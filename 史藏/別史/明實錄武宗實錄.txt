大明武宗毅皇帝實錄

序

據廣本補

朕惟國必有史以記載一代爲治之迹若唐虞之典謨孔子之春秋其體裁𨿽不同而其義主於明君道敍臣事昭治制示勸懲則未嘗或異也後世紀傳擬典謨編年擬春秋而實錄兼之自唐以來相沿纂述蓋有莫之能廢者矣洪惟我

祖宗列聖前創後繼具有成書藏之金匱副在有司

懋徳駿功垂憲萬世至我

皇兄武宗承天達道英肅睿哲昭徳顯功宏文思孝毅皇帝君臨天下者十有七年其左言右動設施於朝廷推行於海宇時記日曆自有不容��民者朕嗣統之初爰命儒臣開局分曹取其有關於治體者謹書而備錄之起弘治十八年五月迄正徳十六年三月總一百九十七卷惟

皇兄承重熙累洽之運文武弛張之道循虞周時巡四徵之典出入起居號令賞罰或不能盡協於舊章然天性英明剛而能斷委任輔相無所猜疑托以腹心動必咨訪未嘗以自用爲賢權幸有怙寵政亂者始𨿽暫爲所蔽旣覺卽加誅戮不少假借且﹤宀十見﹥仁之徳孚於臣庶不忍以淫刑暴斂毒之故一時中外羣臣欽若肅將乃心王室平居則相率攄忠以盡其棐迪糾繩之職臨事又往往捐軀赴難能爲國家樹捍禦戡定之勛羣盜四起其勢蓋甚熾矣而旋就京觀之封叛逆一再覬覦其形益以成矣而皆不能逃甸師之辟完保

宗社至於無虞而卒以神器付朕豈非以其明足以照察天下之情其剛足以維持天下之勢其仁足以固結天下之心邪夫理亂之機得失之故存諸汗竹昭如日星旣往之迹實將來之鑑也朕方鑑古爲治於是乎有感焉故因書之而序諸其端

嘉靖四年六月十二日

進實錄表

據廣本補

中軍都督府掌府事太傅兼太子傅定國公臣徐光祚等誠惶誠恐稽首頓首

上言伏以唐虞揖遜道皆見於典謨文武弛張政亦布諸方策惟帝王之相繼有文獻之可徵豈徒備述乎當時亦欲昭垂於永久古人可鑑實爲今之儀刑前事不忘用作後人之師法欽惟

武宗承天達道英肅睿哲昭徳顯功宏文思孝毅皇帝聰明神授英邁夙成天資遠紹乎睿皇聖學親承乎孝考禮嚴九廟尢寅畏於郊禋養備兩宮亦善推於親睦臨軒策士登用才良下昭﹤宀十見﹥租力行仁義治道必資於好問累

禦經筵民情每慮其含冤特勤審錄言旣博詢兼聽政皆委﹝委下疑脫一任字﹞責成謂居安不可忘危仍伏鉞樂於講武風行電迅乾轉坤旋機權獨運於中威福不移乎下羣材效用屢芟當道之豺狼睿算無遺一洗殘民之虺毒姦雄詟服夷夏震驚咸懷徳而畏威遂定功而保大

湯無吝過巍乎日月之光華舜善同人允矣地天之交泰方隆大業遽棄羣臣仰神器之有歸慨鼎湖之已遠恭惟皇帝陛下齊莊中正仁敬孝慈承天地百神之休紹

祖宗列聖之統向明而治得建中建極之傳體健而行備克長克君之徳

聖人作而萬物咸睹中國尊而四夷來王文欲化成事惟鑑古乃嘉靖元年正月

命臣光祚爲監修官臣宏臣圭﹝珤﹞臣詠爲總裁官臣一鵬臣﹤王巳﹥爲副總裁官臣縉臣鑾臣成名臣孔暉臣璧臣朴臣潮臣襄臣臯臣惟聰臣惠﹝實錄嘉靖四年六月丙午條作憲﹞臣丕臣棟臣采臣文俊臣紹祖臣昂臣以訓臣桐臣佃臣桂章臣式臣三錫臣沂臣灝臣承勛臣世盛臣鉞﹝釴﹞臣﹤棥心﹥中臣暉臣汝驥臣元臣臯臣星臣與成臣時臣方臣惟學臣春臣夔爲纂修官臣光祚曁臣宏等發金匱之祕藏萃皇華之咨度義例準乎前史筆札給於

尙方十館星分禮樂政刑之不紊百家川會要荒綏甸之攸同禨祥則微著必書用捨則是非互見總十有七年之功緒綱舉目張爲百年萬世之勸懲衮褒斧伐玆以四年六月恭成

武宗毅皇帝實錄一百九十七卷

寶訓十卷合目錄凡例總爲二百九冊謹繕寫進呈臣等躬際

昌明職同﹝司﹖﹞紀述惟勉攄於忠赤幸粗就於汗靑書不盡言愧三長之無取志存補闕庶一得之有裨伏願彰往察來成雍熙之至治愼終惟始垂赫奕之鴻名臣光祚等無任瞻

天仰聖激切屏營之至謹奉表隨進以聞

嘉靖四年六月十二日中軍都督府掌府事太傅兼太子太傅定國公臣徐光祚等謹上表修纂凡例

據廣本補

一卽位禮儀及賞賚之類皆書一上太皇太后皇太后尊號冊立皇后及冊封諸王郡王王妃加封太長公主皆書其制度儀注有新定者書一親王之子生已賜名者書諸王嫡長孫生亦書一祀天地宗廟社稷山川等神宗廟祧給祔享及遣官祭嶽鎭海瀆帝王陵寢先師孔子皆書有新增祀典及淫祀革罷者亦書一凡詔書悉錄全文若敕書及禦制文錄其關事體之重者有特敕褒勉臣下撫諭遠人及卹刑﹤宀十見﹥貸之類悉書一凡文武大臣有宣召諭問皆書遺詔之辭皆書一凡﹝凡下疑脫造字﹞寶璽圖書及諸王郡王寶將軍印並印符印記皆書一大駕鹵簿及太皇太后皇太后皇后親王郡王儀仗有新制及增損者書一皇帝大婚及諸王冠婚皆書其禮儀有新定者書一經筵日講及講讀皆書宴賚等項恩典亦書一凡親王之國及郡王受命往某地皆書一文武大臣以事來朝者書官三年一朝皆書地方災傷等項免朝覲亦書

一除授三公三少南北二京五府六部都察院太常寺通政使﹝司﹞大理寺詹事府﹝府下疑脫光祿寺應天府順天府太僕寺十二字﹞鴻臚寺國子監翰林院欽天監太醫院堂上官及近侍七品以上官監察禦史宗人府經歷並在外中都畱守司都指揮使司布政司按察司堂上官行太僕寺苑馬寺卿鹽運司使皆書內有承襲者守令或佐貳以下保畱升祿秩者亦書若中外文武官有功績顯著及以事特升遷者不限職之大小皆書官大臣之子亦書一選法及薦舉有新定書考課有新例及損益舊例亦書一凡﹝屯﹞種有新定事例及考較之法書一凡親王郡王郡主鎭國等將軍儀賓公侯伯歲祿官吏俸給軍士月糧有新定折支全支條例並書一遇歲凶賑卹悉書有新定﹝定下脫備字﹞荒事例亦書一倉庫坑冶有新建革及新令書一凡禮儀有新制或損益﹝益下疑脫書字﹞新制﹝制應作制﹞禮器樂器皆書一公侯伯及文武大臣老疾致仕特恩優閒及文武致仕恩典皆書後復起用亦書一文武大臣誥敕有特賜者書或有損益事﹝事下疑脫例字﹞亦書

一每歲戶口及所收田土稅糧屯田子粒總數漕運總數采納金銀等件稅課茶課等項並減�﹝免﹞稅糧米麥等項總數皆於歲終書之

一轉輸漕運之法及田賦徭役農桑勸課有新令者書停罷歲辧﹝辦﹞及貢獻諸物皆書一每歲聖旦正旦冬至郊祀慶成大宴皆書遇節賜宴亦書有特旨賜節假亦附書一中外文武官有特恩錫予皆書命婦遇慶節有賜亦書一提調學校條例並更革皆書各處學校增設或罷革並內外學生徒簡退及增歲貢額數納粟等項入監皆書公侯伯有特旨送監讀書及已故大臣並見在三品以上之子定例入監書生撥歷等項事例書一每科京府鄕試禮部會試廷試皆書所定科舉額數及有新增亦書廷試制策題悉錄全文進士選讀書及暫放歸皆書一喪葬之禮及上尊謚冊文議文等項備書山陵遷祔書皇妃及親王郡王公主喪葬皆書其禮儀有新定或損益亦書一凡公侯駙馬伯在京文武﹝武下脫官字﹞三品以上近侍五品以上在外都司布政司按察司正官沒皆書卒及槪見其行實善惡務合公論其有贈謚及賜葬﹝葬應作祭賻﹞贈命有司治葬皆書若文武官有治行功績顯著不限職之大小皆書有違例乞恩特與祭葬亦書

一文武臣僚有沒於王事者皆書有得褒贈亦書一凡旌表孝子順孫義夫節婦悉著其鄕裏姓名行實一欽天監奏天象气候日月薄蝕五里﹝星﹞淩犯皆書中外奏祥異及軍民之家一產三子以上蒙恩賚者亦書建言有關涉國體者皆錄詳略隨宜有所奉聖旨亦載一武﹝武上疑脫文字﹞官子孫優給有新例書一遣使撫諭四裔及封拜賜賚皆書四裔來朝貢亦書一凡修纂先朝實錄及編輯書籍皆書一車駕巡幸親徵皆書一凡兵政有新令者及文武大臣各處鎭守巡撫整飭邊備等項及有備禦規畫皆書一命將平反叛書徵討邊夷亦書一凡軍民衙門官馬孳生馬﹝馬字據憲宗實錄凡例補﹞邊境茶馬買馬之政皆書及牧養之地有攺遷及被人侵占淸出者亦書每歲有敕免所欠各項馬匹悉書總數一凡關津巡徼驛傳遞運烽堠有新設及攺革者書

一公侯駙馬伯儀賓有罪削奪及兩京五府六部都察院太常寺通政司大理寺詹事府光祿寺﹝寺下脫太僕寺三字﹞應天府順天府鴻臚寺國子監翰林院欽天監太醫院堂上官近侍七品以上官監察禦史宗人府經歷及在外中都畱守司都司布政司按察官堂上官行太僕寺苑馬寺卿鹽運司使有罪下獄黜謫宥免皆書

特旨罷黜干系勸懲者不限職之大小並書其蒙特恩﹤宀十見﹥宥亦書如犯姦惡叛逆之罪不限官吏軍民悉書常律之外別有斷罪條例亦書一親錄囚徒及差官審錄刑獄皆書刑官有平反冤獄詳本末書之一言官彈劾大臣之罪皆書並書所得旨意其職非大臣而所犯重者亦書一修建宮殿天地宗廟社稷及一應神祗壇場皆書一營建山陵備書建各王王妃﹝妃下疑脫公字﹞主墳皆書其制度有增益亦書郡王﹝主﹖﹞以下奉敕建者書一修繕各處城池屯堡及新建革者書一差官各處提督圩田水利及新開修治河渠圩岸橋道皆書有奏請修築陂塘等事亦書一工匠起取放免皆書

修纂官

據廣本補

監修中軍都督府掌府事太傅兼太子太傅定國公臣徐光祚總裁

光祿大夫柱國少保兼太子太保吏部尙書謹身殿大學士臣費宏

資政大夫吏部尙書兼文淵閣大學士臣石珤資政大夫禮部尙書兼文淵閣大學士臣賈詠副總裁

詹事府掌府事通議大夫禮部左侍郎兼翰林院學士臣吳一鵬

翰林院侍講學士奉直大夫臣董﹤王巳﹥纂修翰林院侍讀承直郎臣徐縉翰林院侍讀承直郎臣翟鑾翰林院侍讀臣許成名翰林院侍讀實錄嘉靖四年六月丙午條讀作講承直郎臣穆孔暉翰林院侍講臣張璧翰林院侍講臣劉朴翰林院侍講臣張潮翰林院侍講臣尹襄翰林院修撰儒林郎臣唐臯翰林院修撰儒林郎臣楊維聰

翰林院修撰臣邊惠實錄嘉靖四年六月丙午條作憲進士題名碑錄作邊憲正徳辛未進士

翰林院編修文林郎臣謝丕翰林院編修文林郎臣劉棟翰林院編修文林郎臣費��米應作采翰林院編修文林郎臣林文俊翰林院編修文林郎臣孫紹祖翰林院編修文林郎臣蔡昂翰林院編修文林郎臣倫以訓翰林院編修文林郎臣崔桐翰林院編修文林郎臣汪佃翰林院編修文林郎臣葉桂章翰林院編修文林郎臣葉式翰林院編修文林郎臣王三錫翰林院編修文林郎臣陳沂翰林院編修文林郎臣鄺灝翰林院編修文林郎臣余承勛翰林院編修文林郎臣劉世盛翰林院編修文林郎臣陸釴翰林院編修文林郎臣費﹤棥心﹥中

翰林院編修文林郎臣汪暉實錄嘉靖四年六月丙午條條汪作江

翰林院編修文林郎臣馬汝驥翰林院編修臣孫元翰林院檢討徵仕郎臣金臯

翰林院檢討徵仕郎臣張星據進實錄表及實錄嘉靖四年六月丙午條補

翰林院檢討徵仕郎臣蕭與成翰林院檢討徵仕郎臣林時翰林院檢討徵仕郎臣季方翰林院檢討徵仕郎臣湯惟學翰林院檢討徵仕郎臣席春翰林院檢討臣劉夔催纂正議大夫資治尹太常寺卿臣劉棨奉政大夫尙寶司卿臣劉鈗翰林院管典籍事徵仕郎中書舍人臣郭昊謄錄奉直大夫協正庶尹尙寶司少卿臣方英奉直大夫尙寶司少卿臣徐富奉直大夫協正庶尹吏部員外郎臣邵文思實錄思作恩儒林郎大理寺右寺副臣周令承務郎大理寺右寺副臣張天保承務郎大理寺右寺副臣林應禧徵仕郎中書舍人臣錢祿徵仕郎中書舍人臣郭晟徵仕郎中書舍人臣嶽梁徵仕郎中書舍人臣莊臨徵仕郎中書舍人臣金雲鵬實錄作鴻中書舍人臣周一元翰林院待詔臣文徵明徵仕郎光祿寺署丞臣張祚迪功佐郎鴻臚寺主簿臣劉恕迪功佐郎鴻臚寺主簿臣淩楫修職佐郎鴻臚寺主簿臣康世鳳登仕佐郎鴻臚寺序班臣呂昇登仕佐郎鴻臚寺序班臣劉儒登仕佐郎鴻臚寺序班臣趙希奭登仕佐郎鴻臚寺序班臣仝錡登仕佐郎鴻臚寺序班臣劉鏜登仕佐郎鴻臚寺序班臣王鏊登仕佐郎鴻臚寺序班臣楊武登仕佐郎鴻臚寺序班臣唐儒登仕佐郎鴻臚寺序班臣徐大倫登仕佐郎鴻臚寺序班臣馬鐇登仕佐郎鴻臚寺序班臣黃浩登仕佐郎鴻臚寺序班臣郝棨譯字官臣劉璋譯字官臣李尙質監生臣李宏監生臣李琪監生臣曹堂監生臣丘校監生臣郭俊監生臣劉焞監生臣周璉監生臣王欽監生臣沈應奇監生臣陳貫監生臣施鏞監生臣朱紱監生臣陸維監生臣戴倫監生臣胡縉翰林院秀才臣章鳴鳳掌收一應文籍奉直大夫尙寶司少卿臣汪麟

大明武宗毅皇帝實錄卷之一

武宗承天達道英肅睿哲昭徳顯功宏文思孝毅皇帝諱厚照孝宗建天明道誠純中正聖文神武至仁大徳敬皇帝嫡長子也母今昭聖康惠慈壽皇太后張氏以弘治四年九月二十四日生孝宗之在東宮也皇太后已冊爲妃及卽位後有以選宮嬪廣聖嗣爲請者孝宗以三年之哀未釋不忍從蓋久而儲貳未立中外方竊憂之於是上生論者謂前此三朝皆非立嫡而上乃出自椒寢慶鐘軒龍其生所值支辰爲申酉戌亥連如貫珠又與聖祖髙皇帝類莫不欣欣相賀曰吾君有子矣上睟質如玉神采煥發自少舉止異常生二歲以其年三月冊立爲皇太子旣冠將就學孝宗命內閣集九卿選置東宮官屬必惟其人戊午之春上出閣讀書諸儒臣更番入侍早午坐講筵輙移時容儀莊重未嘗少肆講官退必張拱致恭若相揖之狀次日掩卷誦所授書甚習不數月翰林春坊之與講讀者皆識其姓名或偶以他故不至必顧問左右曰某先生今日安在邪當輟朝之日學士有誤束花帶而入者又謂左右曰是在朝班中必以失儀爲禦史所紏矣其聰頴類此孝宗數幸春坊閱所業上率宮僚趨走迎送閒於禮節問安視膳恭謹無違孝宗甚鐘愛之有所遊幸必從行有所見必隨事啟迪爲學之暇或聞其頗好騎射以爲克詰戎兵張皇六師亦安不忘危之意弗之禁也孝宗大漸之際顧命輔臣劉健等猶極稱上質之美欲健等以勤學輔成聖徳蓋其天資英武剛毅有斷足以誅鋤姦惡戡定禍變況承孝宗徳澤涵濡之久宜其能固結人心而保有洪業也

弘治十八年五月乙酉朔

○壬辰以大行皇帝賓天告於奉先殿

○頒遺詔於天下

○報訃音於宗室諸王

○令禮部會同翰林院議大喪禮儀

○嚴京城守衛

○禮部進大行皇帝喪禮儀注一自聞喪日爲始不鳴鐘鼓一在京文武官員聞喪素服烏紗帽角帶自明日爲始俱晨詣思善門外哭臨退宿於本衙門不飲酒食肉第四日各斬衰詣思善門外朝夕哭臨三日又朝臨七日各十五舉聲而止凡入朝及在衙門視事用布裹紗帽垂帶素服腰絰麻鞋退卽衰服通二十七日而除一文武官員三品以上命婦麻布大袖圓領長衫麻布蓋頭晨詣思善門外哭臨三日仍素服通二十七日而除一聽選官辦事官監生吏員僧道坊廂人等俱素服晨赴順天府朝闕哭臨至初十日官各斬衰服監生人等素服朝夕哭臨三日各十五舉聲而止仍素服通二十七日而除一軍民及婦女亦素服二十七日而除一外國四夷使臣工部造與孝服隨朝官哭臨奠祭一在京諸寺觀各聲鐘三萬杵一在京禁屠宰十三日一在外諸王世子郡王及王妃郡王妃郡主以下聞訃皆哭盡哀行五拜三叩頭禮畢並易素服第四日服衰服通二十七日而除一遺詔到日在外文武官員人等素服烏紗帽黑角帶行四拜禮跪聽宣讀訖舉衰再行四拜禮畢各服斬衰於本衙門宿歇不飲酒食肉朝夕望闕哭臨三日各十五舉聲而止素服通二十七日而止一在外官員命婦素服舉哀三日通二十七日而除其軍民男女素服十三日而除

○癸巳文武百官軍民耆老人等奉箋勸進其詞曰伏以古先聖哲率惟元子之是傳天下臣民不可一日而無主乃國家之常典誠社稷之攸關欽惟大行皇帝文武聖神純粹中正至仁厚澤大得人心遠慮深猷豫隆國本敬惟皇太子殿下天潢正派聖學親承道足以探帝王之心業足以繼神靈之統粵自東宮正位內殿問安孝誠上格於重闈令徳彰聞於諸夏幽明協應遐邇咸歸玆者龍馭上賓玉几遺命謂歷數於焉而有在主器不容以久虛中外臣民實切瞻仰伏望殿下勉遵先志少抑哀誠思聖祖創立之艱顧今日纘承之重早登寶位永固皇圖臣等俯伏闕庭合詞勸進睹六龍於乾禦如日方升祝萬壽之鼎來與天同久臣等無任瞻仰激切屏營之至皇太子令諭答曰覽所進箋具見卿等憂國至意顧予哀痛方切繼統之事豈忍遽聞所請不允

○令旨諭兵部邇來工作浩繁京營官軍供役疲敝可憫先帝已有成命宜卽罷之

○升南京兵部右侍郎金澤爲南京都察院右都禦史以九年任滿也澤﹤鋶﹣釒﹥辭不允時先帝上賓才三日吏部𨿽前已具題而上猶未聽政命下物論囂然未幾言官遂有乘機升官之奏

○甲午太祖髙皇帝忌辰奉先殿行祭禮西寧侯宋愷承命祭孝陵

○寧夏衛及廣武營地震

○乙未令禮部左侍郎李傑及欽天監監副倪謙擇山陵地

○文武百官軍民耆老人等再奉箋勸進曰易象長男國統必歸於主器詩歌令徳天申允屬於宜人今昔同符後先合揆粵自我朝之創建洪惟列聖之相承垂制治之鴻﹤矢見﹥廣詒謀之燕翼逮我大行皇帝憲天法祖濟世安民來玉帛於八紘遂飛潛於六合顧天心之弗弔奄日馭之方頹敬惟皇太子殿下孝質天成英資神授明睿式昭於庶物溫恭允協於重華位正儲宮望隆薄海比承遺詔俾正宸居已控羣情尙稽允命臣等竊惟四海之大必當統於一人萬機之繁豈可曠於累日𨿽親喪在哀疚之際而聖孝以繼述爲先伏願念先皇付托之隆狥臣下仰瞻之切早登寶位嚴奉宗祧上以慰在天之靈誕敷庇蔭下以答率土之望永保升平臣等下情無任懇切俟命之至皇太子令諭答曰卿等爲宗社至計言益諄切披覽愈增哀慟豈忍遽卽大位所請不允

○酉刻木星晝見申位

○丙申仁宗昭皇帝忌辰奉先殿行祭禮遣駙馬都尉黃鏞祭獻陵

○令內外各衙門造葬儀冥器

○工部奉令旨停止工作因條具所當停者如太皇太后新廟大明門外安換石欄等處工程及兵仗局戰車飛槍司設監龍毯俱合如令從之

○夜月犯房宿南第二星金木二星相合於星宿

○丁酉文武百官軍民耆老人等三奉箋勸進曰天子之孝與士庶殊蓋𨿽有哀慕之情而尢以繼述爲務其爲輕重緩急必有擇焉恭惟皇太子殿下孝友英明剛健中正久居儲副主鬯春宮大分已明羣生咸戴至仁茂徳夙成豫教之功嗣位承祧特著彌畱之命揆名度義實所當然縱哀痛之方殷豈繼承之可緩臣等交章勸進未聽兪音眾心皇皇罔知攸措伏望抑情徇禮承志順親使三靈百神有所親賴四方萬國皆得依歸此誠國家之大計臣民之至慶也臣等下情無任懇悃激切俟命之至皇太子令諭答曰卿等合詞陳請至再至三已悉忠懇天位至重誠難久虛況遺命在躬不敢固遜勉從所請

○皇太子令諭禮部曰祖宗創業垂統傳繼萬世不幸皇考上賓遺命﹤耳少﹥躬嗣承丕緒顧煢煢在疚抱痛方殷而文武羣臣軍民耆老奉箋勸進至再至三詞益懇切允惟宗社重寄理難固辭勉狥所請玆當祗告天地宗廟社稷卽皇帝位爾禮部其擇日具儀以聞

○文武衙門官自是日早爲始各衰服詣思善門進香

○己亥欽天監擇五月十八日丑時卽位從吉而百官朝臨之期未滿請暫免是日朝臨移後一日從之

○司設監太監張瑜掌太醫院事右通政施欽院判劉文泰禦醫髙廷和等有罪下獄初先帝以禱雨齋戒偶感風寒命瑜與太醫院議方藥瑜私於文泰廷和不請胗視輙用藥以進繼與欽及院判方叔和醫士徐昊等進藥皆與證乖先帝遂彌畱弗興中外痛恨英國公張懋等及給事中王宸薛金禦史陳世良等交劾其惡以爲庸醫殺人律科過失特爲常人設耳若上誤人主失宗廟生靈之望是爲天下大害罪在不赦故合和禦藥誤不依本方謂之大不敬列諸十惡請加瑜等顯戮以洩神人之怒令旨從懋等言乃命錦衣衛執瑜等送都察院會多官鞫之

○禮部進卽位儀注一先期司設監等衙門於華蓋殿設禦座於奉天殿設寶座欽天監設定時鼓一遣官是日早祗告天地宗廟社稷一是日早具孝服以卽位告大行皇帝幾筵行四拜禮讀祝再行四拜禮畢卽具衮冕服於奉天殿丹陛上拜天行五拜三叩頭禮次詣奉先殿次詣孝肅太皇太后幾筵次詣奉慈殿次詣大行皇帝幾筵次詣皇太后前次詣母后前俱行五拜三叩頭禮畢出禦華蓋殿一前期尙寶司設寶案於奉天殿鴻臚寺設表案於丹陛上教坊司設中和韶樂懸而不作鴻臚寺設詔案錦衣衛設云蓋云盤於奉天殿內東別設云盤於承天門上設云輿於午門外設宣讀案於承天門上西南向一是日早鳴鐘鼓錦衣衛設鹵簿大駕文武官員各具朝服入候丹墀內上旣禦華蓋殿鴻臚寺官傳旨百官免賀遂引執事官就次行禮贊請升殿上田中門出禦奉天殿寶座錦衣衛鳴鞭鴻臚寺贊百官行五拜三叩頭禮訖百官出至承天門外北面俟鴻臚寺請頒詔翰林院官捧詔授禮部官由殿左門出錦衣衛於午門前候捧詔置云蓋中導至承天門開讀行禮如儀

○庚子禮部覆監察禦史藍章言大行皇帝宮車晏駕正殿下宅憂之時惟軍國機務不時啟聞其餘升除錢谷刑名諸事務所司不得輙啟以仰副諒闇之意從之

○夜水星犯鬼宿西北星

○壬寅上卽皇帝位是日早遣英國公張懋告天地新寧伯譚祐告宗廟惠安伯張偉告社稷上親告大行皇帝幾筵謁見皇太后母后畢出禦奉天殿卽位命文武百官免賀免宣表止行五拜三叩頭禮遂頒詔大赦天下詔曰惟我皇明誕受天命爲天下民物主祖宗列聖鴻﹤矢見﹥大訓傳在子孫皇考嗣統十有八年深仁至徳覃被海內治化之盛在古罕聞間復憫念民窮勵精新政訪求利獘方將大有興革綸音未布遽至彌畱叩天吁地無所逮及天下之慟矧予一人比者親承遺命謂主器不可久虛而宗親文武羣臣軍民耆老累箋勸進拒之至再情益懇切永惟宗社重寄不敢固辭謹以是月十八日祗告天地宗廟社稷卽皇帝位顧國家創造之難眇躬負荷之重惟正道是遵惟古訓成憲是守率皇考未終之志擴而行之康我兆民登於至治其以明年爲正徳元年大赦天下與民更始所有合行事宜條列於後一弘治十八年五月十八日昧爽以前官吏軍民人等有犯除謀反叛逆子孫謀殺祖父母父母妻妾殺夫奴婢殺主采生折割殺一家非死罪三人蠱毒魘魅毒藥謀故鬥毆殺人並十惡至死者及彊盜失機事干邊方夷情不赦外其餘已發覺未發覺已結正未結正罪無大小咸赦除之敢有以赦前事相告言者以其罪罪之一文武官吏監生生員知印承差旗軍匠役勇士力士捨餘人等有爲事問發立功瞭哨運甎運灰運炭追罰牛馬做工納米擺站煎鹽炒鐵充儀從軍伴膳夫並例該枷號等項悉皆放免各還職役寧家隨住其官吏監生生員知印承差行止有虧敗倫傷化者原籍爲民原擬帶俸者仍於原衛所帶俸差操一弘治十六年十二月以前各處拖欠稅糧馬艸秋靑艸束屯種子粒農桑絲絹門攤�稅戶口食鹽米鈔銀課魚課茶課差發金銀供應黃白蠟馬牙速香黃速香廚料果品牲口藥材等項及一應歲辦買辦采辦物料除已徵在官者照舊送納中間有被水火盜賊所在官司告有堪信文憑到部者悉與除豁未徵之數盡行蠲免敢有將已徵捏作未徵者治以重罪其正徳元年該徵戶口食鹽錢鈔不拘存畱起運盡行蠲免一弘治十六年十二月以前一應造作及年例坐派買辦采辦金銀銅錫等箔楡槐檀椵鐸木南棗等木貓筀長節水苦等竹顏料生漆油麻銅鐵銅絲鐵絲翠毛牛筋羊角燒造土欒榜紙軟竹篾黃藤白圓藤松香胭脂銅靑石花菜黑鉛水膠魚綫膠肥皂通艸蒲艸樟腦黛赭石紫英石缸罐土硝薥稭蘆葦明礬紙筋棕毛綿紗姜黃馬尾羅麥穗稻皮磁末白綿無名異槐花黃白蠟蜊殼課鐵魚油翎鰾藍靛烏梅梔子紅花茜艸荊條篛葉��火���秝�麻黃白麻連包芒苗苕帚竹掃帚沙葉白硝雜皮驢皮前截水牛底皮黃眞牛皮水和炭煤炸毛纓雲母石野味髙頭紙黃穰瀛沙缸石�由等土油樁磨板麂皮櫨木馬連根艸鍼條靑花綿布石黃靑坩土雜艸雜木槍桿綿花等項民間拖欠未徵者悉皆蠲免已徵在官者仍起角�羊赴部敢有將已徵捏作未徵者治以重罪一鹽糧以濟邊餉國用所急近年以來欽賞數多及被內外勢要罔利之人奏討奏買存積常股並盤割私余及風雨消折等項鹽斤攙越支買夾帶私販以致鹽法阻壞�賈不行詔書到日各該巡鹽巡按禦史卽便從實查理除已支賣外其未支掣者俱各住支還官今後行鹽各照地方不許越境販賣各邊開中引鹽及糴買糧艸俱不許勢要及內外官員之家求討占窩領價上納巡撫管糧等官徇情受囑者許巡按禦史指實紏舉一各處鹽運司提舉司鹽課司自弘治十六年十二月以前拖欠未完並風雨消折鹽課及折色鹽糧銀布等項詔書到日風憲官核勘是實悉與除豁以蘇竈丁貧苦客�失落截角退引亦皆免追一順天南北直隸山東河南州縣並內外衛所寄餋孳牧馬牛騾驢倒失虧欠等項該追本色價銀京營各邊官軍倒死騎操馬匹該追樁頭朋銀及各處牧馬艸場地畝子粒銀兩自弘治十六年十二月以前除已徵外未完之數悉皆蠲免一原問眞犯死罪免死充軍逃回不首例該仍照原問死罪處決囚犯並原問雜犯死罪以下充軍逃回例該枷號攺發極邊衛分者免其處死枷號攺調仍各發充軍衛分著役後不爲例一彊盜人命等項死罪重囚曾經法司及巡撫巡按等官原奏情可矜疑並人命辜限外身死未得寬免及行再問者詔書到日覆審是實俱免死發邊衛永遠充軍若累經申訴果有冤枉者毋拘成案卽與辯理奏聞區處篤疾犯該死罪見監者悉皆優免一自弘治十八年五月十八日以前文武職官監生生員吏典知印承差軍民人等爲事發遣充軍者除失機搶奪撥置喇唬侵盜系官錢糧指以各衙門打點馬�匡騙財物打死人命及事干邊情私役軍人甚者不宥外其餘並口外爲民初犯者悉放回原衛原籍寧家隨住武職調衛帶俸一各衙門住坐軍民人匠有因事故在逃並輪班人匠先爲災傷流移並遺失勘合等項失誤班次者詔書到日限三个月以裏於所在官司首告免其問罪照舊應役其該罰班者一體宥免止當正工一浙江杭嘉湖並蘇松常鎭府分及裏河儀眞直抵通州一帶沿河軍衛有司設有蘆葦茭茅夫價及閘壩泉澑洪淺等夫辦納樁艸等項價銀及曠役等項銀兩自弘治十七年十二月以前軍民拖欠未徵未完者該管官員查實悉皆蠲免其已徵在官者存畱所在官庫收貯以備水利修河等項支用南京工部燒窯蘆柴該徵本色折色自弘治十六年十二月以前拖欠未徵者悉與除豁其已徵在官者行該管郎中查實起角�羊一官吏人等有被人告訐若招攀贓私罪名照提年久逃躲不出官者悉免其罪官吏仍革職役爲民其見行勘提情重者贓證欠明有礙歸結者具實奏聞區處一皇親勛臣及勢要之家有例不許受人投獻地土包攬錢糧霸占關廂渡口橋梁水陂及開設鋪店停勒客貨販賣鈔貫抽要柴薪占奪窯口掯勒牙保水利等錢侵奪民利違者許科道及巡按巡城等官參奏治以重罪但歲久令慢人心玩易都察院其再申明嚴加禁約一內外各衙門近年坐派柴炭數多軍民采運艱苦宜從撙節明年以十分爲率量減三分一各處水坍沙壓等項田地稅糧負累人戶陪納曾經具奏者巡撫巡按官查勘明白照例除豁一在京在外文武職官有因言事及公錯並公事詿誤等項特旨降調並爲民充軍者該部通行查出調者復還原職降者俱照原品先任各外用爲民者冠帶閒住充軍者放回爲民其因考察黜退冠帶閒住者與致仕爲民者冠帶閒住一各處武職有因私役軍人不及五名例前問擬降級者守邊失誤被賊搶擄人民不及五名情輕律重降級者俱復原職其軍人常川守哨者亦免守哨一在京在外文武官吏監生旗役人等有因事住支俸糧者詔書到日悉與關支一明年漕運糧米以十分爲率內將二分照例折收銀兩以蘇軍民困苦後不爲例一各處災傷頻仍賦役繁重百姓甚是艱難近來有等無籍之徒將軍民祖業徵糧地土捏作拋荒無主及水渰沙壓不堪耕種等項名色朦朧投獻王府並內外勢要之家聽信撥置奏討占奪以致貧困失業詔書到日限一个月以裏退還攺正如違許被害之人赴官陳告從公斷理若系用價典買契書明白者不在此例一河南鈞磁二州並眞定府曲陽縣燒造瓶壇遞年拖欠者自弘治十五年十二月以前悉皆蠲免若有燒造見存者準作以後年分應角�羊之數江西饒州府燒造磁器除各年起運外十八年以後暫停二年以蘇民困一各處織造紵絲紗羅綾等項除額造並工部奏派及婚禮之數照舊起運外其蘇松杭嘉湖並應天府等處攺織並差人坐守織造者悉皆停免已織造者照數起角�羊未完者並已徵物料交與所在官司準作歲造內支用一各處衛所成造軍器並有司歲造弓箭弦條自弘治十七年以前拖欠未完者悉免補造其各徵收過物料準作以後年分該辦之數敢有因而侵欺者治以重罪一在京營衛並在外衛所官軍近因災傷做工及官員科害因而在逃限兩个月以裏在京赴兵部在外赴本衛所首告照舊食糧差操免其問罪一應罰班補操等項盡行宥免一在京在外緝獲彊盜妖言姦細等項多有貪功罔利及無賴戳翻之徒妄拏考打誣陷重罪累有詔旨禁例多不遵守今後問刑衙門務要從公研審的確果有冤枉卽與辯理不許扶同害人其妄拏報功人員照例從重處治一各處角�羊納錢糧到京內外管事人員刁蹬需索使用之數多於本物以致上納不敷重復徵角�羊貽累小民該部申明禁約許被害之人指實奏告治以重罪一國家財賦有限近來冗食人員日漸增多以致俸糧等項不勾支給未免掊克小民公私俱困該部通行查議奏請裁減一各處欽賞莊思有業主自行管業收受子粒者多被管莊人等倚勢生事分外需索逼迫小民逃竄失業今後悉照戶部奏準事例有司照數徵收送用不許違例奏擾一各處兵備守備並勸農管糧捕盜水利等項一應文武官員添設數多該部通行查議具奏裁減一各馬房倉庫及各門等處添設管事內官數多先帝已有成命該部通查具奏裁減其各處添設守備等項內官不系舊額者一體查奏取回一南京馬快船隻遞年輸運頻繁負累軍民今後搬運物件或有在京給料可以自造者進鮮品物或有北方出產優於南方者其大船難入裏河或可攺撥小舡逃亡重僉人夫或可停免及一應省費便民事宜南京兵部逐一查奏定奪以蘇軍民困苦一錦衣衛校尉專爲直駕而設非臣下所得役使近來內外官員多有奏討投托濫占跟用因而令其幹辦私事挾勢害人該衛盡行查明取回今後敢有仍前奏討僣用及該管官員狥情撥付一體重罪不饒一各處盜賊多因饑寒困苦流離失業脇從逼迫嘯聚爲非詔書到日各該官司通行出榜曉諭許其自首免罪軍還原伍民還原籍各存卹一年免其差徭其有能擒捕首惡並黨類首官者照例升賞仍量給犯人財產一內外問刑衙門今後問擬囚犯罪名律有正條者俱依律科斷律無正條者方許引例發落亦決不許妄加參語濫及無辜一內外官司監追侵盜系官錢糧正犯身死家貧無追及因查盤糧艸腐朽浥爛虧折數多者具奏定奪其餘彼此俱罪一應入官之贓悉免監追一各營操練軍士本以拱衛京師近來往往借撥做工負累疲敝已有旨停止除山陵所用外今後敢有仍前奏討者許該部及科道官紏劾治重其種菜種藍等項軍士並各監局人匠止令應當本等差役若有逃故照例淸角�羊不許逼令衛所官員包陪月錢違者一體究治一求才宜廣在京在外官員有才行卓異屈在下僚者許六部都察院通政司大理寺三品以上官及各巡撫巡按官布按二司正官舉保民間有懷才抱徳經明行修之士許府州縣正官薦舉俱聽吏部量材擢用一舉人出身教官歷任六年以上果有才行出眾者吏部訪察的實照例行取選除科道等官及州縣正官其九年考滿有志會試者但系舉人不拘署職實授及功績有無俱許入試一給由官吏紀錄過名悉與除免照例升用收考吏典該重歷者俱免重歷一近日行取私自淨身人五歲至十五歲赴禮部揀選者詔書到日卽便停止該管官司照例管束不必起送一近日查選南京並各布政司及各王府額外多餘精通樂藝樂工詔書到日卽便停止不必查選一各王府及鎭守等官貢獻方物勞擾沿途軍民今後除舊例外其餘不急之物悉皆停止一凡朝廷政事得失天下軍民利病許諸人直言無隱於戲天位至重民事至艱尙賴中外臣僚協心匡輔以裨朕之不逮用克紹先業共保億萬年無疆之休誕告萬方咸使知悉

○建寧府及建安甌寧崇安等縣大水壞城垣官舍及田廬甚眾人有死者

○癸卯禮部言大行皇帝大喪禮成服已畢恭惟皇上初嗣大寶萬幾攸系伏望以宗社爲重少節哀情請禦西角門視事上曰朕哀痛方切未忍遽離喪次其以六月二日視朝具儀以聞

○甲辰禮部進西角門視朝儀注六月初二日早上衰服始禦西角門視朝文武百官素衣冠腰經行奉慰禮至初五日遵遺詔二十七日服制已滿自初六日以後照憲宗純皇帝服制上釋衰服易素翼善冠麻布袍腰經禦西角門視事俱不鳴鐘鼓文武百官素服烏紗帽黑角帶皂靴朝參至百日後變服如常

○賜沈府西陽王子勛氵�壯書院名勉學從沈王奏也

○戶部言延綏守臣奏石澇池響水雙山等堡三月中旬雷雨大作城垣邊關倉捨崩壞甚多宜移文巡撫都禦史設法修葺其房屋頭畜漂流者給米一石人口渰沒者二石令如例賑卹毋致失所

○宣府守臣奏新選夜不收晝夜哨探甚勞欲如大同延綏例月糧外人加煤炒小麥二斗從之

○總督漕運都禦史張縉等奏徐泗鳳陽等衛兌運官糧長洲吳江等縣民運白糧中途爲賊劫去千三百餘石請如遭風漂流例軍運於應納京倉者攺納通倉省出腳價余米以補不足之數民運亦爲通融補足戶部覆奏從之

○乙巳工部奏大行皇帝喪儀所需一應物料本部錢糧不敷欲派在外司府辦納恐緩不及事伏讀遺詔惓惓以節用愛民爲本且諭令喪禮悉遵先帝遺制無非欲皇上繼序不忘以綿宗社億萬載無疆之洪業也乞敕內府諸司凡成造葬儀冥器並山陵殿宇等項務從減省應用物料先支見有者用之不足乃斟酌措辦庶物料工程兩無妨誤聖明初政之美風行八表上而朝廷之惠以彰下而黎元之心以得矣上是其言

○丁未禮部左侍郎李傑欽天監監副倪謙同司禮監太監戴義奏於茂陵西施家臺得吉地堪以奉安大行皇帝陵寢然山陵事重乞別命官覆視而工科右給事中許天錫亦言宜於廷臣中推取諳曉地理者按視前地如有疑亟移文江西等處廣求術士博訪名山務得主勢之彊風气之聚水土之深穴法之正力量之全如宋儒朱熹所云者庶可安奉神靈爲國家祈天永命之助禮部議從其言上是之命訪求精通地理人員令太監扶安李興覃觀右侍郎王華少卿吳昊與俱往詳定以聞

○先是太監李興等請撥官軍千人運喪儀物料已許之矣兵科給事中潘鐸等啟近日令止工作令旨方行而遽寢恐於事體非宜且興等假公營私意在剝削宜如初令得旨從鐸等言令本監自運興等復固以請事下兵部言皇上嗣登大寶之初正天下軍民屬望之日收拾人心此其機也夫何綸音甫下遽邇自違矧今北虜寇邊軍士豈宜輕役乞仍敕本監從宜自處爲便上復從之

○戊申虜大舉入寇宣府營於牛心山黑柳林等處長闊二十餘里巡撫都禦史李進總兵官都督僉事張俊初得諜報卽議分兵禦之左參將李稽軍新開口副總兵白玉軍萬全右衛遊擊將軍張雄軍新河口大同副總兵黃鎭遊擊將軍穆榮軍柴溝等堡合萬五千人旣而虜由新開口毀垣而入稽遽前迎敵玉鎭雄榮各率所部相距於虞臺嶺虜擁眾大至諸軍爲所誘不得應援俊率所部三千人援之至萬全右衛城東墜馬傷足以兵屬都指揮曹泰代援泰至鹿角山爲虜所圍俊力疾調監槍內官李增等兵五千人人持三日糧馳與虜戰乃角�羊泰圍復進援鎭鎭得入俊營分遣步兵取路援稽等稽玉乘勢力戰亦潰圍而出與俊合獨雄榮二營阻山澗援兵爲虜所扼不得前虜縱騎蹂二營雄榮遇害眾得脫者才十二三諸軍被圍困六七日人馬饑乏俊等度力不能支收兵還虜躡其後且戰且行僅得入萬全右衛城進俊各告急命兵部卽議處以聞是役也官軍死者二千一百六十五人傷者一千一百五十六人失馬六千五百餘匹掠去男婦畜產器械不可勝計議者謂自己巳年兵禍以後所未有也

○俊等復奏虜眾日增恐兵力不支請發京軍策應上命都指揮陳雄張澄俱充右參將各率京營兵二千人以往限三日啟行旣而以守臣告急復命都督李俊神英充參將各領兵二千馳往援之人賞銀二兩布二疋時邊人傳虜至宣府城下出懷中餅及麻布冠示人曰此何物也蓋嘗有諜者來京知國有大喪因市餅與冠以去關禁之不嚴如此

○己酉禮部右侍郎王華言臣等奉命覆視施家臺吉地欲求通曉地理之人一時不能周知給事中許天錫所言深得其理宜令舉一人遂令天錫偕華等往視

○都察院左都禦史戴珊會英國公張懋吏部尙書馬文升等以張瑜等獄上謂瑜嘗奉命修理藥料與劉文泰及右參議丘鈺假市藥侵盜官錢及纂修本艸又薦文泰及髙廷和同事並緣爲姦先帝不豫瑜欲援引文泰等徼幸成功輙用其藥施欽及院判方叔和醫士徐昊等相繼胗視俱藥不對證瑜文泰廷和宜比諸司官與內官交結作獘而扶同奏啟者律各斬欽等罪各有差且言右通政王玉院使李宗周院判張倫錢鈍王槃等坐視用藥非宜隱忍不舉得旨瑜文泰廷和依律論死欽叔和革職閒住昊發原籍爲民玉等各降二級鈺未盡之贓追究以聞於是玉降院使宗周院判倫鈍槃俱太常寺典簿供事如舊後鈺追贓五百兩罷爲民時大臣有陰厚文泰者故不用合和禦藥大不敬正條而比依交結內官律其後瑜等遂以爲角�羊脫之地識者恨之

○庚戌命太監苗逵監督軍務保國公朱暉佩徵虜將軍印充總兵官右都禦史史琳提督軍務太監張林管理神槍銃炮都督同知李俊都督僉事神英充左參將都指揮同知陳雄都指揮僉事張澄充右參將統領京營官軍往宣府徵剿仍賜逵暉琳敕曰近宣府守臣節報虜賊擁眾寇新開口等處勢甚猖獗爾等其相機調度分布要害設伏出奇或攻圍未角�羊多方救援或肆爲衝突悉力拒遏或掩其未備或邀其歸路務期克捷毋坐守一城聽其擄掠毋率意輕進墮其姦謀宣府大同偏頭關及延綏等處遊騎等兵俱聽調用參將而下及各鎭巡等官悉聽節制官軍頭目人等敢有違犯號令者重以軍法處治其臨陣退縮不用命者指揮以下就於軍前斬首示眾然後奏聞斬獲賊級俱送紀功官處審驗從實開報以憑升賞不許冒濫軍中事有難拘常例者聽爾等便宜處置爾等受玆重托宜竭忠效力以紓朕北顧之憂其往欽哉

○命戶部左侍郎王儼兼都察院右僉都禦史整理宣府糧艸

○辛亥兵部以虜勢猖獗議上殺賊賞格緣邊軍民捨余斬虜首一級者給銀三十兩願升者如例加升民余給冠帶名爲義勇復其徭役若紏集鄕丁斬首五級以上爲首者升署所鎭撫其奪回被擄頭畜以十之四充賞事寧停止不爲例從之

○守備偏頭關錦衣衛指揮同知昌佐奏乞加分守參將名目兵部言本關有副總兵守備官聽其節制難以更攺從之

○太白經天○壬子禮部尙書張昇等言大行皇帝賓天宮殿門禁正當嚴肅以譏察出入辧別內外乃政體之不可緩者近聞眞人陳應﹤衤盾﹥西番灌頂大國師那卜堅參及班丹羅竹等各率其徒假以袚除薦揚數入乾淸宮幾筵前肆無避忌京師傳聞無不駭愕請執應﹤衤盾﹥等寘於法革其名號追奪印誥及累年所得賞賜仍照例黜逐發遣上曰卿等所言是應﹤衤盾﹥等姑免逮問所冒職事封號俱查革印誥並所賜玉帶送所司交納今後僧道敢有夤緣出入宮禁濫設齋醮者並引誘之人俱罪不宥於是禮部會吏部議應﹤衤盾﹥等十一人革眞人髙士帶左正一等銜那卜堅參等六人革灌頂大國師國師帶禪師銜俱閒住僧錄司存畱左善世定鎧等道錄司存畱左正一柏尙寬等各八員如原額其左闡教法旺等十七人右玄義李元縞等二人亦革任閒住從之

○命定國公徐光祚領五軍營左掖鎭遠侯顧仕隆領神機營左哨管操

○太監苗逵等奏參將李俊神英所領兵少乞益之兵部議宣府去京不遠宜待逵等至彼量賊勢再請上命益以六千通前爲二萬人令亟往應援復諭兵部於團營簡兵二萬人令武定侯郭良懷寧侯孫應爵督操以待之將官有嘗經戰陣任兵事者仍訪舉三四人備用旣而兵部﹤鋶﹣釒﹥左軍都督楊玉萬全都司都指揮使孫成綏徳衛指揮同知傅釗西安衛署指揮同知馬隆可用上仍命博舉有勇略者

○運太倉銀十萬兩於宣府以備軍餉

○癸丑戶部請穵運原貯易州米一萬石料豆七千石於紫荊關以備主客兵馬支用又請運銀一萬五千兩於要害缺乏之處召買糧艸從之

○兵部言黃花鎭屏蔽陵寢切近京師今虜寇爲患戍守單弱可慮請益兵防守仍罷守備內官以省役占命卽簡都指揮一員領團營步卒千人協同防守守備內官姑仍舊其役占軍士盡令還五

○兵部奏虜近入宣大二鎭官軍並力截殺相持日久遊擊將軍張雄穆榮俱戰歿總兵官張俊副總兵白玉黃鎭參將李稽監槍內官李增乃能潰圍還師功𨿽未著勞亦可憫各請賜敕以旌其勞潰圍官軍人給銀一兩陣亡者三兩尙慮賊勢猖獗深入未已仍請於居庸關白羊口各發京營步軍一千紫荊倒馬二關各調取附近官軍一千協同防守從之

明武宗毅皇帝實錄卷之一

大明武宗毅皇帝實錄卷之二

弘治十八年六月甲寅朔敕諭禮部曰朕惟自古嗣統之君必追述先世功徳加之鴻名盛號以昭顯揚顧政令出朝廷惠澤在天下𨿽庶民百姓莫不尊親而輔理承化之臣其所聞見體行者尢爲切至苟不博采公論詳考舊章其何以彰示四方垂於萬世恭惟皇考大行皇帝嗣登寶位垂二十年敬天勤民惇孝致理見諸遺詔實本聖心至於議禮考文親賢納諫安內攘外謹始慮終宏綱大目深猷遠計皆前代帝王所不及昊天弗弔遽��小升遐惟予衝人肇承丕緒追慕光烈率遵典儀事在朕躬曷其敢後爰稱大號務協至公克揚皇考功徳之隆以稱朕孝誠之志��小禮部其集文武羣臣定議尊謚擇日恭上冊寶欽哉故諭

○兵部言宣府官軍與虜持久𨿽發京軍策應終不若土著之兵便於戰守請募土人願報效者驗其年籍人給銀三兩及馬匹器械編成隊伍與官軍協力殺賊有功照例升賞事定歸農者聽其願畱者寄名近衛月給糧一石老則除之上命鎭巡官用心設法招募務濟實用

○乙卯上禦西角門視事文武百官行奉慰禮

○命都督李杲都指揮劉祥俱充遊擊將軍各統兵五千馳赴宣府聽調殺賊從兵部覆總兵官朱暉請也

○命西安左衛指揮使任璽統固原備冬官軍以都指揮體統行事

○敕兵部尙書劉大夏英國公張懋及科道各一人淸查團營官軍選其精銳嚴加訓練以俟調用

○丙辰禮部奏侍郎王華等覆視原擇山陵地果吉宜行欽天監擇日興工上從之遣駙馬都尉蔡震馬誠祭告諸陵尙書曾鑑祭告天壽山后土司工之神

○禮部進上大行皇帝尊謚議文儀注一初三日鴻臚寺官於西角門設謚議文案初四日早上衰服禦門捧謚議官立於階之東文武百官各素服詣丹墀行四拜禮禮部官奏進尊謚議文序班引班首官稍進前捧謚議官以文授班首班首捧由中道進上起至謚議文案之北班首跪置謚議文於案百官皆跪上視畢以謚議文授翰林院官命撰謚冊翰林院官跪受興捧從中道出上復坐班首與百官俱俯伏興班首復位俱再行四拜禮畢序班徹案上還宮

○升翰林院侍講張澯爲侍讀學士檢討石珤爲修撰俱以九年任滿也

○攺平涼府掌府事四川布政司右參政安惟學於陜西督理糧儲

○思恩府土官岑浚作亂討平之岑氏世守思恩至浚襲府事肆爲不法屯兵聚糧劫殺萬計攻奪田州府治土官岑猛遂棄城遁官司屢撫諭之愈恣總督兩廣左都禦史潘蕃及太監韋經總兵官毛銳等會奏請討之調集兩廣漢達官軍左右兩江官目土兵及湖廣官軍土兵合十萬八千餘人分爲六哨副總兵毛倫右參政王璘由慶遠右參將王震左參政王臣及湖廣都指揮官纓由柳州左參將楊玉僉事丁隆由武緣荒田都指揮金堂兵備副使姜綰由上林那學通感都指揮何淸右參議詹璽由丹良都指揮李銘並泗城州土捨岑接目兵由工堯各取道共抵巢寨賊分兵據險拒敵我軍奮勇直前援崖而進浚勢蹙遁入舊城諸軍合圍之破其外城進薄內城急攻之浚死城中獻其首於軍門思恩遂平是舉凡前後斬捕首虜四千七百九十俘男女八百人得思恩府印二向武州印一自進兵及班師僅踰月捷聞上以蕃等有功賜璽書勞勉之奏捷者各升賞如例其後廣西右布政馮鎬赴任上言前調土兵往返道途所在殺略其害甚於岑浚欲乞昭示憲度以爲不法者之戒仍乞以後土兵不許輕易奏調上下其事於兵部

○泰寧等衛達子滿蠻等款塞自陳爲北虜所侵絜其累重欲入內地以避之守臣以聞兵部言宜稍加存卹以示懷柔而嚴爲之備從之○西安門修鋪起土內官監太監李興請借用五城夫甲兵部以爲民不堪命且先帝有借用之禁乃不許

○升狹西都司都指揮僉事季榮爲都指揮同知榮前在靈州領軍有斬獲功功次冊誤屬督陣給賞之數榮奏辯兵部核實乃攺授焉

○升毛憐衛指揮使亦出哈爲都指揮僉事指揮同知乃看爲指揮使指揮使特魯格爲都指揮僉事更與之敕俱以天順等年授職各歷二十五年有餘從其援例以請也

○升賞遼東撫安堡獲功官旗軍人等五十二人有差

○經略山海關工部左侍郎李鐩回京上經略事迹起廟山口迄於密雲墓田谷關展出荒地五十頃二十畝修邊墻二萬四千七百九十餘丈濠溝三千三百餘丈墩臺敵臺城樓營堡等項共一百七十餘座營房三百八十餘間所用夫力計四百九十餘萬工馬價匠價銀計二千二百九十餘兩夫錢二十八萬一千九百餘文口糧二萬四千三百餘石命所司知之

○丁巳禮部尙書張昇等上大行皇帝尊謚議曰臣等會同公侯駙馬伯五府六部都察院等衙門官太師兼太子大師英國公張懋等伏惟大行皇帝以不世出之聖操大一統之權知孝爲萬善之原故因親立愛知敬爲眾徳之聚故以禮制心當更化之時著鼎新之政進賢去佞崇正黜邪內遠聲色掖庭無歌舞之娛外絕遊畋苑囿無車馬之迹講求經史不厭詳明披覽諫章不遺徵賤而又訪搜民隱體悉下情憫兵事之勤而每矜其過念人命之重而必求其生讀文華大訓則思弘憲考之﹤矢見﹥修大明會典則志復累朝之制至於聖祖母之奉尢極尊隆疾則愼湯藥居則新宮殿著於誥諭之褒宮中行三年之喪別殿嚴專祀之禮見於諒闇之際此皆帝王之盛節天下之至難若乃親禮儒臣不時召對咨詢政務以次舉行側聞顧命之遺言猶爲宗祧之大計玆蓋天彜所秉表裏純誠聖學之成終始一致者也不幸明靈厭代龍馭升遐四海臣民若喪考妣遺詔一下而朝野吞聲臨禮旣終而哀號未畢竊嘗徧觀史冊沿溯古先凡握符禦極之君誠未有能逮焉者矣方大道爲公之世有至尊無上之稱輿議僉同情文斯稱大行皇帝尊謚宜天錫之曰建天明道誠純中正聖文神武至仁大徳敬皇帝廟號孝宗上以配九廟之神靈遠以昭萬年之統緒實惇典庸禮之第一事云臣等拜手稽首謹議

○禮部進上大行皇帝尊謚冊寶儀注一初四日太常寺官奏致賫請遣官祭告天地宗廟社稷至日行祭告禮用祝文香幣果酒脯醢如常儀初七日早上親告幾筵內侍官設冊案寶案於幾筵前左右前一日置冊輿寶輿香亭於奉天門捧冊寶各置輿中是日上衰服禦奉天門內侍官舉輿外導駕官導上隨輿後降階升輅外導駕官退百官素服立於金水橋南皆北向俟輿至皆跪旣過皆興隨至思善門外北向立內導引官導上至乾淸門外降輅輿由中門進至幾筵殿前丹陛上內導引官導上由左門入至丹陛上拜位捧冊寶官於輿內捧冊寶由殿中門入至幾筵前左右向北立內贊奏上四拜親王陪拜在外鴻臚寺官傳唱百官皆四拜導引官導上由殿左門入至幾筵神禦前奏跪傳贊百官皆跪奏進冊捧冊官以冊跪進於上左上受冊獻畢以冊授捧冊官置於冊案奏進寶捧寶官以寶跪進於上左上受寶獻畢以寶授捧寶官置於寶案奏宣冊宣冊官詣案取冊跪於上左宣訖奏宣寶亦如之奏俯伏興平身傳贊百官同導引官導上由殿左門出至拜位四拜傳贊百官同導引官導上至幾筵前奏初獻禮奏跪傳贊百官皆跪奏獻帛獻酒贊讀祝讀畢奏亞獻禮終獻禮奏俯伏興平身傳贊百官同奏復位導引官導上由殿左門出至拜位奏四拜傳贊百官同祭畢導引官導上由左門入至神禦前以冊寶授內侍官捧入內導引官導上入內安冊寶行叩頭禮導引官導上由左門出至丹陛上奏禮畢傳贊禮畢一初十日頒尊謚詔是日早百官各素服烏紗帽黑角帶立俟於承天門外其大臣立於午門前以俟導引上黑翼善冠素服黑犀帶禦華蓋殿執事官先行五拜三叩頭禮鴻臚寺官奏請升殿導駕官導上禦奉天殿鳴鞭訖序班設詔案翰林院官捧詔立於左鳴贊唱頒詔翰林院官以詔授禮部官置於案序班舉案由奉天殿左門出錦衣衛用傘蓋送至承天門百官入班贊禮唱四拜平身稱有制贊跪開讀訖再行四拜禮鴻臚寺官傳奏禮畢上還

○升大名府知府韓福爲浙江布政司右參政襄陽府知府馬龍爲右參政

○裁革華亭丹徒丹陽金壇四縣治農縣丞時監察禦史何天衢請革天順元年以後添設治農等官巡撫都禦史魏紳巡按禦史宗愷皆謂蘇松常鎭四府通判並蘇常所屬州判縣丞之職專治農者不可革惟此四縣可以他官兼管水利其丞可革也戶部覆奏從之

○開設豫旺城平虜守禦千戶所旣成設正千戶一員副千戶二員鎭撫一員百戶十員吏目一員及新安倉大使副使各一員豫旺城去韋州嬴山僅百里河套駐牧之虜入寇固原平涼勢必由此其地土衍沃可屯而守成化間屢遭虜患都禦史餘子俊議立所旣有成命因循不舉者垂二十年弘治末虜復由此深入總制尙書秦紘再申其請尋亦召還不果行至是都禦史楊一淸奉命經略乃委官創立廨宇編原擬存畱淸角�羊南方軍及新募軍入伍操練授田屯種以爲防禦之計又請查調邊衛近升千百戶剩員以補新設之缺若套賊有警則擬調備冬官軍二千人擇驍勇將領統之至此按伏蓋豫旺爲喉襟要地於此城守東可遏大小打狼山侵掠萬安淸平二苑之賊西可援葫蘆狹口半个城深入固原安會之路矣

○設潮河川新營於古北口外關調古北潮河二營步騎五百人戍守以密雲衛指揮李秉劉祥領之從經略邊務工部侍郎李鐩請也

○甘肅遊擊將軍徐謙上言永昌兵寡不足禦寇欲復調莊浪涼州山丹三衛原駐永昌遊兵並力防守兵部以莊浪山丹地去永昌頗遠且當虜衝兵不可輕動惟涼州地近永昌兵力比他衛頗多宜分撥元戍遊兵二百人益之上是其議

○定幼軍角�羊補開豁例兵部奏府軍前衛幼軍逃者審年未五十無疾者仍角�羊本役若五十以上及疾故者俱勾壯丁補伍若役久未經逃者老疾病故之日卽與開豁仍三年一次驗放著爲令從之○初巡撫都禦史史琳以保定等府民間艸場租銀太重奏定輕則上地畝銀五分中三分下二分至是金吾等衛請比民間例輸納從之

○發太僕寺馬價銀十萬兩於北直隸一萬兩於宣府二萬兩於大同山東河南收買馬匹從兵部請也

○授駙馬都尉遊泰庶子鉉爲錦衣衛百戶先是泰子欽恩授世襲百戶卒泰請以鉉襲且乞升正千戶兵部以爲未可上特授鉉百戶

○經略邊務太常寺少卿孫交上言永樂時邊關林木茂密蹔役沿邊隆慶等衛軍士采辦薪炭因循未革其後無木可采又有伐木之禁以故每年各衛例納銀二萬餘兩於後府招�買納或不及數至均之屯軍夫邊關樹木稠密蓋欲扼虜騎之奔馳資我軍之防守所以敕諭守臣禁令甚嚴今軍衛催科乃有薪炭之價是名爲禁之而實復徵之無名之稅豈盛世之所宜有哉乞軫念邊士貧苦盡行蠲免以示優卹使得銳意於防守其或薪炭不足宜令惜薪司及易州山廠查計歲收之數量省十之二三如又不足或將別項錢糧通融那補尢慮林木有限用度無窮仍敕山廠侍郎於無礙山地設法種樹歲以百萬計以爲後來薪炭之需則不必重斂於人而自享無窮之利矣兵部謂宜行工部議處以聞

○兵部覆議給事中許天錫言邇者賊劫朝士氊衫衣服於西公生門又奪馬傷人於長安右門輦轂之下橫肆如此若不嚴加防捕則禍機隱伏關系不輕宜於團營摘撥騎士百二十人每三十人選千百戶一人領之東於玉河西堤工部廠西於彭城衛南於惠民藥局北於富峪衛巡邏曠地滿三月一易賊寧罷去更責令五城兵馬各照分管坊巷嚴督兵牌晝夜巡警不許受制諸司及別項差遣仍申明禁約寬卹地方火甲不許濫役以專守望從之

○戊午上始釋衰服服素翼善冠素腰絰仍禦西角門視事

○營建大行皇帝陵於天壽山薦名泰陵敕太監李興新寧伯譚祐工部左侍郎李鐩提督發五軍等三營官軍萬人供役仍命科道官各一人點視

○敕諭文武羣臣軍民人等曰朕肇承大統仁恩所施已徧寰宇顧在京文武官員軍民人等昔奉先帝效勞有年宜頒錫賚用溥新恩於是賜白金絹布鈔錠公侯駙馬伯白金二十兩一品二品十五兩三品十兩四品八兩五品六兩六品七品五兩八品九品四兩雜職三兩侯伯子孫未襲及無子孫而有母妻存者各五兩優餋軍官母妻見存者人各二兩將軍旗軍勇士力士校尉餋馬小廝軍匠馴象軍奴人等各二兩操備及營造軍官自一品起十五兩遞降至雜職三兩止旗軍人二兩優給幼官及鰥寡老疾軍官自一品起六兩遞降至雜職一兩止紀錄幼軍人一兩辦事官監生及天文生樂舞生醫士順天府學生人各絹一疋在京吏典知印承差坊廂裏老民匠廚子樂工人各綿布一疋在外聽選並公差等項文武官員鈔錠各有差

○南京國子監祭酒章懋乞致仕不允命供職如故

○調延綏遊奇兵赴大同備宣府策應

○榮王當之國兵部議以梓宮在殯王哀疚未忍遽離且緣道災傷不堪供億上命來年六月議之

○命巡撫保定都禦史王璟選附近衛所下班官軍二千人赴紫荊倒馬關協力防禦以虜入蔚州黃昌故也

○漕運參將山東都司署都指揮僉事溫和乞攺注錦衣衛帶俸以便赴京議事朝參兵部議許其暫攺子孫承襲仍於原衛從之

○升賞遼東署都指揮僉事兪謙等四百九十一人有差以虜入西湖景印臺山歪頭山等處各有斬捕功也

○裁減瓜洲水驛都禦史張縉奏瓜洲南去京口北去廣陵相望不遠故也

○己未大學士劉健李東陽謝遷言皇上嗣登寶位之初賞臣等各銀三十兩紵絲二表裏已頓首拜受近聞戶部奏擬將親王及文武官員賞例通爲減省竊思帑藏告竭減省賞賜乃不得已而臣等獨受厚賞心實不安請辭免上曰此先朝故事勿辭

○南京刑部左侍郎張撫以老疾乞罷不許

○升浙江按察司副使林廷選爲廣東按察使南京刑部署員外郎王秩爲廣東僉事

○贈貴州都指揮僉事史韜郭仁李宗武都指揮使李雄俱特進榮祿大夫同知都督府事韜子湧仍襲升都指揮使降安南等衛指揮同知等官李熊等八員各一級指揮僉事等官楊綱等九員各二級指揮使等官馬武等十一員各三級故都指揮僉事吳遠指揮僉事任禮指揮同知張英應襲子各降祖職三級仍調衛都指揮僉事楊芳指揮同知劉武都指揮同知孫輔及指揮同知於泰指揮僉事龔泰應襲子各降祖職二級初鎭守太監楊友之徵福佑米魯也營於盤江西岸諜報賊首阿方車將聚眾劫營韜請友避敵移東岸友與按察使劉福右布政使閭鉦議皆貪功不從明日賊果至虜友去鉦福雄宗武仁俱遇害官軍死者千三百人韜出與賊鬥亦墮水死議者謂韜謀果用必不敗雄宗武仁死亦可憫故贈之熊等罪應謫戍則以各有斬獲功乃遞降禮英已論斬龔泰於泰已編配遠方武輔已物故則以其橫索夷賄釀成禍患情罪深重𨿽軍職典刑謫戍者之子孫例得仍襲祖職乃議特降之各永遠不許襲補

○庚申上大行皇帝尊謚英國公張懋奉命祭告天地新寧伯譚祐告宗廟惠安伯張偉告社稷上親告幾筵恭上尊謚冊文曰孝子嗣皇帝臣厚照謹再拜稽首言臣聞生盡餋沒盡哀夙本天彜之秩祖有功宗有徳式隆廟祀之稱惟孝子能饗其親而大事必師乎古恭惟皇考大行皇帝躬膺震器手握乾符至徳難名玄功不宰兩宮視膳餋無間於始終九廟奉嘗禮特備於祧祫豫教守文華之訓率由修會典之書優禮大臣必隆體貌弘開言路不廢芻蕘軫邊將每錄其微勞愼官刑尢詳於重獄𨿽世臻熙洽而心切勵精謂法久獘生比歲舉釐革之政念民窮財盡臨終遺寬卹之恩明同夏禹之貽謀正比周成之顧命宏規大烈非一二事之可陳盛業鴻名與億萬年而俱永爰稽眾議請命於天謹奉冊寶上尊謚曰建天明道誠純中正聖文神武至仁大徳敬皇帝廟號孝宗伏冀聖靈茂膺洪號誕敷福蔭祚我孫曾謹言

○辛酉大學士劉健李東陽謝遷復辭登極賞賜言臣等昔在先朝國用充裕此等正賞固不敢辭今府庫空虛加以彊寇在邊軍需方急若不痛加撙節目前已不能給後來何以繼之且節用必自貴近始臣等受遺輔政當與國同憂豈可獨受厚賞伏望自今以後一切無名之賞盡皆停止以崇儉徳上曰朕初嗣位加賚輔臣禮不可廢卿等勿固辭其他財用朕目當撙節

○六部都察院尙書馬文升等亦﹤鋶﹣釒﹥辭賞賜不允

○都禦史楊一淸言蘭州視甘涼尢爲要害與虜止隔一河而河北鹽場堡定火城二處俱賊所從出沒請畱甘蘭二衛兵千二百人按伏蘭州以逸待勞庶可遏虜深入從之

○命廣寧伯劉佶兼管紅盔將軍侍衛直宿

○敕巡撫都禦史周季麟王璟選操永平等衛所軍余及團操諸府州縣民壯以衛郊畿聽候調用其團操民壯永平保定眞定河間大名各千人廣平順徳各五百人余州縣多寡有差

○刑部奉先帝卹獄詔條具死罪可矜疑者七人幼少情輕者一人雜犯死罪及徒杖罪諸枷號者三十二人以聞得旨七人貰死戍邊遠其殺人者杖之百乃遣幼少者宥之如例追銀給死者家枷號者免之各依原擬發落

○四川茂州地震

○癸亥以上大行皇帝尊謚詔告天下詔曰朕惟帝王大行受大名考徳定謚薦於宗廟播之天下以傳於無窮者古之制也洪惟我皇考大行皇帝以聖徳膺天命嗣大歷服越十有八年敬天法祖尊親睦族親賢愛民之心靡所不至用是民生乂安海宇寧謐治理之盛超軼往代於前烈有光焉乃者昊穹降割龍馭上賓中外臣民衘戀恩徳攀號莫逮顧予衝人肇纘鴻業時方在疚禮樂之事多所未遑玆當視朝之初首稱殷禮謹命在廷文武羣臣稽古儀文議薦謚號博參眾論協於至公於六月初七日祗告天地宗廟社稷奉冊寶恭上皇考大行皇帝尊謚曰建天明道誠純中正聖文神武至仁大徳敬皇帝廟號孝宗於戲天地之無窮也而有髙明博厚之稱惟是盛徳難名舉其大者用上配列聖永貽億萬年廟饗之休布告遐邇並宜知悉上以初卽位賜親王白金文綺各有差仍貽諸王書曰予奉皇考遺命纘紹鴻圖念宗室至親效勞藩屏有年特具白金文綺其表親親之意其亮之

○遣內官祭中霤之神

○初署承運庫太監龍綬等奏大行皇帝喪葬用度繁浩又今方將舉行徽號並大婚等禮湏用金五千餘兩給賞內外官員人等湏用銀一百八十萬兩有奇庫中所積不多宜預行區處下戶部集議言戶刑二部都察院收貯贓罰等銀贖罪銅錢並太倉銀總計不過銀一百五萬餘兩卽今給散在京軍官春季俸銀十萬餘兩遼東宣府甘肅各邊年例及奏討銀又四十八萬餘兩矣擬支贓罰贖罪銀錢行令順天府收買金千兩其實在見銀則畱備各邊糧艸之用蓋今北方大旱虜勢猖獗不可不慮給賞之數宜先支承運庫所有不足則於各衙門借補議上詔更議處會給事中李貫禦史李良臧鳳有裁減查核之﹤鋶﹣釒﹥因言邇因宣府等處傳報賊情數日之間已用銀三十八萬餘兩財用匱乏莫今爲甚惟京軍及各邊官軍勞苦窘急湏如舊給賞此外一切禮儀賞賚宜如李貫等所言悉遵遺詔減省且查成化二十三年則例重加裁定親王則銀鈔相半在京官員如公侯駙馬伯儀賓都督都指揮錦衣衛堂上見任並帶俸官及文職各官各給鈔有差武職指揮以下則遞減給銀其銀以戶部十五萬兩太倉二十萬兩及內庫見收者兼用不足則取內府歷代舊錢國朝通寶二萬一千萬文準銀三十萬兩以補前數又不足則於天下歲報在冊錢糧酌量查取三之一或四之一備用之金宜令四川產有之處收買四千兩此後賞用則待各處角�羊到折糧銀及查角�羊淮浙等運司各項鹽銀以漸給之又先年所賞皇親駙馬功臣內官寺觀莊田將八萬餘頃每畝徵銀三分歲約得銀二十萬兩宜遣官查解內庫以備給賞俟庫藏稍充仍歸業主此皆因時權處以應目前之急而邊方意外之需又有當慮者宜令承運庫會同司禮監將先年積貯金銀查盤見數仍會內閣計處今後支用務守祖宗成憲計算庫藏盈縮量入爲出加意撙節不經之費無名之賞並無益工作不得妄支本庫每年終具數開奏聽戶部戶科查考如禦史李良議若仍以齋醮等項爲名浪費支用宜追究引誘之人從重問擬庶國計可充命再審議乃言親王賞賜宜仍舊典各項莊田子粒銀兩量借一年其南京內外守備參贊及各處鎭巡分守兵備等官賞如在京公侯等官例俱給鈔上曰賞賜照成化二十三年則例銀兩聽以漸措置支給莊田子粒已之餘如所議

○罷分守通州署都指揮僉事胡震以貪暴不法爲禦史劉玉所劾也

○陜西慶陽府環縣及平涼府固原州地震

○同日寧夏地震有聲如雷崩壞廣武營城垣○甲子敕諭禮部曰自昔聖帝明王治天下必先盡尊親之道以惇化原此天地之常經古今所不能易者恭惟我聖祖母皇太后坤徳之懿克配皇祖仁慈燾後自皇考以曁予一人聖母皇后淑徳貞順表正宮闈誕育﹤耳少﹥躬劬勞備至兩宮恩徳莫名言朕初嗣丕基圖報允切稽諸訓典厥有彜章宜各極尊稱均隆至餋玆將恭上聖祖母尊號曰太皇太后聖母尊號曰皇太后爾禮部其擇日具儀來聞

○監察禦史李良言皇上嗣位之初凡燕居臨政宜取法祖訓持守一章躬行無間則聖躬有餋心體光明仍乞兩宮於皇上飲食起居一一經心擇純謹老成者爲近侍內閣府部大臣不時召見便殿咨決政事翰林院官令分番直日以備顧問禮部覆奏上是之○工部右侍郎張達卒達字時達江西泰和人天順八年進士授工部都水司主事調營繕司遷屯田司郎中擢應天府丞丁憂起復攺南京鴻臚寺卿遷南京光祿寺卿弘治十三年九月擢今官至是卒賜祭葬如例達純朴不事表飾待人周密有禮平生罔有失色者居官勤愼守法鮮玷缺可議晚年言官有論其禮儀粗率者達官對客聞之笑曰我固粗率人言者之論諒哉其性度渾厚類如此

○工科都給事中王縝等言唐玄宗開元初年內殿嘗置無逸圖以備觀省而天下乂安末年皆掛山水圖以資玩適而天下陵替宋仁宗嘗命輔臣書無逸孝經爲圖而享國最久至徽宗命祕省取翎毛山水爲圖而宋室不兢由是觀之則人主之好尙誠不可以爲細故而忽之也陛下嗣登大寶明詔在廷裁革冗食天下臣民無不欣戴今錦衣衛帶俸畫士蕭增等自知不容乃奏欲省親意求復用而各項作頭人等營造工程縱有微勞乃其職分往往升官加俸傳之後世實非美觀乞將各處畫士曾授官及冠帶者盡行裁革發回原籍當差其匠作額外濫升者盡行革去仍發各該衙門應役庶官無濫員財無濫費下所司知之

○吏部言舊例科道之選進士與行人博士一體選補近年新科進士例不得與請照舊考授以廣求才而均選法上命止如見行例選補

○新寧伯譚祐爲言官所劾上﹤鋶﹣釒﹥求解兵柄上以其老成練達不允

○命在外衛所新襲指揮千百戶年二十五以下者入衛學或府州縣學習讀武經七書提學官課督有成以備武舉之選從太常寺少卿孫交之請也

○命京城各門內外守門官嚴謹盤詰仍令點城官員不時巡察其有視常怠玩者指實以聞以給事中潘鐸趙士賢各奏虜警方嚴恐有姦人潛入偵伺故也

○監察禦史李廷光言祖宗之時兵精將勇京邊內外互爲應援今兵政漸弛在邊者猶諳戰守在京者訓練無法因循苟安近日北虜寇邊京營出兵徵剿整點數日尙有未齊幸而虜已遁去然彼深入獲利已多秋髙馬肥犬羊之欲豈肯遽已則在我之備禦容可緩邪尙書劉大夏𨿽忠厚淸介而乏剛果應變之才英國公張懋以舊勛穹爵而無戰陣謀畫之效大者如此餘可知矣乞敕責大夏圖所以豫防之策令懋自陳委諸能者仍差官淸查京營官軍其內外提督官一不得與庶兵將得人而宿獘可革﹤鋶﹣釒﹥入上曰京營官軍已敕懋與大夏同科道官查選廷光可與同事上緊回奏毋得﹤矢見﹥避誤事廷光被旨峻切又制肘一無所施未幾憂憤而卒

○英國公張懋上﹤鋶﹣釒﹥自陳老疾求代上曰卿勛舊重臣練達戎務方隆委任其勿復辭

○太僕寺少卿儲巏條奏禦虜五事一敏聽斷謂虜人舉事必集眾謀數言卽決朝發夕至故恆取勝今吾議論苦於異同文移傷於繁滯如邊事有會議數日而不定者願自今議處邊務特召大臣並臺諫示以原奏導之使言或事大不能卒定或日中再議或姑俟明日講求至當稱制臨決卽日行之庶事會不至後時而所司章奏旣省亦可專意於籌畫矣二備將材謂朝廷每推將臣輒難其選豈眞乏才邪第求之不切蓄之不豫耳乞敕兵部先事會推武臣堪將領偏裨者幾人文臣堪提督贊畫者幾人使之共事京營則不惟臨事整暇抑可伐虜人之姦謀矣三廣參謀謂各邊巡撫都禦史職務浩繁當此倥傯之日識慮恐不能周宜於內外羣臣中擇其曉暢軍士推有志操者十數人每邊遣一二人往彼補其謀議之缺相其戰守之宜比之臨事旋圖者難易懸絕矣四募材勇謂宜於沿邊及腹裏州郡懸賞招募驍勇材武之士聚之京師平居則束之部伍有功則差其官級旣可威敵制遠而姦民有嘯聚弄兵之謀者亦可以坐消其患矣五核功賞謂今邊境功次多爲有力者所攘及至行賞文移核實動經歲月乞捐數十萬之銀貯之有警處所立爲賞格俾上功者提首而入懷金而出願受官者納賞以爲左驗則賞不踰時而士皆戮力矣又令一隊之中有能殺敵戰不暇顧者許本隊軍士乘便爲取其首若疑似不明卽以賞銀均給一隊如此則所斬之首𨿽不必盡歸手刃之人然爲本隊所得者十常七八蓋所以體其情而結其心也令兵部看詳以聞

○乙丑戶部言遼東頻年災傷倉庫無蓄先如郎中王藎所請已預送銀一十五萬兩矣藎復乞加添銀七萬四千餘兩接濟支用宜如所請從之

○丙寅大理寺左少卿張泰錦衣衛都指揮韋順巡撫都禦史周季麟會勘薊州艸場地土四月中奏上所處事宜言其地通計四千九百四十餘頃禦馬監艸場在侯家營者已足舊額八百頃一十畝之數爲團營委官買昂所侵者三百二十五頃五十七畝在靑店莊者今實有五百一十四頃五十八畝團營艸場屬之三千營者今實有九百二十一頃四十七畝又以侯家營界內萱港官地五十四頃及民人所侵官地五十頃並附餘地十六畝補之屬之五軍營者今實有一千五百六十頃三十五畝附餘地五十八頃二十三畝屬之神機營者今實有五百一十三頃一十二畝附餘地一百四十五頃七十五畝各艸場侵占民田屯地九百三十七頃四十九畝並附餘地皆宜給軍民爲業仍封土浚濠以定其界立碑深刻以紀其數則官民各有所據而爭端可杜蓋先是新寧伯譚祐以神機營艸場不及舊額嘗遣給事中周旋往勘之旋失於核實擅增地九百餘頃禦馬監太監寧瑾又奏矦家營艸場爲皇莊及團營侵占數百頃薊州民孟昱等又奏徵糧地爲賈昂所侵屢遣侍郎顧佐熊翀太監趙忠黎鑑楊俊武定侯郭良給事中潘鐸禦史謝朝宣會同勘處忠鑑等執奏異詞已皆辭避事久不結乃攺命泰順李麟泰等於禦馬監則據往年禦史陳璧等所勘於三營則據景泰中武淸侯石亨所奏參酌區處擬上此奏戶部尙書韓文言如泰等所處則牧養有地上可副朝廷愼重戎馬之意恆產不失下可慰小民仰事俯育之願矣奏上先帝欲查議至再文等言各艸場勘處已明惟神機營一處遣官踏勘已經四年境內軍民屢遭蹂躝人心怨甚蓋鑑良徒據旋所增又佐翀勘報之數而不知忠鐸朝宣所勘正與亨所奏之額吻合而無異也且邦政莫急於馬固當重其牧放之地邦本實在於民尢恐妨其耕作之業今薊州軍民彭釗等逃移失業者已二百八十餘戶矣昱等安居此地百有餘年其戀戀而不去猶冀聖明矜念復其故業庶不捐親戚棄墳墓而他徙也惟乞如臣等前後議擬而行便章畱中再閱月至如乃詔如所議

○初吏部尙書馬文升言舊制所當修舉及軍民利害所當興革者凡十事孝宗皇帝令所司議於是戶部議該行五事一定均徭買辦則例寬窮民鹽鈔徵納二禁革勢豪官軍侵占查理原額冊籍以備稽考三近有興販私鹽或賤買官鹽或買補殘鹽夾帶餘鹽越境者此皆勢要乘時射利宜禁革紏察運司官以懲廢弛之患四州縣四倉宜復古制又兼設法措置庶充儲蓄而凶荒有濟五民之流移多起凶荒宜先發帑藏以招撫遷徙仍淸查軍匠庶無脫漏埋沒之獘議入令再議鹽法事宜以聞余悉從之

○升江西按察司僉事任漢爲浙江副使整飭溫處兵備兼管分巡○戶部郎史學言濟寧州原設南旺南北二閘蓄汶水及泰山蕪萊諸泉以濟運道最爲要害但閘官及吏職任卑微往來官豪得以擅自開閉走泄水利阻滯運舟欲令寧陽管泉主事每年糧運盛行之時至南旺暫住嚴督官夫以時啟閉從之上以初卽位賜南京守備並參贊機務各處鎭守巡撫守備內外文武官白金彩獘有差皇城京城各門擺隊官軍及邊軍每名二兩

○命金吾左衛指揮同知句璽守備天壽山

○升會州衛指揮同知張經爲都指揮僉事分守通州

○丁卯夜月犯狗星

○戊辰升巡撫湖廣左副都禦史韓重爲南京兵部右侍郎

○贈故致仕太子少保南京兵部尙書張悅太子太保

○命都指揮僉事李琮充宣府遊擊將軍

○刑科給事中王宸等查盤寧夏固原等處倉場糧料艸束浥爛數多參奏督理糧儲陜西參政李王�贊僉事李端澄分守參政李贊分巡副使馬龍等二十六員並巡撫都禦史張禎叔王珣劉憲周季麟各有罪戶部言各官多以丁憂餋病遷官去任又皆遇赦上然而宥之

○庚午占城國王子沙古卜洛遣使沙不登古魯來貢方物乞命大臣往其國仍以新洲港等處封之然不明言其父古來已薨與否別有占奪方輿之奏始略及焉給事中任良弼等言請封之事當酌量審處皇祖之訓以占城朝貢時內帶行�多譎詐嘗力阻之逮我太宗有事安南以占城唇齒始通往來而與之封錫然比之朝鮮安南朝貢以時者不同邇年蓋因國土削弱假貢乞封仰仗天威以詟服其鄰國其實國王之立不立不系朝廷之封不封也況前者國王古來嘗請預封沙古卜洛爲世子而不得命今乃稱古來已沒虛實難料萬一我使至彼古來尙存將遂封其子乎抑以義不可而止乎脇迫之間事有至難處者如往時給事中林霄之使滿剌加不肯北面屈膝幽餓而死而不能往問其罪君命國體不可不惜大抵海外之國無事則廢朝貢而自立有事則假朝貢而請封今者占城之來豈急於求封不過欲復安南之侵地還廣東之逃人耳夫安南侵地先年曾降璽書諭令歸還約不還且正其罪彼揣其勢必難輕舉故天語丁寧而侵疆如故若諭之至再彼將玩視之而天威褻矣今不先爲處置國土而但欲往封設若拘畱我使求爲處分不知朝廷何以處之其逃移廣東人口兵部曾咨撫臣查發至今未報若又因而拘我使索逃人則似以天朝之使質於小夷也宜如往年古來至廣東就封事例遣使送至廣東界上令其領敕歸國戶部仍咨兩廣撫臣詰責安南諭以禍福令悉還所侵地其逃人番伴等再行撫臣撫諭發遣庶全柔遠之道無損中國之威事下禮部集議言國王之薨例先遣族屬告哀今旣不然且沙古卜洛請封奏內不明言古來病故年月宜行廣東布政司移咨本國勘報議處從之

○辛未遷石阡府板橋巡檢司於石筍崖攺隸思南府以便防守砂場故也

○致仕太子太保禮部尙書徐瓊卒瓊字時用江西金溪縣人天順丁丑進士授翰林院編修預修大明一統志英廟實錄成化丁亥升侍講辛卯主考應天府鄕試尋升南京翰林院侍講學士久乃進南京太常寺卿掌國子監祭酒事弘治庚戌升南京禮部右侍郎以考滿至京攺禮部左侍郎丙辰擢本部尙久之升太子少保庚申乞致仕賜敕給驛還有司給月米歲夫尋傳旨以瓊效勞年久加太子太保比卒輟朝賜祭葬如例瓊爲人和易惇朴不事表襮爲文暢贍時有警語蚤年書法逼晉然短於才歷官無甚建明爲翰林時置妾偶與椒房連葭莩及擢尙書乃出孝廟特旨故言官謂其有所攀附論劾不已竟以是致仕云

○壬申四川威州地震

○癸酉初孝宗皇帝從廷臣議別建新廟奉祀孝肅太皇太后神主欽天監奏年方有礙禮部集議請神主暫奉安於奉慈殿正中移孝穆皇太后神主居左從之至是禮部進奉安神主儀注前期致齋三日二十八日上以奉遷神主告於奉先殿及孝宗皇帝幾筵是日早上具黑翼善冠淺淡顏色衣服黑犀帶告孝穆皇太后神座禮畢內導引官導上詣神座前請神主降座上捧神主立內執事官移神座於殿中左間上奉安神主訖行叩頭禮至午上詣淸寧宮告孝肅太皇太后幾筵禮畢內侍官進神主輿於殿前衣冠輿於丹陛上上如前冠服內導引官導上詣拜位親王吉服詣拜位四拜興請神主降座升輿上捧神主由殿中門出奉安於輿內執事官奉衣冠置於輿後隨上步行前導親王后隨至寶善門外太皇太后皇太后及宮眷等迎於門內以次後隨先詣奉慈殿序立於殿西稍北東向內侍官先於奉先殿丹陛上正中設褥位神主輿至奉先殿門外少駐內導引官導上詣神主輿前跪請神主詣奉先殿俯伏興捧神主由殿左門入至奉先殿褥位跪置神主上俯伏興行五拜三叩頭禮畢上跪捧神主興仍由殿左門出奉安於輿內至奉慈殿門外請神主降輿升座上捧神主由殿中門入奉安於神座訖行安神禮內導引官導上詣拜位親王入就拜位贊四拜興贊行初獻禮跪奠帛獻酒讀祝畢俯伏興亞獻終獻四拜焚幣帛祝文贊禮畢太皇太后以下入拜位行謁見四拜禮畢內侍官先設褥位於奉慈殿正中之南上詣孝穆皇太后神座前跪請神主謁孝肅太皇太后俯伏興捧神主詣孝肅太皇太后神座前跪置於褥位上俯伏興行五拜三叩頭禮贊禮畢上跪捧神主興仍奉安於神座訖行安神禮內導引官導上詣拜位親王入就拜位贊四拜興贊行初獻禮跪奠帛獻酒讀祝畢俯伏興亞獻終獻贊四拜焚幣帛祝文禮畢皇太后以下入拜位行謁見四拜禮

○徽王見沛薨王英宗睿皇帝第九子母徳妃魏氏天順六年二月初二日生成化二年八月十二日冊封至是薨年四十有三訃聞故事輟朝三日上從禮部議以大喪免之遣官諭祭及有司治葬如例謚曰莊

○甲戌攺提督撫治鄖陽右副都禦史王鑑之巡撫湖廣贊理軍務

○升提調河道右通政韓鼎爲通政使管理易州山廠

○乙亥升刑部員外郎李希顏爲廣東按察司僉事

○兵部奏湖廣鈞州太監齊玄原非額設近又攺爲鎭守復增於舊而西北沿邊凡有兵馬處皆添設監槍分守守備內臣此邊方之極獘也乞悉遵詔旨取回一應邊事責之鎭巡等官庶少紓邊方之困得旨齊玄旣非額設取回京其餘應裁減者仍通查議以聞

○丙子兵部言皇城四門以拱護宸居京城九門以譏察姦宄邇來門官太多科占軍士逼致逃亡門禁漸弛其流獘有不可言者請遵詔旨凡非雚額一切裁革上命皇城四門仍舊其餘各門自今以四員爲則不許增著爲令

○命隆慶衛指揮使張柏分守居庸關以都指揮體統行事

○狹西臨洮府河州沙子溝夜大雨雷震石崖山崩約移七八里崩處裂爲溝壓居民三戶男婦二十一人及田廬牲畜俱陷焉

○丁丑發太僕寺馬三千匹於紫荊關給大同遊兵二千匹於居庸關給宣府遊兵

○內官監太監李興奏營建山陵阻於霖潦運料軍士不能備僦車之費請於內外諸司假貸銀四五萬兩委官分行僦車轉輸以蘇其困事下工部以府藏空虛無由措給會官議取薊州等處修邊及各府逃夫銀泰安州香錢及濟寧閘蘇松常樁艸導河夫價坐委工部順天府官司其出納以備運輦庶軍士不困而山陵速成從之

○戊寅刑部右侍郎李士實以疾乞歸從之令給驛以還

○授行人司行人安奎呂翀任惠太常寺博士邊貢進士王珝陳霆徐暹俱爲給事中奎吏科貢珝兵科翀霆刑科惠南京吏科暹南京工科

○戶部尙書韓文奏陳應﹤衤盾﹥那卜堅參等以左道進用夤緣名號冒濫賞賚托建齋醮﹤矢見﹥取官錢不貲今革奪之典𨿽行而給沒之命未下乞究其得之金帛照數追出以實帑藏上曰卿言良是但已有旨處分矣

○復沙河縣於舊治沙河當孔道官吏憚於迎送乃以沙壅爲辭奏攺遷於僻隅遷後十數年居民以土﹤鋶﹣釒﹥泉涸不安其居奏請復舊下巡撫官勘議亦言遷舊治便從之

○工科給事中許天錫等條陳鼓鑄弘治通寶事宜十事一拓局場寶鈔局東隅地場迫窄請移近便寬廣處所二處鑄匠鼓鑄之法久廢欽降式樣不過百文入模則易於平漫翻式則展轉失眞頃所取山東盜鑄充軍金山等到局適在赦原乞暫畱鑄造待教成各匠乃遣三革濫工諸司職掌鼓鑄惟用鑄銼二色人匠鑄司鎔瀉銼司刮磨今本局增用鈒匠旋匠亂加錘鏨斜反拙劣殆不成文宜革去二色人匠免致虛靡工價四考鑄法鑄錢湏兼用錫則其液流速而易成今專用乾銅是以難耳乞每銅一斤量加好錫一二兩有將鉛錫抵銅以盜論五遵中制諸司職掌所載銅一斤鑄小錢一百六十文俱徑八分重一錢最爲中制今所鑄比原式又加重大積錢十文約有一兩七八錢合依式翻鑄庶錢制不異便於流行六時支給工食銀兩支給不敷故曠廢日月乞委官月給之毋再過期七均稽考今在京差科道官按季稽考而南京及浙江等布政司已未完數目尙未開報請於南京委官巡視如京師各省委按察司官職專稽考禁革姦獘八計物料金山等鑄法只用生銅少加錫鑞以石炭代木炭以松香代桐油及少用黃蠟硫黃稻艸數束而已如牛蹄磁末瀝靑焰硝等項悉合減革其銅炭之類每鑄錢一萬合用若干亦當議定斤兩多寡以省浮費九惜浪耗每文削下銅屑至有二三錢漫棄可惜乞敕委官置淘沙之器將灰土銅末淘出作正支用十防姦僞謂開局之初於京城雇覓鑄銅人匠造作近又行取金山等法頗利便及遇赦而歸彼必效尢作僞乞敕該部將原雇主名通報在官送臣等稽考工部覆議謂拓局場宜委官相擇處鑄匠已議將金山等除豁軍役暫畱教習如或逃逸仍依原擬摘戍其謂遵中制新錢止重一錢恐致浮薄宜斟酌定奪餘皆可行從之

○己卯定遼左等衛指揮僉事楊遠指揮同知鄒晟百戶周剛副千戶徐恭坐守邊失事論謫戍以情輕俱降一級

○庚辰初兵部尙書劉大夏言邇者宣府警報虧損邊軍上貽聖慮臣方欲薦賢以濟時務而監察禦史郭東山等交薦致仕戶部左侍郎許進前都禦史雍泰南京太僕寺卿陳璧餋病都禦史馬中錫浙江左參政韓福皆才堪應變乞行取簡用得旨查履歷以聞至是吏部具諸臣實迹以請上命進璧福行取來京聽用泰中錫姑巳之

○刑科給事中王宸參奏狹西寧夏等衛指揮僉事尹淸等三十八員浥爛糧艸當究問戶部言淸等已遇赦其虧損邊糧宜行巡按禦史逮治追陪完日釋之報可

○攺提督三河等城把總指揮使吳昂爲守備以都指揮體統行事與通州分守官不相統屬從都禦史周季麟之請也

○辛巳命都察院右副都禦史孫需提督撫治鄖陽等處地方時需以巡撫陜西行取回京也

○初科道交章言兩京堂上官賢否雜任宜加甄別如吏部侍郎焦芳梁儲巡撫狹西都禦史楊一淸南京國子監祭酒章懋俱堪大任去任戶部尙書周經侍郎許進都禦史雍泰洪漢俱宜起用他如禮部侍郎王華典文招議太常寺卿兼學士張元禎姦貪附勢通政司右參議熊偉屬托取財掌鴻臚寺事禮部尙書賈斌人品卑下掌太常寺事禮部尙書崔志端穢行彰聞巡撫順天等府都禦史周季麟交結權幸巡撫山東都禦史徐源昏懦無爲南京戶部尙書熊翀戶部左侍郎李溫太常寺卿呂﹤常心﹥年老有疾右都禦史金澤應天府府丞李堂奔兢轉官丁憂太僕寺少卿陳大章貪聲素著俱宜罷黜至是吏部議芳儲一淸懋經宜候缺奏請簡用進泰已有成命漢並華等十三人進止取自上裁上曰可漢候缺起用溫等令照舊辦事○選保定河間達官軍捨一千二百人令指揮馮安領之赴邊聽都禦史史琳等調用殺賊人賞銀二兩布二疋

○壬午奉安孝肅太皇大後神主於奉慈殿正中移孝穆皇太后神主居左是日早暫免朝參

○癸未升貴州布政司左參議王杲爲四川左參政安慶府知府楊茂元爲廣西右參政兵部郎中李麟爲江西右參議

○浙江巡鹽禦史邢昭與布按二司運司官議寬卹竈戶事宜言鹽課辦納之難易視人丁之多寡今擬竈戶三丁以下人免田七十畝勿事徭役或六丁或十丁十五丁十九丁以下凡四等所免田各遞減十畝二三十丁以上全戶免之或無餘田則止免其所有旣免而有餘田乃聽派差若將田準丁辦課者免如數或有丁無田者毋得以他戶田詭寄免役違者究問擬充竈戶庶惠均而獘可革從之

大明武宗毅皇帝實錄卷之二終大明武宗毅皇帝實錄卷之三

弘治十八年秋七月甲申朔享太廟樂設而不作

○遣內官祭司門之神

○英國公張懋兵部尙書劉大夏奏奉敕簡閱十二營見操官軍得精銳者六萬五百七十四人分爲五營營各領以把總指揮二十人別操聽用其坐營官五人仍以武定侯郭良懷寧侯孫應爵南和伯方壽祥永順伯薛勛都指揮許泰克之稍弱者二萬五千三百四十六人各存原伍一體操練甚不堪者二百八十三人發回次撥其內外坐營官從卒止令遵裁定人數仍令科道官不時點閘以革私役隱占之獘其五軍神機三千營次撥官軍選出一千八百三十二人先送團營收操未開原額數目候選軍科道官據食糧等冊查明再請奏上上命懋大夏用心督練不許虛應故事將官堪領兵管操者兵部博訪五六人以備簡用其三大營次撥官軍原額數目令管營官從實開具以聞旣而奏上五軍營原額官軍九萬九百二十六人神機營三萬七千五百二十八人三千營二萬五千八百三十三人內有事故者共九萬四千三百四十人

○運戶部銀五萬兩於甘肅以備軍餉從巡撫都禦史畢亨請也

○以官軍徵進增撥歲用馬萬匹

○乙酉科道復交章劾奏侍郎李溫學士張元禎等十三人皆公論所不與者皇上不宜曲賜優容自損治體下所司知之

○蔭南京禮部右侍郎馬廷用子仝爲國子生以三年滿也

○都禦史史琳奏宣大賊勢猖獗乞敕兵部集廷臣議處給事中尙衡亦言新開口之敗將官死者四十餘人虧折人馬甚眾參將李稽遊擊穆榮副總兵黃鎭白玉等深入窮追俱墮賊手以致虜益縱橫劫人畜如入無人之境言之可爲痛恨朝廷命將出師復以保國公朱暉充總兵以都禦史史琳爲總制此二人者嘗兩總宣府楡林兵事一無成功軍民聞今復用之皆有無人之嘆況醜虜之謀之勢殊非昔日如架梁哨髙臺營布陣皆效中國至如盔甲旗牌彼亦得諸搶奪而用之姦細探訪又或過我我軍之虛實彊弱無有不先知者則彼暉琳二人之智勇亦有不必言矣乞早爲之所以絕方來之患俱下兵部會議以聞僉謂二鎭主兵幾八萬客兵餘三萬將領十四五人京營調遣者又六人若使監督提督總兵等官果能秉公仗義惟誠調度未必不能效力而成功也於是仍敕苗逵等令用心調度相機戰守務圖成功

○升分守薊州馬蘭谷右參將都指揮使韓玉爲署都督僉事充副總兵分守保定地方命都指揮戴儀充右參將分守馬蘭谷

○工部奏山陵陵營造物料所費甚多乞將南京禦用等四監局今年應造供應諸物量爲停減而蕪湖抽分廠應給監局板枋存其十五如例易銀輸送本部以備營造之用詔可之以後仍舊

○丙戌轉貴州布政司右參議林沂爲左參議調湖廣布政司右參議林鐄於貴州鐄以考察才力不及例也

○朝鮮國王李﹤忄隆﹥遣工曹參判朴說等來朝賀孝宗皇帝萬壽聖節貢馬及方物賜織金襲衣彩叚絹布等物有差以大喪免宴俟其還宴於遼東都司

○升天壽山守備守指揮使句璽分守居庸關指揮使張柏俱爲署都指揮僉事以虜方有警將戍以京兵欲稍重其名便於行事故也

○丁亥仁孝文皇后忌辰奉先殿行祭禮遣駙馬都尉蔡震祭長陵

○發順天府寄餋馬二千匹給宣府遊兵

○命大同中屯衛指揮同知袁彪守備河間地方以都指揮體統行事

○狹西都指揮同知鄭胤戴欽坐守備不設應謫戍以被虜僅二人詔宥之贖杖還職

○戊子攺起用戶部左侍郎許進爲兵部左侍郎同尙書劉大夏提督團營操練先是大夏言部事叢冗恐誤營務請如景泰間例添官提督故有是命進兩﹤鋶﹣釒﹥辭不允令速赴京以副委用

○兵科給事中潘鐸言保國公朱暉等出師浹月禦虜無策恐賊勢滋蔓有大可慮者乞令羣臣各舉堪將領者一人並各上安邊策悉下兵部來擇將惟其人不論其階之崇卑策惟其可行不拘其官之大小兵部覆議從之

○今年四月中先帝用內織染局之奏頒銀鼠樣皮十有七張於陜西命鎭巡等官選匠染造自柘黃至出鑪銀亦十有七色五月二十六日都禦史楊一淸奏天子之服自朝祭至於燕閒皆有成式制皮爲裘取其輕暖而已若銀鼠皮變染諸色類多不正義無所取徒虧儉徳況三邊重鎭頃屬饑饉民不聊生乞爲停止周彰淸明之治至是﹤鋶﹣釒﹥入詔已染未染者悉輸京

○庚寅授故大學士�輅曾孫承慶中書舍人

○升巡撫蘇松等處都察院右副都禦史魏紳爲刑部右侍郎

○致仕南京大理寺卿章格卒格字韶鳳蘇州常熟縣人也舉景泰二年進士授南京工部主事升刑部郎中用法平恕升廣東按察司副使琉球使臣貿易他國爲風飄至廣州守臣執之以海寇聞格爲辧奏還其資而遣之進雲南按察使緬甸諸夷叛服不常格綏懷有方迄用寧帖升福建布政使入爲南京光祿寺卿尋升大理卿弘治九年以老乞歸至是卒賜祭葬如例格兄弟五人表爲廣西參議律爲副都禦史餘皆仕宦時稱章氏五鳳而格最號長者居官幾五十年所至以淸謹聞

○辛卯夜月犯心宿東第一星

○壬辰致仕南京太常寺少卿牛綸卒綸順天府涿州人景泰甲戌進士攺翰林院庶吉士授編修升左春坊左贊善天順甲申升太常寺少卿兼侍讀成化壬寅攺南京太常寺少卿弘治攺元致仕至是卒與祭一壇以嘗充憲廟東宮官並經筵日講故也綸爲人猾稽又以太監玉之侄善張權要爲士論所鄙

○癸巳禮部進兩宮尊號儀注一擇八月初二日辰時恭上尊號一祭告禮太常寺前期奏致賫三日至日遣官祭告天地宗廟社稷一前期一日上親告孝宗敬皇帝幾筵一前期禮部通行各衙門知會至日鳴鐘鼓百官具朝服行禮一前期內侍官設冊寶案二於奉天殿設彩輿於丹墀內設香亭於彩輿前教坊司設中和韶樂及大樂是日早錦衣衛陳設鹵簿如常儀一前期內侍官於太皇太后宮中並皇太后宮中各設寶座陳設儀仗於丹陛上及丹墀內設冊寶案各一於太皇太后並皇太后寶座前設香案各一於冊寶案前各設上拜位於丹陛上正中親王拜位列於後設女樂於丹陛上用內贊各二人引禮各二人一是日早上具冕服詣華蓋殿鴻臚寺官奏請行禮導駕官導上出至奉天殿捧冊寶官各捧冊寶置於案鴻臚寺官舉案由殿中門出導駕官導上至丹陛下捧冊寶官取冊寶置於彩輿內侍官舉輿上升輅隨輿後導駕官退百官立俟於金水橋輿至皆跪上旣過皆興隨至淸寧門外橋南序立上入門降輅太皇太后具禮服女官請升座冊寶輿由中門進至宮中丹陛上置於上拜位之北內引禮官導上由左門入至丹陛上稍東北向立內贊唱執事官各司其事引禮官導上至拜位親王具冕服就拜位奏四拜傳唱百官皆四拜捧冊寶官於輿內捧冊寶由殿中門入至太皇太后禦座左向西立上由殿左門入至香案前奏跪傳唱親王百官皆跪奏搢圭進冊捧冊官以冊跪進於上右上受冊獻訖執事官跪受置於案左奏進寶如之奏出圭奏宣冊執事官跪宣訖奏宣寶如之奏俯伏興平身傳唱同奏復位上由左門出至拜位奏四拜傳唱百官皆四拜奏禮畢次詣皇太后宮中行禮如前儀一是日上冊寶畢上奉太皇太后及皇太后俱禮服詣奉先殿行謁告禮復詣奉慈殿謁告孝肅太皇太后皇太后又謁告孝穆皇太后太皇太后旣還宮上復奉皇太后�孝宗敬皇帝幾筵行謁告禮一是日太皇太后行謁告禮畢禦宮中服燕居冠服升座儀仗女樂如前陳設內引禮官引皇太后憲廟皇妃公主及宮人各具禮服詣太皇太后前慶賀行八拜禮畢內官內使行五拜三叩頭禮公主及宮人內官內使各詣皇太后宮中行慶賀禮如前儀一初四日上冕禦華蓋殿親王行八拜禮次執事官行五拜三叩頭禮畢鴻臚寺奏請升殿導駕官導上升座文武百官朝服上表稱賀頒詔行禮悉如常儀一前期女官各設禦座於太皇太后並皇太后宮中各設香案於丹墀之內初四日早設儀仗於丹陛及丹墀東西設表案於殿東門外命婦於東安北安二門入俱由東華門進至宮門外引禮內官引入丹墀內東西相向立太皇太后具禮服升座女官侍衛如常儀引禮官引命婦入班贊四拜禮贊跪唱進表執事官舉表案由左門入引禮官引班首夫人隨表案後行至拜位贊跪傳唱皆跪俟舉表案至太皇太后前置訖贊俯伏興傳贊同贊復位引禮官引班首夫人復位贊四拜畢贊跪內贊官致詞云某夫人妾某等恭惟太皇太后陛下尊居慈極永膺福壽贊俯伏興贊四拜禮畢次詣皇太后宮中攺致詞云尊處慈闈茂隆福壽行禮如前儀○提督軍務右都禦史史琳等奏虜犯大同洪州順聖川等處參將陳雄等敗之斬首八十七級生擒一人奪回達馬二百餘匹被虜男婦二千七百餘人器械牛馬無算上賜敕獎勵賫捷人各升一級賞衣一襲鈔千貫

○甲午太皇太后聖旦免命婦朝賀並免文武百官宴以梓宮在殯也

○遣兵部主事王綸往軍前協同紀功贊畫都禦史史琳軍務

○戶部議覆郎中趙鶴所言七事一廣儲畜潮河川石塘嶺等八營俱缺糧宜令密雲兵備副使以所積贖罪紙米價發彼處備官軍月糧能積至三千石以上移文吏部如例旌擢其事則宜令管糧郎中兼督之一增折放每年解銀一萬兩於蘇州倉收貯折放古北口一帶官營月糧存省邊倉舊儲以備窘急若內地倉糧積多酌令各關營下班官軍輪支以色火�邑爛其月支折銀宜每歲三之二閏月亦然一查究監臨沿邊倉場艸束積貯歲久守視不謹多至杇敗宜準宣大二邊例責成所在分守參將等官防護巡察一添分委古北口等處糧艸數多地方闊遠所設收糧判官一人之力恐不暇給宜選委附近府州縣衛所賢能官分行管理一計支應北直隸河南山東每年泒納密雲古北口楡關遷安等驛口糧俱仍用粟米廩給應用粳米者宜於各府折收糧艸並贓罰銀內支收而順天永平各驛俱如例而行一便徵納各衛所屯田糧艸收價爲易宜令內地糧多倉分黑豆石折銀三錢粟米石五錢待後儲畜缺少仍徵本色其古北口等處見缺糧艸有願將中半粟豆俱折豆納並榖艸秋靑艸運納本色者亦聽從宜坐撥一防冒濫各衛所並邊關營堡月糧多冒支科擾侵克等獘請令守備把總並掌印官每月預開軍馬之數送管糧衙門以憑坐放議上從之

○乙未升光祿寺卿艾璞爲都察院右副都禦史巡撫蘇松等處總理糧儲

○發太僕寺馬價銀於北直隸山東河南各二萬兩買�亡�月馬凡�二千匹給順天府寄養以備官軍出徵馱載之用時京師乏馬故也

○丙申給事中許天錫言皇上卽位以來久陰積雨自夏䢐秋水澇爲災比連諸羣壞廬舍傷禾稼加以北虜猖獗侵及近地人心搖兀臣考諸變異皆陰盛陽微之象也豈內外臣工小人未退而君子難於進歟或小人肆其姦而君子不安其位歟或政事叢脞善否混淆君上容有未盡知或知之而未能有所區別歟或賦役繁重誅求苛急𨿽有蠲卹之文而無其實歟或將領貪殘而兵气委靡歟或詔令方施而爲權要所沮尼歟或宿獘方淸而爲姦猾所廢格歟或刑獄不淸而下民猶有怨嗟歟或上下間隔而言路尙未通歟伏願皇上畏天勤民親賢納誨采輿論以遠姦邪屈羣策以飭邊務制命必出於朝廷黜罰無間於宮府汰冗食以重名器省賫醮以節財用聖學必求進於髙明乾綱毋漸移於左右仍敕內外大小臣工痛加修省毋事虛文求直言極諫與執政老臣�確采擇以通下情以宣上徳如此則陽明用事陰邪退聽人事修於下而天道順於上矣下其章於所司

○命衡府歲祿粟米內再攺給粳米一千石

○監察禦史張津言壩上等八處馬房所飼牛浪費無算給事中許天錫在先帝時建白宜驗送犧牲所光祿寺備用已奉有兪旨矣尋以太監黎春言事遂中輟是詔令不信於天下也乞如舊查驗分送杜近幸沮撓之端以彰大信戶部覆奏從之蓋壩上馬房有白水牛一隻成化十八年中官梁芳所進者也養之已二十二年日支豆一鬥艸二束計費銀一千一百餘兩諸如此類於國用殊無一毫之補云

○賜占城國入貢使臣沙不登古魯等金織衣彩叚等物有差遂以回賜王子沙古卜洛錦綺付之

○丁酉召致仕戶部尙書周經赴京從科道交薦也

○運太倉銀十萬兩折糧等銀五萬兩於宣府以備軍餉從戶部左侍郎王儼請也

○夜月犯壘壁陣西第二星

○戊戌中元節上詣幾筵行祭禮

○遣駙馬都尉馬誠林嶽分祭長陵獻陵景陵裕陵茂陵文武衙門各分官陪祭

○遣儀賓周鉞祭景皇帝陵寢

○遣內官祭恭讓章皇后陵寢

○加少師兼太子太師吏部尙書華蓋殿大學士劉健左柱國食正一品俸與誥命加太子太保戶部尙書兼謹身殿大學士李東陽太子太保禮部尙書兼武英殿大學士謝遷俱少傅兼太子太傅健等合﹤鋶﹣釒﹥言臣等備員內閣累進穹階力薄功微每懷憂懼幸遇陛下飛龍禦極千載一時未能上贊聖明大施新政宜加黜罷尙賜包荒而乃以侍從講讀之勞復增寵數或重加勛祿榮及其先或遞進官階復兼宮秩仰惟陛下稽古右文崇儒重道聖心所在盛典攸存但講讀經書敷陳理道計勞論直皆在各官臣等何功首沾恩禮伏望收回成命俾臣等照舊供職庶少輕叨冒之咎上曰卿等事朕春宮積有輔導勞勩方玆初政特加秩祿不允所辭

○升太常寺卿兼翰林院學士張元禎爲吏部左侍郎仍兼學士加俸一級翰林院學士劉機江瀾左春坊大學士兼侍讀學士楊廷和俱詹事府少詹事兼學士廷和仍加俸一級學士張芮加俸一級侍講學士楊時暢爲太常寺少卿兼侍講學士侍讀學士劉忠張澯侍講學士白鉞俱學士鉞加散官並俸一級左諭徳兼侍講靳貴費宏俱太常寺少卿兼侍讀右諭徳兼修撰毛澄爲左庶子兼侍讀侍讀毛紀左中允兼編修傅圭俱左諭徳兼侍講順天府府丞兼正字周文通爲光祿寺卿尙寶司卿兼正字劉棨爲太常寺少卿俱仍舊供事元禎等皆侍上講讀於春宮故有是命

○增置雲南宜良縣儒學設教諭一員從巡按禦史耿明言也○南京六科給事中戴銑等言先帝臨禦十有八年敬天法祖孝親愛民任賢納諫修文偃武絕貨色遊畋之娛崇恭儉寬仁之實自始逮終常如一日而末年勵精彌至屢飭臣工振舉庶務天下之人延頸跂踵思見太平昊天弗弔龍馭上升今日成先帝之志者實在陛下臣等所過慮者獨柄事諸臣或忘大體將謂繼代之際大小庶政亦當更新先帝之所已行而未久與所欲爲而未成者一切罷廢似非繼志述事之孝也伏望皇上遠監古先務崇繼述宜以弘治初年所行如進賢退姦節財訓兵重祀卹刑停止工作與夫一切大政大議處分允當者敕六科給事中逐一檢詳備錄旨意類次進呈置之禦筵以時捧覽凡裁決機務悉以故事爲準昔伊尹告太甲曰嗣王新服厥命維新厥徳周公告成王曰無念爾祖聿修厥徳皇上能法先帝則所以增光祖宗媲美帝王者可計曰而待矣下所司知之

○浙江余杭等縣驟雨山水漂房屋傷禾稼民有死者

○夜月食

○己亥升順天府府丞王佐爲光祿寺卿

○辛丑太宗文皇帝忌辰奉先殿行祭禮遣駙馬都尉馬誠祭長陵

○吏科給事中吉時奏太醫院官精通者或被阻蔽庸下者又肆奔競並宜考察吏部議本院五品以下堂上官各訪其行業髙下奏請去畱其禦醫吏目及供事禦藥房冠帶醫士會都察院考試兼訪其行業優者爲一等候缺升用頗通者爲次等仍畱供事其下等黜回本院冠帶閒住如禦藥房缺人考居一等內推補其次等不得朦朧復用遇考察京官之年本院官一體考察不得夤緣奏免從之

○復除起復應天府府丞呂獻爲順天府府丞

○復雲南廣南衛副千戶楊玉爲萬全都司都指揮僉事蒙化衛副千戶趙承文爲永平衛指揮同知遵詔例也

○兵科給事中鄒軒言萬全右衛去宣府僅七八十里實京師北門之外近日二將敗死官軍六千棄甲祈生虜皆不殺則其毛髮而縱之今歸者殆半焉彼豈仁之蓋欲款我邊士使畏其勢而銜其恩守邊將士莫不解體且近以虜犯大同太監總兵皆統兵赴彼而宣府之備甚虛彼或爲聲東擊西之圖其何以支況古北口潮河川及薊州一帶皆賊所出沒之路彼覘知京兵皆聚於邊輕我無備或間道以窺都城又將何以禦之乞畱軍萬人於大同分萬人於宣府使互相應援仍募土兵攬羣策究前失事之由而重治之敗歸之卒勿濫卹焉其古北口諸處宜益兵以嚴其備奏下兵部議宣府之兵潮河川之備近皆區畫惟萬全之敗給事中艾洪嘗奏穆榮張雄及傷死官軍宜厚加優錄與軒所見不同其賞罰宜行巡按禦史勘處以聞時議者謂榮雄皆失機非死事也

○壬寅戶部尙書韓文奏虜寇宣府大同調集京營並各處應援兵馬曠日持久糜費糧餉近宣府已運銀五十萬兩大同在庫見有銀八十餘萬兩又於山西地方查推逋負解用而侍郎王儼尙以邊餉不敷請狹西各邊自本年二月以來已運銀五十萬兩中淮浙等鹽二百萬引而侍郎顧佐亦以軍餉不敷請徒費百萬之資未聞一矢之利師老財屈他變必生萬一秋髙馬肥彼勢愈熾沿邊城堡告之愈急當是時外廩盡虛內帑弗繼𨿽有蕭何劉晏亦末如之何矣乞敕內閣及府部大臣並科道官集議卽今胡虜猖獗官軍曠日其咎安在其計安出同心酌處以濟時艱詔兵部亟會官詳議以聞兵部上議請再敕勵苗逵等務決勝以除大患不得仍前老師費糧養成禍患自速僨事之誅從之

○兵科給事中潘鐸等言都禦史史琳膺寄閫外方略未聞巡撫若李進周南張鼐劉憲皆宜於內而不宜於邊者因薦都禦史楊一淸致仕都禦史雍泰可爲總制都禦史文貴畢亨致仕都禦史洪漢太僕寺卿陳璧可蒞重邊而琳等宜召還給事中李貫又薦翰林院學士劉機吏部郎中張彩俱有將略下兵部會議總制未宜遽設進等功過未查亦難遽代泰起取赴京並機等臨期奏用從之

○攺武平衛屯田諸務隸南直隸管屯副使衛在毫州舊隸河南僉事不便故攺之

○癸卯朝鮮國王李﹤忄隆﹥遣陪臣安琛等貢方物馬匹賜金織衣彩叚等物有差

○甲辰命江西都司管運都指揮同知何昇掌本司事署都指揮僉事李淸仍總理糧運

○丙午崇王見澤薨王英宗睿皇帝第六子母孝肅太皇太后周氏景泰六年四月十六日生天順元年二月分封於河南汝寧成化十年三月之國至是薨年五十有一訃聞上輟朝三日遣官諭祭命有司治喪葬謚曰簡

○丁未置泰陵陵戶四十戶

○攺忠義左衛爲泰陵衛

○授河南阿迷州同知王巹爲和州知州雲南布政司照磨余濂爲武進縣知縣廣東都許馬驛驛丞王獻臣爲永嘉縣知縣雲南石屏州同知王中爲南雄府同知山東布政司照磨盧儀爲荊州衛經歷初巹等皆因事降調吏部遵詔例擬授今職

○以太僕寺銀萬兩給甘肅易馬從都禦史畢亨請也

○命惠安伯張偉協同提督團營操練

○答牙等族番人剌麻肖等貢盔刀賜彩叚表裏絹鈔有差

○戊申召鎭守廣西副總兵都指揮僉事毛倫還京以閒住湖廣都指揮使康泰充副總兵代之時吏部尙書馬文升薦泰刑部尙書閔圭薦倫兵部議以泰望著於南而倫藝長於北故有是命

○己酉升賞大同焦山兒等墩獲功及被傷官軍七十三人有差

○先帝時南京監察禦史沈賚等言皇上親錄大理少卿吳一貫等所勘邊情於闕下事干刑獄宜付所司不必親勞聖斷蓋以萬機叢委或不暇給投間抵隙之人將爲取寵市權之計此今日之體統不可不正者也望自今政務委之九卿設或未當責有所歸則事不煩而理都察院覆奏國家刑獄之事各有成規如吳一貫等勘事失之輕信以致處斷過當人多冤稱先帝不忍之心施於偶聞乃親錄諸犯仍付法司從輕議罪十八年之間僅一見之未嘗著爲常典此非先帝之好勞乃臣下不職之爲累也但賚等推明體統意亦忠愛請繼自今刑獄悉責成中外有司並勘問官秉公訊鞫違者以故失論庶臣勞於下君逸於上而庶事亦不至隳廢矣詔今後內外法司及奉旨勘事官務秉公道根究實情不許顧忌偏枉

○庚戌朝鮮國王李﹤忄隆﹥乞市弓面黑角以備弓矢詔如舊例歲許市二百對

○革教坊司冗員二十餘人禮部奉詔例查奏也

○兵科給事中徐忱等言太監苗逵旣奏捷音而陸誾等尋奏聲息是賊猶故也且所報功次亦多含糊又各官頭目計千餘人有功輒攘其害非細請詳核而禁之奏下兵部議遣錦衣衛千戶往勘其事上以紀功官已屢遣矣姑已之

○升湖廣長沙衛指揮使楊溥爲都指揮僉事以徵武靖功也

○辛亥翰林庶吉士潘希曾丁憂服闋授兵科給事中

○戶部議覆南京六科給事中徐蕃等所言三事一審事體以一詔令南京廣惠等庫錢糧先帝從侍郎鄭紀等言令巡視科道等官卽時驗收毋或稽緩以困角�羊人送船餘丁各色匠役等新添月糧先帝從侍郎楊守阯等言悉令革去近因太監傅容等奏俱復其舊宜遵原旨該庫錢糧依期驗收丁匠月糧減半支給又盤驗軍器巡點操馬編管戰船減省禦馬監艸料等事已得請未行者移文所司審處一平賦役以蘇民困凡夏秋稅糧有司遇本部會派勘合至日宜刊布徵收則例明示鄕民照數輸納逐年徭役從輕僉泒不得巧計詭取其災傷勘報悉照新例不得稽遲混報若存畱數少本處歲用不敷巡撫等官通融處置一嚴舊法以督糧儲府州縣掌印管糧官三年六年考滿俱送本部查勘錢糧無礙開咨吏部方聽推用行取如拖欠三分以上者不聽其預備倉糧巡撫官三年一次委守巡官核實足數然後起送給由從之

○壬子升浙江左參政韓福爲大理寺右少卿提調操練京西諸衛軍余及保定等六府民壯先是兵部以武備廢弛請敕巡撫官以時操備繼而慮責任不專事或難濟欲專官以理之乃以命福

大明武宗毅皇帝實錄卷之三

大明武宗毅皇帝實錄卷之四

弘治十八年八月癸丑朔上以恭上太皇太后皇太后尊號告孝宗敬皇帝幾筵

○甲寅遣英國公張懋告天地駙馬都尉蔡震告宗廟惠安伯張偉告社稷上遂奉冊寶詣太皇太后宮上之冊文曰嗣皇帝臣厚照謹稽首須首上言臣聞佑啟後人鉅慶實由於積徳化成天下要道莫先於尊親苟非薦無上之稱曷以申罔極之報方嗣歷服特舉彜章恭惟聖祖母皇太后陛下上儷皇祖式昭母儀聖善靜專本天性之固有含弘光大合坤徳之自然夙勤脫珥之箴繼享含飴之樂言不出於中壺足罔及於外庭史書治內之委任亙千古而再見人誦女中之堯舜合萬國而一詞念我先皇弗終至養顧予衝子重荷深慈蚤受訓言遂底成立爰主神器祗奉宗祧敢謂歷數之在躬實維孫謀之燕翼是用參稽典禮率吁眾心以八月初二日躬率文武臣工謹奉冊寶上尊號曰太皇太后伏願承天之佑如月之恆樛木累累綏君子萬年之福履蚤斯蟄蟄衍本支百世之休祥臣誠歡誠忭稽首頓首謹言次詣皇太后宮行禮冊文曰嗣皇帝臣厚照謹稽首頓首上言臣聞欲報之徳愛敬必盡於一人不愆於儀風教乃刑於四海蓋恩深乎鞫我而禮重夫正名周詠思齊之章漢備長樂之奉爰稽諸古匪肇自今恭惟聖母皇后陛下徳合無疆道隆至順懋修陰禮上贊先皇儆戒相成式謹內朝之節奉嘗以薦祗勤宗廟之儀坤順乾以廣生月得天而久照祥慶誕鐘於﹤耳少﹥末謳歌遂徧於寰區項者號在辰憑幾有命粵以大寶付畀衝人罔攸措於哀荒實仰承於蔭庇且爲天下之母者特弘教育之功而稱孝子之至者必盡尊崇之禮謹以八月初二日躬率文武臣工祇奉冊寶上尊稱曰皇太后以恩則尊親偕極以義則中外一辭伏願俯鑑輿情茂膺殊慶殫九州之富以爲養曷足罄夫孝心享萬壽之福於維期尙永依夫慈極臣誠歡誠忭稽首頓首謹言

○裁革南京典牧所大使典吏二員以事簡官多也

○乙卯加太保瑞安侯王源太保壽寧侯張鶴齡俱太傅建昌侯張延齡崇善伯王淸俱太保仍各歲加祿米三百石

○戶部侍郎王儼言京軍徵進大同所畱騾馬寄餋宣府各衛虛費芻豆宜送保安一帶地方牧放以需後用其老弱軍士已將馬匹器械兌與邊軍而仍畱各城坐食者悉令回京以撙節邊儲戶部覆議從之

○丙辰以上兩宮尊號禮成上禦奉天殿遣行人等官頒詔於天下詔曰朕承皇考遺徳誕嗣丕基夙夜兢兢懋圖化理顧治本於孝𨿽至貴必有所尊粵稽古昔聖帝明王曁我祖宗列聖罔不率而行之予何敢後恭惟聖祖母皇太后深仁厚徳母儀天下徽音令聞亙古罕比予衝人獲底成立實維慈訓是賴聖母皇后徳由天賦道合坤元內治允修克儷皇考用集無疆之慶鐘於眇躬非各極尊稱何以申罔極之報玆卜以八月初二日率吁文武臣工謹奉冊寶恭上聖祖母尊號曰太皇太后聖母尊號曰皇太后庶情文兼至孝思維則以成隆古之治以紹我祖宗列聖之鴻休所有推恩事宜條列於後一宗室降爲庶人者各賜米十石絹十匹其子女各米五石布五匹年及婚配者所司具名以聞照例選婚量助嫁娶之資一軍民之家有年七十以上者許一丁侍餋免其雜泛差役八十以上者仍給絹一疋綿一斤米一石肉十斤九十以上者倍之其男子八十以上爲鄕裏所敬服者加與冠帶以榮其身一文職官員五品以上以禮致仕在家者各進偕一級其二品以上大臣年及八十者有司備彩幣羊酒問勞九十以上者具實奏來遣使存問一文武官員署職試職者俱與實授一兩京文職官員七品以上未及三年考滿者俱與應得誥敕若父母見存先已受封其子官職遷轉者服色許與子同後不爲例一各守守備等官有指揮都指揮體統行事者量與署職以便行事一軍職犯罪調衛有因公事詿誤被人逼迫棄印在逃曠職半年以上並守衛軍人點不及數同僚不和原犯情罪頗輕者俱令回還原衛后不爲例一在外文職官員有親老告回侍餋者親終之日仍許赴部聽用一在京各衛帶俸官有願出外衛者許自陳照例注與相應地方衛所管事差操一監生有衰老不願出仕者但系聽選之數俱照例量授職銜吏員冠帶聽選願告不仕者照資格授與職銜其在原籍者許各赴司府衙門陳告類冊繳部一體給授一各處學校廩增生員有親老無人侍養願告侍親者聽親終赴學其累舉不第年五十以上願告退閒者許與衣巾終身仍免本身雜泛差役一內外衙門見問囚犯除死罪並已發落外其餘犯該徒流笞杖及枷號者詔書到日悉宥其罪官吏監生生員承差知印陰陽醫生校尉行止有虧敗倫傷化例該充軍爲民等項仍照例發落照提未到者公罪住提其餘仍提問擬明白俱照前例發落奉旨勘問者奏請定奪一兩京陰陽醫生有年六十以上願告回家者審實放回旗校軍匠廚役人等老疾者亦許告替俱免雜泛差役其在外衛所老疾軍人已替役者不許重役虐害一軍民之家有五世同居共爨不分異者有司具實奏聞照例旌表詔書到日先給羊酒獎勸一孝子順孫義夫節婦有司具實奏聞照例旌表其已旌表年及六十者男子冠帶榮身婦人照八十以上例給賜絹綿米肉一各處僧道有父母見存無人侍餋者不問有無度牒俱令還俗養親一各處軍民人等有因刁潑害人曾經問發充軍爲民遇例放回者該管官司時加省諭務令攺過自新若仍蹈前非起滅詞訟誣害良善挾制官府事發枷號三个月仍照例問發邊遠一各處衛所新增屯田子粒弘治十七年分除已徵收外其未徵者悉與除豁一弘治十七年以前各處莊田子粒曾經勘系災傷小民拖欠者悉與除豁一在京在外有鰥寡孤獨廢疾不能生業者卽便收入餋濟院照例給與衣糧毋令失所已收餋者人賜米三鬥於戲立愛惟親成一人之達孝施恩有序得萬國之歡心誕告多方俾咸知悉

○是日免文武百官朝賀及奉兩宮命免命婦朝賀

○大學士劉健李東陽謝遷言今年自六月以來陰雲蔽翳天雨連綿京畿內外民捨傾頹田禾渰沒日復一日爲患未已臣等官居輔導職在爕調憂切於中至忘寢食仰惟陛下嗣登寶位聖徳格天而陰盛陽微其端可畏竊聞陽主剛健陰主柔弱陽主開明陰主暗昧人事下乖則天道上應必然之理也自古帝王及我祖宗列聖繼世更化必大有興革以新天下之耳目系天下之心志昔在先帝初年如減濫設汰冗食罷工役止貢獻放鷹犬出宮人凡百聖政固已傳之天下卽當載在史書近者陛下登極詔條一出中外臣民歡呼動地想望太平但各該有司視爲泛常不卽遵奉經今兩月之上內外多餘官員未聞查減某職傳奉乞升等項未聞查革何人諸如此類未易枚舉政壅於上而不得行民望於下而不得遂此陰陽所以失調雨暘所以不順也如軍器鞍轡二局各門各馬房倉庫及各處分守守備等項內官舊設有數今添至幾倍朝廷餋軍餋匠錢糧萬萬僅足供其使令豈可不減文武官員中有曠職僨事虛糜廩祿者豈可不黜內官等監匠官禦用等監畫士多至數十百人濫授官職浪支俸祿皆剝民膏脂以供無益豈可不革內承運庫放支銀兩全無印簿支銷二十年來累數百萬以致府藏空竭承領之人豈無侵克本庫內官自請查算豈可不查司鑰庫收貯銅錢亦數百萬托稱內府關支其實置之無用若洪武等錢不行則新鑄弘治通寶亦爲虛費豈可不用今特旨批斷者照舊不動查例來看者展轉不行則其他獘政皆難除革詔書所載盡爲空言天下之耳目將河以新天下之心志將何所系至如內苑之珍禽奇獸數且無算宜盡放之以省食用之資宮人一事近在掖庭非外官所得干預竊恐先朝舊宮或有年歲老大及多餘名數不惟妄費供給抑且不免怨嗟亦宜疏放或縱令寧家或從便嫁遣以大布好生之徳上延和气之祥是皆國家要務新政所當先者惟聖明俯垂采納事干宮禁則斷在不疑責在有司則嚴加催督其有未盡事宜令所司查奏處置務臻實效不事虛文庶可以調和陰陽化災爲福宗社臣民之慶也上嘉納之

○丁巳釋奠先師孔子遣少傅兼太子太傅戶部尙書謹身殿大學士李東陽行禮

○升寧波府知府伍符爲浙江布政司左參政陜西按察司僉事丁珝爲雲南副使

○戊午祭太社太稷

○禮部奏太醫院纂輯本艸儒士仰仲瞻等以書寫夤緣求進今書成久矣而食糧如故宜如詔裁革從之

○署承運庫事太監龍綬言近日戶部會官議欲節財裕民內及近侍官設爲修建買辦成造等名盜取庫銀以致經費不給是誠有之蓋諸司支用例有印信明文工作例有籍記人匠近年姦欺之徒輙用白頭題本傳取金銀莫能究其所用用之有餘不以還官又分外領銀以爲傭匠之費其斃甚多乞敕司禮監會同內閣府部科道官通查自弘治元年正月初一日至十八年五月初六日內府諸監局傳取金銀其非有印信題本者務見所造何物所買何物詳具實數造冊備照有餘責令還官自後有仍前泛濫傳取者聽本庫會同司禮監指實奏請究治庶可杜絕時獘又聖誕等節所賞銀有一人多或至一二百兩者親王並公主郡主王妃千秋節令之賜亦倍往年諸如此類旣非勸功之典實開蠹財之源宜量其事之大小以爲賞之輕重俾等分有常給賞有序亦初政防微杜漸之急務也綬又言近年所出倍於所入今聖誕千秋冊封給賞所用事節頗繁請敕戶部計議每歲應進金銀若干可足國用其有非軍國所急需之財可供修建及賫醮者聽特於該部支取庶緩急有儲不至告之章下尙書韓文言此庫設在內庭素無稽考是以出入之數外臣不得與聞傳取之用典守莫能裁遏宜如綬言一一查究其合用進庫銀兩俟諸處輸納至日以漸運送專備軍官折俸及冊封成造支用有仍以賫醮等事蠱惑聖聰浪費財物者本庫歲終開奏聽該科並本部奏問如律凡內府賞賜一遵祖宗舊制因及西北虜警東南水災可爲深慮欲崇儉戒侈思患豫防上是之傳取之數令司禮監備查以聞

○兵部上五軍三千神機並奮武等十二營及武驤等衛錦衣衛中千戶所操備馬步官軍及馬驢數得旨戶兵部各選郎中一員會原遣選軍科道官弔取糧賞文冊查明具奏

○給事中楊一渶奏雨多途淖運卒僦車甚費若用小船沿河乘水剝運至近京去處乃以車運可省腳價之半從之

○致仕太子少保禮部尙書劉岌卒岌字淩雲四川涪州人景泰甲戌進士授吏部驗封主事遷郎中以憂去服闋攺戶部二年仍補文選公淸勤愼時論與之累官太常卿禮部尙書掌寺事久典秩祀練習儀章且容觀魁傑音吐鴻暢甚爲憲宗所眷注進太子少保以疾事不許岌自陳世爲戎籍敕兵部除其籍弘治己酉岌復以老請乃賜馳驛並寶鏹以還仍命有司歲給夫廩家居凡十七年而卒訃聞賜祭葬如例岌平生謙謹亟稱人之善聞論人過失輙止之或面侮之亦不校初艱於立子官京師妾有生子者其妻妒而棄之道人爲收鞠至八歲乃復迎歸以爲子聞者以爲岌厚徳之報云

○己未禮部言八月十七日孝宗敬皇帝百日例應變服但梓宮未入山陵臣子豈遽忍釋凶卽吉請十七日以後上仍素翼善冠麻布袍服腰經禦西角門視事不鳴鐘鼓百官仍素服黑冠帶朝參從之

○兵部請選順天等府寄養馬萬匹給新選操候五營官軍故事團營送所收樁朋銀十兩方給馬一匹今亦宜暫免從之

○兵部集議兩廣巡撫等官奏思恩府土官知府岑浚以叛誅不宜再錄其後田州府土官知府岑猛世濟凶惡自陷府治亦宜降徙擬降猛千戶徙福建沿海衛分帶俸而以二府攺爲流官衙門遴選才望熟知夷情者假以方面職銜蒞之仍錫之敕以重其權上是之命吏兵二部公舉堪任者以聞於是以雲南知府張鳳年樂知府謝湖俱爲廣西布政司右參政掌二府事鳳思恩湖田州各賜之敕

○庚申禮部言兩宮尊號禮成各王府並在外五品以上官司例應進表慶賀上以大喪未畢悉免之

○免陜西諸司五品以上正官赴京賀卽位以延寧河西等處番虜出入戶部右侍郎顧佐奏畱正官預備糧艸故也

○兵部員外郎李源言順天眞定保定永平河間諸府密邇夷虜爲京師輔翼近年以來民窮思亂萬一有警其間姦黠之徒乘隙而動勢所必至宜先爲之備乞令吏部及今選用守令務得才智超眾緩急可倚之人使各輯民練兵積粟繕城脫有意外之變以戰則奮以守則固是誠經久之計吏部覆奏從之

○裁革順天府密雲縣稅課局令縣官帶管巡攔催辦課程從撫臣議也

○錄開國功臣蘄國公康茂才五世孫永爲正千戶安陸侯吳復五世孫江爲副千戶俱世襲初茂才之子鐸襲蘄春侯鐸卒子淵甫二歲優給賜誥券洪武二十六年收誥券停其祿復之子傑襲侯以事降廣西南寧衛指揮使傑子璟以後失襲弘治間給事中戴銑請錄功臣後勿絕其祀有司訪送永江至乃有是命

○錄增禮部尙書劉定之孫壽爲國子生從其請也

○莊浪左副總兵都指揮同知魯麟自述其家世禦邊勞績乞加掛印鎭守之權兵部議麟世處邊方公勤忠勇所乞𨿽無缺可補宜照給賞軍功例於常格上稍加優崇以慰之詔可

○大同守臣奏北虜擁眾入寇四散無忌上以官軍不聞防禦命所司看詳以聞兵部言據報虜賊拆墻攻墩及散漫屯駐者五十餘處追虜人畜蹂豆麥殺墩軍者二十餘處未報之數不知幾何其中或數騎數十騎初非眾寡不敵而我將士四集未聞有防禦截殺者後患可憂宜令巡按禦史查明參奏仍行監督總兵提督官令思蚤建殊勛不可自取顯戮報可

○太監陳寬傳旨練武等營太監韋敏姚舉王庸等調耀武顯武敢勇等營尙衣等監太監何祥谷大用楊廣林貴黎安少監王剛張昭等管神機等營左右哨左右掖

○兵科給事中楊一渶奏近年內外工作盡歸內官監工部不過奉行文書工料奏討無經軍工剝削滋甚營伍不充國脈虛耗請令工作屬內者由內官監差撥軍匠屬外者由工部差撥人匠若匠役不足隨宜奏請區畫營中軍士不得妄行奏撥又物料所產因地之良不責有於無如魚課則取之湖廣龍荔則取之福建頃因兵荒遂亂前制有以北方所產而派南方有以山西所有而派湖廣者取非其有重斂殘民在處相承增添作斃實立法無定故也下工部議請今後內官監百凡工作及應用工料會工部議處軍士會兵部量撥則工料不至多費軍士亦可少蘇其上供之物必隨地所有因年之丰凶量爲派辦仍令有司嚴核勘合原派之數吏胥不得洗補增加則物價自平而吏獘可革從之

○辛酉徐州應納京倉糧米四萬八千石自今年爲始聽徵銀解送薊州米石銀六錢取山東河南遮洋船應運薊州折銀數內攺徵米赴京倉交納以補前數先是巡撫都禦史言徐州徵糧地爲黃河漂溺者十六故也

○壬戌降遼東都司廣寧左衛指揮僉事張玉爲左所正千戶廣寧右衛指揮同知楊春爲指揮僉事廣寧衛中所實授百戶陳鑑爲試百戶玉等坐虜入境守備不設當謫戍以情輕皆降一級

○癸亥升江西按察司副使邵寶爲浙江按察使○戶部覆給事中張維新禦史弓元所奏節財裕民事宜言今內庫之藏無以充登極之賞請如原議催取各處銀錢至日次第給賞其沿邊官軍及京營下班者俱擬就近支給宜行巡撫及管糧官查報盈縮以俟施行至若營建山陵悉遵先帝遺命而建塔造像將來齋醮與夫額外供應不時繁刑俱當禁止其稱考察天下官員沙汰僧尼道士挨查在京遊民淸理匠役勇士等項請議處得旨賞賜之數務速處置支給一應節財事宜各該衙門查議以聞旣而禮部言塔像齋醮蠹財宜革上是之曰塔像齋醮何益於事其卽已之惟春祈秋報如故

○蔭都察院副都禦史劉宇子佳爲國子生以三年秩滿也

○甲子遣戶部侍郎陳淸祭京都太倉之神

○遣順天府官祭宋丞相文天祥○升左給事中張文周璽俱爲都給事中文戶科璽禮科給事中尙衡張艮弼許誥俱右給事中衡吏科良弼兵科誥刑科

○升兩淮都轉運鹽使司同知陳震爲河間長蘆運使初震爲山西按察使以事�降至是用詔例擬升仍支正三品俸

○令河南山東州縣自本年以後該納徳州常盈庫花絨每十斤準折米一石徵銀六錢運送戶部備給邊之用以主事王震言庫中貯積有餘多至腐爛欲行議處故也

○新寧伯譚祐言營造山陵武驤等衛軍士逃亡數多其坐營署都指揮僉事田忠把總指揮張義等十二人宜加究治兵部覆奏詔姑貰之令急督官軍赴工

○降遼東三萬衛指揮使佟鎭爲指揮同知遼海衛指揮僉事張昇爲正千戶副千戶鐘洪爲百戶三萬衛百戶秦能爲總旗亦坐守備不設當謫戍以情輕降級有差

○曉刻南京見老人星見丙位

○乙丑授少傅兼太子太傅戶部尙書謹身殿大學士李東陽少傅兼太子太傅禮部尙書武英殿大學士謝遷階光祿大夫勛柱國仍賜已身並曾祖父母祖父母父母妻誥命

○兵部請遵詔裁革各處添設監槍分守守備內臣二十四人上曰今邊警方急正當防範之時其勿革

○丙寅戶部議覆科道所請言司鑰庫銅錢宜命總督糧儲侍郎同巡視庫藏給事中禦史會本監官淸查如有侵欺等斃聽參究重治自後內府諸監局有所取用亦宜如承運庫例各具印信明文奏請必有司禮監揭帖乃聽關支歲終仍具實在之數以備本部該科稽考有浪費之獘究治如法庶庫藏可淸而賞典不廢上止令司禮監差官查點蓋太監龐﹤王票﹥托言淸查官入內迎送不便展轉阻撓故其議卒不行

○命翰林院侍讀徐穆爲正使吏科給事中吉時爲副使往朝鮮國修撰倫文敍爲正使戶科給事中張弘至爲副使往安南國各賫詔告卽位敕賜其國王及妃其紵絲表裏妝花絨錦有差

○致仕都察院右副都禦史劉潺卒潺河南安陽人天順丁丑進士授刑部主事歷員外郎郎中浙江右參議陜西右參政四川左布政使順天府府尹都察院右副都禦史弘治元年致仕至是卒有司以聞詔賜祭葬如例潺謹厚不務皦察在刑部時巡撫湖廣都禦史翁世資與其屬都指揮互訐上命潺往會巡按禦史焦顯案其事比至顯欲誣致都指揮罪潺謂顯曰卽如君言國法安在卒坐世資京師有豪家兄弟爭祖職往往重賄勘官依違者連歲會刑部檄潺勘驗乃復賂潺潺亟持白部堂事乃決時論韙之其歷藩府亦俱以廉愼稱惟巡撫遼陽於邊務多缺責備者猶爲不滿云

○丁卯升南京吏部署郎中蔡淸爲江西按察司副使提調學校

○致仕南京通政司右通政彊珍卒珍滄州人字廷貴成化丙戌進士初知涇縣奏減賦額人爲立祠爲禦史負气敢言嘗按甘肅及江北諸府人凜然畏之按遼東會權閹汪直挑釁僨事時無敢論者珍獨上其罪下詔獄撻辱備至謫戍遼東三年有旨復職致仕弘治初起爲山東按察司副使未幾爲大理少卿遷右僉都禦史巡撫宣府坐言官論列召還攺南京右通政以母老乞歸至是卒珍性彊鯁政尙嚴刻所至有風采爲時所重○戊辰升賞遼東長寧等堡有功及陣亡被傷官軍五十八人有差

○降遼東定遼衛指揮同知鄒晟爲指揮僉事楊遠爲正千戶副千戶徐恭爲實授百戶實授百戶周剛爲試百戶各帶差操坐虜犯境失於備禦也

○初雍王奏衡州地卑濕寢宮殿宇朽蛀滲漏不可居又以夢寐不安時見怪異疑神佛爲祟乞移山東東平州先帝遣內使賫書諭慰屢集廷議以擇地別建勞民傷財但宜督工修理至是王復上奏詞甚懇切上仍下廷臣議皆執前論末謂敍州見有申王空府蓋造新完必不得已宜徙居之詔可旣而王不欲遷乞仍修本府上曰王屢奏必不得已朕重違其情乃遣太監梁文工部郎中張謐往修之

○自癸亥至是日每辰刻金星見已位

○庚午以守備懷來城都指揮僉事劉淮守備葛峪等堡

○辛未祭太歲風雲雷雨山川等神遣英國公張懋行禮○戶部奏各倉庫監局管事內官舊例每處多不過二三員近年添設數多如壩上倉添至十一員上林苑監林衡署添至三十二員其他大率類此誠爲冗濫宜遵明詔查原額各量存一二員余悉取回庶事有定體而人不受害上曰已處分矣蓋查奏裁革先帝已將議行故詔書及之然盤據已成窟穴其議遂寢

○壬申巡撫甘肅副都禦史畢亨奏莊浪參將蘇泰不能綏輯土兵請以遊擊將軍徐謙代之因言養病副總兵魯麟及其子經謀勇可用兵部議以泰守涼州而調涼州副總兵把琮於莊浪令謙率遊兵聽琮調用仍敕諭麟經率所部土軍協力戰守報可

○命隆慶衛指揮僉事楊勇守備白羊口堡等處地方以都指揮體統行事以提督關隘右參議熊偉言是堡地當要害武備久弛故也○宥西安左衛指揮使楊宏罪降二級爲指揮僉事聽都禦史楊一淸委用宏初以失機問擬充軍總制尙書秦紘爲之論辯已得旨免發配所在軍門聽用矣一淸復薦其知兵練事才任統馭故特宥之

○虜之入開原也指揮同知王珍趙輔指揮僉事張英百戶張斌王欽誤失事例應謫戍都察院覆奏各犯情罪頗輕且琛英輔嘗與虜對敵珍又有斬獲功詔宥珍降斌欽官一級英輔贖杖還職

○癸酉戶部覆議南京監察禦史沈賚等所言儲蓄事宜宜令在外司府州縣贖罪贓罰等銀悉折納榖以備賑濟仍具冊報部稽考從之

○甲戌憲宗純皇帝忌辰奉先殿行祭禮遣駙馬都尉蔡震祭茂陵

○提督邊關兵部右侍郎閻仲宇奏倒馬紫荊二關地勢廣闊宜據險而守以防虜警乞令蔚州衛添撥官軍百人守州之北口廣昌所及縣查撥官軍民壯百人守縣之槍頭嶺靈丘縣查撥民壯五六十人守縣之銀釵嶺從之

○夜流星如盞色靑白有光起自北斗魁北行至近濁

○乙亥升神武衛指揮使楊火�昺應天衛指揮使王欽俱都指揮僉事永淸衛指揮姚綸等四十三人各署職一級舍人郭勛等九十六人與冠帶原冠帶舍人張嶽等七人令所司覆議以聞錄春宮侍衛之勞也

○兵部請奉詔革皇城京城添設守門內臣上曰已設者不必革後如詔

○丙子敕監督軍務等官太監苗逵保國公朱暉都禦史史琳回京以自陳爲言官所論且虜勢稍緩故也

○銓注守備固原署都指揮僉事陳善於狹西都司實授都指揮僉事

○湖廣右布政使畢孝以老疾乞致仕許之

○丁丑翰林院編修畢濟川言祭禱名山精誠感格無遠不至固不必遣人親詣其地也如龍虎山武當山先朝嘗遣內臣往建醮筵有司並緣科斂動以千計欺上罔下害不可言陛下崇正黜邪必無是舉萬一托此以展孝敬但當遣官就近望祭則無勞民傷財之患禮部覆奏從之

○錄南京刑部左侍郎張撫子重通政使司通政使田景賢子稷俱爲國子生各以三年秩滿也

○蜀府慶符王友墂薨王和王庶第六子母林氏天順八年九月二十一日冊封以正月初十日薨年五十有七至是訃聞輟朝一日賜祭葬如例謚曰恭僖

○戊寅先是吏部奉詔查傳升乞升冗官太僕寺卿李綸等七百六十三員請裁革並戶兵等部因事添設官員宜酌量繁簡以爲去畱得旨添設官員其會各堂上官議之傳升乞升官有點者十七員三品四品者降三級五品六品者降二級七品以下者減半俸辦事其餘俱革之內有職事者與冠帶閒住匠役月支米一石供事今後敢有仍前夤緣傳乞者科道並諸司指實奏聞至是李綸降光祿寺少卿太常寺少卿趙繼宗降鴻臚寺右少卿凡三級尙寶司卿周惠疇降司丞凡七人俱二級大理寺右評事仝泰等八人俱減半俸辦事

○升廣東布政司左參政王綸爲湖廣右布政使

○升遼東東寧衛指揮僉事髙欽陜西綏徳衛指揮同知傅釗西安衛署指揮同知馬隆蘭州衛指揮使楊義俱署都指揮僉事與萬全都司都指揮使孫成遼東義州衛都指揮僉事馬深定遼衛都指揮僉事周鉞狹西都司都指揮使楊敬都指揮同知戴欽都指揮僉事鄔銘分送團營協贊武定侯郭良等操練軍馬欽等皆以曾經戰陣堪任將領薦故用之

○福建鎭守太監鄧原奏擒獲建安妖賊劉宗保等三十七人兵部覆議福建屢有賊情先後捕獲而守臣奏報未嘗張大其事以覬恩典其與小警則虛張聲勢以請兵事平則歷敍功勞以要賞者稍異宜加旌別以示激勸上賜敕獎勵

○革徐州等處兵備副使

○周府胙城王輔國將軍同鉍與鎭守河南太監劉瑯互相訐奏周王睦﹤木審﹥亦奏同鉍罪先帝遣司禮監監丞叚循大理寺少卿張鸞錦衣衛指揮使趙良往會巡撫都禦史韓邦問鞫問至是具其罪狀以上蓋同鉍嘗聽姦民王瓚張秀譚臣等撥置彊以銀物貸人未及償期輙倍取其息有庖人祁奉者亦爲瓚等所誘借同鉍銀物若干瓚等皆侵分之奉僅得五之一奉父祥赴瑯愬馬瑯執瓚等痛箠之追所侵仍歸同鉍衘之會汝陽王府輔國將軍同釙拘畱樂婦竇淑秀於宮中瑯嘗遣人啟周王諭同釙出淑秀同釙乃與之同鎰而死同鉍遂奏同釙之死由瑯及周府承奉王滿楊鑄彊逼致之且許瑯貪橫及滿鑄淫瀆周惠王宮眷諸不法事瑯及周王亦奏同鉍嘗姦舅母立樂婦爲夫人又毆人致死循等按驗皆無實遂劾瑯於常廩之外取驛縣供給諸物過多浪費帑銀增廨宇至數百間以駱駝進送郡王受其銀幣又妄受民詞任情決斷以穢行污蔑宗支同鉍母霍氏僣用龍牀營第侵三皇廟地界招倡女優人聚集歌舞又以私忿捏詞赴京瀆奏有違祖訓於法皆應究治事下都察院覆奏謂瑯宜量移別用周王及同鉍宜賜敕示懲瓚等應謫戍但犯在赦前又言同鉍奸淫勘旣無實瑯復奏其恃彊劫持勘官故不能盡法欲令循等重勘但形迹微隱所貴保全展轉吹求不無過當先帝著令凡官民人等奏訴牽連曖昧無稽之事皆不究問矧玆宗室豈可違眾論而信單詞詔瓚秀臣仍發邊衛充軍瑯調鎭守薊州同鉍寫敕切責周王置不問循等令回京而以鎭守薊州太監陳榮調河南鎭守

○己卯戶部奏浙江稅糧惟杭嘉湖爲重而湖之官田正糧或至七八斗耗米或至二斗民困尢甚請如禦史車梁言將寧紹等八府原派京庫折銀於內扣發萬餘兩派湖折納而以湖之起運南京等倉糧米抵數攺派寧紹等府徵運從之

○賜沈府西陽王詮鉦書齋名好古從沈王請也

○給事中周璽言方今邪說僧道爲甚扇惑都人極力崇信朝廷每歲舉行春祈秋報之禮創造寺觀興修齋醮將以就聖壽利生民也今一歲之間兩遭大故災異疊見夷虜犯邊求福得禍焉用彼爲宜通察京城內外新建寺院宮觀悉令拆毀屏逐法王番僧停止無益齋醮以正人心而息邪說禮部覆奏請如璽言不聽

○庚辰升禮部郎中翁健之爲廣東布政司左參政

○南京吏部左侍郎楊守阯以六年考滿病不能赴京乞休下吏部議覆詔升本部尙書致仕○辛巳六科給事中周璽等十三道禦史耿明等以淫雨爲災各上﹤鋶﹣釒﹥言天變不虛咎在欺蔽邇者侍郎李溫等通賄權姦累劾不去主事王綸奉敕核實功次爲太監苗逵力阻裁減添設內臣有司請如詔而不行淸理內庫錢糧已議會官而終委之司禮監指揮田忠等督工山陵縱軍避役兵部請其罪而竟獲宥免請寘諸欺蔽者於法以消天變掌欽天監少卿吳昊亦言自五月至今八十餘日霪雨不時其占爲上慢下暴號令無時與玩狎不恭之人又爲天子居喪不哀弋獵無度奢侈繁興百姓愁怨之應俱下禮部議謂宜納璽等言請自今防微慮患親賢遠姦昧爽臨朝躬儉率下謹大喪則極哀斷大政則勿貳庶災沴漸息天意可回上曰災異疊見實由人事乖違事關朕躬者自當警飭爾中外文武羣臣宜同加修省政務所當興革者諸司其條具以聞務切時獘毋事虛文

○監察禦史髙良弼奏近日星辰晝見考之載籍爲陽微陰盛臣下抗君父之徵臣切見太監苗逵受命監督戎務而輙肆欺罔奏與禦史劉淮親冒矢石斬獲首級是何異指鹿爲馬邪且邊民被虜破產蕩業哭聲動天僵屍徧野乃不能加一矢以雪其憤徒閉城自守其損國威甚矣此上天所以垂象以警陛下也乞梟逵首於邊庭以快將士之心以示欺罔之戒﹤鋶﹣釒﹥入上謂其語言狂悖宜執問姑宥之

○都察院覆議給事中周璽所奏言中外臣庶之家奢靡相尙僣用不經乞皇上躬行節儉痛抑奢華凡日用常制之外悉從省約則薄俗可革淳風自還上曰風俗侈靡日甚一日此非治世所宜有也其卽通行榜諭官民人等宜遵禁例如有仍前奢僣者罪不宥

○致仕南京刑部右侍郎熊懷卒懷字性安江西丰城縣人天順丁丑進士由部屬歷官至布政使弘治初吏部尙書王恕屢薦懷爲巡撫都禦史皆不用恕詢其故當軸者應之曰某素不識熊懷爲何如人蓋懷謹於自守未嘗有書通問於當道也久之始擢爲南京光祿寺卿又擢南京刑部右侍郎弘治庚申致仕至是卒懷性嚴重寡言笑平居尢謹禮節薄廣本脫薄字嗜好言論侃侃所至以稱職聞晚年𨿽少不振然能持大體且奉身廣本脫身字而退終始之間蓋亦無訾議云本頁據抱本廣本補

明武宗毅皇帝實錄卷之五

弘治十八年九月壬午朔兵部奉詔查武官冗食之應裁革者六百八十三人曰皇親曰保母曰乳母曰女戶曰恩蔭曰錄用曰勛衛曰將軍曰通事曰匠藝人等其中全由傳乞者恩勞相參者自陳功勞照例乞升乞恩攺調者各若干人因言其原有軍功者宜畱應得品秩乞調者宜還之原衛所餘請悉裁革之上點出二百二十四人且曰有功者如擬全由傳乞者三品四品降三級五品降二級六品減半俸並調衛者俱畱之餘悉裁革有職事者仍與之冠帶由匠藝革者則與之月米一石原有勞者亦畱其應得品秩調衛者仍回原衛此後敢有夤緣傳乞者科道並所司指實以聞於是兵部﹤鋶﹣釒﹥列點出之數原有功乞升一級者吳瑛等二十二人乞二級者柏俊等九人乞管事攺衛者李旻等六人��存畱原秩者袁熹等一十六人查扣恩攻應降級減俸者吳安等二十五人有旨瑛等免降俊等仍畱其一級旻等管事攺衛者仍舊安等俸勿減兵部又﹤鋶﹣釒﹥全由傳乞應照品降級者吳玉等六十一人應減半俸者王桓等八十四人又言錦衣衛指揮同知周賢由舉人指揮同知季英指揮僉事胡喜孫兒副千戶楊瑛俱由保母處之宜少有異有旨賢英喜孫兒瑛仍各畱與一級於是賢降正千戶時賢方出按事其子傅代爲奏請又準再畱一級�兵部復以無點原有功官旗倪端等八十八人查扣應得職役以上因言錦衣衛指揮僉事楊璽以保母勞與季英等同宜仍畱與一級百戶白通鎭撫潘昇往年由外衛取入難復回原衛指揮僉事李瑭正千戶徐政百戶王紀冠帶散騎舍人劉欽由洪武永樂間傳升指揮使張淳指揮僉事張銘李燦千戶班霖班鉞其陳乞管事與李旻等同似應免裁革皆從之

○詔歲給晉庶人銘寶等家眷及使女口糧絹布如例從晉王請也

○癸未慶雲侯周壽家人周洪壽寧侯張鶴齡家人杜成朱達等奏買長蘆兩淮鹽引戶部尙書韓文言此輩名爲買補殘鹽實侵奪正課也本部先議欲各�持舊領引目赴官銷繳所納價如數給還未完之數悉皆停止不許陸續上納𨿽題請未蒙明示而詔書則首及之聞者無不稱快玆有旨欲臣等再議然聖諭傳播人所共知臣下敢更張以速罪戾乎又得旨已納價銀在部者照先帝旨仍與引目買補其未納價者悉停臣等聞之驚愕無措惟前項引鹽先帝𨿽嘗準令納銀隨場買補後因廷臣論奏尋復罷止已而鶴齡再三疏乞乃不得已許之遂使鹽法沮壞�賈不通故羣工庶職每每持奏先帝旋已悔悟特復召臣面諭欲查舊制痛革斃端本部備將宿斃查奏上聞不幸仙逝升遐攀號莫及然則成先帝欲爲之志復祖宗不易之法不有在於今日乎臣等復睹詔書除已支買外其未支掣者悉皆住支還官今所謂已納價銀者卽系未支應該住支之數所謂給與引目者卽系未掣應該還官之數也若未納價銀則先帝已有成命停止固不待於今日矣邇緣登極例有賞賚而帑藏空虛計無所出姑從眾議遣官分行各處變賣鹽課以備支用內外臣工人等亦皆延頸跂足計日沾賜今又聽二家買補則商賈如舊不行鹽課何從變賣將賞典終於廢格而付之空言矣且壽等姻聯戚畹祿享萬鐘不爲不厚如前引鹽失之未足爲損得之未足爲益何獨需求無厭使先朝之志抑鬱而未宣今日之詔廢格而不行耶伏望宸衷獨斷不惑羣議仍如臣等初擬遵依詔旨將周洪杜成朱達等節次奏買引鹽未支者卽與停支已支未掣者悉皆還官則陛下繼述之孝可垂裕於無窮矣八月十一日奏上至是始得旨仍聽成等買補奏內初無�人譚景淸等姓名旨並及之

○自八月辛巳至是日每辰刻木星見巳位是夜火星犯積屍气

○甲申戶部覆議南京給事中戴銑言各處歲辦多非土產勞費不堪宜令各處實開土產有無造冊送部會派之時有者仍納本色其非土產及兵荒事變令通融酌量賫價赴京收買從之

○致仕太子少保戶部尙書秦紘卒紘字世纓山東單縣人景泰辛未進士授南京山西道監察禦史銳於搏擊時司牧局內官傅鎖兒肆惡貪賄都人側目紘劾奏之遂正其罪又聞差中官往江南采辦翠毛魚魷等物卽﹤鋶﹣釒﹥止之權貴因以事中紘謫湖廣北容驛驛丞天順初升雄縣知縣內官至縣獵有所需紘不爲禮乃誣紘下禦史獄雄民赴京代訴者五千餘人調狹西府谷升葭州知州調泰州皆有善政丁母憂服除升西安知府尋升狹西右參政總督儲餉兼理屯種時用兵西番紘﹝卒﹞﹝率﹞勁兵三千人直抵賊巢以功升俸一級尋升右僉都禦史巡撫山西提督鴈門等關滿三載調河南又調宣府以功升左僉都禦史未幾升戶部右侍郎以忤大學士萬安爲言官所劾謫廣西參政安罷升福建左布政尋升左副都禦史總督漕運巡撫鳳陽等府弘治初升右都禦史總督兩廣軍務兼理巡撫與總兵官安遠侯柳景互訐俱械至京坐事奏不實致仕兩京科道官交章薦之復起爲南京戶部尙書滿三載引年致仕詔許之復以廷臣薦起爲戶部尙書兼左副都禦史總制陜西固原等處地方尋命總制延綏寧夏甘肅三鎭軍務以保障功加升太子少保召回蒞事紘懇辭遂允所請至是卒年八十賜葬祭如例仍贈少保謚襄毅紘直諒剛方蚤以名節自勵勇於除惡不畏彊禦歷官五十餘年屢遭挫衄許國之心老而彌篤盡心民事所在咸有惠澤廣東之民立生祠祀之始終全節可謂一代之名臣云

○乙酉攺太僕寺少卿楊旦爲太常寺少卿

○命故忻城伯趙溥侄槿襲溥爵溥無子故也

○淳安大長公主欽賜莊田之在任丘者原數三百頃見給佃承種計二百五十一頃五十七畝有奇餘四十八頃四十二畝有奇以河﹤氵甸﹥逼近遇澇渰沒人無有承佃之者其經界內陵城地土二頃三十餘畝則漁戶劉振等世業而界外白地七十三頃則軍民陳用等所墾例不起科者也主累奏欲侵振等之業且言用等所墾卽不與臣補數亦當驗畝起科戶部覆奏主所賜一再遣官核實已足舊額其陵城地畝𨿽在界實非原額之數不宜奪民恆產逼之逃竄用等所墾亦宜守祖宗成法以休養幾民不可起科上是之而陵城地畝則以旣在欽賜界內仍畀主管業○兵部奉詔汰冗官列大漢將軍千百戶薛福敬等四十八人官俱系乞升應查扣品秩福敬等故不入侍衛以激上怒於是管將軍駙馬都尉樊凱爲之請上卽命復其官仍舊侍衛因詰責兵部令自劾﹤鋶﹣釒﹥人有旨堂上官姑宥之該司官各奪俸兩月旣而兵部復劾福敬等要君欺慢宜行究治置不問

○兵部覆科道官周璽等言淫雨爲災皆時政蒙蔽所致請如先議取回各邊分守等項內官李增等二十四員皇城京城守門內臣各止畱四員餘皆裁革山陵管工都指揮田忠等倡軍逃逼者十二員請以法繩之主事王綸奉敕紀功沮於苗逵之奏今攺命大臣往核請勿寬縱庶盡弭災之實上曰此數事已有旨處分矣

○丙戌禮科都給事中周璽言日者霪雨方霽星變繼作皆陽微陰盛之象請親君子遠小人修政事攘夷狄絕近幸之侵權黜姦貪之蠹國延訪輔臣及九卿以求理亂之幾務盡修省之實上曰星變事重所司卽看詳以聞禮部覆奏人君之心與天流通願陛下引咎責躬總攬乾綱敬修人事如璽所言仍卜日遣官祭告天地宗廟社稷使精誠感格上下交通則和气充塞星變可消上是之乃命英國公張懋駙馬都尉蔡震惠安伯張偉分行祭告

○以水災免直隸鳳陽府所屬壽州等十六州縣中都畱守司所屬壽州等十四衛所夏稅有差

○英國公張懋奏內府柴炭供用方急而商人蕭芮等方得罪下獄監追余利無人上納請仍照舊例令原委官自行買納以後各衛所徵完價銀務選端謹有家業者指揮千百戶一員每年仍限八月以裏管解赴府違者究問從之

○陜西朝邑縣地震有聲如雷次日復震

○丁亥升國子監祭酒黃珣爲南京吏部右侍郎

○升刑科都給事中於瑁爲太僕寺少卿

○給事中葛嵩等奏京師諸衛官軍永樂初編於行伍者數十餘萬今據食糧給賞文冊查之在營者僅十之一二各監局園場役占亦多其逃亡之淸勾與否及役占之有例與否各該衛所必有始末文卷可考宜令畱守中等六十八衛各造小冊以見在事故並役占等數目詳悉開具以憑查核兵部請如其言詔是之令各衛所官吏亟從實開報有徇情作斃者重治之

○夜流星如盞自天掊西行入雲中色靑白光明燭地

○戊子升南京太僕寺卿陳璧爲都察院右副都禦史整飭薊州等處邊備兼巡撫順天等府地方璧尋以病乞調治詔給驛歸

○命南寧伯毛良掌南京後軍都督府事

○庚寅升兵科給事中邊貢爲太常寺寺丞○山東濟寧州及魚臺縣有星流隕於西北天鼓隨鳴

○辛卯上林苑海戶劉宣等處永樂年間開設苑囿僉補海戶七百九十四戶有丁二千三百餘人而其時蒞事內官止一員監工內使止十名成化以來增添員數後已裁革過半今提督之外所增內官內使又至一百四十餘人見存海戶僅一千七百餘丁而私役納錢者已踰千數其給公家之役者無幾苦不甚矣乞裁革冗員存私役之丁以充公役之數庶民困少蘇下所司知之

○癸巳吏部覆奏給事中周璽等所劾尙書崔志端熊翀賈斌侍郎李溫王華張元禎都禦史金澤徐源府丞李堂太常寺卿呂﹤常心﹥通政司參議熊偉太僕寺少卿陳大章等請量行罷黜以勵羣工上曰所劾官員果有衰老庸懦屢經彈劾職業未修者其分別以聞吏部復言進退大臣朝廷威福之柄非臣下可專乃列溫等年甲及被劾次數詞語以俟宸斷得旨溫翀澤致仕給驛歸而仍畱志端等

○韓王奏襄陵王範址讀書守禮篤於孝愛嘗刲股愈母疾父莊穆王薨刻木供奉如生忌日必哀時新不薦不敢食待弟鎭國將軍範階友愛尢篤賑軍校貧乏葬其不能舉者若干年七十七猶扶筇北向拜聖壽等節不肯廢禮請褒崇之以式宗藩上乃致書獎諭曰敬聞髙叔祖襄陵王年髙徳盛孝義彰聞朕不勝嘉悅夫宗室者天下之表率有此善行宜用表揚尙益懋初心允終令徳俾諸後進有所觀法同歸於善庶於藩輔有光焉

○唐王卽蔬圃立書院以教其府中軍校子弟請賜額從之院名養正

○禮部議覆南京給事中戴銑所奏請令官府學校文字及詞章韻語板刻經書悉遵洪武正韻及內閣查錄未備書籍遣官購求類送收藏以備考驗從之

○浙江杭州嘉興湖州紹興寧波五府皆地震有聲

○是夜月犯壘壁陣東第六星

○甲午升翰林院學士張澯爲國子監祭酒

○升刑部左侍郎屠勛爲都察院右都禦史以九年任滿也

○總督兩廣軍務兼巡撫左都禦史潘蕃以被劾乞休致得旨蕃老成淸謹剿賊有功不允所辭

○保國公朱暉以言官論劾乞辭兵柄上曰卿久典戎務練達老成宜用心供職以副委任明日再﹤鋶﹣釒﹥以辭詔復慰勉之令勿固辭

○都察院右都禦史史琳亦﹤鋶﹣釒﹥乞致仕不許○南京兵部尙書王軾奉詔條陳馬快船隻事宜言每船大約一歲一差計用米幾二百石銀幾百兩軍民勞困誠所當卹以歲運言之如南京工部之器皿馬槽光祿寺之鬻酒內官監之銅器膳盒在京鍼工巾帽二局內使督染於南之布絹並給散之衣被巾帽此正明詔所謂在京給料可以自造者也宜以器皿之類卽令工部及諸司辦料成造內官衣帽則兩京各隨便縫制給散不必往來煩費至如司禮等監內官監起運竹木板枋竹器亦宜於在京所稅者取之不足則令工部各處委官擇其所稅之堅好者附入京官民船隻載至張家灣以便取用歲可省差撥之船二百八十餘只矣又南京內守備及神宮監司苑局歲進諸果菜腌臘用船百十餘只其核桃栗子銀杏芥菜薹紫蘇糕密煎櫻桃石橊柿子鰳魚皆明詔所謂北產優於南者自今宜於北取之至於苗姜種姜芋奶不急之物量爲減免藕鮮荸薺靑梅枇杷楊梅鰣魚糟鮮冬筍等物除備上供外余亦宜量減十五又江淮濟川二衛水夫以田畝丁糧僉充者十年則審編更易遇有消乏宜如舊僉替若洪武間欽取夫船並免軍充役者後有逃亡本宗丁盡戶絕宜遵詔卽與除免又快船每歲約用五百隻外餘三百隻在塢宜斟酌暫停一百五十隻勿修以其守船正卒攺應他役可歲省月糧二萬七千石又南京諸司歲用六百料馬船八十八隻運送蘆柴城甎白土及竹木板枋每船費月糧二百四十餘石銀一百餘兩而往來畱滯所運不償所費今蘆柴之類宜預積水次使無守候之艱至卽驗收使無畱難之苦則船可減半而所運之物實倍於前若竹木板枋用之南京者宜取於龍江關瓦屑壩所稅以省裝運蓋此皆省費便民之急務也章下兵部謂其言皆可行惟成造器皿馬槽之類物料不足須南京原造有司徵價角�羊補果品有關供用取上裁詔苗姜並藕鮮等物俱勿減余準議行

○自八月癸酉至是日日色無光

○丑時南京城中地震有聲松江蘇州常州鎭江四府揚州府通州和州淮安寧國府同日各地震

○申刻河鼓見東南北斗見西北位

○乙未夜金星與木星相合

○丙申敕諭禮部皇考孝宗敬皇帝山陵將畢祔廟有期熙祖皇帝神主禮當奉祧其擇日具儀以聞

○命左軍都督府都督僉事楊玉楊威營坐營管操

○丁酉以狹西延安等府災傷人饑詔巡撫都禦史楊一淸發預備倉糧及官庫銀驗口賑濟毋致失所

○戊戌監察禦史臧鳳言都禦史風紀重任宜愼選其人舊制坐院左右都禦史止設一員員不必備邇來每遇候缺侍郎輙攺左右副都禦史及侍郎考滿輙升右都禦史遂以振肅風紀之司爲寄置剩員之所今右都禦史史琳在任而刑部侍郎屠勛又以秩滿升矣宜寢勛前命止加俸級仍舊供事自今不得一槪添注庶存臺憲之重下所司知之

○己亥禮部進奉祧熙祖皇帝神主儀注一前期太常寺奏致齋三日本部奏請遣官祭告宗廟至日行祭告禮每廟犢一上以祧廟告孝宗皇帝幾筵上具素服內導引官導上詣拜位贊四拜奠帛獻酒讀祝四拜焚幣帛祝文禮畢一初八日祭畢太常寺官同內執事官奉遷熙祖皇帝神主衣冠於後殿並奉享牀幔儀物之類如舊安奉一仁祖皇帝以下各廟神主衣冠牀幔儀物之類以次遞遷一太祖前殿熙祖皇帝禦座宜奉祧貯於神庫仁祖皇帝以下禦座以次遞遷候孝宗皇帝神主祔廟之日別設禦座於英宗皇帝之下一奉先殿熙祖皇帝神位亦宜奉遷徳祖皇帝暖閣內之西其衣冠牀幔儀物之類於神庫內收貯宜焚化者或於潔地焚之仁祖皇帝以下神位以次遞遷

○起用致仕太子太保戶部尙書周經爲南京戶部尙書太子太保仍舊經以老疾﹤鋶﹣釒﹥辭上曰卿宿望舊臣特委畱都國計宜勉起赴任毋復引疾固辭

○禮部右侍郎王華以被劾乞休致不許

○甘州衛指揮同知張義百戶駱馴範賓坐虜入境搶掠罪應謫戍以情輕律重宥之降其官一級帶俸差操

○庚子卯刻南京見木星晝見於己位○夜流星如盞自天船東北行至雲中色靑白光明燭地尾迹炸散

○辛丑山西平陽府蒲州角�羊縣絳縣夏縣平陸榮河聞喜芮城猗氏俱地震有聲如雷而安邑萬泉特甚民有壓死者

○禮部進孝宗敬皇帝梓宮發引祔享儀注一十月初十日太常寺奏齋戒文武百官宿於本衙門是日敕大臣一人護喪並領在途諸祭祀事其把總內官及入皇堂內官內使匠作各奉敕行事禁屠宰至葬畢日止禁音樂至卒哭日止各衙門俱預定送葬官姓名以請十四日十五日百官俱衰服晨詣思善門外哭臨自是至奉迎神主還京日俱免朝一十四日遣官以葬期告天地宗廟社稷上衰服告幾筵內使陳酒饌如常儀內導引官導上詣拜位親王以下俱衰服各就拜位奉四拜奠帛獻酒讀祝再四拜舉哀哀止焚帛祝禮畢一十五日遣內官祭告乾淸宮隆宗門思善門並橋右順門午門端門承天門禦橋大明門遣太常寺官祭告玉河橋徳勝門並橋淸河橋沙河安濟橋朝宗橋關王廟天將廟靈濟宮城隍廟東嶽廟眞武廟一十五日晚上衰服告辭幾筵內侍陳牲醴如常儀內導引官導上詣拜位行禮如前儀畢次太皇太后祭次皇太后及宮眷祭次英廟皇妃及宮眷祭次榮王祭次淳安大長公主等並王妃祭次內官內使祭一十六日梓宮啟行先一日司禮監禮部錦衣衛官督諸執事設大昇轝於午門內列葬儀於午門外至大明門外內使陳酒饌拜位如常儀內導引官導上衰服詣拜位親王以下各就拜位行啟奠禮如前儀內導引官導上於幾筵殿內稍東西向立親王以下於丹陛上稍東西向立執事者升徹幃幕等物拂拭梓宮內侍徹啟奠內執事官進龍輴於幾筵殿下設眞亭神帛輿謚冊寶輿於丹陛上內侍陳酒饌拜位如常儀內導引官導上詣拜位親王以下各就拜位行祖奠禮如前儀畢內導引官導上詣殿上梓宮前稍東西向立親王以下俱於丹陛上稍東西向立內侍奏請靈駕進發內侍先捧謚冊寶由殿中門出置於輿內次捧神帛由中門出安奉於輿內神帛箱置於後次眞亭安置訖內侍捧銘旌由中門出執事官升奉起梓宮內執事持翣分左右障護梓宮降殿執事官奉登龍輴訖以彩色幃幕障飾梓宮遂啟行執翣者仍列左右內侍擎傘扇侍衛如儀用存日所禦儀仗居前謚冊寶輿神帛輿眞亭銘旌以次先行內導引官導上由殿左門出親王以下及宮眷皆哭後隨宮眷哭於幃中梓宮至午門內執事官奉升大昇轝訖宮眷立於梓宮之右內執事陳牲醴如常儀設上拜位於前親王以下拜位於後進帛進爵讀祝官各隨地之所宜立內導引官導上詣拜位親王以下各就拜位行遣奠禮如前儀畢內侍官奏請靈駕進發司禮監官率儀衛謚冊寶輿等前行上哭盡哀內侍官奏請上還宮宮眷俱還梓宮日午門中門出葬儀等以次前行親王以下哭送太常寺先設香燭於太廟中執事官設褥位於香案前梓宮至端門外少駐導引官導親王一人易淡色服詣神帛輿前跪禮官跪於親王之左奏請孝宗敬皇帝朝祖禮官興親王俯伏興詣輿捧神帛由廟街左門入跪置神帛於褥位興親王立於神帛後贊跪親王跪禮官跪於親王之左奏孝宗敬皇帝謁辭禮官興親王俯伏興行五拜三叩頭禮畢親王跪捧神帛興仍由廟街左門出至輿前以神帛安奉訖禮官奏請靈駕進發親王仍衰服隨行梓宮出至大明中門外親王俱還宮百官俱衰服步送至徳勝門土城外俟祭畢而還其應執事及分送官騎送至陵俟事畢而還沿途市巷軍民人等遇梓宮至皆跪俯伏舉哀候過而興梓宮在途並至陵朝夕奠哭臨俱護喪官行禮大昇轝行緣途每程俱宿頓於席殿內梓宮至順天府前皇親命婦及文武官命婦祭至土城外公候伯及五府六部都察院等衙門官員耆老人等祭至淸河國師禪師僧道官祭至沙河皇親及駙馬都尉等祭梓宮至陵執事官先陳龍輴於獻殿門外候大昇轝至執事官奉梓宮升龍輴由中門入護喪官由左門入詣獻殿上安奉訖行安神禮執事陳酒饌內侍官引護喪官詣拜位贊四拜跪奠帛獻酒讀祝俯伏興再四拜舉哀哀止焚帛祝禮畢是日遣官祭告后土並天壽山及長陵獻陵景陵裕陵茂陵十九日將掩玄宮行遷奠禮執事官陳酒饌內侍引護喪官詣拜位行禮如前儀退內侍復引詣護喪官詣梓宮前跪內侍奏請靈駕赴玄宮護喪官俯伏興執事官升奉遷梓宮進皇堂安奉訖內侍官奉謚冊寶置於前陳列冥器等物仍於獻殿上設靈座以俟奉安神主遂行贈禮內執事官陳酒饌於皇堂門外奉玉幣案至香案前內侍引護喪官詣拜位贊四拜跪獻酒贊請進贈執事官捧玉幣跪進於護喪官之右護喪官受玉幣獻畢以授內執事捧入皇堂安置訖贊俯伏興四拜舉哀興哀止膾禮畢內侍出遂掩玄宮行享禮執事官陳牲醴於玄宮前內侍引護喪官詣拜位行禮如前儀百官俱於陵下傳贊行禮同遂題神主內侍設香案於玄宮門外陳酒饌如常儀設題主案於香案前西向設護喪官拜位於前北向內侍盥手出主於案上題主官盥手西向題主畢內侍奉安於神座藏神帛於箱中置座後內侍奏請孝宗建天明道誠純中正聖文神武至仁大徳敬皇帝神靈上神主行禮如前儀畢內侍啟匱覆主奏請神主降座奉升靈輿至獻殿上內侍奏請神主降輿奉卽座訖行安神禮如前儀是日別遣官以掩玄宮祭謝后土並天壽山及遣官以葬畢告長陵獻陵景陵裕陵茂陵遂虞祭執事官陳酒饌於神主前內侍引護喪官就拜位贊四拜跪初獻奠帛獻酒讀祝亞獻終獻再四拜舉哀哀止焚帛祝禮畢內侍官捧神帛箱埋於殿前屏處潔地焚喪儀於野遂奏請神主降座升輿還京靈輿進行儀仗侍衛如儀護喪官後隨在途仍朝夕奠是日卽初虞二十日再虞三虞二十一日四虞五虞俱在途二十二日六虞在城外俱護喪官行禮是日神主至京安神後七虞明日八虞又明日九虞俱上親行禮神主之還先於城外置幄次錦衣衛備儀衛教坊司備鼓吹設而不作文武百官衰服出城奉迎神主至幄次百官行五拜三叩頭禮神主進行百官後從至午門外儀衛等退上及親王俱衰服奉迎於午門內神主至上舉哀步行前導親王后隨至宮門外太皇太后皇太后英廟皇妃憲廟皇妃中宮及公主宮春等迎於宮門內舉哀以次後隨神主至幾筵殿內太皇太后皇太后以下立於殿西稍北東向上立於殿東稍南西向親王立於丹陛上稍東西向內侍官奏請孝宗敬皇帝神主降輿升座上捧神主安奉於靈座訖行安神禮內執事官陳牲醴如儀內導引官導上詣拜位親王俱入就拜位奏四拜興跪獻酒讀祝再四拜舉哀哀止焚祝畢皇太后以下入拜位舉哀行謁見四拜禮百官於思善門外傳唱行禮同旣安神內侍官復陳酒饌拜位如常儀內導引官導上及親王俱衰服詣拜位行四虞禮四拜初獻奠帛獻酒讀祝亞獻終獻再四拜舉哀哀止焚帛祝二十三日八虞如前儀是日上素翼善冠素服腰絰禦西角門百官行奉慰禮二十四日九虞如前儀二十五日卒哭是後罷朝夕奠內侍官陳牲醴如常儀上及親王俱衰服就位行禮如前儀畢內侍官徹去祭物復陳酒饌如常儀上仍衰服以明日請神主祔享太廟告於幾筵親王以下衰服各就位行禮如前儀二十六日神主祔太廟前期三日齋戒前一日遣官以祔享祭告太廟至日太常寺官設牲醴於太廟如時享之儀樂設而不作設孝宗敬皇帝禦座於英廟前殿禦座之次錦衣衛設儀衛於午門外是日早內執事官設酒饌於幾筵設孝宗敬皇帝衣冠於幾筵前進神主輦於殿前設衣冠輿於丹陛上設上拜位於幾筵殿上正中設親王拜位於殿前丹陛上上衰服詣拜位親王各衰服詣拜位奏四拜舉哀哀止各立於拜位之東西向內侍官詣靈座前奏請神主降座升輦詣太廟祔享上捧神主由殿中門出安奉於輦內執事官捧衣冠置於輿後隨內侍擎傘扇如儀至思善門外親王退上於右順門具祭服升輅後隨至午門外儀衛如儀至太廟南門外俱分列左右上降輅太常寺官導上詣輦前跪太常寺官奏請神主降輦詣太廟祔享上俯伏興搢圭詣輦捧神主由左門入內侍官捧衣冠隨入贊禮贊樂舞生就位執事官各司其事贊迎神神主至丹陛上贊禮贊孝宗敬皇帝謁廟內侍官捧衣冠立禦座之下引贊贊詣神位前至一廟上捧神主置褥位立神主後出圭行四拜禮以次詣八廟禮俱同謁廟畢上搢圭捧神主北向立太常寺官唱賜坐內侍官捧衣冠安於座內上捧神主安於衣冠前出圭立於傍導引官導上詣拜位行祭禮如時享之儀文官五品以上武官四品以上各祭服隨行禮禮畢導引官導上詣孝宗敬皇帝神主前太常寺官奏請神主還幾筵上搢圭捧神主由廟左門出太常寺官捧各廟衣冠及孝宗敬皇帝衣冠以次安置於太廟後殿原室神主出至太廟門外安奉於輦內儀衛俱如來儀上出圭升輅後隨至午門外儀衛止上至思善門外降輅仍易衰服後隨神主輦至幾筵殿前內侍官奏請神主降輦升座上捧神主升座訖內侍設酒饌如常儀內導引官導上詣拜位行安神禮四拜獻酒讀祝舉哀焚祝文畢上釋服還宮明日上黑翼善冠淺淡色衣黑犀角帶禦奉天門百官淺淡色服烏紗帽黑角帶行奉慰禮

○壬寅給封丘王府故輔國將軍同鐩夫人吳氏餋贍未歲五十石

○命衡州衛帶俸署都指揮僉事劉寬守備郴桂

○裁革鎭江府丹徒金壇並蘇州府崇明縣稅課局從巡按禦史宋愷奏也

○福建守臣言建寧府山水暴發崩塌城垣官廳軍民房屋推陷建陽等縣田地民有死者請修理崩壞賑卹貧難工部覆奏從之

○甲辰以明日萬壽聖節遣駙馬都尉馬誠黃鏞謁告長陵獻陵景陵裕陵茂陵

○遣儀賓楊淳告景皇帝陵寢

○遣內官告恭讓章皇后陵寢

○監察禦史陳文試劾掌太常寺事禮部尙書崔志端累爲言官論列居位如故宜亟斥之以裨新政他如戶部侍郎陳淸之貪濁南京禮部尙書王宗彜之老懦山東巡撫都禦史徐源之爲盜所傷貴州巡撫都禦史洪鐘之恃才害事皆宜罷黜上令志端致仕而畱淸等供職志端道士也以鉆剌冒淸秩階二品凡被劾十七次至是始去云

○乙巳萬壽聖節上禦西角門免文武羣臣及外夷人員賀止行五拜三叩頭禮陳設貢馬及宴賞之禮俱不行

○夜月掩土星

○丙午曉刻金星犯右執法

○丁未命兵部右侍郎閻仲宇大理寺左寺丞鄧璋往大同核太監苗逵等用兵欺誤事情先是六科給事中徐忱十三道禦史李天賦等交劾逵及保國公朱暉都禦史史琳老師費財欺罔憤事而暉聽家人擾民其罪尢甚因及紀功禦史劉淮不隨軍紀錄巡按禦史夏時不奏報虜情俱當罪事下所司會議請遣璋往勘之逵上﹤鋶﹣釒﹥奏辯得旨爾奉命剿賊已有捷報其餘浮論久當自明仍令璋查理原報功次文冊不許偏枉科道復﹤鋶﹣釒﹥逵等欺誤實狀以請命下璋並勘璋難其事言逵等報功之冊二萬餘人而禦史淮已去其半輿論猶以爲濫宜取先後文冊並拘官軍人等參互詳審以求其實仍須兵部侍郎一員同事上是之遂命仲宇往仍畱京軍萬人命參將神英李俊張澄遊擊將軍李杲統之分駐大同宣府遇有虜警與指揮馮安等所領達官舍余及延綏遊奇軍馬會合剿殺兵部復言虜聞班師或乘虛而入請敕守臣用心防禦不許怠忽誤事從之

○命涇王祿米再攺支粳米五百石因王請也

○傳旨升右都督王浚爲左都督帶俸如故

○曉刻月犯軒轅左角星夜木星犯太微垣上相星

○戊申禮部續進梓宮發引儀注一各衙門送葬官員免辭回日朝見一送葬官員人等本部行鴻臚寺多差官於大明門至土城外緣途布列以次序行吏典在前監生次之官員又次之禁嬉笑失儀者一自十七日至二十一日非送葬官員每日早仍素衣素冠腰絰於午門外伺候無事退本衙門宿一梓宮啟行有沿途官員人等進香及今後各王府等處進香者俱令鴻臚寺官每十日一次引赴陵進獻如例給賞

○賜韓府襄陵王所建書樓名榮恩從王請也

○故工部右侍郎羅明子云鳳以父歿於邊乞恩入監禮部言明歷任未滿一考例不當予上特命予之

○監察禦史劉玉以災異陳六事一端治本宜親近儒臣講求心法燕閒則觀經史勿使逸遊技玩眩惑聰明二淸化原宜愼選后妃必名家淑質足稱母儀然後入正中宮其於聖治必獲深助三親大臣宜信任內閣大臣日加延問府部院長亦不時召對采納其言以裨治理四勵庶官謂今之居官者類多雷同苟且宜令吏部申嚴黜陟以作新士气仍行內外官僚各察所屬加意激揚五擇內侍謂左右內臣當愼其選勿以趨事爲賢勿以阿意爲忠如司鑰庫太監龐﹤王票﹥之奉命查盤抗言沮撓監督太監苗逵之損將挫師敢爲欺蔽鎭守河南太監劉瑯之淩滅宗支科擾郡邑新政之初豈宜容此請嚴加戒飭六攘外夷謂宣大爲京師之肩背其攘之之計當如捧漏沃焚竊恐議者以虜去爲安而不虞其復至今宜急圖戰守勵士馬修墻壕遠斥候多間諜添募土兵以資全力預審地利以俟後功而其大且重者則又在於選將士明賞罰此爲安攘之長策也下所司知之

○戶科給事中劉茝言先帝臨禦十八年憫念民艱痛懲時獘極力振作以圖維新不意此志不竟大漸之際召大學士劉健李東陽謝遷於臥榻托以陛下垂泣而語期於克纘先業今梓宮未葬徳音在耳而政事多乖號令不信中外皇皇人皆失望如聽商人李琳譚景淸買補殘鹽張瑜劉文泰等不亟誅以慰先帝之靈而容其奏辯太監劉瑯貽害河南而僅得吏調薊州邊方多事奏取各處內官將官欺蔽奏差科道根勘戶部奏革冗員兵部奏革傳乞事皆報罷夫先帝畱健等三臣以輔皇上而諸司章奏之下大率恩侵於法情掩夫公是健等不得與聞而壅蔽之所由始也今咎徵已應天戒凜然伏願深思遺命信任老臣政無大小咨之內閣參詳可否而諸司各具題奏之數赴內閣以查遺漏則凡天下大利害大得失密勿之地無弗與知而庶政舉宗社安矣下所司知之

○升通政使司通政使田景賢爲禮部右侍郎掌太常寺事

○巡撫山東都察院右副都禦史徐源乞致仕許之令馳傳歸

○革光祿寺新添造酒內官楊俊郭文仍回本監供事以戶科給事中薛金奏寺內官冗耗財故也

○旌表直隸英山縣學生員叚弘仁曰孝行之門浙江武義縣民徐信妻朱氏海寧縣民郁承妻施氏鄞縣學生員黃毅妻丘氏慈溪縣民馮駿妻桂氏奉化縣人禦史項愫妻曹氏順天府大城縣學生員髙選妻周氏直隸阜城縣民錢銓妻唐氏太和縣民範山妻劉氏丹陽縣民孫綽妻姜氏狹西朝邑縣民韓迪妻楊氏朝邑縣民楊質妻張氏白水縣民髙思溫妻龐氏俱貞節之門浙江富陽縣民周道妻林氏河南河內縣民趙剛女俱貞烈之門弘仁葬其父愚於先塋廬墓側三年塋故有惡蛇爲患禱而絕趙氏女許聘王錦未行錦病夭女隨父剛奔錦喪願畱侍其姑張張老而歿女旣襄喪事遂縊而死焉林氏以道死之日亦縊而死

○己酉戶部侍郎王儼奏故事隨徵官軍人日支行糧一升五合馬日給料三升今延綏副總兵等官張安等各部官軍多支糧五合料一升及保國公朱暉擅令關支俱應究治戶部請如儼奏上皆宥之

○辛亥以明日十月朝遣駙馬都尉遊泰崔元分祭長陵獻陵景陵裕陵茂陵

○遣儀賓周鉞祭景皇帝陵寢

○遣內官祭恭讓章皇后陵寢

明武宗毅皇帝實錄卷之五明武宗毅皇帝實錄卷之六

弘治十八年冬十月壬子朔享太廟

○遣內官祭司井之神

○甲寅升陜西左布政使柳應辰爲都察院右副都禦史整飭薊州等處邊備兼巡撫順天等府地方

○朝鮮國王李﹤忄隆﹥遣陪臣如中樞府事成洗名等進香別遣陪臣戶曹參判權仍孫等賫進表文方物馬匹慶賀並賜金織衣彩叚等物有差以大喪免宴命遼東都司宴之

○泰寧等衛都督孛來罕遣頭目脫羅臺等貢馬賜金織衣彩叚絹布有差亦宴於遼東都司

○魯世子當漎薨訃聞輟朝一日命有司祭葬如例

○禮部覆祠祭司主事彭縉奏請令天下提學官嚴督各學會提調正官考訪在學生員列爲三等以學行兼茂者爲上學不逮行者次之若行不逮學或有行而全無學者居下籍記於公俟學行有進以次遷之提學官每遇歲考參據以爲進退從之

○遼東三萬衛指揮同知侯愷副千戶趙興鐵嶺衛指揮僉事張鎭百戶饒徵各坐守備不設應謫戍以情輕律重宥之降其官一級帶俸差操

○乙卯兵科給事中王珝言學士張元禎被劾見畱久不入謝乃因萬壽聖節具奏先行入慰之禮諂上希恩非館閣大臣體宜罷歸田裏章下所司知之

○給大興宛平二縣養濟院孤老男婦綿布人一疋共四千四百疋

○戶部言臨淸�稅每年折銀幾三萬兩而宣大邊儲告乏請將今年及明年以後�稅俱折銀角�羊邊預買糧艸俟邊事稍寧仍舊兼收錢鈔角�羊山東收貯支用從之

○戶部以淫雨爲災運軍到灣畱滯苦甚米應輸京倉者請令京通各衛官軍臨船水兌石取腳價一錢在後米至灣者量撥天津衛倉寄收石取腳價一錢五分送太倉都禦史張縉等復言所取腳價太重且明加耗米免曬米折席米及兌支不盡之米俱難赴京倉輸納戶部議原定腳價仍各免其十二加耗等米俱聽輸通倉無米則石輸銀五錢從之

○戶部言順天府近年添泒犧牲所歲收稻艸六千包牛多不食徒費供輸宜令如舊止供榖艸五萬束具稻艸每包徵銀五分角�羊部以備邊需等用從之

○命武平衛指揮同知石璽駐揚州協同備倭以都指揮體統行事以巡撫都禦史張縉言總督備倭都指揮常駐江南若淮揚有警遠莫能濟故也

○罷鎭守狹西武安侯鄭英升都指揮僉事曹雄爲署��事代之專在固原防守都禦史楊一淸劾英不職而薦雄可用故也

○夜流星如盞色赤光燭地起自軒轅西行至五車尾迹化爲白气良久散

○丙辰升左給事中艾洪鄒軒俱爲都給事中洪兵科軒刑科右給事中張弘至趙士賢許天錫俱爲左給事中弘至吏科士賢兵科天錫工科

○哈密忠順王狹巴卒立其子速壇拜牙卽爲忠順王給冠服彩叚盔甲弓箭等物命都督奄克孛剌仍掌哈密衛印信偕都督寫亦虎仙協力佐之

○命京營參將神英李俊張澄遊擊將軍李杲並原領京軍一萬回京以宣府虜遁故也

○虜入鎭夷守禦千戶所境殺掠官軍都指揮劉經以援兵不至督戰死之指揮韓傑亦麟陳縉失機當坐死胡良等守備不設鎭守太監楊定監槍太監沈讓總兵官劉勝號令不嚴而讓勝領軍逗𨖻尢當罪巡按狹西禦史杜旻上其狀詔傑等準擬良等逮問定讓勝姑宥之令戴罪殺賊勝仍奪俸兩月

○刑部會官錄重囚於朝得情可矜者十人可矜疑者十三人具獄上請詔皆宥死發邊衛充軍其殺人者仍杖之百乃遣婦人杖而釋之

○午刻日生抱气及左右珥色赤黃鮮明良久散

○丁巳升湖廣左布政使朱欽爲都察院右副都禦史巡撫山東地方

○轉山東右布政使張泰爲狹西左布政使

○攺給詹事府少詹事兼翰林院學士楊廷和父母四品誥命廷和之父春由行人司司正升湖廣按察司僉事致仕以其第三子兵部主事廷儀考滿偕其配葉氏已擬授五品誥命矣至是廷和遷秩會恩詔言故事兩子當封從一髙者請攺給乃有是命

○科道交章言壽寧候張鶴齡懇辭引鹽給與原價物論稍平而慶雲候周壽及商人譚景淸馬亨等所奏買者未見裁革停止揆之事體似有異同恐非不偏之法萬一俯卹下情其買補已完曾經告驗未得秤掣者仍給變賣亦庶乎其可也戶部覆奏謂景淸等假托皇親聲勢緣買補而侵正課實虧國利宜酌量科道所擬各商未曾買補者給還引目價銀其買補已完運至秤掣處所者並給與鹽斤價銀或謂上令已行不可中止亦當暫停商課待變賣官鹽足以濟給賞之用然後議之上猶念景淸等艱難恐其失所如前旨給之引目聽其以漸買補但令巡鹽禦史嚴加禁約不許假托皇親之勢違者罪之

○寄住毛憐衛女直林脫脫等乞入貢禮部覆議聽每歲五人入關從之

○已未奉祧熙祖皇帝神主遣駙馬都尉樊凱祭告太廟

○庚午以守備固原署都指揮僉事陳善充狹西固原等處遊擊將軍先是寧夏守臣請復設將官統領狹西遊兵外以策應花馬池內以保障固靖兵部移文狹西巡撫都禦史楊一淸議處一淸言寧夏花馬池興武營淸水營直抵髙橋等處乃套賊入寇之門戶而其鈔掠之利則在於環慶固原安會靜寧隆徳諸處以監牧馬匹在焉且土漢雜處易於生變一失保障則腹心受害根本動搖遊擊之設往來防遏所以攘外而安內也宜復設便因薦善可用遂用之

○辛酉先是禮部上梓宮發引儀注自辭靈至虞祔等祭榮王俱在陪列旣而王以疾奏免禮部請以駙馬等官代捧神帛朝祖上曰朝祖捧神帛朕自行其具儀以聞於是禮部上朝祖儀注午門內行遣奠禮畢靈駕進發宮眷還宮上隨送至端門外少駐太常寺先設香燭執事官先設褥位於太廟中香案前內侍官先設幄次於廟街門外上入易黑翼善冠淺淡色袍服導引官導上詣神帛輿前跪太常寺禮官跪於上之左奏請孝宗敬皇帝朝祖上俯伏興詣輿捧神帛由廟街左門入至太廟跪置於褥位興立於神帛後贊跪上跪禮官跪於上之左奏孝宗敬皇帝謁辭上俯伏興五拜三叩頭禮畢上跪捧神帛興仍由廟街左門出至輿前安奉訖上仍易衰服禮官跪奏請靈駕進發上隨送至承天門內梓宮少駐內侍官導引上詣梓宮前行五拜三叩頭禮畢禮官跪奏請靈駕進發上哭盡哀內侍官導引上還宮

○徵西前將軍鎭守大同總兵官都督僉事吳江上﹤鋶﹣釒﹥乞休兵部言江淸愼善撫士卒累經戰陣未可聽其辭也上曰江才望素著可勿辭宜用心鎭守以副委任

○巡按浙江禦史車梁言杭州西湖周圍三十餘里專蓄水以漑瀕河千項之田近年豪右不思前賢鑿引開浚之意往往侵占以爲園圃地蕩種植桑柘茭藕蓄養魚蝦甚者塞而爲田築而爲居又欲固爲已業則於冊內捏收佃稅給帖影射官府因循莫能禁防水旣湮塞所仰漑之田乃盡荒蕪其爲害不小乞察究所侵悉以還官其所報佃稅查有空閒田地給之補納湖面之湮塞者則支帑銀之可用者傭工開浚務復舊額以利民工部覆議從之

○蔭巡撫雲南右副都禦史林元甫子有恆爲國子監生以三年秩滿也

○工科都給事中王縝言近者太監張永請攺築通州新城工部以民窮財盡興役爲難而陛下又欲戶部會官再議蓋軫念營卒停止工作已有成命今玆之議得非欲詔旨之行以愜輿情乎夫新城之築已久未聞他虞乃無故而勞費誠非急務況泰陵之役方舉京營士卒未得息肩乞寢其請爲便工部覆奏從之

○壬戌升河南按察使顧源爲湖廣左布政使山西右參政劉璟爲山東右布政使

○賜肅王沈香片腦木香檀香諸藥因王請也

○命忻城伯趙槿歲祿如其伯溥例本色折色中半兼支

○賜翰林院學士張芮母太恭人戈氏祭葬以經筵及春官侍從恩也

○宥致仕巡撫貴州右副都禦史錢鉞分守靖州參將署都指揮使劉英罪黜爲民謫貴州兵備副使周鳳戍近衛先是普安州土官隆暢旣老自以疑忌殺其應襲子隆禮妾適烏二子隆珀隆王�答有米魯者亦隆暢妾見疏謀殺之以爭襲土夷阿保阿佑陰附之遂各相攻隆暢尋以米魯魘魅死時英守備都淸撫按官檄令勘處英索適烏金銀數百兩俾其母子管事米魯復集夷兵攻劫不已弘治十二年鉞巡撫貴州與鎭守少監楊友議徵米魯等以邀功賞英領兵敗於阿仙硬寨會鳳至亦索適烏金賂數百乃與英進兵擒斬阿保等福佑聽撫鳳復受其賂許不復追捕鉞因奏張其功且言米魯竄匿沾益州請令雲南鎭巡官捕之說友及總兵東寧伯焦俊皆奏如所云友俊各索適烏饋謝後適烏屢告米魯等戕害鉞若弗聞者乃進厚賂鉞許以復用兵米魯尋殺適烏並虜其二子以去鉞欲進剿又恐雲南兵先入功不歸己乃與友俊議緩師期十四年春始令按察使劉福統兵以進鳳爲福佑所脇辭病不行福至阿馬坡賊夜奪營官軍大敗自都指揮吳遠以下死者甚眾事聞乃以南京戶部尙書王軾提督軍務而令鉞致仕軾未至時賊兵圍布政使閭鉦於安南友福及鳳救之鉦得出遂大飲會賊兵猝至殺福執友去鳳獨以豫覺走免賊遂陷平夷軾督兵分路進攻米魯勢蹙始出友其黨亦殺米魯福佑以降於是巡按禦史黃珂劾鉞等啟釁失事鉞等亦飾詞奏辯朝廷凡再遣禦史郎中等官按驗得實時友俊已死鉞英鳳逮系至京法司論三人罪俱當謫戍邊衛有旨復令會兵部議謂鉞英部下皆有擒斬功與其罪略相準鳳則罪浮於功議上英鉞僅革職爲民鳳亦攺附近衛○癸亥裁革眞定府定州及順徳府邢臺縣稅課局以衛史葉永秀奏鈔課數少亦令州縣帶管故也

○命寧山衛都指揮僉事周隆領秋班官軍備禦大同

○甲子升廣西按察司副使姜綰爲河南按察使

○木邦軍民宣慰使司宣慰使罕列法遣陶孟刀塞珀等貢象馬金銀器賜彩幣絹布有差回賜罕列法及其妻錦叚彩幣

○命延綏遊擊將軍都指揮僉事姜漢充副總兵協守延綏地方狹西都司都指揮同知戴欽充延綏遊擊將軍

○乙丑以孝宗皇帝梓宮將赴葬山陵遣保國公朱暉駙馬都尉樊凱惠安伯張偉祭告天地宗廟社稷

○命駙馬都尉蔡震護喪賜之敕曰今奉孝宗敬皇帝梓宮安厝泰陵朕以嗣守宗社祗循舊章不敢有違爾爲國戚禮宜護葬凡山陵道途祭奠及一應喪事皆以屬爾必欽必愼用副朕意故諭

○敕太師兼太子太師英國公張懋曰玆奉梓宮安厝山陵凡防護及執役官旗軍校夫匠人等俱宜遵守法度不許沿途傷人田苗及縱放驢馬作踐亦不許假以炊飯等項名色擅到人家攪擾及搶奪柴艸等物如違輕則聽爾量情懲治重則奏聞區奏爾須竭誠效力盡心管理毋或須臾怠忽有負委任爾其敬之愼之故諭

○丙寅遣官祭思善等門並橋及諸神廟

○是日昏刻上具衰服詣幾筵行告辭禮

○丁卯梓宮發引上衰服詣幾筵行啟奠禮梓宮升龍輴上哭隨至午門梓宮升大輿上行遣奠禮畢靈駕出端門外行朝祖禮梓宮由午門中門出至承天門上辭還宮梓宮出大明中門駙馬都尉蔡震護喪文武百官衰服步送至徳勝門外不系執事分送官祭畢回沿途皇親及羣臣命婦各祭如儀

○是日昏刻梓宮次淸河

○戊辰梓宮次沙河

○己巳梓宮次涼水河

○庚午梓宮至山陵獻殿遣駙馬都尉馬誠遊泰黃鏞崔元林嶽祭告長陵獻陵景陵裕陵茂陵工部侍郎李鐩告后土之神新寧伯譚祐告天壽山之神

○是日午奉孝宗敬皇帝梓宮葬泰陵是日題主畢駙馬都尉蔡震奉神主詣獻殿行安神禮如儀遂行初虞禮

○辛未神主行沿途所至行再虞三虞禮

○壬申行四虞五虞禮

○癸酉神主至京將入城行六虞禮文武百官具衰服奉迎於徳勝門外上衰服奉迎於午門內遂奉神主至幾筵行安神禮畢上行七虞禮

○甲戌以孝宗敬皇帝祔廟太常寺奏祭祀齋戒鴻臚寺請升殿傳旨免升殿視朝令該寺具本來聞

○是日行八虞禮

○乙亥上素翼善冠素袍服腰絰禦西角門百官行奉慰禮

○是日行九虞禮

○丙子上仍素冠服禦西角門視事

○是日行卒哭禮

○以明日神主祔享太廟上親告幾筵遣駙馬都尉樊凱告太廟

○丁丑奉孝宗敬皇帝神主祔廟上親行禮如儀百官陪祀禮畢奉神主還幾筵

○狹西甘肅天鼓鳴

○戊寅免朝

○己卯上黑翼善冠淺淡色袍服黑犀帶禦奉天門百官行奉慰禮是後始鳴鐘鼓鳴鞭文武百官奏事如常儀

○是日早朝退上禦文華殿召內閣臣三人總兵官六人六部尙書都禦史至前諭之曰國有大喪加以邊事卿等久勞各賜文綺三襲仍賜飲饌而退

○大學士劉健等言人君之治天下必先講學明理正心修徳然後可以裁決政務統禦臣民故累朝列聖嗣位之初必大開經筵每月三次令翰林春坊講說經史公卿大臣分班環聽又於每日傳令儒臣講讀使工夫接續聞見開廣百有餘年太平功業皆由此致仰惟皇上昔在春宮日勤講學堯舜孔子之道固已得其大綱先帝顧命臣等惓惓以進講爲念向來梓宮在殯聖孝方殷萬幾之外不遑他務臣等竊恐聖心未有所系深以爲憂今山陵事畢祔廟禮成卽欲請開經筵但殿宇髙廣天气向寒且事體重大禮儀繁盛倉猝之間似難舉事欲姑俟明年又恐曠日持久有誤聖學伏睹先帝初年日講常至歲暮不輟臣等擬於十一日初三日爲始伏乞聖明遵照先朝事例每日禦文華殿暖閣令臣等兩次進講則聖學可成太平可致實宗社萬年無疆之慶除經筵事宜俟明春別請今將日講儀注條上一伏睹皇上在春宮講讀論語尙書各未終捲今合於每日接續講讀先讀論語五徧次讀尙書五徧講官各隨卽講明講畢各官皆退一講讀後皇上裁決政務有暇卽看字體隨聖意寫字一幅不拘多寡俟午講時臣等恭看進呈一近午初時講大學衍義歷代通鑑纂要講畢各退一每日各官講讀畢或聖心於書義有疑卽問臣等再用直角�羊務求明白上曰朕以哀疚故久輟講今聞卿等述先帝顧命知講學誠不可緩其如期舉行

○庚辰以旱災減免南京錦衣等四十二衛屯糧有差

○命江西都指揮僉事單暠把總運糧

○辛巳欽天監五官靈臺郎孫錦言今年九月內連三夕雷鳴及恆星晝見乞務修省之實事下禮部尙書張昇等言星雷之變乃上天仁愛之至陛下宜深思先帝付托之重朝夕勤政勿事無益信任忠良屏絕姦佞躬攬乾綱愼重明器惜財愛民用賢納諫仍敕文武臣寮各省愆咎恪恭厥職興利除獘庶天意可回上是之

○詹事府掌府事吏部左侍郎兼翰林院學士張元禎乞致仕上曰元禎已累有旨畱用宜用心供職毋復辭

○升右給事中尙衡張良弼爲左給事中衡戶科良弼科給事中倪議張維新陶諧爲右給事中議戶科維新禮科諧工科

○南京戶部奏南京各衛所歲支戶口食鹽宜如例驗口納鈔遣首領文職赴運司領回聽科道等官照名給散革富室貪官通同包攬侵分之獘從之

○給事中楊一渶劾奏太監劉瑯貪惡顯著不可使守要地貽害薊州乞取回上以瑯旣致仕姑置之

○肅州右參將署都指揮僉事吳鋐以詔例實授攺注狹西都司列銜支俸

○江西南安府大庾南康上猶及贛州府興國瑞金雩都信丰諸縣自夏六月至是月瘴癘大作官民多死亡者建昌府廣昌縣大雨霧凡兩月民病且死者相繼

明武宗毅皇帝實錄卷之六終明武宗毅皇帝實錄卷之七

弘治十八年十一月壬午朔欽天監進正徳元年大統歷上禦奉天殿受之遂賜文武羣臣頒行天下

○翰林院檢討劉瑞言求賢首務宜敕內閣吏部訪求名望如南京國子監祭酒章懋丁憂吏部侍郎王鏊都察院僉都禦史林俊革職都禦史雍泰皆其人也宜亟爲擢用狹西按察司副使王云鳳河南布政司參政王瓊廣東參政王綸安慶府知府楊茂元雲南布政司照磨余濂廣西僉事胡獻亦宜擢用下吏部覆奏鏊俊尢爲眾望所歸宜令有司俟其服滿起送至京簡用泰行取未至綸茂元濂近已敍進懋云鳳瓊獻見任師儒方面待缺推升議入上是之命亟取鏊俊來京

○錦衣衛指揮使張嶽以傳升例應降三級自陳願得原職閒住從之嶽昌國公巒從弟也

○升西楡林衛軍人袁綬應詔陳言凡十九事而其切於時獘邊情者四事曰愼去取以優大臣言近年大臣有與時不合引疾求退遽允其請旣而因人論薦或有邊警乃復起用則其人老且衰矣乞用其謀猷亮其剛直勿輕信人言輙見疏斥曰懲近獘以正風俗言近者士大夫恆以忠厚自持簡默爲尙持此以居鄕黨可也以之事君則爲容悅以之臨事則爲因循故於軍民利病政事得失不肯直言極諫間有矯俗者則羣譏眾排必使之無所容而後已在朝廷當明示意向以釐正之曰嚴黜陟以警庶官言文武官員淸愼者甘恬退而近於傲貪默者巧奔競而近於恭爲之上者好貨喜諂是以淸愼者未蒙旌擢貪墨者每得超升軍民受害實由於此持用人之柄者不可不加之意曰齊邊備以攘外夷言沿邊各墩事體不一乞頒行往年都禦史餘子俊所定則例庶邊備齊一耳目相同戰守得宜上下其章於所司

○癸未戶部集議漕運巡撫等官所言事宜一弘治年間因山東災傷復將攺兌糧米九萬二千石於臨徳二倉支運而軍民皆稱不便今後仍於水次交兌庶軍得加耗而民免遠輸之勞一廬州府以糧二萬五千石陸運至鳳陽倉遠而不便而揚州府兌軍六萬石數亦過多今欲以揚州二萬五千石攺撥與廬州臨河州縣作兌軍之數以廬州起運鳳陽者照數攺撥與揚州水運至鳳陽交納庶輕重適均一揚州通泰二所各臨大江海賊出沒官軍見在者及餘丁皆撥補京操運糧城守但遺老弱不足防禦而墩臺之瞭望又多缺人欲將撫屬諸司問擬應立功瞭哨官軍俱發本地緣海以助瞭望一徐州呂梁洪舊設稅課局惟附近房村一集之稅可收其境山黃家閘畱城謝溝夾溝等處去局旣遠課程不及催督多爲姦猾所侵今擬遷其局於境山一南京官軍人等俸糧月支十有三萬餘石止據戶部咨單及各衛所呈總目盜支之獘甚多今擬令各衛備造糧冊二本一畱本部一送總督糧儲官以備查考一通州倉及竹木廠旣有軍斗軍餘額外濫設館夫民夫共二十五名辦納內官月錢久爲民害宜行革去一直隸寧國池州安慶蘇松等府起運淮揚鳳廬等府軍儲倉夏麥舊例石折銀四錢後以淮揚災傷加二錢今江北頗收而江南荒歉欲自弘治十八年以後仍如舊例折收一湖廣安陸州舊設石城舊口二水驛去宜城京山甚遠自成化初創開陸路民益不堪宜攺荊門州魚料驛於丰落河而添設馬驛於接官廳庶與二縣交界道裏適均可以少蘇民困一舊例武昌府糧派武昌二衛於漢口兌運而興國州武昌縣在漢口下流相去數百里黃州府糧派蘄黃二衛於蘄州兌運而黃梅廣濟二縣亦在蘄州之下逆挽而上民甚苦之宜俱於沿江倉分交兌爲便從之

○錄廣西慶遠府述昆鄕平賊功升賞官吏旗舍人等二百四十六人知府姜綰指揮王浚推官羅環賞銀幣有差

○甲申上始禦文華殿日講

○升浙江金華府同知潘玨爲福建按察司僉事管理屯田

○兵部尙書劉大夏以病乞休致上曰朕方圖任舊臣以新政理卿盡誠爲國譽望素隆豈宜引疾遽求休退不允所辭

○乙酉國子監祭酒張澯言臣人廷綸爲主事時𨿽以擅離職除名初無贓罪先是臣以編修考滿已得請移封矣今遇恩詔仍乞以今官加贈吏部覆奏從之

○攺南京兵部尙書秦民悅爲南京戶部尙書吏部言南京戶部尙書周經丁繼母憂當守制民悅丁憂服滿可補其缺遂有是命時經𨿽以起用尙未赴任也

○兵部言侍郎熊繡等奉敕淸查騰驤四衛軍人勇士其詭冒食糧者一萬三千九百有奇宜除其名籍捨餘發原衛民丁及失迷鄕貫者發京衛各收充軍役送營操練自後內臣所進勇士必實其家屬乃聽補役復役必兵部月一驗送而後廩之凡五年必籍其人而核其數衛官軍政必由兵部考選賢否以定去畱著爲例從之

○禦馬監太監寧瑾等奏騰驤等四衛勇士旗軍乃祖宗設立禁兵以備宿衛扈從名爲餋馬實以防姦禦侮也其見役數少又老疾逃絕者多近查其冒籍者攺送別衛差操恐本監人不足用乞攺正其籍仍畱本監上命兵部議處於是給事中艾洪等言四衛勇士旗軍多逋逃無籍之徒蠹耗國用故府部科道官俱請釐革孝宗皇帝特敕侍郎熊繡等淸出詭冒之數歲省錢糧數十餘萬此先朝之善政瑾等豈可陰肆邪術蠱惑聖聽而輕易沮撓之哉瑾嘗叨侍孝肅皇太后金幣之賚無算凡公差休沐輙奏乞金銀多或千兩以爲私費創建大寺用銀數十萬兩別墅名園在在有之其過難以枚舉去年孝肅升遐恐有司香之命乃詐稱老疾旣而蒞事如故今又敢肆狂舌暗邀人心明納賄賂貪佞姦回神人共僨伏望寘瑾於法庶幾盡繼述之大孝以慰先帝在天之靈而欺罔沮撓者亦知所警矣監察禦史閭潔等亦奏言先帝初敕淸查瑾假以禁兵例不查點沮之第聖意已定不爲所惑今已經區處得宜可以禁侵漁而杜虛耗矣瑾未遂私圖挾姦罔奏旣謂缺少侍衛又謂餋馬操練不足情詞不一欺獘昭然先帝之敕末載欺公玩法隱情怙終及抗違沮撓者一體參奏處置皇上明詔開示亦謂率皇考遺志擴而行之今詔墨未漧法令具在且山陵甫就皇上方切痛念必能仰遵成命豈肯信姦縱惡而使獘政之仍存邪章俱下兵部至是尙書劉大夏等言無藉之徒冒充禁兵耗費國儲不可勝計此百年宿蠹也今一且釐革先帝龍馭𨿽已上賓而善政貽謀實宗社無疆之休前獘方除蒞其事者自當懼罪不暇而瑾等肆無忌憚輙敢扢沮大傷國體又不止如前浪費錢糧而已陛下嗣先帝之大統宜守先帝之善政若謂役使乏人則宣徳以前進充未有今日之多冒補未如今日之濫亦未聞其用之不足也況今查革之餘尙有二萬四千四百二十餘名使官不私占人皆供事亦足用矣臣等旣奉旨議處若於此欺罔之情容隱不言則廷臣必能言之科道官必能言之天下之人必能言之臣等上負國恩何從逃罪其查出冒充之人宜如繡等所奏特賜施行諸玩法妄奏官員俱合收考以爲後戒上曰爾等所言良是各官玩法妄奏法應究問第連及者多姑宥之

○戊子起用病痊都察院右僉都禦史劉纓巡撫四川地方

○曉刻水星犯鍵閉星

○己丑總督南京糧儲右副都禦史葉贄言湖廣地方災傷京糧未完先帝下所司議處石折銀六錢所以寬民之力也今南京戶部復令加納火耗重困貧民戶部覆議舊例京庫之銀石折二錢五分以其頗輕故有火耗之加其以災傷折銀者止收正數不得妄加從之

○以署都指揮僉事馬隆充右參將協守松潘南路

○庚寅大學士劉健等言今月十七日冬至節靈濟宮祭金闕眞君玉闕眞君奉旨遣尙書李東陽行禮臣等竊有愚悃謹昧死爲陛下陳之佛老二教聖王所必禁儒者所不談中世以來正道不明人心久溺如秦始皇宋徽宗好仙漢楚王英梁武帝好佛唐憲宗仙佛俱好求福未得皆以得禍載在史冊事迹甚明若靈濟宮所奉二眞君乃南唐徐溫二子知證知諤謹按正史所載徐溫養子知誥篡僞吳王楊氏諸子皆爲節度使知證夭死知諤病死五代石晉時無故立廟稱之爲神國朝𨿽有廟宇然亦止稱爲眞人令道士供奉香火成化末年加爲上帝禮官失職不能規正先帝初年革去帝號天下傳聞以爲聖政眞君舊稱尙未盡革至於神父神母仙妃皆是僣叛家屬濫冒羙名尢爲非禮每歲三大節分官祭祀不知何時復遣內閣儒臣臣等初承遣命未敢固違因循至今勉彊從事恭遇孝宗皇帝崇儒訪治捨己聽言方欲具奏論列而龍馭上斥徒深悵慕近者文華殿所供佛像有旨見新令臣等撰文祝告臣等以爲事關治體據禮上陳荷蒙聖斷卽時撤去仰見陛下聰明正大遠過百王善推所爲𨿽堯舜之治不難致矣靈濟眞君生爲叛臣死爲逆鬼而冒名僣禮享祀無窮惑世誣民莫此爲甚臣等讀聖賢之書當勸陛下行帝王之道心知邪僞而身與周旋則講讀者皆成虛文輔導者更爲何事且有其誠則有其神無其誠則無其神縱使有之亦須誠心對越乃能感格臣等心旣不信誠從何生彊使驅馳𨿽祭無益若先師孔子遣祭舊規臣等自當竭誠奉命其一應寺觀祭告自來並不干預伏乞聖明洞察俯聽愚言將前項祭祀通行革罷免令臣等行禮先帝革號於蒞政之初陛下革祭於嗣位之始傳之後世於前有光庶祀典不愆治體無累而臣等瘝官失職之咎亦少逭於萬一矣上嘉納之且曰二眞君之祭據禮當革但先朝行之已久姑仍其舊今後不必遣內閣重臣止令太常寺官行禮

○兵部尙書劉大夏復乞休致上曰先帝知卿忠勤素加委重朕今初政正宜盡心職業豈可固求退休所辭不允

○命西安後衛指揮使李佐備禦蘭州以都指揮體統行事以巡撫都禦史楊一淸言蘭州地當要害時有虜警領兵者須稍重其權故也

○禮科給事中葛嵩等奉敕閱十二營見操官軍並查三千營五軍等營無執事精銳者俱選送團營操練其有執事如請領神旗者及負寶者傳令者止畱八百五十一員名欲將隱占多役之數一體揀選兵部覆議移文各營如所擬名數存畱選其隱占之精銳者盡送團營以補行伍之缺不任選者畱本營操練不得假執事名目隱占役使上可之命諸執事官軍俱送團營待用時如數取撥已而惠安伯張偉奏神機營五千下乃切近護駕禁兵並中軍左右哨掖五面神旗下官軍俱乞免揀選兵部言旗下官軍已有旨送操矣其五千下者宜令科道官一體閱視畢日如舊存畱本營操練不得私役嵩等又奏神旗下執事官軍若令每月一再於團營取撥似未便宜如原擬畱二百員名於本營供事上俱可之於是保國公朱暉丰城侯李璽奏據三千營把總指揮福英等開具各司執事官軍額設四千六十八員名專以備恭執聖駕及四時節序之用今止畱五分之一恐臨期缺用罪將誰歸乞存畱如舊嵩等因劾暉等謂內外坐營等官假以執事隱占軍士百有餘年深根固蒂未經釐革幸皇上勵精圖治積獘聿淸渙汗之墨未漧阻抑之章繼上卽其所言第知便其身圖惟恐此得彼失其與賤丈夫登龍斷者何異哉福英等久奉成命不卽施行蓋欲附和朱暉爲其夤緣代奏乞治暉璽偉並英等罪其三千營隱占並五千下官軍一體選送操練庶團營充實威武振揚章下兵部議言暉等專爲本營次撥之謀嵩等乃爲團營操練之意三千營執事官軍已有成命矣而五千下官軍𨿽團營撥補舊制與本營無干然亦不可不選宜悉命科道官揀選應用者送團營應畱者畱本營操練以備用暉等罪狀惟上裁之上亦以爲舊制不必動所隱占執事官軍竟未能革暉等置不問

○壬辰命南京刑部左侍郎張撫南京都察院左副都禦史陳璚順天府府尹藺琦致仕給驛還鄕初南京科道劾撫璚琦及學士張元禎侍郎王儼陳淸魏紳巡撫河南都禦史韓邦問通政司通政姜淸參議熊偉南京太常寺卿呂﹤常心﹥太僕寺少卿魏玒俱不職下吏部議覆上止罷撫等三人余畱供職如故

○南京戶部尙書熊翀言南京官軍月糧近年水兌者六月以爲過多是以各倉舊積者盡腐新收者愈少欲如舊例止水兌三月戶部覆奏從之

○魯府安丘王當澻薨王莊簡王嫡長子母妃衛氏成化十二年四月初三日襲封至是薨年三十有四訃聞輟朝一日賜祭葬如例謚榮順

○鎭守福建太監鄧原欲疏求謝事福州等府衛軍民羣赴巡按禦史饒榶處愬乞轉奏借畱榶以聞言原端厚簡重練達老成寬仁儉素撫馭有方宜順民情畱處其地毋輙聽其休致下其章於所司先是原鎭江西安靜不擾郡縣長貳來謁諄諄以愛卹小民爲勸有非法酷虐者原廉得輙以其刑刑之嘗因事過郡邑學官諸生請謁文廟原辭之曰吾輩明教中罪人何面目見先聖哉竟不往及移任之閩所過百姓遮道願畱原去後繼之者需求四出人益思之

○癸巳錦衣衛所鎭撫汪鈺總旗汪璥俱大監汪直養子也鈺在先朝以冒功累升都督僉事璥亦爲錦衣百戶後皆革罷左監丞王潤項以奏請復得進用給事中潘希曾禦史陳天祥等交劾潤夤緣欺罔請寘於法上特宥潤而罷鈺璥職役

○甲午鴻臚寺以喪禮事畢請於十五日禦奉天殿百官具襆頭公服朝參如吉典詔仍免升殿

○命整理狹西邊儲戶部右侍郎兼僉都禦史顧佐並郎中呂賢陳策回京以佐奏邊儲頗足且無警也

○戶部議覆監察禦史湯沐所奏下戶稅糧不及一石者俱許折銀一石以上者亦量其貧富折銀十五審編均徭則俱如三等九則例先及上中二等其奇零下戶不許槪派重差逼令逃竄庶賦役均平而民困可蘇矣從之蓋卽位之詔明年漕運糧米許折銀十二以蘇民困沐謂折銀之惠宜先下戶故有是奏云

○命工部鑄造日本等國並雲南四夷車裏軍民宣慰使司等衙門金牌七十面

○乙未授翰林院庶吉士胡煜爲吏科給事中以餋病痊可也

○罕東左衛都督只克等差使臣歪剌等貢駝馬方物賜宴並彩叚等物有差

○丙申遣行人存問致仕太子太保吏部尙書王恕初詔天下有司凡致仕大臣年九十以上者具奏至是狹西以恕問上賜之敕曰卿在先朝出入臺省直言正色著有令猷及勇退以來壽考康裕年躋九十朕方奉孝兩宮推恩臣庶惟尊賢餋老之典自古有之特遣行人存問並賜羊酒月加食米二石歲加役夫二名以示優眷卿其體朕至意頤神葆光益邵乃徳以裕後昆抑書有之爾身在外乃心罔不在王室卿有嘉謀讜論尙無所隱以裨朕之不逮斯不亦永有譽哉

○監察禦史吳漳請毀寺觀汰僧道不允

○丁酉以明日冬至節遣駙馬都尉遊泰崔元林嶽分祭長陵獻陵景陵裕陵茂陵泰陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢

○升太僕寺卿吳洪爲工部右侍郎管理易州山廠巡撫湖廣都察院右副都禦史王鑑之爲南京刑部右侍郎

○升江西布政司左布政使林泮爲順天府府尹

○升浙江嚴州府知府胡韶爲湖廣布政司右參政戶部郎中陳一經爲雲南左參議○免故平江伯陳銳還官祿米二百三十石有奇從其子熊陳乞故也

○戊戌冬至節以大喪免賀上禦奉天門文武羣臣行五拜三叩頭禮免天下諸司進表太皇太后皇太后俱免命婦賀

○賜四夷朝貢人宴

○己亥文武官於奉天門東廊朝見親王

○庚子遼東天鼓鳴起西南止西北

○辛丑授內閣誥敕房辦事譯字官徐富爲中書舍人富嘗鄕試中式故有是命

○敖兒大等族番人木肖等貢刀鎧方物賜宴並彩叚繒鈔如例

○命太監韋興往太嶽太和山司香兼分守湖廣行都司地方六科給事中周璽等十三道禦史曹來旬等各奏初詔革天下守備內官非舊額者今詔墨未漧獘端復作何以全大信於天下且數興罪惡乞寢其命仍加斥逐並劾取回太監齊玄指以練丹爲名糜費帑藏乞寘於法兵部郎中李永敷亦以爲言上皆不聽

○壬寅泰寧等衛頭目脫羅臺等進貢還乞以賞賜等物貨易牛只犁鏵鐵鍋許之

○癸卯升山東布政司左布政使曹元四川布政司左布政使郝志義俱爲都察院右副都禦史元巡撫甘肅志義巡撫湖廣兼贊理軍務

○免故忻城伯趙溥還官祿米三百九十石有奇從其侄槿陳乞故也

○甲辰南京刑部尙書樊瑩以老疾乞休致上許之嘉其老成淸愼效勞有年聽馳驛歸令有司月給米二石歲撥夫二人應用

○升太僕寺少卿儲巏爲本司卿

○以冬深無雪令順天府官祈禱

○雲南孟餋金沙江思陸遣陶孟卜送等貢象馬金銀器等物謝恩賜宴並文綺等物有差回賜思陸及其妻錦綺如例

○詔賜山陰王長子成鍪孝順事實爲善陰隲各一部從其請也

○太常寺少卿兼翰林院侍讀靳貴以母喪援例乞葬祭詔許之

○代府隰川王聽渼與輔國將軍仕﹤土則﹥互相訐奏先帝遣大理寺右寺丞費鎧錦衣衛指揮同知周賢往會山西鎭巡官究問至是以獄辭上仕﹤土則﹥蓋懿安王第十子聰渼之叔祖也嘗聽校尉李惟謀彊伐僧寺大樹髙平縣知縣許鏞治惟罪擬充軍仕﹤土則﹥衘之伺鏞謁州時令家人範永校尉連子章毆之知澤州崔澤又治永子章罪擬充軍仕﹤土則﹥乃聽校尉楊慶謀摭拾鏞哲事情奏愬都察院以仕﹤土則﹥不宜專達移文轉啟聰渼審其應爲代奏與否聰渼不爲代奏以其詞皆虛捏也有蕭僉事者分巡至州仕﹤土則﹥取皂隸飯盆戴於首入分司愬不平旣而聰渼之祖母恭僖王妃霍氏病卒未數日仕﹤土則﹥倡兄仕堊仕界侄成鑅成金�冉成錭成鈍成錐率校尉連雄等數十人入聰渼宮中逼分遺財聰渼奉母妃李氏出避之哲以呈鎭巡行分巡僉事來天球勘報天球逮雄不獲執其弟洞系之仕﹤土則﹥又率其子成﹤釒具﹥等自荷紙枷入分司欲天琉勿究雄並釋洞時已緣伐樹事有敕責仕﹤土則﹥慶復撥置仕﹤土則﹥以哲違例科罰並聰渼選婚索賂及捏宮中曖昧事具奏必欲洩己憤聰渼乃具奏仕﹤土則﹥罪惡且辧釋己冤會巡按禦史謝朝宣至州仕﹤土則﹥袖小刀入見自割右耳並奏稿納朝宣手中厲聲云爲我以此奏進且爲我擒取崔知州來僉事朝宣以聞乃遣鎧等會鞫遂敕宣寧王成鈷拘管仕﹤土則﹥待勘事畢日乃聽回第鎧等至州逮校尉柳大剛等將鞫之仕﹤土則﹥又縱其子女肆言阻撓不受成鈷約束稱病而歸鎧等核仕﹤土則﹥所爲多不法其訐聰渼淫穢及多藏金寶等事皆無實惟聰渼嘗一再邀奪仕﹤土則﹥實封又聽大剛之謀索儀賓馮鼐等賂則誠有之章下都察院覆奏諸連及有罪者俱以赦除惟典仗曹璠罪涉贓私應調衛哲事干科罰應攺除大剛慶以主謀撥置應戍邊衛仕﹤土則﹥聰渼並仕堊等所犯有違祖訓國法成鈷不能嚴拘仕﹤土則﹥聽其擅出亦違敕旨宜懲責有差詔仕﹤土則﹥凶惡殘忍不畏憲典法當重治姑從輕革爵降庶人護視祖塋仍令本府管束聰渼並仕堊仕界成鑅成金�冉成錭成鈍成錐成﹤釒具﹥各革去祿米三之一成鈷寫敕切責餘如擬

○乙巳命達官都指揮同知何忠男鏜襲原職爲錦衣衛指揮使

○丙午福建邵武府知府夏英以本朝祖宗及古帝王繼體守文愼初務學者纂集成帙名曰蒞祚典要進呈詔畱備觀覽

○安南國王黎暉薨其子誼遣陪臣阮麒等告訃詔遣官行弔禮

○夜流星如盞色赤起奎宿西南行至近濁尾迹炸散

○丁未起用除名都察院右副都禦史雍泰爲南京都察院右副都禦史提督操江

○升貴州道監察禦史藍章爲太僕寺少卿

○轉浙江布政司右布政使戈瑄河南右布政使歐信狹西右布政使羅鑑俱爲左布政使瑄江西信山東鑑四川

○命工部修理先農壇具服殿齋宮以來年聖駕親耕耤田故也○代府和川宣懿王聰潪薨王悼僖王長子母妃張氏天順七年九月二十九日生十六年十月襲封和川王至是薨輟朝一日賜祭葬如例謚曰宣懿

○戊申升右春坊右中允蔣冕爲右諭徳兼翰林院侍講初上錄春宮侍從之勞冕方歸省至是還朝故有是命

○命工部修理國子監以禮部奏幸學有期宜先修飾故也

○海西考郎兀等衛女直都督等官斡羅脫等各貢馬及方物賜宴並彩叚等物有差

○己酉封乳母田氏爲安聖夫人宮人梁氏爲寅奉夫人皆授以誥命

○庚戌擢行人馬騤王弘吳鉞蕭乾元蔣瑤推官房瀛羅玹陳鐘知縣徐禎文浩吳堂馬龍劉慶閻睿翟唐李廷梧孫迪許立淩相黃昭道柳尙義母恩學錄王鑑學正汪正教諭周廷徵俱試監察禦史禎河南道晧瀛雲南道騤江西道堂龍廷徵山西道慶廣西道睿狹西道唐玹廷梧湖廣道鑑貴州道鐘迪山東道弘南京福建道正南京江西道立鉞南京廣東道相南京廣西道乾元南京山東道瑤南京山西道昭道南京陜西道尙義南京雲南道恩南京湖廣道

○初戶部會議漕運巡撫等官所言事宜上令再議運軍行糧遮洋船免帶布花及眞定柏鄕二縣添官增社三事至是覆奏言南京運糧官軍行糧舊例於南京各倉關支移文造冊必半年而後得是以昔年建議將浙江江西蘇松等處該運南京倉糧免民起運令官軍卽水次兌支以爲行糧每石加水腳米一斗三升軍民兩便宜通查南京二總行糧之數自正徳元年爲始許令就彼兌支其遮洋一總明年該運薊州倉糧止五萬石運船數少又帶運布花誠苦但邊士苦寒亦宜念之原議花準折銀已省軍力布十萬疋宜仍舊帶運若眞定柏鄕二縣俱以衝要欲添設丞簿宜行吏部查處眞定縣里社則宜仍舊不必添增從之

明武宗毅皇帝實錄卷之七

明武宗毅皇帝實錄卷之八

弘治十八年十二月辛亥朔上親視郊牲

○壬子升南京都察院右都禦史張敷華爲南京刑部尙書

○升狹西布政司左參政李贊河南左參政王瓊湖廣按察使胡寅俱爲右布政使贊浙江瓊本司富狹西

○延綏右參將都指揮僉事王戟乞致仕許之戟先已致仕以邊警起用至是以老再乞故有是命

○甲寅給汝王弘治十六年鹽幹引之價初王在京邸時歲該食鹽千引及之國猶以爲請孝宗特命復與三年每年折銀一千二百兩俱河南布政司給之戶部尋以各王府鹽價累民奏準歲支本色鹽三百引給價之例已停矣至是王奏先帝所賜鹽價止得一年餘俱未給且援衡涇二府例以請故有是命○加淳安大長公主宜興大長公主歲祿一百石仁和長公主永康長公主徳淸長公主俱加封大長公主

○翰林院編修何瑭奏古者王朝列國皆有史官掌記時事國初設修撰編修檢討謂之史官俾司紀錄法古意也故劉基條答天象之問太祖命悉付史館太宗時王直以右春坊右庶子兼記注今史職曠廢靡考所自竟未修舉乞敕令史官番直史館凡君上之起居及臣工之論列政事之因革官僚之黜涉皆據事直書仍署名紙尾藏之匱櫝以待纂述庶聖君賢相之謀猷無所遺墜而憸夫小人懼貽譏於百世將有所懲且因紀錄而習知政務可以備他日之用是於修職之中實欲餋才之意也疏上命所司知之

○乙卯升兩淮都轉運鹽使司運使唐錦舟四川重慶府知府屈直俱爲布政司左參政錦舟狹西直河南

○初河南鎭守太監劉瑯乞僉皂隸五十名上席許之科道交章論列僅減二十名至是瑯攺守薊州巡撫都禦史韓邦問言河南連年災傷民財匱竭鎭守官例有應得供用不宜踵襲前獘兵部覆奏革罷從之

○丙辰太保長寧伯周彧請加侯封吏部言封爵重典其以恩授者蓋出特旨未有如彧之自請者上是之彧與東光縣民訟田爲言官所劾遂有此請其肆恩縱肆如此

○追封淮安懿世子見濂爲淮安王先是世子薨無嗣其侄祐棨繼封淮王請以世子入家廟奉祀禮部議世子無王爵宜建別室祀享上命復議因言孝宗時嘗追封周王之父周世子爲王今安懿因封而絕侄襲其爵宜如周王故事追封入廟故有是命

○夜西方流星如盞色靑白起自北河西行至參宿

○朝鮮國王李﹤忄隆﹥遣陪臣議政府右議政愼守勤等貢方物馬匹入賀卽位賜宴及金織襲衣彩段絹布有差

○丁巳上敕諭禮部曰朕惟帝王功徳在天下必有典則貽子孫簡冊垂後世此古今通義也我朝列聖代有實錄藏之天府皇考孝宗敬皇帝臨朝蒞政十有九年聖徳大孝弘謨偉烈薄海內外罔不聞知不可無所纂述以昭示萬代爾禮部宜稽據舊典通行中外采輯事實送翰林院編纂實錄其以太師兼太子太師英國公張懋爲監修少師兼太子太師吏部尙書華蓋殿大學士劉健少傅兼太子太傅戶部尙書謹身殿大學士李東陽少傅兼太子太傅禮部尙書武英殿大學士謝遷爲總裁詹事府掌府事吏部左侍郎兼翰林院學士張元禎吏部左侍郎焦芳右侍郎王鏊禮部左侍郎李傑爲副總裁詹事府少詹事兼翰林院學士等官劉機等爲纂修官凡合行事宜悉照例舉行欽哉

○廣西兵備副使姜綰言思恩府土官知府岑浚以悖逆誅滅而族眾率皆黨惡無可立者田州知府岑猛結怨讎殺失地竄身宜落職安置別境兄弟子侄亦無可立之理請如四川馬湖府例一切攺爲流官庶可變夷爲夏而免他日之憂前此三年臣嘗送猛還水行由南寧溯流上丹良逾果化過工垚婪鳳直抵田州今年春臣領兵陸行自賓州進拔通感下古陵至思恩捕往那馬定羅徑搗舊城獲浚間得徧閱兩府山川形勝唇齒柳慶南寧田地沃衍人煙稠密水道下通廣東上達富州陸路控引雲南四川百貨輻輳故田川城東市廛盈百思恩亦在丹良築城取稅蓋廣西第一區也今流官府治宜仍舊基蓋取地位居中便於攝制四境而廢堞空壕亦或有可因者思恩所屬以通感古陵那馬丹良地方爲附郭古陵縣南海舊城定羅順山於舊城立定羅州夷江都陽安定地偪東蘭立州都陽以防侵占田州所屬以工垚婪鳳安得萬峒地方爲附郭田陽縣恩城上隆並爲恩城州歸仁裏定被泗城蠶食芝山兼州淩旹合鳳皆東蘭吞噬當逐一追還立爲武隆州以上州縣官吏俱宜全設惟果化州上林縣僻在一隅如舊裁減仍於二府各立稅課司稅水陸貨物以供兩府軍需免勞於民修理驛遞一如原額儒學倉庫陰陽醫學壇廟並依制度爲之防守地方則以南丹衛遷至思恩府奉議衛移回田州府各州縣查點土兵編爲款夫立參將一員駐田州往來思恩提督訓練添設一道分巡分守官如例歲一更代庶幾綱紀相維體統相承而可久安長治也但田州荒棄日深思恩甫經兵燹修築之費動以萬計與凡分定地界裏量田畝造報圖叛均平賦役艸創之初一不合宜恐浮言乘間生疑造謗不懷遠圖脫或中止取笑四夷乞敕下廷臣會議定日簡命大臣一員馳來總理凡事悉聽便宜處置府州縣正官亦當愼選以充方可責以成效免朝廷南顧之憂時已攺兩府爲流官命張鳳謝湖以參政知府事矣章下兵部言綰備陳二府地方之要與夫制度因革之宜圖遠慮周宜移文兩廣總督都禦史行令廣西二司掌印兵備會同新掌府事參政參酌議處毋狥舉小遺大之見必求久安長治之策庶使鎭巡等官有所憑據擬奏合宜又言思恩之剿平𨿽系於鎭巡而勘處創謀實由於綰今綰攺升河南未有繼者吏部宜查訪素知彼地夷情諳曉事體者一人補之令其兼程往會各官議處前事𨿽員外添置可也上從之

○襄垣王府奉國將軍聰洬之夫人丁氏先已受他人聘聰洬奪而娶之又娶妾陸氏有寵而逐丁氏於家因互相訐奏詞連聰洬之父輔國將軍成鋚下鎭巡官勘問至是獄上都察院言成鎥不能訓子與聰洬所犯俱違祖訓丁氏義已絕與陸氏俱難完聚有旨丁氏革封號陸氏杖五十俱閒住成鎥聰洬仍降敕賜書切責之

○戊午臘日例賜羣臣宴於午門以山陵甫畢詔免宴

○命署都指揮僉事傅釗充延綏右參將

○己未上初以服制避正殿明年元旦詔百官免賀文武大臣奏春秋重五始今皇上嗣大歷服攺元初紀卽不稱賀亦請禦正殿其合行禮儀當如彜典以慰中外臣民之望有旨升殿命禮部斟酌具儀奏之至是尙書張昇奏弘治舊儀元旦上服黃袍禦奉天殿鳴鐘鼓鳴鞭作堂下樂百官具公服行五拜三叩頭禮次日禦奉天門服淺色袍黑翼善冠犀帶百官具常服朝參今宜參酌設鹵簿駕並中和韶樂設而不作百官具朝服先行四拜致詞再行四拜禮上命一準弘治元年例行

○復兗州府通判周憲爲刑部署員外郎事主事憲初以言事調外今從詔例也

○庚申升總督南京糧儲都察院右副都禦史葉贄爲南京工部右侍郎

○攺守備蘭州都指揮僉事房懷掌狹西都司事

○辛酉命翰林院編修沈燾爲正使工科左給事中許天錫爲副使持節封安南國王黎暉次子誼爲安南國王先是暉薨世子敬未封而卒病且亟屬國於誼因遣陪臣阮寶圭等賫表並貢方物請封上許之仍賜誼皮弁冠服並常服各一襲

○壬戌兵部尙書劉大夏復乞休致言先帝晚年察臣愚直傳宣顧問無月無之義則君臣恩同父子不幸龍馭上賓恭遇陛下嗣登寶位兵事方殷義不忍去但犬馬之年已及七十若貪圖祿位訾議橫生恐傷先帝之明願賜骸骨歸上曰卿受知先帝簡遺朕躬方切委任正宜盡心職務可固求休退耶其卽勉起供職勿再辭

○加四川鎭守太監石巖祿米歲十二石升巡撫右僉都禦史劉洪爲右副都禦史副總兵朱廷兵備副使張翼並巖侄文義各升一級先是松潘南路番夷據險爲梗而空龍列柯二寨復殺虜官軍方請調兵徵剿無幾何廷與翼忽自言番夷見鎭巡官榜諭已願自歸免罪而二寨各函送其凶逆之首矣奏聞兵部據空文爲核實遂有是命文義者本陽和衛人黃添祥冒姓名爲巖侄巖爲陳其撫諭效勞兵部欲行覆勘詔特與之云議者以爲松潘番夷上道劫掠蓋常事也巖與洪始欲因與爲功遂張大其事請兵於朝旣知功之不可幸成蜀人亦以用兵爲難乃有榜諭之奏且厚餌其酋長造爲函首投獻之說不知邊吏之力果能制其死命否蓋巖有奧援主之於內蜀人皆知其僞而不敢言上下相蒙甚矣

○兵部覆議選軍科道官葛嵩等所言修明武備事宜一謂各營號頭在營日久倚勢專權私役軍人獘端百出宜聽所司指實參奏降調邊衛其考選事例仍宜五年一次舉行一謂各營識字軍人類能作斃但頓革則恐初用者不知事之顚末攺充民吏則恐人數不敷各營仍宜量畱誠實者一二人供役其餘悉準三年一換有作斃害人者事發問調邊衛充軍一謂軍士疲憊皆由工役浩繁今團營官軍已例不許役矣宜俟山陵訖工之後一切工役俱令工部以所收匠價支給嚴守禁例毋再役及營卒有私役及假人應用者俱如例降調一謂團營將臺設有令牌官吹鼓手直臺軍牢等役各號頭假此役占三千餘名今宜遵炤舊例不許額外多畱一人違者舉奏數及五名以上降調邊衛一謂三大營官軍老弱無用坐耗國儲者甚多今宜行各營驗退令其子弟之精銳者襲替職役送營操練敢有避難隱匿者問調外衛果別無壯丁可代本役止給糧三斗終身雜差一謂坐營內外及號頭把總等官撥有軍伴鬻放辦銀又倍役見操精卒宜申明禁例違者劾奏參究詔準議旣而多格不行

○京衛武學生及尙膳監軍廚以卽位各陳乞給賞許之

○晉庶人表楀以敺死祖妾罪送鳳陽髙墻居住家口令晉王管束

○禮部奏明年正月初四日順天府進春舊制文武百官各具朝服行慶賀神今山陵甫畢宜仿弘治元年禮儀上服黃袍禦奉天殿鳴鐘鼓鳴鞭作堂下樂百官具公服行五拜三叩頭禮上可其奏

○禮部奏明年三月初四日聖駕幸太學釋奠先師宜遣官給傳行取衍聖公孔聞韶及翰林院五經博士顏公鋐孟元仍別取孔氏老成族人五人顏孟族各二人馳驛來京迎駕陪祀從之

○乙丑晉府慶成王南海郡君儀賓李實以包攬錢糧獲罪郡君私入京擊鼓訟冤禮部請遣中使送回仍敕王約束而究治教授守城官罪上以郡君出城訴訟有乖禮法命會法司議會慶成王亦奏郡君及將軍奇滔奇浙表桄表桹表梗表槆諸不法於是禮部及法司議覆奇滔等宜候勘報區處仍申明禁例凡越例私奏者俱寢其事上曰將軍中尉及郡縣主君等多入京奏訴近已成風騷擾道路貽辱宗室其卽移文各王府省諭禁約敢有仍前故違者並治之

○升大理寺左少卿張泰爲都察院右副都禦史總督南京糧儲

○調兩浙都轉運鹽使司運使楊奇於兩淮吏部言兩淮鹽法廢弛而奇才力可用故也

○升延安衛指揮同知孫隆爲署都指揮僉事守備蘭州

○五府九卿科道等官合奏各馬牛等房遞年虛增頭匹不下數十干濫支糧艸不下數十萬先帝深知其獘著爲令典每年一次敕科道官查點以憑會計自是歲派料艸計省銀二十七萬四千餘兩今陛下乃因禦馬監太監楊俊等夤緣具奏但令俊等查數會計科道等官停止勿差此端一開百獘復作徵求益濫剝害愈甚且言官交諍拒而不信戶部執奏拂而不從當紹述之初而忽深遠之計斂四馬之怨徇左右之私其爲新政之累夫豈小哉願體先帝圖治之意仍令巡視艸場科道官如原旨查點寘俊等於法以爲後戒上曰卿等所言良是查點會計仍遵先帝旨而行俊等肆爲欺獘法當逮問姑宥之

○夜月犯五諸侯東第二星

○丙寅命歲給周府建興縣主祿米三百石縣主內鄕王第二女也年二十時議選祥符縣人王璋爲儀賓璋赴京冠帶中途墜馬致疾久而不痊主幾三十內鄕王欲罷璋婚別爲擇對主誓不攺議願事母終身志甚堅所司爲請祿餋贍故有是命

○夜月犯鬼宿西北星

○丁卯升雲南曲靖軍民府同知寧舉爲兩浙都轉運鹽使司運使舉自山東左參政降調今用詔例升也

○己巳禮部以入冬無雪請祈禱上是之命英國公張懋保國公朱暉新寧伯譚祐祭告天地社稷山川

○辛未升大理寺卿楊守隨爲工部尙書仍掌寺事以九年秩滿也

○戶部覆議漕運巡撫等官所言事宜一京通二倉曬米場基欲甃以甎庶雨後不以淖妨可免運卒久候之苦今宜令運卒自明年爲始帶運張家灣諸廠敝甎隨糧轉送聽總督官傭匠甃砌其費於折收蘆蓆方版銀內給之不必限年以漸繕完乃止一涿鹿等衛屯田之在順天保定等府涿州固安等縣者多低下沙鹻之地正統中差官踏勘畝十折一徵子粒一斗二升近年差官淸查額外新增地土畝徵銀二分四釐𨿽視本色爲輕然多非可耕之地宜如都禦史周季麟所奏止徵銀一分五釐在京者納太倉銀庫在外者納所在有司官庫遇放官軍月糧依時直間月支給他衛準此從之

○戶部尙書韓文等言各邊支費浩繁糧艸年例等銀接濟不前無從處置惟遣官賣鹽一策庶幾少紓目前之急而�人譚景淸等假托國戚名目買補殘鹽圖規厚利𨿽經多官論奏不爲停止將來徇私夾帶誰敢盤詰�賈不行鹽法沮壞實由於此宜從公論亟令住支給還原價得旨景淸等業已許之矣其勿止蓋是時壽寧侯家席寵先朝每多奧援故景淸夤緣是舉牢不可破云

○壬申復除服闋福建按察司副使陳振於雲南

○升雲南嵩明州同知吳一貫爲廣西按察司副使整飭賓州兵備一貫初自大理右少卿降調今用詔例升也

○兵部覆議禦史王仕昭所言撫安邊方三事一廣東惠潮二府多盜宜選按察司官一員奉敕駐長樂縣整飭兵備兼理分巡一廣東達官子孫其材力無異於土人而支給靴帽柴薪等銀物猶如父祖時似爲太濫宜查其承襲三輩以後者裁減一海賊出沒固宜隨機禦捕而番人以貨來通者當爲酌處仍申襲殺匿貨之禁詔如議

○兵科給事中楊一渶等奉敕點閘下場牧馬官軍疏拐馬在逃之數以聞兵部議把總等官失於鈐束宜令在逃十名以上者逮問而五名以上罰治有差上是之仍奪提督武平伯陳勛彰武伯楊質署都指揮莊鑑俸各三月

○巡撫延綏都禦史文貴奏報修過楡林城等處新式墩臺凡百四十七座先是各邊墩臺多前代之舊土木深厚且堅實甎石不如貴奏易以甎木中空外堅多畱箭窗銃眼謂可伏兵禦虜其後虜至毀其甎石因風縱火焚木燻煙從窗入軍士伏其中多死者竟不可用云

○慶成王奇湞奏本府輔國將軍奇滔因小忿輙自赴京具奏乃勞遣中官送之後有類此者宜令外衙門遣官押送庶不違於祖訓事下刑部覆奏將軍中尉送以部寺屬官庶人送以辦事官郡縣主君仍送以中官得旨今後將軍而下越訴者不必館饋止令辦事官送回本府嚴加管束

○癸酉旌表節婦五人烈婦一人龔氏浙江平陽縣民周朝宰妻�氏淳安縣舉人周忭妻薛氏余姚縣舉人楊蕓妻許氏揚州府海門縣生員孫祚妻陳氏海門縣民殷洪妻俱夫亡守志無玷表其門爲貞節孔氏河南輝縣民袁浚妻夫亡匝月以年少無子自經殉表其門爲貞烈

○都察院左都禦史戴珊卒珊字廷珍江西浮梁縣人天順八年進士授四川道監察禦史督學南畿考士必以文藝占器識請謁無所撓遷狹西按察司副使仍督學政每歲必徧歷列郡所至表節孝以勵風俗歷遷浙江按察使福建右布政使左布政使都察院右副都禦史撫治鄖陽約束豪右令流民所墾田不得匿稅蜀盜野王剛入竹山平利諸縣奏請合兵平之釋其脇從千餘人召入爲刑部右侍郎轉左侍郎會勘荊府不法事皆得實議加重典從之遷南京刑部尙書召入爲左都禦史孝宗皇帝親鞫大獄諸司震悚珊從容開析天威爲霽每廷宣面問移晷乃退引疾必優詔勉畱章前後凡六上卒不得請乃遣家先歸以身待命武宗初嗣位珊不敢輙言去力疾視事未幾卒贈太子太保謚恭簡珊和粹洞達無城府守法不阿而意每近厚居官四十餘年家無餘積揚歷中外所至有聲而學政尢著云

○甲戌戶部集議鳳陽髙墻庶人已故者所遺使女皆疏放見在者使女無令過多其庶壻所生子女有冒濫衣糧者例應查革且髙墻漸添至六處而庶人生衍日繁供億浩大非一府所能給宜於鳳陽壽州正陽鈔關所徵�稅支用不足則取諸州縣無礙官錢給之上是之詔庶人使女止許一二人已故者所遺如例疏放

○兵部尙書劉大夏言韋興一人之用似乎未足深惜但朝廷治體之得失皇上大孝之隆替胥此焉系非尋常用人比也臣請爲陛下言之夫添設守備內官非舊額者一體取回此近日明詔本部奏革齊玄又近日所奉旨也方革復用徒使新令不信於天下況興於成化年間引用憸邪進獻奇巧大壞朝廷之法先帝嗣統之初斥興不用臣民痛快天下共聞今泰陵之土未乾而令姦黨之徒遽進恐於聖孝不爲無損其事似小所虧甚大乞從科道論列罷興勿用庶幾聖孝隆治體得而地方亦可望其安矣不從

○論平思恩府功官軍人等六千八十八人升賞有差永順宣慰使彭世麒以部下擒斬功多進階昭毅將軍仍賜敕褒之

○巡按直隸監察禦史夏時查勘宣府虞臺嶺失機罪狀以上遂劾都指揮曹泰等二十員殺賊不勇參將張桓等十八員守備不設參將李稽輕率僨事副總兵白玉黃鎭束手畏敵總兵官張俊調度失宜鎭守太監劉淸都禦史李進兵部請會文武大臣議處上以失機事重再令酌處以聞於是議上請逮淸進俊玉鎭稽來京究問分別其罪狀輕重處之桓泰等三十八員則就彼逮問上是之令推可用者代淸進俊回而玉鎭稽及桓泰等俱令戴罪殺賊待邊情寧日究治

○致仕都察院右副都禦史張玉卒玉字廷王�贊河間府景州吳橋縣人成化二年進士授雲南道監察禦史升浙江按察司僉事福建按察司副使按察使布政司右布政使順天府府尹都察院右副都禦史巡撫遼東兼贊理軍務弘治十三年致仕至是卒賜祭葬如例王居官三十餘年𨿽無赫赫之聲然端朴謹飭不爲阿狥治家儉約子孫能奉其教人亦以是稱之

○夜月犯房宿南第二星

○乙亥升大理寺右少卿張鸞爲左少卿左寺丞鄧璋爲右少卿

○魯王奏鉅野王府鎭國將軍陽銖陽與�金少喪父卽知哀慕觸地流血幾致殞生長能事母備甘旨謹醫藥有疾蘄以身代比歿哀毀葬祭咸與禮合玆年近六十言及猶哽涕不已其兄弟友愛篤至預修同室之壙卽死亦不忍離山東旱饑又嘗﹤鋶﹣釒﹥減常祿以助賑卹願建坊其門特賜嘉名以褒揚之禮部議覆上曰宗室中有賢行如此朕甚嘉之其賜坊名曰彰善嘉義俾宗室有所勸焉

○南京監察禦史陸昆奏修省之道在重風紀謹條陳八事一獎直言以警循默謂古者臣下不匡其刑墨宋制禦史入臺滿十旬無章﹤鋶﹣釒﹥者有辱臺之罰乞將越職言事如李夢暘楊子器者量加獎擢以倡忠直之气仍乞令禦史給事中考績以章﹤鋶﹣釒﹥多寡課殿家一復面劾以折姦邪謂舊制禦史大班彈劾被劾者趨出俯伏待罪卽唐禦史對仗讀彈文之意近惟施之朝會失儀及朝覲之年以應故事而大臣不法率具章劾中旨未報先事彌縫乞遵舊典仍令大班面劾一明淑慝以別人才謂尙書劉大廈王軾具以疾求去侍郎張元禎陳淸皆屢劾未退賢不肖相遠乞勉畱大廈等以副先帝眷托通查近日屢劾如元楨者放歸田裏一嚴糾察以勵庶官謂如郎中黃俌張彩黃暐蔡栻之徒污濁貪邪𨿽皆黜罰而南京諸司未敗者尙多其奉公守法則有郎中田巖姚汀張憲唐臣戴敏仰儒員外郎李承勛胡世寧張嵿胡錠顧璘楊一鈞梁錦王濟喬瑛鄭毅呂夔寺正陳大紀寺副張芝司副秦文乞量加獎勵以示激勸一稽詞命以防欺斃謂言妨左右畱中不報事涉所私命下不行乞令諸司章奏俱具數開送內閣事下各依期覆奏六科仍月奏所奉旨意已未施行以絕蒙蔽一懲沮壞以餋銳气謂禦史論劾或爲權貴所沮傷或爲姦貪所欺詆固非憲綱專任之意而都禦史禦史淂互相糾劾則於文移行事之際不宜有所牽制乞申禁約以重風憲之權一均差轉以消偏重謂禦史差任遷轉分限南北似有輕重以致士風頹陋或告病以圖攺官乞除差巡按面命外其他差遣及遷轉之日均擬上請以昭平明之治一專委任以精考核謂河南道參考察之當否今與各道輪差時更月易無專任其事者人之賢否多未訪求據成報以潤色徇私舊而推獎乞今後非巡按督學淸軍重事不必差遣尢擇公明剛正一二人專任考核務秉至公脫有私斃聽都察院堂上官糾舉下其奏於所司

○初周府世子安﹤氵橫﹥娶妃楊氏其弟平樂王安泛以私怨拘妃之叔父儀妃輕出體仁門勸角�羊之事聞先帝奪其冠服未幾世子卒以其子襲爲周王淂贈悼王至是周王氵�復請封楊氏爲王妃禮部難之上命詳議以聞乃言安﹤氵橫﹥旣淂進封妃所犯罪輕亦宜封爲王妃許之

○下公差復命失儀禦史王渙李璽於鎭撫司獄以紏儀禦史邵蕃黃瓛不面紏令自劾旣而宥之仍各奪俸兩月

○丙子禮部上祭先農耕耤田儀注一擇元年二月十五日耕耤田一前期一日太常寺卿奏祭祀文武百官致齋二日是日早鑾駕出宮鹵簿導從詣大次上服衮冕典儀唱樂舞生就位執事官各司其事導引官導上至拜位內贊奏四拜百官同典儀唱奠帛行初獻禮奏樂執事官捧帛爵跪於神位前奠訖內贊奏跪百官同樂止內贊奏讀祝讀祝官跪於神位前右讀訖奏樂奏俯伏平身百官同樂止典儀唱亞獻禮奏樂執事官捧爵跪奠於神位前訖樂止典儀唱終獻禮奏樂執事官捧爵跪奠於神位前訖樂止太常寺官進立於壇東西向唱賜福胙內贊奏跪搢圭光祿寺官以福酒跪進於上右奏飲福酒以胙跪進於上右奏受胙奏出圭俯伏興平身奏再拜百官同典儀唱徹饌奏樂執事官詣神位前徹饌訖樂止典儀唱送神奏樂內贊奏四拜百官同樂止典儀唱讀祝官捧祝掌祭官捧帛饌各詣瘞位奏樂禮畢樂止上還大次更翼善冠黃袍訖太常寺奏請詣耕耤位導駕官同太常卿導引上至耕耤位南向三公以下從耕者各就從耕位戶部尙書北面跪進耒耜導駕官同太常卿導引上秉耒三推訖戶部尙書跪受耜太常卿奏請復位上氵�復耕耤位南向坐三公五推尙書九卿九推訖各退就位太常卿奏禮畢導駕官同太常卿導引上還大次傘蓋侍衛如常儀順天府尹及兩縣令率庶人終畝是日宴勞百官耆宿於壇傍鑾駕還宮鹵簿導從如來儀大鼓樂吹振作

○兵科左給事中趙士賢論劾右都禦史史琳老懦無恥頃者奉命北徵閉門縮手大損國威令其子鶴入京奏捷已升實授總旗矣又夤緣陳乞覬圖世職宜亟罷黜吏部覆奏以去畱請上曰姑置之

○禮部尙書張昇條奏四方災異自今年正月至九月天鼓妖星山崩地震霪雨暴風雷火水旱之變凡百三十餘處且言南京根本重地地亦震尢變之大者然兆於先帝賓天之前示於陛下踐阼之始所謂天心仁愛欲陛下正璣平衡宣化興政操持而保全之也伏願淸心潔己延訪公卿聽用諫爭屏去姦慝節省濫恩謹修邊備興利去害愛惜小民念慮舉措一由正道則政事和人心協而天意回矣上曰然朕初嗣大統災異頻仍天戒至嚴深切恐懼事當興革者所司其各開具以聞

○賜朝鮮國正徳元年大統歷

○丁丑欽天監五官挈壺正李源等八人以傳乞進官照例革職冠帶閒住掌監事太常寺少卿吳昊等具本監官事例以聞吏部議源等習業已成宜畱供事聽本監鈐束仍月給食米一石

○攺河南汝寧府眞陽鎭爲眞陽縣遷眞陽巡檢司於縣之銅鐘店

○禮科給事中等官葛嵩等奏淸查過畱守中等七十一衛所官軍原額爲數三十三萬九千二百六十五人除逃亡一十八萬九千二百二十五人實在凡一十五萬四十人其五軍等十五營見在操練者並各衛見任者優給優餋紀錄者守門者上直侍衛者撞門夜巡者及鞍轡等局鑄鐘等廠所役者一十一萬六千四百一十七人當如舊存畱各倉及各監局十有八處所占者三萬三千六百二十三人當裁革送營操練逃亡之數仍宜移文禦史淸查角�羊補兵部覆奏從之

○戊寅遣靖遠伯王憲彭城伯張信遂安伯陳鏸應城伯孫鉞忻城伯趙槿爲正使翰林院編修陳霽尙寶司卿崔璇刑科右給事中許誥中書舍人李憲刑部員外郎範淵爲副使持節冊封鄭府東垣王嫡長子祐檡爲東垣王代府山陰王嫡長子成鍪爲山陰王夫人張氏爲山陰王妃徽府徽王庶第五子祐槿爲建徳王慶府眞寧王嫡長子臺涍爲眞寧王西城兵馬副指揮賈富長女爲眞寧王妃中城兵馬副指揮於琇女於氏爲遼府枝江王妃

○禮科都給事中周璽等言五月以來霪雨爲災星文示變皇上克謹天戒詔文武羣臣同加修省是誠一徳格天正宜轉禍爲福柰何淫雨方晴亢旱繼作冬暖如春地震星變歲報災傷三百餘處加以虜寇跳梁蠻夷猖獗京畿盜賊白晝橫行況南京地震尢非所宜仰觀俯察豈無所自竊惟應天之道以寔而不以文感通之寔在此而不在彼方今聰明日蔽膏澤未施講學一暴而十寒詔書朝更而夕攺武職冗員革去未幾而復舊鎭守太監取回未到而復差角�羊戶困於內官鹽法壞於戚畹劾官𨿽罷而張元楨之大姦未去重囚𨿽決而張瑜等之元惡尙畱邊將𨿽取而不用賢才𨿽任而不專厚皇親而輕出駕帖拿人私近習而不用外官查庫下失人心上干天怒伏望親近儒臣講學不倦屏逐羣小信用老成勿好騎射勿事逸遊賞不因喜而或僣罰不因怒而濫施戒革鎭守內臣愼重頒行詔旨仍詔諸司盡心興革明白上請惟克果斷毋事因循內外大小臣工許令直言無隱庶幾和气致祥災異可息若徒事祈禱不修寔徳將以求福適以召禍禮部議如璽等議上是之

○攺命巡撫遼東都察院右僉都禦史張鼐巡撫宣府等處地方

○命右軍都督府都督僉事李杲充總兵官鎭守宣府地方

○以寧晉隆平南宮新河等縣並徳仁務永安四號廠大興等莊及板橋麥莊竹木廠蘇家莊田俱爲仁壽宮皇莊

○午刻日生左右珥色赤黃鮮明

○己卯以明日祫祭遣駙馬都尉蔡震馬誠告懿祖皇帝熙祖皇帝

○命錦衣衛正千戶金琦仍管鎭撫司事琦昌國太夫人之侄也由傳乞屢升指揮僉事近查革例應降充小旗特與正千戶而琦陳乞不已復有是命

○賞雲南鎭守太監劉曰�永總兵官沐昆巡撫都禦史陳金各紵彩二表裏銀二十兩升左參議郭緒俸一級賞知府王嘉慶張鳳等二十五人有差初孟密宣撫司之開設也實割取木邦宣慰司之地旣而孟密思楪復於界外侵木邦地二十七處累撫不以見還乃調孟餋宣撫司夷酋思陸以兵脇撫思楪始還所侵地又多殺孟餋兵思陸讎之發兵越金沙江奪據木邦原割屬孟密蠻莫貢章等地十三處彼此構怨不已敕雲南守臣撫處思陸悔悟散兵還所據孟密地兵部議復畀木邦思楪之弟思眞猶執迷不服至是守臣遣嘉慶鳳往諭乃聽思陸與木邦宣慰罕立法感恩各進方物來謝上嘉各官撫定之功故有是命

○庚辰祫祭太廟請懿祖皇帝熙祖皇帝祧主及孝宗敬皇帝神主合享

○遣太常寺官祭五祀之神

○遣旗手衛官祭旗纛之神

○以明年正旦節遣駙馬都尉遊泰崔元林嶽分祭長陵獻陵景陵裕陵茂陵泰陵

○遣儀賓楊淳祭景皇帝陵寢

○遣內官祭恭讓章皇后陵寢

○起用餋病都察院右副都禦史馬中錫巡撫遼東地方兼贊理軍務○攺光祿寺少卿王鼎爲大理寺左寺丞

○升監察禦史陸偁爲福建按察司副使巡視海道

○是歲戶一千二百九十七萬二千九百七十四戶口五千九百九十一萬九千八百二十二名口田四百六十九萬七千二百三十三頃一十六畝九分二釐七毫五絲四忽九微五纖田賦二千二百一十六萬七千三百七十六石九斗八升一合四撮五勺五圭三粟三粒七微麥四百六十二萬六千六百四十八石七斗三升九合一勺八抄二撮七圭七粟九粒四微五纖絲三萬一千五百五十三斤一兩三釐一忽四微五塵綿一十六萬九千六百斤一兩九錢八分八釐七毫七絲絹一十二萬六千七百六十七疋三丈六寸六分二釐一毫八絲三忽布一百六十六萬六千四百六十疋四尺四分棉花一十一萬二千八百九十四斤一十一兩二錢二分二釐四毫三絲三忽艸二千五百九十四萬四千二百四束包六斤五兩二錢八分九釐三毫三絲九忽七微六纖戶口鈔八千七百九十七萬六千六十七貫七百七十八文五分六釐雜課鈔七千三百九十二萬七千一十九貫折米三萬三千三百三十六石七斗四升七合三勺鹽課二百十八萬二百四引九十一斤九兩三錢三分六釐折米五千七百八十七石四斗折布四萬六千六十三疋一丈八尺五寸五分八釐茶課一十一萬三千三百一十一斤九錢七分屯田一十六萬一千三百二十七項一十八畝四分四釐四毫七絲一忽糧一百四萬一百五十八石三斗九升一合五勺八抄九撮金銀課三萬二千九百二十兩水銀二百二十九斤朱砂四十六斤八兩儧運四百萬石各處運納一千一百七萬五千六百一十九石八斗四升一合三勺三抄三撮七粟六粒減免糧六十六萬五千四百九十八石六斗一升五勺艸四十六萬八千六百八十七包九斤九兩

明武宗毅皇帝實錄卷之八終

明武宗毅皇帝實錄卷之九

正徳元年春正月辛巳朔上詣奉先殿奉慈殿太皇太后皇太后宮孝宗皇帝幾筵行禮畢出禦奉天殿文武羣臣及四夷朝使行五拜三叩頭禮太皇太后皇太后免命婦朝賀

○宣府地震有聲

○壬午上黑翼善冠淺淡色袍黑犀帶禦奉天門視朝文武羣臣常服朝參自是日至十五日皆不禦殿

○癸未宣宗章皇帝忌辰奉先殿行祭禮遣駙馬都尉遊泰祭景陵

○甲申立春順天府官進春上禦奉天殿受之以山陵初畢免晏

○致仕大理寺卿田景暘卒景暘字時中保定髙陽人登景泰甲戌進士授山東道監察禦史升大理寺丞累升左右少卿進本寺卿成化乙巳致仕歸景暘爲人峭直精敏有幹局爲禦史甚著風裁按治所至貪墨多斂迹推掌三法司事彈劾無所避在大理持法不撓詳讞平允後因子無行自度戒不能悛陰使人殺之事寖露景暘懼遂引疾去時年五十九在林下餘二十年至是卒

○乙酉孟春享太廟奉孝宗敬皇帝神主詣廟享祀

○遣內官祭司戶之神

○己刻日生暈及左右珥日上有背气一道色俱赤黃隨有白虹彌天色蒼白鮮明

○夜蘇州府崇明縣有紅光大如斗曳尾如虹起東北至西南沒有聲如雷

○丙戌以大祀天地上禦奉天殿誓戒文武羣臣致齋三日

○己丑大祀天地於南郊上還宮謁太皇太后皇太后畢出禦奉天殿文武羣臣行慶成禮

○庚寅免慶成晏賜分獻陪祀及該晏官胙其四夷朝使仍賜晏於闕左門

○夜流星如盞色靑白光燭地起自軒轅西北行至五車尾迹化白气一道良久散

○辛卯賜文武羣臣上元節假十日禮部以國衰未殺臣民宜體上誠孝請諭令毋放燈作樂從之

○泰寧等衛都督孛來罕等遣頭目納哈出等來朝貢馬賜宴賞金織衣彩叚絹疋有差

○壬辰都察院右都禦史史琳卒琳字天瑞浙江余姚縣人成化丙戌進士授工科給事中遷陜西右參議以憂去後補福建升江西左參政贛州盜起琳以俘獲功升左布政使擢右副都禦史巡撫北直隸兼提督三關入爲工部右侍郎轉左侍郎兼左僉都禦史經略邊關擢右都禦史時虜寇楡林奉命督軍務後虜寇宣府復同太監苗逵保國公朱暉往徵之至是卒贈太子太保賜祭葬如例復遣官護其喪歸琳貌魁岸性寬厚喜談兵嘗習太乙壬遁等術故欲因戰伐以取功名宣府之役斬虜首僅三人而琳與逵暉張大其功且遣子鶴偕舍人苗翥奏捷得升總旗言官劾其庸懦無恥士林醜之

○甲午大學士劉健李東陽謝遷疏言竊見去年聖駕看牲及時享太廟內官內使隨從數多今年大祀郊壇從者又多數倍臣等歷事累朝見帶刀披甲等項內官甚少宣徳正統以前尢少祖宗深意蓋以敬天事神爲重不敢過爲誇耀且執事給役自有定額服食供給亦有常限不可過爲冗濫故也今祭大社耕耤田幸太學等禮在邇社稷先農壇地方窄狹文武羣臣守衛執事自有該用人數國子監先師廟庭不過數丈出入門巷不過數尺太學師徒數千百人伺候行禮塡塞擠雜尙恐不容若增添內侍置之何地乞敕司禮監查照正統以前舊例定爲名數不使仍前混雜庶國體淸肅人無竊議臣等又見每日常朝駕過文華殿隨從之數漸亦增多內府各監局題本僉書官姓名或至七八十人或至百數十人伏睹先朝每遇登極之初必一簡選今則但聞升擢不許年資品級新舊累積賢否混淆光祿寺傳辦卓面日逐加增已至七八十卓承運等庫關出賞賜各該衙門役使人匠不知幾何蟒龍玉帶內府乘馬不論其數耗竭財用壞亂名器未及一年已至於此仰惟皇上春秋鼎盛將隆億萬載無窮之祚此後何以處之況自奉詔書查革冗濫文武官員俱曾革去數百各門倉庫及各處分守守備等項內官照舊不動恐非朝廷大公至正之道臣等固嘗論奏奉旨準行因循至今其獘愈甚臣等謬膺顧命叨任腹心日夜憂惶莫知所措不敢不昧死盡言尢望皇上大奮乾剛特施睿斷將前項冗官通行裁革非分賞賜服色盡行追還使制度光復於祖宗詔令不失於天下實社稷之福蒼生之幸也上嘉納之曰隨從內使朕今有處分矣

○命靖州守備都指揮史春把總湖廣運糧

○雲南孟餋夷思陸先是奉命歸蠻莫貢章地於木邦所司欲給以冠帶不受至是遣陶孟卜送入貢覬得宣慰司印兵部會議思陸乃前麓川宣慰司任發之裔其祖以逆誅已分其地爲幹崖隴川南甸三宣撫司餘孽盡逐之江外矣今欲得印似將覬覦舊物難以輕與若別有署置萬一彼不樂受有虧國體但當厚其來使遣官伴送比進貢常例之外重加宴賞以慰其心仍賜敕獎之勉其保終毋蹈前轍命鎭巡官察其向背議所以署置之宜詔兵部再議兵部言思陸歸地修貢亦旣革心今宣慰之欲旣難輕許若不少示褒嘉何以慰之今不必別賜之敕惟於例賜敕中累加獎諭以堅其忠順之念余悉如前議而行從之

○兵部言近者邊境稍靖紫荊倒馬二關指揮戚玉胡雄所領協守官軍二千人宜回原衛報可

○乙未上元節以山陵初畢免宴

○太監陳寬傳旨神機營中軍二司內官監太監劉瑾管五千營禦用監太監張永管神機營中軍並顯武營神機營右掖禦馬監太監徐智調中軍頭司管奮武營而以司設監太監馬永成代智禦馬監太監王潤代瑾

○丁酉英宗睿皇帝忌辰奉先殿行祭禮遣駙馬都尉蔡震祭裕陵

○戊戌命太師兼太子太師英國公張懋少師兼太子太師吏部尙書華蓋殿大學士劉健知經筵事少傅兼太子太傅戶部尙書謹身殿大學士李東陽少傅兼太子太傅禮部尙書武英殿大學士謝遷同知經筵事賜之敕曰朕聞帝王之道具在經典非講學無以明肆經筵之設其來尙矣我祖宗列聖相承尢惓惓焉朕以﹤耳少﹥躬嗣承丕緒永惟負荷之艱夙夜競競其何敢暇逸玆將二月初二日禦經筵命爾懋爾健知經筵事爾東陽爾遷同知經筵事禮部右侍郎王華詹事府少詹事兼翰林院學士劉機江瀾楊廷和太常寺少卿兼翰林院侍讀學士楊時暢國子監祭酒張澯翰林院學士劉忠白鉞劉春太常寺少卿兼翰林院侍讀費宏左春坊左庶子兼翰林院侍讀毛澄左諭徳兼翰林院侍講毛紀傅圭右春坊右諭徳兼翰林院侍講蔣冕翰林院侍讀羅﹤王巳﹥修撰石瑤兼經筵官健東陽遷並機廷和忠鉞宏日侍講讀翰林院等衙門儒臣分直侍講夫君以講學修徳爲要臣以責難陳善爲忠卿等其尙稽於古訓啟心沃心凡理欲消長之幾政治得失之故世道興衰之迹明白開陳以格朕志毋有所隱務俾正學日新臻於至理斯朕得以仰副上天之春命與祖宗之負托而卿等引君當道亦與有無窮之休欽哉又以保國公朱暉太傅兼太子太傅新寧伯譚祐少師兼太子太師吏部尙書馬文昇太子太保刑部尙書閔圭戶部尙書韓文禮部尙書張昇兵部尙書劉大夏工部尙書曾鑑掌大理寺事工部尙書楊守隨都察院右都禦史屠勛掌詹事府事吏部左侍郎兼翰林院學士張元禎掌通政司事禮部右侍郎沈祿侍班翰林院編修劉存業吳一鵬王王�贊汪俊葉徳賈詠檢討汪偉劉瑞展書光祿寺卿周文通太常寺少卿劉棨吏部郎中蔣恭沈冬魁中書舍人趙式沈世隆方英鄧相書講章並起止先是上將禦經筵諭禮部具儀以聞至是禮部議上悉如舊儀從之

○攺南京刑部尙書張敷華爲都察院左都禦史

○命有司月給致仕工部侍郎潘禮食米三石巡撫河南右副都禦史韓邦問奏禮艸廬蔬食不事干請年過八十宜有所賜給以贍終身上曰禮安貧守分風節可崇遂有是命

○升山東左布政使歐信爲都察院右副都禦史巡撫大同地方贊理軍務

○兵部言陜西守臣各報十二月二十日以來虜賊擁眾數萬毀邊墻散入固原諸處勢甚猖獗宜移文都禦史楊一淸隨宜徵調延寧遊奇兵馬及莊浪土兵相機戰守仍令各鎭守臣務思共靖地方更選錦衣衛千戶一人星馳赴彼訪探虜情及防邊諸務具實還報據之上請裁處上是之命千戶屠璋往

○召鎭守貴州總兵官都督僉事顏玉赴京坐奮武營玉故宣府總兵官彪之子也貴州巡撫都禦史洪鐘薦其廉公有謀勇略過人宜移之西北庶盡其用故有是命

○兵部尙書劉大夏以給事中周璽等歷數災變欲盡革獘政以求感通之實因言裁革冗員及取回添設內臣本部嘗蒙兪允之旨矣柰何詔墨未漧幸門復啟如金琦已裁革輒敢幸求管事齊玄方取回卽遣韋興補之皆臣等匡正無術使陛下之詔旨徒頒而人心之欺玩如故伏望罷琦事任止存其千戶職俸革興分守止令於太和山司香今後但有違命妄陳者聽言官及本部執奏明正其罪以爲夤緣之戒不聽

○己亥添設眞定柏鄕二縣縣丞各一員從都禦史王璟奏也

○戶科左給事中尙衡陳言四事其親儒臣言兼聽則明偏信則暗願事無大小必謀之內閣謀之六卿籌畫旣當卽賜施行不可偏信一人之言而輒有更易則事體有條而上無失政其重節義言國朝旌表之典所以彰善謚葬之典所以報功今有孝子順孫義夫節婦以家貧無力有司不爲具奏該部不爲施行其久立朝著無所建明以不職而去者操握兵柄武功不立以宴安而死者及其子孫陳乞卹典朝廷乃如例槪與之是以人心怠忽無所激勸願斟酌損益庶爲善者自勵而無功者知愧其論勛貴爭奪民利言今之勛戚往往求討莊田置買店房小民被其侵奪實不堪命愁哭呻吟有傷和气願嚴加禁止家人生事爲害者必懲治之庶民皆安業和气可召其論權豪沮壞鹽法言近來皇親駙馬公侯太監家人開中引鹽詭名包占憑藉聲勢彊中彊支商人聚守資本折閱是以近日各邊報中者視昔甚少乞敕戶部移文兩淮有如前沮壞者聽巡鹽禦史解京究問則鹽法疏通下所司知之

○太監陳寬傳旨以尙寶監太監潘牛總鎭兩廣地方召前總鎭太監韋經還

○庚子榮王陳乞霸州信安鎭莊田蓋特馬艸場地也戶部言永樂間設立艸場蕃育馬匹以資武備至成化中近幸始陳乞該鎭艸場爲莊以後岐壽二府相沿管業莫之攺正曁孝宗皇帝畱神戎務差官淸理特敕退還此不以私恩廢公義也今榮王之國有期其所乞宜勿與上乃諭王曰此先帝意也已之

○巡按直隸禦史劉玉劾太監吳忠奉命選婚不知敬愼又縱其下人擅作威福所在科索動計百千乞逮治之更擇老成以任其事下所司知之

○辛丑朝鮮國王李﹤忄隆﹥遣陪臣安潤孫等來朝賀貢馬及方物賜宴賞金織衣彩叚絹布鈔錠有差

○運太僕寺馬價銀五萬兩於狹西聽都禦史楊一淸備賞犒招募之用仍頒賞罰條格揭示邊人以河套達虜尙未出境故也

○命廣西都司都指揮僉事金堂充左參將分守潯梧等處地方

○是日鳳陽府有紅光色如赤日其聲如雷起東南至西北而沒

○夜月犯心宿東星

○癸卯升總督兩廣軍務兼理巡撫左都禦史潘蕃爲南京刑部尙書

○升協守貴州右參將都指揮僉事李昂爲署都督僉事充總兵官鎭守貴州兼提督淸平等衛地方

○命巡撫陜西左副都禦史楊一淸總制陜西延綏寧夏甘肅等處邊務兼督馬政一淸言寧夏花馬池興武營直抵髙橋三百餘里爲虜賊入邊門戶近因警報嘗議調延綏遊兵土兵至此分布防禦而無一人至者蓋以事關各鎭不相統攝彼此抵牾故也宜命大臣爲總制無事則常駐慶陽有警則往環縣韋州諸處居中調度如虜眾出套亟行經略花馬池一帶邊務庶有備無患全陜可安兵部會官集議遂以一淸薦乃有是命

○初福佑之亂雲南守臣委都指揮劉桓領兵至貴州平夷衛戍守桓見賊勢盛陰與連和寓平夷衛指揮曹孟吉家擁兵自防賊攻劫近衛站堡及平夷千戶所千戶張晟屢求救於桓皆不應孟吉亦坐視無一言贊請發兵城遂陷晟脫走其母妻弟妹男女殺虜者九人至是巡按禦史董鑰坐晟斬桓罷職充軍孟吉贖杖還職又言原情則則晟有可矜桓孟吉俱難輕貸都察院覆奏當桓永遠充軍革世襲孟吉降級詔是之免晟死與桓俱謫戍南海衛孟吉降三級帶俸差操

○甲辰故南京工部尙書董越妻溫氏以其夫嘗侍先帝講讀於東宮者三年奏乞如例錄其孫韓爲中書舍人事下吏部看詳言越講讀年勞淺可如侍讀學士江朝宗之子寧例送國子監讀書有旨令再查朝宗年勞蓋朝宗侍東宮甫踰年與越殊上曰蔭子乃東宮講讀恩典越講讀旣三年韓準送中書舍人習字出身其未及三年者如寧例

○賜沈府遼山王故長子詮鎖夫人候氏養贍米歲五十石

○乙巳六科給事中周璽等應詔陳八事其親大臣以圖治化略曰內閣大臣親受先帝顧命以輔陛下宜加尊禮使朝夕納誨退朝之暇卽禦便殿講求治道內外章﹤鋶﹣釒﹥悉與議論旣當然後頒布若事關朝廷及軍國重務仍遵先帝舊典召見大臣虛心下問使得開陳無隱聖駕回宮亦乞遠羣小近老成其淸獘政以固人心略曰陛下臨禦初詔鹽法皇莊兩條最爲詳盡未幾廢格人心嗟怨乞追寢譚景淸成命從初議原價給主引目還官莊田如廷議系民業還民沒官者照則追銀轉解盡革管莊之人其省供應以蘇民力略曰陛下新政未有他聞而不次傳奉取米肉以飼鷹犬又光祿寺浮費十居七八傳添卓席歲費累千乞盡行放逐停免其重詔旨以惇大信略曰伏讀明詔各馬房倉庫及各門等處添設管事內官數多先帝已有成命該部查議裁減各處添設守備等項內官悉查奏取回近用太監王庸提督巡城點軍韋興兼分守湖廣行都司明詔所載自相抵牾宜將二人罷黜取回其遵舊制以防詐僞略曰舊制駕帖挐人惟行於京城內外弘治間刑部申明及大臣論議先帝皆已允行防微杜漸爲慮深切近乃行於數百里外警駭人心甚非新政美事今醜虜猖獗盜賊縱橫萬一有僞造以濟其姦者官司莫之敢問害可勝言望自今差人出外止如舊例以精微批給之其正貢賦以固邦本略曰近來工作日繁科派日增皆近幸好興土木藉此以占役軍夫﹤矢見﹥取料價且因勞以邀賞也今後物非土產宜勿派工役果不可已者令該部會科道估計停當然後奏行其惜名器以勵庶官略曰近來名器日濫如掌鴻臚寺事禮部尙書賈斌光祿寺卿張駿等本以庸流雜進士論不平自後不由科目進者宜止升本衙門正卿年勞𨿽多止增俸給不得濫與尙書侍郎官秩如內閣中書不系進士舉人進者升職止於五品以後論績或賞賜或加俸不許濫叨顯職又近日傳升乞升官俱奉詔旨降調而禮部郎中劉準亦乞升者何幸漏网乞敕吏部將準及臣等所未知者逐一查奏照例降調其汰不職以新治化略曰今太監如內官監之李興鎭守山西之陳逵鎭守遼東之朱秀此城狐社鼠所宜急退者也武職如英國公張懋新寧伯譚祐懷寧候孫應爵豈可以典京營兵柄武靖伯趙承慶駙馬都尉楊偉安鄕伯張恂魏國公徐俌豈可以守備畱都宣府左衛參將李稽永寧參將解端分守松藩副總兵官朱廷豈可以任邊寄文臣如戶部左侍郎王儼右侍郎陳淸工部左侍郎李鐩南京工部尙書李孟暘戶部右侍郎陳金光祿寺卿胡諒巡撫都禦史柳應辰曹元丁憂都禦史鄧庠先任巡撫四川都禦史劉洪皆老姦宿蠹豈可復用望俯垂剛斷速賜施行下所司知之

○兵部言總兵官李杲奏帶頭目十九人非舊例蓋各邊守臣所奏帶多勢豪子弟不習弓馬臨陣豈能有濟甚者寄空名於邊冒奪功次邊軍怨苦大率爲此宜勿聽所奏止令如例選五人隨用從之

○丙午禮部具視學儀注一擇三月初四日吉一前期致齋一日太常寺備祭儀祭帛設大成樂器於殿上列樂舞生於階下之東西國子監灑掃殿堂內外司設監同錦衣衛設禦幄於大成門之東上南向設禦座於彜倫堂正中鴻臚寺設經案於堂內之左設講案於堂內西南至日置經於案錦衣衛設鹵簿駕教坊司設大樂俱於午門外是日早百官免朝先詣國子監門外迎駕武官都督以上文官三品以上及翰林院七品以上同國子監官具祭服伺候陪祀駕從東長安門出鹵簿大樂以次前導樂設而不作太常寺先陳設祭儀於各神位前設帛設酒樽爵如常儀司設監設上拜位於先師神位前正中學官率諸生於成賢街左迎上至大成門外降輦禮官導上入禦幄奏請具服上具皮弁服訖太常寺官導上出禦幄由中道詣大成殿陛上典儀唱執事官各司其事執事官各先酙酒於爵候導上至拜位贊就位百官亦各就拜位四配十哲分奠官各列於陪祀官之前俱北向立贊迎神樂作樂止贊上鞠躬拜興拜興平身通贊分奠官陪祀官行禮同贊釋奠搢圭上搢圭太常卿跪進帛樂作上立受帛獻畢授太常卿奠於神位前樂止進爵樂作上立受爵獻畢復授太常卿奠於神位前樂止贊出圭上出圭四配十哲兩廡分奠官以次詣神位前奠爵訖各以次退就原位贊送神樂作樂止贊上鞠躬拜興拜興平身通贊分奠陪祀官禮同贊禮畢太常寺官導上由中道出上入禦幄更翼善冠黃袍訖禮部官奏請幸彜倫堂上升輿禮部官鴻臚寺官前導由欞星門出從太學門入諸生先分列於堂下東西相向祭酒司業學官列於諸生前駕至祭酒司業以下及諸生詭伺駕過然後起序立北向各官分列堂外稍上左右侍立上至彜倫堂升禦座贊祭酒司業學官諸生五拜叩頭禮武官都督以上文官三品以上及翰林院學士升堂光祿寺預設連幾於左右執事官各以次序立贊進講祭酒從東階升由東小門入至堂中鴻臚寺官舉經案進於禦座稍前禮部尙書奏請授經於講官祭酒跪禮部尙書以經授祭酒祭酒受經置經於講案訖復至堂中叩頭上賜講官坐祭酒復叩頭就西南隅幾榻坐講上賜武官都督以上文官三品以上及翰林院學士坐皆叩頭序坐諸生環立於外以聽祭酒講畢以經置於原案叩頭退出堂外就本位司業從西階升進講如儀退就位鴻臚寺官奏傳制堂內侍坐官起立贊有制祭酒以下學官及諸生俱北面跪聽宣諭畢贊五拜叩頭禮畢學官諸生以次退先從東西小門出列於成賢街右伺候尙膳監進茶禦前上命光祿寺賜各官茶各官復坐飲茶畢退列於堂外叩頭分班序立鴻臚寺奏禮畢駕興升輿出太學門升輦鹵簿大樂振作前導祭酒以下及諸生伺駕至跪叩頭退百官常服先詣午門外伺候駕還鹵簿大樂止於午門外上禦奉天門鳴鞭百官常服鴻臚寺致詞行慶賀禮畢鳴鞭駕興還宮百官退初五日襲封衍聖公率三氏子孫國子監祭酒率學官監生上表謝恩上具反弁服禦奉天殿錦衣衛設鹵簿駕百官朝服侍班行禮畢上易服禦奉天門禮部引奏賜祭酒司業學官及三氏子孫衣服諸生鈔錠畢駕還是日上禦奉天門賜宴武官都督以上文官三品以上翰林院學士並檢討以上祭酒司業學官三氏子孫及禮部太常光祿鴻臚寺執事官員與宴初六日祭酒司業率學官監生謝恩上賜敕勉勵師生祭酒捧置彩輿師生迎導至太學開讀如儀初七日祭酒司業率學官監生復謝恩一各衙門辦事監生俱取回迎駕觀禮一賜襲封衍聖公孔聞韶紵絲衣一套犀帶一條紗帽一頂五經博士顏公鋐孟元各紵絲衣一套帶一條紗帽一頂其餘族人各紵絲衣一套一講官各紵絲衣一套羅衣一套其餘學官紵絲衣一套監生人鈔五錠吏典二錠上是之惟樂如弘治初設而不作

○升陜西左布政使張泰爲都察院右副都禦史巡撫陜西等處地方

○刑部左侍郎兼左僉都禦史何鑑題謂湖廣陜西河南各府地方連歲荒歉人民艱窘實如禦史翁理判官劉大武等所言而鄖襄南陽漢中商洛等處流民自都禦史原傑陳淸區處之後俱已附籍卽有脫漏及續逃之類今亦不至失所淸查之舉宜暫停止其已淸查者臣分類造冊具奏回京未完之數宜令撫治都禦史孫需等俟年豊淸察完報戶部言鑑言可從上是之其未完者仍令撫治等官用心查報每年終戶部稽考具奏不許因循苟且虛應故事

○兵科都給事中艾洪等奏河套之虜侵掠寧夏勢甚危急其半在河外者逼近宣大恐其誘我西援分兵北寇不可不早爲之備宜遣給事中四人分往遼東宣大延寧甘肅召募土兵程其功能重立賞格亦防禦之一策也事下所司看詳兵部言虜窺伺宣大實如言官所慮臣等項欲設總制大臣如陜西米奉兪旨敢仍以請若募兵則人用銀三兩七鎭每兵三萬總爲兵二十一萬用銀六十三萬矣宜移文戶部會計而行得旨總制官推素有才望者二人以聞募兵不必遣官命總制及巡撫官隨宜區畫

○丁未監察禦史楊儀言虜萬一深入通州所積倉糧徒遺之食欲令在京官軍人等預支數月而盡撤其倉遷置京城之隙地其各馬房亦宜如邊境﹤矢見﹥制築爲堡寨徙外場所積艸於內時太監張永又請增築通州新城俱下廷臣集議謂通倉共七百餘間猝不可遷見糧共六百餘萬石亦非旦夕支放可盡不若增築新城以爲保障糧儲之計而馬房艸場墻垣則宜如儀言增修垛口角樓以防不測從之

○刑部右侍郎魏紳卒紳字廷佩兗州曲阜人事母孝及沒嘗廬墓三年成化辛丑進士授刑部主事歷員外郎郎中有幹局爲尙書何喬新所器許升南京大理寺寺丞進都察院右僉都禦史巡撫山西嘗於偏頭關以西要害處增築邊墻墩堡拓寧武關城創營捨三千楹募土兵實之居五年邊備稍飭升副都禦史巡撫蘇松值大饑乃議止織造工役率屬賑貸貧民頗賴焉升刑部右侍郎尋卒紳爲人長身美髯有心計所在皆以能稱

○戊申轉陜西右布政使胡富爲本司左布政使福建右布政使陶琰爲山東左布政使

○升錦衣衛都指揮同知葉廣及正千戶王瓛等十六人各一級冠帶署總旗王純等六人各署一級錦衣衛都指揮同知趙鑑及副千戶謝裕等二十一人各一級廣鑑皆以緝捕功援例乞升故有是命

○命福建都指揮僉事張勇充右參將協守貴州兼提督淸浪等處地方

○己酉升兵部左侍郎熊繡爲都察院右都禦史總督兩廣軍務兼理巡撫

○巡撫陜西左副都禦史楊一淸奏境內災傷西安一郡爲甚而其財賦供億實當一省之半玆郡告荒𨿽他郡大熟不足補助況延慶邊郡亦復有災他郡稍登僅能自給萬一套虜不出二麥不登賑濟轉輸兩無所賴倉皇狼狽何可勝言遂以預備救荒事宜上請章下戶部集廷臣議謂一淸所請其一欲發內帑銀及開中淮浙等處鹽引則宜先輸太倉銀二十萬兩付之而長蘆兩淮存積鹽課以商人譚景淸等罔利壞法各商阻滯宜暫停買補庶官之所鬻可得銀以備兵荒之用其一欲知印承差量其聽缺及歷役歲月淺深定等納銀因免其外歷或不候役滿起送赴部其一欲捨餘民人納銀有差授以指揮千百戶之職各巡撫定與衛所帶衘其一欲陰陽醫學僧道官有缺聽其生徒納銀送部免考授官其一欲禮工二部歲派陜西牲口木料皮張毛絨生熟銅之類凡未徵在官者暫爲蠲免其一欲西安延慶鳳翔四府淸出軍丁及班匠工價記名在官暫停徵解其一欲行陜西所屬問刑衙門凡囚犯贖罪紙價聽收納粟米榖麥之類貯之預備倉以備賑貸若因事量罰米榖有案存照者不在科罰起送降級之限仍如例三年一次查盤玆數事皆宜如擬行之惟所擬一考兩考吏典納銀免辦事當該及見任軍職納銀升級者不可行前此戶部定擬農民納銀參充知印承差吏典軍民客商仕宦子孫納銀授七品以下散官之例仍宜通行各布政司順天應天兩直隸收銀解部轉發以濟陜西之急詔俱如議惟鹽法令再議以聞

○辛亥升福建右布政使常麟爲左布政使參政夏昂爲陜西右布政使

○賜安南國來貢使臣鄧王�贊等宴並金織衣彩叚等物回賜新王黎誼錦綺

○先是兵部奏差給事中會查錦衣衛軍士有當送操者掌衛事都指揮使趙鑑奏內役繁難乞免送操以備供應上從之該衛每因一事役占數十百人一年之間應役不過數日而坐耗衣糧無算淸查方畢而鑑遽沮之欲營伍之充冗食之省難矣

○戶部言京衛官軍弘治十八年秋季俸糧共四十一萬三千四十五石有奇該折銀十萬三千二百六十一兩有奇初擬以司鑰庫所貯銅錢依時估折支將以紓目前之急也今各衛愬稱該庫開送錢數僅二千五百二十五萬九千二百六十文每七百文折銀一兩共該銀三萬六千八十四兩若七十八衛通派關支僅及三分之一況折二舊錢並新小錢通行使用虧損愈甚蓋各官徒便己私豈暇顧國家贏縮之計然念其俸給實己後期謂宜仍舊於承運庫支銀俟其年冬季乃如初擬以錢給之不足則給銀湊補其折二錢宜勿折止作小錢支領以便下情若洪武永樂宣徳弘治通寶候各衛旣領之後令京城內外諸司相兼使用務欲流通敢有仍前謂新錢不便阻壞錢法者聽本部指名參奏執訊仍嚴禁私鑄以防姦僞上是之私鑄令嚴加緝捕治如例

○是日雷震南京東安門皇墻脊瓦

明武宗毅皇帝實錄卷之九明武宗毅皇帝實錄卷之十

正徳元年二月辛亥朔大學士劉健等言經筵日講所以緝熙聖學收存心養性之功日新聖徳爲制治保邦之本誠今日之急務也近奉旨以二月初二日肇開經筵其細密功夫必資日講去年十一月內已從臣等所請至十二月十四日以天寒暫免臣等欲乞經筵之後卽初三日爲始如舊日講少效涓埃上以副先帝之顧托下以慰臣民之瞻仰從之

○巡撫雲南右副都禦史林元甫以病乞還鄕調治詔許之令馳驛歸病愈之日有司以聞仍召用

○壬子初開經筵是日早朝畢上禦文華殿諸有事於經筵者俱盛服左右侍大學士李東陽講大學首章謝遷講尙書堯典首章講畢賜宴於左順門並賜知經筵同知經筵侍班大臣及進講展書書講章執事等官白金寶鈔彩叚表裏有差

○太子少保南京兵部尙書王軾以病懇求致仕吏部言禦史沈賚等頃奏軾有時望稱病日久欲趨之早出必其病已平復宜移文令其愼藥彊食亟出供職以副委任之重上是之仍諭勿再辭

○兵部奏近日言官交劾鎭守江西太監董讓廢格詔書斂怨蠹政因並論太監劉瑯之在薊州朱云之在山東皆貪酷誅求重爲民患乞究治別選廉靜者代之東昌府通判曹璞亦論云侵牟商賈科索州縣宜速罷得旨去畱在朝廷自處之

○升刑部署員外郎吳江南京大理寺署左寺正陳大紀俱按察司僉事江江西大紀福建

○封周王睦﹤木審﹥生母李氏爲次妃李氏周悼王宮人其子旣襲王爵援例請封之

○給事中艾洪等劾將領之貪婪不職者內則英國公張懋新寧伯譚祐懷寧侯孫應爵彭城伯張信外則宣府參將解端李稽各﹤鋶﹣釒﹥其罪狀並論鎭守太監劉云之在陜西劉瑯之在薊州殘民蠹政俱乞罷黜兵部覆奏詔令巡按禦史逮端稽治之

○曉刻木星退犯右執法及上將星夜東北方天鳴有聲如風水相薄凡五七次

○甲寅掌鴻臚寺事禮部尙書賈斌以老疾乞休致上以其積有年勞聽給驛歸仍命有司給食米月二石役夫歲二名

○乙卯升貴州布政司左參政郭紳爲福建右布政使

○南京雲南等道監察禦史沈賚等劾奏山西布政使兪俊江西參政王綸浙江參議倪玨福建副使王欽南康府知府王溥慶遠府知府謝文著潯州府知府馬昇銅仁府知府劉瑜兩浙運鹽使司同知徐紹先不職宜罷黜吏部覆奏言俊綸欽瑜紹先抵任未久或曾蒙旌異溥文著玨昇則淸議未諧上是之令溥等致仕而畱俊等供職

○達思蠻長官司遣頭目番僧賈捨僧吉等各貢氆氌等物賜宴賞彩叚絹鈔有差

○巡撫都禦史王璟請革皇莊未有兪旨其在眞定等府寧晉等縣者太監夏綬請歲加葦場之稅又欲勿聽小民爭訟其在靜海永淸隆平等縣者少監傅琢等請遣官履畝核實以便管理小河之在寧晉莊前者太監張峻等又欲稅往來客貨皆從之時又以莊田之故差官校賫駕帖逮捕民魯堂等二百餘人璟及都給事中張文監察禦史葉永秀等極言其不便戶部初集廷臣議謂千百頃瑣瑣之利恐不足以孝養兩宮請革皇莊之名通給小民領種有旨令再議於是尙書韓文等覆請謂畿民當加存卹若謂莊田以奉兩宮不可給散小民則宜移文巡撫官核實召人佃種畝徵銀三分解部輸內庫進用其管莊內官悉召還庶地方得免侵漁之患上曰卿等意在爲國爲民所言良是但朕奉順慈闈事非得已管莊各畱內官一人校尉十人余悉召還子粒如擬徵銀不許分毫多取沿途往來廚傳俱止勿給敢有仍前生事爲民害者令巡按禦史具實以聞當議上時大學士劉健等又言皇莊旣以進奉兩宮止令有司照數收銀亦足供用若必以私人管業反失朝廷尊親之意且管莊內官假托威勢逼勒小民其所科索必踰常額況所領官校如餓豺狼甚爲民擾以致蕩家產鬻兒女怨聲動地逃移滿路京畿內外盜賊縱橫亦由於此諸如此獘上之人豈得知之今使利歸羣小怨歸朝廷事極勢窮變生不測在近地尢有可憂所以廷臣合詞議奏望念宗社生民重計以成大孝問安視膳之餘從容奏請倘得欣允實國家天下之幸然中人爲漁利之計錮蔽已深竟不能盡革也

○升賞大同夜不收官旗墩軍之死事者百八十八人有差

○丙辰升浙江紹興府知府佟珍爲福建布政司右參政

○直隸無爲州民陳順妻湯氏一產三子命給養如例

○致仕左軍都督府都督同知王鍇卒鍇遼陽人自定遼後衛指揮使累功升都督同知在邊最久至是卒年八十一賜祭葬如例

○丁巳釋奠先師孔子遣少傅兼太子太傅禮部尙書武英殿大學士謝遷行禮

○升都察院右副都禦史劉宇爲右都禦史總制大同宣府偏頭關等處邊務先是兵部會推總制者以兵部左侍郎許進南京右副都禦史雍泰名上不允再推乃用宇

○戊午祭太社太稷

○遣順天府官祭先農之神

○升戶科左給事中尙衡爲浙江布政司左參議

○己未遣戶部侍郎陳淸祭太倉之神

○遣順天府官祭宋丞相文天祥

○以纂修實錄賜監修總裁纂修等官太師兼太子太師英國公張懋少師兼太子太師吏部尙書華蓋殿大學士劉健等宴於禮部命保國公朱暉尙書馬文昇張昇待宴以山陵甫畢免簪花作樂

○陽曲王府輔國將軍奇渾榮靖王之孫故鎭國將軍鐘鍈第六子也少失父事母丁氏至孝母病朝夕侍湯藥吁天祈以身代水槳不入口者四日憂悴骨立居常積書千卷與士大夫講習淸澹如寒士每冬出粟五十石賑饑有司上其事先帝命核實至是以聞上乃賜書獎諭曰惟國家以孝治天下凡臣民有孝行者必命有司旌表以勵風俗況宗室乎爾孝行純篤是用致書褒獎且以風動諸藩爾其欽承之

○升河南左布政使吳文度爲都察院右副都禦史巡撫雲南等處地方

○升福建布政使司右參議王琳爲貴州左參政

○錄故兵部左侍郎李介孫光祚爲國子生以介子兵部員外郎昆﹤鋶﹣釒﹥其父三年考滿未沾蔭典故也

○命懷來衛指揮使吳鉞守備懷來城萬全都司納粟都指揮僉事孫琦守備冼馬林堡宣府右衛指揮僉事丁浩守備萬全右衛城廣昌所指揮僉事宋宣守備廣昌所

○降陜西都司納級都指揮僉事陳王�贊爲指揮使坐被虜入境搶掠故也

○庚申升朵陵山衛都指揮僉事答昇哈爲都指揮同知亦馬忽山衛指揮使鎖納爲都指揮僉事葛林衛指揮同知塔嗒住撒剌兒衛指揮同知兀乞捏俱爲指揮使兀魯罕河衛正千戶苦赤納爲指揮僉事各夷授職已餘二十五年因其陳乞乃如例遞升

○攺廣西荔波思恩二縣隸河池州仍屬慶遠府鎭巡官奏河池初由縣攺州孤處束蘭那地南丹三州間土地人民多被侵掠而二縣與河池接壤攺隸以爲羽翼則可互爲應援從之

○命工部修築蘆溝橋堤岸以去年六月爲水沖壞六百餘丈故也

○昏刻月生暈色蒼白中圍井宿

○辛酉朝鮮王李﹤忄隆﹥以恭上孝宗敬皇帝尊謚及太皇太后皇太后尊號遣陪臣同知中樞府事尹湯老工曹參判沈光輔奉表及方物來賀賜宴並金織衣彩叚等物有差

○設浦江關守備軍民千戶所仍隸松潘衛

○賞廣西都指揮僉事金堂銀十兩彩幣二表裏錄其剿歸善縣賊首古三仔之功也獲功漢達官軍土兵舍餘人等一千二百八十人賞有差

○賞甘肅鎭守太監楊定巡撫都禦史畢亨總兵官署都督僉事劉勝兵備副使李端澄各彩幣二表裏銀十兩巡按禦史杜旻兼管神槍太監沈讓副總兵白琮參將吳鋐僉事官賢曹玉銀幣各半之番漢官舍夷兵正千戶哈只哈三等二十二人各升署一級都指揮同知朱瑄等二千三百六十七人各賞有差以復立哈密國王陜巴功也

○鄭府儀賓王縉坐居喪挾妓革職

○夜月生暈暈圍火土二星於內色蒼白至二更散在井宿

○壬戌賜故左都禦史戴珊謚珊旣卒陜人之在京朝者禦史楊儀等及國子生數十人疏珊學行履歷無可疵指其督學應天陜西一以隨材施教惇實抑浮爲主所至人材倍出士論歸之其巡撫鄖陽值野王岡煽亂延及無辜當坐者甚眾以脇從論多所全活其爲刑部侍郎往勘荊晉二王府獄詳明稱旨尋擢南京刑部尙書人無冤稱比掌都察院事正身率屬風紀肅然蓋屢以疾辭不允而卒於官屬纊戒家人勿乞祭葬臣等出其門下義不容默乞敕所司考其平生參之輿論易名定謚兼賜祭葬則凡在臣僚罔不知勸章下所司議謂宜如儀等所言上是之乃賜謚恭簡贈太子太保

○太監陳寬傳旨以分守大同右衛都知監左監丞侯能鎭守大同而以禦馬監左監丞宋彬代能

○分守金騰參將盧和性貪暴挾索夷人金寶以萬計納孟餋思陸賂以孟木等村夷寨畀之民女有已聘爲人妻者百計奪爲妾吏民小忤輒至死歐而死者二人毒而死者一人畏威而縊死者五人爲分守內官孫敍所訐而敍亦多索夷人金寶初以平戛寨賣於莽勒旣而勒之叔輝納賂又攺畀之且令人至夷地市寶石和與之互訐又邀截其奏下巡按禦史驗問俱擬斬和所用千戶李綸坐與夷通市敍所用土官鎭撫謝宏趙鉞坐彊索財物俱擬永遠充軍都察院覆奏和及綸宏鉞如擬敍減降充軍詔是之發敍充孝陵神宮監軍

○初孝廟時周王睦﹤木審﹥奏本府殿庭壇廟宮寢廊廡以火故且年久傾頹乞命官重葺工部覆奏今宗藩府第初創民已不堪難再擾宜遵例令本府自以祿米田租葺之有旨命鎭巡等官勘處至是具奏如王言工部議如初上令再議又極言時詘民窮承運門諸處難以槪修惟社稷壇家廟及寢殿之不可已者移文鎭巡官取諸司庫貯贓罰銀送府修理從之

○癸亥都給事中周璽等以南京及各處地震災異頻仍﹤鋶﹣釒﹥劾戶部侍郎王儼陳淸工部侍郎李鐩南京工部尙書李孟暘戶部侍郎陳金光祿寺卿胡諒總督糧儲丁憂都禦史鄧庠巡撫都禦史柳應辰曹元劉洪皆宜罷黜監察禦史何天衢等亦以爲言又及巡撫都禦史韓邦問林元甫吏部覆奏上悉畱之○轉江西右布政使崔巖爲河南左布政使

○廬州府知府馬金奏故元淮南左丞贈平章豳國公謚忠宣余闕合肥靑陽里人也至正之亂提孤軍守安慶援絕城陷與妻妾子女俱死焉一門五節世所希有我髙皇帝嘉其忠詔建廟祀於安慶矣但臣聞古之忠臣生地死所俱有祠今其裏舊祠弗葺似爲闕典乞令所司修復置守者賜之祠額其於風化實非小補禮部議覆如金奏葺合肥舊祠給旁近戶二家護視春秋令縣正行祭禮詔悉從之顏其祠如謚

○交河縣知縣李泰奏邊境燒荒諸將往往乘機畋獵嘗有輸鹽招寇之患乞停止兵部議燒荒之舉不惟遏胡馬南牧而官軍亦易於瞭望乃邊方重務不可廢也泰所言諸獘殆將領非人所致宜密訪重懲以警之奉旨邇來各邊燒荒第虛應故事爲獘多端其命巡按禦史密訪以聞○升賞大同紅墻兒墩等處有功官軍一百三人有差

○乙丑上祭先農之神遂躬耕耤田命太師英國公張懋太傅瑞安侯王源太傅壽寧侯張鶴齡各行五推禮大學士劉健李東陽謝遷尙書馬文升閔圭張昇劉大夏曾鑑楊守隨各行九推禮

○兵科都給事中艾洪等言給事中葛嵩等前此淸查畱守中等七十一衛官軍匠余議擬存畱裁革在司苑局者別處五百名立嘉蔬所應革七百一十一人在尙膳監者應革四百一人在錦衣衛者應革一十一頃爲七千五百七十七人俱奉旨送操諸司不得設辭沮撓今乃以太監魏興蕭壽指揮趙鑑有言遂降不必送操之旨邇者邊境數聳行伍缺乏議者尙欲召募以充之況應革之人皆廩食之數顧使之受役巨室辦納月錢而坐耗國儲虧損邦政手且二三其令人無適從乞果斷必行毋惑於近習之請凡淸查操練一以前令從事得旨所言諸事俱已有成命矣旣而嵩及給事中楊一渶亦以爲言欲罪興等以爲後戒兵部覆奏皆不聽

○丙寅降懿路備禦都指揮王鉞撫安堡指揮陳震千戶史文陳雄趙明各一級帶俸差操坐守備不設罪也

○丁卯升四川按察司整飭松潘兵備副使張翼爲四川布政司右參政仍蒞舊任翼以撫諭番族有功擬升一級兵部言翼遽攺遷恐難終前功故也

○蔭南京刑部尙書樊瑩次子垔爲國子生瑩子堆旣蔭而沒以垔補之

○戊辰大學士劉健李東陽謝遷言昨司禮監遞出戶部兵部吏部都察院各一本傳示聖意令臣等擬斷臣等據理論事皆不可行逐一從公擬票上請又蒙發下不從所擬臣等情意迫切謹昧死爲陛下陳之今鹽法之壞極矣譚景淸等肆行賄賂假公營私旣不肯奉詔還官又不肯領回原價沮壞新政累母后之聖徳論其情罪死有餘辜況皇親之家旣自辭退家人引目此商人者已不相干朝廷乃信其巧言曲爲庇護寧廢國法誤邊計而不顧此不可者一也軍法之壞極矣大同隨徵所開衝鋒破敵三次當先二項舊制俱不該升況經侍郎等官核實京軍戰居陣後無顯功無明證姓名差訛多寡不一依擬給賞己爲從厚乃欲踵近獘升冗員至於數百其買功賣功事覺置對者皆小官賤人又以特恩宥免使姦人得計法令不行壞名器縻廩祿皆不之卹此不可者二也刑罰之壞極矣神英侵賣官馬贓餘千兩爲監督等官所劾下巡按禦史勘實而乃占恡其子不甘就鞫欲並釋其家人自來武臣無敢玩法抗上如英比者英縱有微功亦當別爲議處若通免究問止令罰俸堂堂朝廷不能制一武夫何以控禦天下威服夷狄此不可者三也選法之壞極矣禦用監書篆缺人吏部奉旨考選送用今乃令已黜人員通送本監考較優劣不信銓衡而信寵幸祖宗舊制恐不如此況夤緣傳奉者奉詔裁革曾不幾時而遽開此例則官匠術士仿效成風以邪路爲當行視詔書爲故紙其所關系亦非細故此不可者四也凡此四者或該部掌行或會官議奏朝廷任賢圖治責在有司不宜以一二人之私恩壞百年之定制以一二人之邪說廢萬世之公論況皇上春秋鼎盛政令維新而地震天鳴白虹貫日恆星晝見太陽無光盜賊縱橫夷虜猖獗財匱民窮怨謗交作內外臣僕方且持祿固寵乘機作獘排忠直如仇讐保姦邪如骨肉日復一日愈甚於前禍亂之來恐亦不遠臣等受知先帝久侍靑宮叨任腹心實同休戚近者或旨從中出略不與聞或有所議擬竟從攺易似此之類不能悉舉而事窮勢極責亦難辭若顧惜身家共爲阿順則欺君誤國之罪無所逃於天地之間矣所有前項四本不敢別擬謹將原票封進若以臣等迂愚言不足信則當乞身避位以讓賢能不報

○大華殿辦事光祿寺卿張駿乞致仕許之

○革汀州府捕盜通判及長汀淸流寧化連城歸化五縣捕盜主簿以盜平故也

○己巳戶部集廷臣再議鹽法言商人譚景淸等乞買補殘鹽先帝始𨿽誤聽繼念邊餉缺乏亟命查議及陛下嗣登大寶銳意裁革時論快之未幾憫其陳訴復命分豁以故臣下建白不下數十章戶部議擬亦經數十次豈不知詔旨之屢勤而紛擾之爲瀆哉但祖宗設立鹽法專以備邊賑濟禁權豪毋得沮撓乃法之一定而不可易者今山陜歲饑�虍口乃�方大入賑救備禦又事之至急而不可緩者是烏容壞當守之法而忽可憂之事耶臣等再三執奏未蒙兪允若謂成命已下而難止也則祖宗成憲傳之子孫近日詔旨頒之天下何乃一旦而變之乎若謂商人亡資而可憫也則夫數百萬饑民轉於溝壑何以莫之引手乎今帑藏空虛邊儲無積若買補之害不除則鹽法之壞益甚官課何從變賣糧艸何從措辦一有急用何以應之臣等反覆思惟殘鹽必須盡數沒官庶可以昭國法之至公全天下之大信杜姦宄之門通飛挽之利或念景淸等納銀在部情恐不堪則宜如數給還追收原領引目庶幾情法兩盡事體合宜上不失朝廷之紀綱下可絕羣小之覬覦是乃極天下之公論也此外如欲別議是陛下所以待臣等股肱耳目之臣不如景淸等一商人矣所以爲宗社生民計不若爲商人景淸等一家計矣有旨以爲先帝已許之其母再擾

○戶部言山西屬郡災傷重大流移相屬弘治十八年應輸大同軍餉銀四十萬兩無從催督已借支本布政司銀十五萬兩代輸而邊儲尙缺請運太倉銀二十萬往濟之而以河東運司鹽課百萬引易銀補太倉之數其因災而負者暫且停徵以蘇民困俟丰年計處從之

○巡撫陜西都禦史楊一淸言天下各衛所月糧布花馬匹艸料之類往往爲官旗軍吏人等所侵盜而軍士不沾實惠是以生民膏血爲姦人漁獵之資深可痛恨宜敕南北直隸及各按察司管屯官兼稽考之任其馬價均傜預備倉糧贓罰銀物諸錢糧俱委經歷或知事理之本衛毋得擅委千百戶鎭撫等官庶獘端漸革軍食稍充戶部覆奏從之

○庚午建州右等衛野人女直都指揮牙禿哈等來朝貢馬賜宴並金織衣彩叚等物有差

○巡撫陜西都禦史楊一淸以北虜深入靜寧諸邊境不能防遏上﹤鋶﹣釒﹥乞罷時已命一淸總制邊務矣詔盡心供職以圖後效不必引咎求退

○辛未南京太僕寺言本寺官吏俸糧與滁州衛官軍月糧一處關支於體統未便欲如兩京官俸例石折銀七錢令原坐府州縣徵銀貯滁州官庫按月支給戶部覆奏從之○運大僕寺銀二萬兩於大同買馬給軍以大同馬災故也

○命東昌衛指揮同知鄧桂領班京操以都指揮體統行事

○壬申命給大同宣府馬各五千匹銀各三萬兩從總制都禦史劉宇請也

○以旱災免直隸潼關衛蒲州守禦千戶所秋糧屯田子粒一千八百七十五石有奇

○癸酉升山東布政司左參政冒政爲江西右布政使

○戶部覆議都給事中鄒軒等所言裕民止盜事其一謂貴戚藉所賜莊田侵奪民產蓋長寧伯周彧賜田之在景州東光境內者實民人髙崇等世業往年爲姦民讐害投獻中貴遂以賜彧而崇愬焉逮至錦衣衛鞫問已明宜令踏勘官員從公斷理勿畏勢以虐民仍行諸貴近或嘗受獻者俱遵詔旨亟以還民其一謂內府各監局各庫各倉場及各門內官內使人等每緣收納錢糧刻削無厭先帝晚年洞察民隱嘗特降明旨嚴加戒諭今復玩愒恬不知畏故諸所解納百方巧取粟米布絹之價往往倍於時估民甚苦之宜重刻戒諭之旨於諸司懸布永示遵守其一謂莊田子粒貪暴者違例自收蓋公候田土及牧馬艸場畝徵銀三分令佃戶自赴有司上納而後聽業主領用實慮管莊之人貪暴自恣逼民逃竄也今宜令巡撫巡按重加榜諭或違例致民失業者業主有司一體究問其一謂徵稅不經甚至屠宰皆訥官錢蓋京城各門宣課司近聞日進供用庫豬肉丁字庫羊皮又歲時一再送進瓜果皆舊制所無也宜盡行革罷若張家灣蘆溝橋二司經過客貨非在彼發賣者宜令徑赴宣課可執稅毋得重徵其崇文門分司五百貫以上例該起條者宜如原稅之數勿令加倍各門大小車兩及驢騾負載諸貨宜悉聽巡視禦史等官照例收取正稅不許守門內官仍前幹與分外過取其一謂珍寶應禁而不之禁蓋近該內承運庫太監龍綬等奏謂寶藏庫寶石西珠無可用者欲本部區處進納臣等嘗集府部羣臣詳議時方凋敝未能致此難得之物況皇上新服厥命正宜屏絕奇玩以培養儉徳宜敕所司選諸內庫所藏取足成冠婚之禮而止不必過求侈用敢有夤緣舉奏務爲蠱惑者查照先年處置梁方例重加究治奏入上是之曰先帝所頒戒諭之旨令諸司翻刻懸布遵行有故違者罪無赦時廷臣集議綬等所奏之章畱中將一月矣於是亦得旨不必買辦○兵部覆議都給事中鄒軒等所言修復鋪捨禁役火甲嚴謹巡捕設法緝捕等事本部節有事例但法久而玩今宜申明其言節財裕民誠知本之論而諸司獘政望賜裁革上是之曰諸司獘政有傷財害民者其令條具以聞

○大學士劉健李東陽謝遷復上﹤鋶﹣釒﹥言臣等俱以愚庸遭遇先帝委以腹心臨終顧命惓惓以陛下爲托臣等痛心刻骨誓以死報及當初政竭力匡持未敢輕易求退近者地動天鳴五星淩犯星斗晝見白虹貫日羣災疊異並在一時京城道路白日殺人西北諸邊胡虜猖獗損軍折將前後相仍戰則無兵守則無食民生窮困府庫空虛風俗傾頹紀綱廢弛賞不當功罰不當罪法令不行名器冗濫諸司獘政日益月增百孔千瘡隨補隨漏當此之際內外臣僚協心倍力猶恐弗堪方且持祿固寵任情作獘讒謗公行變亂黑白人怨於下而不知天變於上而不畏竊嘗歷觀載籍徧閱古今未有如此而不亂者也恭惟卽位之初詔書一下天下延頸想望太平而朝令夕攺迄無寧日百官庶府仿效成風非惟廢格不行抑且變易殆盡建言者以爲多言幹事者以爲生事累章執奏則謂之再擾查革獘政則謂之紛更憂在於民生國計則若罔聞知事涉於近幸貴戚則牢不可破以一二人之私恩壞百年之定制而不顧以一二人之邪說違滿朝之公論而不卹臣等叨居重地徒擁虛銜或旨從中出略不預聞或有所議擬徑行攺易似此之類不能一一備舉臣等心知不可義所當言累有論列多不見允比爲戶兵等部議處鹽法功次等事具本上陳極言利害拱俟數日未蒙批答若以臣等言是則宜俯賜施行臣等言非則亦明加斥責而乃畱中不報視之若無使臣等趨向不明進退無據深憂極慮寢食弗寧亦知內告外順人情之常但政出多門咎歸臣等捫心反顧無以自明展轉於衷事非獲己嘗聞宋儒朱熹有曰一日立乎其位則一日業乎其官一日不得乎其官則不敢一日立乎其位今勢窮理極已至於斯若諉顧命之名而不盡輔導之實因循玩愒竊祿苟容則旣負先帝又負陛下不但取譏當世亦將貽笑方來用是共瀝愚誠上塵天聽伏乞聖明矜察特允退休別選賢能代玆重任少逭分毫之罪幸延犬馬之年則陛下優待舊臣之心勵精新政之義兩盡而無遺矣上曰卿等切切爲治之心朕已知悉所言事待斟酌行其悉心輔導如故

○甲戌升廣東韶州府知府曾煥爲山東布政司左參政兵部郎中周載爲狹西右參議

○給賞遼東官軍之守墩空者八千二十九人人銀二兩新增系常操者賞如之其冬操夏種者一萬五千一十六人人銀一兩新增冬操夏種者賞亦如之初兵部議登極賞典不及二項官軍給事中徐忱等以請乃賞焉

○湖廣永順宣慰司宣慰使彭世麒等及四川酉陽宣撫司宣撫冉舜臣各遣通把事人等貢馬朝賀賜彩叚寶鈔有差

○山東兵備副使王哲奏臨淸濟寧徳州東昌等衛軍伍空虛請命山東所屬問擬謫戍者俱發此四衛補操以備緩急兵部議從之

○乙亥攺巡撫河南右副都禦史韓邦問爲南京大理寺卿

○升提督保定等府操練大理寺右少卿韓福爲都察院右僉都禦史巡撫保定等處兼提督紫荊諸關仍提調操練

○升刑部員外郎何俊爲江西按察司僉事

○狹西郃陽縣自是月癸酉至是日地震十餘次有聲如雷從東北往西南搖動民居樹株

○丙子監察禦史王時中奏眞定河間等府設立兩宮皇莊又分遣官校管理巡撫憲臣論之戶部及臺諫爭之府部諸大臣又會議而申請之陛下以爲奉順慈闈事非得已似以是爲孝也臣以爲孝莫大於得四海之歡心若與民爭利致其怨讟詎足以爲孝乎宜革皇莊之名將地給民承佃照例納銀所在有司每年查收解部貯之太倉以供餉邊賑饑之用如兩宮有不時之需請裁定數目撥送內府轉進收用官校止勿復遣則國體以正而聖孝兪光上不聽命如前旨行之

○丁丑大學士劉健李東陽謝遷奏昨者臣等具奏自卿等切切爲治之心朕已知悉所言事待斟酌行其悉心輔導如故臣等聞命驚惕愈不自安竊聞委質事君者人臣之常職托孤寄命者天下之重任必處常而不失其身任重而不負其托然後可以無愧若徒曠官尸位而假委質之名不能扶顚持危而冒托孤之寄斷乎其不可也痛惟孝宗皇帝大漸之時召臣等至乾淸宮禦榻前面賜顧命諄諄數百言臣等頓首拜受不勝嗚咽彼時司禮監太監陳寬等實共聞之伏自陛下嗣位之初臣等輔導啟沃多見施行少伸報稱近數月來往往旨從中出略不預聞有所議擬徑行攺易詔書不信政令失中臣等叨冒寵榮憂慚無地今不敢縷數姑以其重者言之商人譚景淸等附托皇親奏討殘鹽而乃曲爲庇護寧使帑藏空虛邊餉匱乏此政令之失一也大同隨徵所開衝鋒破敵三次當先二項舊制俱不該升而乃查近年獘政欲升數百冗員以官職爲人情視爵祿如糞土此政令之失二也內府僉書守門及各處添設分守守備等官奉旨減革者百無一二而南海子淨身人又選入千餘至於蟒龍玉帶濫賞無算此政令之失三也禦用監書篆缺人乃令革退人役通送本監考校凡匠官術士之查革者皆將仿效成風以邪路爲當行視詔書爲故紙此政令之失四也他如皇莊田土已令巡撫官查數又復差官踏勘帶領人役騷擾地方畿民貧困已極何以勘之此政令之失五也皇親家人妄奏畿民侵占田土輙爲出給駕帖提解來京鎭撫司鞫實俱與原奏不同未免仍解本處官司問理牽連負累破家蕩產冤苦之聲致傷和气此政令之失六也韋興齊玄蠱惑先朝盜空府庫罪大惡極一則夤緣分守累劾不退一則奏請追究止令取回遷延至京未正刑典此政令之失七也各營執事官軍及內府軍匠各倉軍斗俱經奏準查赴團營及各衙門乞畱仍復照舊廢營伍之籍供私門之用此政令之失八也內承運庫銀兩支銷累數百萬內府支用不給印票該庫內官自請查算竟爾不行司鑰庫銅錢該部累奏支用展轉推延至今不發此政令之失九也饒州磁器奉詔蠲免二年又令起運來用此政令之失十也似此之類未易悉舉臣等或傳聞坐視無可柰何或封還執奏不能終止其爲失職實所難辭追思先帝臨終顧命之言仰念陛下委任舊人之意若涓埃之力少有所禆犬馬有知猶當報徳況主少國疑四方多事豈忍潔身去位自求便安但忠不足以格君才不足以濟世智窮力竭日甚於前向者臣等所陳奉有聖諭朕便處治至今事有未行今所奉聖諭云待斟酌行是必言無可采乃使之照舊輔導亦不過仍前失職而已先帝赫赫之靈臨之在上豈欲其冒輔導之虛名而蹈曠廢之實咎如此哉臣等再三籌度夙夜靡寧陳力就列不能者止聞之古人亦有明訓與其身自壞之不若讓之能者用是備瀝愚衷再伸前請伏望聖明俯垂洞察諒臣等爲國之心非由矯飾正臣等失職之罪特賜罷歸亟選非常之才俾任難爲之事庶可以上回天變下慰民心承先帝付托之隆保宗社基業之重矣上曰所奏事令各衙門查奏定奪卿等宜盡心輔導以副倚任

○初禦用監以成造龍牀旗纛缺人書篆請命吏部訪求送用及訪獲吳一中等八人奏送該監又有旨欲將前所革退李鼎等六人一並送監考其優劣以聞吏部執奏不從吏科給事中安奎言初詔汰黜冗濫不下七百餘員鼎等六人夤緣復進則其類將援以爲例幸門一開紀綱頓壞其爲新政之累大矣宜仍革爲民不必送考吏部請從奎言上是之

○遣會昌候孫銘駙馬都尉馬誠彰武伯楊質崇信伯費柱禮部右侍郎王華通政使司右參議熊偉大理寺左少卿張鸞太常寺少卿喬宇鴻臚寺右寺丞張昱光祿寺少卿楊潭尙寶司司丞萬弘琬禮科都給事中周璽兵科左給事中趙士賢刑科都給事中鄒軒工科都給事中王縝中書舍人龐王�匆尹梅於王�匆各賫香帛分祀祖陵等陵徐王等王及歷代帝王陵寢先師孔子嶽鎭海瀆諸神告卽位也

○六科十三道交章言近日淸查各項官軍匠餘五軍等營未補應操者一萬七千八十有奇畱守中等衛所裁革應操者三萬三千六百有奇兵部覆題已荷兪旨未幾保國公朱暉太監蕭壽魏興王佐蔡用髙諒各托辭舊制誤惑聖聽使淸查徒爲文具營伍仍前空缺萬一有警何以爲備乞置興等於獄正其阻撓兵政之罪上詰責諸臣曰諸事俱從舊制況以前決此曹從何爲輙肆奏擾其不體憲綱甚矣法應究治姑貰之

○夜流星如盞色靑白有光起自紫微東北至近濁

○戊寅提督修蓋京通倉廒監丞髙諒奏畱修倉軍余之送操者兵部議諒便私玩法請治其罪得旨修倉軍役如舊髙諒置不問

○己卯大學士劉健上疏曰臣素無學識蒙先帝委以密勿將二十年力小任重每懷慚懼加以年踰七十老病侵尋累乞休退未蒙兪允及先帝上賓陛下嗣極臣以親承顧命未敢遽爾言私負慚苟祿又將踰年今先帝山陵已畢陛下嗣位禮議所當行者亦以次苐行之天下臣民延頸拭目以觀新政想望太平而積斃未革民困未蘇戎虜外侵流亡交道帑藏空竭災異頻仍天下事勢殆有不可言者是皆輔導大臣失職之所致而大臣之中職親任重者莫有過於臣內閣三人臣等緣是一再具本自劾辭避重任而累奉

○不允且諭以用心輔導臣聞命驚懼愈自不安切思臣三人者責任𨿽無不同而臣官最髙才最下年最老且病且近年以來眼目加昏精力益耗上不能格心下不能濟事而瘝曠失職三人之中亦爲最當先退離陛下天地之恩不忍譴責其如國法何其如天下之公議何伏望聖慈憫臣之老且病特賜優容放歸田裏而別選剛正才識之士以代臣位俾得展所學必能匡輔聖天子以慰天下臣民之望臣得老死林下受恩多矣李東陽亦疏曰臣質素羸弱多病早衰舊患頭暈痔漏等癥連歲舉發荷蒙先帝遣醫調治者四幸獲安全方延殘喘去春痊可未久恭受遺命旋遭大喪哀慟摧殘黽勉供職伏遇陛下嗣登寶位庶政方新不棄舊臣薦加秩命是用悉心竭力不敢言私每簿書叢委思慮煩勞則外疲內耗病與日增旬月以來眩暈再發嘔吐遇傷𨿽用藥調治病根深重勢必終身追思少壯之際尙不如人年已六旬豈復堪事近與同官自劾失職兩疏辭任俱蒙溫旨諭令用心輔導特示倚任未允罷歸臣於時勢之難爲職業之不稱二疏略陳不敢屢瀆當今之時以若所爲非有奇才異能縱令少壯無疾死且不能匡正臣以庸愚加之老疾曷克堪勝三人之中臣最當退若不再瀝愚哀上回天聽卽今憂懣顚蹶不可救藥臣身不惜何補於時且所陳十事已下諸司查奏仰賴聖明在上必有施行犬馬微軀死且不恨伏望鴻慈特賜兪允容臣休致以盡餘生別求弘濟之才俾盡代終之責必能興廢補斃扶顚持危拯民生於焚溺之餘保邦家於磐石之固則臣𨿽莫逃往日瘝官之罪猶幸免方來誤國之誅謝遷亦疏曰臣出自寒微遭際先帝擢居內閣已踰十年不幸龍馭上賓叨預顧命皇上嗣登大位薦加穹秩每思顧托之重任遇之隆未嘗不痛徹心髓勉竭駑疲圖報萬一於陛下也柰臣帷質愚戇才識凡庸用志徒勤績效罔著失職之罪前奏已具玆不敢再瀆顧惟輔導之任實且艱苦況當國步多故之時欲身任天下之責必須望實兼優風裁夙著斯可以弼正缺失消釋姦欺坐鎭雅俗振紀綱之廢弛救生民之窮困如臣陋劣實非其人叨竊多年曾無寸補於今曠職莫甚於臣三人之中臣尢當退若復冒擁虛銜坐縻厚祿積日愈久獲罪彌深𨿽陛下優庸舊臣不卽譴責而臣忖度名義何以自容況臣近年以來疾病交侵精神衰耗縱使彊加鞭策終恐無補分毫是以披瀝悃誠重煩天聽伏望俯加矜察特允退休別選賢能以補新政庶不負聖明圖治之心亦少逭愚臣誤國之咎上俱批答曰卿受先帝遺命輔朕於衝年方倚毗以隆治化豈可引疾退休不必固辭宜盡心輔導

○禮科都給事中周璽等言陛下卽位以來今日聞支肉餧鷹明日聞米飼犬如是不已則酒色遊觀便佞邪辟凡可以悅耳目變心志者將無所不至寧止鷹犬而已哉又聞光祿寺供應比舊十增七八九月之內傳添湯飯筵席已至七十有奇計席爲費一年之用不下五千餘兩當此兵荒之際財用空乏其將何所取辦哉先帝臨朝十九年淸心寡欲終自不渝陛下新政舉動且爾何以克終伏願修身養徳放鷹犬之浮費則詔旨所謂畏天求言以弭災變者不爲虛文矣浙江等道禦史何天衢等亦以爲言章下禮部尙書張昇等奏光祿寺歲供之數原派𨿽多近以各處災傷逋負殆半若不痛加節縮量入爲出殆恐將來內庖告乏誠非細務宜從璽等所言上𨿽然之而不能用也

○湖廣鄖陽縣大火燩譙並行都司鄖陽衛鄖縣等公署百餘家

大明武宗毅皇帝實錄卷之十一

正徳元年三月辛巳朔孝肅太皇太后大祥上詣幾筵行祭禮遣駙馬都尉崔元祭裕陵

○命狹西都司都指揮使閻綱充右參將分守寧夏東路地方

○壬午孔氏子孫應貢生員孔承詔以車駕幸學乞隨眾觀禮許之

○升山東左布政使陶琰爲都察院右副都禦史巡撫河南地方

○賞楊﹝咸﹞﹝威﹞等營秋班操軍卲斌等若干人各銀壹兩故事登極之賞惟降敕時見在者與焉斌等九月番上在降敕後以方營造泰陵援春班例欲均賞戶部覆奏謂均賞無例上以供役山陵有勞特命減半賞之

○命整理宣大糧艸戶部左侍郎兼僉都禦史王儼回京儼奏所區畫二鎭糧料艸束其多者可支主客兵馬二年之費矣

○昏刻水星犯靈臺上星夜流星如碗色靑白光燭地起天市西垣內東北行至紫微垣東蕃﹝爲﹞﹝內﹞尾迹炸散聲如雷二小星隨其後天鼓隨鳴

○癸未授服闋翰林院庶吉士張禬爲兵科右給事中

○甲申上視國子監是日上具皮弁服躬謁先師孔子行四拜禮命少傅兼太子太傅戶部尙書謹身殿大學士李東陽少傅兼太子太傅禮部尙書武英殿大學士謝遷戶部尙書韓文掌詹事府事吏部左侍郎兼翰林院學士張元﹝楨﹞﹝禎﹞吏部左侍郎焦芳吏部右侍郎梁儲戶部右侍郎陳淸兵部右侍郎閻仲字分獻四配十哲兩廡禮畢幸彜倫堂祭酒張澯司業周玉講書畢上還宮

○乙酉淸明節遣駙馬都尉蔡震遊泰黃鏞分祭長陵獻陵景陵裕陵茂陵泰陵文武衙門﹝各分官﹞陪祭遣儀賓周鉞祭景皇帝陵寢遣內官祭恭讓章皇后陵寢

○賜衍聖公孔聞韶並三氏子孫祭酒司業學官襲衣及諸生寶鈔仍宴聞韶等於禮部祭酒以下免宴

○發太僕寺銀一萬兩於寧夏買馬從巡撫都禦史劉憲請也

○錦衣衛千戶屠璋自狹西勘事還報虜眾約五六萬以去年十二月十七日自花馬池毀垣而入直抵隆徳靜寧會寧等處至今年正月初四日始從舊路遁去鎭巡等官先調各衛官軍土達召募民﹝莊﹞﹝壯﹞九千七百餘人委備冬把總指揮任璽等分布沿邊防守都禦史楊一淸又調延寧莊浪兵馬邀擊追剿然或傳報不豫或備虜不謹或應接不及或心力不齊以是失誤事機竟無成功其初入花馬池參將霍忠等兵潰遂轉侵固原圍豫﹝牲﹞﹝旺﹞城璽及操﹝期﹞﹝守﹞指揮陳輝與戰於乾鹽池陣亡十八人於是由葫蘆峽口寇鎭戎所寇黑水板井等堡及靜寧州所殺虜人畜甚眾還至亂馬川指揮張瑛把總張元宇率軍迎敵瑛中流矢死﹝者又十八人虜﹞大眾出錦雞口時一淸累趣兵並力截其歸路然皆坐視不戰惟指揮郭溯追及餘賊六騎於小鹽池與副總兵姜漢守備都指揮侯勛部下各斬首二餘所獲僅達馬夷器而已今賊已報出套東渡顧虜性譎詐佯若北遁而其謀叵測況固靖等處糧艸多者或足支主兵二年少者僅半年如有警動調客兵則不足矣兵部覆奏璋所勘與一淸奏報相類諸將功過侍覆勘處之防禦之策宜行一淸督各鎭守臣豫處邊儲宜責戶部區畫以備不虞上是之曰其令一淸督各鎭巡等官用心計處防禦不可有纖毫怠忽糧艸前此差官整理方以充足歸報今乃又稱不足耶戶部其從實查處以聞

○都給事中艾洪等言近以虜寇宣大我軍失利太監陸誾曁禦史劉淮等老師費財冒功匿罪差官往勘還報奉旨謂誾等功可掩罪淮等姑置之仍令兵部查有功官軍並衝鋒破敵三次當先之例以聞臣等竊惟賞罰人君之大柄近者將官假衝鋒破敵三次當先之名以幸功掩罪或身在京師而冒報名姓或令人項替而妄作己功前日大同之戰邊軍列前多被殺傷京軍在後輒蒙利益紀錄則屬於京營訪勘獨歸於邊伍後有虜患誰復用命哉今宜停衝鋒等冒濫之賞而特論邊軍之功誾及總兵官吳江都禦史周南𨿽幸收後功難贖前罪至於太監苗逵保國公朱暉敷奏失實又不待報班師禦史淮紀功之冊增減無據主事王綸協同失於救正巡按禦史夏時察勘失之稽遲皆宜寘之於法則賞罰明而紀綱振矣監察禦史湯沐等亦以爲言上曰功次俟查明酌處之

○丙戌祭酒司業率學官諸生謝恩上賜敕諭之曰朕肇纘鴻圖率遵舊典特視太學釋奠於先師嘉與諸師儒講論治道厥禮告成惟古帝王在位徽典綏猷以成至化政與教非二也顧建學置官職專而法備所以成徳達材俾爲世用於政亦有資焉自有經傳以來道在方冊非心領神會身體而力踐之其何以措諸事業朕方躬迪彜教爲天下先爾師生尙懋乃敩學惟忠孝節義是訓是守以廣業弘化囿四方民物歸於太和庶幾復唐虞三代之盛欽哉

○轉廣東右布政使柴昇爲山東左布政使

○攺山東按察司副使李惟聰爲宣府兵備聽巡撫都禦史張鼐委用惟聰時專理遼東屯田以鼐薦其勇略可分濟邊務故有是命

○巡按江西禦史喬恕奏貴溪縣龍虎山上淸宮歲遣太監賫送香帛所至擾民自從所降香帛宜止令本處鎭守同三司官領其事禮部議覆從之

○下中都畱守司都指揮同知王鼎大寧都指揮僉事丁玉河南都指揮僉事王佐山東都指揮僉事楊銘獄以赴京操備所領軍多後期不至故也

○命惠安伯張偉督同坐營都督李俊署都指揮同知許泰都指揮張澄劉祥操練東官廳新選官軍先是都給事中艾洪等言近年武備漸弛事循苟簡欲將團營官軍精選二萬四千人於東官廳擇才望武臣坐營協贊更番操習勿令隨例下場以備警急三月之後請命官大閱以第賞罰兵部議可故有是命

○丁亥大學士劉健等言竊聞自古帝王未有不資講學以成其徳者書稱學於古訓乃有獲詩稱學有緝熙於光明皆言君之不可不學而學之不可不勤也仰惟皇上嗣承大統日新聖學今年二月二日肇開經筵次日卽允臣等日進講讀中外臣民莫不忻忻相慶以爲聖徳之光明聖治之熙皞實基於此矣然自開講以來不時傳旨暫免計一月有餘進講之數才得九日而已孟子曰𨿽有易生之物一日暴之十日寒之未有能生者也以今計之則寒之者又不知其幾何矣且中間暫免之日多以兩宮朝謁爲詞近又云擇日乘馬臣等愚見以爲乘馬等事似與講學兩不相妨至於慈宮問安往來不過頃刻太皇太后皇太后俱以宗社爲念見皇上勤於講學亦必喜動顏色今以頃刻之問安而廢一日之學業恐非所以慰慈顏承尊意也痛惟先帝臨終之時特召臣等至禦榻前面受顧命最後重加丁寧謂東宮聰明但未知好學先生每常常請他讀書輔導他做个好人玉音在耳死不敢忘近又蒙聖諭令臣等盡心輔導重切戰兢竊惟輔導之職勸講爲先而今曠怠如此將安所盡其心哉此臣等所以憂惶慚懼不能自己者也伏望皇上念祖宗付托之重與臣民仰望之切惕然自省日勤聽講除舊例假日外其餘尋常之日不暫停免使臣等得以少效涓埃庶幾聖徳日隆聖治可保矣

○戶部奏覆雲南獲功官軍應賞布絹鈔錠若如舊自南京內庫支出賫送則道遠甚勞請於本處庫內支給或無見貯絹每疋折銀五錢布半之鈔每貫折銀三釐自後給賞各邊俱如此例而行從之

○江西按察司副使邵寶奏九江府徳化縣蓮花峯下有宋儒周惇頤墓其東北數里有濂溪書院歲久荒頹近者守臣重加修葺自道州取其裔孫倫來屬之守奉然必正其秩祀贍以閒田庶久而不墜實表章先儒風勵後學之盛典也禮部覆請如朱熹婺源例每歲春秋令府縣官卽書院致祭仍給田五十畝以爲修葺祠墓之資從之

○命浙江錢塘縣建忠節祠祀宋贈祕閣修撰徐應鑣應鑣字巨翁衢州江山縣人咸淳末試補太學生徳佑二年元將伯顏師次臯亭山受宋降遷三宮北去兩府及庶僚三學諸生皆隨行惟應鑣不從與子女誓祭嶽飛祠下同登梯雲樓縱火自焚諸僕爭滅火得不死乃共投嶽祠井中出其屍皆僵立瞠目如生殯西湖金牛僧捨益王立福州褒其節贈朝奉郎祕閣修撰其後同捨生劉汝鈞等牧葬之方家峪私謚曰正節先生歲久遺迹漸堙守臣請修培舊冢建立祠宇乃賜額命有司春秋致祭

○賜永順宣慰使彭世麒大紅織金麒麟衣一襲以其從徵有功故也

○山西大同府地震

○戊子攺封沈王庶長子西陽王詮鉦爲沈世子

○升福建布政司左參政劉孟爲廣東右布政使監察禦史謝朝宣爲浙江按察司副使

○己丑錄宣大禦虜功官旗軍舍人等擒斬爲首從及鏖戰督陣被傷陣亡者四千六十一人各升賞有差先入賊陣並三次當先者一千三百五十六人照例給賞太監苗逵以監軍陸誾以鎭守各歲加祿米十二石總兵官保國公朱暉加太保故提督軍務右都禦史史琳贈太子少保左都禦史大同總兵都督僉事吳江京營左參將都督僉事神英各升一級總督糧儲戶部左侍郎王儼巡撫大同右副都禦史周南各加俸一級監槍太監張琳故京營右參將陳雄延綏右參將王戟副總兵曹雄遊擊將軍姜漢各賞彩幣二表裏銀二十兩儧運糧儲戶部郎中孫祿主事余寰各彩幣一表裏銀十兩

○登州衛用海船十有八隻運靑登萊三府布花鈔錠往遼東給軍初皆福建湖廣浙江江西四布政司分造弘治初因福建守臣奏遂攺於南京龍江提舉司造之又以料價坐派於四川等布政司並直隸安慶等府其徵解之獘甚多每造一船用銀六七千兩旣成復不堪駕運其遭風而毀者所鬻之價僅得四十分之一南京科道官以爲言工部請移文南京工部議處至是以聞工部覆奏言近者山東巡撫官奏減海船止用一十四隻矣今宜如舊例令湖廣江西各造四百料者四隻南京遣匠往彼就料完造浙江福建各五百料者三隻則定價銀五千兩徵送本部造完但立限責其早完如式期於經久四川並直隸等司府所派料停止勿徵從之

○庚寅命湖廣辰州府知府張濂致仕衡州府知府王鵬陜西鞏昌府知府孫璽山東兗州府知府胡璟各調事簡地方初監察禦史石玠劾奏布政使任弘兪深李韶參政李文安佟珍副使李惟聰王敕知府張禎徐以貞及濂等或年老或罷軟或升遷不協宜黜調有差吏部議覆上乃黜調濂等餘皆畱之

○升賞宣府獨石馬營等堡獲功並陣亡被傷官軍旗舍人等五十一人有差

○辛卯舊新開嶺關墩軍私出境外爲賊所虜傷百戶時勝指揮使谷永昌等失於約束又匿不以聞薊州守臣發其罪並劾參將髙瑛號令不嚴上命逮勝等治罪而奪瑛俸二月

○壬辰六科給事中張文等十三道禦史李鉞等各以星變天鳴上﹤鋶﹣釒﹥一曰重輔導謂內閣典司政本大學士劉健等皆顧命老臣宜數賜召對咨訪治道臣民章﹤鋶﹣釒﹥諸司覆奏宜悉付看詳然後決遣不可輕從中出使不與聞或遂攺所擬不復商略一曰抑權幸謂太監髙鳳恃寵弄權交通李榮引進商人譚景淸固欲買補革退殘鹽李興歲興工役寧瑾虛費錢糧苗逵占恡地土覬幸邊功宜究治以彰厥罪一曰淸獘源謂劉健等執奏鹽法等十事𨿽有旨斟酌查奏而猶未決行薊州艸場地土𨿽有查撥之命而小民猶未得業大臣如南京工部尙書李孟暘等之不職而復畱管事宣府巡撫都禦史李進之失機而仍容餋病都督僉事神英父子之贓罪而未議黜罰皆獘之大者也下其章於所司

○寄住毛憐衛女直都指揮重塔等來朝貢馬匹賜宴賞襲衣彩叚絹布有差

○札嶺衛指揮使亦剌速以受任逾二十五年乞升命爲都指揮僉事○命羽林前衛都指揮同知王保領班於宣府備禦

○癸巳命金吾右衛都指揮僉事宋振充右參將分守懷來永寧等處萬全都司都指揮使孫成充左參將分守萬全右衛等處

○丙申添設汶上縣袁家口寺前鋪二石閘以其地在南旺之南開河之北地勢髙下懸絕至春末水淺舟膠漕運阻滯故也

○丁酉泰陵香殿奉安神榻遣駙馬都尉蔡震行祭告禮

○普安州女土判官適擦襲夫職事遣使貢馬賞如例

○戊戌禮部以大學士劉健等言南海子閹人選入千餘蟒龍玉帶之賞太濫覆議謂私閹累有禁例其潛住京城者宜嚴加斥逐蟒衣玉帶之濫賞者請命司禮監查究追奪上是之私閹令通查舊例申明禁約而嚴治其敢犯者

○戶部覆大學士劉健等所奏請追收商人譚景淸等殘鹽引目給與原價其皇莊田土不必差官往勘請令巡撫都禦史查明召人領種每年子粒有司如例徵完解部轉進兩宮其內庫金銀等項請依太監龍綬所奏非具本傳取者敕下司禮監會同內閣查究用余之數責令還官上曰莊田第令巡撫官勘明子粒有司徵完交管莊內官進送內庫金銀等項令該庫經管官員查奏

○己亥吏部尙書馬文升乞致仕不許時禦史何天衢劾奏文升言大名府同知王鯨文升郡人也以酷殺平人例爲民夤緣致仕令巡撫都禦史王璟又阿附文升曲爲出辯而復其職物議喧然又文升欲私其婿崔志學乃擅攺管理易州柴廠靑州府知事員缺爲通判以補之又嘗多除南京戶部主事一員遂與郎中鄧琛符同妄奏輙增置主事六員文升每建言革冗職今乃任情增置乞將文升及璟琛志學明正國法以爲欺罔之戒章下所司看詳於是文升始不自安力求去矣

○慶府安化王寘鐇以祖母葬地不吉請遷韋州螺山祖塋之側從之

○先是巡按陜西禦史季春同都指揮費梁左布政使柳應辰按察使謝罃審錄誤釋重囚至是事聞春與應辰巳遷官上命逮治罃等而春與應辰紀錄如律

○夜月犯斗宿西第三星

○庚子補蔭故工部左侍郎陳政子望爲國子生

○太監陳寬傳旨禦馬監太監王宏管神機營右掖三司尋命宏管本營左掖並耀武營張景昌管右掖三司

○夜流星如彈色靑白有光起自牛宿行丈餘發光如盞東北行至壘壁陣尾迹炸散

○辛丑刑部左侍郎兼僉都禦史何鑑奏淸查過荊襄南陽漢中等處流民二十三萬五千六百餘戶七十三萬九千六百餘口其願附籍者請各給戶由收入版籍願還鄕者量寬賦役如有產業已成旣不還鄕又不附籍兩相脫漏影射者勘明籍貫將各丁產造冊在官一體給與戶由過稅當差原系軍匠竈戶塡注衛所局場仍查各原籍戶丁聽繼幫貼又編造黃冊姦獘多端請令所司查照先年編排遷民里社起科錢糧及今次淸出頂補舊裏增編遷民俱與土民裏分一例造冊如有將殷實者詭在畸零或將逃絕者僞當正管或隱漏稅糧或賣放人戶及買田不過割者書手發戍邊衛又外來商賈並仕宦人等買田住久並本處富豪之家有田無糧遺累小民宜行查勘以均田賦戶部尙書韓文等覆奏上曰黃冊姦獘爾等再議以聞餘如所擬

○太監陳寬傳旨神機營左掖太監馬永成調中軍二司管練武營兵仗局大使孫和管神機營右掖

○命大寧前衛指揮使江諒守備涿州地方以都指揮體統行事

○壬寅泰陵成其制金井寶山明樓琉璃照壁各一所聖號石碑一通羅城周圍爲丈一百四十有二一字門三座香殿一座爲室五左右廂紙鑪各二座宮門一座爲室三神廚奉祀房火房各一所橋五座神宮監神馬房果園各一所

○以泰陵成遣駙馬都尉遊泰崔元林嶽祭告長陵獻陵景陵裕陵茂陵泰陵駙馬都尉黃鏞祭告后土之神工部左侍郎李鐩祭告天壽山之神

○文武官平江伯陳熊等四百四十四人失朝各奪俸一月學士劉忠以是日經筵進講特允之

○癸卯制敕房辦事太常寺少卿劉棨爲其父陜西按察司副使劉瀚乞葬上以棨在春宮書辦效勞特予之不爲例

○甲辰遣行人存問致仕南京工部尙書胡拱辰賜之敕曰卿以優裕之才淸愼之操剔歷中外多歷年所茂著勞緒爲時名臣旣遂退閒懋修靡懈徳望愈隆壽考康寧年躋九十完名盛福求諸今蓋僅見焉朕方孝奉兩宮推恩臣庶爰稽尊賢養老之典特遣行人賫敕存問並賜羊酒仍令有司月加食米二石歲加人夫二名以示優春卿其體朕至意頤餋天和益延壽祉表儀鄕郡以爲國之光故諭

○丙午駙馬都尉馬誠奉命往南京祭孝陵等陵至東昌足疾不能行奏至命南京奉祀駙馬都尉楊偉代之

○升府軍衛帶俸署都指揮僉事李隆爲中都畱守司正畱守孝陵衛帶俸指揮使梅純爲署副畱守神策衛指揮同知詹濟協同僉書管事○丁未南京東安門皇墻脊瓦並大報恩寺塔以雷震而損守備太監傅容等旣修葺皇墻乃奏欲並修寺塔工部議根本重地雷震禁垣其災非他所可比天心示戒祖宗之靈恐亦弗寧若復修理寺塔興土木之工勞軍民之力非所以答天戒也願已之上是其言詔南京災變非常朕心祗懼其令守備等官同加修省以回天意

○先是遣翰林院修撰倫文敍使安南至贛州聞父喪具疏以聞命編修魯鐸代之

○移紫荊關把總指揮於大龍門口增保定茂山等衛所官軍二百六十人移倒馬關把總指揮於插箭嶺口增眞定定州官軍一百五十九人以二口要害虜嘗由此出沒故也

○六科十三道俱言頻年以來徵斂無藝土地所產者旣疲於額外之供所不產者復困於陪納之苦湖廣四川杉楠大木宜停取凡非土產者宜勿浪派他工料亦宜以荒旱暫停工部會議言近年工役繁興民力甚困今後凡不急之工俱不許奏擾修理其非得已者聽本部酌量派辦湖川木植已到水次者可以漸解京余大木及尙在山中未出者俱暫停止從之

○禦馬監太監陳貴奏各馬房馬多病恐風水不利乞相看遷攺上許之命欽天監官倪謙往視因謂其中檐水相射房舍及眾塔錯列有傷生气宜遷攺修理給事中陶諧等言馬房建立已百餘年貴一旦歸罪風水欲事遷攺蓋假公營私圖屋宅之新以極便安因土木之興以肆侵克耳而謙等敢輒阿附俱宜治工部尙書曾鑑等覆奏上命如前旨修理鑑等復執奏謂馬房原系欽天監相看營造﹤矢見﹥制已定今稱房屋塔座有礙風水必其後任意所增宜令拆毀攺正葺以已貲庶牧餋無妨而民不勞費從之

○戊申遣太常寺官祭東嶽太山之神

○尙膳監太監劉杲以病乞監督京倉許之戶部右侍郎陳淸監察禦史朱廷聲各奏倉場近歲添設冗員明詔方議裁革豈可復增以失信於天下請罷杲勿用不從

○是夜山西太原府有火光大如斗墜寧化王府殿前空中見紅光如彎弓長六七尺旋變黃又變爲白漸長至二十餘丈光芒亙天移時而滅

○乙酉遼東廣寧墩臺有火發於旗竿凡六處

○順徳府沙河縣民秦友智妻楊氏一產三男命給賞分養如例

明武宗毅皇帝實錄卷之十一

明武宗毅皇帝實錄卷之十二

正徳元年夏四月庚戌朔享太廟奉孝宗敬皇帝神主詣廟享祀

○遣內官祭司竈之神

○貴州宣慰使司宣慰使安貴榮遣捨把安誠等答石等族番人居肖等各來朝貢馬匹方物賜晏並衣服彩叚等物有差

○辛亥兵部奏兩京錦衣等衛官旗全由傳乞應革者王漢等十一人由恩應革由功應存者陳祿等八人由乞升遇例未盡革今應盡革者黃灝等二十七人總小旗由乞而充今應革役者孫昂等五人由他衛傳調錦衣衛今應還衛者陶琦等二人請如詔處分其南京錦衣衛千戶尹果百戶尹徳尹隆乃含山大長公主之曾孫去畱惟命上曰果等三員朕念大長公主故特畱之餘從所奏

○壬子禮部上進王牒儀注前期一日設玉牒案於奉天殿丹墀中設寶輿香亭於史館前教坊司設中和韶樂不作設大樂如常儀是日早錦衣衛設鹵簿駕修玉牒官具朝服捧玉牒置寶輿中上禦華蓋殿具皮弁服鴻臚寺官導迎寶輿用鼓樂傘蓋修玉牒官後隨由二橋行至奉天門由左門入至丹墀案前捧玉牒置於案樂止寶輿香亭退鴻臚寺官奏執事官行禮訖奏請升殿導駕官前導樂作上禦奉天殿文武百官各具朝服侍班樂止鳴鞭修玉牒官入班樂作鴻臚寺官贊鞠躬四拜興平身樂止贊進王牒樂作序班舉玉牒案由中道升班首官由左階升序班以玉牒案置於殿中樂止班首官由殿東門入至案前贊跪修玉牒官皆跪樂作贊俯伏興平身樂止班首官復位樂作贊鞠躬四拜興平身樂止序班舉玉牒案置於殿內稍東進玉牒官退於東班侍立文武百官入班行禮如常儀故事進玉牒於文華殿行禮太常寺少卿兼侍講學士楊時暢以爲玉牒所載甚重宜於奉天殿進呈庶盡尊祖敬宗之義內閣大學士劉健等與禮部議從其言乃更定儀注行之

○癸丑五府六部等衙門英國公張懋等言自古人君未有不以憂勤而興驕佚而壞者益之戒舜曰罔遊於逸罔淫於樂成王初政周公作無逸以訓之誠見夫廢興之機於此乎系不可以不愼也太祖髙皇帝間關百戰以有天下深慮後世溺於宴安故皇明祖訓首謂守成之君常存敬畏以祖宗憂天下爲心則能永受天之眷顧若生怠慢禍必加焉貽謀之遠蓋與益周公異世而同符也仰惟皇上嗣位以來日禦經筵躬親庶政求治之心恆懼弗逮邇者忽聞燕閒之際畱心騎射甚至羣小雜香徑出掖門遊觀苑囿縱情逸樂臣等聞之不勝驚懼昔漢文帝從霸陵欲西馳下峻阪其臣遠盎諫曰聖主不乘危不徼幸今騁六飛馳不測有如馬驚車敗陛下縱自輕柰髙廟太后何宋孝宗常親鞍馬其臣薛季宣諫曰球馬之事𨿽陛下所以習勞振武至於衛生之害積於細微彳�缶�亍橛之危起於所忽則不可不愼夫家累千金坐不垂堂蓋謂所托者重也陛下負托之重豈但千金之子而乃自釋端拱之安以犯垂堂之險萬禦者蹉跌彳�缶�亍勒有失左右不及致力將如之何臣等竊意天縱聖明初無此念必左右近侍引之非道陛下不察而誤蹈之臣等實爲寒心況去歲以來災異疊見若復從事佚樂何以感動天心夫上天之變不可玩古人之戒不可忽聖祖之訓不可忘宗社之虞不可不慮伏願陛下居安思危嚴恭寅畏凡騎射遊樂之事一切屏絕親君子遠小人左右近侍必選老成謹厚者充之毋使憸邪羣小雜乎其間因而上累聖徳有負天下臣民之望上批答曰卿等所言良是朕皆體而行之

○總督兩廣軍務左都禦史潘蕃乞休不允

○吏科給事中丘俊奏三月三日將旦有星大如月其光如電自東南流隕西北繼而天鼓鳴響如雷夫京師爲根本重地而災異並見如此天之垂象豈無意歟意者陛下仁徳或未修賞罰或未當學問或未勤遊玩或過度營造或太繁才者未進而不才者或未之退歟惟陛下勵精克斷敬天省躬勿縱騎射之娛勿爲怠荒之行則徳修而政舉矣至於中外大臣之不職者如吏部左侍郎兼翰林院學士張元禎戶部左侍郎王儼南京太常寺卿呂﹤常心﹥等亟宜黜罷亦弭災消變之所當務也下所司知之

○戶部言長寧伯周彧與景州民髙崇等互爭田土已屢移巡撫官勘理今復有旨遣郎中等官往勘恐妨廢農務重爲民害宜如都給事中張文等奏停止上曰農月不宜擾民其勿遣

○戶部言山西大同府所屬州縣並各衛所弘治十七年十八年夏秋起存糧聽每石徵銀六錢馬艸每束銀四分以備官軍閒月折放及王府祿糧之價蓋巡撫都禦史周南言境內旱電爲災近復遭虜騎蹂躪之害故也

○免狹西葭涇靜寧等州三水平涼華亭蔣浪眞寧西鄕隴西等縣靖虜衛左右前後四所固原衛左右中三所楡林衛府谷神木井泉延川等屯井州中護衛中左右前後五所稅糧共五萬九千九百餘石馬艸五萬七千餘束以雨雹爲災故也

○復給南渭王府鎭國將軍膺金�只全祿初膺金�只因奏訐不實革常祿十五今奏省躬攺過已十年矣乃聽全支

○管理馬房太監陳貴葉陽以馬房屋宇墻垣傾圮奏欲開耕艸場地以資修理之費戶科都給事中張文等言我朝餋馬仿周人牧師之制於內甸民耕之外各營設置艸場每歲以夏秋牧放縱其馳逐故馬大蕃息而武事以修足以尊國勢而防虜患也近日錦衣衛指揮傅聰禦馬監太監錢能各緣父兄之故請艸場爲業旣誤聽之於是貴陽遂有此奏臣等考之正統時提督人員有侵其地者英宗皇帝令攺正戒再犯必殺無赦成化中太監李良都督李玉錦衣衛指揮劉紀等文各侵苜蓿地憲宗皇帝罰玉俸三月仍遣官覆實以正其經界焉近年太監覃昌陸愷奏討香河等縣艸場壽府仁壽宮奏撥永淸等縣艸場給事中周旋等查出孝宗皇帝又令照數還官夫莫尊於母后莫親於皇弟先帝且不得而私之貴陽聰能何人乃敢以香火爲請而畱數百畝以修理爲辭而乞數千畝是欲以一時之私情而壞累世之成憲將必至於艸場蕩廢馬政空虛而後已武備削弱戎狄生心爲國大患有不可言者矣乞絕其私情令原差科道官通行核實辧別定界備揭累朝禁約之旨庶人知遵守不敢輕犯上是之仍令修理工完卽止

○壽王奏請湖廣劉家隔稅課局楊子港東山侖河泊所課稅以備封內山川祭需戶部言本府祭有常供出之有司諸稅將以給官軍俸糧豈宜輕動宜移文該府內外輔導官啟王如復違例陳乞必究主謀之人寘於理從之

○掌大理寺工部尙書楊守隨奏每歲天气暄熱會審罪囚事例行於在京而不行於南京五年一審錄事例詳於在京而略於在外事體有偏刑或不當宜通行南京審囚之時三法司一同會審其在外審錄所奏亦照此例會審具奏庶事體無一偏之獘刑法合眾論之公上從之且曰人命至重錄囚有循情稽滯窺伺者令該科參究

○雲南城地震次日再震有聲

○甲寅夜流星如盞色靑白光燭地起自紫微垣東蕃內東北行至雲中

○雲南木密關地震如雷凡五次壞城垣屋舍傷十有二人

○丁巳吏科給事中胡煜言今年來雷震南京皇墻京師又有流星如月天鼓隨聲如雷及白虹貫日白气亙天星斗晝見金星守軒轅近紫微垣至於各處奏報災傷變異不可勝紀夫變不虛生必有由致臣惟人主一心與天心相爲感通苟不務勤學則無以正心而修身一念之不純一動之失中皆足以干陰陽之和故近古之君不但勤於晝學而又選擇名儒夜直禁中不時召對蓋所以防非窒欲爲持守身心之助也今陛下以英妙之年正力學之時暮夜旣無召對之條晝日又無勤學之益𨿽曰日禦經筵然儒臣之講未畢而已有鴻鵠之思幾席之讀未幾而倐興逸樂之想惟聞與近幸導諛者不時遊玩雜巧滿前一暴十寒得之方微耗之已甚聖學如此何以正心伏望日新以淸化原遠佞以端好尙又必選文學名臣侍從左右朝夕誦讀以開廣聰明凡內外章奏悉付內閣大臣議定而行則憂勤惕勵之心勝宴安愉佚之志亡正心以正朝廷而遠近莫不一於正何患天下之不治天變之不消邪下所司知之

○少師兼太子太師吏部尙書馬文升上﹤鋶﹣釒﹥謂臣歷官已五十六年年今八十有一矣自七十以來累﹤鋶﹣釒﹥乞休未蒙先帝兪允今皇帝嗣登寶位豈不欲誓死圖報但藻鑑人物全籍精力彊健耳目聰明方克有濟而臣衰老愈甚諸疾交侵萬一用人未當恐來物議況今災異疊見濫居師保重任不能爕理寅亮亦當罷去以弭天變上曰卿歷事累朝勞績茂著朕當新政委任方隆乃屢求休致情詞懇切特允所請賜敕給驛以歸有司給食米月五石役夫歲八人以示朕優禮老臣之意

○戊午翰林院進呈玉牒上禦奉天殿受之如儀

○詔修諸葛亮廟襄陽隆中亮所居之西舊有祠襄簡王愛其地擇爲塋因遷祠於山左制旣陋小久漸傾頹且逼近王墳長史林光以爲非妥靈之所請於隆中之東山谷中修建祠宇春秋祭祀禮部覆議上曰亮漢忠臣其許之

○革江西增設捕盜官南安府通判南康南城南丰新城四縣主簿各一員

○己未賜纂修玉牒官宴於禮部

○增置蘇州府長洲縣塘捕巡檢司

○庚申參贊機務太子少保南京兵部尙書王軾以老疾懇乞休致上嘉軾老成淸謹方膺畱務重托以其累引疾乞休情詞懇切特允之加太子太保賜敕給驛以歸令有司給食米月三石役夫歲四人

○嚴天下僧道潛住京師之禁

○巡按直隸禦史夏時奏鎭守宣府太監唐祿議欲分兵剿寇總兵官都督僉事李杲沮之弗協遂至分爭主將失和其何以令下且祿嘗分守獨石以輕進僨事以誘殺徼功幸而未宥乃弗悔悟而果於怙終殆不可畀之邊寄也請召還弗許旣而兵科給事中艾洪復奏並論杲乃皆降敕責之

○特許建州左衛夷黑答撒失保主成襲升其叔父及從兄之職爲都指揮僉事以三人愬其父附順效勞而死於邊故也

○兵部奏遵詔查出內外諸司濫占旗校匠役凡八百六十人宜盡革惟用之太廟諸陵者可畱上是之乃並內外諸司所畱用者俱令如舊惟皇莊東宮莊罷其數之溢於舊額者

○賜永壽王府故輔國將軍誠瀯夫人蘇氏餋贍米歲五十石

○寧夏左屯衛蔣鼎堡災室廬盡毀死者二百六十五人傷者八十五人

○壬戌命陳繼祖襲寧陽侯繼祖革爵輔侄始封侯懋曾孫也

○禮科給事中葛嵩等淸查軍伍言後府所屬京衛辦納柴炭軍餘三百二十三名及旛竿寺辦納柴薪軍餘一百五十一名俱合送營操練後府柴炭行工部攺派易州山廠旛竿寺柴薪於臺基廠給之工部議軍民辦納柴炭已有定規出於京衛者行後府通融區處難復累山廠之民供給旛竿寺者則宜將別貯禮儀柴行寺遣所畱軍人赴廠領用上是之而旛竿寺柴薪仍如舊辦用寺本永樂年建日給光祿栗米三石後府屬衛月辦柴薪一萬二千五百斤煮飯施貧其後監官刻削爲獘滋多議者謂軍士不得其所則與饑寒貧民何異本以濟貧而反以貧人失祖宗之美意矣

○癸亥兵科給事中楊一渶以上好騎射時出微行上﹤鋶﹣釒﹥言人君不可有他嗜好馳驟弓矢尢非所宜況深居九重必淸道而後出豈宜輕易秦皇遊幸變起副車武帝微行戒嚴柏谷蓋天下重器置之安處則安置之危處則危萬一不虞所系非細卽今天下民窮財盡邊報災異無日無之陛下正宜修政務學節用卹民庶足以維持治理至於聲色奇巧虧損聖徳尢宜痛絕﹤鋶﹣釒﹥入命所司知之

○少師兼太子太師吏部尙書華蓋殿大學士劉健﹤鋶﹣釒﹥請致仕謂臣已七十有四老病交侵且從一品職銜已歷九年玆又三年惟龍飛之初勵精治理方欲裁冗濫節浮費一新天下顧容哀朽不才之人彊顏竊祿以首淸班固難逭妨賢廢職之罪豈不亦爲新政之累哉上曰卿耆舊重臣徳望素著受遺輔政方切倚毗豈可輒求休致宜盡心匡弼不允所辭

○升建州衛都指揮同知廣武爲都指揮使都指揮僉事得力額撒剌奴俱爲都指揮同知故都督僉事脫羅子脫原保都指揮使保能侄章成故都指揮僉事把搭孫子撒哈歹撒哈忒子產察各襲原職

○甲子南京國子監祭酒章懋乞致仕上以懋老成端謹聞望素著不允

○賜鉅野王府故輔國將軍當�氵��夾�夫人楊氏餋贍米歲五十石樂陵王府庶人當氵�再及其子健槐妻女月給米麥俱如例

○乙丑南京戶部右侍郎陳金以舊患未疾且母老疏乞放歸吏部欲聽其還鄕調理俟疾平及母終之日有司以聞仍議其任詔不允

○兵科給事中楊一渶言日者太常寺少卿劉棨奏乞葬祭其父光祿寺致仕卿張駿奏乞給驛還鄕俱蒙賜允若此恩賚誠爲太濫昔府尹王賢病故憲宗止與祭一壇都禦史謝士元致仕奏乞給驛孝宗靳而不與今則葬及四品之父給驛徑從內批恐非所以法祖宗省費厚民意也乞加裁抑以愜輿情命付所司

○四川石柱宣撫司宣撫馬徽遣把事陳濟等貢馬入賀賜宴並鈔錠彩叚有差

○都察院左都禦史張敷華奏臣聞天地交則泰不交則否是故君降心以訪問臣竭誠以獻替則庶政修治國家乂安君惡逆耳之言臣營便身之計則下情壅蔽眾心離叛邇者科道官艾洪等陳舉時政數事未爲失當陛下以累次奏擾不體憲綱責之臣聞之悵然蓋非敢私於言者直爲政體惜耳國家設置科道官以爲天子耳目胡可一日無之書曰若跣弗視地厥足用傷設有人閉目塞耳跣足而疾趨前遇險阻能無傷乎震之以威厭之以重若此不已其流之極將使忠臣挫气言者相戒天下大事誰復陳之臣願陛下於凡進言者少霽威嚴略加省覽其有義理精長及事𨿽經斷而理應攺行者宜卽施用而褒顯其人其次取其所長捨其所短若言無可采或涉違妄報聞寢罷亦不加咎仍敕所司將洪等所言事情斟酌可否請而行之使天下曉然知朝廷樂聞善言陛下𨿽深居九重四海之事如指諸掌舉措施爲自無差失而天下之治無難爲者矣疏入詔所司知之

○丁卯升吏部左侍郎焦芳爲吏部尙書芳疏辭不允

○攺南京吏部尙書林瀚爲南京兵部尙書參贊機務

○以旱災免陜西延安府所屬州縣稅糧四萬六千石有奇

○降遼東納粟都指揮僉事王鉞爲指揮使坐守備不設故也

○賜提督巡捕都指揮同知葉廣銀幣其所統錦衣衛捕盜官校六十人陛賞有差

○戊辰翰林院學士武衛養病歸援例乞馳驛上許之念衛侍春宮講讀嘗有勞升太常寺少卿仍兼舊職

○吏科給事中安奎劾奏中外冗員奔競成風賄賂未已大爲新政之玷旣而諸司集議以請有旨謂其所劾泛言無實令奎陳狀奎具服有罪乃宥之仍奪其一月之俸

○庚午以泰陵工完賜提督營造新寧伯譚祐工部左侍郎李鐩錦衣衛指揮僉事余寘銀幣鈔貫羊酒有差

○初廣東南海縣之丰湖樂塘堡諸村盜魁禢玄祖等及淸遠縣之池水鄕黃華峒四會縣之馬山都番禺縣之石馬村諸猺各結聚肆掠稔惡弗悛總督軍務都禦史潘蕃等以聞時廣西方用兵先帝敕蕃等審度事勢必不容已卽移從徵漢土官軍徵剿之及上卽位之詔聽羣盜自歸免罪於是蕃等令鄕老諭之玄祖等知罪無可宥寂無一人吐實鄕民嘗被其毒者又往往以剿請乃議進兵先豊湖樂塘而後及於馬山等處左參將馬澄僉事許目�旦攻蔣岸等八村都指揮同知王永僉事吳廷舉攻望岡宗屋等十一村都指揮僉事何淸左布政使柴昇攻軍營等三村都指揮僉事王春右參議羅榮攻上李坑等四村俱破之移兵馬山池水復破之黃華石馬諸猺亦懼而遁乃罷兵最所斬獲首從三千六百七十五人俘其屬一千二百四十七人至是蕃以捷奏上賜敕褒之及太監韋經總兵官毛銳升其奏捷者各職一級仍賞文綺衣一襲寶楮千貫

○辛未巡撫順天等府地方都察院右副都禦史柳應辰以被劾乞休不允

○南京吏部尙書林瀚引疾乞休且言養正心以去邪媚崇正道以絕異端務正學以辟邪說親正士以遠憸人皆陛下初政已行萬方所仰惟願始終不替則正徳之治隆於萬年上曰卿才徳老成聞望素著宜勉膺參贊新命所辭不允

○巡撫保定等府都察院右僉都禦史王璟以疾乞歸吏部言璟未及致仕之年宜聽其還家調理俟疾平之日有司以聞仍召用上是之令給驛歸

○壬申刑科給事中湯禮敬言陛下攺元之初上天屢出災異旱潦蝗蝻星變天鼓之類不但四方奏報而又見於京邑羣臣上言論諫陛下𨿽賜愈允未見克謹天戒以爲消弰之道乃聞走馬獵射遊樂無度臣恐上天仁愛之心未必不轉而爲震怒譴責也近者四月十四日雷電交作雨雹雜下當六陽用事之時而陰气乃與之抗得非邪佞乘時陵轢正人權幸用事忠鯁疏遠之應乎伏願思祖宗基業之大念先帝付托之重宵衣旰食勿事盤遊政務之餘畱心講學經筵之外勤加咨訪上謹天戒下卹民隱去冗食禁濫賞勿以細行而不矜勿以小民爲可忽大小之臣咸選忠良出入起居悉由於正則中外乂安而至治可致矣下所司知之

○南京六科給事中牧相十三道禦史陸昆等言謹按禮曰大臣不親百姓不寧又曰大臣不可不敬也是民之表也曩者先帝上賓之時內閣大臣劉健等親命顧命未及一年抗章求退至再至三是豈無所激而然哉竊聞近日以來朝廷大體頗事紛更政出多門漫無統紀詔旨頒示有不經內閣徑由中斷者有𨿽經議擬旋復攺易者有因事建明未蒙兪允及畱中不出者是使大臣具員充位而已安得不求退哉伏望陛下念先帝付托之重每於退朝之暇從容延訪凡有建明曲賜嘉納至於政事機務悉從健等計議詳定可否然後奉行於諸司而公論是非一付諸諫官庶幾信任專事權一百度修舉而天下無難治矣下所司知之

○祭酉翰林院編修董﹤王巳﹥給假歸畢婚以纂修實錄召至令供事

○升眞定府管府事山西布政司右恭政熊達爲福建左恭政

○升江西按察司僉事黃錀於廣西刑部郎中周季鳳吉安府知府張淳於四川俱按察司副使整飭兵備錀駐賓州季鳳建昌淳松潘

○乙亥命翰林院儒臣撰崇簡王墓碑從崇世子請也

○封丘溫和王無嫡嗣庶子同金�唇同金�希樂婦蔡氏生同鉻妻梁氏生爭襲王爵禮部議同鉻系庶子於祖訓固不當襲封王爵同金�唇同金�希系娼子於事例亦當革原封鎭國將軍職名但金�唇金�希之封俱在例前以請詔封在例前勿革

○太常寺少卿兼翰林院侍講學士楊時暢卒時暢字知休陜西咸寧縣人太子少保戶部尙書鼎之子也成化戊戌進士攺翰林院庶吉士授檢討弘治初與修憲廟實錄書成升修撰未幾充經筵講官同考禮部會試詔選東宮官屬吏部尙書馬文升以時暢薦攺右春坊右贊善秩滿升左春坊左諭徳會典成再遷侍講學士正徳攺元以東宮講讀恩升太常寺少卿仍兼侍講學士尋卒時暢美風儀善談論居家以孝友聞爲大臣子多識國朝典故及前輩遺事有幹濟才未及用而卒然文學則非其所長也

○山西鎭西衛指揮同知楊豫詐稱父死欲襲職事覺謫戍邊衛著爲例

○丙子升吏部右侍郎王鏊爲本部左侍郎○召巡撫宣府等處右僉都禦史張鼐回蒞院事

○升蘇州府同知和鵬爲江西按察司僉事

○升禮部左侍郎李傑爲南京吏部尙書

○剌章等族番人失勞癿等貢馬匹盔甲等物賜宴並鈔錠彩叚有差

○兵部覆奏大學士劉健等所言韋興蠱惑先朝盜空府庫罪大惡極未正典刑各營執事官軍及內府軍匠各倉軍斗屢請查送團營乃以乞畱仍復炤舊仰荷明詔令諸司查奏裁處臣等謂興在先朝已經斥逐今復委用深爲治化之累宜速取回執事官軍宜簡其精銳者兌補團營老弱之數各倉軍斗諸衛每年例送五百餘人內府各監局多有民匠民廚應役其守支軍斗及占畱軍匠宜令一年送營操練有旨諸事各已處斷不從○丁丑賜遼府故輔國將軍恩金�巳夫人管氏餋贍米歲五十石

○己卯特授故衍聖公孔弘泰之子聞詩翰林院五經博士初衍聖公弘緒以罪奪爵禮部議以弘泰襲封後弘泰卒爵歸弘緒之子聞韶而聞詩充三氏學生聞韶言大臣例有蔭錄叔弘泰亦歷爵三十餘年身沒之後不沾一命乞錄聞詩以榮其終身下吏部議無例但弘泰效勞頗久授其子一衘亦足以昭聖明推恩先聖從厚之意乃有是命

○初命禦馬監太監牛宣守備南京宣不欲往乞攺用仍畱本監往大壩提督外廏給事中倪議王珝皆劾其不遵成命請黜之弗聽

○雲南武定軍民府境自是月乙丑雨雹溪水漲決堤壞田霜露殺麥寒如冬虎爲害

明武宗毅皇帝實錄卷之十二

明武宗毅皇帝實錄卷之十三

正徳元年五月庚辰朔給懷仁王府故鎭國將軍聰浙仕土�在宮人養瞻米歲各五十石

○太監陳寬傳旨鼓勇營禦用監太監吳軻調管效勇營內官監太監鐘賢管神機營右哨頭司並鼓勇營

○寬又傳旨內官監太監姚舉鎭守江西地方

○辛巳升禮部右侍郎王華爲本部左侍郎詹事府少詹事兼翰林院學士劉機爲禮部右侍郎俱日講如故

○升狹西苑馬寺卿車霆爲都察院右僉都禦史巡撫宣府等處地方

○巡按山東禦史盧翊奏裨益戎政四事一令各司府州縣互相謄補舊有軍黃二冊以防姦斃便淸查一逃軍三犯宜比雜犯死罪準徒五年例問發哨了滿日歸伍差操一淸軍官拘三分之禁妄將同宗同姓及親佃近視之人角�羊補其負冤累逃食糧不及三年者及妄報紀錄未角�羊者宜準分豁其拘於食糧三年莫敢分豁者宜比幼軍例止終本身一北直隸狹西山西河南山東原謫戍雲南貴州兩廣福建及四川行都司湖廣五開銅鼓寧遠等衛者旣許攺編近衛又欲仍角�羊原衛事例不一乞將弘治十六年以後者徑角�羊原衛以前者仍許攺編兵部覆議其言可采惟角�羊補軍士照幼軍止終本身恐法立斃生終將莫救不可用從之

○都督僉事楊玉卒玉先世爲北虜人國初歸附從戎授指揮同知世襲玉旣嗣職累立戰功歷遷都指揮使都督僉事成化弘治間每充遊擊參將徵討諸邊尋佩印充總兵鎭守遼東居二年召還左府僉書年七十二而卒賜祭葬如制

○壬午升山東布政司左參議毛珵爲浙江左參政致仕以珵自陳病不任事援例請升秩歸閒故也

○戶部左侍郎王儼乞致仕許之仍進散官一階給驛而歸

○兵部覆議都給事中周璽等所劾鎭守山西太監陳逵鎭守遼東太監朱秀貪饕害民宜代還南京奉祀駙馬都尉楊偉操江安鄕伯張恂守備魏國公徐俌物儀不容宜諭令省躬思過松潘副總兵朱廷不職宜行四川守臣勘其可黜與否報可仍畱逵秀

○哈密忠順王狹巴遣使臣失拜煙答等貢馬駝方物賜宴並彩叚等物有差

○錦衣衛鎭撫司管事指揮僉事王銳象房管事指揮僉事張銘以病嗽注門籍不赴朝參銳出城遊玩銘越關至涿州東廠廉得其事下刑部獄銘英國公懋子銳中官家人皆恃勢縱橫時太監王嶽蒞廠事法甚厲俱罪如律革見任

○癸未戶部奏河南山東順天保定等府州縣今年輸納東安門倉及安仁坊等場艸束宜聽以原徵價銀送庫以京城水旱相仍艸價騰踴小民輸納者若於收買之難也

○戶部議如大學劉健等所言還�人譚景淸等先納奏買殘鹽之價而追其引目入官景淸等復陳乞如前買補尙書韓文等劾其桀黠彊悍敢行欺罔宜逮治如律例以爲輕侮憲章者之戒詔宥之但趣令赴部領價

○升賞寧夏中衛楡樹溝口有功及陣歿被創官軍四十五人有差

○仁和大長公主奏孀居祿薄五子成長不能自給請渾河大峪山煤窰四座搉利養瞻工部奏系皇陵近地天順成化間節有禁約恐傷風水宜勿許上是之

○甲申端午節以孝宗皇帝小祥免羣臣宴

○南京工部尙書李孟晹以老病乞休上曰卿淸愼老成方膺委任乃累陳衰老情詞懇切特允所請可給驛以歸有司仍給食米月二石役夫歲二人○巡撫山西都禦史何鈞奏地方災重歲用不給請令山西聽缺知印承差之納銀者不候役滿起送赴部各處軍民客商仕宦子孫之納銀者冠帶榮身陰陽醫生僧道之納銀者免考授官仍令河東運司貿易鹽五十一萬一千五百引並各銀兩俱存畱本處以備大同宣府鴈門等關及各王府軍衛有司祿米俸糧之用上從之

○乙酉升賞莊浪衛紅城子堡比水槽溝有功官軍一百四人有差

○山西太原地震

○丙戌孝宗敬皇帝小祥上詣幾筵行祭禮遣駙馬都尉林嶽祭泰陵是日早不鳴鐘鼓上服淺淡色服視事於西角門

○賜西河王書院額爲勉學頒孝慈錄孝順事實二書從王請也

○太子太保刑部尙書閔圭以七十乞休上不允曰卿累朝耆宿譽望素著委任方隆豈可引年求退宜盡心職務越二日再﹤鋶﹣釒﹥請亦不允

○兵科給事中潘鐸言京師爲天下之根本固藩籬以安根本在便總制合兵力盛軍威守要害重將權宥將罪擇將領而已攺駐都禦史楊一淸於花馬池則總制便並安邊新營官軍於舊營而領以守備一員則兵力合增花馬池之戍爲萬人定邊輿武之戍各爲三千人則軍威盛攺築花馬池東西三百餘里之邊墻則要害守委邊將以權臨陣而不用命者聽斬之則將權重交鋒有所斬獲勿究其虧折我軍之罪則將罪宥如致仕延綏參將王戟之練達戎務協守寧夏東路指揮保勣延綏把總指揮魏鎭寧夏都指揮韓斌之謀勇出眾以充花馬池等地副參守備等官則將領揮乞會議舉行兵部言其事在邊徒議於廷恐遙制失宜請行總制同鎭巡勘議從之

○巡撫大同都禦史歐信奏各城守備官遇缺率奔競經營故所用多不得人宜豫簡都指揮以下官以年力弓馬操履幹濟四事之全否定爲等第以次用之兵部言人鮮全才法難專任昔山濤固以啟事爲善而寇準則以例簿爲非宜行總制會鎭巡官議之報可

○戊子兵部言總制狹西軍務都禦史楊一淸以虜入隆徳會寧等處寇掠先事失防乞賜罷歸但一淸當虜眾深入之時分布將士振揚威武又身率餘卒拒守孤城用能扼彼猖獗功亦可嘉今又引咎乞歸尢見不失爲臣之義所辭宜不允上曰一淸已有旨諭畱其令用心修飭邊務以副委任

○己丑升提督倉場戶部右侍郎陳淸爲南京工部尙書

○升戶部右侍郎顧佐爲本部左侍郎總督漕運兼巡撫鳳陽右副都禦史張縉爲戶部右侍郎

○庚寅遣太常寺官祭都城隍之神

○先是刑部奏舊例五年大審錄罪囚兩京命司禮監及守備官會三法司在外分遣郎中寺正等官會巡按禦史玆當五年之期請如例行旣得旨遂遣刑部郎中董恬往浙江孫燧江西劉綱山東張綽廣東廖云騰雲南黃淸河南彭景南直隸員外郎程乾四川趙廉陜西劉麟北直隸大理寺寺副劉潮福建傳習湖廣姜周輔山西凡十三人至是三法司請司禮監官會審上以命李榮又以天气暄熱傳旨令寬卹旣而榮及尙書閔圭都禦史張敷華掌大理寺事尙書楊守隨等會審奏死罪情眞者例不原其可矜疑者九十七人不孝而其父母有息詞者七人當枷號者三十四人請上裁得旨減死戍邊者九十人杖而釋之者五人覆訊者四人不孝五人仍系獄枷號者並釋之

○太監陳寬傳旨惠安伯張偉令同英國公張懋保國公朱暉提督團營操練

○辛卯仁宗昭皇帝�辰奉先殿行祭禮遣駙馬都尉崔元祭獻陵

○兵部尙書劉大夏奏年踰七十老病誤事乞放歸田裏上不允曰卿久諳兵政素著淸勤引疾求退已屢有旨勉畱宜善加調攝以副重任

○巡撫四川右副都禦史劉洪奏松潘疊溪禦夷八事一平險阻松潘至茂州三百里山觜險惡一蠻擲石百人不能過也且其路隨河曲折蠻下山搶掠爲易前副總兵姚彧嘗削其坡陀爲陡坎以制之而今漸平夷矣又小東路一帶偏橋陡峻人馬時墜而沒焉宜鑿其未通山觜如彧法剗削其坡辟路令廣立橋令固險阻旣去夷無所恃矣一查襲土官祈命族等八長官司所攝番夷多者至三十寨少亦二十餘寨環布松疊兩河其土官已故子孫自相承管未嘗請襲宜命查勘有原降印信者必請而襲自相承管者別爲處置以盡羈縻之道一修關堡松疊茂所轄關堡城垣多卑壞營房多傾圯宜委官查勘循次修理務堅實可久以壯邊方之觀一肅紀綱凡遇官軍上班無令包攬州縣人民糧米及嚴敕通事不許通番借錢及僞立軍人借番銀兩文約無主名者不許代還如番據險橫索究該管通事交通之情如律重治一修東路松潘天寒地瘠物產不多負販者皆以險遠難其東路自江油縣入山口至彼七百餘里如豬兒觜野豬山等處甚險然俱可開通偏橋如七里閣黑漩窩泥兒灣等處甚危然有可攺河移之彼岸者有可用石疊爲堤者又松潘新開一路至水艸坪與舊路接當立一墩宜相度修攺非惟糧運便益而物價亦稍減矣一卹捨余松潘茂州二衛疊溪小河二所捨余已簡其精者練習其簡退者多遇於各州縣屯所每年各出銀一兩五錢宜徵銀輸之兵備發各衛所將見操捨余無人供送者量給之一重倉儲安綿兵備宜如松茂兵備兼管倉糧又疊溪倉姦斃尢甚乞委官收放一據形勝瀘州衛原設於瀘州成化初調於渡船鋪以禦大壩蠻夷然瀘州當長江之中資江永寧之口滇蜀之衝乞取衛回州城守渡船鋪量畱五百戶所官軍及抽選餘丁守之一定體式副參遊擊公會出入坐次行移乞定與體式遊擊將軍宜聽副總兵節制章下兵部覆議宜行四川鎭巡會官查奏其遊擊將軍參將俱聽副總兵節制侍坐由傍門出入其行移如例從之

○壬辰遣太常寺官祭漢前將軍壽亭候

○錄故禮部左侍郎兼翰林院學士薛瑄孫葵於中書舍人習字出身初葵援大學士李賢�輅徐溥例以請吏部言賢等官至師保瑄止卿亞加恩似宜有差但瑄負徳望嘗入內閣亦著勞勩身後未沾蔭敍惟上裁上曰延賞世祿皆帝王盛徳仁政也況瑄名臣蔭敍宜厚其許之

○巡撫四川右副都禦史劉洪以其父卒乞祭葬許之

○寧夏守墩軍收獲夷人駝牛於塞垣之外諸夷數率眾來取與之遇者或縳以去或射而傷焉守臣取所獲市之因以聞兵部言中國之於夷狄在謹大防不貴於小利之得也今各夷牧放未嘗深入我地我軍輒窺其無備出境取之曲旣在我彼得爲詞來犯亦何利焉宜命總制都禦史楊一淸轉行寧夏鎭巡官將原獲駝牛責各墩軍召各夷認領非惟存中國之體亦可示結納之恩仍通諭諸邊戒墩軍毋擅出境規小利以啟釁端報可

○兵部言遼東鎭巡官招幕軍士乞量升爲首者職緣招幕事例止言有功日升賞無爲首升職之議今鎭巡官旣誤引舊例彼緣招而費廣宜量加恩賞以勸之凡幕過二百名以上者賞紵絲表裏四其百名以上者半之百名以下者又半之內白衣者卑之冠帶故有冠帶者其賞有加焉若爲首者願統所幕協同操守遇警從徵有功則如例升賞以酬其勞從之

○密雲地震

○雷震靑州南局衣甲庫獸吻有火起庫中

○癸巳命原任巡撫貴州右副都禦史洪鐘總督漕運兼巡撫鳳陽等處地方

○升提督鴈門等關兼巡撫山西右副都禦史何鈞爲戶部右侍郎提督倉場

乙未攺刑科右給事中許誥爲翰林院檢討誥父進爲兵部左侍郎以例引避乞攺調故也

○詔王府長史非進士出身者歷任九年方許奏保

○長蘆都轉運鹽使司運使陳震以疾乞致仕許之

○戶部議覆本部左侍郎王儼言邊務四事一淸邊地謂宣府平衍土地故屯田也景泰中被在京僧寺夤緣陳乞霸占爲莊者不下十餘處以致屯種失業邊餉匱乏宜行撫按等官核實分給無屯軍人及新招土兵承種驗畝定賦徵收子粒庶屯額不失而邊儲有賴矣一計邊餉謂大同宣府二鎭城堡道裏遠近不同折放官軍俸糧銀兩宜區別定撮分爲等第如宣府北路獨石馬營靑泉云州鎭安鎭寧等堡孤懸口外輸運頗艱大同右衛霜早地寒谷粟少生之所爲一等每石不得過七錢四海冶赤城龍門雕鶚滴水崖金家莊並中路葛峪等堡西路萬全左右懷安等衛沿邊洗馬林柴溝堡西陽河大同左威遠平虜井坪懷仁等衛所並二鎭會城陽和天城爲二等每石不得過六錢朔州應州渾源山陰馬邑蔚州廣昌順聖川東西二城保安懷來隆慶永寧爲三等每石不得過五錢如遇年谷丰歉巡撫管糧官因時酌量平準增減庶輕重不至無別而公私俱得其平矣一處倉場謂大同威遠倉廒原設數少平虜及順聖川西城艸場窄隘所積不多天城艸場岐爲二處且逼近居民難免意外之患宜行二鎭巡撫管量官踏勘從宜增展攺移及將天城艸場並作一處以便護視或外築夾墻一道以遠煙爨庶儲峙可多而外患可免矣一遷站堡謂大同髙山站堡傳報聲息按伏軍馬實當驛路要衝之地但堡基下濕潮鹻糧艸損浥宜行鎭巡等官酌量議處卽爲相度髙燥善地修築城池起構倉場以儲糧艸庶邊軍遂安土之願而蓄積免虧損之虞矣詔如議

○補蔭致仕南京戶部尙書熊翀孫振濠爲國子生

○注南和伯方壽祥於南京前軍都督府管理操江

○注忠義左衛指揮楊振等七十七員於在京蔚州左等衛所時忠義左衛攺泰陵衛振等以剩員兵部奏調之

○丙申升肇慶府瀧水縣知縣翟觀爲本府同知仍知瀧水事瀧水與猺獞鄰號爲難治觀善於撫馭民獠感畏尋以丁憂歸前巡撫都禦史劉大夏訪其服將闋也奏加俸二級還舊任至是以疾求退巡撫都禦史潘蕃言觀每親抵賊巢推誠撫諭異其悔悟有彊梗不服者又能用計督兵相機擒剿幹辦公事必盡其心在縣令中勤能最著宜升職以旌之吏部乃請如蕃奏升觀前職

○兵部尙書劉大夏上﹤鋶﹣釒﹥力辭且曰若復貪位戀恩必至失已誤國上以其情詞懇切允之且有勤誠爲國才猷茂著之褒加太子太保賜敕給驛以歸令有司給食米月四石役夫歲六人

○仍給南京內府神帛堂各匠役糧月三斗

○禁官員人等毋得僣用玄黃紫三色民庶之卑賤者毋得衣紗羅紵絲在京三品以上官暑月許用大扇四品以下官止許用撒扇遮日

○內織染局奏行蘇杭等府織造兩宮上用等叚計二萬四千七百六十匹尙書曾鑑等言四方多事公私匱竭科徵不息民何以堪宜暫停或量減上是之曰旣連歲災傷其減三分之半以蘇民力

○丁酉升廣東左布使徐節爲都察院右副都禦史提督鴈門等關兼巡撫山西地方

○升光祿寺卿王質爲都察院右僉都禦史巡撫貴州地兼理軍務

○轉湖廣右布政使王綸爲廣東左布政使

○升四川布政司右參議郭祥鵬爲湖廣布政司左參政兵部署郎中劉鑑爲山東左參議

○升狹西按察司副使燕忠爲狹西苑馬寺卿

○升湖廣永州府知府王爵爲長蘆都轉運鹽使司運使爵隨乞致仕許之

○賜隰川王聰羨所建書院爲崇禮

○以皇明祖訓及皇明典禮二書賜沈王庶長子銓鉦從所請也

○巡撫甘肅等處右副都禦史畢亨以父母卒乞如例祭葬許之

○戊戌戒科道官毋得挾私舉劾先是吏部尙書馬文升南京兵部尙書王軾旣得請致仕吏部方會官推補監察禦史王時中言銓衡參贊皆重寄補其缺者必得端方碩望文武兼資如文升與軾庶稱倚任若刑部尙書閔圭和媚不端且有擠井下石之嫌兵部尙書劉大夏昏耄侵尋兼有蹊由奪牛之狀南京戶部尙書秦民悅衰老不振剛方未聞之數人者不當在推舉之列戶科給事中劉茝乃言別天下之賢才在公論寄天下之公論在科道若公論不明賢不肖倒置天下未有不亂者大夏官至二品不爲子乞恩歷官數十年家不踰中人之產其持身如此蓋亦一時之望也而言者亦斷斷不可則是非乖謬甚矣且擠井奪牛之說若爲文升不平焉者夫文升官一品壽八旬投閒頤老寔惟其時亦惟願也況予奪之柄在朝廷大夏何能奪之牛圭何爲擠之井哉乞究治造言無實之人庶老成得安其位而行其志章下所司看詳於是吏部覆奏謂給事中禦史皆朝廷耳目之官時中之劾與茝之辯或各有所見然諸臣之操存樹立皆不能逃於聖鑑今文升大夏俱致仕圭乃舊職惟皇上包荒以全大體茝所稱今後科道官言事務宜同寅協恭削去繁苛仰裨新政諸司覆奏章﹤鋶﹣釒﹥俱照祖宗時舊規切實陳說期於易曉不許煩文少實眩惑聰明則宜移令一體遵行上曰科道官乃朝廷耳目所寄舉劾事情當指陳實迹允合公論可挾私妄言以乖治體乎自今而後有違者必罪不宥

○吏科給事中吉時劾鎭守遼東太監朱秀於山海關外八里鋪奏立官店以駐往來車兩初欲取其稅以備犒夷之費耳而乃私之凡一車必銀一兩過者皆不免焉實未嘗用之於公又彊占廣寧右屯一衛軍田至七十頃余蓋莫知其數也往往役軍佃種而時遣私人督之貽邊方之害甚矣乞正其罪而擇人代之下其章於所司未幾秀罷歸兵部請如時言停官店之稅以屯田給主而秀奏辯謂先朝有旨聽鎭守官管業非占據者兵部請治秀彊辯之罪詔宥之店田付鎭守管業如故

○己亥詔逃亡軍伍在弘治十八年淸勾者但離原籍五千里外俱攺編附近衛所十八年以後淸出者仍角�羊原衛兵部覆浙江淸軍禦史程材奏也

○禮科給事中葛嵩言蘇州海賊施天常等聚眾美兵勢甚猖獗乞簡大臣一員調兵徵剿或仍敕彼處巡撫等官畱心擒捕事下兵部會議宜請敕二道一付巡撫都禦史艾璞一付巡江都禦史雍泰同巡按浙江禦史督軍衛有司隨宜剿捕上是之敕璞泰盡心剿捕以靖地方勿得因循誤事

○太監陳寬傳旨禦馬監太監魏彬管神機營中軍頭司並奮武營

○庚子兵科給事中王珝張禬以兵部尙書劉大夏致仕各上﹤鋶﹣釒﹥言大夏諳練兵務爲先帝心膂之托且國家多事邊警未息乞賜勉畱以禆新政吏部言大夏練達老成眾望攸歸宜如珝禬言不從

○太監陳寬傳旨調神機營中軍並顯武營禦用監太監張永於三千營兼管三千哨馬營而以神機營中軍二司禦馬監太監王潤代永內官監太監張恩代潤

○辛丑升廣西按察使沈銳爲廣東左布政使山西左參政曹鳳爲湖廣右布政使

○升監察禦史王凱石玠俱爲按察司副使凱狹西玠山西戶部郎中史學爲四川布政司右參議

○壬寅錦衣衛掌衛事都指揮使趙鑑卒賜祭一壇命官爲營葬事不爲例

○癸卯南京吏部尙書林瀚等﹤鋶﹣釒﹥言陛下嗣統以來數月之內天鳴星變地震山移乾道之不淸坤道之不寧甚矣臣等謹條今時要務所當興革者十二事望俯賜允行庶幾天意可回災異可弭一隆大孝謂宜痛念先帝不攺其所倚用之臣及所貽謀之政如遠近習抑貴戚飭邊備節財用愼名器惜人才皆遵成憲而力行之一集羣議謂宜延接大臣講求庶政並召內閣謀議以復祖宗舊規不宜輙降中旨施行一廣言路謂邇者科道陳言多被切責宜賜容納一崇儉徳謂今公私俱困如近幸之所賞賚貴戚之所請求不急之工作傳奉之冗食皆宜裁革一攺州治謂昌平陵寢所在宜攺縣爲州割密雲順義懷柔三縣隸之以便供應一省虛費謂南京禦馬監馬騾八十餘匹初非禦用而役旗軍七百餘人其外又用軍民及匠不知其幾歲耗糧料艸束多爲無益之費且初定苜蓿地以供牧馬今不課人采取而索價於諸衛歲不下千百餘兩俱宜查革一增貢舉謂兩京國子監監生以納馬納粟增歷減歷迄無常規以致坐班數少差撥不敷宜量增科貢額數以充任使一修武備謂南京盜賊縱橫兵威不振舊𨿽有操兵十餘萬而逃亡役占者多宜嚴加查究一省匠役謂南京內官監在天順時以修理花園借取上元江寧二縣夫八十名成化中又以起運篩簸銅絲龍鳳膳盒等又借取供役一百八十九名今數十年不行放免歲令納銀千五十餘兩官無所措不免賦之於民宜行裁革一節工役謂南京工役煩興重累鋪行不急之務宜暫令停止一淸吏役謂宜禁吏役之隔越府縣充參且無令在官候缺數多以致姦斃一淸馬政謂先年官馬倒死責償本主後立朋合樁頭之法以相補助旣每匹又增租地銀四兩然往往爲諸將侵漁以致各軍辦納不休逋負如故且南京見馬未及原額而不任騎操者居多宜令閱視仍如例積銀以備買補之用章下所司有詳旣而兵部爲覆省虛費修武備淸馬政工部覆省匠役詔從之

○命守備葛峪堡納粟都指揮僉事劉淮充右參將分守順聖川蔚州等處地方

○注武平伯陳勛於右軍都督府平江伯陳熊於後軍都督府都督僉事顏玉於左軍都督府各僉書管事更番巡城

○甲辰先是總督糧儲戶部右侍郎陳淸兵科給事中徐忱各﹤鋶﹣釒﹥言倉庫空虛可慮戶科都給事中張文等又極言國用不給當亟議經制之宜上曰此重事也戶部宜會多官議處畫一開具以聞於是尙書韓文會英國公張懋等議謂京庫銀兩歲入者爲一百四十九萬兩有奇以歲用言之給邊折俸及內府成造寶冊之類爲一百萬兩餘皆貯之太倉以備餉邊急用故太倉之積多或至四百萬而少亦半之近歲所入以積欠蠲除虧於原額而所出乃遇於常數焉蓋一歲之用已至五百餘萬兩矣今海內虛耗兵荒相仍以有限之財供無窮之費若非痛懲侈靡務爲節縮豈能轉嗇爲丰以濟一時之急邪因條具經制八事其一崇節儉言君身爲萬化之本乞敕司禮禦用等監凡上用輿馬服飾器用玩好屏去淫巧務從朴素光祿寺查減內外近侍官日常濫費酒饌使臣民仰體聖意翕然向化盡革屠靡之俗其一裁冗食言冗濫者查革未盡乞敕該部將內外諸司之事少官多者文武官之傳升乞升者軍士之投充占用者光祿寺廚料之非急用者內府各監局人匠之非額設者內官等監派辦物料之在所當緩者盡爲裁省庶民力少紓其一節冗費言先朝財賦皆以十之七爲經費而儲其三以備兵荒邇來費出無經國用愈困乞令戶部約祖宗以來歲賦之數查正統以前歲用之則酌爲中制永示遵守自今非成造上用器物及王府寶冊不得用金非聖旦千秋諸重事不得用銀每年輸銀於承運庫不得過五十萬兩之數凡莊嚴佛像及齋醮賞賚之類俱不得妄求浪費其一罪人納粟言今帑藏空虛公私告之宜通行天下巡撫巡按及司府州縣將一應贖罪贓罰等物暫令折銀角�羊部備用其一處置鹽法言國朝鹽法一壞於鹽徒之私販再壞於勢要之占種蘆蕩或彊奪於土豪額課多侵欺於姦竈乞命風力才幹大臣二員往兩淮兩浙長蘆福建地方淸理究治山東廣東雲南四川等處行戶部原委主事查理其一淸查積朽言各省司府庫藏所貯錢帛珍寶贓罰等物歲久而腐爛者多矣宜差官會巡按官查盤估計易銀送部其一錢鈔折銀言兩京廣惠等庫所儲錢鈔頗足支用宜通行天下司府州縣將明年該徵先年拖欠戶口食鹽錢鈔起角�羊兩京之數暫令折銀及崇文門分司稅�錢鈔亦折銀俱送部發太倉貯庫給邊其一淸查艸場言壩上等十九馬房艸場未曾淸理置之無用乞敕科道部屬官親行踏勘將馬房傍近地量畱若干牧馬其餘給附近軍民佃種照例歲辦子粒銀角�羊部應用議入詔是之仍令戶部詳究近年支用日漸增加多至數倍之由及運送各邊銀兩已用未用之數並有可行長策仍議處以門��

○乙已敕錦衣衛指揮使趙良提督官校捕盜○丙午升兵部左侍郎許進爲本部尙書

○翰林院學士劉忠以病乞致仕不允

○升廣西按察司副使張吉爲本司按察使浙江衢州府知府沈傑爲山西布政司左參政

○是日曉刻月犯昴宿西第二星

○丁未命都指揮僉事毛倫坐顯武營都指揮使楊敬坐揚威營各管操

明武宗毅皇帝實錄卷之十三

明武宗毅皇帝實錄卷之十四

正徳元年六月己酉朔孝肅太皇太后終禫奉慈殿行祭禮遣駙馬都尉遊泰祭裕陵

○太監陳寬傳旨令禦用監太監劉雲南京守備內官監太監劉璟鎭守浙江麥秀南京內織染局管事禦馬監太監岑章鎭守遼東

○寬又傳旨調神機營中軍三司司設監太監張英管神機營左掖並耀武營而以禦馬監右少監楊春代英

○辛亥太監陳寬傳旨以禦馬監太監梁裕鎭守福建禦用監太監張永鎭守山東兼管臨淸

○寬又傳旨以五千營內官監太監劉瑾神機營把總同提督十二營操練調神機營中軍二司並練武營司設監太監馬永成代瑾以內官監太監賴義代永成

○壬子升湖廣按察司僉事鄭嶽爲廣西副使整飭府江等處兵備

○癸丑升兵部右侍郎閻仲宇爲本部左侍郎巡撫遼東右副都禦史馬中錫爲兵部右侍郎

○代府隰川王奏繼祖母霍氏近卒祖恭僖王所遺宮人侍女請放之下禮部議﹤鋶﹣釒﹥放宮人古今以爲美事宜如所請制可

○降定邊左衛都指揮王臣千戶佟綱百戶楊文各一級帶俸差操坐虜入境守備不設也

○乙卯南京科道官牧相等奏請自今百司章﹤鋶﹣釒﹥若朝廷大政必由內閣六部而以公論付臺諫勿令徑從中出禮部覆奏謂其言當從內批相等所言朝廷自能酌處

○兵部奏參將角�羊端坐事已命巡按逮問旬月之間乃忽稱疾乞還京調治誤蒙兪旨其欺罔甚矣請仍令在邊待鞫有旨許之還俟病已逮問

○太監陳寬傳旨以禦馬監奉禦孫淸鎭守貴州地方

○丙辰楚府故輔國將軍榮濲先是以修葺居第貸湖廣布政司銀八百兩約歲扣祿米二百石折還至是病故楚王爲請免之

○升賞楡林城髙家堡有功官舍旗軍人等二百七人有差太監劉保總兵官都督僉事張安巡撫都禦史文貴各賞彩幣二表裏

○是日申刻雨雹

○宣府大雨雹傷禾稼

○丁巳南京國子監祭酒章懋以老疾乞歸不允

○代王奏請進封祖母夫人王氏爲代惠王次妃禮部覆議著令有子爲生母請封無孫爲祖母請者詔特許之

○給事中吉時言遼東邊墻卑薄無以禦虜今虜漸東侵宜增修邊備又建州夷人朝鮮陪臣入貢俱出遼東往往多索車馬載送私貨假稱接送久駐公館野心難馴宜申嚴防禁又內外守臣往往縱家人頭目奪買首功邊軍角�羊體宜核實以勵士心又各邊有警率欲奏調京軍蓋以成敗諉之冀脫罪責而京營將領恃有奧援不揣才力謬當閫寄小捷則誇翊乞升大敗亦夤緣免罪此邊方極斃急宜釐正兵部議移鎭巡官遵行從之

○戊午升福建按察使汪舜民爲河南右布政使

○升戶部員外郎劉用中爲山東按察司僉事

○己未升大理寺右少卿鄧璋爲都察院右僉都禦史巡撫遼東地方兼贊理軍務

○賜潘府宿遷王銓金�修慶府弘農王寘瀾四書集注各一部從其請也

○攺注署都指揮僉事左鑾於大寧都司列衘支俸

○庚申升山東按察司副使李貢爲福建按察使

○辛酉以旱災免西安慶陽所屬十九州縣並西安延安慶陽甘州等七衛弘治十八年稅糧二十一萬八千六百七十石有奇

○授孔子五十九代孫彥繩爲翰林院五經博士主衢州廟祀宋之南渡也衍聖公端支扈蹕自曲阜徙衢州傳五世至其孫洙而宋亡元世祖召洙至欲令襲爵洙以墳墓在衢力辭乃讓其爵於曲阜宗弟治自是曲阜之後世襲爲公而嫡派之在衢者遂無祿衢州知府沈傑求端支後得彥繩請授以官俾世主衢之廟祀且言其先世所賜祭田在西安者五頃洪武初以民田輕則起科未幾有王氏子隨母攺適冒孔姓以罪抵法田沒官攺徵重稅亦宜減輕以供祭奠修葺費禮部議覆上曰先聖苗裔在衢者齒於齊民朕甚憫之其授之五經博士令世世承襲並減祭田稅以稱朕崇儒重道之意於是以博士授彥繩

○先是有旨民間男女服餙並諸奢僣事禁未盡者禮部仍會都察院備查議處以聞於是尙書張昇都禦史張敷華上十三事一舊制庶民居捨不得過三間五架及用斗栱彩繪近來務爲髙大且過華飾除已造不動自今仍違式者罪之房毀入官一舊制庶民男女衣服不得僣用金繡首飾耳環各用一事近來愈加僣侈自今遵永樂間例軍民僧道常服禁用紵絲綾羅紗錦彩繡婦女衣服帳幔禁用渾金首飾鐲釧禁用寶石娼妓禁用金首飾銀鐲釧違者罪其家長與夫並制造工匠一民間範銅爲佛像貨鬻取利僧道化緣造佛俱鍍金及軍民器物潛用銷金泥金戧金以故耗金多甚而其價翔貴亦宜並禁違者俱重罪一成化間例冠婚之家酒席從儉近歲過丰暴殄天物自今臣民一切燕會毋得用糖纏餅��定簇盤插花粘果及鋪戶造者俱重罪一近來民間婚嫁競爲丰盛帳幔被褥僣用大紅銷金器用金銀緣此貧乏宜加嚴禁違者重治一近年京城軍民之家喪事甚違禮制初喪扮戲唱詞名爲伴喪及出殯剪制紗羅人物幡幢之類排列塞途兼用鼓樂戲舞導送及墓陳設葷酒飲啖至醉又有揚幡設壇修齋追薦糜費錢物不可勝紀宜並禁革違者喪主親賓僧道人等各治以罪一天下寺觀庵廟舊額外不許私創飾以金碧違者罪如律仍折毀入官一古禮士不衣狐白況凡民乎金後�販吏僕婦女娼優皆不許輒服貂裘一馬之鞍轡品級髙下有等今後�販吏卒軍匠僕從僧道人等不許僣用盛飾橫行市陌一舊例兩京文職四品以下及五府管事並內外鎭守守備公侯伯都督不分老少皆不許乘轎自餘軍職若上馬用交牀出入擡小轎者罪之宜申其禁其武職有用機上馬者尢宜禁之一舊例皇親族屬姻黨家人往來河道吹響器張旗號需索人夫酒食車船者除眞犯死罪外徒罪以上俱於所犯地方枷號一月發邊衛充軍若被害之人赴所在官司告訴不卽受理問斷舉奏者各治以罪宜申明如例一軍民婦女近來用珠結蓋額謬稱纓絡或綴衣緣履官員之家結成補子甚違法制自今敢有犯者罪坐其夫違禁之物入官一舊制官民禁用金酒爵凡金銀磁錠等器並禁用龍鳳紋其椅卓木器之類禁用朱紅金飾近𨿽軍民之家輒踰分僣用金後一遵定制軍民之家惟酒盞用銀爲之壺尊等器及髹漆器用朱紅金飾者皆治罪上曰近來風俗奢僣漸不可長其卽出榜申禁仍有故違者所司緝捕究治違式房屋之類赦前犯者令攺正否者並治之不宥

○是役雷雨擊西中門柱脊暴風折郊壇松柏大祀殿及齋宮獸瓦多墜落者

○萬全衛雨雹○壬戌升南京大理寺右寺丞汪宗器爲大理寺右少卿

○升雲南道監察禦史韓春爲山東按察司副使

○甲子翰林院學士劉忠再乞休致不允

○銓補湖廣都司都指揮僉事李玉於行都司軍政佐鳳僉書管理屯操

○命湖廣都指揮僉事官纓充右參將分守廣西柳慶地方

○太監陳寬傳旨以禦馬監太監王宏鎭守薊州永平山海等處劉卽取回京別用

○陜西徽州大雨河溢流沒居民孳畜廬舍甚眾

○萬全衛復雨雹

○乙丑加贈故都察院右都禦史史琳爲太子太保琳沒後兵部以其督徵有勞請贈爲太子少保左都禦史矣其子鸞復陳乞加贈吏部言例不可加上竟許之給事中吉時執奏琳無功加贈之階宜削不從尋復有旨賜琳謚加祭二壇於是禮科左給事中張良弼等皆言先帝有旨贈謚必合公論毋一槪狥情濫請琳奉命徵討失律喪師專擅回京子鶴冒濫升職兩京科道交論欺罔未卽加誅而琳遽死祭葬贈官恩典已濫又可與之謚乎乞收回成命以重名器而絕效尢者禮部覆奏乃寢其謚

○以光祿寺少卿楊潭爲南京大理寺右寺丞

○守備南京禦用監太監劉云歷敍功次爲其餋子偉乞升錦衣衛千戶給事中艾洪等劾云昔在大同以失誤軍機被劾幸獨免攺鎭狹西以誅求恣橫被劾幸召還邇復夤緣守備公議沸騰乃又爲子求官上隳國典下啟幸門乞革云守備並偉寘之於理以爲妄求者之戒兵部請如洪等言詔守備已有成命偉所請不行然亦不之罪也

○丙寅大學士劉健等言玉牒所以紀載宗支乃朝廷重事也今又及十年續修之期乞敕宗人府禮部查照所收文案明白送院續修但宗支日繁所司開送名爵謚號嫡庶行次婚配生卒年月類多闕漏不詳或相抵牾𨿽參互考訂恐終不得其眞謂宜定著其式移文各王府長史司子女己未請名受封婚嫁薨故之類如式造冊奏繳務令考據詳審騰寫眞正如或苟簡錯誤及視常怠玩者所司參究庶幾無誤修輯從之

○戶部尙書韓文等奏京通二倉總督太監二員監督各二員系先帝裁定之數今總督已足數監督尙剌三員而太監趙忠等復以傳奉至將來供億之煩取給之擾有不可勝言者乞取回不允

○升哈密都督僉事失伯顏答爲署都督同知都督僉事散因火辛爲署右都督命土魯番穩禿襲父奴答力月失指揮同知哈密伯的剌代父苦出指揮使

○常州府無錫縣革役吏許祿與魏國公徐俌之僕徐林謀奪妙相院及縣民趙楠鄒塾等田產獻俌俌不察遂受之院僧懷義及楠塾奏告紛紜有司畏勢避禍不能勘問構訟屢年小民無辜被累而死者數人至是巡按監察禦史曾大有乞差官勘斷法司覆奏上命差選給夷中並錦衣衛千戶會撫按官查勘以聞

○戍刻山東沂州有星如鬥色赤自東南流於西北後一小星隨之

○丁卯榮王奏請之國下兵部會議宜如王請以今秋擇日啟行得旨俟明年六月議之方議上時大學士劉健等言王自弘治十七年已奉孝宗皇帝欽命之國彼因王妃臨蓐畱待次年後兩遭大喪延至三年之上今若無故再畱於情於禮皆有未安況聞朝廷畱王爲欲代行拜廟之禮夫天子所敬莫大於祖宗常遣親王代拜尢不可聞之天下臣等再三籌度事體非輕乞敕兵部會多官詳議以請而裁決之庶爲允當不報

○銓補都指揮僉事劉英呂鎭於山西行都司僉書管事都指揮同知潘浩管理本都司衛所屯田

○戊辰遣內官祭中霤之神以服制未終樂設而不作

○宣府馬營堡暴風大雨雹深二尺禾稼盡傷

○己巳升狹西道監察禦史李良爲光祿寺少卿

○升賞甘州左等十一衛所夜不收墩軍二百八人有差以被賊殺虜故也

○蘇州府崇明縣半洋沙海賊施天傑鈕西山等來降初天傑與其黨施天常等恃江洋之險聚眾千餘人治兵器殺巡軍肆行劫掠濱海居民往往入保城邑官府不能制將謀劫上海縣庫據崇明縣治巡撫都禦史艾璞奉命與禦史曾大有張昊議整兵爲進剿計仍懸購賞遣間諜誘令自相斬捕又移文以禍福諭之旣而天常率妻孥先降復令手書招其黨與天傑西山等疑懼遂各率族屬先後來降者凡三百六十八人所擒賊首沈嶽等又五十三人奏至下兵部議行巡撫官羈管降附務使恩威得宜而撫剿其餘黨分別情罪等第以聞從之

○四川松潘副總兵韓雄克減賞番布帛致番夷截路殺傷守備官軍令千戶馬昂督敵而昂臨陣先退鎭巡官劾奪逮問昂坐斬雄當充邊軍都察院覆奏得旨昂如擬雄並妻子謫狹西固原衛

○庚午大學士劉健李東陽謝遷言近因災變疊見伏蒙陛下恪謹天戒諭令臣等同心修省凡興革事宜諸司自當開具奏請臣等職專輔導事關君徳者不敢不昧死上陳竊惟自古人君必以勤敬爲徳怠荒爲戒經書所陳史冊所載昭然可見也伏睹近日以來視朝太遲免朝太多奏事漸晚遊戲漸廣玆當長夏盛暑之時經延日講俱各停止臣等愚昧不知陛下宮中何以消日奢靡玩戲濫賞妄費非所以崇儉徳彈射釣獵殺生害物非所以養仁心鷹犬狐兔田野之畜不可育於朝廷弓矢甲冑戰鬥不祥之象不可施於宮禁夫使聖學久曠正人不親直言不聞下情不達而此數者交雜於前則聖賢義理何由而明古今治亂何由而知民生困苦而莫伸政事斃壞而莫救其所關甚大臣等實切憂之切見六月中旬風雨飄蕩雷霆震怒正殿鴟吻太廟脊獸天壇樹木以至禁門房柱之類各有摧折燒毀比之四方奏報者事體尢重天心示警蓋已甚明伏望陛下惕然省悟奮發乾剛恭己敬徳勵精圖治平旦視朝依期奏事屏去玩戲放遂鷹犬萬幾之暇將舊日所進講章直角�羊不時省閱以開廣聰明窮究理義凡諸司所開利斃詳加采納斷在必行庶可以消弭災沴導迎和气上回天意下慰民心誠國家萬萬年之福也上曰朕聞帝王不能無過而貴於攺過覽卿等所言具見忠愛之誠朕當從而行之

○禮部尙書張昇等言天人一理人事失於下則天變應於上玆有風雷雨雹非常之變內震西中門柱脊外傷天地壇門臬樹木夫西中門乃禁密要途天地壇乃明禋重地而風雷乃天之號令也於此震驚其可忽乎詩云敬天之怒無敢戲豫敬天之渝無敢馳驅戲豫若鷹犬弋獵歌舞遊宴之類馳驅若騎射馳驟出入無時之類是已帝舜曰敕天之命惟時惟幾惟時則無時而不戒敕河暇於戲豫惟幾則無事而不戒敕何暇於馳驅伏望謹詩人戲豫馳驅之戒法大舜惟時惟幾之勤端居內省講學修徳親賢遠佞審於舉措朝夕精思何以致此且今府藏空虛民生困苦亟宜惜財卹下不可濫賞輕費廣開言路俯賜優容仍敕諸司同加修省振舉職務撫輯軍民沿邊守臣訓練車馬修飭武備謹防姦宄保固封疆庶人事盡而天變可回矣上曰然災變非常深用恐懼事關朕躬者自當體行爾內外文武臣工宜同心痛加修省以回天意利病之當興革者所司其詳具以聞務切時斃毋事虛文

○工科給事中陶諧言邇來京城及各處災異非常乃者雷電交作飄殿瓦拔社木陛下當夙夜恐懼增修徳政以回天意柰何視爲泛常傾耳於太監丘聚魏彬馬永成之流而正人君子則憚於睹面恣意於馳射釣獵之樂而國政聖學則怠於究心頃者大臣論諫卽蒙兪旨逮今聖心未格必聚等窺伺意向巧惑聖聰是以陷其術中而不悟耳昔唐宦者仇士良教其黨曰天子不可令閒常宜以奢靡娛其耳目使無暇更及他事則吾輩可以得志切無使之讀書親儒生彼見前代興亡知憂懼則吾輩疏斥矣士良以此固籠專恣二十餘年聚等之術殆此類也陛下何乃徇之而不覺邪乞查究日逐侍從遊逸諸人如聚等數其誤國之罪告於先帝罪之弗赦別選端靜之人以充侍從其司禮太監陳寬等受先帝之重托而髙鳳黃偉尢靑宮舊臣坐視顚危通宜罷斥所望痛戒逸遊如舊日講親君子而遠小人庶可以消變異而保治安矣﹤鋶﹣釒﹥入內批本內有訛字令看詳自劾蓋黃偉誤作王偉旣而諧具﹤鋶﹣釒﹥引咎詔宥之

○監察禦史王渙言皇上臨禦以來曾未踰年而沴異之報紛然遝至南京乃聖祖定鼎之區而迅雷擊壞皇墻鳳陽實本朝龍興之地而大水渰沒民居京師星隕天鼓鳴西中正陽門雷震廊柱風折瓦獸災特見於此至重至嚴之地者豈偶然哉意者陛下衝年撫運耽於逸樂天其以此譴告欲陛下修省敬愼以祈永命所謂天心仁愛者也陛下視爲泛常方且好騎射養鷹犬日與宦豎嬉遊無厭一切機務略不究圖臣愚不知其可也謹以修徳應天五事條﹤鋶﹣釒﹥上瀆其一崇聖學以正君心乞歷考前代故事參酌本朝成法經筵外每日退朝卽禦便殿或進師保或召臺諫與之切劘治道講論時政其二申詔令以隆大孝謂停織造汰冗員禁奏乞莊田引鹽革添設守備內臣諸事皆先帝欲有興革而詔書所謂擴而行之者也乞必行以慰先帝在天之靈其三公賞罰以服人心請自今勛戚及宦官有犯悉付法司如律例議擬若乞哀權門希圖宥免者許科道並原問官執奏其四絕內批以防欺斃謂近日廷議欲查內帑財物及牧馬艸場已得兪旨而以太監寗瑾等有言乃遂中沮乞自今凡內臣﹤鋶﹣釒﹥奏並令該科封駁及所司詳議不許徑請內批以干外議其五節財用以卹民窮乞敕所司通查天下財用每歲出入及光祿寺自國初至今歲用之數會府部大臣並科道博議通融計處三年之內必求一年之積庶國用常足下所司知之

○發太僕寺馬價銀六千兩赴宣府三萬兩赴大府收買戰馬

○辛未南京戶部尙書秦民悅以老疾乞歸不允

○蔭南京光祿寺卿胡諒子銳爲國子生

○吏部主事孫磐應詔陳言以爲今日庶政之斃莫甚於以內臣典兵夫臣以內稱困外之事非其所任縱使忠勤且爲外夷竊笑況未必然乎故前代盛時未嘗有此惟唐宋季世則有監軍而其國遂以不永豈非萬世之永鑑哉今各邊鎭守分守監槍諸內臣托以腹心而其誅求百計實爲腹心之病役占健卒置於標下縱之生事以爲爪牙或抑賣弓弦纓子而總收軍餉或扣轉倉糧馬料而坐支官價或私獵走傷戰馬或私種奪占耕牛又有所謂家人頭目皆無藉惡少聚斂侵剝勢若虎狼武職藉以夤緣憲司不敢詰問一遇有警出戰惟驅占剩羸卒當之故不能勇斗決勝及戰有微功虛張捷報則皆附勢挾貴者攘而有之甚者迹未離於京師名已登乎奏牘使陣沒者口�銜冤被創者抱痛剝削沮喪至於此極欲兵威之振邊鄙之寧得乎乞鑑唐宋之覆轍遵太祖之成規取沿邊內臣回京所帶頭目盡行革去修內攘外足食彊兵計莫有先於此者兵部以磐所奏語意周切實安危所系如山東臨淸之鎭守湖廣行都司及密雲懷來建昌之分守宣大甘寧廣寧之監槍山海龍門永寧大同朔州之守備是尢冗濫可革請革之其各處奏帶頭目亦宜嚴禁不得違例踰數庶邊境之宿蠹可除軍士之銳气可作奉旨各處分守守備近方裁革矣其姑已之

○壬申定國公徐光祚以上在東宮嘗以冠帶舍人隨侍乞量加品級兵部謂光祚爵列上公位分已極而復貪冒從龍之恩妄有希覬乞究治切責詔宥之

○癸酉六科給事中張良弼十三道禦史熊卓等以災異疊見上言八事曰正君徳謂近以災暑暫輟經筵欲調攝聖躬以裁決萬機也顧乃退朝之餘卽肆遊樂甚爲盛徳之累請自今言行有違於祖訓及先帝遺命者通賜屏絕曰求直言謂近日言涉闕廷事關權幸者俱不賜省如遣官勘艸場之命已下而太監寗瑾沮之新政不信如此修省不過虛文而已曰嚴考察謂天下諸司𨿽有三年考察之例然人之所守或攺於朝夕民之受害難假以歲年宜令撫按官嚴加考察具奏罷黜早一日則民寬一日之害曰杜請托謂近者供應庫太監吳海等收抽稅錢督倉太監蔡用取曬夫錢戶部﹤鋶﹣釒﹥請禁革矣太監張銘奏乞通州民地徽世子乞彰徳屯地戶部已行查勘矣尋皆復舊又如太監陳貴錢能韋恆指揮傅聰民人季聰羅紋先後請求無不賜允政令靡常何以服人心乎曰禁求乞謂捕盜三年許提督官具奏分別首從此舊例也豈可聽人自奏擾曰公賞罰謂都督僉事神英以貪冒逮問鎭守宣撫太監劉淸巡撫都禦史李進總兵官張俊以失事取回各稱病引避未正其罪太監李興伐禁山之樹取山陵之石震驚陵寢得罪祖宗新寧伯譚祐工部侍郎李鐩職同提督厥罪惟均而皆托病陳乞僥覬優容此而不罪何以示戒曰弭盜賊謂江西盜賊奏報不實或賄縱眞盜誣及良民請調巡撫江西都禦史張本於事簡地方推有風力者代之曰卹收納謂京庫輸納之獘無名浮用多於正額邇者戊字庫侯寬等勒取角�羊戶銀三百餘兩已行逮治請勿輕貸以警將來俱下所司知之

○內閣大學士劉健等言臣等看得府部等衙門災異陳言本詞意懇切有臣等所不及知者竊恐萬機之繁不暇徧覽謹摘其要語開具於後一單騎馳驅輕出宮禁一頻幸監局一泛舟海子一鷹犬彈射不離左右一內侍進獻飲膳亦屑茴納此皆今日所當切戎者也伏望畱神警省置之座隅朝夕顧視以成聖徳

○鎭守浙江太監劉璟奏帶頭目十七人兵部言璟違例且其可帶者止三人其一人乃上直之數十三人查無姓名貫址疑無賴者夤緣投托皆不可許得旨已準行矣姑已之

○泰寧侯陳璇卒輟朝一日賜祭葬如例

○甲戌孝莊睿皇后忌辰奉先殿行祭禮遣駙馬都尉黃鏞祭裕陵

○刑部右侍郎魏富以疾乞致仕允之令給驛以歸

○乙亥蜀王賓瀚奏歲賜食鹽百引日用不給欲自備價於重瀘收買乞弛關津之禁戶部尙書韓文奏謂此端一開則該府旗校人等或越境私販或影射夾帶關津不敢盤詰爲害甚大所請決不可從上是之

○禮科給事中葛嵩以災異上言時政四事一南京守備魏國公徐俌家人侵奪民田連年構訟應天府尹陸珩先爲布政朝覲多賫物貨及升府尹政績無聞福建右參政佟珍爲紹興知府以貪酷聞頃因朝覲索民間梭布錦帕以充行橐伐禹廟古木市爲已貲乞降旨切責俌而黜珩及珍一近有詔裁減新設冗官如徳州沂州歸徳州守備都指揮皆近年添設者地非關隘官爲剩員皆宜裁減一先朝宮人尙多幽閉未放者請悉出之或歸其親族或官爲擇嫁無令權勢之家逼取之一近聞朝退之餘多馳騁弓矢頃見廷陛之前內官手執禽鳥羣然而出詢之乃知皆鷹房執事人也不亦近於禽荒乎此皆害政之大致災之由乞賜省覽采納下所司知之

○丙子孝穆皇太后忌辰奉慈殿行祭禮遣駙馬都尉黃鏞祭茂陵

○南京暴風雨雷震孝陵白土岡樹火焚其中皆空旁樹被擊有痕

○大同懷仁縣地震聲如雷

○湖廣平溪淸浪鎭遠偏橋四衛地方大疫死者甚眾

明武宗毅皇帝實錄卷之十四

明武宗毅皇帝實錄卷之十五

正徳元年秋七月戊寅朔享太廟

○遣內官祭司門之神

○己卯調甘肅西路右參將吳鋐分守莊浪以涼州參將蘇泰代鋐莊浪右副總兵把琮代泰以總制都禦史楊一淸言莊浪要害今副總兵魯麟已死其子經名位尙輕緩難倚在擇分守以撫馭之因薦鋐可用故也

○以夏儒爲錦衣衛指揮使尋進爲中軍都督府都督同知儒皇后父也

○庚辰升巡撫湖廣兼贊理軍務都察院右副都禦史郝志義爲刑部右侍郎

○崇世子奏歸徳等州縣民積年負莊田租多甚乞逮問其租仍聽本本府自徵有司勿與得旨從之令巡按禦史逮負租者治罪戶部尙書韓文等覆議莊田租入聽佃戶赴州縣輸納長史司差人領用遇荒旱一體減免此孝廟兪旨及詔書例也況本府賜田幾萬頃此又溢於常祿而他府所無者今遇災不免又欲私徵非惟重貽民害且於詔旨有違矣矧諸宗室類有賜田若緣此例乞何有紀極宜仍行巡按禦史核其遇災當免及前此三年所負悉免之十七年以後所負督有司徵完畀本府領用從之

○辛巳仁孝文皇后忌辰奉先殿行祭禮遣駙馬都尉蔡震祭長陵

○復除南京貴州道監察禦史徐鈺於雲南道以服闋也

○寧夏廣武營百戶範鑑等十名以追陪燒毀艸束囚系久者至十八年巡撫官以請上憫而釋之如例發狹西邊衛永遠充軍

○時國用不足戶科都給事中張文等﹤鋶﹣釒﹥宜節用戶部集議謂文等所言冗食冗費宜令光祿寺查算每年所徵廚料並內外近侍官員每日所費酒饌有不急之用悉從栽省得旨準行於是該寺會計膳羞供應視弘治元年日增一位禮部言日費如此歲費益多宜仍令該寺詳悉開具凡昔無而今有者去之昔少而今增者減之必如舊規庶儲蓄充而民力舒矣上是之

○壬午以孔承泗爲曲阜縣知縣承泗宣聖六十代孫也時知縣缺衍聖公孔聞韶舉其可代其族人孔公傅乃奏承泗素無學術難是官曲阜鄕民數十人赴京愬公傅之奏欲私其兄公仲也承泗實能可以服人吏部言民言必公乃用承泗

○南京六科給事中李光翰等言間者禮部條奏災異聖心戒懼詔諸司具興革事宜竊觀�異皆陰盛陽微意者爲夷狄宦官之應如北虜寇邊太監苗逵保國公朱暉都禦史史琳無功冒賞將使夷狄益輕中國大學士劉健李東陽謝遷﹤鋶﹣釒﹥陳鹽法邊功利害畱中不報而太監髙鳳李榮納賂招權顚倒國是將使老臣不安其位乞追奪逵等賞贈裁抑鳳等權寵精選內外主將親信內閣大臣乃興革之當先務者十三道禦史陸昆等亦以爲言並欲裁抑新添南京守備內臣廣開言路屏絕宴遊騎射上俱命所司知之

○兵部郎中何孟春言陛下紀元開治之初舉幸學崇儒之典顧先聖稱號未極尊崇諸賢崇祀有當釐正者宜下所司詳議一孔廟祀漢晉及隋或號先師或稱先宣尼宣父不越公稱至唐玄宗始謚爲文宣王宋眞宗加至聖元成宗加大成國初未有攺也宋眞宗嘗詔禮臣定議爲帝李淸臣曰周室稱王陪臣不當爲帝其事遂止夫孔子道配天地爲萬世皇帝之師何疑於爲周陪臣而淸臣徒以位言之必如所言公亦不可稱矣或又曰周天子稱王孔子周人而稱王是卽尊以天子矣不當再攺稱帝夫自秦漢以來天子稱帝而分封其宗支及臣下有功者爲王蓋以王卑於帝迄今然也則所以帝孔子者又何必泥於周制哉況享祀樂佾至我憲宗皇帝益而爲八百代之下誰敢異議此追尊爲帝之典重有望於今日一孔廟配享隋以前惟顏子一人東漢𨿽嘗祀七十二弟子不出闕裏唐開元追封十哲及七十子爵號天下始並從祀按史記列傳七十七人索隱曰家語亦七十七人史記有公伯寮秦冉鄡單家語不載而別有琴牢陳亢懸丰當此三人之數然今世傳家語止七十五人史記所有鄭國申黨顏何家語不載而載薛邦申績又史記之所無杜佑通典載開元贈典自史記七十七人外增蘧瑗林放陳亢申棖琴牢琴張六人宋祥符大觀中去琴牢余並因之懸丰今家語作懸亶字子象禮記檀弓篇縣子疑卽其人而今祀典不及焉家語薛邦字子徒申績字子周史記載鄭國申黨同字此則邦卽國也績卽黨也論語釋文申棖鄭康成云蓋孔子弟子申續史記云申棠今以棠爲黨以續爲績其爲訛寫無疑後漢王政云無申棠之欲是以棖爲棠也索隱謂文翁圖有申棖今圖有黨無棖是以黨爲棖也唐宋加封申黨申棖俱列從祀夫二申猶二琴也薛邦鄭國姓氏頗遠不祀薛邦而二申並祀不已瀆乎乞補贈懸亶列諸從祀而削重祀者以攺正數百年之缺繆若公伯寮乃季孫之黨非孔子弟子蘧伯玉孔子之所嚴事不當在弟子列宋儒辯其誤臣亦謂不當祀夫弟子姓氏莫可信於家語執家語以定封祀豈復有前失哉一儒先從祀孔廟起唐太宋以左丘明等二十二人代用其書垂於國冑故於太學祀之卜子夏聖門髙弟此不假論左丘明公羊髙榖梁赤有傳經之功非世儒可擬若髙堂生而下一十八人其所述作不越掇輯訓詁而已而俱在侑食蓋當時所取者在是故漢有醇儒如董仲舒而不及焉子書有公孫尼子漢志以爲七十子之弟子隋志以爲孔子弟子史記云樂記公孫尼子次撰李善文選注載沈約云樂記取公孫尼子馬總意林引劉瓛曰緇衣公孫尼子所作其言可補六藝之文有功於聖經蓋不啻公榖比而親授業於孔子之門人唐宋封爵俱不及者失之不詳考耳然視戴聖之徒相去甚遠忽立言之人弗祀而祀諸傳錄訓解其言之人事理不倒置乎董仲舒至我太祖始加封從祀英宗朝胡安國蔡沈眞徳秀吳澄之祀旅舉焉則懸亶公孫尼子之封祀亦宜行於今日也下其章於禮部

○癸未奪監察郭東山阮吉俸一月東山奏罷新添鎭守分守守備內臣吉陳遵條例精選舉出章﹤鋶﹣釒﹥儲將材輯邊人省差遣六事而字偶差誤上以鎭守爲故事字誤爲不謹故有是命

○戶科都給事中張文右給事中倪議給事中劉茝薛金以災異應詔陳言五事其謹內批謂邇者中外請乞直從批答無不賜準其爲各科參論或諸司執奏者一切報罷或是非不一行止頓殊字語冗長事理乖舛書而不法後嗣何觀況患生所忽事起細微自今宜謹嚴以免誣上行私之患其裁冗員謂內臣遷攺增添紛然雜出如劉杲吳祺韋俊叚循趙忠兼督倉場溫祥範亨徐智王嶽驟進司禮餘慶黃準黃忠劉云同守南京牛宣督馬房馬永成調軍營福建鄧原以安靜取回山西陳逵以貪酷畱鎭民窮財盡官多事擾乞通查省以遵明詔其節恩禮謂貴戚宗藩比多請乞如駙馬崔元林嶽建昌侯張延齡之乞田土崇府徳府之奏子粒徽府之撥屯地蜀府之買引鹽宜一切停止以救民窮其肅京儲謂京通倉提督太監蔡用等欲將已革曬夫囤基各色錢物仍追收備用奏賜兪允歲計銀七萬四千兩其他多方巧取者固可類推乞置之法以爲姦貪壞事之戒其淸牧地謂頃議淸查十九馬房艸場地土以餘畝空閒委棄可惜與其爲小人壑欲之資孰與助邊方萬一之急而太監寧瑾陳貴等奏蒙停免仍畱牧放以便已私乞申前命差官淸查仍置瑾等於法以戒將來﹤鋶﹣釒﹥詞剴切又多所觸忤有旨鎭守系祖宗舊設其他與奪各因其才過而黜陟之也文等其具狀自劾於是文等復執奏如初但以言之粗率請伏罪上曰爾曹奏事不知敬謹所當究治旣伏罪宥之仍罰俸各三月

○戶部尙書韓文復會英國公張懋等覆題言頃奉命欲究冗費加增之由查邊方支用之數並再陳可行長策臣等追惟其故銀兩之用由於京軍屢出調度頻繁山狹饑荒供億加倍往者孝廟登極賞賜悉出內帑戶部止湊銀三十餘萬兩今則銀一百四十餘萬皆自戶部出矣往者內府成造金冊皆取諸內庫今則戶部節進過一萬四千八百餘兩矣往者戶部進送內庫銀止備軍官折俸今則無名賞賜無益齋醮皆取而用之矣此銀費所以日增也招收投充之匠傳升乞升之官役占影射之軍皆夤緣權貴蠹公營私或臣下建白而裁革不行或方行裁革而旋復仍舊深根滋蔓潛耗京儲此冗食所以日增也光祿寺供應每告不敷內監局工匠作略無停息至如玉帶蟒衣一槪濫賜其餘瑣細不能枚舉此冗費所以日增也伏望皇上深懲宿獘俟諸司查奏至日應裁革減省停止者卽賜施行其各邊解送銀兩已用未用數目及有無冒妄關支之獘宜行各邊巡按禦史備查明白造冊奏繳以憑參究所謂可行之策則各處稅課司河泊所王府舊嘗陳乞爲業者不論久近盡取還官行撫巡等官稽其歲入錢鈔如例折銀山場湖陂田土或王國攺遷爲人侵占者盡數查出召人佃種如例徵銀應漁牧者定則以收其利俱解部備用又沿邊屯田廢弛尢甚禾黍之地盡爲艸莽之區以故倉儲缺乏輸銀日多宜敕各邊總制會同巡按及管糧郎中督同巡守管屯等官淸查故有並新增頃畝除已給軍領種外其間凡爲權豪奪占者追究攺正荒蕪未種者立法召人開墾承種限三年成熟起科或租額太重奏請量減近邊有膏腴可耕之地亦宜因時酌處不必拘於禁例而久棄之又順天保定等府地方先年賞賜內官莊田有年久而其人已故家眾受價典賣或投托勛貴隱匿爲業乞選差科道及本部屬官各一員會同撫巡查勘原賞頃畝遵奉先帝敕旨不及二十頃者仍與見管業之人三十頃而上每三十頃遞除五頃與之佃種如民田例畝稅銀三分餘地並收入官令有司招入佃種各將租銀解部以上三事似亦可以少助公家之費上曰然屯田積榖乃餉邊上策漢之趙充國行於金城唐之韓重華行於振武其效昭然可考沿邊及邊東屯田其擇禦史能者分行勘實然貴臻實效不可虛應故事

○升狹西總制左副都禦史楊一淸爲右都禦史時言者以一淸總制其衘不宜與巡撫官相等請加升以重其任故有是命

○四川行都司奏本都司並所屬建昌等六衛地處極邊軍職犯笞杖罪者乞依雲貴例貸問止罰俸及米以贖兵部覆奏從之

○甲申西河王奇溯奏乞書籍書樓額並請賜敕詔以爲善陰隲四書集注與之餘不許

○以貴州左布政使湯全爲都察院右副都禦史巡撫湖廣地方兼贊理軍務

○兵部尙書許進等奉詔上言興革事宜一重爵賞以救時獘捕盜升賞先朝有定例近緣聽人報效貪冒功賞名器太輕宜掣回令供本役止責成東廠錦衣衛並義井各官軍旗校分地巡捕其大勢凶賊奉有特旨緝獲者卽時論奏余尋常賊犯俱以三年爲期查例論功一減皂隸以蘇民困各處僉解京班皂隸爲七千四百五十餘名除分撥諸司之外尙餘四百四十餘名今擬量畱柴薪六十名直堂諸色三十名以備增置官員取用餘各照地方分派減免一遵成命以振兵威近淸查內外諸司役占官軍應裁革送操者三萬三千六百二十三人太監魏興蕭壽夤緣阻格而各官效尢不退一軍送操淸查之舉徒爲虛文請如前旨斷於必行興利除害此其大者一革冗員以淸門禁謂皇城各門內官原額正副各一員後𨿽漸增亦不過三四員且無納錢之例也後𨿽聽其稍取綱巾錢亦有定數近來冗員數倍誅求過多軍士守門三日用錢萬二三千罄直米月糧猶不能辦京城九門守卒各二百以官多占役者半之是使禁衛之兵盡爲私卒望查舊例止選廉謹者四員余退回別用仍嚴禁科擾一嚴比試以復舊法武官襲職比試弓馬中者方支全俸再比不中罷職充軍其總小旗告替並槍得勝收補若不並及並不中亦革充軍此舊法也近來徒存故事多出姑息是以管軍人員多不閒於武藝今後本部委堂上官一員公同內外監比官嚴加較閱仍行各省鎭巡官查出未並槍旗役俱照舊制施行一蘇困苦以隆繼述謂內府司苑局種菜裏外牛房餋牛旗軍先年因所司占用侵克逃亡數多一軍逃則衛所官月償銀一兩卽見役亦助米一石議者病之乃請立嘉蔬蕃牧二所選官管理於事最便未一年司苑局以不便已私奏革嘉蔬所乞如舊復立不許該局干預庶貧軍得免科克之害一淸文引以祛宿獘內官家人出外例給順天府文引近射利之徒投托告給前往宣大遼陜各邊城堡倚勢爲姦擾軍罔利宜嚴加禁約其非往邊方者照舊給與亦必核實而行年終該府仍通將內官家人給過文引總目奏繳庶人有所警一禁泛濫以省驛傳各處驛傳疲困已甚宜著爲定例凡遇內官差出惟本身照例應付廩給馬匹車船人夫其奏帶之人止應付口糧驢匹紅舡不許違例奏擾王府及鎭守分守內外官並三司所差奏事人員非飛報軍情諸重事毋得泛濫起關多勒夫馬需索酒食打乾之類得旨遵成命革冗員蘇困苦其再議以聞餘皆如擬兵部復執奏遵成命三事尢爲治忽所關宜監古人宮府一體之論不爲中沮特賜允行則社稷之幸也不聽

○狹西黑水苑地震有聲如雷

○乙酉禮部上大婚禮儀注一七月十七日祭告天地宗廟一七月二十日傳制遣官持節行納采問名禮至期前一日鴻臚寺設制案節案於奉天殿禦座前厥明上具冕服禦奉天殿文武官常參訖執事引正副使朝服就拜位行傳制禮宣制曰玆選中軍都督府都督同知夏儒長女爲皇后命卿等持節行納采問名禮禮畢制案節案及禮物由中門出正副使至奉天門外取制書置彩輿中儀仗大樂前導至大明門外正副使乘馬詣皇后第行禮其日正副使至大明門外禮官先生主婚者朝服出見禮官曰奉制建後遣使行納彩問名禮主婚者出迎正副使捧制及節正堂置制書及節案主婚者行四拜禮詣案前跪聽宣制正副使宣制訖以授主婚者置於案俯伏興平身以答名表跪授正使退就拜位禮畢主婚者請禮從者酒饌畢以獘勞正副使送至大門外正副捧答名表入至奉天門外以表節授司禮監官奏聞復命一納吉納徵告期其儀注自遣官至復命並同納采問名禮但納吉用玉帛納徵用谷圭玄纁束帛六馬等物攺制詞云玆聘中軍都督府都督同知夏儒長女爲皇后命卿等持節行納吉納徵告期禮禮官入見主婚者致辭曰奉制聘後行納吉納徵告期禮一八月十一日遣官行發冊奉迎禮至期淸晨鴻臚寺設制案節案冊案寶案於禦座前禮部陳鴈及禮物於丹陛上設彩輿於奉天門外內官監陳設皇后鹵簿車輅禮物於彩輿南其傳制遣使禮儀並同納彩問名儀但攺制詞云玆冊中軍都督府都督同知夏儒長女爲皇后命卿等持節奉冊寶行奉迎禮其制冊寶節用傘蓋遮護俱從中門出鴈及禮物隨行正副使從之詣皇后第行禮前一日陳設幕次香案制書案節案冊寶案如儀其日正副使至取制書冊寶置案上女官奉皇后首飾禕服入中堂左內官陳儀仗車輅等物於大門內禮官先入見主婚者致辭曰奉制冊後遣使持節奉冊寶行奉迎禮主婚者出迎執事者舉冊寶案正副使捧制書及節執事者執鴈及禮物至正堂各置其所如儀引禮引主婚者就拜位行禮女官入進首飾禕服內官進儀仗正副使取節冊寶授司禮監官內贊二人引捧節冊寶監官入中堂皇后具服出閣女官及宮人擁護詣香案前向闕立內贊贊行四拜禮贊宣冊贊跪皇后跪宣冊取冊立宣贊受冊贊搢圭宣冊官以冊進皇后受冊以授女官贊宣寶皇后受寶以授女官贊出圭贊興贊四拜禮畢皇后入閣監官持節由正門出以授正副使引禮引主婚者詣案前跪聽正使宣制受之以次受副使進鴈及禮物行四拜禮畢正副使出大門外主婚者禮從者及勞使者以帛如前儀女官奏請皇后出閣自東階下立香前案內執事贊四拜畢請皇后升堂南向立主婚者進立於皇后之東西向曰戒之敬之夙夜無違命畢退立於東階西向毋進立於皇后之西東向施衿結帨曰勉之敬之夙夜無違畢立於西階東向內執事奏請乘輿皇后降階升輿出門其侍從擁導護衛用儀仗大樂鹵簿如儀從大明門中門入文武百官俱朝服於承天門外東西立班迎候輿入承天門退皇后輿由奉天門進內庭幕次皇后出輿由西階進上由東階降迎於庭揖皇后入內殿內侍請上詣更服處具衮冕女官請皇后詣更服處更禮服上偕後詣奉先殿行禮謁廟是日早內官於奉先殿陳設牲醴祝帛畢伺上偕後至贊引引就拜位上在東皇后在西行禮如常儀一合巹其日內官先於正宮殿內設上座於東皇後座於西相向置酒案於正中稍南置四金爵兩巹於案上謁廟還內侍女官請上與皇后各就更服處上服皮弁服升內殿皇后更衣從升贊請升座執事者舉饌案於上與皇后前女官司尊者取金爵酌酒以進飲訖女官進饌舉饌訖女官再取金爵酌酒以進飲訖進饌女官以巹盞酌酒和合以進飲訖又進饌凡三舉酒饌畢皇帝從者餕皇后之饌皇后從者餕皇帝之饌一朝見第二日早上冕服皇后禮服詣太皇太后宮行四拜禮皇后捧腶修盤置於案上執事女官舉案皇后隨舉進至太皇太后前皇后復位上與皇后皆四拜禮畢出詣皇太后宮謁見行禮如前儀一謝恩第三日早上冕服皇后禮服同詣太皇太后前次詣皇太后前俱行八拜禮訖皇后詣內殿上服皮弁服升座女官引皇后禮服詣上前行八拜禮畢皇后還宮升座引禮引在內親屬贊八拜禮次引六尙等女官次引各監局內官內使俱行八拜禮畢是日早朝上具服禦奉天殿頒詔布告中外行禮如常儀一受賀第四日文武百官具朝服上表慶賀陳設如常儀上具衮冕禦華蓋殿親王行八拜慶賀禮次執事官行五拜三叩頭禮畢鴻臚寺奏請升殿導駕前導百官進表行禮如常儀親王行禮畢詣太皇太后皇太后皇后前慶賀行八拜禮畢太皇太后皇太后受內外命婦慶賀禮外命婦進表陳設如常儀皇后禮服升殿受內外命婦慶賀禮外命婦進箋陳設如常儀一盥饋第五日淸晨尙膳監具膳羞皇后具禮服詣太皇太后宮伺膳至贊引引皇后詣太皇太后前贊四拜尙食以膳授皇后皇後捧膳進於案復位贊四拜贊引引皇后退立於西南伺膳畢引出詣皇太后宮進膳如前儀畢退還宮

○禮部復奏七月十七日內官先期於孝宗敬皇帝幾筵前陳設酒果如常儀至期上具冕服詣拜位四拜奠帛三獻酒讀祝又四拜焚帛祝禮畢八月十一日內官先期於幾筵前陳牲醴祝帛設樂候奉先殿行禮畢內贊引上同皇后就拜位四拜上詣幾筵前跪皇后亦跪上搢圭進帛三獻酒讀祝俯伏興平身復位又四拜燎祝帛禮畢上同皇后還同行合巹禮報可升陜西按察司僉事胡經爲副使整飭西寧等處兵備以總制邊務左副都禦史楊一淸薦也

○升龍驤衛指揮僉事王輔爲署都指揮僉事守備天壽山

○大同懷仁縣地震如雷

○丙戌轉山西右布政使任弘爲貴州左布政使

○調河南按察司僉事沙立於廣西以才力不及也

○戶部議覆吏部主事楊子器所奏理財六事一謂各處司府州縣審派均徭率多寬剩之銀上司不行查算往往致侵匿宜行撫巡稽核弘治攺元以來原編底簿取其銀解部應用有侵匿者追完行遣本部仍行各處審編差役量其丁田如例均派不許濫設多徵以爲民病一謂各處解戶多侵匿已徵銀米遇赦輙歸咎小民以爲積欠行賂請屬聽其分豁宜行巡按通查各年文卷除實系小民所欠以赦例免之凡稱解戶侵欠者必逮系追完方許疏放一謂實邊在積糧糧不足而輸銀法之最獘者也近歲楡林都指揮鄭胤�人張輗等領糴本銀三十萬兩延久不完多所侵匿宜行都禦史督同守巡管糧管屯等官逮問查勘果有侵匿之獘必監追問擬且參奏連及之人其餘諸邊恐亦有此獘宜通行查究一謂邊境東盡遼陽西抵甘肅中連宣大延寧諸鎭延袤七八千里多衍沃可屯之地或奪於勢豪或棄爲艸莽深爲可惜宜行巡撫都禦史躬行相度募人開墾耕種取其租以給邊餉權豪敢沮撓者治如律一謂倉庫錢糧監守自盜者論斬徵收違限一年不完者論絞此律法也今有司皆玩視之故積欠數多必備查所欠之數違限之期如律究問仍住俸責限完解其法近已申請而行矣宜行撫巡官遵詔查催一謂民間逋負諸稅未徵未完者弘治十八年五月十八日之詔固應蠲免其已徵而完或已解者今不議處淸查久則漸難稽考追究宜行撫巡官淸查詔不應免者如數解納詔如議

○宛平縣知縣雷子堅參謁巡按禦史常賜賜待之甚倨且呵責之子堅不能平適賜妻之父刑部員外郎張王�贊以事遣吏囑子堅子堅遂以上聞並訐賜籍隸京衛例不得巡按其地及濫用皂隸久乘驛馬等事奏下吏部未行旬日間三上奏謂諸司畏科道及賜以要地相黨援王�贊亦令弟奏辯下刑部並覆給事中劉茝奏子堅誣罔法宜究治詔下鎭撫司鞫問參送刑部子堅又奏刑官徇情逼使誣服於是刑部請會三法司錦衣衛堂上官逮問狀止擬子堅王�贊贖徒賜贖杖還職得旨子堅挾私健訟煩瀆朝廷賜不遵憲綱難居風憲免贖俱調除外任王�贊準擬

○戊子太皇太后聖旦免命婦朝賀

○徳王奏莊田在兗州等處者每畝舊皆收子粒二斗惟淸河子粒成化七年用大理少卿宋旻議以爲畿內役重民貧每畝止納五升近者又奉詔例凡莊田每畝止徵銀三分臣無以自給乞如前徵收二斗有旨遽從之戶部言稅重則民不堪故多逋負今東境內水旱相仍百姓凋獘意外之虞不可不慮王所奏宜勿從第如詔旨起科令有司徵收送用便上曰然

○監察禦史趙佑言頃者災變非常詔下同加修省條陳獘政何修省之心萌而復蔽求言之詔出而自違夫君徳莫聖於從諫臣罪莫大於逢君如太監丘聚馬永成獻鷹犬導騎射恐萬一有傷聖體遺憂兩宮鎭守內臣鄧原麥秀頗簡靜不擾而劉璟梁裕乃擠而代之戶部議馬房艸場召民佃種而寗瑾等竟得奏免李興擅伐陵寢樹木侵漁官錢近坐大辟足以快人風聞賂左右以求免又如南京守備劉云督倉趙忠韋進叚循俱屬增添乞寘聚永成於法罷璟裕差遣淸馬房地土治瑾等沮撓之罪興則速加誅戮以謝祖宗在天之靈自後政令必咨詢臺閣大臣以定可否而不爲近習所搖則君心正時獘革天心順而災變消矣詔付所司知之

○己丑升狹西布政司右參政史簡爲山西右布政使

○庚寅升吏科右給事中徐昂左給事中吏科給事中丘俊兵科給事中潘鐸刑科給事中趙鐸湯禮敬俱右給事中昂戶科俊禮敬本科潘鐸禮科趙鐸兵科

○錄故祭酒羅璟之子鐩爲國子生

○錄故太常寺少卿兼翰林院侍講學士楊時暢之子監生楊依澤送中書舍人習字出身仍許其次子依江補蔭監生以時暢曾侍東宮講讀故也

○太僕寺卿儲巏陳馬政四事一餋京營戰馬謂宜將團營官軍詢驗家產分爲等第餋馬其舊例樁頭朋合銀兩宜行革去一減馬政文冊謂歲造孳生備用並季報文冊節次浩繁勞擾不便宜每歲止二次每次止二太以節民財一處管馬官員謂順天保定河間三府宜專委少卿一員督理寄餋馬匹其分管寺丞宜移他府別管孳生馬匹之類則事體重專宛大二縣仍令分派餋馬其管馬官免革止裁順天通判一員爲便一淸場畝租銀謂各處艸場銀兩節年未解者四十餘處宜委本寺少卿一員徧歷淸查以絕官吏侵漁之獘兵部議言樁朋銀兩行之旣久若驗餋馬則堪餋之人或非堪調之士但銀兩不宜管軍官員經收自後宜盡解部轉輸太僕寺以杜侵欺爲便宛大仍令餋馬則似涉分更其管馬官仍宜裁革而順天通判所轄州縣尙多不宜裁去余當如巏請詔從之

○辛卯罷分守開原參將都指揮崔鑑以言劾其夤緣貪暴故也

○朝鮮國王李﹤忄隆﹥遣陪臣李繼福等來朝貢方物馬匹謝恩賜宴並襲服叚帛靴襪各有差

○壬辰中元節遣駙馬都尉遊泰崔元林嶽分祭長陵獻陵景陵裕陵茂陵泰陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢

○升大理寺署右寺副姜周輔爲狹西按察司僉事管屯種

○遷湖廣漢陽府蒲潭驛於蔡店

○升賞狹西靈州甜水河等處有功官軍一百三十八人有差賞遊擊將軍姜漢銀十兩彩幣二表裏

○癸巳升松江府知府劉琬爲狹西布政司右參政

○戶部言帑藏空虛國用不足宜自今年爲始山東泰安州香錢畱其十之五折本處官員俸糧江西南直隸引錢畱十之三備在官公用其餘悉宜解部以助支費俟國用少裕仍俱擬存畱從之

○甲午以大婚遣英國公張懋告天地駙馬都尉蔡震告太廟

○乙未太宗文皇帝忌辰奉先殿行祭禮遣駙馬都尉遊泰祭長陵

○初戶部已擬差員外郎董銳同給事中楊一渶監察禦史郭東山踏勘壩上等十九馬房艸場取其餘地給民佃種禦馬監太監寧瑾陳貴奏謂艸場創自永樂之初百餘年來未之有攺得旨如瑾等奏罷踏勘科道交章劾瑾等蠱惑聖聰沮撓成命虧朝廷之信傷國家之體乞執訊以正其罪而差官踏勘如初擬尙書韓文覆請上是之而宥瑾等不治

○南京六科給事中石祿等奏頃歲山移地震水旱頻仍風霾蔽日雨雹殺人爲變不一被災之所宜遣官賑濟招撫或蠲其賦稅減其科徵尢望陛下積成修省日禦便殿召對執政躬理萬幾戶部尙書韓文等覆議水旱災傷無處無之若槪欲差官恐徒勞無益宜俟奏報之日量其輕重如例上請蠲貸惟江西南贛建昌等府之民死於嵐瘴者無算直隸鳳陽等府大雨如注平地水深丈有五尺沒民居五百餘家狹西寧夏左屯衛紅气薰天繼以猛火毀城樓臺堡官軍房屋牲畜幾盡並傷男婦三百五十人是乃異常之災宜移文各該巡撫官親詣其地加意撫綏貧民之困於差役者卽與優免廬舍之渰沒營堡之燒毀者官給錢量爲賑濟仍督所屬官吏招撫流移禁革科擾庶災異可弭從之

○命遼東都司都指揮僉事耿賢充右參將分守開原地方

○福建建安縣暴雨震雷人有驚者雷火燒行都司譙樓延官民房至

○丁酉命英國公張﹤棥心﹥爲正使少師兼太子太師吏部尙書華蓋殿大學士劉健爲副使持節行納采問名禮制曰玆奉太皇太后皇太后命選中軍都督府督同知夏儒女爲皇后命卿等持節行納采問名禮制諭儒曰朕承天序欽紹鴻圖經國之道正家爲本夫婦之倫乾坤之義實以相宗祀之敬協奉餋之誠所資維重祗遵聖祖母太皇太后聖母皇太后命今遣使持節以禮采擇又諭之曰朕惟夫婦之道大倫之本正位乎內必咨名家特遣使持節以禮問名尙佇來聞欽哉於是儒奏曰臣儒伏承嘉命正使太師兼太子太師英國公張懋副使少師兼太子太師吏部尙書華蓋殿大學士劉健重宣制誥問臣名族臣女臣夫婦所生先臣贈昭勇將軍錦衣衛指揮使啟宗之曾孫先臣贈昭勇將軍錦衣衛指揮使瑄之孫今年十四謹具奏

○己亥升太醫院典簿張倫爲院判院判缺禦藥房太監推倫當補吏部言倫以庸醫供奉禦藥有誤方降級不當復用然不能奪也

○南京十三道禦史貢安甫等﹤鋶﹣釒﹥言爲治之道莫先於別白君子小人而進退之進一君子則眾君子進治之表也進一小人則眾小人進亂之基也皇上卽位以來天災地變物怪人妖間見並興駭人視聽豈舉措未當政令未純違陰陽之和致乖戾之气耶夫兵部尙書劉大夏曆事累朝公忠直諒可謂君子矣久居廟廊必能正紀綱而勵風俗乃以志不得立而去戶部侍郎陳淸黷貨殃民耽酒廢事可謂小人矣放歸田裏庶警無良以懲不恪而乃擢之爲工部尙書君子道消小人道長於時爲否臣不能不爲陛下憂也乞俯順輿情收回成違大夏別加委任寄以心腹淸令自陳與全始終以後大臣進退謹之又謹其中勛業聞望素爲中外推重者必委心信任以資啟沃仍不使讒邪小人從中沮撓若背公徇私欺上罔下素爲淸議所少者必早賜斥逐以杜幸門仍不得因其年勞別加升用如此則君子有拔茅以匯之望小人無負乘致寇之譏政治修明紀綱振舉人心和而天順百異消而眾祥至太平之基萬世之利在是矣下其章於所司

○欽天監奏是月已丑夜有星見北方紫微西蕃外如彈丸色蒼白壬辰夜又見其星有微芒連三夕數見參井之間至戊戌夜芒漸長二尺偏掃如帚徐徐西北至文昌恐日久不消爲咎非淺乞祗畏天戒敕上下同加修省上命禮部看詳以聞

○庚子廢雲南武定軍民府所管南甸石舊二縣南甸之戶口田糧並所屬乾海子巡檢司醫學俱攺隸和曲州石舊之戶口田糧並所屬普渡河檢司俱攺隸祿勸州

○命遼東定遼中衛納粟都指揮同知孫振守備寧遠等處地方

○給事中徐忱言遼東開原中固鐵嶺懿路泛河蒲河等處城諸夷環繞三面受敵最爲衝要備禦守所守堡等官責任甚重凡受委之此者慮禍求免以致數更或才不盡用或用非其才甚非邊土所宜宜行守臣選用謀勇往當其任如軍政事例五年通考稽其功過以定賞罰從之

○夜靑州府諸城縣彗星見有光流東南約長三尺

○辛丑夜雷火毀東平守禦千戶所

○壬寅夜彗星光芒長五尺許掃犯下臺上星

○癸卯命保國公朱暉充正使尙書李東陽謝遷充副使持節行納吉納徵告期禮其納吉制曰皇帝制諭中軍都督府都督同知夏儒大婚之卜龜筮卿士協從敬循禮典遣使持節告吉欽哉故諭其納徵制曰皇帝制諭中軍都督府都督同知夏儒卿女有貞靜之徳稱母儀之選宜共承天地宗廟特遣使持節以禮納徵欽哉故諭其告期制曰皇帝制諭中軍都督府都督同知夏儒歲令月良吉日戊午大婚維宜特遣使持節以禮告期欽哉故諭

○攺昌平縣爲昌平州以密雲順義懷柔三縣隸之攺設知州判官吏目各一員儒學學正一員訓導二員陰陽學正典術醫學攺典科僧會司攺僧正各一員從南京吏部尙書林瀚等奏也

○昏刻彗星入太微垣

○甲辰停矢朝文武官七百八十六人俸各一月

○乙巳司禮監傳旨以大婚禮用銀四十萬兩令戶部區處送內承運庫應用戶部言近者給邊費廣銀庫空虛宜暫送十萬兩進庫供用且言海內虛耗加以水旱頻仍邊儲缺乏皇上初服宜愼儉徳懷永圖禮有定制固非臣下所敢輕議然百凡賞賚必酌時宜從省約庶幾以身示朴由近及遠而財用豊不聽

○戶部題請裁革蘆溝宣課司官吏送吏部別用以近議�稅俱赴在京宣課司報納本司難復虛設以縻月俸也

○監察禦史楊儀劾奏巡撫江西都禦史張本素無撫馭之才盜賊縱橫不能禁戢如廣西參政楊茂元道出新諭爲賊所執已故尙書傅瀚家白晝爲盜攻圍本皆坐視且匿不以聞乞亟賜罷去庶不釀成大患本亦具﹤鋶﹣釒﹥乞休吏部覆奏詔許本致仕仍給驛歸

○丁未升都察院右僉都禦史林俊爲右副都禦史巡撫江西等處地方俊居憂時闋已有旨起用吏科都給事中任良弼又言江西方有盜警俊久著風刀可當此任乃用之俊尋辭起用之命不許

明武宗毅皇帝實錄卷十五終

明武宗毅皇帝實錄卷之十六

正徳元年八月戊申朔祭大社大稷

○戶部言前此邊關有警嘗調三屯等營遊兵千餘戍守古北口隆慶衛捨餘二百二十九人戍守白羊口今旣無事宜罷歸以省糧餉從之

○己酉巡撫大同右副都禦史歐信奏大同各路十六城堡每歲倉儲通夏稅秋糧及屯田子粒共四十二萬六千三百名軍馬歲用糧料乃至八十五萬一千三百七十餘石而客兵不與焉是歲用倍於歲入𨿽有年例京運銀五萬兩除放支折俸所餘亦不足以補災傷減免之數近者都禦史閻仲宇左侍郎王儼一再召商共用銀一百六十七萬六千五百五十兩有奇未及半年仍舊缺乏今銀億庫所存僅有三萬三千二百餘兩矣乞預處四十餘萬兩以備糴買之用戶部議如信言請以山東河南二布政司收貯大同麥價及各處上納陰陽醫學等官之銀初議轉送狹西者及弘治十七年起運臨徳二倉秋糧折銀之未解者俱送大同備糴從之

○監察禦史鄭宣以風雷之變上言三事其一曰邇者進言之臣或忽於詳審字畫用乾天罰傳之四方遂謂求言之詔晨下而罰俸之令夕行未免爲聖徳之累乞用其言而寬其責其二曰內侍之人必有老成練達知畏天下之論守祖宗之法不敢逞私怙勢者宮闈之中能愼擇其人以充任使則於聖徳不爲無助其三曰內閣學士所以備顧問請退朝之暇時賜延接采納謀猷其日進章奏必經聖覽仍擇其重者與商略之則災異可弭矣下其章於所司

○庚戌翰林院編修畢濟川乞送母還鄕許之

○初有旨令戶部處置銀四十萬兩送內承運庫供大婚禮用兵科給事中王珝言大婚六禮納采至告期已行未行者惟發冊奉迎而已四十萬銀果何爲耶乞敕內閣及禮部逐一議擬凡服飾器用宴饗賞賚諸得已者卽賜停寢如必不得已者則數萬兩似亦足矣何必四十萬哉戶部覆議太倉銀兩僅有四十三萬本部所貯亦僅八萬有餘若如聖詔則將括府庫而盡用之況今星變可畏民窮可憫北虜寇邊尙未遠遁各處盜賊不時竊發萬一事出不測何以給之謂宜如本部原擬俟銀有續到者罄所有進於內庫不足則於太倉庫取之共足二十萬兩之數是亦竭府庫見儲之半矣伏望陛下將臣等並珝所言畱神覽察必務簡約以培國脈有旨姑送四之三餘待後補進於是給事中楊一瑛言祖宗時太倉之銀常積至數百萬近因賞賜借用一空軍官俸銀兩季未給大同邊倉儲蓄消乏此猶無以處之若必盡取以充無名之賞非臣所諭也請少加裁節庶幾古帝王約己俗人之意監察禦史趙佑亦言左右近侍倚婚禮之用以肆無厭之求大臣之典錢榖者懼禍而不敢阻輔臣之典絲綸者避怨而不敢勸萬一繭絲之政急而激變窮民泥沙之用濫而耗損國脈不幸復加之以師旅因之以饑饉將何以爲濟乎乞寢前命俱下其章於戶部時戶部已送銀三十萬兩矣尙書韓文覆議請存畱未進者以備軍官折俸之用不從

○壬子賜靈川王書院額名養性○升原降指揮使王臣爲署都指揮僉事納粟都指揮僉事劉宗武署都指揮同知論開原斬獲功也

○升雲南武定府土官知府鳳英爲雲南布政司右參政仍知府事錄其率兵從徵叛賊福佑米魯之功也

○命楡林衛都指揮僉事王勛協同分守寧夏西路狹西都指揮僉事史鏞守備靈州

○左軍都督府都督僉事顏玉卒賜祭葬如例

○癸丑昏刻月犯房宿南第二星

○甲寅禮部尙書張昇言治天下之道莫要於勤學亦莫要於戒逸豫故益之戒舜曰罔遊於逸罔淫於樂而傳說之告髙宗曰念始終典於學厥徳修罔覺皇上當嗣大歷服之初正維新厥徳之日於勤學之有益聖心者宜日就月將以盡緝熙光明之功於逸豫之有戾聖政者宜朝夕儆戒以造無忌無荒之域親賢遠佞克謹天戒則聖徳日新聖學日隆帝王之治不難致矣時上頗好騎射爲微行經筵日講多罷免視朝或至日晏給事中胡煜楊一渶張禬皆以爲言下其章於禮部故昇覆奏及此上𨿽是之而不能用也

○錄吏部右侍郎梁儲子次揭爲國子監生

○乙卯禮部奏大婚禮成命婦宜朝賀三宮但三宮東西隔越內府往來道路非臣下所能知至期行禮難於議擬敢以請得旨太皇太后皇太后俱免賀

○兵部奏團營官軍乃預選備徵人役故事有巧技者準借用仍給賞賜工完回營其他借役不過一時近百役輙行撥發少則數千多則數萬以致逃亡數多操練人少且借撥者俱被內官奏畱私役殊非養兵之初意也其雜役之名有認工有見工有運料有運灰有運甎有運土有運石有運柴有打掃有打艸此十役乃十害也得旨已後凡有工程具奏定奪

○錦衣衛百戶黃錦奏叔祖太監黃順英廟所賜隆平束鹿二處莊田頃者被人投獻於徳淸公主府乞歸復管業戶部尙書韓文奏賜田系一時特恩順旣歿自合還官錦不宜奏擾及照駙馬都尉林嶽旣有錄賜亦不可假公主名踰分陳乞前田當還官庶息二家之爭存朝廷之法從之旣而嶽錦猶互爭不已戶部執奏請切責嶽而治錦之罪上令仍與主爲業

○令內官監左少監崔杲等往應天等府織造彩妝叚匹工部尙書曾鑑等奏曰皇上嗣位下詔停免織造徳音方布何以輙復沮之今東南水旱相仍生民失業意外之虞所當豫防況彩妝叚一匹用數十人之工踰半年而後可完分外所費尢難悉數竊惟服以彰徳賞以酬勞賞之有節則得之者寶藏珍重以爲奇濫則亦以尋常視之耳伏望躬行節儉裁抑賜予或有應賞人員止用織金叚匹差官宜暫免勿使重困地方六科給事中陶諧等十三道禦史杜旻等亦具奏弗聽

○丙辰升東寧衛指揮同知劉暉爲署都指揮僉事守備寧遠等處地方

○是夕月犯斗宿魁第三星

○戌刻大名府西南明星火光一道向西北沒有聲如雷

○丁巳釋奠先師孔子遣吏部左侍郎兼翰林院學士張元禎行禮

○以行人郗夔張賢知縣胡玥劉澤俱爲給事中夔戶科賢禮科玥兵科澤刑科

○山東鰲山衛地震有聲如雷越二日而止城垛壞

○戊午遣英國公張懋充正使少師兼太子太師吏部尙書華蓋殿大學士劉健禮部尙書張昇充副使持節奉冊寶行奉迎禮皇后受冊寶自其第至大內行禮皆如儀冊制曰朕仰觀天地道必立於陰陽祗奉祖宗統必先於繼嗣乃眷彜倫之首實稱風化之原惟古帝王率資內輔矧先皇之有命屬嘉禮之維期咨爾夏氏天賦令質篤生善門靜定端莊和柔恭懿恪承姆訓茂著家規卿士告從蓍龜協吉玆特遣使持節以金冊金寶立爾爲皇后於戲正外正內惟朝廷宮壼攸同事親事神惟饈膳烝嘗是助上以奉兩宮之樂下以行四海之風雞鳴允賴於相成螽羽式期於世衍徽聲永播景運彌光

○己未遣戶部侍郎顧佐祭京都太倉之神

○遣順天府官祭宋丞相文天祥

○壬戌山東鰲山大嵩二衛及卽墨縣各地震有聲夜有火光落卽墨民家化爲綠石形圓髙尺餘

○癸亥大學士劉健等言五月內該司禮監傳旨以炎熱暫免讀書至八月以聞緣自八月初旬以來恭遇大婚禮事未敢奏請卽今大禮已畢天气漸涼正宜講學之日伏望聖明聽朝之暇日禦文華殿照舊令臣等進侍講讀以餋聖心以隆聖徳臣等不勝惓惓至願得旨九月初三日日講

○甲子以理刑知縣徐行慶爲四川道試監察禦史

○以行人歐陽云胡節林茂達知縣蘇錫楊南金陳奎劉金爲試監察禦史云浙江道節江西道茂達湖廣道錫山西道南金狹西道奎雲南道金貴州道

○乙丑太監陳寬傳旨冊沈氏爲賢妃吳氏爲徳妃命禮部具儀擇日來聞

○南京國子監祭酒章懋乞休致上以茂學行老成宜爲師表不允

○兵部尙書許進言勇士名𨿽餋馬實爲禁兵防姦禦侮關系爲重近進充者五百五十人未論其身力武藝其中尙多稚子年方五六歲者此類以牧餋則未能執轡以操練則不任荷戈每歲月糧爲六千六百石而冬衣不與焉卽今災異頻仍倉儲告乏可復起濫收之門而增坐耗之蠹乎望收回成命俱各裁革或敕禦馬監內官會同本部從公閱其年貌膂力堪養馬操練者畱之而裁其短小羸弱及家有二三名以上年十五以下者若前此查革詐冒之人仍復夤緣進充者宜謫戍邊衛況內臣進充勇士例在身後未有生前進充亦未有一時並進至四五百名之多者乞通行戒諭仍如前例施行其見存者不許蹈前轍濫乞以招物議庶恩典不濫而官儲可省旣而給事中張禬亦以爲言俱不聽

○丙寅大學士劉健等言先該臣等具題視朝太遲等事奉旨以忠愛見獎且許施行中外聞之不勝欣賀近者兩月以來或至日髙數丈侍衛執役人等不能久立俱縱橫坐臥棄仗滿地四方朝見官吏外國朝貢使臣眾所共見有傷國體文武官員疲於久候非但精神困倦抑且廢時誤事皆爲不便夫早朝乃人君首務天下之觀瞻準則於此焉系又當天變民窮之日恐懼修省猶恐不及若君怠於上臣荒於下太平之治何以能成禍亂之來似亦不遠臣等叨膺重任憂切於中誠恐聖心別有所系妨誤不小故敢昧死上陳上曰知之矣

○戊辰祭太歲風雲雷雨嶽鎭海瀆山川月將城隍等神

○遣旗手衛官祭旗纛之神

○己巳憲宗純皇帝忌辰奉天殿行祭禮遣駙馬都尉黃鏞祭茂陵

○以淸源縣水屯營定襄縣長安屯莊田二十八頃有奇給寧化王府鎭國將軍鐘鉅鐘鉌其田乃鉅鉌之兄寧化王鐘鈵舊業鈵革爵已入官爲太原左衛屯田至是鉅鉌陳乞爲業乃除其歲徵屯糧

○刑科右給事中湯禮敬等奏總鎭兩廣太監韋經行取回京擅移文索支官庫銀六百兩巡撫都禦史潘蕃諭屬加增爲巡按禦史張津所發請置於理奉旨以爲舊有雇募水手之例而莫之究焉詔命一下人心驚駭恐朝廷之法令自此不行天下之獘端自此日開貪污之風自此日長且凡稱舊制者或羣臣之所建議或祖宗之所已行出自朝廷而頒之天下者始可謂之例也今總鎭太監在治所官有廩給其歸途驛有夫船有司望風應付百爾無違多索銀兩亦何所用自前太監王敬等巧立雇募水手之名乃積獘之速當禁革者可以爲例而襲之乎夫前實無例經尙妄指以恣其貪今以爲例自後姦貪之徒藉此而行末流何所不至請如津言治經罪追還原贓蕃等承順及敬等作俑之罪亦從追究庶法令昭彰而人知所驚懼矣章下都察院覆奏上謂事已前決姑已之後不爲例○庚午禮部上冊妃禮儀一至日早上具衮冕服以冊封祭告奉先殿奉慈殿孝宗皇帝幾筵一發冊受冊前期鴻臚寺設節冊案節冊彩輿於丹墀內教坊司設中和韶樂及大樂是日早錦衣衛設鹵簿駕內官設賢妃徳妃受冊位於各宮中設節冊案於受冊案之北又設香案於節冊案前至期上禦華蓋殿具皮弁服鴻臚奏執事官行禮畢奏請升殿導駕官導上升座文武百官各具朝服入班行叩頭禮左右侍班正副使入就拜位鳴贊贊四拜興傳制官跪奏傳制執事官舉節冊案由殿左門出置禦道中傳執官由左門出稱有制鳴贊贊跪正副使跪傳制官稱制曰正徳元年九月初七日冊沈氏爲賢妃吳氏爲徳妃命卿等持節行禮贊俯伏興四拜禮畢執事官舉冊置彩輿中黃蓋遮送迎至右順門正副使朝北立內官捧節冊由正門入迎至賢妃徳妃宮中節冊未至之前引禮請賢妃徳妃具禮服候節冊將至宮人執扇擁護及擎執在後引禮導引賢妃徳妃出迎於宮門外節冊至由正門入賢妃徳妃隨至拜位內官以節冊各置於案內贊四拜贊宣冊贊跪宣冊女官取冊立宣於賢妃徳妃之左訖贊授冊贊搢圭宣冊女官以冊授賢妃徳妃受訖以冊授女官女官跪受於賢妃徳妃之右立於西贊受冊禮訖贊出圭贊興贊四拜禮畢內官持節由正門出賢妃徳妃送出宮門外各內官賫節出至右順門裏待齊乃出右順門外以節授正副使報禮畢正副使得報持節復命一謁廟是日賢妃徳妃受冊畢各具服同詣奉先殿奉慈殿孝宗皇帝幾筵行謁告禮如常儀一謝恩是日謁奉先殿奉慈殿孝宗皇帝幾筵畢賢妃徳妃各具服先詣太皇太后前行八拜禮畢次詣皇太后前行八拜禮畢次至內殿以候上服皮弁服皇后亦具服各升座贊引女官引詣前就拜位行八拜禮畢各還宮

○遣戶部郎中程杲勘處房山縣果園地地在縣之墳山村裏民季聰等八家之祖各於山坡溝澗樹梨栗諸果以補助糧差自宣徳初趙府陳乞取利以後權貴因相承爲業景泰初戶部核實地僅十餘頃而界內舊額徵糧地乃八頃有餘時已撥給各家承種如例起科納糧者五十餘年矣至是聰及孟鐸以前地及相連僧寺民窯投獻上林苑監太監韋恆等遂爲聰等奏除常稅戶部言恆及聰等罪當究治有旨待差官踏勘還日處之乃命杲往會巡按禦史勘處

○戶部議光祿寺良醞署每年例收小麥三萬六千石白正徳二年爲始請止派本邑一萬石其餘石徵銀九錢解部令該寺轉行順天府量取磨戶隨時估價收買白面以給公用其積出余銀以補歲荒價貴之數仍行府通查磨戶量畱殷實可用者聽候領銀買辦餘皆革退不許指以幫貼擾民從之

○兵科給事中楊一渶言少監鄧廣監�王欣差往寧夏甘肅監槍司禮監未嘗傳旨到部該部未嘗補本到科任用悉由於內庭是非不關於廷議眞僞無從而辧矯托或因以生恐非宮府一體之義祖宗防姦杜獘之深意也況監槍乃鎭守兼理之務先設者當奉詔取回今旣不能亦當因缺勿補以除邊軍之宿蠹以示明詔之大信得旨監槍系舊例官旣差矣姑已之

○辛未大學士劉健等言切見今春以來災異疊出郊壇太廟奉天殿鴟吻脊獸俱爲震雷所擊內階太微垣俱爲彗星所掃天變之大未有甚於此者也人君所畏惟天惟祖宗皇上紀元之初有此變異上廑聖心戒飭羣臣痛加修省而前災未弭後變復生臣等叨任腹心親承顧命有所聞見不敢不昧死上陳蓋祖宗之制每日早起祝天拜廟然後視朝遇節日忌辰或因事祭告必親自行禮近來每遣親王代行似於尊祖敬宗之意有所未盡先王之禮三年之喪天子與庶人無異中世𨿽以日易月然亦行於宮中今先帝大喪小祥未久𨿽大婚事重吉禮告成而皇上思慕之誠自不能已講學修徳實維其時向嘗屏去鷹犬停止騎射小大臣民莫不稱爲聖徳近者傳聞或有羣下引誘造成玩器深夜之際廣爲遊樂萬一有之似於諒闇之禮有所未合前代之典凡遇天變必減膳徹樂今嘗修省之時而爲怠荒之事似於敬天之義有所未安況視朝日遲午奏多至日暮誠恐起居無常寢膳失節以致耗費精神妨誤政事皇上萬金之身繼嗣至急宗社所關此尢先帝惓惓付托於臣等者伏願惕然警悟益修孝徳培養天和不以有限之精力供無益之玩好不以一時之適意忘萬世之遠圖於臣等所講經書及諸司所上奏﹤鋶﹣釒﹥凡敬天勤民節財省役進賢去佞賞功罰罪之務俯垂聽納早賜施行庶幾化災爲祥理亂成治民心可慰而天意可回誠使聖體安和徳性堅定政事修舉天下太平則𨿽暫時遊息亦不爲過而今則非其時也臣等𨿽愚亦知阿諛順旨者有寵犯顏逆耳者獲罪義激於中不避斧鉞無任忠愛懇切之至上批答曰卿等所言皆爲朕憂國憂民之事朕當從而行之然羣小錮獘日深不能攺也

○癸酉以彗星見遣英國公張懋駙馬都尉蔡震祭告天地宗廟

○南京守備太監傅容會同三法司長史審錄罪囚情可矜疑者十五人應免枷項者五人以請有旨是之十五人俱減死充軍其殺人者仍杖百遣之

○甲戌升沈陽右衛指揮僉事李春爲署都指揮僉事往山東總督備倭

○乙亥夜流星如盞色靑白有光起自奎宿西南行至近濁二小星隨其後

○丙子復除服闋山西布政司右布政使熊錄於雲南

○戶科給事中薛金等奏近因巡視光祿寺見各官每日傳旨添設湯飯卓面賞賜羊酒品物用度太侈宰殺數多較之往年所籍記者不啻數倍又加虫蟻虎豹之食取討日滋供用器皿有入無出各官供事並雜流酒饌或添數倍殊非餼廩稱事之義今豬羊缺少錢糧窮乏鋪戶靠損有司違慢所入不足以償所出伏望陛下惜財用屏嗜欲敕諸司通查各冗費如舊除革以崇簡約其各處錢糧有已徵末解爲姦人所侵匿者亦宜嚴加查究庶有司可免預借之擾戧金朱紅等器成造實艱乞轉令各宮管事內臣查考出入毋得侵用棄毀至於餋牛擠乳本寺旣日常買辧而良牧等署復行進納浪費實多所宜減省各署雜糧有餘久積腐輙棄之宜暫解折銀以助缺乏戶部議覆各處錢糧已徵作未徵等獘本部行原差查催官會撫按淸查究治從之

○禦用監太監閻秀等乞加織染所人匠月糧直米戶部尙書韓文等奏論秀不能裁減冗食又欲例外增添不過假此以爲包納月錢之計宜通行各監局管事官員務遵舊制不許妄有陳乞從之

○南京給事中徐暹等奏六月中旬雷震正陽門海馬天壇殿走獸並禁門房柱各有摧折七月孝陵樹木亦爲雷火燒毀災異非嘗宜求所以消弭之道謹以七事上陳一曰戒遊佚以勤政學今三邊未寧四方多事此正宵衣旰食之時伏聞近日以來耽嗜遊樂或無故免朝或視朝太晚政廢不修學廢不講先帝服制未終人心望治甚切而所爲若此上天震怒不可謂或然之數也乞念負荷之重於凡遊戲玩好一切禁止躬親萬幾日禦經筵庶幾政務修舉睿聰日開二曰遠邪佞以親儒臣宋儒程頤有言人主一日之間接賢士大夫之時多親宦官宮妾之時少則可以涵餋徳性薰陶气質宜痛遠左右邪佞之輩不使得以眩聰明而移威福時禦便殿召內閣及諸大臣與之切劘大道講圖治理或講官日畱三二人以備顧問則無導諛薰染之損而有規諷輔養之益三曰納諫諍以開言路近來言官論事或蒙戒勵及令回話夫人臣愛身者多徇國者少竊恐聞風而靡務爲緘默豈社稷之福哉乞廣包荒之量言有可采卽爲施行或狂妄過當亦宜曲爲優容使言路開辟人思自效四曰節財用以崇儉徳自古帝王以節儉爲首務陛下初嗣大位正宜崇尙節儉以先天下況今公私困窮庫藏空竭設遇連年水旱加以師旅不知何策以處乞念一錢一帛皆民脂膏自奉有節賜予勿濫庶國用不至匱乏五曰正國法以快人心張瑜劉文泰髙廷和輩用藥匪宜致誤先帝太監李興擅伐園陵樹木宜卽加顯戮新寧伯譚祐侍郎李鐩與興同事依阿不舉及其敗露祐乃遷延不欲就理宜逮送法司從重究治六曰遵明詔以裁冗濫各馬房倉庫各門及各處守備內官𨿽奉明詔裁革不聞少減乃復添設何以取信天下宜憫生民困乏凡添設之數盡行取回勿令仍舊貽害七曰罷不職以協輿情英國公張懋謀勇無聞宜勿委以事任禮部尙書張昇不協人望翰林學士張元禎素行無取南京工部尙書陳淸大理寺卿韓邦問俱升遷不協工部侍郎葉贄精力衰老太常寺卿呂啻迂腐無爲宜以禮罷歸南寧伯毛良職專府事惟肆誅求宜治以重罪則非才不得苟容而庶官亦知所警矣下其章於所司

○致仕太子太保吏部尙書王恕上言自古明王之治天下良臣之輔太平其嘉謀讜論之大要無過乎大公至正而已如發號施令進賢退姦賞善罰惡安邊治內與凡一切政務必須處之得其公正然後可以服人心而成善治至如嚴軍法以肅邊境裁冗員以節財用重官爵以惜名器禁僣侈以化風俗存羨余以備不虞給民業以均貧富皆今日致治保邦之急務也老臣無以報國輙效愚直以仰副陛下詢謀求治之盛心伏惟采而行之臣死且不朽先是上登極覃恩遣使賫敕存問且諭以有嘉謀讜論尙無有所隱故恕有此奏云

○是月貴州程番等處時疫大作民多死者

明武宗毅皇帝實錄卷之十六

明武宗毅皇帝實錄卷之十七

正徳元年九月丁丑朔賜隰川王聰羨四書集注洪武正韻從其請也

○戊寅上禦經筵

○大學士劉健等言今日早該司禮監傳示聖意欲免午講臣等竊惟經筵之設有益聖心而日講尢切恭聞英宗皇帝初年日禦文華殿誦書講學至午後回宮孝宗皇帝初年日講二次又臣等所親侍此所以聖性堅定治化大行玆山陵事畢婚禮告成萬幾之餘別無他事正宜講誦經史使義理漸明聰明漸廣若先有厭倦之心則必無積累之效矣且四書尙書乃聖賢大道固當先務若大學衍義乃爲治法度通鑑乃古人事迹亦皆不可不講伏望聖明少畱數刻令臣等每日照舊二次進講庶幾可盡保傅之責以免曠職之愆上曰知之矣○太監崔杲等以織造奏討長蘆往年支剩鹽一萬二千引給事中陶諧禦史杜旻邵淸等皆極言其不可許章下戶部尙書韓文等言鹽課之設專備邊餉初與織造無干成化弘治年間獘端始開先帝深知其害卽已停止近日登極詔書復申明禁尋遣風憲大臣分行淸理人方幸鹽法將通而國計有賴矣今若允杲等所奏是詔爲虛文而官爲徒遣也請並停織造如諧旻等言不允

○慶成王府奉國將軍表槆因姦逼人死都察院上其罪狀得旨表槆法當逮治姑從輕奪其冠帶祿米俾閒住仍敕慶成王約束

○夜流星如盞色赤光燭地起自天津西行至天市垣內尾迹炸散

○庚辰孝恭章皇后忌辰奉先殿行祭禮遣駙馬都尉崔元祭景陵

○巡撫蘇松等處都禦史艾璞等奏擬賊犯施天常等九十六人應死施尙美等三人年幼可矜應減死充軍因劾太倉衛都指揮等官陳翺等四十七人堤備不嚴蘇州府知府林世遠防禦欠周俱宜逮問又謂世遠撫剿多方勞於幹濟似可原宥下都察院會刑部大理寺議請行撫按官會審錄郎中如原擬覆訊並逮翺等問上是之而宥世遠

○辛巳兵部尙書許進言人君之心惟在所養欲得所養惟經筵爲急伏望痛止逸遊時敏問學以堯舜之君爲必可師以荒逸之主爲必當戒則聖徳日修天下可平矣﹤鋶﹣釒﹥入上嘉納之

○南京六科給事中任惠十三道禦史姚學禮等言益告舜曰儆戒無虞罔失法度罔遊於逸罔淫於樂傅說告髙宗曰人求多聞時惟建事學於古訓乃有獲仰惟陛下明睿天縱英斷夙成天下引領望之以爲堯舜復出夫何近日以來頗喜逸樂騎射之事且人之五臟系絡甚微顚頓馳騁未免振撓況今四方多事正宜恐懼修省以圖至治豈可徒取一時之娛邪伏望退朝之暇玩習經史講求治道凡有所得見諸躬行一切逸樂之事卽皆禁止則聰明日廣徳業日新無爲而天下治矣章下禮部亦以勤學修身親賢遠佞隆兩宮之養致幾筵之哀親決奏﹤鋶﹣釒﹥總攬乾綱爲請上曰朕知之矣

○禦用監太監張永奏求已故太監吳忠辭退七里海等處莊田戶部言其違禁當究治且謂王者無私恩人臣無私請朝廷之地有限人心之欲無窮此端一開何以制後上令仍與永管業

○癸未行冊妃禮遣英國公張懋保國公朱暉充正使尙書劉健李東陽充副使

○甲申宛平縣棗林莊李花盛開巡視監察禦史趙佑奏李爲春花遇陰則收斂不應旺於艸木黃落之時秋爲金气遇物則肅殺不宜僣乎天地發育之令此乃秋專春气陰擅陽權非偶然也望勿玩艸木之妖有戾中和之化昭一徳以對天地策三公以理陰陽實迎休永命之道也﹤鋶﹣釒﹥入下所司知之

○昏刻月犯狗星

○乙酉授莆田處士劉閔以儒學訓導閔天性孝友愼言動守正不渝早喪父貧不能葬旅殯於里人之園三年不處內不禦酒肉祭奠皆極誠敬事母甚孝時物未奉母不敢嘗晨昏定省出告反面皆如禮母疾衣不解帶撫摩通夕鄕人皆敬慕之提學僉事周孟中嘗捐金以助其養副使羅璟令有司立社學構餋親堂延閔爲師知府王弼復置學田歲取租五十石以資其費毋卒毀瘠廬墓弼將以前田賻之不受歲凶弟婦欲求分異閔閉戶自撾感悟復合其篤行如此巡按禦史宗彜饒榶授詔例欲以經明行修薦閔懇辭知府陳效請遂閔志以學職榮之乃有是命

○升翰林院侍讀羅﹤王巳﹥爲南京太常寺少卿

○禮部尙書張昇以病乞休上諭令善加調理以副委任旣而昇再上﹤鋶﹣釒﹥辭復不允

○沈府沁水王詮金�替薨詮金�替安惠王長子也母妃李氏景泰六年七月三十日生成化十二年九月襲封至是薨輟朝一日賜祭葬如例謚端懿

○丙戌監察禦史杜旻奏人君之處貴戚愛而必教蓋其人多起側微一旦姻連帝室非乞田請爵則侵官罔利以所與居者無端謹之士未嘗聞禮義之誨故也都督同知夏儒以后父得享殊錫恐驕侈易成罪戾必至宜愼選儒生俾爲師友吏部請如旻言選老成端潔堪爲師友者一人授以訓導之職令爲儒講學上從之

○是旬廣西桂林等府興安灌陽洛容縣疫大作民多死亡興安縣火延燒公廨民房三百餘里

○致仕南京都察院左副都禦史陳璚卒璚字玉汝蘇州長洲人成化戊戌進士攺翰林庶吉士授兵科給事中歷左給事中都給事中妖僧繼曉旣就逮法司擬以常刑璚與同官暴其罪遂伏法妖人王良惑眾通虜奏令撫臣禁絕因請重天下社學以端蒙養則邪慝不興有中人擊尙寶官於朝劾之俱坐黜彭城伯張信爲幸臣所誣璚辯其非歷升大理寺左右寺丞左右少卿南京都察院左僉都禦史兼管操江召回蒞院事周府莊田與屯田相錯互爭不決璚往勘歸之府人多非之璚著屯田十二難以辧再升南京都察院左副都禦史兼管操江劇賊施天泰等擾海上璚引兵會巡撫魏紳不卽捕滅第誘降其首而餘黨復熾爲言者所論遂致仕家居不一年卒賜祭葬如制璚質遲重以謹飭稱然居官無大建明云

○戊子升翰林院修撰石珤爲南京翰林院侍讀學士

○升南京湖廣道監察禦史呂鏜爲山西布政司左參議

○六科給事中徐昂十三道禦史楊儀等言太監崔杲等以織造奏討引鹽假公售私貪求無厭利歸於已怨歸於上該部及科道官累以爲言不蒙兪允昔先帝欲增內靈臺軍夫數百名聞諫卽止又欲造延壽塔工役已興因言而罷此二事者播諸四方人人稱慶誠可傳之萬世也乞以先帝之從諫爲法收回成命庶法禁嚴明貪婪知畏上曰鹽引已屢有旨給之爾等何爲互相奏擾再言必不宥

○己丑復除服闋四川按察司僉事薛英於河南

○庚寅以災傷免直隸鳳陽府中都畱守司所屬州縣衛所及壽泗等衛稅糧有差

○賜代府輔國將軍成金�弗四書集注從其請也

○巡撫大同地方右副都禦史歐信卒信字孚先順天府薊州人成化甲辰進士授戶部主事奉命賑京西活饑民以萬計爲郎中督餉大同增置東有大倉乘賤易粟備用歲積至五十萬石歷浙江參政河南右布政使山東左布政使俱有聲稱後升右副都禦史巡撫大同始至卽選將訓兵綜理屯牧以修舉廢墜未逾年卒如例賜祭葬信修幹美儀邊幅整峻才足集事亦一時能吏也

○辛卯大學士劉健李東陽謝遷以太監崔杲奏乞引鹽工部爲之請敕遂上言祖宗舊制鹽法本以備邊近年奏討數多成法盡壞先帝深知其獘特令該部查處臣等親承面命議擬施行而龍馭忽升事功未就恭遇皇上渙頒明詔痛革獘端特令大臣分投淸理天下傳誦稱爲聖明柰何淸理之使方行織造之命隨下生財之源旣塞蠹財之獘復生臣等若坐視不言依阿順旨不惟負先帝面托之重亦且虧皇上新政之明前敕決不敢撰寫況太監崔杲奏討引鹽不過變賣銀兩若戶部支與價銀尢爲省徑若仍給引鹽聽其支賣必夾帶數多向來作獘射利之人因而附搭則鹽法之壞愈甚於前淸理之官殆爲虛設東西困敝之民恐生不測西北兵荒之急何以應之臣等之憂有不止此伏望收回成命止照該部原擬給與價銀織造則供應不乏鹽法可行於是五府九卿科道等官亦上﹤鋶﹣釒﹥論其不可時上意未決猶欲全予鹽引乃於日講罷召健等復至暖閣問曰昨差承運庫太監王瓚崔杲往南京浙江織造瓚等乞長蘆鹽一萬二千引戶部止與六千引半與價銀今可全與之健等同奏曰如是已足用矣上曰旣與半價何不全與引鹽健等對曰戶部亦是爲朝廷撙節用度上曰該部旣欲節用何不畱此半價卻以引鹽與之聽其變賣不亦兩便乎健等曰價銀有限不若鹽引之費爲多上曰何故東陽對曰鹽引數有夾帶如引一紙便夾帶數十引以此私鹽壅滯官鹽不行先帝臨終銳意整理鹽法正是今日急務也不可不爲遠慮上曰若有夾帶事覺朝廷自有法度處之東陽對曰此輩若得明旨卽於船上張揭黃旗書寫欽賜皇鹽字樣勢焰烜赫州縣驛遞官吏酬應少誤卽加笞辱亦隱忍受之至於鹽商竈戶𨿽淩虐萬狀誰敢呼冤所以不若禁之於始健等亦共言之上正色曰天下事豈專是內官壞了譬如十个人中也僅有三四个好人壞事者十常六七先生輩亦自知之如是者言之至再蓋是時已有先入之說矣上復謂曰此事務要全行健等奏曰容臣等再議因叩頭出至殿中司禮監官追達聖意亦答曰已奏過再議監官遽回奏云先生輩已承行矣健等至閣復上﹤鋶﹣釒﹥極言自古帝王以從諫爲聖拒諫爲失國家治亂常必由之顧順旨之言易入逆耳之言難受故治日常少亂日常多臣等每以此說進於陛下誠欲陛下爲聖徳之君天下成至治之世也今文武公卿臺諫合詞伏闕皆謂鹽法不可壞而聖意堅執排羣議而行之就使織造有益姦獘不生然上虧朝廷納諫之明下失羣臣守法之義所得幾何而所損者不可勝計矣此𨿽一事關系最重臣等豈不知順旨者有寵逆耳者獲罪若貪位戀祿殃民誤國則不獨爲陛下之罪人抑亦爲天下之罪人萬世之罪人矣區區犬馬之誠猶望陛下廓天地之量開日月之明俯納羣言仍從初議以光聖徳天下幸甚若以臣等迂愚不能仰承上意則乞別選賢能以充任使將臣等放歸田裏以免曠職之愆上曰昨聞卿等面奏今復覽﹤鋶﹣釒﹥朕心已悟引鹽不必全與可支與十分之五餘如議與價銀

○南京十三道禦史李熙等以災異條陳十事一曰愼好尙以隆君徳請禁止馳逐鷹犬彈射之好二曰速天討以彰至孝請速正太監張瑜等之罪三曰抑奔競以端薦舉如知府獻諛而薦尙書禦史進謟而保太監甚者都禦史柳應辰爲太監劉瑯保畱江西參政王綸爲太監董讓旌舉士習大壞有傷國體四曰儲將材以振威武謂兩京公候伯以下應襲子孫年十五以上者宜送武學教之兵法襲爵之日考其武略精閒者許襲原爵否則與以半俸仍令習學三年無成者減原爵一等五曰謹天戒以黜不職吏部侍郎張元禎夤求入閣禮部侍郎王華諱名首賂養病都禦史李進玩寇失律丁憂都禦史畢亨恃才貪取巡撫大同都禦史歐信超遷太驟尙寶司少卿祝祥奔競素聞南京工部侍郎葉贄老邁廢事太僕寺卿王珩庸瑣無爲俱宜罷黜六曰嚴考課以修庶官山西按察使李善河南參議蔡相貴州僉事範坪臨江府知府項經桂林府知府鄧琛南昌府知府祝瀚俱貪濫有聲狹西參政唐錦舟河南參政劉約武昌府知府陳晦俱素行不謹廣東參政李文安貴州參政王琳江西參議黃皞湖廣參議林沂俱貪老無爲淮安府知府楊遜政由下出宜令致仕仍遣官考核府州縣官大明黜陟七曰覆章﹤鋶﹣釒﹥以防壅獘宜敕六部都察院等衙門自先帝以來內外羣臣章奏通行查閱已行者再爲申明未行者急爲議處今後章﹤鋶﹣釒﹥毋致廢格不行八曰淸軍伍以實營籍宜令該部將內府衙門軍匠軍斗定與額數余悉送團營操練仍行南京一體差官淸查送操九曰禁巡邏以安地方南京錦衣等衛每歲差官內外巡捕倚法爲姦宜加禁治十曰淸鹽法以防欺隱兩淮及揚州等處掣鹽衙門今後秤掣務依舊制斤兩如有折納餘鹽銀兩事例出給印信明文到關查驗其大引餘鹽本關查算類解下所司知之

○壬辰崇明海盜施天常之亂旣平巡撫蘇松右副都禦史艾璞巡按禦史曾大有巡江禦史張昊會奏預防地方六事一崇明盜賊易起皆由鄰境豪族與軍衛巡捕官交構爲姦而無專職以督察之𨿽有浙江捕盜僉事地廣責分勢難相及今宜添設兵備副使一員常駐太倉往來崇明沙上提調軍衛有司兼理四府五衛詞訟並水利屯田其浙江僉事止令理其本省職務一崇明之半洋沙賊黨延蔓而靖江之東沙口又江賊出入之衝今宜各設立巡檢司開溝築墩以助防守而半洋沙則攺名平洋且帶管馬腰沙地方一江陰等縣切臨江海舊有城堡坍塌爲墟宜先會計錢糧候秋冬委官修復以固封守一崇明縣營沙地方南距本縣六十餘里又隔越大海北至海門不過二十餘里恃險不服久爲賊巢宜將本沙人民割入海門附籍庶易於鈐束一沿海各沙民家有雙桅大船出入江洋興販魚鹽交通流民恣行劫掠宜悉令攺造不悛者沒其船貨而發遣其人若用小船於近地捕魚采薪及以蒜靛附船貿易者聽之然亦不得上過鎭江下過嘉興庶萌蘗不致滋蔓一崇明額設一百十里人戶十萬有餘地有魚鹽蒜靛蘆管之利號爲富庶三四十年來田地衝塌民失故業往往逃移規避差糧脫漏軍匠地削民貧役繁賦重起而爲盜亦勢之必然也乞行各該撫按等官督令所在官司淸查復業有已成家者聽於所在附籍其逃亡人民被坍田地悉與除豁庶民無負累而盜可息兵部覆議其事皆可行允之

○楚府崇陽王均鐓薨均鐓莊僖王第二子也母劉氏正統八年七月十六日生景泰六年十二月襲封至是薨輟朝一日賜祭葬如例謚端懿

○卽墨縣地震

○癸巳禮部左侍郎王華以禦史李熙等劾其諱名首金乞爲究竟其事洗滌冤憤然後罷歸田裏有旨華事情已白其勿辯可盡心所職

○吏部以南京工科給事中徐暹等劾禮部尙書張昇吏部侍郎兼學士張元禎南京工部尙書陳淸侍郎葉贄大理寺卿韓邦問太常寺卿呂﹤常心﹥皆不職宜黜覆奏以去畱請上令如舊供職○甲午巡撫河南都禦史陶琰奏境內應議事宜一各道專任僉事分巡三年一換庶事有統紀獘端不生一首陽太丘等驛查系僻簡地方相應裁革以紓民困一河南軍士民兵𨿽有守巡等官時常較閱但事非專責人罔效勞宜推選按察司副使一員請敕專飭兵備兼理淸軍則戎政弗弛緩急有備一預備狹西邊儲乞將本省小灘兒該兌軍粟米二十七萬石內截撥一十萬石攺運狹西固原等處卻將臨徳二倉補足京儲歲運之數命所司知之

○湖廣永順宣慰使彭世麒等遣冠帶通把事向文等貢馬謝恩賜晏賞彩幣鈔錠有差

○乙未錄故太子太保兵部尙書餘子俊孫承恩爲國子監生子俊之子寰已受蔭矣旣而寰由科目入仕寰兄錦衣衛指揮僉事寘以請乃如例復蔭承恩

○山東鰲山衛自初旬及戊子辛卯地累震至是日又震聲如雷

○丁酉廣東連州賊梁苟龍等越湖廣廣西之境劫掠爲患府江兩岸道梗不通守臣以聞上命總鎭等官亟議徵剿不許因循貽患

○戊戌總制狹西都禦史楊一淸言狹西各邊惟寧夏花馬池至靈州一帶地裏寬漫城堡稀疏兵力單弱虜入甚爲環慶固原平鳳臨鞏等內郡之憂臣聞防邊莫安於守其策有四在修浚邊塹以固邊防增設衛所以壯邊兵經理靈夏以安內附整飭韋州以遏外侵修邊一事財匱民勞然利害有輕重關系有大小土木之害較之搶殺爲小動搖之患比之勞費爲大且今年套內無賊腹裏有秋人民少安正可以有爲之日失此不爲後必有悔謹以經理邊方事宜條上伏乞采擇一自延綏定邊營之石澇池迄於寧夏之橫城共三百里沿途舊有墩臺七十一座舊築邊墻低薄壕塹窄淺墩堡稀疏以致虜賊攻穵甚易入境長驅一日夜直抵固原無復邀阻玆將舊墻幫築髙厚壕塹挑浚深闊添設墩臺暖鋪小堡分撥官軍防守庶可緩深入之鋒以邀逃歸之路一寧塞營西至定邊營川原平漫與花馬池地方相類旣無邊墻可恃兼墩空隔越勢難救援必照寧夏邊防一體修飭庶彼無間可投一花馬池東路𨿽有守禦千戶所之設然兵力單寡而興武營相去已遠有警卒難救援宜將花馬池守禦所攺設寧夏后衛興武營添設守禦所卽以選定召募土兵更調入伍食糧操備安插已定然後擇其驍銳給馬騎徵附近田地任其耕種五年之外量徵子粒以助邊儲一靈州乃要害重地內有土民四里並土達軍餘六百戶近以所司不卹科差重繁誠恐變生不測靈州去寧夏險遠文移阻隔兼以公差騷擾軍民患之宜將靈州千戶所攺守禦千戶所徑屬狹西都司土民止聽本所吏目帶管而環慶兵備攺作整飭環慶靈州等處兵備迆西地方俱聽提調常駐靈州練兵理刑撫夷革獘仍聽寧夏巡撫官制之則體統正而人心安矣一韋州乃虜寇出沒之所兵備廢弛不任保障況近螺山慶府墳塋在焉連年大虜入寇輙駐其地而慶恭王墳近被人開掘深可痛慮今議增軍守之宜於寧夏中護衛挑選千人委官總領屯駐韋州與羣牧千戶所官軍操備防禦旣可護衛王墳又可保障城池亦一策也一靈州橫城以北西抵黑山營鎭遠關邊防頗疏誠恐虜賊不得於東必謀於西及察黃河東岸原設邊墻溝塹並墩臺三十六座與河西黑山相對遞年屯兵阻遏過河虜騎最爲周密後因小有失利棄而不守賊遂深入無忌今宜修復然東西工役並興則恐民力弗堪宜行令寧夏守臣暫止修補撥軍守了候各工完備悉照各邊修理下兵部議宜次第舉行詔是之而從其議

○朝鮮國王李﹤忄隆﹥差陪臣戶曹參判成洗純等貢馬及方物慶賀萬壽聖節賜晏並織金文綺彩幣鈔錠等物有差

○烏思藏闡教王差禪師族秤伯等貢方物賜晏並彩幣鈔錠等物有差

○罷差內官抽運木植先是太監黃瓚等奏命太監許鏞右少監呂憲各賫敕往浙江等處抽運木植以工部執奏科道交章論列乃寢其命○是夕大風揚塵蔽空明日息

○宣府等地方風火交作燒及民居人畜甚眾

○萊州府雷雨大作冰雹交下海水溢

○己亥以明日萬壽聖節遣駙馬都尉蔡震遊泰林嶽祭告長陵獻陵景陵裕陵茂陵泰陵儀賓周鉞告景皇帝陵寢

○遣內官告恭讓章皇后陵寢

○夜月犯積薪星

○庚子萬壽聖節上不受賀禦奉天門百官行五拜三叩頭禮免百官晏仍晏四夷朝貢使於闕左門

○壬寅命南陽衛指揮同知李鯨守備歸徳武平興州衛指揮僉事王玉提督古北口四營俱以都指揮體統行事南京神機營指揮同知髙騰援例奏求署職許以都指揮體統行事○癸卯禮部左侍郎王華以日講賜冠服具﹤鋶﹣釒﹥辭並辭免日講蓋方爲言者所論心不自安上曰華先朝講官朕親簡用賞賜冠服亦舊典不必辭

○翰林院編修謝丕乞歸省所後毋許之

○欽天監五官監候楊源奏自八月初大角及心宿中星動搖不止大角天王之座心宿中星天王正位也俱宜安靜而今乃動搖意者皇上輕舉嬉戲遊獵無度以致然耳其占曰人主不安國有憂又北斗第二第三第四星明不如常第二曰天璇法星后妃之象后妃不遇其寵則不明廣營宮室妄鑿山陵則不明第三曰天機令星不愛百姓聚興徵徭則不明第四曰天權伐星號令不明則不明伏望祗畏天戒安居深宮絕嬉戲禁遊獵罷弓馬嚴號令毋輕出入遠寵幸節賞賜止工役親元老大臣日事講習克修厥徳仍敕內外廷臣同加修省章下禮部禮部言其覼縷上陳亦憂國愛君之忠悃伏望陛下上畏天變下卹人言反躬自咎恐懼修省親儒講學正心修身聽政以時起居有節不恣情而輕出禁廷勿玩狎而私行監局痛戒遊逸悉屏玩好凡騎射馳驟狐兔鷹犬之事一切屏除軟諛佞巧乞求升攺之人一切罷黜廷臣建白爲公者不沮於幸臣臺諫敷奏盡言者必見諸行事停不急之工節無名之賞則聖徳新治化著而天變自消矣上是之源精於占候見象緯異常則憂形於色必據實具奏無所諱然爲劉瑾所惡竟杖而斃之士論傷焉

○運送兩淮鹽價於遼東大同宣府各五萬兩寧夏四萬兩楡林三萬五千兩甘肅三萬三千九百三十三兩爲市糴糧艸之用

○甲辰光祿寺奏戶部派納本寺今年小麥三萬六千石緣倉廒已毀無所於貯除解有本色如前收受其有願納價銀者亦乞如該部題準例每石折銀九錢貯庫支用戶部覆奏從之

○萊州登州府地震各有聲如雷

○乙巳以明日十月朝遣駙馬都尉蔡震黃鏞崔元分祭長陵獻陵景陵裕陵茂陵泰陵

○遣儀賓周鉞祭景皇帝陵寢

○遣內官祭恭讓章皇后陵寢

明武宗毅皇帝實錄卷之十七

明武宗毅皇帝實錄卷之十八

正徳元年十月丙午朔享太廟奉孝宗敬皇帝神主詣廟享祀

○邊爵等族番人掜古等貢馬匹盔甲等物賜宴賞彩叚鈔錠各有差

○四川播州宣慰使楊斌遣長官劉彬等貢馬賀萬壽聖節賜宴賞彩叚鈔錠各有差

○丁未貴州左參議林沂奉表賀萬壽聖節中途聞詔免賀遂止不進上疏曰陛下於節日不禦正殿不賀朝賀所以存哀素之心示通喪之制此前代之主所難者也但臣子忠敬之心欲致君父於盡善盡美之地昔唐太宗生日謂羣臣曰今日吾生日翻成傷感詩云哀哀父母生我劬勞柰何以劬勞之日而更爲歡樂乎去今千載讀之未嘗不傷其意而稱其孝今先帝之喪方在小祥之外𨿽陛下勉從遺詔以日易月而父母之喪無貴賤一也實孔子之訓且先帝於太皇太后祖母也三年之內聖壽諸節尙俱免賀今陛下於先帝父也其可行乎推陛下平日惓惓孝思知於此必有所不忍也或謂今王府及諸司多已捧賀表至柰何臣聞宋寧宗誕日時有孝宗之喪羣臣已班賀於外朱熹上言以爲羣臣班賀而朝廷從中郤之尢爲美事伏望陛下特降敕旨凡三節尙在通喪之內俱輟視朝不受賀表路費賞賜並行停止俟通喪畢然後如例舉行且自今去通喪除期才數月耳陛下於前旣皆守禮矣後其有不能行乎陛下誠行之則上以光皇天錫類之異中以全繼述之孝下以爲後聖法程庶幾明王以孝治天下之義而人倫明風俗厚矣命所司知之

○戊申吏部言南京禦史李熙等以災異劾吏部侍郎兼學士張元禎禮部侍郎王華尙寶司少卿祝祥都禦史李進畢亨歐信南京工部侍郎葉贄太僕寺卿王珩及按察使李善參政李文安王琳唐錦舟劉約參議蔡相黃皞林沂僉事範玶知府項經鄧琛祝瀚楊遜陳晦不職請俱罷黜在內若華則已屢荷慰畱進已養病信已物故亨𨿽有侵克賑濟官銀之劾宜核實區處在外若琛已致仕遜宜調簡文安琳沂宜罷善等宜移文撫巡官訪其不職之實以請惟元禎贄祥珩去畱取上裁有旨元禎等俱令如舊供職

○提督撫治鄖陽等處都禦史孫需奏續凊出荊襄鄖陽南陽漢中西安商洛等府州縣流民一十一萬八千九百七十一戶願附籍者九萬二千三百七十戶戶部言附籍者當給與戶由從之

○浚滏陽河河舊在順徳府任縣新店村之東北源出磁州經永年曲周平鄕至穆家口會百泉等河北流兩岸皆徵糧地景泰間漳水並入漫流衝曲周等縣地方沿河各築堤以備泛溢成化間舊河淤塞於村之西南衝決爲新河合沙洺等河入穆家口兩岸亦築堤備之弘治初漳水徙入禦河民棄堤不復修理近年漳水復入新河西岸地皆渰沒任縣民髙暘等以爲言下巡撫官勘處至是具奏言穆家口乃眾河之委請從此先浚乃並浚舊河新河令兩處分流以殺其勢堤岸亦漸加修築庶民患可除工部覆奏從之

○給賜宣府沿邊墩堡守嘹官軍夜不收人等一萬二千三百一十七人折寒衣銀兩每襖褲一副折銀一兩四錢凡給銀一萬七千二百四十八兩

○己酉初尙書林瀚等請淸查南京禦馬監馬匹給事中牧相監察禦史呂鏜奉旨淸查給軍太監李棠拘畱不發相等疏言本監原設馬匹年久無存後將牧馬所送印種馬遂行收養而濫役濫費之獘不可勝言夫一軍足以飼一馬本監見馬僅八十九匹而養馬旗軍役占至七百餘名皆按月輸錢又有看守金鞍庫料豆倉等餘丁三百名此濫役之獘也計八十九匹之馬歲用飼秣艸三萬餘包豆一千六十餘石今該部給艸至六萬包豆一千五百石又苜蓿園各有采取辦納此濫費之獘也況南京近年糧艸告匱戎馬缺乏豈可以有限之物供無窮之費哉棠貪婪無厭不知成命爲重肆無忌憚宜明正其罪仍追其占畱馬匹今後該所及應天衛孳生馬駒俱聽南京太僕寺印烙給各衛旗軍領養其苜蓿莞豆二園行南京兵部差官踏勘召人承佃起科庶事體歸一而浪費可絕旣而棠等奏系洪武初額設不可輕動有旨遽從之相等劾奏如初下兵部議宜如相等言不聽

○肅州地震

○庚戌泰寧等衛都督孛來罕等遣頭目忽禿都等來朝貢馬賜宴並彩叚金織衣物各有差

○降遼東都司都指揮僉事費錦爲沈陽中衛指揮同知廣寧左衛指揮同知惠綺定遼前衛指揮同知王用俱爲正千戶坐賊入境殺掠失於備禦也

○辛亥降守備臨淸署都指揮僉事劉全爲署指揮僉事坐受賕及多役軍丁罪也

○壬子升河南左布政使崔巖爲都察院右副都禦史巡撫大同地方兼贊理軍務

○旌表孝子應綱等二人節婦朱氏等九人應綱浙江永康縣人爲歸徳州學訓導幼喪父事其母至孝嘗渡錢塘江舟覆同載者俱溺綱以母老孀居禱水中若有援者得不死人以爲孝感黃文會福建侯官縣人父死廬墓三年表其門曰孝行宋氏錦衣衛小旗李塘妻程氏順天府霸州舉人李裕妻孟氏霸州民趙裕妻吳氏萬全都司永寧衛生員王綸妻馮氏浙江慈溪縣民趙勝妻蕭氏江西宜春縣生員劉顒妻陳氏福建長樂縣生員髙伯明妻陳氏莆田縣民林仲熹妻何氏山西猗氏縣生員王臣妻俱少寡守節終始不二表其門曰貞節

○刑部右侍郎郝志義卒志義字宜之狹西淸澗縣人成化己丑進士授大理評事進寺副升山西按察司僉事整飭鴈門關等處兵備升副使坐事左遷福建都轉運鹽使司同知明年復升福建按察司副使以憂歸服闋攺山東升四川按察使歷山西四川左布政使升右副都禦史巡撫湖廣進刑部右侍郎未上而卒子舉人序奏乞祭葬逆瑾以其雅不附已銜之寢其奏仍革序舉人瑾敗乃復志義性嚴毅狷介持已處人皆循蹈榘矱居官以廉愼著聞人無能訾議之者

○癸丑都給事中艾洪等劾都指揮僉事髙得林以司禮監太監髙鳳之侄命管錦衣衛事內外偏重恐非國家之福乞並賜罷黜不從旣而監察禦史潘鏜亦奏鳳內爲心膂得林外爲牙爪非朝廷之體亦非髙氏之福且舊制錦衣堂上官俱從面簡以愼重其事今旨從中下則宦官弟侄更相效尢而選法壞矣乞兩罷之以懲壠斷兵部覆請會鳳先以病免上曰得林旣用矣已之

○萊州府掖縣天鼓鳴

○甲寅升南京戶部郎中胡振爲貴州布政司左參議

○署內承運庫事太監秦文奏內府財用不充事務繁劇適遇大喪卽位之禮相繼舉行費已不貲近日舉行大婚禮戶部僅送銀三十萬兩用之六禮用之鋪宮用之賞賜及內官監造妝奩禦馬監造寶冊銀作局造儀仗諸類通計費金八千五百二十餘兩銀五十三萬三千八百四十餘兩是進入者少而費出者多將來何以應之況聖誕千秋節所用秉輿服禦所用諸王府冊封所用皆不可缺而官軍折俸每季該銀十萬餘兩春季未給而夏秋又至矣其將何所取辦哉上覽其奏乃命集廷臣議處以聞戶部臣言財貨之在天下如水行地中其源不浚其流必竭若不能節儉用度無經而欲講求足國之道良亦艱矣今以歲入正數言之夏稅秋糧馬艸鹽課折銀及雲南閘辦各鈔關船料銀兩通計僅一百五十餘萬兩以歲出正數言之宣大等六鎭年例三十四萬兩進庫給軍官俸糧共三十三萬五千餘兩至於內府成造寶冊之類其數不得與知大約並前折俸不下五十萬餘兩通計用百餘萬兩然入每虧於原額而出乃過於常數姑以弘治十八年五月以後言之諸邊年例之外添送銀二百七十七萬四千餘兩給賞徵進京軍六萬九千六百餘兩給過鹽米商人二十五萬餘兩賞在京官軍七十二萬四千二百餘兩各邊官軍六十九萬三千三百餘兩狹西賑濟二十萬兩密雲居庸紫荊倒馬等關召買糧艸共一十二萬八千餘兩大婚禮取四十萬兩買金送內庫二萬六千五百餘兩通前年例實用六百二十五萬餘兩又四川進金四千兩視舊例歲用之外加至五六倍矣欲望財用之足帑藏之充豈可得哉伏望皇上憫生民財用之艱躬行節儉毋事虛文今後成造非乘輿器物及各王府寶冊不得用金非聖誕千秋令節不得用銀凡遊戲燕樂鷹犬玩好無益之費無名之賞一切罷止仍嚴敕該庫之蒞事者歲進銀非軍官折俸及成造儀仗妝奩一毫不許妄支其歲入五十萬兩之外一分不許妄取務惇儉約以圖經久議入上曰節以制度不傷財不害民此聖人明訓理財之大道也今財用匱乏百姓艱難朕自當力加節省量入爲出管庫人員於每歲出入之數尢宜謹於會計不許濫費妄支�萊州府天鼓鳴聲如雷

○乙卯丰城侯李璽乞追封其祖母景氏爲丰國夫人贈其前母衛氏繼母毛氏爲丰城侯夫人俱補給誥命從之

○韓府襄陵王範址薨範址莊穆王長子也母荊氏宣徳四年二月初二日生正統七年八月封鎭國將軍成化十五年五月襲封王至是薨輟朝一日賜祭葬如例謚恭惠

○升工部郎中王壽爲四川布政司左參政廬州府知府馬金爲貴州左參政福建鹽運使吳泰爲廣東右參政

○監察禦史秦昂言淮浙鹽法已命工部右侍郎兼左僉都禦史張憲右副都禦史王瓊分行淸理凡禁姦革獘變通張弛之宜當責之專任巡鹽禦史可暫止勿差已差者可召還庶事無掣肘戶部覆奏謂大臣淸理乃一時權宜而禁姦革獘則禦史專職也況近者織造中官奏帶長蘆引鹽越境貨賣夾帶私販其獘實多非禦史嚴加防範人益無懼巡鹽之差宜如舊但行令同心協力以淸宿獘上是之

○免遼東定遼左等衛所屯稅有差以水災故也

○廣東惠潮二府土賊陳錦等爲亂僉事胡恩都指揮何淸知府呂大川張時澤等剿平之初錦糾合江西瑞金縣賊戴進受等攻縣城破之已而避於河源程鄕等縣山中有眾約二千餘時出肆掠至是平凡擒斬千三百二十六人俘獲三百一十七人獲被掠者百二十二人於是總鎭太監潘忠總兵官伏羌伯毛銳以捷聞上降敕獎勵忠等賫奏人賞鈔千貫

○丙辰升山西布政司右參政才寬爲河南右布政使

○增狹西漢中府金州並西鄕石泉漢陰縣茶課二萬四千一百六十四斤

○刑部會官審錄重囚得情可矜疑者十六人具獄上請得旨減死充軍者十六人以幼小釋放者二人婦人三人亦杖百釋之

○戊午少師兼太子太師吏部尙書華蓋殿大學士劉健少傅兼太子太傅禮部尙書武英殿大學士謝遷求去位許之先是健遷與少傅李東陽以內侍劉瑾馬永成髙鳳羅祥魏彬丘聚谷大用張永等蠱惑上心連章請誅之皆畱中不出司禮監太監陳寬李榮王嶽同至內閣議且有發瑾等南京新房閒住之意健等以爲處之未盡皆厲聲曰先帝臨崩執老臣手付以大事今陵土未乾而使嬖幸若此他日何面目見先帝於地下乎寬等乃辭去其意未決而嶽素忠直且提督東廠與太監範亨徐智皆有渙羣之謀將請於上有所處八人者知之以瑾尢巧佞狠戾敢於爲惡乃謀使瑾入司禮監與執事樞以爲脫禍固寵計是夜瑾遂傳命搒笞嶽亨智於內門遣之南行時健等以戶部尙書韓文素剛正令倡九卿伏闕固諍而嶽從中應之吏部尙書焦芳乃泄其謀於八人明早健及文等率九卿科道方伏闕俄有旨宥瑾等遂皆罷散健等知事不可爲卽日疏辭政柄故事輔臣乞休必俟三四疏乃允於是八人者惟恐健等去之不速上意亦以健等數有直言逆耳遂聽之𨿽賜敕給驛命有司月給食米五石歲給役夫八人猶循舊典而殊無眷戀之恩矣一時朝野聞二老之去莫不追傷先帝顧命嘆訝流涕而不能已尋嶽亨行至臨淸瑾使人追殺之惟智幸免焉

○太監李榮傳旨命內官監太監楊森守備天壽山余俊守備南京三千營太監張永調神機營把總提督十二營調奮武營太監魏彬代永效勇營太監吳軻代彬顯武營太王潤代軻尙衣監太監賈和代潤兼管神機營中軍頭司旣而命潤仍管顯武營和管神機營中軍頭司並效勇營

○命應天衛帶俸都指揮僉事王欽五軍營右哨坐營河南確山縣天鼓鳴地震聲如雷

○己未少傅兼太子太傅戶部尙書謹身殿大學士李東陽乞致仕言臣本疏愚不諳世務承先帝簡任顧托之命鞠躬盡瘁死於其職臣之分也但體質虛羸素多疾病謀慮漸短於前日事功每負於初心以致國是多違天災疊見罪咎累積過於丘山徒擁虛名濫支重祿若復貪榮冒寵病國妨賢上無以謝先帝在天之靈下無以副天下蒼生之望含羞抱愧死有餘辜上曰卿輔導有年勞勩顯著受先帝顧命托以匡弼蓋欲隆政治也上天垂戒朕自當省卿可安心供職以副委任毋再固辭先是請誅瑾等疏實東陽秉筆第太監陳寬等至閣議時東陽辭頗緩中人皆以爲事不由之故與健等同日具疏懇求去位而東陽獨畱人亦幸其畱云

○狹西總制左副都禦史楊一淸奏寧夏鎭守內官歲貢紅花播種澆灌薅鉏采摘役軍丁動以千計其輸送入京也所至騷擾爲害甚多兼地方孤懸河外時有寇警加之荒歉軍士尢宜寬卹乞停其貢爲便工部覆奏宜從所請上不聽仍令進用是日酉刻金星見未位

○萊州府地連震自癸丑乙卯丙辰丁巳至是凡二十五次

○庚申大學士李東陽復奏臣蒙命勉畱驚慚無地伏念臣昨與劉健謝遷各具疏乞休而健遷皆荷兪允臣獨被畱以臣較之二人病尢多而才獨劣若依棲眷戀苟幸安全正恐累陛下知人之明孤先帝顧命之重內批答曰具陳休致臣下職也而黜陟人才朝廷自有公論卿有疾宜善加調理勉副重托愼勿再辭

○辛酉東陽復奏乞暫免朝參晝日扶病入閣供事許之

○壬戌以吏部尙書焦芳兼文淵閣大學士左侍郎王鏊兼翰林院學士並入內閣供事芳素不協士望惟以伏闕事泄中人徳之遂有是命

○癸亥誠孝昭皇后忌辰奉先殿行祭禮遣駙馬都尉林嶽祭獻陵

○少傅兼太子太傅禮部尙書武英殿大學士謝遷陛辭賜之敕曰卿出逢景運歷事先朝首擢廷魁薦登祕閣誠心直道博學宏才昌辭大闡於謀猷健筆弘敷於制作淸白之操百煉愈精剛毅之气萬人必往荷先皇之末命寔朕躬之是遺嗣統之初茂隆倚任乃能開心輔徳隨事納忠定國是於蓍龜獻箴言於藥石時當勤卹義切臣鄰方一體之是資遽累章而求退勉畱至再祈請益堅特示允兪用成雅尙命有司給驛還鄕月給食米五石歲撥人夫八名應用仍賜白金彩幣襲衣以表眷懷夫狀元執政自古爲難而全節完名尢不易得兼玆眾美式見於今卿歸養徳抱和頤神益靈化善良於鄕裏貽官業於子孫續安石之髙風酬王曾之素志於戲志力有餘年齡未艾卿其保愼之哉故諭

○吏兵二部會議文職由軍功升俸一級或二級終身帶支者但照原官品級上加支後復升官不得隨品加授如由正七品論功則終身止加從六品俸從之

○升狹西按察司副使馬懋爲四川布政司左參政工科都給事中王縝爲山西右參政

○升長蘆都轉運鹽使司同知李紀爲福建都轉運鹽使司運使

○狹西慶陽府有流星其聲如雷

○甲子吏部尙書焦芳左侍郎王鏊各疏辭內閣命不許

○夜四川威州茂州地震

○乙丑命吏部尙書兼文淵閣大學士焦芳仍掌吏部印

○巡撫狹西右副都禦史張泰奏賑卹過西安延安慶陽平涼鳳翔漢中六府人戶三十五萬一千八百二十一丁所用米麥榖豆六十一萬四千五百石有奇銀一萬五千二百一十九兩有奇銅錢二百五十六萬六千四百文有奇

○太監李榮傳旨以禦馬監太監劉彜管福建市舶司事

○成都府地震有聲

○丙寅保定河間永平等府天津等衛地方水旱爲災詔免稅糧二萬三千一百六十石有奇艸一十二萬八千九十九束銀七百二十餘兩

○命弘農衛指揮僉事呂璽守備河南南陽等處地方以都指揮體統行事

○太監李榮傳旨禦馬監太監陳貴鎭守宣府等處地方

○丁卯夜月犯鬼宿東南星

○戊辰大學士李東陽等言近日奉旨停免日講至明年二月以聞臣等竊惟講學明理是人君治天下之本最爲緊要先帝初年日講常至歲暮皇上於去年亦至十二月十四日方才停止今年秋講止得十一二日且冬節尙遠天未甚寒停止講讀似乎太早誠恐聖心無所系著或爲玩好所移且內外臣僚傳聞免講不勝顒望縱使勵精於內天下誰復知之臣東陽親受先帝遺命有東宮聰明常請讀書之言近奉皇上敕旨有倚托匡弼勉副重托之諭臣芳臣鏊皆以講讀之舊臣承輔導之新命不敢不昧死上陳伏乞收回成命仍舊日講庶幾聖學可成臣民有賴不納

○懷仁王奏請書籍詔賜爲善陰騭孝順事實洪武正韻四書集注各一部

○己巳聽文淵閣大學士焦芳辭吏部印內閣處密勿之地𨿽與聞機務而不得專進退百官之權兼掌部印實芳所欲也大學士李東陽與芳有同年之契知事體不可爲芳忠告於是芳乃懇辭

○庚午命翰林院侍讀學士吳儼太常寺少卿兼翰林院侍讀李旻纂玉牒

○命左春坊左諭徳兼翰林院侍講傅圭淸理軍職貼黃萊州府地震至丙子續震者七次

○少師兼太子太師吏部尙書華蓋殿大學士劉健陛辭賜之敕曰卿以宏才正學直道讜論簡在先皇超登祕閣謨明弼亮盈二十年王言大宣徳政遐布掄功校績惟爾之賢曁當末命之初尢切眇躬之托比予嗣統倚任益隆乃能佐理政機敷陳善道堅貞之操久且不渝忠義之气老而彌壯方當任重懇乞優閒軫念耆儒勉畱再四重違雅尙特賜允兪命有司給驛還鄕月給食米五石歲撥人夫八名應用仍賜白金彩幣襲衣以表眷懷於戲完名全節世以爲難載籍所稽世不多見卿之履歷亦旣違矣今歸其涵泳徳義安享期頤挹司馬之遺風尋歐陽之樂事茂延慶澤貽厥子孫非徒爲一代之名臣而於後世亦永有聞哉故諭

○奪南京左軍都督府管府事保定侯梁任俸四月坐托故不賫賀表爲南京守備官所論故也

○榮王奏弘治十六年六月內奉先帝命將之國而未行隨侍官校已一再先行至彼其衣與食皆仰給於臣而臣在京祿米止三千石無以給之乞歲加二千石庶可供兩地之費戶部覆奏上曰朕念王窘於用特加千石俱本色以慰其意

○趙府湯陰王見準弟五鎭國將軍見潲初以使酒毀罵憲臣革祿三之一至是欲肆淫行手歐平人至死都察院上其罪狀有旨見潲累犯不悛法當重治姑從輕革爵間住乃敕趙王約束

○壬申戶部議覆禦史李熙等奏言國家鹽課爲濟邊而設舊制鹽有定斤引有定價商人輸粟以餉邊朝廷給鹽以償粟彼此相易公私俱利當時權勢有禁私販有禁阻壞夾帶有禁故在邊無缺餉之虞在場無虧課之患自後法弛獘興皇親之家大肆侵奪權豪之徒多方包中賣窩轉販莫有紀極影射夾帶何啻倍蓰用是商人困於守支竈戶疲於煎炒國課日虧邊儲歲缺邇來又有折納餘鹽銀兩事例其獘愈滋欲將商人秤掣引鹽務遵舊制斤兩及折納餘鹽銀兩各要出給印信明文並將大引者加納餘鹽裝載者加收料鈔議入從之

○命工部營造皇親夏儒居第時工部爲儒訪求房二區與儒所居鄰有旨以爲卑隘欲拓其址而新之尙書曾鑑等因言其房完整不必攺作今公私匱乏攺作甚難況所居之傍皆百年以來安土居民勢難遷徙再欲開拓必生怨謗願寢其役俟年丰財裕以漸議之不聽

○茂州汶川縣地震

○癸酉刑科給事中呂翀言大學士劉健謝遷上疏乞休陛下卽賜兪允詔命一下人心驚駭皆謂當此主少國疑之時二臣未可言去而陛下亦未可聽其去也臣竊思之二臣生聖朝位師傳受先帝之付托膺陛下之委任可謂非常之遭際矣其心豈不欲竭誠輔導以建非常之事功乎顧乃汲汲求去豈得己哉蓋以維新之政未能一一盡善其隨事救正冀以感悟君心盡其職業而章疏每上𨿽輒荷忠愛之褒未必見之行事若復苟安其位必取屍素之譏此所以決於求去而有不俟終日者也夫二臣之去其自爲謀則善矣而陛下聽之則未見其可也昔孔子稱孟莊子之孝以不攺父之臣爲難二臣皆先帝所簡用當大漸之際又以陛下托之輔導今山陵甫畢言猶在耳皆無故而罷遣何以慰在天之靈昭思慕之孝乎此不可聽其去者一也且其乞休也𨿽以老疾爲詞實由言違計沮不得其職而去陛下所以聽其去者亦以其不能順旨從欲非眞憫其老疾而許之也在二人可謂得去就之義而陛下則有輕棄老成之嫌載之史冊不爲聖徳累乎此不可聽其去者二也況今民窮財盡而府庫空虛將弱兵寡而夷虜彊盛水旱盜賊無處無之星象艸木妖變疊出萬一禍生不測國無老成誰與共事此不可聽其去者三也夫自古用人剛正者每病其難合柔順者又足以僨事二人旣不合而去則將擇何等之人而用之乎仍用正人歟則必不能順陛下今日之所爲以遂左右之人之所欲亦不免於去矣若別用柔順之人又非國家久遠之福此不可聽其去者四也書曰無遺壽者健等輔導先帝十有八年履歷請練恐非新進者所可及今乃同日而去天下後世將謂陛下喜新進而厭耆舊此不可聽其去者五也望念先帝顧命之重今日守成之難曲加慰畱使與大學士李東陽同心輔導以贊成太平之治臣度二臣之心豈忍遽忘陛下知遇之恩哉使果勉畱而彼或決去則其責固有所歸矣臣以二大臣之去畱國家之安危所系天下之事未有大於此者是以冒昧上陳夫內交於旣退之老臣非所以於福違忤乎用事之近幸適足以召禍但一念爲國奚卹其他下吏部議請如翀言不聽

○太常寺少卿喬宇祭中鎭還以所歷山西狹西諸郡縣連年兵歉而守令多非其人請敕撫按官巡歷糾察痛革迎送之獘勿以承奉趨諂爲能其間廉而有爲者則在旌舉之列或愼於守己而才幹不及者亦從而勉勞之若所守所爲俱無可取或幹辦𨿽優而巧於剝削者必行罷黜如此則人知勸懲士風可正而民病可少蘇矣從之

○調福建道監察禦史秦銳爲江浦縣知縣銳侍班糾失儀者而步趨遲慢上命執付鎭撫司鞫問獄上詔勿擬罪遂杖而調之

○甲戌天壽山守備太監賈性所爲多不法淫刑致死無罪者六人爲東廠所發下錦衣衛鎭撫司逮問獄具送刑部擬徒詔以擬未當令都察院會錦衣衛堂上官及科道官於闕下會審攺擬斬遂劾刑部原問官朱鑑等失出死罪大理寺官吳偉等參駁未詳並及其堂上官閔圭楊守隨等俱宜究治得旨性減死發充南海子淨軍圭等並鑑等姑宥之

○福建汀州府永定上杭二縣地震空中有聲如雷漳州府地震有星大如椀隕於地其聲如雷

○乙亥攺兵部尙書許進爲吏部尙書進疏辭不許

○調刑科右給事中湯禮敬外任停給事中呂翀陳霆劉澤俸各兩月以禮敬等言決囚之日仍有奏訴者宜勿封進非舊制故也

明武宗毅皇帝實錄卷之十八

明武宗毅皇帝實錄卷之十九

正徳元年十一月丙子朔欽天監進正徳二年大統歷上禦奉天殿受之給賜百官頒行天下

○命重慶衛指揮僉事李蔭守備敍瀘大壩等處地方以都指揮體統行事

○丁丑狹西按察司僉事郝本乞致仕許之

○升太常寺少卿吳昊爲太常寺卿仍掌欽天監事以九年秩滿也

○以鎭江蘇州常州松江等府鎭江蘇州二衛災傷免其存畱糧艸子粒有差

○戊寅賜左春坊左諭徳兼翰林院侍講毛紀父敏祭葬以紀在講筵且常侍春宮舊學故也

○己卯太常寺少卿喬宇祭中鎭諸神還上疏言古帝王有功徳於天下者皆世享血食商湯陵在滎河縣北相傳爲河水所嚙基址不存歷代皆於岸東設位而祭但屋宇卑隘不足以揭虔妥靈請拓其廟後隙地建置祠宇庶足以隆一代之典工部議移文守臣計處具奏上是之

○夜月犯金星

○庚辰恭讓章皇后忌辰遣內官祭陵寢

○南京戶部尙書秦民悅乞致仕不允

○南京守備太監傅容成國公朱輔等以尙書林瀚等會奏南京營操官軍詐病者眾月糧皆截日扣除極言其不便謂官軍實患病者宜仍給月糧兵部議給糧養兵正欲操練以備用也若稱病偸安養之何益自今實病者乃俟一月後住支詐病者宜亟扣除仍究其官旗作獘之罪得旨患病三月以裏者不必住支

○辛巳升兵部左侍郎閻仲宇爲本部尙書

○裁革福建漳州府稅課司及福寧州莆田南平尢溪將樂崇安光澤晉江七縣稅課局

○壬午給懷仁王府故輔國將軍成鋝宮眷養贍米歲五十石

○乙酉升吏部右侍郎梁儲爲本部左侍郎詹事府少詹事兼翰林院學士江瀾爲吏部右侍郎

○河南鎭巡官會勘徽府所奏乞彰徳衛官田二百一十三頃有奇實本衛屯田舊額也戶部覆議前田視周徳衡三府護衛及開墾莊田不同先帝洞見此獘故特詔所司給軍領種著在冊籍難再變更今會勘旣明乞治長史承奉等官主謀撥置之罪上以成化初特旨所賜令仍與徽府管業

○巡撫順天等府都禦史柳應辰言順天永平二府並各衛所差役不均審戶𨿽有三等九則之名而上則常巧於規免論差𨿽有出銀出力之異而下戶不免於銀差且有司均徭當出於人丁近年兼徵地畝軍衛均徭當出於餘丁近年兼派正軍姦獘難稽民窮財盡必須總括府衛所當用之役而均派於所見有之丁仍省冗差革妄費重必辦於富勢輕則及於貧窮而後畿民始得其所乞行戶部差官查處戶部議其言可行請如擬但官則勿差可也上曰然近來徭役之不均者多矣其令應辰悉心整理務使均平以紓軍民之困

○駙馬都尉樊凱以母賈氏卒乞祭葬詔特與之未幾凱復爲其故父旺援例陳乞禮部言旺死已久乃止賜旺祭一壇

○守備鳳陽太監倪文奏乞轄鳳陽廬州等府衛州縣軍民上從之兵部議鳳陽內臣爲守護陵寢設耳其中都畱守司八衛一所例應聽轄其餘府衛事無干涉文不過欲假權以濟貪虐不宜聽上曰祖陵重地其仍依文奏

○趙府和川郡君儀賓齊錫敺打父母私宮幼男且與郡君出城宴飲其父琮奏發其罪下巡按禦史鞫實坐斬並劾郡君不能以禮相夫有違祖訓郡君又愬乞革己祿米以緩錫死刑部覆奏錫罪惡深重宜固系儀賓張哲常與錫狎飲以濟其惡彰徳衛守門鎭撫馮麒縱錫出城皆宜逮問詔是之而宥郡君之罪

○是日卯刻木星見己位

○丙戌升廣東道監察禦史劉淮爲狹西按察司副使漢中等處撫民

○授理刑知縣陳和華珩爲南京試監察禦史和江西道珩狹西道

○總督東廠太監丘聚言蘇州等府納戶解折糧大布三十餘萬疋赴甲字庫交收自三月至今僅收二萬五千疋余尙未完必該庫有畱難之獘乞戶部定與限期會官收受有仍前畱難者聽巡視科道等官參究治罪戶部謂聚言深中時獘自後各處解布到庫每五萬疋限十日內收完否則必治其罪上是之

○西南昌府大雨震電南康府雷電交作贛州府安遠縣地震

○丁亥升兵部右侍郎馬中錫爲本部左侍郎攺南京兵部右侍郎韓重爲兵部右侍郎

○命湖廣寶慶衛都指揮僉事李晟備禦廣西淸浪衛都指揮僉事陶霖守備靖州

○戊子戶部侍郎王儼先是往各邊召商納米定與九一成色蓋每石米九分帶榖一分也分守獨石馬營左少監唐祿欲乘時牟利而不得遂乃詭言九一米粗必絕榖始可以充軍餉刑部主事兪穩奉命會巡按禦史勘實具得其情於是奏謂九一便於久貯況今米價猶貴須因時收受待歲丰乃收絕榖庶米商易召戶部覆奏九一旣便特恐各倉場監收官攢人等徇情受囑不足其數耳宜移文巡撫憲臣及管糧郎中今後收米俱欲足九一之數若將三七二八粗糲混收及有插和糠秕等獘治如例上是之

○己丑升四川按察司副使蘇葵爲福建布政司右參政

○夜月犯昴宿西第二星

○辛卯升工部右侍郎兼都察院左僉都禦史張憲爲右都禦史仍整理兩浙鹽法以九年秩滿也

○攺浙江湖州府安吉縣爲安吉州攺設知州同知判官吏目學正各一員添設訓導爲三員陰陽醫學僧道會司攺典術典科僧正道正各一員其稅課局及獨松天目山松坑口三巡檢司巡檢各一員俱仍隸本州管轄

○南京戶部尙書秦民悅再乞休致上曰民悅才望老成方隆委任乃累疏乞休宜從所請仍給驛以歸

○致仕太子太保南京兵部尙書王軾卒軾字用敬湖廣公安人天順甲申進士授大理寺評事升右寺正錄囚四川平反甚眾歷四川副使按察使南京右僉都禦史尋升副都禦史督理糧儲攺貴州巡撫進大理寺卿凡法司送審罪牘軾躬自檢勘多所參駁升南京戶部尙書時貴州米魯叛虜鎭守內臣殺方面等官軾兼左副都禦史率兵剿平之仍求立故酋長後以統夷民師還攺南京兵部軾連章求去加太子太保而歸家居五年卒賜祭葬仍贈少保軾性淳謹自奉簡約人罔訾議遇事不避勞險所至有聲而貴州功尢鉅論者謂無愧一代名臣云

○壬辰夜月犯井宿北第一星

○癸巳少傅兼太子太傅戶部尙書謹身殿大學士李東陽上疏乞休且曰謂可以適情遜志則臣之愚戇有所未能猶欲其替否拾遺則臣之罄竭無復可彊展轉日多誠不自安上曰卿徳望重於海內先帝遺命以輔朕躬方切倚毗圖弘治化豈可累陳休致其勿復言

○升提督撫冶鄖陽都察院右副都禦史孫需爲南京兵部右侍郎

○升四川按察司副使王恩爲遼東苑馬寺卿

○荊府樊山王見澋薨見澋靖王第三子也母王氏景泰七年正月二十三日生成化三年十月襲封至是薨輟朝一日賜祭葬如例謚溫懿

○給晉府庶人奇浟子斗祿並家眷等口糧絹布如例

○詔與宜山王詮滿四書集注洪武正韻各一部從其父沈王奏也

○兵部議覆南京監察禦史李熙等所言四事一公侯伯以下應襲子孫送武學三年無成者遞降其爵有礙成法惟試而不中者𨿽聽其襲而減其祿賜之半一章疏之虛言無補者例應立案其切於時宜者當議處以聞一各營官軍及內府庫軍匠各倉軍斗俱已淸查復爲近幸占畱乞斷自宸衷如本部初擬送操一南京錦衣等衛巡捕官不法宜禁治有犯者降級調衛議上得旨軍伍仍舊毋復紛更奏擾余可

○革徳州沂州添設守備

○升南京豹韜左衛指揮僉事楊勛爲署都指揮僉事福建總督備倭

○甲午升湖廣道監察禦史黃瓛爲陜西按察司僉事

○戶部侍郎顧佐等奏勘過順天府順義等縣各民地土在牲地界內者北望村史山營馬連窪黃後店中務村絳州營蘇家駝七處應還官界外法信營貳張營二處應還民管業前此各民侵種牲地已起科納稅者宜照頃畝開豁仍各立疆界以杜後爭從之

○乙未調刑科給事中陳霆爲六安州判官以決囚之日當守科侯旨批帖傳行而霆乃退食致有遲滯故也

○丙申敕兵部尙書閻仲宇同太監苗逵英國公張懋等提督團營操練軍馬

○海西兀者等衛女直都督斡黑能等來朝貢馬及貂皮賜宴並金織衣彩叚寶鈔等物有差

○丁酉南京十三道禦史陸昆等疏言自古姦臣欲擅人主之權必先惑其心志人主或不自覺反信爲賢而禍亂隨之如秦趙髙勸二世嚴刑肆志以悉耳目所好齊和士開說其主無自勤約宜及少壯爲樂唐仇士良教其黨常以奢靡娛其君勿使親近儒生以知前代興亡之故卒之亡秦而禍齊唐使其君能聽忠言而預斥之必無此患矣皇上嗣位以來天下方顒然望治未幾乃寵幸閹寺顚覆典刑太監馬永成魏彬傅興羅祥谷大用蒙蔽左右遊宴無度以致上干天和災異疊見臣等屢言未蒙省覽其意必謂宮中遊樂關何治亂此正姦人所以欺其君者殊不知人君一身爲天地百神之主系宗社安危之機一或不謹貽患非細且陛下廣殿細旃豈知小民窮檐蔀屋風雨之不庇錦衣玉食豈知小民祈寒暑雨凍綏之弗堪馳騁遊宴豈知小民疾首蹙額赴愬之無路邇者雷震西中門及天地壇彗出紫微垣夏秋亢旱江南米價騰貴京城內外盜賊充斥陛下顧思縱欲不一省念之乎此臣等所以日夜皇皇恨不碎首王階以淸君惻之惡也內閣部院大臣受顧命之托者所宜弘濟艱難隨事匡救言之不聽尢須伏闕死諍以悟聖心顧乃怠緩悅從間爲忠義所激論諫類多巽順退托其身謀得矣其如先帝付托天下屬望何哉伏望陛下因事知懼側身修行亟敕內閣部院科道官會同司禮監通查嬖幸馬永成輩盡行屏斥以絕禍端由是委任大臣務學親賢講求古今理亂以爲勸戒庶禍亂不作災異可弭上不能從第下其章於所司

○南京十三道禦史葛浩等言朝廷用人之途有限小人欲進之心無窮幸門一開則希恩求進更相援引而傳乞之事多矣聖明之朝豈宜有此邇者太監髙鳳辭免升賞乃命其侄髙得林錦衣衛堂上管事壞祖宗銓選之法違先帝推舉之旨撓陛下查革之詔言官論列竟置弗行恐天下姦回以夤緣爲得計小人由此而競進豈可不加之意哉伏望不惑近習特賜英斷罷髙得林官仍治其罪以懲幸進則羣小革心而紀綱亦振舉矣章下所司知之

○烏思藏大寶法王遣僧徒畜吉叭藏卜等貢氆氌方物來朝賜宴賞衣服彩叚等物仍令賫敕並彩叚表裏等物回賜大寶法王及畱邊諸僧

○己亥升南京都察院右都禦史髙銓爲南京戶部尙書

○起用提督操江南京都察院右副都禦史雍求以病辭免許之

○後軍都督府都督僉事王銘卒銘景泰間以父徵麓川戰歿襲授錦衣衛指揮僉事累以功進都指揮使守備遼東寧遠旋充右參將分守錦義等處地方以淸謹自飭遇士卒有恩而號令嚴肅弘治十七年升後軍都督府署都督僉事充總兵官鎭守薊州永平山海關等處地方十八年實授都督僉事至是卒於任賜葬祭如例

○辛丑利族等大三族番人族頭倉卜蕭等各貢盔刀來朝賜宴賞彩叚絹紗有差

○壬寅明日冬至節遣駙馬都尉蔡震黃鏞林嶽祭長陵獻陵景陵裕陵茂陵泰陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢

○山西左布政使兪俊河南右參政劉約爲言官論劾下巡撫官核勘無貪殘實迹吏部覆請俱畱用時議謂俊以重貨賂劉瑾遂並約�畱

○癸卯冬至節以大喪未畢免賀上禦奉天殿文武百官具公服行五拜三叩頭禮太皇太后皇太后皇后俱免命婦朝賀

○攺提督兩廣軍務兼理巡撫都察院右都禦史熊繡爲南京都察院右都禦史

○賜安聖夫人田氏父宗冠帶以其子宋受恩爲錦衣衛正千戶婿郭勛爲所鎭撫以阿保恩也

○甲辰戶部尙書韓文落職閒住先是文倡九卿隨大學士劉健等伏闕請誅內侍劉瑾等瑾等恨之晝夜求文過不可得適有解戶以贗銀輸內庫事覺歸罪於文降一級致仕戶科左給事中徐昂上疏言文歷官年久端謹素著正色立朝但賦性近緩立法尙寬偶致屬官失檢銀課今遽棄之非所以全大體而隆遠業也乞聽以舊官致仕內批昂褒美大臣顯有囑托文遂落職並除昂名文馳去乘小竹兜夜不宿傳捨行李僅滿一車瑾密遣官校伺察無以加其罪而益憾之

○掌通政使司事禮部右侍郎沈祿卒祿字汝學順天府宛平縣人由舉人授通政使司經歷祿妻爲今昭聖慈壽皇太后之姑弘治攺元皇太后正位中宮祿遂超遷本司右參議俄轉左甲寅進右通政戊午進通政使壬戌攺禮部右侍郎仍掌司事卒於官賜祭葬贈禮部尙書祿以恩澤致位九卿遭逢之異近世所無然其人篤於友愛少失怙其兄浙江僉事舉教之有成後舉致政家居祿事之甚恭撫遺孤典盡恩義人以是多之九江府雷電作

明武宗毅皇帝實錄卷之十九

明武宗毅皇帝實錄卷之二十

正徳元年十二月乙巳朔上親視郊牲

○升南京刑部員外郎時中爲山西按察司僉事管屯種揚州府通州雷再震

○丙午命西安左衛陣亡指揮使朱鼎子鰲襲升都指揮僉事本衛帶俸

○升賞寧夏有功官舍旗軍指揮使白俊等十人有差以斬獲虜寇功也

○戊申升南京戶部右侍郎陳金爲都察院右都禦史總督兩廣軍務兼巡撫地方

○丁未攺崇府食鹽於兩淮運司關支從世子請也

○庚戌昏刻流星如盞色赤光燭地起自紫微西蕃外發光如碗東南行至井宿七小星隨其後

○靑州府有气如龍色紅黃久之變靑白而散

○辛亥升戶部左侍郎顧佐爲本部尙書○調戶部主事蘇時秀爲鎭江府通判時秀監收城門鈔課忤劉瑾意使東廠覺察其過調之

○復以楊玉爲錦衣衛都指揮僉事玉先以事降千戶遇赦復職調萬全都司帶俸至是奏稱其姑衛聖恭僖夫人之墳在京師乞畱錦衣衛以便護視許之

○壬子命會昌侯孫銘奮武營坐營管操

○癸丑保國公朱暉奏大同禦虜官軍有衝鋒破敵三次當先並被傷者有斬獲首級查無明文到哨並自首攺正者有隨軍書辦勤勞者先議俱止給賞人多觖望乞照成化間白狐莊例加升兵部執奏今次邊功科道交章劾其冒濫欺罔紀功禦史劉淮亦稱事多茫昧兵部勘官又謂功無顯迹給賞已爲殊恩矣而暉意猶未滿宜究冶以爲人臣罔上市恩之戒得旨暉所列諸有功官軍俱準照白狐莊事例各升實授一級旣而物議沸騰兵部覆請止給賞如初或量升試署職銜止終本身其自首攺正無文到哨官軍待勘明照例升級自後俱不爲例庶人心稍平法令不至全失不聽

○恭順侯吳鑑卒鑑以天順四年襲爵弘治間命鎭守狹西踰年召還至是卒賜祭葬如例昏刻金星犯壘壁陣西第六星

○甲寅升南京太僕寺卿王珩爲南京戶部右侍郎

○命萬全都司都指揮使王傑守備中路葛峪等堡萬全右衛指揮僉事劉杲守備順聖川東城懷來衛納粟都指揮僉事張湖守備隆慶州城

○乙卯命定遼右衛都指揮僉事金輔充遼東遊擊將軍

○總制狹西延綏寧夏甘肅等處邊務兼督理馬政都察院左副都禦史楊一淸辭右都禦史之命上曰狹西戎務方以仗卿宜益展才猷以副重任其勿復辭

○丙辰禮部奏明年元旦有朝會宴賞之禮今孝宗皇帝未踰大祥人當日食宜免稱賀上曰三朝日食災變非常朕心警懼何以賀爲諸禮其悉免之

○丁巳太監李榮傳內旨六科給事中俱令守科日常至酉乃出仍令錦衣衛直宿指揮不恃點閘違者以名聞其奉京差非遠出者亦如之

○戊午以江西贛縣民郭執桓嘗輸榖二千石助有司賑饑從巡撫都禦史張本請賜之璽書羊酒聽自立表於門以爲尙義者之勸

○升都指揮僉事溫和爲右軍都督府署都督僉事充總兵官鎭守薊州永平山海等處地方

○庚申加少傅兼太子太傅戶部尙書謹身殿大學士李東陽爲少師兼太子太師吏部尙書華蓋殿大學士升吏部尙書兼文淵閣大學士焦芳爲太子太保武英殿大學士尙書如故吏部左侍郎兼翰林院學士王鰲爲戶部尙書文淵閣大學士於是東陽上疏曰臣以衰病乞休詔旨未允官醫遣視中使頒恩感徳難言殞身莫報但向猶扶病入閣今已伏枕在牀三孤非忝竊之官內閣非曠散之地憂切於內志在決休乃今加秩愈增愧懼無以自容懇乞聖恩停止前制仍以本官致仕庶全終始眷顧之恩免貪冒寵榮之咎上曰卿累朝耆碩輔導有年勞積顯著特玆加秩朕倚托方重顧可引疾求退乎不允

○芳亦上疏曰臣學非適用仕不謀身嘗侍講於先朝繼竄官於遠地荷蒙日月拔置雲霄每中夜之靡寧懼末路之難保伏望追寢新命容供舊職鰲亦上疏曰臣志惟守已才不逮人誤蒙先帝有正人端本之求繼荷陛下置密勿贊襄之地豈期渙號復賜崇遷伏望秩由功序不羨一歲九遷之榮庶幾志以分安可免終朝三禠之議上並答曰卿老成端謹中外素聞玆故加秩正期匡輔朕躬以隆治道其勿復辭

○刑部左侍郎何鑑以黃河已平議停防河夫役事下巡撫河南都禦史陶琰查奏河患不常先年荊隆口決水奔入海漕河夫利冶河大臣建議起夫並力修塞其患始息因備行一省隨戶丁之多寡編僉河夫五萬八千七百餘名以備之近已減五分之一矣若再停革恐非先朝預防之意況所設𨿽有前數亦惟用於有事之日若河流循軌固不防廢農業但宜嚴禁有司勿頻擾而私役之耳工部覆奏謂勿革便從之

○辛酉升戶部右侍郎張縉爲左侍郎光祿寺卿王佐爲戶部右侍郎攺南京工部右侍郎葉贄爲刑部右侍郎召管理易州山廠工部右侍郎吳洪回部管事

○升浙江道監察禦史夏時江西按察司僉事林廷玉俱按察司副使時狹西廷玉廣東

○命應城伯孫鉞殫忠效義營坐營管操

○太監李榮傳旨騰驤右衛都指揮使吳安升都督僉事後軍都督府帶俸

○夜月生暈白虹彌天俱蒼白色良久漸散甲子夜亦然

○癸亥命故錦衣衛指揮僉事汪隆弟奉襲兄職奉景皇后之侄也

○以定國公徐光祚之弟光祀爲勛衛

○卽墨縣三表山石崩

○乙丑命順天府官擇日祈雪

○巡按江西禦史臧鳳上言地方事宜一假兼制以安地方南贛二府接連三省流賊出沒東西地方不相統攝文移會約動掩旬月以致賊多散逸事難就緒乞敕都禦史兼制四省接境府縣隨宜調度則盜賊可息一卹機兵以紵民力江西屬縣原設機兵多者千餘名次者七八百名少者一二百名�妨農業竭力募人常役之餘添此重費欲民不貧且盜難矣有警之地宜從兵備等官相度弛張其餘悉故歸農待霜降以後赴官操練無令有司拘束私役一定水次以便交兌先年江西府縣交兌糧米在九江府涇江口水次後因風水之虞攺於省城河下各處以便軍民近爲參將張洪變更從舊軍民嗟怨謂宜仍從便交兌一處經費以足料價查得江西一省額辦外又有坐派物料近年溢出原額以致無銀支解拖欠數多𨿽因言官建白停止萬一督趣實爲可憂乞命議處俾扣數減派或照依里甲丁產出銀徵解庶幾人有定守物料可完詔所司知之

○南京禮部奏近日坐派和州江浦郊祀牛犢本部已經委官至彼驗中宜免其渡江再驗則人無久候之苦犢無瘦損之虞禮部覆請從之

○降兵部主事王守仁爲貴州龍場驛驛丞時南京科道戴銑等以諫忤旨方命錦衣衛官校拏解未至守仁具奏救之下鎭撫司考訊獄具命於午門前杖三十仍降遠方雜職

○丙寅升雲南按察使張恕爲南京都察院右僉都禦史提督操江

○攺兵部左侍郎馬中錫爲南京工部左侍郎時南京缺工部右侍郎吏部會推兩員上請而內批以中錫攺人駭異之

○升太常寺少卿孫交爲光祿寺卿太僕寺少卿魏玒爲南京太僕寺卿

○太監陳貴以鎭守宣府奏帶頭目二十餘人兵部言例止五人而貴屬濫請宜裁之不聽

○丁卯上諭禮部兵部臣曰今後四夷朝貢來京凡筵宴飲食俱宜丰潔沿途廩餼驛傳如例應付以副朕柔遠人之意

○升通政使司左通政王敞爲通政使

○禮部以郕府妃汪氏薨會府部大臣及翰林院儒臣科道官酌議言汪妃系景皇帝之配與在外王妃不同喪葬之禮宜如皇妃禮從厚況景皇帝陵寢已定亦當合葬宜自明日始輟朝三日祭九壇太皇太后皇太后中宮親王公主王妃皇親駙馬文武大臣命婦各有祭制可

○戊辰戶部主事鐘文傑往雲南四川淸理鹽課因言鹽法廢弛商竈兩獘條陳十二事一懲攺撥以杜賄門一詰引目以絕影射一究侵欺以塞獘源一定銀鹽以便徵督一立查同以計歲限一徼底簿以防姦僞一愼銷銷以完課程一考勤惰以嚴黜陟一儲罪米以卹竈丁一專職掌以一事體一汰冗員以省民害一淸鹽稅以資邊餉命所司知之

○潮州府見火星如斗落而復起轉大如簸箕

○己巳賜朝鮮國正徳二年大統歷百本

○以鳳陽淮揚等府旱災允運糧米聽攺十萬石爲折銀○命戶部郎中郝海工部員外郎畢昭會同漕運參將梁璽修理會通河仍戒其毋得怠緩河起大通橋迄於張家灣有閘數座然地形髙下懸絕蓄水甚難卒不能通行舟楫時中官用事者已豫造剝船布囊乘時射利後運舟至灣則以囊彊與之而索其錢運卒苦之

○四川燕兒崖番蠻耳多折從得失寨番蠻合兒結入寇官軍剿捕獲之監候於所在官司其族共縛送合兒結請贖耳多折之罪鎭巡以耳多折曾預入寇殺之𨿽不爲過但其族縛其首惡似亦可贖爲之奏請兵部覆宜釋之報可山西太原府地震有聲如雷

○庚午升南京光祿寺卿胡諒爲工部右侍郎管理易州山廠柴炭

○夜寧夏中衛有星如碗隕地又空中有紅光約大二畝狹滅

○陜西鞏昌府有流星紅光如火自東北往西南聲響如雷數小星隨之○辛未大學士李東陽再疏懇辭加職以爲和气上干分當策免令求退而反進辭少而就多負禮義之初心虧廉恥之大節此臣所以心愈不安而病日加重者也不許

○都察院右僉都禦史林俊以多病親老辭免右副都禦史巡撫江西之命並乞致仕許之

○升知縣髙顯何亮張九逵行人周用胡鎭爲南京給事中顯亮戶科逵禮科用兵科鎭工科先是南京給事中戴銑等奏黜權閹並乞畱顧命大臣劉健謝遷等詔錦衣衛官校執送詔獄未至吏部請委官暫掌印信有旨不從亟令推補

○免濟南等府有災地方稅糧有差

○壬申戶部議覆太常寺少卿喬宇奏其一謂大同府所屬應州山陰馬邑等州縣去邊孔邇民不聊生往歲寬詔𨿽下而所司督催逋稅急於星火今宜移文山狹巡撫轉行分巡分守管糧等官遵奉詔旨凡弘冶十六年十二月以前未徵之數實系小民逋負者悉與除豁其二謂爲國必務積聚山狹所在倉廩空虛乞敕撫按等官今後諸司所問輕重罪囚應納贖者不許收銀俱照例納米貯之預備倉遇有荒歉隨宜賑給今宜移文申戒仍令嚴立簿籍稽其出納從之

○先是巡撫雲南都禦史陳金議奏尋甸軍民府添設學校孝宗皇帝允之而左布政使周宏疏言未可者有三尋甸一府民皆夷羅習於縱肆但宜鎭之以靜況木密平夷武定地方災變非常事宜預防今若興作未免起倩夫役動淹歲月萬一民不堪命逃移失所其不可一也買辦物料雇覓人工府庫空虛小民困極本司庫藏俱系角�羊京備邊等項額數難以動支其不可二也兼以稅糧不及三千人民止有七里學校一設師生俸廩祭祀鄕飲之費齋膳門庫等項皆不可缺加徵則無糧可取加役則無人可克其不可三也乞停止禮部議覆上曰尋甸旣系羈縻之地又多災傷儒學其勿設

○癸酉歲暮祫祭遣駙馬都尉蔡震黃鏞告太廟及懿祖皇帝熙祖皇帝上自告孝宗皇帝幾筵

○升巡撫延綏都察院右副都禦史文貴爲兵部左侍郎江西道監察禦史公勉仁爲太僕寺少卿

○降監察禦史陳琳爲廣東揭陽縣縣丞琳提學南直隸見大學士劉健謝遷去位南京給事中戴銑等又以言事械系至京乃疏言健遷顧命老臣素無大過一旦驟去天下有輕遺壽者之疑銑等職專論諫宜赦小過一旦嚴譴天下有杜塞言路之懼況南京方冬雷震元旦日食推數度理咎徵非小修徳弭災尢今日之急務謂宜委心元老博采忠言今老成見棄而狂直不容非所以回天變而固人心也且人之生也必股肱完固耳目聰明然後身得安焉今大臣不宜去而去諫官所宜容而不容是自痿痺其股肱蔽塞其耳目欲天下之安得乎願追回健等復柄鈞衡曲宥銑等得寬天憲以上慰先帝之靈下副生民之望上以琳不安職守上言大臣徳政且於銑等欲援引回護遂降級外補

○詔孔氏曲阜地土糧艸其悉除之以示崇重先聖之意

○升綏徳衛指揮同知藍海爲署都指揮僉事統領延綏土兵操練聽調初延綏招募之兵機二萬參將王戟嘗選領二千聽調殺賊戟罷以署都指揮傅釗領之及釗卒延綏鎭巡等官欲停革勿推而散遣諸兵於各營堡總制都禦史楊一淸謂此兵之設東可以應援大同西可以防禦寧夏而延綏守臣之欲散遣者以其徒應別鎭而無益於延綏故也今宜再加選補通爲三千人擇官統領操練且薦海知兵善戰人素信服堪以委用乃有是命

○命襄城伯李鄌子全禮爲勛衛

○甲戌歲暮祫祭太廟奉懿祖熙祖及孝宗皇帝神主詣廟享祀

○遣太常寺官祭五祀之神

○以明日元旦遣駙馬都尉遊泰崔元嶽林分祭長陵獻陵景陵裕陵茂陵泰陵

○遣儀賓周鉞祭景皇帝陵寢

○遣內官祭恭讓章皇后陵寢

○升推官陳察羅鳳知縣李鑑李春芳吳蘭何棐行人諭文璧王奎張璉國子監學錄任賢俱爲南京試監察禦史察山東道鳳廣西道鑑山西道春芳四川道蘭雲南道棐狹西道文璧江西道奎湖廣道璉廣東道賢福建道舊制禦史缺須用一考以上博士行人及行取推官知縣教官等考選時欲急補南道員缺察等及鑑等以推官知縣給由非行取之數璉任行人僅二年未及一考吏部請勿拘常格用之

○山東萊州府地連五日九震俱有聲如雷

○吏部左侍郎兼翰林院學士張元禎卒元禎字廷祥江西南昌縣人天順庚辰進士攺翰林院庶吉士爲大學士李賢所知授編修憲宗卽位勸行三年喪又上言治道在講學聽治用人厚俗預修英宗實錄未上以論事忤時宰遂引疾去家居二十餘年弘治初召修憲宗實錄以前有史勞升左春坊左贊善又以疏勸行王道實錄成升南京翰林院侍講學士旣又以母老請告歸修大明會典召爲副總裁孝宗隆其名至則升翰林院學士充經筵日講官甚傾向之以母憂去服闋未起進南京太常寺卿修通鑑纂要又召爲副總裁攺太常寺卿兼翰林院學士仍命日講並侍東宮講讀俄又命掌詹事府事入內閣專管誥敕上疏言經筵當增講周子太極圖張子西銘程子定性書朱子敬齋箴皇太子當兼講孝經小學詩之有關於綱常治亂者亦須令左右講說歌誦以致勸戒孝宗皆欣然嘉納亟使人至內閣取太極圖等書聞者以爲上將大用元禎矣會宮車宴駕爲忌者所中誣謗籍籍言官遂交章劾之元禎乞休疏凡七上武宗以東宮舊臣屢降溫旨慰畱進吏部左侍郎兼翰林院學士食從二品俸仍充孝宗實錄副總裁元禎感激眷遇力疾供職踰年卒於位元禎生而禎異五歲能詩乃長肆力問學爲文雅健奇崛名滿中外其學常探討程未者論一時相與切嗟者若胡居仁陳獻章婁諒羅倫陳選輩人皆以道學日之家食旣久晚乃復出所與同朝者多後進之士言論意態與時不入自智巧儇薄者視之類以爲迂況名位相軋皆恐其出己上元禎不能決於引退以來姍海惜之者以爲憾然論其大節終不失爲君子或以爲元禎不能安貧樂道頗殖田產則亦責備之意云

○是歲天下戶共九百一十五萬一千七百七十三戶口共四千六百八十萬二千五十名口田四百六十九萬七千二百三十三頃一十六畝九分二釐七毫五絲四忽九微五纖田賦二千二百一十六萬七千三百七十六石九斗八升一合四勺五撮五圭三粟三粒七微麥四百六十二萬六千六百四十八石七斗三升九合一勺八抄二撮七圭七粟九粒四微五纖絲三萬一千五百五十三斤一兩三釐一忽四微五塵綿一十六萬九千六百斤一兩九錢八分八釐七毫七絲絹一十二萬六千七百六十七疋三丈六寸六分二釐一毫八絲三忽布一百六十六萬六千四百六十疋四尺四分綿花一十一萬二千八百九十四斤一十一兩二錢二分二釐七毫三絲三忽艸二千五百九十四萬四千二百四束包六斤五兩二錢八分九釐三毫三絲九忽七微六纖戶口鈔八千七百九十七萬六千六十七貫七百七十八文五分六釐雜課鈔七千三百九十二萬七千一十九貫折米三萬三千三千三百三十六石七斗四升七合三勺鹽課二百一十八萬二百四引九十一斤九兩三錢三分六釐折米五千七百八十七石四斗折布四萬六千六十三疋一丈八尺五寸五分八釐茶課一十一萬三千三百一十一斤九錢七分屯田一十六萬一千三百二十七頃一十八畝四分四釐四毫七絲一忽糧一百四萬一百五十八石三斗九升一合五勺八抄九撮金銀課三萬二千九百二十兩水銀二百二十九斤朱砂四十六斤八兩儧運四百萬石各處運納一千一百七萬五千六百一十九石八斗四升一合三勺三抄三撮七粟六粒減免糧三十二萬四千三十一石一鬥九合三抄五撮二圭

明武宗毅皇帝實錄卷之二十終明武宗毅皇帝實錄卷之二十一

正徳二年春正月乙亥朔日食上不禦殿免文武羣臣賀視朝如常儀

○丁丑宣宗章皇帝忌辰奉先殿行祭禮遣駙馬都尉遊泰祭景陵

○太監李榮傳旨以內官監太監黃準往鳳陽奉侍皇陵兼守備地方倪文調南京司禮監太監以禦馬監左監丞滿隆守備朔州暖會隘口召李岑還

○己卯雍王祐橒薨王憲宗純皇帝第八子也母孝惠皇太后成化辛丑六月初三日生丁未七月封於湖廣之衡州國號曰雍弘治己未八月之國至是年二十有疾而薨無嗣遺言生長深宮荷先帝撫育及今上恩遇不幸至此不能無恨上聞而憫之輟朝三日遣司禮監太監黃中護其喪還葬西山謚曰靖其妃及宮眷徙居京邸國遂絕

○庚辰孟春享太廟奉孝宗敬皇帝神主詣廟享祀

○遣內官祭司戶之神

○申刻金星見午位

○壬午以大祀天地上禦奉天殿誓戒文武羣臣致齋三日

○大同府朔州地震

○甲申浙江永嘉縣地震有聲是縣自冬及春桃李實羣花發二麥穗

○乙酉大祀天地於南郊禮畢駕還謁太皇太后皇太后出禦奉天殿文武羣臣行慶成禮

○以上元節賜文武羣臣假十日

○夜福建福州府地震

○丙戌免慶成宴賜分獻陪祀及與宴官胙其四夷使臣仍賜宴於闕左門之東

○丁亥朝鮮國署國事李懌遣陪臣戶曹參判柳房等貢馬及方物慶賀賜宴賞金織衣彩叚有差

○泰寧衛都督孛來罕遣頭目阿都赤等海西野兒定河等衛女直都督加忽赤等各來朝貢馬及方物賜宴並鈔錠彩叚有差

○太監李榮傳旨以都知監左監丞王忻分守密雲古北口召韋祥還

○夜月犯井宿東扇北第一星

○戊子升河南左布政使汪舜民山東左布政使柴昇湖廣右布政使曹鳳俱都察院右副都禦史舜民提督撫治鄖陽昇巡撫江西鳳巡撫延綏

○升吏部郎中張志淳爲太常寺少卿提督四夷館時劉瑾用事凡遷官者皆有重賂以謝內官武臣動以千百而文官謝禮之厚則自志淳始

○巡撫甘肅都禦史曹元奏分守涼州太監張昭自謂奉旨於境內取土豹並諸野味以時入獻近又謂近侍傳言催趣遂令守備官領兵出境采辦今山永等處達賊出沒窺我閒隙官軍出境尋捕萬一遇警所系不細乞卽停止上不聽仍責鎭巡等官依時采取野味造辦如先年例土豹捕二三十隻以漸遣人入獻

○己丑順天府進春上禦奉天殿受之詔百官免賀以先帝喪服未終故也

○詔上元節勿禁民間作樂

○太監李榮傳旨以都知監右少監王禾�夫分守開元等處召黃延還以禦馬監右少監訐成守備山海等處地方召邢玉還

○庚寅升山西按察司副使楊綸爲雲南按察司按察使陜西西安府知府馬炳然爲山西布政司布參政刑部郎中沈煉爲江西按察司僉事

○辛卯英宗睿皇帝忌辰遣駙馬都尉蔡震祭裕陵

○上不豫傳旨暫輟視朝

○轉河南右布政使才﹤宀十見﹥山東右布政使劉璟各爲本司左布政使

○整理鹽法工部右侍郎兼僉都禦史張憲奏鹽法四事一淸本源私鹽之斃固非一端而私自煎煮尢爲獘端之始今無藉鹽徒或老引姦�及積年窩家通同豪竈離團私煎私煮遂使私鹽盛行官課虧損宜令運司掌印分司官並附場軍衛有司掌印巡鹽等官不時赴場提督竈丁聚團煎煮有離團作獘者治以重罪一禁私鬻私販之禁在昔最嚴近年因有肩挑背負不禁之例故射利之徒或收買豪竈余課或截買姦�私鹽堆積盈室陸續挑賣以致鹽價不揚�人折閱宜遵舊制嚴訪治罪其濱海近場果有貧人易米度日者家許一人人許數十斤親自負場賣與在場客�照引買補一嚴引限訪得客人合朋分引展轉影射今緝獲私鹽驗出舊引有天順成化間者往往不塡年月又不剪角不知翻用幾次矣宜稍嚴其限自正徳二年始�人領引到場千引以上者六年爲限千引以下者四年爲限若三千引以上者多不過十年如有過限將引目影射興販者將引鹽盡數入官�罪以私鹽律其所經有司不將引目剪角一體究問仍行運司查自正徳元年以前引目如有千引以上經十五年者千引以下過十年者沒入之免其罪一重職任兩浙私鹽出沒之處多江壩湖捕難於關防而浙西太倉州吳淞江守禦千戶所爲��最瀕海軍民任意興販𨿽有軍衛有司巡司等官巡捕或勢力不敵或得賄縱弛今宜攺浙江水利僉事爲兵備提督巡鹽巡捕仍管屯田水利則私鹽可禁戶部議覆犯私煮之罪者宜如所擬但下場提督宜責之運司其不系竈丁私煎賣者方責之軍衛有司巡鹽等官其犯私販之罪宜如所擬而瀕海貧民肩挑易米者依例不禁所論老引影射者千引以上限十年千引以下限五年蓋恐竈戶煎煮之難則�人收買不給是宜稍﹤宀十見﹥其限水利僉事不必攺兵備俱宜於敕內增入提督巡鹽以便行事從之

○壬辰升江西按察使張賓爲南京光祿寺卿

○轉雲南右布政使熊祿爲本司左布政使

○增遼東正徳三年年例銀五萬兩從都禦史鄧璋請也

○癸巳升陜西按察司僉事賈時爲山西按察司副使

○兵部申錄十八年六月大同戰功升都指揮使藍敬等凡一千五百六十二人以衝鋒破敵論者四百一十八人以三次當先論者八百三十一人以被傷論者二百七十六人以斬首論者九人以書辦占驗之類而論者一十六人是役也糜費以數十萬計而擒斬之功甚少從徵者必欲援前此白狐莊賞格以干恩典於是冗濫極矣

○敕召總制大同宣府偏頭關等處右都禦史劉宇回院掌印管事宇自陳修築沿邊堡砦若干並編守堡夫甲置隨堡器械具有成績兵部方議閱實有旨召宇還堡砦工程令巡按禦史從公閱實以聞宇重賄劉瑾又使子捧拜瑾爲父故得召尋以敕趣之敕未出而宇已馳至國門外復具﹤鋶﹣釒﹥辭不許

○甲午建平伯髙窿傭捨余王鐘妻李氏爲乳其子遂收鐘爲僕而不容李氏與見鐘一再同母與弟鎭往贖其妻窿縳而毆之鎭傷焉鐘憤懼乃自經死事覺命逮窿三法司會錦衣衛鞫實以聞旣而獄上窿坐贖徒復爵

○乙未升山東按察使賈錠湖廣按察使李瀚河南右參政康紹宗俱爲右布政使錠山東瀚河南紹宗雲南○升山東登州府同知白金爲陜西按察司僉事

○丙申巡撫甘肅都禦史曹元奏甘肅軍民有告納冠帶者以所納銀擬角�羊陜西布政司轉角�羊戶部不便請令本邊上納以備軍需戶部覆議如所擬仍令寧夏延綏固原等處皆依此行待邊事寧卽止從之

○丁酉詔諸司應奏事宜及朝見辭謝人員俱具題實封以聞時聖體漸平復以禮部﹤鋶﹣釒﹥請更﹤宀十見﹥視朝之期故也

○升浙江按察司副使陸完陜西副使王云鳳湖廣副使金獻民俱爲按察使完江西云鳳山東獻民湖廣

○太監黃準奉命守鳳陽乞旗牌已得請工部尙書曾鑑等以爲旗牌乃出徵將帥並沿邊總鎭等官督兵重器給腹裏守備無例乃寢之

○戊戌巡撫蘇松等處都禦史艾璞奏海賊蔡廷茂等六十四人皆施天常鈕東山之黨與也聚眾劫掠燒毀民居奸污婦女殺傷官兵撫之不悛罪當斬鎭海衛指揮僉事姜瀚百戶楊﹤王卸﹣卩﹥王恩不爲嚴備致賊奪虜軍船當逮問刑部覆題

上是之廷茂等斬如律其中有稱冤者聽爲奏讞瀚等俱逮問

○己亥南京刑部左侍郎致仕張撫卒�字世安陜西寶雞人成化壬辰進士授刑部主事歷官員外郎郎中四川按察副使湖廣按察使雲南右布政使貴州左布政使南京太僕卿擢都察院右副都禦史總督南京糧儲遷南京刑部左侍郎致仕至是卒賜祭葬如例撫常布衣蔬食務爲廉名然內多矯詐所得俸入寄之公帑妻子不免饑寒在雲南以寄一千戶其人意撫實輕財者也取爲已用撫去急索之乃鬻女償納撫無他才略以善奕著聞

○升廣東道監察禦史邵蕃鳳陽府知府邊憲湖廣按察司僉事劉遜俱爲按察司副使蕃陜西憲浙江遜湖廣

○命朵甘衛都指揮僉事阿卓孫星吉藏烏斯藏都指揮僉事昝卜把孫參呆藏朵隴指揮僉事鎖南堅銼孫鎖南臥些兒正千戶思東剌瓦兒結孫也捨堅銼各襲其曾祖祖原職

○忽魯愛衛都指揮僉事苦出納與兀者前衛都指揮同知尙古相仇後尙古率眾攻圍苦出納村塞苦出納射殺之畏尙古部復仇率其妻子畜產來降兵部議發兩廣安置旣而聞尙古親屬將興兵報復慮生邊患復議殺苦出納以償尙古之死行鎭巡等官勘處以仇殺釁由尙古苦出納又非尙古部落宜如初議乃乃安置於廣西仍以苦出納等三人照原職於桂林中衛中所帶俸那可潑著等二十人各食糧有差

○辛丑朝鮮國署國事李懌遣陪臣工曹參判邊修等來朝貢馬及方物賜宴並金織衣彩叚鈔錠等物有差

○下工科右給事中陶諧獄諧時署印旣奉命核邊儲以本科缺官印無代署者仍請自署俟領敕起程乃奏別委遂得罪

○壬寅升大理寺右寺正張芝爲湖廣按察司僉事

○降戶部員外郎李夢陽爲山西布政司經歷司經歷兵部主事王綸爲順徳府推官俱致仕時太監李榮傳旨謂夢陽阿附韓文王嶽綸阿附劉大夏故黜之蓋瑾意也

○命東勝右衛指揮僉事李瑛守備遵化地方以都指揮體統行事

○升賞大同官旗軍捨九十七人有差賞分守太監唐祿左參將楊英各彩幣二表裏錄獨石城斬獲功也

○分守延綏東路右參將烏銘先是坐守邊畏縮被虜入境殺掠逮問當謫戍而未行用兵部薦至京營管操總制尙書秦紘巡撫都禦史楊一淸又各薦之復令其還陜聽用至是自敍有斬獲勞乞分豁前罪事下都察院會兵部覆議銘與楡林等衛千百戶吳鏞等副總兵等官姚信等懈於防邊多有亡失其罪甚大銘𨿽蒙起用無功可擬宜如原擬謫戍邊衛詔是之鏞信等各逮治

○南京掌前軍都督府事安卿伯張恂卒�寧之子也弘冶癸丑襲爵推舉三千營坐司管操尋掌南京前軍都督府事專管操江累受命整理舟械選捕官軍督修都城頗著勞勩旣而以病乞休令就府餋疾踰年卒有旨傳歸其喪給祭葬焉子勛先卒孫坤嗣

明武宗毅皇帝實錄卷之二十一終

明武宗毅皇帝實錄卷之二十二

正徳二年閏正月乙巳朔太醫院院使王玉乞休致許之復其右通政令給驛以歸

○升羽林前衛指揮同知蕭通等十九人各一級通等自陳從徵宣大有督陣之功兵部覆奏亦謂共功勤與所升當先諸人同而其實冒濫云

○丙午上疾愈視朝

○廣西參政謝湖奉敕往蒞田州府事故士官知府岑猛已降福建平海衛千戶遷延不行及湖至復陳兵自衛擁據府廨挾攺府佐官職兩廣總鎭等官以聞兵部言猛之祖母岑氏又奏乞容猛於廣西極邊率部下立功以便祭餋宜移文鎭等官詳議馳奏裁處從之

○奪故永平大長公主府第爲酒醋面局外廠署局事太監周魁奏內府衙門凡柴薪艸束竹木等頃俱有外廠堆積以防風火而本局地方窄小堆積艸束逼近內供用庫織染局慮有不虞上命卽立外廠魁等乃訪求主第因匿主名但謂其居爲長陵衛指揮李慶故賜宅今已廢矣主孫李梅上﹤鋶﹣釒﹥歷陳祖讓洪武中選任儀賓永樂初以功授駙馬都尉加封富陽侯乃賜今府第禦賜大長公主遺像及鳳牀班劍等物俱在焉本局以爲廢宅而獻之實妄也下工部議魁等築造外廠公務而梅所陳乃實情未敢定議上命工部給與價銀一千二百兩

○丁未升賞宣府前衛指揮僉事張澄等十四人有差錄其虞臺嶺角�羊圍功也

○太監李榮傳旨邊關隘口等處切近京師舊設守備內官其仍舊添補薊州黃崖口等營以都知監左少監屈讓臺頭營以都知監右少監王鑑永平太平寨靑山營以司設監左少監萬釗遵化欒陽等關以印綬監右少監劉睿劉家口營以都知監左監丞髙永薊州鮎魚石等處以印綬監右少監李準峨嵋山等營以禦馬監右少監馮旺黃花鎭以都知監左監丞張晣天城兼管神銳以禦馬監左監丞張仁懷安衛等處以都知監左監丞王景和龍門所等處以都知監右少監孟山各爲守備萬全左衛等處以都知監右少監畢安分守

○榮又傳旨升冠帶舍人魏英張容張寰舍人谷大﹤王巳﹥馬山爲錦衣衛世襲百戶英等乃太監魏彬張永谷大用馬永成之弟也

○命監察禦史劉慶閻睿趙佑房瀛陳鐘孫迪劉子厲查盤大同等處邊儲

○戊申賜趙府毗陽王妃李氏餋贍米歲百石

○虜之入花馬池也殺傷甚多下巡按禦史邢纓查勘因劾奏都指揮僉事張愷等懈於設備指揮使任璽等緩於截殺兵備副使髙崇熙失於戒諭知州洪恩等又不能保聚人畜俱當逮治並劾署都督僉事曹雄鎭守太監劉云巡撫都禦史楊一淸不能無罪詔逮愷等問宥雄而奪其俸三月云一淸以遷官去任己之

○己酉升巡撫陜西都察院右副都禦史張泰爲大理寺卿

○升太醫院院判李宗周爲本院使

○僉署都督僉事李昂坐幼官舍人營

○太監李榮傳旨以都知監奉禦郭奉管神機營右哨頭司趙瑛管三司崔林管中軍右哨二司右監丞溫暹管三司

○庚戌錄故司經局洗馬楊傑子毓坤於中書舍人習字出身傑舊東宮講讀官也

○先是給事中艾洪等劾太監髙鳳並侄錦衣衛指揮髙得林納賄謀升有旨準鳳致仕得林管事如舊及大學士劉健謝遷之致仕也給事中呂翀劉茝又上﹤鋶﹣釒﹥乞畱之南京協同守備武靖伯趙承慶傳其奏稿辦事官馮垚錄邸報往應天府尹陸珩以之傳示諸司於是兵部尙書林瀚聞之嘆息南京給事中戴銑李光翰任惠徐蕃牧相徐暹亦劾鳳得林又與南京禦史薄彥徽貢安甫王蕃葛浩史良佐李熙任諾姚學禮張鳴鳳陸昆蔣欽曹閔黃昭道王弘蕭乾元等各具﹤鋶﹣釒﹥言健遷先朝元老不宜輕去又言

上晏朝廢學與六七內臣新進佞幸遊宴馳騁射獵等事

上大怒差官校械系銑彥徽等下鎭撫司獄鞫之而任諾王蕃詭奏事不與知獄具請法司擬罪詞連承慶瀚珩洪翀茝垚詔承慶瀚珩姑勿究承慶停半祿閒住瀚珩各降三級致仕杖茝洪翀等三人銑等六人彥徽等十二人於闕下昭道弘乾元垚逮未至卽南京闕下杖之俱令爲民旣而吏部擬降瀚爲浙江布政司右參政珩爲兩淮都轉運鹽使司同知俱致仕報可

○辛亥戶部主事鐘文傑淸理雲南四川鹽課條上十二事其一懲攺撥雲南鹽課黑井爲上次則順蕩而白安山大師鄧瑯猴鶴慶麗江所屬等井皆其下者四川鹽課大寧最上云安仙泉則上之次郁山華池渰井福興爲中而上流富義廣福新羅羅泉黃市永通通海皆其下者報中之價等第不同近年姦�累以賄賂攺撥年分鹽法壞敗宜令巡撫官查究以懲將來其二詰引目各處�鹽老引俱不截角繳官典當轉賣影射百出今後客�查其原給單引如過違年例俱各住支仍行布按並運司官照驗領過引目曾否截角則影射之獘可息其三究侵欺鹽場設有總催牌首名目遞年鹽價牌首徵之總甲收之遇蒙恩宥則竈丁不得沾惠官府究追則止小民拖欠侵克隱匿莫若府縣各撥相應人戶催辦課稅以便於民其四定銀鹽四川大寧場額鹽一千三百二十引每引折銀二兩然大寧鹵鹻之地每歲可增一千引雲南黑井場額鹽一萬八千六百六十四引每引折銀七兩然黑井鹻鹵多柴艸便每引可增銀乙錢欲乞將二處照數督徵折色角�羊部其餘井場並令照舊召�中納其五立查同各並總催每遇支鹽彊者執稱井塌丁逃狡者卻復朦朧灑派�人老死他鄕莫知控訴宜仿兩京放糧官查同之法提舉司具查同引目手本付各�賫至鹽法官處比對數目旣同限鹽課官幾日支完如過期不支治以重罪其六繳底簿南京戶部所發印編勘合底簿流通文簿各提舉司多不塡注繳報詐僞無所稽考宜令照各�支鹽年例以給付日爲始限以年月依期繳報庶夤緣不作其七愼注銷雲南四川提舉司官每年赴京注銷路途往復不無曠廢欲乞斟酌地方遠近責令該吏依期赴京庶官不曠而課程可完其八考勤惰近年鹽法官多虛應故事互相效尢乞查都禦史吳誠奏準管鹽事宜候各官考滿之日查究黜陟其九卹竈丁各鹽法官問過囚犯贖罪紙米類多潛消浪費今後每場宜置立預備小倉收貯贖罪米榖如遇凶年照數給散貧竈俟秋成抵斗還官仍於年終造冊送部庶貧難可濟其十一事體鹽法之數統掌於布政司而監臨之官自參政僉事以下則有提舉司又有鹽課司各相舉行動輙違礙今後應行事件俱從鹽法官自擬不許各官侵奪則事體歸一而責成專矣其十一省多官雲南井場設立十鹽課司又額鹽止五萬餘斤而立四提舉司領之不免十羊九牧之擾宜行鹽法參政踏勘場井多寡量爲去畱其十二淸鹽稅先年四川奏準於萬縣委官抽掣官司鹽課除親王奏討外歲不下萬餘斤而浯州忠州亦各有稅況四川一隅之地𨿽稱松茂邊費實與大同宣府不同而乃以鹽稅一槪貯庫應用獘實難稽欲乞選廉幹官抽掣每年終將萬縣浯州忠州鹽稅會算若干煎銷角�羊京以供邊用戶部覆議文傑所奏多中鹽場時獘宜通行之惟大寧黑井額數不必增加督徵折色並各場召�事宜行撫按官議其便否以聞從之

○太監李榮傳旨以禦馬監太監彭文提督九門巡城點軍以禦用監太監金義管神機營中軍右掖三司

○榮又傳旨以印綬監太監張辰分守四川建昌行都司等處地方

○壬子命翰林院學士白鉞太常寺少卿兼翰林院侍讀李旻教庶吉士

○升順天府府尹林泮爲戶部右侍郎提督倉場

○升陜西布政司右參政胡瑞爲山西右布政使

○工部尙書曾鑑乞致仕上曰卿老成勤愼歷事有年方切委任而乃懇辭以疾特玆兪允仍進階榮祿大夫命有司給食米月三石役夫歲四名

○故靈藏贊善王弟端竹堅昝遣使臣番僧剌麻星吉等來朝貢方物馬匹賜�錠彩叚等物有差

○太監李榮傳旨南京守備內官監太監鄭彊攺司禮監太監掌印並守備關防內官監太監劉瑯彭恕同彊守備

○陜西都指揮使劉端坐達賊入境虜掠問擬謫戍然被虜止幼男一人其部下又獲有首級命宥之

○工部尙書曾鑑卒鑑字克明郴州桂陽縣人以戎籍生長京師天順甲申進士授刑部主事通州民十餘輩坐誣爲盜獄已具鑑辯其冤後果得眞盜攺工部升吏部郎中成化末升右通政弘治中歷太僕寺卿工部左侍郎尙書上常召至便殿趣造戰車鑑言派辦之害請以舊所積楡槐木爲之又常問工匠缺乏鑑歷陳災傷逃徙之故皆見嘉納正徳初以修蘆溝橋堤制內殿龍毯賜玉帶以病致仕進階榮祿大夫贈太子太保賜祭葬如例鑑爲人謹厚勤勵居家友於兄弟履歷數十年𨿽無表表建立然亦無失徳也

○癸丑升詹事府少詹事兼翰林院學士楊廷和爲詹事仍兼學士在內閣專掌敕誥

○海西等處益實左衛女直都督臺束等來朝貢方物馬匹賜鈔錠彩叚等物有差臺束奏中途爲盜竊取貨物詔遣官伴送以歸

○命懷柔伯施王�贊充總兵官鎭守貴州兼提督淸平等衛地方

○增提督團營太監苗逵張永單伴各百人坐營坐司太監黎安等各三十五人總兵各五十人侯伯等官各三十人

○甲寅升陜西布政司右參議張勛爲本司右參政

○丙辰攺巡撫甘肅右副都禦史曹元巡撫陜西

○升廣東左布政使沈銳爲順天府府尹

○太監李榮傳旨光祿寺寺丞楊瑋調外任遂調爲山西隰州同知

○南京監察禦史張鳴鳳以星變劾奏學士張元禎侍郎王華都禦史畢亨鄧庠李進王璟參政王綸參議蔡相知府頃經張禎累經言官奏劾未見黜罷天變星妖未必不由於此下吏部議元楨已卒亨相經各勘未報進璟皆病去綸楨等宜各行勘詔已之

○初貴州右布政使閭鉦死於賊難蔭子潼爲國子生潼沒其弟子瀛爲後奏乞補蔭許之

○太監李榮傳旨神機營中軍右掖禦馬監太監孫和調管立威營並四軍四司尙膳監太監張俊管中軍右掖

○錦衣衛冠帶舍人李鳳常報效擒賊獲五人乞升兵部言前此以賊發聽報效論功後因冒濫而止惟責成巡捕仍限三年以後方許奏擬升賞鳳所乞難聽詔特升實授總旗

○丁巳升禮部郎中張琮爲狹西布政司右參議

○太監李榮傳旨攺錦衣衛掌鎭撫司事指揮僉事牟斌於南鎭撫司管事以千戶潘傑同範宣北鎭撫司理刑

○復太保長寧伯周或之子瑭瑨錦衣衛世襲指揮使琪璘瑁世襲正千戶職瑄特授錦衣衛百戶從或乞也

○戊午轉廣東右布政使劉孟爲左布政使

○己未準秦府保安王府鎭國將軍誠漖襲封爲王誠漖保安莊簡王之庶第五子也初莊簡王嫡長子榮穆王誠潢襲爵薨無嗣庶第三子昭和王誠淥繼襲昭和王薨無嗣誠漖攝府事乞襲禮部言祖訓不載郡王庶子襲封且保安王傳庶已再不可復許孝宗皇帝是廷議寢封至是母妃陳氏復請上命多官集議尙書張昇等執奏如前詔許之

○升大理寺署左寺正劉潮爲四川按察司僉事夜月犯靈臺下星

○庚申升工部右侍郎李鐩爲本部尙書刑部左侍郎何鑑爲南京兵部尙書參贊機務河南左布政使才﹤宀十見﹥爲都察院右副都禦史巡撫甘肅

○調順天府府尹沈銳於應天府升順天府府丞呂獻爲本府府尹

○太監李榮傳旨執指揮僉事牟斌於闕下杖之三十降百戶閒住時官寮以忤瑾意坐事逮系錦衣衛獄者斌頗善視之瑾矯上命謂其徇私壞法而加之以罪

○提督東廠太監丘聚爲官校謝裕等十八人乞升從之且以聚有勞歲加祿米十二石

○辛酉禮部尙書張昇引疾乞回調理上曰卿有學行久司邦禮今引疾乞歸特升太子太保賜敕乘傳歸仍令有司給食米月四石役夫歲四名

○升狹西按察使謝鎣爲廣東右布政使

○賜給寧王食鹽歲三十引不爲例

○先是巡撫順天等府都禦史柳應辰言各邊衛軍士在京守神木廠者乃在邊支糧欲掣回守邊而以京衛軍余補守廠之數已得諸移工部付營繕司員外郎龐璁奉行於是內官監奏應辰不遵舊例璁不當輙行逮璁下鎭撫司考訊獄具降三級調外任而奪應辰俸兩月

○萊州府掖縣地震有聲如雷逾五日復震二次

○壬戍轉河南右布政使李瀚爲本司左布政使

○升秦州衛指揮同知郭溯爲陜西都司署都指揮僉事土達滿肆之反於石城也溯募兵拒敵有功由編氓授錦衣衛所鎭撫歷升指揮數從總兵官徵調威名著聞虜嘗寇固原問郭溯在否至是用總制都禦史楊一淸之薦故特升之

○癸亥太子太保刑部尙書閔班乞休致上曰卿累朝舊臣老成勤愼而乃以衰老懇求休致特加少保寫敕給驛還鄕仍命有司給食米月五石役夫歲六名

○命右軍都督府帶俸都督同知神英於左府僉書管事永平府盧龍縣灤州遷安縣俱大風拔木毀民居霾曀如夜至次日始息

○甲子升都察院右都禦史劉宇爲左都禦史

○升刑部右侍郎葉贄爲本部左侍郎攺南京刑部右侍郎王鑑之爲刑部右侍郎

○升山東濟南府知府趙璜爲順天府府丞

○升河南按察司副使曲銳爲陜西按察使

○命西寧侯宋愷往南京協同守備兼管右軍都督府事

○命羽林前衛帶俸署都指揮僉事龔順福建都司掌印

○乙丑升山西布政司右參政張子麟爲河南布政司右布政使

○鄭王之母妃胡氏卒乞祭葬又言故父僖王見滋之基爲山水所毀欲遷而合焉禮部言遷葬之役出本府自營有司無與宜移文勘實而行胡氏祭葬如例從之

○命以重枷枷號尙寶司卿崔璇湖廣副使姚祥於長安左右門外工部郎中張瑋於張家灣璇奉使冊封祥赴官瑋巡河皆違例乘轎璇又縱其奴所過需索祥無關文冒乘傳爲東廠偵事者所發下鎭撫司拷訊獄具請付法司擬罪內批令枷兩月滿日奏之前此奉使遠行者多乘轎從者亦得乘驛馬因襲之斃久矣劉瑾專政欲厲法禁以立威璇等遂以違例得罪

○是日大風壞奉天門右吻朝

○曉刻月犯房宿南第二星

○廣西郁林州及北流慱白陸川縣地震有聲如雷

○梧州府潯州衛並地震有聲搖動軍民房屋

○丙寅故衍聖公孔弘泰之妻夫人孫氏卒子翰林院五經博士聞詩奏乞祭葬許之

○增太監馬永成魏彬寗瑾谷大用軍伴各百人坐營官徐光祚坐司官劉佶等各三十人總兵各五十人

○命哈密衛都指揮僉事馬哈木子歪剌襲父原職

○丁卯攺南京吏部尙書李傑爲禮部尙書升工部右侍郎吳洪爲本部左侍郎總督南京糧儲右副都禦史張泰爲工部右侍郎

○給故協守松潘右參將熊岡子傑彩叚銀兩卽位之賞岡與焉未給而卒至是傑以爲請畀之

○戊辰豊城侯李璽卒璽祖彬以靖難功封侯璽襲父爵初命管五軍圍子手侍衛弘治壬子掌府軍前衛事戊午坐揚威營管操已未領官軍下場牧馬又二年兵部舉謀勇充將官領兵聽徵又二年命總管三千營軍馬掌前軍都督府事續命掌中軍都督府事至是卒賜祭葬如例

○己巳大學士李東陽等言近崔璇等三人各因公差赴任在途犯法荷蒙欽斷俱用大枷於兩長安門等處枷號一兩月

天威所施中外悚懼臣等仰窺聖意蓋憫念地方人民之不勝勞役也但各人所犯自有本等罪名若枷號乃至重之典死生系焉由儒生而入官者豈能忍死至一兩月之久臣等每見皇上當處決重囚之際哀矜詳審往往從﹤宀十見﹥好生之心眞與天地相似今此三人以侍從部署亦曾頗效微勞一日不謹致罹重法命在旦夕實可矜憐況今枷號已經數日足示懲戒伏望少霽威嚴特加﹤宀十見﹥貸或送法司依律問擬則輕重適中恩威並著旣已見愛民之仁亦不失待士之體使天下之之人稱頌聖徳永永無窮斯文幸甚羣臣幸甚臣等備員輔導職贊鈞衡非敢回護文官實欲闡揚聖徳區區犬馬之誠不能自己故敢昧死上陳伏惟聖明鑑察

○給故泰寧侯陳璇子儒餋贍米月十石時儒方十歲援例乞陳與之

○升都察院右都禦史屠勛爲刑部尙書巡撫寧夏右僉都禦史劉憲爲南京刑部右侍郎

○升工部郎中臧麟爲山西布政司右參政

○太監李榮傳旨令巡撫宣府右僉都禦史車霆致仕

○命永州衛帶俸都指揮僉事吳坤守備永道地方

○戶部主事張文錦往順天府召�納艸眾�擁門爭入有蹂踐死者爲校尉所發下鎭撫司考問坐文錦不能預爲處置令禠職爲民

○秦府永興王誠瀾薨王昭僖王長子也母妃尹氏正統十年七月初九日生天順元年十月封長子弘治四年九月襲封至是薨輟朝一日賜祭葬如例謚曰榮惠

○庚午太監李榮傳旨南京禦史潘鏜阿附王嶽免逮問禠其職令原藉爲民時劉瑾欲全竊大柄乃構雜藝上前俟其玩弄則多取各司章﹤鋶﹣釒﹥奏請省決上每曰吾用爾何爲而乃一一以煩朕耶宜亟去自數次後瑾不復奏事無大小惟意裁定凡百詔旨上多未常知之

○監察禦史王濟奉命往直隸河南山東印記孳生馬駒還奏諸處駒數不能十二且皆羸小堪起俵備用者百無二三種馬之額亦多虧損其獘由責駒太頻若四年二駒印記之後復令領餋則並種馬爲三匹矣甚者積至四匹五匹飼秣之費歲用不貲𨿽有餋馬地畝所得無幾加以官府點視刑責科罰甚爲民害故民間苦於有駒寧聽種馬羸餓而死無駒甘以虧欠償銀有駒亦任其倒死甘以倒死償銀其不至倒死之駒又皆羸小所司官迫令陪買備數名曰撓頭駒必至變賣則又將以變賣償銀蓋所納之銀止於二兩或三兩視餋駒之費利害懸絕故責駒之法不變而虧欠倒死變賣之例復行則孳生旣無實用數年之後種馬亦必盡廢而後已況太僕司歲取備用大馬無所從出不免科民重買豈不益爲民害乎爲今之計宜令民止餋種馬選其髙四尺以上齒十歲以下者存之其羸小者易銀別買數必如舊餋必肥息倒失必責補償每歲有無孳生官勿追究備用之取則如種馬額派行各府州縣視其地畝人丁合力買角�羊民間設有好駒可以起俵者聽其自賣則民以孳生爲己利而馬必蕃息矣兵部覆議濟所言於官民兩便請行兩京太僕寺遣官分行所管州縣點視種騍兒馬務足十二萬五千之數給原戶羣而餋之故事歲科駒五萬今亦如濟言勿究備用之馬止令羣納一匹或折銀十三兩如此則南北十萬種騍馬之中一歲實得二萬五千堪用之馬且無季報印烙之煩自後第三年遣禦史二員同太僕丞分行查印種馬並追角�羊備用馬之拖欠者玆於孳牧之法旣無所損而小民之困亦可少舒詔從之

○夜流星如盞色靑白光燭地起自北斗柄西北行至鉤陳尾迹炸散二小星隨其後

○壬申升太僕寺卿儲巏爲都察院右僉都禦史總督南京糧儲

○賜懷仁王聰淑書院名爲遵道

○京師思城坊軍匠丘能妻陳氏福建泉州衛軍黃元輝妻林氏各一產三子令有司給餋分餋如例

○癸酉升禮部左侍郎王華爲南京吏部尙書

○故靈藏贊善王喃葛堅粲巴藏卜之弟端竹堅昝乞襲兄爵許之申刻大風起黃塵四塞隨雨土霾

○甲戌升都察院右僉都禦史張鼐爲右副都禦史

○工科給事中馬騤爲淸理四川屯田﹤鋶﹣釒﹥四事一責成管屯官員稽考屯糧多寡以禁侵欺之斃一禁治典買屯田及體察詭寄影射等獘以足原額之數一下屯守城旗軍舊額各有分數大槪守城者十之二三下屯者十之七八近者官吏循情私相更換宜申嚴成法如役占餘丁名數照例降級以禁治之先年欽賜藍國公遺下灌縣等處樣田九百六十八丘舊令成都五衛正軍領種納子粒如丘之數後因軍人種辦之敷遂至積欠今丈量原額及增出者計一千五百十一畝宜如屯田事例令成都五衛軍人余捨六十八石各領種二十二畝每納子粒六石歲可常得米四百十一石以備軍士月糧之需戶部覆奏從之

○太監李榮傳旨諭吏部在外兵備守備勸農管糧捕盜水利諸文官並兩京文職近年添設數多𨿽有詔查革未盡其查照舊額之外有非要地劇務應添設者一一開奏吏部言詔書裁革之後內外尙有二十九員可革有旨自天順年以後諸司添設者悉開具以聞

○命神武中衛指揮僉事張玉領南京錦衣等十七衛把總糧運以都指揮體統行事

○太監李榮傳旨崔璇姚祥張瑋枷號期日未滿姑從輕開釋發遼東鐵嶺衛永遠充軍

○命工部左侍郎吳洪提督修理京通倉廒

○滄州民吳奉奏其父爲巡鹽禦史邵淸故入私鹽罪詔遣刑部郎中等官勘實擬罪以聞得旨執至闕下杖之黜爲民

○右通政姜淸卒淸字希堯先世松江人祖良謫戍北平占籍神武左衛乃居京師成化甲辰進士授兵部武庫主事歷車駕員外郎武選郎中以音吐洪暢選通政司右參議俄轉左進右通政至是卒諭祭如例

武宗毅皇帝實錄卷之二十二

明武宗毅皇帝實錄卷之二十三

正徳二年二月乙亥朔

○丙子命陜西西安等八府淸出當角�羊南方軍士攺編新設寧夏后衛及興武營守禦千戶所補伍操備滿千人乃止從總制都禦史楊一淸請也

○丁丑釋奠先師孔子遣太子太保吏部尙書兼武英殿大學士焦方行禮

○戊寅祭大社大稷遣英國公張﹤棥心﹥代行禮

○遣順天府官祭先農之神

○命吏部左侍郎梁儲禮部右侍郎劉機翰林院學士劉忠充實錄副總裁

○升定邊右衛指揮使崔賢爲署都指揮僉事賢自陳由舍人武舉中式已授冠帶總旗今所授乃祖父原職乞加升兵部議許之遂著爲例○建州右等衛女直都督脫原保等貢馬賜宴賞金織衣彩叚等物有差

○己卯大學士李東陽等﹤鋶﹣釒﹥請早朝言自古聖帝明王必以克敬克勤爲徳早朝者勤政之第一事也皇上卽位之始常以昧爽視朝中外欣欣想望至治頃來或多至己時方出人心疑恐伏望自今早朝仍依舊期一則聖躬志慮淸明二則朝廷气象嚴肅三則侍從宿衛得免疲倦可以整飾朝儀四則文武百官不致懈弛可以理辦政務五則鐘聲有節可以一都市之聽聞六則引奏有期可以聳外夷之瞻仰一舉而眾羙咸具天下必將稱頌聖明此其事易行而其效甚大只在聖心一轉移之頃耳上曰卿等言切治道朕已知之矣

○庚辰賞萬家嶺擒斬番賊有功指揮宋智等二十二人有差

○辛巳給賜慶成王府革爵庶人奇澗妻妾子女三十六人人米麥月三石以供衣食之費各名下使女例許一二人月給米五斗歲絹布各一疋

○升木束河衛指揮使阿古尙爲都指揮僉事從其請也

○朵顏衛故都督同知阿兒乞蠻子花當差人進貢繳其父原奉敕乞襲職許之大寧衛都督僉事討斤子把禿亦乞襲職敕印俱亡弗許諸夷人皆爲之請乃暫授正千戶

○壬午禮部申明禮制榜例先是有旨文武職官禮儀等級各有舊制禮部卽查先年榜例申明禁約至是右侍郎劉機等言累朝制度損益因時今卽長安左右門懸布舊榜參之禮儀定式以衣冠服色房舍傘蓋鞍轡器皿牀帳帽靴朝參筵宴公座公聚儀從及乘轎用扇諸品級等差類開上請裁處出榜申明禁約務使文武職官一體遵守又據大明集禮有公卿大臣得乘安車之制亦並及之得旨累朝榜例旣查明爾禮部卽申明曉諭令一體遵守京城內安車傘蓋旣年久不行已之轎扇並筵宴位次俱如例服色特賜者不在此限旣而錦衣衛掌衛事都指揮葉廣等奏本衛官曾屢賜蟒服飛魚等服其從人亦與諸司不同乞仍舊服用隨從許之

○太監李榮傳旨以內官監太監趙剛協同署都指揮僉事楊恭守備山海等處地方掌管鎖鑰

○賜內官監太監劉瑯祿米十二石以瑯自陳鎭守陜西甘肅河南有擒賊之功也

○萬全衛納粟都指揮僉事倪鎭坐守備不設下巡按禦史逮問擬謫戍都察院覆奏鎭部下有斬獲功且失事不多乃令贖杖還職

○命工部左侍郎吳洪提督修理上林苑海子行殿屋宇等處

○甲申遣太僕寺官祭司馬等神

○葬景皇帝妃汪氏

○乙酉吏部奉旨查議天順以後添設內外大小官共一百二十九員其間地要政繁不可裁革者七十員兩京二十六員戶部福建司山西司在宣府遼東永平大同管糧郎中共四員禮部儀制司及主客司提督夷人主事共二員工部營繕司管修京倉員外郎管繕工司及修通州倉主事共三員虞衡司管盔甲廠及遵化鐵冶郎中共二員都水司管沙河及通州河道郎中二員管沽頭三閘及器皿廠主事二員營繕所管器皿廠所丞一員鞍轡局大使一員總制陜西三邊兼理馬政右都禦史一員提督四夷館太常寺少卿及寺丞共二員天地壇祠祭署祀丞太僕寺常盈庫大使順天府庫大使各一員南京應天府常平倉大使廣積庫副使金吾後衛西倉副使共三員在外四十四員浙江按察司提學巡海副使二員江西布政司管糧左參議一員按察司提學及會昌兵備副使二員山東按察司提學及黃花鎭兵備副使二員管屯僉事一員山西布政司左參政一員按察司鴈門等三關兵備及提學副使二員宣府催督糧艸僉事一員河南布政司管糧右參政一員按察司提學及管河副使二員陜西布政司管糧右參政及管甘肅糧儲右參議二員按察司提學及岷州邊備漢中撫民固原民備副使四員管楡林及寧夏糧儲邊備僉事二員四川布政司管糧右參政管建昌邊儲右參議共二員按察司提學及建昌松潘威茂各兵備共四員湖廣按察司靖州兵備副使提學僉事共二員福建按察司提學及巡海副使二貝廣東布政司管糧左參議一員按察司提學及巡海副使二員廣西布政司管糧右參政一員按察司賓州兵備副使一員提學僉事一員貴州按察司威淸兵備副使一員雲南按察司提學管屯及臨安騰衝各兵備副使四員非要地而事簡可革者五十九員在京二十五員戶部湖廣廣西四川貴州司主事各一員山西司臨淸管鈔主事一員禮部鑄印局副使一員兵部武庫司管軍士主事會同館副使各一員工部營繕司管大工廠員外郎一員管匠冊及臨淸管磚主事各一員虞衡司點軍器塡街道員外郎一員都水司管徳州等河道郎中一員管䢐徠泉源及通州以上河閘主事二員太常寺協律郎三員長陵祠祭署奉祀順天府庫副使各一員四夷館習譯官光祿寺署正四員署丞一員南京九員刑部廣東司工部營繕司各主事一員太常寺協律郎贊禮郎各一員司樂二員天地壇祠祭署祀丞山川壇祠祭署奉祀應天府常平倉副使各一員在外二十五員浙江按察司溫處兵備副使一員山東布政司管糧左參政一員按察司天津宣府臨淸各兵備副使三員山西布政司右參政一員河南布政司南陽撫治流民右參政一員陜西布政司提督稅糧右參政�洛撫治流民右參議各一員按察司肅州西寧各撫治番夷及監收糧艸環慶兵備副使四員延綏管糧及管屯兼理西路邊備僉事二員四川布政司管糧經歷一員按察司撫流民捕盜及瀘敍安綿各兵備副使三員管水利僉事一員湖廣按察司撫治流民副使一員福建按察司建寧兵備僉事一員廣東按察司淸遠兵備僉事一員廣東按察司淸遠兵備僉事一員雲南布政司管理鹽法右參政一員按察司瀾滄姚安兵備副使一員外又有右都禦史張憲右副都禦史王瓊方整理兩浙兩淮鹽法又兵部車駕司郎中一員職方司差守山海關主事一員乃天順年以前添設之數應否裁革以請時右都禦史楊一淸總制陜西三邊有旨令整理邊備完日以聞提督四夷館少卿並宣府大同遼東永平管糧郎中四員固原松潘兵備副使二員仍舊憲瓊召還其餘俱裁革別用

○敍故禮部尙書傳瀚之孫選爲國子監生先是瀚子元已蔭入監後元舉進士例當補蔭選元之子也

○升阿的納河衛指揮使答古滿涇衛指揮使納赤哈愛河衛指揮同知咬羅戈兀者前衛副千戶赤麻納各一級以自陳授職逾二十五年故也○命太僕寺於順天府等處選買馬五千匹送禦馬監備用

○命成討溫衛都督同知康允子奄禿襲父原職曉刻萊州府天鼓鳴繼有星大如盤其色赤自西北流往東南

○丙戌遣戶部右侍郎林泮祭京都太倉之神

○遣順天府官祭宋丞相文天祥

○升大理寺左少卿張鸞爲都察院左僉都禦史通政司右通政陳勗爲太僕寺卿

○升廣西按察使張吉爲山東右布政使浙江布政司右參政馬龍爲山西右布政使

○山東按察司副使施槃乞致仕許之

○故錦衣衛署指揮僉事王弘之孫世臣奏其祖弘常從太監汪直累以戰功升級及直敗坐累戍辰州而死當時與弘同被劾而削奪官職者如都禦史王越都督毛倫皆敍復欲如例乞襲弘職兵部覆議謂軍職已得之而已失之者子孫例不襲況弘以罪死子聰已補總旗之役矣世臣奏妄不可從有旨特許世臣襲副千戶

○丁亥升禮部右侍郎劉機爲本部左侍郎國子監祭酒張澯爲禮部右侍郎

○命武平伯陳勛總管三千營操練

○戊子工部營繕司員外郎錢仁夫乞休致許之時士大夫方爲劉瑾所戕害而仁夫得請以歸人多嘆羨焉

○己丑更分守延綏東路右參將時源爲延綏遊擊將軍而以遊擊將軍戴欽爲參將代源分守以源長於戰而欽宜於守也

○升涼州衛都指揮同知徐廉爲都指揮使仍守備西寧錄其黃羊川領軍功也

○浣卽��小者夷平章把都卜花少子也弘治間偕達軍李牛兒歸順時年十二送錦衣衛鎭撫司帶管食糧俟長別議及是乞恩命爲錦衣衛百戶帶俸仍令所司給房舍及應得賞賜

○庚寅淸明節遣駙馬都尉蔡震黃鏞崔元分祭長陵獻陵景陵裕陵茂陵泰陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢

○升大理寺右少卿汪宗器爲本寺左少卿

○升雲南布政司左參政劉廷王�贊爲本司右布政使陜西按察司副使王寅爲廣西按察使兩淮都轉運鹽使司運使楊奇爲浙江右參政

○錄廣東十三等村池水等鄕平賊功升賞漢達官軍都指揮王永等六千八百六十九人有差總鎭太監韋經總兵官毛銳各賞銀四十兩彩叚四表裏參議羅榮徐沂副使胡華僉事許日�旦吳廷舉各彩叚二表裏時總督都禦史潘蕃布政使柴昇已遷官蕃賞銀半經等而彩叚減四之一昇所賞與榮等同

○分守開原地方右參將胡忠坐達賊屢入所分地虜殺人畜問擬謫戍忠乞以功贖罪貸之仍罰俸一月

○辛卯命山海衛都指揮僉事李洪充右參將分守燕河營等處地方

○壬辰巡按雲南禦史陳天祥言雲南有阿吒力朵兮薄二教其徒數百人不祝發不絕暈酒類僧道而非僧道有妻妾生子女假托事佛祈禳招集良家女婦宣淫壤俗蓋緣宣徳間此輩厚賂中官蠱惑朝廷加授都綱都紀官名鑄給印信傳至於今牢不可拔乞敕所司削其官追其印摘發該管官處承當軍民差役庶淫醜之俗可以少革命所司知之

○命浙江都司都指揮同知白弘注湖廣都司金吾左衛都指揮僉事句璽注四川行都司各掌印

○太監李榮傳旨錦衣衛帶俸指揮使朱成令同魏文禮理象房事

○癸巳

景皇帝忌辰遣儀賓周鉞祭陵寢

○升大理寺右寺丞王晣爲本寺右少卿

○升戶部郎中呂賢爲兩淮都轉運鹽使司運使

○歲給永寧王府故鎭國將軍子﹤土充﹥宮人孫氏餋贍米五十石

○甲午升太常少卿兼翰林院侍讀李旻爲本寺卿掌國子監祭酒事

○升浙江嘉興府知府於鳳喈爲雲南布政司左參政

○札納等族番人頭目陸爾節等貢馬及盔甲等物賜宴賞彩叚等物有差

○錦衣衛中所正千戶康宣左信百戶李和舍人鄭鐸孫淸髙宣張璽張輔鄭輅景貴王玉黃瑛從太監苗逵徵虜各以當先功升一級矣至是復自陳有當先之功者二乞並升焉兵部議宣等功非斬首止宜加賞有旨如例並升實授一級

○命都指揮僉仇鉞充遊擊將軍領寧夏土兵屯駐淸水營以俟調用

○命兵部右侍郎韓重都察院右副都禦史張鼐淸理軍職貼黃

○太監李榮傳旨以虜勢猖獗宣府總兵李杲久病召還京令副總兵白玉充總兵官代杲而以大同都指揮僉事黃鎭代玉京營都指揮僉事毛倫代鎭俱充副總兵

○乙未升通政司右通政李浩爲本司左參政右參議熊偉爲右通政吏科都給事中任良弼戶部員外郎李王�贊俱左參議禮部員外郎羅欽忠刑部主事劉達大理寺右寺正魏訥俱右參議

○賜山陰王成鍪書院名爲進徳

○命協守松潘參將張文淵充副總兵分守松潘地方

○河間府知府辛文淵承巡撫都禦史韓福委操各州縣民壯擅調驛馬百餘匹騎坐爲東廠察覺命執送鎭撫司考問參送擬罪詔降三級於廣東極邊敍用奪福俸兩月

○丙申裁革河南鄭陳陜三州並固始武陟湯陰三縣稅課局其錢鈔令各州縣帶辦從巡撫都禦史陶琰奏也

○虜之入威遠堡也遼東設伏指揮王忠督左右哨指揮王鐸王欽領軍追襲至亮子河遇伏我軍死者一百四十餘人傷者一百二十餘人忠鐸欽俱被創鐸子茂沒焉至是巡按禦史論忠等罪坐守備不設計當謫戍又謂其暫委設伏俱非專職以寡敵眾鏖戰被傷且茂死可矜忠有舊功可錄下都察院會兵部議禦史言是上憫而宥之降忠鐸各一級欽二級

○太監李榮傳旨令尙衣監太監金鏜管神機營中軍右哨

○丁酉命錦衣衛都指揮僉事魏文禮總督浙江備倭

○升古魯渾山衛指揮使賽哈爲都指揮僉事命益實衛指揮同知鎖羅哥禿子太平牙魯衛指揮僉事範察子凡察各襲父職從其請也

○前軍都督府都督僉事王受卒受初襲金吾右衛指揮使正統己巳之變從軍禦虜大戰西直門外曹欽之變從軍捕斬反者成化初從徵兩廣貴州皆有功累遷至都督僉事推選五軍營管事南京後府僉書尋充副總兵鎭守廣西徵還前府帶俸旣而請老以其子軏代職指揮使至是卒軏請祭葬從之

○戊戌河間都指揮僉事王佐山東都指揮僉事楊銘中都畱守司都指揮同知王晣大寧都指揮僉事丁玉領班赴京操備軍多後期不至當鞫問停俸以地方災傷特免停俸姑治罪以歸

○江西淸軍禦史王良臣聞給事中戴銑等以言事系獄抗﹤鋶﹣釒﹥乞宥之劉瑾矯旨命械付鎭撫司責訊參其回護朋黨命於午門前杖之三十爲民

○禦史王時中巡按直隸隆慶等處志在激揚其分守守備等官以贓敗告系者百餘人東廠太監丘聚附劉瑾立威遣人廉察以聞下鎭撫司獄痛責鞫之謂酷刻太甚命重枷系都察院門滿一月乃奏時中病甚其妻往省都禦史劉宇過之妻傷泣且大詬宇不得已爲之請許漸釋俟病愈言之踰四旬以暄熱有旨諸囚枷頃者﹤鋶﹣釒﹥名上請宇乃言時中病夫愈若得愈始奏恐太遲遂謫戍遼東鐵嶺衛時大小臣僚見其苦楚𨿽爲之傷心然畏瑾勢卒不敢出一言以明其無罪也

○己亥升大理寺右寺丞費鎧爲本寺左寺丞攺南京大理寺右寺丞楊潭爲大理寺右寺丞

○庚子岷王奏本府未有樂戶一切慶賀等禮儀不備乞如例僉撥禮部覆議無例有旨令湖廣附近府州撥十戶與之

○命四川都司都指揮同知昌佐充左參將協守松潘東路地方

○辛丑升四川按察司僉事金冕爲遼東苑馬寺少卿

○工部奏近奉命裁本衙門官一十六員內督理遵化鐵冶及盔甲廠各郎軍管慶豊等處河間及管修京倉兼京城街道神木五廠各員外郎管器皿廠及管修通州倉兼理磚廠各主事共六員皆政繁責重請仍舊存畱許之

○海寇施天常平賞巡撫都禦史艾璞巡按禦史曾大有張昊提督僉事髙江參謀知縣余濂等銀幣並升賞總督備倭都指揮僉事王憲等六百人有差

○壬寅升南京光祿寺少鄕楊廉爲太僕寺少卿

○升山東道監察禦史陳世良爲南京大理寺右寺丞

○分守密雲古北口等處左監丞王忻乞攺爲鎭守免聽薊州鎭巡官節制兵部覆議以爲不便有旨特許之仍賜之敕曁諸旗牌

○癸卯鄭王祐枔薨王僖王嫡長子也母妃胡氏成化十年四月二十三日生十八年九月封世孫弘治十年十二月襲封鄭王至是薨年三十四訃聞輟朝三日遣官祭葬如例謚曰康

明武宗毅皇帝實錄卷之二十三終大明武宗毅皇帝實錄卷之二十四

正徳二年三月辰朔孝肅太皇太后忌辰奉慈殿行祭禮遣駙馬都尉遊泰祭裕陵

○乙巳命大興左衛署都指揮僉事孫福守備偏頭關地方

○丙午復中書舍人孫伯堅大理寺右寺副沈銳司賓署署丞盧永春孫伯義司儀署署丞孫伯彊原俸初以裁冗食例伯彊等皆自傳升減半俸至是太監李榮傳旨令吏部查奏復之

○故錦衣衛副千戶黃英之堂侄貞乞襲職兵部言武職立功之人死而無子者堂兄弟侄例不得襲有旨特許襲百戶仍見任貞奉禦黃福義孫也

○丁未降吏科給事中吉時爲雲南鶴慶軍民府經歷司知事時以直鼓不盡受狀以致訴人自殘下錦衣衛獄杖而遣之

○升河南按察司副使朱恩爲本司按察使

○戊申太監李榮傳旨以內官監左監丞劉傑守備永寧地方

○己酉太監李榮傳旨各衙門除大明律條外凡新舊節次會議並各官奏擬條例其詳具以聞

○升成都府同知李恕爲四川按察司僉事

○裁革各省府州縣等衙門通判等官四百四十五員皆天順以後以管糧捕盜勸農等事添設者吏部議其中地要事繁應存畱者二百四十八員詔皆革之

○庚戌�州府地震

○以大寧前衛都指揮同知賈昂坐練武營府軍前衛都指揮僉事髙鸞坐顯武營

○巡撫山東都禦史朱欽禁民酤令濟南府推官張元魁察市酒者枷號鄰人同罪總甲汝林畏而縊死林母欲赴奏元魁與之銀十兩知府趙璜與之榖二石爲東廠所詗械系欽等詔獄考鞫請付法司擬罪詔以欽行事過當令致仕元魁暴法致死平人謫永遠戍邊璜回護令原籍爲民

○辛亥升刑科左給事中王承裕吏科左給事中張弘至兵科左給事中趙士賢工科左給事中許天錫爲都給事中承裕吏科弘至戶科士賢天錫俱本科吏科右給事中丘俊爲戶科左給事中工科給事中馬騤禮科給事中葛嵩爲右給事中騤刑科嵩工科

○太監李榮傳旨查復皇親張嶽等十一人秩祿嶽及張忱俱錦衣衛指揮使金琦張麟髙峘俱指揮僉事朱臣張教俱正千戶金鼒任英梁露李衢俱百戶蓋先帝時傳升者也上卽位初循詔降級至是復之

○壬子升刑部貴州司郎中鄭端爲河南按察司副使

○太監李榮傳旨取趙福等六十三人育鷹於內苑○癸丑太監李榮傳旨升皇親夏助爲錦衣衛指揮使夏臣指揮同知葉相何謙正千戶葉椿葉鏜夏傑百戶俱世襲

○以順天府武淸縣保定府慶都淸苑二縣廣平府淸河縣空地合二千二百二十八頃九十畝有奇給賜皇親都督同知夏儒從其請也

○命故蔣浪土官都指揮同知魯麟子經襲祖原職指揮使經自陳嘗隨麟報效有功復升爲都指揮僉事

○升宣府左衛指揮使陳堂爲署都指揮僉事堂父雄以參將督戰大同被傷而死堂陳乞錄升也

○都指揮僉事毛倫初以錦衣衛指揮使附太監汪直獲功威寧升都督同知直敗黜爲民都禦史閔圭薦之復爲署都指揮僉事守潯梧尋召還領營事至是自敍其前後功乞復原職有旨許之旣又加升爲右都督

○貴州土官宣慰使安貴榮以普安功進昭勇將軍復乞攺授職銜以便公會行禮兵部擬授都指揮僉事散官有旨特命爲右參將

○乙卯給鄭府故革爵涇陽王見溢妻女米麥如庶人例人月支三石從鄭王請也

○申刻大風黃霧四塞

○丙辰封皇親都督同知夏儒爲慶陽伯

○安聖夫人田氏奏乞順義縣夾河退灘無糧地一百一十七頃有奇戶部奏其地𨿽不徵糧見有軍民徐安等耕種爲業詔竟給之

○琉球國中山王尙眞奏乞每歲一貢禮部覆議琉球其初朝貢不時至成化十一年因使臣回至褔州殺掠爲患始敕令二年一貢比以入貢過違期限乃爲此奏以餙其非今宜如成化間敕庶不失馭夷之正法上以琉球外夷也令如舊歲一入貢

○慶雲侯周壽以其子侄錦衣衛指揮使瑾等八人緣傳乞降革乞復職皆許之

○湖廣淸浪衛大雨雹傷麥禾拔木反懷城中官軍房屋

○丁巳升禮科都給事中周璽爲順天府府丞

○己未升詹事府詹事兼翰林院學士楊廷和爲南京吏部左侍郎翰林院學士劉忠爲南京禮部左侍郎故事南京六部止設右侍郎一員時廷和掌誥敕且與忠俱日講當以次入閣矣有欲奪廷和之事任者陰擠之會劉瑾惡忠講筵指斥近幸又廷和視詹事篆忠視翰林篆皆不私謁瑾瑾衘之乃授意於吏部尙書許進遂﹤鋶﹣釒﹥南京吏禮左侍郎缺欲會推恐稽誤請以廷和忠往議者謂進素號伉直若此類其阿瑾亦多矣

○夜月犯房宿南第三星

○庚申太監李榮傳旨文武官並命婦應得祭葬贈謚恩蔭先朝俱有成憲近多比例陳乞今後三品以上未經三年考滿及未關誥命者俱不允所司卽查舊例以聞於是吏部查贈官恩蔭例上之詔贈官蔭於朝廷重典不宜僣濫今後公侯伯歷有軍功及文職二品以上政績顯著者方與加贈內閣吏部重臣反東宮講讀三年考滿曾給誥命者照例蔭敍止許一輩禮部亦上諸司職掌所載文武官命婦祭葬謚號恩蔭事例且言文職三品以上未經考滿給誥陳乞者聽劾治上是之曰文職並父母妻室祭葬俱照諸司職掌定制武職都指揮以下旣年遠不行已之三品以上送子入監如永樂等年舊例謚號仍核功績顯著可否具奏裁處其餘悉如前旨行先是有陳乞恩典者所司亦斟酌可否取自上裁未嘗濫與也時劉瑾方專權政必已出又欲裁抑文臣乃著爲此式云

○總制狹西延綏寧夏甘肅等處邊務兼督理馬政都察院右都禦史楊一淸以疾乞退許之令馳驛歸病痊之日有司以聞仍召用

○升錦衣衛百戶沈傳吳讓爲指揮僉事傅讓以戚裏乞恩特許之

○以大興左衛署都指揮僉事張安領神機營左掖

○辛酉升戶科右給事中倪議中書舍人馬陟爲尙寶司司丞

○升洛陽縣知縣陳璣爲狹西行太僕寺寺丞

○南京國子監祭酒章懋嘗五﹤鋶﹣釒﹥乞休不允至是復引疾懇辭上可其奏令病愈有司以聞仍召用

○太監李榮傳旨召鎭守狹西太監王與回京調山西鎭守太監王宣代之而以內官監太監朱秀代宣

○添設淸江浦新壩閘二座議者謂春冬淮水退消淸江浦淤淺外河與裏河湖水髙下懸隔設壩盤剝舟行未便宜將新壩攺作內外二閘以時啟閉節水通舟事下工部覆奏從之

○壬戌太監李榮傳旨大功徳寺住持宗澤升僧錄司左覺義管事僧人方紳令於大功徳寺住持一時緇流率賂近幸號稱門僧自是傳升乞升充滿官署至不能容云

○癸亥準封岷王生母董氏爲岷簡王次妃從王請也

○太監李榮傳旨大慈恩寺禪師領占竹升灌頂大國師大能仁寺禪師麻的室哩塔而麻拶耶那卜堅參大隆善護國寺禪師著肖藏卜俱升國師給與誥命大功徳寺住持方紳升僧錄司右覺義管事仍兼本寺住持時上頗習番教後乃造新寺於內羣聚誦經日與之狎暱矣

○升都指揮使馬澄爲都督僉事注前軍都督府帶俸錄其剿賊功也

○雲南師宗州土民阿本等作亂巡撫都禦史吳文度調兵徵之先是雲南貴州巡撫都禦史及臨安騰衝兵備副使俱擬裁革及聞是警乃命暫存之

○甲子賜山東登州府關王廟額爲忠義武安王廟

○以忠義前衛指揮僉事於英守備狹西洮州平涼衛指揮使趙文守備岷州俱升爲署都指揮僉事

○乙丑升河南按察司提學副使王敕爲南京國子監祭酒

○給慶陽伯夏儒祿米歲千石本色七百石折色三百石

○禮部言秦府永興王誠瀾薨秦王以二支從子秉櫸爲之其三支從子秉楶奏言秉櫸庶出已嫡出宜爲喪主謹按玉牒二祖皆庶支例以長次爲序秉楶𨿽三支嫡長不當加於二支秉櫸之上妄爭圖嗣失序非禮其教授輔導失職宜究治上曰可教授其勿問旣而秉楶又以其祖母奏欲奉祀瀆擾不已禮部請究治教授罪許之仍命多官議奉祀事僉謂名分素定難變詔已之

○戶部郎中劉繹往遼東總理糧儲東廠校尉偵其違例乘轎及濫役人夫少給糧價多派斗頭等事械系鎭撫司獄獄具上以繹違法事多難以常例處令荷重枷於戶部門滿一月乃奏○丙寅大學士李東陽言比奉旨罷日講臣等竊惟經筵日講皆祖宗良法羙意而日講尢切謂之日講者蓋逐日之義欲其工夫接續義理貫通以爲政令之法程治化之根本也方今天气和暖正是講學之時臣東陽面受先帝顧命惓惓以常請讀書爲諭臣芳臣鏊講讀舊臣重荷簡任皆欲少效微勞若不昧死懇請則瘝官曠職尸位素餐負先帝顧托之隆孤皇上倚毗之重伏望特降綸音仍舊日講則聖學緝熙生民有賴誠宗社萬萬年無疆之慶也

○魯府輔國將軍當涎奏舊例郡王十歲受封必待十五出閣方與祿米今各處親王之子請封時率稱於某年月日出閣暫居本府他室以合出閣之例其實十歲卽得濫支祿米二千石誠爲妄費今宗支繁衍地方災傷邊陲多事請遵祖訓以復舊規下戶部議當涎所奏誠爲可行宜嚴敕所司有仍欺隱者逮輔導官究治仍奪其所冒祿米奏可�申刻大風揚塵蔽空日入乃息

○戊辰卯刻金星見辰位

○己巳以山西左布政使兪俊爲順天府府尹

○狹西行都司地震

○庚午先是禮部奉旨查奏文武官四品以上儀從並依舊制至是錦衣衛提督象房指揮使朱成奏乞用衙杖導引許之不爲例

○辛未敕諭文武羣臣朕以幼沖嗣位惟賴廷臣輔弼匡其不逮豈意去歲姦臣王嶽範亨徐智竊弄威福顚倒是非私與大學士劉健謝遷尙書韓文楊守隨張敷華林瀚郎中李孟暘主事王守仁王綸孫磐黃昭檢討劉瑞給事中湯禮敬陳霆徐昂陶諧劉茝艾洪呂翀任惠李光瀚戴銑徐蕃牧相徐暹張良弼葛嵩趙士賢禦史陳琳貢安甫史良佐曹閔王弘任訥李熙王蕃葛浩陸昆張鳴鳳蕭乾元姚學禮黃昭道蔣欽薄彥徽潘鏜王良臣趙祐何天衢徐玨楊璋熊卓朱廷聲劉玉遞相交通彼此穿鑿曲意阿附遂成黨比或傷殘善類以傾上心或變亂黑白以駭眾聽扇動浮言行用頗僻朕𨿽察審尙務優容後漸事迹彰露彼各反側不安因自陳俯遂其休致之請若自僨則公譴謫之典其敕內未罪者吏部查令致仕毋使惡稔追悔難及夫人臣以忠敬爲本不聞以阿附爲榮朕不明言暴白羣臣何以知悉邇來朕一遵祖宗成憲申明舊章除宿獘汰冗官欲臻治理爾文武羣臣尙惟精白一心恪供乃職必以光明正大爲期必以黨比阿附爲戒且如張懋等凡遇會奏論列並無片言隨人符同輒聽詭計列銜而行朕皆爾釋以後毋蹈覆轍自貽累辱國有昭典朕不輕貸故諭是日早朝罷傳宣羣臣跪於金水橋南劉瑾以敕授鴻臚宣讀之其文乃瑾私人屬筆或曰焦芳爲之

○授進士張王�贊謝訥郭楫行人曾大顯博士張顒推官叚豸知縣張云周鑰白思誠張潤吳儀爲給事中王�贊吏科訥楫戶科大顯云禮科鑰思誠兵科顒潤刑科儀豸工科

○轉四川右布政使杜忠爲山西左布政使

○壬申曉刻金星犯外屏西第二星

○癸酉夜流星如彈色靑白尾迹有光起自文昌發光如盞東北行至近濁

○南京右通政夏崇文卒崇文字廷章湖廣湘陰人太師原吉之孫尙寶卿瑄之子也成化戊戌進士授南京吏部驗封司主事歷員外郎郎中升通政司左參議太僕寺少卿進右通政未幾卒崇文𨿽宦家子然有文學端雅淸朴爲士林所重孝宗踐祚羣臣爭言事進士李文祥以忤執政謫咸寧丞崇文上﹤鋶﹣釒﹥捄之名益著是後愈慷慨論天下事𨿽際孝宗之明多見采行然其言每每傳以家庭舊聞祖宗成憲體驗平實有自不能廢者

○右副都禦史錢鉞卒鉞字大用浙江仁和人天順甲申進士授南京刑部主事歷升員外郎郎中擢汝寧府知府升狹西左參政貴州按察使弘治戊申升右僉都禦史巡撫山東庚戌進右副都禦史巡撫河南尋調南京光祿寺卿轉太僕寺卿丁憂服闋再以副都禦史巡撫貴州久之致仕歸至是卒鉞有才智好事喜功巡撫山東浚治運河頗有成績後貴州米魯福佑之變鉞實激成之遂致戕害憲使殺傷軍民流毒者數年而鉞竟以此去官性復貪鄙往往假公倡議務塡欲壑自貴州歸空靑亦數十斛身後又遭劉瑾之毒籍其貲平其冢妻子編配得禍甚慘人謂天假手於瑾云

大明武宗毅皇帝實錄卷之二十四大明武宗毅皇帝實錄卷之二十五

正徳二年夏四月甲戌朔子太廟

○升山西按察使李善爲四川右布政使

○丙子賜鉅野恭定王陽鎣碑名曰旌孝魯王陽鑄奏王事其繼母妃李氏孝行篤至王弟陽錙等於其葬所自爲立碑表之以名請上特賜焉

○巡按廣東監察禦史陳霖奏官兵以正月二十九日進剿連山縣猺賊賊乘夜襲韶州府同知韓銑營銑死焉我兵死者無算是後諸軍與戰乃頗有斬獲計首級一百八十七顆命有司知之

○巡撫大同都禦史崔巖言達賊自去冬以來屢遣輕騎窺邊今益肆輙入邊牧馬哨備官軍久已絕糧而不得代近已分兵出二邊防其深入且輸送軍糧請發宣府延綏遊奇兵爲助章下兵部議處之

○丁丑換安奉天門右吻朝遣英國公張懋行祭禮

○命恭順侯吳鑑子世興襲爵歲給祿米一千五百石本色七百石折色八百石

○升禮部右侍郎張澯爲左侍郎翰林院學士白鉞爲禮部右侍郎

○升山東按察司副使潘楷爲山西按察使狹西副使李端澄爲雲南按察使

○以旱災免貴州地方稅糧四萬四百三十餘石

○開雲南散官冠帶納銀例以備本處軍餉

○戊寅大同總兵官都督同知吳江禦虜於會寧斬首十有六級獲馬六百八十匹以捷聞而所亡軍亦十有九人被傷者百二十七人所失馬百九十匹上命兵部議處

○己卯巡按狹西禦史邢纓言都禦史文貴及太監劉保都督張安更置甎墩於延綏鎭自定邊營達黃甫川延亙千里可爲制敵之具宜嘉其績詔俱賜敕獎勵賞銀二十兩文綺二襲邊故有土墩𨿽小而固至是貴倡攺之以木構其中而衣之以甓糜費鉅萬其後多爲虜所焚云

○以大同副總兵右都督毛倫理後軍都督府事

○工部尙書李鐩奏正徳三年元宵燈火所需宜預爲角�羊辦楠木等料則取諸荊州等廠桐油等料則取諸浙江等布政司保定等府蘆葦柴炭及柳柴灰則取諸楊村易州臺基等廠蓋先是有旨明年鰲山諸燈俱欲更造新者鐩遂預奏行之時方以言爲諱無復執奏者矣

○庚辰琉球國中山王尙眞遣王舅亞嘉尼施等來朝貢方物馬匹賜宴並綺幣金織衣物有差

○魯王陽鑄奏本府先年受封郡王原僉廚校事故者例取補於故籍其郡王府長子長孫以至中尉從夫例徵銀於有司是使民勤於力而官竭於財也繼自今請皆以其府護衛之餘丁充焉兵部覆奏從之

○壬午四川按察使陳詳奏乞致仕許之

○命金吾左衛都指揮僉事王瑾於山東都司僉書

○癸未授行人喬岱魏彥昭推官宇文鐘知縣陳鼐趙應龍李伸方徳懋劉溥孟醇王注陳伯安原軒李紀儲珊國子監學正王鼐教授楊邦禎教諭宋璉俱試監察禦史岱璉四川道彥昭珊河南道鐘廣西道鼐應龍浙江道伸徳懋山東道溥醇山西道注廣東道伯安狹西道軒紀雲南道鼐南京福建道邦禎南京山東道

○發正徳三年年例銀五萬二千八百七十餘兩於狹西三邊初以歲進金銀不足供國用命各邊運送銀兩如正統景泰年間例行不許例外加添戶部乃條上正統景泰例前後凡十年者多寡不同以請詔如正統十二年例

○太監李榮傳旨以錦衣衛百戶姚景祥小旗張錦皆王嶽黨謫戍邊仍杖之朝堂各四十兵部擬發肅州衛內批攺遼東鐵嶺衛錦遂死於獄

○甲申給沈府黎城莊惠王所遺宮眷養贍米歲九十石代府輔國將軍成金�耆所遺夫人及幼子養贍米歲五十石

○賜故建州右衛都督卜花禿及海西亦迷河衛女直都督僉事捏克祭各一壇從其子乞禮部爲之請也

○乙酉升陜西按察司副使髙崇熙爲四川按察使

○眞定府通判馮銳角�羊內廏馬至兵部斂所部財賂該吏東廠緝獲之於是尙書閻仲宇等皆引咎上以其疏於防檢以致吏獘罪宜究姑宥之

○丙戌命浙江都司署都指揮同知王憲充疊茂等處遊擊將軍旗手衛都指揮同知王泰充松潘等處遊擊將軍

○大學士李東陽等言刑部等衙門查開舊例乃欽奉孝宗皇帝詔書會議裁定奏準施行者中間多系官吏軍民人等問罪發落事例法司遵行已久及累朝聖旨斷髮禁約事理合照舊如虜殺人民不多者免充軍止令降級如竊盜三犯者貧難覓錢僞造印信者奏請饒死多令充軍之類皆因情輕律重故不得不以活法求生又如砍伐山陵樹木者處以極刑冒保軍職者揭黃罷職撥置王府者打攪倉場者興販私鹽者手執凶器傷人者發遣充軍因公酷刑致死人命者革職爲民之類皆因情重律輕故不得不以嚴刑示戒又如上直守衛軍少降級者私役軍人降級者擒捕盜賊立限降級者操備官軍遲誤計日罰班者其例尢多皆有等級次數律不該載若不斟酌處置素有定格臨期任意比附擬斷必致輕重失中人難遵守凡此之類似亦難於盡革但中間亦有失於偏重及瑣細難行或出於一時施於一方不可爲常者應合革去其後開新例續奉聖旨應合欽遵各衙門因事會奏間有停當可行者亦擬存畱其申明者或至重復推廣者尢多細碎亦擬革去謹各用小票貼出伏聽聖明裁擇

○賜鎭守狹西署都督僉事曹雄大紅織金蟒衣一襲從雄請也

○琉球國使臣長史蔡賓奏乞自備材木修造入貢小船二隻禮部議行鎭巡官驗實量修不必攺造賓復奏上曰賓夷人也宜從其請令鎭巡官以二船如例拆卸聽本夷自辦材木補造第勿過式

○丁亥兵部尙書閻仲宇以病辭不允復上﹤鋶﹣釒﹥懇乞休致上曰卿居官勤愼歷事有年委任方切而乃累陳休致特玆兪允加太子太保寫敕給驛以還有司仍給食米月四石役夫歲四名

○己丑復錦衣衛閒住百戶魏振原職振以傳升革職至是求復許之振輔聖夫人魏氏孫也

○東路林家山等族番人居居等貢馬及盔甲賜彩叚鈔絹有差

○貴州宣慰使司土官宣慰使宋然遣捨把宋璇等貢馬慶賀賜彩叚鈔錠有差

○賜寧王宸濠音樂院色長秦榮等四人冠帶濠奏舊儀宴有樂樂初奏皆色長跪啟而其服未備聞教坊司自奉鑾等官之外又有冠帶樂官欲如例賜榮等冠帶禮部議故事親王之國𨿽撥有樂工原無冠帶例況王府音樂院與天子教坊司事體有間上特允之濠僣擬之心自是日滋矣

○楚王奏荊庶人祐橙初以其父荊王見瀟兄祐柄罪過廢置武昌今自陳無罪罹禍以致子女怨曠欲乞稍寬約束聽其婚配且量賜官祿以榮其身事下禮部議其父兄構惡深重難加官祿其子女有年十五歲以上宜如例令有司給與表裏豬羊銀兩俾自行嫁娶從之○庚寅禮部主事陸坦坐僕隸首其私竊官物及諸違法事下詔獄刑部擬坦監守自盜律準徒且行檢有虧宜落職爲民坦執詞累辯乃會同都察院讞實如初擬命冠帶閒住蓋坦爲東廠太監王嶽所發嶽忤劉瑾被罪故坦從末減議者謂當瑾雪焰中傷士類之時非嶽故則坦受禍當不貲乃以是爲坦幸焉

○辛卯刑部左侍郎葉贄乞致仕許之

○升沈陽中屯衛署指揮使袁傑爲署都指揮僉事備倭於揚州

○命山西鎭虜衛都指揮僉事溫恭充左副總兵協守大同

○壬申禮部上奉安孝宗敬皇帝神主禮儀一五月二十九日太常寺奏齋戒祭祀一六月初一日免朝遣官詣太廟行祭告禮初二日免朝內侍設神主輦一並冊寶亭二於幾筵殿前丹陛上上淺淡服行祭告禮如常儀祭畢司禮監官詣幾筵前跪奏請神主升輦詣太廟奉安奏訖內侍二員捧神主內侍四員捧冊寶俱由殿中門出奉安於輦及彩亭冊寶亭前行內侍擎執傘扇侍衛如儀上隨行至右順門上易祭服升輅後隨至午門外儀衛傘扇前導至廟街門內儀衛傘扇分列於太廟南門外之右上降輅司禮監官導上詣神主輦前贊跪上跪司禮監官於上左跪於神主輦前奏請神主奉安太廟奏訖贊俯伏興上俯伏興導引官前導內侍二員捧神主內侍四員捧冊寶前行上後隨由中門入至寢廟奉安訖上叩頭興導引官導上由殿東欄幹內轉出至丹陛上祭祀如時祭儀文武官祭服隨班行禮祭畢詣奉先殿行奉安神位禮一先期於奉天門寫神位畢內臣捧至武英殿裝漆至是日由思善門入至奉先殿門外上降輅司禮監官導上詣神位亭前贊跪上跪司禮監官於上左跪於神位亭前奏請神位奉安奉先殿奏訖贊俯伏興上俯伏興導引官前導內侍二員於亭內捧神位前行上後隨由中門入至奉先殿奉安訖上叩頭興就位行祭告禮用樂一神主輦旣出幾筵殿內侍撤幾筵帷幔等物於潔處焚之

○升建州衛都指揮僉事馬哈蘭亦領哈俱爲都指揮同知以指揮使阿兒忽裏子撒哈答升襲爲都指揮僉事

○甲午以都察院左都禦史劉宇爲兵部尙書

○湖廣榮王府第滲漏坍塌守臣奏請修葺時太監梁文郎中張謐方率人匠在衡州修蓋雍王府第以王薨停工遂畱董其事

○守備懷安等處都知監左監丞王景和乞兼管順聖川兵部議不可許有旨特許之

○乙未西城坊艸場火河南山東並直隸各州縣解戶所納艸已進場而被毀者凡七十八萬七千束戶部奏謂欲作正數除豁則未經稱收欲令再納恐重爲民困得旨艸束已進者如數除豁不必重累小民其未納者攺撥空間場分上緊收受毋得遲延

○丙申以刑部右侍郎王鑑之爲左侍郎巡撫河南右副都禦史陶琰爲刑部右侍郎

○總制陜西右都禦史楊一淸奏頃因建議奉敕修築邊墻挑浚壕塹自寧夏橫城起至延綏定邊營迆東石澇池寧靜墩界止邊墻三百餘里連壕塹六百餘里原擬人夫九萬餘名若一並起工則督視不周將應起人天分爲二班布政司支銀八萬兩運貯慶陽府糴糧以備食用頃因西安平涼一帶久旱暫且停止二月以來時雨連降又令寧夏鎭巡等官起取本鎭平涼固原一帶軍民興工修築查得西安等府及各衛所護衛羣牧操牧等所應起軍民共八萬名比之原擬十去其一每班各赴工三月每夫日給口糧一升五合仍令戶內助路費銀二兩每十夫共備車一輛裝載煤炒器具每二夫出席一片椽一根到彼列車爲營覆以椽席用蔽風雨其漢中府衛棧道之外地方旣不徵夫量徵夫價運送工所買辦蔬肉月犒二次茶馬項下官銀動支一二百兩置買藥餌選取醫生以備醫療自延綏寧塞營起至定邊營止共該添造墩臺一百四十二座興築鏟削邊墻壕塹共三萬七千二百六十丈五尺合用撥木已於雪山采辦共三十餘萬俱運至修邊處所墻完卽令修建營房暖鋪其寧夏橫城以北至黑山營邊墻壕塹待前項大工就緒之後地方無事本鎭軍夫次第修理又慮賀蘭山後之賊知我修邊或來見擾則令寧夏延綏各摘官軍數千於墻之內外架梁防護巡邏策應古之帝王制馭夷虜未嘗不以險固城汜爲務今花馬池一帶邊備疏略地裏平漫大虜每從此拆墻深入搶掠自靈州直抵固原平涼不得耕牧生理蕭條今興工之初動勞軍民難保無怨若憚勞卹怨不趁時整理則虜狃於輕犯平慶臨鞏固原靖虜等處日遭搶掠西安鳳翔等府𨿽賊難猝到而徵調轉輸戶皆破蕩若邊墻完固則邊人安業而畜牧無驚內地罷輸而陪納可免每班軍民用工不過百日之勞而內外可享百年之利矣﹤鋶﹣釒﹥入下所司知之

○丁酉太監李榮傳旨官校王縉郭仁張欽羅錦薛鑑沈銳劉雄朱綬董安太監王嶽黨也皆謫戍邊

○興州中屯衛都指揮李昂等乞錄大同功次下兵部議已行升賞而復煩聒宜勿聽上特命俱實授一級

○狹西總制兼督理馬政都禦史楊一淸奏臣先年奉敕督理狹西馬政親詣苑馬寺兩監陸苑查得原額艸場一十三萬三千七百七十七頃六十畝存者止六萬六千八百八十八頃八十畝養馬軍一千二百二十名存者止七百四十五名牧養兒騸騍馬並孳生馬駒止二千二百八十匹竊嘆馬政之廢至於如此夙夜講求淸出實有艸場荒熟地共十二萬八千四百七十三頃有奇淸勾撥補招募攺編軍人二千三百四十三名銀買茶易追補孳生馬匹並駒共一萬一千八百七十一匹修完馬營城堡共一十九處衙門倉廒馬廏屋宇共四千一百餘間選設操丁一千名給與盔甲弓矢委官操練無事牧馬有警調用又奏開武安苑艸場地二千九百六十六頃招募攺編軍人三百四十五名及照西寧洮河三衛茶馬舊規廢弛年久官茶無積私販盛行西番畜牧盡爲私販所得邊兵缺馬乃累行伍陪償臣嚴禁私販廣積官茶申明舊制招調遠近番人共易兒騸騍馬一萬九千七十七匹計今三茶馬司處置見蓄茶四十五萬餘斤足充二年易馬之用是於三邊歲給戰馬不爲無補至於招番一事𨿽未嘗明復金牌之規而實坐收茶馬之利臣非敢自伐其功但念創作者必專而後成交承者必守而無失臣初責任專易於集事自兼巡撫以來顧此失彼已不如前比者復蒙加任總制責任重大其於監牧茶馬之政勢不能反惟是規置粗定禁令已行分官代理幸不廢墜切惟馬政茶法事體相須先年狹西行太僕寺苑馬寺馬政俱系巡撫兼管而茶馬則巡茶禦史主之巡撫政務繁多馬政實不經意而茶司所易良駑莫究騎操所給登耗不聞本末始終茫不相攝虛名無實亦勢使然頃督理設官兼總數事故臣得以稍效其愚此後恐難復設止令巡撫兼之未免仍蹈舊轍莫若復設巡茶禦史一人或三年或二年一易請敕兼理馬政茶法二事狹西行太僕寺苑馬寺官員專聽約束凡臣布置規畫奏有成命事宜非有大礙不必更張庶幾事有定規人有定制矣兵部議覆一淸爲慮甚遠其言可從上是以曰軍政莫急於馬狹西馬政自今俱令巡茶禦史兼理之務加意修舉庶幾云錦成羣之盛其勿怠

○以天气暄熱命兩法司錦衣衛見監罪囚笞罪無證者釋之徒流以下減等發落重囚可矜疑及枷號者具獄以聞於是獲減死謫戍者十一人系人命者仍杖之百其一婦人杖而釋之仍行南京一體欽卹枷號人犯照例蹔免依擬發落

○寧夏衛地方一日三震

○戊戌升指揮使馬昂爲署都指揮僉事充大同遊擊將軍

○以泰寧衛夷酋滿蠻爲都指揮僉事遼東鎭巡官奏其在邊效力故因其請而官之

○升賞陜西固原斬賊有功官軍二十九人有差己亥起致仕太子太傅吏部尙書屠滽爲都察院左都禦史時都禦史缺廷議以參贊機務南京兵部尙書何鑑南京戶部尙書髙銓薦降旨特用滽焉後滽至奏乞仍以太子太傅吏部尙書兼都察院左都禦史許之

○山西副總兵李嶼先以署都督同知充楡林副總兵坐逗𨖻失事降爲都指揮使至是乞升上命爲署都督僉事

○庚子致仕兵部尙書閻仲宇自陳巡撫時以軍功升俸一級且遣其子儒報捷升錦衣衛冠帶總旗而世役小旗隸原籍外衛乞並於其子加升世職兵部議於並功例不合詔特命爲錦衣衛百戶不爲例

○辛丑以盜發永豊懷順王並妃張氏曁宜黃郡主墓詔江西守巡官區畫安厝仍遣所在有司致祭

○曉刻月犯昂宿北第二星

○壬寅命兵部尙書劉宇兼督團營訓練

明武宗毅皇帝實錄卷之二十五大明武宗毅皇帝實錄卷之二十六

正徳二年五月癸卯朔四川布政司右參政郭緒乞致仕許之

○車祿等族番人頭目堅墩陸竹等備馬匹盔刀遣人入貢給賞彩叚絹紗如例

○升僧錄司間住右覺義性道爲右講經僉押管事兼智化寺住持寺乃故太監王振所建天順初賜振碑文立旌忠祠於寺內以僧官主之至性道三傳矣時劉瑾方欲踵振所爲故從性道乞而升之

○甲辰總督漕運兼巡撫鳳陽等處都察院右副都禦史洪鐘以九年考滿也升本院右都禦史仍總督漕運

○雲南武定軍民府知府土官鳳英以有軍功升布政司右參政仍知本府事至是請乞金帶禮部查無例上以英旣累有軍功準賞鈑花金帶一束不爲例○提督倉場戶部右侍郎林泮奏舊例京倉副使月俸三石實支二石攢典實支米一石正統十四年軍餉缺乏於副使實支米內借八斗攢典米內借四斗其後副使所借米攺鈔拆布官吏守支日久貧不能存乞如舊復給所借戶部言倉官月米止一石二斗攢典止六斗自正統六年已然而秋冬之俸折支綿布則文武官通例也上命如借數復之

○丙午湖廣永順宣慰使司土官知州張宗保等遣舍人彭文等貢馬賀立中宮給賞如賀卽位例

○總督兩廣軍務右都禦史熊繡總兵官伏羌伯毛銳鎭守廣西副總兵都指揮僉事康泰各奏今年正月進剿賀縣獞賊兩月之間擒斬二千八百餘人俘獲四百餘人得旨並太監潘忠張瑄等俱賜敕勞之賫奏人各升一級仍賞綺衣一襲新鈔千貫

○丁未銓注寧夏領班署都指揮僉事張雄於狹西都司

○戊申以明日孝宗敬皇帝大祥遣駙馬都尉林嶽祭泰陵

○己酉孝宗敬皇帝大祥上詣幾筵行祭禮是日免朝

○命朝鮮國王李﹤忄隆﹥之弟晉城君懌署理國事﹤忄隆﹥病無嗣奏請以國事付懌禮部議移文核實至是其國議政府具舉國公議申請禮部又言﹤忄隆﹥𨿽病難必其不愈而果於無嗣也況懌旣有賢稱亦豈肯自處於薄宜令暫署事務以忠孝自存俟﹤忄隆﹥卒乃具奏議封上從之賜之敕曰爾兄國王﹤忄隆﹥以世子﹤皇頁﹥夭亡哀慟成疾無他子姓令爾權署國事請命於朝爾國宗戚羣臣咸奏爾爲王親弟孝友好學夙有令望宜代承先緒而爾乃以不敢自明益增隕越爲辭上下之間交盡其道顧封國事重特下禮官及廷臣僉議以爲古者兄弟有相及之義但爾國素號秉禮而爾方執謙處厚玆特命爾署理本國大小庶務以國王體統行事爾尙益惇孝睦以系羣望統厥臣庶綏定爾家邦朕將有後命焉欽哉

○降遼東都司定遼中衛納粟都指揮命事周輔爲指揮使坐賊入境虜掠也

○太監李榮傳旨以司設監左少監王鎭管神機營左掖頭司

○庚戌旌表孝子董玹及節婦孫氏等十人玹眞定府髙邑縣人任長沙府湘潭驛驛丞母亡廬墓三年旌其門曰孝行孫氏河南泰康縣民王智妻張氏錦衣衛校尉楊林妻寇氏保定左衛捨余薛珤妻周氏蘇州府常熟縣生員錢承恩妻汪氏江西武寧縣民楊��雚妻陳氏山東莘縣舉人張睿妻吳氏定遼左衛人太僕寺寺丞李恭妻賀氏廣寧衛舍人胡鑑妻聶氏廣平府邯鄲縣吏於敏妻黃氏廣寧衛指揮曹俊妻俱以年少夫亡守志無玷旌其門曰貞節

○辛亥慶王臺浤奏本府護衛旗軍先已調千餘防禦甘州矣近因總制官奏又命選千人守備韋州本府差用不給乞畱之事下兵部議韋州之戍實所以衛護本府先塋也王欲勿遣臣等難以定擬有旨畱供本府役

○壬子攺起復太僕寺少卿程文爲南京通政司右通政

○升江西布政司右參政王綸爲雲南右布政使

○杖監察禦史馮允中於午門禠職爲民允中刷捲南京參究指揮張翰等罪翰等瞰其復命枉道還家呈守備太監鄭彊奏聞逮允中詔獄拷訊且坐以參究不當事情有旨命司禮監官監杖三十發遣而盡宥其所參究者

○癸丑四川越嶲衛卭部長官司長官領阿福入貢馬匹給賞鈔絹如例

○太監李榮傳旨都知監左監丞梁珤令往浙江市舶司管事張和取回南京閒住

○守備山海關太監趙剛奏乞照居庸關例攺爲分守從之

○沈王子宜山王詮鏋奏請客店額名不允且詔各王府今後不許自置客店及請給額名通行各長史司知之

○河南守臣奏各處王府鎭國將軍以下房價俱官給惟河南將軍府蓋造率用已貲未經定擬章下工部會議謂勢同事異誠有不均若槪與之人恐民勞財傷難於經久今自正徳三年正月以後凡將軍授封出閣者按季類奏每鎭國給銀二百四十兩輔國視鎭國六分去一奉國視輔國五分去一中尉視奉國四分去一俱布政司給與自行修蓋上曰宗室日繁房屋宜有等殺庶幾恩可溥施而財力不屈也其著爲令○甲寅仁宗昭皇帝忌辰上祭奉先殿遣駙馬都尉蔡震祭獻陵

○免貴州所屬鎭遠龍裏鎭寧婺川等衛府州縣及宣慰安撫二司正官朝覲以地方旱疫故也

○升山東按察司副使陳鎬爲江西布政司右參政

○朝鮮國署國事李懌遣陪臣盧公弼等來朝貢方物馬匹賜宴及襲衣綺帛有差

○乙卯賜定陶王詮鑨四書集注從沈王請也

○攺起復狹西按察司提學副使李遜學爲山東副使仍提調學校

○萬全都司永寧衛軍朱瑾先充延綏副總兵坐神木失事謫戍至是奏辯欲比例遞減兵部覆瑾情𨿽若可原於法未容輕議得旨瑾情旣可原宥之以爲金吾左衛正千戶帶俸差操○提督修蓋京通倉廒太監髙諒奏乞將先年取回軍士一千並撥赴泰陵衛者行令各衛僉補兼營軍服役兵部言三千等營軍差用已盡團營系聽徵士馬亦已摘撥甚多各衛𨿽有一二餘丁系供貼正軍之數況糧餉有限供用無窮𨿽濟目前之役恐貽日後之艱有旨以倉廒積貯軍需非細故也可仍於三大營並各衛正軍及餘丁輳撥五百名乘時並工修繕

○升賞永昌衛九个井斬獲虜賊有功旗軍三十四人有差

○丙辰升刑部員外郎黃偉爲山西按察司僉事

○升賞肅州衛境外亦集乃壩口斬獲賊級官軍夷人八十四人有差仍賞鎭守太監楊定總兵官劉勝彩叚二表裏兵備副使李端澄半之丁巳昏刻月食

○戊午準度在京在外僧三萬名道一萬名僧錄司左善世定暟等奏謂已及十年給度之期宜如例舉行事下禮部侍郎張澯等覆議前此度僧道視額數已逾十倍今止宜照缺度補不可濫度以蠹耗民財陰損戶口不從

○錦衣衛都指揮楊玉奏臣奉命同監丞張淮侍郎張縉都禦史張鸞會勘皇莊地土順天府府丞周璽繳報各官行移俱以申呈依準於臣處止用關文惟欲挫武職而不顧朝命之重玉劉瑾黨也得旨楊玉系近侍衙門奉敕勘事順天府官當受節制璽乃敢頡頏錦衣衛執赴鎭撫司杖訊明白以聞旣而璽竟斃於杖然璽嘗居言路頗以地望恣傲淩侮朝士人亦不甚惜之

○庚申賜巡按南直隸禦史曾大有張昊各紵絲一表裏銀十兩以平海賊鈕東山功也

○辛酉太監李榮傳旨令兵部主事謝迪致仕兵部員外郎李昆監察禦史陳伯安調外任於是昆調解州知州伯安調南充縣知縣迪內閣大學士遷之弟也遷以守正忤瑾而去時劉宇至兵部迪與昆又以事忤宇宇在都察院時伯安亦以事忤乃譛於瑾而害之

○南京太常寺卿呂﹤常心﹥乞致仕許之令馳傳歸

○都指揮僉事烏銘以神木堡失機謫戍寧夏后衛銘奏辯乞照楊宏馬隆例錄用兵部覆議得旨銘旣有微功免戍照原職降三級帶俸聽調殺賊遂降爲寧夏后衛指揮僉事

○癸亥命戶部查給最勝寺前馬房艸場地十頃與寺作香火且贍護太監錢喜錢福錢能墳塋成化間喜福卒賜葬其地已建寺至是能卒劉瑾爲治喪事又奏乞寺傍之地乃特給之

○兵部尙書劉宇言國家文武並用每三年開武舉每五年考軍政大抵俱仿文事而行無非欲网羅賢才以弼治理苟得其人則自所衛都司而上以至營府焉有不舉其職者況總兵副參所系尢重知之不明則用之不當尢不可不振頓而作新之也臣請申飭都布按三司將本處軍職自副參遊擊以至千戶備開年甲籍貫歷任緣由各系考語於下送撫按官再加詢訪另注考語於冊賫送本部遇有大小員缺臣等查照各冊所報參以平日見聞﹤鋶﹣釒﹥名上請委用各官若毀譽失眞取捨欠當或耽延歲月廢置不行者從本部劾奏以爲狥情不忠之戒從之

○巡按直隸禦史郭東山覆勘宣府虞臺嶺張雄等遊兵被賊圍困之時宣府副總兵都指揮僉事白玉與大同副總兵黃鎭俱分陣策應事𨿽未濟終非束手畏敵玉能策救王震人馬其奇兵等營士馬潰圍而歸實由總兵張俊應援之力因極言各官罪固難容功有可錄勸懲不宜偏廢兵部言如東山奏則各官之罪似皆可贖而白玉之功尢宜加勸得旨玉俊鎭俱準贖罪王仍賞彩叚二表裏玉旣受賞復自陳其功乞升詔升一級部擬實授都督僉事特授署都督同知

○甲子升南京吏部左侍郎楊廷和爲南京戶部尙書南京禮部左侍郎劉忠爲本部尙書

○攺總督漕運都察院右都禦史洪鐘爲南京都察院右都禦史掌院事

○舊制各處榷收錢鈔入內供應者俱收本色鈔貫成化間錢鈔中半兼收弘治間折收銀兩輸承運庫至是司鑰庫太監龐﹤王票﹥奏錢鈔缺乏支放不給宜如舊制仍收錢鈔戶部覆議可如所請且欲免差部官監收而領以府州之佐從之

○運太僕寺馬價銀三萬兩於宣府

○慶成王府輔國將軍表木�朵造低銀令本府儀賓胡世福彊買物貨因挾勢歐人都察院上其罪狀詔世福逮問表木�朵賜書切責

○乙丑升通政司右通政盧亨爲南京太常寺卿

○丙寅以處置兩淮等處監法右副都禦史王瓊總理漕運

○浙江左布政使林符以疾乞休吏部言符歷官無過恬退可嘉詔升都察院右副都禦史致仕

○貴州布政司右參議林鐄乞致仕許之

○丁卯轉浙江右布政使李贊爲本司左布政使

○太監李榮傳旨蔭順天府涿州學生髙榮爲中書舍人文華殿辦事錦衣衛百戶張容爲正千戶舍人李昱扶鳳李曇黃福劉景祥溫和黃成賴友範廣谷本谷椿俱錦衣衛實授百戶世襲管事

○戊辰升光祿寺少卿張綸爲通政司右通政提督謄黃

○己巳寧王宸濠奏封國以來原設護衛臣祖寧靖王於天順初偶因微事干冒朝廷所司深文奏革爲南昌左衛今臣府止有儀衛司校尉缺人供役乞仍攺南昌左衛爲護衛賜府管轄事下兵部覆議寧靖王先因違法朝廷遣官查勘率因護衛旗校撥置所致故從而革之仍禁約前項人員不許出入三府蓋此輩皆黨惡之徒朝廷不令近王左右者正所以保全宗室也今奉成命五十餘年矣而寧王乃有此奏𨿽稱衛從缺人不過奉迎詔赦祭祀山川而已其於事體關系甚重非臣等所敢擅擬得旨王旣奏本府缺人供役原革護衛準回本府供役蓋劉瑾受濠重賂而陰主之也

○攺撫治鄖陽等處右副都禦史汪舜民爲南京都察院左副都禦史時吏部以順天等府巡撫都禦史柳應辰與舜民並薦有旨應辰再不必推

○升順天府府尹余俊爲南京工部右侍郎時吏部以副都禦史艾璞柴昇薦有旨用俊璞不必再推俊本兪姓而又訛爲余蓋瑾方秉筆其專恣如此俊初爲布政被劾時瑾尙未顯俊詗知其必秉政賂之瑾深徳焉故卒賴其庇

○升大同府知府胡汝礪爲順天府府丞

○升浙江按察使邵寶爲浙江右布政使

○曉刻金星犯畢宿天髙東北星

○庚午兵部尙書劉宇言臣頃建議急選將材今已三年舉至者百無一二誠恐疆場有警倉卒求將不亦晚乎宜照節行事例移文中外府部寺院科道部屬等官限一月之內撫按都布按三司知府等官限三月之內但有謀勇出眾體貌魁梧曉暢軍法堪充將領之人不論資格門第不拘名數多寡不分已用未用速行訪保一體明揚本部待舉至之日參酌議擬會同內外文武大臣選試奏請簡用其各官有薦舉狥情及遷延不舉者聽科道官紏舉上曰然將材必先預蓄其命內外諸司從公亟訪毋視爲泛常互相推托有負朝廷用人之意

○太監李榮傳旨升錦衣衛正千戶張容爲本衛指揮僉事同覃泰南鎭撫司管事百戶谷大﹤王巳﹥爲指揮僉事同朱成像房管事百戶魏英爲正千戶舍人丘安馬勉爲錦衣衛實授百戶俱與世襲管事

○亥刻順聖川西城更鼓房東旗竿上有火光大如碗俄雨作而滅

○辛未升貴州道監察禦史顏頤壽爲光祿寺少卿

○升河南布政司左參政屈直爲浙江按察使

○整理兩淮長蘆等處鹽法右副都禦史王瓊奏淮安分司臨淮等四場在淮河之北而淮安壩批驗鹽引所在淮河之南其淮北鹽課俱赴所稱掣岸髙水低難爲船運日掣不過三千引兼河道寬廣私鹽難禁守掣�船多溺風波欲將所移於河之北岸便戶部議覆從之

○兵部尙書劉宇言驛站之設所系甚重馬匹鋪陳俱有等級承平日久北方生齒漸繁土民以近就役南方以銀就工揆之情法兩爲便利但因徵解不時困於借貸減價數多用度不足以致法敝民疲驛政大壞宜著定例每年除工食芻豆已有定價鋪陳帶徵三分之一俱仍舊馬有不時物故宜每歲全給其價自正徳三年爲始系會同館者上馬徵銀四十五兩中馬四十一兩下馬三十八兩三錢三分系南京會同館及各驛者上馬徵銀四十二兩中馬三十八兩下馬三十五兩三錢三分或於秋糧內帶徵或於丁糧上均派或於義倉內支給每年限十月內徵解本處司府收貯系兩京會同館者限年終解赴兩京兵部其河南山東北直隸各驛者聽呈巡按禦史通查所屬有江南馬匹驛分每年正月內差官率每驛馬夫一名賫文分投該管巡按禦史轉發各司府領回前銀髮各府掌印官如未及置買鋪陳之年許除其銀貯庫其餘工食芻豆馬價盡給之馬夫其正徳二年以前各驛逋負俱如給事中鄒軒所奏事例徵解不許那移侵欺馬夫借貸銀兩不分遠近多寡債主不許加利逼取四川湖廣福建廣東廣西雲南貴州河南山東山西陜西及南北直隸府分原無編僉外省馬頭者驛站夫役支應丁糧殊無定例有司任意派徵其獘甚多至於邊關軍站濫費尢甚亦合通行撫按痛加興革若有物故馬匹置買鋪陳或修造紅站船隻須申請待報委官勘明方許置買修造計處之後務在遵行誠有不便許撫按同都布按三司官會奏上請從之

○壬申以河南左布政使李瀚爲順天府府尹

○黜工部郎中劉汝靖爲民汝靖丁憂家居以侵奪官地爲東廠官校所發逮系錦衣獄獄上詔杖三十而黜之

大明武宗毅皇帝實錄卷之二十六

大明武宗毅皇帝實錄卷之二十七

正徳二年六月癸酉朔以祔孝宗敬皇帝神主遣駙馬都尉蔡震告太廟

○遣內官祭中霤之神

○以河南右布政使張子麟爲本司左布政使

○甲戌奉安孝宗敬皇帝神主於太廟

○乙亥夜流星如碗色靑白光濁地起自中天雲中東北行至雲中尾迹後散

○丙子升河南布政司右參政南鏜爲本司右布政使

○湖廣龍潭安撫司護印致仕安撫田正差把事崔林等貢馬而馬墜崖死禮部劾其不由布政司起送坐違例詔減半給賞

○虜入寧夏鎭北等墩殺掠人畜分守都指揮使劉端守備不設下巡按禦史逮問以情輕律重詔免謫戍降一級帶俸差操

○戊寅降刑部主事李璋爲興國州判官許承芳爲棗陽縣知縣先是刑部侍郎郝志義之子序爲其父乞祭葬詔下刑部鞫之璋擬序不應贖杖不稱旨承芳以署印遂並下錦衣衛獄都察院擬璋違制承芳不應律俱贖杖還職瑾猶不滿令杖璋二十與芳各降職

○亥刻萬全右衛洗馬林堡大雨雹雷震狂風傷禾拔木毀堡墻垛口折旗竿

○狹西等處總制都禦史楊一淸奏花馬池一帶墻壕墩臺已於今年二月興工修築但臣近以養病歸各鎭巡撫官與其謀者又以遷去恐此後人務苟簡事難經久又慮成功之後不能設法防守欲責成新任各巡撫並鎭守官如初擬乘時修理務期成功遇冬仍分兵愼守以絕虜患事下兵部言一淸身任總制特建前議將爲永逸之圖今已興工其糴買口糧已費官帑銀十餘萬兩又助以戶役銀十六萬兩以至犒勞藥餌之需撥木采運之勞皆其計慮所及一旦付之新任及別用未諳世務者則人爲異同財用徒耗邊方保障之功一隳再難就緒矣以臣等愚見湏專以諳練大臣一人往督各鎭巡官乘時修舉務期經久仍規畫方略部署官兵愼固封守庶垂成之功不至廢弛而防邊之計可圖久遠遂會推兵部左侍郎文貴右副都禦史王鼐曹元以請得旨官不必差修邊之役姑寢之所餘未用錢糧令巡撫等官核實見數輸送於京

○庚辰太監李榮傳旨以都知監右少監韋祥分守陽和等處兼管神銃召侯富還

○榮又傳旨升帶俸百戶王橋王桓王橰舍人張宗說爲正千戶王楷王模爲百戶俱錦衣衛世襲所鎭撫朱徳爲正千戶勇士朱成爲百戶朱鐸爲所鎭撫俱錦衣衛帶俸南京錦衣衛王樹王柱王溥王淮王漢王潮俱復職俸如舊宗說尋復攺勛衛

○辛巳攺起復南京太僕寺少卿陳大章爲太僕寺少卿

○命岷州衛指揮使龐壽守備西固城地方以都指揮體統行事

○壬午兵部請會推宣府副總兵內批特以參將劉淮充之

○癸未以取回巡撫保定等府兼提督紫荊等關都察院右僉都禦史韓福總督蘇松等處糧儲

○甲申命守備朔州都指揮僉事施澐充右參將分守順聖川蔚州等地方

○乙酉兵部言錦衣衛中所鑾輿司冠帶總旗李通欲比例襲父順副千戶職於例不應內批太監李義奉侍累朝勞勩可嘉通其孫也準襲

○丙戌南京都察院右副都禦史汪舜民卒舜民字從仁徽州婺源縣人成化戊戌進士授行人擢河南道監察禦史巡按陜西甘肅等處多所舉剌從父奎以禦史言事廷杖舜民扶腋之坐謫雲南蒙自衛經歷歷遷廣東東筦縣知縣擢江西按察司僉事詳讞明允剖決如流擢雲南副使孟養餘孽思六叛據孟密承檄往撫定之以母憂歸服闋赴京會淮揚大侵議遣官賑濟之用薦攺注山東理其事兼徐州兵備以便宜出納奏停不急之徵流冗多復業擢福建按察使盜竊福淸縣庫怨家有所誣指獄已成舜民廉得眞盜而罪誣者脫三十人於死擢河南右布政轉左擢都察院右副都禦史撫鄖陽居一月例召還道攺南京都察院遂卒舜民有才略平生亦矯矯以風節自勵者

○戊子右軍都督府管府事武定侯郭良卒郭字存忠其先臨淮人髙祖英封武定侯再傳至珍當侯而爲其從弟玹所奪後珍子昌復侯良其子也幼而孤未襲及長玹子力與爭遂罷侯而授良錦衣衛指揮僉事至弘治壬戌良母以請始復得侯至是卒輟朝賜葬祭如例良世勛戚貲中落獨好聚書爲詩樂與文儒交其爲指揮嘗中武舉推理衛事旣侯掌中軍都督府事領京營牧馬虜犯大同充左參將簡兵俟命不果行而罷因上言備邊六策蓋武弁中之傑然者

○賞大同等處獲功在京官軍一千五十二人宣府官軍六百一十二人大同官軍一千六百一十二人山西官軍四十四人狹西官軍三百人計銀四千四百二十八兩絹七百七十二疋布二千九百八十一疋是賞仍有衝鋒破敵先入賊陣三次當先之名邊功自此益濫矣

○己丑江西鎭守太監姚舉奏今年三月以來廣東彊賊梁世昌等越興寧縣流劫委官督捕𨿽擒斬數多而我軍亦被傷死誠恐潛匿他境殄絕無期乞令廣東守臣會兵緝捕事下兵部言賊之巢穴地連兩省必湏會剿庶克有濟宜命廣東守巡官調兵往赴相機會剿從之

○庚寅升浙江布政司右參議馬輅爲本司右參政督理糧儲

○慶成王奇湞奏本府原賜侍衛官軍近攺隸太原右衛供役缺人乞取回本府管束更番往大同操備兵部言王聽侍衛官軍之謀殺人無算抵法者十餘人王亦議禠命服先帝從該部奏處止畱正軍百人攺校尉畀之餘皆攺隸正所以保全之也王請不可許得旨如王奏俱回府仍舊供役

○命都督同知莊鑑孫椿爲署都指揮同知椿應襲祖職指揮使以武舉中式例升署職二級故加升

○辛卯賜大同左副總兵溫恭大紅織金飛魚紵絲衣一襲從恭請也

○復錦衣衛帶俸指揮使邵英實授百戶邵喜職弘治十八年登極之詔英革爲正千戶喜革職至是以戚畹陳乞許之

○壬辰命廣東都司僉書署都指揮同知何淸掌都司事神策衛帶俸都指揮僉事於大經佐貳僉書

○癸巳升工部郎中白圻爲浙江布政司右參議

○以濟寧州稅課局稅錢全給涇王從其請也

○甲午蔭兵部左侍郎文貴子三畏爲國子生

○乙未歲給徽莊王宮眷餋贍米三千石從徽世子請也

○丙申授知縣舒晟張羽冼光洪範吳祺羅縉嚴紘田墀仇惠王璠謝琛推官馮顯林季瓊李云賀泰爲試監察禦史晟浙江道羽江西道顯季瓊河南道光云狹西道範祺雲南道縉湖廣道紘山西道泰廣東道墀廣西道惠貴州道璠山東道琛南京福建道

○以浙江都司都指揮僉事牛洪掌印管事

○太監李榮傳旨以禦馬監太監何名分守大同右衛地方宋彬攺調左衛守備召蔡恩還

○丁酉修歷代通鑑纂要成少師兼太子太師吏部尙書華蓋殿大學士李東陽等於文華殿進呈賜東陽等宴於禮部以孝宗敬皇帝禫祭未舉不簪花作樂

○巡按四川禦史楊璋奏四川僻在一隅人民戀土耕種鮮有營生於四外者蓋由山川阻隔路道不通聞湖廣夷陵州有小路僅十日可抵夔州宜開辟寬平量置驛鋪則可以通�利民而於公務亦便上以年久不行寢其議

○戊戌孝莊睿皇后忌辰奉先殿行祭禮遣駙馬都尉黃鏞祭裕陵

○狹西固原衛地方驟雨河漲平地水髙四尺壞城垣廬舍人畜有溺死者

○己亥巡撫大同都禦史崔巖奏大同芻糧告乏請給淮浙引鹽課銀及時糴買戶部覆奏欲以兩浙運司見解到部銀兩及兩淮運司弘治十八年見在鹽課開賣二十萬引仍查一切私鹽並沒官掣割等項�鹽依時值易銀並送大同以備邊餉詔怒巖擅奏及鎭守太監總兵坐視不會奏俱令具狀自劾以聞

○庚子孝穆皇太后忌辰奉慈殿行祭禮遣駙馬都尉黃鏞祭茂陵

○辛丑命右都督毛倫坐效勇營管操

○黜監察禦史髙胤先爲民胤先養病家居以借用官車爲東廠官校所發逮系錦衣獄擬贖徒詔杖而黜之

大明武宗毅皇帝實錄卷之二十七大明武宗毅皇帝實錄卷之二十八

正徳二年秋七月壬寅朔享太廟

○遣內官祭司門之神

○韓胡碉等寨寺番僧寨首小和尙等各來朝貢方物賜宴及鈔錠彩叚等物有差

○癸卯通鑑纂要進呈後司禮監官卽至內閣傳示聖意令刊刻板本中官督刊刻者檢其中有一二紙裝潢顚倒復持至內閣見示欲更定其序耳是日值大學士李東陽家居惟同官焦芳王鏊在閣芳以爲編纂總於東陽非己責也慢其人不加禮遇其人怒遂以白於瑾瑾方欲以事裁抑儒臣初一日早朝畢集府部大臣科道等官於左順門以進呈本出示徧摘其中字畫之濃淡不均及微有差訛者百餘處以爲罪給事中潘鐸禦史楊武等遂劾禮部左侍郎兼翰林院學士劉璣等受命編纂光祿寺卿周文通等職專謄寫不能研精其事俱宜究治東陽等夫於檢點責亦難辭瑾矯詔是其言令所司詳核書內差訛及謄寫官姓名以聞於是東陽等奏謂其書卷籍浩穰事務繁冗日期已定校閱不周倉卒之間致有差錯臣等不能無罪有旨卿等政務繁冗其勿問旣而纂修謄寫等官各具﹤鋶﹣釒﹥自劾乃奪璣及學士劉春太常寺少卿兼翰林院侍讀費宏侍讀徐穆編修王王�贊俸兩月文通及吏部稽勛司郎中沈冬魁大理寺左寺正趙式中書舍人喬宗方英李淇徐富鴻臚寺序班汪麟等俸三月太僕寺少卿季通禮部祠祭司郎中胡淸大理寺左寺副何澤右寺副劉學右評事李珵中書舍人王珙劉訊鴻臚寺序班周令林應禧錢祿張天保等俱令致仕中書舍人沈世隆吳瑤鴻臚寺主薄董漢序班郭晟沈秀康世鳳朱昇何珍張祚張昆及舉人華淳監生張元澄邵文恩汪惇王王�贊髙侖張桓許魯黃淸汪克章等俱爲民時東陽等詳核謄寫差訛者惟沈世隆吳瑤張桓華淳邵文恩五人而瑾並黜二十餘人其專恣如此

○復除服闋按察司僉事查煥於山東

○先是盜發唐家嶺兵部尙書劉宇參巡視居庸關禦史王渙𨿽嘗以病在告未許更代而失於奏報難逭其責有旨械系鎭撫司考鞫渙坐推避擅繳敕書印信而掌道禦史邢昭擅與收印呈院署經歷冉繼志亦不稟查渙杖三十爲民昭繼志杖二十昭降二級與繼志俱調外任昭爲髙密縣丞繼志爲長子知縣

○山東兗州府沂州地震有聲如雷○甲辰巡撫湖廣右副都禦史湯全乞致仕許之賜乘傳歸

○乙巳仁孝文皇后忌辰奉先殿行祭禮遣駙馬都尉遊泰祭長陵

○以兵部右侍郎韓重爲南京工部尙書

○升大興隆寺僧人眞泰爲僧錄司右講經定曉爲左覺義與右講經性道俱兼大興隆寺住持僧錄司右講經兼壇住文明爲右善世兼永恩寺住持道錄司左玄義張溥榮爲本司正一道士劉奇淸爲右玄義兼宣靈廟住持俱司禮監太監李榮傳旨也

○陽曲王府輔國將軍奇潭乞請生母丁氏封號禮部議例不當予上以奇潭母年邁七十子孝行可嘉許封夫人不爲例

○鄭府盟津王兄氵�蔥先以罪革爵爲庶人幽於髙墻旣而以恩赦回至是奏請復原爵上從禮部議不許仍歲給半祿贍之本色折色均支

○丁未命致仕禮部司務孫聰攺注兵部赴大同鎭守太監侯能下贊畫軍務聰瑾之妹夫也巡撫大同都禦史崔巖及能會薦之因得起用

○戊申順天府丰潤縣有隙地曰魏家店爲頃一萬二千有奇縣民褚鑾及梁城千戶所指揮楊輝輝之叔華等計五百四十戶以其業相鄰也於界內積漸開耕一千七百餘頃阜城等縣流民髙穩等又開耕一百七十餘頃英國公張懋莊田之在車輛山者亦與魏家店鄰其管莊之僕趙文才乃爲僞契云界內地其主皆嘗以價買之因聽穩謀侵居民劉欽等所墾招聚流民佃之而私其租入雜谷雞鵝等物則納於懋之子指揮銘欽等屢愬於官文才堅不就訊兵備官乃諭逐流民爲文才佃種者各歸其鄕穩等無所恃遂以前地赴京獻於官弘治十年初遣中官偕戶部郎中王璘往勘定成熟地一千八十二頃繼遣郎中王勤會巡按禦史金獻民往勘定蘆葦及水占地之可稅者一千二百餘頃因立爲皇莊而命中官張璇等督理之文才固以界內近東頃畝爲其主之業不聽撥付勘官如其言築立封堆璇奏所勘界限未明輝及文才等欺隱地稅屢遣戶部郎中何文縉員外郎胡經胡雍刑部員外郎陳輔順天府通判杜萱及移文巡撫都禦史柳應辰勘處皆懼文才凶惡僅如前造冊繳報雍之往也文才又紏華及鑾等聚眾拒阻且擲石傷雍雍隱忍亦不以聞於是遣司禮監左監丞張淮戶部左侍郎張縉都察院左僉都禦史張鸞錦衣衛都指揮僉事楊玉同往覆勘縉等具奏成熟地視舊增九百八十二頃但其地﹤酉兼﹥窪每畝宜減租銀一分四釐庶舊額不虧而進納無誤蘆葦水占地視舊增二千五百三十餘頃宜聽璇等隨地所產易銀類進其原勘不堪用地六千四百七十餘頃宜聽居民樵牧因劾應辰雍萱及懋銘俱有罪勤文縉經獻民等則多去任遷官且遇赦宜免究詔執銘及雍萱等下鎭撫司考訊懋令自具罪狀勤等承委勘地不能盡心以致歷年奏擾事久不決在外見任者行巡按禦史逮至京鞫之致仕並去任攺選者所司仍備查處治已而戶部查覆文縉經獻民等七員俱在外見任當逮問致仕者順天府治中周欽等二員去任者應辰及輔等四員復命錦衣衛遣官校往執之惟勤等五員已死者免

○攺守備紫荊關都指揮杜雄於大同朔州城以金吾左衛署都指揮僉事崔灝代雄

○命浙江署都指揮僉事陳璠軍政管屯兼局事升杭州右衛指揮同知張奎爲署都指揮僉事代璠軍政兼管運糧

○雲南師宗州賊首阿本等不聽撫諭率眾敵殺官軍鎭守太監崔安總兵官沐昆巡撫都禦史吳文度巡按禦史陳天祥等議遣左參議陳一經等督兵二萬餘人分爲三哨自師宗州羅雄彌勒三路並進又於盤江賊巢後路分兵守截前後斬獲四百七十六級生擒一百二十九人俘獲賊屬三百九十一人牛馬器械甚眾自首賊首二人聽撫投降四百九十五人惟賊首阿本未獲捷至詔安等俱寫敕獎勵差來人各賞綺衣一襲新鈔千貫

○河間府景州知州馬馭與致仕僉事孫博構怨博發其非刑殺人及科罰事命大理寺官同巡按禦史勘問坐馭故勘平人致死論斬馭奏辯復命刑部錦衣衛官往勘又經審錄無異而馭訴不已上特宥其死杖之百充邊衛軍

○己酉孝宗敬皇帝禫祭上免朝遣駙馬都尉蔡震祭泰陵諸司皆分官陪祀

○以巡撫狹西右副都禦史曹元爲兵部右侍郎遂命盡取修邊銀輸送京師

○命金吾左衛指揮同知程鵬守備儀眞髙郵等處地方尋以鵬陳乞升署都指揮僉事

○升陽和衛指揮許鑑爲署都指揮僉事充左參將分守大同東路宣府前衛都指揮僉事陳勛充右參將分守大同西路平虜衛指揮同知劉繼守備大同左衛城玉林衛指揮僉事徐俊守備陽和城寧王宸濠奏請妾方氏徐氏封號詔封爲夫人

○庚戌賜鄭府繁昌王聖學心法易經集注各一部

○湖廣散毛宣撫司宣撫覃顯琮等遣把事黃子虎等慶賀貢馬及方物賜宴並鈔錠彩叚等物有差

○楡林並好地平等族番人癿麻哈並藥竹等各來朝貢馬及方物賜宴並鈔錠彩叚等物有差

○平虜衛地震有聲如雷

○辛亥錦衣衛原任指揮同知季英王榮閒住正千戶王欽百戶萬巖張贇劉智各求復原職百戶邵喜求代侄英指揮使下兵部議不可詔俱允之不爲例英以保毋恩餘皆戚畹云

○給遼東淸河等堡夜不收並墩軍死於賊者二十四人之家各銀五兩其子孫仍升授一級其有父母無子孫侍養者給銀倍之

○福建武平縣大風雨毀廨宇城樓及居民房屋

○壬子太皇太后聖旦命婦朝賀賜百官宴於午門

○賞兵部尙書劉宇銀三十兩紵絲二表裏仍蔭子爲錦衣衛實授百戶宇奏先爲總制時修堡砦編夫甲繕器械有勞乞行巡按禦史閱實至是覆奏因特與賞蔭而同事有功者俱得升賞宇復辭蔭不允乃請以次男俸受蔭又乞量加資級及世襲見任上竟從其請聞者莫不鄙之

○癸丑命巡撫江西都察院右副都禦史柴昇巡撫狹西巡撫四川右僉都禦史劉纓巡撫湖廣兼贊理軍務

○命左春坊左諭徳兼翰林院侍讀傅圭侍讀顧淸爲應天府考試官

○命兵部左侍郎文貴淸理軍職貼黃

○升錦衣衛指揮使趙良爲都指揮僉事正千戶扶俊等十一人各一級賞總旗李淮等各紵絲一表裏銀五兩以唐家嶺獲賊功也

○司禮監太監劉瑾禦馬監太監谷大周丘聚各奏選差官校擒獲僣號賊首張華請論功升賞兵部尙書劉宇因據瑾等所奏分別升賞等第而極言大用瑾聚制勝有方其功尢偉賞不可以例拘詔大用瑾聚各歲加祿米十二石升指揮谷大﹤王已﹥千戶朱徳於永百戶朱成劉景祥丘成各二級指揮使童祥等二十三人冠帶小旗李經等六人副千戶楊敔等八人各一級俱與實授世襲且見任賞爲從有功官旗勇士米勝等三十五人彭鈺等十一人徐瑾等十八人人紵絲一表裏銀五兩

○升錦衣都指揮葉廣俸一級正千戶未傑陸宣等二十六人升賞有差俱以擒獲張華賊黨功也

○乙卯周王睦﹤木審﹥奏本府祿米自永樂洪熙年間一再加至二萬石弘治初止如定制支給歲用不足乞如舊加賜戶部覆議加賜乃先朝特恩非祖訓定制也詔以周王始封祖定王太宗文皇帝同胞至親也準歲加二千石各王府不得援以爲例

○英國公張懋以其子銘縱管莊之僕趙文才凶惡害民奉旨自劾上曰懋爲國大臣不能制其家擾民生事法當究問但念其先世勛勞特宥之○浙江臺州府知府徐鵬舉奏宋儒朱熹仕於浙東講明道學修舉荒政浚河築堤民享灌漑臺人徳之立祠以祀但祀典不出於朝廷歲遠則廢乞令有司撥人役護視祠宇歲供祭品每春秋祭主以本府正官庶報功之典可久而臺人之願亦伸矣禮部議覆上曰朱熹有功斯道遺愛在臺固宜有祠其如鵬舉所奏行之

○南京監察禦史郭郛奏孝陵行香諸司大小官通行陪祀而怠惰不至者甚多宜仿天壽山諸陵禮制每遇時序分官行禮仍置籍以備監禮官察舉禮部議覆天壽山諸陵去京城百里外陪祭官往返必三閱日若孝陵則在南京朝陽門外往返甚易與北不同且行香禮儀行之百年已爲定制但日久玩易不免廢弛宜令南京文武百官遵守如故其有假托偸惰者聽監禮禦史具名以聞庶乎人心知懼而典禮不謬從之

○升賞涼州衛昌隆鋪平崖有功官舍旗軍六十五人有差

○丙辰中元節遣駙馬都尉馬誠崔元林嶽祭長陵獻陵景陵裕陵茂陵泰陵文武諸司各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢

○詔許遼東軍民捨余並客�人等納銀冠帶仍免其雜泛差役以巡撫都禦史鄧璋奏修邊費廣倉廩空虛故也

○命添送宣府年例銀五萬兩更開中兩淮長蘆鹽共二十萬引以守臣奏虜勢方熾故也

○丁巳署承運庫太監李時以九江等七處鈔關舊收銀兩近爲司鑰庫所請攺收錢鈔而比者銀兩正乏乞仍舊收銀更開浙江等處礦坑並督催雲南積逋之課下戶部集議諸關正徳三年四年俱收錢鈔送司鑰庫以後仍收銀送承運庫若開礦則所得不償所費課多小民陪納先年壓死礦夫數百害多利少況奉詔塡塞未敢輕議宜行守臣勘報可否議之而雲南逋課宜查追解納及令各處一切贓罰金銀盡輸內庫詔準議

○戊午太宗文皇帝忌辰奉先殿行祭禮遣駙馬都尉林嶽祭長陵

○己未巡按雲南禦史陳天祥請仍設金騰兵備副使下吏部議得旨兵備近已裁革天祥何乃妄奏其令具自劾狀

○虜五百餘騎入莊浪鎭羌等堡殺掠人畜按伏指揮僉事朱敬防守不嚴下巡按禦史逮問擬謫戍以情輕律重詔免戍降二級帶俸差操

○詔錦衣等衛收人匠一千名月廩冬衣如例後有缺仍令僉補

○命山東修理曾子廟從巡按禦史金洪請也

○福建建寧右衛風雨迅雷擊碎臨江門新建城樓柱三瓴甓如故

○庚申仍以河南府稅課司錢鈔給賜伊王成化弘治間王奏歲祿止二千石食用不足乞稅課憲廟孝廟皆允其請近以內帑缺用諸稅盡取還官王復陳乞從之

○辛酉靑石山等族番人中卜等各來朝貢馬及盔甲等物賜宴並鈔錠彩叚等物有差

○升賞大同會寧等處有功官軍四百五十二人有差太監侯能歲加祿米十二石都禦史崔巖賞文綺二襲白金十兩總兵吳江監丞韋忠參將楊彪蔡瑁遊擊將軍溫恭都指揮僉事李鋐各升一級禦史郭東山郎中王翀副使夏景和參議呂鏜各賞文綺一襲白金五兩

○巡撫遼東右僉都禦史鄧璋以修邊預備無蓄言先年所定軍職免比試並槍納銀之數太重欲更定指揮入銀十五兩千戶鎭撫八兩百戶所鎭撫五兩總小旗三兩俟儲足而止詔允之而罷修築之議

○錦衣衛減級百戶胡璽求復原職指揮僉事許之璽宣廟章皇后侄孫也

○壬戌給成山伯王鏞先世誥券二十二道初鏞之曾祖眞洪武中從軍陣沒以功追封金鄕侯謚忠壯子通襲武義伯又加封成山侯錫之誥券宣徳初伐交趾失利降爲齊民盡奪其所封錫者毀之天順初通子琮復伯爵傳鏞而誥券未給因其請還之

○慶陽伯夏儒奏請追贈三代許之給誥券如例

○太監李榮傳旨遣禦用監太監甄瑾往湖廣太嶽太和山奉安聖像

○福建甌寧縣災

○癸亥南京協同守備武靖伯趙承慶卒承慶父輔成化間以軍功由都督同知封伯後進封侯輔卒承慶以成化二十三年襲伯爵弘治初專管操江注南京前府掌印後轉協同守備掌南京右府事元年劉瑾專政斥逐輔臣邸報至承慶首傳之言官乃連﹤鋶﹣釒﹥請畱大學士劉健謝遷而罷黜太監髙鳳坐是忤瑾遂罷官削祿至是卒賜祭葬如例

○甲子鎭守雲南太監崔安奏先年銀場礦生之時俱被閘辦管埸指揮等官袁斌等二百七十三員侵漁私用後因洞遠礦微采辦艱難久不交納自弘治四年至十八年負課六萬八千九百餘兩欲逮斌等如數監追戶部言監追於眾恐有不堪宜仍行鎭巡官查審除弘治十六年以前采辦不敷以致未完者勘明除豁內有侵欺者乃究之十七年以後逋負之數則稽其多寡立限比較詔鎭巡等官依期完解不許仍怠

○乙丑黜翰林院編修謝丕爲民初丕乞歸省至是復以疾請劉瑾怒其父遷及丕焉

○丙寅升賞廣西富賀等縣廣東連州等處平賊有功官軍五千九百五十三人有差太監潘忠歲加米十二石總兵毛銳四十石巡撫都禦史熊繡已致仕賞文綺二襲白金十兩都指揮李銘王春紀功禦史張津陳霖各文綺一襲白金五兩參政王臣翁健之副使鄭嶽僉事吳廷舉各文綺一襲參政管琪參議鐘文俊僉事丁隆李希顏各白金三兩

○升賞遼陽東州並開原鎭北二堡有功官旗軍捨五十三人有差

○丁卯仍以萬縣鹽銀之半給壽王先帝時嘗從王請賜以鹽銀近以內帑缺用諸稅盡取還官王復請從之

○攺嘉祥長公主東安縣香火地土爲皇莊本府閽者魯才奏本地逐年逋欠租銀當一萬六千餘兩乞賜修理墳塋詔令戶部以見在部銀六千兩與主家以一萬兩輸內承運庫而本地逋租之數付戶部徐追之

○壽王奏乞賜徳安府岐王遺下劉家隔稅課局楊子港並東山侖河泊所錢鈔以供祭需養贍從之

○錦衣衛查革帶俸指揮同知柏俊乞復原職指揮使並爲其叔指揮拳等求還原職詔皆復之俊憲廟賢妃之侄也

○錦衣衛百戶楊璽孝廟保母之侄也求復革去指揮僉事原職詔許之仍令世襲

○戊辰以災免河南開封等府睢陽等衛山西大同府並大同等衛夏稅有差

○命發太僕寺馬價銀三萬兩於大同補買戰馬免山西淸源等縣民三千名戍威遠止令人出銀一兩二錢以助買馬從鎭守大同太監侯能奏也

○命杭州右衛指揮同知楊輅提督捕盜以都指揮體統行事

○賜鎭守山西副總兵署都督僉事李玙大紅織金蟒衣一襲從其乞也

○曉刻火星犯積屍气

○福建長泰縣大風雨連三日夜平地水深二丈文廟堂廡門齋頹損漂民居八百餘家傷禾稼五百餘頃溺死男婦五十餘人牲畜財物甚眾

○庚午復除服闋按察司副使王懋中於福建

○升江西按察司副使周東爲山東按察使

○復翰林院管孔目事中書舍人劉訊官訊坐謄寫通鑑纂要差訛罷職乃奏辦所司惟出入錢糧收掌文冊而謄錄實非所預乞宥其罪禮部爲請復之

○太傅慶雲侯周壽奏所買昌平州等處田土一千六百餘頃乞蠲除糧艸從之

○整理鹽法右都禦史張憲請敕福建淸軍禦史兼管所屬鹽課歲終奏報並令巡海副使帶理巡鹽聽鹽法禦史提督從之

○憲復查奏福建鹽法當興革者三事一欲將福興漳泉四府鹽借行於江西廣信建昌撫州三府發賣仍委官查驗不許私販越界一漳之柳營江泉之新橋等處俱有私鹽船隻宜設批驗把截許其首報盤驗每引納銀一錢通收本布政司官庫以備剿賊給賞之用一查得未中鹽課數少發到勘合數多兼�人報中者稀勘合難完宜令運鹽司量畱五十道開中塡繳余繳部戶部覆議﹤鋶﹣釒﹥通鹽法恐開借行之端難禁越界之獘若欲縱其納銀私販則私鹽盛行公鹽阻礙俱難準行獨查繳勘合宜依所奏詔從之然憲謂江西三府與福建接壤往往私貿福鹽而淮浙之鹽不能徧及官民俱不獲利則亦未爲無見也

○福建南靖縣連三日風雨不止水深丈餘漂沒民居及禾稼甚眾

○辛未南京戶部尙書楊廷和以升秩具﹤鋶﹣釒﹥謝其略曰臣歷事三朝薦更八任叨居禁從久侍經帷近者轉官吏部進授左銜曾幾何時驟膺峻擢竊惟戶部乃國計所關尙書實經總其要兩京之政理繁簡𨿽殊官府之建置職掌則一況祖宗根本之地財用不可不充而東南困憊之餘民力尢所當卹再命而傴甚欲循墻數日以來未敢視篆仰窺聖意倍感愚懷豈以鉛槧之迂堪任金榖之事蓋謂政事可以澤物因試之劇司謂經術本以濟時乃責其實效此造化曲成萬物之徳聖主振勵羣策之機也章下禮部

○伊王奏舊給食鹽止二十引乞照襄王例給三百引於兩淮運司關支從之

○命杭州前衛指揮使江洪守備溫處地方以都指揮體統行事

○錦衣衛千戶楊瑾求復指揮僉事並其弟謙原任鎭撫詔皆允之謹憲廟恭妃兄也

○復開白塔河及江口大橋潘家通江四閘先是總督漕運都禦史洪鐘言蘇浙運舟由下港口並孟瀆河溯大江以達於瓜洲者遠涉二百八十餘里往往覆於風浪惟孟瀆河對江有夾洲可抵白塔河口舊設四閘徑四十里至宜陵鎭再折而北卽抵揚州運河於舟行甚便請開浚如舊至是成

明武宗毅皇帝實錄卷之二十八明武宗毅皇帝實錄卷之二十九

正徳二年八月壬申朔復除裁革山東按察司副使何琛於江西

○給隰川王府鎭國將軍聰瀡聰潢歲祿各一千石以隰川王言其由輔國將軍加封例應增給也

○南京戶部尙書楊廷和等奏近欲﹤鋶﹣釒﹥通錢法凡解戶口食鹽及商稅魚課鈔錢赴部者必歷代舊錢與洪武等錢中半兼收但洪武永樂等錢貯庫𨿽多給領尙少況弘治通寶鼓鑄未完市未行使解戶措辦不及官府收受亦難若令每洪武等錢折納舊錢二文愈見負累請自今解到錢鈔不拘中半之數新舊錢俱暫與收受候弘治通寶鑄造完日照例中半兼收仍行巡城禦史等官訪有阻格及私鑄私用者嚴加究治則錢法﹤鋶﹣釒﹥通官民稱便戶部議覆從之

○癸酉以南京都察院右都禦史洪鐘爲南京刑部尙書○命義勇衛指揮使郭宇總督廣東備倭以都指揮體統行事宇尋乞升遂升署都指揮僉事

○甲戌雲南布政司左參政於鳳喈乞終毋養許之

○鎭守延綏總兵官張安奏初奉敕諭止開每年戶部運到銀兩遇有動支湏與鎭守巡撫管糧等官會同支給緣本邊倉庫錢糧自戶部運送之外各處解納者尙多近者吏部移文奉有明旨則臣等皆得管理未知宜何所從詔如吏部所奉旨

○乙亥復除裁革貴州按察司副使王倬於廣東

○鎭守浙江太監劉璟題近奉旨收買果品及捕羅禽鳥輸送京師其裝載器具乞如宣徳成化年例量取�人腳價以備置造從之於是采邏四出東南騷動矣

○遣大慈恩寺都綱札巴也失充正使大能仁寺都綱鎖南短竹充副使賫誥敕賞物往封靈藏贊善王端竹堅昝以其徒剌麻十人與俱而差來使臣剌麻星吉等復奏遠賫賞賜徒從稀少不便防護乞更容徒二十人以行禮部覆奏上以其累請仍添與十人

○丙子以裁革山西布政司右參政王縝爲雲南左參政

○錦衣衛遇例降級百戶姚瑾求復原職正千戶詔特許之瑾憲廟安妃之侄也

○丁丑釋奠先師孔子遣戶部尙書兼文淵閣大學士王鏊行禮

○戊寅祀大社大稷

○太監李榮傳旨取太倉庫銀二十萬兩太僕寺馬價十五萬兩貯於內承運庫

○後軍都督府都督僉事戴廣卒廣初襲祖職爲大寧前衛正千戶正統天順間屢立戰功歷官至都指揮使掌號團營受敕守備偏頭關成化癸巳虜入邊廣率所部禦之多所斬獲久之乃論功遷都督僉事召還神機營管操俄命本府僉書管事卒於官子綸先歿無他子承襲綸妻李氏主其喪乞祭葬詔如例給之

○夜流星如彈色靑白光燭地起自畢宿正南行至雲中沈沈有聲如雷

○己卯遣戶部侍郎張縉祭京都太倉之神

○升都察院右副都禦史張鼐爲南京都察院右都禦史

○廣西南寧太平二府地震有聲如雷

○庚辰順天府鄕試命翰林院學士劉春侍讀學士吳儼爲考試官

○巡按直隸禦史趙斌奏弘治十二年淸出順聖川佃種餘地堪稅者二千八百三十五頃有奇每頃定擬粗糧三石艸四束未納今又於蔚州衛小關村淸出地一十六頃有奇欲將前後地土自今年爲始平厚地每頃徵細糧三石次者二石其順聖川等處所負糧艸除革前免徵自余仍行宣大巡撫管糧等官照冊徵收戶部覆議從之

○命安遠侯柳文充總兵官鎭守兩廣地方○攺保安新城守備指揮僉事王忠於萬全左衛四海冶堡守備指揮僉事張勛於馬營堡以保安衛指揮同知朱壽守備保安新城宣府都指揮楊玉守備柴溝堡宣府左衛指揮同知時春守備保安舊城宣府都指揮僉事周顯忠守備四海冶堡萬全右衛指揮同知陶傑守備新河口堡

○工部以接濟工程請令陰陽僧道醫官有缺許其生徒及仕宦子孫農民納銀送部免考授官其等有四軍民客商人等許納銀授以正七品而下散官榮其終身仍免雜徭其等有三民間子弟許納銀參充都布按府州縣諸司承差知印吏役其等有八詔皆從之時方修理南海子殿宇橋梁制造元宵燈火及諸項工程所費動以萬計自正月以來蓋已用銀二十餘萬兩故爲此權宜之術也

○辛巳今上皇帝生於安陸之藩邸

○命廣西按察司僉事胡獻提督學校

○命營州後屯衛指揮同知楊瑀守備薊州等處地方以都指揮體統行事

○壬幹逭順天府官祭宋丞相文天祥

○大學士李東陽﹤鋶﹣釒﹥曰近以衰病懇辭伏蒙皇上慰諭不允繼又命醫調治遣內臣頒賜酒肉等物臣受恩稠疊無以自容欽遵聖諭用心調理冀獲苟全而閱月以來病勢不解竊惟臣之於君報徳之心無窮而趨事之力有限臣稟賦羸弱生而多疾早竊官職勉彊驅策已經四十餘年精力消磨气血凋耗其所餘者能復幾何今骨痛目昏病日益增藥餌𨿽良猝難取效凡卑官散秩尙不可容瘝曠之人況輔導之親臣爕調之重任不能贊理政機乃徒叨冒祿位𨿽聖徳優容不加譴斥而臣心內省誠不自安伏望陛下大度同仁容光下物察臣衰病之迹實自累年控訴之情已非一次解臣機務特許退休則臣𨿽莫酬旣往之恩猶免積將來之咎此臣惓惓犬馬之私不能自己者也上曰卿輔導有年徳望久著朕方切毗倚宜亟起供職愼勿再辭

○廣東韶州府同知韓銑徵獞賊戰死詔贈朝議大夫廣東布政使司右參議錫之誥命

○給周府永寧王府輔國將軍同金�禦所遺宮眷子女養贍米歲五十石從周王請也

○命漕運參將都指揮僉事梁璽三千營坐司管操

○癸未升都察院左僉都禦史張鸞爲右副都禦史

○命廣寧衛投降帶俸達官都指揮僉事羊哈子守忠襲指揮使於原衛帶俸

○甲申中書舍人吾翯服闋復除原職

○太監李榮傳旨光祿寺卿署鴻臚寺事楊瑢令奪情起復

○降病痊工部都水司主事歐陽瓊爲浙江崇徳縣知縣責其養病年久也

○命遼東署都指揮同知莊椿充參將協同漕運兼守淮安地方

○命前軍都督府帶俸都督僉事藍敬右府佐貳僉事

○乙酉靖江王約麒奏請全賜桂林府稅課司三季鈔料以助弗給戶部執奏系近年題準還官之數難從所請上特命與之

○掌詹事府事禮部左侍郎兼翰林院學士劉機等奏端門內之左有房五間乃詹事府及左右春坊司經局候朝之所兼置諸司印信文卷什器於其中邇因署門事右少監李顯等奏乞皆以與之緣近侍諸司端門內各有直房望念臣等春宮官屬嘗效微勞祗候出入無所棲止持敕該部查照捲案奏請定奪詔旣有文案在內準畱與兩間

○廣西太平府地震

○丙戌賜手敕少師兼太子太師吏部尙書華蓋殿大學士李東陽加俸一級太子太保吏部尙書兼武英殿大學士焦芳進少傅兼太子太傅謹身殿大學士戶部尙書兼文淵閣大學士正鏊進少傅兼太子太傅武英殿大學士吏部尙書許進兵部尙書劉宇俱加太子少保

○蓋造豹房公廨前後廳房並左右廂房歇房時上爲羣姦蠱惑朝夕處此不復入大內矣

○永和王表桻奏原賜隨侍官軍近攺隸太原衛乞取回仍聽管束攺作羣收所如舊輪戍大同事下兵部議宗藩聽隨侍官軍之謀往往僨事且邊方軍伍虛甚防守缺人王所請不可許得旨如王請已後各王府不得援例

○丁亥敕南京戶部尙書楊廷和今特命爾內閣辦事敕至爾卽馳驛來京毋或稽違故敕

○太師兼太子太師英國公張懋奏乞養疾特許之

○涇王奏歲祿萬石內僅支紅梗米二千石欲比榮府例加支戶部言各府常祿蓋隨土產以便小民輸納也山東粟多粳少其請難從詔以王旣累奏再攺支粳米五百石不爲例

○以旱災減免南京錦衣等四十二衛屯糧三之二

○四川天全六番招討使司土官招討使髙勛遣捨把髙文璧等貢馬謝受職恩賜宴賞寶鈔彩叚馬價如例

○戊子太學士李東陽奏頃奉手敕加臣俸一級夫爵祿之待人臣必量才以授計功以進臣病質衰頹藥物過於飲食時注門籍退處半於趨朝嘗承聖諭曰圖弘治化臣實未能有圖曰勉副重托臣實無能求副加進少師之官又進一級之祿求退得進心奚自安願畱有餘之寵以歸朝廷還無功之賞以待天下臣感始終之恩當口�銜生死之報矣上曰卿屢陳衰病已有旨再四勉畱今玆加俸蓋錄舊勞朕方圖治任賢卿尙體古人許國之義毋復固辭

○太監李榮傳旨以太子太傅伏羗伯毛銳鎭守準安等處地方兼充漕運總兵官召郭鋐還

○升鎭守金齒騰衝地方右參將雲南左衛指揮僉事沐崧爲署都指揮僉事

○錦衣衛原任指揮使降級正千戶孫煇查革副千戶冠帶小旗石誠閒任百戶吳寬乞復原職調衛署指揮僉事劉寶副千戶劉鐸所鎭撫劉勤求復錦衣衛詔聽煇寬復職寶等復衛誠升百戶煇誠戚裏寬保毋屬寶等都督劉寧弟侄也

○己丑命都察院右副都禦史張鸞淸理軍職貼黃

○庚寅復除服闋福建布政司右參議蔚春於狹西攺福建按察司裁革僉事院賓於江西

○調服闋狹西按察司僉事劉道立於廣西以考察才力不及也

○巡按狹西禦史李髙奉命閱視邊鎭劾奏狹西行都司都指揮僉事陳瑄等十四人管操都指揮同知李淸等七十六人守備西寧都指揮同知徐廉等四人及分守肅州右參將都指揮僉事吳鋐協贊署都指揮僉事楊義整飭固原等處兵備副使髙崇熙李端澄蕭翀等各因循怠玩戎務廢弛其甘肅監槍太監等官沈讓姚遠梁玉接管太監張昭巡撫都禦史畢亨等亦難辭責得旨邊備廢弛本當究問姑從輕貸鋐瑄等各奪俸兩月讓亨等旣去任昭代理未久俱宥之令加意整飭邊務毋得仍前怠玩

○辛卯召總督蘇松糧儲右僉都禦史韓福蒞都察院事賜鄭府東垣王四書集注聖學心法各一部

○壬辰巡按廣西禦史張津奏廣西修仁荔浦二縣田塘頃畝節被獞賊占種致糧多逋負遺累官民請暫停糧稅並行總督等官從宜撫捕其占種田塘責令還主庶幾不失原額戶部議覆從之

○太監李榮傳旨羽林前衛指揮僉事安欽以都指揮體統行事於定州管理達官軍余操備

○狹西巡按禦史李髙兵備副使張天衢蘭州知州姜閎俱謫戍初閎與甘肅遊擊將軍徐謙有隙因謙麾下百戶劉欽王欽累騎而行與閎遇衝其導從閎叱而縛之欽部下軍士遂率眾入州喧哄閎避伏牀下以爲謙主之也因並訐謙貪淫曖昧之事以呈於髙會虜入莊浪搶掠西寧兵備副使亦以諸將領失事之狀呈於髙髙委天衢鞫問坐謙貪淫及失事罪以獄上謙奏辯亦訐髙天衢及閎交通鍜煉之情命刑部右侍郎陶琰錦衣衛指揮余寘往訊之琰等言各奏多非情實因劾髙失憲體天衢情涉交通閎肇啟禍端遂非誣眾奏上俱發肅州衛永遠充軍事內指揮同知星拱辰以宿娼應調衛止令納米正千戶楊銘以提調墩臺防守不密應充軍止降級謙以禦眾欠嚴分守莊浪副總兵把琮以守備不設計皆當逮問止奪俸三月蓋瑾方欲右武左文而琰寘所上獄辭於謙等亦多從末減故瑾得以髙下其手也後琰寘自狹歸報命內批升寘爲指揮同知

○癸巳憲宗純皇帝忌辰奉先殿行祭禮遣駙馬都尉馬誠祭茂陵

○命都指揮僉事徐勇掌江西都司印

○錦衣衛都指揮使葉廣卒廣字大用浙江靑田縣人由總旗成化間以偵事有功歷升副千戶末年兵部推鎭撫司理刑掌印弘治癸丑升指揮僉事管衛事續以奉敕提督官校巡捕有功累遷都指揮同知正徳元年進今官掌衛事至是卒贈右軍都督府都督同知廣器局魁碩敏而能斷遇事不苟又能體悉羣情不過苛刻讞獄以公平見稱於時

○曉刻土星犯靈臺上星○乙未祭太歲風雲雷雨嶽鎭海瀆山川月將等神

○丙申吏部擬服闋都禦史鄧庠起用都禦史洪漢總督蘇松諸郡糧儲詔以漢因事罷廢勿得再舉令別具二人以聞

○四川守臣請仍設兵備副使詔以兵備官已革復舉不諳事體其並狹西三邊兵備革之

○敕錦衣都指揮同知髙得林掌本衛印並提督官校辦事

○丁酉命都指揮僉事梁璽補中都畱守司正畱守

○升播州宣慰使楊斌爲四川按察使仍蒞宣慰事舊制土官有功惟賜衣帶或旌賞部下人無列銜方面者斌狡橫不受兩司節制諷安撫羅忠等上屢平普安蠻賊功陰重賂瑾故有是命後數年卒致支愛凱離之亂

○以那端襲元江軍民府土官知府○革靖江王府五輔國中尉約��崔爵坐酗酒歐死其妻之母及妻家養子又潛出城故也

○己亥升四川左布政使羅鑑爲都察院右副都禦史總督蘇松諸郡糧儲

○南哈及阿著等族番人居藏少並札節等各貢馬及盔甲等物賜宴並彩叚寶鈔如例

○夜寧夏衛有大星自正南起流往西南而墜後有赤光一道闊三尺長五丈

○庚子長蘆都轉運鹽使司運使邢霖乞致仕許之

明武宗毅皇帝實錄卷之二十九明武宗毅皇帝實錄卷之三十

正徳二年九月辛丑朔錦衣衛指揮使朱成進大興縣田家莊地八頃五十四畝有奇槁城縣民王增進通州墳莊地五頃四十七畝有奇及神樹地十二頃四十七畝有奇爲皇莊且乞蠲其稅詔從之令少監成玉管理凡以地獻官者多非己業朝廷不究其實遽從而納之以致小民互訟屢奏皆此類也

○太監李榮傳旨升錦衣衛指揮同知於永爲都指揮同知協理堂事永以夷教挾左道方有寵於上也

○曉刻金星犯進賢星

○壬寅升山西右布政使李善爲左布政使

○命羽林前衛帶俸都指揮僉事戴儀三千營坐司管操

○癸卯巡撫都禦史艾璞擒獲海賊施天泰餘黨以其獄上謂天泰已平其黨施安等二百六十一人復肆剽掠陳宗海等二人捨匿分財皆當所張進保等十三人年初出幼其情可矜黃永吉十二人以伎藝從逆其情則重刑部覆奏得旨安及宗海等處決如律其中有稱冤者仍與辯問以聞進保等宥死發南舟衛永吉等發靖州衛俱充軍其蘇州衛指揮僉事朱傅等以守禦無謀俱逮問初天泰就擒止擬戍邊其黨以爲首惡猶得減死論故復效其所爲縱橫海上蓋刑不當罪人無所懲也

○贈故錦衣衛都指揮使葉廣爲右軍都督府都督同知升副千戶楊煇爲指揮僉事百戶張寰二級總旗王鈺等一十九人俱一級初煇等隨廣緝事廣卒煇等自陳有功未及錄故有是命

○升兵部尙書劉宇爲太子太傅尙書如故時昌平州彊賊張華等就擒劉瑾谷大用各部下官校爭議升賞奏行巡關禦史林茂達核實茂達因言宇居本兵有先事建謀相機決策之功故有是命宇復上﹤鋶﹣釒﹥辭免不允

○夜流星如盞色靑白尾迹有光起自羽林軍南行至近濁

○甲辰孝恭章皇后忌辰奉先殿行祭禮遣駙馬都尉崔元祭景陵

○命金吾左衛署都指揮僉事芮天錫充右參將分守馬蘭谷地方

○升弘農衛指揮僉事呂璽爲河南都司署都指揮僉事管理屯田

○乙巳升翰林院編修王王�贊爲侍講以九年秩滿也

○升江西左布政使戈瑄爲南京都察院右副都禦史

○升永平府知府張禎爲長蘆都轉運鹽使司運使

○丙午升山東布政司左參政倪阜爲四川右布政使

○戶部郎中郝海工部員外郎畢昭等奏修復大通橋至通州河道及閘十二壩四十一凡用銀四萬五百七十兩有奇議者謂漕粟自張家灣入京僦車甚費故欲開河通船以免陸運之艱然地形水勢髙下懸絕河𨿽開而無所濟也

○巡按浙江禦史楊滋奏歸並稅課局曰海寧之赭山湯鎭曰嘉善之魏塘曰會稽之傖塘曰永嘉之南溪曰平湖之乍浦當湖曰富陽之新城曰余杭之石瀨曰臨安之靑山曰秀水之新城及徳淸蕭山余姚海鹽崇徳長興慈溪定海寧海蘭溪東陽義烏浦江永康樂淸瑞安平陽龍泉慶元靑田凡三十處俱以課鈔數少無商往來故並之其課令所屬府縣及附近河泊所帶管每處畱攢典一名每課鈔及萬錠量畱巡攔八名余盡革去原設官員起送別用

○賜考郎衛女直都督同知斡羅脫拂提衛右都督打吉六祭皆從其陳乞也

○韓胡碉寨恰列寺番僧領占朵兒只遣其弟小和尙來朝貢因請令襲其職事許之

○鎭守四川太監羅籥奏威茂州所轄卜南村曲山等寨自弘治四年叛不服徵徭十七年矣至是來歸乞爲白人兼請衣巾願納糧差白人者其俗以白爲善以黑爲惡也禮部覆議番人旣知向化宜照例量令入貢給賞以示恩威鎭守等官亦請少加賞勞詔是之歲給籥祿米十二石賜大紅蟒衣一襲巡按禦史王璟參將馬隆各賜文綺二襲

○丁未復除服闋雲南左布政使李韶於江西

○以裁革雲南布政司右參政姜洪爲山東左參政

○司禮監太監李榮傳旨諭九卿今後建言民情非泛言並於例有礙而有可行者卽與封進不必類奏各處鎭守等官旣推選聞望老成者任用之何乃又立贊畫機務等官以紊政體其悉革之各年納粟上銀納馬等項事例酌量輕重給與冠帶品職以榮其身而已敢有分外夤緣求乞見任者諸司其參奏逮治必罪不宥

○戊申賜榮王龍陽縣地方沿河兩岸新興洲等處田地五百三十頃有奇因王請也

○申男子自宮之禁令錦衣衛五城兵馬限三日盡逐出之有潛畱京師者坐以死時宦官竊權者澤及九族愚民競閹其子若孫以圖富貴有一村至數百人者𨿽嚴禁亦不之止也

○辰刻日上生背气一道色赤黃鮮明良久散

○庚戌升戶部右侍郎王佐爲左侍郎總督漕運右副都禦史王瓊爲戶部右侍郎時吏部擬提督倉場右侍郎林泮當遷而以瓊陪有旨特用瓊焉

○壬子裁革廣西郁林州橫州宣化縣貴縣各稅課局從總督兩廣軍務都禦史陳金請也

○夜流星如盞赤色光燭地自奎宿西行至室宿

○癸丑命直隸武平衛指揮僉事馬雄守備河南南陽等處地方

○太監李榮傳旨以禦馬監太監鄧玉鎭守甘肅等處地方召楊定還

○甲寅升順天府府尹李瀚爲都察院右副都禦史總督漕運

○乙卯江西按察司提調學校副使蔡凊乞致仕許之

○錦衣衛都指揮僉事趙良奏緝事正千戶文恭等十八人擒賊有功乞升用命各升一級以良提督勤勞升都指揮同知

○命金吾右衛署都指揮僉事張王�贊領班宣府備禦

○裁革浙江馬金鎭巡檢司

○命金吾右衛都指揮僉事盛瑾守備河州地方

○錦衣衛百戶谷大亮自陳擒賊功多止升一級乞援例加升得旨遂升爲正千戶大亮太監大用之兄也

○加懷寧侯孫應爵折色祿米歲二百石從其請也

○賜秦府西安府稅課鈔從秦簡王妃廖氏奏請也

○丁巳命以光祿寺帶俸通事署正捨誠鴻臚寺通事序班王永俱爲大通事

○巡撫甘肅都禦史才寬等奏報明水湖之捷上賜敕獎勵賞賫奏人綺衣一襲鈔千貫初達賊駐明水湖寬等議令副總兵白琮把琮參將吳鈜遊擊將軍徐謙出兵擊之賊退以捷聞凡斬首四十一級得馬五十八匹牛羊一千有奇

○復錦衣衛指揮僉事呂文英職文英以畫士歷官例革爲百戶至是因自陳乞復之

○戊午升狹西左布政使胡富爲順天府府尹

○升戶部郎中王崇文爲江西按察司副使提調學校

○巡按山西禦史周廷徵奏河東運司鹽每引定價四錢今歲鹽花生結撈辦之課約有一百七十餘萬引但�以價重無報買者若不通融處置恐過時不售不無消折之患宜斟酌於前價量減二分戶部覆奏從之

○命廣西署都指揮僉事麻林吳瑋於本都司列銜僉書

○命直隸寧山衛指揮使熊偉守備大同右衛地方以都指揮體統行事

○己未升禮科右給事中潘鐸兵科右給事中趙鐸刑科右給事中馬騤俱爲本科都給事中以給事中升左給事中者五人徐忱吏科薛金禮科李貫兵科安奎刑科王珝工科升右給事中者三人潘希曾吏科胡煜戶科胡洪工科

○夜流星如盞色赤光燭地起自天津西行至近濁

○庚申轉狹西右布政使夏昂爲左布政使

○升河南宣武衛指揮同知徐節爲署都指揮僉事提督捕盜

○太監李榮傳旨印綬監左少監張溫提督正陽九門巡城點軍

○三法司會同府部諸大臣及科道官於承天門外審錄重囚得情有可矜者二十三人父母告其不孝而復息詞者六人自宮者一十三人有詞者二人情可矜疑者五人具獄上請得旨可矜者免死俱充邊衛軍其不孝四人仍系獄二人杖之百俾歸餋自宮者以年幼亦系之有詞者再問情可矜疑者釋之

○辛酉初晉莊王世子奇源世孫表榮皆未襲而薨先帝追封奇源爲靖王表榮爲懷王靖王之次嫡庶人表槏表椈表柣表栺皆封鎭國將軍矣復以加封郡王請禮部尙書李傑等議以爲追封王爵者之子視實封者不同宜仍舊命會廷臣檢祖訓詳議可否以聞乃議謂追封親王之子加封郡王事例祖訓無之先年周悼王庶子睦棟等乞加封先帝亦未嘗許然父旣追封其子亦親王之子似於加封亦宜惟皇上推廣祖訓斷自宸衷著爲定令於是袁撫等皆加封郡王有旨祖訓條章旣無世子未封沒後所生子孫不應封爵之例其查奏擬起於何時出於何人禮部查覆寢睦梀等之加封者原任禮部尙書張昇所奏擬也遂罪並等擅擬禠昇致仕後所得散官及人夫月米李傑並該司官令具狀自劾傑﹤鋶﹣釒﹥謂前此議擬追封王爵之子不得加封郡王實致仕尙書張昇專主臣及今南京吏部尙書王華時爲左右侍郎狹西參議張琮韶州府知府董忱吏部考功司員外郎劉臺爲儀制司郎中員外郎主事𨿽不與議亦不應連署覆奏俱有罪有旨傑飾詞委罪於昇並華俱令致仕臺調外任並琮忱俱降二級張滐白鉞時爲左右侍郎自劾﹤鋶﹣釒﹥無署名並新任郎中許淳等二人亦奪三月俸旣而吏部以琮守制擬降知州忱降爲廣信府同知臺爲泰州同知

○南京錦衣衛降級百戶黃琳奏乞復指揮僉事職上命爲正千戶仍攺錦衣衛見任琳已故太監賜侄也

○壬戌戶部侍郎林泮等言勘過河南唐泌等縣田地一百二十九頃有奇鹿邑等縣田地七百五十七頃有奇初無糧稅先朝以賜徽府仍該給與本府管業軍民趙朋等積欠稅銀七千一百九十六兩有奇亦合追徵給發因言知縣李訥等輕信朋等誣奏以前地爲有糧田土轉申上官攺撥軍民耕種而參政劉約禦史鄭陽都禦史陶琰亦皆眩於是非不行勘駁俱合究治上是之朋等及訥等並約陽俱令錦衣衛遣官校捕系至京送鎭撫司鞫問琰俟公差回日別議

○癸亥以明日萬壽聖節遣駙馬都尉蔡震馬誠遊泰祭告長陵獻陵景陵裕陵茂陵泰陵儀賓楊惇告景皇帝陵寢

○遣內臣祭恭讓章皇后陵寢

○太監李榮傳旨錦衣衛所鎭撫朱鐸升本衛百戶

○甲子萬壽聖節上詣奉先殿奉慈殿太皇太后皇太后宮行禮畢出禦奉天殿文武百官及四夷使臣行慶賀禮

○免百官宴賜以節錢鈔

○丙寅復除裁革狹西按察司僉事杜馴於湖廣

○給薊州並居庸關等處守墩架炮夜不收官軍民捨衣鞋凡五千七百七十八名

○光祿寺卿孫交等奏請禁今後鋪戶非奉明人不許擅造油紅器皿違者罪之器皿沒入官初本寺供應器皿遇缺收買估價進納後因價重歲領工部銀二千兩不足支給本寺乃傭匠自造價省而器皿積多買辦遂停至是鋪戶陳海等愬業已造完九萬有奇乞進納第如本寺造器之價給償交等以爲此宜俯從但買辦停已四年而復之恐鋪戶預造濫惡圖利求售又啟獘端故有是奏

○丁卯升福建按察使李貢爲狹西右布政使

○國子監監生孔承詔奏系孔子六十代孫乞入史館謄錄禮部爲之請上曰承詔先聖之後其仍令明經習禮以科第出身

○復晉府革爵庶人鐘鍑仍爲陽曲王因其母彭氏奏也

○戊辰夜水木金三星聚於亢宿

○萊州府地震有聲

○己巳太監李榮傳旨禦馬監太監谷大用之父奉禦用監太監張永之父友俱升錦衣衛指揮使

○庚午升遼東行太僕寺少卿茆欽爲山西行太僕寺卿

○升山西按察司副使夏景和爲福建按察使

○河南按察司副使鄭端乞便道省親許之端山東臨淸人時瑾專政法禁甚嚴人無敢犯端初赴河南過家不得省母及奉賀表來京將還任仍得過家乃陳情以請云

○初撒馬兒罕差納麻及其兄伍喇馬力來貢獅子孝宗皇帝命畱京馴演賜名頭目至是乞官上俱命爲錦衣衛百戶雲南府及安寧州新興州皆地震有聲如雷搖憾民居人有壓死者嗣是三日連震數次

○以明日十月朝遣駙馬都尉馬誠遊泰黃鏞分祭長陵獻陵景陵裕陵茂陵泰陵議賓周鉞祭恭仁康定景皇帝陵寢

○遣內官祭恭讓章皇后陵寢

○都督僉事歐磐卒磐滁州人襲祖指揮使職以軍功歷升都督僉事磐嘗充參將鎭守柳慶地方以病請老都禦史秦紘﹤鋶﹣釒﹥磐多經戰陣有守有爲乃復起家鎭廣西復鎭湖廣所至夷人畏服弘治十八年以老解職至是卒賜祭葬如例

明武宗毅皇帝實錄卷之三十

明武宗毅皇帝實錄卷之三十一

正徳二年冬十月辛未朔孟冬享太廟

○壬申升四川道監察禦史王紹爲山西按察司副使山東按察司僉事黃繡爲遼東行太僕寺少卿

○夜大風揚塵蔽空

○癸酉令尙寶司卿李﹤王弁﹥致仕奪司丞倪議馬陟俸兩月杖鴻臚寺序班郁泰等四人於闕下先是萬壽聖節﹤王弁﹥當捧寶泰等當舉表案俱不至爲尙寶監與禦史奏劾乃下詔獄獄具議陟不知﹤王弁﹥不至失於代﹤王弁﹥亦波及焉

○給雍靖王妃吳氏養贍祿米歲千石

○甲戌升平陽府同知許莊爲山東按察司僉事

○寧王旣奏復護衛江西鎭守巡按等官因以南昌左衛所有倉場屯田軍器局及壕池官塘俱應隨衛管理戶部覆奏從之

○朝鮮國署理國事晉城君李懌遣陪臣吏曹參判曹繼�等貢馬及方物賜宴給賞有差

○泰寧等衛都督孛來﹤穴幹﹥等遣頭目納挨等貢馬賜宴給賞有差

○升大同遊擊將軍署都指揮僉事馬昂爲署都指揮同知錄其舊領援兵斬獲功也

○命中都畱守司署副畱守梅純復爲孝陵衛指揮使純寧國大長公主之曾孫也初由進士選知縣後襲祖職爲指揮使升署副畱守至是自陳願回原衛以便奉祀從之

○曉刻土星犯上將星

○乙亥命晉府加封郡王表槏夫人蘇氏表椈夫人髙氏俱進封爲妃

○各卜等族番人亦希藏等貢馬及盔甲賜宴給賞有差

○夜月犯羅偃中星○丙子升禮部左侍郎兼翰林院學士劉機爲禮部尙書南京吏部右侍郎黃珣爲本部尙書吏部左侍郎梁儲爲吏部尙書兼翰林院學士專掌誥敕仍國史副總裁初吏部以禮部尙書缺會舉南京禮部尙書劉忠與劉機請南京吏部尙書缺以梁儲黃珣請故三人皆得命也

○修河南鈞州城攺調陳州衛后千戶所爲鈞州守禦千戶所以防盜警從徽世子祐臺之請也

○錄平彊賊張華功太監張英吳軻各歲加祿米十二石都督神英都指揮楊敬及官旗黃富等二十三人各升一級指揮周澤等五十二人各賞銀獘布鈔有差指揮楊勇等一百八十六人準贖罪先此廠衛以功獲升者已十數人多冒濫云

○丁丑大理寺左少卿汪宗器乞休以終母養命進光祿寺卿致仕

○降大理寺署寺正田中爲蘭溪縣丞署寺副張云鵬爲寧遠縣丞右評事魯鐸爲河內縣丞初英國公張懋家人趙文才等以侵占官民田經刑部問擬減等徒杖罪大理寺評如所擬詔以文才等律輕情重該寺不行參駁難居法吏故有是命

○升江西都司都指揮僉事李淸爲中都畱守司副畱守

○太監李榮傳旨錦衣衛帶俸指揮僉事馬山魏英張富同覃泰理本衛南鎭撫司事

○戊寅授庶吉士崔銑嚴嵩湛若水陸深翟鑾徐縉爲翰林院編修叚炅穆孔暉易舒誥張邦奇爲檢討邵天和等爲給事中天和史科張九敍馬卿戶科蔡潮髙淓兵科林文迪胡鐸刑科劉寓生等爲監察禦史寓生狹西道李艾浙江道黃如金四川道傅元河南道王韋等爲主事韋南京吏部趙中道刑部

○命致仕光祿寺卿張駿文華殿辦事如故免迋見駿年幾八十已致仕復召用旣至以老疾乞調理平復乃供職吏部因其病痊爲奏故有是命

○禮部奏上郕府汪妃皇后尊謚諸儀從之

○己卯以刑部員外郎盧宅仁爲廣西按察司僉事

○庚辰戶部奏武平伯陳勛襲爵之初應給祿米千石折十之六已奉有成命矣今輙奏欲支本色七百石貪冒請求宜勿興詔如所奏與之不爲例

○辛巳升吏部右侍郎江瀾爲本部左侍郎禮部右侍郎白鉞爲吏部布侍郎太常寺少卿兼翰林院侍讀費宏爲禮部右侍郎太常寺卿管國子監事李旻爲南京吏部右侍郎

○升尙寶司少卿劉準爲本司卿

○巡撫雲南都禦史吳文度奏楚雄府稅課司加增課鈔非原額積歲逋負累民乞蠲免戶部覆奏止如原額並後奉勘合所加辦納其同知唐凱所增鈔稅自弘治十七年以後未完者宜悉蠲免從之以凱擅增課額令巡按禦史逮問

○寧王宸濠奏今纂修孝廟實錄而臣之居喪以禮嘗蒙降敕褒諭又嘗請進封生母爲妃請頒廟祀禮樂請攺葬祖寧靖王皆荷溫旨褒答乞付史館奏下禮部議謂本府事迹俱美行可錄而寧王好文秉禮孝敬可嘉宜獎諭以勵宗室得旨寧府事迹送史館仍寫敕褒諭濠喜誇欲以此籠虛譽且厚賂逆瑾凡有所請無不如其意者

○壬午調太常寺少卿楊旦外任以省親違限故也

○洮州雷震

○癸未轉大理寺右少卿王鼎爲左少卿以太僕寺少卿藍章爲大理寺右少卿

○復錦衣衛都指揮僉事吳玉職初玉以戚畹傳升例降三級至是陳乞復職從之

○升杭州前衛指揮使許珣爲浙江都司署都指揮僉事

○夜火星犯太微垣上將星及土星

○甲申兵科給事中等官王珝等奉命至遼東查盤每歲運送官銀所糴買並開中徵收諸類糧料艸束至是具奏查盤過定遼等衛各倉場糠秕浥爛虧折之數因劾知州章英等承委監收失於詳驗管糧郎中王藎劉繹分守參政今升巡撫寧夏都禦史冒政右參議方矩職專錢榖失於鈐東原巡撫今升南京右都禦史張鼐致仕侍郎馬中鍚見任都禦史鄧璋旣經撫臨失於督察俱有罪詔以邊儲國家重計鼐等不盡職務以致錢谷告乏俱令錦衣衛捕逮至京送鎭撫司鞠問

○乙酉大學士李東陽等言處決重囚三五覆奏自唐太宗以後歷代遵行未嘗有攺我太祖著爲定制每法司決囚必得刑科三覆奏然後批出行刑此乃體天地好生之心爲聖王不易之法也昨日刑科初覆奏本幸未發行仍望批一是字少待三覆本內方才批出處決不過遲數日之期而可以存百年之令典臣等再四籌度不敢緘默伏聽采擇

○大理寺左寺丞費鎧乞養病令致仕

○升太醫院禦醫施監爲院判以九年秩滿也

○丙戌南京戶部尙書楊廷和奏臣奉敕旨內閣辦事仍命馳驛毋或稽違今已至京朝見訖臣頃自翰林遷貳南部曾未踰月驟典戶曹吏事未諳方黽勉以自效聖恩無量忽寵渥之薦加特降綸音召入內閣顧玆累朝之典傳自祖宗爰以舊學之臣置諸左右駭聞盛事歡動畱都馳驛來京蓋遠懷於行役用人如渴乃申戒於稽違捧誦命辭感切心骨載瞻日表誓竭葵誠疊荷殊恩躐升穹秩竊惟內閣乃深嚴之地辦事則機務所關𨿽建官無宰相之名而責任有鈞衡之重非宏才無以濟當世之務非碩望無以服天下之心臣𨿽至愚嘗聞古訓徳薄位尊者殆力小任重者顚以臣之才實類於是再三自忖愧汗交流伏望俯察愚衷收回成命別選茂異以副旁求庶皇上簡在之明仰無所負而微臣自知之義讓亦非虛上曰卿春宮舊臣學行素著特玆召用不必再辭遂攺戶部尙書兼文淵閣大學士

○命秦昭王庶長子惟焯襲封秦王

○升國子監司葉周玉爲祭酒

○以兵部署郎中事員外郎夏昇爲尙寶司少卿

○湖廣布政司右參議華山以病乞休許之

○賜鄭府廬江王大學衍義從其請也

○戊子誠孝昭皇后忌辰奉先殿行祭禮遣駙馬都尉蔡震祭獻陵

○以太常寺寺丞趙繼宗爲本寺少卿初繼宗以黃冠爲樂舞生進寺丞至是少卿缺吏部以起復淸黃通政黃寶提督四夷館少卿張志淳請竟補繼宗云

○太監李榮傳旨升刑部左侍郎王鑑之戶部右侍郎林泮各俸一級錦衣衛指揮使韋順爲都指揮僉事

○曉刻月犯井宿東扇北第一星及天樽西北星

○己丑以刑部郎中彭景爲湖廣布政司右參議

○以旱災免山東濟南等府濱州等七十州縣濟南等十衛肥城等六千戶所存畱夏稅子粒有差

○巡按直隸禦史閭潔奏揚州府通州及海門泰興二縣田地艸場自永樂等年以來陸續坍沒入江者計二千五百三十餘頃遺下稅糧黃豆馬艸租鈔以石以包以貫計者共二萬五千六百九十有餘俱累見在人戶及里甲陪納宜悉蠲免戶部覆議所徵稅糧俱起運存畱歲用之數未易除免宜行巡按禦史委官詣坍沒之所從實踏勘所坍旁近有漲出爲洲或被勢豪據爲業者核其頃畝撥補辦納今所虧稅糧如或不足仍查各州縣遠年籍冊內有空閒未稅田地照畝撥補以足原額若坍沒是實別無田地可以撥補則起存歲額查照折銀事例處之如此則常賦不虧而民亦免包陪之累矣議入從之

○初鎭守延綏總兵官都督同知陳瑛以失機謫戍遼東三萬衛至是乞復指揮使職詔宥之升正千戶本衛帶俸

○庚寅升衡州府知府劉璣爲太僕寺少卿

○升大理寺右寺丞楊潭爲左寺丞江西道監察禦史王憲爲大理寺右寺丞

○降守備固原都指揮僉事張愷爲固原衛指揮使愷坐賊入境殺掠問擬謫戍以部下有斬獲功宥之

○辛卯魏國公徐俌與無錫縣民鄒塾等及妙相院僧爭田巡按禦史曾大有委蘇州府推官甘泉常州府推官伍文定督無錫縣知縣徐海體究皆以俌奏無實旣而差兵科給事中徐忱錦衣衛千戶屠璋往會巡撫都禦史艾王�業及大有查勘忱等復委常州府知府楊二和通判劉昂鎭江府知府丘經長洲縣知縣李玨吳縣知縣劉恆宜興縣知縣王鍭無錫縣知縣馮應奎至所爭之鄕履畝體究鄕民皆云俌家初無田土忱等乃斷給僧民俌復奏攺差大臣勘問上重命戶部左侍郎王佐同大理寺右少卿王鼎錦衣衛指揮僉事周賢往勘之於是佐等具題至彼備查始末文卷勘合圖籍黃冊並無洪武初欽賜魏國公莊田文冊僅有俌家所收無錫佃戶勘合二紙可據又據無錫民許祿等招稱中山武寧王以收取吳越有功賜莊一所在鎭巷口號徐府莊又田八十三頃六十畝在泰伯延祥膠山等鄕及妙相莊各有佃戶管理武寧王薨其子襲爵至永樂初赴鳳陽閒住田遂荒蕪塾等各祖父以己業相鄰混收入冊今宜仍斷還本府俌所奏山場並觀燈樓則無實難以追究因劾大有輕聽羣訟偏執已私王�業忱璋奉命勘事不悉心研究擬斷不當泉等阿附大有輕信妄供情已失眞二和等依聽王�業等指使復踵前勘事愈不明昂等亦扶同勘報俱宜究問上是之大有等命錦衣衛差官校械系至京送鎭撫司鞫問後王�業逮系獄具命錦衣衛杖之五十全家遷海南爲民俌家原賜莊田世遠湮沒爲民業矣許祿者爲縣吏以罪罷黜乃見俌導之爭理訟久不決及瑾專政俌賂之故復遣佐等勘處觀佐等所具獄辭皆出祿口而欲連坐前後勘官遂興大獄蓋不敢拂瑾之意也

○注鎭守遼東總兵官署都督僉事韓輔於中軍都督府鎭守薊州總兵官署都督僉事溫和於左軍都督府俱僉書

○壬辰詔安仁伯王浚歲支祿米如慶陽伯夏儒例本色七百石折色三百石

○甲午命後軍都督府右都督毛倫充總兵官鎭守遼東地方升錦衣衛都指揮僉事劉祥爲左軍都督府署都督僉事充總兵官鎭守薊州等處地方

○乙未翰林院侍讀朱希周病愈復任

○轉福建右布政使郭紳爲貴州左布政使

○戶部言南昌左衛官旗一千五百員名原駕淺船一百三十五隻運糧四萬五千六百五十有奇今攺爲寧府護衛宜移文鎭巡等官計處分派所屬運糧衛所爲之代運從之

○徐聚興者洪武中從徵有功歷升元帥賜揚州江都縣田共九百一十三畝有奇世襲萬全左衛指揮使其後子孫不能守盡鬻之他人爲業至是其裔孫保聽罷役吏戴義謀妄指旁近民產四千三百餘頃皆賜田也﹤鋶﹣釒﹥進爲皇莊上命戶部侍郎王佐等督守備巡按等官踏勘佐等方勘徐俌莊田於無錫聞是命復趨江都旣勘畢具奏江都槪縣田地大數不及六千頃畝若如保奏則所餘無幾豈堪立縣其虛妄明矣蓋聚興原賜田地俱保父洪立券鬻之得價數千兩今止余瘠地四十八畝並契外田九十畝又鬻而未割者一百二十餘畝則保所獻皇莊之數耳保固可罪而義代爲艸奏尢首惡也詔以保妄獻官民業田義代寫奏艸罔上害民情罪可惡令巡按禦史各箠四十仍枷項三月滿日並妻子發充雲南瀾滄衛軍升佐及大理少卿王鼎各俸一級錦衣衛指揮僉事周賢官一級量出餘地令給無田民種之如例起科前此未有因勘事而加升者蓋佐等勘處徐俌莊田能阿瑾意故有是命

○命贈都督同知葉廣子蕃襲錦衣衛指揮僉事廣起總旗歷升都指揮使不由軍功無承襲例其妻張氏奏廣嘗擒賊有勞乞恩蔭焉上特許之不爲例

○錦衣衛都指揮同知髙得林奏本衛五所旗校及七所鎭撫司士軍數少乞以戶內餘丁收充軍役五千人給之月廩冬衣以充諸役上從之仍命以後不許援例攺充校尉蓋自有收充之請而坐食之蠹日滋矣

○丙申秦府保安王誠漖之夫人廖氏已進封爲妃未冊而卒王乞祭葬從妃禮下禮部議宜追封如例祭葬許之

○福建布政司右參議黃華乞致仕許之

○免雲南武定麗江蒙化景東鎭沅等府羅雄沾益等州及羅次縣掌印官朝覲以撫按官奏土疆弗靖故也

○開中兩淮鹽課十萬引兩浙鹽課七萬引長蘆鹽課三萬引於寧夏以邊餉不充故也

○沈府沁源王府已故輔國將軍銓�金�﹝穴�力﹞�及其子奉國將軍勛湀與惡少年賭博因主令劫財分用刑部上其獄詔降勛湀爲庶人

○丁酉增唐王鹽七十引攺折鈔祿米二千石爲本色從王請也

○內降旨禦馬監太監丘聚司設監太監馬永成禦馬監太監魏彬之父俱贈錦衣衛指揮使母隨父職各與祭一壇恩禮濫施蓋前此所未有者

○復錦衣衛指揮僉事胡喜孫兒職喜孫兒保母屬也先例革至是乃復

○戊午以翰林院編修魯鐸爲國子監司業

○賜衡王靑州府稅課局鈔以王請也○己亥升河南布政司左參政車璽爲福建右布政使

○復除裁革四川布政司右參議史學於福建

○免福建漳州府知府羅列朝覲時廣東多寇與漳臨境列能安戢防禦故守臣﹤鋶﹣釒﹥請畱之

○戶部議覆漕運等衙門所奏事宜一均耗米以救困獘查得南京各衛所運船泊於儀眞壩上官軍往浙江江西南直隸等處交兌者其往返之勞與江北官軍至江南交兌者同欲援江北例每石加與過江腳米六升一易實徵以便轉輸謂徐州廣運倉應貯米以備轉輸通州而乃歲貯淮鳳等府夏稅麥四萬餘石運軍歲支行糧僅十之四餘皆久貯腐爛欲將其麥攺納於徐州永福倉以爲官軍月糧而以永福倉秋糧粟米攺納此倉斯可久貯以便轉輸矣一完正賦以足軍餉謂建陽衛月糧三年之間止關六七月安慶九江二衛則過期不支鎭江衛行糧則違例支麥處州衛則守支半年不得此皆經管官員坐視不爲催徵故也欲移文南直隸總理糧儲都禦史並江西浙江二布政司查勘所欠軍糧是何府州縣將各掌印管糧官參問作急徵完補支庶常賦及期而運軍食足一﹤鋶﹣釒﹥通水次倉儲以固邦本謂先年浙江等布政司南直隸等處稅糧民運至淮徐臨徳四倉收貯以待各衛官軍支運赴京者後欲軍民兩便多攺於附近府州縣水次交兌近年並支運七十萬石亦令攺兌但七十萬石之外猶有交兌不盡者民仍運赴四倉久無支銷以致陳腐今臨淸倉見粟六十餘萬徳州等倉亦皆收多支少欲將浙江江西湖廣正兌糧米三十五萬石石折銀六錢爲銀二十一萬兩起角�羊赴京每石又得折耗銀一錢五分給與三省極邊衛分運軍充作腳價乃令赴臨徳等倉支運如所折之數赴通州倉上納如此則臨徳等倉米不積腐而三省漕士便於支運歲漕額外又得三十五萬石折銀誠一舉而數得矣議入從之

○初武成中衛軍余鄭旺有女名王女兒者幼鬻之髙通政家因以進內弘治末旺陰結內使劉山求自通山爲言今名鄭金蓮者卽若女也在周太后宮爲東駕所自出語寖上聞孝廟怒磔山於市旺亦論死尋赦免至是又爲浮言如前所云居人王璽覬與旺共厚利因潛入東安門宣言國母鄭居幽若干年欲面奏上東廠執以聞下刑部鞫治擬妖言律兩人不承服大理寺駁讞者再乃具獄以請詔如山例皆置之極刑云

明武宗毅皇帝實錄卷之三十一

明武宗毅皇帝實錄卷之三十二

正徳二年十一月庚子朔欽天監進正徳三年大統歷上禦奉天殿受之遂賜文武羣臣頒行天下

○辛丑少傅兼太子太傅吏部尙書謹身殿大學士焦芳旣得誥贈三代自陳前此講讀有勞父母沒時官未及三品不獲祭葬乞特賜以光泉壤詔有司如式營葬仍與祭一壇蓋特恩云

○壬寅升河南懷慶府知府徐以貞爲河南布政司左參政故事外官升任皆公差人順賫憑畀之遂赴任至是復命以貞赴部領憑皆劉瑾紛更也

○命豊潤伯曹愷效勇營坐營東寧伯焦淇振威營坐營

○癸卯攺狹西道監察禦史許贊爲翰林院編修贊吏部尙書進子也進起用後旣又避嫌例攺其子給事中誥爲檢討至是又攺贊焉

○巡撫雲南右副都禦史吳文度奏阿迷州東山口與廣西維摩等府州王弄山等長官司接境宣徳間設巡檢司以土官簇人普覺爲巡檢後因罪廢止委官署印屢致盜起乞以州民普納繼任前職吏部請移文文度裁酌送部除授或地方有警卽授以冠帶令其蒞事從之

○初汝王奏本府原賞獲輝二縣三橋坡田地乞踏勘頃畝通給管業下戶部行守臣勘報前地共一百三十一頃有奇已給該府者七十頃其餘亦退灘無糧地也於例可以撥給詔止以原賞地與之

○復以錦衣衛降級百戶萬王�贊爲正千戶革職魏勛爲所鎭撫王�贊英廟宸妃之侄勛徳妃之侄也

○命遂安伯陳鏸神機營中軍坐營

○升保定中衛指揮僉事田琮爲大寧都司署都指揮僉事以分守副總兵韓玉言缺官統領馬隊奇兵聽從調用故也

○銓注濟州衛署都指揮僉事魏瑺於中都畱守司管領京操

○甲辰恭讓章皇后忌辰遣內官祭陵寢

○守備劉家口左監丞髙永乞兼分守燕河營等處兵部議不可有旨特許之

○寧夏衛地震

○乙巳衍聖公孔聞韶請封其繼嫡母袁氏生母江氏吏部議嫡母在無生母並封之理乃止封袁氏爲衍聖公太夫人

○英廟貞妃王氏薨妃廣寧衛人父曰淸天順丁丑冊封貞妃至是薨年八十有一輟朝一日祭葬如例謚榮請

○衡王奏平度州原賜莊田三百五十頃可稅者一百六十頃給民佃納子粒而豪民多假災傷逋負且敺府中人至死乃命司禮監及戶部官各一員勘處時戶部右侍郎王瓊方詣淸河縣踏勘地土遂以委之萬全都司開平衛地震有聲

○給賜代府庶人成鉷長子聰浥�隹並長女養贍米麥月三石從襄垣王請也

○革監察禦史金洪刑部員外郎趙廉職令都禦史張泰致仕奪禦史邢纓都指揮費梁俸各三月禦史季春候有京秩員缺用之初狹西三水縣民趙恕妻梁氏與所私謀殺恕論斬系獄久矣旣而恕以他事入獄獄卒馮昇聽恕與梁氏通有朵恕遂自誣謂梁氏無謀殺之情也洪時按狹乃攺辯梁氏罪止杖春代洪擬斬如初及廉往錄囚奏讞如洪所辯復移禦史秦昂鞫之卒如春擬於是洪廉俱革職而春獨以擬罪合律被錄泰以並問失於參駁纓梁以會奏失於阿從亦坐焉然奏內初無泰與梁名銜而處斷輙及之恕昇又特謫戍邊衛蓋瑾欲假法以警動有司也

○戊申以明日冬至節遣駙馬都尉馬誠遊泰黃鏞分祭長陵獻陵景陵裕陵茂陵泰陵文武衙門各分官陪祭

○遣儀賓周鉞祭景皇帝陵寢

○遣內官祭恭讓章皇后陵寢

○己酉冬至節上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮太皇太后皇太后皇后免命婦朝賀

○免百官宴賜以節錢鈔

○吏部題襲封衍聖公孔聞韶奏稱尼山洙泗二書院前代各立山長本朝永樂間襲封衍聖公孔彥縉等各卽遺址重建書院而山長失於請命但官制並無山長職銜請如三氏學學錄之制二書院各設一員聽本爵推孔氏子孫除補世職典院事從之

○辛亥降四川道監察禦史鄭陽爲直隸旌徳縣主簿陽巡按河南坐勘覆徽府莊田械系詔獄具﹤鋶﹣釒﹥自辧劉瑾以他憤降陽四級仍外除

○夜月犯昴宿西第一星

○壬子升大理寺右少卿藍章爲都察院左僉都禦史巡撫寧夏

○注署都督僉事楊敬於後軍都督府帶俸

○寧夏守臣奏本鎭乏馬兵部擬發馬價銀三萬兩給之得旨仍遣科道官各一員往覆先後給銀買馬之數仍令會同鎭巡官核本鎭諸倉所貯糧艸延綏甘肅亦各遣官核實

○降四川按察司副使匡翼之爲浙江桐廬知縣奪巡按貴州禦史董��正刑部員外郎朱鑑錦衣衛千戶賈珍俸各三月初翼之之巡按貴州也聽千戶王銳與百戶徐鑑互爭之獄欲毀銳所造違式廳樓銳系而逃又遣人追之銳方渡河其僕有溺而死者銳乃構贓罪誣奏翼之銳死其子儀累愬不已命鑑珍會��正卽訊之因劾翼之所處未善然亦因公況已遷律應紀錄經赦例應免科有旨謂翼之居風憲逞威逼人溺死以慘酷罪之��正鑑珍勘事扶同亦各奪俸蓋皆瑾任情裁處視律例無足據矣

○癸丑山西都指揮僉事袁杲先充參將分守代州失事謫戍邊衛至是奏辦嘗於奶河堡有功乞以贖罪乃宥之

○甲寅故內官監太監沐敬從孫沐聰奏宣徳間賜漷縣新河裏莊田今止存五頃有奇乞免徵稅戶部執奏著令已故太監莊田當還官願種者照例徵納子粒詔特與沐敬墳所修理徵納子粒俱免之

○乙卯攺都察院右副都禦史張鸞爲大理寺卿

○月食命次日免朝

○丙辰授三氏學生員孔聞禮爲翰林院五經博士主子思廟祀事時襲封衍聖公孔聞韶奏以子思廟在鄒縣南去魯五十餘里主祀缺人請擇族中之賢者授以慱士世職俾主其祀且以母弟聞禮名上上曰顏孟二子皆有世官奉祀而子思廟在鄒者獨無此闕典也聞禮可授翰林五經博士俾世主其祀

○兗州府濟寧州及魚臺縣見星紅如火而隕天鼓鳴

○丁巳升致仕大理寺左少卿劉瓛爲都察院左僉都禦史巡撫遼東贊理軍務浙江嚴州府知府季春爲大理寺右少卿

○給楚府故崇陽王鈞鐓妃李氏及其故長子榮��羅夫人周氏養贍食米歲二百石

○朝鮮國署理國事晉城君李懌遣陪至沈貞等貢馬謝恩別遣陪臣成希顏等公幹貢馬各賜宴並金織衣彩叚紗絹有差

○己未給大祀登壇廚役七百名淨衣生絹七百疋闊白綿布七百疋中白綿花三百五十斤從太常寺奏也

○給散正徳二年秋季分在京軍官俸銀計五府都督同知等官神英等並錦衣等七十八衛司所都指揮指揮千百戶等官都指揮同知髙得林等二萬三千九百八員共米三十九萬四千七百一十三石有奇每米四石折銀一兩共該九萬八千六百七十八兩有奇自是武弁之冗食者多矣

○吉府奏乞衡州府蒸湘水利錫坑湖塘等處錢貨工部覆奏許之又乞湘潭縣�稅戶部覆奏如憲廟旨聽王收用三年戶科論王受賜之多其請不當與因劾承奉長史等官不能以正輔導尙書顧佐等不能隨事執奏俱有罪詔是其言數承奉長史之罪而恕之佐等置不問仍令該部移文諭各王府毋得分外妄求

○廣西布政使兪深奏地方連年用兵費用浩繁乞將未解贓罰銀三千七百餘兩存畱備用詔仍角�羊京庫交收

○辛酉總督兩廣軍務右都禦史陳金等奏岑猛占據舊巢要求府佐不欲赴平海衛累遣參政王臣副使鄭嶽往田州撫之許爲奏攺近地頃已悔罪聽撫將赴軍門從徵自效矣因劾掌田州府事參政謝湖受官之後不卽赴任爲猛所拒納其饋遺而狥其要求宜逮問以爲曠職者之戒臣嶽等受委招撫能服彊夷宜有以賞其功事下兵部覆議詔以猛旣悔罪準攺附近衛所聽徵殺賊臣等賜敕以獎勵之湖令錦衣衛遣官校逮系至京考訊

○是日至丁外每辰刻木星見午位

○壬戌召巡撫延綏右副都禦史曹鳳蒞院事

○調南京江西道監察禦史郭浹爲江西農城縣以丁憂勘合不謹也

○癸亥升文華殿書辦等官張駿等有差駿由光祿寺卿升禮部尙書周惠疇由尙寶司丞升光祿寺卿楊立由大理評事升太僕寺卿髙岱仝泰由評事升鴻臚寺左少卿華英由鴻臚寺丞升光祿寺少卿紀世梁朱天麟由中書舍人升太常寺寺丞髙榮由中書舍人升尙寶司丞王杲等十一人由序班升中書舍人黃璽等三人由書辦官升序班先是通鑑纂要成劉瑾欲裁抑纂修官以謄寫不謹得譴命右少監陶錦提調駿等攺謄至是駿等謄畢進呈乃皆超進官秩裝潢匠役竇瑁等七人亦陛文思院副使若張暉之升光祿少卿儒上姚瓏之授序班又不在謄寫之列瑾之專恣如此

○甲子寧夏衛有星自東北流西南隕而有聲數小星隨其後

○乙丑升金吾左衛指揮同知劉玉爲署都指揮僉事充右參將分守燕河營眞定衛指揮僉事朱忠爲署都指揮僉事守備永平城地方

○丙寅以明日上貞惠安和景皇后尊謚冊寶遣新寧伯譚祐祭告天地駙馬都尉黃鏞祭告宗廟惠安伯張偉祭告社稷

○葬英廟妃王氏

○賜渭南榮順王管府事鎭國將軍膺金�只四書集注一部

○大學士李東陽等言歷代通鑑纂要成蒙賞臣等各白金十兩彩獘二襲臣等拜賜感激緣前項書籍先該本院官生謄寫後因查有失錯並編纂等官各奉旨罰俸致仕爲民臣等具本認罪特蒙宥之竊思編纂謄錄皆臣等統領今各官罪固當譴而臣等顧獨受賞心實未安其爲民監生張元澄許魯汪淳黃淸王王�贊汪克章髙侖原系吏禮二部奉旨考選謄寫實錄人數後因謄寫纂要缺人乃借撥貼寫罪在臣等各生員有資格出身一旦通行革退艱難困苦情實可憐伏望聖恩赦其小過錄其寸長將元澄等仍復監生退回原該衙門各依本等資格應役聽用及其餘致仕爲民謄錄人員乞敕該部查出字樣失錯量爲區別薄示懲戒少垂恩宥實天地無棄物之仁也得旨張元澄等準復監生應役其餘已之

○總督兩廣軍務右都禦史陳金奏近差司禮少監常霦會科道查盤兩廣歲報底冊欲將各司府所貯銀兩貨物角�羊京其梧州鹽糧軍賞銀兩量畱三分之一餘亦角�羊京臣等查得梧州鹽糧銀凡四十萬七千兩有奇廣東廣豊庫內銀凡三十七萬四千兩有奇盡數輸送入京以資國用未爲不可但今兩廣流賊聚眾搶劫而柳慶地方猖獗尢甚方議用兵分剿非糧無以給餉非賞無以勸功前銀乞各量存十五以備有警支用詔以邊方旣有事準五十萬角�羊京其餘畱備軍需之用自後凡新舊收支數目每年終備細開奏以聞

○命分守遼陽副總兵都指揮僉事郭振坐顯武營管操

○湖廣京山縣民潘書倫謀奪其姑夫李志亮之產誣以爲盜而殺之論斬系獄久矣大理寺寺副傅習往錄罪囚謂書倫情可矜疑詔再問巡按禦史李天賦仍擬前罪以請得旨令都察院備查嘗鞫是獄者職名於是副使毛憲以嘗擬書倫誣告徒罪副使張遇以附會傅習妄行奏讞典史熊祉以逮人遲誤致書倫得遂殺人之謀景陵縣掌印官以相視人命聽信扶同並習俱令巡按禦史逮赴鎭撫司杖訊憲之擬徒也都禦史閻仲宇失於查參可罪第以旣致仕宥之天賦俟有京堂缺擢用禦史翁理升俸一級則以其治獄當罪也

○丁卯上貞惠安和景皇后冊寶遣儀賓楊淳詣景皇帝陵寢行祭告禮

○安仁伯王浚卒浚字禹勛南京上元縣人孝貞太皇太后之季弟也成化壬寅授錦衣衛百戶弘治庚戌升千戶壬子遷指揮使乙卯進都督同知轉左正徳丁卯封安仁伯至是卒上爲輟朝一日命禮部諭祭者十六工部治葬賜白金百兩彩獘四襲寶鏹三萬緡米五十石布五十匹爲賻仍特贈爲安仁侯浚兄源封瑞安侯淸封崇善伯榮寵冠於一時然皆謙愼守禮在戚裏中以賢稱

○戊辰戶部覆議督漕都禦史王瓊所奏江北軍旗過江領兌往還道遠其行糧當增二斗如江南兌軍人三石宜聽於淮徐等倉支與米麥督糧都禦史儲巏所奏屯田災傷未經核實每歲拖欠子粒遂以民糧補撥其虧損京儲甚多欲視相近民田一體踏勘必實災而後蠲除則舊無報災不勘之例宜申明核實從之

○己巳升山西左布政使杜忠爲都察院右副都禦史巡撫延綏

明武宗毅皇帝實錄卷之三十二

明武宗毅皇帝實錄卷之三十三

正徳二年十二月庚午朔上親視郊牲

○升鎭守密雲等處右參將都指揮僉事吳玉爲署都督僉事充總兵官鎭守薊州汞平山海等處地方以分守萬全右衛左參將都指揮使孫成充副總兵分守遼陽等處地方

○辛未賜周府河陰康簡王庶第二子鎭國將軍安��丘蜀府慶符王庶子鎭國將軍申鐓俱襲封郡王蓋自秦府保安王誠漖得襲兄爵之後各王府凡兄終而無嗣者其弟皆援例以請朝廷亦遂聽之所司不敢執奏矣然王爵旣多祿給益不可支識者蓋深憂之恐無善後之策也

○壬申升山西右布政使胡瑞爲本司左布政使

○以水災減免遼東定遼左等二十衛所屯糧有差

○甲戌降都察院左僉都禦史藍章爲撫州府通判舊制僉都禦史系四品官不得乘轎章巡撫寧夏奏陳山路崎險冒履霜雪乞肩輿以行詔以章不卹軍士奉已自便而降之

○升狹西按察使曲銳爲都察院左僉都禦史巡撫寧夏

○巡按直隸禦史趙斌奏奉命至大同淸出無糧餘地五千九百五十九頃有奇應徵糧一萬一千七百餘石至宣府淸出原設聽撥屯田地四百五十三頃四十畝有奇失額並無糧餘地二千一十頃八十畝有奇應徵糧七千九十六石榖艸四千四百四十餘束宜行兩鎭巡撫都禦史及管糧郎中自今年爲始照冊以時催徵止供軍儲不許別用庶淸查不爲無益戶部覆議移文巡撫管糧官轉行都司衛所照數造冊以備稽考從之

○總督漕運都禦史王瓊奏漕運舊﹤矢見﹥北直隸一總用通州等九衛正軍一千餘丁七百運米五萬四千餘石近以有警掣回團營操練蓋一時權宜之法耳宜復舊爲便兵部覆奏京營所以拱護宸居已回操練者難以復充運卒矣宜於各衛餘丁內選補千名並原掣回七百名仍舊漕運從之

○乙亥升山東布政司左參政姜洪爲山西右布政使

○給晉府庶人表揆之子撞兒及其妻妾使女口糧絹布如例

○虜入定遼後衛長靜等堡殺掠人畜頗眾都指揮武欽千戶鄒璋李綱下巡按禦史逮問坐守備不設擬謫戍而欽等奏欲以功贖罪詔宥之璋綱降二級欽降一級帶俸差操

○丙子命守備山海關署都指揮僉事楊恭充右參將鎭守密雲古北口等處地方升寬河衛指揮使王福爲署都指揮僉事代恭守備以萬全都司署都指揮同知楊玉充左參將分守萬全右衛地方兵部原擬福與錦衣衛指揮僉事王春堪鎭守密雲而恭從內降云

○丁丑升狹西按察司副使邢義爲本司按察使

○內官監左少監杜祥等奏東安縣小民聞欲追徵先年所負皇子粒銀兩逃竄者多蓋其銀皆奉詔蠲免之數也戶部覆議言所負銀兩本部先將馬艸折銀代爲進納故令縣民補解但其間有被災應免者且歷年積欠不可並於一時宜行順天府轉行該縣查勘災傷之年若干如例蠲免其無災之年有逋負者則令遞年秋收成帶徵補解在逃佃戶務令招撫復業從之

○命金吾左衛都指揮僉事龐通充左參將分守雷廉髙肇地方蔚州左衛署都指揮僉事劉全守備淸浪地方

○山西寧化王府奉國將軍奇��輦因人詐騙妄囚系之忿僉事李情之發其事也又恨情以其從人攺發他府因訐奏情擅笞儀賓軍職等情奏下都察院行先差刑部錦衣衛官會問獄上擬情贖徒還職詔以情不諳憲體免贖降爲湖廣鄖陽水驛驛丞奇��輦有玷宗室禠其命服令戴頭巾習禮

○戊寅海西葛林等衛女直都指揮等官答魯哈等來朝獻馬及貂皮賜宴並彩叚衣服等物有差

○封朝鮮晉城君李懌爲朝鮮國王先是懌兄﹤忄隆﹥自陳久病欲令懌襲封已命懌署理國事陪臣盧公弼等復奏請封懌上命禮部會議以成命已出若因陪臣續請而遽允襲封似非朝廷所以重待朝鮮之初意而其國事髙下系於二三陪臣之手矣且﹤忄隆﹥病已昏憒則舉國之人惟懌所制其同詞合請無足訝者但其母妃見存倫理攸屬俟彼上請然後議之上以爲然至是其母妃奏懌長且賢堪付重寄於是禮部具奏﹤忄隆﹥以痼疾而辭位懌以親弟而承托受命母妃請命天子授受旣明友愛不失通國臣民舉無異詞宜俯順其情於是遣太監李珍賫詔敕冠服文綺往封並其妃尹氏皆錫之誥命焉

○升金吾右衛指揮使趙玉爲署都指揮僉事銓注河南都司掌印

○庚辰升湖廣按察司副使魏英爲本司按察使河南按察司僉事仲本爲狹西副使

○鎭守雲南太監崔安總兵官黔國公沐昆等奏鎭守金騰太監張誠奉旨取異寶金銀珍珠等物若欲支官庫銀則金騰在庫公樣田並麥糧折色贓罰等銀僅餘萬兩若欲差官深入夷方則孟餋緬甸孟密木邦孟乃等處見今諸夷仇殺撫勘未寧恐姦細難防釁端易啟戶部覆議誠初奉旨亦不許指此擾民乞移文鎭巡支布政司所貯鹽價並各庫公樣田等銀止於內地如時價收買從之

○辛巳攺裁革山東布政司左參政馬炳然爲河南右參政

○虜千五百餘騎入涼州永昌等堡殺掠人畜狹西行都司都指揮僉事趙欽王澄涼州衛指揮同知蘇濟洮州衛指揮使後玉百戶趙俊下巡按禦史逮問坐守備不設俱擬謫戍而澄所部無大亡失上以澄情輕律重宥之降一級帶俸差操餘照例發遣

○壬午給故交城榮惠王宮眷食米歲百石

○旌表孝子雷瑜等七人節婦張氏等九人瑜狹西蒲城縣省祭官李大經山西臨汾縣人劉彊直隸槁城縣人許嗣聰山東長山縣學生梁瑾山東聊城縣人謝恩福建邵武縣人趙鵬直隸定州人俱以父母沒廬墓三年表其門曰孝行張氏山東城武縣生員丁寅妻李氏山西趙城縣監生賈澄妻孫氏浙江慈溪縣民劉鉞妻蕭氏南寧衛捨余陳綱妻張氏順天府永淸縣民李旺妻楊氏浙江天臺縣民鮑崇寬妻張氏直隸眞定縣生員吳松妻裴氏山西澤州民韓表妻王氏澤州民田鐸妻俱年少夫亡無玷表其門曰貞節

○太監李榮傳旨令禮部查寧王宸濠孝行禮部﹤鋶﹣釒﹥其孝有五一其父康王病親嘗湯藥祈以身代事其母妃徐氏孝敬如之又嘗捐百金助修白鹿書院禁官校侵漁小民與輔臣講論書史不近倡優不禮浮屠禦史陳銓嘗表上其事孝宗皇帝降敕褒獎一請封其生母馮氏爲妃一請頒賜廟祀禮樂一其祖寧靖王葬地不吉乞遷葬一請封其庶祖母胡氏奏入上命加王祿米二千石賞衮龍紅文綺三匹絹一匹嘉其輔導官能盡厥職賞承奉飛魚文綺三匹長史各孔雀文綺一匹仍賜書諭王兼達於諸宗室濠在府欲矯飾細行取名如請封生母諸事皆無大過人者時值逆瑾擅權受濠賂故假孝行以濃賞答之濠於是內恃瑾庇外擅威福放肆驕橫貪暴淫虐莫敢誰何矣

○癸未復錦衣衛降級指揮僉事孫鋼原職鋼宣廟章皇后之侄孫也

○甲申山西太原等府澤潞等州太原等衛各以旱雹告災今年夏稅並子粒視其災之輕重停免有差

○乙酉升巡撫宣府都察院右副都禦史劉璟爲刑部右侍郎

○除山西布政司參議呂鏜名仍杖三十初鏜爲南京禦史與同官李熙王蕃貢安甫葛浩姚學禮陸昆等劾論武昌知府陳晦不謹事至是巡撫官湯全等勘無實迹追罪之熙等先已除名仍逮問

○雲南鄧川州土官知州阿驥差人進象四隻賜驥及其妻綺羅絹匹差來人賞衣服有差

○升西安左衛指揮僉事楊宏爲署都指揮僉事守備固原地方先是固原以鎭守武臣駐其地因攺守備爲備禦至是鎭巡官會奏固原重地宜仍設守備便且薦宏可用從之

○巡按四川禦史陳威等奏鹽井倉大使王王�贊副使印光宣劉忠等坐浥爛米豆共一百四石有奇久系未完其數𨿽不甚多在詔旨例應奏請裁處戶部以請宥王�贊等勿追乃停巡撫官管糧參政及經收官之俸浥爛正數外責令倍償仍別差科道官一員再往詳核其數以聞

○丙戌升河南布政司左參議馬騆爲四川右參政

○給故礬山王之妃及宮眷人等養贍米歲百石從荊世子請也

○丁亥復除裁革狹西布政司右參議周載爲本司左參議

○禮部言明年正旦例賜羣臣宴詔免宴賜以節錢鈔

○戊子復除服闋江西布政司右參議周鼎於河南爲左參議

○內府供用庫奏新正在邇黃蠟等物不足應用請下所司議處戶部覆議先行順天府如時價收買黃蠟三萬斤燈艸二千斤蒲杖一千斤而以本部及太倉收貯銀給之其司府州縣歷年逋欠物料則各官今方朝覲在部待事畢之日如數開單責令回任追徵完納詔收買勿動太倉銀累年逋負令分派原欠府州縣限明年三月終完解不完者巡按禦史﹤鋶﹣釒﹥名以聞逮問重治

○山西太原府地震

○己丑令四川布政司左參議張宦順慶府知府張賢俱致仕初宦與賢不相能都察院謂宦不能持法賢傲慢上官宜調用上是之已而吏部擬調宦於山西乃詔與賢俱致仕○免直隸揚州等府並徐州淮大等衛所今年分糧艸子粒有差以水旱災故也

○升分守錦義右參將都指揮使胡忠爲署都督僉事論其領哨部下有斬獲功也

○庚寅給事中安奎等奏寧夏大沙井驛新舊艸燒毀一十四萬三千三百束有奇典守者捏稱浥爛成灰已監候究問其先任巡撫都禦史劉憲法令欠嚴管糧僉事夏時等督理不謹俱有罪戶部議逮典守者究問憲時以遷官去任應否逮問以請上是之其典守者欲究火所從起從重處治憲時令錦衣衛遣官校逮系至京送鎭撫司究問

○太監李榮傳旨召鎭守甘肅禦馬監太監鄧玉還令往南京本監聞住都知監太監楊定仍鎭守甘肅等處地方

○辛卯以服闋翰林院庶吉士閔楷爲禮科給事中

○錦衣衛都指揮同知於永致仕特許其子承襲指揮同知永色目人善陰道祕戲得幸於豹房左右皆畏避之又言回回女晢潤瑳粲大勝中國上悅之時都督昌佐亦色目人永矯旨索佐家回女善西域舞者十二人以進又諷請召侯伯故色目籍家婦人入內教之內外切齒後上欲召永女入永以鄰人白回子女充名以入懼事覺乃求致仕

○準復顯靈宮右正一劉云徽爲眞人仍與原給印誥上初卽位革云徽眞人誥已會官燒毀矣至是陳乞仍復給之

○壬辰朝鮮國署理國事晉城君李懌遣陪臣同知中樞府事李云秬等賀正旦節貢馬及方物賜宴及彩叚衣物鈔絹有差

○署承運庫事太監秦文等奏雲南銀場逋課數多乞查究並請仍開浙江福建四川諸礦穴閘辦銀課事下戶部覆議雲南所欠課程宜行鎭巡官查處完解及將未解年分典司官吏﹤鋶﹣釒﹥名具奏以候裁處浙江等處礦穴近以脈微利少特議封閉必湏行令各鎭巡官查議可否非一時所敢輕擬詔該庫累奏國用不敷令各鎭巡等官查照先年事例開礦閘辦不必行查

○命吏科給事中張王�贊往四川刑科給事中林文迪往宣府盤核邊儲

○命神武左衛都指揮僉事章縉守備涿州地方

○莊浪管領土官軍余都指揮曾經奏其先世將皆有旗牌督兵殺賊欲給賜備用兵部言經之先官至遊擊將軍以上故得給旗牌經猶聽鎭巡節制所請不可許上特與牌二面旗二副

○甲午立春節順天府官進春上禦奉天殿受之羣臣行慶賀禮賜羣臣宴於午門

○升協守大同左副總兵都指揮僉事溫恭爲署都督僉事充總兵官鎭守大同地方

○命定遼後衛都指揮使回鵬充右參將分守錦義地方

○復攺順徳府沙河縣西王巡檢司仍隸刑臺縣

○乙未攺南京禮部尙書劉忠爲南京吏部尙書升吏部左侍郎江瀾爲南京禮部尙書

○以張坤襲安鄕伯爵

○大通等寺番僧那爾卜等來朝貢佛像駝馬等物賜宴及彩叚衣物有差

○丁酉司禮監右監丞髙金戶部員外郎馮顒奉命往山東沂州勘處涇王所奏請地土還奏棗溝湖泥塘湖等處地已賜王爲業者二百五頃有奇其餘堪種地七百七頃八十畝拋荒地六百二十七頃一十二畝有奇𨿽系空閒但非原賜之數沂州東西門窯地五頃二十餘畝民間額稅猶未開除邳州蕭縣地四百餘頃俱有湖溝會於漕河又爲畿輔地難以給賜因劾前此承勘官開報未明以致累奏煩擾見任淮安府知府趙俊違敕避事蕭縣知縣周廂勘報欺隱各有罪戶部覆奏上命錦衣衛差官校逮系俊廂至京究問其先年勘官已遷官去任者俱令所司詳具以聞戶部查見任者巡撫都禦史張縉等六人餘皆致仕或裁革具奏裁處有旨地土原賜與王者如舊管業窯地及餘地俱給佃徵糧與漕河相干者不必動且戒諸王府宜遵前旨不許例外奏擾縉等奪俸兩月遷官去任者宥之

○注署都督僉事吳玉於前軍都督府帶俸

○宥雲南都司已故都指揮同知劉桓罪許其子璽承襲指揮使先是桓以都指揮僉事領兵徵進貴州坐失陷平夷所問擬謫戍其毋奏辯移巡按禦史勘報謂桓有斬獲功可錄平夷所非其統屬罪可原兵部具奏乃得是命

○罷鎭守甘肅總兵官劉勝本鎭閒住以寧夏副總兵衛勇代之勝以都禦史才寬劾其年老廢事勇則直由內批云

○命鄭府東垣王祐檡襲封鄭王革繁昌王見寖祿米三之一鄭簡王有子十二人嫡長見滋早薨嫡孫祐枔襲王爵次未名而亡次三庶子見濍以事革爵次四庶子見﹤氵貢﹥卽祐檡之父初亦以事禠冠服令讀書習禮歿謚爲東垣端惠王蓋未嘗革爵也及祐枔薨無嗣簡王夫人張氏知祐檡當襲輙奏見﹤氵貢﹥生時有罪歿不宜封欲﹤矢見﹥奪王爵以與其子見寖而見寖於庶實爲次九事下鎭巡等官查議皆歸祐檡張氏奏辯不已上命禮部於宗人府查玉牒倫序以聞及奏上乃以王爵與祐檡繁昌府教授以輔導失職命巡按禦史逮問

○以祫祭太廟遣駙馬都尉馬誠遊泰告懿祖皇帝熙祖皇帝

○遣太常寺官祭五祀之神

○遣旗手衛官祭旗纛之神

○戊戌祫祭太廟奉懿祖皇帝熙宗皇帝神主詣廟享祀

○以明日正旦節遣駙馬都尉蔡震崔元林嶽分祭長陵獻陵景陵裕陵茂陵泰陵

○遣儀賓楊淳祭景皇帝陵寢

○遣內官祭恭讓章皇后陵寢

○是歲湖廣靖州等處自七月至十二月大疫死者四千餘人福建建寧卲武二府自八月始亦大疫死者眾旱澇蝗虫遞作

○是歲戶九百一十四萬四千五十六戶口五千五百九十萬六千八百六名口田一百六十九萬七千二百三十三頃一十六畝九分二釐七毫五絲四忽九微五纖田賦二千二百一十六萬七千三百七十六石九斗八升一合四勺五撮五圭三粟三粒七微麥四百六十二萬六千六百四十八石七斗三升九合一勺八抄三撮七圭七粟九粒四微五纖絲三萬一千五百五十三斤一兩三釐一忽四微五塵綿一十六萬九千六百斤一兩九錢八分八釐七毫七絲絹一十二萬六千七百六十七匹三丈六寸六分二釐�毫八絲三忽布一百六十六萬六千四百六十匹四尺四分綿花一十一萬二千八百九十四斤一十一兩二錢二分二釐四毫三絲三忽艸二千五百九十四萬四千二百四束包六斤五兩二錢八分九釐三毫三絲九忽七微六纖戶口鈔八千七百九十七萬六千六十七貫七百七十八文五分六釐雜課鈔七千三百九十二萬七千一十九貫折米三萬三千三百三十六石七斗四升七合三勺鹽課二百一十八萬二百四引九十一斤九兩三錢三分六釐折米五千七百八十七石四斗折布四萬六千六十三匹一丈八尺五寸五分八釐茶課一十一萬三千三百一十一斤九錢七分屯田一十六萬一千三百二十七頃一十八畝四分四釐四毫七絲一忽糧一百四萬一百五十八石三斗九升一合五勺八抄九撮金銀課三萬二千九百二十兩水銀二百二十九斤朱砂四十六斤八兩儧運四百萬石各處運納一千一百七萬五千六百一十九石八斗四升一合三勺三抄三撮七粟六粒減免糧一十七萬一百一十一石八鬥一合九勺三抄三撮五圭

明武宗毅皇帝實錄卷之三十三明武宗毅皇帝實錄卷之三十四

正徳三年春正月己亥朔上詣奉先殿奉慈殿太皇太后皇太后宮行禮畢出禦奉天殿文武羣臣及天下朝覲官四夷朝使行慶賀禮太皇太后皇太后皇后俱免命婦朝賀

○辛丑宣宗章皇帝忌辰奉先殿行祭禮遣駙馬都尉林嶽祭景陵

○癸卯孟春享太廟

○遣內官祭司戶之神

○武進伯朱潔卒潔字源淸山東沂州人弘洪己酉襲父霖爵嘗坐三千營轉五軍營又嘗領將校入直平生無所著見至是卒子本嗣爵

○甲辰以大祀天地上禦奉天殿誓戒文武羣臣致齋三日

○丁未大祀天地於南郊祀畢上還宮謁太皇太后皇太后畢出禦奉天殿文武羣臣行慶成禮

○狹西涇陽縣天鼓鳴

○戊申以大祀慶成上禦奉天殿大宴文武羣臣天下朝覲官四夷朝使

○己酉以上元節賜文武羣臣假十日

○辛亥吏部會都察院考察天下來朝並在任去任丁憂考滿各司府州縣等官請如例以老疾者致仕罷軟不謹者冠帶者冠帶閒住貪酷及爲事在逃者爲民才力不及者調用時同知以下及雜職皆得兪旨惟方回知府行太僕苑馬寺運鹽司官六十人令備查逐年考語實迹並年甲以聞於是部院復條列各官歷年考語及部院詢訪之實乃詔如例發落致仕則浙江右參政梁澤湖廣右參議華福山東副使韓春運使連盛雲南副使彭綱丁珝福建運使李紀僉者潘玨廣東僉事許日�旦甘肅行太僕寺卿陳寬遼東行太僕寺丞傅弼山西行太僕寺卿袁宏臺州知府徐鵬舉紹興知府劉麟南安知府鄧應仁廣南知府廖鉉髙州知府徐鍵石阡知府謝崇徳冠帶閒住則江西左布政使李韶湖廣僉事姜實河南左參議蔡相廣西右參議錢灝僉事沙立福建副使陸稱山東運同張王�贊狹西左參政唐錦舟副使劉淮僉事官賢黃瓛苑馬寺少卿劉棠行太僕寺少卿郭洙四川僉事賈澄李嶽山西左參議相樞雲南僉事朱儀貴州僉事彭程廣東僉事鄧槪馮夔饒州知府侯溪南昌知府祝瀚辰州知府陳堯弼荊州知府王綬襄陽知府陳筐建寧知府沈瀚鳳翔知府王軒夔州知府王用鎭遠知府戴仁思州知府趙渾雷州知府李敷南雄知府吳珍廣州知府袁﹤火廉﹥潯州知府陸琪梧州知府何文進調用則福建僉事陳大紀河南副使閻璽臨安知府項經成都知府費愚爲民則都勻知府黎臣臨江知府王資良廣西知府毛超遂附批翰林院學士吳儼帷幙不修令致仕養病禦史楊南金無疾欺詐令爲民後有托病請假及丁憂違限不起復者通奏懲治儼居家嚴肅瑾知其富有所需不應且詬之其主順天試也鄕人太醫院使王王以其子托又拒之嚴甚玉復騰謗於瑾南金嘗爲劉宇所撻不堪淟涊而去宇銜之亦謗於瑾故皆得罪一時中外聞者無不駭異

○光祿卿孫交奏自正徳二年內添收人匠勇士官校六千六百六十一人其直米人日八合歲添粳粟米九千五百九十石有奇非每歲會計之數本寺無從吏給欲依例暫移京倉關支以俟明年會計加添下戶部議依近例於京倉支與新米其粳米每石加舂折二斗從之

○癸丑上元節免羣臣宴

○甲寅命大同遊擊將軍馬昂充大同左副總兵分守獨石馬營左參將楊英充寧夏副總兵

○攬頭嚴傑監追余銀十八兩系詔獄二年矣而不能完納乃送刑部擬罪刑部發南城驗其家產已盡如例類奏得旨錢糧事重自後有犯者遇赦不原卽家產追盡仍令錦衣衛枷號三月送兵部定擬永戍邊衛且責刑部往往玩法徇私今又曲庇傑捏稱召保營辦完納以應故事令查原問官以聞於是尙書屠勛等上原問官爲員外郎盧宅仁今升廣西按察司僉事看本官爲署員外郎主事王銓並自劾有罪詔巡按禦史逮宅仁至京並銓送都察院治之勛等待各官獄成以名上後銓坐降二級爲福建崇仁縣知縣宅仁奪俸三月

○乙卯英宗睿皇帝忌辰奉先殿行祭禮遣駙馬都尉馬誠祭裕陵

○丙辰天下朝覲官事畢辭還任賜之敕曰朕受天命嗣祖宗大業爲天下之民主夙夜惓惓念吏治多獘民生未安每因事申飭所司務遵成憲以共厥職爾等畿甸藩服之臣𨿽職任不同分地各異皆與有民事之責玆當述職來朝已令吏部都察院詳審甄別黜其尢不職者以示懲戒俾爾等仍還舊任中間廉恕公勤克舉其職者宜加益勵翼緒續前功間有職業不修幸免黜罰者亦宜攺過自新用圖後效大抵司牧之官須上遵法守下勤民事寓撫字於催科以刑罰弼教化隨事盡心隨材效力俾四方小民皆安享太平之福斯稱朕承天法祖勵精圖治之法爾等其敬之念之故諭

○丁巳給安鄕伯張坤歲祿千石本色折色中半兼支

○命以狹西茶馬二百三十四匹給固原衛從鎭守狹西署都督僉事曹雄請也

○戊午升刑部左侍郎王鑑之爲南京右都禦史

○己未吏部左侍郎缺會推刑部左侍郎王鑑之禮部右侍郎費宏以上且言本部有右侍郎白鉞見在不用復推禮部左侍郎張澯南京兵部右侍郎孫需亦不用乃轉鉞爲左命再推應升右者二人以上復推掌太常寺事禮部右侍郎田景賢兵部右侍郎曹元亦不用復推戶部右侍郎王瓊工部右侍郎胡諒竟攺瓊爲吏部右侍郎是缺自王鑑之費宏而下會推凡八人及瓊乃已蓋瓊賂瑾必欲得此耳

○平涼府地震聲如雷

○庚申兵部議上武舉條格參酌文舉會殿二試例每遇文舉鄕試之年預行兩京十三省有能究極韜略精通武藝堪應武舉者具報所在官司軍衛送都司有司送布政司從撫按同三司考試無三司者從撫按考試兩京亦送巡按考試俱送兵部次年夏四月開科初九日初場較其騎射人發九矢中三矢以上者合式十二日二場較其步射亦發九矢中一矢以上者爲合式俱於京營將臺前較閱十五日三場試策二道論一道於文場試之先期請命翰林院官二員爲考試官給事中並部屬官四員爲同考試官監察禦史二員爲監試官陛辭入院試卷皆彌封謄錄編號上書馬步中箭若干送入內廉看詳分配等第其答策洞識韜略作論精通義理參以弓馬俱優者列爲上等策論頗優而弓馬稍次者列爲中等之前弓馬頗優而策論粗知兵法直說事狀文藻不及者列於中等之後其或策論𨿽優而弓馬不及或弓馬偏長而策論不通俱黜之以俟後舉及期若遇風雨騎射不便則移期事竣將有事於場屋官員及中式之人梓其姓名錄其弓馬策論之優者爲武舉錄進呈仍張榜於兵部門外次日引見畢預事官俱赴中府用樂宴並請命內閣重臣一人主席宴畢該營備鼓樂職方司官二員送武舉第一人歸第其中式作論一道答策二道馬上中四箭以上步下中二箭以上者官員加署職二級管一人若系百戶以上官照例加升系百戶以下者特授千戶職銜送團營贊畫以示崇異第二名以下總旗授以試百戶小旗生員舍人授以試所鎭撫軍民授以各衛試知事俱月支米三石作論一道答策二道馬上中三箭以下步下中一箭以上者官員量加署職一級總旗授以署百戶小旗舍人授以署冠帶總旗生員授以試知事軍民授以試巡檢俱月支米二石通送京營總兵官處量用有願回原籍者咨撫巡官依秩委用議上從之賜宴名曰會武是議也發於先帝至是始備其制云

○命山西行都司都指揮同知潘浩充大同遊擊將軍萬全都司都指揮僉事王本充左參將分守獨石馬等處

○賜甘肅左副總兵都指揮僉事白琮大紅織金飛魚文綺一襲從其請也

○泰寧等衛都督孛來罕指揮等官帖木兒孛羅等遣頭目桶思該等貢馬賜宴並彩叚衣服有差

○致仕南京工部尙書侯王�贊卒王�贊字奉璋保定雄縣人也景泰五年進士授戶部主事升員外郎歷鳳翔知府山西右參政入爲光祿寺卿進都察院左僉都禦史巡撫甘肅成化七年哈密王國久爲土魯番所侵王�贊經略致赤斤蒙古之兵復哈密剌木八城歸其男婦千五百餘人又巡邊擒斬達賊若干數賜白金文綺進兵部右侍郎尋調南京禮部右侍郎轉南京戶部左侍郎﹤鋶﹣釒﹥請歲輸米應入倉者卽水次給官軍三月省腳價米三萬餘石以備他費定爲令進南京工部尙書攺南京兵部尙書參贊畱務踰年仍攺南京工部弘治十年以老乞致仕十八年進階一級至是卒年八十有一子觀舉進士亦至尙書

○詔度神樂觀道士一百名以詔度天下僧道而本觀獨不與且樂舞生缺人充役故也

○辛酉涇王奏本府軍校月糧止給本色六斗乞如汝府例月加二斗從之

○海西等處兀者等衛女直都督等官斡黑能等來朝貢馬及貂皮賜宴並彩叚有差

○命懷安衛指揮同知宋贇守備龍門城興州後屯衛指揮僉事王玉守備三河城義勇左衛指揮使孫鑑守備眞定地方玉鑑以都指揮體統行事

○兵部奏各營把總指揮賴銘等部下在逃軍馬數目不齊請將十名以上者究問五名以上者量罰不及五名者免之其領敕官團營都指揮同知賈昂神機營署都指揮僉事張安三千營都指揮僉事羅傑五軍營都指揮僉事王欽請自上裁得旨十名以上者法司究治五名以上者免之賈昂等不能撫卹鈐束以致逃竄昂奪俸六月安傑欽半之拐馬在逃官軍令所在根捕送官如平人捕獲者兵部卽賞銀伍兩隱者同罪都察院仍張榜禁約三月內自首者免罪

○壬戌轉江西右布政使馬龍爲本司左布政使

○給安仁伯王桓歲祿本色七百石折色三百石

○科道官查盤各邊糧艸太子太傅兵部尙書劉宇先任大同巡撫耗費者多給事中胡玥禦史王鑑爲之掩飭其接管官下鎭撫司獄宇懼其連及自陳臣在彼巡撫之時正值虜賊猖獗地方殘破募軍市馬築堡修邊歲無寧期出入鋒鏑萬死一生至於收放糧艸不過提督大綱豈能一一周悉若果事有幹臣科道豈容不劾況臣已授宮傅之職委托司馬之任伏望少垂優禮將遠年巡撫任內事聽與開釋許之

○癸亥升翰林院編修丰熙爲本院侍講以九年秩滿也

○勒刑部員外郎沈恩致仕以違假限年餘故也

○宥致仕戶部左侍郎王儼罪仍令致仕儼在任時奉命整理宣大糧艸劉瑾遣官查盤有浥爛者監臨官皆被逮儼亦械系來京下錦衣衛獄至是奏辯以奉命蹔處與巡撫專理者不同所司爲請始得免

○甲子升巡撫雲南右副都禦史吳文度爲戶部右侍郎南京大理寺卿韓邦問爲刑部左侍郎

○四川播州宣慰使司遣長官都勛等貢馬這多等族番人班的等貢馬及盔甲各賜宴並彩叚鈔錠有差

○乙丑貴州永寧衛指揮僉事鄒律以離職回籍日久且行檢淫污爲巡按湖廣禦史所奏得旨永遠謫戍雲南瀾滄衛

○丙寅命建平伯髙霳五軍營圍子手坐營管操

○湖廣四川貴州廣西土官衙門各遣通把頭目貢馬及降香等物賜宴及彩叚鈔錠有差

○致仕南京工部尙書胡拱辰卒拱辰字共之浙江淳安縣人正統己未進士授黟縣知縣有惠政擢監察禦史嘗﹤鋶﹣釒﹥八事皆切中時獘英廟北狩拱辰屢﹤鋶﹣釒﹥以選將保邦修徳弭災爲言尋升右參政轉左右布政使歷左右副都禦史南京工部尙書成化中儲位尙虛拱辰率諸大臣﹤鋶﹣釒﹥乞蚤定國本拱辰平主淸謹所至以興利除害爲務在貴州兩廣四川督剿叛夷爲都禦史時提督操江勞續可計者甚多年七十懇乞致仕而歸弘治辛酉孝廟特賜之月廩歲隸今上嗣極又遣官以璽書存問賜廩隸有加焉至是卒贈太子少傅謚莊懿賜祭葬如例拱辰卒時年九十有二大臣退居林下享有榮壽若拱辰者代不多見人以之方諸魏文靖云

○戊辰升湖廣左布政使顧源爲都察院右副都禦史巡撫雲南

○升廣東按察使林廷選爲江西右布政使

○以斬獲邊虜功賞錦衣衛大同綏徳等衛官旗軍捨共四百四人有差計銀一千七百一十兩絹三百八十八疋布八百九十六疋是賞有三次當先衝鋒破敵衝入賊陣並運謀設策等功然所獲賊級裁八顆達馬一匹而已

○命萬全都司都指揮僉事李珍掌本都司印

○先是巡撫四川都禦史劉纓巡按禦史楊璋及參政吳彥華副使張貫參議郭祥鵬等建議謂蜀僻一隅道路難通北有連云之阻東有三峽之險而巫山縣與夷陵接境有間道可以抵夔請開道置傳奏末下纓璋貫祥鵬俱去任彥華卽興工開道旣而有旨報罷禦史王璟代璋復以請蓋未聞報也遂以違旨械系纓等皆下錦衣獄鞫問擬贖杖得旨彥華革職爲民纓罰俸半年祥鵬降三級爲金華府同知璋冠帶閒住貫璟如擬

○徽府世子奏土民趙朋等拖欠子粒霸占地土朋等亦奏世子貪暴狀詔遣司禮太監戶部刑部侍郎錦衣衛指揮各一員勘訊朋等坐謫戍邊衛辭連河南參政劉約南陽知府李智及各州縣踏勘官俱落職刑部左侍卽陶琰以先任巡撫亦令閒住

明武宗毅皇帝實錄卷之三十四

明武宗毅皇帝實錄卷之三十五

正徳三年二月己巳朔升巡撫湖廣都察院右僉都禦史劉纓爲南京大理寺卿

○以浙江右布政使邵寶爲湖廣左布政使

○光祿寺寺丞趙松歸省違限吏部據例當復職命罰俸三月且曰省親丁憂養病皆托事營私玩法曠職者也今後凡違限三月者宥之四五月者罰如松六七月者逮問八九月者致仕十月以上者削仕籍及吏部查奏違限者凡百四十六員以請詔俱令如前旨惟養病者無限令巡按官核其眞僞及已痊與否奏請裁處病痊起用者所在有司亦核實以聞旣而復有旨凡養病一年以上者令致仕

○錦衣衛都指揮同知楊玉大理寺右少卿季春奉命往會福建淸軍禦史勘於茂之獄玉奏往時勘事官少卿坐於中都指揮坐於左禦史並坐於右但臣與春俱堂上官禦史系院屬官與臣並坐體統有礙得旨各遵品級資等序坐玉瑾黨也故驕橫如此

○庚午升江西按察司副使楊錦爲廣東按察使

○辛未升四川布政司右參政安惟學爲浙江右布政使

○調兵科給事中王廷相爲直隸毫州判官以丁憂不赴部領勘合故也

○太監髙奉傳旨錦衣衛千戶張寰升指揮僉事冠帶舍人王徳馬釗姚文朱福升實授百戶閻義升冠帶總旗教坊司右司樂蘇祥升右韶舞教師鄭曦爲俳長時馬釗已任實授百戶旨所授乃其兄馬鉞誤作馬釗兵部以聞得旨聽鉞實授百戶釗鉞宦官馬永成家人也

○壬申升直隸大名府知府石祿爲山東布政司右參政仍掌府事先是工部尙書李鐩等以修造工料不足乞行右司府召募農民人等爲義官承差吏員納銀應用至是奏祿未及半年解過召募所納銀二萬三千餘兩請升祿秩以風天下從之

○先是湖廣布政司差沔陽州陰陽生韋經等輸本州歲造弓箭至京寄民家久未納官而逃爲劉瑾訪獲差錦衣衛官校執經等並右布政陳良器經歷張敏徳沔陽知州何璋等至京下詔獄仍究歷年經管官左布政徐源朱王�贊韓鎬朱欽顧源右布政陸珩張本畢孝左參政金福都事陳京孫寵照磨杜芳沔陽知州張弘宜彭萬里同知馬全陳謨判官林洪等令各巡按禦史逮問時源本王�贊欽孝珩俱已致仕鎬福全俱死寵謨與顧源以覲至京已革職弘宜降用珩獨奏辯輸物後九月始上任尋入覲遂轉他職非其經手乃準辯

○癸酉升河南左布政使張子麟爲都察院右副都禦史巡撫湖廣兼贊理軍務

○升江西按察司僉事王啟王純俱爲副使啟本司純河南

○以山西領班領指揮僉事周隆補山西都司僉書濟州衛都指揮僉事緱綱補山西行都司僉書萬全都司都指揮同知守備獨石地方馬補補萬全都司僉書

○甲戌命少傳兼太子太傳戶部尙書武英殿大學士王鏊掌詹事府事吏部尙書兼翰林院學士梁儲爲會試考試官

○先是榮王屢請之國不果至是復請遂命欽天監擇日啟行兵部工部侍郎各一員整理之國事務

○升山西按察司副使馮淸爲甘肅行太僕寺卿湖廣按察司僉事杜馴爲狹西行太僕寺少卿浙江僉事陳璘爲狹西苑馬寺少卿江西建昌府知府舒昆山山東靑州府知府彭桓俱爲布政司右參政昆山浙江桓狹西

○淮王祐棨奏在英廟時嘗賜與饒州河泊所沿城長港一曲並稅課司爲業蓋已六十餘年矣近戶部奏擬還官緣非陳乞之數請仍給與從之

○乙亥升福建汀州府知府蔡餘慶爲福建都轉運鹽使司運使

○工部尙書李鐩侍郎張泰查奏惜薪司年分坐派柴炭及提都山廠侍郎張憲吳洪胡諒督完托欠之數得旨供應事重惜薪司累奏托欠數多積年提督官不能悉心查究其尸位素餐可知矣停其俸令督完以聞鐩泰坐視因循亦令自劾

○丙子刑部尙書屠勛乞致仕詔以勛歷事有年加太子太保寫敕給驛以還仍令有司給食米月四石役夫歲四名時勛任尙書未及考仍特命與誥命

○升河南按察使朱恩爲河南左布政使

○升直隸眞定府知府彭澤爲浙江按察司副使

○太監髙鳳傳旨以尙衣監太監趙榮鎭守湖廣等處地方

○丁丑釋奠先師孔子遣戶部尙書兼文淵閣大學士楊廷和行禮

○升監察禦史董��正陳順楊滋盧翊刑部員外郎江潮嚴州府同知張輝饒州府同知茹鑾蘇州府同知何宗理俱爲按察司僉事��正順江西滋狹西翊湖廣潮廣東輝鑾福宗理山西

○戊寅祭大社大稷遣新寧伯譚祐行禮

○遣順天府官祭先農之神

○賜遼府光澤王寵瀤皇明祖訓仁孝皇后內訓各一部從其請也

○南京國子監祭酒章懋已得請養病而歸詔病痊有司以聞仍召用至是上﹤鋶﹣釒﹥謂年逾七十無病亦合告休況病已沈痼豈可贅名仕籍懇乞致仕以全素履許之

○吏部推補浙江臺州等府知府二十六員皆用之惟夔州府者令別推二員且命以後內外官五品以上有缺俱推二員請旨瑾之紛更舊制皆此類也

○己卯遣戶部侍郎林泮祭京都太倉之神

○遣順天府官祭宋丞相文天祥

○升河南按察司副使宋禮爲本司按察使

○庚辰升南京刑部員外郎李瑾周塤浙江紹興府同知錢朝鳳俱爲按察司僉事瑾廣東塤雲南朝鳳四川舊制吏部擬升內外官當推兩員者必擇其資望所及者爲首其次謂之陪點復令別推與特升陪點者百無一二時諸司僉事有缺吏部推禦史羅善王欽堪廣東瑾塤堪雲南松江府同知金山及朝鳳堪四川而內批乃爾蓋自劉瑾用事每命別推且多從陪點或連點二人間又別自批出播弄威福使人莫測其官髙地善者𨿽未必皆先賄賂而旣升無饋謝鮮不被禍者

○勒服闋稱病四川道監察禦史吳學爲民學違限八月吏部擬致仕劉瑾矯命黜之

○辛巳升南京都察院右都禦史王鑑之爲刑部尙書時吏部舉南京兵部尙書何鑑爲首鑑之已升南京右都禦史未行內批遂用之蓋屠勛之去亦爲鑑之所擠云

○以靜海縣無稅地六千五百四十二頃有奇賜皇親沈傅吳讓

○未時西北風有聲揚塵四塞至日入

○壬午升戶部郎中秦金爲河南按察司副使提調學校刑部員外郎杭淮大理寺左寺副孫炯江西廣信府同知兪振英俱爲按察司僉事淮浙江炯湖廣振英狹西

○科道官交劾邵武府知府盧浚平樂府知府戴恩長蘆運使徐文英兩淮運使李宗商湖廣按察司僉事趙璧等皆考察所遺宜罷黜吏部請黜浚等四人而畱璧從之

○以沂州棗溝湖等處無稅地七百七頃八十畝賜涇王前地嘗遣官勘明令有司召民佃種至是王復乞乞乃許之

○罷遼東都司掌印都指揮僉事李寧以總兵官毛倫劾其不職也

○癸未吏科給事中邵天和奏各王府官多妄引事例夤緣奏保並劾徽府審理副閻端求增五品俸級請執端及輔導官至京處治詔止行各王府知之

○命興州後屯衛署都指揮僉事吳昂守備黃花鎭錦衣衛指揮僉事左信守備代州地方

○甲申遣太僕寺官祭司馬之神

○升戶部左侍郎王佐爲南京戶部尙書

○浙江守臣奏溫處二府銀坑弘治間以課額不足累民陪納奏準閉塞近緣承運庫建請復開移文查勘惟陳家嶺等四坑可辦銀課小茗等十有六坑礦脈甚微古桶等七坑脈已盡絕事下戶部覆奏上以銀礦可采者旣不多命仍舊封閉但令浙江布政司每年措置贓罰等銀二萬兩角�羊京應用

○太監扶安傳旨管神機營左哨並奮武營禦馬監太監吳軻調神機營把總以右掖三司禦馬監太監張景昌代軻尙衣監太監杜甫代景昌○乙酉令南京刑部員外郎劉演致仕演病痊赴部吏部擬復職有旨責吏部不遵新旨查開演病痊年月姑貸堂上官罪文選司郎中劉永等各奪俸有差

○命遼東都指揮僉事崔賢掌都司事

○先任巡撫大同都禦史周南督理糧儲戶部郎中孫祿以糧艸浥爛下錦衣衛獄上曰邊儲重計南祿等不能嚴督驗收致有浥爛仍拘親屬押赴大同陪償俟完日奏聞處分

○丙戍升工部右侍郎張泰爲南京都察院右都禦史

○賜寧夏副總兵楊英大紅金織蟒衣一襲從其乞也

○升錦衣衛正千戶苗翥爲署指揮僉事初翥以署總旗隨太監苗逵徵宣府累升至正千戶至是又比例乞升遂得是命

○丁亥景皇帝忌辰遣儀賓周鉞祭陵寢

○賜考郎兀衛都督僉事捨剌罕蟒衣從其乞也

○戊子賜肅王次子淳化王眞泓孝順事實一部從其請也

○副都禦史柳應辰按察使金獻民副使胡經陳輔知府何文縉治中周欽等旣系獄擬比奉制按事報不以實律贖徒得旨免贖俱勒爲民

○升都察院右僉都禦史韓福爲戶部左侍郎

○給誥敕於董卜韓胡宣慰使司灌頂圓通妙濟國師札失短竹等共六道

○靜寧等寺番僧族岑星吉等加石等族番人南仲蕭等各來朝貢佛像駝馬賜宴並彩叚繒紗有差

○贈故甘肅副總兵都指揮同知魯麟爲右軍都督府都督僉事賜之葬祭都指揮例無祭葬麟子經緩祖鑑例陳乞禮部言麟世守邊方累立戰功又任鎭守比其他不同詔特與祭三壇及齋糧三十石麻布三十疋造墳安葬

○曉刻月犯心宿西星夜月犯天江星

○己丑建州左等衛女直都督脫原保等各來朝貢馬賜宴及金織衣彩叚等物有差

○山西大同暴風大作天日晦冥屋瓦飛動三日而止平虜衛艸場災

○庚寅升光祿寺寺丞趙松爲本寺少卿時吏部﹤鋶﹣釒﹥無松名松初以違限事厚賂劉瑾因徼福焉

○太監髙鳳傳旨錦衣衛冠帶舍人谷大寬升副千戶大洪大原勇士黃質俱實授百戶大寬大洪大原俱太監大用弟也

○辛卯慶成王奏本府宗支數多各將軍所生子女或冒報歲數無憑查考乞令各將軍府查報禮部議覆上曰宗支事重王旣有奏宜集收生人等及宮眷研審果有朦朧奏來究治今後須保勘奏報仍通行各王府一體遵行

○永寧宣撫等司及南丹等州各差通把官族頭目龍大川等貢馬及方物賜宴及彩叚鈔錠有差

○辰刻黃霧四塞至已昏濁蔽天隨雨土霾至日入夜五更轉西北風愈猛

○壬辰命會試正榜取三百五十人

○攺南京工部右侍郎兪俊爲工部右侍郎俊以首賂劉瑾未期歲已三遷轉矣

○癸巳升提督謄黃通政司右通政張綸爲都察院右僉都禦史

○安南國王黎誼遣陪臣楊直源等賫表箋貢方物朝賀賜誼彩叚十襲錦四叚仍宴直源等並賜金織衣彩叚等物有差

○升守備眞定地方指揮使孫鑑爲署都指揮僉事從其請也

○乙未淸明節遣駙馬都尉遊泰黃鏞崔元分祭長陵獻陵景陵裕陵茂陵泰陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢○提督謄黃通政使司右通政黃寶服闋復除原職

○丙申升南京都察院右僉都禦史張恕爲南京工部右侍郎

○伊府儀賓龐進輔奏河南盧氏永寧宜陽嵩縣四處山場內產銀砂乞選差內臣同至彼烹煉以濟國用戶部議覆河南中州要地國家自昔至今未嘗采辦必有深意存焉今進輔輕言采取似有所圖詔令鎭巡並三司掌印官率進輔親往踏勘礦洞應開與否務見明白不許隱情

○戶科給事中叚豸查勘山東濱州活鹻官民地一千二百七十八頃四十九畝有奇可辦納存畱以備常賦死鹻官民地六百三十九頃八十七畝有奇可折納布鈔以寬民力因言去任巡撫都禦史徐源朱欽坐視民患不爲奏處以致陪償重賦詔以地旣勘明依擬徵納源欽不卹民隱旣去任姑宥之仍勒爲民

○丁酉皇太后聖旦命婦朝賀賜百官宴於午門

○禮部尙書劉機奏二月二十六日會試事畢臣與考試監試提調等官俱於四方赴朝房候陛見遺下朱墨試卷五十餘櫃於至公堂被火焚毀詔看守執役人員下法司究治試卷旣焚毀姑不問

○致仕南京刑部主事陳言有罪謫戍邊衛弘治末考察廷臣言以有疾致仕尋奏辯得復職同時以不謹黜者兵部員外郎董俊亦援言例奏辯乃復令言致仕而言愬不已吏部謂其貪冒無恥命錦衣衛杖之三十遣之

○湖廣守臣奏荊州等衛倉廩空虛軍士月糧連年不得關支乞差官區處戶部議覆詔責巡撫並司府州縣衛所官不能事事以致空虛可遣堂上官一人奉敕往處務期倉廩充盈軍得實惠仍查拖欠數目及歷任各官職名奏來處治於是命戶部左侍郎韓福兼左副都禦史而行仍命福凡有可行事宜卽多方議處務見實效

○注都督同知郭鋐於後軍都督府署都督僉事李玙於前軍都督府俱僉書

○狹西固原鞏昌階州各地震

明武宗毅皇帝實錄卷之三十五

明武宗毅皇帝實錄卷之三十六

正徳三年三月戊戌朔孝肅太皇太后忌辰奉慈殿行祭禮遣駙馬都尉蔡震祭裕陵

○大亦轄等族番人容中鍋等來朝貢馬及盔甲等物賜宴並彩叚絹鈔如例

○南京工部尙書韓重奏太廟殿宇孝陵墻垣及武英等殿當修理者工役煩多請行南京法司將一應贖罪米仍舊送部折收料銀以備支用從之

○太監髙鳳傳旨勛衛張宗說升錦衣衛都指揮使

○鞏昌府階州地震有聲

○己亥鎭守宣府太監陳貴等勘報順聖川東城新城馬房焚毀倉廒料豆實震而災戶部奏請免究遂宥之

○戶部請如例以銀送諸邊備正徳四年糴本及折支官軍俸糧大同宣府俱五萬兩遼東十萬兩寧夏延綏甘肅共五萬二千八百七十五兩詔不許謂各邊旣設屯田又有各司府歲輸糧艸天順以前初無戶部送銀之例其例始於成化二年蓋或因警報或以旱潦事變相仍行權宜接濟之術耳而其後遂爲歲額且屢告缺乏得無盜取浪費之獘耶戶部其會多官查究事端從公議處經久長策以聞

○庚子上禦奉天殿傳制遣寧陽侯陳繼祖崇信伯費柱建平伯髙霳應城伯孫鉞成安伯郭寧恭順侯吳世興鎭遠侯顧仕隆宣城伯衛璋武安侯鄭英遂安伯陳鏸平江伯陳熊爲正使中書舍人陸爰牛綱劉臯行人孟洋陶驥塗敬曹仿太常寺寺丞紀世梁鴻臚寺寺丞聶友忠兵科給事中白思誠翰林院編修湛若水爲副使持節冊封襄簡王第二子光化王祐櫍爲襄王崇簡王世子祐樒爲崇王妃李氏爲崇王妃徽莊王世子祐臺爲徽王沈王庶長子西陽王詮鉦爲沈世子妃宋氏爲沈世子妃岷王嫡長子譽榮爲岷世子周府上洛莊惠王嫡第九子安瀼爲上洛王慶府慶王弟臺濠爲壽陽王秦府保安莊簡王庶第五子鎭國將軍誠漖爲保安王汧陽安裕王庶長子鎭國將軍秉楱爲汧陽王夫人稽氏爲汧陽王妃晉府寧河安憲王嫡第三子奇沄爲寧河王魯府安丘榮順王長子健朴爲安丘王夫人孔氏爲安丘王妃鉅野恭定王長子當﹤氵亟﹥爲鉅野王夫人孫氏爲鉅野王妃監生蕭本正長女蕭氏爲岷府黎山王妃西城兵馬副指揮楊世淸長女楊氏爲崇府慶元王妃東城兵馬副指揮鄧鉞長女鄧氏爲周府博平王妃南城兵馬副指揮盧鐶長女盧氏爲周府萊陽王妃南城兵馬副指揮髙綸長女髙氏爲寧府瑞昌王妃西安右獲衛納粟副千戶楊仁長女楊氏爲秦府宜川王妃

○降中書舍人陰盈爲直隸晉州判官以守制起復違限勒進士陳璋陳定之致仕以養病違限也

○辛丑命養病南京都察院右副都禦史雍泰復原職仍提督操江

○命分守延綏左參將都指揮僉事葉椿充副總兵鎭山西兼提督三關地方

○壬寅升湖廣武昌府知府陳晦爲江西布政司右參政仍掌府事以郡人奏晦治有異迹屢爲上官旌薦欲借畱以慰民望故也

○詔修會稽漢孝女曹娥廟從巡按禦史楊滋請也

○甲辰給楚府故鎭國將軍均鏐夫人趙氏養贍米歲五十石

○隴州知州官倫到任違限詔免逮問降二級邊方敍用

○乙巳戶部左侍郎韓福以奉命湖廣整理糧儲上言湖廣每年運送京通二倉糧米約三十餘萬石腳耗等費倍焉及運貯二倉軍士苦支領之難或以貿銀僅得三錢有餘而已乞盡畱前米每石折收二石以給本處軍士月糧乃別處銀兩每石折五錢解送太倉而給之京營軍士仍將起運南京之米亦如此例折兌則彼此俱便而兩無所妨詔許之

○楚府縉雲王榮淋薨王楚王庶第二子也母宋氏弘治四年正月二十五日生十五年正月冊封至是薨訃聞輟朝一日賜祭葬如例謚懷僖

○丙午中宮千秋節命婦朝賀

○巡撫雲南都察院右副都禦史林元甫卒元甫福建莆田人成化乙未進士授工科給事中弘治中進禮科都給事中歷升山東左參政雲南右布政使狹西左布政使都察院右副都禦史巡撫四川已而攺巡撫貴州尋攺雲南正徳元年乞養病還至是卒賜祭葬如例元甫長身美髯眉目朗秀襟度闊大不見畛域爲給事中數諫諍占城冊封有旨遣元甫矣以言事忤旨竟罷不遣徳府妃營葬欲大治塋域元甫時爲參政堅執不可卒易人董之歷官三十餘年家無厚貲平居惇行孝友未嘗啟口及人過失僚友嘗被誣以身家保之竟亦不使之知也蓋一時長者云

○丁未岷王奏本府狹陋欲乞雍王所遺空閒府第徙居之工部議王府建立分封自宜世守未有無故而遷者王厭舊圖遷勞民費財恐諸藩效尢騷擾軍民宜治本府輔導官罪以爲後戒得旨王府府第祖宗分封已定豈容輕議遷徙承奉長史等官不能以禮啟諫誠宜罪姑宥之

○戊申詔增薊州等處操備軍士月糧爲一石先是月糧止八斗鎭守太監王宏以軍士戍守勞苦爲請乃增之

○己酉攺服闋南京刑部尙書周經爲禮部尙書太子太保如故仍命移文取之

○庚戌贈司禮監太監劉瑾父榮後軍都督府都督同知母劉氏一品夫人瑾本姓淡冒劉姓自稱賜姓雲

○辛亥命故淸平伯吳琮庶長男傑襲爵

○命吏部申明禁例仍令撫按官詢訪在外官吏貪酷者奏黜廉能守法者旌擢之先是有鄒平縣民孫淮援詔書進言天下多貪官污吏已犯而罷黜者以財請寄仍得復官賄賂公行此獘政之大者也乞遵髙皇帝之法警諭中外革故鼎新然後天下可理下吏部議以爲法禁固明久而生玩淮言不爲無理故有是命

○命少師兼太子太師吏部尙書華蓋殿大學士李東陽少傅兼太子太傅吏部尙書謹身殿大學士焦芳少傅兼太子太傅戶部尙書武英殿大學士王鏊都察院掌院事太子太傅吏部尙書兼左都禦史屠滽太子太傅兵部尙書劉宇戶部尙書兼文淵閣大學士楊廷和太子少保吏部尙書許進吏部尙書兼翰林院學士掌詹事府事梁儲戶部尙書顧佐刑部尙書王鑑之工部尙書李鐩通政使司通政使王敞大理寺卿張鑾充廷試讀卷官芳以子黃中宇以子仁提調官禮部尙書劉春以從子鶴年皆與試當避嫌上允春請而令芳宇仍供事

○賜建州右衛都督尙哈紵絲蟒衣從其乞也

○廣西忠州等州縣土官遣族目人黃紹等來朝貢馬賜宴並彩叚寶鈔有差

○壬子上禦奉天殿親策諸貢士制曰朕聞人君所當取法者惟天惟祖宗唐虞三代之君皆法天法祖以成盛治載諸經可考也其有曰代天曰憲天曰格天有曰率祖曰視祖曰念祖同乎異乎抑所謂法祖爲守成而言也彼創業垂統者又將何所法乎漢唐宋以降法天之道殆有末易言者何以能成其治乎抑亦有自法其祖者矣何治之終不古若乎朕自嗣位以來兢兢焉惟天命是度祖訓是式顧猶有不易盡者天之道廣矣大矣不知今日所當法何者爲切傳有謂刑罰以類天震曜慈惠以效天生育者果可用乎我太祖髙皇帝之創業太宗文皇帝之垂統列聖之所當法以爲治者布在典冊播之天下不可悉舉不知今日所當法何者爲先且急史有謂正身勵己尊道徳進忠直以與祖宗合徳者果可行乎玆欲弘道行政以仰承眷佑延億萬載隆長之祚子大夫應期向用宜有以佐朕者其敬陳之毋忽

○命兩廣州縣傳送安南陪臣阮銓等柩還其國時銓等以朝賀來至龍州物故陪臣楊直源等奏乞傳送還葬從之

○命守備張家口堡都指揮僉事田琦充左參將分守延綏西路地方以開平衛指揮僉事劉忠節代琦守備

○甲寅攺狹西行太僕寺寺丞陳璣爲太僕寺寺丞先是璣在狹西與鎭守都督僉事曹雄有隙雄挾瑾勢摭奏璣罪過遂逮赴詔獄及獄具璣得復職與雄俱奪俸兩月璣因求攺任吏部擬攺南京太僕寺復特命補在京之缺蓋璣因是亦厚結於瑾矣

○總督蘇松糧儲都禦史羅鑑請給符驗兵部議予之上令查宣徳間例兵部覆符驗之領始於成化七年都禦史���﹝���﹞�滕昭後遂爲故事得旨以爲紛更不許○冠帶舍人廖鵬自陳公差過祥符擒截商巨盜六人乞錄其功兵部尙書劉宇爲請於上得錦衣衛實授百戶濫賞冒功虎而傅之翼鵬之惡自是張矣

○乙卯賜呂楠等三百四十九人進士及第出身有差

○太監劉瑾奏各邊糧艸缺乏馬匹罷憊皆由官不得人是以開中商課接濟銀兩終歲不息至使權豪兜攬肆無忌憚而糧艸秕爛不堪今後商人必驗殷實之家方許報納秕爛者照數追償仍枷號重治罪及經收之人州縣解納者如之其兜攬者謫戍極邊至於馬匹不許濫收不堪以致羸損鎭巡官常加巡視諸鎭年終扣算造冊繳部照刷每年春後差科道官查盤點視若互相容隱一體重治仍差人緝訪及先行榜諭禁約事下兵部議瑾所言籌邊急務不可少緩但各邊查點文冊未至有礙差官待年終九月會戶部並奏差科道等官庶事歸一而人易守報可時上寓新房而瑾盜弄威柄無所顧忌凡軍國重務未有不先白瑾而輒敢奏請者府部大臣鮮與之抗至有陰使子拜爲父而不恥以自驕固此令旣出邊域震騷道路恐恐不敢言有所聞以目相授自是天下不復知有上矣

○丙辰賜進士恩榮宴於禮部命英國公張懋待宴

○命兵部左侍郎文貴兼都察院左副都禦史提督宣府大同延綏等處軍務時北虜臨邊住牧蔓三十餘里久而不退兵部議推大臣素有才望久歷邊務者暫往經略凡邊防一切興革得以便宜行事鎭巡官以下俱聽節制廷議推貴遂以命之

○戊午賜狀元呂楠朝服冠帶及諸進士寶鈔○械送巡撫遼東都禦史張鼐馬中錫鄧璋分守參政冒政參議方矩管糧郎中劉繹王藎監收知州趙瑾章英於遼東巡撫大同都禦史周南管糧郎中孫祿於大同令各該鎭巡等官監追糧艸而趣其納畢仍解送鎭撫司奏請處治鼐等以任內所收糧艸有浥爛者逮系詔獄責令其家屬往任所陪償至是奏乞容家屬還鄕鬻產償納而躬赴任所監候事乃可完故有是命二獄逮系朝紳頗眾中外駭震人不自保瑾權蓋日熾矣

○太監髙鳳傳旨分守宣府萬全右衛禦馬監太監宋彬調鎭守甘肅等處地方而以守備黃花鎭都知監左監丞張鼎代彬禦馬監左監丞範棋代鼎

○己未狀元呂楠率諸進士上表謝恩

○升太僕寺少卿劉璣爲太常寺卿提督四夷館璣本佳士劉瑾以其同鄕故拔自外郡甫一年已再遷矣

○管糧戶部郎中劉乾及知縣郭議通判田泰指揮李英以永平灤陽驛燒毀艸求命巡按禦史逮問乾恐廢事請遣官代管戶部議奏乃命禦史械系干等入京送鎭撫司考訊蓋觸瑾之怒也

○湖廣容美宣撫司並石梁下峒等長官司遣通把張世宗等貢降香方物賜宴並絹疋鈔錠有差

○庚申狀元呂楠率諸進士詣先師孔子廟行釋菜禮

○辛酉命武昌左衛帶俸都指揮僉事於欽備禦廣西地方

○南京內官監太監劉瑯等奏本監工作浩繁各匠逃故者多宜如在京例收取千名及行江西撥諳造琉璃者百名分廩於南京諸衛以備用工部議南京工作較之在京頗少況收充舊無例宜將物故者僉補在逃者挨拏其琉璃匠令在監諳曉者教習不必取之江西得旨特許收七百名琉璃匠止令本監教習瑯等擅創例再來奏擾必罪之

○壬戌增狹西河南等處鄕試解額初給事中趙鐸奏今天下人才日多而限於制額如河南隸七郡取八十人山東六郡七十五人狹西八郡三邊山西三府五州僅六十五人不無遺才之嘆臣以取士之額河南宜量增而狹及山東西俱如河南之數禮部議覆命仍會翰林院多官議處分派地方廣狹以聞於是狹西增三十五名爲百河南增十五名爲九十五山東增十五名山西增二十五名俱九十議入報可且以會試分南北中卷額數不均自今中卷內四川解額亦添與十名並入南捲其餘並入北捲南北均取一百五十著爲定規劉瑾狹人居中蠱政手職禦批鐸之奏其風指而大學士焦芳欲並增河南之數又陰附和之變亂舊章此其一云

○癸亥授第一甲進士呂楠爲翰林院修撰景陽戴大賓爲編修二甲第一名焦黃中三甲第一名胡纘宗俱爲檢討舊制黃榜賜第之後惟一甲三名卽授官在二三甲者或攺爲翰林院庶吉士越三年學有成效二甲乃授編修三甲乃授檢討是歲焦芳爲大學士必欲拔其子黃中爲一甲而所對甚劣同事以芳故不得已寘二甲之首芳乃言於劉瑾廷試錄並刻黃中纘宗策及吏部奏選楠等遂內批特授黃中官又並及纘宗時議以芳之官非瑾不進而瑾之權非芳不張旣謀其身又汲汲其子孫廢廉恥隳法制辱科目甚矣

○升河南彰徳府知府劉聰爲太僕寺少卿

○命興化府立祠祀宋陳王�贊陳文龍叔侄文龍宋咸淳狀元爲同知樞密院事兼參知政事以廣州亂充閩廣宣撫大使開閫興化制二大旗書其上曰生爲宋臣死爲宋鬼出入前導以矢無他意後林華以城降元文龍被執唆都等往來誘脇不爲動過杭謁嶽武穆廟大慟不食而死王�贊文龍之從父也以布衣召募義勇三千人功殺林華復興化獻馘於朝遂命爲興化同知戰守備至元將攻圍日急力屈唆都執而欲降之罵曰吾家世忠義寧能從爾胡狗求活耶唆都大怒車裂以徇至是福建左參政熊達大理寺評事徐元稔各﹤鋶﹣釒﹥請立祠以表其忠禮部議覆上曰陳氏叔侄死於宋季忠節可嘉其令有司立祠春秋致祭

○行人劉王�贊奉命往周府掌行鎭平王喪禮還任愆期詔以王�贊不瑾調爲浙江桐鄕縣丞

○命綏徳衛署正千戶趙福子宗漢襲升署指揮僉事仍食正千戶俸初達虜入寇福挺身禦之爲所得支解至是宗漢應襲兵部議宜特加升不爲常例從之

○命守備平虜城兼管西路援兵都指揮僉事姜義於大同城坐營而以都指揮同知林寬代義守備陽和城指揮僉事徐俊守備大同左衛城指揮同知劉繼兩易其任從大同守臣奏也

○甲子戶部左侍郎兼左副都禦史韓福以被命湖廣整理糧儲建議請令兩京府部諸司當該及辦事吏典納銀免考候選以補湖廣今歲所畱京儲之數湖廣及附近浙江江西兩廣四川福建南直隸諸處良民許充承差知印吏典各府州縣陰陽醫學僧道官缺許其生徒及仕宦子孫選補軍民人等授以正七品而下散官或冠帶榮身各納銀有差捨余及軍民許補武職百戶七十兩千戶以上至指揮使每一級遞增五十定與衛所閒住原有官者每升署一級納銀五十兩俱止本身又軍職襲替未比試總小旗未並槍俱許以納銀免又請度僧六萬人預給度牒分派兩廣福建及江南北諸郡其銀俱類解湖廣及畱湖廣歲解缺官皂隸贓罰銀兩以濟急用事下所司俱議從之惟度僧以正徳二年已度三萬八令減其數之半承差知印吏典亦以二年工部已奏請開納至是止行於湖廣江浙南直隸四處云

○乙丑是日大雨雷電雨雹

○丙寅命故武定侯郭良子勛襲父爵

○給正一嗣教致虛衝靜承先弘道眞人張彥頨誥命

○招撫肅州叛番且卜苦等還居沙州等城先是番族互相仇殺其部下剌麻朵兒只並綽兒吉等先後叛去擾我邊境蔓引日張累招諭之不從至是甘肅鎭巡官才寬等遣撫夷百戶董傑往諭撫之會刺麻朵兒只綽兒吉等皆死其弟侄男且卜苦帖木哥等聽招傑隨輕重以所賫布帛羊酒等物犒賞之不足至捐私藏以助其費又爲補修阿丹舊城廣沙州城各令居之奏至兵部以傑功可嘉得旨升傑二級﹤宀十見﹥俸一級仍以璽書獎勵之

○下景州致仕判官張蘭獄初蘭爲父副都禦史瑋乞祭葬禮部議請詔以蘭父致仕年久輒來奏瀆下鎭撫司治罪故事京堂三品以上經考滿者俱應得祭葬蘭之請不與例違而文致罪之亦瑾之招掌也

○丁卯升直隸河間府知府陳珂爲福建布政司左參政○甘肅鎭巡等官奏永昌當虜衝舊選西寧山丹涼州莊浪四衛遊兵二千人統以遊擊將軍專駐永昌有警應援其後調禦莊浪等處而永昌單弱且山丹莊浪涼州亦不可無備宜還其遊兵於各鎭惟西寧去虜差遠舊所選遊兵宜仍畱駐永昌其遊擊將軍徐謙乞攺爲參將以守其地兵部議宜從其請詔別選堪任參將者以聞各衛軍旣選爲遊兵卽以餘丁補缺務使足用

明武宗毅皇帝實錄卷之三十六終大明武宗毅皇帝實錄卷之三十七

正徳三年夏四月戊辰朔享太廟遣駙馬都尉馬誠行禮

○升刑部郎中黃淸爲廣西布政司右參議

○命協守大同左副總兵署都督僉事溫恭於中軍都督府帶俸

○己巳降大僕寺少卿公勉仁爲都轉運鹽使司同知福建布政司左參政熊達爲夔州府知府監察禦史李璽爲鄧州判官以勘審罪人擬斷不當也

○貴州宣慰使司土官右參政安貴榮遣舍人安宗等貢馬賜錦叚表裏等物及賜安宗等彩叚鈔錠有差

○大同朔州馬邑縣地震有聲如雷

○辛未升保定中衛指揮使陳璽爲署都指揮僉事領本鎭正兵○狹西涇州雨雹大如雞卵渰沒人口及壞廬舍菽麥

○壬申戶部尙書顧佐等奏紫荊關最爲要害近遣給事中張顒禦史林茂達查盤本關新城倉糧料僅足官軍一月支用請發銀六千兩貯於易州以備軍餉詔從之仍令籌畫以瞻後用

○癸酉以遼東都司都指揮僉事馬深充右參將分守開原地方

○甲戌先是戶部請如年例輸銀分給諸邊有旨謂軍屯民運諸糧艸所以供邊者皆有常規乃復輸銀與之且開中引鹽恐有盜取浪費之獘令廷臣議處於是戶部集議言各邊初皆取給屯糧後以屯田漸弛屯軍亦多掣回守城邊儲始惟民運是賴矣而其派運之數又多逋負故歲用往往不敷乃以銀鹽濟之舍此似無長策今宜令鎭巡官月核軍馬見存及故物若干以杜虛報冒支之獘如納銀贖罪入監補官諸例亦聽暫行民運屯糧俱責限完納庶可以少濟邊餉詔如議其各邊折糧銀兩有羨餘者仍責鎭巡官稽核奏報有如前任情浪費者遣邏卒伺察及許人告訐

○甘肅鎭巡等官太監鄧玉等請開鹽茶以濟邊餉不允令所司嚴徵歲逋且運狹西各府州縣在庫銀一萬兩濟之

○乙亥令巡撫延綏都察院右副都禦史曹鳳致仕先是有旨令鳳回院管事鳳以病赴任遲故罪之

○開武職納銀補官贖罪例提督宣大等處兵部左侍郎兼左副都禦史文貴經略邊關諸墩堡計用銀五十萬乃奏令在京及北直隸山東山西河南狹西遼東宣府大同延綏有願納銀授軍職者聽實授百戶一百五十兩副千戶二百兩正千戶二百五十兩指揮僉事四百兩指揮同知四百五十兩指揮使五百兩都指揮僉事六百兩軍於原衛所民人在京者塡注五府屬衛在外者撥附近衛所帶銜俱止令終本身不支俸如曾納銀冠帶者許照數減除如有職欲升者百戶升副千戶副千戶升正千戶指揮僉事升指揮同知指揮同知升指揮使俱五十兩正千戶升指揮僉事指揮使升都指揮僉事俱一百兩百戶以上升都指揮僉事者照數遞加俱不加俸原管事者仍舊管事其有罪問發立功者每年納銀二十兩免其立功許冠帶仍俟原擬立功滿日照舊帶俸差操兵部議可貴又乞開生員入監及僧道給度牒納銀事例禮部覆議生員願入監者廩膳百五十兩增廣二百兩附學二百三十兩在京北直隸河南山東遼東赴戶部宣府本處山西並大同赴大同狹西赴延綏各巡撫官處告納又發僧牒二萬道牒二千於在京及直隸山東山西河南陜西遼東宣府大同地方每名納銀十兩或八兩無力者勒令還俗僧道官缺其徒納銀五十兩送部準其承襲俱從之

○兵部左侍郎兼左副都禦史文貴復請借太倉所貯者以濟急用戶部執奏詔特與太倉銀三十萬兩及太僕寺馬價銀十萬兩待義民僧道農民生員輸銀補還貴迎合劉瑾意欲毀古墩臺而更築之內造箭窗銃眼以伏兵制虜而其實無用傳者謂所借銀尙未出京而入瑾之門者幾四分之一矣

○魯王爲東阿王陽鏢請封其庶長子當滰爲長子禮部言考之祖訓止開親王與正妃年五十無嫡始立庶長子爲王世子並無郡王生前請封庶子爲長子之例上特允之

○命府軍前衛帶俸都指揮僉事髙鸞於耀武坐營管操

○以陜西行都司署都指揮僉事芮寧充右參將分守永昌地方

○是日昏刻月犯軒轅右角星

○丙子賜鎭守大同總兵官署都督僉事溫恭蟒衣一襲先是邊徼重地多以侯伯出鎭間有蟒衣之賜其後邊帥夤緣得用於是陳乞紛至而飛魚蟒衣之賜不勝濫矣

○丁丑起用太子太保南京禮部周經辭免禮部尙書新命上曰卿累朝耆舊學行老成特玆起用豈可固求休仕所辭不允仍賜令馳驛赴京

○命南京國子監司業羅欽順爲民以送親違限故也

○給事中安奎監察禦史張彧奏查盤陜西邊儲虧折數多並劾節年督糧右參政李思明安惟學右參議張勛僉事賈時指揮同知王欽固原兵備副使髙崇熙胡經巡撫陜西右副都禦史孫需張泰曹元左副都禦史楊一淸右僉都禦史劉憲各情罪不一戶部議覆多遷官去任及見提等項會一淸等亦各奏辯詔以思明專理惟學經接管一淸總制俱難辭責各逮系鞫問勛崇熙俟鞫審當逮以請時憲俟前獄結正並以上聞需泰元欽非久任專理宥之

○旌表魯府鎭國將軍陽鉞妾周氏仍許附葬周氏以民家女入侍陽鉞謹愼溫良陽鉞卒年甫二十一亦自縊而死事聞乃旌爲貞烈

○戊寅初遣太監韋霦至兩廣查盤銀兩總督軍務右都禦史陳金等奏梧州府見在鹽糧軍賞銀四十餘萬兩及廣東布政司庫貯銀三十七萬兩有奇乞量畱以備急用有旨止解五十萬兩入京尋解監糧銀二十八萬兩至矣霦奏報廣東庫貯銀視前多二十七萬戶部復以請命霦於已解之外仍解五十萬兩各府歷年收貯錢榖仍命霦備核其數以聞蓋瑾欲檢括遺利盡歸京師於是天下倉庫多空虛矣

○降府軍前衛左所正千戶王得淸爲百戶以當操三犯在逃故也仍令自今三逃者革職永戍邊衛遇赦不宥

○太監李榮傳旨以都知監左監丞髙柰守備永平太平寨靑山營地方

○乙卯致仕太子太保吏部尙書王恕卒恕字宗貫狹西三原人正統戊辰進士攺翰林庶吉士授大理評事歷左寺副條陳刑罰不中六事出知楊州府屢折疑獄歲饑賑濟多所全活揚人立石頌之天順中擢江西右布政使轉河南左布政使成化間升都察院右副都禦史撫治南陽諸郡流民以母憂去會襄陽盜起詔起復會兵剿平轉左副都禦史巡撫河南遷南京刑部左侍郎丁父憂服闋攺刑部巡視河防復攺南京戶部值雲南多事遂攺左副都禦史巡撫雲南劾鎭守中官不法事沒其部下所得金寶勛戚咸憚之使人至夷方無敢索其賂者居雲南九月﹤鋶﹣釒﹥二十上言皆剴切由是直聲動天下進右都禦史尋攺南京都察院兼督巡江又攺南京兵部尙書爲同事者忌復以尙書兼左副都禦史巡撫南直隸會蘇松諸郡災傷請停織造罷貢獻奏免稅糧數十萬劾中官王敬千戶王臣科索罪敬被收臣梟首於市中外快之復南京參贊時刑部員外郎林俊經歷張黻言事下獄恕力救之因請罷永昌寺役尋加太子少保左右有嫉之者俄有旨落太子少保以尙書致仕孝廟在東宮聞恕名卽位首遣使召爲吏部尙書加太子太保在吏部抑僥幸獎名節振拔淹滯人不敢幹以私有內批傳陛恕輒言天下官以待天下材柰何狥私戚妨公義有建白或內批業已行之則曰天下事設未當𨿽十易何傷識者以爲名言恕遇事輒論不合卽引疾求去每恩詔勉畱會大醫院判劉文泰阿當道意誣奏恕恕﹤鋶﹣釒﹥辯下文泰獄事旣白而恕求去益力上允之命馳驛還鄕賜寶鏹三千貫有司歲給祿米人夫今上卽位遣行人賫敕存問至是卒年九十三訃聞上輟朝一日贈特進光祿大夫左柱國太師謚端毅給葬祭如例恕方嚴偉特揚歷中外四十年以身負天下之重屢﹤鋶﹣釒﹥時政多所匡救大臣完名終始如恕者蓋不易得云恕子承裕今爲戶部右侍郎

○庚辰令南京吏科給事中陳伯獻爲民以守制違限也

○總督浙江備倭錦衣衛都指揮僉事魏文禮得請給旗牌都給事中趙鐸等劾文禮冒請侵主帥之權乖祖宗之制漸不可長詔業已給矣置之自今有違例妄乞者令所司參究

○辛巳巡按狹西監察禦史張彧奉敕淸理寧夏等衛屯地新增四千四百餘頃詔該部從輕議處遂轉彧爲戶部主事在彼專理屯事毋得輒遷旣而戶部議邊境地土多山場沙磧所收甚薄前地歲入宜視舊再減畝徵銀一分艸一束徵銀二釐有拋荒者亟召人佃種從之

○壬午調延綏副總兵姜漢分守涼州地方

○癸未仁祖淳皇帝忌辰奉先殿行祭禮

○升禮部郎中許淳爲爲山東布政司右參議

○升應天府府尹沈銳爲南京刑部右侍郎

○甲申命南京都察院右副都禦史缺吏部會準提督操江南右副都禦史雍泰巡撫甘肅等處都察院右副都禦史才寬南京工部右侍郎張恕都察院右副都禦史李瀚兩以名上俱不允至是復推瑄與都察院右僉都禦史張綸乃以命瑄焉

○令武進伯朱潔子本襲父爵

○升四川按察司僉事唐希介爲狹西副使

○夜月犯南斗杓第二星

○乙酉初荊府軍校以荊庶人見潚故攺屬武昌衛者四百人後厚烇襲封累請復之於是許以其半給役焉

○隴西縣雷雨冰雹平地尺餘傷田禾禽畜

○丙戌令吏科右給事中丘俊致仕始俊奉敕淸理延綏糧儲以疾乞致仕及行勘復奏病愈欲還朝先奏繳敕故有是命

○都察院養病右僉都禦史王璟乞致仕許之

○命狹西都司署都指揮僉事侯勛充副總兵協守延綏地方

○丁亥曉刻月犯羅偃中星

○戊子令淸平伯吳傑仍如父琮祿米八百石米鈔均支

○升山西平陽府衛指揮同知錢淸爲署都指揮僉事守備靖虜地方

○己丑仁祖淳皇后忌辰奉先殿行祭禮

○司設監太監吳海請添給各衛所幼匠二百五十九名布一疋綿八兩香燭匠二百五十六名米一斗戶部執奏不當濫與以開例端有旨咸給之

○初河南民賈斌與再從兄凱謀殺再從弟澤按察司坐尊長殺卑幼律俱論絞而凱已死於械系河南道禦史開具獄情送大理寺審錄掌寺事工部尙書楊守隨疑二兄俱坐過重駁行再問左寺丞王鼎寺正魏訥評事林富皆列署姓名旣而按察司攺擬斌杖罪巡按禦史房嬴從之以聞都察院又疑擬杖過輕以請內批欲從厚擬令淸軍禦史馬騤再鞠怒守隨等輕出入人罪並瀛俱逮問時守隨已致仕鼎已升少卿富已謫縣丞矣至是獄具鼎謫遠方知縣瀛奪俸五月富仍行巡按禦史逮問守隨罰贖罪米千石輸邊蓋劉瑾怨守隨故因事中之惟訥以巧佞與瑾合旣得升通政司參議仍聽其辯置不問

○昏刻火星犯右執法星

○庚寅戶部尙書顧佐等覆奏漕運糧歲四百萬石京通二倉止收三百六十五萬石除各衛官軍歲支三百六十一萬二千餘石所餘無幾又所在因災徵銀致虧國賦請繼今全運原擬之數從之

○命工部遣官修造上淸宮弘治八年宮毀於火正一嗣教眞人張彥頨以請命內官監差官會同鎭巡官依式蓋造給事中王縝等﹤鋶﹣釒﹥言蓋造宮觀財力甚多必待年豊乃可時適修蓋寧益二王府孝廟是其言命待二府修訖舉行至是彥頨累以請工部請行江西會勘王府工程已完與未且度歲時民力可否興工得旨寧益二府修蓋年久不完其究所司誤事者以聞上淸宮如前旨差官蓋造

○辛卯賜武舉中式安國等六十名宴於中府

○太監李榮傳旨禦馬監官勇士旗軍系禁兵重務其令太監谷大用提督太監楊春同都指揮夏明等坐勇士營太監李堂同都指揮田忠等坐四衛軍營

○壬辰升四川左布政使李善爲南京都察院右副都禦史初副都禦史缺吏部以右副都禦史崔巖右僉都禦史王質請詔令再推乃以善補焉善瑾鄕人也

○升通政司右通政黃寶爲應天府府尹

○哈密使臣寫亦虎仙等來朝貢方物不與通事皮俊等偕來自持邊鎭文移投進鴻臚寺大通事王永﹤鋶﹣釒﹥請究治姦獘上命禮部看詳以聞至是寫亦虎仙亦奏永有所需求且妄加淩辱禮部言哈密乃邊境籓籬旣已向化入貢所遣使臣禮宜懷輯倘失其心恐生他釁時永方在豹房供奉實恃寵橫恣有旨令勿窮治特戒永後宜加愼以全大體寫亦虎仙命禮部並大通事善諭之然寫亦虎仙實夷方巨蠹構結諸番大啟邊釁被逮至京復爲權姦所庇隨扈從南行後竟斃於獄云

○發陜西布政司銀一千五百兩給莊浪衛都指揮僉事魯經買補馬匹以土軍艱難蠲其追補也

○癸巳升山東道監察禦史湯沐於湖廣刑部署員外郎事主事陸健於貴州松江府同知金山於四川俱按察司僉事四川之缺吏部擬升鳳翔府同知翟敬而以山陪敬在弘治初嘗以翰林檢討供事親籓坐累落職尋蒙恩宥免起用瑾矯旨責吏部狥私反覆數十言令凡有落職謫戍者皆不得狥私起用

○賞雲南師宗州豆溫鄕等處獲功官軍指揮僉事王晟等紗絹布疋有差

○錦衣衛左所正千戶石文義南京守備太監巖之侄也巖病文義乞馳驛往省許之

○遷湯王廟於湯原裏廟故在山西榮河縣北四十里瀕河附湯陵陵爲河所﹤敖齒﹥而祭所屋宇卑陋太常寺卿喬宇請拓地修蓋事下工部移山西鎭巡等官會勘湯原在縣治北七里古有湯祠宜遷廟於此從之

○甲午升山東布政司右參政李祿爲四川右布政使

○衡王奏原賞平度州白埠泊荒地三百餘頃爲州民趙賢等占據詔令戶部左侍郎王瓊等往勘之瓊等奏原地皆卑濕荒蕪每年稅銀四百八十兩皆柳民陪納傍有未稅地四百八十餘頃宜權撥本府爲業其初開墾民人三百七十九戶每佃地一頃須量免雜徭一丁先是陪納地稅民人一千六百八十二戶皆宜除豁庶百姓不納無地之稅王府得收有田之租詔從之然續撥地畝亦多奪民之產且仍杖賢等一百戍之邊衛人不堪其冤焉

○寧化王府革爵鐘鈵子奇浚詣闕言其父謫居鳳陽乞加恩宥並請賜冠帶封號有旨遣人送還貽書晉王嚴爲之鈐束寢其奏不行其設謀及與偕來者令巡按禦史究治仍令此後諸王有私越關來者幽之鳳陽宜移文各府長史司俾知之

○守備龍門所等處都知監右少監孟山請攺守備爲分守許之

○革山西慶成王府儀賓胡世福職坐恃彊買物歐打平人罪也

○乙未增造禦樂庫房庫在東公生門之南時樂官臧賢交結權姦錢寧爲上所喜故特允其請

○賜慶府安化王寘鐇母妃楊氏坊名貞節並與之敕楊氏故恭和王邃墁妃也邃墁死楊水漿不入口者七日與之同死至是寘鐇奏故有是命

○丙申升吏部文選司郎中劉永爲通政司右通政提督謄黃

○寧王宸濠初以僞餙孝行荷褒賞殊典至是復乞追獎先徳上命翰林院撰文諭祭其先王且令各府不得援以爲例

○以禦制文集孝順事實四書大全資治通鑑綱目歷代名臣奏議諸書賜寧王宸濠

○古北口等處官軍各添月糧二斗每年以艸束折豆放支一月以鎭守太監王忻等言邊軍艱窘艸束積久浥爛故也

○秦府庶人公鐘公鑄與承奉賈能構隙訐奏王長子惟焯庇能奏公鐘等欺其年幼不遵約束詔公鐘公鑄有違祖訓幽之鳳陽髙墻其所奏兩詞俱置不問

○丁酉升狹西按察使潘楷爲四川左布政使直隸保定府知府董傑爲山東右參政

○命貴州新添衛都指揮僉事史勇守備永寧地方

○都察院右副都禦史張本卒本字孟端浙江錢塘人成化乙未進士授南京工部主事累升知府歷襄陽靑州吉安三郡吉安多巨室豪族本繩以法不少貸歷廣東參政湖廣右布政使升都察院右副都禦史巡撫江西以盜起不能撫捕爲言官所劾乃致仕歸至是卒本性況鷙遇事敢爲故治郡有能聲及其爲巡撫也名少損蓋其局量褊淺展布爲難大明武宗孝皇帝實錄卷之三十八

正徳三年五月戊戌朔寧王宸濠被敕嘉獎及祿米衮衣之賜奏請來朝謝恩上從禮部議不允

○安南國王黎誼遣陪臣黎嵩等來朝貢方物賜誼彩叚十襲錦四叚並宴嵩等各賜金織文綺等物有差

○己亥蔭少傅兼太子太傅戶部尙書武英殿大學士王鏊子延素爲國子生

○升太平府知府周進隆爲雲南按察司副使

○庚子升大理寺左寺丞楊潭爲本寺左少卿

○升山東按察司副使黃珂爲山西按察使

○降刑部主事宋冕爲金溪知縣時有守衛官遺失關防令軍人自首者刑部止擬軍罪不及官爲緝事者所發下錦衣衛鞫之冕坐原問失詳降之○辛丑給雍靖王妃吳氏餋贍米歲一千石

○代府襄垣王府管理府事鎭國將軍仕坯奏臣父恭簡王與山陰康惠王俱爲郡王今兩府宗支繁衍凡遇迎接詔敕及慶賀萬壽正旦等禮俱赴山陰王府同行非便乞如慶成永和王例各於本府行禮庶盡報本之私亦息不睦之訟禮部議覆迎接詔敕仍赴山陰王府行禮其諸令節宜如仕坯所請從之

○壬寅端午節賜百官宴於午門

○升開封府知府陳澍爲山東按察司副使

○下吏科給事中安奎禦史張彧於錦衣衛獄先是奎彧查盤寧夏等衛糧艸參奏慶陽府同知趙楫並寧夏等衛指揮千百戶等官丁廣等一百三十餘員請治罪楫及廣等俱令巡按禦史逮問虧耗之數如近例倍償有死者責其家完納詔以奎彧所參不分情罪輕重下獄考訊並斥戶部尙書顧佐等受國重托尸位狥情令具實回奏蓋劉瑾擅權如此

○錦衣衛總旗江達男輔等二人以捕盜報功兵部移文給賞禮部查優賞例各給銀五兩文綺一表裏達蓋爲劉瑾理家事者也

○甲辰孝宗敬皇帝忌辰奉先殿行祭禮遣駙馬都尉馬誠祭泰陵

○兵部奏武舉中式安國等六十名請依條格升級用之報可仍令分往狹西三邊聽鎭巡官編之行伍有警調用使知地理練邊務若謀勇過人有功可錄者擢用之不得假托公私潛回鄕裏

○乙巳以大理寺右寺丞王憲爲左寺丞刑部郎中董恬爲右寺丞

○酉刻金星晝見於申三日乃滅

○丙午給武定候郭勛歲祿一千石本色折色均支

○賞分守萬全等處左參將都指揮同知楊玉飛魚又綺一襲○丁未廣西鎭安府土官知府應襲官男岑流�王遣官族岑賢等來朝貢馬匹銀器等物賜鈔錠如例

○戊申遣太常寺官祭都城隍之神

○己酉仁宗昭皇帝忌辰奉先殿行祭禮遣駙馬都尉遊泰祭獻陵

○詔禮部選譯字生工部增修四夷館房舍從提督館事太常寺卿劉璣請也

○庚戌遣太常寺官祭漢前將軍壽亭候

○伊王諟鋝薨王安王第五子也母妃張氏景泰六年三月十一日生成化四年十一月封郟城王十二年九月二十八日襲封伊王至是薨年五十四訃聞輟朝三日遣官祭葬如例謚曰定

○辛亥南京國子監司業缺吏部推翰林院編修溫仁和檢討周禎可補又謂其官𨿽額設自宣徳九年後以事簡不除者久矣至弘治末因祭酒章懋擬升後守制未滿未能之官乃特以編修羅欽順往署監事令當補與否乞聖裁有旨旣事簡裁革其勿補時尙書許進以當補之人咨內閣大學李東陽答云北司業爲魯鐸南則月在鐸後者補之同官焦芳意欲擠編修汪俊南蓋以俊爲東陽所厚且疑戴大賓之得及第以爲俊所取士陰相汲引而使其子黃中不得列名一甲甚恨俊且移怒東陽及聞東陽之舉不及俊遂大詈於闕下劉瑾聞之謂人曰黃中昨在吾家試橊花詩亦甚拙乃以不得狀頭爲恨耶使石文義語進南司業可依次擬二人﹤鋶﹣釒﹥中湏及近年添設之意芳不能擠俊於是乃愧沮云

○給武進伯朱本歲祿八百石本色折色均支

○侍郎文貴以修邊借太倉銀戶部尙書顧佐言往年宣大邊儲缺乏嘗借太倉銀若干擬以河東運司鹽價補還至今補猶未足貴請不可許遂有旨查究所司經管官吏坐以舉奏遲誤之罪佐及員外郎王衝�羽等各奪俸三月侍郎王瓊已遷吏部責其不具﹤鋶﹣釒﹥自劾攺南京郎中趙鶴已升知府降南安同知員外郎李王�贊已遷通政司參議降饒州通判尙書韓文張縉王佐已落職緣事郎中陳仁已降調俱宥之瓊始以附瑾得吏部瑾復怪其謝薄乃攺之南云

○賜協守貴州淸浪等處右參將都指揮僉事張勇飛魚文綺一襲

○蜀王賓瀚薨王惠王弟二子也母妃梁氏成化十六年十月二十七日生弘治四年十二月封世子弘治七年十二月襲封蜀王至是薨訃聞上輟朝三日遣官祭葬如制謚曰昭

○壬子升戶部右侍郎吳文度爲左侍郎太常寺卿劉璣爲戶部右侍郎

○貴州赤水衛火毀軍民廬舍三百十六家及城樓一座倉廒二座男婦死者二十人

○癸丑賜慶府鞏昌王寘銂易經四書各一部

○晉府革爵寧化王鐘鈵第六子奇俊赴京乞食米晉王請治其越關奏擾之罪上仍諭王鈐束令山西巡按禦史究治其同行者王鶴等罪以聞

○裁革雲南寧州流官知州舊額惟土官弘治十六年新添流官知州至是巡撫都禦史吳文度以夷方地狹奏請裁革從之

○兵部以開原獲功官軍千戶李春等十人名上詔升賞有差並賞太監王秩白金二十兩文綺二襲右參將耿賢白金十兩文綺二襲

○甲寅起復貴州按察司副使沈庠以病乞致仕許之

○乙卯汝王奏歲祿萬石止支粳米二千石餘皆粟麥況遇災輸不及數乞給銀以濟艱窘戶部請歲支粟米內仍攺粳米千石給王用從之○升知州譚綬秦志雷爵通判謝汝暘晁必登爲府同知知縣張元春等爲知州故事州縣官吏部照缺銓補無每缺推二員請旨點用者自瑾竊柄始出內批蓋𨿽細政必預聞之而後可遂其漁獵也

○賜分守錦義二城右參將都指揮使回鵬飛魚文綺一襲

○命都督僉事韓輔子璽代爲署都指揮僉事璽例應授指揮使以中武舉升署一級云

○秦州禮縣天鼓鳴如雷

○丙辰哈密所遣使寫亦虎仙旣入城伴人皮俊及方物俱不至通事王景以失察下獄矣禮部復以巡撫甘肅都禦史才寬等不能嚴督爲言有旨數﹤宀十見﹥等失於審察之罪而宥之仍詔禮部移文邊關以後夷人進貢悉從舊制審其可否乃行

○命署都督僉事胡忠於中軍都督府僉書

○丁巳升巡撫陜西都察院右副都禦史柴昇爲吏部右侍郎太常寺少卿張忠淳爲本寺卿仍提督四夷館

○降通政司右參議任良弼爲江西建昌府通判以封奏不謹故也

○復置萬全都司懷安衛懦學學建於國初設教授訓導各一員正統間以兵變裁革本衛生員俱入萬全左衛學肄業至是指揮同知宋贇等奏復之

○貴州朗溪蠻夷長官司長官田稷以疾免其子慶嘉請代從之

○鎭守四川太監羅侖奏用中蓬黑虎寨各番叛逆久矣今皆歸順請錄深入招撫不避艱險者之功詔升千戶王玉單英等二十七人各實授一級指揮章璽等五人各署一級威州知州崔哲等三人各俸一級賞參將馬隆等五人各銀十兩文綺一襲巡按禦史陳威銀十兩文綺二襲加侖祿米歲十二石仍以璽書勞之

○戊午賜韓府隴西王旭木�本歲食鹽三十引

○辛酉榮王奏長子次子未受封用度缺乏乞賜頒給上曰朕念親親之情固欲從厚但稽之祖訓祿米自有定制豈敢有違已別有頒賜關戶部其移文長史司啟王知之

○壬戌升山東按察司副使李遜學爲太常寺少卿提督四夷館

○攺巡撫甘肅等處右副都禦史才﹤宀十見﹥巡撫陜西

○勒戶部署郎中事員外郎夏從壽爲民以餋病違限也

○命故萬全都指揮僉事張澄子輔代爲署都指揮僉事輔例應襲指揮使以父澄所部有陣獲功未升而卒特升署職一級云

○攺南京畱守左衛指揮同知袁璋於南京錦衣衛僉書

○癸亥賜山西臨泉王歲食鹽十引

○甲子太監李榮傳旨以禦用監太監郭通鎭守金齒騰衝地方

○命平江伯陳熊充總兵官提督漕運兼鎭守淮陽地方

○昬刻土星犯靈臺上星

○致仕巡撫寧夏都察院右副都禦史王珣卒珣字徳潤山東曹縣人成化己丑進士授河南大康知縣調信陽擢監察禦史升湖州府知府以簡靜爲治民安之遷河南右參政右布政使左布政使進都察院右副都禦史巡撫寧夏居邊久厭其勞劇遂引疾乞休家居六年卒珣寬厚質朴無赫赫嚴循資以至通顯然亦不瘝職也子崇仁崇文崇獻皆中甲科而崇文亦至都憲

○乙丑監察禦史李璞奏命淸查甘川等十二衛古浪等三所屯田還奏舊額實屯軍壯所種共一萬一千一百五十五頃五十畝爲糧十三萬三千八百六十餘石走�尺科並措辦邊儲捨餘人等所種共一萬五千一百七十六頃六十畝爲糧八萬四千五百七十餘石惟西寧一衛田皆可墾其他衛所實屯地一千八百三頃及起科地一百五十六頃七十畝該糧二萬二千六百餘石先因巡撫都禦史劉璋委都指揮陳瑄左參議李時等相度不堪耕種已請開豁今淸出各衛膏腴田地共三千餘頃內以一千九百餘頃補璋所開豁原額之數並餘地一千四十五頃俱撥軍壯餘丁承種庶幾屯糧不缺但鎭番衛孤懸邊境虜常出沒田半拋荒宜添設墩堡以便瞭望耕種及炤璋等旣除荒地不能別處以足糧數其罪難辭詔添築墩堡令鎭巡官議處以聞瑄逮問璋等旣遷官去任勿究屯田責撫按鎭守等官時加閱視務見寔效

○旌表孝子叚興等三人節婦張氏等十四人興直隸吳橋縣學生孔承夏山東曲阜縣人國子生張旻山東日炤縣學生俱以廬墓三年表其門曰孝行張氏襄陽衛右所旗丁孫通妻黃氏襄陽中所軍何敬妻張氏直隸廣平府曲周縣生員李傑妻楊氏眞定府深州生員張琦妻鄭氏浙江錢塘縣行人包謙妻董氏海寧縣民朱俊妻孟氏河南陽武縣民毛寧妻顧氏杞縣民袁儒妻蘭氏孟津縣民馬友妻員氏陜西渭南縣民裴昌妻韓氏涇陽縣民仝珍妻楊氏山東曲阜縣民孔彥禟妻俱守節不貳表其門曰貞節鐘氏江氏俱江西贛州府興國縣人鐘之夫曰陳玉琳江之夫卽玉琳子鳳翔也兩世俱寡以守節聞表其門曰雙節

○兵部尙書劉宇言左侍郎文貴以防邊適宣府右侍郎曹元以治船適通州軍機之煩尙書難以獨任請暫增侍郎一員分理從之

○丙寅升西安府知府劉綱爲山西布政司右參政仍掌府事綱以計捕礦賊有功巡按禦史奏保之故有是命○命金吾右衛指揮使盧英守備寧武關

○太監劉瑾奏弘治十五年至正徳三年預角�羊過遼東大同宣府寧夏甘肅楡林各邊年例並奏討銀兩共五百四萬六千七百五十三兩有奇乞差給事中禦史分行稽核糴買糧料艸束用若干折放過若干見在若干有侵盜浪費諸獘從實參奏戶部因言數年之內各邊又有角�羊去折糧折艸戶口食鹽農民贓罰鹽價諸數及帶運馬艸麥鈔布折銀兩共五百十三萬四千五百七十餘兩亦宜通行稽核上是之敕差去科道官如數核實以聞

明武宗毅皇帝實錄卷之三十八終

明武宗毅皇帝實錄卷之三十九

正徳三年六月丁卯朔升山西左布政使胡瑞爲都察院右副都禦史巡撫甘肅

○戊辰降監察禦史陳玉爲湖廣布政司照磨玉照刷在京諸司文卷有埋沒違錯稽遲差錯失差諸獘亦如例舉劾瑾矯旨謂玉能舉劾各官過失可擢然於公廉及有過者不分別具奏難以觀覽狥私罔上不任憲職乃降三級調外用

○己巳先是有旨令錦衣衛不時查點六科給事中違者指名奏治是日該直指揮余寘奏工科都給事中許天錫不至詢其故則初一日已死矣時逆瑾方羅織文臣天錫恐中傷實縊而死焉於戲死乃人之所甚惡也以朝廷耳目之官畏中官之橫寧就死以求免於禍罟亦可傷矣

○降監察禦史朱衮爲嘉善縣縣丞衮巡按雲南奏劾洱海衛指揮章表等侵欺錢糧宜行提問詔以參官不明降之

○兵科給事中潘希曾監察禦史劉子厲奉敕查盤貴州湖廣邊儲劾奏施州衛千戶蔣廷玉舒良臣受賕骫法戶部覆奏詔並查經管官員於是希曾子厲以查參未明責其回護欺罔遣官逮系下鎭撫司考訊湖廣巡撫右副都禦史湯全管糧右參議華福管屯副使金獻民劉遜都指揮僉事張塤並廷玉良臣俱令巡按禦史逮系至京並鞫時全已致仕福獻民已去任皆卽其家捕之其接管巡撫右僉都禦史劉纓已升南京大理卿亦令自劾

○益王乞每歲自遣官詣金山口祭掃生母徳妃張氏墓禮部議非舊制上曰遣官祭母王之誠孝至矣但朝廷歲時自有祭祀其已之還以書復王

○庚午升兵部右侍郎曹元爲本部左侍郎南京大理寺卿劉纓爲兵部右侍郎

○蔭故太保禮部尙書胡濙孫頤爲中書舍人

○尙衣監太監秦文奏內庫收貯各色紵絲紗羅織金閃色蟒龍鬥牛飛魚麒麟獅子通袖膝襕並胸背鬥牛飛仙天鹿俱天順間所織近欽賞已畫乞如先年例派南京及浙江蘇松等府依式織造工部覆奏上可之令織各色花樣紵絲紗羅凡一萬七千四百餘疋內庫禁服成化弘治以來頒賞甚謹自瑾用事幸璫陳乞漸廣有未束髮而僣冒者濫賞日增民力益不堪矣

○辛未升監察禦史呂潔爲山東按察司副使提調學校是缺吏部凡再推而不用至潔乃用烏潔素乏文譽實中官奴婿又瑾鄕人爲提學不能校閱取士入試命吏視故牘名次塡之蓋有已中選而復在列者考童生入學退食後陳捲於幾瞠目無語顧門子擇其文長者取之山東人至今傳以爲笑○戶部郎中劉乾張諾先爲主事時督理紫荊關糧儲委官監收旣而查盤以虧折浥爛參奏逮問刑部請如近例加倍陪償得旨送巡按禦史處系之如數完納以聞

○壬申授行人司行人何紹正師夔李鐸鄭裕盧綸李陽春王鑾張龍吳玉榮沈炤李淳許瀚中書舍人於聰李憲太常寺博士王爌推官屈銓兪泰知縣唐錦爲給事中紹正夔史科鐸裕綸陽春戶科聰鑾禮科錦龍銓玉榮兵科憲炤淳刑科爌瀚工科泰南京吏科

○貴州赤水衛火焚毀軍民房屋八十六家男婦死者二人

○命戶部員外郎華津仍查常徳府香鑪洲等處莊田七處共六百三十餘頃給賜榮王時津已奉敕淸查王所乞新樂等村土田矣至是王復有所乞故有是命

○癸酉太常寺少卿兼翰林院侍讀靳貴起復令復原任

○以陜西右布政使李貢爲山西左布政使

○給事中安奎禦中張彧以查盤錢糧參官不當下詔獄枷項警眾時災暑二人已病腫垂死莫敢申救大學士李東陽等言兩法司枷號囚犯尙以盛暑皆蒙恩宥宜宥奎彧或定與罪名或別賜發落則操縱得宜威恩兩盡以全朝廷待士之體於是俱獲釋爲民

○甲戌南京大理寺卿缺吏部會推順天府府尹胡富南京光祿寺卿張賓以請詔以富爲南京大理寺卿而以賓七十令致仕

○徽王奏保典寶副髙成內使李傑等官禮科都給事中潘鐸論其非制宜冶長史承奉罪上始宥之令不得更奏其有循次應補者聽以聞仍令禮部頒諭天下宗藩

○命太僕寺少卿劉聰督理京營及宣府居庸密雲古北口永平山海等處馬政

○乙亥注懷寧侯孫應爵於後軍都督府僉書管事

○提督太嶽太和山兼分守湖廣行都司太監韋興奏擒獲彊賊田思明等二千九十餘名乞錄有功之人事下兵部覆言據興所奏皆類報之例若以爲功則盜息民安在在皆然而要功挾賞者多矣錫予之典不可輕授況鎭巡官並無奏報宜行巡按禦史核實得旨允興奏不必行查於是舍人韋鐘升實授一級韋聰龔珊升署一級韋昂等給賞有差

○丙子升貴州按察使劉杲爲陜西右布政使

○丁丑命懷寧侯孫應爵於神機五千營署都督僉事李玙於立威營靖遠伯王憲於五軍營右掖署都督僉事胡忠於伸威營各坐營管操

○戊寅刑部左侍郎韓邦問以三品六年考滿吏部具奏內批升本部尙書令致仕

○升賞永昌境外木曹山等處獲功官軍一十人有差賞署都指揮僉事汪維彩叚一襲銀五兩

○交城王府鎭國將軍奇洢聽其下傳佐撥置執平陽府學生員趙鳳鳳友梁世臣等率同列入府爭之毀欄桿石獅僉事時中擬世臣杖罪令復學奇洢啟掌理府事輔國將軍表木��於上上怒命科道官勘問黜世臣鳳等七人逮中罪之捕佐等處治革奇洢祿米三之一賜敕切責令晉王嚴加管束

○己卯遣內官祭中霤之神

○升雲南左布政使熊祿爲南京光祿寺卿順天府府丞胡汝礪爲府尹湖廣按察司副使張貫爲貴州按察使

○巡按山東監察禦史周熊奏據永樂十七年遼東定遼左等二十五衛原額屯田共二萬一千一百七十一頃五十畝該糧六十三萬五千一百四十五石至是田止一萬二千七十三頃該糧二十四萬一千四百六十石外給操練捨余共二千三百一十四頃該糧三萬七千二十四石又地畝田園之類共一萬一千四百一十三頃該糧五萬九千五百四十石皆光年創法徵之以補屯糧者今奉敕會查新增田共一萬三千七百二十頃該糧一十一萬三千三百六十六石通共四十五萬一千三百九十一石揆之永樂間田多一萬八千三百五十頃而糧及少一十八萬三千七百五十三石緣永樂年徵之屯軍者比今多三之一又今粗細相折該去糧一十三萬六千七百七十石小實少糧四萬六千九百八十三石有餘皆常操軍承種逃故屯田從輕徵收之故耳又永樂年間常操軍士凡一十九萬以屯糧四萬二千有餘供之而受供者又得自耕邊外軍無月糧以是邊餉足用今軍止八萬有餘皆仰給於倉邊外之田無復敢耕軍餉告匱亦實坐此事下戶部覆奏乞將已淸田糧行各衛徵納從之

○故都督同知李文孫珣奏祖文以舍人累立戰功至右都督進封髙陽伯後失事降都督僉事再升同知自起用以來嘗大戰於延綏開荒川及撫安哈密各有成功未升而卒乞比成山伯王通等例復還原爵立祠賜謚以示激勸事下兵部會吏禮二部議處言文以邊方土人備經險阻抵冒鋒鏑似有死而靡悔之意故卒能建立功名若念此量增伯爵賜祠加謚於以酬其汗馬之勞慰其幽壤之靈是於哀卹死者之中而寓激勸生者之意得旨文旣誤事禠爵本難加增但念其曾有邊功特從優典贈伯爵其餘已之

○庚辰故豊城侯李璽無子令其庶長兄旻襲爵○賜分守遼陽副總兵都指揮使孫成織金飛魚衣一襲從其請也

○升賞西陽河堡有功官舍旗軍二十七人有差

○南京刑部右侍郎劉憲卒憲字廷式湖廣益陽人成化戊戌進士歷知縣禦史大理左右寺丞正徳二年升巡撫寧夏右僉都禦史寧夏衛大沙井驛艸場火毀艸十四萬三千餘束憲行管糧僉事賈時逮問未結尋升南京刑部右侍郎時劉瑾用事遣給事中閱實邊儲以該驛隱匿燒毀掜稱浥爛報逮憲下錦衣衛獄責償納遂死獄中然其情罪不相麗間者冤之憲爲禦史時總閱各道章奏頗有名及爲寺丞奉命經略邊務嘗募兵數人虛靡無用蓋其才美𨿽若可觀而忠實則不足也

○辛巳陜西按察司僉事李充嗣守制違限令致仕

○降陜西行都司甘州後衛署都指揮僉事楊鎧爲左所正千戶坐鎧守傋不設被賊侵掠律應謫戍而所司言其情輕故也

○保定中衛帶俸指揮僉事李永以索財捶屬吏王景致死保定知府董傑受景妻愬移大寧都司驗治以白於巡按禦史姚壽及永奏辯壽復委傑及都指揮哀忠勘報坐永故殺論斬後再辯再勘如初適刑部員外郎劉麟以審錄至謂景素病羸其死也在辜限一月之外矜永攺擬永遠充軍永復訟冤且歷誣勘官諸不法事下巡按禦史楊武核問皆無實然謂永逞忿捶景非故殺擬永遠充軍情似可矜因劾傑忠等嘗聽永獄者十八員推鞠未明皆有罪於是都察院覆議永挾私殺人當死末減得充軍足矣而復誣蔑勘官其惡可知況今禦史覆勘亦但言其情似可矜而非實可矜也詔杖永五十仍全家發甘肅衛永遠充軍麟猶以擅出死罪降二級除邊任傑等皆奪俸三月

○壬午開設神木千戶所先是朝陽崇文門外大木二廠調撥鎭朔永平遵化等三十四衛所軍士一千人護視神木至是陳志等奏其擕家在廠朝夕直宿散處各衛往來勤苦乞比蕃牧嘉蔬事例攺設一所兵部覆奏從之設千戶所鎭撫各一員百戶十員吏目一員

○勒養病都禦史周季麟江西按察司副使何琛陳恪福建鹽運司同知錢承徳紹興府知府劉麟爲民降監察禦史姚壽鄧州判官李璽爲邊方驛丞先是季麟之爲巡撫密雲人李成彊奪軍余王信所得魚忿爭相毆信怒其妻劉氏不能助己擊之遂傷而死成愬於衛官李琮琮將捕信信復投河死焉承徳時爲兵備副使委經歷劉永知劉淮鞠之方成信互毆時成侄順嘗從傍詬信永淮聽成及證佐於成郭得山誣執劉氏之死由順順坐絞承徳遂以具獄呈於季麟及琛代爲兵備順嘗奏辯亦勘擬如初後麟以刑部員外郎審錄壽及恪璽以禦史相承巡按皆不與辯至是順申愬得白乃釋順而執成等下錦衣衛獄發通州衛永遠充軍永淮坐誣勘謫戍邊衛季麟等亦皆以是得罪云

○癸未升巡撫狹西都察院右副禦史才寬爲刑部左侍郎

○籍江西南康縣民吳登顯等三家先是設立西廠令太監谷大用領之分遣邏卒四出剌民間陰事登顯等遇端午爲競渡之戲蓋江南舊俗也邏卒歸報以爲擅造龍舟遂罹此禍自是四方傳聞遠近大怖偏州下邑見有華衣怒馬作京師語音者輙相警告局蹐有司間夙密賂之冀免奇禍亦無賴子虛喝以售姦獲利者天下皆重足屏息囂然喪其樂生之心矣

○詔許交城輔國將軍表木��襲封交城王爵表木��鎭國將軍奇滽之次子莊僖王之孫也莊僖王二子長曰奇淐襲爵薨而無嗣奇滽當立亦卒至是禮部以表木��宜襲從之

○復蜀府故庶人申鍷華陽王爵申鍷在憲廟時與鎭國將軍申金�回訐奏各禠爵職至是其子賓��正襲封援代府武邑王聰��禾例乞追贈謚其父母禮部議宜勿與復奉旨會議於是會吏部尙書許進等上﹤鋶﹣釒﹥謂祖宗以義訓宗室故凡有縱欲敗度者必革爵以示懲列聖以孝治天下故凡有爲親祈恩者亦原情而加宥申鍷與聰��禾事不同科贈謚誠不宜與但賓��正之請情有可惻蓋以身爲郡王而父無封爵春秋祭奠稱謂無據宜原情酌禮量與爵封俾便廟享庶幾君恩國法可並行而不悖矣

上復申鍷爵而已其謚

○甲申以廣西右布政使兪深爲雲南左布政使

○宣寧王成鈷奏澤州知州胡軒侵欺錢糧等罪命科道官勘問不實軒止坐公用那移得旨軒對品調別省成鈷革祿米三之一賜敕切責

○乙酉給方山王府故鎭國將軍鐘鑸夫人劉氏養贍米歲五十石

○總提督糧儲戶部尙書右侍郎林泮奏太倉庫銅錢二百二十五萬三千六百餘文皆成化十六年發糶倉米所積粗雜錢請如原擬每文抵鈔一貫給直隸密雲後衛官折支月俸從之令均派各府衛分

○復錦衣衛遇例降級正千戶孫錦孫祿爲指揮使錦祿宣廟章皇后親屬也

○升守備寧武關指揮使盧英爲署都指揮僉事從其請也

○丙戌升浙江杭州府知府楊孟瑛爲順天府府丞

○鎭守河南太監廖堂奏保司府等官賢且擬某升某調下吏部議多從其言吏科給事中何紹正等劾奏謂明揚人才固有常職銓敍品秩當出聖裁今堂𨿽奉有璽書訪察賢否自當從公上達付之吏部況鎭守舉人才自昔所無堂乃徑情妄作專權自恣輙敢指名照缺升調濟一已之私壞祖宗之法紊亂成規漸不可長望特施宸斷置堂於法庶專權之咎懲而奔競之風息矣上然其言謂堂保舉官員輙擬升調有傷治體令從實自陳其所保奏官員仍令巡按禦史察實以聞

○濟州衛右所副千戶髙鑑以受賄縱守衛軍降百戶調山西平虜衛其母賈氏奏年老不能隨行乞畱婦李氏侍養上憫其情特免鑑調衛

○戊子兵部言太僕寺寄收馬價專備京營及各邊買馬之用今各處借支奏給及支用羨余之數旣已查明合咨戶工二部將借支者補還行狹西延寧甘肅宣大鎭巡官將買補過馬價查明奏繳如支用未盡者亦具數奏報其狹西二次銀兩行巡撫官將已用者造冊奏繳見在者解部發寺以侯買馬詔借支者亟還奏給者亟報支用有餘者亟送部交納如有遲誤侵欺之獘聽舉劾治罪

○大同總兵鎭守官節報虜警兵部言虜以盛暑深入大同使我疲於奔命今𨿽收斂人畜堅壁淸野以待之然虜盤踞旣久則在我防範漸疏宜移文提督機務左侍郎文貴督守臣嚴加防守及羅村西山等墩失事官軍宜行究治詔文貴等已敕之矣失事者令巡按禦史勘實以聞

○命會昌侯孫銘掌府軍前衛事

○命中都畱守司副畱守李淸大寧都司署都指揮僉事朱忠河南都司署都指揮僉事呂璽山東都司都指揮僉事周琮領班京操

○勒山西巡撫右副都禦史徐節爲民罰米三百石輸大同以先爲廣東布政使時彊賊梁苟龍等肆行劫掠督捕欠嚴爲巡按禦史所論劾也

○己丑山東布政司裁革左參政曾煥乞致仕許之

○給遼府故輔國將軍寵凍夫人何氏養贍米歲五十石

○致仕都察院左都禦史張敷華卒敷華字公實江西安福人天順甲申進士攺翰林庶吉士授兵部車駕主事累遷郎中出爲浙江布政司右參議溫處礦盜竊發時議欲進兵敷華獨主撫諭數千人皆聽撫特寘首惡十二人於法鎭守中官采珍玩進奉藩臬或有所獻敷華獨心恥之遷右參政進右布政使弘治初擢湖廣左布政使荊王脇守臣取蘄州爲府第敷華獨不肯署奏王竟以驕敗削爵擢右副都禦史巡撫山西請太原以北當餉大同可通挽運者仍運米以免折納之困攺狹西妖僧據山爲逆以計擒之尋擢南京兵部右侍郎又擢右都禦史總督漕運兼巡撫鳳陽等處權貴干請悉拒勿納髙通政者與戚裏有連貸運舟以規厚利其豪奴怙勢敷華廉得之痛加捶撻不少容攺蒞南京都察院事又遷南京刑部尙書尋召爲左都禦史掌內臺事請嚴天下有司貪酷之禁會讞重獄有寵臣坐法或疑末減敷華執不可卒從重議正徳初逆瑾竊柄忽內批令致仕至是卒瑾敗後二年始贈爲太子少保謚簡肅追賜祭葬皆如例敷華風采凝重寡言笑辯義利若黑白事有不可不曲爲遷就進退得失未嘗一動其心士論重之

○庚寅以巡撫大同右副都禦史崔巖巡撫狹西等處地方

○升貴州布政司右參政孫春爲廣西右布政使

○鍼工局奏正徳三年分成造內官長隨內使小大者李榮等一萬二千四百二十員年例鋪蓋人用白綿一斤戶部查無見貯詔每斤折銀五錢共折銀六千二百一十兩給之

○大同平虜城災焚毀艸束一百四十七萬工科給事中叚豸奉命往查奏劾都指揮僉事姜義等有失防護詔令各罰米有差其管糧郎中王翀行巡按禦史俟事寧究問

○先是哈密忠順王卒無嗣土魯番酋長速壇阿力據其城尋死弟速壇阿黑麻立朝廷令忠順王甥都督罕愼守哈密爲速壇阿黑麻所殺復求得忠順王之裔狹巴立之速壇阿黑麻又拘之及我興師徵剿遷其貢賜於遠方速壇阿黑麻乃送狹巴歸哈密狹巴嗜酒掊克眾心不服頭目阿孛剌等構於速壇阿黑麻逼狹巴棄城走沙州立速壇阿黑麻幼子眞帖木兒爲王朝廷遣人往諭仍令狹巴復國阿孛剌不聽都督奄克孛剌同使人誅之狹巴始歸朝廷命送眞帖木兒回土魯番時其父已死其兄速壇滿速兒立兄弟讐殺眞帖木兒求依於都督奄克孛剌使人慮狹巴忌之取入居之於甘州正徳元年狹巴卒子速壇拜牙卽襲爵速壇速兒乃通和於哈密且遣使人入貢求其眞帖木兒甘肅巡撫總兵官爲之奏言畱之則彼得爲辭復讐哈密不若因其納貢來請而與之乞給眞帖木兒衣服靴帽彩叚及原來夷使亦量給之賜宴遣還仍請敕省諭本番令其歸化從新又言土魯番求彩叚三百哈密忠順王無以應之使都督奄克孛剌至甘州陳乞亦當量爲給濟以慰其心事下兵部議得土魯番恃其族大種惡侵虐哈密欺寡王母奪其土地傷罕愼逐狹巴稔惡旣久天實厭之今見速壇拜牙卽旣有哈密又得我中國捍蔽聲勢漸張顧乃卑辭求貢以請眞帖木兒爲名其眞帖木兒羈畱我郊正得古人質其所親愛之意未可卽發宜移文該鎭守臣再行議處須仍要其定約惇忠信保疆域善睦鄰邦共圖永久然後降敕開諭其眞帖木兒𨿽被羈畱館谷丰厚始以孱弱入今以彊壯出亦是朝廷懷柔之意守臣盍先以此訊彼情款得其肯綮具實奏請其乞彩叚亦合查處﹤鋶﹣釒﹥入得旨命鎭巡官審度議處務求至當奏來處分速壇滿速兒奄克孛喇令該鎭官量加賞勞

○辛卯昌化王府鎭國將軍成鑇南渭王府鎭國將軍膺金�只各乞封其生母爲夫人上以非祖宗舊制不允時寧王宸濠請以其宮人方氏徐氏爲夫人皆得允故各王府多引以爲例云

○甘肅閒住都督僉事劉勝自陳在邊年久有克復哈密撫回罕東赤斤番夷及斬獲虜首之功乞回京養疾以便祭掃得旨召勝還別用所言功次兵部看詳以聞

○命蘭州領軍署都指揮僉事楊義守備環慶地方

○壬辰孝莊睿皇后忌辰奉先殿行祭禮遣駙馬都尉黃鏞祭裕陵

○是日午漏下朝後禦道上遺匿名文簿一卷侍班禦史奏之司禮監隨傳旨面加詰問諸司官皆跪於丹墀午後執後班三百餘員通送鎭撫司究問次日大學士李東陽等奏曰匿名文字出於一人其陰謀詭計正欲於稠人廣眾之中掩其行蹤而遂其詐術也各官倉卒拜起豈能知見況一人之外皆無罪之人今並置縲紲互相驚疑且天時炎熱獄气薰蒸若拘攣數日人將不自保矣惟皇上仁急好生睿普燭物望特降綸音先行釋放而後密加體訪寘之典刑上從而釋之時暴而死者刑部主事何釴順天府推官周臣禮部進士陸伸暍而病者無算

○命給居庸關軍士馬一百二十九匹時馬死遇詔蠲其償故也

○癸巳禦馬監太監谷大用先是奏請訪求各番西兒騍馬扇馬下狹西甘涼鎭巡官鎭巡撫官問諸夷使云馬出於天方國遠不可至差人往求非惟致有疏虞亦恐徒勞無益欲諭各番貢回使臣傳諭各番令其互相傳至天方國曉諭番王頭目速擇善馬入貢事下兵部尙書劉宇言前馬系內廏孳牧應用之數宜移文甘肅鎭巡官選差官員率領通事前赴各番善諭之則良馬可自至上從宇議

○命鎭遠侯顧仕隆兼管紅盔將軍○甲午孝穆皇太后忌辰奉慈殿行祭禮遣駙馬都尉黃鏞祭茂陵

○大學士李東陽等奏皇上比來勵精圖治威令大行中外臣民罔不悚懼但霜雪之後必有陽春雷電之餘必有甘雨此固上天之道君人所當法者臣姑舉一二上塵睿覽如逃軍及拐馬人犯謫令戍邊而窩主鄰佑火甲發戍近衛𨿽亦懲姦至意然罪有差等請量情擬之或責限令其自首如各衙門有犯通查歷年經該僉書職名追究懲治𨿽亦除姦至意但以一時之失而窮一二十年之遠以一事之差而累數十人之眾非惟人才難得抑且情有可矜請於侵盜錢糧並受賕人命重情不宥外其犯公錯者罪坐本犯經手者止坐該年遷官去任者依律發落如各處查盤糧艸虧折浥爛者罪逮巡撫甚至加倍追償𨿽亦愼重錢榖至意然職有大小責有專否陪補虧折律有明條管糧管屯等官固難辭責若巡撫之職督理欠嚴別無侵盜情節請從輕罷黜如各處見差官校眞僞莫分問有假名撓法罪逮各官𨿽亦杜絕時斃至意但遠邇驚疑請於輕犯責令撫按問擬前項官校罷其差出眞者不差則僞者無由而入﹤鋶﹣釒﹥入上嘉其深爲國計切於輔治然以見逃官軍並虧折糧艸皆重事猶令該部斟酌以聞

○兵部言近緝捕逃軍一槪置之於法劫之使爲惡羣之使合謀非善計也乞令在京者自命下日爲始限三月內赴部投首免其送問發各營衛供役在外者自移文至日爲始限三月內赴淸軍禦史及布按二司淸軍官投首一體免罪解發補役限外不首告者仍照舊例緝捕從之○乙未升通政司右通政熊偉爲都察院左僉都禦史巡撫大同地方贊理軍務

○朝鮮國王李懌遣陪臣左議政朴原宗等貢馬匹方物賜宴並金織衣彩叚絹物有差

○命署都指揮僉事劉瑁守備永平等處

○丙申升山西按察司僉事胡希顏爲江西副使平陽府知府張文佐爲山東布政司左參政

○詔授孔子六十二代孫衍聖公孔聞韶族人孔彥邃爲洙泗書院學錄孔彥章爲尼山書院學錄

○致仕都察院右僉都禦史楊澄卒澄字憲父四川射洪縣人成化己丑進士授行人擢監察禦史嘗董兩淮鹽課築泰堤以通鹽利人便之按北直隸雲貴等處有聲歷大理寺寺丞左少卿升右僉都禦史巡撫山西兼提督鴈門等關頗畱心邊事致仕後嘗施地爲義冢及出榖濟貧鄕人多徳之者大明武宗承天達道英肅睿哲昭徳顯功宏文思孝毅皇帝實錄卷之三十九

明武宗毅皇帝實錄卷之四十

正徳三年秋七月丁酉朔享太廟

○命忠義右衛署都指揮僉事王勇分守通州等處地方

○戊戌蜀府華陽王賓��正奏乞湖廣灃州安鄕河泊所魚課戶科都給事中張弘至等劾其擾民生事乞行巡按禦史罪其輔導等官並撥置營謀之人從之

○益王奏先年之國原給賜食鹽一千引弘治十四年以後止給三百引乞仍支舊數以資日用戶部執奏因言王府食鹽原無運司支給事例自正統年間始有之其後各府遂援例以請共計歲支鹽一萬餘引給賜已多奏乞未已該部會議凡賜鹽一千引者俱照襄陵王例止支三百引奉有先帝旨欽遵已久難以再更仍乞參究該府承奉長史官員不能輔之罪上可之

○己亥以行人郁侃何沾學錄林偉汪景芳助教周謨張祐學正夏廷芝知縣劉經朱儼曹岐薛鳳鳴王綸賀銳雷宗平世用楊鳳馬溥然推官範嵩尹綸李錫俱爲試監察禦史侃偉浙江道經江西道祜福建道嵩湖廣道儼廣東道岐廷芝廣西道鳳鳴山東道綸山西道銳狹西道綸宗四川道世用雲南道謨錫貴州道鳳南京浙江道溥然南京湖廣道沾南京廣西道景芳南京貴州道

○升賞大同寧陽鋪並管家堡獲功官軍一百人有差鎭守太監侯能歲與祿米十二石巡撫都禦史崔巖升俸一級總兵官署都督僉事溫恭左副總兵署都指揮同知馬昂升實授協謀禦史郭東山區畫糧艸郎中王翀各賞白金五兩文綺一襲都指揮僉事陳勛升署都指揮同知

○總督兩廣都禦史陳金太監潘忠總兵官毛銳廣西副總兵康泰太監蔡昭等各遣千戶等官來獻柳慶之捷先是柳州府馬平洛容二縣獞賊數萬爲患金等會調兩廣漢達官軍土兵並借湖廣官軍分爲四哨委泰等從柳州三江鋪等地方四路進剿共擒一百二人斬六千六百三十餘級俘一千五百餘人柳慶遂平捷上詔賜敕獎勵賫奏者升賞如例忠昭仍各歲與祿米二十四石金升左都禦史泰升實授一級時紀功巡按禦史盧翊已遷官而代者未至金等恐造冊稽誤升賞後期士卒解體以爲請乃命翊俟造冊完日乃赴任

○庚子仁孝文皇后忌辰奉先殿行祭禮遣駙馬都尉蔡震祭長陵

○禮部以光祿寺牲口缺乏先是借用太倉銀十三萬兩無可補還乞再鬻僧行度牒一萬五千張酌量南北地方多者價十三兩少者八兩取補負欠戶部之數從之

○令起復廣東按察司僉事方良永致仕良永守制違限三月例應免究吏部請以補河南信陽州兵備撫民僉事之缺是缺乃弘治間所添設者也瑾嘗謂先帝崇重文臣言及輒齽齘不平凡弘治間政令皆欲革之於是矯旨責吏部夤緣作獘且謂新添官職旣議革矣而良永何乃營謀選補遂有是命

○給事中張賢監察禦史閻睿等奏查盤甘肅洮岷等糧料銀兩艸束之類自弘治十七年迄於正徳二年十二月浥爛侵盜數多已將經該官吏人等問擬監追其督理官員副使髙崇熙張天衢李端澄參議賈璇僉事王相官賢行太僕寺卿陳寬寺丞田美俱合逮問並劾巡撫都禦史畢亨曹元楊一淸張泰才寬等罪戶部議覆各官多遷官去任會亨等亦各奏辯詔端澄相璇美行巡按禦史逮系追陪餘皆宥之

○兵部奏守備山丹署都指揮僉事汪淮及百戶範榮等坐虜賊入境搶掠法應謫戍但情輕律重淮又頗有斬獲功可錄總兵都督劉勝副總兵都指揮白琮都禦史曹元皆當罪而勝罷元遷例應宥詔榮等各降一級帶俸差操淮罪準以功贖勝元皆宥之琮免逮奪其俸三月戴罪殺賊

○壬寅升通政使司左參議叢蘭爲右通政

○給事中潘希曾等查盤湖廣各邊桃川等倉庫糧料以浥爛虧折獘多劾管糧參議華福管屯副使劉遜朱文金獻民巡撫右副都禦史韓重王鑑之湯全經收屯糧千戶蔣廷玉舒良臣時全福遜獻民及廷玉良臣己逮系令鎭撫司並鞫之鑑之到任未久重已遷官文已致仕皆宥之重乃奪俸五月

○命守備天壽山龍驤衛帶俸署都指揮僉事王輔守備懷來城

○甲辰調刑部員外郎李天衢爲陳州知州初天衢坐公罪法應運炭還職瑾矯旨責其粗俗無才調之

○升守備歸徳等處南陽衛指揮同知李鯨爲中都畱守司副畱守

○乙巳榮王將之國辭長陵等陵

○降致仕陜西都指揮僉事苗英爲指揮僉事仍致仕追論其固原失事罪也

○丙午巡按福建監察禦史羅善奏福建都轉運鹽使司所屬上裏牛田海口等三場竈丁附海者十二例納鹽依山者十八例納銀及開中支與商人亦鹽二而銀八以行鹽地狹報中者少三場見積銀九萬三千六百五十兩有奇自後每年仍有八千三百六十三兩之數宜將弘治十八年以前所收銀七萬六千九百三十兩起解赴部以供邊餉其餘正徳元年以後徵收者則仍畱備支商戶部議覆旣地狹報中者不多不若免其開中自後每年附海所納鹽亦易銀起解其在司存積額辦沒官囚徒等鹽共二十三萬五千三百九引盡行定價變賣並見積銀一體差官解部從之

○發太僕寺馬價銀一萬七千三百二十兩給宣府買馬

○升大寧前衛指揮同知王壽爲署都指揮僉事守備天壽山

○丁未太皇太后聖旦命婦朝賀

○戊申命武平衛指揮使石璽守備歸徳武平等處地方

○己酉升通政使司右參議羅欽忠爲左參議

○孔顏孟三氏學生員孔弘禮等奏欲如天下學校例得納銀入監上允納六名以其入學先後分爲廩增附學各二名以爲納銀多寡之數時以財用匱乏屢開納銀事例士風日壞故𨿽聖賢之裔亦有此請可慨也

○庚戌詔許武靖伯趙承慶之子弘澤襲伯爵

○辛亥中元節遣駙馬都尉馬誠崔元林嶽分祭長陵獻陵景陵裕陵茂陵泰陵文武衙門各分官陪祭

○烏思藏闡教王遣番僧頭目堅咎札掛等並王子遣番僧你麻藏卜等各貢馬及佛像等物賞彩叚衣服有差

○壬子上諭鐘鼓司太監康能等曰慶成大宴華夷臣工所視當舉大樂近來音樂廢缺非所以重朝廷也於是禮部議請選三院樂工年力精壯者嚴督教習從之仍令禮部移文各省選有精通藝業者送京供應自是筋斗百戲之類盛於禁掖矣

○晉府云丘王儀賓韓瑀以錢貸人有久負不償者與之爭鬥入訴於按察司拊公座呼號不遜僉事采天球不知瑀爲儀賓也欲刑之聞瑀申辯乃止旣而聽其訟又不令貸者盡償所負瑀銜之誣以他事奏天球亦訴辯上令法司錦衣衛往會鎭巡勘之瑀復奏連僉事蕭淵時中獄上詔禠瑀冠帶令習禮罰天球俸五月調別省淵中各俸三月

○兵科給事中潘希曾監察禦史劉子厲查盤邊儲復命以參官不明下錦衣獄仍闕下杖之三十發爲民

○癸丑南京工部右侍郎張恕卒恕字希仁順天霸州人成化辛丑進士初授山東夏津知縣入爲南京山西道監察禦史弘治己未遷河南按察司副使專修河道乙丑遷雲南按察使正徳攺元擢南京都察院右僉都禦史提督操江尋進南京工部右侍郎卒於官賜祭葬如例恕淸愼篤厚性儉素𨿽老且貴如未仕時始終三十餘年田廬無所增益卒之日家無遺財士論賢之

○甲寅太宗文皇帝忌辰奉先殿行祭禮遣駙馬都尉遊泰祭長陵

○遼東總兵官毛倫奏欲令副參遊擊三司等官文移體統俱如制敕聽其節制且欲每歲巡遼陽及東西二路以飭兵備兵部覆倫言良是但應敕倫諸務須與鎭巡等官協議而行庶不以專而僨是之

○兵部議覆英國公張懋奏殫忠效義二管原選捨餘一萬八千六百有奇嘗選七千餘人送團營今見操之數不及九百以衛所官員隱占戶丁不報故也宜移該營提督官稽勾送補得旨隱匿者許自首免罪否必並家屬徙邊鄰佑人等不首者罪如之

○命管領偏頭關遊兵鎭西衛指揮使李經與大同領班操備署都指揮僉事劉鎭更易其任以大同地重鎭之謀勇不及經故也

○乙卯山東都轉鹽運使司致仕運使連盛坐拖欠鹽折布銀系獄具奏辯理且言爲判官嚴蘭並各場官吏總秤人等作獘所累下戶部覆議因言髙家港場鹽課當折銀解部彼時禦史秦銳不行查奏止據同知林煥勘報徑徵布疋合並罪之詔蘭並該場官吏人等令巡按禦史查提究問嚴限追完煥銳亦提問今後鹽課俱納銀不必折收布疋是獄之興巡鹽禦史宇文鐘增俸二級以訟受服聞者愧之

○英國公張懋奏幼官舍人立營操練蓋欲其漸知事體以備任使也今按旗手等衛都指揮千百戶等官實二萬三千七百有奇而見操官舍並在逃者較之官數才十二餘俱隱蔽在衛乞會官淸查送操下兵部議請移文存卹科道官及本部委官按籍淸查但年十七以上者必送營操練而後聽其襲代或隱而不報報而不送者俱如例參究其已送而三逃者於祖職降襲一級庶人不怠玩從之

○淮安府山陽縣雨雹如雞卵狂風暴雨交作毀傷秋禾二百餘頃壞船一百餘艘溺死者二百餘人

○丙辰升兵部員外郎潘子秀爲江西按察司副使提調學校

○調浙江都司都指揮僉事牛洪於江西都司四川行都司都指揮僉事句璽於廣東都司僉書管事以不勝任故也

○戊午榮王之國是日上禦奉天門早朝畢退寶座後王冕服至禦前行五拜禮上賜王酒送至門東階王叩頭而下上目送至午門王叩頭闔上還宮

○賜給榮王長蘆鹽三百引從王請也

○起復浙江布政使司右參政雷士旃乞致仕許之

○詔裁革山東福建管海並南直隸管屯兵備副使

○兩浙都轉運鹽使司解到水鄕鹽價銀一十二萬六百三十兩有奇詔以十萬兩貯太倉以待邊需余進內承運庫

○己未升提督操江南京都察院右副都禦史雍泰爲南京戶部尙書後四日遂令致仕或謂其不媚中貴也

○巡撫遼東贊理軍務左僉都禦史劉瓛奏遼東地方山海隔阻舟楫不通原無民運止有田糧每年所入止足歲用三分之一今倉庫空虛軍士缺食查得所屬二十五衛衛有鹽場每年例該煎鹽三百八十五萬六千四百三十斤給軍食用但鹽場去衛頗遠運送甚難欲自正徳四年爲始每年鹽課通收在場召商中買所得價銀俱聽管糧郎中召商糴買糧料以備官軍月廩如此則邊儲有助而鹽課不致虛費戶部覆奏從之仍命升瓛一級賜敕獎勵且令事有可興革者其悉以聞

○給丰城侯李旻歲祿一千石本色折色均支

○命金吾右衛指揮僉事司銘提督古北口等五營把總以都指揮體統行事

○調大寧都司都指揮僉事劉昶於浙江都司江西都司都指揮僉事徐永於四川行都司俱掌印管事

○庚申禮部奏刊正徳三年殿試錄上命一甲呂楠等三名二甲第一名焦黃中三甲第一名胡纘宗並錄所對策舊制殿試策止錄一甲所對三道時大學士焦芳私其子黃中故特命錄之

○太監劉瑾奏訪得揚州兩淮運司商人杜成等各名下革支鹽引一百一十六萬引堆放在庫若不早處日久獘生乞差科道官各一員往督運司等官查盤見數變賣銀兩解京送庫戶部議覆有旨遣給事中禦史各一員馳驛以往限三日起程

○辛酉給慶雲侯周壽丰潤縣來安務莊田八百七十頃初壽有賜田一區在寶坻因與建昌侯張延齡土地相連孝廟聽其辭以給延齡而以丰潤田與壽時丰潤田尙屬榮府待之國乃給焉其後雍靖王妃吳氏奏乞莊田詔亦以丰潤田賞之壽以爲言乃仍給壽別以定興滿城二縣田賜雍王妃畿郡賜田旣多小民多失業云

○發太僕寺馬價銀三萬兩給大同買馬仍以寄餋馬二千匹給之延綏遊奇義三項客兵時方調大同策應亦給馬九百六十四匹

○夜月犯天樽下星

○壬戌升河南布政使司右參議田彭爲貴州左參政

○癸亥命協同分守寧夏西路都指揮僉事王勛充左參將協守延綏中路而以署都指揮僉事藍海代勛以提督軍務兵部左侍郎文貴言延綏選鋒三千缺官統領聽調故也

○夜北方流星如盞靑白色光明燭地起自閣道西行至雲中

○乙丑升河南左布政使朱恩爲南京都察院右副都禦史提督操江

○戶部奏天下軍衛有司預備倉糧額數俱有題準事例今巡撫湖廣都禦史張子麟繳到糧冊惟武昌等府崇陽灃州隨州襄陽四州縣足原擬之數餘多不及蓋因各府州縣衛所正官不能措置分巡分守管糧等官又不依期比較宜行各處撫按官督同司府州縣掌印等官將各倉糧斛自弘治十八年以後備查放過並見在之數通算三年之內某處足數並不及有餘備開等第年終同查盤糧冊並咨本部以憑奏處其放過賑濟之數自弘治十六年蠲免以後務於秋成時月抵斗追還此外或紙價引錢量畱三分之一於本處糴買或地方有力之家可以勸借或山林川澤之利可以區畫俱聽所在官司盡心處置務使三年之內足勾原擬糧數詔以預備倉糧數少及不完皆由所在官司侵盜所致其遷官去任致仕爲民者命差去侍郎韓福及巡撫巡按官查提加倍陪納以聞

○庶吉士孫紹先丁憂服闋命仍送翰林院同今科庶吉士讀書舊例庶吉士服闋未經考校者量授科道或部屬官無再送讀書者紹先冀畱翰林托其同年檢討叚炅爲言於大學士焦芳故有是命

○濟州衛管屯指揮僉事關銳奏各屯軍民人等拖欠子粒銀兩不能追完節奉明文住俸艱苦戶部議覆屯田之獘蓋因無官督理所致不獨濟州一衛爲然乞敕都察院照依巡倉事例每歲選差風力禦史一員專督在京並北直隸等衛所屯糧禁其姦獘其拖欠非災傷並例該蠲免者務要嚴限徵完年終造冊送部查考庶事體歸屯田易完上從之

○陜西禮縣地震聲如雷

明武宗毅皇帝實錄卷之四十一

正徳三年八月丙寅朔兵部奏宣大二鎭自今年正月以來虜賊侵擾我軍屢敗之𨿽所獲不多實足以折其方張之勢是固將士效力而守臣運謀功不可誣乞均加獎勞以責將來詔二鎭節有警報設策禦敵念官軍勞甚侍郎文貴並鎭守巡撫官副總兵各賞紵絲二表裏羊二隻酒十瓶遊擊參將分守守備內外官員並巡按禦史賞各半之管糧郎中及方面官各紵絲一表裏二鎭官軍各布一疋

○丁卯釋奠先師孔子遣大學李東陽行禮

○戊辰祭大社大稷遣新寧伯譚祐代行禮

○太監李榮奏內府甲子庫收貯闊白三梭布舊賞內官內使用之邇來內外蒞其事者交通受賂乃混同贓罰等物以充文武官折俸包兒以致庫藏空虛供賞缺乏乞遣官查究於是命司禮監左少監張淮給事中張云禦史王注戶部郎中董銳查盤計折俸己支者爲布八萬六千六百餘疋虧欠者又萬有九千五百餘疋遂論建議停徵及擅擬折俸者之罪內外官當究問者凡一百七十三人戶部議覆內官張誠侍郎王儼給事任良弼禦史藍章主事劉思賢等十三員已逮問尙書顧佐李鐩給事中張維新等五十二員已奪俸其該庫大使何綸等三人及給事中李祿等二十五人禦史饒榶等四十一人以陳言附合都禦史彭禮以折銀違例尙書曾鑑等五人及郎中徐鍵等二人以查處未詳給事中鄒軒等八人以估計未當內官王堂等十四人以失於覺察法應究問然其中遷官去任事故者多矣敢以請有旨各官見逮問者俟獄成以聞何綸等令巡按禦史逮系來京送鎭撫司鞫問李祿而下以連及者眾姑宥之各罰贖罪米百石顧佐李鐩及張維新等旣奪俸王堂等到庫未久俱不究仍令戶部將前後罰俸並贖罪米一同收貯年終並上其數未幾再命淮等通盤十庫皆有不應折俸輒擅估計之獘再劾內外失事官戶部覆奏有旨奪郎中白圻俸五月鐩維新等前已被罰及內官楊恩劉偉等俱宥之內官閻紀等旣逮系俟問結以聞淮等又言贓罰庫折俸當美惡相兼仍配定包封以杜揀換各官積畱惡物損壞數多戶部覆奏有旨再宥被罰者惟給事中鄒軒以他罪逮系令所司並鞫俄又有旨促具獄杖劉思賢二十勒致仕

○革監察禦史王潤職潤巡鹽浙江以督價遲延爲戶部所參命下錦衣衛獄瑾欲重其罪法司承望風旨遂擬監守自盜得旨潤承委巡鹽隱匿正課致誤邊計令錦衣衛杖之三十發爲民因著爲令後有違者置之死仍令榜示諸鹽場○己巳升都察院左僉都禦史劉瓛爲右副都禦史瓛巡撫遼東奏欲將各衛鹽場召商報中糴糧以備軍儲戶部請行其言詔以瓛不負重托進一級吏部以憲臣無從三品銜故升今秩

○南京守臣奏都城民家火起延及數百家男女死者九人其間貧不自存者甚眾請賑濟之詔南京戶部遣官同應天府長吏發上元江寧二縣倉糧驗口賑濟毋致失所

○給總督蘇松等處糧儲關防以都禦史羅鑑奏糧儲事重出納文書恐有姦獘當預防也

○庚午升河南右布政使南鏜爲左布政使

○賜鎭守山西副總兵都指揮葉椿織金飛魚文綺一襲從其請也

○恭勤夫人李氏卒上命賜祭治葬太常寺歲時祭享

○癸酉升浙江按察使屈直爲河南右布政使

○命吏部尙書許進致仕罰左侍郎白鉞俸三月文選郎中員外郎主事俸五月時劉瑾欲遷劉宇吏部急罷進會南京刑部缺郎中進等﹤鋶﹣釒﹥署員外郎主事劉吉余祜二人請補瑾坐以不用實授者而用署職者爲鉞制除官責進吐實進言因無實授者故以署者上亦故事也瑾又謂其不輸情內批三覆詰難進不得已﹤鋶﹣釒﹥請罪竟罷之而波及鉞等云

○命浙江紹興衛指揮同知馮恩於本都司管理屯田以都指揮體統行事

○調山東把總漕運指揮同知李正把總通州等九衛糧運而以臨淸指揮同知陳言代正各仍以都指揮體統行事

○淮府順昌王以迎敕爲名出城遊玩懼罪請貸於淮王王責其教授不能阻勸有司及守巡官以聞詔王私出城有違祖訓旣能悔過置之仍令逮問其隨從者

○甲戌遣戶部侍郎林泮祭太倉之神

○遣順天府官祭宋丞相文天祥

○命右軍都督府都督僉事李昂南京右軍都督府僉書

○升賞密雲黃崖口關獲功官軍十人有差賞太監王忻參將楊恭各紵絲一表裏羊一隻酒十瓶

○乙亥孝慈髙皇后忌辰奉先殿行祭禮

○命河南都司捕盜署都指揮僉事徐節兼管屯田

○升守備河南南陽等處指揮僉事馬雄爲署都指揮僉事

○丙子禮科給事中曾大顯等奏查盤延綏等處倉庫糧料浥爛糠秕者三萬六千餘石布疋浥爛者三萬三千三百二十餘疋由管糧僉事宋禮等巡督欠嚴巡撫右都禦史熊繡等總理無方俱當究及先次盤糧給事中丘俊等不行查參亦有違戶部議法固當治但各官多遷去者且奏辯有辭請裁定詔免提問其糧料布疋全爛者戶部定與分數陪補布疋尙有可用者仍令巡撫官折算支用

○調翰林院學士張芮爲鎭江府同知監察禦史湯沐爲武義縣知縣沐奉命督理河東鹽課芮家在河東時有鹽場牙行仝寅與義官王重爭利互訐以重與芮有連疑芮陰庇之爲之囑沐乃並訐芮沐及運使李徳仁等下巡按勘問事皆無實但劾徳仁勸借銀亦多浪費刑部以請詔逮問徳仁而調芮沐外任

○戊寅給武靖伯趙弘澤歲祿千石本色折色均支

○兵部奏淸查給過延綏三十六營堡自弘治十一年十二月起至正徳二年終止太僕寺發到並本處收貯樁朋屯田地畝鹽價等銀二十八萬三千八十兩有奇收買及關領並陪補馬共四萬九千三百五匹詔令鎭巡官嚴督官軍飼餋毋致耗損違者罪之

○升分守松潘副總兵張文淵爲署都督僉事銓注中軍都督府管事以協守松潘左參將昌佐代文淵府軍前衛都指揮僉事髙鸞代佐

○狹西雙山堡把總都指揮僉事等官宋英等坐不禁所部侵欺馬價給事中曾大顯等劾之詔英等下巡按禦史逮治以聞官軍侵欺馬價照數追完倒死馬匹嚴限買補

○己卯攺太子太傅兵部尙書劉宇爲吏部尙書

○山東登州府丰益廣積二庫所收登寧等八場折鹽布疋例以海船運赴遼東分給軍士近因船壞未修不能轉運歲久積多無所於貯恐致腐壞欲借充沿海軍士月量且請折收銀價戶部議移文巡按禦史督二司守巡等官核其所積之數以見在海船陸續運送遼東仍嚴督該衛修船備用不得仍前折銀致誤邊計有旨令輸所積布赴京庫收用不必往復延滯遼東官軍今年俸糧戶部別爲計處務令兩便海船仍令所司修造毋致廢弛於是戶部覆奏輸京之布其鮮潔可用者可四十萬疋每疋折銀二錢五分則爲銀十萬兩宜兌支本部及太倉銀運送遼東以作官軍俸糧有旨疋折銀二錢時已停年例輸邊之銀乃復取輸邊之布入京而以銀折之瑾之好爲紛更如此

○升四川成都後衛指揮使陸震爲本都司署都指揮僉事兼管屯操

○庚辰賜楚王書院額曰正心從其請也

○辛巳初憲宗賜惠妃弟錦衣衛百戶郭勇靖海縣莊田二所共二千三百七十八頃五十畝歲久爲人侵種屢請差官查勘訟久未平至是勇弟仲良復以爲請乃命戶部署員外郎張鳳羾覆勘爲永業者一千八百二十八頃六十四畝爲百戶張琮等所侵者一百四十五頃七十二畝爲海水渰沒者又若干畝因劾節委勘官戶部員外郎吳紀等十六人會州衛指揮張經等四人不行審實朦朧斷給以致連年奏擾俱有罪戶部議覆有旨令巡按禦史逮琮等五十四人監追占種積年子粒罰紀等十六人各米五百石經等四人各三百石以贖罪十六人者惟按察使黃珂驛丞李璽知州刑政見任餘皆致仕罷黜且有物故者矣如丁信特河間府一經歷郭哲特靜海一主簿而罰米之多如此冤哉冤哉

○升羽林前衛指揮使張鉞爲大寧都司署都指揮僉事管領春班京操

○司禮監太監劉瑾傳旨攺惜薪司外新廠爲辦事廠榮府舊倉地爲內辦事廠時旣立西廠以谷大用領之瑾又立內廠自領之以張其威京師謂之內行廠比東西二廠尢爲酷烈中人以微法往往無得全者市井遊食無業之人如酒保磨工鬻水者皆逐之四出千餘人集於城外東郊持白挺劫人聲言自分必死欲甘心剌瑾瑾懼乃復之瑾又令寡婦盡嫁及停喪未葬者盡焚棄之京師哄然瑾恐有變乃罪其首倡言者一人以安眾心皆立內廠後事也

○壬午敕戶部尙書兼文淵閣大學士楊廷和進少保兼太子太保尙書大學士仍舊廷和辭免上曰卿文學才行推重士林講讀輔導積有勞勩特玆加秩尙勉副朕意愼勿固辭

○癸未升甘肅總兵官都指揮僉事衛勇爲右軍都督府署都督僉事

○給事中等官曾大顯等參奏延綏巡撫都禦史陳壽及管糧僉事蘇泰唐希介嘗那借官銀以充他用楡林衛百戶趙鐸等扣剩官銀不以還官指揮張錦管理不嚴其下有侵欺馬價者俱有罪時壽已致仕泰希介俱去任矣詔鐸錦等行禦史逮問壽泰希介仍待查明所用之數以聞

○甲申戶部議覆大學士李東陽等所奏言各處管理糧艸俱有專官其巡撫都禦史等官不過總領其事果有侵盜自宜如法追陪若止是督理不嚴宜從寬減或罷黜不用內批糧艸國家重務巡撫總理等官委托非輕旣治邊無方以致浥爛糠秕百有餘萬及事發罪坐倉官小民監追至死何以陪償且巡撫加以參總督等名尢難辭責如錢鉞之擅攺祿米張縉馬中錫等之不職王時中之酷暴許進之鉞制選官劉健謝遷韓文等之無知叩闕猶有不能盡舉者似此鉞律之罪不治希爲然東陽等所奏止及糧餉而逆瑾矯旨乃槪責健等以洩其怒其專權亂政往往彊辯如此

○乙酉夜月犯天街上星

○丙戌升湖廣按察司副使張遇爲浙江按察使

○祭太歲風雲雷雨嶽鎭海瀆山川等神

○遣旗手衛官祭旗纛之神

○夜月犯六諸王東第一星

○太監劉瑾傳旨錦衣衛帶俸指揮使谷奉張友俱升都督同知

○丁亥憲宗純皇帝忌辰奉先殿行祭禮遣駙馬都尉蔡震祭茂陵

○命南京錦衣衛指揮僉事趙永輝巡視屯田

○戊子升兵部左侍郎曹元爲兵部尙書攺刑部左侍郎才寬爲兵部左侍郎○升戶部右侍郎林泮爲南京戶部尙書

○升協守延綏副總兵署都指揮僉事侯勛織金飛魚文綺一襲從其請也

○守備鳳陽等處太監黃準奏稱地方災傷乞存畱京操官軍防守許之

○山東曹州等處賊首趙實等劫掠鄕鎭欲與歸徳已擒妖賊趙忠爲亂守臣以聞詔山東鎭巡三司等官捕之毋致滋蔓並行河南兩直隸鄰境集兵防守仍查訪趙忠等被系事情有無屈抑馳奏處治軍民能擒斬賊首者如例升賞賊眾能自相擒斬其首者升賞亦如之自首者免罪

○罰致仕山東按察司副使李惟聰米五百石輸大同罷遼東遊擊將軍金輔於本衛帶俸差操仍罰米五百石惟聰輔俱坐管屯僞增田糧也○下刑部郎中陳祿陸棟員外郎徐朴於都察院獄元是霸州人徐振以商販道出保定番子手霍章等利其財以爲盜捕送巡捕指揮王永永考訊欲令誣承遂至死振妻郭氏奏下刑部移保定府衛官勘問日久不報郭復擊登聞鼓適章亦赴錦衣衛自首刑部乃請究府衛官違慢之罪而攺委他官逮永勘問詔詰責刑部命錦衣衛官校捕永及前後委勘官至京送鎭撫司鞠之於是刑部參朴經接管獄久不決當逮問而內批乃並及祿棟云

○己丑升翰林院編修沈燾爲本院侍講以九年秩滿也

○前分守松潘副總兵韓雄以失事謫戍固原至是令其子訴失事之後部下亦有斬獲功乞以贖罪兵部覆奏人臣有功不以罪掩乃宥之仍許其子恩襲祖職

○庚寅賜蜀府華陽王仁孝皇后內訓聖學心法各一部從其請也

○狹西番僧祿竹班丹等入貢方物馬匹給賞彩叚有差

○罰兩浙運使等官寧舉徐紹先羅欽徳李和俸各三月仍逮系先任運使楊奇晏輅等家屬究治先是巡鹽禦史喬代奏查浙江蕭山等一十五縣並蘆瀝等場鹽課司積欠水鄕艸蕩價銀數多坐奇輅等違慢舉等失於查舉嚴並戶部覆議奇等已病故輅等已黜退惟舉等見任宜究有旨鹽課國家重事積斃已深違慢等官仍令各該巡按禦史系其家屬追陪必完乃釋由是奇及同知亢通副使王迪李用文孫簡判官黃昌𨿽已死輅及運使宋明梁萬鐘同知趙哲羅珦鄭洪副使李霖判官李從輔周思禮黎盤等𨿽已去官其家屬並逮治所在騷然人不自保鬻田破產怨聲盈路刻深之政日益興矣

○戶部尙書韓文先以伏闕事忤諸權幸坐免至是追稽任內遺失文冊罪與先任侍郎張縉俱罰米文千石輸大同倉縉半之輸宣府倉

○辛卯升汝寧府知府蔣昪爲湖廣按察司副使

○夜月犯軒轅右角星

○癸巳戶部尙書顧佐以老病乞休許之令有司給月米三石役夫歲三名以示優禮

○晉府平陽王濟熿以罪被黜久矣其孫鐘鋡鐘鏀奇溘奇浟奇湢奇溗表楑表杠歷三世猶爲庶人晉王爲奏欲量賜一職禮部議賜職難許但稱至不能具衣冠則亦可矜命特與冠帶後不爲例

○甲午巡撫延綏等處右副都禦史杜忠以老乞致仕許之

○伊王奏其姊眞丘郡主於其儀賓蔡昇卒之日以頭觸壁從夫而死乞旌表禮部核實具題上嘉其貞烈表其坊曰嘉貞

○乙未升光祿寺卿孫交爲戶部右侍郎提督倉場大理寺卿張鸞爲刑部右侍郎巡撫甘肅右副都禦史畢亨爲南京工部右侍郎

○哈密忠順王並都督奄克孛剌等遣使臣脫云虎力等來朝貢駝馬賜宴並賞彩叚衣服有差

○奪戶部員外郎李誠俸三月罰山西僉事黃偉米三百石先是處置邊儲給事中等官林文迪等參稱巡撫山西都禦史劉璟及誠所管糧艸浥爛虧折者多偉分巡失舉俱有罪璟等合詞奏辯戶部議覆璟已遷官與偉俱歷仕未久且無虧折誠𨿽有虧折亦多餘積似可矜宥乃止罪誠偉而宥璟

○河南府地震

明武宗毅皇帝實錄卷之四十一明武宗毅皇帝實錄卷之四十二

正徳三年九月丙申朔

○丁酉罰餋病右副都禦史李進米三百石輸宣府給事中林文迪劾進巡撫宣府時管內糧儲多侵盜虧折浥爛之獘進奏辯任內積有餘糧似可償浥爛之數猶坐督察欠嚴令以米贖罪

○給事中等官薛金等查盤建昌松潘等倉侵盜浥爛者計萬餘石劾參政郭緒副使張翼等十八人及都禦史劉洪劉纓罪纓以在任未久洪以有警督兵爲解令宥纓仍罰洪米二百石輸松潘翼等令巡按禦史逮問追陪

○命鎭守廣西副總兵都指揮同知康泰坐耀武營錦衣衛署都指揮僉事顏泓坐幼官舍人營各管操仍命兵部今後選官務訪年力可用者其有過並才力不及者勿以名上

○戊戌命兵部尙書曹元同太監張永英國公張懋提督團營操練

○己亥孝恭章皇后忌辰奉先殿行祭禮遣駙馬都尉馬誠祭景陵

○是日昏時雷電交作

○庚子以災傷免鳳陽淮安揚州廬州四府徐和二州及畱守諸衛夏稅子粒

○提督宣大延綏等處軍務兵部左侍郎兼左副都禦史文貴奏各邊糧艸缺乏主客兵馬費用浩繁乞先期處置戶部議覆原擬各處生員知印承差吏役人等輸銀備邊卽今俱未角�羊到宜先發太倉銀二十萬兩畀之詔令移文於貴若生員人等有已納修邊銀聽鎭巡管糧官支作官軍月廩倉庫見儲糧料姑存之以備急用因責貴無術不能深謀有負重托

○以布給遼東官軍折胖襖褲鞋人四疋計一萬二千六十一員名

○辛丑升廣平府同知謝璽爲湖廣按察司僉事東昌府同知賈欽爲山西僉事

○升禮部署郎中事員外郎鄭允宣爲山東布政司左參議

○命中軍都督府故都督同知李俊子瑾襲爲大寧前衛署都指揮同知以中武舉加級故也

○罰致仕右副都禦史朱欽雲南按察司僉事張弘宜米各三百石輸宣府以湖廣沔陽州造解弓箭歲久未完欽嘗任湖廣布政弘宜嘗知州事不能查催故也○壬寅升禮部左侍郎掌太常寺事田景賢爲禮部尙書仍掌寺事戶部右侍郎劉璣爲本部尙書都察院右僉都禦史張綸爲大理寺卿

○烏思藏輔教王遣番僧札失藏卜大乘法王遣番僧鎖南以失闡化王遣番僧札失堅參並剌思剛撒結瓦長河西等處護國師印拔思巴藏卜遣都剛剌瓦藏卜等各進貢朝賀賜彩叚等物有差

○以貴州右參將福建都指揮僉事張勇充副總兵鎭守廣西地方

○升賞宣府獨石等處有功官軍千一百四十七人有差鎭守太監陳貴歲與祿米十二石賞總制都禦史文貴白金二十兩文綺二襲紀功禦史郭東山給餉郎中李誠各白金五兩文綺二襲升巡撫僉都禦史鄧璋俸一級總兵官署都督同知白玉實授都指揮同知分守少監孟山二級李增及監槍監丞汪鳳各一級副總兵都指揮僉事劉淮爲都指揮同知左參將都指揮僉事王本爲署指揮同知

○癸卯詔南京戶部尙書致仕雍泰少師兼太子太師吏部尙書致仕馬文升太子少保吏部尙書致仕許進太子太保兵部尙書致仕劉大夏禮科右給事中趙士賢貴州道監察禦史張津俱爲民吏科都給事中任良弼等廣西道監察禦史陳順等五十六人俱輸米於邊鎭贖罪人三百石先罷者減三之一已謫戍及死者免輸進之子贊誥俱輸贖調外任初泰爲山西按察使嘗以酷敺人至死降官及爲都禦史巡撫宣府又以擅撻邊將奪職至新政士賢津率科道官交章薦之大夏覆奏起用文升遂推泰堪督操江尋以病不起今年三月進仍以操江薦七月又推爲戶部尙書其所開履歷去降官奪職等語而劉瑾素怨泰且惡進故因事矯制以加其罪又並及大夏與諸言官一時莫不駭之泰以剛直有時名第所行涉於粗厲故累起輒僕然與瑾同鄕而不肯阿附取容有足稱者

○月犯羅偃中星

○升廣東左布政使劉孟爲都察院右副都禦史巡撫延綏等處

○升太常寺少卿喬宇爲光祿寺卿

○籍已故通政彊珍子汝學等財產初汝學與滄州民劉進爭訟爲進誣以興販私鹽及諸不法事奏之令錦衣衛官校追捕考鞫竟遣內官籍其家汝學及其弟汝思坐斬逃逋者仍令緝捕聞者冤之

○甲辰除進士劉璇爲蒼梧縣縣丞選格凡進士選期已及而以事出者授官之日或內或外仍視其前後所授之官於是璇當補知縣吏部誤擬評事職銜因具﹤鋶﹣釒﹥伏罪詔宥之乃降璇二級

○丁未升通政使韓鼎爲戶部右侍郎吏部郎中張彩爲都察院左僉都禦史越二日鼎以陛謝失儀令致仕

○大寧都司儒學訓導曾璜言其學與府學同且大寧衛屬十二騰驤衛所屯營官軍子弟亦俱附焉人多途壅乞例萬全都司一年一貢禮部議從之

○貴州都勻長官司長官吳欽與其族土捨吳敏爭襲互相讐殺鎭巡官以聞兵部揭查武官貼黃簿蓋欽之曾祖賴洪武年間立功爲長官後陳亡而其子琮尙幼敏之祖名貴賴弟也暫令借職琮旣長而襲傳三世至欽矣於法敏不得妄爭詔可之其讐殺事情仍令鎭巡官議處以聞

○戊申故隆平侯張祐弟祿與其再從弟��胥並族人沂涘爭襲侯爵分異家資相訐奏事行南京法司久勘不決祿復奏解京問理至是三法司錦衣衛會問祿應承襲覆奏得旨祿旣應襲祖爵��胥等第因分異啟爭遂謀奪嫡法不可容並助惡之人錦衣衛俱杖之三十發戍海南甘肅肅州等衛產業俱給祿以贍祐妻法司會問不公姑不究南京原勘官令查參以聞於是刑部奏原勘尙書樊瑩都禦史髙銓已致仕侍郎張撫劉憲已故尙書潘蕃已謫戍惟尙書洪鐘及郎中邢珣張嵿余貴員外郎余祐左評事何正見任並委官各升革謫故者上聞詔致仕並見任者俱爲民其病故謫戍者已之鐘令自劾

○己酉命大寧都司都指揮僉事白珍充右參將協守貴州地方

○升賞大同小石寺嶺等處有功官軍一百五十五人有差升署都指揮僉事藍海爲署都指揮同知賞監槍少監韋忠文綺二襲白金十兩山西左參議倪天民文綺一襲白金五兩

○庚戌升廣東右布政使謝罃爲本司左布政使

○時按察副使李惟聰坐管屯抵罪罰米輸大同瑾以前後諸官罰米者輸不如期欲責限完報戶部請在京者自今定日期爲始限一月在外及去任者俱自移文至日爲始依水程遠近定與限期赴原定諸倉輸納若仍有遲違者聽內外管糧官舉劾因列上前後罰米官員之數大同倉納一千石者戶部尙書韓文一人五百石者韓文及侍郎張縉等九人納三百石者都禦史徐節一人宣府倉納五百石者員外郎吳紀等十六人納三百石者都禦史李進等三人太倉納三百石者指揮僉事張經等四人二百石者布政周季麟等六人一百石者尙書佀鐘一人都禦史孫需等三人布政李進等三人禦史吳學等三十九人給事中李祿等十九人郎中徐鍵等三人納三十石者員外郎李夢陽一人宣大二鎭納三百石者給事中吉時等十三人禦史陳順等二十一人納二百石者給事中艾洪等五人禦史王渙等十一人撿討劉瑞一人松潘納二百石都禦史劉洪一人諸官之罰米也多以公事偶錯或邊儲虧折而中傷之遂奪其餋廉之資其官卑祿薄者往往鬻產陪納或稱貸於人如尙書韓文以叩闕忤瑾一再罰至千五百石將何所取辦哉時瑾竊柄諸所謂欽依者上固不知而瑾實假此納賂後凡有詿誤而罹其网者往往賂瑾求免𨿽平時淸謹者恐遭械系之苦亦遷就以爲自全之計矣

○命協同漕運參將署都指揮同知莊椿於錦衣衛帶俸

○辛亥錦衣衛百戶萬達先以姊萬妃之貴成化間傳升至都督同知弘治初革之尋乞得百戶至是其孫鏜以達老請代下兵部議不宜許乃已之

○延綏遊系將軍時源副總兵侯勛各爲所統遊兵乞衣鞋工部議不可得旨遊兵旣連年徵調不息今春至秋又見防護修邊誠爲艱苦人與布二疋不爲例源勛各賞羊酒

○月犯天陰南二星

○壬子勒漕運都禦史張縉爲民縉先因揚州災傷以廬州府額輸鳳陽府倉糧米二萬五千石攺作充軍乃於揚州充軍額數之內攺撥二萬五千於鳳陽倉上納行之三年未更於是守備鳳陽太監黃準巡按禦史趙時中皆言欲如舊便民有旨謂縉擅更成法罪之

○月犯月星

○癸丑升廣東布政司右參政吳泰爲本司右布政使

○加兵部尙書曹元太子少保○太子太保禮部尙書周經以老乞致仕上慰畱不允

○罰前河東巡鹽禦史徐鈺贖罪米一百石以催辦鹽價抵還原借太倉銀兩未足數也

○湖廣荊州府知府王綬自陳捕盜有功乞升職已而荊州三衛指揮等官奏綬賢能下兵部議行巡按禦史核實以請有旨地方旣保綬擒賊撫民有功其升一級仍掌府事綬在荊州暴虐貪婪結瑾爲援上官反畏之巡歷者多不敢過荊朝覲時都察院署其考曰兩司畏其脇制而考語欺天百姓苦其誅求而怨聲動地最中其惡狀然亦竟不能去之也又賂瑾得賜飛魚服坐堂揚揚自得時有工部主事馮友端亦瑾鄕人監稅於荊貪虐類綬荊人謂之二虎云

○甲寅致仕南京都察院右副都禦史陳壽奏近該科道官核臣巡撫延綏時管內糧艸浥爛虧折數多戶部議派臣當陪豆粟小麥共二千三百五十三石布一千五百一十四疋臣繆當重寄疏於督察誠難逭責但家實寒微致仕後流落他鄕身外止老病一妻不肖子孫數人而已欲就鬻賣陪納亦不足以償萬一伏乞矜宥上以壽所奏貧苦迫切且在邊效勞尢多聽辯豁

○錦衣衛指揮同知余寘以疾乞致仕得旨允之仍令馳傳回有司歲給人夫二名月給米二石蓋特恩也然寘之乞歸實畏瑾非得已去

○乙卯升太僕寺卿陳勗爲戶部右侍郎

○升撫州府知府劉介爲太常寺少卿介瑾鄕人也介繼娶妻美艷張彩欲奪之乃問介曰我有求肯從我我始言之介曰一身之外皆可奉君彩曰我所求者新嫂也君已諾矣敢謝介默然不敢對少頃舁夫已至介所朅來矣彩又欲奪平陽府知府張恕妾恕不肯與彩令禦史張禴以查盤錢糧文致其罪擬充軍恕送其妾往始得論減云

○命太倉衛署都指揮僉事陳翺守備九江等處地方

○丙辰寧王宸濠奏乞云蓋等寺觀田地山塘三百四十餘頃並沈池大上趙河等湖池港一十九處隨湖等洲一十四叚且欲蠲除稅糧課程戶部議不可許又請治承奉長史不能以正輔導之罪詔宥承奉長史而以南昌府河迫所與之

○禮部奏萬壽聖節例賜百官宴上令免宴賜以節錢鈔

○丁丑升四川按察司副使丁餋浩爲廣東布政司右參政

○準再與沈王食鹽十引於河東運司關支

○罰前河東鹽運司判官馬夔米五百石輸大同贖拖欠官鹽罪也

○戊午以明日萬壽聖節遣駙馬都尉遊泰黃鏞崔元分祭長陵獻陵景陵裕陵茂陵泰陵

○遣儀賓楊淳祭景皇帝陵寢

○遣內官祭恭讓章皇后陵寢

○錦衣衛指揮僉事等官谷大亮等二十人奏乞往兩廣殺賊圖報得旨許大亮等九人仍諭後復有如此妄生事端托名報效者令所司並科道識之徑自論劾時權幸子弟以報效爲請者多竄名邊鎭邊人獲功則守臣攘以與之奏上輒沾賞典或一日數處報功皆有其名而實未嘗一履行陣上下肆爲欺罔冒濫之獘有不可勝言者而其請之得與不得則或視其賂之多寡或視其力之彊弱可否惟瑾之意𨿽有此旨禁戒而幸門竟未嘗塞也

○己未萬壽聖節上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮

○朝鮮國王李懌遣陪臣吏曹參判姜澂等來賀萬壽聖節賜宴賞彩叚鈔絹有差

○夜西南猛風雷電交作○庚申升河南右布政使屈直爲太僕寺卿

○復錦衣衛指揮僉事張俊職俊以戚畹傳升例降爲百戶至是自乞復之

○辛酉田州府土官知府岑猛以構亂降福建平海衛千戶戀舊治不行累令其祖母及土酋奏乞復爲府佐攺設流官以參政知府謝湖懼猛惡托送母以歸亦遷延不卽赴任及至則猛以回據府治矣事聞累移守臣撫處乃攺猛附近衛所聽立功自效而逮湖至京下詔獄考訊湖訟冤以爲激猛叛者由鎭守太監韋經總兵官毛銳巡撫都禦史潘蕃也經復訟冤以爲猛之初叛由巡撫都禦史劉大夏激之於是經銳蕃大夏俱遣官校捕送詔獄獄上坐大夏爲兵部尙書時不能從鎭巡官降猛爲同知之議而力主調發以拂夷情蕃任巡撫時不能撫猛及聞遷官之命遂委而去致猛得肆其惡得旨令三法司錦衣衛仍會五府六部科道官鞫處遂擬大夏蕃及銳比撫馭無方致所部軍人反叛之律俱追奪誥敕發邊遠充軍經送司禮監奏請發落湖贖徒還職猛令以同知﹤艸泣﹥府事復得旨數大夏蕃罪當死姑從輕永戍肅州銳革太子太傅並祿米五百石經降二級革祿米俱閒住湖爲民猛如擬大夏在兵部嘗請查革勇士爲近幸所惡時已致仕復禠職爲民矣瑾必欲致之死故因猛事罪之廷臣會問亦徇瑾意無有申救之者及發遣瑾又令人防察親識故舊皆引避不敢餞送時大夏年已七十有三垂老遠謫士論莫不傷之旣而湖奏辯又止降官二級

○壬戌升山西布政司左參政沈傑爲河南右布政使

○升四川按察司僉事李寬爲本司副使

○賜鎭守甘肅總兵官都指揮僉事衛勇大紅金織蟒衣一襲從其請也

○以太僕寺馬六百匹給密雲古北口等處軍士從太監王忻等奏也

○命遼東署都指揮僉事韓璽充遊擊將軍

○南京監察禦史葛浩陸昆先因言事忤瑾意已落職爲民矣至是坐劾奏武昌知府陳晦不實行巡按禦史逮問擬贖杖瑾怒未釋降旨數其黨惡挾私命南京錦衣衛遣官校執送內外守備官杖之三十仍爲民

○癸亥延綏慶陽等處大水爲災命鎭巡等官賑濟

○南京及廬鳳淮揚地方旱災命吏部左侍郎王瓊隨宜賑濟

○甲子以明日十月朔遣駙馬都尉蔡震馬誠林嶽分祭長陵獻陵景陵裕陵茂陵泰陵

○遣儀賓周鉞祭恭仁康定景皇帝陵寢

○楚王奏縉雲王榮淋並奉國將軍榮滹未病故時所支祿米乞免還官不允且曰今後祿米俱按季關支未及期而支者巡按禦史究問以聞

○太監劉瑾傳旨以內官監太監周輝守備倒馬關

明武宗毅皇帝實錄卷四十之四十二終明武宗毅皇帝實錄卷之四十三

正徳三年冬十月乙丑朔享大廟

○遣內官祭司井之神

○丁卯泰寧等衛都督孛來罕等差頭目納挨等貢馬賜宴並彩叚衣物有差

○遣科道官各十員查盤各邊糧艸馬匹戶部用劉瑾議每年九月差官查究糧艸出入及馬匹羸壯有旨仍令緝事衙門分行密察有徇私懷事者具實以聞時瑾竊柄假公售私中傷善類官校伺察濫及無辜者多矣

○初巡按廣西禦史盧翊督造紀功奏冊未就升湖廣僉事去任矣有旨責其違慢令科道官記之會翊以進表至京科道官有言翊亦上章辯豁得旨翊旣去任五月其已之但具奏分豁而以瘴煙毒矢爲辭爲國忘身豈可憚勞況翊止紀功非親冒矢石之人泛言不忠令首實以聞旣而翊上﹤鋶﹣釒﹥自劾詔以詭辯不實令致仕

○四川播州宣慰使司差長官何烜等貢馬賜彩叚鈔錠有差

○己巳升大寧前衛指揮使江諒爲署都指揮僉事坐顯武營

○辛未整理糧儲戶部左侍郎韓福奏湖廣地方自弘治元年迄於正徳二年所屬武沔等府州縣寶慶等衛所積欠稅糧屯糧共六百二十七萬一千石有奇歷年巡撫都禦史等官鄭時等一千一百八十二員失於查催以致倉廩空虛官軍缺用宜究治戶部議如所奏但各官任有久近負有多寡又有遇例除豁專管兼管及或遷或去已黜已死不同其見任者宜行福核實逮問已遷已去者行各該巡按禦史因其情罪輕重而究治之黜者死者請裁定有旨湖廣地方軍民貧困朕甚憫卹軍儲缺乏尢宜斟酌區畫福先已奏畱漕粟及收武職生員等所輸銀頗多今乃不遵敕旨任意苛斂弘治十六年以前稅糧經赦者俱不除豁遠年官員又一槪參奏甚非朝廷委任安民之意其令具實自劾負欠錢糧已徵在官者可以漸查解諸官之死在十八年以後致仕在十五年以後並遷官見任者俱如例定等陪償然不可假以追徵爲名恃威勸借逼民逃竄吏部仍舉能任賑濟之事者二員以聞旣而福奏徵完糧二百二十餘萬石已足軍士數年之用今境內旱甚積欠未完者乞暫停徵戶部議從福言且請仍畱該省今年兌運糧二十五萬石以備賑饑而輸福所收事例銀四十餘萬兩入京以補漕運之數又言河南亦有災甚府分宜急遣大臣並賑之詔可召福回京於是命南京工部右侍郎畢亨兼右僉都禦史代福並賑河南汝南等處

○癸酉錦衣衛帶俸指揮使劉俸陳乞見任管事自敍才略節槪其詞甚誇事下兵部尙書曹元等亦言其才可用得旨今蒞南鎭撫司事俸尙書宇子也○以地方災傷停南京各項工程從南京工部尙書韓重等奏也

○甲戌命彭城伯張信子欽襲爵

○大通事王喜等奏哈密使臣寫亦虎仙等來貢夾帶私物虛糜供結所賜盡於京師鬻之其屬畱邊者俱未沾及宜加禁治通事官給由例不由禮部而尙書張昇啟之乞如舊便禮部奏覆各夷朝貢例許稍挾私貨以來蓋羈縻遠人宜俯順其情而不可過防以傷其向化之心也且哈密城池之復寫亦虎仙亦與有勞今效順而來須加寬假以示恩意其獲賜而鬻之者亦宜從便蓋所得鈔錠數多輸之於彼旣無所用而載之於途大有所費宜移文彼處鎭巡等官聽其量帶方物未京貿易但不可入境市物以勞驛傳其畱邊夷使之賜審無欺克聽其自便可也通事官進身旣由本部則考滿之日其歷官月日臧否非本部難盡知之且屢奉欽依譯字並通事人員該部並大通事按季較試業不精者罷之喜言非是上是之命各夷進貢毋得入境市物其以物售之者治以重罪存畱夷人賞賜令鎭巡官審處通事考滿如例勿攺

○乙亥賜金齒騰衝等處參將署都指揮僉事沐崧織金飛魚文綺一襲從其請也

○裁革遵化縣縣丞主簿各一員以地小官冗從民請也○錦衣衛指揮僉事大通事王喜等言會同館大使等官不能鈐束夫牌人等乞俱聽各國通事序班等官約束朔望仍欲本館官吏率之來聽已令章下兵部議謂本館諸物先設禮部主事一員理之各色通事亦聽約束蓋通事之職止於傳譯夷語不可以侵禮部之官今主事𨿽已裁革可仍添設不然則主客司額設員外郎主事亦可更番管理得旨令所司官歲更一員理之且諭令今後諸司書辦人等不許撥置主使事覺必罪不宥時喜等供事豹房陰有所倚欲奪諸司事權以便己私然兵部尙書曹元與劉瑾親厚亦足以抗之故其計不得騁焉

○丙子太子太保禮部尙書周經以病力求致仕上允之命有司給食米月四石役夫歲四人遂令南京戶部尙書林泮亦致仕有司給月米歲夫半經之數並賜誥命馳驛歸己而經以病未愈且值寒不可以風乞依男兵部郎中曾暫寓京邸便醫藥久之經又以不能陛辭請詔皆許焉仍賜敕遣之

○戶部奏差主事李緋至淮安府常盈倉蒞收糧斛請批馳驛以往詔以妄引馳驛事例令陳狀尙書劉璣等具奏伏罪且查其例昉於成化七年旣宥璣等復令查其時理部事者尙書爲楊鼎侍郎爲陳俊郎中爲盧茂皆已死矣詔各官旣死已之仍諭諸司有妄引事例並恣意增添者俱令攺正再蹈前轍必重治不宥

○鴻臚寺奏本寺職掌朝貢禮儀故有司賓署十八國通事之設欲其閒習朝儀兼通夷語而便於行禮也大通事王喜奏各國通事勿於該寺畫卯則事無統屬非祖宗設官之意詔如舊制行之

○禮部以大通事王喜奏雲南百夷緬甸及宣慰土官衙門例應三年一貢今皆不通宜移文鎭巡等官以時促之上曰土官貢賦自有舊制其勿紛擾仍行各省鎭巡官知之

○丁丑詔歲給蜀王世子讓栩祿米三千石俱支本色不爲例時蜀王薨世子奏祿米截日住支家眷無以供贍故有是命

○命給事中何紹正盧綸李陽春吳玉榮薛金胡洪張賢林文迪等查盤大同宣府遼東甘肅等處糧艸並點視馬匹其貴州地方糧艸但令巡按禦史兼理之

○升濟陽衛指揮使髙謙爲署都指揮僉事守備洮州地方

○夷人兀弩骨赤等進駝馬來降賜兀弩骨赤銀三十兩伯牙思忽二十兩餘各五兩已而以兀弩骨赤爲錦衣衛副千戶給月廩三石伯牙思忽爲頭目月廩二石伯兒合等十二名俱送充禦馬監勇士仍命工部給之居捨故事夷人歸義者皆送兩廣安置兀弩骨赤等本山西人其父爲虜所掠屬虜酋脫羅幹部下因虜相讐殺得隙率其族二十一人來降兵部言其背夷卽華誠悃可憫故有是命

○戊寅升兵科左給事中鄒文盛爲戶科都給事中戶科右給事中胡煜工科右給事中胡洪兵科給事中張禬俱爲左給事中煜吏科洪戶科禬刑科禮科給事中張賢兵科給事中胡玥刑科給事中李憲禮科給事中於聰俱爲右給事中賢吏科玥禮科憲兵科聰刑科

○己卯以吏部左侍郎白鉞爲禮部尙書都察院左都禦史陳金爲南京戶部尙書南京都察院右都禦史張泰升戶部尙書令致仕

○卯時金星晝見於辰數日不止

○庚辰大學士李東陽上﹤鋶﹣釒﹥曰臣患病乞休仰荷勉畱之諭重以調理之辭徳並乾坤恩同父子竊念臣舊侍儲宮已閱八年之上叨逢新化又將四載於玆中間患病在家輒廑存問上章請老疊賜慰畱顧臣何人獨沐斯典身非艸木寧不知恩所以力疾趨朝靦顏供事惟圖報國不敢言私但臣體質薄弱稟自天生病勢纏綿厄於命數顚濟困頓日甚於前況內閣非養病之地三孤非竊祿之官昏迷之志安能理庶務之繁衰備之人豈可班百僚之首捫心內顧實不自安伏望聖慈體物洞燭臣衷湣臣衰老之情誠非得已解臣機務特許退休上曰卿累朝耆徳譽望隆重朕方委任贊理化機有疾已嘗命醫調治宜亟出以慰朕懷不必固辭

○辛巳詔停止鳳陽軍器物料並不急工程惟已徵及造完者解部以地方連年災傷故也

○壬午誠孝昭皇后忌辰奉先殿行祭禮命駙馬都尉遊泰祭獻陵

○四川酉陽宣撫司護印舍人冉廷璽差人貢馬賜彩叚鈔錠有差

○四川雜谷安撫司並撫回上艸坡寺部等寨番僧頭目進貢方物賜彩叚衣服有差

○刑部會多官審錄重囚得情可矜疑者十八人具獄上請得旨減等充軍者十三人監候者二人以婦女釋放者三人

○癸未注金齒右參將署都指揮僉事沐崧於錦衣衛帶俸

○命遼東廣寧衛故達官都指揮僉事宋寧哈答男堂襲爲本衛指揮使

○升賞甘肅明水湖有功官軍二千五十八人有差賞左副總女白琮右副總兵把琮各紵絲二襲白金十兩右參將吳紘遊擊將軍徐謙半之

○夜月犯天樽下星

○甲申詔代府鎭國將軍奇洢祿米仍準支本色五百石先是奇洢有罪革去祿米三分之一至是母劉氏爲子伏罪且以用度不敷爲言從之

○韓府通渭王偕浢薨王恭靖王第二子母妃髙氏成化丁酉生弘治戊申封長子壬戌襲封至是薨輟朝一日賜祭葬如例謚曰恭裕

○乙酉歸徳州民田虎山妻王氏一產三子命給鈔米如例

○丙戌以戶部左侍郎吳文度爲南京都察院右都禦史都察院左僉都禦史張彩爲吏部左侍郎通政司通政使王敞爲兵部右侍郎仍掌通政司事

○曉刻金星犯亢宿南第一星

○以都察院右副都禦史劉洪爲右都禦史總督兩廣軍務兼理巡撫

○以徽州府知府何歆爲山西布政司左參政

○輸太倉銀十五萬兩於宣府十萬兩於大同以償商價各邊商人類多勢要之家假名射利閭裏豪猾相附爲姦所獲較其所費奚趐倍蓰於是內帑之財半爲私門有矣

○丁亥戶部會議總督漕運及巡撫蘇松都禦史所上事宜一各州縣兌糧一衛兌支不盡方許易衛勿輒分析以啟獘端一水次各倉有收多支少者聽漕運衙門從宜撥補支運災傷地方量折徵銀而以支運之糧充其數一兌糧宜委府州正官一員催督事畢方許回任一各運旗軍多老疾逃故者貧軍爲之包運雇役甚累宜查補一江南正糧正耗徵本色外其餘耗米石折銀五錢軍民兩便江北山東河南槪徵本色宜如江南例行之一舊例江北運船限七月初完糧江南限八月初今江北三總水次旣攺遠宜稍寬其限一運官有罰無賞非所以示勸懲請自今三年以上勤愼有勞者許具奏旌勸一運官有缺宜令把總官訪舉聽漕運衙門取用一安慶運軍往江南兌運宜如例給行糧三石一軍旗病故者給棺斂銀官三兩軍二兩仍卹其家一水次各倉攺兌糧米遵行已久而議者又欲復支運之法今各省災傷宜仍舊攺兌一蘇松荒歉宜勸諭富家分谷賑濟議上詔以水次攺兌準行一年果便再議其勸諭賑濟須人樂從不許官吏擾害地方余俱準擬

○江西撫州府通判藍章先任禦史嘗巡按宣大以處置邊儲罰米三百石矣又以巡庫時折放布疋方逮系巡鹽時拖欠課銀坐倍償奏辯三罪一時俱發𨿽盡鬻家產不能充贖乞核實量爲末減有旨章折放布疋拖欠鹽課之罪準開釋其加罰米二百石並輸大同

○婺源縣朱熹十代孫熿奏在婺墳產爲富家所侵且有以同姓冒免差役者乞行禁治禮部覆奏上曰朱子墳產旣年久蕪沒令府縣官查處禁約毋容富豪侵占凡僉差役須審其果爲後裔乃如例復之

○戊子戶部議覆榮王奏乞湖廣常徳府香鑪洲等處水旱田地已經多官踏勘明白實民間以漸開墾之數初無常稅宜行該府如數管業召人佃種納租原墾人戶願種者聽該府仍禁約管莊官員不得恣橫擾人詔可其奏

○己丑以行人王昂知縣金賢熊紀李學曾葉良推官葉相進士周金呂經朱璣安金爲給事中昂賢璣兵科紀學曾相刑科周金戶科安金經禮科良南京戶科

○準致仕都禦史等官張鼐等未納糧艸依遼東時價折銀上納以鎭守遼東右都督等官毛倫等會奏各犯監禁日久艱苦萬狀故也

○庚寅己時南方流星如彈靑白色有光起自中天而流至東南近濁謂之晝見

○宣府獨石等處有功官軍已行升賞太監陳貴等復奏衝鋒破敵鏖戰官軍宋暕等三十九人宜量升得旨各升一級於是兵科都給事中趙鐸等劾貴及總兵官白玉右僉都禦史鄧璋市恩壞法罔上欺公紀公禦史郭東山不開被創實迹恐有詐冒乞罷暕等賞正貴等罪上是之革暕等所升職級數貴玉璋市恩撓法之罪而姑宥之仍奪玉俸三月璋俸六月下東山錦衣獄杖之三十令爲民且諭兵部查宣徳正統間賞格有無衝鋒破敵鏖戰諸名色以聞順於是兵部備查正統以來賞格則鏖戰之名昉於天順元年衝鋒破敵之名昉於成化十五年得旨天順以前旣無鏖戰等名則從前由此而升者俱當查革但年遠人眾可如前詔榮其身而止自後紀功官不得巧立新名該部該科其識之違者罪無赦

○寨平等族番人奔卜少等貢馬及方物賜彩叚衣物有差

○辛卯以南直隸湖廣河南地方災傷遣官祭告天下名山大川

○命整理兩浙鹽法都察院右都禦史張憲同蒞院事○宥漕運參將莊椿罪初椿奉敕協同總兵官毛銳漕運兼守淮安旣而銳罷以平江伯陳熊代之所領敕內有鎭守淮揚字樣椿因奏所守地方不同恐妨計處請換敕蓋舊制參將止兼守淮安椿不知而誤請也兵部覆奏詔椿亂法招權不諳事體令自劾椿旣服罪宥之

○壬辰以知縣盛鵬寧溥張瓛張纁鄺約髙嶼顧英危行推官張芹進士李緯王九峯汪賜江萬實杜昌章槪教官潘銳周奎俱爲試監察禦史鵬江西道緯福建道瓛九峯河南道溥廣西道纁銳山東道賜狹西道奎四川道約嶼萬實雲南道昌貴州道英南京湖廣道槪狹西道行四川道芹貴州道

○蘇松常鎭地方以旱災巡按禦史請蠲減常稅戶部言欲於當免之數量徵一分五釐以備漕運如果災重民貧準折收輕賫一分從之

○癸巳命錦衣衛掌衛事都指揮同知髙得林兼管提督巡捕

○寧夏地震有聲

○甲午攺翰林院侍講王王�贊爲國子監司業時吏部言弘治間侍講劉震黃珣俱升春坊諭徳掌司業事蓋欲循例轉王�贊一階也瑾矯旨責吏部妄引夤緣之例仍以對品攺之

○攺江南把總運糧署都指揮僉事陸潮爲遮洋把總以建陽衛指揮僉事郭冕代之

明武宗毅皇帝實錄卷之四十三明武宗毅皇帝實錄卷之四十四

正徳三年十一月乙未朔欽天監進正徳四年大統歷上禦奉天殿受之賜親王及文武羣臣頒行天下

○戶部議覆南京工部右侍郎畢亨賑濟湖廣河南事宜一湖廣各項事例納銀二十六萬二百餘兩浙江池州等府解銀一十七萬一千三百餘兩已經題準通運來京以補該省起運兩京糧數於內準量畱一十萬兩賑濟一湖廣今年漕運糧儲二十五萬石已準畱本處賑濟而歲荒不能徵完饑民失望宜將左侍郎韓福徵完米七十七萬八千二百餘石內先支二十五萬石賑濟候秋糧徵完補還一河南南陽汝寧等府災傷查得二府錢糧糧足賑濟宜行本官就將倉庫無礙錢米酌量兼支如果不敷將災輕別府各項納銀未解未納者具數上請一湖廣並河南災重府分一應不急工程雜泛差徭盡行停止以寬民力其內府供應錢糧及緊急軍需通融攺派無災府縣辦納俱準議

○巡撫遼東都禦史劉瓛等陳濟邊足餉六事一本鎭當差捨餘十三萬二千一百餘名內摘出十分之二爲二萬六千四百人各令出銀一兩五錢歲可得三萬九千六百餘兩一原僉金復蓋並右屯四衛修邊丁夫一萬四千三百餘名離邊八百餘里往返艱苦宜免其動調亦各納銀如捨余歲可得二萬一千四百九十餘兩一先年於各衛捨餘三丁抽一分撥操守又各與幫丁一名共萬有七千二百九十餘名今邊事寧息宜放回耕種各納銀如丁夫旣省糧賞歲可得二萬五千九百餘兩一金復蓋並右屯衛地方舊設防倭守墩軍五百餘名及金蓋右屯三衛守城虛占捨餘五百四十餘名及所屬二十五衛雜役捨餘二千八百二十餘名俱可查革令納銀如前數歲可得五千八百餘兩一屬衛輕差餘丁二千八百八十餘名宜免其納米納紙納艸納柴等役令納銀如前歲可得四千三百二十餘兩一苑馬寺養馬軍三百四十四人無他重役宜盡革其月糧事下兵部議覆得旨捨余出銀供餉仍令巡按禦史會審可否必人實樂從乃以聞養馬軍人月支米五斗餘多從之

○戶部言鳳陽淮安揚廬等處災荒重大累經守臣奏請簡命大臣往理錢糧以救餓莩先已敕侍郎王瓊賑濟南京矣南京離鳳陽不遠宜命瓊往來鳳陽等府會同鎭巡官從長計處設法賑卹本部先運事例銀十萬兩前往接濟仍量支南京各衛倉糧三十萬委官搬運驗口給散仍撥補未解事例銀十五萬兩送南京戶部折放官軍月糧上從之仍令瓊設法賑濟務使民沾實惠若有救荒事宜其悉以聞

○大同府蔚州地震聲如鼓

○丙申刑部尙書王鑑之以疾乞休詔褒慰令善加調攝以副委任不允辭

○夜大霧次日卯時漸散○降禮科給事中曾大顯爲浙江布政司照磨貴州道監察禦史劉金爲直隸桃源縣丞大顯與金以查勘錢榖參官忤瑾意系獄各杖二十而降之

○丁酉命隆平侯張祐從弟祿襲爵

○賞大同小寺嶺獲功官旗軍捨姜義等一百四十一人銀絹有差

○戶部言宣府缺乏糧艸守臣先已召商糴買分撥各倉接濟宜以本部運去銀十五萬內照數給還商人余存銀六萬八千三百餘兩令及時糴買糧料於極邊緊要缺糧倉場上納其腹裏蔚州等處官軍月料姑照時折支上從之

○管大漢將軍駙馬都尉樊凱題據管班千戶孟文達等呈稱大漢百戶宋錦病狂易不受約束乞下兵部審驗而處之錦稱無疾訊諸其鄰亦然兵部覆請行法司鞫問得旨文達等並錦錦衣衛俱執送鎭撫司考訊仍行緝事衙門訪察待得實並凱以聞旣而罷凱不用

○戊戌戶部奏原任戶科都給事中韓智河南按察司副使韓普各坐事罰米輸宣大今智普皆死其子訴乞分豁詔以各官旣死令其家各輸米百石於京倉

○命永興榮惠王誠瀾再從侄奉國將軍秉櫸襲永興王爵祖訓及故事無有以庶堂侄襲堂伯爵者誠瀾薨無嗣惟秉櫸與之同出恭憲王后先已命之主喪至是誠瀾妃楊氏以襲爵請下禮部議之再三乃許之

○己亥升南京山東道監察禦史羅善刑部署員外郎王金臨江府同知顧景祥眞定府同知陳暐俱爲按察司僉事善狹西金浙江景祥湖廣暐四川○夜東方流星起自井宿東北行至軒轅靑白色發先如藍尾迹煙散

○臺州臨海縣火焚毀縣治及軍民廬舍三千餘間男女死者二十六人

○庚子鎭守延安慶陽等處太監劉保奏稱楡林在庫銀兩並各營堡糧艸不勾主客兵馬支用乞要開中淮浙引鹽及催徵狹西地方遞年拖欠稅糧戶部議覆該省見報災傷未經定有分數其各處運司鹽課又經題差科道官定價變賣銀兩有礙開中宜轉行巡按禦史勘災傷州縣從實定擬仍通查一省每年該起運若干本年除災傷外該徵若干生員上納銀兩可勾若干設使召商開中引鹽每引定米若干或艸若干督同布政司掌印管糧官不分延綏甘肅寧夏通融會計明白造冊奏繳以憑查議上請上是其言

○賜襄垣王府鎭國將軍仕壞祖訓條章皇明典禮洪武禮制各一部從其請也

○吏科給事中何紹正戶科給事中盧綸頒歷導駕俱以失儀爲侍班禦史所糾下錦衣衛獄紹正杖二十調海州判官綸杖二十釋之

○辛丑升廣西按察司副使陳崇徳爲廣西布政司左參政

○給事中白思誠監察禦史儲珊查奏遼東倉庫自弘治十五年迄於正徳三年各年濫費那移等項銀兩並劾都禦史王宗彜陳珤張鼐馬中錫韓重原任兵部尙書馬文升侍郎熊繡原任戶部尙書佀鐘顧佐韓文侍郎王儼李孟暘王佐張縉郎中陳大章劉鑑王濟王藎劉繹羅榮居達楊志學參政繆昌寧舉冒政參議方矩僉事王中巡按禦史王獻臣胡王�贊盤糧給事中吳蕣去任太監孫振總兵官定西侯蔣驥俱合提問戶部議覆李孟晹陳珤劉鑑王中俱病故其各官統乞裁處上以宗彜等不以錢糧爲重巧取浪費有負重托各罰米贖罪宗彜重濟昌舉繹各罰米一千石獻臣蕣王�贊縉榮文升繡大章鐘佐佐文達志學五百石俱輸宣大倉還令禦史督限完足回奏中錫鼐藎繹政矩見緣事追陪糧艸待事完以聞驥振非監管人員不必究問思誠珊查盤允當各升俸一級時劉瑾用事權傾中外思誠珊承望風旨以參官過當升級士論鄙之

○丁憂參議賈璇坐監涼州糧艸有虧折爲科道官所劾責令倍償璇奏虧折乃附余況丁憂與去任同乞原宥許之仍罰贖罪米百石輸京倉

○癸卯撒馬兒罕番王沙亦癿王等各遣使馬黑麻火者等貢馬駝及方物賜彩叚等物有差

○致仕南京戶部尙書鄭紀卒紀字廷綱福建仙遊人天順庚辰進士攺翰林庶吉士授檢討憲廟登極獻太平十二策尋移疾歸踰二十年再起供職升浙江副使提督學校弘治二年召爲國子祭酒會萬壽節修齋醮禮部預取監生供事紀以爲不可上﹤鋶﹣釒﹥諫不聽踰年攺南京左通政升南京太常寺卿南京戶部右侍郎久之進本部尙書致仕至是卒年七十餘賜祭葬如例紀姿貌英特气象方整爲文章明白條鬯而尢以用世之學自許其爲提學時正樂舞行鄕射毀淫祠皆有裨風教旣調官南京猶數言事上在東宮行冠禮紀采自周文王以來嘉言善行凡百條各繪圖作贊名曰聖功圖以進在戶部尢多建明皆關錢榖大計中間屢被論劾蓋以其家食旣久一旦復出而驟至通顯不免有積薪之議然紀之才略實有過人者大學士劉健以同年故知之最深故浮言卒不能撼而上亦任之不疑也紀次子主敬亦舉進士爲戶部主事卒

○哈密衛忠順王速壇拜牙卽遣使臣都督寫亦虎仙等貢駝馬賜彩叚等物有差

○甲辰升山西按察司僉事蕭淵爲福建副使廣西僉事丁隆爲本司副使

○升順天府尹胡汝礪爲戶部左侍郎○兵部奏西南捕盜指揮王英日久無所獲其怠事可知宜送原營收操得旨西南彊賊累劫奪官銀英乃坐視不理仍降一級送營操備

○河南衛輝府地震

○乙巳賜仁和大長公主定興新安二縣莊田三百七頃九十餘畝因其請也

○戶科給事中謝訥等奏會同左少監韋霦等盤過廣東布政司庫藏金一百五兩各項銀二十六萬一千一百三十六兩玻璃器一十九事詔送內承運庫貯之

○丁未暫免鳳廬淮揚四府滁和徐三州正徳二年以前積欠馬匹以地方災傷重大故也

○巡撫延綏都察院右副都禦史杜忠卒忠字世臣河南河陰縣人成化戊戌進士授山東新城知縣歷監察禦史平陽府知府山西左參政四川右布政使山西左布政使擢右副都禦史巡撫延綏忠醇篤謹願不事表暴故所至𨿽無赫赫聲而克舉厥職在平陽治政不苛民頗宜之撫延綏甫一載以老疾乞休已得請矣未受代而卒

○戊申夜月犯六諸王東第三星

○以駙馬都尉遊泰管領大漢將軍宿衛兼率奉天門東西姜擦上侍衛帶刀勛衛等官

○致仕工部左侍郎潘禮卒禮字嘉會歸徳衛人天順庚辰進士授給事中轉左給事中擢通政司參議右通政以憂去服闋攺南京入爲太僕寺卿管易州山廠遷工部左侍郎任如故廠有嬴利禮一無所取由是以廉潔知名弘治中三﹤鋶﹣釒﹥請老進資善大夫給驛歸歸十三年爲正徳丙寅於時年八十有一矣艸舍飯蔬意恬如也巡撫河南都禦史韓邦問言於朝詔有司月給米三石以示優老養廉之意初歸徳有河患禮歸乃居鄕一日寇至無可取物禮曰有酒可飲寇諾羣飲之去禮緣是復居城中然簡交際在城中常徒步出城乃禦車其惇朴如此旣卒其鄕人愈益稱之

○己酉禮部左侍郎管國子祭酒事謝鐸致仕鐸素尙恬退弘治間奏乞養病奉孝宗旨令病愈起用至是年已七十有五矣吏部因通查給假養病等官言鐸已老難復起用詔致仕並諭今後養病踰年者並致仕不必起用

○是夜望月食○月犯井宿鉞星

○壬子升河南按察司僉事薛英爲福建副使

○升建寧府同知胡瑛池州府同知劉宗儒撫州府同知曹暠爲按察司僉事瑛廣西宗儒山西暠雲南

○癸丑以明日冬至節遣駙馬都尉樊凱黃鏞崔元分祭長陵獻陵景陵裕陵茂陵泰陵文武衙門各分官陪祭

○遣儀賓楊淳祭恭仁康定景皇帝陵寢

○遣內官祭恭讓章皇后陵寢

○夜月犯軒轅右角星

○甲寅冬至節上詣奉先殿奉慈殿太皇太后皇太后宮行禮畢出禦奉天殿文武羣臣行慶賀禮

○太皇太后皇太后皇后宮俱免命婦朝賀

○免羣臣宴賜以節錢鈔

○命西安左衛署都指揮僉事任璽守備潼關地方

○乙卯罰副使髙崇熙米五百石以嘗監督固原州等倉場糧料致浥爛虧折故也

○丙辰罰給事中王宸主事謝忠米各三百石坐奏支內庫布疋估計未當也

○兵科給事中周鑰自刎於桃源舟中鑰勘事淮安還忽自刎比舟人覺之已不能言取紙彊書字多糢糊惟識趙知府誤我可憐十數字時瑾用事凡出使還者皆索賂鑰與淮安知府趙俊有舊許以千金貸之竟食其言故鑰憂憤而死事聞系俊至京按治鑰死狀乃坐俊罪巡按禦史趙時中以失於奏聞亦罷爲民

○戊午升翰林院編修吳一鵬爲本院侍講以九年秩滿也

○工部尙書李鐩以疾乞致仁詔允之賜敕給驛歸令有司給食米月四石役夫歲四人仍特與誥命

○天津衛都指揮僉事紀釗求復職先是釗病以子璋代爲指揮使至是璋卒釗病愈求復職兵部以釗都指揮升授不由軍功準復原職指揮使

○己未罰已故副都禦史湯全家屬米二百石以全前在湖廣管理糧儲督察欠嚴故也

○總督揚州備倭都指揮袁傑奏請兼管淮揚常鎭蘇松等府地方捕盜事兵部覆奏謂事屬紛更且統治太廣亦難防範宜令傑兼管常州孟瀆河至蘇松通泰沿海地方捕盜事如卒不足用聽量調民快事畢勿得拘畱從之

○福建按察司副使張罍誣構泉州府同知於茂贓罪坐充軍茂訴辯因訐奏罍故殺平人致死命大理寺少卿季春錦衣衛都指揮楊玉往勘擬罍斬罪茂復職並參先任泉州府同知梁紈按察使荊茂副使丁養浩僉事董豫參政劉孟巡按禦史陳玉泉州府知府吳晟俱宜逮問詔是之而宥紈等不問各罰贖罪米五百石○庚申兵科給事中屈銓等奏親詣兩淮運司覆驗在庫引目八十萬道每引作價四錢召商報賣告報益少每將淮南每引量減七八分淮北每引量減五六分庶事易集戶部議覆鹽課開中未有四錢以下者今召商日久所賣不多蓋緣江南凶荒食鹽者少織造等項夾帶者多私鹽旣行官鹽自賤與其減價孰若暫存宜令科道各官回京將前項引目仍畱在庫待時發賣從之仍令行各處巡鹽禦史究私鬻阻壞之獘

○辛酉降刑部署員外郎事主事唐歡爲谷城縣知縣時錦衣千戶韋瑁引工托疾不赴爲緝事者所發歡以失於拘審坐罪

○工部尙書缺吏部推南京都察院右都禦史吳文度及南京戶部右侍郎王珩可補詔升文度爲戶部尙書並珩俱致仕

○治甘肅地方官軍失機罪指揮朱永等十四人逮治左參將蘇泰準以功贖遊擊將軍徐謙奪俸三月守備都指揮陳鎧等五人副千戶蕭瀚俱降一級

○兵科都給事中趙鐸等劾奏保國公朱暉久病曠職乞推選謀略將臣代之上以暉大臣待自陳旣而暉辭免營務許之所役軍伴聽畱五十名應用

○壬戌戶部言浙江災傷重大已經守臣覆勘宜於兌軍米內量折三十萬石南京米內量折十萬石石徵銀五錢各差官解貯俟米賤時月依價收糴或折放官軍其極貧應賑人戶準將貯庫贓罰銀兩並預備倉糧兼支務使饑民得沾實惠從之

○癸亥戶部言宣府大同罰米官員多已爲民致仕病故或入仕日淺或家計貧窘刑責𨿽嚴無由完納宜行巡按禦史查照原行除見任四品以上及米百石以下仍納本色其五品以下爲民致仕並病故知府等官照宣大上納糧艸價例折收銀兩從之

○加封周府鎭國將軍睦桎睦楮睦椔爲郡王以周王復奏其父安﹤氵橫﹥以世子薨今旣追封悼王其庶弟睦桎等當加封故也

○右僉都禦史王一言卒一言字行之成都內江縣人成化辛丑進士授監察禦史升雲南按察司副使整飭兵備再轉爲都察院僉都禦史巡撫寧夏偶渡河墜冰眾掖出之以此致疾卒於官一言體貌修偉善談笑爲禦史頗有風采所居官亦能盡職

○南京刑部尙書樊瑩卒瑩字廷璧浙江常山縣人天順甲申進士授行人升監察禦史出知松江府剗除積獘諸賦役類遵周文襄公舊法而行弘治攺元詔舉異才工部侍郎黃孔昭以瑩應吏部尙書王恕聞而是之時瑩方以憂歸起復攺平陽升河南按察使進應天府尹守備蔣琮者恃寵與言官奏訐所蔓引多至罪黜瑩承命推鞫發其傷孝陵龍脈事琮以是得罪去升南京工部右侍郎尋攺都察院左副都禦史巡撫湖廣兼贊理軍務值水旱諸藩繕修頗繁瑩奏通廣鹽收餘利以助工役又奏停緩紗紙價數萬兩民甚賴之旋養病去辛酉禦史石玠等交薦以舊官起撫鄖陽攺南京刑部左侍郎尋兼左僉都禦史巡視雲貴皆有治績入爲南京刑部尙書未幾致仕會逆瑾用事落職爲民仍責輸米五百石尋卒瑩誠愨簡易介而有斷故所至輒有聲譽享年七十有五瑾敗復其官仍贈太子少保謚淸簡

明武宗毅皇帝實錄卷之四十四明武宗毅皇帝實錄卷之四十五

正徳三年十二月甲子朔上視郊祀牲

○夜流星如盞靑白色光燭地

○丙寅攺南京刑部尙書洪鐘爲工部尙書右都禦史張憲爲南京都察院右都禦史掌院事

○調刑部廣東司主事髙貫爲山西遼州知州東城兵馬指揮司副指揮萬楨爲河南都司經歷司都事以問事遲畱而罪之也

○詔免鳳陽八衛官軍京運一年以地方災重故也

○丁卯泰寧等三衛夷人入貢還許市牛只田器禮部請遣通事伴回爲之平市仍命鎭巡官戒之勿令雜市違禁器物及因而擾害地方制可

○戊辰升通政司右通政叢蘭爲左通政

○戶部言先是都理馬政都禦史楊一淸定西寧洮河三衛茶馬則例每歲徵茶不過五萬斤易馬不過五六千匹今巡茶禦史翟唐一年之間所收茶至七十八萬二千餘斤所易馬至九千餘匹較之常﹤矢見﹥利實倍之功績頗著宜加旌獎詔升唐俸一級

○哈密衛忠順王速壇拜牙卽等以其所部爲速壇阿力王殺奪窮困遣使請糧於朝戶部核奏夷情不可盡信宜移文甘肅鎭巡等官覆實乃發傍近倉糧給之上以遠夷果被讐殺亦當矜卹命給糧五百石毋令失所

○革山西懷仁王府輔國將軍成鉶成錂成錪成鍒成鍶祿米三之一鉶以毆傷職官錂錪以助惡害人鍒以冒支祿米鍶以匿逃潛住罪也

○詔致仕右僉都禦史王璟監察禦史劉玉俱冠帶閒住降荊州府知府王綬三級調遠方別用罰河間府知府楊儀米百石槁城民有與小功尊屬忿爭而致死者已論斬奏訴屢年近辯問情可矜疑璟以嘗巡撫玉等以嘗巡按失於詳擬獄久不決罪之

○己巳升巡撫宣府都察院右僉都禦史鄧璋爲南京戶部右侍郎

○禮部言外夷貢使回舊未有譯送者有之自安南陪臣得請始後因譯者在途不法議革之惟朝鮮及泰寧等衛並哈密夷人譯送如故旣而兵部議免惟令各鎭巡官遣送今錦衣衛帶俸指揮僉事大通事王喜奏開前例宜止聽譯送朝鮮安南及泰寧三衛夷人余仍革免

上是之仍命嚴譯人在途生事導夷爲害之禁

○庚午升工部左侍郎吳洪爲南京刑部尙書

○授翰林院庶吉士安磐爲吏科哈事中

○命惠安伯張偉提督團營並總管三千營操練

○大保長寧伯周彧卒彧順天府昌平州人孝肅皇太后之仲弟也以恩澤授正千戶累遷指揮使進都督同知封長寧伯後加太保至是卒賜葬祭如例

○辛未舊制各處鹽引俱於南京戶部印發至是巡鹽禦史宇文鐘奏言往返不便請攺戶部另行刊制戶部覆奏淮浙長蘆川廣俱有鹽運南京道裏適均自洪武以來遵行已久乞仍舊詔今後但於戶部印給南京引板俱令銷毀劉瑾變亂舊法鐘因而導之後瑾誅乃攺正焉

○滿剌加國王遣副使端亞智等來朝貢方物回賜國王蟒衣彩叚紗羅文錦及賞使人彩叚衣服絹鈔有差

○壬申遣禮部右侍郎費宏祭天壽山之神以南直隸湖廣河南災傷例遣官祭告天下名山大川故也

○吏部奏刑部右侍郎李士實都察院右副都禦史陳璧戶部右侍郎何鈞俱養病一年之上請照禮部右侍郎謝鐸例移文各官俱令致仕許之

○從淮王請封其故伯安懿淮世子之妃王氏爲妃以世子旣追封�爵故也

○工部奏各省物料積年未完宜停諸司蒞事者之俸令嚴限催納詔各處災傷數多民困未蘇物料已徵完者令解部未完者停徵諸有司俱勿停俸待年丰徵解

○癸酉升江西按察使陸完爲都察院右僉都禦史巡撫宣府地方

○升大理寺左寺丞王憲爲都察院右僉都禦史光祿寺少卿顏頤壽爲大理寺右少卿

○應天徽州太平池州寧國安慶等府並廣徳州各屬及建陽新安宣州安慶等衛旱災戶部請免其秋糧子粒有差仍於免數內量徵二分以補起運兩京之數災重地方聽以半折銀報可

○命懷寧侯孫應爵總管神機營永順伯薛勛坐五千營

○甲戌升工部右侍郎兪俊爲本部左侍郎巡撫狹西右副都禦史崔巖爲工部右侍郎

○巡庫科道官奏松江府華亭縣輸內庫折糧闊白綿布三萬三千餘疋俱粗窄不中度因劾府縣及戶部蒞其事者忽於驗察之罪詔畱布別用府縣官停俸督補如數戶部官宥之

○乙亥升通政使司左參議羅欽忠爲右通政右參議劉達爲左參議

○滿剌加國貢使火者亞劉等回以船爲颶風所壞請令廣東布政司代造禮部言宜令鎭巡官驗實俾自修理果須重造其材亦宜令自備所司但量給力役副之詔可

○丙子升禮部郎中劉挺爲光祿寺少卿監察禦史楊武寧杲俱爲大理寺左寺丞武瑾鄕人杲以憸邪進

○沈王幼﹤土學﹥爲其侄遼山王詮釴乞書籍以皇明祖訓皇明典禮二書賜之復爲其子宿遷王詮鎀乞禦制盤龍詩不與

○丁丑升山東左布政使賈錠爲都察院右副都禦史巡撫狹西

○命丰城侯李旻敢勇營坐營管操

○戊寅貞惠安和景皇后大祥遣儀賓周鉞詣陵寢行禮

○戶部員外郎張王�贊先以鹽課事遷南海爲民後以巡庫事復罰俸三月戶部覆王�贊並家屬遠徒無從拘問因言與王�贊同論罰者尙書曾鑑侍郎張達郎中王壽給事中許天錫屈伸周璽禦史陳文試髙良弼程材俱已死所罰之米宜令家屬代輸詔皆宥之

○己卯轉福建右布政使車璽爲山東左布政使

○升廣東按察司副使胡華狹西苑馬寺卿燕忠俱爲按察使華江西忠狹西

○江西災守臣以停徵請戶部議起運兩京錢糧難以槪免宜移文鎭巡官量其災之輕者於應免數內再起二三分以足起運之額若災之重者聽量以折銀輸京王府祿米則令從宜區處從之

○庚辰以冬無雪遣英國公張懋祭告京都城隍之神

○準秦府輔國將軍秉檄襲封郃陽王初郃陽溫穆王誠泓薨無嗣其庶弟誠汾誠澮皆許襲未命而卒秉檄誠澮嫡長子也在先帝時請襲禮部會議謂溫穆王薨後已一再傳庶郃陽王之後止應授本等職不必議封至是又援保安汧陽二府例以請禮部言先帝已有旨不可許而內批許之蓋保安郃陽皆秦藩西苑馬寺卿燕忠俱爲按察使華江西忠狹西

○江西災守臣以停徵請戶部議起運兩京錢糧難以槪免宜移文鎭巡官量其災之輕者於應免數內再起二三分以足起運之額若災之重者聽量以折銀輸京王府祿米則令從宜區處從之

○庚辰以冬無雪遣英國公張懋祭告京都城隍之神

○準秦府輔國將軍秉檄襲封郃陽王初郃陽溫穆王誠泓薨無嗣其庶弟誠汾誠澮皆許襲未命而卒秉檄誠澮嫡長子也在先帝時請襲禮部會議謂溫穆王薨後已一再傳庶郃陽王之後止應授本等職不必議封至是又援保安汧陽二府例以請禮部言先帝已有旨不可許而內批許之蓋保安郃陽皆秦藩以瑾爲奧援也

○女直大通事王﹤王巳﹥坐累罷鴻臚寺序班張澤呈乞推補錦衣衛帶俸指揮僉事大通事王喜言女直舊不設大通事今宜免補禮部謂弘治十三年女直大通事劉福致仕孝宗皇帝命會同兵部從公選補乃用﹤王巳﹥今澤所呈與喜矛盾請加裁定有旨照例會推可用者以聞

○狹西巡茶禦史翟唐奏報狹西苑馬寺長樂靈武二監並開城等七苑孳牧馬數計一萬三千八百二十六匹兵部議馬之虧耗甚易請移文接管禦史嚴督監苑官吏用心飼秣如例科駒以期蕃盛得旨茶易馬匹積年數多未見給俵今後以前此孳牧者給各邊軍士騎操大同宣府各八百匹楡林寧夏各五百匹其餘如議牧養以期蕃息兵部復奏楡林寧夏與甘肅每年輪關茶馬今又給以孳牧馬駒不無過多惟宣大二鎭宜照數給之報可○辛巳升雲南按察司副使陳振爲狹西苑馬寺卿

○升四川布政司左參政馬懋爲福建右布政使攺河南按察司副使王純爲廣東副使

○壬午命故興安伯徐盛從兄良襲伯爵

○狹西守臣奏西北邊方有五而狹西實當其三若以環慶洮岷蘭河等衛所言之尢爲要害誠非他處可擬計其糧料布花歲入之數不足以支歲出加之水旱免徵過半若遇動調其何以充乞預處以防警急戶部覆奏詔許開中靈州鹽課其狹西見貯生員等所納銀不必輸京並四川納例者亦聽取至各邊給備糴之用

○總督蘇松等處糧儲都禦史羅鑑奏蘇松杭州等府旱災該徵兌軍米並兩京官吏俸糧俱不能足數請盡折銀省其腳耗補之有餘以備本處俸糧及賑濟之用下戶部議覆宜於無災該徵兌軍米內量準折銀四十萬石石五錢兩京俸糧內準折銀一十萬石石七錢省其腳耗以補有災不能起運之數猶不足則於臨徳等倉支運本處俸糧及賑濟所需聽從宜處置從之

○許故恩蔭錦衣衛百戶範廣侄資襲廣原職廣故司禮監太監範宣義子也

○命湖廣長沙衛帶俸都指揮僉事王震備禦廣西地方

○左軍都督府帶俸都督僉事支玉卒賜葬祭如例

○癸未復昌平州爲縣先是議者以昌平近陵寢供應煩勞奏攺爲州隸以懷柔順義密雲三縣免其養馬雜差而宛平大興二縣亦以差重民勞免養馬旣而太僕寺具奏兵部覆州縣養一馬例給免糧地五十畝今宜令宛大昌平三處仍養馬而一馬加給地一百畝庶幾民力少寬且昌平未攺州前未見廢事今似宜仍爲縣上是之乃復爲縣並懷柔等縣各養馬如舊

○甲申升太僕寺寺丞錢貫爲知府致仕

○旌表孝子陳大用及節婦烈婦孝大任氏等十有五人之門大用湖廣善化縣學生父喪廬墓三年趙郡珍江西進賢縣吏叔二之女也與母萬氏隨叔二辦事客京師母病醫禱不痊及卒悲慟甚亦自經而死旌其門曰孝行任氏山西汾州人樊鶴妻李氏山東濱州人左達妻趙氏河南汝陽縣人胡冕妻姚氏山西沁州義官馬驥妻龐氏淮安府山陽縣人郁賓妻王氏山陽縣人許寬妻楊氏松江千戶所軍余黃鑾妻劉氏狹西岐山縣李惇妻華氏蘇州府長洲縣人朱琳妻倪氏浙江會稽縣學生胡詡妻張氏松江府華亭縣學生王惠妻唐氏蘇州衛軍余楊貴妻馬氏河南杞縣人胡杲妻俱守節不貳旌其門曰貞節畢氏應天府六合縣儒學生季文奎妻文奎病卒畢號慟誓不再適尋自經死旌其門曰貞烈

○乙酉兵科都給事中趙鐸等言近年軍官比試多姑息之獘請加嚴飭得旨舊制比試甚嚴歲久人玩視爲故事兵部其卽移文各都司應襲子孫必弓馬熟閒乃聽起送監比官必嚴比中式乃聽襲贊不中者如例處分若監比似前怠玩必罪之仍令偵事諸司察其獘以聞

○丁亥直隸太平府災知府龍夔奏存畱俸糧及賑濟無措戶部議覆宜將本府正徳四年當輸揚鳳二府小麥並見存生員等所納銀當解京者並存畱應用從之

○戊子停徵南北直隸應天順天順徳廣平等府營州中屯等衛河南山東等布政司未完艸場租銀並俵解馬匹放回滁徐潁宿四衛京操官軍以地方災傷故也

○建州衛女直都指揮諂巴等來朝貢馬賜彩叚鈔錠有差

○命山西行都司都指揮僉事李鈜充參將協守大同中路

○己丑湖廣守臣奏下荊南上湖南湖北三道地方險遠宜令分巡官各攜家駐其地二歲一更從之

○舊制皇城外紅鋪七十二座鋪設官軍十人夜巡銅鈴七十有八貯長安右門初更遣軍人一一搖振環城巡警歷西安北安東安三門俱會長安左門而止每十鈴以兵部火牌一面後復造木牌五十六面付以上五門驗發鈴收鈴之數其法甚嚴近漸怠弛偵事者以聞下兵部議宜復設郎中及添設主事各一人會同巡視五城禦史錦衣衛五所該管地方千戶巡行查點嚴督各衛指揮責令守衛官軍照舊巡警得旨如議責各官專理其事毋攝他務官軍有仍前失誤直宿損壞鈴牌者必罪之

○秦府郃陽王秉檄薨王悼安王嫡長子也母妃馮氏成化甲辰生弘治癸丑封輔國將軍至是當封爵冊命未至而薨賜祭葬如郡王禮謚曰安僖

○庚寅升提督南京糧儲都察院左僉都禦史儲巏爲戶部右侍郎總督漕運都察院右副都禦史李瀚爲左副都禦史掌院事時吏部推戶部右侍郎以巡撫湖廣右副都禦史張子麟及巏請旣用巏矣瑾又矯旨謂子麟不務公事姑令提督南京糧儲再有過定加謫治人莫能測其故焉

○四川布政司左參政缺吏部推狹西按察司副使邵蕃馬湖府知府王鐸可補瑾矯旨數蕃督學無方不可用仍升鐸左參政俱令致仕

○巡按直隸監察禦史楊武論劾玉田等縣知縣等官楊經等十六員或貪濫不謹或罷軟無爲或年老有疾又論薦保定府推官等官謝國表等十二員廉能昭著撫字有方吏部覆奏詔經等罷黜如例國表等再加訪實量材旌擢武激揚得體升俸一級又謂在外百司皆賴居官者秉公無治而選用得人則由吏部吏部因襲宿獘凡才力不及者仍調任他所所更之地其民何罪焉宜卽查究等差如例罷黜又諭都察院亟行各省巡按禦史務秉公廉訪實進退巡按滿日仍稽其功過以聞有容匿不如令者覺必不貸此𨿽出自瑾意然亦頗中時獘但瑾方誅賂無厭所謂令反所好者也

○戶部奏今年罰俸官一百八十二員俱納完爲俸米四百四十八石爲折俸銀一千一百九十餘兩折俸絹一百三十五疋罰米贖罪官八十八員已納者五十八員爲米六千五百三十石未納者三十員爲米四千三百石有旨罰米未完者仍令巡按禦史催督蓋先是瑾矯旨命戶部別設庫廒以貯所罰年終具奏欲彰其聚斂之能也○命左參將都指揮僉事蘇泰仍舊分守肅州地方召新任參將劉寶還泰先以地方失事擬罪寶代之至是泰以功贖故有是命

○慶成王奏侄奉國將軍表木�朵先聘典仗所餘丁田林女以祖喪未婚至是服闋﹤鋶﹣釒﹥請上曰王府子女禁於本府軍校之家選配柰何違之其別選配後有違者禮部查出停婚被選之家戍邊衛不貸

○協守延綏中路左參將王勛請給旗牌工部議與之上謂舊無例不允且戒後不許妄請有給與不當者俱革之

○辛卯西河王上鎭國將軍鐘鉻子奇洋孝行詔旌表其門奇洋幼喪母泣血哀慟父有疽發於面親爲吮之跪進湯藥膝腫如拳衣不解帶者踰月及卒哀毀頓絕水漿不入口者三日旣葬廬墓誓終喪制焉

○壬辰以歲暮祫享遣駙馬都尉樊凱林嶽告太廟及懿祖皇帝熙祖皇帝祧廟

○以災傷罷修理京城工役

○癸巳祫享太廟

○以明年正旦節遣駙馬都尉蔡震馬誠黃鏞分祭長陵獻陵景陵裕陵茂陵泰陵

○遣儀賓楊淳祭景皇帝陵寢

○遣內臣祭恭讓章皇后陵寢

○命武定侯郭勛領圍子手官軍入直侍衛

○是歲戶共九百一十四萬三千七百九戶口共五千九百四十二萬五千二百八名口田四百六十九萬七千二百三十三頃一十六畝九分二釐七毫五絲四忽九微五纖田賦二千二百一十六萬七千三百七十六石九斗八升一合四勺五撮五圭三粟三粒七微麥四百六十二萬六千六百四十八石七斗三升九合一勺八抄二撮七圭七粟九粒四微五纖絲三萬一千五百五十三斤一兩三釐一忽四微五塵綿一十六萬九千六百斤一兩九錢八分八釐七毫七絲絹一十二萬六千七百六十七疋三丈六寸六分二釐一毫八絲三忽布一百六十六萬六千四百六十疋四尺四分綿花一十一萬二千八百九十四斤一十一兩二錢二分二釐四毫三絲三忽艸二千五百九十四萬四千二百四束包六斤五兩二錢八分九釐三毫三絲九忽七微六纖戶口鈔八千七百九十七萬六千六十七貫七百七十八文五分六釐雜課鈔七千三百九十二萬七千一十九貫折米三萬三千三百三十六石七斗四升七合三勺鹽課二百一十八萬二百四引九十一斤九兩三錢三分六釐折米五千七百八十七石四斗折布四萬六千六十三疋一丈八尺五寸五分八釐茶課一十一萬三千三百一十一斤九錢七分屯田一十六萬一千三百二十七頃一十八畝四分四釐四毫七絲一忽糧一百四萬一百五十八石三斗九升一合五勺八抄九撮金銀課三萬二千九百二十兩水銀二百二十九斤朱砂四十六斤八兩儧運四百萬石各處運納一千一百七萬五千六百一十九石八斗四升一合三勺三抄三撮七粟六粒減免糧二百一十七萬五千三百一十三石八合四勺五抄八撮

明武宗毅皇帝實錄卷之四十五終明武宗毅皇帝實錄卷之四十六

正徳四年春正月甲午朔上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮太皇太后皇太后皇后俱免命婦朝賀

○免羣臣晏賜以節錢鈔

○命錦衣衛署都指揮僉事劉寶掌山西行都司事

○丙申宣宗章皇帝忌辰奉先殿行祭禮遣駙馬都尉蔡震祭景陵

○戊戌降金吾左衛百戶王鳳翟勇侯良李經陳能周海李宣王瑞爲試百戶仍調極邊衛分帶俸差操以承委監放官軍月糧稽漫不如期故也

○己亥孟春享太廟

○遣內官祭司戶之神

○庚子立春順天府官進春上禦奉天殿受之羣臣行慶賀禮免晏以所司奏辦慶成宴期迫故也

○辛丑升廣西左布政使王綸爲都察院右副都禦史巡撫胡廣地方替理軍務時吏部推南京光祿寺卿熊祿及綸可用乃用綸而令祿致仕

○升湖廣左布政使邵寶爲都察院右副都禦史總督曹運

○朝鮮國王李懌遣陪臣戶曹參判韓允亨等來賀正旦貢馬及方物賜晏及金織衣彩叚鈔絹如例

○狹西鞏昌府禮縣地震

○壬寅以大祀天地上禦奉先殿誓戒文武羣臣致齋三日

○兵部言羽林右衛百戶吳禎弟祥廢疾不堪承襲濟陽衛千戶邵眞妻賈氏南京府軍後衛百戶孟景祥妻劉氏俱夫死無子請如例月給優養米祥三石賈氏劉氏二石詔三石者月給二石二石者一石著爲令

○陽曲王鐘鍑奏本府諸將軍府另有各省逃差遊食人投充服役生事害人請嚴加禁治以安良善﹤鋶﹣釒﹥下兵部議從其請上是之令各該巡按禦史通行榜示責限禁約各王府宜自遣之各還藉伍如仍前投托影射生事者民發口外軍捨餘丁發木�亟邊衛分充軍鄰佑主家不出首者連坐○甲辰太監劉瑾請於狹西興平縣馬嵬鎭建義勇武安王廟賜額忠義令有司歲供祀事仍乞頒敕防護立碑鐫祭器房屋之數以禁侵盜制可瑾擅權得志納賂旣多侈用無度於京師朝陽門外斥地數百頃創建玄明宮土木之費至以數十鉅萬計而馬嵬鎭則其家所在又立此廟蓋欲侈大鄕閭以誇示榮寵也

○以上元節賜文武羣臣假十日免宴

○升河南府知府沈文華爲狹西按察司副使提調學校轉雲南右布政使王綸於湖廣山東右布政使張吉於廣西俱左布政使

○丙午大祀天地於南郊禮畢上還宮謁太皇太后皇太后畢出禦奉天殿文武羣臣行慶賀禮

○丁未以大祀禮成上禦奉天殿大宴文武羣臣及四夷朝使時滿剌加使臣端亞智來朝在館禮部請如朝鮮使臣例得與宴位於殿東第七班中

○升寶慶府知府曹祥爲四川布政司左參政四川參政之缺吏部初推副使邵蕃知府王鐸俱得旨令致仕旣又推武昌府掌府事參政陳晦及祥詔用祥而數晦營私刻剝黜之

○戶部覆奏給事中吳儀查盤寧夏固原等處倉場糠秕浥爛等項糧艸及窄短布疋數多並劾節年管糧兵備等官副使李隆羅明翁遂王弁李端澄髙崇熙胡經僉事王塤餘金李經陳珍孟逵李政尙繻賈時白金及巡撫都禦史張禎叔徐達璋崔讓賈俊韓文張瑋孫仁王珣冒政周季麟孫需楊一淸張泰劉憲柴昇曲銳侍郎顧佐管糧郎中徐鍵失於督理覺察之罪下逮監收指揮鉞通判董全等又一百八十八人皆宜查究詔以該管官員法當重治但年遠人眾姑罰米贖罪情重者各五百石輕者三百石致仕爲民者半之馮鉞等旣已提問待追陪完日分別情罪輕重以聞虛出侵盜隱匿濫收私放情重者仍令巡按禦史提問明白亦罰米二百石

○工科給事中吳儀等奏查盤寧夏固原等處所請馬價鹽課銀弘治十五年至正徳二年凡一十七萬八千二百餘兩內三千七百六十餘兩有那移侵欺情獘因參巡撫寧夏右僉都禦史劉憲巡撫狹西右副都禦史楊一淸苑馬寺卿車霆僉事賈時平涼府知府陳逵同知嶽思忠平涼衛指揮使趙文寧夏右屯衛指揮同知周冕左屯衛指揮使沈瑁前衛指揮使楊英寧夏衛指揮僉事馮鉞陳珣百戶李茂黃雄罪有差兵部議從儀請得旨劉憲以馬價充俸糧市買驛騎妄費數多𨿽病故仍罰米五百石楊一淸那移借補車霆經手支用𨿽俱已致仕仍罰米三百石賈時緣事俟結獄以聞周冕等情重者罰米二百石輕者百石

○己酉憲廟廢後吳氏薨大學士李東陽等言漢成帝廢後許氏葬延陵友道廏西光武廢後郭氏葬止邙山凡皇后廢黜史冊猶稱廢後書其葬地不曾有降爲庶人之禮廢後吳氏原奉憲宗皇帝詔書止云退居別宮閒住累朝以來服食供奉皆從優厚今日之事宜令禮部斟酌儀節凡事宜從簡省而殯斂祭葬皆不可闕以存皇上敬老念舊之心播之天下傳之後世亦美事也上諭禮部喪禮仿英廟惠妃故事太常寺以祭儀請命歲時用素羞別祭於墓所

○是日曉刻金星犯建星東三星

○庚戌英宗睿皇帝忌辰奉先殿行祭禮遣駙馬都尉樊凱祭裕陵

○升應天府府丞李堂爲南京光祿寺卿尙寶司女卿祝祥爲本司卿夏昇爲南京尙寶司卿武選司署郎中事員外郎周曾爲尙寶司少卿○命守備南贛都指揮僉事趙鉞江西都司僉書管事

○日生暈有左右珥靑黃色良久散

○壬子巡撫湖廣右副都禦史張子麟奏廣西苗賊四出寇鈔恐越境爲害宜暫調武岡輪戍下班指揮僉事王眞所領官軍一千一百員名駐永州操候以聽調遣如賊遁散卽掣回兵部覆請詔從之仍令廣西湖廣鎭巡等官各設法撫捕隨宜防禦勿致滋蔓以靖地方若延縱如前罪不貸

○兵部言金吾左等衛指揮使等官陶滿袁勛周茂蕭通王鎭閻昶蕭英劉俊等先以大同徵進功給賞旋蒙恩各升一級賞賜宜還官而滿等遷延二載不行交納宜查究命削滿等所升官一級賞賜令巡按禦史索之各衛掌印首領官失於查催各罰米三十石

○癸丑兵部尙書曹元上馬政便宜八事一京營把總等官有推舉各處總兵副參遊擊分守守備者赴任之日將原領騎操馬匹卽還本營無馬官軍不許奏帶前去以致消耗一申明舊例行各營把總等官禁約官軍勿得盜賣芻豆以致馬匹倒死緝事衙門宜加訪察一下班回衛官軍勿得擅將官馬帶回以備警急一官軍倒死馬匹一年之內者責令自買還官一年之外者方許追徵椿頭銀兩相兼朋銀買補一民間孳牧馬匹宜行兩京太僕寺及各府州縣管馬官督令馬戶如法餧養依時羣蓋其本折色馬匹除正徳四年照舊起解外俟本年秋本部奏差禦史二員會同兩京太僕寺丞將買充種馬通行印烙至五年以後照例二年科駒一匹以聽次年差官印烙不許槪作虧欠之數以求折銀一管馬官追補馬匹本處撫按布按二司及府州縣正官勿得干預沮撓以致掣肘難行無管馬官去處責令掌印正官兼理一管馬官不許奉承別項差委上司官亦不許擅自差占一洪武年間欽定馬政條例宜令太僕寺轉行各府掌印官刊印徧給馬戶講讀以便遵守詔從之

○升六合縣知縣趙崇賢爲知州錄其擒功也

○刑部尙書王鑑之以七十乞致仕詔嘉其淸愼老成多著勞勩而念其懇乞退休許之賜敕聽馳驛歸命有司給食米月四石役天歲四人仍畀之應淂誥命

○甲寅升延安府知府王彥奇爲應天府府丞

○泰寧等衛都督孛來罕等遣頭目塔卜歹等貢馬賜彩叚金織衣絹等物有差

○雲南武定軍民府土官知府鳳英以授右參政職銜差把事等貢馬謝恩賜彩叚寶鈔如例

○曾卜莊大旌番人革秀等以腰刀來貢賜鈔錠叚疋如例

○命大興左衛帶俸都指揮僉事胡玉守備南贛地方

○乙卯南京戶部缺右侍郎吏部以應天府府尹黃寶南京通政司右通政程文請詔攺南京吏部右侍郎王瓊以補其缺遂勒文致仕文大學士劉健之壻也瑾銜健不已故去之

○準興安伯徐良歲支祿米八百石本色三百石折色五百石

○賜潯梧左參將金堂銀二十兩文綺二襲璽書獎諭以撫徭賊功也

○晉府寧化王府鎭國將軍鐘鍼因買儀賓潘璽宅有隙相訐奏鍼詞多涉誣下巡按禦史勘問禦史馬昊及參政沈傑副使王紹止據府衛官勘報蓋未之親鞫也都察院並劾昊等罪詔革鐘鍼祿米三之一仍敕晉王約束昊待回京之日以聞傑詔各罰米二百石

○丙辰攺工部尙書洪鐘爲刑部尙書升兵部侍郎才寬爲工部尙書

○是日曉月犯房宿北二星

○徳府奏原賜白雲湖及新城等縣蘆蕩田地共一千七百餘頃爲小民占種久負子粒魚課府縣等官不與追徵戶部覆議因劾先任布政使張泰劉璟參政鄧廷王�贊濟南府同知耿文明通判張祐新城縣知縣叚瑩曾委查勘議處未明移文鎭巡等官核實上聞先是泰及文明祐瑩俱致仕矣仍各罰米一百石璟旣遷刑部侍郎矣仍罰米三百石惟廷王�贊已死獲免

○晉府義寧王表槻薨王榮康王長子母妃張氏成化四年八月初七日生十七年七月封長子十九年十一月襲封至是薨輟朝一日賜祭葬如例謚曰僖裕

○魯府鎭國將軍當潩鄒平王庶長子也父有疾湯藥親嘗後𨿽出閣猶日問寢膳不廢事後母如所生其子健鐺亦以孝稱至是魯王請賜敕建坊用表其父子孝行爲宗室勸禮部議覆上嘉當潩父子俱有孝行乃賜名曰世孝

○戊午兵部上廣西柳慶平賊功次首列有功當升二級者錦衣衛正千戶魏英等十四人升一級量賞者副千戶呂天瑞等七人升一級不賞者正千戶王良等六十四人次及廣西等都司官舍並陣亡旗軍應升一級者四百二十六人升署一級者十人應賞者九千六百二十八人乃以總理調度等官太監潘忠都禦史陳金等應加賞典請有旨英等十四人良及百戶李淸等四十一人如擬升賞千戶毛漢等十七人各加賞不升廣西等都司官舍旗軍各如例升賞忠歲加祿米十二石金賞銀二十兩彩幣二表裏廣西鎭守太監蔡昭副總兵康泰賞如金紀功禦史盧翊賞銀十兩彩幣一表裏分守參將馬澄金堂官纓賞如翊協同監督進剿官左參政王臣左參議林璇右參議錢灝羅榮副使陳崇徳僉事蔡煉王秩賞彩幣如翊而銀半之錦衣衛公差千戶李鉞以非奏帶之數不準升賞兵部所擬升一級不賞者內有餘珞等五人蓋指揮余寘家僮而梁次攄則學士儲之子也瑾以其夤緣冒功俱押發原籍爲民遂譴寘而褫其職天瑞以納粟夤緣近侍復冒功次並家屬呂天祥等五人俱押發甘肅固原等衛永遠充軍又諭今後文武職官子孫人等敢有冒籍錦衣衛並各邊官下者俱連坐調衛充軍犯者該部並科道徑自劾奏瑾因是裁抑僥幸可謂察矣然所升賞及八黨弟侄英及魏天祿彬弟侄也劉傑劉元吉劉亨劉時紀瑾弟侄也馬山馬釗永成弟侄也谷大中谷春大用弟侄也蓋徒挾權逞威以濟其私殊無所顧忌云

○黜大理寺少卿季春爲民春勘事福建途次納妾又多載私貨爲東廠校尉所發逮系錦衣獄尋送刑部擬落職得旨春出使辱命行止有虧黜爲民仍罰米五百石

○己未命南京守備掌中軍都督府事成國公朱輔致祭鐘山之神以南畿列郡災傷故也

○攺戶部左侍郎胡汝礪爲兵部左侍郎

○升河南布政司右參政馬炳然爲山東右布政使河南按察司副使楊壽爲本司按察使

○夜北方流星如盞靑白色起自北三魁東行至七公後五小星隨之

○庚申升吏部文選司郎中馮蘭爲南京通政司右通政仍以文選司事重令推歷練者以聞

○命給事中張禬叚豸胡玥王珝監察禦史房瀛沙鵬復攺戶部署郎中胡文璧張諾馮顒刑部郎中朱流�玉張鑰劉祥陸棟兵部員外郎屠奎爲監察禦史查盤南北直隸及浙江諸省錢糧先是諸司官朝覲至京畏瑾虐焰恐罹禍各斂銀賂之每省至二萬餘兩往往貸於京師富家復任之日取官庫所貯倍償之其名爲京債上下交徵恬不爲異瑾聞之心不自安其黨張彩乃獻計差官查盤欲以掩其迹也於是各有司又斂銀陪庫天下騷然

○巡撫都禦史羅鑑奏丹陽金壇二縣民饑尢甚請借撥蘇常二府各米一千石榖九千石賑之其蘇松常及嘉湖等府米亦騰貴宜放預備倉糧減價量糶貯其銀於官俟年豊糴榖備賑戶部覆議如鑑言上曰歲歉民饑朕所軫念借撥放糶俱如擬行之然賑濟之惠當先及於小民務湏計處周詳不可使豪右之家挾勢規利致生姦獘

○命淮安衛指揮僉事吳鎰把摠運糧以都指揮體統行事

○總督兩廣軍務左都禦史陳金等奏廣東連山縣舊治乃洪武初年建置土地衍沃山水環繞且通舟楫足以禦防夷寇天順中爲賊攻毀暫遷小水坪嶺險阻多瘴居民不便宜遷復故址歲撥官軍民壯千人分番戍守從之

○黜監察禦史歐陽云工科給事中吳儀時出差回京者必納賂於瑾乃可免禍往往於所至地方科索金錢於是云儀出差自狹回亦踵故習而瑾之黨適有說瑾勿受出差官饋遺者瑾遂以二人有貪聲用考察例黜爲民

○辛酉升監察禦史邢纓於雲南河南按察司僉事席書於貴州俱按察司副使荊州府同知張鼒於山西辰州府同知符觀於廣西俱按察司僉事

○哈密衛忠順王並哈剌灰指揮僉事拜疊力迷失等遣使臣哈只疊力迷失等貢駝馬賜彩叚絹布衣物有差

○籍故都禦史錢鉞家初崇府歲祿一萬石舊例給粳米千石粟米九千石弘治間鉞巡撫河南以土產紅粳米四千石代粟米給之然實未嘗奏請也至是崇王請給如鉞擬遂觸瑾怒有旨鉞交通王府擅更成法宜究治廷臣議坐鉞重刑籍其家仍罰承奉唐名長史雷顒等贖罪米各千石其接管官都禦史韓文等府州縣官張子麟等各以年月久近罰米有差鉞家杭州官校至時則鉞已致仕問革且故矣乃收鉞妻及子應禎等六人婦女臧獲五十五人俱逮系至京盡沒其家產法司會鞫以鉞旣爲庶人應禎等服捨違式應遠戍於是謫應禎應祥應祺應福應禧應祿並妻子分戍狹西肅州固原莊浪等衛遇赦不赦鉞之攺粟爲粳實因土產從民便罪不至此而瑾用焦芳之計欲藉江南大家以快其憤首發於鉞子女累累蓬垢就逮衣冠無不傷之其所沒金銀又皆出於州縣每犯家敝簏一隻內置衣物一二事輒抑令富人出銀數十兩送官以充其數其流毒有不勝其苦者

○給涼莊永昌西寧山丹等衛選補遊兵茶馬二千匹

○初榮王之國所過騷擾事聞上乃降敕戒諭之曰王已﹤艸泣﹥封國殊慰遠懷但聞在途時綁縛官吏需索財物夾帶私鹽沮滯客�所至嗟怨多逃避者王深居少出豈能周知必有主使撥置之人而承奉長史等恣肆無忌不能禁輯貽累於王似非細故王宜深自循省正己律下毋俾府中官屬及軍校生事起釁仍追究在途撥置者具奏處治王其益惇敬愼永保祿位顧不羙歟

明武宗毅皇帝實錄卷之四十六明武宗毅皇帝實錄卷之四十七

正徳四年二月癸亥朔升福建布政司左參議徐貢爲河南右參政

○巡按直隸禦史趙時中奏鳳陽地方災傷乞將兌軍糧折銀存畱賑濟戶部議覆宜行賑濟侍郎王瓊會官將勘過全災州縣量起二分五釐其餘準於原擬分數上再量起二分惟極貧人戶不分輕重悉與蠲免已派兌軍糧一十五萬五千石量起運十萬石石折銀七錢角�羊部聽用攺兌徐州一十五萬四千三百石量起六萬石其餘有徵之數準畱賑濟若果災重難堪則攺兌米從緩漸徵或於京庫折銀艸束內除豁詔如所議

○四川威州打剌兒寨頭目用中蓬乞授職修貢鎭巡等官以聞禮部議覆上令照例三年一貢

○甲子增夜巡查點守鋪官軍指揮二員爲五員從給事中叚豸議也

○調狹西道監察禦史林琦爲廣東樂昌縣知縣時有狹西護衛百戶盜賣王府宮人者罪止擬徒琦失於詳獻內批謂其欺公玩法特調之

○乙丑靈丘王府鎭國將軍成鈸興儀賓孫鉞有隙相訐奏事下巡按禦史勘報成鈸姦占倡優彊取良家子女奪民財物縱子奉國將軍聰渡擅出遊獵其兄成鐧成鋀亦行檢不修鉞侵欺墳價挾騙財物所奏事多不實都察院覆議以請詔鉞奪職爲民成鈸革祿米三之二成鐧成鋀各三之一並聰渡俱敕責之

○丁卯釋奠先師孔子遣少保兼太子太保戶部尙書文淵閣大學士楊廷和行禮

○授行人曹仿塗敬知縣許鳳進士張璇顏正張縉李元兪錙童寬胡止試監察禦史仿璇正浙江道敬寬山東道鳳錙狹西道縉元福建道止貴州道

○戊辰祭大社大稷遣太師英國公張懋行禮

○遣順天府府尹李浩祭先農之神

○兵部議武學作餋不可不豫宜周舊制而申飭之凡在京武生十七歲以下專令讀書寫字十七歲以上則兼習弓馬聽兵部及坐營大臣考軗在外武生俱入衛學或附入儒學直隸聽提學禦史各都司聽提學按察司官考軗皆記髙下賞罰於冊年終送部稽考三試而文理不通者襲替之日降一級回衛差操不得預軍政其應襲替而年尙幼者仍送作餋一年得旨著爲令並命公侯伯子孫應襲者通送武學教習候有成方許襲爵無成削祿米三之一

○海西肥河等衛女直野人都指揮長哈奴等來朝貢馬賞彩叚表裏絹布等物有差

○己巳罰浙江右參政馬輅米三百石湖州府通判魏濱長興縣知縣髙嶼米各百石坐勘田不申鎭巡官會奏也

○琉球國中山王尙眞遣正議大夫程璉朝鮮國王李懌遣陪臣戶曹參判韓亨允各來朝貢方物賞彩叚絹布有差

○庚午升刑部員外郎楊澤爲河南按察司僉事

○刑部雲南司吏董遜之告本司郎中周滌員外郎虞嶽主事嚴承範章文韜盜易贓物東廠以聞得旨滌等俱除名遂升遜之爲本部司務故事司務必舉人考髙等始得之班序郎中上未有以胥吏充者劉瑾擅作威福變亂舊章類如此旣而吏部奏本部司務無見缺乃令查各衙門對品缺補用

○河東巡鹽禦史周廷徵初爲借用太倉銀兩不行補還罰米五百石至是巡按禦史馬昊查奏廷徵補撈拖欠五年鹽課共一百七十六萬餘引其罰米宜與分豁詔從之

○辛未烏思藏闡化王遣番僧札失堅參來朝貢賞彩叚絹鈔有差

○大學士李東陽等言四夷館教師必番字番語與漢字文義俱通方能稱職故事於本館推選或於各邊訪保務在得人頃來教師多缺宜令本館提督官從公考試優等送內閣覆試照缺委用仍乞敕狹西雲南鎭巡等官訪取精曉韃靼西番髙昌西天百夷言語文字兼通漢字文義之人照例起送赴部奏請量授官職與本館教師相兼教習務使譯學有傳不致臨期誤事詔可

○降山西按察司管屯僉事時中二級調遣方先是晉府將軍奇洢與臨汾民劉雄等訐奏不已命給事中張禬禦史孟醇往同巡按禦史湯沐鞫之中乃原問官以獄詞未明被逮當贖杖還職特命降調

○壬申升掌鴻臚寺事禮部左侍郎張俊俸一級以九年秩滿也

○賞大同遊擊將軍都指揮同知潘浩織金飛魚文綺一襲從其請也

○太傅慶雲侯周壽卒壽順天府昌平州人孝肅太皇太后之弟初襲父能官錦衣千戶憲廟登極以元舅召見便殿升都督同知封慶雲伯進爲侯弘治初加太保又加太傅至是卒年六十八贈宣國公謚恭和賜祭葬如例壽性謹厚常使藩府印記戰馬皆稱旨平居簡出不妄通賓客能以富貴終

○甲戌遣戶部右侍郎孫交祭太倉之神

○遣順天府官祭宋丞相文天祥

○太監劉瑾傳旨升錦衣衛指揮髙得林爲後軍都督府都督同知帶俸

○山東擒獲羣盜王紹吉等一百三十九人蓋前此叛賊趙實王平之黨也都察院以其獄上得旨論斬者八十一人其輕者充軍徒杖有差地方官避事失防禦者皆罪之○弘治初軍人張允忌河南鹿邑並直隸亳州之民所墾河堧地土頃畝多而官稅少也槪指爲河南荒地獻之徽府徽府因請爲業遣戶部主事李思仁核之得地六千一百九十餘頃起稅二萬四百三十餘石詔以所稅米二千石給王餘皆輸河南有司然內有五百五十餘頃爲米一千八百餘石實直隸王皮澑集之地而佃者亦亳州之人冊皆混爲鹿邑桑園集之地矣鹿邑有司徵其稅不服巡撫官乃奏令輸之鳳陽以充汝寧府每年坐派之數其民復愬不便於是遣郎中方璘覆勘璘奏報河南直隸地界甚明亳州所負糧自正徳三年爲始令輸之本州倉以給軍糧而汝寧府坐派鳳陽倉糧自當如舊仍備行各司府州縣攺正冊籍以杜復爭而正允妄獻之罪前後鎭巡撫按司府州縣等官查勘不明及失於催並完結者凡二十四人俱乞究治有旨杖允百發遣遠充軍諸官以年遠且連及者眾姑從輕罰米見任者百石罷黜者半之已死者勿究

○丙子鴻臚寺請禦經筵上曰朕偶感微嗽姑俟三月以聞

○沈王奏永年王薨長子詮﹤釒爵﹥長孫勛浚俱卒勛浚有子胤橚甫七歲承重主喪請封爲長子俾管理府事上從之仍令公務等事聽沈王查照而行

○先是湖廣瀏陽民劉應龍與族人道龍有隙謀於姊婿黎奎使僕劉華殺之道龍弟志龍愬之官華與張秉秀者謀誣志龍殺其故兄秉彜剽鬻鹽者取其屍抵驗志龍不敵挈家逃難遇害於途又忿見知及舉發者並殺之道龍家人復往愬焉又爲所毒死前後凡殺五人其獄官司屢勘應龍輒賂胥吏匿文案以混是非積十餘年不決於是道龍男鳳茂具以冤情赴奏詔遣給事中張九敍往同巡按禦史勘問九敍追劾原問官先任禦史李天賦按察使金獻民副使張貫參政胡韶參議華福僉事杜馴知府王瑫李剛同知董璠見任副使劉遜參議吳世忠僉事趙璧知府趙維藩支夔等俱當究治都察院覆議以請詔華應龍及秉秀之弟秉拳秉忠俱論死奎及黨惡者七人俱發邊衛充軍各官不分枉直或推避因仍以致疑獄經久不結貫世忠維藩各降一級剛璠罰米二百石天賦福韶遜璧馴夔各一百石獻民五十石九敍以參詳明白稱旨升俸一級爲今後勘事官法式

○丁丑升兵部郎中冒鸞爲福建布政司左參議

○戊寅詔各邊諸凡修理墩臺不許於各處糧價內支用其防護人馬果出百里外者乃照例折與價銀勿令重復冒支從戶部奏也

○南京守臣以修省上言請停徵科罷工役一成造上用箭弓彈弓等物原差太監每歲供給下程用銀二千餘兩今事已完結宜轍令回京不許延住糜費一織造婚禮及賞用叚疋爲價一萬一千六百餘兩宜緩角�羊其半以紓民力一修禦馬監西海子承光殿及龍鳳舡取物價三千三百兩有奇又修造盔甲鑄錢熟銅宜以徵在官者輸部余俟豊年補之一南京供應織造太監下程工食歲費銀五千四百兩有奇宜以應天府庫貯無礙銀給之以蘇徵派小民之苦工部覆奏上曰諸造作費用數多南京根本重地令罹重災人民艱窘無從出辦情實可憫所差太監速回毋淂久滯物價物料未徵者宜暫停免待豊年補還其佚給下程工食何至歲用數千守備官可備核其數所司亦何可分外承奉自後無額式者其盡革之毋困吾民

○己卯宣府龍門衛地震

○庚辰命歲給周府故義陽王同鍱宮眷餋贍米一百石從周王請也

○總督南京糧儲左僉都禦史儲巏奏南京官軍俸糧歲該一百五十萬石見在倉糧止一百七十萬石恐支放不敷戶部議南京倉糧原有二百萬石其餘糧斛並湖廣江西浙江南直隸府分災免不盡之數仍該徵五六十萬盡足支用宜行各巡按禦史督並並行南京戶部差官催納詔如議

○錦衣衛都指揮楊玉請以本衛正千戶石文義理刑從之

○辛巳恭仁康定景皇帝忌辰遣儀賓周鉞詣陵寢行禮

○升應天府府尹黃寶爲都察院右副都禦史巡撫狹西等處仍令乘傳至京領敕凡巡撫遷轉無躬領敕者瑾欲要謝賂故創此例

○太監劉瑾傳旨錦衣衛指揮僉事劉璋同楊玉辦事

○癸未升廣西按察使王寅爲四川布政司右布政南京大理寺右寺正宗璽爲山西按察司僉事

○戶部議覆宣府等處鎭巡等官奏東路懷來去居庸關不遠若該倉運有糧料𨿽龍門迆北城堡可以接濟令隆慶衛等倉所貯米四萬七百餘石黑豆萬八千餘石宜行侍郎胡汝礪差官運貯懷等倉以備急用及查軍民人等奉例願納指揮等官在京各衙門吏欲免辦事歷役考試並山東河南等處生員攺撥隆慶等州縣納粟者各照原擬赴倉上納俟秋成停止則邊儲不乏緩急有濟從之

○甲申山海關等處守臣言朵顏等衛都督花當遣使來貢馬駝鷹犬因乞賞賜俱於關外聽候禮部議貢不以時宜卻之上令鎭巡官就彼撫待貢物差人賫進賞賜俾領回分給之

○升福建左布政使常麟爲應天府府尹

○戶部奏南京地方災傷亟宜賑濟彼中米價倍於雜糧而活人之功雜糧爲多乞今南京法司並南直隸府州縣衛所凡遇囚犯該納贖罪米者每米一石折收雜糧一石五斗就於本處各倉收貯賑濟仍聽侍郎王瓊提調其湖廣河南狹西浙江災重地方俱照此例處置詔從之

○升大寧都司保定後衛指揮僉事李實爲都指揮僉事本都司僉書管事

○乙酉戶部議覆左侍郎胡汝礪會同宣府鎭巡等官酌量城堡緩急地土廣狹收成厚薄定擬糧艸價直宜俯從眾議將蔚州等堡有收處所照舊每糧一石銀六錢艸一束銀五分給買其餘摘發別堡上納者二十里以上每十里遞加腳價銀五釐艸每十束遞加般運並堆垛簽柴銀一分五釐官爲雇運量加折耗艸束止查緊要艸場買備其山東山西糧艸價直本部仍差官守催遲者治罪奏上詔悉如議仍令汝礪加意整理務合時宜

○丙戌勒大學士劉健謝遷爲民先是詔訪舉懷材抱徳之士浙江以余姚周禮徐子元許龍上虞徐文彪四人應詔所司未納四人屢奏求用時瑾恨健遷未已以四人皆遷同鄕而艸詔由健欲因而罪之逐矯旨謂天下至大豈無可應詔者何余姚隱士之多如此必有徇私援引之獘遂下禮等鎭撫司鞫問吏部尙書劉宇阿瑾意劾布政使林符邵寶李贊參政伍符參議尙衡馬輅知府劉麟推官諶聰知縣汪度訪舉失實而鎭撫司獄辭因連及健遷瑾持至內閣必欲逮健遷並坐且籍其家大學士李東陽徐爲勸角�羊瑾意少釋焦芳在傍因抗聲曰縱輕處亦當除名旣而旨下健遷皆爲民禮等謫戍邊衛符等各罰米三百石聰度仍罷職且著令自今余姚人毋選京官

○丁亥降刑科給事中沈炤爲湖廣布政司照磨炤先以奉旨按事參官失當下獄刑部擬復職內批令降黜之

○免萬全都司開平龍門等衛所云州赤城等堡正徳三年秋糧子粒以撫巡奏其災傷也

○詔戶部發銀三千兩於獨石等處給賞獲功官軍○戊子升湖廣布政司右布政使陳良器爲福建左布政使時吏部以山西右布政使姜洪陪點內批洪年旣六十有六令以左布政使致仕

○升南京戶部郎中張善爲湖廣布政司左參議湖廣副使洪遠於廣西四川副使劉丙於貴州俱按察使

○兵部言軍官子弟比試不中式者凡七十一人內劉珍等二人因馬蹶而墜具情可憫宜如例收選彭鎭等不準襲替張本等宜禠其職發回原衛充軍俟三年再比若仍不中發煙瘴衛分永充軍役別取戶下相應襲替者俟試中用之得旨如擬仍著爲令

○以朝陽關外貓竹廠地給付大徳玄明官初劉瑾奏請於朝陽門外作宮奉北極玄帝祝延聖壽上旣賜之額而瑾復請貓竹廠空地供贍香火上復許之仍命工部會官爲之履畝定界以聞尙書李鐩等覆請移咨戶部蠲其常稅民家所葬墳冢皆責令攺遷蓋所謂貓竹廠者止據傳聞工部亦無冊籍可考軍民廬於其內因而開種遂爲己業或從便營葬無慮數千家自瑾爲此奏民皆他徙其所葬骸骨有力能遷者無幾人餘皆發毀暴露冤號之聲沸於郭外

○左軍都督府都督同知莊鑑卒鑑遼東人天順四年襲遼東定邊右衛指揮使屢以剿虜寇功升都指揮僉事都指揮同知都指揮使都指揮僉事召入坐營管操後充左參將分守大同西路以兵部薦召蒞左軍都督府事弘治十一年掛鎭朔將軍印鎭守宣府虜眾犯邊以大捷璽書獎勵受銀幣之賚十四年攺鎭大同兵部右侍郎熊繡奏鑑經畫有功升都督同知至是卒祭葬如制鑑知兵勤愼小心故屢能立功以至顯官

○己丑申嚴休退官員畱京師之禁時革職太醫院右通政施欽亦在行中其弟太醫院院判鑑以世藉言有旨施欽旣先世徵取隸太醫院其令畱京師凡致仕官若系永樂宣徳年間已逮數世名附版籍者亦容之餘仍依前旨行

○南京禮部尙書江瀾卒瀾字文瀾浙江仁和縣人成化戊戌進士攺翰林院庶吉士除編修修憲廟實錄成升侍讀充經筵講官乙卯考應天府鄕試尋充東宮講官與修大明會典考滿進侍讀學士仍與修通鑑纂要再考順天府鄕試上卽位以從龍恩進詹事府少詹事學士如故與修孝廟實錄充講官掌翰林院事尋命爲實錄副總裁升吏部右侍郎歷左侍郎尋進南京禮部尙書卒訃聞賜祭葬如例瀾性孝友謹厚嘗構屋一區俱以遺兄弟舟次閘有覆舟者亟命剌舟救之果出男婦各一人久居翰林位𨿽尙書尙未柄用而卒故材美無所表見云子曉及暉俱進士上弟曉今爲山東參政暉亦入翰林爲編修

○庚寅命長寧伯周彧子瑭襲爵

○以水旱免山東沂莒等州沾化利津等縣並沂莒等衛所正徳三年糧艸子粒

○哈密衛都督寫亦虎仙奏成化弘治等年於速擅阿黑麻王處自備己貲贖取狹巴及所奪金印並被虜人口請賜糧戶部議行甘肅鎭巡等官核實先年果爲中國效勞量爲賙卹可報

○賑濟河南右侍郎畢亨奏河南災傷重大乞將京邊糧艸止運輕賫戶部議在京倉場仍納本色具紫荊新城等處邊倉每米一石定銀一兩二錢艸每束一錢黑豆每石七錢貯庫俟秋後召�上納從之

○辛卯升湖廣布政司參政劉琬雲南參政沈林爲右布政使琬湖廣林山西山東按察司僉事毛廣常州府知府楊二和爲按察司副使廣湖廣二和四州

○遣大理寺右侍少卿顏頤壽淸理延綏等處屯田

○魯府鄒平王陽鎕薨王莊靖王第二子母郭氏正統丁卯四月十六日生成化丁亥五月襲封至是薨輟朝一日賜祭葬如例謚曰恭懿○錦衣衛告替舍人史賓乃百戶端之子憲廟保母莊靖夫人之孫也賓祖玉以緦旗傳升實授百戶端代之已二世矣近奉旨凡傳升者減半俸仍畱用端其一也至是賓仍欲代父職兵部議舊制武職非軍功不得世襲賓實以保母恩非軍功也代否請自上裁有旨賓仍準替百戶終其身凡保母子孫得官準襲原職通前三世而止因著爲令

○壬辰皇太后聖旦免命婦賀賜文武百官宴於午門

○裁革福建漳州府福寧州莆田南平尢溪將樂晉江等縣稅課司局並光澤縣河泊所

明武宗毅皇帝實錄卷之四十七明武宗毅皇帝實錄卷之四十八

正徳四年三月癸巳朔

孝肅太皇太后忌辰奉慈殿行祭禮遣駙馬都尉樊凱祭裕陵

○命禮科左給事中薛金監察禦史宋璉覆查大同等處邊務先是侍郎文貴奏修墩臺添城堡請給內帑及事例等銀五十餘萬兩至是劉瑾奏請差官察之乃命科道官各一員查算已用未用若干及修過墩臺城堡若干其見在銀兩就令差去官掌管支用貴初受命時卽以所領銀數萬賂瑾瑾此舉亦掩護之術也

○武昌興國江夏等府州縣並武昌等衛徳安等所旱災免夏秋稅糧有差戶部請究所司奏災稽遲者罪詔掌印官奪俸三月管糧管屯官五月○甲午以旱災免南京錦衣等衛所屯糧有差仍令差南京科道官各一員查具頃畝總數以聞

○乙未升廣西布政司左參議林璇爲湖廣左參政時吏部以璇及山西左參議倪天民爲請詔用璇而令天民去天字且禁內外文武官名有天字者俱攺之

○給事中邵天和等查盤過河東運司在庫贓罰並變賣過鈔貫叚疋等銀七千三百六十餘兩命貯內承運庫

○哈密衛忠順王速壇拜牙卽使臣忽散木丁谷勒毋罕默各奏通事王永自稱爲朝廷近侍各索銀六十餘兩乞爲追給時永怙寵甚橫禮部覆奏不敢斥言其罪但云哈密乃西域襟喉之地所遣使當加撫卹永索取之事虛實未辧謹以請詔哈密使臣來貢誠當撫卹王永索銀事姑弗究其令如數還之

○暹羅國船有爲風飄泊至廣東境者鎭巡官會議稅其貨以備軍需市舶司太監熊宣計得預其事以要利乃奏請於上禮部議阻之詔以宣妄欖事權令回南京管事以內官監太監畢眞代之

○昏刻月犯天陰南弟二星

○丙申吏部尙書劉宇奏乞修治父母及妻塋墓上從之命工部遣官往蒞其事仍與父母祭一壇宇復乞令其子錦衣指揮使俸還鄕綜理上命攺俸於陳州衛帶俸蒞鈞州守禦千戶所事

○丁酉賜魯府故輔國將軍當滫生母馬氏夫人鄭氏及子女諸人口養贍米歲五十石

○海西等衛女直都督脫原保等來朝貢馬匹方物賜鈔錠織金文綺等物有差

○戊戌攺南京太僕寺少卿鄭宗仁爲太僕寺少卿

○輸太倉粟米十五萬石於宣府懷來龍門三處以備邊以山東山西河南災傷其輸邊額糧猶多未至恐有警無從支給故也

○命取南北寄養馬二萬五千匹南十之三俱折色北十之七本色四分折色三分以各有災傷且南方災重故也

○管束莊浪土兵都指揮魯經奏土人家口重大不可一時缺人管領欲存畱本邊防禦免聽鄰境徵調兵部言經世受國恩而乃適已偸安宜諭令撫綏土人嚴加約束如鄰鎭有警調發卽率所部馳赴協力以振家聲毋得擁兵誤事自貽罪悔仍行狹西守臣審處機宜勿輕徵調從之

○己亥以久旱命順天府祈祭都城隍等神

○戶部會議漕運歲額四百萬石所以供京師官軍歲用數不可省今湖廣浙江江西河南南直隸地方俱有災傷宜免之數若於水次四倉撥補恐緩急無備今除湖廣存畱本處賑濟浙江江西南直隸等處則量折銀兩十之四五餘仍徵本色其災重勘實該免無徵者乃於水次臨徳二倉支運則折徵之數𨿽多而漕運之額不減又言漕運糧米該赴京通二倉者先有旨務運本色然四方饑饉可無權宜之法災傷地方宜從寬折銀解部送倉候秋成召糴或折放月糧存米在倉以補兌軍該運之數不足乃照原擬於水次四倉支運補數則京儲原額不失而被災小民亦稍蘇矣從之

○夜月犯井宿北第二星

○庚子淸明節遣駙馬都尉蔡震崔元林嶽分祭長陵獻陵景陵裕陵茂陵泰陵文武諸司各分官陪祭

○遣儀賓楊淳祭恭仁康定景皇帝陵寢

○遣內官祭恭讓章皇后陵寢

○遼東蓋州衛地震有聲

○辛丑皇后千秋令節免命婦朝賀

○升山東按察司僉事候直爲廣西布政司左參政

○提督宣府等處軍務侍郎文貴奏宣府建立墩臺修築邊墻夫匠管工人員並防護官軍九萬餘眾所用糧艸欲於所在倉場借支戶部覆議宣府各倉場糧料數少不可動支萬一有警倉廩空虛誤事非細宜別將居庸關隆慶倉本部原擬穵運粟米四萬餘石黑豆一萬八千餘石運貯臨邊倉場專作修邊之用其防護官軍糧艸間支折銀並腳價俱於萬全都司見收銀兩數內支取余還萬億庫準作官軍月糧詔從之仍諭令文貴斟酌亟修要害之地

○壬寅升管大名府事山東布政司右參政石木�錄爲南京太僕寺少卿

○裁革廣西太平府通判知事檢校並所屬稅課司遞運所大使各一員以都禦史陳金奏其府在邊事簡故也仍令各處撫按核其事簡者一體裁革

○南京戶部議覆南京內外守備等官奏請以戶兵二部及應天府寄庫皂隸贓罰席竹鹽引等銀七萬一千餘兩賑濟都民戶部議秋成尙遠宜令原委官員糴買雜糧斟酌給散庶幾活人頗多仍行侍郎王瓊綜理稽考務在放支明白詔從之諭瓊督委官從宜糴買給賑務得實用毋致侵欺妄費

○先是虜騎窺邊由大同天城入殺虜人畜宣府官軍拒之遂以聞而大同則不報至是各言有警互請徵調應援兵部議兩鎭相去三百六十餘里而懷安城則交界適中之地宜行侍郎文貴會同諸鎭相機戰守務令聲勢聯絡大同失事或有隱匿情獘亦宜參究初有旨勿問旣乃曰大同屢失事而鎭巡官不聞聞其令巡按禦史勘報餘如所擬

○賜分守延綏西路地方左參將都指揮僉事田琦織金飛魚文綺一襲從其乞也

○癸卯賜潘府世子詮鉦皇明內令禦制對類四書集注各一部從沈王請也

○狹西罕東衛舍人板舟等遣番人卻﹤人﹥加失加等來朝貢馬駝甲刀等物賜宴並鈔錠彩叚等物有差

○甲辰上禦經筵

○辰時雨雹及霰良久止

○給陽曲王府故鎭國將軍鐘鏌妾皮氏養瞻米歲五十石

○戶部議覆浙江守臣奏地方災傷重大宜將生員見納銀四萬二千四百五十餘兩並今年該解贓罰等銀二萬兩俱畱賑濟本部坐派各色物料未解者並原欠水鄕艸蕩價銀六萬二百兩有奇俱暫停止以寬民力仍待丰年徵解詔從之且令鎭巡官督屬用心給散務使民沾實惠

○司禮監太監閻宣戶部侍郎韓福等會勘榮王所乞湖廣常徳辰州府屬縣無糧田地一千五百九十五頃有奇山場周圍八百二十里房屋鋪面一千五十八間宜給本府及參先任巡撫都禦史韓重副使劉遜參政塗旦參議胡瑞等前勘不明陰陽訓術劉賢承勘受財之罪下戶部議覆詔田地給府管業遜令勘官逮問旦巡按禦史問重瑞免逮各罰米三百石賢發狹西固原衛永遠充軍

○乙巳兵部尙書曹元以河南擒斬回賊百三十四人爲鎭守太監廖堂及所帶參隨副千戶廖鵬等功宜如巡按禦史趙斌所藉功次升賞得旨堂以運謀設策歲加祿米十二石鵬以奮勇爲首升指揮僉事余俱如擬升賞斌亦賞銀十兩彩帶一襲軍衛有司停俸者俱聽復支是舉實妄殺希功男婦死於非辜者踰百人鵬姦佞陰險巧於彌縫當時覆勘等官亦無有一言及之者

○丙午命建州衛舍人童子襲其父弗剌答職爲都督僉事

○丁未升河南布政司左參政徐以貞爲都察院右僉都禦史巡撫延綏地方

○戊申先是以登州海船缺少丰廣二庫應運遼東布疋積久壞多議輸京貯庫備用布旣至驗收太監以紕松浥損劾該部疏於驗勘及司府收受失宜庫官護視無法俱有罪戶部奉旨自劾又言已輸之布宜擇其可用者畱備軍士冬衣紕松浥損者則估作官軍月俸收受護視官則移文巡按禦史備查參奏以後常年當解布疋旣缺船運送並山海關歲派之數則俱徵銀三錢送部轉輸詔部官旣自劾宥之收受護視官以地方災傷並免查究餘如議

○順天保定河間永平等府所屬州縣並蜜云等衛水旱災免糧艸子粒有差所司造冊稽遲者各罰米五十石輸居庸關

○周王爲其父悼王庶生子請名封且言出宮人李氏乞如汝陽王孫安泛等例禮部議李爲樂女於例有妨詔以宗支事重周王不宜冒請令革所生子爲庶人並革安泛等封仍敕禮部通查各王府樂女所生子女及禁與僧道剌麻往來於是禮部因言各王府玉牒不載生母所自考究無乞自今許鎭巡與輔導官查系樂女及非良家女所生不分已未請名授封選婚俱造冊送部系庶生者俱候鎭巡移文再行宗人府驗同玉牒方爲覆請名封著爲令從之

○甘肅守臣奏番達沙麻爾及狹爾吉等族與申衝族相讐殺虜人畜器物欲行撫剿兵部言西番族黨漢唐以來所不能制我朝創設哈密赤斤罕東諸衛授官賜敕犬牙相制不惟斷匈奴右臂亦以壯西土藩籬今夷狄相攻於我無預而防微杜漸自治爲先宜敕甘肅守臣遣官往諭令其解仇罕東左衛都督只克令撫拘各族息兵悔過從之

○江西寧都民蕭陵與大功兄蕭近爭田有隙謀殺之事發坐斬陵奏辯不已都察院勘實以聞詔決之仍核其巡按刷捲禦史及原勘諸司違誤者罪奏上詔分三等先任副使李宗泗陳恪見任僉事院賓先巡按禦史臧鳳俱逮問先巡按禦史喬恕罰米百石弓元罰米三百石先任贛州府知府吳玨趙履祥及寧都知縣今升禦史平世用各六十石

○巡撫延綏右副都禦史王嵩已降狹西參議致仕復以巡撫時嘗發官銀召商買納糧艸追徵未完劉瑾諷科道劾之逮系錦衣獄欲坐以侵盜律嵩不勝拷掠自誣服論斬遂藉其家妻孥坐收者二十三人旣而法司爲言嵩所犯在赦前且實非侵盜乃免死謫戍彰徳衛

○己酉吏部奏請考察京官且言自弘治十七年考察後迄今𨿽未六年但今庶政維新百官賢否不一若非嚴加考察則賢否混淆勸懲失當又各衙門五品以下官𨿽曾給由赴部具有考語而詞多溢美難以憑據宜行各掌印官具別賢否與臣等素所訪聞兩相考證其才力不及初入仕途者存之則廢事去之則可惜請量攺教授並兩京國子監官中間有才識各有所宜者量才攺調得旨進退人才朝廷重事兩京吏部會同都察院並各堂上官從公考察務協眾論堂上官四品以上令自陳翰林院官令本院考察欽天監太醫院皆免之時張彩初爲吏部侍郎朋比劉瑾顚倒威柄箝制百官故非時而有是舉初入仕途及才識各有所宜皆前例所未有也

○吏部又言自元年至今差出科道部屬諸官恐有指稱使用科斂民財那移庫藏情獘宜令近差查盤錢糧禦史密切訪察果有實迹卽如例罷黜若徇私不舉一體重治詔是之蓋前此差出官員率有以賂瑾瑾欲掩飾已過故於考察之際復嗾吏部爲此奏云

○大學士李東陽等奏翰林院官𨿽間有本院自考之例但議論貴公法令貴一請收回成命責在所司令本院掌印官會同吏部考察使內外被此人無異言從之

○狹西按察司副使蕭翀爲河南布政司左參政○調吏科左給事中邵和爲曹州判官和卽天和宜查盤鹽課論奏諸司有遺漏故也

○革慶成王府奉國將軍表槆祿米之半以挾妓民家致傷人命故也

○辛亥命遼東都司署指揮僉事崔賢充右參將分守錦義地方

○遼東蓋州衛地震明日復震

○夜月犯天江第二星

○壬子大學士王鏊以衰病辭免詔謂卿學行兼優素隆聞望方資輔導以副眷懷豈可遽求休致不允

○升賞廣西廣東漢土官軍人等九千五百八人有差以平柳慶二府賊功也

○癸丑大學士李東陽上﹤鋶﹣釒﹥乞休謂屢省乃成陳力者止故省身者必審進退之宜而行法者必一內外之體臣遭逢列聖攀附六龍顧乃駑駘不進蒲柳先雨�今每當臥病之期輒上乞骸之﹤鋶﹣釒﹥勉畱優詔動必至於再三報稱微勞竟莫施於尺寸歲年滋邁觔力愈衰況自今春以來雨澤未施爕理無狀今考察有老疾之條而責任分大小之等仰冀聖恩先賜罷黜則公道易行法令不貳升下保全舊臣之盛徳固極盡而無遺而臣終始一節之素心亦庶幾其不失矣上曰卿才華異常賢聞海外輔導累朝朕心允協正當輔佐安忍容閒所辭不允

○大學士楊廷和上﹤鋶﹣釒﹥辭謂頃奉綸音大發宸斷公舉考察之典以正百官將求勵翼之明用熙庶績臣以庸劣遭際聖明召自南都超升內閣置諸左右委以腹心每感激於深恩思勉圖於寸報緣志有餘而學不逮故心欲進而力未能職在格心未有隨事納忠之益分當謀國又無濟時應變之才面顏有靦寢食不安況朝廷勵精圖治之時正臣下兢惕思退之日內自省循曠瘝爲最今玆考察罷黜宜先仰瀆睿慈俯察誠悃時加體悉早賜退休豈惟務其不能實足遂夫私願蓋審己量力非敢要知止之名而推賢讓能亦竊附效忠之義上曰卿學行俱優方隆輔導宜盡心供職以副朕懷不必固辭

○大學士焦芳亦﹤鋶﹣釒﹥謂臣年逾七十致仕之期則旣過矣前所以不輒求去者思受皇上簡用之恩是以彊力老耄竭力愚誠因循歲月今已四年顧聰明已不及於往日道徳實多負於初心伏惟皇上鑑及愚裏放歸田裏上曰卿累朝耆徳聞望隆重贊理化機朕意方舒豈可隱閒不允所辭

○吏部尙書劉宇左侍郎張彩右侍郎柴昇各以考察庶官先上﹤鋶﹣釒﹥求退不允

○都察院掌院事太子太傅吏部尙書兼左都禦史屠滽以考察庶官先上﹤鋶﹣釒﹥詣休不允

○甲寅命大同都指揮僉事姜義充左參將分守大同東路山西行都司署都指揮僉事劉寶充左參將分守宣府西路

○升賞遼東指揮同知劉元吉等四人有差錄其新興堡斬獲功也

○遼東蓋州衛城樓鐘夜自嗚者三東山大家峪山崩二處約丈餘廣寧中屯衛大興堡地陷長四尺闊三尺深四丈有餘山東諸城日照縣安東衛直隸贛楡縣各地震

○丙辰戶部奏各運司竈戶逃亡所遺鹽課數多取償於本鑊竈丁恐年久累重亦將逃去宜行各巡鹽禦史凡諸逃丁逋百引以上均派通場如力不及則同運司官別行區處其總催酌量丁力照舊輸當不可專累一戶從之

○賜哈密使臣寫亦虎仙紵絲飛魚衣一襲從其乞也

○先是魯府鉅野恭定王陽鎣以事繼母至孝爲宗人所慕請立石墓所賜名旌孝至是其子當渝又以爲言且雲母妃孔氏行與父同乞令翰林院並撰碑文以彰潛徳從之○哈密忠順王速壇拜牙卽請釋弘治初編管廣西夷人克伯赤等九人聽回衛甘肅守臣言克伯赤叛其本主而附土魯番引兵破哈密城池致廑大將遠徵始克平定朝廷安置嶺表已從輕貸今速壇拜牙卽年幼無知爲其下黠桀者所使故有此請徇之則彼輕侮國法復啟亂階兵部議從其言請敕速壇拜牙卽及都督奄克孛剌寫亦虎仙諭以叛逆難釋之義報可

○丁巳大學士王鏊再以疾自陳求退上不允曰朕以卿徳性端謹擢居內閣委任方隆頃求休致已有旨勉畱有疾宜加調攝

○命遼東都司都指揮僉事王道山西行都司都指揮同知劉英各本司掌印管事

○升西安後衛指揮使李佐西安左衛指揮僉事張光宇河州衛指揮使王錦帶俸指揮僉事金冕爲署都指揮僉事佐於甘州光宇於環慶錦於楡林冕於靖虜各補缺領軍

○存畱西安潼關寧山南陽頴上等衛所下班橾備官軍於延綏以增防禦從鎭巡官請也

○兵部覆延綏守臣奏達虜累入攻燒墩臺殺傷守僚官軍蓋由其紀律不嚴以致之𨿽經奏報猶恐別有隱情宜行查勘得旨延綏屢有失事劉保等不能副鎭巡重托本當究問姑貸之仍令戴罪剿賊地方事情命巡按禦史核實奏聞處治

○鎭守浙江太監劉璟奏巡按禦史史鑑期滿當代願更畱一年都察院爲之請上以非舊制不允鑑諂事璟出入鎭守府皆由後門巡按之體蕩然矣及代還璟厚有所贈士論鄙之

○罰狹西按察司僉事尙繻一百石狹西行太僕寺少卿馮淸米二百石以繻查盤開奏欠當淸引律差錯故也

○戊午禮部尙書白鉞太子少保兵部尙書曹元刑部尙書洪鐘工部尙書才寬各自劾求退俱以旨畱之

○先是北虜自正徳三年五月以來屢犯宣府三路所殺虜官軍男婦幾千人頭畜一千五百有奇亡失器械以萬計糧二千餘石守臣以聞兵部議核其功罪至是巡按禦史孟醇查參承委軍職二百餘名及分守內外官參將楊玉王本宋振太監孟山王景和左監丞張鼎右少監李增副總兵劉淮遊擊將軍李琮等俱以失事當罪又言鎭守太監陳貴總兵官白玉巡撫都禦史鄧璋提督軍務左侍郎文貴俱膺重寄責亦難辭但陳貴等先於龍門獨石等處各有擒斬功績今失事之後又各以解圍斬捕論功行賞矣且虜方在邊須人防禦或功過相準或令戴罪自效均乞聖裁兵部議上得旨宣府地方屢被虜搶殺人畜器械數多各內外誤事官皆當罪之但時方有警姑勿問候邊情寧日以聞陳貴等旣各有功準贖罪文貴蒞事日淺其令用心提督以圖後效

○己未以久旱遣太師英國公張懋懷寧候孫應爵太傅新寧伯譚祐祭告天地社稷山川

○戶部右侍郎儲巏孫交禮部左侍郎張澯右侍郎費宏兵部左侍郎胡汝礪右侍郎劉纓刑部右侍郎劉璟工部左侍郎兪俊右侍郎胡諒都察院左副都禦史李瀚掌通政司事兵部左侍郎王敞左通政叢蘭右通政羅欽忠劉永大理寺卿張綸左少卿楊潭各以考察自陳乞休不許

○鎭守江西太監姚舉以南安流賊聚劫卿村殺傷兵快圍執同知趙鶴奏聞兵部請行查勘得旨江西地方盜賊縱肆執官殺軍皆由姚舉等平時不能撫卹有事又匿不上聞釀成大患今禦史沙鵬從公查勘鶴被執釋回緣由及諸所亡失並鎭巡官參奏以聞

○璽書褒獎東阿王及其女臨城縣主凡縣主出閣例給房屋價銀而臨城縣王獨不願領工部議覆謂其心存廉潔事異尋常宜加褒獎以勵宗室上乃貽書魯王曰禮讓爲國之羙事東阿王及其女固辭房價𨿽於國用無大損益然禮讓風行始自宗室其於化理關系匪輕用是致書褒獎其俾欽承之

○庚申命太常寺官祭東嶽泰山之神

○詹事府掌府事吏部尙書兼翰林院學士梁儲以考察奏乞休致上曰卿學行聞望老成宜勉副委任不允所辭

○太常寺少卿兼翰林院侍讀靳貴以考察陳休致不允

○國子監祭酒周玉乞致仕許之○掌太常寺事禮部尙書田景賢提督四夷館太常寺卿張志淳少卿李遜學光祿寺卿喬宇掌鴻臚寺事禮部左侍郎張俊管鴻臚寺事光祿寺卿楊瑢鴻臚寺卿劉愷兪琳太僕寺卿屈直少卿於瑁劉聰順天府府尹季浩府丞楊孟瑛各以考察自陳休致皆不允惟太僕寺少卿陳大章調馬湖府知府

○升山東按察司副使王哲爲廣東按察使

○賜魯府輔國將軍當���當��眄四書集注唐三體詩各一部從其請也

○兵部奏會州衛千戶馮鐸違母教令例革爲民宜別取其家應襲者授以職得旨鐸不孝敗倫難循常格處之其謫戍廣西南丹衛其家不得復襲著爲令

○辛酉吏部以考察職名上請年老者爲刑部郎中等官周佩等三十七人有疾者爲吏部郎中等官石確等十二人老疾者雜職五人逃者一人罷軟無爲者爲中書舍人王珙等二十一人素行不謹爲戶部郎中等官王翀等十九人貪者爲工部郎中徐���﹝��馬﹞�等二人浮躁淺露者爲兵部主事劉節等九人才力不及者爲翰林院檢討等官夏賚等三人才力不及初入任途者則戶部主事等官吳恕等五人才識各有所宜則兵部郎中等官李源等二十二人因﹤鋶﹣釒﹥請老疾者致仕浮躁淺露與才力不及者降一級外補素行不謹者冠帶閒住貪與逃者原藉爲民才力不及而初入仕途者量攺教職並兩京國子監才識各有所宜者本部酌才識年資擬授南京事簡之地並在外府州縣相應職事其攺調降調者自後若能練歷修爲功績著聞一體升擢詔從之惟才力不及者亦令致仕具考察去官者必待查盤勘事及新任者至彼交接乃聽任

○巡按直隸監察禦史羅玹查盤萬全大寧二都司所屬宣府左等並直隸河間等七十二衛所自洪武等年至弘治十七年止節年軍器舉劾都指揮黃鎭等一百二十五員俱掌印官不用心督理指揮等官李漢等五十一員俱監臨主守侵克料價指揮等官朱能等八十五員俱管局委官成造不堪指揮等官楊盛等四十二員俱稽於督並拖欠不完指揮等官戴謙等七十一員各有侵欺不堪未完被盜等獘永平府知府張禎等六員俱不行查舉當治罪然內有升黜存沒不同欲將故絕者開釋其升調並見任立功充軍爲民正身並已故家屬提問監追事下工部議盔甲等物必須雇匠成造若淹禁不完於事無補宜行玹量其情罪輕重各追價銀解部收貯專候修造支用奏上得旨成造軍器乃重事也累年拖欠數多本俱當究但年遠人眾姑分等第處置侵欺克減情重者各依擬監追銀兩造作不完不堪並被盜者俱免提依擬追銀其升調立功者各減半爲民充軍病故者勿究掌印並知府知州等官各奪俸三月遷官者宥之

○大理寺少卿進光祿卿汪宗器致仕卒宗器字鼎夫直隸繁昌縣人成化甲辰進士授監察禦史巡按湖廣廣東薦賢黜貪得激楊體升南京大理寺丞進少卿蒞獄平恕時劉瑾撓法動多掣肘遂決計以母乞終養﹤鋶﹣釒﹥五上允之特進光祿卿致仕未幾卒宗器襟宇闓爽善談論雜以滑稽纚纚可聽與人交情誼榗紳多愛敬之

明武宗毅皇帝實錄卷四十八明武宗毅皇帝實錄卷之四十九

正徳四年夏四月壬戌朔享

太廟

○戶部尙書劉璣﹤鋶﹣釒﹥請休致不允

○癸亥降調監察禦史王濟爲州判官林偉爲國子監博士宇文鐘李錫姜佐韓廉髙嶼爲知縣都給事中馬騤爲推官右給事中薛金爲南京詹事府主簿俱以考察才力不及也

○遼府湘陰王恩諶薨王康懿王長子母妃張氏景泰乙亥十一月十九日生成化辛卯封長子弘治癸亥封湘陰王至是薨輟朝一日賜祭葬如例謚曰恭簡○是日未刻黃塵四塞隨雨霾

○甲子內閣制敕房辦事太常寺少卿劉棨以考察自陳吏部覆奏令致仕仍令考察官員降調並罷黜者俱不許在京潛住如違聽緝事衙門與五城禦史兵馬捕治之

○海西木速河等衛女直都指揮阿兒忽答等海西弗提等衛女直都指揮木長哈等大通等寺番僧那爾卜等四川達司蠻長官司遣番僧鎭郎藏卜等各來貢賜宴給賞有差

○令江西按察使陸完試都察院右僉都禦史巡撫宣府地方完旣升僉都禦史踰三月始至京吏部奏其遲違乃令試職待有績效以聞僉都禦史無試者瑾之肆爲變亂如此

○乙丑命工部尙書才﹤宀十見﹥兼都察院左都禦史總制延綏寧夏甘肅等處軍務兵部左侍郎兼左副都禦史文貴總制大同宣府軍務先是陜西甘肅鎭巡等官奏各鎭有警不相應援致北虜獲利而歸宜早爲區處兵部議三鎭守臣勢均體敵事無統紀請添設文職大臣仍兼憲職總制之於是﹤宀十見﹥以諳練邊務被命凡鎭巡以下官悉聽節制臨陣不用命者都指揮而下許以軍法從事貴初兼督延綏軍務以旣屬﹤宀十見﹥乃攺總制宣大如陜西三邊體統

○丙寅南京禮部尙書缺吏部舉南京吏部右侍郎李旻及禮部左侍郎張澯可用詔升澯而以旻代澯次日以南京吏部右侍郎缺請復令旻爲南京吏部左侍郎

○升山西按察司副使王鴻儒爲國子監祭酒鴻儒先以病乞致仕吏部奏請俟病愈起用至是劉瑾欲兼收有望者以箝眾口故起鴻儒用之

○丁卯升東昌府知府李舉爲山東按察司副使時吏部以淮安府知府趙俊同推遂令俊致仕

○太僕寺少卿缺吏部推南京通政司左參議程溫南京光祿寺少卿李岱補之俱令致仕

○論廣西柳慶功賞總督軍務右都禦史陳金玉帶一束

○己巳敕宣府大同遼東延綏甘肅寧夏巡按禦史閱實諸鎭士馬城池並訪察將領賢否南北直隸及十三省則敕淸軍禦史督三司守巡官閱實訪察

○辛未升禮部右侍郎費宏爲本部左侍郎太常寺少卿兼翰林院侍讀靳貴爲右侍郎

○壬申命大同後衛都指揮僉事宋文於山西行都司僉書管事

○命遼東都司帶俸都指揮僉事李繼宗僉書管事

○癸酉賜宿遷王詮��修皇明典禮列女傳各一部從沈王請也

○陜西三邊夜不收人給銀一兩又以太僕寺銀五萬兩給三邊買馬從總制軍務工部尙書才﹤宀十見﹥請也

○革靖江王府輔國中尉規駛規王�寅約田�元約邵爲庶人約鄣約走�斗約雅約薈約居約飭規﹤韋未﹥規歷規俶規彬規米�付規陟規騆約罾規倬約��庸約餉規王�術規韣規愜約鯨約選約郴規舟�其規﹤舟鹿﹥規舸各祿米三之二規駛等逞凶擁眾出城而約鄣等從之約邵至自刎以誣人事聞下廣西鎭巡官勘實獄旣具都察院奏之上念親親之故且犯者眾故薄其責仍令靖江王嚴加約束鎭巡官廉察不悛者奏治之

○初江西上髙縣民戴克明與其縣人致仕禮部左侍郎黃景因假貸成隙誣奏景僣用龍袍諸不法事時劉瑾欲張威焰於天下卽奏遣印綬監左少監李宣刑部左侍郎張鸞錦衣衛指揮同知趙良往勘被逮者數百人雜治經年無所淂惟景家坊牌雕畫龍鳳宅傍井鐫黃府字及治產嘗與人紛爭卽以犯分違法罪坐之獄上遂命籍沒景家謫景及家屬永戍宿州衛散遣其子孫弟侄家人佃戶五十八人戍諸邊衛令所在禁錮之前江西參政王綸僉事王純巡按禦史臧�瑞州府知府周津及前後諸府縣官坐容隱徇情各罰米五百石惟已罷及死者宥之克明亦以辭多不實枷號一月戍邊衛

○肅州衛兩山口營天鼓鳴○甲戌初廣東左布政使劉孟升副都禦史巡撫延綏久不至京領敕有旨令吏部記之俟其至日參究給事中王宸等遂劾孟不思巡撫重托遷延日久法當究問詔巡按禦史逮孟送錦衣衛獄訊之大臣赴命稽遲故無下獄之法而宸等遽以爲言蓋是時言官多徇瑾意也

○虜數寇大同地方殺掠人畜事聞罷鎭守太監侯能停總兵官溫恭俸俾殺賊贖罪罰都禦史熊偉俸三月令總制都禦史文貴自劾以聞

○乙亥少傅兼太子太傅戶部尙書武英殿大學士王鏊上﹤鋶﹣釒﹥辭曰臣頃陳衰病伏蒙皇上一再遣官卽臣家賜以尙方藥餌大官珍膳詔旨勉畱寵數優渥豈以臣𨿽無贊理之功尙崇其禮以全體貌之誠邪然體貌者君人之恩而責實者朝廷之政上焉必才識超卓足以發舒謀議下焉亦膂力彊敏足以趨赴事功若咸無之將焉用此此臣欲日夜補報而未能者也夫才者進而孱者廢壯者用而病者休此亦自然之理伏望聖慈矜允以臣之職攺授時賢則上有淂人之美下免曠職之愆矣上以鏊情詞懇切特允之令乘傳還仍給與應淂誥命鏊以疾不能廷謝及面辭��復兩具﹤鋶﹣釒﹥詔並許之賜之敕曰卿以甲第倫魁累朝耆俊蜚聲翰苑越旣有年侍朕春坊實勤講讀以曁天曹佐政士望攸歸肆當禦極之初簡居內閣委以腹心顧其徳足以潤身文足以華國謀猷輔翼裨益良多至於史事裁定旋已成功比以微屙輒求休退朕念年齡未邁特示勉畱至於再三而祈請彌切重違雅尙方賜允兪命給舟車送歸鄕裏仍月給食米五石歲撥役夫八名撫按有司其各加禮待毋有所忽於戲朝廷之體羣臣於其大者尢在所敬國之經也若禮進義退保躬完名則君子所自處上下之相成彼此之交盡求諸往古亦以爲難卿之歸志亦遂矣江湖魏闕之心其能忘乎尙勉進藥食時其興居頤餋天和以俟起用庶副朕懷舊尙賢之意其在家庭則以忠孝教子弟善良化鄕俗又以其餘著述歌詠鳴一代之盛皆卿之所優爲者其於後世不亦永有譽哉故敕

○丙子禮部上進實錄儀注前一日設表案於奉天殿丹陛之東設實錄案於丹墀中教坊司設中和韶樂及大樂如常儀設寶輿香亭於史館前是日早錦衣衛設鹵簿駕史官具服至館捧實錄置寶輿中上禦華蓋殿具衮冕服鴻臚寺導迎實錄寶輿用鼓樂傘蓋從東廊北行由左順門外引由橋南中道行史官後隨從二橋行至奉天門階下由左門入至丹墀案前捧實錄置於案樂止俊香亭寶輿退鴻臚寺官奏執事官行禮贊五拜奏請升殿導駕官前導樂作上禦奉天殿樂止鳴鞭史官入班文武官各具服詣丹墀分左右侍班鴻臚寺官奏進實錄樂作序班舉實錄案以次由中道升班首由左階升至殿門外上興序班以實錄案置於殿中樂止班首跪於案前贊史官皆跪樂作內侍官舉實錄案入內殿置於中上復坐樂止贊俯伏班首及史官皆俯伏樂作興平身樂止班首復位贊鞠躬樂作贊四拜興平身樂止贊進表樂作序班舉表案置於殿中樂止贊宣表贊眾官皆跪鴻臚寺官展表�訖贊俯伏樂作贊四拜興平身樂止進實錄官退於東班侍立贊排班文武百官入班贊班齊鴻臚寺官致詞云文武百官某官臣某等恭惟孝宗敬皇帝神功聖徳纂述成書光華萬世羣臣歡忭禮當慶賀贊鞠躬樂作贊四拜興平身樂止贊有制史官仍入班贊跪宣制云孝宗敬皇帝功徳配天紀述詳實朕心歡慶與卿等同之宣訖贊俯伏樂作興平身樂止贊搢笏鞠躬三舞蹈贊跪山呼萬歲三贊出笏贊俯伏樂作四拜興平身樂止禮畢

○升山西布政司右參議王濟爲太僕寺少卿吏部郎中呂元夫爲南京通政司右參議四川按察司副使張淳爲南京太僕寺少卿吏科都給事中王宸爲南京光祿寺少卿

○賜提督神機營懷寧侯孫應爵大紅紵絲鬥牛一襲從其乞也

○總制陜西軍務工部尙書兼左都禦史才﹤宀十見﹥奏各邊軍士身居行伍衣食之給資於月糧春夏支本色麥豆或紅腐不可食秋冬支折色布匹或短窄不可售驅饑羸之卒以當猛黠之虜欲功之成難矣乞以各邊在倉粟米給散軍士毋拘挨陳放支之例或依時價以銀折支又言各邊貯庫官銀支取不敷乞借陜西布政司庫貯十五萬兩送各邊以爲馬價月糧功賞之用戶部議覆糧宜勘各鎭所積從宜區處銀兩則差官如數角�羊送若遇買馬賞功及軍士缺糧卽聽酌量支用詔可

○太監劉瑾傳旨以禦馬監太監梁玉鎭守大同等處地方

○丁丑謫西安後衛指揮同知朱斌等戍四川利州衛以先年賊入邊境失於哨守也

○萬全都司柴溝堡地震

○戊寅降新升大理寺左寺丞寧杲爲潛山知縣杲以禦史差賣淮兩鹽已有旨停賣至是升大理不卽回奏上任故謫之

○己卯給事中李淳禦史仇惠奏查盤延綏寧夏倉庫歷年艸料多支拖欠虛出那移折放祿俸諸色銀應追償者萬有九千三百餘兩因劾接管及奏乞者之罪自尙書都禦史太監僉事郎中長史而下凡三十九人淂旨罰都禦史楊一淸僉事尙繻慶府長史劉餋浩梁溥米三百石致仕戶部尙書顧佐佀鐘韓文郎中徐鍵及石昭各半之都禦史冒政僉事賈時緣他事逮問俟獄具以請太監劉保劉云葛全以不與錢榖兵部侍郎文貴以嘗聽其分理戶部侍郎王儼以充軍僉都禦史劉憲以病故僉都禦史曲銳總兵官吳江張安以接管未久並其餘嘗以本罪罰米者俱免之淳惠以分別情罪不當亦罰米如一淸等之數是時科道以查盤出者指瑾名聚斂往往盈橐而歸瑾以參官多而納賄重者爲稱職否則必遭箠楚械系之毒而降黜隨之於是縉紳自相吞噬衣冠化爲豺狼矣

○貴州等六衛普市千戶所程番府各以旱災免秋糧有差

○兵部議選發西寧衛騎兵五百人輪戍永昌仍令淸理屯田右僉都禦史王憲於永昌傍近衛所抽餘丁或募壯士千人以實永昌乃掣西寧戍兵回衛從之

○命罕東衛故都指揮使賞卜兒加子板丹襲父原職

○辛巳翰林院編修李時以六年請歸省父母吏部覆奏例當與假詔責吏部不度可否復蹈紛更之轍令查定制以聞吏部言諸司職掌及歷朝事例或離家十年五六年者俱聽省親至成化二十三年詔書許六年歸省又著爲令乃從之

○詔淮安鈔關秋冬二季折銀畱支泗州軍糧以地方災傷也

○河間等府奉詔送樂戶至京命�其藝業之精者畱應役給與口糧工部仍相地爲之居室時教坊樂工淂幸於新宅愬朝夕丞應爲勞外郡樂工不宜獨逸請詔禮部移文天下取精於諸伎者送教坊於是有司遣官押送乘傳續食者數百人俳優自此益進矣

○壬午上禦奉天殿監修官後軍都督府掌府事特進光祿大夫左柱國太師兼太子太師英國公張懋總裁官光祿大夫柱國少師兼太子太師吏部尙書華蓋殿大學士李東陽等率纂修等官上表進孝宗敬皇帝實錄上起立受之表曰臣懋等誠惶誠恐稽首頓首上言伏以君明臣良極一代治功之盛父作子述垂萬年簡策之光行道者必待其人觀政者則存乎史春秋世遠變紀傳以編年實錄書存在祖宗爲故事粵自起居罷注編撰設官九建歲元五開史局堯言如見具瞻典冊之可尊夏禮足徵豈但和鈞之則有欽惟孝宗見天明道誠純中正聖文神武至仁大徳敬皇帝道通三極行備五倫玄默躬修誠明內蘊禮隆郊廟尢嚴祧祫之儀餋極宮闈每謹晨昏之節愛人才不輕於廢棄卹民情恆切於咨詢講筵勤經史之功苑囿絕畋遊之好翼翼文心之不已巍巍舜徳以難名虎步龍行識太平之天子河淸海晏知中國有聖人方當善治之將更尙有遺恩之未盡一朝厭代萬國傷心恭惟皇帝陛下剛健體乾聰明首物淂聖功於豫教昭文命於誕敷謂孝在顯親必有揚名之實謂人惟建事可無師古之規乃命臣﹤棥心﹥爲監修官臣東陽臣芳臣廷和爲總裁官臣儲爲副總裁官臣紀臣圭臣希周臣熙臣燾臣一鵬臣鼎臣臣俊臣廷相臣仁和臣時臣霄臣瑭臣﹤王巳﹥臣偉臣九思臣辰爲纂修官臣楠臣銑臣若水臣鑾臣縉臣晹臣炅臣舒誥臣孔暉臣邦奇臣黃中臣纘宗爲稽考參對官臣懋曁臣東陽等發祕府之緘縢給尙方之筆札曹分類析綱舉目張於凡禮樂刑政之施以及名物度數之等經因革者詳而勿厭關勸懲者細亦不遺是曰是非曰非豈敢專於獨見疑傳疑信傳信庶以備於將來恭成孝宗敬皇帝實錄二百二十四卷寶訓十卷合目錄凡例總二百三十六冊臣﹤棥心﹥等學愧三長力窮寸晷管窺𨿽小隨所向以皆天勺量誠勞亦何由而盡海義例勉遵於指授勛華莫罄於揄揚伏願繼體守文任賢圖治監於成憲確乎家國之蓍龜貽厥孫謀遠矣河山之帶礪無任瞻天仰聖激切屏營之至謹奉表隨進以聞總裁大學士焦芳人品庸劣不爲士論所重弘治間垂涎臺鼎久不淂進每以爲限至是附瑾獲柄用與操史筆凡其所褒貶一任已私以好惡定之如葉盛何喬新彭紹謝遷皆天下所稱許以爲端人正士而芳肆其詆誣不卹公論同官李東陽等畏避其惡皆不敢爲異同故表中有傳疑傳信庶以備於將來之語云

○以纂修實錄成賞監修太師兼太子太師英國公張﹤棥心﹥總裁少師兼太子太師吏部尙書華蓋殿大學士李東陽少傅兼太子太傅吏部尙書謹身殿大學士焦芳少保兼太子太保戶部尙書文淵閣大學士楊廷和各銀五十兩紵絲羅共六表裏鞍馬一匹副副總裁吏部尙書兼翰林院學士梁儲銀四十兩紵絲羅共四表裏纂修左諭徳兼侍講毛紀傅圭侍讀朱希周侍講豊熙沈燾吳一鵬修撰顧鼎臣編修汪俊李廷相溫仁和滕霄何瑭董﹤王巳﹥檢討汪偉王九思五經博士潘辰各銀三十兩紵絲羅二表裏稽考參對修撰呂楠編修崔銑湛若水翟鑾徐縉景晹檢討叚炅易舒誥穆孔暉張邦奇焦黃中胡纘宗各銀十兩紵絲一表裏催纂並謄錄郎中等官沈冬魁等十員各銀八兩紵絲一表裏收掌文書中書舍人劉訊銀五兩紵絲一表裏謄錄監生生員儒士邵文恩等十五名各銀三兩絹二匹史館吏並校尉等十四名各鈔二十錠絹一匹人匠二十二名各鈔二十錠布一匹事故官總裁少傅兼太子太傅戶部尙書武英殿大學士王鏊銀五十兩紵絲羅共六表裏鞍馬一匹副纂修太常寺卿兼翰林院侍讀禮部右侍郎靳貴銀三十兩紵絲羅二表裏

○升兵科右給事中李憲於吏科刑科右給事中於聰於禮科工科左給事中王珝於刑科俱都給事中吏科右給事中張賢禮科右給事中胡玥於本科刑科給事中徐仁於戶科吏科給事中張王�贊於兵科俱左給事中戶科給事中謝訥於本科禮科給事中張云於工科俱右給事中時珝玥已攺禦史令俟公差還以今升職禦管事○升湖廣按察司僉事趙璧爲四川副使

○運戶部銀十五萬兩於陜西固靖等處以充軍餉仍免織造及坐派物料守臣以災爲請故也

○禮部言監察禦史叚豸奏減陜西坐派藥味但藥味系額辦恐不可乏命已徵者如舊輸納未徵者減半余待豊年補之

○給事中張潤等淸查甘肅洮岷馬價還奏河州衛右所百戶韓傑領換馬三匹久不還官指揮王錦妄報已還又先巡撫都禦史畢亨以買馬借用陜西行都司庫貯贓罰銀誤作備荒鹽糧銀支用𨿽明而奏則未寔於是傑錦逮問亨罰米百石時劉瑾擅權好摭人細過坐以重法若亨類無能脫者

○癸未升廣西按察司僉事蔡煉爲四川布政司左參議山西僉事陳雍爲山西右參議

○初撥隆慶衛軍二百五十人協守永寧以指揮一人千百戶五人更番領之至是千戶張鼐奏欲取其軍回隆慶分戍居庸各關而宣府守臣則以仍前禦備爲便兵部覆議各軍屯堡及月糧布花在永寧住種關支已久難��復更動惟領軍之官三年一更往復爲艱可令各回隆慶而永寧選六人代之其軍卽編隸永寧別選募如數以實隆慶庶事體歸一人情兩便從之

○甲申吏部尙書劉宇奉旨推山西左布政使李貢廣西左布政使張吉湖廣左布政使王綸山東右布政使馬炳然四川右布政使王寅雲南按察使楊綸各年力精彊才識通敏宜邊方任用上令移文催促之仍令多官集議舉熟知邊事公廉才略出眾者八九員以聞勿避讎嫌勿論功過勿拘在位在野在內在外於是吏部��復會推致仕右都禦史楊一淸南京戶部尙書陳金致仕大理寺卿張泰光祿寺卿陳震太僕寺卿屈直應天府府尹王彥奇皆堪任邊方巡撫原任湖廣按察司副使今爲民金獻民山西按察司僉事何宗理河間府知府楊儀俱堪任邊方分巡令吏部記之

○乙酉以孝宗實錄成賜監修等官宴於禮部命新寧伯譚惠安伯張偉襄成伯李鄌武平伯陳勛尙書劉宇屠滽曹元劉璣白鉞洪鐘待○丙戌南京吏部尙書劉忠等以考察職名上請年老則工部郎中鄺郊等十八人有疾則戶部郎中周冕給事中史俊等八人素行不謹則戶部郎中張善禦史田登等十九人浮��孚淺露則刑部郎中黃相等及舊任刑部員外郎今升雲南按察司僉事周塤十五人才力不及則刑部郎中陳瑜等三人量才攺調則禦史李鑑喬通凡二人下吏部覆詔如例忠又奏謂南京去師京數千里道路隔絕人易懈怠中有不才幸考察已行因而縱頑長惡玩法欺公若必待六年之上方加黜罰則溪壑之欲蓋已滿盈而吞舟之惡又或脫漏論情據法實所難容乞自考察之後或有如前所云惡迹顯著者容參奏罷黜以示勸懲則各官當知儆惕矣吏部覆議亦從之時劉瑾方尙嚴刻而忠��復有此奏頗爲士論所短

○令被虜走回男子審無父母妻室並不知鄕貫者聽編入軍伍調用殺賊有家業者仍聽寧家先發寧家而願入伍者聽來降虜人則仍炤例安置以兵部議覆大同副總兵馬昂所奏故有是命

○命大同右衛都指揮僉事孫鎭於大同坐營

○寧夏中衛地震有聲

○陜西固原州秦州岷州並地震有聲如雷

○鞏昌府地震

○丁亥暫添分管環慶地方按察司副使一員以保定府知府秦昂爲之

○下監察禦史趙時中阮吉於錦衣衛獄先是有旨凡巡按禦史滿日都察院上其功罪至是時中巡按直隸吉巡按陜西還都禦史屠鏞劾其無所旌舉罷黜爲失職淂旨巡按重任務在激揚旌黜不明所理何事令錦衣衛掠訊明白以聞

○尙衣監太監楊軏因進奉自淮安歸言知府趙俊等應付不時俊時已致仕上以其不敬並巡按禦史趙時中各罰米輸邊俊三百石時中百石

○南京吏部尙書劉忠自陳乞休曰臣發身艸茅之賤濫竽文章之選學不足以潤飾政事行不足以表正士流乞宥虛糜之罪俾歸田裏上曰卿學行端謹譽望昭著秉執銓衡眾所推服方切委任不允所辭

○初山東樂安縣民葉能與其弟宗良毒殺其父珍以誣鬥毆者審錄郎中劉綱以爲疑獄下巡按山東禦史曹來旬讞之未竟而能毋及其妻訴於朝且自刎不殊以示迫切乃命重讞之至是巡按禦史胡節以其獄上詔以能滅絕彜倫依擬淩遲來旬及僉事袁經前參政崔巖旣淂其情而��復事姑息各罰米百石綱謬加矜疑𨿽已故猶逮系其家罰米三百石仍查巡按三司官嘗與綱會審者以其名聞節疏於舉劾俟巡按歸究之

○己丑命戶部發銀五萬兩於陜西寧夏等處以實邊儲

○初山東靑州府臨胊縣民王頂爲其妻張與奸夫井祿謀殺頂事覺縣鞫之張誣其夫之弟柰與謀遂擬柰淩遲獄上巡按禦史金洪僉事袁經皆不與辯旣而審錄郎中劉綱以可疑請有旨再問巡按禦史曹來旬又延久不決後禦史胡節行僉事查煥鞫實乃攺擬徒至是上讞欲查諸嘗鞫治者姓名都察院覆議祿已逃宜系柰代獲祿覆鞫乃如辯問處分煥不列上司府縣與鞫者職名並洪經來旬皆宜逮問節失於查參洪等亦當罪上是之經來旬及煥俱罰米百石輸邊司府縣與鞫者職名仍命巡按禦史列上節俟巡按還日以聞惟洪以免官獲宥

○令各處暫停鑄錢先是禦史叚豸奏陜西地方災傷乞暫停鼓鑄以節財用工部覆議災傷之報各省無間鑄錢宜一槪停止候豊年鑄補從之

○庚寅詔以天气暄熱系囚笞罪無干證者釋之徒杖以下末減重囚可矜疑及枷號者列上於是刑部錦衣衛奏免枷號者凡五十一人依原擬決遣其死枷下者已十人矣

○是夜流星靑白色光如盞起紫微東蕃外至近濁

○辛卯虜寇大同西路之威寧海子及左衛地方掩殺軍四人事聞時方興修邊之役詔士馬已掣回者如舊戰守不淂輕動分守守備內外官紀律不嚴致誤事機可戴罪自效失事之詳令巡按禦史核寔以聞巡撫都禦史熊偉總兵官馬昂待勘報奏處總制侍郎文貴巡按禦史孟醇稽於奏報令自劾

○右副都禦史張廉卒廉字孟介浙之歸安人成化丙戌進士歷刑部主事員外郎郎中擢江西按察司副使時賊寇廣信永豊銀礦廉命塞之以絕其望遂潰散轉貴州按察使奏誅印江豪酋置縣官及遷左布政使與徵都淸苗寇有功請增貴州角�羊額自廉始擢右副都禦史巡撫貴州﹤鋶﹣釒﹥言屬府黎平僻遠而五開軍衛牽制兩省宜令湖廣兵備副使聽節制及削鎭遠土官置縣官如印江例皆從之廉剛方梗直好面折人過動與物忤由是被論劾致仕行之日父老軍夷無慮千數遮畱之年七十有六卒於家旣卒家無厚產鄕人以此重之

○南京吏部左侍郎李旻卒旻字子陽浙江錢塘人成化庚子鄕試甲辰廷試俱第一授翰林院修撰丁未預修憲廟實錄弘治攺元充經筵講官明年以父憂去辛亥實錄成卽家賜銀十兩彩叚二表裏癸丑服闋還朝丙辰同考禮部會試滿九載升左春坊左諭徳庚申簡侍東宮講讀明年升南京太常寺少卿尋以本官署南京國子監事正徳丙寅召修孝廟實錄攺太常寺少卿兼翰林院侍讀仍充講官賜金帶丁卯奉命授庶吉士業尋升太常寺卿管國子監事未幾升南京吏部右侍郎己巳升左侍郎尋卒賜祭葬如例旻長身修髯狀貌英偉其於學問貫穿經史百氏論辯亹亹聽者終日忘倦在史館善敍事理丘文莊公浚爲副總裁見所纂甚稱之其爲人闊達倜儻不甚拘守繩尺亦多爲人所忌云

明武宗毅皇帝實錄卷之四十九明武宗毅皇帝實錄卷之五十

正徳四年五月壬辰朔巡撫大同都察院左僉都禦史熊偉以考察自陳乞休許之時文貴以兵部侍郎兼副都禦史總制邊務遂升貴爲右都禦史巡撫其地而罷總制勿設修邊之役亦令鎭巡官斟酌緩急量爲處置瑾初用貴議銳意修邊而總制之添亦僅一月至是乃中變焉貴之升用又出內批其專橫任意無所顧忌如此

○原任巡撫貴州都察院右僉都禦史王質以考察自陳乞致仕許之

○升毛憐衛指揮使速古一級以速古嘗有邊功故也

○命建州左衛都指揮僉事佟失古你子掃你代父原職

○大寧前衛都指揮僉事董斌及副千戶胡剛巡邏勿嚴縱盜劫掠太監劉瑾以緝訪聞俱下刑部獄剛懼自經死謫斌爲遼東廣寧左屯衛指揮同知

○初盜入淸江縣民黃英傑家有王艮陸者與其宗人元陸有隙密告英傑指元陸爲盜遂被執檢校陶麟嘗索賂弗予因而文致之元陸不勝考掠自誣服數令其子奏辯獄久不決連逮者多瘐死會刑部郎中孫燧錄囚江西命偕巡按禦史臧鳳覆讞事淂白然未縱遣也至是巡按禦史弓元以獄上因劾先任僉事王啟知府��丸仁聽麟誤入人重辟及前後承勘者布政使王綸周南林泮戈瑄按察使張賓參議董威副使楊錦沈銳知府祝瀚同知陳嘉表推官陳察知縣朱諫李春芳巡按禦史姜實喬恕滯獄之罪且謂燧鳳不竟其事而代還亦宜坐淂旨艮陸英傑與麟俱發戍邊衛啟逮問綸諫春芳罰米二百石燧及瑄威嘉表察百五十石實泮賓漢已罷官一百石俱輸居庸關恕以前坐事罰米者再令降一級調外鳳及銳南以他事被逮令並議以聞惟仁錦以物故淂免

○江西奉新縣民余元一及其侄八十七等恃富豪武斷鄕曲其服捨器用有違式者以其男子代錢榖謀侵縣人胡東仔田爲東仔所訐並及其僣造龍舟及誣元一嘗率三百餘人毀其房屋謀其親屬至死獄久不決命給事中胡煜會江西鎭巡三司官鞫之至是獄上詔以元一年踰八十免其決杖仍枷號一月並家屬永戍肅州仍沒入其家產其子侄十餘人罪之有差而東仔則以奏多不實亦枷號一月並家屬永戍鎭番○癸巳阿木等族番人端死等來朝貢馬及方物賜宴及賞彩叚絹鈔等物如例

○定安倬隱王長孫輔國將軍俊桯上言其堂弟輔國將軍俊橉以故父聰漮舊負民楊漢債故爲所辱且奪其金銀酒器因漫及諸嘗辱已者事下都察院請行巡按山西禦史勘問上曰俊桯爲朝廷宗室乃不守成規而私貸於民其玷名器甚矣令巡按禦追所負納之官且革其祿三之一漢以銀貸宗室蓋心藐之且不遜可罪其罰米五百石賑饑該部可移文諸藩知之後著爲令據奏貸於漢者乃俊橉非俊桯也覆本及答旨皆謬稱俊桯云

○甲午刑科給事中張潤奏查盤甘肅洮岷等處錢榖虧折數多並劾都禦史等官侯王�贊羅明劉璋楊一淸周季麟等監臨接管欠嚴及參議等官劉賓等官攢劉厚焦郁等侵欺爲斃戶部議覆上以劉厚等侵盜行令追補監臨及管理接管等官各罰米二百石致仕閒住者各減半充軍爲民病故者宥之緣事者問結奏請計所罪都禦史及方面等官凡三十餘人

○先是成都官廨爲吏捨所延燎株速及者旣已治罪知府費愚亦攺知建寧會勘官給事中張王�贊禦史原軒遣人逮愚愚稱病不至王�贊等懼稽緩淂罪奏之都察院議覆愚貪詐而福建按察使夏景和庇之王�贊軒所遣非人不能獲皆有罪詔巡按福建禦史王注執愚付王�贊等鞫之並逮治景和且責王�贊等暗懦俟事竟以聞愚在成都盜官庫銀幾一空時查盤甚嚴懼淂罪因公宴治具潛令人縱火六房文卷無一存者及被執中途復逃景和坐罰米百石而愚竟免罪人以爲幸云

○山東費縣大雨雹深一尺壞麥谷

○乙未升雲南右布政使塗旦於湖廣陜西行太僕寺卿王琰於山西俱左布政使四川按察使髙崇熙於四川湖廣右參政周紘於山東俱右布政使

○丙申升戶部郎中方璘爲湖廣布政司左參議

○給潘府宜山王銓鏋食鹽歲十引從其父沈王奏也

○初儋州熟黎符那月所管富莪村本天順間叛黎符那南巢穴其後那南侄南蛇屢徵不淂��復又爲那月及儋州同知陳瑉因事科擾之發忿作亂與那月相攻破那月村殺其家五十餘人遂流劫昌化澄邁二縣村鎭眾至數千以那月逃居儋州攻圍儋及昌化縣城焚掠無算及大軍平南蛇那月以鄕導有功受賞其後鎭巡等官推致亂故歸罪瑉等那月亦以與南蛇相攻時殺二人坐斬因屢奏訴冤至是巡撫左都禦史陳金會巡按禦史袁仕讞之直其冤並劾僉事王希旦失入副使王機專擅釋放前禦史華璉聶賢左參政王綸不能平反而仕與金亦以失劾原問官都察院以聞上命釋那月而罰賢綸米人三百石璉金人二百石木��以致仕免仕候巡按滿日以聞按察司並璦州府原問官其具以名上

○丁酉總鎭延綏等處官奏東中西三路虜眾猖獗糧艸缺乏戶部議言五月艸盛之時隨地可牧糧料宜行原差大理少卿顏頤壽會鎭巡以先此角�羊去銀兩給殷富之家收買輸倉其四川生員事例銀兩及本省糧艸災免未盡者乞仍亟催並詔可之且命鎭巡隨時撙節不許虛費

○戊戌孝宗敬皇帝忌辰奉先殿行祭禮遣駙馬都尉樊凱祭泰陵

○初纂修孝宗實錄成命吏部查纂修官事例旣而又令查其中嘗與修大明會典已升及守制未升者職衘履歷與到館日期至是上之詔纂修實錄重事也其卽炤例擬升職等第以聞且謂先年劉健等以編纂會典爲名多所糜費已升之職俱革之其書仍令大學士李東陽等覆視更定務令明白於是吏部擬降少師兼太子太師吏部尙書華蓋殿大學士李東陽支從一品俸吏部尙書兼翰林院學士梁儲爲本部右侍郎少保兼太子太保戶部尙書楊廷和禮部尙書白鉞俱支從二品俸禮部右侍郎靳貴爲光祿寺卿左春坊左諭徳兼侍講傅圭侍讀朱希周俱爲修撰左春坊左諭徳兼侍講毛祀爲侍讀五經博士潘辰仍爲典籍光祿寺卿周文通爲禮部郎中仍支從四品俸吏部郎中沈冬魁爲員外郎原翰林院學士調府同知張芮爲兩浙鹽運司副使又降丁憂禮部尙書劉機支從二品俸左春坊左庶子兼侍讀毛澄爲侍讀侍讀顧淸爲編修及致仕吏部左侍郎楊守阯爲右侍郎南京吏部尙書王華爲本部右侍郎淂旨從之仍謂吏部奏擬欺隱捨糊法有未盡姑存大體不究瑾意以東陽降俸爲未能盡法也瑾欲裁抑儒臣謂舊例纂修升秩爲過故先革其所已升者而復加之以示已恩談者又謂焦芳不欲東陽軋已乃導瑾爲此舉云

○泰寧三衛女直都指揮僉事滿蠻率其部落男婦二萬有餘欲附邊墻築土圈潛住以避北虜守臣以聞且言鎭安等堡舊有土圈可容下兵部議三衛爲中國籓籬彼旣有事告急我當有以庇之但狼子野心變熊莫測請令遼東鎭巡官整兵防範不可信其甘言遽生怠玩兼遣人多方訪探果無詐情聽於墻外要害處炤常藏避不許踐我境內驚擾人心其鎭安等堡土圈果遠離邊墻基趾如故許其老弱暫居事寧省令遠去住牧仍遣撫夷通事犒勞宣諭朝廷恩威使之感激若有詐僞務在審處奏報庶附夷有所倚賴邊境不致疏虞矣從之

○己亥總督漕運右副都禦史邵寶總督蘇松糧儲右副都禦史羅鑑巡撫湖廣右副都禦史王綸巡撫陜西右副都禦史崔巖黃寶巡撫寧夏左僉都禦史曲銳巡撫延綏右僉都禦史徐以貞巡撫宣府試右僉都禦史陸完各以考察自陳乞休不允○夜二漏下湖廣武昌府見碧光閃爍如電者六七次隱隱有聲如雷鼓旣而地震良久止

○庚子南京兵部尙書何鑑戶部尙書陳金吏部左侍郎李旻戶部右侍郎王瓊兵部右侍郎孫需都察院右都禦史張憲右副都禦史朱恩太常寺少卿羅﹤王巳﹥光祿寺卿李堂鴻臚寺卿丁鳳太僕寺少卿鄭宗仁楊廉翰林院侍讀學士石珤各以考察自陳乞休不允

○南京禮部右侍郎馬廷用刑部右侍郎沈銳太常寺卿盧亨各以考察自陳乞休許之

○南京工部尙書韓重國子監祭酒王敕南京太僕寺卿魏玒各以考察自陳乞休詔謂重巧僞徇私敕污名素著俱令致仕而以玒尢不職令冠帶閒住

○陜西固原州地震有聲

○辛丑升福建按察司副使龔嵩爲陜西行太僕寺卿浙江布政司左參政伍符爲雲南右布政使四川副使楊茂仁爲本司按察使令江西左參政楊守隅致仕

○升都察院經歷姜學夔於湖廣溫州府同知林長繁於廣西衡州府同知邵遵道於雲南俱按察司僉事

○賜錦衣衛指揮使邵喜大紅紵絲紗羅蟒衣各一襲從其乞也

○海西兀者等衛女直都指揮帖古山等木連河等衛女直都指揮阿兒忽答等各來朝貢馬賜宴並賞彩叚衣服有差

○升陜西署都指揮僉事吳英指揮使姚塘俱爲都指揮僉事以其有斬獲功也

○壬寅授獻縣知縣趙宗武邑縣知縣成文定海知縣錢如京蠡縣知縣張叔安南樂知縣賀洪進士朱志榮魏璄林近龍張俅王佩周朝佐周期雍詹惠李邦用毛鳳爲試監察禦史宗文浙江道如京雲南道志榮廣西道璄貴州道近龍俅南京河南道佩南京湖廣道朝佐南京山東道期雍惠南京雲南道叔安邦用南京山西道鳳南京四川道洪南京廣西道進士張元電蕭海田蘭趙鶴俱都察院理刑

○命巡按陜西禦史逮問閒住僉事黃瓛贖杖仍罰米二百石坐查盤參詳欠當也

○癸卯仁宗昭皇帝忌辰奉先殿行祭禮遣駙馬都尉馬誠祭獻陵

○戶部郎中錢榮乞終餋從之

○戶部覆奏吏科給事中師夔查盤大同宣府錢榖那移浪費數多劾前都禦史新升吏部尙書劉宇及去任尙書韓文運使呂賢郎中孫祿等官二十餘員俱屬有罪但內有輕重並言宇先乞淂宥詔重者罰米二百石輕者百石致仕閒住者各減半充軍爲民病故並曾罰米者宥之且以夔等不識事體濫參鎭巡等官下錦衣獄詰實以聞○以故南京守備太監鄭彊侄應天府學生節爲中書舍人仍閒住納粟指揮銳及仁爲南京錦衣衛世襲百戶守彊墳墓從其請也

○南京都察院右副都禦史李善陳乞休致下吏部覆其刑名老練尙堪任用遂升南京刑部右侍郎

○兵部言宣府遊擊將軍李琮沈湎廢事宜罷革別選謀勇者代之詔停琮俸令回本衛閒住其各邊遊兵及分守守備皆令總制鎭巡精選凡怯懦廢事者奏黜毋隱

○甲辰升陜西左布政使夏昂爲南京太僕寺卿時吏部推浙江右布政李贊及昂可用故用昂而以贊職居方面坐視無爲令致仕蓋贊於故都禦史錢鉞籍沒之時常流涕不忍劉瑾聞而惡之故也

○降監察禦史喬恕爲邳州判官以巡按江西時勘事不稱旨故也

○乙巳以萬全右衛都指揮僉事李興充宣府遊擊將軍

○南京國子監祭酒蔡淸卒淸字介夫泉州府晉江縣人福建鄕試第一人成化甲辰進士授祠祭主事攺稽勛尋署驗封員外郎以父憂歸服闋除主客尋轉南京文選郎中乞終餋歸遂丁母憂服闋卽其家拜江西按察司副使提調學校屢辭始就職旋復乞致仕去未幾擢祭酒命未至而卒淸天資沈潛深探理學所餋純粹內外一致在江西務端士習正文體嘗曰學宜餋正性持正行聖賢言語熟復玩味則舊去新來日攺而月化天性孝友內外親族貧無衣食及不能葬者皆收卹之家屢空弗計也體𨿽孱脆而好學不倦其學術徳器爲一時名儒蓋於模範甚稱惜享年不永莫究其用云

○升湖廣都司都指揮僉事官纓李玉俱爲署都指揮同知以其有斬獲叛賊功也

○丙午以纂修孝宗敬皇帝實錄成加少師兼太子太師吏部尙書華蓋殿大學士李東陽正一品俸進少傅兼太子太傅吏部尙書謹身殿大學士焦芳爲少師兼太子太師華蓋殿大學士加少保兼太子太保戶部尙書文淵閣大學士楊廷和俸二級各﹤鋶﹣釒﹥辭上曰先朝實錄旣完卿等數年勞勩功迹昭著特加升賞毋負朕意不允所辭

○詹事府掌府事吏部右侍郎兼翰林院學士梁儲以纂修實錄成升吏部尙書﹤鋶﹣釒﹥辭不允

○以提督操江南京都察院右副都禦史朱恩爲南京吏部右侍郎攺巡撫宣府都察院試右僉都禦史陸完爲南京都察院試右僉都禦史提督操江以山東右布政馬炳然爲都察院左僉都禦史巡撫宣府等處

○夜月犯天江東第一星○丁未吏部上纂修等官歷俸入館淺深及升職舊例淂旨升纂修催纂侍讀毛紀等十八員並收掌文書劉訊謄錄沈冬魁等七員俱一級稽考參對修撰呂楠等十二員俸一級丁憂學士劉春等二十二員查其到館日期員外郎喬宗及秀才張保等二十九員仍查其入館履歷以聞孫淸以丁憂潛住葉徳以不職有名俱令冠帶閒住陳霽以素行不謹令致仕顧淸汪俊王九思徐穆吳一鵬李廷相崔銑溫仁和穆孔暉汪偉翟鑾易舒誥賈詠劉龍陸深李繼先以未諳事體令量調外任及南北部屬擴充政務今後翰林缺官令吏部揀拔才識頴敏者爲之又謂吏部每違旨朋比以邀眾心禮部見缺尙書侍郎何不奏補其吐實陳狀旣而尙書劉宇等引咎乃姑宥之各停俸三月該司官五月及以禮部尙書右侍郎之缺爲請又仍以白鉞靳貴補之瑾簸美威福於是蓋益肆矣

○沈府靈川王詮銖薨王莊王第二子母胡氏成化甲午十月十四日生成化癸卯冊封至是薨輟朝一日賜祭葬已例謚曰榮懿

○戊申汝王奏乞滎澤河陰汜水等縣黃河退灘地六百二頃有奇戶部議覆本府累蒙朝廷賜有莊田及奉先帝成命各王不許分外奏討宜治輔導官之罪上謂王原賜莊田數少所奏地旣覆勘無礙特以與之

○庚戌升江西右布政使林廷選於浙江浙江右布政使安惟學於陜西俱左布政使遂附批調翰林院編修董﹤王巳﹥爲外任﹤王巳﹥忤焦芳意芳因譛之瑾謂其與謝遷有連云

○山西巡鹽禦史魏彥昭奏本年該撈正課並補撈各年拖欠共百有四十六萬餘引行取蒲角�羊安邑等州縣鹽丁撈辦但天時亢旱民皆乏食乞將各該州縣預備食糧每丁給與米麥三斗或粟谷六斗鹽丁下池之日加倍給賑俱候秋成抵斗還官從之

○發都禦史馬中錫張鼐參政冒政參議方矩郎中王藎各回原籍爲民以先在遼東經收糧艸多腐爛虧折故也

○辛亥升南京太常寺少卿羅﹤王巳﹥爲本寺卿因升李貢爲都察院右副都禦史巡撫遼東而勒劉瓛致仕故事巡撫重臣皆會推請簡用今內批突附他﹤鋶﹣釒﹥而出皆劉瑾之私云

○吏科給事中等官師夔等查盤過大同宣府銀億萬億等庫自弘治十五年至正徳三年預角�羊並折糧銀兩及大有宣徳等倉糧料數目奏繳上令鎭巡管糧等官督同守巡把總等項人員用心巡視看守支銷明白如仍蹈前轍罪有所歸是日給事中張潤查盤過甘肅洮岷糧艸上命亦如之

○賞宣府並各路城堡官軍指揮丁森等四萬三千二百二十八人各布二匹

○罰戶部尙書劉璣並總督提倉場右侍郎孫交等各俸三月郎中錢榮等五月以放糧過期也

○壬子吏部擬升纂修官翰林院侍讀毛紀爲侍講學士侍講豊熙爲右春坊右諭徳修撰傅圭爲左春坊左中允朱希周爲侍讀顧鼎臣爲侍講編修滕霄何瑭爲修撰典籍潘辰爲五經博士催纂官禮部郎中周文通爲河南右參議收掌文書官中書舍人劉訊爲大理寺右評事謄錄官稽勛司員外沈冬魁爲本司郎中中書舍人方英鄧相徐富汪麟爲大理寺右評事序班周令林應禧爲司儀署署丞又擬升調翰林院侍講吳一鵬於南京刑部侍讀徐穆於南京禮部編修顧淸於南京兵部汪俊於南京工部俱員外郎編修賈詠李廷相於兵部溫仁和於戶部劉龍於禮部翟鑾於刑部崔銑於南京吏部陸湥於南京禮部檢討王九思於吏部汪偉穆孔暉於南京禮部易舒誥於南京戶部俱主事編修董﹤王巳﹥於成安詹事府主簿李繼先於元城俱知縣上皆從之��復令攺﹤王巳﹥爲刑部主事先是劉瑾以翰林院官慢已每與張彩謀欲調之外任彩不可及論纂修升秩例瑾��復持之彩爲講角�羊瑾意已平而焦芳父子及叚炅輩謂可乘此擠其素有讎嫌者乃密以名投瑾從臾成之當時炅輩私出芳門陰嫉善類文致貝錦之非者又芳之鄕人潘鐸王尙綗也邸報出有語焦黃中云董﹤王巳﹥眾謂其必及今無恙矣炅在坐色變曰非漏网哉明日遂附他本批出舊制翰林升官皆內合較量資級請上裁今以吏部擬而復調爲部屬外任瑾之變亂成法至是極矣

○太監劉瑾傳旨升錦衣衛鎭撫司理刑正千戶石文義爲本衛指揮僉事

○癸丑琉球國中山王尙眞遣正議大夫梁能等來朝貢方物賜宴並賞彩叚布絹有差

○鎭守延綏太監劉保言左參將王勛等禦虜於桃林溝斬首二十九級賜敕獎勵有功官軍令巡按禦史勘報

○甲寅升陜西右參政張勛爲浙江右布政使令廣西右參政楊茂元致仕

○乙卯安南國王黎誼遣陪臣黎淵等來朝貢金銀器賜宴並賞錦綺等物有差

○升贛州府知府趙履祥爲南京太常寺少卿

○命都指揮僉事陳善守備靖虜地方

○丁巳升戶科左給事中徐仁爲本科都給事中工科右給事中張云爲本科左給事中兵科給事中白思誠爲吏科刑科給事中張潤爲禮科工科給事中叚豸爲兵科戶科給事中張九敍爲刑科俱右給事中

○升福建布政司右參政蘇葵爲江西右布政使

○巡按山東禦史胡節還京度無以藉手見瑾微露意於布按二司先任右布政使張吉乃借修曾子廟宇銀二千兩貯於徳州分巡東兗道僉事毛廣取泰安州香錢五百兩濟南道僉事侯直取徳平等縣銀五百兩各送徳州蓋以爲節助也而直又假此自取銀四百兩至是監察禦史張禬奉命查盤諷濟南府知府蕭柯歷城縣典史李徵發其事遂以上聞且劾左布政車璽依違失舉下吏部覆議節與吉廣例應冠帶閒住直應爲民璽應逮問還職禬舉劾淂體應獎拔又謂吉廣贓非入已宜薄其責淂旨節恃勢貪婪令錦衣衛差官校械系來京吉廣降二級直追贓削籍宥璽升柯徵俸各一級禬令吏部記之待報使以聞節竟坐謫戍陜西蕭州

○罰江西按察司副使胡希顏米二百石坐先任山西時文卷有埋沒者爲刷捲禦史所舉也

○戊午升巡撫寧夏都察院左僉都禦史曲銳爲南京禮部右侍郎

○給周府故鎭國將軍睦采夫人趙氏餋贍米歲五十石

○戶部覆議兩廣鎭巡等官潘忠等奏馬平縣地方賊寇旣平當圖善後之計乞於要害之地霍山歸思覃河白面等堡添設敵樓起蓋官廳調撥官軍輪班防守其合用糧餉查淂二三等都賊人所遺田地數多宜召人領種照依民田起科納糧仍於堡內起蓋倉廒委官收放及將佃戶俱免一年糧差以示寬卹從之○己未初陜西肅州指揮夏忠等以弘治十五年出境燒荒部下獲虜首三級以功微弗錄者久至是兵部始議升賞且言歷年承勘禦史杜旻常賜李髙阮吉等因循怠緩罰賜旻米二百石輸邊奪吉俸三月髙以謫戌免時瑾專以威脇士人少不順者輙假細過加重罰罄貸以輸不能充也

○庚申升制敕房辦事河南布政司右參議周文通爲太常寺少卿文通以纂修實錄升參議尋奏參議外官無牙牌出入禁門不便乃有是命故事內合西房官當升從四品者多帶參議衘而朝參牌仍用五品京職文通爲劉瑾寫三代誥爲瑾所喜遂恃以請云

○太常寺卿吳昊卒昊江西臨川縣人由欽天監天天生累升太常寺卿仍掌監事至是卒其子奏乞祭葬許之昊居官盡職每遇乾象示變進直言指切時政覬有所感悟縉紳皆重其爲人印歷紙舊取之畿郡山東輸者苟且充數多薄惡不可用而民間歲如常昊建請輸價歲以祠部一人督本監收買有餘價則畱備來年而陰損派取於民之數公私皆便焉侍郎童軒嘗掌監事其後致仕家居昊知其廉而貧也以俸錢若干饋之其篤於行誼如此亦人所難及者

明武宗毅皇帝實錄卷之五十明武宗毅皇帝實錄卷之五十一

正徳四年六月辛酉朔江西按察司僉事黃珙引年乞休許之

○初巡撫寧夏都察院左僉都禦史曲銳升南京禮部右侍郎吏部推湖廣左布政使王綸陜西按察使燕忠請補其缺詔以寧夏多事攺銳右副都禦史仍巡撫其地遂升綸爲禮部右侍郎

○巡按直隸禦史趙時中奏通州等處坍江田地稅糧乞如興化縣例通作存畱或派附近倉分米一石折銀四錢麥豆一石各折銀三錢戶部議如所請詔從之

○大同鎭巡官劾奏守備威逮城納級都指揮僉事徐俊守備懷仁城都指揮僉事杜雄守備山陰城納級都指揮僉事田云俱不職守備井坪城都指揮僉事呂鎭廢疾守備朔州城納級都指揮僉事熊偉以罪系獄俱當罷及守備靈丘城員缺宜選補因舉山西行都司管操納級都指揮僉事盛傑楊振丘泰指揮使陳瑛同知王鼎納級指揮僉事張英俱諳練邊情謀勇可取請以瑛守威逮英守井坪傑守朔州鼎守懷仁泰守山陰振守靈丘兵部覆請宜如所擬又言憲臣嘗考泰心術不端而振年已衰老必再核可否況各官納級恐有由千戶以下而升者亦不淂濫充守備詔從之泰振令再勘各官原系指揮僉事以上納級者乃聽舉用千戶以下納級者不許

○升賞白道子關斬虜官軍一十三人有差

○壬戌兵部議寧夏鎭守官奏花馬池興武營地最要害而官守缺人營伍未充請以京衛剩員如數銓選有罪謫戍者俱定發本營守禦千戶所補伍從之

○降江西道監察禦史阮吉爲成安縣知縣以巡按陜西時舉劾欠當故也

○癸亥升浙江左參議尙衡瑞州知府周津河東運使李徳仁俱左參政山西左參議倪民雲南右參議黎民表福建按察副使杭濟俱右參政衡本司津江西徳仁山西民陜西民表廣西濟福建

○升山東布政司右參政董傑爲河南右布政使

○詔陜西延安鳳翔等府衛所屬正徳三年被災糧艸子粒各於原勘無收分數上量起二分以備軍儲余暫免徵

○甲子戶部議覆巡按直隸禦史李廷梧奏蘇松長鎭四府大饑乞將正徳三年未完稅糧及各年應角�羊物料暫蠲免詔令已徵者角�羊部未徵者俟豊年補之

○罰爲民知府張津致仕僉事盧翊米百石坐巡按廣西時勘報徵思恩功次延遲故也

○乙丑南京守備官奏勘過太監崔杲王王�贊楊鎭吳經李紀右少監米整所用下程工食銀一歲之間通計二萬七千三百六十餘兩淂旨諸奉使官員廩給口糧自有舊制有司何乃剝民脂膏踰分奉承所費不貲民何以堪南京內外守備官亦何爲坐視不行舉察法當究問姑宥之今後敢有仍踵前斃者許內外守備徑自參奏重罪不貸

○賜眞人劉良輔祭二壇命有司營葬

○丙寅授中書舍人尹梅韓荊萬英行人田汝耔知縣黃質進士閏欽石柱陳鼎劉洙潘塤賴鳳爲給事中梅欽吏科質柱戶部鼎禮科荊英兵科汝耔洙刑科塤鳳工科於是吏科都給事中李憲言新進之士政務未達宜如禦史試職令練習一年乃實授詔攺柱欽洙塤鳳五人爲試給事中憲附劉瑾勢淩忽同列時稱爲六科都給事中每朝率眾謁瑾請事於堂下一言擠及莫不股栗故試事之議部不淂不從也

○攺起復浙江按察司副使陳玉於福建仍提調學校

○命凡郡王校尉止給至二十名舊例郡王校尉各給三十名時沈王以其子定陶王初受封僅給十名奏增其數詔再給十名爲二十名因著爲令

○丁卯升湖廣徳安府知府李金爲本省按察司副使

○升工部左侍郎兪俊爲南京工部尙書以右侍郎崔巖代俊南京右侍郎畢亨代巖

○升工科都給事中鐘渤山西按察司僉事張定雲南僉事王經俱爲左參議陜西僉事來球爲右參議渤浙江定山西經廣西球雲南

○轉廣西右布政使孫春爲本司左布政使

○升兩浙運使寧舉爲山東布政使司右參政

○詔在京操練工作官軍月糧每石折銀四錢伍分各監局等衙門匠役並在外隆慶衛等處官軍每石折銀四錢歲折支二月永爲例以戶部奏連歲災傷故也

○曉刻西方流星如盞靑白色有光起自正西南行至近濁

○戊辰陜西鎭巡官奏陜設六道僉事惟五員其一專管屯田分巡常缺二道乞從正統成化間例增設二員以便巡歷吏議從其奏增設二員而革管屯名目其事卽屬各道官分理因言諸處分巡官皆從鎭巡官每歲定委歲周輒代或安居總司暫出按屬或道險地危輒相推避日月曠於送迎機斃乘其間隙自今宜令各攜家屬於分治境內時常按歷惟遷轉事故乃許離治一有員缺從吏部依道注補如鎭巡官到任離所郭輒往送迎禦史出巡輒爲前導者事覺俱論治降級則官安於久任而事舉於專理詔俱可之且命自浙江以至諸省並具屯田事宜以聞

○定西侯蔣驥卒驥定西侯琬之子也琬稱儒將驥以大臣長子選掌班隨侍進勛衛佩刀侍殿上成化二十三年琬卒驥代侯舉坐營管操命充總兵守薊州永平山海等處弘治十三年佩徵虜將軍印鎭守遼東徵還侍衛推神機營五千下管操十八年佩平蠻將軍印守湖廣至是卒柩還訃聞輟朝一日賜祭葬如例驥在湖廣時劉瑾勢方橫嘗遣人至鎭其人索賄弗與歷官中外二十餘年卒之日家無餘貲然亦無所猷爲守官而已子�﹝��又﹞�土�代侯

○己巳給故鎭國將軍奇淵宮眷餋贍米歲五十石從慶成王請也

○庚午升太常寺卿張志淳爲南京工部右侍郎

○給事中等官李鐸等奏查盤過甘肅等處倉庫糧艸銀兩因劾參議等官李時錢敬賈璇僉事王相黃瓛行太僕寺卿陳寬寺丞田美等那移放支侵盜副使蕭翀李端澄胡經失於覺察都禦史劉璋畢亨例外奏討及戶部尙書佀鐘韓文侍郎李夢暘等主事楊志學胡濂輕擬角�羊送俱合查究詔巡按禦史逮時等究問追陪已故者逮其親屬翀以下免逮問仍各罰米二百石輸居庸關

○命把總提調官自斬首級者如舊給賞先是都禦史史琳建言把總等官自報斬首者準升署職一級至是定遼中衛指揮同知佟瑛以自斬首報兵部爲請詔止加賞因有是命

○江西樂平縣盜汪澄二等作亂初澄二與殷永十等自幼剽略江湖間永十家嘗首於官知縣汪和釋不問及罪告者後澄二等肆劫村落勢益張和乃率民兵捕之初入其巢窟見耕耘滿野寂無一人禦之者和以賊無能爲弛不設備有僞降者��復杖之賊乃揮其眾一呼雲集耕者皆賊矣遂虜和以去民兵從者三百餘人皆爲所殺和賂賊乃淂出淮王以聞命鎭巡官督所屬捕之自是用兵徵剿歷數年而禍未角�羊

○降分守松潘遊擊將軍都指揮僉事馬驄二級爲茂州衛指揮僉事先是空籠木壘等番蠻擾邊驄坐守備不設又以給賞故多盜官物都察院擬謫戍然以其所部頗有斬獲功故宥其罪而降之指揮使孫仁等七人皆以提督守備不能分軍助敵下巡按禦史逮問指揮同知田祿等六人則以斬獲功命兵部查例賞之

○壬申升順徳府知府郭紝爲山東布政司右參政仍治府事紝乞致仕吏部稱其廉平尙可用故有是命

○令查各營書辦官光祿寺署丞繆淮等一十一人調補州縣初胥吏之役多納賂權要奏乞於各營供事稱爲書辦官以賤流帶京職吏部之法盡廢至是令外補人頗快之

○吏部言兩京府部諸司類行天下勘合事多未完者請立稽考之法撫按官自接管日爲始一切勘合俟完報乃許交代如有互爲那移及遷延後期者新舊撫按官俱降二級別用其三司掌印及守巡官升調事故勘合未完輒離任者降級亦如之報可且令吏部及都察院稽考科道官查舉時瑾務爲苛刻而張彩又建此議自是諸司以勘合未完多獲罪者

○遼府應山和僖王恩鐂無嗣其侄寵波欲襲爵遼王爲請上曰應山王絕嗣例不當襲

○先帝有成命矣寵波其令襲輔國將軍著爲令○先是弘治十七年十二月虜以三百餘騎入寧夏鎭安墩分守寧夏東路右參將霍忠命慶陽衛千戶袁鑑百戶王進等於腹裏倉官堡哨探進等輒遊獵至磨盤山遇賊而遁鑑及所部死傷者三十四人而忠觀望不救十八年九月總兵官李祥領兵四千八百守寧夏城副總兵衛勇以兵三千伏淸水營祥以兵部檄令忠與勇整兵擊虜且檄延綏守臣令參將王戟駐花馬池十月十六日忠等怠於警備虜以二千餘騎入自石舊兒等墩伏野麻湖沙岡忠聞之使告寧夏鎭巡及勇戟明日虜數千騎又入伏沙窩忠乃令千戶張欽司祿以百人前哨自率馬步二千繼之欽離花馬池城十里爲賊所圍及所部戰死者二十七人忠出城三里止營率馬步二千赴援而沙窩伏賊突出忠還營賊方合眾攻圍望見王戟領兵至城東分兵逆戰勢稍分忠移營城北兩軍戰死者指揮唐彪旗軍李彪等百六十人賊稍退戟入城及指揮季澄督兵出北門與忠合賊乃少挫遂散掠鎭戎固原諸處徑從錦雞口出境而祥勇兵在石溝兒與賊相背及鎭守太監葛全都禦史劉憲俱不能督兵要遮旣而忠乃掘死賊首級以爲己功且委罪王進等鎭守太監王宣等奏其事進亦上章自辯敕給事中胡鐸會鎭巡等官鞫之至是都察院覆奏有旨忠等守備不設爲賊掩襲死傷過多𨿽有微功不足贖罪進遇賊先遁俱坐斬戟進兵延遲損軍亦眾但奮勇角�羊圍又年已老準贖全降一級勇降俸一級各仍舊任用心殺賊祥旣去任罰米二百石輸延綏邊倉又諭兵部今後失誤軍機官不淂夤緣別用

○癸酉升廣東布政司左參政翁健之爲廣西右布政使

○升銅仁府知府劉瑜爲河東陜西都轉鹽運使司運使

○少師兼太子太師吏部尙書華蓋殿大學士李東陽等奏比歲以來水旱不時年谷不熟四方奏報災傷殆無虛月起運糧艸坐派物料供應牲口等項徵辦不前拖欠相繼朝廷每頒恩詔量與蠲除而公用所需亦非淂已臣等每見稽查冊籍催督文移未嘗不悚息於中汗顏於外竊惟內閣翰林院春坊等衙門日給光祿寺酒飯等物而臣等所給不啻加倍因仍舊例冒昧關支食用之外尙有餘剩功不稱職誠非所安今纂修事完各守常職當皇上勵精圖治之日正羣臣退思補過之時伏冀俯察愚悃特諭所司容將臣等日給酒飯以三分爲率減去二分翰林學士等官量減一半惟不失國家待士之禮亦以免人臣竊祿之羞尢望早一日則臣少一日之愆庶幾﹤宀十見﹥一分而民受一分之賜上批答曰覽奏具見卿等爲國愛民至意酒飯其俱仍舊勿辭

○罰四川左布政使等官潘楷等米各一百石保寧府知府等官崔侃等米各二百石以奏報災傷不以期故也

○甲戌以光祿寺卿陳震爲太常寺卿提督四夷館初震爲鹽運使自陳致仕旋淂傳奉爲光祿寺卿直文華殿至是復有是命

○命凡調衛官俱永遠帶俸差操著爲例

○丙子內官監太監楊鎭賫官銀萬兩並長蘆黃鹽八千引往南京易銀買絲織造乃以其銀私自買鹽混同裝載凡用官民舡六百餘艘劫脇瀕河官吏索厚賂淂銀至萬六千二百餘兩家人韋慶等所淂亦幾千兩劉瑾令旗尉發其事下南京三法司逮治獄上命降鎭爲奉禦南京內官監閒住慶發遼東廣寧衛充軍

○丁丑詔管髙墻左少監金奉同南京戶部主事監督收糧從守備太監黃準奏也鳳陽倉糧舊規惟主事收放時﹤穴臣﹥豎刻削罔利乃賂瑾更張而所司又不能執奏遂有是命

○戊寅都察院丁憂右副都禦史賈錠以考察自陳致仕許之

○工部尙書兪俊乞祖父母父母贈封誥命上以俊爲布政使三年嘗有旌異特許之並及尙書侍郎未給者不爲例

○兵科給事中蔡潮查盤福建布按二司並運司庫貯銀兩起運到京詔以布按二司銀三十萬一千四百七十四兩輸內承運庫其鹽價銀九千三百三十兩貯部備蓋倉之用

○己卯升廣東布政司右參議羅榮爲本司左參政

○命慶雲侯周壽子瑛襲爵

○罰都禦史劉孟輸贖罪米三百石於居庸關孟以枉道過家械系至京刑部擬其罪當爲民瑾令荷重枷百斤置吏部大門外以爲羣吏警時方酷暑吏部爲請乃釋之

○詔四川鎭巡等官覆勘播州宣慰司地方旱災蠲其應免糧銳從戶部覆請也

○哈多他籠大小等族番人巴吉朵日怕等博峪等族番人阿鵝等各貢馬及盔刀方物賜彩叚鈔絹有差

○庚辰升南京翰林院侍讀學士石﹤石缶﹥爲南京國子監祭酒

○升翰林院五經博士潘辰爲編修

○升給事中石祿爲山西按察司僉事通判藍章爲陜西僉事

○罷分守延綏西路左參將田琦以陜西都司都指揮僉事周誠代之

○謫慶成王府儀賓雷景聱李經戍遼東寧遠衛以毀詈法官王拘治不服也

○辛巳沈王爲內丘王幼土�寅奏故弟廣宗懷靖王幼土�術無嗣欲以幼土�寅孫勛泓承祀禮部覆議上命勛泓承廣宗王嗣後止授應淂封爵且謂事久煩瀆令巡按禦史逮治輔導官罪

○陜西山丹衛千戶馬政因斷理屯地笞軍余張成致死都察院奏律應贖杖爲民追銀給成爲埋葬費淂旨納贖畢發戍邊衛仍追給埋葬銀著爲令

○壬午初翰林院秀才華淳祝肇光張文憲各以幼童入院習楷書至是內閣以淳等食糧歲久請敍用有旨黜淳等爲民仍究治其父母並下所薦者千戶潘曰�永於錦衣衛獄詰責以聞

○放候缺兵備李晟回籍間住晟起進士成化末任都察院經歷屢奏兵機及自造戰車試皆弗效至是又言於古八陣等書玩心積久悟淂隅落鉤連一法可以省兵省食省馬而不言其所以復歷敍其久屈未伸之苦並獻春秋安壤六論古今經略一覽下兵部參詳兵部言其大言無實垂老不悟詔宥其罪而放之晟自少好談兵嘗自言能造木牛流馬又能用數十騎可破千百胡虜聽其言者鹹疑其喪心也其所著書以五經合兵法尢可嗤鄙又請鑄全身鐵甲工部如其式鑄成晟躬試於兵部臺下未上馬行數步而僕人至今傳笑之云

○癸未詔勿給山東總部糧艸官敕書凡近年請給非舊規者俱革之時山東管糧右參政董傑升爲河南布政奏繳敕書有旨令戶部查奏故有是命

○賜沈府輔國將軍勛注皇明典禮爲善陰隲孝順事實各一部從沈王請也

○甲申遣內官祭中霤之神

○總制陜西軍務工部尙書兼左都禦史才﹤宀十見﹥以邊事薦髙胤先劉汝靖李夢陽王綸等才俱可用詔以胤先等行事多乖不淂��復舉

○戶部議覆太監等官黃準等奏鳳陽地方衛所缺糧數多宜從所請今後夏秋稅糧俱炤律限徵收俟各該州縣官考滿赴部查未完者移吏部炤例黜降庶人心知警議入上是之其官軍久缺月糧令賑濟官查支官庫銀兩給散

○初代府故博野端穆王妃張氏私爲其子博野王俊櫍選妃凡三易婚且擅出邊城而大同縣民惠賢以其妾女圖婚不果及後俊櫍娶大同衛千戶熊鏜捨余銳之妹亦非公選張氏弟鉞索賂沮婚展轉構訟代府長史熊璋髙瀚典仗李成等皆依違其間於是銳鉞張氏等交章奏訐代王俊杕屢奏劾之下巡撫官核其事及是都察院具獄以聞詔以選妃重事鉞撥置構訐府官發戍甘肅鎭夷所賢不審名分釀成訟端戍陜西固原衛銳鏜貪慕榮利贖杖仍罰米二百石璋瀚輔導徇私並李成俱冠帶間住張氏所犯有違祖訓革其封號冠服熊氏不由公選不許請封俊櫍幼免究代王情涉偏而奏多當勿問各降敕諭之

○乙酉詔免直隸霸州鎭朔二州衛正徳三年被災糧艸子粒並罰奏報稽遲官米各五十石從戶部覆奏也

○夜月犯天街上星

○革慶成王府輔國將軍奇泠奇瀾祿米三之二仍賜敕切責以詈辱法官不服慶成王戒諭也

○丙戌孝莊睿皇后忌辰奉先殿行祭禮遣駙馬都尉樊凱祭裕陵

○總督蘇松等處糧儲都禦史羅鑑奏所屬各衛缺官軍俸糧並各部歲派物料無措乞以其地度僧等銀借用有旨責鑑招權妄議紊亂事體令冠帶閒住遂革原設都禦史而以禦史蘇錫代之專理不淂更代著爲令

○先是達虜入寇山西陽和衛雙溝兒墩豬槽墩諸處委守陽和納粟都指揮僉事余欽分守大同東路右少監韋祥左參將都指揮僉事許鑑備禦不嚴及太監侯能總兵官都督僉事溫恭巡撫右僉都禦史熊偉總統失策爲禦史所參事下都察院覆奏有旨偉已致仕能已別用姑宥之鑑祥俱降一級祥仍分守與恭欽俱戴罪殺賊俟邊情寧日以聞

○慶成王府儀賓侯傑毆死登封縣主坐絞兄儀賓政緩於啟聞坐贖杖

○復鎭守寧夏都知監太監葛全原職令戴罪殺賊全以花馬池失事降一級兵部尙書曹元言邊方多事急於用人故淂��復職

○丁亥詔罰尙書樊瑩彭韶佀鐘侍郎王克��復劉璟米五百石尙書何鑑侍郎魏紳都禦史艾璞禦史饒榶右布政劉琬同知湯毓各七百石知府金洪千石都禦史羅鑑千五百石初松江府折糧布匹匹準米二石至成化二十年尙書王恕爲巡撫時與知府瑩議節其米攤之他稅乃減五之一其後韶克��復鐘鑑紳璞巡撫榶巡按又與府官璟琬洪毓相沿裁減至是所輸布多疏窄瑾乃究其由而罪之惟恕以舊臣獲宥韶克��復紳毓已故鐘已致仕璞瑩已爲民皆僅減半而洪𨿽爲民亦不聽減

○革巡撫寧夏右副都禦史曲銳職卽其地閒住時虜累入殺掠巡按陜西監察禦史胡王�贊劾銳失人心招物議兵部請取回別用特命革職

○兵部言巡按河南監察禦史趙斌勘過鎭守太監廖堂下參隨官舍張余安等擒獲回賊功余安等十人宜升一級盧氏縣知縣李朝陽等三人宜賞太監廖堂已加祿米宜錫敕獎勵從之

○戊子孝穆皇太后忌辰奉慈殿行祭禮遣駙馬都尉樊凱祭茂陵

○以吏部尙書劉宇兼文淵閣大學士宇粗厲無才猷徒以軀幹魁梧致顯位其爲總制時奢靡無度奏帶僕從十數日責有司肆盛筵供億之賂劉瑾入掌臺事請敕箝制禦史小過輒撻瑾以爲賢擢兵部尙書舉用將領贓賄狼藉迨轉吏部索賂於縉紳不逮債帥之饋乃悔曰兵部自好何必吏部也未幾張彩爲侍郎凡所舉措彩與瑾謀協而行宇尸位而已瑾重信彩亟欲授之尙書將罷宇以宇夙厚乃俾入合宇﹤鋶﹣釒﹥辭且乞省墓許乘傳還宇將踐內合任請於瑾置酒合中瑾親詣稱賀明日宇猶入合瑾聞之曰此地豈容彼入哉宇乃不敢入而行踰歲淂請休致議者謂其流毒善良不及焦芳偃然黃扉不及曹元云

○四川酉陽宣撫司護印冠帶舍人再廷璽及重慶衛邑梅洞長官司土官楊秀璇各奏湖廣鎭溪所洞苗聚眾攻劫村寨殺虜男女牛馬數多乞行湖廣鎭巡官調兵徵剿兵部言若如所奏寔非細故宜移文各鎭巡官勘寔議撫剿孰便仍參究隱匿誤事者罪從之

○罷遼陽副總兵孫成開元參將馬��災仍降實職一級停其俸回原衛閒住以鎭巡官劾其貪懦不職故也

○己丑兵部言各驛馬價角�羊發不時以致馬頭紛紛奏擾宜爲之處馬價俱於秋糧加耗內帶徵正徳三年以後務於每年十月內徵完屬兩京會同館者年終起角�羊屬在外各驛者差官支領如十月內不行徵完年終不行起角�羊官到不行給發者許領支官備呈巡按將各掌印守巡官停俸延至一月者參奏提問正徳三年以前逋負逐一查出嚴限並角�羊如管角�羊領支官已領不卽起程營運作斃者訪察執問違限三月者系其家屬各巡按並司府州縣不行徵收及不與聽理者查參究治會同館工食芻豆缺乏準將馬頭寄收銀內借支候解價至日補還﹤鋶﹣釒﹥入從之仍命查歷年不行徵收聽理官以聞

○兵部言巡按禦史孟醇勘過大同三路被虜入境殺掠官軍百戶張宗千戶賈玉等十六員提調不謹守備指揮劉繼等五員失於備禦分守太監何名右少監韋祥參將陳勛許鑑紀律欠嚴俱宜究治但何名陳勛先因事系官許鑑徐俊已革職回衛淂旨命巡按禦史逮宗等並名勛究問以聞降俊一級仍閒住鑑已降宥之

○庚寅升吏部左侍郎張彩爲吏部尙書彩任文選郎中不一年躐進至此

○攺巡撫宣府左僉都禦史馬炳然巡撫寧夏以按察使楊綸爲左僉都禦史代之

○罰給事中師夔禦史王璠各米三百石輸居庸關以查盤紏舉有遺漏也

明武宗毅皇帝實錄卷之五十一

明武宗毅皇帝實錄卷之五十二

正徳四年秋七月辛卯朔享太廟

○遣內官祭司門之神

○命前軍都督府署都督僉事李玙充副總兵分守遼陽

○命守備寧遠署都指揮僉事劉暉充右參將分守開原

○申刻狹西金縣天無雲而雷

○甲午仁孝文皇后忌辰奉先殿行祭禮遣駙馬都尉黃鏞祭長陵

○襄城伯李鄌卒鄌以弘治十一年襲祖爵推管神機營操練尋坐顯武營十三年以有虜警推領兵防守紫荊等關尋提督五軍營管右府事十五年攺後府正徳元年修盧溝橋堤岸二年修海子行殿橋梁皆以鄌督之其年四月命掌前府印至是疽發背卒子全禮嗣賜祭葬如例以其總六師加一祭焉鄌爲人言行碌碌晚與太監魏彬之弟英爲婚其家人爲英所亂醜不可言

○乙未升巡撫寧夏右僉都禦史馬炳然爲右副都禦史以參官得宜也

○雷震周府門柱人有避雨而死者

○丙申升吏部右侍郎柴昇爲左侍郎攺戶部右侍郎孫交爲吏部右侍郎

○丁酉命右春坊右諭徳丰熙署南京翰林院事舊例兩京翰林院掌印官缺本院推一員請用至是大學士李東陽請敕吏部推舉二員量升學士以往吏部具熙及侍讀朱希周上請時劉瑾久欲斥熙遂止以舊銜署印云

○升福建按察司僉事陶懌爲廣東布政司右參議

○升狹西按察司僉事兪振英爲尙寶司卿

○趙府輔國將軍祐椋奏邇來宗藩多違法制至勞聖諭戒飭緣輔導官多不得其人國初以科貢任用故嘉諫直言有所匡捄所謂近正人則心術定也近年或以年老監生及保舉舍人充之逢迎取悅無復箴諫或交通外人撥置取財所謂近邪人則心術亂也乞敕鎭巡及巡按分守官從公考驗各府長史以下官員明報履歷但系保舉及年六十已上者盡革爲民吏部議下撫按考驗察訪如撥置生事遺害地方者﹤鋶﹣釒﹥名參究其年力衰憊者令致仕上命鎭巡等官分別款目定擬去畱以聞

○荊王請授左長史施魯四品俸級紀善陳錦長史職名詔以王府官俸級職名成憲具在而越制妄請累有禁例魯等輒導王犯之其黜魯爲民錦致仕仍戒諭天下宗藩

○隆平侯張祿卒祿字天爵其先爲直隸臨淮人正徳戊辰嗣爵尋賜蟒衣己巳持節冊封益王長子未成禮卒於道賜葬祭子瑋嗣

○南京戶部尙書張泰卒泰字叔亨廣東順徳縣人成化丙戌進士授福建沙縣知縣時鄧茂七初平泰招集流移撫綏有方復成壯邑入爲監察禦史提督北直隸學校有公明之譽孝廟初中官何文鼎以劾壽寧侯得罪泰與同官艸﹤鋶﹣釒﹥極諫坐奪俸巡按雲南滇池漲溢築堤數十里患遂息蠻酋思揲爲叛先事諭降之歷升南京太僕少卿大理少卿右副都禦史總督南京糧儲召爲工部右侍郎尋升南京右都禦史掌院事正徳戊辰捧聖節表至京俄攺南京戶部尙書令致仕蓋劉瑾意也抵家數月卒泰矜嚴好禮其淸愼始終一節故瑾不能害後乃摘他事下其家罰米數百石瑾誅子珩乞祭葬詔如例予之

○戊戌先是監察禦史喬岱往核兩浙鹽課自弘治初元至今虧折若干擬令巡鹽禦史及運司官以崇卑陪納有差禦史至二千五百兩降殺至於判官猶一千五百兩尋又令給事中鄭裕禦史舒晟備查各官歷年淺深及欠課多寡以定陪銀之數戶部覆奏裕等所查甚明內禦史張琎王潤藍章已有旨除豁彭程黃世經王溫饒榶並同知趙哲判官周思禮黃昌已如數追完矣餘如今擬陪納則禦史謝罃爲六百五十餘兩張文爲一千二百九十餘兩於茂爲一千兩劉紳爲一千六百一十八兩姚壽爲一千三百二十餘兩汪璧爲一百六十餘兩邢紹爲二千四百四十餘兩方溢爲二千五百六十餘兩運使楊奇爲一千二十餘兩晏輅爲三千九百九十餘兩宋明爲九千四百八十餘兩梁萬鐘爲二千四百七十餘兩同知亢通爲一千一百兩羅珦爲二千七百三十餘兩鄭洪爲三千兩副使王迪爲一百六十餘兩李文用爲七十餘兩孫簡爲一百餘兩判官李從輔爲一千一百餘兩黎磐爲一千二百餘兩岱所參遺漏若判官王明徐鵬舉張材林芳莊表經歷余本正鄧海知事胡秉玉𨿽署事未久亦各負課應陪者宜通行巡按禦史照數追陪果財產已盡他無措辦者則具實上請得旨如所擬岱坐漏參罰米八百石輸邊時奇已死其妻訴家貧旅櫬未歸孤寡可憫戶部請矜貸之詔必追不宥程以言事謫戍死久矣有司奉例追並罄家產猶不能償僅一孫女鬻之富民取價不復議婚媾之禮余復取辦於姻戚以足其數聞者無不傷之瑾之苛虐如此

○己亥以旱命順天府屬禱於都城隍等神

○命懷寧侯孫應爵掌前軍都督府事

○庚子太監劉瑾奏旗校訪核金華知府萬福老疾廢事蘇州知府鮑王�輦同知王巹貪得無恥並乞罷黜吏部覆奏福年老無他過失宜令致仕王�輦巹贓貪宜罷爲民因言王�輦所理錢榖宜行查算巡按禦史李廷梧坐視不舉亦合有罪上是之令查盤錢糧禦史王珝逮王�輦查治之廷梧令自劾

○壬寅攺浙江布政司左參政尙衡爲山西左參政升湖州府知府何顯爲浙江左參政

○升按察司僉事查煥何宗理兪諫汪獲麟王秩吳廷舉陳珀俱爲布政司右參議煥山東宗理山西諫江西獲麟河南秩廷舉廣東珀浙江

○命監察禦史柳尙義巡歷順天保定等府居天津寧杲巡歷眞定廣平等府居眞定薛鳳鳴巡歷應天淮揚等府居髙郵潘銳巡歷蘇松徽寧等府居蘇州時以四方盜起而屯田失實故特設禦史攜家專理之杲狼貪肆惡鳳鳴狂悖不檢銳傾險凶暴皆爲瑾用縉紳恥言之

○甲辰升南京刑部郎中徐珤爲浙江布政司右參議專理糧儲

○升禮部郎中裘壤戶部郎中左唐張瀚侯啟忠狹西按察司僉事李璣爲布政司右參議壤福建唐四川瀚湖廣啟忠璣狹西

○禦史蘇錫奏查盤薊州永平山海等處倉庫艸束銀兩侵盜浥爛虧折數多並參監收官戶部郎中王勤張鸞何文縉李傑趙鶴員外郎劉乾莊襗永平府知府張禎惠隆俱有罪內勤鸞已死文縉已致仕禎隆情罪爲輕得旨情罪輕者罰米三百石重者五百石致仕者減其半病故者宥之

○三氏學生員顏重禮奏三氏子孫自成化初年開貢迄今顏氏未貢一人乞定爲資格以均之禮部覆議以孔氏子孫在學者十九顏孟子孫在學者十一若孔氏仍舊三年一貢每及三貢顏孟輪貢一人則均矣上是之且曰輪貢旣均其勿令廢學當貢者所司仍愼選以充

○乙己中元節遣駙馬都尉蔡震崔元林嶽分祭長陵獻陵景陵裕陵茂陵泰陵文武衙門分官陪祭

○遣儀賓周鉞祭恭仁康定景皇帝陵寢

○遣內官祭恭讓章皇后陵寢

○升左給事中張賢禦史胡晹署郎中楊惟康員外郎叚敏金逵同知張文俱按察司僉事賢文山西晹山東惟康浙江敏福建逵廣東

○令京官病滿三月者不許輒奏還鄕調養著爲令

○詔行洪武永樂宣徳弘治通寶等錢

○禦史蘇錫奏查盤薊州永平山海等衛所倉庫銀糧芻料虧折數多並劾百戶劉通千戶田銳指揮劉翰等三十二員侵盜等罪時通已死得旨通侵盜情重令禦史拘系其家屬追償罰銳等十五員米各二百石翰等十六員各百石

○丁未升工部員外郎邊億爲狹西按察司僉事

○戊申太宗文皇帝忌辰奉先殿行祭禮命駙馬都尉馬誠祭長陵

○命武定侯郭勛後軍都督府僉書管事

○禮部尙書致仕張駿卒駿華亭人中鄕試以字學進除中書舍人供奉文華殿歷驗封員外郎山東參議太常少卿光祿卿銜致仕正徳二年起取其艸書狂怪瑾獨喜之會進呈通鑑纂要間有訛字令駿等再謄遂以爲勞進禮部尙書復乞致仕至是卒得賜祭

○庚戍升吏科給事中尹梅爲工科都給事中

○命慶雲侯周瑛祿米如父壽例歲支一千三百石本色一千一百石折色二百石

○命狹西守備階文地方署都指揮僉事張鎬充遊擊將軍升指揮僉事張鵬霄爲署都指揮僉事守備環慶都指揮僉事房懷守備固原從總制都禦史方寬請也

○狹西守臣奏四川流賊劉烈等轉掠漢中有眾二千餘人上命四川狹西湖廣鎭巡官隨宜剿捕其願歸鄕裏及自首者免罪其能自相擒捕者一體給賞並切責四川守臣養寇致亂之罪旣而又命三省並力夾攻毋致滋蔓

○辛亥巡按禦史趙應龍奏查盤遼東預備倉糧三年之內原數不足蓋邊境無法措置故也又參沈陽等衛鎭撫趙聰百戶徐英張俊收受錢糧不以時曬晾指揮同知黃寧指揮僉事張勛千戶劉斌失於提調以致浥爛虧折數多俱合有罪戶部議覆詔以倉糧積不及數者姑置不究聰等各罰米三百石寧等各二百石俱納本倉

○壬子升欽天監五官挈壺正李源爲監正中官正周佐爲監副

○命新寧伯譚祐總管五軍營會昌侯孫銘總管神機營操練

○兵科給事中等官張龍等奏查盤遼東各衛倉糧正數之外附余米二千餘石其浥爛豆四石三斗粗糙米五百七十餘石督管官員郎中徐璉指揮僉事王道參議許淳右副都禦史今致仕劉瓛俱有罪宜逮問戶部議各官積出附餘數多浥爛數少而粗糙又比浥爛不同其罪似宜末減得旨免逮問璉罰米二百石道淳各百石瓛以致仕宥之

○癸丑命刑部左侍郎張鸞致仕降印綬監少監李宣爲奉禦錦衣衛指揮同知趙良爲百戶俱南京閒住鸞等奉命往江西勘民間所愬不法事至是還宣賂瑾銀萬兩良賂亦二千餘兩瑾自覺姦贓狼藉方欲自雪乃以狥私納賂擅出人罪及不參誤事官員爲宣等罪而降黜之所賂銀輸之內承運庫江西鎭守巡撫巡按及該道守巡等官俱以不能聽訟結獄坐罪於是罷太監姚舉回京都禦史林俊等三十一員凡見任致仕者俱罰米三百石爲民者半之

○致仕南京工部尙書李孟晹卒孟晹字時雍河南睢人也少負文藻與弟孟晊同舉成化壬辰進士授給事中使占城冊封古來王嘗陳邊事朝廷納之歷都給事中湖廣左參政廣西右布政使擢右副都禦史總督南京糧儲遷戶部侍郎南京工部尙書言官數論其衰老可罷遂致仕歸後科道勘邊儲還奏孟晹在戶部時經理夫職罰米八百石輸邊時逆瑾擅權好誅人細過焦芳亦附瑾以怨中人孟晹與芳同省雅不相協以是甚自危會卒禍乃不及孟晹致位九卿無大建白然性行惇謹亦無可訾議孟晊稍峭直終狹西按察使

○甲寅命署都指揮僉事魯勛遼東都司僉書

○升太原前衛指揮使劉寵爲署都指揮僉事掌山西都司事

○降山陰王府輔國將軍成鏸爲庶人革成鐐祿米三之二賜書切責逮典仗張孝忠等治罪謫撥置人崔淮等松潘充軍鏸以毆死平人鐐以挾妓縱飲故也

○乙卯魯府鎭國將軍當湞奏除王府積獘三事一親王世子郡王長子授封以後薨故及爲事降革其嫡次庶長子比例請繼封爵其無嫡次庶子者或以弟繼兄以侄繼伯叔等旣有成命宜停其原給祿米侯冊封之日方與所應得之祿正妃夫人生有子女病故無人撫養例得自娶一人以爲內助不受繼妃之封其有僣用正妃冠服及所生子女稱爲繼出請封者聽鎭巡等官參奏嚴禁則糧儲省而名分定矣一同姓及姑舅之親爲婚律有明禁今後王府結婚若倫理失序有乖律例或以本府軍校妄作別府州衛籍貫外處流移軍匠人等妄作該裏寄收帶管或父祖重刑之人妄作家道淸白卽使革退另選仍將經該官吏並保勘人等依律問治營求撥置之人發遣戍邊則人心警懼而宗室不致有玷矣一郡王奏討廚役歲無虛月宜行所在官司查勘如有護衛儀衛司者通行僉撥軍廚將民廚退回原籍當差無軍可撥者以民籍補之如有軍可撥而占畱民廚及科擾累民者宜禁治之仍先罪其輔導官則事不煩而民力亦少蘇矣禮部議覆俱從之仍令鎭巡等官查勘各王府有無前項情獘奏聞區處

○命鎭守遼東左都督毛倫充總兵官鎭守湖廣以分守遼陽署都督僉事李玙充總兵官代倫鎭守遼東

○丙辰鄭王襲兄康王封請給祿米得旨鄭王系旁支襲封歲給五千石後有旁支襲封者如例

○丁巳刑部缺左侍郎會推提督南京糧儲右副都禦史張子麟太僕寺卿屈直以請內批以右侍郎劉璟爲左侍郎子麟代璟直代子麟直劉瑾鄕人故並擢之

○戊午太監劉瑾奏校尉訪察江西左布政使馬龍貪濫僉事院賓輕浮俱宜罷黜吏部言龍宜爲民賓宜冠帶閒住得旨從之仍令今後有貪婪顯著者吏部指名具奏撫按官不行紏舉者究治之

○命分守通州等處署都指揮僉事王勇領奮武營操練以署都指揮黃璽代勇分守

○己未命遼東遊擊將軍署都指揮僉事韓璽充副總兵分守遼陽以都指揮僉事髙欽代璽

○罰先巡按直隸監察禦史夏時米二百石郭東山一百石以各邊失事久不勘報於是時已升副使東山已爲民矣

○庚申升翰林院檢討焦黃中授庶吉士邵銳黃芳劉仁俱爲編修孫紹先爲檢討仍令吏部會內閣攺定翰林院官額以聞舊例庶吉士讀書及三年始授職黃中與仁席父勢亟欲進取故仁及銳芳一年遂有是命黃中先已授檢討至是復附批攺升編修紹先弘治十八年庶吉士服闋仍準讀書故預焉

○四川守臣奏四蜀之西松潘獨當一邊且與吐蕃接境甚爲蜀患松州南下疊溪威茂爲南路東出江油爲東路自江油而入者道路頗寬番寨稍遠間有出沒我軍猶可爲備惟南路由灌縣而入以溯疊溪地勢險隘番寨相聯糧夫經行多被剽掠不惟邊人告病而內地亦困自洪武永樂以來𨿽疊用大兵終請平而罷今各寨頗知向化而南路之防爲急欲令每寨擇其眾所信服者立爲牌頭老人名色就令管束諸蠻凡遇糧夫使客�賈經行並官軍送哨往還各會同番僧剌麻官軍逐程護送朔望赴所轄衛所聽參將兵備官查審用命不用命量給茶酒布匹以撫卹之庶或因事捄獘而道路可通矣事下兵部議如其言詔從之仍令再行詳審務在得宜以靖地方

明武宗毅皇帝實錄卷之五十二明武宗毅皇帝實錄卷之五十三

正徳四年八月辛酉朔升湖廣布政司右參政李思明爲廣東右布政使

○升四川右布政使王寅爲太僕寺卿

○是日內降小簡一摺中有字一行雲錦衣衛冠帶舍人王聰乞升百戶見任面批如所乞升聰錦衣衛百戶實授見任簡蓋聰書以投瑾於傳乞者乃遽批旨於上以下所司其乖異又甚於傳奉矣正徳間武職冒濫者多然亦未有如此者本兵及言官皆��術瑾威而無敢執奏者矣

○劉瑾遣官四出丈量屯田時戶部侍郎韓福受命往遼東希瑾意所行過刻屯卒弗堪福所奏帶同知劉玉等受檄至義錦等州軍余髙眞郭成等因脇眾爲亂劫諸將領及城中右姓不從者之家焚毀廨捨毆逐委官守臣不能禁發銀二千五百兩撫諭之亂者始息事聞瑾乃歸罪於鎭巡官不能宣布威福令會同申諭別選軍士素所信服將領從公丈量自願耕佃者俱仍從其舊報出糧料卽平價與之於是人情稍安巡按禦史趙應龍緝眞等首惡二十二人密擒捕之且劾分守參將回鵬備禦都指僉事張鳳等七人及鎭守太監岑章總兵官毛倫巡撫都禦史劉瓛罪事下兵部都察院議遣給事中屈銓刑部郎中楊節會應龍覆訊獄上詔眞等處斬家屬發南海衛充軍其爲從者俱宥之各該地方官員姑免逮鵬降二級廣寧衛帶俸閒住鳳等各罰米二百石章倫瓛俱宥免

○壬戌升山東按察司僉事翁茂南爲廣東布政司左參議

○詔鄭王祿米每歲給粳米各一千五百石小麥二千石從王請也

○朝鮮國人有乘舟過別島貿販者遇颶風飄至浙江松門衛境爲土人所掠把總備倭指揮陳欽張楷喬鳳失巡了旣而聞於守臣奏擬掠者罪並劾欽等宜逮問下兵部議覆詔各犯掠夷人財物殊傷國體其令巡按禦史各杖之五十爲首者發戍四川茂州衛從者照常例處之欽等逮問夷人給衣廩送遼東轉達其國仍移文使知總督備倭都指揮魏文禮以失職令自陳狀

○癸亥司禮監傳旨升大隆善護國寺國師著肖藏卜爲法王剌麻羅竹班卓班丹端竹班卓羅竹朵而只堅參俱爲左覺義道錄司左正一柏尙﹤宀十見﹥爲眞人

○鎭守狹西署都督僉事曹雄奏布按二司守巡兵備官文移達己者舊由都司轉達今虜方有警徵調不時而都司在省城往返千里於事未便乞要徑呈與巡撫都禦史同兵部議如雄言旣而又謂狹西地重𨿽有鎭守之名而無掛印之柄故其委任反不若三邊將官宜令雄掛印充總兵官以重其任得旨升雄署都督同知攺總兵官別給印換制敕與之三司文移令徑呈以便行事後兵部查各鎭所掛印上請命以延綏鎭守吳江所掛鎭西將軍印與雄而添鑄靖虜將軍印與江時雄與瑾厚相結故有所請必從云

○甲子劉瑾所遣旗校偵事者報江西新建縣主簿孫環有廉能實迹瑾以聞乞擢用蓋瑾寄耳目於羣小而時有舉剌欲示己畱意於吏治而實陰攬黜陟之權也綱紀至是不存矣

○命左軍都督府署都督僉事溫和領五軍營左掖

○升賞龍門所虎頭山地方獲功並戰沒被傷旗軍四十四人有差

○初禦史湯鼐謫戍狹西肅州援赦得縱歸寓居壽州州民王濡素憾鼐會濡家有訟事鼐兄槃詐取其賂鼐不知也濡因摭奏鼐僣稱都主侵奪官地營觀星樓盜伐皇陵樹木諸不法事冀以傾鼐詔給事中安磐錦衣衛千戶郝凱會同巡按禦史李璞勘問皆無實且濡所引禁例多其僞造罪當斬濡復令其妻奏辯有旨謂勘官偏徇下都察院覆議鼐坐妄援赦文杖五十仍戍肅州且令所司禁錮濡止以奏告不實杖八十枷號三月與槃俱發戍遼東狹西兵備副使李旻肅州衛指揮李杲以庇鼐軏縱之歸俱令巡按禦史逮問而磐凱亦以擬罪不當下獄久之得釋仍各罰米百石王�僕俟巡按滿日議所坐時瑾播弄威福凡文臣爲人訐告者多欲文致重法磐等忤意故及於罪云

○乙丑巡按山西禦史馬昊劾沈府以防護府第墳塋爲名往往奏討火夫甚爲民擾請罪其輔導官兵部覆請得旨令巡按禦史逮問其長史等官所乞火夫俱革去各府第墳塋但令巡捕官嚴督巡邏後有踰制妄奏者令巡按禦史劾之

○丁卯釋奠先師孔子遣少師兼太子太師吏部尙書華蓋殿大學士李東陽行禮

○命巡撫大同右都禦史文貴致仕貴奏募軍若干人人給銀五兩約滿五年釋之得旨已募軍丁令所司加意存卹毋得克害後有老死及逃者俱於本丁親族內勾補果丁盡卽以其家產給招補之人招軍本欲久練以備防守也貴妄擬補伍滿五年釋放之例該部其卽參詳以聞仍令在彼丈量地土寺丞楊武會查理修墩給事中禦史訪勘募軍給銀有獘與否於是兵科都給事中趙鐸等劾貴有罪請從重究治故有是命

○戊辰祭大社大稷遣英國公張懋代行禮

○攺定翰林院官制額爲二十四員學士一員侍講侍讀學士各一員侍講侍讀各二員修撰五員編修八員檢討四員有缺則量選庶吉士教養除補或推諸司有學行者調補如應復除並進士及第者𨿽額數已足許塡注見任

○己巳命懷寧侯孫應爵提督上林海子工程

○命哈密衛故都指揮僉事馬黑麻赤兒米卽子火者馬黑木襲其父職

○攺調署都指揮僉事李佐於靖虜金冕於甘州各領軍備禦從總制都禦史才﹤宀十見﹥請也

○庚午鎭番守備都指揮僉事李愷奏鎭番極邊重地宜復設參將分守詔遂以愷充參將分守如舊

○辛未遣戶部侍郎祭太倉之神

○遣順天府官祭宋丞相文天祥

○革鎭守宣府太監陳貴祿米罰總兵官白玉巡撫右僉都禦史鄧璋總理糧儲戶部郎中張秀各米二百石輸宣府倉坐先是失火延燒艸場官吏懼罪妄以災報各官依呈具奏故也

○癸酉給修蓋外經廠工價銀四千兩與司禮監自行修造勿令各處派辦

○甲戌攺南京禮部右侍郎王綸爲都察院左副都禦史巡撫大同贊理軍務

○升刑部署郎中戴敔爲江西按察司僉事禦史馬昊爲山東按察司僉事

○禮部議覆濟寧州致仕訓導張紹奏各王府樂舞生禮生濫將民丁僉補且僣用儒巾宜通行天下王府務遵原額樂舞生先於有牒無犯道士禮生於附近相應人戶選補不足則各以黜退生員補之不許踰額祭祀時許用禮服餘日仍初服不許輒用儒巾如富民額外營充依律問擬長史等官縱容不舉聽各巡按禦史參究從之

○乙亥以旱災免狹西同州等四川朝邑等十七縣稅糧有差

○戊寅升應天府府尹常麟爲禮部右侍郎

○虜犯鮎魚石拏子谷等關我軍樵汲者多爲所得千戶朱錦秀等失防禦參將劉王芮錫守備內臣蔣廷玉劉睿許誠髙永俱號令不嚴事聞下兵部議皆宜究治而玉累僨事尢當罪且鎭守太監王宏總兵官吳玉亦難辭責詔劉玉錦秀等令巡按禦史逮問錫廷玉睿誠永及王宏吳玉俱戴罪自劾其餘事情禦史再核以聞

○命金吾左衛指揮使顧鐸守備階文地方以都指揮體統行事

○廣西柳州府知府劉璉以遠迎上官過水康崖遇賊爲所虜遂憤怒死焉守臣以聞且言指揮張鏊不沮璉遠出參將官纓等有地方之責皆當逮問詔姑停鏊纓等俸限捕賊三月必得乃已仍核璉死情實上之

○己卯錄宣府紅石嵯靑邊口堡斬賊功命歲加太監陳貴祿米十二石升總兵官白玉俸一級官旗軍捨各升賞有差

○巡按四川禦史陳鐘奏小關堡守備松潘衛指揮僉事史寬堤備欠嚴被賊搶虜當充軍及查參分守左參政馬懋分巡副使匡翼之防範欠嚴俱宜逮問時懋已升福建右布政翼之已坐事降桐廬知縣矣得旨寬從輕降一級懋翼之旣遷官去任免逮問各罰米二百石

○庚辰祭太歲風雲雷雨嶽鎭海瀆山川等神

○遣旗手衛官祭旗纛之神○壬午憲宗純皇帝忌辰奉先殿行祭禮遣駙馬都尉黃鏞祭茂陵

○升南京大理寺卿胡富爲南京戶部右侍郎

○甲申升江西左布政使周宏爲應天府府尹

○乙酉給事中盧綸等查宣府各堡戰馬倒失者追買違限劾鎭巡遊擊總兵等官罪詔停都指揮薛明等俸照數追補管理團種都指揮安洪掌印都指揮李珍副總兵劉淮參將王本宋振施澐以不催徵點視俱奪俸五月總兵官白玉先巡撫都禦史鄧璋僉事黃偉以失於督察太僕少卿劉聰以失於比較各停俸三月鎭守太監陳貴等宥之

○丙戌升浙江左布政使林廷選爲南京大理寺卿

○夜入星見山東益都臨淄樂安等縣紅光如虹起西南向東北而散又天鼓鳴自西北往東南聲如雷

○丁亥升狹西右布政使劉杲爲江西左布政使

○戊子轉湖廣右布政使劉琬爲浙江左布政使

○己丑楡木嶺關地方被賊入境虜掠兵部請治失事官得旨百戶徐鸞等巡按禦史逮治參將劉玉待前事問結並奏守備監丞髙柰分守太監髙永鎭守太監王宏總兵官吳玉仍令戴罪殺賊

○是月狹西鄠縣渭南縣嘉禾生巡撫都禦史黃寶以聞

明武宗毅皇帝實錄卷之五十三明武宗毅皇帝實錄卷之五十四

正徳四年九月庚寅朔升江西布政司右參政陳鎬爲湖廣右布政使令雲南按察使李端澄閒住湖廣缺布政使吏部﹤鋶﹣釒﹥兩人名以請內批以端澄不謹黜之

○升山西布政司右參政臧麟爲狹西右布政使

○辛卯升刑部署郎中張瀾爲狹西按察司僉事

○以督理稽察宣府等處糧儲欠嚴罰巡撫都禦史鄧璋分巡僉事黃偉總理郎中李誠各米五十石監收指揮僉事曹琮等各百石指揮使徐瑄枉法情重仍逮問以聞

○壬辰吏部奏巡按山西監察禦史馬昊嘗旌舉平陽知府張忠未幾查盤禦史張禴劾忠盜官銀及匿贓罰銀凡八千八百餘兩俱有實迹昊妄旌薦宜加黜謫以爲後戒時昊已遷山東僉事命以原品調外任而謫忠戍肅州其贓銀角�羊京平陽所盤出官銀八萬發貯狹西以備邊餉禴以公於論劾升俸一級

○攺守備洮州署都指揮僉事於英於汝寧

○土魯番速壇滿速兒王等遣使貢馬駝請還其弟眞帖木兒兵部議上得旨眞帖木兒且令居甘州厚撫之以俟後命

○癸巳孝恭章皇后忌辰奉先殿行祭禮遣駙馬都尉崔元祭景陵

○甲午升楚雄府知府董朴爲江西布政司右參政

○升廣東按察司副使王倬爲雲南按察使

○乙未升河南道監察禦史杜旻爲山東按察司僉事

○分守松潘副總兵都指揮同知昌佐請興兵出剿石壩子等寨番夷六科給事中趙鐸等劾其輕率上責佐生事要功而姑宥之旣而鎭守太監羅籥巡按禦史陳鐘奏言松潘有黑白二塞其中番夷亦有善惡之分佐欲一槪進兵旣已謬矣況兵糧不足在我無全勝之謀各番恃險在彼無可乘之隙是遠夷未服而內地先困矣上是之令佐盡心計處相機撫剿以靖番夷如有失事鎭巡官參究以聞

○丙申攺雲南右參政張貫以山西而以山西右參議黃白�臯代之

○先是革罷安寧宣撫楊友與其弟播州宣慰愛有隙發保寧府城中覊管後逃回知府崔侃等以覊管不嚴逮問且欲系之候獲友具獄以請至是四川守臣奏友難遽獲詔復侃等職各輸贖罪米二百石仍命撫拘友到日並以聞後友縱兵攻劫播州鎭巡官奏請會剿竟以四川鄢藍盜起而寢其事

○給宣府各墩堡夜不收官軍一萬二千三百四十二名衣鞋銀凡一萬七千二百兩有奇

○丁酉升狹西按察司僉事來球爲雲南布政司右參議命旣下會狹西參議有缺總制都禦史才寬薦球弭盜有方欲畱治漢中遂攺狹西右參議

○兵部以京操官軍不到數多請下領班都指揮馬振等於法司如例治罪因言今後領操官無故脫班軍士七分以上不到者宜降級調衛其本身脫班軍士六分以下不到及本身到營軍士八分以上不到者宜降級免調衛其餘不及數者仍如例送問詔從之且令巡按禦史查究各都司衛所掌印官未到官軍其亟角�羊部送操

○裁革四川松疊遊擊官兵從鎭巡官議也

○戊戌重陽節賜百官宴於午門

○升湖廣按察司僉事陶照爲江西布政司右參議

○兵部左侍郎胡汝礪奏覆丈量過公侯伯指揮等官張懋等莊田地共一千八百一十八頃七十餘畝欲將無糧者照例起科詔以公侯伯等官旣有常祿在外莊田徒使利歸佃戶家人卽今邊儲缺乏各官豈無憂國足邊之心查出地土宜照例起科革去管莊人役各家願自種者聽不願者撥與附近空閒捨余種納還量地利厚薄以定則例依頃畝糧數以立案冊仍令各邊查出地土視此令行之

○革宣寧王成鈷祿米三之二隰川王聰羨祿米三之一仍逮澤州知州師禮教授邵良佐等治罪謫撥置人張雄等戍邊方以成鈷聰羨出城遊戲包占樂婦故也

○己亥升雲南按察司僉事陳懷爲布政司右參議

○授翰林院庶吉士安邦爲吏科給事中

○黜左副都禦史韓福福先理湖廣軍儲繼淸遼東屯田並以徵斂爲務所在驚擾至是爲給事中徐仁等所劾乃黜之

○禮部言烏思藏襲封闡化王阿吉汪束札失札巴堅參巴藏卜及襲職完渴都指揮暖精藏卜進貢方物及遣人數多出於例外意圖厚賞今宜準其多者爲次年貢數如例給賞指揮無年貢者裁其賞賚之半其狹西河州衛指揮使王錦等違例起送俱當究治詔從之仍令今後違例進貢夷人俱拘畱在邊不許濫放違者治罪

○賜管莊浪土官軍余都指揮同知魯經大紅織金飛魚文綺一襲從其乞也

○給永和王府故鎭國將軍表棖庶妾幼男養贍米歲五十石

○庚子戶部議覆兵部左侍郎胡汝礪奏踏勘過宣府內外鎭守協守守備等官莊田共九百二十八頃七十餘畝乞要量爲裁減召人承佃詔以內外鎭守官朝廷重托俱準以水旱地各十頃副總兵半之分守監槍遊擊各旱地十頃守備半之免其徵稅其餘願自佃種者照例起科多餘田地撥與空閒捨餘人等承種納租明立文冊敢有奏討並吞並者科道官查記重罰之仍行各邊鎭視此令行之

○弘化等寺番僧都綱鎖南藏卜等來朝貢佛像馬駝等方物賜彩叚鈔錠有差壬寅太監陶錦給事中蔡潮查奏福建司府州縣貯庫贓罰等銀開報錯漏與成色不足支銷未明俱合究問詔以指揮馮琇等任情作獘行巡按禦史逮問右布政車璽都指揮龔順各罰米三百石致仕參議黃華僉事潘玨陳大玘閒住副使陸偁僉事院賓罰半之

○慶成王府奉國將軍表桄欲獨據其祖所買宅第妄稱其父奇湍所私置者也而其叔輔國將軍奇滔啟王均分將入居互鬥成訟遂至京具奏下撫巡官勘問以奇滔妄奏私出表桄妄爭致釁皆違祖訓詔各革祿米三之一賜書切責

○癸卯升興化府同知曹璞武定軍民府同知晁必登俱爲按察司僉事璞湖廣必登雲南

○吏部奏後庫所貯部黃及文卷簿籍數多積久浥爛欲送內府收貯命工部運貯內府千步廊時尙書張彩建此議司屬官無敢違者驗封郎中楊子器以爲言大忤彩意由是累朝法例具在捲籍者遂湮沒不存惟驗封及考功捲籍猶餘十之二三云

○乙巳升湖廣右參政張翼爲都察院右僉都禦史巡撫甘肅等處

○磁州知州白輔以給由枉道還家久不赴任吏部廉得以聞命巡按禦史械至京下詔獄並究知府守巡官及巡按禦史失覺之罪

○以孔承夏爲曲阜知縣初曲阜知縣孔承泗卒族人舉孔公統代之有孔承章承周者赴京奏其過惡吏部乃舉承夏可用而罷公統因劾承章等二人意欲徇私薦其族承懿也乃執付巡按禦史究治旣而承章等復與承懿潛至京爲偵事者所發俱謫戍海南仍賜衍聖公聞韶敕曰先聖之道朝廷用之以爲治天下之法在爾輩守之則爲治家之法承章等首開訟端毀誣宗子以朝廷名爵爲私家爭奪之具是先聖不肖子孫也謫之邊戍小懲大戒正用先聖遺法爲之教不肖子孫耳且先聖嘗言其身正不令而行爾聞韶尙佩服先訓進學修徳與族長管束族人令讀書循理以稱朝廷崇重至意今後再有恃彊挾長朋謀脇制不守家法爲聖門玷者爾卽指名具奏必不輕恕故敕

○丙午銓注領班備禦大同署都指揮僉事錢淸於山西都司

○六科十三道奏兩廣江西湖廣四川狹西等處自本年正月以來羣盜縱橫大肆焚掠如內丘羊房務沙任丘定興臨淸漷縣永淸嶧縣髙密店等處往往劫去角�羊戶銀兩殺傷角�羊人奸污婦女其餘未經奏聞若薊州大壩等處其被害有不可勝計者各處守土巡捕等官旣不能防禦於無事之日又不能籌策於有事之時俱宜懲治以警將來詔以盜賊縱橫所在軍衛有司掌印巡捕官並鎭巡三司官不能防守督捕或隱匿不奏或奏有不盡以致貽患地方都察院卽通行巡捕禦史並鎭巡官查所司官員職名分別情罪輕重奏聞處置不得互相容隱鎭巡官其令自劾仍榜諭各賊聽自相首告擒捕並窩主鄰佑人等遞相連坐俱查近日敕旨內事理斟酌議行

○丁未秦府故郃陽惠恭王無嗣其孫輔國將軍秉檄奉祀至是秉檄卒亦無嗣輔國將軍秉橘請奉祀禮部議倫序相當從之橘檄母弟也

○夜月犯天街南星○戊申宜興大長公主慶陽伯夏儒錦衣衛千戶王敏所賜莊田在武淸縣之尹兒灣水﹤氵甸﹥莊等處者以地界相連互有侵奪刑科給事中等官李學曾等奉命往勘奏儒初請止三百六十餘頃今可墾者實二千二百二十八頃而敏所賜田亦在其中公主所請初爲一千八十頃今僅有六百三十一頃詔其地以千頃畀主管業敏於主地傍給與十分之二餘盡給儒

○賜守禦延綏地方遊擊將軍都指揮僉事時源大紅飛魚文綺一襲從其請也

○義男衛捨余聞秀妻產三男詔給養如例

○升湖廣布政司右參議夏暹爲本司右參政

○己酉升翰林院侍講學士毛紀爲學士左春坊左中允傳圭爲侍講學士初有旨翰林院官缺會九卿科道推舉至是吏部具缺請會多官乃攺命惟會內閣

○夜月犯六諸王東二星○四川播州宣慰使司土官楊斌遣人賀萬壽聖節貢馬匹方物賜鈔錠彩叚等物有差

○罷鎭守貴州總兵官懷柔伯施王�贊鎭守廣西副總兵張勇俱閒住支半俸以言官劾其通權納賄玩寇殃民罪也革晉府襄陰王表楗祿米三之二逮教授郭鑑等治罪謫撥置人孫江等邊遠充軍以表楗妄拏平人取財輕出令諭縱惡害民故也

○致仕南京戶部右侍郎王珩卒珩字美器眞定趙州人成化乙未進士授工科給事中累遷都給事中通政使司左右參議右通政攺太僕寺少卿進光祿寺卿攺太僕寺卿調南京太僕寺卿正徳攺元進南京戶部右侍郎時逆瑾竊權任情黜陟會南京工部尙書缺廷薦以珩名上遂令仕至是卒祭葬如例珩立朝三十餘年方嚴有執取與不苟鄕人能道其事然亦碌碌自守無大建明

○朝鮮國王李懌遣陪臣金俊孫等來賀萬壽聖節進貢馬匹方物賜宴並金織衣彩叚等物有差

○辛亥升吏部郎中楊子器爲湖廣布政司右參議

○給魯府故輔國將軍當潄夫人王氏妾陳氏等養贍米歲五十石

○後軍都督府都督同知郭鋐卒鋐字彥和其先廬之合肥人初嗣指揮使成化乙酉以廣西荔浦功進都指揮僉事己丑中武舉進都指揮同知戊戌備倭揚州丙午充漕運參將壬子升副總兵鎭廣西永安諸路時苗獞攻掠府江鋐請兵進剿俘斬甚多乙卯升署都督僉事充總兵官總督漕運兼鎭守淮安復進都督同知正徳丁卯被召還理府事至是卒賜祭葬如例鋐深沈有將略總漕時凡官兵利病爲陳請必罷行乃已又奉命浚通州官河廿余裏置減水壩令淺船般運歲可省數萬緡但頗不拘小節傲物自雄人以是短之

○壬子以明日萬壽聖節遣駙馬都尉蔡震崔元林嶽祭長陵獻陵景陵裕陵茂陵泰陵

○遣儀賓楊淳祭景皇帝陵寢

○遣內官祭恭讓章皇后陵寢

○癸丑萬壽聖節上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮免羣臣宴賜以節錢鈔

○甲寅監察禦史張瓛等劾奏長寧伯周瑭禮部主事許廷弼朝賀失儀俱當究治上以瑭初遇朝賀姑免廷弼不謹令錦衣衛撻而釋之

○命南和伯方壽祥充總兵官鎭守貴州永寧伯薛勛南京前軍都督府管事管理操江

○命署都督僉事張文淵充副總兵鎭守廣西地方

○丙辰升戶部右侍郎儲巏爲本部左侍郎光祿寺卿喬宇爲戶部右侍郎

○丁巳勒舊任湖廣按察司副使劉遜致仕初遜爲禦史劾奏權貴降灃州判官旣又沮抑岷府降四川行都司都事數爲撫按官論薦遷至按察副使後裁革至是吏部請以補廣東整飭瓊州兵備乃命究遜得罪之由罷其官

○巡按直隸監察禦史賀銳題虜之入拏子谷關也軍民被殺掠者一百八十二人把總指揮徐世隆等失於防禦而又不以實報宜逮問因劾太監王宏總兵官吳玉參將劉玉俱不能無罪詔令宏戴罪殺賊總兵玉卽彼聞住參將玉侍他罪獄具以聞世隆等下巡按禦史逮問○寧夏地震

○戊午鞏昌府階州地震聲如雷

○己未升大理寺左少卿楊潭爲光祿寺卿

○以提督四夷館太常寺少卿李遜學兼翰林院侍講本院辦事

○罰監察禦史楊儀米二百石輸宣府倉坐委官失當也

○命武定侯郭勛神機營五千下坐營管操鎭遠侯顧仕隆領圍子手上直侍衛

明武宗毅皇帝實錄卷之五十四明武宗毅皇帝實錄卷之五十五

正徳四年閏九月庚申朔升廣東布政司右參議吳廷舉爲按察司副使

○遼東金州等衛達官指揮王剛等原支半俸弘治間乞全俸命巡撫官勘之公文沈匿正徳二等年剛等復奏仍命巡撫都禦史鄧璋勘之後璋以升任去劉瓛代焉復致仕去至是都禦史李貴勘報言剛等俸糧例不宜攺兵部因劾前任都禦史張鼐馬中錫沈匿公文宜查究而璋瓛違慢宜罪之得旨達官俸糧仍舊公文令巡按禦史查究有礙撫按官者參奏以聞於是璋瓛以延綏各罰米璋百石瓛半之

○辛酉升賞延綏鎭靖等堡地方殺賊有功官軍旗捨三百七十八人有差陣傷回營死者四人給其家銀五兩米一石仍賞太監劉保總兵官吳江巡撫都禦史徐以貞各銀二十兩紵絲一表裏副總兵侯勛參將田琦王勛遊擊將軍時源潘浩各銀十兩紵絲一表裏

○敕前軍都督府署都督同知馬澄充總兵官鎭守薊州

○以協同分守寧夏西路署都指揮同知藍海充延綏遊擊將軍

○壬戌以雲南按察司僉事劉用中罷軟曲靖軍民府知府林堪年老貴州普安州知州朱易重聽俱勒致仕時劉瑾歲遣旗校覺察天下官罪過所至聲勢赫然郡縣饋贈少不如意輙怒詈無忌下至遭捶撻歸則肆其謗誣瑾多從之用中等以是被黜吏部奉行文案而已

○夜西方流星赤色發光如盞起自天津西北行至天棓星墜聲震如雷

○癸亥升山東按察使周東爲大理寺左少卿監察禦史蔡中孚爲右寺丞

○升廣東按察司僉事胡恩爲廣東布政司右參議大理寺左寺副張繼爲湖廣按察司僉事

○泰寧等衛都督孛來罕等遣頭目納挨等貢馬賜彩叚金織衣等物有差

○貴州宣慰使司土官右參政安貴榮遣舍人安居等貢馬賀萬壽聖節賜彩叚寶鈔有差

○給事中熊紀等奏點視大同鎭並偏頭關馬匹中間瘦損倒失數多而買補又復違限因劾各營把總坐營都指揮等官姜義等九百餘人並山西行太僕寺卿茆欽分守太監何名左少監韋祥副總兵葉椿馬昂遊擊將軍潘浩參將陳勛許鑑守備都指揮左信盧英孫福鎭守太監侯能總兵官溫恭巡撫都禦史熊偉罪各有差兵部議上得旨以義等連及者眾免逮問馬匹如數追補欽奪俸六月福等各三月偉致仕能取回鑑革任並祥等俱宥之仍令關鎭自後宜加整飭毋致廢弛

○昏刻月犯木星○甲午授進士邢寰爲南京刑科給事中推官謝國表髙公韶王堯封知縣王鏜進士朱冠楊淳袁宗儒俱爲試監察禦史國表河南道公韶廣東道堯封貴州道鏜福建道冠廣西道淳宗儒俱江西道行人徐盈胡訓太常慱士李鼐進士毛汝乾賈運王崧楊琠俱爲南京監察禦史盈福建道訓雲南道鼐狹西道汝乾江西道運廣東道崧廣西道琠山西道

○升福建漳州府地方有功官軍旗捨七百二十七人有差仍賞鎭守太監梁裕銀二十兩紵絲二表裏巡按禦史韓廉僉事汪獲麟知府羅列各銀十兩紵絲一表裏都指揮許淸參政熊達蘇葵副使陸偁各銀五兩紵絲一表裏通判周諤知縣徐恂指揮劉傑闞珍侯汴各紵絲一表裏

○遷文思院於安仁廠隙地以舊院空僻嘗被盜兼近日成造軍器數多故也

○乙丑四川布政司右參政馬騆乞致仕詔升右布政使致仕騆狹人也

○初有例凡軍官千戶以下納級者不許管軍管事會有楡林衛百戶李永定者納級爲正千戶以賫本至京見劉瑾瑾奇其貌曰是不可爲將官乎於是巡撫延綏都禦史徐以貞等因薦其才可用兵部議於例𨿽違而人才難得宜聽之遂升爲署指揮僉事後官至參將然其人無他能竟以貪酷敗云

○以旱災免狹西延安等處夏稅一萬一千六百四十餘石戶部議狹西各邊見今累有警報請仍行巡撫官量徵一分或一分五釐以濟邊餉上是之

○巡按狹西禦史胡王�贊以鎭靜堡等處地方達賊殺虜軍馬及神器數多劾狹西納粟都指揮僉事崔鏜陳王�贊千戶胡定馬聰閒住左參將納粟都指揮僉事田琦鎭守太監劉保總兵官都督吳江失機罪有差詔巡按禦史逮鏜等問琦降級仍閒住罰米百石輸京倉保江戴罪殺賊

○丁卯升山東按察司僉事吳世忠爲光祿寺少卿

○戊辰升廣東按察司副使盛洪爲山東按察使眞定府知府胡道宗爲四川布政司右參政

○錄故韶州府同知韓銑子爲國子生正徳二年正月興兵剿連山獞賊眾未集銑率民兵先至營近賊巢賊以夜衝營勢孤無援戰而死至是廣東僉事吳廷舉上其事請加卹典故有是命

○命狹西署都指揮僉事孫隆協守寧夏西路

○己巳兵科給事中屈銓奏遼東地方𨿽稱邊境其分巡分守等官以至錢糧吏役俱出山東近年巡撫都禦史多山東人土壤相連行事不便後宜推別省人萬一邊情重大急於用人卽不在回避之例吏部覆議從之

○升南京禦史夏璲南京刑部署郎中劉吉俱爲按察司僉事璲廣東吉雲南

○巡按狹西禦史叚豸胡王�贊各劾奏左參政童瑞右參政彭桓副使唐希介先任延安府知府王彥奇鞏昌府知府唐臣或貪或懦俱可罷黜下巡撫都禦史黃寶刷捲禦史張祐覆勘皆言桓彥奇臣之才尙可策勵惟瑞希介不任理劇而希介尢怠弛誤事上乃令希介致仕而畱桓等調瑞於事簡地方

○命翰林院撰上淸宮碑文先是太監李文奉敕往江西貴溪建造上淸宮工完奏請碑文禮部議上淸宮設旣久儒臣撰文故事無考上特命翰林院撰之

○旌表孝子李瑟節婦楊氏等十三人及烈婦劉氏之門瑟直隸新城縣學生父亡廬墓表其門曰孝行楊氏山西朔州衛舉人郝紀妻王氏狹西鄠縣民朱威妻石氏直隸臨成縣民武用才妻邵氏直隸永平衛捨余李文妻丁氏直隸東勝衛捨余董暹妻楊氏直隸昆山縣民張元甫妻趙氏直隸慶雲縣民田襲妻張氏直隸河間生員胡敏學妻陳氏浙江上虞縣民張廷賜妻劉氏直隸汝寧所捨余郭賀妻張氏直隸長洲縣民尢淵妻武氏直隸淸苑縣民王鑌妻劉氏直隸太倉州民顧金妻俱夫亡守節表曰貞節劉氏狹西綏徳衛軍余陳寬妻夫死自經表曰貞烈

○庚午吏科給事中許天錫奏福建福州府在城設有閩候官懷安三縣乞並侯懷爲一縣以節民費至是巡按禦史韓廉報民不便戶部請縣治仍舊但移文守臣視縣之糧里數少者革丞簿各一員而並其儒學於一處從之

○初錦衣衛指揮同知髙得林奏乞查處錦衣各所千百戶老幼廢疾等官再得旨令兵部並查指揮而下履歷及夤緣投托升調之故戒毋得徇私隱情於是兵部開具姻戚子孫周賢等一百二十二人實系后妃駙馬同姓子孫弟侄宜存畱其姻戚異姓在京者俱退回原衛所在外者令回藉及附近衛所保母子孫楊玉等一十九人宜如舊例止襲三輩女戶子孫張仁等十人及各監局匠役官旗張錦等七十八人非本衛出身者俱宜退回原衛及五府屬衛止終本身文職子孫胡震等六十七人宜攺注原藉附近衛所無藉者攺五府屬衛所武職子孫楊王�贊等一百三十三人果系本衛所子孫者準令銓注其餘俱令回原衛及原藉附近衛所原系各衛節年升調本衛官旗吳英等五百九十六人及左千戶等所鎭撫司升調錦衣五所官旗王琦等七十二人宜將洪武永樂洪熙宣徳年間攺調選撥者準令照舊其正統景泰天順成化弘治正徳等年者俱令各回原衛原所系儀衛司回還者仍注鎭撫司數內指揮李景系歸附梅昆等十四人俱內臣弟侄不必動原系本衛爲事並近日調衛復回本衛及選退帶俸復任官旗張端等三百七人俱系有過人數宜令回原衛及原籍附近衛所原無攺調者俱令本衛所帶俸老幼廢疾劉琦等六十四人亦令本衛所帶俸議上得旨錦衣衛近年以來多有夤緣請托希圖榮幸或爲事調衛復求回衛或自鎭撫司七所攺注五所或自各衛升調或乞升傳升遇例比例自陳或因皇親保母女戶或因文武職官子孫升調或老幼廢疾不堪任事以致冒濫數多已令兵部備查履歷尙未甚明還選差戶兵二科給事中各一員監察禦史二員從公明白查勘各官旗姓名腳色先以何功銓注攺調如前款目開寫或仍舊存畱或應還原衛司所或應革去管事及有所別處令兵部斟酌定擬停當以聞內有遇例實授者皆假登極之恩巧立名色徇私作獘莫此爲甚時內官長隨管事者俱革任降減而文武官乃得實授其例昉於何人宜並查從實具奏於是兵部言百戶郭綸之祖郭敬等六十三人俱宣徳十年以來遇例實授惟天順元年實授者又得世襲其弘治十一年詔書止有試署文職實授之條指揮趙良千戶陳順奏乞比例實授卽系開奏起例之人議上得旨凡遇例實授子孫至今襲替者各減革一級仍與其初當授職役本身遇例實授而見存者革之仍與試署良順開奏起例降二級各帶俸差操以後試署職役非軍功者不許一槪朦朧輕擬實授

○癸酉巡按廣東禦史袁仕劾奏廣東所屬府縣等官周夔等四十餘員皆貪軟衰病吏部覆議宜如朝覲考察例行制曰可先是禦史楊武以劉瑾同鄕挾勢希旨首倡不時紏劾之議其後禦史叚豸按狹西亦劾其所屬且云不獨狹西一省爲然詔從之通行各撫按如例考核故天下官以微罪而去者顧多於朝覲矣

○升湖廣布政司右參議邵棠爲狹西左參政狹西右參議來球爲按察司副使

○貴州宣慰使司土捨宋仁遣舍人宋鑾等貢馬賀萬壽聖節賜寶鈔彩叚有差

○甲戌命狹西署都指揮僉事閻縉守備蘭州地方

○夜寧夏衛地震

○乙亥月犯六諸王西第一星

○丙子諭吏科都給事中李憲等朝廷設立科道以爲耳目諸司不法皆當紏劾事之重者又特令記之勿忘委任尢切柰何久而生玩當紏不紏者甚多其徇情曠職可知矣今後遇重事嘗令記之勿忘者宜卽時紏舉若仍蹈故轍罪無赦瑾旣鈐禁科道寂然不言久之復收爲耳目令承望彈劾故有此旨憲爲瑾鄕人又挾瑾勢恐喝其同官嘗袖白金�抖出以示人曰此劉公饋我也士夫莫不笑之

○調南京戶部主事張鍵爲河南衛輝府通判坐擅宿察院且索夫馬爲校尉廉得下詔獄而決遣之

○丁丑以兵部主事徐子熙爲光祿寺少卿供事於文華殿中書房先是供事內殿者皆雜流技藝之人時有輕佻者上書獻詩於瑾求爲文字官瑾遂令吏部選取之子熙以進士爲品官乃挾冊與市井雜流試於吏部縉紳鄙之

○升湖廣按察使魏英爲江西右布政使狹西按察司僉事尙繻鄭懷徳俱爲布政司右參議繻湖廣懷徳狹西

○太監劉瑾奏﹤鋶﹣釒﹥通鹽法四事一請免徵天下戶口食鹽銀鈔二請令巡鹽禦史躬親掣驗三請禁私販夾帶四請禁空文虛引戶部覆議得旨瑾原奏鹽法事宜經畫周詳防範嚴密誠爲國家重務旣多官會議戶部查算明白可以經久通行軍民戶口食鹽仍舊余俱永遵行之司禮監立牌在側時常省察

○戊寅達賊入大同團山墩殺虜千戶及軍士太監何名參將陳勛都指揮僉事朱鳳指揮使孫鉞失於防禦事聞命宥名奪勛等俸三月俱令戴罪自效仍令查點墩臺防守軍士怠玩誤事者重治不宥

○庚辰升遼東苑馬寺卿王恩爲湖廣按察使河南開封府通判景佐山西角�羊州知州李昆俱爲狹西按察司僉事

○遼東鎭守太監岑章總兵官毛倫副都禦史李貢等奏撫諭泰寧衛都指揮滿蠻等送回薊州納子谷被虜男婦三十人兵部議章等宣布恩威以致夷人畏服宜加獎勞其薊州鎭守太監王宏總兵官吳玉參將劉玉平時不能堤備又不明白查奏宜加責治詔降王宏吳玉各一級劉玉待問結處治賞岑章等各銀十兩紵絲一襲

○命廣洋衛指揮僉事盧英總領南京運糧以都指揮體統行事

○辛酉四川茂州衛署都指揮僉事吳宏奏求本都司列銜管事兵部議宏帶俸差操未經推舉輒貪冒妄奏宜究治詔奪宏俸三月仍行各都司禁約再有奏擾者罪之

○刑部會官審錄重囚得情可矜疑者十九人具獄上請得旨減死充軍者十六人內系殺人者仍杖之百而後發遣婦女三人杖之百而釋之

○癸未升大同副總兵都指揮同知馬昂爲署都督僉事充總兵官鎭守延綏

○甲申是月初虜伏大眾於延綏邊外遣輕騎入攻新興堡副總兵侯勛出兵禦之至單窯兒伏起被圍參將周誠指揮嶽濂聞警往援至師婆澗亦被圍困縱馬出營虜爭掠之乃乘亂步戰至寧邊墩得與勛遇而圍始角�羊𨿽前後斬獲九十餘級我軍死者亦略相當所喪馬至二千七百餘匹是後賊遂入境散掠復圍困總兵官吳江於龍州城會參將王勛亦統兵至與江夾攻賊乃退於是總制尙書才寬及太監劉保都禦史徐以貞等以捷聞命寫敕獎勵奏捷人各升賞如例巡按禦史胡王�贊劾奏侯勛等輕率無謀宜械擊治罪吳江逗逼不勇宜降敕切責兵部議臨敵不可易將乞令勛等戴罪殺賊以圖後功並參保及以貞亦怠緩誤事得旨侯勛等及江等俱令戴罪自效事寧之日議所坐官軍爲賊殺虜並有功陣亡者俱令巡按禦史查具以聞

○丙戌升福建延平府知府鄒虞爲廣東布政司右參政湖廣布政司左參政林璇爲遼東苑馬寺卿勒山東布政司左參政張文佐致仕時椎遼東苑馬寺卿吏部以文佐爲首而次及璇詔文佐旣老令致仕

○戶部郎中莊襗具﹤鋶﹣釒﹥乞休且陳先任知縣有築城捕賊斂聚錢榖之功任主事郎中有收角�羊糧鹽查盤倉庫之勞時已升河間府知府有旨嘉其勞績特進山東布政司右參政仍管府事襗舊爲寶坻知縣斲刻誅求及爲戶部益承瑾意瑾喜其與已合故有是命

○升山東按察司副使張鎭福州府知府尹灝俱爲布政司左參政鎭山東灝湖廣

○南京工部右侍郎兼右僉都禦史畢亨奏臣奉命稽核湖廣管糧官員其病故在弘治十八年以後致仕見任遷官在十五年以後者俱如例定爲等第陪償今查得巡撫湖廣並布按二司府州縣都禦史等官閻仲宇等凡三百六十七員皆侍郎韓福初參有名者也其專管兼管年深年淺已詳具等第然問革爲民考察去任者與致仕同降任升任卽系攺除與遷同官丁憂考滿仍有舊官與見任同況初參有名而於糧實無干涉者十有九人初參無名而於糧實有干涉者二十四人其罪之輕重惟上裁處戶部覆奏詔糧有干涉者不拘升降丁憂考滿俱罰米有差專管年深負百萬石以上者罰千石十萬石以上者七百石一萬石以上者五百石五千石以上者三百石四百石以上者二百石專管年淺及兼管者以千分爲率各遞減三分致仕爲民病故並按察司不主錢榖者貰之其帶徵稅糧令如前旨速令完納

○丁亥吏部尙書兼左都禦史屠滽有疾乞致仕許之仍給驛以歸

○錦衣衛指揮使馬釗率舍人霍銳梁璽馬雄等擒獲彊賊十三名以聞兵部言近奉欽定捕盜賞格五十名以上許巡按禦史錄功保升釗等例應給賞詔以釗等不系應捕人員各升一級不爲例仍令釗緝捕未獲彊賊未幾釗復獲三名遂升都指揮同知釗太監永成之侄也

○以大同遊擊將軍都指揮同知潘浩充左副總兵協守大同

○薊州屢報虜警兵部請敕坐營官二員選領精兵五千往備之至是命署都督僉事楊敬充參將都指揮同知許泰充遊擊將軍以往

○巡按禦史孫恭奏兗州護衛官軍及捨余餘丁除額設侍衛之外數多空聞乞編立隊伍防守城池兵部覆議宜令恭查選精壯責令該衛官操練都司管操官提督﹝等﹞﹝分﹞守分巡官稽考﹝如﹞有占恡阻﹝得﹞﹝礙﹞者﹝泰﹞﹝參﹞奏以聞詔是之仍行天下有護衛所在﹝從﹞﹝俱﹞從﹝禦﹞史閱視

○戊子以明日十月朔遣駙馬都尉馬誠黃鏞崔元分祭長陵獻陵景陵裕陵茂陵泰陵

○遣儀賓周鉞祭恭仁康定景皇帝陵寢

○遣內官祭恭讓章皇后陵寢

大明武宗毅皇帝實錄卷之五十六

正徳四年冬十月己丑朔享太廟遣駙馬都尉樊凱代行禮

○升浙江按察司僉事林正茂爲山西按察司副使江西僉事何俊爲山西布政司左參議池州府同知王錦爲山東僉事

○巡撫寧夏都禦史徐以貞遣婿報捷爲給事中李憲等所劾下錦衣衛鞫問黜以貞爲民

○攺南京戶部尙書陳金爲都察院左都禦史

○升吏部署郎中廖紀爲太僕寺卿

○癸巳升山西按察司黃坷爲右僉都禦史巡撫延綏

○英國公張懋以疾奏乞免提督團營許之仍提督五軍營

○太監劉瑾傳旨調分守龍門所都知監太監孟山鎭守延綏而以都知監右監丞馬盛代之奉禦薛深令管神機營左掖二司

○命應天衛都指揮僉事王欽充右參將分守燕河營地方○甲午攺南京禮部尙書張粲爲南京戶部尙書

○升湖廣黃州府同知謝朝宣江西鐃州府通判李瓚俱爲按察司僉事朝宣浙江瓚江西

○命山陰千戶所納級都指揮僉事朱正充大同遊擊將軍

○乙未湖廣容羙宣撫司並椒山瑪瑙長官司通事土人劉思朝等來京進貢多起關文沿途需索爲偵事者所發自魯橋以北應付過銀千餘兩計魯橋以南又當數倍禮部議宜究治諸應付者以戒將來上以進貢土人姑宥之仍令禮部有諭及行文本省處治奏聞經該起送等官批文容呈名數不及以致土人乘機添捏皆奪俸兩月諸應付者通查職名及所支錢糧仍榜示後來不許妄行應付

○狹西布政司丁憂參議賣施在任時分管鎭番邊倉以折放糧料布花餘銀移充廩給賫夫詔加陪發爲民

○丙申升山西按察司副使石玠爲本司按察使

○吏部

覆議巡按狹西禦史閻睿劾奏按屬府同知等官張輸等三十一員不職有差請如朝覲考察例罷黜制曰可

○丁酉降除順天府府丞楊孟瑛復知浙江杭州府孟瑛守杭日議開西湖至是查盤禦史胡文璧劾其開浚無功費用官帑至二萬三千餘兩宜罷黜吏部議以爲工在旣往理無可復宜仍將孟瑛降除杭州量用民力以終前工訖事之日鎭巡官具奏故有是命

○降薊州守備右少監王鑑左監丞髙柰各一級召分守太監髙永回以達賊入桃林營殺虜人畜不能備禦故也戊戌升南京兵部右侍郎孫需爲南京禮部尙書

○戶部覆議總督漕運右副都禦史邵寶會同平江伯陳熊等所陳八事其可行者三一江南糧長江北大戶多徵收侵克爲小民累又運官交兌沿途遲慢以至後先參錯每違限期宜嚴明賞罰以警之二黃河遷徒無常往往衝決漕河所當深慮宜訪察熟知水利官員預爲堤防以杜將來之患三山東河南兌運薊州糧初以倉在水次不費車價以後移倉入城原擬耗米每石三斗不足以充腳價宜加耗外亦照京通二倉量加七升庶事體人情彼此兩便又議總督蘇松等處糧儲右副都禦史羅鑑所陳事宜其可行者七事一戶部初奏荒政各府州縣驗裏分多寡以爲積糧等第今宜查照冊藉額定等數以便措置仍查職掌官員支放數足方許給由升調二淸查囚犯贓罰紙札置立文簿二扇各照年月日期塡寫不許漏隱三放支預備倉糧務要年歲荒歉人戶極貧不許冒領仍革裏書濫放之獘四各府州縣多有空閒田地並湖蕩池塘稅糧盡入預備倉收貯宜委官查理俟年荒給放五舊例客�引錢一分畱官二分收買米谷以備賑濟近年引錢並米谷迄無定數宜稽考以治侵匿之罪六人戶納角�羊錢糧違限者每日罰米一升此系見行事例宜申明施行七倉廒損壞坍塌所在官司宜卽時修蓋詔各府州縣交兌糧米過期者依擬禁治黃河決口所司亟議處其宜毋致臨時誤事余準擬

○命慶陽衛納升都指揮僉事張隆槐安堡領軍

○命懷寧侯孫應爵兼提督團營

○命武靖伯趙弘澤坐五軍營右哨錦衣衛署都指揮僉事顏泓坐耀武營

○庚子四川左參議張﹤穴臣﹥坐松潘壩底等倉糧有浥爛虧耗追陪六十石有奇仍罰米一百石輸居庸關

○山東按察司僉事袁經翁茂南所屬軍衛有盜用印信套畫押字者法應充軍者擬絞應從重者乃擬贖徒還職按察使周東爲具奏皆攺擬充軍劉瑾以東等問擬失當令都察院查參時經丁憂回籍茂南遷廣東參議東入爲大理少卿俱當逮問得旨免究各罰米三百石輸居庸關辛丑升湖廣按察司僉事陳鳳梧河南布政司右參議詹璽俱爲按察司副使鳳梧山西璽廣東

○以嶽州衛帶俸都指揮僉事朱輔守備荊瞿柴奎巡視洞庭湖

○太監劉瑾傳旨都知監右少監郭奉分守燕河營等處地方並劉家口奉禦袁海管神機營左哨頭司

○壬寅升萬全右衛指揮同知白春爲署都指揮僉事充宣府遊擊將軍宣府守臣奏新募軍士宜添設遊擊統領因薦春可用從之

○癸卯禮部言十一月朔例該欽天監進大統歷是日適遇冬至令節慶賀難以兼行宜攺於十五日從之

○升先任順天府府尹呂獻爲南京兵部右侍郎

○攺南京都察院提督糧儲右副都禦史屈直爲南京大理寺卿

○升吏部署員外郎馬應祥爲湖廣按察司僉事

○降除兵部主事蘇民爲四川桐梓驛驛丞以經過關隘多帶徒從毆人也

○巡撫湖廣右副都禦史王綸奏境內歲屢侵預備倉糧已竭欲行武昌會城及漢陽府漢口劉家隔等處禮勸富民納米賑濟而立表刻石以旌之若恃富黨惡不從者﹤鋶﹣釒﹥聞究治戶部議覆荒政存於卹民若窮州下邑槪欲勸分恐官吏乘機科害是窮民未必蒙福而地方先已受擾矣武昌漢陽富�大姓頗多宜如擬勸借出米千石以上者表門九百石至二三百石者授之散官自從六至從九凡四等仍立石刻其姓名具余州縣原有侍郎畢亨奏畱余銀可備賑濟不必勸借今年該徵兌運糧米亦宜從﹤宀十見﹥量折十五萬石而以其加耗爲給賑之助災傷分數則宜亟報而蠲之上是其言曰勸分固救荒權宜之法但近年逼迫太甚民情不堪其令鎭巡官再行斟酌惟會城等處如擬禮勸亦湏富室樂從不可彊之坊表聽民自立有司勿與其餘州縣則宜勿擾以安人心折支徵免俱如擬

○命忻城伯趙槿坐五軍營左掖右軍都督府都督僉事劉勝坐五軍官舍營○命伏羗伯毛銳充總兵官提督漕運

○武昌府知府曹來旬先爲禦史巡按山東因錄囚內有犯殺一家非死罪三人者供詞證佐未明行布按二司勘問後事鞫實而原犯死於獄來旬時已遷官劉瑾追求行湖廣巡按禦史逮問坐罪如律仍罰米三百石輸居庸關

○初黃河水勢自弘治七年修理後尙在淸河口入淮十八年北徙三百里至宿遷縣小河口正徳三年又北徙三百里至徐州小浮橋今年六月又北徙一百二十里至沛縣飛雲橋俱入漕河因單丰二縣河窄水溢決黃陵岡尙家等口曹單二縣田廬實多渰沒九月又決曹縣糧進等口直抵單縣人畜死者房屋衝塌者甚眾圍丰縣城郭兩岸相對闊百餘里蓋南行故道淤塞水惟北趨漸不可遏諸漕運曁山東鎭巡官恐經鉅野陽谷二縣故道則濟寧安平運河難保無虞各陳﹤鋶﹣釒﹥浚修築之宜事下工部議得旨河患重事宜卽行各該鎭巡官公同相視用心計處及時修理務湏停當不許妄費財力事完之日差科道官勘實以聞

○是夜望月食以食少免救護

○甲辰吏部覆議王親不許仕京職緣祖訓及諸司職掌俱無明載故成化以前至有任京堂者今會府部大臣議親王妃及宮人有子請封見存者凡親兄弟所傳子孫與同籍族人皆不許任京職若故則惟五服以內不許在外見任與王府同城或宦所相近者一切回避不許締姻其郡王妃下至夫人之親當回避者宜差其封號族屬若郡王妃之親兄弟所傳子孫五世以上旁枝妃存則五服以內故則大功以上鎭國將軍夫人之親兄弟所傳子孫曾玄以上旁枝夫人存則大功以上故則期年親屬輔國將軍夫人之親兄弟所傳子孫曾三世旁枝夫人存則期親奉國將軍淑人之親兄弟子孫旁枝淑人存則叔伯兄弟鎭國輔國奉國中尉恭人宜人安人存則親兄弟子孫皆法應回避者也若親王儀賓之族屬視鎭國將軍夫人郡王儀賓之族屬視輔國將軍夫人鎭國將軍儀賓之族屬視奉國將軍夫人輔國奉國將軍鎭國輔國奉國中尉儀賓之族屬俱視奉國中尉各回避若無出者王至鎭國將軍妃至夫人一存者親兄弟子孫回避郡主至郡君儀賓一存者各儀賓之家親兄弟回避若俱故及其餘者皆不必論奏可

○巡按河南禦史趙斌廣西禦史陶煦各奉近例劾所按屬河南則都司副斷事等官趙符節等八員廣西則靈川縣知縣等官陳昺等三十五員各不職有差俱下吏部議請如朝覲考察例行從之

○廣東雷廉左參將金吾左衛都指揮僉事龐通以不職黜之調廣東右衛

○乙巳升供事制敕房吏部郎中沈冬魁爲順天府府丞

○自戊戌至是日金星晝見於未

○丙午誠孝昭皇后忌辰奉先殿行祭禮遣駙馬都尉林嶽祭獻陵

○以廣西署都指揮同知戚琮充左參將分守雷廉等處地方

○丁未升分守涼州右副總兵都指揮僉事姜漢爲署都督僉事充總兵官鎭守寧夏

○太監劉瑾傳旨十一月初四日令神機等營坐營坐哨掖總兵等官英國公張懋等並不坐營定國公徐光祚等公侯伯都督俱赴內府西教場閱試

○戊申升南京太僕寺卿夏昂爲右副都禦史總督南京糧儲

○授理刑進士張元電蕭海張宏王度李璣王潮蔡澄知縣鮮冕李如圭俱爲試禦史元電海澄冕如圭俱山東道宏雲南道度福建道璣山西道潮江西道

○魯府髙密王當湄薨王莊王子也成化癸卯九月冊封至是薨輟朝一日賜祭葬如例謚曰康穆

○狹西華陰縣地震有聲

○夜月犯軒轅右角星

○己酉升河南按察司僉事徐聯爲狹西布政司右參議魏訥爲右僉都禦史取劉挺歸且命吏部選官是後兩廣南直隸浙江俱不許由鄰省推又以訥欽差許在彼乘轎時狹西右參議缺吏部以聯等二員請而內批並及訥挺人莫能測其機也

○升兵科給事中韓荊爲太常寺寺丞

○廣東僉事吳廷舉奏劾岷府公差門正陳鶴貪淫之罪仍乞將皇明祖訓及累朝聖制條章有幹王府者參酌申明之得旨逮鶴等來京問理事例有幹王府者各該衙門通行查出參酌申明事下兵部悉舉舊例議聞得旨令通行各王府知之

○庚戌升南京光祿寺卿李堂爲南京左僉都禦史提督操江

○令應天府府丞王彥奇亟馳赴京

○辛亥命寧晉伯劉嶽兼管紅盔將軍

○鎭守雲南太監崔安建漢丞相諸葛亮祠於會城請命有司春秋致祭從之其祠在崇正門外演武亭南

○命甘肅遊擊將軍涼州衛都指揮僉事徐謙充右副總兵分守涼州

○壬子升河南左布政使南鏜爲南京太僕寺卿

○巡撫大同右副都禦史王綸奏報前此運送銀三萬兩俱給軍買馬惟山西都指揮僉事錢淸侵費三百餘兩及指揮髙朋等遲延誤事可罪得旨令巡按禦史逮淸究問朋等馬已買完姑宥之

○癸丑升湖廣寶慶府同知王鼎浙江臺州府同知吳景俱爲按察司僉事鼎河南景四川

○命後軍都督府帶俸署都督僉事楊敬右軍都督府帶俸都督僉事劉勝各本府僉書

○降中軍都督府帶俸都督僉事溫恭爲鎭虜衛指揮僉事以鎭守大同累次失事故也

○先任廣東按察使馬龍瓊州府知府石璧問擬死罪囚犯奏辯攺擬杖罪劉瑾令查原問及本府官失入者以聞時龍餋病璧亦致仕各罰米龍三百石璧五百石輸所在預備倉

○甲寅降狹西按察司僉事李璣爲鞏昌府通判時巡按狹西禦史閻睿劾璣並知府熊槪唐臣科斂饋送之罪吏部議覆璣降二級槪已致仕臣自首令免究

○巡按直隸監察禦史李廷梧奏勘蘇松常等府俱被水災而松江地勢窪下渰沒尢甚乞減免兌軍糧米量折以銀戶部奏東南財賦京師之所仰給起徵兌運皆不可後況原額秋糧在蘇爲二百三萬八千三百石有奇在松爲九十三萬九千二百石有奇在常爲六十萬六千九百石有奇中間起運者十之八九存畱者十之一二若不從寬處分恐民窮逃竄無益於事合移撫按轉行管糧官免極貧小戶存畱之數其兌運米蘇州量折二十五萬石松江二十萬石常州五萬石石七錢仍扣算耗糧以補不足及兩京該運之數令管糧禦史通融斟酌務在得宜從之

○晉王爲其生母彭氏請封爲晉懷王次妃禮部言藩王母妃無嫡庶並封例上以王累奏懇切特許請封

○乙卯令巡撫遼東右副都禦史李貢致仕而升應天府府丞王彥奇爲右僉都禦史代之先是以貢爲布政使時職掌錢谷逋負數多其至遼東又輒奏前任劉瓛所議濟邊銀十二萬兩爲無實法不可貸已有旨逮問於是吏部請以彥奇代貢乃數貢志非爲國才乏經理姑末減其罪罰米五百石輸邊輸完乃令致仕又罰及�及兪俊杜忠胡瑞各米三百石旣又以俊在南京工部追逋負料銀數萬兩爲有功而免之一旨之間恍惚變幻肆其操縱之術瑾恃寵驕恣蓋有不能自制者矣

○升廣東左布政使馮鎬爲光祿寺卿

○轉浙江右布政使張勛爲河南左布政使

○以狹西行都司都指揮僉事吳英充甘肅遊擊將軍

○升賞大同甕城口等處地方獲功被傷官軍二十九人有差仍賞太監梁玉總兵官張安各銀五兩紵絲一表裏

○太監劉瑾傳旨禦用監太監馮寧分守四川建昌行都司

○丙辰升錦衣衛指揮同知張容爲都指揮僉事百戶黃欽爲副千戶總旗張明舍人王永爲百戶容等旣不由兵部擬升亦無乞升傳奉本惟各寫姓名綴其下曰乞升某官蓋私囑手柬也遂據以批旨升官紀綱蕩然矣

○右軍都督府掌府事武平伯陳勛卒勛直隸全椒人弘治九年襲爵三千營坐司管操復坐練武營正徳初右軍都督府僉書管事提督三千營操練尋推掌右府印提督內府教場演習馬轎未幾以墜馬得疾不數日卒詔賜祭葬勛貌偉而體肥善騎射持已無甚失云

○丁巳升湖廣按察司僉事徐守誠爲山東布政司左參議

○戊午以明日冬至節遣駙馬都尉樊凱馬誠黃鏞分祭長陵獻陵景陵裕陵茂陵泰陵文武衙門各分官陪祭

○遣儀賓楊淳祭恭仁康定景皇帝陵寢○遣內官祭恭讓章皇后陵寢

○以羽林前衛納級都指揮僉事單聚守備白羊口堡

○命宿州衛指揮同知沈勛於中都畱守司協同僉書管事

明武宗毅皇帝實錄卷之五十六

明武宗毅皇帝實錄卷之五十七

正徳四年十一月己未朔冬至節上詣奉先殿奉慈殿太皇太后皇太后宮行禮畢出禦奉天殿文武羣臣行慶賀禮免羣臣宴賜以節錢鈔

○太皇太后皇太后免命婦賀

○黜山西按察司僉事張文髙平縣縣丞邢昭俱爲民文昭先皆任兩浙巡鹽禦史以負鹽課陪銀遲慢故黜之是日曉刻火星犯進賢星東方流星如彈靑白色光如盞起自五諸侯西行至婁宿尾迹漸散

○庚申以起復山東按察使王云鳳爲國子監祭酒此亦升除變例也

○辛酉賞延綏等處獲功陣傷官軍銀米有差

○壬戌升南京禮部郎中郭韶爲湖廣按察司僉事○初守備鳳陽太監黃準奏言南山密邇皇陵林木野曠原設官軍巡視不敷欲如天壽山例采取本山枯樹環山修蓋堡捨撥鳳陽等衛所官軍防守秋深木落各據所守以絕野燒延燎之患下巡按禦史李璞勘言動取枯木恐地勢形脈有幹宜於守城軍余內選壯者千人輪次巡守卽禁山之內所居軍民編爲堡社以便掃除因防火患兵部議如所擬上從之仍嚴盜取山木之禁

○降浙江指揮同知張奎爲指揮僉事仍署都指揮僉事把總運糧坐因公科斂罪也

○癸亥恭讓章皇后忌辰遣內官祭陵寢

○命會昌侯孫銘掌右軍都督府印

○甲子四川烏蒙軍民府土官知府祿溥遣人貢馬賜鈔錠彩叚等物有差

○命太僕寺取寄餋馬二千匹給大同新選軍士○乙丑轉廣東右布政使李思明爲本司左布政使

○升廣西布政司右參政陳崇徳爲浙江右布政使

○重修故惇武校尉兵馬副指揮關敏廟�廣東順徳縣人洪武初從大將軍廖永忠徵南有功其後以戰而沒建祠順徳至是其孫萬春奏請修葺許之

○以武昌衛帶俸都指揮僉事黃金掌湖廣行都司印

○以朱鐸朱福朱寧朱安朱春朱秀朱通朱達朱祥朱銘朱銳十一人爲錦衣衛正千戶朱璽朱文朱聰朱忠四人爲所鎭撫鐸等皆﹤穴臣﹥官廝餋冒國姓稱義子者是日內出白紙小帖直列諸姓名注云某乞某官亦無籍貫禦批如所乞下兵部施行蓋前此傳奉所未有者寧安之進始此

○丙寅升浙江布政司右參政舒昆山爲廣東右布政使浙江按察司副使歐陽旦爲廣西左參政勒四川按察司副使趙璧以年老致仕

○給懷仁王府故鎭國將軍仕墝妾牛氏交城王府故輔國將軍奇浯夫人金氏餋贍米歲各五十石

○戶部郎中王翀總理大同糧儲召納糧艸�人許溥等預支銀數萬兩過期未完給事中熊紀禦史王綸覆盤始得其情科道因交劾翀糜費邊儲蠹政耗財前此鎭守太監侯能總兵官吳江溫恭巡撫都禦史崔巖熊偉等不能舉正紀等先次亦開查未明俱當逮問得旨翀偉及溥等令錦衣衛逮送鎭撫司責問其餘鎭巡及查盤官候獄具以聞

○丁卯敕加吏部尙書張彩刑部尙書洪鐘俱太子少保彩自正徳三年秋由部署三轉至尙書及是遂進前秩人皆危之而彩方自負以爲殊遇也

○升雲南布政司左參政王縝山西右參政張貫俱爲本司右布政使

○升欽天監五官司曆劉璇漏刻博士金浚各一級冠帶舍人張林爲錦衣衛百戶皆出內批白帖云

○戊辰命萬全都司署都指揮僉事章傑掌本司印

○兵部奏大同中路地方添設大寧等五堡墩臺修築未完宜行鎭巡等官卽將原有甎木物料運赴應修處所以春和興作刻期完工仍行見差在彼大理寺丞楊武查勘彼處地土招集軍民開種參將李鋐往來巡守則可以不廢垂成之功而遠圖防邊之計矣從之

○己巳尙寶司卿兪振英致仕

○戶部覆大理寺寺丞楊武查出大同鎭巡守備等官欽賜艸場地正數外尙占據七百餘頃欲令盡歸之官其不能蓄艸者聽牧放戰馬宜蓄艸者各該守備等官差人取之備用有仍前侵占者從撫按官參究詔從之仍令可田者給軍士佃種起科

○太監劉瑾傳旨禦馬監太監張鳳分守懷安等處地方

○命四川茂州衛署都指揮僉事吳宏升寧川衛指揮使廉英爲署都指揮僉事俱行都司管事

○命武定侯郭勛總管三千營操練東寧伯焦淇神機營五千下坐營

○升四川布政司左參議黃王�輦爲浙江右參政浙江按察司僉事髙江溫州府知府楊旦俱爲按察司副使江四川旦浙江夜月犯天街上星

○辛未攺光祿寺少卿吳世忠爲尙寶司卿

○蘇州府知府鮑王�輦坐贓罪發撫順天千戶所永遠充軍王�輦先知太原慕蘇富庶因賂劉瑾得攺調及蒞任始知賦重嘆曰蘇亦虛名耳乃大肆誅求緝事者廉得其實令查盤禦史逮問吏科都給事中李憲因劾王�輦贓入累萬盜賊不如若止就彼取問不足爲戒乞下詔獄究之得旨仍委禦史及獄成故有是命王�輦在郡無事時遇有衣紈綺遇府門者輒令隸曳入杖之迫以出金贖罪他日有請歸取金者急脫其紈綺而亡隸恐乃妄捕一人卽被以紈綺引入代償其金其白晝攫利多類此云

○裁革福建市舶提舉司副提舉汀州府上杭縣捕盜主簿各一員

○夜月犯六諸王東三星及右二星又犯井宿鉞星

○癸酉欽天監進正徳五年大統歷上禦奉天殿受之頒賜文武百官以朔日冬至節故攺於是日

○吏部以天寒請弛河南磁州知州白輔等枷號從之仍罰輔米五百石爲民坐枉道私歸爲偵者所發覺也

○甲戌升四川按察司僉事劉潮爲四川布政司左參議

○命神武衛都指揮僉事莊鑑領振武營

○命大寧都司署都指揮僉事朱忠守備徳州地方初徳州有守備官已裁革至是兵部以盜賊縱恣議復暫設云

○乙亥黜太僕少卿於瑁刑部主事方位爲民降刑部郎中孫徽於外任樂工施鉞爭產潛令其妹置酒於校尉孫謙家托瑁屬徽時員外郎徐問主事盛茂工部員外郎程浩司務韓希愈兵部郎中汪舉皆在座未久散去惟瑁與位畱連踰夕事覺詔以瑁位不修行檢有傷風化令錦衣衛杖而黜之徽降二級外任問茂各奪俸五月浩希愈舉各三月

○丙子南京工部尙書兪俊乞致仕不許時俊竊部帑重賂劉瑾年已近八十瑾亦厭鄙之故援例具辭而每對人言猶望異擢聞者掩口

○土魯番並撒馬兒罕番王頭目速壇滿速兒等來貢馬駝賜鈔錠彩叚等物有差

○丁丑升福建按察司副使陳玉爲應天府府丞

○升南京刑部署郎中吳希由刑部署郎中郝綰俱爲按察司僉事希由浙江綰四川

○命署都指揮僉事李瑾領神機營右哨

○福建汀漳守備都指揮髙忠坐守備不設致賊入境當充軍以嘗有捕獲功特宥其罪降三級山東沂州郯城縣俱天鼓鳴

○戊寅命原任戶部郎中劉繹爲監察禦史整理兩淮鹽法先是繹總理遼東糧艸以浥爛責令陪償尋又坐召�濫費罰米千石繹﹤鋶﹣釒﹥在遼止百餘日今下獄已及年餘家貧子幼所償與罰俱不能完納乞充發齋膳站夫等役庶補涓埃都察院議上準開釋降兩階調外任吏部又以繹平日奉公守法綽有操守乞攺繁難職事令其自效乃有是命

○海西忽石門等衛女直都指揮塞革等來朝貢馬賜鈔錠彩叚等物有差是日曉濃霜附木

○湖廣散毛宣撫司並五峯石寶水盡源通塔坪等長官司土官各備方物遣人來賀萬壽節禮部言俱後期而至賞賜例裁其半從之○復廣東茂名縣學縣舊有學成化間以兵燹並入髙州府至是生員楊節等奏請復舊禮部議覆從之

○巡按湖廣禦史洗光查勘地方賊盜攻劫並劾鎭巡等官太監趙榮都禦史張子麟參政王綬都指揮馬武等二十九員失事之罪兵部第其輕重以聞得旨失事官員俱照前旨令戴罪自效去任未經行遣者各奪俸二月

○辛巳升刑部署郎中張禴爲太僕寺少卿廣東按察司副使林廷玉爲山西布政司右參政廣東僉事李希顏爲廣東右參議廣西僉事胡獻爲福建副使河南汝寧府同知匡翼之爲湖廣僉事

○命伴送夷人白靑山等十名還朝鮮仍給之衣服靑山等以海風飄泊爲巡江者獲也

○命宣府右衛都指揮僉事邢傑守備蔚州地方

○壬午降廣東按察司僉事胡恩爲安慶府通判坐分巡嶺東道失察妄報功次也

○命廣寧伯劉佶後軍都督府僉書管事

○癸未貴州鎭遠水馬驛驛丞姚壽先以禦史巡鹽浙江拖欠課銀二千五百兩責令陪補至是貶謫而死復拘系其子變賣產業其妻奏乞宥免戶部爲請不允

○命錦衣衛署都指揮僉事王傑羽林前衛署都指揮劉鎭領操神機營傑左掖鎭右掖

○命萬全都司都指揮僉事安洪守備新開口堡地方

○命給賞大同宣府偏頭等關哨守並夜不收官軍胖襖從工部請例外賙卹也

○甲申升江西布政司右參議李麟爲廣東按察司副使雲南姚州知州趙繼宗爲廣東僉事

○時有詐爲內臣文書關防冒給關文者車駕郎中汪舉廉知其事兵部尙書曹元等具﹤鋶﹣釒﹥引咎並參舉及先任郎中等官張恩黃瑄各不職詔元等旣引咎舉能覺察姑宥之各罰米百石瑄下法司恩以丁憂令巡按禦史逮問以聞

○革慶成王府輔國將軍奇澐祿米三之二奇濯三之一賜書切責奇澐坐聽人教誘奪納戶兌支祿糧奇濯坐出城爭取糧價故也

○湖廣徳安府知府李金部民有與王府軍人爭田者金斷之歸民楚王奏請命中官與給事中會巡按禦史勘之奏上以地歸王府勒金爲民仍罰輸邊米千石

○乙酉以刑部尙書洪鐘兼都察院左都禦史蒞院事

○以同知崔哲知州王鍇知縣陳祥邢昭王廷相蕭選張璞俱爲監察禦史哲雲南道鍇狹西道祥四川道昭浙江道廷相山東道選山西道璞福建道與禦史劉繹李如圭鮮冕等俱整理各路鹽法兼督捕盜賊繹兩淮如圭雲南冕廣東先是劉瑾條奏鹽法下吏部議謂其詳而無獘且欲令禦史久任責成因推哲等奏之故有是命○海西女直察剌禿山衛指揮使的力吉奏討番文借用渚冬河衛印信禮部言借者與者俱屬違法宜拘各夷究治及裁其賞賜以示懲戒詔令姑宥之給賞如例無減惟省諭使知之後有不用本衛印者罪之

○萬全都司保安衛地震聲如雷

○丁亥升福建布政司左參政蕭翀爲山東按察使江西按察司僉事沈煉爲江西右參議

○兵部奏萬全都司掌印署指揮僉事章傑有疾宜以佐貳都指揮僉事郤永代之因自劾失於查訪之罪得旨責鎭巡等官及該部舉用不詳罰尙書曹元侍郎劉纓俸各三月降傑官三級調廣西潯州衛永遠帶俸差操升永實授一級令掌印歷年遇例實授有旨通革者仍列上其名於是升永爲都指揮同知降傑正千戶

○狹西按察司丁憂按察使邢義在任時有護衛百戶髙緝熙坐掠賣宗室婢事義問擬徒杖還職調衛都察院題覆詔謫緝熙戍極邊令狹西巡按禦史逮義問至是獄上得旨義勘斷不公出人重罪勒爲民仍罰米五百石輸邊

明武宗毅皇帝實錄卷之五十七

明武宗毅皇帝實錄卷之五十八

正徳四年十二月戊子朔命朵甘思宣慰使司副使答兒麻堅粲孫鎖南叫列思麻萬戶剌麻監藏重孫扳麻藏俱襲其祖職

○賞湖廣潛江等縣獲賊有功官軍一百二十四名有差升義官楊伏會爲巡檢知縣石王�贊一級都指揮同知樊燁署一級賞工部侍郎畢亨銀五兩紵絲一襲陣亡者官軍各升署一級民與子侄一人參充農吏

○庚寅裁革廣西太平府通判一員平樂縣教官二員

○降寧夏副總兵都指揮僉事楊英爲指揮僉事仍署都指揮僉事充副總兵坐先任獨石參將時失律罪也

○降廣東都司都指揮同知王春爲廣州右衛指揮同知以領兵剿賊容畱檢校等在哨報效冒功故也

○辛卯太監劉瑾傳旨印綬監太監趙聰管神機營右哨頭司都知監奉禦陳璋守備石門寨等處地方

○壬辰降守備福建汀漳署都指揮僉事髙忠爲福建中衛百戶以所部地方被賊殺虜數多故也

○召總制狹西三邊工部尙書兼都察院左都禦史才寬回京以邊事稍寧故也

○工部員外郎王軏查盤遵化鐵冶廠歲辦鐵料夫匠柴炭以虧損之數請治先任郎中鮑王�輦滕進周郁之罪又言鐵料已足用乞減其入納之數其納柴炭有勢要豪猾包攬者比打攪倉場法治其罪詔俱從之且令今後工部管廠官交代之日必查核明白方許離任罰王�輦進米各五百石郁三百石輸居庸關○徳府奏欽賜地土爲小民占種不輸子粒上令查歷年經該官至是戶部覆奏得旨各官委勘不明或遷延誤事督令欠嚴其已黜已死嘗經罰米三次者姑貰之右布政使張泰劉璟左參政鄧廷王�贊右參政陳良器按察使陳璧副使謝綱僉事廖中通判張祐等新城等縣知縣叚瑩等各罰米三百石內巡撫右僉都禦史熊翀巡按禦史張冕左參議尙絅僉事沈璐濟南府知府王從鼎已致仕罰各半之推官縣丞以下李祥等各百石

○癸巳轉雲南布政司右參政黃皞爲本司左參政調狹西右參政彭桓爲雲南右參政先是桓與參政童瑞副使唐希介爲巡按禦史所論劾希介見黜瑞調用而桓以事無指實獨畱桓以論同罪異心不自安﹤鋶﹣釒﹥求致仕不許乃有是命

○免宣府前等衛所並各城堡州縣秋糧有差以災傷從巡按禦史聶瑄請也

○銓注帶俸都督僉事張俊於中軍都督府僉書管事

○甲午升長蘆鹽運司運使張禎爲河南布政司左參政山東按察司僉事許莊爲狹西右參議南京禦史張昊爲江西按察司僉事

○乙未臘八節賜文武百官宴於午門外

○南京禮部尙書孫需致仕時刑部缺尙書會推南京兵部尙書何鑑及需詔以根本重地鑑老練仍舊職需令致仕需素淸謹劉瑾屢掖之而謝不及故有是命

○調除狹西布政司左參政童瑞爲長蘆都轉運鹽使司運使

○哈密忠順王速壇拜牙卽等遣使臣滿剌阿黑麻等貢馬賜宴給賞有差○山西右布政使沈林自雲南赴任攜家馳驛以行時乘驛之禁甚嚴緝事者工其事行巡按禦史鞫之得旨勒林爲民追錢十三萬有奇償雇直仍輸大同倉米五百石

○夜月犯天陰南一星

○丙中升刑部署郎中楊節爲山東按察司僉事

○禦馬監太監谷大用奏本監牧馬艸場爲軍民盜種勛戚勢要奏討致虧原數命禦馬監太監李璽戶部右侍郎陳勗都察院右副都禦史戈瑄坐營都指揮陳紀禮科給事中閔楷核實至是覆奏在監並鄭村壩等二十馬房上下艸場故額並今首報地六十處實有地五萬五千三百四十二頃九十四畝賜爲寺宮廟宇墳塋者占爲皇莊賞爲莊田及香火贍墳者如例起科補辦糧艸者共一千三百四十七頃二十一畝爲道路河澱爲沙漠鹻薄爲山不堪牧馬者共四千九百八十二頃六十畝有奇實堪牧馬地凡四萬九千一十三頃三畝有奇詔以八十三頃四十畝有奇仍如舊賜太監錢福錢能張敏劉永誠來福傅恭韋可寧瑾及奉聖夫人李氏男呂俊以供寺廟香火墳塋之用其餘俱收入艸場至內軍民侵種今已還官者除其稅量出餘地並勛戚豪右奏討彊占者俱攺正今後仍蹈前獘聽科道官舉劾永戍邊衛家產沒官是舉也止據本監圖籍又滋以首報緝訪之獘故地溢原額而業與主離畿民病之

○命山西行都司都指揮僉事谷琛萬全都司都指揮僉事薛明俱萬全都司僉書管事

○以西寧茶馬四百匹給甘州官軍禦虜於永昌○丁酉加掌詹事府事吏部尙書兼翰林院學士梁儲太子少保攺南京吏部尙書

○升刑部左侍郎劉璟爲本部尙書

○鎭西將軍總兵官曹雄奏十一月初五日總制尙書才﹤宀十見﹥調臣與副總兵楊英禦虜於花馬池自大川墩東空出境露宿邊外明日﹤宀十見﹥偵知達賊五帳在柳條川勒兵聯絡追之斬首六級獲駱駝牛馬二十六夷器倍之再戰於羱羊泉賊騎漸多﹤宀十見﹥督官軍力戰斬首四級射死八人沙窩賊伏突出射我軍寬中流矢而顚雄與英以隔遠弗及應援忽聞主將之變乃合軍以退戰於鼠湖追至豊城斬獲倍前數收﹤宀十見﹥屍結營以還臣雄將領無狀乞角�羊兵柄就刑得旨﹤宀十見﹥輕率遠涉貪功然亦赤心爲國所司具祭葬蔭子例以聞雄嘗諫阻今又獲功並英皆宥之於是贈﹤宀十見﹥太子少保謚襄湣賜祭三壇有司歸其喪爲營葬事蔭其子介爲錦衣衛百戶﹤宀十見﹥字汝栗直隸遷安縣人成化戊戌進士授商河知縣升石州知州調潞州後升南京刑部員外郎郎中淮安府知府以憂去服闋攺西安府升山西右參政河南左右布政使擢都察院右副都禦史巡撫甘肅地方正徳三年升刑部左侍郎遷兵部左侍郎劉瑾喜其才能進工部尙書兼都察院右都禦史總制狹西等處軍務其爲人跌宕不羈在州郡時好爲長夜之飲往往至醉然吏事亦不廢及領邊鎭頗任權智遇將吏寡恩遂及於難雄伏罪輸情令其子賫奏瑾以雄爲得體遂宥之又偉其子之貌因締婚焉

○命山西都司都指揮僉事劉淮守備寧武關

○夜月犯六諸王西第二星

○寧夏衛地震

○戊戌攺南京大理寺卿屈直爲左副都禦史總督漕運命南京都察院右僉都禦史陸完蒞院事

○升山東都司都指揮僉事尹增爲署都指揮同知臨淸衛指揮使狄公唐爲署都指揮僉事以捕盜功也

○謫平江伯陳熊並家屬戍海南勒右副都禦史邵寶致仕降參將莊椿職一級南京閒住熊爲漕運總兵有同宗紹興衛指揮陳俊督運欲以濕潤官米貿銀輸京熊許之緝事者得其事下詔獄鞫之劉瑾素有憾於熊諭鞫者誣以贓私及諸不法事錦衣衛械系京師令府部科道官會問無敢申救者獄上詔發充軍追奪誥券故所有田產房舍皆以爲贓物所置也令給事中查勘變賣角�羊京謂寶椿與熊同事不舉奏並罪之俊竟處梟首熊自祖瑄有功漕運熊繼任亦無大失瑾以私憾置之重法云

○己亥詔械系原任松江府知府金洪巡按禦史李廷梧下鎭撫司獄坐供應內庫布不如式爲查盤給事中叚豸所紏也

○庚子戶部右侍郎陳勗乞致仕許之仍升本部左侍郎給驛歸

○升工部右侍郎畢亨爲本部尙書南京右都禦史張憲爲南京禮部尙書攺總督兩廣右都禦史劉洪爲南京右都禦史掌院事右副都禦史戈瑄爲南京大理寺卿

○敕通政司左通政叢蘭往延綏大理寺左少卿周東往寧夏尙寶司卿吳世忠往薊州等處各淸理屯田

○辛丑罷守備寧武關署都指揮僉事盧英調山西潞州衛帶俸

○南京及太平府大雨震電

○壬寅景皇后忌辰遣儀賓周鉞祭陵寢

○虜酋亦孛來部眾入套駐牧乘隙屢寇邊境總兵官馬昂統領官軍與戰於木瓜山等處共斬獲賊首三百五十六顆生擒男女九人奪獲戰馬二百一十一匹駱駝二十四隻牛羊四百一十五隻夷器弓箭二千九百二十六件番文三本昂與鎭守太監劉保巡撫都禦史黃珂各以捷聞得旨保等寫敕獎勵所遣賫捷者各升一級賞紵絲衣一襲新鈔千貫

○攺中都畱守司正畱守梁璽爲署都指揮僉事充參將協同漕運杭州府大雨震電越二日復作

○癸卯命故定西侯蔣驥子壑襄城伯李鄌子全禮各襲其父爵俱如例習禮於國子監

○升南京大理寺卿林廷選爲右都禦史總督兩廣軍務兼巡撫地方○巡撫甘肅右僉都禦史王憲奏奉敕查勘內外鎭守等官地土務足餋廉之用原無者不必添給今查得甘肅等處鎭守太監宋彬田一百一十二頃總兵官署都督僉事衛勇田八十七頃左副總兵都指揮僉事白琮田一十四頃監槍都知監左監丞王欣田一十頃又采艸湖田共八十七頃分守涼州禦馬監太監張昭田三十三頃右副總兵官都指揮僉事姜漢田二十五頃分守肅州左參將都指揮僉事蘇泰田一十三頃守備西寧署都指揮僉事趙承序田一十五頃戶部議覆鎭守等官原無給與餋廉地土事例中間多因奏討相沿承種耕獲采取不無重勞軍士兼且多寡不均必至別項漁取伏望酌量職分重輕定爲等第庶使與不傷惠事體歸一詔鎭守給水旱田各十頃副總兵各半之分守並監槍遊擊各旱田十頃守備半之原無者各給水田一頃永爲餋廉定例余聽給捨餘人等承種納稅毋得數外濫給侵占

○甲辰升南京左僉都禦史李堂爲工部右侍郎

○革周府汝陽王輔國將軍同鋜祿米三之一賜書切責以彊取人財狎近樂婦故也

○蘇松湖三府水災戶部據巡按禦史李廷梧並管糧禦史蘇錫奏蘇州府兌軍糧已量折二十五萬石仍請再折二十萬石並兩京府部該運歲糧俱每石折銀七錢臨徳二倉請運二十萬石以補京儲京庫折色並闊白綿布請量起一項余俟丰年徵角�羊下戶稅糧俱請停免從之

○乙巳立春順天府官進春上禦奉天殿受之文武羣臣行慶賀禮

○命起致仕右副都禦史林俊巡撫湖廣兼理軍務

○升狹西左布政使安惟學爲右副都禦史巡撫寧夏○四川羣盜作亂先是夔州之東鄕保寧之通江皆有盜嘯聚旣久多者至二千餘人少亦不下數百分營立寨居民皆被其毒至是攻掠旁縣及溫湯井官池東鄕知縣羅錦奏賊勢漸熾乞調兵徵剿增設兵備官撫治之兵部以錦專達請治其罪仍核鎭巡官失於奏報之故得旨地方賊起錦奏謂先已具由鎭巡官何以不爲轉奏其令巡按禦史查劾並議應否調兵設官事宜以聞錦勿問

○命山東都司都指揮僉事尹增署中都畱守司正畱守掌印管事

○丁未升致仕大理寺卿張泰爲刑部左侍郎

○黜山東布政司左參政張鎭爲民坐非公差而移文有司供送且率妻子宿驛舍爲校尉訪聞也

○戊申升狹西按察使燕忠爲狹西右布政使

○己酉升廣東按察使王哲爲南京右僉都禦史提督操江右僉都禦史陸完爲左僉都禦史仍管院事

○庚戌追奪大學士劉健謝遷誥命並原賞玉帶服色初平江伯陳熊謫戍海南未追奪誥券有旨詰責科道官且令吏兵二部悉查文武官坐事爲民充軍閒住者誥敕並追奪於是六科給事中李憲白思誠安磐安邦閻欽十三道禦史顏正曹仿趙宗塗敬夏廷芝成文喬岱胡止童﹤宀十見﹥兪緇張憲李賦李元等奏我朝以爵賞待君子以刑罰繩小人是以文官取諸科目武官取諸蔭敍不惟榮其身而又封贈其親柰何姦回小人徒冒其名而無其實及穢行敗露公論不容朝廷又每爲之﹤宀十見﹥假但使閒住爲民甚者止於充軍其名𨿽除而妻與父母三代封贈誥敕如故是誠僥幸漏网若不追奪何以戒後如健遷及尙書馬文升劉大夏韓文許進等誥命宜通行追毀詔從之仍查原賞玉帶服色俱送官旣而吏部查奏文官當追奪誥敕者健遷而下共六百七十五人惟成化年遠者已之是時言官怵於瑾威而憲正等皆瑾黨又首倡橫議以悅瑾故健遷輩槪指爲姦回殊可嘆也

○旌表孝子二人陳大韶嵩明州學生李俊澄城縣學生節婦十二人楊氏黃巖縣民張爕妻陳氏太平縣民王寅良妻郟氏黃巖縣民施子椿妻沈氏曲阜縣民孔��言妻康氏澤州民侯侃妻陳氏雩都縣民羅世序妻李氏曹縣民徐惠妻廉氏澄城縣民李吉妻角�羊氏鉅鹿縣生張睿妻楊氏太倉州民夏淵妻李氏祁門縣民王璇妻方氏璇子賓妻五世同居一人丁震山陽縣人七世同居一人謝雍長洲縣人

○禮部奉旨檢詳累朝政令凡涉王府者條列上請一舊制各王府生子女三日卽具奏其奏報冊歲一上玉牒冊三歲一上近多違期及不開庶生子女所出者於其請名請封選婚日治長史等官罪一親王嫡長以下郡王嫡長子孫俱年十歲卽請封其餘孫十五方請內府監局成造冊印諸物當以奏之先後爲序各府關領人役有歸或後期及詭稱使費者謫戍邊又各王府儀賓例賜鞍馬守候之難飼餋之費得不償失自今惟親郡王儀賓照例關領餘皆革之一祖訓止著嫡長襲封之文其後有以庶弟襲封如保安王者以嫡侄襲封如交城王者以庶堂侄襲封如永興王者俱出特恩近應山王絕嗣嫡侄請繼伯王爵臨潼王進封秦王庶伯請補侄王爵者惟命以鎭國輔國本職奉祀已著爲令自今郡王沒無嗣及進封親王有如應山臨潼者其宗支止許奏請奉祀一各府以罪革爵重者不復輕者革未幾復之自今有罪重者不許引輕例冒請一親王郡王病及薨其子幼則以親支暫理府事請敕諭暫理者善撫幼子無令失所候其長卽回本府不得復預諸事一王與正妃年五十無嫡子始立庶長子爲王世子郡王年老正妃已沒無出乞封庶子爲長子者請自上裁一各府王將軍而下薨故無嗣者止許以昭穆相應者承祀不得違例奏乞繼嗣名目一親王朝覲𨿽載祖訓英廟之時亦嘗一舉然久已不行以故比者崇王請朝則貽書免之今後凡親郡王請身自入朝者並免著爲令一凡親王之國無迎餋生母之禮近岐山王有請𨿽懇切而祖宗之制不可違其餘各府宗支沒侍妾無子者例移居別宮有子處外者各從其子迎餋若生子多者亦止就一人一近例親郡王妃並將軍夫人沒而無出者許選繼室有出者止選內助自今妃夫人沒不欲選娶繼室內助者許於宮人中擇其可者奏請管理家事不許溺愛濫請一各府宮眷有嫉妒亂倫爭兢越禮詔革封號者不�妄奏請復本府官有爲之請者本部劾治一先是沈府鎭國將軍詮鋐侍女旣娠爲嫡所妒出寓他室生有子匿不以聞嫡沒又選繼室請封事覺乃削今後有此類者許親郡王及輔導官奏聞區處毋致生育不明閨門貽玷一凡王府婚禮奏選有制若未娶正室而侍女先有生育者輔導官舉奏區處所生子女不得請名請封著爲令輔導官匿不以聞坐之一各王府襲封之初其先王宮人有出者畱府餋贍無出者放之將軍以下並庶人沒者其宮人無出亦令歸其親屬嫁遣違者鎭巡官具實參奏有撥置阻撓者重治之一各府承奉等官祖訓載有額設名數郡王內使二名亦奏準之例員缺則保升數少則撥補不許額外濫保及擅立內典膳名色以圖保升已著爲令今後有違者罪坐營求之人及輔導官一先是革爵庶人鐘鍑嘗進琴詔不納降敕切責自今有庶人越分進貢者本部參奏區處一各府進獻土物本出尊親之誠今後若進筍進扇之類宜令本府自備腳力免驛遞應付以蘇民困一永樂中有旨凡使人至王府止款以飲食不得賞物今宜申明凡使人至府有需索財物者許巡按禦史按察司參究一先是各府有守節及貞烈者具奏旌表今王室繁衍宜通行昭示以爲世勸一天下王府有無籍之徒假以燒丹煉藥爲名往來誑惑者鎭巡預爲禁約一各府所遣人除關領者勿限余俱嚴限遣歸如在途延緩及潛住於京有所營求者照例參究一王府凡遇疾病喪葬修齋設醮一切禁革至於僧尼道士女冠巫祝之流尢宜痛絕勿容出入違者許撫按官擒治並追究誘引之人罪之一寺觀廟宇徒耗民財無益於事自今各府不許修建並請額上批答曰諸事旣議處諦審凡累朝舊制及見行例其申明禁約郡王將軍而下卒無嗣及郡王進封親王者其宗支止許奏請奉祀不得營求請封及繼嗣名目親郡王生母授封者從簡葬祭各王府勿容僧尼女冠出入宮禁及私建寺觀違者承奉長史以下俱罪不宥餘皆如議仍諭諸鎭巡官知之

○給山西行都司衛所軍士衣鞋

○辛亥命巡撫湖廣都禦史王綸奪情署事攺都禦史林俊巡撫四川從吏部議以湖廣盜警孔棘而俊不能亟至故也

○命各院樂戶更選樂藝精通者八百戶食糧應役

○壬子升狹西按察司副使仲本廣東按察司副使任漢各爲本司按察使福建布政司左參議史學爲山東左參政

○戶部覆鳳淮揚三府災請免下戶稅又徐州並屬縣災尢甚請折起運兌軍糧三萬石石銀七錢從之

○癸丑罰山東巡按禦史趙應龍米二百石以勘報屯田不開總數也

○升河南布政司右參政徐貢爲遼東苑馬寺卿

○太監劉瑾傳旨印綬監太監朱奉鎭守金齒騰衝地方

○乙卯攺南京太僕寺少卿石祿爲順天府府丞

○升遼東行太僕寺少卿黃繡起復山東按察司僉事袁經俱爲狹西按察司副使福建按察司僉事茹鑾爲福建布政司右參議

○山東巡按禦史儲珊參劾先任沂州知州吳度寅那移上供牲口料價及布政司該府掌印官分守官不行查催𨿽已追徵補完而罪尙宜論禮部覆議得旨俱免逮罰米度寅二百石餘各百石輸居庸倉致仕若卒者減半輸預備倉

○禮部奏明年正月大祀慶成宴四夷朝貢者若朝鮮陪臣在殿東第七班今日本國使臣見在無與宴故事宜如朝鮮例列殿西第七班從之

○禮部奏日本國進貢方物例三船今止一船所賞銀幣宜節爲三之一且無表文止咨本部賜敕與否請上裁得旨勿寫敕所司移文答之

○以廣西流賊入湖廣郴永界詰責都禦史劉洪命都禦史王綸率兵備郴永以四川賊劉烈未剿命狹西巡撫都禦史黃寶率兵備漢中商洛四川巡撫都禦史林俊率兵備夔州保寧湖廣總兵官毛倫率兵備荊襄鄖陽以北虜有警命狹西總兵官曹雄率兵備固靖環慶寧夏總兵官姜漢都禦史安惟學延綏總兵官馬昂都禦史黃珂各率兵相機戰守互相策應務期殄滅不得怠玩遺患以干國典各賜敕諭之

○丙辰以歲暮袷祭遣駙馬都尉蔡震黃鏞告太廟及懿祖皇帝熙祖皇帝祧廟

○敕工部左侍郎崔巖兼都察院右副都禦史修理黃河

○命徐州左衛都指揮僉事王憲山東都司僉書管事丁巳祫祭太廟

○遣太常寺官祭五祀之神

○遣旗手衛官祭旗纛之神

○以明年正旦節遣駙馬都尉樊凱崔元林嶽祭長陵獻陵景陵裕陵茂陵泰陵

○遣儀賓楊淳祭景皇帝陵寢

○遣內官祭恭讓章皇后陵寢

○是歲天下戶共九百一十四萬三千九百一十九戶口共五千九百五十一萬四千一百四十五名口田四百六十九萬七千二百三十三頃一十六畝九分二釐七毫五絲四忽九微五纖田賦二千二百一十六萬七千三百七十六石九斗八升一合四勺五撮五圭三粟三粒七微麥四百六十二萬六千六百四十八石七斗三升九合一勺八抄二撮七圭七粟九粒四微五纖絲三萬一千五百五十三斤一兩三釐一忽四微五塵綿一十六萬九千六百斤一兩九錢八分八釐七毫七絲絹一十二萬六千七百六十七匹三丈六寸六分二釐一毫八絲三忽布一百六十六萬六千四百六十匹四尺四分綿花一十一萬二千八百九十四斤一十一兩二錢二分二釐四毫三絲三忽艸二千五百九十四萬四千二百四束包六斤五兩二錢八分九釐三毫三絲九忽七微六纖戶口鈔八千七百九十七萬六千六十七貫七百七十八文五分六釐雜課鈔七千三百九十二萬七千一十九貫折米三萬三千三百三十六石七斗四升七合三勺鹽課二百一十八萬二百四引九十一斤九兩三錢三分六釐折米五千七百八十七石四斗折布四萬六千六十三匹一丈八尺五寸五分八釐茶課一十一萬三千三百一十一斤九錢七分屯田一十六萬一千三百二十七頃一十八畝四分四釐四毫七絲一忽糧一百四萬一百五十八石三斗九升一合五勺八抄九撮金銀課三萬二千九百二十兩水銀二百二十九斤朱砂四十六斤八兩儧運四百萬石各處運納一千一百七萬五千六百一十九石八斗四升一合三勺三抄三撮七粟六粒減免糧五十二萬三千三百六十石五鬥七合五勺九抄

明武宗毅皇帝實錄卷之五十八

明武宗毅皇帝實錄卷之五十九

正徳五年春正月戊午朔上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮太皇太后皇太后中宮俱免命婦朝賀

○免羣臣宴賜以節錢鈔

○初孔廟修建墻垣歲久未完有旨查原派銀數並支用剩餘旣又謂其間宜有浪費仍查原奏並歷年巡按禦史及各官因肆侵欺者以聞墻垣且止於是工部移文山東備查始奏修廟會計過多則都禦史何鑑覆題續修則都禦史朱欽王儼增修碑亭顏廟則都禦史徐源同奏估計則禦史余濂劉紳布政王沂劉聰參政陳良器按察使劉宇僉事馬鸞都指揮王瑾承行經該則布政曹元張泰參政杜整倪阜參議程愈毛珵副使邵賢僉事楊壽李宗泗黃繡知府龔弘胡璟等歷年巡按刷捲則禦史髙崇熙劉芳陳璘陸偁金洪曹來旬胡節趙縉盧翊孫恭日久怠事失於舉呈則布政劉璟賈錠參政李祿參議劉鑑僉事袁經毛廣查煥知府鄒韶趙繼爵等具以名上且言各官於法固宜逮治然銀數旣各查明剩餘又已角�羊部而又多升遷事故宜量示罰懲乃罰鑑米千石濂等八百石欽等並源六百石元崇熙等五百石璟等三百石俱輸寧夏倉其除名謫戍病故者減半軍職並州縣佐貳官俱宥之是時罰米多至千少亦數百人情不堪惟鑑後升南京兵部尙書乃以奏愬獲免

○己未命掌大理寺事工部尙書致仕楊守隨爲民先是鄞人有死獄審錄郎中董恬及僉事龍霓謂其情可矜下大理寺駁讞至是劉瑾以守隨私其鄕人勒爲民仍罰米二百石恬霓及大理少卿張鸞訐事林富各百石

○庚申宣宗章皇帝忌辰奉先殿行祭禮遣駙馬都尉馬誠祭景陵

○壬戌黜南直隸巡捕禦史薛鳳鳴編爲徐州驛弓手升北直隸巡捕禦史寧杲爲左僉都禦史柳尙義爲右僉都禦史時鳳鳴巡歷宿州與所部指揮石璽會飲教場投壺蹴鞠爲瑾緝事者所發下吏部劾治尙書張彩謂三人同受命巡捕杲尙義獲盜功多而鳳鳴縱恣不法乃爾宜重示懲勸於是杲尙義皆驟遷鳳鳴並家屬編管於其所治之徐州璽罰米五百石未幾令鳳鳴巡捕如故

○癸亥孟春享太廟

○遣內官祭司戶之神

○增湖廣巡按禦史一人以大湖中分南北湖南三道一人按常徳等六府柳靖二州湖北三道一人按武昌等八府安沔二州

○甲子大祀天地上禦奉天殿誓戒文武羣臣致齋三日

○升福建按察使夏景和爲浙江右布政使河南左參議周鼎爲本司右參政

○乙丑調吏部右侍郎孫交爲南京吏部右侍郎

○朝鮮國王李懌遣陪臣禮曹參判安瑭等奉表及方物馬匹賀正旦節賜宴並彩叚等物有差

○丁卯大祀天地於南郊祀畢上還宮謁太皇太后皇太后畢出禦奉天殿文武羣臣行慶成禮

○戊辰以大祀禮成上禦奉天殿大宴文武羣臣及四夷朝使

○以上元節賜文武羣臣假十日

○己巳禦史趙斌巡按河南還禮部謂所司勘合有未完者請治之有旨責吏部都察院及科道官失於查劾令自陳狀於是吏部尙書張彩左都禦史洪鐘等及諸科道俱請罪彩鐘等罰俸有差給事中於聰張潤閔楷王鑾以禮科禦史李賦以河南道各杖二十餘皆宥之斌仍令督完勘合還奏彩始倡稽考之議至是亦爲瑾所詰人以爲爲法之獘云

○庚午命南京刑部尙書吳洪都察院右都禦史張憲大理寺卿胡富致仕調南京刑部郎中趙永禎監察禦史王輔大理寺寺正徐元稔於外任仍各罰米百石先是南京錦衣衛指揮鄧炳與從弟昭光等爭其祖寧河王愈賜宅下南京三法司勘問未報炳及昭光復奏訴有旨逮至京送鎭撫司鞫之因劾永禎等勘事遲延洪等不能督率故皆及於罪

○裁革四川成都府石泉縣主簿儒學訓導各一員以地僻事簡從巡按禦史陳鐘奏也

○海西吉灘等衛女直都指揮僉事吉納等貢貂皮馬匹賜宴並彩叚等物有差

○辛未升福建布政司左參政陳珂爲按察使戶部郎中董銳爲河南左參議刑部署郎中杜王�兄南京大理寺署寺正鄒賢浙江副理問傅習俱爲按察司僉事賢福建王�兄習山西

○命發戶部銀十萬兩於狹西以備軍餉

○壬申上元節賜百官宴於午門

○升廣西掌思恩軍民府事右參政張鳳爲南京太僕寺少卿

○癸酉琉球國中山王尙眞請以官生蔡進等五人入國子監讀書詔許送南監仍給衣廩等物如例

○甲戌英宗睿皇帝忌辰奉先殿行祭禮遣附馬都尉蔡震祭裕陵

○升福建漳州府知府羅列爲本布政司左參政○靈丘王府輔國將軍成鈸與絳州知州徐崇徳有隙訐奏累年至是巡按禦史以獄上且劾副使王紹及諸掌印官承勘延緩之罪得旨成鈸先已革祿米之半姑宥之崇徳降一級調邊方紹罰米一百石掌印官各五十石

○乙亥南京吏部尙書劉忠等奏南京戶科給事中葉良淸理鋪戶私受請屬潛攺底冊顚倒貧富禦史許立與良同事不能舉察俱宜有罪下吏部議照考察例黜良爲民立調外任

○初潯州峽山猺賊掠官舟分守參將金堂遣指揮楊溥及千戶馮紳百戶尙昇等捕之駐兵南淥江又遣指揮施震助溥溥所部不戢土猺苦之遂誘殺紳昇及軍士二人溥眾潰爭渡舟覆溺者七十人震部下亦有死者事聞溥謫戍雲南洱海衛震降一級堂以委用失人奪俸三月

○兵部以例奏軍職有以不孝革爲民及永遠充軍者不得承襲其以行止有虧爲民並失機充軍者子孫乃仍襲焉但邇來軍職坐事降級者子孫止襲見降品職而爲民充軍者顧襲祖職如故輕重失倫請自今宜議所襲爲民者子孫於原衛降祖職二級充軍者子孫於謫所降三級誥敕俱免追奪若降至旗役與永遠充爲民者一體追奪從之

○丙子兵科都給事中趙鐸等劾奏延綏遊擊將軍藍海違例奏帶千戶劉整等爲參隨及以親故官舍夏紀等覬冒功賞乞重治上以海初任邊將宥之整等不準奏帶紀等夤緣調楡林衛聽調殺賊

○丁丑戶部左侍郎儲巏以疾乞休許之令馳驛還仍令有司俟痊奏用巏素有才望此蓋殊典云

○授翰林院庶吉士蔡祐爲吏科給事中

○罷分守獨石馬營左參將王本分守懷來永寧右參將宋振本還原衛振調宣府左衛俱帶俸差操以科克怯懦爲鎭巡官所劾也

○戊寅罷守備云州堡都指揮朱彬等以都指揮倪鎭等守備鎭新開口王林云州堡魏璽長安嶺指揮張暠雕鶚堡角�羊鏞懷安城從鎭巡官奏也

○己卯滿剌加國王所遣使有亞劉者本江西萬安人蕭明舉也以罪叛入其國爲通事至是與國人端亞智等來朝並受厚賞因賂大通事王永序班張字謀往浡泥國索寶而禮部吏侯永等亦受賂僞造符印擾害驛遞後與亞智等二十一人相忿爭遂謀諸同事彭萬春等共劫殺之盡得其財物事覺逮至京明舉擬淩遲萬春等處斬各梟首示眾王永減死罰米三百石張字侯永等戍邊伴送千戶董源降二級經管郎中裘壤罰米三百石尙書白鉞等各奪俸三月廣東鎭巡三司及所經地方失覺察者各罰米二百石惟提督市舶司內官潘忠特宥之至是禮部議夷人存有婆結亞班者宜差官伴送及先所賜敕書勘合等物俱付原畱廣東夷人惇篤思領回仍諭國王知之其巡按禦史袁仕並三司官勘奏與今詞款不同及有所未盡者俱有罪宜令續差禦史詳審攺正以聞上是之宥巡按三司等官勿問且謂江西土俗自來多玩法者如彭華李裕尹直徐瓊李孜省黃景數人多招物議難以備舉且其地鄕試角�羊額過多今宜裁革五十名仕者仍不許選除京職永爲定例報下觀者駭愕爲之不平蓋大學士焦芳夙有憾於華等故陰嗾劉瑾以泄怒於江西如此

○庚辰籍故尙書兼都禦史秦紘家紘致仕時妻弟楊瑾依以居紘卒瑾遂綱紀其家家奴丁玉者怨之乃以紘總制時所遺鐵銃投緝事者告瑾又及其弟璽用軍器違禁並誣他不法事劉瑾怒歸罪於紘遂籍沒其家紘名臣聞者駭之時刑科右給事中張九敍山東道禦史塗敬等希指交劾紘復爲所詰責謂紘事已露何言之晚瑾善爲操切類此

○辛巳升浙江按察使張遇爲山東右布政使湖廣漢陽府知府蔡欽爲山東都轉運鹽使司運使

○命崇善伯王淸義男存嗣爲錦衣衛正千戶世襲管事淸以戚裏無子請乞故有是命

○命指揮僉事黃彪守備靈丘城

○升都督僉事張俊爲署都督同知坐伸威營管操

○兵部奉旨查錦衣衛試署職役遇例比例實授應減革查駁官旗何昇等四百四十九人以名上其京衛並南京在外各都司衛所俱立限查報詔何昇等俱依擬減革錢璋劉璋郝凱之選用出於特旨楊漢等之實授出於父祖而本身革襲夏成等之復職由於遇例賈宗之實授由於功升李經之實授起於永樂年間及李鸞原有署職俱免減革劉鏜等比試不中聽食糧以待再試戴賢查無年分待駁勘至日奏聞諸充軍者已之在京衛所限二月終查報南京各衛所令南京兵部在外各都司衛所令各該巡按禦史限水程外三月查報違者罪之

○壬午命都指揮卻永充左參將分守獨石等處許泰充右參將分守懷來等處

○癸未大學士楊廷和﹤鋶﹣釒﹥言臣父春原任湖廣按察司僉事致仕近蒙聖恩加封如臣官今年七十五歲臣離家復任已及十年昨得家書稱臣父自去冬以來痰嗽舉發身體尪羸每思及臣涕淚交下伏望聖慈容臣暫回原籍少視啟居躬調湯藥臣父安全卽當依限赴京供職上曰卿以父病具奏歸省已悉孝誠但輔導事重朕方委托豈可遠違左右宜安心供職令太醫院擇醫士乘傳往視

○升南京吏部右侍郎朱恩爲南京禮部尙書南京兵部右侍郎劉纓爲南京刑部尙書恩舊嘗有徳於瑾及瑾用事深自結納二年間自按察副使五遷遂至尙書

○升浙江按察司副使邊憲爲本司按察使江西吉安府知府任儀爲山西布政司右參政

○兵部奏軍職子孫襲替者自正徳五年文書至日始俱令提學考試起送文理頗通字畫端正者爲一等襲替後推補軍政頗通字義弓馬便熟者爲二等保送聽用差操書寫不通弓馬不便者爲下等量降一級不許管軍管事子孫承襲別議之得旨文理全不通者不許起送令每歲一考累考不中者降一級襲替不許管軍管事

○甲申順天府府尹李浩奏歲祀天下無祀鬼神每羊豕各五後以頒胙添派六十口大興宛平賦重力竭宜停免從之

○乙酉命都指揮僉事王賢充左參將守大同東路趙洪守固原

○丙戌升太僕寺少卿張禴爲都察院右僉都禦史巡撫大同大理寺左寺丞楊武爲左僉都禦史巡撫宣府

○升松江府知府翁理爲浙江按察司副使

○命都督僉事劉勝鼓勇營坐營管操

○宥河間府知府莊﹤礻睪﹥罪初﹤礻睪﹥以戶部主事查盤廣東庫藏因言庫藏無籍可查其見存銀貨查比原數俱不及應角�羊贓罰等物多假僞浥爛而梧州府見貯鹽利軍賞銀六十餘萬兩各官不以時查角�羊乞更差官查盤旣而敕太監韋霦往同鎭巡及先差科道等官勘之梧州所貯銀兩以三分之二角�羊京一分畱彼至是會報﹤礻睪﹥言多失實因參經該官吏先任布政沈銳巡撫都禦史潘蕃劉大夏巡按禦史聶賢等凡八百九十九人有旨各逮問罰米有差惟﹤礻睪﹥免蓋逆瑾喜﹤礻睪﹥首倡查盤之議也自是命使四出天下騷然縉紳得禍者先後相望矣○兵科給事中髙淓奉旨丈量滄州鹽山海丰靜海等縣艸場屯地具數還奏且劾先任給事中寧舉禦史王用戶部主事張文佐踏勘失實都禦史張縉王沂王璟髙銓侍郎崔巖撥派不均及歷年巡按禦史戶部帶管並司府州縣官當逮問者六十一人內已故者九人致仕閒住爲民充軍者二十七人詔以連及者多見任者罰俸餘皆宥之銓淓父也淓畏瑾遂並劾其父士論薄之

○禦史劉寓生刷捲貴州多所淩忽鎭巡及二司官因暴其短僉事陸健至與忿爭遂爲偵事者所奏逮系錦衣獄尋枷於吏部門外數日得釋黜爲民時劉瑾方務羅織而寓生年少浮薄亦有以取之云

明武宗毅皇帝實錄卷之五十九

明武宗毅皇帝實錄卷之六十

正徳五年二月丁亥朔釋奠先師孔子遣大學士楊廷和行禮

○升左副都禦史李瀚爲吏部右侍郎戶部右侍郎喬宇爲本部左侍郎太常寺卿陳震爲戶部右侍郎太常寺少卿兼翰林院侍讀李遜學爲戶部右侍郎提督倉場都察院左僉都禦史陸完爲兵部右侍郎巡撫宣府左僉都禦史楊綸爲右副都禦史管院事

○戊子祭大社大稷遣英國公張懋代行禮

○遣順天府官祭先農之神

○己丑升吏部郎中楊廷儀爲太僕寺少卿大理寺右寺丞董恬爲本寺左寺丞刑科左給事中張禬爲大理寺右寺丞

○日本國王源義澄遣使臣宋素卿來貢賜晏給賞有差素卿私饋瑾黃金千兩得賜飛魚服陪臣賜飛魚前所未有也

○原任廣東按察使馬龍及彰徳府知府羅璋各以事罰米時龍璋俱已死其子奏愬乃免之

○庚寅升兵科給事中張龍爲通政司右參議

○哈密忠順王速壇拜牙卽遣使臣都指揮僉事阿的納等撒馬兒罕等番王頭目沙亦癿王遣使臣滿剌溫都思等土魯番番王頭目速壇滿速兒遣使臣滿剌法禿剌等也的幹番王頭目速壇馬黑木王遣使臣火者哈三等各來朝貢賜宴給賞有差

○總理山廠侍郎胡諒奏內官監等衙門自正徳二年至四年以來每歲增柴炭一千四百六萬餘斤計增銀三萬五千六百餘兩欲將五年以後年例柴炭仍依弘治十八年以前數照舊本廠辦納其添派者亦令本部區處下工部覆議從之

○辛卯升兵科右給事中叚豸爲本科都給事中

○命東寧伯焦淇充總兵官鎭守兩廣

○癸巳敕進少保兼太子太保戶部尙書文淵閣大學士楊廷和爲吏部尙書兼武英殿大學士太子少保兵部尙書曹元爲吏部尙書兼文淵閣大學士供事內閣元與瑾有葭莩之舊故位屢進至是復夤緣入閣士論恥之

○甲午升河南按察司僉事白金爲湖廣布政司右參議

○乙未升光祿寺少卿劉挺爲湖廣布政司右參政瑾以挺與蕭明舉爲同縣人而出之於外也

○丙申遣戶部右侍郎李遜學祭太倉之神

○遣順天府官祭宋丞相文天祥

○監察禦史張禬查盤山東遞年該解未完錢糧劾左布政曹元等二十八員失於查催知州等官胡瀚等八十二員失於徵角�羊工部覆議得旨失查催者奪俸三月在京堂上官宥免遷官去任者照數奪俸閒住爲民病故者已之失徵解者都察院查參以聞拖欠之數令巡按禦史嚴督徵解

○丁酉升吏科右給事中白思誠戶部署郎中張騰霄俱爲按察司僉事思誠河南騰霄貴州

○戊戌升兵部左侍郎胡汝礪爲本部尙書應天府府尹周宏爲南京工部右侍郎

○升尙寶司司丞馬陟爲光祿寺少卿

○國子監祭酒王云鳳奏國學納銀監生年少者多此輩他日多選爲州縣親民之官未及學問何以勝任且又壅滯科貢正途而未冠之士歷事諸曹亦非事體乞令二十四歲以下者槪發原學肄業同本學生員考校學行無成者爲民若赴部考選有曳白並文理不通者罪提學等官吏部覆議從之○己亥復周府義寧王安涘爵初安涘與周世子安﹤氵橫﹥奉國將軍安泛等訐奏孝宗降敕切責革安涘爵及安泛等冠帶祿米後安泛等皆奏復至是安涘毋閻亦以爲請禮部議安涘所犯有違祖訓視安泛等不同有旨令復議因言安涘革祿已久艱苦亦備乃復之

○初黃河自河南原武滎陽分而爲三其一自毫州鳳陽通淮入海其一自徳州過丁家道口抵徐州小浮橋其一名賈魯河自窪泥河過黃陵岡亦抵徐州小浮橋弘治中河決黃陵岡犯安平鎭遣官治之大名築堤五十里曹州築堤百三十里翼以小堤河患乃息是歲九月河自儀封北徙衝黃陵岡入賈魯河泛濫橫流直抵丰沛禦史林茂達等言河勢北趨堤外水髙堤內地下倘北決龍王廟壞安平鎭必爲運河害法當先治上流儀封考城等縣﹤鋶﹣釒﹥浚故道引河南流勢有所分然後築塞決口修復故堤自張岡馬頭而東至龍王廟別築月堤倍加髙厚庶幾大堤可全運河可保是時河南上流不以餉道爲慮而大名諸郡舊無樁艸夫價兵部請下侍郎崔巖會各鎭巡官通融計議務令調度合宜幹礙居民田廬亦爲區處無得糜財興怨詔從之

○庚子革慶成王府奉國將軍奇洏奇沬祿米三之二仍降敕切責洏沬助儀賓駱恭擊人故罪之

○辛丑攺南京吏部尙書劉忠爲吏部尙書兼翰林院學士專管誥敕

○刑部尙書劉璟等劾奏本部員外郎王尙賓年老主事張欒郁采俱才力不及乞調黜吏部議覆尙賓令致仕欒采俱降教授欒鳳陽府采大名府璟素闇劣旣爲尙書劉瑾每面詬其無能璟懼甚求以自解遂有此奏瑾喜謂璟能督其屬璟由是安於位而三人者皆得罪後采以禦流賊城陷死之朝廷嘉其節贈光祿寺少卿仍錄其子爲太學生

○兵科給事中屈銓奏請刊定正徳元年以後見行事例以六部爲序編集成書頒布中外得旨朝廷因事制法見行條例內外官民多有不知者各衙門並三法司其議擬刊行永爲遵守時劉瑾所行新例皆變亂成憲擅作威福天下側目重足朝不保夕而銓乃助瑾爲虐承望風旨故有此奏律以國法百死不足以償人怨也後兩月國子祭酒王云鳳亦效爲之以媚瑾事未行而瑾敗云鳳坐是爲言官交劾至今士夫兩恥言之

○罷前軍都督府僉書成山伯王鏞左軍都督府僉書右都督神英鏞帶俸閒住英致仕以言官論其老疾也

○捕盜右僉都禦史柳尙義上所部功次升眞定府知府楊儀爲右參政仍理府事指揮李良賀勇候鼎袁彪各升署一級良勇仍賞銀十兩知縣杜泰等及生員義民賈鉞楊校等授官升俸有差旣而良勇又特與實授彪鼎賞銀二十兩時劉瑾以各處盜賊竊發厚立賞格遣官督捕尙義以都禦史寧杲精悍附勢爲瑾所用至誣殺平民以爲功而杲尢酷虐云

○癸卯鴻臚寺請開經筵日講令至三月以聞

○令掌通政使司事兵部左侍郎王敞管部事升順天府府尹李浩爲通政使

○升禮科左給事中胡玥爲戶科都給事中右給事中張潤楊一渶謝訥俱左給事中給事中馬卿蔡潮閔楷俱右給事中潤卿俱吏科一渶戶科訥刑科潮兵科楷工科

○甲辰升湖廣按察司副使任鑑爲雲南布政司右參政湖廣布政司右參議楊子器爲福建按察司副使

○罰正一眞人張彥頨米一千石仍禁其家不得鬻符籙先是彥頨家人寧等持眞人府批乘傳往來廣東諸處鬻符籙因采取古物藥材爲僉事吳廷舉舉劾勘實乃罰彥頨而發寧等戍邊

○夜月犯氐宿南星

○乙巳景皇帝忌辰遣儀賓周鉞祭陵寢

○夜月犯房宿北二星

○丙午淸明節遣駙馬都尉樊覬馬誠黃鏞分祭長陵獻陵景陵裕陵茂陵泰陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢

○升南京鴻臚寺卿丁鳳爲應天府府尹攺南京太常寺少卿趙履祥爲南京鴻臚寺卿

○四川守臣奏賊首藍五等有眾二千餘人轉掠重慶夔保間其東鄕開達大寧大昌新寧通巴等縣又鄰境漢中荊襄故三省流徙之徒易聚爲患去來出沒無常請命大臣總制三省官軍並調酉陽石砫土兵協助徵剿兵部議上詔總制官不必差土兵準擬調用都禦史林俊並各省鎭巡官令各嚴督所部互相策應務期成功

○周府鎭國將軍安淄數持刃逐其父又擊傷其生母輔國將軍同鋜與寡姊孟縣縣君淫亂二人者有隙互相訐發命司禮監刑部錦衣衛官往勘奏上安淄已死命開棺驗屍以庶人禮葬之同鋜及縣君皆賜死

○

○丁未升河南按察司僉事王鼎爲順天府府尹鼎以大理寺少卿左遷至是張彩薦之遂有是命

○升湖廣按察司僉事孫火�岡爲湖廣布政司右參議鄖陽府知府曹廉爲湖廣按察司副使

○升鎭守山西副總兵都指揮僉事葉椿爲署都督僉事充總兵官鎭守大同

○戊申致仕太常寺卿林章卒�字以成浙江錢塘人少貧性警慧尙書於謙悅之因偕至京師遂獲以書翰直內閣授中書舍人大學士李賢喜其勤辦超進禮部員外郎秩滿陟山東布政司左參議任如故英廟實錄成擢太常寺少卿又進爲卿秩再滿加二品祿又數年進二品階致仕未幾卒年八十有二章處近地愼密不泄與司制敕五十年積致華秩可謂遇矣夜土星犯太微垣上相星

○己酉廣東參議吳廷舉嘗枉道過家爲偵事者所發會鎭守太監潘忠與廷舉有怨復奏其爲僉事時擅用公錢禁死平人諸不法事遂逮系錦衣獄拷訊廷舉自誣服命枷於吏部前一月廷舉垂死有爲言於張彩者得釋仍謫戍山西振武衛

○初少監李宣錦衣都指揮趙良勘事江西吉安知府任儀袁州知府支夔白於巡按禦史弓元各斂民錢厚饋之爲查盤禦史沙鵬所發時元已坐事爲民夔致仕儀升山西右參政有旨謂元不能糾正謫戍廣東之南丹儀降二級別用夔已致仕仍削一級儀所饋宣白金五千良一千緣此自入者又不可數計在郡耽酒不事事髒污狼藉爲近時貪吏之尢云

○庚戌詔今後王府喪禮應差大臣者卽差本處三司正官應差行人者差分守官爲定例

○命分守延綏東路右參將都指揮同知戴欽充副總兵鎭守山西兼提督代州三關

○甲寅升兵部員外郎王舉爲山東布政司右參議

○代府輔國將軍成金�耆卒已三年猶冒祿米如故至是事覺命如數償官布政使王琰參政沈傑坐失覺察罰米各二百石布政李貢以致仕宥之

○乙卯升湖廣辰州府知府黃琪爲山東都轉運鹽使司運使山西按察司副使王紹爲山西布政司右參政禦史張琎工部郎中陳良珊俱按察司僉事琎河南良珊湖廣○初永順宣慰使彭世麒與保靖宣慰使彭翰爭村寨相攻數奏訴於朝下所司勘處累年不能決至是撫按官議以家臘竹江新寨宜仍歸永順掜車不齊二村歸保靖令各從其土俗歃皿割契以杜後爭且謂世麒翰倚彊暴悍宜加罰治並劾先任參政夏暹僉事趙璧等二十餘人承勘顧避之罪得旨世麒翰各罰米三百石承勘官各二百石已去職者罰半之

明武宗毅皇帝實錄卷之六十明武宗毅皇帝實錄卷之六十一

正徳五年三月丙辰朔

孝肅太皇太后忌辰奉慈殿行祭禮遣駙馬都尉崔元祭裕陵

○命南京內官監太監董文永順伯薛勛工部尙書兪俊督修孝陵明樓及懿文靈殿

○升江西按察司僉事董��正爲廣東布政司右參議

○降狹西按察司副使沈文華爲狹西右參議仍提調學校時有鞏昌府生員酗酒敺傷分守官者詔發生員充海南軍以文華約束不嚴罪之

○命寧陽候陳繼祖領五軍營左哨坐營管操遂安伯陳鏸兼管紅盔將軍

○錦衣衛都指揮使楊玉奏彊賊屢於近地劫掠各巡捕官及守備通州都指揮黃璽不能禁捕旣奉旨宥罪限以三月而過期無獲宜逮治詔各巡捕官俱降一級州衛掌印官各奪俸五月璽三月令戴罪自效○兵部尙書胡汝礪卒汝礪字良弼狹西寧夏人成化丁未進士授戶部主事進郎中擢山西大同府知府敢於任事繩下以法頗著治迹然急於干進厚賄劉瑾以希汲引瑾以同鄕故甚悅之因援以爲黨正徳丁卯夏徵爲順天府丞戊辰進府尹遂升戶部左侍郎尋兼都察院右副都禦史往宣府淸理屯田己巳攺兵部庚午召還爲兵部尙書遷轉之速未有及之者未至任而卒訃聞賜葬祭時例大臣非歷三載者不得請葬祭而特加汝礪亦異數也卒後五月瑾始誅故弗與罰人咸幸之

○丁巳巡關禦史王九峯核隆慶衛倉艸束被焚無迹因言軍余雷宣等四十餘人積年承攬獲利宜酌量家產陪償詔如議

○建州並奴兒河等衛女直都督等官童子等貢馬及貂皮賞彩叚衣物有差四川夔州府云陽縣地震有聲如雷

○戊午吏部會都察院考察河南等道禦史短於激揚歷練未純者爲田墀楊淳蕭海張元電劉經孫迪潘銳嚴紘魏彥昭郁侃範嵩方徳懋趙鶴童寬李緯張宏夏廷芝喬岱十八人俱調攺別任墀淳海元電爲各部主事鶴寬緯宏爲府推官廷芝岱爲各府儒學教授經等公差丁憂待至日擬攺從之

○己未升南京工部郎中徐潭爲湖廣布政司右參議山西布政司右參議陳雍爲山西按察司副使南京山東道禦史馬慶爲江西按察司僉事

○罰原任禦史王潤米五十石輸本處預備倉潤先坐鹽課事奪職至是以內庫布疋缺乏潤嘗巡庫當罰俸三月其子奏奪職無俸戶部請宥之仍罰米焉辛酉狹西郃陽縣地震有聲

○壬戌升山西按察司僉事金山爲山西布政司右參議

○建保安衛儒學先是美峪守禦千戶所故有武學正統十四年避虜他徙而廢至是鎭巡等官奏請復建且言美峪與保安衛共城宜並爲衛學從之

○命山東都指揮僉事王憲於湖廣都司掌印管事

○湖廣總兵官都督毛倫奏近奉敕防禦四川流賊而所屬官兵不堪調用詔許調蘄黃等衛所下班官軍及永順保靖二宣慰司土兵隨宜截捕

○太監劉瑾傳旨南京司禮監太監丘得同太監黃偉等守備

○癸亥夜初昬火星犯亢宿南一星

○甲子黃霧四塞災風揚塵蔽空雨土霾天色晦冥如是者數日

○鎭守湖廣總兵官都督毛倫奏安陸漢襄沔陽地方連年凶荒寇賊蠭起今倉庫空虛民無由安兵不克用乞早爲處置因言其獘皆先年整理糧儲侍郎韓福追徵失宜所致也詔湖廣今年起運米準存畱十萬石仍取貴州布政司銀十萬兩及先此侍郎畢亨奏畱余銀八萬四千餘兩易榖備賑災重州縣拖欠舊糧並運京物料俱蹔停徵韓福已閒住姑宥之倫劉瑾羽翼也故敢言福之失而福之刻剝貽害倫猶有不能盡言者

○罰先任兵部郎中馮良輔等米有差兵部奏弘治七年以來各處租銀馬價起解赴部未完而角�羊人輒棄批以逃由車駕司不行查舉也於是前後爲郎中者良輔已升官閒住楊守隅已致仕俱罰米一百石李麟周載冒鸞張恩俱二百石其病故者貸之

○乙丑升湖廣徳安府同知楊奎爲山西按察司僉事

○丙寅升兵部左侍郎王敞爲本部尙書

○升行人毛玉知縣劉紘葉溥等俱爲南京給事中玉吏科紘戶科溥兵科推官周宣知縣孫樂朱弦陳軾丁楷江良貴行人王瑤俱試禦史宣浙江道樂河南道弦江西道軾福建道楷湖廣道良貴陜西道瑤廣西道知縣賀寬鄭行儒學教諭許洪宥俱南京試禦史寬河南道行廣東道洪宥山東道

○歲給褒城王府鎭國將軍偕洀夫人周氏並子女養贍米五十石時偕洀已故韓王爲奏請也

○詔今後僞造印信者除本犯外爲人雕刻者全家發邊衛永遠充軍財產沒官著爲令

○丁卯給寧府庶人覲錐並其子宸湤家屬養贍米覲錐先爲鐘陵王宸湤爲鎭國將軍俱爲事革爵寧王奏其家屬無從養贍且所犯與諸庶人不同上特給之仍令諸藩毋援例奏擾

○戊辰攺刑部署郎中等官朱嵩李衮蔣曙劉和劉文莊馮時雍陸鰲張淮諭時塗文祥於鏊朱嘉會徐文華孫修張承仁陸蕓梁材盛儀張琮髙壇張麒詹源劉大謨許諫俱爲監察禦史嵩衮河南道曙和浙江道文莊時雍江西道鰲淮福建道時湖廣道文祥鏊廣西道嘉會狹西道文華山西道修承仁蕓材儀琮山東道壇麒源雲南道大謨廣東道諫四川道先是禦史多缺員詔於兩京在外六品以下升攺至是吏部擬授由京官五六品攺任者俸級敍遷一以原任爲準

○都禦史寧杲奏擒撲彊賊並自盡自首者六十餘人因陳四事一請依先年購擒張華餘黨賞格以勵有功二請所過州縣給官兵糧芻三請以府州貯庫軍器給官兵四請調定州土達官舍下兵部勘詳以聞兵部言杲屢以曾經奏報賊數重復敷陳以飾己罪都禦史柳尙義追捕彊盜王大川屢經杲地杲坐視不理宜令自亥�攵贖罪其所擬事體頗通者謹議上聞得旨杲不與尙義協力追捕乃重復敷陳已奏賊數穿窬狡獪飾罪希恩其停俸戴罪以圖後效兵糧器械如議

○庚午憲廟敬妃王氏薨妃山東登州府人父敖母黃氏成化乙未選侍憲宗皇帝丁未冊封敬妃至是薨年四十有六輟朝三日祭葬如章麗妃例謚曰恭懿

○宥巡按四川監察禦史陳鐘罪鐘以所按多盜不能撲滅被逮至京自陳調兵設謀多所擒獲兵部亦言功可贖罪故宥之惟奪俸三月

○辛未詔天時亢旱風霾累作朕心警惕其自明日爲始文武百官致齋九日遣官祭告天地社稷山川

○詔今春不雨風霾累日朕念愚民犯法者多情可憫惻自正徳五年三月十六日以前逃軍彊盜私鹽除正犯外親屬窩主鄰佑連坐發遣充軍擺站者法司卽稽其數兵部急移文各處軍衛有司釋之三法司錦衣衛見問未結並已結未遣者皆免發遣枷號者卽與開枷依律問擬徒流以下者減等笞罪無干證者盡釋之彊盜正犯通行審實監候如有攀指冤抑情可矜疑者具奏定奪其餘充軍者兵部還會法司開具以聞內外逃軍自文書到日爲始限三个月以裏自首免罪於是大學士李東陽等奏伏蒙皇上以久旱風霾雨降綸音命羣臣致齋祭告天地社稷山川仍敕兵部法司將逃軍彊盜私鹽窩主鄰佑充軍擺站者盡行釋放枷號者卽時饒免彊盜正犯再行審問徒流以下減等發落臣等聞命欣躍至於感泣中外傳播歡聲動地所以安人心回天意者端在於此臣等不能盡言啟沃先事開陳負咎捨愧已非一日幸睹聖心開悟輒有一二仰乾天聽王府逃校與逃軍同窩主鄰佑連累發遣充軍擺站並見問未結已問結未發遣者乞照例釋放傾使假銀僞造印信舉放私債較之彊盜有間除正犯外窩主鄰佑亦乞放免仍將傾使低銀正犯止照本律問罪犯罪充軍正犯已故家屬該發遣隨住者查有親男照例發遣無子婦人一應家屬乞免發遣已發遣者並行釋放死罪重囚奏訴三次者本犯乞免加罪家屬免充軍婦人無夫者免配邊軍凡犯罪家產沒官除謀叛以上重罪外其餘近例該沒官者並免沒官兩法司錦衣衛見監死罪重囚除彊盜已有旨其餘乞照遞年熱本事例開奏定奪南京見監並枷號輕重罪囚亦照在京近奉恩例一體施行文武官罰米違限若實家貧不系故意遷延者乞再限三月仍免加倍上納各處獲盜數多中間不無攀指冤抑見問並續獲者乞令各該捕盜等官用心研審務見贓仗失主並同行上盜之人明白擬奏如或輕信妄挐濫及無辜希圖升職免罪者事發之日罪有所歸再照正徳年間問罪條例近該給事中屈銓奏準頒行乞令三法司議擬歸一請自上裁永爲遵守上批答曰卿等所言皆有裨於治道具見爲國至意當悉從而行之

○降除原任太僕寺少卿公勉仁爲四川布政司左參議時勉仁居憂以先任禦史時審錄不詳有旨降一級擬授運司同知至是服闋吏部以各運司無缺而參議品級相同且勉仁居官有聲故擬攺授從之

○靈藏贊善王端竹堅昝差使臣貢馬及方物賜彩叚衣物有差

○調監察禦史鄭宣爲興化府推官以巡按湖廣無所舉劾故也○以水旱免湖廣河南山東貴州浙江江西狹西山西四川廣西及應天鳳陽池州太平安慶徽州寧國鎭江常州蘇州松江和州廣徳州順天大名河間隆慶保安等處正徳三年逋稅五百五十五萬六千四百一十四石有奇四年一萬四千六百八十六石有奇

○癸酉先有旨減革軍官遇例比例實授者至是兵部以旗手等七衛官張永昌等二百四十人以聞詔俱減革之

○甲戌罰大學士劉宇米八百石輸大同宇先巡撫大同接管徵收捨餘丁銀時先後撫臣俱被罰宇已省祭家居罰亦及之

○兩廣鎭巡官奏柳州府知府劉璉出城爲賊所虜忿悒而死分守柳慶參將官纓柳州衛指揮使張鏊等失於防禦俱有罪但限內能擒賊四十六人地方已寧事下兵部議各官平時不能防禦賊𨿽已擒終屬誤事宜逮治得旨鏊纓等免逮各停俸五月傳旨謂璉死賊刳其腹實之以鹽守臣不敢以聞云

○兵部上四川狹西湖廣江西陸續斬捕流賊凡二千四百一十四人上以諸處鎭巡官各有督捕之勞賜敕獎勵

○丙子巡按湖廣監察禦史翟唐奏四川賊劉烈僣號設官將來必爲大患而狹西湖廣壤地相接一入竹山可抵金陵一入漢中可抵狹西今上下朦朧而獎諭切責者皆爲虛文宜大開壅蔽以豫圖之事下兵部議今蕩滌宿獘宜無壅獘之患而唐首以爲言未竟其意或者賊情重大而鎭巡藩臬以下匿不以聞宜令唐指實陳奏得旨唐巡按一方不能弭盜乃以獎諭切責所當行者槪指爲虛文本當究治其姑貰之時劉瑾最忌壅蔽之說尙書王敞摭以詰唐觸瑾怒耳

○命云川衛指揮同知畢鉞守備大同右衛地方

○丁丑升指揮使施忠爲中都畱守司署正畱守

○尙寶司卿吳世忠淸查薊州等處屯田奏言東勝興州等衛所屯田多占種盜賣者田租拖欠終年積獘已久若一一置之於法人情未免不堪除官豪占種及知情典買不首者依律究問外其餘情不得已者量爲處分田仍給主價亦免追若本主無力另給附近軍民屯種如買主不系官豪情願納糧者聽惟在租稅不失原數耳其額外查出地土肥瘠不同定則納糧仍立圖冊以息爭端從之

○戊寅命平虜衛指揮同知劉繼充右參將分守大同西路

○命廣西署都指揮僉事舒洪守備平樂等處

○己卯翰林院修撰何瑭奏乞回籍養病許之

○庚辰命宣府前衛納級都指揮僉事郝俊守備順聖川東城

○壬午南京太僕寺卿南鏜致仕時鏜爲河南左布政使旣聞命以糧課未完不敢赴任詔以其有違前旨罷之

○守備鳳陽太監黃準奏山東徐州盜未盡平湖廣盜方嘯聚而鳳陽兵力單弱乞豫修備禦事下兵部議鳳陽旗軍京操運糧者旣難輕議而各項差占不下一萬四五千人宜行準同巡按禦史計議於雜差內酌量選出若干人協守逃者嚴督該衛解補從之

○命山西行都司都指揮僉事李淳守備偏頭關玉林衛指揮同知周政守備大同平虜城廣西太平府地震

○癸未巡按兩廣禦史江萬實奏近例以廣東爲遠方府佐以下類以家貧年老常調壅滯者充之戕民誤國莫此爲甚乞敕吏部自今兩廣一視中州其願就遠方者皆裁與冗秩不使得預民事吏部議覆從之

○烏思藏大乘法王差剌麻綽吉我些兒等八百人從狹西河州衛入貢禮部以其違例宜減賞及究河州衛指揮使徐經不行審驗之罪上命巡按禦史逮經治之仍令是後宜加審驗不許重冒起送

○甲申巡按兩廣禦史江萬實上言邊務一南安南雄中間梅嶺山澗險隘不逞之徒聚散無常凡往來者必設備而後行欲於兩界地中立城柵宿防兵時出巡視一廣東民兵素無教法雇募打手皆遊食之徒今欲量加選集以足民兵時加教閱目爲總甲壯丁以見貯打手錢易米而廩之月差其數不過歲糜數十百斛而兵彊矣一頃因林貴逋誅調用狼兵所過剽掠劫殺雞犬不遺謀之不藏莫甚於此然事已無及願自今勿輕調用兵部議覆從之

○乙酉致仕太子太保禮部尙書周經卒經字伯常山西陽曲人南京刑部尙書瑄之子也天順庚辰進士攺翰林院庶吉士授檢討纂修英廟實錄成進編修秩滿進侍讀十四年孝宗出閣攺春坊左中允弘治攺元以東宮恩升太常寺少卿兼侍讀二年擢禮部右侍郎四年攺吏部尋轉左九年擢戶部尙書尋加太子少保十三年以災異乞免加太子太保致仕上卽位起爲南京戶部尙書以疾辭會丁母憂未上正徳三年復起爲禮部尙書居數月以病乞休復致仕至是卒年七十有一上輟視朝一日贈特進光祿大夫右柱國太保謚文端葬祭如例經在館久淹有諷之圖速化者卒不爲動及居禮部議政蒞事必傅經義若卻西域貢獅毀黃村尼寺爲先朝盛徳事皆經贊成之在吏部時有指民田爲閒地獻太監李廣者廣固欲得之經艸奏率諸司言之事遂寢及遷戶部人以其出翰林或不能理錢榖視事後嚴條約革宿獘剖決如流郎吏皆嘆服以爲難及中官織造於南京者屢以引鹽搉課爲請賴經奏裁省甚多大內張燈取外帑銀三萬兩經言不可以小民脂膏供耳目之玩乃命以明年內庫歲額償之近戚貴幸有所陳請一裁以法皆斂不得肆而怨日益深致仕命下廷臣皆相顧失色爭上﹤鋶﹣釒﹥畱之是後中外奏薦多至八十餘﹤鋶﹣釒﹥前此未之有也經少頴敏莊重寡言笑孝友純至自爲小官已志用世及爲戶部尙書秉正執法竟以不合去人甚髙之其復起也則以其壻曹元與劉瑾有連或謂元實爲之時經已病又黽勉赴召則不能無責備云

○命南京右僉都禦史王哲巡視江西初禦史沙鵬奏江西賊勢方橫南贛地連湖廣廣東福建三省不相統屬難於會剿乞遣大臣總其事吏部議覆江西舊有巡撫都禦史近年裁革宜如鵬言添設巡視乃命哲往

○命太子少保刑部尙書兼左都禦史洪鐘總制湖廣鄖陽及狹西河南四川等處軍務並總理武昌等府賑濟事宜時湖廣連年荒旱盜賊竊發有請遣大臣撫治者故有是命

○給事中叚豸監察禦史塗敬等劾僉都禦史寧杲柳尙義不能剿除盜賊以靖地方捕盜禦史薛鳳鳴王廷相自分秦越推調誤事巡按山東禦史儲珊不能協力撫捕俱宜究治得旨山東北直隸等處盜賊縱橫各官互相觀望不卽設法擒捕杲已停俸其仍停尙義廷相珊俸令協力剿捕以圖後效鳳鳴所部盜賊有間姑宥之

○命山西威遠衛指揮使善景守備大同井坪城

武宗毅皇帝實錄卷之六十一終大明武宗毅皇帝實錄卷之六十二

正徳五年夏四月丙戌朔享太廟遣駙馬都尉蔡震代行禮

○遣內官祭司竈之神

○給事中郤夔奉命核楡林功次時劉瑾勢張甚且冒功者多夔懼禍及自經於公署命都給事中叚豸往代之

○丁亥戌刻雷州有大星如月自東南流西北分爲二尾如彗隨沒聲如雷

○命各邊撫按官舉堪任主將副參遊擊守備者其先任將官坐小衄降級閒住有才智可責後效者並舉之從兵部議也

○發太僕寺銀三萬兩於寧夏買馬更以狹西官茶所易馬二千匹給之以守臣奏虜數入寇乏馬故也

○黜河南開封府知府郭經爲民經爲府同知時嘗借用公錢會查盤禦史至潛令竄去原籍爲其下所發遂落職

○庚寅三法司奉旨審得減死者二人時冤獄眾多大學士李東陽等因風霾以爲言特許寬卹而法司所上僅止此蓋畏瑾也

○大同革任總兵官溫恭貿易軍士月糧爲偵者所發下巡按禦史核問因劾守備都指揮林寬等阿從亦宜罪得旨恭宜重治但前已降級革任姑宥之仍罰米三百石寬等奪俸三月

○慶府安化王寘鐇及指揮何錦周昂丁廣反殺鎭守寧夏太監李增少監鄧廣總兵官姜漢巡撫都禦史安惟學少卿周東執分守參議侯啟忠囚之初寘鐇在郡王中狀貌魁梧有相者紿謂當大貴又妖巫托鸚鵡神言如相者寘鐇惑之錦昂及儒生孫景文者嘗出入府中寘鐇爲言今朝出於劉瑾援用姦凶樹黨中外此欲何爲者藉令瑾遂移祚置吾屬何地若推我爲主以誅瑾爲名必成大事自是有逆謀惟學素苛刻數杖辱將士妻廣及諸將士怨之會東被命丈量屯地希瑾意督責嚴急率以五十畝爲一頃又畝斂銀爲賂瑾資啟忠亦以催徵至人情大擾錦昂乃與廣等謀令寘鐇置酒因會殺之奪其符印傳檄起兵寘鐇大喜是日惟學東不至酒半錦昂及廣率其屬直入執漢增廣殺之又殺惟學東於公署遂焚毀案籍釋五衛重囚撤黃河渡船於橫城西岸以絕渡者啟忠逃匿尋獲之囚於左衛副總兵楊英先以警出屯楊顯堡不與難所部軍士聞變亦皆潰去英走靈州寘鐇僞授錦討賊大將軍昂左副將軍廣右副將軍諸從叛者皆爲督護總管又令景文艸僞令傳寫數百紙遣人分諭諸鎭僞令曰近年以來主幼國危姦宦用事舞弄國法殘害忠良蔽塞言路無復忌憚致喪天下之心幾亡神器之重今闔城官軍共誅守臣之虐民害政者持首來獻余不得避獎率三軍以誅黨惡以順人心特玆曉諭官軍人等貿易耕種業藝者皆仍故其逋負雜徭盡免之仍保守疆界聽候調用各鎭軍馬數目及地裏圖籍宜卽賫至敢抗者弗貸

○辛卯賜毛憐衛都督產察蟒龍織金衣服從其請也

○壬辰升太常寺少卿鄭宗仁爲南京太僕寺卿

○戶部覆議總督漕運副都禦史屈直所上嚴漕規八事一兌糧後期守巡及府州縣掌印官逮問至再者管糧官降二級一各處兌糧務委守巡並府佐能者監兌以免爭競遲誤之獘一後期運官把總指揮糧至三千石千戶至一千石百戶至五百石以上者每次降一級不及數者照常問擬一運軍脫逃其行糧賞鈔俱追奪至再者發戍邊衛別以戶丁補伍一各衛所脫逃並事故運軍至五十名不補角�羊者正官各停俸責補若緣運官科索及衛所官差遣不均者各參究一運官許量帶土物本以資路費若運官及勢家逼帶者聽首告沒官仍治以罪一運官科索軍士銀十兩以上遞降一級革回衛其書算人等科索者發戍邊衛一把總以下官有兌納如期無債負者請量獎擢得旨把總等官繼今三年以上糧運如期者準於實職上升一級餘皆從之

○癸巳巡撫狹西副都禦史黃寶奏流賊自四川突入狹西西鄕殺擄官軍又轉入湖廣三省大擾請特命立將督兵且乞選賢自代下兵部議謂洪鐘近已奉命總制主將不必更設宜於狹西湖廣各增設副總兵一人乃命莊浪右參將吳鋐充狹西副總兵致仕都指揮同知康泰充湖廣副總兵並力剿賊且責寶臨事避難不允辭

○甲午虜寇莊浪巡撫都禦史張翼鎭守太監宋彬總兵官衛勇督遊擊將軍吳英參將吳鋐都指揮魯經等禦之左監丞王欣副總兵徐謙繼後虜敗走斬首百五十八級各以捷聞翼彬等賜敕獎勵奏捷人各升一級賞紵絲衣一襲新鈔千貫

○乙未升光祿寺少卿趙松爲太常寺少卿

○魯府儀賓牛黌請出粟六百石及祿米石如之以助修河之役賜敕獎諭

○太監劉瑾傳旨錦衣衛掌鎭撫司事指揮僉事石文義理刑副千戶郝凱各升一級

○命司設監太監王與鎭守狹西

○命都指揮僉事張傑充右參將分守莊浪

○初捕盜都禦史寧杲柳尙義禦史薛鳳鳴王廷相巡按禦史儲珊以所部盜賊充斥爲科道所劾各停俸至是兵部復言杲等及長蘆捕盜禦史崔哲不能並力滅賊請命給事中一人往按賊所殘破別議黜罰從之

○丙申命宣府前衛納級都指揮僉事張經守備保安舊城王昇守備洗馬林堡懷安衛指揮僉事閻林守備新河口堡

○狹西華州山西蒲州各地震聲如雷

○丁酉攺兵科左給事中李貫爲禮科左給事中以丁憂服闋也

○命延綏設餋濟院從鎭巡官奏也

○戶部言河南災重請暫停該徵糧艸下戶部與蠲免其山東北直隸災重州縣見追者亦請暫停又各處州縣之被災者歲徵並積欠帶徵之數俱聽分豁從之

○初給事中邵天和會巡按山西禦史馬旻及參政臧麟僉事蕭淵查盤河東鹽課將還畏瑾索賂謀於運使李徳仁徳仁遂斂所屬銀一萬八千三百有奇和昊麟淵及巡鹽禦史周廷徵魏彥昭分取各數千潛橐至京寄於給事中白思誠家而徳仁自入者亦數千爲瑾緝事者所發時和已坐事爲民乃遣給事中田汝耔往按之具得其實還奏有旨升汝耔俸一級徳仁罰米八百石和二百彥昭三百昊廷徵麟淵一百思誠五十各宥其罪徳仁彥昭仍降二級昊麟淵一級廷徵以巡按狹西俟滿日治之於是麟降浙江按察副使徳仁河南裕州淵鄭州俱知州昊直隸開州判官彥昭山東利津縣丞

○降守備潼關署都指揮僉事任璽爲指揮僉事調莊浪衛永遠差操坐盤詰有所求索也

○戊戌戶部以給事中鄭裕等續查報兩浙所負鹽課一萬三百餘引復劾禦史謝瑩彭程黃世經姚壽汪璧王潤運使楊奇晏輅並前所未及者四十九人例應追陪得旨已陪銀罰米及病故爲民致仕者已之其前所未及者仍各罰米有差始禦史喬岱巡鹽於浙多受�賂復希瑾意倡爲參官之奏害及縉紳至是亦以負課再罰米云

○升大能仁寺國師那卜堅參禪師札巴藏播爲法王都綱那卜領占爲佛子公葛端竹堅挫紮大爲禪師大隆善護國寺剌麻綽卽羅竹爲佛子大慈恩寺國師乳奴領占爲西天佛子革職國師拾剌紮爲佛子剌麻也捨窩爲禪師

○都禦史朱欽巡撫山東時嘗以官夫給故尙書秦紘家至是紘坐籍沒欽已家居乃命巡按禦史逮問府縣官承行者各罰米百石

○己亥升太常寺少卿周文通爲光祿寺卿仍供事制敕房

○山東濟南衛春班京操軍奏歲數不登家屬流移乞暫放回兵部議軍士情𨿽可憫但操備不可輟宜免其工役令所司卹其家從之

○庚子封左軍都督府致仕署右都督神英爲涇陽伯賜之誥券歲祿米八百石先是英自陳在邊鎭舊功下兵部謂功次年遠無考且多移勘未報者有旨英親冒矢石屢建奇功授鉞四鎭賞未酬勞準封伯爵已而吏部覆言英在邊將中誠不易得然官至都督亦武臣之極矣至於剖符錫封所宜詳愼乃復命會廷臣議咸謂英當封遂封爲伯時昭旨屢下輙百餘言且責兵部及撫按不亟勘報者皆出瑾意云

○升禮部郎中陸淞爲光祿寺少卿

○戶部奏給事中鄭裕等查報長蘆虧負鹽課巡鹽禦史王凱運使趙亮等坐罰米三百石者二人二百石者七人以致仕爲民減至五十石者十五人病故者宥之

○日本國使臣宋素卿本名朱縞浙江鄞縣人弘治間潛隨日本使臣湯四五郎逃去國王寵愛之納爲壻官至綱司易今名至是充正使來貢族人尙識其狀貌每伺隙以私語通素卿輙以金銀饋之鄕人發其事守臣以聞下禮部議素卿以中國之民潛從外夷法當究治但旣爲使臣若拘畱禁制恐失外夷來貢之心致生他隙宜宣諭徳威遣之還國若素卿在彼反覆生事當族誅之仍行鎭巡等官以後進貢夷使宜詳加譯審毋致前獘從之

○辛丑升太僕寺卿王寅爲工部右侍郎治易州山廠

○升山西按察司僉事黃偉爲本布政司右參議

○大理寺右評事羅僑言頃者一春不雨風霾累日陛下特降綸音蠲連坐之法貰逋卒之限而大學士李東陽等又條﹤鋶﹣釒﹥數事荷蒙嘉納咸以天意之回在於旦夕而齋戒浹旬雨澤尙滯臣愚以爲天心仁愛未已欲陛下每事懲創擴充善端耳夫古者視朝遊觀皆有常度賢妃有雞鳴之告大臣陳捲阿之詠今陛下臨朝或至日昃宮掖之戲喧囂達旦殆非所以率羣臣基大業也臣願陛下昧爽臨朝晡時還宮便殿則閱奏牘暇豫則覽經史宵旰圖治率以爲常右者三公論道工誦箴諫故我朝以輔導責之內閣言責付之科道邇者百姓流移赭衣載道民窮財盡元气索然羣臣聞之不敢言以爲有科道也科道知之不敢言以爲有宰相也宰相言之不敢盡將復委之誰哉臣願陛下嘉納讜言凡政事得失生民利病與宰執�確於內許科道直言於外明目達聰無致壅蔽古者進退大臣皆有禮貌黥劓之罪不及大夫邇者公卿隨進隨罷先朝忠藎耆徳如劉大夏者尢不免於竄戍恐非所以待耆舊勸大臣也願賜放免使得生還以示保全之仁古者律以禁姦例以輔律我朝大明律並見行條例最爲精密比者法司議罪比附深巧不協於中願敕法司今後問刑止依正律果有情重律輕者奏請裁決仍乞如大學士李東陽等所議敕三法司通查正徳以來條例議擬請自聖裁行是數者庶幾和气薰蒸災生�月潛消天意可回矣﹤鋶﹣釒﹥入內批僑回護大夏遂援他大臣事詰責至數百言仍命禮部會多官議及議上多順內批意得旨僑妄言要譽宜罪姑攺教職發江西原籍化導本土姦頑若能使風俗盡變奏聞起用時在朝爲瑾積威所劫久無建白者僑旣上﹤鋶﹣釒﹥輿櫬俟命於朝房交遊僚友莫敢往視者比得此遣殊出意外云

○壬寅戶科給事中謝訥等查盤廣西倉庫劾布政司兪深以下二十七人浥爛虧折及巡撫都禦史劉大夏潘蕃陳金綜理弗嚴之罪時大夏蕃已充軍餘多去任及物故者詔罰米輕重有差充軍物故者免之

○癸卯升貴州布政司左參政田彭爲狹西右布政使廣西按察司僉事姚鏌爲福建副使

○狹西近邊城堡有防冬官軍及春例放還至是以虜駐河套不代者已三年總兵曹雄奏邊事稍寧請如例暫放且自乞還鎭兵部議許之

○謫徐州知州上官崇戍雲南瀾滄衛崇以供應榮王之國責徵雇役錢有死者爲偵事者所發下巡按禦史逮問當崇酷刑贖徒爲民特令謫戍邊衛

○奪晉府儀賓成徳職爲民仍罰米二百石坐詐侵糧銀也夜月犯建星東第二星

○甲辰巡撫寧夏都禦史馬炳然以母喪乞解任有旨起復炳然巡撫狹西罷巡撫狹西都禦史黃寶令冠帶閒住因召致仕都禦史楊一淸及爲民都禦史徐以貞赴京吏部言狹西及寧夏卽今多事若以炳然代寶顧彼失此請令炳然仍舊巡撫寧夏而復寶原職令其竭力撫捕以立後效從之

○吏部奏近各部員外郎缺有自寺丞升署員外郎者稱署員外郎事寺丞名稱不順請今後有自寺丞升者宜如主事例稱署員外郎事主事其舊升者俱攺正報可

○乙巳右春坊右諭徳兼翰林院侍講蔣冕服闋至命復職

○寧化王府奉國將軍奇��輦嘗坐罪革冠帶猶不斂戢與其子鎭國中尉表木�還表﹤木咨﹥多畜無賴攫財於市或僞券取償意滿乃釋其系官司不能禁潞城縣歲運秋艸赴場輙邀部運者曰吾爲汝輸旣又請托於官以圖免逋負常以千數事聞命大理寺丞蔡中孚及錦衣衛官往按之辭連鎭守太監朱秀巡按禦史弓元湯沐馬昊仇惠先是山西參政臧麟副使王紹僉事故希顏太原知府鮑王�輦署都指揮劉寵詔以奇��輦稔惡不悛並其二子革祿米三之二仍降敕切責之校尉從臾爲惡者二十七人俱發邊衛充軍各官罰米有差元已爲民王�輦謫戍免罰寵革其見任惠俟巡按還奏處秀姑宥之

○監察禦史張禬往山東查盤劾奏管糧管屯分守等官布政使張泰等一十七人濟南等府衛所州縣及鹽運使司等官知府趙璜等三百七十六人俱催科踰限請逮治詔各官已屢坐罰玆始宥之

○丙午巡撫都禦史劉聰奏府州縣正官百責攸萃若委之出境而以他官署印妨政滋姦宜行禁止吏部議以爲舊有禁例人弗遵者由於懲罰太輕請自今正官惟境內不妨職掌者仍舊差委其出境之事委者與承委者各降二級如承委不行上官輒挫辱之者從重加降二級從之

○攺南京太僕寺卿鄭宗仁爲太僕寺卿升貴州左布政使郭紳爲南京太僕寺卿

○升貴州按察司副使朱璣爲貴州布政司左參政南京刑部郎中錢俊民爲山西按察司僉事

○湖廣按察使王恩以親喪將角�羊任楚王與鎭守官奏恩盡心爲政小民聞其將去如失父母乞畱管事勿聽守制許之

○虜寇遼東寺兒山臺遊擊將軍髙欽率所部擊卻之鎭守太監岑章總兵官李玙都禦史王彥奇各以捷聞而彥奇所遣人乃其家僮爲言官所劾有旨執付錦衣獄並議彥奇罪以聞章玙所遣人各升署職一級

○戶部奏給事中鄭裕等查報山東虧負鹽課禦史秦銳等九人運使王臣等七人及同知陳大經以下坐罰米有差致仕者半之爲民病故者免

○命右都禦史楊一淸總制狹西延綏寧夏甘涼各路軍務寘鐇反狀聞兵部請以大臣總制乃起一淸仍敕星夜馳赴鎭時遭劉瑾之虐人人思亂及聞寘鐇舉兵中外危懼

○升協守寧夏副總兵都指揮僉事楊英爲右府署都督僉事掛印充總兵官鎭守寧夏遊擊將軍都指揮僉事仇鉞充副總兵靈州守備都指揮僉事史鏞充遊擊將軍鉞在邊有名或傳鉞已附寘鐇者朝議以爲憂故特用鉞冀以間之

○命分守獨石馬營等處都知監太監張弼調鎭守寧夏都知監左少監馬良寧夏監槍印綬監太監姚遠分守獨石馬營等處

○命戶部右侍郎陳震兼都察院左僉都禦史暫往陜西寧夏等處督調軍馬兼整理料艸

○命都指揮僉事保勣實授充右參將分守寧夏東路勣以寘鐇之變馳報兵部言勣勇略素著且志節可嘉故有是命仍賜敕獎勵

○罷延綏總兵署都指揮僉事馬昂先是昂屢被劾命給事中蔡祐往勘未報會寘鐇反遂罷

○升協守延綏副總兵署都指揮僉事侯勛爲右府署都督僉事掛印充總兵官鎭守延綏協守延綏中路左參將都指揮僉事王勛充副總兵分守莊浪都指揮僉事張傑充左將將協守延綏中路莊浪衛土官都指揮同知魯經充右參將分守莊浪

○己酉以寘鐇反下廷臣議於是兵部會英國公張懋等議曰我祖宗深仁厚澤培餋宗枝恩同覆載今寘鐇不守祖訓與逆賊何錦周昂丁廣等謀爲不軌賊害重臣反形已具伏望斷以大義先將寘鐇削去封爵選命武將一人與總制都禦史楊一淸聲罪致討且舉涇陽伯神英可任將上批答曰寘鐇反形已露卽遣官祗告宗廟革其王爵神英佩平胡將軍印充總兵官同楊一淸節制京營並狹西寧夏延綏甘涼各路軍馬討之

○升兵部右侍郎陸完爲左侍郎攺戶部右侍郎陳震爲兵部右侍郎

○升四川右布政使髙崇熙爲貴州左布政使河南布政司右參議金冕爲貴州按察司副使

○管河間府事山東右參政莊﹤礻睪﹥奏所屬州縣旱災請發粟賑濟許之且命各處原差丈量地土官俱回京

○湖廣應山縣巡檢申旺坐勘事延遲罰米三百石輸太倉旺奏家貧職微有地百畝並子女三人鬻之不足以充半乞減數攺輸本處倉戶部爲請遂貸之且命官吏有因事罰米未輸倉者俱免

○兵部言今寧夏有事各邊備冬官軍宜仍存畱聽調但上班旣久艱苦萬狀又寧夏各城及延綏甘涼官軍亦皆可憫請量加賞以示優卹乃命發太僕寺銀三十萬兩輸各鎭給賞上班馬軍人二兩守城操備及步軍人一兩寧夏鎭城從逆官軍有能悔罪效順出城者亦賞一兩餘者貯狹西官庫以備邊餉

○命發延綏官軍一千五百人於寧夏屬總兵楊英以寧夏官軍多從逆英新任缺軍故也

○賜甘肅遊擊將軍都指揮僉事吳英金織飛魚文綺一襲從其乞也

○庚戌升大理寺右少卿顏頤壽爲左少卿寺丞董恬爲右少卿

○命都指揮僉事韓斌協守靈州

○卒亥赦天下詔曰自古帝王法天立政布徳明刑不可偏廢朕嗣位以來仰荷上天祖宗付托之重勵精圖治越五六年念惟世久承平人多玩法振起綱維剗革姦獘期與斯人登於至理而有司不能悉體朕心奉行過當虛懷徒切和气弗臻乃自今春以來亢旱爲厲時雨愆期風霾屢作星異疊見四川湖廣等處寇盜縱橫撫捕未定而狹西寧夏都指揮何錦等戕害守臣拒殺官兵屠戮居人謀立安化王寘鐇爲主出給印信票帖詔誘諸路索要軍馬地圖各鎭官員連日奏報具有實迹爰下皇親廷臣會議僉謂寘鐇悖逆天道得罪祖宗朕不敢赦祗告太廟革其封爵削其屬籍命將出師正名討罪誅剿首惡分釋脇從撫定軍民安靖邊境尢兵戎事重供億甚勞加以逋負相仍徵科未息在在皆然方欲省刑薄斂任賢使能培餋元气掃除災孽以保我國家億萬年之祚所有寬卹事宜條列於後一正徳五年四月二十六日昧爽以前官吏軍民人等有犯除子孫謀殺祖父母父母妻妾殺夫奴婢殺主毒藥殺人蠱毒魘魅彊盜人命失機十惡至死者不宥外其餘已發覺未發覺已結正未結正罪無大小咸赦除之敢有以赦前事相告言者以其罪罪之一各處屯田等項地上見今差官淸理未完者悉皆停止原差官員俱各取回一各處軍衛有司錢糧子粒馬匹布絹鹽課料物等項歷年拖欠應該追徵帶徵者悉皆停免待豊收年歲每年帶徵一分文武官吏倉攢人等除侵盜外查出浥瀾虧折監追陪補者並有饒免一各處王府郡王將軍中尉犯罪革祿除歐殺人命敗倫傷化外其餘全革者準給一半三分一二者照舊全給儀賓除犯贓罪人命不宥外其餘充軍者放回爲民爲民者給與冠帶閒住一軍職子孫襲替仍照舊例十年以里人文到部者俱準襲替以外不準一文武職官有犯充軍除贓罪失機不宥外其餘悉皆放回原籍爲民軍民人等充軍哨了除盜賊人命撐駕大船興販私鹽包攬錢糧正犯並投獻地土撥置王府僞造印信凶器傷人指稱打點嚇騙財物掜詞越奏誣害善良代寫詞狀不宥外其餘悉皆放免一寧夏反逆事情除何錦周昂丁廣首惡不宥外其悔罪效順者與免本罪有能自相擒斬者量爲升賞擒斬首惡者不次升用一狹西湖廣四川江西兩廣等處連年災傷人民艱窘各該有司加意賑卹流民復業者免其賦役三年其嘯聚山澤流劫鄕村者仍照節次旨意出榜曉諭有能悔過自首悉與免罪自相擒斬者量爲升賞擒斬有名首惡者不次升用一文武職官罰納米石除已納外其上納未完並未納者悉與饒免因事住俸罰俸者照舊支給一各項充軍人犯病故不系永遠充軍者家口並行放免一各處逃軍逃匠逃校逃囚人等自詔書到日爲始限三个月以里許於所在官司首告與免本罪軍還原伍匠仍當匠民放寧家一各處軍職今後有犯失誤事情除被賊殺虜五人以下降一級十人以下降二級甚者充軍三人以下量加罰治其餘見罰俸者許其照舊支俸待事寧之日來說提問者免其記罪一差去各處采買物件及緝訪事情等項內外官員旗校人等詔書到日卽便回京一各處巡按禦史並布按二司遷官去任者各許離任今後新任官員初到任凡事勘合卽當就完有先年前官舊遺下未完勘合令接管官員逐年帶完一各邊官糴糧米量添價銀本處軍民互相糶買者亦從其便一各處商人先年報中糧艸已納在官未給鹽銀者照數給與見監未結者悉皆釋放並免追陪一武舉官舍人等先年分撥寧夏延綏甘肅三邊聽調殺賊者各回原衛一今後內外開刑衙門問理囚犯悉依大明律科斷髮落其有律輕情重舊例該枷號決打者仍從其舊一兩京法司死罪重囚中問慮有冤抑各具招由開奏定奪於戲用兵者如不得已用刑者必求其生方興問罪之師大布同仁之政播告中外咸使聞知是日上亦不禦殿禮官奉詔至承天門宣讀而已

○命禦用監太監張永總督寧夏等處軍務禦馬監太監陸誾管領神槍各賜之制敕選京營軍精壯者三萬人以行仍令禦史一人隨軍紀功戶工二部各差官一人整理糧餉器物兵部言舊無總督軍務太監關防乃特造給之

○調監察禦史塗文祥爲右軍都督府經歷司都司文祥自部屬攺禦史被命巡按甘肅聞寧夏之變托疾不行都察院劾其罪乃命攺在京別職以禦史張琮代之後文祥竟以附宸濠死

○命戶部發銀二十萬兩於宣府二十萬兩於大同十萬兩於延綏以給軍餉時巡撫僉都禦史楊武奏宣府軍乏糧故並及二鎭且令增價給之

○遊擊將軍仇鉞襲寘鐇執之逆黨遂平先是鉞屯駐別堡寘鐇召之卽引兵歸見寘鐇無遠略稱疾臥楊英密致書於鉞約爲內應寘鐇聞官軍浮渡奪其所匿船營河東又焚大小二壩艸頗懼乃遣錦廣率三千人拒河畱昂城守昂就鉞問計鉞誘入臥內斬其首麾兵馳襲寘鐇執之逆黨驚潰錦廣尋亦爲其部下所執寘鐇自起兵至是十有八日而敗

○升廣西按察使洪遠爲四川右布政使禦史王冠爲河南布政司右參議

○湖廣施州衛忠建宣撫司遣把事馬主等來貢馬賜鈔錠彩叚如例

○永康侯徐溥卒溥錡之子五歲襲父爵以弱不任朝謁予半祿優給之至是甫十二齡而卒

○鎭守遼東總兵官署都督僉事李嶼卒嶼初爲金吾右衛指揮使天順戊寅以截殺反賊曹欽功升都指揮僉事又以父勝陣亡進都指揮同知未幾隨徵狹西延綏諸處累升都指揮使都督僉事成化戊戌充寧夏副總兵庚子調延綏以淸水戰功升都督同知癸卯調大同坐失事降二級罷歸弘治戊申復充大同東路左參將戊午充左副總兵協同鎭守甘肅庚申充副總兵鎭守山西代州三關正徳丁卯乞升署都督僉事還前府帶俸己巳秋充副總兵分守遼陽未行遂充總兵官鎭守遼東地方至是卒上遣官祭之玙有膂力精騎射尢善禦士卒故屢膺重任立戰功可謂才勇者矣

○四川通江縣有星晝見而隕大如斗光芒靑尾長丈餘

○癸丑上禦奉天殿傳制遣武安侯鄭英恭順侯吳世興興安伯徐良宣城伯衛璋安鄕伯張坤淸平伯吳傑武進伯朱本爲正使中書舍人胡頤行人唐鳳儀盧楫陳錫曹鍷謝階劉澄甫爲副使冊封蜀府昭王嫡長子讓栩爲蜀王晉府鎭國將軍表槏爲新化王表栺爲旌徳王輔國將軍表杋爲交城王代府思王庶第二子俊櫃爲進賢王代王俊枤庶長子充燿爲泰順王庶第三子充爔爲河內王岷王彥汰嫡第二子譽桔爲善化王荊府都昌悼僖王嫡長子厚熙爲都昌王沈府沁水端懿王嫡長子勛��臨爲沁水王

○升江西按察司副使周進隆爲廣西按察使

○甲寅許巡撫狹西右副都禦史黃寶致仕升狹西按察司僉事藍章爲都察院右僉都禦史巡撫狹西寶復以疾辭故也

○升大理寺右寺丞蔡中孚爲左寺丞以暫提督四夷館大理寺右寺丞張禬回寺管事

○升湖廣按察司僉事匡翼之爲狹西布政司右參議

○建州左等衛女直都督脫原保等來朝貢馬賜鈔錠彩叚等物有差

○發太僕寺銀十萬兩於北直隸山東河南買馬從兵部請也

明武宗毅皇帝實錄卷之六十二明武宗毅皇帝實錄卷之六十三

正徳五年五月乙卯朔升翰林院學士毛紀爲戶部右侍郎仍兼日講南京太僕寺少卿張鳳爲南京都察院右僉都禦史提督操江

○升分守寧夏西路都指揮僉事馮禎爲署都指揮同知實授協守署指揮僉事孫隆爲都指揮僉事禎隆及靈州守備史鏞以寧夏之變馳奏鏞已升用故並錄二人之功

○太監張永請賞功銀牌及所需糧艸且言隨徵官軍例宜賞詔銀牌於賞軍銀內取用糧艸令侍郎陳震都禦史徐以貞整理官軍冒署出徵人賞銀五兩布二疋不爲例

○丙辰升刑部署郎中事主事王玹惲巍爲按察司僉事玹狹西巍湖廣

○攺太僕寺少卿楊廷議爲太常寺少卿提督四夷館

○以狹西署都指揮僉事李佐充固靖遊擊將軍○湖廣盜劉惟華洪景淸等掠桂陽至擔魚嶺伏焉守備指揮鄧旻禦之其佐千方楊泰請先往未及盜所而遁旻馳進力戰死盜遂殺指揮瞿翺劉懷百戶朱鏞趨章橋百戶於江率所部力戰擊景淸惟華皆殺之餘盜並力剌江死事聞升旻江之子職一級翺懷鏞之子署職一級陣亡被傷者賞銀有差楊泰失律先遁令巡按禦史逮治

○丁巳升嚴州府知府孟春爲太僕寺少卿四川按察司副使謝綬爲南京太僕寺少卿

○山東布政司右參政郭紝乞致仕許之

○免山東鹽運賓樂分司今歲鹽課以久旱池井竭故也

○掌鴻臚寺事光祿寺卿楊瑢卒瑢初以舍人除鴻臚寺通事序班歷升司儀署丞鴻臚右寺丞右少卿進鴻臚卿再進今官遭喪有旨奪情起復供事至是卒於官其妻陳乞祭葬恩蔭禮部言瑢發身雜流無卓異勞績𨿽經三品滿考得追榮祖父足矣所請宜勿許詔特與祭一壇

○戊午升翰林院侍講學士傅圭爲本院學士

○巡撫大同都禦史王綸以公事杖二人致死爲瑾緝事者所發下巡按禦史逮問擬爲民有旨謂巡按者庇綸於是都察院攺擬綸斬綸復奏辯乃從巡按所擬

○都察院以詔赦所未及者四事上請請旨文武官爲民非贓犯者悉與冠帶閒住充軍者非贓罪失機及軍民非盜賊人命者悉放回原籍爲民其正犯已故家屬並釋之軍職子孫襲替者姑免考試俟三年後奏處致仕罷閒官吏在京生長有籍者仍舊居住若外方人𨿽有產不許潛住

○己未端午節免羣臣宴以邊方多事也

○命都察院右僉都禦史魏訥巡撫蘇松等處專管糧儲先是總督右副都禦史羅鑑以那借錢糧得罪吏部議請裁革至是又以蘇松常鎭水災請仍設大臣督理故有是命

○辛酉孝宗敬皇帝忌辰奉先殿行祭禮遣駙馬都尉蔡震祭泰陵

○升右春坊右諭徳兼翰林院侍講蔣冕爲翰林院侍讀學士侍讀毛澄爲侍講學士

○壬戌攺貴州左布政使髙崇熙爲四川左布政使升廣西右布政使翁健之爲貴州左布政使

○升遼東署都指揮僉事韓璽爲署都督僉事掛印充總兵官鎭守遼東地方

○沈陽中衛城旗竿火自起良久乃滅

○癸亥升四川右參議蔡煉爲四川按察司副使

○甲子總兵官曹雄奏寘鐇已擒寧夏平賜敕獎勵且升其奏捷者一級寘鐇旣敗之二日雄兵始至因攘以爲功焉

○己丑遣太常寺官祭都城隍之神○錄靈州黃河渡奪船功初寧夏變周廣盜撤渡船以絕援兵副總兵楊英遊擊史鏞率都指揮韓斌陳洵尹淸鄭廉吳山韓達李完韓連蘇勇黃正鎭撫溫良副千戶郭春奪船殺賊至是英鏞以聞命升廉恂達完連勇山正春良各署職一級其餘各銀三兩加賞英鏞斌淸銀幣有差

○湖廣洞庭盜楊奇等入城陵磯殺巡檢劉瑜命總制尙書洪鐘及鎭巡官率官軍捕之

○丙寅仁宗昭皇帝忌辰奉先殿行祭禮遣駙馬都尉樊凱祭獻陵

○升江西右參政周津爲雲南按察使

○遣太常寺官祭漢壽亭侯

○丁卯升戶部署郎中事主事朱智爲四川按察司僉事

○命都指揮使閻綱充狹西副總兵禦盜於漢中府等處

○狹西韓城縣地連震

○戊辰升衛輝府知府髙友璣爲江西布政司左參政○革褒城王府輔國將軍偕瀜職以其淫縱致死人也

○己巳建萬全右衛儒學懷安及萬全左衛舊有武學右衛軍生以就學懷安不便乞別建儒學禮部議從之

○左通政叢蘭奉命淸查延綏等處地土以寧夏之變建言十事一楡林官軍前所獲功次已經勘驗人皆翹首希賞今又遣都給事中叚豸覆勘人多不安況今邊方多警正懸賞待功之時乞早爲升賞一狹西文武官員罰米陪糧者監禁親屬貿鬻產業尙不能完今地方有變請亟除免一重賞之下必有勇夫今各路戰守官軍食且不給何以作其銳气乎請發銀十餘萬遣科道官給賞則踴躍爭用命矣一往歲達虜入寇沿邊地土多未耕種人皆缺食自救不瞻而乃催徵糧艸急如星火是迫之逃竄也宜將正徳三年以前者暫且停免一武舉中式者分配狹西各鎭隨伍操備今孤處邊方已逾二年衣食不給又多有都指揮等官一旦與軍爲伍豪傑喪气有病死者請照原中等第推用一黃河渡船盡爲反賊所掠官軍豈能飛渡今都指揮保勣潛令泅者復奪爲我有請並其軍士速加升賞以勵有功一舊制在外官員每三歲考察人有固志愛惜名節今三歲之內考察者已三四次矣妻子之往還道路之供費自非有定守者孰不變易初志本欲止人之貪而反誘人以貪此爲法之獘也今後請仍照舊制一各營堡每歲會計糧艸不詢地裏緩急多寡止按舊額坐派以致應多者愈少應少者愈多如楡林東路黃甫川所積艸有十七八萬淸水營有四十餘萬又邊墻完固非虜所必犯自弘治十五年至今尙未放支西路定邊營艸止一萬八千淸平堡止二萬九千而虜常出沒客兵畱駐歲常告乏其他營堡大率類此今事勢危迫請多發官帑仍令管糧官斟酌多寡通融坐派一近年文武官有因事充軍爲民流竄遠方禁錮牢獄抄沒產業者皆由問刑衙門妄引新例鍜煉成獄以致無所控訴今寧夏反賊藉此爲辭動搖人心莫甚於此宜亟攺正今後止遵律例問擬庶人皆自安反賊師出無名矣一近來校尉徧行邊塞官吏軍民禍福在其掌握凡所經歷聲燻灼鎭守重臣出郊迎送延之上坐其中情獘難以枚舉況所來之人未必皆眞所訪之事未必是實往來絡繹人不自保自今大小事情乞照舊委之鎭巡校尉可不必遣庶邊方寧靖人不疑懼有旨責蘭出位泛言要譽惑眾姑免究於是左給事中張王�贊監察禦史汪賜等交章劾蘭且謂巡撫狹西致仕都禦史黃寶臨事避難俱宜治遂令寶閒住仍奪其誥命蘭以前旨置不問先是蘭山此奏多與赦書合劉瑾惡之劾者蓋承瑾意也寶已閒住旣而以吏部尙書張彩爲之言再畱巡撫至是彩復劾寶請黜爲民一月之間屢進屢退令之無常如此然寶在狹西實非巡撫才賊在漢中一籌莫展募用礦賊謂之銀兵卒無成功而遺患地方至今爲梗

○庚午工部議覆漕運都禦史屈直等奏揚州淮安一帶湖河設有涵洞等溝減水等閘以便蓄洩總爲漕河計也近管河官多不得人沿河種藝軍民雨多則固閉閘洞不使洩水天旱則盜水以資灌漑欲將前項閘洞如法築塞仍行各管河官自通州直抵揚州有仍蹈前獘者田入官受財者永戍邊衛詔準擬仍命出榜禁約

○卒未命分守開原署都指揮僉事劉暉充副總兵分守遼陽○壬申以寧夏平命總兵神英班師太監張永仍往會都禦史楊一淸等護寘鐇宮眷及械系何錦等家屬至京脇從者皆宥之紀功禦史亦令回京其功次令巡按勘報

○癸酉命湖廣衡州蒸湘來河口黃河灣柏枋山場錫坑及河泊所諸稅課賜雍府者仍輸官以雍王卽薨也

○乙亥兵部之請設狹西副總兵也有旨令查先年奏革者主名以聞兵部言狹西初無副總兵總制秦雄始請增設尋復請革之主其議者尙書劉大夏也乃詰責大夏以爲紛更舊制姑宥弗罪自今設爲定額有奏革者科道劾治之初瑾黨曹雄爲狹西副總兵紘大夏以邊事旣寧革之別鎭故瑾以爲憾云

○命遼東都指揮同知耿賢充右參將分守開原地方

○致仕都察院右副都禦史曹鳳卒鳳字鳴岐河南上蔡縣人成化辛丑進士授祁門知縣有廉能聲入爲監察禦史按山東遼東有風采出守蘇州毀淫詞置義冢有遺愛在民歷山西左參政湖廣右布政使正徳丙寅進右副都禦史巡撫楡林與鎭守中官不合卽欲乞歸不得請戊辰召入內臺蒞事聞父喪遽歸守制時劉瑾用事怒鳳赴任後期矯旨罷之至是卒如例祭葬鳳容儀修整頎然傑出爲知府政迹卓異亦一時良吏云

○丙子金星晝見於辰

○丁丑免狹西鎭番衛屯糧四千一百石有奇以去年蝗災也

○以寘鐇平賞內閣部院大臣李東陽等副總兵仇鉞等白金彩叚有差

○戊寅太監劉瑾傳旨諭寧夏官員軍民旗尉人等近寘鐇何錦等謀反神人共怒朕念爾等是朝廷赤子被其迫脇心不自安已有旨曉諭其寘鐇何錦待角�羊至京依法處治有功官軍已降敕獎勵待報功至日另行升賞爾等世受國恩縱是一時迫脇勢非得已並行寬宥況朝廷節次薄稅省刑事從寬處爾等官各安心保守職業同享太平之福鎭巡等官並家口被殺者與之棺斂見存者與腳力口糧送回在彼閒住被傷者聽回原籍致仕官軍人等被殺家屬各賞銀五兩被傷者三兩令巡按禦史查處回奏

○晉府慶成王奇湞永和王表桻乞復侍衛官軍下兵部議謂二府典仗正校足充使令不宜奏擾輔導官不能諫阻請罪之詔與正軍百名攺爲校尉不爲例輔導官免究

○罷鎭守密雲古北口等處右參將署都指揮僉事楊恭坐剝削軍士也

○己卯遼東廣寧天鼓鳴次日復鳴

○庚辰命都察院右僉都禦史徐以貞巡歷保定等處兼理屯田

○辛巳調分守懷來永寧等處右參將許泰鎭守密雲古北口等處

○寧夏地震有聲如雷○壬午大學士李東陽言臣歷仕途者四十七年居祕閣者一十六載累陳衰疾並蒙慰畱今春風霾水旱盜賊之奏殆無虛月臣竊思古人策免之義卽欲引咎自陳不意有寧夏之變主憂臣辱死亦何辭近賊黨就擒邊境獲安顧疾疢生於喜樂筋力痿於安閒百病交作難𨿽驅馳伏望赦其瘝曠之愆憫其懇激之請許令休致以全餘生上曰卿累朝重臣受先帝遺命輔導朕躬才徳兼隆譽望顯著年未從心神釆精健正當輔佐安忍求閒近日寧夏叛賊剿平皆卿之力有疾宜善調護安心辦事毋負遺命所辭不允

○大學士楊廷和上言遭際盛時擢居祕閣未及一年猥沐殊恩驟加三少曾祖以下俱得貤封頃因父疾乞歸復荷命醫馳視誓捐軀以爲報顧驅策之不前今春以來風霾示異雨澤愆期責重臣鄰實司其咎分宜策免更復何辭伏望聖明俯賜放歸使於親有一日之餋則在臣無終身之悔上曰卿春宮舊臣學行老成輔導有勞往者引親病乞餋已曾命醫往視近者寧夏亂平皆卿代言之力宜仍舊供職以副朕懷不允所辭

○太監劉瑾傳旨錦衣衛帶俸指揮僉事朱翥南鎭撫司辦事翥姓苗以義子賜朱姓雲

○守備荊瞿地方都指揮僉事朱輔坐取盜贓下獄以荊州衛都指揮僉事許鳳代之

○癸未少師兼太子太師吏部尙書華蓋殿大學士焦芳乞致仕許之賜敕聽馳驛令有司給食米月五石役夫歲八人芳初薦張彩於劉瑾以彩與己合可共爲姦利也彩旣爲吏部尙書芳與子黃中納賂薦人殆無虛日彩未能盡從遂有隙瑾聞亦心惡之芳嘗受俘奴之賞蓋土官岑浚妾也色頗艷芳以爲妾而嬖焉與其妻反目至欲持刃殺之瑾嘗對諸司斥其過及西事旣平頒詔赦芳又以黃中充使瑾於順門復斥芳並怒禮部官不當承順芳意芳知不可復畱乃﹤鋶﹣釒﹥乞歸老論者謂芳附瑾取容而竟不容於瑾可爲進不以正者之戒矣

○山西巡鹽禦史蕭選奏山西官鹽應賣未盡者三十餘萬而應支商鹽復百餘萬停止則病商盡支則妨官請於應支商鹽數內帶買官鹽如�百引則官二十引庶官商兩便下戶部覆奏邊儲取給鹽利宜先官鹽減價亟賣其商鹽則酌其資本多寡歲加引數量支仍嚴攙越請托之禁詔官商鹽引中半相兼支賣攙越作獘者罪之

○甲申奔古等族番人喃剌他等及駱駝巷等族番人惡巴等各貢馬及方物賜宴賞彩叚絹鈔如例○命署都指揮僉事王輔充右參將分守懷來等處

明武宗毅皇帝實錄卷之六十三

明武宗毅皇帝實錄卷之六十四

正徳五年六月乙酉朔大學士李東陽復上疏辭曰人臣之義能則致身不能則止二間之間不容以發臣八月而生元气素弱今年六十有四卦數已周用是乞休已非一次比見朝廷多事及會典未完實錄未進逆賊未擒不敢言退今纂修粗成叛亂亦靖願降綸音許令休致上曰卿引衰病求去至再至三屢有旨勉畱宜盡心職務允協朕懷不必固辭

○命徐州左衛指揮使時用於山東沿海總督備倭以都指揮體統行事

○命南京鎭南衛指揮僉事張彪管南京神機營以都指揮體統行事

○罷浚沽河之役先是巡撫僉都禦史劉聰等建議令工部委官開浚自沽河抵鴉鴻橋河以便輸運至是工部言其非便罷之

○丙戌升雲南布政司左參政於鳳喈爲太僕寺少卿

○丁亥升河南布政司左參政張禎爲河南按察使

○降監察禦史陳鐘爲湖廣武昌府推官鐘巡按四川還都察院考其出巡廢事故也

○命保安衛指揮使李賢守備懷來城

○戶部言永昌寺舊址攺建爲倉者未有名乃賜名曰太平倉

○己丑�內官祭中霤之神

○升狹西布政司左參議周載爲河南左參政

○南京工部尙書兪俊以老病乞致仕有旨不允且謂其勞勩特升俸一級旣而俊移咨本部代陳病狀乃允之仍令乘傳歸侍郎周宏以代俊陳奏且用印非事體奪俸一月該司官兩月俊爲瑾所厚故其病也恩數猶如此

○狹西鎭巡官奏漢中連年荒旱民多流移加以賊勢猖獗請蠲賊所在州縣輸邊糧艸及京科未經賊者亦存畱以備軍餉仍令山東四川承差吏典願納銀者攺輸狹西以補所蠲之數戶部議從之

○庚寅免四川東鄕等十四縣狹西西鄕等二縣正官朝覲以盜賊故也

○壬辰禮科給事中陳鼎往淮安變賣平江伯陳熊產業得銀一萬四千四百兩有奇還奏有旨嘉其幹事允當加俸一級鼎阿瑾計直太髙時議短之

○升大隆善寺禪師星吉班丹爲國師左覺義羅竹班卓等爲禪師剌麻癿竹爲左覺義三竹捨剌爲右覺義倫竹堅參爲都綱大慈恩寺佛子乳奴領占捨剌紮俱爲法王剌麻捨列星吉佛子也失短竹爲禪師大能仁寺剌麻領占播爲都綱上佛經梵語無不通曉寵臣誘以事佛故星吉等皆得幸進

○致仕少師兼太子太師吏部尙書馬文升卒文升字負圖河南鈞州人景泰卒未進士授監察禦史嘗按山西湖廣風裁肅然天順癸未擢福建按察使成化乙酉擢南京大理寺卿戊子擢右副都禦史巡撫狹西協同總督都禦史項忠平土達滿四之亂進左副都禦史虜久據河套文升大飭邊備且上時政十五事虜入寇復上策請駐精兵於韋州而設伏於諸堡以待之壬辰虜寇臨鞏文升遣兵逐之至黑水口生擒其平章疊烈孫又敗之於湯羊嶺好水川又遣人以大炮襲之於葫蘆峽口虜疑大軍至行甚速至韋州官軍已陣於水頭賊馬渴敗遁及河凍乃皆出套自是狹無虜患者二十餘年乙未遷兵部右侍郎丙申命整飭遼東邊備丁酉轉左侍郎戊戌建州女直叛大掠鳳集諸堡都禦史陳鉞欲捲其罪屠入貢者之家以捷聞朝廷虜啟釁遣文升撫之忤太監汪直鉞交構其間由是直誣奏文升懷姦欺罔下獄謫戍重慶癸卯直敗始復官致仕甲辰起爲左副都禦史巡撫遼東乙巳遷右都禦史總督漕運兼巡撫鳳陽都郡是年冬召爲兵部尙書丙午以李孜省譛攺南京兵部參贊機務丁未孝宗卽位復攺都察院左都禦史弘治戊申上十五事皆切於新政上嘉納之有請建二妃者文升以山陵未畢奏寢之己酉命提督團營未幾攺兵部尙書黜將領不職者三十餘人京師大水﹤鋶﹣釒﹥時政十餘事姦人蓄怨欲加害上知其忠命爲緝訪且防護焉庚戌虜數萬騎駐大同詭言進貢欲盡以其人入不許則犯邊時文升以疾在告上遣中官就問之文升曰虜窮困無能爲也後虜又僞爲小王子書求入貢文升曰此詐也旣而小王子果別有書人服其識辛亥以繼母憂去詔起復文升累﹤鋶﹣釒﹥乞終制不許壬子加太子少保皇太子立請擇正人以充輔導甲寅加太子太保虜書悖慢文升謂夷狄禽獸不足校謹飭武備可也陳修內攘外十餘事戊午皇太子出閣加少保兼太子太傅淸寧宮災命有司修造文升極言天下敝甚乞發內帑借太僕寺馬價惜薪司官柴以佐其費庚申夏加少傅虜酋火篩擁眾數萬寇大同京師戒嚴會彗出室璧上憂之屢召文升入便殿面議戰守之策文升舉保國公朱暉等任將領令沿邊謹爲之備虜遂引去土魯番虜哈密王母及其金印撫之久未定文升求得忠順族屬狹巴封之復爲所虜乃請安置其來貢者於兩廣福建使諸夷歸怨以孤其勢而又選精銳襲其守者由是土魯番畏懼以狹巴及金印來歸西域復安辛酉攺吏部尙書嚴吏課核仕版選法遂淸鳳陽南京大風雨陵寢壇壝災復陳治道所急者十事雲南孟餋土官思六侵孟密思揲地守臣以爲叛請討之文升謂勞師遠徵勝負未必宜以璽書撫諭從之思六果服癸亥加少師兼太子太師乙丑應詔復﹤鋶﹣釒﹥十事正徳初元又奏黜傳奉官七百餘人會兩廣缺都禦史文升推侍郎熊繡繡不欲行以此怨禦史何天衢其鄕人也遂劾文升文升力請求去上允之命給驛還賜以璽書給人夫月米至家非大事未嘗入州語及時事輙顰蹙不答戊辰逆瑾擅權坐嘗舉雍泰除名庚午瑾敗復職致仕命未下而卒年八十五訃聞輟朝一日賜祭葬贈特進光祿大夫太傅兼太子太傅謚端肅辛巳今上卽位有以公爲言者於是加贈左柱國太師兼太子太師文升歷事五朝垂六十年出將入相文武兼資思慮精深傳通故實臨事應變無少底滯奉公憂國隨事納忠每公卿會議相顧不發文升獨據理抗言語簡意足名著四夷功在天下尢愼用兵未未嘗輕有徵討天性嚴重寡言笑儉節淸名終始如一直道而行不阿權貴𨿽遭讒離詬屢起屢僕迄不少貶平生好學手不釋卷所著有西徵石城撫安東夷興復哈密三記及奏議藏於家是日昏刻土星犯太微東垣上相星

○癸巳巡撫四川右副都禦史林俊奏賊首劉烈本名臬眉州人嘗匿保寧山中冒爲舉人尋復逃匿或傳由雲南入外番矣其川東賊藍五廖麻子等僣稱王號僞鑄印信近爲官軍所敗斬首三千餘級俘九百餘人退保狹之西鄕願聽撫但賊情叵測宜且撫且戰已調酉陽諸處精兵期以初秋夾攻乞令湖狹四川交界處互積芻糧仍於淸軍巡鹽禦史中命一人紀功事下兵部請命總制尙書洪鐘駐三省交界處督治兵糧紀功官聽鐘委用從之且令核所奏功次以聞時川狹中洶洶多竊名劉烈者俊嘗募能擒烈者賞銀二千兩至圖形以購之竟不知所在云

○升廣西布政司左參議王經爲貴州按察司副使四川僉事董��辰爲狹西布政司右參議

○甲午調監察禦史盛鵬爲狹西臨洮府推官以巡鹽時報課違限也

○兵部以巡按禦史周廷徵勘報延寧二鎭將士功次請如例升賞且謂寧夏副總兵楊英所部斬獲最多分守都指揮僉事保勣次之功亦宜錄有旨此功本曹雄奏報廷徵乃獨歸之寧夏兵部復失查參且混稱延寧其自陳狀於是尙書王敞等言雄督三路兵出戰當爲首功且是戰也延綏將士不與而廷徵所報籍無雄名又混及延綏誠誤因自引咎復有旨詰責謂旣知寧夏功由雄顧以禦史所報爲信於法當治姑宥之司屬官仍各奪俸兩月已而議功雄升左都督英實授都督僉事勣及諸將士升賞者凡一千一百三十九人廷徵以狹中多故令俟巡按滿日以聞是時瑾欲結婚於雄故以寧夏之功盡歸之

○乙未命廣寧伯劉佶坐奮武營管操

○狹西秦州洪其山崩傷室廬禾稼畜產甚眾又龍王溝口山崩水溢溺男女四十餘人

○丙申升刑部署郎中王源爲四川按察司僉事

○董卜韓胡宣慰使司加渴瓦寺都綱番僧哽滕領占等來朝貢賜宴及賞彩叚表裏絹鈔有差

○雷震萬全衛柴溝堡墩軍死者四人

○京營官軍援赦例乞免徵倒失馬價名樁頭銀者兵部謂非赦例所及但京軍實貧窘宜免其已徵者仍輸太僕寺從之

○丁酉戶部覆題右僉都禦史王憲核實過甘肅等處一十五衛所新舊水旱田共一十萬二千九百六十餘頃爲糧四十八萬七千七百四十餘石爲艸四百一十七萬八千一百六十餘束爲地畝銀六千五百三十餘兩抽選軍士共三千一百四十名又收買麥糧料艸查處餘鹽艸束銀俱各斟酌輕重規畫得宜其內外鎭守等官更代不常所據給撥餋廉地請各照頃畝四至立石志之永爲遵守上是之令俱如擬行養廉地紀於石毋得移換侵占

○戊戌命恭順侯吳世興三千營坐司管操

○己亥上諭禮部曰慶王懿親恪守藩輔未嘗有失近寘鐇構逆彊索寶纛諸物王欲具奏又爲所遏及逆賊擒王﹤鋶﹣釒﹥陳至再情詞懇切朕深憫之玆特加賞用示慰勞王金三百銀五千丰林弘農眞寧鞏昌諸郡王各金五十銀二千其寫敕遣行人致之○大同鎭巡等官葉椿等奏都禦史周南戶部郎中孫祿各以任內浥爛糧艸罰令加倍償納久系未完近遇恩詔例應原免以請有旨罪南等遷延踰限以圖苟免第免其加倍仍如原數追陪完日乃放爲民又詰責原監追並原籍有司徇私怠事令責限追完一並參奏凡爲事罰未踰限未納者皆從而趣之限內者如詔旨行前此寧夏之變瑾知人心怨憤稍自斂戢乃從內閣議詔諭中外少更其刻核之政及寘鐇旣平旋卽悔之故𨿽詔恩所及皆不得開釋云

○賜都督同知劉景祥本身妻及三代誥命景祥逆瑾兄也冒功爲錦衣衛指揮管南鎭撫司事至是疾篤瑾爲乞恩遂進都督同知並與誥命

○工部左侍郎兼右副都禦史崔巖奏頃奉命治河自祥符縣董盆口浚四十餘里滎澤縣孫家渡浚十餘里賈魯河浚八十餘里亳州浚四十餘里及長垣諸縣決口修築已漸有緒曹縣外堤染靖決口未塞者止四丈爲驟雨崩潰臣詢諸父老皆云黃河變遷自有適然之數若正統間沙灣之決弘治間黃陵岡之決爲患數年所費不貲後上流水勢稍緩方克成功今河勢衝蕩益甚且流入王子河亦河故道若非上流多殺水勢決口恐難卒塞莫若於曹單丰沛沿河處增築堤防毋令北徙庶可護障運道且乞別命內外大臣知水利者與臣共議仍俟秋成之時施功工部議覆有旨責巖治河無方仍令與諸鎭巡官詳議務期成功

○庚子添設江西贛州南安瑞州福建汀州漳州湖廣鄖陽狹西漢中四川保寧夔州及兩廣各府捕盜通判各一員江西饒州廣信湖廣武昌嶽州衡州永州四川重慶七府亦暫設捕盜通判俟盜平革之從兵部議也

○命鑄大慶法王西天覺道圓明自在大定慧佛金印兼給誥命大慶法王蓋上所自命也及鑄印成定爲天字一號云

○發銀三萬兩於延綏一萬於寧夏買馬

○辛丑降監察禦史儲珊爲岢嵐州判官奪山東左布政使車璽按察使蕭翀俸六月珊巡按山東與璽等勘報按察司經歷溫佩政迹謂歲賦悉佩所辦集吏部尙書張彩以爲山東歲賦不貲而獨歸功於佩一人況非其職掌何以致是因劾珊及璽等勘報不實故及於罪旣而彩復奏璽貪懦有旨勒爲民仍奪誥命

○分守鎭番右參將李愷奏達賊駐牧大沙河臣夜率馬步軍出城襲之比旦至賊所斬首四十一級獲馬駝一百二十餘匹器械甚眾還至井泉賊復來攻臣督兵與戰賊遁去旣而諜報賊三千餘騎伏堡後沙中又斬首二級捷聞賜愷敕獎勵奏捷人升一級賞紵絲衣一襲鈔一千貫鎭巡官宋彬等所遣奏捷者亦各升一級

○賜協守延綏中路參將都指揮僉事張傑織金飛魚服從其陳乞也

○後軍都督府都督同知劉景祥卒以瑾兄賜祭葬加等公卿以下弔賻惟恐後車馬日塡塞於東華私第至不能容將葬又往設祭重致錢幣謂之辭靈瑾敗之夕密旨封瑾門景祥柩曳出棄於路旣而追削其官焚其屍聞者快之初京師里巷私語籍籍謂八月十五日傾朝送葬瑾已密與二三同惡定計欲爲變是時夜禁甚嚴犯者至死星出後寂然無雞犬聲有中夜竊聽者聞兵甲聲錚然相繼及瑾敗先景祥葬期二日云

○壬寅升南京刑部右侍郎李善爲南京工部尙書

○升山東布政司右布政使張遇爲本司左布政使○給晉府故輔國將軍奇澢夫人傅氏養贍米歲五十石從晉王請也

○攺中都畱守司署正畱守尹竲爲山東都司都指揮同知掌印兼督未完屯糧修理河道

○癸卯兵部以五年考選軍政請會錦衣衛掌印官考選本衛千百戶以下有旨令本衛自考選時綰衛印者楊玉瑾之黨也嘗引例欲免考至是遂不會兵部任意去畱陰受賂者輙署上考其謹願可用者以無賂或至調衛人以故怨之

○甲辰曉刻霧

○升狹西苑馬寺卿陳振爲山東布政司右布政使

○初荊王見橚並其子祐枘降爲庶人乃以靖王嫡孫都梁王祐橺進封荊王而其子厚烇仍襲都梁王及祐橺薨厚烇進爲王復請以其庶弟厚焜襲都梁之封上令查例以聞禮部言郡王次子止封鎭國將軍惟進封親王者其次子始有奏請加封郡王例如遼慶周三王其次子皆襲封郡王然出持恩乃許厚焜襲都梁王

○山西按察司提學副使陳鳳梧﹤鋶﹣釒﹥言提學所奉敕諭不許布按二司及巡按禦史侵越職事頃年各布政司鄕試提學官已將應試生儒考定入場而巡按禦史又會二司覆考重加去取實爲侵越上曰巡按者自有監臨職任如有姦獘則當糾察考試屬之提學各官宜勿預

○升臨淸衛指揮使萬廣爲署都指揮僉事初廣巡捕至髙唐南鎭店遇彊賊王大川等三十餘騎廣率其子儀接斗射傷賊七人父子亦被重傷兵部言大川等橫行畿甸以及山東不聞有奮身當之者廣父子乃能如是宜議升賞乃升廣署職仍舊守備儀賞銀五兩

○丙午少傅兼太子太傅吏部尙書文淵閣大學士劉宇以展祭還至是乞致仕許之仍賜之敕令有司月給米四石歲夫六名

○丁未是日昏刻有流星如盞赤色自北起西南行至近濁

○戊申調行人司司副蔣愷爲霸州判官愷華亭人因差往南京枉道至武進請其父一見被逮命降二級調外吏部言新例公差枉道過三程在家過二日者不原今愷止枉一日宜免降乃得對品調焉

○尙寶卿吳世忠言薊州等處各衛所官軍捨餘多抽補守邊所存無幾不勝徵役之苦而貼守於邊者又無盔甲器械以之守關無益且遵化一路視宣大諸鎭不同欲以各衛所貼守舍余擇其精壯者補正軍均其糧賞俟守邊缺伍卽撥補之其餘仍掣回本城操守兵部請如其言報可

○庚戌孝莊睿皇后忌辰奉先殿行祭禮遣駙馬都尉馬誠祭裕陵

○升山東按察使蕭翀爲山東右布政使貴州右參議李王�贊爲狹西苑馬寺卿

○命河南都司都指揮僉事李淳領本司秋班官軍大同備禦

○設石陂巡檢司於郴州��徐口巡檢司於興寧縣遷白沙巡檢司於宜章縣之梅田復立赤石巡檢司於宜章革臨武縣赤土巡檢司及藍山縣小山堡張家陂二巡檢司從巡撫湖廣都禦史王綸奏也

○辛亥吏部右侍郎李瀚三年考績有旨謂瀚查理鹽法多效勤勞升俸一級

○升南京大理寺卿戈瑄爲南京刑部右侍郎太僕寺卿郭紳爲南京大理寺卿攺巡撫遼東右僉都禦史王彥奇於南京升太僕寺少卿王憲爲右副都禦史巡撫遼東

○添設狹西延寧二鎭巡按禦史一員兼理靈州大小鹽池並臨鞏鹽課

○先是惠州之河源龍川興寧潮州之程鄕賊首林貴等嘯聚攻劫久而滋蔓流劫鄰境遠近繹騷乃命總督軍務右都禦史林廷選等發兵五萬人討平之捷聞廷選及太監潘忠等俱賜敕獎勵奏捷人升賞如例

○壬子孝穆皇太后忌辰奉慈殿行祭禮遣駙馬都尉馬誠祭茂陵

○升賞大同爛艸溝等處有功官軍一十八人有差

○升建州右衛都指揮僉事克裏哈逞家奴俱都指揮同知都指揮僉事撒哈良男老察引赤幹男童子亦指揮僉事哈剌男阿里忽哈俱令襲職

○癸丑升廣西按察司僉事盧宅仁爲貴州布政司右參議

○甲寅升山東按察司副使夏時爲本司按察使

大明武宗毅皇帝實錄卷之六十四終大明武宗毅皇帝實錄卷之六十五

正徳五年秋七月乙卯朔享太廟遣駙馬都尉樊凱代行禮

○遣神樂觀樂舞生賫香帛令所在有司祭歷代帝王陵寢

○升雲南左布政使兪深爲南京太僕寺卿昆陽州知州陳陽爲廣西按察司僉事

○兵科左給事中張王�贊等劾奏肅州參將蘇泰等邊方失事宜罷黜太監宋彬總兵官衛勇白琮都禦史張翼巡按禦史閻睿不卽舉奏俱宜究治詔以泰等失誤事情令巡按禦史查勘明白奏來處治彬等令首實以聞

○丙辰升山西布政司右參議何宗理爲山東按察司副使

○復懷柔伯施王�贊俸先是王�贊鎭守貴州以貪懦罷處南京支半俸至是援赦自陳復爲言官所劾詔以王�贊貪懦無顯迹旣遇赦復之○丁巳轉江西右布政使魏英爲雲南左布政使

○降原調副使寧杲爲山西右參議杲爲僉都禦史撫治眞定時彊賊張茂於內丘縣劫丁憂修撰康海財物海劉瑾鄕人也素與厚貽書於瑾囑其捕賊瑾令所司停順徳知府郭紝及捕盜官俸督責之又以杲勘報稽遲遂降官海言於紝曰所失非吾財皆瑾寄橐也紝乃斂諸州縣民財至數千兩償海海復書於瑾其事乃已後瑾敗海竟坐罷

○戊午仁孝文皇后忌辰奉先殿行祭禮遣駙馬都尉崔元祭長陵

○己未賜分守鎭番地方右參將都指揮僉事李愷金織飛魚文綺一襲從其乞也

○先是巡按湖廣禦史鄭宣淸軍禦史王欽事竣將復命懼劉瑾索厚賄布政使陳良器爲宣移借官庫銀二千餘兩江夏縣以欽原發贓罰銀八百餘兩角�羊送欽會查盤禦史馮顒至事覺仍以其銀輸庫顒因奏劾時宣已調興化推官矣詔仍降二級欽以未曾交受僅停俸六月良器三月贓罰銀角�羊京

○南京工部尙書兪俊卒俊字尙賢浙江麗水縣人成化壬辰進士授湖廣江陵知縣擢監察禦史升貴州按察司副使整飭威淸兵備弘治癸丑平銅鼓等寨苗賊擒斬俘獲甚眾甲寅復平大壩等寨及招撫密勇勾等提督軍務右副都禦史鄧廷王�贊上其功尋升江西參政守制服闋攺福建歷山西左布政使順天府尹工部右侍郎尋升南京工部尙書至是卒賜祭葬如制俊爲人峭厲居官亦有能聲然急於進取會逆瑾用事俊巧於迎合瑾悅之驟至六卿爲士論所鄙

○庚申加魏國公徐俌成國公朱輔太子太傅俌掌南京左軍都督府事以老乞謝事上以輔世臣勛舊公廉著聞不允辭特加宮傅以示優眷以輔守備南京淸謹效勞故並及之

○壬戌升江西按察使胡華爲江西右布政使

○楚王均鈋薨王東安恭定王長子母夫人邢氏景泰庚午正月二十六日生以楚康王無後嗣封楚王至是薨年六十有一訃聞輟朝三日遣官祭葬如制謚曰靖

○巡按福建禦史屠奎查盤所部錢糧以虧折數多劾布政使常麟按察副使龔嵩知府尹灝運使蔡餘慶等及禦史饒榶羅善韓廉等五十餘人俱宜罪但已遇赦其非侵盜者乞放免詔侵盜者逮問監追其餘免問

○癸亥加巡鹽禦史蕭選俸二級選巡鹽河東數月之間督辦鹽課至二百三萬六百餘引瑾以選勤勞特錄之

○致仕南京工部尙書韓重卒重字淳夫絳州人成化戊戌進士授禮科給事中歷升本科都給事中弘治初進狹西右參政右布政使升應天順天府尹尋升右副都禦史巡撫遼東攺湖廣升南京兵部右侍郎攺北京復升南京工部尙書致仕至是卒祭葬如例重爲人外若和易謙厚而內實陰險狠戾在科時大臣有所不悅者輒嗾重劾去之及爲尙書縱其子與攬頭輸納顏料以營厚利甚爲士論所鄙

○兵部奏太監張永都禦史楊一淸擒獲叛賊何錦餘黨申居敬等五十八人功勤可嘉得旨永一淸各寫敕獎勵賫奏都指揮同知馬釗指揮同知朱徳谷大中魏添爵指揮僉事山玉各升一級仍賞衣一襲鈔千貫昏刻東方流星如盞靑白色尾迹光燭地起自奎宿東北行至近濁有三小星隨之同夜東方流星如砥赤色有光起自壘壁陣東南行至近濁尾迹炸散後有五小星隨之

○甲子升廣東按察司副使鄭嶽爲江西按察使

○賜敕獎勵兵部右侍郎兼都察院左僉都禦史陳震令回京寘鐇之變震往寧夏督糧調兵至是事平故有是命

○乙丑太皇太后聖節免命婦朝賀賜文武百官宴於午門

○命翰林院侍讀學士蔣冕侍讀朱希周爲應天府考試官

○丙寅兵部言延綏遊擊將軍時源奏缺馬四百餘匹宜行太僕寺會同鎭巡官買補但源不由鎭巡衙門奏聞有乖舊式宜究治詔宥源罪仍令副參遊擊等官有事務呈鎭巡轉奏如鎭巡官推調阻格者罪之馬匹照數買補

○丁卯兵部奏申明襲替事例今後保送襲替其父祖果因緝獲謀反妖言彊盜升至總小旗者許世襲升至百戶以上擒獲彊盜者不許襲替擒獲謀反者許襲替二輩擒獲妖言者許襲替一輩若先以傳奉乞恩報捷納米納銀等項升總小旗又緝獲彊盜妖言謀反累升官職者襲替之日照例將傳奉乞恩報捷納米納銀等項所升職役革去止將彊盜妖言謀反功次查對如例襲如擒獲彊盜升至總旗後又擒獲妖言升至試百戶者許襲試百戶一輩如升至總旗二級內有妖言一級後又擒獲彊盜升至試百戶者其試百戶不許襲替前項錄功襲替正爲曾效勤勞曲加激勸非軍功比若使又有軍功積累官髙不加區別未免過濫今後由擒獲謀反妖言彊盜升至總旗又由軍功升至正千戶者減去原升小旗一級升至指揮僉事以上者減去原升總小旗二級如此遞減襲替庶幾世官無泛濫之獘矣從之

○昏刻火星犯房宿北第二星

○兵部覆延綏鎭巡官奏本鎭切近虜境近缺遊兵三千人至選墩軍以充又增修墩臺乏軍防守舊有招募土兵一萬三百餘名及歸農捨餘一千一百餘人宜行各官於土兵內精選五千人收發各衛編伍食糧以備戰守其餘分爲兩班備禦冬春遇有警急聽將歸農捨余取撥防守從之

○錦衣衛舍人萬瑞求襲父巖百戶職兵部以非軍功不可許得旨瑞系英廟宸妃侄準襲一輩不爲例

○戊辰以河南睢州知州宋景大理寺左評事張景暘曹雷直隸棗彊縣知縣徐贊爲監察禦史景河南道景暘江西道雷廣東道贊山西道○故鎭守寧夏總兵官都督僉事姜漢子奭奏臣父先年守禦邊方多所斬獲頃寘鐇變爲賊眾迫協不從遇害乞賜祭葬禮部議宜量加恩典以勵臣節上命加祭一壇有司造墳安葬已而奭請襲楡林衛原職仍許於原職上升一級管事

○己巳元節遣駙馬都尉蔡震樊凱崔元分祭長陵獻陵景陵裕陵茂陵泰陵文武諸司各分官陪祭

○遣儀賓周鉞祭恭仁康定景皇帝陵寢

○遣內官祭恭讓章皇后陵寢

○升江西布政司右參議兪諫爲廣東按察司副使

○先是廣西猺賊流劫郴永日久上命巡撫湖廣都禦史王綸統兵撫剿綸分布參將黃燾都指揮宋英屯桂陽許時盧震屯宜章俱出廣東界邀擊擒斬千餘級墜溺死者無算捷聞兵部請議功過賞罰得旨綸寫敕獎勵有功官軍並各項事情令巡按禦史勘報賫奏人賞紵絲衣一襲

○庚午大學士楊廷和以父春疾乞歸省上遣醫士徐宗嗣往視疾平宗嗣復命春馳奏謝恩廷和亦上﹤鋶﹣釒﹥云臣世受國恩身承簡任旣不獲問安嘗藥以盡私情又不能奉職宣力以裨聖化仰勤陛下推恩廣愛迥出常科勉以忠孝之心慰其喜懼之念自臣之身曁於子姓兄弟靡不銜戴思報國恩上下其章於禮部

○翰林院編修焦黃中奏乞送父芳致仕還鄕並言內閣官例有恩蔭詔以芳致仕未有蔭敍升黃中爲侍讀乘傳還芳父子附瑾勢爍焰可畏故黃中越資驟進時議恥之

○兵科給事中王昂查盤寧夏固原等衛所城堡倉庫錢糧並劾千戶等官宋珍等那移浥爛之罪上以各官遇赦俱免究問侵盜者仍如數追陪○準升甘肅都指揮同知朱瑄署都指揮僉事柳湧把總指揮同知趙元納級都指揮僉事丁浩副千戶武振各一級以副都禦史王憲奏其有丈量地土之勞也

○辛未升監察禦史王欽爲四川布政司右參議

○狹西總兵官曹雄自陳討平逆藩事多專擅願示黜罰且稱諸將之功宜加異等升賞下兵部覆奏以爲雄不惟歸過於已抑且推功於人卽其有功不伐應合從重升賞得旨雄聞鄰境大變卽統兵赴援分制要害調取遊兵合謀討賊倉卒之間動中機會遂成大功已降敕賞勞方將別議升擢卻乃引咎自歸尢見謹厚其安心鎭守地方用過賑濟給賞錢糧不必補還有功官軍待勘報至日奏聞

○兵部覆查錦衣衛考選本衛並鎭撫司千百戶等官郝凱等賢否老幼等第凡九百一十三人﹤鋶﹣釒﹥名上請得旨職業不修等項並年老官員但系文職子孫各調原藉附近衛所其餘俱調在京別衛帶俸差操其公勤幹濟撫卹軍士才識可取政務不廢者俱存畱辦事旣而兵部復具列各調注衛分以聞詔以年六十以上者免調仍令本衛帶俸待子孫襲替日奏來裁處餘如議

○調涿鹿三衛軍士三百人防守渤海守禦千戶所其未足之數以法司問擬謫戍者充之以渤海密鄰邊境從兵部請也

○壬申太宗文皇帝忌辰奉先殿行祭禮遣駙馬都尉蔡震祭長陵

○升江西按察司僉事陳順爲本布政司右參議

○湖廣沔陽州等處賊平初賊首楊淸丘仁等僣號天王將軍往來洞庭上下縱橫剽掠圍嶽州府城攻破臨湘縣治殺人無數官兵敵死者亦以百計又分其部曲稱蘆林千戶所勢甚猖獗至是總制軍務尙書洪鐘總兵官毛倫調土漢官兵委都指揮番勛柴奎右布政陳鎬副使蔣昪及宣慰舍人彭明輔把總田鎭等分道夾攻麻穰灘等處遂平之擒斬七百四十餘人俘獲賊屬六十餘人毀其船百餘只捷聞鐘倫各賜敕獎勵賫奏人各賞紵絲衣一襲倫所遣者又升一級賞新鈔千貫

○甘肅鎭守太監宋彬巡撫都禦史張翼總兵官衛勇奏虜入臨水堡搶掠臣等督率將士追至硝池墩迆北遇賊二千餘騎各奮勇剿殺共斬獲一百二十九級獲馬一百三十二匹駝一十三隻兵器什物一千八百三十餘件官軍被傷及死者一百九十有奇馬死六百九十餘匹奏至彬等賜敕獎勵賫奏人各升一級賞紵絲衣一襲鈔千貫

○命署都指揮僉事袁傑守備天津三衛地方時方多盜兵部奏宜添設守備且薦傑可用故也

○癸酉四川鎭巡官奏流賊仍往來通巴廣元袁川龍州等處劫殺參議黃王�贊僉事錢朝鳳署都指揮僉事陸震防備欠嚴宜究治兵部請行禦史兪緇核實以聞仍行總制尙書洪鐘速行撫剿得旨流賊爲患日久令鐘同鎭巡等官設法撫剿務期成功其誤事官員待事寧令巡按禦史查勘以聞

○甲戌攺監察禦史陳茂烈爲福建晉江縣儒學教諭茂烈興化人先以母老乞歸養淸苦不能自存至是吏部請攺授鄰縣儒官使得資祿以養俟親終仍以原職起用從之

○升遼東總兵官署都督僉事等官韓璽等二十人各一級以僉都禦史魏訥奏其有丈量地土之勞也

○乙亥初纂修官翰林院侍讀徐穆調南京禮部員外郎至是吏部以穆服闋適南京兵部有缺乃攺兵部員外郎

○升監察禦史髙賓爲江西按察司僉事

○丙子故武平伯陳勛無子弟熹乞襲祖爵許之仍令月給米止一石於國子監讀書俟一年考有進益以聞

○申刻雨雹

○夜月犯天關星

○丁丑遷狹西吳堡縣河西驛仍於瓦捨峪

○戊寅升南京錦衣衛副千戶沐嶽爲都指揮僉事塡注雲南都司管事從其土人奏保也

○總督軍務太監張永奏寧夏興武營新設守禦千戶所極臨沙漠軍伍單弱往往失利乞將革爵寘鐇府隨侍百戶旗軍九十一名攺撥食糧當差餘丁三百餘名隨營居住逃故二十一名淸勾補伍兵部覆請從之

○巡按狹西禦史閻睿奏寘鐇之變遊擊將軍仇鉞初以一人之身墮賊掌握乃能決策設謀首斬周昂繼擒何錦等逆謀遂息使寧夏數萬生靈免於鋒鏑論其功當不在古名將下乞升賞鉞並錄諸用命將士以爲忠良之勸其所擒獲者俱宜明正典刑仍乞遵炤祖訓家法速將寘鐇處治以戒諸藩得旨責睿越職奏擾奪其俸三月

○己卯命靖州衛帶俸都指揮僉事盧震守備郴桂地方署都指揮僉事宋英仍守備武岡地方

○巡撫大同右僉都禦史張禴巡按直隸監察禦史聶瑄各奏分守大同西路太監何名守備大同左衛城右監丞溫暹各貪酷害人及分守大同東路左參將王賢守備天城指揮僉事任璽各貪墨不職召名暹回京賢璽回原衛俱閒住

○令大隆善護國寺國師星吉班丹禪師班卓羅竹俱升佛子禪師羅竹班卓班丹端竹朵而只堅參升國師大慈恩寺乳奴星吉領占羅竹升禪師眞覺寺剌麻牟尼星曷升右覺義的竹了革升國師

○庚辰占城國署國事世子沙古卜洛遣其叔沙系把麻等請封並貢方物禮部言沙系把麻等到京一月伴送官及諸方物俱後期宜治其怠緩之罪詔沙古卜洛及使臣等賞賜如例給之伴送官令法司究問

○辛巳遷發浙江左參政何顯於遼東自在州爲民奪監察禦史胡文璧俸三月顯先爲湖州知府因歲賦多斂銀三萬八百有奇文璧查盤時庇之不窮詰其狀爲吏部尙書張彩所劾故並罪之是時鎭守浙江者常巡歷湖州顯過爲媚悅公署楹棟皆被文繡置宴窮極侈巧所費數千後巡歷他府知府石存禮亦仿爲之浙中大擾

○免貴州銅仁石阡思南思州四府婺川印江二縣正官朝覲時湖廣鎭筸等處苗賊爲亂銅仁等府縣與之密邇故也

○命山西納級都指揮僉事宋文充左參將分守大同東路張綺守備天城地方

○壬午廣東市舶司太監畢眞奏舊例泛海諸船俱市舶司專理邇者許鎭巡及三司官兼管乞如舊便禮部議市舶職司進貢方物其泛海客商及風泊番船非敕書非載例不當預奏入詔如熊宣舊例行宣先任市舶太監也常以不預滿剌加等國番船抽分奏請兼理爲禮部所劾而罷劉瑾私眞謬以爲例云

○癸未升浙江按察司副使彭澤爲浙江布政司左參政

○廣西郁林州陸閉山山人韋觀敬赴京奏祖韋本聰等系七賢峒盤瓠子孫先年采辦土產降香蜂蜜進貢緣本州無應付腳力歲久廢貢乞如例應付進貢禮部議以流官地方山總山老舊無貢例觀敬邊方山民宜省諭遣還毋指進貢爲由科擾其眾仍行廣西有司隨宜撫馭從之

○賜大同參將都指揮僉事李紘及遊擊將軍署都指揮僉事朱振金織飛魚文綺各一襲從其請也

明武宗毅皇帝實錄卷之六十五終

明武宗毅皇帝實錄卷之六十六

正徳五年八月甲申朔升浙江布政司右參議陳珀爲浙江按察司副使

○升福州中衛指揮使劉傑爲福建行都司署都指揮僉事成都中衛指揮使龐鳳爲四川行都司署都指揮僉事

○致仕應天府府尹冀綺卒�字汝華揚州寶應縣人成化己丑進士授戶部主事歷員外郎郎中以歲饑賑濟河間諸府稱旨徵偏頭關督餉有功加俸一級累遷應天府府丞南京太僕寺卿應天府府尹常陳邊務及捕盜輯民二十餘事頗見采納已而坐言官論劾自陳致仕至是卒

○乙酉戶部以蘇松等府奏災請令總理糧儲都禦史魏訥賑濟從之

○免福建銀課一年弘治間以誅不充封閉礦穴比歲復開礦閘辦而得不償費至派丁糧補課守臣以地方旱災爲請故有是命

○丙戌巡按直隸監察禦史羅玹奏河間保定等衛梁城滄洲等所官軍上班操備下班守城春秋更代爲法最善今下班者輒竄歸原籍上班者亦徑赴京營衛所空虛所餘無幾或有不虞將何調用請令領操官督率軍士每春秋下班卽還著伍月再點視如有潛竄原籍者擬罪如逃軍例兵部議覆從之

○封占城國世子沙古卜洛爲占城國王以禮科都給事中於聰充正使行人司行人劉宓充副使初左給事中李貫以次當行內批攺命聰蓋貫因其鄕人囑劉瑾以免才數日瑾敗聰以爲言仍令貫往貫至徐州遇盜割其發奏乞餋疾於家俟發長乃行許之後宓亦卒於路貫至廣東屢奏遷延七年不行乃議令其國人領封冊而還

○丁亥釋奠先師孔子曹元以大學士行禮

○升山東布政司左參議許淳爲山西按察司副使河南按察司僉事吳江爲山東布政司左參議廣西按察司僉事符觀爲浙江布政司右參議

○左給事中張王�贊監察禦史張羽等言武舉中式官生安國等六十人皆庸才也宜就禦前覆試奪其俸級並劾兵部尙書劉宇任情創法之罪得旨將才豈可多得一舉至五六十人何其多耶此輩分隸各邊操練已三年矣而一籌莫效邇者寘鐇之叛在寧夏者二十人不聞立功他可知已宇創法濫取法宜究治但已致仕姑宥之國等俱革其升級並加俸令回原衛原籍差操今後武舉務精選體貌雄健有謀略善騎射者二三人以備任使不許仍前濫舉時國等旣以赦得還瑾意猶怒故諷言者劾之

○戊子祭大社大稷遣新寧伯譚祐代行禮

○先是刑科給事中沈炤勘事潼關還懼劉瑾索賂托順徳知府郭紝爲斂屬縣銀三百兩後紝懼事露以首於巡按禦史時炤已降湖廣炤磨矣命逮問擬爲民詔追贓完日謫戍邊衛永遠不宥仍戒科道勘事有似此者俱如例治之

○庚寅以順天府鄕試命翰林院學傅圭侍講學士毛澄爲考試官

○山東守臣奏登州寧海等縣盜掠居民知府房瑄同知李蓁指揮使趙盛等三十九人不能督捕俱宜治備倭指揮王璋禦盜有勞宜賞下兵部議因劾捕盜禦史王廷相罪時廷相已有旨停俸丁是瑄等亦皆停俸仍限三月不獲以聞璋賞銀五兩

○分守寧夏東路左參將霍忠以失機當斬得旨許殺賊贖罪旣而久無功復宥之發雲南瀾滄衛永遠充軍

○辛卯命山東萊蕪直隸平山南皮等縣歲派豌豆大麥輸禦馬諸倉者易以菉豆黑豆京倉者折銀以旱災故也

○總鎭兩廣太監潘忠等以廣西猺獞出沒請畱湖廣輪戍官軍萬人防禦兵部議從之

○壬辰升管理南京糧儲右副都禦史夏昂爲工部左侍郎

○癸巳升河南右布政使董傑爲湖廣左布政使襄陽府知府胡昂爲湖廣按察司副使

○旗校劉昇自湖廣還以左布政塗旦鄖陽知府曹廉貪狀言於瑾下吏部劾治遂黜爲民仍奪誥敕

○總制軍務右都禦史楊一淸奏寧夏爲反賊所殘重以霪雨民不能堪請蠲稅一年從之

○升河南布政司左參政崔文奎爲本司右布政使浙江布政司右參議白圻爲福建左參政

○宥守備署都指揮孫鑑罪仍停俸三月以不能捕盜被劾也

○巡撫湖廣右副都禦史王綸乞休致不允令終制先是綸以父喪奪情視事至是乃許之

○巡按直隸禦史淩相劾南京錦衣府軍等二十四衛屯田還奏原額起科田萬四千八百餘頃弘治間增余田三千三百餘頃今復得四百餘頃戶部請分給附近空閒官軍捨餘人等佃種徵糧從之

○甲午遣戶部右侍郎李遜學祭京都太倉之神

○遣順天府官祭宋丞相文天祥

○太監張永遠自寧夏上戎服禦東安門文武諸大臣候於橋東寘鐇及親屬十八人有旨送諸王館領系何錦及諸從逆者數百人皆反接由東華門入獻俘禦前畢復出西華門金鼓之聲徹於大內是日上置酒勞永劉瑾及馬永成等皆侍比夜瑾辭退永密白瑾反狀且出袖中奏數其不法十七事上在酒所俛首曰瑾負我永曰此不可緩矣永成等因共詆瑾上意遂決令長隨四人往執之上隨其後時夜且半瑾宿於內直房聞喧聲曰誰也應曰有旨瑾亟披靑蟒衣以出長隨縛之乃夜啟東華門擊於菜廠復分遣官校封瑾內外私第初瑾與永不相能永還期以十五日獻俘瑾故令緩之有泄其謀於永者永遂先期入瑾愕然以上方向永未有以中之永爲計亦甚祕故瑾卒爲所制明日晏朝後外人始微知之猶莫敢顯言者

上出永奏示內閣遂降旨曰朕嗣承大業務期法祖保民以安天下委劉瑾以腹心整理庶務瑾乃不體朕心蒙蔽專擅變亂成憲肆行酷虐使官員軍民無不受害愁嘆之聲有幹和气朕深悔焉瑾降奉禦令鳳陽閒住文武官員順從緘默多非得已今皆貸之各處新查屯田文冊卽令燒毀炤舊徵收巡捕巡鹽查盤等項新設官員並革去法司問擬囚犯但有新例俱攺正一炤舊制行凡瑾所行有虧國體者法司卽會眾官一一條具奏革瑾所當坐罪名從重議擬以聞是時事猝從中發邏卒飛騎交馳於道黃紙黑索驚駭見聞衣冠失度府寺閭巷喧囂如沸浹日乃定

○乙未夜火星犯天江南第二星

○丁酉以順徳廣平二府災起運邊糧每石減二錢從戶部奏也

○命狹西署都指揮僉事楊宏充左參將協守松潘東路

○命錦衣隨都指揮僉事張容掌印管事提督官校辦事容太監張永弟也

○下劉瑾於獄瑾降奉禦上猶未有意誅之及親籍其家見金銀累數百萬其他寶貨不可勝計又得僞璽一牙牌五百扇中所置刀二及衣甲弓弩之屬上大怒曰瑾果反乃以付獄於是六科給事中謝訥十三道禦史賀泰等列奏瑾罪曰近者寘鐇謀反由瑾差官丈量田地克害軍民故彼得借以爲名幾危宗社罪一私藏軍器僞造禦璽扇中藏刀出入禁闥陰謀不軌罪二掘郊壇后土以營私室罪三今春下赦瑾以恩不已出復矯詔沮格充軍者仍角�羊原衛罰米者仍令追納冠帶閒住者仍令革去邏卒取回者仍遣四出新例病民者仍復引用播弄威權違悖詔旨罪四寧府已革護衛瑾受賂準復罪諸司章奏皆關白而後行在外鎭巡官奏事皆先以揭帖取進止於私宅或奏未進先授以旨中外傳播及次日奏下無一字異者人呼瑾爲立地皇帝罪六羅致占候者日與私語及天象有變奏聞者輙加罪責四方災異阻令弗奏罪七非罪濫及良善三四年來枷號死者何止數千人罪八受神英賂封涇陽伯陳熊謝薄革爵沒產罪九以焦芳劉宇張彩曹元爲心腹楊玉石文義爲爪牙孫聰張文冕爲刀筆宇初任巡撫瑾各賂數萬得入掌院旋遷尙書入閣其子俸拜瑾爲父濫受指揮次子仁傳奉爲庶吉士尋授編修焦芳朋比黨惡其子黃中及鄕人胡纘宗俱傳奉檢討又變成法多刊制策二道未及一年黃中傳升編修又升侍讀內外官不時訪察任意黜陟罪十用侍郎韓福肆虐湖廣饋銀至十餘萬兩盜賊緣此蠭起又革四川江西兵備鄖陽巡撫無以制盜罪十一都禦史劉憲劉孟以十過械系憲死獄中孟枷部門順天府丞周璽與楊玉有隙文致其罪死於杖下故都禦史錢鉞王嵩尙書秦紘侍郎黃景通政彊珍皆以私怨籍沒其家罪十二升遷官員拜謁門下仍致賂遺謂之謝禮否則輒加罪譴朝覲官至京索賂動以千數謂之拜見禮各官回任倍取之民以致民窮盜起罪十三內外官不分公私過名皆追奪誥敕罪十四官員罰米動至數千少亦不下數百𨿽年遠身故者不免又各倉糧艸有浥爛虧折者械系歷年巡撫都禦史加倍責償罪十五以嚴刑峻法箝天下之口臺省科道皆不敢言罪十六緝事校尉分道四出所過有司莫不郊迎厚賂賢否禍福系其一言天下騷動罪十七增狹西等處解額攺會試南北中卷又因私忿令余姚萬安南城三縣不選京職巧立擴充政事名目攺調翰林院官罪十八曹雄子謐爲瑾侄壻先入輸粟入監輒立攺文就武名目升千戶罪十九請亟賜誅戮上以慰祖宗之靈下以雪臣民之憤奏入上是之令法司錦衣衛執瑾於午門前會多官鞫訊巡撫兵備官裁革者添補考察京官鄕試解額並會試南北中卷俱如舊制余姚萬安南城三縣仍選京官翰林官調外任者具名以聞文武官誥俱免追已追者仍給之追陪浥爛糧米並罰米者免之職官籍沒家產不系叛逆者仍返其田宅韓福黜爲民劉俸曹謐革職閒住神英革伯爵仍爲右都督焦芳劉宇旣致仕已之其餘事應攺正者諸司詳擬以聞旣而鞫瑾於午門外刑部尙書劉璟畏瑾禁不能出一語諸公卿旁列亦稍稍退卻獨駙馬蔡震折斥之瑾仰曰若何人忘我徳震厲聲曰震國戚何賴於汝呼官校前拷掠之是日微震幾不成獄

○戊戌大學士李東陽上﹤鋶﹣釒﹥言臣誤蒙先帝及陛下委托扶衰力疾彊效馳驅顧以駑劣之材綿薄之力誠不足以動物術不足以救時比者劉瑾專權亂政備員禁近事體相關凡票本擬旨撰寫敕書或駁下再三或徑自攺竄或帶回私宅假手他人或遞出謄黃逼令落底眞僞混淆無從辧白臣𨿽委曲匡持期於少濟而因循隱忍所損亦多荷蒙淵衷明見謂不幹內閣然玉毀櫝中亦難辭責理宜罷黜更復何言伏望特降兪音放歸田裏上曰卿以宏才碩徳佐政先朝嘉謀嘉猷播在天下先帝顧命輔導朕躬四五年來劉瑾恣爲蒙蔽卿委曲匡持朕已具悉宜安心辦事不允所辭瑾亂政害人事件卽令各衙門逐一查革攺正

○傳旨收吏部尙書張彩掌錦衣衛事都指揮使楊玉掌鎭撫司事指揮使石文義送都察院獄

○升河南按察司副使秦金爲河南布政司左參政池州府知府白翺爲山西按察司副使大理寺署右寺正萬廉爲廣西按察司僉事鳳翔府同知翟敬爲河南按察司僉事

○降敕切責慶王臺浤革其護衛並祿米三之一太監張永還奏王屈身寘鐇行君臣禮負皇上展親之仁失諸侯維藩之義其郡王以下及承奉長史俱宜罪禮部覆奏命會勛戚文武大臣議議入上曰臺浤當寘鐇反叛之時朝廷意其必不通謀及奏陳爲寘鐇阻截已累有敕旨慰勞今乃委身從叛國典難容卿等旣會議明白本當削爵姑從輕革祿米三之一降敕切責郡王以下皆免究承奉長史等官執赴鎭撫司考訊中護衛革爲寧夏中屯衛隸狹西都司仍諭各王府今後不許與文武官交結及誘引邪說之人在府出入違者聽鎭巡官指實糾舉後長史等坐謫戌者五人

○己亥大學士楊廷和上﹤鋶﹣釒﹥言臣以庸劣幸際聖明眷念靑宮舊臣擢居內閣因循歲月已及三年仰惟皇上法祖愛民虛心圖治不意劉瑾蠹政害人有負委托中外積怨莫敢一言近姦謀盡露斷自宸衷明正其罪臣備員輔導責亦難辭臣父年已七十五常乞歸省荷蒙眷畱靦顏班行又踰數月伏望察臣愚悃放歸田裏以養老親別選賢能參預機務上曰卿春宮輔導學行聞望眾論所推自入內閣輔翊勤勞宜安心辦事以副委任不允所辭

○大學士曹元罷瑾旣敗元上﹤鋶﹣釒﹥言願宥不職之罪開更生之門爲太平之民守先人之墓辭極哀鳴詔準致仕尋復黜爲民元歷任中外無他才能徒以瑾親黨驟進本兵又冒入內閣居之不疑對人惟日飲無何諧謔道市井鄙語而已老無子息而盛治居第於京師其親知多竊笑之每從瑾所飽飫而出意气得甚瑾敗所藏違禁服用每乘夜竊焚之未幾貧悴遂市其居於貴家將死自作墓銘曰我卽死誰肯銘我評者謂其猶愈於焦芳之怙終稔惡云

○戶部尙書劉璣兵部侍郎陳震罷璣震俱瑾鄕人

○曉刻金星犯軒轅大星

○辛丑兵部奉旨查奏錦衣衛官爲楊玉考察攺調別衛並在外者列名以上得旨俱畱管事新有旨調衛者免調今後有仍前職業不修貪淫剝削罷軟無爲者令堂上官指名參奏罷黜

○科道等官復自劾不職因劾內外官爲瑾姦黨者二十六人大學士曹元吏部尙書張彩戶部尙書劉璣兵部右侍郎陳震南京禮部尙書朱恩都禦史魏訥楊武劉聰徐以貞翰林院修撰康海侍讀焦黃中編修劉仁大理寺少卿董恬南京太常寺少卿劉介去任司務孫聰都給事中李憲捕盜禦史薛鳳鳴員外郎攺禦史朱衮河南僉事白思誠參議王欽掌眞定府事參政楊儀順慶知府莊襗徽州知府柯英杭州知府楊孟英吏部郎中王九思王納誨請明正其罪或賜罷黜得旨瑾引用憸邪布列中外或交通賄賂或憑藉權勢或阿意奉行盜竊名器圖利害人致傷國體法當重治但以連及者眾姑分別等第處之彩已逮問元劉聰震憲海恬襗訥武鳳鳴孫聰儀思誠恩英欽介孟瑛黃中仁俱黜爲民以貞衮九思納誨降二級調外任璣已致仕已之新升僉都禦史蕭選阿奉超遷革其升職並翰林院傳奉檢討庶吉士者俱對品調外任文武官爲瑾挾私廢黜者非一吏部訪其才可用者以聞各科道官以言爲職乃不能預發瑾姦旣引咎姑宥之於是以貞降鳳翔府同知選郿縣知縣九思壽州同知納誨易州同知衮新昌縣丞其與黃中同傳奉爲檢討者爲胡纘宗調嘉定州判官與仁同傳奉爲庶吉士者爲編修邵銳黃芳主事李志學韓守思亦俱調外芳寧國府推官志學眞定府通判守愚濟南府通判銳以丁憂令俟服闋調用

○壬寅都給事中李憲奏瑾不法六事令多官並問以聞憲瑾黨旣爲言者所劾內懼求自脫故爲此奏人益鄙之瑾在獄聞之笑曰憲亦劾我乎

○左給事中等官張王�贊等劾奏狹西總兵官曹雄與劉瑾交通賄賂結爲婚姻增置掛印總攬眾權都督毛倫納賂冒升並及家人陳鑑亦傳升指揮伏羌伯毛銳求管漕運納貨不貲浙江都指揮僉事劉昶備倭僉事魏文禮先任揚州備倭官袁傑涼州副總兵徐謙俱以賕進內外交通驕縱不法乞執送法司明正其罪得旨爾等言是雄倫已有別旨銳著回京昶文禮傑謙各回原衛閒住鑑革職爲民

○癸卯升戶邱員外郎楊學禮爲山西布政司右參議

○曉刻月犯天街下星○致仕太子少保吏部尙書許進卒進字季升河南靈寶縣人成化丙戌進士初授禦史有風裁歷山東按察司副使廣西按察使弘治初爲右僉都禦史巡撫大同與太監石巖互訐降兗州府知府尋遷狹西按察使土魯番侵掠哈密復升進左僉都禦史往徵之進督兵出嘉峪關擊破虜眾奪還忠順王復其故地升右副都禦史巡撫狹西會北虜寇宣大升戶部侍郎兼僉都禦史提督軍務劾總兵王璽平江伯陳銳爲所構復致仕歸時廷臣論薦者章數十上正徳初起爲兵部侍郎提督團營尋升尙書﹤鋶﹣釒﹥經筵於養心最切願戒遊逸勤聖學上嘉納之復升吏部尙書賜玉帶加太子少保以薦都禦史雍泰爲南京戶部尙書觸劉瑾怒會推署員外郎主事劉吉爲署郎中瑾摘其違越勒致仕又誣其推泰爲私復落職爲民鄕人乘間誣奏進不法進自是抱憤不勝未幾卒其子誥乞祭葬與之進素悻直敢於犯權貴不避利害故屢遭挫抑而名輒隨之然亦多權術人不能測其爲吏部瑾所用書辦官劉遐劉淮常出入其門進退百官多徇瑾意每選私風丞薄以下能賂瑾者輒聽瑾囑與善地以悅瑾大學士焦芳兵部尙書劉宇與進同鄕不相能二人陰中之乃得罪去進將行以金銀賂瑾覬免後禍又爲瑾所薄曰進此銀或取諸俸錢及皂隸柴薪其金則何從得之也

○掌詹事府事吏部尙書兼翰林院學士劉忠乞致仕上曰卿文學老成持身淸謹年力未衰豈可引疾輒求休致不允所辭

○升賞寧夏橫城堡等處地方有功官軍有差升副總兵閻綱爲都督僉事

○捕劉瑾內行廠官校彭玉等五十七人楊玉司房旗校秦志通等五人置於獄令拷訊以聞

○楊玉旣下獄科道等官因劾玉先年勘事遼東誣枉人罪蒙先帝優容不卽誅戮調廣南衛副千戶乃乘劉瑾專權夤緣進用升錦衣衛都指揮管事考選軍職擅自去畱貪財壞法何止萬狀徧差校尉多樹爪牙密共姦謀親爲心腹劉瑾之惡由玉以成乞將玉肆諸市朝以洩神人之忿奏入命都察院並問以聞

○賜守分肅州左參將都指揮僉事蘇泰大紅紵絲飛魚衣一襲從其乞也

○甲辰升湖廣右布政使陳鎬應天府府尹丁鳳俱爲都察院右副都禦史大理寺少卿顏頤壽爲右僉都禦史鎬巡撫湖廣鳳管理南京糧儲頤壽管院事

○浙江道監察禦史舒晟等劾奏致仕大學士焦芳劉宇阿附權姦夤緣入相黨惡之罪同於張彩去任侍郎韓福險詐回邪諂媚權姦兵部尙書王敞交結權貴薦陟崇階通政吳釴小道取容擅權納賂南京工部尙書李善都禦史屈直貪婪桀驁刑部右侍郎張子麟南京太僕寺卿王彥奇淸議不齒工部右侍郎胡諒處脂膏而大肆姦貪丁憂都禦史馬炳然司郡牧而首先納賂南京戶部尙書張澯催科急而存媚竈之心南京禮部侍郎常麟素行虧而濫春卿之位秦昂出按西藩而爲營私第趙松違限賂免而反得美官左布政潘楷按察使張禎貪濫幸進府丞石祿按察使仲本奔競取容檢討叚炅之陰險主事侯自明之輕浮負外郎徐璁寺丞紀世梁貪財怙勢禦史宇文鐘陷害忠良皆劉瑾之黨芳宇福𨿽已閒住致仕然罪惡深重必重治乃快人心會禮科左給事中李貫等亦以爲言且及副使閭蒙郎中髙選夤緣升遷並乞罷黜上俱納其言謂芳宇福已有旨姑置之敞釴子麟炳然澯麟仍畱用善直彥奇諒致仕昂松璁世梁閒住楷禎鐘爲民祿本降三級澯選降二級自明炅對品調外任本尋調兩浙鹽運司同如潔延平府同知自明安慶府通判祿茶陵州知州選均州同知炅徐州判官炅爲焦芳門客援致翰林又以狹人與劉瑾張彩皆厚善後瑾少厭芳炅彩因共傾之至是被謫眾稱快焉

○罷蘇松等府新僉民壯始劉瑾添設江南巡捕禦史點僉民壯所在騷擾至是巡捕禦史已革故並罷之

○太監谷大用爲官校指揮僉事韓端等乞升兵部覆請得旨大用提督官校緝捕姦惡數多歲加祿米十二石端等二十四人各升一級

○命都督僉事韓玉鎭守狹西地方

○乙巳憲宗純皇帝忌辰奉先殿行祭禮遣駙馬都尉樊凱祭茂陵

○敕太子少保南京吏部尙書梁儲馳驛來京

○升監察禦史陳和爲河南按察司僉事

○丙午升河南左布政張勛爲都察院右副都禦史巡撫寧夏

○鴻臚寺請經筵期日命俟九月以聞

○命南京兵部員外郎徐穆刑部員外郎吳一鵬工部員外郎汪俊丁憂擬調南京兵部員外郎顧淸禮部署員外郎賈詠吏部員外郎劉龍兵部主事李廷相戶部主事溫仁和吏部主事董﹤王巳﹥刑部主事翟鑾南京吏部主事崔銑戶部主事易舒誥禮部主事汪偉穆孔暉丁憂擬調南京禮部主事陸深俱復原職穆淸翰林院侍讀一鵬侍講俊詠龍廷相仁和﹤王巳﹥鑾銑深編修偉孔暉舒誥檢討初焦芳及其子黃中曁叚炅乘劉瑾惡翰林因擠其所索怨及所忌者假擴充政事之說調之及是瑾敗穆等始復而黃中炅皆削奪云

○丁未祭太歲風雲雷雨嶽鎭海瀆山川等神遣惠安伯張偉行禮

○遣旗手衛官祭旗纛之神

○升吏部左侍郎柴昇爲南京禮部尙書通政司通政使李浩爲兵部�侍郎浙江右布政使夏景和爲都察院右副都禦史巡撫宣府南京大理寺右寺丞陳世良爲大理寺右少卿南京光祿寺少卿王宸爲南京太常寺少卿

○復革寧府護衛天順初寧靖王有罪革護衛爲南昌左衛隸江西都司已五十餘年劉瑾納宸濠賂矯詔復其護衛至是科道以爲言兵部請攺正故再革云

○戊申升南京吏部右侍郎孫交爲南京吏部尙書

○命贛州衛指揮使董寰守備南贛二府地方以都指揮體統行事

○劉瑾伏誅瑾狹西興平人本姓淡幼自宮投中官劉姓者得進因冒其姓鷙悍陰狡有口辯常慕王振之爲人在孝廟時憤郁不得志每切齒文臣

上登極瑾以執役鐘鼓司與同輩谷大用等俱得幸外廷攻之甚急瑾大言曰此由司禮監無人耳同輩以爲能因共推引入司禮由鐘鼓司而入司禮瑾以前蓋無有也時上希親政且厭苦言者瑾揣知上意巧爲迎合乃變置大臣日求官僚細過深文以督責之言官小有觸犯輒中以危禍散遣官校遠近偵察使人皆自救不給莫敢進言上喜謂瑾可任乃悉以機務委之大小章奏不復親決瑾持回私第與孫聰張文冕輩撰僞旨付外施行多或累數百語任其恣睢往往有不可角�羊者諸司事無鉅細必先關白而後奏聞在外鎭巡以下官奏事皆先以紅揭帖取進止謂之紅本其下通政司者謂之白本由此大權一歸於瑾天下不復知有朝廷矣始焦芳泄外廷謀瑾徳之援入內閣芳亦欲倚瑾爲姦中外附和凡瑾所言與芳如出一口其所中傷無不立應瑾又用鄕裏親故曹元劉宇張彩並楊玉曹雄毛倫等布列要地以爲心腹爪牙變易選法任情黜陟升官謝薄者隨卽革罷加賄又輒用之或徑自傳奉或別本帶批惟意所欲無復顧忘各處鎭守中官輒假以使宜行事撫按官亦以賄瑾故競爲苛斂將官或失律不究反加升擢有至伯都督者寧府已革護衛瑾受賄復之常與交通以養成其亂公侯勛戚以下因事私謁者率叩頭爲一拜禮瑾倨受之小拂其意麾叱如僕隸然往往惶怖踧踖不敢仰視至有奏內不書名直稱爲劉太監者凡公差官還饋送少不滿意卽誣以重罪官員坐事罰米動至千百石又鉤致遠年故牘錢糧虧損非侵盜者槪加倍追陪以至身亡家破者不可勝數創爲新例罪無重輕類決杖永遠戍邊或枷號發遣枷數日輒死數年死者殆數千人或一家有犯輒連坐左右鄰有瞰河而居無右鄰者以河外居民坐之屢起大獄加三品以下官及籍沒已故致仕大臣並收其妻子謫戍冤號之聲聞於道路民間稍有違禁事覺卽舉家收捕寘之重典故官校一出所過皆厚賂之𨿽遠方小邑莫不畏瑾之威重足屏息惟恐得禍瑾又欲私取天下庫藏及剝斂民財以益其富添設巡鹽巡捕查盤等官四出搜索法令日繁又差官檢核各邊屯田倍增其稅於是天下紛紛多事民不堪命盜賊乘之而起寘鐇之變移檄以誅瑾爲名官司封上其檄瑾匿不以奏至是爲張永所發系獄按治反狀蓋術士余曰明余綸餘子仁輩常出入瑾家以瑾侄孫二漢者當大貴瑾遂有不軌圖凡四方災異及天象有變瑾俱禁令勿奏兵仗局太監孫和常私以衣甲遺瑾鎭守兩廣太監蔡昭潘牛爲造弓弩瑾皆私貯之又造僞璽藏刀扇中出入宮殿皆謂瑾罪大惡極反形已具當寘重典獄上命徇於市淩遲三日不必覆奏仍以招情並處決圖狀榜示天下行刑之日仇家每以一錢易一臠有得而生啖之者海內聞之莫不踴躍相賀瑾竊柄五年驕橫無上生殺予奪皆自己出累朝成憲變易幾盡自古宦官肆虐未有如瑾之甚者上信任旣久威柄已移一旦震怒去之不疑卒能正其法由上之英斷也

○謫前侍郎韓福戍固原衛福瑾鄕人賑濟湖廣時斂銀鉅萬饋瑾致所在盜起累年不靖後又差往遼東丈量屯田致錦義二城作亂瑾敗爲言官所劾令爲民瑾獄詞復連及福故治其罪

○復指揮徐鯤職鯤前得寘鐇檄文以示人瑾怒坐以斬罪舉家戍邊至是命復之

○己酉掌詹事府事吏部尙書兼翰林院學士劉忠以疾乞休上曰卿春宮舊臣聞望素著方切委用有疾宜善加調理豈可累求休致不必固辭

○命河南按察司張琎狹西按察司僉事李昆俱提調本處學校

○傳旨鎭守兩廣東寧伯焦淇召還別用以安遠侯柳文充總兵官代之

○初瑾欲箝制言官令錦衣衛官朝夕點閘六科又用劉宇言敕都察院得撻辱十三道禦史至是瑾敗科道始以爲請俱革之

○詔官員犯罪充軍應放免者不分永遠字樣悉皆放釋已放釋者免赴伍其爲民不犯贓者仍冠帶閒住內遷發爲民者仍查原犯事情以聞從都察院奏請攺正瑾之獘法也

○庚戌復給兵部尙書劉大夏都察院左都禦史潘蕃誥命大夏蕃以忤瑾爲民追奪吏部議請攺正從之

○傳旨英國公張懋仍兼提督團營懷寧侯孫應爵免坐營本府官事懋﹤鋶﹣釒﹥辭不允

○命鎭遠侯顧仕隆充總兵官提督漕運兼守淮安地方南和伯方壽祥充總兵官鎭守湖廣地方

○命分守肅州左參將蘇泰充右副總兵分守涼州地方

○辛亥攺服闋禮部尙書劉機爲吏部尙書升總制狹西等處軍務都察院右都禦史楊一淸爲戶部尙書時吏部以戶部缺尙書舉機有旨令再推復舉一淸乃並用之而以機爲吏部機﹤鋶﹣釒﹥辭不允

○升狹西苑馬寺少卿陳璘爲狹西布政司右參政鞏昌府同知張檄爲狹西按察司僉事

○狹西巡按禦史周廷徵奏寧夏之變由太監葛全都禦史曲銳失之寬緩總兵張安溫恭等失之嚴刻都禦史安惟學志在立法復爲太監李增總兵姜漢所撓所以激而生亂卽今進貢之途未塞需索之患未消忠孝之理未明宗室之驕未減科斂之獘未除軍民之怨未息凡是數者悉宜圖之太監張弼都禦史馬炳然以寬代嚴總兵楊英未協人望仇鉞𨿽有功亦非任重致遠之才俱宜更調監槍少監馬良所過殘酷宜取回宗室子弟宜嚴加教養使無蹈寘鐇之失寧夏應貢沙豹等物俱宜免之禮部議覆教養宗室子弟宜如尙書馬文昇所奏例藩王有過專罪輔導官郡王有過專罪內使教授若私相隱匿聽巡撫官具奏長史教授黜任遠方從之

○命浙江都指揮僉事吳邈總督浙江備倭

○壬子升福建左布政使陳良器爲應天府府尹大理寺右少卿陳世良爲本寺左少卿廣東按察司副使兪諫爲右少卿

○復設雲南貴州山東河南山西江西鄖陽薊州保定蘇松鳳陽巡撫都禦史各一員先是巡撫爲劉瑾所革吏部以請得旨此累朝定制其復之時右僉都禦史王哲巡視江西遂攺爲巡撫

○癸丑賜占城國請封夷使沙系把麻等綺帛襲衣並給冠帶有差

○命定國公徐光祚神機營總管操練

○命署都指揮僉事趙承序充右參將分守肅州地方

○南京右都禦史張鼐卒鼐字用和山東歷城縣人成化乙未進士授襄陵知縣升監察禦史憲廟末命數笤言官鼐﹤鋶﹣釒﹥諫不報又常論妖僧繼曉術士鄧常恩輩左道惑政會吏部尙書尹旻敗鼐以同鄕坐累謫郴州判官弘治庚戌起爲河南按察僉事歷參議副使升右僉都禦史巡撫遼東正徳初巡撫宣府尋召入院升右副都禦史兼淸理軍職貼黃會章丘知縣訾綬犯贓當革職寧海衛軍沈洪殺人當抵死皆重賄逆瑾欲爲辯明鼐執不可瑾怒乃升右都禦史令掌南京院事比去大學士焦芳之子黃中欲彊市其居與其黨通政參議魏訥鼐不從芳亦怨之僅旬日以遼東浥爛倉糧事嗾瑾矯詔逮系鼐罰米二千石三年方事竟褫職瑾敗詔復其官而鼐已卒矣至辛巳今上禦極詔瑾時守正被害者畀卹典乃賜祭葬如例

武宗毅皇帝實錄卷之六十六終

明武宗毅皇帝實錄卷之六十七

正徳五年九月甲寅朔發太僕寺銀三萬兩於寧夏買馬

○革原武王府輔國將軍安激爲庶人坐擅殺商人也

○乙卯以旱災免山東濟南等府五十四州縣濟南肥城等九衛所存畱額內稅糧子粒有差

○太平寧國安慶等府大水溺死者二萬三千餘人巡按禦史以開戶部請令核實量蠲其稅仍以所在公錢賑濟從之

○戮逆賊何錦等於市先是三法司奉旨械錦等至諸王館與寘鐇置對復以錦等至午門前會官鞫問具狀於是皇親公侯駙馬伯五府六部科道等官劾奏寘鐇以王室至親爲國藩屏乃悖逆天常交結羣黨謀爲不軌戕害重臣屠戮軍士僞授官號窺伺神器法不可赦上曰寘鐇之罪朕不敢私其且禁之西內敕天下諸親王共議之宮眷置鳳陽髙墻餘人送浣衣局錦等十一人淩遲處死申居敬等五十五人並親屬孟繼祖等三十八人俱斬幼男及家屬一百九十人俱謫戍邊遠婦女隨住

○命丰城侯李旻充總兵官鎭守貴州

○命崇信伯費柱神機營五千下坐營

○升寧夏副總兵都指揮僉事仇鉞爲署都督僉事充總兵官鎭守寧夏地方

○駙馬都尉黃鏞卒鏞字洪振其先徽之休寧人祖姑選侍仁祖皇帝於東宮後冊封莊靖妃鏞以戚裏居京師成化丁酉尙嘉祥長公主常奉冊寶充正使之楚藩所過不擾性喜賓客知重文士至是卒輟視朝一日命有司給棺槨齋米營葬事如例諭祭者十有四仍授其子曾爲錦衣衛百戶

○賞寧夏城官軍各銀一兩以寘鐇之亂也

○丙辰先是國子監以監生多至二千二百以上廩餼不給禮部議如先年例減歷以﹤鋶﹣釒﹥壅滯尋有旨令今年歲貢生放回依親俟一年後與納銀者相兼行取祭酒王云鳳因奏畱歲貢者二百名令自備薪米肄業至十月始準食糧餘皆放回且請定坐監人數歲止以一千二三百爲限而停罷減歷例旣而監生嘩然訴奏下禮部覆議謂歲貢生放回乃出劉瑾意且所畱二百人令自備薪米非養賢體況雲貴遠方者亦放回人情不堪宜如前議將歷事者仍遞減坐監人數歲以三千爲常歲貢生在監者通準食糧已放者悉令行取其納銀生未放而年歲不及者乃令自備薪米寄監讀書詔可

○太監張永遣指揮僉事谷本正千戶朱安角�羊寧夏逆賊馮經等七人指揮僉事王瓛角�羊寘鐇及何錦等家屬三百三十餘人至有旨各升一級賞紵絲衣服一襲鈔千貫於是本瓛升指揮同知安指揮僉事本太監谷大用家人安義子瓛張永用事人也

○加太監張永祿米歲四十八石賞銀五百兩紵絲五十表裏陸門�言祿米十二石都禦史楊一淸太子少保各銀五十兩紵絲五表裏封總兵仇鉞爲咸寧伯並升賞署都督僉事楊英等有差先是巡按狹西禦史周廷徵奏上寧夏功次以鉞奮勇出奇克平禍亂永調兵設謀及都督曹雄俱爲一等都指揮鄭卿等督軍奪船守義抗賊爲二等都指揮韓斌等傳書討賊提兵策應爲三等兵部覆議得旨永奉命出師平定反逆撫安軍民又能奏誅逆瑾潛消禍變功績甚大歲加祿米及賞恩止其身未稱報功之典其兄富弟容宜有推蔭兵部議擬以聞英升三級卿三級斌等及有功官軍一等者二級爲從及二三等者一級雄已系獄故不及又以鎭守太監張弼巡撫都禦史馬炳然及廷徵亦與有勞賞弼銀三十兩紵絲二表裏廷徵銀十兩紵絲一表裏初寘鐇之叛也同謀者惟周昂等十八家及安化府中人耳其平也內則仇鉞反正之功而賊之不能渡河者本都指揮史鏞預奪其船之力也賊平已二日雄始至以婚於瑾故廷徵亦列之一等英初聞變遂棄軍渡河欲逃歸爲鏞等所畱賊平始入城又申居敬等六十一人爲夜不收乃何錦未反前三日總兵姜漢所選實未常從逆永至寧夏求功不已撫巡官以居敬等應之遂指爲從逆者盡戮之而歸功於其部下都督僉事藍敬等蓋三百餘人

○以甘州後衛署都指揮僉事汪淮守備西寧地方

○丁巳孝恭章皇后忌辰奉先殿行祭禮遣駙馬都尉馬誠祭景陵

○升監察禦史胡王�贊爲南京大理寺右寺丞

○初總制都禦史楊一淸奏寧夏變起之時都指揮僉事楊忠在巡撫公署適賊眾衝入殺都禦史安惟學忠罵曰賊狗何敢犯上反耶遂遇害又都指揮僉事李睿聞變馳至寘鐇府門閉不得入因大罵亦爲亂兵所殺百戶張欽不從寘鐇夜遁至雷福堡遇賊死忠憤激烈皆可嘉尙宜旌卹之以勵臣節至是兵部覆請得旨朝廷養兵本以禦患也臨難守義每難其人深可慨嘆今寧夏反叛忠睿欽守義不屈不肯臣順其旌忠睿曰忠烈之門欽曰忠節之門忠睿子襲升二級欽子一級各賜祭仍令鎭巡官諭官軍人等俾咸知之

○戊午攺故子少保南京吏部尙書梁儲爲吏部尙書及掌詹事府事吏部尙書兼翰林院學士劉忠俱兼文淵閣大學士內閣辦事

○以虜入鎭夷停都禦史張翼總兵官衛勇左參將蘇泰俸各三月令戴罪殺賊逮問都指揮王澄等

○己未封太監張永兄富爲秦安伯弟容爲安定伯兵部尙書王敞等會英國公張懋尙書劉機等議以仇鉞功止在一方已封伯爵世襲永輯寧中外兩建奇功又非鉞比其兄弟並宜封伯以稱國家報功之意議上乃封富容爲伯與鉞皆給誥券勛號皆推誠宣力武臣特進光祿大夫柱國祿米歲各千石時永旣誅瑾諸與瑾私者懼及禍爭媚永以求自安二伯之封蓋敞輩二三人成之云

○升通政司右通政叢蘭爲通政使

○命寧夏右參將都指揮僉事保勣充副總兵協守寧夏地方燕河營右參將都指揮僉事王欽充副總兵分守保定地方

○命定國公徐光祚前軍都督府掌印管事

○命大寧前衛署都指揮僉事李瑾坐敢勇營

○錦衣衛匠余刁宣自言背刺精忠報國字有旨執送錦衣衛杖之三十發海南充軍

○庚申國子監祭酒王云鳳乞休致不允攺南京通政司右通政初云鳳爲狹西提學副使搒笞生徒同於拷訊有至死者瑾聞而喜之復以張彩薦遂擢爲祭酒及進謁瑾瑾詫其多髭叱曰何物祭酒一嘴豬毛耶云鳳惶恐跪謝後上章請以瑾所行法例刻板永著爲令又欲請瑾臨太學如唐魚朝恩故事士論鄙之及瑾敗爲科道所劾云鳳內不自安乃有是請猶以平日虛名得免於罪云

○升通政司通政使叢蘭爲戶部左侍郎兼右僉都禦史督理寧夏延綏甘肅三鎭糧儲先是總制都禦史楊一淸以寧夏中東西三路糧艸匱缺請發銀十萬召商上納並給還舊所欠諸商價戶部議從其請且言自劉瑾專政以來查盤之獄大興而有司不敢預收招納之價不還而商人不敢報中加以糧料常與折銀不文本色以致公私匱竭上下嗟怨不獨寧夏爲然宜遣大臣一人督部屬三人整理乃有是命

○免寧夏采辦沙豹等物以遭寘鐇之變也

○禮部言近追奪大學士劉健吏部尙書許進馬文升原賜玉帶及衣服送官皆劉瑾僞旨宜給還內批已之蓋瑾黨尙有憾於健等云

○辛酉命禮部尙書白鉞兼翰林院學士專管內閣誥敕

○升吏部右侍郎李瀚爲本部左侍郎攺禮部右侍郎靳貴爲吏部右侍郎

○升工部郎中唐榮爲南京光祿寺少卿

○掌詹事府事吏部尙書兼翰林院學士劉忠上﹤鋶﹣釒﹥辭曰頃奉敕旨令臣兼文淵閣大學士內閣辦事臣聞命驚惕罔知攸措竊念臣待罪南都每以曠官爲恥幸蒙甄錄再入禁垣專代論音兼握府篆蒙恩至此已踰涯分累陳休退輒荷勉畱詎意歸志未申復膺殊眷以鼎鉉之重及斗筲之微使天下聞之固有竊議而非笑者矣況臣前日旣以求去而不果今日乃以遷官而卽畱則公朝之議士林之評又將以臣爲何如人哉伏望放臣致仕或收回成命仍令照舊供職上曰卿學行兼優譽望久著特玆間命宜勉副委任不允所辭

○以雹災免大同縣神嘴窩舊站村並懷仁縣曹四老莊等地方秋糧子粒有差

○工部查奏劉瑾亂政害人事一親王並妃薨逝宜炤舊差官造墳一自來內臣已故父母無修墳蓋祠例宜令狹西布政司將瑾父榮祠堂碑亭石器等項折毀沒官一內臣無生前造墳建祠例宜差官將瑾朝陽門外祠堂折毀還官一在京軍民各色匠藝犯該竊盜掏摸搶奪一應情重者方擬炒鐵其情輕者宜仍舊例做工一法司部擬徒杖囚犯情重炒鐵者宜革除永遠字樣一造作軍器不堪者提調三司及軍衛有司正官並管局官家產入官宜如舊例止參問降級一盜決河防宜依律科斷其充軍降級事例革之一抽分廠主事任滿炤舊造冊繳報本部不必再行類奏一長寧伯周彧崇文門外房屋不應沒官宜給還管業一各處府縣衛所角�羊送戊字庫盔甲弓箭不堪者宜照舊領回攺造補納一瑾奏占貓竹廠地並吞並小民房屋墳墓及在官艸場幾千餘區宜以廠仍還本部堆放竹木官民地土查明還官給主一戊字等庫驗收銀朱胖襖等項雜料不必添差主事監收一管理通州閘座兼督尹兒灣五廠主事宜仍舊三年更替得旨如擬攺正其占買官民地土俱入官京城內外並原籍祠亭石器等項系瑾本身者折毀其父母者不必動朝廷內外官一體內臣建祠造墳亦先朝舊例也該部不請事體堂上官奪俸二月該司官三月

○壬戌重陽節賜百官宴於午門

○復尙書劉機仍支正二品俸致仕侍郎楊守阯王華原職機等以纂修會典爲劉瑾所裁抑至是皆攺正

○十三道禦史趙應龍等劾奏右副都禦史楊綸行姦心險貌厚情深以劉瑾有鄕裏之親張彩有腹心之托自按察未幾而爲巡撫巡撫未幾而入內臺二姦旣敗綸豈獨存況綸爲彩所用之人而復治彩之獄故觀望遷延以希輕典且曹元陳震以瑾黨猶知引罪自陳今二人旣罷爲民而綸安居如故又元震之罪人也乞卽罷黜以淸朝列六科給事中胡玥等亦劾之得旨綸旣因瑾進用又不自陳引避令致仕時綸方與叚旻爭買居第不虞其皆敗士論嗤之

○命襄城伯李全禮坐五軍營中軍大營

○癸亥升右布政使崔文奎張貫馬懋俱左布政使文奎河南貫山西懋福建

○復浙江等十三布政按察司分守分巡官舊制仍每年一更革添設布政司管糧參議十三員及狹西僉事一員浙江狹西管糧官仍設參政各一員以吏部查奏攺正也

○甲子調南京國子監祭酒石珤爲國子監祭酒

○攺太僕寺少卿侯觀爲太常寺少卿提督四夷館

○升浙江左參政彭澤爲河南按察使河南按察副使鄭端爲狹西按察使南京禮部署郎中許銘爲山東按察副使

○命協守寧夏西路都指揮僉事孫隆充右參將分守寧夏東路地方大興左衛署都指揮僉事張安充右參將分守燕河營地方

○乙丑吏部尙書劉機等查奏考功司所掌考滿朝覲等事自正徳二年以後爲劉瑾紛更者二十四條請攺正從之其巡檢給由軍囚不滿三十者如成化初例降邊方雜職無者黜爲民除充軍之令

○以四川按察副使範鏞整飭建昌兵備

○復設四川建昌威茂敍瀘安綿東達等處兵備副使凡五人皆爲劉瑾所革者守臣以盜賊蜂起請復添設兵部議從之

○丙寅攺工部尙書畢亨爲南京工部尙書

○升通政使司右通政羅欽忠爲左通政左參議劉達爲右通政

升浙江按察使邊憲山西按察使石玠俱本布政司右布政使

○禦史髙壇等二十四人奏臣等俱由進士授兩京部寺官及在外推官知縣等官歷升有至郎中員外郎寺副者後攺授禦史此劉瑾時事也悉當釐正請下吏部都察院議處部院議以爲事非舊例固當攺復但各道乏人宜仍畱供事惟柴薪俸級考滿敍遷當各從攺任之日扣計不得復援舊階其有願復舊職者聽得旨俱畱供事後禦史員缺仍從舊制考選時二十四人內不自安姑爲此奏亦竟無願復舊職者

○以水災免山西寧鄕縣並石州沙壓田土稅糧

○賜寧夏鎭守太監李增祭一壇以死於亂也○丁卯復福建布政司裁革右參議裘壤於本布政司狹西按察司裁革僉事王玹於河南按察司

○命遂安伯陳鏸於立威營武進伯朱本於神機營右哨各坐營

○命大同後衛指揮同知陳鈺大同城坐營

○命綏徳衛署指揮使安國協同分守廣武營地方

○戊辰攺提督倉場戶部右侍郎李遜學爲禮部右侍郎

○升國子監司業王王�贊爲南京國子監祭酒

○復裁革右參政管琪於浙江布政司升右參議王秩徐潭侯啟忠徐聯汪獲麟僉事謝朝宣江潮晁必登知府何珊賈瓘範希淹俱按察司副使秩江西潭啟忠湖廣聯狹西獲麟山西朝宣珊瓘四川潮廣東希淹廣西必登雲南

○升山東布政司右參議王舉爲狹西苑馬寺卿

○戶部查奏劉瑾變亂舊制三十餘事一甲字等十庫添差太監二員戶工部屬三員宜革並免皇店稅一各處大戶錢糧寄庫三月以上未完不準正數仍令重徵並治官吏罪者宜免一九江等七鈔關本部委官令六年更代稅有羨餘者旌獎升擢宜仍舊歲一更稅如常一停止各邊運送年例銀及運司開中引鹽宜復一刷印鹽引仍隸南京戶部一停止差官查盤錢糧一浙江布政司額外歲補進銀礦課二萬並福建稅課司河泊所新增鈔額大同應州鹽錫宜罷一虧折鹽課責令原任禦史等官鬻產陪納宜令未納者俱免一河南山東起運京邊糧艸加添幫價並山東歲派海運布絨折銀宜革仍造海船以復舊規一差官丈量各邊屯田侵奪民業宜焚其籍其淸查王府功臣及沒官田土派民起科者俱免之一富民兌買王府祿米戍邊沒產宜如律例問擬一周府護衛所遺營地徽府廣潤坡莊田及各藩府攺給食鹽歲加祿米並折色攺本色俱革仍舊一官員罰米違限倍徵已遇赦宥而逮系如故者悉免一北直隸屯田僉事攺差禦史鳳陽倉添設監收內臣各布政司管糧官革其敕及有司糧未完遷轉者不許離任宜復舊一錢糧總目已具冊者不必﹤鋶﹣釒﹥陳詔俱攺正

○己巳以順天府尹王鼎爲都察院右副都禦史

○復平江伯陳熊爵初熊總督漕運忤劉瑾械系至京削爵沒產毀其誥券並家屬發戍海南瑾誅給事中謝訥等請原之下吏兵二部會三法司議謂熊所犯非自盜贓瑾鍜煉成獄非朝廷優待功臣之意宜復其爵復命多官廷議皆言熊以非罪竄逐宜復於是上念熊祖瑄以靖難功臣開通漕運勞勩甚大封爵蔭敍實出祖宗賞延之典而瑾挾私蒙陷其赦還復其伯爵仍給誥券以存世祿止革其管軍管事

○錄遼東瑞安堡斬獲違賊功升賞都指揮僉事張洪等九十四人有差

○傳旨錦衣衛指揮使朱寧南鎭撫司同覃泰等管事

○庚午調裁革廣東右參議李希顏爲雲南左參議浙江右參議符觀爲山東右參議

○壬申復以李鐩爲工部尙書張永自寧夏班師過湯陰鐩敝衣破冠束所賜玉帶跪迎於路永驚曰何至是鐩因乞憐永還朝首令吏部舉之

○六科給事中張潤十三道禦史房瀛等言逆瑾已誅羣黨繼黜其遺姦尙存者如尙書畢亨洪鐘柴昇劉璟劉纓侍郎李瀚夏昂陸完崔巖張志淳都禦史文貴大理卿張綸府尹陳良器禦史崔哲李紀皆賂瑾求進者也亨聞瑾敗感念私恩爲之泣下鐘掌憲議法惟事迎合至撻屬官以張威及總制軍務復湛樂玩寇昇巡撫狹西爲瑾治第修墳極其華侈民受科害纓志淳當瑾初熾攘臂納賂一時小人靡然爭趨瀚總督漕運貽毒江淮昂行污完心險而皆巧於夤緣巖督理河渠僨事尢甚貴假修墩臺盜國財凡數十萬而太半輸之權門綸側媚小人與瑾舊識良器先任藩司黷貨無厭紀以親故哲以府同知而皆營任風憲僉都禦史張禴大理寺丞張禬都給事中叚豸尙寶司卿吳世忠司丞屈銓禦史周霖皆助瑾爲虐者也禴禬豸查盤荷察世忠請淸查屯田銓請刊行新法霖恃同鄕大壞風紀他如都禦史林廷選一歲屢遷功名實損於憲副通政王云鳳五經掃地行檢有玷於司成太常少卿楊廷儀力致要地侍郎李遜學升越常資通政參議張龍行類俳優大理寺丞蔡中孚進招物議乞量情罪重輕調用罷黜或寘之於法得旨亨冠帶閒住良器巖志淳哲致仕貴已致仕免究銓中孚豸紀霖各對品禴龍各降三級俱調外任余畱供職

○戶部左侍郎喬宇等言各邊官放支官軍錢糧月奏數則太繁年終造冊則太略請按季奏報從之

○癸酉升太常寺卿羅玘爲南京吏部右侍郎

○國子監司業魯鐸丁憂服闋復除原職

○吏部奏正徳二年以來內外大小文職官員降調致仕閒住爲民充軍者不可勝舉如尙書李傑孫需侍郎陳勗鄧璋胡富陶琰馬中錫都禦史張憲賈錠李貢邵寶胡瑞羅鑑通政司參議任良弼府丞趙璜司業羅欽順編修何瑭給事中楊禠劉澤徐忱安奎潘希曾陳伯獻禦史吳漳王潤曾大有劉子厲楊南金王時中郎中劉思賢員外郎韓俊葉釗主事唐冑傅浚謝廷瑞趙璧評事羅僑中書舍人何景明布政姜洪沈林按察使金獻民邢義參政楊守隅楊茂元吳彥華副使劉遜陳恪李金吳廷舉僉事方良永盧翊知府劉麟張津凡五十三人年力才識皆堪任使詔皆復其官俟有缺斟酌取用

○兵部奏京衛武學事例爲劉瑾變亂者三事一武舉仍六年一次開科一公侯伯及軍職應襲子孫考試文理不通者降一級公侯伯子孫革祿米三之一非舊例宜革今後勛戚子仍聽訪保門館以充教習一軍職應襲子孫有志文舉並弟侄願入武學作養者俱照舊科舉不堪作養者方送營操得旨武舉武學新例俱攺正教習門館仍照先年事例令吏部選用不許自行訪保

○命興安伯徐良神機營中軍坐營

○升錦衣衛指揮僉事劉璋爲都指揮僉事掌本衛事

○以寧夏叛逆旣平內閣輔臣運籌有功加少師兼太子太師吏部尙書華蓋殿大學士李東陽特進左柱國少保兼太子太保吏部尙書武英殿大學士楊廷和少傅兼太子太傅謹身殿大學士吏部尙書兼文淵閣大學士劉忠少傅兼太子太傅武英殿大學士各賞銀一百兩紵絲四表裏太子少保吏部尙書兼文淵閣大學士梁儲攺兼武英殿大學士仍蔭東陽子兆蕃爲尙寶司丞廷和子恆爲中書舍人

○以寧夏平加兵部尙書王敞太子少保蔭其子會爲錦衣衛百戶禮部尙書兼翰林院學士白鉞吏部尙書劉機禮部尙書田景賢刑部尙書劉璟俱太子少保兵部侍郎陸完李浩各賞銀三十兩紵絲三表里吏部侍郎李瀚靳貴戶部侍郎喬宇毛紀叢蘭禮部侍郎費宏李遜學刑部侍郎張泰張子麟都察院副都禦史王鼎大理寺卿張綸各銀二十兩紵絲二表裏

○加司禮監太監溫祥賴義谷淸秦文範宣張欽祿米歲各十二石賞銀一百兩紵絲四表裏升錦衣衛冠帶舍人溫欽谷雄秦安爲本衛副千戶百戶賴友張銘爲指揮僉事冠帶總旗楊恕爲正千戶俱世襲指揮者帶俸千戶者管事亦以寧夏及擒劉瑾功也

○復封義子錦衣衛指揮同知朱徳爲永壽伯太監谷大用兄大寬爲髙平伯馬永成兄山爲平涼伯魏彬弟英爲鎭安伯誥券勛號祿米皆等徳不知其所出初爲裴太監廝養冒裴姓後賜姓朱能造西域食餌有寵英非彬弟冒魏姓時張永兄弟旣封伯二人大用等亦援寧夏功欲封其兄弟以徳爲上義子故並封之爵賞之濫國朝所無雲

○甲戌升山東左布政使張遇爲順天府尹

○復江西按察僉事李王�贊爲通政司左參議

○升按察使劉丙參政管琪倪民俱右布政使參政髙友璣副使蔣昪俱按察使參議匡翼之公勉仁知府趙繼爵陳祥褚圻俱按察司副使同知魏綸秦銳王銓時中白杲知州範淵知縣湯沐李情通判張諾俱僉事丙福建琪湖廣民河南友璣山西昪翼之浙江勉仁四川繼爵祥山東圻廣西綸山西銳湖廣銓中沐廣東杲狹西諾四川情浙江淵雲南

○甘肅鎭巡官奏糧艸缺乏戶部議發銀六萬兩令督理糧儲侍郎叢蘭招商糴買不足許開中引鹽從之

○丙子巡撫湖廣都察院右副都禦史王綸卒綸浙江慈溪縣人成化甲辰進士初除工部都水司主事以內艱去攺禮部儀制司曆員外郎郎中弘治庚申升廣東參政尋轉布政正徳己巳由廣西左布政升都察院右副都禦史巡撫湖廣兼贊理軍務未幾遭外艱值郴永盜賊猖熾特詔奪情督軍閱三月賊平始許終制遂以疾卒與祭一壇綸以能醫遊公卿間公卿多喜之者而才能亦足集事故卒至臺省大官其气岸簡伉酬應頗刻核且有淩忽之態自敵已以下多惡之

○四川流賊藍廷瑞鄢本怒等作亂廷瑞與廖惠等欲據保寧本恕等欲據漢中攻鄖陽由荊襄而下巡撫都禦史林俊議發兵防通江惠等果至破其城僉事錢朝鳳等各遁走會官兵自他縣回賊疑援兵至亦遁左參議公勉仁聞變退屯右埡俊益發玀犭�回石砫等兵諜報賊至朝鳳驚墜渠中欲復走有鄕夫者抗聲讓之乃止督玀犭�回與戰勉仁亦引兵自右埡來列營赤日中會龍灘河漲賊半渡玀犭�回奮擊之賊敗擒斬八百餘人墜崖及溺死者甚眾俊又遣知府張敏何珊等追至門鎭子斬首亦如之廷瑞死惠被擒餘黨遂入狹西西鄕總制尙書洪鐘及俊各以捷聞賜敕獎勵賞奏捷者如例各官功罪令巡按紀功禦史勘報以萬壽聖節遣駙馬都尉蔡震馬誠分祭長陵獻陵景陵裕陵茂陵泰陵

○遣儀賓楊淳祭恭仁康定景皇帝陵寢

○遣內臣祭恭讓章皇后陵寢

○丁丑萬壽聖節上詣奉先殿

奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮免羣臣宴賜以節錢鈔

○升知州朱本端爲江西按察司僉事

○己卯攺刑部右侍郎陶琰南京工部左侍郎馬中錫俱爲左副都禦史琰總督漕運兼巡撫鳳陽等處中錫巡撫大同

○復以裁革右副都禦史顧源仍巡撫雲南致仕右副都禦史邵寶巡撫貴州

○復以趙璜爲順天府府丞

○調裁革布政司右參議陶照於四川楊學禮於狹西

○升錦衣衛都指揮使馬釗爲都督同知都指揮同知張寰爲都督僉事釗永成侄寰永弟俱冒寧夏功也

○庚辰復通政司右參議任良弼官良弼爲給事中時常奏免逋稅劉瑾惡之調戍遼東三萬衛至是赦還復爲參議

○南京十三道禦史張俅等劾奏僉都禦史張禴通政司參議張龍尙寶司司丞屈銓南京鴻臚寺卿趙履祥南京大理寺少卿王彥奇四川布政使潘楷湖廣參政尹灝山西參議寗杲原任湖廣荊州府知府王綬俱交結劉瑾納賄轉遷者而致仕大學士焦芳劉宇首先阿附同惡相濟其罪尢著乞將禴等罷黜芳宇仍加重罪追奪封誥以爲朋姦不忠之戒詔黜綬爲民履祥灝降三級其餘已處者置之灝降嚴州府同知履祥瀘州知州

○攺光祿寺少卿李良爲大理寺左寺丞

○辛巳復姜洪爲山東左布政使金獻民爲貴州按察使吳彥華爲浙江左參政楊茂元爲江西左參政楊守隅爲狹西左參政劉遜李金吳廷舉俱雲南按察副使金整飭騰衝兵備廷舉臨安兵備陳恪貴州按察副使整飭威淸兵備

○賜魯府故奉國將軍健木�霤淑人範氏養贍米歲五十石從魯王請也

○發太倉年例銀十五萬兩給遼東軍餉從總理糧儲官奏也

○十三道禦史平世用等奏五官挈壺正皇甫政爲瑾相看塋宅五官司晨李文及其父監正源教瑾侄私習天文丁憂員外郎邵伯宗希永進用以其子舉人昇爲瑾侄壻全無廉恥乞明正其罪詔政革職爲民文降天文生源姑宥之停俸六月伯宗昇俱爲民

○斬張文冕於市文冕華亭人初爲縣學生被黜潛至京投劉瑾門下遂用事冒軍功授錦衣衛千戶瑾捏傳旨意多出其手交通賄賂气焰傾一時至是瑾敗並誅妻妾送浣衣局

○壬午升禮部左侍郎費宏爲本部尙書宏辭免﹤鋶﹣釒﹥曰文昌之司上切臺斗秩宗之職兼治神人其官旣尊其責亦重必年徳耆俊始足以饜服眾心才識通明始足以綜理庶務矧當皇上更新化理修舉舊章建明尢在於得人選任豈容於代匱顧臣才疏識寡資淺望輕乃沐殊恩遂居此位非惟超越賢豪不免積薪之誚抑恐難勝重任致有棟撓之虞熟自揣量分宜辭避再念臣艸茅下士僻遠孤蹤遭遇聖明多竊榮寵方龍潛之日已勸誦於靑宮及虎變之初復執經於翠幄𨿽佐理有司之事猶叨隨供奉之班皆邁常流殊無寸補幸屢逭濫竽之責敢復萌曳履之圖昨與再推實出望外惟盈滿之是懼甚局蹐而不安仰惟皇上甄陶萬類每垂矜察之仁體念羣臣曲盡保全之道伏望收回成命別授賢能俯徇愚衷使供舊職庶幾下免僥踰之議上無濫予之嫌﹤鋶﹣釒﹥進上曰卿春宮舊臣學行素著特玆簡命宜勉盡職以副委任不允所辭

○復以致仕南京禮部尙書張憲爲南京工部尙書陳勗爲戶部左侍郎提督倉場胡富爲南京戶部右侍郎

○復以閒住右副都禦史羅鑑巡撫蘇松等處總理糧儲

○復以致仕右副都禦史李貢整飭薊州等處邊備兼巡撫順天等府○宣府大同鎭巡等官各奏邊儲缺乏戶部請發原派宣府正徳四年夏稅折色銀二十萬在部者並各省所角�羊到折色銀輳年例銀五萬送宣府五萬送大同招商上納從之

○升應天府丞陳玉爲右僉都禦史巡撫保定等府兼提督紫荊等關

○癸未升廣西左布政使孫春爲應天府府尹兵部署員外郎事李璽爲河南按察司副使廣東按察司僉事方良永爲湖廣按察司副使

○復革荊府護衛軍校之半俱仍隸武昌等衛荊府護衛軍校革已久瑾受賂因王陳乞準令其半回府至是復革之

○發太僕寺銀三萬兩於甘肅買馬

○戶部覆議兩廣鎭巡官奏謂盜賊連年爲亂軍餉不支乞將正徳三年四年抽過番貨除貴重若象牙犀角鶴頂之類解京其餘粗重如蘇木等物估價該銀一萬一千二百有奇宜變賣畱充軍餉報可以明日十月朝遣駙馬都尉蔡震馬誠崔元分祭長陵獻陵景陵裕陵茂陵泰陵

○遣儀賓周鉞祭景皇帝陵寢

○遣內官祭恭讓章皇后陵寢

明武宗毅皇帝實錄卷之六十七終

大明武宗毅皇帝實錄卷之六十八

正徳五年冬十月甲申朔享太廟

○丙戌升湖廣布政司左參議鐘文俊爲本司左參政

○兵部奏攺正劉瑾變法十八事一各處鎭守內外官請敕總制三司裁決各衙門大小事者俱宜換敕從舊一浙江市舶司內臣宜革去兼管沿海軍衛有司一臨淸守備都指揮宜復設一鎭守陜西總兵官與布按二司文移俱仍由都司轉達一各鎭巡官造報官軍馬騾文冊仍五年一次軍職賢否撫按歲一造報京衛軍職候考選之年仍行點城驗軍官開注送部一軍職放糧違限者仍依律問罪還職一軍職應襲子孫兩京送武學在外送衛學儒學讀書其祖父事故仍於衛所徑自保送襲替一保母子孫仍如傳升乞升例不許承襲其襲替日具奏定奪一軍職犯不孝典刑者不許正犯子孫承襲其父祖次子有應襲者仍許之一軍職爲事調衛帶俸差操者革去永遠字樣一舊官爲人命典刑其子仍準與半俸支給新官全俸俱候出幼襲職調衛帶俸差操一軍職爲事降級子孫替職若祖職大於所降職者許其子暫替父見降職事待父故仍襲祖職若續後功升爲事見降職又大於祖職者先替祖職父故仍襲所降之職中間有見降職與祖職等暫令其子於祖職上降一級承替候父故仍襲祖職俱如舊例一軍職陣亡者仍不分子孫弟侄襲升一級一旗役犯奉養有缺者仍問罪復役一各處見任官遇有升調等項仍交代錢糧明白隨卽離任一武舉例升級加米今革去武舉安國等升級月米宜復之一武職非軍功不升今陜西署都指揮同知朱瑄等五人遼東署都指揮僉事韓璽等二十人以丈量地土各升一級宜革去一軍職爲事爲民身終及六十以上許襲替祖職於原衛失機等項充軍病故或處決應襲之子準令優給承襲調衛俱如舊議上從之

○丁亥升南京尙寶司卿夏昇爲南京鴻臚寺卿

○南京通政司右通政王云鳳致仕

○戊子以寧夏后衛指揮使楊英守備鎭城迆北寧夏中衛指揮僉事雍彬守備鎭城迆南各以都指揮體統行事

○己丑升戶部右侍郎毛紀爲禮部左侍郎○升鴻臚寺卿兪琳爲禮部右侍郎仍掌寺事右少卿吳泰爲卿鳴贊徐宗仁王佐爲左寺丞序班李廷芝署丞張文澍爲右寺丞

○攺江西布政司裁革右參議陳順於湖廣布政司

○賜山西解州鹽池神號東曰東鹽池之神西曰西鹽池之神有司春秋祭祀以巡按禦史奏也

○斬逆瑾親屬劉傑等十五人並劉二漢於市姦黨左堂等發廣東海南衛永遠充軍婦女送浣衣局二漢甫十歲術士兪倫余曰明謂當大貴至是並收系論死仍籍其家

○工部右侍郎李堂上修河事宜大略謂黃河自河南蘭陽儀封考城一帶故道淤塞其流俱入賈魯河經黃陵岡至曹縣勢甚彌漫衝梁靖楊家二堤決口渰沒曹單田畝前此侍郎崔巖亦當修浚緣地髙河澱隨浚隨淤水殺不多而決口又難築塞以今觀之梁靖口以下地勢最卑故眾流奔注成河直抵沛縣凡河流故道湮不復﹤鋶﹣釒﹥況河勢北徙有如建瓴不但直趨梁靖決口其黃陵岡上下及杜勝集縷水堤俱被衝嚙水渰大堤計抵安平鎭甚近就使梁靖口築成其容受全流無地必致回激黃陵岡堤岸正妨運道尢爲可慮今欲起自大名府地名三春柳至沛縣飛雲橋止築堤共長三三百十里正以防河北徙可保運道無虞𨿽若一時工役重大而於久遠終爲有益工部復請從之

○陜西郃陽縣地震

○潼關地震有聲

○庚寅升浙江按察司副使楊旦爲應天府府丞

○升國師羅竹班卓班丹端竹爲灌頂大國師禪師領占陸竹爲國師右覺義短竹監參爲左覺義剌麻祥巴汪秀紮失朵而只寧卜鎖南短竹星吉班卓鎖南星吉班丹倫竹爲右覺義○準給番僧度牒三萬漢僧道士各五千時上習番教欲廣度習其教者命印度牒若干所司度不可諍因如數摹印然竟貯於文華殿而實未嘗用也

○以營州後屯衛指揮使葛隆守備臨淸地方以都指揮體統行事

○辛卯升袁州府同知郭浹爲山東按察司僉事

○江西姚源洞彊賊汪澄三王浩八等三千餘人初旣聽撫至是復叛劫掠樂平余干等縣地方攻破安仁縣焚其公署守臣以聞兵部覆請宜責守臣使剿平之得旨停守巡並掌印巡捕官俸令戴罪殺賊敕鎭巡官用心督捕務靖地方

○以太僕寺馬九百匹給山西偏頭等關

○壬辰吏部議攺正劉瑾變法二十四事一舉人監生告遠方者仍選司府州縣正佐首領官一兵馬司吏目仍選用吏員二等雜職一選簿仍類寫舉人歲貢官生納粟以次取用其舉人不得別附選簿一大選舉人監生仍試論判不得增試時務策及行移告示一王妃夫人儀賓已故無子孫者其親屬保勘明白仍升授京職一行人考選科道仍待三年考滿不得如主事例徑授一六科給事中仍徑與實授一中書習字秀才考選蔭敍者除授後有應升攺者仍升攺別官一翰林院官仍舊升授作養不得會官舉黜及以別衙門調補一書辦官隨徵一次有勤勞者仍六年以上選用其在營者仍須八年一納銀冠滯知印辦事半年滿日以次選用不得省祭一倉場攢典仍舊守支省祭選用不得別立行頭爭先行取一提督四夷館仍用太常卿少卿各一員一各布政司管糧官仍給敕以便行事一近例選除兩廣南直隸浙江官不用鄰省人漕運都禦史不用江南人宜仍舊不得回避一南京國子監仍設司業一提控都吏通吏三考役滿吏典仍舊格選用省祭一十庫大使等項九年周歲考滿攺除升授宜仍舊一推升急選大選過官員於選除後宜卽類奏除授處所一裁革兵備勸農管糧捕盜水利等官及山海關主事仍宜復設一兩京九卿堂上在外方面官履歷仍按季開寫揭帖進呈一撫按官不得差委州縣正官正官亦不許受委違者各降二級一尼山洙泗書院各設世職學錄應否裁革一爲民翰林院秀才華淳祝肇光張文憲並閒注帶俸少卿華英祝祥俱無罪宜復原職得旨書院學錄先聖子孫不必裁革南京國子司業準復設華淳準復監生應試祝肇光張文憲令於本處儒學肆業出身其餘俱準攺正

○監察禦史李元言九門車輛之稅自劉瑾專政欲如成化初所入鈔必五百四十餘萬貫錢必六百二十餘萬文而監受官於常課之外又多私取甚爲民害請斟酌議擬勿拘定數下戶部再議以爲宜斟酌輕重定爲則例每歲進納約鈔二百萬貫錢四百萬文庶國課易足至於侵克過取之獘皆當嚴禁上是之每年進納定爲鈔三百三十萬八千二百貫錢四百二十萬二千一百四十四文監受官若侵克或過收及縱容索取以致客商嗟怨事覺皆罪不宥

○癸巳以致仕山西右布政使沈林爲廣西左布政使

○乙未復劉大夏太子太保兵部尙書楊守隨工部尙書林瀚南京兵部尙書韓文戶部尙書許進太子少保吏部尙書艾璞都察院右副都禦史俱仍舊致仕以言官薦也○丙申曉刻金星犯亢宿南第一星

○大學士劉忠復上﹤鋶﹣釒﹥曰臣年五十九歲昏耗虛憊殆若七十以上者先臣有餘業敝屋數間薄田數畝無彊近之親以爲主管幹理之僕以司出納臣止一子又愚孱無識臣𨿽從宦而心事焦勞有同覊旅伏以聖王之治本諸人情臣忝列輔臣舊侍靑宮仰冀皇上以義賜斷俾臣苟延餘年於林泉依托保助於井裏不勝感戴上曰朕以卿春宮舊臣素著學行方玆簡命遽求休致已有旨慰畱宜勉副委任不必固辭

○丁酉升宣府副總兵都指揮同知劉淮爲都督僉事充總兵官鎭守宣府

○夜月犯天街下星

○戊戌以狹西臨洮衛都指揮僉事趙濟守備洮州調靖虜守備都指揮僉事陳善守備固原升靖虜衛指揮使路瑛爲署都指揮僉事守備靖虜

○升大徳顯靈宮道錄司左正一朱正增爲眞人兼至徳靈通宮住持管事

○己亥治瑾黨太監陶錦監丞賈振等二十三人罪錦振爲瑾所親信干進者率因以通賄而錦不法事尢多嘗往福建查盤淩轢三司不異僕隸所索饋遺以數萬計至是俱彼收法司擬朋黨亂政律當斬詔錦振各杖八十與髙諒王鎭王保劉堂劉聰呂祥殷俊王俊郭洪俱充孝陵衛淨軍仍藉其家臧林王成朱英張鏜布通戴玉黃瑄劉淸劉瑤鄭喜尹鑾劉景亦充淨軍永不敍用

○吏部尙書張彩有罪伏誅彩性黠辯淫邪不修行檢初爲文選司郎中被劾家居大學士焦芳以其與劉瑾同鄕力薦之得復職蓋媚瑾也不數月間超擢僉都禦史吏部侍郎進尙書加太子少保日出入瑾家與朝士言輙稱瑾才略過人常呼瑾爲老者進退人才一惟瑾意是徇其有所言瑾亦無不從之因不時考察內外官員諸所選補不循舊格率意變亂賄賂肆行後與瑾侄結親往來益稔瑾陰懷不軌常屏左右與彩謀瑾敗彩收考死獄中仍銼其屍於市籍其家妻子流之海南同時有石文義者本內官石巖養子也因饋送瑾畱爲爪牙累升錦衣衛指揮同知理北鎭撫司事官員以事系獄者納賄非滿瑾意不與問理又有錦衣衛百戶沈彬者因賄楊玉入東司房辦事往往詐稱訪事扇惑人民以張瑾威錦衣衛副千戶郝凱者賂瑾與文義同在鎭撫司理刑升正千戶至是皆伏法文義淩遲處死彬處斬凱發邊衛永遠充軍文義家屬亦戍海南

○庚子以廣西桂林中衛署都指揮僉事魯宗貴守備永福等處地方

○廣西桂林柳州慶遠府各地震

○致仕戶部右侍郎何鈞卒鈞字仲衡河南靈寶縣人成化乙未進士授太常寺博士升浙江道監察禦史歷大理寺丞少卿再遷右副都禦史巡撫山西兼提督鴈門等關時晉王妃父怙勢驕縱有司不能制鈞至欲發其姦其人懼伏門請罪鈞責以大義乃自戢鈞亦不較庶幾寬而有制者也正徳攺元升戶部右侍郎提督倉場旋以足疾請告後遂致仕至是卒

○壬醜誠孝昭皇后忌辰奉先殿行祭禮遣駙馬都尉樊凱祭獻陵

○免應天及直隸寧國太平池州等府秋糧有差以巡按禦史洗光奏報水災故也

○命密雲右參將署都指揮同知許泰充副總兵協守宣府

○壬寅泰寧等衛都督孛來罕等遣頭目赤勞溫等各貢馬駝賞彩叚等物有差

○癸卯降懷安衛納級都指揮同知宋贇爲指揮同知開平衛納級都指揮僉事劉能萬全都司都指揮僉事邢傑俱爲正千戶萬全右衛指揮僉事晏經爲百戶坐虜入境不能備禦故也

○陜西鞏昌地震聲如雷

○甲辰戶部議攺劉瑾變法三事一江西起角�羊兩京薴布俱仍用本色舊欠者每匹折徵銀二錢二分一山海衛軍士月糧折色仍於順徳府支銀三錢七分一浙江左參政何顯以陪補重徵並妻子徙爲邊氓今遇恩詔宜釋還皆從之

○乙巳開中淮浙河東運司存積鹽課百萬引於陜西三邊以充軍餉從守臣請也

○貰霸州彊賊劉七等三十四人罪劉七本名晨與其黨皆霸州永淸固安等縣農家州以盜多不能制聞晨及其兄劉六善騎射召令與其黨齊彥明等協捕有功後凡遇警皆令晨等隨捕以爲常逆瑾家人梁洪索貨於晨等不得遂誣爲賊奏遣禦史寧杲柳尙義調兵圖形捕之連系妻孥盡破其家晨等窮蹙憤恚乃相聚劫略至是以詔旨許自首免罪詣州自首知州郭坤以聞下兵部議覆遂貰之仍令協捕他盜自效未幾晨等復叛

○丙午免陜西莊浪鹻灘等墩屯糧一年以邊警不獲布種故也

○賞遼東獲功官軍一百六人金帛有差

○復中府署都督僉事胡忠萬全都司署都指揮僉事章傑錦衣衛指揮僉事牟斌等官忠等五十五人俱以新例降調兵部奏請復其原職仍於原衛帶俸從之惟錦衣衛都指揮同知降百戶趙良不許復初斌掌鎭撫司安靜平恕凡坐事下獄者多賴其力得直以此逆劉瑾被罪士論歸之

○丁未命廣西桂林右衛署都指揮僉事吳鎰充左參將分守雷廉髙肇地方

○戊申敕南京工部右侍郎周宏提督修理孝陵以尙書李善致仕故也

○己酉旌表天下節婦一十九人張氏山西垣曲縣民普曜妻蔚氏山西朔州衛軍牛茂妻韓氏山西黎城縣民李信妻楊氏山西黎城縣民韓洪妻張氏山西臨汾縣民叚順妻韓氏山西洪洞縣民衛惇妻郝氏山西太谷縣民郭瓚妻吳氏山西榮河縣民樊淸妻宋氏馮氏河南確山縣民黨友才妻妾張氏河南新蔡縣民梅杲妻李氏河南祥符縣舉人張儉妻孫氏狹西禮縣民趙永妻周氏狹西澄城縣民姚璉妻林氏福建上杭縣民梁時亨妻褚氏直隸江都縣民金鑾妻王氏直隸安東縣民趙胤妻胡氏直隸休寧縣民金雲暄妻沈氏直隸吳江縣民吳嵩妻俱以年少孀居守節不渝表爲貞節之門

○以忠義右衛署都指揮僉事王勇守備涿州

○狹西西寧衛地震有聲

○庚戌起用戶部左侍郎儲巏管右侍郎事都察院右副都禦史黃寶巡撫山東鄧祥巡撫河南周南巡撫宣府胡瑞提督鴈門等關兼巡撫山西刑部右侍郎李士實爲右都禦史巡撫鄖陽

○復羅欽順仍爲南京國子監司業

○辛亥升左給事中楊一渶張瓚俱都給事中右給事中馬卿爲左給事中給事中李鐸鄭裕俱右給事中一渶吏科王�贊兵科卿工科鐸戶科裕禮科

○以水旱減浙江湖州嘉興寧波三府夏稅麥及絲綿有差

○巡按雲南監察禦史朱流�玉奏雲南倉庫空虛欲借年例買金並鹽課銀兩存畱二年以充邊用戶部議覆從之

○命萬全都司都指揮僉事馬經守備蔚州宣府前衛指揮僉事陳玉守備獨石城納級都指揮僉事孫琦守備龍門衛城萬全右衛納級都指揮僉事白元勛守備萬全右衛城開平衛指揮僉事韓雄守備云州堡

○壬子以處州府同知張芮爲南京尙寶司卿

○起用布政司右參政張鎭右參議王藎髙胤先按察司副使姚祥陳輔何琛僉事盧翊鎭祥俱雲南藎琛俱狹西胤先翊俱四川輔湖廣

○升署郎中屠奎爲江西布政司左參議王軏爲廣東左參議耿繼玄爲四川右參議

○命廣東按察司副使江潮提督本省學校

○太子少保禮部尙書兼翰林院學士白鉞卒鉞秉徳眞定南宮縣人兵部尙書圭之子成化甲辰舉進士廷試第二授翰林編修遷侍讀弘治己未充經筵並東宮講官升侍講學士甲子主考應天府鄕試正徳初以恩升學士充日講官丁卯授庶吉士業掌院事擢禮部右侍郎尋攺吏部遷禮部尙書賜玉帶庚午命兼學士入內閣專典誥敕掌詹事府事加太子少保卒於保賜祭葬贈太子太保謚文裕鉞博覽子史長於記誦與修憲廟寶錄及大明會典通鑑纂要諸書體貌魁梧器局凝重爲禮部尙書時劉瑾方用事值所難處寧稍遜避而亦不失其正云

明武宗毅皇帝實錄卷之六十八大明武宗毅皇帝實錄卷之六十九

正徳五年十一月癸丑朔欽天監進正徳六年大統歷上禦奉天殿受之給賜文武百官頒行天下

○升四川副使王凱爲山東左參議貴州左參議胡拱兩浙鹽運使張吉俱爲河南右參政思思軍民府同知謝湖爲福建僉事陳州知州李衢武昌府同知常賜九江府通判毛廣俱爲陜西僉事

○贊皇知縣王鑾﹤鋶﹣釒﹥稱太監張永功言今歲五月赤旱千里永奉辭西徵過眞定大雨隨注百姓稽首曰天上雨露張永帶來也永不坐乘不張蓋不作威福眞今之臯夔伊傅先後數千言極其諛媚上覽奏亦褒永百餘言再賜璽書諭意蓋劉瑾擅權臣民被其荼毒如在膏火永能以計除之人以爲一大快事故頌其功者多溢羙云

○貴州宣慰使司土官右參政安貴榮差舍人貢馬賀萬壽聖節賞彩叚鈔錠有差

○命右府都督同知藍敬五軍幼官舍人營坐營管操

○乙卯升處州知府梁辰爲兩浙都轉運鹽使司運使

○丙辰諭禮部朕惟天子之孝尊親爲大蓋非待餋以天下亦有顯揚之道焉朕生不逮皇祖蚤違皇考嗣有大業天下之餋備於兩宮乃於卽位之初恭上尊號而徽稱未極中心歉焉比以太監張永奉命出師平定叛亂奏除姦賊朕用宣布政化以成太和凡我臣民欣欣望治仰惟列聖眷佑圖報無由亦惟我聖祖母太皇太后保護之恩聖母皇太皇鞠育之勞至深至厚爰據舊章告諸郊廟社稷各極徽稱以彰聖徳以稱朕尊親之意爾禮部其擇日具儀以聞

○禮部以攺正事宜上請一保安王誠漖永興王秉櫸郃陽王秉檄屢經會議已有成命難準封爵近各夤緣準封東阿王陽鏢違例請封其庶子當滰爲長子宜止授鎭國將軍陽曲王鐘鍑先朝以有罪降爲庶人近夤緣奏復原爵晉府庶人鐘鋡違例得與冠帶寧王違例得封其妾方氏徐氏爲夫人俱宜查革秦府補升承奉正副內批添注黃潤爲承奉正緣非奏請宜罷潤職薊州鎭守署都督同知馬澄違例請給蟒衣宜查究四夷館譯字官生不得令大通事會選並按季考試關防字樣不得累更請給建言事情一歲兩行議奏不得卽與封奏準行﹤鋶﹣釒﹥入上曰保安永興郃陽並鐘鍑王爵仍集議以聞寧府夫人封號並鐘鋡等冠帶俱不必革自今各王府不許越例奏請餘如擬

○以吏部右侍郎靳貴兼翰林院學士內閣管誥敕

○起祭酒章懋爲南京太常寺卿懋雅有徳望久在告故特起之

○翰林院修撰倫文敍丁憂服闋復任

○升敍州知府劉浩登州知府房瑄南安知府李綱常州知府史俊禦史聶瑄朱流�玉俱按察司副使浩浙江瑄河南綱廣東俊瑄陜西流�玉山東

○戶部集議漕運事宜一運軍隨糧例納墊廒蘆席松板楞木近多折銀倉廒缺用請令今年量納本色一舊例江北運軍每石加耗米一斗三升南京兩總獨無之請比例加耗米六升以給雇船盤壩仍著爲例一南京兩總軍政官多將殷實旗軍攺駕快船而以老弱煢獨僉補漕運江南江北賣放攺掣亦多宜令所司覺察坐以贓罪一各處奏報災傷務令在本年十月之內徵收派兌分數早定庶無稽緩一江南等總運糧官及淸江造船廠委官宜專任責成毋得攺掣差補一南京各衛修倉軍余舊例僅千餘名今用二千八百餘名隱藏幫貼不下萬人請令南京兵部掣回一千一百餘名以供備禦其存畱修倉者各衛定數立籍有缺僉補巡倉禦史等嚴察之一遮洋船順帶綿花赴永平薊州等庫頗爲勞費永平一帶市價不齊請今後折角�羊銀兩其未到冬布七萬餘匹宜於花絨折銀並上年折布余銀薊州折艸銀內湊放仍每年額外量於徳州常盈庫添帶二萬疋以實邊儲議入俱從之

○丁巳升四川按察司僉事李恕爲貴州布政司左參議工部郎中王溱爲河南布政司右參議

○戊午曉霧四塞濃霜附木

○己未起降職郎中陳仁致仕員外郎王泰禦史方溢聶賢發戍禦史王時中俱爲按察司副使仁浙江泰福建溢廣東賢雲南時中四川

○詔以蘇常松江三府水災凡起運京庫及南京各倉稅糧絲絹綿布俱量攺折色存畱者本色折色中半徵收仍存省腳價以補應兌之數各衛所屯田子粒俱視災之輕重除免從巡按禦史請也

○庚申陜西鞏昌府地震有聲

○辛酉升潛山縣知縣鄭陽爲四川按察司僉事陽先爲禦史降旌徳縣主簿升知縣至是乃起用

○壬戌升兩淮運使呂賢長蘆運使童瑞淮安知府華璉光祿少卿致仕李岱俱爲布政司右參政賢山西瑞廣西璉四川岱陜西

○戶部覆議巡按福建監察禦史屠奎所奏錢糧利病三事一福州左等衛新增屯糧節年拖欠者皆捏增侵占諸項陪納負累宜查明分豁一布政司並各府州縣在庫鈔貫年遠浥爛積於無用俱官員俸糧與錢兼支之數自今宜將存畱者每張收錢二文與舊貯錢鈔兼支候盡然後錢鈔均徵一福建各預備倉所貯谷多陳腐無用宜俟成熟時查殷實家量給易新以備凶荒議上從之

○致仕南京戶部尙書熊翀卒翀字騰宵河南光州人成化己丑進士授武進縣知縣升監察禦史縣民爲爲刻石紀政迹嘗巡按陜西江西曆山西按察司副使按察使弘治癸丑升右僉都禦史巡撫山東進右副都禦史巡撫陜西庚申升工部右侍郎攺兵部右侍郎甲子升南京戶部尙書正徳初以老乞休至是卒翀爲禦中時頗有風采在江西豪民有武斷鄕曲號爲難治者能以法剗除之其後有臺省長吏才頗不稱言者屢劾其粗鄙庸劣亦公論云

○癸亥以冬至節遣駙馬都尉蔡震馬誠崔元分分祭長陵獻陵景陵裕陵茂陵泰陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢

○甲子冬至節上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮免羣臣宴賜以節錢鈔

○乙丑調狹西按察司僉事李衢爲河南按察司僉事

○復設山東沂州守備以府軍前衛指揮僉事孫奎充之以都指揮體統行事

○丙寅總制湖廣鄖陽等處尙書兼左都禦史洪鐘奏報流賊藍廷瑞鄢本恕等之黨斬捕降散已數萬惟賊首逃遁入山計亦不久可平上降敕獎勵賞奏捷人紵絲衣一襲新鈔千貫旣而兵部言賊首尙在宜速圖之詔鐘督巡撫等官亟剿務期盡絕以靖地方有功人員查勘明白以聞鐘續奏前賊數敗鄢本恕亦混殺死但未驗實兵部乃請行鐘量調官軍追捕其餘依時放遣以省饋運從之

○夜月犯司怪星

○丁卯升兩淮都轉運鹽使司同知郝海爲兩浙運使廬州知知府楊璲爲長蘆運使

○海西兀者右等衛女直都指揮僉事桑吉答等來朝貢馬賜宴及賞彩叚鈔絹有差

○戊辰升翰林院學士傅圭爲吏部右侍郎仍日講

○令巡撫保定等府右僉都禦史陳玉於都察院管事

○宥曹雄死謫戊海南雄附瑾鎭守狹西瑾爲增置鎭西將軍印遂升署都督同知與總制尙書才寬不協寬之死也雄擁兵不救言官有紏其罪者皆被切責瑾愛其子謐復以侄之女妻之雄再升左都督謐亦授千戶凡雄所請瑾無不從者自是相結益深人莫測其謀也瑾敗降指揮僉事尋收擊都察院獄以逆黨論斬詔竟宥之與妻子俱永遠謫戍不赦

○昏木星犯牛宿○己巳升南京戶部署郎中事員外郎姚昊爲狹西布政司右參議廣西按察司僉事胡瑛爲山東按察司副使平陽府同知於茂爲狹西僉事

○給賞偏頭關地方獲功並重傷等項旗軍王二等銀兩有差

○庚午禮部進上徽號禮儀一先期四日太常寺宿於本寺次日早具奏致齋三日遣官祭告天地宗廟社稷祭儀用果酒脯醢香帛迎神四拜行一獻禮讀祝送神四拜禮畢一前期禮部行移各衙門是日鳴鐘鼓百官具朝服隨班行禮一前期一日內侍官設冊寶案二於奉天殿冊東寶西設冊寶彩輿四於丹墀內設香亭二於冊寶輿前教坊司陳設中和韶樂及大樂是日早錦衣衛設鹵簿大駕一前期一日女官設太皇太后寶座於宮中設冊寶二案於寶座前冊東寶西設香案於冊寶案前設皇帝拜位於丹陛上平中設內贊二人引禮二人內官陳設儀仗於丹陛丹墀東西女官擎執者立於寶座之左左鐘鼓司設樂於丹陛東西北向皇太后宮中陳設如前儀一是日早上禦華蓋殿具冕服鴻臚寺官奏請行禮導駕官導引上出至奉天殿冊寶官捧冊寶置於案內侍官舉案由殿中門出導駕官導引上隨行至丹陛之下捧冊寶官取冊寶置於彩輿內侍官舉輿上升輅隨輿後百官於金水橋南皆北向序立候冊寶彩輿至皆跪候過畢興皆隨至文華門外候上至淸寧門裏降輅趨至門外北向序立女官請太皇太后升座太皇太后具服出導從如常儀樂作升座冊寶彩輿由中門進至宮中丹陛上置於皇帝拜位前冊東寶西內引禮官導引上由左門入至丹陛上左邊北向立樂止內贊唱執事官各司其事引禮官導引上至拜位奏拜樂作四拜樂止傳唱鴻臚寺贊百官皆四拜畢捧冊寶官於彩輿內取冊寶捧由中門入至太皇太后前左邊立上由左門入至拜位奏跪傳唱百官皆跪奏搢圭進冊捧冊官以冊跪進於上左上受冊奏宣冊上以冊授執事官執事官跪受於上右宣讀訖捧置於案奏進寶捧寶官以寶跪進於上左上受寶以授執事官執事官跪受於上右捧置於案奏出圭俯伏興傳唱同奏復位引禮官導引上由左門出至拜位奏拜樂作四拜樂止傳唱百官同四拜畢致詞官於丹陛上跪奏於左曰嗣皇帝臣厚照伏惟太皇太后升下功徳兼隆顯崇徽號永膺福壽率土同歡畢奏拜樂作四拜樂止傳唱百官同四拜奏禮畢次詣皇太后宮中行禮如前儀百官序立於思善門外行禮如前儀一謁告是日上冊寶畢內官先具謁告儀物太皇太后及皇太后各具冠服詣奉先殿行謁告禮如常儀一受賀儀是日太皇太后行謁告禮畢仍禦宮中服燕冠服升座儀仗及樂如前陳設內引禮官引皇太后皇后皇妃公主行慶賀禮如常儀禮畢皇后及妃主等各詣皇太后宮中行慶賀禮畢文武百官詣淸寧宮前門外上表慶賀行四拜禮司禮監官捧表進仍行四拜禮畢次詣思善門外行禮如前儀一次日命婦進表行慶賀禮前期一日女官陳設太皇太后寶座於宮中設香案於丹墀之南其日淸晨內官陳設儀仗於丹陛之東西及丹墀東西女官擎執者立於寶座之左右陳女樂於丹陛東西北向設案於殿東門外設命婦拜位於丹墀北向設司贊位於丹墀東西設司賓位於命婦拜位之北東西相向設內贊二人位於殿內東西命婦至宮門外司賓引命婦入就位女官具服侍班如常儀尙宮尙儀等官詣內奉迎尙儀奏請太皇太后具服出導從如常儀樂作升座樂止司贊唱班齊樂作贊四拜樂止外贊唱進表案女官前導舉表案女官二人舉案由殿東門外樂作至殿中樂止贊眾命婦跪內贊唱宣表展表女官詣案前取表跪展宣表女官詣案前跪宣訖興女官舉表案置於殿東外贊命婦皆興贊拜樂作四拜樂止司賓引班首命婦由東階升樂作自東門入至殿中樂止內贊唱跪班首跪外贊眾命婦皆跪內贊官跪於班首之左代致詞云某夫人妾某氏等恭惟太皇太后陛下徳同坤厚允協徽稱壽福無疆輿情歡戴畢內贊司贊同唱俯伏興班首及眾命婦皆興司賓引班首由西門出降自西階樂作至拜位樂止贊拜樂作四拜樂止尙儀跪奏禮畢太皇太后興樂作還宮樂止引禮官引命婦以次出一再次日命婦進表皇太后行慶賀禮並前一日陳設如前儀一又次日上禦奉天殿文武百官上表行慶賀禮畢頒詔天下如常儀

○命修贛州南安二府並屬縣城垣以地連閩廣郴桂防盜賊也

○以甘州等衛雹災免糧艸有差

○夜月犯酒旗星

○辛未致仕南京戶部尙書髙銓卒銓字宗選直隸江都縣人成化己丑進士授大理寺右評事上言時政六事行之會勘建寧衛指揮楊曄獄有以受賕敗者銓獨無累擢山東按察司僉事丁憂服闋除河南歸徳有黃河退灘地千餘頃爲親藩所據知州畢用亦以負租被訟於朝命中官及侍郎都禦史按其事銓謂負租當責之州田則民所恃爲業者中官難之執不變遷浙江副使壬子擢河南按察使乙卯遷左布政使丙辰擢都察院右副都禦史巡撫保定諸府有妄指民田獻爲皇莊者命侍郎會勘民冤聲撼野至毆州縣吏不得行眾欲藉以塞命銓曰若是則民重得罪宜勘實以聞主上仁明當不忍奪民利以徇左右已而果然庚申升南京工部右侍郎進南京都察院右都禦史丙寅擢南京戶部尙書劉瑾專政傳旨致仕已而逮就詔獄其家爲行賂得釋尋罰米五百石奪其官庚午以本官致仕比卒賜葬祭贈太子少保銓性質恭愼慮事周悉𨿽久處仕途物議不及惟任巡撫時同中官李廣督造興濟祠畿輔人居言路者劾銓悉民力以奉勢家而論者猶謂是非有在云

○興王以湖廣連歲興師討賊發白金千兩助軍餉總制尙書洪鐘以聞上曰王輕財尙義乃爾其卽降璽書褒諭之

○給賞寧夏地方斬獲達賊軍人蕭瑾等三人大同界牌山墩等地方獲功官軍張海等八人並延綏總兵侯勛原統至靈州策應官軍劉錦等七百五十四名銀兩絹布有差

○升賞甘肅鎭夷硝地墩等處有功官軍七百五十五人有差加太監宋彬歲祿十二石升都禦史張翼俸一級升總兵官衛勇爲都指揮同知仍署都督僉事副總兵白琮參將芮寧爲指揮同知遊擊將軍吳英爲指揮使俱仍署都指揮僉事參將蘇泰爲都指揮同知參議周載僉事呂檜陳暐各賞銀五兩紵絲一表裏

○南京監察禦史張芹上﹤鋶﹣釒﹥曰朝廷邇以叛亂旣平論功行賞大學士李東陽亦進勛階蔭子遠近聞之莫不駭異臣惟東陽謹厚有餘而正直不足儒雅可觀而節義無聞先帝誤以爲賢臨崩以陛下托之義當與陛下同休戚者也邇者劉瑾專權亂政東陽爲顧命大臣不能防微杜漸及其惡迹旣著若出力以與之爭彼亦必知所忌或不幸而得禍諒亦不至於死東陽依阿順從唯唯聽命及瑾謀逆旣成幸賴陛下英明果斷任用得人不動聲色潛消禍變東陽又得冒功以受恩賞此人心所以不服也東陽受先帝之托以輔陛下乃使瑾得以荼毒天下謀危社稷就使東陽能誅瑾僅可以贖罪耳今賴他人之力以成功又安得攘爲己功而冒賞乎臣竊見今大臣正直者多不容於瑾在之時姦邪者多見黜於瑾誅之後惟東陽始終無恙而又屢叨恩賞臣不知其何喜爲身謀如此也乞將東陽卽賜罷黜或待其自陳準令致仕與凡蔭子恩澤並賜追奪庶有以勵臣子之節而可以爲天下勸矣上曰芹久居言路瑾亂政時畏避緘默今旣明示典法乃掇拾沽名東陽學行海內推重輔導朕躬忠勤茂著比平寧夏旣平大臣特進階蔭子如何謂攘取誅瑾之功恣意妄說旣令具實以聞東陽宜仍舊供事愼勿動懷旣而芹請罪奪俸三月

○升南京光祿寺卿馮鎬爲右副都禦史巡撫保定等府地方

○升狹西秦州同知孫徽爲廣西按察司僉事

○革除天下各預備倉新設土倉官以州縣正官或管糧官領之

○巡撫四川右副都禦史林俊言劉瑾謀逆未覺之先臣嘗艸一﹤鋶﹣釒﹥擬俟賊平隨上天幸假手張永先發其姦陛下神武英斷立決此獄誠爲國家大幸然徐思之危亦至矣昔夙沙衛殿國楊思最平亂前史書之謂政出閹寺國爲無人今賊瑾謀逆舉朝文武無一人言之獨幸一內臣永也幸一永傷文武之無人亦以見陛下信文武之臣之不如永也臣又聞近日大臣有缺與二三內臣會推夫百官統於冡宰九伐掌於司馬今吏兵二部是也使內臣應預周制之矣我太祖稽古建官又制之矣獘端未可自今日始也夫爲戶部莫如韓文許進爲內閣莫如劉健林瀚謝遷王鏊方撥亂反正之始而不引忠亮端謹不可屈之人治未可望也伏望慮遠愼微時時以專任賊瑾之誤爲戒循用先朝舊臣修復舊制則聖政日淸盛業永昌矣謹錄前奏槁附進其略曰劉瑾古今惡魁也陛下視朝不時瑾西南向裾立鴻臚傳與某官敕賜某官酒饌皆出瑾口各官叩頭已而鴻臚唱東向揖以給事內臣朝著之上敢受諸臣朝見之揖可乎又言瑾對諸臣嘗許臣忠義今又起爲巡撫臣宜以知己爲報而乃操戈入室不敢以一徳之私忘天下公論也得旨瑾已正典刑俊乃稱奏成於瑾亂政之日未及進呈其懷姦畏罪明矣宜從究問但以流賊未平姑令自劾俊好名凡進退皆矯矯爲異當瑾用事時乃應召命出爲巡撫蓋亦欲避禍以全身耳及瑾旣敗又覲保完名故上此奏然爲計已拙士類莫不嘆之

○癸酉致仕南京戶部尙書吳文度卒度字憲之應天府江寧縣人少貧與兄茹苦讀書夏夜無帳爲蚊嘬成病鄰人數侮之其志益堅以成化壬辰進士授龍泉知縣有聲召拜南京山東道監察禦史丁未升汀州知府九載滿郡人生祠之又立石以紀去思弘治中歷江西左參政山西右布政使河南左布政使升都察院右副都禦史巡撫雲南平夷酋之亂正徳戊辰進戶部右侍郎轉左侍郎升南京都察院右都禦史無以賂瑾卽攺南京戶部尙書致仕文度歷官三十七年屋僅數椽而已賦性近厚處昆弟羣從有恩鄕人稱之

○升都督同知髙得林爲右都督管後府事得林太監鳳侄也

○命免寶應縣河泊所魚戶雜泛差役

○乙亥大學士李東陽乞休上﹤鋶﹣釒﹥曰臣於本月十八日奏乞休致仰廑徳音曲加慰畱臣拊心內省實不自安竊惟人臣事君固當竭死生之力尢當謹進退之節臣見今六十四歲歷事列聖四十七年參預機務一十六年才疏力薄當退一也多病早衰當退二也久玷班行多竊俸祿當退三也但顧命至重責任方殷大義所關亦非得已蓋聖質方衝庶事未定則不敢言退藩臣倡亂邊境未寧則不敢言退大姦未除獘政未革則不敢言退用是懷憂抱愧含垢納污𨿽因事累辭終不獲於自遂幸遇陛下聰明日進政令一新天下之人延頸望治太平之幾正在今日臣若貪位戀祿玩歲愒時及此不圖更復何待比聞南京監察禦史張芹奏臣當劉瑾專權亂政之時不能力爭及陛下任用得人潛消禍變卻又攘以爲功冒膺恩蔭緣寧夏事平伏承陛下遣司禮監官傳示聖意欲加恩典臣極力苦辭幾至垂涕及手敕旣下加臣特進左柱國蔭臣男爲尙寶司丞臣卽懇辭竟不獲命黽勉拜受本非索心但寵祿之頒過踰涯分傳聞遠外實駭羣情其言禮貌之屈否眾所見聞攘功之有無已蒙聖鑑若不能早退又不力辭此二端切中臣病況臣揣己量力見可知難盛滿之懼已非一日安敢以衰老之身蒙叨冒之罪上以玷陛下知人之明下以貽士林求備之議哉伏望聖慈察臣愚悃許臣致仕將臣男兆蕃收回成命令其照舊以監生聽選出身徐圖補報則優禮舊臣之恩曲成萬物之徳臣舉家父子皆知感���於無窮矣上曰覽卿﹤鋶﹣釒﹥已悉至情卿輔政有年淸忠純謹中外共知引疾乞休乃至累牘先帝與朕爲天下每曲爲慰畱今大姦旣去朝廷圖新治理倚毗正切豈可偶以人言遽欲求去吏部卽往諭朕意大臣義當體國宜勉供事愼勿動懷賞功推蔭皆系舊典李兆蕃已錄用亦不準辭

○命江西都司都指揮僉事單暠充右參將協守松潘南路地方

○授駙馬黃鏞庶子曾爲錦衣衛百戶

○丙子升山西行太僕寺卿茆欽爲南京光祿寺卿

○命兵部右侍郎李浩都察院右僉都禦史陳玉淸理軍職貼黃

○苽咂多杓等族番人居藏少七古等貢馬及方物土魯番並撒馬兒罕等番王頭目速壇滿速兒等差人貢駝馬方物各賜彩叚衣物有差

○甘肅鎭巡等官太監宋彬等奏莊浪古浪二衛所賊擾妨農軍捨餘丁遺下該納糧艸乞量爲豁免及莊浪衛貧難人戶本年額稅乞待豊年徵納仍量加賑卹戶部議覆從之

○丁丑以水災詔免四川彭水武隆二縣稅糧其漂流倉糧俱免陪補以鎭巡官奏也

○雲南金齒司國初置永昌府金齒衛貳之洪武二十三年革去府攺衛爲軍民指揮使司騰衝亦置司如金齒弘治中撫按官請復永昌府增置騰衝縣攺司爲衛文武並用稍變夷風議久不決至是守臣會議國初已有州郡後以軍多民少攺置二司各設儒學科貢不乏又有守巡參將統禦撫綏地近邊夷所宜安靜目今稅糧僅足公家之用若撫設府建官增俸給民甚不便請宜仍舊詔從之

○給兩淮鹽引三十四萬以實固原環慶等處邊儲從總制都禦史楊一淸奏也

○戊寅來降夷人伯牙思忽等六人貢駝馬賜鈔錠衣物有差令於廣東衛所安插仍命給房屋器具

○己卯大學士李東陽復上﹤鋶﹣釒﹥曰臣近者再乞致仕並辭免恩蔭復蒙聖恩俯加慰藉不允所請仍令吏部宣諭聖意責以體國之義又遣內臣頒賜羊酒丁寧委曲出於常格顧臣何人而克當此但犬馬之私猶有不容己者臣聞禮義廉恥國之四維臣備員內閣一十六年辭免者二十有四非不知簡任之隆顧托之重但念輔導無狀報稱未能與其假委質之名不若甘守身之節一身不治安能理庶務之繁眾論未諧何以班百僚之首若蔭子之恩固是舊典殊爲勛勞如臣事不足以償直徳不足以懋官而乃以穉子置淸要匪獨身蒙其恥尢當世受其慚禮義所關誠非細故望乞聖明遂臣初請並收成命以風厲有官其於新政不爲無助上曰卿朝廷元臣輔導年久績效茂著眾論攸歸況年力未衰宜念先帝顧托及朕懇切諭畱之意勉起視事以匡新政庶於禮義允合報功恩蔭前命已下毋再固辭

○辛巳罷守備眞定署都指揮僉事孫鑑爲指揮使以署都指揮僉事孫懷代之從巡按禦史李嵩奏也

○壬午總理大同糧儲戶部郎中解經奏糧料缺乏乞將太原府以北俱徵本色府南不爲常例照今召買時直量爲增添各赴原倉上納戶部議覆太原府南折徵已定其府北例徵本色頃因小民樂於簡便官吏憚於催徵任情更攺以致缺乏宜炤舊徵納本色本部仍運送銀十萬兩至彼召�糴買從之

○致仕禮部右侍郎謝鐸卒鐸字鳴治浙江太平人天順甲申進士攺翰林院庶吉士授編修秩滿遷侍講以喪去因謝病言事者交薦之會修憲廟實錄遂徵起書成擢南京國子監祭酒嚴約束杜私謁構二書樓於學宮以藏鏤板﹤鋶﹣釒﹥請增楊時從祀而黜吳澄尋致仕歸復以薦徵爲禮部右侍郎掌祭酒事累辭不得乃就任請增號捨廓廟門置官廨以居其屬又議別祀叔梁紇而以曾晢顏路孔鯉配之不果行居二年乞歸餋疾許之正徳間仍令致仕鐸孤介恬退潛心理學多所考訂爲詩文質直不尙詞藻與人交篤於信誼久而不衰年七十有六卒於家訃聞贈禮部尙書謚文肅賜祭葬如例大明武宗毅皇帝實錄卷之七十

正徳五年十二月癸未朔上視郊祀牲夜重霧四塞及曉濃霜附木

○乙酉銓注鎭江衛署都指揮僉事陸潮於江西都司掌印

○升雲南按察司副使周季鳳爲山西行太僕寺卿福建鹽運司運使蔡餘慶爲山東布政司左參政

○以霜災免山西渾源蔚朔等州山陰馬邑等縣大同云川等衛所秋糧有差

○丙戌運太倉銀二十萬兩於甘延二鎭以實邊儲從守臣請也

○升分守松潘副總兵都指揮同知昌佐爲署都督僉事充總兵官鎭守四川

○攺設陜西鳳縣畱壩巡檢司於柴關嶺柴關嶺原設巡司後移廢丘關鎭巡官請如原設從之

○復黎平府知府張愷官愷在劉瑾時被委查催湖廣糧料事完以病曠任者二年爲巡按禦史所參革職瑾敗奏辯詔復之

○丁亥禮部會議晉代周三府樂女所生子女一百三十九人晉代已奉祖訓查革而周府乃特蒙孝廟恩宥夫祖訓萬世所當遵而恩宥特一時之權宜也今已授封爵者七十人未授者六十九人宜如晉代例革爲庶人詔已授者姑免未授者革之止給冠帶有司量資婚嫁如仍前冒濫請封者輔導官必罪之

○戊子貞惠安和景皇后忌辰遣儀賓周鉞祭陵寢

○己丑賞隨徵寧夏官軍都指揮盧福勝等五百一十五人銀絹布有差先是寘鐇叛特命太監張永領兵討之至則爲仇鉞擒矣永掩以爲功遂獲上賞而從徵者亦與賞焉

○四川彊賊千數自眞州轉入南川綦江等縣大肆劫掠殺照磨漆堅等至江津分巡僉事吳景督戰於城門殺賊首汪鵬等十餘人賊眾攻入城景戰死巡按禦史兪緇以聞兵部議宜行鎭巡總兵官及緇督同三司官相機剿捕優卹景家屬還鄕詔從之且命戶部議處糧餉其失事官令巡按禦史勘報

○庚寅臘八節賜文武百官宴於午門

○升常州府知府張憲爲山東按察司副使整飭徐州等處兵備

○升太原知府陳逵爲福建都轉運鹽使司運使

○起安奎復爲戶科左給事中

○命故禮部尙書兼翰林院學士白鉞子玄齡於中書舍人習字出身

○禮部會府部等衙門議朝廷宗支各有爵職其品第之髙卑視支派之﹤鋶﹣釒﹥戚故襲封之典載於祖訓惟親王之子不分嫡庶郡王言嫡而不言庶者祖宗立法之意固有在也其後郡三無嫡者亦得襲封至於兄終弟及系出一時特恩宗室之中援此爲例故凡族屬疏遠者妄圖承襲累煩廷議以致逆瑾得以假借納賄變成法示私恩而秉櫸秉檄誠漖例不該襲皆許襲封至以敗倫傷化革爵如鐘鍑者亦復原爵今已奉旨攺正後各藩襲封親王郡王俱以嫡繼無嫡以庶如果無庶許應奉祀者以本職奉祀其諸弟侄不得遠引祖父先爵爲詞及不許親屬撥置徑行奏請如有仍前朦朧奏擾者奏詞宜格不行賫奏人冶罪內外輔導官參奏究治庶宗派明而法制定矣議上詔以封爵重事自今郡王無庶子許次及者以原職奉祀不許弟侄冒請封襲有朦朧奏擾者內外輔導官治罪保安王誠漖永興王秉櫸皆應查革但有成命姑仍舊封以後子孫並已故郃陽王秉檄子孫悉如議鐘鍑斁傷倫理情罪深重仍革爵降爲庶人

○命金吾左衛都指揮僉事宋振練武營坐營管操○命協守松潘左參將署都指揮僉事楊宏爲副總兵分守松潘等處

○辛卯升雲南布政司左參議李希賢爲雲南按察司副使

○壬辰升眞定府推官馬昊爲四川按察司僉事

○命四川都司都指揮僉事徐繼充左參將協守松潘東路地方

○癸巳兵部奏徐州流賊數十騎白晝突入管理呂梁洪主事伍全官舍執全搒笞劫取樁艸等銀至數百兩乃始釋全請行巡按禦史同兵備副使嚴督追捕有旨地方賊盜事重州衛掌印巡捕等官俱停俸褫冠帶責令兩月內擒賊贖罪

○甲午恭上太皇太后皇太后徽號是日早遣英國公張懋祭告天地定國公徐光祚告宗廟惠安伯張偉告社稷上奉冊寶詣太皇太后宮恭上徽號冊文曰長孫皇帝臣厚照上言伏惟聖祖母太皇太后陛下博厚含弘純明端肅配我憲祖表正六宮保護先皇母儀天下時登熙皞四十餘年功徳兼隆壽福咸備至於﹤耳少﹥質尢荷撫摩肆當繼統之初特上尊號比者外亂旣定內變潛消數月之內兩功並成揆厥所由寔惟慈訓禮當報稱誠切於中謹率文武羣臣奉冊寶上徽號曰慈聖康壽太皇太后仰祈慈鑑俯納輿情榮享徽稱茂膺景貺益綿介祉永祚曾玄臣誠歡誠忭稽首頓首謹言次詣皇太后宮行禮冊文曰長子皇帝臣厚照上言伏惟聖母皇太后陛下徳稟坤元明同月曜配我皇考茂正母儀誕育眇躬訓迪深至恩隆澤厚莫可名言玆者外變旣定內釁潛消慈訓所及不言而諭欲申報答當極尊崇謹率文武羣臣奉冊寶上徽號曰慈壽皇太后仰惟慈極俯鑑孝誠兼采羣情允膺鴻號安居備餋享壽無彊臣誠歡誠忭稽首頓首謹言

○是日太皇太后皇太后俱免文武官命婦慶賀

○升提督四夷館太常寺少卿侯觀爲本寺卿仍理館事

○調太僕寺少卿廖紀爲太常寺少卿提督四夷館

○丙申內承運庫奏缺賞賜叚匹欲令工部如例支官銀收買萬五千匹以備急用仍督催織造地方角�羊納年終不完者治罪工部議覆本部先買五千匹而分派浙江並蘇州等府亦各五千匹仍宜差官督角�羊得旨令本部支買如數浙江蘇松地方災傷民窮盜起朝廷已止差官其分委派辦俱不必行各該拖欠官旣遇赦亦免究待年豊完角�羊

○昏月犯斗宿西扇北第二星

○丁酉杭州等府災詔充軍並南京各衛倉米許其折納湖州災尢甚悉免之仍命有司發官庫銀賑貸並給軍餉從守臣請也

○戊戌升吏部署郎中孫緒爲太僕寺少卿

○永寧等寺剌麻番僧札石煙丹等來朝貢馬並佛像方物賜晏賞彩叚衣服絹帛有差

○河南開封府大風晝晦自巳至申而止

○己亥戶部言近年湖廣地方水旱相仍有司剝下奉上遂令郴州襄鄖盜賊蠭起流離相望屢奉詔減稅糧免逋負但稅糧減而歲支祿米俸糧則不可缺逋負免而借用府庫官錢亦須償補宜移文撫按等官將前項錢糧物料及借貸官庫錢糧通行查明除已徵在官者如數角�羊納未徵在民者照例蠲免其合用祿米俸糧將官庫銀折充庶民沾實惠官得實用矣從之

○戶部言四川地方災傷饑饉有司不善撫之激而爲盜東達夔保間嘯聚劫掠屢年未息卽今徵剿宜多備軍需先是禦史胡玥查盤過布政司貯庫銀四十七萬九千六百餘兩及存畱角�羊送陜西銀六萬九千四百餘兩並本處鹽課司歲辦鹽課四十四萬八千八百餘引尙未開中宜移文彼處鎭巡等官將前項銀兩課鹽聽其區畫糧艸查發缺乏倉場以備軍需及先行僧道吏典納銀亦聽支用從之

○庚子復以張宦爲雲南布政司左參議

○升陜西按察司副使何琛爲湖廣按察使南京兵部署郎中鄭毅爲福建布政司右參議

○初陜西西安縣人韓範以承差服役焦芳門下會劉瑾用事芳以範陜西人每私造瑾輒以範隨時令往來傳語爲姦利範巧黠得瑾意一時奔競者遂羣附之有所干請皆因範以通賄𨿽達官亦與抗禮忘其爲賤役也後選衛源驛丞甫之任復假公事畱京中上官亦莫敢問瑾旣誅械系錦衣獄拷治辭連吏部尙書劉宇刑部侍郎張鑾南京太常寺少卿劉介通政司參議呂元夫大理寺丞蔡中孚按察使仲本參政彭桓僉事王相知府郭經羅璋皆因範通賄者也字銀三千介中孚桓相經璋各千元夫本金百蓋範所招止此數人賄實不止此數如宇者前後所賄蓋數萬而範所入者亦不貲獄具詔範及家屬俱發廣西馴象衛永遠充軍諸所連及者以人眾且多遷謫爲民病故姑宥之在任者仍奪俸兩月

○辛丑先是晉府儀賓潘璽坐誣奏晉王謀反有旨監候十年至是遷安縣主以遇赦奏訴詔減死革職爲民

○壬寅刑部言正徳六年當五年大審錄之期南北直隸及浙江等十三布政司例差本部及大理寺官請敕會巡按禦史審錄但今歲再赦輕重罪囚至期仍請命司禮監官會審從之

○承運庫太監李時請支太倉銀專備三邊軍餉弘治間銀𨿽不多而各省各邊在在有積自劉瑾括大下之財以歸京師半入私室半歸公帑故太倉𨿽有稍積蓄而四方庫藏爲之一空卽今大同等邊各報聲息湖廣處等賊勢方張而江湘南直隸災傷相仍軍餉所需別無倚賴乞省無益之費爲天下惜財詔以十萬兩送庫

○復大同行都司都指揮僉事姜義原職義先充左參將唑號令不嚴劉瑾峻法時降指揮僉事至是巡按禦史聶瑄爲奏辯乃得役焉

○癸卯土魯番並撒馬兒罕地面番王頭目速壇滿速兒遣哈剌牙的等來朝貢馬駝及方物賜宴並賞彩叚衣服絹帛有差

○甲辰升衛輝府知府葉永秀爲陜西按察司副使

○丙午夜月犯罰星

○丁未大學士李東陽等﹤鋶﹣釒﹥言臣等備員輔導叨任三孤或膺受顧命或荷蒙簡任深憂過計寢食靡寧近日以來恭遇陛下洞啟聖心勵精新政大姦已去羣獘漸消孝理方隆仁恩誕布天下之人欣欣相告皆以爲太平之治指日可致也但事有關於國家社稷至重至大者臣等若知而不言言而不盡則是緘默容身因循誤國生無以報陛下知人之鑑死無以見先帝之靈所謂顧命者爲虛名而輔導者皆餘事也臣等竊惟天下者祖宗之天下上天之所付托生民之所仰賴昔太祖髙皇帝櫛風沐雨十餘年而後得早作夜思三十餘年而後定何其勞也太宗文皇帝南徵北伐定鼎貽謀亦二十餘年而後成何其難也列聖相承兢業罔怠以致今日先帝顧命惟欲陛下早嗣大位早成大婚光前裕後衍無疆之祚聖慮所及亦何其深且遠也四五年間陛下春秋鼎盛而儲嗣未聞中外臣民傾耳拭目以俟前星之耀此臣等所以憂且懼也伏望陛下念上天付托之隆思

祖宗授受之重體生民仰賴之功每於朝奏講讀之暇安處宮闈溥施恩澤起居以節遊豫以時保餋天和培植國本則六气不能侵百邪不能近皇儲早立寶祚延長可以隆我國家億萬年之業矣上曰卿等所言足見忠君愛國至意朕已諭之矣其向一乃心力共圖治理

○戊申太子少保吏部尙書劉機乞致仕上曰卿春宮舊臣學行老成多效勤勞方切委任而乃遽求休致情詞懇切特玆兪允敕有司月給米四石歲役夫六人

○太子少保刑部尙書劉璟亦乞致仕許之賜乘傳歸月給米二石歲役夫二人

○海西兀者並毛憐等衛女直都督僉事斡黑能等來朝貢馬賜宴並賞彩叚衣服絹帛有差

○復原任錦衣衛指揮同知樊瑤指揮僉事蔡遇爲良樊琦千戶蔡遵百戶馬循蔡逵樊琮職遇等皆公主子以詔例遞降級至是奏乞復原職許之

○宥原任右參將分守燕河營署都指揮劉玉罪玉以失事罪永戍廉州衛父山奏年老缺養攺戍山海至是援同事者得免例乞貸詔免之仍授百戶原衛帶俸差操

○己酉太監李時奏差官南京織造乞支領長蘆鹽三萬二千引應用上以太監喬忠吳經往焉忠等復乞關津及巡鹽衙門不得盤詰阻滯於是戶部尙書楊一淸奏鹽法之設專以供邊儲非邊報緊急不得擅開非�人正名不許代支往年織造官員夤緣乞鹽輾轉販鬻鹽法大壞三邊開報往往無人近者庶政一新奉詔停止而忠等復行奏帶至欲破巡詰之禁以遂己私生事擾民獘將何及請依先年權宜事例將長蘆原擬鹽引準折銀三萬二千兩於兩淮運司給出支用庶織造鹽法兩無所礙得旨仍支長蘆鹽一萬二千引兩準鹽價銀二萬兩

○復山兩鎭虜衛指揮同知溫恭原職恭先充大同總兵繼爲徵西將軍鎭守寧夏以奏功不先白瑾瑾怒捏旨以恭嘗在大同失事降指揮僉事至是自辯兵部議瑾例過刻乃得復

○庚戌工春順天府官進春上禦奉天殿受之文武羣臣行慶賀禮以祫享齋戒免宴

○以歲暮祫享遣駙馬都尉蔡震遊泰告太廟及懿祖皇帝熙祖皇帝祧廟

○太監魏彬傳旨錦衣衛指揮使朱寧同劉璋等堂上管事都指揮僉事馮鉞指揮使朱安朱福俱南鎭撫司管事百戶姚文朱達升正千戶總旗朱麟張鐸俱副千戶總旗髙文友王琦小旗朱秀舍人穀倉俱百戶舍人朱相朱招朱賢趙銘王永俱所鎭撫

○辛亥祫享太廟

○遣太常寺官祭五祀旗手衛官祭旗纛之神

○以明日正旦節遣駙馬都尉樊凱馬誠崔元分祭長陵獻陵景陵

裕陵茂陵泰陵

○遣儀賓楊淳祭景皇帝陵寢

○遣內臣祭恭讓章皇后陵寢

○太監魏彬傳旨升禦用監各色官匠錦衣衛副千戶姜準爲正千戶總旗王諤相雄爲所鎭撫工部文思院副使方景爲錦衣衛百戶儒士劉沂爲鴻臚寺序班人匠康忠等三十四人俱爲文思院副使陸祥等六十五人俱爲皮作局副使各給與牙牌廝役雜流之冒濫莫此爲甚而府庫日竭矣

○是歲天下戶共九百一十四萬四千九十五戶口共五千九百四十九萬九千七百五十九名口田四百六十九萬七千二百三十三頃一十六畝九分二釐七毫五絲四忽九微五織田賦二千二百一十六萬七千三百七十六石九斗八升一合四勺五撮五圭三粟三粒七微麥四百六十二萬六千六百四十八石七斗三升九合一勺八抄二撮七圭七粟九粒四微五纖絲三萬一千五百五十三斤一兩三釐一忽四微五塵綿一十六萬九千六百斤一兩九錢八分八釐七毫七絲絹一十二萬六千七百六十七匹三丈六寸六分二釐一毫八絲三忽布一百六十六萬六千四百六十匹四尺四分綿花一十一萬二千八百九十四斤一十一兩二錢二分二釐四毫三絲三忽艸二千五百九十四萬四千二百四束包六斤五兩二錢八分九釐三毫三絲九忽七微六纖戶口鈔八千七百九十七萬六千六十七貫七百七十八文五分六釐雜課鈔七千三百九十二萬七千一十九貫折米三萬三千三百三十六石七斗四升七合三勺鹽課二百一十八萬二百四引九十一斤九兩三錢三分六釐折米五千七百八十七石四斗折布四萬六千六十三匹一丈八尺五寸五分八釐茶課一十一萬三千三百一十一斤九錢七分屯田一十六萬一千三百二十七頃一十八畝四分四釐四毫七絲一忽糧一百四萬一百五十八石三斗九升一合五勺八抄九撮金銀課三萬二千九百二十兩水銀二百二十九斤朱砂四十六斤八兩儧運四百萬石各處運納一千一百七萬五千六百一十九石八斗四升一合三勺三抄三撮七粟六粒減免糧六十一萬八千一百七十八石三斗二升一合八勺六撮三圭

大明武宗毅皇帝實錄卷之七十

明武宗毅皇帝實錄卷之七十一

正徳六年春正月壬子朔上詣�先殿奉慈殿

太皇太后皇太后宮行禮畢出禦奉天殿文武羣臣及天下朝覲官四夷朝使行慶賀禮太皇太后皇太后皇后俱免命婦朝賀

○免羣臣宴賜以節錢鈔

○戶部言太平倉廒乃乃劉瑾所建勞民傷財無益治體其官吏斗攢印信俱不必設止令各衛僉撥老幼軍斗護視從之

○大寧等衛都督索來罕等以賀正旦節遣納哈出等來朝貢馬賜宴並賞彩叚絹帛有差

○甲寅宣宗章皇帝忌辰奉先殿行祭禮遣駙馬都尉樊凱祭景陵

○攺戶部尙書楊一淸爲吏部尙書太子少保如舊南京兵部尙書何鑑爲刑部尙書

○乙卯太監魏彬傳旨禦用監太監甄瑾鎭守河南等處地方

○丁巳南京六科給事中毛玉十三道禦史張叔安等以當考察之期劾奏參政寗舉副使楊二和李﹤宀十見﹥薛英史俊僉事陳暐知府陳威李達劉武臣趙鐸曹琚顧璘治中韓紘同知於茂皆奔兢布政使李思明參政羅列參議茹鑾李恕運使呂賢知府余穩陳旦董忱楊簡張什石存禮皆貪暴參政尙衡副使李麟何宗理蔡煉胡希顏參議徐﹤王卸﹣卩﹥匡翼之沈文華金山僉事趙繼宗王錦龍霓金逵知府諭敬曹恕趙鶴王璟蕭柯劉昭車梁陳腆皆不謹府尹孫春知府瞿廷陸坡皆老疾參政杭濟知府江昌皆才力不及乞照例罷黜降調章下吏部請會都察院定其去畱以俟聖裁報可時玉等所劾多符公論若楊二和寗舉羅列李恕石存禮趙繼宗之貪污劉武臣趙鐸蕭柯之奔兢龍霓未第時受金逵賄爲之代名入試皆士論所不齒也

○朝鮮國王李懌遣陪臣邊修等來朝貢馬賜宴並賞衣叚等物有差

○戊午孟春享

太廟

○遣內官祭司戶之神

○錄甘肅莊浪紅城子等處斬獲達賊功遊擊將軍都指揮僉事吳英都指揮同知魯經各升一級參將吳鈜已故升其子一級鎭守太監宋彬總兵官衛勇巡撫僉都禦史張翼各賞銀二十兩紵絲二表裏副總兵徐謙銀五兩紵絲一表裏官舍以下升賞者凡八百四十六人

○己未夜月犯畢宿右股第一星

○庚申以大祀天地上禦奉天殿誓戒文武羣臣致齋三日

○陜西膻哈等族番人圭哈等永寧寺番僧札石煙丹等各來朝貢馬盔刀方物賜宴並賞彩叚寶鈔等物有差

○泰寧等衛都督孛來罕等差頭目納哈出等各來朝貢馬賜宴並賞金織衣叚等物有差

○壬戌賜都指揮同知李瑾等十人金織飛魚衣各一襲自劉瑾專政以來名器僣濫以蟒魚服色爲黷貨之資武將閹﹤穴臣﹥下至廝餋陳乞紛然時有五十兩一件蟒之謠云

○甲子大祀天地於南郊祀畢上還宮謁太皇太后皇太后畢出禦奉天殿文武羣臣行慶成禮

○謫後軍都督府右都督毛倫於大同右衛永遠充軍逆瑾黨也

○乙丑以大祀禮成上禦奉天殿大宴文武羣臣天下朝覲官及四夷朝使

○丙寅上元節免羣臣宴

○戊辰英宗睿皇帝忌辰奉先殿行祭禮遣駙馬都尉蔡震祭裕陵

○盜陷江津縣按察僉事吳景死之初重慶人曹弼爲盜亡命播州復紏眾近千人寇南川將與藍賊合時僉事郝綰領兵追捕來至禦史兪緇在江津聞賊且至遂趨重慶士民畱之不得因委景及都指揮龐鳳禦之鳳要景與俱亡景不可率典史張俊迎敵手殺三賊矢被面亟收兵入保而城已陷乃大呼曰寧殺我毋殺百姓賊彊之跪景不屈遂被害縣學生傳禮委金於賊得景屍斂之俊亦死旣而綰兵至食盡又爲賊所紿被執知府何珊以金贖之得釋至是巡撫都禦史林俊以景死事聞詔贈景按察副使賜祭葬錄其子爲國子生仍立祠江津祀之○己巳吏部會都察院考察天下諸司官以參政黃皞參議符觀鄒虞副使丁隆運使黃琪苑馬寺卿李王�贊知府陳旦江昌陸坡瞿霆李哲龔允俱年老有疾左布政使馬﹤棥心﹥李思明參政蔡餘慶居達何俊陳順金山副使薛英胡英僉事李瑾知府陳祿黃英陳腆俱罷軟無爲參政羅列寗舉周晣李恕參議沈文華徐﹤王卸﹣卩﹥﹤王卸﹣卩﹥裘壤茹鑾副使惠隆何宗理李﹤宀十見﹥胡希顏史俊蔡煉楊二和賈瓘僉事龍霓朱本端謝瑚王銓金逵趙繼宗王錦郭浹楊奎運使郝海行太僕寺卿杜馴知府陳文輔張什王惠金﹤宀十見﹥王子成徐紹先劉武臣榮節楊簡陳威李誠俱不謹僉事毛廣知府董忱俱貪按察使鄭端參政杭濟張吉知府陳杲曹來旬曹琚曹恕俱才力不及並貪酷在逃等官知州陳璽等共一千三百二十五員諸雜職衙門官老疾等頃又一千一百四十二員請俱如例令老疾者致仕罷軟不謹者冠帶閒住貪酷及在逃者爲民才力不及者調用從之

○庚午攺南京戶部尙書張澯爲南京吏部尙書升戶部左侍郎喬宇爲南京禮部尙書

○辛未大學士劉忠上﹤鋶﹣釒﹥曰臣以疏謬戇直之資待罪省院三十四年頃來未及數月遽進公孤惶悚縮恧有待於乞歸者久矣今舊病時發而幼子稚僕病妻寡女不知道途倘進退狼狽後悔無及望憫至情將所加少傅許令辭免以舊官致仕庶慰公論苟延餘年上曰卿事朕春宮學行聞望公論推重輔導重任倚毗方切況精力彊健豈可乞休宜勉起視事以答眷遇其勿辭

○建州右等衛女直都督等官尙哈等各貢貂皮馬匹賜宴並賞金織衣叚等物有差○旌表晉府鎭國將軍鐘鑕孝行陽曲王爲之請也

○壬申賜分守松潘總兵都指揮同知昌佐金織蟒衣一襲從其乞也

○升甘肅行太僕寺卿馮淸爲陜西按察司按察使

○癸酉除江西按察司副使王崇文於四川按察司以丁憂服闋也

○盜陷營山縣分巡僉事王源苑之源行部川比會藍鄢諸賊自大寧竹山轉掠通巴至營山源率典史鄧俊禦之賊縱火焚門源出督戰爲所殺俊亦戰死事聞兵部以總制尙書洪鐘巡撫都禦史林俊屢奏克捷而賊勢猖獗如此請罪之上乃降敕切責鐘俊且命督同湖廣副總兵康泰等陜西巡撫都禦史藍章總兵閻綱等協謀討賊俟事寧之日並議功罪以聞源令有司給棺殮贈按察副使錫之誥命仍錄其子爲國子生

○甲戌貴州宣慰使司土官參政安貴榮差舍人安仁等貢馬賜彩叚紗絹有差

○升鞏昌府知府李鉞馬湖府知府張敏爲四川按察司副使南京刑部主事陳鐘爲四川按察司僉事

○命署都指揮僉事吳昂守備徳州地方

○初四川成都後衛指揮使陸震播州宣慰使楊斌常賄劉瑾震授署都指揮僉事斌授按察使至是爲巡按禦史兪緇奏劾詔皆裁之仍原職

○乙亥升吏部左侍郎李瀚爲南京戶部尙書

○升四川左布政使髙崇熙爲都察院右副都禦史巡視四川徵剿江津播州蠻寇

○升廣東按察使任漢江西左參政楊茂元爲右布政使漢江西茂元雲南○以水災免山東濟南等府新城膠州等州縣並濟寧衛正徳五年秋田稅糧有差

○先是都禦史許進巡撫大同議各衛所空閒捨餘照民間均徭例每丁歲出銀四錢以給公需上下便之後爲瑾所革至是鎭巡官以請乃復之

○發太倉銀二十萬兩輸四川以給軍餉時四川三路用兵藍五楊友之黨所在攻劫撫按官累奏軍餉缺乏給事中張王�贊等亦以爲言故特給之並許以所在貯庫及中鹽銀兩支用

○以霜災免萬全都司所屬開平蔚州等衛美峪等千戶所正徳五年屯糧有差

○陜西他失干等並哈密番王頭目速壇馬黑木等遣使臣火撒答等來朝貢馬駝玉石賜宴並賞彩叚絹疋有差

○陜西臨洮府天鼓鳴

○丙子升廣東布政司左參政毆陽旦爲廣東按察司按察使○丁丑南京禦史周期雍王佩奏原任給事中任惠李光瀚徐蕃牧相徐暹禦史貢安甫史良佐曹閔王弘葛浩姚學禮張鳴鳳王良臣俱以言罷黜都給事中趙士賢署郎中李夢陽主事王綸孫磐禦史徐鈺趙祐楊璋朱廷聲劉玉等𨿽不因言獲罪亦敕諭有名者其年力才識俱尙可用乞復其原職吏部覆請許之

○升福建布政司右布政使劉丙爲四川左布政使保定府知府鄒文盛浙江布政司左參議鐘渤俱爲左參政順徳府知府趙鑑鎭江府知府丘經戶科都給事中胡玥貴州按察司副使席書建昌府知府宋愷惠州府知府方良節俱爲右參政文盛山東渤雲南鑑浙江經山東玥書俱河南愷福建良節廣東

○太監魏彬傳旨以禦馬監太監王潤鎭守湖廣地方禦馬監太監魏奉管四衛營

○己卯初饒州姚源洞汪澄三等爲亂安仁縣失守鎭守太監王嵩巡撫都禦史王哲及參政童朴等會兵三萬討之旣而兵後期且營於泥淖間賊乘霾發伏我軍擾亂陷泥淖死者無算指揮餋勛通判梁奎等皆死嵩等以聞且請調兩廣土兵爲助得旨賊情重大準調兩廣土兵或民快二千人嵩寫敕切責哲取回別舉有風力者代之朴戴罪殺賊陣亡者量加存卹

○六科給事中淸一渶十三道禦史曹岐等言近日考黜不職官有遺漏者如河南右布政使沈傑僉事張琎浙江僉事李情廣西副使褚圻陜西副使來天球參議鄭懷徳苑馬寺少卿王舉貴州左布政使翁健之四川副使王時中湖廣僉事馬應祥兩淮鹽運使呂賢福建兩浙鹽運司同知黃節仲本知府黃顒孛達劉昭劉鈁等亦當黜退吏部議覆傑羊老宜致仕舉罷軟懷徳賢聽節達昭各不謹宜冠帶閒住琎應祥不宜於提學鈁才短宜調用建之時中情本才尙可用天球督軍有功顒嚴而不苛俱宜晉詔從之

○升監察禦史沙鵬王士昭王良臣楊璋大理府知府周憲陜西按察司僉事常賜廣東右參議翁茂南爲按察司副使原任給事中徐蕃丘俊工部郎中方天雨爲布政司左參議兵科左給事中徐忱南京禮科給事中張九逵兵部郎中徐永爲右參議鵬河南士昭良臣永山東璋福建憲審江西賜陜西茂南廣西俊山西天雨貴州忱浙江九逵湖廣

○賞毛憐衛夷人亦裏哈等彩叚絹鈔衣物以其來乞故都督僉事產察諭祭也

○以水災免廬鳳淮楊等處府州縣並壽州等衛所正徳五年糧艸子粒有差

○庚辰大學士劉忠上﹤鋶﹣釒﹥曰臣頃乞休荷蒙溫旨勉畱竊聞一日不得乎其官則不敢一日安於其位今日老病侵尋每思豊祿厚餼非餋老之資峻級崇階非餋病之地況近來水旱災荒民窮財盡臣旣乏才徳以協匡佐又復靡濫以蹈曠瘝心與初違罪隨日積望許休退仍收回所加少傅以授能者上曰朕以卿才徳簡命輔政遽求休退已畱再三況今天下多事大臣體國當共圖至理宜亟起勿復辭故事輔臣加官多始於太子少保或太子太保未有徑躋少傅者忠入閣未幾有旨加保傅同官議擬聞忠失於自審超進少傅旣而心不自安故累﹤鋶﹣釒﹥欲辭免云

○湖廣四川貴州廣西所屬土官差通把頭目人等汪哈等來朝各貢降香賜彩叚寶鈔有差

○太監魏彬傳旨太監畢眞鎭守山東�颷鎭守福建張倫鎭守雲南李嵩分守居庸關張鳳守備紫荊關許全守備懷安梁參廣東市舶司管事

○太監魏彬傳旨太監張景昌調管三千營並三千哨馬營金義調管左哨並奮武營中軍王方調管中軍右掖三司並揚威營中軍閻淸調管神機營左掖頭司並耀武營周聰管神機營中軍張輔管中軍右哨三司喬能管中軍右掖二司

○升賞寧夏海子湖等處獲功官軍一百七十五人有差

○辛巳升福建按察使陳珂爲福建右布政使禦史趙應龍孫修盛儀兵部主事林琦南京禦史淩相大理寺署左寺正劉伯秀刑部員外郎李志剛汪鋐主事鄭宣河東鹽運使司副使胡鐸戶部員外郎許承芳原任禦史趙祐俱爲按察司僉事應龍修琦陜西相伯秀志剛鋐廣東宣江西鐸福建儀承芳山東佑山西

○命歲給故輔國將軍表桿夫人劉氏等食米五十石以慶成王奏也

○命陜西慶陽等衛所綏徳等州縣正徳五年額徵糧艸量徵二分以備邊儲余俱停免以旱災故也

○陜西利族等族番人倉卜肖等來朝貢腰刀賜宴並彩叚寶鈔絹物如例

○兵部言山東萊州等府及直隸徐淮間羣盜竊發攻劫庫獄執辱命官爲害滋蔓請出師乃命坐營署都指揮同知李瑾統京營千人討之以禦史吳堂紀功兼治糧餉瑾至徳州奏賊白英等約三四百人分爲二一劫諸城髙密安丘沂水一自穆陵關南陷魚臺直趨金鄕賊所得皆民間馬一晝夜馳數百里而官軍馬少何以追敵請於東兗濟南及直隸餋馬地方取給非馬所產者令給價兵部議如所請且言宜稍假瑾權乃命瑾充參將提督捕盜○致仕南京國子監祭酒王敕卒敕字懋綸山東歷城人成化甲辰進士第三人授翰林編修丁未以尹龍事敗謫夷降州判官弘治庚戌升四川按察司提學僉事考遺書遵國典定祭祀樂舞之式九載考績升河南提學副使正徳丁卯升南京國子祭酒己巳考察京官敕日陳遂令致仕敕體貌魁梧豊頤戟髯性潁悟博學多能然以才自負而不檢於行士論輕之其爲祭酒時貪聲尢著居家杜門方二載而卒

明武宗毅皇帝實錄卷之七十二

正徳六年二月壬午朔升湖廣左布政使董傑爲都察院右副都禦史巡撫江西

○升戶部郎中畢璽靑州府知府董天錫俱爲都轉運鹽使司運使璽兩淮天錫山東

○南京工部尙書張憲卒憲字廷式江西徳興縣人成化壬辰進士授吏部考功主事�廠�﹝林�止﹞�歷員外郎郎中升山東參政浙江右布政使順天府府尹工部右侍郎總理易州山廠尋兼右僉都禦史理兩浙福建鹽法九年考滿升右都禦史久之入蒞院事攺南京都察院遷南京禮部尙書逆瑾柄政勒致仕瑾誅最先召用攺南京工部至是卒賜祭葬如例憲在考功最久課核明審薦士多不識面在山東尢尙儒術修宗聖公祠墓督餉遼東暇卽詣學召諸生講授中貴鎭浙江者其下暴橫憲悉置之理復嶽武穆王祭田爲之立後公帑羨余毫髮無取尹京時有聲易州山廠素爲姦利囊橐憲省供饋嚴薄書損柴夫耗銀至今法之巡歷鹽場不避炎瘴歷中外四十年端謹長厚人莫能瑕疵晚厄於瑾惜未能盡其用云

○癸未升浙江按察司副使匡翼之爲陜西苑馬寺卿陳珀爲甘肅行大僕寺卿刑部郎中秦文戶部員外郎李夢陽俱爲按察司副使原任禦史劉玉兵科右給事中蔡潮俱爲按察司僉事文貴州夢陽江西玉河南潮湖廣

○山東鎭巡官奏盜賊猖獗欲選兵一千分領追剿仍薦指揮鄧桂等可以統軍事下兵部議山東地廣所選兵少散處則力不能支聚守則應援不及名爲添兵實難制勝宜令各該府衛務選精壯軍餘民快分布防禦策應不必拘數而尢汰其弱懦不堪者軍器馬匹皆從官給所舉桂等聽其委用從之仍貢各該軍衛有司巡捕官俱白衣領職以督擒捕○太監魏彬傳旨尙寶監太監黎安鎭守江西

○甲申升吏部右侍郎傅圭爲左侍郎翰林院學士劉春爲吏部右侍郎巡撫貴州右副都禦史卲寶爲戶部右侍郎督理倉儲

○升雲南按察司副使劉遜爲福建按察使

○升中軍都督府帶俸都督僉事張寧爲都督同知寰太監永弟也自陳海子湖功乞加升故有是命

○鎭守山東太監餘慶等奏靑州等府平度安丘等州縣彊賊功城殺人爲患滋甚守巡參議吳江僉事王錦巡捕都指揮狄公唐等玩寇殃民宜治其罪指揮楊繼宗奮勇殺賊可嘉宜加賞勞下兵部議擬上請詔江等俱停俸殺賊限外不獲奏聞繼宗賞銀十兩

○乙酉轉湖廣右布政使管琪爲左布政使調河南右參政張吉爲廣西左參政吉以才力不及故也

○四川巡按禦史兪錙言蜀盜克斥軍興費用不貲民告科徵近奉駕帖采辧禽鳥大木密煎川扇之類宜悉停免以紓民力禮部請從緇言乃免之

○丙戌大學士劉忠上﹤鋶﹣釒﹥曰臣自冬及今求退凡五而屢蒙優旨慰諭勉晉竊惟臣子大節莫先於安義命朝廷大政莫先於辧忠邪臣夙嬰疾釁宦況甚微此於命當去也濫竽崇峻偸安竊祿此於義當去也況臣平生惟知拙以守己公以奉法而嫉惡犯已甚之戒處世昧時務之宜故羣議嘵嘵沸騰不已天日可表無愧於心而鬥牛宿直古亦咎命於此不避則義命不安石教掃地伏望放歸休養仍將所加少傅等官收回庶息羣怒而安下情上曰內閣重地要在得人朕以卿學瞻徳方更化之始柄用方切而卿固懷謙退朕已具悉再旨勉畱宜深體此意亟起勿復辭

○升兵科都給事中趙士賢爲布政司左參政漢中府知府潘鐸福建運使陳逵俱爲右參政刑部員外郎羅欽徳原任南京吏科給事中陳伯獻俱爲左參議禦史孫恭四川按察司僉事鄭陽雲南僉事範淵揚州府知府鄧文質俱爲按察司副使士賢江西鐸逵俱山西欽徳浙江伯獻廣東恭楊俱浙江淵雲南文質廣西

○調河南按察司僉事張琎於陜西湖廣僉事馬應祥於河南

○丁亥�奠先師孔子遣大學士梁儲行禮

○巡撫鳳陽都禦史陶琰奏淮安至徐盜賊縱橫各府衛掌印巡捕官不能擒捕俱有罪又賊起自山東北直隸請令諸鎭巡官協謀乃可削平兵部議覆得旨諸失事者令白衣領職停俸督捕限外不獲奏聞山東直隸鎭巡官卽選兵並力會剿且貢諸鎭巡隱匿賊情不以寔報自今有隱匿者重罪之

○量畱濟南萊州靑州等衛春班京操官軍三之一以本地盜多從鎭巡官請也

○戊子祭大社大稷遣惠安伯張偉代行禮

○遣順天府官祭先農之神

○升四川成都府知府卲蕡爲本布政司右參政時蜀寇方劇巡撫右副都禦史髙崇熙請添設管糧參政且薦蕡吏部議從之

○詔停造鹵簿大駕及遣官南京監造軍器以工部奏歲饑民困故也

○己丑升雲南左布政使魏英爲都察院右副都禦史巡撫貴州

○原任戶部右侍郎儲巏引疾乞致仕許之仍令有司俟病痊奏用

○以禮部會試天下貢士命少傅兼太子太傅吏部尙書武英殿大學士劉忠吏部右侍郎兼翰林院學士靳貴爲考試官

○庚寅調原任雲南右布政使伍符於湖廣先是查盤禦史劾符借移官帑至是覆核無罪還職調之

○禮科給事中陳鼎言河南鄕試第七名舉人廖鎧鎭守太監堂之侄參隨錦衣衛指揮鵬之子本福建人濫冒河南鄕舉中式羣議沸騰請敕禮部將試錄削去鎧名照例問革並治其時有事於試院者之罪詔除鎧名有事試院者並宥之

○戶部議覆右給事中李鐸條陳三事一浙江鹽運司施欠鹽課逆瑾乃令巡鹽禦史王閏等追陪銀兩多至數千萬名𨿽陪納實則抄沒宜查貲產蕩絕者令有司量給無礙官銀取贖俾足自給一靜海縣等處艸場原額九百九十頃有奇弘治間給事中寗舉仗量比舊增九百八十餘頃近差給事中髙淓丈量又增一千四百餘頃小民輸納稅銀實不堪命宜盡開豁一錢法之斃私鑄者廣宜出榜曉諭將新鑄鉛錫薄小低錢盡革不用以洪武永樂洪熙宣徳弘治通寶及歷代舊錢兼行不許以二折一有仍踵前斃者各罪如律俱從之

○辛卯遣戶部官祭太倉之神遣順天府官宋丞相文天祥

○英廟淑妃髙氏薨妃南京上元縣人宣徳癸丑選侍英宗皇帝天順丁丑冊封淑妃生一子是爲秀懷王年八十六二日而薨轍朝五日祭葬如制謚曰莊靖安榮

○升浙江按察司副使臧麟爲福建右參政長沙府同知盛應期會稽縣知縣陳玉俱爲按察司僉事應期雲南玉四川

○壬辰致仕巡撫貴州都察院右副都禦史汪奎卒奎字文燦徽州婺源縣人成化丙戌進士授秀水縣知縣升監察禦史丙午以災異上﹤鋶﹣釒﹥言及宮闈忤旨被撻謫夔州府通判弘治初升敍州府同知成都府知府歷陜西右參政廣東按察使廣西左布政使辛酉升右副都禦史巡撫貴州有平苗功未一年言官劾奎老疾遂致仕至是卒祭葬如例奎性簡靜尙气節不妄取與居官以篤實從事恥務奔兢𨿽無時譽其自守有足稱者

○提督操江都禦史張鳳以沿江十一府水災乞賑濟戶部議以蘇松常鎭四府方行賑濟其太平寧國池州安慶應天賑濟日久復恐缺食而揚州九江未聞奏報宜通行撫按勘實舉行其缺種者令量出官銀買谷給之缺農器者令稍裕之家貸用從之

○夜月犯酒旗星

○癸巳給賞大同雙溝兒墩等處獲功被傷官軍土兵梅深等四十九人銀絹布有差

○甲午命署都指揮僉事桂勇守備徳州

○參政何顯在浙江時坐掊克編藉遼東爲民至是顯奏辯吏部亦以罪顯太過請如例降用乃降爲揚州知府

○乙未升浙江右布政使邊憲山東右布政使蕭翀陜西左布政使燕忠俱爲都察院右副都禦史憲巡撫山東翀保定等府忠宣府

○復錦衣衛指揮僉事楊璽官璽崇徳長公主之子以恩澤傳升例降爲百戶至是其父駙馬都尉偉陳奏乃復之

○虜入鎭靖堡把總都指揮崔鏜陳王�贊不能禦鏜謫戍邊衛王�贊亡失差少宥之奪俸五月

○巡按四川監察禦史兪緇奏四川自正徳四年以來盜賊羣起副都禦史林俊奉命剿撫行且十月𨿽累報功次然藍五之黨尙萬餘人勢猶猖獗保順州縣奔竄殆盡陳三等賊數千隨撫隨叛樂至洪雅靑神彰明大邑所獲賊徒眞僞相半崇寧金堂雙流者督捕未獲而播州楊友尢爲難制各府州縣僅存居民役無虛日或運糧餉或載軍器一夫出力舉家出錢賣田鬻產供輸無度加以折寺穿井設立社長社正等遊僧野衲無地自容貪官污吏倚法侵削怨聲嗷嗷眾不堪忍請別遣謀勇將官調集湖陜永保江口等處官兵會總制巡撫戮力剿殺杜絕根株量發錢糧補助以蘇民困選進士舉人以補守令嚴限赴任撫卹傷殘仍命風力大臣一人親蒞播州撫勘楊友事情從長議處以釋遠人疑懼其額外庵堂寺院不下數萬折賣入官固不爲過然行之今日不免驅而爲賊山中澗水隨取隨足穿井似亦可緩社長社正每月二次沿門搜討放賊擾民宜皆暫停不然臣恐前賊未滅而後賊隨起川民之患無時而可除矣禮部尙書費宏覆奏四川連年不靖藍五楊友相繼殺掠官軍流劫鄕落民物凋瘵遠近驚擾前此星隕地震山崩城裂皆陰盛陽微盜賊竊發之應頃當窮冬閉藏復有雷電交作變不虛生必有其故緇奏語𨿽過激意在責備宜備行被處鎭巡等官務令克己省愆同心修政凡被災州縣加意撫卹其折賣額外寺院庵堂在平時實足以崇正道而辟異端在今日恐不免驅遊僧以增賊黨亦合斟酌緩急以俟盜息民安另爲區處仍督令各該地方官員一體修省拯患弭災務期賊類殄除以回天變從之是時川盜方盛防禦不暇而俊且驅軍民赴穿井折寺不急之役故緇以爲言

○丙申攺提督易州山廠工部右侍郎王寅爲戶部右侍郎

○增設靑州守備官以東昌衛指揮同知鄧桂充之以都指揮體統行事

○兵部以給事中石天柱言請定爲賞格對陣擒斬劇賊一人不願升級者賞銀三十兩爲從者半之非對陣緝捕一人者減三之二陣亡者重加優卹擒獲僣號首賊不拘定數聽所司倍賞仍以賞格刊布從之遂命發太僕寺銀一萬兩於山東俟有功者紀功禦史卽時行賞

○命選眞定保定河間達官軍捨給以馬匹操練聽調從兵部議也

○潘王幼﹤土學﹥秦王惟焯等各議奏寘鐇罪惡宜並其子孫肆諸市以謝

祖宗奏至復下法司會多官詳議乃請執寘鐇赴文華門外親鞫之是日上禦文華殿皇親公侯駙馬伯府部大臣及六科十三道以次跪奏曰寘鐇大逆不道宜如諸王議割恩正法上曰寘鐇圖危社稷得罪祖宗旣天下諸王及羣臣皆欲正法論出於公朕不敢赦但念宗支令自盡焚棄其屍以示戒其子孫臺溍等五人仍置西內嚴禁之

○丁酉罷巡撫蘇松等處都禦史羅鑑巡撫山西都禦史胡瑞時給事中李鐸禦史鄺約等劾奏鑑科斂公行饋送權要私庇贓吏不卹小民瑞𨿽無失徳而風力不足才識無聞皆不可處重任遂俱令致仕

○海西益實並建州左等衛女直都督等官臺束等來朝貢馬並貂皮賞彩叚表裏絹鈔有差

○戊戌升廣東右布政使舒昆山爲陜西左布政使

○以災傷免南京錦衣驍騎等三十四衛屯糧有差○己亥大學士李東陽等言今早發下工部所奏謂京城內外工役繁浩州邑坐派無遺民財剝削殆盡在處災傷四方盜起況京營軍士摘撥做工終歲不操相率逃避軍民俱困誠可痛心乞將不急工程暫且停止臣等惟工部所言固爲激切內添蓋豹房一事尢爲緊要謹昧死爲陛下言之蓋自去年夏秋以來外間傳聞豹房內添蓋房屋又聞豎立旛竿似有創立寺宇之意臣等竊念寺觀乃異端之教聖王之所必禁國朝之所姑存其間義理不暇深論但宮禁之體比與城市不同自古及今並無禁中創造寺觀事例傳之天下書之史冊非徒上累聖徳亦無以垂法將來況番僧人等往來混雜又恐無賴之徒因爲詐冒萬一變生不測難以關防其於事體所關不細而財用之費耗軍民之困苦又不足言矣切見成化間欲於內府建玉皇閣憲宗皇帝因內閣之言而止弘治間欲於近城造延壽塔孝宗皇帝因內閣之言而止天下傳之史冊書之以爲聖朝美事伏望聖明仰體二聖之謨俯垂鑑納將前頃工程卽賜停止其餘不急之務大加減省以正國體以慰生民誠社稷萬萬年之福也不報

○升浙江布政司左參政吳彥華山東按察使夏時四川按察使丁餋浩俱爲右布政使彥華浙江時山東餋浩雲南

○升浙江按察司僉事杭淮爲本司副使

○命旗手衛署都指揮僉事徐永守備九江等處

○庚子恭仁康定景皇帝忌辰遣儀賓周銊詣陵寢行禮

○命南京右僉都禦史張鳳巡撫蘇松等處地方總督糧儲原任右僉都禦史王璟提督鴈門等關兼巡撫山西

○兵科給事中朱璣劾奏兵部尙書王廠起官喉舌不諳兵務今四方盜起非敞所能辦而累劾不退恐誤國事請卽罷遣詔令供職如舊

○命錦衣衛指揮僉事牟斌仍於鎭撫司掌印理刑先是斌理刑執法不阿劉瑾惡之杖於朝堂降百戶閒住瑾誅斌復原職至是給事中王珝等復薦之乃有是命

○命修河工部右侍郎李堂還京初河決儀封考城等縣命工部左侍郎崔巖往治未畢堂代之至是堂奏銅瓦廂等堤岸崩頹陳橋集等堤淤淺低薄俱應增築請設副使一人專理下工部議以河南災荒民窮盜起宜令堂將緊要堤岸決口及淤塞諸處速爲浚築其不急者且已之遂召堂還京專以副使領之

○辛丑禮部尙書費宏等上﹤鋶﹣釒﹥言竊惟聰明睿智聖哲固本於天生髙大光明君道必資於聞見蓋朝廷之上日有萬幾而事物之來理欲難辧故崇儒講學納聽諫言正人君所以成聖徳而隆至治者恭惟

皇上卽位之初日禦奉天門以臨百辟時禦文華殿以親儒臣蒞政講學兼資不廢誠大有爲之君而足以致太平之治者也況今姦侫旣除百度釐正人有勵精之望治當更化之時故臺諫各攄悃忠上廣聖聰縷數條陳詳明剴切如給事中潘塤等所謂禦經筵以勤學謹視朝以勤政處宮寢以餋和節出入以養重親君子而遠小人斥異端而崇正道停不急之工戒無益之樂監察禦史陳察所謂務講學以明徳節嗜欲以養心視早朝以聽政凡此數實端本澄源之論而出於危明憂治之誠伏願聖明俯垂聽納見諸施行如堯之舍己從人如湯之檢身懋徳如此則大孝益隆於繼述聖徳日就於崇髙本原旣正而政化自爾其更新內治旣修而外侮不憂其難禦﹤鋶﹣釒﹥入上曰卿等憂國卹民之意朕已知之矣

○莫國公張懋自陳老疾辭免提督團營﹤鋶﹣釒﹥再上皆不允

○浙江金華府知府趙鶴請以司府縣贖罪米折穀每米一石輸谷一石五斗貯倉以便賑濟戶部議從之

○十三道禦史王廷相等劾奏兵仗局太監孫和先爲逆瑾造衣甲牌面死有餘辜今復倡爲成造盔甲之請宜治和罪及寢所請上曰業已停矣和姑宥之

○命亦迷河衛舍人賽哈襲其父掜克原職都督僉事

○壬寅巡視四川都禦史髙崇熙奏四川土漢官民兵不過二萬已屬都禦史林俊今無見兵請召募土人及以川南川西之兵專聽調用楊友骨內相殘較之江津諸寇不同欲諭以利害許令立功贖罪下兵部集議謂楊友叛逆已著不先攝之以威而遽欲柔之以徳恐綱紀懈弛蠻夷效尢宜合諸軍示以必徵意若友父子悔過畏威束身歸罪然後馳奏定奪其召募土人及調二川兵皆可許詔如議

○停江西徵派物料及燒造磁器以巡按禦史奏地方災重故也

○癸卯升順天府府尹張遇爲工部右侍郎管理易州山廠

○命成安伯郭寧管領紅盔將軍

○甲辰復除王閏爲雲南道禦史王崇獻爲兵部主事崇獻已致仕閏爲民至是皆起用

○升廣東布政司左參政羅榮爲本司右布政使萊州府知府楊志學爲浙江左參政兵部主事儲珊爲浙江按察司僉事陜西副使袁經四川副使公勉仁俱爲按察使經山東勉仁本司

○乙巳致仕太子少保工部尙書劉璋卒�字廷信福建延平人天順丁丑進士由戶部主事郎中爲山東參政浙江右布政使未幾轉左布政使成化二十年升右副都禦史總督漕運兼巡撫鳳陽等處鹽法馬政多所規畫會河洛饑截漕米八十萬石由河入汴以濟之璋區畫巨艘募舟人習河勢者親督以往米畢達民得免於死亡踰年攺撫治鄖陽尋攺巡撫四川時刁農等寨夷人負險絕糧道璋督將領討平之播州宣慰使楊輝庶子友謀奪嫡弟愛官以反誣之璋偕刑部侍郎何﹤王喬﹥新驗治得友姦狀竟裁以法二十三年召入爲工部右侍郎弘治二年攺戶部四年升本部左侍郎是冬升南京禮部尙書七年召入爲工部尙書又三年連﹤鋶﹣釒﹥乞休加太子少保致仕至是卒祭葬如例璋性行端方舉止凝重所至勤於職事在山東江淮四川連值凶歉賑濟皆盡其力多所全活及爲九卿鎭靜知大體�廠�﹝林�止﹞�官四十年旣歸敝屋瀟然衣食僅給泊如也璋死無後聞者惜之夜西比風有聲至曉黃塵四塞雨土霾

○升應天府府丞楊旦爲順天府府尹

○丙午命湖廣都司署都指揮同知王憲充江西地方參將聽調殺賊

○丁夫升大理寺左少卿陳世良爲南京都察院右僉都禦史提督操江

○復除何塘爲翰林院修撰塘先以病致仕至是復起用

○升南寧府知府李雍爲廣東左參政陜西按察司僉事李昆常徳府知府馮傑俱爲按察司副使昆本司傑四川

○初四川流賊曹甫等攺劫郡縣積年討捕不獲至是移營黃艤驛將攺瀘州都禦史林俊撫諭之甫等陽聽命因令弟琯流劫小市廂指揮李蔭等拒之斬琯首諸賊移江津分七營將攻重慶蔭進至江津俊督發酉陽播州土兵助之破賊四營斬獲甚重賊敗入民家土兵圍而焚之乘勝進攻老營賊發伏指揮汪洋爲所殺我兵稍卻賊並入大營蔭復進兵至合山坪去賊十五里而軍甫偵江津空虛以疑兵綴我將襲江津數十騎先行道遇蔭兵而敗賊弗知也遂合兵圍其營賊倉卒閉門土兵四面縱火賊大潰斬甫等五百餘人捕虜七百餘人死於火者七百餘人捷聞上以俊有功並巡按禦史兪緇俱賜敕獎勵奏捷人升一級賞衣一襲鈔千貫洋命有司給棺殮之其子襲升一級爲署都指揮僉事諸將士賞賚有差死者仍卹其家夜陜西寧夏有大星隕於西南光芒丈餘頃之天鼓鳴良久乃止

○戊申禮部會試取中式舉人鄒守益等三百五十名

○禮部言

○禮部言自劉瑾亂政有司舉奏孝子節婦多沮格不行非所以表正風俗宜仍令核報從之

○己酉起左都禦史陳金總制江西等處軍務兵部會議以江西盜賊蠭起官兵屢失利宜令大臣一人總制時金守制家居遂起之仍趣其就道軍中得以便宜從事廣東鎭巡聽協同議處江西及浙江福建湖廣南直隸各鎭巡聽督同處置都布按三司官悉聽節制軍衛有司有罪者得自決之臨陣不用命者都指揮而下以軍法從事

○庚戌吏部尙書楊一淸以江西盜久未平薦雲南按察司副使吳廷舉蘇州府同知李嘉言俱有才略請升廷舉爲江西右參政嘉言爲江西僉事統領土民平盜從之

○升大理寺右少卿兪諫爲左少卿寺丞李良爲右少卿

○升延平府知府朱應登爲陜西按察司副使提調學校原任南京工科給事中牧相爲廣西布政司左參議

○命湖廣都司都指揮僉事史春掌印管事

明武宗毅皇帝實錄卷之七十三

正徳六年三月辛亥朔孝肅太皇太后忌辰奉慈殿行祭祭禮遣駙馬都尉馬誠祭裕陵

○淸明節遣駙馬都尉蔡震馬誠崔元分祭長陵獻陵景陵裕陵茂陵泰陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢

○升賞廣西柳慶殺賊有功官軍荊州衛百戶夏勇等二百一十八人有差

○復伏羌伯毛銳祿米銳弘治間鎭守兩廣以功加太子太傅祿米二百四十石後以岑猛故劉瑾怒之奪其事任削其加秩並革其祿米五百石瑾敗銳奏訴詔復給賜如舊

○壬子羅家族番人藥仲肖等來朝貢方物賜宴並賞彩段絹鈔有差

○以劉瑾私置內刑名廠基地房屋給錦衣衛指揮孫錦初錦祖繼宗天順間以戚裏恩賜臨淸空地爲店瑾用事時沒入官瑾敗錦以爲請有旨仍給錦爲業工部奏業已與民宜弗與乃別以廠地賜之

○賊攻山東樂安濱州髙苑城破之

○癸丑升監察禦史王昊爲雲南按察司副使

○都給事中張王�贊等奏今四川山東江西福建盜賊猖獗虜復在套請選京營軍精銳者充以才將操練聽徵其坐營候伯等官類不習事宜訪其可用者充總兵官余悉罷之各處常以將才被薦者並宜推用兵部議選京營軍萬五千人置統領三人分番操練遇警調發堪爲將者令九卿及科道官各舉所知從之

○甲寅建州喜樂溫河等衛女直都督僉事並野人千戶頭目童子等來朝貢馬賜宴及彩叚絹鈔有差

○賊四十餘騎劫掠彰徳府回龍驛入延津轉封丘長垣東明曹等縣百戶張世祿死之巡按禦史以聞下兵部議往者各處巡撫裁革事無統紀盜賊縱橫今旣復設宜令巡撫山東河南南北直隸都禦史邊憲等親率精兵運謀策守要害以除民患從之仍宥失事人員罪停俸討賊

○丙辰升大理寺右寺丞張檜爲左寺丞尙寶司卿吳世忠爲右寺丞工科都給事中尹梅爲應天府府丞

○鳳陽右衛指揮僉事李輔把總運糧以都指揮體統行事

○丁巳四川董卜韓胡宣慰使司遣國師昆各兒藏來朝貢方物賜宴並賞彩叚絹鈔有差

○巡撫薊州都禦史李貢等奏霸州盜劉晨劉六齊彥明顧子羙等流劫山東殺死京營指揮張英等六人乞添調京軍並達官軍捨委官統領會各兵備守備四路剿殺兵部議以巡撫都禦史蕭翀及貢謀略俱可用宜令翀督分守保定副總兵王欽眞定守備孫懷河間守備袁彪天津兵備陳天祥貢督分守通州黃璽守備涿州王勇三河王玉調集附近官軍兵快及見選達官軍捨隨賊所在出奇剿殺詔從之

○命綏徳衛納粟都指揮僉事彭槭守備偏頭關

○戊午升吏科左給事中張閏刑科左給事中張訥爲都給事中刑科右給事中張九敍兵科給事中孫禎爲左給事中戶科給事中盧綸李春陽爲右給事中閏九敍戶科訥工科禎春陽兵科綸吏科

○復除吳學爲河南道監察禦史吳漳爲江西道監察禦史學免喪漳告病俱以違限落職瑾敗乃起用之

○罷鎭守甘肅總兵官署都指揮僉事衛勇禦史閻睿劾其不職故也

○命神策衛指揮使詹濟守備南陽

○己未初禮部會試大學士劉忠學士靳貴爲考試官入院後浮議突起徹於內簾然未知主名算手王謙宜興人在院供事與同邑舉人吳仕有隙因指爲仕塡榜之際外簾官皆入乃知爲江陰舉人陳哲貴家人可勤紿取其賄卽亡去及對號仕已中式哲在黜列仍並黜仕旣撤棘監視禦史趙秉倫等以爲言禮部覆奏姦由可勤今先事而逃必蹤迹之面訊始得情實仕之謗乃謙所造宜寘之法以爲姦邪混亂科場之戒命捕可勤與哲並訊而付謙於理

○紀功禦史吳堂奏沂水魚臺金鄕曹濮滕沛諸縣日告急請益兵兵部議選團營善戰官軍二百人槍銃手四十人以把總指揮四人領之從李瑾剿賊並以神槍神銃給之詔可

○辛酉巡按江西監察禦史錢如京奏饒州等府盜賊充斥加以誅求太密民不聊生其南京各倉錢糧遞年該部差官催並有司苟免罪責虛報完數繳部故正徳三年以前小民拖欠蠲詔已下而追徵自如請﹤宀十見﹥有司革前虛報之罪不必拘其繳部原數從實勘免使民沾實惠巡撫僉都禦史王哲亦以爲言戶部議行撫按等官親詣各府淸查原繳底冊拘集糧裏以核虛實將已徵在官者起角�羊而拖欠虛報者遵詔蠲之虛報官吏仍查職名量定考語以俟降黜其正徳四年五年南京糧米暫依時價折徵從之

○壬戌命延綏衛納粟都指揮僉事閻勛守備蘭州

○癸亥山東守臣以官軍缺俸糧十五萬石請開中山東鹽運司鹽引以濟用戶部議鹽引專以備邊餉甫奉成命不宜輙開宜令原差郎中劉安會撫按官查算運去銀兩量畱爲官軍俸糧用不足則以臨淸鈔關稅料及司府贓罰給之因言軍旅之後必有荒年今盜賊旱澇軍民流移無以爲來歲之計請敕鎭巡官嚴督有司招撫流民措給牛種蠲其徭稅使國無遊民野無曠土其不急工程無名宴會一切停止以體朝廷愛民惜費之意詔如議

○巡按直隸監察禦史李嵩奏南宮寧晉新河隆平四縣管皇莊太監劉祥金鳳等先後十數人專肆克剝民甚苦之恐相率爲盜乞將祥等取回以侵地歸民稅歸有司永平河間諸府莊田亦如之戶部議覆得旨皇莊以奉順兩宮宜仍舊祥等其取回以太監馬昂左少監範禮代之戒其母蹈前獘

○升延綏協守副總兵都指揮僉事王勛爲署都督僉事掛印充總兵官鎭守甘肅

○甲子以廷試天下舉人命少師兼太子太師吏部尙書華蓋殿大學士李東陽少傅兼太子太傅吏部尙書謹身殿大學士楊廷和少傅兼太子太傅吏部尙書武英殿大學士劉忠少保兼太子太保吏部尙書武英殿大學士梁儲吏部右侍郎兼翰林院學士靳貴翰林院侍讀學士蔣冕翰林院侍講學士毛澄太子少保吏部尙書楊一淸戶部左侍郎陳勗太子少保兵部尙書王敞刑部尙書何鑑工部尙書李燧都察院右副都禦史王晣通政使司掌司事左通政羅欽忠大理寺卿張綸充讀卷官廷和以子愼預試請回避不允

○升賞陜西莊浪衛馬營溝等處有功並陣亡官舍旗軍六十二人有差

○乙丑策試天下舉人是日上不禦殿制曰創業以武守成以文昔人有是說也然兵農一致文武同方其用果有異乎文武之分始於何時兵農之制起於何代常質諸古矣書稱堯曰乃武乃文於舜稱文明禹稱文命而不及武於湯稱聖武而不及文周之謨烈各專其一且三代疊尙而不言武周列四民而兵不與焉何也唐漢宋之英君令主或創業而兼乎文或守成而兼乎武或有未備亦足以善治論者又謂天下安注意相又謂天下𨿽安忘戰則危是治兵之道果與治民者同邪異邪我

太祖髙皇帝以聖神文武統一天下建官分籍各有定制

列聖相承率循是道百五十年治定功成實由於此然承平旣久玩愒承之學校之法具存而士或失業蠲貸之詔屢下而人多告饑流徙之餘化爲寇賊以遺朕霄旰之憂今賦稅饋運民力竭矣而軍食或尙未給調發戰禦兵之力亦勞矣而民患尙未除或者官非其人乎而選舉之制黜陟之典賞罰之令亦未始不加之意也玆欲盡修攘之實謹恬嬉之戒文治舉而武功成天下兵民相衛相餋於無事之天以保我國家久安長治之業宜如何而可子大夫志於世用方策士之日不暇以微辭隱義爲問姑舉其切於時者其爲朕陳之

○四川瀘州長壽縣火瀘州毀民居五百家死者十九人長壽公廨神祠及民居七百餘家

○賞調徵廣西獲功湖廣官舍旗軍彩段鈔錠有差陣亡者給其家

○給事中張王�贊等劾奏永平眞定及山東臨淸等處守備劉瑁孫懷袁彪葛隆孫奎並副總兵王欽都指揮狄公唐等捕盜無策上切責之令兵部查處仍令各該巡撫都禦史並參將李瑾禦史吳堂嚴督官軍速行撲滅以安地方旣而罷欽瑁公唐彪畱懷隆奎焉

○朝鮮國夷人安孫等十七人航海遭風漂至浙江定海縣境爲巡海者所獲守臣送赴京師命給衣糧遣人伴還本國

○降陜西行都司都指揮僉事孫經爲指揮使署都指揮僉事柳勇爲署指揮使甘州前衛指揮使傳徳爲指揮同知坐虜入甘州不能防禦也

○升協守陜西副總兵都督僉事閏綱爲實授都督同知以自陳盤獲何錦叛黨並渡河策應功也

○丙寅起致仕南京禮部尙書孫需爲南京工部尙書

○開中長蘆運司鹽課六十萬三千九百餘引於宣府召�上納糧艸以實邊儲

○蜀王以銀二千兩助軍餉賜敕獎諭

○以分守寧夏西路左參將都指揮同知馮禎充副總兵協守延綏

○以神武左衛帶俸署指揮僉事張翼中都畱守司領班京操

○吏部尙書楊一淸上平盜十二事一請量免被賊地方錢糧優卹殘害者之家禁皇莊勢要之侵奪貢鮮官船之擾害並有司之貪殘衛所之掊克以卹軍民一暫設文職大臣一員提督軍務大將一員暫充總兵會同調度主客兵馬節制鎭巡三司眞定保定達官達捨駐比直隸以保固近畿一招募才勇術數之士及願報效者聽其能擒斬有名賊首者賞銀五十兩升授世襲軍職一許脇從者自首有能自擒其黨以獻者如例升賞一令鄕村鎭市推首領一人樹柵建樓懸鼓相警並力防禦一發太僕寺馬價及太倉銀各五萬兩運付軍前賞功一軍衛有司失陷城池者宜明著其罪並擬功罪以聞一臨陣在逃及通賊賣陣者卽斬以徇陣亡者卹其家一官司匿賊不報者如邊方例參問降級一領軍官攘其部下功以附權勢者問發充軍一令戶部行查各處在庫銀兩及兩淮鹽銀以濟糧餉一令各處修城池備器械並漕運船隻宜加防護上批答曰覽卿所奏計慮深長處置周悉足見憂國憂民至意文武大臣其擇謀勇風力歷練戎務者各二人以聞余俱如所議

○丁卯江西賊百餘人皆紅巾執兵鼓噪入新諭縣劫庫釋囚焚公捨文卷射主簿馬傑傷焉殺其子繼宗巡按禦史曹仿奏至命兵部看詳以聞

○賊攻山東金鄕縣分守參政史學分巡僉事杜旻各微服逃匿城遂破殺掠甚眾巡鹽禦史髙公韶以聞命執學旻至京送錦衣衛鞫治之

○戊辰賜楊愼等三百五十人進士及第出身有差

○己巳賜諸進士宴於禮部命太傅新寧伯譚佑主宴

○初兵部奏盜久不平緣賞罰太輕人無激勵乃請會法司詳議條格榜諭有賊地方曰凡府州縣衛所爲賊所破殺掠焚毀數多者掌印及職專守備捕盜者皆斬𨿽無城池罪亦如之府衛掌印分管及兵備官每一起降一級分守分巡官及三司掌印官遞降其甚者各謫戍士卒臨陣不用命者斬鎭巡參將等官許以軍法從事所轄地方盜發匿不以報者罷職因而失事重者亦斬兵備守備守巡等官聞賊退縮貽患地方及鎭守巡撫官不能弭盜巡按禦史不能督捕紏舉者俱黜之凡有爲賊鄕道以復私仇及爲賊耳目令得奔逸者斬仍罪及其拏凡就陣擒斬有名劇賊一人者如邊方例升一級世襲擒斬從賊三人及陣亡者亦如之若非對敵緝捕三人及三人以下者秪如舊例升賞其有捕斬功應升級而不欲者每劇賊一人賞銀三十兩從賊一人半之緝捕一人減三之二若盜賊能自相擒斬者得貰其罪仍如例一體給賞脇從自首者亦貰其罪毋令捕盜者追詰之守巡以下官有督捕保彰顯績者鎭巡等官舉奏擢用制可

○兵部覆議巡按陜西禦史閻睿奏一甘肅軍士宜簡汰老弱僉補丁壯仍禁將官私占一神槍銃炮工技不精宜令演習一甘涼等處操備官軍多因將官掊克以致逃伍宜嚴其禁一邊墩軍夜不收人等多死王事宜令所司給銀三兩卹其家一莊浪等處被寇殘擾宜加優卹及罷具將官之貪冒者從之

○賊入博野饒陽南宮無極東明等縣深冀定祁開等州境大肆殺掠巡按禦史李嵩以聞詔責成巡撫都禦史蕭翀李貢嚴督原差副總兵分守守備等官急爲擒捕以靖地方失事者停俸事寧日巡按禦史查奏

○庚午虜入河套寇沿邊諸堡巡撫延綏都禦史黃珂鎭守太監王兢總兵侯勛議令副總兵王勛軍懷遠等堡參將張傑軍髙家等堡周誠軍新安邊等堡魏鎭軍神木等堡遊擊將軍時源軍寧寨等堡藍海軍鎭靖等堡大同遊擊朱振軍淸水等堡虜入輙夾擊之前後斬首六十四級獲馬九十三匹捷聞競勛珂各賜敕獎勵奏捷人賞紵絲衣一襲新鈔千貫仍令巡按禦史查有功官軍以聞

○命太保惠安伯張偉充總兵官升巡撫大同左副都禦史馬中錫爲右都禦史提督軍務都指揮宋振戴儀俱充參將發京營精銳官軍二千人討賊河南山東北直隸鎭巡三司等官悉聽偉中錫節制官軍臨陣不用命者許以軍法從事仍給偉神槍百把銀牌五十面勘合五十道彩段百匹並賞官軍各銀二兩以行

○罷守備遼東寧遠都指揮同知劉宗武以錦州備禦納粟都指揮張名代之

○賊攻濱州臨胊臨淄昌樂日照蒲臺武城陽信曲阜縣及泰安州皆破之日照典史餘淸義官司福禦之皆被殺泰州知州諸絢指揮王鼐先遁居民驚潰賊遂大肆焚掠而去都指揮髙岱狄公唐遇賊於陰蒙引卻不敢戰事聞詔逮治絢鼐岱公唐而錄淸等子孫如例

○辛未賜狀元楊愼朝服冠帶及諸進士寶鈔

○賊據樂安縣山東備倭指揮朱泰率官軍擊之斬首七十二級擒一百二人賜敕獎勵令巡按禦史查有功官軍以聞照例給賞

○初夷人阿納罕百餘爲謊忽達子所害驅牲畜毀垣入避守備寧遠都指揮馬驃乃率兵襲殺之獲其馬牛羊諸夷器以歸曁備禦都指揮葉大經指揮使兪俊私焉事聞命巡按禦史逮驃等治罪仍令巡撫總兵等官善撫夷人

○壬申狀元楊愼率諸進士上表謝恩

○升山西右布政使石玠爲都察院右副都禦史巡撫大同命馬中錫亟馳赴京

○命西安後衛署都指揮僉事張鎬充左參將分守寧夏西路

○加總督東廠官校太監龔洪祿米十二石升副千戶季全等二十九人各一級以自陳有捕盜功也

○以賊破新諭縣令總制軍務左都禦史陳金巡撫都禦史董傑嚴督剿捕仍停守巡等官俸限三月不獲奏聞

○敕整理糧儲戶部左侍郎兼右僉都禦史叢蘭兼管固靖等處軍務先是巡撫陜西都禦史藍章以四川寇亂往守漢中而北虜適在套兵部請暫以兵事屬蘭乃有是命

○發太僕寺銀五萬兩於河間山東以備賞軍

○癸酉狀元楊愼率諸進士詣先師孔子廟行釋萊禮

○大學士劉忠爲會試考官事畢復陳休致言臣自去年蒙賜誥命封贈四代不能卽歸以奉揚於墓下臣又老病元气日索今不早歸醫治後將噬臍況近日言官有黜邪之章臣正當所黜之首伏望察臣懇切之情將加秩收回容令致仕上曰卿登庸未久委任方隆朝廷任用大臣自有公論卿之學行簡在朕心不必深辧

○升福建按察司副使王﹤棥心﹥中爲山東布政司左參政監察禦史吳學爲山東按察司副使復除服闋僉事楊滋於山東按察司

○賊入淸豊滑縣巡按禦史李嵩以聞詔停大名府知府趙鐸淸豊縣知縣安惟垣等俸嚴限殺賊

○甲戌攺南京都察院右僉都禦史張鳳於都察院仍令巡撫蘇以吏部言舊制蘇松巡撫無南京銜也

○乙亥敕戶部郎中劉安童旭往山東河南整理糧艸運太僕寺馬價五萬兩太倉銀十五萬兩軍前應用從吏部尙書楊一淸言也

○賊犯闕裏衍聖公孔聞韶以聞命巡撫都禦史邊憲參將李瑾撥官軍守護

○命參將戴儀兼分守保定羽林前衛帶俸納級都指揮僉事單聚守備永平濟陽衛帶俸署都指揮同知程漢守備河間

○升濟陽衛指揮僉事尹昂爲署都指揮僉事山東都司僉書管事仍領軍殺賊

○命福建總督備倭署都指揮僉事楊勛本都司掌印管事

○巡撫河南都禦史鄧庠奏河南盜起民窮財盡皆由先鎭守太監廖鏜與其弟指揮使鵬括利害人擅作威福紏用羣小朱文采等所致乞正鵬典刑並鬻其私宅以給公費詔降鵬二級爲指揮僉事南京閒住仍鬻其私宅並逮捕其黨治罪是時鵬稍失權璫意故有此鵬大懼欲求角�羊於朱寧思財貨珍寶百無當其意者乃令後房素所寵者一人出入寧家寧遂畱之因其兄奏辧又復其職自是鵬拜寧爲恩父寧每自豹房休沐歸輙過鵬家止宿鵬恬不知恥反以誇詡於眾罰未行而寵賂益章矣

○丙子太監張永傳旨近來各處盜賊縱橫多因水旱衣食艱窘各有司不能賑卹或又稱科斂而侵克之及朝廷下詔蠲免錢糧乃將虛文起角�羊之數掜作已徵或將已徵掜作未徵重復徵角�羊以致小民冤苦無伸流離失業相誘爲非苟逃性命日復一日轉漸增多念此良民皆吾赤子情非得已實可哀憐已累降敕旨申明戒約誠恐安於故習不攺前非徒事虛文民不沾惠都察院卽出榜分給直隸山東河南四川江西湖廣陜西福建兩廣用兵地面令各鎭巡等官行各府州縣遞相謄刻張��卦曉諭備查正徳五年分正額稅糧艸料之外一應歲辦雜派軍需諸物料實系已徵在官者如數起角�羊其小民拖欠未徵及有司畏懼期限虛報已徵之數悉皆蠲免其被賊殘破處所並正額糧艸通免一年以蘇民困虛報官員免其查究不許再犯如小民陷於盜賊有能悔過復業者除有名賊犯外凡脇從之徒不必追究旣往量加存卹令其安心生理共享太平以後再作過惡必不輕宥有能自相擒斬悉免本罪仍量其功次卽加賞勞重者量爲升職若有司將自首人犯擒殺報功或故爲沮抑不加賞勞以致人心嗟怨及仍前克害虛應故事者事發之日一體重罪不宥

○升廣西布政司右參政黎民表爲山西布政司右布政使

○罷分守萬全右衛左參將劉寶守備

天壽山署都指揮王壽守備紫荊關署都指揮崔灝守備儀眞署都指揮程鵬守備白羊口指揮使謝素以附劉瑾且貪懦故也

○夜山東曹州有流星見西南方其光燭天頃之天鼓鳴其聲如雷

○丁丑選進士許成名劉棟張璧應良黃臣尹襄劉朴許復禮費采王道張潮祝續王思孫承恩徐之鸞劉泉林文俊孫紹祖戴顒吳惠金臯劉夔郭維藩田荊張翀王元正陳寰劉濟張衍慶洗尙文邊憲張鰲山兪惇等三十三人攺翰林院庶吉士與一甲進士楊愼等三人讀書命吏部右侍郎兼翰林院學士靳貴翰林院侍讀學士蔣冕教習文業

○初太監陶錦差往福建查盤錢糧布政使常麟按察使夏景和巡按禦史韓廉鎭守太監梁裕共斂所屬銀二萬兩饋之後錦以劉瑾黨被執詞連麟等俱逮問時麟已升南京禮部侍郎景和副都禦史廉調知縣裕閒住獄上命各降一級麟景和俱調山西參政裕仍閒住

○給事中王珝禦史林茂達等交章言近者賊破金鄕縣參政史學僉事杜旻棄城而逃時禦史髙公韶吳漳適過其地遂以奏聞而禦史陸蕓乃噤無一語宜正其罪以懲失職且近日守備類多推用京城綺紈輩往往憤事宜就本土慱訪有謀勇者充之庶其有濟得旨以地方有事蕓姑免究今後將官闕先擇本土之人推用不許夤緣請托致誤事機

○戊寅大學士劉忠復上﹤鋶﹣釒﹥乞歸上曰朕以卿先朝舊臣才優徳﹤棥心﹥足副倚毗況今天下多事宜竭誠輔導其勿再辭

○戶部議覆巡按陜西禦史閻睿言邊務二事一實邊儲宜行侍郎叢蘭備查各鎭召買糧艸足支與否以憑區處其各府州縣大戶起角�羊錢糧委佐貳官管赴倉場依限完納如半年不完者掌印管運官吏俸糧住支如二年不完者禦史注以罷軟贓濫考語聽吏部考察以綏邊人一莊浪古浪等衛傷殘尢甚民思轉徙宜將莊浪糧艸暫行蠲免古浪涼州等處量免三分其莊浪官軍捨餘人等貧難不能存者量加賑卹從之

○初榜諭各省盜賊有悔過自首者免罪至是廣西巡按禦史陳奎奏稱柳慶馬平賓州入寨其賊可撫府江兩岸魚狗等處賊首吳父﹤曰亥﹥等日漸猖獗總府以調兵進戰俟兵有餘力削平府江兩岸等處若柳慶等八寨嚴爲防禦而徐圖之下兵部議父﹤曰亥﹥等罪旣深滅之可也府江兩岸並柳慶等處賊聞詔頗自新輒移兵誅之殆玉石不分宜令總督兩廣都禦史林廷選會太監潘忠總兵官柳文曁奏議可撫撫之而不從徵亦未晚制可

○己卯授第一甲進士楊愼爲翰林院修撰余本鄒守益爲編修

○以蘇松等府折糧銀及廣西等處贓罰銀凡三千七百兩有奇暫充宗人府都察院官吏俸糧從戶部請也

○賊破郾城縣參將李瑾禦史吳堂奏破賊於寧陽郊斬首計百五十餘級賜敕獎勵奏捷人賞紵絲衣一襲新鈔千貫隨徵官軍各賞銀一兩命山丹衛納粟都指揮僉事張鵬守備山丹地方

○命羽林衛帶俸署都指揮僉事劉鎭於福建總督備倭

○以萬全都司都指揮使李宗充左參將分守萬全右衛等處府軍前衛指揮僉事陳僧於天壽山錦衣衛帶俸指揮同知李慶於紫荊關錦衣衛帶俸指揮僉事王傑於儀眞等處寬河衛指揮同知丘泰於白羊口堡等處俱守備

○升分守松潘副總兵署都指揮僉事楊宏爲署都督僉事充總兵官鎭守四川

○升錦衣衛都指揮僉事劉璋爲都指揮同知掌印加正千戶鄭璽爲指揮僉事本衛帶俸

○革中都畱守司副畱守李鯨等冠帶停守備歸徳府

○署都指揮僉事萬廣等俸仍令嚴限擒賊以彊賊入境觀望失事故也

○賊犯信陽州都指揮僉事馬振等督兵城守賊角�羊去遂追擊至湖廣應山縣境出賊兵戰敗振及信陽衛指揮陳鎭皆死焉報至命參將宋振分兵千人赴河南偕守臣協剿失事官俱停俸革去冠帶仍嚴限捕賊贖罪振等如例優卹

○命安鄕伯張坤三千

○﹝坐﹞營管操

大明武宗毅皇帝實錄之七十四

正徳六年夏四月庚辰朔享太廟遣駙馬都尉遊泰代行禮

○復王俸爲浙江道監察禦史俸在劉瑾時以服闋違限落職至是復之

○琉球國中山王尙眞遣正議大夫梁能等來朝貢方物賜宴並賞彩叚絹帛有差

○辛巳以應天府所屬上元江寧句容溧陽溧水髙淳六縣災傷五年起運攺兌無徵正米二萬八千石準以貯庫貝�莊罰贖罪補折起角�羊每石銀五錢南京各衛倉長安等四門倉無徵米四萬六千七百石候秋成帶徵從巡撫副都禦史羅鑑奏也

○升錦衣衛指揮使朱翥爲都指揮僉事正千戶範云爲指揮僉事副千戶張璞及旗校二十五人各升一級以自陳有緝捕功也

○壬午復除吳玉榮兵科給事中文森河南道監察禦史

○癸未少傅兼太子太傅吏部尙書武英殿大學士劉忠復上﹤鋶﹣釒﹥曰臣近緣老病侵尋松楸違遠展轉欲歸者久矣自冬春來﹤鋶﹣釒﹥乞八上然於乞休之辭頗堅而祭掃之請其略者竊冀賜歸則林泉散地得以苟全而展省之儀可兼舉矣顧未蒙兪允慰諭再三竊念賜誥之榮遠及四世而焚黃之禮未能一行望憫愚情如例令還祭掃事完卽依限赴京上曰卿奏欲省墓孝思切至是用特允予敕給驛以還仍令所過軍衛有司護送事竣亟來京忠考會試後一日上禦經筵退忽召內閣李東陽等出試錄示之曰學士劉忠典試文義多舛何也東陽等不敢對久之叩頭而出忠聞故亟請去云

○甲申以賊破江西新淦萬安新諭縣治令巡按禦史查勘失事官停其俸嚴限督捕仍令總制官時葺城池

○夜月犯井宿東南第一星

○丙戌升雲南布政司右參議陳懷經爲雲南按察司副使原任順徳府推官王綸爲四川按察司僉事

○賊破山東萊蕪縣知縣熊驂遁去革驂冠帶停俸俟事寧逮問

○命協守東路左參將徐繼暫駐松潘管理操守

○命天津管屯僉事許承芳兼管霸州等處兵備

○丁亥以兵荒免百官食不落莢

○湖廣光化縣火毀民居二千三百餘間死者四十餘人

○戶部奏山西布政司以各王府祿米不敷請以追完平陽知府張忠侵盜官銀五千二百餘兩畱給之詔可

○升錦衣衛指揮同知韓端爲指揮使正千戶韋璽爲指揮僉事以自陳在鎭撫理刑時鞫問逆賊何錦劉瑾等有勞故也

○升都督僉事楊英爲都督同知英自陳寘鐇之變領兵於河外防守有功故錄之

○命淸本伯吳傑都指揮僉事時雍神機營坐營管操

○原任錦衣衛指揮同知周賢指揮使周僑指揮僉事周健正千戶周庠以俱重慶大長公主子孫也詔例當降革賢等引淳安大長公主男蔡遇例乞復原職特許之且以賢有勘事功仍升一級

○諭提督團營內外官選精壯官軍三百二十人分布京城捕盜

○戊子罷湖廣副總兵都指揮使康泰以總制都禦史洪鐘劾其逗𨖻誤事冒報功次故也

○哈密忠順王速壇拜牙卽遣使臣阿都火者等入貢私貨茶於民家事覺詔以其故違國禁法宜減賞但業已給之以後勿遣入貢

○己丑升工部署郎中周炯爲雲南布政司右參議

○庚寅升南京太常寺卿章懋爲南京禮部右侍郎懋遷太常寺未赴復有是命

○戶科都給事中張潤等言定遼左等衛屯田近因淸查虛增糧數宜如都禦史王憲所核攺正蘇邊軍困詔以屯田虛數旣多準暫照原額徵納待地方寧日再爲議處

○辛卯中書舍人黃堂等奏臣等職均近侍且進士出身而升遷必滿九年不得與科道部屬比事體似有未當吏部覆議以爲近因各衙門缺員數多年深官少是以員外主事遷轉較速其中書舍人由進士者歷任過六年顧不得與主事二三年者等宜有不均之嘆請今後中書舍人缺務於進士舉人內選補至各部員外郎缺則先盡本部年資稍深之人次則以中書舍人由進士�廠�﹝林�止﹞�兩考無過者照弘治三年例升署仍待九年後實授中間果有才行卓絕者亦聽本部檢照成化二十年例量擬內外相應職事其由別途出身三考到部者自如故事從之

○刑部員外郎宿進﹤鋶﹣釒﹥言六事一謂內臣如王嶽範亨言官如許天錫周鑰者皆以瑾故死宜加卹典一謂大臣附瑾如兵部尙書王敞者皆宜能內侍中有瑾餘黨亦宜令太監張永察之其四事則請擇郡縣長吏遣官錄囚﹤宀十見﹥免賦役罷差官校也﹤鋶﹣釒﹥旣入是日午後太監張永傳旨大學士李東陽楊廷和梁儲謂上怒甚欲親鞫之且趣入見時聞上已被酒東陽曰後生狂妄且日暮非見君之時但宜奏請﹤宀十見﹥處之永入少項乃執進至午門外杖之五十發爲民進所言未甚觸忤徒以察瑾黨爲羣小所中云

○彊賊李隆等二千餘騎自蒙山陰出破長山縣參將李瑾紀功禦史吳堂率兵追擊至小靑河斬首三百級至靑城又斬二百餘級捷至賜敕獎勵瑾堂曁都禦史邊憲禦史陸蕓各賞銀幣有差升奏捷人一級賞紵絲衣一襲鈔一千貫

○書辦官劉淮以瑾黨系獄詞連原任戶部尙書致仕顧佐刑部尙書致仕屠勛刑部尙書韓邦門南京吏部尙書致仕王華刑部右侍郎致仕沈銳先布政使降兩淮運司同知陸珩等皆嘗托淮行賄於瑾者命各巡按禦史逮治俱贖杖釋遣

○壬辰以江西參將湖廣署都指揮同知王憲充湖廣副總兵

○盜劫山東角�羊京官銀於都城南有司逐盜弗獲免角�羊者徵償

○癸巳降福建都司署都指揮僉事龔順爲署指揮使調山海衛坐賂太監陶錦科害所屬也

○升南京尙寶司卿張苪爲南京太常寺卿

○甲午錄狹西張墓太子渠諭英堡斬獲達賊功升延綏遊擊將軍都指揮僉事時源爲實授都指揮同知充副總兵統遊兵如故延安衛指揮使王鉞等十六人升賞有差

○以西安前衛納級都指揮僉事鄭誥寧夏領班

○乙未錄廣樂昌等縣平賊功升賞官舍旗軍等一千六百二人有差都禦史劉洪安遠侯柳文各賞銀二十兩彩幣二表裏太監潘忠都禦史林廷選各銀三十兩彩幣三表裏禦史王昊銀十兩彩幣一表裏布政李思明參政羅榮僉事江潮銀五兩彩幣一表裏

○貴州乖西苗賊阿雜叛守臣請調湖廣雲南附近漢土官兵協徵從之

以都指揮僉事趙鉞充江西參將領軍殺賊雲南楚雄府地一日三震明日復震又明日復震聲如雷

○夜月犯房宿鉤鈴星

○丙申命河南懷慶府每歲春秋次丁日祭先儒許衡於鄕賢祠從知府臧鳳請也

○大崇教等寺剌麻番僧官卜尖昝等來朝貢馬及方物賜宴並賞彩叚表裏絹鈔有差

○都給事中於聰言近奉旨賊所殘破州縣糧艸蠲免一年但有司例於年終徵足今歲攺已三月而蠲免之詔方下徵在官者必多徒資官吏侵漁而良民不沾實惠請五年仍舊徵收移至六年蠲免戶部覆議得旨令巡按禦史核實五年未徵者悉與蠲免已徵者準作六年之數

○魯府阿東王陽鏢薨王端懿王第二子母妃徐氏正統己巳生初封鎭國將軍弘治己未襲封東阿王至是薨輟朝一日賜祭葬如例王性孝友能詩善楷書女臨城縣主例得房直懇辭謚曰榮靖

○命武靖伯趙弘澤掌南京前軍都督府事專管操江

○戊戌傳旨山東備倭都指揮僉事朱泰取回象房管事以錦衣衛都指揮僉事朱翥代之

○己亥新化王表槏奏請食鹽菜戶戶部覆議食鹽請於河東運司歲給十引菜戶非舊例而輒濫乞宜治輔導官不能匡救之罪從之

○銓注守備洮州地方都指揮僉事趙濟於陜西都司

○命錦衣衛指揮使朱寧提督巡捕

○庚子廣西梧州府廣東電白縣同日地震

○蔭故戶部右侍郎何鈞孫繼武爲國子生

○兵部議覆禦史寗溥所陳邊務謂劉瑾擅權凡遇獲功令鎭巡等官先關白然後奏報或報云某人斬獲首級若干以便更攺故獲功者垂首喪气而撲殺者借勢吹聲今瑾已伏誅積斃如故請自後凡斬首獲級務照律例令地方官查報鎭巡官細開姓名及獲功緣由具奏或撲殺誘殺情獘如前者一一禁止從之

○致仕右副都禦史張瑋卒瑋字汝器河間府景州人成化丙戌進士授監察禦史�廠�﹝林�止﹞�升陜西按察司副使按察使弘治攺元升陜西布政使其年冬升右副都禦史巡撫寧夏三年攺總督漕運兼巡撫鳳陽諸郡有政績七年致仕至是卒瑋質直端謹確然自守不求人知獨爲三原王恕所器重其攺漕運用恕薦也平生淸苦不殖產業子嘗爲州墾田十餘項瑋知之怒甚盡以畀其弟璣然褊急少容人亦以是少之

○辛丑巡按山東禦史陸蕓奏慱興滕鄒蒙陰新泰臨胊昌樂齊河嘉祥泰安曲阜沂費魚臺金鄕單嶧等州縣鎭集驛遞二十餘處自正月以來爲賊所破焚劫官廨居民死者常數百人官軍望風先遁賊勢縱橫如入無人之境而脇從投入者日眾生靈之慘大可寒心兵部覆奏謂由所在官司怠玩所致宜停其俸責限剿捕參將李瑾亦應查究但屢嘗奏捷宜暫﹤宀十見﹥假令督率官軍追剿毋再失事取罪從之

○壬寅復除刑科給事中王萱於兵科

○陜西鞏昌府通渭秦安二縣大雨雹傷禾稼畜產甚眾

○南京禦史周期雍劾奏兵部尙書王敞本以庸才素乏淸望祗附逆瑾遂登玆職宜令自陳或攺散職庶本兵得人羣盜可息命下其章於所司○六科都給事中張王�贊等言近山東巡都禦史邊憲巡按禦史陸蕓紀功禦史吳堂提督捕盜參將李瑾各奏靑城之捷已蒙升賞據其奏辭日時不對自相矛盾瑾等旣稱賊不能突出蕓乃云掘城而走蕓報賊以二十日潰圍去瑾等則云二十二日斬獲甚多疑有欺蔽乞敕總制都禦史馬中錫核實奏處會蕓劾瑾初至山東賊適在諸城縣之百尺河瑾擁兵不敢擊乃掠平民爲賊輒以奏報及賊劫日照瑾復畱駐靑州賊因乘虛西向破泰安魚臺諸州縣後至新泰小捷遂回兵濟南致賊陷沂水臨胊直取長安幸而靑城爲官軍所圍中夜賊潰圍出復破昌濰諸縣瑾握重兵屢失機會請罷瑾別選將代之或切責俾圖後效兵部乃請令中錫並核以聞時十三道禦史賀銳等亦以爲言且謂山東居民凡賊過之處則樂於供給糧艸器仗皆因於民棄家從亂者比比而是官軍所過之地卽閉門逃遁箠楚驅逼猶不肎前懸賞召募亦鮮赴者蓋以供億之煩搜索之苦或掩殺報功尢甚於賊故爾今所報斬獲首級未可輙信得旨諸所奏事情已令中錫核報俟其至日朝廷有正法張偉令嚴督各該鎭巡參將等官亟討賊以圖成功官軍所過州縣不許擾民仍諭四川等處用兵地方總制鎭巡官但有貪功妄殺縱容官軍害人者咸重罪不宥

○癸卯總督漕運兼巡撫鳳陽都禦史陶琰等奏淮安贛揄等處盜賊蠭起乞處置兵食戶部請以運司鹽銀十萬兩及畱本年鈔關所入以給之因言淮民造麯者歲所糜麥無慮數十萬石請權時禁之詔許給銀而罷禁麯之議○賊五六百騎自靑城過壽光攻濰縣知縣張志臯先期遁去城陷防守指揮張升知事杜徳銘死之軍民死者相枕籍賊盡掠其軍器以行遂破昌邑至平度事聞詔有司給升徳銘棺斂錄其子孫如例志臯等逮治

○甲辰詔鎭江祀宋畱守宗澤蘇常二府祀宋丞相文天祥及郡人姚訔郡倅陳炤等從巡按監察禦史謝琛請也澤以恢復宋疆土爲汪黃所沮死葬鎭江之京峴山其墓在焉天祥嘗知平江在郡六十餘日詔赴行在所去三日城陷訔知常州炤起復爲倅與都統制劉師勇副統制王安節度胡應炎武進令包圭剌史麻士龍江西憲將尹玉等皆以勤王效節而死澤專祠在鎭江天祥專祠在蘇州而常州又有天祥祠則訔等附焉

○以五軍營坐營忻城伯趙槿兼管紅盔將軍

○免直隸山東河南四川江西湖廣狹西福建兩廣今歲額辦軍需物料以禮科都給事中於聰奏其地用兵故也

○是日午黃塵四塞至日入

○乙巳升賞莊浪鎭番衛獲功並陣亡徵傷官舍旗軍七十六人有差

○丁未命錦衣衛帶俸都指揮同知王琮五軍營右哨坐營橾

○夜木星犯壘壁陣西第六星

○戊申巡撫四川都禦史林俊以賊未平自劾且請下廷臣別議長策及聽總制洪鐘便宜升賞優卹以期成功於是兵部集議謂自四川用兵廟謀已悉往者賊勢漸衰使俊不掣兵豈有營山蒼溪之失若鐘肎躬臨督剿安有梓潼劍州之�木�﹝��古﹞�況調集土兵而制馭無方徒增騷擾以致師老無功咎其誰歸宜降敕切責令鐘卽赴保寧會俊及總兵楊宏並力攻守播州土官之亂暫以委之太監韋興都禦史髙崇熙其升賞優卹條格議擬上請一官旗軍捨有能擒斬劇賊一人者升一級世襲從賊三人亦如之不及三人者給賞一軍民人等能擒斬賊首藍廷瑞者授世襲指揮使賞銀五百兩鄢本恕者世襲正千戶銀三百兩有官者於原職上加升賊黨自相擒斬者升賞亦如之一生員廩膳獲功五增附十俱充貢入監監生獲功三依親者免坐監卽與撥�廠�﹝林�止﹞�候選者卽選用一吏典承差省祭官獲功三吏典準一考承差免外役送部省祭官卽選用陰陽醫生獲功同者需次補官裏老人役隨軍有功不願升賞者給與冠帶一擅殺平人冒報功次三名以上者淩遲處死二梟首示眾一抵命一陣亡者子孫照近例升一級不願升者給冠帶復其家詔如議鐘俊俱降敕切責

○己酉升尙寶司丞倪議爲南京尙寶司卿

○命司禮監太監張永同三法司堂上官審錄罪囚敕諭永曰朕惟刑獄重事自古帝王必致謹於斯朕嗣承大統仰體上天好生之心特加愼重玆當天气炎熱恐輕重罪囚或有冤抑致傷和气特命爾同三法司堂上官從公審錄死罪情眞者候決其情可矜疑事無證佐並應枷號者詳具以聞徒流以下減等發落笞者並釋之於是永會三法司具以獄讞前後得可矜疑者六十一人俱減死充軍其情重者仍杖之百而遣之免枷號者十有五人依原撥發遣以不孝告而有息詞者七人杖之百俾歸餋自首並篤疾放免者八人

○自壬寅至是日卯時木星晝見於己

大明武宗毅皇帝實錄卷之七十四大明武宗毅皇帝實錄卷之七十五

正徳六年五月庚戌朔命北直隸山東河南今歲坐派馬匹準其半折銀以民困於盜故也

○山東泰安州有流星空中天鳴如雷

○辛亥以原任貴州按察司副使毛科爲山東副使整飭徐州等處兵備科旣罷廢以例得復起會都禦史陶琰薦之乃有是命

○楚府永安王奏楚世子榮﹤氵戒﹥孝行請旌表爲宗室勸詔表其坊曰彰孝

○革慶豊通流等閘新設閘夫及剝船以工部奏河爲沙淤剝運不便也

○壬子蔭掌太常寺事禮部尙書田景賢次子穗爲國子生景賢已蔭其子稷稷卒復請以穗補蔭許之

○賜遼府長垣王恩鉀皇明祖訓皇明典禮各一部從其請也

○癸丑禮部言各王府冊封副使例差給事中等官近劉瑾革六科不用宜攺正得旨如舊例行

○甲寅端午節以兵荒免文武百官宴

○四川盜藍廷瑞自鹽亭縣焚劫富村及柳邊驛殺百戶賈雄茂州知州汪鳳朝與戰馬蹶而死比總兵昌佐師至盜乃趨梓潼攻破之知縣馬和遁於綿州盜復攻綿之魏城遂至劍州判官羅明及其子介率義官王思政鄭廷祿等禦之城破皆被害賊趨江油爲官軍所遏乃返鹽亭循南部縣以去事聞令查勘功罪奏處雄鳳朝明等有司給棺斂之還其喪仍蔭襲如例

○丙辰孝宗敬皇帝忌辰奉先殿行祭禮遣駙馬都尉蔡震祭泰陵

○晉府方山王鐘鋌故嫡長子奇洹女確山郡君選陽曲縣人張龍爲儀賓旣而長史等官奏龍母郝氏爲晉懷王妃妹倫序非宜詔停婚別選時龍已成婚勿問龍停祿米一年長史等官各停俸三月○以湖廣都指揮僉事史春充右參將分守靖州

○戊子太子少保兵部尙書王敞乞罷不允令仍回通政使司掌印管事

○錄遼東廣寧鎭安堡斬獲功太監岑章賞銀十兩彩幣二表裏遊擊將軍髙欽銀五兩彩幣一表裏都指揮僉事郭拳及千百戶以下升賞者四百人

○己未戶部以巡按禦史陸蕓奏山東流賊攻劫濟南等府州縣庫藏糧價銀萬餘兩請覆實如例蠲免已徵角�羊者準作正徳六年之數從之

○以龍江鹽倉餘鹽拆南京文武官俸每米一石二斗折鹽八斗從戶部侍郎胡富奏也

○賜故太子少保工部尙書謝一夔謚曰文莊從其孫吏部郎中麒請也

○庚申遣太常寺官祭都城隍之神

○以虫災免陜西華州渭南等十一縣正徳五年稅糧有差其已徵者準作六年存畱之數

○賜京縣年八十以上者四十六人粟帛

○辛酉仁宗昭皇帝忌辰奉先殿行祭禮遣駙馬都尉樊凱祭獻陵

○兵部覆南京福建道監察禦史徐盈所言江西用兵事宜一姚源洞之敗由太監王嵩恣肆貪饕失軍士心都禦史王哲措置乖方用人失當參議居達侵克饋餉僉事張昊輕信詐降參政董朴才力弗逮請量加黜罰一狼兵所至務加約束其擾民者治以軍法一饒州土官有願自集親眾禦賊者聽總制官激勵立功量授官職得旨達昊朴令總制官逮治嵩哲並議以聞狼兵宜厚犒勞仍禁約之饒州民兵亦聽立功

○壬戌遣太常寺官祭漢壽亭侯之神

○攺刑部尙書何鑑爲兵部尙書鑑﹤鋶﹣釒﹥辭不允

○升福建按察司副使楊子器爲河南布政司右參政

○磔賊首宮大保於市大保永淸縣吏縱酒賭博遂曠役紏集無賴與賊劉七合景虹靈璧沂水濰樂安泰安陽信各州縣及呂梁洪官署皆爲攻破僣號大王所至屠戮天津兵備副使陳天祥督兵捕獲之以聞詔升天祥俸一級仍賜敕獎勵大保及其黨十三人皆梟首

○癸亥錄廣東惠潮二府平盜功都指揮同知何淸等六千八百七人升賞有差太監潘忠都禦史劉洪總兵官柳文各賞銀二十兩彩叚二表裏禦史王昊參議翁茂南等各銀五兩彩幣一表裏

○甲子升翰林院侍讀學士蔣冕爲詹事府少詹事仍兼侍讀學士侍講學士毛澄爲學士侍讀顧淸爲侍讀學士侍講吳一鵬爲侍講學士修撰倫文敍爲右春坊右諭徳兼侍講編修賈詠劉龍爲左中允李廷相右中允俱兼修撰陳霽爲左贊善兼編修時內閣請敍遷翰林年資深者侍讀徐穆亦與列命下而卒吏部以請特許進侍讀學士穆字舜和江西吉水人弘治癸丑進士第二人授翰林編修秋滿遷侍讀與修歷代通鑑纂要宋元論斷多出其手同考會試者再得倫文敍董﹤王巳﹥皆爲榜首及其他名士尢多人服其藻鑑上卽位命充正使頒朔於朝鮮及境驛告國王迎詔不郊迎不道跽穆援古證今反復折辯卒能以禮屈之王屢遣陪臣代質疑義剖析不遺幾所饋獻悉拒弗納國人皆嘆服與修孝廟實錄充經筵講官劉瑾專政托擴充政務名調諸翰林爲部屬穆時已丁憂去猶不免擬爲南京禮部員外郎服除攺南京兵部未至任瑾敗復爲侍讀比內閣以翰林春坊多闕員﹤鋶﹣釒﹥其有資望者升補穆名在﹤鋶﹣釒﹥中翌日遽卒其子永年以請特予爲侍讀學士蓋異數也穆才性明敏下筆千百言若不經意者博極子史於凡國朝故實兵民利病以及四方地裏險易俗尙薄厚歷歷如指諸掌每稠人廣坐中議論英發略無諱避穆素所自負蓋欲一試以就功業年僅四十有四而卒人皆惜之

○山東盜流入河南圍都指揮僉事趙玉於陳橋鎭指揮使鵬與戰敗績軍士死者百四十人都指揮僉事宋振救之解其圍斬首五十五級追至胙城縣復敗之

○乙丑升貴州按察司僉事陸健爲福建副使

○山東盜攻破平度州遂抵髙密

○教坊司左司樂臧賢以疾求退間有旨勉起供職仍升爲奉鑾賢伶人寵幸如此

○丙寅賜肅王孫弼桓四書大全孝順事實各一部從其請也

○丁卯升監察禦史王注爲貴州按察司僉事

○戶部右侍郎叢蘭陳言備邊事一陜西起運糧艸折色數爲大戶侵費宜歲委官押出田畝請蠲免子粒如弘治十八年以前額數辦納一靈州鹽課原以給邊需請照例開中歲以五萬引爲則召商糴糧一各邊軍士折色銀兩多爲主者克減乞選委鄰近有司官給散下戶部覆議皆從之

○寧夏總兵官咸寧伯仇鉞奏乞蟒衣詔以鉞靖亂有功特與之不爲例

○盜楊謙等掠浚縣知縣陳滯敗之於達蓆崗斬其爲首者四人擒九人遂遁入太行山

○戊辰上禦奉天殿傳制遣建平伯髙霳彭城伯張欽宣城伯衛璋武平伯陳熹陽武侯薛倫長寧伯周瑭大理寺右寺丞吳世忠定西侯蔣壑安鄕伯張坤爲正使中書舍人黃堂兵科給事中吳玉榮兵部員外郎侯宜正中書舍人牛綱翰林院檢討穆孔暉中書舍人李繼先禮部員外郎宋冕鴻臚寺左寺丞翟宗仁中書舍人胡頤爲副使特節冊封伊府世子訏淵爲伊王妃徐氏爲伊王妃晉府靖王庶第四子鎭國將軍表秩爲靖安王周府悼王庶第四子鎭國將軍睦桎爲應城王庶第五子�國將軍睦楮爲益陽王庶第六子鎭國將軍睦椔爲奉新王河陰康簡王庶第二子鎭國將軍安氵�丘爲河陰王鎭平端裕王庶第二子鎭國將軍安泭爲鎭平王夫人雷氏爲鎭平王妃河淸昭和王庶第二子鎭國將軍安�氵�ㄤ�爲河淸王夫人張氏爲淸河王妃韓府襄陵恭惠王庶長子鎭國將軍徵鈐爲襄陵王徽府徽莊王庶第六子祐欒爲陽城王醫官尙琬長女尙氏爲徽王妃秦府永興榮惠王庶堂侄奉國將軍秉櫸襲封爲永興王岷府岷王嫡第三子譽梴爲建徳王知縣閻敬長女閻氏爲鄭王繼妃中兵馬副指揮毛廷式長女毛氏爲遼世子妃

○乙巳河南盜乘舟入湖廣由應山破云夢掠黃州都指揮張塤追敗之乃趨江西掠星子縣都指揮趙越敗之於左蠡復還湖廣事聞兵部議以盜長於騎射而短於舟楫旣就所短擒之易矣若不早圖恐復捨舟長驅何以禦之請令江西湖廣直隸河南及南京操江各都禦史會兵截殺期於殄滅若盜經其地而不能擒獲者令巡按禦史參究從之

○庚午都察院右副都禦史周南乞致仕不許

○辛未升河南按察司按察使彭澤爲都察院右僉都禦史巡撫遼東

○升原任吏部主事孫磐爲河南按察司僉事

○撒藏等寺都綱番僧祿竹堅銼等法藏等寺剌麻番僧札掛尖昝等各貢馬匹方物賜彩叚鈔錠有差

○壬申升整飭天津等處兵備山東按察司副使陳天祥爲太僕寺少卿仍管兵備事初天祥以擒巨盜有功升俸一級至是禦史蔣瑤言其謀勇宜超用以示勸故有是命

○復除邢義爲河南按察司按察使

○升貴州思南府知府寗閱爲山東都轉運鹽使司運使

○癸酉工部右侍郎李堂乞罷不許

○甲戌升提督軍務都察院右都禦史馬中錫爲左都禦史右副都禦史王鼎爲右都禦史中錫俟賊平回院掌印管事�江西南昌府見日有紅白暈中浮靑黑气有頃而散

○乙亥太子少保兵部尙書王敞以仍掌通政不安其職乞致仕許之仍命乘傳以歸有司月給米三石歲撥役夫四人

○以淮安鳳陽孳牧馬六百匹給指揮韓廣等擊盜於淮安從都禦史陶琰請也

○總制都禦史洪鐘奏盜藍廷瑞等每遇官軍輒先遁去地廣山深遽難殄滅且四川兵無將領乞攺總兵昌佐統之協同徵剿太監韋興奏松潘綽嶺寺番僧雪郎王出作亂諭之弗順官軍擊斬之其黨遂聚眾焚紅花屯指揮胡寧與戰被執復據黃土坡山殺千戶史﹤宀十見﹥俱下兵部議令韋興會都禦史林俊總兵楊宏夾攻廷瑞等而攺巡視都禦史髙崇熙提督松潘軍務兼理巡撫從之

○盜由湖廣復攻河南商城縣劫其庫獄經固始縣轉入潁州

○丙子發戶部運糧價並大倉銀於大同宣府各五萬兩以給軍儲

○革劉家口遵化灣陽關分守內臣命左監梁瓗太監劉睿復爲守備其各處守備分守協守等官近年奏討名號及旗牌關防者俱令查革攺正

○命太監張永兵部尙書何鑑及科道官各一員選京營軍南京守備太監黃偉參贊機務兵部尙書柴昇及科道官各一員選南京軍俱賜之敕夜東方流星如盞赤色有光

○丁丑巡按山東禦史陸蕓奏臨淸廣積二倉添設內臣數多乞量裁減戶部議謂冗員不止臨淸京倉總監督督凡四十一人公庭坐不能容至分班輪日通倉及淮徐水次亦不減此回具名上請詔畱蔡用等二十人梁義等二十五人俱取回蘇鎭等十人已提問候問結以聞

○盜楊成等掠沛縣指揮費寧趙鳳禦之敗績千戶劉經戰死

○戊寅賞廣東樂昌等處獲功官軍三千三十人鈔絹布有差

○增設江西九江府兵備副使移守備都指揮於安慶以撫按官奏其地多盜故也

○兵部言山東河南應天南北直隸兵荒相仍今歲孳生馬駒暫免遣官印記其種兒騍馬被掠者卽以所獲盜馬給補從之

大明武宗毅皇帝實錄卷之七十五

明武宗毅皇帝實錄卷之七十六

正徳六年六月己卯朔命貴州都指揮僉事葉曇守備淸浪地方

○大慈恩寺大悟法王捨剌札死命工部營葬不爲例

○庚辰升四川茂州衛指揮同知鄒慶會州衛指揮同知李燧俱爲署都指揮僉事慶四川都司僉書管事

○河南汜水縣暴雷雨水漲溺死者百七十六人毀城樓一所城垣百七十餘堵官��角羊�民居二千二百五十餘間

○辛巳命左春坊左中允兼翰林院修撰賈詠淸理軍職貼黃

○虜寇延綏定邊營遊擊將軍時源襲敗之斬首三十四級壬午江西臨江府夜見火星交流頃之火大如車輪尾長數丈隕府城東北吉安府火星如斗光赤燭天目西北流東南墜聲如雷

○癸未南京十三道禦史林近龍等劾奏掌詹事府事吏部右侍郎兼翰林院學士靳貴主考會試而家僮通賄宜罷詔供職如故貴尋奏乞放還田裏不允

○山西盜李華等起逆瑾黨亡命�多從之眾至千人衣幟皆赤與劉六等合掠壼關縣之趙村大肆焚戮沈王乞師討之上切責鎭巡官令軍衛有司失事者俱停俸戴罪殺賊

○寧夏都指揮僉事陳恂等敗虜於唐渠斬首四十一級

○山東兵備副使張憲劾守備歸徳都指揮萬廣屢敗事及濟寧衛指揮趙俊邳州衛指揮韓綸李隆知州周尙化俱宜治命停俸戴罪殺賊

○湖廣巡按禦史何棐言軍旅之際非重升賞人不用命往年陜西鎭坪之捷官軍自秋䢐冬衝冒風雪大敗盜兵今自冬䢐春盜兵復集脇從日眾官軍當疲獘之餘涉險深入晝援鳥道夜燃蠟布盜每架梁以迎我軍或仰關而擊則巴達東鄕之捷較之鎭坪益難乞將鎭坪之功斬首三顆者升署職一級四顆者實授一級巴川之功三顆者實授一級四顆者加署一級凡官吏生員報效有功者許總制便宜授以官職且賊黨𨿽眾率多脇從若生擒中審其從賊未久者發戍邊衛而又明示賊黨有能擒斬其酋來獻者授以世襲土官仍加重賞與謀者俱得免罪則賊可平下兵部議覆謂升賞近已定格例宜再榜示生擒之盜待以不死恐審驗未直復貽後患若果迫脇者方許發戍仍分置各衛從之

○兵部覆南京十三道禦史周朝佐等所言三事一重操江謂長江之險武事日弛倘徐鳳之盜遁奔而南九江之盜順流而東何以備之乞將橾江都禦史及總兵官愼選而久任之俾練習舟師一選官軍謂南京大小教場及新河口操備軍士壯者占役私門老弱充數行伍其把總管隊宮又皆非材何以禦寇乞令南京兵部會科道官閱選太監總兵有例外多占軍伴者指揮而下有投充勢要影射差橾者聽指實劾奏一嚴守備謂南京城中盜出入自如往歲有盜洪武門金獸環者守衛之疏可知矣乞令各城門守臣嚴加謹飭科道部屬查點有私役賣放科害者奏聞區處詔如議

○甲申兵部言革職都督同知等官白玉姚信徐謙趙昶姜義陳勛金輔熊偉楊義陳鎧生長邊方曾經戰陳因事廢黜尙堪任使請徵赴團營寄橾如可用則量材授任以圖後功若不能攺過則仍黜之詔可

○乙酉升大理寺右少卿李良爲左少卿南京太僕寺少卿謝綬爲大理寺右少卿監察禦史周廷徵爲江西按察司副使

○兵部以河南商城縣失守劾領班都指揮李淳守備都指揮於英分巡僉事王玹罪詔俱停俸

○韓府褒城王偕沺薨王宣惠王長子母周氏成化庚寅生初封鎭國將軍弘治辛酉襲封褒城王至是薨輟朝一日賜祭葬如例謚曰安僖

○丙戌禮部左侍郎毛紀乞追贈前母夔故事吏部覆議謂紀年勞履歷與二人相類且春宮講讀經筵日講比之他司不同上曰紀旣有講讀舊勞許追贈不爲例

○賞參將李瑾所統兵有功及戰亡者銀各二兩存及病死者一兩

○復大理寺評事洪聰職初聰以進士還鄕同里人有訟疑聰主之隨聰至京懷奏詞於長安西門候聰朝退持之聲冤校尉執其人以聞與聰俱下錦衣獄尋遞福建勘問坐聰請托降二級調外至是聰奏辯乃復之

○丁亥賊楊虎等之入山西也破沁水縣遂由翼城至洪洞旣而復破趙城祈太谷三縣巡按禦史杜昌先後以聞且劾太監孫淸都禦史王璟及參政尙衡等罪詔以山西山勢險峻關隘聯絡若嚴守備盜豈能逸乃切責淸璟令用心督捕以圖後功衡等逮治仍令昌查領軍官以名聞

○勒禮科給事中陳鼎爲民初劉瑾藉平江伯家鼎被命鬻其房產至是鼎以言忤吏部擬調漢州判官內批謂鼎�瑾增佑物價疑有侵匿遂下詔獄栲訊系再踰月尙書楊一淸﹤鋶﹣釒﹥救之謂當時瑾虐焰張甚鼎亦僅求免禍初無入己贓乃得釋鼎素伉直嘗劾廖鎧冒籍科舉事權幸皆忌惡之

○先是河南按察使彭澤言盜兵敗於參將宋振奔聚林縣山中復出掠衛輝懷慶臣意賊計有三或面縳來降變名潛避上也北有戴俄兵南有宋振兵惟中路衛輝大名兵寡若暫時假息乘隙出山仍循故道長驅剽掠徐爲逃散之計中也若倚恃林輝濟源河內以西壼關陽城陵川髙平以東地方險遠柵爲家計以圖久駐下也然此賊自揣不赦必出其下憑山溪之險紏合土賊招聚亡命迫脇善良則環百數十里之境民畜錢榖皆爲所有時遣數十百騎劫擾彰徳衛輝懷慶三府使我軍不得休息錢糧日費彼合而逸我散而勞將來未可猝定也爲今之計必須山西河南兩鎭官軍協同宋振表裏夾攻使其寢食不遑進退無所不數日間殄滅無遺矣若伹移文山西鎭巡官截殺動調官軍關領軍器往返動以月計機會旣失於因循士气亦沮於牽制繼有後謀難以濟事時晉王亦奏乞發兵俱下兵部覆議請令都禦史馬中錫督山西河南山東北直隸諸將官及守臣協謀先集黃河之舟維於南岸以防其濟守鴈門偏頭諸關以阻其逸彰徳衛輝眞定保定順徳五府各整兵堅壁以截其衝然後募集勇敢四回夾攻克期殄滅若山西下班官軍倉卒難集則選鴈門各關上班官軍之精銳者會剿其功罪賞罰俱循新例詔從之仍停失事守巡州縣等官俸

○雷震大同後衛石泉墩死者三人

○己丑四川盜方四等自江津之敗奔綦江眾僅四百人流入貴州石阡李崖井撫之不從復奔花水與盜任俸舟合紏諸亡命者遂至二千人號萬人其勢復張指揮李轅及土官楊再珍汪譽與戰不利遂陷婺川龍泉坪焚烏江屯寨凡四十巡撫湖廣都禦史陳鎬奏調永順保靖土兵徵之時以官兵弱有警輒徵土兵然所至剽掠甚於流賊故賊嘗謂居民曰我來梳汝兵來蓖汝矣蓋謂其取之密也

○庚寅升制敕房辦事吏部郎中蔣恭爲南京太僕寺少卿

○大慈恩等寺都綱札巴也失等遣往靈藏封授贊善王回京貢方物駝馬賜彩叚鈔錠等物有差

○暫增設贛楡等處守備官以大河衛指揮同知韓廣充之以都指揮體統行事

○辛卯兵部言今山東河南江西四川及南北直隸盜賊曰熾實由鎭巡三司及府衛官不得其人如郯城知縣唐龍浚縣陳滯曹縣署印知事楊謙皆小官也乃能禦賊全城而各官據名城統重兵反畏縮失事請降敕切責之仍敕總制都禦史洪鐘陳金馬中錫惠安伯張偉嚴督所屬夾攻期於必濟詔從之且加龍等俸二級

○秦府庶人公鐘公鑄與承奉賈能訐奏時昭王長子惟焯理國事右能乃奏二人不聽約束能又與還瑾同鄕遂發公鐘公鑄置鳳陽髙墻瑾敗其母璩氏訟冤詞甚懇上以其情可憫遂釋之仍令守備官遣人送還本府

○壬辰永順伯薛勛卒勛山後人以成化間襲爵嘗坐五千敢勇二營統領官軍直宿內禁正徳己巳命總督南京操江未幾卒於官子璽襲錦衣衛指揮使坐與宸濠交通謫戍於邊

○甲午內官祭中霤之神

○戶部言山東莒州泰安武定曹沂等州樂安臨胊陽信蒲臺鄒費等縣累遭流賊稅糧宜蠲免詔令所司查勘五年稅糧已徵者如前旨準作六年之數未徵及六年當徵者悉免之南北直隸並河南用兵地方俱如此例

○命以淮安鳳陽所屬州縣孳牧馬駒給軍免輸之京並免艸料價銀以被賊故也

○賊楊虎等復自山西十八盤山口還破武安縣毀臨洺鎭掠威曲周武城淸河故城等縣及景州東西關連窩泊頭等鎭由淮鎭店渡河復入文安與劉六等合時都指揮桑玉達官指揮馮安屢爲所敗兵備僉事許承芳請益兵命署都督同知張俊充副總兵都指揮使王琮充參將率京營兵千人往討之仍令山東河南直隸守臣分布防禦

○乙未江西華林山盜陳福一等攻瑞州府破之指揮樂正通判姜榮孫宗堯皆遁命治正等罪停分守參議沈煉等俸仍令總制都禦史陳金剿捕之

○丁酉南京兵部尙書柴昇等會奏南京根本重地承平日久百度寖隳況今四方寇盜充斥防禦之策不可不講敢舉積獘之甚者條列以聞一守備內臣舊設不過一二員近增至六七所帶弟侄參從各不下十人乘馬從徒糜費廩食又役占營卒私置莊店侵並民利怨讟滋生乞察其賢者畱二三人以復舊﹤矢見﹥一頻歲差官織造禦服及充貢蟒衣各監局守備衙門又指稱進貢占據機房抑買絲料匠藝失業商貨不通比者復差內臣二人織造遠近聞之騷然不寧乞暫停止一操江實防禦要務邇來戰艘破朽十餘二三舊額操軍僅存名數乞下該部修理戰艘原伍有缺急爲選補其提督侯伯都禦史務求謀勇風力素著者充之仍重其事權久任責成一大江之險以長淮爲蔽近烏合之寇每於徐兗淮泗縱橫聚結守備不宜怠弛今準安𨿽有總兵都禦史參將歲常儧運赴京宜令一人領運二人居守一大小教場並神機營士卒皆爲豪門私占乞查原伍視其年力武藝定爲三撥一撥二撥者免其做工雜差加意訓練以備警急凡有工作則於三撥內取之不得私役賣放一南京各監局軍匠有額數永樂中營建北京額外取各色匠名爲撮造工完遣還原衛近原額逃亡者監局不候勾角�羊令衛所隨卽撥補至於額外撮造之數例不勾丁者一槪追補每補一名輒用正軍一名及餘丁四五名貼助乞差官查核其有假不急之工索撮造之役奏治之一南京承運等庫布絹舊例戶部驗送該庫近始令內官驗收稍不如式者卽收充他用責令補角�羊民罹重徵之苦乞屬戶部如舊一南京修造工料歲以萬計皆於上元江寧鋪商賖辦宿負未償續派復繼乞罷其不急者以蘇商困一南京各監局門庫及龍江等關內臣添設有至一二十員者乞查革一南京快船夫甲近因差遣頻繁及奉差內使需索無厭動輒破產且快船往來運河公私所費不貲乞查舊例申禁定其杠數船隻永爲遵守一馬船其初爲備水戰而設近以接遞運送爲常撥用不敷今後非年例進貢者請俱禁止一南京錦衣衛烏龍潭等倉所貯糧不過百萬石而官軍歲支數反過之乞給內帑或移關市稅銀務充二三年之儲下其章於所司

○戊戌致仕順天府府尹藺琦卒子廷璽山東徳平縣人成化辛丑進士授兵科給事中累遷都給事中弘治癸丑擢順天府府丞辛酉乃進府尹正徳攺元致仕至是卒祭葬如制琦質直無岸谷惇尙儉約但才器遲緩短於治劇事多畱滯竟爲言官論劾而名遂損

○罷分守順聖川右參將施氵�曇遊擊將軍李興以撫按官劾其嘗賄劉瑾進秩故也

○罷坐營署都指揮僉事顏泓江諒都督僉事劉勝從兵部議也

○巡撫陜西都禦史藍章奏盜藍廷瑞爲永順土兵所逐奔漢中都指揮使金冕土官知州彭定等圍之食竭力盡令其黨何虎等告乞還四川聽撫已令冕等護之出境兵部議廷瑞稔惡數年兵敗求降乃縱之使去似爲非策宜令總制尙書洪鐘等辦其眞僞誠否而審處之使法不廢而信不失若中變遁走則調兵徵剿得旨盜皆朝廷赤子其初起及脇從多非得已今旣聽撫速令總制鎭巡官議處以聞

○罷分守參將戴儀以神武后衛都指揮莊鑑代之賊劫大名及文安儀不能禦縱使奔逸兵部請治其罪故罷

○增發京營官軍一千人從總兵張俊討賊人賞銀二兩復選萬人委將官統領聽調

○己亥升陜西都轉運鹽使司運使劉瑜爲陜西布政司右參政

○命各處都指揮指揮千百戶等官占種屯田五分以上以隱匿不退者比多占軍餘事例降級治罪從戶部議也

○以順天府寄餋馬一萬匹給奮武等營操備

○庚子詔英廟淑妃髙氏歲時祭祀位次在惠妃王氏後

○初魯府鄒平恭懿王陽鎕妃張氏薨無嗣妾周氏生二子當潩當氵�奉未幾復納丁氏爲內助生當涼王愛之奏封爲嫡長子復奏封丁氏爲繼妃禮部不知其妄遂得受封者二十餘年至是當潩與當涼爭襲封魯王及鎭巡官具實以聞下禮禮部議尙書費宏謂當潩宜襲並請革當涼長子及丁氏繼妃封號有旨復令會多官詳議宏乃會公侯駙馬伯府部大臣議曰舊例宗室正妃已故有嫡庶子者止許選娶內助不授繼妃之封今丁氏爲內助與周氏無嫡妾之分則當潩與當涼爲庶子當以長幼爲序以妾爲妻丁氏之封旣已誤於始以少陵長當涼之封不宜再誤於今請從禮部議庶人倫正國法明而宗室無紛爭之獘矣議上乃以當潩襲封鄒平王而當涼長子封號丁氏業已封妃已之

○命都察院右副都禦史周南巡撫南贛汀漳等處地方先是守臣奏其地四省接境盜賊出沒宜仍設巡撫官以統治之兵部覆如所請故有是命

○以萬全都指揮同知郤永充宣府遊擊將軍都指揮僉事馬絟充右參將分守順聖蔚州等處地方

○辛丑大學士李東陽以老疾乞休言衰老益深疾病交作且官列三孤職司輔導而神思荒落不能效謀慮之勤精誠未孚無以爲感格之地伏望聖慈憫其哀病乞骸骨以盡餘生上曰卿忠誠體國輔導累朝功烈譽望天下共知述作議論尢爲國華出處進退關系天下重輕宜體朕情亟起視事乃見君臣同徳之義不必再辭

○壬寅總制江西都禦史陳金奏調廣西田州土兵二萬人鎭安土兵一萬人及潯梧參將金堂擊華林山盜賊

○命定邊衛備操官軍八百七十人回通州防守

○以萬全右衛都指揮僉事詹冕充左參將分守獨石馬營龍門衛指揮同知曹泰守備蔚州

○癸卯盜復入山東由沾化趨卽墨指揮陳旺與戰敗績遂攻破武城縣至濟陽

○命都督同知楊英坐耀武營平江伯陳熊鼓勇營參將王琮顯武營升錦衣衛指揮使王杲爲署都指揮僉事坐振威營

○甲辰孝莊睿皇后忌辰奉先殿行祭禮遣駙馬都尉崔元祭裕陵

○虜亦卜剌住牧於莊浪之蘆井龍潭屯種軍民多避遁參將魯經乞增兵禦之兵部議請命遊擊將軍吳英應援仍給茶馬五百匹軍儲令侍郎叢蘭督所司措辦詔可

○命宣府前衛都指揮僉事胡昺守備聖川西城

○乙巳禦史王相奏春夏以來各省盜賊猖獗嘗選將出師曾未平定縱有小獲得不補失議者皆曰將權輕而不能禦敵兵機疏而不能成功也蓋今盜賊所過鄕落莫不椎牛供具甚至爲之持門屏以遮矢石爲鄕導以攻州縣民心豈願爲哉爲從之則生不從則死也盜有生殺之權人不敢違命如此爲將領者曾有是權乎兵部所議賞罰但嚴於將領有司而士卒之用命與否未嘗及使三軍之士遇敵皆退而主將無以震懾之不過隨之奔北而已莫若委之以生殺之權士卒知退則必死進或成功熟不奮然向敵哉此將權之所以當議也且主將之任必得謀勇者若狥常格或以膏梁或以請托則未與敵交已知其無能爲矣山東河南其地平曠故盜易奔而難擒至於過潞澤入太原險隘可防乃亦縱其深入蓋由主將不得其人也且山西衢路不過五六西南有大河之繞南自平陽達新安爲一路東南天井關達懷慶爲一路東黎城涉縣爲一路東北平定井徑爲一路鴈門之北此賊決不敢出若陳兵於黃河之律使不得馳而西分兵以守四路使不得返而東然後主將率大眾以臨之則進退皆窘不可戰而擒矣此兵機所以當定也奏入乃切責總制提督官令嚴督副參巡守痛懲前過官軍有臨陣先退者以軍法處斬後期失事者俱重治仍令兵部訪舉將材以聞

○工科都給事中謝訥等奏舊制三品以上大臣卒皆賜祭葬頃因逆瑾用事此禮中輟更化以來政皆由舊規凡有陳請俱荷兪允第天災相仍民困未息乞敕禮工二部將廷臣卹典斟酌定擬其正徳五年以前者不分已葬未葬及五年以後已葬量爲給價未葬者官爲營葬被劾者已之庶禮臣卹民兩得其道下工部議宜如訥言且著爲令一品者給料價銀三百兩夫匠二百人二品者銀二百五十兩夫匠一百五十人三品者銀二百兩夫匠百人三品未考滿者減半開壙者不分崇俾與夫匠五十人四品以下奉有特恩者臨時酌奉從之

○丙午孝穆皇太后忌辰奉慈殿行祭禮遣駙馬都尉崔元祭茂陵

○巡撫山西右僉都禦史王璟奏乞歸田不允

○停故都禦史安惟學王綸祭葬初二人子乞如例祭葬已與之旣而工科給事中謝訥言惟學巡撫寧夏橫惟﹤釒夅﹥刃𨿽若可憫而誅求激變罪亦難辭綸在湖廣賑濟則增銀數以自利殺賊則戕良民以爲功使其尙在猶當舉正其罪不宜復賜遂止惟學字行之山西臨汾縣人成化二十年進士爲行人歷工部郎中平涼知府陜西參政浙江右布政使陜西左布政使升右副都禦史巡撫寧夏時劉瑾方遣官核屯田邊儲惟學承望風旨所行過刻軍士多怨之者安化王寘鐇因而謀逆欲先殺鎭巡等官而後發兵何錦率其黨進公署惟學方與都指揮楊忠議事錦殺惟學於坐上故恩典不及然惟學居官亦以淸謹聞

○給遼府奉國中尉﹤釒危﹥恩鋼祿米一半先是恩﹤釒危﹥恩鋼俱犯罪革冠帶祿米二十餘年至是其母安人李氏奏稱年老子母凍餒上憐而復之

○丁未以梁次攄爲錦衣衛百戶次攄大學士儲之子也初輸粟爲錦衣衛冠帶舍人冒廣東十三村之功升總旗至是復乞升職乃有是命

○卯刻寧夏地震有聲

○戊申致仕南京太常寺卿呂﹤常心﹥卒字秉之翰林學士贈禮部左侍郎謚文懿原之子也以蔭錄爲國子生成化初又以東宮恩授中書舍人仍上﹤鋶﹣釒﹥應試遂薦京闈中書舍人之得應試也實自﹤常心﹥始秩滿遷禮部員外郎郎中擢南京太僕寺少卿攺通政丙辰擢太常寺卿正徳丁卯始致仕閱四年卒詔葬祭如制﹤常心﹥爲人坦易喜讀書作詩又習聞典故文與行能世其家

大明武宗毅皇帝實錄卷之七十六終

明武宗毅皇帝實錄卷之七十七

正徳六年秋七月己酉朔享太廟

○庚戌甘肅守臣奏涼州古浪二衛所被虜殘害軍民乏食命以餉邊年例銀十萬兩賑濟

○辛亥給事中葉相言漕運四事一管河等官﹤鋶﹣釒﹥浚無法以致運船阻滯宜考核一收糧等官多方需索以致運軍貧困宜申禁一各倉斛面斗級夤緣爲姦宜較勘一各船原無餘積把總等官巧爲迎合累及陪補宜令漕運衙門寬卹戶部議覆從之

○壬子仁孝文皇后忌辰奉先殿行祭禮遣駙馬都尉馬誠祭長陵

○大學士李東陽上﹤鋶﹣釒﹥乞休言膺至重之任者必有非常之才而又濟之以有餘之力二者不可缺一今臣以章句腐儒甲科常格兼之子女夭喪哭泣傷多眼目昏暗咫尺之間莫辧文字且朝廷之典年老有有疾制當致仕廟享之禮年老殘疾例不入壇臣之一身兼是二者使之居具瞻之地爲百僚之首𨿽欲求職之不曠不可得也仰祈矜察放歸田裏俾大臣無固祿之譏國家無妨賢之病上曰朕念輔導任重治理關系卿以非常之才年未七十屬當更化實切倚毗邇稱疾求退已有旨慰畱如何復爲此退托非朕所望於卿者宜亟起視事以慰朕懷

○阜成關外賊四十餘人夜掠居民殺牌甲常禮等巡城禦史以聞且請各城關外增設邏卒命停巡捕官俸責限捕賊禮等給棺殮仍卹其家

○甘肅守臣會奏土魯番速壇阿黑麻之子眞帖木兒羈畱已久宜厚其宴賞轉令哈密送回以杜後患兵部會官議謂眞帖木兒父死兄存其去畱亦不足以系虜情之向背不若縱之回仍請敕諭其兄速壇滿速兒及哈密忠順王速壇拜牙卽令修政睦鄰永通職貢從之

○命羽林衛帶俸都指揮僉事楊義領五軍營右哨管操

○癸丑升禮科都給事中於聰爲山西布政司右參政南陽府知府張維爲山西按察司副使刑部主事陳霆爲山西僉事

○復除廣西按察司僉事劉道立爲山西僉事

○甲寅南京吏部尙書張澯奏臣自筮任至今三十餘年位冠六卿階登二品嶺海仕籍近代所無布衣之榮於分已極況臣學非經濟冒陟顯融腹滿猶食塗窮不返必至傷敗乞賜歸田上曰卿侍朕春宮有年學行素著近具﹤鋶﹣釒﹥乞休已有旨勉畱宜仍舊供職所辭不允

○南京坐營都督張海當進聖節表守備太監黃偉以流賊方熾請畱海備禦而以南寧伯毛良代進良不欲行因奏海罪下兵部議謂良不直詔責良仍令進表

○乙卯升貴州布政司左參政朱璣爲貴州按察司按察使

○山東按察司僉事楊節先爲刑部員外郎差直隸決囚索賄於順徳知府郭紝以饋瑾至是事覺令巡按禦史逮問坐降二級別用

○丙辰太監張永傳旨寧夏底定皆天地百神眷佑所致未申告謝邇者四方災旱相仍盜賊繼起荼毒生靈朕心惕然禮部其擇日遣官祭告於是遣英國公張懋新寧伯譚祐會昌侯孫銘各祭告天地宗廟社稷山川禮部右侍郎李遜學祭告天壽山之神其鐘山之神及天下嶽鎭海瀆俱令守臣祭告太宗文皇帝忌辰奉先殿行祭禮遣駙馬都尉崔元祭長陵

○吏部尙書楊一淸陳陜西邊務八事一寧夏官軍投托各將領以避徵調多至千數百人今太監張弼總兵楊英仇鉞史鏞退出軍伴差操請獎勵爲邊臣勸仍令巡撫官淸查著伍一寧夏湖灘往年爲各官占據英鉞旣以歸官請置籍稽考以杜復歸私門之獘一寘鐇投托家人三十五戶請發髙橋兒等驛及興武營守禦千戶所走遞當差一寧夏歲貢紅花三千餘斤種灌鋤采動用軍丁千餘運送車輛糧廩幾四千里請停免一靈州千戶所爲寧夏喉襟內有山後歸附土民土達上下交徵無所控訴宜令環慶兵備兼管靈州卽州治爲衙門令其練兵理獄撫安土人一慶陽安邊二苑艸場棄地宜招募土人給地籍名使報效殺賊一漢中西鄕縣東南有鹽場關西南有大池霸俱離縣三百餘里流民嘯聚請於二地添設縣治撫流民以安反側其通江巴縣東鄕等處去漢中頗遠宜添守禦千戶所招募逃移並茶徒礦徒以實戎伍一正徳五年以前拖欠沿邊糧艸多已徵在官而未起解或已起解而委官及大戶未納宜令撫按官督守巡有司核實監追﹤鋶﹣釒﹥入上嘉納之弼及英等賜敕獎勵寘鐇家人發充軍環慶兵備令兼理靈州川陜添設衙門待地方稍靖總制官議處以聞其餘事宜下所司議於是戶兵二部議覆多從一淸言且推行於邊鎭惟紅花貢如舊

○革遼陽分守內臣從鎭巡官奏也

○丁巳降浙江都司都指揮僉事劉曰�永爲指揮同知坐賄逆瑾也

○賊破棗彊縣知縣叚豸死之初賊薄城豸率眾捍禦斬賊二百餘人首領一人賊怒攻圍益急閱三日城陷豸身中數矢一槍猶嗔目奮臂呼曰殺賊殺賊知不可爲乃赴水死賊怒殺其首領者遂屠其城死者四千八百餘人絕者五十餘家時參將宋振駐兵縣東門與賊對語不發一矢賊尋引去事聞贈豸太僕寺少卿賜祭一壇仍錄其子爲錦衣衛世襲百戶旣而科道劾振縱賊令戴罪自效

○戊午升南雄府知府王啟爲貴州布政司左參政

○己未慈聖康壽太皇太后聖旦節賜羣臣宴於午門

○升湖廣布政司右參政劉挺爲右布政使監察禦史閻睿爲浙江按察司副使

○庚申兵部覆監察禦史蔣瑤等所上七事一重將權謂軍旅之際非威不行僨事者宜卽斬於軍門二嚴門禁謂門卒困於索占請命巡城禦史查點三淸役占謂禁兵之設所系甚重近權貴役占動以千計如軍器局舊額軍匠六千餘人監督內臣二人今添設內臣六十餘人人占軍匠三十一局如此他可知也乞以各監局所占軍士充伍四多應援謂黠賊橫行幾一年師出無功宜分將驍勇以爲後繼五專責任謂諸將自分彼此動失事機如賊已入山西而張偉尙擁師山東坐觀成敗請無以境土爲限責其成功七節冗費謂近年傳升官員及投充校尉軍匠不可勝數糜糧月以萬計請敕兵工二部查革得旨近來建言者多浮泛不切該衙門不論可否一槪覆奏徒爲煩擾今後似此者不必覆奏

○辛酉升山西按察司副使陳鳳梧爲湖廣布政司右參政

○兵部覆尙書柴昇等所奏操江官軍宜令選練其有私役及撥送勢要者罪之如例大小教場並神機營官軍宜閱實取其年力精壯者爲首撥免其工作稍次者爲次撥非工作奉旨者不許擅役快船夫甲驗戶僉充仍禁約進貢人員求索財物違者治罪其進鮮進貢等項守備官如舊例給扛給與船隻科道並兵部委官察之不許虛增數目及多索夫錢重爲民害馬快船應付惟進貢供應及欽差內臣鎭守武職封王正副使皇親公侯駙馬伯南京各堂上官進表者給與著爲例此外奏討者罪之若守備內臣數多請上裁得旨守備官生事害民者已有旨禁約如彭恕招權网利其尢甚者其革之令南京禦馬監僉書余悉如議

○夜金星犯左執法星

○壬戌命提督倉場戶部右侍郎邵寶回部管事升巡撫河南右副都禦史鄧庠爲戶部右侍郎代之

○升刑部署員外郎呂和爲山東按察司僉事

○總督漕運兼巡撫鳳陽等處左副都禦史陶琰以老疾乞休上以琰居官淸愼不允

○癸亥元節遣駙馬都尉蔡震樊凱崔元分祭長陵獻陵景陵裕陵茂陵泰陵文武衙門各分官陪祭

○遣儀賓周鉞祭景皇帝陵寢

○遣內官祭恭讓章皇后陵寢

○山東盜連破武城樂安陽信沾化海丰靑城等縣攻樂陵知縣許逵敗之而去

○先是添設都禦史巡撫福建汀漳江西南贛廣東南雄惠潮七府及湖廣郴州至是以廣東韶州府與郴接境亦隸焉

○甲子升荊州府知府邊貢爲山西按察司副使提調學校

○總制江西都禦史陳金等奏參政吳廷舉輕率督兵攻靖安賊寨爲所敗官軍多死者請逮治詔廷舉且免逮革冠帶停俸令戴罪自效待事寧之日以聞

○兵部奏近聞彊賊劉六等由湖廣江西自南而北踰山東長淸齊河等縣直抵霸州復往山東而南彊賊楊虎等由河南山西自西而東踰曲周威縣直抵文安復往河間泊頭慶雲亦由山東陽信海丰而去往復縱橫如蹈無人之境請命提督都禦史馬中錫總兵官張偉將參將李瑾指揮馮安所領京達官軍不必分調悉令統領隨賊所往督同官軍民快相機剿殺其參將宋振都指揮莊鑑所領官軍及達官舍余亦宜量賊緩急相機調用及移各鎭巡官各督守巡守備及府衛預選兵快民壯操習各村集鎭店僉點火甲防守詔如議

○工部以尙書柴昇等奏請取回織造太監喬忠吳經不允其隨從人役有營私害人者令守備太監黃偉指名奏聞

○乙丑大學士李東陽復上﹤鋶﹣釒﹥乞休言自屢告請以來病日深而憂日至況老而無嗣隻影自隨宗祀之責惟臣是任然此一身一家之私猶不足言陛下紹統有年前星未耀乃祖宗億萬載社稷之寄所系甚重昔孝宗皇帝親憑玉几發綸音早定大婚永圖至計臣面承顧命夙夜於衷比之尋常情實倍萬責任之重無過於臣臣所當言亦無急於此若復因循隱默苟利目前臣恐一旦溘先朝露無以見先帝誤國之罪萬死莫贖伏冀上念承傳之重俯懷翊戴之勤髙拱淸穆深居禁密朝奏以時飲膳以節以保聖躬以延嗣續尢望憫衰朽之質理難久長察忠懇之言止於如此俾之休致以盡餘生上曰朕覽卿奏具見忠受至情卿受遺先朝輔導朕躬見今天下多事正宜同心佐理何忍捨朕求去宜彊起視事副朕倚毗至願以仰答先帝顧命之意不必再辭

○攺南京戶部右侍郎鄧璋爲都察院左副都禦史巡撫河南

○詔旌表節孝有司必公舉卓異者以聞其尋常及妄誕者禁之核旣實俟丰年官給銀三十兩付其家令自樹坊表並復其家二丁終其身從禮部請也

○兵部請定升賞格募有能擒斬劉六劉七齊彥明楊虎李隆朱千戶有名賊首者軍民人等卽授世襲正千戶賞銀一千兩文武職官升三級賞如之武職準世襲文職免官後子孫世襲百戶賊黨免其本罪升賞亦如之若賊首自相擒斬者亦免罪仍奏請升賞從之且令脇從自首及自解散者免本罪仍復二年

○戶部左侍郎陳勗卒勗字時勉山東單縣人成化辛丑進士授戶部主事歷遷員外郎郎中廉平頗著擢通政司右參議尋遷右通政命閱實山西寧武等三關邊務轉左通政正徳丁卯爲太僕寺卿明年爲戶部右侍郎值逆瑾竊柄不善阿順己銜之會禦馬監請官淸核牧馬艸場意非瑾出而瑾所建玄明宮亦侵其地時勗適被命乃益見猜怒事竣勗上章乞罷進左侍郎給驛以還瑾敗復起仍舊官提督太倉後攺蒞部事辛未卒於官以子工部郎中策請得祭葬如例勗性坦夷歷官無大建白而奉法勤愼鮮有敗事云

○丙寅禮部言舊例學校乏材處許他縣人補充生員比乃有冒籍入學者甚壞士習宜令各提學官查核如邊衛夷境遠方山縣或初立學校人材鮮少或止有府州縣學而無衛學其衛所人材果堪教養及提學官摘撥充增補廩者仍舊存畱起送科貢若人材眾多處本地自有學者乃或攙入別學𨿽由提學撥送亦宜覆試果學已成者發回本學計所補廩增月日依次出身其學無成冒籍者俱爲民遂著爲令

○益王輸銀一千兩助江西軍餉守臣以聞賜書褒之四川夔州府獐子溪驟雨山崩水漲大石漂流壞城郭陂池

○丁卯命常徳衛指揮同知周輔守備郴桂以都指揮體統行事

○盜破河南武安縣知縣梁敏政率眾追捕身被重傷參將戴儀督兵擒斬十人盜遂遁從臨洺關去都指揮丁傑不卽策應巡按禦史張麒等劾之下其議於所司

○戊辰遼東錦義二城天鼓鳴

○己巳以兵荒免河南開封等府鄭州祥符等州縣宣武等衛所稅糧有差

○貴州鎭巡官奏賊首藍麼方四等轉入石阡掠據屯寨將趨凱離則播州罹其荼毒若出偏橋則辰沅豈能固守請令四川湖廣鎭巡官督土兵應援及助軍餉兵部議從其請得旨責諸鎭巡及總制者令並力滅賊以安地方若再怠玩誤事重治不貸

○昏刻土星犯平道星

○庚午詔免山東災傷及被賊殘破州縣歲俵馬匹福建福州府地震有聲

○辛未升戶部右侍郎邵寶爲左侍郎光祿寺卿楊潭爲戶部右侍郎

○懷仁王聰淑奏盜攻霍州親督將軍成型儀賓孔鳳等禦之賊乃退請如潞蒲二州添設守禦官軍及修築城池且爲圖以獻得旨懷仁王保衛城池其功可嘉寫敕獎勵添設守禦官軍鎭巡官其議以聞

○壬申命閒住後府都督同知白玉萬全都司署都指揮同知陳勛山西行都司都指揮僉事姜義協同坐營管操

○升宣府右衛百戶姚信爲署指揮僉事屬副總兵張俊駐霸州等處協同剿賊信嘗充大同副總兵降百戶有薦其可用者故有是命

○兵部言賊楊虎與劉六劉七合復至文安密邇近郊宜令參將王琮不必回京副總兵張俊都指揮桑玉各速領所部馳赴霸州文安大成等處會琮剿殺若賊未滅不許擅回仍令團營提督內外官選精銳以備調遣及京城內外巡捕衙門並通涿等處守備官一體戒嚴從之

○癸酉兵部尙書何鑑言直隸河南山東盜賊縱橫非京營軍所能制宣府延綏二鎭遊奇兵數多且邇來邊警稍緩請調副總兵許泰馮禎遊擊將軍郤永各領所部泰永千人由居庸關至涿州禎千五百人由紫荊關至保定聽提督官調遣人賞銀二兩所過有司給芻糧各將仍禁約軍士毋令擾害地方從之調邊兵自此始

○賊二三千人自稱劉六等攻破南宮執知縣孫承祖毀縣治放獄囚又掠寧晉皇莊事聞兵部請停二縣掌印巡捕官及守備指揮孫懷俸責限督捕且言各處軍民子弟有諳武藝者宜令提督巡捕官招募令其立功一體升賞毋爲賊用從之

○涿州男子王豸者足有涅剌龍形及人王字太監張永以爲妖異捕獲以聞兵部尙書何鑑因請加永恩典下廷臣議永復﹤鋶﹣釒﹥辭不允於是鑑及吏部尙書楊一淸等議以永勞迹重大不加恩典無以表其忠藎不諒所請無以誠其謙徳得旨永有功固讓再加祿米百二十石賜敕褒揚指揮鄭璽等以緝捕功升都指揮者二人指揮三人千百戶六人永兄弟皆已封伯至是欲身自侯至以劉馬兒三保太監爲言輔臣辯二人者非身受永意沮乃佯爲辭免廷議因而成之又方爲同類者所忌故不遂

○廣西思恩府以岑浚之亂旣更設流官守臣議請知府而下設同知一人淸軍兼督糧通判一人捕盜附郭設縣名鳳化知縣典史各一人白山等十四堡攺編里甲革府知事攺設照磨一人司獄一人府學增訓導一人及設陰陽醫學遷古陵驛於荒田堡卽名荒田驛南海等四堡選置頭目及招集原額土軍令通判管領防守歲貢銀鑪馬匹土官已革宜寢下兵部會議俱從之

○賊千餘騎至阜城縣焚其東南二門入城虜掠復入獻縣焚虜而去

○甲戌升刑部左侍郎張泰爲都察院右都禦史總制陜西延綏寧夏甘肅等處軍務泰﹤鋶﹣釒﹥辭不允

○攺建工部文思院於東城明時坊以舊置地卑沮洳不便造作故也

○乙亥攺太僕寺卿鄭宗仁爲光祿寺卿

○初盜破山東日照縣指揮童鼎不能禦知縣李茂亟登樓呼指揮石璠策應璠遂開門遁事聞詔璠鼎茂俱令巡按禦史逮治以聞

○盜攻江西臨江府僉事戴敔知府吳宗周等禦之爲所破總制都禦史陳金以聞且劾敔等詔姑宥之各停俸戴罪自效時已調兩廣土軍未至復令促之

○陜西成縣禮縣洮州衛四川綿州俱地震

○丁丑升刑部署郎中陳邦器爲山西布政司左參議

○都給事中張王�贊監察禦史李廷梧等各劾奏提督軍務都禦史馬中錫惠安伯張偉巡撫都禦史蕭翀李貢邊憲王璟參將李瑾等坐糜糧餉軍威日損都指揮桑玉戰輒敗亡且納盜賂乞將中錫等降敕切責瑾玉重加究治下兵部會議請更遣將官二人領兵策應禦史一人紀功戶部發銀十五萬兩以備糧餉得旨瑾玉憲翀停俸並中錫偉皆降敕切責令殺賊贖罪若再無功從重治之餘如議

明武宗毅皇帝實錄卷之七十七

明武宗毅皇帝實錄卷之七十八

正徳六年八月戊寅朔�大社大稷

○監察禦史江萬實言朝廷凡大事必令會官議擬正欲合眾論之公以求事理之當然非素有一定之見豈能決擇於立談之間況竊聽於旁者每如堵墻機密重務不免傳泄自今凡有會議先具揭帖送與議者至期乃議若事急者本日將議之先亦宜傳告略節仍禁諸人不得竊聽庶盡羣見而機事亦密禮部議從之

○賜南渭榮順王管府事鎭國將軍膺金�只皇明祖訓從其請也

○升刑部右侍郎張子麟爲本部左侍郎攺南京刑部右侍郎戈瑄爲刑部右侍郎升右通政劉永爲太僕寺卿

○四川賊任俸舟羅萬等合賊首藍三藍四等二萬餘人入貴州營李崖井攻破婺川縣龍泉坪長官司及燒毀烏江屯寨鎭守貴州右參將白珍請兵於湖廣鎭巡議遣副使侯啟忠都指揮潘勛合貴州兵禦之

○兵部覆整飭天津兵備太僕寺少卿陳天祥所請六事一天津三衛所領太僕寺馬多死者乞益以馬盜平還官一三衛軍少欲募民間子弟閒習弓馬者殺賊照例升賞一各衛指揮獲功升秩都司者多家居坐待推用乞仍調遣剿賊有實效者方許推用一免三衛秋班官軍京操令守城禦賊一天津濱海富彊之家內多勇悍乞編爲排甲聽自備器械以俟調遣一北直隸地方曠闊今賊在山東宜遏其歸路乞令徳州守備駐兵樂陵及韓村等處以防河東河間守備駐兵故城及髙川等處以防河西則賊可成擒俱從之秋班京操軍以未可輒免至期另議

○提督軍務總兵等官都禦史馬中錫張偉等奏流賊劉寵劉晨楊虎李隆等四十三人悔過自首且言寵等先以犯罪迫饑寒爲盜罪惡𨿽不可原然其初心不過避死今旣畏法悔罪乞下廷臣議處兵部以寵等果解甲赴軍門服罪卽準其自首如或詐僞緩師仍請會剿乃復令中錫等審處以聞寵晨卽劉六劉七也

○己卯給周府故輔國將軍安氵�耍夫人王氏趙府故輔國將軍祐橪夫人溫氏代府故輔國將軍成錤夫人姜氏餋贍米歲各五十石

○命兵部左侍郎陸完兼都察院左僉都禦史提督軍務統宣府延綏並京營官軍往直隸山東河南等處剿賊

○獲賊首藍廷瑞鄢本恕及其黨二十八人先是廷瑞本恕等倡亂兩川二三年間烏合十餘萬人僣稱王號置四十八營總管攻城殺吏流毒三省總制尙書洪鐘等連年徵討不克繼議招撫陽順陰肆竟不得其要領至是爲官軍所遏乏食乃傳言聽撫而復違約不至且求裂地安插以旗牌官爲質劫掠自如廷瑞以女結婚於永順土捨彭世麟冀緩兵世麟僞許之因與約期旣而廷瑞本恕及王全珠等二十八人皆來會世麟伏兵擒之餘賊奔潰渡河官兵追圍之擒斬及溺死者七百餘人於是鐘及巡撫都禦史林俊藍章各以捷聞賜敕獎勵並升賞所遣奏捷者兵部議請錄鐘等功得旨鐘加太子太保賞銀五十兩紵絲四表裏俊升右都禦史章右副都禦史各銀三十兩紵絲二表裏鎭守四川太監韋興亦以功加祿米歲十二石銀四十兩紵絲三表裏諸將士有功及陣亡者令查議以聞廷瑞本恕等不必角�羊京遣錦衣衛千戶會撫按官卽所在淩遲三日梟首於被害地方時賊首廖麻子亦赴世麟之會獨得脫未幾賊黨復熾

○庚辰致仕南京國子監祭酒章懋升南京太常寺卿禮部右侍郎俱不赴上﹤鋶﹣釒﹥辭免謂奉常春官之屬才尙不堪侍郎六卿之佐分豈當得求退而進臣何以安乞仍以舊官致仕上以懋學行老成令以侍郎致仕

○停都指揮僉事丁傑俸令戴罪殺賊以賊破武安縣也

○罷楡林參將都指揮僉事張傑令回原衛帶俸差操以戶部侍郎叢蘭劾其貪殘不職故也

○命保安衛指揮使鄧鋹守備順聖川東城宣府前衛指揮同知孟鉞守備洗馬林堡

○辛巳攺南京右通政馮蘭爲通政司右通政提督謄黃

○升汀州府知府黃明爲雲南按察司副使

○升兵科左給事中孫禎爲都給事中吏科給事中楊禠工科給事中閔楷戶科右給事中李鐸禮科右給事中鄭裕爲左給事中禎禮科禠本科楷戶科鐸刑科裕工科

○壬午升山東按察司副使李舉爲本布政司左參政

○升總督漕運兼巡撫鳳陽等處都察院左副都禦史陶琰爲南京刑部右侍郎

○癸未致仕吏部尙書李裕卒裕字資徳江西丰城縣人景泰甲戌進士授監察禦史時都禦史寇深方有寵待屬吏甚嚴裕獨不爲屈巡按狹西上安邊八事時石亨父子勢傾中外以僞報邊功移核裕焚其求庇之書竟按劾之天順癸未升山東按察使諸死獄久不決者無慮數百旬月間鞫之殆盡靑州山砦盜嘯聚裕縱釋脇從免其逋負渠魁旣獲事遂平成化庚寅升狹西左布政使月餘召入爲順天府尹請寬徵需革和買禁田土投獻罷官校供應皆從之給引不入錢每引止輸楮鈔各二張自裕始遂著爲令癸巳升右副都禦史總督漕運兼巡撫廬鳳諸郡戊戌以父喪去任壬寅服闋詣京畱理院事癸卯進右都禦史振肅風紀臺中凜然禦史有少過或遭箠撻由是得謗明年調南京都察院丙午來考績遂轉工部尙書尋轉吏部時鄕人李孜省方以左道得寵於憲宗弘治初言官以裕之進由孜省裕爲辯誣錄竟連﹤鋶﹣釒﹥乞致仕去至是卒裕修形偉貌識度弘遠所在以廉介稱爲吏部會朝覲考察請更立才力不及一條以存愛惜人才之意前冡宰有以私憾擠排江西人士者裕懲之一無所校人服其公卒之年八十有八遺言勿乞祭葬擾鄕裏

○命狹西故都指揮僉事楊忠子欽襲升都指揮同知以忠死節故也自七月壬申酉刻至是日金星晝見於申

○甲申升南京太僕寺少楊廉爲南京通政司右通政

○提督軍務侍郎陸完師出涿州忽報賊在固安上召大學士李東陽楊廷和梁儲至左順門內上南向立問曰賊在東而師乃西出恐緩不及事欲令兵部追還完等令東如何東陽對曰甚當且行未遠一二日內可至賊船在水套自來送死官軍並力擒之甚易但恐人心不齊向來累失事機正坐於此今官軍在北宜亟敕東南諸將堤備上曰張俊等皆在南料亦無害奏畢上曰先生用心命賜羊酒而退

○戶科都給事中張潤言南北直隸山東等處被賊殘破加以用兵供億浩繁若非加意賑卹必致流移順天等府及山東宜發銀十萬兩鳳陽等處支兩淮運司鹽銀數如之敕大臣三人分蒞賑濟至於棗彊一縣受害獨慘尢宜優卹下戶部議覆詔以地方有事免差官銀兩俱許支給令各巡撫官賑濟務使人沾實惠如虛費重罪不宥

○總制江西都禦史陳金等奏福建盜千餘人攻破南丰縣湖廣盜六七百人破永寧縣轉入瑞州府境參議徐蕃僉事髙賓知府安奎劉僑鄺璠及知縣秦慶等俱宜罪令蕃等各停俸慶革冠帶戴罪殺賊事寧之日俱逮治以聞所調兩廣土兵仍移文促之

○江西賊攻破樂安縣執知縣主簿教諭等官焚三四千家大肆殺虜而去

○盜劉六劉七楊虎等奪官民船擁眾至侯安鎭將攻霸州命都督白玉充副總兵領兵駐東安都指揮王杲充參將駐通州都指揮陳勛充參將駐永淸副總兵張俊往天津會少卿陳天祥並力防禦先是俊駐永淸以勛代之

○乙酉升浙江按察司僉事王金爲山東副使

○命湖廣按察司副使胡昂冠帶閒住以禦史張璉劾其貪污故也

○丙戌攺南京戶部尙書張縉爲都察院右都禦史總督漕運兼巡撫鳳陽等處地方

○命都督楊英楊敬都指揮姜義防守京城九門

○太監張永傳旨張偉馬中錫受命出師剿殺賊寇擁兵自衛月久無功殘破州縣數多亦不奏報近奏主招撫而賊勢日益猖獗奪船劫糧嘯聚近地玩寇殃民有負重托其取回京原統京營並各處官軍俱聽提督軍務侍郎陸完節制

○丁亥釋奠先師孔子遣大學士梁儲行禮

○升翰林院侍讀學士吳儼爲南京禮部右侍郎

○盜劉六等攻破大城靜海二縣大縱焚掠遂至靑縣興濟滄州

○賜戶部右侍郎王寅父志廣祭葬從寅請也

○戊子升湖廣布政司右參議孫火�岡爲湖廣按察司副使南京監察禦史劉烈爲浙江按察司僉事

○命山西都指揮麻循守備天城城納粟都指揮僉事馬振守備井坪城大同指揮僉事趙宣守禦廣靈城

○尙膳監太監王佐等以蕃牧千戶所軍士七百餘人爲餋牲設請免揀選兵部執奏以爲多事之時不宜免卒從佐請

○己丑順天府官祭宋丞相文天祥

○遣戶部右侍郎楊潭祭太倉之神

○貴州乖西苗賊阿雜等倡亂集數千人攻劫屯堡巡撫都禦史魏英巡按禦史徐文華督副使陳恪僉事陸健都指揮洛忠等統兵攻破谷乖賞等六百三十餘寨擒斬千餘人以捷聞英文華賜敕獎勵升奏捷者一級賞紵絲衣一襲鈔千貫

○遼東定遼左等二十五衛大疫死者八千一百餘人牲畜亦數萬

○庚寅升湖廣按察司僉事張繼爲湖廣布政司右參議

○辛卯復石城王府輔國將軍宸澅祿米八百石宸澅以與弟訐奏革祿米三之二至是援詔例乞全支許之山東卽墨縣地震

○壬辰虜寇柳條灣分守鎭番右參將李愷敗之斬獲四十四級鎭守太監宋彬巡撫都禦史張翼總兵衛勇等以捷聞賜敕獎勵賞奏捷者如例

○癸巳蔭總制狹西都察院右都禦史張泰子炯爲國子生

○貴州守臣奏地方多事兵食艱乏請以貴州各衛並川湖附近衛所官旗照例納米指揮五十石千戶鎭撫四十石百戶所鎭撫二十石總旗十石小旗五石輸石阡思南二府或興隆淸平諸倉免其比試並槍應襲土官量其貧富如宣慰安貴榮孫萬鐘一千石宋然侄儲五百石其餘視職崇卑五品以上二百石六品以下百石令其冠帶管事兵部議覆詔暫許之不爲例

○天津兵備少卿陳天祥奏盜聚天津募兵擊之斬首三十餘級擒八十餘人賊勢稍卻但賊所過姦民多助賊荼毒者宜禁約詔以天祥保障有功賜敕獎勵姦民助賊爲惡報復私怨者驗實斬首示眾仍出榜曉諭

○涼州都指揮僉事徐謙蘭州指揮使楊義莊浪指揮同知陳鎧俱革任回京總制都禦史張泰以謙等善戰請畱用從之

○命南京武徳衛指揮同知聶欽把總湖廣運糧以都指揮體統行事

○甲午升授行人司行人雷雯於溱王良佐邵錫吳巖進士柴奇羅方黃鐘董鏊汪玄錫朱鳴陽陳沾黎奭傅鑰王江王元凱劉禔馬性魯毛憲竇明任忠趙官徐文溥爲給事中奇方吏科雯鐘鏊玄錫鳴陽沾戶科奭鑰江禮科溱良佐元凱禔性魯兵科錫憲明刑科巖忠工科官南京戶科文溥南京禮科

○命義勇衛署都指揮僉事楊鼎注山東都司領班京操

○罷貴州守備都勻等衛都指揮丁煇守備普安等衛都指揮唐學提督淸浪參將白珍以淸平衛指揮邵鑑代煇貴州衛楊仁代學湖廣都指揮樊燁代珍從守巡奏也

○盜五千餘騎復入靑縣殺致仕寺丞蕭英大肆焚掠而去

○雲南尋甸軍民府地震聲如雷

○丙申命參將陳勛兼守東安固安副總兵白玉攺駐靑縣戶部發銀三萬兩以給軍餉從提督軍務侍郎陸完奏也

○丁酉升兵部署員外郎田墀爲湖廣按察司僉事

○給秦府庶人公金��未賜名子女二十三名各米五石布五疋

○罷參將宋振所部官軍屬都督白玉領之

○太監張永傳旨禦史雷宗令遵奉敕旨禁革姦獘紀驗功次軍中進止機宜悉聽提督軍務侍郎陸完處置毋得干預

○太保保國公朱暉卒暉弘治丙辰襲爵戊午命坐五千營庚申提督三千營掌右軍都督府印辛酉北虜犯延綏等處掛印充總兵官以禦之癸亥兼提督團營乙丑北虜犯宣大二鎭復掛印充總兵官統京營官軍徵剿凱旋賜敕獎勵加太保至是以疾卒輟朝祭葬如例暉長髯廣額軀幹甚偉屢專閫外之寄論者短其才不逮父永然老成謹厚亦有足稱者

○戊戌宥福建按察司副使張罍罪發爲民罍爲僉事時嘗杖軍人蔣逵者死於獄會泉州府同知於茂以他事爲罍所按謫戍茂因奏罍故殺平人及受賄數事命三法司官勘問擬罍斬至是罍奏辧且遇赦得釋以受賄例爲民茂凶狠人畏避之罍與爲敵卒致兩敗

○己亥憲宗純皇帝忌辰奉先殿行祭禮遣駙馬都尉樊凱祭茂陵

○命給楚世子榮﹤氵戒﹥米不爲例以世子居喪未封故也

○庚子升禮部署郎中彭夔爲福建布政司左參議

○戶部右侍郎鄧庠乞餋病許之

○辛丑周府沈丘王同子鎭國將軍安潢安永選配成婚踰三月乃請封禮部言朝廷於宗室婚娶待奏而後許擇授封而後成婚今婚踰三月而後請非制宜罪輔導並主婚者詔可

○壬寅順天府霸州地連震

○癸卯四川崇慶衛有星流如箕尾長四五丈紅光燭天自西北轉東南變三首一尾墜地作白色復起綠焰髙二丈餘聲如震雷

○甲辰巡按直隸監察禦史鄺約奏南京內府供應木料每歲二季監局差內臣四人取之蕪湖抽分廠延住經時騷擾百端每季縣驛所費計銀九百六十餘兩而所取木枋不及千至於解運之時又多駕快船倍勒夫價蠹害日甚乞免差內臣止令南京工部委官會抽分主事揀運爲便工部議覆得旨監局差官系舊例第令守備官擇廉謹者以往不許擾人

○乙巳鎭守陜西總兵官都督僉事韓玉卒玉由指揮同知以功歷升至後府都督僉事正徳五年充總兵官鎭守狹西卒於邊祭葬如例玉操履端愼善撫下人故所向輒有功時稱名將

○復給故太子少保戶部尙書秦紘誥命紘爲劉瑾所害致籍沒其家至是其妻楊氏奏乞給還誥命乃復與之

○下總制都禦史馬中錫惠安伯張偉參將宋振於獄初紀功禦史吳堂劾奏中錫偉振及參將戴儀巡撫都禦史邊憲蕭翀鄧癢巡按禦史陸蕓罪下兵部會議謂中錫偉奉命討賊計護身家不加一矢師老力屈乃倡爲招撫之說旣而信其誑誘交章請赦擅出告諭掣還官軍以致賊益猖獗攻破郡邑殺虜男婦燒劫運船震動京師傷殘畿甸方賊回自山西勢已窮蹙偉又避之磁州不卽追剿及劫堰頭與賊相值乃復迂道潛遁振內懷姦譎遇賊棗彊私與交語追賊夏津僅止半途儀畏縮寡謀武安之圍不能克泊頭之戰不能援憲擁兵觀望州縣殘破若罔聞知賊由堰頭過黃岡相去僅數里一騎不發翀庠俱坐視劫掠攻剿無策蕓旣不聞紏奏又不能督捕堂始則扶同奏啟希宥賊徒繼因大壞方行紏奏冀免已責其濟南東兗海右守巡兵備守備及領軍官累次失事俱匿不以聞布政使姜洪夏時按察使袁經副使李舉都指揮尹增遇賊齊河不能追捕參政鄒文盛聞賊逃避都指揮桑玉受重賂逗𨖻縱賊請以中錫偉振儀憲翀庠蕓堂玉下法司治濟南等處守巡兵備守備領軍官並洪等宜差給事中刑部郎中各一人勘實奏處中錫偉振玉遂俱下刑部獄憲翀並李貢俱令停俸戴罪殺賊蕓堂及洪等俟差官勘實並議以聞儀旣閒住庠致仕置之旣而六科十三道交章劾中鍚等僨事上曰爾等言是已令法司鞫問矣

○丙午山東夏津縣地震聲如雷

明武宗毅皇帝實錄卷之七十八明武宗毅皇帝實錄卷之七十九

正徳六年九月丁未朔以開平衛指揮使王來守備馬營堡

○停廣西副總兵署都督僉事張文淵俸三月逮治守備署都指揮僉事舒洪等坐賀縣被賊劫掠不能捍禦故也

○戊申升巡撫延綏等處都察院右僉都禦史黃珂爲戶部右侍郎提督倉場

○侍郎陸完奏賊首楊和劉六劉七齊彥明東入樂安張興南入嶧縣楊虎西南入東昌又有王某者從東光渡河而西眾分爲六勢日滋蔓前所調延綏兵尙未至乞增調宣府遊奇兵各一千遼東兵二千及令山西偏頭等關備兵五六百人河南調集毛葫蘆千人各守險隘以防突入得旨延綏兵已調至各邊免再調偏頭等關及河南軍俱如奏仍令招募諸路土兵敢有違拗誤事者奏處

○淮王請增食鹽令歲給五十引

○己酉廣西懷賀等縣猺賊平初賀縣賊首覃公浪吳父昊等紏合懷集縣賊覃父敬連山縣賊李公旺等殺劫鄕村遂引平樂縣魚狗等峒賊出府江東西兩岸鉤劫官商船貨爲患凡三年總兵安遠侯柳文會都禦史林廷選太監潘忠督副總兵張文淵左參將金堂等以兵討之攻破巖峒巢寨二百七所擒斬四千四百七十餘人俘獲千二百三十餘人捷聞賜敕獎勵仍升賞奏捷者如例

○流賊楊虎等二千餘人攻滄州奪船爲浮橋列兵圍之數重知州張奇鹽運使楊鐩等分城守禦焚其橋圍三日不克虎等欲解而南劉六劉七等復至乃取車薄門下駕木爲梯使小船行掩城濠復四面圍之時浙江千戶滿正所解兵器至與廣東指揮聶瓛俱在圍中以所帶弓弩藥矢射賊復投火銃焚其梯攻圍又五日劉六劉七中流矢所遣諜者亦被獲遂焚掠城外民居及船隻而去奇等以聞且請益兵防守兵部議上詔奇禦賊守城其功可嘉及與協謀並力對敵者俱令紀功禦史雷宗核奏升賞仍命侍郎陸完分兵助之

○庚戌孝恭章皇后忌辰奉先殿行祭禮遣駙馬都尉蔡震祭景陵

○初賊劉七齊彥明等倡亂所至官兵輒望風先遁及副總兵許泰遊擊將軍郤永等兵至霸州平口賊猶易之泰等迎戰斬數百人賊始懼南奔於是天津指揮賀勇等遏之於信安鎭灣賊復敗泰追擊於東光半壁店擒斬二百七十餘人永再破之於景州鑑橋集擒斬亦如之提督軍務侍郎陸完先後以捷聞各賜敕獎勵仍勞完以羊酒

○升大理寺署左寺正潘珍爲山東按察司僉事

○霸州桃李華

○辛亥升狹西左布政使舒昆山爲都察院右副都禦史巡撫延綏

○壬子賊攻武城陵平原禹城臨邑沾化茌平陽信蒲臺樂安諸縣皆破之

○升四川右布政使洪遠爲陜西左布政使

○癸丑升天津兵備太僕寺少卿陳天祥爲都察院右僉都禦史仍督捕盜賊天祥以兵備副使進少卿至是給事中朱璣請加憲職以便行事故有是命

○甲寅以宣府左衛指揮同知遲宣守備云州堡地方

○乙卯免寧夏左屯等衛所稅糧有差以虜寇出沒從鎭巡官請也

○山東守臣奏兗州府單縣舊五十二里近兵荒逃移者眾請減爲四十二里從之

○升刑部主事王希孟貴州道禦史魏璄俱爲鴻臚寺右少卿

○命參將王杲移駐東光侍郎陸完奏滄州以南徳州以北宜置兵防守故也

○丁巳升四川布政司左參政曹祥爲本司右布政使

○命戶部左侍郎邵寶兼都察院左僉都禦史催督運船戶部奏今九月糧運未至者尙百六十餘萬請差大臣乘河未凍催督前運貯通州天津倉後運貯臨淸徳州倉以免流賊焚劫故有是命

○賊破靜海縣知縣武雷先遁獲典史髙佐撻之幾死遂劫庫焚官署而去

○戊午升尙寶司丞朱宏爲本司卿以九年秩滿也

○都察院右副都禦史張誥卒誥字汝欽松之華亭人成化丙戌進士攺翰林院庶吉士授監察禦史出按湖廣有能聲升廣東按察司副使攺四川尋升按察使弘治初歲饑誥請截荊襄等衛兌運又發庫銀易米得數十餘萬石隨在賑貸所全活頗多升貴州左布政使未幾升都察院右副都禦史巡撫雲南平疑獄諭亂夷得撫綏體木邦孟密二部連兵不解誥檄諸道練兵爲必討計乃皆懼而自戢朝廷嘉誥之功有厚賞焉弘治戊午乞歸至是卒誥有才幹然頗事嚴厲其在雲南時以措置失宜幾及於禍幸而免

○己未以四川布政司右參政邵蕡爲本司左參政

○降戶部主事王崇慶爲廣東徳慶州壽康驛驛丞初刑部主事宿進言事獲罪崇慶請復其官忤旨下詔獄久之乃降遠方雜職

○庚申命襄陽衛指揮僉事湯輔守備襄陽安沔鄖陽衛指揮同知甄昂守備鄖陽以西各以都指揮體統行事初鄖襄守備止一人以流賊出沒從巡撫都禦史李士實奏也

○辛酉給莊浪土官軍楊宣等一千人衣鞋卹其戍邊艱苦也

○延綏副總兵馮禎破賊於阜城縣宋門店擒斬八百六十四人宣府遊擊將軍郤永破賊於棗彊縣禮義鎭擒斬一百三十人永及副總兵許泰復破之於參老集及薛官屯擒斬四百餘人皆楊虎黨也餘賊遂東奔提督軍務侍郎陸完以捷聞復賜敕獎勵賞奏捷者衣一襲鈔千貫有功及陣亡官軍令紀功禦史查奏升賞陣亡者仍賜家屬銀三兩

○四川賊藍鄢餘黨三千餘人復自陜西漢中流入寧羗州沔縣等處遂及略陽縣徽州成縣破其城指揮王韶屯沔畏賊不出指揮王問卿等徽州知州任寅成縣知縣聶廷璋皆不戰遁去略陽知縣嚴順及修城扶風知縣孫璽兵敗亦遁千戶侯爵百戶瓦札舍人郭玘等皆死焉巡按禦史張琮奏言賊勢猖獗諸將不肯同心詔令總制尙書洪鐘及川陜勛陽巡撫都禦史並力會剿旣而巡撫都禦史藍章上﹤鋶﹣釒﹥自劾具以韶寅等罪聞並劾副總兵閻綱參政楊守隅參議姚昊副使葉永秀僉事張瀾且請益調官軍而巡按禦史宋璉亦劾章等及副使來天球指揮楊大經等按兵失事之罪兵部覆上得旨章綱降敕切責準令益兵用心督捕無得仍前誤事韶寅等巡按禦史提問永秀天球大經等停俸殺賊郭﹤王已﹥等奮勇陣亡可憫宜加優卹各失事官令速勘報

○以湖廣都指揮同知黃燾充右參將協守貴州兼提督淸浪等處地方

○癸亥曉望月食

○授庶吉士盛端明爲翰林院檢討

○賊楊虎等破直隸威新河二城劉六等破山東日照海丰壽張陽榖丘寧陽曲阜沂水泗水費十城

○命都指揮張勇充副總兵往江西殺賊初兵部以總制都禦史陳金奏江西賊勢猖獗議調兩廣土兵令參將金堂都指揮張勇統領至是兩廣總鎭官奏堂病且兩廣多賊堂分守潯梧不可令去請以勇統兵別置把總二人故有是命

○甲子命甘州前衛指揮僉事劉繼宗操守鎭夷地方以都指揮體統行事

○進士王蓂上﹤鋶﹣釒﹥言兵事詔以輕躁詰責之

○乙丑賊方四等旣敗於江津散入貴州思南石阡復入四川境攻劫鎭巡官議令播州宣慰使楊愛等進討破之奔貴州都禦史髙崇熙以捷聞賜敕獎勵升賞奏捷者如例

○丙寅提督軍務侍郎陸完奏賊劉六等攻靑沂兗皆親王封國恐賊計窮挾宗室爲蔽涇王祐橓亦奏乞發兵救護下兵部議復請調宣府奇遊兵各五百遼東兵二千人賞銀二兩許之宣府兵仍屬許泰郤永遼東兵以都指揮僉事金輔充參將領之始京軍懦怯賊勢益張邊兵至少挫故廷議遂以爲長策云

○戊辰錦衣衛掌印都指揮使劉璋以疾辭允之升都督同知後府僉書管事仍給校尉三十人

○己巳廣東福建流賊三千餘人入江西永丰縣知縣朱琎逃去遂破樂安新淦參政趙士賢知縣申惠等皆被執士賢吏走臨江索銀贖之總制都禦史陳金以聞因劾巡捕指揮楊永等之罪得旨永等俱停俸戴罪殺賊仍令金趣調兩廣土兵分道剿捕

○廣靈王府鎭國將軍聰洛疑其兄聰氵�宿與妻郭氏通郭自縊死事聞革聰洛祿米三之二並聰氵�宿並敕廣靈王鈐束之

○庚午以萬壽聖節遣駙馬都尉蔡震等祭告長陵獻陵景陵裕陵茂陵泰陵

○遣儀賓楊淳祭恭仁康定景皇帝陵寢

○遣內官祭恭讓章皇后陵寢

○廣東猺賊破湖廣酃縣殺虜四百餘人守臣以聞令總制陳金等會兵剿殺失事官俱停俸戴罪殺賊事寧之日並究功過以聞

○升錦衣衛指揮使朱寧爲都指揮僉事本衛掌印兼提督官校辦事

○辛未萬壽聖節上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮免羣臣宴賜以節錢鈔

○命振武衛指揮僉事周鏞管領偏頭等三關遊兵以都指揮體統行事

○太監張勇傳旨錦衣衛指揮使朱安堂上辦事提督官校巡捕指揮使朱增南鎭撫司管事

○壬申命都指揮僉事尹淸充右參將分守寧夏東路地方

○癸酉山西山陰縣地震聲如雷

○甲戌朝鮮國王李懌遣陪臣工曹參判閔祥安等朝賀貢方物馬匹賜宴並賞金織衣叚等物有差

○泰寧等衛都督孛來罕等遣頭目塔卜歹等來貢馬匹朝賀賜宴並賞金織衣叚等物有差

○乙亥升南京工部署郎中楊瑋爲廣西布政司左參議

○丙子巡按山東禦史陸蕓奏賊屢攻樂陵知縣許逵力能抗禦且擒斬八十餘人宜錄其功兵部覆請升逵俸二級

○丁丑南京守備成國公朱輔以母老辭任令馳驛回京

○崇王祐樒薨王簡王第二子母妃李氏成化壬寅生弘治甲寅襲封至是薨年三十訃聞輟朝三日遣官祭葬如制謚曰靖

○革潞城王府奉國將軍聰濯祿米三之一聰濯嘗匿妓府中又盜鬻馬爲代王所奏也

○命右軍都督府都督同知楊英鎭守陜西地方

○以明日十月朝遣駙馬都尉馬誠慶陽伯夏儒分祭長陵獻陵景陵裕陵茂陵泰陵

○遣儀賓周鉞祭恭仁康定景皇帝陵寢

○遣內官祭恭讓章皇后陵寢

明武宗毅皇帝實錄卷之七十九終

明武宗毅皇帝實錄卷之八十

正徳六年冬十月戊寅朔享太廟遣駙馬都尉遊泰代行禮

○升雷州府知府趙文奎爲雲南布政司右參政大理寺署右寺副程銈爲四川按察司僉事

○己卯守備河間都指揮程漢嘗領軍潰於景州巡捕指揮曹��良臨陣先逃事聞詔停漢俸戴罪殺賊��良令巡撫官提問

○下刑科給事中竇明於錦衣獄明﹤鋶﹣釒﹥言弭盜備邊擇將安民四事內批令執訊然明所言實未嘗觸諱也

○庚辰魯王陽鑄奏賊攻兗州𨿽率宗室分守諸門射退之然慮其復至乞添設兵備官會提督侍郎陸完亦請攺臨淸兵備於濟寧兵部議覆乃命調臨淸守備指揮宗敏於濟寧兼援兗州以王有守禦功賜敕獎勵

○辛巳命巡視四川都禦史髙崇熙移駐重慶督兵徵思南等處流賊從巡撫都禦史林俊請也

○壬午陜西撒裏等族番人撥撥等來朝貢馬匹盔甲等物給賞彩叚絹鈔如例

○癸未敕太子太傅魏國公徐俌南京守備掌南京中軍都督府事

○掌錦衣衛事都指揮僉事朱寧奏本衛辦事官旗正千戶陳欽李鏞等三十二人捕盜有功乞升錄兵部覆奏謂舊例宜核實得旨寧及欽鏞等俱升一級遂升寧爲都指揮同知

○命後府都督同知白玉坐耀武營萬全都司署都指揮同知陳勛坐練武營直隸寧山衛納粟都指揮僉事熊偉營州後屯衛都指揮僉事趙昶各協同管操偉仍提調官軍守把正陽等門

○賊入山東長山縣典史李暹與戰殺數十人中流矢死命給棺斂還其喪仍補其子爲司吏免試

○甲申四川播州宣慰司楊斌遣長官鄭鋆等貴州宣慰司宋儲遣捨把宋憲等各貢馬朝賀賞彩叚鈔錠有差

○賊劉六等攻濟寧州不克焚糧運船千二百一十八艘遂焚都水分司執主事王寵尋釋之提督軍務侍郎陸完遣副總兵張俊往援運船不及因劾漕運總兵鎭遠侯顧仕隆參將梁璽都禦史張縉山東鎭巡布按二司守巡濟寧州衛官及俊俱宜罪兵部覆請得旨守巡兵備並州衛掌印管操領軍巡捕等官俱停俸戴罪殺賊漕運總兵都禦史參將山東鎭巡及布按二司掌印官並俊姑宥之

○總制江西都禦史陳金奏廣東陳鄕縣賊首張仕錦率千餘人攻贛之安遠土民何積玉者嘗與賊通副使王秩及通判徐圭招積玉令計擒之積玉伏南徑口遂擒仕錦並具黨十二人殺三十五人乞錄秩圭功其未獲賊首李細仔等仍令積玉擒捕俟有功官之兵部覆請得旨仕錦等攻城殺人罪惡深重卽所在斬首示眾積玉革心歸化待再有功奏來升用秩等先令紀功禦史獎勸仍核實並議以聞

○夜流星光如盞自天倉西南行至羽林軍尾迹炸散後三小星隨之

○丙戌賊劉六等寇曹州屯裴子巖集副總兵馮禎許泰遊擊將軍郤永擊之賊迎戰斬首三百餘級追至集北擒斬又千八百餘人而賊首朱千戶者爲禎部卒沙長孫所得提督軍務侍郎陸完以聞賜敕獎勵賫奏人升一級賞紵絲衣一襲鈔千貫沙長孫如榜例卽授世襲正千戶賞銀千兩諸有功官軍驗實準升級俱世襲陣亡者若有擒斬功次仍加升且給家屬銀三兩

○太監張永奉敕揀選團營官軍得十二萬三千七百四十有奇永因請於將臺下精選六千爲正兵又每營各選三千爲奇兵共四萬二千人時常操練有警卽調遣兵部議覆謂近傳賊劉六等復引而北宜如永奏乃命內外提督團營官揀選人給馬匹器械以練武營協同坐營都指揮趙曰�永及暫調五軍右哨坐營都指揮楊義於練武營領之聽提督官操演待警而行不許虛應故事亦不許奏討別差永爲定例如故違者提督及科道官指實參奏重治之

○兵部奏山東各失事官已奉旨待賊寧查處但淸州指揮李經樂安知縣白珣聞賊先逃情罪尢重益都知縣牛鸞屢有擒斬功乞先賞罰得旨經等巡按禦史逮問鸞升俸二級各失事官俱停俸戴罪殺賊待事寧一並查奏再有失事者不宥

○丁亥升湖州府知府耿明爲江西布政司左參政廣西按察司僉事林長繁爲右參議

○昏刻金星犯斗宿

○戊子攺山西按察司僉事陳霆提調學校

○給代府輔國將軍成鑙夫人馬氏養贍米歲五十石

○己丑狹西行都司都指揮僉事王澄甘州左衛指揮趙勇坐守備不設當謫戍以情輕宥之澄降三級勇二級

○庚寅虜入大同黃土坡等墩官軍禦之不力多傷害者事聞詔奪參將宋文劉繼俸三月與分守太監韋忠馬順俱戴罪殺賊千戶劉玉等逮問鎭守太監良玉總兵官�椿巡撫都禦史石玠姑宥之

○壬辰升巡撫山西都察院右僉都禦史王璟爲右副都禦史管院事後三日以盜賊未平令俟代者始回京

○升吏部署員外郎孫經爲山西按察司僉事南京行人司左司副薛金爲廣西按察司僉事

○升太常寺博士王子謨爲南京工科給事中

○致仕少保刑部尙書閔圭卒圭字朝瑛浙江烏程縣人天順甲申進士授山東道監察禦史擢江西按察副使已而攺廣東進按察使成化末江西南贛盜起擢都察院右僉都禦史巡撫其地至則﹤鋶﹣釒﹥盜之難除由巨室捨匿欲連坐之京宦多不悅會妖人李孜省得幸因言圭不勝任左遷廣西按察使弘治初復都禦史巡撫畿甸尋進刑部侍郎四年以都禦史總督兩廣軍務猺獞相繼爲亂皆討平之又通行鹽之地以濟軍儲立定順長官司以制蠻變八年進刑部尙書尋攺左都禦史掌都察院事加太子少保十三年遷刑部尙書樂工袁琳系獄死偵事者謂由刑部郎中丁哲致之事連禦史陳玉下廷議時以事出中貴相顧莫敢發圭獨擬如律及吏徐圭辯哲冤並下獄深治圭又執如初遼東都指揮張天祥襲虜爲功大理少卿吳一貫按其罪當死會天祥死獄中孝宗大怒親鞫於廷欲置一貫重辟圭與都禦史戴珊力諍乃止貶官宣撫逮妖人李道明蔓延百餘人巡撫者欲張大以爲功圭奏罪止道明余無罪皆縱之正徳初及諸大臣伏闕上﹤鋶﹣釒﹥不聽逆瑾用事圭遂請老加少保乘驛以歸有月廩歲夫之賜圭惇朴質直器度博大揚歷中外不矯不隨蓋亦一代之鉅人者長也

○泉州府地震聲如雷

○癸巳山西巡撫都禦史王璟奏賊所過婦女死不受污者三十有二人乞旌表禮部議請於諸府旌善亭建貞烈之碑列姓氏年籍以垂永久人給銀三兩以資殯葬從之

○分守涼州太監張昭副總兵蘇泰奏虜酋亦卜剌丞相阿爾禿廝等爲小王子所敗屢入莊涼爲患官軍斬獲有功者乞升賞以勵人心且請督發洮岷等衛未至官軍以備之兵部以昭泰宜先下敕獎勵官軍有功者令巡按禦史卽查奏升賞備邊官軍令總制都禦史嚴限督發從之

○夜月犯天髙星

○乙未誠孝昭皇后忌辰奉先殿行祭禮遣駙馬都尉崔元祭獻陵

○發太僕寺馬價銀十五萬兩買馬

○丙申江西布政使劉杲乞致仕吏部謂杲勤愼無邊宜量加秩以獎恬退乃命以都察院右副都禦史致仕

○賊破直隸廣平縣巡撫都禦史蕭翀劾奏參將莊鑑大名通判周塤畏縮不進知縣魏繼盛等防守不嚴兵部議以鑑塤或別用調遣宜勘處繼盛等宜逮問從之

○丁酉虜犯陜西山丹境守備都指揮張鵬禦之戰於獨峯山湖斬首六十五級再犯甘州西北副總兵白琮等與戰於黑柴溝斬首百六十三級並各獲馬駝牛驢及器械甚眾巡撫都禦史張翼總兵官衛勇王勛各以捷聞命寫敕獎勵翼等賫奏人各升一級賞紵絲衣一襲鈔千貫

○戊戌賊方四等四千餘人自貴州石阡踰馬瑙關復入四川境劫掠巡撫都禦史林俊奏請調總兵楊宏會都禦史髙崇熙剿賊兵部議請從之仍令總制及各巡撫官協謀以靖地方馬瑙關失事官查奏處治

○己亥命羽林前衛署都指揮僉事張鉞掌大寧都司印

○庚子升江西右布政使任漢爲左布政使

○辛丑戶部會議總督漕運及各巡撫都禦史所奏事宜一各兵荒地方起運糧米宜量徵折色仍於災輕地方量爲派徵以備存畱缺乏山東殘破州縣京邊糧艸俱免一兌軍加耗米每石減一升過江腳米江北八升江南仍六升一兌運糧以十之八輸京倉十之二通倉攺兌糧京通二倉各半暫行一年其被賊焚劫糧米七年八年者俱通倉省腳價以補燒毀之數一遮洋船原擬添帶徳州庫綿布二萬疋宜令停止一管屯官卽令兼領捕盜以省屯軍供應仍禁各衛所官擾遣人役下屯騷擾一兵荒之餘沿河軍衛有司苦於夫役黃馬快船需索尢甚宜定與夫數多者不過二十名一南北河道請推重臣二員分理且督有司﹤鋶﹣釒﹥浚淮安理刑主事如舊復設一添設鴈門等三關管糧通判一員復設南京戶部軍儲倉大使省無爲州民池河泊所並三河縣夏店公樂二驛爲三河驛一四川銀課遵化鐵課俱宜量減議入得旨分理河道重臣其再議以聞進鮮馬快等船令內外守備官驗物撥船務從省約餘皆如議

○命太子太傅成國公朱輔掌左軍都督府事兼管三千營

○太監張永傳旨金吾右衛指揮同知胡俊令山東總督備倭

○兵部言近者副總兵許泰馮禎遊擊將軍郤永屢破賊鋒宜加獎勞副總兵白玉張俊師久無功宜加督責從之

○代府鎭國將軍聰氵�闕等十人嘗支祿米於大同府同知馮璟忤其意會璟罷官遂率羣僕奪其資復走愬於朝下鎭巡官勘實革聰氵�闕等祿米四之一羣僕謫戍邊衛

○壬寅蔭太常寺少卿兼翰林院學士武衛子選爲國子生

○升江西按察司按察使鄭嶽爲布政司左布政使

○降陜西行都司都指揮僉事王澄爲指揮僉事食正千戶俸甘州左衛指揮僉事趙勇爲副千戶坐守備不設也

○癸卯命山西行都司都指揮同知林寬充右參將分守大同西路閒住指揮同知陳銓守備大同左衛城陽和衛指揮使李溏守備大同右衛城義勇左衛署指揮同知陳謹守備山陰城俱以都指揮體統行事

○甲辰東寧伯焦淇卒淇弘治辛酉襲祖爵嘗領神機營分司又攺振武營又掌府軍前衛事又統神機五千營兵馬正徳庚午佩徵蠻將軍印總鎭兩廣未數月而卒淇出紈綺𨿽屢督戎兵不甚諳練其出鎭也實以賂劉瑾得之是年秋瑾誅邸報南下淇暴卒或謂其憂恚自盡云

○升江西按察司副使吳一貫爲按察使

○雲南洱海衛大理府鄧川州及鶴慶府劍川州各地震而鶴慶劍川尢甚崩毀城垣房廨人有壓死者

○乙巳給陜西西寧等處茶馬一千匹於甘肅從鎭巡等官奏也

○丙午太保建昌侯張延齡爲妾請葬地有旨詰責延齡皇恐伏罪仍戒諭而宥之

○兵部以提督軍務侍郎陸完奏賊千餘人自宿遷渡河攻虹縣去鳳陽皇陵不遠而賊首劉六等在沂莒間京邊兵少不能兩援請促河南都禦史鄧璋直隸都禦史張縉會剿南直隸衛所京操秋班官軍宜畱防禦仍令完度賊勢緩急別議調軍從之

明武宗毅皇帝實錄卷之八十明武宗毅皇帝實錄卷之八十一

正徳六年十一月丁未朔欽天監進正徳七年大統歷上禦奉天殿受之給賜文武羣臣頒行天下

○升黃州府知府胡錠爲江西按察司副使

○巡撫湖廣右副都禦史陳鎬卒鎬字宗之其先會稽人占籍南京欽天監成化丙午舉應天鄕試第一明年舉進士授禮部主事攺南京吏部歷升員外郎郎中山東按察副使提督學校轉江西參政尋升湖廣右布政使平漢沔劇盜有功庚午進都察院右副都禦史巡撫湖廣明年以病乞歸命未下而卒鎬明敏有吏幹董學政較閱精當得士心巡撫時漢沔之盜黨未平建議散其眾歸農眾賴以安鎬與弟欽同科進士而皆有才名欽亦爲廣東提學副使

○戊申南京六科十三道劾奏南京戶部尙書李瀚江西總制都禦史陳全刑部侍郎張子麟工部侍郎李堂南京工部侍郎周宏巡撫都禦史顧源舒岷山南京太常卿張芮通政參議呂元夫山西參政常麟夏景和福建參政藏麟雲南參政鐘渤四川參議錢朝鳳山東副使張憲廣西副使鄧文質山東僉事陳霆賈欽廣東僉事夏璲揚州知府王鐸曲靖知府張錦河東運使劉欒浙江運同仲本寶慶同知蔡中孚宜罷黜以弭災異吏部覆奏近年劉瑾用事賄賂公行奔競成風廉恥道喪𨿽經新政釐革而舊染未除以故科道官有此論奏張子麟李堂近各自陳堂已致仕子麟仍供職李瀚周宏顧源舒岷山張芮呂元夫俱兩京堂上官宜令自陳裁處陳金方委討賊未可輕去常麟夏景和鐘渤錢朝鳳陳霆夏璲劉欒俱有實迹難以復畱王鐸近復起用宜仍令致仕臧麟鄧文質賈欽張錦仲本蔡中孚才猶可使張憲以嚴致怨宜如前旨攺用得旨瀚等令自陳金令銳意討賊不必陳請常麟等俱致仕臧麟等及憲仍畱用

○己酉太監張永傳旨以天寒賞提督守把京城九門署都督僉事等官楊敬姜義熊偉各銀五兩所部官軍各一兩

○庚戌吏部尙書楊一淸以疾上﹤鋶﹣釒﹥乞休上批答曰卿學行兼優才猷出眾歷官中外譽望彰聞向因寧夏叛逆提督軍務撫定地方比掌銓衡士論咸服方隆委任有疾宜善加調攝亟起視事不允所辭

○命禦馬監太監谷大用總督軍務伏羗伯毛銳充總兵官太監張忠監管神槍統領京營官軍五千人會侍郎陸完剿殺山東直隸等處盜賊時完以邊兵屢破賊大用忠謂賊可卽平故謀督軍以出冀亦如寧夏論功也

○辛亥恭讓章皇后忌辰遣內官詣陵寢行祭禮

○升延安府知府徐翊爲陜西都轉運鹽使司運使

○太監張永傳旨以天寒賞宣府續調並遼東官軍三千人各銀一兩五錢置買衣裝參將金輔銀十兩

○壬子升懷慶府知府臧鳳爲山西左參政蘇州府知府林庭﹤木昂﹥爲雲南左參政陜西副使黃繡爲山西右參政四川僉事張諾爲四川右參議金華府知府趙鶴爲山西副使起用禦史王弘爲廣東僉事

○銓注金吾右衛都指揮僉事盛瑾於陜西都司僉書管事

○昏刻月犯秦星

○癸丑升大理寺卿張綸爲工部右侍郎

○升禦史馮顯爲山東按察司副使整飭徐州等處兵備

○甘肅巡撫都禦史張翼總兵官王勛奏虜入寇敗之於觀音山斬首二百六十六級賜敕獎勵奏捷人升賞如例時總兵衛勇更代已久亦以捷奏下兵部詰訊復有告勛所遣總旗先以他事畱京聞捷僞爲勛奏者兵部請並核治得旨勇旣去任勛所遣人業已升賞俱宥之所報首功令巡按禦史勘實以聞

○甲寅發太倉銀二十萬兩於南北直隸山東河南爲餉軍及賞功之用

○丙辰命戶部侍郎兼左僉都禦史叢蘭賑濟南直隸及河南南京戶部侍郎王瓊攺戶部侍郎兼僉都禦史賑濟北直隸及山東先是以都給事中張潤等言發銀賑濟潤等復請如弘治以前事例差官戶部覆奏山東河南南直隸宜差大臣二人宣布徳意四川江西近所差都禦史等官已多宜令巡撫者不妨軍務督有司賑濟庶人沾實惠而流移可復乃命籣瓊往

○升湖廣按察使何琛爲貴州左布政使雲南僉事邵遵道爲貴州副使陜西僉事景佐爲本司副使大理寺署右寺正戴書爲四川僉事

○戶部議奏近年運船爲流賊焚劫以致國賦虧損貨物踴貴今賊勢未可計日平恐饑饉流移之人又復竊發宜如前議遣大臣整理河道凡有補於漕連者悉聽經畫因舉捕盜都禦史陳天祥漕運都禦史張縉及蘇松巡撫張鳳可分任詔東昌以北屬祥徐州以南屬縉不妨原職東昌至沛縣屬鳳

○攺巡撫宣府右副都禦史燕忠爲大理寺卿

○巡撫四川右副都禦史林俊以升右都禦史及賞白金文綺乃具﹤鋶﹣釒﹥辭謂此皆將士之功不敢濫受升賞乞以舊職歸休詔所賞不允辭遂令致仕

○戊午山東武定州地震

○京師地震保定河間二府薊州良鄕房山固安東安寶坻永淸文安大成等縣及萬全懷來隆慶等衛同日震皆有聲如雷動搖居民房屋惟霸州自是日至庚申凡十九次震居民震懼如之

○己未升行太僕寺卿周季鳳爲湖廣按察使禦史許諫爲陜西按察司僉事起用禦史姚學禮爲雲南僉事

○命山東按察司僉事楊滋冠帶閒住以巡按官劾其不職也

○增設太原府通判一員監督偏頭寧武鴈門三關及諸營堡倉場

○辛酉戶部言山東州縣爲賊殘破者半稅已盡免而輸邊及京不免者計七十八萬八千四百有奇若派之他州縣則是以半山東之民而供全稅將不堪命且使近日蠲免詔旨失大信於民所損非細宜以布政姜洪所奏酌其緩急以爲徵免兌軍未折銀十萬石之外十八萬石暫令停徵而於臨徳二倉支運補數宣府米麥折銀減常價二錢而以十之二兼輸遼東以折布鈔京倉粟豆及各場艸積聚尙多其粟豆二千四萬石艸二十七萬束亦俱免解而以免解糧艸均派京通以補不免之數庶山東民力少寬矣從之

○升順天府府丞趙璜爲都察院右僉都禦史巡撫宣府地方

○以京師地震令文武百官同加修省

○壬戌升遼東行太僕寺少卿張文爲山西行太僕寺卿

○大學士劉忠上疏言臣以衰老乞休累荷諭畱及歸祭掃復蒙賜敕乘傳恩禮極深感戴無任自抵家盜賊壓境又以老病侵尋至十月間始得展祭丘墦方謀啟行病復增劇乞容終齒故丘少延余喘得旨允所請有司月給廩五石歲役夫八名錄一子爲中書舍人

○癸亥以京師地震祭告天地宗廟社稷遣英國公張懋定國公徐光祚會昌侯孫銘新寧伯譚祐行禮

○吏部尙書楊一淸復乞休致批答曰卿任銓曹運籌建議裨政獨多簡在朕心方切倚任比因有疾已命醫往療可勉起視事以副朕懷昏刻金星犯羅偃星

○甲子升襄陽府同知李源爲湖廣布政司右參議起用給事中任惠爲山東按察司僉事

○甘肅巡撫都禦史張翼總兵官王勛奏虜入寇都指揮張鵬傅徳與戰於新河北山坡斬首一百八十六級復賜敕獎勵奏捷人升賞如例

○乙丑四川鎭巡官奏賊方四等復陷南川綦江都指揮龐鳳指揮杜宗常策等三十三人俱宜逮問百戶柳芳義官曹騰死於賊宜卹其孤分守參政曹祥兵備副使馮傑知府劉思賢亦與有責兵部覆奏謂僉事吳景之死鳳不能援已奉旨逮問宗策等請如近例革其冠帶停其俸與祥等俱戴罪殺賊芳騰升其子若孫一級世襲從之

○丙寅升韶州府知府華昶爲貴州布政司左參政

○復除按察副使王純於雲南整飭騰衝等處兵備

○革陜西永昌鎭番分守參將仍以都指揮守備

○升吏科都給事中楊一渶爲順天府府丞

○丁卯升起用大理寺右寺副何正爲河南按察司僉事

○虜寇宣府龍門所守備右監丞趙渶都指揮王繼戰死事聞兵部議以太監陳貴都禦史燕忠總兵劉淮遊擊將軍白春參將詹冕等俱宜究治且請亟調大同兵禦之時忠已升代者趙璜未赴得旨貴淮忠且不究令督諸路兵防禦忠俟璜代方許離鎭瑛贈太監賜祭蔭弟侄一人爲錦衣衛世襲百戶繼贈都指揮同知如例升襲

○戊辰命巡撫鄖陽右都禦史李士實南京都察院管事

○巡撫甘肅都禦史張翼總兵官王勛復奏虜寇涼州督副總兵蘇泰遊擊將軍吳英等禦之於姚家寨斬首二百四十七級詔以翼勛累有戰功翼升俸一級勛賞大紅紵絲蟒龍衣一襲泰英飛魚衣一襲各賜敕獎勵奏捷人升賞如例有功及陣亡官軍禦史勘明以聞

○以太平倉賞永壽伯朱徳爲私第徳因請工部攺營公館戶部尙書孫交奏曰積貯者天下之大命倉廩者積貯之大藏況此倉毀軍民房屋數百家費公錢十數萬役工匠千萬人乃成縱使目前無糧將來亦爲有用臣聞正統十四年京師戒嚴建議者欲將通倉糧米盡移京倉近因盜賊流劫霸州文安去通州僅一日又有欲申前議者竊見通州東下一倉迫城隔街無曬揚之所欲將倉糧逐漸放空而以官攢軍斗攺撥此倉以後漕運軍糧坐派於此則朝廷勞人動眾不爲無益且前倉已成豈可攺爲公館邪昔田蚡嘗謂考功地益宅漢武帝怒而不許夫考功障地尙不輕畀況此倉乎臣承乏戶曹此而不言他日聖心悔悟思此倉非賞人之物追究臣等當時不力諫之罪𨿽加重譴亦無及矣伏望念創成之難收回成命仍作倉場以備積貯若朱徳果有勛勞別爲區處可也奏入不聽

○調前府管府事懷寧侯孫應爵於左府僉書管事

○太監張永傳旨南北直隸河南山東彊賊劉六劉七齊彥明楊虎等肆行叛亂侍郎陸完等討捕累以捷報殄滅有期朕念天下軍民皆我赤子比因水旱災傷各司府州縣衛所官不能撫卹或催徵太急或科斂繁重或刑罰不平陷於爲盜情實可憫已命侍郎叢蘭王瓊往宣布朝廷徳意惟有名首惡不宥能擒斬者已有升賞格例其餘脇從者皆非得已今後有能拋棄盔甲器械投首者管軍官卽與辯理髮遣不許濫殺其自解散者沿途官司不許邀殺報功俱量給衣糧資送還鄕原籍官司給與牛具種子田地爲人侵占者各還本主仍復三年或攀指舊事者並免追究兵部卽出榜刊布提督撫按及各府州縣遞爲翻刻務使各鄕村屯堡軍民知悉安分爲善無互相驚疑若冥頑不攺仍出爲盜自取刑誅再不輕宥官司敢有奉行不至仍前怠玩虛應故事者總督等官指實參奏重治四川江西等處盜賊令總制尙書洪鐘都禦史陳金及各撫按官如旨奉行

○己巳以冬至節遣駙馬都尉蔡震崔元馬誠分祭長陵獻陵景陵裕陵茂陵泰陵文武衙門分官陪祭

○遣儀賓楊淳祭恭仁康定景皇帝陵寢

○遣內官祭恭讓章皇后陵寢

○庚午冬至節上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮太皇太后皇太后皇后受命婦朝賀

○免羣臣宴賜以節錢鈔

○辛未致仕戶部尙書侶鐘卒鐘字大器兗州鄆城人成化丙戌進士授監察禦史巡兩淮鹽按直隸徽州又按浙江皆力持憲綱還掌諸道奏牘都禦史馬文升巡撫遼東爲權閹汪直所中諷使劾之鐘不應遂被譛箠於朝用都禦史王越薦擢大理寺右寺丞遷右少卿虜犯大同命鐘出撫畿甸擢都察院右副都禦史巡撫保定等六府兼督紫荊等關河間瀕海民地爲豪家所據鐘奪之還民升刑部右侍郎以內艱歸道與漕運都督王信交忤爲所愬會當道者不說於鐘謫雲南曲靖軍民府知府弘治二年服闋攺徽州府復召爲大理左少卿遷左副都禦史巡撫蘇松諸府兼總督糧儲擇廉幹吏授以法使監其事民無流負運官交兌便之召爲戶部左侍郎總督京儲攺吏部進右都禦史升戶部尙書稽核羨餘數年積銀四十餘萬兩慮國用不足﹤鋶﹣釒﹥汰內降官吏減內侍及畫工番僧酒饌又以天下存畱糧歲用不足請郡王以下量爲裁處又言太倉銀不宜收入內庫庫所蓄金帛不宜修齋造像及充私賞城門中官不宜干預國課其辭甚切有戚裏奏乞兩淮長蘆官鹽風雨消折之數鐘執無之會歲報籍至有私錄以進者鐘由是得罪內不自安因再疏請老不許旣而疾甚會東廠發其子瑞受金事復請老乃許令給驛歸十八年上卽位詔進榮祿大夫上是卒賜祭葬如例江西饒州府永平關火毀民居六百餘家

○虜酋亦卜剌阿爾禿廝與小王子讐殺率眾散處莊涼境外屢入寇盜分守涼州右副總兵蘇泰領兵與戰於大河灘先後斬獲首級一百一十三顆奪獲馬匹器械捷聞詔泰賜敕獎勵

○命戶部右侍郎兼僉都禦史叢蘭巡視廬鳳滁和地方兼理賑濟蘭已被命賑濟南直隸河南會兵部言鳳陽陵寢所在宜置重臣防守乃攺命蘭河南賑濟事宜卽以屬巡撫都禦史鄧璋淮揚徐邳仍隸漕運都禦史張縉兼理賑濟

○癸酉大學士李東陽九載考績吏部以事聞上曰東陽輔導三朝勤勞備至勛徳懋昭今以一品九年奏績可降敕褒諭令兼食大學士祿仍舊供事錫之誥命宴於禮部

○升浙江左布政使劉琬爲都察院右副都禦史撫治鄖陽等處

○甲戌盜陷葉縣凡殺戮三千餘人

○左軍都督府署都督僉事楊敬卒敬字克恭直隸定州人正統間襲濟州衛指揮使徵迆北失利被虜志不肯屈久之始得歸其後屢立戰功至都指揮使弘治初推掌陜西都司事充固原遊擊將軍召還坐揚威營管操正徳丁卯捕誅昌平賊黨進署都督僉事掌左府兼典禁兵尋以老疾卒賜祭葬敬狀貌魁梧善騎射膂力過人禦下嚴而有恩故多樂爲之用而亦無敢輕犯者

○大學士李東陽上疏曰臣以九年考滿伏荷綸音寵眷殊至臣進身宮保以歷三孤厚顏首班遂經九載謀猷入告無補於君心政令外施罔裨於宸斷自考無功理當殿黜卽今水旱相仍生民窮困畿甸東南盜賊蠭起京城內外地震有聲咎責所關義當策免況年齡衰暮病疾纏綿每遇加恩輒增慚懼屢經辭職曲荷勉畱徒以四方多事未敢言私而日負初心茫無後效豈意封章再錫月俸兼支革以璽書賜之宴會顧臣蹇劣豈復堪之且當蠲租免稅之日而冒給俸糧當減膳徹樂之時而濫沾宴賜固知優崇內閣出自聖心眷遇儒臣亦有故事但臣非其人而今非其時也乞收回成命止令仍舊供事庶可輸報徳之私亦少免素餐之咎疏入上曰朕以卿輔導元臣功在朝廷望隆中外九載考績爲國增重特加恩錫以示優崇卿見疏辭免已悉誠悃此累朝眷遇輔臣故事可勉副朕意毋再辭

○乙亥升左給事中楊褫爲都給事中右給事中盧綸爲左給事中給事中王鑾許瀚周金爲右給事中褫吏科綸兵科鑾戶科瀚禮科金工科

○賜哈密衛署都督同知失拜煙答飛魚衣一襲從其請也

○升浙江右布政使吳彥華爲本司左布政使

○升陜西按察司僉事邊億爲本司副使

○命直隸山東四川河南江西山西用兵地方收瘞骸骼從雄縣學教諭魏綸奏也

○流賊楊虎破宿遷縣淮安知府劉祥禦之小河口軍敗爲所執旣而縱歸

○丙子攺山東按察司副使張憲於陜西整飭肅州兵備

○大學士李東陽以賜宴禮部辭曰竊惟君以禮使臣臣以道事君此古之訓今之法也若內閣輔臣一品九年恩禮隆重𨿽自先朝有之蓋當是時朝廷又安民物康阜天時和順年豊歲穰故賡歌之盛揚於虞廷宴賚之美見於周邦施之者無濫予受之者無愧色今者天鳴地震水旱不時百榖未登四郊多壘臣爕理失職輔導無功已蒙陛下捨過錄勞以一品官階貤贈三代而又推今秩重復加封兼支俸祿皆出於常格之外且今年重陽臘八等節百官例宴悉皆免辦近奉聖諭有朕心警惕同加修省之言而臣以一人一事乃特沾宴錫是聖心警惕於上而臣工宴樂於下其爲不忠孰甚於此況滿堂宴笑一人向隅猶所不忍今數千里之間數百萬之眾死者屍骸相籍生者號哭相聞而以肉食之人獨饕大官之味揆之於義亦有未安何以相率而盡修省之實以仰贊陛下勵精之治用是備瀝愚誠再乾天聽望寢新恩俾仍舊任則優崇內閣之聖心眷遇輔臣之故事固已昭然在人耳目而臣之感恩圖報之私自當沒齒而不忘矣疏入上曰朕以卿壽俊元臣一品九年朝廷盛事乃循舊典賜宴禮部而卿屢以修省爲言重違雅志特允所辭

○命都指揮僉事楊義提調守把京城朝陽等三門

○降陜西署都指揮使黃正爲署都指揮同知坐虜入境不設備也

明武宗毅皇帝實錄卷之八十一

明武宗毅皇帝實錄卷之八十二

正徳六年十二月丁丑朔

上視牲於南郊

○己卯升浙江布政司左參政馬金爲本司右布政使刑部署員外郎李璋爲陜西按察司僉事

○升提督軍務兵部左侍郎陸完爲都察院右都禦史副總兵馮禎遊擊將軍郤永爲都督僉事副總兵許泰爲署都督僉事以破賊功也且以太監張永指授方略功多先寫敕獎諭俟賊平以聞

○命平江伯陳熊寧晉伯劉嶽豊潤伯曹愷分守京城九門以賊近郊圻故也

○庚辰分守肅州右參將署都指揮僉事趙承序以病免復以前任副總兵都指揮僉事徐謙代之

○六科都給事中孫禎十三道禦史吳祺等以災異修省上言時獘一黜不職謂文臣如尙書張澯府尹孫春俱附勢副都禦史張勛太常少卿趙繼宗俱庸鄙副使鄧文質陳輔知府張文淵劉光吳禧張璽運使張愷運同知仲本員外郎韓邦奇知州徐朝翰郝磐邵錦通判李煒參政臧麟漏网考察郎中調州同王九思檢討調州判官叚炅罰未當罪宜悉罷黜武臣如鎭守兩廣安遠侯柳文貪冒不法平江伯陳熊𨿽已復爵不堪任事陜西等處都指揮房懷盛瑾徐節李銘楊輅守備指揮袁杲俱貪酷宜革任錦衣衛千戶呂天瑞冒功升職挾勢取財宜削奪一重名器謂光祿寺卿周惠疇少卿季通張暉尙寶卿劉準司丞髙榮無他功能而致榮顯又如鴻臚中書文思院錦衣衛等衙門冒濫官員廩俸歲以萬計執役動至千人宜悉查革一節財用謂京儲府庫頃因兵荒奏發賑給所入不供所出宜查舊例撙節一禁科害謂內外倉庫艸場主守官需削角�羊戶有進見常例茶果起籌諸錢視錢糧正數或半或倍民怨且逃又各門起稅細及秋毫少不如意輒加箠楚是以貿易不通物價翔貴其添設官員宜通查職名斟酌去畱有未盡者科道糾舉又各處總兵副將等官占役軍士輸納月錢或分散財物扣支月米宜行撫巡官查究一懲姦惡謂各處鎭守受詞狀以搜索富民始於廖鵬之撥置廖堂南京守備置廛居以网羅市利始於楊王�贊之導引彭恕今鵬復原職王�贊等免究何以示戒乞將鵬削職王�贊等二十九人逮問發遣仍乞堂等不得容蓄此輩命下其章於所司

○攺提督松潘軍務都禦史髙崇熙巡撫四川

○辛巳戶部左侍郎邵寶言漕運近多稽遲其始也由議派遲派遲則徵遲徵遲則兌遲運亦遲理固然也臣聞永樂間漕法始定有淮徐臨徳水次四倉以受民間輸納運軍支領以歸於京通二倉支者不必出當年之民納納者不必供當年之軍支蓋通數年以爲裒益期在不失常數軍民兩便卽今所謂支運法也其後支變而爲兌繼而又有攺兌向也轉輸今也直達積獘滋蔓展轉稽遲兵民俱病國受其害臣以爲莫若復支運法支運之難難在腳價腳價不足糧不自行請下廷臣議處漸復支運則稽遲之患可免矣運船自旗軍以上至於把總指揮上下相維什伍相助行以幫行止以幫止行師之紀律寓焉近者雜亂無統先後不相及亦非立法初意也運軍困苦莫過私債始於倉場之濫費而成於運官之科索揭借富室日引月長倍蓰其利以至無算請申飭漕司查積債本每年交納之際遇有缺乏通融補助嚴斂物饋送之禁寬帶貨津助之額或查先年事例借貸於太倉猶勝私門之重累也事下戶部議以爲支運之法不可卒復借貸太倉恐獘益滋請自今派糧務在八月早定查積債本宜令漕司舉行運船自過淮以後每衛爲一幫閣淺遇警並力相援若其本又在久任都禦史總兵不追私債則獘端絕矣詔如戶部議

○蔭兵部右侍郎李浩子鈞爲國子監

○流賊入湖廣衡山縣鎭巡官劾衡州府同知封澂巡視都指揮楊溥等失守宜逮治守巡官參議孫火�岡僉事姜學夔亦有罪得旨封澂等令巡按禦史逮問火�岡等俱停俸戴罪殺賊事寧之日以聞

○兵部奏盜賊掠近郭宜令京營官軍不拘冬月五日輪操例時常操練以備調用得旨從之宜令太監王方王銘各領本營三千人仍選各營精銳萬人俱聽調用京城九門差給事中禦史各一員巡視官軍怠惰及勒取錢物者劾治之

○提督軍務侍郎陸完總兵官毛銳奏遊擊將軍欲永追賊張興張旺馬五等於濰縣髙麗店斬獲賊首八百級招降五百餘人得旨完銳永降敕獎勵賫奏人升一級賞紵絲衣一襲鈔千貫有功陣亡官軍令紀�禦史速勘以聞

○壬午吏部覆給事中孫禎等所劾尙書張澯都禦史張勛府尹孫春卿周惠疇少卿趙繼宗張暉季通尙寶卿劉準丞髙榮俱堂上官請上裁副使鄧文質陳輔運使張愷運同仲本知府吳禧張璽知州徐朝翰郝槃邵錦宜罷黜參政臧麟知府劉光辛文淵通判李煒知縣劉儒才猶可用州同知王九思判官叚炅先已降謫員外郎韓邦奇以進士授官無他獘端宜畱且謂今後方面知府等官不職聽言官劾奏府佐以下仍從撫按及按察司官稽訪以聞庶事體不至紛更而貪虐者亦不得幸免也詔澯等令自陳文質本輔愷禧璽朝翰槃錦麟九思致仕炅冠帶閒住邦奇調外任余畱供事

○兵部覆禎等所劾謂孫銘近已奉旨畱用陳熊復爵任事未及半歲其餘宜如所劾罷革且以軍士困苦不獨將領不職請禁鎭守之役占掊克者詔熊已別有旨柳文取回房懷盛瑾李銘袁果楊輅徐節俱令閒住呂天瑞調外衛帶俸差操役占掊克者其申禁之

○以冬不雨雪命順天府官祈禱

○是日曉刻流星光如盞起軒轅西北行至近濁昏刻木星犯壘壁陣西第六星

○癸未免直隸冀州及棗彊南宮新河三縣糧艸以爲賊殘破也

○以廣西布政司右布政使王倬爲四川左布政使

○升兵部署員外郎蔡芝爲山東按察司僉事

○升賞遼東髙臺堡獲功官軍錦衣指揮谷本等五十八人各有差

○申刻日生左右珥赤黃色至庚寅亦如之

○乙酉巡撫江西右副都禦史董傑卒傑字萬英寧國府涇縣人成化丁未進士授湖廣沔陽知州弘治初孝廟數禦講筵近暑猶不輟吏部尙書王恕言不宜過勞請罷講且曰臣官以保名此亦保其身體之意也傑﹤鋶﹣釒﹥恕所言非是忤旨謫四川行都司知事旣而復職攺鈞州入爲刑部員外郎署郎中事遷保定府知府歷山東右參政河南右布政使湖廣左布政使遂擢都察院右副都禦史巡撫江西時多盜警頗有安輯功未幾卒訃聞賜祭葬如制傑有豪气每以才略自負居官可紀

○升湖廣長沙府知府王禾爲福建都轉運鹽使司運使○準文華殿書辦光祿寺卿周惠疇致仕以被劾自陳也

○升湖廣荊州右衛指揮使鐘秀署都指揮僉事都司僉書管事

○兵部奏防守霸州參將王琮縱賊劉六等過河焚掠震動京師兵備僉事許承芳涿州守備王勇等避賊不擊俱宜罪得旨琮縱賊殃民累失事機承芳坐視不職其遣官校逮赴詔獄考訊明白奏來處治勇革冠帶令停俸戴罪殺賊琮所領官軍令寧山衛都指揮僉事熊偉充參將代領之

○丙戌準南京工部右侍郎周宏致仕以被劾自陳也

○升福建布政司左布政使王縝爲都察院右副都禦史巡撫蘇松等處總理糧儲

○丁亥升狹西布政司左參政楊守隅爲廣西右布政使四川按察司副使範鏞爲浙江左參政刑部郎中孫燧爲福建右參政湖廣按察司僉事張弘宜爲廣西副使禦史張琮爲湖廣按察司副使山西澤州西北方流星如斗隕於西南方天鼓隨鳴

○升錦衣衛都指揮使谷大中爲都督僉事指揮同知朱成爲指揮使冠帶總旗潘貴爲百戶俱冒報捷功也

○命山西都指揮僉事張璇守備寧武關

○中軍都督府署都督僉事張文淵卒文淵成化間爲府軍衛指揮同知以將材歷諸營把總尋守備山東河間以剿寇功升都指揮僉事充左參將協守松潘東路正徳丁卯以克平番賊功進副總兵分守仍舊尋以堪任將領召還己巳以廷薦復充副總兵鎭守廣西辛未會平樂府富賀等縣賊起統兵平之又徵桂林府興安等處寇盜先後俘斬餘三千捷聞賜敕嘉獎至是卒於行營其子繩武輿歸執例請祭葬得祭焉○命逮霸州知州王汝翼等於詔獄兵部劾其縱賊屬故也

○戊子升監察禦史寧溥爲山東按察司僉事管理北直隸屯田兼整飭霸州等處兵備

○致仕太子少保兵部尙書兼翰林院學士尹直卒直字正言江西泰和人景泰甲戌進士入翰林院爲庶吉士預修寰宇通誌成授編修同考禮部會試者再憲宗初禦經筵充講官成化三年纂修英廟實錄成遷侍讀嘗主考應天順天鄕試八年擢侍講學士十一年升禮部右侍郎以父憂去任十五年起復攺南京吏部轉南京禮部左侍郎二十二年特召爲兵部左侍郎尋兼翰林院學士入內閣參預機務其年進太子少保兵部尙書二十三年主考會試其年遂致仕家居二十四年卒賜祭葬謚文和直明敏軒豁少有才名在禮部嘗因天變會官具﹤鋶﹣釒﹥陳修省二十二事言多切中時獘歲當開度僧道連章奏省之又請汰黜天文陰陽生之詭藉者凡數百人始至兵部貴州鎭巡官奏苗叛請發兵夾攻廷議將從之直獨言吾自東南來未聞有警豈可聽彼邀功啟釁以疲民乃請選委禦史部屬二人往勘貴果無警居內閣時有建明會官言劾其進用不合公論孝宗薄之然尙慰畱待三辭乃令致仕直爲人疏俊不拘小節亦頗以才气自負以是多招物議爲文章瞻逸渾健步驟大家所著有歷代名臣贊皇朝名臣言行通錄行於世

○免肅州涼州莊浪古浪四衛所鎭番永昌山丹髙臺鎭夷五衛所曁甘州五衛黑河迆西田糧有差以兵旱相仍也

○夜月犯天髙星

○己丑升福建布政司右布政使陳珂爲左布政使江西按察司副使王秩爲按察使河南府知府胡鍵爲狹西右參政浙江僉事楊惟康爲四川副使起用禦史張鳴鳳爲湖廣僉事

○授行人潘鵬唐鳳儀朱昴李翰臣張羽推官張士隆張鵬屠垚知縣許完師存智王相常在進士王介屠僑宋廷佐盧雍施儒林有孚李潤學錄朱組爲試監察禦史鵬廣東道鳳儀在廣西道昴翰臣有孚山東道羽四川道士隆浙江道張鵬廷佐雍河南道垚雲南道完介僑江西道存智組湖廣道相儒山西道潤貴州道

○以旱災免浙江長興嵊縣天臺蘭溪湯溪象山六縣曁昌國衛稅糧有差其湖州府兌軍糧仍折徵七萬石

○庚寅命慶陽衛都指揮僉事張隆守備環慶金吾右衛署都指揮僉事盧英守備倒馬關

○辛卯流賊自山東丘縣奔突廣平曲周威縣又北奔新河南宮棗彊冀州轉至衡水縣攻入之

○兵部覆都給事中孫禎等劾奏鎭守河南太監廖堂守備南京太監彭恕大肆姦貪流纛遠近皆聽信其下錦衣衛指揮廖鵬楊王�贊等導引所致乞將鵬等革職逮治得旨鵬已有旨並同時參隨官俱令回衛帶俸王�贊等姑免究亦各令回原衛不許在彼潛住

○敕武定候郭勛充總兵官鎭守兩廣

○壬辰河南守臣奏賊首劉三等劫掠項城商水西華等縣圖攻汴梁僭稱總督元帥詐爲牌帖約官吏師生不許潛避且戒其黨毋妄殺平人其姦計出劉六之上請亟發兵捕禦兵部尙書何鑑集英國公張懋吏部尙書楊一淸等議謂山東之賊不及一萬而徵討官軍奚啻十倍所以南北出沒未得就擒者以勢要人員營充頭目或阻撓軍機或攘奪功次故將士離心不能成功請戒太監谷大用等將勢要人員查發回京仍調京軍把截要害邊軍分路擒剿不許混於一陣以致推調誤事及爭功啟釁如失事者參奏挐問都指揮以下卽軍前斬首以徇其河南事勢危急宜行總督等官先督見在京邊官軍速馳應援仍敕宣府延綏遼東鎭巡官選調許泰郤永馮禎所部各千人令把總管領副總兵時源所部二千人令源統領開原遼陽等處精兵二千人令副總兵劉暉統領俱到山東河南聽大用等撥調剿殺有功重加升賞其各鎭軍馬不敷則於原募軍丁及見在捨余並義勇民兵內選補之又言山東河南北直隸相去廣遠總督提督官宜各分定地方居中節制使諸將有所稟承仍各差給事中三員添差禦史一員同吳堂雷宗各隨軍紀功革獘領軍將官畏縮及官司不職者俱聽指實參究庶幾處置周密盜賊可平﹤鋶﹣釒﹥入俱如議行之

○癸巳敕禮部尙書費宏兼文淵閣大學士同李東陽等內閣辦事加吏部尙書楊一淸少保兼太子太保升掌詹事府事吏部右侍郎兼翰林院學士靳貴爲禮部尙書仍管內閣誥敕吏部左侍郎傅圭爲禮部尙書先是以內閣員缺下廷臣會推學行端謹才識老成者列名以進上旣簡用宏乃以別敕進一淸官仍蔭一子爲錦衣衛世襲正千戶貴旣圭皆遞遷宏上﹤鋶﹣釒﹥辭曰內閣之設政本所關非徒專典乎訓辭固許參預乎機務處禁掖邃嚴之地爲股肱輔導之臣比之他官最爲華要倚毗旣切遴簡爲難蓋必如古人所謂學有本原深明治體文有師法可代王言而後能論思政理默贊皇猷潤色文章仰資渙號矧今四郊未靖庶事方殷臨機賴應變之才運筆須湧泉之思伏念臣賦質愚陋初乏寸長遭時亨嘉每沾誤渥賢科早竊人固信其空疏法從久叨忠未攄於獻納頃者出佐邦禮薦歷春卿祿厚而報則微位髙而責愈重方虞咎譴敢望延登第以寵光常假於從班遷轉類循夫故典乃遂廁名薦稿猥被恩綸苟冒昧以祗承必立臻於曠敗且耆徳在位而臣以末學陪列於其間賢俊盈廷而臣以菲才躐處於其右旣難屬饜於外議實切抱愧於中心熟自揣量分當辭避伏望聖慈允臣所請追寢成命別授異材庶不上累知人之明下致妨賢之誚﹤鋶﹣釒﹥進上曰卿學行俱優才望茂著春宮講讀啟沃良多輔導重任特玆簡命宜勉盡職業不允所辭

○甘肅都禦史張翼總兵官王勛奏虜入寇副總兵蘇泰等與戰於大沙窩斬首百有七級副指揮同知呂檜戰於陸壩湖斬首七十三級各賜敕獎勵奏捷人升賞如例

○甲午吏部尙書楊一淸以加少保兼太子太保蔭子爲錦衣千戶上﹤鋶﹣釒﹥辭得旨卿文學才行朕所簡知近廷臣薦居內閣朕以銓衡事重未可遽更且思撫定寧夏之功賞未酬勞特加恩命以示優崇其毋固辭

○升福建布政司左參政白圻爲本司右布政使江西按察司僉事戴敔爲本司副使錦衣衛經歷汪大章爲浙江按察司僉事

○乙未蔭刑部右侍郎戈瑄子鐸爲國子生

○命給事中雷雯柴奇吳玉榮隨軍紀功雯北直隸奇山東玉榮河南

○丙申命寧夏總兵官咸寧伯仇鉞提督三千營馳驛赴京

○黃河淸自淸河口至柳鋪九十餘里甲午至丙申三日

○丁酉升吏部右侍郎劉春爲本部左侍郎詹事府少詹事兼翰林院侍讀學士蔣冕爲吏部右侍郎○加兵部尙書何鑑太子少保升兵部右侍郎李浩爲左侍郎巡撫大同右副都禦史石玠爲兵部右侍郎

○升南京太僕寺卿兪深爲南京工部右侍郎

○命前府帶俸署都督僉事昌佐僉書管事

○戊戌升福州府知府王子言爲福建布政司左參政

○己亥升大理寺右少卿謝綬爲都察院右僉都禦史巡撫大同贊理軍務

○賊入河南歸徳州夏邑永城虞城等縣守臣告急請兵且薦遼東都指揮張洪可用時洪隸參將金輔部下上令輔率洪等二千人速會河南鎭巡官協謀剿賊仍令鎭巡諭卹軍民安業毋致失所

○夜月犯氐宿

○監察禦史平世用奏彊賊劫蠡縣攻束鹿破深澤京營將官玩寇殃民罪不可逭而邊將驕縱逼𨖻不進將來倉庫空虛糧餉乏絕禍且不測請下大臣議立賞罰成格專任邊將責限成功而嚴勢要攘功之禁兵部會議謂法之不行自上犯之請將勢要頭目查發回京毋容阻撓都禦史邊憲蕭翀李貢副總兵白玉張俊宜通行逮問邊將馮禎許泰卻永金輔姑令戴罪自效有能殄滅彊賊者升賞如寧夏例州縣官並守把京軍失陷城池及邊將相離百里不行救援者如張偉馬中錫例處之各處人民被賊脇虜者再乞諭令解散以孤賊黨上是其言逮玉憲翀下詔獄究問而召俊還停貢俸並禎等俱令戴罪自效責總督等官督調徵剿隨徵頭目怙勢懷事者俱查發回京軍中賞罰事宜咸如議行之

○庚子戶部以添調宣府遼東延綏官軍請支河南山東官銀各五萬兩以供軍餉從之

○平江伯陳熊卒字繼昌先世爲直隸合肥人熊嗣爵坐營管操兼領禁兵侍衛尋僉書後軍都督府事正徳戊辰總督漕運鎭守淮陽己巳入京瑾摭以罪下獄謫戍海南瑾敗詔還復爵未幾卒賜祭葬熊略涉文藝而蠢愚不堪任事初以門下客黨璟族人偉之力得轉漕鎭及之任乃挈以爲助其煽威黷貨惟二人是聽又以父銳蒞漕運時嘗爲市道以助私費乃廣市善田宅勸富民代出直而以璟輩及一二無賴主之淮人不堪目爲五總兵瑾廉得實欲罪熊遂執以爲辭其田宅官賣之於時都禦史李瀚知府華王�蓮希瑾意每一物計直踴至十倍而皆取足於民後事定復以歸熊民固不能有也熊自鐘奇禍以覆其家固無足惜第淮人重受其困亦可謂不幸云

○建州並海西北者衛女直都督僉事童子等進貢馬匹賜彩叚衣物有差

○辛丑以畿內山東盜起升總理河道都察院右僉都禦史張鳳爲右副都禦史巡撫山東兼治河道巡撫遼東右僉都禦史彭澤爲右副都禦史巡撫直隸保定等府

○升太僕寺少卿於鳳喈爲南京太僕寺卿揚州府知府何顯爲貴州布政司左參政

○以旱雹災免狹西慶陽府衛延安西安等府屬縣稅糧各有差

○四川賊麻六兒等自狹復入劫掠兵備副使馮傑領兵追擊於蒼溪縣之鐵山關敗績死之

○戶部覆孫禎等所言節財用禁科害二事得旨各倉庫及門官累有禁約全不遵守今天災地震軍民困苦正修省撙節之時本當黜革姑免查究該部其以舊制申諭之如蹈前獘聽科道糾劾並許被害者陳告坐以重罪今後添設多餘官員不必補如有夤緣投托者司禮監奏治冗員冗役所司備查以聞

○壬寅升大理寺左寺丞張禬爲右少卿

○命遂安伯陳鏸提督守把京城正陽等三門

○升寧夏副總兵都指揮僉事保勣爲署都督僉事充總兵官鎭守寧夏

○癸卯朝鮮國王李懌遣陪臣戶曹參判李允儉等貢馬賀正旦令節賜彩叚衣物有差

○命伏羗伯毛銳駐河南馮禎時源金輔等兵屬之太監谷大用都禦史陸完駐北直隸山東李瑾許泰郤永陳勛王杲熊偉劉暉等兵屬之仍敕湖廣鎭巡官協力策應不許推托僨事

○甲辰升吏部文選司署郎中謝麒爲太僕寺少卿

○南京戶部尙書李瀚乞致仕許之以被劾自陳也

○流賊犯虹縣及蒙城縣鳳陽守臣請命將防禦敕署都督僉事馬昂充參將往鳳陽等處聽調殺賊諸失事官員令巡按禦史查勘以聞

○乙巳升山東按察使袁經爲都察院右僉都禦史巡撫遼東

○升大理寺右寺丞吳世忠爲左寺丞監察禦史李廷梧爲右寺丞

○總督南京糧儲右副都禦史丁鳳奏南京內外各衙門工匠廚役醫士醫生凡七千八百七十餘人月應支糧二千三百九石有奇請裁革詔冒濫當革姑勘酌處置內官監人匠劉瑾新收者俱攺正各監局人匠支米三斗者仍舊四斗者減一斗太常光祿寺廚役各減其奏添二斗醫士醫生革之

○都指揮同知王保擊賊沈丘戰死贈都指揮使賜祭子襲升一級仍令兵部通查死節者以聞

○提督軍務侍郎陸完等師次文安趨束鹿至安州又南至湯陰皆捷凡俘斬流賊千人再賜敕獎勵仍加賞奏捷者

○以歲暮祫祭遣定國公徐光祚駙馬都尉遊泰告太廟懿祖皇帝熙祖皇帝祧廟

○丙午�祭太廟

○以正旦節遣駙馬都尉蔡震馬誠崔元分祭長陵獻陵景陵裕陵茂陵泰陵

○遣儀賓楊淳祭景皇帝陵寢

○遣內臣祭恭讓章皇后陵寢

○致仕都察院右副都禦史曲銳卒銳字朝儀山東萊陽縣人成化辛丑進士任大理寺評事寺副出爲福建四川按察司僉事松潘兵備副使攺河南升狹西按察使都察院右僉都禦史巡撫寧夏進南京禮部侍郎攺右副都禦史仍舊巡撫銳旣屢升劉瑾怒其不謝已勒令卽舊任冠帶閒住瑾誅聽還鄕復其官階至是卒銳有吏能所至獄無滯囚其在四川馬湖土官知府安鰲恣橫行部者多避之銳誘執置之法﹤鋶﹣釒﹥請攺流官州人徳之故其以父憂服闋給事中劉茞請令復任四川以爲其才宜治蜀其後不污劉瑾蓋亦有以自守云

○是歲天下戶共九百一十五萬二千一百八十戶口共六千四十四萬六千一百三十五名口田四百六十九萬七千二百三十三頃一十六畝九分二釐七毫五絲四忽九微五纖田賦二千二百一十六萬七千三百七十六石九斗八升一合四勺五撮六圭三粟三粒七微麥四百六十二萬六千六百四十八石七斗三升九合一勺八抄二撮七圭七粟九粒四微五纖絲三萬一千五百五十三斤一兩三釐一忽四微五塵綿一十六萬九千六百斤一兩九錢八分八釐七毫七絲絹一十二萬六千七百六十七疋三丈六寸六分二釐一毫八絲三忽布一百六十六萬六千四百六十疋四尺四分綿花一十一萬二千八百九十四斤一十一兩二錢二分二釐四毫三絲三忽艸二千五百九十四萬四千二百二束包六斤五兩二錢八分九釐三毫三絲九忽七微六纖戶口鈔八千七百九十七萬六千六十七貫七百七十八文五分六釐雜課鈔七千三百九十二萬七千一十九貫折米三萬三千三百三十六石七斗四升七合三勺鹽課二百一十八萬二百四引九十一斤九兩三錢三分六釐折米五千七百八十七石四斗折布四萬六千六十三疋一丈八尺五寸五分八釐茶課一十一萬三千三百一十一斤九錢七分屯田一十六萬一千三百二十七頃一十八畝四分四釐四毫七絲一忽糧一百四萬一千五十八石三斗九升一合五勺八抄九撮金銀課三萬二千九百二十兩水銀二百二十九斤朱砂四十六斤八兩儧運四百萬石各處運納一千一百七萬五千六百一十九石八斗四升一合三勺三抄三撮七粟六粒減免糧一百三十一萬六百九十八石六斗六升六勺四抄三撮四圭減免艸六十一萬一千六十二束包九斤八兩

明武宗毅皇帝實錄卷之八十二

明武宗毅皇帝實錄卷之八十三

正徳七年春正月丁未朔年上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮

○免羣臣宴賜以節錢鈔

○山東濮州地震有聲

○升把總署指揮僉事姚信爲署都指揮僉事充參將總領白玉張俊所部官軍往河南聽調殺賊

○河南彰徳府地震有聲

○己酉宣宗章皇帝忌辰奉先殿行祭禮遣駙馬都尉蔡震祭景陵

○山東掖縣招遠縣天鼓鳴

○庚戌孟春享太廟

○遣內官祭司戶之神

○辛亥升山東布政司左參政王懋中爲山東按察司按察使

○攺山西布政司左參政臧鳳爲河南右參政時都禦史鄧璋劾右參政胡拱不職而鳳適以懷遠知府升山西璋薦其賢遂攺之拱致仕

○升監察禦史王奎爲江西按察司僉事

○以狹西都司都指揮吏神周充右參將分延綏東路

○癸丑攺管理南京糧儲都察院右副都禦史丁鳳爲通政使司通政使

○初太監張永傳旨山東等處盜賊殘破州縣累蠲糧稅而有司費格不行以致上無實惠民罹困苦令戶部議處以聞戶部覆議謂兵荒山東爲甚河南南北直隸次之宜會計經費以定減免之數一京儲凡已徵未解者山東卽畱本處備用河南南北直隸許折輕賫解部召商上納其未徵系內府供應不容免者則於已徵銀內通融補解其他京倉京場糧艸及神樂觀犧牲所雜糧俱免各衙門應用等項先查存積盡支不足則於太倉及五場給之一邊餉山東河南北直隸原派各邊及畿郡倉庫錢榖未徵者亦俱免已徵未解者山東亦畱本處河南南北直隸亦許輕賫類解其各邊糧艸將正徳五年六年兩淮鹽課於宣府開平中六十萬遼東三十萬引召商上納賊未殘破州縣已徵者則以補內府不免之數山海等關許於附近存積多處通融借用或查各庫積銀折放一祿俸各處存畱糧數以供各王府及司府衛所州縣祿俸宜以賊未殘破州縣原派並被賊州縣已徵未解者量派本處以給之山東則益以臨淸稅課二季其各屯子粒亦俱免又各處有雜辦果品等項及禮兵工三部牲口柴薪物料俱請令各部會計減免從之

○巡撫甘肅都禦史張翼等奏虜犯肅州都指揮董傑等禦之斬首百十有九級賜敕獎勵奏捷人升賞如例

○河南�州火

○甲寅升南京戶部右侍郎胡富爲尙書

○升吏部郎中王尙納狹西按察司副使許淳爲布政司左參政尙絅山西淳山東

○賊率眾犯霸州京師戒嚴兵部議請召太監谷大用統所部將士駐河間保定界上都禦史陸完伏羗伯毛銳往來督並防禦詔大用仍與完同駐指授方略責成諸將

○命署都督僉事溫恭防守艸橋署都督僉事衛勇防守蘆溝橋指揮同知福英防守羊房角各領京營騎兵一千

○命天壽山守備太監武忠督指揮陳增嚴衛陵寢

○乙卯立春順天府官進春上禦奉天殿受之文武羣臣行慶賀禮

○丙辰以大祀天地上禦奉天殿誓戒文武羣臣致齋三日

○陛狹西按察司僉事張瀾爲本司副使

○丁巳以巡撫寧夏地方都察院右副都禦史馬炳然管理南京糧儲

○賊入大城縣知縣張汝舟及主簿李銓迎戰爲所殺事聞贈汝舟光祿寺寺丞賜祭蔭子一人爲國子生銓贈知縣有司給棺斂還其喪汝舟子策與典史張俊子信生員楊思恭吏繳祿醫士孫堂亦俱死各給米五石以優卹之

○太監張永傳旨諭兵部近賊敗於湯陰北奔至交河已遣將分布近京各路尙其督率諸將多方偵探防守毋致疏虞遼東官軍承調未至其急趣之時上將出郊故也

○永又傳旨曉諭直隸山東河南等處被賊脇從軍民人等爾等本皆良民被脇從盜旣非本心及遇官軍又遭殺戮朕甚憐之累有旨許投首免罪爾等愚頑不省今再曉諭使皆知悉除賊首劉六劉七齊彥明劉三趙風子邢老虎赦所不原其餘但能解甲投首者俱勿論仍復其身三年戒飭所在毋得擾害朝廷決不失信至於各處災傷被賊地方一應錢糧物料俱依前旨蠲免不許有司虛應故事總督提督並各該鎭巡及司府州縣等衙門各謄黃曉諭

○以上元節賜文武羣臣假十日

○戊午遼東官軍至

○己未大祀天地於南郊畢上還宮謁太皇太后皇太后出禦奉天殿文武羣臣行慶成禮

○兵部議北直隸山東河南盜賊滋甚請降敕督勵將官申重賞格以山東北直隸賊首劉六劉七齊彥明等責成許泰郤永並新調副總兵劉暉遊擊將軍李鋐以河南賊首劉三趙風子邢老虎等責成馮禎時源神周金輔並新調寧夏把總等官令其並力一心各自爲戰相機截殺隨宜進止仍令總督提督等官會同咸寧伯仇鉞居中調度不必一一牽制各該官軍果能用命擒斬賊首一人者卽授世襲正千戶賞銀千兩其將領亦升三級賞如之若能剿滅賊一夥者如寧夏例待以封爵無所吝報可

○庚申�大祀禮成上禦奉天殿大宴文武羣臣及四夷朝使

○升四川按察司僉事馬昊爲副使

○賜朝鮮國陪臣戶曹參判李允儉等哈密使臣都督同知失拜煙答等宴

○辛酉韓府髙平王偕��水薨王惠王第八子母韓氏天順辛巳生成化辛卯冊封至是薨輟朝一日賜祭葬如例謚曰榮和

○壬戌伊府西鄂王訏漈薨王安僖王長子母妃李氏成化甲午生弘治戊申襲封至是薨輟朝一日賜祭葬如例謚曰恭靖

○攺養病戶部左侍郎儲巏爲南京戶部左侍郎

○升監察禦史王鍇爲狹西按察司僉事

○癸亥英宗睿皇帝忌辰奉先殿行祭禮遣駙馬都尉馬誠祭裕陵

○海西葛林等衛女直都指揮僉事答魯哈等貢馬及貂皮賜宴並賞彩叚絹鈔有差

○巡撫保定都禦史蕭翀奏流賊自安肅博野攻蠡縣以及臨城各守臣失於防守而諸將許泰郤永李瑾莊鑑等駐淸苑近賊不擊臨城縣主簿張俊率兵拒之斬其酋一人遂遇害詔以俊死事從重褒卹失事人員如停俸仍令參究諸將不應援之狀以聞

○兵部議江西四川福建諸賊亦未平�老財費請敕總制尙書洪鐘巡撫都禦史陳全周南髙崇熙及鎭巡官各嚴督所部及原調土兵會剿限兩月以上無成功者究治從之是時土兵至江西驕恣不用命殺戮平民甚慘而賊首皆以重賂脫旣而南昌知府李承勛力主招撫使雜處城中卒之宸濠誘爲己用以騁其逆云

○四川盜麻六兒越百丈關以向川東副使馮傑率兵追擊於蒼溪縣俘斬頗眾日晡移營鐵山關賊乘夜衝突兵潰傑死之時總兵官楊宏按察使公勉仁副使張敏參議錢朝鳳等失於應援事聞贈傑按察使賜祭葬謚恪湣蔭其子汝皞爲國子生尋攺蔭百戶世襲宏姑宥罪勉仁等停俸令自效

○罷甘肅左副總兵白綜分守肅州右參將趙承序以右參將都指揮使徐謙充副總兵代琮升指揮使陳鎧爲署都指揮僉事充參將代承序

○甲子升監察禦史郭東山爲四川按察司僉事

○乙丑甘肅總兵官王勛率遊擊將軍吳英等追擊達賊於赤斤番城斬首凡九十九級巡撫都禦史張翼以聞賜敕獎勵奏捷人升賞如例

○河南守臣奏流賊滋蔓請益調湖廣土兵兵部議調附近河南者五千人聽咸寧伯仇鉞節制許之

○丙寅攺蔭少保兼太子太保吏部尙書楊一淸子紹芳爲中書舍人先是以一淸有寧夏功蔭紹芳爲錦衣衛千戶一淸﹤鋶﹣釒﹥辭攺尙寶司丞復辭乃有是命

○寧夏衛地震有聲

○贈河南上蔡縣知縣霍恩西平縣知縣王佐爲光祿寺少卿恩易州人以進士授上蔡知縣值流賊初起卽爲捍禦計與士民盟曰賊至當與此城爲存亡已而賊果至恩拒之甚力賊據故壘馮髙下射眾不能支城陷恩被執賊脇之跪罵曰反賊吾此膝豈屈於汝賊日屠戮於前以相恐恩罵益厲賊以刀抉其口遂支解之妻劉氏按察副使俊女賊至時恩與劉曰脫有急汝將柰何劉曰願同死乃築臺廨後約曰若見我下城卽賊入矣可自爲計恩提刀下城劉於臺上見之卽自縊未絕復以簮刺心而死佐潞州人在西平聞賊起修城池練民兵爲守具甚備賊來功佐拒於城上射傷賊賊怒力攻之城破佐猶手格數賊力屈被執罵不絕口賊懸之旗竿射死復支解之事聞各給棺斂贈官賜祭蔭一子爲國子生恩子爲千戶者進指揮同知世襲旣又命有司各立祠死所春秋致祭劉氏贈宜人賜之誥命仍於易州建忠節坊以旌其門時指揮僉事李樂與恩同守上蔡亦以死事賜指揮使樂逃匿實不死久之事覺乃捕治之並罪奏報者

○丁卯升戶部署郎中髙貫爲浙江按察司副使

○周府沈丘王同薨王懿王第二子母王氏景泰壬申生成化乙酉冊封至是薨輟朝一日賜祭葬如例謚曰榮戾

○蔭工部右侍郎張綸子韓爲國子生

○戊辰總督漕運兼巡撫鳳陽等處都禦史張縉奏地方水災兼流賊劫害軍民俱困乞畱各鈔關銀曁徐州所寄京糧備用戶部議以淮揚二府鈔關正徳七年船料銀與之徐州糧畱十萬石以其半給淮揚徐邳半給鳳廬滁和從之

○己巳復寧杲都察院左僉都禦史柳尙義右僉都禦史仍督軍剿賊初太監張永傳旨寧杲柳尙義先有擒盜功復其原職及杲自以有罪辭仍乞下廷議爲其申白吏兵二部乃備列其功過及升降之由且謂瑾敗招有饋金其罪固不可掩但今賊勢猖獗急於用人如杲輩亦不可棄宜復其副使俟有勞效而後超擢則賞不濫而彼亦得自新命仍復原職論者謂杲尙義善於金�贊剌不卹淸議云

○升泗州知州張禴爲狹西按察司副使整飭潼關等處兵備時巡撫都禦史藍章請添設兵備副使於潼關賊故有是命

○賜進貢夷人泰寧等衛頭目納挨海西兀者等衛女直都指揮帖古山建州衛女直都督童子等喜樂溫河等衛女直都指揮馬申哈海西撒剌兒等衛女直都指揮僉事都魯花等宴並賞彩叚絹鈔有差

○庚午禁私鑄錢初司禮監太監張永奏洪武永樂宣徳洪治等錢曁歷代舊錢例得兼行但內無關給外無徵收上下違隔致令民間以二折一物價騰貴乞將天財庫曁戶部等各衙門在外各布政司在庫所貯錢敕戶部議處許關給徵收除破��同王�鐵錫外每七十文折銀一錢毋得仍前雙折庶官民兩便戶部議如所請且申嚴私鑄之禁從之時私鑄之獘歲久難變至有以四折一惡爛不堪者曰倒四亦盛行雲

○癸酉戶部尙書孫交言比年流賊攻劫累調京邊並各衛所奏畱京操官軍共二十餘萬馬三十餘萬其糧芻之費以正徳六年一歲計之支過太倉並各項銀凡九十萬餘兩矣今凱旋無期後將何繼請申嚴軍法敕總督總制等官僇力剿賊命卽馳諭之

○巡撫四川都禦史林俊奏賊方四等自江津之敗亡命思南復烏合數萬僞稱總兵禦史評事名號攻南川綦江以窺瀘敍臣會巡撫都禦史髙崇熙鎭守太監韋興禦史王綸等益調酉陽石砫播州建始土兵令副使何珊李鉞等由合江江津分道以進賊屢敗走綦江追至東鄕霸搖櫓關乘隘擊之多墜崖以死餘黨復走思南凡斬首千四百五十餘級俘獲千八百餘人踣死者又幾萬人俊崇熙綸俱賜敕獎勵奏捷人授之官及賞如例仍令兵部查有功及陣亡者以聞

○甲戌贈登州府通判邵章爲知府萊陽縣縣丞陳韜爲通判各賜祭一壇

明武宗毅皇帝實錄卷之八十三

明武宗毅皇帝實錄卷之八十四

正徳七年二月丙子朔

○丁丑�奠先師孔子遣禮部尙書兼文淵閣大學士費宏行禮

○命都察院右副都禦史彭澤同咸寧伯仇鉞提督軍務禦馬監太監陸誾監督軍務司設監太監尹生監管神槍時河南賊劉三趙風子邢老虎等連破州縣親王及守臣告急日至兵部會議請以文臣一人提督討賊因有是命

○海西木蘭河等衛女直都指揮使掃裏等貢馬賜宴並賞彩叚絹鈔有差

○戊寅祭大社大稷遣定國公徐光祚代行禮

○遣順天府官祭先農之神

○南京吏部尙書張澯被劾乞罷詞甚迫切上以澯春宮舊臣溫旨慰畱之

○己卯命戶部右侍郎黃珂兼都察院左僉都禦史往河南總督糧餉並支太倉銀五萬兩以行

○免湖廣鄖陽府竹溪縣正徳六年之稅以縣新設且川狹用兵轉餉煩勞也

○賊掠利津縣署都指揮周琮追擊不勝爲所殺命有司給棺斂之升其子一級世襲時署都指揮楊鼎與琮同事按兵不援當坐以嘗有功令並勘以聞分守參議徐永分巡副使王士昭俱停俸

○盜入山東萊州界指揮僉事蔡顯率兵禦之兵潰與其子淇英順及舍人劉勛劉仲武臣等力戰而死事聞贈顯都指揮僉事賜祭一壇子淇等俱升一級世襲仍令有司給棺斂卹其家

○發太倉銀五萬兩於直隸山東以供軍餉

○庚辰復靈丘王府輔國將軍成鐧成鋀祿米先是鐧鋀以姦罪革祿米三之一至是以靈丘王奏復之

○錦衣衛都指揮朱翥奏先任山東總督備倭擒斬賊首周安柳昇等數多乞賜敕獎勵許之仍令紀功官查所獲功次以聞

○辛巳大學士梁儲孫宸奏父次揭先以祖儲侍郎考滿得蔭未選而故乞贈以官乃授次揭州判官仍蔭宸爲中書舍人

○提督鴈門等關兼巡撫山西都察院右副都禦史王璟以衰病乞休詔璟居官勤愼不允

○壬午命都察院左僉都禦史寧杲巡撫保定等處兼提督紫荊等關仍募義勇剿賊

○癸未錄四川江津破賊功太監韋興加祿米歲十二石都禦史林俊賞銀二十兩紵絲二表裏都禦史髙崇熙禦史王綸升俸一級及副使何珊李鉞僉事馬昊都指揮王泰賞銀十兩紵絲二表裏各賜敕獎勵知府曹恕指揮童永等賞有差陣亡官軍一百餘人人給棺斂銀三兩並查其餘有功及陣亡者以聞

○升賞狹西延綏懷遠堡獲功官軍九百二十八人有差仍加鎭守太監王競祿米歲十二石賞總兵官侯勛都指揮黃珂銀二十兩文綺二襲升副總兵時源一級賞遊擊將軍藍海銀十兩文綺一襲總兵王勛參將周誠副總兵魏鎭各銀五兩文綺一襲

○宥革任署都督僉事馬昂罪充參將防守鳳陽昂先充總兵鎭守延綏嘗以虜中逃回人口賂劉瑾瑾敗事覺坐奪俸復掇拾微功奏辯法司擬妄奏當輸米贖罪會鳳陽有盜警以將略推乃宥其罪而用之令亟往以圖後效

○甲申大學士李東陽以老病乞休有旨卿勛徳隆重中外具瞻比來累引疾乞休已悉情悃今四方未靖戎務方殷正宜上下同心共圖治理固欲求去於義何安可亟起視事以慰朕倚注至懷再不必辭

○提督軍務都禦史彭澤言十一事一擒斬賊首劉六等一人者授世襲千戶賞銀千兩而各賊計姦迹祕非一人所能辦宜照例仍分首從如十人共擒首惡一人則爲首者升賞如格爲從者或給賞銀百兩五十兩或授鎭撫百戶以下世襲職事一舊例斬彊賊三顆升一級以賊之凶狠較北虜尢甚請自今斬獲一顆者量升署職一級不世襲二顆者升世襲署職一級三顆者升世襲實授一級一寬宥脇從已令自首免罪而招降者賞格未立故官軍輕於殺降而脇從者不敢解散宜令軍衛有司官軍人等招撫賊徒十名者準首級一顆以上遞加仍送紀功官審驗發附近官司加意撫卹俟事寧各遣寧家仍復三年一擒斬首惡賞格已重但彊盜能捕獲其黨亦得免罪依常人賞格宜榜示劉六劉七齊彥明劉三趙風子邢老虎諸賊首有能自相擒斬詣官投首依律施行或再議處發遣一死事知縣叚豸等已荷卹典而城守不下能保全生靈者其功尢在豸上宜查勘軍衛有司官員能竭力守城攻圍不下者一日量升一級以上遞加不得以城外鄕村被劫揜其功一官軍臨陣退縮及不用命者都指揮以下已令軍前斬首而總督監督提督奏帶人員率多驕肆阻壞軍法或恃彊奪買首級宜一體以軍法從事一有功官軍宜於軍前優賞以倡勇敢請造虎頭銀牌鑿應升署職一級實授一級賞格如遇有功紀驗明白先行給散俟奏報命下賫赴軍前升賞一副參等官臨陣不得擅斬軍士故軍士多棄將領以逃宜令千總把總所部各五人爲伍編定牌面塡寫年貌如有臨陣退縮視將領敗衄不救者副參等官就令督陣旗牌及巡視人員拘掣牌面擒赴軍門送紀功官覆審將先走一伍軍士連坐以死其餘軍士量加重治管隊官員照例降級充軍如奮勇救護成功者𨿽無首級亦照例量加升賞一奮勇當前斬獲首級而死者往往處以陣亡常格甚或與退縮被殺者無異孰肯樂於效死自今陣亡官員責令將領查審果系奮勇當先卽引赴紀功官覆審以應擬升賞銀牌給與故軍子孫執照一山東湖廣山西狹西南北直隸俱與河南接境鎭巡以下宜俱聽移文一體把截戰守其有功罪查照節制事體施行一舊例武職五年一推選文職三年一考察今河南盜賊充斥而軍衛有司貪酷不才橫肆誅求以驅民於盜請令臣同撫按官查訪貪酷素著虐害軍民者照例革罷甚者提問下兵部會議以聞於是尙書何鑑等議以斬獲彊賊論顆升級招降賊徒計名準功城守不下計日升級並給賞銀牌預鑿賞格似失太濫余從所請其擒斬有名賊首爲從者授世襲鎭撫賞銀五十兩守城有功如知縣牛鸞許逵唐龍李珩陳滯𨿽加俸級賞格猶輕而鸞逵才略可任請假以兵備名號鸞駐靑州所屬州縣並長山淄川等處隸之逵駐武定州武氵�賓二州並新城靑城等處隸之令揀選官軍召募義勇操演保障其把總以下不衛將領由軍令未行如指揮張璉坐視伏羗伯毛銳之敗汪懷等遇賊先遁宜從重逮治詔如議鸞逵俱升山東按察司兵備僉事

○命有司歲給致仕南京兵部尙書林瀚人未二名月米二石戶部尙書林泮人夫二名從巡按福建禦史汪正請也

○乙酉遣順天府官祭宋丞相文天祥

○遣戶部右侍郎邵寶祭太倉之神

○丙戌山西蒲州狹西華陰同官等縣各地震

○山東紀功給事中柴奇等奏河南賊𨿽多其首惡未必如劉七之姦黠其黨類未必如李隆之善戰前此馮禎等將邊兵八十尙不能收全功今以河南告急遂舉馮禎時源及仇鉞所將援之則山東之賊愈肆猖獗不若令鉞等仍赴山東並力滅賊然後移兵河洛賊破竹之勢不戰而成擒矣兵部議以仇鉞時源兵本爲河南告急而發馮禎金輔𨿽調河南已有劉暉李鋐代之非撤山東之兵以向河南也宜如原議從之

○庚寅補蔭故應天府府尹吳雄孫祖乾爲國子生

○辛卯應天府府尹孫春乞致仕許之

○命武平衛致仕署都指揮使石璽充參將統遊兵於南直隸河南地方聽調殺賊初盜楊虎南渡渦河璽與其子堅百戶夏時合兵設伏以待虎等溺死至是兵部請錄用璽故有是命

○壬辰新城縣義官張俊及舍人張旺斬獲賊首蔡雄等二十五級兵部議如賞格授百戶世襲命銓注錦衣衛

○癸巳遊擊將軍郤永追賊敗李隆於陳村店敗劉六等於宋家莊共斬首四百四級參將陳勛斬三十七級王杲一百五級都禦史陸完等以捷聞賜敕獎勵奏捷人升賞如例且以永出奇取勝賞羊酒及衣一襲勛杲令查功罪以聞兵部議勛等防守東光縱賊東走而杲又失事於攝將店所領民兵百人幾殲於賊其吏朱得和衝陣救之獲免死者二十一人姑準以功贖罪從之仍賞得和卹死者家

○甲午恭仁康定景皇帝忌辰遣儀賓周鉞祭陵寢

○海西把河等衛女直都指揮僉事哈剌等貢馬及貂皮賜宴賞彩叚絹鈔有差

○初盜入河南裕州同知郁采守禦署都指揮僉事詹璽率兵拒守斬獲頗眾旣而賊眾日增至三萬餘騎四面攻圍采等且戰且守力窮而援兵不至指揮辛澤任綸知州李徳仁率眾以逃城遂陷采與濟皆爲所殺居民死者三千人至是事聞命勘棄城失事者治之采濟贈卹如例

○乙未升太僕寺少卿張淳爲應天府府尹

○丙申副總兵時源敗賊於河南陽武縣斬首三百七十八級捷聞賜敕獎勵源賞銀二十兩紵絲二表裏有功官軍三百五十三人升賞有差

○己亥升監察禦史文森爲南京太僕寺少卿

○庚子狹西按察司副使來天球爲按察使

○賜陽曲王府故鎭國將軍鐘鍏妾尉氏王氏徐氏餋贍米歲五十石

○賞提督軍務都禦史彭澤隨徵官軍都指揮僉事朱忠等二百一人各銀二兩

○癸卯日本國王源義澄遣使貢馬匹盔鎧大刀諸方物浙江守臣奏今山東直隸盜賊充斥恐夷使遇之爲所得請以所貢暫貯布政司庫收其表文禮兵二部會議請敕南京守備官卽所在如例宴賞遣回從之仍令附進方物亦給全價毋阻遠人效順之意

明武宗毅皇帝實錄卷之八十四

明武宗毅皇帝實錄卷之八十五

正徳七年三月丙午朔升鴻臚寺卿劉愷爲都察院右副都禦史總理河道

○巡按山東禦史張璇言山東生民被害已極賊之自北而東也則由樂陵海豊壽光安丘以入靑州其自南而西也則由莒沂滕嶧以趨東兗縱橫荼毒朝廷命將出師宵旰不遑而渠魁未殲徒黨愈熾一月而兩趨霸州震動畿輔者其害有三一曰蠲徵無實今賊徒被脇自首者得免糧差三年而瘡痍溝壑之民乃拘於官司以辦公家之稅不是停免是爲盜敺民也請凡百歲辦悉與停止以安眾心二曰冗兵太多今奏帶頭目皆膏梁遊手未經戰陣遇賊又藉邊兵以護之邊兵有功則怙勢而奪之請一切罷歸以齊眾力三曰事權不一今總督提督互相是非發謀命將經宿而後定故機洩而功不成請責成一人以定邊將進止兵部議京軍止令把截要地無混邊軍陣內以誤進止及爭奪功次其總督谷大用已取回宜行新差監督陸誾與提督官協心調度削平僣叛以副委任其有功並失事人員宜令紀功科道及巡按官亟爲勘奏以明賞罰從之興王奏流賊二萬破裕州向南陽去安陸甚邇乞調兵分守襄陽徳安關隘詔提督及鎭巡官如所奏防守

○授翰林院庶吉士王道爲應天府教授道奏乞便養故也

○命保安衛指揮同知李良守備葛峪等堡

○大學士李東陽等言頃奉旨經筵日講供應令所司預備整理臣等聞命忻躍卽令講官預備講讀拱候經月未蒙宣召夙夜循省寢食靡寧竊惟聖學聖君徳相關經史乃政化所出自古帝王視爲首務本朝列聖定有成規經筵以十日爲期日講則每日從事蓋欲功無間斷庶幾學有光明伏睹升下聰明剛健卓冠羣倫自春宮進學之時至正徳紀元之始躬親誦記默聽敷陳比歲以來漸殊於舊臣等或祗承顧命有常常請出之言或同被簡知有職專提調之任陳力不能已負扶持之責受直怠事難逃貨器之譏況外患之未平豈內修之可緩用是仰廑萬乘俯惜寸陰數禦講筵特修故事使臣等得以開陳講說上啟宸聰徵聖賢有用之言保宗社無疆之業天下幸甚不報

○丁未貴州守臣奏四川殘賊方四等突入思南石阡二府已捕斬千三百餘人招撫又萬餘人賜敕獎勵獲功人員令巡按禦史勘奏升賞

○鄭王奏盜賊蠭起河南分封八府俱益兵防守而懷慶官軍復調他所乞畱以備不虞許之

○河南柘城縣夜流星如火自東北至西北天鼓隨向如雷

○戊申錄延綏正徳四年斬獲達賊功升賞官舍旗軍一千二十四人有差鎭守太監劉保加祿米歲十二石副總兵署都指揮僉事侯勛升一級總兵右都督吳江巡撫都禦史黃珂徐以貞都指揮王勛時源周誠各賞銀二十兩紵絲二表裏時保已召還以貞奪職爲民江已故賞及其孥勛已升都督僉事復進都督同知

○命署都指揮僉事張雄充狹西固靖等處遊擊將軍陶文守備固原地方

○狹西渭南縣地震有聲

○己酉南兵六科給事中毛玉等言今盜賊縱橫饑饉薦臻實劉瑾餘烈所致然成瑾之惡者致仕大學士焦芳劉宇也芳宇立心傾險制行姦回任已行私略無顧忌假刑賞以報恩讎肆紛更以壞綱紀排陷忠良置之必死援引憸小立登要津其子焦黃中劉仁以傳奉而進翰林劉俸又以拜假父而官錦衣變科舉法肆毀題名之碑箝言官口矯傳禁制之敕互相構扇養成大惡瑾旣伏誅其黨張彩楊玉石文義已就極刑韓福韓範已謫戍曹元孫聰亦皆削籍而芳宇罪浮於羣姦惡憯於逆瑾未加顯戮僅革散官何以釋眾心之怒垂將來之戒哉乞明正其罪以謝天下都察院覆請如玉等言置之於法得旨芳宇已致仕黃中仁俸已革職俱置之時當道有庇之者物論甚爲不平云

○提督軍務都禦史陸完奏賊奔突衛輝等處副總兵時源斬捕累有功而副總兵許泰爲賊所襲死傷者眾參將李瑾又依泰自全俱宜究治兵部請降敕切責以勵後效從之

○命南京豹韜衛指揮僉事杜昂領神機營管操

○巡按四川禦史王綸奏官軍追賊敗於蒼溪僉事王綸知府皇甫錄俱宜究問總制尙書洪鐘遠駐鄖陽而於川狹之役棄之不顧尢爲有罪兵部謂鐘近已蒞川狹綸錄宜如例停俸詔停綸錄俸戴罪自效鐘旣親詣川狹其督兵以勵成功如再延誤罪有所歸

○狹西鄜州地震

○庚戌升狹西布政司右參政林廷玉爲通政司右通政提督謄黃刑科都給事中王珝爲順天府府丞

○海西成討溫等衛女直都督同知奄禿等來朝貢駝馬方物賜宴並賞彩叚等物有差

○命狹西岷州衛指揮使龐壽守備階文鞏昌衛指揮同知種勛守備西固城河南都司署都指揮僉事呂璽守備南陽

○河南參政胡玥奏賊破上蔡西平今圍唐縣請益兵救援兵部議河南徵調客兵已二萬四千有奇宜行鎭巡官督府衛州縣官招集壯勇給馬匹器械與存操等項官軍並力備禦從之

○山東布政使姜洪乞休致因陳除寇安民事宜其略曰李隆楊虎起自文安不過二三十人巡按禦史陸蕓於所屬申報賊情漫不經意賊始聚至四五百人勢漸猖獗其後殘破山東州縣凡九十餘處延及南北直隸河南山西此事機之一失也隆虎轉劫河南山西而劉六劉七復自霸州流劫濟南靑州不過六七十人初不攻城殺人惟掠衣糧自給意望招撫其後始與隆虎合眾至三千餘人陷齊河髙堂及南宮棗彊殺人盈野國威已損而議者乃欲招之此事機之再失也李瑾軍初至精銳靑城之捷捕斬千人乘勝逐北一舉可盡而困憊之餘不能前進遂令賊得招聚勢復大盛此事機之又失也皇上以師久無功復調邊軍河間一遇彥明暫首二千餘級再遇劉六捷又倍之若邊軍四合全功可收而黠賊詭計每戰則置脇虜於前行小衄則率親黨而先遁所以我軍屢勝而渠魁終不可得也夫用兵之道以主制客以逸待勞以飽待饑今賊一人常兼兩馬一日夜馳二三百里椎牛倒廩資食於民而我軍所過續食易馬賊聞將至列營待之則是賊常爲主飽而逸我顧爲客饑而勞又官軍一道而行旣不設奇分兵合剿又不據險設伏邀擊及至近賊賊又乘間去矣事之不克皆由於此臣聞冬月以來賊亦困乏攻城不得掠野無資且南阻黃河西阻太行其往復循環不越二路西去則自魚臺濟寧金鄕過小灘趨河南彰徳衛輝大名北走則自海丰沾化泊頭趨滄景河間霸州宜分兵駐於濟寧徳州海丰每處各二三千人列營休士各守信地責以成功賊自河西河北被驅而東者則山東之兵邀之自山東被驅而西北者則河南直隸之兵邀之使其不得休息若官兵不足山東人心思奮旬日之中數千人可集使與官軍相爲掎角河南直隸亦然則賊庶可平矣過此師老則費公私匱乏將來患尢有可慮者山東百姓外迫劫掠內困誅求軍中之費日千五百餘兩大小廩糧三百餘分將來軍餉馬匹何術以給之此其可慮者一也又牛驢驅殺殆盡民皆藏匿不敢出耕大兵之後必有凶年二麥無收秋田失種民窮盜起勢亦難保其可慮者二也又京邊官軍難以久畱一旦召還何以支吾山東河南北直隸乃京師近輔而濟寧臨淸徳州又京師咽喉貢賦所經或有梗塞京師何以仰給其可慮者三也伏乞軫念早圖成功兵部議洪所奏詳盡可行宜令提督等官將京軍分撥魚臺濟寧金鄕又海丰沾化泊頭等處蓄銳防截仍委都禦史張鳳招募民兵付僉事牛鸞許逵操習往來策應其知州髙嶼王棟張寧聽其選委果有顯效照鸞逵事體擢用行糧令侍郎楊潭從宜支給詔從之仍畱共辦事

○辛亥致仕南京戶部尙書秦民悅卒民悅字崇化廬州府舒城縣人天順丁丑進士授行人遷工部屯田員外郎賑濟京畿諸縣多所全活成化壬辰遷廣平府知府考政爲郡守第一九載去任民立祠樹碑以思之甲辰遷江西布政司右參政弘治攺元擢本司右布政使數月遷左布政使按部戢姦吏抑豪彊均賦平役民賴以安辛亥擢都察院右副都禦史整飭薊州等處邊備兼巡撫順天等府奏乞減莊田租課以紓民困增密雲古北口官軍招募土兵以防衝突皆蒙嘉納其年遷戶部右侍郎甲寅攺吏部右侍郎明年以父喪去任服闋添注都察院右副都禦史未幾仍攺吏部右侍郎己未拜南京吏部尙書庚申攺南京兵部癸亥丁繼母憂乙丑服闋攺南京戶部正徳丁卯致仕至是卒年七十九訃聞賜祭葬如例謚曰莊簡民悅沈靜謹恪進止有常平居捲不釋手操觚染翰老而不倦在繼母憂中嘗﹤鋶﹣釒﹥老疾乞休詔答以勉終禮制尙俟起用言官乃有論其急於進用者然民悅蒞官持己不失法度士論多歸之

○賜韓王書捨扁曰崇文從王請也

○壬子升監察禦史曹閔爲廣西按察司僉事

○癸丑初科道等官孫禎吳棋等各奏裁革冗員吏部尙書楊一淸等議覆謂各衙門冗員動以千計髙者或至列卿其應得俸糧月米若干萬石系品官者又有柴薪銀此在丰亨之時尙難支給況今水旱相仍盜賊充斥師疲於外而饋餉屢絕民困於下而賦斂益煩閭閻鮮甔石之儲太倉無數歲之積米價騰踴人情洶懼乞將光祿寺卿周惠疇少卿季通張暉尙寶司卿劉準丞髙榮罷黜及鴻臚寺欽天監太醫院中書科錦衣衛鎭撫司傳升乞升並營繕所文思院�作局等衙門所副大使副使冠帶匠官文華仁智二殿禦用監辦事官員監生儒士並裁革之又僧道錄司號稱國師眞人法王佛子者出入禁闥供饋之盛擬於王侯尢爲姦蠹惟大奮乾剛速賜裁降勿令混瀆左右其他校尉軍匠冗食者又不可以數計請令所司查革得旨文華殿辦事監生孫瑭王鈁張齡發爲民序班王聰姚瓏調外任其他不問是時冗員數千退者才五人而已

○四川巡按禦史王綸言賊麻六方四等復熾由領兵者狃於小勝急於班師以致遺禍未已僉事郝綰馬昊參議陶照都指揮徐勇等副使範鏞等知府曹恕及都禦史林俊髙崇熙尙書洪鐘俱宜罪兵部議覆詔停綰等俸以敕切責鐘崇熙俊已致仕已之

○傳旨以內官監太監張雄提督東廠官校辦事

○乙卯賜哈密忠順王速壇拜牙卽毋脫脫速壇衣帽等物從其請也

丙辰淸明節遣駙馬都尉蔡震馬誠崔元分祭長陵獻陵景陵裕陵茂陵泰陵文武衙門各分官陪祭

○遣儀賓楊淳祭恭仁康定景皇帝陵寢

○遣內官祭恭讓章皇后陵寢

○賊方四復犯貴州婺川等處都指揮洛忠等坐降一級魏紀等降二級鎭守太監孫敍總兵官李旻都禦史魏英俱宥之

○丁巳監察禦史張璉劾奏大學士梁儲縱子次攄非法致人於死父子死而爲求散官孫幼而輒丐恩命等事乞罷儲仍置次攄於法上曰輔臣子孫錄蔭乃先朝恩例次攄事情令鎭巡等官核實以聞

○司禮監太監張永傳旨諭兵官各處盜賊爲患京邊官軍斬獲功次因查勘未報尙未升賞無以激勸人心其速令紀功科道官在監督提督軍前紀驗凡奏捷卽以紀功文冊隨同進繳以憑升賞不許遲緩

○大學士梁儲乞休上曰卿學行端謹譽望素隆朝夕佐理多效勤勞宜勉副委托不允休致山西大原府地震

○戊午提督都禦史陸完等請發官軍六千人分駐濟寧榖亭安山安平東昌沛縣防護糧運兵部議以軍分爲六每部僅千人恐不足禦寇而宿遷泊頭靑縣亦盜所出沒俱宜設備但沿河衛所別無官軍可調計各處運船凡一萬二千餘艘艘取一人則得萬有二千之數宜令各運把總官領之分布防送庶幾官軍旣免別調而運船亦獲安行矣乃命總兵官顧仕隆參將梁璽都禦史張縉陳天祥劉愷如原擬地方分督之

○錄延綏鹽池梁等處功升賞官舍旗軍人等七十二人有差都督同知時源升一級太監王兢都督侯勛都禦史黃珂各賞銀二十兩

○錄故太子少保禮部尙書兼翰林院學士彭華孫師丙爲中書舍人

○己未山東嶧縣火如斗自空而隕大風隨起焚毀官民廨捨千二百餘間及糧畜甚眾火逸城外又焚民居及於丘木

○命羽林前衛指揮福英以都指揮體統行事統領新募義勇千八百人聽徵調從都禦史寧杲請也

○賜故西天佛子捨剌星吉祭葬

○賊陷碭山蕭睢寧等縣知縣李金孟琎蘇霄不能禦睢寧主簿金聲丘紳義士朱用之奮勇迎戰死於賊事聞命逮金等治罪贈聲紳本縣知縣蔭其子爲國子生用之子升級世襲

○庚申升監察禦史兪緇爲福建按察司僉事

○賊陷梁山縣主簿時植死之其妻賈氏懼辱卽自經賊復執其二女將犯之誓死不從賊縛之樹焚而死事聞贈植知縣表其妻及二女曰貞烈仍蔭其子爲國子生

○山東成山衛秦皇廟火屋宇悉毀像設如故鐘鼓自鳴

○六科給事中李鐸等言近者禦史張璉劾大學士梁儲縱子殺人及儲以疾辭降旨慰畱其何以平天下之政而服天下之心乎十三道禦史許鳳等亦以爲言詔以儲輔導重臣已慰畱之次攄事待鎭巡官核報處置

○辛酉大學士梁儲復上﹤鋶﹣釒﹥乞休並辭孫宸中書舍人之命上口卿春宮舊臣文學才行眾論所推方切委任況今多事之際正當共圖治理宜安心供職梁宸恩蔭已有旨矣不允辭

○壬戌監察禦史徐文華言近劉瑾弄權大學士焦芳附之更張科制正徳三年廷試畢工部立石題名命芳爲記反以更張定制謂爲百年未行之令典臣廁名其間實深恥之伏望將芳所撰記文並其石磨滅偃僕別命儒臣記之詔記文已刻其置之

○復補蔭故太子少保工部尙書賈俊孫超爲國子生

○錄狹西鎭靖堡楡山等處功升賞官舍旗軍七十九人有差

○癸亥韓府鎭國將軍徵鑾有孝行王以聞賜敕褒獎

○丁卯賊劉六等攻焚蘄黃等州縣兵部議以賊捨騎而舟失其所長使守者有人一鼓可擒乃縱令焚掠而去湖廣三法及府衛堂印官宜加重譴詔奪掌印及巡捕都司官俸各五月餘三月事寧通查功過以聞

○夜江西余幹縣仙居塞有火落於旗竿頃之散於合塞槍頭乃滅

○己巳兵部言舊例三年閱視宣大各邊及南北直隸十三省兵備請敕各該巡按淸軍禦史用心舉行無得虛應故事從之

○提督都禦史彭澤巡撫河南都禦史鄧璋奏流賊二萬餘騎駐西平縣副總兵時源馮禎參將神周金輔擊敗之賊走其半奔入城我軍塞其門賊懼升屋迨夜縱火焚之凡斬首千餘級焚死者倍之擒其渠魁二人澤璋及禎等各賜敕獎勵禎等仍賞銀二十兩彩幣二二表裏紀功給事中吳王榮禦史雷宗巡按禦史李元各銀五兩彩幣一表裏奏捷者陛賞如例

○提督軍務右副都禦史陸完奏副總兵劉暉追賊至滕縣呂孟社村率家兵並頭目達官等衝其陣大破之追奔百餘里斬首九百餘級俘獲二百餘人完及暉各賜敕獎勵暉仍賞銀二十兩彩幣二表裏奏捷者升賞如例

○革神木千戶所初永樂間用鎭朔等衛所軍丁千人守護大木廠人給月糧六斗至逆瑾時立爲千戶所選千戶鎭撫吏目各一人百戶十人月增軍糧四斗至是以非舊制兵部請革之

○庚午命狹西岷州大崇教寺番僧札巴堅參襲灌頂淨覺佑善大國師

○辛未革交城王府輔國將軍奇澶祿米三之二奇渝奇潚奇氵�頴及奇澶子奉國將軍表栩表�木廿�冋�三之一以輔國將軍奇洢訐奏按問不實也

○唐王妃蘇氏薨賜祭葬如例

○禦史徐文華劾巡撫貴州右副都禦史魏英貪污吏部請令自陳都給事中楊禠等復言貴州道遠又方多事若俟自陳往返須數月乞先補其闕乃令英致仕

○命貴州都司都指揮同知張泰掌印都指揮僉事王麟僉書管事

○升前軍都督府帶俸都督僉事谷大中爲都督同知大中大用弟也由錦衣衛指揮同知累冒功升都督僉事至是又自陳延綏功得加升

○命沿河守巡兵備守備軍衛有司俱聽總理河道都禦史劉愷節制罷安平鎭統軍都指揮杜雄以王祥代之從愷奏也

○副總兵都督僉事馮禎以追賊死河南賊自西平之敗由上蔡�水西走巡撫都禦史鄧璋等狃於一勝過汝寧朝王宴飲連日賊得招集散亡勢復猖獗攻鄢陵西華長葛新鄭汜水鞏等縣所過殘害遂至河南府圍城三日諸軍始追及之無復部伍賊乘我軍饑罷率眾迎戰參將金輔懼不敢渡河禎及副總兵時源參將神周方列陣而參將姚信所部京軍馳越禎前夫利先遁賊見陣亂麾眾突至禎下馬力戰死焉事聞兵部劾奏璋等僨軍失將俱宜重治詔停璋俸令戴罪殺賊源周輔信並紀功禦史雷宗皆降敕切責俾圖後功旣而給事中吳玉榮復劾信罪乃並停其俸而贈禎洛南伯並賜謚祭葬子大金襲升都督僉事禎舒城人由綏徳衛軍累功至都指揮僉事充參將分守寧夏西路寘鐇之變禎及協守孫隆等馳奏告變事平升署都指揮同知比以剿賊徵至河間忽與賊遇督所部鏖戰下令毋顧首級毋貪所遺輜重追奔數十里遂大勝斬獲數百人尋論功升都督僉事是役也特以援弗繼遂遇害明年是日禎死所風霾大作又明年是日亦如之洛人乃啟伊府奏聞敕立祠洛濱每年以是日祭致禎忠勇過人蓋一時名將也

○壬申罷守備浮圖峪都指揮王京守備紫荊關指揮李慶以縱賊盜礦故也

○癸酉升雲南左布政使楊茂元爲都察院右副都禦史巡撫貴州地方兼理軍務

○兵部以奏擬升賞格例有未及者請再詳定凡一人就陣擒斬有名劇賊一顆者升實授一級世襲不願者賞銀三十兩以次劇賊升署一級世襲不願者賞十兩從賊一顆者賞五兩至三顆者升襲如獲劇賊例不願者賞銀十五兩六顆以上至九顆升賞倍之仍各分首從爲從者量賞其緝獲者不在此例領兵把總等官部下斬擒有名劇賊五顆以上者如邊方例升實授一級從賊七十人以上者升署一級五百名以上升實授一級量賞不及數者俱給賞量賞二人至五人爲從共斬賊一級者共賞銀五兩陣亡者升實授一級世襲不願者賞銀十兩重傷而沒者升署一級不願者賞銀七兩一人獨斬小從賊一級以上賞有差破敵而傷者亦賞俟事寧仍如舊例從之

○江西右恭政吳廷舉等敗賊於連河寨斬捕七十餘人事聞上以總制都禦史陳金太監黎安調度有方各賜敕獎勵復廷舉冠服仍停俸戴罪自效

○甲戌魯府車�眞國將軍陽與�金以兵荒請辭常祿上降敕獎諭祿不允辭

明武宗毅皇帝實錄卷之八十五

明武宗毅皇帝實錄卷之八十六

正徳七年夏四月乙亥朔享太廟

○升山東左布政使姜洪爲都察院右副都禦史提督鴈門等關兼巡撫山西等處

○升雲南布政司右布政使丁養浩爲左布政使

○丙子監察禦史舒晟言往者劉瑾毒流海宇無罪而死者甚眾如府丞周璽禦史蔣欽徐禎以箠楚侍郎劉憲以淹禁給事中許天錫周鑰郗夔郎中馮顒以自縊主事何釴推官周臣以暑暍皆不得其死乞量加恩典以慰泉壤命所司知之

○太監谷大用奏副總兵許泰劉暉馮禎時源參將金輔神周遊擊將軍郤永等屢有斬獲功都禦史陸完閒於戎務侍郎楊潭督餉不乏請亟施大賚又言軍中勞苦及賑卹數事得旨大用統率軍旅多效勤勞兵部卽會官議以聞旣而會議以四方盜賊蠭起自出師以來所向克捷諸將親冒矢石其功居多而督軍督餉者亦與有力升賞宜厚但始者奏定格例謂殲滅山東河南大夥賊盡絕者乃如寧夏例論功拜封今賊首未擒難以卒議且泰禎永源周及完近已加升宜通俟功成之日奏請定奪若軍士首功勘籍已至者請卽如例升賞其未至者令紀功官以次勘報議上大用特賜敕獎勵時大用自臨淸召還慚於無功其爲此奏實欲自要爵賞廷議不可乃已然不敢逆其意故勞慰如此

○丁丑以霸州平口討賊功升賞官舍旗軍周瑁等二百三人有差

○夜北方流星赤色光盞起自紫微東蕃北行至近濁

○戊寅升雲南按察司按察使周津爲本布政司右布政使

○賊楊虎等自河南入山西澤潞遼諸州陵川壼關髙平沁水陽城翼城曲沃襄陵洪洞趙城靈石介休平遙祁太谷諸縣皆殘破殺掠以千萬計司府衛州縣官坐逮問者四十二人獄上參政尙衡副使白翺降一級參政王紹僉事張賢奪俸五月參政陳逵僉事杜珫等贖杖還職知縣石約等減死黜爲民

○男子張用等五百餘人自宮求進命錦衣衛及五城兵馬司逐之有潛居京師者治以重罪

○己卯轉浙江布政司右布政使馬金爲左布政使

○庚辰攺致仕吏部尙書劉機爲南京兵部尙書參贊機務機營求復起乃用之南京

○以半壁店孔家莊石盤村建橋宋門店破賊功升賞官舍旗軍許雍等二千二百四十九人有差都指揮同知神周加賞銀二十兩彩幣二表裏

○贈宣府奇兵營指揮使李良爲都指揮同知賜祭其子襲升都指揮僉事以討賊邳州沒於戰陣故也

○以天津新莊村捕賊功升賞官舍旗軍民快黎承宗等七十三人有差

○辛巳命巡撫寧夏都察院右副都禦史張勛致仕爲言官所劾也

○升濮州知州王棟爲山東按察司僉事整飭兗州兵備

○建州右衛女直都指揮牙禿哈等各來朝貢馬賜宴並賞金織衣叚等物有差

○壬午南京十三道禦史周期雍等以京師地震言逆瑾旣誅海內稱慶而致仕大學士焦芳劉宇以附瑾流毒未正其罪致仕尙書劉大夏韓文林瀚楊守隨故左都禦史張敷華皆罹瑾擯逐未蒙昭雪乞將芳等削奪竄殛大夏等優以恩禮賜之贈謚以昭國法以快人心下其章於所司

○升浙江按察使蔣昇爲本布政司右布政使

○是日例賜羣臣食不落莢以兵荒免

○癸未升狹西按察使馮淸爲都察院右僉都禦史巡撫寧夏等處

○甲申升浙江右參政範鏞爲浙江按察使湖廣右參政陳鳳梧爲雲南按察使

○提督軍務都禦史彭澤等至河南言西平之戰副將時源等兵力己疲固難追襲其致敗也罪由參將姚信及都指揮周鏞呂璽張王�贊而信亦有微功下兵部議邊兵未到之先河南鎭巡官握兵省城坐視流賊攻劫裕光二州及虞城等八縣不能剿殺及邊兵到鄧璋方率眾出城幸而西平克捷遂爾驕怠宴飲汝寧以故賊勢復熾攻破鄭洧商水西華等十五州縣遂圍河南府三日官軍始追及之又失一副將隳損國威俱宜逮問澤及仇鉞顧爲之諱諉罪信等亦難辭責至於分巡僉事何正縱脫賊屬僉事王玹都指揮丁英置酒邀宴其罪尢重得旨鏞璽王�贊俱停俸玹英逮問正亦停俸俟勘實以聞璋源等已有前旨澤越初至地方已之

○以水災免淮安府稅糧十六萬石艸四十萬束

○昏刻土星犯亢宿南第二星

○丙戌吏部左侍郎劉春以四川盜未平言五事一今領軍出哨委都指揮指揮千百戶多畏縮托疾不行乃以吏典義官充之則平日爵祿此輩者將何爲哉自今領軍官托疾者請革其職子孫襲替亦遞降一邇者東達江津之功總制等官俱升賞而領軍者都指揮方面知府而下皆不及乞量爲升賞以勵人心一近調川湖各宣慰宣撫司土兵效勞居多乞量授職禦陣亡者亦加優卹一何定何士昂以吏役在東達江津俱有奇功而賞格未及宜如軍職例升賞一茂州衛帶俸指揮馬聰舊充參將曾經戰陣坐累不用乞查訪果有才能如聰者不拘年老退閒俱得起用兵部議凡軍職承委領兵而托疾者勘問革職子孫襲替調邊衛土兵有功給賞陣亡優卹宜加厚其頭目有奇功應升級者總制官奏處所舉馬聰查訪起用何定量授署千戶注重慶右所食糧一石仍領軍從之

○升湖廣按察司副使侯啟忠爲浙江布政司左參政兵部郎中曹昆爲湖廣布政司右參政

○給鄭府故革爵郡王見氵�蔥子祐木�喜養瞻米歲五十石

○丁亥先是督餉侍郎楊潭奏畱淮安寄庫湖廣折糧曁兩淮運司銀共五萬兩備南直隸軍餉至是巡視侍郎叢蘭奏急缺糧艸乃令潭分給其半

○給事中張潤等言江西川狹河南山東直隸用兵日久公私困竭而盜賊橫行未已各總制提督副參撫鎭等官宜議罰兵部覆議陳金之在江西𨿽事多遲延而計出持重馬腦洞華林山斬捕功亦數千洪鐘之在四川鄢藍賊首己誅廖麻子麻六兒餘黨漸滅惟江津之賊尙爾奔突陸完捷報屢聞彭澤蒞事未久藍章張縉張鳳髙崇熙鄧璋及將官如楊宏閻綱時源神周金輔等功過相半請加策勵以責其後功且自用兵以來奮身死難者多司府州縣文臣下至義官吏典衝鋒殺賊者又皆邊兵土兵狼兵及義勇而都司衛所官軍不聞有效死力者甚則如龐鳳廉瑛之移病王泰趙鉞之懦怯魯宣之延賊於英萬廣鄧桂之失守及指揮李宇等臨陣先卻俱宜重治詔如議鳳等下巡按禦史逮問奏越革還原衛

○命懷安衛納級都指揮僉事陶傑守備葛峪等堡地方

○戊子總制都禦史張泰奏虜牧羅羅墎謀入寇督副總兵蘇泰都指揮徐謙等夜襲之斬首八十一級賜敕獎勵奏捷人升賞如例有功及陣亡官軍巡按禦史勘實以聞

○初太監張永傳旨北直隸山東饑前發公帑賑濟恐不給通州倉加耗附余並天津徳州臨淸所寄糧再支二十萬石戶部其量地之遠近災之重輕預定其數俾侍郎王瓊會各巡撫官賑之於是戶部議定順天二萬石永平一萬石俱支於通州倉保定河間各一萬五千石天津五千石長蘆運司二千石俱支於天津倉廣平順徳各一萬石眞定大名各一萬三千五百石靑州登州萊州各一萬三千石濟南兗州東昌各一萬五千石山東運司二千石俱支於徳州臨淸倉從之且敕瓊隨宜區畫務俾窮困卽沾實惠

○升刑部署郎中事員外郎沈恩爲狹西按察司副使廣西按察司僉事張芝爲湖廣副使

○己丑升安陸衛指揮使王偉爲署都指揮僉事於湖廣都司僉書管事

○初賊破鄢陵縣知縣孫贊饋賊得其金帶主簿王昱縋城而逃死傷者三千餘人致仕尙書劉璟家爲賊所劫亡馬誥命璟以聞贊昱下巡按禦史逮問璟令有司優卹仍以誥命給之

○命遵化衛都指揮僉事馬善守備汝寧信陽等處地方

○庚寅升南京禮部署郎中劉臺爲廣西按察司副使

○添注福建帶奉都指揮僉事許淸於江西都司領軍殺賊先是江西參將趙釴怯懦革任兵部以江西原無參將請用淸從之

○命羽林前衛指揮使劉鎭守備西陽河堡地方

○辛卯太監張永傳旨都指揮楊義姜義熊偉趙曰�永領所部官軍三千九百餘人往霸州等處聽調剿賊人賞銀一兩卽日啟行仍發太倉銀萬兩以給軍餉

○雲南鎭巡黔國公沐昆等奏安南長官司那代等叛調兵會剿破其寨擒那代並其黨七十餘人斬首三十七級賜敕獎勵奏捷人升賞如例有功及陣亡者巡按禦史查勘以聞

○壬辰發太倉銀萬九千七百兩於光祿寺以償借用民間牲口價其舊欠牲口準徵折銀以還太倉從禮部覆光祿寺奏也

○錄貴州討阿雜功鎭守太監孫敍加祿米歲十二石巡撫都禦史魏英賞銀二十兩紵絲四表裏巡按禦史徐文華半之布政使翁健之參政朱璣陳一經副使王經陳恪僉事陸健賞有差官軍升賞者凡千一百四十三人

○紀功給事中吳玉榮奏所調湖廣漢土官軍及招募僧兵縱肆荼毒所過騷然甚於流賊總兵官方壽祥都禦史李士實紀律不嚴宜切責之河南民兵號曰棒手百十成羣聚劫行旅而都禦史鄧璋全無統紀又任用大同指揮汪淵使領軍壯罷閒司務黃彬使領民快浪費官銀殺害脇從俱宜治罪下兵部議覆得旨壽祥士實降敕切責土兵令嚴加約束不許生事害人重困地方璋已停俸淵彬下巡按禦史逮問

○以水災免浙江湖州府京庫絲綿絹匹南京衛倉折銀徐州倉米有差

○癸巳升戶部署員外郎馮相易州同知王納誨爲河南按察司僉事

○升弗提衛指揮使伯赤爲都指揮僉事

○乙未錄湖廣沔陽景陵漢川等處捕賊功升賞官舍旗軍義官民快三百十五人有差總制尙書洪鐘賞銀十兩彩幣二表裏布政使陳鎬副使蔣昇都指揮張塤潘勛銀幣半之參議方璘僉事張繼孫火�岡幣之半

○丙申太監張永傳旨張俊許泰郤永追賊至近京其遣人勞之各賞銀十兩從徵軍士各一兩

○丁酉參將王杲與賊遇於蒙村戰死詔有司具棺斂賜祭二壇贈都督同知其子襲升指揮使

○大學士李東陽等上﹤鋶﹣釒﹥曰伏見去冬以來京師地震有聲霸州及山狹福建雲南等處相繼地震奏報不絕竊聞天人相應理有必然上下交修道須兩盡孤卿之任非諸司比故周官爕理不備其人漢廷策免亦有故事臣等或親成顧命或特被簡存職在論思憂惶無地且如講筵聖學所關也臣等不能盡啟沃之功早朝政令所出也臣等不能預陪從之列宗廟社稷神靈之所在至尊嚴也臣等不能執奔走之事而歲時奠獻但遣公侯宮殿門禁天子之所居至深密也臣等不知動止之詳而晨昏出入未聞警蹕凡如此類不敢盡言卽今帑藏空虛軍民窮困流移不己寇盜肆行江西四川累歲用兵山東河南南北直隸所至殘破戕害將領荼毒生靈侵擾京畿略無畏忌蓋自創業靖難以來未嘗有此臣等適當其責罪無所逃仰瀆威嚴伏俟罷黜尢望淵衷朗悟如日中天溫習舊聞日親經史視朝向獻一復舊﹤矢見﹥親信必恭謹之人委任必忠良之士嚴內外出入之防正堂陛崇卑之分動息有恆飲膳有節頤養聖躬茂隆國本以上回天意下結民心則列聖開創之難先皇付托之重可以永保於無彊惟在聖心一轉移之間耳﹤鋶﹣釒﹥入不報

○戊戌升寧波府知府張津爲山東布政司左參政

○提督漕運鎭遠侯顧仕隆以羣盜焚劫運船乞罷不允己亥日生暈至午而散其夜流星尾迹光如盞起自螣蛇西行至文昌炸散

○庚子賜南京兵部尙書柴昇父文璋祭葬如例

○辛丑先是錦衣衛千戶朱瀛坐事調廣西以劉瑾黨復有旨逮捕廣西都指揮僉事蘇英素善瀛囑解官中途假墜水脫免事發仍嚴捕瀛英坐降二級

○癸卯命保國公朱暉子麟仍世襲侯爵初暉父撫寧侯永成化中累以戰功進爵保國公及卒暉奏襲父爵言者謂賞浮於功宜奪孝宗重違先朝之命準暉襲且令以後仍襲候至是暉卒麟復奏請屢下廷議皆言孝宗已有明旨仍襲侯

○錄贛州大帽山功升賞官軍義民機兵八百八十二人有差總制都禦史陳金巡撫都禦史董傑鎭守太監黎安王嵩各賞銀二十兩彩幣二表裏參議兪諫僉事李王�贊銀幣各半之巡按禦史王士昭都指揮趙鉞又各半之時傑已卒命給其家

明武宗毅皇帝實錄卷之八十六終

明武宗毅皇帝實錄卷之八十七

正徳七年五月甲辰朔巡按雲南監察禦史張羽言雲南地震甚於他省郡縣官多不得其人𨿽嘗按治其罪而荒裔之外吏政尙同乞敕巡撫三司等官痛加修省以弭災異禮部尙書傅圭等覆以古之帝王遇災而懼故能轉禍爲福今歲天鼓鳴流星見陰霾四起天雨黃沙火災異常盜賊猖獗而地且屢震不特雲南一方而已前此嘗發綸音修省及今和气未臻災變滋甚宜推羽言通行在京文武衙門並在外鎭巡司府等官令其思咎勉盡職業其有利可興斃可革者開具上陳尢望皇上祗畏天心克謹天戒思所以感召之由行所以消復之實頤養天和講求聖學延訪民隱撙節財用早朝以警勵人心深居以察識時變不作無益而害有益不忘遠慮而廢邇言俾省部臺諫各得其職則上下交修而天意回矣得旨天變示戒文武百官其同加修者在外者仍移文諭之

○丙午南京禦史許洪宥言五事一臨淸濟寧徐州一帶軍民往來曳舡甚苦乞將南京各監局並在外年例進貢等項斟酌停止一用兵地方聖壽令節暫免三司官慶賀及考滿者無令離任俾專剿捕一山東河南已蒙賑濟而徵科復擾之乞令各巡按備查各年蠲免租稅物料曾否及民仍禁鎭守總兵官毋得巧取供應一權幸之家假托報效宜敕各總兵巡撫並紀功官備查必親冒矢石者方許紀錄一今統軍者計月輸錢分班給役有事則糧賞亦且侵克宜令各處指揮千百戶等官痛革前斃章下所司知之

○賊劉六劉七敗於滕嶧乃奔登萊提督都禦史陸完師次平度州發遊擊郤永參將溫恭都督白玉追剿以副總兵許泰軍萊陽策應張俊軍萊州劉暉軍古縣集遊擊李鋐軍南村集遮擊於是永趨嵩淺坡村恭玉趨界河所向破賊暉遏之於右縣集東令都指揮傳鎧攻其右張椿攻其左賊大敗而鋐兵亦至乃合兵追擊劉七等七百餘人西走暉別以騎兵追之及於淮河賊拒戰復敗易服馬而逃完以捷聞凡擒斬二千六百餘人賜敕獎勵升奏捷者如例永暉恭玉鋐各賞銀十兩紵絲一表裏有功及陣亡者令卽勘奏

○提督都禦史陸完奏副總兵許泰調赴萊陽逗𨖻不進至賊西奔請重治之詔以泰累有戰功宥其罪降敕切責

○罷九門守把官軍初以流賊猖獗警報日至命太監金義遂安伯陳鏸等統軍守把正陽等九門以科道官點視至是給事中黎奭等言官軍屯之市井無所事事乃命回營操練聽調

○下參將成釗於獄初參將王杲之死也釗屯兵香河相去僅二里不救及都禦史寧杲催調仍退避且掩取報功爲部下所發命錦衣衛官校執送法司鞫問

○丁未升起用給事中劉澤萊州府同知劉文寵俱爲河南按察司僉事

○下紀功禦史雷宗於錦衣獄提督軍務都禦史彭澤奏西平之捷宗以嘗任汝陽知縣故取道汝寧特欲假威重以耀其故治而覆軍殺將乃由於此且宗妄預軍機受藩府賄當正其罪都禦史鄧璋亦奏辧謂汝寧之行阻宗不從而僉事孫磐固請偕往知府畢昭僉事王玹等因而畱宴兵部乃請令督理糧餉侍郎黃珂及紀功給事中覆勘得旨遣官校執宗送鎭撫司考訊其餘事情覆勘以聞

○紀功給事中雷雯巡按禦史賀銳劾奏蠡縣知縣胡守約等十一人失陷城池安州知州張經等四十九人城池𨿽保無虞鄕村亦被劫掠保定衛指揮吳璽等二十五人大寧都司署都指揮僉事張鉞等三人保定府知府蔣曙等四人致賊入境及分守保定參將莊鑑副總兵許泰遊擊郤永參將李瑾遷延誤事請俱究治詔鉞等停俸泰永瑾待事寧通查功過奏處鑑已去任免逮問降三級調外衛余令紀功科道官逮問分別情罪輕重以聞

○盜掠羅山縣主簿王續宗死之贈本縣知縣蔭子一人爲國子生

○戊申端午節免百官宴

○命河南都司署都指揮僉事張憲守備歸徳兼管武平等處地方

○賊劉三等自遂平趨朱臯永順宣慰彭明輔及都指揮曹鵬等以土軍追擊之賊倉卒渡河溺死者二千人斬首八十餘級分守湖廣太監周景巡撫都禦史李士實奏至賜敕獎勵明輔等量加賞勞所獲功次令紀功官速勘以聞�山東臨胊安丘二縣雨雹

○己酉建州左衛女直都指揮使朵兒只等各來朝貢馬賜宴並賞金織衣叚等物有差

○庚戌孝宗敬皇帝忌辰奉先殿行祭禮遣駙馬都尉蔡震祭泰陵

○辛亥升布政司右參議蔚各爲廣西右參政

○初吏科都給事中楊禠言大臣三品以上三年考滿例得蔭子近年士風漸靡𨿽政績無聞屢被劾者亦自陳乞有傷治體請敕該部於考滿時參酌輿論可否取自上裁有被劾得實及年遠違例奏擾者治以罪或人品才望素著亦被劾者具實以聞吏部尙書楊一淸等議覆自今兩京三品以上官考滿復職已給誥命者本部查其歷履詢其行實果堪蔭錄移咨禮部奏請其曾被劾或𨿽未被劾而素譽有虧及雜流出身者俱不得與至於身後卹恩子孫陳乞者贈官由本部查議而其謚號葬祭禮部亦須先會本部議其人品資望方與具奏若庸碌無補及屢被劾者俱已之間有人品才望素著𨿽嘗被劾或因一事之失或出一人之見不致虧損名節者該部各具實奏請定奪見任官不許輙自陳乞其被劾得實去職及故久大臣子孫違例妄奏者罪之議上旣得兪旨禮部尙書傅圭等奏駁之曰蔭子入監葬祭謚號乃本部職掌今欲預定恩蔭於考滿到部之時先議葬祭謚號於禮部具奏之始與職掌會典並見行事例不合又蔭子不許自陳乞與例亦不相同卽如其說旣經考稱復職又已請給誥命則其人之賢可知矣旋又察其歷履詢其行實不免有髙下其手之嫌葬祭請謚俱有定法行之已久今必先行吏部會議方與查例不免有往來移文之擾況每遇前項事務必待該司查報至日然後具奏吏部又未嘗不與知也其陳乞之舉固爲可厭必欲一槪禁之似又難行蓋春宮侍從者多論功於旣沒之後不得不陳奉使海外者多非三品之官不得不陳至於補蔭之子繼嗣之子及三品以上應得恩典而沒未久者不得不陳但當罪其違例陳乞者其餘事宜仍舊屬之禮部其稱間有人品才望素著或因一事之失或出一人之見而被劾者該部各具實奏請此𨿽舊制所無而處置得宜則其可行者也乃從圭所議旣而一淸又以諸司職掌蔭敍列司封部下爲言得仍前旨適侍郎王瓊乞蔭子入監吏部爲覆請圭復爭曰言者建白吏部覆議皆謂大臣不得自陳乞瓊乃大臣自乞者而吏部又爲之請殊戾前奏且禮部掌行蔭敍已數十餘年莫有非之者何至今日攺之且職掌此條特言蔭官非爲蔭子入監言也豈有國子監旣屬禮部而其事有不屬者乎竟令吏部掌行之是時一淸方柄用圭卒爲軋然其是非固自有在也

○巡按直隸禦史陸鰲劾奏巡撫順天等府都禦史李貢才不勝任比年劉六倡亂貢不能撫捕以消未形之患遠處遵化偸安苟全遂使羣凶縱肆京師震駭乞正其罪﹤鋶﹣釒﹥入下所司知之

○浙江杭州府地震有聲

○壬子戶部左侍郎邵寶奏母有疾乞歸省許之

○部部左侍郎毛紀以母劉氏年逾八十乞歸養不允

○六科都給事張王�贊十三道監察禦史謝琛等劾奏參將楊義熊偉姜義趙曰�永禦賊無功成釗坐視王杲之死不赴救副總兵許泰兵勝而驕俱宜重治太監陸誾都禦史陸完師老於外亦宜切責給事中毛憲復言都指揮桑玉縱賊受賄退縮喪師當斬都禦史寧杲起於罷黜不思感奮大城之敗死者且四百人請執付法司治之兵部議覆得旨泰革其升職降署都指揮同知仍領兵楊義等各降一級並所部人馬俱收回原營操練杲曾犯矢石與避賊者有間令戴罪殺賊完令與誾協謀平賊無再遷延玉釗已系獄俟議處

○雲南楚惟府自是日至甲子地連震聲如雷

○癸丑升肇慶府知府程杲爲湖廣按察司副使

○甲寅江西撫州東鄕賊平初賊王玨五徐仰三傳傑一揭端三等聚萬餘人作亂總制都禦史陳金調兩廣目兵及漢達官軍討之令參議蕃都指揮陸潮等屯毋城僉事髙賓都指揮王爵等屯黎虛僉事李嘉言都指揮楊懋屯野塘副總兵張勇總統官軍土官岑流�土岑猛統目兵分道並進敗賊於熟塘再克於南﹤土燎﹥復連捷於赤岸蔭嶺擒仰三斬玨五傑一端三等前後斬首萬一千六百七十三級俘七百五十餘人破二百六十五柵金勇及紀功禦史曹仿巡按禦史江萬實咸以捷聞賜敕獎勵及流�土猛皆賞銀幣有差奏捷者升賞如例是役也目丘之功居多然夷性貪殘金不能撫禦居民大被屠戮巨族數百口有闔門無噍類者所掠婦女皆指爲賊屬載之數十艘而去始流�土兵以彊弩射賊趫捷如飛賊大窘旣而索賞於金金靳不予乃受賊餌縱之使逸於是桀黠者多不死紏聚尙數千人金急於成功遂下招撫之令又髙自誇詡謂爲偉績軍儲半入歸橐媒取富貴而戕民養寇遺患無窮士民莫不切齒云

○乙卯仁宗昭皇帝忌辰奉先殿行祭禮遣駙馬都尉馬誠祭獻陵

○丙辰夜北方流星光如碗起紫微東蕃東北行至近濁有四小星隨之

○丁巳大帽山賊張時旺黃鏞等聚眾攻劫城邑數年間害及三省至是都禦史周南調廣東江西官兵擊之於龍牙遂擒時旺義民林富攻鏞於鐵坑斬之指揮孫堂等破其諸寨斬首二千三百四十八級俘百八十人南奏至賜敕獎勵有功並陣亡者令紀功官分別等第奏聞

○戊午山西太原府地震

○己未升致仕翰林院檢討劉瑞爲山西按察司副使提調學校

○庚申工科給事中潘塤言都察院右都禦史王鼎屢劾而尙畱南京兵部尙書劉機已廢而復用鼎姦貪大著機非剛正之器皆不可復當重任﹤鋶﹣釒﹥入命所司知之

○降都指揮僉事蒞鑑爲指揮僉事調撫寧衛帶俸差操鑑以參將分守保定坐逗𨖻失事罷至是紀功給事中禦史復劾其罪降之

○辛酉授推官李楫毛伯溫知縣周廣李穩程昌陳言張翀孫泰行人孟津董建中陳天錫楊時周劉澄甫余珊謝階曹銓進士沈圻劉成徳王金劉士元劉景宇鄭一初陳實馬陳圖汪珊爲試監察禦史廣浙江道洋圻江西道穩昌山西道楫成徳金山東道建中伯溫士元河南道天錫景宇狹西道言貴州道時周廣東道澄甫廣西道余珊湖廣道一初雲南道翀南京福建道實南京江西道階南京貴州道陳圖南京廣西道汪珊南京四川道鍷南京湖廣道泰南京狹西道

○吏部尙書楊一淸等以修省上言每旦視朝聽政帝王恆規陛下每月視朝不過一二非所以聞於外夷訓於後世也願繼今昧爽視朝日令諸司奏事黼座僅臨於數刻綸音不越乎數言未足爲勞而可以收權綱決壅蔽示百官之承式聳萬方之視聽矣右者天子退朝深居燕息以養天和出警入蹕防範備至竊聞龍輿常幸豹房駐宿累日後苑練訓兵戎鼓炮之聲震駭城市以宗廟社稷之身而不自愼惜此羣臣所以夙夜不能安也願自今髙拱穆淸深居禁密戎嬉遊無度之勞以保心體之和遠混雜不經之所以消意外之慮自然血气循軌精神內固上帝孚啟聖之祥後宮衍多男之慶宗祧至計莫急於此至於經筵日講陛下嗣位之始時常舉行近歲講期甫臨輙聞報罷勸講之官殆爲虛設且一心之微攻之者眾不遊心於詩書理義則放情於宴安逸樂固其所也願自今祗循舊典時禦經筵非隆冬盛暑不可輙罷仍舉行日講故事親近儒臣講論經史則聰明有所開發治道日益明暢天下至樂無以逾此而百凡好尙皆不能奪之矣惟俯垂聽納見之施行實宗社萬億年靈長之福批答曰朕已知之矣

○罷柴溝堡守備指揮劉杲萬全左衛守備都指揮李忠新河口堡守備指揮閻林以龍門衛納級都指揮僉事寧漢代忠萬全右衛納級都指揮僉事秦洪代杲開平衛指揮僉事葛鎭代林

○宥惠安伯張偉死革其太保並祿米閒住都禦史馬中錫死獄中先是賊劉六楊虎等倡亂霸州都指揮桑玉受賄縱賊偉與中錫奉命督參將宋振等徵剿中錫河間人慮禍及其家輙出榜文招撫賊佯投首益肆劫掠楊虎等流入河南山西劉六等轉向湖廣已而復合勢張甚中錫與偮堅持初議屢爲賊所紿竟不窮追仍戒各處防守官軍遇賊無殺而振畏縮又屢失機嘗於棗彊城上語賊以中錫意縱令緩去於是紀功禦史及科道官劾其罪令法司逮問中錫旣死擬偉振及玉皆當斬獄上詔偉緩師誤事當寘重法但念其祖爲先朝戚裏姑宥其死振發戍邊衛玉準擬監候

○初廣西興安全州徭賊爲亂千戶謝表率官軍營於石銃守備指揮王浚稱病不行以曹武代守武復弛備千戶張昇等亦不赴調賊覘表兵寡夜斫營縱火表文旗軍二十九人俱焚死事聞贈表指揮僉事仍令其子世襲浚等俱逮問

○壬戌命廣西都司都指揮僉事彭澤本都司掌印升桂林右衛指揮使裴綱爲署都指揮僉事僉書管事

○山西解州地震有聲

○癸亥先是鎭守雲南總兵官�昆巡按禦史張羽各奏新興等銀場因鎭守內臣自令其下率人采取僞稱礦脈微細歲課不足遂將軍夫口糧逼令折銀掊克擾害乞如福建等處例一切封閉而釋軍夫已得兪旨至是鎭守太監張倫又奏雲南絕徼再無別稅比浙江福建內地事體不同且各場天役又皆四方流移仰給於此一旦封閉恐生他變乞容臣自備工役采取如舊戶部以爲不可乃仍從昆羽議

○建州右衛進貢夷人石勒厄等至陽樊驛賊劉六奄至殺之死傷者二十九人被虜而回者三人事聞兵部請加優卹以示懷柔於是命石勒厄等五人各襲升一級賞銀十兩四海二十四人銀十兩被虜者五兩

○初四川江西湖廣河南兩廣盜起皆調用土兵所至殘害又甚於賊至是給事中王良佐言土兵騷擾由土官縱之請降敕約束又口糧止於原調名數而一人所攜不下二三人亦宜量資給之兵部議請敕五道付總制總兵等官謄黃徧諭各土兵頭目約束所部不許擾害地方違者執軍門斬首所攜家屬許畱一人給之行糧多者遣還如有功厚賞從之

○升賞汀州殺賊有功並陣亡官軍百戶向升等三百七十人有差

○甲子傳旨調分守懷來太監王剛鎭守宣府

○兵部言今山東河南四川江西等處盜賊𨿽累捷奏其勢稍摧而首惡尙存猶足招誘無賴不及今平之恐後轉劇請諭各總制監督提督總兵巡撫等官務在親督將士克期成功命卽馳諭之

○乙丑參將李鋐所部軍士殺居民報功提督官請治鋐詔以時方用兵姑宥之降敕切責侍事寧日通查功過以聞軍士抵罪

○丙寅大帽山之役推官莫仲銘知縣蔣璣指揮楊澤爲賊所執副使楊璋參議鄭毅等坐停俸至是璋率兵攻掛坑障僉事淩相等攻大峯障擒賊首劉隆李四仔並俘其黨二千二百餘人仲銘等皆脫還都禦史周南以捷聞賜敕獎勵升賞奏捷者如例隆及四仔命卽所在斬首示眾諸有功者禦史劾實具奏

○巡撫湖廣都禦史李士實撫治鄖陽都禦史劉琬奏漢土官軍於羅田麻城蘄水擒斬賊五百八十餘人其焚死並溺河者無算詔紀功官速查功次以聞生擒者再審無冤斬之

○盜殺總督南京糧儲都禦史馬炳然劉六等五百餘人由團風奪船溯流至夏口炳然自蜀攜家赴南京適與賊遇賊易服僞稱吏胥迎之遂登舟殺炳然投之於江其妾吳氏亦自沈而死旣而賊焚劫漢口指揮滿弼等追及之擒斬六十人其一中箭溺水死獲其屍眾以爲卽劉六云始炳然過武昌三司官出候炳然接之倨時已聞賊在夏口炳然發舟眾相視不以告遂遇害事聞贈炳然右都禦史賜葬祭謚毅湣蔭一子爲國子生吳氏有司旌表三司掌印及守巡者各停俸

○丁卯停分守保定參將王忠兵備僉事寧溥都指揮髙瑛陳璽等俸令戴罪殺賊

○罷山東總督備倭指揮同知胡俊以提督都禦史陸完等劾其素無將略虧損官軍故也

○戊辰升廣西布政司左參政張吉爲湖廣按察司按察使雲南左參政任鑑爲雲南按察使

○雷震江西余幹縣萬春寨旗竿狀如刀劈者

○河南賊趨徐州黃家閘渡河都指揮楊鼎率兵追之僞僧首功提督都禦史陸完等劾奏鼎虛增賊級及徐州兵備副使馮顯縱賊渡河漕運都禦史張縉總兵顧仕隆不能防遏俱宜究治命停顯俸鼎令紀功官並勘功罪以聞縉仕隆降敕切責

○山西平陽府知府張忠侵盜科罰贓至萬事敗謫戍肅州衛遇赦奏辯都察院以忠贓濫太甚若準例放免恐不足懲戒貪污得旨仍謫戍

○狹西都指揮費梁坐事被逮巡按禦史宋璉杖之梁憤恚死其弟走愬冤下巡撫者按狀而逮璉系詔獄璉亦奏辯遂以用法過當黜爲民都指揮房懷布政使田彭按察使馮淸以承勘爲璉隱護各奪俸一月時淸已遷官乃宥之

○己巳副總兵署都督同知張俊病免以白玉代之玉旣系獄太監陸誾爲之請復令隨徵至是誾又請以代俊得仍充副總兵後邊憲蕭翀援此亦皆得復職云

○庚午提督都禦史陸完等奏副總兵劉暉參將溫恭敗賊於冠縣斬首百七十八級劉六男仲淮及劉彥髙者皆死指揮張勛又敗賊於平原斬錢老虎等是時賊得脫者僅二百餘人捷至兵部因言暉恭奮勇剿賊比之許泰姜義輩畏縮者不同請加獎勵益令自效從之有功及陣亡者仍令紀功官勘奏

○辛未山西太原府地震有聲

○壬申四川卭雅嘉定三州及資縣地震

○癸酉巡撫雲南都察院右副都禦史顧源以疾乞致仕許之

○妖賊趙景隆以白蓮教惑眾自稱中原宋王復出紏集趙淮蔣三楊林楊玉千餘人皆絳色衣巾作亂自河南歸徳濟陽集轉掠至鄼陽城巡視侍郎叢蘭令武平衛指揮石堅亳州知州張思齊等率兵擊斬之並擒其黨五百餘人余悉角�羊散捷至賜敕獎勵奏捷人賞紵絲衣一襲新鈔千貫有功者令查勘以聞

○劉宇卒宇字至大河南均州人成化壬辰進士授上海知縣升監察禦史出按貴州法多鉤距以事謫爲鎭遠之施秉知縣初至嘗暴於土官同知及諸郡請肉袒以謝乃得釋弘治初復起爲瑞州知府轉廣東按察副使尋攺山西升山東按察使所至多剛愎自用亦能有聲進都察院右僉都禦史巡撫大同贊理軍務擢有副都禦史仍撫舊鎭正徳丙寅以虜警升右都禦史總宣府大同軍務時瑾專政宇克邊儲首以萬金賂之遂論修邊功賜金帛蔭子爲錦衣衛百戶丁卯召宇入掌院事加太子少保宇恃瑾橫恣禦史有所拂輙鞭朴之尋升兵部尙書加太子太傳轉吏部尙書加光祿大夫柱國少傅屢授玉帶蟒衣之錫瑾鄕人張彩爲文選郎中部事皆由彩出宇充位而已瑾欲用彩爲吏部尙書乃加宇大學士入文淵閣僅三日聽以省墓歸越二年卒於家

明武宗毅皇帝實錄卷之八十七

明武宗毅皇帝實錄卷之八十八

正徳七年閏五月甲戌朔魯府奉國將軍健木��潛出境將以事愬於朝主者遏之復還禮部謂於法當禁革祿米三之二仍諭王嚴加鈐束及治其左右爲之謀者

○乙亥初沈府襄垣王仕﹤土匱﹥與鎭國將軍仕埭坐事降爲庶人仕﹤土匱﹥子成鐸成銍仕埭子成鍜俱未封至是管府事鎭國將軍仕壞爲之請禮部議成鐸等皆其父未革爵時所生宜封成鍜嘗冒封復革請如例給半祿許之

○提督都察史陸奏賊由棗林閘渡河掠魯橋指揮宗敏守濟寧杜守勛守谷亭不能邀擊宜逮治命姑停其俸

○贈狹西扶風縣知縣孫璽爲光祿寺少卿賜祭蔭其子爲國子生初璽承委修略陽縣城會盜至失所在略陽知縣嚴順言與俱遁渡白水江而溺璽子紹相奏辯以爲父登陴拒守凡五日力屈而死盜投之江中下巡按禦史審核如紹相奏乃有是命

○丙子調徐州兵備副史馮顯整飭九江兵備以柳尙義代之先是有旨復尙義爲副使令用之要衝吏部乃諳以更顯遼東懿路城自五月晦至是日火三作毀官民廬舍甚眾人有死者

○丁丑升狹西左布政使洪遠爲都察院右副都禦史巡撫雲南

○升賞寧陽縣破賊有功官軍一百一十三人有差都指揮李瑾賞銀二十兩紵絲二表裏

○戊寅升狹西右布政使田彭爲左布政使

○廣西布政司右布政使楊守隅以疾乞致仕許之

○以江西署都指揮僉事陸潮充左參將分守廣東雷廉髙肇地方

○以陣亡參將王杲庶子四兒爲世襲百戶優給杲以蒙村之死贈都指揮同知其子佐襲指揮使至是佐言杲第用死於胡虜璽死於蒙城皆乏嗣乞加錄兵部議可故有是命

○賊楊寡婦掠濰縣指揮喬剛禦之賊少腳僉事許逵復敗之於髙苑令指揮張勛邀之於滄洲米家屯凡俘斬二百七十五人都禦史陸完以聞命紀功官核實具奏

○己卯命順天府官禱雨

○傳旨以禦馬監太監崔安守備南京廣東看守珠池內官監太監史泰鎭守貴州

○錄江西太平營破賊功升賞官軍五百十二人有差都禦史周南賞銀二十兩彩幣二表裏

○庚辰大學士李東陽上﹤鋶﹣釒﹥曰臣因疾乞休蒙命醫遣問慰畱戒諭申以顧命之言責以君臣之義臣惶悚震驚身無措伏念顧命之言先帝敷遺之明訓君臣之義聖人立教之大端使臣才尙能爲力猶可勉正當多事豈可求安但臣之衰病日甚於前屢勤恩命身愈無措是將有玷於風化之首亦焉能有益於政治之大哉伏望潣察其情早賜休退上曰先帝顧命委重於卿明訓具在其何忍忘朕以卿才優力稱不惜懇畱正欲補益大政吏部卽往諭此意可亟出勿復辭

○升山西按察司按察使髙友璣爲狹西布政司右布政使遼東苑馬寺卿夏暹爲廣西右布政使

○獲賊首方四歹�桀於市方四四川仁壽縣人本王姓傭於同裏方克古因冒其姓徙居貴州思南業耕販避楊友兵復﹤阝步﹥石阡之龍泉坪後與曹甫等作亂爲土官所擊奔眞州及南川江津盜汪長孫應之其勢益張遂破江津縣僞稱行軍都督營於鶴山坪施州土兵與戰失利乘勝破綦江僉事馬昊率玀��回土兵擊敗之奔婺川復劫梁山陰與甫不協相攻眾遂散乃變姓名潛走開縣義官李淸獲之總制尙書洪鐘以聞賜敕獎勵淸授土官巡檢賞銀百兩昊以禮獎勞

○給魯府故輔國將軍漸夫人許氏曁子女養贍米歲五十石

○兵部以太僕寺馬匹兌給將盡馬價亦支費過半請開納馬例軍民捨餘人等願納銀二十兩者準馬一匹授以冠帶榮身以上遞加至正七品散官者馬三匹銀七十其武職則納銀百五十兩者準馬七匹授百戶鎭撫以上遞加至指揮使者馬二十五匹銀五百俱免雜泛差徭知印承差則納銀百三十兩者準馬六匹在外以聽缺久近在京以辦事歷役久近爲加殺殺者至馬一匹銀三十吏典則納銀八十兩者準馬四匹亦以聽缺辦事歷役久近爲加殺加者至馬七匹銀百五十俱免歷役考試授以冠帶陰陽醫學僧道官之生徒補缺免考選及軍職襲替免比試總小旗免並槍民間子弟願充知印承差吏典者納銀準馬各有差從之

○辛巳錄山東靑城破賊功升賞官軍六百七十六人有差署都指揮同知李瑾升一級先任左布政使姜洪右布政使夏時各賞銀五兩彩幣一表裏

○壬午升狹西按察司副使胡經爲山西按察使雲南布政司右參政趙文奎爲遼東苑馬寺卿

○免沁州守禦千戶所屯田子粒有差以被賊殘害也

○命倒馬關守備署都指揮僉事盧英山東備倭

○命廣東備倭都指揮僉事郭宇掌江西都司印以錦衣衛都指揮僉事王良代之

○撫治鄖陽都禦史劉琬奏南召知縣李璽獲賊首劉三上蔡人趙秀等獲趙風子及其弟鐇桐柏知縣李聚斬朱千戶乞如例升賞兵部議令都禦史彭澤及紀功官核實庶功賞不濫從之

○癸未戶部覆監察禦史吳祺等所奏節財用事下廷臣議謂京儲歲額四百萬石以三十萬運送薊州止存三百七十萬兵荒蠲免額常不允計今年放支之數乃至四百九十餘萬入不供出國用艱窘累請沙汰冗員禁革投充軍匠皆不施行乞稍爲之限制軍匠傳升者不得銓注文職衙門民匠傳升者不得銓注錦衣衛所各色軍匠月支米一石者革其口糧直米新收軍匠勇士非舊額者減月糧之半其餘不急工程冗濫職役俱乞停罷庶幾可救目前之急得旨匠官俸給各減三分之一新收軍匠月糧至一石者各減一斗餘皆仍舊竟不能有所損焉

○罷河南按察使邢義紀功給事中吳玉榮劾其衰病廢事故也

○錄山東郯城蒙陰破賊功升賞署都指揮僉事袁傑等九十六人有差

○給撫寧侯朱麒祿米歲一千二百石本色八百四十折色二十

○甲申升兩浙都轉運鹽使司運使梁辰爲雲南布政司左參政山西按察司僉事傅習爲狹西副使

○復設遼東苑馬寺永寧監錄事一員從撫按官請也

○降山西按察司副使白翺爲兩淮都轉運鹽使司同知坐流賊劫略不能督捕也

○河南紀功給事中吳玉榮奏咸寧伯﹤亻凡﹥鉞帥師擊盜於光山參將神周姚信指揮周鏞爲左副總兵時源參將金輔爲右大敗之斬千三百九十八人盜潰奔六安州奏至各賜敕獎勵升賫奏者職一級

○禦馬監太監崔安守備南京奏乞參隨二十七人許之兵部奏中官出守者例止參隨五人宜減其例外者上曰業已許之不爲例

○乙酉升福建泉州府知府程琯爲兩浙都轉運鹽使司運使

○復山西按察司僉事張賢職初賢坐縱賊當降黜都察院明其無罪故復之

○錄直隸南宮縣崔虎店破賊功升賞官軍百八十九人有差都指揮李鋐指揮侯贇各升一級

○錄甘肅大沙河破虜功升賞官軍二百六十九人有差參將李愷都指揮李鳳各賞銀二十兩副總兵徐謙銀半之各彩幣二表裏指揮王源銀五兩彩幣一表裏

○丙戌大學士李東陽上﹤鋶﹣釒﹥言人臣報國之心無窮而幹事之力有限臣誠衰老鞭策不前伏望天恩特令休退上曰卿連章求退至情已悉但時方多事朕爲天下畱卿元臣進退所關甚大有疾宜善調攝其亟出以副眷懷

○升狹西布政司右參政陳璘爲河南按察司按察使

○都禦史叢蘭以賊破泗宿等州睢寧定遠等縣劾奏兵備僉事李天衢署都督僉事馬昂守備署都指揮萬廣指揮紀志綱等之罪時廣已革任天衢丁憂得旨志綱等逮治昂令戴罪擊賊初賊攻定遠城中婦女自盡者百六十四人及破固鎭執驛夫董鑾妻茆氏欲污之不屈抱其女赴井死至是蘭奏及之旌茆氏曰貞烈諸自盡者令紀功官劾實具奏

○巡撫山東都禦史張鳳奏所選民快乞令侍郎楊潭給以糧艸戶部議許之時潭與鳳不協因奏鳳喜功好動今山東瘡痍未復乃選調民快遠近騷然又欲以公帑給之不當予且語侵戶部尙書孫交謂與鳳同年所請必允於是交以嫌奏移兵部詳議謂山東民快前此皆取殷富之家各有人丁幫貼準其徭役鳳今所選乃一時招集者旣無幫丁又不給糧人情誠有弗堪宜令鳳僉撥幫丁俟有調發乃如官軍例給餉其在本處操守者勿給仍令潭與鳳同心布公無生嫌隙從之

○命以淮楊二府曁杭州鈔關船料銀十萬兩輸南京糴米從內外守備官奏也

○賊自河南入羅田轉掠黃陂都指揮陳表與戰敗之乃還據羅田都指揮潘勛保靖宣慰彭翰等擊破之俘斬凡五百八十餘人報至令紀功官勘實仍嚴緝土兵勿擾地方

○丁亥監察禦史張景晹奏盜賊猖獗商貨不通正陽等九門收受錢鈔乞量減免戶部覆請正陽等七門減十之二朝陽東直二門減十之三從之

○雷震四川成都衛門及教場旗桿

○戊子上禦奉天殿傳制遣彰武伯楊質恭順候吳世興通政司右參議任良弼忻城伯趙槿禮部右侍郎李遜學興安伯徐良武平伯陳熹成安伯郭寧宣城伯衛璋爲正使工科都給事中謝訥工部郎中顧可學尙寶司少卿李天賦刑部郎中方學中書舍人孔孟富禮部員外郎吳期英翰林院編修陸深行人範輅鴻臚寺左少卿張昱爲副使持節冊封楚世子榮﹤氵戒﹥爲楚王魯府髙密康穆王長子健栻爲髙密王晉府義寧僖裕王長子知爀爲義寧王夫人李氏爲義寧王妃晉靖王庶第六子表檈爲榮澤王遼府湘陰恭簡王長子寵湳爲湘陰王夫人劉氏爲湘陰王妃周府封丘溫和王庶第五子同鉻爲封丘王中城兵馬指揮孟景女孟氏爲荊王妃西城兵馬指揮周政女周氏爲淮王妃東城兵馬指揮楊鉞女楊氏爲肅府淳化王妃南城兵馬副指揮王藤女王氏爲周府會稽王妃東城兵馬副指揮沈雲長女沈氏爲浦江王妃東城兵馬副指揮李法女李氏爲代府棗彊王妃

○升湖廣布政司左參議方璘爲狹西右參政

○咸寧伯仇鉞言都司指揮同知陳珣驍勇有謀討賊河南屢立戰功乞加將領之名以便行事命充遊擊將軍

○南京禦史周期雍奏江西調至狼兵所在輙肆荼毒奸污婦女劫掠財物毀壞屋宇良民橫罹鋒刃者不可勝數至於士族亦有闔門受戮之慘且載所掠婦女金銀抵南京貿易違禁貨物此皆總制都禦史陳金紀律欠嚴故也乞賜敕切責並戒諭狼兵頭目嚴加約束其越境者令法司鞫治良民被害者令有司加意寬卹會南京守臣亦奏所獲狼兵韋晃等三十人且請治巡捕官耿輝等失察之罪得旨金寫敕切責晃等令江西巡按三司會問被掠男女給還其家輝等宥之

○錄山東裴子巖破賊功升賞指揮郭琮等三千二百六十八人有差

○己丑總制都禦史張泰奏虜亦卜剌散掠甘肅丰稔渠等處爲指揮同知呂檜所襲復由觀音山突至太平堡牧於紅泉都指揮王杲童傑王璉夾擊之追至松山前後斬首凡百三十二級上賜泰敕獎勵升其奏捷者職一級其有功官軍令巡按禦史審核以聞

○江西右參政董朴以禦盜失事調廣西未行都禦史陳金奏其才可用乞令仍舊領兵候盜平赴任已而竟從所請仍任江西

○淮王發銀四百兩助江西軍餉賜敕褒諭

○庚寅巡撫大同都察院右僉都禦史謝綬卒綬字朝章山東朝城縣人成化甲辰進士授任丘知縣弘治初進南京四川道監察禦史升湖廣按察司僉事守制攺四川正徳五年升南京太僕寺少卿六年升大理寺少卿旋升都察院右僉都禦史巡撫大同贊理軍務明年卒於大同賜一祭如例綬剛介其在任丘得民心有指揮奉巡按禦史之命道任丘不遜綬收鞫下獄旣而釋之其人愬於巡按巡按遣兵隸來縶綬綬卽往任丘吏民危之相率隨行者以千計綬止之吏民默踵其後以理直禦史竟不能加害其歷官之政多類此

○都禦史張縉奏盜劉六等由邳州乾溝口渡河而南遂至固始知州周尙化及指揮楊寶等失於防遏宜罪命革其冠帶仍停俸

○致仕右都督神英卒英初襲延安衛指揮使累功至右都督正徳庚午自陳邊功封涇陽伯尋革至是卒其子分守延綏右參將都指揮使周乞祭葬贈謚命賜祭葬如例謚已之

○辛卯升戶部署郎中喬恕爲湖廣布政司左參議升賞邳州馬古城禦盜有功及陣亡官軍副千戶劉寧等二百十四人有差

○罷分守宣府順聖川蔚州右參將馬經以懷安衛都指揮僉事陶傑代之經以貪爲撫按官所劾也

○宥右副都禦史邊憲蕭翀罪復其職先是賊劉六等爲亂命憲巡撫山東翀巡撫保定等府二人素乏才望調度寡謀憲又以桑梓故不敢追賊於是憲所屬膠莒髙唐濟寧等州沂水蒙陰長山臨胊樂安新城鄒平靑城壽光濰昌邑沾化照丘武城海丰陽信樂安蒲臺齊河章丘益都陵平原禹城臨邑荏平壽張陽谷寧陽曲阜泗水費新泰定陶靈山觀城滕萊陽東河棲霞鉅野招遠朝城卽墨等縣翀所屬滄景冀等州東明興濟威深澤固城慶雲南宮新河棗彊阜城獻靑靜海東光元城吳橋鹽山�淸廣平魏浚長垣衡水蠡束鹿髙邑臨城交河等縣皆爲賊所殘破人民死鋒刃者以萬數所在蕭然方憲駐兵濟南去賊所僅十餘里憲闔城門三日惟從城上觀望不發一兵剿捕賊焚漕舟數百艘翀亦坐視不能救援由此賊益橫紀功禦史吳堂奏二人罪詔許其以功自贖二人無所效言官再交劾之乃逮系錦衣獄尋付法司議罪謂憲翀負國誠深而憲罪尢浮於翀尙不知引咎自歸乃冒他人功妄奏掩飾人情益憤請論如法詔憲翀固當重治但亦有督部擒斬功姑準贖還職時論謂二人得免於法已幸仍畱用之非所以示勸戒矣

○壬辰升廣東按察司僉事湯沐爲福建副使

○傳旨以禦馬監太監張銳提督東廠

○河南賊平初賊攻六安州咸寧伯仇鉞以副總兵時源等涉河而進至七里崗敗之賊分爲三於是神周追趙風子姚信等追賈勉兒二賊急復合周信與戰於宿州應山皆捷賊遂遁去源及金輔陳珣追劉三由黃陂光羅至桐柏南召連敗之劉三夜從十七人奔嵩縣山道亡者半至土地領劉三窘甚乃自縊指揮王瑾斷其首又張永兒者以七百餘騎走輔等邀之於上蔡瓜皮店無一人脫者前後凡斬首四千七百二十二級俘百七十人降者七百餘人捷聞都禦史彭澤及鉞等俱賜敕獎勵奏捷者升賞如例旣而都指揮朱忠夏廣復追擊賈勉兒於扶溝及西華小窯鎭賊奔沙河溺死者甚眾復追至永城虞城勉兒屢敗變姓名匿於項城之丁村老人王斌獲之餘眾遂潰周等復追至上蔡縣瓜皮店及宿州張山集息縣許家莊俘斬又千七十餘人趙風子走徳安自髡爲僧匿於江夏軍趙成獲之命賊首傳詣京師

○癸巳令故左庶子張天瑞子揀之於中書舍人習字出身以東宮講讀恩也

○都禦史張翼奏虜阿爾禿廝寇嘉峪山關指揮僉事趙承序等襲之斬百餘級賜敕獎勵升賞其奏捷者如例

○盜廖麻子侵閬中指揮丘鉞等及永順頭目彭潮禦之追至蒼溪白崖鄕斬獲四百五十人遂奔東流

○甲午升原任兵部主事黃昭爲廣東按察司僉事昭先以敕諭致仕至是起之

○乙未革湖廣參議尙繻職繻先任狹西僉事時抑買部民物貨至是事覺故罪之

○夜月犯外屏星

○丙申夜西方流星如盞起天市西垣西南行至房宿

○丁酉曉刻金星犯井鉞星

○戊戌汝寧之被圍也崇簡王妃李氏以世子命發銀千五百兩助軍至是都禦史彭澤言王薨未葬世子幼沖請以銀還給之詔可仍寫敕獎諭

○以保安右衛都指揮僉事張暠守備宣府葛峪等堡

○庚子遣內官祭中霤之神

○復除養病四川布政司右參議左唐於廣西

○裁革北直隸通薊涿霸四州管柴判官各一員遷安縣管縣事縣丞一員

○山東費縣汶蒙山崩

○辛丑升廣信府知府陸徵爲廣西布政司右參政

○鳳陽府知府羅玹初至謁守備太監閻宣宣不爲禮玹與爭遂奏玹罪下巡按禦史勘問事多誣乃攺玹別府而置宣不問

○兵部議河南府並西平息縣六安州之功有首級者照例升賞其割取耳記𨿽非例不可置而不錄今擬一人割耳記六副以上升實授一級一人斬首級二顆耳紀一副或首級一顆耳記二副及耳記五副者升署一級首級一顆耳紀一副者賞銀五兩今後殺賊俱論首級不許以耳記報功若紀功官隔遠則寄鄰近州縣衛所轉角�羊辧驗庶幾恩賞不濫詔耳記視首級例升賞

○初議並功升格太監張忠奏北直隸山東河南京邊官軍斬獲流賊首功不系一戰不載一冊者請並論凡一人擒斬三名顆者不拘先後準升實授一級以上皆遞升兵部議以紀功籍冊造報不時若俟班師後行賞則太遲若以三方之功並論又太濫宜自今凡功冊已至而未升賞者果地裏相去不遠日月相間不久所報𨿽二三次亦與並論其功冊未至者令紀功官酌量地裏月日久近核審明白𨿽二三次亦與類奏已升賞而未並論者俱攺正而地遠日久者勿濫及議入上以忠監槍多勞賜敕獎勵仍歲加祿米十二石餘如議是時權幸豪猾托名諸將部下不出門閾坐得首功有一人一時數處以功報者並計累升或自白身超授金紫自是官盈錦衣之籍不可勝紀

○賊劉七等入湖廣敕都禦史彭澤咸寧伯仇鉞仍率時源神周陳珣所部兵往剿之湖廣江西南直隸各鎭巡操江以下官員悉聽節制都指揮而下不用命者卽斬以徇都禦史陸完太監陸誾兼督河南軍務率金輔姚信等所部兵以殄餘賊鎭巡以下官員亦聽節制仍分調劉暉許泰白玉郤永李鋐溫恭所部兵於鳳陽徐邳濟寧東昌往來巡守

○壬寅賜榮王冕服弁服各一襲

○攺巡撫遼東都察院右僉都禦史袁經巡撫大同

明武宗毅皇帝實錄卷之八十八明武宗毅皇帝實錄卷之八十九

正徳七年六月癸卯朔升原任翰林院編修孫淸爲山西按察司副使提調學校淸不修行撿坐事落職至是以金�贊剌起用物論大不然之吏部尙書楊一淸對人輙自角�羊曰此人若不收用何事不爲或謂爲淸之地者伶人臧賢也

○賊方四餘黨四千人奔寧羌遂犯沔縣副總兵閻綱督都指揮黃正劉毅指揮蘇澍等擊敗之於木竹埡乘勝遂追至老馬山賊與苗蠻合攻之綱被傷毅及千戶黃虎等死都禦史洪鐘以聞且言綱等寡謀深入以致挫衄但越險履危亦有微勞乞免逮治以責後功毅虎等宜加優卹巡按禦史王廷相亦以爲言並劾都禦史藍章及鐘調度失策兵部議覆詔綱澍等戴罪殺賊毅贈署都指揮使子襲升一級並虎等各給棺斂鐘章姑免究令協謀滅賊不許交相猜忌再誤事機

○甲辰鳳陽禦盜參將馬昂稱疾乞罷以所部兵委畱守李淸代領許之仍令巡視守備官嚴督諸將防守

○賞狹西蘭州斬獲達賊有功官軍銀布有差

○升山西布政司左布政使張貫爲都察院右副都禦史巡撫遼東

○丙午監察禦史陳祥言右都禦史王鼎屢被舉劾晏然在位且憲綱都禦史與禦史得互相紏劾妄者抵罪今禦史張璉劾鼎姦貪如其得實則鼎當罷若虛則璉當抵罪而璉與鼎決不可並立也不聽

○巡撫山西都禦史姜洪奏虜自三月以來近邊殺掠偏頭三關堪戰騎兵不過四千人調赴河南及戍遼州者各千其畱者又缺馬恐緩急無備乞還河南所調兵以布政司都司貯庫銀給買戰馬從之

○南河伯方壽祥以擒劉資趙鐇之捷聞兵部言壽祥鎭守湖廣失於防禦致盜越黃陂擾陽邏執憲臣顧乃報功以飾罪請按核乃切貢壽祥令自陳狀

○丁未升河南右布政使倪天民爲山西左布政使

○戊申命錦衣衛指揮使薛璽僉書管事初璽奏自曾祖綬至父勛皆世襲永順伯爵乞仍其舊吏部覆議三世襲伯皆系特恩其原授誥券止應襲指揮使蓋誥券當遵而特恩不可爲例也乃許璽管事

○革順天府通州北關巡檢司

○庚戌升河南布政司右參政楊子器爲右布政使�浙江杭州府地震有聲

○辛亥工科給事中吳巖劾奏都禦史邊憲蕭翀罪重不當復其職請卽罷黜且言副總兵白玉系獄復遣隨徵故憲翀得援以自脫宜仍置玉於法不納

○以狹西河州衛署都指揮僉事金冕守備西寧

○命給事中黎奭於江西王萱於四川紀功兵部四川江西用兵已踰數年𨿽降敕切責或移文催督竟無成功且四川之盜陽爲聽撫陰緩我師經今數月勢愈猖獗江西則狼兵貪狠不聽節制甚至私與盜交縱其奔竄其東鄕斬獲之數眞盜無幾餘多良民屠戮之慘尢甚於盜卽今頓兵不進要求無已官司知而不奏近於蒙蔽乞簡命給事中各一員會紀功禦史查究並應處事宜馳奏從之

○壬子升四川布政司右參議劉顯爲河南右參政

○錄山東長山淸河等處功賞濟州衛指揮使閻斌等七百四十二人銀絹布鈔有差布政使姜洪夏時再賞如靑城之數

○革慶成王府輔國將軍表木�對祿米三之一坐私出境也�狹西漢中府火星如斗起西南隕於東北天鼓隨鳴

○癸丑兵部言耳記功次賞格所無近年四川貴州重山疊嶂曠無州縣擒斬賊級無處收驗故官軍每遇斬獲旣取兩耳又取小功總爲一副謂之耳功今河南直隸地方平衍州縣輻輳而總兵等官輙令軍士割耳奏報又無小功且不別其首從及就陣與否其中必有濫殺稚婦及竊割道殣者若與斬首同賞則僥幸者眾而人心不平乞酌爲之制仍從實覆勘乃命紀功官分別等次以聞

○甲寅升河南布政司左布政使崔文奎爲都察院右副都禦史管理南京糧儲

○升湖廣按察司僉事郭韶爲四川布政司右參議

○安南國王黎睭遣陪臣杜履謙等奉表貢方物賜衣服彩叚等物有差

○乙卯巡撫甘肅都禦史張翼奏虜寇涼州副總兵蘇泰等襲敗之斬首八十一級賜敕獎勵升賞奏捷者如例

○丙辰升湖廣布政司右布使劉挺爲河南左布政使

○致仕光祿寺卿周惠疇奏原籍無產且道梗不能回乞寓居於京許之惠疇奴事內侍蕩惑上心人方幸其去而復乞畱以規復進後托伶官臧賢爲請遂得如所願云

○黜南京戶部郎中戴達爲民以差福建時侵克官銀故也

○丁巳升都察院經歷司都事沈欽爲湖廣按察司僉事

○太監蔣貴傳旨以禦馬監太監耿宗分守遼陽地方

○盜劉七等加船十三艘自黃州下九江經安慶太平儀眞以達鎭江所過殘掠南京守臣奏乞增兵防禦兵部議鎭江四達之地東南抵浙江西比抵山東逆流而上抵湖廣沿江沿海俱宜防守宜令彭澤﹤亻凡﹥鉞率兵自湖廣而下駐南京以東陸完自山東淮揚而南駐蘇常浙江便地督操江坐營鎭巡巡視備倭巡海兵備及三司府衛等官募水工弩手集鹽船沙船隨賊所往水陸並進務期殄滅鎭巡以上聽其參奏以下徑自系治若在軍前許斬首以徇仍令山東河南北直隸鎭巡官分守要害以防窮寇北潰詔如議

○紀功給事中柴奇禦史吳堂劾巡撫山東右副都禦史張鳳處事乖方前撫蘇松多克銀米斂怨於民今撫山東托疾不出縱賊北走請卽罷黜下其章於所司

○戊午升山東按察使王懋中爲湖廣布政司右布政使

○以兵荒免濟南兗州東昌今歲備用馬匹凡四千四百四十有奇

○己未紀功給事中吳玉榮奏驗核賊首劉三名惠實縊於土地嶺趙風子名鐩實獲於江夏縣朱千戶名諒實斬於裴子巖都禦史劉琬所報皆妄宜罰治兵部議琬所奏擒獲者𨿽非賊首然亦劇賊劉資趙鎬及僞稱朱千戶者乃宥之其獎勵賜敕免追奪

○賊劉七等船泊於和尙港去南京僅六十里張帆上下迄無禦之者事聞兵部議以武靖伯趙弘澤都禦史陳世良職專操江九江兵備副使周廷徵巡江禦史危行守備都指揮徐永把總指揮楊勛等並沿江軍衛有司南京內外守備官不能遏截俱宜究治得旨弘澤世良降敕切責並巡江禦史俱停俸把總等官及徐永仍革其冠帶內外守備官姑宥之令協謀防禦

○庚申大學士李東陽奏言臣自五月抱病三﹤鋶﹣釒﹥乞休𨿽報國之心無窮而趨事之力有限伏冀矜不能之往咎貸未死之餘生特許休致上曰卿累朝元臣勛徳隆重出處所關不輕近屢引疾朕已具悉特令吏部諭意懇爲天下畱卿宜體至情勉出以慰人望愼毋再辭

○轉廣東布政司右布政使羅榮爲左布政使

○復除服闋按察使金獻民於山東按察司

○致仕刑部左侍郎葉贄卒贄字崇禮淮安山陽人天順甲申進士任刑部主事歷員外郎郎中鞫讞明愼人稱不冤出爲嘉興府知府攺臺州廣信以操履淸謹聞旣去民皆思之遷四川布政司參政江西左右布政使徵拜右副都禦史總督南京糧儲藩僚以故事饋贐贄謝不納其督糧儲嚴出納淸宿斃繼者多遵其法轉南京工部右侍郎又轉刑部請老而歸足迹不至公府郡大夫賓之鄕飲亦不赴至是卒賜祭葬如例

○辛酉巡撫甘肅都禦史張翼奏都指揮王杲等追虜於觀音山及漧柴墩斬首六十級賜敕獎勵奏捷者升賞如例

○壬戌升廣東按察司按察使歐陽旦爲本布政司右布政使

○黑眚見初自河間順徳二府及涿州夜出傷人有至死者尋見於京師形兼赤黑大者如犬小者如貓若風行有聲居民夜持刁鬥相警達旦不敢寢踰月乃息後又見河南封丘縣

○監察禦史劉大謨劾奏都察院右都禦史王鼎當四方紛擾之秋無纖毫裨益之效聞劾則杜門稱疾得旨則趨朝致謝驅逐不去靦顏在列請賜罷黜以作士气不報

○癸亥總制都禦史張泰奏虜阿爾禿廝侵犯甘涼原擬調延寧軍馬二千五百援近因套賊殺傷花馬池墩軍而賀蘭山後零賊不時出沒遂畱二鎭兵以守而於甘蘭固靖選兵三千令都指揮閻勛將之以援莊浪仍令都督楊英選遊兵二千人待報啟行副總兵徐謙軍山丹遊擊將軍吳英軍永昌副總兵蘇泰軍涼州互相策應仍調番兵厚加賞犒使爲前鋒所獲牛馬器械卽以充賞各城堡亦據險夾攻以紓邊患兵部議從之

○巡撫大同都察院右僉都禦史袁經卒經字大倫長沙府寧卿縣人弘治庚戌進士授西安府推官升監察禦史按兩淮三吳有風來歷山東按察司僉事狹西按察司副使山東按察使正徳辛未升右僉都禦史巡撫遼東練兵卹士摘姦剔斃頗有能聲尋調巡撫大同道病卒如例賜一祭

○琉球國中山王尙眞遣正議大夫梁寬等來朝貢馬及方物賜宴並賞彩叚鈔布有差

○英廟麗妃劉氏薨妃山東濟寧州人父林母陳氏宣徳壬子選侍英宗睿皇帝天順丁丑冊爲麗妃至是薨年八十有七輟朝五日祭葬如制謚曰安和榮靖

○甲子曉刻金星犯鬼宿積屍气

○升山東按察司副使陳雍爲廣東按察使

○錦衣衛指揮使周賢以督修安定門城垣工成乞升級命爲都指揮僉事

○右副都禦史姜洪卒洪字希範直隸廣徳州人成化戊戌進士初授盧氏縣知縣擢貴道監察禦史陳時務八事彈劾不避權幸謫山西夏縣知縣擢廣西桂林府知府所屬古田縣久爲猺獞侵擾洪奏調兵討平之民賴以安累擢雲南左參政山西右布政使逆瑾方擅政諸省有賀印錢山西獨無瑾中以法矯詔罷歸復罰令輸粟於邊瑾誅起爲山東左布政使時流賊猖獗調度兵食勞瘁成疾嘗上用兵事宜多見施行未幾升都察院右副都禦史提督鴈門等關兼巡撫山西未踰年竟以羸疾卒於官洪性伉直居官淸介身後家益落不能舉其喪久之始克葬云

○乙丑順天河間保定眞定大名廣平六府及山東濟南靑兗登萊東昌被賊殺死男婦六萬五千十六人陣亡官軍民快人等一千五百二十人戶部侍郎兼僉都禦史王瓊奉命賑濟因具數以聞俱卹其家如例

○丙寅曉刻水星犯鬼宿東南星

○升右都督谷大中爲左都督大中太監大用弟冒從徵鎭番衛之功也

○丁卯升江西按察司僉事李充嗣爲山東副使整飭臨淸等處兵備山東招遠縣夜有赤龍懸空光如火自西北轉東南盤旋而上天鼓隨鳴

○南京禦史周朝佐等奏賊以奔敗餘孽自湖廣越黃州下九江抵鎭江瓜州其舟不過十三艘眾不過五百人操江都禦史陳世良武靖伯趙弘澤不能擒剿請如馬中錫張偉例械系赴京別簡才能者代之其巡江禦史楊鳳危行守備太監黃偉魏國公徐俌等及都禦史王縝張縉劉丙鎭守方壽祥及湖廣兵備等官亦有罪兵部覆議世良弘澤宜系治內外守備及縝宜切責湖廣失事官宜查參得旨世良弘澤仍令戴罪自效餘如議

○戊辰孝莊睿皇后忌辰奉先殿行祭禮遣駙馬都尉林嶽祭裕陵

○升通政司右參議任良弼爲左參議兵科都給事中張王�贊刑部員外郎柴義爲右參議

○升四川保寧府知府吳晟爲四川布政司右參議南京戶部郎中施訓爲狹西右參議南京大理寺右寺正李淳爲江西按察司僉事

○都察院右都禦史王鼎罷賜敕給驛還鄕有司月給米二石歲人夫四名

○賞狹西莊浪等處獲功官軍參將魯經等三百八人銀絹布有差

○己巳給事中石天柱劾奏巡撫保定都禦史寧杲阿附逆瑾驟升羙官投置閒散已爲寬貸頃因盜起畿復加錄用意其收功末路以蓋前愆夫何東安之敗僅以身免趙州之追遠尾其後兵旣衄而奏擒斬四十戰未交而奏擒斬二百將誰欺乎且其行軍之際縱令士卒擅殺良民駐軍之時專事需索所費不貲夫人孰不愛其生而戕人之生以圖功名人孰不愛其家而破人之家以充囊橐其殘忍貪墨如此故眾心洶洶咸欲食杲之肉乞明正典刑以謝天下命兵部議處以聞

○初副總兵時源追盜於廬州遣夜不收七人爲前導及城知府徐鈺指揮金璽不納殺一人監禁四人參將神周兵至黃州知府余貴指揮張勇等遏其使於關外亦不合饋餉都禦史彭澤具以聞命逮治之其被殺軍人令官司厚加優卹�狹西鞏昌府地震有聲

○庚午孝穆皇太后忌辰奉慈殿行祭禮遣駙馬都尉林嶽祭茂陵

○辛未大理寺卿燕忠爲禦史胡止所劾有旨令忠陳狀忠乃隨事辧枉上曰忠事朕已具悉其安心辦事止風聞欠當且不究初止劾忠寡學狠愎爲禦史則擅作威福爲三司則抗拒風憲今爲廷平則挾私多駁酷刻不仁其言固過而忠揚已力辧略無引咎意亦失大臣體矣

明武宗毅皇帝實錄卷之八十九

明武宗毅皇帝實錄卷之九十

正徳七年秋七月壬申朔享太廟

○兵部覆議南京給事中趙官等劾江西總制都禦史陳金統禦無律縱狼兵殘暴臨川之捷濫殺平民怨聲載路紀功禦史曹仿不能紏正俱宜責譴得旨金已降敕切責其土兵不如律者許斬之於軍門東鄕軍功令給事中核實以聞

○都禦史馬炳然之死也巡按湖廣禦史王俸劾總兵方壽祥縱賊戕戮大臣請正其罪有旨令壽祥陳狀至是紀功給事中吳玉榮及俸復劾壽祥及鎭守太監王閏巡撫都禦史劉丙參議方璘僉事郭韶都指揮潘勛並布政副使知府等官四十一人均宜究責詔閏丙姑宥之壽祥俟陳狀另議璘韶勛逮問余俱停俸後壽祥伏罪乃奪其祿米三月

○甲戌戶部尙書孫交引疾乞休且言自祖宗以來優禮大臣有容其一辭而退者有容其再辭三辭而退者蓋辭退至三則臣下之情已盡眷畱至再則君上之禮極隆終辭而許其去君恩臣節兩得之矣乞察悃誠特容禮退上曰卿操履淸愼譽望素著國計爾托其勿固辭

○升南京刑部右侍郎陶琰爲都察院右都禦史巡視浙江

○乙亥仁孝文皇后忌辰奉先殿行祭禮遣駙馬都尉蔡震祭長陵

○丙子戶科右給事中王鑾﹤鋶﹣釒﹥薦兵部尙書劉大夏戶部尙書韓文皆正大剛明請以禮惇起畀之重任又劾南京吏部尙書張澯偏刻逄惡巡撫僉都禦史寗杲凶戾濟姦乞重加謫治下所司知之

○升辦事有功官旗舍人屠璋等二十一人人一級從太監谷大用請也

○太監蕭敬傳旨河南用兵兩月賊首就擒餘黨殄滅監督提督鎭巡紀功領軍等官勞效可嘉太監陸誾總兵仇鉞都禦史彭澤各賞銀五十兩紵絲四表裏太監甄瑾周景侍郎黃珂都禦史李士實鄧璋劉琬各銀三十兩紵絲三表裏給事中吳玉榮禦史李元副總兵時源參將神周金輔姚信遊擊將軍陳珣守備周鏞各銀二十兩紵絲二表裏仍寫敕遣行人赴軍前給之待班師之日論功升職

○沂州知州李錫以禦史謫任涇府禮生李敩與內使楊景奴有犯錫懾治之景等怒乃遣軍校奪其奴還且肆罵於州治會冬至錫入府賀又爲敩等毆系三日乃得出事聞下鎭巡官勘報乃調用錫而逮景等鞫之

○岷府黎山王彥汕�莫鎭國將軍彥汭彥淮皆黎山安懿王子也與安昌王彥滵收畜姦徒從臾爲非時索州司供應及勒取民財莫敢誰何彥汕�莫居喪酣飲率宮眷憑城觀戲諸弟皆效之彥汭屢忤毋推而僕諸地彥淮性尢凶彊嘗置毒饌中進母母覺不食其夫人劉氏與家奴通彥滵淫縱事尢多彥汕�莫兄弟嘗侵彥滵及沙陽王膺刨宅地積怨久遂各以其事訐奏而膺刨又誣彥汕�莫烝其父妾命司禮太監溫祥刑部侍郎戈瑄錦衣指揮韓端往會鎭巡官按之事涉宮壺者令祥入府詳訊彥汭彥淮母因各爲其子訴角�羊祥等還奏詔降彥淮爲庶人革彥汭祿米彥滵彥汕�莫革三之二膺刨三之一劉氏奪封號家奴處斬姦徒發戍邊遠者四十五人

○丁丑命故泰寧侯陳璇子儒襲其父爵

○四川賊陳二等降陳二卽曹甫時總兵楊宏王憲副使張敏馬昊何珊都指揮李蔭等合擊賊於營山蓬州等處俘斬千三百餘人賊勢窮蹙總制尙書洪鐘乃遣人分詣賊營撫諭之敏單騎入甫營甫聽命赴軍門面受約束仍還營撫散餘黨廖麻子不從且忿甫肯已殺之遂拘畱敏旣而送敏出甫黨散解者幾二萬人鐘及都禦史髙崇熙藍章等奏至賜敕獎勵升賞進奏者如例

○升賞四川有功陣亡官軍二千七百二十七人有差死事都指揮使樊燁推官吳伯鈞各贈二級賜祭一壇永順保靖土官正賞外仍各賞銀三十兩紵絲二表裏仍給永順宣慰彭明輔誥命

○命直隸巡按禦史原軒隨軍紀功

○河南虞城縣訓導折琮以守城禦賊被害其子自勝陳奏令優卹如例

○戊寅命副總兵劉暉時源郤永李鋐俱充總兵官分守山東河南南北直隸先是兵部以盜賊未平請仿各邊事例於山東河南南北直隸各設鎭守武臣一人假以總兵名目協同鎭巡官保障事寧裁革下廷臣會議旣而提督咸寧伯仇鉞言邊軍久勞風土不宜人馬俱病今賊漸平請畱三之一討賊其餘遣還諸邊亦下兵部議於是兵部會廷臣議以爲南土卑濕非北人所宜盜聚江湖非弓馬所制但渠魁未殄難遽班師請以劉暉戍山東時源戍河南郤永戍北直隸李鋐戍南直隸所部各千人仍於各部選畱五千人屬之假以總兵名目暫畱鎭守仍聽提督官調發其副參許泰白玉神周金輔溫恭陳珣李瑾姚信等軍俱宜遣還詔從之直隸地方鎭守名目再議以聞邊軍畱屯者人賞銀三兩遣還者人二兩京營及偏頭關軍還者亦如之延綏軍令取道徑還遼東大同宣府軍仍過京犒勞後三鎭軍至京遂畱不遣云

○己卯攺南京都察院右都禦史李士實掌都察院事

○升南京大理寺卿郭紳爲南京刑部右侍郎四川按察司按察使公勉仁爲都察院右僉都禦史巡撫大同兼贊理軍務

○監察禦史文晧劾奏南京吏部尙書張澯諂附逆瑾至銷黃金爲壽星以獻誠不宜居大臣之位乞削奪下其章於所司澯性下急寡與持論太髙而行已亦或未能皆出於正故多招謗壽星之事或以爲出戶部侍郎張志淳而人乃競歸之澯

○升賞湯陰縣有功並陣亡官軍九十三人有差

○庚辰大學士李東陽以病滿三月例當停俸吏部爲請上不許且令吏部諭意俾亟出視事

○辛巳巡撫都禦史邊憲蕭翀各引疾乞罷許之

○升禮科左給事中李貫戶科左給事中閔楷爲都給事中兵科右給事中李陽春戶科右給事中王鑾爲左給事中禮科給事中安金爲右給事中貫兵科楷刑科陽春金吏科鑾工科

○升四川按察司副使謝朝宣爲按察使

○盜過阜城交河都禦史寧杲發兵追之不及遂掠殺二縣義門等村居民王秉仁等百六十餘人斬首而去老幼千餘走訴於紀功給事中哀聲震地又於景州逐田中耕者所殺數十人至有一家四五人俱死者科道官交章劾之得旨杲事待勘明來奏繼而巡按直隸禦史亦奏杲妄殺且言杲於河間保定各州縣索賄名爲賞軍其實自取奏上亦報罷

○壬午慈聖康壽太皇太后聖旦免命婦朝賀賜羣臣宴於午門

○罷南京操江都禦史陳世良武靖伯趙弘澤以都禦史兪諫懷寧侯孫應爵代之南京十三道禦史汪正等劾奏參贊機務尙書劉機及世良弘澤才非統馭保定侯梁任西寧侯宋愷南寧伯毛良貪殘害人俱宜罷黜太監崔安近以內降主管畱鑰亦宜取回得旨安召還弘澤閒住世良致仕諫升南京都察院右副都禦史提督操江應爵令署南京前府事機令盡心供職

○癸未吏部奏尙書等官劉大夏韓文林泮王宗彜馬廷用朱欽等及科道等官艾洪徐昂葛嵩等皆廢黜宜復收用得旨大夏等先各降謫旣復職致仕其勿復言洪等俟有缺奏用

○升刑部右侍郎戈瑄爲南京都察院右都禦史南京光祿寺卿茆欽爲南京大理寺卿

○甲申升光祿寺卿鄭宗仁爲都察院右副都禦史提督鴈門等關兼巡撫山西

○乙酉升四川布政司左參議陶照爲按察司副使

○以中元節遣駙馬都尉蔡震馬誠崔元分祭長陵獻陵景陵裕陵茂陵泰陵文武衙門各分官陪祭

○遣儀賓周鉞祭恭仁康定景皇帝陵寢

○遣內官祭恭讓章皇后陵寢

○丙戌大學士李東陽上﹤鋶﹣釒﹥曰建官以治事班祿以勸功有事不理則謂之曠官無功而食則謂之竊祿臣之官職已極旣加正一品俸又兼食正五品俸臣之祿食亦過今病已三月例當停俸乃辱優恩不允所請用是哀鳴乞休庶不爲曠職竊祿之首上曰卿累朝元臣方隆倚任旣屢遣慰諭宜亟起以副眷懷愼勿再辭

○兵科給事中王昂上﹤鋶﹣釒﹥言吏部衡鑑之司也不平不明何以統百官均四海如訓導蘇森閒住八年未嘗赴任而歷升教諭紀善薊州判官王納誨憸邪黨惡徐州兵備張憲貪酷不職謫調未久輒得轉遷員外郎馮相禦史兪緇皆進擢太驟致仕編修孫淸行類俳優豈堪提學南京管糧都禦史及山東按察使不推見任官而扣補守制馬炳然金獻民皆由尙書楊一淸假公家之爵位植私門之桃李門生故吏越次超遷舊識夙知汲引殆盡秉衡鑑者固宜如是乎臣亦知一淸當代奇才文章政事俱出人右但恐選法從此大壞不得不爲陛下言之得旨吏部用人自有公道昂何爲出此議且王納誨乃易州同知而云薊州判其妄可見令自陳狀旣而一淸逐事奏辯復得旨謂其選法允當納誨等皆供職如故昂謫爲直隸休寧縣縣丞

○丁亥命都禦史寧杲原募義勇一千七百餘人歸籍其願報效者送營食糧寄操

○是夜月食

○戊子伊府光陽王勉土�冉薨王簡王第三子母張氏景泰癸酉生成化戊子冊封至是薨輟朝一日賜祭葬如例謚曰榮靖

○吏部尙書楊一淸引疾乞休言吏部六卿之首責任重大若徒驅難彊之力以蹈不知止之戒妨賢僨事如天下公議何上曰卿忠誠體國銓衡重任方切委托豈可引疾求退其悉心事事勿復辭

○攺提督倉儲戶部右侍郎黃珂爲刑部右侍郎

○升福建按察司僉事宗璽爲江西副使監察禦史謝琛爲浙江按察司副使

○提督軍務都禦史彭澤引疾乞代詔彭澤志在滅賊忠誠可嘉勞績茂著已有旨令同仇鉞督各該鎭巡操江等官隨賊向往剿殺務收全功以副朝廷除害安民至意所辭不允

○己丑太宗文皇帝忌辰奉先殿行祭禮遣駙馬都尉馬誠祭長陵

○大帽山賊何積欽等與張時旺李四仔俱作亂攻劫州縣時旺四仔旣誅總制都禦史陳金督兵備王秩等進擊積欽獲之並其黨劉斌陳鳳球等俘斬凡千七百餘人金以捷聞賜敕獎勵並獎勞秩等奏捷承差賞紵絲衣一襲鈔千貫照資格除授

○庚寅升吏科給事中蔡天祐爲福建按察司僉事

○升大理寺左少卿李良爲光祿寺卿南京太常寺少卿王宸爲南京光祿寺卿

○升兵科左給事中盧綸爲四川布政司左參議

○降寧夏分守都指揮僉事孫隆爲指揮使坐虜入不備也

○辛卯升賞山東有功官軍五百四十五人有差

○壬辰升太常寺卿侯觀爲戶部右侍郎提督京倉大理寺右少卿張禬爲左少卿左寺丞吳世忠爲右少卿南京國子監司業羅欽順爲南京太常寺少卿

○錄廣西平樂梧州等府縣廣東連山等縣湖廣錦田等處功升賞官軍七千九十六人有差太監潘忠都禦史林廷選總兵官柳文各賞銀二十兩紵絲三表裏禦史陳奎王昊副總兵張文淵左參將金堂各銀十兩紵絲二表裏布政王倬參議黃淸孫火�岡按察使翁茂南副使江潮僉事張芝陳陽都指揮吳坤王佐各銀五兩紵絲一表裏

○癸巳江西按察司副使周憲討賊於華林寨敗績死之初賊屢敗且食盡憲乘勝追之賊迎戰復敗斬首三十餘進逼賊寨賊突出圍之遂遇害其子幹援又被傷輿歸亦死通判汪頴面被創猶力戰不屈軍士死傷者二百九十人總制陳金禦史江萬實等請褒錄憲父子及頴且劾都指揮胡玉參議沈煉知府鄺墦寺不卽應援及副總兵張男與三司領兵官之罪詔贈憲爲按察使謚節湣賜之葬祭仍蔭其子金爲錦衣衛世襲百戶幹令有司旌其門曰孝烈頴升二級死傷者優卹之玉等逮治勇與三司官俱停俸

○戶部右侍郎王瓊言廣平等府滏陽河口等處堤岸衝決沒民田宜及時修築請以河間府賑濟余銀千五百餘兩給其費工部覆奏從之

○甲午命大寧都指揮僉事李實守備眞定等處地方

○乙未錄江西靖安等處斬賊功升賞官軍四百二十二人有差

○丙申升忠義衛武舉署指揮使禹寧爲署都指揮僉事於大寧都司僉書管事

○丁酉兵科給事中王萱奏四川民窮盜起宜如直隸山東例命大臣一員再發內帑賑濟戶部議以四川布政司貯庫銀五萬兩及提舉司正徳六年七年鹽課二十萬九千九百餘引召商開中仍令巡撫官賑濟不更差官從之

○命丰潤伯曹愷左府僉書管事

○先是盜賊充斥運河多阻權建寄囤之策及是運船多觀望不前戶部以爲言令督促依期上納以實京儲

○錄延綏木瓜園等處功升賞官軍百二十二人有差

○戊戌錄故吏部侍郎兼翰林學士張元禎孫鏊於中書舍人習字出身

○狹西鞏昌府地震

○燕山左衛軍王宣及其子欽等與賊劉七齊彥明交通資以兵器事覺宣脫走捕得欽等送錦衣獄時權姦有庇之者欽等屢奏辯兵部言京師動靜賊輒先知之蓋皆此屬所泄且賊還霸州皆近郊祀之期其陰謀非小𨿽赤族尙以爲輕而可縱之乎乃詔法司與錦衣衛會鞫皆坐死親黨謫戍邊衛時又有大通事王永者得幸彥明賂之嘗托名永弟引入豹房見上經宿乃出京師傳言永與賊約爲內應而上不知云

○錄山東鄆城潘家渡破賊功升賞官軍七百五十四人有差

○山東殘賊自�縣劫朝城大同指揮謝琴率兵追之斬首七人琴亦戰死時流賊𨿽已敗奔間復嘯聚少者百十人多或千人寧陽鄒費臨邑髙唐諸州縣復被掠巡檢劉斌潘佑禦之皆死守臣以聞兵部議覆請贈蔭琴以勵有功及令撫按官嚴限督剿而究治諸失事者得旨琴贈二級其子襲升如之仍賜祭並斌佑俱給棺斂還其喪餘如議

○己亥升太常寺少卿廖紀爲本寺卿仍提督四夷館大理寺右寺丞李廷梧爲左寺丞禦史吳堂爲大理寺右寺丞

○山東布政司右布政使李祿有疾乞致仕許之

○甘肅守臣奏往者虜酋阿爾禿廝亦卜剌東寇山永西侵來川今復入山�甘州寇掠轉甚乞多發銀布及本色糧料以備軍餉戶部議覆狹西一省錢糧顓給三邊軍餉此外又有年例銀十三萬兩須鎭巡等官數請發內帑三年之間輸運銀已一百十七餘萬開中鹽又三百六萬七千五百餘引矣而告乏之奏益急不知存畱百萬之儲委之何地而困乏至是今歲年例銀已輸運宜令總制官分給各鎭及時糴買糧艸與先次鹽糧相兼接濟仍移文巡撫管糧等官督催該年派徵稅糧及積欠以備邊儲從之

○降狹西署都指揮僉事王銘等四人各一級坐虜入境守備不設也

○命興安伯徐良於南京中府武安侯鄭英於左府彭城伯張欽於前府俱僉書管事

○詔暫免山東官軍秋班京操以盜賊未寧也

○庚子升翰林院檢討穆孔暉爲南京國子監司業

○升錦衣衛指揮同知葉鳳儀爲署都指揮僉事守備山海關

○辛丑謫守備靈州都指揮同知李完於四川茂州衛充軍坐虜入不設備致殺掠數多故也

○大學士李東陽言司禮監昨宣旨京城內外近有訛言欲命太監谷大用仍舊提督官校緝訪事情令臣等撰進敕稿臣等切見大用前日兩次具﹤鋶﹣釒﹥欲遵祖宗舊制亂免西廠辦事皇上特允所奏內外歡傳無不稱頌聖徳若數日之間驟革驟復似非事體且訛言一事昨已諭令各該衙門禁約若更添差官校誠恐愚民驚疑將謂眞有妖物尢於事體未便臣等偶有所見不敢不盡其愚伏乞聖明采納

明武宗毅皇帝實錄卷之九十明武宗毅皇帝實錄卷之九十一

正徳七年八月壬寅朔賊劉七等自安慶而下復踰南京抵瓜洲殺傷官軍兵部以聞命南京科道官各一人按諸失事者仍諭都察院陸完彭澤咸寧伯仇鉞協謀滅賊

○命狹西署都指揮僉事柳湧充甘肅遊擊將軍

○癸卯攺順天府府丞沈冬魁爲太常寺少卿提督四夷館

○升河南布政司左參政秦金爲山東右布政使

○巡撫山東右副都禦史張鳳乞致仕許之仍令乘傳還鄕

○掌鴻臚寺事禮部尙書致仕賈斌卒順天府薊州人由監生授鴻臚寺鳴贊歷升本寺寺丞少卿卿掌本寺事禮部左侍郎禮部尙書正徳元年致仕至是卒

○乙巳增設汝寧南陽兵備僉事從鎭巡官請也

○給事中周金劾奏都禦史寧杲妄殺平民冒報功次杖殺新任知州以掩罪賄結司空惡子以求容而一二大臣每爲之陰庇乞逮治杲不納已而給事中朱璣等復劾杲有旨詰責璣等各奪俸兩月會督糧侍郎楊潭禦史王閏亦奏杲與指揮江彬妄殺冒功兵部請代杲還詔仍俟勘明以聞惡子者指李鐩子繼先也

○丙午升禮科右給事中許瀚刑科右給事中潘希曾工科右給事中周金爲左給事中禮科給事中呂經兵科給事中朱璣爲右給事中瀚戶科希曾禮科金兵科經戶科璣兵科

○升刑部郎中陳璧爲狹西布政司右參議

○補蔭故太子少保吏部尙書李秉孫世恩爲國子生

○河南開封府夜有流星明朗如月起東南至西北散大鼓隨鳴

○傳旨錦衣衛都指揮同知朱翥指揮同余寘調南京錦衣衛帶俸閒住令卽日行

○命太原衛指揮使周鳳領偏頭等三關遊兵以都指揮體統行事

○紀功給事中吳玉榮劾奏河南參政臧鳳胡玥僉事王玹擅驗首功以圖飭罪請逮治命奪鳳玥俸二月玹嘗以他事逮問宥之

○丁未釋奠先師孔子遣禮部尙書兼文淵閣大學士費宏行禮

○祭大社太稷遣太保會昌侯孫銘代行禮

○升尙寶司少卿李天賦兵部郎中何孟春廣東按察司副使詹璽爲布政司左參政天賦湖廣孟春河南璽浙江

○降監察禦史周廣爲廣東懷遠驛驛丞廣上﹤鋶﹣釒﹥言錦衣衛指揮未寧本太監錢三奴僕不宜冒皇姓稱義子怙寵亂政又言番僧害正當逐﹤鋶﹣釒﹥畱中乃傳旨謂廣不諳憲體故有是命

○命署都督僉事昌佐顯武營參將溫恭揚威營金輔伸威營姚信振威營撫寧侯朱麟五軍營右哨各坐營管操

○戊申武安侯鄭英彭城伯張欽俱引疾辭免南京府事兵部言二臣偸隋避難非大臣體乞究治上皆宥之令欽速赴任英旣老疾聽其辭

○江西巡按禦史江萬實言饒州有萬春山寨地廣且險可屯八九萬人近屢有刀戈吐焰諸異聞賊首王浩八重賂狼兵脫回篛源恐其乘虛占據此寨卒難削平兵部議覆詔都禦史陳金督兵遏其要隘分路夾擊有逗𨖻不進沮撓軍機者自都指揮而下許以軍法從事

○阿爾禿廝寇永昌急虜酋亦卜剌因遣人至肅州求速剌討來之地居住又欲以女婚哈密都督奄克孛剌守臣厚勞之遣歸兵部言虜情叵測請令總制都禦史張泰亟馳赴甘肅會鎭巡總兵官議處從之

○己酉初巡撫河南都禦史鄧璋以畱燕汝寧致賊復熾坐停俸署都指揮僉事於英按察僉事王玹俱逮問至是賊平都察院議以英玹宜贖杖還職璋功可贖罪宜復其俸誤璋由僉事孫磐磐亦宜逮問詔如議

○鎭守河南太監甄墐以罪罷先是賊屯洛南副總兵馮禎率所部渡洛擊之副總兵時源參將神周金輔姚信等繼進馬渴飲水首尾不接復值風雨部伍混亂信本後哨乃越而前輔本右哨逗𨖻水北禎獨戰而死紀功官以其狀上且劾信及輔旣而瑾及都禦史鄧璋巡按禦史李元會奏乃據傳聞者妄報以爲賊爲追兵所圍欲走不可因散銀於地以餌官軍遂突陣而出刃中禎額殺之兵部以二報差互下侍郎黃珂勘實都察院奏瑾璋元各有罪而賊今盡平功亦可贖詔從之而特罷瑾回京瑾在河南頗安靜中官怒其不與已故緣此罷之

○贈襄陽府推官吳伯鈞爲通判賜祭以死於城也

○罷永平等城守備署都指揮僉事單聚以罷軟失職也

○江西總制都禦史陳金及副總兵張勇以余幹姚源洞賊平來獻捷賜敕獎勵金賞銀三十兩紵絲三表裏勇銀十兩紵絲二表裏奏捷者升賞如例仍令紀功官查勘有功官軍並死事者以聞初姚源賊殷勇十洪瑞七鄒成七等傋亂勢甚猖獗金受命總制募鄕兵得五六萬人令參政董朴軍余幹吳廷舉軍安仁僉事髙賓軍貴溪鄭宣軍樂平都指揮許時軍鄱陽而布政使任漢統之據山立寨分守要害賊出輒遏其歸間發兵搗其巢穴俘斬千餘人殷勇十重創死已而副總兵張勇等以廣西目兵至毒弩蹶張所向破竹洪瑞七鄒成七等亦以次授首俘斬又四千餘人金喜以功在頃刻乃與諸道領兵官置酒髙會賊覘知諸要害皆無守者乃悉所有賂土官目兵得乘夜遁去時賊不食已三日自分必死沿途輒棄孺弱散遣婦女及抵貴溪境得一飽復轉掠衢徽間廷舉以安仁民兵及目兵追及於弋陽目兵所在攘掠居民遮訴皆不省由是將驕卒悍上下解體金乃倡招撫立縣之議賊欲款師僞降而攻剽如故金遂以賊平聞且假賊僣號以張其功朝廷不知卒蒙上賞云

○庚戌升養病南京通政使司右通政王云鳳爲都察院右僉都禦史巡撫宣府

○升廣東按察司僉事時中爲副使

○遣戶部右侍郎侯觀祭京都太倉之神

○遣順天府官祭宋丞相文天祥

○辛亥大學士李東陽言臣再病乞休不蒙賜允遣醫及內使及吏部諭意恩禮稠疊臣非艸木但元气愈虧痊可無望朝參公座名籍久虛輔導論思職業俱廢而乃深居飽食無異平時況臣官領文�地親卿署不能率先勤事而乃首爲濫叨們心量力固非臣之所堪而所謂貪位慕祿者尢不足以盡臣之罪也仰祈聖鑑持許退休無爵祿不爲養病之資名節不爲患大之累上曰卿耆徳元臣中外倚重疾已向全宜率先庶職何事固求退去似非大臣體國之義勉爲朕起以慰輿望勿再辭

○壬子補蔭故太子少保兵部尙書白圭孫永齡爲國子生

○兵部言四川撫賊人員深入賊營不避艱險功皆可錄今議爲從官旗軍捨裏老吏胥之屬凡招撫二百名以上者升實授一級百名以上升署一級不及數者賞其爲首倡率入營官員一千名以上者升實授一級五百名以上升署一級不及數者亦賞文職舊無署者升俸一級其入賊營被害者照陣亡例升級世襲江西凡招撫有功者升賞亦如之報可

○癸丑升浙江嚴州府同知尹灝爲廣東按察司僉事

○謫戶部主事曹琥爲雲南尋甸軍民府通判禦史周廣旣得罪琥上﹤鋶﹣釒﹥救之內批謂其朋比調外任吏部擬河南府不允乃攺尋甸琥後升廣信府同知佐邵甚有聲時逆濠徵茶鎭守中官取葛布以入貢爲名郡受擾苦甚琥請於上官皆裁抑之民少有所恃琥才可大用尋升守鞏昌而死知者惜之

○命肅州衛都指揮同知董傑掌狹西行都司事

○致仕太子太保兵部尙書閻仲宇卒仲宇字參甫狹西隴州人成化乙未進士初授鹽山縣令擢監察禦史升山東按察司副使分理臨淸時有妖僧稱彌勒佛以惑眾者仲宇擒之寘於法升浙江按察使左布政使尋升都察院右副都禦史巡撫湖廣時洞庭襄漢間劇賊充斥苗復爲患仲宇先後設謀擒之捷聞降敕獎勞錄其一子爲錦衣衛冠帶總旗晉左副都禦史未幾命督理宣大邊儲尋升兵部右侍郎本部尙書奉敕提督團營仲宇資稟端重體貌魁梧爲禦史時憲廟頗眷汪之居官涃福以寬和爲政故在臨淸有閻老人之謠然所在稱治其爲尙書甫滿歲都禦史劉宇巡撫大同以萬金賂瑾欲奪其位仲宇遂移疾求去再﹤鋶﹣釒﹥得允加太子太保賜敕給驛歸仍優以輿隸月廩蔭錦衣百戶一人時人以爲幸至是卒賜祭葬如例

○甲寅免山東兵荒地方牲口價銀之逋於小民者

○乙卯升大理寺左寺副劉藍爲廣東按察司僉事

○升賞大同臧家嶺有功官軍二百三十八人河間寧津縣有功官軍一百五十五人各有差

○命懷柔伯施王�贊南京左府僉書管事

○丙辰致仕南京吏部尙書楊守阯卒守阯字維立成化乙酉鄕貢第一試禮部久不利戊戌乃中會試第四人廷對賜及第第二人授翰林院編修秩滿會其從兄守隨由府丞受誣謫官守阯亦遷南京侍讀弘治初召修憲廟實錄尋與經筵同考會試進左春坊左諭徳主順天鄕試乙卯升翰林院侍讀學士主應天鄕試署院事修玉牒授庶吉士業戊午東宮出合講學充侍班官尋升南京吏部右侍郎三年考滿乞省墓壬戌至京復畱參總會典書成遷左侍郎加俸二級復舊任甲子以疾請老不許乙丑以年至力請乃進尙書致仕劉瑾竊政奪新秩瑾敗乃復至是卒贈太子少保賜祭葬如例守阯爲人篤實內行甚飭其兄尙書守陳學行冠世守阯自相師友博極子史爲文謹嚴編纂考校極精詳嘗對海外使歷舉其國中事其人驚服其文學論議與所履歷略似守陳而同爲解元學士吏侍一時對署兩京翰林時尢羨之其所啟迪子弟以宦學著稱者十餘人爲東南文獻名族云

○命萬全都司署都指揮同知陳勛充右參將分守燕河營

○丁巳升山東按察司副使許銘爲山西行太僕寺卿監察禦史林茂達爲湖廣按察司副使福建按察司僉事叚敏爲浙江布政司右參議徳州知州寧河爲河南按察司僉事

○戊午升賞雲南臨安府安南長官司有功官軍一百六十八人有差太監張綸總兵官沐昆巡撫都禦史顧原各賞銀二十兩彩幣二表裏巡按禦史張羽銀十兩彩幣一表裏布政使丁養浩參政鐘渤副使聶賢王昊僉事邵遵道都指揮方略方仲沐嶽各銀五兩彩幣一表裏

○調山西副總兵戴欽協守延綏參將神周充副總兵鎭守山西兼提督代州三關

○己未初寶丰縣生員董英妻丁氏爲賊所執欲污之不從而死有司以聞詔旌表其門

○辛酉攺巡撫貴州右副都禦史楊茂元於南京都察院管事南京都察院舊設右都禦史副都禦史各一員正徳二年裁省副都禦史至是復設

○升綏徳衛署指揮使安國爲署都指揮僉事充右參將分守延綏東路

○遣太子太傅成國公朱輔祭太歲風雲雷雨山川等神

○壬戌升江西左布政使任漢爲都察院右副都禦史巡撫江西

○升浙江嘉興府知府陳琳爲山東按察司副使提調學校刑部署郎中查約爲福建按察司僉事

○癸亥升江西布政司右布政使鄭嶽爲左布政使

○憲宗純皇帝忌辰奉先殿行祭禮遣駙馬都尉崔元祭茂陵

○賊劉七齊彥名自大江下孟瀆河有舟三十餘眾六七百人都禦史陸完追至鎭江畱總兵官仇鉞駐守令溫恭以騎兵駐江北劉暉郤永等以舟師趨江陰都指揮孫文傅鎧從完趨福山港七月十八日賊至通州通判胡嵩指揮劉葵等禦之賊不得登岸其夜颶風大作舟壞乃奔保狼山二十日賊五舟爲風所飄至西洋港文鎧敗之二十一日完命同知羅土�常等爲鄕導夜引暉等登狼山列陣以戰賊敗奔山頂矢石交下官軍多傷者暉與千總任璽自山北水自山南皆持盾自蔽揮刃而上彥名中槍死賊黨多墜崖者劉七率其親信數十人下山欲奪小舟以逃官軍列岸濱齊射之中箭溺水餘黨殲焉完等以捷聞賜敕獎勵奏捷者升賞如例初張茂者文安縣大盜也家有髙樓列屋深墻窖室招集亡命劉宸劉寵齊彥名李隆李銳楊虎朱千戶皆其徒也茂又納交通賂於豹房諸近侍太監張忠者號北墳張居與茂邇茂結之爲兄因得徧賂馬永成於經谷大用輩遂出入禁中嘗侍上蹵鞠倚是益無忌憚庚午春夏間河間參將袁彪數敗茂及諸賊茂窘乃求救於忠忠置酒私弟招彪與茂東西坐舉酒屬彪字茂曰此彥實吾弟也爾今後好相有無相扼也又舉酒屬茂曰袁參將今日與爾有一面之好爾今後無寇河間彪畏忠不敢誰何旣而都禦史寧杲欲擒賊立功有巡捕主簿李姓者承杲意僞作彈琵琶優人入茂家具知鄕導杲率驍勇者數十人乘其不備入擒之斧折茂股車載以俘餘賊相率至京謀出首逭罪忠與永成爲之請於上且曰必獻銀一萬乃赦之寵宸計無所出潛令楊虎劫近境冀以足所獻會虎焚官署寵宸知事敗乃四散逃去其徒日多參將桑玉又受其賂不肯盡力以攻嘗相遇於文安村中寵宸匿民家樓上欲自剄玉故緩之有頃齊彥名持大刀脇官軍敗衄者數十人至樓下彥名曰呼諸敗軍皆呼彥名曰救至矣無恐也寵宸遂彎弓注矢以出射殪數人玉大敗引還時辛未六月也及都禦史馬中錫奉命討之中錫家在故城懼賊殘其墳墓乃爲招撫之計嘗與賊會飲於桑園時已有詔旨劉六等不赦人懸賞格募能斬之者中錫酒中云云宸曰無多言吾已知朝廷不赦我輩矣中錫曰無之宸乃出詔旨於袖中拂衣挺刃而去凡京師動靜悉先知之以貂壋爲之奧主也自是數盜者橫行中原殺人滿野村市爲墟喪亂之慘乃百十年來所未有者京軍再出無功乃調諸邊之兵竭天下之力三載僅能滅之然論者以爲賊捨陸從舟困於暴風實天厭其虐非專兵力所致云

○給事中王玄錫言都禦史王縝住札蘇松常鎭而太平等五府隔遠巡歷不周方今盜賊充斥宜添設都禦史一人管理沿江太平安慶至於九江衛戶部覆議沿江地方已有操江都禦史專管似不必添但盜賊出沒江西宜深爲畿輔之備請如奏添設事寧裁革從之

○甲子升廣西布政司右布政使沈林爲都察院右副都禦史巡撫貴州兼理軍務

○命四川都指揮僉事徐勇充右參將協守松潘南路

○命延綏遊擊將軍藍海充副總兵協守狹西仍軍漢中等處討賊

○江西南康府及新金縣爲賊劫掠守巡等官參政吳廷舉參議林長繁僉事鄭宣李充嗣掌印都指揮僉事陸潮布政鄭嶽僉事王奎俱坐停俸知府劉章指揮邵奎及諸失事者逮問

○乙丑轉廣東布政司右布政使歐陽旦爲廣西左布政使

○升浙江布政司右參政黃王�贊爲江西右布政使

○兵部覆給事中李學曾所言三事一禁剝削以卹軍士凡京軍做工放糧各營號頭把總等官不許以打點使用爲名科斂錢物扣減斗頭違者許各軍告理照例降調發遣其在外邊衛軍士勞苦倍於京軍宜一體禁約一戒私役以養民兵凡府縣民快機兵皆令務農輪班操守如該管官司私役及索辦錢物宜照軍職私役軍人例降級充軍發遣其撥充皂隸夫役迎接做工者照容畱積年皂隸例以罷軟黜退一節冗食以裕財用內府各監局軍匠勇士數多宜淸查革退詔卹軍士練民兵如議官匠勇士仍待事寧之日以聞

○丁卯升廣西布政司左參政胡韶爲廣東右布政使浙江按察司副使陳仁爲浙江布政司右參政

○戊辰大學士李東陽復引疾乞罷且曰臣自今春多事之間力疾而起今北方羣盜已息事體略定𨿽宵旰之慮尙有萬幾而在廷之臣足克任使如臣者論思久曠輔導罔功朝籍尙存俸廩如故是爵祿自臣而濫名節自臣而虧平生自誓云何而末路至於如此慚深泚汗懼切淵冰瀝肝膽以無餘冒威嚴而不避懇祈聖鑑特許退休上曰卿茂名淸節海內具知數懇退休章數十上朕已具悉屢命吏部及鴻臚寺官諭意今河北盜𨿽息而江西四川用兵未已朕心憂焉卿宜亟起共圖乃見愛君體國之義

○太監蔣貴傳旨劉七齊彥名等巨賊往來南北荼毒生靈各該官軍奮勇效力擒斬盡絕監督提督官功績茂著其監槍及總督糧餉巡視守備並各鎭巡紀功領軍等官俱有勞效可嘉太監陸誾總兵仇鉞都禦史陸完彭澤各賞銀五十兩紵絲四表裏太監尹生閻宣畢眞侍郎楊潭叢蘭都禦史張縉王縝張鳳兪諫總兵劉暉遊擊郤永各銀三十兩紵絲三表裏給事中柴奇禦史吳堂副總兵許泰白玉遊擊李鋐參將溫恭李瑾都指揮朱忠各銀二十兩紵絲二表裏禦史張璇趙宗李云汪正副總兵時源參將神周金輔遊擊陳珣還各銀十兩紵絲一表裏卽寫敕遣行人一員賫赴軍前給之待班師之日論功升職

○命狹西都指揮僉事李愷充延綏遊擊將軍

○己巳升廣東按察司副使李綱爲廣西布政司右參政

○雲南騰衝地震次日復大震自丑至申城樓及官民廨宇多僕者死傷不可勝計旣而地裂湧水赤田禾盡沒

○庚午升江西布政司左參議徐蕃爲浙江按察司副使

○新設東鄕萬年二縣東鄕隸撫州萬年隸饒州設知縣縣丞主簿典史各一員儒學教諭各一員訓導各二員陰陽學訓術醫學訓科僧道會司僧道會各一員仍各設按察司副使一員整飭兵備以二縣地廣盜多復移白竿巡檢司於鄧家埠仙鶴寨巡檢司於荷溪都從總制都禦史陳金請也

○初交河縣人楊虎劉儒滄州人馬文衡許浦俱都禦史寧杲麾下健兒弓馬殊絕久之與滄州仲善良聚眾數百人入滄州劫掠都禦史陳天祥招撫之善良聽命虎等四人猶豫未決聞守備都指揮袁傑欲捕之虎等遂復叛天祥欲歸罪杲乃遣善良之京告杲邀功傑激變及虎等至滄州天祥閉門不出傳者謂天祥從虎等借賂以結權貴故不之禁兵部劾杲傑天祥俱宜逮問詔宥之令各立功贖罪仍選京軍三千令參將陳勛領操聽調頃之又命參將王忠督軍防守滄州河間山東都禦史趙璜等軍樂陵直隸都禦史李貢駐霸州太監陸誾都禦史陸完總兵劉暉郤永等相機撫剿且令官軍有能擒獲賊首四人及四人內能自相擒斬者俱免罪

○辛未升湖廣按察使僉事秦銳爲廣東副使

○朝鮮國王李懌遣陪臣刑曹參判宋千喜等來賀萬壽聖節貢馬及方物賜宴賞金織衣彩叚絹鈔有差

○刑部覆奏南京刑部等衙門尙書劉纓等審錄罪囚坐斬絞男婦可矜疑者十二人法當奏請者三人詔宥可矜疑者死謫戍邊家小隨住其坐人命者仍杖之百婦人杖八十釋之所不允者五人仍禁

○升賞慶雲等處有功官軍四十九人有差

明武宗毅皇帝實錄卷之九十一

明武宗毅皇帝實錄卷之九十二

正徳七年九月癸酉升太常寺寺丞王泰爲江西布政司左參議中書舍人黃堂爲太常寺寺丞南京刑科給事中髙顯爲湖廣按察司僉事

○命銼賊首劉七齊彥名屍仍梟首於霸州吳漢劉惠龐文宣及趙風子賈勉兒陳翰李茂趙鐇趙鎬等俱械致京師

○降敕徵監督軍務太監陸誾提督咸寧伯仇鉞都禦史陸完彭澤還京總兵劉暉時源李鈜郤永各鎭守原擬地方其軍功等第令兵部會官議擬以聞

○傳旨調鎭守薊州永平山海等處太監王宏於河南以王忻代之罷鎭守雲南太監張倫未奉狹西太監王與以梁裕廖堂代之

○甲戌徳府濟寧王祐木�尋薨王莊王第三子也成化辛丑冊封至是薨輟朝一日賜祭葬如例謚曰安僖

○虜寇西寧北川守備署都指揮僉事汪準兵備副使胡經禦之戰於陶家寨旱平山斬獲五十餘人巡撫都禦史張翼等以捷聞賜敕獎勵奏捷者升賞如例

○命四川行都司署都指揮僉事吳宏掌印管事

○乙亥孝恭章皇后忌辰奉先殿行祭禮遣駙馬都尉蔡震祭景陵

○罷狹西都司掌印都指揮僉事張鵬霄以遊擊將軍署都指揮張雄代鵬霄都指揮僉事張桓代雄從巡撫官奏也

○丁丑謫淮安知府劉祥戍貴州平越衛降錦衣衛指揮僉事牟斌常璽爲百戶先是尙衣監太監喬忠自南京織造還過準安時南京給事中劉紘亦以公事赴京祥其族侄也發巡卒衛行忠舟數十艘方開怒紘舟阻礙執其二卒榜笞之俄而羣卒至皆彊悍者遂擊忠舟紘不能禁忠走避而僕傷其顱至京創猶未愈訴於上謂紘倚言官勢不讓黃船而擊之者實祥主使命錦衣官校執祥紘送鎭撫司拷訊祥紘亦各奏辯斌璽以獄上謂非祥紘罪宜坐卒詔以斌璽回護革其職任於原所帶俸以千戶張璞張榮代理司事仍嚴拷鞫祥等承服送法司擬祥紘俱贖罪還職紘準擬祥發充軍以大理寺審擬欠當奪其堂上官俸二月斌璽復降爲百戶調沔陽衛帶俸祥治郡有聲斌治獄平恕時論惜之

○升貴州布政司右參議盧宅仁爲雲南按察司副使

○戊寅四川雅州及榮經名山二縣嘉定州夾江縣各地震有聲

○己卯補蔭故太子太保禮部尙書傅瀚曾孫纓爲國子生

○發銀四萬兩給宣府軍士冬衣布花從守臣請也

○狹西甘州中衛陣亡指揮使王綱子輔襲升爲指揮僉事

○庚辰重陽節免文武百官宴

○戶部左侍郎邵寶以母老乞終養許之

○贈直隸泰興縣主簿黃璉爲本縣知縣賜祭錄其子爲國子生賊之敗於狼山也餘黨十二人奔入泰興境璉追之爲賊所殺故有是命

○辛巳錄山東髙麗鎭穆陵關大嵩東阿菜陽銅井集斬賊功升賞官軍舍人郤方等千九百六十九人有差領軍兵部主事張嘉謨升一級賞銀五兩紵絲一表裏

○南京給事中髙顯等劾都禦史陳金濫膺總制紀律欠嚴縱容狼兵所在搶劫今華林姚原之賊勢方猖獗而金以招撫爲策老師費財損威玩寇乞逮治禦史詹直等亦以爲言兵部議金屢以捷奏而惡聲日著宜俟給事中勘報以爲去畱從之

○壬午戶部尙書孫交言屢﹤鋶﹣釒﹥求去荷溫旨慰畱倘依阿墮弱不能有爲使人詬詈窘迫而後去則朝廷有退不以禮之嫌大臣受進不知足之辱矣上曰卿之素履簡在朕心豈以人言輒自疑阻可勉起供事不必再辭江西玉山縣火毀儒學齋廡及民居三百餘家

○癸未江西南安贛州府地屢震

○乙酉升浙江按察司僉事李情寶慶府知府胡世寧爲江西按察司副使情整飭饒州萬年等處兵備世寧整飭撫州東鄕等處兵備

○初江西華林山賊首羅光權等招集流亡立六寨攻掠州縣殺人以萬計參將趙鉞按察使王秩右參議沈煉副使周憲都指揮胡玉知府李承勛等先後於局洲貴塘等處擒斬千二百餘人至是總制都禦史陳金及副總兵張勇等復以土兵攻其巢穴斬光權及其黨胡雪二等捷聞賜敕獎勵金加太子少保賞銀三十兩紵絲三表裏蔭其子爲世襲百戶勇賞銀十兩紵絲二表裏賫奏者亦升賞如例

○丙戌調山西提督學校副使孫淸爲貴州布政司右參議仍食正四品俸以言官劾奏故調之

○戊子升監察禦史王鼐爲浙江按察司僉事

○召四川總制軍務刑部尙書洪鐘還以都禦史彭澤代之先是禦史王綸汪景芳交劾鐘兵暴不戢下廷議更選代者以澤名上詔以澤在河南有平賊功升右都禦史總制四川軍務領軍官選軟不用命及土兵不受約束者許以軍法從事

○己丑升兗州府知府曾大有爲山西按察司副使提督學校

○開中兩淮及河東運司鹽十六萬三千引於大同三十五萬引於寧夏召商上納糧艸以備邊儲

○庚寅升鄭州知州蕭淵爲山西布政司右參議

○直隸萬全都司隆慶衛等處地震有聲

○降廣西都司署都指揮僉事麻林三級以守備興安失事故也

○巡按直隸禦史陳祥劾奏宣府把總指揮江彬駐兵靜海縱賊害民宜逮問兵部覆請上宥之奪俸半年

○辛卯免寧夏夏秋稅糧三千三百石有奇以虜擾邊不獲布種故也

○壬辰巡按直隸禦史顧英劾總督漕運右都禦史張縉貪聲頗著下巡按禦史趙宗覆驗無實吏部請治英罪詔奪俸二月縉先任撫漕喜於有爲至是夤緣復起益自封殖物論少之

○癸巳�萬壽聖節遣駙馬都尉蔡震馬誠崔兀分祭長陵獻陵景陵裕陵茂陵泰陵

○遣儀賓周鉞祭景皇帝陵寢

○遣內官祭恭讓章皇后陵寢

○升戶部右侍郎王瓊爲左侍郎

○兵部會議以直隸山東河南平賊文武官功過等第列上詔總督谷大用監督陸誾歲加祿米四十八石蔭弟侄各一人爲錦衣衛世襲指揮使總兵官仇鉞進封咸寧侯提督陸完升左都禦史與彭澤俱加太子少保仍各蔭子一人爲世襲百戶監槍張忠尹生歲加祿米二十四石蔭弟侄一人爲錦衣衛世襲正千戶領軍官劉暉郤永時源升右都督神周都督同知許泰署都督同知陳珣都督僉事金輔李瑾都指揮使李鈜溫恭都指揮同知姚信準實授周鏞指揮同知白玉準贖罪馮禎復蔭子一人爲世襲百戶巡視督餉調兵把截官叢蘭楊潭黃珂李士實各升俸一級蔭子一人爲國子生紀功官吳堂已升仍加俸一級吳玉榮升通政司右參議柴奇雷雯賀銳升俸二級兵部尙書何鑑運籌有功加太子太保蔭子一人爲世襲百戶侍郎李浩石玠升俸一級蔭子一人爲國子生

○升賞河南莊大嵩古現集北梁平邑沂山上官莊朝城等處擒斬流賊有功官軍李榮祖等五千一百四十二人有差

○命戶部撥兩浙運司官鹽二萬引付太監楊軏等織造戶部言浙江六年鹽課開中已盡七年爲潮所傷且蘇浙水災異常民窮盜起方令守臣賑卹不宜重困請停織造以俟丰年工部亦執奏皆不聽

○乙未萬壽聖節上詣太皇太后皇太后宮行禮畢出禦奉天殿文武羣臣行慶賀禮是日免羣臣宴賜以節錢鈔

○兵部尙書何鑑言山東川狹河南江西盜賊已平但久罹兵燹井邑蕭條加以饑饉民不聊生浙江𨿽少寧謐又值歲歉海溢疫癘死亡亦不減被兵之處若復誅求何以堪命況解散羣盜反側未安一夫倡之而起其禍殆有不可言者乞昭示恩信量免田租多方賑卹仍黜長吏貪殘者以綏民生得旨兵荒相繼民困已極覽奏惻然賑卹事宜所司區畫以聞於是兵部復議請安反側申明聖諭給還故業所司貸以牛種復其家三年以舊事相告或不悛者寘於法各鎭巡官出榜曉諭從之

○以直隸山東河南江西等處盜賊平定京營提督官發兵會議與各部院等衙門俱效勤勞英國公張懋成國公朱輔定國公徐光祚會昌侯孫銘新寧伯譚祐尙書楊一淸靳貴孫交溥圭田景賢李鐩各賞銀三十兩紵絲二表裏侍郎劉春蔣冕王瓊侯觀毛紀張子麟夏昂張綸副都禦史王璟僉都禦史陳玉通政使丁鳳卿燕忠各銀二十兩紵絲一表裏禦馬監太監丘聚歲加食米二十四石錦衣衛緝事指揮朱寧銀五十兩紵絲二表裏朱安三十兩紵絲一表裏已而一淸等﹤鋶﹣釒﹥辭不允

○丙申賜義子百二十七人俱姓朱氏初中官奴卒及市井桀黠偶爲上心所悅者輒收爲義子永壽伯朱徳及都督朱寧朱安爲之首其次朱國朱福朱剛皆至都督朱春朱翥朱增朱斌朱政朱海朱嶽朱昇朱晟朱彪朱鏞朱鈁皆都指揮朱欽等指揮朱璋等皆千百戶鎭撫或旗捨列籍錦衣騰驤諸衛而朱采朱靜朱滿朱恩朱窺五人皆亡虜舊名采住兒脫火赤幹卽爾滿都忽卜刀罕亦至千戶自後賜姓者日益多雲

○升戶部郎中劉安童旭胡濂鮑繼文各俸一級主事李暘馬應龍李重賞銀五兩紵絲一表裏以督餉勞也

○召四川總兵楊宏還以都督陳珣代之停都禦史髙崇熙俸四川賊自合州渡江陷銅梁榮昌二縣殺驛丞侯忠等遂趨內江遂寧安嶽直入樂至中江金堂等縣巡按禦史王綸以聞因劾總制尙書洪鐘都禦史髙崇熙總兵楊宏副使馬昊等十二人縱賊失事副總兵王憲僞病俱宜罪兵部議以鐘旣取回昊等宜革冠帶並崇熙俱停俸而舉珣代宏卹忠如例從之會鐘等奏憲等於渠縣磨子溪等處擒斬賊千六百二十餘人爲鄕兵所奪去五百五十餘級投降六十六人宏等擒斬七百八十餘人且陳二餘黨撫散盡惟廖麻子千餘人疑懼不從殄滅非難兵部復以具請得旨斬獲功次並鄕兵搶奪之故紀功官勘明以聞未獲殘賊令總制都禦史彭澤速督鎭巡總兵等官剿絕以安地方

○升兵部職方司郎中汪舉張簡俸一級賞主事陸溥郭濂王崇獻謝表銀五兩紵絲一表裏以賊平故也

○丁酉大學士李東陽等奏昨奉手敕直隸山東河南江西等處賊平內閣官運籌定議致有成功李東陽楊廷和梁儲費宏各賞銀五十兩紵絲四表裏蔭子侄一人爲錦衣衛世襲正千戶臣等聞命之餘不勝惶汗竊惟論功行賞者朝廷之大典佐令代言者儒臣之常職比年以來各處地方盜賊蠭起上廑宵旰命將出師寒暑載更兵食俱困臣等職居禁近責在匡持不能制亂於先幾又不克收功於一旦曠瘝之咎實所難辭幸遇陛下聖武神謨天人協相將臣效力逆黨就誅臣等厚祿髙官安居飽食甲兵未被筆舌何功況武職之官必由軍功除授豈有徒操文墨輒可蔭及子孫揆公議以難容撫私心而自愧除銀幣臣等仰體聖心所不敢辭已望闕祗領其蔭子恩典斷不敢受伏望收回成命俾臣等自容於覆載之間庶可以少效涓埃之報得旨頃年盜起小民失業卿等出謀畫策以致平定特官一子以酬甫勞可不必辭

○兵部尙書何鑑奏辭平賊升蔭得旨卿職掌兵政練達精勤近者出兵剿賊發謀建議勞績可嘉玆特加官蔭子宜勉承恩命不允所辭

○戊戌右春坊右諭徳沈燾丁憂服闋復職

○己亥升兵部署郎中章拯爲廣東按察司副使提調學校

○泰寧等衛都督孛來罕等遣頭目塔卜歹等來賀萬壽聖節貢馬賜宴並賞金織衣叚絹匹有差

○庚子大學士李東陽等言昨該臣等辭免恩蔭未蒙兪允臣等竊惟賞必當功則人知勸才必當位則職不隳此爲政之大端實天下之公議也洪惟我朝立法定制武職之授非軍功不得預其以文職督兵討賊與大將同事者則有之若兵部職掌戎機預聞調度如有奇功異績間亦舉行臣等義在論思職兼撰述議擬之事類皆出自諸曹進止之機不過仰遵宸斷至於剿賊一事未嘗身任其勞彼京邊官軍親冒矢石歲歷炎霜每經萬死千生方進尺資寸級若使白面書生皆得錦衣世襲以五品官階之貴爲一時幸會之榮將使衣冠相率以蒙羞將士聞之而解體若銀幣之賞本非所安臣等已仰體聖心彊顏登受正以蔭子恩命決不敢承故略虛辭務存實讓伏望聖明鑑察不允

○以災量免定遼左等三十二衛所稅糧有差

○磔反賊趙鐩等於市鐩卽趙風子少爲文安學諸生每大言自負楊虎劉惠等作亂鐩與其弟鐇鎬以五百人從之於河間虎死立惠爲首惠卽劉三也僣號奉天徵討大元帥鐩攺名懷忠稱副元帥有陳翰者常從計畫稱侍謀長史又僞授其黨以都督指揮等官分爲二十八營統眾至十三萬分掠州縣鐩說惠盡返虎所爲禁焚掠屠戮常附奏言羣姦在朝濁亂海內以古所聞未有不亡者請梟羣姦首以謝天下然後斬臣首以謝羣姦屢攻南陽不克獲舞陽僧徳靜者詐指爲唐王宮人所生常置諸營中欲資以爲名號又攻泌陽欲執焦芳戮之芳走匿乃毀其居掘其先墓而去鐩每嘆曰恨不得爲天下誅此賊及兵敗鐩翰與前後所獲賈能賈勉兒龐文宣郭漢宋祿孫玉朱倉孫隆張富李隆孫虎等共三十七人傳詣闕下詔皆處死制爲魁者六人支法司奏祖訓有禁上不聽尋以皮制鞍﹤革登﹥上每騎乘之云

○�明日十月朝遣駙馬都尉蔡震馬誠崔元分祭長陵獻陵景陵裕陵茂陵泰陵

○遣儀賓楊淳祭景皇帝陵寢

○遣內官祭恭讓章皇后陵寢

明武宗毅皇帝實錄卷之九十二終大明武宗毅皇帝實錄卷之九十三

正徳七年冬十月辛丑朔享太廟

○發太倉銀十萬兩於四川以給軍餉

○壬寅周府海陽王安氵�逢薨王惠王第七子母魏氏成化壬辰生初封鎭國將軍弘治己酉進封海陽王至是薨輟朝一日賜祭葬如例

○黜雲南按察司僉事劉吉以巡按禦史張羽劾其貪暴也

○甲辰大學士李東陽等奏臣等一再具﹤鋶﹣釒﹥辭免恩蔭未蒙兪允臣等任非督戰職異典兵禁近從容未嘗親與馳驅之苦文墨議論安敢冒承矢石之功皇上𨿽曲賜寵嘉臣子宜自知分限在已旣知不可物議其將謂何義實未安事非虛讓設若堅辭而未允則將引避以自明伏望俯鑑悃誠收回綸命庶少全退讓之節抑以長廉靜之風命下吏兵二部議以羣盜構禍荼毒生靈是固仰祈天威蕩平妖孽而亦內閣默贊機猷玆當獻俘奏凱之時正論功行賞之日特賜恩蔭誠不爲過但東陽等連章懇避實出悃誠𨿽聖恩之慰諭益勤而各官之情詞逾迫切惟錄功酬勞者天子之仁崇謙執讓者大臣之義乞鑑其悃情別賜定處詔攺蔭六品文職令毋再辭

○以修理孝陵及懿文陵殿完命南京守備太監黃偉魏國公徐俌祭告二陵工部尙書孫需祭司工之神賞偉俌及兵部尙書劉機侍郎兪深提督太監董文西寧侯宋愷等銀幣有差

○升賞延綏把都河獲功官軍三百四十人有差

○傳旨以太監王堂管理浙江市舶司崔和鎭守雲南金齒騰衝地方

○吏部舉終養提學副使潘府言府爲母棄官親終不出淸苦自修杜門著述學政字於士類節行重於鄕評若置閒散之地寔爲遺逸之才他如致仕員外郎祝萃養病禦史盧格主事張詡俱有可稱請特簡用崇獎恬退以風厲天下從之後兩京員缺屢以府名上皆不用

○乙巳升起用禦史史良佐爲雲南按察司僉事

○命廣東署都指揮僉事張祐充參將分守柳慶

○丙午以賊平賜提督軍務都禦史陸完彭澤督餉侍郎楊潭黃珂並紀功等官宴於禮部命英國公張懋兵部尙書何鑑禮部尙書傅圭待

○河南溫縣地震

○丁未賞防守九門太監金義遂安伯陳鐩等及點視給事中石天柱禦史盧雍等彩獘白金有差

○大學士李東陽等上﹤鋶﹣釒﹥曰伏蒙聖恩錄臣等子侄一人攺蔭文職竊惟羣盜肆惡徧歷諸方出入四五年間荼毒數千萬眾主憂臣辱安敢辭勞天佑人歸僅成克捷卽今姦雄甫定凋瘵未蘇𨿽同率土之歡豈免向隅之泣若燕齊河洛之安靖以爲臣等之功則川狹湖廣之縱橫復是誰歟之過推恩蔭子誠所未安且以六品之華階何可一朝而驟致懇乞天恩並收成命使臣等安心於旦夕庶猶圖報於將來感恩佩徳實過於受蔭萬萬矣上曰朕以卿等勞勩特蔭武臣堅志不受今攺文秩可不必辭

○提督軍務右都禦史陸完副都禦史彭澤各辭升蔭且乞致仕兵部尙書何鑑亦辭蔭俱溫旨慰勞不允

○戊申命戶部右侍郎兼都察院左僉都禦史叢蘭本部管事時蘭巡視鳳陽還吏部以無缺請乃添注焉

○旌表直隸沙河縣生員王得時等女玉梅等十人貞節玉梅爲賊所虜欲污之不從遂支角�羊之其九人則大名縣民李欽妻王得山女錢雄女駢珩妻王氏王表妻張氏黃縣民馮茂女李瓚妻馮氏魏縣民楊善妻劉氏及其女皆死於賊者也

○刑部奉旨會多官審錄重囚得情可矜疑者十三人以聞詔減死充軍者十人婦女釋放者一人各仍杖之百而遣之篤疾釋放者一人監候者一人

○己酉升保定府知府蔣曙爲山東按察司副使整理天津等處兵備南京刑部署郎中事主事胡璉爲福建按察司僉事督理漳南軍快吏部主事許效廉爲貴州僉事提調學校

○錄山東禮儀鎭龍化三老白塔集三里莊等處斬獲賊功升賞官軍八百二十三人有差

○命貴州署都指揮僉事洛忠充參將協守貴州兼提督淸浪地方

○癸丑保定侯梁任卒任以成化壬寅襲爵帶俸南京左軍都督府弘治丙辰命掌府事十有七年而卒子永福奉其喪歸葬宛平詔賜祭葬如例

○甲寅大學士李東陽等再辭免六品文蔭﹤鋶﹣釒﹥曰臣等向因武蔭專言著令之所無及攺文階豈謂微勞之當得且京朝六品地位淸華若非科目之英才必是官曹之累歷豈可一朝而驟致況於接迹以駢登臣等職在股肱義存匡弼正宜愼惜爵賞以示庶官何敢幸會功名僥於一得已不自克人其謂何用是再瀝裏誠冒幹斧鉞蓋心有不安無以爲展布之地事若不稱豈能逃貪冒之譏上曰成命累下卿等可勉受之毋固辭

○乙卯南京吏部尙書張澯乞休退且曰近禦史文皓劾臣以金壽星饋瑾自稱小孫此何等事而謂臣爲之夫以金造像工必有人售必有主蹤迹所在人豈能掩不知皓何從聞此且當瑾敗之時簿記賂者姓名皆不遺使臣名在記誰爲隱之若果證據明白則誅臣以謝天下臣所甘心得旨所誣朕已悉知可安心供事

○丙辰傳旨調甘肅鎭守太監宋彬於大同大同鎭守太監梁玉於甘肅

○丁巳順天府通州地震

○戊午誠孝昭皇后忌辰奉先殿行祭禮遣駙馬都尉馬誠祭獻陵

○升兵部郎中汪舉爲太僕寺少卿署郎中蘇乾爲狹西布政司右參議

○己未傳旨以分守涼州太監張昭鎭守寧夏以太監許宣代昭

○革懷仁王府輔國將軍成鋡祿米三之一坐與樂婦姦且黷貨也

○庚申以水旱免紹興寧波嘉興金華嚴臺溫等府所屬稅糧仍命海潮渰溺地方鎭巡等官區畫賑濟

○辛酉命太子少保都察院左都禦史陸完掌院事

○命金吾右衛署都指揮僉事崔灝福建總督備倭

○壬戌宣府副總兵署都督同知許泰以疾辭免兵柄準在京調理

○山東兗州府夜有流星如斗光赤聲震如雷

○太監蔣貴傳旨直隸山東河南江西四川等處頃年盜起殘害地方皆因賊首數人紏合徒眾中間多是良民畏避糧差被其脇從朝廷命將出兵又再三降旨榜諭許其解散自首俱宥其死仍令有司存卹今各路官軍將賊首藍五鄢老人趙風子陳翰李茂賞勉兒等俱生擒淩遲汪澄二胡雪二劉三楊虎邢老虎劉六等俱剿殺劉七齊彥名銼屍梟首示眾其窩藏交通之人如王欽王五等俱淩遲處斬已敕各處鎭巡三司官曉諭軍民爲惡者自取其死爲善者得保身家猶恐府州縣衛所官不能用心撫卹領軍官失事懼罪殺降報功使人心驚疑不安又令兵部嚴行各官解散投首者令依前旨免其糧差三年田地被侵者追還原主無牛具種子者措置給之失事官量情輕減不許妄殺務使人人爲善同享太平朝廷屈法伸恩如此其四川殘賊廖麻子一黨昏迷不省已別遣將督兵剿殺除廖麻子不赦其餘解散自歸一體寬卹惟旣散之後不攺前非仍復爲盜者所在擒執重治不宥中外有司通行榜諭知之

○癸亥大學士李東陽等上﹤鋶﹣釒﹥曰臣等再承恩蔭累具辭章曲荷綸音不蒙賜允若心無所愧豈敢固違但理有未安終當懇訴竊惟事有常職故任事者無侵官恩有常格故受恩者無愧色臣等所居之官論思輔導之職也目不識兵馬之數耳不聞金鼓之音足不履行陣之地身不冒矢石之險若文書之經由議論之關涉與戰伐攻擊坐作進止者同功而例論推恩以及家是以平居本分之勞冒格外非常之賞況臣等或已蒙蔭錄不可重沾或方歷歲年未經久試捫心揣分實不能堪所有前項恩蔭臣等終不敢受伏望聖明俯從愚請並收成命以慰憂惶上始許之

○甲子工部言豹房之造迄今五年所費價銀已二十四萬餘兩今又添修房屋二百餘間國之民貧何從措辦乞卽停止或量減其半不聽

○是日遼東廣寧等衛天鼓鳴地震聲如雷

○乙丑升河南按察司副使房瑄爲山東布政司右參政

○魏國公徐俌請以其子天錫爲勛衛從之

○初有敕諭兵部直隸山東河南江西等處盜賊平定錦衣指揮等官多方緝捕致有成功朱寧朱安朱謙朱國朱剛各蔭爲錦衣衛世襲指揮使原有傳奉恩升者仍查出累功加升於是兵部查奏得旨寧安國俱升後軍都督府都督僉事寧安仍在錦衣衛各掌印管事謙升都指揮使剛都指揮僉事在衛供職

○免江西余幹樂平等九縣稅糧以盜賊殘害故也

○丙寅紀功給事中柴奇雷雯等上所勘直隸山東失事官罪狀兵部言賊已殄滅宜分別功過處之蓋遊擊將軍郤永等六人旣以有功升賞總兵張俊都禦史張鳳知府徐朴已餋病致仕都指揮楊義等四人已降級革任參將成釗方系於刑部未結都禦史寧杲陳天祥見爲妄殺事情勘問未報惟布政等官夏時等十人宜量罰都指揮等官田琮等四十二人宜逮問內同知劉文寵已升河南僉事亦宜別處得旨永等俱免查究俊義等宥之時等並文寵各罰俸六月琮等仍逮問並杲等勘報至日以聞

○丁卯大學士楊廷和等辭免加職上﹤鋶﹣釒﹥曰吏部送到謄黃節奉手敕連年兵燹指顧籌畫卿等勞勩寔多蔭子一官以伸朕念今又懇辭特允所請還各進階一職楊廷和加少師兼太子太師華蓋殿大學士梁儲加少傅兼太子太傅謹身殿大學士費宏加太子太保武英殿大學士余俱仍舊欽此臣等近奉綸音許辭恩蔭同聲慶慰動色歡欣以爲君臣之間恩猶父子有懷必吐各盡其迫切之情有願必從亦諒其迂愚又志旣自明於心事或少補於士風豈意重沐洪恩並加殊寵或穹階之遞進或極品之超升聞命之餘益增惶懼臣等俱以菲才繆膺重任輔導無格心之學匡持無建議之長優遊官曹有靦面目潢池作難斯亦見贊化之無能策府論功又豈敢乘時而冒賞揆之於理竊有未安伏望聖慈俯察微誠收回成命俾臣等各仍舊職庶得安心以供事猶冀圖效於後來上曰朕以卿等輔導竭心謀議裨國累辭蔭敍特進官階宜勉副至懷毋再辭

○大學士李東陽辭免兼俸疏曰伏奉手敕連年兵燹卿等指顧籌畫勞勩寔多蔭子一官以伸朕念今又懇辭特允所請還各加進階一職李東陽兼支尙書俸余俱仍舊欽此臣仰荷聖慈許辭蔭錄轉承新命益切憂惶竊惟官必量才固不可以輕與祿必稱事亦不可以濫給臣叨居重地積有歲年才劣功微官髙祿厚向以纂修實錄升支正一品俸繼以九年考滿兼支正五品俸揆之常制蓋已增多邇者羣盜剿平聖恩覃布臣旣乏謀猷之益又無戰伐之勞蔭子酬功旣非其分推恩加祿亦豈能安況臣自今年五月以來一向患病在家調理移兵過省不聞進止之宜奏捷還師不預班行之末例當住俸未奉兪音累乞歸田不沾允命加以慰畱恩重朝賀禮殷玆方勉效驅馳何意復蒙光寵又況臣已兼二俸而使之日益增加是臣出徼幸會之期自取貪饕之罪又況兵荒之後帑藏空虛饑民之待哺方深武職之折銀屢闕𨿽未能損上而益下抑亦當益寡以裒多每欲辭免兼支少逭屍素但念衰病已極亦將不久於官勉彊因循不敢數煩天聽今乃以一官而兼三職之俸以百口而食千人之力則求退而反進辭少而就多非徒自失其初心亦且倍深於往咎尢望聖明下燭洞察懇誠準免兼俸令臣仍舊供職使臣得少淹於旦夕猶或能圖報於分毫上曰朕以卿輔導竭心謀議裨國累辭蔭敍特命三俸兼支今又懇辭姑免大學士俸可兼支尙書俸以副至意

○戶部奏司鑰庫左少監龐﹤王票﹥等題稱錢鈔缺乏除揚州鈔關銀兩專備織造宜令臨淸河西務二鈔關自正徳八年正月爲始淮安蘇州杭州三鈔關自正徳九年正月爲始俱收錢鈔角�羊部轉送司鑰庫應用九江鈔關仍舊收銀角�羊送內承運庫從之

○鎭守河南總兵官都督僉事時源乞致仕不允

○免河南裕州及鄢陵縣等十二縣正徳七年稅糧有差以被賊殘害故也

○先是賊犯闕裏敕所司分兵防禦至是衍聖公孔聞韶以慶賀至京師具﹤鋶﹣釒﹥謝上復批答曰羣盜爲暴至犯闕裏朕聞之惕焉靡寧其令巡撫官祭告仍量爲修葺以慰聖靈

○貴州宣慰司應襲土捨宋儲遣捨把宋炫等來賀萬壽聖節貢馬賜彩叚寶鈔有差

○賞直隸棗彊等縣三老等集殺賊有功官軍人等銀幣絹布等物有差

○戊辰升監察禦史文皓爲河南按察司副使靑州府通判田祐爲狹西按察司僉事

○蜀府內江王友墦薨王和王第二子母任氏宣徳辛亥生正統丙寅冊封至是薨輟朝一日賜祭葬如例謚曰莊懿

○巡撫貴州右副都禦史楊茂元以便宜置造旗牌各五工部議覆旗牌必奏乃給茂元未請擅造宜量罰之並毀其所造上宥其罪仍奪俸三月

○己巳兵部尙書何鑑奏近年盜賊蠭起軍民塗炭𨿽已撫定井邑皆空若復徵科豈能堪命乞量免稅糧及多方賑卹給事中葉相亦以爲言戶部議賑卹已有敕旨請責成撫按等官且謂新添大漢市民並預備調用貼丁亦宜革罷與民休息詔如議其應免應革者聽撫按官隨宜處之毋或視常姑應故事

○給賜崇世子餋贍祿米歲一千石從其請也

○庚午令故太常寺少卿兼翰林院學士武衛子選中書舍人習字出身

○咸寧伯仇鉞以疾請辭侯爵詔以卿受命殺賊備歷勤勞今旣成功理當進爵宜候病痊供職不允所辭

○工科給事中潘塤奏古者伍大不在邊伍細不在庭今爲武臣者皆乳臭木偶有警則調邊將邊兵此倒持之勢也臣愚以爲宜如景泰天順間例添設都禦史一員專理京營戎務而兵部尙書仍每年二次會同閱視令伍兵中各報所長以類教習各取其優者遞爲伍兵之師務令兼通教之晝戰辦其旗物教之夜戰辧其名號責成將領各以所部教習多寡爲優劣而賞罰之年終大閱則仿洪武間禦前試驗之例以警其惰至於將軍營四衛營亦各操練而大司馬及都禦史舉得以綜核之公侯伯等官及勛衛等年二十五以下者送國子監都指揮等幼官及嗣子送武學各講讀大小學論孟武經七書百將傳及大誥武臣諸書仍每月定期演習弓馬會操之日一體考驗歲終行賞有能專其業及策學精通者送武舉或可以爲將不次擢用其怠於進者重罰之仍令天下學校生員亦兼習武經諸書以備緩急之用固文武一途之意也南京則責操江都禦史以營務軍士亦乘暇教習南京直隸及各省則遣科道官或卿佐等官分行整理三司等官朔明�王會操其幼官及應襲子亦送學教習舉其能者如文官行取例如此則禁旅鄕兵皆有實用安假邊兵而示人以弱哉今都城內外或禦人取貨或剟簾剽金請稽周禮士師野廬氏修閭氏之職仿而行之使鄕閭有伍道路有戒又問民疾苦有蠲免賑貸之實以監司察守令以使臣察監司貪酷病民者輙奏舉此弭盜之本也𨿽然亦風俗有以移之自逆瑾竊柄人心大壞𨿽號爲士大夫者亦或不畏淸議以賄賂爲得計鉆剌爲良謀廉恥之道幾不復存氓之蚩蚩如之何其不姦且盜也陛下如欲表正風俗飭勵士夫宜旌舉節義而又統之以綱紀辧賢否核功罪宰執秉持臺諫補察則風俗庶乎其少變矣下兵部議謂塤言切當可行其欲舉周禮之職𨿽非今制亦宜令巡撫官督所屬略仿其意愼里甲之編嚴居停之禁謹道路之關申餋濟之典庶幾盜賊可息得旨各營提督俱仍舊公侯伯年幼者並應襲子不必送監都督以下幼官送武學讀書餘如議

大明武宗毅皇帝實錄卷之九十三

大明武宗毅皇帝實錄卷之九十四

正徳七年十一月辛未朔欽天監進正徳八年大統歷上禦奉天殿受之給賜文武羣臣頒行天下

○升尙寶司司丞徐文煥爲南京尙寶司卿

○壬申總制四川軍務都禦史彭澤奏討賊事宜其略謂蜀盜凶狡非增兵選將不足以折其姦謀請選京營長箭神槍手一千統之以都指揮張洪指揮角�羊恆調河南鎭守總兵官時源所部千人及狹西洮岷等衛官軍二千合源與洪皆假以領兵名目庶可制賊又恐賊窮蹙必奔雲貴請令兩省守臣嚴兵防禦並聽節制總兵楊宏𨿽被劾罷尙堪策勵可仍畱之軍餉則宜再發內帑十萬以員外郎張嘉謨主事馬應龍調度賞格亦宜視擒斬劉七等例而行兵部議覆澤言多可從惟京軍不必遣宏已罷歸洪畱別用詔是之乃命源掛平賊將軍印充總兵官提督四川軍務延安衛都指揮同知閻勛充遊擊將軍協同討賊發太僕寺銀五萬兩給之擒獲廖麻子者賞銀五千兩世襲指揮同知職官升五級餘皆如奏源復以所部軍已疲憊請還鎭更選千人以從許之

○癸酉夜湖廣常徳府天鼓鳴

○甲戌以明日冬至節遣駙馬都尉蔡震馬誠崔元分祭長陵獻陵景陵裕陵茂陵泰陵文武衙門各分官陪祭

○遣儀賓周鉞祭景皇帝陵寢

○遣內官祭恭讓章皇后陵寢

○乙亥冬至節上詣奉先殿奉慈殿太皇太后皇太后宮行禮畢出禦奉天殿文武羣臣及四夷使行慶賀禮

○免文武羣臣宴賜以節錢鈔

○江西巡按禦史江萬實以盜入萍鄕縣劫掠庫藏劾府衛巡捕等官及分守參議林長繁分巡僉事王奎鎭守太監黎安巡撫都禦史任漢總制都禦史陳金副總兵張勇俱宜罪得旨府衛巡捕官逮問安漢降敕切責長繁奎俱停俸金勇候事寧之日以聞

○丙子命保安衛贈都指揮同知李良子淮襲升都指揮僉事以良死於賊也

○戊寅升定遼前衛納級都指揮僉事張椿爲中府都督僉事鐵嶺衛納級都指揮僉事傅鎧爲左府署都督僉事海州衛署都指揮僉事孫文爲遼東都司署都指揮使萬全都司都指揮僉事王瑚爲都指揮同知宣府左衛都指揮僉事餘震爲署都指揮同知大同右衛指揮使孫鎭爲都指揮僉事保定後衛指揮使馮安爲署都指揮僉事錄討賊功也

○升大理寺右寺副劉鈗爲尙寶司司丞

○己卯詔給終餋禦史陳茂烈月米三石初茂烈以母老乞終養淸苦自勵吏部請攺授晉江教諭以資貧乏茂烈辭至是有司復請繼之廩粟乃有是命

○庚辰宣府太監王剛奏乞前鎭守者地百二十一頃戶部議宜覆核詔特與之

○癸未蔭戶部左侍郎王瓊子朝翰爲國子生

○甲申以災傷免萬全右等衛所今年糧艸有差

○涼州鎭守太監許宣奏帶食茶有旨準帶七百斤戶部執奏不聽

○直隸懷來衛隆慶右衛各地震有聲

○乙酉鄭王祐釋奏臣先以郡王進封爲王乞追封故父東垣端惠王爲親王並請入廟歲祀禮部議鄭王進位蓋以上紹康王之封東垣𨿽親有不得而子之理乃不允

○丁亥先是太監蕭敬傳旨兌調京營宣府官軍令其往來操習備禦兵部卽會官議處以聞後又傳旨調撥往來額數各三千員名兵部奏邊軍赴京防守京軍赴邊操練則更代煩擾去住疲勞是乃無故而常勤數千之兵不惟虛費糧餉抑且示人以弱蓋祖宗成憲京軍所以衛內不以無故而外出恐有四方窺伺之虞邊兵所以捍外不以無事而弛備恐有一旦倉卒之患今使外兵拱衛內兵輕出恐非居重馭輕安內攘外之要也但當揀選各營將領明信賞罰猝有警急內兵自足用矣廷臣會議亦謂昔人云邊兵弱則夷狄爲患畿兵弱則邊兵爲患此乃國家動靜之機不宜輕舉以貽後悔有旨令再議廷臣復議臣子所當守者祖宗一定之法也初立五軍三千神機三大營後又添設奮武等十二團營使統領得人節制有方士气自倍必不在邊兵下況今北虜在邊黃河冰合邊兵正宜在各鎭防禦請候明年河開或各邊無警徐議兌調議入得旨卿等爲國至意朕已具悉可卽於宣府調三千人限十日至京京營赴宣府備禦者亦如其數每年春秋更替人賞銀一兩

○大學士李東陽等言向因司禮監傳示聖意欲將京邊官軍兌調操習嘗具陳利害未蒙兪允特下兵部會多官議處隨該各官會議以爲未便臣等展轉思惟誠見有未便者蓋京邊官軍各有分地必有急事乃可互相應援今無事而動一不便也京軍備邊不習戰陣難保必勝恐損國威二不便也邊軍入京駭人耳目傳聞各處未免驚疑三不便也京軍出外倚恃彊勢占住房屋索要錢谷需索酒食彊買貨物奸污婦女將官護短而不肯禁邊方受害而不敢言四不便也邊軍在內狎恩恃愛傲睨軍民蔑視官府小則怠玩大則違犯治之則或不能堪縱之則愈不可制五不便也違遠鄕井拋棄骨肉或風气寒暖之不相宜或盤費供給之不相繼六不便也糧艸之外必用行糧布花之外必湏賞賚非緊急不得已之時爲糜費無紀極之計七不便也往來交替無有寧息倉卒之際或變起於道途厭倦之餘或釁生於肘腋八不便也示京營之空虛見中國之單弱九不便也西北諸邊見報聲息唇齒之地正湏策應脫有疏失咎將誰歸十不便也凡此一事五府六部及科道等官皆以爲不便臣等居輔導之地若委順曲從是滿朝之臣皆有爲國之心而臣等獨當誤國之罪萬死已不能塞責矣伏望聖明博采人言務求至當實宗社萬萬年無疆之福也亦不納是後四鎭四馬團操於大內號爲外四家軍依憑威寵市裏畏而避之

○命署都指揮僉事桂勇充參將分守保定地方四川都司都指揮僉事吳坤充左參將協守東路暫管松潘地方

○戊子以易州庫銀四千三百兩借支涿鹿等衛官軍月糧從戶部奏也

○駙馬都尉楊偉卒偉故興伯善之孫也成化二年選尙崇徳公主弘治九年領敕之南都奉祀孝陵及歷代帝王功臣等廟凡在南都十有七年至是卒賜祭葬如例官其子爲錦衣衛指揮僉事

○己丑升山西按察司副使張維爲山西布政司左參政

○復中府都督僉事溫恭職恭先充大同總兵官失事降指揮同知尋充參將以殺賊功升都指揮同知至是奏乞復原職許之

○賜禮部左侍郎毛紀父贈禮部左侍郎敏母太淑人劉氏祭葬從其請也

○壬辰升禮部右侍郎李遜學爲左侍郎南京禮部右侍郎吳儼攺禮部右侍郎

○升山東布政司左參議吳江爲山西按察司副使

○癸巳召巡撫保定都禦史寧杲提調天津兵備都禦史陳天祥回京以給事中潘塤禦史於鏊劾其貪暴也

○甲午升刑科都給事中閔楷爲山東布政司左參議

○初巡撫狹西都禦史藍章旣去漢中廖賊收餘黨北掠鞏昌之徽成復往禦之及賊還走蜀有旨令章仍赴漢中經略章以漢中去徽成二千有餘裏兼之兵寡往來徵調未戰先疲且賊窮必復入狹乃請專駐徽成境上以鄖陽撫治都禦史劉琬同副總兵藍海屯漢中庶克兩濟兵部議章久歷漢中不宜遽撒而荊襄鄖陽亦賊奔突之所宜仍令章駐漢中琬駐鄖陽爲便俟事寧乃以漢中屬琬從之

○乙未巡按狹西禦史成文奏自六年正月以來虜酋阿爾禿廝亦卜剌爲小王子所攻部眾奔甘涼永昌肅州等處駐牧傷殘疾疫死者甚眾官軍掩取虜屍輒以報功間有斬獲不逮十之一二而鎭守太監宋彬巡撫都禦史張翼總兵官王勛同肆欺罔隱匿喪敗致使分守太監張昭去任總兵官衛勇右副總兵蘇泰右參將趙承序芮寧紛紜詐冒共受獎勵

○敕書計三十八道升職者三十二人其迹皆可驗乞將彬翼等俱逮問仍追奪敕書革罷升職以戒冒功兵部覆請命給事中郎中各一員會巡按禦史查勘並按指揮以下官罪彬昭先已調任翼等亦宜代還得旨諸事情但令巡茶禦史查勘翼等仍俟勘結奏處

○司禮監太監張永旣罷以舊理禦用監事托言欲有稽查令庫官吳紀等竊出銀七千餘兩舁入私宅造作玩好諸物禦用監太監丘聚發其事執紀等付鎭撫司鞫治具得情實以聞永多方營捄僅調禦用監閒住紀等降調有差

○丙申升通政司右通政林廷玉爲都察院右僉都禦史巡撫保定等府兼提督紫荊關

○升順天府尹楊旦爲南京禮部右侍郎

○升河南布政司右參議王溱爲狹西行太僕寺少卿

○免山東文登等縣正徳五年六年負欠稅糧已徵者存畱支用以爲賊殘破故也

○降監察禦史雷宗爲湖廣瀏陽縣典史宗紀功河南以枉道汝寧失事爲都禦史彭澤所劾徵系錦衣衛獄會賊平法司議宗罪固當坐功亦可錄乃降雜職調外任

○戊戌大慈恩寺法王乞修造僧房許之工部以民窮財盡爲言不聽

○己亥增置紫陽縣於漢中府紫陽灘以地僻多盜故也

○庚子升南京左通政楊廉爲順天府府尹吏科都給事中楊禠爲通政司右通政提督謄黃

○升南京禮部郎中石昭爲河南布政司右參議起閒住戶科左給事中徐昂爲廣東右參議

大明武宗毅皇帝實錄卷之九十四

大明武宗毅皇帝實錄卷之九十五

正徳七年十二月辛丑朔上視牲於南郊

○壬寅總制四川軍務太子太保刑部尙書兼都察院左都禦史洪鐘上﹤鋶﹣釒﹥乞致仕許之仍令乘驛還鄕

○南京十三道禦史鄭行等劾奏兩淮都禦史張縉喪師僨事保定都禦史寧杲納交逆瑾二人者百計取容屢劾不退乞罷縉罪杲下所司知之

○兵部以湖廣總兵官方壽祥僉事郭韶功罪及死事都指揮曹鵬指揮吳勛等議請得旨壽祥巳停俸旣有斬獲功仍賞銀二十兩紵絲二表裏韶準贖罪仍停俸三月鵬等賜祭其子令襲升土兵頭目各給賞優卹

○武平衛署都指揮僉事石璽乞回原衛致仕許之仍賞銀十兩彩幣一表裏先是璽以盜賊猖獗起用至是盜平得請去然多稱病避事勞績罕著云

○大亦轄等族番人容中郭等來朝貢馬及刀鎧賜彩叚鈔錠等物有差

○甲辰南京吏部右侍郎羅﹤王巳﹥乞致仕許之

○是日廣東饒平縣地震

○乙巳升南京太僕寺少卿蔣恭爲南京通政司右通政

○丙午大慈恩寺僧三竹班丹往靈藏封贊善王回詔升一級

○升山西按察司副使汪獲麟爲本布政司左參政

○丁未調協守甘州副總兵徐謙分守涼州以與總兵王勛不協故也

○戊申升吏部郎中王守仁爲南京太僕寺少卿

○己酉升大同知府張鳳羾爲山西按察司副使

○禦史張士隆劾奏光祿寺卿李良少受學於大學士劉健當健在位時良爲禦史怙勢求榮因以女許爲健孫婦後良親歿載之墓志云孫女某許聘脢庵劉公之孫承學此鐫之於石不可磨也及健去位遽爾背盟托言其女疾革還健聘禮遂攺適舉人朱敬夫義莫重於師禮莫大於婚士莫先於廉恥卽良此事視之人且不得爲況可爲卿在人上乎宜卽罷黜於是良不能自安因餋病而去士論快之

○以獲賊首趙風子及劇賊趙鐇賈勉兒李茂馬五張仲威楊寡婦等功授湖廣武昌衛軍趙成爲正千戶仍賞銀一千兩軍余趙宗民快徐必髙爲所鎭撫各賞銀五十兩民快趙秀爲百戶俱世襲指揮郭錦老人王斌舍人仇鎭升實授二級寧夏衛小旗許貴等一級余給賞有差

○庚戌免河南光州上蔡遂平磪山眞陽新蔡息縣光山固始�城裕州葉縣泌陽唐縣正徳七年分糧艸並徭役以賊殘破也

○辛亥升起用給事中徐暹爲山西按察司僉事

○以祈雪命順天府官祭京都城隍及諸神祠

○升賞參將姚信等部下官軍四千五百七十三人有差以平賊功也

○戶部覆議漕運及各巡撫都禦史所上地方事宜一近例兌軍米每石別加五升以備蒸潤耗損有司因緣爲姦請革之一河南攺兌糧小灘河道剝淺其費不貲請加耗米三升仍敕管河都禦史流浚河道一江北運軍過江領兌者近減腳米五升宜仍舊給之一被賊焚毀糧船千五百有奇宜行工部措價或各司府成造一各處兌運稽遲請遣戶部官四員領敕監兌申嚴期限違者罪之一舊制運糧官缺皆由漕運衙門公選劉瑾亂政乃令南京府部及各巡按禦史考選體統乖紊又立正運聽運之名互相傾擠事多牽掣請攺正一正糧一石除加四隨船耗米俱兌本色其餘耗米每石折銀五錢載入議單使知遵守一阻凍糧船每軍給耗米一石準作下年口糧其糧該納京倉者攺納通倉每石加收腳價一斗該納通倉者免其曬每石加收三升一蘇松常州起運徐揚二倉糧米近因減派軍糧不敷請仍徵減數之半願納折色者聽一河東運司鹽價支剩銀二萬二千餘兩準存畱山西以給王府祿米一鴈門三關采納秋靑艸束請會計合用之數余令折徵銀兩相兼支放一畿衛逃故京班軍馬其衛所官仍照舊例住俸撥補定數提問一長角�羊受財故縱新發充軍人犯請比解軍違限一年事例亦發附近充軍詔如議

○壬子加工部尙書李鐩太子少傅升刑部左侍郎張子麟爲尙書

○禮部左侍郎毛紀奔母喪詔馳驛還

○癸丑先是禮科給事中李貫行人劉宓奉敕往封占城國王沙古卜洛至廣東宓疾卒遣行人劉文瑞代之未至貫﹤鋶﹣釒﹥言占城在國初嘗絕其朝貢邇者言官建白亦有不可遠封之議請卽於廣城懷遠驛開敕宣諭並賞賜王妃等物令遣來王叔沙系把麻等領回事下禮部議覆舊無領封之例詔復集廷臣議以占城沙古卜洛奏請襲封已餘二年一旦無故中止非興滅繼絕之制萬一沙系把麻不從或從之而去封匪其人以起爭端何以處之乞如前議仍令貫等奉冊之國庶不失信外夷而中國之體亦無所損從之

○升都督僉事朱寧朱安爲都督同知千戶汪王�贊等一百十六人升級有差以自陳緝捕功也

○甲寅賞四川兵備副使髙江副總兵楊宏各銀五兩紵絲一表裏部下官軍升賞者六十七人以斬獲番賊功也

○升四川瀘州衛指揮使韓恩爲四川都司署都指揮僉事僉書管事

○乙卯貞惠安和景皇后忌辰遣儀賓楊淳祭陵寢

○贈死事湖廣都指揮僉事許鳳爲署都指揮同知賜祭仍令其子襲升

○丙辰升國子監祭酒王鴻儒爲戶部右侍郎

○給事中田汝耔劾奏山東左布政使夏時諂媚貪饕河南僉事孫磐剛愎無忌萊州知府辛文淵貪暴著聲河間知府史鑑結納權貴吏部議鑑文淵宜令冠帶閒住時磐宜行巡按官核實裁處從之

○丁巳升刑部右侍郎黃珂爲左侍郎攺工部右侍郎張綸爲刑部右侍郎

○戊午以災傷免山東鉅野聊城丘縣糧艸其武定淄川等七十餘處各量災遞免之從戶部議也

○升錦衣衛都指揮使谷大亮等四百二十五人各一級皆以太監陸誾谷大用張忠等奏帶隨軍冒功者也

○己未命寧夏遊擊將軍史鏞充左副總兵協守甘州地方以都指揮同知鄭廉代鏞爲遊擊將軍

○庚申立春順天府進春上禦奉天殿受之文武羣臣行慶賀禮免羣臣宴

○詔旌表大理寺右評事李吉故母陳氏之門曰貞節初所司以其事聞未報而陳氏歿至是吉援例請下禮部議覆許之

○辛酉升蘇州府同知曾大顯爲河南按察司僉事

○壬戌命管理易州山廠工部右侍郎張遇回部管事

○初遼東三衛達子爲恍惚達子所逐驅其牲畜入境以避難守備寧遠都指揮僉事馬驃與百戶錢成謀邀殺之而分取其所有詭稱犯邊以希升賞旣而三衛醜類夷人叩邊索償鎭巡官審詰具得其情以聞都察院議三衛夷人爲邊境藩籬驃等貪利妄殺開惹釁端法不可貸當斬獄上得旨驃成依律處決官舍聽驃指使者俱發邊衛充軍

○添設廣西蒼梧縣東安巡檢司以本縣監生甘思忠爲藤縣縣丞領之守臣奏思忠世爲民夷所信故用之也○癸亥致仕巡撫宣府都察院右副都禦史李進卒進字時勉平陽曲沃縣人成化己丑進士授戶部主事遷員外郎郎中督餉宣府公於出納升廣平府知府其地斥鹵恆若旱進至特建石閘引河水灌田民利之攺濟南升四川右參政江西右布政使河南左布政使升右副都禦史巡撫宣府時北虜寇邊諸將失利於魚臺嶺官兵多敗死言者因劾進進亦上章自劾遂引疾歸尋致仕卒

○甲子以旱災免蘇松常鎭四府並鎭江等衛秋糧有差

○沈府吳江王詮鏗薨王莊王第五子母髙氏成化庚子生弘治辛亥冊封至是薨輟朝一日賜祭葬如例謚曰昭和

○以蝗災免保定河間等府並滄州等衛秋稅有差

○命懷柔伯施王�贊掌南京左軍都督府事

○升遼東都指揮使張洪張璽爲都督同知錄討賊功也

○乙丑增立狹西西鄕縣營堡一所於故縣壩編髮軍士二千操戍仍立鹽場關巡檢司南鄭縣立靑石關巡檢司石泉縣立饒峯嶺巡檢司平利縣立鎭坪堡巡檢司從都禦史藍章請也

○丙寅升太僕寺卿劉永爲工部右侍郎管理易州山廠

○升湖廣按察司按察使張吉爲貴州布政司左布政使

○致仕南京戶部尙書王佐卒佐字廷輔山西和順縣人成化戊戌進士授吏部主事歷員外郎郎中弘治甲寅升太常寺少卿丁憂起復除順天府府丞升光祿寺卿戶部右侍郎轉左嘗往常州勘處魏國公徐俌與民訟田事狥劉瑾意以田歸俌事竣加俸一級後遷南京戶部尙書月餘坐事逮問尋令致仕又罰米千石至是卒賜祭葬如例佐無他長但以豊貌多髯尙書尹旻拔爲吏部屬遂積階至正卿子云鳳爲祭酒亦以阿瑾爲士論所鄙

○以旱災免山西平陽太原二府所屬四十二州縣並鎭西衛偏頭關守禦千戶所民屯秋稅有差

○巡按南直隸禦史李云奏事失用印命錦衣衛官校執赴京治之

○以兵荒減免永昌甘肅山丹等十四衛所稅糧有差

○丁卯少師兼太子太師吏部尙書華蓋殿大學士李東陽致仕東陽屢以老病乞休不允至是復上﹤鋶﹣釒﹥云每當具奏乞休實是哀鳴懇訴未蒙覽察曲荷涵容顧在告之辰歲過其半素餐曠職累積愆尢況今歲暮祫享不能陪列正旦朝賀不能隨班郊壇大祀不能看牲分獻而深居飽飯偃仰在牀窹寐�八不寧食不下咽臣之狼狽實不知所以自處也伏望許臣休致則進退之節庶全始終上始可其請賞銀五十兩文綺四襲蔭其侄兆延爲中書舍人仍錫敕曰朕惟君臣相遇自古爲難而人臣事君才徳相稱始終一節者尢難其人卿資稟神異慧悟夙成爰自童年召見中禁應對稱旨名動四方遂以宏博之學蜚英藝苑優遊常調三十餘年資歷旣深聞望彌重逮我皇考簡自聖心擢居政府朝夕獻替便殿之延訪平臺之賜問有懷必吐無言不從弘治之政光於列祖惟是二三大臣佐理之功而卿之誠心直道不激不隨無私無比尢爲皇考所眷注顧命之際推誠付托卿感激知遇益竭忠勤事涉憂違委曲匡救西鄙戡亂兩河討賊廟謨勝算多所贊畫釐革獘政率循舊規樂育人才明揚善類代言足以宣朕意敷奏足以達民隱況文學詞翰獨步一時貫穿古今精練政務立朝僅五十年輔政十有八年淸愼之操終始不渝自古大臣兼玆眾美者代不數人朕仰承先志圖任老成屬時多難方切倚仗卿年猶未至精力有餘乃以止足爲念動輟引疾乞休比年以來章﹤鋶﹣釒﹥十上每奏愈切重違雅志特賜兪允降敕褒諭命有司時加存問歲給輿隸十名月饋官廩八石仍賜白金彩獘襲蔭子侄一人爲中書舍人用表朕懷舊優老崇徳報功之意於戲功成名遂身退卿之自處善矣乃眷西顧居第伊邇國有大政尙將就而問焉卿其頤養天和茂膺壽祉以慰天下之望故諭

○以災傷免河南開封等府許州祥符等州縣睢陽等衛及趙府羣牧千戶所今年秋稅有差

○初山西賊李五以妖術倡於延安惠慶邵進祿等信之遂謀亂殺巡捕指揮陳正陷洛川城進祿尋死慶攻宜川及白水等處楡林都指揮李良敗之於爛柯山分界屯指揮崔嵩敗之於三冢園都督楊英都禦史藍章復追之於白衙寨指揮關鍵張潛爲所殺副使張禴益兵追擊於麻綫嶺破之慶乃遁餘黨悉平章英及巡撫都禦史舒昆山總兵侯勛各以捷聞賜敕獎勵奏捷者升賞如例

○朝鮮國王李懌遣陪臣同知中樞府事申繼宗等來朝貢馬及方物賜宴並賞文綺布鈔等物有差

○革懷仁王府輔國將軍成鍱祿米三之一成鍱之親有貸輔國將軍成鈚資財者成鈚卒其夫人索之未盡償成鍱俾還其券遂互相奏訐以成鍱不直罪之

○戊辰升四川按察司副使髙江爲湖廣按察使

○致仕太子太傅吏部尙書兼都察院左都禦史屠滽卒滽字朝宗浙江鄞縣人成化丙戌進士擢監察禦史明法律善折獄每奏讞舉筆立成不煩竄易以材能稱都禦史王越薦之超升僉都禦史歷右都禦史或短之調南京安南侵占城逐其王子古來奔廣滽受命往核乃移檄安南約使休兵遂募勇健護古來歸國占城持金爲謝弗納弘治攺元命總制兩廣未幾召還掌院事進左都禦史加太子少保升吏部尙書滿三年加太子太保以太子出閣恩加太子太傅在位練達精敏特疏於防檢屢爲言官所論迨尙書周經以劾免召滽問焉對曰此皆挾私爾因辧劾已之枉上不悅詔詰責之滽因乞歸滽有用世才不樂家居正徳初大臣守正者多去位乃獲徵詣京師以舊職兼左都禦史掌都察院事滽風儀雋爽議論瀟灑能與時俯仰劉瑾方怙勢毒縉紳時亦有所調護瑾以私憾鉤誣尙書劉大夏罪欲寘之死滽委曲爲角�羊得從減論居二年以老疾致仕又三年卒訃聞輟朝一日贈太保賜葬祭如例

○以被賊並旱災免狹西靖虜秦州蘭州等衛鞏昌臨洮等府秋糧有差

○升太常寺少卿楊廷儀爲太僕寺卿沈冬魁爲光祿寺卿

○革永壽王府輔國將軍誠渻奉國將軍秉樅冠帶並減其祿米三之二誠渻婚不俟奏報又與秉樅構隙故並罪之

○定生員軍功升級事例一級者廩膳生員爲冠帶署總旗增附生員爲冠帶小旗積功遞加其子孫承襲該署所鎭撫者減去署職該冠帶總旗者革去冠帶俱止與總旗世襲積至實授千百戶以上者亦照前例減革世襲

○己巳以歲暮祫祭遣成國公朱輔告太廟駙馬都尉遊泰告懿祖皇帝熙祖皇帝

○遼東都指揮僉事葛蔓坐錦川營等處失事當充軍以情輕降一級

○四川紀功給事中王萱禦史汪景芳巡按禦史王綸各奏流賊廖麻子等攻破綿竹樂至金堂縣千戶陶﹤王已﹥知縣劉本翊等四人失守宜械治都指揮許鳳指揮殷輔千戶尹佐等十四人戰死宜贈卹巡撫都禦史髙崇熙副總兵王憲分守分巡馬昊等十四人剿捕無功宜究問總制尙書洪鐘樂遊縱飲致賊猖獗總兵楊宏喪師逃遁見執於民二人舉動若此豈堪重任乞速罷黜別選賢能以靖地方上皆下兵部議時賊勢甚張官軍畏之日潛行躡賊後掇其所殺人馘以爲功土兵擾民尢甚故有賊如梳軍如篦土兵如剃之謠然方急於剿平每捷上輒厚加褒賞鐘等益得計至是兵部猶以鐘等頗有功鐘已致仕崇熙招撫事方有緒不宜易置惟取宏回京而已詔俱從之先是鳳已被卹典矣輔賜祭仍贈一級聽其子升襲伊佐等死事及各官功過令紀功等官並核以聞

○罷延綏總兵官侯勛湖廣副總兵王憲以言官劾其貪懦也

○命遼東都司帶俸署都指揮使孫文本司僉書管事

○庚午祫祭太廟

○升應天府府尹張淳爲都察院右副都禦史撫治鄖陽山東按察使金獻民爲左僉都禦史巡撫延綏

○以明日正旦節遣駙馬都尉蔡震馬誠崔元分祭長陵獻陵景陵裕陵茂陵泰陵

○遣儀賓楊淳祭恭仁康定景皇帝陵寢

○遣內官祭恭讓章皇后陵寢

○是歲天下戶共九百一十八萬一千七百五十四戶口共六千五十九萬三百九名口田四百六十九萬七千二百三十三頃一十六畝九分二釐七毫五絲四忽九微五纖田賦二千二百一十六萬七千三百七十六石九斗八升一合四勺五撮五圭三粟三粒七微麥四百六十二萬六千六百四十八石七斗三升九合一勺八抄二撮七圭七粟九粒四微五纖絲三萬一千五百五十三斤一兩三釐一忽四微五塵綿一十六萬九千六百斤一兩九錢八分八釐七毫七絲絹一十二萬六千七百六十七疋三丈六寸六分二釐一毫八絲三忽布一百六十六萬六千四百六十疋四尺四分綿花一十一萬二千八百九十四斤一十一兩二錢二分二釐四毫三絲三忽艸二千五百九十四萬四千二百四束包六斤五兩二錢八分九釐三毫三絲九忽七微六纖戶口鈔八千七百九十七萬六千六十七貫七百七十八文五分六釐雜課鈔七千三百九十二萬七千一十九貫折米三萬三千三百三十六石七斗四升七合三勺鹽課二百一十八萬二百四引九十一斤九兩三錢三分六釐折米五千七百八十七石四斗折布四萬六千六十三疋一丈八尺五寸五分八釐茶課一十一萬三千三百一十一斤九錢九分屯田一十六萬一千三百二十七頃一十八畝四分四釐四毫七絲一忽糧一百四萬一百五十八石三斗九升一合五勺八抄九撮金銀課三萬二千九百二十兩水銀二百二十九斤朱砂四十六斤八兩儧運四百萬石各處運納一千一百七萬五千六百一十九石八斗四升一合三勺三抄三撮七粟六粒減免糧七十萬五千八百八十六石七鬥二合五勺八抄五撮七圭

大明武宗毅皇帝實錄卷之九十五終

大明武宗毅皇帝實錄卷之九十六

正徳八年春正月辛未朔上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮太皇太后皇太后皇后俱免命婦朝賀

○免羣臣宴賜以節錢鈔

○升四川按察司僉事盧翊爲本司副使整飭松潘兵備蔭工部左侍郎夏昂子祿爲國子生以三年考滿也

○癸酉宣宗章皇帝忌辰奉先殿行祭禮遣駙馬都尉蔡震祭景陵

○升賞延綏河套獲功官軍盛時等二百六十人有差太監劉保加祿米十二石賞銀三十兩文幣二表裏

○命都察院右副都禦史兪諫提督江西軍務初都禦史陳金副總兵張勇討姚源之亂狼兵受賂縱賊乃主招撫賊王浩八僞聽復叛下廷臣議乃以諫代金自鎭巡三司及福建浙江三司守巡守備等官悉聽節制臨陣不用命者都指揮以下府州縣領兵官俱以軍法從事擒斬首惡並撫散者升賞如近例脇從自首者釋之復三年通賊者死家徙邊仍以浙江都司指揮李隆充參將守衢州及福建徽池諸要害選京軍二千人曁鎭守徐邳總兵官李鋐所部邊軍待報往剿

○甲戌遼東廣寧前屯衛寧遠衛各地震有聲如雷

○乙亥山東左布政使夏時引疾乞罷許之以給事中田汝耕劾其貪諂也

○丙子升福建布政司右布政使白圻爲山東左布政使

○升山東按察司副使吳學爲本司按察使

○傳升兩浙鹽運使司同知劉瑄爲錦衣衛指揮僉事瑄先爲涿州知州從徵流賊以報捷加俸繼而太監谷大用奏其功升任兩浙至是夤緣攺今職焉

○丁丑孟春享太廟

○升廣西布政司左布政使毆陽旦爲應天府府尹

○升湖廣武昌府通判張秉淸爲四川按察司僉事

○戊寅升山東布政司左參政張津爲南京都察院右僉都禦史提督操江

○升廣西布政司右布政使夏暹爲左布政使

○山西按察司副使林正茂丁憂服闋攺山東

○戶部壩上等倉場艸料缺乏宜召商糴買以半歲爲率當用銀十萬五千餘兩從之

○己卯以大祀天地上禦奉天殿誓戒文武羣臣致齋三日

○昏刻月犯天髙東南星

○代府昌化王成鍰薨王溫憲王第二子母妃劉氏正統戊辰生成化丁未襲至是薨輟朝一日賜祭葬如例謚曰榮僖

○升狹西布政司右布政使髙友璣爲都察院右副都禦史巡撫大同兼理軍務

○升雲南布政司左參議張宦爲山東左參政

○庚辰日生左右珥色黃赤良久漸散

○辛巳以上元節賜羣臣假十日

○調鎭守甘肅總兵官王勛於延綏升都指揮使金輔爲署都督僉事充總兵官代之都指揮使李瑾充副緫兵協守湖廣鄖陽

○宣府守臣奏送降虜脫脫太等至京命充禦馬監勇士兵部尙書何鑑等言漢魏徙氐羌於關中郭欽江統皆勸晉武以蚤絕亂階符堅處鮮卑於塞南符融亦慮其窺測虛實以爲邊患此旣往之明鑑也今使降虜出入禁闥豈無窺伺假寵踰分且生輕侮萬一虜酋聞風潛使黠賊僞降冀充勇士以爲姦細將來之患不可慮哉仍乞照例送廣東安置以杜蠻夷猾夏之萌不聽

○虜擁眾侵大同三路圍副總兵神周於艸垛山兵部議虜勢猖獗請亟命大同總兵官相機戰守宣府延綏山西諸鎭巡各督發官軍互相應援宣府軍駐天城城延綏軍駐淸水營偏頭關軍駐朔州城仍選京營官軍二萬人以待調遣從之

○壬午大祀天地於南郊上還宮謁太皇太后皇太后畢出禦奉天殿文武羣臣行慶禮

○昏刻金木二星合犯

○癸未以大祀慶成上禦奉天殿大宴文武羣臣並四夷朝使

○福建福州府地震

○甲申升太僕寺少卿孟春爲都察院右僉都禦史巡撫宣府

○升浙江右政司右參政趙鑑山東布政司左參政鄒文盛廣西按察使周進隆俱爲右布政使鑑狹西文盛福建進隆廣西

○乙酉命署都督同知許泰於敢勇營都指揮僉事江彬於伸威營武平伯陳熹於五軍營爲左掖俱管操

○丙戌昏刻金星犯外屏西第三星

○丁亥英宗睿皇帝忌辰奉先殿行祭禮遣駙馬都尉崔元祭裕陵

○升湖廣按察司副使方良永爲廣西按察使廣平府知府張潛爲山東布政司左參政南京吏部郎中朱衮爲雲南布政司左參議

○升吏部郎中黃河淸爲太常寺少卿提督四夷館

○流賊之攻潁上也指揮同知梁文死之提督軍務都禦史彭澤請加卹典且劾指揮同知李昂指揮僉事指揮僉事沈鏜臨陣先退之罪詔贈文指揮使其子襲升一級昂等坐斬

○戊子古北口等處官軍乏糧準於戶部折糧銀內借支一萬五千兩給之

○升太常寺寺丞韓荊爲本寺少卿

○蔭故太子太保禮部尙書周經孫元祐於中書舍人習字出身

○以災傷免順天府霸州固安等七州縣糧艸有差

○命兵部右侍郎石玠兼都察院左僉都禦史提督遼東軍務時海西賊首老鼠乃畱等及都督加哈義竹孔革等屢犯邊阻各夷朝貢而泰寧福余等衛與滿蠻的相侵朵顏等衛久不通市守臣以聞廷議謂建州三衛初非犯順其爲邊寇者惟海西老鼠耳若遽用兵適激其變莫若先懷柔徐議徵討乃命玠往撫諭鎭巡等官並諸路將官俱聽節制都指揮以下不用命者俱以軍法從事

○己丑升廣西平樂府知府官曰�永爲浙江布政司右參政湖廣布政司右參議張繼爲湖廣按察司副使

○免山東萊陽縣戶口食鹽並稅糧有差

○戶部以宣府大同延綏寧夏甘肅各鎭軍儲不給請開中兩淮長蘆河東山東福建兩浙運司及四川鹽課司鹽課二百二十五萬二千五百餘引以備支用其路遠米貴處所無人報中本色者收價轉發各城堡召商糴買或折放聽軍士自買從之

○自丙戌至是日酉刻金星皆晝見於申是夜月犯土星

○庚寅以虜入寇遣戶部郎中王承裕爲太僕寺少卿

○辛卯賞四川松潘賊亂斬獲番賊有功官軍周鳳等四十二人鈔錠布絹有差

○升鳳翔府知府李夢龍爲狹西按察司副使

○以旱災免狹西安延安等府所屬州縣並西安左等衛所糧艸有差

○壬辰遼東長寧堡火詔以玆地累奏火災其遣人核實以聞

○命湖廣副緫兵李瑾率常徳九溪等衛官軍二千赴江西殺賊初議遣京軍以不習險阻且邊急乃攺命瑾

○罷狹西布政司左布政使田彭以都禦史張泰劾其年老廢事故也

○癸巳升戶部郎中夏從壽爲湖廣布司右參議

○轉四川右布政使曹祥爲狹西左布政使

○命南京協同守備西寧侯宋愷奉孝陵歲祀先是駙馬都尉楊偉奉祀病卒故以愷代之

○命戶部右侍郎叢蘭兼都察院右僉都禦史巡視西路自居庸關至龍泉右僉都禦史陳王巡視東路自山海關至古北口凡軍馬邊墻墩臺俱聽便宜置以大同三路有警故也

○甲午升工部郎中謝忠爲湖廣布政司右參議

○乙未戶部言紫荊倒馬等處各缺糧艸請於易州唐縣收貯折糧銀內量支三萬四千餘兩以備不虞從之

○免直隸寧山衛並山西太原左等衛屯糧二千九百餘石以被賊殘害故也

○以旱災免直隸鳳陽等府徐州等州縣壽州等衛所糧艸有差

○夜月犯牛宿中星

○丙申升四川布政司右參政胡宗道爲布政使

○錄狼山平賊功升賞京邊官舍旗軍人等二千六百八十五人及陣亡石頭港巡檢溫聰等三百九十二人有差督哨都指揮僉事張椿傅鏜孫文以山東功旣升職仍賜銀幣

○丁酉降署都指揮僉事江淮二級以守備西寧失事故也

○江西右參政董朴參議居達僉事張昊及指揮胡玉劉勛徐麟俱以督兵爲賊所敗下鎭巡官逮問至是以獄上且劾參將趙鉞及太監王嵩都禦史王哲罪都察院覆議謂朴後有擒斬功旻身被重可憫達已閒住鉞等皆去任詔朴旻各降一級玉孫麒二級鉞等旣去任已之

○戊戌江西參議徐蕃分巡僉事髙賓建昌府知府安奎瑞州府知府鄺璠以賊破縣治停俸令戴罪自效至是賊平蕃賓璠俱贖罪還職奎降一級別用

○是日風霾四塞至酉乃息

○己亥賜少師兼太子太師吏部尙書華蓋殿大學士楊廷和妻一品夫人諭氏祭二壇工部營葬兵部給驛歸其喪有司具齋糧麻布並如例

○升四川按察司副使何珊爲四川布政司右參政

大明武宗毅皇帝實錄卷之九十六

太明武宗毅皇帝實錄卷之九十七

正徳八年二月庚子朔升四川按察司僉事王綸爲本司副使南京大理寺右寺副陳文滔爲江西僉事

○辛丑山東巡按禦史張璇奏山東賊所過州縣有子救父婦衛夫而死者凡百有十九人宜皆旌表禮部議以人多費廣宜準山西例於在所旌善亭側立石碑二各聯書名姓籍貫並其義孝貞烈大略於下仍官給殯殮費他凡被賊處有奏至者皆如例行詔可

○四川賊廖麻子等率其黨千餘人降巡撫都禦史髙崇熙等請散遣其眾處之臨江市官授廛地賜復三年兵部議從其請旣而都禦史彭澤又言狡賊難信給事中安邦亦言宜防變詐復下兵部議令澤等察其誠僞以爲撫剿之宜廖麻子等敕司羈管從之

○罷四川緫兵官楊宏回衛閒住先是紀功給事中王萱劾緫制尙書洪鐘巡撫都禦史髙崇熙及宏罪乞逮治南京給事中趙官亦以爲言俱下兵部議謂鐘以致仕且先後亦有微功崇熙招撫方有次第請俟事寧議處宏宜召還從之宏怯懦寡謀每爲賊敗其在徳陽僅以身免或傳賊縛之樹而毆之宏給示以印乃散去蜀士民多怨之竟免於罪云

○癸卯禦史周倫言邇來南北直隸山東河南四川江西等處爲賊殘破人民流徙土地荒蕪𨿽蠲租之詔屢下而京邊之稅有常何從辦納乞敕撫按官查逃亡人戶所遺地畝分給有力者耕種代輸其稅俟逃亡者復業仍歸之庶國稅不乏又言各處問刑贖罪紙米價多所侵漁乞令天下問刑衙門今後全徵本色貯之倉庫以備荒戶部覆議皆從之

○錄廣東潮州府程鄕縣獲賊功

○升賞官舍旗軍人等李經等四千七百二十七人有差鎭守太監潘忠都禦史林廷選周南各賞銀三十兩彩幣二表裏陳金銀二十兩彩幣二表裏都指揮張佑參政方良節副使方溢各銀十兩彩幣一表裏禦史周謨布政羅榮僉事劉伯秀淩相各升俸一級都指揮王英彭鐸河淸各升一級

○命狹西納級都指揮僉事紀世楹守備環慶慶陽衛帶俸都指揮僉事廖綸守備靈州

○降守備靈州都指揮僉事焦洪四級洪坐守備不設失陷城寨律當斬以其部下有俘獲功故從末減

○發戶部折糧銀七萬兩太倉米銀伍萬兩於宣府大同以給軍餉從守從請也

○甲辰贈西安右衛指揮使雲海爲都指揮同知仍令其子襲升二級先是流賊藍廷瑞劫掠川狹海領兵於二州埡關與賊遇身先赴敵射殺十數人賊圍之數重海提刀力戰而死事聞故有是命

○乙巳以浙江水災竈多溺死者免歲辦鹽課八千九百餘引仍令巡視都禦史量爲賑濟從巡鹽禦史林季瓊奏

○升鎭守徐邳緫兵官都指揮同知李鋐爲署都僉事協同提督江西軍務兵部議遣鋐以所領大同官軍一千人副總兵李瑾以湖廣官軍二千人會剿姚源洞賊俱聽都禦史兪諫調度詔升鋐協同諫提督瑾仍協守鄖陽操練軍馬待報乃行

○兵部奏近日科道及巡撫紀功等官劾禦史寗杲妄殺貪功誅求擾民累數十﹤鋶﹣釒﹥已命給事中潘塤郎中唐澤等會勘未報今杲自言東安等處督戰獲功五百餘級欲贖罪宜仍令塤等查勘以聞得旨杲累有戰功又引罪自歸今已守制其妄殺等事久無證佐可勿究塤等令回京有逮問未結者俱釋之杲有奧援嘗謂人曰劾我者積﹤鋶﹣釒﹥成車固無害也已而果如其言

○丙午封都督僉事谷大亮爲永淸伯錦衣衛指揮使陸永爲鎭平伯大亮太監大用弟永誾侄也初大用誾以監督軍務功各歲加祿米蔭弟侄官而二人復爲其弟侄請累功承蔭下兵部議平賊賞格許視寧夏例封拜者謂諸將有如仇鉞獨運奇謀削平僣亂也今羣賊殄滅乃諸將並力初非一人之功比之寧夏不同且諸將劉暉郤永時源神周等驅馳戰陣萬死一生議功不過升都督等官大亮永欲累功承蔭躐居諸將之右竊恐邊將角�羊體他日誰肯效死況累功非舊例請再蔭兩家弟侄無官者各一人內批不許令再議兵部復請比朱寧例加升至右都督而止無令過於諸將以塞爭端又不許乃命集文武大臣議亦執奏如前且曰必不得已則如兵部後議加至右都督若有餘功仍別蔭弟侄一人又不許凡集議者再內批乃曰門庭凶寇累徵不捷特遣二臣繼出削平功不可泯其封大亮永俱爲伯已而各賜勛階誥券歲食祿千石四川紀功巡按科道官王萱汪景芳王綸各奏流賊廖麻子攻破綿竹金堂等縣西安衛指揮僉事殷輔戰死緫兵官楊宏副使馬昊等致賊縱橫侵逼成都大肆荼毒輔之死按兵不救宜重治並劾緫制尙書洪鐘巡撫都禦史髙崇熙分守參議張諾等罪而鎭守太監韋興又奏麻賊逼近省城三司府州縣等官俱有防守微勞乞量加升賞下兵部議謂興方乞錄功萱等乃劾其僨事所宜綜核以示勸懲請仍命萱等查勘以聞死事者宜加贈蔭詔從之贈爲指揮同知賜祭其子襲升一級

○昏刻月犯司怪星

○是夕火星二隕於浙江常山縣官舍大如鵝卵

○丁未釋奠先師孔子遣大學士梁儲行禮六科給事中李陽春十三道汪賜等言太監谷大用陸誾各乞以弟侄大亮永累加功升下兵部及諸議臣議數爲以不可皆不允特伯爵而二臣亦乞辭免詔復美其成功而不許其讓豈不以二臣提師過勞特加懋賞但三等之爵國有成規必欲以此而加諸蔭襲之人竊恐天下罔知所勸將士聞而解體二臣之心終亦未安望納羣臣之議以成克讓之羙上不許時逆瑾𨿽誅而內權愈熾羣臣畏禍直諫風靡故其言似諷而殊欠激切云

○升南京山東道禦史楊邦禎爲四川按察司僉事

○戊申祀大社大稷遣成國公朱輔代行禮

○遣順天府官祭先農之神

○庚戌遣戶部右侍郎候觀祭京都太倉之神

○遣順天府官祭宋丞相文天祥

○升中軍都督府都督僉事溫恭爲署都督同知後充參將徵賊有功復原職恭復自陳大嵩海套狼山等處功次乞並論量升兵部難之詔特升署一級革郃陽王府鎭國將軍誠溧祿米三之一誠溧常畜自宮者數人於府挾子出城遊戲俱違例故罪之

○辛亥大隆善護國寺大慶法王領占班丹等謀往陜西洮臨鞏岷等處設熬廣茶而還因獻駝馬求賞禮部執奏無例詔特給之

○壬子太子太保兵部尙書何鑑援尙書劉宇兪俊例請給三代誥命許之

○癸丑巡按狹西禦史王廷相奏太監王競諳練鎭靜邊人悅服總兵楊英謀勇操履足稱名將副緫兵魏鎭膽气謀猷足以備敵皆宜獎勵寧夏緫兵保勣屢失邊事遊擊將軍今充甘州副緫兵史鏞怯懦支吾皆宜黜罷兵部議覆得旨競英鎭令益勉勵以副重托鏞旣升任畱之勣革回原衛閒住

○贈萊蕪縣知縣熊驂爲光祿寺寺丞主簿韓瑭爲本縣知縣皆給敕命仍蔭其子爲國子生初驂以賊破縣治被譴及聞賊駐文字現集乃與瑭率民兵五百餘人追至章丘紅溝村時薄暮賊先出驍騎數十衝陣驂等與戰殺傷相當旣而昏暝賊擁眾突至力不能支俱被害事聞詔贈蔭如例驂河南固始人瑭山西太谷人

○升錦衣衛帶俸指揮僉事張欽等五十人各一級先是太監陸誾谷大用張忠奏帶隨徵人俱奉旨升一級兵部查奏欽等原非奏帶數詔特允之

○甲寅升廣東南雄府知府張嵿爲江西布政司右參政

○戶部言正徳七年運糧把總等官完糧違限及溧流燒毀糧米者共二百五十五人例當逮問及停俸其漕運緫兵官鎭遠侯顧仕隆參將梁壐都禦史張縉亦難辭責奉旨把緫等官俱如例問擬仕隆壐縉其宥之令用心督理不許怠玩

○命山西行都司指揮僉事谷琛充左參將分守大同東路地方參將宋文攺注山西行都司管事指揮僉事陳恭指揮同知王鼎調守備威遠井坪地方指揮僉事張羽都指揮僉事馬振調守備馬邑懷仁等城從巡按禦史曹岐請也

○升寧夏左屯等衛官旗楊譽等二十九人各署一級以緫兵咸寧侯仇鉞奏其軍前效勞故也

○乙卯四川鎭守太監韋興巡撫都禦史髙崇熙巡按禦史王綸各奏天全六番招討司土軍聚眾千餘焚掠州縣旣而元惡就擒餘黨解散皆僉事盧翊籌畫乞旌賞兵部議復翊功宜賞詔興崇熙各賞銀二十兩彩幣二表裏綸半之翊升俸一級仍賞銀十兩

○丁巳朝鮮國王李懌遣陪臣吏曹參判曹繼商等貢方物賜宴並賞彩幣等物有差

○升賞錦衣衛官旗軍捨一百八十五人有差以四川平賊功也

○戊午恭仁康定景皇帝忌辰遣儀賓周鉞祭陵寢

○升雲南澂江府知府唐臣爲兩浙都轉運鹽使司運使

○發太僕寺馬價銀六萬兩給大同宣府二鎭買馬

○己未升原任直隸成安縣知縣阮吉爲狹西按察司僉事吉以禦史外調非其罪至是服闋遂有是命

○錄故文華殿大學士萬安曾孫元於中書舍人習字出身故南京吏部左侍郎李旻子綦爲國子生皆以春宮講讀恩也

○宣府備禦都指揮湛臣奏乞所領京營官軍三千人軍裝命工部給之工部奏各處盜賊災傷課徵十無一二請於各邊胖襖價銀內借支九千餘兩造辦俟秋成派徵解補從之

○辛酉夜宣府新河口堡各墩垛口並旗桿上有火光同時鎭口臺墩火起久之乃熄

○升都指揮僉事魏鎭爲署都督僉事充緫兵官鎭守寧夏地方

○升錦衣衛帶俸指揮僉事文恭爲署都指揮僉事緫督揚州等處備倭

○壬戌命廣州前衛帶俸都指揮僉事毆儒本都司掌印管事

○夜遼東平虜堡城上旗桿有火光良久而滅

○癸亥淸明節遣駙馬都尉馬誠崔元分祭長陵獻陵景陵裕陵茂陵泰陵文武衙門各分官陪祭

○遣儀賓楊淳祭恭仁康定景皇帝陵寢遣內官祭恭讓章皇后陵寢以久旱命順天府官祈禱

○以河間保定等府災命有司賑濟

○江西紀功給事中黎奭奏姚源賊王浩八胡浩四等劫弋陽上饒等縣眾以踰萬浙江鎭巡等官亦奏賊入開化境虜同知楊磐等死者甚眾俱乞調兵徵剿兵部議令緫兵官李鋐領兵由衢州會參將李隆兵直趨開化江西兵宜趨饒州腹背夾攻之副緫兵李瑾以所部趨饒信與鋐隆合別敕南贛都禦史周南調兵與都禦兪諫並力參將桂勇統保定達官舍餘千人趨浙江與隆軍會南京操江及各巡撫官皆以兵趨南康徽州等處防禦詔如議

○升賞山東海丰等縣獲功官舍旗軍王彪等二百五人有差

○代王及大同鎭巡等官各奏虜擁眾聯營意圖大舉乞早爲之所兵部議各鎭不相統攝宜更設緫制大臣又宣府兵數凡九千人今調之河間大同及京師兌調者已七千本鎭所餘無幾乞發還兌調軍以助防守得旨緫制官不必設令鎭巡官互相應援兌調軍仍畱之

○兵部奏軍國以馬爲先頻歲出徵太僕所積兌支一空又災盜之處多已蠲免或截畱軍前而京營軍往往克減芻秣以致馬多耗損又出徵官奏帶參隨頭目太廣皆用馬今宜嚴爲之禁從之仍令官軍馬死者歲具其數以聞

○甲子先是紀功給事中黎奭及兩京科道等官屢劾江西緫制都禦史陳金有旨俟事寧通查功過以聞至是南京給事中王子謨十三道禦史許洪宥等復劾金師老無功倡爲招撫以冒功賞後乞終喪而去賊復大熾拘執參政吳廷舉其勢十倍於前金非不知賊不可招徒以岑猛旣不能效力狼兵又不能約束賊勢日盛不能自角�羊故爲此策冀舒目前復𨿽後作咎不在已耳緫兵張勇受賄釋賊鎭巡等官黎安任漢等阿成金志禦史曹仿江萬實捏奏掩過而兵部於平賊受賞皆屬欺妄所宜救治章下兵部請付法司議所坐得旨亦如前

○乙丑分守莊浪左參將魯經奏稱所部土丁饑饉乞免徵原給種糧五百石詔許之且令巡撫官爲賑濟

○丙寅升直隸安慶府知府陶煦於福建按察司雲南按察司僉事盛應期於本司俱爲副使

○兵部覆河南紀功給事中吳王榮等所奏謂賊所過諸府州縣衛所等官知府劉繹指揮顏齡等凡二百四十三人俱宜逮問內唐縣知縣陳頊鈞州知州李邦彥及封丘等縣知縣張守等皆能守禦而唐縣鈞州之功尢多其鎭巡及三司掌印官守巡等官功罪相半宜議處陣亡指揮景端等三十三人守城被害鹽運司同知徐文英禦史任賢封禦史朱紀及軍民婦女不受賊污者俱宜褒卹詔盜賊已平諸失事官姑從輕分別處之齡等一百九十五人逮問去任者勿究繹等奪俸三月並鎭巡三司掌印守巡官俱準以功贖罪鎭巡官仍各賞銀二十兩守巡有功官半之頊邦彥各升二級封丘等五縣官及千戶縣丞吏目等各一級文英贈太僕寺卿賢太僕少卿紀光祿寺少卿有司仍優卹其家諸死事並節義可憫者令核實以聞於是永城知縣王鼎西華知縣李景俱贈光祿寺丞沈丘縣丞杜斌西平縣丞毛繡俱知縣

○命平涼衛署都指揮僉事趙文充副統兵協守寧地方

○丁卯升錦衣衛指揮僉事蕭韺爲指揮同知副千戶蕭通爲正千戶韺太監蕭敬之侄通其孫也韺以副千戶通以冠帶舍人隨太監陸誾討賊冒功累升指揮僉事及副千戶至是韺等又言所獲功次乃劇賊與獲從賊例不同得並功加升頃之韺又乞升復進指揮使

○升錦衣衛指揮使張林爲都指揮同知林太監雄之弟也初以冠帶舍人乞升百戶後奏帶遼東延綏寧夏及陸誾報捷累升指揮使至是復自言南皮萊陽有功及參隨應升級欲辭免初乞百戶止自冠帶舍人以實歷軍功加累升職許之

○命咸寧侯仇鉞充緫兵官署都督同知許泰副之同領操團營官軍

○己巳慈壽皇太后聖旦命婦朝賀賜羣臣宴於午門

○懷來衛地震

大明武宗毅皇帝實錄卷之九十七

大明武宗毅皇帝實錄卷之九十八

正徳八年三月庚午朔孝肅太皇太后忌辰奉慈殿行祭禮遣駙馬都尉馬誠祭裕陵

○起用原任刑科給事中呂翀爲雲南按察司僉事

○添設河南陳睢二州兵備僉事一員守臣言二州四通之郊盜所出沒請添設兵備官時僉事馮相方需選遂以命之

○命綏徳衛納粟都指揮僉事髙時充延綏遊擊將軍

○壬申命故永康侯徐錡庶長男源襲爵歲給祿米千石本色折色中半兼支

○以江西用兵準存畱正徳五年停兌耗米八萬六千九百石有奇以充軍餉從巡撫都禦史任漢奏也四川紀功給事中王萱巡按禦史王鏜各言先緫制軍務左都禦史洪鐘愛護土軍縱容虜掠乞如馬中錫事例逮系問罪或削官除名以爲貪殘不忠者之戒都察院覆議請命右都禦史彭澤詳究以聞有旨鐘旣致仕其以之

○癸酉榮王妃劉氏卒詔遣欽天監官一人往治葬事其一切喪葬祭禮並如例

○以浙江開化縣地方賊勢方張準支兌軍米價並京庫銀已徵未角�羊者一十萬兩以供軍餉從鎭巡官奏也

○甲戌內承運庫奏所貯各色紵絲紗羅缺乏乞敕工部收買萬疋供用工部以庫藏空竭請量減十之五從之

○降廣西慶遠衛署都指揮僉事王浚爲指揮僉事以守備不設被賊入境故也

○升賞寧夏彊家湃等處獲功官兵百戶吳杲等三百四十八人有差緫兵仇鉞賞銀二十兩都指揮陳珣半之

○謫龍門衛指揮僉事王壐戍遼東奪都指揮僉事詹冕白春俸各半年以虜入境不能防禦故也

○丙子召宣府餋病署都督同知張俊前衛右所正千戶楊瑄大同右衛指揮同知焦銳來京

○丁丑山東齊河夏津歷城三縣大雨雹風雷交作拔傷稼民有擊死者

○下試監察禦史孟津洋於獄洋奏言文淵閣者機務所出尢愼任人近者大學士李東陽致仕已久不聞有推補之命臣見今掌知制誥禮部尙書靳貴陰狠姦柔徇私忌物恐其側媚夤緣將求入閣蠹政病國殆不可言大學士梁儲屢被論劾遲畱不去意圖身尙在朝可以彌縫私事伏望

○陛下將貴儲並賜罷黜更推有徳望者居之庶幾政格君有裨治道有旨以洋排陷大臣命錦衛鞫治尋降爲廣西桂林府儒學教諭

○戊寅升南京尙寶司卿劉稱爲南京太常寺少卿

○建州等衛女直都指揮僉事完者禿等速平江等衛女直野人都指揮使速哈等各貢馬賜宴給賞有差

○復嚴自宮之禁先是錦衣奉旨逐私自淨身人還籍而人眾不可制於是復有旨不如令者枷號三月謫邊衛充軍仍諭私自宮者如例處斬時律例屢申卒不能禁羣聚京師號呼其進或擁入禮部撾堂鼓遮訴云

○己卯降南贛守備大興左衛帶俸都指揮僉事胡玉爲指揮同知南昌前衛指揮使劉勛爲指揮僉事指揮同知徐麒爲正千戶坐捕賊失事罪也

○壬午升狹西按察司副使聶瑄爲甘肅行太僕寺卿升都督僉事朱國爲都督同知國本許姓以錦衣副千戶侍上賜姓朱論滄州斬賊功累升都督僉事至是復敕兵部加升云

○升分守浪莊等處左參將都指揮使魯經爲署都督僉事前府帶俸初經以回回墓水功升都指揮使至是又自言大營等處獲功十七級乞升禦史成文劾經屢失事功僅贖罪不宜許兵部亦執奏卒許之

○癸未命廣州右衛帶俸都指揮僉事王爵於福建行都司僉書管事

○降守備靈州金吾左衛帶俸都指揮僉事焦洪爲正千戶坐守備不設當斬以部下有斬獲功從末減云

○命立江海神廟於狼山歲致祭初巡撫淮揚都禦史張縉言流賊敗於狼山乘颶風之變實江海效靈宜立廟以昭神貺禮部議江海之神已秩正典此復立廟幾於煩瀆詔從縉所請

○甲申升兵部右侍郎石玠爲左侍郎都察院右副都禦史王璟爲兵部右侍郎

○乙酉升監察禦史王潤爲狹西按察司副使

○丙戌禮部尙書兼翰林院學士靳貴上﹤鋶﹣釒﹥請罷黜且貸孟洋罪上曰卿事朕久具悉素履宜如前旨安意供職毋再辭洋朝廷自有處

○升武平衛百戶夏時爲指揮僉事賞銀一千兩先是賊首楊虎自徳徳州義門鎭率九騎渡河畢渡時兵猝至不知其虎也擊之虎眾復登舟覆皆死署指揮使石堅軍至以虎死攘爲己功時所脇依違不敢言及覆勘堅父壐賂報者故稽緩之爲紀功禦史所劾至是兵部議升賞時如例堅坐逮問璽以去任免

○虜千餘騎入大同境寇馬鋪山梁緫兵官葉春率兵禦之先後共斬首五十餘級都禦史公勉仁及椿以聞賜敕獎勵奏捷者升賞如例

○升賞莊浪石棚溝獲功官軍指揮使王弼等六十四人有差

○丁亥令天下凡郡縣無城廓者有司督民修築從給事中董鏊奏也

○戊子詔畱宣府官軍於京師操習攺太平倉爲鎭國府又欲毀廒口爲府廳工部奏祖宗稽古建官府部具有定制今攺倉爲府有乖舊典況位屬乾方乾天門也且此地初爲永昌寺再爲新石廠又爲太平倉屢攺屢費推之地理察之人事俱未便若敏念邊軍乞止將本倉气樓廒口披檐拆攺安設門窗以便棲止其府名府廳俱乞收回成命上不從且責工部曰旣以此爲天門宜當通達前此閉塞之時胡不以聞其以實陳狀工部再請罪乃宥之

○己丑升都察院右僉都禦史陳玉爲右副都禦史仍理院事吏部言諸司職掌內外官考察黜陟及憲綱內禦史巡歷糾劾有司各有定制劉瑾乃創不時考察之例已奉旨攺正近給事中王萱等各因流賊進言欲糾黜有司之不職者此固專爲有賊地方非通例也各撫按及出差科道等官乃循以爲制劾奏太煩今去朝覲甚邇若使一槪舉行則是每歲皆考察之年而舊制紊矣且人才難得將責其成尢須久任亟黜亟補廢事愈多請命都察院轉行各禦史等官惟事干軍情者許劾其餘悉照憲綱則事有定體人有固志上曰內外官考察如舊制行之仍諭撫按官一體遵守

○庚寅升原任都察院經歷張繹爲四川按察司僉事

○辛卯命蘇松兵備副使謝琛浙江僉事吳希由分管水利

○巡撫狹西都禦史藍章以歲荒請發各州縣衛所倉庫賑濟凡徵役不急者俱暫停止從之

○癸巳四川賊首廖麻子復叛命逮系巡撫都禦史髙崇熙至京治之初賊僞聽招撫崇熙信之遣副使張敏等於開縣臨江市買田安置比至新寧賊以爲誘已遂執敏屠殺數百人是時漢土官軍悉罷緫制都禦史彭澤副緫兵時源奏請益兵乃調延綏兵千八百人升指揮同知杭雄爲署都督僉事統之寧夏慶陽固靖三鎭兵共千五百人委署都指揮僉事楊義統之聽澤源節制以崇熙僨事不俟命罷兵逮赴獄敏等革冠帶並鎭守三司掌印官皆令戴罪殺賊

○甲午以今春少雨風霾屢作令文武羣臣修省遣英國公張﹤棥心﹥成國公朱輔咸寧侯仇鉞祭告

天地社稷山川從禮部奏也

○命巡撫延綏都察院左僉都禦史金獻民管院事乙未成都衛軍余範藻等作亂時四川歲累不登重以兵事人心動搖藻等因集千餘人屯官柳鋪崇慶州知州劉永成指揮徐敖�頁往撫之皆被執事聞詔總制都禦史彭澤勘處仍出榜曉諭惟首惡不宥脇從自角�羊散者俱免罪首惡亦能自相擒者亦免永成敖�頁及管屯指揮李堂令巡按禦史逮問

○四川雜谷安撫司番僧都綱鎖郎藏卜等舊招撫克州等寨寨首宋思結等撫回上艸坡寺十三寨寨首郎鎖巴等新招撫大八稜碉鎖麼等五十五寺寨寨首賈僧結等董卜韓胡宣慰使司加渴瓦寺番僧賈思巴領占等並新招撫管下陸寺番僧領占羅絡思等各貢氆氌珊瑚等物並賜宴給賞有差丁酉升理寺右少卿吳世忠四川按察司副使馬昊俱爲都察院右僉都禦史世忠巡撫延綏昊巡撫四川

○戊戌南京吏部尙書張澯秩滿赴京引疾乞罷不允

大明武宗毅皇帝實錄卷之九十八終

大明武宗毅皇帝實錄卷之九十九

正徳八年夏四月己亥朔享太廟

○提督謄黃右通政楊禠言武臣承襲或乖倫序封贈請給多失實及駁勘率歲久不報誥敕軸積至千百多損壞者請議處於是兵部尙書何鑑等議以爲侄襲替伯叔父職爲嗣與未爲嗣者封贈舊例已明備若弟襲兄職封贈本父母兄嫂及本身妻俱不得封俟傳之子視侄襲伯叔例封贈願移已及妻之封於其父母者聽其侄代伯叔總小旗以後自立功升職者亦封贈本父母再醮母祖母視文職例許封問革充軍爲民其子襲替並襲替後自立功升職者父母若祖在俱不得封贈其還職又自立功升者亦如之納粟納銀者如有軍功仍論級數給授若報捷升職止以軍功論其封贈誥敕每三年一次頒給議上遂著爲令

○庚子升雲南按察司副使王純爲大理寺右少卿

○升四川敍州府知府曹恕爲四川按察司副使

○慶王臺浤請復護衛不許初安化王寘鐇反臺浤稽首行君臣禮廷議革祿米三之一並削護衛至是奏護衛乃先世所遺請復之詔責王受辱從叛已薄示罰治不許仍以承奉長史等官不能諫止令訊治之

○辛丑命遼東都司署都指揮僉事崔賢充副總兵分守遼陽地方

○調監察禦史李云爲泉州府推官云巡按蘇松以題本失用印遣官校系治獄具調外任自劉瑾旣誅官校鮮出至是復開端云

○壬寅大學士梁儲上﹤鋶﹣釒﹥曰臣生長遠方質薄气弱老疾之人而復屍大臣之位宜決去者一也今在內閣同事者如大學士楊廷和費宏皆一時良徳同心輔政然猶�然自視艱於報稱顧如臣者才徳旣微被劾已數宜決去者二也又況大臣有過言官當劾今孟洋下獄遠謫臣旣待罪請畱而天聽未回宜決去者三也上曰卿職居輔導才徳允稱精力有餘多事之際方切倚毗豈可偶因人言輒自疑沮宜亟出供職以副眷注至意再不必辭孟洋旣有旨矣

○癸卯升福建按察司僉事羅善爲雲南副使

○初鎭筸五寨平頭烏龍等處苗賊龍童保龍麻陽等構亂歲久湖廣貴州鎭巡官調漢土官軍攻之擒麻陽以歸至是都禦史沈林總兵李旻率都指揮張泰等分四路攻之破其巢擒童保等六十餘人俘斬又千餘人孟溪等九十七寨皆降捷聞賜敕獎勵賊首命卽所在誅之仍撫安降者旣而鎭巡官以夷性變詐請添設守備官乃以辰州衛指揮同知王爵守備鎭筸地方

○甲辰補蔭故戶部尙書佀鐘次子璲爲國子生

○乙巳山東文登萊陽二縣各地震有聲隕霜殺稼

○丙午升山西蒲州知州殷鰲爲福建按察司僉事

○升賞貴州川湖等處獲功錦衣衛總旗蕭俊等八百二十人有差紀功左參政朱璣右參政盧宅仁僉事張騰宵督餉右參政陳一經各賞銀五兩彩幣一表裏

○達思蠻長官司並剌麻番僧賈捨僧古等蓬勺沙哈等寨頭目三伽思等來朝貢方物賜宴並賞彩叚鈔錠有差

○丁未命後軍都督府都督同知白玉本府僉書管事

○

○己酉謫發湖廣行都司都指揮使康泰於貴州平埧衛充軍泰爲湖廣副總兵不遵總制調遣失誤軍機故罪之

○大慈恩寺番僧乳奴領占奏修本寺方大上命工部會年例物料修理兵部撥官軍三千人錦衣衛軍士三百人赴役其後畢功復遣禮部官報謝領占本四川人髙姓竄名番僧給事豹房而廑上眷如此

○庚戌蔭南京兵部右侍郎呂獻子仲曰�永爲國子生以獻三年秩滿也

○命河南都司領軍金吾右衛署都指揮僉事張王�贊守備歸徳兼管武平等處地方

○命遼東遊擊將軍髙欽充右參將分守開原地方攺分守開原右參將都指揮同知耿賢充遊擊將軍從提督軍務兵部左侍郎石玠請也

○壬子停寧化王府儀賓郝松祿米一年初松選配沾化郡君爲晉懷王表榮族姑而松姊先爲懷王妃實失序松又誣奏姊妃爲宮人所毒殺故罪之

○癸丑賊首王浩八眾萬餘屯開化分掠婺源休寧諸縣章仁者故石埭生徒也少習妖書爲羣盜亡命與浩八合直隸巡撫都禦史王縝巡按禦史張縉奏兵力寡弱請調南京京操官軍二千人會剿給事中汪玄錫亦言仁故知郡縣厄塞恐爲浩八鄕導寖成大患宜申敕總制等官招募土兵多設墻塹使無奔逸兵部議皆從之仍詔縉會給事中黎奭隨軍紀功能擒斬浩八仁及賊徒自相擒斬者授正千戶賞銀千兩如例

○乙卯雲南安南長官司土捨那代伏誅初代助其親黨爭官殺知縣祿仁執仁子卿匿之詭稱病死官司廉得其情諭使出卿代固云無有且賂勘事者知府姚黼知縣陳壽指揮鄭鳳等爲之庇尋復殺卿以滅迹有爲卿訟冤者官司屢徵代問狀代輙以兵拒且恃其地接交阯遂謀叛焚劫村寨道路不通於是巡撫都禦史顧源鎭守太監張倫調兵剿之擒代詔淩遲處死其黨坐斬者四十五人徒流及沒入爲奴者又百九十餘人黼壽鳳皆發邊衛充軍

○丙辰遣定西矦蔣壑建平伯髙霳淸平伯吳傑恭順侯吳世興安鄕伯張坤伏羗伯毛銳成安伯郭寧崇信伯費柱爲正使翰林院編修崔銑行人司行人詹軾兵部署郎中劉乾中書舍人傅完刑科都給事中李鐸刑部署郎中王秉良鴻臚寺右少卿王希孟禮部署郎中都穆爲副使持節冊封周府周悼王庶第九子睦楧爲南陵王益府益王嫡第二子厚炫爲崇仁王沈府榮懿王嫡長子勛潪襲靈川王夫人閻氏爲靈川王妃遼府遼王嫡第三子致椹爲廣元王沅陵莊恪王嫡第五子寵淶襲沅陵王東城兵馬副指揮郭信第三女郭氏爲楚府縉雲王妃南城兵馬副指揮韓海長女韓氏爲蜀府慶符王妃致仕知縣王惠長女王氏爲沈府沁水王妃驛丞宋愈長女宋氏爲秦府永興王妃鎭撫包翼次女包氏爲慶府壽陽王妃

○甘肅山丹衛天鼓鳴夜隕霜殺榖

○丁巳提督大和山太監周景自陳有捕盜功爲其侄百戶周浩乞升一級許之不爲例

○戊午升狹西布政司右布政使趙鑑爲都察院右副都禦史巡撫甘肅地方時都禦史張翼與僉事張琎訐奏遣給事中邵錫等往勘且代翼還故有是命

○工部尙書李鐩奏正徳四年以來一應未徵物料俱以兵荒奉詔蠲免今修理城垣營造豹房及司禮監新房兵仗局倉庫東廠公廨大慈恩寺僧捨皇城周圍紅鋪京通兩倉廒座鎭國府房屋三月之間工役並作�貨屢貸公帑告竭與其復派貧民莫若照二年納銀事例令浙江等布政司軍職捨余農民陰陽醫生人等納銀授職收役免罪以濟工程上依擬行之自是冗官冗員益甚矣

○己未命保定附近衛所州縣添撥軍快協守紫荊馬水等關口從巡撫都禦史林廷玉等請也

○命狹西西安前衛指揮同知蔣存禮守備洮州地方

○刑部重囚十七人反獄主事王世文以提牢紀存義以巡風俱逮系鎭撫司旣而囚捕獲命釋之各奪俸三月尙書張子麟侍郎王珂張綸各奪俸二月

○庚申是日上禦經筵

○辛酉調翰林院修撰何瑭爲直隸開州同知瑭不修容儀常敝衣垢面至是初進講宣讀蹇澀幾不能終篇大臣旁侍者皆錯愕講罷上大怒遣中官傳諭內閣欲撻之於廷大學士楊廷和等委曲申救乃傳旨數其舉止不恭調之外任

○升定遼右衛指揮使郭錦爲都督僉事錦衣衛指揮使張舉爲都指揮僉事皆以自陳獲賊功也

○升貴州布政司右參政陳一經爲狹西右布政使

○以天气暄熱諭法司及錦衣衛獄囚笞罪無干證者並釋之徒流以下減等發遣重囚情可矜疑並枷號者俱錄狀以請南京法司亦如之

○壬戌詔給死事上蔡知縣霍恩西平知縣王佐棗彊知縣叚豸江西按察司副使周憲總兵官馮禎家歲米二石絹二疋從都給事中李鐸請也

○酉刻金星晝見於申

○癸亥升江西布政司左參議董威爲貴州右參政

○酉刻金星晝見於申

○令宛平大興二縣撥佃戶二十於護國保安寺以供灑掃寺舊有四戶內使覃瑉復請益之戶部執奏不聽

○調原任翰林院編修邵銳爲直隸寧國府推官銳初與焦黃中劉仁同傳奉爲翰林院庶吉士有勸令勿就者銳不納後數月與仁俱授編修劉瑾敗言者劾之有旨調外任至是丁憂服闋吏部乃擬授云

○甲子貴州按察使朱璣有疾乞致仕許之

○免廣東廣西災傷及有夷寇府州縣正官來朝從撫按官請也

○升錦衣衛都指揮使朱謙爲都督僉事謙初以百戶從太監陸誾討賊累冒軍功至都指揮使至是復乞升許之謙朱寧之黨亦義子也

○升賞四川重夔保順等處獲功官旗軍捨成都前衛納粟指揮同知伍惟陽等有差

○命何定爲實授副千戶世襲定以奉節縣吏從軍立奇功爲四川鎭巡官所舉故有是命

○乙丑順天府以畿內旱蝗請禱許之

○追贈鎭平王安泭生母王氏爲夫人從王請也

○太常寺奏備大祀犧牲多病死者請治犧牲所官軍罪詔宥之仍奪俸糧各二月

○四川賊首廖麻子兵敗斬之總制都禦史彭澤總兵時源等督兵進討累敗賊遊擊將軍閻勛追至漢州平壩賊夜走黃連埡眾潰爲二諭老人奔金堂總兵陳珣追之廖麻子奔羅江勛追及於劍州之靑林口賊棄馬奔山拒戰爲勛所射而傷焉邊軍黃回兒等爭撲之斬其首澤等以捷聞賜敕獎勵奏捷人各升賞如例旣而紀功給事中王萱乃言麻子之入山也龍州土官把事王臣實爲勛鄕導且用鐵爬擊僕之回兒等始爭取首級以去兵部請復勘詔不必勘依爲從格升賞

○丙寅兵部覆議大同山西宣府鎭巡等官各奏虜眾臨境連月不退大同則欲徵調延宣奇兵宣府則欲免調以備本鎭警急山西則緩兵自衛互分彼此萬一僨事咎將誰諉宜令各鎭巡官協心共濟督發遊奇兵馬駐於兩鎭折中地方酌量緩急互相應援仍令巡視侍郎叢蘭都禦史陳玉嚴督諸將用心防守如有失誤令巡按禦史舉劾從之

○丁卯升貴州按察司副使陳恪爲按察使刑部署員外郎王忠爲狹西按察司僉事

○宥伏羗伯毛銳罪初銳以總兵官討賊敗績於長垣爲言者所劾而罷仍戴罪俟勘至是復爲部下乞升兵部言銳功僅可贖罪而部下亦無可錄止宥其罪

明武宗毅皇帝實錄卷之九十九

大明武宗毅皇帝實錄卷之一百

正徳八年五月戊辰朔廣信府知府朱嘉會奏本府各縣被賊殘害乞蠲免該年錢糧以蘇民困戶部議行撫按官通查隨宜寬免該用軍餉仍如原擬以停免耗米並鈔關銀支用報可

○革慶成王奇湞子鎭國將軍表杜祿米三之一王奏其不遵訓戒故也

○姚源洞賊之入開化也江西副使胡世寧僉事髙賓以聽撫賊艾茹七等二百人號爲新兵往擊之茹七所過縱兵虜掠執安仁縣官氏二女欲污之不屈俱赴水死給事中黎奭以世寧賓不能約束奏劾之且言參議王泰參政吳廷舉僉事李嘉言知府陳策朱嘉會浙江都指揮李隆參議叚敏僉事儲珊知府宋毓及巡撫都禦史任漢俱宜究治兵部覆議廷舉爲賊拘畱未出嘉言策近有功俱可原賓已停俸余宜量罰得旨世寧敏珊毓各停俸泰隆嘉會姑貸之俱令戴罪擊賊漢亦停俸降敕切責新兵卽散遣首惡仍逮治以聞官氏二女令旌表其門旣而漢復奏茹七等聽撫願爲良民兵部謂與奭奏異請令提督都禦史兪諫議處從之

○庚午降禦史賀泰爲處州府推官泰﹤鋶﹣釒﹥言義子賜姓之非故得罪

○虜酋亦卜剌次於討來川遣使阿卜都等至肅州乞賜蟒衣錦絹復遣把巴歹等速之仍乞邊地駐牧修貢且稱與哈密都督奄克孛剌和親辭多不遜都禦史張翼犒遣其使者而以幣帛與之諭使效順移營荒野虜遂西入烏思藏屯據事聞兵部議亦卜剌竄伏邊陲苟延性命乃敢陰懷譎詐非分妄求鎭巡等官略無制禦乃欲以利羈之是納侮也宜令總制都禦史張泰等審計預防諭以利害若入境侵犯則相機剿殺毋或誤事從之

○辛未以春夏少雨遣英國公張懋祭告天地成國公朱輔祭告社稷新寧伯譚佑告山川尙書傅圭告城隍之神仍命文武羣臣同加修省

○升江西布政司右參議林長繁爲貴州按察司副使

○實授南京江西道試監察禦史屠垚爲監察禦史

○太監蕭通爲故太監李璋弟侄副千戶李進等十七人乞升秩旣得旨兵部言進先以賄結楊玉調衛不宜復注錦衣衛從之

○準納級都指指同知白埈注錦衣衛埈故刑部尙書昂之子冒功升世襲副千戶復納級至指揮同知至是以父昂有剿賊功乞加錄蔭並注錦衣衛內批特許之不爲例

○賞右都督劉暉所部官軍王愷等銀一千兩以獲賊首劉七功也

○懷來衛地震

○壬申端午節賜百官宴於午門

○命山西都司署都指揮僉事崔璽掌印管事

○癸酉調狹西布政司右參政方璘爲江西左參政湖廣右參議白金爲江西右參議

○狹西好地平等族番人弄班受等來朝貢馬及盔刀等物賜宴並賞彩叚絹鈔如例

○升義勇左衛署指揮同知陳謹爲署都指揮僉事山西都司僉書

○駙馬都尉樊凱卒凱字大振河南安陽人成化八年選尙廣徳長公主憲廟寵異之嘗命領宿衛軍冊封遼蜀二府二十年公主薨正徳初角�羊任家居至是卒訃聞輟朝一日賜祭葬及齋糧麻布如例凱𨿽貴頗能以禮自守粗曉詞翰子琦瑤琮俱蔭錦衣職女一爲黔國夫人皆公主所出云

○甲戌孝宗敬皇帝忌辰奉先殿行祭禮遣駙馬都尉蔡震祭泰陵

○翰林院侍讀顧淸居優時升侍讀學士至是服闋乃拜命

○宣府守臣奏缺軍需命戶部運折糧銀八萬兩給之

○先是總制都禦史彭澤奏四川軍餉缺乏詔發湖廣折糧銀五萬五千兩給之未至而廖賊就擒澤請裁減戶部議以三萬五千輸狹西準甘肅年例之數其二萬仍畱備四川軍餉從之

○乙亥復給晉府義寧王印以失於盜也

○山東東平州及東阿縣各地震有聲

○丙子升狹西都轉運鹽使司運使徐翊爲布政司右參政

○南京提督機房太監吳經等奏織造缺銀戶工二部議以機房歲造動至數萬及內官冬衣並賞賜各項衣叚折銀不止十餘萬兩卽今內外修造浩繁各省剿賊未已若非節用公私必致匱乏宜令經等以前所支鹽價並揚州鈔關銀輳用仍乞暫罷織造以寬民力有旨令計所需以三分爲率戶部給其二工部給其一

○朝鮮國王李懌遣陪臣工曹參判李長生等來朝貢方物賜宴並賞金織衣叚有差

○丁丑升賞漢土官軍錦衣衛納粟指揮僉事汪璽等八百二十一人有差以破賊首劉六功也

○巡按雲南禦史張璞奏金齒騰衝蕞爾一隅旣添參將又遣內官鎭守供費不貲乞將太監崔和指揮沐崧裁革專責兵備官管理以蘇邊民之困詔不許惟令和崧用心撫卹軍民不得貪縱擾害

○戊寅升南陽府知府王宣爲狹西都轉運鹽使司運使

○魯府思同縣主儀賓趙璠奏舊制凡王府設內官內使惟以傳命不預外事近者各府內使竊弄威福交結官司黨惡害眾不可勝言乞申嚴禁例懲其黨與如其不悛聽被害者徑訴鎭巡官以伸冤濫又言魯府自親郡等王及鎭撫將軍雕朱紅金字令旨牌面印刷龍鳳勘合威脇有司抑買商貨亦宜禁下都察院議以璠所言二事祖訓例皆有禁但日久獘生宜通諭各王府魯府牌面令巡撫官啟王攺革不從者舉奏從之

○順天府霸州山東登州府各地震有聲

○己卯仁宗昭皇帝忌辰奉先殿行祭禮遣駙馬都尉馬誠祭獻陵

○巡視居庸等關侍郎叢蘭奏虜五萬騎寇大同乞選調眞定保定等衛京營下班官軍防守紫荊倒馬龍泉居庸及浮圖峪插箭嶺白羊口等處關隘仍擇驍勇指揮等官七員統領各協守操練兵部議如所請且發遼東買馬余銀及太僕常盈庫銀共十五萬兩買馬寄牧於畿內州縣以備宣府大同調用皆從之

○鎭守延綏都督同知侯勛以被劾辭任許之

○庚辰以虫災免彭城衛正徳七年分屯田子粒十分之四從巡按禦史奏也

○辛巳升監察禦史周謨爲廣西按察司僉事

○畿甸軍民佃種各馬房艸場地土每畝減租銀一分被災者免徵從戶部奏也

○開中兩淮運司正徳九年鹽課二十五萬引於大同召商上納糧艸以備急用從守臣請也

○虜犯大同由白羊口入掠平虜井坪乾河等處圍總兵官葉椿潘浩於黃土嶺髙山城俄角�羊去遂趨朔州犯焦邑巡撫都禦史髙友璣奏言本鎭地方廣闊各衛所堪調馬隊官軍不滿三萬眾寡不敵乞增調奇遊兵分布按伏於天城陽和平虜威遠左衛等處城堡相機策應庶幾三路可守今延宣各稱有警不發奇兵又欲掣回遊兵事勢危迫乞敕兵部責令二鎭守臣無分彼此速行應援更乞命將出師以彰天討兵部議宣大二鎭爲京師襟喉而與偏頭延綏境輔車相依奇遊兵馬專爲應援而設故一方有警諸鎭策應近因盜賊竊發延綏兵馬調徵河南四川宣府兵馬先調一千戍河間又兌三千入京師故兵力寡弱不能相援爲今之計宜以停徵四川兵守延綏其遊奇兵調於大同西路以京操兵守宣府其遊奇兵調於大同東路以大同偏頭兵扼其中路仍令巡視提督官嚴備寧武鴈門倒馬紫荊等關如兵更不足量發各州縣民快義勇軍余救援仍乞於團營總兵內簡命一人統率原選聽徵官軍六千人分布截殺餘一萬四千人待報啟行上命咸寧侯仇鉞充總兵官提督軍務統京營軍六千人往會各鎭巡官協同操守戶部議處糧餉以聞宣府兌操軍畱不遣餘如議尋命鉞掛徵虜將軍印節制宣大山西延偏各鎭巡以下所統官軍人賞銀二兩給馬匹器械以行復命侍郎叢蘭以巡視兼督軍餉運太倉銀五萬兩給之都禦史林廷玉發易州糧艸助用

○壬午四川紀功給事中王萱等奏內江榮昌等縣盜賊駱崧祥龔時達鄭朝陽等復嘯聚橫行劫掠今欲用兵則民力不堪欲招撫則覆轍可鑑乞下兵部議處因劾知縣屈釴等知府孟醇劉思賢等巡守參政胡宗道等不能安民弭盜宜治其罪詔奏內首惡及廖麻子餘黨令總制等官嚴督將領設策擒捕毋事姑息釴等革冠帶宗道等俱停俸事寧之日通查功罪奏處

○時女直韃靼入貢奏進番文有爲中國書者審爲被掠邊民冒名來朝遂爲同類代書禮部議宜並治伴送指揮王經通事劉恩等罪詔詐冒情獘所當究問但念遠夷並伴送通事等俱從寬宥之令鎭巡官善爲宣諭今後朝貢者姓名務驗實名毋仍詐冒恩等奪俸糧各一月

○原任兵備僉事李晟復上兵書五種曰法象變通曰軍禮要括曰春秋安攘論曰重定事要曰附錄兵圖自謂談兵四十餘年始成此書平虜之計無出於此兵部議覆晟所上書亦有志用世者但兵無常形難拘法制宜頒布內外統兵等官聽其采擇去取許之晟在先朝屢進兵書坐無驗屢黜蓋狂士云

○降鎭守山西副總兵都督同知神周三級初達賊數千騎自楡皮窯入寇周所部指揮賈彪兵七百餘人浦英兵二百餘人各大敗周聞之率指揮周鏞等以兵七百餘人至炸子火�焉與賊戰復大敗指揮尙文別將三百餘人避入艸垛山堡前後之敗鏞及千戶楊芳百戶沈英潘隆等死者二百餘人喪失馬匹器械不可勝數周與彪及浦英等各潰圍走賊遂大掠後數日賊二十騎出柳樹堡周收散卒及調指揮李欽等合七百餘人要之又敗百戶周柰等中傷死周以其事聞盡掩敗狀爲鎭巡等官所劾詔降周三級諸失事者令巡按禦史逮問

○雷擊南京光祿寺大烹門涼樓

○癸未光祿寺卿沈冬魁等言近者供應太繁自正徳七年十二月至八年正月兩月之間牲果等價費至二萬一千五百餘兩遇有缺乏多於鋪行賖貸又不得以時給直役重累深其各處歲角�羊錢糧多因兵荒蠲免而天財庫應支錢鈔又七季不得關支乞下戶部議處通融借辦時冗食歲增國用日屈戶部不能處有旨令光祿寺撙節用度不許浪費然竟不能有所損鋪戶多逃亡者

○刑部奉旨以天气暄熱審錄徒流以下當枷號者龍祥等三十五人斬絞情可矜疑薛昇等三人奏上詔枷號者免之依所坐發遣可矜疑者免死發遼海衛永遠充軍家小隨住

○甲申禮部尙書傅圭等﹤鋶﹣釒﹥列四方災異且曰春秋二百四十二年所書災異不過六十九事今自去年秋九月至夏四月地震天鳴雹降星隕龍火出見山崩地裂共四十有二而旱災不與焉頃𨿽兩降詔旨修省祭告而雨澤未通禾苗枯稿民命國計不可不憂伏望勵精更化動由禮法更敕內外文武羣臣省躬補過勤卹民隱愛餋軍士凡冤抑未伸祈請太濫者不分疏遠貴近一裁以法再令擇日齋戒祭告上下交修文實兼盡如此而民心不安天意不回災變不消雨澤不降者無是理也﹤鋶﹣釒﹥入詔曰卿等所言事在朝廷者朕自有處兩京文武官員及在外鎭巡等官務各盡職業一體交修以回天意仍擇日齋戒遣官祭告天地社稷山川及城隍之神於是再遣英國公張懋成國公朱輔新寧伯譚祐及圭祭告

○乙酉升起用試監察禦史黃昭道爲廣西按察司僉事

○蔭都察院右都禦史林廷選子玉汝爲國子生

○命永寧衛署都指揮僉事張勛充宣府遊擊將軍升山西玉林衛指揮使周政爲署都指揮僉事充大同遊擊將軍

○丙戌升賞湖廣郴桂徵剿蠻賊獲功官軍副千戶張仕文等九百九十八人有差

○丁亥命發京營官軍九千人守倒馬紫荊居庸龍泉黃花鎭古北口諸關隘以虜寇繁峙靈丘諸墩兵部請益兵豫防仍選將訓練待報卽行

○海西兀失等衛都指揮僉事撒哈答等弗朵禿河等衛都指揮僉事申堯掜等木裏吉等衛都指揮僉事失魯等兀失等衛都指揮同知忽塔木等隨滿河等衛女直都指揮僉事失哈等札眞河衛頭目塔卜等石門等衛都指揮同知管疊等各來朝貢馬賜宴並賞彩叚等物有差

○周府要陽郡君儀賓王環酗酒淫泆爲周王所奏革職爲民

○戊子命保安衛都指揮僉事朱壽守備西陽河堡山西署都指揮僉事鄭恭守備平虜城

○榮王府災王奏請修建命內官監太監李文工部郎中林通往督之

○己丑升湖廣布政司左參議喬恕爲甘肅行太僕寺卿

○詔以江西建昌府稅課司課鈔仍充益王府用從王請也

○庚寅升狹西布政司右參議王藎爲湖廣左參議

○南京給事中葉溥等奉旨查核守備操江及沿江巡守等官功罪劾奏把總管隊指揮等官杜昂等一百九十七人逗𨖻畏縮守把江口指揮守備兵馬掌印巡捕等官孫源等一百七十二人逃竄避禍內知府等官李嵩等五十二人各有俘獲及守城勞其操江武靖伯趙弘澤都禦史陳世良守備太監黃偉芮景賢廖堂魏國公徐俌西寧侯宋愷參贊尙書劉機南寧伯毛良都督張海巡撫都禦史王縝漕運都禦史張縉侍郎叢蘭巡江禦史危行楊鳳汪正俱宜究治參將金輔遊擊將軍卻永𨿽敗於土橋卒成狼山之功指揮王瑚等三人力戰被殺指揮孫雄等十六人與所部軍橫罹溺死亦宜議處兵部覆奏昂源等逮治嵩等仍升賞良海嘗奏辧宜俟勘報偉等請上裁陣亡溺死者四百九十四人升級退敗而溺者二百二十八人亦各給米優卹得旨弘澤等多去任或已立功升賞並偉等俱宥之餘如議

○辛卯吏部尙書楊一淸以久病乞休且言嗣男紹芳遠在江南孱然病軀孑處京邸上溫旨慰畱之仍令有司起送其子來京侍餋

○壬辰升賞鳳陽霍丘壽州六安截斬流賊官舍旗軍汪檖等二百七十一人有差

○癸巳海西兀者等衛女直都指揮僉事帖古山尙古等各來朝貢馬賜宴並賞彩叚等物有差

○姚源賊久屯開化都指揮白弘湖州知府黃衷軍馬金鎭參將李隆僉事儲珊都指揮江洪嘉興同知伍文定軍華埠以禦之賊黨劉昌三蔡六二率眾萬餘衝馬金破之執弘軍士死者殆千人衷僅以身免王浩八汪十三復衝華埠洪文定擊敗之追至孔埠斬汪十二及其黨二十人隆珊由昇口河追至池淮搗其巢斬首百七十二級其脇從散遣者四千人乃合兵夾攻於淫田隆當其前文定由後嶺進復斬首百餘級洪以奇兵深入賊佯敗走以金帛擲地眾兵競取之洪及指揮張琳等五人渡溪賊反攻之墜馬遂被執隆等殿後且戰且卻暮還華埠時賊勢亦稍衰乃踰壕嶺遁還江西徳興屯於暖水欲聽撫且以弘洪爲質都禦史兪諫紀功給事中黎奭奏文定珊隆忠勇狀乞獎勵弘洪衷等辱身僨事宜究治兵部議覆詔諫等各賜敕褒勵仍令督將佐並力殄寇隆珊文定以禮勞之衷姑免逮俟事寧並核功罪以聞

○甲午狹西按察司副使李昆升爲湖廣按察使

○巡視侍郎叢蘭奏虜眾千騎次渾源又二萬騎由馬頭山復入大同境詔以邊報日至不聞諸將領有防禦應援者下巡按禦史按之

○乙未以武淸縣北汪莊官地七十餘頃給東廠管業廠舊有莊地五十畝歲收子粒爲修理刑具等用至是太監張銳復請益上特從之

○丙申升河南府知府何天衢爲狹西按察司副使

○丁酉蔭故刑部左侍郎葉贄子筌爲國子生

○山西鎭守太監孫淸巡按禦史周倫奏虜犯寧武倒馬等關兵力寡弱請增調延綏奇兵及大同所調寧武延綏遊兵與宣府兌調官軍量還本鎭以濟危急兵部議覆寧武三關山西之捍蔽而大同三路又寧武之捍蔽也守大同則藩籬固而寧武亦安若專守寧武鴈門則撤其藩籬各關受敵而山西不可保矣請如初議分兵大同三路以保障山西而量移腹裏衛所守城軍快以戍寧武鎭巡等官愼小防而忘大慮宜令嚴督將領出兵截殺毋令虜騎深入有逗撓失事者必罪之報可

明武宗毅皇帝實錄卷之一百大明武宗毅皇帝實錄卷之一百一

正徳八年六月戊戌朔錄斬廖麻子功以蘭州衛軍黃回兒爲世襲指揮同知賞銀五千兩總旗胡勝等五人爲世襲所鎭撫賞銀五十兩其領軍把總管隊官俟事寧查擬以聞

○河決黃陵岡工部議以黃陵岡界在大名山東河南之間工料夫役各有主掌彼此事權不一宜遣重臣一員專委責成庶克有濟上命管河右副都禦史劉愷兼理其事仍協同各處撫巡官議處

○己亥補蔭刑部尙書屠勛次子應埈爲國子生

○升賞四川瀘州富順破賊有功官軍陳滄等一百七十六人有差

○賜禦史贈太僕少卿任賢祭葬仍蔭一子爲國子生賢河南裕州人正徳六年以母喪家居適流賊至同知郁采請協心拒守賢諾之乃招集其鄕人三千人登城拒守城陷罵賊不屈遂遇害一家死者十三人巡按禦史核實以聞故優其卹典

○庚子巡撫山東都禦史趙璜奏曲阜縣治被賊殘破而闕裏廟庭又在曠野欲移縣治就闕裏並爲一城庶易守從之

○咸寧侯仇鉞上用兵事宜五一謂京兵之設專以重內各邊有警但宜量發遙爲聲援若多而不精從費糧賞乞將聽徵京軍二萬人存畱操備一謂各邊俱有精兵因無馬匹器械不盡其用乞選太僕備用馬二萬匹及合用弓矢器械送各鎭給散仍發所省京軍賞賜以充什物等費一謂各邊奇遊援兵近多分調各省防守所存無幾又無將以統之乞將調遣各省防守員缺及事故不堪官軍俱選補充役操練聽調一謂今有功之人必待查核往返經年始得升授是以士气不振繼今凡臨陣用命者令紀功官卽軍前勘實塡給升賞銀牌不用命者卽行軍法一謂近者官軍折損罪在將官主將傷危偏裨坐視無上下相維之意請自今凡傷主將則所部將領旗軍各坐重罪有功不錄庶可齊心戮力以期成功下兵部會議謂京軍自祖宗以來立三大營景泰間又選其精銳十二萬人分爲十二團營四方調徵亦多取勝且邊兵旣分調多缺京軍復驕弛不用非策之良也所選京軍不宜停止請別簡參將遊擊各一人領之以爲鉞佐其原兌京操邊軍在平時猶謂不可況虜有警誠宜悉遣之還以固本鎭鉞所請馬匹意欲不用京軍而驅馬以資邊軍也但累年所給宣大馬價及朋樁等銀計可買馬一萬四千今所調京軍乘馬六千馱馬二千又於太僕寺增發馬六千則馬凡二萬八千亦足用矣餘三事如議詔以署都督僉事昌佐都指揮僉事姚信充參將都指揮僉事李興指揮使姜義充遊擊將軍仍命興義隨副總兵許泰京營操練以備調遣餘皆如議而兌調邊軍卒不遣

○兵部議覆守備鎭番都指揮僉事李鳳奏鎭番孤懸一隅虜常出沒若聽涼州調度往返常五百餘里恐致失事詔免聽涼州節制

○賊首王浩八等自華埠之敗大窘欲歸故巢詭言聽撫按察使王秩信之遂令知縣龔淵等送之姚源巡撫都禦史任漢巡按禦史江萬實劾秩輕信寡謀並及副使李情都指揮許時等罪兵部議逮秩至京究治情時等俟事寧並核功過以聞仍移文都禦史兪諫等毋再信聽撫之言以誤大事從之

○陽曲王府鎭國將軍鐘鑕有孝行賜坊額曰嘉善詔自今王府有卓異行者以敕褒之不許輙立坊

○召巡撫延綏都察院右副都禦史舒昆山還以言官論劾也故事凡巡撫被劾取回無至京者昆山猶覬本院﹤艸泣﹥任臺中嘩然拒之吏部亦久不擬補乃自陳年勞乞休致有旨令暫歸俟有員缺仍用之

○魯府安丘王健朴信羣小虐害人停祿米半年

○壬寅英國公張懋奏奮武營將臺迆西空地乞造官廳爲操練申令之所命工部閱視覆請從之時宣大邊報急懋奉旨會太監蕭敬閱軍故爲此請後名西官廳云

○宣府遊擊將軍白春以被劾辭任許之

○宥貴州致仕宣慰使宋然死然分管陳湖等十二馬頭地方貪淫科害激變苗民阿雜等而程番宣慰使安貴榮復誘之遂作亂眾至二萬餘署立名號攻陷寨堡殺掠不可勝計襲據然所居大羊場然僅以身免先是貴榮欲並然地故誘阿雜等復屢以然激變狀上冀令已撫安之會阿雜黨洩其情官軍進討貴榮懼自率所部爲之助反賊平貴榮已死以嘗有功準贖罪追奪參政職銜然坐斬旣而然奏世受爵土因貴榮圖並所管地誘賊令反今貴榮止削銜而身坐重辟乞分釋下都察院議然本遠夷難盡以中國之法治之且阿雜之亂𨿽然所激而貴榮乘機扇禍厥罪亦鈞然宜從末減依土俗量納米谷贖罪仍革去冠帶爲民庶情法兩盡詔如議

○癸卯禁有司科斂先是給事中張潤等因天旱陳言近日有司剝削軍民多設名色錢糧則有加耗詞訟則有供明文移則有打點倒文則有違誤肆行科斂宜令撫按官嚴加禁約少蘇民困庶天意可回都察院議以潤所言皆有禁例但法久獘生請申明之詔可

○甲辰命湖廣都司都指揮僉事宋英於靖州原衛帶俸差操以岷王奏其守備武岡侵克軍糧故也

○乙巳賞四川撫夷有功瀘州衛指揮韓恩等二十二人太監韋興都禦史髙崇熙各賞銀十兩彩幣二表裏副使何珊參政邵蕡半之

○初荊庶人見潚旣革與其子女俱禁錮武昌城中至是其第三女南阿朱孀居久欲因葬母廬墓而地與崇陽王府項城縣君儀賓楊鳳墓地相近爲鳳所阻乃潛自赴京擊登聞鼓訴之詔逮治鳳等與楚王書令南阿朱仍勒居武昌嚴爲約束

○治新河口堡失守罪達賊二百騎自新河口堡入寇分守少監張鼎參將李琮紀律不嚴守備萬全都指揮僉事白元勛守備新河口指揮僉事閻林等領兵二千餘禦賊屢爲所敗賊四散殺虜復從故道出境巡按禦史讞元勛等律當充軍但所喪不多情稍輕詔降元勛二級仍令守備奪林俸一年琮三月而置分守官不問

○丙午停都指揮江彬指揮張銘俸一年初都禦史寧杲與彬等徵賊流彬次新河縣蘇添村不進及盜去乃殺其居民康彊等四十一人闞學等九人耦而耕又召而殺之銘亦於鉅鹿韓家寨殺耕夫趙五漢等二十八人至隆平又殺六人以冒首功杲等妄殺類此甚眾累爲言官所劾輙縱捨之姑令行勘至是給事中潘塤等核實以聞上亦不之罪也

○命萬全右衛都指揮使倪鎭充宣府遊擊將軍

○巡視山海關都禦史陳玉奏古北口軍士數少糧賞不給迄選三屯營軍千人委指揮一人管領操練有警調發應援仍行戶部處置糧艸以濟困乏各州縣調至民兵行巡撫都禦史李貢量給口糧以資協守兵部覆奏備邊方略議之詳矣而玉又有是奏蓋守臣玩視不行之故也總兵馬澄年老昏憒分守呂安恥受鎭守王忻節制事多參差宜申戒忻安協心防守而罷澄任仍令李貢凡地方事宜職官賢否皆具奏區處餘如玊議詔切責鎭巡分守等官馬澄仍令供職

○丁未攺提調天津等處兵備右僉都禦史陳天祥巡撫貴州兼理軍務天祥初以滄州市民之變取回至是勘者明其無罪故有是命

○戊申蔭南京刑部尙書劉纓孫遺通政司通政使丁鳳孫律俱爲國子生

○初慶成王府輔國將軍奇潡以殺人幽置鳳陽後其子庶人表榍奏求代不許至是乃與弟表榾赴京自奏刑部覆議其罪詔逮問諸守門巡捕及左右從人而姑宥表榍表榾罪令本府嚴束之

○辛亥戶部尙書孫交禮部尙書傅圭﹤鋶﹣釒﹥乞致仕並許之仍給驛以歸時二臣各以職掌忤中貴故遂引去爲士論所髙

○以推官潘棠爲南京吏科給事中知縣樂頀爲南京戶科給事中

○兵部侍郎石玠至開原遣大通事馬俊出境撫諭諸夷兀央衛女直撒哈答等先受約束弗朵克木裏吉速塔兒河﹤艸忽﹥石門答蘭城哥吉等夷五百餘人俱來貢馬都督加哈義等四人虜酋老鼠乃畱竹孔革等三人率部落二千人亦入關各修職貢兵部以聞詔以玠撫諭有勞並俊俱賜敕獎勵召玠還京仍諭入貢諸夷常額外斟酌驗放不得過多繼今仍循舊例

○晉王知烊奏虜數萬人寇偏頭關入鴈門遂掠五臺繁峙崞忻等處深入五百餘里爲害非細兵部議覆詔促仇鉞等率兵赴之

○甲寅海西兀者等衛野人女直都督僉事斡黑能等嘔罕河等衛女直左都督褚餋加等各貢馬貂皮賜宴並賞彩叚絹鈔有差

○乙卯提督軍務都禦史兪諫等大破賊於貴溪之裴源擒其首王浩八初建昌千戶鄧俊追浩八等於七公鎭斬獲甚眾會暴雨收兵盜自山突出殺俊遂奔裴源連營十里諫與李鋐等議遣按察使王秩軍方家墩副使胡世寧僉事髙賓各據其山岡參政吳廷舉軍武山石斷其歸路參將李隆指揮賈鑑率大同及處州兵乘雨夜潛進出賊不意遂大破之俘斬以千計浩八易服匿深山其黨翁亨四誘擒之捷聞賜敕獎勵奏捷者升賞如例時賊黨尙眾有司急於報功互爲欺隱仍議招之越兩月而變復作

○丙辰以行人張翰竇信朱鑑太常博士潘湘知縣張經趙春胡文靜王汝舟牛天麟陳伯諒熊相王光李顯孫孟和蘇恩蕭瑞進士李節義國子學正鐘曉爲試監察禦史翰經春浙江道文靜汝舟江西道天麟湖廣道伯諒相河南道光信廣東道顯孟和雲南道恩貴州道鑑狹西道節義山西道瑞南京福建道湘南京山東道曉南京貴州道

○丁巳雲南蒙自縣土捨祿祥爭襲父職安南長官司土捨那代助之酖其嫡兄祿仁遂作亂守臣討平之事聞遂革蒙自土官攺安南長官司爲新安守禦千戶所調臨安衛中所官軍戌之

○戊午命海西塔魯木衛入貢番夷三人充禦馬監勇士

○己未命故東寧伯焦淇弟洵襲爵以淇之嗣也

○給事中李陽春等奏尙書孫交傳圭年力未衰譽望素著遽爾相繼去位恐在位者相率乞休則圖惟治理者將誰望哉禦史原軒等亦以爲言俱下吏部尙書楊一淸覆謂如臣衰杇尙不棄遺才力如二臣者顧使一旦相繼而去乎不聽

○崔工等族番人千卜六等各貢馬及盔甲腰刀賜宴並賞彩叚絹鈔有差

○庚申贈河南葉縣知縣唐天恩爲光祿寺少卿賜祭一壇蔭子爲國子生固始縣致仕縣丞曾基爲通判息縣致仕主簿邢祥爲知縣俱附祭鄕賢祠蔭上蔡縣典史梁逵子爲吏仍免試循資選用初盜劉七等掠河南將圍葉天恩繕城治具以守城陷被殺及其父政等七人基遇盜迫使馭馬不從祥被執亦不屈詬罵甚厲俱遇害逵同霍恩守上蔡城陷自經死至是核實並錄之

○命宣武衛帶俸署都指揮僉事徐節河南都司僉書

○辛酉戶部覆廣東左布政使羅榮所奏地方軍民利病事其一言髙肇雷廉所屬州縣地方拋荒流民土猺易爲嘯聚請募民開墾勸課農桑二言歲辦廚料等項其不系土產徵價起角�羊者請令批內開寫價數不許攬頭髙佑逼民陪補三言本處廣豊庫內止有永樂弘治二項銅錢數少合暫免起角�羊存畱在司以備邊用四言廣東因非運糧去處原無降給斛斗秤尺宜行工部鑄造較勘平準發回應用以絕獘端五言南雄府保昌縣多系山田雨潦衝崩無徵虛糧計有七千三百餘石宜查勘除豁六言洪武永樂間原僉富戶於兩京年久困絕宜於各處均徭人戶內審編眾輕易辦仍每戶以三兩爲則類總差官角�羊部其言多切時獘詔從之

○壬戌江西豊城縣西南隕火星如斗光赤明日火起旣滅復作者累日焚官民廬舍二萬餘間死於火者三十餘人自是民居無故火起者數家已而復隕火星如盆至七月二日災方熄後戶部言火災異常請行巡撫官查勘被火之家分別等第賑卹從之

○升都督同知白玉爲右都督以自陳東安縣破賊功也

○山海關及黃花鎭虜退召巡視都禦史陳玉還京

○癸亥孝莊睿皇后忌辰奉先殿行祭禮遣駙馬都尉蔡震祭裕陵

○甲子免福建武平寧化連城南靖浦城崇安六縣正官來朝以多寇從巡按禦史請也

○南京光祿寺卿楊峻卒峻字惟髙江西進賢縣人成化丙戌進士授丹徒知縣升監察禦史歷廣東按察司僉事以父喪去服闋攺福建汀漳兵備升浙江按察副使按察使有坐報父仇抵死者峻以篤於孝竟釋之尋升浙江左布政使鎭守中官方橫取於民督及有司峻面數其罪取鐵索欲相與拘攣詣京勢乃稍戢升南京光祿寺卿歲進酒以軍民轉運後期多敗者屬吏往往獲罪峻請令巡倉者監之始無宿累遂著爲令弘治末引年乞休至是卒賜祭葬如例峻爲人剛毅政事精敏居官能守廉儉素之茹在家人有不堪者居與縣鄰致仕十年足迹不一入縣門親終時廬墓至老生日不爲宴飲接後進必以正論誨迪鄕邦稱之

○乙丑孝穆皇太后忌辰奉慈殿行祭禮遣駙馬都尉蔡震祭茂陵

○丙寅升戶部左侍郎王璦爲本部尙書吏部右侍郎劉春爲禮部尙書

○致仕刑部右侍郎魏富卒富字仲禮福建龍溪縣人成化丙戌進士授監察禦史升浙江按察司僉事進副使重舞文告訐之禁有豪猾誣縣令同列知共情莫敢辧而移於富富爲直之浙東岸江田爲水所嚙富命築石堤凡捍田若干頃歲饑貧民所活甚多弘治初升江西按察使五年升都察院右僉都禦史整飭薊州等處邊備兼巡撫順天等府以病告歸十一年至京攺南京大理寺左少卿尋升大理卿正徳初升刑部右侍郎遂致仕及卒祭葬如例明武宗毅皇帝實錄卷之一百一

明武宗毅皇帝實錄卷之一百二

正徳八年秋七月丁卯朔享太廟遣成國公朱輔代行禮

○調分守宣府南路右參將王忠充左參將分守宣府西路萬全右衛等處以萬全都司都指揮僉事胡昺充右參將代守南路

○己巳攺服闋掌鴻臚寺事禮部右侍郎兪琳爲工部右侍郎添注管事

○海西肥河等衛女直右都督同知加哈察等木塔等衛女直都指揮同知納兒乞卜等哥吉河等衛女直都指揮使札魯哈等各貢馬及貂皮賜宴並賞彩叚絹鈔有差

○以旱災免順天永平保定河間等府所屬州縣夏稅

○庚午仁孝文皇后忌辰奉先殿行祭禮遣駙馬都尉馬誠祭長陵

○四川金川寺演化禪師耿哈監藏等差剌麻番僧七秤等貢氆氌等物賜宴並賞彩叚絹鈔有差

○辛未南京給事中趙官等言江西之盜勢如烈焰總制都禦史兪諫受命出師乃過家畱連踰月及抵衢州懼不敢前復以兵寡爲辭使賊勢愈熾而鎭巡總兵等官劉璟王縝李鋐等俱束手無策由諫總制之失職也四川賊往者髙崇熙旣已失計都禦史彭澤亦依違逗𨖻今廖賊𨿽擒諭老人者眾尙數千爲患總兵等官時源何珊馬昊抑綰等及紀功禦史汪景芳玩愒依阿則澤總制之責亦未可諉也且兵戎之任司馬主之而尙書何鑑昧於用人卽如江西四川大敗之後輙以捷聞鑑不能舉正乞先罷鑑正諫之罪降敕責澤及鎭巡等下兵部議鑑乃請選差刑部郎中二員分往江西四川會紀功官查勘且自劾詔鑑供職如故諫姑置之令與鋐殺賊自效四川殘賊澤及源等務卽日剿絕其餘事情遣郎中一人按核奏處

○初建州海西等衛夷人構結達賊屢爲邊患兵部議差本部左侍郎石玠往撫諭之玠至言海西兀者衛朝貢夷人安失塔等傳謂夷人老鼠乃畱加哈義等將入寇於是禦史張鵬劾玠以爲廷臣皆言海西各夷朝貢過期鎭巡官自能撫諭及太監岑章等言各夷告報欲來朝貢而玠乃謂各夷欲來爲患兩次奏捷貪爲己功且奏保今升嘉興府同知張龍泗州知州仇惠大通事馬俊夫龍淫邪無恥之徒嘗爲瑾黨固天下所共棄者俊則緣事謫戍遇赦冠帶惠則畏縮避賊亦豈知兵蓋玠欲設兵備所以爲龍之本其欲調耿賢又所以爲馬俊之地也乞亟罷黜奏上詔邊方梗化議差大臣往撫鵬不察事端一槪濫言本當究治姑宥之

○癸酉賜女直兀者衛都督斡黑能亦迷河衛都督賽哈蟒衣各一襲從其請也

○升賞河南等處獲功官員民快人等二千一百四十二人有差

○升聽徵大同後衛指揮使姜義署都指揮僉事

○兵部議奏龍門所韓家衝等處官軍斬首止二級陣亡官軍並殺死捨餘人等五十餘人損失官馬二百餘匹功微罪重欲如例將有功陣匚殺死官軍俱不準升內斬首二級者量升錄之陣亡者優卹從之

○甲戌錄陣亡湖廣荊州衛都指揮僉事許鳳子厚爲都指揮僉事河南衛指揮僉事孫錦子瀚爲指揮同知

○丙子升吏部右侍郎蔣冕戶部右侍郎楊潭俱本部左侍郎攺兵部右侍郎玉璟爲吏部右侍郎

○免西安府商洛等州縣鞏昌府徽成等州縣及漢中所屬州縣正官來朝以兵荒從撫按官奏也

○給事中王爌言近提督江西軍務都禦史兪諫等奏已擒賊首王浩八等並斬獲餘賊數多饒州之賊指日可盡臣惟江西之賊不止饒州而撫州尢甚上年調兵斬獲𨿽多而賊首樂庚二陳陳邦四等至今爲害益慘各守土官掩飾不報臣恐諫等爲其所蔽置之不問乞敕諫等於浩八旣平之後仍剿捕樂庚二等務在必得及爲地方害者俱削平然後班師兵部議從之

○戶部主事張鍵奉旨會撫按官踏勘東安三河寶坻丰潤武淸永淸霸州雄縣新城等縣莊田除河道水占鹻薄不堪耕種者實在頃畝凡六千二十五頃二十三畝有奇共該徵子粒銀一萬四千八百餘兩戶部請如數微收年終類進如遇災傷視軍民田例蠲免從之

○給徳府濟寧王妃崔氏並女養贍米歲一百石

○丁丑以應天府鄕試命右春坊右諭徳倫文敍左春坊左中允兼翰林院修撰賈詠爲考試官

○南京吏部左侍郎儲巏卒巏字靜夫揚之泰州人少以文鳴成化癸卯應天鄕試甲辰禮部會試俱第一授南京吏部考功主事升郎中後攺吏部考功郎中評薦賢否務協公論升太僕寺少卿尋進爲卿嘗﹤鋶﹣釒﹥馬政及邊防等事正徳丁卯攺都察院右僉都禦史總理南京糧儲升戶部右侍郎庚午奏乞休許乘傳歸冬詔復官辭不就壬申春起爲南京戶部左侍郎明年攺南京吏部左侍郎數月而卒巏體貌若不勝衣性嗜學因成目生�月然平居披閱不倦好吟詠嘗日課一詩多麗句嘉靖癸未賜謚曰文懿論者謂其淸修博雅蓋無愧云

○己卯兵部奏敢勇營坐營都督許泰奉命充副總兵統領聽徵官軍一萬四千人操練其坐營員缺欲會操將官一人代之詔泰不妨營務兼管操練聽徵人馬

○庚辰命建周太公望祠於狹西咸陽每歲仲春致祭以墓在咸陽從巡撫都禦史藍章請也

○辛巳中元節遣駙馬都尉蔡震馬誠崔元分祭長陵獻陵景陵裕陵茂陵泰陵文武衙門各分官陪祭

○遣儀賓周鉞祭恭仁康定景皇帝陵寢

○遣內官祭恭讓章皇后陵寢

○致仕南京都察院右都禦史金澤卒澤字徳潤其先鄞人國初以豪右徙江寧澤成化丙戌進士授刑部主事以便養乞攺南京升員外郎郎中丁憂服闋復除南京兵部升四川右參議進右參政廣東右布政轉左布政乙卯初設南贛汀漳巡撫官以澤爲右副都禦史任其事己未升南京刑部右侍郎尋攺南京兵部乙丑考滿升南京都察院右都禦史爲言官所劾遂懇乞致仕至是卒澤性警悟周愼與物無忤口不言人過親族故舊皆曲致優厚居官無大樹立然勤勵不怠其在四川江西值歲饑盜起處之皆不致敗事乙丑會試子逵以倩人代筆得薦又右都禦史命下時上登極才二日故淸議攻之然逵所爲在京師澤未必知右都禦史以三品九載得之仍居南京亦資序也但素善周旋又適會國哀故不能無疑云

○四川總制都禦史彭澤總兵官時源奏四川流賊敗滅但餘賊首諭老人王長子等二百餘人奔入通巴山恐其遺患他日已委官搜剿期於盡絕所獲功次送紀功官造冊奏繳兵部覆議未獲殘賊宜令澤等協力追捕四川地方闊遠保寧開達等處各宜添設守備一人各處村鎭編僉總小甲巡視流民未安置者查荊襄舊例處置務令得所漢中鄖陽或有曠地可設官守者議處奏聞詔俱從之

○癸未升都察院右副都禦史李貢爲兵部右侍郎

○巡按禦史張祐劾兵備副使邵遵道淫縱不職令冠帶閒住

○攺服闋廣東布政司左參議劉潮爲四川右參議

○雲南八百大甸軍民宣慰使司宣慰使招攬那差頭目板官罕等貢象馬及金銀象鞍賜宴並賞錦叚紗羅等物

○廣西盜李通寶等作亂都禦史林廷選討平之初通寶以妖術誘眾聚至數千結寨六靑山廣中廷選以土官岑流�土等討之通寶敗死其黨胡扶香等還據山險副總兵金堂等分路進攻破之俘斬及降者凡五千餘人捷聞賜敕獎勵仍升賞奏捷者如例

○甲申太宗文皇帝忌辰奉先殿行禮遣駙馬都尉崔元祭長陵

○命山西都指揮僉事孫鎭於大同中軍坐營大同署都指揮同知張綺守備陽和髙山衛指揮使革輔守備大同左衛從撫按官奏也

○浙江龍泉縣有赤彈二自空中隕於縣治形如鵝卵流入民居跳躍如鬥良久方滅後四日復隕火塊二所在火輙突起延燒官民廬舍四千餘家死者二十人

○乙酉終養禦史陳茂烈辭月賜食米得旨朝廷以孝治天下茂烈母老家貧特資瞻養不允辭

○丁亥兵部奏各處紀功文冊內或一字差怮或累級重升或都指揮以下官失報使同僉事或指揮以下官失報衛所司分者許首實查奏議處若原報舍人而告增冠帶原報試署而告增實授原報微役而告易官秩者止以本冊論若一人職役實試兩造者從試一人職銜正副兩造者從副及一人府屬衛分與上十衛分俱造有名者從府屬衛分準此類推令紀功官詳審造報從之

○夜金星犯酒旗下星

○戊子命兵部左侍郎石玠淸理軍職貼黃總制軍務右都禦史彭澤以討賊旣平乞罷不允

○夜東方流星如盞色靑白自五車東行至近濁

○己丑升四川布政司左布政使王倬爲都察院右副都禦史整飭薊州等處邊備兼巡撫順天等府

○升翰林院徧修溫仁和爲侍讀仍加俸一級以九年秩滿及嘗與修孝廟實錄也

○庚寅賜唐顏杲卿眞卿廟額曰二忠杲卿官常山眞卿官平原卽眞定徳州地也前知府彭澤於學宮右建二顏祠至是成知府李璞以廟額請詔曰忠節之臣古今一也杲卿眞卿以死勤事有功於唐其賜之祠額仍令有司每歲仲春致祭

○國子監祭酒石珤奏國家建學育才以端治本規摹條貫一準唐虞三代之法我祖宗朝太學生員坐班至十餘年始登仕籍故𨿽中材之士陶鎔日久亦有可觀正統景泰間偶因西北用兵暫放依親讀書遂成故事然猶嚴復班之期謹違限之法坐班生員多者猶六七年少者不下三年蓋化必久而後洽業必久而後精也頃因納銀生員數多奏準減歷一時權宜未爲盡失但行之已五六年坐班生員挨撥欲盡其依親者多限年未該行取已行者又多過期不至今坐班食糧僅六百餘人科貢裁什之三其間舉人尢少所養非所用豈設學之初意哉況各衙門歷事一年所用約八百餘人出多入少不及此而增損斟酌之不惟賢才空虛無以稱辟雍之盛而歷事衙門亦將服役供事之不繼矣如此不已恐謀計之臣必且乘間復獻輸粟之策是使正塗雍塞賢才重困而天下之士相率而趨於利其爲治道之蠹豈小小哉乞照先年事例歷事或十月或一年方與起送撥補而雜歷等項亦遞加月分仍申嚴復班限期不使冒送問之法杜絕官醫保結不使長欺僞之風則士有定志人得專業旣無欲速之獘亦消見利之心六館不致於乏才諸司亦可以濟事矣禮部議覆珤言允當但撥歷事例因時增減不常請照弘治十五年例正歷寫本各一年長差二年其依親經行取者仍敕天下提學官嚴督所屬立限起送違者送問詔從之

○辛卯轉湖廣布政司右布政使土懋中於浙江浙江右布政使蔣昇於四川俱左布政使

○刑部尙書張子麟以親老預乞封誥許之

○壬辰升河南布政司右參政席書爲浙江按察司按察使

○革滁陽王墳奉祀郭琥職王無後國初以蜀王主祀蜀王之國掌滁之衛事者主焉琥定遠人弘治間自言爲王后孝宗賜以冠帶又援揚徐二王例乞奉祀亦之廟戶王璽等數辧其妄至是琥復乞署印下吏禮二部議曰王奉祀典禮定於聖祖敕諭非所敢更其曰無後見�所制碑非可攀附先帝假琥以祠職由覆議者失詳今乃求請不已宜奪其職上是之曰王祀禮悉遵皇祖所定琥仍如先帝初命以冠帶榮其身如再奏擾當重治之

○免廣西鎭安思明田州慶遠尋州南寧太平等府所屬並思陵都康泗城向武奉議龍利等三十三州土官來朝以地方弗靖故也

○罷鎭守四川總兵官都督僉事陳珣協守狹西副總兵都指揮同知藍海先是紀功給事中王萱等以流賊自昭化渡江入狹轉於通巴劾珣海及都禦史藍章並諸將領失事者請治其罪且言利州判官曾璉井研縣主簿張岐奮勇遏賊死於鋒鏑宜量加卹兵部議覆得旨珣海姑免逮問俱革任章寫敕切責都指揮朱鰲指揮�昇彭山俱逮送法司究問都指揮把琮革其冠帶並參議蘇干等俱停俸戴罪殺賊紀功科道官仍會原差郎中通查功過奏聞連贈上林苑監左監丞岐本縣知縣仍各蔭子一人爲國子生

○癸巳南京刑部右侍郎郭紳卒紳字廷章江西宜春人成化乙未進士授浙江寧海縣知縣以治行薦召入爲監察禦史三年出爲襄陽府知府歷甘肅行太僕寺卿貴州參政福建布政使正徳庚午召爲南京太僕寺卿尋轉大理寺擢刑部右侍郎至是卒賜祭葬如例紳器宇凝重官無廢職而待人不設城府寬厚簡朴有長者風

○蔭故禮部右侍郎掌國子監祭酒事謝鐸孫必阼右副都禦史李貢子原道爲國子生

○甲午升山西按察司按察使胡經於浙江狹西布政司左參政周載於湖廣俱右布政使

○乙未降山西行都司都指揮僉事葛隆一級調衛帶俸坐受賕枉法也

明武宗毅皇帝實錄卷之一百二

明武宗毅皇帝實錄卷之一百三

正徳八年八月丙申朔升狹西布政司右參政王紹爲山西按察司按察使山東按察司副使柳尙義爲狹西布政司左參政

○免山東王家岡等七場拖欠鹽課一萬六千九百餘引折鹽布二千九百餘疋以兵荒竈戶多死徙故也

○廣西宣化縣地震

○丁酉釋奠先師孔子遣太子太保禮部尙書兼武英殿大學士費宏行禮

○都督同知張洪自陳山東河南功多乞如張椿例升職兵部覆奏椿出特恩難以例論詔如椿例升一級遂爲右都督

○以水災減免蘇松等府並所屬州縣存畱稅糧有差

○戊戌總兵官咸寧侯仇鉞奏虜寇萬全衛沙河境同參將昌佐副總兵陶傑遊擊張勛引兵會戰斬首三級獲馬十匹器械雜畜千計陣亡官員二十餘人馬百四十餘匹奏至詔賞鉞羊酒陣亡官軍兵部查實奏聞鉞在諸將中最號智勇所失亡十倍所獲乃以捷蒙賞議者恉之

○升涼州都指揮僉事徐謙爲署都督僉事充總兵官鎭守四川地方狹西都指揮僉事周誠充副總兵協守狹西地方仍在漢中等處討賊初兵部舉謙及都指揮使張洪堪充四川總兵旣用謙復傳旨責問兵部謂洪及江彬許泰白玉溫恭已命畱京不許別用何乃復舉洪四川其自陳狀於是尙書何鑑等引罪各奪俸兩月蓋洪等四人皆領邊軍供事於豹房者也

○南京管理操江懷寧侯孫應爵奏新江口原設操軍萬一千六百五人戰船巡船三百四十艘今操者止七千人船損壞過半盔甲之類亦皆不敷屢移文內外守備衙門撥造給領皆爲所遏又將管操指揮周大倫等取回雜差占吝不發臣奉敕諭凡事與守備參贊內外官員共議而行今事多掣肘且臣有宿疾實不勝任乞罷還兵部覆奏內外守備與操江官當思協恭共濟之義不可以小嫌致誤大事宜循舊規其操江軍缺者請以科道各一人會守備官選補船損壞者南京工部修造仍令南京法司今後官軍犯罪立功瞭哨帶俸差操者俱擬發新江口操備其餘雜差毋得撥取大倫等宜逮治詔操江重事其令南京科道會操江官選補大倫等姑宥之再犯者必罪仍調外衛內外守備及操江等官務循舊規協和行事餘如議旣而守備太監黃偉等復奏應爵及操江都禦史張津爲指揮趙山所誘欲事紛更語侵臣等詔責�爵及津令自陳狀山下南京法司逮問

○己亥升四川按察司副侯王崇文爲山西布政司右參政淮安府知府羅循爲山東按察司副使

○賜給假中書舍人袁王�贊馳驛還鄕王�贊以書辦官而有此恩僣亦甚矣

○升兵部左侍郎石玠俸一級通事馬俊升署一級遼東鎭巡官並都督張洪各賞銀十兩彩幣一表裏餘各賞勞有差以撫夷有功故也

○兵部奏海西衛夷人竹孔�等四人聽撫入貢輙求升襲並給印與敕從之則示弱不從則興怨臣等會廷臣議以爲竹孔革之父的兒哈亻�爾本﹤土答﹥魯木衛指揮僉事以入寇被殺今竹孔革旣悔罪歸順宜免勘暫準襲其父職以敕付遼東鎭巡官收貯俟一年以上不擾邊境方許給之老鼠乃畱舊無職事未可輙授宜於常賜外量加賞賚亦以五年爲期無所侵犯鎭巡官議奏加哈義曁其子逞得革等求易賜敕恐冒名而來未可輙易宜令鎭巡官勘實如無職事亦如老鼠乃畱例詔如議仍令大通事省諭各夷知之

○庚子武靖伯趙弘澤坐罪南京閒住至是以母老乞北歸侍養兼省墳墓許之

○初慶陽伯夏儒奏乞廣平府淸河縣莊田三千三百餘頃有旨賜之縣民葛振剛等言前地皆其祖父奉例開墾者復命司禮監太監張淮戶部侍郎王瓊等踏勘仍以賜儒旣而振剛等復奏愬下巡按禦史錢如京再勘如京因奏國初直隸等處空閒地土聽民開耕永不起科此祖宗惠民之令典弘治十八年五月詔書各處莊田不許管莊人等倚勢生事又陛下踐阼之大恩淸河小縣空閒地土旣已起科管田人等又復吞並豈惟違戾恩典抑恐激變地方況一縣正糧止千餘石而戚畹子粒銀過萬兩重困民力崇殖私門或生他變亦非戚裏所以自全者也乞將沙薄硝鹻並加增辦納不敷者悉與除豁惟以先年徳府退出民地七百餘頃與儒管業仍革管莊人止令有司徵解戶部轉發戶部議覆詔仍如淮等所勘原數令�管業不許紛擾

○壽王以妃徐氏故無嗣請於徳安及鄰近各府選繼室禮部謂其非例止聽於徳安境內選之上以壽互懿親特從之不爲例

○江西賊劉昌三蔡六二柳三十等奔入玉山縣懷玉山寺據險屯柵總制都禦史兪諫巡撫都禦史周南任漢都督李鋐等集三省兵四路邀擊前後共斬首二百餘級生擒五百餘人劉昌三蔡六二柳三十走匿西源爲知縣陳攬所獲餘賊千餘人復奔姚源諫等及紀功給事中黎奭俱以捷聞賜敕獎勵奏捷者升賞如例其餘事情兵部覆議以聞

○壬寅命翰林院侍講學士吳一鵬左春坊左中允劉龍爲順天府鄕試考試官

○詔給兩淮鹽三千引助壽王婚禮從王請也

○贈江西瑞金縣知縣萬琛爲光祿寺少卿初賊攻瑞金琛率兵拒之以力寡被執罵不絕口遂遇害事聞詔贈官賜祭葬附祭鄕賢祠仍蔭其子爲國子生琛直隸宣城縣人

○甲辰升廣徳州知州劉節爲四川按察司僉事提調學校

○廣東雷州府流星大如月起東南沒於西北聲如雷

○升賞朔州等衛有功陣亡官軍錦衣衛指揮僉事張明等八十三人有差

○乙巳遣順天府官祭宋丞相文天祥

○遣戶部尙書候觀祭京都太倉之神

○命都督僉事馮大經充左參將分守延綏西路地方

○丙午命狹西署都指揮僉事柳勇充右副總兵分守涼州地方

○丁未都察院議奏沿江守備領兵都指揮等官失事情罪輕重得旨指揮杜昂楊勛處斬郭銳王立充軍蔡玉徐永陳勛余鑑馬輔歐陽英郭玉孫瑛靳徳施獻沈禎黃憲降級有差楊璽等七十七人贖杖還職

○夜月犯羅偃上星

○戊申曉刻金星犯軒轅右角星

○罷守備保安舊城都指揮僉事張經隆慶州城都指揮僉事安洪以撫按官劾其不職也

○己酉給楚府故輔國將軍榮涎夫人上氏養贍米歲五十石

○罷守備柴溝堡都指揮秦洪守備新開口堡指揮趙蓬以云州堡都指揮僉事餘震長安嶺都指揮同知都勛代之從鎭巡等官奏也

○命蘭州衛署都指揮僉事楊義充甘肅遊擊將軍

○庚戌旌表蔚州衛軍李鎭妻雷氏之門曰貞烈初鎭疾篤雷誓與同死鎭止之曰我無父母兄弟汝死後事誰理乃勉營葬事哀號骨立親族知其志不可奪共防守之居半載鎭冢爲盜所發乃夜抱木主縊死遂同穴巡撫都禦史孟春以聞詔嘉其貞烈不俟覆勘卽旌表其門

○狹西南哈等族番人札吉牙等貢馬及刀鎧賜宴並彩叚等物有差

○初巡撫南贛都禦史周南奉旨會兵剿賊因命知府朱諫率新民朱貴領千餘人通判徐圭率土巡檢何積玉領九百餘人至南昌兩軍疑懼鼓噪而還諫圭不能禁紀功給事中黎奭以聞且劾諫圭並兵備副使戴敔罪兵部議覆詔提督都禦史兪諫總兵官李鋐會南奭及鎭巡等官議處後南請回南贛許之敔等姑不究待事寧之日通查功過以聞

○四川會州衛地震聲如雷

○辛亥免湖廣鄖陽等府均州及鄖西上津竹山竹溪保康榖城南漳等縣正官來朝以地方多事故也

○以懷來衛都指揮僉事吳鉞守備保安舊城金吾衛指揮僉事司銘守備隆慶州城寧夏都指揮使鄭卿協同分守寧夏東路興武營地方

○壬子行人司行人傅楫先奉使徳府爲濟寧王治葬事以葬期尙遠而母氏在京疾篤奏乞暫回省視禮部爲請詔許暫歸不爲例

○直隸巡按禦史吳漳劾保定都指揮僉事王詳違法害眾宜革其任命詳回原衛帶俸差操罪狀仍令勘實以聞

○都督同知管錦衣衛事朱安援朱寧例乞封贈三代許之

○癸丑命開平衛指揮僉事耿山守備云州堡龍門衛指揮僉事張鎧守備長安嶺地方

○準夷人雙城等衛指揮同知等官舍勒等六人各升一級兵部奏夷人受職率二十五年所部無寇邊者議擬升職捨勒等俱景泰天順成化間所授職宜如例升級故有是命

○甲寅致仕南京太僕寺卿張賁卒賁四川成都人成化丙戌進士授南京戶部主事歷員外郎郎中弘治初擢南京光祿寺少卿累選通政司參議太僕寺卿致仕至是卒賜祭葬如例賁朴雅有長者風歸老十數年每與鄕邦耆彥結會以詩酒白樂云

○命密雲後衛指揮使李秉提督古北口等營

○升南京龍江衛指揮使楊銳署都指揮僉事守備九江等處

○自庚戌至乙卯金星皆卯刻晝見於巳

○丙辰升國子監祭酒石珤爲南京吏部右侍郎

○山東巡撫都禦史趙璜巡按禦史李璣奏各處兵備副使僉事等官所轄地方多重復並窵遠難以責成乞將地方各就附近人馬各就所轄爲便兵部覆議以濟寧東平魚臺及鄒滕嶧郯七州縣宜轄於濟寧兵備開州長垣東明及單縣宜轄於曹州兵備從之

○祭太歲風雲雷雨山川之神

○夜月犯附耳星

○丁巳憲宗純皇帝忌辰奉先殿行祭禮命駙馬都尉馬誠祭茂陵

○升河南布政司右布政使楊子器爲本司左布政使

○夜月犯司怪南第二星

○己未蔭贈太子少保南京禮布尙書江瀾子曜爲國子生巡撫延綏右僉都禦史吳世忠奏糧艸匱乏戶部議以狹西各邊年例銀一十三萬兩預輸每鎭又各益銀五萬就彼糴買備用其延綏邊糧狹西每歲二十八萬餘石河南折銀料豆三萬石宜令所司催納如再不敷則以兩淮運司正徳九年鹽課十萬引河東運司餘鹽十萬九千一百八十六引聽世忠召商中納從之

○南京刑部奉旨以天气暄熱審錄死罪可矜者四人以淸詔皆從未減釋一人杖而釋者三人充軍者二人

○庚申升河南按察司按察使陳璘爲本布政司右布政使

○南京兵部右侍郎呂獻大理寺卿茆欽致仕以禦史楊奉劾其昏耄故也

○辛酉升都察院左副都禦史鄧璋爲刑部右侍郎

○兵部奏各處種馬每三年一次差官查點印烙今各處盜賊災傷瘡痍之民未起乞暫免差官仍令各巡撫督守巡並太僕分管等官催補從之

○壬戌命故保定侯梁任子永福襲爵

○罷黃花鎭守備少監範琪指揮同知宋琦以爲巡按禦史丁楷所劾也

○以淮安衛指揮使丁輔把總江西糧運

○癸亥南京禦史徐盈上﹤鋶﹣釒﹥請畱戶部尙書孫交禮部尙書傅圭且言南京大理卿茆欽臨事弗達顧視屬僚太常卿張芮素號白丁久乖淸議交與圭不可去欽與芮不可畱也詔以盈妄言當罪姑宥之

○以永寧衛指揮僉事康節守備黃花鎭地方

○乙丑兵部覆給事中傅鑰所奏備邊事宜一遼東錦義等城堡圈廢壞是以寇至莫禦宜令修補並河東等處皆添設之一各邊軍士貧難銳气銷耎無以禦敵宜令官爲婚娶及置辦軍裝仍每軍復餘丁二人專令耕種以資助之一選擇總兵不必侯伯凡都督以下素有威名未曾委任或在下僚及詿誤閒住者宜﹤鋶﹣釒﹥名簡用一各邊被虜人民在虜日久每遇徵剿之時跽而請命官軍貪功一槪妄殺宜定格例凡獲被虜男婦老小俱準升級仍令本家出銀充賞如仍前妄殺斬首示眾一廣寧開原舊設馬市所以羈縻諸夷互市之日宜嚴爲之禁其各城索賞夷人俱出百里外使之駐牧或近塞垣者卽驅逐之則在我無取釁之端在彼知潛入之戒矣詔是之且令馬市驗放夷人入市務依期出境禁其夾帶弓箭之類非互市日不許輒近塞垣管馬市官並備禦軍士有誘取夷貨縱令入境及私交通漏泄者罪不赦

明武宗毅皇帝實錄卷之一百四

正徳八年九月丙寅朔升南京都察院右副都禦史楊茂元爲南京兵部右侍郎南京太僕寺卿於鳳喈爲南京大理寺卿河南布政司右參政臧鳳爲按察司按察使

○丁卯升福建布政司左布政使陳珂爲都察院右副都禦史巡撫河南

○以隆慶左衛指揮僉事劉源守備四海治堡地方

○傳旨發太僕寺馬價銀一萬兩於鎭國府買補馬匹

○命錦衣衛指揮僉事李全南鎭撫司管事初全從東廠太監張雄辦事得官至是乞管事許之

○戊辰蔭南京吏部尙書張澯子槪爲國子生

○己巳孝恭章皇后忌辰奉先殿行祭禮命駙馬都尉崔元祭景陵

○升廣東布政司右布政使胡韶爲福建左布政使

○庚午升寧國府知府劉寅爲河南布政司右參政

○戶部會議漕運事宜一漕運四百萬石或有地方被災停免準於附近之處代補候有災處幸收照數徵還如附近之處亦災準於水次曰倉照數撥補毋失原額一運軍漂損運糧例將京米攺上通倉每石省腳米一斗又免曬並耗米每石復得一斗二升以此補數免陪近多虛詐無以示懲請自今該上京倉者方準攺撥通倉該上通倉者方準免曬漂流萬石以上參奏定奪一正徳三年坐派水次四倉秋糧七十三萬四千四百石淮安府二十九萬八千一百石徐州一十九萬六千三百石臨淸一十萬五千石徳州一十三萬五千石後屢變更不足原數九年以後會派水次倉糧宜俱照三年山東布政司除納附近臨淸倉者三萬四千四百石其七十萬石聽漕運衙門撥兌載入議單永爲遵守一正統十四年宣府糧道阻滯戶部於山西借糧二十七萬三千六百石以濟宣府後遂爲例弘治十一年山西巡撫奏準將數內本色折色各存一半本處供給戶部於年例銀內加五萬兩仍令河東運司送鹽價銀五萬兩共十萬兩以補前數後劉瑾查革以致歲用不足今宜攺正但各邊糧每石折銀一兩通前十萬兩計之實少糧三萬餘石亦請自正徳九年爲始河東運司運送鹽價八萬兩於宣府議入從之

○辛未攺南京國子監祭酒王王�贊爲國子監祭酒升應天府府尹歐陽旦爲南京都察院右副都禦史

○壬申升廣東布政司右參政方良節爲本司右布政使

○癸酉狹西洛南縣火毀民居百五十家

○甲戌初江西姚源洞賊首胡浩三等旣聽撫復叛參政吳廷舉入撫之爲所執畱數月始出都禦史兪諫總兵官李鋐等督廷舉及參政王子言副使湯沐李情僉事李嘉言等會剿適賊黨自相忿斗浩三殺其兄浩二舉等兵進遂擒浩三等前後俘斬四百餘人獲被虜婦女一百四十三人會徽州知府熊桂等亦敗賊於婺源休寧諫鋐以捷聞賜敕獎勵奏捷者升賞如例

○丙子升山東布政司左布政使白圻爲應天府府尹

○命九月十二日復開經筵

○丁丑刑部主事陳良翰妻程氏杖殺奴婢解其屍置木櫃中他日復殺一婢欲刃其胸婢脫走得免東廠廉得其事並良翰俱下錦衣衛獄拷訊得實都察院覆議程氏窮凶極慘比擬故殺律斬良翰縱妻爲惡謫戍邊衛上從其議

○總理河道右副都禦史劉愷奏河決黃陵岡率眾祭告越二日河南徙山川之效靈祚我國家如此工部尙書李鐩因請遣愷祭河伯之神而愷亦宜獎勵詔賜愷羊酒愷於修河之役束手無策乃歸功於神鐩從而獻諛皆可罪云

○戊寅升山東布政司右布政使秦金爲本司左布政使

○升南京監察禦史鄭錫文爲雲南按察司僉事

○辛巳南京六科給事中徐文溥等劾南京刑部尙書劉纓姦貪無厭廉恥不存右都禦史李士實名行俱亡風紀不振南京兵部侍郎呂獻龍鐘太甚昏庸無補南京大理寺卿茆欽精力旣耗屍素莫慚所宜亟去者也致仕戶部尙書孫交謹厚忠勤足司國計致仕禮部尙書傳圭剛方正大猶在壯年所宜召還者也今曰郊多壘方切用人進退人才誠宜如愼下所司知之

○升通政司左通政羅欽忠爲南京太僕寺卿貴州按察司按察使陳恪爲山東布政司右布政使

○壬午升翰林院侍講學士吳一鵬爲南京國子監祭酒

○癸未以旱災免大同州縣衛所夏稅之半

○以旱災免河南開封府等府睢陽等衛夏稅有差

○升山西行都司都指揮同知潘浩爲署都督僉事充總兵官鎭守寧夏地方

○命逮鎭守四川總兵官都督僉事陳珣協守狹西副總兵都指揮同知藍海等至京治之初珣追諭老人於富村賊僞降因得逸去北走陽平都指揮朱鰲指揮髙昇各退保賊遂渡江於時珣及指揮趙文等軍米倉關分遣都指揮姚震百戶周增追賊於沙壩賊夜襲殺之趨東西鄕入巴山巴山賊故巢也尋出走大安鎭珣軍不敢前海鰲畱軍寧羗城會狹兵與賊戰而潰賊遂越寧羌犯略陽擊海軍屯於柳池寺珣海及指揮蘇澍千戶髙載等駐兵皆相近乃大鼓噪以恐賊賊夜走珣且追且止海鰲及都指揮把琮還保寧羌百戶周輔禦賊黃壩兵敗千戶何定亦不救賊度廣元爲指揮袁珠所遏還趨通巴復招藍鄢餘黨以自益是時總兵時源病駐西鄕遊擊將軍閻勛率都指揮任璽等歷竹溪大昌諸縣不遇賊而返諸將率稱病民兵復假賊名肆掠總制紀功等官相繼以聞並劾都禦史藍章馬昊參議蘇乾副使邊億僉事郭東山知府楊一鈞等罪兵部議覆詔珣海鰲昇俱逮系鞫問勛琮等革冠帶並干等俱停俸章昊降敕切責震贈都指揮同知其子及增子各襲升一級仍敕總制彭澤及源刻期殄賊凡有詐病者文職罷武職調廣西邊衛畏縮失事者如前旨卽斬以徇

○甲申升錦衣衛署都指揮僉事湛臣指揮僉事丘成各一級以從太監谷大用出徵冒功也

○升福建布政司右參政孫燧爲貴州按察司按察使

○寧夏衛地震○遼府長垣王恩鉀薨王靖王第四子母妃余氏天順庚辰生初封鎭國將軍成化丁酉封長垣王至是薨輟朝一日賜祭葬如例謚曰恭順

○乙酉巡撫江西都察院右僉都禦史王哲卒哲字思徳直隸吳江人弘治庚戌進士由監察禦史升山東按察司副使整飭臨淸兵備未幾升廣東按察使正徳四年升南京都察院右僉都禦史管理操江明年攺都察院右僉都禦史巡視江西尋攺巡撫又明年以疾乞歸至是卒賜祭如例哲爲禦史頗有風裁巡按江西時鎭守太監董讓怙勢驕縱至隱盜賊不以聞哲首劾之其爲副使於臨淸也外夷來朝貢者私市鹽事覺哲請沒入之而返其直人稱得柔遠體後爲江西巡撫病不能事事時逆藩宸濠常以計去守臣不附已者哲自濠所宴飲歸而病或謂濠中以毒云

○丙戌給故交城榮端王母妃安氏養贍米歲百石

○補蔭故南京兵部尙書原傑孫應聘爲國子生

○命山西行都司都指揮同知林寬充左副總兵協守大同地方

○命遼東都司都指揮僉事張椿三千營坐司管操

○丁亥魯府鄒平王陽鎕子當涼旣革王爵猶與當潩爭襲奏訴不已復命司禮太監賴義刑部侍郎黃珂錦衣指揮陸宣往勘還奏當潩當涼皆庶子而當潩爲長禮部尙書費宏等前議以當潩襲封革當涼封號其事已明法已正矣而當涼爭猶未已者由其父陽鎕徇私溺愛爲其母子請封魯王陽鑄亦依違爲之代奏而先任禮部尙書周洪謨倪嶽等皆爲所惑不能據禮以折之使得冒長子繼妃之封已二十餘年故當涼得藉以爲辭羣下包慶等利其復立實從臾之請置慶等於法逮問長史審理紀善以下魯王及洪謨嶽等已物故者惟上裁之詔當涼累﹤鋶﹣釒﹥彊辯有違祖訓當重治姑從輕令以齊民巾服習禮滿三載以聞仍奪其母原封金冊魯王旣引咎舉正停祿兩月洪謨嶽已故者宥之長史審理紀善以下俱逮治慶等五人謫戍邊衛時當涼怨主議者奏詞微侵宏欲以��惑之宏不爲動至是爭遂息

○升通政司右通政劉達爲左通政左參議任良弼爲右通政

○升廣東按察司副使方溢兵科都給事中艾洪戶部郎中胡濂爲右參政溢廣東洪福建濂貴州

○山東布政司右參議徐永乞致仕許之

○戊子以明日萬壽聖節遣駙馬都尉蔡震崔元林嶽祭告長陵獻陵景陵裕陵茂陵泰陵

○遣儀賓楊淳告恭仁康定景皇帝陵寢

○遣內官告恭讓章皇后陵寢

○命大同前衛都指揮僉事麻循充右參將分守大同西路

○己丑萬壽聖節上詣奉先殿奉慈殿太皇太后皇太后宮行禮畢出禦奉天殿文武羣臣行慶賀禮

○免羣臣宴賜以節錢鈔

○朝鮮國王李懌差陪臣戶曹參判柳湄等賀萬壽聖節賜宴並賞金織衣彩幣等有差

○總督京通等倉太監蔡用等奏弘治十六年每月支放米止二十八萬石自正徳七年以後每月支放三十三萬石乞將漕運歲額遇災蠲免者撥補足數俱運本色戶部謂此由冗食增多所致宜查革詔姑免革嗣今各衙門毋得妄奏升職濫收軍匠等役總督等官嚴督所屬務革冒支重領之獘然其禁卒不行冗食者日益多雲

○辛卯升刑部郎中黃天爵爲廣東按察司副使戶部署郎中李鋐爲山東布政司右參議

○命蔚州衛都指揮僉事章傑山西行都司僉書管事

○傳旨賜宣府蔚州衛都指揮僉事江彬姓爲朱氏同時賜姓者前衛右所正千戶楊瑄大同右衛指揮使焦睿前所試百戶焦椿舍人焦桂遼東前屯衛百戶張天祐舍人張廷亦�鳥更瑄名璋椿名棕桂名松天祐曰海廷亦�鳥曰璧俱攺錦衣衛帶俸食糧

○壬辰虜入薊州大靑山口守臣以聞兵部議把總指揮呂昇守備奉禦陳璋分守參將陳勛俱宜逮問且劾鎭守薊州總兵官馬澄分守馬蘭谷參將芮錫之罪得旨璋勛姑宥之昇等令巡按禦史逮問澄以衰老錫以貪懦俱罷

○甲午以明日十月朔遣駙馬都尉蔡震崔元林嶽分祭長陵獻陵景陵裕陵茂陵泰陵遣儀賓周鉞祭恭仁康定景皇帝陵寢遣內官祭恭讓章皇后陵寢

大明武宗毅皇帝實錄卷之一百五

正徳八年冬十月乙未朔享太廟

○巡視居庸等關戶部右侍郎叢蘭奏大同各衛先年召選軍士事故等項例不勾丁中有老弱不堪並事故逃亡者乞查革以省坐蠹之獘兵部覆議此獘非止召募軍丁及大同爲然宜通行各邊鎭揀選

○年召募並原伍軍丁但有老弱者卽革退僉補若原募軍士有原將壯丁替補亦從其便從之

○丙申以遼東都指揮僉事楊鎭守備寧遠地方

○虜入寧夏宿嵬口守臣以聞因劾副總兵趙文都指揮江山鄭卿等罪兵部覆議文等誠有罪而鎭守太監張昭巡撫都禦史馮淸亦難辭責且總兵官魏鎭已死宜促潘浩亟往代之諸失事者令巡按禦史逮問從之

○傳旨以禦馬監太監宋輔分守建昌行都司地方

○丁酉賜罕東左衛都督赤克等顏料金箔及彩幣等物從其請也

○初淮康王世子見濂蚤卒無子康王老請以次子淸江王見澱攝府事逮

○王薨見澱尋卒其長子祐棨襲爲淮王已而見濂得追封淮安王其妃王氏爲王妃時制冊稱安王爲祐棨伯父故其常祭祝號安王稱王伯淸江王稱王考且所居宮王氏仍世子府宮而本生母趙氏入居永壽宮輔導官謂其非宜言於王王奏其生在安王卒後未嘗爲嗣欲加重其私親事下禮部移江西守臣令輔導官勘覆乃謂安王伯父之稱本諸祭詞惟稱淸江王爲王考於義未協按禮諸侯之子爲天子後者稱於所後之天子而不得稱於所生之諸侯別乎之子爲諸侯後者子爲天子而父非天子則必追尊之詔已播於天下乃

可稱其父爲天�爲諸候而父非諸候則必追封之請已允於天子乃敢稱�爲諸候今之親王卽古諸候也今之郡王卽古別子也親王主祭之王考則諸候之禰廟也淮王旣不後於其伯則非爲人後者欲乞以淸江王追封入廟與安王同爲三世之穆似兩得之但今未得請王乃以親王之爵主祭郡王之廟祝號稱爲王考是卽子爲諸候而父非諸候請未允於天子而輙稱其父爲諸候矣又生母趙氏未得進封遽稱國母先居永壽宮此則其非據者於是禮部尙書劉春謂安王𨿽未封而卒今已追封爲王祐棨𨿽生於安王卒後今旣入繼親王則實承安王后矣皆朝廷之命非無所承也乃更欲追封其本生之父則安王封謚之命將安委乎徒欲顧其私親而不知繼嗣之重事體殊戾況安王旣追封入廟爲三世之穆淸江王又欲追封則一代二穆豈禮哉祝號稱呼不可以制冊爲據惟當以所後爲稱其淸江王祀事宜令次子祐揆主之淮王無預焉所居宮則安王妃遷入永壽宮淸江王妃退居淸江府斯禮典法令皆得矣詔以其援據甚明從之

○大慈恩寺灌項大國師也捨窩死命工部造﹤土答﹥葬之工科給事中謂舊例無爲國師營葬者工部亦據之執奏不聽且令遂著爲例

○戊戌升山東布政司左參政張宦爲狹西行太僕寺卿山西平陽太原等府汾沁等州所屬趙城介休曲沃屯畱等縣大雨冰雹平地水深丈餘衝毀人畜廬舍詔令巡撫官賑卹

○給韓府故鎭國將軍旭樅夫人髙氏及其子女養贍米歲五十石

○己亥命大河衛指揮僉事王臣遮洋把總運糧以都指揮體統行事

○提督軍務都禦史兪諫奏姚源及東鄕餘賊久未平乞催原調湖廣官軍二千人及永順兩江口等處土兵二三千人會剿兵部覆請許之且令禁約土兵所過毋侵擾犯者卽斬以狥

○庚子授翰林院庶吉士許成名劉楝張璧劉朴費采張潮王思孫承恩劉泉林文俊孫紹祖爲編修金臯吳惠郭維藩陳寰張衍慶邊憲爲檢討黃臣祝續田荊劉夔張翀兪惇爲給事中臣吏科續禮科荊夔兵科翀惇刑科張鰲山爲浙江道監察禦史

○奪總理糧儲右副都禦史王鎭巡撫江西右副都禦史任漢漕運參將梁璽俸各兩月以兌運遲誤故也

○初醫士蔣勛除雍府良醫副未赴任丁母憂服滿乞攺選爲吏部所持醫士鮑昭者復爲代奏於是禮部按劾勛欲脫官藩府供事禁近爲後日奔競遷轉之階而昭利其私賄皆宜置於法得旨勛攺太醫院職事

○寧夏衛地震

○辛丑升禮科都給事中孫禎爲山東布政司左參政

○命四川署都指揮僉事韓恩本都司掌印管事重慶衛署都指揮僉事李蔭僉書管事銓注狹西都指揮僉事房懷劉玉於四川都司聽調殺賊楡林衛指揮僉事李永定守備敍瀘大壩地方

○壬寅命蘭州衛都指揮僉事苗鑾守備蘭州地方綏徳衛都指揮僉事杭雄守備西寧地方

○命浙江署都指揮僉事陳璠本都司掌印管事

○升鎭江衛指揮同知戴鵬溫州衛指揮僉事張浩定海衛指揮僉事劉鼎俱爲署都指揮僉事領兵防守衢州開化地方以江西萬年縣新民復叛故也

○命左府右都督神英孫隆襲爲延安衛指揮使

○江西饒州府及永豊浮梁二縣俱火焚民居各五百餘家浮梁儒學毀馬

○四川酉陽宣撫司俊溪洞土民夷老冉文質什勇毗等差通事冉景忠等貢馬賞彩叚等物有差

○癸卯升翰林院檢討汪偉爲南京國子監司業

○命給還故平江伯陳熊沒人家產熊旣復爵病卒其母袁氏奏訴乃盡給之

○甲辰免浙江開化常山江山西安龍遊遂安六縣下戶正徳八年之稅以地方被賊及旱災故也

○福建浦城縣火

○乙巳升中都畱守司指揮同知沈勛爲副畱守

○提督江西軍務總兵官署都督僉事李鋐卒命鎭守山東右都督劉暉往代之初萬年縣賊王重七胡念二等陽聽撫實懷異志𨿽設縣分司以羈縻之賊視官府若無者而所置吏胥又多賊黨以故官府動息必聞兵備副使李情復用刑嚴酷賊眾益憤怒欲叛時鋐軍余幹以八月十六日疽發背卒念二等乃殺縣丞馬環主簿冬禎典史孔卓於菱塘縱火毀公私廨宇殆盡遂殺情及浙江督捕指揮邢世臣饒州通判陳達秦碧千戶許政隸卒死者甚眾事聞兵部議令都禦史兪諫嚴督所屬分布防禦毋令侵軼佗境復推暉代鋐兼領其眾仍令率所部千人以行又增調保定定州河間等衛達官軍捨千人統以都指揮馮安往助之鋐所部大同士馬令指揮賈鑑統之俱聽諫惲調度詔暉以所部五百人自隨兼領鋐眾及諸路兵協同諫提督軍務事寧還鎭鑑升署都指揮僉事並安俱充遊擊將軍聽提督官節制鋐大同右衛指揮同知嘗守備陽和及右衛尋署行都司印充參將協守大同中路山東賊起升遊擊將軍領邊兵徵剿以功升都指揮同知尋充總兵官守鳳陽徐邳等處江西賊久未平升都督僉事充總兵官往督軍務先是裴源之戰賊據險從髙用矢石射擊我軍幾不能支鋐下馬持刀督將士擁盾殊死攻之賊乃走我軍追奔數十里遂大勝自是諸寨以次削平鋐死訃聞贈右都督賜祭葬如例蔭子瑞都指揮僉事鋐兩徵流賊皆盡力蓋勇而忠者也

○虜掠遼東開原旣出境太監王秩參將髙欽追之被圍數日士馬死傷甚眾守臣以聞兵部議開原與泰寧海西建州諸夷接境各有界限邊墻之外任其牧放無禁比年分守備禦等官略不爲備致虜深入及虜旣去乃徐出境俘斬牧放夷人以掩罪冒功故諸夷憤怨報復爲患不已今宜申飭邊吏凡遇賊侵犯若在邊墻之內卽時斬獲者方許報功若經宿或私出境及去邊墻五里以外者𨿽有斬獲功不論仍以失事啟釁治罪欽及指揮惠綺王用俱宜罷回原衛指揮王宣陳鉞等宜令原差給事中及巡按禦史逮問秩去畱惟上裁之仍調遊擊將軍耿賢統遊兵三千於開原防禦詔畱秩及欽綺餘如議後遼東鎭巡官復奏酋虜貪殘無厭今我拘於禁例畫地自限使虜志益驕士气大沮非計也請自今追剿犯邊達賊若抵其巢凡有斬獲無論大小男婦俱令報功庶夷虜知畏兵部復議夷近邊百里內爲寇者方令出兵必長壯首級乃得論功若不犯邊及百里外牧放者仍遵禁例從之

○丙午升西安府知府陳鼐爲山東按察司副使

○免衢州嚴州處州溫州金華府正官朝覲以有盜警也

○丁未江西東鄕縣聽撫賊艾茹七樂庚二假馬三等復叛提督都禦史兪諫等討擒之先是茹七等𨿽已聽撫復聚黨劫掠如故眾至二千餘守臣匿不以聞臨川縣民陳琦等連章奏之且言茹七等各有窩主潛爲間諜不盡滅之亂無時已詔諫等相機撫剿至是諫遣參將桂勇李隆賈鑑等領兵分路討之擒茹七庚二馬三等及其家屬窩主十九人俘斬三百餘人捷聞兵部議傳械茹七等至京家屬編管兩廣窩主如例治罪而釋諸脇虜者有功並陣亡人等令核實具奏從之

○以歲災免順天府所屬州縣夏稅小麥六千五百石有奇

○先是傳旨令大同鎭巡官以所獲達馬具數進京於是巡撫大同都禦史髙友璣進馬一百七十五匹總兵官咸寧侯仇鉞進五十五匹俱令送禦馬監牧養

○泰寧等衛都督孛來罕等差頭目﹤土答﹥卜歹等來賀萬壽聖節貢馬賜宴並賞金織衣彩叚等物有差

○戊申禮部議覆都給事中李鐸奏明春會試欲增取百十餘名選補州縣正官惟我朝進士之科初無定數洪武開科止取一百二十名永樂間增至四百七十名後又減至二百五十名近年數科多三百名間有三百五十名皆因時酌取以備官使今盜平之後宜選守令托以撫綏而守令之良多出於進士宜於明年會試定擬奏請以後額數仍舊報可

○提督宣大軍務總兵官咸寧俟仇鉞奏北虜已退邊事稍寧詔鉞審量虜勢緩急乃班師散遣所調各鎭兵召巡視都禦史陳玉總督軍餉侍郎叢蘭還京

○升賞山東剿賊有功官軍保定左衛指揮安宗等四千二百三十人有差

○己酉升長蘆都轉運鹽使司運使楊璲爲山東布政司右參政致仕從其請也

○庚戌兵部以通州等處屢爲盜賊所掠請停分守都指揮王玉等俸責限擒捕從之

○壬子誠孝昭皇后忌辰奉先殿行祭禮遣駙馬都尉馬誠祭獻陵

○蔭故南京吏部侍郎楊守阯子茂深爲國子生以東宮講讀恩也

○癸丑升兩浙都轉運鹽使司同知白翺爲長蘆運使

○命故錦衣衛都指揮僉事周賢子傳襲本衛指揮同知管事不爲例傅重慶大長公主之孫也

○晉府新化王表槏薨王靖王第二子母妃楊氏成化辛丑生初封鎭國將軍弘治壬子封新化王至是薨輟朝一日賜祭葬如例謚曰恭裕

○甲寅貴州宣慰使司應襲土捨安萬鐘差捨把人等來朝貢馬賜彩叚等物有差

○乙卯革徽州府婺源縣稅課局

○降濟陽衛署都指揮同知程漢爲署都指揮僉事保定中衛署都指揮僉事田琮爲署指揮使治滄州失事罪也

○甘肅守臣奏虜酋阿爾禿斯亦卜剌爲患而本鎭兵糧缺乏兵部議令總制都禦史張泰亟往會鎭巡等官議處仍調官軍防守詔從之且敕泰毋生事要功重貽邊患

○命遂安伯陳鏸充總兵官鎭守薊州等處地方

○丙辰四川容美宣撫司護印土官宣撫舍人田世爵差通事田廣等貢馬減其賞之半以不由布政司起送違例也

○宜興大長公主奏乞預成墳兆工部言在禮不豫凶事況時值兵荒不急之務所宜停止乃不許

○兵部議宣大二鎭累遭虜寇諸失事者不聞總鎭撫按等官舉奏疑有隱蔽請遣給事中一人會巡按禦史查勘詔給事中不必差第令巡按者勘實以聞

○丁巳贈故禦史蔣欽爲光祿寺少卿蔭侍郎劉憲子爲國子生府丞周璽都給事中許天錫給事中周鑰郗夔禦史馬顒塗禎僉事蘇泰運使連盛署員外郎事主事何釴推官周臣各復官賜祭仍卹其家初欽等俱以忤瑾死至是科道官爲暴其事故有是命

○己未制敕房辦事光祿寺卿周文通卒文通字亨道初起翰林院秀才授鴻臚寺序班制敕房辦事久之攺中書舍人弘治癸丑秩滿升大理右寺副丙辰用薦兼司經局正字歷升禮部員外郎順天府丞仍兼正字乙丑以東宮侍從恩升光祿寺卿任事如故正徳己巳孝廟實錄成劉瑾矯制奪前此修書所加秩降禮部郎中乃復以史勞升河南布政司右參議寄祿順天府以陳乞又攺太常寺少卿庚午瑾敗復光祿寺卿以憂去而卒賜葬祭文通善楷書與姜立綱名相埒而遒勁或不逮守官勤愼父中書舍人璟寢疾十餘年非公出未始不在側其卒以執喪過哀論者賢之

○庚申宥都督同知閻綱罪綱爲寧夏副將調陜西協守禦藍鄢等賊於漢中多失利爲鎭巡官所劾降敕切責俾圖後效後又以領兵後期巡按者復劾之下獄坐失誤軍機當斬綱亦以所獲功訴辯令法司會兵部議謂其功過相半乃特宥其死降五級帶俸差操

○給徳府軍校月糧視衡涇二府例本色八斗折色二斗從王請也

○河東巡鹽禦史張士隆奏河東鹽課每年額辦數少開中數多以致鹽課並引目俱不能敷請以見在引目不拘年分挨次給領欠少鹽課額外從宜撈補引目移南京戶部刷領以後暫停開中戶部議從之

○江西臨江府火焚毀公署及民居八百四十餘家

○辛酉給革爵陽曲王庶人鐘鍑宮人口糧月三石

○四川總兵官時源以疾乞休致得旨源督軍有功宜與總制都禦史協謀剿賊以安地方所辭不允

○升署都督同知許泰爲右都督初伏羗伯毛銳軍長垣爲賊所圍且被傷泰救之得免兵部追論其功故有是命

○甲子初交城榮惠王薨無嗣侄表木��襲爵得追封本生父奇滽爲王至是管府鎭國將軍奇洢請加封奇滽之女太平郡君爲縣主下禮部議尙書劉春言加封事例施於世次應襲王爵而未得者若世次不應襲其子𨿽進襲王爵惟以繼嗣爲重不得加封至於子女尢所弗論所以正統緒定名分也交城王表木��以侄繼伯追封其父已爲過分乃又欲加封其女不可許且請申諭各王府今後有旁支進襲王爵者不得奏請加封父母及其父母所生之子女違者罪坐輔導官上是之命著爲例

○命龍裏衛都指揮僉事王木守備永寧等衛地方

○添設貴州銅仁府等處守備官以貴州前衛都指揮僉事李宗佑充之

○詔有能捕斬諭老人者升賞如沙長孫例其黨能捕斬者免罪升賞亦如之從總制彭澤請也

○江西新淦縣賊首張元二等作亂知縣劉天錫驛丞朱公俶等率兵剿之公俶通賄於賊棄兵逃去天錫爲賊黨饒崇所傷幾死尋獲崇及公俶巡撫都禦史任漢以聞且劾僉事王奎知府熊希古及天錫等罪兵部覆請得旨公俶等令巡按禦史同紀功勘事官鞫問奏處奎希古俱令停俸戴罪殺賊仍令都禦史兪諫及鎭巡等官克期剿滅以安地方

○湖廣道禦史余珊言近大學士楊廷和選畱翰林庶吉士許成名等十七人皆銓注本院編修檢討臣惟編修檢討實兼史職所任者萬世之事苟非有劉知幾所謂才學識三者之長曷足以堪之我祖宗慮斯人之難得也特重玆典每科選之不敢過多每選畱之寧爲過少蓋恐一時濫及或非其人耳邇年以來其法寖獘取之或止於一地畱之或盡於一科寒畯之士𨿽負豪傑之材終無以自達此偏之爲害也今所選畱十有七人其間如孫承恩如劉朴如邊憲如費采可議者紛如也何冗濫若此請敕吏部會內閣覆試務拔其尢者而畱之或十取三四人焉或五六人焉多不過十人而止余惟隨其材器而任使之自是以後每科必選所選不務其多每選必畱所畱寧得其少初不以一時一地而限量之如此則立賢無方揚及側陋庶幾有眞才者出而爲國家用矣疏入得旨各衙門因材授官自有定規珊何爲不察可否一槪奏擾旣而承恩等皆上疏辯理詔令用心供職

明武宗毅皇帝實錄卷之一百五

明武宗毅皇帝實錄卷之一百六

正徳八年十一月乙丑朔欽天監進正徳九年大統歷上禦奉天殿受之給賜親王及文武羣臣頒行天下

○給兌調官軍二千六百四十人衣鞋

○山西鎭巡官奏達虜由朔州響石溝等處入境攻掠官兵卻之然地廣兵寡乞徵大同宣府延綏兵應援兵部議從之

○總督漕運都禦史張縉奏各處運船少者三千二百隻欲以糧九十六萬石暫徵折銀解納以免雇船之費戶部議量折六十萬石於江浙及災傷地方分派解送正米石折銀五錢耗米斗折五分共爲銀四十二萬二千六百兩收貯太倉候每月放糧內擬定數衛與之折銀石六錢大約月折銀五萬石旬月則所折支盡亦不損歲漕四百萬石之數其流賊燒毀船八百三隻未及十年一造之期俱無料價卽以折糧余銀分送各提舉司立限造船待異日徵完料價還部如此則運不失期而於國賦亦無所損從之

○丙寅老撾軍民宣慰使司宣慰舍人招怕雅攬章遣使貢方物賜綿綺彩叚等物有差禮部因言招怕雅攬章本系舍人未授職事輒僣稱宣慰使雲南三司官冒奏違錯俱宜治罪上宥之

○丁卯魯府東甌王當沘以父疾禱於天仙旣愈爲立廟因請額禮部言王府例不得假古迹奏請額名及私立寺觀東甌王爲親而禱孝固可嘉但非事親之道且於例有違宜切責之並治輔導官罪詔賜廟額曰靈應不爲例並宥其輔導官罪

○命南京都督僉事李昂於南京神機營坐營管操署指揮同知梁萬鐘守禦浦子口

○己巳恭讓章皇后忌辰遣內官祭陵寢

○兵部尙書何鑑乞致仕許之鑑家僮騙取武職求進者之賄爲偵事校尉所發科道交劾之鑑引罪求退先是失事將官白玉厚賂豹房諸近侍謀復用鑑不從諸近侍遂相與設阱陷之而常例所有恩禮皆不及云

○江西紀功給事中黎奭奏姚源賊王重七等不下數千人時懷反側東鄕諸處皆將煽動而溫處南贛之兵多病死逃回所恃者惟邊達官軍然止長於騎射不能捨馬而戰且師老力疲乞增調附近永順保靖等處精銳土兵三千人相爲掎角庶賊可以盡殄矣兵部議以夷情叵測輙難動調必欲蓋兵則福建浦城縣民快亦驍勇可用上是之命調浦城土兵一千選二司官一人統領仍給賞如例

○提督謄黃右通政楊禠奏申定武臣誥命例下兵部集議武職首重軍功其次恩令其次援例升級而兼有軍功者故自今以始凡專以軍功升襲者例當撰給誥命其全由恩蔭傳乞報捷之類累致通顯者𨿽無軍功然或先世聯姻國家或本身竭力王事宜如武功一體撰給其後子孫承襲非軍功級數者仍從裁革又有由納銀之類進身自立軍功三級以上者或軍功不及三級而恩蔭傳乞報捷之類數多者旣能資用於公又能盡力所事亦宜給之其餘專以納銀進身及𨿽有軍功恩蔭特以納銀積累崇階者俱不許如此庶恩典優重而不濫品式分明而易守從之

○命山東安丘縣陰陽訓術張鵬子繼仍代父職以鵬死於賊也

○庚午給錦衣衛聽差舍人四十九人食米月四斗從都督同知朱寧請也

○升賞大同大鵓鴿峪口等處有功陣亡官旗馬冕等一百六十四人有差

○辛未江西紀功給事中黎奭等劾巡撫都禦史任漢等玩寇殃民之罪下兵部集議皆以爲先任總制都禦史陳金建議立縣聽賊招撫漢時爲布政使實贊其決及爲巡撫力主前說不聽提督節制而按察使王秩參政吳廷舉復附會之且廷舉嘗縱義男吳吉私通賊婦罪俱難宥提督都禦史兪諫屯兵日久坐失機宜巡撫南贛都禦史周南紀律不嚴軍威大損分巡僉事李嘉言饒州府知府葉天爵萬年知縣陳攬失於防禦或避賊逃竄俱宜裁處總兵官署都督僉事李鋐沒於王事副使李情殞於賊手則宜一體優卹然鎭巡官嘗劾情撫禦無狀法當查勘得旨諫南降敕切責漢仍舊停俸秩先已有旨查勘吉令巡按等官究問並廷舉功罪奏處天爵嘉言亦停俸戴罪攬逮問鋐贈右都督如例葬祭情及同死事者俱勘明以聞

○錦衣衛都指揮僉事周賢卒賢駙馬都尉景之子重慶大長公主出也成化丙午領京闈鄕薦孝肅太皇太后喜甚寵賚有加景歿後乃授賢錦衣衛千戶歷升至都指揮僉事而卒其子指揮同知傅奏乞祭葬詔特予之賢不以貴勢自驕其蒞衛事及管理街道溝渠安靜不擾搢紳間頗稱許之

○升賞四川發功官旗生員兵勇人等二百六十一人有差副千戶何定賞銀十兩

○賜大慶法王領占班丹番行童度牒三千聽自收度先是有旨度番漢僧行道士四萬人其番行童多中國人冒名者爲禮部所持故領占班丹奏欲自便云

○壬申升雲南按察司按察使任鑑爲浙江布政司右布政使

○準旌表四川兵勇王隆生孫添舟賀才張添壽王仲舉何本淸蕭伯瑜楊甫政忠義之門授省祭官陳錠吏嶽萬春姚永王�贊土官把事王臣土巡檢義官李大榮曾世魁楊相向濟向景鳳正七品散官土捨悅保光應襲土官職事老人袁自浩陳子輝王金柳和楊辿冠帶榮身以隆生等沒於戰錠等奮勇剿賊從總制都禦史彭澤請也

○癸酉四川馬湖府地震

○甲戌添設婺源縣大容澆嶺二巡檢司革寧國府水陽驛從巡撫都禦史王縝奏也

○太僕寺丞張鑑督徵保定等府馬價並艸場租巡撫僉都禦史林廷玉以災傷故令有司緩之鑑不能平會束鹿縣羣長私斂錢饋鑑鑑覺舉置之法廷玉聞之召各縣羣長使具報所饋鑑者贓至數百卽以奏聞鑑逮系詔獄掠訊不肯承且奏辯其冤乃詔三法司錦衣衛會鞫之鑑贓卒無實迹但以所歷騷擾令贖徒畢對品調外任廷玉亦坐挾私誣奏調南京都察院

○乙亥陜西堡等族番人祿祿等及博峪等族番人阿鵝等各來朝貢馬給賞彩叚等物有差

○丙子升賞湖廣陜西官旗童楀等一千二百三十二人有差以徵四川流賊廖麻子等功也

○兵科給事中王良佐等點視各營牧放馬匹因劾指揮王佐王勛等及淸平伯吳傑等各有罪俱宜究問兵部覆奏詔勛等送法司問佐等各罰俸一月傑等姑宥之

○都給事中李鐸言里甲之設止爲催徵邇來有司廩餼陳設百凡之需皆其所出日費不貲有破產者誠可痛心乞通行禁約敢有仍蹈前獘者坐贓論戶部覆議從之

○丁丑都察院右都禦史李士實乞致仕賜敕給驛歸命有司給食米月二石役夫歲二名

○戊寅升宣府等處並功官舍郝彪等二百二十八人有差

○贈四川都指揮僉事姚震爲都指揮同知震率眾禦賊死於戰紀功官請加卹典兵部覆議從之

○己卯以明日冬至節遣駙馬都尉馬誠崔元林嶽祭長陵獻陵景陵裕陵茂陵泰陵文武衙門各分官陪祭

○遣儀賓周鉞祭恭仁康定景皇帝陵寢

○遣內官祭恭讓章皇后陵寢

○總兵官右都督劉暉奉命討賊江西因奏李鋐桂勇所部官軍與臣兵將兩不相識乞以所領遼東兵一干及今換班者一千令臣統領以代鋐等所部庶功易成兵部議不可詔再選遼兵五百人以益之其遼兵存畱山東防守者暫聽總兵官郤永節制

○給事中李淳奏國家承平日久官軍不習戰陣在在皆然今後守備有缺必須曾履行陣及出自邊方堪爲將領者舉保推用令其訓練士卒巡按守備等官時加閱視量行賞罰其各衛指揮以下年力少壯者每衛選取一二人官給路費轉送附近各邊操練俟其騎射閒熟勇略可觀聽撫按總兵官考校推舉回衛管事如此庶官軍知勸而戰守皆有所賴兵部覆議從之庚辰冬至節上詣奉先殿奉慈殿太皇太后皇太后宮行禮畢出禦奏天殿文武羣臣及四夷朝使行慶賀禮太皇太后皇太后皇后俱免命婦朝賀

○免羣臣宴賜以節錢鈔

○辛巳升都察院左都禦史陸完爲兵部尙書

○升山東按察司副使李充嗣爲雲南按察使

○鎭守江西太監黎安奏江西署印副使胡錠南昌府知府李承勛將三司會勘過逆賊王浩八等招詞商議吏攺及遺安等弋陽禦賊之功乞行巡按等官查勘詔錠承勛令差去大理卿燕忠會同紀功給事中逮問明白以聞

○南海縣民譚觀福者有田百餘頃後坐事誅其田爲富家楊端等所侵占觀福之子振遂以獻之大學士梁儲之子百戶次攄故工部尙書戴縉之子仲明及豪民歐陽元李閏成爲業並以端田混獻之各招猺人爲佃甲承種端遂率眾攻譚氏殺譚振等四人自是讐殺無已而他受獻者及佃甲皆藉次攄勢欲謀殺諸楊以絕其害招猺人林閏等同行次攄許之閏等率其黨及佃甲攻端盡殺其居民各姓幾三百人又焚其室廬擄其財畜楊氏婦有匿塘水中以櫟刺自蔽者得免遂訴於所司轉呈撫按官勘問於是科道交章劾奏儲縱子殺人乃命給事中劉禔刑部郎中張大麟會巡撫都禦史林廷選巡按禦史髙公韶勘之旣至拘閏等訊治閏等俱稱謀出次攄次攄亦輸服禔等乃奏擬閏等二十名謀叛當籍沒其家餘論罪有差次攄仲明𨿽未行實爲謀主請所坐乃下三法司議擬左都禦史陸完刑部尙書張子麟等覆奏各犯依擬次攄仍行鎭巡官逮問詔仲明次攄所犯𨿽系從而不行但情重律輕難以常例處之仲明發南寧府編管次攄發邊衛立功五年還職帶俸差操余準擬是獄也凡屠滅居民三十餘家燒毀二百餘人村社爲墟生靈憤怨止坐以殺一家非死罪三人律已爲失實而次攄輩竟免於死蓋當時守土之臣及執法之官怵於權勢無有爲冤民力爭者可慨也已

○山西大同府萬全都司各地震

○壬午巡撫保定等處右僉都禦史林廷玉劾奏守備倒馬門�大太監李貴出巡州縣大肆科索爲地方害乞罷貴別用兵部謂宜從所奏不聽

○癸未廣西布政司右參政陸徵乞致仕許之

○兵部左侍郎石玠上疏乞罷不允

○以災傷免浙江寧波府五縣衢州府四縣及衢州守禦千戶所秋糧一十八萬石有奇

○刑科給事中田汝耔劾奏四川總兵官時源玩寇殃民老師費財假軍需以科索擁精兵以自衛所過騷擾民不安業漢中知府楊一鈞特以承奉不至竟受撻膚薅鬢之辱其下卑官不足言矣乞將源逮至京師治以重罪詔以汝耔所劾眞僞未辧下所司知之

○甲申兵部議覆南京給事中史魯等奏承平日久人不知兵而在南尢甚今後遇操宜聽科道官同內外守備嚴加較試量行賞罰軍政指揮以下仍令隨眾操練其有謀勇可觀者會議推選把總等差至於守備役使每人宜量與軍伴五十名余悉退出操練以實兵籍得旨軍伴如前旨仍與一百五十名教場比較官軍捒選軍政第令內外守備同兵部處之科道官不必預

○乙酉攺蔭四川僉事王源子臣爲山西振武衛前所百戶世襲源與副使馮傑等各以禦賊戰死蔭子爲監生至是鎭守等官請照軍功及傑例量授一職兵部覆議許之

○重造東長安門朝士直房二十七間以毀於火故也

○升山東按察司副使王士昭爲廣西布政司右參政

○直隸貴池縣地震

○丙戌監察禦史董建中疏言兵部左侍郎石玠年資尙淺戎務未諳不宜預推補尙書之列管理易州山廠工部侍郎張遇以黷貨爲當然置國課於度外巡撫保定右僉都禦史林廷玉拗戾偏刻羅織橫生假名賑荒任意科罰太僕少卿謝麒先任文選播弄選法賄賂公行及其敗露乃致人死地以滅其口乞寘麒於法而罷黜玠等吏部議覆玠近乞致仕不允遇等有贓私實迹宜令自陳詔遇已有前旨廷玉麒俱畱供事已而廷玉乞致仕許之麒托疾以去

○賜禦用監太監丘聚良鄕縣渾河退灘無糧地二十五頃並其所買地四頃俱蠲其稅

○丁亥先是南京內外守備官奏各營操練俱臣等提督惟缺官坐營上請簡命其把總以下臣等得自進退之此舊例也頃因言者論列聽九卿會議推舉且新江口官軍臣等已會科道官揀選而操江官又請再選點閘門禁淸審由票臣等已奏革罷而科道官漫請復行至如臣等參送犯人法司徑自開釋此皆臣等不職所致乞賜栽處庶事體歸一上以諸臣越職命兵部參勘以聞至是兵部覆諸臣前後奏請似涉踰越然原其心無非興滯補敝以固根本今後操江巡江官凡事仍與守備會議而行把總以下得自委用官軍不必重復淸查惟門禁由票二事行之已久宜仍其舊詔由票亦不必行讞獄不得擅自出入餘如正徳二年例行蓋革去由票及門禁條格皆正徳二年例也

○戊子升監察禦史原軒爲陜西按察司僉事林琦爲山東按察司副使刑科給事中田汝耔爲江西按察司僉事

○己丑命兵部尙書陸完同太監谷大用英國公張懋等提督團營軍務

○命撫治鄖陽等處右副都禦史張淳巡撫保定兼提督紫荊等關

○工科左給事中王鑾奏稱遵化鐵冶近來采辦匱乏人多逃竄蝗旱相繼十室九空乞以本部收貯並在廠存積鐵料逐一查盤通計可供幾年之用如先年暫停事例少寬民力待缺用復設及廠中宿獘亦乞申禁工部覆議在部收貯並在廠各色生熟鋼鐵等料共一千二十七萬六千餘斤約足數年支用但今內外衙門成造盔甲軍器鑄造鍋口鐵鑪並諸類修造工程緩急不常多寡不一難以預計宜自正徳九年爲始至十三年止生鐵暫免炒煉其熟綱等鐵及軍民夫數俱以三分爲率減二存一在廠從輕辦料炒煉待五年以後每年仍帶炒生鐵一分至山林長茂民力寬裕之日再行議處其廠中姦獘亦聽各官竟自查究申明禁約庶歲用不致缺乏軍民亦少蘇矣得旨俱依擬行

○庚寅提督江西軍務都禦史兪諫等奏擒獲賊首王重七等命重七等械送京師餘賊治如律被虜之民俱釋回未盡賊黨仍搜捕盡絕以安地方

○癸巳右諭徳兼翰林院侍講倫文敍卒文敍字伯疇廣東南海縣人弘治己未會試廷試俱第一授翰林修撰上登極充正使頒朔安南道聞喪歸服闋至京充經筵講官升春坊右諭徳兼侍講與修玉牒正徳八年主應天鄕試事竣還京卒文敍偉儀度自少卽篤志於學從郡人張泰遊大有造詣入翰林纂述精核爲文典重其主考並兩爲會試同考官所得多一時名士家居孝友厚於姻黨人謂其有公輔器然卒不獲大用以沒咸惜之子以諒以訓相繼舉進士以訓亦會試第一官翰林

○甲午攺服闋右副都禦史王憲提督撫治鄖陽等處地方

○都察院右副都禦史致仕劉杲卒杲字世熙蘇州府長洲縣人成化乙未進士授南京禮部主事轉刑部員外郎歷四川湖廣按察司僉事副使貴州按察使陜西右布政使轉江西左布政使尋乞致仕進右副都禦史歸卒於家杲所至皆有聲其在湖廣朝廷用言官計括流民議遣戍邊所在洶洶杲亟白當道驗其文引久近生業有無以爲去畱其恣肆者始按以法民心乃安爲布政入覲時逆瑾脇諸藩臬邀重賄杲獨齗齗不可人至今稱之

明武宗毅皇帝實錄卷之一百六

明武宗毅皇帝實錄卷之一百七

正徳八年十二月乙未朔升吏部主事閻鐸爲陜西按察司僉事

○蔭故吏部尙書馬文升孫天祐爲中書舍人

○南京六科給事中史魯等劾奏守備太監劉瑯先年守備毒害軍民今聞復用人心驚怖乞令炤舊閒住南京兵部尙書劉機粗鄙不學壠斷無恥才非參贊略無建明乞令致仕詔瑯安靜行事毋再致人言機仍畱用

○哈密都督奄克孛剌等告其國忠順王速壇拜牙卽不道累爲土魯番速壇滿速兒領兵侵侮先年奉敕令都督寫亦虎仙送其弟眞帖木兒亦被羈畱今速壇拜牙郎乃欲從土魯番恐貽地方之患甘肅守臣以聞且言夷情難測已畱奄克孛剌暫寓肅州移文戒諭忠順王令與奄克孛剌等協和行事仍備布幣賫賞訪二國有無結構情狀及寫亦虎仙久不回國之故兵部議覆宜行鎭巡等官候其緝訪至日上報有應處事宜則再請上是之

○丁酉升廣西按察司按察使方良永爲山東布政司右布政使

○總制陜西等處軍務都察院右都禦史張泰卒字世亨直隸肅寧縣人成化戊戌進士授鄒縣令晉監察禦史巡視河東鹽課繼按蘇松弘治丙辰升陜西副使飭洮岷等處兵備尋升按察使洮岷爲建祠以昭遺愛其後升山東右布政使轉陜西左布政使正徳丙寅升右副都禦史巡撫陜西明年召爲大理卿會逆瑾用事罷歸己巳復起爲刑部左侍郎辛未升右都禦史總制陜西等處軍務以剿賊功屢荷璽書獎賚癸酉卒於邊訃聞賜祭葬如制贈太子少保刑部尙書泰姜姿儀性度坦率居官能守職然無所樹立隨時俛仰云�四川越嶲衛有火輪見空中聲如雷次日地震

○戊戌賜寧夏總兵官署都督僉事魏鎭祭造墳安葬鎭禦虜於陶營堡中流矢而卒巡撫都禦史馮淸以聞故有是命

○四川成都府重慶府潼川州邛州俱地震

○己亥琉球國中山王尙眞遣長史蔡遷等貢馬及方物賜宴並賞彩叚等物有差

○召巡撫江西都禦史任漢還京初南京吏科給事中潘棠劾奏提督軍務都禦史兪諫事多乖方漢及都禦史周南偏見寡謀以致姚源洞賊聽撫復叛師久無功而諫等方事欺蔽請查議其功罪兵部議謂江西旣以諫提督復以漢南巡撫愈難責成宜召漢還而以討賊事宜專責諫暫兼巡撫從之

○整飭薊州等處邊備兼巡撫順天等府右副都禦史李貢乞致仕許之

○升兵部左侍郎石玠爲都察院右都禦史初都禦史缺吏部擬起用右都禦史林俊總制四川右都禦史彭澤以請有旨再推乃擬南京右都禦史劉洪戈瑄復命再推又擬南京工部尙書孫需巡視浙江右都禦史陶琰皆不用最後以吏部右侍郎王璟及玠上竟用玠焉

○賜永壽伯朱徳母封太夫人馬氏祭葬及賫糧麻布

○庚子定各衛所孳牧馬匹五年一次揀選變賣從兵部議也

○辛丑吏部尙書等官楊一淸等奏近日巡按雲南禦史張璞巡按陜西禦史劉天和王廷相爲鎭守太監梁裕廖鏜等所奏逮系鎭撫司又巡按陜西禦史成文因劾僉事趙應龍巡撫都禦史張翼等顧爲應龍摭拾亦被逮獄久未決臣等伏思禦史受命巡按責在振風紀禁貪姦斯爲盡職否則人將指而議之且鎭守內臣縱皆安靜其隨從官舍頭目人等豈能盡循禮法巡按稍加裁抑輒成大隙至於大小官員貪黷病民者不少禦史固當舉劾若聽其摭拾何患無辭聞璞已死獄中天和輩或疾瘼相染或驚憂不測傳之中外未免駭動人心又恐此後巡按之官務爲姑息風紀爲之掃地各處貪污豪猾聞某禦史以鎭守之奏而被逮某禦史以貪官之訐而下獄肆行無忌貽患地方其所關系亦爲不小伏望特敕所司將天和等早具罪狀上請發落則大體全而人心安矣奏入詔天和廷相鎭撫司卽鞫實以聞移勘者亦卽爲勘處

○四川總制都禦史彭澤等奏廖賊已誅諭老人率數十人走匿大巴山川陜之兵已足搜捕請罷遣延綏洮岷等處官軍還邊操守兵部覆請從之人賞銀二兩廣東髙州府地震

○壬寅臘八節賜百宴於午門

○癸卯升湖廣按察司副使孫火�岡爲陜西苑馬寺卿

○升把總運糧揚州等衛指揮張輔吳鑑丁輔聶欽陳言盧英余果郭冕李輔俱爲署都指揮僉事初漕運都禦史張縉等奏各把總官總領儧運行移相見之體下於部屬及布按兩司乞量升以便行事兵部議請推都指揮更代詔俱升之不爲例�山西交城縣地震

○甲辰福建按察司按察使劉遜江西布政司右參議沈煉各奏乞致仕許之

○升浙江布政司左布政詹璽爲廣西按察司按察使

○升靈州千戶所帶俸都指揮同知韓斌爲都指揮使仍賞銀十兩彩幣二表裏斌初爲都指揮僉事升都指揮同知值寧夏之變有奪船功旣而又以傳書討賊功累升當爲署都督僉事兵部議以斌無重大軍功而驟得府階恐濫名器宜量減一級故有是命

○南京刑部尙書劉纓爲言者所劾乞致仕許之仍令有司給食米月二石役夫歲四名

○致仕工部右侍郎胡諒卒諒字允夫河南靈寶人籍騰驤左衛家京師成化戊戌進士授推官升廣西道禦史南京太僕寺少卿歷六年升南京光祿寺卿又三年升工部右侍郎總理易州山廠諒與太監李榮連姻居官無可稱述素以貪墨聞納賂致通顯屢爲科道所論劾遂勒致仕士論薄之至是卒仍賜葬祭

○命南京刑部右侍郎鄧璋兼都察院左僉都禦史賑濟江西地方先是巡撫右副都禦史任漢奏江西自夏䢐冬不雨省城內外並各府縣火災屢發延毀民居不可勝計加以瘟疫流行虎狼爲害小民困苦實不聊生乞蠲糧稅並賑濟戶部議請乃以命璋仍發本處預備倉及兩淮兩浙鹽價銀十萬兩給之

○丙午逮治巡捕都指揮僉事張欽等以失盜久不獲故也

○福建福州府地震

○丁未升尙寶司少卿周曾爲浙江布政司左參政監察禦史房瀛爲湖廣按察司副使

○戊申升廣東廣州前衛都指揮僉事王英爲都指揮同知以英自陳獲功故也

○己酉貞惠安和景皇帝忌辰遣儀賓楊淳祭陵寢

○以今冬無雪遣成國公朱輔定國公徐光祚新寧伯譚祐祭告天地社稷山川

○攺服闋湖廣按察使王恩於福建按察司

○升南京監察禦史潘鏜爲廣東按察司僉事

○庚戌攺南京工部尙書孫需爲南京刑部尙書

○哈密衛忠順王速壇拜牙卽等並哈剌灰地面差使臣阿黑麻等來朝貢駝馬賜宴並賞彩叚等物有差

○辛亥升四川按察司僉事郝綰爲副使

○授翰林院庶吉士徐之鸞爲刑科給事中

○宥京營都指揮成釗死謫戍陜西西寧衛釗坐失誤軍機當斬至是屢奏得脫罪云

○追贈誠意伯劉基爲太師謚文成先是基九世孫處州衛指揮使瑜以贈謚及祠額請禮部覆議詔曰基在國初運籌帷幄功比漢之子房其賜謚如之額其祠曰翊運時部議並及翰林院學士承旨宋濂國子監祭酒宋訥亦皆賜謚附祭鄕賢祠濂曰文憲訥曰文恪

○癸丑以水災免陜西平涼等府六州縣夏稅麥豆一萬六千三百石有奇

○甲寅調河南布政司左布政使陳恪於江西

○乙卯升總督兩廣軍務兼巡撫右都禦史林廷選爲南京工部尙書

○丙辰禮部類奏災異上曰四方災異頻仍朕心祇懼其命內外官同加修省各盡職業以回天意

○南京監察禦史張翀劾奏兵部尙書何鑑偏私少斷南京兵部尙書劉機多欲詭隨南京掌後軍都督府事南寧伯毛良克剝贓濫今盜賊方滋夷狄尙橫如三臣者皆宜罷命所司知之

○蔭戶部右侍郎叢蘭子硻工部右侍郎張遇孫承恩爲國子生以三年考滿也

○丁巳升衛輝府同知白杲爲四川按察司僉事

○前軍都督府左都督谷大中卒大中乃太監太用之弟也冒功累升遂躋極品

○戊午升河南布政司右布政使陳璘爲左布政使

○命提督倉場戶部右侍郎侯觀回部管事

○吏部尙書楊一淸議大臣考滿例應錄蔭者所司宜爲之請勿令陳乞以示上恩而勵臣節其己受蔭而中科目者比之病故不同不得再蔭若東官講讀官聽其身後自陳仍核年勞淺深照例蔭敍其侍班官無講讀之勞但旣蒙簡充侍從則量酌其三年者蔭子一人爲國子生未三年者不得干請上曰由蔭入監而登科者仍許補蔭餘如擬

○己未升賞大同秦家坡等處獲功官軍指揮使黃鎭等一百一十四人有差

○給代府故鎭國將軍俊櫃夫人史氏養贍米歲五十石

○庚申重造司禮監書堂以毀於火也

○辛酉巡撫甘肅都禦史趙鑑奏陳邊務一自古浪以西直抵肅州酒泉驛俱極邊軍站原額每站甲軍一百一十二名今逃亡過半乞令山陜河南三省應問充軍囚犯俱解本邊聽其撥補仍行陜西問刑衙門一應贓罰類解本邊聽其供應則往來朝貢傳報聲息不至阻滯一本鎭倒死官馬俱由災傷徵戰難照常例追陪乞以西寧茶易馬匹暫準全給本鎭騎操兵部議從之

○降陜西副總兵署都指揮同知藍海爲指揮使海徵漢中流賊失機下法司究問屢自陳所部有功詔宥之僅降三級

○給晉府故輔國將軍表榘夫人潘氏養贍米歲五十石庶人鬥寧等並妻月米三石

○壬戌添設大名府通判一員東明長垣城武等縣主簿各一員專管河道

○給蜀府鎭國將軍申錘未封庶子賓澬並宮眷李氏等養贍米歲五十石

○朝鮮國王李懌差陪臣金璫等賫表貢方物賀正旦節賜宴並金織衣彩叚等物有差

○癸亥�歲暮祫祭遣定國公徐光祚駙馬都尉遊泰告太廟及懿祖皇帝熙祖皇帝祧廟

○升廣西按察司按察使陳雍爲河南布政司右布政使刑部署員外郎徐海爲廣東按察司僉事

○陜西按察司按察使來天球乞致仕許之

○泰寧等衛差頭目塔卜歹等貢馬賀正旦節朵顏衛差頭目猛可歹等貢馬補賀萬壽聖節賜宴並賞彩叚等物有差

○甲子祫祭太廟

○以明年正旦節遣駙馬都尉馬誠崔元林嶽分祭長陵獻陵景陵裕陵茂陵泰陵

○遣儀賓周鉞祭恭仁康定景皇帝陵寢

○遣內官祭恭讓章皇后陵寢

○命修造長陵等五陵祭器

○是歲天下戶共九百三十七萬四百五十二戶口共六千三百二十八萬四千二百三名口田四百六十九萬七千二百三十三頃一十六畝九分二釐七毫五絲四忽九微五纖田賦二千二百一十六萬七千三百七十六石九斗八升一合四勺五撮五圭三粟三粒七微麥四百六十二萬六千六百四十八石七斗三升九合一勺八抄二撮七圭七粟九粒四微五纖絲三萬一千五百五十三斤一兩三釐一忽四微五塵綿一十六萬九千六百斤一兩九錢八分八釐七毫七絲絹一十二萬六千七百六十七匹三丈六寸七分二釐一毫八絲三忽布一百六十六萬六千四百六十匹四尺四分綿花一十一萬二千八百九十四斤一十一兩二錢二分二釐四毫三絲三忽艸二千五百九十四萬四千二百四束包六斤五兩二錢八分九釐三毫三絲九忽七微六纖戶口鈔八千七百九十七萬六千六十七貫七百七十八文五分六釐雜課鈔七千三百九十二萬七千一十九貫折米三萬三千三百三十六石七斗四升七合三勺鹽課二百一十八萬二百四引九十一斤九兩三錢三分六釐折米五千七百八十七石四斗折布四萬六千六十三匹一丈八尺五寸五分八釐茶課一十一萬三千三百一十一斤九錢七分屯田一十六萬一千三百二十七頃一十八畝四分四釐四毫七絲一忽糧一百四萬一百五十八石三斗九升一合五勺八抄九撮金銀課三萬二千九百二十兩水銀二百二十九斤朱砂四十六斤八兩儧運四百萬石各處運納一千一百七萬五千六百一十九石八斗四升一合三勺三抄三撮七粟六粒減免糧三十萬七千八百四十九石二斗八升六合五勺七抄七撮九圭六粟二粒減免艸一萬七千四百七十包

明武宗毅皇帝實錄卷之一百七

大明武宗毅皇帝實錄卷之一百八

正徳九年春正月乙丑朔上詣奉先殿奉慈殿太皇太后皇太后宮行禮畢出禦奉天殿文武羣臣及天下朝覲官四夷朝使行慶賀禮太皇太后皇太后皇后俱免命婦朝賀

○賜文武羣臣假五日免宴賜以節錢鈔

○攺刑部左侍郎黃珂爲兵部左侍郎南京刑部右侍郎鄧璋爲兵部右侍郎升都察院右副都禦史周南爲右都禦史總督兩廣軍務兼巡撫

○丙寅立春順天府官進春上禦奉天殿受之文武羣臣行慶賀禮

○命兩京府部大臣及科道掌印官在外撫按官各舉謀勇出眾堪任將領者開注實迹以聞

○升江西布政司左參政汪獲麟爲廣東按察司按察使四川按察司副使李鉞爲狹西按察使

○丁卯宣宗章皇帝忌辰奉先殿行祭禮遣駙馬都尉馬誠祭景陵

○南京十三道禦史羅鳳等言寧王自交通逆瑾陳乞護衛愈生驕恣掊克富室侵奪腴田淫刑酷法動至滅族始於省城及於鄕境利之所在百計牢籠商旅不敢出入舟楫不敢停泊民之受禍何可勝言撫按三司爲其所餌莫敢喙息寧坐視民患以負君恩不敢輙賈奇禍以忤宗室近布政使鄭嶽守正不阿乃假手副使李夢陽羅織中傷陛下特差官往勘嶽竟獲罪則其稔惡何所不至髙煦寘鐇可深念也伏望諭令攺過自新無預有司之事仍令勘官榜諭江西百姓凡被王府侵占田產房舍俱許訴復及令本省鎭守撫按三司官謁見有時宴飲有節非禮饋送不許接受無故差出人役生事擾民及在府撥置事迹顯著者執治以罪長史等官務輔導以正如仍前依違者舉劾之庶斯民免罹於毒害而官亦遠於禍敗矣不報戊辰揚州府通州有大星如斗自西南流東北光耀如畫天鼓隨鳴

○己巳先是達賊犯宣府龍門所守備監丞陳舉指揮劉忠池雄皆爲所殺守臣以聞兵部議覆詔責鎭巡官勉立後功並核舉等死狀厚加卹典

○庚午升廣東布政司左參議王軏爲山西左參政四川布政司右參議張諾爲四川按察司副使

○辛未春享太廟

○蔭戶部右侍郎侯觀子謐爲國子生

○壬申攺工部右侍郎張遇爲戶部右侍郎提督倉場戶部右侍郎王寅爲刑部右侍郎

○升刑部右侍郎張綸爲左侍郎都察院右副都禦史藍章爲南京刑部右侍郎

○復攺密雲分守爲鎭守密雲古北口永樂間設內臣鎭守弘治初兵部議以密雲地狹兵寡旁無應援而正統己巳寇由此入請攺爲分守聽蘇州鎭巡節制劉瑾時復攺鎭守至是已釐正太監呂安欲重其事任援舊例以請兵部持不可謂先帝損益有深盧詔竟從之

○癸酉以大祀天地上禦奉天殿誓戒文武羣臣致齋三日

○升戶科左給事中許瀚爲廣東布政司左參議夜月犯畢宿火星

○狹西洵陽縣火至丙子西鄕縣有星隕於空中火隨發二縣所毀官民室廬甚眾人畜有死者巡撫都禦史以聞令撫卹被火者之家

○甲戌升四川左布政使蔣昇爲都察院右副都禦史巡撫南贛汀漳等處地方

○乙亥詔各處有司存卹致仕廉吏不能自給者從南京禦史曹鍷請也以上元節賜文武羣臣假十日

○丁丑大祀天地於南郊祀畢上還宮謁太皇太后皇太后畢出禦奉天殿文武羣臣行慶成禮

○狹西金州陰霾晝晦大風雨雷電交作逮晡乃止

○戊寅以大祀禮成上禦奉天殿大宴文武羣臣天下朝覲官及四夷朝使至暮駕始來席前皆設燭前此所未有也

○廣西思恩軍民府土官岑浚餘黨覃恩等復叛命總督都禦史會總鎭等官剿撫仍令巡按禦史查勘激變事情以聞己卯上元節免羣臣宴

○夜月犯靈臺中星

○庚辰罷應天府府丞尹梅以南京科道官劾其貪污不職也

○吏部會都察院考察天下諸司官以布政使管琪丁養浩按察使鄭端知府劉鈁沈琎陳亮等俱年老行太僕寺卿喬恕副使閻睿知府趙楫李汛徐鉞顧綸許慶等俱有疾副使徐潭郝綰僉事劉道立運使王禾知府龐璁黃瑄趙鐸等俱罷軟布政使周載按察使吳學謝朝宣參政劉瑜張潛方溢於聰何顯副使孫恭戴敔趙繼爵王士昭時中秦銳參議謝忠徐昂僉事儲珊劉祥炳髙賓沈欽田佑劉文寵馮相張秉淸薛金知府劉喬曹采旬蘇琰孫傑張維新王鍭歐陽傅鄖良佐徐球李守經黃澍孫偉童器李璞等俱不謹運使畢璽等俱貪副使李金朱應登傅習僉事王鼐知府羅玹黃俊張愷葉信劉訊禹英等俱才力不及並同知知州知縣等官蕭漢等共一千五百六十一員諸雜職衙門又一千三百二十五員請如例老疾者致仕罷軟及不謹者冠帶間住貪酷者爲民才力不及者調用從之

○乾淸宮火上自卽位以來每歲張燈爲樂所費以數萬計庫貯黃白蠟不足復令所司買補之及是寧王宸濠別爲奇巧以獻遂令所遣人入宮懸掛傳聞皆附著柱璧輝煌如晝上復於宮廷中依檐設氊幙而貯火藥於中偶弗戒遂延燒宮殿自二鼓至明俱盡火勢熾盛時上猶往豹房省視回顧光焰燭天戲謂左右曰是好一棚大煙火也辛巳英宗睿皇帝忌辰奉先殿行祭禮遣駙馬都尉林嶽祭裕陵

○壬午以干淸宮災上服淺淡色服禦奉天門視朝文武羣臣行奉慰禮是日徹寶座不設遂降敕諭羣臣曰朕恭承天命嗣守祖宗成業夙夜孜孜勉圖治理乃者乾淸宮災朕心驚惶莫知攸措殆以敬天事神之禮有未能盡祖宗列聖之法有未能守用捨或有未當刑賞或有未公徵斂太重有傷民財工役繁興有勞民力讒諛並進而直言不聞賄賂公行而政體乖謬姦貪弄法而職業多未能修撫剿失宜而盜賊尙未見息有一於此皆足以傷致災靜言思之悔悟方切爾文武羣臣受朕委任義均休戚其各洗心攺過痛加修省事關朕躬及時政關失軍民利病宜直言無隱庶俾朕有所警懼以答上天仁愛譴告之意故諭

○四川播州宣慰使司宣慰使楊斌差長官都勛等來朝貢馬賜彩叚等物有差

○增漢中府通判羅賢爲本府知府蔭其子爲國子生初賊掠漢中總制都禦史洪鐘委賢招撫旣入賊營宣諭眾稍歸伏會官軍殺賊樵采者賊疑懼遂殺賢焚其屍至是撫按官請加卹典上特與之

○癸未大學士楊廷和梁儲費宏以干淸宮災上﹤鋶﹣釒﹥自劾曰皇上昨以災故旣下令羣臣同加修省復申敕所司直陳時政卽古昔聖帝明王遇災而懼之心也切惟災變之來感召有自皇上嗣登大寶十年於玆寬仁愛人任用賢俊刑政無失惠澤覃敷宜乎景福茂膺休徵協應夫何近歲以來災異疊見水旱頻仍盜賊縱橫兵戈不息夷虜侵擾邊境未寧五星失度千里飛蝗隕霜雨雹之非時地震天鳴之相繼軍民困苦帑藏空虛人多怨咨天未悔禍玆乃復有此變宗廟震驚臣民悚懼聖明在上何以致之感召之由實在臣等蓋臣等徳薄位髙力小任重陛下有上智之資而臣等無格心之學陛下有大有爲之志而臣等無濟時之才議論不足以禆萬幾之裁決誠意不足以動九重之視聽先事旣無開陳之益臨時又無匡救之功瘝曠有年憂慚無地若復依違不去將恐過咎愈深一時之物議旣難苟容後世之公評豈能終掩況周官爕理不備其人而漢庭策兔亦有故事伏望俯從寬貸持賜罷歸別選賢能以充委任然消復之道有賴於聖明而轉移之機正在於日尢望陛下念皇天付托之重祖宗創業之艱天下生民仰戴之切早朝晏罷以延接羣臣深居簡出以頤養聖體九廟之烝嘗必親其事兩宮之孝餋必主於誠經筵勤日講之禦殿庭復面奏之﹤矢見﹥大開言路通達下情還兌調邊兵以謹外防革禁中市肆以肅內令出西僧於外以絕異端罷皇店之設以通�賈停止一應工作以惜民力減免各處織造以節民財任用正直忠良之士親信老成持重之人夙夜孜孜圖惟治理將見人心感悅天意可回和气薰蒸政教旁達羣盜望之而革心四夷聞之而向化宗社萬萬年無疆之休端在此矣上不允辭諭令盡心輔導所陳如還邊兵革市肆出西僧皆不欲釐正惟皇店欲嚴禁下人工作織造命所司條陳緩急來奏然亦姑取一二事以勉徇所請而已旣而府部大臣尙書劉春等及六科十三道亦上﹤鋶﹣釒﹥乞罷俱溫旨慰畱之

○戶科給事中呂經言乾淸宮者陛下之正寢祖宗之意欲萬世聖子神孫法天之行而永淸海內也陛下捨乾淸宮而遠處豹房忽儲貳而廣蓄義子疏儒臣而暱近番僧棄文徳而寵用邊戍忽朝政而創開酒店信童豎而日事遊佚君臣暌隔紀綱廢弛是以天心赫怒顯示譴告陛下震驚不安悔悟求言臣望乘此悔悟之機痛革往日之獘數詔儒臣講求消復之道退朝之暇端處寢宮西時廟享必親其事義子番僧邊戍童豎俱宜迸遣豹房酒店俱宜拆毀政事委諸六部各省委諸撫按讒諛賄賂姦貪不法委諸科道法司仍令各以職掌詳陳利病之源且以考驗各官忠佞而進退之將見元首旣明股肱自良庶事皆康而所謂災變者自可弭矣奏入下所司知之

○甲申六科給事中熊紀等言陛下遇災悔悟責己求言臣請言其大者願敬畏天地以答眷顧之意躬親廟享以崇報本之誠寢處必宮禁而謹外移視朝必昧爽而戒安佚公卿大臣不職者宜令自陳鎭守太監不謹者宜嚴戒飭還將士於邊鎭以禦外侮罷皇店於市鎭以卹民財降虜不宜入居於禁城番僧不宜往來於宮掖凡此皆今日急務乞采而行之仍乞蠲逋負伸冤抑以回天意奏入下所司知之

○翰林院修撰呂楠言乾淸宮災陛下側席求言化災爲祥正在今日臣惟陛下所當修者有六一曰日聽朝政用防壅蔽不宜恣事慢遊以隳萬幾二曰還處宮寢預圖儲貳系屬天下人心不宜日夜暱近讒邪耗蠹精神以忘大本三曰郊社楴嘗祇肅親承以祈感格不宜輕褻宗廟神祇四曰日朝兩宮承顏順志化天下以孝不宜廢定省禮五曰遣去義子番僧邊軍以淸禁苑不宜雜處以損威重六曰各鎭守官貪婪者取回別用無令侵漁重爲民困﹤鋶﹣釒﹥入不報

○升江西布政司右布政使黃王�贊福建右布政使鄒文盛山西右布政使黎民表雲南右布政使周津四川右布政使胡宗道俱爲左布政使王�贊湖廣文盛雲南民表廣西津貴州宗道仍四川

○乙酉復除雲南道監察禦史洪範於河南道

○夜月掩罰星

○丙戌以干淸宮災遣成國公朱輔會昌侯孫銘駙馬都尉遊泰新寧伯譚祐禮部尙書劉春祭告天地社稷宗廟山川及城隍之神

○十三道監察禦史羅縉等言六事一陛下春秋鼎盛靑宮尙虛請擇親王親而賢者一人司香俟篤生聖子遣還封國一陛下視朝進講曠廢恆多宜每旦視朝總攬庶務躬親講論尋繹舊聞一陛下誤聽番僧幻妄之說使出入禁城建寺塑佛崇奉踰侈及調邊將邊兵操練皇城西內開張酒肆往來絡繹皆非所以嚴內地防姦僞也宜皆遠遣一近來出師權幸率多奏帶冒功以致升賞太濫不足爲勸宜悉遣歸一自逆瑾用事創立皇店內自京城九門外至張家灣河西務等處��閵截商賈橫斂多科無藉之徒恃勢張威私藏厚殖宜皆查革一干淸宮工程動費鉅萬況良材巨木產自川狹兵荒相仍而重以賦役人情未可知也宜將京師一應不急修造暫且停止及發內帑市材若不得已令川狹之民取辦乞自稅糧之外蠲其雜役在京各衙門聽差軍匠人等悉令發出以備工役﹤鋶﹣釒﹥入得旨此﹤鋶﹣釒﹥假以求言奏事煩瑣不允

○戶科給事中石天柱言天變之來必有所兆陛下宜急還宮追思已往之過痛懲而力攺之先帝在時兢業守法陛下所親見也今所行多不合者外列皇店內張酒館寵信番僧從其鬼教招集邊軍同其服色或容結爲昆弟或縱乘馬禁中燕飲無復尊卑飲食不計冷暖數離深宮馳驅於外宿衛之臣不知陛下所在且下營過隊日常不輟中外章﹤鋶﹣釒﹥未嘗批閱每月視朝不過五六奏事舊儀一切罷免老臣宿將接見疏闊番僧義子視爲腹心太廟時祭率多遣官兩宮問安乘輿少至況前星未耀儲位久虛陛下旣不常禦宮中又不預選宗室何以潛消禍本爲宗社生靈長久之計哉伏願乘此警悟歷攺前失於弭天變也何有不報

○起致仕南京都察院右副都禦史陳壽爲都察院右副都禦史

○攺起復湖廣右布政使伍符於四川布政司

○升湖廣按察使李昆河南按察使臧鳳江西右參政張嵿浙江右參政致仕龔弘爲右布政使昆湖廣鳳山西嵿江西弘福建

○丁亥調貴州按察使孫燧於山東按察司

○戶部主事馮馴言七事一親儒臣以明義理一擇宗室以攝皇儲一重賜姓以消嫌疑一罷寺店以肅禁門一愼習尙以正國體一收忠直以作士气一重贓罪以警庶官不報

○戶科給事中雷雯言陛下下詔求言未賜施行而一二日間又傳取奏副進內若有所諱者乞將各官所奏事件以次舉行不報

○監察禦史施儒等言八事一勤聖學請早朝晏罷復奏事之常規日禦經筵舉勸講之故事一定國本請擇取宗藩之親而賢者以系屬天下之心一罷皇店自京師以至張家灣蘆溝橋臨淸市集等處皆有巡邏負販小物無不索錢官員行李亦開囊檢視莫敢誰何乞賜停止一放邊軍原調宣府軍充斥京城口糧廩給爲費不貲聖駕出郊亦用此輩擁護尢非所宜一斥番僧皇城之中創蓋寺宇以處番僧出入禁籞享食大官非聖世所宜有宜盡斥逐一宥言官比歲給事中陳鼎王昂禦史賀泰周廣孟洋主事宿進王崇慶曹琥等各以言獲罪乞悉還原職以示悔悟之實一信任大臣比者京堂員缺吏部具名上請另推再推者兵部推將官亦然開奔競之門起貪冒之風乞信任大臣所推旣當卽爲簡用不宜有再推另推之命一優容風憲今後巡按禦史有犯請俟巡按滿日付法司究治不宜輙遣官校械系不報

○翰林院編修王思言宋儒程頤曰爲國之務所當先者有三曰立志責任曰求賢臣以爲至論陛下欲成堯舜之業亦惟加意於此而已夫直言者人情所難陛下不自滿假導之使言其志大矣然未知果能克己推誠堅持此志而不移乎今建言者皆感納約之機忘批鱗之懼陳君徳則警之以危言陳事宜則終之以激論慮儲嗣則彊之以深憂求其爲心皆欲效忠伏願言有所忤曲加優容事有可行準與會議勿以崇髙而難入勿以喜怒而有遷則此志堅定而求治不難矣天下之治賴於紀綱紀綱之立系於君身私恩不偏於近習政柄不至於潛移然後紀綱立宰輔得以行其道六卿得以專其職今之責任似亦未專豈非聖躬或有未修而近習之寵過盛歟嘗觀內閣執議方堅而或撓於傳奉六部議擬已定而或阻於內批是公道不行國維亦弛伏願抗公道以抑私恩重大臣以端政本用捨不以讒移刑賞不以私撓則體統正而朝廷尊矣國家之利莫大於用君子國家之害莫大於用小人伏願念諫諍之臣皆愛國忘身之士已貶竄者卽召以顯秩蒙包容者更獎以綸音以彰直言敢諫之風以餋伏節死義之气則賢者至而不肖者勸矣至若奮乾剛之體運不息之誠則又存乎勤焉昔我祖宗以陛見之禮太嚴君臣之情太隔又於正朝之外每日奏事順門不時召問於便殿無非欲上下交而徳業成也今每月禦朝不過三五日每朝奏事不過一二件其餋徳之功求治之實宰輔不得而知也聞見之非嗜好之過宰輔不得而知也則上下不交也甚矣況天下之大四海之遠生民愁苦之狀盜賊縱橫之由又豈能一一盡達以警動於心哉伏願陛下禦朝奏事悉遵舊典凡遇燕閒卽賜召問勿遇災而始懼勿災過而懼消然後可以享天心而保天命不報

○中書舍人何景明言自降敕諭後已將旬日未一視朝諸論奏邊軍番僧義子數事未見采納臣竊憂之夫內外附固長久之道今聖躬單立皇儲未建內無手足相倚之親外無肺腑可托之戚后妃不得當禦公輔不得通謁乃日與邊軍並出入番僧義子同起居此皆先朝所未聞也陛下何不一如言者所議早示聽斷且甲馬馳騁之場不如廣廈細旃之上夷狄邪穢之教不如文儒談諷於前樂彼厭此臣所未諭若義子則陛下寵幸之臣自古寵幸鮮能善後陛下宜早爲區處使上者得保富貴其次得保首領義旣不失恩亦有終豈不美與且國事執奏實在大臣大臣順旨事乃寖敝臣謂大臣奏事宜使卽決是非直陳利害準則憲章制之義理不宜奏兩請之辭以阿上章則制度不隳功實不繆其大臣進退當以義斷行賄十進無恥取容者並爲罷斥而獎拔恬退訪求耆俊則名節明而仕不苟然後嚴督庶官以成精明之治寬撫百姓而培殷富之基治安之道此其大略要之大本秪在聖躬夫儆戒之後必有餘樂怠荒之後必有餘憂陛下何難而不爲此乎不報

○戊子降監察禦史劉天和爲金壇縣丞王廷相爲贛楡縣丞時狹西鎭守太監廖堂誅求無厭天和廷相繼按其地稍裁抑之遂致怨會堂奉旨於蘭州等處造辦進貢燒餅宜關白巡按天和以蘭州爲禦史馬溥然所轄辭不往又洛川妖民卲進祿謀爲亂事覺自首於官廷相釋之堂遂摭奏天和違命並及廷相釋賊事詔遣官校械系二人至京送鎭撫司拷訊獄久未釋言者多救之乃付法司擬罪當贖杖還職內批特降之蓋堂以厚賂結同類諸權幸爲之助也時各處鎭守者罔利作威甚於狼虎而堂爲尢甚禦史旣連得罪由是官司無敢與抗民不勝其擾矣

○刑部主事孫繼芳言刑罰不中災沴由起間者禦史張璞劉天和王廷相皆以巡按觸忤權右爲所誣構陛下赫然斯怒下之詔獄使璞沒於無辜露骸暴胔上干和气死者不可作矣天和等法司擬以違制不應罪揆諸情律已爲大過而陛下猶怒不已調之外任臣恐繼今巡按者務爲軟媚百姓罹害何所控訴哉乞復天和等原職不報

○岷府安昌王彥滵薨王懷僖王第二子母妃楊氏成化癸巳生弘治己酉襲封至是薨輟朝一日賜祭葬如例謚曰榮和

○己丑升河南道監察禦史趙斌爲應天府府丞

○大通寺番僧速南堅藏等並寨平族番人著受等來朝貢方物各賜彩叚等物有差

○賜哈密忠順王速壇拜牙卽大紅織金蟒衣一襲都督奄克孛剌大紅織金飛魚一襲及王結婚財禮紵絲等物有差

○烏思藏��陪釋迦巴故大乘法王洛竹堅參巴藏卜侄完卜鎖南堅參巴爾藏卜差使臣班藍端竹列思巴求襲職及靈藏贊善王端竹堅參剌麻賞竹巴等賫保勘承襲番文各來京貢馬匹滲金佛氆氌方物賜彩叚等物有差

○庚寅命河南道監察禦史洪範提調北直隸學校

○復除右參政宋愷於福建布政司副使劉浩於浙江按察司僉事馬應祥於河皆服闋也

○翰林院編修余本言臣觀大學士楊廷和等及給事中呂經所奏明白切直陛下乃徒付諸所司豈以爲是皆無與於政無感於天邪天之於陛下猶父之於子子承父之業必辛苦耕桑省節遊佚親近善人斥遠遊蕩斯子道克盡父心說懌不然鮮有不怒而加之譴責者以此而觀天之降災不可謂無意也祖宗以來視朝經筵司香宮禁俱有舊法是宜愼守不懈今視朝月不四五而經筵歲亦無幾司香久爾廢絕禁庭出入淆亂是尙爲能守祖宗之法乎臣願陛下急思攺之於凡羣臣所言有益於國足感乎天者一一舉行則人心感動災變自弭矣不報

○賜眞人張彥頨度牒二百道時度僧道彥頨陳乞故也

○辛卯升左給事中李陽春王鑾潘希曾俱爲都給事中陽春吏科鑾禮科希曾工科復除左給事中張九敍於戶科

○升山東右參政房瑄四川右參政何珊浙江副使鄭陽廣西副使翁茂南俱爲按察使瑄河南珊四川陽湖廣茂南貴州

○升狹西按察司副使張禴戶部署郎中劉安兵部署郎中張恩彭縉俱爲布政司右參政禴山東安狹西恩廣東縉雲南

○升瀘州知州趙履祥爲四川按察司僉事整飭敍瀘等處兵備履祥嘗爲南京鴻臚卿出知瀘州故都禦史彭澤舉之

○戶部右侍郎張遇乞致仕許之命乘驛還

○監察禦史李穩言都禦史紏正百僚肅淸憲度必徳望老成練達國體者斯副人望臣觀右都禦史石玠受命撫夷依阿權勢引用姦貪激旣順之夷幾成復叛要撫剿之功妄奏捷音禦史張鵬備言之矣及兵部尙書員缺玠不自揣敢肆夤緣禦史董建中又言之陛下竟未之逐旣而復任以都禦史之職說者謂陛下但知重天下之兵而遂棄天下之風紀也況吏部推官自有公道使玠果有才望會推之下首必及焉何必至再至三而及於四哉臣聞推玠之時吏部尙書楊一淸知此官必爲所據咨嗟良久乃不得已疏名上請而以吏部右侍郎王璟居先玠居後使玠有羞惡之心必閉門堅臥以求謝政顧乃昂然自得彊顏就位使不及去之憲度何由而明乞賜罷黜不報

○毛憐海西建州右衛女直都指揮僉事厄提等各來朝貢馬賜金織彩幣等物有差

○壬辰吏部舉江西左布政使陳恪湖廣左布政使黃王�贊山東右布政使方良永江西右布政使張嵿山西右布政使臧鳳雲南按察使李充嗣浙江副使徐蕃福建副使湯沐姚鏌浙江左參議羅欽徳河南僉事劉玉南昌知府李承勛揚州知府孫祿處州知府劉斐金華知府劉茝臺州知府李光翰俱才行可稱宜如例旌獎從之

○畱山西起運邊糧一萬九千一百二十五石以供大同王府祿米從巡撫都禦史髙友璣請也

○癸巳泰寧衛夷人頭目塔卜歹等朵顏衛夷人頭目那孩等福余衛夷人頭目安塔等西多四寺剌麻番僧失勞祿竹等石堐寺剌麻番僧札石領占等大通寺番僧速南堅藏等各來貢賜宴給賞如例

○甲午升江西按察使王秩爲雲南布政司右布政使狹西按察司副使張瀾溫州知府徐浤俱爲四川右參政湖廣道禦史羅縉四川道張璉浙江右參議羅欽徳河南左參議董銳四川右參議郭韶湖廣僉事陳良珊漢中知府楊一鈞起用工部署員外郎祝萃俱爲按察司副使縉廣東璉欽徳一鈞浙江銳湖廣良珊江西韶萃狹西萃提調學校

○六科給事中李陽春十三道禦史周奎等劾奏布政使羅榮參政柳尙義徐翊黃顒邵蕡劉寅副使謝琛毛科馮顯僉事白杲田墀知府蘇錫姚壐王俸葉天爵運使白翺貪濫無檢布政使黎民表衰老無爲俱考察所不及乞罷黜吏部議覆榮翊顒寅宜調用墀翺科天爵俸宜令冠帶間住民表璽尙義蕡顯琛錫杲尙堪畱用詔從之已而榮調貴州寅雲南翊廣西顒已卒不果調

大明武宗毅皇帝實錄卷之一百八

大明武宗毅皇帝實錄卷之一百九

正徳九年二月乙未朔南京十三道監察禦史汪正等疏言陛下嗣位九年儲位尙虛請擇宗室幼而賢者一人置之左右以代宗廟之禮盡晨昏之職俟皇子誕生遣之歸國不報

○丙申初乾淸宮災大學士楊廷和等請停止一應工作及減免各處織造命所司條陳緩急以聞工部謂司禮監書堂東朝房東廠公�廠角羊�及京通倉廒仍宜修理餘如兵仗局庫房大慈恩寺僧捨皇城街路紅鋪豹房皆不急之工所宜停止南京蘇杭等處織造太監吳經楊軏宜召還其絲料已徵者準年例織造之數未徵者卽與停止得旨工役之當修理者及織造皆令趣之早完其餘工程仍酌量具奏

○丁酉釋奠先師孔子遣大學士楊廷和行禮

○升禮部署郎中宋冕工部中顧可學爲布政司右參議冕河南可學浙江禮科右給事中熊紀戶部郎中崔旻爲右參議紀湖廣旻四川

○戊戌祭大社大稷遣新寧伯譚祐代行禮

○遣順天府官祭先農之神

○升福建按察司副使湯沐爲江西按察使狹西苑馬寺少卿楊澤爲甘肅行太僕寺卿廣西按察司副使劉臺漳州知府陳洪謨汝寧知府畢昭西安知府劉麟爲布政司右參政臺廣東洪謨江西昭河南麟狹西光祿寺丞許庭光山西右參議蕭淵狹西僉事張檄爲副使庭光江西淵檄俱狹西

○己亥少師兼太子太師大學士楊廷和奏曰臣以凡庸參預機政七年於玆屢乞退休未蒙兪允近因乾淸宮之災復與同官具疏猥承睿眷仍賜勉畱伏念朝廷命官每因材而授任人臣奉職當隨事而效忠力小負重者必顚受直怠事者必罪且多事之際經理爲難而非常之才舉措自別臣本無異能謬膺重任虛糜廩祿優遊時歲日辦文書蓋秪務於小而未究其大動懷獻納亦徒有其志而未見其功爕理有乖災變乃見瘝曠至此策免最宜況臣父年七十有九別臣一十四年日夕相念憂病交集用是不避斧鉞再陳肺肝仰乞聖慈曲全終始早賜歸休使以優閒之身少盡定省之禮是上𨿽不能竭忠於國而下猶得致孝於家怠事之罪庶幾可免負重之憂庶幾可釋尢望皇上別選茂異修徳更化以答天心臣𨿽遠處山林之下常如近瞻日月之光感戴聖恩曷有窮已上曰卿職司密勿勞勩著稱豈可因親爲念遽求休致不允辭

○少傅兼太子太傅大學士梁儲奏曰臣自舊歲以來曾三次自劾求退並請重治不肖之子俱未蒙兪允今歲正月間又以災異之故具疏乞休亦未蒙兪旨臣伏自惟念內閣三臣之中惟臣年最老病最多才最短輔導最無狀因災異策免以警戒有位宜無有先於臣者皇上縱存念舊物未遽捐棄其如天下之公論何哉伏望特垂睿察容臣致仕別選賢能以充任使庶幾天意可回而臣於林下亦得以終被無疆之澤矣上亦慰畱不允

○太子太保大學士費宏奏曰臣以艸芧陋質章句腐儒誤蒙聖恩擢居內閣將三年於此矣學不足以啟汏君心才不足以匡濟時務頃歲以來陰陽乖錯水旱頻仍人民困窮盜賊充斥天下之勢將日入獘壞臣叨陪輔導之末與有調和之責而不能效一得之愚補毫髮之闕乃徒日費餐錢歲請俸券是以報稱之功曾犬馬之不如而蠹耗之辜與鼠雀其何異局髙蹐厚負愧懷憂欲退伏田裏以苟免罪戾者爲日久矣然猶棲遲戀慕未忍遽去者誠以陛下覆育生成之恩如父母臣𨿽未能自效於旣往而庶幾圖報於將來耳邇者寢宮罹回祿之災上天示仁愛之意伏見陛下避坐易服敕諭羣臣省躬思咎詔告天下蓋宵旰惶惶惕然有轉移之機而中外欣欣顒然有太平之望臣於是益知陛下天資髙邁可以爲聖賢之學可以興帝王之治第臣等愚陋苟簡不能悉心開導以仰裨聰明鞠躬盡瘁以贊襄治化屍素之罪愈不可逭若復隨行逐隊冒寵貪榮𨿽陛下曲賜優容不卽斥逐而臣之心亦豈能苟安而無愧耶況大臣之職在於爲上爲徳爲下爲民而已臣內自循省上之旣不能匡輔聖徳以自盡其納誨之誠下之又不能潤澤生民以少解其例懸之苦是猶飾轅之車不足以致遠折足之鼎不足以大烹陛下亦將焉用之哉用是俯瀝懇誠仰瀆聰聽伏願憫臣之愚早賜罷黜別選英俊以充任使庶幾獘政可革災變可弭上無累於聖明下無妨於賢路上亦慰畱不允

○總制軍務右都禦史叢蘭奏二鎭三關道路千有餘裏城堡百有餘區事務未易猝辦乞增置主事二員以便從事吏部舉南樂知縣馬馴絳縣知縣王一麟皆授戶部主事隨蘭任使許之

○戮賊首王浩八艾茹七等於市浩八自正徳三年聚黨劫掠據桃源洞主營塞以拒官兵洞連餘千樂平安仁貴溪鄱陽諸邑山谷深險官兵至輒爲所掩襲死者盈野其黨漸增至萬人僭稱王號時出各郡邑屠戮甚慘都禦史陳金以狼兵徵之頭目受賂縱令四逸功竟無成乃議招撫設萬年縣以處之浩八等尋復出劫報參政吳廷舉索贖錢乃釋之遂偏掠廣信入浙之開化屢敗官軍執都指揮等官數人以爲質復道馬金以窺婺源及都禦史兪諫督兵遏絕其路乃還趨徳興入裴源山官軍夾攻之浩八窮蹙與其黨劉昌三蔡六三葉早一胡浩四胡浩五於端二相繼就擒時八年五月也茹七等亦以正徳三年於臨川東鄕嘯聚其黨有長林江家坊大鳳橋楓林西坪綠石源坑頭嶺東村楓塘江家陂苦陂數處亦不下萬人皆僭王號殺居民及官軍不可數計狼兵至貪賂不追顧反爲所乘敗死者數百茹七後佯聽撫復行劫愈甚浩大之掠廣信也官司徵茹七等禦之號爲新兵所過村市一空桃源平旣數月茹七與其黨陳邦四假馬七毛坎一等亦就擒俱械送京師淩遲梟首仍以圖形榜示天下

○庚子上夜微行至教坊司觀樂星廟

○調貴州左布政使周津於廣東布政司

○以禮部會試命大學士梁儲翰林院學士毛澄爲考試官

○升湖州知府黃裘衛輝知府劉繹俱爲都轉運鹽使司運使衷福建繹長蘆

○太師英國公張懋以疾乞解兵政詔卿以勛舊大臣累朝總理戎務多效賢勞近屢疏乞休有旨慰勉乃復申前請朕閔勞以事持玆兪允寫敕褒諭仍撥軍伴三十名應用

○辛丑升兵部右侍郎鄧璋爲都察院右都禦史總制狹西延綏寧夏甘肅等處軍務時達虜犯邊諸番族部落爲所侵擾往往寄寓甘肅城外居人驚竄耕牧皆廢言者請增設總制大臣下兵部會議皆舉璋遂用之且令亟往而江西賑濟事宜則命燕忠兼理之

○升巡撫山西都察院右副都禦史鄭宗仁爲戶部右侍郎提督倉場

○升四川道監察禦史黃如金爲廣西按察司副使刑部郎中唐澤爲福建按察司副使湖廣按察司僉事惲巍爲本司副使貴州按察司僉事王注爲狹西苑馬寺少卿

○癸卯命是月十二日經筵甲辰南京禮部等衙門尙書等官喬宇等﹤鋶﹣釒﹥言近見邸報知乾淸宮災累朝列聖寢息之所一旦蕩爲灰燼臣等聞之不勝惶懼歷考前代如魯新宮災漢淩室災未央宮罘罳災史猶書之以示警戒今日之災誠有出於尋常者況值正陽之月深思其故何以致此謹按五行傳王者向明而治賢佞分別官人有序率由舊章禮重功勛則火得其性若信道不篤或耀虛僞讒夫昌邪勝正則火失其性自上而降乃濫炎妄起燔宗廟燒宮室京房易傳曰君不思道厥妖火燒宮故災變之發皆所以明教誡也惟率禮修徳可以勝之若委諸气數漫無警省其或警省但以言而不以行以文而不以實切恐天意猝未可回也近年以來陛下視朝勤政之禮尙爾疏闊經筵講學之典未見頻繁國本當建而宗藩之簡注不聞名分當正而義子之寵榮益盛番僧異端常畱禁寺優伶賤役猶侍起居皇店設立盈耳怨嗟之聲邊兵拘畱馳心戰鬥之事京師土木之繁興南京織造之供費凡此十事皆今日之重且急者陛下思所以消弭天變宜莫先於此伏願復視朝之常﹤矢見﹥舉經筵之舊典選宗室之賢以備眷注黜義子之名以別嫌疑逐番僧斥優賤罷皇店遣邊兵停止京師土木之役取回南京織造之官而又簡擇賢能修舉職業若臣等瘝曠宜先罷黜以謝天譴庶可變災爲祥轉禍爲福也疏入不報

○升廣西道監察禦史曹岐爲山西布政司右參議

○命整飭天津等處兵備副使蔣曙兼管霸州等處兵備初霸州兵備以屯田僉事兼之戶部已奏革至是撫按者請復之兵部以爲屯田官兼理兵備非便宜令天津兵備官兼管從之

○乙巳命造楚蜀晉肅寧遼伊秦魯韓鄭襄荊徳崇吉徽諸王府信符鍍金銅牌十八及鑄徵虜平胡平狄諸將軍銀印五以毀於乾淸之災也

○升南京太僕寺少卿王守仁爲南京鴻臚寺卿

○升中書舍人張楠爲光祿寺寺丞

○丙午命掌詹事府事禮部尙書兼翰林院學士靳貴攺兼文淵閣大學士內閣辦事

○遣順天府官祭宋丞相文天祥

○遣戶部侍郎祭京都太倉之神

○命龍門衛納級都指揮僉事寧漢守備龍門所懷安衛指揮同知章珍守備西陽河堡地方

○刑科給事中徐之鸞上疏曰臣聞唐虞用人三考乃敍仲尼爲政三年有成今縣令不再考輒至召用郡守訖三年遂謂淹抑無感乎政亂而民不安也議者嘗欲復久任之﹤矢見﹥以責效於數年之後可謂知其獘矣而未循其本也何者大臣數遷則小臣有次及之望內職數易則外職有入補之資亦奚能久乎年以來人才之進退無恆官守之年勞莫定浮躁之風漸長苟且之政寢成故有一年而屢遷者豈必人皆異才有未之任而復他轉者豈必治有異等大臣勞於數推憲職患於亟缺此非不欲久任之也勢不能也伏望皇上思老成之不可遺於大臣之望足鎭俗才足濟世者勿輕罷黜以盡始終責任之道其或以他故去位不必循次或將已致仕大臣精力未衰人望所屬者彊起以補之然後漸及卿曹藩臬如此則內外大臣得以久任而郡守不至數更矣又惜人才之不易得於羣臣之言著狂直行涉詿誤者曲爲優容以責後效其或以他事去任方議召用必治行卓異者然後得與如此則內外小臣得以久任而縣令不至數更矣救偏補敝之法莫急於此﹤鋶﹣釒﹥入令吏部知之

○丁未升都察院右副都禦史陳玉爲兵部右侍郎

○升順天府府丞王珝爲都察院右僉都禦史提督鴈門等關兼巡撫山西

○升南京狹西道監察禦史何棐爲廣西按察司副使

○命浙江道監察禦史張璇提調南直隸學校

○雲南布政司右布政使王秩以父老乞終養許之

○山東單縣夜有流星大如斗紅光如電自東北至西南沒天鼓隨鳴

○戊申升刑科給事中李淳貴州道禦史胡止雲南道禦史詹源南京浙江道禦史汪正湖廣道禦史顧英刑部署員外郎蔡需汪玉南京刑部署郎中丁沂大理寺右評事謝廷柱南京大理寺署右寺正王疇河南府同知黎堯卿平陽府通判韓邦奇毫州知州張思齊臨淄縣知縣訐王�贊俱爲按察司僉事淳邦奇王�贊浙江止需堯卿陜西英玉沂廷柱湖廣源貴州正河南疇江西思齊四川

○永平等府旱潦相仍民茹艸根樹皮且盡至有闔室饑死者巡撫都禦史王倬以聞且請差官賑濟戶部議覆上曰畿甸之民至北朕心惻然其令倬發所在倉庫賑之仍輸通州糧十萬石減價糶散一應歲賦亟勘報蠲免諸救荒事宜悉聽施行

○夜月犯左執法星

○己酉命錦衣衛帶俸指揮使白鑌宣府領班備禦

○庚戌以吏部左侍郎蔣冕兼翰林院學士內閣專管誥敕

○命新寧伯譚祐提督團營並五軍營

○辛亥升雲南布政司右參政梁辰爲本司右布政使

○升通政司左參議呂元夫爲南京太僕寺少卿

○壬子革濟寧州及靑州府守備官以盜平也

○癸丑恭仁康定景皇帝忌辰遣儀賓楊淳祭陵寢

○四川賊諭思俸等思俸卽諭老人也旣爲官軍所敗奔入通巴僅百餘人據險時出虜掠勢復張總制都禦史彭澤總兵時源等督諸軍圍之賊窮蹙降散略盡思俸復率其親黨走匿西鄕山中巡捕老人楊辿並指揮石璠等追至木竹溝夜擒之並斬其黨數十人思俸重創死澤源及都禦史馬昊張淳藍章及紀功官王萱何棐先後以捷聞各賜敕獎勵升賞奏捷者如例於時澤駐漢中請班師命未下局內江賊駱崧祥等復熾澤又督軍討之擒崧祥再請班師萱棐及禦史王汝舟皆言賊黨𨿽散若大軍悉還恐復嘯聚則意外倉卒之變不無可虞宜暫畱澤鎭撫其地以便宜從事下兵部議宜從汝舟等言詔澤暫畱保寧等處鎭撫俟地方全安乃具奏召還源先以所部官軍還京遊擊將軍閻勛還狹西都司聽用京邊官軍人賞銀三兩散遣歸伍應畱防守者聽各官選擇量賞崧祥等械至京諸有功者紀功官亟核實以聞

○甲寅升都察院左僉都禦史金獻民爲右副都禦史

○升戶科都給事中張潤爲順天府府丞

○乙卯升起用致仕主事張詡爲南京通政司左參議以數被論薦故也

○升四川按察司僉事張繹爲四川布政司右參議

○補蔭禮部左侍郎李遜學從子汝翼蔭右副都禦史周南子繼纓俱爲國子生

○追奪方山昭僖王鐘鋌謚號鐘鋌初有罪革爵其嫡孫輔國將軍表欏奏乞謚號事下禮部行勘所司朦朧具報因得賜謚其後表欏奏請復爵仍行山西鎭巡等官查勘乃得其實於是追奪鐘鋌謚號而停表欏襲封云

○寧夏衛地震有聲

○南京給事中王子謨等言自古帝王早建儲貳所以重宗廟而安天下也陛下臨禦將近一紀前星未耀𨿽上天眷顧祖宗默祐固有所待而天下仰望中外憂惶況今災異頻仍盜賊竊發宗社大計不可少緩﹤亻大﹥望念祖宗統緒之大鑑前代已行之迹請於兩官召廷臣密議擇取宗室賢王一人居之外府候春宮誕祥之日歸藩如例則宗社固人心安矣詔已有旨勿復奏擾

○丁巳晉王爲革爵庶人鐘鈵庶長女請封選婚上以其未革爵前所生允之而祿米減三之一

○甘肅莊浪衛天鼓鳴

○廣東長樂縣大雨雹狂風震電屋瓦皆飛

○鎭守大名廣平等府右都督郤永奏河間等衛捨餘年力精壯弓馬熟閒者凡四千餘人請於內揀一千給以盔甲器械馬匹衣糧量畱邊軍慣戰者百人教演操練其餘邊軍宜掣四防守下兵部議謂宜從所請馬匹盔甲器械令巡撫官計處以聞詔可

○戊午南京吏部等衙門尙書等官張澯等言陛下茂膺大統已及十年震器尙虛往歲諸王次第之國宗祊左右之地閴無期功屬籍之人頃聞在廷大臣固嘗爲陛下﹤鋶﹣釒﹥言之矣而或批答如常或畱中不出臣等愚暗不能無疑此何等事而可以因循爲也且宗室至親畱居京邸祖宗自有成﹤矢見﹥養育官中宋朝亦有故事願陛下上請兩宮下詢羣輔惟善惟親惟聖眷所注早定大計待儲嗣誕生遣歸藩服則宗社之福上批答曰覽卿等所言已悉爲國至意朕當從容處之

○己未升吏部右侍郎王璟爲本部左侍郎翰林院學士毛澄爲吏部右侍郎

○命廣寧伯劉佶提督五軍營

○命新寧伯譚祐後軍都督府掌印管事

○總制都禦史彭澤奏川狹接境漢中等處深山大箐疊爲盜區請添設巡撫都禦史一員守備都指揮一員其巡撫仍於川狹方面官內熟知賊情者升用下兵部議鄖陽見有都禦史王憲職專撫治漢中等處俱其所隸宜敕憲時常巡歷不許專駐鄖陽若守備都指揮宜添設令於金州等處駐札與漢中撫民副使俱聽撫治鄖陽都禦史並狹西鎭巡官調度俟地方無虞之日具奏裁革其巡撫狹西都禦史先因四川盜起今在漢中駐札今宜仍舊及添設協守漢中副總兵亦令回狹如此則川狹俱爲有賴可保無虞詔如議尋以綏徳衛指揮同知王璣守備漢中

○升賞萬全右衛等城堡獲功及陣亡官舍旗軍二百四人有差

○升中軍都督府經歷林典爲廣東按察司僉事

○庚申建州右等衛女直都督尙哈等建州右衛女直都指揮同知奴木哈等毛憐衛女直都指揮同知苦女等速平江等衛女直都指揮僉事亦裏巴加等海西吉灘等衛女直都指揮僉事阿都赤等來朝貢馬賜晏並賞彩叚表裏有差

○癸亥慈壽皇太后聖旦文武百官命婦朝賀賜羣臣晏於午門

○禮部會試取中正榜舉人霍韜等四百人先是都給事中李鐸奏欲增取進士選補州縣正官禮部覆請乃特增之後不爲例

○升右春坊右贊善兼翰林院編修陳霽爲南京翰林院侍講學士

○蔭右都禦史陶琰子治爲國子生

明武宗毅皇帝實錄卷之一百九

明武宗毅皇帝實錄卷之一百一十

正徳九年三月甲子朔

享肅太皇太后忌辰奉慈殿行豋禮遣駙馬都尉蔡震祭裕陵

○命成國公朱輔中軍都督府掌印管事

○命撫寧候朱麒奮武營坐營管操

○贈夏邑縣縣丞安宣爲開封府通判蔭其子爲國子生宣丞夏邑才七日值流賊攻城率眾登城拒守多所摧敗旣而城破遇害事聞故有是命

○江西臨川縣賊首陳玖譚懿昌等嘯聚劫略歲久益肆至是提督軍務都禦史兪諫發兵擊斬之前後俘獲三百餘人事聞賜敕獎勵奏捷者升賞如例

○丙寅英廟莊妃趙氏薨妃浙江仁和縣人父智母吳氏天順庚辰選侍英宗皇帝至是薨年六十有九輟朝一日祭葬如例謚曰恭靖

○以都察院右副都禦蕭翀巡撫貴州等處兼贊理軍務

○勒戶部員外郎黃體行爲民體行以干淸宮災奏乞發番僧義子邊軍並罷黃店內市等事且曰陛下於羣臣之言或報而不行或畱而不報豈不以羣臣皆外人也人情莫親於父子莫密於夫婦陛下試卽羣臣所奏退詢仁壽坤寧兩宮萬一可取則宜見之施行詔體行狂悖妄引兩宮爲辭令首實及﹤鋶﹣釒﹥具伏罪命降遠方雜職吏部擬廣東興寧縣學訓導不允勒爲民體行己著不謹乃托此以釋物議其後復起爲知府未久卽以贓敗云

○丁卯淸明節遣駙馬都尉馬誠崔元林嶽分祭長陵獻陵景陵裕陵茂陵泰陵文武衙門各分官陪祭

○遣儀賓周鉞祭恭仁康定景皇帝陵寢

○遣內臣祭恭讓章皇后陵寢

○○翰林院編修劉泉乞養病許之

○己巳升兵科左給事中周金爲戶科都給事中吏科右給事中安金戶科右給事中呂經兵科右給事中朱璣俱爲左給事中金本科經禮科璣工科

○命保定侯梁永福五軍營右哨坐營管操

○庚午南京中軍都督府掌府事太子太傅魏國公徐俌等言邇者盜賊未寧災異疊見此正國事可憂之時臣等敢不少盡其愚蓋玩好遊畋蕩逸心志車馬馳驟勞頓筋骨皆非所以保聖躬也伏望閱祖訓條章之言鑑前代興衰之迹早朝以肅百僚靜處以諧官壼則和气薰蒸鐘毓靈秀聖壽延長聖治溥洽尙何盜賊之足患哉﹤鋶﹣釒﹥入上諭之曰卿等愛國至情見於章﹤鋶﹣釒﹥朕已備悉事切於朕者已嘗處分矣

○太監溫祥傳旨四川地方流賊爲患已八九年生靈茶毒軍民困苦今賊首俱已擒斬餘黨解散盡絕總制提督官功績茂著各鎭守巡撫分守撫治及紀功巡按等官亦俱有勞都禦史彭澤總兵官時源各賞銀五十兩彩幣四表裏太監韋興廖堂都禦史馬昊各銀四十兩彩幣三表裏太監劉祥都禦史藍章張淳各銀三十兩彩獘二表裏紀功給事中王萱禦史何棐汪景芳巡按禦史王鏜兵備副使張敏各銀二十兩彩獘二表裏中軍都指揮解恆銀十兩彩獘一表裏其寫敕差行人一員賫赴軍前給之其餘領軍督糧文武官員人等待班師之日別議升賞

○發太僕寺馬二千匹銀二萬兩於宣府大同倍之

○壬申中宮千秋節免命婦朝賀

○癸酉命少師兼太子太師吏部尙書華蓋殿大學士楊廷和少傅兼太子太傅吏部尙書謹身殿大學士梁儲太子太保戶部尙書武英殿大學士費宏禮部尙書兼文淵閣大學士靳貴掌詹事府事吏部左侍郎兼翰林院學士蔣冕翰林院侍讀學士顧淸少保兼太子太保吏部尙書楊一淸戶部尙書王瓊太子少保兵部尙書陸完刑部尙書張子麟太子太保工部尙書李鐩都察院右副都禦史石玠通政司通政使丁鳳大理寺左少卿張禬充殿試讀卷官

○甲戌山東嘉祥縣修曾子廟成巡按禦史李璣請以門人子思配享而以陽膚子襄公明儀沈猶行公明髙樂正子春公明宣單居離列於子思後從祀且請禦制碑文以垂示無極禮部議覆詔曰顏子廟先朝已有禦制碑矣曾廟亦不可無也其令翰林院制文賜之

○毛憐並海西吉灘等衛女直都指揮同知苦女等來朝貢馬賜晏並賞彩叚絹布等物有差

○乙亥升兵部員外郎張嘉謨爲山東按察司僉事

○升賞開化縣等處討賊有功官軍人等陳勇等八百八十四人有差鎭守太監劉璟巡視都禦史陶琰各賞銀二十兩彩幣二表裏署都指揮使李隆升署一級兵備僉事儲珊署都指揮僉事江洪處州府知府劉斐嘉興府同知伍文定各銀十兩彩幣一表裏

○丙子江西兵備副使胡世寧奏江西之盜撫剿二說相持不決以臣愚見則謂舊招者不殺再叛者不招新起者必撲之以微卽此三言而事定矣朝廷屢遣官體勘賊情及諸臣功罪殊不知事目繁多文案塡委巡歷難徧於鄕邑采訪或緣於傳聞忠臣恥於自揚薄夫巧於媒蘗必假以歲月方能核實至於賊勢眾寡賊情向背則宜早勘報以定撫剿盡一之論然臣又慮江西之禍不止盜賊寧府數年以來威勢日盛不逞之徒導以非法上下官司承奉太過數假火災奪民廛地買辦漸行於外府騷擾徧及於窮鄕臣恐良民不安皆起爲盜臣下畏禍多懷二心禮樂政命漸不出自朝廷矣請於見在都禦史兪諫任漢中專委一員或別選才望公忠不避權勢不惑浮議大臣一人兼任提督巡撫之責使其統禦將帥調度兵食易置官吏興革利獘皆得便宜從事更下詔戒諭寧王崇謙遠嫌率由祖訓毋與外事嚴戢下人給還民業內臣軍校出府生事悉命取還稔惡不悛者逮問如例仍敕鎭巡等官恪守太宗皇帝聖旨凡王府諸事必須奏準方許奉行違者重治庶無意外之虞矣事下兵部尙書陸完議請以兪諫提督兼巡撫其世寧所論賊情令諫會總鎭等官計處撫剿之宜諸臣功罪則巡按紀功勘事官宜親歷稽考務求其實至於戒諭寧王事竊惟寧王之賢乃宗室之望夙守祖訓豈肯有違意者無籍之徒冒稱官校及各郡王將軍儀賓家人轉相假托出外生事宜令王約束之得旨賊情令提督等官審處以安地方各郡王將軍儀賓家人有假名害人者令寧王嚴加約束

○升賞四川撫散賊眾有功官吏旗捨耆老等李爵等四十九人有差

○戊寅策試舉人霍韜等三百九十六人是日上不禦殿制曰朕惟大學一書有體有用聖學之淵源治道之根柢也宋儒眞徳秀嘗推衍其義以獻於朝我太祖髙皇帝特命左右大書揭之殿璧朝夕觀覽每與侍臣形之論說列聖相承罔不崇信朕初嗣位經筵儒臣首以進講其書大綱有二先之以帝王爲治之序次之以帝王爲學之本又以格物致知誠意正心修身齊家之要分爲四目序列於後以示學者用力之地夫學體也治用也由體達用則先學而後治可也顧以治先於學於義何居其爲治之序蓋前聖之規模後賢之議論皆在焉比而論之無弗同者而帝王之所以爲學則有不同堯舜禹湯文武純乎無以議爲也髙宗成王其庶幾乎下此𨿽漢唐賢君亦或不能無少悖戾又下則其謬愈甚不過從事於技藝文詞之間耳無惑乎其治之不古若也凡此皆後世之鑑可能歷舉而言之乎抑衍義所載不及宋事不知宋之諸君爲治爲學其亦有進於是者乎朕萬幾之暇畱意此書蓋欲庶幾乎古帝王之學以增光我祖宗之治勵志𨿽勤績用未著家國仁讓之風用人理財之效視古猶歉豈所以爲治者未得其本乎夫爲人臣而不知大學無以盡正君之法子諸生講明是道久矣行且有臣之責其爲朕悉心以對毋泛毋略朕將親覽焉

○四川敍州府地震

○己卯命寧晉伯劉嶽崇信伯費柱於左軍都督府伏羌伯毛銳於中軍都督府撫寧侯朱麒於前軍都督府各僉書管事

○宜興大長公主薨公主英宗睿皇帝第十女母徳妃魏氏成化癸巳冊封宜興公主下嫁駙馬都尉馬誠弘治戊申加封大長公主年六十有一而薨輟朝一日賜祭葬如例

○少師兼太子太師大學士楊廷和奏臣父春見年七十九歲舊患痰嗽之疾臣自弘治十四年離家復任已經一十四年屢乞歸省未蒙兪允近日得父書稱說舊疾轉加念臣甚切竊惟凡人之情必心安而後能處其身志定而後能應於事臣於居家事親之道旣有所歉於中則於當官臨事之時必有所不能盡其意𨿽夙夜在公亦復何補況臣受恩深厚未報涓埃而精力未衰尙堪驅策豈忍遽求優逸以至上負聖明伏望俯察愚情特垂矜念容臣暫回省視少盡菽水之歡卽當依限前來益圖犬馬之報上曰卿柱石老臣參謀機務倚托方隆豈可以親老爲念輒欲歸省其令有司以米三石羊二隻酒十瓶賜卿父以申朕優禮之意

○辛巳賜唐臯等三百九十六人進士及第出身有差

○壬午賜進士恩榮宴於禮部命新寧伯譚祐待宴

○魯府樂陵王陽錧薨王恭惠王第二子母妃趙氏正統壬戌生初封鎭國將軍成化壬辰襲封樂陵王至是薨輟朝一日賜祭葬如例謚曰宣懿

○癸未賜狀元唐臯朝服冠帶及諸進士寶鈔

○四川敍州府地震

○山西都指揮僉事袁琳署都指揮僉事劉寵錢淸坐失捕盜俱降一級

○乙酉狀元唐臯率諸進士上表謝恩明日詣先師孔子廟行釋菜禮

○丙戌順天府府尹楊廉奏近以本府所屬災傷請開納銀例以備賑濟戶部駁以爲賣官鬻爵終非羙政臣嘗考宋朱熹守南康日遭歲大饑建議納粟補官夫豈不義而熹肯爲之是或一道也今義官知印承差之類戶部旣遏不行惟是本處農民納銀二十兩者參州縣吏十五兩參州縣所屬並衛所吏其一考聽缺願攺撥者遞加銀數此本府關白撫按所已行者望特賜允不惟銀兩可以備荒而州縣吏缺亦不至乏人參補矣又本府夏稅有旨照災傷分數蠲免臣等於該徵起運之數令每石徵銀一兩二錢不分上中下戶及出納之際官爲撙節有餘則以補積年拖欠之數亦爲戶部所駁謂其不論貧富槪徵又欲以余銀解補蠲免數夫均徭則當從三等九則之法稅糧安可無十一中正之﹤矢見﹥往者侍郎周忱巡撫蘇松派糧不分上中下戶皆一例均派臣等均派夏稅實仿忱遺意戶部亦旣不行惟是前余銀用補拖欠𨿽則徵之於民亦復還之於民至於已蠲之稅不必解補庶朝廷不失大信於畿民矣詔曰救荒徵稅事宜戶部如廉議行

○命靖遠伯王憲掌府軍前衛印

○戊子升起用兵部郎中羅中爲江西布政司左參議

○己丑巡撫江西都察院右副都禦史任漢奏乞養病許之漢爲南京給事中潘棠所劾召還至安慶托病以去

○庚寅太子少保南京兵部尙書劉機乞致仕許之賜馳驛歸令有司給食米月四石役夫歲六名

○光祿寺卿李良卒字遂之神武衛官籍本山東齊河縣人以進士授山陰知縣召爲監察禦史嘗出按廬鳳淮揚等處地方值歲饑良設法賑濟所活以萬計民甚徳之升光祿寺少卿遷大理寺丞歷本寺左右少卿再升光祿寺卿良爲禦史時曾以女許聘大學士劉健之孫及健致仕去良托言女有疾辭之竟攺適士人至是爲禦史張仕隆所論良遂稱病去卒於家賜一祭良性寬厚知大體獨遇事多持兩端無可否而攺婚一事尢爲士論所鄙薄雲

○壬辰授第一甲進士唐臯爲翰林院修撰黃初蔡昂爲編修

○姚源賊梅憲三與史宣五官祿二等復叛都禦史兪諫總兵劉揮督參將李隆等分兵討之破萬斛峯犁璧山諸寨斬憲三等首前後凡斬捕三百五十八人諫暉以捷聞各賜敕獎勵奏捷者升賞如例

○命鎭江衛指揮同知孔湧守備儀眞大河衛指揮僉事周正守備歸徳

○復設順天府武淸縣稅課局初巡撫都禦史李貢以稅課少不足置局奏裁革之至是大使江紳言原額課鈔二萬九千五百七十五貫不爲少貢爲報課者所誤戶部議復設焉

○發太倉銀五萬兩於大同以給軍儲

○南京六科給事中趙官等言乾淸宮災勢必重造所費財力動輒禹億卽今公私匱竭而值此不容已之大役宜命內外廷臣從長集議務使下不至於傷民上不妨於興作凡百冗濫一切停免庶幾並天下財力成之而於任事之臣尢必愼加推選則姦獘不生委任無負不然天心震怒災變之生恐有甚於今日者矣疏奏不省

○命整飭密雲等處兵備副使移駐永平初兵備官駐薊州後移密雲至是副使朱流�土奏乞如分巡例一二年一更兵部謂非舊制不可許乃定駐永平焉癸巳四川成都府地震

大明武宗毅皇帝實錄卷之一百一十明武宗毅皇帝實錄卷之一百十一

正徳九年夏四月甲午朔享太廟

○升雲南按察司副使晁必登爲浙江布政司右參政

○戶部言山東鹽引奏開半年無人報中遼東防守兵馬見駐山東民力困敝供億不繼請如巡撫都禦史趙璜議鹽課減價上納原擬解送遼東者卽畱山東以給軍餉及賑濟從之

○調狹西按察司提學副使朱應登於雲南整飭瀾滄等處兵備以被劾故也

○四川敍州府地震

○乙未吏部尙書楊一淸言甘肅虜情最急邊備最弛爲將者必得地利素知人心素附庶幾緩急可倚如副總兵徐謙山丹衛指揮僉事武振最宜用之此地今謙處四川用違其才振尙居閒散才而不用且戰將之與守將各有攸宜禦虜之與馭番爲用亦異西寧控制西番藩屏隴右撫禦安輯全在得人振之廉勤鎭靜練事知兵足以辦此若西寧守備都指揮杭雄其才可充遊擊而局於封疆未能大有建立乞量爲拔擢則用下兵部議以謙調甘肅振守備西寧其甘肅總兵金輔本遼東將處非其地宜暫取回京雄令還狹西都司候缺別用詔謙輔各仍舊任振雄如議

○丙申復給徽王彰徳衛莊地二百三十頃有奇初徽莊王之國憲宗以地賜王弘治中及正徳初以舊額屯田一再退出給軍至是累奏陳乞許之

○丁酉復寧府原革護衛及屯田初寧府護衛天順間以寧靖王不法攺爲南昌左衛隸江西都司正徳二年寧王宸濠賄結劉瑾矯詔復之瑾誅科道以爲言旣攺正矣至是濠復奏革臣祖護衛𨿽英宗一時之旨而其初設立實皇祖萬世之法議者徒以英宗詔旨爲當遵而不知太祖典章之不可廢乞斥浮議斷自聖衷憫臣府中缺人應用將護衛屯田皆賜還以光述聖典下兵部看詳以聞尙書陸完因言寧府護衛已再裁革固難議復但王以太祖髙皇帝典章爲言且屯田戶部所職宜會廷臣從公議請得旨護衛並屯田俱準與王仍以書諭之濠未上奏時密遣人賫金帛數萬徧賄當路檢討郭維藩聞之言於編修費采以達之大學士費宏奏旣下完在朝迎謂宏曰寧王求護衛可與之否宏逆知其意所在婉詞諷之曰不知革之以何故也完厲聲言恐不能不與耳宏應之曰若是則宏不敢與聞及至閣內傳文書內臣盧銘者亦以爲言宏復答曰若寧夏得遂所圖則我爲卿人顧不可乎但揆諸事理非所宜耳旣而完爲覆奏遂以太祖典章從臾成之而錢寧又爲之奧主聞宏言深爲濠憾故決意去宏矣

○攺南京吏部尙書張澯爲南京兵部尙書參贊機務

○命隆慶衛指揮同知孫璽分守居庸關等處地方

○詔副總兵李瑾以所部官軍還初指揮羅俊從瑾討賊姚源分兵五百人防禦賊襲敗之於金坎山指揮張侖等死者二十餘人餘眾遁歸又殺居民以冒功事聞兵部議瑾等俱宜逮問但賊已平瑾蹔令戴罪俟通核功過奏處其所部常徳九溪等衛官軍卽令瑾統領發回本處操守俊逮問侖等之死及妄殺居民冒功俱宜令巡按禦史會紀功官勘實以聞從之

○戊戌六科給事中髙淓等奏寧王護衛革於先朝國典攸存此其法不可復也江西累經兵燹民窮財盡王𨿽捐府庫以賑卹之亦未爲過豈可復求屯種以益其富此其時不可復也天下諸藩革護衛非止一寧府將來比例奏擾何以處之此其勢不可復也乞仰遵祖訓收回成命十三道禦史汪賜等亦奏寧王威勢日盛副使胡世寧言之必有所據縱有見在護衛亦當革去況可復與之乎俱下其章於兵部

○海西吉河等衛女直都指揮僉事堵失等來朝貢賜宴並賞衣獘等物有差

○賞四川儀隴河壩諸處有功官吏旗捨士民人等彩攺鈔絹有差

○沈府沁源王詮鐘薨王端憲王長子母妃鮑氏景泰庚午生成化乙酉封長子丁酉襲封讀書好文至是薨輟朝一日賜祭葬如例謚曰營靖

○己亥以遼東饑饉開中兩浙長蘆鹽各五萬引召�上納賑濟

○復以昌平縣爲昌平州領密雲順義懷柔三縣昌平以寢陵所在供億滋煩民不聊生正徳初從南京吏部尙書林瀚言升縣爲州以密雲等三縣來屬協濟供應未幾劉瑾廢州復爲縣至是縣丞張懷以聞且﹤鋶﹣釒﹥民有十苦言甚切至下戶部議可乃復爲州

○庚子給代府故奉國將軍聰氵�歹淑人張氏並二子養贍米歲五十石

○壬寅停戶部尙書王瓊禮部尙書劉春俸各四月先是致仕副使王玹遣家人言流賊等事詔以玹踰法妄言下其家人於錦衣獄以瓊春嘗受玹私啟責令陳狀瓊春各具﹤鋶﹣釒﹥引罪內批謂大臣受私啟不發實昧大體姑貸之仍各奪俸

○癸卯復除養病給事中毛憲於兵科

○東廠官校於正陽門西河內得工部員外主事等官牙牌八面太監張銳以聞命緝事衙門訪察尙寶司查審號數尙寶司卿朱宏以先年劉瑾取揀舊牌及吏崔拱辰盜牌事具奏上以宏等典守不謹仍命查實迹以聞於是宏等引咎俱宥之而令依原擬查明注簿以便稽考○錄四川平賊功升總制太子少保右都禦史彭澤爲左都禦史加太子太保總兵右都督時源爲左都督歲加俸百石鎭守四川太監韋興歲加祿米十二石並澤源各蔭子侄一人爲世襲百戶升巡撫四川僉都禦史馬昊爲右副都禦史狹西鎭守太監廖堂加賞銀三十兩紵絲三表裏升巡撫狹西副都禦史藍章及巡按禦史王鏜各俸一級紀功給事中王萱爲通政司右參議禦史何棐爲南京太僕寺少卿汪景芳爲按察司副使擒斬諭老人並前後有功官軍令核實以聞各官住俸戴罪者俱復之澤具奏還京時堂先已賞章已升棐己爲副使因論功復及之○乙巳命翰林院侍讀學士顧淸左春坊左中允兼翰林院修撰賈詠爲武舉考試官

○命宣府左衛都指揮僉事龐隆守備萬全左衛地方

○四川榮縣人徐良之父與人爭田被殺良赴救亦殺讎黨一人所司擬鬥毆殺人律絞詔以良爲父報讎情可矜憫下三法司會讞良得減死戍邊衛

○巡按直隸監察禦史江良貴奏睢陽縣學生孫淸幼孤事母孝母沒未葬流賊入境淸守柩弗去親友或勸之不從賊兩經其門皆不入鄰里有依之而得生者又同縣監生徐儀女雪梅民人嚴淸女銳兒皆以不受賊污憤罵被殺沐陽縣學生沈麒以本府知府劉祥縣丞程儉爲賊所虜奮不顧身直入賊營開陳利害願以身代賊爲之感悟釋守與丞凡此義烈有關風化當如例旌表下所司知之

○丙午南京禮科給事中徐文溥言自古親親莫如堯舜然舜之處象必以義制之者所以防其過而全之也秦鍼以車多出奔叔叚以貳鄙自蹙則恩掩義矣漢文之時七國方睦而賈誼鼌錯切切爲帝言之文帝不聽卒生他變至孝武帝乃用主父之謀下分王之令而漢室復安由是觀之欲親親者可不明大義哉近者寧王奏請復護衛屯田有旨許之旣而科道官髙淓汪賜等論奏乃下其議於所司蓋始𨿽重違其請終必裁以大義臣是以知陛下親親之恩制事之義𨿽堯舜不能過矣但所司牽制未覆豈所以將順徳羙而爲國忠謀乎夫護衛固舊章也曩因寧靖不道英廟革之及逆瑾亂政巧計謀復肆成吞並幾激成變瑾旣伏誅而陛下又革之正欲制以義而安全之耳天下快聖明之政藩服弭股腫之患誠朝廷福也柰何未幾復行奏請且其言曰光述聖典夫祖宗畀之固謂之典而英廟與陛下因事革之獨非聖典乎且以缺人應用爲辭夫保障則有衛司給役則有左右燕坐深邃靡徵討之勞安享富榮無居守之責何所用而缺人乎請而可得則諸藩皆寧府矣加以王之威勢日盛暴行大彰剝削居民脇制官吏欺奪�賈攘害納戶舟航斷絕邑裏蕭條招致無賴撥置多端俳優怙寵陵轢無忌盜賊乘機回祿肇變民皆切齒怒莫敢言地方凜凜困迫已甚及今禁止之猶恐不逮顧可縱之而假翼於虎乎貢獻本有節也今無故差遣快馬絡繹道路出入都城伺察動靜果何爲歟況今海內多故天變未息意外之虞實未易料而可視爲細故哉臣聞王天性足用爲善陛下愛之不爲之處使陷於惡豈所以全之伏明�王鑑之往古裁以大義特降敕旨諭令攺行護衛屯田照舊革去永爲定制不得妄請仍令巡按禦史密捕投充無藉撥置生事之人解京究治其無故差遣入京探事者緝事衙門訪察擒治長史等官輔導失職俱罷黜之如此則親愛以篤大義以明宗藩得以保全而地方可以少安矣得旨護衛屯田已有成命文溥何爲妄言煩瀆本當究治姑貰之

○夜月犯亢宿南第二星

○丁未奪遼東參將耿賢俸一月都指揮李端常欽等各三月以虜入境不能防禦也

○己酉命施州衛大田軍民千戶所土官正千戶冉霦子舜卿爲土官指揮僉事仍不支俸舜卿應代父職自陳其父四川討賊有功乞加升兵部議覆許之

○辛亥升南京都察院右都禦史戈瑄爲南京刑部尙書

○攺南京刑部尙書孫需爲南京吏部尙書

○給蜀府故內江王友墦長孫賓氵�正並官人趙氏等養贍米歲百石

○甲寅兵部尙書陸完覆科道等官奏謂寧王宗室懿親特復護衛又出聖斷今科道交章論奏皆先事之深慮乞俯從羣議得旨護衛及屯田業已斷給矣毋復奏擾

○乙卯升兵部左侍郎黃珂爲南京都察院右都禦史

○丁巳以廣西布政司右布政使周進隆爲左布政使

○降南昌前衛都指揮僉事何鏜一級以賊發江中鏜受委不能捕也

○都察院右副都禦史王縝以干淸宮災陳言四事一正大本以安天下臣惟儲貳者天下之根本乞詔勛戚輔導及部院等臣講求我朝畱親王之意參考宋仁宗育宗室之典以固根本一省內臣以慰民望南京根本重地頃因織造供億日增乞專任守備內臣提督織染其新差提督太監等官宜照先年事例通行取回一處驛遞以蘇民困應天府龍江驛遞差役浩繁欽差鍼工巾帽二局內官六員取占驛所夫二百五十餘名親下鄕追取傭錢並提督織造太監吳經成造樂器袍服左監丞林秀等行取驛遞船隻人夫亦每月責官吏追納傭錢及南京尙膳監管取鰣魚內官取占船隻人夫共一百二十名占用所夫二百九十七名前任該所大使李臻李俊俱爲追逼縊死妻子流離怨聲載道乞敕兵部盡行禁止庶窮民少蘇廣延納以開壅蔽臣聞天髙聽卑羣情之所在卽天意之所在近者羣臣建言乞早賜施行若因言而黜者乞敕吏部查復原職自此以往常召羣臣延訪治道用別忠邪庶下情能通天意自回﹤鋶﹣釒﹥入不報

○翰林院檢討張衍慶請送幼子還鄕許之

○己未停分守大同右參將林寬俸三月都指揮僉事宋文二月納級都指揮僉事馬振等降罰有差以虜入大同井砰等處殺掠不能防禦也

○辛酉升巡撫寧夏都察院右僉都禦史馮淸爲戶部右侍郎仍兼左僉都禦史督理狹西糧餉初給事中髙淓禦史謝天錫等言近以甘涼多警命都禦史鄧璋總制但遠在萬里豈能卒至都禦史彭澤生長西邊熟知地利且先後出師累著成績宜以代璋蘭州𨿽設管糧郎中事權尙輕率多牽制宜別命大臣一人任之兵部議請如淓等言詔仍趣璋亟往而以督餉命淸

○升廣西按察司按察使詹璽爲廣西布政司右布政使

○升兵部右侍郎陳玉爲左侍郎通政使丁鳳爲兵部右侍郎壬戌以天時亢旱命順天府官祈禱

明武宗毅皇帝實錄卷之一百十一明武宗毅皇帝實錄卷之一百十二

正徳九年五月癸亥朔太子太傅新寧伯譚佑奏鷹揚等衛所捨余王通等乞加添月糧戶部覆奏通等本都禦史寧杲所招募近因賊平奉例取回送團營操備與軍一體食糧後以查省冗食奏定月給米六斗難再攺議得旨準月給一石終其身逃亡者勿補

○甲子以順天河間眞保定順徳廣平大名等府災準存畱今歲起運京邊糧艸十之二三以備賑濟並減免拖欠該徵之數

○乙丑太子太保戶部尙書兼武英殿大學士費宏致仕宸濠之請復護衛也爲宏所持權幸受其賄者深禦之陰求宏事亡所得有語以禦史余珊嘗劾其從弟采者采亦嘗峻絕濠使遂譛於上傳旨責宏令自陳狀宏卽日具﹤鋶﹣釒﹥求去位且引咎其略曰臣叨荷聖恩誤蒙簡拔備員內閣參預政機才識疏庸旣無守補而凡舉動苟涉嫌疑自合深思早爲引避如臣從弟采者其初由進士攺庶吉士𨿽在臣入閣之先而其三年已滿除授編修實在臣入閣之後兄弟羣從並處淸華每自揣量甚爲過分言官論劾未爲不公彼臣亦欲具﹤鋶﹣釒﹥陳情將采別調以塞公議但當時屢奉詔旨容采仍舊臣上感隆恩下溺弘愛實未再具懇辭罪當萬死若非俯念曲全則臣兄弟將早從罷黜無地以自容矣玆者天地父母之恩猶不忍卽加罪責是陛下之待臣其厚而臣之負陛下實多臣惟知慚感夫復何言伏望俯從寬貸將臣兄弟罷歸田裏猶得沐浴皇澤詠歌太平則舉家骨肉所以仰戴覆載生成之徳寧有窮已耶﹤鋶﹣釒﹥入遂許之采亦附批致仕內閣輔臣責令陳狀蓋前此所未有者若去位亦必累﹤鋶﹣釒﹥而後得請宏一辭卽聽其去惟恐不速凡恩數舊所有者皆不及僅給驛而已朝野聞者莫不駭之

○戶部議覆巡撫四川右僉都禦史馬昊等奏四川兵荒相繼民困未蘇乞存畱上納生員農民等銀二萬九千餘兩其陰陽醫生僧道吏典納銀事例會吏部議分五等再行開納及將正徳九年至十一年鹽課減價召�就彼上納俱令收銀糴粟廣爲儲備皆從之

○升南京太僕寺卿羅欽忠爲通政使起用都察院右副都禦史邊憲巡撫寧夏

○調貴州按察司按察使翁茂南於廣西

○直隸開州河南磁州曁武安考城縣大雨雹壞麥禾擊死人畜

○丁卯端午節賜文武百官宴於午門

○戊辰升福建按察司副使姚鏌爲貴州按察使

○己巳孝宗敬皇帝忌辰奉先殿行祭禮遣駙馬都尉蔡震祭泰陵

○庚午升通政司右通政楊禠爲南京太僕寺卿升河南按察司僉事劉玉爲福建按察司副使提調學校

○辛未升吏科左給事中安金爲兵科都給事中

○壬申狹西敖兒大族番人木蕭等來朝賜宴並賞彩叚絹鈔有差

○癸酉復除服闋山西按察司副使邊貢於河南提調學校

○工科給事中賴鳳奏請天下教官參用進士稍加廩祿吏部覆議進士出身等級俱太祖髙皇帝欽定教授九品亦系職掌成﹤矢見﹥今欲加其祿秩干系舊制不敢擅攺若進士中有願就教職者請自上裁又檢近例當升而願授原職者許支應升之俸宜將此後願就教職者亦依原中甲第品級從之

○初江西提學副使李夢陽禁諸生迎謁上司且令勿跪又廢五日聚揖察院例遂與巡按禦史江萬實有隙淮府校卒有與諸生忿爭者夢陽治之爲淮王所奏下萬實按狀夢陽欲脇萬實遂互相訐奏俱下總制都禦史陳金金檄左布政使鄭嶽勘之夢陽恐金直萬實僞作萬實劾金奏艸以激怒金又欲脇嶽執其親信吏令報嶽子沄與諸吏交通納賄至數百兩時寧王助之卽以嶽事奏聞而囚沄掠治不已夢陽又常私諸生欲於例外多復其家與民訟者不論曲直輒右之以是與參政吳廷舉有爭而吉安知府劉喬亦爲所挫辱不能堪喬乃求薨陽短白萬實並僞爲奏艸事俱奏之萬實旣掣肘卽謝病去廷舉亦奏夢陽侵奪職掌尋乞休不俟命下亦去夢陽復切齒喬廉得其受賕事累﹤鋶﹣釒﹥劾之是時諸司皆畏夢陽恣睢金亦以軍前多事不暇請以各奏詞並付巡撫都禦史任漢及紀功給事中黎奭等勘理漢等顧慮終不決於是給事中王爌言江西當羣盜縱橫之時各官不能協濟時艱乃逞其私忿自相搏噬有傷風化乞特遣官究治其罪乃命大理寺卿燕忠往會奭按之至是忠等奏報嶽喬贓私有實迹夢陽欺淩僚屬挾制撫按皆宜罷黜廷舉論事過當擅離職任罪次之又劾金臨事托避漢中立不決萬實奏詞半誣布政使黃王�贊按察使王秩僉事李淳等承勘遷延亦俱宜罪都察院議覆詔黜嶽喬爲民夢陽冠帶閒住奪廷舉俸一年王�贊秩淳各半年金等俱宥之夢陽素有才名然剛愎險薄好與人爭又藉王府以報讎由是得罪公議無復有齒錄之者萬實後以考察去官禍亦始此云甲戌仁宗昭皇帝忌辰奉先殿行祭禮遣駙馬都尉崔元祭獻陵

○乙亥夜月犯東咸上星

○丙子巡撫雲南副都禦史洪遠奏鎭守內臣貢獻方物𨿽稱自備無煩官民然去京萬里輸送之勞供億之擾民情實有不堪乞停免禮部議如所請不從

○丁丑禮科都給事中王鑾等言大臣祭葬頃多冒濫乞查例定擬禁革禮部議國家鑑古爲制凡兩京四品以上官皆給賜祭葬隆恩異數非但衰死於旣往亦以勸忠於將來也邇因逆瑾變亂事例不一人無適從乃有自行陳乞覬幹恩澤者屢經言官建白輒加裁損如被劾去職者特爲停止未經考滿者減半給價侍從邊功者臨時定奪雜流出身者不與覆奏在外者之祭祀以年遠而不行四品官之父母𨿽受封而無葬斟酌時宜可謂無復滲漏但今二品三品官被劾致仕者其祭葬俱遵私治十年恩例二品奏請量減三品還與祭葬似等級略舛乞以二品奏請量減者還與祭葬三品被劾致仕者如二品例量減又三品父母受封有祭葬而二品三品先後共歷四五年以未考滿請封例無祭葬是二品父母有終不沾祭葬之恩者矣四品父母受封有祭而三品未及考滿或曾歷四品亦未考滿請封是三品父母有終不沾賜祭之恩者矣乞以二品三品共歷三四年以上者𨿽未考滿父母準與祭葬三品未及三年父母亦準與祭詔悉如所議自後不得紛更已而變等又言三品被劾致仕舊止與祭今禮部擬與祭葬視以禮致仕者恩典混同無關勸戒宜舉正禮部奏辧此先帝恩旨但云還與則抑揚之意亦自有在請自今三品被劾致仕公論不與者止與祭一壇詔從之

○初賊之破江津也四川署都指揮僉事龐鳳領兵弗能禦及守綦江遂以縣委賊而署都指揮僉事廉英於江津敗後承委調軍乃潛自離營俱爲鎭巡官所劾逮問擬鳳斬英贖杖還職都察院議覆詔如擬

○夜南方流星靑白色有光起天市西垣外行丈餘發光如盞西南行至近濁

○戊寅初江西贛州安遠縣盜何積玉爲通判徐圭所招以殺賊功授雙橋土巡檢旣調徵姚源中懷反側潰而歸及逮問圭每庇之至是驚疑劫其縣爲知縣蔡夔監生唐卿所殺其黨葉芳等復叛江西守臣以聞詔巡撫總鎭及提督軍務官防遏剿捕以安地方夔等殺賊有勞仍待事寧具奏圭逮治及諸失事官仍令紀功巡按等勘明議處

○治遼東開原失事都指揮等官陳鉞等罪有差先是虜自鎭夷堡入守堡官軍禦之弗利及虜出境未遠分守開原參將髙欽太監王秩率千總納粟都指揮僉事陳鉞史文署都指揮僉事裴洪及把總指揮佟宣等合兵進之又檄指揮惠綺等兵爲援至創忽兒河遇賊與戰多失利賊因悉眾攻圍欽等大戰於曾家溝殺傷甚眾時綺援兵不至欽等以師退軍士饑渴爭入近境部伍錯亂賊乘之復大敗官軍死者五十餘人失亡馬五百餘匹兵械不可勝計事聞詔遣給事中吳巖往會巡按禦史按驗失事者罪巖劾鎭守太監岑章總兵官都督僉事韓璽巡撫右副都禦史張貫節制無方請並治之於是鉞文珙比守備不設律坐斬佟宣等十六人減等充軍欽綺奪俸一年璽貫半年章秩宥之

○己卯升工科右給事中葉相戶科給事中石天柱爲左給事中工科給事中潘塤吏科給事中兪泰羅方兵科給事中王爌髙淓爲右給事中相塤吏科天柱淓兵科泰戶科爌禮科方刑科

○初晉府交城王府輔國將軍奇澶屬榮惠王妃兄安惟雄謀繼嗣不得尋率其弟輔國將軍奇渝奇潚奇氵�潁侄奉國將軍表栫男表栩表�木�倚�表橃儀賓薛浦浦父鈺叔鉉等五十餘人遮擊當繼嗣者鎭國將軍奇洢及其母劉夫人因圍其府絕其薪水奇洢亦從其舅劉英劉雄等謀與奇澶交章奏訐下有司按狀鈺英惟雄鉉俱坐謫戍奇澶削祿三之二奇渝奇潚表栩表�木�倚�三之一及奇洢俱降敕切責因令逮奇澶黨與薛濟薛浦等究之於是鈺惟雄英俱奏辯而奇澶徑赴京奏勘官得賄時奇洢已管府事及鎭巡官各劾奇澶擅出封城奇洢尋復上言勘官遲違致人多妄訴有旨護送奇澶付晉王嚴束之令巡按山西禦史按問諸所奏事至是都察院以其獄上上以事更赦令宥浦等仍謫鈺英惟雄鉉戍邊諸將軍削祿者盡復之

○山東濟南府濱州天鼓鳴隕石

○庚辰先是四川總制都禦史彭澤以賊平奏請班師詔澤仍暫住保寧澤乃﹤鋶﹣釒﹥辭總制止以常職行事得旨卿殺賊成功地方寧盡已詔取回京矣初賊之入蜀也有援趙鐸劉千斤故事皆緣班師太早逋黨復亂爲言者澤自謂居蜀十年何害及賊甫平遂駐漢中亟請回京命猶未下而駱崧祥諸盜復熾𨿽竟藉剿平然於諸士大夫之望有未愜焉

○趙王奏本府連年拖欠祿米至萬石請撥補戶部言河南兵荒困敝但親王祿米亦不可缺宜行巡撫都禦史嚴督司府從長計議將無災州縣通融撥補從之

○辛巳給陽曲王府故鎭國將軍鐘金�會妾閻氏養瞻米歲三十石

○壬午升浙江處州府知府劉斐爲江西布政司右參政仍治府事處有銀坑坑夫多勇悍難治先年添設兵備以制之及江西賊起調徵有功至是巡視都禦史陶琰言此輩先經從役有不遜語所賴斐威信素布僅得爲用誠恐克捷而還恃此益驕請升斐秩仍在本處撫治下吏部議從之

○癸未升吏部郎中李元吉爲通政使司右通政提督謄黃兵部郎中劉乾爲南京尙寶司卿

○甲申升山東按察司副使王良臣爲浙江布政司右參政四川按察司僉事程銈爲本司副使河南僉事王玹爲山東副使整飭密雲等處兵備駐薊州

○添設山西遼州和順縣八賦嶺巡檢一員以鎭巡官言嶺僻多盜�賈不便故也

○乙酉鎭守福建太監崔安奏地方災傷欲開中鹽課以便賑濟戶部議福建僻在一隅邊方鹽課多不樂中宜照成化五年湖廣救荒例將福建運司正徳六年本色鹽課八萬二百九引並見收附海諳辦沒官私餘鹽二萬五千六百引酌量定價召�輸米或折銀賑濟從之

○丁亥升福建福州府知府余祜爲山東按察司副使監察禦史王鏜南京刑部署員外郎江文敏爲按察司僉事鏜河南文敏四川

○遣永壽伯朱徳髙平伯谷大寬武進伯朱本永康侯徐源刑部左侍郎張綸安鄕伯張坤寧陽候陳繼祖泰寧候陳儒武安侯鄭英東寧伯焦洵充正使刑部署郎中主事馬文中書舍人尹繼祖行人司行人張欽翰林院編修景暘兵科右給事中髙淓翰林院編修徐縉鴻臚寺右寺丞張文澍工科左給事中朱璣尙寶司司丞劉臯行人司行人張文明充副使持節冊封崇府崇靖王世子厚燿爲崇王趙府趙王嫡長子厚煜爲趙世子韓府通謂恭裕王庶長子旭楊爲通渭王魯府東阿榮靖王庶長子鎭國將軍當滰爲東阿王鄒平恭懿王庶長子鎭國將軍當潩爲鄒平王荊府荊和王庶第二子原焜爲富順王遼府長陽昭和王嫡長子恩鈉爲長陽王夫人黃氏進爲長陽王妃周府河陰王安丘夫人張氏進爲河陰王妃南城兵馬副指揮牛端女牛氏爲魯府新蔡王妃東城兵馬副指揮劉王�贊女劉氏爲秦府郃陽王妃西城兵馬副指揮賈倉女賈氏爲沈府定陶王妃南城兵馬副指揮彭鏞女彭氏爲代府和川王妃

○己丑兵科給事中田荊奏狹西蘭州地瘠米貴乞敕管糧郎中張鍵便宜處置或收�銀增價糴買或除腳價聽自上納兼收豆麥雜糧庶幾邊儲可濟戶部覆奏詔侍郎馮淸與達議行之

○巡按山東禦史李璣奏臨淸倉場糧料原設主事收管其後間設內臣監督或增置不過二員頃年監督增至九員多方射利貽害頗眾乞裁革止畱二員庶官不煩而民不擾戶部覆奏不聽

○土魯番據哈密敕都禦史彭澤總督軍務量調延綏寧夏固原官軍駐甘肅禦之哈密卽古伊州乃西域諸國入貢之路永樂間封元遺派脫脫爲忠順王賜以金印俾世爲藩籬傳至王孛羅帖木兒無嗣母爲守國成化間土魯番速壇阿力王乘其微弱奪金印去阿力死守臣復哈密城請令忠順王外孫都督罕愼攝守尋襲王爵阿力子速壇阿黑麻殺之弘治中立忠順王孫狹巴復爲阿黑麻所虜乃議興兵討其罪閉關絕貢阿黑麻懼歸狹巴狹巴嗜酒國內不治屬夷阿孛剌誘阿黑麻子眞帖木兒侵之狹巴出走守臣定其亂乃覊眞帖木兒於甘州立狹巴子速壇拜牙卽爲王正徳六年賜賚眞帖木兒歸於土魯番由是眞帖木兒之兄速壇滿速兒誘速壇拜牙卽匿之他所復奪城印使頭目火者他只丁守其國蓋首尾爲患者四十餘年而他只丁者復要求賜與狂悖益甚總制狹西都禦史鄧璋奏其事請命重臣經略故以命澤各鎭巡等官俱聽節制仍敕哈密鄰近赤斤蒙古等諸夷衛互相應援並力防守有功之日一體升賞

○庚寅監察禦史張鰲山奏江西之賊自用兵以來每奏斬獲不下萬人若非虛詞當必盡絕而乃日盛一日者蓋由上下蒙蔽虛張賊級及至兵威日損盜賊日增於是倡爲招撫之說以圖逭罪招撫榜文不敢指斥賊首名姓一稱新民有司待如過客百姓畏如官府公行劫掠無敢捕告愚民至相謂曰我何不胥爲盜乎則新民者實盜賊之赤幟也且總制都禦史兪諫愎而寡謀乞別選有威望者以代其任仍選舉內外官員曾經戰陣素有智謀者五六員添注江浙布按兩司職任分領邊土官軍於廣信饒撫衢州等處分營守備其守巡等官督調糧餉各守其境不得擅調遇有小警卽便剿捕或有流劫轉相截遏其斬獲首功俟殄滅全勝然後奏報行賞或捷報未幾而敗亡隨見則治以欺罔之罪若復招撫以緩寇遺患則以失機論之如是則委任責成而盜賊庶可平矣下其章於所司

○南京大理寺卿茆欽卒欽字宗堯應天溧水人徙盧龍成化戊戌進士授行人擢監察禦史升江西按察司僉事坐盜起失防謫淮安府同知稍遷遼東行太僕寺少卿山西行太僕寺卿進南京光祿寺卿南京大理寺卿以疾乞休還溧水未幾卒欽所歷充位無所建明

明武宗毅皇帝實錄卷之一百十二明武宗毅皇帝實錄卷之一百十三

正徳九年六月壬辰朔寧王宸濠奏請鑄護衛並經歷鎭撫司千百戶所印凡五十有八詔予之仍致書於王

○癸巳傳旨調守備朔州暖會隘口禦馬監太監滿隆分守獨石馬營等處

○南京大理寺卿於鳳喈卒鳳喈字世和山東萊陽人成化辛丑進士歷行人刑部員外郎郎中弘治十二年升浙江嘉興知府正徳二年升雲南左參政以祖母張老得請終養五年入爲太僕寺少卿六年升南京太僕寺卿八年轉南京大理寺卿尋卒訃聞所司以鳳喈歷卿未及一考請賜祭而殺其葬禮鳳喈勤敏有治才爲嘉興守時值歲歉賑濟得宜多所全活以惠政稱云

○雲南楚雄府地連震

○乙未江西大池賊首張元二及鄒仕興朱奇龍曾受伍等蟠據樂安新淦二縣萬山中僣稱王號流毒七八年殺人不可數計至是參將李隆遊擊將軍馮安賈鑑等分路進剿元二等據山日守攻破之賊大奔潰於是新淦知縣劉天錫獲元二奇龍樂安知縣穆世傑部下獲仕興僉事王弘部下獲受伍元擒斬一千七百餘人總督都禦史兪諫總兵官劉暉以聞賜敕獎勵奏捷者升賞如例

○丙申貴州程番府江告等寨賊首鄧先等十人聚黨僣號攻劫府治署都指揮使張泰等擒斬之鎭守豊城伯李旻巡撫都禦史陳天祥巡按禦史鄺約以聞賜敕獎勵賫奏者升賞如例

○以協守松潘東路左參將都指揮僉事吳坤充副總兵分守松潘等處

○丁酉兵部尙書陸完等以甘肅糧艸告乏米石至用銀七兩請以狹西應納延綏寧夏固原等鎭糧艸不拘常例通融那補紓甘肅之急仍於山西河南起運數內撥補延寧等鎭事下戶部覆奏山西河南起運宣大糧艸皆邊儲不可缺者若攺撥延寧等鎭則宣大邊儲又何以給之況奏派數目先以通行一旦更攺不免遲誤兩失宜查各處解到折糧等銀及太倉銀共十萬兩輸狹西布政司收貯仍移文侍郎馮淸將今年起運甘肅糧料嚴督徵完以備支用從之

○升大理寺左寺正程文爲廣東按察司僉事

○廣東布政司參議陳伯獻奏嶺南諸貨出於滿剌加暹羅瓜哇諸夷計其產不過胡椒蘇木象牙玳瑁之類非若布帛菽粟民生一日不可缺者近許官府抽分公爲貿易遂使姦民數千駕造巨舶私置兵器縱橫海上勾引諸夷爲地方害宜亟杜絕事下禮部議令撫按等官禁約番船非貢期而至者卽阻回不得抽分以啟事端姦民仍前勾引者治之報可

○戊戌廣東道監察禦史楊時周言國家每三年取士除兩京外其浙江諸省主考官類以教職充之濫竽者不少自今宜於兩京進士出身官員內訪求才學爲士論攸歸者往膺主考之任庶得眞才章下禮部覆奏謂舊制未可盡更且諸省鄕試校文𨿽屬於教官而監臨實統於禦史請申飭巡按者會布按二司預訪教職有學行者以禮聘取不勝任者禦史紏舉則舊制不失而眞才可得矣從之

○升賞大同吳家窯偏嶺等處禦虜有功並陣亡官旗軍捨二百一十二人有差

○甲辰召鎭守甘肅總兵官署都督僉事金輔還京以四川副總兵署都督僉事徐謙代之

○建州左衛女直都指揮僉事等官歹看等來貢賜宴並衣獘鈔絹等物有差�直隸鳳陽府天鼓鳴地震有聲

○丙午黜監察禦史成文爲民文巡按狹西劾按察僉事趙應龍縱子納賂逮系鎭撫司鞫治文嘗收廩米二日之直又聽達官以夷婦獻酒亦爲應龍所訐遂並系且命給事中刑部郎中錦衣衛千戶各一人往狹西按其事至是還報詔以文職居風憲淸譽有虧黜爲民旣而鎭撫司以應龍獄上亦黜爲民

○丁未右軍都督府署都督僉事吳玉卒玉初襲忠義中衛指揮同知以薦補守備歷升參將總兵其後鎭守薊州坐虜入境搶殺遂降指揮僉事閒住尋復原職以右府署都督僉事卒詔賜祭葬○夜月犯羅偃上星○戊申升禮部署員外郎劉王�贊爲雲南按察司僉事

○宣府守臣奏達虜擁眾四萬入西海子剽掠兵部議令總制都禦史叢蘭督鎭巡等官戰守並調大同遊奇兵駐近地應援仍選京營官軍二萬人以待遣從之

○降狹西署都指揮同知支永一級永坐失事當戍邊以情輕宥之

○庚戌遣司禮監官祭中霤之神

○以都指揮僉事李興充宣府遊擊將軍

○壬子升翰林院編修汪俊爲本院侍讀仍加俸二級初俊以纂修實錄當升二級與同官俱以忤瑾攺調瑾誅復爲編修至是九年秩滿吏部以請故有是命

○甲寅以署都指揮僉事姜義振武營坐營管操

○四川疊溪千戶所地連震威州震亦如之

○乙卯授進士張原範洵王俊民熊浹黃訓余王�贊周文熙陳經田賦梁本茂翟王�贊行人黃重俱爲給事中原洵吏科俊民重戶科浹禮科訓王�贊文熙經兵科賦本茂刑科王�贊工科

○駙馬都尉馬誠以宜興大長公主之喪奏公主病時預買墳地修築墻垣多稱貸者乞償之下戶工二部議謂無例命給地價三十兩墻垣工價百兩

○雲南瀾滄衛軍丁周達奏雲南銀礦如大理之新興北崖洱海之寶泉楚雄之南安廣運臨安之判山及羅次縣之銅錫靑碌皆可采辦以益國課奏下戶科謂達謀起利端法不可貸於是戶部執奏銀礦之獘類派貧民陪納而利歸姦門況近年封閉已固豈可復開宜如戶科所駁治達之罪詔不許令如先年崔安例采辦且以鎭守太監梁裕等管理

○奪巡撫甘肅右僉都禦史張翼俸五月先是給事中田荊劾翼始賂逆瑾驟遷顯宦邊糧折價侵漁百出屢縱其妻冶遊黷貨又妄舉劫巢資儲費竭索金邊將騷動夷情遂致升米百錢十夫九餓甘肅之死徒過半哈密之種落交侵皆翼之罪乞誅罰以快人心時翼與僉事張琎相奏訐遣給事中等官往按未竟都察院覆奏荊所劾翼事具得其眞且不修邊務而逞私忿誤事非小宜如先年馮續例削奪爲民詔惟奪其俸且言事多更赦不許指摘奏劾

○丙辰勒工部署員外郎主事韓邦靖爲民邦靖上﹤鋶﹣釒﹥言保國之道在得人心而已頃者諸臣因災變極陳闕火將謂天啟聖衷延覽聽納以圖維新不意旣無所采而部官黃體行復以言罷去人心莫不沮喪伏望采擇羣言而施行之前後以言得罪如體行輩俱召還錄用以收人心﹤鋶﹣釒﹥入下鎭撫司獄會以天熱﹤鋶﹣釒﹥遣獄囚而不及邦靖給事中李鐸等言邦靖𨿽狂妄之見亦發於忠乞原情速斷以全國體及鎭撫司以獄詞上請付法司擬罪詔邦靖故違成命出位妄言黜爲民且諭吏部自今凡言事黜謫者毋再起用

○授知縣程啟充馬錄張仲賢呂秉彜進士周文光蕭鳴鳳王經周鵷趙永亨朱裳行人盧楫沈灼俱試監察禦史行人方鳳進士虞守隨國子監助教潘氵�禾俱南京試監察禦史啟充鳳浙江道文光河南道錄楫守隨四川道鳴鳳經雲南道鵷狹西道灼廣西道仲賢湖廣道康彜山東道永亨貴州道裳福建道氵�禾江西道

○補蔭戶部右侍卽吳原孫承忠爲國子生

○丁巳孝莊睿皇帝忌辰奉先殿行祭禮遣駙馬都尉林嶽祭裕陵

○戊午總制軍務右都禦史彭澤以平賊功升太子太保左都禦史蔭子爲世襲百戶澤具﹤鋶﹣釒﹥辭曰人臣事君如子事父平居則隨任盡職匡弼治道多事則輸謀效勞以紓上憂皆其分所當爲者頃歲治極孽生所至盜起皇上大奮乾斷四方悉平臣祗奉睿等何功之有況邇者上天示戒災及官闌正上下交修以消天變之際臣𨿽至愚何敢冒非分之恩乎上詔澤久勞於外大功已成特玆升蔭不允辭

○蕭山縣儒學訓導何重言浙東俗畏婚嫁過侈生女類不舉𨿽有例禁俗猶未攺請令民間自相覺察連坐下都察院覆奏出榜禁約違者如例充軍其親鄰不覺舉者並罪之

○周府渭源郡君儀賓王紹祖致仕知�之孫也紹祖荒淫喪心父死不報喪�日郡君數諫止之逢其怒毆擊之郡君之弟�陸栘啟其祖遂平王安洛謂鵬實縱之執鵬窘辱奏鵬家有姦私惡郡君諫阻故共殺之詔遣司禮太監秦文都禦史金獻民錦衣衛指揮陸宣往按其事紹祖實殺郡君而鵬家姦私事無左驗獄上紹祖比依皇家袒免親而毆之死者律坐斬鵬以素失訓戒削職爲民該府輔導等官治罪有差

○命山東按察司僉事牛鸞巡察海道仍帶管靑州兵備

○己未孝穆皇太后忌辰奉慈殿行祭禮遣駙馬都尉林嶽祭茂陵

○禮部尙書掌太常寺事崔志端卒志端順天宛平縣人由神樂觀道上充樂舞生成化壬辰授太常寺贊禮郎辛丑補寺丞壬寅補少卿弘治乙卯遷卿甲子進禮部尙書仍掌太常寺事具﹤鋶﹣釒﹥休致至再始允焉居觀中正徳癸

明武宗毅皇帝實錄卷之一百十四

正徳九年秋七月壬戌朔享太廟

○山西偏頭守禦千戶所地震

○甲子晉府臨泉王奇湒薨王悼昭王第二子母妃趙氏天順壬午生成化壬辰襲封至是薨輟朝一日賜祭葬如例謚曰榮穆

○乙丑仁孝文皇后忌辰奉先殿行祭禮遣駙馬都尉蔡震祭長陵

○狹西鎭巡官奏鄜州商洛羣盜劫三要巡檢司及縣庫獄守巡州縣等官不能禁捕俱宜治罪詔停參政蘇乾知州孟瑜指揮尹瓚知縣李芳等俸令戴罪殺賊鎭巡官督所屬限一月捕絕仍敕河南湖廣巡撫撫治官防禦

○升遊擊將軍延安衛指揮同知閻勛爲署都指揮使蘭州衛副千戶王進爲署指揮使百戶何鯤爲指揮僉事共賞銀一千兩以擒廖麻子功也

○北虜小王子連營數十近宣大邊欲寇天城陽和又分遣萬騎入懷安總制都禦史叢蘭以聞命太監張永總制提督宣府大同延綏等處軍務都督白王掛印充總兵官與蘭協同行事發京營官軍二萬人以署都督僉事張佐署都指揮姜義充左右參將統之又發宣府京營諸軍凡六千二百四十人命太監張忠監督而以都督溫恭充總兵官千總官湛臣宋贇充左右參將統之俱聽永節制蘭居中調度各鎭巡等官協謀戰守仍調延綏遊奇兵馬備大同偏頭關應援居庸紫荊等關並薊州密雲各提督鎭巡等官嚴兵防禦永因請凡軍前機務悉聽便宜從事違者先處以軍法然後奏聞且請給勘合三百道銀牌五百面彩叚五百疋以賞有功皆許之

○工部覆應天府府尹白圻奏上元江寧人匠逃故者二千一百八餘名�納坊民陪納月錢宜令原籍解補年遠戶絕則以承佃本戶田產之家者抵充無田產則以各衙門近年招入匠役扣補且言所司冒支原額食糧月數千石宜逮問從之

○初晉府廣昌王無後云丘王奇渲以其第三子與鎭國將軍表干爭爲繼而昭穆俱不相當朝廷旣不允二人構隙日深各以他事奏訐不已法司請治之乃降敕切責各奪其祿米一年以教授等官不能救正下巡按禦史逮問

○都察院右僉都禦史張禎叔卒叔字邦兆四川巴縣人成化己丑進士授戶部主事歷員外郎郎中成化丙午升光祿寺少卿弘治辛亥進太僕寺少卿丙辰擢都察院右僉都禦史巡撫寧夏尋以內艱去坐累降少卿未幾復職起用復闋遂謝病不起至是卒

○丙寅綏徳衛都指揮同知劉玉初從總兵官時源討賊以總制都禦史彭澤薦銓注四川都司至是玉自陳不耐水土乞還原衛兵科劾其無臣子忘家之義兵部因請按治詔玉還且宥之

○戊辰初虜自懷安寇順聖川遊擊將軍張勛守備田琦廉彪戰死禦史於鏊劾奏總兵官劉淮副總兵陶傑無勇寡謀參將王忠胡昺都指揮餘震劉璋不能防禦太監王剛都禦史孟春素乏軍威請執淮等六人究治而罷剛春別選賢者以代兵部議禦史言是但虜寇壓境急於用人臨敵易將兵家所忌宜宥之俟事寧議處從之

○開陰陽醫生知印承差納銀例輸狹西糴買糧艸以甘肅告急從給事中王江奏也

○戶部議覆兩浙巡鹽禦史師存智所奏修舉鹽法六事其一兩浙鹽課於邊方開中每引例納銀一錢八分若在浙中納每引可得三錢以上其利幾備請自今俱令本處中納解部轉給各邊其二灘以淋鹵蕩以煎釁鹽所從出也近以水旱虧課竈戶流亡所在灘蕩頗爲豪彊吞並乞令淸查撥給其三竈戶計丁優免糧役已有定例近者有司造冊縱吏爲姦或脫竈縱民或隱丁不報致使一身兩役賦外加賦宜查攺禁治其四光年盤獲夾帶餘鹽出場者如私鹽法沒官隨卽變賣近令堆積以候邊方開中堆積旣多獘端不一請仍變賣收銀解部其五鹽竈𨿽統於運司而錢糧半輸於州縣事無統攝掣肘難行宜令州縣事干運司者俱聽取問追理無得沮撓其六鹽課給邊實資�本近者市井無賴倚托權豪挾詐張威冒支轉販姦獘滋生�竈俱困請嚴其禁甚者劾治之詔從其議

○庚午蔭少師兼太子太師吏部尙書華蓋殿大學士楊廷和弟廷歷爲國子生吏部言廷和升任一品已歷再考未嘗蔭子今欲移及於弟𨿽無事例然其友於之誼有裨風教故有是命

○虜酋阿爾禿廝亦卜剌等自正徳五年以來避小王子引眾至涼州永昌山丹甘州及髙臺鎭夷肅州聯絡住牧時巡撫都禦史張翼鎭守太監宋彬總兵官王勛衛勇分守太監張昭不能制虜漸深入攻破堡寨五十三殺掠官軍並居民一千二百有奇孳畜器械糧餉亡失以數萬計翼彬等皆隱匿不奏間襲取虜老弱殘病及爲小王子所敗亡者斷其首冒爲首功凡一千九百餘其所斬獲實不及二百前後以捷奏者十一次每奏輙賜敕獎勵至增翼俸賜勛蟒衣加彬祿米而賊益猖獗甘肅苦之巡按禦史成文紀驗功次因奏翼彬勛欺蔽及都指揮趙承序芮寧張鵬等冒濫之罪翼等憾之會僉事張琎亦與翼訐奏翼疑文主之乃與彬勛摭奏文事因辯其驗功之枉時給事中邵錫刑部郎中閔槐錦衣衛千戶周衷勘事狹西並令按之錫等具得其情還報內批謂各官乘機冒功釀成邊患固有罪但前已有旨發遣其勿復究蓋翼等有內援故不俟勘報豫皆宥之

○命廣西南丹衛都指揮僉事甘霖守備思恩府地方初覃恩之亂旣平兩廣總鎭官請增設武臣守備且薦霖可用從之

○壬申慈聖康壽太皇太后聖旦命婦朝賀

○太監張忠初授命監督軍務聽總制官節制旣而忠奏欲事權與永敵不受節制相持久之詔不許惟符驗旗牌準如例給之

○命撫寧侯朱麒守紫荊關寧晉伯劉嶽守古北口崇信伯費住守居庸關保定侯梁永福守倒馬關指揮使西寬守黃花鎭指揮同知福英守龍泉關時虜五六萬騎入自偏頭關寇大同萬餘騎入自西陽河寇懷安等處總制鎭巡官咸奏兵持日久戰守不支於兵部部議賊去紫荊倒馬居庸等關不遠萬一乘虛深入貽患非細宜分兵防守乃發京營官軍紫荊古北各二千人倒馬居庸各千人龍泉黃花各五百人敕麒等統之

○命守備柴溝堡宣府左衛都指揮同知餘震充宣府遊擊將軍以萬全左衛指揮侯英代之宣府右衛指揮使王麟守備順聖川東城保安衛指揮僉事侯隆守備西城

○狹西髙陵縣地再震有聲

○癸酉金吾右衛指揮僉事姜漢有兄被酒墮馬而死兄妻訟於刑部謂漢設謀殺之郎中歐陽重以勘驗有傷持之甚急漢母走愬東廠因劾重偏執深刻下都察院覆訊漢得釋重坐系獄贖杖還職仍奪俸四月重嘗忤東廠意故因此中之

○甲戌沈府稷山王詮鋈薨王莊靖王第三子母秦氏景泰甲戌生成化己丑襲封至是薨輟朝一日賜祭葬如例謚曰榮和

○攺巡撫雲南都察院右副都禦史洪遠爲南京大理寺卿

○

○開中兩淮鹽課於宣府大同各一十五萬引以軍興之糧艸從郎中秦偉奏也

○乙亥副總兵溫恭請以大同等衛官軍千人協徵並奏帶參隨錦衣等衛官舍二百一十人俱許之時總兵白玉亦奏帶參隨二百四十餘人皆權幸欲冒功升賞者也

○丙子中元節遣駙馬都尉蔡震馬誠崔元分祭長陵獻陵景陵裕陵茂陵泰陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢

○升蘭州衛指揮使周倫爲都指揮僉事錄其邊功也

○以旱災免順天河間保定三府所屬州縣稅糧有差

○命戶部右侍郎侯觀兼都察院左僉都禦史總督宣府大同軍餉仍賫銀一十萬兩以往

○狹西巡撫都禦史陳壽奏地方兵荒人不聊生乞蠲夏稅並發銀賑濟戶部覆議京庫銀近給各邊難以再發夏稅邊儲所資亦難盡免宜令鎭巡官督率司府以下協力撫安不許擾民其應免存畱糧艸並七年以前小民拖欠之數聽勘實奏免從之

○丁丑賞從徵宣大京營官軍二萬人及總督軍務太監張永監督太監張忠總兵官白玉副總兵溫恭參將昌佐姜義湛臣宋贇等名下參隨並京邊軍銀人二兩永等奏帶參隨多者四五百人少亦不下一二百人及因賞軍各爲之請本兵司計之莫之敢違時邊鎭告急國用空虛兵未出京坐費已十萬矣

○發戶部折糧銀八萬兩於宣府以備軍興

○錄四川僉事吳景子鎬爲建陽衛右所百戶世襲以景死鄢藍之難故也

○戊寅命守備靖虜地方署都指揮僉事路瑛充左參將分守寧夏西路以寧夏左屯衛都指揮同知沈瑁代之

○戶部以徵調官軍凡十三萬有奇馬五萬有奇宣大二鎭見貯糧艸支用不敷請會府部等官議一宣大開中十年兩淮鹽三十萬引各�勘合到日運司卽與派場支鹽其各商暫且停派庶使人樂報中一順天等七府上納甘肅銀兩暫攺送宣大二鎭事寧仍舊一太倉見銀數少宜查各布政司直隸府州起運銀兩拖欠該徵及已徵未解者差官督催起解一邊方粳稻米少廩給非奉敕官俱支粟米議上俱準上旣而宣府管糧郎中秦偉亦言開中鹽課宜革去先年違例奏乞者及申嚴私販之禁�人得實利乃樂輸邊戶部議覆亦從之

○己卯太宗文皇帝忌辰奉先殿行祭禮遣駙馬都尉蔡震祭長陵

○升浙江布政司左布政使王懋中爲都察院右副都禦史巡撫雲南

○論江西盜平功提督軍務右副都禦史兪諫升右都禦史巡撫江西地方總兵官右都督劉暉升左都督歲加俸百石鎭守太監黎安加祿米十二石仍蔭其弟侄一人爲世襲百戶鎭守浙江太監劉璟加祿米十二石紀功給事中黎奭升南京通政司右參議巡視浙江右都禦史陶琰巡撫蘇松等處右副都禦史王縝提督操江右僉都禦史張津禦史曹仿李伸俱升俸一級江萬實賞紵絲二表裏銀十兩從徵官軍人賞銀二兩仍以參將桂勇充副總兵鎭守江西地方兵部尙書陸完加太子太保侍郎陳玉丁鳳及各司官賞銀幣有差

○庚辰哈密忠順王速壇拜牙卽遣添哥癿兒等撒馬兒罕等地面頭目沙亦癿王等來朝貢駝馬方物賜宴並賞彩叚絹布有差

○賜故葉縣知縣唐天恩葬初天恩爲葉縣知縣死於趙風子之亂已贈光祿寺少卿賜祭蔭子至是其妻錢氏復以葬請禮部覆議天恩死事可憫宜造墳安葬仍爲立石題墓以爲將來忠義之勸從之

○辛巳復除服闋山西布政司右參議黃偉於廣西

○升山東布政司右布政使方良永爲浙江左布政使

○發太僕寺銀買馬以馬缺兵部請也

○命把總松門等處溫州衛署都指揮僉事張浩把總定海等處定海衛署都指揮僉事劉鼎浙江都司僉事管事

○壬午南京太常寺少卿劉稱奏乞致仕許之

○巡按湖廣監察禦史王相奏致仕兵部尙書劉大夏曆官中外四十餘年關節不通門無私謁天下之人莫不髙其節義今年踰八十家徒壁立乞如例復其月米歲隸錄其子孫或遣使存問事下禮部覆奏大夏受知先帝剛正不阿相所言誠天下公論請特加優禮以彰朝廷尊賢餋老之典得旨大夏致仕久其已之蓋大夏本兵時於中貴人多所裁抑故爲所沮云

○癸未戶部覆給事中邵錫奏處甘肅事宜一甘肅屯糧歲有常額近以達賊出沒民多流亡該徵糧稅乞查勘除豁攺撥無田軍余承種一湖場采納年例秋靑艸束近者鎭守副參等官相承占據撥軍采取詭名報納動支官銀不獨甘肅一方爲然宜行遼東宣大延綏寧夏諸鎭一體淸查如執迷不悛者劾奏處治從之

○甲申少保兼太子太保吏部尙書楊一淸固陳病篤乞致仕上慰畱之

○補蔭故太子少保吏部尙書許進子嗣爲國子生

○升浙江按察司按察使席書爲山東布政司右布政使

○罷延綏遊擊將軍髙時以綏徳衛署都指揮僉事杭雄代之時以總制都禦史鄧璋劾其寡謀故也

○升賞遼東海州衛等處獲功官舍旗軍錦衣衛正千戶張蘭等三百九十二人有差

○虜營近邊連亙不退且窺伺居庸巡撫順天都禦史王倬巡撫保定都禦史張淳言各關兵寡欲增撥下班官軍及州縣民壯相兼防守巡關禦史朱昴亦請防守白羊口兵部議趣撫寧侯朱麒等馳往分守各關發團營五百人以都督僉事張椿統之守白羊口仍敕倬淳督所屬增兵防禦沿邊關隘昴巡視點閘糾其怠事者復增設保定遊擊將軍一人備紫荊等關俱從之尋以錦衣衛署都指揮僉事劉寶充遊擊將軍

○乙酉致仕都察院右副都禦史艾璞卒璞字徳潤江西南昌縣人成化辛丑進士初授工部主事調兵部歷升通政司右通政光祿寺卿弘治乙丑升都察院右副都禦史巡撫蘇松等處平海寇施天常等降敕獎勵有白金文綺之賜正徳丁卯以裁革還巡撫時以會勘功臣莊田忤劉瑾逮系錦衣獄重杖之編置海南瑾誅遇宥復職致仕至是卒賜祭葬如制璞爲人和易在兵部時善於趨承爲大學士徐溥兵部尙書餘子俊馬文升所喜薦躋通顯而未復爲權姦所構卒老以死論者傷之

○治河南府衛等官罪初賊攻劫河南郡邑都指揮僉事潘翀於英等屢爲賊所敗下撫按官逮問至是以獄上翀英俱處斬其餘革職爲民者七人降級者五十三人贖罪罰俸者五十五人

○丙戌升狹西按察司僉事李璋爲本司副使

○兵部奏連年將士失利虜必輕視謀爲深入今得利於西竊恐誘朵顏三衛夷人入寇京東不可無備且虜旣東來則延綏官軍尙可添調請令延綏總兵官王勛以各城堡兵三千人駐淸水營爲偏頭關及大同西路應援其先調遊奇兵合諸路官軍於大同東路防禦遼東遊擊將軍林睿以所部三千人駐山海關及永平地方合總兵陳鐩等兵聽調詔可

○總制都禦史叢蘭以張勛等之敗劾奏鎭守宣府總兵官劉淮副總兵陶傑鎭守太監王剛巡撫右僉都禦史孟春分守西路左參將王忠南路右參將胡昺大同遊擊將軍周政東路左參將谷琛領宣府遊兵署都指揮使餘震鎭守山西副總兵神周鎭守太監孫淸巡撫右僉都禦史王珝副總兵林寬西路參將麻循守備平虜城都指揮鄭恭偏頭關坐營都指揮裴璽大同遊擊朱振皆有罪請將淮傑忠昺逮治剛取回春別用周寬振政循琛恭璽震黜罷淸珝降敕切責且自劾不職乞退休兵部議覆詔以事情重大令巡按禦史會先差給事中勘明處治淸珝姑宥之令勉圖後效蘭仍舊調度以安地方

○贈司禮監太監張淮父全爲錦衣衛都指揮使母李氏爲夫人廖鑾父文應母張氏亦如之皆予祭葬以淮等援太監李璋例以請也都指揮舊例無葬時工部尙書李鐩附會都督僉事例爲之覆請故並予之

○戊子以金吾右衛帶俸都指揮僉事張勇充副總兵分守保定地方初保定以副總兵一人分守後攺參將代之時北虜侵犯兵部請稍重其權以節制都司守備控禦邊關如京師有警卽赴召三關有警分兵截殺且薦勇可用遂命之

○升江西南昌府知府李承勛爲浙江按察司按察使先是吏部舉承勛治績顯著故超遷之

○升賞大同鞍子梁等處有功官軍大同右衛指揮使楊澄等六十七人有差仍賞左副總兵林寬彩幣二表裏銀二十兩

○撫寧侯朱麒奉命防守紫荊關因請授提督名目及符驗旗牌又多所奏帶兵部劾麒未效分寸輒肆妄求宜執法司究問或令戴罪防守詔宥麒仍許帶軍吏二醫士一家人五器械符驗如例給之所領官軍人賞銀一兩

○己丑賜工部尙書李鐩等彩織麒麟云鶴紗羅紵絲衣各三襲以修東廠完太監張銳爲之請也

○賜敕獎勵鎭守貴州太監史泰罷總兵官丰城侯李旻巡撫貴州都禦史陳天祥奏言貴州地遠民窮泰頗安靜乞畱泰以慰眾望兵部覆請乃褒泰並罷旻歸

○庚寅升刑部員外郎劉舉爲狹西按察司僉事

○詔復慶王臺浤祿米臺浤以寘鐇之叛革祿米三之一至是以遇宥請乃復之

明武宗毅皇帝實錄卷之一百十四明武宗毅皇帝實錄卷之一百十五

正徳九年八月辛卯朔日有食之

○壬辰晉府河東王奇淮薨王昭靖王長子母妃張氏景泰癸酉生成化丙戌封長子丁未襲封至是薨輟朝一日賜祭葬如例謚曰榮安

○癸巳升刑部郎中陳丸疇爲狹西按察司副使

○寧王宸濠奏邇者宗枝日繁多以選用儀賓點僉校尉爲由巧索民財肆其暴橫乞降敕痛革前獘其縱惡不攺者聽臣系治參奏都察院右都禦史石玠會禮部尙書劉春兵部尙書陸完等議以寧王江右諸籓之長能不自隱護歷陳諸斃可謂忠勤宜如奏戒敕榜諭及許王訓飭其不法者得旨王此意甚善朕悉從之其通行天下巡撫官一體禁約及示各王府知之是時宸濠百計橫索虐焰方張境內之民重足屏息惟懼不免其爲此奏一以掩飾己罪沽取羙名一以束縛宗支大肆吞噬而上不之覺廷議亦因而成之於是益無顧忌矣

○補蔭故南京戶部尙書潘榮孫統爲國子生

○甲午升戶部郎中楊淸爲浙江布政使司右參議

○升狹西楡林衛指揮使龔勛爲都指揮僉事以���負�艸湖貳旗澗斬獲虜首功也

○乙未升雲南按察司按察使李充嗣爲本布政司右布政使

○發山西布政司所貯吏農義民銀買馬千匹輸太僕寺又益以朋樁銀買馬千匹給偏頭等三關

○發太僕寺銀二十二萬五千兩遣官市馬於山東遼東河南廬鳳等四府保定等六府共一萬五千匹正徳九年備用馬價及七年八年之逋負者令所司嚴督輸納以虜警故也

○丙申命南京右府都督僉事李昂充總兵官鎭守貴州

○致仕南京吏部尙書黃珣卒珣字廷璽浙江余姚人成化辛卯鄕試角�羊首辛丑進士廷第二人授翰林編修歷侍講右春坊諭徳蒞國子司業事歷升南北國子祭酒弘治十八年升南京吏部右侍郎正徳二年進本部尙書時逆瑾方任情黜陟大臣遂傳旨令致仕至是卒賜祭葬賜太子少保珣平易厚重不存畛畦爲文如其爲人云

○宥廣西左參將房潤等罪先是妖賊李通寶攻破欎林州等城寨焚掠庫藏潤及守巡官以下皆當坐罪至是賊平巡按禦史條別功過以聞潤及右參將金堂參議楊瑋僉事曹閔知府曹琚皆功罪相準參政張吉參議黃淸僉事萬廉陳陽都指揮彭鐸皆已遷官各宥其罪惟通判李實等四人罷歸

○丁酉釋奠先師孔子遣大學士靳貴行禮

○召巡視浙江右都禦史陶琰還京以盜平故也

○巡按貴州禦史鄺約奏平頭苗糾合湖廣五寨苗時出剽掠兩省相隔難於追捕命巡撫貴州都禦史蕭翀兼制湖廣湖北道四川酉陽平茶邑梅亦聽節制各調土兵討之

○貴州平浪苗猛朔與其長官王連爭田遂聚兵攻連巡按禦史鄺約及副使李麟參將洛忠撫平之詔賜約等銀幣有差而宥失事指揮周吉孛鳳罪

○升狹西都指揮僉事張鳳爲都指揮使以鹽池梁及陽武斬獲功也

○以災傷免山西平陽府各州縣稅糧有差

○戊戌祭大社大稷遣太子太傅成國公朱輔代行禮

○命以是月二十二日經筵

○翰林院庶吉士許復禮丁憂服闋授兵科給事中

○發京庫銀七萬兩於延綏寧夏以備邊備從撫臣請也

○己亥烏思藏闡教王遣禪師昆各札失等輔教王遣禪師鎭南班舟等各來朝貢氆氌盔刀等物賜彩叚鈔錠如例

○庚子升雲南按察司副使李希顏爲本司按察使

○尙寶司卿李﹤王弁﹥已致仕援例得復職久無缺乃添注尙寶司

○辛丑命都指揮僉事趙越守饒州廣信撫州建昌署都指揮僉事劉鼎守瑞州南昌南康都指揮僉事吳溥守吉安臨江袁州以姚源等處羣盜初平防其復發故也

○以災傷免眞定等四府稅糧之半

○虜寇白羊口及浮圖峪連營數十里詔保定副總兵張勇遊擊將軍劉寶馳往禦之鎭巡及防守官各戒嚴

○壬寅賞大同獲功官軍楊朗等五十四人銀布有差

○先是鄭康王祐枔薨無嗣詔以其從弟祐檡襲封爲鄭王蓋簡王之孫而東垣端惠王之子也鄭王嘗爲其父奏請追封入廟凡三上疏禮部屢覆鄭王以旁支入繼親王不得顧其私親詔如議至是復以爲請下禮部議以鄭王懇疏𨿽出於孝然非以禮事其親者執議如初詔曰旣於禮有悖其已之

○癸卯升太常寺寺丞張玠爲光祿寺少卿

○狹西總制右都禦史鄧璋奏固靖蘭州倉場糧艸無報納者蓋由往年各倉�人報納價至今未領乞下戶部量開淮浙等處鹽二十萬引令狹西布政司先以給補�人而以其餘者別召報納庶官商俱利而邊儲亦賴以濟矣戶部議從之

○甲辰升監察禦史平世用爲雲南按察司副使

○巡按直隸監察禦史於鏊劾奏分守北路參將詹冕守備龍門等所少監劉增及都指揮僉事寧漢等七人張鎧等四人俱守禦不嚴致虜入境殺掠詔漢等鎧等皆逮問冕增姑令戴罪殺賊仍奪冕俸三月

○給事中邵錫奏甘涼諸路鎭守分守等官占役軍余動以千計或辦納月錢或耕種私地或賣縱殷富扣支月糧以致差役不均營伍久缺復有無籍軍余喜於依附假其威勢以陷富民乞令撫按官詳核退還營伍及戒各官毋容畱占恡仍申明律例嚴加禁約故違者參奏每歲終則以有無役占奏聞稽考從之

○提督江西軍務左都督劉暉還至安慶稱病乞休願以其子代不許詔遣醫往視之

○乙巳京師地震

○狹西渭源縣同日地震

○遣順天府官祭宋丞相文天祥

○遣戶部官祭京都太倉之神

○給事中劉夔奏乞申嚴京城九門盤詰之禁兵部議覆九門軍士多爲門官私役以致缺人防守乞將各門提督並守門官量爲裁減仍申革前獘詔守門官弗革繼今有缺勿補旣防守軍少各量減軍伴之數

○命開平衛都指揮僉事朱彬守備宣府中路葛峪等堡地方

○巡按直隸監察禦史余珊奏直隸靜海山東海丰等處災患異常窮民流徙乞委官招撫復業給還隱占地土其災重處卽與賑濟蠲免戶部覆議從之

○添設兵部職方車駕二司郎中各一員以邊務方殷故也

○丁未太監韋霦傳旨鎭國府千總都指揮宋贇楊玉京營千總都指揮左欽湛臣俱充參將贇欽領春班官軍玉臣領秋班官軍都指揮僉事張勇李忠時春劉璋李鑑劉宗仁馬驄候缺推用

○致仕僉都禦史車霆卒霆字震卿山西石州人成化辛丑進士授刑部主事升員外郎郎中謫眞定府同知升狹西平涼府知府丁憂起復攺臨洮弘治壬戌升布政司右參政明年升苑馬寺卿正徳元年升都察院右僉都禦史巡撫宣府地方明年傳旨勒致仕至是卒賜之祭霆爲人剛介不阿卒以此去官

○戊申右都禦史彭澤旣平蜀寇且還會狹西土魯番之變復命澤總制經略澤自謂久典軍務又狹爲鄕土且已用都禦史鄧璋總制及咸寧侯仇鉞皆可任遂引疾上疏辭詔不允且曰朕亦念卿久勞於外宜勉爲朕一行以安邊境其毋固辭

○戶部覆給事中於溱上窮民狀言順天等府災傷宜行拯卹上敕諸路守臣加意撫卹賑濟糧役俱暫停免

○兵仗局太監孫和傳旨造神銃二千神箭一萬盔甲六千倭腰刀萬二千長柄倭衮刀二千重翎鐵矢萬二千督料甚急工部奏內外庫局盔甲銃炮什物余積數多乞預將浙江等處十年分歲造軍器徵價十分之五每軍裝軍器一副折銀八兩計可得銀九萬九千六百兩有奇俱於別項軍需內那借召�買料送局應用時江彬用事於中已導爲巡遊之計故上銳意從之

○岷府沙陽王膺刨薨王順王第五子母妃湯氏天順癸未生成化丁酉冊封至是薨輟朝一日賜祭葬如例謚曰端靖

○庚戌遣太傅兼太子太傅新寧伯譚祐祭太歲風雲雷雨山川等神

○辛亥巡按狹西禦史燕澄以虜殺傷燒荒官軍劾奏延綏總兵王勛副總兵戴欽遊擊將軍髙時都指揮鄭胤彭楲參將馮大經安國巡撫都禦史吳世忠鎭守太監王兢等俱宜治命給事中安邦會澄按其事澄請回避乃命巡茶禦史代之

○夜月犯畢宿第三星

○壬子內府鍼工局監趙璧奏今年成造內官內使冬衣用紵絲熟綾各二萬六千五百疋絲綿如其數得旨紵絲綾令工部出辦其綿價戶戶發太倉銀六千三百餘兩給之

○命宣府前衛都指揮僉事張勇萬全都司僉書

○降山西行都司署都指揮僉事周政爲玉林衛指揮同知陽和衛指揮使李溏爲指揮僉事各帶俸差操坐平虜城失事也

○癸丑攺餋病戶部右侍郎鄧庠爲都察院右副都禦史巡撫蘇松等處地方

○總制右都禦史彭澤奏關狹凶荒饑民流徙而徵調督運者如故恐關狹之患不在邊夷而在饑民也請令總制都禦史鄧璋賑濟平涼之東督餉侍郎馮淸賑濟平涼之西都禦史王憲駐漢中等處以安撫流民而別選才望爲巡撫狹西都禦史以代陳壽戶部議覆詔璋淸兼理賑濟憲撫流民壽仍舊巡撫

○發戶部年例銀十七萬兩於宣大二鎭以充邊儲

○甲寅太監劉寧劉允徵皇莊子粒於通薊河間傳白帖下兵部索夫馬廩餼兵部覆請皆許之時中官廝餋出無不給驛以私帖傳遞兵部無敢違者

○給事中黎奭查核徽州委源禦賊首王浩八等功罪因奏指揮管宜知府熊桂等功過相準知縣唐勛防守有勞詔宜等俱準贖勛賞銀十兩彩幣二襲

○初東平人西鳳竹造吏部主事梁榖爲言鄕人袁質趙巖等糾眾數千將爲逆榖亦東平人居鄕時凶戾行多不檢倚惡小爲助旣貴此輩常往來其門頗厭苦之又與千戶髙干等有怨聞鳳竹言輒意動乃遣人訪於屈昂昂亦亡賴者報書愈誑誕又有劉昇者來自東平榖詢以故昇嘗爲千戶王王�贊所辱誣王�贊亦預謀榖因並以干及惡少姓名皆指爲從逆者告變於尙書楊一淸遂聞於內召兵部議尙書陸完請亟諭山東鎭巡官密捕窮治黨與仍令總兵官劉暉以遼東官軍千五百人駐濟寧伺變進兵會魯王入長史馬魁譛奏其子歸善王當沍妄言欲反榖復謂當沍與質等連謀有旨遣司禮太監溫祥大理寺少卿王純錦衣衛指揮韓端往執當沍復用兵部議命總兵郤永以所部官軍及河間達官舍餘千五百人駐徳州副總兵桂勇以所部千人駐大名府遊擊將軍賈鑑以大同官軍五百人駐徐州仍敕河南都禦史陳珂淮揚都禦史張縉分守要害京師洶洶傳言宗室有大變旬日間所在震動及祥等馳至合兵圍之當沍方飲而臥與執等皆束手就執祥等按間無反狀蓋質以武斷爲鄕人所怨又善射當沍愛之嘗賞以錢布巖以候缺引禮舍人懷贄謁當沍嘗畱飲榖諸所指皆平人也乃械質等至京暉及永等兵皆罷巡按禦史李翰臣因劾谷報怨邀功且言當沍之罪成於馬魁乞寘二人於法詔以翰臣爲謀叛者隱匿逮系錦衣獄質等旣至法司以告變由谷請逮谷與質等面證不從已而翰臣獄辭復連及谷乃令置對法司擬翰臣谷俱贖杖還職谷仍俟質等獄成議請得旨谷免贖還職翰臣降一級調爲廣徳州判官於是禦史程啟充周宣等極論谷挾私罔上鼓煽流言啟小人生事喜功之心致大臣輕信寡謀之失𨿽死不足以盡法顧可縱之令復職乎且與翰臣不宜異罰皆不報谷初以郎中王守仁薦得吏部及因一淸上變權貴入其言欲徼封拜如平寘鐇故事其於宗藩民命固有所不卹矣翰臣適忤其意遂及禍而谷以一淸庇之竟得免或云魯王之奏當沍𨿽由馬魁媒蘗之實爲在內有力者所迫懼禍及不得已而發云

○免山東武定髙唐等二十八州縣買馬以凶荒故也

○鎭守湖廣總兵官方壽祥以病免以都督同知楊英代之

○自乙巳至是日木星卯刻見於申

○四川茂州地震

○丙辰木星犯六諸王東第一星

○丁巳升揚州府知府孫祿爲河南布政司右參政仍知府事從巡按禦史張羽奏薦也

○蘇州守臣奏燕河營馬蘭谷等處馬死者四千四百餘匹兵部議發太僕寺銀一萬五千兩買馬給之

○戊午命山西都指揮僉事孫鎭充大同遊擊將軍周岐守備大同右衛城

○以災傷免應天府所屬上元等八縣稅糧有差

○己未命都督同知侯勛充總兵官鎭守狹西勛初守延綏以貪懦被劾閒住至是行賂鉅萬於權貴故復用

○虜擁眾入寧武關忻州定襄寧化所在蹂躪殺守備指揮陳經軍民死者相藉巡按禦史李穩以聞因劾副總兵神周屢遭挫衄惟事蒙蔽請逮治並及太監孫淸都禦史王珝兵備副使張鳳羾守備指揮傅鐸等之罪詔遣給事中一人會穩查勘周俟勘至奏處淸等降敕切責鐸等俱停俸仍命總制提督官嚴督各鎭防守有警互相應援毋分彼此再誤事機

○以災傷免陜西西安府所屬蒲城等二十一縣稅糧有差從知府趙祜等奏也

○命羽林前衛都指揮僉事戴儀掌廣西都司印

明武宗毅皇帝實錄卷之一百十五

明武宗毅皇帝實錄卷之一百十六

正徳九年九月庚申朔戶部會議巡撫官所上事宜一各處兌糧稽緩宜令司府州縣掌印管糧官十月內開倉徵完十二月內運送交兌仍敕監兌官於十一月內至水次督並兌完赴京復命次年正月終未完者監兌官劾治之一舊例過江腳米一斗三升近減其三升宜復仍舊一輕賫銀兩務令有司隨糧徵足方許出給通關庶使腳價有備運軍免於稱貸其上運官軍敢有需索有司糧裏酒食財物以致爭攘耽誤者重治其罪一舊例運糧官軍有犯除彊盜人命重情余俱待糧完之日勾問宜申明遵守一天津以北須用雇船剝淺近者船戶率髙價取嬴而運軍受害宜行管河郎中副使禁約區處一添設淮揚二府巡捕通判一員使管運河道官各得顓職一裁革湖廣巴陵縣稅課局並其稅於嶽州府稅課司詔皆從之

○辛酉戶部覆議巡撫都禦史周南蔣昇等所奏抽分鹽課事宜請於贛州龜角尾設立抽分官廠專委兵備副使監督稽考隨�稅所入多寡折銀畱給本處軍餉余輸光祿寺用其廣東有引官鹽許於南安贛州二府發賣毋再抽分袁吉臨三府非舊例行鹽地方禁勿許議上皆從之

○蔭刑部尙書張子麟子九鼎爲國子生以三年考滿也

○總制狹西等處都禦史鄧璋上言八事一勘核功次延綏寧夏期不過三月甘肅不過四月卽造報升賞如功次不明者以俟別處一各邊夜不收哨探賊情蹈危履險及至彼殺又無升格宜照陣亡事例升賞一甘肅地方頻年多寇乞發京儲或狹西官庫銀二萬兩於軍中遇斬獲首級者升級外再賞銀十兩以勵死士一各邊報捷多欺罔希恩宜令巡按禦史查勘追奪治罪一分守守備等官凡遇虜大眾入寇方許報總制鎭巡調兵策應若小有侵掠卽出追捕倘坐視不救及虛文捏報者亦坐守備不設致賊入境者罪一甘肅乏馬乞發狹西苑馬寺馬五千匹給軍一狹西各監苑種馬見在數少乞敕巡茶禦史閱視追捕一西域哈密諸夷入貢夾帶土產貨物貿易圖利乞申明禁例凡經過處所敢有私與夷人貿易者貨物入官仍枷號一月擬罪若驛遞稽遲亦治之兵部議覆俱從所奏惟格外賞恐各邊援例令總制官仍造爲銀牌重五錢或一兩者給之馬已發價亦不給

○壬戌魯王奏鉅野王府鎭國將軍當灞事父孝父沒讓其貲於幼弟當汗當濘事後母蔡氏曲爲承順乞旌表禮部議宗藩孝行與齊民同典非所以重宗室別貴賤也宜如例賜敕獎勵以爲宗室勸報可

○命錦衣衛都指揮同知王泰守備江西南贛地方

○虜五萬餘騎自宣府萬全右衛新開口入踰懷安趨蔚州等處劫掠又三萬餘騎入平虜城南都禦史叢蘭總兵官白玉等領兵追擊潛使人於田間炊飯置藥其中如農家餉食者又置礧石火箭於陽和天城懷安諸險厄設伏以待虜至掠食田中多中毒及發伏死者甚眾凡斬首五十級奪回被虜男婦三人馬六十餘匹器械四千雜畜三千三百有餘捷聞詔各賜敕獎勵賫奏者升賞如例其餘事情兵部議擬以聞

○升賞四川通江等處獲功官軍人等一千三百三十二人有差總兵昌佐督兵官通判謝豸等六人各以銀幣賞之

○癸亥孝恭章皇后忌辰奉先殿行祭禮命駙馬都尉林嶽祭景陵

○以旱災免廬鳳淮揚等府州衛所夏稅有差

○監察禦史蘇恩以母老乞終餋許之

○狹西進上用鋪花氈帳房一百六十二間先是傳旨以紙式尺寸令狹西鎭巡等官太監廖堂都禦史陳壽等依式成造重門堂廡庖廏混湢及戶牖樁橛影壁圍幕地氈之類皆具且有壇內遊幸出哨趕聲息諸名號凡一年乃成爲費不貲而堂復因之朘削所在騷動秦民苦之自後上出郊祀皆陳設帳房不復宿於齋宮矣

○甲子贈禦馬監太監於經父泰爲錦衣衛都指揮使母王氏夫人授其從弟資爲登州衛百戶並賜祠額護敕從經請也經寵幸嘗導上於通州張家灣置皇店榷�賈舟車微至擔負之利亦皆有稅中外怨之其請祠額者則香山碧雲寺所自治塋域也工作糜費以百萬計上亦嘗幸焉

○乙丑雲南鎭守太監梁裕巡按禦史李元以十八寨賊首阿海等作亂劾奏臨安兵備副使王昊寧州知州祿俸臨安衛指揮吳經等輕率進兵致啟夷釁及守巡參議周炯僉事呂翀督捕都指揮張春之罪兵部議覆詔昊等令巡按禦史逮問炯等俱停俸其撫剿事宜鎭巡等官仍議處以聞

○丙寅太監蔣貴傳旨鎭國府參將宋贇楊玉京營參將左欽湛臣各領官軍三千一百三十三員名贇玉上班則赴京操備下班則回鎭聽調欽臣上班則赴宣府備禦下班則交兌回京俱以遊擊將軍體統行事聽宣府鎭巡等官節制

○丁卯安南國遣使入貢內阮文禮等道病死陪臣阮莊請賜舟具護兵以還許之仍詔所司量給棺斂費並祭其有官職者

○戊辰重陽節免文武羣臣宴

○刑部右侍郎王寅以病乞致仕許之仍命病愈有司奏用

○戶部郎中張文錦督稅狹西言籌邊裕民十事尙書王瓊等覆議其可行者一部送錢糧宜選用州縣官不可專委老人大戶以致侵欺一起運存畱及本色折色糧價不等宜令斟酌倉分難易地裏遠近通融坐派使民力適均一罷軟官吏徵收違限姦頑解戶虛出通關宜申明禁例犯者必罰一折色糧艸價有輕重斂散無準宜令巡按督餉官酌處務使軍民兩便議入從之

○先是巡撫貴州都禦史沈林等奏乖西苗賊阿雜等之叛由宣慰宋然激之今然旣罷職復使其子侄承襲恐夷民不安宜將貴竹平伐等七長官司並洪邊十二馬頭地方金築安撫二司總設爲府洪邊貴竹各設縣皆以流官撫理然侄儲及長官宋齊攺授軍職兵部請下鎭巡等官詳議至是巡撫都禦史陳天祥等復奏各長官司夷民不願開設府縣況貴竹二司舊隸水西宣慰安萬鐘金築等司舊隸程番龍裏府衛初非然所部儲及齊宜各襲授原職兵部覆奏詔曰夷俗有不可盡以常法治者儲齊準仍襲原職令與萬鐘等用心管束夷民毋得科害激變再有違犯者劾奏罪之

○己巳升戶部署員外郎主事劉經爲山西按察司僉事

○庚午降翰林院編修王思爲廣東潮州府三河驛丞時上狎虎被傷閱月不視朝羣臣無敢言者思謂同官曰臣事君猶子事父父有疾子不可不問安有過不可不諫卽具疏以上待命數日畱中不下但降旨令降遠方雜職前此言事謫官者內降率有譴責語至思不然蓋諱之也思吏部尙書直曾孫有節行耿耿自信人謂不愧其祖云

○辛未中都畱守司署都指揮僉事張翼大寧都司署都指揮僉事陳璽山東都司署都指揮僉事宗敏所領京操班軍俱少千名以上兵部奏翼璽宜逮問宗敏暫領亦宜停俸並趣其軍未赴者詔可

○兵部覆奏宣大之捷有功及陣亡官軍並地方失誤事情宜行核實虜旣遠遁屯邊京軍數萬太監張永等奏帶頭目千餘宜酌量撤回原調沿邊防守官軍亦宜令各歸所部詔有功及陣亡者紀功官驗實具奏失事者巡按禦史會先差給事中並核京邊兌調官軍宣府上班京營下班者俱還京其宣府下班京營上班者令張忠統領如前旨聽調仍令張永等督各副參鎭巡等官用心防禦以安地方其官軍自京營調者及奏帶頭目酌量遣歸戍古北口者如故戍紫荊關等處者悉罷之

○壬申命應天衛都指揮僉事桂勇充右參將振威營坐營管操

○甲戌攺南京兵部右侍郎楊茂元爲刑部右侍郎

○乙亥升錦衣衛都指揮同知王獻爲都指揮使指揮同知張宣爲指揮使以爲張永寺報宣大之捷也

○丙子崇王奏稱歲祿米萬石粳米僅十之一乞量加以足用詔於粟米九千石內攺支粳米二千石

○山西巡撫都禦史王珝等奏北虜深入三關乞發延綏兵捍禦兵部議令總制提督總兵官酌處如三關警報不息卽以副總兵神周所部發回防禦茗虜眾應調延綏兵亦聽其調發從之

○丁丑升延安衛指揮同知時陳爲署都指揮僉事陳自言於陽武上蔡獲功例該升實署二級也

○戊寅兵部議覆南京兵部尙書張澯所陳機務一外守備廳用審事千百戶二人以聽詞訟招權納賄𨿽已革罷仍乞降旨著爲令一每年內外守備等官會同省操止春秋一次其餘付之把總告期里數而已請每月一再至或旬月連至一營以較勤惰一由票淸查差役軍士便之守備衙門屢次奏革以滋多斃乞仍舊例差官淸撥給照一正統天順間內官守龍江關者三人守皇城都城者二人內府並甲字庫二人近各增至十餘人政斃民勞乞裁革一南京各衛編僉快船小甲貧苦不堪而富者多投補犧牲所以圖影射宜炤舊額其近年投補者革之詔見在守關守門及管庫官員且不動以後員缺如正統天順間例勿補由票仍令內外守備與參贊官會議以聞餘如議

○守備陽和城都指揮僉事林叢坐虜寇黃土坡墩應謫戍以情輕宥之降四級帶俸差操

○己卯徽府儀賓徐寧居喪挾妓兼酗酒閨門多不蕭爲讐所訟逮問革職爲民

○庚辰巡按直隸禦史於鏊查勘大同平山墩等處失事劾太監滿隆馬錫參將麻循都指揮盛傑百戶王璽等罪詔傑璽等逮問循奪俸三月隆錫姑宥之

○命廣寧伯劉佶督軍修理城池

○升巡撫狹西右副都禦史陳壽爲南京兵部右侍郎

○辛巳命薊州巡撫都禦史王倬修補燕河營馬蘭谷並西路潮河川等處邊墻

○奪沈府輔國將軍勛漚勛注勛澧勛氵�策勛洸祿米各三月儀賓花松花桂栗珊俸各一年勛漚等以歲祿又逋屢率眾人倉撻官吏松等亦效尢焉官司不能平奏之並及勛氵�策勛澧私出城遊戲等事下巡按禦史勘問皆實詔宥其罪奪祿米及俸軍校撥置者俱發戍邊

○壬午以明日萬壽聖節命駙馬都尉蔡震崔元林嶽分祭長陵獻陵景陵裕陵茂陵泰陵

○遣儀賓周鉞祭恭仁康定景皇帝陵寢

○遣內官祭恭讓章皇后陵寢

○授太監張雄父千戶銳爲後府右都督母寇氏贈一品夫人雄援太監髙鳳故父贈官例爲銳陳乞得超授後府猶以支俸爲疑兵部尙書陸完言雄忠讜勤誠受知聖明加以祿養亦不爲過詔令銳帶俸朝參初雄爲後母所淩因自宮遂怨其父旣貴猶不與之見同類者亟勸之雄立中堂垂簾杖其父二十旣乃相抱而泣自是遂至濫冒寵恩如此云

○以旱災免狹西西安左等衛屯田子粒有差

○癸未萬壽聖節上禦奉天殿文武羣臣及四夷朝使行慶賀禮免羣臣宴賜以節錢鈔

○甲申奪太子太傅成國公朱輔祿兩月太傅定國公徐光祚五月禮部尙書劉春侍郎李遜學吳儼俸各三月儀制司郎中劉滂等各四月先是萬壽聖節文武百官例赴靈濟宮習儀英國公張懋先期在告輔以襲爵在前光祚以加太傅爭爲班首禮部具以請是日百官胥集於靈濟宮跛倚得西始得旨以輔爲首糾儀官因劾輔等以私意爭長執禮者又不預請以致臨期誤事非所以示天下之表率聳外夷之觀瞻也詔詰責輔等皆具﹤鋶﹣釒﹥引咎上以輔等爵同輔襲在先班次已定元旦慶賀又已致詞祝贊光祚不諳事體妄相爭論該部不能據禮定議俱罰之

○丁亥兵部奏邇者宣大二鎭累遭虜禍宜敕都禦史叢蘭王珝各整飭邊備以戒不虞應議行事宜各以時並舉其被虜之處宜加存卹詔邊備朝廷重務各鎭俱要地亟寫敕令蘭及珝各依擬經略處置務要得宜蔚州廣昌靈丘忻崞定襄等處軍民被賊搶殺情可矜憫仍令各巡撫官加意優卹

○詔令督理狹西糧餉戶部右侍郎馮淸不妨原務巡撫狹西地方

○許總督漕運右都禦史張縉以南京戶部尙書致仕時縉﹤鋶﹣釒﹥乞休吏料左給事中葉相因言漕斃多端用貴得人縉素履因爲可稱防檢或失疏漏累﹤鋶﹣釒﹥乞退乃眞情也宜從所請吏部議縉先以南京戶部尙書爲逆瑾擯斥今經言官指摘𨿽其素履之善恐難展布宜復舊銜並加恩典以全大臣進退之義詔以其情詞懇切許之致仕仍復舊銜聽乘傳還有司給食米月三石人夫歲四名

○董卜韓胡宣慰司護印舍人容中切旺加立卜巴藏卜等及鎭安府土官知府岑流�土差官族岑麟等各來朝貢馬匹銀器賜彩叚等物有差

○烏思藏闡化王遣番僧宗竹堅昝各端嶽藏等車陸族番人頭目堅墩陸竹等各來朝貢方物馬匹賜彩幣等物有差

○戊子敕諭刑部都察院大理寺曰刑獄重事凡斷決起發會勘駁勘等項律例所載俱有定限不許淹禁今內外問刑衙門官員不體朝廷欽卹至意一應系囚或不親鞫問或狥情受囑或畏避嫌疑展轉委勘以致監禁日久有數年未結至瘐死獄中者情甚可憫法司其亟申明律例移文省諭今後再有故違者重治不貸又近年山東河南四川江西等處失事人員亦多淹禁者其令各鎭巡等官查勘明白從公議奏定奪故諭

○升賞大同馬鋪山窪等處並平口等處獲功陣亡官軍九百五十一人有差署都指揮僉事朱振升一級署都督同知張俊實授

○雲南巡撫都禦史王懋中奏十八寨叛賊阿海者革等旣已削平乞於要害之處置立城堡分軍守備以圖永久其戴罪參議周炯僉事呂翀都指揮僉事張春功可贖罪宜令支俸管事僉事史良佐都指揮同知方略知府戴鰲通判周憲李升宜量加獎勵兵部議如其言仍行懋中等相度夷情從宜撫處從之

○廷綏鎭巡等官都禦史陳璘等奏本鎭兵馬爲總制都禦史鄧璋調之固原見兵數千爲虜所迫以致失事並劾把總都指揮等官彭楲等不能捍禦之罪兵部覆奏璋調軍馬旣不能爲固原之助又致失延綏之守璘及總兵官王勛太監王競俱降敕責之楲等宜令戴罪討賊諸失事之狀宜令狹西巡按禦史會先差給事中勘實以聞詔是之勛璘競寫敕切責並楲等俱令戴罪自效

○國子監司業魯鐸乞祭掃許之

○先是朵顏三衛夷人入貢者歲止三百人至是援遼東諸夷例求增貢數爲六百薊州鎭守等官因言此虜與小王子締姻且乘宣大入寇之勢恐爲邊患宜令遼東遊擊將軍林睿駐兵近地以便應援喜峯桃林諸口及邊墻頹塌者宜亟繕治兵部議覆得旨從之增貢可否仍令鎭巡官議擬以報

○己丑兵部覆太僕寺卿楊廷儀所言馬政一眞定大名種馬多於保定諸府兗州種馬多於山東諸府河南諸府種馬又獨少於北直隸山東諸府欲將種馬騍馬從公分派通融適均一順天保定河間等府俱系領養備用馬匹地方中間一縣多至二三千匹者乞將保定河間二府原額孳生種馬分派於山東河南地方順天等府寄養多餘馬匹分派於退出孳牧州縣原定餋一一匹賦地五十畝宜加爲七十畝使民務沾實惠一宛平大興二縣坊廂巷市各有徵稅園囿陂池增築殆偏乞將二縣原額領養多餘馬匹分派於鄰近州縣一順天等府寧養備用馬匹乞令養馬州縣逐一淸查馬戶定以九則分爲三等撥付收餋其養馬田地不得變賣若投充陵戶海戶隱避養馬者止免本身雜泛差徭不得於有糧地內朦朧蠲免一國初令民間攢羣養馬後來儲峙不修勢旣難復宜於各該州縣通查所屬馬戶若干該徵料艸若干每遇夏秋之間計畝徵收各色艸束卽於羣頭之家設法收貯其餘水艸茂盛時月任意牧放冬春之際管馬官員按月關支給養一順天保定等府寄養馬匹有年老骨瘦不堪兌俵者所屬州縣不敢擅自變賣乞敕兵部委官與同本寺分巡少卿親詣揀選病且老者賣之其餘可存者或發館驛作下等馬或發州縣作甲首馬每馬一匹徵銀十兩貯寺以備買馬支用一禦馬監擠乳馬匹本寺每年於直隸府分孳牧種騾馬內選取一百匹後又止用五十匹然孳種旣有定則前馬匹乃額外重徵累民愈甚今後此馬俱於年例備用馬內徵派兵部覆奏詔準議其後兵部復題各處地方之不養馬者初議皆有深意存焉登靑萊等處則以易州山廠之夫差甚重懷慶等處則以山多地少水艸不便今若差官分派恐駭人心致生他變宜照累年題準事例不必紛更報可

○以明日十月朝遣駙馬都尉馬誠崔元林嶽分祭長陵獻陵景陵裕陵茂陵泰陵

○遣儀賓楊淳祭恭仁康定景皇帝陵寢

○遣內官祭恭讓章皇后陵寢

明武宗毅皇帝實錄卷之一百十六

大明武宗毅皇帝實錄卷之一百十七

正徳九年冬十月庚辰朔享太廟遣駙馬都尉蔡震代行禮

○朝鮮國王李懌遣陪臣刑曹參判金錫哲等來朝貢方物馬匹賜宴並彩幣等物有差泰寧等衛都指揮使鬼裏赤等來朝貢馬賜宴並賞彩幣等物之差

○夜四川松潘衛有星大如斗尾長八尺自東流西聲如雷

○辛卯降狹西行都司涼州衛都指揮僉事包英爲指揮同知莊浪衛指揮使徐潮爲指揮僉事副千戶康連爲百戶百戶馮義劉貴爲試百戶俱坐虜入境守備不設也降萬全右衛都指揮同知韓俊爲指揮僉事支正千戶俸坐防禦膳房堡失事也

○壬辰命巡視浙江右都禦史陶琰總督漕運兼巡撫鳳陽等處

○戶部議覆督理狹西糧餉右侍郎馮淸建言備邊事宜一甘肅地多肥美虜寇侵擾農事不修宜令守臣嚴督軍民及時播種量出官軍防護去城遠者爲之築立團莊守望應援其灌漑皆資南山河泉諸水宜責管屯等官往來巡視嚴曲防之禁使耕者樂業一官軍患病三月以上停支俸糧納級者止支軍功實職俸糧此舊制也今多冒濫宜並軍旗老疾之不堪差操者夜不收之額外濫充者逃軍之子及乞養幼男妄告紀錄食糧者一體查革以省浪費一甘肅流民歲久奠居𨿽有出銀之徭殊非良法宜行守臣淸查造冊量給官地人二十五畝照例納糧免其銀差一各邊站軍驛馬俱有供應定例先年偶因役煩不繼借用官司艸料遂因爲例宜攺正無令妄費邊儲議入皆允行之

○四川敍州地震

○山西太原府及代平楡次等十州縣大同府應州及山陰馬邑二縣並地震有聲偏頭關守禦千戶所雷電大雨雹

○賜巡撫寧夏右副都禦史安惟學祭葬初寘鐇叛惟學爲何所害其子弘嗣乞祭葬已得旨旣而以都給事中謝納論劾止之至是弘嗣復奏故有是命

○癸巳升翰林院編修董﹤王已﹥爲本院侍讀仍加俸一級以九年職滿且嘗纂修孝廟實錄也○甲午刑部主事李中上言漢明帝時佛以夷狄之教始入中國嗣是衛晉之世佛教益熾至梁武帝信佛益深前後三捨身於寺卒侯景所逼餓死臺城當之臣未有力言其非者非獨君之過亦其臣之罪也惟唐憲宗迎佛骨於禁中時則刑部侍郎韓愈上表切諫臣嘗謂漢明帝佛氏初入之時若有愈者一陳正論是非明白轉移之機尙易爲力柰何漢之君臣不明帝王之道而使佛國入中國以惑千萬世遂至纏綿固結無可角�羊之期其罪可勝言哉仰惟陛下有堯舜湯武之資曩者逆瑾竊弄威權勢焰薰灼自優遊不斷者視之以爲莫如之何也已陛下旣悟之後誅之無赦是陛下之聖武視堯舜湯武眞無愧矣夫何今日大權未收儲位未建義子未革紀綱日弛風俗日壞小人日進君子日退士气日靡言路日閉名器日輕賄賂日行禮樂費刑罰日濫民財日殫軍政日斃瑾旣誅矣而善治一無可舉蓋陛下之心惑於異端也夫以禁掖嚴邃豈異教所得雜居今乃於西華門內豹房之地建護國禪寺延住番僧日與親處異言日沃忠言日遠則用捨之顚倒舉措之乖方政務之廢弛豈不宜哉昔我憲宗偶爲妖僧繼曉所惑隨悟其誣卽斥逐之孝宗卽位之初加以誅戮人心痛快伏望陛下遠監漢唐中主之失近發我憲宗孝宗之明毀佛寺出番僧以謹華夷大防又妙選儒臣朝夕勸講務正心誠意之學明二帝三王之道攬大權以絕天下之姦建儲位以立天下之本革義子以正天下之名則所謂振綱紀勵風俗進君子退小人作士气開言路愼名器禁賄賂明禮樂淸刑罰足民財修軍政可以次第舉矣﹤鋶﹣釒﹥入不報尋降廣東通衢驛驛丞

○乙未命金吾右衛都指指揮僉事王釗子璽爲指揮使璽祖職指揮同知錄陣亡功故也

○授駙馬都尉馬誠子瀾澤爲錦衣衛帶俸百戶以其援例陳乞也

○戊戌蔭南京戶部尙書胡富子韶吏部左侍郎王璟孫宗賢爲國子生

○封鄒平王庶子當烄涼爲鎭國將軍當涼與庶兄當潩爭襲王爵有旨令帶頭巾習禮三年後以聞至是撫按官援詔例以當涼所犯非敗倫傷化且近已能自新請不俟三年攺封禮部議覆從之仍令與當潩各惇念天倫守祿位以副朝廷親親之意

○己亥升湖廣都司都指揮僉事許詔爲都指揮同知鎭遠衛指揮同知白鳳爲指揮使錄其有擒斬賊級功也贈靈璧縣主簿蔣賢爲本縣知縣仍錄其子薰爲國子生楊虎等之寇靈璧也知縣陳安伯及壽州衛指揮錢英與賢等拒之兵敗伯安被虜賢死焉故有是命升河南府同知姜佐爲山西按察司僉事

○庚子四川播州宣慰使楊斌遣長官馮俊等來朝貢馬賜宴並彩幣鈔有差

○戶部以遼東軍餉缺乏請以年例銀七萬兩先給之及將山東等運司各年中剩鹽課減價召商報中以補年例原數報可命工部修造文廟禮樂祭器辛丑命寧夏前衛都指揮使鄭卿充甘肅遊擊將軍

○壬寅工部左侍郎夏昂卒昂字景徳順天府宛平縣籍吳人成化甲辰進士授工科給事中升本科右給事中丁憂服闋復除禮科升本科左給事中弘治癸丑會試充同考試官歷湖廣右參議福建右參政狹西左右布政司南京太僕寺卿右副都禦史總督南京糧儲乃升工部左侍郎至是卒賜祭葬如制昂爲人醇謹質直不修邊幅居官以廉愼稱

○丙午命慶陽衛指揮僉事廖綸協同分守寧夏東路興武營地方

○丁未誠孝昭皇后忌辰奉先殿行祭禮遣駙馬都尉馬誠祭獻陵

○戶部言江西正徳八年起運秋糧徵兌旣不及時災傷又不先奏延至八月始得完兌以致阻凍虧損京儲其布政司府州縣掌印管糧官及原委催兌官俱移文巡按禦史會同催糧主事鄭王逮問阻凍糧一十七萬三千五百石宜照例給軍行糧及行參將梁璽沿途防護舊糧旣阻新運缺船宜查不通水次州縣今年兌軍糧米折銀如阻凍之數每石連耗七錢以抵之正徳八年折徵糧銀亦令督催完角�羊災重地方令主事畢廷拱核實以聞廷拱職專催兌不先核實輒爲通行奏免以致人心觀望亦宜治罪詔俱從部議而貸廷拱奪其俸三月

○錄涼州衛羅羅墩地方斬獲功賞分守太監張昭副總兵徐謙銀十兩彩幣二表裏狹西右參議耿繼玄銀幣半之有功並陣亡官軍涼州衛正千戶楊文等一百七十人升賞有差

○降遼東分守參將髙欽三級先是欽以創忽兒河失事與太監王秩等各奪俸一年而把緫指揮馬俊佟宣劉欽林叢等俱謫戍邊衛至是俊等奏訴謂職在聽調且有殿後之功俱坐重罪而欽爲主將僨軍敗事顧止奪俸兵部覆議以爲誠如俊等所言宜逮欽究治詔俊者攺戍近衛欽姑從輕降級帶俸差操

○戊申升工部右侍郎兪琳爲本部左侍郎令管領易州山廠右侍郎劉永爲回部管事

○先是四川敍州府夷民阿伏貴敬炒等二百九十三人哨聚爲患守備都指揮李永定率兵追捕招降炒等五百餘人茂州衛官軍與七里羌民仇殺知州封憲悉撫散之狹西慶陽府合水縣回回李大祿糾眾流劫漢中西安地方分巡副使邊億僉事阮吉率眾擒之緫制都禦史彭澤具以聞兵部議擬緫兵官徐謙並遠定憲等宜加獎勵吉億及有功人員宜令巡按禦史核實以聞以定升賞報可

○己酉命狹西都司都指揮同知韓連守備靈璧地方

○升綏徳衛指揮使魯綱爲都指揮使錄其懷其定邊營及擒斬河南流賊功也

○工部以修乾淸坤宮會計材物事宜上請命尙書李鐩提督營建升湖廣巡撫右副都禦史劉丙爲工部右侍郎兼右僉都禦史總督四川湖廣貴州等處采取大木而以署郎中主事伍全於湖廣鄧文璧於貴州李寅於四川分理之張惠於南直隸署員外郎主事唐昇於北直隸俱燒磚張正蒙於眞定山西河南狹西主事兪禎於浙江江西直隸徽州等處收買竹木給事中竇明點視工程任忠泰各查盤庫廠皆予之敕旣而傳旨令禦馬監太監谷大用司禮監太監張雄緫理內官監太監張棖及都督同知朱寧提督且敕令禁革姦斃及權豪勢要侵攬鬻放者

○以旱災免遼東衛所屯田子粒之半

○庚戌緫督三關軍務太監張永都禦史叢蘭緫兵官白玉等以朔州陽和等處節被虜寇蹂躪因劾副緫兵神周林寬戴欽及平虜衛守備鄭恭等失機乞行逮治兵部議覆詔周屢失軍機情罪深重令巡撫都禦史角�羊京問理寬革職俟勘明逮問欽恭令戴罪殺賊

○辛亥治大同邊將失機罪八年三月十七日虜大舉入寇由滅胡等墩日漸南掠遂攻朔州圍馬邑掠東君等村殺虜居民孳畜甚眾緫兵官潘浩守備劉日�敬指揮徐縉鄭良盛傑等與戰不利百戶姚鉞李寧等死馬大同緫兵官葉椿遣都指鄭恭迎戰於馬石溝參將谷琛指揮任璽王祥等戰虎兕山日�敬及遊擊將軍白春以眾二千餘人敗賊於天城衛春復戰於鮑家屯守備陳恭戰新城堡琛及遊擊將軍朱振復連與戰賊乃退五月四日復以五千騎從八股泉入三千騎從靖虜墩入六千騎從鎭虜墩入五百騎從沙河堡入三萬騎從碌石�由河墩入又三千騎從滅胡墩入一萬騎從沙溝墩入二千騎從懷遠墩入復以百騎從接火窯山墩入來往石佛寺堡滑石嶺安邊堡至東山村諸處四散大掠越七日賊探知大同兵馬至乃遁蓋殺虜居民三千餘人以掠孳畜以數萬計巡視居庸等關都禦史叢蘭以聞上命巡按禦史於鏊查勘鏊劾奏恭日�敬璽及守備都指揮郝鎭周鎭程鉞夏綱琛及參將林寬太監宋彬韋忠奉禦王哲監丞滿隆椿浩及巡撫都禦史髙友璣罪各有差事下兵部議覆以爲大同三路地方達賊蹂踐連洽旬日數百里煙火蕩然蓋數十年來未有受禍於此之慘者宜如鏊奏明治其罪於是都察院復以上命會議各官情罪輕重上請詔以大同地方失事情重浩彬友璣姑免逮椿鉞令巡按禦史遣人械系來京送都察院審實周鎭令帶罪殺賊事完之日與隆寬哲及去任者具奏處之琛日�敬降二級恭一級郝鎭俸半年綱及璽等俱奪俸三月失事稍輕者免究

○壬子升河南左布政使陳璘爲都察院右副都禦史巡撫湖廣地方兼理軍務

○巡撫甘肅副都禦史趙鑑奏今秋民食頗足地方可保無虞且以所行均水利實屯丁墾荒田給牛種團耕牧五事條上戶部請量加獎勵從之

○癸丑戶部覆戶科都給事中周金等奏處糧運四事其一徵收遇期固有司之罪而刁難遲滯實運官之責今後運官有蹈前斃者監兌官開其揭帖送戶部及漕運衙門年終會議具奏罷黜其二徐州安平等處管河郎中及管泉管閘主事近多規避巡視欠嚴宜令各照舊規於所管地方駐札禁約姦豪時其蓄洩以濟糧運違者該科劾奏其三通州張灣一帶車戶詐勒運軍每銀一兩止爲載米七石勞費加倍運送稽遲宜令巡倉等官定擬腳價仍先封收在官給票驗支其四江西兵火連年公私困敝乞下戶兵二部議推練達漕事者一員調管速運不致仍前廢事詔如議行之

○命撥三大營團營官軍共二萬五千員名修理京都城垣從工部奏也

○升四川按察司副使張敏一級以其有斬獲功也

○升提督四夷館太常寺卿廖紀爲工部右侍郎管理易州山廠柴炭

○命江西兵備副使許庭光於饒州府城駐札從鎭巡管官奏也

○命狹西都司都指揮同知閻勛充右參充將分守寧夏東路地方

○甲寅命各邊巡按禦史核實死事官軍宜贈蔭者以聞從給中傅鑰奏也

○命都指揮同知薛澄於遼東都司僉書管事

○乙卯四川茂州及汶川縣地震

○丁巳降守備九江署都指揮僉事陳翺四級坐流賊攻劫府城不能備禦也

○升河南右布政司使臧鳳爲本司左布政使升署都指揮同知王憲爲畱守司署正畱守掌印管事

○戊午以光祿卿沈冬魁爲太常寺卿提督四夷館

○令普安州女土判官適擦長女阿鐸襲母官

○敕宣府遊擊將軍郤永充緫兵官鎭守大同地方命疾馳以往

○敕左都督劉暉充緫兵官鎭守山西地方兼提督三關兵部侍郎陳玉兼都察院左僉都禦史提督東西兩路左僉都禦史陳天祥提督山西三關先是兵部言達賊屢犯宣大三關深入爲患今𨿽出境其謀叵測宜預爲之處上已敕都禦史叢蘭王珝預爲經略會邊臣來奏達賊復入忻州等處虜掠及朵顏等衛夷情變動欲行整兵截殺上命廷臣會議三關前此𨿽時有侵犯然賴大同之威遠平虜地方屏蔽於外猶若腹裏自前歲神周失利之後重以葉椿之畏怯而反賊王良李悅之黨多投入虜中誘以爲寇則今之三關非復如昔宜特設緫兵官一員假以鎭守山西兼緫督三關之名仍在偏頭關駐札遇有警報相機捍禦其三關軍士每增千人寧武迆西山勢平坦宜修築墻堡朵顏頭目結親北虜近頗桀驁紫荊倒馬龍泉等關山路潛通亦所當慮且邊事重大因革多端非巡撫都禦史一人所能幹理宜遣文職大臣二員一提督三關一提督紫荊等關防守事宜悉以委之鎭巡等官俱聽節制上從之仍命各邊鎭守緫兵副將遊擊都司衛所官加意撫卹軍士貪婪侵漁者攺調煙瘴地方帶俸差操應降級者如例子孫就所調地方襲替卽遇赦不許還衛以示警

○降吏科給事中張原爲貴州新添驛丞原上﹤鋶﹣釒﹥言六事一汰冗食謂生民之本在於足食今天下水旱爲災貪饕在位食之所生其源已病矣加以內外衙門官員工匠投充影射日益月增或一家父子兄弟皆淂食公庾之粟則食如之何而不缺也誠宜申嚴舊規詳加簡閱其有因事建置而不可無者乃仍其舊或事在得已悉從攺正其匠作勇士力士校尉各色人等幾系近年投充卽爲裁革有占恡者論治以法庶幾國計可紓一愼工作謂匹夫之家上父母下妻子皆仰賴以食苟使之經歲勤動不得力作食何由給況尺籍之兵所以禦外侮京營之設又所以衛王宮也養銳且恐不足又可困其力耶今都城內外工作繁興起撥軍夫歲以千計計其工程不期可辦恣其怠緩乃終歲不休利歸私門怨歸公室況內廷營建旣不可已則其餘大小工作宜悉停止庶幾人有餘力大役可成一禁貢獻謂今天下幅員萬里宜其財用之多然一舉事而掌國計者輒至告乏何哉民貧故也民所以貧一由於守令之貪殘一由於守巨之進貢近年均需雜輸十倍舊制而皆取辦於守令守令假以自殖而又十倍於上供至於守臣之進貢其斃又有甚焉者巧立名目競出新奇以爲孝順彼豈肯捐己之財不過取之於民耳取於民者十百而貢於上者才一二朝廷何樂於是而受之誠宜禁其貢納杜彼貪媒庶幾法外之擾不及於民一明賞罰謂人君禦下惟賞與罰賞罰明信人乃勸功今或無功受賞或有罪不罰庸才輒至封侯廝餋亦多腰玉政體隳廢權柄下移載稽邊功其舛尢甚足不出門而寄名受賞身未經戰而迎合奏功禦敵者或未沾恩覆軍者多至免禍此士卒所以角�羊體夷虜因以跳梁也誠宜兼緫乾綱精核功罪凡所施行必合公道其或左右近習閥閱權勢之人沮公撓法謂托夤緣肆無忌憚者聽所司執奏或以得兪旨亦聽科道參駁庶幾公道昭明國是以定一廣言路謂君以受言爲徳臣以直諫爲忠必上下相濟而後天下可理也今天下政事之興革人才之進退人亦未嘗不言之但言者𨿽眾猶懷逆麟之懼誠宜和顏降志使人各盡其所見然後徐察其可否而見之卽施行其或不當亦宜假借優��大口�庶則羣策必舉政以不迷一進徳學謂世無常治亦無常亂視人君修徳所以善治而講學又所以修徳也誠宜淸心窒欲勵志省非深宮燕閒之餘取論語孟子尙書及貞觀政要大學衍義陸贄奏議時賜省覽繹大義采其切近精實者而施之踐履則必能助聖學之髙明成善治於永久﹤鋶﹣釒﹥入不報尋傳旨原驟升言路輒摭往事奏擾降遠方雜職時原拜官未數月云

○四川大足縣流星如火自東南往西北尾數十丈光芒燭地少頃雷震南方竟刻乃止

大明武宗毅皇帝實錄卷之一百十七

大明武宗毅皇帝實錄卷之一百十八

正徳九年十一月己未朔欽天監進正徳十年大統歷上於奉天殿受之給賜文武羣臣頒行天下

○給事中竇明等點閱京營官軍多失伍者乃劾五軍營中軍坐營寧陽侯陳繼祖提督廣寧侯劉佶把緫指揮周宗等宜罪得旨宗等逮問繼祖佶宥之奪給事中任忠劉夔周文熙徐之鸞張翀俸各六月以進歷導駕儀失也

○庚申升福建按察使王恩山西左參政陳逵爲布政使恩山東逵本司監察禦史吳璋爲山東按察司副使

○命兵部選團營官軍六千人分前後二營與勇士並四衛營營各三千人以右督張洪都指揮桂勇賈鑑李隆分領之於西官操練洪勇士營勇前營鑑後營隆四衛營

○升賞宣府大同地方獲功陣亡官軍錦衣衛指揮同知張鎧千戶張蘭齊佐等九百二人有差蘭太監張銳侄佐錢寧婿也

○太監溫祥傳旨以禦馬監太監趙英分守遼陽等處印綬監左少監白懷廣寧監槍

○辛酉降歸善王當沍爲庶人守鳳陽祖陵當沍健悍賊攻兗州時嘗借護衛盔甲弓弩率家眾登城射殺之魯王以聞降敕褒諭由是喜弄兵聞袁質善射召與角勝因賞之時縱酒過多行與長史馬魁有隙嘗欲納校余李志爲家人屬魁啟王魁不應審嗾王重繩智謫爲樂工當沍不能平欲縳魁辱之魁避匿畏王責之乃乘醉佯言欲反會梁榖告質等謀逆魁因譛之王且於不先發禍且及王王懼遂奏之旣被執當沍曰我何罪而系我索其兵器乃前所借弓弩也魁恐事敗乃諷所原陳環及啖術士李秀使誣証之復以書及賄抵鎭守大監畢眞使逮二人詰問已而二人者以實對書賄亦爲眞所發於是法司會勛戚府部大臣以質等及魁赴諸王館與當沍驗問皆知當沍無反狀無敢爲白者竟以違祖訓成獄軍校坐撥置戍者五人質其家屬至戍肅州西鳳竹屈昂徙口外魁以誣妄坐斬諸所連逮多瘦死者千戶王王�贊亦死於途山東鎭巡及三司掌印者以失覺察奪俸有差榖罪尢甚於魁獨得免當沍之鳳陽有旨令中官護送當沍猶未知所坐中官紿曰謁祖陵耳比至問曰此何地曰髙墻乃大慟曰冤乎卽日以首觸墻而死聞者傷之

○禮部言各處歲貢生員違例起送者多顧本部事例亦有開載未盡者宜酌處申明自今各學務依該貢年分及計到部期限預推食糧年深者正副各一人送提學官考定卽給文起送令依限到部其有已考領有試卷特未給文而丁憂患病者服除病愈卽三年之外仍許補應本年之貢若已給文又違限三年之上而稱病者𨿽無情獘亦發爲民以懲偸惰若當貢考遇考時有故聽將以次考克候其服除病愈乃得應貢補貢年月俱以各地方到部期限爲斷如直隸限今年正月到部者考補貢生至明年正月以後卽爲一年之上不得以未及一年爲角�羊者自今申明之後敢有再違及將老病之人充貢者所司並提學官本部參究庶舊制不失而人知所守從之

○楚雄府地震

○命開平衛指揮僉事靳英充宣府遊擊將軍

○狹西鞏昌府流星西北起墜於正北光如火有聲如雷

○準補給岷王樂戶十戶

○壬戌命狹西署都指揮僉事安國充副緫兵協守大同地方

○鎭守兩廣緫兵官武定侯郭勛以先調兵往江西剿賊師還亦具﹤鋶﹣釒﹥奏捷兵部劾其違例邀功宜治得旨姑宥之

○癸亥恭讓章皇后忌辰遣內官祭陵寢

○升江西按察司副使胡世榮爲福建按察使

○轉廣東右布政使方良節爲本司左布使

○四川茂州宣府懷來衛皆地震

○乙丑發戶部銀一萬六千二百七十兩於宣府大同二鎭以備軍餉

○太監蔣貴傳旨禦馬監太監宋寶令守備峨嵋山等營

○丙寅攺巡撫湖廣地方都察院右副都禦史陳璘巡撫延綏等處

○升提督謄黃右通政馮蘭光祿寺卿

○升江西布政司右參政吳廷舉爲廣東右布政司

○升賞剿平苗賊湖貴土漢官軍指揮周勛等五百八十六人有差鎭守貴州太監史泰緫兵官丰城侯李旻巡撫貴州都禦史楊茂元沈林巡按貴州禦史張祐各賞銀二十兩紵絲二表裏貴州左參議方天雨七人半之思州府知府髙節銀五兩紵絲一表裏四川酉陽宣撫冉舜臣舍人冉儀令巡按禦史以禮獎勞

○命萬全都司都指揮同知王本掌印管事

○升錦衣衛都指揮僉事朱彬爲都指揮同知彬奏正徳六年徵剿流賊屢有戰功後以南宮縣縱殺罰俸半年乞以舊功升職兵部覆請得旨準升一級

○戊辰夜月犯壘壁陣東第四星

○己巳升山東左布政使秦金爲都察院右副都禦史巡撫湖廣地方兼贊理軍務

○以有災免順天永平保定何間等府衛屯田子粒有差

○薊州鎭巡等官復奏朵顏三衛都督花當等必欲增人進貢且云若限以舊數則不復貢矣兵部會議夷狂悖宜興師問罪但臣事中國已久難遽棄絕請今俯從其請以後仍照舊數勿再要求鎭巡官仍令通事省諭從之

○命綏徳衛納粟都指揮僉事紀世楹充右參將分守延綏東路地方

○錦衣衛掌衛事都督同知朱寧奏提督官校副千戶趙璽等屢獲妖言彊盜乞錄其功得旨寧提有功功勤茂著升右都督仍舊掌印提督璽升正千戶百戶張綸等五十三人各升一級寧奏辭掌印得旨朝廷以爾奉法公勤行事安靜特玆加秩宜勉承新命仍舊供職不允所辭寧復辭升級及掌印得旨論功升秩乃激勸舊例爾積有年勞朕心嘉悅方切委任宜照前旨供職以副眷注至意不必固辭會本衛都指揮同知覃泰等奏保畱之寧復辭得旨爾辭免加秩至於再三具見謙讓至情衛官又合辭奏保尢見平日行事公平人心悅服特允所請以舊銜掌印提督仍賞銀五十兩彩幣四表裏宜承朕意不必再辭

○庚午六科都給事中安金等以虜數入寇劾奏鎭守副總兵神周緫兵官葉椿巡撫都禦史髙友璣王珝劾鎭守太監孫淸宋彬緫制都禦史叢蘭緫兵官白玉副緫兵溫恭之罪乞逮問周椿而罷黜友璣等十三道禦史吳祺等亦爲言並劾宣府總兵官劉淮太監王綱都禦史孟春等罪會周椿已有旨逮問兵部覆請得旨大同緫巡等官先事不能防禦致虜深入越過三關直至崞忻等處殘害州縣宣府偏頭寧武及山西地方失事尢重各該緫巡等官俱當械系重治姑從輕處之淮部下有斬獲微功降二級帶俸差操友璣亦降二級春翊各一級俱別用彬淸俱取爲京蘭受命緫制經略無謀責令自劾玉恭統領大眾調度無策寫敕切責之仍命張永張忠用心督勵將士共圖成功旣而蘭自陳奪其俸半年令殺賊自效

○虜入花馬池掠牧放官馬五百三十二匹參將尹淸追之出兵百餘里至方山與虜戰中流矢死陜西總制都禦史鄧璋以聞詔以失事情重亟命巡按禦史查勘

○壬申轉陜西右布政使陳一經爲山東左布政使

○升賞甘州靖安大海渠沙河等堡地方獲功官軍百戶王達等五十八人有差

○命懷來衛指揮同知黃昱守備赤城堡地方

○餋病都察院右副都禦史陳璧卒壁字瑞卿山西太原左衛人成化壬戌進士授嘉興知縣攺武邑擢監察禦史巡畿郡山東剛直有威弘治間升山東按察司副使整飭臨淸兵備權貴過者皆斂戢升按察使進南京太僕寺卿正徳初升都察院右副都禦史整飭薊州等處邊備兼巡撫順天等府以病不能蒞任遂致仕至是卒詔祭葬壁性戇直居官守法無所屈撓然剛愎少容好使酒人以是惜之

○大監蔣貴傳旨浙江鎭守內官監太監劉璟調緫鎭兩廣地方而以市舶司內官監太監王堂代璟鎭守

○山西角�羊州流星自東南往西北大如斗先如火有聲如雷

○癸酉升刑部員外郎李鉞爲河南按察司僉事升定遼左衛都指揮僉事髙云爲都指揮同知以徵流賊功也

○命寧中衛指揮僉事雍彬守備環慶地方

○命山西行都司署都指揮僉事張輗充左參將分守大同東路地方

○山西襄陵縣西南白气二道如帚移時散天鼓明如雷

○奏府保安王誠漖事母至孝其母以聞賜敕獎勵

○勒狹西按察司僉事張琎爲民始琎與都禦史張翼訐奏遣給事中邵錫刑部郎中閔槐錦衣衛千戶周衷勘之時巡按禦史成文亦劾翼失事冒功翼疑琎與父同鄕有私伺琎遣人如文所執而脇之俾首所饋文金錢狀又慮其人不承厚賜以結之卽以奏聞並下錫等案驗皆誣錫等還報復下琎詔獄與文面質詞不異琎竟坐黜爲民而翼以餋病去不復究

○提督軍務都禦史兪諫等言江西進賢等縣及新設萬年東鄕二縣兵荒連歲民不聊生乞量免正徳八年起運糧米戶部復議從之

○夜犯畢宿右股東第二星

○甲戌升鎭江府知府林魁爲山西按察司副使提調學校

○提督巡捕管錦衣衛事都督同知朱安奏官校正千戶蕭仁等捕盜有功乞升級得旨安督捕勤勞升右都督職任仍舊仁等各升一級安辭管衛事不允再辭升秩得旨爾以年勞加秩乃激勸舊章再﹤鋶﹣釒﹥懇辭具見謙讓至意特允所請以舊銜管事提督仍賞銀三十兩彩幣二表裏是時寧安怙寵旣升且辭玩瀆甚矣

○命綏徳衛指揮使竇鍧守備平虜城陽和衛署指揮使任璽備天城城

○四川成都府新都金堂雙流三縣各地震

○丙子南京工部尙書林廷選致仕廷選自緫督兩廣右都禦史升南京辭病不能赴命以新秩致仕仍予之敕有司仍給食米月一石人夫歲二名升山西按察使王紹爲陜西右布政使

○裁革整飭蘇松等處兵備副使從巡撫都禦史王黰等奏也

○裁革河間大名等府地方鎭守緫兵官保定遊擊將軍劉寶駐河間防守

○瓦剌達子侵哈密土魯番速壇滿速王等敗之斬首八級甘肅守臣以聞且爲乞賞詔速壇滿速兒賞彩叚六表裏織金衣服二襲眞帖木兒彩叚四表裏織金衣服一襲爲首頭目各賞銀五兩彩叚一表裏爲從夷人各銀三兩布四匹

○初巡撫大同都禦史髙友璣奏天城陽和髙山威遠等處主客兵馬數多糧艸缺乏戶部請以山西河南直隸原派大同糧艸缺欠催徵完角�羊及原議上納甘肅銀兩在順天等府者俱角�羊宣府在河南山東布政司者俱解大同應用從之丁丑升大理寺左少卿張禬陜西按察使李鉞爲都察院右僉都禦史禬巡撫宣府鉞提督鴈門等關兼巡撫山西等處攺提督撫治鄖陽右副都禦史王憲巡撫大同

○降太倉衛署都指揮僉事陳翺爲正千戶坐守備九江不能禦賊故也

○命左都督劉暉充緫兵官鎭守宣府地方寧夏前衛指揮同知楊賢守備寧夏鎭城迆南地方魯府鎭國將軍陽鋑奏山東兵荒相仍請辭祿米及日後祭葬卹典又以老病乞容令謝事以終餘年禮部議謂宗室無致仕例其辭常祿及日後祭葬亦恐失朝廷優典皆不可若有疾則宜其行朝賀禮仍賜敕獎勵以爲宗室勸從之

○庚辰南京禮部尙書喬宇宇引病乞致仕不允升四川布政司左參政邵��土貝�江西左參政王啟爲按察使��土貝�陜西文山西

○狹西涼州永昌莊浪三衛俱地震聲如雷辛巳以大理寺右少卿王純爲本寺左少卿右寺丞胡王�贊爲本寺右少卿

○太監韋彬傳旨分守懷來禦馬監太監於喜調鎭守宣府分守大同右衛都知監太監馬錫鎭守大同內官監太監羅籥令鎭守山西而以禦馬監太監劉寶代喜右少監李環代錫

○巡撫宣府都禦史孟春奏邊軍貧苦月糧每石折銀不過七錢欲照五年例折戶部覆奏折支多寡各視地之遠近年之丰歉初無定價宣府今秋小稔宜準加折毋得過八錢從之

○壬午命都察院右副都禦史任漢提督撫治鄖陽等處

○添設遊擊將軍一員於山西三關以署都指揮同知張綺充之從緫制都禦史叢蘭等奏也

○癸未攺服闋南京兵部尙書柴昇爲南京工部尙書

○升左春坊左中允兼翰林院修撰賈詠爲南京翰林院學士

○命工部尙書陸完新寧伯譚佑提督營建宮室

○命錦衣衛署都指揮僉事葉鳳儀充右參將鎭守密雲等處地方

○以災傷免河南開封等府陽武等二十四州縣及弘農衛秋糧子粒有差

○巡鹽禦史余珊奏長蘆利民等二十四場積年逋負鹽額宜加﹤宀十見﹥卹以安民竈且言洪武永樂年間時和歲丰家給人足民得盡力於農畝竈得專力於煎辦民竈相安公私俱贍行之旣久理極數窮至於今日災殄並作禍給兵連迄無寧歲是以二稅之入盡以供軍用度浩繁無所取辦則又巧力名色以取於民如聽差銀兩買角�羊戰馬勸借雜糧科買軍器修城夫役守城大漢之類何翅百端皆先時之所無者而今創有之民力不堪淪亡相繼一有控訴監箠至死是故竈逃以累民民逃以累竈民竈俱困胥爲戕賊伏望痛惜民窮如詔書例將正徳七年以前八年以後拖欠未徵及虛文角�羊到戶口價鈔黑土課米折鹽布匹之類勘實蠲免若有欺侵前斃責令追陪其已開中鹽課聽如例收買勤竈餘鹽以補官引長蘆二批驗所未買餘鹽萬二千二百二十一引及抄沒彊賊財產許變賣動支先盡貧竈酌量賑濟戶部議覆從之

○甲申以明日冬至節遣駙馬都尉馬誠崔元林嶽祭長陵獻陵景陵裕陵茂陵泰陵文武衙各分官陪祭遣儀賓周鉞祭恭仁康定景皇帝陵寢遣內官祭恭讓章皇后陵寢

○乙酉冬至節上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮太皇太后皇太后俱免命婦朝賀

○免羣臣宴賜以節錢鈔

○丙戌復除貴州布政司右參政華杲於四川升整飭安綿石泉等處兵備副使張敏爲山西右參政

○以狹西茶易馬二千匹給甘肅官軍從緫督都禦史彭澤奏也

○廣西蒼梧縣流賊六百餘人劫掠馬岡大圳等村指揮李鎭倪明等禦之鎭中流矢死緫督都禦史周南等以聞因劾明及左參將房潤右參將左唐僉事孫徽知府曹踞等罪兵部覆請得旨停明等俸令戴罪殺賊責總督等官嚴督所屬擒捕以安地方失誤事情巡按禦史勘報命右都督許泰都指揮同知朱彬提調團營西官廳先是太監張淮傳旨鎭國府春秋兩班及宣府備禦官軍並新選團營六千勇士三千四衛三千俱令在西官廳操練卽推謀勇堪任將者以聞兵部以都督許泰楊英馬昂咸寧侯仇鉞南和伯方壽祥名上仍令再推兵部復以懷寧侯孫應爵丰順伯曹愷都督時源名上仍令再推允合朕意者兵部復以署都督金鋪楊宏名上且言都督張俊都指揮朱彬亦皆可用但俊已老彬官卑況彬先爲千緫有妄殺罪若掌中軍害事益多故不敢舉得旨彬事前以辯明乃命彬及許泰提調中軍不妨營務

○降宣府納級都指揮僉事李昇爲正千戶坐守備永寧城不能禦賊故也

○增巡視山西偏頭等關禦史一員先是緫制都禦史叢蘭奏偏頭寧武鴈門等關𨿽有兵備副使一員然爲鎭巡所轄宜照山海居庸關例每年攺差禦史一員領敕巡視兵部覆如蘭請且言宜暫聽今都禦陳天祥委用遂差禦史王潮潮言以禦史而聽人委用何以盡激揚之任乞攺正從之

○丁亥升刑科都給事中李鐸爲南京大理寺右寺丞

○刑部右侍郎王寅卒寅字敬夫直隸容城人成化辛丑進士授大理寺右評事進寺副擢福建按察司僉事狹西副使廣西按察使四川右布政使召拜太僕寺卿進工部右侍郎專理易州山廠攺戶部復攺刑部乞歸養病許之卒如例祭葬寅馴謹篤實𨿽稱未著而疵颣不聞所謂無咎無譽者

○戊子朵顏泰寧福餘三衛都督花當等遣頭目影克卜等六百人各貢馬補賀萬壽聖節賜宴並給賞有差

大明武宗毅皇帝實錄卷之一百十八大明武宗毅皇帝實錄卷之一百十九

正徳九年十二月己丑朔以營建乾淸坤寧宮遣成國公朱輔駙馬都尉蔡震定國公徐光祚工部尙書李鐩禮部尙書劉春祭告天地宗廟社稷及山川城隍太歲等神魏國公徐俌祭告孝陵其有事江淮等處卽命所遣官一體祭告

○河東巡鹽禦史楊時周奏河東鹽池不結額鹽四十二萬引宜俟次年撈補戶部覆議從之

○命山西行都司指揮僉事董昇守備永寧城

○辛卯命左都督時源充緫兵官鎭守山西地方兼提督三關

○壬辰命順天府官祈雪

○自十一月甲申至是日申刻金星晝見於未

○乙未命陽武侯薛倫兼管府軍前衛印南京府軍左衛署指揮僉事陳賢南京神機營坐營管操

○贈江西兵備副使李情爲本司按察使賜祭仍蔭其子爲國子生以死姚洞之難也

○四川酉陽宣撫司土官石鎭等遣通事石崇等貢馬給賞有差

○丙申戶部請令山西運司每歲鹽花盛結於常額外再撈二十萬引開種以備王府祿糧之用如歲傷水撈仍供正額從巡撫都禦史王珝奏也

○先是以宣大失機下巡按禦史於鏊逮問失事者指揮僉事王臣副千戶張倫等至是鏊以獄上並劾分守參將詹免及太監王綱緫兵劉淮都禦史孟春亦宜逮問詔臣倫俱謫戍冕逮問淮春降級剛已取回宥之

○戊戌升賞狹西沙塘川獲功陣亡官軍西寧衛指揮使潘玉等一百一十人有差

○庚子朵顏三衛夷人花當等已得厚賞再請增數如前兵部復會議以其徼請無已不可從宜令通事省諭遵守舊規仍敕鎭巡等官練兵嚴備詔可

○升賞汀漳等處平賊有功官軍贛州衛指揮使王麒等一千八百一人有差太監商飈都禦史周南各賞銀二十兩紵絲二表裏禦史賀泰半之副使楊璋宗璽參議鄭毅都指揮李胤各升俸一級死事知縣蔣璣贈府同知蔭子一人爲國生

○辛丑直隸南和縣故有唐相廣平郡公宋璟祠未載祀典至是知縣李希夔以請詔以璟守法持正爲唐名相其令有司歲以仲春致祭

○靖遠伯王憲卒憲直隸束鹿人曾祖冀歷官兵部尙書宣徳間以軍功封靖遠伯賜誥券世襲憲驥之曾孫成化十五年父添卒十九年憲始嗣爵弘治初管紅盔將軍侍衛直宿八年五軍營坐營管操十三年攺三千營坐司明年仍轉五軍營右掖後兼掌府軍前衛事皆循常守職至是卒賜祭葬如例

○癸卯貞惠安和景皇后忌辰遣儀賓楊淳祭陵寢

○禮部言每歲慶成宴預進宴圖後有因事故臨時進退者悉以上聞涉於煩煩瀆及公侯伯亦有臨宴爭坐次者所宜申警自今凡正旦下後按日定圖至宴期前三日進覽有事故者本部移光祿寺扣除宴席以聞其公侯伯爵同者以中左右前後爲序府與爵俱同者則序以歷年深淺不得臨宴執論從之

○甲辰給賞山東髙密等縣地方獲功官軍人等周隆等八十四人及日照等縣獲功指揮楊享等八十五人銀幣有差

○乙巳狹西洮州衛地震

○丙午廣東道禦史王光言近年變異非常乾淸旣災而天鳴地震雨雪非時冰雹驟至或星見如輪或晝晦如夜揆厥所由皆人心不安所至人心不安者非一其大則皇儲之未見也自古帝王初纂大業卽建儲貳正以安人心遏亂源皇上嗣登大寶已及十載皇儲之位尙虛天下之心安得不憂而上天之戒亦豈虛示也哉伏望念創業之艱重天下之本擇宗室之賢者一人選正直之臣輔導預餋之待皇上誕育仍遣歸藩則人心悅而天意回矣﹤鋶﹣釒﹥入不報

○升賞各處擒斬流賊並陣亡官軍淮安等處地方老人王度等一千五人鳳陽等處義勇潘義等二百三十二人徽州大畈等處舍人周思義等一百五十三人各有差

○夜南方流星靑白色光如盞自井宿西南行至近濁後五小星隨之

○丁未朝鮮國王李懌遣陪臣禮曹參判李長坤及僉知中樞府事柳希渚等各貢馬及方物賜宴給賞有差

○戊申降楡林衛納級都指揮同知陳王�贊爲指揮同知納級都指揮僉事崔鏜爲指揮僉事俱以禦虜失事也

○己酉盜劫安南進貢方物於池州府之烏沙岸伴送百戶鈕鉆驛丞彭重俱被傷事聞兵部議覆得旨彊賊掠進貢方物各誤事官俱停俸限一月捕獲

○增設甘肅西路遊擊將軍以狹西行都司都指揮僉事芮寧充之領永昌山丹甘州髙臺肅州兵二千人總督都禦史彭澤以番夷不寧東路地遠難於徵調議請�設也

○庚戌奪工部右侍郎劉永俸一年永總理易州山廠內官監奏缺供用柴炭有旨詰責永言該歲者起運已足所司皆以補前任逋欠之數故與奏報不合詔宥之仍罰俸

○辛亥革爵陽曲王庶人鐘鍑自以年八十餘且有疾奏乞優老於宮令孫輔國將軍表椲攝理府事下禮部議宜令表椲以本等職事暫攝府事凡應奏之事仍啟鐘鍑徑奏以後不得妄請襲王爵從之

○初順天府尹楊廉奏會試之費出於本府者居天下三分之一民力不堪乞令各布政司增數輸銀以助之禮部議增原定數至二千五百五十兩有旨令查上科所費數酌定已而本府查報多實數而間有一二難據者乃不果定至是會試並登科錄進呈事竟通計用銀三千一百四十二兩有奇內除見有銀數外借支本府銀一千一百九十七兩有奇禮部請以此爲準派徵各布政司浙江江西湖廣福建四川各增一百二十兩並原派各共輸二百七十兩應天山東山西陜西河南各增八十兩廣東增一百兩並原派各共輸二百兩雲南廣西各增五十兩並原派各共輸一百兩以後科分悉準此責朝覲官賫納報可

○山西解州臨晉襄陵安邑聞喜夏縣俱地震有聲

○壬子夜月犯氐宿

○癸丑隆慶並白羊口等衛所守隘官軍月糧準照紫荊關例石折銀六錢從戶部奏也

○甲寅蔭故內閣大學士丘浚孫郊爲尙寶司司丞

○給事中邢寰劾奏太常寺少卿趙繼宗進非正途形復猥陋不宜典祀郊廟有玷明禋大理寺寺丞李廷梧浙江副使謝琛前以禦史巡按蘇松貪污顯著形於民謠俱乞罷黜吏部議覆詔畱繼宗廷梧琛仍俟考察

○掌太常寺事太子少保禮部尙書田景賢引疾乞休許之加太子太保賜敕給驛還鄕有司給食米月三石人夫歲四名

○升賞廣西梧州北流等縣剿賊獲功官軍桂林中衛指揮門祖蔭等二千二十五人有差總督兩廣都禦史林廷選總兵官郭勛各賞銀二十兩紵絲二表裏巡按禦史舒晟副總兵金堂參將房潤張祐半之參政蔚春參議楊偉左唐副使翁茂南僉事曹閔薛金各銀五兩紵絲一表裏

○工部奏營建宮室料價工役當用銀百萬兩宜派浙江等布政司並南北直隸府州縣均賦於民每年帶徵十之二恐徵輸不及請暫於內帑借其半以濟急用詔內帑銀不必動

○夜北方流星靑白色起自紫微垣西蕃光如盞東北行至近濁後五小星隨之

○乙卯命成都前衛指揮使杜琮守備四川敍瀘大壩等處地方

○致仕南京戶部尙書雍泰卒泰字世隆陜西咸寧縣人成化己丑進士知吳縣擢監察禦史知鳳陽府攺南陽進山西兵備副使按察使山東左布政使以右副都禦史巡撫宣府被劾除名正徳戊辰言官潘鐸等薦之起爲左副都禦史提督操江未至又升南京戶部尙書時吏部尙書許進偶觸劉瑾怒以進之推泰也列上履歷而隱其除名一事爲進罪遂並泰皆勒致仕泰性剛動必近名與物多忤爲按察使則杖知府於途爲都禦史則杖參將於庭論者謂其粗暴任情殊無大臣器度其屢遭患難亦自掇也

○丙辰蔭故太子太保吏部尙書王恕子承祿爲中書舍人

○戶部覆議湖廣枝江千戶所軍余謝麼兒侵占楊林湖等處田十三頃有奇舊屬遼府者請仍給本府管業其餘田九頃撥給本屯無田軍余佃種從之

○兵部覆禦史汪賜所奏三事一重治邊將謂恩威賞罰不宜偏任邇來將官失律俱從輕典是以進不用命敗幸免罰乞一準律例則皆勇於應敵而虜患可無慮矣一厚卹邊軍謂軍士衣食充足然後可用以敵愾各邊領軍官員科斂軍士宜嚴加禁革事發從重參問則兵彊而可用以戰守矣一添設邊備謂於大同聚落髙山二驛各添設守備官一員防守宜行總制官議奏從之

○湖廣安陸州地震

○丁巳以歲暮祫祭遣定國公徐光祚告太廟駙馬都尉蔡震告懿祖皇帝熙祖皇帝大學士楊廷和等奏頃以營建興工賜臣等紵絲羅各二表裏白金五十兩聞命之餘慚悚無地切念臣等任非提督不與經畫之勞官異職司未效奔走之力無功受賞於心未安況臣等平時入告之謀動以節財爲說今日大工之建方以乏用爲憂乃於興事之初遽受殊常之賜已且內愧人其謂何伏望聖意特垂鑑察收回內帑以待有功不允

○賞四川擒斬劇賊有功官軍王建中等一千二百一十二人銀幣及軍中效勞官吏韓平等一百六十九人鈔幣各有差

○丰城侯李旻任貴州總兵以掊克被劾取回奏乞南京後府帶俸許之

○兵部覆總督軍務都禦史彭澤議處四川地方三事一添設關隘以嚴巡察謂蒼溪縣八字堡火井壩二處宜各設巡檢司防守云陽縣鐵檠巡檢司宜攺設於五溪壩更名五溪達縣明通巡檢司宜攺屬新設太平縣提調一簡練官兵以肅武備謂四川官兵久不練習今後領軍官員務令時常整搠守禦地方州縣僉選民壯相兼會操以備調用川北川東二道守巡官宜令攜家久駐要害地方往來督視一量增驛站以蘇民力謂廣元縣問津水驛宜攺爲水馬驛添設馬匹以節龍潭沙河二驛之勞內江縣安仁驛攺入縣城以便接遞從之

○戊午祫祭太廟

○以明年正旦節遣駙馬都尉馬誠崔元林嶽祭長陵獻陵景陵裕陵茂陵泰陵

○遣儀賓周鉞祭恭仁康定景皇帝陵寢

○遣內官祭恭讓章皇后陵寢

○是歲天下戶共九百三十八萬三千五百五十二戶口共六千二百一十二萬三千三百三十四名口田四百六十九萬七千二百三十三頃一十六畝九分二釐七毫五絲四忽九微五纖田賦二千二百一十六萬七千三百七十六石九斗八升一合四勺五撮五圭三粟三粒七微麥四百六十二萬六千六百四十八石七斗三升九合一勺八抄二撮七圭七粟九粒四微五纖絲三萬一千五百五十三斤一兩三釐一忽四微五塵綿一十六萬九千六百斤一兩九錢八分八釐七毫七絲絹一十二萬六千七百六十七匹三丈六寸六分二釐一毫八絲三忽布一百六十六萬六千四百六十匹四尺四分綿花一十一萬二千八百九十四斤一十一兩二錢二分二釐四毫三絲三忽艸二千五百九十四萬四千二百四束包六斤五兩二錢八分九釐三毫三絲九忽七微六纖戶口鈔八千七百九十七萬六千六十七貫七百七十八文五分六釐雜課鈔七千三百九十二萬七千一十九貫折米三萬三千三百三十六石七斗四升七合三勺鹽課二百一十八萬二百四引九十一斤九兩三錢三分六釐折米五千七百八十七石四斗折布四萬六千六十三匹一丈八尺五寸五分八釐茶課一十一萬三千三百一十一斤九錢七分屯田一十六萬一千三百二十七頃一十八畝四分四釐四毫七絲一忽糧一百四萬一百五十八石三斗九升一合五勺八抄九撮金銀課三萬二千九百二十兩水銀二百二十九斤朱砂四十六斤八兩儧運四百萬石各處運納一千一百七萬五千六百一十九石八斗四升一合三勺三抄三撮七粟六粒減免糧一十六萬一千六十石八升四合二勺四抄七撮六圭二粟五粒減免艸三萬九千三包

大明武宗毅皇帝實錄卷之一百十九

明武宗毅皇帝實錄卷之一百二十

正徳十年春正月己未朔上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮太皇太后皇太后皇后俱免命婦朝賀

○賜文武羣臣假五日免宴賜以節錢鈔

○庚申升太僕寺卿楊廷儀爲太常寺卿

○復賜吉王湖廣衡州府蒸湘湖塘水利三年蒸湘水利雍靖王所遺也吉王以鄰境嘗以爲請旣許之以給事中張弘至等執論而罷至是以修蓋府第復請工部議覆詔給賜三年後仍舊

○辛酉宣宗章皇帝忌辰奉先殿行祭禮遣駙馬都尉馬誠祭景陵

○癸亥孟春享太廟

○乙丑以大祀天地上將禦奉天殿誓戒文武羣臣致齋比夜乃傳旨免朝

○山西霍州汾西平陽襄陵三縣俱地震

○丙寅升太常寺寺丞黃爲本寺少卿

○降狹西慶陽衛指揮使張隆正千戶李綱各一級坐不設備爲達賊深入殺虜人畜故也

○楚雄府地震

○戊辰大祀天地於南郊是夜漏下二鼓上始還宮文武羣臣行慶成禮

○己巳以郊祀慶成上禦奉天殿大宴文武羣臣及四夷朝使

○以上元節賜文武羣臣節假十日

○庚午月犯井宿西扇北第二星

○辛未立春順天府官進春上禦奉天殿受之文武羣臣行慶賀禮

○廣西思明府土官知府黃暘遣其族黃海等貢馬朝覲以過期如例減賞之半

○壬申升太僕寺少卿孫緒爲本寺卿

○以水災免義勇燕山富峪會州等二十衛屯田子粒有差

○癸酉詔升鎭守四川署都督僉事徐謙及河南商城縣土巡檢吳祥等功也

○甲戌夜月犯軒轅左角星

○乙亥英宗睿皇帝忌辰奉先殿行祭禮遣駙馬都尉蔡震祭裕陵

○大學士楊廷和等言自古帝王之治天下必謹視朝之節以觀示臣民嚴宮衛之防以消弭禍變我朝列聖尢致謹於斯伏睹皇明祖訓所載有曰朕以干淸宮爲正寢晚朝畢而入淸晨星存而出除有疾外平康之時不敢怠惰此所以畏天人而國家所由興蓋言視朝之當謹也又曰凡帝王安居常懷警備日夜時刻不敢怠慢𨿽親信如骨肉朝夕相見猶當警備於心蓋言宮衛之當謹也此皆憂深思遠制治保邦之言聖子神孫所當時時誦讀守爲家法者也恭惟皇上聰明天授政令之施動遵祖訓近年以來朝會慶賀或至遲暮其初蓋因一時起居違和而然積習旣久遂以爲常傳之外朝將謂縱耳目之玩極心志之樂觀徳之間不無惶惑去歲以來揀選人馬親自較閱蓋因一時虜寇犯順而然意在禦侮實非有他傳之天下皆謂邊兵非宿衛之人禁蘌非操練之所疑似之間未免驚駭臣等職居輔導出入禁闥𨿽隨事納規時有陳請緣議論不足以發明事體誠意不足以孚契聖心屍素有年愧悚無地伏望皇上鑑皇祖之訓典察臣等之愚忠自今以後夙興視朝躬親祀事乘淸明之气以裁決萬幾竭享獻之誠以昭格九廟仍選用方直以爲侍從信任老成以爲腹心軍士操練必於演武之所朝夕督勵付之將領之官推恩左右體悉勤勞啟處以時庶不有勞於聖體關防旣謹亦可盡釋於羣疑將見聖徳日新天心悅豫神人胥慶和气致祥宗社萬萬年無疆之休端在此矣不報

○大理寺寺丞李廷梧以給事中邢寰劾其巡按蘇松貪婪大著乞養病有旨令吏部於考察時核實以聞至是禦史李璣復劾之吏部議廷梧素行有幹淸議乞令致仕或養病乃許養病歸

○寧夏衛地震

○丙子虜入潮河川井連口等處殺掠人畜巡關監察禦史張鰲山劾奏寧晉伯劉嶽都指揮僉事章縉及指揮使髙瑾等六人各失防禦宜寘於法詔瑾等六人法司逮問嶽縉失事不多宥之

○泰寧等衛都督孛來罕等遣頭目塔卜歹等海西益實左等衛女直都督僉事臺束等各貢馬及方物賜宴給賞有差

○丁丑太僕寺少卿王承裕劾大同後衛指揮僉事謝淸侵克馬價銀都指揮僉事宋文都指揮同知劉英失於查究都指揮僉事孫鎭不以呈報俱宜有罪詔淸法司逮問文等已去任宥之

○分守通州署都指揮僉事王玉以兵數百逐賊十三人圍之半日忽掣兵還賊散去禦史張鰲山劾其縱寇請逮治兵部覆奏詔宥之停俸戴罪捕賊責令必獲以聞

○戊寅總制宣大延綏偏頭關等處右都禦史叢蘭乞致仕不允

○贈嘉善縣主簿李錫爲本縣知縣仍蔭其子爲國子生以開化窯田之戰死於賊也

○蔭禮部尙書兼翰林院學士蔣冕子履坦爲國子生冕先以兄昪子履坦爲嗣及以吏部侍郎考滿當蔭敍課其所生子尙在嬰孺仍請蔭履坦焉

○己卯升河南布政司左參政何孟春爲太僕寺少卿大理寺右寺丞吳堂爲本寺左寺丞監察禦史吳祺爲大理寺右寺丞

○攺巡撫河南右副都禦史陳珂爲大理寺卿

○庚辰吏部尙書楊一淸等言伏見陛下比歲視朝太稀又復太晚或日西或薄暮入春以來漸至昏夜日月之光旣遠上下之情不通陛下豈不以天下政務文武諸司分職於外輔導之臣論思於內委任責成可不勞而理但人君元首也臣下股肱也未有元首不運而股肱得效其用者臣等旦旦入朝輙聞報免目不睹天顏耳不聞天語如嬰兒之違遠父母倀倀乎無所依小大諸司各有政務辰入酉罷未免妨廢職業而況侍衛之人披執鎧仗自朝至暮饑餒困憊遂令闕門之外禦街之傍羣眾喧闐殆同市井四夷朝貢之使絡繹而來見此能無駭異歸而傳語必將啟其輕我中國之心且宿衛扈從自有禁兵簡閱訓練責在將領其沿邊設兵本爲防禦虜寇頃者徵調邊兵輪番京師操練已失本末輕重之倫陛下又親教閱之是以天子之尊行將帥之事以禁密之地爲攻戰之場震撼喧呼以夜繼日旣無警蹕之規復乖堂陛之分邊鄙將士恃寵而驕猖狂悖慢容或有之況密邇宮壺意外之虞不可不防陛下春秋鼎盛儲位尙虛正宜凝神衝默以養性靈深居端拱以延福祚顧乃耗神疲力於兵革之間上損威盛下駭人心臣等所以食不下咽臥不安寢也伏望念祖宗創業之艱思今日繼體之重祗舊典日以平旦視朝百官奏事悉照常規仍乞端拱穆淸深居禁密嚴警蹕之制以消意外之虞保性靈之和以衍宗祧之慶敕令將官各就教場操練罷遣邊兵使歸本鎭防守則朝廷正而治本端人心安而天意順矣奏上亦不報

○命都督僉事傅鎧五軍營右掖坐營管操

○總制狹西右都禦史鄧璋奏楡林爲西北重鎭虜寇不時侵入邊墻年久傾圯淸平堡大澗墩至中沙墩二十四里定邊營新安四墩至甘艸甸二墩二十七里請及時修築以防虜騎鎭城南關人煙輳集宜築外城以衛居民兵部覆奏從之

○辛巳六科都給事中李陽春十三道禦史於鰲等各上﹤鋶﹣釒﹥言自古人君圖治者每修克勤之徳禮有辧色入朝之文詩有東方明矣之詠我祖宗昧爽視朝寒暑無間百官奏對日以爲常此誠萬世當守之家法也陛下春秋鼎盛當勵精之期天下臣民翹首望治柰何彌月以來視朝益稀臨禦太晚軍士每疲於枵腹臣工或至戴星豈惟萬幾之繁一切隳廢兼之時漸向晦門禁關防尢所當愼伏願自玆以往思上天付畀之重念祖宗創業之難每日必一視朝每朝必於淸旦仍令諸司奏事如初時有閒暇則延輔道之臣與之商確政事得失人材賢否務求治理以臻至化其他無益之作不急之務凡有以妨政治者悉皆屏絕庶幾聖徳日新聖政日修上可以復

祖宗之制下可以答臣民之望﹤鋶﹣釒﹥入俱不報

○兵科給事中王良佐言郊廟之祀天子必省牲必誓戒散齋致齋有常期有專所當祭之日夙駕而往行禮之際無貳爾心期昭格也邇者正月初五日躬祀太廟不遣官是矣但薄暮方出行禮愆期則夫登獻夙戒之羞不將敗惡與祭斂戢之容不寖��角羊�怠者寡矣及初十日郊祀初七日當誓戒臣等導駕與百官具朝服侯至更初忽見執駕之人一呼而散宿衛之士羣噪而奔臣等佇集左掖昏暗中傳聞免朝不知旨從何出惶懼失措徘徊久之至初九日聖駕當臨齋宮百官莫不晨趨以候是日薄暮方往至壇夜已一鼓竟免朝參在壇未久隨卽行禮行禮方畢隨卽下營臣愚不知皇上此行果事天邪抑遊幸邪及次日駕還復至夜分城門失啟閉之常禁闥有馳騁之雜一切非時與制矣又凡節令大朝賀每至昏暮而司晨之官尙報卯時傳之四方所損非細乞自今凡祭祀朝賀之期經筵講書之候起居寢興之節務各及時遵制舉行則祀天奉先與百凡綱紀無不張舉天下幸甚﹤鋶﹣釒﹥入不報

○壬午慶成王府鎭國將軍奇濧等十三人以請支祿米爲名私出汾州城走太原鎭巡官以狀聞降敕切責汾州知州伍箕指揮王禮王府教授陳洪俱逮治

○兵部以禦史汪賜勘報宣大二鎭禦虜功上請詔有功並陣亡官軍五百六十一人各升賞有差總制軍務禦用監太監張永監督軍務禦馬監太監張忠總制軍務右都禦史叢蘭各賞銀伍十兩紵絲四表裏總督糧餉戶部右侍郎兼都察院右僉都禦史侯觀銀二十兩紵絲二表裏賜以紀功賞銀拾兩紵絲一表裏副總兵都指揮僉事陶傑並錦衣衛都指揮使張謙等八人各升一級

○癸未升江西布政司右參議白金爲右參政

○蔭大理寺卿燕忠子鼎爲國子生

○哈密並撒馬兒罕等地面使臣火者哈辛等來貢賜宴給賞有差

○甲申吏部左侍郎王璟以年七十乞罷詔不允

○攺巡撫貴州右副都禦史蕭翀巡撫河南

○總制狹西右都禦史鄧璋劾奏署都指揮僉事張雄指揮使王鑑胡隆施傑指揮同知王武輪戍後期請逮治以後該班官赴邊過期者請俱革見任兵部覆奏從之

○丁亥升狹西左布政使曹祥爲都察院右副都禦史巡撫貴州兼理軍務

○參贊機務南京兵部尙書張澯以病乞休致不允

○總督禦史彭澤奏河西甘肅等處素稱雄鎭頃緣將領貪婪坐困軍士以致弛備喪師請凡侵克糧四百石艸八千束銀二百兩及諸物直二百兩以上者處斬以狥不及數者謫永遠戍邊有乾方鎭重臣者劾治兵部議覆詔邊儲重事此後有侵克者俱如例行勿得姑息

○監察禦史張翰言旬日以來民間相傳謂朝廷欲選用女子凡有女之家未許者不擇婿爲配及笄者不備禮而成甚至藏於姻黨之家致有帷薄之議京師如此傳之天下驚疑益甚上虧聖化下敗彜倫乞敕禮部出榜曉諭庶昭聖徳之明解愚民之惑不報

○致仕右副都禦史徐源卒源字仲山直隸長洲縣人成化乙未進士授工部都水司主事攺兵部武庫升職方員外郎武選郎中弘治癸丑升廣東布政司左參政丁巳升浙江右布政使己未升湖廣左布政使庚申升都察院右副都禦史巡撫山東乙丑乞歸至是卒詔與祭葬源爲人修飭與物無競致仕後兩被逆瑾之害至除名瑾誅後蒙詔復職

明武宗毅皇帝實錄卷之一百二十明武宗毅皇帝實錄卷之一百二十一

正徳十年二月己丑朔升湖廣右布政使李昆爲狹西左布政使

○總督漕運兼巡撫鳳陽等處右都禦史陶琰以老疾乞退上溫旨慰畱之

○庚寅楚雄府地震

○旌表直隸定遠縣婦女居氏等五十六人居氏爲方淳妻丁氏方淸妻王氏賈淸妻錢氏鄭翺妻尉氏鄭祥妻沈氏尉柏妻陸氏汪春妻袁氏陳浦妻王氏吳方妻盛氏陳浙妻唐氏鄒儒妻汪氏周傑妻朱氏吳與�馬妻鄭氏周添祿妻吳氏楊釗妻方氏吳鸞妻王氏金慶妻沈氏潘免妻錢氏郭鳳妻汪氏張福妻鄭氏徐昇妻沈氏徐冕妻唐氏吳讓妻吳氏方金妻葉氏徐祿妻王氏鄒奉妻郭氏方恩妻陸氏徐禮妻楊氏許爵妻金氏徐行母陶氏孫爵繼母又沈淳沈舉顧惠尉海方銑吳方陳恩呂閏鄧宗李海顧銑張旻陶松包易女各一人萬淸鄒奉方忠女各二人周桂女四人葛祥妹一人俱不受賊污而死有司具實以聞禮部議謂定遠兵燹之餘公私匱竭立坊於門恐人眾不能徧及宜如近例刻石於旌善亭以彰貞烈人給銀三兩以助殮葬詔可

○巡按廣東禦史髙公韶奏韶州故有唐相張九齡柌景泰中用給事中白瑩言以唐韶州剌史鄧文進宋邕州推官譚必國朝永丰令鄧顒俱入祠配享竊考九齡子拯爲伊闕令時安祿山陷河洛拯不受僞官堅守臣節忠義著聞而獨見遺似爲缺典禮部議覆詔曰如拯可謂不愧其父矣其令從祀時部議因及大學士丘浚歷官四十餘年惓惓以經世宰物忠君報國爲心觀所著學的世史正綱大學衍義補諸書旣於世教有補晚事孝宗所志亦略見於行若不崇祀表揚何以風示天下今瓊州以宋學士蘇軾祀於奇甸書院浚宜附祀亦從之

○辛卯雲南孟璉長官司土官母招曩猛並土捨刀派蘭差頭目康浩等來朝貢馬匹銀器賜宴賞彩叚衣物並給賜土官母土捨紵絲羅各有差

○以災傷免直隸鳳陽等府滁徐二州並中都畱守司所屬州縣衛所正徳九年秋糧有差

○分守涼州太監顏太經奏帶食茶戶部言國家重馬政故嚴茶法奏帶非例也宜停罷詔準帶七百斤

○巡按監察禦史朱昴劾分守居庸關太監李嵩科害軍士勒取客商財物及擅伐應禁山場樹木請取回治罪而薦守備黃花鎭太監郭原淸愼可以代嵩其黃花鎭官軍數少可專令指揮管理以免侵漁得旨宥嵩止令嚴束下人黃花鎭守備亦仍舊

○壬辰升都指揮使張林張謙王瓛俱都督僉事林張雄侄瓛張永家人冒宣大贊畫功也

○提督山西三關都禦史陳天祥奏鴈門寧武偏頭關舊有山隘峻險以扼北虜近因勢豪伐木居民開墾山坡漸成通衢易以衝突況朔州當寧武之衝其喇河堡蕎麥川舊無墩臺烽堠虜得徑入宜添設墩堠使聲勢相援其龍泉關迆南惡石口等地俱有徑路可通眞定順徳等處亦宜防禁兵部議令總制提督巡撫等官以時整飭從之

○調大同衛指揮同知李勇於湖廣武昌衛先是勇父懷充遊兵千總以虞臺嶺之敗降於虜詭曰陣亡勇得襲職後懷數諉虜入寇軍中號曰猴兒李兵部請下各邊募能擒懷者且招懷許令投首調勇並遷其家屬於南方若懷三年不歸則置勇於法以懲叛逆從之

○復副千戶汪淮署指揮僉事守備山丹衛都指揮僉事髙時守備永昌衛從總督都禦史彭澤薦也

○升廣西布政司右參政童瑞爲湖廣右布政使

○癸巳提督邊務兵部左侍郎陳玉條奏邊事一山海關至墓田峈諸營堡原額官軍四萬九千五十餘名今逃故者七千三百五十有餘宜令提督會巡撫管糧等官淸查還伍仍摘出各官所役以足原數其看廠守城常操及役占之類別以餘丁補之一調兵防守必人馬俱庶可濟用若不給馬軍士自負盔甲什物跋涉千里則銳气消阻而不可用矣乞敕遼東鎭巡等官遇有徵調官軍卽給與馬匹一燕河營所轄邊山五百餘里關寨六十餘所非一人所能督理宜分擦崖子等關迆西及割喜峯潘家關營委之參將張銘以三比建昌二營軍千人與之令駐太平寨其羅文峪至將軍石關營另以參將一員管理駐馬蘭峪俟事寧別議其黃花鎭賈兒嶺地方則委密雲鎭守等官就近提督庶事體歸一兵部議覆從之

○甲午降總兵官署都督僉事劉淮爲都指揮僉事以言官劾其宣府失事故也

○鎭守雲南總兵官黔國公沐昆辭所加太子太傅﹤鋶﹣釒﹥入允之

○番僧完卜鎖南堅參巴爾藏卜遣人朝貢乞襲封大乘法王許之

○丁酉釋奠先師孔子遣大學士梁儲行禮

○戊戌祀大社大稷遣成國公朱輔代行禮

○保安寺大徳法王綽吉我些兒本烏思藏使也上畱之得幸至是欲遣其徒領占綽節兒綽供札失爲正副使還居烏思藏比大乘法王例入貢且爲兩人請國師誥命及入番熬設廣茶下禮部尙書劉春議不可且爲沮壞茶法騷擾道路有旨令復議春執奏烏思藏遠在西方性極頑獷𨿽設四王撫化而其來貢必爲之節制務令各安其所不爲邊患而已若遣僧賫茶以往給之誥敕萬一假上旨以誘羗胡妄有所請求欲因以自利不從便爲失異俗意從之則無益事興其害有不可勝言者詔仍與誥命而罷設茶敕是時上誦習番經崇尙其教常被服如番僧演法內廠綽吉我﹤此夕﹥兒輩出入豹房與諸權貴雜處及兩人乘傳歸輜重相屬於道所過煩費行道避之無貴賤皆稱兩人國師云

○己亥命守備指揮使陳乾充右參將分守馬蘭谷等處地方

○都督同知朱寧請免錦衣衛軍政考選允之

○庚子免江西萬年縣正徳九年夏稅以縣新設從右參政吳廷舉奏也

○辛丑命是月二十二日經筵

○都察院議昌平州及順義密雲懷柔三縣皆奏役重縣旣隸州亦宜協濟請自今北黃杠諸役以十分�率州出銀十四而三縣共出十六若三縣民苦加累則宜省馬夫陵戶之餘者以寬其力陵戶勿令營求替補脫避徭役馬夫每官止給銀四十兩勿以擾民詔如議

○壬寅命都指揮同知馬永守備遵化等城指揮同知朱鑾守備環慶地方

○免江西東鄕縣五十五等都聽撫復業人民糧差三年七十一等都及臨川縣五十三等都糧差一年從兵備副使胡世寧奏也

○癸卯禮部尙書劉春以母老乞歸不許

○刑科給事中徐之鸞劾右僉都禦史陳天祥爲巡按時嘗受饋爲兵備時嘗妄殺人太常寺少卿黃堂升官未謝恩先服金紫乞並賜黜罷下吏部議言虜患方急天祥未可輒易堂宜令自陳已而俱晉之

○陜西固原州隆徳縣俱地震有聲如雷

○命守備都指揮僉事江桓光左參將分守獨石馬營等處地方

○南京都察院右都禦史劉洪卒洪字希範湖廣安陸人成化戊戌進士授陽谷知縣徵爲禦史升浙江副使廣東按察使都察院右僉都禦史巡撫貴州四川尋升右都禦史總督兩廣入掌南京院事守制歸卒於家詔贈刑部尙書賜祭葬洪儀觀修整性度醇實與人言表裏洞達巡按得憲體在貴州時米魯餘黨煽惑洪劾守臣之邀功開釁者乃帥兵討平之在四川松潘夷弗淸洪申嚴法令邊人賴之以安在兩廣潮惠二府獞賊出沒爲患洪出師俘斬甚眾兵部尙書劉大夏嘗以正大薦之

○甲辰升廣西布政司左參議楊瑋爲四川按察司副使

○命南京工部右侍郎兪堔致仕南京給事中潘棠等劾深貪污嘗通屬官員外郎曹山賄賂又縱子宿娼乞罷黜吏部議如所言詔深致仕山冠帶閒住

○哈密忠順王速壇拜呀卽差使臣伴送撒馬兒罕等番王頭目速壇把卜兒等所遣火者哈新等來朝貢﹤馬犬﹥馬方物賜宴賞彩叚衣物有差○總督甘肅都禦史彭澤以疾乞休致且言陜西一省而有總制總督恐牽制誤事今甘肅稍靜延寧無警宜止令總制都禦史鄧漳處置夷情得旨朕念卿忠勤體國多效賢勞方切委用不允所辭邊方事情兵部議擬以聞○兵部奏定京城內外及通州涿州捕盜升賞例巡捕把總守備官緝捕至百名者升署一級二百名實授一級部下領隊官積五十名者升署一級百名者實授一級俱世襲其不及數並軍快人等俱給賞從之

○守備宣府都指揮使都勛把總指揮胥鎭等以虜入葛峪堡下巡按禦史張經按狀鎭等逮治勛以遷官宥之

○總制軍務都禦史叢蘭劾總兵官劉暉於山東驛遞濫用馬匹車輛至易州虛報聲息調取官兵防護行李至鎭城乘轎嘗於帥府面詰其非而暉卽稱病不出乞命醫驗其虛實及戒飭各邊治安報聲息濫役軍士者罪暉亦引疾辭詔番之仍令巡撫遣醫療治暉俟愈亟出治事

○丙午海西並建州等衛女直左都督等官褚養哈等來朝貢馬及貂皮賜宴賞襲衣彩叚如例

○總制軍務右都禦史鄧璋言延綏寧夏等鎭邊報屢聞陜西布政司所貯京運銀十萬兩擬供甘肅用兵之費而陜西河南所角�羊事例銀不過二萬兩支用已盡乞下戶部再發京庫銀十萬兩及開中淮浙鹽二十萬引以備軍興戶部覆議陜西起運糧料歲至七十七萬餘石專給三邊郎中張文錦近報催完各邊糧料已八十七萬餘石甘肅用兵以來運送銀至十八萬兩及山東事例銀一萬四千兩開中淮鹽二十五萬引俱令總制官隨宜處置以足各邊之用矣今京庫見銀數少無可運送淮浙鹽引無可開中宜行巡撫侍郎馮淸備查前銀通融支給其開去淮鹽果報中盡絕奏聞區處議入從之

○丁未恭仁康定景皇帝忌辰遣儀賓楊淳祭陵寢

○遣戶部尙書祭京都太倉之神

○遣順天府官祭宋丞相文天祥

○給事中王爌劾奏南京兵部尙書張澯先任戶部建議查徵積欠將以媚逆瑾也乞削其秩吏部議澯素有才望一事之失難盡掩其平生況近攺參贊士論稱其風采上然之令澯如舊盡心供職

○南京禮部尙書喬宇上﹤鋶﹣釒﹥乞休溫旨慰晉之

○監察禦史曹仿劾南京史尙書孫需仕途延久風節不聞冒掌銓衡不分淑慝乞罷黜吏部議需淸愼無過似難輕棄上是之令用心供職

○攺注司禮監太監蕭敬侄都指揮蕭儀於延平衛敬延平人請以儀護視祖瑩許之仍令馳驛以往

○分守大同東路參將張輗奏帶官旗葉宏等十五人兵科以輗違例妄奏宏等營求駁之下兵部議請寘於法詔許帶三人如例而宥輗與宏等罪

○兵部尙書陸完辭免提督團營操練以授都禦史彭澤詔完炤舊提督澤待哈密事情奏報至日以聞

○戊申巡撫薊州等處都禦史王倬等奏請裁革峨嵋山黃崖口鮎魚石灤陽營等處守備內臣並省二員以靖地方兵部議覆不允

○革提督潮河川都指揮僉事李琮古北口指揮使李秉各回原衛帶俸以巡按禦史劾其不職故也

○己酉兵部議覆監察禦史馬陳圖所言五事一專委任宜令各邊總制提督巡撫鎭守總兵官劦謀戮力以濟危急巡撫發摘姦伏鎭守總兵毋得阻撓一明賞罰官軍獲功不許勢豪搶奪領軍官員遇賊退怯者明正其罪一選將帥庸軟者率以賄進而勇略投諸散地宜下總制巡撫官訪保職卑或被謫之有才能者一練軍旅各邊軍士宜按食糧冊淸查其冒閒占役者俱編之行伍一用籌策夷狄連歲入寇累變姦計以取勝中國豈可守常以待之宜集羣謀酌量施行得旨今後各鎭巡等官務同心協謀共圖成功餘如議

○升河南按察司僉事李天衢爲陜西右參議

○命廣西布政司正徳十年以前在庫贓罰等銀存晉本處備用以地方急缺糧儲從守臣奏也

○固靖等處遊擊將軍都指揮僉事張桓守備云州納級都指揮僉事廖綸坐四川東卿之役部下禦賊有死者逮問俱贖杖還職

○庚戌以管理南京糧儲右副都禦史崔文奎爲南京工部右侍郎

○分守大同西路參將李淳奏帶軍捨秦恭等六人兵部亦以踰例請治罪詔如例予之淳勿治

○命指揮僉事後啟守備張家口堡地方

○辛亥注冠帶總旗李嶽王滋於錦衣衛不爲例以大監李嵩王剛奏帶冒宣府功也

○雲南大理府地震

○甲寅升應天府府尹白圻爲都察院右副都禦史管理南京糧儲

○兵部右侍郎丁鳳乞致仕不允

○總兵官卻永奏帶千戶李珍等二十六人亦爲兵部所劾詔宥永罪止許帶五人如例

○發太僕寺寄餋馬一千五百匹給宣府一千匹給大同從鎭巡官請也

○乙卯貴州金石番長官石承隆與其從弟承璽謀劫其兄承暹殺之遂紏苗賊作亂守臣擒之承隆死獄中磔承璽以狥仍令舉石氏族屬可承襲長官者以聞

○虜入延綏寧夏地方陜西鎭巡以聞兵部議甘肅漸寧宜令總督都禦史彭澤將原調延寧固原人馬發回本處防禦從之

○薊州鎭巡官勘奏虜入小江口等處失事者守關指揮髙梧等三十八人俱逮問參將陳勛張銘俱奪俸兩月守備太監徐順少監梁王�雋監丞王鑑髙柰奉禦陳璋俱宥之

○丙辰河南巡按禦史許完劾奏通政司參議吳玉榮貪淫凶狠以進士爲尙書王繼冶葬開封索其子謝金後以給事紀功河南又私通余王親女樂贈以贓騾故時有餘素娥一匹騾之語其廉恥掃地乞削奪官秩上謂完陰訐本當逮問姑宥之

○丁巳升湖廣左布政使黃王�贊爲應天府府尹

○雲南楚雄府地震聲如雷

○南京國子監祭酒吳一鵬乞致仕不允明武宗毅皇帝實錄卷之一百二十二

正徳十年三月戊午朔

孝宗太皇大後忌辰奉慈殿行祭禮遣駙馬都尉馬誠祭裕陵

○升福建右布政使龔弘爲湖廣左布政使

○己未以兵荒免四川西充蓬溪鹽亭射洪等縣今歲稅糧有差

○都察院覆開封府知府賀銳奏言王府官有罪例請旨有司不得擅逮今富民納銀爲候缺典膳引禮者遂敢抗違公府逋租避役請自今除見任者犯罪如舊請旨其候缺者所在官司各得逮治詔從其議仍通行天下有司知之

○海西亦失等衛女直都指揮僉事土郝等建州左等衛女直都督脫原保等各來朝貢馬貂皮賜宴給襲衣彩叚絹紗有差

○賞福建武平縣平寇獲功官民李豊等四百一十六人有差鎭守太監張俊賞銀二十兩紵絲二表裏副使姚鏌僉事鄒賢各銀五兩紵絲一表裏

○庚申晉府臨泉王奇湒薨王悼昭王第二子母妃趙氏天順壬午生成化辛卯襲封至是薨輟朝一日賜祭葬如例謚曰榮穆

○升錦衣衛都指揮同知朱彬爲都督僉事後軍都督府帶俸時禦史汪賜所報宣大功冊謂彬從太監張永於石門兒斬首二顆例止升一級爲指揮使彬乞並升兵部爲請故有是命

○升賞廣東髙州府平寇獲功官軍人等四百五人有差

○辛酉遼東廣寧衛天鼓鳴

○以署都指揮僉事程漢兗右參將分守燕河營地方

○癸亥升大理寺左少卿王純爲都察院右僉都禦史巡撫宣地方

○升貴州按察使姚鏌爲福建右布政使廣東左參議陳柏獻爲廣西按察司副使

○以署都指揮使張泰充貴州迆西永寧等處右參將先是以永寧宣撫司烏撒芒部雲南沾益廣西泗城等處界連三省羿蠻出沒爲患乃設分守參將後事寧罷之至是從巡撫都禦史蕭衝�羽請乃復設焉

○甲子蔭南京兵部尙書柴昇子朏爲國子生

○先是民間訛言選女入宮轉相驚疑𨿽幼未笄者亦潛嫁之亡賴數輩挾二娼爲媒夜猝入李氏家彊舁其女以去次夕復彊舁祁氏女不從相詬爭爲偵者所獲詰其名乃蔡名馮玉吳綱安亨也錦衣衛以聞詔悉以付獄仍令都察院出榜禁約人心始安

○丙寅升福建布政司左參政王子言爲貴州按察使兵部郎中張簡爲廣東左參議

○少師兼太子太師吏部尙書華蓋殿大學士楊廷和上﹤鋶﹣釒﹥言父春病故例當守制及移咨吏部題奉聖旨令查內閣輔臣丁憂晉用事例哀苦之際聞命驚惶竊謂自丁母憂至今不得見父者一十四年累奏歸省荷蒙遣醫調治又令有司存問感激在心不敢言私又時得父手書欲臣盡心職業毋負朝廷委任臣見字畫細楷誨戒諄詳意精力未衰壽當未艾而今忽奄逝恨抱終天惟得早從禮制親視殯葬庶此心少安詎意聖情寵眷令吏部查例晉用臣知該部自能據禮覆奏陛下幸能以禮全臣但憑棺之情遠系萬里奔喪之念切在一朝臣今五十六歲計守制滿日年才六十禮大夫七十致仕臣若未卽就木尙有十年堪備任使是臣以三年報父以十年報陛下所謂盡孝之日少盡忠之日多也用是不俟吏部查奏輒敢以情上瀆伏望陛下俯察愚衷不使臣以哀苦抑鬱成疾豈惟臣心知感𨿽父沒於九原亦知感矣上曰朕以卿春宮舊學輔導年深徳望才猷朝野推重特遵先朝故事爲國晉卿任用宜免抑內顧私情以副倚毗至意所辭不允

○戊辰攺南京禮部右侍郎楊旦爲禮部右侍郎常太常寺事

○升通政使司左參議李王�贊爲大理寺左少卿

○升南京河南道監察禦史林近龍爲廣西按察司僉事

○河南按察使房瑄以病乞休吏部請如例進階乃以太僕寺卿致仕

○己巳禮部奏少師兼太子太師吏尙書華蓋殿大學士楊廷和父春卒請如例賜祭葬並給齋糧五十石麻布五十匹仍特遣行人致祭以示優禮詔悉從之仍加祭二壇

○吏科給事中範洵言忠孝人之大節有相成之道無偏廢之理乃者大學士楊廷和有父喪例應守制吏部爲之上請陛下特降旨查輔臣丁憂晉用事例臣愚則以爲愛之切必宜體其心晉之誠尢當使以禮古者臣有大喪則君三年不呼其門此禮之經也大夫士卒哭金革之事無避此禮之權也方今朝廷非有金革之急則未可望臣以無避之義昔者魯公伯禽卒哭而從金革之事得以爲有爲爲之唐以無故而起復張九齡君臣交蒙其譏廷和非處伯禽之時亦豈肯陷九齡之失我朝惟成化初起復大學士李賢於時猶使歸畢葬事而後彊起之然賢不竟以此招物議而不能有其終矣今廷和聞訃未得憑棺服衰未得臨哭乃欲使之安然晉於此而恝然忘其親豈人情哉且陛下之晉廷和者蓋欲使之日在朝廷也臣恐墨衰非所以首班行將使之時備顧問也臣恐戚容非可以承天語將欲其調元贊化也臣恐哀懼總總之懷亦無展布之地縱勉彊晉之陛下亦難爲之處矣臣固之廷和迫切之情當必累﹤鋶﹣釒﹥求退但知其不可而彊晉則愛之適所以苦之晉之非所以全之也此國家綱常之所系天下政教之所關萬世公論之所在臣待罪言官不容緘默故敢冒死陳之伏望皇上察使臣以禮之道將廷和放回守制則凡廷和得以盡心於其親者皆陛下作成之恩後日得以竭忠於陛下者又自今日爲之地矣章下所司知之

○大學士楊廷和復具﹤鋶﹣釒﹥言以先臣故乞守制蒙溫詔以輔導舊學再四開諭畱用及援先朝故事申重爲國之意抑臣內顧之私且特遣近臣臨慰昔人謂有君如此何忍負之臣之私心實類於此但念人之大倫有二外則君臣內則父子臣自離先臣以來一十四年皆事陛下之日今乞歸守制不過二十七月之期況父子之情幽明無間先臣𨿽沒其情亦欲臣一歸以襄大事伏望陛下俯從禮制以少伸終天之恨上曰再覽奏俱悉卿迫切至情但內閣任重方賴老成共圖治理卿宜以體國爲念勿再固辭

○升嚴州府知府陳策爲福建布政司左參政

○升雲南按察司副使盛應期爲河南按察使

○戶部侍郎韓鼎卒鼎字廷器陜西慶陽人成化辛丑進士選爲禮科給事中歷轉左右孝廟不置妃嬪繼嗣未立鼎言古者天子一娶十二女所以廣宗祀也宜講求以備其制今釋不�而以齋醮徼福不亦末乎因劾太常卿丁永中等以黃冠致位左道亂政乞罷黜又以災異建言指斥近貴無所避擢通政司右參議轉左俄攺南京尙寶卿尋復左參議仍注南京遷右通政管理河道進通政使督理易州山廠守制服闋遷戶部右侍郎鼎在科頗有聲南調以後功名頓損其遷戶部則劉瑾以鄕曲引之且其子守愚亦附瑾傳爲庶吉士鼎時已老病廷謝僕地不能起遂致仕至是卒守愚乞祭葬許之

○月犯軒轅左角星

○辛未寘鐇之敗也以其孫鼒材托僧大�者興俱亡卽以家人子冒名鼒材就系鼒材時年十七削髮之河南永寧之幹山創庵居焉更名正奉未幾大千死鼒材爲土僧所淩復走故縣鎭寓三官廟久之鼒材憤懣不勝遂自詣官言狀乃送之慶府王厚遇之與鎭巡官皆以狀聞尋傳至京師寘鐇府中舊人在浣衣局者已不能辧識法司會多官審訊鼒材抗言曰我髙皇帝七代孫義不孚於齊民歸命君上於是上念鼒材𨿽在不宥之例旣束身歸命姑從輕送鳳陽髙墻安置仍以書諭諸王知之

○壬申淸明節遣駙馬都尉蔡震崔元林嶽分祭長陵獻陵景陵裕陵茂陵泰陵文武衙門各遣官陪祭方祭裕陵時天忽雨戶部右侍郎候觀謂如祭大社遇雨上於門下跪拜眾從之爲紏義官所劾詔陵寢祭祀國之大事觀首倡謬說以致眾官行禮差錯其停俸一月餘宥之

○遣儀賓周鉞祭恭仁康定景皇帝陵寢

○遣內官祭恭讓章皇后陵寢

○大學士楊廷和言北者再流守制荷皇上悉臣迫切之情見於省覽之下載念責任之重假以老成之褒切念入仕以來服膺先臣之訓誓以報國爲心況遭際聖明寵眷優渥援引故事勉晉再三心非木石敢忘報稱但臣兄弟六人臣爲長子先臣之喪臣當王祭送終之禮人子大事少有缺失不可復補身爲長子而不思主祭之職當此大事而致有缺失之悔言念至此肝腸寸裂凡人之情必志定而後能處其身心安而後能審其事臣今形神俱喪心志荒迷萬一臨事眩惑不惟上負陛下圖治之心抑且自負臣體國之念況旣已悉臣迫切之情忍使臣日夕西向抱痛不已郁而不伸將爲心病乎伏望

聖慈矜察容歸守制上曰卿累乞守制情苦詞切今暫準奔喪寫敕給驛遣行人一員�送葬畢卽來供職以副委任卿弟楊廷儀亦令馳驛去

○癸酉升山西布政司左參議陳卯器爲雲南按察司副使

○升通政司右參議柴義爲左參議右參議張王�贊以服闋復除原職

○增設西路總領紫荊等三關兵備副使一員眞定保定二府通判各一員初西路因山險阻設官少於東路至是提督軍務都禦史陳玉請暫設兵備副使一員塡注山西按察司駐易州總領三關事宜眞定保定二府各增通判一員保定者以紫荊關隸之眞定者以倒馬龍泉二關隸之俟虜患寧息議革兵部覆奏從之

○夜月掩犯亢宿南弟二星

○甲戌升順大府府尹楊廉爲南京禮部右侍郎

○丙子升禮部署郎中劉金爲山西布政司右參議

○丁丑以署都指揮僉事張奎總督直隸揚州等處備倭

○戊寅命鎭守大名等處總兵官卻永移鎭宣府

○庚辰錄貴州程番府平賊功升賞有功及陣亡官軍田錦等一百六十八人有差鎭守太監沈泰加祿米十二石巡撫僉都禦史陳天祥升俸一級時禦史鄺約所報功籍又有官舍錢明等百二十人皆中官及權幸子弟不在原奏勞之數者兵部亦依違以請悉得升賞內廖鎧者已革爲民復以冠帶舍人冒升去

○寧夏衛地震有聲

○辛巳升遼東苑馬寺卿趙文奎爲雲南右布政使保定府知府舒晟爲山西按察司副使

○降宣府前衛納級都指揮僉事李昇四級治指揮向湧等罪有差以虜入殺掠不能守禦故也

○癸未補蔭兵部尙書陳洽玄孫浪爲國子生

○監察禦史徐盈劾奏丁憂都禦史王縝巡撫蘇松間母喪不卽奔赴乃於行臺受弔賻乞罷黜吏部議縝歷任無夫且母喪卽日馳歸盈之言恐出風聞縝尋亦奏辯事遂寢○魯府鄒平王庶子當潩當涼爭襲王爵廷議封當潩爲王當涼爲鎭國將軍至是當涼奏乞補給未封祿米且謂其子女長成該府教授不爲選配因乞凡事俱隸魯王兼領下禮部議祿米難以補給凡事欲隸魯王亦非例但其兄弟釁隙似未盡釋子女婚配宜暫令長史司攝之仍貽書魯王戒諭其兄弟各惇和睦從之○禮部尙書劉春以廣東左布政使羅榮按察使陳雍及安慶知府馬文來朝各陳言守臣進貢之害因覆奏舉累朝停革貢猷詔旨且言召公之告成王曰珍禽奇獸不育於國又曰不寶遠物則遠人格唐太宗嘉李大亮不獻名鷹明皇納倪若水罷采徳宗聽李徳裕停造銀�裝眞織綾前史載之至今以爲羙談今四方水旱頻仍盜軍士苦於調發百姓困於轉輸上廑聖慮時�守臣蠲租減稅加意撫綏爲守臣者正宜仰體徳意深卹民艱而乃輒稱舊例采取珍禽異獸苛索軍民騷擾道路貢於上者甚微而害於下者實大乞一切停免如違例進貢聽撫按官劾奏其司府曲意奉承者一體參問報曰此事朝廷自能酌處

○降戶部主事戴冠爲廣東烏石驛驛丞上疏言立國以人聚人以財今京師勢要之家子弟家人往往苟竊朝廷爵賞上者冒名奏冊坐取軍功今錦衣如林大抵此輩次者系籍勇士影射食糧輒家十餘人少亦不下四五人又有無籍遊食夤緣投充各監局匠役名色計其所入月錢無幾而每日所支則至終身此皆國之蠹也國家漕運每歲四百萬石一歲所入足供一歲之用尙有贏餘近以水旱盜賊之變所入不及前數而官軍歲支乃踰四百萬石此輩所去實當三分之一陛下何忍以赤子之膏血而養此無益之蠹哉乞敕所司將冗食官員勇士匠役淸查裁革又言逆瑾之敗所籍財產以百萬計陛下不歸之有司而貯之豹房新庫以爲私財乞體王者無私之義盡付所司以助軍需疏入詔以其掇拾奏擾乃降外方雜職

○甲申升湖廣布政司右參政曹昆爲遼東苑馬寺卿

○參贊機務南京兵部尙書張澯乞罷且言給事中爌劾臣承望逆瑾風旨追徵稅糧但其事實先任尙書所議者臣因相代以盜賊蠭起倉廩空虛乃掇拾行之況徵逋逮負固有司之職而其所負者皆已徵在官之數設於豪民贓吏之手不可付之不聞者也據此公事而直指爲阿附逆瑾不已過乎臣嘗力辧幸賴洗雪不足與較但今日病體日憊伏望皇上哀臣愚衷俾得賖齡於桑梓不然當累疏連章呼天以請𨿽獲重譴亦甘心不辭也上曰卿長才重望輿論攸歸況年力未衰豈可累次引疾求退宜卽出供職以副委任不必再辭

○閒住南京工部尙書畢亨卒亨字嘉會山東新城縣人成化乙未進士授吏部主事遷員外郎郎中升順天府府丞坐事左遷兩淮都轉運鹽使司同知尋升運使轉湖廣右參政浙江右布政使陜西左布政使都察院右副都禦史巡撫甘肅所至益辦任職進南京工部右侍郎會河南湖廣二省饑命兼右僉都禦史往賑之尋攺北升尙書賜玉帶逆瑾之敗亨驚嘆於座爲言者所論因攺南部隨罷歸至是卒亨通儻有才能气岸髙亢不輕下人及瑾用事心附之故晚節益損云

○乙酉吏部右侍郎毛澄疏言當考察之期臣佐銓部辧別賢否實非其人乞罷歸上謂澄學行老成不允休致令仍舊用心供職

○賞廣西北流等縣斬獲妖賊有功漢土官舍旗軍人等徐鐘韓愚等二千五十五員名絹布鈔有差

○升和州知州孔公才爲山西按察司僉事

○丙戌升慶陽府知府張天相平陽府知府郭桂爲布政司右參議天相湖廣桂山西夔州府知府吳潛爲雲南按察司副使

○命提督四川等處軍務總兵官時源鎭守大同地方

○太師英國公張懋卒懋字廷勉其先祥符人父輔死正統己巳土木之難其嫡子忠有廢疾忠子傑又以所出賤疑非眞子不得嗣懋庶長子也故嗣焉景泰初懋以幼免朝參成化甲午掌中府事提督五軍營加太子太傅兼太子太師弘治辛亥以監修憲宗實錄成加太師兼職如故提督十二營攺掌後府尋加特進光祿大夫左柱國正徳己巳復以監修孝宗實錄成有金幣鞍馬之賜癸酉以病免再踰年卒謚恭詣追封寧陽王子銳早死孫侖嗣當弘治時四方鮮有兵革孝宗頗優禮懋每扈從車駕止令佩刀不衣重甲而懋乃日事淫佚侍妾百餘人服飾奢僣至侵削軍士以充其欲累爲言官所劾懋爲百官班首五十餘年未嘗一經行陣優遊福履老死牖下莫不榮而達之大明武宗毅皇帝實錄卷之一百二十三

正徳十年夏四月戊子朔享太廟遣成國公朱輔代行禮

○己丑命署都指揮僉事賈鑑耀武營李隆揚威營管操

○庚寅建州右等衛女直都督等官牙禿哈等來朝貢馬賜宴並賞襲衣彩叚絹鈔有差

○辛卯升賞大同沙嶺兒墩等處獲功並陣亡官舍旗軍何鎭等八十六人有差

○壬辰掌詹事府事禮部尙書兼翰林院學士蔣冕以當考察之期上﹤鋶﹣釒﹥乞罷上不允曰卿學行老成譽望素著宜如舊供職以副委任

○命靖遠伯王憲子瑾襲爵

○命都指揮同知戴欽仍充副總兵鎭守山西兼提督偏頭等關

○癸巳太子太保戶部尙書兼武英殿大學士靳貴以考察之期上﹤鋶﹣釒﹥乞罷上不允曰卿厚徳重望簡在朕心方賴嘉猷共圖治理豈可輒自求退耶

○給賞川狹獲功京邊漢土官軍人等指揮使王繼宗等九百四十二人銀幣有差

○西鄕縣民楊辿以擒斬劇賊諭老人授世襲正千戶賞銀千兩如例參議蘇乾副使邊億各升俸一級

○甲午吏部會都察院考察在京五品堂上官及郎中以下職業頗修者一千四百餘員請俱畱辦事司務黃盛等三十員以老主事張澄等五員以疾光祿寺少卿華英等八員以老疾宜令致仕太僕寺丞郭議等四員以罷軟通政司參議吳玉榮大理寺丞李廷梧鴻臚寺少卿髙岱寺丞李廷芝郎中牛魯朱環王光佐員外郎劉鵬黃志達林通陶驥主事章嵩叚金雷啟東紀存義吳哲翁洪大理寺副趙鏊禦史華珩林季瓊江萬實給事中安邦行人司副廖珊等四十人以不謹宜冠帶閒住禦史朱志榮張承仁等三員以貪宜爲民太僕寺丞張申甫評事常倫禦史朱弦沈圻李楫給事中朱璣董鏊千溱十四員以浮躁淺露郎中趙章張云鵬荀鳳員外郎夏邦謨吳期英劉文邊偉主事楊士魁胡堯元張鶠禦史趙宗朱組竇信燕澄給事中馬性魯等二十一員以才力不及宜降一級外調俱從之

○乙未賞宣大二鎭黃花嶺地方獲功官軍李琮等七百九十四人銀幣有差

○升賞四川內江縣等處獲功並陣亡官舍旗軍人等齊慶等一百九十三人有差

○丙申升指揮使楊瑁爲署都指揮僉事守備福建汀漳地方

○哈密忠順王速壇拜牙卽等遣使臣阿的剌虎力等來朝貢馬賜宴賞襲彩段並馬價馬道死及虜所掠者亦量賞之

○丁酉太監韋霦傳旨以都知監右監丞喬能守備黃花鎭

○戊戌監察禦史盧雍言致仕禮部尙書傅圭歸田之後口不道時事足不入公府得士大夫去位居鄕之體但家無厚殖有日給之累戶部尙書孫交居鄕晚節大略同圭乞給之月米人夫以示優禮又謂圭剛方忠讜交精敏練達俱宜起用吏部請從雍言詔己之

○己亥巡撫山西都禦史李鉞等奏山西歲用祿米俸糧缺乏請於河東運司鹽課四十二萬引外凡有羨余中半均分以補拖欠及歲用不敷之數下戶部議以解鹽融結不常難拘定數宜先以九年鹽課內未賣者十七萬引令運司賣銀解送山西布政司專供王府祿米三關軍糧其腹裏軍士及官吏俸糧俱仍於存畱糧內支給其十年鹽課仍照本部原議如遇鹽花生結盡數撈辦具奏另議詔從之

○調大同副總兵安國於延綏以大同遊擊將軍朱振代之

○庚子琉球國山王尙眞遣長史陳義等奉表來朝貢方物馬匹賜宴並賞彩段等物有差

○辛丑升賞沔陽景陵等州縣有功並陣亡官軍捨餘人等柴基等一百二十六人有差

○致仕禮部尙書傅圭卒圭字邦瑞保定淸苑縣人成化丁未進士攺翰林院庶吉士授編修弘治中兼司經局校書與修大明會典升左春坊左中允兼編修丙辰乙丑一再同考會試正徳初以東宮恩升左諭徳兼侍講充經筵講官與修孝廟實錄淸理軍職貼黃丁卯考應天鄕試戊辰考武舉奉命授庶吉士業充日講官劉理柄政摘會典訛字圭以嘗與纂修降修撰旋以史勞升左中允歷侍講學士學士庚午考順天鄕試升吏部右侍郎轉左侍郎升禮部尙書致仕至是卒年五十七圭彊毅有執人不能千以私在禮部守法持正嘗因類奏四方災異陳時獘十事言甚剴切以此忤權悻忽傳旨諭令乞休圭抗﹤鋶﹣釒﹥得歸兩京言官交章畱之不報家居杜門謝賓客絕迹公府遺言誡子弟忝竊大官無以報國愼毋以卹典請禦史盧雍等以爲言給祭葬如例

○癸卯兵部覆巡按廣東禦史髙公韶奏廣州之新寧淸遠及新會之白水番禺之後山肇慶之恩平陽江徳之逯水羅傍惠之河源龍川潮州饒平之﹤氵戀﹥洲淸遠負山濱海民夷雜居盜賊嘯聚頻年不已皆地方任事之人利於用兵徵剿而不利於撲滅故也蓋撲滅於始發其爲力易爲費少而軍門之功不顯俟其猖獗而後調兵徵之則有功而升賞行矣殃民養亂皆由於此乞敕兩廣總督鎭守等官凡遇賊發卽責限督捕有功亦議升賞必不得已至於用兵須畫定地方賊首姓名毋令含糊延蔓以圖報功其有仍蹈前獘者劾奏重治則人皆自奮盜賊可除而用兵之慘可少舒矣從之

○命署都指揮僉事盧卿

充大同遊擊將軍

○升鎭守四川署都督僉事徐謙爲都督同知錄其捕賊首駱松祥功也

○遼東廣寧邊堡有星自西北隕於東南聲如雷

○甲辰總制軍務右都禦史叢蘭奏宣府官軍缺乏糧艸請發兩淮運司鹽價二萬兩於都司收貯買馬其團種粗糧不必易銀就令每二石折細一石並艸束撥附近倉場上納以補軍儲之缺下戶部會議團種折糧宜如所請買馬則以年例銀二萬給之處補糧料令管糧郎中查九年分衛所原造月糧文冊以主客兵實支數目具報查處詔俱準議

○山東鉅野縣大霧六日殺榖

○乙巳升南京國子監祭酒吳一鵬爲南京太常寺卿

○升湖廣按察司副使張琮爲貴州按察使

○升署都督僉事金輔爲署都督同知輔初以平賊功升都指揮使後推甘肅總兵升署都督僉事至是復自言追劇賊劉三縊於南召得其首乞論功兵部議功疑從重故有是命

○丙午革都指揮同知句勇周輔都指揮僉事王橫黃輔李繼宗回原衛帶俸差操以鎭巡官劾其不職也

○福建邵武甌寧懷安閩縣皆火災延燒民居有至三百戶以上

○禮部覆巡按廣東禦史髙公韶奏舊例嶺南諸番入貢其所附貨物官稅其半余償之直其不以貢來者不許貿易與之交通者罪至死後以中人鎭守利其入稍弛其禁頃者權豪貪縱任其住泊遂令諸夷交結姦民肆行剽掠貽患地方參議陳伯獻嘗奏禁革而奉行之人因循未止乞再申禁約以杜後患役之

○安南國來朝陪臣阮貴雅奏於龍州梁村灘舟壞浥貢絹五十匹行人阮文煥爲石所壓而死焉禮部議請矜宥並卹死者得旨濕絹出不測其已之行人令有司殯斂給驛以歸

○丁未蔭故右都禦史馬中錫子師言爲國子生中錫旣死獄中至是吏部言中錫歷官行檢無虧不宜絕其蔭故有是命

○命指揮同知劉祥於潮河川指揮僉事薛璽於古北口提督把總俱以都指揮體統行事

○加贈守備寧武關死事指揮僉事陳經一級賜之祭子如例升襲

○鎭守延綏總兵官署都督僉事王勛爲其父戟乞葬禮部奏戟以都指揮充左參將因其子乃封署都督僉事例不當與詔特與之

○中軍都督府帶俸慶陽伯夏儒卒儒大興人莊肅皇后之父也初授錦衣衛指揮使尋升中軍都督府都督同知乃進伯爵至是卒訃聞上爲輟朝一日賜祭葬齋糧麻布如例

○戊申免長蘆運司利民等十七場拖欠鹽課一萬四千七百引有奇從巡鹽禦史余珊奏也

○提督三關都禦史陳天祥奏各邊關禁例砍伐林木者治罪而未有開墾山場之禁以故姦豪往往墾田立莊道路日辟關險寖夷較之伐木爲患尢甚乞一體重治給事中黃鐘亦言自渾源以西至鴈門寧武偏頭等關三四百里皆爲禁山蓋借林木以資形勢邇年規利之徒斬伐平曠致使盜賊逃竄姦細出沒邊關失險夷狄乘便俱下兵部議謂此獘不獨山西三關爲然紫荊倒馬居庸龍泉等關亦有之達虜深入實由於此宜令提督都禦史及各鎭巡官嚴加禁約凡墾禁山毀關隘者悉以砍伐林木例治之遇赦不宥報可

○己酉巡按直隸禦史謝天錫劾奏前巡按禦史張承仁縱容姦奴交通屬官每一出巡必逮昏夜而行賄賂通於後堂投書交於馬首眞定知府陸蕓饋銀二百餘兩爲書吏所發且先巡按浙江日凡旌異一官索銀三百後爲鎭守太監所發乃屈膝冀免貪污無恥如此而可容之乎乞正其罪事下刑部請命巡撫都禦史勘明以聞先此承仁已考察爲民蕓已攺調詔皆已之

○庚戌升國子監司業魯鐸爲南京國子監祭酒

○都給事中李陽春監察禦史周奎等各劾奏南京兵部尙書張澯建邪議以黨惡刑部侍郎張綸附逆瑾以遷官南京兵部侍郎陳壽衰老而受惡子之欺工部侍郎劉永侵漁而致國用之損都禦史寧杲凶狠姦欺張淳貪得固位任漢納賄偏私通政劉達闒茸無恥羅欽忠營家曠職太僕寺少卿謝麒典銓納賄太常寺少卿黃堂遷秩騰議南京太常寺卿張芮之龍鐘順天府府丞楊一渶之機巧工部帶俸侍郎周惠疇之詭祕太常寺寺丞徐復日�敬之邪媚工部郎中趙經之貪淫刑部員外郎郭璋之不檢吏部帶俸主事李繼先之狡惡參議張簡顧可學之貪墨乞俱賜罷黜吏部覆奏芮已致仕綸永惠疇壽淳達堂一渶等先自陳俱畱用麒宜令致仕欽忠宜攺用經璋等宜閒住詔麒欽忠璋如擬復日�敬繼先可學簡經俱畱之餘仍前旨經姦貪淫穢尢爲眾所鄙賤其不去者中官之力也

○太監蔣貴傳旨取太僕寺馬價銀一萬兩送鎭國府買補倒死馬匹

○命指揮使趙光守備寧武關以都指揮體統行事

○辛亥命銓注都指揮僉事吳鎰於山西都司僉書李實於大寧都司掌印

○山東署都指揮僉事狄公唐髙岱指揮李璽王鼐許安坐禦賊退避下巡按禦史問擬公唐岱璽皆斬鼐安徒公唐等各以所獲功奏訴都察院議覆詔宥公唐等死俱謫戍鼐安爲民

○壬子除服闋翰林院庶吉士劉濟爲吏科給事中

○下閒住太僕寺丞李時於錦衣衛獄初時與州民構訟知州劉坦據法問斷時欲求勝憾之因坦赴京考滿率其族黨三十餘人邀擊於路毀其冠服坦具奏都察院請下巡按勘問上以其凶惡特命錦衣衛捕之

○禮科給事中王江劾奏僉都禦史寧杲妄殺平人如刈艸菜搜索盜贓罄洗民膏劫奪客商戮殺公使殪田夫誅餉婦以爲賊級有被害之家來告者輒毀其面目��歹辱�其須鬢交河阜城東安大寧大石等處冤痛之聲恨入骨髓枯朽之骨尙暴郊原窮凶極惡未有其匹山西左僉都禦史陳天祥奔兢遷官贓賂盈萬爲天津兵備時劇賊劉七聲言北寇天祥束手無策惟艤舟東門攜妻子爲航海之計及齊彥明爲邊軍敗後南奔天祥乃妄殺運糧邊軍以冒功又比暱頑童張思孝自天津往貴州至山西萬里與之偕行十年禁其娶婦思孝家本貧下倐享千金其無恥一至於此二臣之惡𨿽殛竄猶不足以盡其罪也下其章於所司

○南直隸通州大風雨又有星如火自西北流東南聲如雷

○漕運糧二千石發於通州武淸漷縣賑濟饑民從都禦史王倬請也

○癸丑升總理河道右副都禦史劉愷爲兵部右侍郎掌通政司事

○總制右都禦史鄧璋奏三邊用兵糧艸缺乏請運送銀兩開中引鹽以濟急用且言巡撫侍郎馮淸督餉甘肅其延寧環固難以遙制請再推大臣一員與之分理戶部覆議近已輸銀十萬兩開中鹽三十萬引璋復有此請請再支五萬兩給之環固等處軍餉令淸兼理許以便宜行事失誤軍餉者會總制官以軍法治之仍循先年事例簡別羸馬撙節艸料客兵非對陣之日皆令逐水艸牧放其延綏軍餉卽以郎中張鍵專理報可

○甲寅升翰林院編修黃瀾爲國子監司業

○命指揮僉事王臣江北淮安等衛把總漕運以都指揮體統行事

○命錦衣衛帶俸都指揮僉事汲通守備眞定等處地方

○山東魚臺縣天鼓鳴

○乙卯升南京工部郎中張岐爲廣東布政司左參議

○丙辰下先任江西兵備副使胡世寧於鎭撫司獄初寧府置莊趙家圍多侵民業民不能堪收租時立寨聚人以相守城中軍民居近寧府者輒被火延燒因抑買其地以廣府基世寧恐有變具﹤鋶﹣釒﹥言之詞甚激切寧王宸濠亦奏世寧離間而權幸受其賂者從中助之都察院承望風旨覆議以爲王世守忠貞而世寧語多狂率上初令巡按禦史逮之王奏復至指爲妖言乃復命錦衣衛官校往捕甚急時世寧已遷福建按察使聞之卽間道走至京自系都察院復奏其畏避掩飾得旨送鎭撫司嚴加掠治以聞於是禦史徐文華上﹤鋶﹣釒﹥言世寧之論寧府非獨爲朝廷爲地方亦爲寧王慮也安有所謂妖言誹謗離間親親者邪夫以寧府內外官員輔導無法上下官司奉承太過其隱蔽之事豈惟世寧知之痛之憂之中外之臣亦知之痛之憂之矣但人多後顧而世寧則忠於謀國耳始令禦史逮系復令官校捕解世寧恐懼逋逃間關赴訴其情蓋有難於顯白者夫人臣上爲聖朝下爲宗室發憤畢誠圖畫安危言適啟其口而災旋逮身亦可哀已比見寧王乞護衛則與護衛乞屯田則與屯田凡璽書之褒嘉恩禮之稠疊諸宗藩未能或之先也威勢日以張大失今不戢容有紀極乎江西之臣畏其隱禍莫敢顯訟世寧一言置之重法異日誰復肯爲陛下言者臣以爲杜天下之口奪忠鯁之气弱朝廷之勢長宗藩之威招意外之虞皆自今日始矣可不爲寒心哉乞謹履霜之戒曲賜優容庶幾藩封遠逼僣之嫌朝廷全治安之體不聽

○升賞江西姚源等處獲功並陣亡官舍旗軍機兵義民人等周銘等五千一百二十二人有差升署都指揮僉事賈鏗桂勇各二級都指揮使李隆及故署都督僉事李鋐子襲升各一級賞查勘功次郎中韓俊左參議王泰僉事李淳各銀十兩彩斃二表裏擒賊首王浩八官吏人晏鉞等七人共銀一千兩

○丁巳設守禦千戶二所於聚落髙山堡先是虜入寇常發兵於二堡按伏然兵至寇輙退旣回則寇復至都禦史叢蘭因請各設千戶所駐兵防守下廷臣會議僉以爲宜令於大同鎭城分撥官軍於二堡益以見募軍人百三十人分隸之每堡各委指揮一人管領操守聽東中二路參將節制其官廨營房倉廒地土鎭巡官斟酌計處以聞從之

○命指揮使董釗遮洋把總運糧

○大理寺卿燕忠卒忠字良臣直隸薊州衛人成化甲辰進士任常州寧國推官有能聲弘治癸丑擢監察禦史多所建白壬戌升狹西按察副使整飭環慶兵備正徳丙寅升狹西苑馬寺卿戊辰升狹西按察使庚午升左布政使辛未升都察院右副都禦史巡撫宣府尋升大理寺卿至是卒賜葬祭如例忠爲人有執不阿與物多忤人亦不能幹以私揚歷中外政行多可觀居大理時疾惡似傷於刻然亦不失爲君子也

大明武宗毅皇帝實錄卷之一百二十三大明武宗毅皇帝實錄卷之一百二十四

正徳十年閏四月戊午朔

○己未南京吏部郎中歐陽誥言順天應天二府及京縣官旣同外官三年朝覲考察又同京官六年考察非均平之體吏部議請自後府治中而下皆同京官例三年朝覲免考察其上林苑監正以下亦如之詔可

○兵科給事中毛憲劾奏戶部左侍郎楊潭都禦史任漢兪諫各不職宜罷詔俱畱之

○調山東按察司兵備副使蔣曙於廣東

○分守松潘副總兵吳坤奏送韓胡碉番僧納麻思結等赴京貢方物並補正徳五年至七年貢下禮部議故事松潘等處番僧貢歲不過五十人補貢又有禁例今坤所奏送至二百五十人且幹補貢之禁若槪阻之恐孤向化之心若與全賞則無以遏將來之斃請止給初來貢者七人全賞其存畱二百四十二人殺其賞之半並治坤違例之罪詔如議坤姑宥之

○庚申降敕獎諭韓府鎭國將軍範階曰近韓王奏爾事父莊穆王及母謝至孝莊穆存日嘗書孝行二字及自制詩文以美爾與兄恭惠王相友愛年已八十遇父母忌日猶哀暮又工詩善畫每讀古人嘉言善行則再三誦之欲使子孫各勉於爲善王之言云爾朕聞而嘉之特降敕獎勵以爲爾榮且以風示諸藩焉

○免兩淮鹽運司余西等場各額鹽三萬一千八百九十四引有奇以被海潮漂溺故也

○先是巡關禦史朱昴劾奏分守保定副總兵張勇貪酷科斂並劾巡撫都禦史張淳不能禁制下巡按禦史勘實請亟罷淳置勇於法都察院覆如所擬命革勇任閒住淳仍畱用

○辛酉命吏部尙書楊一淸兼武英殿大學士入內閣供事

○魯府儀賓徐走�贊坐撥置王府逮問當謫戍詔宥之革祿米三之二

○總督甘肅等處軍務左都禦史彭澤陳言邊務十二事一甘肅各衛所軍缺宜將冬操抽丁召募馬步戶土漢捨余選補原額一山丹永昌守備官宜屬協守副總兵鎭番守備宜屬分守涼州副總兵西寧紅城子守備宜屬分守莊浪左參將提調一舊例罕東赤斤等衛和市鎭守官陳兵防護然後交易且戒諭酋長治犯禁者罪哈密等衛進貢遣人伴送至京歸則有通事序班管送出境故無他患今皆不然請復之仍歲致罕東赤斤等衛夷酋於甘州鎭城申明戒肴治其爭訟一扒裏扒沙暖泉等堡乃虜入甘肅必經之路請如舊撥軍防禦一自莊浪之紅城子接甘肅垣塹傾壞故虜得肆搶掠邊人愈困請及時修之近邊可耕牧者募民並力修築仍撥軍防守一甘肅軍伍旣缺而逃徙者日益眾無譏察故也宜於古浪西寧河州槪甘肅經行之處各添設巡檢司一甘肅馬缺宜開納馬例量撥兩淮官鹽或狹西官茶各十萬引招�上納及本鎭總旗幼官免赴京試驗行都司所屬吏典一考者免送考聽缺戶部近議行承差吏農義官陰陽等項納銀例及本邊一應贖罪者俱許攺納馬一甘涼莊永等衛備禦官軍赴班者百無一二宜申嚴脫班之法千總等官有詐病買閒者照近例發廣西差操子孫襲替亦如之一甘州等衛官緣事者二百餘人待報踰時缺人任事宜卽發遣且甘肅極邊自今武職有犯宜照雲貴武職土官例笞仗者徑自逮問罪至徒者亦聽巡撫便宜懲治一甘肅一路驛遞廢墜諸夷進貢及傳報軍情往往遲阻乞將附近衛所正軍補驛遞逃亡站軍之數凡口糧地土應得者察給其潛住及投充別役者俱究問發回補役附近軍余並遠年客戶願投當者聽兵部覆議冬操等軍丁不必攺爲正軍多費糧賞和市舊規可稽申明戒飭治其爭訟似非不治夷狄之道修復城堡誠防邊至計但歲凶民困宜令鎭巡等官酌處甘肅之路恐非巡司所能制遏宜令西寧兵備臨洮管糧官嚴加譏察餘如澤議詔可

○壬戌升山東按察司副使陳琳爲河南布政司右參政

○兩廣鎭巡官奏安南端慶王子楊朗自思陵州回國嗣位乞發附近思明及忠江官兵護送然夷情難測已遣人廉訪且嚴飭邊防矣兵部因言安南限隔山海永樂間𨿽嘗屬我中國後以其叛棄之蓋不欲事遠夷而煩中國也豈可發兵以護送邪宜飭鄰近安南一帶地方嚴兵防範毋縱夷人入境仍禁約諸人不得潛與交通從之

○山東諸城縣雨雹殺榖

○癸亥吏部尙書楊一淸言累朝簡用內閣皆翰林館閣之英經幃春宮之舊其自別衙門進者僅有李賢薛瑄蓋極一時之選近年援此濫及士林以爲訾議今如臣者論才行旣非前李賢薛瑄之倫語學術又出今劉春蔣冕之下顧使處非其��處必至自貽罪愆﹤鋶﹣釒﹥入溫旨令亟供職不必固讓

○攺寧夏副總兵趙文於狹西以副總兵周誠代之總督都禦史彭澤奏亦不剌殘寇已離巴禾川往烏思藏慮其復寇洮岷歸徳河州等處宜置守將且薦文謀勇熟知地利請攺注狹西兵部議可且謂誠已充狹西副總兵若復增設似涉官冗遂調誠寧夏

○降大同總兵官署都督僉事葉椿爲大同前衛指揮使椿在大同五年各營堡損折官軍幾千人而其失事於應州也軍民被殺虜者五千有奇牛馬諸畜不可勝計已有旨逮至京鞫問椿奏辯且言有疾乞免逮乃遣給事中傳鑰往會禦史按之鑰等具奏椿罪狀請付法司治如律得旨椿論法當重治但病未痊姑從輕降四級閒住

○總督漕運兼巡撫鳳陽等處有都禦史陶琰以疾乞罷許之仍令馳驛歸有司給食米月二石役夫歲二人

○甲子除服闋山西按察司副使趙鶴於山東

○蔭故禮部尙書劉岌子旻爲國子生

○銓注濟州衛署都指揮僉事申錫於浙江常州衛都指揮僉事夏良輔靖州衛都指揮僉事馮鑑於湖廣廣州前衛都指揮僉事王英惠州衛署都指揮僉事馬熊於廣東桂林衛都指揮僉事魯宗貴慶遠衛都指揮僉事吳啟宗於廣西羽林前衛署都指揮僉事白珩宣武衛署都指揮僉事卯昂於河南錦衣衛鎭撫司署都指揮僉事趙璋濟州衛都指揮僉事楊紀於山東金吾左衛署都指揮僉事李鑑永淸右衛署都指揮僉事姚綸於山西羽林前衛署都指揮同知田耕金吾右衛都指揮僉事康英於大寧各都司旗手衛署都指揮使顏愷通州衛都指揮僉事鄭勛於中都畱守司安陸衛都指揮僉事蔡洪於湖廣行都司

○復西安左衛指揮使崔鑑冠帶閒住鑑秦王妃父也初坐固原失機罪充軍至是王爲請乞許之

○乙丑命保定侯梁永福南京後軍都督府掌印署都督僉事楊宏南京右軍都督府僉書

○初淮康王及世子相繼薨無嗣以淸江端裕王之子爲後封淮王至是淮王奏欲以其弟祐楑襲封其父淸江王爵禮部議不可且請治長史等官不能規正之罪詔祐楑止以鎭國將軍奉淸江王祀長史等官各奪俸三月

○丙寅山西武鄕縣山東陽信縣冰雹殺榖及麥

○吏部尙書楊一淸再辭內閣新命不許

○丁卯南京兵部尙書張澯乞罷報曰卿年老才望士論推先而累﹤鋶﹣釒﹥乞休今勉從所請以遂髙致仍加太子少傅賜敕給驛歸有司給食米月四石役夫歲四人

○升錦衣衛都指揮同知張明爲都指揮使明太監銳之弟冒赤山功也

○銓注南京金吾前衛署都指揮僉事白昂贛州衛都指揮僉事王﹤王巳﹥於江西畱守後衛署都指揮僉事王翺延平衛都指揮僉事徐錤於福建敍南衛都指揮僉事魯忠偏橋衛都指揮僉事孫仲文於四川楡林衛署都指揮同知姜奭綏徳衛署都指揮僉事劉瑾於狹西各都司金吾右衛署都指揮僉事苗俊於福建行都司貴州前衛都指揮僉事唐諫於四川行都司甘州左衛都指揮同知王杲於狹西行都司

○提督都指揮桂勇奏營軍下場牧馬逃者罪止杖故人易犯而逃者日眾請議處兵部覆議自今逃者許把總等官卽時開報緝捕一月內獲及自首者量治三月者於場所枷號一月三月以上者追奪原馬送法司問罪調邊衛其把總管隊等官已從實開報者以十分爲率逃至一分者停俸一月三分以上者停俸三月免逮問若未開報不論分數多寡逮問如例該衛所緝捕三月以上不獲者衛十名所二名一體停俸逮問提督官通計多寡本部奏處從之

○戊辰發兩淮運司並揚州鈔關銀三萬兩送南京供應機房以供織造從提督太監吳經奏也

○命狹西巡茶禦史兼理西漳二縣開中鹽課從禦史馮時雍奏也

○山東曲阜縣暴風毀宣聖殿吻獸

○山西澤州及壺關縣山東金鄕縣雨雹殺榖

○己巳命故總兵官署都督僉事李鋐子瑞爲都指揮僉事鋐討賊江西卒於軍瑞以父功故得加授

○庚午攺太子太保兵部尙書陸完爲吏部尙書

○命鳳陽倉糧逋欠者每米一石折銀四錢麥一石三錢以便軍民戶部請從巡撫都禦史陶琰奏也

○辛未虜自守口等墩寇延綏總兵官王勛副總兵戴欽參將馮大經等率兵禦之於伍谷城擒斬五十九人復自赤木口寇寧夏總兵官潘浩參將閻勛等率兵禦之於洪團莊斬首十四級報至賜敕獎勵總制軍務右都禦史鄧璋及鎭巡總兵官其分守參將等官卽令璋隨宜犒勞有功官軍令巡按禦史查奏升賞

○壬申神武右衛副千戶王玉以報獻銀礦不實坐斬旣而死刑部獄中其子錦以生員請襲職兵部論玉幸免決而死若錦得襲何以懲惡宜謫充本衛軍詔可

○甲戌升都督僉事張林爲都督同知錄滄州捕盜功也

○乙亥除服闋福建按察司僉事兪緇於廣西

○丙子命都察院右都禦史叢蘭總理漕運兼巡撫鳳陽等處地方

○丁丑升刑部郎中韓俊爲河南按察司副使

○戊寅降靈州守禦千戶所帶俸都指揮同知蘇勇爲都指揮僉事坐虜入設備弗嚴也

○召總督甘肅軍務左都禦史彭澤還京初澤撫處哈密兼討亦不剌殘寇至是少寧巡按狹西禦史燕澄言總督總制事權相妨於是命澤還京狹西地方並哈密一應事宜俱令總制鄧璋總理

○命朵顏衛所鎭撫失林孛羅襲祖職右都督初失林孛羅特遣子叩關貢方物請襲而原敕不存兵部難之乃令薊州鎭巡等官覆勘且曰此虜不敢犯順宜從其請及會廷臣議咸曰揆舊制𨿽不合而懷柔遠夷亦無不可故許之

○運戶部折糧銀十萬兩於大同並兩淮鹽課二十五萬引引定價銀四錢二分抵補�人糧艸舊價從管糧郎中鄭選奏也

○己卯攺戶部尙書王瓊爲兵部尙書時廷議以左都禦史彭澤累平劇寇有功舉澤爲首而內批乃特用瓊

○庚辰南京都察院右都禦史致仕熊繡卒繡字汝明江西丰城縣人其先以尺籍隸湖廣寧遠衛遂爲道州人成化丙戌進士授行人擢貴州道監察禦史巡按狹西風紀大振布政於璠素貪墨憚繡威名棄官遁去繡追之急時當路與璠同鄕有連嗾璠誣繡它事逮至京按驗無所得璠被黜繡亦坐謫知淸丰縣有惠政乙巳狹西大侵父子相食吏部舉繡守鳳翔淸丰民遮畱載道蒞鳳翔三日而兩歲登郡以無事累擢山東左參政右布政使都察院右副都禦史巡撫延綏三年以母憂去起復擢兵部右侍郎久之轉左嘗奉命淸騰驤四衛勇士得其冗濫者幾萬人請裁革之權幸側目未幾擢都察院右都禦史巡撫兩廣首徵獞苖之負固者一境以寧舊例供億甚厚繡一切裁之自廩米常給外秋毫無所取逆瑾用事密使人廉之卒無罅隙可指摘召還南京掌院事尋令致仕而憾猶未釋乃以大同浥爛布豆爲繡巡撫時事罰令輸粟五百石於邊仍勒其身往繡性簡直淸介臨事有執致仕後閉門觀書不預外事不殖生產自奉儉約尢惇孝友鄕評重之至是卒贈南京刑部尙書賜祭葬如例謚莊簡仍月給卹孤米一石蓋異數也

○升監察禦史張祐爲廣西按察司副使

○安南國王黎睭遣陪臣阮仲逵等貢方物賜宴賞彩叚有差並回賜國王彩叚十表裏錦四叚

○癸未兵科都給事中安金奏京師四方之則比年俗尙太奢宴會丰腆居室壯麗錦繡珠玉下飾於倡優庵院禱祠深惑乎民庶乞禁制會南京吏部郎中歐陽誥奏請續增問刑條例禮部議以禁止奢俗載入條例通行天下報可時有設宴以會錢寧而一席之費到千金者蓋風俗之壞自上導之𨿽有禁令亦徒爲文具爾

○甲申實授理刑知縣楊谷唐龍何鰲萬鎡成英李素王應鵬吳華行人何鉞張文明孫方學正袁澤教諭髙鉞俱爲監察禦史谷龍河南道鉞浙江道鎡文明山東道方狹西道鰲澤雲南道英素貴州道應鵬福建道華廣東道髙鉞廣西道

○致仕大學士焦芳投﹤鋶﹣釒﹥乞辯雪下吏部看詳以聞吏科駁之且歷數其罪惡於是吏部覆奏謂芳當劉瑾用事時首先附和凡蠹政亂法黷貨淫刑援引憸邪排陷忠良一切欺君誤國之事瑾意所向而未發與所欲爲而未敢者倡引助成無所不至故瑾凶焰日張餘烈猶在又以其子黃中傳奉要階瑾旣誅兩京科道屢﹤鋶﹣釒﹥論劾皆欲治以姦黨明正典刑荷蒙寬貸止革散官猶得致仕黃中當連坐亦止爲民中外臣民方切痛恨而芳不知悔感顧妄奏辯殆鬼神震怒驅令就誅也乞將芳父子械系法司彰天討之公雪人心之憤爲萬世姦臣之戒得旨巳之時黃中挾重貨入京圖復官以公論不容乃潛去

○薊州賺狗崖東墩及新開嶺關雷火震傷三十餘人

○順天府薊州山東海丰縣俱冰雹殺榖麥

○丙戌命廣西按察司副使陳伯獻提調學校

○大學士梁儲等言比者發下工部一本大意以爲見今營建乾淸坤寧二宮其役甚大而財用不足乞停止內官監所奏太素殿及天鵝房船塢等工臣等擬旨進呈未蒙批出中心惶惑不知所爲切惟陛下宮寢未建中外臣工日夕不安工部職掌工作已經計處差官分行采取木植燒造磚瓦但民窮財盡辦集爲難非惟工部以爲憂臣等亦切憂之恨無方略以佐經費耳若不急之工一時並舉則物料將何取給取之官則官無蓄積取之民則民已困敝夫以可緩之役而妨誤大工該部計無所出利害切身其言非得已也伏乞聖明速賜批行前項殿宇房屋待大工就緒民力稍舒之日而徐議之不報

大明武宗毅皇帝實錄卷之一百二十四大明武宗毅皇帝實錄卷之一百二十五

正徳十年五月丁亥朔命兵部尙書王瓊同太監谷大用新寧伯譚祐提督團營操練

○戊子升都察院右都禦史石玠爲戶部尙書攺南京禮部尙書喬宇爲南京兵部尙書參贊機務

○升河南布政司右布政使陳雍爲貴州左布政使兵部署員外郎劉琛爲山西按察司僉事

○賞大同等處獲功官舍旗軍葉完等五百六十一人銀帛有差

○己丑狹西弘化顯慶寺灌頂大國師鎖南藏卜以其師星吉藏卜舊賜山場地畝奏乞護敕禮部駁奏且請繩以法特命給之不爲例

○升府軍衛帶俸都指揮使李隆爲署都督同知隆初以江西姚源功升一級復自陳功多於桂勇而升職不及遂得加升於左府帶俸

○庚寅蔭禮部右侍郎吳儼子驥工部右侍郎兼都察院右僉都禦史劉丙子珙爲國子生俱以三年秩滿也

○辛卯升山東按察司按察使孫燧爲河南布政司右布政使

○壬辰升禮部左侍郎李遜學爲南京禮部尙書

○雲南地震踰月不止或日至二三十震黑气如霧地裂水湧壞城垣官�廠角羊�民居不可勝計死者數千人傷者倍之地道之變未有若是之烈者也

○癸巳孝宗敬皇帝忌辰奉先殿行祭禮遣駙馬都尉崔元祭泰陵

○給宣府官軍馬匹料艸一月不爲例邊軍馬匹夏秋牧放例不支料艸至是因太監於喜參將楊玉奏特予之

○甲午升吏部左侍郎王璟爲都察院右都禦史命總制甘肅左都禦史彭澤還治院事

○升浙江布政司右參政王良臣爲山東按察司按察使

○乙未松潘大悲寺僧徒遠丹領占岷州大崇教寺剌麻番僧官著肖等貢方物賜宴賞彩叚衣服有差

○苽咂等族番人居藏少等貢方物賜宴並賞彩叚衣服有差

○丙申周府鄢陵王同金�妥薨王安僖王第二子母丁氏正統丙寅生初封鎭國將軍弘治戊申襲封至是薨輟朝一日賜祭葬如例謚曰靖簡

○復除服闋狹西布政使司右參政潘鐸於浙江

○潞城王府鎭國將軍聰泏輔國將軍聰涀嘗率羣下白晝奪人財物鎭巡官以聞詔革祿米三之一羣下撥置者俱謫戍邊衛仍貽書代王並潞城王令嚴加約束

○丁酉追太常寺官祭都城隍之神

○盜二百餘人入公安縣劫庫殺人遂駕舟趨新洲下河湖廣守臣以聞兵部言羣盜爲亂所在官司略無捍禦宜停俸責限緝捕且賊趨新洲下河東可入大江北通安沔亦宜令南京操江河南巡撫官各嚴兵防守從之

○京城內外多盜有旨議處兵部乃會部院錦衣衛等官議請巡捕軍京城內增爲七百九十二人城外增爲一千一百二十人把總等官如故仍每年一易緝捕或對敵殺眞盜三名爲首者升一級爲從者給賞對敵被殺者子孫升實授一級世襲委官部下獲至二十名以上者升署一級五十名以上者實授一級把總官部下五十名以上者署一級百名以上者實授一級軍人所捕不及數並願賞者每名賞銀十兩對敵擒斬劇賊者二十兩數人共事者均之把總並委官部下所捕不及數並願賞者每名賞銀一兩已受賞者不許告退並功升級一年內地方失盜委官積至五起以上者降一級十起以上二級把總官十起以上一級二十起以上二級不及數者委官每起奪俸兩月把總一月若把總委官私役賣放巡捕軍人照例究問從之

○戊戌仁宗昭皇帝忌辰奉先殿行祭禮遣駙馬都尉林嶽祭獻陵

○詔宣府軍職有犯笞杖以下者準隨宜區處免劾逮從巡撫都禦史王純請也

○以來降夷人那孩帖木兒充禦馬監勇士

○蔭致仕刑部尙書韓邦問子杲爲國子生

○禮部尙書劉春奏西番俗信佛教故我祖宗以來承前代之舊設立烏思藏諸司闡化闡教諸王以至狹西洮岷四川松潘諸寺令化導夷人許其朝貢然每貢止許數人貢期亦有定限比年各夷避遠莫辧眞僞至有逃移軍匠人等習學番語私自祝發輒來朝貢希求賞賜又或多創寺宇奏乞名額卽爲敕賜朝貢不絕以故營建日增朝貢愈廣此皆藉民財以充宴賞繼繼不已𨿽神輸鬼運其何能應無窮之用哉乞酌爲定例嚴其限期每寺給勘合十道狹西四川等處兵備仍給勘合底簿每當貢期比號相同方許起送其人數不得過多自後再不得濫自營造則遠夷知戒民財可省詔顯慶等二寺及洪福寺以後番僧來貢者賞賜視寶淨諸寺例餘如所議行之

○攺服闋禮部左侍郎毛紀爲吏部左侍郎升禮部右侍郎吳儼爲本部左侍郎攺南京吏部右侍郎石﹤王卸﹣卩﹥爲禮部右侍郎

○己亥升陜西布政使司右參政劉麟爲雲南按察司按察使

○祭漢壽亭侯之神

○南京守備魏國公徐俌等奏戶部主事王瑞之放支軍糧違例擅辱千戶王忠鄭禧命錦衣衛官校逮系至京鞫之

○南京吏部會都察院考察南京太僕寺丞陳璣主事樊城俱貪郎中卞思敏張文淵符樂主事陳應武郭淸吾翕禦史賀洪李邦用太僕寺丞單麟等俱素行不謹員外郎杜蓁等俱年老主事吳吉等俱有疾郎中朱表員外郎歐陽申歐陽席主事戴吉兪敬禦史馬陳圖等俱才力不及光祿寺少卿唐榮郎中索承學韓士奇丁奉劉瑜員外郎朱良周愚主事李文華評事況照給事中潘棠禦史詹惠等俱浮躁淺露吏部爲請如例令貪者爲民不謹者冠帶閒住老疾者致仕才力不及與浮躁淺露者降一級調外任從之

○四川鎭巡官奏虜騎二萬餘破龍思閣兒阿召等寨將寇彰臘地方兵部覆奏此必亦卜剌殘寇宜令四川狹西各嚴爲之備從之

○庚子授播州土捨楊弘冠帶弘故革職宣撫友之子初宣慰使楊輝嫡子曰愛友其庶也輝旣令愛襲其職復溺愛友奏析凱離之地以居之授爲宣撫俾分理苗寨由是兄弟交惡奏訐不已朝廷遣大臣勘處革友職置之保寧城及輝沒愛橫斂以賄劉瑾得加授按察使銜又怨友徵取於凱離者獨苛同知楊才居安寧乘之股剝尢甚諸苖皆憤怨凱離民爲友奏復官弗得乃潛入保寧以友還紏眾作亂攻播州焚愛居第及公私�廠角羊�宇略盡遂殺才多所殘戮愛屢奏於朝上乃命四川鎭巡等官調兵徵之會友死而川兵方徵藍鄢總制尙書洪鐘及貴州鎭巡官俱請緩師撫處兵部議友𨿽已死而其子弘尙存宜敕川貴鎭巡等官先調兵食示以必徵之威繼加撫諭開其自新之路若弘束身歸罪具奏上裁至是四川鎭巡等官勘奏弘父友構亂法固難宥但友構亂時弘尙童稚今年漸長能悔過自新且善撫馭諸苗夷願聽其約束況友前所焚殺死者俱已隨土俗折償及還所侵奪於官乞授弘以冠帶名爲冠帶土捨協同播州經歷司撫輯諸夷其家眾安置保寧者俱還之仍隸播州管轄且諭宣慰楊斌與弘協和不得追仇相殘兵部議覆從之

○夜月犯建星

○辛丑南京都察院右副都禦史歐陽旦卒旦字子相江西安福縣人成化辛丑進士授休寧知縣升監察禦史歷按察司僉事副使布政司參政左右布政使馴升應天府府尹其後乃升南京都察院右副都禦史至是卒祭葬如例旦爲人純謹有文學名其在湖廣浙江提督學政以寬厚得士心入仕三十餘年貶議不及少時伯父敏待之甚厚及貴乃爲其子魯授室且擇師誨之無異己子以是重於鄕裏

○升玉林衛都指揮同知賈鑑爲署都指揮使以自陳貴溪斬賊有功也

○命金吾右衛署都指揮僉事盧英充參將分守保定地方

○壬寅升禮科都給事中王鑾爲狹西布政司右參政

○復蔭故禮部尙書兼翰林院學士彭華次子勉肇爲國子生先是華嫡孫師丙巳蔭爲中書舍人至是勉肇復援春宮講讀恩例乞蔭特與之

○宥分守開原參將張廷錫太監王秩罪仍奪守堡提調指揮等官王鉞等俸以虜入寇防禦不嚴故也

○癸卯命云川衛納級都指揮僉事蔡森大同坐營鎭虜衛指揮使史浩守備陽和城

○甲辰巡撫保定等府右副都禦史張淳巡按禦史董建中盧雍各言禮部尙書傅圭致仕考終戒其子弟母乞恩典有古大臣之風乞加贈謚錄蔭以勵臣工吏部覆議圭蔭贈宜如言官所論詔蔭其子爲中書舍人而罷其贈

○降都督同知白玉爲都督僉事都督僉事溫恭爲都指揮使初虜寇宣大玉充總兵恭爲副受諸將賂金且令家人納糧艸罔利爲緝事者所發言官因論請置重典詔宥之各降一級

○先是太監蕭敬傳旨令提督廣東市舶司太監曹宏采取奇異香料並土物以進巡按禦史丁楷極言不可狀禮部覆請從楷言不納

○命羽林前衛帶俸署都指揮僉事張鉞總督山東備倭

○丙午升河南按察司僉事陳和爲山東副使

○調貴州布政司右參議孫淸於山西時請進表還至中塗﹤鋶﹣釒﹥陳有疾不宜南方水土故調之

○授爲民土捨安宇爲土官巡檢宇父鰲故馬湖土官知府也以罪死獄中宇安置廣西遇赦不原及蜀盜起宇率家丁禦之有功四川鎭守太監韋興爲宇請升級兵部難之詔宇功罪不相掩乃授巡檢並賞其家丁獲功及死者百餘人

○升延安衛帶俸署都指揮僉事時陳爲都指揮同知錄川狹剿賊功也

○命江西都司署都指揮僉事白昂僉書管事

○宥提督三關副總兵都指揮同知神周罪初宣大有警命周防守三關後虜深入周按兵不動爲提督等官所劾執歸京師鞫問行至易州稱病且自陳乃河堡等處功乞﹤宀十見﹥宥兵部論周握重兵寡謀退縮致賊虜牛羊數十萬殺傷數千人縱有微勞豈堪贖罪請執問如前旨上宥之令照實授降四級爲總旗而納粟指揮僉事如故

○丁未升南京太常寺少卿羅欽順爲南京吏部右侍郎

○升參將都指揮僉事宋贇爲署都指揮同知贇初守備龍門城坐罪當謫戍止降三級至是復自陳剿流賊功乞準贖罪兵部覆不可有旨準升一級

○賞寧武關宣府雕鶚堡等處獲功官舍旗軍吳守志等三十七人銀帛有差

○戊申升兵科右給事中髙淓爲南京光祿寺少卿

○升南京戶部署郎中潘選直隸泰州知州韓廉俱爲河南按察司僉事

○潞城王府輔國將軍成環爲羣下撥置出市奪人財物鎭巡官以聞得旨撥置者俱枷號一月發戍邊衛成環停祿一年

○己酉罷宣府分守東路右參將都指揮僉事王輔以巡撫都禦史王純劾其累失事故也

○巡關禦史張鰲山陳邊防事宜一立重鎭永平等處鎭守巡撫總兵官各住一方兵分勢寡出令不一而遵化一城東西適中請並治於此仍於腹裏地方移兵數萬屯營操備一並提調沿邊關營各有提調者官主戰守營主操練緩急不相援宜將董家口等關五重安營分割東屬提調指揮竇濟西屬提調指揮陸繼宗以便策應一增副將密雲北去古北口等關各百里西去黃花鎭百五十里遇警應援不能及惟石匣營爲適中請添設副將一員選本處人馬一千腹裏三千駐札操備仍於古北口添設守備指揮一員總理潮河新舊古北口等三營及密雲兩衛操練禦備一備職官沿邊管事軍官逃亡事故及各衛所官往往假托軍政取回不及原額之半官事不攝在京衛所冗官甚多請自今凡京衛武職襲替訪其堪任邊事及願告外衛者選除興營密雲等衛以便委用各衛官員考選軍政原任邊關者不許取回一遠駐牧沿邊關塞駐牧達子叩關索乞鹽米而架炮夜不收反出其外駐牧日久漸習華風熟知要害爲患非輕宜令駐牧於架炮之外其索鹽米立爲定限或有侵犯則邊墻之外架炮之內許我軍躡追兵部覆議備職官遠駐牧二事可從仍以京衛軍職有罪者調補餘三事下提督鎭巡等官詳議於是提督侍郎陳玉等議以鎭巡等官並治遵化便宜廣舊城及調保定等衛軍屯駐關營宜嚴應援之令提調不可並密雲副總兵不必添古北口令宜參將防禦石匣營及潮河川營益以兵千人亦便兵部乃復會官議皆曰紫荊諸關隘防守尙缺保定等衛軍不可輕調石匣等營益無見兵可益廣遵化城宜俟年豊徐議之詔如兵部議

○升湖廣按察司僉事蔡潮爲貴州布政司右參議

○辛亥升雲南布政司左參議朱衮爲雲南按察司副使

○給賞宣大二鎭保安等處地方獲功陣亡官軍人等張林等五百六十一人銀帛有差

○大護國保安寺右覺義班丹倫竹爲其祖師大善法王星吉班丹乞祭葬禮部執奏無例上特許之命工部給葬價二千兩

○壬子升翰林院檢討張邦奇爲湖廣按察司副使提調學校

○隆慶衛指揮僉事張永爲署都指揮僉事充右參將分守懷來永寧等處地方

○癸丑夜北方流星如盞色靑白起文昌東北行至近濁尾迹炸散

○甲寅升浙江按察司僉事汪大章爲雲南布政司左參議

○乙卯遣內官祭中霤之神

○命萬全左衛指揮同知李洪守備保安新城

○南京前軍都督府管府事彭城伯張欽有疾辭任許之

○孔提峪哈者等族番人族頭玉巴等貢方物賜宴並賞彩叚衣服有差

○左副都禦史王綸率綸字朝言山東濱州人成化丁未進士授禮科給事中升戶科右給事中遷江西參議轉參政歷雲南右布政使湖廣左布政使正徳己巳升南京禮部右侍郎未閱月攺都察院左副都禦史尋命巡撫大同贊理軍務以毆人致死逮至京鞠訊遂罷歸綸頗有才略在言路悻悻自好欲以伉直取名傲世性酷暴用刑慘刻在江西屬吏遞送少不如意必加笞掠或��歹辱�其須鬢不少忍嘗巡湖西有巨舟閣淺不能避綸命執其舟人卽灘撻之時方盛署旣驚悸又加痛楚死者至數十人其酷刻類此聽斷不論是非以先訟者爲直下郡縣按驗或直被訟者綸輙怒之與弟綬相視如讐殊無士行公論鄙之

大明武宗毅皇帝實錄卷之一百二十六

正徳十年六月丙辰朔貴州西堡阿得獅子孔阿江三種皆豸�革豸��也初據滄浪六寨不供常賦土官溫鎧懼催徵自經死其子廷玉嗣請免賦不獲乃往徵之爲其寨長乜呂等所殺阿得把事阿慣亦以徵賦其眾潛糾乜呂等殺之廷玉弟廷瑞奏愬且請兵徵剿時正徳六年也守臣恐其爲變故緩之至是乜呂死指揮楊仁撫諭其黨俱服罪巡撫都禦史蕭翀請因俗罰贖而責其輸賦免用兵徵從之

○丁巳鎭守宣府太監於喜部下軍私乘操馬總兵官郤永枤之喜怒相爭詬遂奏永專權自恣似爲不軌永辭任且自辯兵部請遣給事中刑部郎中各一人往勘詔喜永受命鎭守不能協心濟事乃以小忿訐奏本當重治姑免勘喜降敕切責永調寧夏而以寧夏總兵官潘浩代之

○升南京監察禦史胡訓爲浙江按察司僉事

○斬四川賊黨雷伯定於市初藍廷瑞等旣平伯定等遁走復與廖麻子流劫殺人甚眾都禦史彭澤督兵擒獲伯定等五人械至京窮治二人處死其三人李茂堅等稱冤令巡按禦史再審訊以聞

○戊午升吏科都給事中李陽春爲南京太常寺少卿

○四川播州土官安撫宋淮奏貴州凱口爛土夷婚於凱離艸堂諸寨陰相構結誘山苗爲亂乞賜宣慰使楊贇敕令每年巡視邊境會湖貴鎭巡官撫處兵部議土官舊無領敕出巡例乃命鎭巡官諭贇以朝廷優待至意從宜獎勞繼今果能撫綏土民輯睦親族許復以請

○己未升巡撫山東右僉都禦史趙璜爲工部右侍郎兼都察院左僉都禦史總理河道

○革狹西潼關河南彰徳等處兵備官蓋皆以流賊添設也至是賊平乃革之

○庚申升禮科左給事中呂經吏科右給事中葉相刑科左給事中張云俱爲都給事中吏科右給事中潘塤爲左給事中兵科給事中金賢戶科給事中黃鐘俱爲右給事中經吏科相禮科云刑科塤鐘工科賢兵科以廣東右布政使吳廷舉兼按察司副使帶治嶺西兵備撫巡官奏猺賊竊發廷舉才略可任故有是命

○巡按直隸監察禦史陳言奏通倉近設添內員十一員供億煩多事常掣肘乞將額外者取回戶部議如所請且言京倉並臨淸徐州淮安等處俱有贅員宜通查革得旨各官已用者姑令供職以後京通總督仍依舊規二員監督臨徐淮安三員永爲定例中間有擅舉者重治不貸

○先是巡按廣東禦史髙公韶周期雍交章劾奏兩廣總兵官武定侯郭勛所行不法不宜久處重鎭兵部屢請召勛還不許勛亦上章自辯時刑部郎中顧正等按事廣西因下其章令並按之勛在廣用法嚴酷嘗撻都指揮以下有至死者物議詣其欲張威以取賂也又嘗縱家奴販鬻官鹽數千引歲支用官錢不貲正等具上其狀都察院覆議請寘之法別舉賢者代之詔勛事已勘實法宜究治但賊盜未寧姑畱任事以責後效其支�官錢旣緣積獘又已赦其已之令攺正已而禦史張仲賢又劾勛罪宜黜不聽

○兵部覆奏增附生員獲功事例凡二級者入監一級者食廩不願者榮以冠帶其已授總小旗願如今例攺正者聽制可

○辛酉蔭總理河道右副都禦史劉愷子端臣爲國子生以三年秩滿也

○命金吾左衛都指揮僉事馬騘守備徳州

○壬戌添設山東兗州府同知直隸大名府通判長垣東明曹縣城武四縣主簿各一員專管修河以河決陳家等口爲患甚劇從巡撫山東都禦史趙璜等奏也

○中府帶俸都督同知張俊都指揮溫恭俱奏有疾乞還原衛閒住許之

○山西徐溝太谷二縣大雨雹傷禾稼

○命右都督許泰後府僉書

○復設神木千戶所於朝陽門外從太監張鋹請也

○癸亥補蔭故南京吏部右侍郎王克復孫繼恩爲國子生

○巡按直隸禦史張羽查奏邳徐州衛失事等官罪因劾歸徳守備都指揮萬廣盜至弗捕杖指揮王輅忿郁致死詔各官已遇赦宥之廣罪重仍奪俸半年

○甲子以水災免河間府靜海縣莊田子粒銀兩有差

○命涿鹿衛指揮同知馮勛守備湖廣九永施州地方以都指揮體統行事

○月犯房宿西咸南第二星

○乙丑夜南方流星如盞色靑白起天市東垣內西南行至斗宿

○丙寅升應天府府尹黃瓚爲都察院右副都禦史巡撫山東

○以黃河水災免山東曹單武城三縣歲欠備用馬匹

○丁卯自在州撫住達官都指揮僉事王佐坐索贓爲巡按禦史所劾逮問贖徒還職

○戊辰升錦衣衛指揮同知張瑄爲都指揮僉事太監雄之弟冒大同貴州功也

○選狹西苑馬寺馬二千匹給延綏固原徵調官軍從都禦史鄧璋請也

○己巳朵顏衛夷人分道內侵升都指揮同知桂勇爲署都督僉事充副總兵禦之初花當子把兒孫帥千餘騎由鮎魚石關毀垣而入遂寇馬蘭谷參將陳乾及指揮談茂馬英等敗死事聞詔切責鎭巡官令督分守守備等官防禦且疑爲寇者非花當部落乃遣通事往詰問旣而提督侍郎陳玉巡撫都禦史王倬報虜五百騎入板場谷千騎內神山嶺又千餘騎入水關洞請調兵協剿巡關禦史張鰲山亦極言發兵爲便兵部議覆於是以勇充右參將統團營西官廳三千人調河間遊擊將軍劉寶所部兵及保定定州等處達官舍共三千人禦之發太僕寺銀三千兩以備賞功太倉銀四萬兩付戶部主事措置軍餉而以鰲山紀功兵部復請假勇權任乃升署都督僉事充副總兵以署都指揮僉事李英充右參將守馬蘭谷

○蔭故吏部左侍郎張元楨孫默爲國子生元禎孫鏊旣蔭爲中書舍人至是默復以其祖三品秩滿再得蔭

○詔內外問刑衙門凡徵收部解官物𨿽未入官有所侵盜及遇革不攺者俱照監守及侵盜倉庫例科斷敢故縱者坐之著爲例

○升分守松潘等處副總兵都指揮僉事吳坤爲署都督僉事充總兵官鎭守四川以狹西綏徳衛都指揮僉事張傑充副總兵代之四川舊無鎭守總兵官會亦不剌走入四川境將掠彰臘坤以副總兵兼鎭守欲避虜乃言松潘去省城遠勢難兩及請更設總兵一人且私賂本兵者遂以命坤

○閒住惠安伯張偉乞復原祿朝參兵科議偉與馬中錫同罪中錫死獄中而偉幸免若復給祿何以懲後不宜與詔偉已遇赦準給原祿之半

○升太監張忠部下官舍錦衣衛指揮僉事穀倉等二十人各一級賞朱澤等二百六十人有差以平流賊功也

○升錦衣衛指揮使張蘭爲本衛都指揮使蘭太監銳之侄冒宣大功也

○庚午命成安伯郭寧南京前府僉書管事

○直隸巡按禦史張鰲山奏通事程理聶勇與朵顏夷相緣爲姦詔逮治理等繼今通事每歲一更著爲例

○加授四川播州致仕土官宣慰使楊愛昭毅將軍給誥命仍賜麒麟衣一襲時愛之子宣慰使斌爲其父請進階及服色禮科駁之禮部因奏服色等威所系不可假借兵部以愛舊有剿賊功爲言遂皆許之旣而斌復爲其子相請入學得賜冠帶云

○總督甘肅都禦史彭澤奏通事馬驥等往諭土魯番要以重賞其酋速壇滿速兒悔過效順乃付哈密金印及城池於都督滿剌哈三寫亦虎仙掌守之召監守頭目火者他只丁還仍獻所奪赤斤衛印哈密王速壇拜牙卽尙匿於其弟把巴義營因其兄弟不睦故未釋也必量給賞令頒之族眾以相和輯事乃就緒兵部覆議以請詔總制都禦史鄧璋先將有勞之人量加犒賞仍責令原遣通事馳往撫諭務令釋速壇拜牙卽還於哈密其賞賚事宜悉具以聞

○夜月食旣

○山西淸源交城二縣地震

○辛未大學士梁儲等言日者竊聞聖駕自西安門出外經宿而回不知臨幸何所臣等初聞未敢遽信旣而道路相傳眾口籍籍使臣等心志憂惶神魂飛越展轉思惟莫知所處竊惟天子出入必備法駕必傳警蹕衛士環列百官扈從所以嚴至尊之分而防意外之虞也且如南郊大祀不過一宿虎賁之旅鷹揚之將周旋左右而直廬拱衛官軍萬餘警柝之聲夜以達旦至於皇城各門又令勛戚重臣守把祖宗之法至爲詳備今聖駕之出不知環衛者何兵扈從者何人居守者何官文武羣臣茫不與聞若徒無故輕身而出率意而往擾擾塵埃中萬一車馬驚蹶之虞姦盜竊發之變出於意料之所不及未知何以備之𨿽天神協相決無是事而臣等私憂過計實切寒心夫千金之子尙不肯垂堂而坐陛下一身乃宗廟社稷之主縱不爲身惜獨不爲宗廟社稷計乎仰惟聖性髙明天資英邁洞燭天下之事已非一日必不輕議舉動竊恐左右羣小貢諛希寵倡引事端蠱惑聰聽陛下偶未深思而遽從之上累聖徳下駭人心凡此導引之人其罪殆不容誅但事在祕密非臣等所知不敢妄有指議伏望陛下念祖宗付托之重體臣民瞻戴之情自今以後端拱穆淸以保威重節宣勞逸以頤天和嚴內外出入之防正堂陛尊卑之分戒非時之宴遊屏無益之玩好仍乞查究導引出入之人置之於法以彰剛斷之徳以解臣民之疑宗杜幸甚天下幸甚臣等備員輔導平時旣不能調護聖躬弼亮治理玆有所聞若復忌避不言則欺君負國之罪死不足贖儻以爲所聞不的冒千天威明示黜罰不敢辭避不報

○升賞江西新淦縣獲功陣亡官舍旗軍民兵穆希周等一千三百六人有差

○山西太原府地震

○壬申升南京光祿寺卿王宸爲應天府府尹

○甲戌直隸提學禦史洪範奏預備賑濟事宜一有力之家願納米八百石者旌以敕四百石者表其門仍各給冠帶榮身一各處司府州縣凡告充承差知印吏役者照納銀分數每銀一兩折雜榖四石俱貯所在倉場軍民願納冠帶及散官者入榖折銀如之一預備倉之設在城在鄕從民便也故有者宜修理以便出納各鄕堡欲修建者聽之一凶散丰收古制也比年各處出納獘多宜行各該撫按官此後遇所屬年凶必驗貧下應得之人而後支給丰年還官不拘米榖豆麥雜糧但令抵斗而止不得分外多收重致民困戶部議覆從之

○命狹西鞏昌衛指揮同知種勛守備河州

○以尙膳監太監王輩弟仲金爲錦衣衛百戶管事從其乞也

○給事中王良佐禦史周倫主事侯綸奉命選各營衛官軍操練是時食糧官軍三十八萬四千七百四十五人各監局供役者有旨免選旣而錦衣衛騰驤四衛犧牲所各倉五軍圍子手義刀神機五千下官軍軍匠軍斗軍余長安左右東安門恩軍皆以都督朱寧太監谷大用等相繼奏免凡十六萬二百八十五人長陵等陵大木等廠蕃牧等所及紅盔明甲將軍例不選者又萬四千七百四十六人內操西官廳六千六百四十二人從徵二萬九千十五人逃故萬五千四百五十二人團營所存者十三萬四千九百八十三人而新選中者僅二萬三千三百二十三人良佐等以聞乃命太監蕭敬兵部尙書王瓊同良佐等覆選於是京衛得五萬八千三百四十一人外衛原選八萬八千七十二人春班已還及秋班赴而未齊者俱不覆選在營僅得一萬三千八百二十八人

○乙亥提督邊務兵部侍郎陳玉等奏邊務二事一實邊儲言近年沿邊倉場空虛應支糧艸多與折色以致兵馬困斃況今調集客兵益難支持乞措置本色以備急用一給戰馬言建昌三屯等營馬死數多且每年艸料止與折色以致馬斃乞發順天所屬寄養馬三千餘匹以補諸營缺乏仍給與本色於是戶部議覆頃已發太倉銀四萬於山海密雲等處今宜行巡撫管糧官從宜招買務足主客兵之用其戰馬舊規每年支艸五月豆一月每月豆九斗折銀二錢七分今宜除支本色之外如或不足每月量增三錢聽其自秣其領順天寄養馬亦如之詔如議

○升狹西楡林衛指揮僉事李永定爲署都指揮僉事充左參將協守松潘東路

○丙子以江西饒信等處殺賊功賞官舍旗軍鄕兵總甲義民周銘等並錦衣衛官舍周瓚等凡五千一百二十二人銀鈔絹布有差王�贊故刑部尙書白昂家奴也冒功爲錦衣指揮

○丁丑六科給事中安金等以朵顏福余泰寧三衛虜酋花當等屢肆侵掠劾奏鎭守薊州總兵官遂安伯陳鏸驕不知兵太監蔣廷玉都禦史王倬鎭守太監王欣應援失策兵備副使王玹簡教無法都禦史陳玉提督未周俱宜究治乞將鏸逮問廷玉欣倬罷黜玹降調玉切責仍令巡關禦史張鰲山查勘十三道禦史髙公韶等亦以爲言詔鏸還京倬等俱戴罪候勘報議處仍令兵部舉堪任總兵者以聞

○戊寅升湖廣平溪衛都指揮僉事鐵寶爲都指揮同知以徵鎭筸功也

○升南京通政使司右通政蔣恭爲南京光祿寺卿

○巡撫四川都禦史馬昊奏虜亦卜剌屯松潘境上掠番夷諸寨諸番乘變亦紏眾以侵松城兵部議令昊及總兵參將兵備等官整飭官軍防守要害遣人分諭諸番令其效順若果爲虜所迫量加撫卹以慰其心仍敕狹西總制都禦史鄧璋等嚴備防其復犯洮岷從之

○己卯以江西南昌等十一府災令稅糧每歲帶徵二分從布政使陳恪請也

○雲南潞江安撫司土官安撫綫捧奪其從弟掩莊寨三十八所掩屢訟於官未盡復捧遂集夷兵至掩寨縱火屠掠掩母子妻妾及夷民男婦死者八十餘人因屯據自保雲南鎭巡官遣兵誘執之具上其狀捧尋死於獄命仍戮屍梟首其子詔及黨與皆斬

○初貴州銅仁府銅仁長官司與湖廣鎭溪千戶所筸子坪長官司四川酉陽長官司梅洞長官司地犬牙相入弘治八年中鎭溪苗民龍麻陽等與銅仁苗頭龍童保聚徒攻剽殺虜人畜及焚蕩官民廬舍不可勝算土官李椿叚昂田宗璽等實縱之而筸子百夫長龍眞與之同謀營逼司府其後遂率眾千餘四出三省之民騷然屢奏告急前後鎭巡惟務撫諭終莫能制正徳七年春賊聞將會兵徵之乃分路出掠入大山深箐中爲拒守計其冬巡撫都禦史劉丙率土漢官兵進攻三日破其諸寨餘黨走��處天生崖及陸龍山後都禦史沈林繼至連攻破之前後所擒童保等百九十五人斬首八百七十四級俘男女三百八十二人湖廣都指揮潘勛破鎭筸亞酉亞保等處擒賊龍麻陽等百六十三人斬首七百五十八級至是都禦史蕭翀禦史鄺約上其事請誅童保等其家口及幼弱皆論如叛法且言龍眞宗彊服眾宜釋而嚴飭之俾統餘黨反賊者椿等及鎭溪所百戶孫繼勛縱賊皆宜罪詔誅童保等梟首示眾宥龍眞罪令湖廣巡撫官戎諭使約束諸夷毋更侵亂繼勛並椿等俱逮治

○辛巳孝莊睿皇后忌辰奉先殿行祭禮遣駙馬都尉馬誠祭裕陵

○先是巡按江西禦史徐贊言建昌巨盜徐九齡流劫江湖莫能禁捕後𨿽招撫還鄕官司姑羈縻之而已乞令都禦史兪諫剿平之詔可至是諫始奏九齡合於醴源盜顏曰春等多所殘殺其勢甚熾兵部因劾諫奉命剿捕已及半年而警奏始至隱匿顯然乞敕徐贊核勘仍切責諫姑令戴罪責其成功及諭鄰境鎭巡等官防守策應毋令縱其奔越從之

○壬午署都督僉事桂勇奏帶官旗舍人錦衣衛指揮曹松等一百三十人皆許之兵部奏其太濫請量減不聽

○升賞山西代州禦虜有功陣亡官舍旗軍錦衣衛百戶神同等三百五十五人有差

○升狹西都指揮同知戴欽爲署都督僉事充總兵官鎭守薊州永平山海關地方

○癸未孝穆皇太后忌辰奉慈殿行祭禮遣駙馬都尉崔元祭茂陵

○攺巡撫甘肅都察院右副都禦史趙鑑於南京都察院

○升吏部郎中楊果爲南京通政使司右通政

○甲申復給湖廣忠峝安撫司忠建宣撫司髙羅安撫司印以夷捨田隆田本忠田萬金掌之永樂間施州等處民譚文昌譚暹廖汝鳳秦忠亡入髙羅忠建鎭南忠峝各從其土官入貢詐稱爲前土官裔襲授倅職歸乃誘奪其印子孫遂冒襲弘治間守臣擒之印貯於官至是巡撫都禦史秦金奏隆在忠峝本忠在忠建萬金在髙羅皆眞夷種故給之而鎭南長官司爲汝鳳所冒者至是夷種盡亡其司遂廢

○乙酉調廣東布政使司左參政劉臺於雲南

○都督僉事張安卒安在成化間以指揮同知從徵神木升指揮使弘治初充大同遊擊將軍又充副總兵協守寧夏升左府署都督僉事尋實授佩鎭西將軍印充總兵官鎭守延綏在鎭嘗以戰功璽書褒美正徳間仍佩印移鎭大同尋乞休卒贈榮祿大夫

大明武宗毅皇帝實錄卷之一百二十六終

大明武宗毅皇帝實錄卷之一百二十七

正徳十年秋七月丙戌朔享太廟

○丁亥升狹西按察司副使祝萃爲廣東布政司左參政

○戊子除服闋貴州按察司副使秦文於狹西提調學校

○己丑仁孝文皇后忌辰奉先殿行祭禮遣駙馬都尉林嶽祭長陵

○升狹西左布政使李昆爲都察院右副都禦史巡撫甘肅地方

○升吏科給事中閻欽爲河南按察司僉事整飭信陽兵備

○庚寅蔭故湖廣襄陽府推官吳伯鈞子鳳與爲國子生伯鈞四川內江人在襄陽會川狹盜起戰於東鄕中流矢而死至是鳳興陳乞故蔭之

○辛卯兵部議定壩上捕盜賞格巡捕官軍能擒斬賊首者升一級世襲賞銀三十兩擒斬從賊者每名賞銀十兩至三名亦升一級領官軍能自擒斬及部下功次臨時議擬以聞

○壬辰革河南寧陵縣桃源集巡檢司

○天全六番招討使應襲舍人楊世仁貢馬賜彩叚鈔錠有差隨命世仁嗣爲副招討

○監察禦史程啟充奏我朝軍職授官悉準首級其餘諸條格會典具存然承平日久幸門漸開於是有買功冒功寄名竄名並功之獘權要之家厚賫金帛私賂軍人易其首級是謂買功甲衝鋒斬獲而乙取之甚至殺內附平人以爲賊是謂冒功身在家庭名隸行伍是謂寄名賄屬吏胥洗補文冊是謂竄名至有一人之身一日之間所在獲功甘遼宣大兩廣川貴相去數千里不出門閾而皆以功報按名累級驟歷崇階是謂並功乞敕該部逐一淸查其已援例升職者具奏遞革庶重名器振紀綱兵部議覆詔不必更張秪如舊行是時爵賞極濫權要諸家以爲互市疏遠弟侄下逮廝養亦皆冒授有至蟒玉者猶供僕隸之役如太監馬永成侄山爵至平涼伯猶汲水盤馬於庭下朱寧嫁女媵以奴僕數十人皆列銜錦衣婿齊佐三日往拜寧家酒一行寧令人捧一盒至前曰此餉吾婿啟之則都指揮牙牌也佐卽席拜恩有王瓛者起自白衣不一年官已都督趙謹者發自酒保以管皇店不旬日家享萬金皆前所未聞也

○升山東右布政使王恩爲狹西左布政使

○革方山王府宜陽郡儀賓田朴爲民坐僞造關文乘傳也

○癸巳狹西白河縣地震

○升賞江西西源禦盜獲功陣亡官吏軍民人等劉澄等三百九人有差

○甲午注署都督僉事戴欽於左軍都督府帶俸

○革萬全都司都指揮王林易章等二十二人見任俱帶俸差操坐侵欺馬價爲巡按禦史所劾也

○乙未升湖廣按察使鄭陽爲山東右布政使

○江西賊徐九齡等平九齡嘯聚建昌縣之醴源負固劫略出沒江湖間踰三十年蘄黃徳安鄱陽湖口九江安慶池太地方咸放其毒至是巡撫都禦史兪諫等督兵討之九齡率其親黨奔湖廣無何復拏舟遁還醴源諸軍隨而戚之豊城知縣吳嘉聰率眾先登破袋嶺擒其從顏日和等二十一人餘賊衝髙安主簿袁珤率兵遏之賊敗走珤亦戰死九齡急引眾冒兩夜遁出完岡兵備副使宗璽扼之於靑頭岡會南昌同知汪潁兵亦至遂合圍之斬九齡及其黨余長子徐九祥等前後擒斬首從四百八十一人俘一百四十一人醴源遂空諫以捷聞賜敕獎勵升賞奏捷者如例有功者兵部議處以聞先是巡撫蘇松都禦史鄧庠亦以聞而歸功於土民鄧祥十五等兵部以奏報不同請下巡按禦史核實議賞諫等亦量升詔從之於是諫及巡按禦史徐贊各升俸一級太監黎安歲加祿米十二石

○選太僕寺馬一萬匹於內廏應用從太監谷大用請也

○丙申慈聖康壽太皇太后聖旦賜百官宴於午門

○升賞狹西西寧旱平山禦虜獲功陣亡官舍旗軍指揮同知祁麟等七十四人有差

○丁酉巡撫延綏都禦史陳璘奏虜萬騎擁入新興堡立帳駐牧焚圪塔等墩指揮龔勛等失於防禦宜治罪詔勛等姑勿逮失事之故令巡按禦史查勘以聞

○浙江嘉興府同知張龍以先任通政使司右參議奏乞復原職吏部覆龍近爲禦史余珊劾其淫濫姦憸計奪人妻況其心存污下行類俳優本部正在訪察之際龍乃飾非彊辯乞復內職宜下巡按禦史鞫治內批謂與龍同時降調者旣問有推升龍亦俟缺推用龍與朱寧厚故陰庇之龍遭母喪日縱歌酒無異平日嘗與鄰婦章氏通因彊納爲妾其夫蔡三恚憤投中貴爲僕將藉以報怨龍聞之乃篚帛移廚偕章氏往拜中貴家極擎拳之態酒中請曰龍今願爲公新兒定勝公故兒何惜北婦邪中貴笑而許之龍自以爲得計每誇語於人言者謂計奪人妻蓋指此也

○戊戌降監察禦史髙公韶爲雲南富民縣典吏初公韶言兵部尙書王瓊姦憸剛愎敢於自用頃者本兵缺員眾議咸歸左都禦史彭澤陛下以澤尙在邊方而本兵不可久虛乃姑用瓊而趣召澤回爲官擇人之意固自有在矣瓊乃假托邊警以陰沮之前此會推吏部尙書眾議以陸完爲首姑以瓊副之瓊乃忿然不平退臨部屬輒出惡聲夫旣患得於吏部又復患失於本兵推是心也亦何所憚而不爲哉且受任以來推用將官多不得人擬議邊情多至失策如指揮張永以庸才而驟升參將何以塞奔競之門參將陳乾旣死事而復加參語何以作忠義之气又如松潘副總兵吳坤假彰臘警報而乞增鎭守冀得轉職瓊乃力違公論徑擬增置而還以授坤夫以若人請之而若人得之據其形迹不免有受金之議然以事理斷之彰臘之患在松潘爲急在成都爲緩使坤原在成都亦當移駐松潘以備危急今乃後松潘而先成都棄危急而卽安全於坤之私計則得矣其如軍民何夷人花當擁眾在邊日益猖獗𨿽曰乍臣乍叛夷性之常然亦視我彊弱以爲進退今玆敢於憑陵良由兵曹所據非人也乞亟罷瓊爲大臣不職之戒﹤鋶﹣釒﹥出瓊卽奏辯且曰公韶言達虜知兵曹非人故來犯邊及朝廷欲處彭澤兵部故召之還不知公韶何自知之宜罷臣任令澤與完等同心輔政則邊患自寧議論自息有旨卿宜安心供職公韶陰結外夷默通細事排陷大臣令首實以聞於是禦史蕭鳴鳳等共﹤鋶﹣釒﹥論曰人君之治天下與人臣之事君莫不有體敢言以爲忠者諫官之體虛己以受人者大臣之體任大臣爲腹心而保全其名節用諫官爲耳目而優容其直言則人君之體也蓋諫官敢言則大臣無不聞之過大臣能受則朝廷有納諫之明此天下所以治也公韶所劾者瓊而其所論者天下之事所守者則諫官之體也爲瓊者亦當以天下之事爲心以大臣之體自處可也顧乃不勝其忿怒而粗暴之气溢於奏牘非但欲箝諫官之口且傷及同列矣人苟甘爲不韙則亦何所不至而臣等所惜者大臣之體耳夫花當蕩焚之慘實近世罕有故公韶指以爲本兵之責此豈人臣所可私怒者昔遼使問富弼出處虜庭詢司馬光起居威望之足以服遠者蓋如此至於用非其人而夷狄萌心則又不可勝計使瓊實有憂天下之心則𨿽適逢其會亦當不安於心豈可因人言而反怒邪故事大臣被論無不引咎自歸以俟朝廷自察亦知體當如是也至於彊辯飾非則自瓊始瓊旣不知所以自處瓊者臣等不能不望於陛下也伏望飭瓊以自新恕公韶之狂直優容公韶卽所以保全瓊之名節也不然則瓊旣謂以廉恥自居矣乃因言大臣而逐諫官豈能靦然自安於位內批鳴鳳等朋比回護姑宥其罪及公韶具﹤鋶﹣釒﹥伏罪遂降遠方雜職且令不必起用

○升四川按察司副使王時中爲湖廣按察使

○己亥命工部重修太素殿殿舊規堊飾茅覆質朴實與名稱新制務極華侈凡用銀二十餘萬兩役軍匠三千餘人歲支工米萬有三千餘石鹽三萬四千餘斤他浮費及續添工程又不在此數是時工役繁興禁中自乾淸大役外如禦馬監鐘鼓司南城豹房新房火藥庫皆一新之工部每循例執奏以掩人耳目其實具文而已中外因緣爲利權姦閹人所建莊園祠墓及香火寺觀工部又皆竊官貲以媚悅之一時木妖土災蓋不忍言矣

○謪前監察禦史朱志榮戍貴州初志榮巡按廣西挾取土官財物及受梧州知府曹琚等賂至萬餘兩又嘗於公署私通女婦醜聲甚著兵備副使陳陽分守柳慶參將張祐慮其爲地方害也具以聞兩廣總鎭等官亦繼言之詔逮志榮�錦衣獄栲治且命刑部郎中顧正等往按之正等還奏其狀時志榮已值考察去官詔追贓畢發貴州充軍琚及州縣官納賂者俱降三級以陽挾持之亦降一級識者爲陽惜之

○庚子中元節遣駙馬都尉蔡震馬誠崔元分祭長陵獻陵景陵裕陵茂陵泰陵文武衙門分官陪祭

○遣儀賓周鉞祭恭仁康定景皇帝陵寢

○遣內官祭恭讓章皇后陵寢

○命都督許泰量調西官廳兵捕盜於壩上

○禦史李璣言朵顏醜虜托爲藩籬受國之恩不爲不厚然不庭之心已肇於增貢之日矣若不戰而和示之以弱萬一長驅深入將若之何乞選任邊將相機分剿旣勝而和則恩威兼施矣參將陳乾迎敵而死當嘉其忠不當議其傷勇以沮將士之气仍治所部不捄將領退縮逃避者之罪殺虜之家宜加優卹兵部議覆詔巡按禦史並勘奏處乾與恩蔭

○禦史李素言邇者分守松潘則副總兵吳坤奏兼管鎭守不便特授署都督僉事充總兵坤畏松潘之艱險圖內地之安逸旣不罪之而反升之是遂一夫之願而輕一方之責也又南京太僕少卿何棐先任禦史紀功四川變賣奪回人畜支銷未明失機誤事未問參究施永土軍所過雞犬一空皆棐助之如棐之姦諛豈可驟升要秩成都後衛指揮使陸震通江失守白沙敗績乃佯狂脫罪納賄進階如震之姦惡豈宜寬貸乞下廷議伸國法兵部議覆詔推用將官並調遣土兵已有旨矣震功過其查核以聞

○辛丑升監察禦史周奎爲四川按察司副使南京工部員外郎盧學書爲廣東按察司僉事

○命占城使臣力哪吧等領敕並封冊還國初沙卜古洛遣使請封命給事中李貫等賫敕以往貫至廣東請照先年冊封古來例令其使臣領封以還廷議以爲遣官已逾二年今若中止非興滅繼絕之義倘使臣不願領封或領歸而授非其人重啟爭端何以處之宜令貫亟往貫復言出使遠夷必得火長以知道路通事以通語字今皆無人宜爲議處廷臣復議令彼處鎭巡官多方采訪果無火長通事則如舊例行之已而貫復言奉命已踰五載﹤鋶﹣釒﹥屢上而未決於行執不以爲懼風波之險也殊不知占城自古來被安南並逐之後竄居赤坎邦都郎國非舊疆勢不可行況古來乃占城王齋亞麻勿庵之頭目實殺王而奪其位王有三子其一尙在則義又有不安矣律以春秋之法𨿽不興問罪之師亦必絕朝貢之路臣所謂領封云者亦存其禮而不廢斟酌之義也柰何又爲采訪之議苟延歲月而無蓋於事哉會巡按廣東禦史丁楷奏如貫言下府部科道集議以爲中國之於夷狄來則懷之不來則止世子越在艸莽旣不可行宜令鎭巡官面召正使力哪吧等諭以使臣不能遠行之意以貫等所奉冊命禮物付之庶遠夷之心不失而天朝之體以全詔從之令貫等還

○巡撫甘肅都禦史趙鑑奏西番冬沙族剌麻捨加率所部掠西寧指揮張麟禦之失利復掠碾伯總兵徐謙屢遣通事往諭不服乃合都指揮陶文參將魯經等進兵至咱隆溝山破之斬首九十一級擒二人虜懼而退詔巡按禦史備核有功陣亡官軍以聞

○給事中範洵言二事一擇考官謂各布政司鄕試皆用教官多不得人用是監臨官恆委其事於簾外而自專進退之權請如兩畿例主考用翰林院六品以下官或事簡衙門五品以下官爲之同考教官先期於各處提學官聽其選擇以充則眞才可得一避嫌疑謂兩京府官子弟入場中式不免有依勢之斃兩京顯官子弟不由府縣保送而徑自移文入場不免有雇代之斃請令兩京人各不得爲兩府官而別省入仕兩府者其子弟親屬亦宜回避官遊子弟科舉聽原籍提學考試則髙門不得妨寒畯之階公道不至爲私意所蔽矣禮部議覆以京官主考鄕試言之者多𨿽先朝偶一行之然羣羣紛起宜如舊例令各布政司照舊訪取教官供事如不及數令提學官以平日考居優等者充之兩京府官幹�法者宜令吏部查處兩府官及兩京官子弟入試宜如洵所奏行之詔可

○廣東海陽潮陽揭陽饒平縣夜暴風雨壞官民廬舍城樓山川社稷壇人畜沒死者無美

○壬寅命給提調學校官關防先是提調江西學校僉事田汝籽奏提學衙門凡所施行皆無關防印信故新舊相代之時詐僞相承不可考詰請特給關防禮部議覆以學校之斃天下皆然宜如汝籽奏通行鑄給從之

○癸卯太宗文皇帝忌辰奉先殿行祭禮命駙馬都尉林嶽祭長陵

○調河南按察司僉事劉澤於山西先是彰徳衛輝二府添設兵備以澤爲之至是賊平故調用

○蔭禮部右侍郎楊旦子襄爲國子生以三年秩滿也

○命都督僉事郭錦充副總兵鎭守山西兼提督鴈門等關

○夜月犯外屏東第三星

○甲辰盜發龍扒山礦傷居民巡撫山東都禦史趙璜奏劾守備指揮孫奎貪庸不職恐成大患乞革其守備移兗州兵備僉事張嘉謨駐沂州以治之詔可

○提督邊務兵部侍郎陳玉奏虜寇羅文谷指揮周召等斬首十一級復寇潘家口指揮張源等斬首三十級詔賜玉及鎭巡官獎勵敕有功官軍令巡按禦史核實奏聞

○禦史陳言奏遼東大同甘肅寧夏延綏兩廣湖廣四川等處邊糧及南北直隸山東河南諸路馬匹多侵欺盜賣隱匿之斃乞敕戶兵二部查議仍命給事中禦史等官查盤印烙從之

○總制狹西軍務都禦史鄧璋奏虜入瓦亭隆徳等處都指揮陶文沈瑁符課時陳等禦之斬首五級千戶王友等九人戰死兵部議覆詔有功並失事官員令巡按禦史查勘

○乙巳革直隸大名府開州金堤頸巡檢司

○宥分守開原參將張廷錫罪仍奪俸半年初虜入威遠堡廷錫坐失機行勘乃自陳有斬獲功乞贖罪許之

○總制陜西軍務都禦史鄧璋奏遊兵把總千戶魯經牧馬固原城聞虜警驟率所部出禦之大敗被圍於水頭山死者四十九人傷九十六人詔逮經究治

○升直隸眞定府知府胡文壁爲山東按察司副使整飭天津等處兵備時禦史馬錄奏壩上盜起兵備副使杭淮才力不及故以文璧代之淮攺雲南

○給事中毛憲言昌平侯楊洪都督山云大學士朱善尙書王竑陳洽王恕都禦史吳訥韓雍禦史鐘同修撰羅禴布政使陳選勛業節義文學俱可錄乞賜謚立祠時洪云訥洽恕同皆已謚禮部以未謚及宜立祠者請詔國家文武名臣宜示優崇未有祠者俱附鄕賢名宦祠令有司致祭善竑雍俱予謚其他著名節於時褒錄未及者巡按禦史詳核以聞

○輸太倉銀十萬兩浙江事例銀八千兩於陜西備軍餉

○丙午遼東廣寧衛地震

○丁未升賞江西東鄕獲功陣亡官舍旗軍葉眞等五百六人有差

○夜月犯天髙東南星

○戊申先是平陽府推官東郊勘事蒲州襄垣王府鎭國將軍成銍因私忿率眾歐辱郊幾死有詔切責成銍且流配其家人矣至是巡按禦史復言儀賓王梅實助毆郊教授魏雄不能勸沮宜究治詔逮問梅革半祿與雄皆贖杖還職

○夜月犯司怪東第一星

○己酉博野王府鎭國將軍俊桓與其夫人出城遊宴事聞停祿五月仍敕代王及博野王嚴約束之

○升湖廣按察司副使程杲爲江西布政司右參政刑部主事王崇仁爲江西按察司僉事

○庚戌升賞霸州文安縣徳舉足村擒斬流賊官吏兵快人等盧淳等三百四十一人有差

○命宣府右衛納級都指揮僉事劉鉞守備懷安城開平衛指揮僉事張珍守備云州堡保安右衛納級都指揮僉事張暠守備洗馬林堡宣府前衛指揮同知兪鎭守備懷來城開平衛指揮同知韓雄守備龍門所城俱以都指揮體統行事

○蔭戶部右侍郎鄭宗仁子淳爲國子生以三年秩滿也

○辛亥升貴州都指揮同知司繼先爲署都指揮使都指揮僉事葉曇爲署都指揮同知以徵鎭筸功也

○夜東方流星如盞色靑白自中天行至近濁

○甲寅降巡撫大同右副都禦史髙友璣爲湖廣按察司副使坐失機罪也

○戶部會議巡撫陜西侍郎兼僉都禦史馮淸所陳濟邊五事一近年豪商倚勢夾帶私販鹽法俱壞乞如先年例仍差堂上官二員淸理其山東河東地方委之巡鹽禦史一近年開納銀例多爲三邊缺用各處生員鮮有赴邊上納者宜分派定擬千五百名其州縣僻遠無人上納許附近通融補足一各處催糧郎中主事等官查取一應贓罰解部一各邊倉場虛出侵匿等獘乞敕撫按並管糧等官嚴加禁治一在外有司多假公務輙肆侵漁及年久無稽任意埋沒宜通行撫按衙門查究議入詔俱準擬仍令陜西山西河南四川生員俱徑赴淸處納銀以濟急用

○右副都禦史劉巘卒巘字廷珍其先江西安福人以祖戍濟南遂家焉巘舉成化戊戌進士授刑部主事轉員外郎郎中升大理左寺丞以尹龍故謫廣東連州知州數年量移蘇州府同知升河南府知府陜西布政司參政遂升都察院右僉都禦史巡撫大同以事攺大理寺左少卿移病罷歸劉瑾用事時起爲都察院左僉都禦史巡撫遼東升右副都禦史致仕巘爲人無聞嘗自爲墓志紀其平生蓋多誇大之辭末年出處乃諱言而欲掩之

明武宗毅皇帝實錄卷之一百二十八

正徳十年八月乙卯朔

○丁巳釋奠先師孔子命大學士楊一淸行禮

○戊午祀大社大稷遣新寧伯譚佑代行禮

○己未升雲南按察司副使朱應登爲雲南布政使司左參政

○命大同前衛指揮僉事趙鎭守備大同左衛城

○庚申給永和王府故鎭國將軍奇洪妾髙氏養贍米歲三十石

○賜宛平大興二縣孤老一千八百八十三人各布一疋

○辛酉命南京刑部右侍郎藍章兼都察院左僉都禦史淸理兩淮長蘆鹽法原任巡撫宣府右僉都禦史王云鳳淸理兩浙福建鹽法從戶部會議也

○遼東巡撫都禦史張貫奏虜寇小團山堡都指揮盛以仁守備指揮楊鎭祖旺等不設備俱宜逮問從之

○奪陽曲王府鎭國將軍鐘鐊祿米一年鐘鐊招集凶徒殺人爲巡按禦史所劾故也

○壬戌命二十二日復開經筵

○工部尙書李鐩引疾乞罷不許

○命禦馬監太監張永同禦馬監大監谷大用總管神機營並提督十二團營

○給還開平王常遇春玄孫緯江都縣田宅遇春長子茂永樂中削爵安置廣西病死無嗣次子昇安置雲南昇生繼祖繼祖生寧寧生復弘治五年錄功臣後以復塡注南京錦衣衛帶俸指揮使復子緯奏其祖第宅今爲公署莊田亦爲居民侵占乞查復下南京守備等官勘奏乃有是命

○癸亥升都察院經歷王承祥爲貴州布政司左參議

○甲子裁革湖廣襄陽府所屬棗陽南漳縣縣丞南漳化光谷城宜城縣儒學訓導各一員以知府李傅言其地僻事簡也

○乙丑遣戶部尙書祭京都太倉之神

○丁卯升吏部左侍郎毛紀爲禮部尙書

○先是山西妖賊李五與惠慶郡進祿等作亂進祿敗死五走還延安慶亦亡匿至是巡按禦史常在劾奏分巡僉事許諫延安知府趙楫推官趙繼宗鄜州知州孫侃洛川知縣田淸安塞知縣張希宗甘泉知縣李鉞宜川知縣田奉璋等失事罪乞罰治兵部議擬上請詔諫奪俸半年其餘去任者勿問見任者奪俸三月李五惠慶等令責限追捕務期得獲

○夜月犯壘壁陣東第五星金星犯太微西垣上將星

○戊辰授推官向信黎龍林潮知縣董相伍希儒王瑋王以旂賈啟行人熊蘭石金楊秉中張欽太僕寺博士唐濂爲試監察禦史知縣王溱行人沈霽鄭慕爲南京試監察禦史信浙江道龍山東道相江西道蘭福建道希儒湖廣道濂霽廣東道瑋溱廣西道以旂啟河南道潮金四川道秉中慕雲南道欽貴州道

○辛未升陜西按察司僉事胡止俸一級都指揮僉事王爵署職一級以總制都禦史彭澤言其撫處諸番有勞也

○癸酉升吏部右侍郎毛澄爲本部左侍郎攺南京戶部右侍郎王鴻儒爲吏部右侍郎

○甲戌升廣東按察司僉事汪鋐爲本司副使

○蔭致仕南京兵部尙書劉機子光於中書舍人習字出身以機援例陳乞也

○遣成國公朱輔祭太歲山川之神

○命撥團營及驣驤四衛錦衣衛軍三萬名助建乾淸宮役從內官監太監張鋹奏也

○丙子憲宗純皇帝忌辰奉先殿行祭禮遣駙馬都尉蔡震祭茂陵

○丁丑辰刻雲南大理府地震犯左執法星

○戊寅致仕兵部尙書王敞卒敞字漢英南京錦衣衛籍其先浙江西安縣人也成化辛丑進士除刑科給事中歷左右都給事中升通政司參議通政通政使正徳戊辰升兵部左侍郎仍掌道政司事庚午署本部事時寧夏宗藩叛逆遂升尙書及事平加太子少保辛未辭免兵柄詔回通政司署事未幾再﹤鋶﹣釒﹥獲允命馳驛歸且有月廩輿隸之賜敞爲人軟熟通儻其爲兵部值四方羣盜蜂起籌慮調度𨿽竭其才力而不能猝收戡定之功論者以是短之遂致仕至是卒詔加祭賜葬如制

○己卯升賞遼東中固城柴溝堡等處陣亡被傷官軍人等二十九人

○賞鐵嶺曾遲堡撫順關等處獲功被傷官軍百戶李霪等九人有差

○辛巳總督甘肅等處軍務都察院左都禦史彭澤引疾乞致仕詔召澤還京曰卿長才重望輿論攸歸討賊功成朕心簡在宜卽日回院以副委任不允辭

○太監張雄傳旨令都知監太監傅倫鎭守廣西地方

○山西平虜衛地震有聲

○壬午升江西左布政使陳恪爲都察院右副都禦史巡撫南贛汀漳等處地方

○盜鄭紀王捨命等行劫近畿都指揮僉事盛瑾髙謙袁傑等合兵擒之兵部議加升賞詔瑾謙傑各升世襲一級賞銀三十兩奏內有名家丁各賞銀十兩官軍人等仍核實賞之提督團營太監谷大用張永新寧伯譚佑尙書王瓊委用得人各賞羊酒賜獎勵敕明武宗毅皇帝實錄卷之一百二十九

正徳十年九月甲申朔攺整飭陳睢兵備河南按察司僉事馬應祥撫民管屯

○升江西布政司右布政使張嵿爲左布政使

○丙戌升山西按察使王啟爲江西右布政使

○丁亥孝恭章皇后忌辰奉先殿行祭禮遣駙馬都尉馬誠祭景陵

○戊子復除服闋雲南按察使陳鳳梧於山西

○庚寅廣東封川縣徳慶守禦千戶所廣西蒼梧縣藤縣梧州守禦千戶所各無雲而震

○辛卯北虜寇隴州亦卜剌復寇洮岷命右都督張洪充總兵官提督狹西諸路軍務領京營兵五百人以行洪以兵少請調宣府左參將宋贇兵三千遼東千總葛蔓楊春等兵二千並選總兵官韓璽兵一千以助徵討又言遼東系獄將官馬驃等三十餘人勇銃習戰乞貰其罪令爲前鋒以自助下兵部詳議以洪生長遼東練習邊事宜如其請贇蔓各提兵三千並驃等俱聽洪調度狹西先調宣府餘震遊兵三千亦取洪進止璽兵駐近關口緩急赴援詔太監張忠監督軍務領贇兵由北路洪領所部及驃等由南路會總制都禦史調度各路軍馬殺賊以靖地方蔓等兵不必動都給事中安金等言延寧甘狹兵可十萬素稱雄勁不必復出禁軍而借外兵又河南見畱秋班官軍萬人於彼亦足調度若徵兵如洪奏往返動以旬月又遠赴數千里之外遲回道路而虜已過河矣況三屯營山海關兵馬俱以應援薊州密邇京師備亦不可輕撤得旨此事已有處分矣

○升大名府知府馬卿爲浙江按察司副使吏部初舉金華府知府劉茝及卿堪任詔用卿且云近有旨降調官不得升用所司何以舉茝姑置不究茝初爲給事中以攻中官落職久乃起用而此輩猶銜之不置如此

○掌錦衣衛事都督同知朱寧奏旗校張琇等捕獲彊賊周璽乞升賞詔賜敕獎勵寧仍賞羊酒提調官並總旗爲首者各升世襲一級旗校爲從者各賞銀三兩後提督巡捕都督同知朱安亦奏官校陳俊等捕獲彊賊陳淸得旨賞安並賜敕升賞首從皆如寧例仍命後有緝獲盜賊者止如舊例行之

○錄定遠興水堡並小團山斬獲功升守備指揮楊鎭一級指揮使劉溥等二百一十七人各升賞有差

○升都督同知馬釗爲右都督釗太監馬永成家人自百戶累升至此

○巡撫雲南右副都禦史王懋中言四事一雲南設鎭守總兵太監二員又增金騰鎭守參將太監二員金騰本雲南西北一隅之地軍士不滿一萬民戶不及一二里科擾之害已爲困極乞將金騰鎭守等官並賜罷革一致仕大學士謝遷李東陽王鏊劉忠尙書劉大夏韓文都禦史李士實林俊宜起用咨訪政事委托機務一天下財力初敝於逆瑾再敝於流賊科斂繁急上澤罔敷不早爲之圖臣恐嘯聚之禍尢有甚於前者宜令巡撫重臣多方處置淮濟裏河一帶則領之於漕運都禦史鄂嶽江黃安慶大江一帶則領之於操江都禦史令修築城垣訓練士馬演習水戰以防不虞一中原盜起朝廷權命邊將討平然得此失彼其害有不可言者賊平之後不宜畱居京師今後各邊總兵參將遊擊等官凡有員缺就於生長邊疆熟知虜性者量材補用京師膏梁子弟與近日權推將材夤緣僥幸之徒一切裁抑詔責其泛言濫舉令具實自陳

○壬辰重陽節賜百官宴於午門

○設工部署郎中二人催運大木吳允禎自儀眞邗溝至衛河達於京師王宗自荊湖至大江達於儀眞從工部右侍郎劉丙請也

○蔭都察院左都禦史陳金子善恭爲國子生

○山西角�羊州地震

○夜月犯羅偃南星

○癸巳蔭兵部尙書王敞從子企爲國子生

○太監韋霦傳旨禦馬監太監廖鑾鎭守狹西吳景鎭守河南杜甫鎭守湖廣廖堂王宏王潤俱取回南京別用

○甲午更賜鎭守密雲太監呂安右參將署都指揮僉事葉鳳儀敕安鳳儀各奏原領敕書無與巡撫都禦史會同之文乞更換增入以便行事兵部議密雲遵化相去地遠若有警必會巡撫而行恐後時失事請仍舊詔特兪之

○命安鄕伯張衝淸平伯吳傑武靖伯趙弘澤東寧伯焦洵泰寧侯陳儒武安侯鄭英禮部左侍郎吳儼寧陽侯陳繼祖建平伯髙霳通政使司左通政劉達爲正使中書舍人周令刑部員外郎閻讓中書舍人馬天祐太常寺寺丞朱天麒鴻臚左少卿張昱中書舍人倪霦戶部署郎中事員外郎胡忠行人華淳中書舍人胡楫翰林院編修劉朴爲副使持捧節冊冊封溁王嫡長子厚勛爲世子嫡次子厚熹爲福寧王韓王嫡第二子融燧爲世子庶長子融焌爲長洲王褒城安僖王庶長子鎭國將軍旭瀾爲褒城王趙府廣安端裕王嫡長子厚熽爲廣安王沈王庶第七子銓金�亶爲云和王慶府豊林溫僖王嫡長子寘金�業爲豊林王東城兵馬司副指揮顏兗女顏氏爲岷世子妃北城兵馬司副指揮伍經女伍氏爲南豊王妃通判王綸女王氏爲益世子妃東城兵馬司副指揮石鈺女石氏爲魯府鄒平王妃東城兵馬司副指揮王綱女王氏爲晉府靖安王妃中城兵馬司副指揮劉王�贊女劉氏爲周府封丘王妃

○遣兵部主事楊應奎以銀五萬兩市馬於河南狹西各千匹太僕寺官選保定等府寄養馬三千匹送狹西軍前聽用

○兵科給事中許復禮奏弭盜四事一盜賊之起皆有藏匿之家官司宜出榜曉諭使之自新一今之衛所科斂頻繁或扣除俸銀或揭借月糧故往往逃而爲盜宜申嚴其禁逃者許其自首則盜可漸息一各府州縣宜令多畜偵事人役不吝厚賞以察姦摘伏一京畿內外𨿽有巡捕人員遇有盜劫往往畏縮不救賊去復遷延不報皆以罰輕而法廢故也宜行鎭巡等官凡地方失事悉以實聞違者重治則軍士知畏兵部議其言皆可行報可

○乙未雲南大理府地大震四日乃已

○總督兩廣軍務都察院右都禦史周南乞致仕許之賜給驛歸有司給食米月二石役夫歲四人

○故戶部尙書周紞孫允乞補蔭國子生吏部覆請許之

○丁酉巡按陜西禦史馮時雍奏鞏昌府通判孫璘率總甲安錢獲姦細車罕鐵木兒自言與達子川合兒等五人俱自虜中入偵虛實宜械送京且請量升賞璘等兵部議以爲然命錢賞銀二十兩璘升奉一級未獲姦細令嚴緝之

○守備歸徳指揮同知朱瀾乞加署職以便統屬州縣兵兵部議軍職非有功不授且守備例不節制有司得旨升瀾爲署都指揮僉事

○戊戌南京三法司奉旨以天气暄熱會審罪囚當死而情可矜者五人下刑部覆議得免死者二人余重鞫奏聞

○己亥大學士楊廷和以父喪奏乞終制日本年八月初一日少監秦用奉璽書宣諭聖意趣臣還朝復敕四川鎭巡三司等官勤諭臣聞命之餘神魂驚怛竊思臣在京時以三月一日聞先臣之憂荷蒙聖眷特舉先朝故事慰諭勉畱臣屢﹤鋶﹣釒﹥陳請敕許奔喪仍遣行人護送遂於本月十九日啟行閏四月十七日到家豈意啟行方兩月而詔旨卽下到家僅三月而敕使隨至枕塊而承自天之恩越紼以拜如絲之命寵光赫奕遠邇驚聳顧臣何人有此榮遇戀闕之情甚切陟岵之痛方深伏念臣出仕頗早缺養最多屢陳歸省之章輒爲職司所系旣莫追於往事將少贖於將來況人生大倫君父最重輔臣舉措風化所關親喪不能自盡不可以爲子禮義或有少愆不可以範俗見今耆舊在位忠賢滿朝聞望謀猷皆出臣右臣若以庸劣之才藉故事爲口實當太平之世襲金革之變禮已且內愧人其謂何伏望矜憐召還命使俾情事得伸於喪紀庶舉措少補於人風且隙駟之景易過而犬馬之齒未衰禫禮旣成或尙存於視息厚恩未報敢久滯於山林誓畢餘生勉圖後效鞠躬盡瘁更復何辭上曰朕以卿輔導元臣忠勤久著特差敕使守取速來供職卿宜體朕至意卽日就道再不必辭

○錄擒獲劇賊功升都指揮僉事盛瑾爲都指揮同知署都指揮僉事髙謙及納級指揮僉事袁傑爲都指揮僉事

○升狹西都指揮僉事趙文爲署都督僉事鎭守狹西地方

○夜月犯天困西第二星

○庚子雲南大理府地復震

○辛丑升狹西行太僕寺少卿王溱爲河南布政司右參政

○升保定達官都指揮僉事安欽爲署都指揮同知錄其姚源討賊功也

○巡撫保定都禦史張淳奏大名有寧山懷慶二衛並趙府羣牧所軍營雜處往往藏匿盜賊請每屯置一屯老十家置一總甲聽州縣官譏察則有司之權重而盜可息又開州長垣東明舊分隸曹州兵備請皆隸於大名庶事體歸一兵部議從之

○壬寅命原任總制江西等處軍務太子少保都察院左都禦史陳金總督兩廣軍務兼巡撫加太子太保

○升武昌府知事石��音爲膠州判判官以擒賊首趙燧功也

○命署都指揮使孫文充副總兵分守遼陽地方

○都給事中安金等劾奏狹西總兵官侯勛太監廖堂巡撫都禦史馮淸都禦史鄧璋等弛備寡謀以致虜騎深入荼毒地方請械勛至京如律治罪罷堂淸等降敕責璋以圖後功副參遊擊分守守備兵備等官宜令巡按禦史核實治之監察禦史張淮等亦以爲言且劾總兵官潘浩擁兵玩寇亦宜械系至京治罪都禦史邊憲及太監張昭俱宜罷兵部覆議金淮等所言皆是但勛已故堂已調南京璋已降敕切責請逮浩至京治之昭淸憲俱取回另擇代者得旨失事官皆當重治但事急用人其從輕處之昭淸憲令戴罪討賊浩已調用俟邊事稍寧俱審核以聞

○癸卯夜月犯井宿西扇北第二星

○甲辰升山西布政司右參議曹岐爲陜西行太僕少卿

○升監察禦史鄺約爲河南按察司副使

○先是巡按狹西禦史常在奏虜自春至秋深入腹裏爲害至八月十二日十萬餘騎從花馬池入固原聯營而行長七十餘里肆行搶殺城堡爲空皆將帥不得其人所致乞悉罷總兵官潘浩都禦史邊憲太監張昭廖堂都督侯勛侍郎馮淸等別擇賢能代之仍遣給事中一員查究失機等罪其總制都禦史鄧璋亦乞降敕切責庶人知自勵兵部議宜如在言浩罪視勛爲重更調宣府恐無以懲戒請止浩勿更而謫其官聽總制等官調遣戴罪殺賊其寧夏已調郤永爲總兵官今踰三月未至亦請行巡按禦史究治得旨浩已有處分永趣令疾馳以往失機事情待地方稍寧遣給事中會巡按禦史審勘

○先是以山海衛義院口等處虜屢侵犯官軍多死者命巡按禦史張鰲山查勘以聞至是鰲山劾奏太監王忻都禦史王倬總兵官陳鏸指揮孫世忠李鎭陳棠薛昂等各失事請逮治指揮焦潤鐘傑功可贖罪宜免問及有功官軍蕭云等陣亡髙鑾等宜查勘優卹兵部議覆得旨潤傑如擬勿問世忠奪俸三月鎭兩月棠等俱逮問以聞鑾子若孫升一級世襲云等功次卽核實升賞

○調甘肅遊擊將軍鄖節充副總兵協守狹西地方

○乙巳升署員外郎事中書舍人宋滄爲鴻臚寺少卿司賓署署丞盧永春孫伯義爲左寺丞鳴贊何文玉主簿朱完序班吳淓爲右寺丞初鴻臚缺左寺丞詔令推選四五員以聞吏部以滄等名上詔皆用之於是都給事中呂經等﹤鋶﹣釒﹥言鴻臚堂上官設有定額間有剩員不過隨堂辦事今因一缺而實授六人名器瀆濫況宋滄出身科目又系五品署職於升固宜永春等起自雜流而超遷三倍於滄非夤緣何以至此其文玉與淓歷俸未及五年升官驟踰六級尢爲舛異乞於五人之中簡命一員以補前缺餘皆裁革或仍舊職隨堂辦事不聽

○總制狹西軍務右都禦史鄧璋引疾乞休許之命馳驛歸病痊有司具奏起用

○刑部都察院會官審錄重日得情可矜疑者十六人具獄上請得旨免死發戍邊衛者十二人仍杖之百而遣之不孝而父母有息辭得釋者三人

○命都指揮同知髙云充右參將分守錦義二城地方

○升指揮僉事武振爲署都指揮僉事充甘肅遊擊將軍

○巡撫雲南都禦史王懋中奏廣南府知府廖鉉避瘴於臨安以府印令故土官同知儂仕英子添壽護之添壽死家奴跛朋竊之並經歷司印以逃歸於其族叔儂仕祥於是通把季福等以仕英親弟仕獬例得襲職請追印與之仕祥遂獻地於泗城州土官岑接與之連婚欲構兵以滅仕��角羊�之族未幾仕祥死其子琳遂以府印送之接而經歷司印仍爲琳弟瓊所匿臣等方調兵積餉以爲攻計瓊始出印歸於通判周憲會承差李志聰道經泗城接調問我兵虛實志聰曉諭之接懼遂以府印付志聰歸瓊等今皆服罪已就約束請從寬宥之事下兵部議以爲瓊接等黨惡抗命十有餘年罪亦難宥但邊夷素遠聲教況已輸服似亦可矜宜令鎭巡官諭以守護境土不得更爲黨惡以自取殄滅憲志聰宜各犒賞以酬其勞鉉擅離府治以啟禍端該道守巡失於撫處俱宜治罪詔從之鉉已去任守巡官已遇赦皆勿究

○賞朱臯鎭有功官兵永須宣慰司宣慰彭明輔等銀兩有差

○巡按直隸禦史張鰲山奏會同提督邊務侍郎陳玉巡撫都禦史王淖鎭守太監王忻呂安兵部員外郎陳簧兵備副使王鉉參將葉鳳儀等修過邊墻一萬八千四百三十四丈乞將倬加升忻等賞勞兵部議修邊無升職例宜量賞得旨倬等各升俸一級忻及鰲山等各賞銀十兩文綺二表裏

○太監溫祥傳旨錦衣衛指揮僉事趙璽令象房管事鎭撫司理刑千戶劉儒升指揮僉事儒太監云之侄也

○丙午以明日萬壽聖節遣駙馬都尉蔡震馬誠林嶽祭告長陵獻陵景陵裕陵茂陵泰陵

○遣儀賓楊淳祭告景皇帝陵寢遣內官祭恭讓章皇后陵寢

○丁未萬壽聖節上詣奉先殿奉慈殿太皇太后皇太后宮行禮畢出禦奉天殿文武羣臣行慶賀禮

○免羣臣宴賜以節錢鈔

○夜月犯軒轅大星

○己酉升河南懷慶衛指揮使顏齡爲都指揮僉事以徵四川流賊時管押賞賜功也

○庚戌升右給事中兪泰王爌羅方俱爲左給事中給事中汪玄錫朱鳴陽爲右給事中泰玄錫吏科爌禮科方刑科鳴陽兵科

○太監秦文傳旨禦馬監太監張忠監督團營西官廳禦馬監太監佛保管神機營中軍四司立威營禦用監太監孔學管神機營右哨頭司並鼓勇營

○巡按山東禦史劉成徳劾奏守備寧遠地方指揮楊鎭永安堡百戶袁朗李顯等防守不嚴致虜深入俱請逮治兵部議覆詔逮朗等問鎭奪俸一月

○壬子升都察院左僉都禦史陳天祥爲左副都禦史提督狹西諸路軍務

○升守備寧遠指揮使楊鎭爲都指揮僉事錄興水堡功也

○攺巡撫河南都察院右副都禦史蕭翀於狹西

○蔭巡撫保定等處右副都禦史張淳子相爲國子生以三年秩滿也

○給賞滄州等處捕賊有功官舍人等朱達支華等二百二十二人布絹有差初流賊旣平太監張忠孔學等爲其部下屢乞升賞兵部奏功少人多難以槪擬詔特賞之廝養亡賴盡被錫予至有查無衛所者恩澤之濫如此

○以明日十月朝遣駙馬都尉蔡震馬誠林嶽祭告長陵獻陵景陵裕陵茂陵泰陵

○遣儀賓周鉞祭景皇帝陵寢

○遣內官祭恭讓章皇后陵寢

明武宗毅皇帝實錄卷之一百二十九

明武宗毅皇帝實錄卷之一百三十

正徳十年冬十月甲寅朔享

太廟

○賜衡陽王書堂名遵教以遼王請也

○乙卯太監秦文傳旨調鎭守貴州太監史泰於雲南以太監李鎭代之太監黎鑑令鎭守山東兼管臨淸太監梁裕畢眞俱取回

○署都指揮僉事張彪守備儀眞以失事降百戶至是奏部下有斬獲功乞以贖罪兵部覆請革彪署職復爲指揮僉事聽用

○丙辰命靖州衛指揮僉事曹震備禦廣西地方

○初朵顏三衛夷人屢寇邊提督侍郎陳玉等督兵前後斬賊五十二級奪馬百六十餘匹巡關禦史張鰲山核實以聞因劾指揮谷永昌等失事之罪兵部覆請得旨永昌等逮問玉及都禦史王倬太監王忻各賞銀二十兩紵絲二表裏遂安伯陳鏸副使王鋐守備內臣徐順髙鼐王鑑參將程漢張銘都指揮馬永各銀十兩紵絲一表裏

○丁巳命服闋都察院右僉都禦史顏頤壽本院管事

○升順天府府尹李充嗣爲都察院右副都禦史巡撫河南

○南京都察院右都禦史黃珂進表至京奏乞還卿祭掃許之令乘傳歸

○貴州巡按禦史劉士元劾按察司僉事張騰霄以迷失子女通賄土官令冠帶閒住

○南京監察禦史範輅等言宋臣範鎭謂置諫官爲宗廟社稷計臣等諫官也不以宗社至計事其君是愛死嗜利之臣矣臣觀今日大計未定大疑未決者以升下獨禦於上而皇儲不豫建也夫皇儲者天下之本陛下嗣大歷服已逾十載前星未耀深宮不禦孤立之勢凜凜可畏且閭巷之人少有田廬倘未得子尙預立宗況萬乘之尊四海九州之富乎且宗族之賢者孰與異姓義子陛下日馳騁於騎射服習於戎陣曾念不及此其如宗廟社稷何爲今日計莫若擇宗室之賢者置之儲位俟有適嗣然後遣歸藩府昔宋仁宗皇嗣未定韓琦進孔光傳以勸曰成帝中材之主尙能立第之子況陛下乎仁宗納琦言儲位遂定況陛下聰明聖智又遠駕於仁宗乎伏望陛下將臣所言下之廷議斷自聖衷則大計定大疑決而宗社安矣﹤鋶﹣釒﹥入不報

○降狹西延安衛都指揮同知孫隆爲指揮使坐守備不設致虜殺掠故也

○兵科給事中許復禮言山東河南修塞黃河湖廣四川采辦木料各起土功未免動眾恐蜂屯蟻聚易生釁端況地方累被災傷剽掠驅此瘡痍悲苦之民以就版鍤斧斤之後荀撫之無恩防之無法幾何不相率而爲盜也乞敕總督大臣務擇廉能官員均其力役及禁科斂之獘庶乎恩威並立用戒不虞工部議覆從之

○朝鮮國王李懌差陪臣吏曹參判趙原紀等貢方物馬匹賀萬壽聖節賜宴並賞織金衣幣布帛有差

○戊午陛錦衣衛指揮使錢璋爲都指揮同知璋自陳叔祖太監錢喜錢福錢能有功累朝乞升秩許之並及總旗錢明舍人錢英皆本衛實授百戶家人錢寶等十人皆充禦馬監勇士

○都禦史彭澤奏前徵四川帶千戶湯澄等三十七人乞錄其功兵部覆請得旨澄等各升一級

○己未貴州宣慰使安萬鐘差人貢馬賀萬壽聖節賞彩叚鈔錠

○庚申命都指揮僉事劉淮耀武營都指揮使李琮練武營都指揮僉事詹冕揚威營遂安伯陳鏸振威營都指揮同知朱國敢勇營恭順侯吳世興伸威營各坐營管操淮等兵部所擬內批並及國與世興國亦義子也

○初錦衣衛副千戶孔源韋敬從都禦史彭澤徵四川流賊獲功當升一級而紀功禦史冊不載已加賞矣源等復奏乞升兵部尙書王瓊等覆議宜準所奏且言上首論功嬴秦獘政行之邊方猶未爲害未有內郡盜賊生發而行首功之令者也頃年盜起本部官不學無術謬建大議差官紀功準及耳記致使官軍惟貪首功無志破賊如江西四川等處妄殺平人奚止千萬縱賊滋蔓貽禍數年濫升官爵至今未已皆貽謀不臧之所致也向使下令領軍官有能剿滅劇賊者升賞必不吝惜惟不許開報首功則豈有今日之獘哉自今腹裏地方徵剿惟以蕩平爲功盡革前議從之

○升福建布政司左布政使胡韶爲順天府府尹

○革湖廣黃梅縣白水塘南北柴池桂家寨楊家穴及黃岡縣團風口河泊所以湖面淤塞從巡撫右副都禦史秦金請也

○辛酉升寶慶府同知蔡中孚爲貴州按察司僉事

○六科都給事中安金十三道禦史張羽等奏陜西楡林達賊入寇至綏徳淸澗寧夏達賊入寇至固原平鳳參將閻勛都指揮彭楲許國總兵官潘浩王勛都禦史邊陳璘太監張昭王競俱謀勇無聞緫制都禦史鄧璋則又調二鎭精兵駐於固原山萌腹裏之地以致邊防疏闊乞將勛等建治憲等罷黜璋𨿽在告仍褫其職以示懲戒兵部覆請得旨璋已去任矣其餘失事官令原差給事中等官並勘以聞

○壬戌升四川布政司右布政使伍符爲福建左布政使

○蔭致仕禮部尙書李傑子而遇於中書舍人習字出身從其乞也

○癸亥升都督同知朱寧爲右都督兵部奏固安縣民吳澤等妖言惑眾寧提督官校先事摛捕勤勞茂著及副千戶寇栩等俱宜升嘗得旨寧勤愼老成忠誠體固練達時政屢有建明又能指示計逆賊潛消禍變朕甚嘉之升右都督照舊管事仍寫敕獎勵又升栩二級百戶李欽等十九人各一級俱世襲賞旗校張鎬等各銀五兩於是寧再辭俱優旨答之

○月犯壘壁陣東二星

○給益陽王府攺奉國將軍寵淏淑人胡氏養贍米歲五十石靖江王府故輔國中尉規端妻陳氏奉國中尉約麟妻韓氏各三十石

○甲子革湖廣沔陽州黃蓬湖賽港湖二河泊所以撫治都禦史任漢奏其課少民貧故也

○以水災免眞隸長洲常熟嘉定三縣曁蘇州衛秋糧有差從巡撫都禦史鄧庠請也

○升錦衣衛南鎭撫司都指揮同知覃秦爲都指揮使從都督同知朱寧等奏也

○乙丑升四川按察司按察使何珊爲本布政司右布政使

○奪巡捕都指揮僉事盛瑾寺奉各兩月坐壩上多盜故也

○丙寅初浙民曹祖有子鼎投國戚壽寧侯張鶴齡爲僕劉瑾用事時祖上書數鼎惡且自言其生兆應天曹之祖語多幻妄瑾欲罪之尋止乃械還浙至是復來依鼎讐之祖遂並恨鶴齡兄弟詣登聞鼓誣以陰圖不軌事上震恕下多官廷鞠且令司禮監及東廠監之遂罷鶴齡兄弟朝參會祖自盡於獄中上益疑降旨詰責刑部尙書張子麟等執巡風提牢原問主事三人皆系詔獄窮詰祖死狀實懼而狀毒所告事亦無左驗乃寢不治子麟等奪俸有差上於外氏素疏及祖上變闔門惶懼罪且不且不測仁壽宮居間往來傳語鶴齡兄弟亦厚有所獻久之始得釋竟罷其朝參云

○淮府徳興王見氵�郡薨王康第四子母王氏成化庚子生弘治庚戌冊封至是薨輟朝一日賜祭葬如例謚曰莊僖

○丁卯巡視通州倉場監察禦史周文光奏漕運成法以十分爲率十七運京倉十三運倉比因腳價騰貴該部請爲水兌令把緫一員往督其事而聶欽梁璽遂行壠斷之計以致怨讟繁興幸蒙特旨令遵成法而總督右都禦史叢蘭緫兵官顧仕隆謬信輕舉乃復請定腳價致令水兌一行羣獘滋蔓今計欽所開湖廣一總水兌正糧共二十六萬一千六百九十一石共該去耗米四萬二千七百八十二石餘米尙五萬七千三百四十七名計銀二萬四千一十四兩率皆浸克卽此一總可驗其他請通查各總都指揮余果丁輔盧英郭冕郭琮王臣等所餘米糧通解倉庫仍寘欽於法壐降調蘭仕隆薄示懲戒果等俱坐以罪戶部覆請得旨水兌已不許再行腳價等銀令蘭等查明量行追解把總等官姑免究問欽等罰俸有差璽仍畱用蘭仕隆宥之

○夜月犯天廩北第一星

○戊辰升四川右參政華璉爲四川按察使

○南京工部尙書柴昇以病乞致仕許之令馳驛歸有司給米月二石役夫歲二人

○虜寇亦卜剌侵犯臨洮總兵右都督張洪等旣奉命出師以上希視朝未辭兵部奏道遠事迫兼恐河凍虜出套轉掠宣大乞請擇日視朝臨遣洪等令分道馳往得旨虜情譎詐難料張忠領軍駐宣大果有警報可往會兵徵剿洪先從山西往延綏與陳天祥相機行事亦卜剌令狹西鎭巡官堤備仍令提督侍郎馮淸隨軍饋運於是洪等遂行

○升賞狹西洛川蒲擲觀等處殺賊有功官軍綏徳衛指揮僉事吳銳等五百八十九人各有差升狹西都指揮僉事李良一級兵備副使張禴俸一級賞太監王競都禦史舒昆山各銀二十兩紵絲二表裏

○夜月犯畢宿西第二星

○己巳四川紀功給事中王萱等奏藍鄢等賊其初甚微官司不急剿捕以致延蔓所在騷動死亡無算而總制等官方務招撫隨撫隨叛至貽朝廷之憂命將出師而後克然生靈亦病甚矣其先後用兵三司等官布政使黃王�贊等一百四十五人及先總制尙書洪鐘總兵閻綱等各有功過乞差別輕重以示懲勸兵部覆請詔誤事者法當究治但今盜賊已平姑從寬典其應重治者下巡按禦史逮問功足掩過者宥之若有餘功可升賞者仍查格奏處鐘旣致仕已之先年奏報稽遲等官俱勿究

○宥宣府守備右少監劉增等罪罰守備指揮居宣張勝俸各三月逮管墩百戶劉寧等問坐虜入龍門所不能禦故也

○庚午升都察院右副都禦史王倬爲南京兵部右侍郎

○巡撫湖廣右副都禦史秦金奏道州致仕右都禦史熊繡居官淸謹惠澤在人遭讒擯棄家甚貧匱又乏嗣息今令終於家乞賜贈蔭以勵大臣自守之節詔贈繡爲南京刑部尙書蔭嗣孫瑞爲國子監生

○升義勇後衛都指揮僉事解恆爲署都指揮使以都禦史彭澤奏其四川剿賊功也

○命金吾左衛都指揮僉事龐通三千營坐司

○升賞薊州花場谷關等處有功官軍總旗王寧等五十四人有差

○辛未誠孝昭皇后忌辰奉先殿行祭禮遣駙馬林嶽祭獻陵

○命貴州都指揮僉事周吉守備都司等處地方

○奪遼東都指揮僉事董鎭張鳳俸各三月逮問副千戶劉富等坐虜入寧遠不能禦故也

○夜月犯井宿東扇南弟二星

○壬申升河南右布政使孫燧爲都察院右副都禦史巡撫江西

○給事中任忠奏頃者北虜及亦卜剌入寇命將出師竊恐此虜狡猾師出暫退班師復來是當以守禦爲本地近年各鎭以貪懦之將官禦疲敝之兵馬加以軍餉不給饑寒切身故每遇虜輒避不前及至失機僨事朝廷悉從寬貸軍士有出死力殺賊者未必獲賞而詭名奏帶足迹未至行陣之人或得以攘其功何怪乎將士之不振也今狹西總制鎭巡將佐等官累經劾奏乞取其任重失事科害軍士太甚者一二人誅之仍敕提督巡撫官凡百邊務聽其經畫使無掣肘必四五年虜絕侵擾然後遷轉下兵部議謂今邊務久廢卒難整飭虜入寇方急兵非得已宜再敕監督等宦相機剿殺各邊守禦事宜其循舊規巡撫官必六年以上遷轉並總兵官亦宜久任從之

○升順徳府知府彭傑爲四川布政司右參政

○癸酉升湖廣按察司副使林茂達爲貴州布政司左參政

○命英國公張﹤棥心﹥嫡孫侖襲爵

○甲戌升賞遼東蒲河城等地方有功官軍總旗崔偉等四十八人有差

○山東沂州地震

○乙亥江西紀功給事中黎奭勘奏太監黎安都禦史陳金總兵李鋐及三司府縣衛所等官功過各有差是時有功者俱已升賞兵部議覆詔功少過多並有過無功者本當究治但地方已寧姑從輕各罰俸三月其去任者已之

○山東莒州地震

○升南京都察院右都禦史黃珂爲南京工部尙書

○升大理寺左少卿李灒爲都察院左僉都禦史整飭薊州等處兵備兼巡撫順天等府

○丙子升監察禦史汪賜爲湖廣按察司副使

○升河南布政司右參政胡玥爲本司右布政使

○己卯黜監察禦史李穩爲民穩巡按山西太厚人劉澄者投鎭守門下與諸猾胥怙勢害民爲各州縣代納鹽鈔而厚索其價分之穩收澄等四人栲訊以死襄垣縣庠生連瑀等與捕盜縣丞構訟穩惡瑀等黨惡笞之而死者又四人澄子珤寧化王府儀賓也使人擊登聞鼓愬冤瑀家亦赴愬詔以人命至重遣刑部郎中徐珙及錦衣衛官往按之珙等還奏其狀法司請俟穩回京日逮問詔錦衣衛官校執至京鞠治黜爲民

○黜監察禦史施儒爲民儒巡按應天等府嘗出城守門軍人請職銜以報守備衙門儒怒其輕已執治之軍人因誣服守門私騙人財發外衛充軍於是守備太監黃偉魏國公徐俌等不能平奏儒擅作威福並及其初至時不先謁孝陵枉道還家等事命錦衣衛執儒至京掠訊儒具服罪法司擬故入人罪律贖杖還職詔特黜爲民

○庚辰復除服闋右參政杭濟於河南布政司

○辛巳升總理糧儲都察院左副都禦史鄧庠爲南都察院右都禦史

○升大理寺右少卿胡王�贊爲左少卿左寺丞吳堂爲右少卿

○蔭南京兵部右侍郎陳壽孫士元爲國子生以前爲副都禦史三年秩滿也

○壬午巡撫四川都禦馬昊奏松潘兵備按察副使盧翊賦性柔弱軍旅未諳副使曹怒慷慨有爲弓馬閒熟宜更調從之

○宥薊州守備右監丞髙柰劉保罪罰參將張銘李英俸各三月逮問指揮石羙中等坐虜入鐵門關殺掠不能禦故也

○錦衣衛管象房都指揮僉事張銘辭任且爲其兄弟子侄副千戶張鎡等十人乞升得旨鎡等各升一級銘準辭銘英國公﹤棥心﹥之子假營父葬陳乞云

○太監韋霦傳旨提督團營禦用監太監張永同太監谷大用新寧伯譚祐尙書王瓊等令不妨營務提督大工

○都察院右僉都禦史吳世忠卒世忠字﹤棥心﹥貞江西金溪縣人弘治庚戌進士授兵科給事中歷吏科左給事中升湖廣布政司左參議劉瑾時坐累降山東按察司僉事入爲尙寶司少卿升大理寺丞右少卿正徳癸酉擢都察院右僉都禦史巡撫延綏世忠鯁介有文學在諫垣遇事敢言凡薦劾皆愜公論嘗論方孝孺練子寧之忠宜表祀聞者駭之巡歷荊襄銳意興革豪猾屏迹爲巡撫畱心邊務虜在河套出師逐之旣失利乃疾辭其爲人近厚所得俸余輒分助諸兄以孝友稱於卿瑾嘗遣邏卒至湖藩或誣同官胡姓者以罪胡吳聲相近誤逮世忠隱忍受之不辯亦不復言瑾誅後胡以告人皆服世忠之器度爲不可及世忠才不逮志而用亦弗究家居一年而卒知者惜之

明武宗毅皇帝實錄卷之一百三十明武宗毅皇帝實錄卷之一百三十一

正徳十年十一月癸未朔欽天監進正徳十一年大統歷上禦奉天殿受之給賜文武羣臣頒行天下

○升錦衣衛都指揮使張蘭爲後軍都督府都督同知蘭太監�之侄初授正千戶累遼東宣大江西功一歲中至都指揮使至是自乞攺正復有是命本兵者一狥其意云

○甲申南京禮部右侍郎楊廉言臣聞韓愈言宗廟常祭甚眾合祭甚寡太祖所屈之祭至少所伸之祭至多朱熹言合爲一廟則所以尊其太祖者旣褻而不嚴所以事其親者又壓而不尊以二說觀之大抵謂天子宗廟之禮一則不可無合食於太廟之祭以尊其始祖一則不可無四恃羣廟之祭以各伸其尊二者富錯綜於其間也陳祥道雲天子之禮春則犆祭夏秋冬則合享犆祭於其廟合享同祭於太廟程頤云歲四祭三祭合食於祖廟惟春則徧祭諸廟以二說觀之豈不以一於徧祭則太繁一於合祭則未當而欲斟酌於繁簡至當之間乎國家歲暮祫祭固合食於太廟之前殿四孟時祭復合食於太廟之前殿祫祭則以徳祖正南向之位而懿祖以下皆就東西之列時祭則亦以徳祖正南向之位而仁祖以下皆就東西之列誠如上四家之說則天子之禮歲暮裕祭爲同堂異室之制當合祭於一堂堂如今之太廟前殿是也夏秋冬亦同所不同者無祧主爾每歲孟春犆祭爲同堂異室之制者當各祭於一室今之太廟後殿九室是也如此則始祖之祭旣致其尊羣廟之祭復伸其尊所謂太祖𨿽有所屈亦有所伸至於復孟春之犆祭仍三時之合享事理最爲簡當儀節不致繁多求之古禮蓋無不合以本朝言之太祖創業開基化家爲國太宗貽謀燕翼卜宅遷都祖功宗徳百世不祧羣廟之中有此二廟則每歲之祭一伸其尊此理之所不容已者若推其極我太祖取天下於北狄嚴天地華夷之大限正宇宙冠屨之大分自書傳所載以來求其功髙萬世未見有此近年臣下之議亦多謂太祖宜於合祭正南向之位𨿽與程頤朱熹之論未合而往者議祧懿祖之初固不之取然亦可見於本廟之中孟春犆祭在太祖尢不可已也伏望下臣此奏俾文武臣僚集議可否然後斷自宸衷則於升下奉先思孝之心庶幾得遂矣章下所司知之

○丙戌升都察院右僉都禦史張津爲右副都禦史巡撫蘇松等處兼總理糧儲

○升大理寺右寺丞吳祺爲左寺丞浙江道監察禦史張璇爲右寺丞

○蔭故大學士徐溥孫文煇爲國子生

○丁亥恭讓章皇后忌辰遣內官祭陵寢

○復沈陽中衛都指揮僉事袁傑爲都指揮同知滐初從徵山東坐罪降級至是乞以功贖還如故兵部議不可詔竟從之

○貴州宣慰使司應襲土捨宋儲差捨把宋紈寺貢馬賀萬壽聖節給賜彩叚等物有差

○己酉命監察禦史張鰲山提調南直隸學校

○升太僕寺少卿汪舉爲通政使司右通政

○升賞蜜云等地方斬獲賊級有功官軍正千戶朱錦繡等三百三十三人有差

○庚寅以明日冬至節遣駙馬都尉崔元馬誠林嶽分祭長陵獻陵景陵裕陵茂陵泰陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢

○蔭故巡撫寧夏右副都禦史安惟學子弘嗣爲國子生何錦之亂眾謂惟學有以激之故卹典不及至是其家復陳乞贈蔭吏部言致亂之由難獨坐惟學詔許蔭子而罷其贈

○辛卯冬至節上請奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮

○命婦朝賀太皇太后皇太后皇后於宮中

○賜文武官假三日免宴給以節錢鈔

○壬辰升浙江按察司按察使範鏞爲南京都察院右僉都禦史提督橾江

○癸巳除服闕南京工科給事中胡鎭爲戶科給事中

○甲午升湖廣布政司右參政李天賦爲遼東苑馬寺卿

○給沈府故沁源王詮鐘妃程氏稜山王詮�妃陳氏養贍米歲各百石晉府臨泉悼昭王宮妾李氏河東昭靖王宮妾黃氏輔國將軍表柌繼室藍氏輔國將軍奇冷夫人錢氏奉國將軍奇漂淑人劉氏各五十石輔國將軍奇灛宮妾王氏三十石

○乙未攺順天府丞楊一渶爲太僕寺少卿

○達賊入寇宣府云州各堡提問千戶徐達等其守備指揮耿山先以降級並太監郭源參將江桓俱宥之

○哈蜜忠順王速壇拜牙卽爲其哈密衛都督同知奄克孛剌乞升左都督且敍其殺死姦夷保守國土之功兵部覆請得旨奄克孛剌旣能堅守臣節爲國藩籬準升左都督

○升賞江西撫州府東鄕等處剿賊有功生員人等陳忠等九千七百六十六人有差去任江西按察司僉事髙賓升布政司右參議仍令致仕

○丙申增設楊州府管糧通判一員從知府孫祿請也

○戶部奏十二團營馬例於夏秋牧放冬回春營給豆者凡六月月折銀三錢五分給艸者三月月二錢五分今調宣府兵及選團營兵於西官廳訓練宣府兵每艸一束折銀二分團營所選兵亦援此例請支而都督許泰又欲於宣府二分之上增給國用其何以繼詔西官廳馬每艸一束加銀一分團營仍舊旣而十一月例當支艸復欲折銀戶部執不與特旨復與之是時西官廳將士恃恩驕橫每如此

○兵部議正徳五年達虜屢寇順聖川等處革任左副總兵林寬見任守備奉衛王哲太監許全都指揮王欽等俱宜逮問得旨寬旣去任姑從輕降一級仍舊閒住哲全待欽等問結以聞

○丁酉海西禿都河等衛女直都指揮僉事厄裏厄等各貢馬賜宴並給賞彩叚等物有差

○戊戌升狹西按察司副使王泰爲湖廣布政司左參政

○庚子命徳州衛指揮僉事關廉守備天壽山以都指揮體統行事

○辛丑巡按禦史唐鳳儀奏戶部右侍郎邵寶居家養親志不可奪若用之畱都旣得效忠於國又得便養其親命俟有缺推用

○戶部以各邊糧艸缺乏請開中兩淮長蘆河東鹽課宣府大同各二十三萬八千一百引計得銀十萬兩遼東十一萬九千四百八引薊州十九萬一百十八引各得銀五萬山西鴈門等關十二萬引銀三萬從之

○守備郴桂都指揮僉事盧震以廣東流賊入境畏縮不能剿捕賊退又執平民爲盜多死者下巡按禦史逮問擬斬都察院覆奏詔如擬監候

○發太僕寺馬三千匹銀二萬五千兩於大同從巡撫都禦史王憲等奏也

○壬寅以太僕寺五百匹給神機等營各執事官軍從定國公徐光祚奏也

○奪湖廣守巡左參議王藎副使惲巍俸各三月逮問守備荊瞿都指揮僉事髙厚荊州知府蔣瑤等凡十三人以流賊入公安縣劫庫不能防禦故也

○癸卯升廣東按察司僉事李志剛爲福建副使臨江府知府熊希古爲雲南副使

○升羽林前衛都指揮僉事韓平爲都指揮同知錄從徵四川流賊功也

○賞遼東官軍蔓等三千餘人銀各二兩以從右都都張洪狹西虜寇也

○禮科都給事中葉相等言雲南大理府趙州永寧衛地震或連二十餘日或日二三十發所在城屋傾圯人死傷者千計變不虛生未有無其應者乞敕雲南撫巡等官務飭己省躬奉公守法訓練兵戎撫諭夷民黜汰貪虐寬免逋負賑卹疾苦凡利當興獘當革者大則奏請小則輒自罷行庶修省以實不爲彌文臣等又聞朝廷天下之本京師四方之極今內外諸司政多關失亦足以政災召變故今歲冬行春令冰凍不堅气暖不雪日食旣當駕出看牲之期而月食卽於本月旣望之夜宜令內外臣工一體修省乃若九重嚴邃萬化本原出入起居乃岡不欽發號施令乃岡不臧潛孚黜運以導迎和气福錫下民則惟皇上一轉斡之力爾章下所司知之

○泰寧等衛夷人塔卜�等各赴京貢馬賜宴並金織衣彩叚等物有差

○甲辰福建巡按禦史毛伯溫劾奏大理寺卿陳珂先任福建左布政使參補吏役大肆科求起解官銀盡侵余耗至於一切錢榖不用州縣解人而使承差吏胥領之侵利無算觀其在任出百餘金以修理還珠門欲藉之掩飾也離任而返千餘金以歸諸庫蓋恐其告訐也律於受臧𨿽一貫以下必置之法而方面重臣獲利無壓顧猶偃然在九卿之列望卽罷黜或令自陳以爲人臣謀利者之戒吏部請從伯溫之言不許

○代府博野王俊櫍與庶長兄鎭國將軍俊桓各以淫亂不法事訐奏命司禮監太監蔣貴都察院左僉都禦史陳天祥錦衣衛指揮同知髙榮督鎭巡官鞫勘至是獄上得旨俊桓勒騙財物居喪淫縱俊櫍奸淫樂婦韋例出郭本當重治姑從輕各革祿米三之一其撥置人役俱發戍邊衛仍寫代書王令嚴加約束不許仍前恣肆

○旗表直隸撫寧衛義官翟昊妻王氏之門曰貞節王氏守節三十年而卒其子戶部主事鵬援例乞旌表許之

○大學士梁儲等言內閣並東閣所藏書籍年歲旣久殘缺頗多必須專官管理方可次第修補誥敕房辦事中書舍人胡頤序班劉偉俱堪委用宜令頤仍舊職偉攺典籍同原管主事李繼先管理前項書籍臣等仍督令逐一查對奏請裁處從之由是其書爲繼先等所盜亡失者多矣

○乙巳南京十三道禦史鐘曉等論劾巡撫都禦史張淳陳天祥山西參議孫淸浙江參議顧可學登州知府張龍江西參政白金參議王泰僉事李淳王奎廣西參政蔚春僉事孫徽知府余貴方學羅玹陸蕓周霖皆當罷黜吏部覆議天祥近經會推提督狹西軍務奎亦奉旨攺用俱難別議淳屢經論劾宜令致仕或自陳貴貪暴具有實迹宜令冠帶閒住淳才實不及宜調蕓霖俟勘報議處淸龍攺仕未久春可學學玹毀譽相半泰事無實迹徽罪不至去官宜俟朝覲考察以決去畱詔從之令張淳自陳貴致仕蕓霖亦各調用

○以丙午升翰林院編修趙永爲本院侍讀以九年秩滿也

○以水災免浙江杭州府仁和錢塘海寧富陽余杭臨安於潛新城八縣湖州府安吉州烏程歸安長興孝丰徳淸武康六縣臺州府寧海縣夏麥絲綿絹鈔有差

○丁未升錦衣衛經歷顧應祥爲廣東按察司僉事

○發銀五萬兩於狹西以供軍餉從侍郎馮淸奏也

○戊申整飭薊州邊備都禦史王倬等奏朵顏衛都督花當令子把眞打哈等賫番文至其子把兒孫前犯順殺參將陳乾今已遠遁願貢馬十匹服罪且言通事王遠孟昇宣諭有功乞量升兵部議所貢馬匹照例賞賜仍諭把眞打哈等令花當拘治把兒孫使永不犯邊遠等升一級從之

○己酉災傷免蔚州等衛所屯田地畝團種餘地秋糧有差從巡按禦史張經奏也

○命司設監太監劉允往烏思藏賫送番供等物時左右近幸言西域胡僧有能知三生者土人謂之活佛遂傳旨查永樂宣徳間鄧成侯顯奉使例遣允乘傳往迎之以珠琲爲譒幢黃金爲七供賜法王金印袈裟及其徒饋賜以鉅萬計內庫黃金爲之一匱敕允往返以十年爲期得便宜行事又所經絡帶鹽茶之利亦數十萬計允未銓導行相續已至臨淸運船爲之阻截入峽江舟大難進易以﹤舟冓﹥﹤舟鹿﹥相連二百餘里至城都有司先期除新館督造旬日而成日支官廩百石蔬菜銀亦百兩錦官驛不足傍取近城數十驛供之又治入番物料估直銀二十萬鎭巡爭之減爲十三萬取百工雜造徧於公署日夜不休居歲餘始行率四川指揮千戶十人甲仕千人俱西踰兩月至期地番僧號佛子者恐中國誘害之不肯出允部下人皆怒欲脇以威番人夜襲之奪其寶貨器械以去軍職死者二人士卒數百人傷者半之允乘良馬疾走僅免復至成都仍戒其部下諱言喪敗事空函馳奏乞歸時上已登遐矣庚戌

○升刑部署員外郎師夔爲江西按察司僉事

○經始乾淸宮命工部尙書李鐩新寧伯譚祐祭司工之神

○十三道禦史王潮等劾奏大理寺卿陳珂近以侵盜爲禦史毛伯溫所論皇上以珂列九卿未遽顯黜爲珂者上負包荒之恩下無自處之義猶不知求去請正國法以戒貪墨六科都給事中呂經等亦以爲言俱下吏部明日珂乃上﹤鋶﹣釒﹥乞致仕許之

○太監秦文傳旨以禦用監左監丞張明守備峨嵋山等營宋寶取回別用

○文又傳旨鎭守密雲等處參將葉鳳儀令回京閒住

○辛亥升大理寺右寺副左經爲山西按察司僉事南京刑部署郎中事員外郎錢王�贊爲雲南僉事

○升鴻臚寺右寺丞張文澍爲左寺丞初文澍奏署丞盧永春本屬官進爲左寺丞班序不類乞仍列班於永春之上庶禮儀不紊因升之

○總督南京糧儲右副都禦史白圻奏南京倉糧往年率有餘積頃因投充軍匠數多遂至告竭乞淸查戶部覆奏從之

○壬子攺中都畱守司副畱守李淸爲都指揮僉事充參將分守密雲等處地方

○大學士梁儲等言近兵部手本爲司設監太監劉允請敕臣等竊以內外官員欽奉敕內必備載所行事務今允往四川未知何事無憑撰寫旣而禮部手本稱奉旨令允如永樂宣徳年差鄧成侯顯等例往烏思藏賫送番供而戶部覆本內謂允奏帶太監劉宗等八員錦衣等衛官舍指揮同知韋祿等一百三十三員應付廩給口糧馬匹車輛馬快船隻及應用過番物件令四川鎭巡三司聽其便宜指置及選差驍勇官二員往回護送又給長蘆見鹽一萬引兩淮正課鹽六萬引變賣應用俱欲載之敕內臣等愚昧備員輔導不敢不言西番本夷狄之教邪妄不經古先聖王之世未聞有此顧其說流入中國浸淫已久未能遽革永樂宣徳年間𨿽嘗有遣使之舉我祖宗之意以天下初定特藉之以開導愚迷鎭服夷狄非眞信其教而崇奉之也承平之後累朝列聖止是因其年例遣人朝貢厚加賞賚答其勤渠未嘗輕辱命使遠涉夷境升下今遣近侍內臣往送番供朝野聞之相顧駭愕以爲不應有此輕舉而允奏討鹽引數萬動撥馬快船至於百隻又欲聽其便宜處置錢物差撥官軍護送等項於法於例俱非所宜蓋開中鹽引本爲供邊今虜患未寧三邊糧艸缺乏帑藏空虛緩急接濟惟此一策且各運司鹽課俱開中盡絕若許具帶鹽不過收買私鹽發賣射利乘機夾帶之獘不知幾何鹽法爲之大壞邊方何以仰給況京儲歲運與營建大木並在裏河議者猶恐不能﹤鋶﹣釒﹥通若又添此等鹽船往來其間挾勢騷擾不止地方受害而糧運大木二事亦爲阻滯且四川大盜初息民困未蘇所奏便宜指置錢物在官已無積蓄未免科派軍民窮盜起將來之變殆不可測況自天全招討司出境涉歷數萬里之程動經數年方達烏思藏地方今所帶官軍人役數多沿途俱是化外非有驛傳供給人馬芻糧俱﹤馬犬﹥載而行所費鉅萬難以逆料途間倘有不給不知何以爲處又聞查地多與黃毛達子相鄰時出剽掠爲患使臣所至萬一被其突出有所傷害虧中國之體納外夷之侮不可不慮夫以無益之事而妨至要之事且貽意外之虞舉朝皆知其不可此臣等不能已於言也允受命遠出番境利害切身又非得已臣等深見事勢之難所下敕書未敢撰寫伏望皇上愼重國體憫卹人窮收回成命不必差官番供等物就令朝貢使臣賫回則禮意不失事體無礙而聖徳益光治功無累矣不聽

明武宗毅皇帝實錄卷之一百三十一

明武宗毅皇帝實錄卷之一百三十二

正徳十年十二月癸丑朔日食是日

車駕當出視郊祀牲禮部請移於次日且言視牲乃郊祀之始日食乃天變之大今大禮將舉忽遇此變上天示戒亦昭然矣伏望順承天意益加敬畏自玆以往皆郊祀之所有事起居必以其道出入必以其時一遵祖宗典訓而愼行之至於朝賀燕享亦莫不然則天心惑格災變不足弭矣

○升翰林院編修李時爲本院侍讀以九年秩滿也

○浙江布政司左布政使方良永乞致仕許之未寧嘗遣人鬻鈔於浙鈔獘價重皆抑配於民良永上﹤鋶﹣釒﹥曰陛下寵寧富貴已極豈區區規此鈔利哉鈔價在寧所益甚微而浙民受害甚大且近年兵荒相繼食且不給豈有贏餘買此無用之物若借公帑以奉私徵臣不能也鎭守太監劉璟王室皆升下親臣亦且畏勢防禍不敢不爲之役所遣之人督責府縣奉行過於敕旨萬一激成他變非細故也請面詰責亟令罷之若懷詐遂非宜明正典刑以謝天下﹤鋶﹣釒﹥八寧大怒欲中以危法或說之曰彼豈畏罪害之適成其名耳寧乃止密召所遣人良永待罪久之以母老身病再乞致仕皆不允至是辭甚懇切吏部尙難其去請下巡按禦史查勘乃令致仕初良永上﹤鋶﹣釒﹥也嘗以抵當路者爲寧所覺當路大懼詣寧謝罪爲十二拜禮乃得解

○奪南京戶部右侍郎王鴻儒俸三月先是主事王瑞之監放官軍月糧於水次千戶王忠等微服混擾爲瑞之所杖忠等遂擁馬詬詈且愬於內外守備因奏瑞之擅辱武職有旨捕問鴻儒爲白其事具陳官軍平日撓法狀乞申定倉場禁例守備太監黃偉劉瑯等因劾鴻儒欲庇屬官掇拾往事陳奏有旨令首實鴻儒具﹤鋶﹣釒﹥請罪深自屈服而猶不免於奪俸云

○兵科給事中毛憲奏沿邊軍士較之京軍勞苦百倍京軍時或賞賜而邊軍乃月糧不給山西潞州等衛有五六年不給糧者況將領貪婪𨿽或給之而輒肆侵克乞敕巡撫等官多方補給禁約其守了墩軍及夜不收時被殺害衣糧犒賞尢宜加厚及其孤婺亦宜優卹下戶部覆議邊軍俸糧坐派腹裏州縣有司視爲存畱之數一切逋欠宜查催補給墩軍犒賞優卹亦宜施行詔從之

○甲寅上視郊祀牲

○丙辰監察禦史徐文華言近太監劉允往烏思藏賫送番供議者謂升下本欲迎佛復諱之耳且西域豈眞有所謂佛子者特近幸欲售其姦而無由乃神其術以動聖聽升下以爲實然遂欲迎之亦誤矣烏思藏遠在西域山川險阻人迹少通溪谷叢篁之間多蝮蛇猛獸瘴癘山嵐之气觸之者無不死亡臣恐迎佛有日報命無期也今盜賊甫寧瘡痍未愈乾淸被燼營建方興天下苦之而蜀土尢甚今復益以迎佛之擾凋獘余黎何以堪命不轉死溝壑則復嘯聚爲盜而已或有姦人伺釁鼓亂如元李白雲宗彌勒教白蓮會之類紛然而起將何以救止之邪伏望亟罷中使將造言起事之人置諸刑戮以正岡上之罪不報

○命都指揮同知王良愼注中都畱守司管領京橾

○賞四川巡撫都禦史馬昊紵絲二表裏副總兵吳坤兵備副使盧翊各一表裏初亦卜剌虜犯松潘境川人大恐番夷磨讓六少等爲之卿導攻掠各寨千戶張倫小旗髙三保率眾合番夷申卜兒拓等夜攻虜營敗之並獲磨讓六少虜遁去昊等以捷聞故有是命倫及三保各升一級申卜兒拓等賞銀十兩諸爲從者賞

○先是浙江市舶太監崔瑤以貢奉爲名遣人於寧波府采取茶芽蜂密又縱海船載貨入港民有附之爲惡者知府翟唐執而苔之尋病死其家訴於﹤王卸﹣卩﹥奏唐阻截貢奉苔殺所遣人遂命官校逮系鎭撫司掠治時巡按禦史趙春等交章論救給事中範珣亦言唐得民心被逮之日遮道涕泣宜宥唐而還其任唐復奏辯鎭撫司以其辭未服諳下鎭守官按實以聞詔唐降三級調遠方乃調爲雲南嵩明州知州

○丁巳虜入渾源應州馬邑威遠山陰等處下巡按禦史驗問諸守將失事者至是奏報納級都指揮僉事周鎭丘泰俱謫戍邊衛指揮僉事陳恭劉江降三級張羽馬振二級指揮使�梅指揮僉事徐縉一級先任副總兵潘浩參將林寬奪俸二月

○海西察剌禿山等衛女直都指揮僉事瓦塔等各來朝貢馬賜宴並賞金織衣彩叚等物有差

○戊午初淮王祐杞遊戲無度左右多市井亡賴者倚勢暴橫境內苦之左長吏莊典慮有後累具以狀白巡撫都禦史任漢欲棄官去漢以奏聞並劾典不當遽求去下巡按禦史究治左右者王奏辯乞免究而畱典詔旣許之會饒州推官汪文盛與王府不相悅有顧嵩者病風持刀撞入府門大叫王執而詰之其人亦以他事恨文盛遂稱汪推官使我來殺王典卽以告鎭巡者欲以陷文盛時鎭守太監黎安以事至饒其參隨者騎近端禮門被撻安以爲辱而寧王宸濠與王素有隙遂嗾安舉奏王過典不能救正並及文盛被誣事情勘治王亦奏辯刑部議以安旣涉嫌疑不當會勘宜下撫按官詳訊虛實詔從之安與寧王謀不俟報遽逮典及府中官校鞠治之典詞不遜寧王復使人縛至府箠擊之數日死獄中他所連及軍校死者甚眾於是王奏安挾讐殺典以脫嵩及縱參隨金堂等嚇取民財於是遣司禮監太監張欽都察院右副都禦史金獻民錦衣衛指揮使薛壐往按其狀欽等至廣信檄取別省官及江西三司掌印官審驗以其事與寧府有礙且欲回護安遂隱其一切交構事端僅據鎭巡官初勘遂奏言王聽信姦徒爲惡請嚴加戒諭文盛果爲嵩所誣無罪安上坐用法國當堂等爲安所匿莫得窮詰而淮府軍校坐謫戍邊衛者二十八人刑部尙書張子麟等覆議亦如欽等奏得旨淮王貽書咸諭務遵舊典毋蹈前非安以取回貰其罪分守參議王泰分巡副使許廷光署都指揮郭宇左參政方璘按察使湯沐僉事李淳皆以勘事不審奪俸有差初淮王先世有古琴名天風環佩其旨珠絕宸濠謀之不得遂與王構隙時宸濠大蓄異志以饒濱湖地衝陰有欲吞噬之心王畏其威奏中不敢及而按事者又爲隱諱典之冤竟不得白雲

○己未命南京廣洋衛署都指揮僉事盧英總督廣東備倭

○南京戶部尙書胡富以老疾乞致仕許之令有司給米月二石役夫歲四名仍賜以尙書誥命

○巡撫保定等府都察院右副都禦史張淳以被劾乞致仕許之令馳驛歸

○庚申臘八節賜百官宴於午門

○升江西按察使湯沐爲浙江右布政使

○攺巡撫南贛右都禦史陳恪爲大理寺卿

○禮部尙書毛紀言頃者烏思藏大寶法王違例差大國師鎖南堅參巴藏卜進貢蒙恩不加深究量減賞賜本夷觖望又求全賞及求五彩佛軸等物復俱賜給今又奉特旨遣人賫送番供大寶法王一番僧爾何乃上廑寵遇之隆如此且問自京師至烏思藏約三萬餘里往返動經三五年供應煩費不可勝言又聞自四川雅州出境過長河西迆西至烏思藏約有數月程皆黃毛野達子之地無州縣驛遞亦無市鎭村落一切供應錢糧護送軍馬俱四川都布二司並各土官衙門出辦差撥四川連年用兵卽今流賊稍平而西番蠻賊復起其財用之乏軍民之困比之他處尢甚若重加此累恐生意外之變咎將誰歸伏望皇上軫念四川重地追寢成命將番供等物照例請敕付原差大國師領還生民之福也不報

○六科都給事中葉相十三道禦史周綸等言烏思藏本以番羌戎地迨唐貞觀始通中國山川險阻道裏遼逖今皇上遠遣使求佛傳播中外人心眩惑永樂宣徳曾再遣使不聞徵驗比見番僧在京者安之以居室給之以服食榮之以官秩爲其能習番教耳請以其促試之今冬暖河流天時失候彼能調爕二气以正節令乎曰方告乏帑藏空虛彼能神輸鬼運以贍國用乎虜寇不庭警報數至�能說法咒咀以靖邊難乎試有徵驗則遠求之可也如其不然請卽罷止俱不報

○壬戌升分守通州等處署都指揮僉事王玉爲署都指揮同知以督捕盜賊功也

○命浙江都司署都指揮僉事楊輅南京把總運糧

○癸亥升山東布政司右參政張瀾爲江西按察使

○狹西會寧縣地震有聲

○甲子革雲南歸化縣河泊所從巡撫右副都禦史王﹤棥心﹥中奏也

○乙丑以冬無雪遣定國公徐光祚會昌侯孫銘新寧伯譚祐禮部尙書乇紀祭告天地社稷及山川城隍之神

○丙寅升南京都察院右副都禦史鄧庠爲南京戶部尙書

○升河南布政司左布政使臧鳳爲都察院右副都禦史巡撫保定等府提督紫荊等關

○升浙江按察司副使徐蕃爲山東布政司右參政

○咸寧候仇鉞乞免營府等務閒住養病得旨卿稟志忠誠勛勞素著累陳衰疾特許所請仍給軍伴三十名應用

○罷延綏遊擊將軍李愷升綏徳衛指揮同知朱鑾爲署都指揮僉事代之

○升金吾右衛指揮使張英爲都指揮僉事以其父勝陣亡也

○昏刻月犯井宿東扇北第三星

○丁卯貞惠安和景皇后忌辰遣儀賓周鉞祭陵寢

○命服闋都察院右副禦史公勉仁巡撫南贛等處

○升後府帶俸都督同知朱國爲右都督冒徵流賊功也

○懷來衛地震

○海西嘔罕河等衛女直都指揮僉事乃胯等各來朝貢馬賜宴並賞金織衣彩叚等物有差

○戶部奏漕運把總署都指揮僉事盧英漂糧千石以上龍江右衛指揮僉事邵英等千石以下平山衛指揮僉事蔣奇等踰限俱宜究治總都督禦史叢蘭總兵官顧仕隆參將梁壐亦難辭責得旨蘭等勿治盧英等奪俸兩月邵英等三月奇等逮問

○戊辰夜望月食

○升湖廣右布政使童瑞爲河南�布政使

○復除服闋山西按察司副使劉湍於浙江提調學校

○升遼東寧遠衛指揮使劉溥葛蔓廣寧前屯衛指揮使鄧徳弘俱爲都指揮僉事以討流賊功也

○謫楡林城把總都指揮同知鄭胤延安衛署都指揮同知柏梁邊衛充軍以出境燒荒致賊侵掠故也○己巳夜月犯軒轅火星○革曹州武定州大名府兵備官兵部議九江徐州曹州武定州大名府五處兵備官皆以盜賊添設今已事寧惟徐州兵備宜畱餘皆可革從之仍畱九江兵備

○庚午太監韋霦傳旨命太監郭原鎭守遼東劉祥鎭守延綏寧誠總鎭兩廣許滿鎭守江西王保鎭守四川

○壬申夜月犯太微垣左執法及次相星

○致仕南京通政徐說卒說字以中直隸宣城縣人成化戊戌進士授禮部祠祭司主事轉員外郎郎中升南京右通政弘治十五年致仕至是卒賜祭如例說性遲重居官勤政務然遇事多�涊依違寡方正之操人不能無訾議云

○癸酉升福建按察使周季鳳爲湖廣右布政使

○吏部文選司火郎中萬鏜員外郎蘇民主事馬理鑾及巡風主事余﹤宀十見﹥等俱下鎭撫司獄尙書陸完侍郎毛澄王鴻儒令具實以聞旣而完等伏罪各奪俸三月鏜等贖杖還職仍奪有差

○甲戌泰寧等衛夷人頭目打卜歹等各來朝貢馬賜宴並賞金織衣彩叚等物有差

○命崇信伯費柱提督三千營定西侯蔣壑神機營五千下坐營

○禮部言暹羅國正使坤思禮等奏乞銀料修補船隻無給銀例宜行廣東布政司量撥軍匠修補完日卽趣回國詔貢船旣年久損壞其命本布政司量給銀修補之

○添設靈壁縣固鎭集巡檢司以撫按官言其地當衝要盜賊竊發也

○乙亥命左府帶俸署都督僉事傅槿右府僉書管事後府帶俸都督同知朱彬張林本府僉書管事時右府缺僉書官兵部以鎧名請內批並及彬林林太監雄侄也

○南京禮科給事中徐文溥言重選舉五事一近日主司務爲譎惟命題摘掇一句二句或割裂文義或偏斷意旨宜如成化初年以前出題必章句成叚義理貫屬取文必講理親切措詞淳雅其有浮艷險怪不根義理者並皆黜落各處提學官亦依此訓迪諸生二各處監場官務爲苛刻屏去士子衣巾被髮趨走宜略放會試事體許其單衣艸履稍存體貌以養廉恥敢有懷挾特加重治三令後鄕試除問考官照舊行令提學考選教官應聘其主考不拘官職務令博訪素有名望操持廉正邃於經術者往蒞其事四近年場屋之權一歸禦史二司俛仰承風考官局縮聽命五經分校於各所去取一聽於監臨且據所習之經以爲舉之首或用字號以示內簾或進簾內以諭已意或臨榜而勢捲彊塡或割榜而私自換易爲獘多端所害不少今後禦史專令紏察姦獘毋得仍前侵奪如違舊制或專恣聽考官指實陳奏二司互相紏舉吏部嚴加訪察黜之示戒五近時時文流布四方書肆資之以賈利士子假此以僥幸宜加痛革凡場屋文字句語雷同卽系竊盜不許謄錄其書坊刊刻一應時文悉宜燒毀不得鬻販各處提學官尢當禁革如或私藏誦習不悛者卽行黜退﹤鋶﹣釒﹥入下所司知之

○丙子立春順天府官進春上禦奉天殿受之文武羣臣行慶賀禮以迫正旦令節是日免宴

○朝鮮國王李懌差陪臣戶曹參判成洗貞等賫表文方物馬匹賀正旦節賜宴並賞金織衣彩叚等物有差

○丁丑升南京大理寺卿洪遠爲南京都察院右都禦史

○兵部奏貴州金石番長官司襲授長官宜以歸附石寶熵派別子石顯榮襲職從之

○賜左都督朱寧及妻並三代誥命寧先以都督同知得封至是復請上特予之

○湖廣永順致仕土官宣慰使彭世麒獻合式大木三十餘根及次木二百且請親督運送其子宣慰使明輔亦奏如之俱賜敕獎勵進奏人賞鈔千貫

○戊寅海西卜魯丹河等衛女直都指揮同知亦哈納等各來朝貢馬賜宴並賞金織衣彩叚等物有差

○己卯致仕南京太常寺卿張芮卒芮字文卿平陽府安邑縣人成化戊戌進士攺翰林院庶吉士授檢討弘治初預修憲廟實錄洎大明會典正徳初復預修孝廟實錄歷升修撰侍講侍講學士學士以憂歸所居近河東運司鹽商有互許者詞連芮時劉瑾方欲以事裁抑儒臣遂坐累出爲鎭江府同知再謫兩浙鹽運司副使稍遷處州府同知瑾珠始入爲南京尙寶司卿進太常寺卿致仕卒芮爲人朴實其處憭友無忮害心在其同年中最爲平易然性嗜酒終日酣酗於種學績文之事或非所好論者以爲於學士之職蓋未稱云

○以旱災免鳳陽淮安楊州廬州四府徐州等州縣曁泗宿淮大邳徐興化鹽城等衛所秋糧有差

○庚辰狹西靈州千戶所都指揮同知蘇勇爲指揮使坐守備不設罪也

○給淮府故鎭國將軍祐批夫人張氏慶府故鎭國將軍寘鋗宮妾鄭氏養贍米歲各五十石晉府輔國將軍奇溔夫人侯氏歲四十石輔國將軍奇洤夫人張氏輔國將軍鐘﹤釒歷﹥宮妾姜氏歲各三十石

○寧王震濠奏建安王覲鋉及樂安弋陽等府鎭輔國將軍覲煉覲往宸江�風覲鏈宸沨宸渠宸淞宸浣等各聽信軍校撥置害人已逮其軍校四百名送有司究冶請降敕戒諭並出榜禁約至是巡撫都禦史兪諫以所逮軍校治罪如例且言建安王覲煉等目�寸利殃民有違祖訓而覲煉覲鉎宸浣縱越尢甚請量加罰治仍申諭寧王嚴加約束詔以視煉等法當重罪但念宗支姑從輕覲煉等三人革祿米三之二其餘三之一仍賜書寧王戒勵之時宸濠惡狀漸彰欲懾伏府中故爲比奏

○辛巳以歲暮祫祭遣定國公徐光祚駙馬都尉遊泰告太廟及懿祖皇帝熙祖皇帝祧廟

○命大寧都司都指揮僉事張傑四川都司掌印管事

○升賞遼東寧遠灰山堡等處獲功被傷官軍都指揮使葉大陘等一百二十三人宣府靑邊口獲功官軍都督同知張林都督僉事王瓛等七十八人各有差

○奪遼東分守參將張廷錫等俸有差初遼東鎭巡等官議修開原迆西古城堡調集軍夫萬餘修築仍令廷錫及遊擊將軍林睿等統領官軍三千防護虜先以千人入市貿嘗之旣出關卽擁眾肆掠廷錫等倉卒無備敗於花古城再敗於曾家溝官軍死傷者眾至是山東巡按禦史劉成徳以聞並劾太監王秩岑章總兵官韓壐都禦史張貫百戶姜朝等罪兵部覆奏得旨朝等逮治分官令戴罪殺賊廷鎭仍奪俸五月齊貰壐二月章已取回宥之

○錦衣衛指揮同知白埈自陳其父尙書昂剿滅海賊修理皇陵有勞乞升職管事兵部言埈已蒙升授不宜復準得旨令南鎭撫�管事是時權門武弁陳乞紛紛積習旣久文臣子弟亦效之埈得捷藉錦衣衛費不貲未幾病死而家遂破

○壬午祫享太廟

○以明年正旦郎遣駙馬都尉馬誠崔元林嶽分祭長陵獻陵景陵裕陵茂陵泰陵

○遣儀賓楊享祭恭仁康定景皇帝陵寢

○遣內官祭恭讓章皇后陵寢

○是歲天下戶共九百三十八萬三千一百四十八戶口共六千二百五十七萬三千七百三十名口田四百六十九萬七千二百三十三頃一十六畝九分二釐七毫五絲四忽九微五纖田賦二千二百一十六萬七千三百七十六石九斗八升一合四勺五撮五圭三粟三粒七微麥四百六十二萬六千六百四十八石七斗三升九合一勺八抄二撮七圭七粟九粒四微五纖絲三萬一千五百五十三斤一兩三釐一忽四微五塵綿一十六萬九千六百斤一兩九錢八分八釐七毫七絲絹一十二萬六千七百六十七疋三丈六寸六分二釐一毫八絲三忽布一百六十六萬六千四百六十疋四尺四分綿花一十一萬二千八百九十四斤一十一兩二錢二分二釐四毫三絲三忽艸二千五百九十四萬四千二百四束包六斤五兩二錢八分九釐三毫三絲九忽七微六纖戶口鈔八千七百九十萬六千六十七貫七百七十八文五分六釐雜課鈔七千三百九十二萬七千一十九貫折米三萬三千三百三十六石七斗四升七合三勺鹽課二百一十八萬二百四引九十一斤九兩三錢三分六釐折米五千七百八十七石四斗折布四萬六千六十三疋一丈八尺五寸五分八釐茶課一十一萬三千三百一十一斤九錢七分屯田一十六萬一千三百二十七頃一十八畝四分四釐四毫七絲一忽糧一百四萬一百五十八石三斗九升一合五勺八抄九撮金銀課三萬二千九百二十兩水銀二百二十九斤朱砂四十六斤八兩各處運納一千一百七萬五千六百一十九石八斗四升一合三勺三抄三撮七粟六粒減免糧五十七萬三千七百三十三石五斗四升八合七勺五抄八撮七�減免艸二萬九千四百包

明武宗毅皇帝實錄卷之一百三十二

武宗毅皇帝實錄卷之一百三十三

正徳十一年春正月癸未朔上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮

○命婦朝賀太皇太后皇太后皇后於宮中

○賜文武官假五日

○甲申攺掌太常寺事禮部右侍郎楊旦爲戶部右侍郎總督倉場

○升大同右衛指揮使楊澄爲都指揮同知雲南衛指揮同知畢鉞爲指揮使大同右衛副千戶沙輔爲指揮僉事錄其禦虜功也

○錄四川平賊功升右副都禦史馬昊曹祥右僉都禦史公勉仁李鉞四川左布政使胡宗道右參政吳昊按察使何珊副使曹恕程銈陶照盧翊僉事郭東山戴書湖廣左布政使王恩陜西按察使卲蕡江西左參政方璘各俸一級賞湖廣右參議白金四川副使張諾各銀十兩紵絲一表裏時太子太保刑部尙書洪鐘已致仕蔭其子爲國子生並給誥命

○羽林前衛指揮僉事買謙子鑑襲職以嘗中武舉升署都指揮同知

○治薊州馬蘭谷諸將失事罪先是以虜寇犯馬蘭谷命巡按禦史牛天麟核實至是天麟劾奏領操守關指揮丁臣馬經許昌毛瑛於璋胡鏞千戶馬珊等俱宜逮治並劾守備太監蔣廷玉總兵陳鏸都禦史王倬鎭太監王忻兵備副使王玹提督侍郎陳玉等俱宜黜罰死事指揮談茂千戶馬英百戶田榮宜如例優卹兵部議覆詔臣等各逮治而貰廷玉等罪死事者之子孫各升襲一級

○乙酉宣宗章皇帝忌辰奉先殿行祭禮遣駙馬都尉馬誠祭景陵

○丁亥孟春享太廟○升山東按察司副使王金爲福建按察使

○戊子浙江道監察禦史程啟充言自古聖帝明王莫不勤惕匪�忄角羊�所以畏天命收人心勵臣工威夷狄者也近者正旦令節文武百官四夷八蠻待漏入賀迄酉而禮始成及散朝則夜已久矣枵腹之眾奔趨赴家前僕後躓互相蹂踐有將軍趙�竟死禁門其他臣僚以下失簮笏毀冠裳至相慰以得生爲幸而午門左右吏覓其官子呼其父僕求其主喧如市衢聲徹庭陛見者失色聞者寒心萬一變起倉卒何以禦之卽今郊祀在邇駕出有期所以爲臣民觀瞻者關系非小伏願昧爽而起勤於視朝迸棄宴遊益崇兢畏則與古帝王同一道矣﹤鋶﹣釒﹥入不報

○南京六科給事中孫懋等言頃聞禦史張經巡按直隸劾奏鎭守太監於喜而反爲喜所誣寧波知府翟唐勘部民王臣不法又爲市舶太監崔﹤王卸﹣卩﹥所構經唐俱奉旨逮治臣竊惜之夫喜故違敕旨輕舉燒荒損折官軍其罪大矣陛下置喜不問而獨怒經臣爲崔﹤王卸﹣卩﹥用事詐取民財奸淫婦女其爲民害甚矣陛下爲臣而獨責唐誠恐自今庶官人以經唐爲戒日事詭隨所謂寧忤天子不敢忤權臣寧負公門不敢負私室者陛下何利哉乞特敕法司從公勘實果如臣言卽宥經唐還其故秩仍將喜等明正其罪以爲欺罔之戒﹤鋶﹣釒﹥入不報

○己丑命奪監察禦史賈啟俸五月啟言副使胡世寧禦史張經久系詔獄請令勘事者毋有顧畏以時奏報庶乎刑政不偏詔責啟回護當逮治姑從輕奪其俸

○給事中王良佐言京儲匱乏皆由冗食者多請通查食糧人役分別舊額新牧老幼廢疾之數而盡裁其不堪者如雜用供役缺人宜月給工食銀六錢則冗食之害去矣按戶部所奏弘治末年每月食糧之數以石計者大約二十五萬七千五百有餘以今較之每月加七萬二千五百以歲計之則爲八十萬餘矣非冗食漸增何以至此下兵部議錦衣衛舊額軍匠三萬八千四百四十七人正徳以來逆瑾變亂增至四萬一千二百九十四人雜役者又一萬三人其新增者俱宜裁革折支銀數亦宜如良佐言詔新增軍匠免裁革以後不許再增雜役者月糧石折銀四錢旣而兵部復議若新增軍匠月支糧五斗亦可少革詐冒而省國儲內批仍照前旨月糧石折銀五錢銀米間月支給

○庚寅大學士梁儲等言正月十三日大祀天地於南郊先期百官聽誓戒屇期駕晨出至壇省牲視具乃禦齋宮百官叩頭至晚分獻並執事等官於西天門候供事是夜子時上詣大祀殿行禮禮畢還齋宮百官先於承天門候駕隨至奉天殿慶成賀賀朝廷至重至大之禮莫過於此蓋人君至尊無對所當敬畏者惟天地此而不用其誠何所復用其誠耶仰惟皇上嗣極以來祗畏天顯率由舊章未嘗有所違越羣臣將順不暇夫復何言但比歲駕出鑾回或至暮夜切恐俎豆陳設不能蠲潔禮樂儀容不能具備無以稱聖明敬天之意且扈從供事數十萬人若至暮夜則警蹕不嚴兵衛不肅百官失趨蹌之容班行無等級之分甲馬或交馳於輦道羣眾或喧呼於禦街非所以壯臣民之觀瞻而啟四夷之尊戴也況塵埃昏暗之中慮有不測禁門出入之際尢難關防𨿽聖徳格天百神訶護萬無他虞而臣子之私憂過計不能不拳拳於此也伏願皇上深思大祀之重愼惜至尊之體駕出鑾回悉遵故事則天地歆鑑臣民歡悅和气致祥�宗社無疆之福﹤鋶﹣釒﹥入不報

○宣府巡撫左僉都禦史王純以虜寇龍門等衛地方劾奏提調邊墪指揮李溥等守備指揮孫琦等各失機宜治罪並劾守備右少監劉增分守太監郭原左參將江桓號令不嚴兵部覆奏詔溥等逮治琦等俟獄具以聞桓奪俸二月增原宥之

○遼東巡撫右副都禦史張貫以虜寇髙臺堡劾奏巡視百戶宗益守堡百戶申玉備禦都指揮張玉守備指揮楊鎭各失防禦宜坐罪兵部覆奏詔益逮治申玉奪俸三月張玉及鎭宥之

○辛卯降濟南衛署指揮僉事尹昂爲指揮同知指揮使李文爲指揮僉事東昌衛指揮同知鄧桂徳州衛指揮同知方盛爲正千戶臨淸衛指揮僉事王廉爲副千戶以禦流賊失事也

○攺撫治鄖陽等處都察院右副都禦史任漢爲南京大理寺卿

○降懷安衛指揮使楚鎭爲指揮同知以虜入境失事故也

○命彭城伯張欽神機營中軍坐營管操

○壬辰以大祀天地上禦奉天殿誓戒文武羣臣致齋三日

○以上元節賜文武羣臣假十日

○升江西建昌府推官趙漢爲南京戶科給事中

○授推官潘仿知縣劉廷簠陳良玉周樊繼祖陶麟蔣亨林有年行人李鎭吳誾陸時通教諭寧欽訓導鄭光琬爲試監察禦史仿浙江道廷簠良玉鎭湖廣道誾河南道震山東道繼祖山西道欽雲南道麟南京河南道時通南京廣東道亨南京山西道有年南京四川道光琬南京廣西道

○癸巳升山東按察司僉事盛儀爲本司副使

○甲午升光祿寺少卿馬陟爲南京太僕寺少卿

○乙未大祀天地於南郊祀畢上還宮文武羣臣行慶成禮

○丙申以大祀禮成上禦奉天殿宴文武羣臣及四夷朝使是日寧陽侯陳繼祖永康侯徐源行禮遲慢爲紏儀官所舉命宥之

○丁酉上元節免文武羣臣宴

○升掌通政使司事兵部右侍郎劉愷爲禮部尙書掌太常寺事

○工科左給事中潘塤言頃者陛下大祀天地於南郊夙駕以出行禮有度頒宴以時臣工頌於朝軍民歌於市莫不曰聖徳維新大平有象矣臣思陛下有堯舜之聰明有湯武之剛毅血气未定禮閒或踰今春秋已盛攺弦易轍此其時也昔太甲於桐處仁遷義三年不失中興漢武帝下輪臺之詔年已七十猶爲令主而況陛下過未浮於太甲悔又早於武帝以今日所以動人心之歡者如此則知前日所以拂人心之望者矣日之出爲朝朝則志气淸明君子聽政時也日之人爲夜夜精神困憊君子宴息時也故古先聖王驗出入之景制寢興之節而或俾晝作夜者詩人剌焉邇年以來視朝希闊每朝必晏至於大慶賀大政事皆至夜羣臣因而偸安或遇朝不入或入朝不早散朝之際喧呼蹂踐甚者元旦之賀踐死力士而使夷人蠻使見之不惟傳笑亦且生侮此非細故也至於經筵不舉廟祀不親遊神於離宮役志於羣邪輔臣不得言近臣不肎言羣臣不敢言所以任情逸豫至於此也誠願自今伊始早朝聽政率循舊規廟祀必躬經筵必舉任一時之勞貽四海之安則斯勞也秪其所以爲樂歟昔文王自朝至於日中﹤曰亥﹥不遑暇食故於臺池鳥獸之樂得以享之陛下欲享其樂當自勤政始勤政之漸當自今日始此聖明所當畱意者也不報

○戊戌初都指揮僉事宋振從惠安伯張偉都禦史馬中錫徵剿流賊以失誤軍機當斬免死謫戍至是復奏辯有解圍功乞復職兵部執奏不可詔準以原職降四級爲正千戶帶俸

○�人梁相等奏乞開賣河東餘鹽戶部言山西地狹民貧用繁賦重祿米俸糧供億不敷每賴鹽利補助若從相等奏則利歸私門貽害不小相等倚姦罔利宜置於法不聽

○己亥英宗睿皇帝忌辰奉先殿行祭禮遣駙馬都尉蔡震祭裕陵

○朝鮮國差陪臣戶曹參判成洗貞等朝貢賜宴並賞金織衣彩叚有差

○庚子南京禮科給事中徐文溥等言儲副者天下大本國家治亂攸系陛下龍飛以來螽斯未衍爲臣子者咸懷隱憂陛下豈視爲迂緩乎夫千金之子二十以上無子則已憂之況九廟所托萬姓賴四夷所歸寧不惕然在念耶左右大臣皆知其急且重而悠悠至今諒亦有待焉爾漢文卽位二年羣臣請豫建太子唐憲宗立四年而李絳等請宋眞宗攺元五年而田錫請仁宗未及十載預育實宮中髙宗甫二十四擇立藝祖之後此數君者未嘗以蚤爲忤誠明哲知大計也陛下萬壽無疆如日方升然而攺元愈四君之斯春秋越髙宗之歲豈宜復有待耶竊聞遣使禱祠名山以祈誕聖是陛下固已汲汲乎此而左右之贊勸亦可知矣此又臣等夙夜喜以望焉者也陛下誠以付托爲重以續爲憂宜援前代故事擇宗親育之禁近俾中外知聖心所屬杜絕覬覦實萬世至計也待皇儲旣誕遣之歸藩亦不爲過昔宋司馬光範鎭張述諸臣一請不從必至再三而不已豈不知煩瀆之爲罪心在國家而禍福不計也惟聖慈察之﹤鋶﹣釒﹥入不報

○添設徐州管糧判官一員

○降大同左副總兵林﹤宀十見﹥爲都指揮僉事支正千戶俸以禦虜失律也

○攺巡撫南贛汀漳等處都察院右僉都禦史公勉仁撫治鄖陽等處地方

○辛丑升光祿寺寺丞宋鏜爲本寺少卿

○壬寅復除掌通政使司事兵部左侍郎李浩仍掌司事以服闋故也

○總督倉場戶部右侍郎鄭宗仁嘗以病乞休有旨令在任調理吏部別推官代之至是宗仁病痊求退命添注本部管事俟有缺攺用

○陜西都司署都指揮僉事江山坐虜入境守備不設當謫戍以情輕降一級差操

○海西益實左等衛女直都督僉事臺束等各備方物朝貢賜宴並賞金織衣彩叚有差

○癸卯禮部尙書毛紀等言伏睹今歲皇上南郊大祀克嚴陟降之禮慶成賜宴弘修晝接之儀凡在臣工莫不歡欣鼓舞以爲聖天子厲精圖治光復成﹤矢見﹥然帝王之徳固將日盛而月新臣子之心尢願有隆而無替卽今節假已畢百司庶職正當奏事二月將臨經幄儒臣又當進講伏望自今伊始視朝向早凡各衙門應奏事件俱令照舊一一上陳面賜裁決每遇經筵之日躬禦文華殿畱神聽覽非大寒暑不輒報罷則聖政益修聖徳益廣推之天下之事將無不得其理實宗社無疆之慶也﹤鋶﹣釒﹥入不報

○甲辰提督院左副都禦史陳天祥以事竣乞致仕命回京暫理院事

○升賞開原古城等堡獲功陣亡被傷官軍人等總旗祝雄二百二十九人有差

○乙巳召督餉兵部右侍郎馮淸還京以虜患寧息故也

○丙午升南京太僕寺少卿文森爲都察院右僉都禦史巡撫南贛汀漳等處地方

○丁未贈廣東韶州府同知韓銑爲本府知府蔭其子沇爲國子生銑上虞人正徳元年徵猺賊戰死至沇陳乞故有是命

○戊申巡撫宣府都禦史王純以虜寇云州堡奏指揮李鎭等了報不謹守備指揮張珍董昇左監丞李荊太監郭原劉寶參將江桓張永各號令不嚴俱請究治詔鎭等逮治珍昇俟獄具以聞桓等奪俸兩月荊等俱宥之

○罷廣西副總兵都指揮僉事金堂回原衛帶俸以巡按監察禦史朱昴劾其不職故也

○己酉升指揮同知蔣存禮爲署都指揮僉事充右參將分守肅州命指揮使孫隆分守岷州都指揮僉事劉玉分守蘭州

○蔭南京都察院右都禦史洪遠子玠爲國子生

○加贈太子少保兵部尙書王瓊父永亨爲太子少保先是瓊以恩例贈永亨兵部尙書未領誥命而瓊加太子少保因乞以加秩增入誥文許之

○庚戌升工科都給事中潘希曾爲南京太僕寺少卿

大明武宗毅皇帝實錄卷之一百三十三

大明武宗毅皇帝實錄卷之一百三十四

正徳十一年二月壬子朔命左參將房潤充副總兵鎭守廣西地方

○癸丑巡撫四川都禦史馬昊奏北定寨番夷入紅巖關虜掠先任副總兵吳坤兵備副使盧翊及千戶陶鐸等俱宜罪兵部議覆得旨鐸等逮治翊奪俸二月坤已遷任宥之

○馬昊又奏白若寨番夷入威茂東路執官軍二十餘人旣而以兵備等官撫諭得釋千戶王綸張錦何英參將李蔭兵備副使楊惟康及指揮侯琛等亦宜罪詔逮問琛等而宥蔭與惟康

○命指揮僉事毛浚守備洮州地方

○巡撫遼東都禦史張貫以虜入柴河堡劾奏分守參將張廷錫指揮畢瑛等各失事得旨瑛等令逮問並廷錫罪狀以聞

○巡撫四川都禦史馬昊等奏松潘孤城鳥道崎嶇番夷往往阻遏糧運倉廩空乏先任參將張傑身率官軍自三捨堡至風洞關修完墻柵五十餘里邊城有賴右布政使伍符參政吳晟參議張繹副使曹恕左布政使胡宗道按察使何珊署都指揮僉事韓恩等各協力有勞宜加獎勸兵部議如其請且言昊督理之績得旨傑賞銀二十兩紵絲二表裏符銀十兩紵絲一表裏晟等各紵絲一表裏昊寫敕獎勵

○鴻臚寺右少卿宋滄給假省親許之

○甲寅工科左給事中潘塤等言邇聞西安門外積慶鳴玉二坊居民數千百家徘徊號泣咸謂朝廷將括取廛地有所興作或曰欲添設教場或曰欲創造私第今京師軍民房產皆吞並於勢豪二坊托帝居以爲固且猶不免此必左右近幸時出新奇可喜之事以惑聖心非皇上本意也請諭坊民以安其心時監察禦史熊相曹雷等亦以爲言俱不報

○乙卯山西朔州馬邑縣地震

○丙辰命署都指揮僉事牛桓充左參將分守廣西潯梧等處地方

○復畱守等衛千戶髙祚等二十七人回錦衣衛供職先是楊玉附劉瑾考選軍政祚等行賂獲畱玉敗調祚別衛至是屢陳乞特復之

○丁巳釋奠先師孔子遣大學士梁儲行禮

○罷江西防守都指揮魏瑺趙鉞吳溥回都司帶俸聽用以給事中胡鎭言盜賊已寧故也

○監察禦史成英言馬蘭谷參將陳乾死於把兒孫之難今同事如談茂已蒙恩蔭而乾未與宜厚加寵卹以勵邊士乃贈乾都指揮同知賜祭葬其子仍襲升二級

○兵部議陜西苑馬寺牧馬艸場爲甘州固原軍民侵占耕種監苑官不行查考而衛所州縣官又故縱之以故馬政日廢宜從禦史李潤請特敕都禦史蕭翀會巡茶禦史及該寺官按都禦史楊一淸所定捲冊丈量淸理果有侵占依例發遣仍申明禁例以垂永久其徵糧田土亦勿得妄指爲艸場以擾軍民從之○襄府陽山王見淓薨王簡王第二子母劉氏成化庚寅生庚子冊封至是薨輟朝一日賜祭葬如例謚曰恭和

○雲南大理蒙化二府各地震

○戊午祀大社大稷遣新寧伯譚祐代行禮

○遣順天府官祭先農之神

○以原賜晉府淸源等處莊田十二頃令鎭國將軍鐘錥管業從其請也

○遣刑部郎中畱志淑孫泰歐陽重吳山張元電馬文唐錦倪璋員外郎陳璋大理寺寺正洪聰劉經寺副金罍周敍審錄天下罪囚志淑北直隸泰南直隸重浙江山江西錦湖廣罍四川陳璋福建聰兩廣元電雲南貴州敍陜西文河南倪璋山東經山西先是審錄官率五年一遣正徳五年因盜起暫免至是以禦史周倫言刑部請如舊例從之

○己未以都指揮僉事秦玉總督浙江備倭

○朵顏等衛夷人頭目哥魯哥等貢方物賜宴並給賞如例

○庚申巡撫江西右都禦史兪諫乞致仕許之初寧王宸濠以諫不附欲構以罪諷所厚禦史張鰲山首劾之旣而南京科道亦有言者乃召諫還諫遂乞致仕

○都察院右僉都禦史王云鳳乞餋病許之先是以云鳳淸理兩浙福建鹽法云鳳以病辭不允至是復辭詔以副都禦史陳天祥代之

○辛酉革江西東鄕縣新設兵備副使以盜平從禦史吳華奏也

○夜月犯天樽南第一星

○壬戌巡撫陜西兼理糧儲戶部右侍郎兼左僉都禦史馮淸事竣還京攺刑部右侍郎添注管事

○罷遊擊將軍劉寶回原衛以河間等處盜平故也

○革錦衣衛副千戶朱靖黜職爲民靖本名馬定賜國姓至是忤都督朱寧意遂得罪

○癸亥詔給故右都督史熊繡孫餋瞻米月一石俟補蔭住支繡居官淸介孫幼不能自存太僕寺少卿何孟春爲奏給之

○巡撫貴州都禦史曹祥等奏撫輯銅仁鎭筸諸苗參政戴敏副使李麟翁理參王藎僉事丁沂參將任洛守備葉曇李宗祐王爵各有勞兵部覆議請量賞賚且言祥委用得人得旨祥賜敕獎勵敏賞銀二十兩紵絲二表裏宗祐爵各銀十兩紵絲二表裏餘各紵絲一表裏

○甲子總理河道工部右侍郎趙璜奏曹州當山東河南北直隸之交屯營參錯盜賊竊發且河決黃陵岡等處方議修治宜畱兵備副使吳漳仍舊管事兵部覆議從之

○遣順天府官祭宋丞相文天祥

○遣戶部右侍郎楊旦祭京都太倉之神

○升兵科左給事中石天柱爲都給事中吏科右給事中汪玄錫爲左給事中戶科給事中陳沾禮科給事中王江兵科給事中王良佐俱右給事中天柱工科玄錫戶科沾江本科良佐刑科

○乙丑刑部右侍郎楊茂元乞致仕不允

○丁卯遼東巡撫都禦史張貫奏虜入威遠堡太監王秩右參將張廷錫及指揮王成等各失事而秩與廷錫匿不以報又入撫安堡亦秩與廷錫之罪請治之詔宥秩奪廷錫俸四月而逮治成等

○戊辰巡按江西監察禦史徐贊勘奏平彊賊徐九齡功次副使宗壐同知汪頴爲上知府嚴紘縣丞何永淸主簿蔣繡鄭迪次之參政方璘僉事李淳照磨楊汝和又次之宜量升賞知縣吳嘉聰通判林﹤宀十見﹥縣丞楊宗明功可贖罪主簿袁珤戰死可憫兵部覆議得旨升壐頴二級紘等一級璘等俸一級而宥嘉聰等罪贈珤知縣蔭其子爲國子生

○己巳兵部言大同三路墪臺連報達賊駐牧境上而大同地勢平漫無險可乘宜令宣大及山西各鎭巡官相度險易從宜防禦從之

○先是內官監左少監秦用賫敕丁憂少師兼太子太師吏部尙書華蓋殿大學士楊廷和奪情供職至是廷和上﹤鋶﹣釒﹥終制上曰卿孝思純至固乞終制覽奏良用惻然今勉從所請其令原遣內臣先還待服闋仍令鎭巡諸臣惇遣來京以副委任

○庚午恭仁康定景皇帝忌辰遣儀賓楊淳祭陵寢

○升賞宣府﹤木兆﹥園溝有功及被傷官旗軍捨一十六人有差

○修理福建南安安溪永春徳化漳平泰寧光澤寧化歸化九縣城從禦史王介請也

○傳旨升後軍都督府都督同知朱彬都督僉事馬昂俱爲右都督

○辛未尙衣監太監何祥奏內官人等靴料用皮五萬七千二百餘張計銀四萬四百餘兩乞借支有旨以太倉銀二萬二千給之戶部議覆太倉銀本爲接濟邊儲及官軍俸糧而設若爲靴料借支則輕重失倫大傷治體不聽仍令工部補還借支之數

○董卜韓胡宣慰使司加渴瓦寺等差都綱柒慶等入貢賜宴並給賞如例

○壬申傳旨令右都督張洪監督團營西官廳復指揮僉事神周官代洪管勇士營初江彬許泰皆以邊將得幸上好武特設東西兩官廳於禁中視團營東以太監張忠領之西以泰領之周嘗以罪坐謫附泰洪亦得進用未幾益以劉暉皆賜國姓爲義子四鎭兵號外四家彬兼統之上又自領閹人善騎射者爲一營謂之中軍晨夕操練呼噪火碼�又之聲達於九門浴鐵文組照耀宮苑上親閱之其名曰過錦言望之如錦也諸軍悉衣黃罛甲中外化之𨿽金緋盛服者亦必加此於上下至市井細民亦皆披化之及周等遮陽帽上飄靛染天鵝翎以爲貴飾貴者飄三英次二英兵部尙書王瓊得賜一英冠以下教場自謂殊遇焉其後巡狩所經𨿽督餉侍郎巡撫都禦史無不衣罛甲見上者

○先是山西巡撫都禦史李鉞劾左布政使倪天民右布政使陳逵不職吏部覆請詔俱畱之至是吏科給事中劉濟言皇上深居九重罕接臣下二臣賢否何由上達且旣以激揚寄憲臣黜陟付吏部矣今巡撫劾其不職吏部言其當罷獨陛下畱之人將謂何乞亟罷黜無使姦人效尢﹤鋶﹣釒﹥入不省

○癸酉以沒官房屋一區賜駙馬都尉馬誠安奉宜興大長公主神主從其請也

○奪巡撫雲南都察院右副都禦史王懋中俸兩月以請革金騰鎭守等事詰責服罪也

○後軍都督府右都督張林卒�夜月犯建星西第三星

○甲戌未劾東方流星如碗色靑白起自東中天東北行至近濁

○薊州有火星隕地大如斗隨有白气蜿蜒上升久之乃滅

○丙子升戶科右給事中黃鐘爲兵科左給事中

○補蔭故戶部左侍郎李溫從子儼爲國子生

○丁丑淸明節遣駙馬都尉蔡震馬誠林嶽分祭長陵獻陵景陵裕陵茂陵泰陵諸文武衙門各分官行禮

○遣儀賓周鉞祭恭仁康定景皇帝陵寢

○遣內官祭恭讓章皇后陵寢

○戊寅巡按直隸禦史屠僑言近奉旨令居庸關太監李嵩等擒致虎豹生者臣惟虎豹非一人之力所勝必廣集徒眾而後可得今邊關烽火方急顧乃撤防守諸兵盡赴山澤捕虎豹邪且居庸東北陵寢在焉今爲捕虎豹震驚陵寢尢非所宜望寢前命不報

○南京戶部主事王瑞之旣系獄法司擬贖杖還職詔謂其浮躁不諳事體今降二級調外任時守備招權立威瑞之與禦史施儒皆以微罪爲所害畱都諸司莫不解體

○蔭工部左侍郎兪琳子惠民爲國子生以三年考滿也

○己卯攺工部虞衡司郎中歐陽鐸於南京兵部武選司從鐸請以便餋親也

○巡撫甘肅都禦史李昆奏亦卜剌殘賊復寇西海地方恐與把丹歹合爲患請發甘蘭臨河洮岷秦鞏平涼九衛官軍赴邊戰守兵部覆議宜令陜西巡撫等官逮治各衛官誤事者悉罷之別選可任者領諸軍赴邊奏可○庚辰掌錦衣衛事左都督朱寧奏本衛軍匠人役非他衛可比月糧乞照舊支本色或增折價間月支放時已有旨米石折銀四錢戶部覆請詔石再增一錢並米間支

○遼東巡撫都禦史張貫以虜入淸河堡劾奏分守太監趙英都指揮郭權及指揮楊輔等各有罪得旨英姑免逮俟權等逮問明白並以聞

○先是有旨以邊備廢弛命兵部議處以聞兵部言祖宗禦戎之法規模宏遠東起遼陽西至甘肅烽堠萬里畫爲六鎭而薊州鴈門又設重關以屏蔽之各鎭帶甲幾四十萬歲費糧艸以百萬計每鎭設鎭守總兵副參遊擊官以專一方之寄又遣都禦史監察禦史以總理而紏察之立法不爲不周頃緣任非其人虜遂大肆越我三關逼我山西入我固原掠我平涼隴州是三軍皆虛設而重臣將領無足賴矣請敕勵各邊鎭巡等官訓練軍士無事則完墪臺利器械有警傳報策應如勢不敵則堅璧淸野密具以請失事重者不分內外鎭守巡撫俱逮治有私役克剝軍士者聽巡按官紏奏仍久任巡撫以責成實效從之

○辛巳慈壽皇太后聖旦命婦朝賀賜文武百官宴於午門

○攺整飭大名等府兵備河南按察司僉事汪正於河南管屯撫民

○南京吏部尙書孫需乞致仕不允

大明武宗毅皇帝實錄卷之一百三十四

明武宗毅皇帝實錄卷之一百三十五

正徳十一年三月壬午朔孝肅太皇太后忌辰奉慈殿行祭禮遣駙馬都尉林嶽祭裕陵

○建州右衛女直都指揮同知阿哈禿等來朝貢馬賜宴並賞彩叚金織衣等物有差

○六科都給事中呂經等言人君爲天之子父母天下凡有所爲必思仰承天意俯協人情而後可以無過近傳閒住將官馬昂因獻其有孕女弟輒見狎愛臣等始以爲訛言也及睹內降昂超授右都督臣等惶懼不知所爲昂驕橫姦貪屢經論劾奉旨罷閒今者不由推薦從中超擢陛下孰從知其賢乎女弟之入殆非訛言矣陛下果爲皇儲之圖自宜慱選世族使備嬪禦柰何溺卑污以自褻乎傳曰夫有尢物足以移人苟非徳義則必有禍柰何蓄此禍水乎且聞昂及諸子弟出入宮禁肆無忌憚應對左右殊乏臣禮又樹立徒黨以爲羽翼小人之情無猒失今不治後悔何及伏望將昂顯示誅戮並斥所入孕婦庶幾天變可回人言可息矣十三道禦史張淮等亦言楊釗之寵卒爲唐禍昂不足惜也而陛下暱及匪人以基隱禍甚爲可惜王氏封侯黃霧四塞昂拜官之日異亦若此天意照然朝野駭異豈以陛下明聖而獨不覺邪伏望下昂法司以正其罪禦史徐文華等言中人之家尙恥再醮之婦以萬乘之尊而顧爲此反之於心則未安宣之於口則不順傳之於天下後世則可醜誰爲陛下進此者罪可族也竊料所以眩惑聖聰者不過曰是姬殊色多技能而甚宜子陛下悅彼甘言誤豪寵納已婚未婚有娠無娠皆不之計萬一防杜闊略而不韋李園之徒抵隙以進所系豈細故哉今昂兄弟子姓出入禁闥陛下降等威削尊嚴與之亂服共坐或同臥起賞賚無章勢焰薰灼𨿽素近幸臣皆降禮事之而莫敢抗其權寵可知矣且昂貪淫暴橫所在著聞乃緣內寵越升都督傷平明之政壞祖宗之法莫此爲甚也馬姬專幸於內昂等擅威於外弛張子奪漸出其手一旦禍機竊發有不可救藥者矣切望早賜誅遣以絕禍源皆不報

○乙酉命都城內外各寺觀寄放胔骼有主者立限責葬無主者隨地瘞之仍諭兩京及各布政司如例舉行從聽選訓導黃緒奏也

○命指揮同知朱綸守備代州

○丙戌命署都指揮僉事崔賢子世武襲升署都指揮同知以世武中武舉例加二級也

○命禮部祈雨

○立大昊伏羲氏廟於秦州秦州古地紀地從巡按禦史馮時雍奏也

○命太師英國公追封寧陽王張懋附祭世忠祠祠在良鄕張氏塋側弘治中父老爲河間忠武王玉定興忠烈王輔建者至是懋之孫侖乞附祭從之丁亥蔭致仕大學士王鏊子延喆爲中書舍人巡撫遼東右副都禦史張貫子邦俊爲國子生四川雜谷安撫司番僧鎖郎巴等克州上艸坡大八稜碉鎖麼等寺寨寨首宋思結董舊賈僧等各貢氆氌腰刀等物賜宴並賞彩叚絹鈔有差巡按遼東禦史劉成徳言遼東都司學生員數多宜視府學一歲一貢廩增各置四十人禮部議覆從之

○戊子戶部覆禦史程啟充奏謂騰驤四衛軍士攺編各衛旣奉例取回其各衛遺籍仍冒支糧又有先食五斗今九斗者比舊多支糧八十七萬餘石馬匹艸料放支有月分折支有定例去歲折艸銀增至九錢十一月亦擬支給兩月之間多支銀二萬餘兩此皆耗蠹之大者請將四衛冒支之糧卽賜裁革而西官廳所調宣府官軍馬匹每月艸束仍舊每束支銀二分團營選操軍士馬匹仍舊冬春間月支艸庶幾國用可充詔四衛取回軍士糧並西官廳馬艸折支依擬團營馬艸折銀如舊

○庚寅巡按直隸監察禦史盧雍言近者軍民人等相傳謂朝廷欲於宣府蓋造行宮以備臨幸臣惟宣府北鄰丑虜風土气候與內地不同人君一身爲宗廟社稷之主豈有輕於臨幸之理而小民無知互相煽惑者則以鎭城居民稠密地價髙貴父祖相傳安居樂業萬一營建﹤矢見﹥制必廣民居必多折毀其土木工役亦必取給於民其何以堪是以人情若是其洶洶也不早爲之處變且不測望圖念而諭止之不報

○辛卯浙江布政司左參議顧可學乞致仕許之可學爲工部營繕司郎中侵盜官帑旣升任爲科道所劾乃求致仕癸巳巡撫宣府都禦史王純以虜入北路龍門劾奏分守太監張鳳少監劉增參將江桓守備指揮韓雄百戶張玉等俱有罪得旨分守守備官且勿問俟逮玉等問明並以聞

○命署都指揮同知劉宗武掌遼東都司印都指揮同知薛澄管屯兼管鹽廠都指揮僉事寧寶管局兼管鐵廠

○升賞遼東髙臺堡獲功陣亡官舍陳宗言等五十四人有差升賞東安縣擒獲彊賊有功官旗桂實等一十六人有差

○戶部尙書石玠等奏九江安慶建陽三衛運糧旗軍黃楚等屢奏修船守凍及久缺月糧欲借九江蕪湖等鈔關銀接濟𨿽奉旨準給但九江銀兩系光祿寺供應兩淮銀兩系類送三邊俱難議宜將各軍正徳十年拖欠月糧並十一年分應支月糧查處支給庶可少紓目前之困得旨特以蕪湖抽分料銀給各衛官軍造船之用蓋權要有罔利於漕運而急於取償者故假軍士困苦爲名實奪國賦納之私室而已

○甲午升陜西布政司左參議陳璧爲湖廣按察司副使

○戶科給事中黃重言四事曰兩京大臣遷轉太驟當重名器曰在外司府州縣官升調不常當久任用曰撫巡官論薦失實當愼考核曰抽分衙門誅求太濫當省榷課下所司知之

○升右都督許泰爲左都督歲加祿米五十石錄其湯陰破賊功也部下有功者令查勘以聞

○禮部覆都給事中葉相禦史向信等奏言頃者四方奏報災異無日無之其最甚者莫如地震在畱都則寢廟不免震驚在雲南則諸郡幾至傾陷計天下地震之處十已六七而畿甸之間亢旱尢烈意者中外羣臣不職所致乞敕令一體修省尢望皇上益修徳政愼承桃之重復視朝之常澤及窘民化行邊徼則應天有實而和气可召矣得旨上天示戒災異頻仍事關朕躬者已知之內外官其同加修省以回天意

○乙未吏部覆禦史程啟充奏謂冗官冗兵冗費三者糜財不可紀極官之冗如戶工二部有十侍郎鴻臚寺有六寺丞太醫院有四通政三院使十二判官二十五吏目其他衛所局院傳乞者不能悉數請納啟充之言通行黜革以紓國用不聽

○丙申陜西岷州法藏等寺番僧班剌著秀等階州阿木等族番人安巴等來貢畫佛舍利腰刀等物賜宴並賞彩叚鈔絹有差

○命都指揮僉事麻龍楊澄蔡森守備威遠懷仁馬邑等城地方

○丁酉降巡撫宣府右僉都禦史孟春巡撫山西右僉都禦史王珝爲布政司左參議春狹西珝浙江坐虜入寇失機也

○禮部左侍郎吳儼以疾乞致仕上曰儼學行優長有疾宜善調理不允

○整飭薊州邊備都禦史李王�贊以虜入境劾奏太監髙柰參將張銘號令不嚴千戶侯濂等了備不謹俱宜寘之於法指揮李瀚等有斬獲功宜升賞得旨濂等逮治銘奪俸二月柰宥之有功者勘實以聞

○六科都給事中石天柱等言馬昂進納孕婦臣等已﹤鋶﹣釒﹥論迄今再旬未蒙進止竊疑陛下之意豈將爲已子歟秦以呂易嬴而嬴亡晉以牛易馬而馬滅彼二君者特出不知故墮其計而謂陛下亦爲之邪天位至重神明之冑尙不易負荷而況麼麼之子借使以升下威令成於一時安能保異日諸王宗室肯坐視祖宗基業而與他人乎安能保異日內外諸大臣肎俛首立於其朝乎此臣之所未諭也陛下急於宗嗣不暇詳審致有誤宜急出孕婦淸宮禁以釋人心之危疑十三道禦史程啟充等言內寵爲嬖是謂女戎外寵爲幸是謂男戎妹喜伐夏妲已伐商褒姒伐周此女戎也莽卓伐漢賈趙伐晉安史伐唐此男戎也蓋封疆之寇人君防之將士可以效力嬖幸之戎人君蔽之忠良無所措手古今所傳不可誣也近者將官馬昂夤緣進用以有身女弟潛納西內臣等昧死有言未蒙聖斷母乃以是爲諱而不欲言歟夫古之人君未嘗無過知而攺之斯無過矣陛下始者寵幸之蓋爲人言所惑陛下實不知也今論者至再陛下知之矣何不幡然攺悟以自立於無過之地哉況昂驕淫暴橫而濟之以姦馬姬柔佞多能而乘之以媚是兼內外之戎於一家積夏商周漢晉唐之患於一時天下之勢大有可憂者矣伏望申覽前奏責付外庭施行則天變可回人心允服皆不報

○戊戌命左都督劉暉充總兵官署都僉事桂勇充左參將署都指揮使賈鑑充右參將於團營操練兵部言宣大守臣屢報虜眾駐牧近邊宜選團營馬步官軍三萬人命將操練以聽調遣太僕寺給戰馬萬七千一百一十五匹戶部處置艸料按月支給從之

○己亥巡撫雲南右副都禦史王懋中乞致仕不允

○庚子吏部奏山西左布政使倪天民右布政使陳逵累經巡撫科道等指劾貪婪可據乞罷黜不聽

○代府鎭國將軍聰泏輔國將軍聰涀聰泊嘗出邊城奪人財物爲代王所奏已革祿米三之一至是王又奏其交狎羣小爲惡滋甚下撫按官勘實刑部議覆詔聰泏聰涀聰泊屢違祖訓法當重治但念宗支姑從輕泏涀再革祿米之半泊三之一以示懲仍賜代王書命戒約之羣小坐死者二人謫八人

○壬寅錄前刑部尙書兪士悅孫元弼爲國子生以士悅正統間守城有功也初兵科給事中毛憲建議國初以來功臣有應贈謚祀蔭者行各巡按查訪奏請於是舊家子弟往往挾賂入京希幸恩澤而元弼首請得之是時俸門大啟好事者又假公論以植其私名器日益輕矣

○蔭兵部左侍郎陳玉侄繼宗爲國子生

○癸卯先是慶成王府鎭國將軍奇濣等相訐奏詞連數百人屢年不決會司禮監太監蔣貴刑部侍郎張綸及錦衣衛官勘事大同詔事畢並往驗治至是貴等奏言奇氵�臨性凶險行多敗倫招集羣小勒取民財邀截官糧不可勝計而鎭國將軍奇法�虎奇洏實倚助之輔國將軍表檬表桐凶惡與奇氵�臨略同鎭國將軍奇濕及其子輔國將軍表栿惡又次之鎭國將軍奇�氵月盈�表木�對表木�欒表檊奇潘奇沈輔國將軍奇湋奇浹又次之奇濣縱子爲非所構奇氵�臨淫其兄女等事皆誣而慶成王奇湞嘗托修家廟科斂族屬財物又與儀賓陳賓相比多蓄校卒地方不堪其擾皆違祖訓請量重輕治罪羣小撥置者柳祥等六人擬死鄒廷壐等四十三人發戍邊衛都察院議覆得旨死及戍邊者俱如擬奇氵�臨降庶人表檬奇濕革祿米三之二奇法�虎奇洏表桐表栿奇�氵月盈�表木�對三之一奇濣奇潘奇湋奇浹奇沇表檊停半年表木�欒姑宥之賓杖八十革爲民慶成王府校卒量畱五十人餘皆還隸原衛仍賜晉王書令嚴加戒飭有不悔罪循禮似前違犯者重治不貸貴等又言舊制宗室男女年及十五卽與婚封有司輸納祿糧亦有常期近年以來當婚封者具啟郡王非賂不行而官司復多賕索以致女有過三十男有過二十而未婚者曠怨日深致傷風化蓋不獨慶成一府爲然山西河南諸王府尙多有之且祿糧三分之一坐派本色宗室日繁歲徵不給遂致羣聚邀截或私通解戶胥吏爲獘多端而良善者乃經歲忍饑以待尢可嘆也爲今之計凡宗室男女年長者宜令巡撫及長史等官亟爲奏請婚封母啟郡王有敢教誘索賂者輒重治之郡王以下祿糧免徵本色令州縣俱折價送守巡官查驗支給官民俱便且以杜邀截包攬之獘如此則宗室得所爭端自矣復下其奏於所司

○賜趙王修府工料銀三千兩從其也甲辰升雲南布政司右參議周炯爲本司右參政

○命狹西都指揮僉事賀俊支永掌印僉書

○命納級指揮僉事李幹守備渾源城

○大學士梁儲等言陛下嗣登大寶十有二年敬天法祖愛民任賢謹兵戎之練以制夷狄奮威刑之施以懲姦宄往者賊臣擅權毒流天下陛下一變色而大姦伏誅矣羣盜稱亂遠近騷然陛下一指示而地方底寧矣萬姓仰徳四夷向風臣等承望淸光之不暇夫復何言顧事有至大至急中外臣民同懷隱憂而不能一日釋然者不敢不昧死言之陛下儲嗣未建宮坊尙虛比年以來兩京大小羣臣屢以爲請𨿽蒙涵納未見施行臣等備員輔導獨未敢言及者蓋以祖宗功徳深厚慶社綿延陛下以鼎盛之年綏方至之禍螽斯麟趾之兆行將見之未足爲晚荏苒因循又復數載而椒寢之慶未徵甲觀之祥未著臣民憂惶日甚一日臣等若復忌避不言則是負君誤國罪不容誅矣竊惟自古帝王旣纘大業卽建儲二上以承乎宗廟社稷而下以系屬天下之心絕覬覦之念塞禍亂之源實在乎此其或儲嗣未育則必求同姓親賢以爲之輔詩曰宗子維誠故儲二者天下之根本而同姓者朝廷之屏翰也今大夫士庶叨�命之榮席百金之產如未有後嗣必亟圖之陛下富有四海之廣貴膺萬乘之尊而左右無屬籍之親京師無藩屏之托比者妖言不軌之徒往往藉以爲詞𨿽旋卽事露伏法而意外之虞不可不慮此臣等之心所以食不下咽而寢不貼席也然此事重大祕密臣下固當言之若夫愼而行之則在君上非人臣所敢與聞伏願陛下斷自聖衷祗循成憲遠檢前朝已行之故事近采兩京臣下之進言早擇宗藩近屬之賢者二三人召至京師置諸左右使之供問安視膳之禮代奉先晨謁之勞簡謹厚之人而與之居命儒之臣以導之學使萬方臣庶知朝廷有屬籍之親有盤維之重憂疑之心自此而釋覬覦之姦無自而萌矣且聖徳格天多男有頌必當不遠待皇子誕育主鬯有人然後優其禮遇使各歸藩邸事體無嫌理義俱順如此則天地豫悅百神歆饗宗廟社稷並受其福陛下所以延萬年統緒之傳而迓四海平康之治者宜莫急於此也不報

○禮部言近奉旨禱雨且令修省旬日以來旱漧如故風霾益作農事未興咎徵疊見請擇日遣官祭告天池社稷山川及城隍之神從之

○丁未升賞遼東開原鎭夷堡獲功陣亡官旗七十六人有差

○戊申補蔭故禮部尙書張駿孫明相爲國子生

○升監察禦史曹仿爲南京太僕寺少卿

○升兵部郎中劉鶴年爲雲南布政司右參議南京戶科給事中趙官爲福建按察司僉事

○升賞江西姚源等處獲功官舍土兵蔡景淳等三千七百六十一人有差

○兵部尙書王瓊奏都禦史彭澤李昆前哈密城印俱已獻還火者他只丁亦取回土番及譯寫亦虎仙帖文則謂止歸金印而他只丁尙據城以要重贖又言速壇滿速兒謀欲犯邊爲所勸阻遣使入貢宜行甘肅鎭巡嚴兵防守俟原遣官通及寫亦虒仙到日譯審獻城及撫還速壇拜牙卽與否議處以聞其入貢使人加意撫勞仍嚴出入以備之報可

○己酉升刑部員外郎姚鵬爲廣西按察司僉事左都督劉暉奏乞兼程往遼東選精兵三千於近京要地操候兵部議暉旣有京營練兵之責宜令舉可代者往選兵於薊州聽都禦史李王�贊調度防守有�卽命暉將之其隨從人役令於本營取用從之

○庚戌﹝外國﹞琉球國中山王尙眞差陪臣正議大夫梁能等來朝貢馬方物馬匹賜宴並賞彩叚布絹有差

○罷宣府參將張銘以都指揮同知馬永代之辛亥升南京刑部署郎中朱廷聲爲浙江按察司僉事

○命署都指揮僉事張彪把總南京運糧

大明武宗毅皇帝實錄卷之一百三十五終

明武宗毅皇帝實錄卷之一百三十六

正徳十一年夏四月壬子朔享

太廟

○甲寅給賞廣東領軍有功推官胡經等銀幣有差

○丁巳�國公徐光祚會昌候孫銘新寧伯譚祐禮部尙書毛紀以禱雨奉命祭告天地社稷山川及城隍之神

○發戶部銀三萬兩於薊州以備遼東客兵支用從都禦史李王�贊請也

○己未掌詹事府事禮部尙書兼翰林院學士蔣冕以災異自劾求退上曰卿學行素優典司誥敕今上天垂戒正宜同加修省以副委任至意不允辭

○初山西郡王以下祿米例以三之二折銀其一分給米慶成永和二王府多所克取民納米者苦之刑部侍郎張綸等卽訊二府獄情及歸因以爲言戶部議二府祿米俱令折銀其餘郡王及將軍中尉仍舊從之

○大學士梁儲等言臣等誤蒙皇上簡入內閣與聞機政官躋一品位列三孤竊自思之以學術則不足以代王言以謀猷則不足以裨國論徒冒輔導之名全無啟沃之效況國家之大本未立中外之疵政尢多有司之徵斂益繁生民之困苦已極凡若此類臣等𨿽知之而不能言言之而不能盡迹其不職之罪當罷無疑又況冬無瑞雪春有風霾小雨初零隨卽晴霽祈請𨿽切甘霖未降今二麥已枯五榖未種災害疊見邊報屢至若使雨再愆期年更荒歉則將來可憂之禍殆有不可勝言者伏望皇上深思天戒卽將臣等罷歸田裏別選天下才賢入閣辦事天下之事必將尙有可爲者若復顧惜優容待事變已極然後攺圖用賢則不惟無益於事而臣等之獲罪於公論益又深矣惟聖明在上垂察而曲成之蓋臣一退之後旣可以少逭乎罪愆而羣賢匯進之初必有以大毗於新政是不惟臣等之幸而亦天下之大幸也得旨上天示戒正宜交修卿等職居輔導調元贊化以裨至治豈可自引求退所辭不允其安心辦事

○庚申鎭守雲南黔國公沐昆有母喪乞扶柩歸葬南京兵部尙書王瓊覆奏昆守重鎭難以離任宜差官護送令有司給其道裏費又稱昆能繼承先徳安靖地方且事母純孝懇求歸葬誠可嘉尙宜賜敕褒獎詔如所奏加太子太傅並賜之敕昆厚賂中官及瓊得進秩自此遂挾以自大欲布按二司官從旁門入見皆瓊假之也

○升分守莊浪西寧等處左參將署都督僉事魯經爲都督同知錄其白土溝破賊功也

○辛酉廣東左布政使兼按察副使吳廷舉言江西徳興縣有致仕布政使舒淸者初以主事榷稅於杭築堤以捍水患繼以郎中視事於鈞州嘗掘地得錢十八萬緡盡發爲國用又卻廣西土官之饋召集羣吏示以國法歸其金於府庫以充軍餉及致仕還家足迹不入城府鄕人化之賊嘗入境知爲淸家戒勿擾臣觀淸遺愛勇退近乎古人乞量授京職或賜養贍米庶足以激貪起懦下吏部事寢不行

○壬戌運銀五萬兩於宣府備客兵支用從左僉都禦史王純請也

○升賞官旗軍捨朱國等二百六十九人有差從太監張忠奏朔州井陘等處功也

○癸亥奪南京監察禦史楊必進羅鳳鐘曉章槪範輅蔣達俸各二月必進等因禦史張經與太監於喜訐奏系獄上﹤鋶﹣釒﹥申救之有旨責必進等朋比令首實至是奏至姑宥之皆奪俸

○給賞開原鎭夷等堡獲功官舍旗軍銀幣有差

○甲子吏科給事中兪泰言邇者因災譴修省臣工上﹤鋶﹣釒﹥求退無賢不肖悉荷慰畱𨿽險陂固寵如兵部尙書王瓊貪饕無恥如工部左侍郎兪琳亦在包容之列姑所未論至若先升南京太僕寺少卿馬陟者托言守墳撫子乞仍舊官居京師遂得候缺別用則凡遠宦萬里者豈盡無墳墓室家者乎陟之心必欲不出都門坐致卿貳苟患失之無所不至請亟罷黜以爲羣臣之戒不報

○監察禦史劉廷簠伍希儒言皇上春秋鼎盛儲副尙虛天下之事宜無大於此者邇大學士梁儲南京兵部尙書喬宇及禦史吳華範輅等皆以爲言乞詳其奏於親王中擇其名分之正者簡命一人建爲儲副則神器有托而億兆有所系屬矣不報

○錄陜西鎭羗等寨斬獲番賊功升賞官旗軍民範志名等六十一人有差仍賞督軍指揮龐壽百戶王世欽銀幣

○授翰林院庶吉士王元正爲本院檢討

○乙丑楚府通山王榮濠薨王安惠王子也母妃尹氏景泰甲戌生成化壬辰襲封至是薨輟朝一日賜祭葬如例謚曰溫定

○丙寅賜寧王宸濠書院名陽春從其請也是時宸濠陰懷異志厚賂中人凡所奏請朝入夕允又假以大墨誘致賓客迹其所爲與淮南八公無異而奏章上請乃妄以東平河間自擬云

○西番僧短竹叫等四人桑呆叫等十人來貢方物請襲國師禪師職從之

○戊辰令各處巡撫都禦史查勘災荒地方賑濟貧民從戶科給事中劉洙請也

○己巳免湖廣荊州嶽州辰州四川重慶敍州馬湖貴州思南銅仁八府正官來朝以采運大木故也

○吏部覆奏江西通判陳達奉碧梁奎照磨馬聰縣丞馬環主簿孟禎典史孔卓江海區瑞巡檢李雄馬欽倉副使李剛驛丞林世美訓術蘇大觀指揮邢世臣千戶許政義官郭希祚俱死於賊宜有優卹請以其子或弟侄一人充司府州吏出身不願者榮以冠帶軍職進襲署一級許之

○癸酉南京禮科給事中徐文溥等言頃因災異禮部奏請修者伏讀聖諭曰事關朕躬者皆已知之臣惟玆一念之誠足以默孚上帝迓續休命矣𨿽有災沴何患焉陛下誠能經筵以講學早朝以勤政下寬卹以安人心躬獻享以重宗廟孝養以奉親誠敬以事天捨豹房而居法宮遠嬖幸而近儒臣禁中不以貿易皇店不以罔利邊兵歸之原伍番僧斥之外寺俳優不暱積藏不私馬氏已醮之女不充於下陳馬昂梟獍之族不授以兵柄停各處之織造罷不急之土木裁官校之帶俸革軍匠之投充倉局門庫之內官必裁其冗員河路鮮船之進奉必禁其騷擾出畱中之章奏以達下情罷傳奉之官員以愼名器則是聖諭所謂事關朕躬者非徒知之一一見之行事如此而不轉禍爲福者未之有也不報

○甲戌泰陵桃谷口西小長谷雷震山脊大起尋熄

○巡按貴州禦史李顯論劾巡撫都禦史曹祥愎而自用疏而寡謀當都勻苗兵讎殺之初使能拊循未至爲善顧輕信戴敏之言輒調永保等處土兵時侍郎劉丙都禦史秦金皆謂未可祥獨發檄迫遣土兵貪暴無紀遂恣凶殘所遇淸平興隆等衛彊奪軍器焚毀署捨已不忍言至進哨之後又殺虜獨山州民二百餘人各塞財物被劫一空銅仁龍裏威淸皆不得免且故縱苗賊得以乘機燒毀淸平屯堡十有八處關廂廬舍二千八百四十餘間死者七十七人逐竄者百四十餘人掠倉谷千一百九十餘石其在民者不可數計今𨿽遁入香鑪山塞而地方之受禍亦慘矣祥乃托疾閉門束手無策所調土兵莫肯用命者祥於此將何所逃責耶況縱書吏受贓又自納土官賂爲請襲職其不法尢多乞卽罷黜別選賢能以代庶苗患可除吏部議覆乃召祥還京仍令法司以顯所奏詳勘議處

○乙亥翰林院侍讀溫仁和丁憂服闋復職

○補蔭禮部右侍郎兼少詹事薩琮孫世榮爲國子生

○湖廣巡撫副都禦史秦金以采取大木糜費不訾請以金沙州料銀永畱本處以備王府及軍衛月糧支用戶部尙書石玠等奏曰貴州地狹民稀其所用度率仰給於鄰省前項料銀舊例皆系貴州官軍折俸支用先年𨿽嘗奏畱本省乃一時之權宜豈可遂以爲例見今湖廣拖欠貴州起運本色糧無慮數十萬石若再扣畱前銀貴州地方其何以堪宜暫畱本司候大木取完地方頗足仍照舊例聽貴州關領回還以爲官軍俸糧支用從之

○鴻臚寺帶俸大通事光祿寺署正捨誠九年考滿吏部擬升中軍都督府經歷詔升誠鴻臚寺少卿仍舊帶俸辦事

○丙子攺河南布政司右參政王溱爲甘肅行太僕寺卿河南原武縣大雨雹

○丁丑禮部尙書毛紀覆奏太監劉允往烏思藏賫送佛供番夷道路險遠勞費重大況今運道淤淺舟楫難進大木糧運沿途阻滯宜酌量輕重緩急以賜番諸物付其使鎖南堅參巴藏卜等順賫以回得旨謂已有成命鎖南堅參巴藏卜等十名仍俟劉允同行

○南京吏科給事中孫懋等言織造太監史宣奏管閘主事王鑾沛縣知縣胡守約俱下之詔獄南都初聞意鑾與守約必有稽遲禦用重情繼聞宣在途酗酒作威肆行凶惡所過州縣縱令家人索賂打乾多或百兩且聲言上賜之黃棍聽撻死官吏勿問已威逼宿遷主簿孫錦杖泰州船戶孫富俱死矣宣所過邑裏逃竄雞犬不寧邇者朝廷用禦史王崧言定爲禁例曳船夫上水不過二十名下水不過八名違者許撫按等官奏聞重治此旨甫下而宣首犯之鑾守約復爲所中傷遠近聞者莫不沮气何禁令之足行邪乞將宣寘之重典鑾守約復其原任不報

○山西遼州和順楡社縣大雨雹傷田苗人畜有死者

○戊寅升湖廣鄖陽府知府王震爲河南布政司右參政

○發銀五萬兩於河南並移開封府東南州縣及南陽汝寧汝州倉糧於有菑處所以備賑濟從巡撫右副都禦史李充嗣請也○太監秦文傳旨中軍都督府帶俸都督同知王瓛於本府僉書管事瓛起自軍校不二年登五府朱寧之力也○庚辰以災傷命巡撫都禦史等官賑卹順天永平保定河間四府貧民從禦史牛天麟請也

○蔭故吏部尙書屠滽子仕爲中書舍人

○太監蕭敬傳旨以禦馬監太監孫淸鎭守河南地方

明武宗毅皇帝實錄卷之一百三十六

明武宗毅皇帝實錄卷之一百三十七

正徳十一年五月辛巳朔

○壬午禮部尙書毛紀以災異求去位上曰卿職掌邦禮學行素著宜用心供職以副委任母再辭

○戶部覆科道官周金錢如京等論奏織造太監史宣崔通及差往烏思藏太監劉允皆宜停止允所乞鹽課宜革罷其織造鹽斤止令照例支給不許借稱買補以恣夾帶之獘上不納

○癸未河南大饑巡撫右副都禦史李充嗣請發開封府庫貯修河銀三萬餘兩賑之凡軍衛所欠各王府將軍房價宜暫停徵待年丰以次而補工部覆奏從之

○甲申南京六科給事中殷雲霄等言近聞陛下納馬昂有娠之妹官昂爲都督取其兄弟數人隨侍遊衍竊考前代壞國家而生患害其端非一內寵恩幸其效尢著夫以閭閻娶婦聞已嘗適人者尙惡其不潔而遠之況陛下承運繼統富有四海顧何取於昂妹不嫌其污穢而寵樂之古之登禦於君自后妃以下皆愼求端淑蓋以愼嗣厚而永統緒女之不徳維以蔽聰皇之不極實以從欲詩曰赫赫宗周褒姒滅之蓋傷其以天下之大而壞於一人也可不愼與昔呂不韋進有娠之妾於秦莊襄黃歇進有娠之妾於楚考烈後世未嘗不痛恨夫二主之弗察也陛下久無儲嗣天下所憂今昂敢以適人有娠之妹進禦罪不容誅陛下不早絕其原何以解萬民之惑哉且昂無他能徒以妹故致位顯榮兄弟蒙恩出入禁闥恩以狎生權由寵作小人之情不知厭止寵甚生驕驕生不制不制生患易曰困於石據於蒺藜言小人處非其據終不可安也可不愼與夫禮以制欲則身安愼以防微則患遠伏願陛下思易詩之成察往昔之迹亟出昂妹仍以昂明正典刑南京十三道監察禦史範輅等亦﹤鋶﹣釒﹥論之皆不報

○給襄府故陽山王見淓幼子宮眷養贍米歲百石周府故輔國將軍安淮夫人賈氏歲五十石

○乙酉以端午節賜文武羣臣宴於午門

○升順天府通判杜萱爲南京宗人府經歷

○丙戌攺設開封府同知一員專理河道從巡撫都禦史趙璜請也

○丁亥孝宗敬皇帝忌辰奉先殿行祭禮遣駙馬都尉崔元祭泰陵

○升雲南左布政使鄒文盛爲都察院右副都禦史巡撫貴州兼理軍務

○攺南京大理寺右寺丞李鐸爲大理寺右寺丞

○戊子南京禮科給事中徐文溥言先朝有吳與弼陳憲章者皆以大臣論薦崇以殊禮𨿽二臣雅志弗究厥用然亦足以彰聖朝重道之意至今聞者猶足興起頃來儒道不明巧僞競出務爲險怪罔惑人心排侮儒先招誘無恥變制巾服摽張門戶狀如鬼怪心若穿窬世道之害至此極矣竊見致仕侍郎章懋造詣精深涵養醇熟不立異以駭俗不矯飾以求名誠心正學庶幾乎道海內學者翕然宗之較之二臣奚趐不讓皇上亦嘗擢之太常升之禮部懋𨿽甘老而朝廷待之不爲不優臣獨以爲二臣者布衣也先朝待之如此懋始居翰苑志節素著逮掌國學師範益尊進秩常階未昭殊數豈聖明之侍耆徳反布衣之不逮乎臣願舉先朝崇儒之典仿三代養老之政或遣使存問或安車徵起不惟儒道增重聖徳有光且使人心知所向慕不爲邪詖所惑轉移風化莫大於此會巡按浙江禦史鮮冤亦以爲請吏部議覆詔以懋學行純正齒髙望重有司可時加存問以稱朝廷優禮耆宿之意

○己丑升太常寺少卿韓荊爲南京太僕寺卿

○升廣西右布政使詹璽爲雲南左布政使

○以陜西旱令巡撫都禦史多方賑濟從右布政使王恩等奏也

○庚寅升江西南昌府知府嚴紘爲長蘆都轉運鹽使司運使

○土魯番歸哈密城火者它只丁旣得重賂乃去哈密以城歸我而速壇拜牙卽尙畱阿速城速壇滿速兒之弟把巴歹所都禦史彭澤前奏增賞物以懷來之而夷性變詐嗜利無厭卒不得其要領巡按禦史馮時雍亦奏回夷貪狡反復非厚惠可懷宜閉關絕其朝貢至是巡撫都禦史李昆寺奏速壇滿速兒言速壇拜牙卽所爲不順且交斗其兄弟不可復立卽還哈密人心已失難保無變乞下廷臣議別立安定故王千奔後裔如必欲仍取速壇拜牙卽乞降敕宣諭速壇滿速兒兄弟並它只丁仍各厚賜繒帛冀其懷惠效順事下兵部集議經略西番已踰三年而速壇拜牙卽竟無還期宜興師絕貢不可遂其要求損我威重但城印旣歸國體其在宜從昆等言降敕二道一切責速壇滿速兒忘背國恩乃聽它只丁之言要求無厭仍量加賞賜令其攺過與把巴歹送速壇拜牙卽來歸所得賞物亦量分把巴歹以示協和之意一宣諭把巴歹母終執迷以貽後悔如番酋輸誠聽命令襲封如故狂悖不從則閉關拒之仍嚴兵以爲備詔如議

○辛卯禮部右侍郎石瑤上﹤鋶﹣釒﹥言去冬以來四郊無雪一月之間兩明繼食束作之始風霾輒興小民無知相視驚洶皇上體念天心哀閔元元敬愼聖躬協於神明申令廷臣同加修省禹湯之罪已不是過也自下詔迄今又累旬月雨師屯膏旱魃肆威狂颷震怒不悔於昔霾瞠姜曖無日無之畿輔地方視遠滋甚河南北數郡樹無完膚人民相食天之譴怒不息何以至此昔者冤婦釋而東海之雨作楚獄雪而鐘離之澍降劉昆之火滅於反風全縢之禾起於旣僕豈臣下奉宣徳意通達下情容有未盡何其感通之機窒而不行也臣備員秩宗不能少贊禮樂以召神人之和節剛柔之气曠官竊祿罪加夷等災異不息咎實在臣乞賜歸田裏詔曰珤學行老成不允辭

○升翰林院侍讀學士顧淸爲詹事府少詹事兼翰林院學士侍讀朱希周汪俊爲侍讀學士春坊左中允劉龍右中允李廷相爲侍講學士侍講顧鼎臣侍讀溫仁和董﹤王巳﹥爲左春坊左諭徳兼侍讀侍讀趙永李時爲右春坊右諭徳兼侍講修撰滕霄爲司經局洗馬兼編修時內閣以翰林春坊多缺員推年資深者十一人上請故有是命

○升江西道監察禦史周倫爲南京大理寺右寺丞

○升廣東按察司按察使翁茂南爲布政司右布政使

○蔭吏部右侍郎王鴻儒子可爲國子生以三年考滿也

○壬辰仁宗昭皇帝忌辰奉先殿行祭禮遣駙馬都尉崔元祭獻陵

○陜西華亭縣大風雨雹傷禾稼河溢漂流房屋人畜死者甚眾

○升順天府治中冉繼志爲陜西苑馬寺少卿

○攺提督四夷館太常寺少卿黃河淸於本寺管事

○癸巳升按察司副使宗璽爲廣西按察使致仕僉事鄭宣進布政司右參議仍致仕以江西破姚源賊之功也

○以都指揮僉事龐隆充左參將分守宣府西路地方

○錄江西華林等處獲賊功升賞官吏軍民劉達等三千七百三十九人有差仍賞督軍都指揮僉事許淸銀幣

○甲午升戶部署員外郎主事盛鵬爲山西按察司僉事

○戶部言河南地方災傷乞敕鎭巡官督率司府等官發公錢賑卹務有實惠仍以賑卹事宜榜示窮僻小民使皆安業詔如議所委官員有實惠益民者具實以聞

○乙未廣東右布政使兼按察司副使吳廷舉請復致仕兵部尙書劉大夏禮部尙書張昇原賜月米人夫不許

○升文選司郎中萬鏜爲太常寺少卿提督四夷館

○丁酉江西提學僉事田汝耔﹤鋶﹣釒﹥薦養病禦史末景舉人劉餋正吏部議召景復職養正宜下巡按核實起送從之餋正安福人早有詞華議論英發然浮薄詭譎與人不相能殊無鄕典之譽累赴會試不第遂規奪郡城外尼寺居之交結官司取利以自給後乃爲隱者巾服談說性理以聳人觀聽王守仁知廬陵雅敬重焉遂與定交相尙爲矯飾盜名之習一時冠蓋過吉者無不往造其門汝耔不察輕率具薦郡人聞之皆嘩然不服先是嶺南張詡起用過南昌見寧王宸濠譽其有湯武之資而惜其無伊呂之佐濠因訪可當此者爲誰詡以餋正答之餋正赴宸濠聘初見與語意合後從逆僞授國師以及於敗論者謂餋正事可爲以虛名取士者之深戒而詡以先死免禍爲幸云

○建州左寺衛女直都指揮僉事戴咬納等進馬朝貢賜宴並賞金織衣彩叚絹鈔有差

○戊戌以江西按察司副使楊璋整飭贛州兵備

○庚子賜四川按察司僉事王源祭葬源死於藍五之難事聞詔有司爲具棺殮歸其喪錄其子臣爲國子生尋授濟州衛百戶至是其母髙氏復乞葬祭許之

○追贈故廣東左布政使陳選爲光祿寺卿謚恭湣選浙江臨海人天順庚辰會試第一登進士授監察禦史時言事者競苛細選獨言君子小人進退關治忽請召還羅倫去倪謙錢溥又劾尙書馬昂侍郎胡福等言皆剴切巡按江西廣寇入贛境奏聞不待報馳兵先平之提學南畿患士習尙浮文而遺實行以身爲教誦習令先小學倡行冠婚喪祭禮課試文字取依經明理痛抑詭誕者所至止宿學齋與諸士講論更數旬乃去士感其誠翕然丕變升河南按察副使尋攺提學其爲教一如南畿至今稱提學之賢者以選爲最升按察使平反死囚輕者斷遣獄爲一空黜貪酷吏𨿽勢權所親不少貸及在廣東急民疾苦月給馬夫錢亦畱公帑備賑濟釋三冤獄多所活中貴據市舶餘戶假貢獻私通番連三疏抗沮之因被誣置獄勘訊無所得誣者嗾選舊所黜吏張褧使証之褧顧爲稱冤事得白猶械系送京至南昌暴卒天下聞而惜之選性剛正其學期見諸實用守義奉公不知有利害禍福歷官所至人莫不敬信去則號泣遮畱祠祝之主事林沂嘗奏復其官�是給事中刑寰請加本朝名臣贈謚因及選下所司核實故有是命

○辛丑吏科給事中柴奇言考察之法多據撫按考語往時所報詳質簡明直指實迹近年多艸率比附毀譽失實以是而進退天下之才固宜不能盡服其心乞敕吏部轉行都察院通行各處撫按等官開報大小官員考語務要多方訪察某賢某否略具實迹不必拘以儷語所貴事核可信如此則是非不眩賢否易知考察之下人心自服下吏部知之

○鎭守甘肅總兵官都督同知徐謙乞致仕詔許之且以謙累立戰功加右都督

○癸卯添設湖廣寶慶府城步縣儒學教諭一員從撫按官請也

○致仕兵部右侍郎李貢卒貢字惟正直隸蕪湖縣人成化甲辰進士授戶部主事升員外郎攺刑部升郎中山東按察司副使福建按察使陜西右布政使山西左布政使都察院右副都禦史巡撫遼東以事忤劉瑾罰米勒致仕瑾誅復召用整飭薊州等處邊備兼巡撫順天等府升兵部右侍郎年未及力求致仕未抵任而去至是卒賜祭葬如例貢勤愼精敏歷官所至稱治在山西令郡邑置民膏簿出入有稽費節民裕撫順天增修通州城築古北口壘京輔有備與兄浙江左布政使贊同舉進士並有時譽而貢爲優云

○守備朔州納級都指揮僉事盛傑坐虜入境守備不設謫戍邊衛

○甲辰命署都督僉事傅鎧指揮福英馬忠防守古北口黃花鎭白羊口先是整飭薊州兵備都禦史李王�贊奏三處皆京輔重地而黃花鎭密邇陵寢與懷來一帶相鄰宜選團營兵命將領之分守其地兵部議古北口宜守以二千人黃花鎭白羊口各五百人且舉鎧英忠可用詔從之令待報啟行至是以邊報疊至鎧等始領兵赴之

○收自宮男子三千四百六十八人充海戶月予米人三鬥時自宮無票帖未收者尙數千人復扣禮部門有旨令逐回原籍再至京奏擾者罪之然亦不能禁也

○乙巳贈南京吏部尙書黃珣太子少保以其子文瑞陳乞也吏部言珣官階𨿽至二品而歷任未久建白無聞詔特予之

○升甘州左副總兵都指揮同知史鏞爲署都督僉事充總兵鎭守甘肅

○太監張欽傳旨以內官監太監王暘鎭守金齒騰衝地方

○丙午革鄭府儀賓王縉爲民縉先年坐事革職遇赦復冠帶至是復與人奏訐故仍罪之

○丁未升南京禮部郎中黃宏爲江西布政司左參議

○升山西布政司左參政王軏爲甘肅行太僕寺卿

○錄山東寧遠衛長嶺山堡斬獲達賊功升賞官旗軍捨張淵等一百人有差仍賞巡撫右副都禦史張貫總兵官署都督僉事韓璽銀幣

○兵科右給事中朱鳴陽請查理侵占屯田裁革新僉軍匠戶部議覆屯政屢有奏準事例宜行巡按禦史及管屯官申嚴約束其新僉軍匠給事中殷雲霄禦史程啟充亦屢言之乞通行裁革詔已之

○把兒孫謀入寇命左都督劉暉充總兵官統團營官軍五百人及原調遼東兵往禦之巡撫保定都禦史臧鳳督參將盧英整飭所部兵並選達官達軍聽調

○庚戌巡撫雲南都察院右副都禦史王﹤棥心﹥中乞致仕許之

○致仕太子太保兵部尙書劉大夏卒大夏字時雍湖廣華容縣人天順己卯鄕試第一登甲申進士攺翰林庶吉士授兵部職方主事進車駕郎中調職方太監汪直怙寵貪功謀取交阯有旨檢永樂間徵調故事大夏匿之事遂寢舉用守將有暮夜懷金謝之者大夏卻不受太監阿九之兄任京衛經歷以罪爲大夏所笞憲廟入譛捕系詔獄求其過無所得乃釋之升福建右參政巡視海道以父喪去官弘治己酉擢廣東右布政使田州泗城不靖大夏往以禍福諭之兵遂不用廣東寇作督府檄文夏討之大夏下生擒之令有獲必審實乃斬得生者過半壬子升浙江左布政使癸丑河北徙妨運道擢大夏右副都禦史往治之未幾決張秋鎭大夏議於孫家渡四府營疏上流以分水力而築長堤捍之堤起胙城盡徐州亙三百六十里功垂就中人有譛其糜費官錢者復遣太監李興共事且密察大夏所爲興至核捲籍卒無所得甲寅冬功成乙卯召還視院事進左副都禦史攺戶部右侍郎進左侍郎丁巳虜寇宣大以本官兼左僉都禦史往總兵餉奏減價寬民別設廩於近地募商上納勢家不得牟利戊午春還京三疏請致仕許之庚申用廷臣薦起爲右都禦史總督兩廣軍務兼理巡撫旌賢才斥貪穢裁冗費更役法上下不便者一切正之踰年召爲兵部尙書壬戌夏至京上召諭之曰朕召用卿何爲累辭耶對曰朕實老病況比年民貧財匱萬一變生不測臣懼力弗克濟故不敢來上默然後復因召對備陳軍民困苦之狀上嘆曰朕豈知天下軍民貧至此耶乃詔內外諸司凡損於軍民者俱查議以聞上一日召大夏及都禦史戴珊問天下何時太平大夏對曰求治不宜太急惟每事與大臣議之必求其當行之日久天下自治又嘗言鎭守太監極爲民害上曰徐思之越數日諭曰鎭守之革誠如卿言第去之不宜太驟莫若因其有罪次第召回勿補爲愈也是後奏減光祿寺無名供饋裁革騰驤勇士及諸監匠役之爲國蠹者內外快之而權姦側目正徳初諸將軍當番直者故不入侍曰大夏剪朝廷之爪牙矣幾及禍賴中官有識者諫捄乃免丙寅春四疏乞休加太子太保賜璽書月廩歲夫乘傳以歸後逆瑾用事惡正醜直而焦芳劉宇復媒孽之戊辰遂以田州岑浚事逮系詔獄謫戍肅州庚午夏以寘鐇之亂肆赦得歸瑾敗復官致仕至是卒遺命母乞葬祭恩蔭撫按以聞遣官諭祭營葬賜謚忠宣大夏淸修剛介而中實坦易喜人之善恕人之不及自奉甚薄食止一豆衣裘無餘襲不居城市未嘗千人舉薦及爲人請托自守泊如也揚歷中外政迹卓然晚年受知孝廟每朝罷傳宣循禦陛而上面與商確時事𨿽公輔貴近有不預聞者嘗召對自旦至午憊不能行命司禮監太監李榮扶掖而出又嘗命密具揭帖大夏對曰事之可否當內咨臺閣外付府部如用揭帖久必有獘且非後法其欲斥汱冗濫敢於任怨竟爲權姦所構垂老戍邊而毅然之气卒不少變完名全節𨿽夷狄皆知重之士大夫識與不識稱爲劉東山云雲南大理府地震

明武宗毅皇帝實錄卷之一百三十七明武宗毅皇帝實錄卷之一百三十八

正徳十一年六月辛亥朔升江西按察司副使胡錠爲山西按察使

○命都指揮同知鄭廉充左副總兵協守甘州地方

○壬子攺管揚州府事河南布政司右參政孫祿爲山西左參政

○兵科給事中許復禮奏言順天永平二府原無地畝之徵止驗丁派差而已弘治間都禦史洪鐘始奏淸查地土計畝出銀以爲軍需料價之用蓋因近京地方逐未優免者多故爲此通融之計但驗丁派差行之已久一旦攺易有司利其兼徵小民受其重困但知怨讟而莫知其所由也昔人不輕變法亦慮其獘至此乞查照除豁不許一槪混徵戶部議覆從之

○命都督僉事張椿操練團營官軍一千人防守居庸關待報乃發以撫按奏本關兵少且有警故也

○癸丑�內官祭中霤之神

○選薊州近縣寄餋馬六百二十匹兌給原調遼東官軍

○命都督僉事孫棠充右參將分守開原地方

○甲寅命署都指揮僉事李永定充寧夏遊擊將軍

○丙辰給晉府庶人奇浟表梮表木�川表梆牛安妾媵米月三石

○命都指揮僉事周倫守備靖虜地方

○丁巳建州左等衛女直都指揮同知得力額等來朝貢馬賜宴並賞衣服彩叚等物有差

○詔兵備官所屬境內事干盜賊有司亦聽提調約束時兵備副使舒晟以眞保二府州縣𨿽在所屬而直隸素無兩司控轄體統不明乞如在外兩司之體兵部以非舊制詔特兪之

○命署都指揮僉事王偉充左參將協守松潘東路地方

○命尙衣監太監浦智往蘇杭等處織造紗羅紵絲一萬六千七百餘疋工部言其地連歲兵荒乞裁減其數或十年五運以寬民力不從

○奪慶成王府輔國將軍奇潓祿一年以信用姦徒爲虐故也

○戊午命右都督張林子政世襲錦衣衛指揮使與優給林太監張雄舍人冒功自錦衣百戶歷升右都督而卒兵部議林前後軍功應襲者九級宜令政以指揮使優給皆雄爲之地云

○給事中等官周文熙等言蕃牧等所衛食糧者多中間必有積獘又禦馬監惟騰驤等四衛勇士旗軍有免查之旨而該監應役永淸等衛軍匠並工部廠盔甲廠軍器局營繕所織染所盧溝橋抽分竹木局京城宮城諸門神宮監供用庫內承運庫太僕寺等處應役軍各衛俱有食糧名數乞一體淸察以昭公平兵部覆請不聽

○宣府大雨是日遊擊將軍靳英遣兵三千人於龍門城禦賊行至漫嶺迆束山水暴漲官軍溺死者七十餘人懷安城驟雨雷大震艸場火

○己未升南京都察院右僉都禦史範鏞爲都察院右副都禦史巡撫雲南

○蔭南京工部右侍郎崔文奎之子紹先爲國子生

○巡按禦史張羽劾山東左布政使陳一經衰老廢事令致仕

○自甲寅至是日金星酉刻晝見於申

○庚申命都指揮僉事髙勛湖廣行都司掌印

○昏刻月犯鍵閉星

○辛酉巡按禦史王相劾巡撫都禦史任漢關節之門大開於江西闒葺之名素聞於東廣往者以失事罷幸復起廢正當竭誠圖報乃竟日閉院一無所施當啟門時惟輿皂呵禁數聲官吏報風而已境內多盜卒伍弄姦城壘圯覆皆坐視不顧今得攺南京大理寺卿自謂得計不知廷尉之官以平天下之刑者漢豈能堪此哉吏部謂漢𨿽居家物議不齊而處官大節無損詔畱用之

○山東夏津縣雨雹

○壬戌給賞遼東長嶺山堡有功被傷官軍人等張淵等彩叚表裏絹布銀兩有差

○攺巡撫山西右僉都禦史提督操江

○甲子升河南布政司右參政杭濟爲福建右布政使

○乙丑六科都給事中呂經十三道禦史程昌等皆﹤鋶﹣釒﹥論山西左布政使倪天民右布政使陳逵右參議孫淸登州府知府張龍爲天下四害且言登州之金滿籯襄陵之酒盈載潞州之嘉興之絹杼軸一空蓋皆取之於窮民散之於豪貴故劾疏日上而不報排之甚力而處之益安往年方面官一被舉劾則朝廷不能容大臣不能庇而在己亦自知無所容以得全歸爲幸未有營求復進者也今四臣者略無畏憚不知果何所恃乎朝廷畱之則爲容姦長亂大臣庇之則爲害正黨惡使其依社憑城壞天下非小也下吏部知之四害中淸樂工臧賢庇之龍朱寧庇之天民逵吏部尙書楊一淸庇之疏中言大臣庇之者乃指一淸而不敢斥其名蓋畏一淸之中傷也

○丙寅吏部疏論巡撫巡按官糾劾在外之官必有姦貪顯著以實具聞者臣等卽時覆奏黜之外此風聞及卑官末流不在論列者俱待朝覲會察之時以定可否制可

○禮科右給事中王江言四夷朝見舊有定規近遇侍朝之日諸夷候至日晡尙不得食始則猶聽通事曉諭旣而爲饑渴所害炎暑薰灼不堪困憊遂艴然鬨怒突出朝門𨿽有伴送人役莫敢禁戢虧損國體誠非細故且各邊關隘猶嚴姦細之禁而入貢諸夷多諳華語我之軍士與之雜列階墀語言不知顧忌凡政事得失將帥臧否庫藏之虛實軍馬之彊弱事關機密者彼悉得以旁探竊聽其爲姦細莫大於此況今各邊奏報把兒孫進馬贖罪其情叵測若以重兵駐牧關外而以驍悍之夷入貢設有內應之謀內外齊發誠可寒心宜令花當所進馬匹在關驗收犒勞回還如各夷必欲赴京宜敕該關並沿途一帶人馬嚴加堤備或暫調附近兵壯耀武揚威震驚遠邇至於朝見之日令諸禁兵嚴肅部伍無或嘩縱仍禁約外人勿與交通言語貿易貨物待之若厚而處之實嚴彼知中國有備朝廷有人庶幾南牧之謀或因之而潛弭矣不報

○丁卯升浙江左布政使任鑑爲都察院右副都禦史兼巡撫山西提督鴈門等關

○錄懿路三岔兒堡斬獲達賊功賞有功被傷官軍人等絹布有差

○戊辰降山東按察司僉事牛鸞一級初巡按禦史張羽劾鸞恣意妄行怨讟並作項因其父還鄕輒受各屬饋贐稍不滿意動加箠撻宜卽罷黜吏部謂鸞先爲益都知縣有親冒矢石捍禦城池功去之可惜乃降之

○南京六科給事中孫懋等言臣等累有論建皆畱中不報不審果經聖覽以爲不急姑置之邪抑左右權幸務爲壅蔽未之達邪今不擇可否一槪畱中萬一姦人緣此陰相結黨公爲稽祕果有警急陛下不聞大臣不知其禍可勝言邪夫明目達聰堯舜所以成聖治偏聽獨任秦陏所以致敗亡伏願以堯舜爲法以秦陏爲鑑不報

○己巳升陜西右布政使王紹爲浙江左布政使

○錄擒斬江西華陰寨劇賊功賞有功被傷陣亡官軍人等彩叚銀絹等物有差

○南京六科給事中徐文溥等言政刑者帝王馴世之具也曩者陛下信任逆瑾播弄威福政刑大壞國勢幾危天啟聖心與民更始數年之間政化淸明太平復見夫何明鑑未遠怠心輒乘間者舉動仍遵故轍如郡守所與其理也則以崔珤之誣而逮翟唐部屬所以分理庶務也則以劉瑯之誣而逮王瑞之以史宣之誣而逮王鑾甚者巡按禦史耳目所寄也則以劉瑯於喜之誣而逮施儒張經道路傳聞又謂鎭守太監王堂以編畫地裏圖爲名每縣科銀至二百兩僉事韓邦奇按部止之輒生嫌怨羅織陷獄果爾則又以鎭守逮兩司矣內外臣工皆欲爲國盡職爾乃以貴幸之言動加刑譴旗校絡繹於天下縉紳駢首於狴犴遠近震駭上下屏气是亦瑾之爲矣向以一瑾亂政於內今以數瑾縱橫於外民怨且作陛下思之能不寒心伏惟陛下懲目前之獘戒意外之虞割塞私愛大明政刑卽如人言乞將王堂並韓邦奇下之法司參對公問使天下謂陛下之不私於貴幸也若史宣者已蒙究治天下稱快矣其劉瑯於喜崔珤等罪惡請通行查究革退閒住仍敕諭南京守備並各處鎭守等官務加修飭毋得仿效流毒地方官員有罪卽下法司治之毋令旗校驚動天下庶幾刑政平而人心悅天意順矣不報

○庚午升延安府知府羅玹爲陜西按察司副使

○山東平原縣人胡文智以妖術往來衛輝等處造爲變世歌興衰賦諸幻妄語以惑人與其黨王得厚馮端楊淨和等轉相傳播文智自稱元帥僞授韓伯川等官職給與黃票招集人馬聚於輝縣神童廟將圖不軌爲揮縣知縣朱卿所收捕逮赴河南鎭巡官鞫問得實以獄上都察院議覆文智得厚端淨和皆淩遲梟首族屬財產沒官伯川等四十九人以謀叛未行坐較及流者有差

○甲戌吏科給事中範洵疏論陜西延安府羅玹立志卑污負材庸惡先任嘉興貪迹大著科道嘗交章論劾吏部止以才力不及調用比至延安貪饕如故酷暴益甚吏部謂玹毀譽相半請候考察今未及朝覲遽有推升一人之身賢否頓殊數月之間抑揚太異此臣愚所未知也乞將玹罷黜疏上下所司知之

○宣府大雨雹先是宣府自正月不雨至於五月復以冰雹禾稼盡死

○免彰徳衛輝懷慶開封河南五府磁睢鈞狹四州武安涉安陽湯陰臨漳林汲新鄕獲嘉輝胙城淇修武武陟溫孟陳畱杞封丘儀封河陰祥符延津原武陽武蘭陽中牟通許洧川尉氏滎澤汜水考城偃師永寧沔池三十六縣正官來朝以撫按官奏災傷故也

○丙子孝莊睿皇后忌辰奉先殿行祭禮遣駙馬都尉蔡震祭裕陵

○蔭南京工部右侍郎沈暉繼子紹爲國子生

○革廣西府江兵備官以桂林道分巡官兼理之兵部議從巡按禦史朱昴奏也

○先是永淸衛軍余張鶴武功衛軍匠韓章等聚黨於京城內外爲盜官司捕之急逃江淮間行掠者數歲復連交河縣人沈漢至京攺姓名詐稱錦衣衛舍人及校尉名目掜撰旨意云差往浙江等處收買器玩驛遞皆應付之至徐州事覺官司捕獲並得其僞造禦寶假關假批之類奏聞詔以其情犯深重令逮系至京治之

○順天府宛平縣民馬成先報中兩淮運司餘鹽一十二萬餘引後因盡絕奏乞攺撥儀眞淮安批驗所餘鹽戶部執奏引鹽開中俱有定則豈可令姦商罔利沮壞鹽法請治成罪以爲奏擾之戒詔不許仍令報中

○丁丑巡按福建監察禦史王介請蹔以福建附海鹽課自九年至十二年俱於本處定價召商變賣並依山徵銀惠安場折銀俱類輸以備各邊支用戶部議從之

○戊寅孝穆皇太后忌辰奉慈殿行祭禮遣駙馬都尉蔡震祭茂陵

○命署都指揮僉事程鵬守備福建汀漳地方

○免狹西延安慶陽平涼三府並所屬州縣正官來朝以方用兵故也

○南京刑部尙書潘蕃卒番字廷芳浙江崇徳縣人成化丙戌進士初授主事歷升知府參政布政以副都禦史巡撫四川升南京兵部侍郎以右都禦史總督兩廣升南京刑部尙書尋乞致仕蕃在兩廣時思恩土官知府岑浚與田州土官知府岑猛讎殺據其府治猛走乞援蕃剿平之議二府攺設流官徙猛爲福建沿海千戶猛拒命所設流官知府謝湖畏避弗敢入因妄論蕃處置失宜瑾方欲以是爲兵部尙書劉大夏罪遂並逮治蕃謫戍河西瑾伏誅蕃乃得釋至是卒蕃歷官持己皆平日無可訾議

明武宗毅皇帝實錄卷之一百三十八

大明武宗毅皇帝實錄卷之一百三十九

正徳十一年秋七月庚辰朔享太廟

○辛巳廣西左布政使周進隆以巡按禦史朱昴劾其貪耄乞休且欲量加職銜吏部言進隆不爲公論所與難以加職乃令致仕

○壬午升浙江按察使李承勛爲狹西右布政使

○發狹西布政司事例銀三萬兩於寧夏糴買糧艸

○癸未仁孝文皇后忌辰奉先殿行祭禮遣駙馬都尉馬誠祭長陵

○甲申命翰林院侍講學士李廷相左春坊左諭徳兼翰林院侍讀溫仁和爲應天府鄕試考試官

○升四川右布政使何珊爲廣西左布政使

○蔭南京禮部右侍郎楊廉子攽爲國子生以三年考滿也

○東嶽泰山有碧霞元君祠鎭守太監黎鑑請收香錢以時修理許之工科給事中石天柱等言祀典惟東嶽泰山之神無所謂碧霞元君者淫祀非禮可更崇重之乎況收香錢耗民財虧國典啟貪盜崇邪慢請毀之便﹤鋶﹣釒﹥入付所司知之

○遼海衛納粟都指揮僉事王鉞坐虜入寇當謫戍以情輕降一級

○乙酉升狹西按察司副使何天衢爲浙江按察使

○翰林院編修孫紹祖乞給假並葬其兄檢討紹先許之

○朵顏衛都督花當遣使影克卜等來朝貢且伏犯邊之罪命給賞如例

○貴州車椀寨苗賊阿傍等紏各寨苗爲亂於淸平平越衛地方殺指揮王杞遂盤據香鑪山轉掠湖廣偏橋等處道路阻絕守臣以聞命湖廣總兵官楊英巡撫都禦史秦金詣湖貴境上會貴州鎭巡官督各參將守備兵備三司官整備兵糧仍調永順保靖播州酉陽土兵剿之以貴州巡按禦史紀功

○以太僕寺馬一千匹送禦用監印烙分撥勇士四衛等營從提督太監谷大用奏也

○丙戌司禮監太監韋霦傳旨以禦馬監右少監趙昇守備倒馬關

○戶部執奏商人張鐸等往曾輸艸於保安等城堡緣過限減價乃累奏擾荷特給銀二萬三千七百餘兩踰分極矣今又奏匄兩淮例不開中殘鹽輕視憲章不遵成命請逮問後令於宣府候支上淮以殘鹽給之賤�依憑城社屢奪公議綱紀之紊甚矣

○監察禦史於鏊等言邇者總理河道工部侍郎趙璜劾奏副使房瑄文皓及通判趙從龍等指以修河爲名輙肆侵克埋沒卷宗請逮問俱蒙恩宥免使執法者沮玩法者縱此必瑄皓輩陰有爲之地者乞從璜所奏以杜僥幸之門得旨事已旣往且連及者眾已之

○建州等衛女直都指揮同知哈你合等來朝貢馬賜宴並賞織金文綺絹帛有差

○賞董家口關斬獲達賊有功官軍絹鈔有差

○丁亥升貴州按察使張琮爲四川右布政使

○疊力等族番人倫班等來朝貢賜宴並賞彩叚絹鈔有差

○戊子減免霸州及大城文安靜海三縣葦課有差以災故也

○升山東右布政使鄭陽爲山西左布政使狹西按察司僉事孫修爲本司副使戶部署員外郎舒表爲狹西僉事

○己丑狹西巡撫都禦史蕭翀奏韓府郡王將軍郡縣主等歲用本色折色糧共一十八萬二千九百六十六石今在倉粟米不及二千庫貯折銀不及三百兩民力轉輸有限宗室仰給無窮若不早爲議處誠恐激成他變其固鎭等衛所官軍俸糧派欠數多亦宜並議戶部議覆狹西宗室比之別省爲多三邊供億又復浩繁所以全狹稅糧升合不入京儲又助以年例及河南折布等銀數十年來不聞告乏今有此奏必州縣因循致有逋負宜行巡撫管糧等官將合屬正徳七年以後該納糧艸各衛所原額新增屯種折色嚴限完納其咸陽縣抽分木植銀並各該�稅鈔貫大小衙門贓罰紙米俱貯庫聽用從之

○初鎭守河南太監廖堂附逆瑾勢假以進貢無名之徵百出其後繼之者率以爲常於是河南巡撫都禦史李充嗣言近時鎭守太監進貢有古銅器穴��止變盆黃鷹角鷹錦雞獵犬羔羊皮之類皆假名科斂自爲取財之計此外又有拜見銀須知銀圖本銀稅課司銀出辦椿艸銀扣除驛傳銀馬價銀甲首夫銀快手月錢銀河夫歇役銀動以數十萬計而左右用事之人私於下屬賣馬賣布賣紙賣鈔賣鋪陳又於沿河抽索客貨其獘甚多乞行禁止以蘇民困詔進貢如舊其下人科取者禁之

○免湖廣道沅靖武岡四州藍山臨武永興寧遠會同綏寧六縣正官來朝以苗叛用兵故也

○庚寅慈聖康壽太皇太后聖旦命婦朝賀是日賜文武羣臣宴於午門

○升江西布政司右參政陳洪謨爲貴州按察使湖廣右參議王藎爲山西右參政

○南京給事中史魯言南都外城鎭江寧國太平廣徳府州例當分葺但去都旣遠官吏艱於往來姦獘易起乞養歲出工料夫價銀共一千三百兩輸南京工部隨時修補庶浪費少節而民困可蘇工部議從之

○蔭故禮部尙書徐瓊孫髙明爲國子生

○辛卯升山東按察司僉事潘珍爲本司副使

○免廣西平樂等五府賓州思恩等九縣正官永安等八州陽朔等三十四縣正佐官來朝以撫按官言地方多事故也

○壬辰升監察禦史楊時周爲狹西按察司僉事

○開中兩淮兩浙鹽一十五萬引於貴州召�上納及開吏典知印承差納米免考免辦事例其原擬廣西福建雲南生員上納銀兩解太倉者俱以給之以苗寇猖獗從巡撫都禦史曹祥奏也

○癸巳升監察禦史於鏊爲浙江按察司副使禮科給事中黃質爲湖廣布政司左參議

○升河南按察使盛應期爲山東右布政使

○攺管處州府事江西布政司右參政劉斐治司事

○雲南按察司按察使劉麟以病乞致仕許之仍令病愈起用

○命山東布政司爲徳府庶長子泰安王祐木�匆妃周氏營葬事從王奏也

○免貴州布按二司及府州縣正佐官長官司吏目來朝以地方用兵兼有采大木之役也

○謫前江西副使胡世寧戍遼東世寧逮獄已二年竟以欺侮宗室坐罪自世寧得禍後方面以下官畏避寧藩相視以目風采薾然矣

○勒沛縣知縣胡守約爲民先是織造太監史宣過沛索挽丹夫以千計守約已給其半半補以傭錢宣督責愈急自至縣收捕吏胥守約不能堪因與爭宣還奏之連及管閘主事王鑾俱逮入詔獄掠治久之鑾得贖杖復職守約爲民

○太子太保都察院左都禦史彭澤等言近給事中羅方禦史劉成徳等各奏稱胡世寧充軍胡守約爲民於法未當切惟君天下之道親親固所當先而體羣臣之義殊不可廢宮中固所當厚而府中之正法亦不可偏今世寧以忤宗室守約以忤內臣致遣官校逮系詔獄復加重譴而寧王之事竟置不問史宣之罪亦從寬宥似於體羣臣之道有所未盡宮府之事少有異同故言官交章論奏蓋亦公論之不容泯也況世寧先任知府循良有迹守約任知縣抗禦有方是其平日功有可錄宜俯從言官之請將世寧等依擬復職或量移一官俾得效用庶於公論協孚情法允當可以感激臣工而風勵天下矣不聽

○甲午中元節遣駙馬都尉馬誠崔元林嶽分祭長陵獻陵景陵裕陵茂陵泰陵文武衙門各分官陪祭

○遣儀賓楊淳祭恭仁康定景皇帝陵寢

○遣內官祭恭讓章皇后陵寢

○升翰林院編修徐縉爲侍讀以九年秩滿也

○升刑部署員外郎魯鐸爲山東按察司僉事

○以旱災減免山東兗州等府濟等衛所今歲之稅有差

○撫治鄖陽右僉都禦史公勉仁卒勉仁字尙徳山東蒙陰人弘治庚戌進士授行人升江西道監察禦史太僕寺少卿適逆瑾假門禁事逮赴錦衣衛獄左遷鹽運司同知服闋升四川布政司參議藍鄢之亂領兵剿賊升本省按察司副使尋升按察使進都察院右僉都禦史巡撫大同以憂去服闋敕巡撫南贛未行攺鄖陽抵任隨卒訃聞賜祭葬如例勉仁居官謹畏不失職然遇事傷於煩瑣無變通之才

○乙未虜寇白羊口等處命左都督劉暉仍充總兵官太監張忠監督軍務參將桂勇賈鑑各領西官廳聽徵官軍卽日啟行仍命遼東千總都指揮叚錦充右參將領原調遼東兵隨暉殺賊忠所領西官廳官軍一千人並東官廳頭目五百人各賞銀二兩布二疋鑑所領百二十人賞如之

○傳旨令兵部分遣官屬撫安軍民時邊報亟甚所在驚潰諸謁陵者還自昌平或傳虜已入白羊口皆策馬而走老幼扶攜相屬於道

○沈王幼﹤土學﹥薨王康王第二子母妃韓氏宣徳壬午生正統丁卯封世子天順己卯襲封至是薨年五十有五訃聞輟朝三日遣官祭葬如制謚曰莊

○丙申升山西按察司副使陳奎爲河南按察使狹西副使沈恩爲雲南按察使

○監察禦史王金劾南京刑部右侍郎兼左僉都禦史藍章貪濫不職吏部覆請詔畱用之

○命兵部右侍郎丁鳳兼都察院左僉都禦史提督宣大等處軍務

○選太僕寺馬三千匹給大同官軍

○升署指揮同知徐永爲署都指揮僉事湖廣都司僉書

○丁酉太宗文皇帝忌辰奉先殿行祭禮遣駙馬都尉馬誠祭長陵

○賞龍門所斬獲達賊有功陣亡被傷官舍旗軍人等銀帛有差

○司禮監太監張雄傳旨令太僕寺給太監張忠從徵軍士正﹤馬犬﹥馬五千匹

○南京十三道禦史潘氵�禾等劾奏南京刑部右侍郎兼僉都禦史藍章貪饕恣肆日爲酣歌且假鹽利媚權勢欲遷要地光祿寺少卿馬陟狡佞不思其祖順嘗爲權姦鷹犬痛自刻責以蓋前愆乃以南京爲疏遠而乞攺京官乞削二人官秩以爲貪污姦佞者之戒不報

○命下場馬匹悉還營聽調從新寧伯譚祐請也

○雲南大理府地震

○趙府襄邑王祐櫸薨王榮惠王第二子母李氏成化庚子生初封鎭國將軍弘治己酉襲封至是薨輟朝一日賜祭葬如例謚曰昭和

○戊戌雲南蒙化府地震者五

○命遊擊將軍李琮防禦薊州關口先是有旨令兵部選團營兵三千人置將領操練聽調兵部以都指揮使李琮名上詔琮充遊擊將軍待報乃發至是始趣赴薊州

○己亥曉刻月犯天困星

○發戶部銀七萬兩於大同十萬兩於宣府收買糧艸以邊警從侍郎楊潭奏也

○免廣東連山等十一縣正官來朝雷州府徳慶州及潮陽等四縣以佐貳官代之欽崖等五州淸遠等二十二縣以首領官代之皆以盜賊未寧故也

○致仕特進光祿大夫左柱國少師兼太子太師吏部尙書華蓋殿大學士李東陽卒陽字賓之先世本湖廣茶陵人以戎籍居京師生四歲能作徑尺大書景皇召見抱置膝上且試之書賜果及鈔六歲八歲兩召見試對偶講書大義稱旨賜皆如初命肄業京學年十六舉鄕試十八登進士攺翰林庶吉士授編修秩滿遷侍講秩再滿遷侍講學士尋侍東宮講讀丁內艱弘治二年服闋以從龍恩遷春坊左庶子仍兼侍講學士四年憲廟實錄成遷太常少卿兼官如故七年大學士徐溥等奏文臣誥敕當如舊專官撰擬遂擢禮部右侍郎兼侍讀學士以領其事尋被命兼文淵閣大學士參與機務十一年進太子少保禮部尙書十六年進太子太保戶部尙書攺謹身殿大學士武宗卽位進少傅兼太子太傅尋加少師兼太子太師吏部尙書華蓋殿大學士正徳七年累﹤鋶﹣釒﹥懇辭致仕至是卒訃聞上輟視朝一日祭葬如例仍賜米布五十石疋新鈔一萬貫贈太師謚文正給之誥命東陽在翰林以文學名前輩或忌之遷侍講學士數年始與經筵然不以爲意也嘗大旱應詔陳言剖柝孟子中語切治道者數條附以時政得失爲獻孝廟甚嘉納之旣入閣不時召對遇事多所規益末年受顧命縷縷數百言東陽感激思報正徳初羣小壞政遂與同官劉健謝遷條陳十事指斥貴近言甚剴切因自劾求退健遷皆罷而東陽獨畱命下據案涕泣連﹤鋶﹣釒﹥乞歸不許於是劉瑾威權日盛狎視公卿惟見東陽則攺容起敬時焦芳與東陽同官又助瑾煽虐東陽隨事彌縫去太去甚或﹤鋶﹣釒﹥論廷辯無所避忌所以解紓調劑潛消默奪之功居多否則衣冠之禍不知何所極也或者乃以其依違隱忍不卽決去非之過矣所著有懷麓堂前後續稿百餘卷凡朝廷詔冊謚議諸大制作多出其手詩篇碑板傳播四裔𨿽字書小技亦精絕逼古人罕及之

○庚子升河南按察司僉事何正爲山西副使山東僉事寧溥爲狹西副使

○辛丑禦史盧雍等上言四事一謂今虜寇深入將官若劉暉桂勇等固皆可用但事權不專兵力單寡不足禦方張之寇宜重其委任仍以原調宣府官軍三千人助之二謂京師天下根本宗廟乘輿所在比者虜報傳聞西直門外居民奔入城者數千人宜命文武大臣分守九門嚴譏察以安人心三謂武備不振宜會推文武大臣各一人充總制總兵之任日詣教場提督操練並淸查隱占私役辦納月錢軍士送營操備四謂邇年出徵權要首以奏帶子侄家人爲務攘奪首級人心憤怨宜重爲之禁凡奏帶攘功者以軍法從事仍究治原奏之人時給事中黃鐘等言略與雍同兵部議請如雍鐘等言詔九門仍舊戒嚴奏帶參隨張忠約束之

○升廬州府同知楊譽爲江西按察司僉事

○蔭故翰林院侍講贈學士劉球曾孫祚爲國子生初祚弟祠已蔭爲通政司知事至是祚復陳乞詔特許之

○初京師人朱大周冒爲武學生上言大學士楊一淸前任吏部考黜不公所喜者一歲屢遷所惡者百計必去爲吏科所駁至是復言一淸言辯行污貪聲大著窮奢極欲無儒者之風搖尾乞憐無大臣之體吏部覆議大周陰壞銓制有傷國體乞下法曹究治詔詰責吏部謂其互相掩飾令陳狀戶科都給事中周金等上﹤鋶﹣釒﹥曰考察內外官皆吏部會同都察院奉命舉行此累朝故事也又開刑條例備載考察被劾之人不得狹忿摭拾大周前後具奏瀆亂宸聽開羣枉之門辟僥幸之路據其肆言無忌必有主使之人舞亂國經未有若是之甚者乞俯察該部原議將大周送法司追究以爲將來之戒禦史陳軾等亦上﹤鋶﹣釒﹥並下所司知之時一淸以事偶忤錢寧或謂大周之肆言無忌實寧嗾之也

○蔭都察院右副都禦史王憲子汝成爲國子生以憲三年考滿也

○壬寅狹西西安府地震

○命指揮同知李能操守鎭夷楊淮操守髙臺

○命指揮僉事韓柰守備九永等處地方

○南京前軍都督府掌府事專管操江懷寧侯孫應爵有疾召還京以南和伯方壽祥代之

○命都指揮張安領團營官軍千人馳赴白羊口督指揮馬忠等協力防守時虜復入靑邊口慮白羊口寡弱故也

○癸卯命都指揮僉事徐輔守備大同左衛城

○革寧夏等處協守守備等官都指揮廖綸韓連鄭誥李全詹鑑黃欽等各回原衛帶俸差操以禦史常在劾其不職也

○大學士梁儲等﹤鋶﹣釒﹥陳邊務五事一師克在和宜令張忠丁鳳劉暉等務以朝廷付托爲重凡軍中大小事務同心協慮會議停當而行至於用兵機宜仍責成劉暉桂勇等聽其進止庶幾號令專一成功可必不可各狥己見致誤事機一黠虜在邊已久今軍盛馬肥其鋒必銳而我軍奔赴於數百里之外未免困乏宜令張忠等餋威持重見可而進遇賊不可驟與之戰庶不墮賊計倘賊畏威不交鋒而遁此卽忠等之功矣不必貪圖首級輕進遠追恐陷不測一沿邊分守守備兵備防守等官宜諭令各愼固邊關剗削山崖挑穵賺坑嚴謹烽堠秣馬厲兵常如虜至或有警卽相傳報應援山西偏頭寧武等關尢宜嚴備恐賊不得利於東復窺我西如往年故輙一延綏兵素爲虜人所憚宜益調遊擊將軍杭雄所領遊兵與副總兵安國遊擊將軍朱鑾合兵截殺延綏兵人賞銀二兩以作其气仍敕延綏總兵王勛挑選戰士三千駐淸水營若宣大危急卽過河策應若套內零賊則以寧夏陜西兩鎭遊兵按伏防守一鋒刃之下非重利無以激之宜再發太僕寺馬價銀五萬兩輸軍中以待有功仍查弘治間事例各邊土人有材力勇悍能斬獲首一顆者賞銀三十兩願升者給與冠帶名爲義勇免其差徭若能紏集鄕丁斬首至五顆以上爲首者加升署所鎭撫奪獲被虜牛羊等項以四分充賞蓋虜勢方彊官軍旣不敢輕與爭鋒及其分散搶掠又猝難應援此策一行人人踴躍庶幾隨地寓兵而虜可卻矣兵部議令監督提督等官遵行如其言太僕寺馬價已發所在買馬備用請以宣大官銀令巡按禦史核實給賞從之

○乙巳詔遼東衛所納知印承差吏役者如原擬每銀一兩折納粟麥四石以備賑濟從巡按禦史張文明奏也

○命巡撫保定都禦史臧鳳山西都禦史李鉞量調附近官軍捨餘民兵守紫荊等關口以虜勢重大從巡關禦史屠僑請也

○丙午命工部右侍郎兼都察院左僉都禦史趙璜於順天等三府工部左侍郎兪琳兼都察院右僉都禦史於保定等五府修飭武備以虜營近邊慮其大舉深入故也

○丁未降監察禦史張經爲河南河西縣典史經之巡按宣府也劾奏鎭守太監於喜罪喜深恨之隆慶州城舊惟三門民以汲水不便欲增開西門知州張皞請於經聽之不以關白喜喜益怒經嘗杖人有死者喜遂奏經擅開城垣虐死無辜逮系詔獄拷訊經不肯服乃遣刑部郎中錦衣千戶各一人往按之比奏報法司擬贖杖還職詔以經行事乖方令降遠方雜職皞亦被逮降羅雄州同知

○命指揮同知楊賢協守寧夏東路興武營指揮使張鵬守備靈州

○免廣西鎭安等三府歸順等三十三州上林等四縣永順等四長官司正官來朝皆以盜賊未寧也

○戊申攺服闋廣東按察司副使江潮於山東提調學校

○雲南雲南府地震

○巡按福建監察禦史胡文靜奏漳泉二府及浦城縣盜賊充斥且年凶多疫乞免其正官朝覲仍存畱運司依山鹽價一萬七千二百餘兩以備軍餉及賑濟皆從之

○蔭南京吏部尙書孫需子曉爲國子生以三年考滿恩也

○裁減廣西修仁縣學訓導一員以生員數少也

○命都指揮僉事孫輔守備徳慶瀧水地方

明武宗毅皇帝實錄卷之一百三十九

大明武宗毅皇帝實錄卷之一百四十

正徳十一年八月庚戌朔命西安後衛帶銜都指揮僉事吳吉守備寧夏鎭城迆南地方

○僰蠻聚眾於落亥堡等處爲亂事聞兵部議令四川守臣撫處不聽卽合諸路兵討之以巡按禦史紀功奏可

○辛亥命都指揮同知袁傑韓平都指揮僉事蔣鑑焦倫髙謙各領騎兵三千人撫寧侯朱麒安遠侯柳文領步兵一萬人操練聽調

○命左都禦史彭澤提督東西兩路邊關署都督同知金輔都指揮陳珣充遊擊將軍率京營七千餘人防禦虜寇時猴兒李誘虜眾將南侵以僧法順者爲間諜守關卒獲之巡撫都禦史臧鳳以聞下廷臣議故有是命

○癸丑大學士楊一淸引疾乞休不許

○升太僕寺少卿王承裕爲本寺卿

○兵部言巡撫都禦史李王�贊請以遊擊李琮所統三千人派十二關口防守兵分則勢弱不可宜令琮於三路參將地方各委都指揮一員領五百人同參將防守關口其餘一千五百人聽琮統領遵化等處隨便駐札相機行事如各關口守兵不足則調腹裏操守軍捨餘丁並附近州縣民兵協守事寧罷歸從之

○巡撫宣府都禦史王純奏虜六萬餘入寇總兵潘浩禦之於賈家灣敗還復整眾迎擊於雞鳴山殺傷亦略相當但眾寡不敵徵兵鄰鎭慮緩不及事請下兵部議處且自劾求罷不允於是兵部尙書王瓊議以純初自謂宣府兵馬足以禦虜可不煩發兵及虜騎充斥顧嬰城自衛而事敗又不敢明言請兵此非臣等所能遙制其令太監張忠侍郎丁鳳都督丁暉等督同純等相機戰守純浩俱仍戴罪俟事寧勘處從之

○調刑部主事聶珙爲浙江寧波府通判初通州知州堅晟派徵營建大工物料誤聽牙儈人計直太髙州民韓得等賄吏謀轉角�羊侵羨余且十倍有奇爲東廠校尉所發法司擬得等永戍邊衛逮晟並問擬贖杖還職得旨晟贖畢降二級調外任且謂晟事與得等連而擬罪異刑部大理寺堂上及該司官俱令具實以聞於是尙書張子麟卿陳恪等服罪各奪俸兩月該司員外郎張原明原問主事聶珙俱調外任原明以奏辯獲免

○以旱災免順天永平保定河間四府及陜西西安府所屬州縣山西大同州縣衛所夏稅有差

○乙卯命羽林前衛都指揮使陳義充左參將分守廣東雷廉髙肇地方

○巡按禦史唐龍﹤鋶﹣釒﹥論巡撫都禦史曹祥初以凱口苗人阿南等與土捨王通讐殺卽倡徵剿之議浪費帑銀七萬餘兩米十二萬餘石所向敗績絕無寸功及至大軍旣散犭�木狫轉相驚疑攻破淸平楊老堡指揮王杞並官兵二十五人同時遇害祥坐省鎭付之不知其罪宜黜下其章於吏部

○丙辰升湖廣按察司僉事張鳴鳳爲本司副使

○丁巳命以是月十二日經筵�釋奠先師孔子遣大學士靳貴行禮

○左都禦史彭澤奏頃廷臣會議欲以臣總制邊關軍務都督許泰充總兵官臣不敢固辭及降旨無總制字又不及總兵官並紀功給事中是欲以戰守查督之責獨任之臣也昔河南四川等處討賊俱有總兵官與臣同事又有科道紀功官臣本文文職不過欽奉敕諭宣布天威於賞罰號令之間而已至於身先士卒摧鋒陷陣則固總兵官之職紀驗功次紏察姦獘則科道官之事非臣所能親歷而獨理也今虜勢凶彊較之流賊不同密邇京畿較之各省尢異顧乃輕重懸絕令臣一書生領二參將提六千米練之官軍而當十萬數之彊虜提督西北二路連亙千數百里之邊關而責效於半月旬日之際倉卒遇敵則𨿽將皆韓彭兵皆賁育亦何能濟臣之一身固何足惜其如國威民命何伏望仍敕都督許泰與臣同事如泰別有差委另推威名素著曾督大軍將官一人統原擬官軍仍節制各鎭巡等官並差給事中二人同巡關禦史紀功兵部覆議得旨畱泰團營西官廳監督乃以成國公朱輔充總兵官給事中兪泰汪玄錫隨軍紀功

○募邊士有能用間擒致猴兒李者首從皆授指揮使世襲賞銀二千兩仍以其家產給之就陣擒斬者錫以爵賞猴兒李者卽李懷以指揮戰敗降於虜兵部嘗議遷其子勇並家屬於湖廣以覬其歸順至是邊患愈急每獲諜者皆曰猴兒李在虜營稱爲平章諸部落聽其號令兵部復議執勇並家屬至京按治詔仍舊安置

○戊午祭大社大稷遣定國公徐光祚代行禮

○設廣西上思州儒學從總督都禦史陳金請也

○命工部歲給光祿寺銀二千兩造供應器皿

○己未翰林院庶吉子尹襄丁憂服闋授本院編修

○升武定州知州王濟爲湖廣按察司僉事

○升錦衣衛帶俸都指揮同知岑玉爲都指揮使以長嶺山堡功也

○庚申命順天府賑卹宛平縣貧民遭虜殺掠者人米二石頭畜被掠者家一石

○辛酉遣戶部尙書楊旦祭京都太倉之神

○遣順天府官祭宋丞相文天祥

○壬戌升戶科都給事中周金爲太僕寺少卿

○革廣信府捕盜通判以通判兪椿添注於南康府仍專補盜從江西撫按官奏也

○四川烏蒙軍民府土官知府祿溥差吏把孟大成羅尙玉來貢馬以違限減其賞之半如例

○癸亥兵部議太監張忠侍郎丁鳳左都督劉暉各奏獲虜姦細稱虜酋郭那顏八月間將復寇大同迆西請益兵今恐緩不能及宜令提督都禦史彭澤會總兵遊擊等官議如東西二路賊遠量發兵駐紫荊關如寇蔚州一帶令都禦史臧鳳嚴守劉暉時源等策應如寇隆慶一帶仍於東路關隘防禦悉聽澤便宜從事仍令忠等多方哨探馬錫王憲時源等各整所部兵會剿其所獲姦細皆潛入京城而歸宜令錦衣衛巡城禦史嚴督兵馬司緝訪凡流移潛住及蹤迹不明者皆捕治從之

○命逮宣府總兵官署都督僉事潘浩至京治之先是兵部以宣府失機請究治浩及都禦史王純太監於喜等詔以地方有事姑令戴罪自效於是六科左給事中黃鐘十三道禦史牛天麟等復交章論之兵部議覆朝廷之所以制馭萬方者賞與罰而已近年邊將失機往往以有事藉口遂致人不知畏因循幸免宜如鐘等言逮浩並罷純喜別選代者以慰安邊人且震懾諸將乃執浩鞫問喜純姑宥之俟事寧並副參等官奏處

○甲子少傅兼太子太傅吏部尙書武英殿大學士楊一淸乞致仕許之令乘驛歸有司給食米月六石役夫歲六人一淸始與朱寧厚其後獨上一﹤鋶﹣釒﹥論時事言甚剴切中有讒言可以惑聖聰匹夫可以搖國是二語不悅一淸者遂以告寧謂其言爲寧而發也寧銜之一淸乃不安於位而去

○賞界領口斬獲達賊有功官軍彩叚絹布有差

○復知府趙維藩職初維藩爲長沙知府以重囚劫獄有旨降一級適以憂去至是援詔書例奏辯故復之

○乙丑巡按禦史李節義奏致仕戶部尙書韓文歷官三十餘年忠勤正直無愧古之名臣宜優以恩禮吏部議覆不許

○賞提督邊務左都禦史彭澤奏帶官旗錢岌等三十一人及都督同知金輔所部官軍三千人各銀二兩

○宥廣寧前屯衛署都指揮僉事裴珙死令立功滿日還職初虜入淸陽等堡珙隨參將髙欽等統兵追之出邊五十餘里至創忽兒河虜眾大至欽洪等皆殊死戰凡三晝夜漸引近邊爭入關軍士遂亂失亡二十五人傷者甚眾欽坐降級珙坐斬珙奏有死戰卻敵功乞原宥會巡按官勘報亦云珙功可贖罪今依律論死頗聞邊將動以珙藉口杜門不出以圖自全致虜寇益肆宜詳議所坐都察院議覆乃特宥之

○丙寅升徽州府知府熊桂爲山東布政司左參政

○丁卯宥遼東都司都指揮僉事馬驃死謫戍邊衛初阿納罕等夷驅牛馬千餘至邊稱避恍惚達子之難求入邊墻藏匿驃與百戶錢成等乃殺以報功爲軍士所首坐斬至是屢辯勘遂宥之

○南京守備太監黃偉奏奉旨會同三法司尙書戈瑄等審錄罪囚以情可矜疑者奏請得減死充軍者十人婦人杖而釋之者二人免枷號者三十三人○南寧伯毛良弘治間嘗獻其祖神武陣圖及車戰法至是復自薦知兵下兵部並提督團營內外官試之尋有旨令待缺推用○戊辰遣太傅兼太子太傅新寧伯譚祐祭太歲風雲雷雨山川等神

○升南京鴻臚寺卿王守仁爲都察院左僉都禦史巡撫南贛汀漳等處

○賜亦力毋思地面頭目速者林蟒衣彩叚彩綫金箋麝香象牙等物因其乞也

○南京地震湖廣武昌府震如之

○庚午巡按狹西禦史常在奉命閱視延綏寧夏等處官軍馬匹器械什物墩臺城堡至是奏言延綏寧夏各三路營堡城所原設官軍凡十萬九千一百四十一人存者七萬七千一百五十四人馬四萬五千六百八匹存者二萬七千八百九十二匹固原延安綏徳慶陽平涼並安東中護衛及各城堡原設官軍一萬八千九百三十四人存者萬三千七百三十五人馬七千三百匹存者六千九百六十匹西安左前後並右護衛漢中寧羗二衛鳳翔府金州沔縣三千戶所並鄜州�洛防守官軍凡三萬五千七百九十八人存者二萬三千四百二十六人馬一千二百三十匹存者一千一百三十匹西安慶陽延安平涼鳳翔漢中六府並所屬州縣原設民壯機兵兵快凡一萬七千一百九十七人存而可操者萬五千九百九十八人城堡墩臺亦多頹壞軍器廢缺而存者又不免苟且具數因劾把總操備及鎭巡總兵府州等官廢弛之罪兵部議覆詔慶陽衛指揮崔嵩等八十人逮問綏徳衛千戶胡斌鄜州知州趙錦延安府知府羅玹等一百三十五人各奪俸四月副總兵寧夏周誠延綏安國狹西鄭卿等二十六人各三月總兵寧夏卻永延綏王勛狹西趙文及去任太監王兢總兵潘浩巡撫都禦史馮淸等十七人俱宥之

○升協守大同副總兵都指揮僉事朱振爲署都督僉事充總兵官鎭守宣府

○廣東布政司左參政祝萃以疾乞致仕許之加散官一級以吏部言其學行俱優也

○辛未憲宗純皇帝忌辰奉先殿行祭禮遣駙馬都尉崔元祭茂陵

○升綏徳衛指揮使劉玉爲都指揮同知並錄木瓜園及四川功也

○壬申升廣東按察司副使蔣曙爲廣東布政司左參政

○升戶部署員外郎髙瑁南京禮部署郎中範嵩爲按察司僉事瑁山東嵩河南

○癸酉虜寇淸河縣鹻場地方官軍陣亡及傷者五十餘人巡撫遼東都禦史張貫劾提調都指揮王宣守堡指揮趙鐸李昂及帶管分守副總兵薛澄太監趙英失事之罪請下禦史按治兵部議覆得旨宣等逮問澄罰俸兩月英己之

○甲戌升貴州布政司左布政使陳雍爲都察院右副都禦史撫治鄖陽等處

○起致仕右參政毛珵爲南京鴻臚寺卿珵吏部尙書陸完姻家也

○升工科左給事中潘塤吏科左給事中兪泰禮科左給事中王爌爲都給事中塤兵科泰戶科爌刑科刑科給事中邵錫竇明爲右給事中錫吏科明工科

○升大同左衛署都指揮僉事東路左參將張輗爲實授都指揮僉事充左副總兵協守大同地方

○江西九江府知府黃相與整飭九江兵備副使馮顯不協遂誣以侵欺紙米價白之撫按官且謂兵備可革事聞下巡按禦史逮問因劾相誣監司乞調用顯亦自處未當宜量治詔顯奪俸三月相調用

○乙亥都察院左副都禦史陳天祥卒天祥祚字元吉蘇州吳江人弘治丙辰進士授靑州府推官入爲監察禦史遷狹西西安府知府郡人爲立生祠擢山東按察副使整飾天津兵備時叛賊劉六等聚眾轉劫天祥嚴號令設卒守要害獲渠魁宮太保及其黨七十餘人加俸一級尋進太僕少卿仍理兵備事以賊眾兵少奏上命都督張俊率精銳援天津天祥與之夾攻俘斬甚眾由是進都察院左僉都禦史賊平徵還巡撫貴州兼督軍務洞苗亂天祥調漢土官兵分哨進剿遂破諸寨擒斬凡六千餘級捷聞賜璽書獎勵有白金文綺之賜召還理院事以虜寇宣大用廷推往督軍務至則虜已遁矣已而進左副都禦史以虜寇延綏又奉命提督三邊軍務虜亦遁賜蟒衣加俸二級又奉命理閩浙鹽道經吳江卒於家天祥警敏有才略臨事能斷所至有聲其在天津功尢著但卒後諸子爭訟所積財至十餘萬人以是疑之

○黜太僕寺卿孫緒爲民時有南陵縣丞韓思義角�羊送馬價於太僕寺吏胥索賄不已思義恃與緒同鄕直以告緒緒怒而杖之思義語不遜又重杖之數日死其家赴登聞鼓訟冤遂下緒獄擬酷刑例爲民

○丙子升雲南布政司右布政使趙文奎爲貴州左布政使廣東按察司僉事劉伯秀爲本司副使

○令河南道分巡官專駐汝州防礦盜也

○命協同分守寧夏西路廣武營署都指揮同知鄭驃充左參將分守大同東路

○刑部右侍郎楊茂元卒茂元字志仁浙江鄞縣人吏部侍郎守陳之子也成化乙未進士歷刑部主事員外郎郎中擢湖廣副使攺山東河決張秋中官李興奉命督修築之役茂元﹤鋶﹣釒﹥其過謫長沙府同知尋致仕起爲安慶府知府累升廣西右參政雲南左右布政右副都禦史巡撫貴州尋召入南臺擢南京兵部右侍郎攺刑部至是卒賜祭葬茂元持憲有風節臺諫多論薦者及晚年衰耄依違不能早引決以去士論少之

○詔願授陰陽醫官並陰陽醫生僧道各補官缺充知印承差吏典書算並知印承差吏典書算免役冠帶聽選納馬有差補官者二匹授官增一充驛吏一匹以上遞增布政司承差知印五六書算倍知印諸免役類悉論年地上下多不踰七八少三四遞減至一匹止

○巡按廣西禦史朱昴劾奏鎭守兩廣總兵官郭勛杖殺指揮千戶贓累數萬及諸不法事有旨責勛令具實以聞勛不服更爲飾辯於是都察院覆奏昴所舉劾人命贓私數多宜下撫按官按驗其狀勛貪暴責著請召之還更擇代者詔以地方用兵之際勛姑免究令用心剿賊俟事寧之日通查功過具奏

○丁丑命掌詹事府事禮部尙書兼翰林院學士蔣冕兼文淵閣大學士內閣辦事冕具﹤鋶﹣釒﹥辭曰內閣之臣有股肱輔導之責君徳資其涵養化機倚之贊襄必端毅足以鎭浮明達足以成務文能適用道足匡時然後上副聖天子之知下答士大夫之望如臣者賦性庸劣遭時亨嘉久叨法從未能隨事納忠嘗貳銓衡不過因人成事徒以積資累考遂爾冒寵徼榮甫叨學士之兼官遽辱秩宗之峻擢祿厚而務簡位崇而報微方咎愆之是虞何延登之敢望豈意廁名薦剡濫被恩綸俾兼大學士之華階處以文淵閣之重地熟自揣量分當辭避伏乞追寢成命上曰卿文學純深操存端愼內閣之任輿論攸歸宜卽遵命供職以副簡用至意所辭不允

○遣工部尙書李鐩祭司工之神侍郎劉永祭河伯之神以營建宮室故也

○蔭太子太保兵部尙書致仕劉大夏孫汝愚爲國子生從巡撫都禦史秦金請也

○湖廣黔陽縣火毀城樓官�廠角羊�及民居七百餘家

○戊寅命南京守備魏國公徐俌祭大江之神以江水沖決浦子口上新河等處故也

○右副都禦史徐節卒節字時中其先績溪人占籍貴州衛成化壬辰進士授內鄕縣知縣有治行擢監察禦史遇事敢言不避權要嘗﹤鋶﹣釒﹥錦衣指揮牛循罪及顯詆大學士萬安之失風裁凜然弘治攺元遷直隸太平府知府時郡中大疫節悉心醫療全活甚眾進雲南右參政以平梁山竹箐米魯諸賊功升二品秩壬戌升二品俸癸亥升廣西右布政使徵思南給餉有功甲子轉廣東左布政使丙寅進右副都禦史巡撫山西會逆瑾擅政見忤削秩罷歸瑾誅詔復職致仕至是卒節居官甚廉謹不忍擾民在太平飼二驢於私�廠角羊�鄕人過郡者以二驢送出境驛遞皆不與知其守法類是

明武宗毅皇帝實錄卷之一百四十大明武宗毅皇帝實錄卷之一百四十一

正徳十一年九月己卯朔廣西思明府忠州冠帶土官黃瑚遣黃孟等來朝貢馬賞彩叚等物有差

○庚辰升廣東按察使汪獲麟爲雲南右布政使陜西按察司僉事阮吉爲本司副使

○刑科都給事中王爌等劾奏鎭守兩廣總兵官郭勛剛愎乖方民夷受害及奉旨回話乃妄意肆辯失人臣體且六科之設職專封駁凡諸衙門覆奏皆載該科駁語今者都察院覆奏勛之事獨遺之陰爲勛地宜究欺蔽以嚴法守上曰勛已有成命都察院覆本不著駁語宜究姑宥之

○謫山西納級都指揮僉事王唐於邊方立功坐受賂及縱容其下侵盜艸價也

○辛巳升監察禦史錢如京爲河南按察司副使

○初代府鎭國等將軍聰溫聰濯聰氵�闕聰涍聰滿聰湛聰泊聰涀聰澑等恣橫爲虐代王俊杕等縱之聰氵�闕嘗敺大同府知府鮑繼文幾死復懷刃欲殺之而聰濯至出城盜馬私鑄軍器遣諜潛剌邊事其鎭守大同總兵官時源以掠馬故執代府人與俊杕有隙又縱其下敺傷聰溫聰溫因與父兄成鍋成鏜成鋟聰泬聰浦聰溁聰潯聰涳聰淮聰﹤氵能﹥聰澑聰泖率眾至源第毀其私所造旗牌及諸器服時虜寇大入源及部下屢敗保大同城虜直抵城下四散殺掠死亡不可計而源子隆亦淫侈不檢於是俊杕及大同鎭巡官各奏聰溫及源等爭鬥事敕太監張淮都禦史王璟錦衣衛指揮使陸宣往按之俊杕因復奏源縱寇離間及敺傷成鍋擅散軍器諸不法聰泊夜驚勘官下淮等並按至是上其獄刑部議覆詔王府諸撥置舞文者十四人及源等黨敺傷宗室者六人俱發戍邊衛情重者仍枷號杕而遣之源逮系至京並治其子隆承奉都指揮等官七十九人候邊事稍寧巡撫官逮治聰溫等違法多端聰濯罪尢甚且境臨極邊旣莫之制馭而代王及潞城和川王亦不能訓飭或生他變刑部卽會多官詳議以聞

○壬午孝恭章皇后忌辰奉先殿行祭禮遣駙馬都尉林嶽祭景陵

○癸未升陜西苑馬寺卿匡翼之爲廣東按察司按察使監察禦史王介爲廣東僉事大理寺右寺副劉經爲陜西僉事

○命應天府府尹王宸致仕以撫按官言其久病貪冒也

○虜犯龍門所官軍禦之失利陣亡三十人巡撫宣府都禦史王純奏劾守墩百戶張鎭領軍千戶王隆守備指揮韓雄守備少監劉增李荊分守太監張鳳劉寶葉森參將江桓龐隆張永等喪師失律俱宜治罪詔鎭等侯邊事稍寧巡按禦史逮治桓增等查勘並奏

○丁亥重陽節賜文武羣臣宴於午門

○蔭故南京吏部尙書黃珣子文瑞爲國子生

○命禮部尙書毛紀兼翰林院學士專管誥敕仍掌詹事府事

○巡按禦史劉澄甫奏宣府葛峪白楊等處失利皆由參將江桓龐隆遊擊將軍餘震守備指揮朱彬把總指揮黃經等不能戮力所致乞械詣京師並寘於法詔姑宥之令戴罪自效候邊事稍寧通查功過奏處

○陜西巡按禦史王光奏鎭守甘肅太監許宣與監槍王欣不協恐其構釁誤事乃召欣還

○升錦衣衛正千戶郭鰲爲指揮僉事以太監張銳奏其有緝獲姦細功也

○己丑升福建布政司右參議鄭毅爲浙江左參政

○庚寅升湖廣左布政使龔弘爲應天府府尹

○淸理鹽法南京刑部右侍郎兼都察院右僉都禦史藍章乞致仕不允

○宥山東署都指揮僉事髙岱罪岱領兵擊流賊於新添縣嘗有斬獲功旣而奔潰坐斬奏辯攺擬充軍復援都指揮尹昂例乞以功贖都察院議覆令降二級敍用

○以旱災免陜西鞏昌等府衛州縣及山東濟南等府州縣稅糧之半

○壬辰升福建右布政使周季鳳爲本本左布政使

○攺南京禮部尙書李遜學爲禮部尙書

○升禮部郎中李際可爲福建布政司右參議

○注署都督僉事楊宏於後軍都督府帶俸

○命團營管操都指揮同知袁傑率其家丁及河間衛捨余團營官軍各五百人駐通州聽提督侍郎趙璜調用

○命分守通州署都指揮同知王玉充參將協同漕運

○攺鎭守延綏總兵官署都督僉事王勛於大同升分守涼州右副總兵署都指揮僉事柳湧爲署都督僉事充總兵官代勛以遊擊將軍都指揮僉事陳珣充右副總兵代湧

○甲午蔭故大學士彭時孫秉銳於中書舍人習字出身

○乙未升江西布政司左參政方璘爲湖廣右布政使刑部署員外郎王大用爲廣東按察司僉事

○浙江布政司右參政官曰�永乞致仕許之

○命禦馬監太監趙聰甘肅監槍

○丙申攺太僕寺少卿楊一渶爲太常寺少卿

○升四川按察司副使曹恕爲甘肅行太僕寺卿

○朝鮮國王李懌以萬壽聖節遣工曹參判尹熙平等來朝賀貢馬及方物賜宴並賞彩叚衣服等物有差

○狹西岐山賊魏景陽等平景陽先本歸化回夷素亡賴紏合種類百餘人剽掠鄕落官司匿不以聞日漸猖獗眾至二千華陰等縣騷動巡按禦史常在以聞遂命都禦史蕭翀等發兵討之都指揮姜奭等督兵與戰獲景陽餘黨悉平至是兵部上翀等功狀且言守巡官參政劉安等𨿽有督捕之功難掩隱蔽之罪得旨翀及太監廖鑾總兵趙文賜敕獎勵各賞銀二十兩文綺衣二襲在銀五兩文綺衣一襲有功官軍及安等功罪令禦史核實以聞

○貴州大雨雹又明日地震

○丁酉升禮部左侍郎吳儼爲南京禮部尙書

○以都指揮同知袁傑分守通州傑請還團營軍止畱河間軍並家丁俱給糧餉及行軍符驗又請帶錦衣衛旗捨張綱等百餘人自備捕盜兵部議團營軍宜還河間軍亦宜屬之他將傑諸所請玩法啟獘不可許詔傑仍領河間軍並其家丁俱給餉余已之

○海西福余衛虜酋那孩率眾三千人款塞乞賞且言欲由開元入貢巡撫遼東都禦史張貫言狀兵部議開原近罹虜患那孩之來其實探我虛實邀求不遂必肆侵掠宜令貫等將掣回遊兵隨宜督發協同防守如虜釋甲入市照例賞犒仍懾之以威諭令各修世貢勿聽姦夷誘引自取誅夷從之

○命太監蕭敬同內外提督官閱視諸營坐營坐司侯伯都督號頭把總官

○升賞狹西金州石香鑪等處擒斬回賊獲功官軍副使邊億等六十二人有差

○戊戌升兩浙運使吳大有爲江西布政司左參政杭州府知府梁材爲浙江右參政

○升守備偏頭關都指揮同知傅鐸爲署都指揮使以洛川縣擒賊功也

○復惠安伯張偉祿米朝參如故

○己亥巡撫河南都禦史李充嗣奏盜吉成秦﹤王巳﹥聚眾二百餘人發礦於永寧盧氏遂轉掠狹西洛南守備都指揮呂璽失於防禦參議石昭僉事王鏜督兵捕斬乞行賞罰詔璽奪俸四月昭鏜獎勵

○總理河道左侍郎趙璜言黃陵岡舊有昭應河神之祠自河決梁靖口以來遂至蕩覆無餘祀禮久缺今治河工成宜答神貺乞重造祠宇令有司以時致祭其沿河考城曹單被災縣分稅糧請量減免及賑卹豊縣爲水患尢甚乞下撫按官從長議處從之

○庚子升敍州府知府胡澧爲四川按察司副使整飭松潘等處兵備

○罷協守河州洮岷副總兵鄭卿回原衛帶俸遂革協守官令兵備副使或守備官兼管以戶部郎中馬應龍劾卿貪虐故也

○辛丑趙府臨漳王見淔薨王恭安王長子母妃和氏景泰辛未生成化甲辰襲封至是薨輟朝一日賜祭葬如例謚曰榮和

○攺南京太僕寺少卿馬陟爲太僕寺少卿陟先升南京太僕不赴竟得攺用

○巡撫江西都禦史孫燧奏上猶縣輋盜謝知山合廣東樂昌盜髙快馬千七百餘人掠太庾攻南康贛縣主簿吳玭帥官兵六百人禦之大敗玭戰死兵士陣亡者五十人詔燧會南贛都禦史王守仁調兵剿之失事者巡按禦史查究以聞�以萬壽聖節遣駙馬都尉馬誠崔元祭長陵獻陵景陵裕陵茂陵泰陵

○遣儀賓周鉞祭恭仁康定景皇帝陵寢

○遣內官祭恭讓章皇后陵寢

○壬寅萬壽聖節上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮免羣臣宴賜以節錢鈔

○升禮部右侍郎石珤爲本部左侍郎國子監祭酒王王�贊爲禮部右侍郎

○癸卯以虜遁班師召提督都禦史彭澤還京都禦史臧鳳李王�贊仍駐各關防守

○甲辰復除服闋山東都轉運鹽使司運使董天錫於兩浙

○銓注保寧前衛都指揮僉事陳希夔於大寧都司僉書管事

○乙巳升通政司左通政劉達爲都察院左僉都禦史巡撫宣府

○升後軍都督府都督同知張明爲左都督僉書管事明太監銳兄屢冒功傳升至是復冒羅羅墩沙塘川功兵部尙書王瓊爲之請故有是命

○丙午攺南京國子監祭酒魯鐸爲國子監祭酒

○巡撫雲南都禦史王懋中奏潞江安撫綫俸旣誅請以安撫司印委金齒前所正千戶侯鎭署掌而以土捨綫楪佐之仍諭肆崗招崗招扒陶猛諸夷民聽其約束以供賦役兵部議從之

○總兵官左都督劉暉奏擒獲北虜姦細共四十人賜敕褒勵升賫奏者一級有功人員令巡按禦史核奏

○命故右都督爲民毛倫子錦襲爲指揮使倫以逆瑾黨揭黃永遠充軍尋宥爲民至是錦請襲兵科給事中潘塤等執奏倫因其婿楊玉結於劉瑾此十世所不宥者旣不按法行辟而又許其承襲則凡瑾黨如焦芳劉宇之子亦有可援之地矣不聽錢寧微賤時受知於倫寧旣貴倫已謫死乃取錦至京而官之

○後軍都督府右都督馬昂罷初昂女弟美艷江彬白之上時已適畢指揮有娠矣上令中使取之至豹房以善騎射解胡樂達語遂得幸馬氏一門無大小皆賜蟒衣內庭大璫皆呼昂爲舅聲勢炫赫動於京師賜第太平倉東上嘗從數騎過飲旣酣召昂妾昂忤旨上怒而起昂懼乃謝病歸女弟始疏

○升遼東三萬衛指揮使劉澄爲都指揮僉事以開原破虜功也

○丁未播州宣慰使楊斌遣長官並把事都勛等來貢馬賀萬壽聖節賜宴並賞彩獘等物有差

○戊申南京六科給事中孫懋等復劾奏南京刑部右侍郎兼左僉都禦史藍章淸之以明日十月朝遣駙馬都尉馬誠崔元林嶽分祭長陵獻陵景陵裕陵茂陵泰陵

○遣儀賓楊淳祭景皇帝陵寢

○遣內官祭恭讓章皇后陵寢

明武宗毅皇帝實錄卷之一百四十一大明武宗毅皇帝實錄卷之一百四十二

正徳十一年冬十月己酉朔享太廟遣駙馬都尉遊泰代行禮

○命南寧伯毛良於五軍營右掖坐營管操

○庚戌升刑科左給事中羅方爲雲南布政司左參議

○泰寧等衛都督孛來罕等以萬壽聖節差頭目小失臺等來朝賀貢馬賜宴並賞彩叚衣服絹鈔等物有差

○壬子升南京翰林院侍讀學士賈詠爲南京國子監祭酒

○致仕太子太保刑部尙書屠勛卒勛字元勛浙江平湖縣人成化己丑進士授工部主事攺刑部歷員外郎郎中遷南京大理寺寺丞升大理寺左少卿再升都察院右副都禦史巡撫順天永平整飭薊州諸路兵備嘗奏分薊州三路屯兵使緩急相援又增置黃花鎭營堡寶坻白龍港產銀魚歲取供薦中使困之橫索民不能堪勛﹤鋶﹣釒﹥其狀詔戒約取魚使者麻峪山有銀礦守臣以中旨索之勛﹤鋶﹣釒﹥其不可遂止遷刑部右侍郎進左侍郎值母憂服闋攺左副都禦史旣復爲刑部左侍郎滿考擢右都禦史正徳攺元升刑部尙書未幾乞休加太子太保致仕勛明法律有果斷其在刑部諸司大獄多付之鞫讞勛推理詳審情法兩盡僚友服之至是卒賜祭葬如制子應塤應坤俱舉進士

○癸丑升都督同知朱安爲右都督先是安奏千戶牛寧等緝獲姦細兵部查擬功次以聞上以安功績可嘉升右都督寧及蕭鎭升指揮僉事余升賞有差

○甲寅以災傷免直隸順天等四府池州府六縣河南開封等五府陳州鄢陵等二十四州縣及衛所福建泉州等三府州縣及永寧衛所遼東金州等衛所稅糧子粒有差

○武安侯鄭英卒英宏之子也成化十三年襲爵累受命五軍營耀武營坐營管操弘治辛酉北邊有警英以謀勇見推俾領京兵萬人操練聽調旣而不果行詔充總兵官鎭守狹西在鎭三年爲巡撫官所劾而罷至是卒詔給其家齋糧麻布賜祭葬皆如例

○乙卯升廣東右布政使吳廷舉爲本司左布政使監察禦史潘鵬爲江西按察司僉事

○致仕戶部尙書顧佐卒佐字良弼鳳陽臨淮人成化己丑進士任刑部主事員外郎郎中時鎭守宣府太監顧雄分守紫荊關監丞鐘欽錦衣衛都指揮牛循怙勢不法事下刑曹眾依違莫決佐皆按致其罪公論偉之出知河間府親校冊籍吏無所容姦驛司供應令民計畝出錢里甲得免於偏困之害擢四川按察副使整飭建昌兵備入爲大理少卿升右僉都禦史提督鴈門三關兼巡撫山西正統己巳嘗權發太原平陽民戍邊後遂以爲常民甚苦之佐請於朝久役者乃得代尋攺南京提督操江進右副都禦史遷戶部右侍郎狹西三邊告饑兼左僉都禦史往督其餉事竣轉左侍郎提督太倉代韓文爲戶部尙書逆僅擅權追憾文百方捃摭之部有故冊逸弗得瑾欲以爲文罪逼佐上其事佐持不行坐奪俸三月遂引疾致仕瑾復憾佐遣官按三邊糧有積腐及遼東邊糧以菽易米皆指爲佐罪罰米千餘石稱貸以償然所守素髙迄莫能害也卒年七十四詔賜祭葬贈太子太保

○丙辰遣英國公張侖安鄕伯張坤泰寧侯陳儒淸平伯吳傑武平伯陳熹通政使司右參議王萱武靖伯趙弘澤東寧伯焦洵惠安伯張偉永康侯徐源寧陽侯陳繼祖武進伯朱本建平伯髙霳彰武伯楊質爲正使工科給事中翟王�贊行人司司正謝能繼中書舍人張永齡任鼐鴻臚寺右寺丞吳淓兵科給事中毛憲周文熙行人司行人華淳太常寺寺丞朱天麟中書舍人張天保行人司行人王汝敬中書舍人楊依澤行人司行人呂律禮部署員外郎主事侯綸行人司行人鄧顯麒爲副使持節冊封周王嫡長子勤熄爲周世子蜀府石泉榮穆王嫡長子申鎛爲石泉王益王庶第三子厚煌爲金溪王韓府髙平榮和王嫡長子旭樽爲髙平王夫人李氏爲髙平王妃慶府弘農榮惠王嫡第二子臺泙爲弘農王荊和王庶第三子厚熿爲永新王遼府長垣恭順王嫡長子寵泑爲長垣王夫人張氏爲長垣王妃趙府南樂安懿王庶長子見瀾爲南樂王夫人和氏爲南樂王妃崇靖王嫡第二子厚火�廉爲懷安王楚王庶長子顯榕爲長樂王沈府沁源榮靖王嫡長子勛溱爲沁源王夫人陳氏爲沁源王妃楚世子妃周氏進封楚王妃指揮使崔鑑長女崔氏爲秦王妃西城兵馬指揮何世昂長女何氏爲蜀王妃致仕州同知李儉長女李氏爲應城王妃西城兵爲副指揮羅時錦長女羅氏爲善化王妃南城兵馬副指揮金佐長女金氏爲建徳王妃南城兵馬副指揮羅湧次女羅氏爲寧河王妃西城兵馬副指揮龐琮長女龐氏爲奉新王妃監生吳飾長女吳氏爲崇仁王妃

○雲南曲靖軍民府地震

○丁巳詔太監張忠侍郎丁鳳都督劉暉等班師還京時虜已退兵部請班師且言忠等防處得宜皆當賞仍令暉於左府僉書管事報可

○升兵部左侍郎掌通政司事李浩爲禮部尙書仍掌通政司事右通政汪舉爲左通政左參議柴義爲右通政右參議張王�贊爲左參議先是太常寺缺卿吏部以掌通政司事兵部侍郎劉愷上請擬攺禮部侍郎內批升愷尙書至是通政司缺右通政旣已補義並升浩尙書六科給事中呂經十三道禦史張淮等﹤鋶﹣釒﹥言愷存心機巧浩軟熟無爲不由會推營求內降乞追奪不聽

○刑部等衙門尙書等官覆奏會審得死罪重囚一十七人𨿽俱情眞但於內照例處斬者六人不孝而父母求息者七人及內亂篤疾鬥毆者通合奏請詔十六人仍系獄其鬥毆殺人者一人仍依律處斬

○己未升山東按察司按察使王良臣狹西按察使邵蕡爲布政司右布政使良臣江西蕡廣東

○刑部都察院會多官審錄死囚情眞者八十七人可矜疑者十人具以請得旨情眞決者七十一人仍系獄者十六人可矜疑謫戍邊衛者八人其婦女二人杖而釋之

○下監察禦史徐文華於獄尋黜爲民初文華上﹤鋶﹣釒﹥言臣聞治人之道莫急於禮禮有五經莫重於祭而宗廟之祭尢重之重者洪惟我太祖髙皇帝定鼎金陵首建四廟徳祖居北懿祖而下各以昭穆東西相向而南虛地以俟未盈之數度越千古旣又援漢明故事攺建同堂異室以從簡便臣於此固未敢輕議且臣因監禮得入太廟竊見大禮之行若祧廟若禘祫若特享若出主若附食猶有可議者五焉稽之於古而或違揆之以義而未協意者初年講究之未精隨時變革之失當歟臣謹條陳於左曰祧廟者臣按王制天子七廟三昭三穆與太祖之廟而七成周以文武爲宗七廟之外別立二世室於昭穆之上與太祖俱百世不遷蓋七廟者天子宗廟之常數親盡則祧世室在七廟之外正以待有功徳當祧而不可祧者初不限其數也故劉歆謂周至懿孝文武當祧而世室始立宋儒朱熹亦以歆說爲是國朝追祀四祖迨仁宗而七廟已備宣宗升祔已當議祧而禮官習見太祖髙皇帝攺建九室遂以爲定制而不敢議而不知聖意淵深正欲虛二室以擬周之二世室也使當宣宗升祔之時議者卽奉徳祖爲始祖則懿祖當祧矣自時厥後英宗升祔僖祖當祧矣憲宗升祔仁祖當祧矣孝宗升祔太祖則當居東第一室以擬周之文世室以比文王仍虛西第一室以俟太宗以擬周之武世室以比武王如此始於禮義爲得而不繆於先王之制大抵國朝祧廟之議當議於宣廟升祔之日不當議於孝廟登極之初九廟之制當備於太祖太宗議祧之後不當備於二廟未祧之前今仁祖當祧猶奉以備九廟之數臣竊以爲過於禮矣曰禘祫者臣按禮王者旣立始祖之廟又推始祖所自出之帝祭之於始祖之廟而以始祖配之則謂之禘合毀廟未毀廟之主而享於始祖之廟則謂之祫蓋縟儀備物莫詳於禘祫而報本追遠亦莫深於禘祫四代之盛或謂之間祀或謂之殷祭或謂之肆獻或謂之饋食皆是也漢唐而下或禘非其祖或祫不及祧𨿽謂之不禘不祫可也我太祖髙皇帝功業特起徳祖之上無可推之親此禘祭所由以不講也憲宗升祔孝廟始下詔議祧禮官遂並祫祭議上而所定儀節不於三年而於每年不以十月而以歲暮不知何所取義也夫不王不禘者禮也未聞王而可以不禘也三年大祫者禮也未聞以歲暮之祭當之也臣竊惑之宜早爲興革使大禮並行不﹤鋶﹣釒﹥不數亦國家之盛也曰特享者臣按王制天子犆礿祫禘祫嘗祫蒸角�羊者曰春礿則特祭者各於其廟也禘嘗蒸皆合食由是觀之春時特祭三時合享自古則然矣我太祖建四廟之初孟春亦特享於各廟余時合享於徳廟自夫同堂之制攺建而特享之禮始廢臣愚以爲物各有則禮貴得中專於合享則不足以伸其敬而全其尊專特傷仁專合傷義二者胥失之今專於合在物則爲違時在禮則爲失中而臣愚區區之誠尢有所甚不安者我太祖髙皇帝正中夏文明之統有自古帝王所無之功而龍馭上賓百二十年於玆未嘗正東向享祀抑何以慰聖祖在天之靈而伸萬世報功之典乎宜準禮經仍遵太祖初年之制以孟春特享於各室三時合食於前殿庶乎仁義兩盡而無傷情文兼備而不悖也曰出主者臣按禮天子祫祭於祖則祝迎羣廟之主出廟入廟必蹕是古者合享於太廟未有不出主者也我太祖始建四廟嘗奉三祖神主合享於徳廟自夫攺建太廟之制正殿時享止設各廟衣冠而木主永藏不出臣愚以爲主所以依神體白�鬼窀穸之後神气則無所不之故爲之主以依之主之所在卽神之所在也廟無二主而可以衣冠代之乎以衣冠代主不知於禮何據中庸記宗廟之禮陳其宗器設其裳衣不過視爲舊物設之以見其能守云耳惟漢作原廟月以衣冠出遊先儒謂漢惠飾非叔孫舞禮遺譏千古而以之代主抑何以異於是宜自今合享之禮必出木主臨之在上庶乎列祖在天之靈有所依而聖子神孫亦得以致其如在之誠也曰祔食者臣按禮殤與無後者從祖祔食孔子告曾子亦曰凡殤與無後者祭於宗子之家宋儒程頤又曰成人而無後者祭終兄弟之孫之身我太祖建廟之初每祭以親王壽春而下二十一位配享蓋取古者祔食之義也然本旁親祀宜有節故程頤以義起之曰終兄弟之孫之身曰終兄弟之孫之身是祀止三世耳苟謂頤說主庶人非可通於天子然從祖祔食各以班祔則不可得而紊也旣從祖而祔亦從祖而毀亦理勢之自然豈有正享之祖已祧而祔食之孫乃反巋然獨存也今二十一位王妃臣固未明其昭穆之次以意逆之非太祖之伯叔父則兄弟行耳在伯叔則與懿祖同昭而祔食於懿祖在兄弟則與僖祖同穆而祔食於僖祖今二祖旣已奉祧而諸王猶以時享祔食不知所配者何祖所祔者何食此尢宜停配而罷享也五者之議考之四代而有據本之情理而無違臣初不敢爲疑文虛說以黷陛下嚴敬重難之心伏惟少賜一覽下禮官詳定上請臨決使上足以繼四代之盛下爲萬世法程﹤鋶﹣釒﹥入上震怒曰宗廟禮儀自有定制文華出位妄言其令禮部集議以聞於是禮部及多官議曰太祖髙皇帝聖徳配天制作大備其於宗廟祭享之禮參稽前代之載籍博采儒先之論議斟酌損蓋斷自聖心度數儀文各有攸當而祧遷禘祫之儀又我孝宗敬皇帝敕下廷臣議擬裁定一遵成憲以協禮典皆垂之萬世而不可易者非臣等所敢別議文華遂以妄言詔獄六科給事中葉相十三道禦史牛天麟等交章救之復有旨詰責各奪俸二月已而法司擬文華贖杖還職特黜爲民文華爲禦史多所建白有憾之者故藉此罪之

○都察院等衙門左都禦史等官覆奏會審重囚內境外姦細車罕帖木兒等三人俱斬罪情眞詔如議處斬山西太原府地震

○庚申升國子監司業黃瀾爲南京翰林院侍講學士

○升四川敍南衛指揮同知魯儒爲都指揮僉事以其父忠徵藍鄢有功未升而卒故也

○給賞狹西金州石香鑪等處地方擒斬回賊有功官旗軍捨銀兩絹布鈔錠有差

○辛酉錄大同威遠城斬獲功給賞旗軍銀帛有差

○發狹西布政司銀二萬兩於延綏以給軍餉

○壬戌升湖廣布政司左參政王泰四川按察司副使楊惟康爲按察使泰山東惟康狹西

○罷撫寧侯朱麒等所操官軍各歸本營散遣紫荊等關口增守官軍民兵二萬九千餘人

○革肅州新設西路遊擊將軍都指揮苪寧令還狹西行都司所領兵各歸原衛以土番納款從都禦史李昆請也

○甲子升監察禦史李元爲狹西布政司右參議

○南京禮科給事中徐文溥等奏後湖曬晾冊籍事宜乞令戶部置印信文簿每月六次舉行並省造馱語靑冊及免僉上元江寧二縣臺冊人夫但令庫匠應用或以贓罰銀顧倩戶部覆奏從之

○丙寅�誠孝昭皇后忌辰奉先殿行祭禮遣附馬都尉崔元祭獻陵

○升翰林院編修翟鑾爲本院侍讀以九年秩滿也

○授知縣於桂余守觀申理張漢卿行人劉文瑞爲給事中桂戶科守觀禮科理兵科漢卿文瑞刑科行人何邦憲知縣易王�贊王紀爲南京給事中邦憲王�贊戶科紀工科

○升狹西按察司副使邊億爲湖廣布政司左參政四川副使盧翊爲雲南右參政浙江僉事吳希由爲四川副使

○贈太監蘇進父傑爲錦衣衛都指揮使封其母王氏爲夫人進亦豹房近幸也

○命整飭保定等府武備工部左侍郎兪琳還京右侍郎趙璜仍畱順天等府撫卹饑民

○命都指揮僉事許鳳子厚襲升署都指揮同知以鳳有剿廖麻子功也

○天方國地面使臣賽答黑麻等來貢賜宴並賞彩幣等物有差

○丁卯加賜岷王祿米二百石岷府祿米一千石累朝已加至千五百石矣至是王復奏請戶部議不可詔特加之

○以兵荒及地土沙薄免山西行都司所屬大同前等衛所並大同府所屬州縣正徳四年至七年稅糧馬艸戶口食鹽商銳鈔貫有差從巡按禦史劉澄甫奏也

○戊辰先是南京兵科給事中周用等言北虜往年寇二鎭前年寇三關今年則去京師才百里其入蓋深其志蓋驕此非虜有可恃之勢乃我有可乘之斃耳今日之斃有三將領不一也功次不明也糧餉不繼也今諸邊將領位不得相臨權不得相軋每有警則相顧不發比及列營虜已肆劫而去且延亙幾百里鎭守等官不下十數又有總制總督提督等官旁午交出莫能相下縱令授鉞得人已爲掣肘所謂將領不一者此也賞不當功猶乖公典無功蒙賞其將謂何近年詐冒首功濫施升賞戰士出死命於鋒鏑勢豪坐獲封於牀蓐較之先朝冗員何啻十倍名器猥褻人心銷沮所謂功次不明者此也國家贍兵具有經畫今鹽法阻壞而商募不通屯田荒蕪而軍食益闕少有徵集輙告空乏致令邊餉倚辦京儲夫京儲仰於漕運漕運出於農畝地力所生止有此數內以供無算之冗食外以給不時之軍與方來未已民何以堪所謂糧餉不繼者此也夫外攘之政本於內修乞下該部議處於將領則汰煩猥於功次則抑僥幸於糧餉則復鹽法修屯政去冗食庶可以仰紓宵旰之勤永固河山之險矣兵部覆議誠如用等所言繼今行師宜止推大臣一人提督軍務不必再推總制總督等官致生掣肘其言濫冒功次宜令各邊巡按紀功禦史據實紀驗不許以冒濫之人造報在冊但有故違前例者聽指實劾奏罪之得旨有實功者仍須爲之辯理

○虜入靉陽淸河等堡爲我軍所敗斬首五十三級奪獲馬匹器物巡撫遼東都禦史張貫總兵官韓璽各以捷聞賜敕獎勵奏捷者升賞如例

○己巳升山東按察司僉事呂和爲狹西副使四川僉事郭東山爲本司副使

○巡撫大同右副都禦史王憲以病乞致仕不許

○授知縣東郊章綸楊樞胡潔朱寔昌許翔鳳汪淵曹圭胡瓊周廷用張英羅玉龔大有盧瓊謝源行人楊朝鳳助教龍彥等爲試監察禦史郊浙江道綸樞江西道潔福建道寔昌湖廣道淵廣西道圭山東道瓊山西道廷用狹西道英四川道玉雲南道大有南京浙江道瓊南京狹西道源南京雲南道朝鳳南京江西道彥南京山西道

○辛未攺服闋南京國子監司業穆孔暉爲國子監司業

○壬申復除服闋廣東按察司僉事劉藍於浙江淩相於山東

○升刑部署郎中事主事梁曜爲四川按察司僉事

○蔭巡撫寧夏右副都禦史邊憲子偁爲國子生

○甘肅都禦史李昆奏邊兵乏馬乞如先年狹西軍職納銀買馬及免比試例行之兵部議馬價有低昂納銀有多寡宜爲之準每馬一匹以銀十兩計其直如指揮應納銀二十五兩者令納馬二匹加銀五兩千百戶鎭撫隨納銀本數納馬並加銀如之其比試違限及祖父未經比試應住俸者每年指揮納銀十兩千戶衛鎭撫八兩百戶所鎭撫五兩計年遞加俱令納馬不及爲價者納銀隨其數俱許開支總旗免並槍者納銀八兩願納一匹與銀相直者聽議上從之

○升太原左衛指揮使袁勛爲署都指揮僉事於山西都司僉書

○癸酉韓府寧遠王旭栓薨王康王第四子母尙氏弘治戊申生庚申冊封至是薨輟朝一日賜祭葬如例謚曰宣和

○升廣西府知府朱嘉會爲湖廣按察司副使

○南京六科給事中孫懋等請黜太僕寺少卿馬陟復監察禦史徐文華官﹤鋶﹣釒﹥入不報

○泰寧等衛朝貢夷人小失臺等乞以賞賜物件市易牛只耕具許之

○甲戌淸理鹽法侍郎藍章奏先朝各王府奏討食鹽不過二三百引今公差人員奏討不下數萬又織造等項名𨿽二萬夾帶實多及進貢馬快等舡在於長蘆運司收買私鹽公行無忌乞要節賞賚杜奏討及織造不準支鹽戶部議覆三事皆於鹽法有益宜如所奏行之詔可

○先是虜二萬騎分路掠偏頭關等處我軍追襲敗之於岢嵐州斬首八十餘級都禦史李鉞禦史朱鑑以捷聞各賜敕獎勵奏者升賞如例仍令鑑核有功具奏升賞

○左都督許泰奏曾祖永新伯成先朝賜有官廊及自置房屋園地俱在南京道遠難以管業請辭乃命工部查在京居第或別業給之

○勒浙江按察司僉事韓邦奇爲民初鎭守太監王堂采辦土產鮮品進貢邦奇奏言不便宜停止又輕堂凡事不以關白堂積忿遂其沮格上供欲沽羙名而使怨歸朝廷爲不敬且僣用轎乘用刑酷刻皆違法詔逮至錦衣衛獄掠訊邦奇不服令復鞫治之尋送法司擬贖杖還職有旨特黜爲民旣而給事中王爌禦史王柏等皆言邦奇禁姦戢暴甚得憲體不宜以小過棄請如原擬不聽時各處鎭守妄作威福每誣奏人輙賂權幸者助之故凡遭構陷無淂免者

○乙亥狹西按察司副使王潤乞致仕許之

○丙子六科十三道皆言兵部右侍郎劉愷左侍郎李浩不由會推以內降升尙書南京刑部右侍郎兼左僉都禦史藍章順天府尹胡韶各髒污有狀屢經論劾乞通行罷黜奏入俱畱之

○四川按察司僉事趙履祥乞致仕許之

明武宗毅皇帝實錄卷之一百四十三

正徳十一年十一月戊寅朔欽天監進正徳十二年大統歷上禦奉天殿受之賜文武羣臣頒行天下

○己卯升寧國府知府楊鳳爲狹西按察司副使

○蔭故兵部尙書項忠孫鎧刑部右侍郎楊茂元子羙弁俱爲國子生○刑科給事中徐之鸞言邇者都民爭言京師西角頭新設花酒店房或云車駕將幸其問或云朝廷實收其利臣以爲陛下爲天地民物之主四海之有孰非其富乃至競錐刀之利於娼優之館乎請亟罷之不報萬全都司天鼓鳴

○庚辰準蔭國初弘文館大學士羅復仁曾孫興爲國子生復仁吉水縣人洪武初爲弘文館大學士至是興累奏乞恩蔭吏部議復仁事在國初文卷已無可考況有定例弘治十年以前病故者不許濫及興奏不宜許詔特予焉

○辛巳升山東布政司左參政

○壬午恭讓章皇后忌辰遣內官祭陵寢

○湖廣賊賀璋羅大洪等平初璋等聚眾肆劫嘉魚知縣陸槐招之來幾復叛義官方宸誘璋至其家格殺之其黨擁眾拒敵宸遇害後賊黨皆就擒大洪亦爲蒲圻知縣張佩所獲事聞詔太監杜甫都禦史秦金總兵官楊英各賜敕嘉獎仍各賞銀二十兩彩幣四表裏巡按禦史及守巡官半之槐佩及諸有功者量加賞勞宸殺賊功多死事無後特贈府檢校立石表其墓而賜之祭

○升松江府同知侯自明爲四川按察司僉事

○巡撫湖廣都禦史秦金奏安陸衛右所官軍先年調襄陽護衛前項運船未有所處乞將安陸衛輪戍靖州旗軍二百三十六名掣回本衛訖免其上班並將奉例攺編新軍數內摘撥以足二百二十五名之數照例支料修船分撥委官管運其靖州缺班仍於武沔安福等衛通融撥補戶部覆奏從之

○癸未裁革重慶府捕盜通判一員從撫按請也

○初廣東海洋賊數百人屢入廣海衛城劫掠無敢捕之者間捕得送官指揮趙瑩朱椿輙縱之至是巡按者寘瑩等於法且劾守巡參政張恩副使汪鋐兵備僉事程文隱匿賊情及都指揮歐儒布政使方良節按察使汪獲麟不能舉察俱當究治詔宥之仍停俸有差獲麟以遷任免

○廣東廉州府地震有聲

○甲申以災傷免湖廣武昌漢陽襄陽常徳徳安荊州黃州嶽州八府沔陽安陸二州山西太原平陽二府澤潞二州屬縣稅糧有差

○先是山東都指揮僉事狄公唐與都指揮髙岱爲流賊所敗俱謫戍岱尋以斬獲功止降二級至是公唐援岱例奏辯亦降級爲指揮使

○乙酉升福建車轉運鹽使司運使黃衷爲廣東布政司右參政

○巡撫湖廣都禦史秦金奏言湖廣地方大水加以徵苗用兵錢糧缺乏乞請淮鹽十萬引並借該角�羊戶部備邊事例銀二萬四千四百餘兩以濟目前之急及停徵被災州縣錢糧查復各王府奏討山場湖蕩稅課局河泊所諸項課稅仍擬還官以備郡王以下祿米其湖廣省城各處鹽商湊集仍炤先年舊規俱赴武昌府掛號每舡納銀二兩或三兩入官貯庫按季類角�羊布政司以備不虞支用戶部議覆從之

○升戶部郎中黃閱古爲福建都轉運鹽使司運使

○戊子升福建按察司僉事蔡天祐爲山東布政司左參議

○賞寧夏宣家沙窩等地方獲功官軍銀布有差

○己丑賞左都督朱寧工部尙書李燧銀二十兩紵絲二表裏侍郎兪琳劉永銀十兩紵絲一表裏郎中趙經主事孔鳳千戶沈麟皆織金紵絲衣一襲及所副該吏旗校匠役等四十一員名升賚有差以修理象房畢工也一役之微而恩賞之濫如此

○寧府護衛指揮使王麒縱其下收買私鹽於長蘆爲侍郎藍章所劾下巡按禦史逮問至是寧王宸濠爲請詔釋之

○辛卯升光祿寺少卿張玠爲太僕寺少卿大理寺右寺正潘鑑爲福建按察司僉事

○狹西肅州衛地震

○壬辰六科都給事中葉相等言邇來月不數朝朝或入夜今冬至正旦令節在邇天下諸司官朝覲及宗藩四夷皆入賀朝廷舉動四方儀法不可不愼伏願夙興視朝以示法天下十三道禦史屠僑等亦言陛下蒞政十有一年免朝日多視朝日少諸司百辟惟知有左順門之趨候而已伏望罷順門之傳旨復奏事之舊規俱不報

○癸巳蔭南京都察院右副都禦史趙鑑子嶽爲國子生

○昏刻月犯井宿西扇北第一星

○以山西布政司銀六萬兩給大同軍餉

○甲午升兵部郎中楊欽爲光祿寺少卿

○夜月犯天樽西第一星

○丙申冬至節遣駙馬都尉馬誠崔元林嶽分祭長陵獻陵景陵裕陵茂陵泰陵文武衙門各分官陪祭

○遣儀賓周鉞祭景皇帝陵寢

○遣內官祭恭讓章皇后陵寢

○冬至節上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮

○文武官命婦朝賀太皇太后皇太后於宮中

○免羣臣宴賜以節錢鈔

○尙膳監言供禦磁器不足乞差本監官一員往饒州提督燒造工部言江西兵荒相繼而饒州逼近姚源傷困尢甚若差官必多帶無名人等供費不訾民何以堪乞止命鎭巡官督該府以不足之數如式燒造進用爲便不從

○先是鳳陽奉侍皇陵太監郭旺監丞秦宗往白塔壽春等王墳所怒中衛指揮霍璋不迎令家奴毆之遂死事聞命刑部郎中蕭海往會巡撫等官勘問海等還奏皇陵內臣與該衛素無統屬卽坐以威力主使律但其事若因公恐失之重若擬因公罪則璋實死非命恐失於輕宜令三法司並科道官會議定罪於是刑科都給事中王爌等劾海奉命爲勘官不能依律直斷乃展轉遷就持兩可之說實爲旺等開幸免之路以脫己禍非忠朝廷者事下都察院議請再勘訊並逮旺宗得旨事已明不必再勘宗當重治姑從輕降二級旺革管事俱令看守皇城

○庚子司禮太監賴義傳旨給事中呂經潘塤升一級補外時經爲吏科都給事中塤爲兵科都給事中吏部請循舊例以年勞推升不許乃授經爲蒲州同知塤開州同知

○壬寅升山西按察司僉事劉澤爲本司副使

○癸卯魯府諸郡王多不睦世孫健杙懲祖怠縱凡事過爲裁損諸郡王尢怨之於是有詐爲安丘東阿陽信等王移文於巡撫者其辭云館陶郯城新蔡宜城等王以祿米不給久懷怨望世孫健杙違例造妃墳於鉅梁山離府城三百餘里將潛結礦賊與館陶等王共謀作亂蓋其事皆虛而印信亦僞鎭巡官知其相傾害也以狀聞下都察院議以爲事涉詭祕不必深究宜敕世孫健杙並鎭巡等官會集諸王諭以禮法俾尙和睦仍毀其僞書補給祿米墳地果太遠宜勘明攺葬詔從其議

○夜月掩犯氐宿東南星

○甲辰蔭戶部尙書石玠侄練故南京工部尙書張憲子珩俱爲國子生

○乙巳十三道禦史王金等奏邇者內批升調吏科都給事中呂經兵科都給事中潘塤於外臣等切觀今日用捨違宜爵賞太濫貪污竊位奔競肆行尙書以傳奉而驟得卿相以乞憐而苟安銓曹之失職甚矣功次冒濫邊備廢弛黨逆者得以襲官失機者得以幸免推舉悉由乎風旨是非不卹乎人言本兵之廢墜極矣經墳給事吏兵二科其所以參駁論列與公卿大臣爭可否者將各舉其職以忠於陛下陛下不察乃墮小人之計陽與而陰奪之臣等恐天下之人將以此而規朝廷之好尙軟熟同風廉恥道喪卒有意外之虞誰復發其機而杭攝之乎伏望收回成命將經墳仍復舊職則耳目之司無所塵蔽敢言之气不至摧折矣六科給事中邵錫等亦以爲言俱不報時王瓊在兵部以塤論事不屈執駁太多深忌之假手內降出之於外遂連及經云

○賜都禦史馬中錫字天祿直隸故城人成化乙未進士授刑科給事中擢雲南僉事以憂不赴服闋除陜西尋攺提學未幾遷副使久之不爲大理少卿弘治九年遷右副都禦史巡撫宣府尋以病去十八年用薦起遼東巡撫正徳九年擢兵部右侍郎尋轉左有冒功遷官者中錫抑之忤逆瑾意攺南京工部尋勒致仕復擁其在遼東時儲粟損腐械送遼東獄責之陪償遂褫爲民瑾誅復起巡撫大同劉七等擾山東遷右都禦史往督軍務連敗賊於河間泊頭遂遷左已而賊勢轉熾中錫請撫之而焚劫如故言官劫其爲賊所愚且故城路衝計綏兵以保盧暮乃並惠安伯張偉徵入詔獄凡八越月感疾遂卒年六十有七十一年巡按禦史盧追訟其冤謂賊實聽招而僉事許承芳忌之密請益兵以疑其心後𨿽更受中錫約束方至軍門而徵入之命下矣朝廷是其言賜祭一壇中錫歷官俱有可觀而忤瑾得罪尢爲時所重招降之謬未必盡如言官所論而劉七輩橫行猖獗其可招者或不免於怯云

○右僉都禦史王云鳳卒云鳳字應詔山西和順縣人成化甲辰進士授禮部主客司主事遷祠祭司員外郎中副使楊茂元言事獲罪上疏救之又奏太監李廣恣不法乞正典刑會郊祀云鳳騎而入壇遂得罪謫陜州知州廣敗乃升陜西提學副使條約甚嚴再升山東按察使亦以嚴明稱母喪去官逆瑾羅織罰米千餘石家遂縣罄張彩爲吏部言於謹擢云鳳國子祭酒司務孫璁者瑾女弟之夫也亦恬瑾勢云鳳嘗與往還璁後爲瑾所疎以病免歸云鳳不知也復郊餞之瑾語人曰孫總何人也士大夫至往餞之云鳳祭酒亦可爾邪遂攺南京通政尋謝病歸復起爲右僉都禦史巡撫宣府在任僅兩踰月凡上數十疏如建儲及免調邊軍皆及之會父喪去官至是卒云鳳好奇立異銳於取名然中實靡定爲節不忠人多薄之

明武宗毅皇帝實錄卷之一百四十四

正徳十一年十二月丁未朔上視郊祀牲是日車駕暮出比還宮已夜分邊軍馳騎擁門扈從羣臣幾不得入有爲蹂踐者

○己酉以冬無雪令順天府官祈禱

○辛亥命錦衣衛署都指揮僉事趙承序練武營坐營管操

○癸丑兵部奏定南方徵剿蠻寇賞格由對敵擒斬二級搜捕二級升者俱止本身著爲例從之

○鄭府丹陽王見淕薨王簡王第十一子母兪氏成化庚子生弘治辛亥冊封至是薨輟朝一日賜祭葬如例謚曰靖和

○升勇士營坐營管操指揮僉事神周爲都指揮同知周先任都督同知充山西副總兵再以失律降級夤緣起用至是復自陳有功兵部覆請上特加升焉

○命魏國公徐俌子天賜爲南京錦衣衛指揮僉事從俌乞也

○甲寅攺南京都察院右副都禦史趙鑑爲都察院右副都禦史淸理浙江福建等處鹽法

○賞西寧馬鞍山等處擒斬番賊有功官軍人等銀絹有差

○奪分守遼陽副總兵孫文俸三月分守開原右參將孫棠二月提調都指揮王欽五月以淸河並鎭北堡失事也

○丁巳蔭太子太保禮部尙書兼武英殿大學士靳貴子懋仁爲國子生以三年考滿也

○鎭守大同總兵官時源旣被逮懼罪托疾乞歸刑部持之詔以源旣有疾聽歸俟愈日巡撫官奏處

○巡按直隸監察禦史張士隆奏參將石壐先以失機革任仍假未繳之敕擅畜家兵張大聲勢其子指揮堅奎並攺任大寧都司都指揮張憲等俱大肆豪惡當以法治之都察院覆請得旨璽已致仕勿問並宥堅罪惟逮奎憲等仍以狀聞

○戊午命左都督劉暉充總兵官署都督僉事傳豈充左參將都督命事張椿充右參將同在團營東官廳操練官軍待用

○己未升工部營繕司郎中趙經爲太僕寺少卿仍管營繕司事初內官監太監劉養以經營建有勞爲乞升擢仍不妨原務吏部言經屢被論劾宜在所黜上特從餋言令升一級吏部乃擬授山東右參議職銜不允遂有是命經先知濮州貪聲已著及官工部值乾淸之役與內外權姦交通竊官帑不下數十萬盜嘗夜劫其家恣令取之盜出不勝負戴所遺金帛狼籍於路性尢淫多畜姬妾每飲權貴家輙召妓縱狎未幾死死之日朱寧令官校以治喪爲名�其家曁歸獨妻子數扶櫬得出其囊橐姬妾皆歸寧矣

○先是有旨修東西兩路邊關墩臺壕塹都禦史臧鳳東路起山海至居庸李王�贊西路起紫荊至龍泉至是訖工提督軍務都禦史彭澤請量加賞兵部謂鳳王�贊先皆失事僅可贖罪其巡關禦史蕭鳴鳳屠僑及其餘有勞者宜如澤言乃賞鳴鳳僑各紵絲一表裏余令巡撫官量賞之

○罷大同遊擊將軍署都指揮盧卿升大同後衛指揮陳鈺爲署指揮僉事代之

○雲南楚雄大理二府豪化景東二衛俱地震

○庚申湖廣容羙宣撫司宣撫田秀愛其幼子世宗將謀逐其兄白俚俾而以世宗襲職白俚俾恨之誘彊賊殺其父及世宗事聞下鎭巡等官驗治淩遲處死土官唐勝富張世英等爲白俚俾奏辯當坐詔以夷獠異類難盡繩以法令戒飭之

○戶部覆巡撫大同都禦史王憲議處邊儲事一大同鎭虜等衛地在極邊北虜不時侵犯地多拋荒其屯糧艸束先年事例厚腴者徵收本色沙薄者石折銀三錢艸每束折一分軍民兩便徵收易完所當遵守一土兵抽選宜如例免糧五石若攺充正軍已食糧者不得優免其節年徵進獲功已升授官旗等職役者宜令所免糧自正徳二年俱全徵畱本府補支王府祿米一弘治十四年以來召募抽選軍丁宜揀選精壯者畱以應役老役殘疾者悉從沙汱從之

○賞霸州等處擒斬叛賊獲功官舍旗軍人等銀鈔並彩叚絹布有差

○辛酉貞惠安和景皇后忌辰遣儀賓楊淳祭陵寢

○攺巡撫狹西右副都禦史蕭翀於南京都察院

○淸理兩淮鹽法南京刑部右侍郎兼都察院左僉都禦史藍章乞致仕許之初巡按禦史王金劾章耽聲樂瀆貨利縱子通�受賄又爲買民間女爲妾有旨畱用已而兩京科道交論之至謂章先任巡撫克軍前賞犒之物盜曹雄投沙之贓吏部議令自陳以全體貌會章亦自陳乞令給驛歸

○壬戌終養監察禦史陳茂烈卒巡按福建禦史王應鵬奏其淸修苦節貧且無後請加卹典以勵士風禮部議茂烈孩提之性富貴莫移冰檗之操始終弗��角羊�殆儒者之髙蹈也宜如應鵬奏令有司樹坊表宅賜以名額或附入鄕賢祠歲時修祀仍優給其家從之

○宣府懷來衛地震

○癸亥賞宣府獨石軍川墩獲功旗軍人等銀布有差

○甲子以南寧伯毛良管紅盔將軍侍衛良初以侍衛調坐營管操至是請兼領許之

○丁卯升巡撫大同右副都禦史王憲爲戶部右侍郎兼都察院左僉都禦史巡撫狹西

○升翰林院編修景晹爲國子監司業

○寧夏衛地震

○戊辰太監張玉請往狹西甘肅等處買辦進貢諸物旣得旨兵部奏狹西地方屢經虜患公私困乏乞畱玉勿遣進貢諸物宜令鎭巡官酌量措辦角�羊京不聽

○升翰林院編修崔銑爲本院侍讀以九年秩滿也

○吏科等科右給事中邵錫等言邇者工部郎中趙經升太僕寺少卿降級指揮神周升都指揮同知物論太駭經貪淫無厭已屢被論劾周才非禦侮嘗失誤軍機不加黜罰復驟升用竊恐姦佞之徒妄求非分復援此例躡踵而至請亟罷黜以塞小人奔競之路十三道禦史王相等亦劾之俱不報

○己巳以河間府水災命發徳州水次倉粟米一萬五千石長蘆鹽價二千六百兩順徳廣平大名三府及本府所屬州縣倉庫錢糧以賑之從戶部議也

○戶部左侍郎楊潭奏運道自土橋至朝陽門凡四十五里宜用石鋪砌以便轉輸給事中石天柱等言運道之壞但可隨時修補而已用石之說勞費不貲況今宮寢未成此非所急而潭以爲請妄矣遂止

○庚午升兵科左給事中黃鐘戶科左給事中汪玄錫俱爲都給事中鐘吏科玄錫兵科兵科右給事中朱鳴陽戶科右給事中陳沾禮科給事中王江刑科右給事中王良佐俱爲左給事中鳴夏吏科沾禮科江刑科良佐工科

○雲南景東衛地數震

○辛未太監溫祥傳旨升都指揮同知神周爲後府都督同知指揮詹冕爲都指揮僉事

○雲南大理府雷震

○壬申升巡撫寧夏右副都禦史邊憲爲南京刑部右侍郎大理寺左少卿胡王�贊爲都察院右僉都禦史巡撫大同

○魯王陽鑄忿兗州知府童旭屢禁治其私人遂誣奏旭不法事旭亦奏辯詔遣刑部郎中盛茂錦衣衛副千戶藍章會山東鎭巡官勘問旣而茂以後期爲華所奏被逮乃遣官校執旭下鎭撫司鞫之至是鎭撫司以旭辭不承服請仍械送山東鎭巡官覆勘得旨旭奏辯明且幹王府人眾姑存大體皆已之仍賜書戒飭魯王旭攺別府

○癸酉兵部覆整飭武備侍郎趙璜奏河間府所屬滄州鹽山興濟南皮靜海諸縣災傷請發本府貯庫銀二千一百餘兩賑之仍暫免今年應撥寄養馬三千匹停徵備用馬一千五百匹及查拖欠倒失馬匹之不能追陪者具奏定奪報可

○乙亥周府崇善王安氵�宮薨王惠王第六子母王氏成化辛卯生初封鎭國將軍弘治己酉襲封崇善王至是薨輟朝一日賜祭葬如例謚曰恭順

○升錦衣衛指揮僉事潘昇爲廣東都司署都指揮僉事僉書管事昇太監忠之侄朱寧逼其獻宅盡有其貲因令陳乞得升外𨿽酬之實逐之也

○以災傷免直隸鳳陽淮安揚州三府徐州所屬州縣及鳳陽等衛洪塘潁上等所狹西莊浪西寧二衛稅糧有差

○命左都督劉暉遼東選精兵三千一百三十三人以參將一人統之楡林遊擊將軍杭雄充參將選補所部軍如遼東之數各團操聽調

○以歲暮祫祭遣定國公徐光祚駙馬都尉遊泰告太廟及懿祖皇帝熙祖皇帝祧廟

○丙子祫祭太廟

○以明日正旦節遣駙馬都尉馬誠崔元林嶽分祭長陵獻陵景陵裕陵茂陵泰陵

○遣儀賓周鉞祭恭仁康定景皇帝

○遣內官祭恭讓章皇后陵寢

○南京禮部右侍郎楊廣乞致仕不允

○升登州府知府張龍爲通政司右通政時龍以朝覲至京奏母老乞攺京職爲吏科所駁吏部亦奏龍累經論劾且無自外更內例內批遂升之龍不俟廷謝明日卽行呵於外見者皆恥之而龍施施自以爲榮也

○是歲天下戶共九百三十八萬一百二十三戶口共六千二百五十七萬三千七百三十六名口田四百六十九萬七千二百三十三頃一十六畝九分二釐七毫五絲四忽九微五纖田賦二千二百一十六萬七千三百七十六石九斗八升一合四勺五撮五圭三粟三粒七微麥四百六十二萬六千六百四十八石七斗三升九合一勺八杪二撮七圭七粟九粒四微五纖絲三萬一千五百五十三斤一兩三釐一忽四微五塵綿一十六萬七千六百斤一兩九錢八分八釐七毫七絲絹一十二萬六千七百六十七疋三丈六寸六分二釐一毫八絲三忽布一百六十六萬六千四百六十疋四尺四分綿花一十一萬二千八百九十四斤一十一兩二錢二分二釐四毫三絲三忽艸二千五百九十四萬四千二百四束包六斤五兩二錢八分九釐三毫三絲九忽七微六纖戶口鈔八千七百九十萬六千六十七貫七百七十八文五分六釐雜課鈔七千三百九十二萬七千一十九貫折米三萬三千三百三十六石七斗四升七合三勺鹽課二百一十八萬二百四引九十一斤九兩三錢三分六釐折米五千七百八十七石四斗折布四萬六千六十三疋一丈八尺五寸五分八釐茶課一十一萬三千三百一十一斤九錢七分屯田一十六萬一千三百二十七頃一十八畝四分四釐四毫七絲一忽糧一百四萬一百五十八石三斗九升一合五勺八抄九撮金銀課三萬二千九百二十兩水銀二百二十九斤朱砂四十六斤八兩儧運四百萬石各處運納一千一百七萬五千六百一十九石八斗四升一合三勺三抄三撮七粟六粒減免糧一百二十四萬六千四百十四石二斗六升四合三勺一抄九撮減免艸六萬九千七百二十六包

明武宗毅皇帝實錄卷之一百四十四終

大明武宗毅皇帝實錄卷之一百四十五

正徳十二年春正月丁丑朔上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮太皇太后皇太后皇后受命婦朝賀

○免文武羣臣宴賜以節錢鈔

○江西新建縣火

○戊寅召內閣府部大臣及科道官至左順門太監蕭敬諭旨以十三日郊祀畢駕幸南海子觀獵於是大學士梁儲等退而上﹤鋶﹣釒﹥曰伏蒙聖諭臣等與諸司眾口一詞皆謂朝廷至大至重之事莫有過於郊祀者今祀禮未舉而先有意於遊獵則精誠已分矣何以感格天心吁祈歆享而望其錫福降祥於天下哉況自祖宗列聖以來百五十餘年皆未嘗有此舉動臣等乃不能極力諫阻以致皇上輕攺祖宗之舊章怠忽郊祀之大禮縱耳目之細娛忘宗社之至計則臣等之罪大矣又況塵埃艸野之中車馬叢雜等威莫辧警蹕不嚴萬一可虞之事或有出於意料之所不及者則臣等𨿽萬死亦不足以贖誤國負君之罪矣以此不敢苟爲阿順伏望采納羣言斷在不行則聖徳益光而聖治益隆矣五府六部都察院通政司大理寺等衙門成國公朱輔等亦﹤鋶﹣釒﹥言人主之尊凡一舉動擬於天行安危治忽於此焉系古之文王有臺池鳥獸之樂者以民之樂爲樂也今災異連年愁嘆盈路夷狄盜賊無日寧息此正陛下憂勞兢惕之日非若祖宗之時時和年豊百姓富足可以暫爲遊觀之樂如文王也況國本未立震器尙虛羣情惶惑車駕遠幸可無內顧之憂乎伏望禮成之後卽日還宮實宗社億萬年無疆之休六科給事中葉相十三道禦史張士隆等各﹤鋶﹣釒﹥言君徳莫大於敬天敬天莫嚴於郊祀今駕出南郊舉行大禮六軍屯駐於外百官駿奔於朝萬姓快睹於野顧乃注念盤遊事涉不敬況今天下諸司朝覲黜陟幽明尢當以身率之伏望上答天心下全國體時大學士靳貴在告亦言邇者欽承宣召臣臥病不能入朝伏枕驚惶莫知所謂旋聞聖駕欲於郊祀後往南海子田獵特召羣臣宣諭又聞在廷諸臣咸謂不可夫田獵一事陛下必以諭諸廷臣者臣於此見陛下此心不輕自用卽帝舜稽於眾捨已從人之盛心也而僉議以爲不可又知諸臣忠君愛國之心亦無不同也臣𨿽叨預末議芻蕘之見亦不過此然猶有說焉今前星未耀國本未建居守無血屬之親加以年歲饑饉百姓艱難所在有盜賊之警意外之變不可不防至於天下諸司朝覲觀瞻所系百萬軍士隨從艱辛又有所未論也伏望皇上俯聽羣言特回聖念郊禮旣畢大駕卽旋以副大小臣民之願宗社幸甚﹤鋶﹣釒﹥入皆不報

○升山西左布政使鄭陽爲都察院右副都禦史巡撫寧夏地方

○錄鎭西衛莊坪等處破虜功賞巡撫山西都禦史李鉞銀二十兩紵絲二表裏加鎭守太監羅籥祿米歲十二石兵備副使張鳳羾俸一級僉事劉澤行太僕寺卿許銘等各賞紵絲一表裏

○己卯宣宗章皇帝忌辰奉先殿行祭禮遣駙馬都尉馬誠祭景陵

○庚辰兵部奏湖廣聽選監生程侖率家眾擒斬彊賊十三人復招撫賊首宋玉淮等例宜升賞命吏部選用侖視考定資格加三級

○辛巳播州土官安撫羅忠宋淮等以宣慰使楊斌有父喪欲如文臣例守制奏斌素得夷心乞勿令守制以弭邊患詔斌仍舊掌印管事且降敕獎勵之

○壬午孟春享太廟遣駙馬都尉林嶽代行禮

○南京六科給事中周用等言伏見朝廷邇來用人往往不由吏部如以劉愷李浩爲禮部尙書張昱爲鴻臚寺卿魏璄爲本寺左少卿至於升調都給事中呂經潘塤於外皆出內降遠近惶惑莫知所由臣等竊惟敕戒百官各司其職者陛下之事也乃若某可以爲某官舉其人以上請者吏部之事也今內降雜出吏部不得與聞則是吏部之職廢而陛下行有司之事矣且愷等自甘躁進不惜淸議經等以言爲職似無深過進退如此非所以厭眾心而訓有位也伏願皇上體祖宗建官之意特昭宸斷將愷等罷黜以沮幸進經等仍供舊職以廣言路庶用人公而治體正矣南京十三道禦史楊必進等亦以爲言俱不報

○癸未海西渚冬河衛女直指揮使伴哥松吉答等贖還漢人被虜者五人乞照速古例升級兵部議宜俯順夷情從之

○贈福建上杭縣民賴思智爲武略將軍蔭其子楷爲世襲試百戶以思智屢有殺賊功死於戰陣從禦史胡又靜奏也

○甲申升福建按察司副使劉玉爲大理寺左少卿

○命大同前衛指揮僉事趙鎭守備天城城地方

○太僕寺少卿何孟春奏罷徵馬匹中多傷殘若例給團營軍領餋日見耗損官失馬課而軍若追償宜分爲四等堪餋者令各軍領餋暫免差操次者寄餋附近州縣人戶量優卹其家若倒死如遼東例量償不堪者送光祿寺供應已倒死者聽軍士鬻之量折償買馬兵部議覆從之

○乙酉裁革貴州永寧等處右參將張泰回貴州都司帶俸從撫按議以其剩員無益且生事擾民也

○丙戌以大祀天地上禦奉天殿誓戒文武羣臣致齋三日

○升吏科右給事中邵錫工科右給事中竇明爲左給事中工科給事中吳巖戶科給事中吳鎭劉洙刑科給事中邢寰爲右給事中錫戶科明兵科巖戶科鎭禮科寰兵科洙刑科

○丁亥以上元節賜文武百官假十日

○戶部以宣府撫臣奏糧芻缺乏請發太倉銀五萬兩並兩淮運司鹽課二十五萬引爲銀十萬五千兩令巡撫等官於要害城堡招�報中以備主客兵馬之費從之

○以都指揮同知劉玉充延綏遊擊將軍指揮蕭滓升署指揮僉事充遼東右參將

○降守備代州都指揮僉事李經三級坐守備不設虜入境殺掠也

○己丑大祀天地於南郊禮甫畢車駕遂幸南海子黎明文武諸大臣追從之上方縱獵門閉不得入晡時傳旨令諸大臣先還候於承天門夜半駕始入禦奉天殿羣臣行慶成禮明日以獐麂麅兔分賜府部大臣翰林五品以上及科道官初上時出微行猶諱之至是特宣諭外廷無敢力爭者旬日間再獵南海子西北巡邊之行自此始矣

○庚寅以大祀禮成上夜禦奉天殿大宴文武羣臣天下朝覲官及四夷朝使時殿上不設燭上禦寶座久之未徹爵鴻臚寺傳贊與宴者就席如常儀而退

○辛卯上元節免羣臣宴

○錄獲口北姦細馮敬等功升官舍旗軍張宣等五十二人實授一級蔣鐸等五十二人署一級加太監張忠祿米二十四石升參將桂勇賈鑑署一級賞侍郎丁鳳總兵劉暉銀三十兩紵絲四表裏侍郎楊潭及鎭守太監於喜馬錫巡撫都禦史王純王憲各銀二十兩紵絲三表裏巡按禦史劉澄甫錦衣衛千戶王福各銀五兩紵絲一表裏僉事盛鵬孔公才都指揮王本宋文郎中李志學陳溥主事曹聰馮洙並都指揮叚錦等二十一員各紵絲一表裏時張忠旣出師不見虜而還因執馮敬等以文其功遂皆受賞

○癸巳英宗睿皇帝忌辰奉先殿行祭禮遣駙馬都尉林嶽祭裕陵

○大同紅墻兒大邊堡等處失事罪逮問把總指揮張禎等停守備都指揮僉事史浩俸三月楊澄俸兩月參將李淳麻循張輗太監許全李環等俱宥之

○吏部會都察院考察天下諸司官以參政景佐吳晟副使蕭淵汪景芳知府樊瑀丁襄苑馬寺少卿冉繼志等俱年老參政柳尙義參議楊淸張簡張岐等俱有疾參政艾洪僉事諭文璧知府黃相石鳳萬英苑馬寺卿孫火�岡等俱罷軟布政使倪天民陳逵參政胡鍵邊億徐翊劉臺戴敏參議王泰孫淸副使馮顯羅玹張鳳羾程銈劉浩僉事趙官殷鏊寧河閻鐸胡止楊時周張嘉謨孔公才李淳白杲侯自明蔡中孚周謨王介林近龍知府章寓之饒榶章澤馬騤馮本澄徐天澤初賢黃翺梁珠嚴永灌葉信官倫馬文運使王宣及知府已升通政張龍俱不謹副使陳懷經林魁僉事李淳田汝耔徐海知府馬騤陸棟等俱才力不及並不謹府同知等官屈銓等共一千二百九十五員又雜職一千二百一十四員請如例令老疾者致仕罷軟不謹者冠帶閒住才力不及者調用詔如例惟張龍孫淸畱用

○乙未六科給事中黃鐘監察禦史常在等劾奏登州府知府今升右通政張龍行同禽獸欲甚虎狼黨逆宣淫彰賂亂法公論謂何且今考察之時百司戰懾而姦惡之尢首蒙超擢凡在黜者孰肯甘心輸服哉伏望皇上念祖宗至公之典不可壞於今日國家名器之重不可援之匪人亟寘之法以正其罪不聽

○升太原前衛指揮使劉寵爲都指揮僉事以緝捕彊賊功也

○丙申禦馬監左少監孟泰往臨淸收放糧斛爲奏帶參隨乞廩給戶兵二部以例執奏有旨與廩給二名口糧三名

○己亥賞薊州正水谷寨殺賊有功軍舍人等鈔絹布疋有差

○賜天方國等處朝貢使臣大者馬黑麻等宴及賞彩叚絹疋等物有差

○庚子後軍都督府帶俸左都督朱國卒國本許姓故都督寧之子也成化壬寅從徵淸水營等處以舍人有斬虜功升錦衣衛副千戶正徳辛未以徵山東河南北直隸等處流賊功歷升至左都督以義兒日侍豹房賜國姓至是卒得葬祭

○刑部議湖廣巡按禦史奏勘遼府奉國將軍寵濰聽校尉呂紀等撥置違法請裁處詔寵濰有違祖訓姑貸之停祿半年紀等充邊衛軍

○辛丑趙府洛川王見渥薨王靖懿王長子母妃湯氏天順庚辰生成化甲辰襲封至是薨輟朝一日賜祭葬如例謚曰榮恪

○轉河南布政司右布政使胡玥爲山西左布政使

○掌遼東都司事都指揮同知劉宗武以病閒住以都指揮僉事寧寶代之

○壬寅都察院右都禦史王璟乞致仕不允

○升指揮同知楊賢署都指揮僉事充右參將分守寧夏西路

○土魯番速壇滿速兒復��處哈密寇肅州遊擊將軍芮寧率眾出禦之敗沒先是夷人之僑居肅州者若阿剌思罕兒失拜煙答之屬多土番姻黨而寫亦虎仙尢桀黠名𨿽內屬實與速壇滿速兒交通爲之耳目凡土番之羈速壇拜牙卽及��處城奪印以要重賂皆出其謀至是以事忤速壇滿速兒將殺之乃求火者他只丁爲之角�羊許賂幣千五百疋期至肅州畀之且啖之入寇曰肅州可得也滿速兒悅乃遣寫亦虎仙及其婿馬黑木入貢以覘虛實因徵其賄守臣以隨貢頭目火者散者兒爲火者他只丁弟懼其爲變乃並其黨虎都寫亦羈之甘州而督寫亦虎仙出關虎仙懼弗去火者他只丁遂復誘奪哈密城請速壇滿速兒移居之分兵脇��處沙州紏眾入寇至兔兒壩寧與參將蔣存禮都指揮黃榮王琮各率所部往禦之寧先進至沙子壩遇賊賊以大兵圍寧而分兵綴存禮等令不得合寧勢孤援絕遂爲所敗死焉一軍皆沒凡七百人賊旣敗我軍又遣斬巴思等十餘人以駝馬至肅州詭言乞和而陰貽阿剌思罕兒寫亦虎仙等書約舉火爲內應兵備副使陳九疇廉得其情執阿剌思罕兒等並斬巴思付獄令通事毛鑑等防守鑑等故緩之令與其黨通欲伺隙而逸時初聞寧敗城中恟懼及賊薄城軍士皆出戰眾夷果欲爲變九疇備嚴不得發乃戮鑑等數人於市以狥並系其通謀者二百餘人賊久駐無援恐謀泄爲我所乘逐遁去守臣上其事且言先後入貢夷使宜隨所在羈之而巡按禦史王光亦劾諸將失律罪並及鎭守太監許宣總兵官史鏞都禦史李昆兵部議覆得旨宣鏞昆降敕切貢存禮等俱戴罪自劾仍令舉文武大臣有才略者往經略之

○癸卯蔭大學士楊士奇曾孫宗明爲國子生宗明奏乞蔭吏部議士奇𨿽有功累朝其子及孫已三被恩蔭不宜許上念士奇功特與之

○升山西布政司右參政王崇文爲河南右布政使雲南按察司副使盧宅仁爲福建按察使調雲南右布政使汪獲麟浙江副使馬卿於山西卿提調學校

○賞狹西漢中地方殺賊有功官旗軍舍人等銀兩絹布有差

○命都指揮僉事王祥守備西陽河堡都指揮同知夏欽協守寧夏東路興武營地方

○甲辰升刑部署郎中事主事唐錦福建按察司僉事胡鐸爲按察司副使提調學校錦江西鐸福建

○升禮科都給事中葉相遼東行太僕寺少卿翟敬福建布政司左參政彭夔爲布政司左參政吏部郎中陳錫戶部郎中劉景寅浙江左參議王珝成都府知府孟醇爲右參政相湖廣敬狹西夔廣西錫福建景寅狹西珝河南醇四川

○銓注都指揮僉事王孝忠於遼東都司僉書

○淸寧宮西小房火

○乙巳廣東連山縣野火延入城毀官�廠角羊�民居殆盡老弱死者甚眾

○升賞狹西延綏官旗軍捨郤賀玄等一百三十六人有差以山丹永昌鎭番涼州洮州等處功也

○丙午工科都給事中石天柱等言近奉旨令狹西織造上用袍服竊見狹中連歲兵荒科斂繁重加以回賊大舉入寇方命將徵討兵馬供億之費猶恐不支況可以織造擾之哉且治外夷者以內治爲本若織造不止民生重困恐干戈意外之禍不在外夷而在中國也伏望俯順民情暫爲停止﹤鋶﹣釒﹥入不報

○六科給事中黃鐘十三道禦史許完等復﹤鋶﹣釒﹥劾考察遺漏者如副使熊希古僉事錢俊民知府伍文定張愷徐朝元之貪僉事盛鵬知府朱鑑孫祿之酷布政使邵蕡王恩參政周曾熊桂蔣曙參議劉金劉潮副使吳江阮吉僉事劉藍知府鄭選張元春毛騤計宗道韓轍周霖之不謹布政使杭濟之衰老廢事僉事楊譽之罷軟無爲布政使王紹僉事楊邦禎之才力不及請如例罷黜降調參議孫淸知府張龍貪污尢非諸臣比復蒙畱用違眾容姦紀綱大壞宜明正其罪有旨希古等仍查歷年考語分別等第以聞淸龍已之於是吏部會都察院覆奏霖科罰已問罪降級祿嘗爲巡按禦史所紏俟驗實另議所坐希古曾俊民愷鑑宜令閒住騤致仕金潮譽邦禎朝元轍調用其餘宜仍畱供職從之

大明武宗毅皇帝實錄卷之一百四十六

正徳十二年二月丁未朔釋奠先師孔子遣大學士蔣冕行禮

○升廣平府知府華津爲山西布政司右參政監察禦史張淮曹雷兵部郎中趙中道廣西右參議黃偉狹西僉事許諫廣東僉事王弘黃昭爲按察司副使淮浙江雷江西中道四川偉雲南諫狹西弘廣東昭福建

○賞赤斤蒙古衛都指揮使也先哥二十七人有差以坦力地方斬虜功也

○治虜入淸河新安二堡失事罪都指揮王宣及指揮耿鐸鄭鉞等俱逮治副總兵孫文奪俸三月太監趙英姑宥之

○戊申祀太社太稷遣駙馬都尉遊泰代行禮

○遣順天府府尹胡韶祭先農之神

○升禮科右給事中胡鎭禮部郎中張繼孟南京兵科給事中周用雲南按察司僉事鄭錫文兵部郎中陳炫爲布政司左參議鎭浙江繼孟江西用雲南錫文廣東炫福建南京吏部署郎中林塾爲浙江右參議

○庚戌升兵科給事中田荊賴鳳監察禦史賀寬劉成徳劉澄甫朱昴戶部署員外郎事主事王進賢董琦葉廷會南京刑部署郎中事主事陳卿刑部署員外郎事主事劉孝張寬大理寺署左寺正左評事王芳署左寺副左評事陳綱松江府同知魏彥昭爲按察司僉事寬浙江進賢琦卿孝狹西澄甫山西芳成徳荊四川鳳江西廷會福建昴寬綱廣東彥昭山東

○發太倉銀五萬兩於延綏以備軍餉從巡撫等官所奏請也

○初虜七萬騎分道入寇副總兵陶傑遊擊將軍靳英都指揮朱彬等屯宋家營巡撫都禦史王純監槍少監汪鳳都指揮王本等以七千人城守總兵潘浩統都指揮朱春太監於喜統指揮王唐參將楊玉左欽統都指揮易章等九千人合英兵擊虜於賈家灣敗績春唐皆死浩走還虜至雞鳴山敗指揮張楫兵進抵保定燕尾河浩益調龍門城遊擊將軍餘震北路參將江桓兵復率傑等出戰亦敗退保保安新城是時參將張永太監劉寶遇虜於老營坡被創而走居庸分守指揮孫璽太監李嵩閉關爲自守計虜遂犯宣府遣輕騎薄演武廳純募兵出戰虜還趨雞鳴山浩追襲之及花園我軍復潰虜於是自靑邊口出凡攻破城砦二十處殺虜三千七百四十九人掠頭畜二萬三千五百有奇陣亡及被傷官軍三百八十一人所獲虜首僅九級至是巡按禦史劉澄甫勘實以聞兵部議浩已被逮請並逮純喜傑英桓寶鳳嵩至京鞫問彬本等數百人下巡按禦史治之時喜已攺任楡林純餋病歸詔以失事者眾俱宥之降浩三級傑英桓並彬本等俱停俸春唐並陣亡者升賞如例仍令鎭巡官賑卹死傷之家

○太監張雄傳旨福建鎭守太監崔安令守備南京以山西鎭守太監羅籥代安以印綬監太監吳經代籥又傳旨升都指揮使李琮爲都督僉事後府帶俸

○命左都禦史彭澤提督狹西等處三邊軍務鎭守寧夏右都督郤永充總兵官時甘肅告急廷議舉文武大臣有才略者以名上遂有是命尋傳旨以太監張永總制提督孔學監管神槍

○給事中任忠言臣奉使狹西傳聞有張太監者來辦進貢諸物狹西北鄰胡虜西接番戎地瘠早寒民多穴居野處衣皮哺藿無他生計頃因北虜入套沿邊之民耕牧盡廢腹裏未遭殺掠者僅三四府又以調集士馬日費芻糧千里轉輸亦皆疲蔽況春夏亢陽麰麥少熟繼以霜雪苗稼盡死流移逃竄十室九空去歲取黃羊皮及織造龍衣費輙數萬今太監復至催督峻急竊恐民不堪命矣夫鳥窮則啄獸窮則攫今外有交侵之虜設若內有不逞之民乘釁而起𨿽有智者豈能善後伏望收回成命以固邦本不報

○辛亥命太子太保戶部尙書兼武英殿大學士靳貴詹事府少詹事兼翰林院學士顧淸爲會試考試官

○升狹西按察司副使郭韶爲苑馬寺卿四川僉事戴書爲少卿山東僉事淩相爲遼東行太僕寺少卿

○兵科都給事中汪玄錫等奏速壇滿速兒籍口哈密以餌中國其心何厭之有所賴者鎖鑰得人軍威自振今芮寧整眾而出蔣存禮不爲之援以致全軍覆沒是寧之死存禮致之也乞治存禮臨陣退縮之罪以雪寧之冤其太監許宣總兵官史鏞都禦史李昆等旣知番文悖慢徒事因循餋成大患均宜切責懲治詔下巡按禦史核實以聞

○傳旨特給禦馬監太監陳貴旗牌以備捕盜以大壩各馬房盜賊間發也

○癸丑升江西按察司副使許廷光爲應天府府丞

○甲寅革蘭州衛指揮宋鏜管事仍發官軍方珤等三百餘人往甘涼備禦事寧回衛從兵部議也

○兵部尙書王瓊奏速壇滿速兒譯以許叚疋爲詞語多狂悖請查究輕許失信之人軍中事宜聽提督太監張永等從長議處勿執原議詔是之

○升延綏副總兵署都指揮僉事安國爲署都督僉事充總兵官鎭守寧夏地方以延綏遊擊將軍都指揮僉事朱鑾充副總兵代國升朔州守備指揮同知周政爲署都指揮僉事代鑾

○巡按禦史陳傑奏鳳陽根本重地隸以八衛統以畱守鎭以守備其慮遠矣國初原額軍士四萬六千六百餘名頃查見在僅一萬二千六百有餘中間又除京操漕運髙墻守護淮安造船及花園紅門等頃差役所畱城守者才老弱百餘人耳倉廩空虛城圍頹圯大非厚本之道乞暫免鳳陽各衛所京操其髙墻守護人役責辦物料非舊例者盡與剗革以紓軍士之急兵部議京操成﹤矢見﹥不宜免請令守備畱守等官加意撫卹不許剝削科害從之

○乙卯甘肅總兵官史鏞奏回賊擁眾南山而分千騎攻髙臺我兵牽制不得追擊乞添調兵馬兵部議選寧夏西路官軍三千人委官統領隨總兵官郤永進討從之

○海西嘔罕河等衛女直左都督等官褚餋哈等貢馬及貂皮賜宴並賞彩幣金織衣鈔錠如例

○丙辰巡撫蘇松都禦史張津劾奏九江衛指揮使宗憲安慶衛指揮同知楊瑄等巡湖不嚴以致華林殘賊攻劫貴池池州知府何紹正亦失於防禦命逮宗憲等問奪紹正俸兩月賊未獲者令巡撫巡江官督捕毋致滋蔓

○戊午蔭都察院右副都禦史金獻民子白爲國子生以三年考滿也

○先是山東僉士杜旻以賊破金鄕諸縣爲禦史所劾落職爲民至是旻奏辯職非守土都察院議覆令降一級別用

○總督漕運右都禦史叢蘭言比聞有劉太監者往烏思藏取佛所需船五百餘艘夫役萬餘人供億不貲所過騷擾日者營建巨木方行進貢快船續至比屋派夫數猶不足加之以此民將何堪況當災盜薦臻之餘公私匱竭費何所給今淮揚諸屬告急於臣哀號苦楚不忍見聞臣叨重寄若默而不言萬一致有他虞則上負聖恩其罪愈大伏望盡將所差人員取回以安人心﹤鋶﹣釒﹥入不報

○己未以災傷免狹西鞏昌府秦隴等州縣正徳十一年糧艸有差

○遣順天府官祭宋丞相文天祥

○遣戶部右侍郎侯觀祭京都太倉之神

○罷協守松潘右參將黃金以署都指揮僉事芮錫代之

○辛酉左春坊左諭徳兼翰林院侍讀董﹤王巳﹥請給假省親許之令乘傳歸

○壬戌免直隸眞定府冀州棗彊新河南宮三縣正徳四年至七年所逋隆慶倉糧以爲賊殘破從都禦史臧鳳奏也

○升錦衣衛帶俸都指揮僉事張徳爲都指揮同知徳初以冠帶舍人隨太監陸誾冒狼山大同遼東功復隨太倉黎安張忠王忻冒四川貴州江西滄州薊州功二年間累升八級至是以太監龍銳奏遼東長嶺堡獲功遂進是秩

○癸亥升左給事中朱鳴陽爲都給事中右給事中吳巖爲左給事中給事中任忠毛憲祝續爲右給事中鳴陽憲禮科巖刑科忠吏科續工科

○狹西莊浪衛天鼓鳴

○甲子命山西行都司都指揮僉事善景守備朔州城地方

○提督軍務都禦史彭澤請以太僕寺寺丞吳廷王�贊義勇後衛署都指揮使角�羊恆等四十四人從徵許之

○乙丑恭仁康定景皇帝忌辰遣儀賓楊淳祭陵寢

○調貴州按察司副使林長繁於雲南整飭臨安兵備貴州布政司左參議王承祥於山西

○以有事於甘肅詔發太倉銀三十萬兩太僕寺馬價十萬兩開中淮鹽二十萬引浙鹽十萬引及兼支狹西抽分贓罰上納事例銀以充軍餉復開中淮鹽九萬六千餘引河東鹽十萬引於狹西沿邊召商上納糧艸以戶部侍郎楊旦督理其事員外郎張洙李獻可主事劉黼馮曾佐之太僕寺丞謝瑞往買馬太監張永都禦史彭澤奏乞從行者各賞銀有差仍諭永澤相機進止給彩叚二千二百疋絹三千布五千並賞功銀牌千面勘合千道備用

○岷王爲女永明郡主擇配得武岡知州唐榮子一元奏至以榮官本州非州人也命別選王復懇奏謂議婚已久下禮部執議如前且請治輔導官及榮罪得旨前議誠是但念王懇情姑準一元婚不爲例輔導官宥之而令吏部更榮任

○丙寅巡撫貴州副都禦史鄒文盛以淸平苗賊猖獗劾都勻守備周吉不能任事且舉先仕都指揮今逮問邵鑑可用請令鑑戴罪自效而還吉於原衛兵部駁奏鑑之逮問吉之委用皆由撫按劾治考舉而文盛欲將劾治者委用考舉者黜退輒擅廢置宜究詰其罪其都勻守備暫令都指揮僉事權繼武代管鑑仍逮問並吉俱下巡按禦史治之詔如兵部議文盛免究

○丁卯錄涼州靖虜及羅羅墩殺賊功升賞舍人張淮等二十八人有差

○戊辰南京給事中周用禦史王佩主事林達等奏南京內府各監局占畱撮造軍捨六百二十四人不依期赴操乞委官淸查上令內外守備官會工部議處以聞

○內府供用庫奏新添火者五千三十餘人計增白熟粳米二萬四千一百四十八石請暫於太倉支給一年仍下嘉湖等府於歲額加徵如所增之數許之

○吏部言巡狹陜西禦史趙永亨劾奏巡撫延綏副都禦史陳璘黨比管糧僉事閻鐸剝害軍士鐸以罷黜�論璘必有所據請加策勵或令致仕詔畱之令策勵以副委任

○餋病都察院右僉都禦史文森乞致仕許之

○己巳升戶部右侍郎楊潭爲本部尙書總督倉場

○許餋病太常寺少卿趙繼宗致仕仍月給食米二石從其請也

○召整飭順天等三府地方武備工部右侍郎兼左僉都禦史趙璜還以盜息故也

○升湖廣按察司僉事髙顯爲狹西副使監察禦史貢安甫爲山東僉事全州判官許誥爲尙寶司司丞

○虜入開原鎭夷堡參將孫棠太監王秩等禦之追至創忽兒河斬首八十七顆巡撫都禦史張貫總兵官韓璽以捷聞賜敕獎勵奏捷人升賞如例有功官軍令巡按禦史查奏

○辛未巡撫蘇松等處右副都禦史張津言我祖宗以來每遇皇嗣旣生旋卽正位東宮播告天下使臣民翊戴有素故無前代卒之患此其爲天下慮至遠也今陛下卽位十有二年震器尙虛七鬯無托祖宗之所以傳於升下先帝之所以望於升下者何如而升下能恬不加之意乎邇來冬雷夏雹天鳴地震水旱饑饉殆無虛歲山東河南川狹之間所在寇亂殺傷生靈仰賴祖宗威靈竟削平之然所損亦已多矣如人大病之後元气未復而遽安然動色相賀一旦疾作則將不可救藥也且儲貳天下之根本不可不早爲之計漢文帝時有司請建太子文帝猶責有司不舉宗室之賢有徳者而必專於子非所以憂天下也宋仁宗時韓琦請立皇嗣仁宗曰少俟後宮有就館者琦曰後宮生子所立嗣退居舊邸可也夫文帝有子矣尙不欲私其子仁宗未有子乃能納臣下之言而立宗室以爲子是皆心祖宗之心以宗社爲重者陛下肯於二君多讓乎夫皇子未生立宗室以定天下之基皇子旣生正嫡嗣以從天下之望固古今之通義也陛下何嫌而不爲乎伏望斷自宸裏博采羣議擇宗室之親且賢者育之內庭預爲教餋俟他日篤生皇嗣然後退處藩服則宗社有托人心自安﹤鋶﹣釒﹥入不報

○巡按直隸禦史王九峯奏河間府所屬州縣已有旨賑濟順天保定永平三府荒歉亦甚請發所在倉庫賑濟如河間例許之

○壬申升戶部右侍郎侯觀爲本部左侍郎

○釋放府軍前衛幼軍老疾者樊洪等百三十一人還籍

○甲戌禮部會試取中正榜舉人倫以訓等三百五十人

○遣行人劉翀往四川趣少師兼太子太師吏部尙書華蓋殿大學士楊廷和赴京供職且賜廷和敕曰卿宏才重徳朝廷倚重自守制以來朕六發綸音三降璽書旣差行人復遣內侍仍責之守臣冀卿還朝用慰朝野之望顧卿守經據禮未肯幡然就道不知先朝輔臣遭罹家疚其所以報答恩遇亦皆如此否邪今再降璽書遣行人諭意計行人到日已屬卿釋服之期卿宜上體朕惓惓眷顧之心下體爾先人平生教子移忠之志卽日啟程勿更遲延重孤倚注卿宜深體之毋忽故諭

○錄大同打魚王山及鎭西南山莊坪等處功監督太監張忠加祿米二十四石蔭弟侄一人爲錦衣衛正千戶總兵左都督劉暉子副千戶提督侍郎丁鳳子百戶俱世襲督餉侍郎楊潭再蔭一子入監鎭守太監馬錫羅籥加祿米半忠賞紵絲二表裏巡撫都禦史王憲李鉞巡按禦史朱鑑升俸一級延綏副總兵署都指揮僉事安國遊系將軍杭雄俱升都督僉事朱鑾升都指揮同知朱曰�永準實授如之山西副總兵都督僉事郭錦升右都督遊擊將軍署都指揮同知張綺準實授大同參將都指揮僉事麻循李淳俱都指揮同知太監李環賞銀五十兩李睿三十兩各紵絲二表裏紀功禦史劉澄甫管糧郎中陳溥參議孫淸僉事劉澤試知事田畬升一級副使張鳳翀僉事孔公才賞銀二十兩楡林衛指揮同知梁震延安衛正千戶蘇鸞及錦衣衛副千戶殷鉉等一千四百十八人各升賞有差延綏官軍各賞銀二兩陣亡者以銀十兩卹其家又以兵部運籌有功尙書王瓊加少保兼太子太保蔭子如忠侍郎陳玉賞銀如鳳翀等蔭子如潭該司郎中紵絲二表裏員外郎主事半之先是太監張忠旣班師諸將杭雄等乃有此捷澄甫勘奏因以調兵制勝爲忠功瓊爲覆請故忠再受賞而並及瓊是時瓊與權幸相結納四方奏捷率歸功本兵數承蔭敍云

○乙亥慈壽皇太后聖旦賜羣臣宴於午門

大明武宗毅皇帝實錄卷之一百四十六大明武宗毅皇帝實錄卷之一百四十七

正徳十二年三月丙子朔孝肅太皇太后忌辰奉慈殿行祭禮遣駙馬都尉馬誠祭裕陵

○雲南木邦軍民宣慰使司宣慰使罕列法遣頭目陶孟茂歪等貢象馬及金銀等器給賞彩幣錦繒如例

○己卯南京進貢太監康灌少監王釗等以進貢至天津衛索夫價二百三十兩有奇灌又捽縛指揮劉良窘辱之巡撫禦史萬鎡以聞詔南京守備衙門逮問至是太監黃偉等奏灌釗爲其下所蔽且謂天津都指揮賀勇及良分外折送夫價亦宜並逮都察院議覆夫價出於威迫非勇等罪乃命俱免究第戒今後進貢者不許擾害地方違者重治○辛巳補蔭故禮部尙書兼翰林院學士吳寬孫仁爲國子生寬嘗蔭子奐未仕而卒至是仁請補蔭許之

○蔭致仕工部侍郎崔巖子士廉爲國子生以三年考滿也

○賞甘肅東路遊擊將軍武振等銀幣以捍禦虜寇亦卜剌功也

○壬午淸明節遣駙馬都尉馬誠崔元林嶽祭長陵獻陵景陵裕陵茂陵泰陵文武衙門各分官陪祭

○遣儀賓周鉞祭恭仁康定景皇帝陵寢

○遣內官祭恭讓章皇后陵寢

○癸未命武安侯鄭英子綱襲爵

○丙戌翰林院編修許成名﹤鋶﹣釒﹥乞歸省許之

○丁亥鄭康王祐枔薨無子從弟東垣王祐檡進封鄭王至是請以庶長子厚炯襲東垣王奉其父端惠王祀下禮部議謂鄭王以旁支進封旣不得伸尊親之孝宜令厚炯襲封東垣王卽其府第歲時廟享以代將祀之誠詔許之

○升監察禦史陳言刑部員外郎張宏行人司司正謝能繼起用南京試禦史蕭乾元爲按察司僉事言浙江宏湖廣能繼四川乾元福建

○蔭故禮部右侍郎李紹孫鐘爲國子生

○戊子狹西行都司都指揮僉事陳源坐侵盜馬價革職爲民仍徵贓入官

○己丑六科給事中朱鳴陽十三道禦史林潮等言臨軒策士乃國家求賢盛典前此二科當廷試陛下倦於親臨及傳臚之日多士疏息俟命顧亦淹遲至暮上孤側席之懷下沮觀光之利今三月十五日復當廷試伏望急玆先務使天下巖穴之士得以望淸光而承休徳斯文幸甚不納

○以災傷免大同左等衛所及大同府所屬州縣稅糧有差

○海西嘔罕河衛夷人禇餋哈等入貢道永平擾害驛遞遼東伴送舍人傅鐸奏之禮部議覆詔大通事譯審明白嚴加撫諭禮部仍量差通事送歸旣而海西兀者等衛夷幹黑能等歸伴送舍人亦請遣通事護送許之遂著爲令

○命少師兼太子大師吏部尙書華蓋殿大學士梁儲太子太保戶部尙書兼武英殿大學士靳貴禮部尙書兼文淵閣大學士蔣冕禮部尙書兼翰林院學士掌詹事府事毛紀太子太保吏部尙書陸完太子少保戶部尙書石玠少保兼太子太保兵部尙書王瓊太子少保刑部尙書張子麟太子少保工部尙書李鐩都察院右都禦史王璟掌通政使司事禮部尙書李浩大理寺卿陳恪翰林院侍讀學士朱希周侍講學士劉龍充殿試讀卷官

○庚寅策試舉人倫以訓等三百五十人是日上不禦殿制曰朕惟羲農以下之事見於經秦漢以來之事見於史見於經者皆聖賢爲治之迹見於史者亦當時君臣相與隨時而成治者也然儒先君子之論則曰帝王以道治天下後世只以法把持之而已信斯言也豈帝王之治一以道而不以法後世之治一以法而不以道歟自今觀之如畫野分州設官分職明禮樂興學校正律曆秩祭祀均田賦通泉貨公選舉嚴考課立兵制愼刑法則帝王之治天下固未嘗不以法也天性明達寬仁長者躬修玄默以徳化民恢廓大度同符髙祖事從寬厚文以義好賢力於爲善聰明果決得於天性寬仁多恕心無私曲恭儉仁恕忠厚惻怛則後世賢君之治天下亦未嘗不各有其道也然則儒先之論殆亦有不足畫信者歟洪惟我太祖髙皇帝創業垂統治定功成聖子神孫萬代如見其治道之髙明治法之弘遠直可以等帝王而上之矣然而帝王廟祀立於京師自昔忠良多與配享𨿽以勝國之世祖而亦獲秩祀焉豈非以後世之英君誼辟其政治亦猶有可取者歟朕膺天眷命嗣守鴻業臨政願治蓋十有三年於玆矣然遠師帝王之道而望道猶有所未見近守祖宗之法而行法猶有所未逮其故安在子大夫積學待問久矣其爲朕據經史兼本末詳著於篇朕將采而用之而以資於治焉

○錄延綏紅柳河獲賊功升賞官旗軍捨文紀等一百六十五人有差

○山西平陽府西北起火光一道有聲如鼓

○壬辰撫治鄖陽等處都禦史陳雍奏襄陽荊州等府水災異常宜賑濟戶部覆議準借均州香錢三千兩及本省倉庫錢糧亦準動支其有不敷則將近日生員例納及武昌鹽船掛號等銀會計分給從之

○兵部右侍郎丁鳳卒鳳字應韶保定蠡縣人成化丁未進士授戶部主事攺鴻臚寺丞累遷少卿南京鴻臚寺卿應天府尹都察院右副都禦史總理南京糧儲入爲通政使兵部右侍郎以疾乞休輿至家而卒詔給祭葬贈都察院右都禦史鳳爲人謹厚居官亦無大咎晚貳兵曹奉命總督邊務爲給事中易王�贊禦史王崧所論蓋統馭之才非其所長也

○癸巳賜舒芬等進士及第出身有差是日上騎出北安門軍校從者才數人至順天府大街而還比夜始傳制

○戶科給事中王俊民劾奏大學士靳貴先主正徳六年會試家人通賄無檢身持家之道今春告疾已不扈從郊祀人謂其或鑑前日之嫌也而尋出主考欺而不直貪而不止不可使居大臣之位命所司知之

○甲午賜諸進士宴於禮部

○乙未南京六科給事中孫懋等言八事一遊畋射獵有馳突頓撼之勞愛身者必不以是爲樂陛下春秋鼎盛儲位尙虛於是數者未能忘情非所以愛身也望悉賜斥絕還居內寢以餋和平之福一人君日出視朝退適路寢聽政所以通上下之情決可否之計陛下每月視朝不過再三退朝之餘已迫昏暮是以上下闊絕視聽壅蔽乞自今視朝聽政如常儀以振勵精之治一勸講之地君徳攸關陛下每遇經筵轍聞報罷講讀之官徒爲具員望自今聽講務循常期因以延見儒臣切劘治道一元臣宿望如大學士謝遷尙書韓文孫交等今𨿽去位天下之人尙冀其復用乞以禮聘召授以股肱喉舌之任必能裨益聖政一言事被謫如給事中張原禦史周廣髙公韶編修王思等其忠可諒乞收用以作敢言之气一近者甘肅警急朝廷用彭澤爲總制以澤之忠勇所向有功用之誠當不知用以繼澤者果何人也宜於各邊巡撫愼重其選試其可用他日以次授之本兵如此則內外得人可無臨事需才之悔一邊兵久畱禁中糜京儲虛關塞近者虜寇宣府不啻數萬而吾守禦之兵不滿萬人又各關守臣占役軍士收納月錢以致關門失守虜騎長驅乞將原畱邊兵遣還本鎭仍敕各邊撫按官淸查役占嚴加禁革一南京各省不急織造錦衣帶俸武官內府買閒工匠視祖宗之時不知凡幾倍乞敕該部盡行查革或量爲裁省不報

○賜狀元舒芬朝服冠帶及諸進士寶鈔

○升南京光祿寺卿蔣恭爲都察院右副都禦史管理南京糧儲

○直隸徐州衛運軍奏永福倉匱竭月糧不支者已三年戶部議令所司嚴限催徵仍以松江府歲輸永福倉折銀量補給之詔以運軍貧困可憫特許補給不爲例

○狀元舒芬率諸進士上表謝恩

○丁酉焦芳卒芳字孟陽河南泌陽縣人天順甲申進士攺翰林院庶吉士授編修歷升侍講學士降湖廣桂陽州同知升山西霍州知州四川提學副使調湖廣升南京通政司右通政以憂去服闋復除本司右通政再以憂去服闋攺太常寺少卿兼翰林院侍講學士升禮部右侍郎轉左攺吏部升尙書尋加少傅兼太子太傅謹身殿大學士吏部尙書如故芳𨿽居翰林素寡學性復凶險惟事阿附以口�面進取始比尹旻父子尹敗坐謫其爲吏部尙書時值正徳初元逆瑾等號八黨方以盤樂導上內閣九卿率百僚伏闕固爭將除之芳潛通於瑾得先爲之地由是大學士劉健謝遷尙書韓文楊守隨等相繼得罪以去八黨勢益張瑾遂擅政引芳入閣表裏爲姦凡瑾之變易成憲濁亂海內欲以淫刑密网杜塞言路威虐軍民皆芳導之芳爲孝廟實錄總裁官筆削任意尢惡江西人士一時先正名卿無不肆醜詆以快其私忿所書多矯誣不根往往授意所厚若叚炅莗使筆之挾瑾威以鉗眾口同官避禍皆莫敢竄定一字其子黃中尢狂誕恣睢會試初中式芳必欲處以魁選廷試策稿出郎中劉武臣傳付黃中旣弗獲如願芳以爲諸執事官抑之其後瑾以擴充政事爲名攺編修顧淸等二十餘人爲部屬亦出芳意累科錄策止一甲三人芳請並黃中與第三甲第一人胡纘宗策俱錄之遂授黃中翰林院檢討纘宗及劉宇之子仁等六七人俱傳奉爲庶吉士黃中尋升編修踰年復升侍讀超躐資序皆前此所未有也芳旣狠戾黃中又以惡濟之故毒蠚滋甚時土官岑浚所沒入家口當給賜大臣芳聞浚妾有殊色求瑾得之嬖甚與妻反目至持環刀欲殺之後病臥黃中遂與亂父子塵瀆穢不可聞芳爲吏部時郎中張彩與瑾同鄕有才辧芳力薦之不數年代爲尙書欲以媚瑾且藉爲姦利彩徳之言輒聽久而漸厭苦之時爲異同由是有隙叚炅亦瑾鄕人險薄士也初爲芳腹心旣而見其勢衰轉附彩盡發陰事互構於瑾瑾大怒芳懼乃乞致仕去瑾伏誅科道交劾芳父子黨逆請正法皆禠職爲民一時公議猶憤惋以爲失刑後大盜趙鐩流劫河南入泌陽黃中先輸輦其積以遁鐩偏掘芳所居地得金帛無算芳僅以身免又盡發芳先冢毀其遺骸無餘憾猶未釋取芳衣冠被庭樹面縛如首罪狀歷數其惡厲聲曰爾當萬死命劍士臠之白刃交下糜盡乃已且曰使吾得手誅此賊以謝天下死不恨矣議者謂盜賊猶知疾惡云

○戊戌狹西鎭巡官奏織造上用各色彩妝織金兗龍絨服所費不貲乞畱所屬州縣京班匠價及諸料價仍開知印承差吏典陰陽醫學僧道官生員納銀例並將淮浙四川引鹽河東戶口食鹽開中者俱令本省納銀以備用事下工部及戶禮兵三部議以納銀事例及鹽課以資邊餉之急俱難再開角�羊京供應錢糧亦不可存畱況狹西連年兵荒民困已極加以北虜回賊之擾織造宜暫停止或量爲減省不聽且令所司從宜處置以給之

○南京六科給事中易王�贊十三道監察禦史王崧等論劾南京吏部尙書孫需年力漸衰兵部右侍郎丁鳳才無可用工部右侍郎劉永貪濫有聲掌太常寺事尙書劉愷掌通政司事尙書李浩夤緣競進掌鴻臚寺右侍郎吳泰濫辱名器南京大理寺卿任漢貪財納賂延綏都禦史陳璘罔利殃民南京太僕寺少卿曹仿營求遷職通政司右通政張龍太僕寺少卿趙經罪惡滔天乞亟爲罷黜以淸仕路上曰各官累有旨畱用何乃又來奏擾本當究治姑宥之

○己亥錄福建捕獲海賊功賞鎭守太監崔安巡按禦史胡文靜銀幣仍賜敕獎勵升帶管巡海副使唐澤俸一級帶管備倭署都指揮僉事王翺署一級

○琉球國中山王尙眞遣正議大夫陳義等來貢賜宴給賞如例

○庚子戶部署郎中丁致祥自廣東還奏鹽法四事一廣東海北二提舉司自成化初年至今不以通關奏繳所徵之課見貯者不及四分之一餘皆稱停徵及竈戶拖欠無從查考宜下巡鹽禦史每歲終奏繳通關一成化初都禦史韓雍於肇慶梧州淸遠南雄立抽鹽廠又於惠潮東莞廣州新會順徳鹽鹽船經過之處設法查盤每官鹽一引抽銀五分許帶餘鹽四引每引抽銀一錢名爲便宜鹽利銀以備軍餉至都禦史秦紘許增帶餘鹽六引抽銀六錢此外有餘鹽許令自首每引抽銀二錢至於今則官鹽一引不復抽銀以餘鹽六引共抽銀九錢引目自此積滯私鹽自此通行宜復紘舊法止準六引餘者盡數沒官一自成化以來亦不繳引目蓋私鹽無禁引目不行宜令巡鹽禦史將各年退引並故�引目盡數拘收歲終與通關並繳一廣東鹽場歲辦額課與諸司職掌所載不同恐有那移遷就乘機埋沒之獘宜令巡鹽禦史按查修舉或竈丁缺者量爲僉補戶部議覆從之

○吏科都給事中黃鐘等言日者道路相傳車駕東出逾夕而還臣等聞之不勝驚懼昔宣廟時有以天下太平勸微行者大學士楊士奇極言其不可後果有羣盜竊伏林莽欲候駕至玉泉作亂宣廟嘆曰士奇言不虛自此不復微行卽今京城內外盜賊縱橫又非宣徳治平之時比柰何以宗廟社稷之身忘垂堂之戒萬一變起倉卒何以處之伏望居安思危非禮勿動則聖躬康豫福祉無疆矣不報

○辛丑升宣府龍門所千松嵯地方陣亡軍士金成等三十一人各一級仍給銀五兩營葬其無子孫而父母存者銀倍之被傷者十五人各升署量賞如例

○錄狹西涼州衛羅羅墩獲賊功升領軍指揮使楊佑等八人各一級

○壬寅升江西布政使張嵿爲南京光祿寺卿

○癸卯遣太常寺官祭東嶽泰山之神

○攺巡撫狹西戶部右侍郎兼左僉都禦史王憲爲兵部右侍郎

○湖廣梆州地震聲如雷

○甲辰授一甲進士舒芬爲翰林院修撰倫以訓崔桐爲編修

○選進士汪佃余敬勛黃易江暉王廷陳汪應軫劉世盛曹懷儲昱葉桂章葉式馬汝驥汪思王三錫史於光陳沂鄺灝史道劉穆楊士云張星廖哻蕭與成林時鄭自璧劉世揚曹嘉閻閎李芳湯惟學黎貫席春王邦瑞許宗魯三十四人攺爲翰林院庶吉士同舒芬倫以訓崔桐讀書命掌詹事府禮部尙書兼翰林院學士毛紀詹事府少詹事兼翰林院學士顧淸教之其餘分撥諸司辦事

○降遼東定遼等衛都指揮僉事吳鎧一級指揮僉事趙鐸同知李昂各二級坐達賊入邊守備不設也

○乙巳賜故監察禦史李璣祭一壇以工部尙書李鐩言其督工勤勞故也

大明武宗毅皇帝實錄卷之一百四十七終

明武宗毅皇帝實錄卷之一百四十八

正徳十二年夏四月丙午朔享太廟命駙馬都尉馬誠代行禮

○丁未掌太常寺事禮部尙書劉愷以被劾乞休不許

○以修築楡林邊墻三十餘里訖功賞鎭守太監劉祥巡撫都禦史陳璘總兵官王勛僉事閻鐸蔡需指揮張楫等銀幣有差

○戊申太監蔣貴傳旨以團營西官廳監督都督許泰朱彬張洪同新寧伯譚祐等監試武舉

○先是山東按察司僉事張嘉謨爲涇府所奏系錦衣獄會考察罷職嘉謨援知府童旭例奏訴乃得釋

○庚戌命巡撫寧夏右副都禦史鄭陽巡撫陜西等處地方

○十三道監察禦史張士隆等言陜西鎭守太監廖鑾侄鎧者已坐罪除名復冒功爲錦衣千戶狠戾貪淫假竊威福招無賴之徒以爲爪牙結罷閒之官以咨謀議彊索民財盜取官庫淩辱宗室庶人子女有受其笞撻者陜人畏之如狼虎將官副參而下皆納賄復恐事敗乃以氊帳等物進禦希寵由是諸所科索輙指爲進禦自陜達京車輛塡塞於道𨿽飛報邊情者遇之不得行又拜巡撫都禦史蕭翀爲假父益得恣其所爲迹其虐害陜人者皆其父鵬害河南之故習也河南以鵬致亂今陜西各邊有警鎧又亂之萬一虜侵其外民潰於內其禍有不可勝言者是時𨿽磔鎧於市其將及乎乞亟召鑾回而寘鵬鎧於法以杜亂階時六科給事中汪玄錫等亦以爲言皆不報

○辛亥翰林院侍讀崔銑乞歸餋病許之

○以災傷免直隸保安州及宣府隆慶各衛所正徳十一年稅糧有差

○壬子工部尙書李鐩乞假省祭詔以大王未成不許令其子繼先馳驛代往

○禮部尙書李遜學以病乞致仕詔卿學行老成才望素著豈可以疾乞休所辭不允

○太子太保戶部尙書兼武英殿大學士靳貴以被劾乞休致許之賜之敕曰卿自入翰林已負公輔之望先皇簡拔侍朕春宮講讀心勞良多啟沃朕嗣統以來擢貳春官旋佐銓部以儒飾吏歷試皆宜僉言允諧簡居祕閣典司綸命遂預政機方切倚任共圖治理顧以微疾累﹤鋶﹣釒﹥求退慰畱再四祈請益堅乃勉徇髙情暫令還家調理爰給舟車送至鄕邑命有司月給食米五石歲撥人夫六名應用仍時加存問再蔭子懋仁爲中書舍人以延世澤其尙勉進藥食頤餋天和凡有可以利國庇民者毋惜指陳以稱朝廷今日所以體貌大臣之意卿其念之勉之

○癸丑賜羣臣食不落莢是日以免朝侍班禦史汪淵呂秉彜不至奪俸一月

○以兵荒免順天永平保定河間四府正徳十年以前歲派物料拖欠之數

○甲寅翰林院檢討郭維藩乞歸省許之

○丙辰甘肅副總兵鄭廉及哈密都督奄克孛剌等敗土魯番於瓜州斬獲七十九級乃遁去又與瓦剌相攻遺書求和巡撫都禦史李昆以聞且請罷兵於是都禦史彭澤太監張永等皆止不遣總兵郤永已先發令暫駐甘州近地俟事寧乃還謝瑞仍處置沿邊買馬彩叚絹布以其半輸邊以備賞功大倉銀及淮鹽銀髮十八萬兩於甘肅五萬於延綏四萬於寧夏以供年例之數餘十一萬貯之陜西布政司開中兩淮河東鹽發固原靖虜環慶浙鹽發寧夏延綏仍令侍郎楊旦召商上納糧艸以實邊儲從戶兵二部議也

○廣西來賓縣大風雨雹拔木毀官民廬舍瓦石皆飛

○丁巳蔭刑部右侍郎馮淸子樹爲國子生

○戊午升湖廣按察使王時中爲都察院右僉都禦史巡撫寧夏地方

○蔭致仕南京戶部尙書李瀚子希夔爲國子生

○升署都指揮僉事沐崧爲署都督僉事仍充右參將鎭守金齒騰衝等處地方

○建州左衛女直都指揮使章成等林家山等族族頭番人額古等各來貢俱賜宴給賞如例

○辛酉直隸建陽等四衛運糧副千戶陳俊等奏借九江蕪湖蘇州兩淮四鈔關銀兩補給官軍二年未支月糧之數下戶部議謂各關稅銀貯之太倉以備邊餉比因光祿寺供應不足借支七千五百兩已非徵稅初意矣至於運軍月糧出自有司豈可借給於鈔關乎宜執俊等下之法司治其妄奏之罪仍移文江西並蘇松巡撫都禦史查勘若果拖欠未支暫將九江安慶太平等府州縣貯庫官銀補支不爲常例可也得旨四衛官軍旣久缺月糧準以四關稅銀借給之其兩年未支月糧令巡撫官徵折銀以補所借之數於是戶科左給事中邵錫復言運軍奏訴皆豪貴陰主之特借公賦以償私債耳而內批竟許之恐法制由此變亂將來之患有不可勝言者乞從戶部議不聽

○壬戌南京禦史汪珊言五事一曰任邊將謂古之名將與士卒同甘苦今爲將者惟務掊克士卒忿疾不啻仇讐豈肯出死力操戈向敵乎乞敕兵部公選將材不以名求不以賄進則緩急有賴二曰復總制謂才望如都禦史彭澤者可付以三邊重任則朝廷無西北之憂三曰重禁軍謂各邊有警輙出京軍及其臨敵不過帳前自衛而已未聞用之摧鋒陷陣以收克敵之功也況邊軍自足爲用但役占者多精銳置之無用剝削者眾逃亡過於往昔乞遣官查核充補如故則禁軍不必出矣四曰簡內臣謂國初內臣之設自有定制未聞參預軍機於閫外者今三邊要地皆其羅布將官劫於積威軍士被其剝削王法不行三軍靡振臨敵挫敗職此之由宜擇其謹密能幹者量畱數人其生事害人者聽撫按官紏舉則將士之气可少振矣五曰實邊儲謂聞今各邊糧儲被勢豪牽制以虛數收受侵取其利𨿽有淸查之官亦虛應故事加以連歲旱蝗倉廩空虛何以禦敵乞敕該部計處或開商中納或聽民贖罪其各處歲運者或徵收折銀或派納本色又必痛革占窩兜攬諸獘則士卒免於饑寒可驅之赴敵矣﹤鋶﹣釒﹥入不報

○甲子巡按江西禦史範輅劾論南京大理寺卿任漢脂韋姦巧瀆亂綱常始任南京禦史時嘗喪其妻卽娶王氏女爲嫡己而其家娶黎氏者至兩女爭嫡相繼忿死不知者以爲誤而漢正欲其誤也及爲江西巡撫時又以喪妻娶溫氏女爲嫡已而其家又娶張氏者至兩女亦以爭嫡忿死不知者以爲不幸而漢獨以爲幸也乞亟黜罷吏部議漢失律身刑家之道宜如所劾詔仍畱之

○江西撫州府及余幹丰城縣福建泉州府俱地震浙江金鄕衛自是日至七月己丑地凡十有五震出白黑毛長尺

○丁卯設雲南尋甸軍民府儒學及陰陽醫學尋甸舊屬土官成化間攺設流官亦無州縣至是從知府戴鰲奏始建學夷民窘於工力咸怨之

○戊辰以天气暄熱命刑部都察院及南京法司見監罪內一體寬卹枷號者暫免

○己巳革周府儀賓宋淸劉瀾王廷輔職俱爲民淸瀾坐誣告廷輔宿娼也

○召遼東宣大甘寧都指揮魯祥叚錦馬經李瑞黃鎭江山張鵬至京聽用先是太監溫祥傳旨東北西三邊將官有曾經戰陣謀勇責著者兵部推舉其人以聞兵部以祥等名上因有是命

○庚午南京翰林院侍講學士陳霽丁憂服闋攺翰林院侍講學士

○辛未追錄河南湯陰縣獲賊功升賞官旗軍捨季芳等一百四十九人有差

○福建福州府自乙丑至是日地數震

○甲戌特宥情可矜疑者三人以法司奉旨具奏欽卹故也

○六科都給事中汪玄錫十三道禦史石金等以偏頭關之捷行賞太濫各上言爵賞者人君所以激勸人心之具譬之雨澤凡所沾被勃然興起若過淫極備反能傷物夫偏頭之捷孰致之延綏將士也虜再犯關目中已無三晉使無安國杭雄等扼其吭而截其臂賊必長驅深入蕩無止極臣等以爲賞延綏將士可也山西副總兵郭錦而下如張奇麻循等亦有掎角之力賞錦等亦可也若太監張忠總兵劉暉侍郎丁鳳以及尙書王瓊等何功而賞之方虜驅所俘獲出邊暉等遽請班師云虜已遠遁二三百里外可以無虞及大同告急暉等先已入關而岢嵐奏功禦史劉澄甫乃有分布人馬之說遂褒然爲功首藉使無延綏將士虜眾乘虛東下則暉等輕於班師之罪何以自解乎提數萬之兵僅能獲一二姦細是猶捨虎而搏狐祿米之加金帛之賜已逾分望今又錄及其子暉等之心安乎瓊乃本兵虜入白羊口京師震動西犯宣大殺虜人畜數十萬若以岢嵐爲本兵之功則宣大失事獨非本兵之責乎本朝握本兵者𨿽如少保於謙之孤忠偉績今其子孫蔭無過千戶者瓊旣少保矣瓊之子又得官五品近侍瓊之心安乎他如錦衣等衛官舍殷鉉等二十人旣非奏帶坐處京師乘時射利攘奪他人之功以爲已地希勢要之心開僥幸之路澄甫之罪大矣﹤亻大﹥望俯察臣等之言仍敕該部安國杭雄朱鑾及諸將士外其餘升賞再加議擬務秉至公以協輿論﹤鋶﹣釒﹥入不報

○六科都給事中石天柱等言西安門外積慶鳴玉二坊民居拆毀老稚轉徙哀號愁苦之狀見者垂涕或謂欲造皇店酒館或謂營義子府第或謂開設教場三者固無一可夫徵稅商賈已失先王關市之法況可營造店房自行商賈之事歟數年來皇店之設商賈苦於科索小民艱於貿易以故諸貨不至物價騰踴陛下所得之利甚微而軍民所被之禍甚眾𨿽已設者尙望停罷可復增設乎陛下父母天下孰非臣子而復有所謂義子者不知陛下從何而義之所示不廣尙恐貽笑後來況招權納賄得保首領足矣顧爲之興造府�不大謬歟教場之制必於城外者以城中地狹民稠非演武之地禁中𨿽有教場亦惟中官而已近者邊軍在內兼操已非祖宗又以太平倉名爲鎭國府使羣居之誤甚矣豈可復破壞民居以爲教場乎陛下於外郡之民聞其愁苦之狀必降綸音以紓民困今在都城之近乃破其產使之困窮不勝寧不大相悖也此必左右小人欲爲固寵之術而不知致陛下失人心也伏望憐卹都民勿毀久成之業勿興無益之工其房屋已拆者基地仍給原主未拆毀者急賜停止則人心旣失而復收實生靈宗社之幸不報

○工部言裕陵神宮監毀於火奏乞修建估計工料太多請裁減命如本監所估之數給之

明武宗毅皇帝實錄卷之一百四十八

明武宗毅皇帝實錄卷之一百四十九

正徳十二年五月乙亥朔四川敍州僰人子普法惡等作亂平之烏荒芒部二府葛魁等寨地與均連珙縣諸寨接境周遭千里山箐深阻各種蠻夷僰人子羿子仲家子貓子猓貉等雜處其中普法惡身長七尺通漢語曉符籙以此自負潛懷異志嘗與夷婦米浪通遂以米浪爲王母孫彌勒佛出世自稱蠻王扇誘諸夷從者日眾略傍近居民肆其荼毒巡撫都禦史馬昊先後撫諭之不從乃調兵徵之進攻靑山下峯崖小寨普法惡率眾來援單騎衝陣中箭墜馬殲焉諸蠻大奔凡斬首一千五百餘顆昊及總兵官吳坤以捷聞各賜敕獎勵賫奏者升賞如例有功人員令兵部議處以聞

○福建福州府地連震

○丙子命禮部尙書兼翰林院學士毛紀兼東閣大學內閣辦事

○命指揮僉事晏經守備新河口堡佘宣守備廣昌城納級都指揮僉事趙腧守備懷安城劉鉞守備龍門城

○丁丑升山西按察司副使劉澤爲布政司右參政右參議孫淸爲副使僉事劉澄甫爲右參議

○蔭故都禦史戴珊孫玄齡爲國子生錄其提督鄖陽時擒斬劇賊功也

○戊寅仁宗昭皇帝忌辰奉先殿行祭禮遣駙馬都尉崔元祭獻陵

○禮部尙書兼翰林院學士毛紀以被入閣之命乃上﹤鋶﹣釒﹥曰竊惟內閣乃密勿之地大學士實輔導之官必得其人斯可以任之臣本疏愚蚤入詞林志𨿽勉於操修功罔得於問學史館混編摩之選靑宮塵講讀之班累秩禮曹轉司誥敕近蒙兪旨復兼教書歷官𨿽三十餘年勞績實無分寸可錄方懷深懼顧荷殊恩加以閣學之銜俾處論思之地寵榮踰分感愧交並今才俊滿朝必有副陛下側席之求者第臣匪其人而處匪其任不幾於負聖明之知玷賢碩之列邪矧值此多事之時正愼於用人之際如臣闇劣誠非所宜設使冒默居之必至曠廢厥職上無以仰答恩私下不能贊裨時務則亦奚用臣爲伏望聖慈俯鑑愚衷收回成命別選賢能以充簡任上曰卿學術純正行檢端愼朕特從輿論簡入內閣供事成命已下所辭不允

○給汝王長蘆鹽二千引以助婚禮從其乞也

○寧府典寶副閻順典膳正陳宣及內使劉良潛走至京奏典寶正塗欽爲王所親信與致仕都尉史李士實都指揮葛江吏羅黃盧榮熊濟校尉查五樂人曾魯張奉張潮等濁亂宮禁又與士實時在王所密謀鑿池造船以爲水嬉疑有非常其掠死良民逼奪財產燒毀房屋諸違法事不可勝數乞敕三法司官勘治以救一方民命有旨執付錦衣衛獄旣而王亦奏順等背義私逃乃各杖之五十發孝陵種菜順等諸所奏皆勿問惟以書諭王而已時宸濠有逆謀順等諫阻反爲欽所譛懼及禍故潛走上變而內外權貴皆受濠賂竟坐以罪

○己卯端午節賜百官宴於午門

○復除服闋按察司副使陳鼐於湖廣布政司右參議左唐於廣西

○庚辰升雲南按察司副使林長繁爲貴州按察使

○蔭南京兵部右侍郎王倬子世徳爲國子生

○命指揮使石堅守備備歸徳兼管武平等處地方

○升賞錦州大鎭堡獲功官旗華原等五十五人有差都指揮僉事馬翔叚錦千戶王通各賞銀二十兩彩幣二表裏

○升賞寧遠寨兒山堡獲功被傷官舍韓璽等二十四人有差

○山西太原靈石武縣三縣大雨雹

○辛巳孝宗敬皇帝忌辰奉先殿行祭禮遣駙馬都尉崔元祭泰陵

○延綏總兵官柳湧乞辭任且言虜連歲擾邊我軍委靡以致虜益輕中國出入長驅蓋由把總坐營等官貪懦惟事剝削軍士困苦莫肯赴敵臣嘗以利害申諭之鮮有能自振勵者況延綏爲關狹咽喉軍令豈可一日而廢失今不懲日復一日養成驕蠹邊防大壞臣𨿽萬死於事何贖乞遣官按各官罪狀奏請黜革仍別選才勇者代臣庶地方可靖詔湧勉副委任不準辭所奏仍令兵部看詳以聞

○命指揮同知羅奎守備涿州

○癸未上微行至石經山湯峪山玉泉亭數日乃還石經山寺朱寧所營建也窮極壯麗乃邀上幸焉

○甲申升雲南府知府吳便爲雲南按察司副使大理寺署左寺副王宗源爲廣東僉事

○乙酉鳳陽髙墻庶人聰濯聰氵�闕越墻而逃南京內外守備官獲之以聞下刑部議聰濯聰氵�闕稔惡己蒙恩宥安置髙墻顧復逃逸請懲治且劾守備鳳陽太監閻宣失於防守及巡按官之罪得旨聰濯聰氵�闕故違祖訓怙終不悛令司禮監三法司錦衣衛堂上官各一人往會南京守備太監仍拘置髙墻別其居處宣謫令南京閒住撫按官令自陳狀南京內外守備官盤獲有功各賞銀十兩紵絲二表裏

○丁亥初雲南寧州土官知州祿俸潛匿彊賊數百人剽掠境內而分其有旣而生隙復請於兵備副使王昊願會兵剿之賊乘險拒敵指揮吳經孫銳尙麒與戰大敗百戶牟禎死焉事聞昊等及俸俱下巡按禦史逮問獄上俸以縱賊分贓挾讐挑釁坐斬昊輕信寡謀以平賊有功準贖徒還職經銳麒俱謫戍邊衛禎以陣亡令其子襲升一級

○建州右等衛女直都指揮僉事阿剌哈等來朝貢馬賜宴給賞如例

○湖廣郴桂猺峒賊龔福全等叛巡撫都禦史秦金等奏調兵徵剿又以總兵官楊英往徵貴州乞畱以統兵而以巡按禦史王度隨軍紀功仍敕兩廣總督南贛巡撫等官陳金等期以八月會兵進討而以陳金充總制得便宜行事兵部議畱英如所請貴州兵別以協守鄖陽都指揮李瑾統之陳金如原敕總督軍務調兵策應八月期迫宜令以九月會衡州詔從之旣而英道卒金等復請以兵蹔屬分守靖州參將史春以俟代英者

○戊子攺山東布政司右參議李炫爲遼東行太僕寺少卿

○己丑革平樂柳州南寧慶遠思恩五府添設通判

○工部言太監等官病故成化弘治間造墳安葬給銀不過五十兩若連享堂碑亭者百無一二自正徳以來奉特旨造建者無月無之率給銀五百兩本部俱於別頂料價銀內借用今已借過三萬二千四百八十餘兩而聶璽劉宣兩人者尙無從措辦今後有乞葬者請令司禮監會禮工二部查歷年深淺勤勞有無分別等第奏請不許一槪妄乞其工料夫價銀亦宜分派天下得旨以後宜斟酌行旣而爲太監徐通治葬復如前例竟無所裁減云

○命都指揮僉事時立中守備黃花鎭帶俸都指揮張鵬守備永昌

○庚寅升刑部署員外郎事主事尹京爲山西按察司僉事

○太監張淮傳旨命禦馬監太監丘得往鳳陽奉侍皇陵兼守備地方

○升都指揮僉事劉淮爲署都督僉

○鎭守湖廣太監杜甫奏郴桂多警乞以時巡視所屬比較參奏兵部議鎭守巡歷非舊規不可許內批特許之仍賜以敕

○先是兵部上打魚王山等處禦虜功有旨升賞太監張忠等有差其餘宜蔭賞者仍查例以聞於是兵部以歷年內外官平賊蔭賞事例具奏內批司禮監太監蕭敬歲加祿米二十四石溫祥賴義秦文張雄張欽蔣貴韋霦張淮並禦馬等監太監谷大用張永魏彬張銳俱歲加祿米十二石仍各蔭弟侄一人爲錦衣衛世襲正千戶錦衣衛掌印等官朱寧賞銀五十兩彩幣四表裏朱安升左都督陸宣等八員各升一級京營提督官成國公朱輔等六員並西官廳監督都督許泰等三員各賞銀三十兩彩叚二表裏六部都察院通政司大理寺三品以上官並僉都禦史掌科掌道官東廠千百戶東西司房千百戶等官俱照正徳七年九月事例各賞之禦史王堯封給事中汪玄錫等各辭曰陛下近以邊功內自司禮監外至府院部寺等官以次賞賚第臣等無功冒賞義不自安況宣大遼東邊事未息湖廣四川適當用兵之際濫及無功誠恐將士解體乞收還臣等之賞以待有功其餘應賞而過厚者亦宜少賜裁節不允

○升都指揮僉事劉淮爲署都督僉事淮充東官廳左參將其右參將則都督僉事張春也淮以職衘不倫難於行事乞辭任上不允仍命兵部擬淮應升署職以聞兵部言將官量才充任初不拘職銜淮無故加升恐將來效尢者不可復禁詔特升爲署都督僉事

○壬辰以山西岢嵐並遼東開原等處斬虜功及四川盜息賞內閣大學士梁儲蔣冕毛紀各銀五十兩彩叚二表裏儲冕仍蔭子侄一人爲錦衣衛世襲正千戶於是儲冕上﹤鋶﹣釒﹥辭曰竊惟論功行賞固朝廷之大恩而無功冒賞亦臣子之大戾比年以來宣大屢被虜賊侵犯去年七月虜自白羊口進入腹里數百里內生靈痛遭荼毒遼東並甘肅等處地方亦各連年失事損軍折將而四川筠連等處土民因與邊夷爭占田土互相殺害致使鄰近人民橫罹鋒刃仰賴皇上英明神武仁覆天下以故天心助順將士效力邊陲境土稍獲安寧臣叨居內閣曾無寸補陛下不責其瘝官曠職之罪幸已多矣況此駢蕃之銀幣非分之恩蔭臣等又安敢冒昧登受以重招物議也哉又況我祖宗之制武階世蔭必由軍功近時文臣子孫𨿽嘗有受蔭爲錦衣千百戶者然或因提督軍務與將帥同事或因職掌兵戎運籌畫策厥功可錄者乃間有之固未聞文墨供奉之官而可與督兵本兵同受軍功蔭賞者此臣等所以揣心知分不敢冒昧登受者也伏望聖明收回恩命俾臣等得以稍安職分照舊供事不然則物議沸騰舊職且不能自保陛下其亦將焉用之哉詔曰卿等忠誠體國朕所倚毗特加賞蔭以酬勞績而乃具﹤鋶﹣釒﹥辭免情詞懇切今勉從所請準辭世蔭武職其銀兩表裏不必辭吏部仍查攺蔭文職例以聞已而蔭儲子爲尙寶司丞冕子中書舍人又辭乃以儲子次揆爲中書舍人冕子於中書舍人習字出身紀亦辭賞曰虞廷車服實旌明試之功漢臣印綬必由稽古之力蓋未有爲其事而無其功者亦未有無其實而享其名者近日之役調度於初臣旣不與本兵之議贊襄於內臣又未與二臣之謀至凡羣策定於廟謨萬全出於神斷有非臣下所敢知者而臣荷蒙簡任未踰旬時曠蕩之恩遂爾誤及展轉於心實不自安況今各處水旱頻仍帑藏空虛尢有可深慮者顧臣無補絲毫坐膺醲賞如天下之淸議何哉伏望俯察愚忱非出虛讓將所賜銀幣特令停格庶上不累節儉之徳下不貽冒濫之譏詔不允六部都察院通政司大理寺三品以上官並僉都禦史各上﹤鋶﹣釒﹥辭賞俱不允

○傳旨蔭錦衣衛指揮等官朱福朱春朱傑朱鰲朱廷柱俱爲世襲本衛指揮使仍以山西遼東四川功累升兵部擬議福於蔭指揮使上累功五級爲都督同知春累功三級爲都指揮使

○癸巳升指揮使張鉞爲署都指揮僉事守備汝寧等處地方

○甲午革福建都司掌印都指揮僉事楊勛僉書都指揮僉事李胤任以浙江都司署都指揮僉事張奎漳州衛指揮同知侯汴代之汴仍升署都指揮僉事

○乙未太子太保都察院左都禦史彭澤以衰病乞休許之令馳驛歸有司給食米月二石役夫歲四人於是六科給事中黃鐘十三道禦史潘仿等交章畱之曰澤竭忠效勞三十餘年初徵河南再討西蜀皆抵平定入掌內臺風紀大振正色立朝姦慝屏迹偶以疾辭而遽許之甚非委任老成之意方今盜賊未息虜報交至當有事之秋而遽棄有用之臣惡乎可哉﹤鋶﹣釒﹥上不聽蓋澤之去實爲兵部尙書王瓊所擠舉朝𨿽惜之而不能畱也

○丁酉六科都給事中汪玄錫等言鎭守湖廣太監杜甫假郴桂流賊爲名奏乞巡歷地方兵部謂不可陛下特允所請不知甫何以得此況湖廣困窮已極始以侍郎韓福之科斂繼以劇賊劉七之擾攘今水旱交作猺獞竊發采木之役徵調之費譬如人身百病精血已竭飲以善藥猶恐不保況可毒之乎且甫在鎭一年迹其所行不過牟利自殖無補分毫今使出巡有司饋遺僕從騷擾倉卒生變則楚之可憂不獨猺獞而已易曰履霜堅冰至他日尙懷不軌假名托義以竊兵柄如漢唐叔世之爲者亦將許之乎今十三省皆有鎭守亦有盜賊誠恐旬月之內皆援甫例奏牘紛至是甫不獨禍一方又將禍天下矣先朝𨿽添設鎭守等官未嘗許其巡歷惟逆瑾擅政乃許接受民詞瑾之敗誅孽亦坐此甫可不知所懲乎伏望念祖宗之盛憲卹百姓之困窮停罷敕書仍治甫欺詐之罪以戒不忠十三道禦史陳良玉等亦言甫欲巡歷弭盜豈知官吏饋遺裏胥供張科斂百出適促之爲盜也昔太監廖堂在河南違制聽訟考察官吏而河南盜起流毒至今今甫又欲違制巡歷則湖廣之禍殆未可陛下姑順一人而大咈天下之情臣所未諭也﹤鋶﹣釒﹥入俱不報

○己亥保定府安肅縣大雨雹平地水深三尺傷禾稼民有被擊死者

○山西沁源縣大雨雹

○夜火隕於都察院獄旋轉久之始滅都禦史王璟以聞詔曰火隕獄中無乃刑罰失中與爾璟宜率厥屬修省明愼用刑毋致冤抑以弭玆變仍申飭巡警豫防火災毋忽

○庚子補蔭禮部尙書兼翰林院學士彭華孫師旦爲國子生華所蔭子勉敷故以次子勉敬補蔭旣而中順天府鄕試師旦復援例陳乞許之

○陜西博峪等旋番人阿鵝等各卜等旋番人木列等各來朝貢方物賜宴給賞如例

○新寧伯譚祐奏辭恩賞詔不允仍蔭一子爲錦衣衛世襲百戶

○治寧夏固靖延綏等處失事罪先是十年秋虜眾深入固原平涼直抵隴州陣亡並殺虜者三千七百餘人略牛馬雜畜二十餘萬至是勘報兵部議覆官旗髙玉宋的中等當逮治者凡一百六十七人亦有功可贖罪者並列鎭守太監廖堂王兢張昭總制都禦史鄧璋督糧侍郎馮淸巡撫都禦史陳璘邊憲都督王勛侯勛潘浩都指揮陶文等罪狀時侯勛已卒堂兢已取回淸憲各升遷去任詔玉等如議堂兢及升遷去任充軍降級者俱宥之勛子孫止許襲祖職璋準以功贖罪璘淸憲文等俱奪俸有差

○辛丑命參將蕭滓統遼東兵駐宣府近地先是總兵官劉暉往遼東選兵團操令滓統之以備調用至是宣大有警乃以所統兵赴宣府

○命指揮使劉衡總督楊州等處備倭

○六科都給事中朱鳴陽十三道禦史劉廷簠等各上﹤鋶﹣釒﹥言五月十八日傳聞聖駕私幸南海子臣等嘗具﹤鋶﹣釒﹥諫止未蒙批示玆復聞聖駕西經畏吾村大佛寺以臨西山當此炎暑不俟儀衛策馬遠出獨不念宗社付托之重哉陛下臨禦十有二年𨿽嘗盤遊惟在禁苑今春始因郊祀而幸南海子繼乃有教坊之遊今又有西山之遊遂以爲常臣等歷觀前代人君逸豫無度皆由羣小蠱惑以致危亡今日之事所以深憂大懼而不能已於言也伏望尊居九重禁止遊幸亟將羣小明正典刑以焉憸壬誤國之戒皆不報

○命番國進貢並裝貨舶船榷十之二解京及存畱餉軍者俱如舊例勿執近例阻遏先是兩廣姦民私通番貨勾引外夷與進貢者混以圖利招誘亡命略買子女出沒縱橫民受其害參議陳伯獻請禁治之其應供番夷不依年分亦行阻回至是右布政使吳廷舉巧辯興利請立一切之法撫按官及戶部皆惑而從之不數年間遂啟佛朗機之釁副使汪鋐盡力剿捕僅能勝之於是每歲造船鑄銃爲守禦計所費不貲而應供番夷皆以佛朗機故一槪阻絕舶貨不通矣利源一啟爲患無窮廷舉之罪也

○直隸滁州牛產犢一頭二舌雙尾八足

○升金吾衛正千戶朱瀾爲都指揮同知於四川行都司僉書管事瀾父瑾以指揮使降正千戶瀾代襲後瑾卒例宜襲祖職仍爲指揮使復以河南捕斬功二級加升

○山西武鄕縣雨雹大如雞子損禾稼

○癸卯命指揮僉事王璽守備天城城

○致仕應天府府尹孫春卒春字一元河南尉氏縣人成化戊戌進士授戶部主事歷員外郎郎中升陜西鞏昌府知府久之擢貴州右參政進廣西右布政使轉左布政使尋升應天府府尹正徳癸酉致仕至是卒賜祭葬如例春居官無赫赫聲在廣右頗以龍鐘廢事在應天言者劾其黷貨求進竟坐是以去時論鄙之

明武宗毅皇帝實錄卷之一百四十九

明武宗毅皇帝實錄卷之一百五十

正徳十二年六月乙巳朔日食欽天監監正李源等以推算時刻舛誤奪俸一月春官正李鑑等三月

○掌錦衣衛事左都督朱寧奏乞辭免衛事有旨寧職掌親軍兼管密務公勤明愼提督有方善良攸賴方切倚用所辭不允及再﹤鋶﹣釒﹥辭復有旨寧忠誠體國簡在朕心勿固辭旣而寧復辭都督乞以都指揮理衛事下兵部議尙書王瓊謂在京文武衙門俱有以大兼小者寧以都督掌衛事出自特恩又非常例比其都督之職屢以軍功升授不當辭上是之令如以大兼小例仍掌印管事

○革貴州守備畢節等衛都指揮王楫淸軍兼管馬都指揮劉麟任命指揮朱衣代楫暫管守備麟缺不復補以員冗故也

○丙午奪前寧夏把總都指揮鄭卿分守西路左參將張鎬俸各三月以達賊入境搶掠故也

○己酉整飭金騰兵備按察司副使吳潛以貪污爲撫按者所劾令冠帶閒住

○慶成王府陰館郡君嫁徐氏有子曰錡曰林林死鎭國將軍奇涇郡君從弟也欲取林妻爲妾以輔國將軍奇況與郡君同出委幣焉奇況彊錡受之錡不勝忿手刃奇況及其子奉國將軍表樜俱死事聞下鎭巡官按問錡擬斬仍監候奇涇以他事嘗革祿米乃令慶成王切責之

○辛亥治開原等城堡失事罪指揮李鑑郎鑑千戶張鉞徐鎭俱充軍都指揮僉事王宣指揮僉事李昂降二級革任右參將張廷錫奪俸八月太監郭原王秩趙英總兵官韓璽副總兵孫文遊擊將軍林睿都禦史張貫各降敕切責

○福建福州府地震

○壬子升四川按察司提學僉事劉節爲雲南副使整飭金騰兵備

○癸丑命禮科左給事中陳沾查盤大同糧艸

○以宣府徵調防邊人馬缺乏糧艸發太倉銀三萬兩給之

○乙卯升刑部左侍郎張綸爲都察院右都禦史以九年秩滿也

○以署都指揮使王佐把總江西南昌等衛運糧

○命安遠侯柳文防守古北口署都指揮趙承序防守白羊口華勛防守黃花鎭以虜在宣府近邊住牧沿邊諸堡兵寡故也

○傳旨後軍都督府左都督許泰前軍都督府右都督張洪俱賜國姓

○丙辰升都督僉事陸宣爲都督同知旣而朱寧奏宣屢奉敕勘事勤勞宜如例加升復升爲右都督

○福建南靖等處賊詹師富等��處險流劫眾且萬人有司匿不以聞至是鎭守大監崔安巡按禦史胡文靜程昌議奏調兵剿之且諭能自相擒斬者除罪賊黨懼乃縛師富等出降諸寨悉平捷聞安加祿米歲十二石賞彩幣四表裏文靜昌各升俸一級彩幣半之

○復右參議王嵩官仍致仕嵩爲右副都禦史以失事降右參議致仕劉瑾時械系至京宥死謫戍彰徳且籍其家瑾敗釋還至是以奏辯復官

○以禮部尙書李遜學兼翰林院學士專管內閣誥敕

○命禮部左侍郎石珤兼翰林院學士教庶吉士

○升松江府同知王廷相爲四川按察司僉事

○周府鎭國將軍安�氵小貝�安氵�旛奉國將軍安汝私出尼僧寺飲酒與儀賓閻鎕忿爭率羣下毆之鎕遂死撫巡官以聞詔革安�氵小貝�祿米十之八安氵�旛安汝十之五仍敕周王切責之羣下發戍邊衛者六人

○丁巳襄王祐櫍與鎭寧王見瀷爭財有旨勘問旣而各服罪詔免勘仍以敕勸勵之

○戊午升濟南衛指揮同知尹昂爲指揮使仍以都指揮體統行事專督捕盜以屢擒大盜功也

○己未令查革天下新設抽分處所及禁約各鎭守衙門橫索助貢等項銀兩從禦史胡文靜奏也

○辛酉命山東道監察禦史林有孚提調南畿學校

○壬戌升吏部左侍郎毛澄爲禮部尙書

○升都察院右都禦史王璟爲左都禦史右副都禦史金獻民爲刑部左侍郎

○掌通政司事禮部尙李浩乞致仕許之加太子少保給驛還鄕有司給食米月二石役夫歲四人

○癸亥廣西鎭安府土官知府岑流�土等來朝貢馬及方物賜宴給賞有差

○遼東建州左等衛指揮張家奴等來朝貢馬時諸夷洗攺原敕職名以覬厚賞事覺仍賞如例

○廣西泗城等州上林長官司並程縣各遣官族岑洪等來朝貢馬匹銀器以後期減其賞之半惟泗城所貢厚乃全給之

○直隸山陽縣九龍見色皆黑一龍吸水聲數里攝魚舟及舟中女子至空而墮大雨隨注

○丙寅懷寧侯孫應爵卒應爵字世勛弘治壬戌襲父泰爵癸亥神機左掖坐營甲子伸威營坐營以宣大有警充左參將聽徵正徳戊辰後府僉書神機五千下坐營尋推神機營提督己巳掌前府印兼提督團營壬申推南京前府掌印專理操江丙子以疾乞歸逾年卒賜祭葬如例子瑛嗣

○戊辰升吏部右侍郎王鴻儒爲本部左侍郎工部右侍郎廖紀爲吏部右侍郎禮部右侍郎王王�贊爲本部左侍郎詹事府少詹事兼翰林院學士顧淸爲禮部右侍郎都察院右僉都禦史顏頤壽爲本院右副都禦史

○雲南新興州地震大雪雹傷禾稼通海河西嶍峨等縣地震壞城樓房屋民有壓死者

○己巳命禮部尙書李遜學掌詹事府事兼教庶吉士

○庚午升賞大同席家灣等處獲功陣亡官旗軍舍人等朱欽等九十三人有差

○孝莊睿皇后忌辰奉先殿行祭禮遣駙馬都尉馬誠祭裕陵

○辛未翰林院編修張潮乞假送母還鄕許之

○壬申孝穆皇太后忌辰奉慈殿行祭禮遣駙馬都尉馬誠祭茂陵

○升江西按察司副使林正茂爲按察使

○兵部尙書王瓊辭蔭子之恩得旨卿運籌建議悉合兵機致諸將成功其子朝翰卽銓注錦衣衛衣左所正千戶見任管事再不必辭

○江西南昌府夜有火自空而隕光焰長丈餘饒州府隕火亦如之建昌縣有星自東南流至西北光焰燭天天鼓隨鳴

○癸酉寅時廣東增城縣有星如斗化爲白气而沒

○左都督劉暉辭免恩蔭言臣去歲班師之後獲有奇功蓋天威所致非臣布置之力也詔不允

明武宗毅皇帝實錄卷之一百五十終

明武宗毅皇帝實錄卷之一百五十一

正徳十二年秋七月乙亥朔享太廟會昌侯孫銘代行禮

○升太常寺卿楊廷儀爲工部右侍郎管理易州山廠

○升山東按察司僉事許逵爲江西副使

○丙子攺工部左侍郎兪琳爲禮部左侍郎掌通政司事

○攺狹西布政司右參政劉安爲狹西行太僕寺卿

○戊寅仁孝文皇后忌辰奉先殿行祭禮遣駙都尉崔元祭長陵

○己卯升工部右侍郎劉永爲左侍郎以右侍郎趙璜注補

○升狹西布政司左參議孟春爲本司右參政

○升刑部署員外郎錢宏爲山東按察司僉事

○降定遼左衛都指揮僉事王宣爲指揮同知定邊後衛指揮僉事李昂爲副千戶坐守備不設罪也

○初外夷入貢人數有定制自正徳八年後始許添貢犯邊者率以爲辭至是花當子把兒孫請添人入貢兵部議不可令巡撫都禦史臧鳳等撫諭仍嚴邊備以防侵侮未幾把兒孫復請添三十人乃許之

○狹西商南縣湖廣鄖陽俱地震

○辛巳遼東右參將蕭滓調宣府策應因請以錦衣等衛官旗捨餘五十八人爲參隨兵部言邊將承調策應者舊無奏帶參隨例今宣府告匱此曹徒費廩食無益於用且開冒濫之門不宜許詔竟從滓請○延綏鎭巡等官以各路上班官軍後期請治都指揮姜奭指揮費楝張齡千戶王欽百戶王紳並脫班指揮王胤等之罪詔棟等及胤俱逮問奭姑宥之仍奪俸四月

○令自今親王府民校逃故者仍舊補役郡王以下徵銀雇役從兵部議也

○癸未昏刻月犯罰星南星

○甲申敕加禮部尙書兼文淵閣大學士蔣冕太子太傅兼武英殿大學士禮部尙書兼東閣大學士毛紀太子太保兼文淵閣大學士於是冕辭曰仰惟皇上以六曹諸臣多陟宮保而臣叨官內閣每遇常朝立班顧居六曹之下又以內閣中旣有師臣矣而保傅之臣尙缺而不備故一時誤恩濫以及臣俾之充位惟是保傅之官在文職實爲一品非鉅勛碩徳豈宜輕畀臣實何人乃敢當此且臣以庸劣備員內閣已非所堪今復僥踰超登儲傅且又升華殿幄徳薄位崇力小任重自猶知其不可人豈謂之當然伏望皇上察臣子由衷之請施天地從欲之仁與其績用弗成然後納之譴責之中孰若罪戾未深姑且措之安全之地收還新命俾守舊官則臣之感戴當不異於承恩荷寵之日矣上曰朕以卿春坊舊學內閣良臣特加宮傅之銜用稱倚毗之意成命已下所辭不允紀亦辭曰我朝設保傅之官初無定職自非文學侍從之舊與夫徳望年勞之深者不得以與於此也顧如臣者誤蒙聖恩簡入內閣供事受命以來夙夜兢惕冀圖報稱而性質凡近識慮迂疏旣不能積誠獻替上沃淵衷又不能隨事主持共裨國是冒榮充位竊祿素餐方愧汗之日深復渥音之驟及恩出望外其何以堪況夫職愈崇則責愈重恩愈厚則報愈難稱事考能撫心度力尢臣之所大懼也伏望收回新命俾仍舊職以需後效庶幾免招物議少逭罪愆上亦不允

○升錦衣衛都指揮使岑玉爲都督僉事玉鎭守遼東太監岑章舍人也自總旗報捷爲署百戶累升至都指揮使至是復冒寨兒山堡功乞升兵部爲請許之

○升莊浪衛帶俸都指揮僉事李愷爲都指揮同知愷初充右參將分守鎭番有罪旣準以功贖尋冒大沙河功受賞復陳乞遂升之

○錦衣衛百戶蘇榮從太監張忠自宣大還以獲姦細升署副千戶尋論偏頭關功實授再乞升乃爲署正千戶時冒功並功請乞無虛日兵曹以文書塡委乃別以置一科云

○命綏徳衛納級指揮同知彭楧守備環慶地方

○乙酉狹西上笆籬等族番人豁牙等來朝貢馬匹盔刀等物賜宴並賞彩叚如例

○丙戌南京守備太子太傅魏國公徐俌卒俌中山武寧王達之五世孫成化元年襲爵十五年敕奉孝陵歲祀掌南京左軍都督府事弘治九年掌中軍都督府事守備南京十三年辭解任許之加太子太傅正徳六年仍奉敕守備歷任五十餘年以疾卒俌性最孝持身廉愼處權貴气剛嚴不少抑見者莫不畏憚之但忌言凶變有以禨祥紿之者气卽索矣訃聞以布粟賻之賜祭葬如例謚莊靖

○除大理寺評事沈光大名降司務林華外任時有錦衣衛校卒喧爭三法司道上華出不避因杖之校卒語不遜光大復杖而囚之朱寧遂奏校乃執駕人役二人擅辱之違例有旨執光大華俱下錦衣衛獄拷訊且令法司從重擬罪法司擬光大贖杖畢調用華復職乃黜光大爲民華降一級調外時廠衛聲勢赫奕諸司行事少拂其意者輒遭中害校卒每至各部白事呼卿佐爲老尊長卿佐亦降顏禮遇之體統陵夷公法掣肘論者每太息焉○丁亥命巡撫山西都察院右僉都禦史李鉞回院管事○升工科左給事中王良佐爲狹西布政司左參議

○己丑中元節遣駙馬都尉馬誠崔元林嶽祭長陵獻陵景陵裕陵茂陵泰陵文武衙門各分官陪祭

○遣儀賓楊淳祭恭仁康定景皇帝陵寢

○遣內官祭恭讓章皇后陵寢

○復升鎭守寧夏總兵官署都督僉事安國爲都督同知初山西偏頭關之捷實杭雄安國諸將士功也張忠劉暉等已班師紀功禦史劉澄甫乃推功於忠以媚權勢止論國軍士爲重傷給賞國心愧之且不敢以自明乃辭所升都督僉事之命因爲其部下重傷者乞升兵部議重傷例𨿽止賞而國爲陳奏甚懇恐非私其所部且國之功亦宜加升詔不許國辭加升爲都督同知被傷軍士業已給賞矣其令鎭巡官存卹之

○庚寅命巡撫南贛汀漳等處地方左僉都禦史王守仁提督軍務先是江西輋賊作亂守仁奏盜賊日滋由於招撫之太濫招撫太濫由於兵力之不足兵力不足由於賞罰之不行乞假以令旗令牌得便宜行事兵部議請許之

○初刑部主事方位以挾妓去官至是復夤緣奏辯事下錦衣衛朱寧爲言其枉得旨令吏部復錄用之後爲興化府通判以髒污被黜云

○壬辰太宗文皇帝忌辰奉先殿行祭禮遣駙馬都尉蔡震祭長陵

○命署都督僉事李隆於右軍都督府僉書管事大學士梁儲等言今年四五月以後各處水患非常南京國家根本之地陰雨連綿歷兩三月不止且又雨中雷擊神機營旗竿鳳陽祖宗興王之地雨久山水驟發臨淮天長五河旴眙等縣軍民房屋盡被衝塌田野禾稼淹沒無存老稚男婦溺死甚眾蘇松常鎭嘉湖等府財賦所出之地四五十日內大雨如注夏麥秋稻盡遭渰死淮楊等處又南北襟喉之地自儀眞以北至於淸河遠近一壑茫無畔岸房屋坍塌人畜漂溺難以數計淮安新舊城內駕船行走居民半棲城上河堤決口阻壞船隻後幫糧運無計前行湖廣荊襄諸處亦以霪雨江水泛漲至若京城內外順天河間眞保定等府驟雨又數十年以來所未有者通州張家灣一帶彌望皆水沖壞糧船漂流皇木不知其幾且每年糧運就使盡數俱到京通二倉尙虛不足供用今先到糧船旣以沈溺後來糧船又未可期況宣大二鎭每歲軍餉大約用百五六十萬今欲查議足勾四五年之用又未知何處而可足其山東登萊等府及遼東地方自春至夏又苦不雨二麥旣死秋稼未登水旱之災並在一時何以堪命竊恐民窮盜起勢所必至萬一或有如往年劉六劉七齊彥明輩起而倡亂勢又不得不調兵徵剿而糧艸所當先處者也今公私匱竭又將何以處之將來事勢誠有大可慮者臣等輔導無狀實切憂慚展轉以思不能緘默伏望皇上念祖宗創業之艱難思今日保守之不易新徳勤政以回天意布徳施惠以安人心特敕有司將被災州縣一應徵派盡行蠲免人民量行賑卹更望按前代災異策免大臣故事將臣等罷歸田裏別求經濟偉才代居重任則臣等今日𨿽難逭夫瘝官曠職之罪而他日猶幸免夫妨贀誤國之誅矣上不省

○吏部等衙門尙書等官陸完等言數日以來聞諸道路皆言陛下密裝治行將自領西官廳人馬巡遊關塞兩宮不見沮羣臣不與知行畱不聞部分守衛不聞申儆若果有此或者其未之思乎夫人主之所以奔走四海者威權而已威權不自己出則事變有不可測陛下一出則號令賞罰必有所付矣號令賞罰旣出他人所謂威權者果何在耶試一思之誠可寒心昔我英宗親出禦虜彼時軍馬三十餘萬尙有土木之變陛下自視今日軍馬彊弱何如往昔而顧欲輕出耶使虜果犯塞惟宜命將禦之脫欲親徵以耀武亦當明詔有司飭兵集糧使居者足以守宗社行者足以固牧圉庶幾可耳不報

○癸巳以都察院又僉都禦史張禬提督鴈門等關兼巡撫山西地方

○補蔭故刑部右侍郎丁鉉曾孫溥爲國子生鉉死土木之難嘗蔭其子琥爲大理評事孫禎爲國子生禎卒溥乞補蔭吏部不可內批竟許之

○巡按直隸禦史張欽言臣職巡視邊關敢一言而死人言紛紛謂陛下欲過居庸關巡行宣大臣意陛下非事慢遊必深憤虜賊也此虜譎詐凶狠惟可命將禦之不必自與之角漢髙祖經百戰之餘所統者皆良將且圍於白登七日我英宗不聽大臣之言自出親徵遂有己巳之變且匹夫尙不肯自輕陛下以宗廟社稷之身又無太子親王監國而輕出遠遊萬一不虞將如之何今天下之事言者寒心陛下不是之思而欲長驅觀兵不謀之朝廷而獨謀之宮中不議之眾人而獨斷之一已使大小臣工莫知所措恐非保國至計也不報

○丙申發太倉銀七萬兩於大同以備軍餉又以山西逋欠邊糧布花等銀計四十五萬兩有奇命主事龍誥督徵之

○夜月犯畢宿右股北第二星

○丁酉巡撫順天等府地方右副都禦史臧鳳言玆者淫雨連旬山水泛漲所在城郭坍損民居傾壞田禾淹沒所存無幾上下憂惶莫知所措忽聞聖駕欲出扈從車騎動以千萬更加圍獵蹂踐垂登之禾陛下忍以一日之樂而貽百姓一歲之憂哉若臨幸關外虜計叵測尢爲不可陛下上承祖宗之統內奉兩宮之養前星未耀主器尙虛豈宜離九重之安履山川之險萬一遇銜橛之變關系利害所不忍言乞以禮自克卽詔停止以慰人心不報

○復除服闋按察司副使余祜於山東整理徐州等處兵備

○先是有旨會計宣大二鎭糧艸務足主客兵馬四五年支用之數戶部乃會府部大臣議處條上一山東河南起運臨淸徳州二倉爲米十三萬石請益以太倉存畱米二萬石每石收銀八錢以十萬石補宣府五萬石補大同一山西專委布政司官一員督理宣大歲徵糧艸額數完足方許回任一兩鎭屯田歲入亦多宜令撫臣嚴督屯田僉事管屯都指揮淸查勸課依期辦納勿仍前玩愒一河東解鹽課銀歲解宣府八萬兩大同五萬兩今增五萬於宣府一山西軍職問發立功並文職人等所犯罪因其輕重定爲則例俾各納銀給邊一發太倉銀十萬兩及遣科道官再查附餘十萬分送二鎭召商上納糧艸一收買糧艸須及秋冬收成之時可省官銀之半得旨河東鹽但遇鹽花生發不拘額數盡力撈辦分給二鎭太倉附余銀準動支不必差科道官餘如議

○戊戌翰林院修撰唐臯乞假歸省許之

○命萬全都司都指揮僉事詹冕於顯武營坐營管操

○調分守右參將龐隆於南路右參將都勛於西路隆守西路嘗失事宣府鎭巡官以勛閒騎射議請更調從之

○己亥命戶部右侍郎鄭宗仁兼都察院左僉都禦史往宣大二鎭總督軍餉

○增甘肅遊擊將軍武振副總兵鄭廉兵各千人振駐莊涼西永廉駐山丹甘州髙臺鎭夷肅州互相策應從巡按禦史趙春請也

○辛丑總督漕運都禦史叢蘭奏淫雨爲災淮水泛漲衝決漕堤淹沒人畜禾稼乞免工部坐派料價工部議已徵者解部未徵者視災分數奏請仍以所在樁艸銀修理決堤從之

○掌鴻臚寺事禮部右侍郎吳泰卒泰兗州府單縣人由儒士授鴻臚寺序班歷主簿寺丞少卿卿正徳中升禮部右侍郎仍掌本寺事卒於官賜祭葬泰以喉舌進末附中貴超躋卿貳且言貌舉止不稱禮官士論鄙之

明武宗毅皇帝實錄卷之一百五十二

正徳十二年八月甲辰朔上微服從徳勝門出幸昌平外廷猶無知者次日大學士梁儲蔣冕毛紀追至沙河上﹤鋶﹣釒﹥曰臣等昨在閣見午本未散候至申刻始出道路相傳以爲聖駕淸晨出至教場尋幸天壽山臣等聞之心膽戰驚莫知所措今儲嗣未建人心危疑車駕輕出誰與居守又各衙門一應題奏本並太常寺當奏祭社稷及先師孔子此等禮儀尢爲重大不知何所請旨臣等職叨輔導實不遑安謹詣行在俯伏恭請聖駕卽回以安人心上不納乃還

○巡關禦史張欽言或傳陛下欲出居庸關巡宣大臣惟天子舉動所系不小或欲親徵虜寇宜先下詔大廷共議必不得已而出亦宜戒期淸道百官扈從今者皆不聞而輕騎潛行萬一姦人有假竊陛下名號欲過關誘引胡人以危社稷者何以防之臣職守關陛下卽欲出臣萬死不敢奉詔是奏達於朝上亦不聞也

○設雲南平夷衛儒學從黔國公沐昆請也

○授故都禦史陳天祥子邦政爲錦衣衛百戶世襲邦政援父山東貴州殺賊功陳乞兵部議不可特許之

○升賞寧夏固原延綏等處有功並陳亡官旗舍人王效等三千六百五人有差

○丙午禮部尙書毛澄等言臣等先於七月十八日風聞皇上將巡郊甸已嘗具﹤鋶﹣釒﹥勸止繼知傳言之妄方切喜幸今月初二日道路籍籍皆云聖駕已幸昌平中外憂疑莫知所措臣等竊惟聖心愼重必不肯遠離闕庭特以昌平陵寢所在霜露之感切於淵衷將欲躬視松楸一展誠孝而已竊計經宿以來禮意已盡原野之外環衛闊疏眾心懸懸不勝膽戀伏望思宗社付托之重念朝廷機務之繁早爲旋蹕則孝思以伸庶政惟舉神靈悅而億兆寧矣是日給事中汪玄錫禦史王潮洎成國公朱輔英國公張侖寧陽侯陳繼祖駙馬都尉馬誠秦安伯張富皆﹤鋶﹣釒﹥請回鑾不報

○巡撫湖廣右副都禦史秦金等言近有旨取鱏鰉魚秧今湖廣頻年災傷川襄泛溢彌漫千里饑者資食菱芡鬻及兒女此令一出貪吏乘之指一科百民其能堪且鱏鰉大者千斤小亦數十百斤生育巨海非池沼中物也借使采取以進物違其性中途必不能活𨿽罪解送之吏飼守之人亦無所致力秪增懟怨耳不聽

○丁未釋奠先師孔子大學士毛紀奉命行禮

○戊申祭太社太稷太傅定國公徐光祚奉命代行禮

○大學士梁儲等言聖駕遠出巡幸臣等至沙河奏請還宮未允臣等憂思迫切罔知攸措伏念居守無人機務至重卽日旋駕回京以上解兩宮太后之憂下副中外臣民之望臣等輔導無狀不能積誠諫止罪宜萬死乞先罷黜以謝天下不報

○掌詹事府事禮部尙書兼翰林院學士李遜學翰林院侍讀徐縉修撰楊愼等各言在昔人君輕舉妄動非事而遊則必有意外之悔今皇天所付之中國在陛下祖宗所傳之位器在陛下兩宮之孝養在陛下臣民之覆庇在陛下柰之何其不重且愼也夫以匹夫之微適百里之外尙且囊衣裘以禦寒暑佩弓刀以備盜賊陛下暴衣露蓋曾不顧惜此臣等之所未解也陛下初謀此行畿內連月大雨及車駕至昌平京城盡日大風楊塵此非偶然蓋天心仁愛陛下欲畱止其行也人言縱不足聽天意獨不可畏乎周穆王窮海遠遊致有祁招之箴漢武帝深夜微行致有逆旅之辱前鑑不遠惟聖明深念之不報

○山東萊州府地震

○己酉上欲出居庸關不果乃自昌平還幸諸禦馬房

○禮部尙書毛澄等言臣等近具﹤鋶﹣釒﹥請還宮俟命三日乃聞聖駕還至近郊臣等不勝喜幸以爲旦夕得侍天顏奔趨迎候不遑寧處今者太監蕭敬傳諭聖意令臣等用心辦事勿出迎候臣等仰感聖慈俯懷競惕竊惟陛下承祖宗列聖之基爲華夷萬姓之主六師不備遠違法宮內無近親之托外有事變之虞而臣等各守職司不得執覊靮而捍牧圉若鑾輿一日不還則臣子之心豈能一日自安哉伏望亟頒旋軫之期永保端居之福時給事中張漢卿朱鳴陽邵錫監察禦史李潤王堯封李鎭成國公朱輔壽寧侯張鶴齡瑞安侯王源都督同知張蘭俱﹤鋶﹣釒﹥請亦不報

○夜東方流星如盞色靑白起天倉東南行至近濁

○辛亥先是傳旨以代府臨邊天气苦寒又將軍以下類多不法令廷臣議別擇府第遷之於是大學士梁儲等言祖宗以來分封藩國規制已定不宜輕議遷攺永樂初寧府自大寧遷江西遼府自廣寧遷湖廣蓋其時百姓殷富府庫充實徵發不難況分封未久宮眷不多所居宮室亦易營辦弘治間壽王自保寧遷於湖廣宮眷亦少又宮室皆已成者僅略修飾而爲費已不貲民已愁怨矣今代府十餘年前所生子已五百七十餘人女已三百餘人歲復一歲益加眾多比之三府事體大有不同若欲別遷其親王郡王必須蓋造殿宇將軍中尉儀賓以下亦須給之房屋今公私耗竭軍民困憊不知此費從何出辦況營建乾淸坤寧二宮大役方興百需未備若一旦又有此舉民力決不能堪非惟逼迫逃亡抑恐激成他變伏望皇上念國家大計利害不小特賜采納停止前議天下生靈不勝至幸

○壬子大學士梁儲蔣冕等復言初六日太監蕭敬傳諭謂聖駕一二日卽還宮自初六至今又踰四日恭候回鑾未有定期中外臣民不勝瞻戀臣等備員內閣義關休戚匡輔無能徒切慚愧伏望卽回鑾以安眾心宗社生靈幸甚是日戶部尙書石王�亦亦以是爲言不報

○兵部言畿輔今歲水災異常民窮盜起勢所必至請如近例於直隸河間府地方暫設總兵官一員大名等府山東武定等處各兵備官一員從之

○宥分守開原太監王秩罪罰參將孫棠俸兩月以虜入寇失於防禦也

○癸丑大學士梁儲等言聖駕遠出巡幸經旬未返臣等職忝輔導不獲與扈從之列連日出郊迎請未睹聖顏曷勝瞻戀伏望思宗社之重寄念居守之無人上體兩宮太后倚望之深下憫中外臣民仰戴之切卽日回鑾以慰人心臣等不勝待罪俟命之至○甲寅右軍都督府都督同知楊英卒英湖廣黃陵縣人初襲升萬全都司都指揮僉事尋充獨石右參將轉協守寧夏副總兵會慶府寘鐇叛遣其黨撤黃河渡船英方以警出屯楊顯堡遂率將士奪之不克走靈州於是升右府署都督僉事充總兵官發延綏官軍一千五百人隸焉未幾遊擊將軍仇鉞謀執寘鐇英密約爲內應及寧夏平其部下斬獲功最多乃實授都督僉事累升今職掛平蠻將軍印鎭守湖廣地方至是卒賜○乙卯戶部官祭太倉之神順天府官祭宋丞相文天祥俱如常儀

○丙辰晚上還豹房

○丁巳大學士梁儲等言昨者聖駕歸自近郊中外人心無不歡慶臣等伏惟皇上遠出旬又三日請於奉先殿奉慈殿親行祭告次詣兩宮詣見聖祖母聖母然後禦門視朝使大小臣工瞻拜天顏得以遂其依戀之誠自今以後尢望愼重起居勿輕出入以益延國家億萬載無疆之福

○增設靑州府通判一員於顏神鎭防礦賊也

○命都督同知張璽充總兵官鎭守河間等處地方

○升都督僉事馮大經爲都督同知以寧夏等處禦虜部下有功也

○戊午上夜禦奉天殿視朝

○以災傷停徵順天保定淮揚等府及河南山東十一年拖欠寄養備用馬匹

○升後軍都督府帶俸都督同知神周爲右都督僉書管事周起自罪謫日以巧媚取恩遇至是復假楡林功得升

○升錦衣衛指揮使齊佐爲都指揮僉事佐錢寧壻也從太監廖堂於狹西谷大用於山東及姚源等處累冒功升指揮使至是復以狹西重升總旗功乞攺正得升

○己未巡撫僉都禦史李王�贊奏河間保定眞定大名四府所屬州縣並廣平順徳二府俱有水旱災乞賑濟戶部議以先年整飭邊備侍郎趙璜未支銀五千四百六十餘兩河間府徳州原剩倉糧三千五百一十餘石涿州易州鹽山等縣寄庫折糧銀二萬二千五百兩茂山衛地畝銀七千八十兩給之詔可

○庚申江西大庾縣賊陳曰能等與上猶浰頭諸賊盤據山峒屢出剽掠攻南康勢愈猖獗都禦史王守仁督兵備副使楊璋等潛師以入乘夜縱火破賊巢十九處擒曰能斬獲五百六十餘人捷聞詔賞守仁銀二十兩彩幣二表裏升璋俸一級有功官軍及失事人員巡按禦史並核以聞

○命立祠祀烈女何氏何氏泗州人年十六其父母鬻之倡家有欲犯之者何不可乃自刎而死提學禦史黃如金請爲立祠許之

○大學士梁儲等言伏自聖駕謁陵之後中外臣民懸望回鑾莫不心懷憂懼寢食靡寧近日獲睹聖駕還宮視朝聽政又莫不歡忻鼓舞交相慰賀臣等見羣心如此已有不勝其慶幸者矣然尙有葵藿微誠未能上達今前星未耀儲位尙虛上未有以慰兩宮聖母之心下未有以副百官萬民之望此天下之大事宗社之大計不可不早定而預處者也伏望皇上先白於兩宮聖母次召皇親公侯駙馬伯並五府六部都察院通政司大理寺及翰林院詹事府六科十三道等官羣集於朝詔以大義俾於宗室中推舉近屬之相應者一人具奏上請然後斷自聖心告於天地宗廟社稷迎取來京教養成就俾之問安侍膳司香內殿以待他日元子誕生然後出封藩服如此則恩至義盡言順事行人心悅而天意從矣臣等備員輔導義同休戚事有關於安危大計者安敢不昧死言之伏望聖明俯垂鑑納卽賜施行宗社幸甚後九日復以爲請皆不報

○辛酉以貴州采辦大木停免淸平等衛所正徳十一十二年額造軍器

○壬戌畱鳳陽秋班京操官軍本處操備以水災故也

○癸亥罷古北口白羊口黃花鎭防守官軍以虜退故也

○升廣東左布政使吳廷舉爲都察院右副都禦史往湖廣賑濟先是巡撫都禦史秦金奏武漢荊嶽黃襄徳常安沔等府州並所屬縣俱水災請遣大臣發銀賑濟下戶部會廷臣議遂以命廷舉其賑濟事宜一今歲南京兌運糧米視上年例折銀起解漢陽荊嶽常徳等府兌軍糧令徐淮等倉支運其餘稅糧子粒暫且停免江西浙江福建贓罰並廣東鹽斤番貨銀兩俱許支用一王府祿米並解京鹽鈔物料拖欠者停止其王府房價墳價胖襖軍器叚疋綾白綿等料仍量爲寬減一廩膳生員納銀二百兩增廣二百八十附學三百四十江西浙江各七十名南直隸百名準於湖廣上納湖廣三司承差知印並各衙門納銀多寡亦如正徳十年例其生員不願出仕兩考吏不願赴京者納銀二十兩許以冠帶榮身一湖廣所屬衛所指揮納銀五十兩千戶所鎭撫四十兩百戶所鎭撫二十兩免比試總旗十兩小旗半之免並槍所納以充郴桂等處軍餉一陰陽醫生僧道或仕宦子孫良家子弟納銀六十兩者起送入選免考俱如議行

○是夜南京祭歷代帝王風雨大作雷震死齋房吏

○甲子祭太歲風雲雷雨嶽鎭海瀆山川等神遣定國公徐光祥行禮

○遣旗手衛官祭旗毒之神

○升山西按察司僉事徐暹爲本司副使

○蔭巡撫狹西右副都禦史蕭翀子世功爲國子生

○命成國公朱輔南京守備仍掌南京中軍都督府事

○詔發南京倉糧二萬石賑給應天府江寧上元等八縣仍免其糧稅以災傷故也

○乙丑憲宗純皇帝忌辰奉先殿行祭禮遣駙馬都尉林嶽祭茂陵

○徳王見潾薨王英宗睿皇帝第二子母宸妃萬氏正統戊辰生天順丁丑封於山東之濟南國號曰徳成化丁亥之國至是薨年七十訃聞輙朝三日遣官祭葬如制謚曰莊

○重興寺國師都綱完卜堅贊列巴等並番僧管著藏等貢方物賜宴給賞如例

○丙寅上復夜出徳勝門趨居庸

○蔭故禮右侍郎汪諧孫師夔爲國子生

○鄭府眞丘王見渻薨王簡王第十二子母兪氏成化乙巳生弘治丁巳襲封眞丘王至是薨輟朝一日賜祭葬如例謚日榮隱

○丁卯治湖廣彬桂等處失事罪參將史春指揮胡昂等俱逮問左布政使周季鳳按察副使惲巍署都指揮僉事文恭奪俸三月

○江西南昌縣火毀居民幾三百家

○戊辰調右軍都督府掌府事會昌侯孫銘中府掌印管事提督神機營如故

○召鎭守兩廣武定侯郭勛還京總管三千營操練

○升都督同知張蘭爲右都督蘭太監銳侄也冒功累升至都督同知以狹西功乞攺正許之

○初建州三衛夷人侵犯邊境降敕撫諭至是納款兵部議請仍諭鎭巡等官不宜弛備從之

○己巳升浙江按察司按察使何天衢爲浙江布政司右布政使廣東右參政張恩爲福建右布政使

○國子監祭酒魯鐸以疾請告許乘驛歸仍令有司俟病愈具奏

○庚午命茶陵衛署都指揮僉事王廷爵充右參將分守靖州等處地方荊州衛指揮同知戴英守備彬桂地方

○命崇信伯費柱右軍都督府掌印提督三千營如故

○辛未上度居庸關遂幸宣府令太監谷大用守關無縱出者

○初給事中員缺吏部以行人楊秉義進士席彖張天性吳廉李緯李學及宦傅良弼八人請補有旨令別推知縣吏部遂推知縣李長又有旨令推行人吏部再推行人華淳旣而皆用之彖天性長戶科廉緯禮科秉義學宦淳兵科良弼工科

○給宣府防禦延綏遼東官軍萬三千餘人衣鞋以天漸寒從兵部議也

○癸酉大學士梁儲等言臣等數日以前聞之道路皆云聖駕將復出郊猶未之信昨日及今日進閣俱無奏題本發下乃信所聞不妄竊見我祖宗時皇儲已建人心安靖然猶思患預防不肯輕出遊獵今大內無人居守萬幾誰與裁決意外之虞又有不可不防慮者伏乞卽日回鑾永爲羣生造福仍削臣等官職罷歸田裏以爲輔導無狀之戒不報

明武宗毅皇帝實錄卷之一百五十三

正徳十二年九月甲戌朔上駐蹕宣府江彬宣府人欲挾上自恣始誘爲西北之行旣幸宣府遂營建鎭國府第晏然忘歸時夜出見髙門大戶卽馳入或索其婦女於是富民厚賂彬以求免久之軍士樵蘇不繼至毀民屋廬以供爨市肆蕭然白晝戶閉

○大學士梁儲等言聖駕再出巡幸大小人心比前尢加惶懼臣等及府部各衙門官俱日詣左順門跪進章﹤鋶﹣釒﹥伏請回鑾但未奉明旨以致一應章﹤鋶﹣釒﹥無由上達每日護衛官軍及辭見官員自朝至暮俱不敢輙自退出此事關系不小臣等職居輔導不敢不昧死爲皇上再三言之伏望聖明宥臣等之罪察臣等之心俯垂天聽降旨處分俾各衙門皆有所遵守仍卽日回鑾視政以衍宗社萬萬年無疆之休不報

○六科給事中石天柱等言京師宗社所在生靈所止陛下一旦捨之而去旣無國本以系人心又無明詔以爲防守卒有變故將坐以待斃而已況北虜年來其勢愈甚而吾亡卒多爲之向導朵顏新與之和親沿邊兵食俱乏攻守無具萬一有姦邪結虜敢爲內應如己巳土木之變其何以禦之夫羣小之從陛下者以其能富貴之耳一有不虞則小人之心見利而動夫何有於君父伏望亟還京師親君子遠小人則天位可永保矣時禮部尙書毛澄等南京禮部尙書吳儼等左僉都禦史胡王�贊禮科左給事中陳沾等亦以爲言俱不報

○丙子夜南方流星如盞色靑白光明照地起自北河東南行至近濁

○丁丑

孝恭章皇后忌辰駙馬都尉馬誠謁祭景陵如常儀

○己卯山東靑州濟南萊州登州等府俱地震

○庚辰山東益都縣雷電冰雹大雨交作

○雲南蒙化府地震

○辛巳命撫寧侯朱麒充總兵官鎭守兩廣

○壬午大學士梁儲等言昨日早太監蕭敬傳旨云巡幸數日卽還令府部等衙門官員各用心辦事臣等聞之不勝喜慰然聖駕之出今已旬日邊塞險危之地鞍馬跋涉之勞臣子之心不能不朝夕憂慮況今聖節在邇天下王府並文武衙門及外國四夷人員進表朝賀到京皆欲拜稽闕廷瞻仰天顏以遂其山呼祝願之誠此尢爲國家大禮不可廢缺伏望早回鑾輿以全盛典以安眾心不報

○福建建安縣火毀居民二百五十餘家

○夜月犯秦星

○癸未巡撫狹西左副都禦史蕭翀巡按禦史師存智以有旨織造諸色彩妝兗龍絨服各上﹤鋶﹣釒﹥言狹西邇年民疲於供送財盡於誅求旱澇薦臻杼軸久空加之以羽書交馳師旅調動行賫居送遠近騷然陛下不思所以撫綏之而復有是命則邊野疲民有死而已其何能堪伏乞收回成命暫賜停止不納

○乙酉致仕禮部尙書王宗彜卒彜字表倫直隸東鹿縣人初名倫文之子也嘗鄕試不第景皇帝以文故欽賜舉人天順初文被法宗彜亦謫戍事白復領鄕薦以成化丙戌進士授戶部主事尋用薦遷郎中督理遼東軍餉後討建州夷以督餉有勞擢太僕少卿久之擢右僉都禦史巡撫遼東時建州以方受討疑懼不貢又遮掠朝鮮貢使宗彜謂用兵費且不貲請貰之許令修貢癸卯坐累左遷四川參議會番夷毀松茂餉路宗彜出彼不意窘以兵俾修復之累遷右副都禦史巡撫狹西入爲兵部右侍郎閱潮河川等路兵馬城池尋轉左庚申虜犯大同經略居庸等關晉右都禦史虜犯遼東以宗彜提督軍務亡何擢南京禮部尙書正徳丁卯逆瑾用事乃罷歸瑾敗言者屢薦不起至是卒如例祭葬謚安簡宗彜儀幹修臒端謹重厚所至靡不盡力然不事表襮故無赫赫之名

○辛卯以翰林院侍講學士陳霽爲國子監祭酒

○命英國公張侖奮武營坐營管操

○升山東按察司副使原軒爲浙江按察使廣東副使章拯爲廣東布政司右參政兵部郎中顧珀爲湖廣右參議

○贈都察院左副都禦史陳天祥爲南京兵部右侍郎

○湖廣巡按禦史王度奏整飭郴桂衡永兵備副使陳璧僅足守官而荊襄撫民副使陳鼐才堪制變乞更調爲便許之

○黜南京戶科給事中史魯爲民魯襄垣王府儀賓史保之侄也例不當授京職吏部尙書楊一淸占籍鎭江魯爲推官與之親厚因授以給事中爲武學生朱大周所發下山西巡按禦史勘實保與縣主具存吏部因請移南京法司逮魯鞫治且言一淸失於詳審之罪詔魯除名爲民一淸宥之

○戶部言河間等六府災已議發銀米各數萬賑濟而知府常在復奏所屬州縣道殣相望恐不足用請再發徳州倉糧萬五千石並停免今歲稅糧及逋負之數詔停免如例倉糧準以萬石給之仍飭所司務俾人沾實惠

○詔修南京太廟後殿孝陵明樓及內外城垣以久雨頹圯也

○攺授狹西谷縣知縣張宜爲錦衣衛百戶宜由鄕貢自河南沈丘調谷縣至是自敍其叔祖太監敏有保護勞願嗣百戶守冢爲兵科所駁詔特允之

○革把總荊州三衛官軍水陸操練指揮同知戴英英以疾辭任撫治鄖陽都禦史陳雍因言盜息是官可革從之○命故左都督朱國子許洪嗣爲錦衣衛指揮使國以舍人冒功爲副千戶獲寵賜國姓驟遷都督故其子復得襲○巡撫四川都禦史馬昊奏長寧民陳聰轉鬻於芒部遂入於烏撒詭言天仙賜之神槍更名保答紏羿獠者嶽者窮作亂營於結誇始掠周泥站次掠七星關次掠野馬川土捨安寧率眾擊之者嶽執保答請降詔巡按禦史審核以聞

○黃河決衝沒城武縣

○壬辰上駐蹕陽和城

○癸巳大學士梁儲等言自聖駕出京已經二十餘日恭遇萬壽聖節親而宗藩遠而外夷奉表來賀與臣等在京各衙門官皆不得一望天顏山呼舞蹈以盡祝頌之誠孟冬伊邇禮當享廟若非躬親奠獻何以慰祖宗在天之靈又近日調發軍馬錢糧槪以總督軍務威武大將軍總兵官印信鈞帖行之臣等伏見祖宗舊制一應軍馬錢糧非奉有敕旨俱不許擅行支應今乃一旦以此帖行之他日設有姦人乘機詐冒軍衛有司不能辧眞僞安能保無他患伏望

皇上思祖宗付托之重念兩宮懸望之深卽日回鑾以安中外今後凡遇調發兵糧仍遵舊制而行停止鈞帖以防意外之虞且毋使天下之人他日指爲口實以爲臣等之罪宗社臣民不勝慶幸總督軍務威武大將軍總兵官者上所自號也

○夜月犯井宿西扇北第一星

○甲午南京兵部尙書喬宇等言人君之治天下事有不可不預定者必權輕重以先圖勢有不可不早爲者必審安危以獨斷所以銷禍患於未萌紹承平於不替也仰惟皇上嗣統有年靑宮久虛事勢之所當預定而早爲者孰有重於此者乎邇聞乘輿遠遊監國無托靜言思之良可寒心乞擇宗藩一人暫居儲貳俟元良降生厚其禮遇而歸之此至順且易者漢唐宋之君固有行之者未嘗以春秋爲嫌也是日南京監察禦史陶麟等亦以是請不報

○夜西南二方流星俱如盞色靑白西起自危宿南起自天庾俱行至近濁

○丙申以明日萬壽聖節駙馬都尉馬誠等分祭長陵獻陵景陵裕陵茂陵泰陵儀賓周鉞祀景皇帝陵寢內官祀恭讓章皇后陵寢皆如常儀

○六科給事中汪玄錫等言皇上遠狩宣大居守無人禁門𨿽有護衛把守官軍邇來占役之數十去四五剝削之下逃亡相因萬一有意外之虞其能執干戈以衛社稷乎乞敕兵部考先朝差官護守京城故事上請以憑簡任則典兵者無輕發之嫌受命者效匪躬之節而小人窺伺之念亦不敢萌矣是日復言總兵官朱振副總兵陶傑遊擊時春俱扈從巡幸未可日計萬一丑虜覘知虛實長驅而來卒犯宣大其誰與敵之況京師重地安保其不來乎伏望發回宣大二鎭兵馬以防外患不報

○丁酉萬壽聖節上在陽和文武羣臣具朝服於奉天門行遙賀禮

○巡撫蘇松等處左僉都禦史張津言今國家太勢𨿽稱晏然兵凶水旱虛耗亦甚此正謹天戒悲民窮之時也通聞陛下微服馳馬直抵居庸復歷通州何輕社稷以至此也萬一姦雄窺伺變生肘掖或黠虜乘釁禍連關塞或遇銜橛之變噬臍何及昔我太宗北徵有仁宗監國宣宗時巡有英宗今陛下之出旣已輕矣不知代理萬機視膳兩宮者付之誰邪不報

○戊戌夜南方流星如盞色靑白起天苑西南行至近濁

○福建建安永安二縣火延毀民居四百七十餘家

○庚子有旨發戶部銀一百萬兩輸宣府以備賞勞大學士梁儲等言臣等仰窺聖心軫念邊士寒苦欲加犒賞但今日事勢有大可憂者蓋天下歲入錢糧自有定數分毫不可增添一遇水旱災傷又當蠲免而朝廷經費日增月益無有紀極卽今宣大二鎭城堡糧艸處處缺乏已命侍郎鄭宗仁整理但所帶銀兩不多隨買隨放而猶不足今復奉前旨不知戶部又將何以處之臣等聞太倉銀庫正收者動支已盡其遞年積余僅有十五萬兩戶部見在折銀亦止有二十萬兩又以備在京軍官夏秋二季折俸之數今戶部議欲那用仍開生員納銀例以冀暫應一時之命臣等切見在京軍官俸糧寡薄仰給於此若過期不給未免致怨不可不慮又生員納銀本非美政近歲以來行之太頻以致人才冒濫選法阻壞尢有傷於治體伏望聖明深惟宗社生靈至計俯從臣等所言特敕該部以前銀之半發二鎭而畱其半以給軍官納銀例亦並不行仍早回聖駕以防意外之變戶科給事中兪泰等亦言陛下軫念邊兵寒苦固亦一念之仁獨不計太倉之積今有幾乎自奉旨以來人言洶洶或謂陛下期拔虜營預爲軍費或謂左右之姦假此以結人心果如前言則己巳之變已有覆轍果如後言則堅冰之戒不可不謹惟陛下究圖之則財固可省變亦可弭矣俱不報

○昏刻北方流星如盞色赤黃髮光如碗起東北行至近濁後有五小星隨之

○壬寅傳旨諭百官云朕以懷來等處切近虜境特因巡幸嚴督將領振揚威武今賊已遠遁朕將振旅凡官員朝見者令如常行禮章﹤鋶﹣釒﹥亦如常陳奏於是六科都給事中黃鐘等言臣聞制馭夷狄自有常道而帝王盛節不在觀兵故祖訓有曰後世子孫倚中國富彊貪一時戰功無故興兵切記不可大哉皇言萬世所當佩服者也適今胡運將衰邊釁未生何乃自褻九重之威下侵將帥之職深蹈虜地流毒邊民且軍國之務一日萬幾𨿽明主獨斷於上眾臣協謀於下猶懼隳失今一切章﹤鋶﹣釒﹥往來馳奏倉卒批答豈得周詳況朝守久虛聖節屇臨萬國畢賀遙拜而退傳之天下其將謂何臣恐政柄自此下移人心自此解體矣且西北寒苦勢難久駐而羣小胥讒變故易生事之不虞又未保其必無者夫軀命人所愛也陛下乃冒險而不已天下重器也陛下乃捨之以爲輕人心難得而易失也陛下乃拂之而不顧臣竊爲陛下不取是日江西道監察禦史王潮等亦以爲言不報

○錄浙江孝丰討叛功直隸巡撫右副都禦史張津升戶部右侍郎仍巡撫浙江鎭守太監王堂加祿米歲十二石仍蔭弟侄一人爲錦衣衛世襲百戶巡按禦史鮮冕吳華成英各賞銀千兩彩幣二表裏二司布政使湯沐按察使何天衢等及處州知府林富銀十兩幣半之署都指揮僉事張奎等準實授初湖州孝丰縣民湯毛九許密四等並居深山中恃宗彊多爲不法威力行於州裏旣而慮見收因約合勢並力自衛每有司追補急輙號召諸宗人相與持梃敵間有殺傷如是者殆二十餘年然實未嘗謀叛也堂欲張大其事以邀功遂與冕等以反叛聞有旨令津托他事赴浙密調兵討之及兵卒至毛九等不知所爲皆就縛其宗人往往延頸受刃獄具坐淩遲及梟首者八十九人籍沒者凡九家謫戍及徙者又百餘人而無辜連及者尢眾云

○明日十月朝駙馬都尉馬誠等祭長陵獻陵景陵裕陵茂陵泰陵儀賓楊淳祭景皇帝陵寢內官祭恭讓章皇后陵寢如常儀

明武宗毅皇帝實錄卷之一百五十三

大明武宗承天達道英肅睿哲昭徳顯功宏文思孝毅皇帝實錄卷之一百五十四

正徳十二年冬十月癸卯朔

上駐蹕順聖川日是亨太廟駙馬都尉遊泰代行禮乙巳太學士梁儲等言自聖駕巡邊至今已三十餘日臣等三人義當輪流一人常詣行在左右朝夕奉問起居因得少伸啟沃爲因居庸關守者奉旨不容官員往來是以臣等不能如願至於邊警重務亦一切不得與聞臣等輔導無狀致令皇上待之疏薄如此罪已不容於此逭矣三二日未傳聞駕在順聖川城內又聞達賊擁眾去陽和邊外不遠且分營深入搶掠卽今京城內外人心搖搖臣等不情尢不勝愛懼之至切料此虜詭計難測且覘知

聖駕在外日久僣結丑類接續而來其眾甚多卻乃藏形匿影外示寡弱使我陽而無備是誠不可忽略尢宜周防遠虜者也乞敕隨駕官軍特重堅守決不可輕出接戰及貪功逐力以致墮虜計中仍敕各遊擊將官分布要害隨宜戰守虜𨿽出境遠出亦宜探的確方可整眾回鑾如此則計出萬全保無他患天下臣民皆知稱頌睿謀神算實有出於尋常萬萬者矣此乃

宗社安危之機天下治亂之本伏惟聖明深加之意不報丁未上親督諸軍禦虜於應州虜遁駕還駐大同左衛城先是虜五萬餘騎營玉林將入寇上在陽和聞之命諸將分布要地大同總兵官王勛副總兵官張輗遊擊張輗孫鎭軍大同城遼東左參將蕭滓軍聚落堡宣府遊擊時春軍天城副總兵陶羔參將楊玉延綏參將杭雄軍楊和副總兵朱鑾軍平虜遊擊周政軍威遠時九月戊戌也旣而虜分道南下營子孫天堡等處勛輒鈺鎭率所部禦之

上命春滓往爲之援政鑾政及大同右衛參將麻�彳升日�平虜城參將髙時尾虜後又亟調宣府總兵官朱振參將左欽都勛龐隆遊擊靳英俱會陽和參將江桓張曰�禾爲後應十月甲辰勛遇虜於繡女村督軍步戰虜南�彳升日�應州而去明日輗鎭鈺與勛復遇虜於應州城北五里寨戰數十合頗有殺傷薄暮虜傍東山而退仍分兵圍勛等北曉大霧圍乃角�羊勛等人應州城鑾及守備左衛城都指揮徐輔兵至又明日勛等出城遇於澗子村大戰滓春政時�彳升日�等兵亦至虜以別迎敵我軍不得合

上乃率內外提督監督太監張永魏彬張忠都督朱彬及振米��王欽勛英隆雄參將鄭驃等兵自陽和來援眾殊死戰虜稍欲諸軍乃合會暮卽其地爲營壘

乘輿上焉明日虜來攻

上復督諸將禦之自辰至酉戰百餘合虜乃退明日引而西

上與諸將且戰且退追至平虜朔州等邊

上復進兵會天大風黑霧晝晦我軍亦疲困乃還復令勛及巡撫僉都禦史胡王�贊以揵聞於朝是役也斬虜首十六級而我軍者者五十二人重傷者五百六十三人

乘輿幾陷戊申朝鮮國王李懌遣工曹參判孫仲暾等來朝賀賜宴並賞織金衣彩叚絹鈔如例辛亥虜犯瞹泉溝泥何兒等處

上率兵駐老王溝虜退還駐蹕大同左衛旣而虜復入王林城西及答兒莊窩三家川靑山等處

上命大同總兵官王勛遊擊陳鈺宣府副總兵陶傑參將楊玉遊擊時春延緩副總兵朱鑾參將杭雄軍楊和參將左欽萬全右衛參將都勛軍懷安宣府總兵官朱振還鎭城獨石參將江桓軍龍門永寧參將張曰�永軍保安新城宣府遊擊靳英軍蔚州城遼東參將蕭滓參將龐隆軍順聖川西城延綏遊系周政軍甕城馹大同副總兵張輗軍廣靈縣遊系鎭軍渾源城地震丙寅大學士梁儲等言近日大同地方彼虜擁眾深入直至應州地處搶掠

皇上濁運神謀分遣將士追�音巳共�擒斬數多賊眾畏威遁出境外臣等始𨿽憂懼旣而不勝喜慰意以爲邊患旣寧回鑾有日此誠

宗社之洪庥

兩宮太皇后之大慶也今禮部奏欲考求

先朝故事舉行迎

駕及稱賀禮緣司禮監未經轉奏請旨以此未敢擅便擬伏望

皇上速示還期仍降明旨令該部遵奉議擬具奏定奪至於各衙門一應題奏今次司禮監面爲轉奏者亦乞照依擬票發下毋令壅滯如遇緊急賊情應用軍馬錢糧等項尢乞特敕該部卽時議處許其徑自馳奏行在庶不有誤事機臣等忝職輔導不稱任使有所見聞不敢隱默福建泉州府等處大疫四川敍州府雷大震寧夏衛地震

丁卯致仕都察院右都禦史王鼎卒鼎字器之定遠人也系籍福州衛中城化辛丑進士補上饒令攺樂陵召人爲監察禦史升太理寺寺丞少卿旣而謫知保昌縣歷同知僉事入尹順天府時劉瑾虐焰𨿽熾而鼎善自晦以綏禍卒莫之傷謹誅升右副都禦史尋進右都禦史會老營堡遊擊張琦軍應州大同右衛參將麻�彳升日�軍威遠各按伏防禦復令大同巡撫都禦史胡王�贊鎭守太監馬錫嚴爲之備

夜東方流星如盞色靑白起自軒轅東行至近濁丙辰浙江溫州府雲南楚雄府俱地震己未復除服闋山西按察司副使曾大有於山東整飭曹州兵備山西沁州地震庚申

誠孝昭皇后忌辰駙馬都尉崔元謁祭

獻陵如常儀復除服闋廣西按察司僉事林典於山東管理直隸屯田辛酉刑部會官於承天門外審錄罪囚如常例情眞者不宥其不孝而父母舅姑有息詞者十有八人自宮坐死者六人彊盜及殺大生死者七人情可矜擬者六人俱以請得旨不孝及自宮者姑擊之姦盜賊人者處決可矜疑者謫戍邊衛甲子泰寧等衛遣頭目塔不歹等賀萬壽聖節賜宴並賞彩叚等物如例致仕右副都禦史白圻卒圻字輔之常州武進人刑部尙書謚康敏昂之子也成化甲辰進士授南京戶部主事弘治中歷刑部員外郎郎中攺戶部郎中正徳初攺工部郎中升浙江布政司參議福建左參政右布政使山東左布政使入應天府尹轉都察院右副都禦史總督南京糧儲丁丑奔母喪歸以疾卒圻爲公卿子以謹畏自將故能致位通顯無咎無譽乙丑四川雅州言者再論其姦貪大著鼎不自安遂乞休至是卒賜祭葬如例己巳左春坊左諭徳兼翰林院侍讀溫仁和修撰楊愼奏乞餋病侍讀徐譜乞送母還鄕編修張壁乞歸省俱許之自甲子至是日木星晝見於巳庚申吏科都給事中黃鐘等言自

陛下遠巡中外章奏俱司禮監官驅馳陳奏返經旬是以應哉決者多失之壅遏而候命者或若於馳畱然猶出自

聖斷身�本統尙存也近者惟大事則畱奏而小事則隨宜施行意者皇上念章奏之久滯虜人情之靡安持命司禮監官權爲處分之計耳但在外臣民未察

聖意紛紛生義以爲朝廷大權豈可下移惟

皇上愼重身�本統消釋嫌疑不問事之大小俱經

聖覽詳加裁處則國身�本以止人言以息而監臣之受是寄者亦可以自安矣時給事中王曠朱鳴陽監察禦史李潤王九峯等皆請亟回鑾躬親幾務不報栗子莊並責石山等族番人多崔多卜等貢馬及方物賜宴賞彩叚等物如例壬申南京雷震霹靂電雨交作武進伯未本卒本山東沂州人正徳三年襲爵四充冊封正使五年神機營右哨坐營管橾十三年管領神機營馬疋下場牧放遂遘疾乞還家療理遂卒

上輟視朝一日賜祭葬如例

大明武宗毅皇帝實錄卷之一百五十四

大明武宗承天達道毅肅睿哲昭徳顯功宏文思孝毅皇帝實錄卷之一百五十五

正徳十二年十一月癸酉朔

上駐大同是日欽天監進正徳十三年大統歷如例給賜羣臣頒行天下浙江杭州府雷鳴丁丑坐虜入甘州甘峻等堡都指揮王杲等守備不設發充軍總兵官王勛以去任奪俸三月太監溫傳旨以南京內官監太監劉璟守備南京錄四川按察司副使馮傑死賊功以其子汝皞爲涿鹿中衛百戶太監張雄自行在還傳旨頃因邊事告急道路阻絕諸司題奏本多致畱滯卽今其令雄具賫以聞先是諸司題奏諸類付中使詣邊侯旨故有曠旬而無事者其得旨付外施行往往皆同日云丙戌復除服闋按察使房瀛於湖廣蔭南京刑部右侍郎藍章子因爲國子生升翰林院編修余本爲廣東按察司副使調學校升楊州府知府李師儒爲山東副使整飭臨淸等處兵備戶部會議總督漕運及各巡撫都禦史所上事宜一江西袁贛吉安安福永新五衛所該兌吉安贛州臨江三府縣糧宜於樟樹鎭設立水次衙門交兌則民無遠役軍無懷玉守巡官亦便於監督矣一運官侵盜錢糧在逃者責賞於其子逃且死者亦貴其子完納仍許保送承襲一江西奉新縣稅課局商鈔不及原額十分之一而官攢俸糧十倍歲入之數宜裁革今本歲兼收一江西廣昌縣新興裏設秀領巡檢司路非衝要而新坊路通閩廣流賊出沒居民梗悍宜還秀領巡檢司於新坊而割白水鎭巡司弓手益之俾與白水互相應援一遮洋般水運蘇州者暫將十萬石攺撥通倉上納以淮陽折徵糧十萬石補薊州一湖廣襄陽府大柳樹地方界在唐鄧襄棗四州縣之間名爲四不管姦盜潛聚其中而樊城巡檢司設在負郭殊爲冗員宜移置其地仍忝設襄陽府補盜通判宜成縣捕盜主薄各一員一新添火者五千餘人加派白糧二萬四千餘石糧有常數不宜重困貧民宜將松蘇常嘉湖五府金花銀叚徵赴祿米倉上納一京倉會計不及三年之蓄煩費日增而蠲免無虛歲請自今兌軍糧務得輒攺折色𨿽甚災傷亦當那借區處一京通二倉露地囤基宜甓甃而灰監之俾髙阜平整以便曬陽料價工值於太倉席板銀內取給一京倉監督太監近與主事一體收糧事多掣肘稽緩宜仍舊專責部官收受議入皆允行之升前軍都督府都督僉事曹松爲都督同知松以舍人奏帶五年累升都督僉事至是自陳延綏功名爲攺正實加升云升錦衣衛指揮使張銘爲中軍都督府督都僉事銘太監欽之侄冒延綏功也詔賑卹岢嵐州靜樂縣嵐縣鎭西衛軍民彼虜殘破者六百三十餘家總督兩廣都禦史陳金等奏廣西府江地方綿亙三千餘里皆賊巢穴玆奉命與總兵郭勛太監寗誠調兩江土兵及湖廣官軍剿之太監傳論副總官房潤按察使宗壐由陽朔荔浦左參將牛桓左布政吳廷峯由五屯平南右參將張祐副使傳習由沈沙口都指揮僉事魯宗貴副使張佑由平樂都指揮王英參議張九逵由昭平都指揮鄭綬左參政蔣曙由封川分道以進參將陳義都指揮戴儀則以泗城州自兵視巢寨之難克者並力協助阻賊迎敵我軍殊死戰乃大敗擒斬賊首王公珦等百餘人餘賊六千四十二人俘獲男婦千五百餘人器械牛馬甚眾摙聞賜敕獎勵且以金討賊成功令還京奏捷人升賞如例旣而兵部尙書王瓊以從徵有功者並紀功禦史謝天錫督餉參政宋愷僉事兪﹤糹畱﹥坐營都指揮僉事寗璋等議請升賞於是今加少保兼太子太保誠加祿米歲十二石勛祿米四十石各蔭子侄一人爲錦衣衛世襲百戶倫給祿米如加誠之數潤升一級天錫廷舉壐曙祐習九逵愷鐂各升俸一級祐桓義英綬宗責儀璋各升一級兵部議擬切中啻宜誠功有自瓊加少傅兼太子太傅賞銀三十兩寧絲三表裏侍郎陳玉王憲各升一級賞銀二十兩寧糸二表裏大率領南險遠凡用兵多妄殺良民虛張守級而主之者因以爲金所奏未必皆實遂夤緣遷秩得還京去崇府李親激嘗乘騎出忿鄕人不避已遂率眾敺之並奪其財物事聞命刑部郎中錦衣衛驗治謫戍邊衛丁亥命少師兼太子太師吏部尙書華蓋殿大學士楊廷和赴內閣供職先是廷和服闋召至京

上已北巡吏部爲請至是已踰月乃得旨後五日壬辰廷和供職今湖廣按察司僉事謝廷桂致仕以巡按禦史王度劾其延禮丹客交納富商有乖憲身�本故也準蔭故太子少保禮部尙書文淵閣大學士陳文曾孫紳爲國子生紳奏乞爲中書舍人多所挼比故蔭之升都察院經歷金鯉爲山西按察司僉事升起用左給事中張良弼爲湖廣布政司右參議復除服闋布政司左參政張禴於陜西翰林院編修倫以訓給假還鄕畢姻許之南京吏部尙書孫需奏乞休致謂歷任四十餘年六﹤鋶﹣釒﹥乞歸久妨賢路馬老伏櫪知難效於驅馳孤死首兵冀得諧其本願詔以需素秉淸橾精力未衰宜照供職不允所辭都察院右都禦史張綸南京禮部右侍郎楊廉右副都禦史蕭翀總督兩廣軍務太子太保左都禦史陳金俱乞休不許先是四川兩河口溝番蠻聚眾千餘攻圍城堡副總兵張傑松潘兵備副使胡豊參將王偉率指揮張倫等敗之斬首五十九級事聞詔賞傑銀二十兩紵絲二表裏澧偉各銀十兩紵絲二表裏倫等功次核實以聞命錦衣衛指揮使周喬守備永平城移南京新江口關及教傷以瀕江衝嚙地多崩壞故也升賞宣府賈家灣陣亡官旗軍捨都指揮僉事朱春等四百五十一人及鎭夷所蘆溝水尾斬獲達賊功千戶李軒等六十九人各有差獲山西靜樂縣劇賊武廷章等先是楊虎之流劫山西也廷章從之虎敗廷章散還家至是復紏眾八十餘人流隰汾石等州詔嚴限補之於是巡撫都禦史李鉞太監吳經巡按禦史牛天麟都督僉事徐暹劉琛參將孫祿副使吳江都指揮袁勛等分兵討捕汾州知州李棠等獲廷章餘黨以次皆摛事聞各賜敕獎勵經加祿米歲十二石蔭弟侄一人爲錦衣衛百戶銊天麟各升俸一級暹等各賞文綺二襲棠及諸獲功者令越賞勞之升都督指揮僉事馬驥指揮同知郭鰲等二十六人各一級從提督大工太監劉餋奏也命陽武侯薛�於前軍都督府僉書管事初平浪苗夷阿向等之構亂也自言爲土官王阿童子孫而三連者本其家奴所出乃世冒襲職與之爭連復攘效無厭阿向不能堪遂紏拽苗民數千攻劫村寨欲必得官印乃已時巡撫都禦史曹祥檄都勻府衛議處撫剿之宜都指揮司繼先知府張禧等皆愛連賂誣阿向僣稱王號祥輒信之調永保酉陽鎭湲土兵進剿兵無紀律所過肆掠阿向等屢出迎敵我軍多死傷者僅得苗徒胖林等四人以還於是巡按禦史李顯劾祥罪詔審錄郎中張元電並按之元電具奏處置失宜固祥之罪而鎭守太監史泰總兵官李昂巡按禦史劉士元及參政胡濂僉事許效廉嘗與用兵之議且顯亦兩特俱難辭責繼先禧納賂及貪功者十四人宜逮治連激變胖林等從叛俱擬斬因請斷革官印俾悉隸都勻府管理以絕爭端刑部議覆得旨連及胖林等如擬斷先等逮問泰已調任祥致仕免究昂顯士元廉效廉各奪俸四月官印應否斷革仍令鎭巡官議處以問直隸巡按禦史劉士元言直隸各府於所屬官吏不論事之大小罪之輕重輒自逮問勻擾凡贖罪紙米錢鈔率多入已自今宜具由請於撫按衙門按月稽考順天府所屬以治中通判等官分管久不更易豪富之家或與通賄宜如在外守巡官例年終更代撫按衙門稽其勤惰以爲黜陟都察院復奏從之以兩淮兩浙鹽價銀各貳萬兩分賑廬鳳淮楊四府以地方水災故也南京十三道禦史朱寔昌等言近者北虜爲患車駕臨邊誠臣子效命之時也夫何旬月之間求省親祭掃餋病攺官者章﹤鋶﹣釒﹥紛然互相仿效無事則何伏望特敕吏部嚴爲查究以懲欺爲不報貴州巡按禦史周文光言頃聞

聖駕私幸郊外旬日弗反尋徧歷懷來宣大等處縱意所如天下臣民罔不驚駭陛下嗣位十有二年天下仰治如饑汝渴而乃聚僄輕之徒日從事於馳騁之樂媟嫚之戲浮屠之教胡虜之枝而於官吏賢否政事得失生民休戚圖本安危若罔間劉瑾之亂安化之反冀北山東河南四川江西閩湖廣以及諸邊盜賊蠻虜之患無歲無之上天示戒下民離心妖孽並作邪說橫起天下之勢日以岌岌然而未大亂者賴祖宗深人厚澤紀网法度有以固結維特之耳今乃遠離法宮久處邊地宿衛守空宮卿相承虛旨兩宮懸望

九廟不安萬一胡虜長驅變生肘腋悔將何及伏願旋蹕還宮盡攺覆輙戒沈湎以保躬時遊觀以餋牲勿寶難得之貸物召不祥之武親賢納諫勤政厚民止妃配定國本孝餋

兩宮敬農神祗庶幾上答天下眷慰民心不報六科都給事中汪玄錫十三道禦史蔣亨等言

駕幸宣大自秋䢐秋已逾七旬近者傳旨諸司題奏本俱令張雄賫來觀覽施行比可見一日萬幾在

聖心亦自有不容己者臣等竊惟京師猶腹心也鑾輿遠出盜賊橫行

陛下知有邊方而不知有京師此臣等之未角�羊一巴前此虜入應州殺掠甚多所幸者警蹕之未犯耳萬一不測咎將誰歸此臣等之未角�羊二也窮邊遠漠气候夔殊風雪之慘土民尙不堪處

陛下貴爲天子而乃欲安之此臣等之未角�羊三也邊塞之地五穀不生雞豚之類俱難長餋供億搜索公私並竭人人嗟怨此臣等之未角�羊四也

祖宗設立邊關之後恐百官欲往宣府問安卽命太監谷大用守關防放出者是反以防內矣此臣等之未角�羊五也遼東各處所調扈從官軍漫無歸期不惟空費糧餉抑恐日久怨生變不可測此臣等之未角�羊六也伏願

陛下愓然自悟振族還京實

宗社萬年之福戊子

上還至宣府大同巡撫都禦史胡王�贊總兵官王勛以應州之棲來上得旨俱賜敕獎勵升賞奏捷者如例諸司有功者令兵議擬以聞大學士梁儲等言近兩廣四川獻捷例當宣奏因

聖駕在邊未及舉行今大同又報捷謂分布將士隨機應變皆出皇上神算以致有功臣等下情不勝慶幸然非回鑾臨期朝宣布則天下臣民何由知

皇上遠出巡邊而有此除寇安民之功哉況決囚日期已近該科三覆奏旣下卽當押赴市曹處決或有擊鼓訴冤者皆當臨時奏請自取

上裁非比他事可以預定﹤亻大﹥望

聖心畱念不報升戶部員外郎楊守禮爲河南按察司僉事整飭大名等處兵備監察禦史王汝舟爲山東按察司僉事整飭武定州等處兵備陜西布政使李承勛乞休致不允伊王訏淵奏承奉張泰侵欺官銀彊買軍糧結交礦賊私置飛魚服詔降爲奉禦發南京閒住賜太監廖堂祭葬並建享堂碑亭堂雪害河南死復得恩典如此

庚寅巡按禦史黎龍言巡撫宣府都禦史劉達初拜巡撫之命人皆以爲處非之據蒞任二年一籌莫展上﹤鋶﹣釒﹥陳情瑣��執力�可鄙乞速罷默不報癸巳南京大風雷朴

孝陵殿前松柏二十二株冬靑一株圍墻內外松柏催拔者五百十餘株甲午南京吏部右侍郎羅欽順乞假省親許之令馳馹乙未大學士楊廷和等言近司禮監官傳諭

聖意欲將今年該決重囚曾經刑科三覆奏者押赴市曹示將處決以警凶惡之徒隨卽傳旨取回仍舊監禁此固

皇上用刑警眾而又重人命不輕殺戮之意但臣等竊惟

聖駕旣遠臨邊境凡一應題奏往返動經旬日然後得旨批行行下所司今乃不出半日之內該決重囚方欲處而有此則人心惇不驚疑以爲是何頃刻之間便從何處得旨如此之速不知將何辭以角�羊之況重囚臨刑其親屬有擊鼓訴冤者直鼓給事中於校尉手上批字走赴市曹暫免行刑具本連鼓狀封進候旨裁決或殺或畱皆在臨時有難預處此

祖宗舊制

累朝遵行孰敢輕變所以臣等前日擬稟欲將各項該決重囚俱且監候明年秋後審錄畢日照舊三覆具奏處決伏望仍依原票批出庶事身�本允當人心不致驚疑而於

祖宗立法之意朝廷欽卹之仁亦兩全矣伏惟

聖明鑑納以斬獲睢陽盜張銳等功賞鎭守太監孫淸巡撫都禦史李充嗣各銀十兩紵絲二表裏巡按禦史毛伯溫袁澤銀及表裏半之兵備僉事汪正等令鎭巡官獎勞都指揮張王�贊等復其所停俸從兵部議也贈黜國公沐昆所生父都指揮使誠爲都督同知誠撫勘孟蜜夷情卒於途昆請以所加秩太子太傅移贈兵部議昆爲人後所加秩不可移以及其父但誠歿於事宜如例加贈二級詔如例巡按狹西禦史師存智奏狹西回回土達與居民雜處遇饑寒易爲劫掠而官軍輒斬首冒功以圖升賞請著爲令自今非殺官劫庫放火陷城者止給賞不得升秩則民器不濫而地方亦無激變之虜兵部議覆從之太監溫祥傳旨以禦馬監太監畢眞鎭守江西調鎭守遼東太監郭原於薊州永平山海等處鎭守山海關太監王忻於遼東奪遼東分守副總兵孫文俸三月並逮治指揮劉繼宗等坐虜入殺掠爲撫臣劾也丁酉陜西固原州地震聲如雷戊戌雲南大理府地震己亥雲南尋甸軍民等府嵩明等州及楊林堡守禦千戶所各地震庚子以冬至節駙馬都尉馬誠崔元林嶽分祭

長陵獻陵景陵裕陵茂陵泰陵儀賓楊淳祭

恭仁康定景皇帝陵寢內官祭

恭讓章皇后陵寢俱如常儀辛丑冬至節

上在宣府文武羣臣具朝服於奉天門行遙賀禮是日鴻月�蘆傳贊大學士楊廷和等吏部尙書陸完等皆後不及入班於是行禮者再爲禦史所效至明年正月壬寅得旨宥之

命婦朝

慈聖康壽太皇太后慈聖皇太后

皇后於宮中賜羣臣節錢鈔及假如例六科給事中汪玄錫十三道禦史孫孟和等言近聞有祕旨選京軍聽候親徵四海治達子臣等不勝驚懼蓋兵凶戰危王者不得已而用之四海治未見烽火無故興師深入萬一失利所損必多且諸路人馬從徵日久宣大二鎭糧艸已盡太倉銀兩並文武職官俸銀罄數賫送猶不足以給之國儲空虛至此極矣及今散遣猶以爲晚況可再調禁旅乎

祖宗設立兵部準古大司馬之職凡有弗率兵部建議請於天子下羣臣僉謀之

陛下用兵並出獨斷兵部不與其謀羣臣不知其故倘有成敗咎𨿽誰歸﹤亻大﹥望卽罷聽徵人馬早回鑾輿躬親庶政天下幸甚俱不報南京六科給事中易王�贊等言禦史張士隆許完董相王相林有年等或以鞫獄擬斷失當或以巡部行事少乖或以﹤鋶﹣釒﹥臣時政詞意過激俱被收擊傳之遠邇罔不驚惶今隆冬久系死亡莫測伏望俯念五臣𨿽有一事之誤一言之過其心無非各盡忠懇求單厥職特加矜貸俾圖自新不報巡撫都禦史叢奏蘭徐州兵備副使陳和有疾令致仕和復奏辦吏部請令致仕乃許之餋疾

大明武宗毅皇帝實錄卷之一百五十五

大明武宗承天達道英肅睿哲昭徳顯功宏文思孝毅皇帝實錄卷之一百五十六

正徳十二年十二月壬寅朔

上畱宣府大學士楊廷和等言每歲大祀

天地俱先朝於十二月初一日聖駕躬詣犧牲所此祀

天之躬乃祖宗舊制國家大事至嚴至重非他禮儀可比

累朝列聖遵行惟謹皇上臨禦以來亦已十二舉矣

天心孚佑福祉無彊端系於此近日有旨閏十二月初一日看牲較之往歲已遲一月卽今日期將近未睹回鑾中外人心曷勝懸望宜

聖駕在外已踰三月臣等內外臣工遙望

天顏無由瞻拜倀倀然如人子之遠違父母而身無所依也朝夕食寢豈能自安況邊塞苦寒

聖身�本勤勞意外之虜又有不可不防者此尢臣等之大慮也伏望聖明念一身爲天地宗廟社稷之主而郊祀看牲大禮不可一毫少忽亟降明旨振族還京實天下臣民之至願甲辰宥雲南都指揮僉事盧和死降爲指揮僉事初錢太監者鎭守雲南和以指揮服役其門時朱寧尙幼爲前奴因與和善弘治間和充參將分守金騰與鎭守左監丞孫緒交惡俱論斬獲赦緒發南京充軍和仍擊候決及寧用事遣人奏辯屢有旨令巡按禦史看讞更巡按者數人以和罪重又畏寧依違不敢決至是和復奏辯下都察院議請仍候看得旨兌勘降三級而宥之和凶狡自附錢時多所殘害後爲參將益暴橫雲南人恨之禮部尙書毛澄等言伏睹

皇上巡邊以來已踰三月在京大小臣工恩見

天顏若子望父訊問占卜弗遑寢處卽今歲律雲暮新正伊邇國家大禮如南郊大祀省牲

太廟祫祭時享元旦朝賀等儀斯皆

皇上所當躬親其事以書仁孝誠敬之心以承愛

天地宗廟甲錫之祐以今撥古百王所同近奉旨以閏十二月初一日看牲今閏月已近仰識

聖心致嚴大禮玉音在耳拭目以俊伏惟

聖明卽日回鑾天下幸甚六科給事中朱鳴陽十三道禦史王光等皆以﹤鋶﹣釒﹥請不報乙酉雲南大理府大風懷城樓角樓降狹西永昌衛都指揮僉事楊時爲指揮使坐達賊入境守備不設也壬子以水災免廬鳳淮楊四府曁中都畱守司鳳楊等衛所秋糧有差致仕禮部尙書張昇字啟昭江西南昌人也成化乙丑進士第一名授翰林院修撰援以皇太子出閣特攺左春坊左贊善充

東宮講讀官秩滿升右春坊右諭徳

孝宗卽位以從龍恩進左庶子兼翰林院侍讀故事特加宮僚者例轉數階而昇以憂居後至但進一階疑大學士劉吉柳已遮吉過劾之忤

上左還南京工部員外郎以憂去服闋會吉已去位復遮子吉數事多中時獘尋升詹事府少詹事兼翰林院侍讀學士歷升左右侍郎轉尙書時崔志端以太常樂舞生稱資至爲周官頗倨傲昇常則流品以裁割之屬官有授徒講經者禦史楊義之子在講下常出入部中遇昇散部失趨避命司務朴而拘之儀不能平效昇不劾人望自是名益損屢爲言官所指嘗奏選宮女禁娼優隸卒家不得與榜書隸爲吏眾哄然騰謗昇迺不安於伍遂致仕加太子太保劉瑾用事又以爲尙書時裁抑晉府羣王封爵�金隹臼�所加官至是卒訃聞輟朝一日贈太子太傅賜祭葬如例昇原愨有餘居官𨿽無大建白然自守謹飭爲文平實嘗主兩京鄕試所取得侍郎儲巏編修陳瀾皆名士論者以爲得人復除服闋廣東按察司副使黃天爵於湖廣整飭兵備大學士楊廷和蔣冕毛紀言朝廷設置公卿輔弼之臣望其陳力效忠將順匡救以共成天下之務非徒取其充位而已玆者

皇上巡出邊境數月未回中外人心日夕憂懼臣等備員內閣職專輔導平日旣無格心之學臨事又非濟時之才竊位素餐涓埈莫報𨿽嘗累﹤鋶﹣釒﹥奏請回鑾又不能少回

天聽以慰天下居民之望誠恐一旦禍患之來出於意料之所不及則臣等𨿽貶竄殊極亦不足以贖其罪矣伏望

皇上俯察愚誠奮施乾斷亟將臣等卽日罷歸田裏以爲人臣不能盡忠之戒別選賢能代居臣位庶幾或有轉移感動之機而臣等𨿽退猶進𨿽死猶生也丙辰

貞惠安和景皇后忌辰儀賓周鉞祭

陵寢丁巳兵科給事中玄錫等延綏寧夏二鎭疊有驚報蓋黃河凍合虜騎可渡故也今寧夏之兵調甘肅延綏之兵調宣府萬一虜乘虛而不知何以禦之且

聖駕駐蹕宣府日久倉庫虛�又益之以各鎭之兵供億不足率皆饑因萬一嘩然而起不知又何以制之夫事有召亂之形已了然矣

陛下獨不慮及此乎望散遣所調兵俾還衛各鎭早旋車駕則邊方之大幸也不報戊午命靖遠伯王瑾神機營右哨坐營管操命定西侯蔣壑掌府軍前衛印命福建署都指揮僉事侯汴守備汀漳地方命惜薪司木柴歲增九百五萬五千八百斤舊額一千八百十二萬斤是至以供應日多故增之復開軍職生員吏典義民僧道納銀例先是戶部奉旨以大倉附余及軍職俸銀共三十五萬兩輪行在所請以二十萬付督餉侍郎鄭宗仁於宣大二鎭召商預備糧艸以十五萬備軍士冬衣月糧

上不許令俱畱軍前應用且督責戶部務足百萬之數戶部無以應命乃請開納銀例武職授空禦者都指揮僉事六百兩指揮使五百指揮同知減五十指揮僉事減百正千戶二百五十副千戶減五十所鎭撫百戶各減百犯罪立功者許贖歲以二十兩爲卒生員人監者廩膳二百增廣二百八十附學及武生三百四十人以千五百爲限吏典在京寇帶辦事在逃送部免考銀以歲爲差義民授冠帶者二十兩九品八品七品散官遞增陰陽官七十僧道官減二十未給度牒者度之報可以戶部右侍郎楊旦爲都察院右都禦史總督兩廣軍務兼巡撫地方升戶部郎中萬斛爲廣西布政司左參議監察禦史周期雄刑部署員外郎田登爲按察司僉事期雄福建登湖廣升應天府府尹龔弘爲都察院右副都禦史總理河道山東撫按官奏黃河徒決恐妨運道故也蔭故都察院右副都禦史袁愷曾孫汝霜爲國子生汝霜奏其祖若父俱蒙蔭未仕而卒援例蔭補也升翰林院庶吉士戴顒爲吏科給事中加給蜀王食鹽二十引舊額已盈百引矣南京國子監祭酒賈詠言舊例科道缺員南北兩監博士助教學士學錄與行人太常博士及行取推官知縣相兼選補此立賢無方之盛典也南監自正徳參年助教張佑選授禦史之後至今無與選者遂使南監之屬莫不懷輕重南北之心而銳志事功者亦有不屬就之意臣自供職以來夙夜銃場但亦表卒橫範爲事此監各屬立心制行多有可取況任府州縣學官時多經撫按旌獎顧久淹下位不以上閒始非臣以人事居之心且無以示激勸於將來也乞敕該部凡遇風憲及兩京都屬有缺移文本監擇取尢者或一二人或三四人擢用以勵其餘下吏部議考選風憲例南北無閒但南監近無歲報考語賢否未核故與選者少請從詠所奏今歲終開具賢否揭帖以備斟的取用詔可自足南監之屬乃稍有進用者己未升太僕寺卿王承裕爲南京太常卿蔭吏部尙書陸完子都察院右副都禦史白圻子說爲國子生巡撫保定等處左僉都禦史李王�贊乞餋病不許許浙江按察司副使羅欽徳致仕仍令有司俊病痊起用會審斬絞罪囚凡九人詔依律處死命安遠候柳文充總兵官鎭守湖廣地方兵部以巡按福建禦史程昌劾奏南靖等處剿賊功罪議請參政陳策等各升俸一級知縣史祥等淮以功贖仍賞紵絲一表裏都指揮楊勛等以遷任宥之其餘有功官軍俱升賞復以襄陽府稅課局河伯所歲課賜襄王從王奏也癸亥太監張永魏彬張忠趙林自宣府還傳旨諭司禮太監蕭敬等卽今邊報未寧未得還京自閏十二月初一日爲始照舊差官看牲勿誤火祀爾各衙門大小官員宜安心辦事於是大學士楊廷和等上﹤鋶﹣釒﹥言人君之道莫大於敬

天敬天之禮莫大於初妃我

祖宗列聖百五十餘年以來每遇郊祀必於前一月躬往看牲歲之首月卜日行禮所以

天心克享而天下久安仰惟皇上嗣

祖宗列聖之統果能上休祖宗列聖之心以事

天則天之眷我皇上亦將無異於祖宗列聖之時矣今駐蹕關外久未回鑾顧謂邊報未寧便欲差官先行輪看

皇上爲天子之爲皇上得以祀天若

聖駕先未看牲臣下決不敢先看況邊報縱有未寧自有鎭巡等官分任其責皇上伯當專其委任明信賞罰則邊境自邇無虜豈可以是爲詞遂欲廢此百五十餘年盛典萬一天下臣民及各處宗藩有疑於此而具奏問故則將何說以應之此事系國安危利害不小伏望俯從臣等所言收回新命卽日回鑾躬往南郊看牲以成大禮則人心安而天意悅宗社萬壽萬年無彊之慶端在是矣禮部尙書毛澄等言皇朝制禮莫重於郊祀前一月朔旦

聖駕必率先臣下躬自省牲所以致其精誠以格天地

宗廟以來未嘗無故而廢是以百五十年間天人協贊海宇晏然陛下巡歷邊關已機四月省牲閏朔旣已有詔而又以邊事中正大夫祀天地乃天子之事而邊事付之將臣可臣縱使邊彊未靖此其天地之重何如而乃以爲急邪臣等愚昧切恐天下之大妄生疑惑則事之可慮蓋有不可言者伏望卽日還京庶幾郊禮之行無攺舊規而中外人心皆帖然以安矣六科都給事中朱鳴陽十三道禦史袁宗儒以亦爲言俱不報內閣大臣及九卿至居庸關請駕有禁不得出關而還

大明武宗毅皇帝實錄卷之一百五十六

大明武宗承天達道英肅睿哲昭徳顯功宏文思孝毅皇帝實錄卷之一百五十七

正徳十二年閏十二月壬申朔

上畱宣府大學士楊廷和等以次出視

郊祀生如常儀有旨戒諭京城九門守門官勿放朝官出城山東曹州天鼓鳴丁丑給鄭府故丹陽王妃王民餋瞻米歲百石戌刻江西端州東方有紅气一道升上尋變爲白形如曲尺中有黑气與外黑气如相鬥者移時乃沒庚辰山西安邑縣地震江西瑞州府大雷雹甲申大學士楊廷和等言近日武淸東安等縣廬溝橋及淸河店等處俱有盜賊生發少則四十人多則百餘人披帶甲盔兵器擺列馬對旗號劫掠村店燒毀房屋殺虜人口搶奪財物往來公差內外官員悉彼其害道路爲之不通而京城之內東直門及大時雍等防彊賊白日剽殺該部奏請調度軍馬未奉明旨難以轍行恐誤事機臣等藉賊之起固由饑寒窮迫實亦數月以來窺知

聖駕遠狩京城居守無人投間抵隙肆無忌憚若不及早摽恐日漸滋蔓不但如近年劉六楊虎之禍而已伏望

皇上以宗社爲憂以生靈爲念及早還京庶幾諸司章奏易於上達九重裁斷便於施行被彊梁不成之徒不待剿捕而自然潛消退伏矣況今郊祀天地時享

太廟正旦朝賀諸大禮相繼在邇所以聳四方之觀徳擊天下之人心尢在於誠不可不愼也此實治亂安危之幾臣等故敢昧死言之伏惟俯聽納不報六科給事中朱鳴陽等言

聖駕遠幸由秋䢐冬今及又春章奏之廢閣正務之沈帶禮節之酒論朝儀之散失宮禁之虛寂人懷疑懼路多訛言加以民間薦饑流雜散徒胔骼縱橫溝壑惡少嘯聚於近郊千百成羣肆大劫掠往年劉六劉七之事可鑑也不知

皇上亦嘗聞之亦嘗憂之否乎宣府窮邊初非駐蹕之地乘輿所供六軍所需聞已家竭而戶罄矣若尙畱處人必不堪且從行軍士出懷饑寒之欲入違室家之額曠時累月怨望必深此皆皇上所目見者不知亦嘗憂之否乎伏望卽日還京圖新政事丙戌致仕禮部尙書李傑卒傑字世賢蘇州府常熟人成化丙戌進士攺翰林院庶吉士授修編升侍講十二年充

東宮講讀官秩滿升侍讀學士弘治初以宮�恩升左春坊左庶子兼侍讀學士四年升賞南京國子監祭酒時方修

憲廟實錄畱錧中校正書成乃行以憂去服闋攺太常寺少卿兼侍讀學士掌院事十三年升南京禮部右侍郎十五年攺禮部右侍郎轉左侍郎正徳元年

孝廟實錄副總才尋升南京吏部尙書一年攺禮部尙書時逆瑾用事納普府鎭國將軍表槏等賂欲進封爲郡王傑坐前與尙書張昇皆持不欲進封之儀忤瑾意遂今致仕謹誅有旨在起用之列至是卒傑特已矜嚴待後進被立崖岸日�兌以忤瑾而去士論髙之其所爲詩文亦溫厚可勸

廣西太平府地震丁亥立春上迎春於宣府備諸戲劇又飭大車數十輛今僧與婦女數百共戴婦女各執圓球車旣馳交擊僧頤或相觸而墮

上視之大笑以爲樂是日順天府官奉天門進春如常儀南京兵部右侍郎呂獻卒字丕文浙江新昌人成化甲辰進士授刑科給事中弘治初嘗奉使頒登極之詔於安南歷遷禮科都給事中中貴李廣選尙主者受其金陰爲之地獻獨發之時壯其敢言已而擢應天府丞服闋攺順天府尋爲府尹轉南京兵部右侍郎以老疾被劾致仕獻馴雅厚重尢精舉業嘗同考會試其卒以子請得如例癸葬

戊子沈府沁水王勛臨薨王懿王長子母祀李氏成化戊戌生正徳庚午襲封志是薨輟朝一日賜祭葬如例謚曰榮穆癸巳大學士楊廷和等言歲暮孟春享祀

太廟及正月元旦節臨朝受賀皆朝受賀皆朝廷大禮而大祀

天地其事尢重自古至今惟天子得以祀天地蓋人君爲天之子實天地主非天子而祀天地則必不能上享天心以覬天之賜福降祥於天下而

祖宗在天之靈亦惟聖子神孫是憑是依自鑾輿出關已今五月今去祀享賀朝之期甚近伏望

皇上速賜回鑾恪遵聖訓躬大禮使天人上下皆有所主

祖宗神靈皆有所依實宗社萬萬年無彊之慶也不報

致仕右副都禦史柳應神卒應辰字拱之湖廣巴淩人成化己丑進士授刑部主事歷員外郎郎中遷四川兵備副使以憂去服闋攺河南擢山西按察使歷江西狹西左右布政使遂副右都禦史巡撫薊州逆瑾用事乃摭其淸理莊田不實械系下詔獄褫爲民瑾誅復原職致仕至是卒祭葬如例應辰才明敏所至皆有可稱然頗矜已傲物人不滿之乙未吏科給事中劉齊言

陛下誤聽匪人輕出邊竟戒守關者不容臣下造請意豈不曰今春南海子之行若等常有言矣今秋昌平之行若等又有言矣言𨿽激而無徵履𨿽危而無害安心遠遊不復顧慮設使羣臣之言偶有一中是豈國家之福哉王者居中制外日必視朝今百五十日不睹

天顏四方萬國朝賀及見辭者俱遙科爲禮是可以爲國乎況

兩宮遠隔震位久虛國是日非人無定志災異疊見盜賊縱橫將來之事殆不忍言伏望

陛下忄�番然攺悟卽日還宮下秉庸之詔懲旣往之愆將引誘之人明正典刑以謝天下不報戊戌朝鮮國王李懌遣陪臣李繼孟等慶賀正旦及貢方物馬匹賜宴並賞彩叚等物有差烏思藏輔教王遣番僧領占吒失巴藏等閘化王遣番僧端竹札失等韓胡碉列寺番僧寨首小和尙等各貢方物馬匹各賜宴並賞彩叚等物有差荊州府雷火焚公安門城樓以歲暮祫祭定國公徐光祚駙馬都尉遊泰告

太廟及懿祖皇帝熙祖皇帝祧廟如常例庚子祫祭

太祖會昌侯孫銘代行禮以明日正旦節駙馬都尉馬誠崔元林嶽分祭

長陵獻陵景陵裕陵茂陵泰陵儀賓楊淳祭恭仁康定景皇帝內官祭

恭讓章皇后陵寢俱如常儀南京光祿寺卿張賓卒賓字廷賓山東單縣人成化乙丑進士初任睢寧知縣以憂去攺金壇皆可善政擢監察禦史有聲弘治中歷湖廣山西按察司僉事浙江副使江西按察使正徳二年升南京光祿寺卿三年會推南京大理寺卿劉瑾用事以賓不通饋謝遂命致仕賓性直諒居官守法所致盡職且不饒時好蓋欲以名節自勵者及卒如例與祭葬是歲天下戶共九百三十七萬九千九十戶口共六千二百六十二萬七千八百一十名口田四百六十九萬七千四百三十二頃一十六畝玖分二釐七毛五糸四忽九微五纖田賦一千二百一十六萬七千三百七十六石九斗八升一合四勺五撮五圭三粟三粒七微麥四百六十二萬六千六百四十八石七斗三升九合一勺八抄二撮七圭七粟九粒四微五纖絲三萬一千五百五十三斤一兩三釐一忽四微五塵綿一十六萬九千六百斤一兩九錢八分八釐七毛七絲絹一十二萬六千七百六十七疋三丈六寸六分二釐一毫八絲三忽布一百六十六萬六千四百六十疋四尺四分綿花一十一萬二千八百九十四斤一十二萬一錢二分二釐四糸三糸三忽艸二千五百九十四萬四千二百四束包六斤五兩二錢八分九釐三毛三糸九忽七微六纖戶口鈔八千七百九十萬六千六十七貫七百七十八文五分六釐雜果鈔七千三百九十二萬七千一十九貫折米三萬三千三百三十六石七斗四升七合三勺鹽課二百一十八萬二百四引九十一斤九兩三錢三分六釐折米五千七百八十七石四斗折布四萬六千六十三疋一丈八尺五寸五分五釐茶課一十一萬三千三百一十一斤九錢柒分屯田一十六萬一千三百二十七頃一十八畝四分四釐四毫七絲一忽糧一百四萬一百五十八石三斗九升一合五勺八抄九撮金銀課三萬三千九百二十兩水銀二百二十九斤朱砂四十六斤八兩儧運四百萬石各處運納一千一百七萬五千六百一十九石八斗四升一合三勺三抄三撮七粟六粒減免糧一百二十七萬一千八十二石七斗四升六合四抄三撮七圭減免艸三十三萬七千二十四束包三斤四兩二錢七分大明武宗毅皇帝實錄卷之一百五十八

正徳十三年春正月辛丑朔

上在宣府文武羣臣於奉天門行遙賀禮命婦朝慈聖康壽太皇太后

慈聖皇太后

皇后於宮中壬寅升太僕寺少卿何孟春爲本寺正卿四川左布政胡宗道爲應天府府尹禮部郎中劉滂爲南京尙寶司卿監察禦史胡文靜爲南京光祿寺少卿浙江按察僉事許王�贊爲本司副使賜故右都禦史朱英謚曰恭簡英成化中總督兩廣軍務以恩威著名專事儲蓄在鎭數年積金以數萬計流移脇從賴以復業全活不可勝紀子孫有勸自陳年勞及軍功者則曰食報如是足矣歷官四十餘年淸白之操如一日廣人思之與葉盛韓雍陳選並祠學宮子刑部郎中守孚請謚得旨後以病卒不果至是禦史範輅爲之申請故有是命賜鎭守浙江太監王堂生祠額並護敕先是太監劉璟諷杭民以請且盛陳在浙有靖盜安民功下禮部覆奏以見任立碑律令所禁不可許特許之堂旣得請乃擇西山勝地大興土木與璟祠相望民居古墓多罹毀掘者嘉靖初祠皆沒官杭人快之錄遼東廣寧鎭夷堡功太監郭原都禦史張貫都督僉事韓璽各賞銀三十兩紵絲三表裏太監白懷銀二十兩紵絲二表裏軍旗升賞者凡百五十九人錄貴州凱口囤等處由太監史泰都督僉事李昂都禦史曹祥各賞二十兩紵絲三表裏布政陳雍參政胡廉按察使張琮副使李麒僉事許效廉各五兩紵絲一表裏升賞官軍六十六人貴州巡撫都禦史鄒文盛等上芒部彊盜陳聰罪狀因言參政林茂達按察使林繁都指揮顧恩有功宜獎勞陣亡百戶徐蘭等宜優卹土捨隴壽政兄弟相讎宜令守巡兵備官從長撫處各土官驕縱不法量爲戒飭累年拖欠糧馬定與則例令卽完納兵部議文盛與太監李鎭總兵李昂巡按禦史周文光功得旨文盛等寫敕獎勵獎茂達等以禮獎勞總處決失事並獲功陣亡者亟爲勘奏余悉從之總督兩廣都禦史陳金奏廣東饒之捷斬獲賊一千二百七十八人錄巡按禦史陳言參議張簡僉事顧應祥都指揮楊懋等功兵部覆因言今太監寗誠總兵官郭勛亦宜錄得旨金誠勛近以府江功升蔭矣言等升一級其餘功次令巡按禦史勘奏升賞佛郎機國差使臣加必丹末等貢方物請封並給勘合廣東鎭巡等官以海南諸番無謂佛郎機者況使者無本國文書未可信乃畱其使者以請下禮部議處得旨令諭還國其方物給與之命安鄕伯張坤立威營坐營管操鎭守雲南太監史泰奏泰敕與總兵官巡撫官兼督銀場事不歸一乞令專督戶部議以銀礦貨利之源公同管理則人不敢私如泰所欲恐滋姦獘議入卒從恭請發通州大運倉糧三萬石並河西務鈔關船料銀於順天所屬州縣賑濟從右副都禦史臧鳳請也交城王府儀賓薛輔陽曲王府儀賓張壽俱議斬以商販狹西殺人劫財故也癸卯

宣宗章皇帝忌辰駙馬都尉馬誠謁祭

景陵如常例命懷慶侯孫應爵子瑛宣城伯衛璋子錞各襲爵復賜吉王見浚湖廣蒸湘湖塘水利三年以修府第從王請也

○先是遼東鎭巡官以屢失事有旨切責令自效贖罪至是都禦史張貫總兵韓璽遊擊將軍林睿攻討建州羣虜於湯站堡斬首四十一級奪被虜男婦九百九十人詔以貫等功可贖罪各以敕獎諭其他有功令巡按禦史勘奏升賞先是督餉參政黃偉以升任未錄至是亦升俸一級兵部奏蘆溝橋良鄕涿州武淸固安盜賊竊發命都禦史臧鳳李王�贊嚴督軍衛有司並兵備分守官往來巡歷並力剿捕仍責河間總兵張璽如縱賊不擒或妄戕平民者聽各巡按禦史紏舉且言京城內外米價騰貴饑民丐食街市乘機搶奪宜令錦衣衛旗校及巡捕官軍防察仍亟降詔旨凡畿內一應徵科俱暫停止戶部查例賑卹或預支月糧以平米價得旨如擬初都禦史王守仁討南贛賊鎭守江西太監許滿不與聞至是太監畢眞代滿請討賊事宜俱與會議乃行兵部執不可謂南贛之設巡撫以四省之交各鎭巡不能遙制故專任責成若會鎭守彼此牽制坐失事機殆非設官初意詔南贛二府賊情仍報江西鎭巡官其各府者南贛巡撫官亦互爲策應各以敕諭兵部言固安等處彊賊因追捕之急潛匿京城恐升他患宜令緝事衙門訪捕詔可仍戒隱匿故縱及窩主鄰家不舉首者俱重治不宥達賊五赤金率眾住牧河套將入寇延綏守臣以聞兵部議令延綏副捝兵朱鑾參將杭雄遊擊周政劉玉軍安邊營等處紀世楹馮大經以次東駐便利城堡總兵柳湧守鎭城相機發兵寧夏總兵安國守鎭城副捝兵路英遊擊李永定軍淸水營花馬池定邊營等處與東路參將各飭兵巡哨應援狹西總兵趙文都禦史鄭陽駐固原經略諸將俱聽自爲戰守不必遙制從之太監秦文傳旨邇者兵部及巡撫官奏京畿地方流賊嘯聚已遣遼東參將蕭滓統領官軍三千往保定安肅霸州等處剿捕糧艸馬匹所司亟給之勿使缺乏兵部言河間等處水災重大民窮盜滋拒殺官兵劫奪囚犯其勢甚熾總兵官張璽從徵官軍二千所需糧艸軍器亟降旨給之仍敕巡撫保定都禦史李王�贊選用參將盧英達官都督僉事盧鏜指揮安欽等所部官軍薊州都禦史臧鳳挑選州縣民快從宜防禦所在官司隱匿賊情不報者令鳳逮問詔內庫出器械攺河南糧料應輸徳州者於河間以給璽軍選兵俱如擬仍令各巡撫山東河南附近兵備守備悉心防遏毋令滋蔓其隱匿不報者姑奪俸俟有功以聞升賞徵剿四川僰蠻普法惡等有功官軍捨土兵一千三百三十四人有差巡按禦史江良貴布政胡宗道張琮按察使葉璉參政胡晟都指揮張傑各賞五兩紵絲一表裏戶科給事中李長奏直隸山東地方霪潦彌漫五榖絕望京師流民相屬於道攜鬻妻子僅易斗粟僵死枕籍不忍見初意皆以京師輻輳之地可以乞食糊口旣而米價騰貴遂至此極乞從權處置先將已故者葬埋無令暴露僅存者量給米銀令各回鄕戶部覆奏

上曰流民情可矜憐人給米一斗令各回鄕以聽賑濟死者官爲埋之各巡撫其督有司加意撫卹毋致失所戶科給事中邵錫言去秋雨水爲災秋成夫望順天保定河間被害尢甚眞定大名等五郡次之人民無食餓殍盈路流移不止盜賊頻起非細故也

陛下垂念發戶部銀兩徳州倉糧遣郎中二人賑濟竊恐待餔者眾所發不足以供所需郎中權輕無以督率郡吏請別遣大臣增發銀榖以往其稅糧物料仍令例外蠲免以蘇民困戶部覆議以聞

上曰畿郡災傷人民艱窘實切朕憂其河間順天保定存畱糧米坐派物料各暫停徵仍敕大臣一人率主事二人分行賑濟應支錢榖令議處奏聞眞定等府令巡撫都禦史李鳳藏鳳督率所司理之缺牛種者官爲補助務俾人沾實惠於是以右僉都禦史李鉞督順天保定等處甲辰女直都指揮同知木花等來朝貢馬賜宴給賞如例天方等國番王寫亦把剌克等遣使貢馬駝梭甫珊瑚寶石魚牙刀等物詔以蟒龍金織及麝香金銀器賜之孟春享

太廟駙馬都尉遊泰代行禮兵科都給事中汪玄錫等劾湖廣總兵安遠侯柳文奏帶參隨官至七十餘人以圖冒功湖廣連年災傷加以郴桂用兵民多流離豈堪此輩更擾之乎乞寢所奏仍切責之不報乙巳禮部以

車駕將還京請令文武羣臣各具常朝冠服迎候旣而得旨用曳撒大帽鸞帶賜羣臣大紅紵絲羅紗各一疋其彩繡一品鬥牛二品飛魚三品蟒四品麒麟五六七品虒彪翰林科道不限品級皆與焉惟部屬五品以下不與諸與賜者裁制一夕皆就明旦遂服以迎

駕禮科都給事中朱鳴陽等言章服所以辧貴賤定名分今乃褻賚予之恩混來章之別略僭差之防古人章服以庸之意固不如此況曳撒大帽止宜用於行役而非見君之服伏望收回成命仍以本等冠服迎候不聽時預賜旣眾內庫告竭故文武服色亦以走獸而麒麟之屬下逮四品云丙午

上還自宣府是日文武羣臣皆曳撒大帽鸞帶服色迎駕於徳勝門外中官預傳

上意具彩帳數十彩聯數千皆金織字序詞惟稱威武大將軍不敢及

尊號眾官列名於下亦不敢稱臣又具羊酒白金彩幣手一紅梵夾進禦爲賀儀比夜久

上戎服乘赤馬佩劍而來邊騎簇擁見火球起戈矛間煙气直上乃知

駕至羣臣皆於道左叩首

上下馬坐禦幄大學士楊廷和奉觴梁儲注酒蔣冕奉果槅毛紀奉金花稱賀

上飲畢云朕在楡河親斬虜首一級廷和等叩首對曰

皇上聖武臣民不勝慶幸

上遂馳馬由東華門入宿於豹房時大雨雪文武羣臣迎

駕者僕馬相失曳走泥淖中衣盡沾濕夜半後僅得入城有幾殆者給趙府故鎭國將軍祐祗夫人李氏餋贍米歲五十石前期鴻臚寺官以大祀

天地請升殿誓戒文武羣臣致齋三日是日

上至自宣府故不及舉庚戌大祀

天地於南郊祀畢

上復幸南海子南京禮部尙書吳儼等言臣等初聞

聖駕出幸昌平曾具﹤鋶﹣釒﹥極論不蒙采納旣而又聞出居庸幸宣府大同宰輔不及知羣臣不及從三軍之士不及之善餋身乎況今京師內外人心搖動口語籍籍相傳徐淮以南荒饉千里去冬三月雨雪爲災民無衣食至於父子流移兄弟離散略不系戀門有自引決者民窮至此安保其不爲盜哉臣恐所禦之虜尙遠隔於陰山而不虞之患或猝起於肘腋此不可以不慮也伏望念

九廟之統緒思

兩宮之付托審內外之重輕卹黔黎之窮困速回

聖駕端居九重修明政教委任賢才則百廢盡舉四夷來王無復北顧之憂矣又戶部侍郎張津應天府丞許廷光六科十三道先後言之皆不報辛亥

上自南海子還宮出禦奉天殿文武羣臣行慶賀禮以所獵獐鹿賜文武大臣及科道官以元旦賜文武羣臣假十日壬子以大祀禮成

上禦奉天殿夜宴文武羣臣及四夷朝使河間等處總兵官張璽以所轄地方請如卻永例節制軍衛有司等官兵部議添設總兵本以民窮盜起恐致蔓延令爾剿捕事寧卽應裁革視大盜初平以永鎭坐者不同若如永例凡事會鎭巡官計議未免牽制坐失事機而軍衛有司以聽其節制遇有失事得以籍口推諉所請不可從其境內賊情有司申報總兵及璽有所徵發不得故違得旨璽旣奏所轄地廣如永例更敕與他烏思藏大乘法王差使臣鎖南札失等來朝貢方物賜宴賞如例丙辰升監察禦史洪範爲河南按察司副使提調學校丁巳

英宗睿皇帝忌辰

奉先殿行祭禮遣駙馬都尉崔元祭

衛護臣等戰懼驚惶罔測

聖意伏而思之是必醜虜跳梁邊圉告急

陛下慮羣帥之不力憫邊民之被俘急於制禦遂不暇咨謀而行耳不然沙漠之淒涼決不若京師之富麗邊塞之驅馳決若不宮禁之尊嚴

陛下奚取於彼而輕身以幸之哉古之聖帝明王不能無外夷之患三苗不服虞舜固徵之矣而責之大禹舜未嘗自徵也獫狁孔熾周宣固伐之矣而責之尹吉甫周宣未嘗自伐也今在廷之臣文武如林寧無一人忠勇可以委任者而

陛下必欲自行耶夫君居其逸臣任其勞此古今大義若天冠地履不可得而易者今

陛下自任其勞而以逸遺臣下無乃倒置歟

聖駕初出人民引領北望皆謂回鑾必在九月

萬壽聖節時則以天下之朝賀者畢至四夷之貢獻者在廷豈宜使之空行及九月已過又謂回鑾必在長至冬節時則以

九廟有灌獻

兩宮有慶賀豈宜遣人以代至長冬節又過必謂在明年元旦時今過元旦又已十日矣

聖駕回否遠不能知萬一未回則

郊祀大禮古今所重尢非臣下敢代者將遂缺而不舉歟若謂虜尙在邊側待虜滅而後回歟又萬萬無此裏且京師天下根本譬諸人身猶腹心也郡國猶肩背腰膂也邊徼則四肢也腹心安肩背腰膂旣安然後四肢無恙今有人焉餋其四肢而腹心之不安則不顧是可謂

裕陵畱廬鳳淮揚並徐州兌運糧五萬五千石並折糧腳價銀四萬兩及兩淮兩浙鹽價銀各三萬兩分發廬鳳等府賑濟以水災故也戊午兵部言京城門禁關系甚重東直門原撥官軍二百四十二人分班防守近因添設內臣役占數多每班止三十餘人以致盜賊臨門劫掠少監尹銘財物射傷奉禦劉忠萬一別有不虞誤事非輕宜照舊規將新添守門官裁革出役占者守門以便關防得旨守門官見任者存畱不動以後不許添設己未賜文武羣臣銀牌一品重二十兩二三品十兩鏤其上曰慶功五彩飾之貫之朱組四五品及都給事中五兩左右給事四兩給事中禦史三兩鏤曰賞功貫之靑組又各被以花紅而退先是羣臣具彩幛及賀儀出銀以品級爲差故所賜亦如數翰林以無賀儀不與賜云太監張雄傳旨以迆北回還達子小廝翟友智等十四名令錦衣鎭撫司食糧應用升延綏參將都督僉事杭雄爲都督同知團操援兵如故都指揮紀世楹充副總兵鎭守山西地方兼提督鴈門等關先是副總兵郭錦以病免兵部推雄世楹乃有此命巡撫蘇松右副都禦史張津言詔令乃人主之大柄不可不信九年正月詔書凡坐派各料物俱蠲免今兩京工部復催供應器皿及拖欠軍需似非所以布誠信於天下事下工部覆詔書所蠲惟小民逋欠耳其姦民侵貸及歲額軍需不在此數況蘇松等府料價有已徵而侵欺不角�羊者有借利而不納者屢爲姦吏貪民侵盜宜照數追陪從重究治從之庚申升守備偏頭關指揮雍彬爲署都指揮僉事充固靖遊擊以楡林衛指揮僉事崔鏜守備偏頭關吏科都給事中黃鐘工科給事中翟王�贊貴州道監察禦史李潤等皆自劾求退不報太監張欽傳旨調鎭守薊州總兵官都督僉事戴欽於延綏延綏總兵都督僉事柳湧於薊州巡按直隸監察禦史楊必進奏南京根本重地淮揚諸衛悉屯重兵所以備淮海也若上流水道有二陸路有二荊蜀江漢會於九江而贛吉撫饒匯於鄱陽湖口國家於九江開府置衛又設兵備以專守之而湖口曾無一卒之戍非全策也請於湖口增設一軍而以九江鈔關余積各置船隻以備水戰俾相爲應援復以南康黃州二府隸九江兵備守備而巡江禦史得以往來巡歷則荊蜀諸盜不敢窺九江贛瑞諸盜不敢窺湖口𨿽有水操不過文具乞敕操江都禦史將水操事宜詳議舉行其安慶九江蕪湖三處各以時演習水操則水道無可憂矣又江西閩廣之盜泛鄱湖而登陡則池之建徳徽之祁門晝夜兼程五日可至金陵宜撥新安衛一所以戍之復以要害險隘守以弓兵謹以烽火�候則六道庶可以無憂矣今安慶太平各有所衛而郡縣各有民兵承平法弛不堪戰守乞敕禦史一員將南直隸各衛官軍選其精壯而教練之並革剝削私役之斃有司民兵必募驍勇者充之厚其歲餼庶幾可備實用因薦九江守備楊銳副使曹雷緩急可賴兵部覆得旨令南京內外守備及撫按會議以聞辛酉

上復如宣府大學士楊廷和等言

聖駕去歲巡邊將及半載中外憂虞不知所措今幸回京舉行

郊禮神人胥悅誠

宗社無彊之慶也顧臣等職居輔導獻替無能始旣蒙襲衣之賜繼又蒙獵品之賜又蒙花紅銀牌之賜受賜愈多負罪愈甚此臣等所以終夕踧踖不能以自安也近聞之道路皆云

聖駕將復巡遊臣等固不敢信然亦可謂先事之戒竊惟自古

聖王𨿽以武功定天下而恆以文徳致太平故有虞之時三苗不服帝舜誕敷文徳而有苗來格漢武帝窮兵黷武卒致海內虛耗後𨿽有輪臺之悔然亦晚矣後世人主當以虞舜爲法漢武爲戒卽今四方水旱相仍人民饑饉餓孚盈途朝廷每差官賑濟猶恐民不聊生若復師旅經過勞費當益不堪他日意外之患有臣子不忍言者此尢不可不慮也伏望念

祖宗創業之艱難思今日保守之不易深居大內頤餋天和上以奉

兩宮之歡下以俟前星之耀天下臣民不勝慶幸不報河南襄城民齊海上﹤鋶﹣釒﹥自薦知兵兵部覆以狂妄當罪之有旨令巡鎭官送至京工科給事中竇明等奏乾淸坤寧之後乃今日所甚重而且急者比聞工部多以營建銀兩那移別用內官監因而借土石之工於他役靡灰麻之費於外廠臣等不得與聞乞自今一切不急之工暫停止有竊財力以濟私者察舉眾治下工部覆請如朋等言得旨工已興者不必停物料軍匠令內外總督官嚴爲禁約內官監太監劉餋等參采辦大木侍郎劉丙郎中伍全等所采大木不中梁棟及郎中袁經監造燒磚裁減料價以致粗惡主事劉希龍不奏請輒自監收均乞懲治並查大木出水有無腳價許緝事衙門察訪得旨責工部尙書李燧等令自陳狀燧等言三省大木訪采已盡其在深山窮谷者一時難以出水且苗夷猖獗水旱相仍俱以采木逼累爲詞恐生他變今已有木頭八千餘根到矣在途者二千餘根角�羊官謂無出水腳價本部已借別項銀兩雇覓人力及移咨丙等查勘磚不堪者請增減如式燒造且郎中張惠丁憂去任經接管未久希龍暫委閱數未曾擅收俱乞矜宥有旨責丙亦令陳狀燧奪俸兩月該司官五月惠經希龍逮問仍令緝事衙門察燒采諸獘於是六科都給事中石天柱等十三道禦史師存智等上疏謂丙受重托豈不欲羣木畢至以成大工或者山溪深險難於輕出督促太急又欲激變今遽加罪是不諒其勞事之心也又密差旗校緝訪諸獘獨不見往日劉瑾之覆轍乎乞將丙等薄示懲究其出水腳價但令所司行查不納後惠希龍各坐罪有差經調爲州同知餋尢憾之也壬戌先是

聖駕還自塞外乃於奉天門下陳示應州等處所獲達賊器械諸物令文武羣臣縱觀又於文華殿前頒賜賞功銀牌彩叚有差於是兵科都給事中汪玄錫等言前日應州之役殺擄人民難以計數六軍之眾折損亦多淂失相較實爲懸絕君臣動色相賀不知醜類退還部落之時亦有大賚如我中國之爲乎吾民之拘系於虜廷南向而哭者亦望君臣有以救之乎由此言之則前項賜物非惟臣等不敢受而亦非所忍受矣又貴州道禦史李閏等共﹤鋶﹣釒﹥辭免皆不報癸亥狹西好地平並石峪族番人戎占少等四川長寧撫司番僧方保等來朝貢馬匹方物宴賜如例甲子大學士楊廷和等言

皇上巡狩還京未及半月又復輕騎出關臣等愚昧無知

陛下今日之出何爲如是其急且

聖駕前日自宣府還數日之間天色晴霽風日融和物意皆爲之暢達至於

郊祀行禮慶成賜宴之時亦皆靜朗無少陰晦可見宸衷開悟天心悅懌有如此者迨夫

聖駕之復出也數日之間日光陰暗風气淒慘雨雪之餘繼以大霧昏蒙竟日咫尺莫辧上天示戒一至於此可不畏乎伏望審察幾微仰承天意以邊塞非天子所宜居以遊畋非明主所當務斷自

聖心亟命旋蹕庶幾人事以正天意以回不報丁卯六科都給事中朱鳴陽等十三道禦史胡文靜等言近者

聖駕遊幸無常忘九重之貴貽

兩宮之憂甚至緊急章奏每稽於裁答重大禮制常缺於舉行胡虜因以內侵盜賊因而四起猶幸天啟

聖衷振旅還關甫及半月復爾盤遊

陛下豈誠以爲必無他虞而人言果不足信哉殊不知天幸不可屢干國事豈容再誤無形之變臣等固難逆料於先而必至之勢則願

皇上深慮其後今海內困窮公私殫竭以太倉儲賦內帑錢幣大官品物尙不足以給朝廷之用眇爾宣府其何以堪況虜賊猖獗而吾六軍乏士從行日久中懷怨懟此其勢皆足以致變不可不慮也伏望亟省前愆早還淸蹕幸甚巡按山東禦史朱裳言善爲治者不失時前者

聖駕北巡人心憂虞莫知所措今聞入京鼓舞稱賀若更生然此固收人心時也伏望懲已往之恐下罪已之詔則�太甲不淂專美於前矣不報朵顏泰寧福余等衛遣夷人影克卜塔卜夕等來朝貢馬賜宴賞如例忻城伯趙瑾卒瑾直隸虹縣人坐五軍營左掖兼管將軍侍衛直宿瑾能謹飭寡用後南京左府僉書管事卒於任

大明武宗毅皇帝實錄卷之一百五十八

大明武宗毅皇帝實錄卷之一百五十九

正徳十三年二月庚午朔

上在宣府癸酉遼東沈陽等衛地震蒲河中左所天鼓鳴丁丑大學士蔣冕釋奠孔子如常儀巡撫山東都禦史黃王�贊以災異上言天道幽遠𨿽曰難知然徵諸人事亦有可得而言者伏見

皇輿北巡累月弗返輔臣百執事至有涕泣欷歔於邸捨而不忍言且不敢言者是以謫見於天地以警動

陛下

陛下自視遠寓邊將之家孰與夫金闕紫宸之壯麗邊土刲牛烹羔孰與夫太官尙食之珍腴

陛下快意於彼而忘此者殆有邪慝爲之地至使

陛下微服混迹臣庶兜婺加於龍衮刀斗徹於宸聰堂陛陵夷莫甚於此伏望及今還宮以正天下綱紀以保

祖宗統緒則災變猶可止也不報戊寅祭

大社

大稷太傅定國公徐光祚伐行禮順天府官祭先農之神如常儀蔭南京大理寺卿任漢子采爲國子生守備鳳揚等處太監丘得請以廬鳳淮三徐滁和三州及軍衛等衙門大小政務悉聽統理兵部議不可詔許之

兵部覆奏遼東新安鎭堡夷等堡守臣功罪詔捝兵孫文太監趙英遊擊林惠各賞銀二十兩紵絲二表裏都指揮蕭云等準以功贖罪指揮髙元佐等逮問旣而文復以虜入淸河堡奪俸兩月英免究遼東右參將都指揮僉事蕭滓自陳狼山功乞實授時滓從徵大同不赴王勛之急爲巡撫者所劾詔宥其罪仍允所請禮科右給事中毛憲奏弘治以前太倉積米可支數年今年所進不滿所請乞查新增官軍匠冗食者盡革之不許宣府鎭巡官及管糧郎中各奏處諸路兵馬會於宣府糧艸所費計銀六十七萬五千一百餘兩俱預借諸商者乞補給戶部復奏太倉官銀已竭無以助邊宜督催山東河南狹西北直隸山西近開事例銀及河東鹽銀徑輸宣府其浙江南直隸等處事例銀亦催角�羊部詔可令無誤軍興工部右侍郎兼都察院右僉都禦史劉丙卒丙字文煥江西安福人成化丁未進士攺翰林庶吉士授監察監禦史遷福建提學副使以憂去服闋升四川按察使福建右布政四川左布政進右副都禦史巡撫湖廣進工部右侍郎兼左都禦史督采大木丙操履淸介喜於有爲政尙嚴厲無縱貸𨿽頗取怨而修舉法令士民畏之及膺采木之任親入山谷冒嵐瘴遂致疾卒訃聞贈工部尙書謚恭襄賜祭葬如例以災免順天保定河閒等府歲例料物俱停止先是南京工部請修南京諸宮闕城樓之壞損者有旨大工旣經始財力未敷暫停止至是南京守備官及工部復奏

太廟六廊

孝陵明樓暖閣金門及承天端門各宮殿城垣損數多若候大丘畢日恐損愈甚宜以漸修之下工部議乃令相度急者如所擬漸修而停其可緩者太監張欽傳旨令司禮監管文書左少監秦用等八員番更賚奏赴行所在俱得乘傳時

車駕屢外幸四方奏事有半年不報者己卯

慈聖康壽太皇太后崩越三日壬午

上至自宣府乃發喪文武羣臣﹑俱素服於淸寧宮門外聽宣遺誥誥曰予以菲徳獲配

憲宗皇帝二十餘年不幸

茂陵上賓賴

孝宗皇帝及

今皇帝光嗣帝業海宇奠安自正徳元年以來予與

皇太后同受天下至餋慈孝無間玆予壽登七十得復侍茂陵左右無復有遺憾矣永惟

祖宗創業垂統艱難重大

皇帝宜以萬幾爲念不得過於哀慽成服三日後聽政爾中外文武羣臣尢宜協志效勤佐行化理以永垂無彊之休哉喪制悉遵

先孝肅太皇太后遺詔以日易月二十七日而除君臣皆同毋廢

社社

宗廟百神常祀毋禁中外臣民音樂嫁娶親王及諸宗室各守藩屏不必赴喪但遣人進香在外大小文武衙門並免進香特玆詔諭其各遵行勿違予志禮部上喪禮儀注一發喪日

上素服詣

大行慈聖康壽太皇太后宮舉哀止括發設奠復舉哀畢歸喪次

憲廟皇妃

慈壽皇太后

皇后皇妃公主王妃舉哀禮同哀畢各歸喪次是日頒遺誥於天下自本日至三月初九日共二十七日不鳴鐘鼓次日

上素服束髮舉哀設奠大殮奉安

梓宮設幾筵安

神帛立銘旌哭盡哀

上衰服舉哀行祭禮

憲宗皇妃

慈壽皇太后以下皆成服各設祭一土�玄六尙及宮人各隨祭禮畢各歸喪次日內官內使祭一壇十五日

上舉哀朝夕設奠

憲廟皇妃

皇太后以下哭臨禮同禮畢各歸喪次十六日公候駙馬伯五府六部等衙門共祭一壇文武三品以上命婦共祭一壇每七並百日

上祭畢

憲廟皇妃

皇太后以下各設祭同一在京文武官員聞喪素服烏紗帽黑角帶自淸晨爲始至第三日俱詣淸寧門外哭退於本衙門歇宿不飲酒食肉第四日各具斬衰詣淸寧門外朝夕哭臨三日各哀十五而止凡在朝及在衙門視事用布果紗帽垂帶素服腰絰麻鞋退居卽服孝服通前二十七日而除一文武官員一品至三品命婦麻布大袖圓領長衫麻布蓋頭淸晨由東葉門入淸寧門外哭臨三日而止仍素服二十七日而除一在京寺觀各聲鐘三萬杵一在京以聞喪爲始禁屠十三日一祭祀翰林院撰祭文光祿寺備祭物一軍民素服婦人素服不裝飾俱以聞喪日爲始二十七日而除一外國四夷使臣行哭臨禮部工部造與孝服隨朝官哭臨及祭禮一在京文武官祭祀品物光祿寺辦一聽選官辦事官監生人材吏典僧道坊廂人等聞喪卽易喪服朝夕哭臨次日早至第三日皆淸晨赴順天府朝闕設香案哭臨三日各十五聲而止仍各素服通前共二十七日而除一在外諸王世子郡王及王妃郡主以下聞訃皆哭盡哀行五拜三叩頭禮畢並易素服第四日服縗服遵依遺誥二十七日而除一遺誥到日在外文武官員人等素服烏紗帽黑角帶行四拜禮跪聽宣讀訖舉哀再行四拜禮畢各制斬衰於本衙門宿歇不飲酒食肉每日率合屬官僚人等就本衙門朝闕設香案朝夕哭臨三日而除一在外官員命婦聞喪素服舉哀三日各哀十五而止素服一十三日從之遣戶部尙書楊潭祭京都太倉之神遣順天府官祭宋丞相文天祥癸未升浙江右參政梁材爲浙江按察使四川副使郭東山爲四川右參政湖廣僉事丁沂爲浙江副使福建僉事查豹爲山東副使大理寺左寺副郭震爲河南僉事升巡撫宣府左僉都禦史劉達爲左副都禦史巡撫保定兼提督紫荊等關左僉都禦史李瓚爲通政使掌鴻臚寺事大學士楊廷和上﹤鋶﹣釒﹥乞休言稟賦素弱年少之日疾病交攻前年丁憂回家經營先臣喪事益覺衰憊繼後奉召來京沿途衝風冒兩兼程前進舊疾轉加近日以來心煩咯血四肢麻木耳鳴重聽兩目昏花言出於口輙自惶惑心有所念旋復遺忘首丘之情日以迫切藥餌時進猝未見功伏自念臣材不逮於中人位已登於極品力小任重福過災生貪冒榮寵積成罪戾滿盈招損勢固然也若不自陳休退誠謂有負委任伏望

皇上俯察愚衷早容致仕榮祿旣謝則災靑自輕心志旣安則醫藥易效自今以往或得少延殘喘休息林泉皆

陛下生成之賜也

上曰卿元臣碩徳望隆中外復任以來朝廷方切倚注豈可累次引疾求退宜卽出供職再不必辭降監察禦史張士隆許完爲判官士隆晉州定完州初寶坻人薛鳳鳴者旣以罪削仕籍家居無賴益甚出入諸貴幸門下倚憑聲勢而朱寧通其愛妾故尢庇之嘗與弟鳳翔有怨嗾緝事者發其陰事收詣刑部當刑部擬有冤並捕鳳鳴鞫之鳳鳴使其妾懷狀赴長安門愬屈因自縊死門者以狀聞仍坐鳳翔死而出鳳鳴狀復連及寶坻知縣周並在鳳鳴素所讎者數十人俱逮赴都察院完與士隆先後治其獄乃捕鳳鳴等對證尋釋還職而鳳鳴久系寧怒令鳳鳴女告治獄者偏枉遂下二人於錦衣衛獄於是都禦史彭澤等亦被旨詰責具﹤鋶﹣釒﹥引咎乃鳳鳴諸所讎者盡抵罪而完士隆竟降級調外任時禦史周鵷潘仿亦嘗治鳳鳴事俱爲所捕鵷陰賂寧得贖杖復職仿巡按狹西踰年代還乃逮問仍擬調外任都禦史申救始免之先是虜犯宣府靑邊口堡守備都指揮僉事朱彬率千戶司傑禦之僅虜首一級而所捕軍士被傷者二十餘人撫按劾其罪兵部謂近議奮勇迎敵𨿽損折官軍官不問而舊例衝鋒被傷者仍加升賞宜免彬罪仍獎勵升賞詔從之禮部尙書毛澄等請

上視朝文武羣臣行奉慰禮

上曰朕哀痛方切未能視朝不允賜故南京工部尙書劉宣謚文懿卒於弘治間至是其子南京工部員外秉常以謚請禮部覆奏宣耿介公勤宜與從之四川副使楊偉引疾乞致仕許之乙酉禮部尙書毛澄等再請視朝

上曰朕朝夕瞻奉

幾筵哀痛深切不允請詔升左府右都督欲永一級以撫諭土魯番有勞故也先是工部主事楊最督催山西等處逋欠大價不候奏報輙還工部劾之乃命復往會巡按禦史查議最乃興禦史牛天麟上疏謂近年多災屯畱裒堡之民至抱稿禾而泣壯者逃亡老稚瀕死若復並徵民豈能乞堪寬年限量爲帶徵久歲無籍可查者似可矜免工部覆議從之時上下交利工部出差回皆厚賂尙書最獨無賂李燧怒之故劾其罪及復出得賂乃角�羊丙戌傳旨以

大行山陵將開隧道朕欲輕騎躬往視工以伸追望之情其隨侍人員及擺路士馬皆不必動朕將徧祭

諸陵所司具牲禮以候於是大學士楊廷和梁儲蔣冕毛紀等慮

上由

山陵復趨北邊上﹤鋶﹣釒﹥云

皇上前在宣府一聞

大行太皇太后崩逝卽旋駕回京朝夕

幾筵躬行奠獻哭泣哀慕遠近聞之無不感動近乃特降綸音欲往

山陵親視工役仍祭告

諸陵是𨿽一念誠孝發自

聖心但

祖宗以來喪禮自有定制我

孝宗皇帝於

孝肅太皇太后之喪舉哀迫切亦遵

累朝舊制不曾親視啟工今忽有此舉人心未免疑惑伏望

聖明恪遵成憲收回前旨以釋羣疑其恭上冊寶詔天下並以後祭祀俱照舊典次第舉行以盡送終大禮則天下之人益稱頌

聖徳

聖孝於無窮矣禮部尙書毛澄等亦言

山陵之役我

祖宗列聖以來皆以付之有司𨿽

梓宮發引送之不踰禁關其爲慮也深矣伏望

陛下勉抑孝思以從家法則

聖躬萬福羣情孔安科道等官朱鳴陽等言

梓宮在殯

陛下於視朝聽政猶未俯允輕騎遠出豈禮所宜且吉凶異禮祭喪殊情

陛下欲徧祀

諸陵知不服從吉乎抑以凶乎以衰絰之慘戚臨俎定之雍容尢不可之甚者也翰林修撰舒芬亦以爲言皆不報丁亥升太原知府劉文莊爲浙江右參政盧綸四川左參政延平知府姜文魁爲四川副使刑部員外郎秦禮嘉興府同知孟洋南陽府同知周愚爲按察僉事禮福建洋湖廣愚雲南升錦衣衛指揮廖鵬都指揮使掌南鎭撫司印從朱寧請也戊子淸明節遣駙馬都尉蔡震馬誠崔元分祭

長陵

獻陵

景陵

裕陵

茂陵

泰陵文武衙門各分官陪祭遣儀賓楊淳祭

景皇后陵寢遣內官祭

恭讓章皇后陵寢禮部尙書毛澄等復請視朝

上曰朕哀痛深切未忍暫離

幾筵卿等屢﹤鋶﹣釒﹥陳請誠意懇切今勉遵遺詔以二十二日於西角門視事召京營參將左欽柰琮所部宣府備禦兵還營升南京光祿寺卿張嵿爲右副都禦史巡撫保定等府兼提督紫荊等關巡按江西監察禦史範輅疏禦馬監太監畢寘先朋逆瑾在天津打鮮藉瑾聲勢吞噬無厭往來徐揚之間科斂民財以數萬計民皆衘入骨髓後因瑾敗再營廣東市舶又營山東鎭守今復起鎭守江西到任之初擅作威福人人自危迹其所爲視瑾尢甚及今不爲之處將來地方之變有不忍言者臣謹條具眞貪酷不法一十五事上聞伏乞將眞取回閒住不報兵部主事陸震跪言日者昊天不弔威降大戚車駕在狩羣情洶洶計道裏之遠隔慮行李之後時旣聞

陛下單騎倍道衝雪還宮奔之勇哭泣之哀百官有司皆爲感泣何其前之蔽而今之朋也臣有以仰窺

陛下之心有不忍者去歲首春肇啟郊畋召廷臣宣諭再三錫之以綺衣重之以獲禽今玆北狩其將歸也有兼幣之賞其旣歸也有多禽之賞其將復出也有錫功之賞其旣去而遠也有命絳之賞何其賞之數也臣又以仰窺

陛下之心必有所不安者且

陛下卽位於玆十有二年矣十者幹之終十有二者支之終當气運周會之期正備徳更新之日

陛下方且營宣府以爲居縱騎射以爲樂此臣之所以深恥而痛懼也自古遊畋之娛車馬之好𨿽或有之若至棄華卽戎卜夜爲晝以外爲主以家爲客挈天下之大器舉天下之大柄付之於人漠然無所動其心此則古今之所無也伏望勉終喪制深戒盤遊則斯民有更生之福四海有永淸之期矣不報庚寅禮部奏視朝禮儀二十二日早

上服縗服禦西角門視朝文武百官素服腰絰行奉慰禮畢侍班至二十七日

上釋縗服二十八日易布翼善冠布袍腰絰仍禦西角門至三月初六日服除許之命延綏楡林團操援兵參將都督同知杭雄充總兵官守大同地方雲南巡撫都禦史範鏞巡按禦史唐龍奏金齒騰衝之地不足當中土一縣雲南鎭守太監及捝兵業已兼制今復設太監王陽參將沐松則增兩鎭守矣剝削多門夷情積怨日深能宴然而已乎且陽使酒幾殺指揮陳廉松用輅得升都督請罷陽奪松新衘仍歸本司以事之

○兵部請小者責成兵備副使大者聽鎭巡計處則統一而方安從其言詔陽松且不動降敕切責令勿騷擾地方下禦史董相於錦衣衛獄降爲徐州判官相行部會都督朱彬爲營﹤衣十﹥報怨遣百戶朱英執人於平谷勢張甚相杖而系之且欲奏聞彬遽譛於

上謂相擅辱軍職遂得罪時論壯之大學士楊廷和跪言近者﹤鋶﹣釒﹥乞休致荷溫旨慰畱日感且泣竊念臣之事君必欲盡其義上之使下必欲體其情臣以哀病臥伏枕席間

大行太皇太后喪義不容於不出悲痛之餘舊患轉劇朝夕思念惟望生還情不容於不退況自承召以來復任四月在告六旬師保具瞻豈素飡之地樞機重任非養病之官內自省循實孤倚注遷延旣久罪戾愈深伏望特降兪音俾遂首丘之願詔朕以鄕累朝耆徳方切依毗況玆多事之時正宜盡心匡輔乃屢﹤鋶﹣釒﹥固求休致卽出供職再不必辭辛卯制諭禮部曰朕惟顯揚先徳加薦鴻名媲廟享於將來垂休光於不泯此我朝世守之舊典亦自古已行之通誼也洪惟我

聖祖母大行慈聖康壽太皇太后昔配我

皇祖考憲宗純皇帝孝慈恭儉一徳弗踰貞固中和六宮承式惟徽音之有繼肆流衍於無窮故幾我

皇考孝宗敬皇帝之所以毓徳春宮緝熙帝業化成天下垂裕後昆而予眇未一人其所以獲嗣光猷用賢圖治斂玆五福敷錫庶民揆厥所由何莫非我

聖祖母之恩徳實有以助成於前佑啟於後而致然也哉方期

聖壽萬年益隆至養夫何

皇天弗弔遽見棄違摧痛攀號已無所及顧惟

聖徳崇深臣民固戴自非博釆來輿論之公而丕顯難名之懿極其大美稱天而謚昭告於

郊

廟

社稷垂示於天下後世其何以稱朕尊

親之志禮部集議以聞掌錦衣衛事左都督朱寧言京城米價踴貴請如成化六年例以京通倉糧定價平糶以濟民困戶部議遣給事中並員外主事各五人同巡城禦史監視糶止五斗多買及雇猜人者價入官仍禁富�興販務俾窮民得並沾實惠從之下刑部主事鄭懋徳林桂於錦衣衛獄初刑部獄卒例有供食錢後乃移爲公使費而以囚糧之贏者給之積斃已久會錦衣千戶汪注與朱寧有連挾寧勢縱恣有瞽者善歌者出入注家瞽者之兄與人鬥不勝注爲執斗者榜掠之尋死其家訟於刑部攝注就理寧庇之不發尙書張子麟郎中林文纘知其故直不問員外郎劉秉監代文纘署事再攝注又不發秉監卽據眾證成獄注聞而懼求救於寧寧曰我親戚誰不知乃待我言陰諷東廠發盜用囚糧事時懋徳桂相繼捷牢遂收系獄且言諸堂官皆利具嬴余請窮治於是三法司皆恐詣東廠求角�羊乃知意出於寧子麟及侍郎金獻民胡韶造寧謝過寧佯不知三人者以秉監觸禍尢之秉監稱病不出旣而寧必欲攺獄秉監乃移兵馬司覆勘指爲病死注得攺擬而死者之家以誣反坐注詣刑部見尙書侍郎皆與揖拜若賓客禮及讞大理寺亦卽報允寧意旣釋乃寢囚糧事不治懋徳桂本非其罪竟調爲州同知懋徳臨淸州桂平度州壬辰致仕右副都禦史魏英卒英字士華浙江慈溪人成化辛丑進士歷太常博士禦史副使按察使右左布政升右副都禦史巡撫貴州禦史徐文華劾其迹著貪婪縱子求賂乃去職至是卒賜葬祭如例

○癸巳趙王祐棌薨王靖王第三子母妃楊氏成化丙申生己亥冊封淸流王弘治壬戌襲封趙王至是薨年四十三訃聞輟朝一日遣官祭葬如例謚曰莊工科都給事中石天柱上﹤鋶﹣釒﹥言臣惟天下不幸

太皇太后登遐

陛下聞訃兼程還宮哀痛悲切仰見

陛下哀痛之心矣繼承明旨欲親開壙外議皆謂

陛下因此乘便復年宣府臣哀號痛心莫知所措晝夜反覆遊幸一事往往上言不能開悟

聖意者由臣不能積誠是故不能感挌耳切念生臣之身者臣之親也成臣之身者

累朝之恩也感成身之恩報之於

陛下者臣之心也因刺臣血以刺臣心明臣之不言妄冀

陛下之憐察也夫以開壙之行𨿽事體未安然情出過哀猶之可也若符外議覆幸宣府則大爲不可伏自

陛下游幸數年以來星變地震大水兵荒焚及宮寢災變不可勝數近者宣府往返之期每每風雪慘異天意可知而

陛下不悟禍延

太皇太後天之意蓋欲

陛下居縗絰之中悔過自新以保大業也設或不悟天意或幾乎息矣後災之降非臣所能逆料也喪禮大事是在人子所當自盡者遊幸則禮廢何以盡

聖心之哀而

聖心亦何以自白於天下且天下後世謂

陛下爲何如之主恐爲至徳之累也

陛下事

太皇太后孝未能盡臣下之事

陛下亦以不忠不忠將無所不至

陛下何所倚賴卒有變故則人心土崩之勢成矣宣府沙漠本無可藥而

聖心樂往者豈以地僻人無知者而情可縱歟臣觀乘輿在彼之時毫髮之事人能道之間其臣所難言者人君所行如日月在天其將誰掩乎抑以輕騎頻行初無他虞故往而不止歟臣恐幸不可以屢得而積久禍發則不能救矣夫大位者姦之窺也不可不謹昔太康田於洛汭煬帝行幸江都止以遠棄宮闕得禍遂速豈不可爲殷監也歟利害之說臣何忍驗而天子一日萬幾自有職事蓋以身爲天下之主自當治天下之事否則大事一去難可復得自古未有不以天下爲事而能享天下之餋者也

陛下荒於遠幸而不以天下爲事無乃未盡其職歟方今之時朝廷空倉廩空城市空邊鄙空天下之人皆知有危亡之禍獨

陛下不知而又遭此凶變天意回否人心收否治亂安危在此行止此臣所以痛心爲

陛下惜復昧死爲

陛下言之也臣意

陛下英明近多善政必不復幸宣府但外議若此今莫若罷宣府之工以釋人心之疑然後盡禮諒淸心寡欲親賢遠姦以求至理以復

先帝之盛是卽舜之大孝也又何大業之不可保哉不報初天柱剌血上此﹤鋶﹣釒﹥恐家人見而阻之乃避居靜室𨿽妻子不得近﹤鋶﹣釒﹥入卽易服待罪中外聞之皆爲感動大學士楊廷和﹤鋶﹣釒﹥言屢﹤鋶﹣釒﹥乞休未蒙兪允顧承優詔慰諭過情寵以耆徳之褒責以匡輔之義伏讀感泣不知所云謹歷血誠再幹洪造九重之聽𨿽以屢瀆爲嫌匹夫之情期於得請乃已竊念人臣事君必精力彊健而後能興起事功必神志安和而後能展布自效臣以蒲柳之質百病交攻寒熱往來怔忡眩暈耳目昏憒手足頓麻步履艱難語言寒澀精神恍惚事多健忘喘息苟延奄奄待盡若復忍旦夕之命叨冒寵榮策尪隤之軀勉彊長路自取顚蹶彌增罪愆豈惟孤

累朝知遇之恩抑亦負

皇上倚毗之意況今忠賢在位壽俊滿朝臣之痌愚無足重輕猥蒙

眷意懇懇諭畱旣不得乞骸以去又不能力疾以出困伏枕席日益阢痼死而後已悔其可追伏望

聖慈俯察容令休致幸得生還鄕裏庶幾調理殘喘凡桑楡不盡之年皆天地曲成之賜也詔曰耆徳去畱系時輕重卿旣爲朝廷倚任正宜以身體國豈可屢求致仕令鴻臚寺趣出供職再不必辭甲午降禦史王相爲直隸沐陽知縣初相巡按山東禁戢非例供奉爲鎭守太監黎鑑所奏系獄擬贖杖復職詔降之丙申禮部進呈

大行慈聖康壽太皇太后尊謚議文曰伏惟尊處重闈享四海九州之餋徳符坤載垂千秋萬歲之名禮備極於情文號光照於寶冊此古今循用之大典孝子慈孫所不能自已者也恭惟

大行慈聖康壽太皇太后端懿誠明幽閒貞靜作配

憲祖正位

中宮躬率妃嬪祗承文母奉先思孝逮下推仁克勤克儉以成內治由中達外遐邇蒙恩迨夫燕翼

先皇則

社稷尊安弘治十九載淸平之治詒謀

聖人則神人胥慶開億萬年祚胤之祥旣壽至於古稀猶撝謙而不替戚畹無驕盈之過左右無假借之私旣爲國而念民恆謹終而慮始屬在彌畱之際猶煩訓誥之遺諄諄乎

祖宗創業之艱惓惓於

皇帝萬幾之重仁至義盡思遠憂深蓋朝廷嘉靖之休與

宗社靈長之澤端必有賴於是矣訪諸古昔𨿽周室之太妊太姒其亦何以異哉是以天下臣民咸知仰徳升遐之日無不悲哀自非致極於顯揚曷以示傳於永久臣等仰尊明命俯竭愚衷博釆公言載稽禮典謹擬大行慈聖康壽太皇太后尊謚宜

天錫之曰

孝貞莊懿恭靖仁慈欽天輔聖純皇后謹議禮部議定恭上

大行慈聖康壽太皇太后尊謚冊寶禮儀一正徳十三年三月初三日恭上

尊謚前期三日太常寺官奏致齋遣官祭告

天地

宗廟

社稷如常儀是日早告祭

幾筵陳設祭品如常儀設冊寶案於

幾筵前左右祭前一日內侍官置冊寶於香停於奉天門捧寶冊各置輿中是日

上縗服禦奉天門內侍官舉輿外導駕官導

上隨冊寶輿後降階升輅百官素服於金水橋南北向立候冊寶輿將至皆跪冊寶輿過畢興皆隨淸寧門外北向立內導引官導

上至淸寧宮門外降輅冊寶輿由中門進至

幾筵殿前丹墀上導引官導上由左門入至丹墀內贊官唱執事官各司其事導引官導

上至丹墀上拜位捧冊寶官於冊寶輿內捧冊寶由殿中門入至

幾筵前左右北向立內贊奏四拜禮在外鴻臚寺官傳唱百官皆四拜導引官導

上由左門入至

神禦前奏跪傳贊百官皆跪奏進冊捧冊官以冊跪進於上左

上受冊獻畢以冊授捧冊官置於冊案奏進寶捧寶官以寶跪進於

上右

上受寶獻畢以寶受捧寶官置於寶案奏宣冊宣冊官詣案取冊跪於

上左宣訖奏宣寶宣寶官詣案取寶跪於

上右宣訖奏俯伏興平身傳贊百官同奏復位導引官導

上至幾筵前奏初獻禮奏跪百官皆跪奏獻帛獻酒讀祝讀畢奏亞獻獻禮獻酒奏終獻禮奏獻酒奏俯﹤亻大﹥興平身百官俯伏平身奏復位導引官導

上由殿左門出至拜位奏四拜百官同祭畢導引官導上由左門入至

神禦前以冊寶授內侍官捧入內引導官導

上入內安冊寶行叩頭禮導引官導

上由左門出至丹墀升上奏禮畢傳贊禮畢一三月初六日卯時頒

尊謚詔至日早百官各具素服烏紗帽黑角帶於承天門伺候大臣於午門前導引

上禦華蓋殿具黑翼善冠服素服黑犀帶執事官先行五拜三叩頭禮鴻臚寺官請升殿導駕官導

上禦奉天殿鳴鞭訖序班設詔案翰林官捧詔立於左鳴贊唱頒詔翰林院官以詔授禮部官置於案序班舉案由奉天殿左門出錦衣衛用傘蓋捧至承天門百官入班贊禮唱四拜平身稱有制贊跪開讀訖再行四拜禮鴻臚寺官傳奏禮畢

上還宮以

山陵啟土遣駙馬都尉馬誠崔元林嶽祭

長陵

獻陵

景陵

裕陵

茂陵

泰陵工部尙書李燧祭

天壽山及

后土之神升四川左參政華曰�永爲福建右布政戊戌升福建右布政伍符南京光祿寺卿升刑部員外郎揚輔南京大理寺署寺副李墀爲按察僉事輔山東墀四川貴州苗賊阿傍等平初貴州湖廣之交羣苗嘯聚連寨相望而香鑪山周圍四十里髙樓百尋四面斗絕其上下衍阿傍等據之紏寨苗作亂巡撫都禦史鄒文盛總兵官李昂湖廣副總兵李瑾率參將洛忠都指揮葉曇等分漢土兵爲伍以副使李麟等監視進克其前柵賊矢石交攻兵稍卻乃密遣人援崖先登殺賊守路者眾附蟻而下焚賊巢擒阿傍餘賊猶堅守不下中等詭言招撫乃自山後擊而殲焉遂移師龍頭黎蘭等寨悉破之斬首六百二十人俘獲三百二十三人撫下者三百七十五寨招撫一萬三千九百九十八人捷至兵部議上其功詔鎭守太監李鎭歲給祿米十二石昂瑾級一升文盛升俸一級仍各蔭子侄一人爲世百戶巡按禦史周文光亦升俸一級候缺推用其餘官軍並土官有功陣亡者查奏升賞且以兵部尙書王瓊運謀制勝降敕獎諭仍賞銀三十兩紵絲三表裏侍郎及本司郎中而下賞各有差己亥

慈壽皇太后聖旦以

慈聖康壽太皇太后喪免百官宴及命婦朝賀巡撫湖廣都禦史秦金鎭守太監杜甫巡按禦史王度以猺賊龔福全等請以俘獻詔嘉其功降敕獎諭甫歲加祿米十三石金升俸一級蔭子侄一人爲世襲百戶亦度升俸一級奏捷人升賞如例有功官軍及陣亡者令核實以聞福全等卽在所誅之初福全等據江西上猶廣東樂昌等縣山峒出沒剽掠毒流三省而湖廣郴桂之間受害尢甚屢招復叛乃命金等剿之以度紀功會兩廣南贛鎭撫官亦以兵至擒斬賊二千餘人遂平司禮監太監溫祥傳旨以山西和陽衛指揮僉事馬炅守備儀眞四川敍州府地震

大明武宗毅皇帝實錄卷之一百五十九

大明武宗毅皇帝實錄卷之一百六十

正徳十三年三月庚子朔

孝肅太皇太后忌辰

奉慈殿行祭禮遣駙馬都尉林嶽祭

裕陵辛丑升雲南右布政席書爲福建左布政使壬寅恭上

大行慈聖康壽太皇太后尊謚冊文曰孝孫嗣皇帝臣禦名謹再拜稽首言臣聞坤道承乾徳旣光前而裕後重闈申祔禮宜節惠以易名爰從輿論之公茂舉尊親之典恭惟

皇祖妣大行慈聖康壽太皇太后陛下至仁天賦懿行夙成淑愼溫恭含弘光大配我

憲宗正位

中宮事

先後而誠孝純深接宮嬪而慈和徧覆上敬承於

宗廟下撫訓於子孫燕翼

先皇已致淸平之治貽謀﹤耳少﹥質仍開久大之祥厚徳被於寰區盛烈存於

社稷邁漢家之馬鄧儷周室之姜妊夫荷祲象告凶禕衣忽閟顧昊天之罔極徒悲孝餋之未終而

聖徳難名尢懼顯揚之弗稱是用遠稽古制近考國章命羣臣僉議於廷涓吉日祗告於

廟誕稱殷禮請命於天謹奉冊寶上尊謚曰

孝貞莊懿恭靖仁慈欽天輔聖純皇后伏惟明靈俯垂昭鑑上配

祖考陟降於天弘祚家邦傳諸萬世謹言甲辰升山東左參政許淳爲雲南右政乙巳以上

大行太皇太后尊謚詔天下曰朕恪守愼終之禮將崇升祔之儀眷廷議之僉同儼

天心之鑑格爰循舊典上薦徽稱仰惟

皇祖妣大行慈聖康壽太皇太后淑徳至仁本乎天性配我

皇祖考憲宗純皇帝母儀天下餘二十年內言不出於宮闈美化自行於中外我

皇考克承慈訓旣增嗣服之光予一人獲守丕圖亦賴貽謀之善顧大恩之未報奄至餋之終違況當摧割之中舉是追崇之典自非鴻名之稱實曷揚盛美於將來已於三月壬寅恭上尊謚曰

孝貞莊懿恭靖仁慈欽天輔聖純皇后嗚呼厚徳難名罔旣終天之念徽音不已尙垂來裔之休布告萬方俾咸知悉丙午禮部請

上以素服冠禦西角門視事百官素服黑角帶侍朝從之南京工科給事中王紀言去歲八月

駕幸宣大諸臣連章上請

陛下置之不聞逮夫

郊祀期迫突然旋蹕祀不失期故積久陰霾應期而霽則

陛下敬徳之昭著可見矣及再出正

太皇太后疾革之時訃報宣大兼程就道號哭過哀內外臣民無不感動且喪禮必謹尊謚必隆

陛下孝徳之昭著亦可見矣

陛下能充是徳則堯舜之治亦不過此願戒輕出以保

聖躬餋天和以蕃

聖嗣禦經筵以開

聖聰辟言路以廣

聖聽則

聖徳日崇

聖治日隆矣不報丁未工科給事中翟瓚等言近聞密旨下丁甲二庫取錫鐵等料共六十餘萬至宣府營造臣以爲宣府在口北去京師三百里外道阻險非

陛下所宜常行風土薄惡非

陛下所宜常居

陛下再行幸不生他虞已出徼幸今復欲輕萬乘之重冒重關之險大興土木起蓋殿宇爲久居計臣考往古阿房出而秦人畔章華起而楚民仇覆車在前不可鑑哉

陛下春秋曰�拆盛志气剛明願

悔悟之心深自創艾停止宣府營造以保

祖宗萬年之大業不報刑科給事中兪惇劾巡撫四川都禦史馬昊險僞卑污巡鹽河東開門納賂及在四川又縱妻子羅取州縣稻米巡撫延綏都禦史陳璘巡按山東薦舉受賂今復通賄屬官克削軍士皆貪濫無恥之尢者宜亟罷黜無貽兩鎭之害下所司知之戊申

中宮千秋節以

太皇太后喪免命婦朝賀傳旨以和陽衛都指揮僉事馬旻守備儀眞於是兵科給事中汪玄錫等言昊起自納粟例不管事若論功攺正止以授總旗今乃不由兵部論薦冒爲守備崇卑懸絕此事體之決不可者請置昊於法以杜奔兢不納己酉錄遼東開原鎭夷堡獲賊功升賞官旗軍捨吳經等七百九十一人巡撫都禦史張貫升俸一級總兵署都督僉事韓璽參將都指揮僉事孫棠各升一級巡按禦史張文明賞銀十兩彩幣二表裏辛亥錄遼陽淸河等堡獲賊升賞官軍王賢等一千一百二十八人有差巡按山東禦史朱裳言歲造軍器舊有定數弘治初工部以天下災傷各衛軍器足用奏減其數之半近因兵仗局造神器需黃熟銅等料工部復議徵所減之半折銀輸局今山東凶盜連年民不聊生若別有徵求是驅之爲亂也乞如弘治初例工部議覆今歲以前未完者如弘治初例以後俟再查報議減詔可且以兵仗局物料已借辦於官仍令照數角�羊補壬子勒致仕太子太保左都禦史彭澤爲民逮甘肅巡撫都禦史李昆兵備副使陳九疇至京治之初兵部尙書王瓊旣奏遣科道官詳勘哈密事欲中澤以危法及勘至於澤一無所劾瓊又遣其屬儲詢路直囑會同館主事張燦嗾夷人之拘館中者令暴澤短不可瓊計阻乃自直言澤擅遣使妄增金幣以敕諭及欽賞自遺書議和失信起釁辱國喪師並昆九疇俱宜逮治詔以事體重大下廷臣集議之及議眾多不平然畏瓊不敢言禮部尙書毛澄折辯之瓊厲聲曰使械至關前鞫以重刑當自吐實澄曰是何言也古者刑不上大夫戶部尙書石玠曰彭某好人都給事中王爌石天柱皆曰事不可枉瓊眾迫論因曰我豈害彭某者乃援筆易奏稿數字謂澤歸踰年乃失事似亦可原奏入得旨澤受朝廷重命不能宣揚徳意失信夷人又未畢事而還貽害地方當重治姑奪職爲民昆九疇俱逮問於是六科十三道汪玄錫師存志等各上﹤鋶﹣釒﹥言澤累年徵伐之功多有可錄前此致仕人言洶洶謂如澤者木可遽聽其去今又一旦追奪其官比之編氓恐天下四夷聞之因朝廷用捨有所窺伺況夷情曲折內外之論亦持兩端澤固不能無過然未可以一事之失而遽至少恩也伏望

皇上照察還澤原職致仕以全君臣終始之義不納甲寅四川慶符縣大風雹傷麥壞學宮拔木偃屋人民有死者乙卯太監賴義傳旨都知監太監劉岑守開原等處地方王秩分守山海關等處地方黃玉分守潼關於是兵科都給事中汪玄錫等言山海舊惟主事並指揮守之潼關則腹裏要害惟設軍衛今增設內臣人心駭異且二處連歲饑荒錢糧不給士卒逃亡官多民擾乞賜停罷如兵部議不報玉旣至潼關括取無厭往來行旅皆取道山西避之如寇玉遣人於河東遮取之甚至士夫過者稍爲禮亦畱滯不得行丙辰晉府輔國將軍表杶表木�綿表椑奉國將軍表桃知烋蓄私自宮者十餘人多爲不法鎭巡官以聞詔以表桃等俱違

祖訓革其半祿用示懲戒自宮者發邊戍戊午傳旨調工科都給事中石天柱刑科都給事中王爌於外任初廷議彭澤事兩人忤兵部尙書王瓊意未數日遂假內批謫之科道復﹤鋶﹣釒﹥言兩人無可指之罪去之何名恐傳之天下後世不能無議亦不納竟調爲推官天柱雲南臨安府爌廣東惠州府庚申起餋病右都禦史鄧璋巡撫甘肅辛酉升山東副使王炫爲山東參政升鎭守貴州總兵官李昂爲都指揮使李瑾升都督僉事以平貴州苗寇功也壬戊升戶科左給事中邵錫爲都給事中兵科右給事中邢寰爲左給事刑科給事中徐之鸞吏科給事中柴奇戶科給事中王俊民爲右給事中錫奇戶科寰工科之鸞吏科俊民禮科遼東隕霜禾苗皆死

○癸亥海西弗提等衛女直都督長哈等貢馬方物賜宴賞如例甲子太監張欽傳旨以內官監侯欽守備萬全左衛尙衣監太監馮敬分守萬全右衛內官監太監葉森守獨石馬營內官監太監李昕寧夏監槍乙丑南京十三道禦史蔣亨等言商髙宗亮陰三年不言周成王旣免喪煢煢在疚我朝

列聖於喪禮尢爲愼重哭臨發引上冊附廟俱有成式萬世子孫所當尊守今

太皇太后梓宮在殯

陛下若復遠出使

累朝所行喪禮一旦廢墜其何以令天下伏望端居大內永言孝思則孝道益彰而

太皇太后在天之靈亦可少慰矣不報丙寅裁革廣西向武州同知判官各一員以邊徼務簡也眞定等處分抽太監鄭璽奏順徳之南關宋家莊廣平府之曲周縣嘗設抽分今一切革罷恐誤供應乞仍舊工部覆議各處所設抽分非舊制業已查革璽以歲供不敷爲言請

上裁得旨令分抽燧依阿持兩端而橫徵之端復起矣丁卯故武進伯朱本叔江襲爵以本乏嗣故也禮部左侍郎兼翰林學士石瑤上﹤鋶﹣釒﹥乞休曰臣年五十有四抱疾有年矣荷蒙

皇上仁並天地不棄一物含納長餋曲成下濟擢置三品出入省院階淸級峻與有徳有功之臣比肩而立臣𨿽駑鈍豈不知天地浩蕩之恩哉臣常念此便欲隕身命塡溝壑圖報萬分之一而不辭也顧自今春以來寒熱並攻舊疾增劇臣之精力益已竭矣因循玩時徒費餼廩豈惟堯舜觀人之大法在所不容而苟竊溫飽臣實惴惴焉而不敢自恕也伏望

聖慈俯念愚臣委不堪用放歸田裏使敗枿沾雨露之恩困獸得走壙之逸衘恩九原死宜不朽得旨﹤王卸﹣卩﹥學行素著宜盡心職業以副委住不允所辭湖廣永順宣慰司使彭世麒等獻大楠木四百七十餘根賜所遣土官把事向晟等彩幣有差戊辰

上如昌平陛貴州僉事許效廉爲江西左參議琉球國中山王尙眞遣長史蔡遷等來朝貢馬匹方物賜宴賞彩幣等物有差大學士梁儲等言各處鎭守守備內臣其當行事務舊有定規

祖宗累朝敕諭彼此不同蓋亦各有深意不當輕攺守備鳳陽太監丘得奏欲攺換敕書臣等按舊敕鳳陽守備之設止令奉侍

皇陵兼管皇城並防護髙墻庶人及操練中都畱守司八衛一所軍馬至正徳二年始令兼管廬鳳淮揚四府徐滁和三州督捕盜賊事寧之日具奏定奪至五年查革劉瑾斃政而有司失於具奏未曾攺正今淂輙爲此奏奉旨凡一應事務俱令關白守備勘酌施行且令臣等攺撰敕書顧事干國體臣等不敢順旨曲從伏望特寢所奏無令各處守臣比例奏擾以貽民害又延綏寧夏大同宣府等處切臨邊境比之山東腹裏地方事體亦自不同太監劉祥馬錫許金顏大金所領敕乞仍舊爲宜伏惟

聖明鑑納得旨俱如山西例撰敕與之致仕南京兵部右侍郎王倬卒倬字用檢蘇州人成化戊戌進士初知余幹縣民有甲爲乙所殺者獄久不決倬詰乙曰非汝殺之何以竊其屍耶驗之果然卽伏辜又有毆人實不死者其家匿被毆者以他屍誣之累辯莫伸倬廉得匿所密使捕至縣竟抵誣者罪其蒞政精明類此民甚宜之攺知蘭溪縣擢南京監察禦史遷貴州副使攺廣東瓊州兵備攻崖州千家村諸降之進雲南按察使尋轉廣西右布政轉四川左布政皆值多盜督兵供餉勞績居多擢右副都禦史整飭薊州等處邊備巡撫順天等府地方歲值大饑人相食奏乞以通州余米十萬石豫給邊軍石加二斗爲道裏費而以邊倉米如數分賑又益以勸借銀二萬全活甚眾北虜犯邊令諸將設伏擊之斬獲頗多事聞降敕獎勵遷南京兵部右侍郎以老疾屢辭得休致居家周人急難置義田以贍族尢爲鄕裏所尙云

大明武宗毅皇帝實錄卷之一百六十大明武宗毅皇帝實錄卷之一百六十一

正徳十三年夏四月己巳朔享太廟遣定國公徐文祚代行禮以孝貞太皇太后喪樂設而不作上詣長陵獻陵景陵裕陵茂陵

泰陵祭告祭畢遂幸密雲庚午湖廣衡州府大雨連綿江水溢舟入城廓辛未給楚府痼疾崇安郡君餋贍米歲百五十石周府故奉國將軍安滂淑人張氏慶成王府奉國將軍表椐淑人趙氏歲各五十石遼東三坌堡旗竿上有火光踰時方滅甲戌禮部奏

孝貞純皇后朝

祖禮儀得旨朕親奉神帛行禮加錦衣衛掌衛事左都督朱寧俸米歲二十石升賞官校曾友等十人有差時有仇殺人者官校獲之兵部以爲寧功故有是命旣而寧辭復賜敕嘉獎加太監谷大用祿米十二石大用提督居庸關獲姦細三人內批謂大用運謀指授賢勞茂著特加祿米其隨從有功者仍令巡按禦史覆實以聞所獲者本村孤旅誣指爲姦細嚴拷掠以鉗其口至死不敢言南京吏部尙書孫需以衰病乞休詔以需效勞有年操持淸謹特允所請寫敕給驛還鄕有司給月米二石役夫三名壬午衡州疾風迅雷雹雨大如我卵稜利如刀瓦屋皆碎斷樹木如剪癸未六科都給事中朱鳴陽等言頃奉

聖諭欲往山陵視開隧道及詣六陵行禮臣等再具﹤鋶﹣釒﹥以爲達孝莫知先帝未聞有山陵之往皇上但當仰法先帝不必苦自勞憊旣而大駕不可畱周旋

六陵以及畢事使禮旣告終卽命旋軫則是舉也𨿽未盡合禮制然觀聽於四方猶曰哀

太母也敬

祖宗也今則已逾旬日尙未還關道路喧然皆謂已離山陵前幸銀山諸處夫以過於哀戚而爲是舉乃以遊幸終之不知

聖心果安否也且事未合禮而名偶近焉尙足以系人心今並其名而棄之其何以示天下伏望急回

聖駕十三道監察禦史李潤等亦以爲言俱不報甲申吏部尙書陸完等言大行孝貞純皇后崩逝陛下喪祭盡禮及山陵啟土又躬詣六陵祭告中外咸頌至孝今祭告已畢歸期未卜

梓宮在殯朝夕祭奠旣不可缺況天時入夏炎熱難調閭閻小人尙知愛護

陛下一身上爲

宗廟社稷之主下系四海萬民之命可不重哉伏望卽日旋軫以隆

聖孝以保聖躬不報執永平知府毛思義時上幸密雲民間傳言欲括女子斂財物以充進奉多驚疑避匿哭泣相聞思義下令以大喪未舉

車駕必不遠遊此皆姦徒矯詐煽惑人心百姓其各安業非有府部撫按官文書敢稱駕至擾民者卽捕治之或奏其言

上怒遂執思義送錦衣衛獄尋令法司重擬罪當贖杖還職得旨降三級爲雲南安寧知縣乙酉大學士楊廷和言近

皇上親詣

六陵祭告禮畢已經半月未睹回鑾傳聞復往黃花鎭密雲等處遊幸未已切思

梓宮在殯奠獻久虛發引之期未奉明旨

陛下何爲遽忘哀戚而遠涉數百里之外哉且前日

陛下之謁陵也本出於一念孝思之誠有不能自已者今乃從事遊獵日久未回則人皆疑惑以爲

皇上特借此祭告之名以爲遊幸之計耳其於

聖徳不無少損況東北一帶地臨邊境山路崎嶇人煙稀少加以地方災傷之後盜賊充斥

陛下駐蹕不知何所扈從不知何人鞍馬跋沙之過勞飲膳起居之違節皆所不允

陛下縱曰心樂乎此本非至尊之所宜也而況意外之患又有不忍言者乎此臣所以日夜憂恐而不敢以自安者也伏望

皇上思宗廟社稷之重審治亂安危之幾斷自聖心亟旋法駕畱神政務致孝山陵上以慰母后懸念之心下以慰臣民仰戴之願不報丙戌以

孝貞太皇太后發引遣定國公徐光祚祭告天地駙馬都尉遊泰告宗廟新寧伯譚佑告

社稷攺服闋禮部尙書劉春爲南京吏部尙書升禮科左給事陳沾兵科左給事中竇明爲都給事中刑科右給事中劉洙爲左給事中黃重爲右給事中沾刑科明工科洙戶科重兵科升桂陽州知州歐陽伸爲貴州僉事戶科以寧夏糧艸告乏議開河東鹽課十萬引兩淮八萬六千三十引召�上納從之遼府鎭國將軍恩鏚走至京奏荊州府知府姚隆等侵欺祿米命管押回府仍治該府教授各守門巡捕等官罪攺四州髙縣爲州移治中壩領筠珙二縣增設白水渡熱埧沙壩牛鼻三巡檢司以棘�大蠻初平從鎭巡請也給事中華淳禦史李素點視

茂陵工役奏山陵隧道已開請定

梓宮發引日期不報永順致仕宣慰使彭世麒及其子明輔進大木以備建營詔世麒升都指揮使賞大紅蟒衣三襲仍致仕明輔授三品散官賞飛魚衣三襲寫敕獎勵仍令鎭巡等官宴勞之壬辰工科給事中翟瓚劾奏國子監祭酒陳霽五倫盡廢其甚者聞父病反棹之官略不爲念其他貪淫之行俱有實迹太學餋賢之所祭酒士子之範如霽誠不可一朝居者乞速黜罷吏部覆奏詔令霽自陳乃乞餋病歸丙申戶科給事中李長劾右通政張龍姦貪淫亂冒名誆財動以千計松江知府吳鉞操守不堅彌縫太甚官校所過饋遺太多乞將龍名正典刑鉞罷歸田裏不報大理寺卿陳恪卒恪字克謹浙江歸安人成化丁未進士授宿松知縣擢監察禦史轉整飭南贛等處兵備正徳初逆瑾用事以冗員例革尋復爲禦史時事株連削籍瑾敗復起爲貴州副使提督威淸等處兵備陛貴州按察使山東右布政使河南左布政使攺江西時方朝覲吏部奏旌天下能吏以恪爲首尋升右副都禦史巡撫南贛汀漳諸郡攺大理寺卿乃卒賜祭葬如例

大明武宗毅皇帝實錄卷之一百六十一

大明武宗毅皇帝實錄卷之一百六十二

正徳十三年五月己亥朔日食

上駐蹕大喜峯口巡撫薊州都禦史臧鳳言邇者傳聞

聖駕駐大喜峯口欲招朵顏衛夷人至關宴勞此夷非朝貢不絕而豺狼之性難馴今屈萬乘之重以臨之彼懷譎詐未必肯從縱使率其部落而來恐無以塞無厭之求請早回鑾垂拱大廷四夷自來王矣不報工科左給事中邢寰劾通政司右通政張龍姦險夤緣驟至通顯招無賴以作牙爪牙挾娼妓以縱淫褻近又私開騙局所淂不貲如工部營繕司吏徐漢經枉法盜官銀爲偵事者所發龍乃誑言謂之納賄求角�羊受銀二千餘兩請寘於法不報癸卯大學士楊廷和等言

聖駕在外已餘一月臣等犬馬之情依依戀慕以日爲年又聞親出喜峯口外使人招引三衛達子近邊交易人心益以惶惶莫所知措況虜情狡詐尢難料度萬一變生不測何以處之此在凡人稍知自愛者尙不肯爲而謂萬乘之主可爲之乎伏望回居大內頤餋

聖體以盡孝道以襄

陵寢大事兵政則委之該部邊備責之邊臣坐收不戰之功永保無彊之業六科十三道亦以是言

山陵祭告畢

車駕遂幸銀山又幸薊州導化又及大喜峯口所至皆以爲樂土淹畱浹月獨不思

梓宮發引之有期

幾筵奠祭之久曠俱不報乙巳

孝宗敬皇帝忌辰遣駙馬林嶽祭

泰陵給崇府故瑞安王厚熛夫人梁氏宣寧王府故鎭國將軍成銘夫人張氏餋贍米歲各五十石丙午巡按直隸監察禦史劉士元言近者

聖駕遠出北至密雲東經漁陽又東北直抵喜峯口獵於古北漁於灤氵�敬且聞將招朵顏三衛夷人納貢宴勞以臣論之有不可者四王者之馭夷狄來則受之去則不追所以嚴夷夏之防也今必欲招徠而彊致之與古人制馭之道異矣此其不可一也夷人狼子野心𨿽閫外之將尙不輕與之接況屈萬乘之尊履其地而狎其人乎此其不可二也萬一梗而不來來而不禮損威失重關系非小且牛酒鹽布之賜今日與之矣自是以後援爲歲例其何以待之此其不可三也往年賊虜犯順殘我邊將恥尙未雪恩又濫施示夷狄以威信者固如是乎此其不可四也請亟回深宮恪守大禮以政務責諸公卿以邊務責諸邊將領天下幸甚兵科都給事中亦以爲言俱不報戊申

上還京己酉

仁宗昭皇帝忌辰遣駙馬蔡震祭

獻陵癸丑遼東地震常熟縣兪野村迅雷震電有白龍一黑龍二乘雲並下口吐火目若炬鱗甲頭角皆露撒去民居三百餘家吸舟二十餘只於空中舟人墮地多怖死甲寅命都指揮右參將張祐充右副總兵鎭守兩廣地方先是廣兩都禦史陳金奏廣西民夷雜處盜賊出沒今員缺若候推補恐緩急失事參將張祐牛桓見任本地夷情邊務皆所諳素若簡命一人以充之則將領得人地方有賴矣兵部議凡總兵之缺例該會官推舉請自

上裁今鎭巡官擅擬委用有乖大體不可許旣而兵部會舉復以屬祐乃有是命瓊之專愎自用皆此類也命都指揮僉事江山孫昌輪班備禦莊涼甘州等處調山西副使舒晟於山東巡察海道以長蘆運司鹽五千引給太和山道眾典祀潘眞以爲請戶部議不可許之總督都禦史陳金奏廣西江北抵桂林南連梧州其中上下八百餘里兩廣舟船必由之路民夷雜處居無城廓之限苗賊據險出沒江道阻塞近𨿽調兵徵剿而林箐深密不能盡殄時復潛出爲患臣等訪詢眾議欲於招平堡創建守備衙門及分司辟其城垣中置倉廒及官軍營房移守備平樂都指揮居之摘撥廣東各衛所官軍居之二哨並桂平柳梧所屬民款二千人分番防守又增昭平巡檢司弓兵百人及哨舡二十隻巡捕仍聽守備官提督仍調柳慶土民及田州土兵三四十人分撥沿江一帶耕種荒田牛種暫給行糧五七年之後量科稅立總小甲聯絡管束無事則耕種立業有警則互相應援則一方獲安而府江之患彌矣兵部議金所言慮遠法詳俱從之分守潼關太監黃玉奏潼關兵備副使所轄東止狹州蒿蘆永寧沔池弛農西至同華南至�州北至角�羊蒲乞如兵備例並得管理兵部議潼關自洪武以來無內臣分守者今玉爲添設豈可許其管理近關州縣詔特許之賜敕升賞髙臺所河灣等處獲功陣亡旗官軍捨捨魯官音保等四百四十九人有差先是建州賊首赴哈速等寇侵遼陽東堡地方歲無虛月鎭巡官張貴等欲徵兵討之兵部議令貫等撫諭旣而建州左衛都督脫原堡等百餘人款塞自陳賊首奏事玖山等率所部三千人營於章成塞欲乞通好乃遣指揮王綱白本詣其營諭以順逆諸夷聽命至是遂率來朝各貢方物兵部以綱本等各升一級賞貫等各二十兩彩幣二表裏仍賜敕獎之丁巳執禦史陳士元於行在軍門杖之仍系錦衣衛獄初

上之幸河西務也指揮黃勛以供應爲名因而科擾侵盜士元按之勛逃至行在因嬖幸譛士元聞

駕至令民間盡嫁其女藏匿婦人遂命裸縛面訊之時野次無杖取柳幹杖四十幾死囚系於車馳入京並執知縣曹俊等十餘人下錦衣獄於是左都禦史王璟六科十三道交章論救之皆不報壬戌戶部尙書石玠乞休致且言錢榖之數有定公私之費無窮加之部角�羊多斃狡爲日滋連年之正賦遷延多方之旱潦相繼廢事旣久獲罪尢多詔卿才識老成譽望素著宜盡心以副委任不允南京禮部尙書吳儼乞休致

上以學行素著力精未衰畱之整飭薊州邊備都禦史臧鳳言

聖駕東巡隨從官軍四千有奇請如宣大例發銀以供糧艸戶部議近已輸銀九千二百餘兩宜以各州縣里甲支應均徭稅課贓罰余銀查取應用從之革慶王府輔國將軍奇氵�盈祿米三之一先是有司輸祿米價於王府奇氵�盈令人出廓奪之事聞詔革祿米仍治教授等官罪襄寧王府歸安縣君儀賓王鉞與縣君之弟奉國將軍偕沮�土率眾毆所怨者殺之鉞坐獄上詔系鉞待決偕沮�土及縣君各革祿米之半癸亥雲南黑鹽井地震山崩井塞升賞江西大帽山等處獲賊功官軍一千四百一十九人有差先任總制軍務左都禦史陳金鎭守太監黎安各賞銀三十兩彩幣二表裏升撫治鄖晹右都禦史陳雍爲工部右侍郎采辦大木命總督漕運兼巡撫鳳陽等處右都禦史叢蘭專理巡撫以巡撫順天等府右都禦史臧鳳總督漕運兵部言蘭以一人兼理漕運巡撫二事又值災傷恐漕規廢壞宜更設一官分理俟事寧仍以一人兼之乃有是命蘭嘗以事忤尙書王瓊故建此議以削其權耳大學士楊廷和以感寒疾奏乞還詔曰卿偶有微疾宜善加調理俟愈卽出供職以副朕倚毗至意所辭不允初四川天全番招討使髙繼恩爲雅州姦民所誘劫質民財又所部番僧多娶州民女爲妻妾其後烏思藏直管招討髙管等襲職回得賜番茶六萬斤遂同繼愚髙恩把事夾帶私茶至六倍所賜而賄帶商茶尢多所司詰治得實並發繼恩等諸姦利事旣坐黨附者罪因請逮治二招討都察院議覆詔繼恩姑免逮問降敕令鎭巡官戒諭之晉府奉國將軍奇氵�輦爲其下所誘囚平民誣以盜穿王墻得銀器皆竭產賄之乃淂釋後又與人爲僞券誣儀賓負其債其子鎭國中尉屢出斗狠山西巡撫等官以聞詔革其奇氵�輦祿米三之一賜致仕應天尹孫春祭葬初春卒其子奏乞禮部議春曾經科道官論其貨賣楠木諂事焦芳又況在任日淺未經考滿例不當得特旨之與先是靈州軍余有與民婦及弟婦亂者惡其妻有言乃與弟婦謀誘推祿命者至家並執其妻以爲私通而詛已遂各斬其首持告於官狹西都司何濟靈州指揮李貞得賂鬻獄妻及術士家訟冤巡撫官疑之牒分巡僉事蔡榮究治淂其情因劾濟等罪下都察院覆濟貞例宜邊方立功五年還原衛帶俸差操報可賞莊浪涼甘等處獲功陣亡官軍魯福等百人有差命大河衛指揮李大爵把捝遮陽運糧命嶽州衛指揮使朱詔守郴桂等處地方命都指揮唐諫四川行都司軍政僉書甲子命南丹衛指揮甘霖充參將分守廣西柳慶等處乙丑太監溫祥傳旨以冠帶人朱山朱準朱容朱淮朱渭朱欽朱義朱大爵朱印朱珂俱爲錦衣衛著役食糧小旗皆羣小得賜姓者也太監秦文傳旨錦衣右所副千戶馬良中所副千戶劉雄俱升指揮僉事定出使官朝見諸王禮時寧王宸濠妄自尊大撫按三司多爲鈐制蓋有朝服臣禮見者禦史範輅巡按江西因言洪武間定禮王府官屬亦稱官其後乃始稱臣其餘州縣文武及出使官凡遇慶賀俱稱官行四拜禮出使則便服今天下王府朝服皆同有具有不具終無定論臣以爲尊無二上凡不稱臣者皆不宜具朝服以嚴大防寧王亦奏出使官如持節賚詔之類撫按官久在地方恐難援以爲比且洪武十八年所定禮儀亦隨班事下禮部議不敢決但持兩端以請詔仍集議議再上乃謂隨班禮儀爲洪武十八年所定至洪武末年頒行

祖訓則俱便服行禮久矣況撫按總兵俱奉有敕制行事宜以便服爲定

上以僉議旣明令如

祖訓

累朝相承例行仍以書諭濠濠自是構怨於輅卒爲中傷云賜西域來朝番僧剌麻等及存畱食茶八萬九千九百斤每許帶六千斤爲下番利不爲例是時西番得幸豹房又遣中官劉允往西域取佛而西域闡化王遣使臣端竹札失火兒奏請例外茶斤禮部議謂茶馬禁列至重今必欲斂而貨之以爲下番之利損民居之資擁稅�之法妨易馬之政獘源一開恐不可止詔持與之戶部右侍郎兼左僉都禦史張津卒津字廣漢廣東博羅人成化丁未進士授建陽知縣築城防盜建朱熹蔡元定諸賢祠置祭田俾其後領之弘治乙卯以憂去免喪補大城尹庚申徵監察禦史﹤鋶﹣釒﹥講學愼令等四事正徳戊辰擢泉州知府以忤中使去官己巳起知寧波有惠政士民多愛慕之壬申遷山東左參政擢南京右僉都禦史專理操江乙亥轉右副都禦史巡撫松蘇﹤鋶﹣釒﹥請建儲並言江南水旱宜停織造俱不報以徵湖州孝丰賊遷戶部侍郎兼憲職再﹤鋶﹣釒﹥乞休未允卒於官訃聞賜葬祭如例津歷官淸謹且有平賊功特贈南京戶部尙書津練達吏事而自守頗正故所至有聲稱云

大明武宗毅皇帝實錄卷之一百六十二

大明武宗毅皇帝實錄卷之一百六十三

正徳十三年六月己巳朔雲南大理府及趙州鄧州浪穹縣蒙化府同時地震

○庚午都督僉事李祥卒祥狹西延安衛人由百戶以邊功累升都指揮使弘治庚申充延綏遊擊將軍提兵策應大同壬戌充副總兵分守涼州甲子進右軍都督府都督僉事佩徵西將軍印鎭守寧夏正徳戊辰以疾乞謝事至是卒其子斌乞祭葬詔如例於之祥少負材武出入兵間餘四十年自戎衛陟督府多所宣力

○辛未遣內官祭中霤之神

○教坊司奉鑾臧賢以疾乞閒禮部爲覆奏得旨令仍舊供職前此伶官無養病例亦無禮部爲覆者及詔旨批答乃與貴臣同辭中外異之賢始以俳優得幸於豹房賞賚鉅萬賜以飛魚服起甲第僣擬王侯仕路僥幸者或因其關節以進聲勢赫然嘗奉命祠泰山碧霞元君過州縣倨坐輿前呵用禮部牌官吏迎候皆望塵拜至濟南三司出城郊勞之不知爲伶官也後以交通宸濠朱寧畏賢發其同惡之實下獄擬遠戍又遣人至灣中殺之籍其家娶良人子女近百人珍寶無數云

○壬申以服闋都察院右副都禦史王縝提督撫治鄖陽等處地方

○升光祿寺少卿陸淞爲南京鴻臚寺卿

○升廣西按察司副使傅習爲貴州布政司右參政

○升刑部貴州司員外郎孫孟舉爲河南按察司僉事

○南京戶部右侍郎蔣昇引疾乞休詔不允並乞次男補蔭許之

○湖廣鹽商船例赴武昌府掛號納銀貯庫以資軍餉至是鎭守太監杜甫以修公署援前鎭守王潤趙榮例奏借且爲進貢費下戶部議事在有司則取於商者不敢爲暴用於官者不敢行私官民兩便怨詈不興若移於鎭守非惟無補經費抑且有害鹽商不可許詔仍以借甫令從輕徵收待二三年後以聞蓋明知其爲害而莫之能禁也

○命永州衛都指揮僉事吳溥充左參將分守潯梧等處地方

○命署都指揮僉事張彪守備思恩府地方

○命楡林指揮同知趙瑛守備固原地方以都指揮體統行事

○癸酉山東章丘縣大風雨水溢壞居民四千家人畜死者無算

○太監秦文傳旨綏徳衛副千戶魏欽更姓朱調升錦衣衛正千戶舍人張鑑張平安張海張鉞張紏張總張來勤張來定張來順張來訓張來春張來進張和俱授錦衣衛小旗食糧○甲戌遣淸平伯吳傑禮部左侍郎王王�贊武安侯鄭綱吏部左侍郎王鴻儒長寧伯周塘寧陽侯陳繼祖隆平伯張瑋宣城伯衛錞武平伯陳熹懷寧侯孫瑛泰寧侯陳儒建平伯髙霳東寧伯焦洵大理寺左寺丞李鐸爲正使鴻臚寺左寺丞張文澍盧永春翰林院編修嚴嵩檢討吳惠兵部郎中陳簧員外郎東魯吏科給事中劉濟禮科都給事中朱鳴陽尙寶司丞劉鈗中書舍人李兆延吳瑤行人司行人余廷王�贊詹軾爲副使封沈莊王世子詮鉦爲沈王妃宋氏爲沈王妃稷山王長子勛氵�兵爲稷山王益王庶第四子厚火�巽爲玉山王肅王庶第三子眞瀞爲鉛山王徽王庶長子厚爝爲安邑王昌化王長子聰浕爲昌化王夫人古氏爲昌化王妃內江王長孫賓沚爲內江王夫人崔氏爲內江王妃沈丘王庶長子安涪爲沈丘王河東王嫡第二孫知炯爲河東王新化王長子知﹤火節﹥爲新化王靖江端懿王長子經扶爲靖江王兵馬指揮盧志通女爲旌徳王妃典善徐昊女爲趙世子妃兵馬指揮趙時女爲隴西王妃知事趙文女爲寧遠王妃審理正袁政女爲應城王妃監生周塘女爲長泰王妃兵馬指揮楊相女爲富順王妃兵馬指揮張文女爲河東王妃○攺南京國子監祭酒賈永爲國子監祭酒

○升山東巡撫右副都禦史黃王�贊爲南京戶部右侍郎

○虜入四海冶堡等處殺夜不收二人虜一人把總指揮韓輔等以失於瞭望逮問參將張曰�永守備董昇奪俸兩月太監王隆劉寶姑宥之死者卹如例

○降湖廣九溪衛帶俸都指揮僉事陳淸爲指揮同知坐多占軍役也

○升賞遼陽淸河等堡地方獲功陣亡被傷官旗軍捨劉鉞等三百八十六人有差

○初四川崇慶州民甘志﹤宀十見﹥因修城之役與其黨曾時韜等五千餘人作亂屯淸溪口知州劉永成令人諭之不從尋率眾薄城永成自出勞軍乃退會賊範藻等爲官軍所敗志﹤宀十見﹥等聞之懼各散歸復都禦史彭澤旣擒滅諸賊因慰安諸解散者令有司毋得追捕必不悛乃討之志﹤宀十見﹥等𨿽不復動而凶橫不逞托名爲州捕賊實與其黨武斷於州爭訟者多投之劫掠婦女殺人取財前後不可計往往執人生埋之訴於官者輙不竟其事至是復訴於禦史盧雍檄僉事張思齊密令襲執志﹤宀十見﹥等而慰諭其餘黨獄上志﹤宀十見﹥等皆處決

○乙亥禮部上孝貞太皇太后梓宮發引至祔廟儀注六月初九日太常寺奏齋戒是日遣駙馬都尉一人護喪並領在途諸祭祀其把總內官及入皇堂內官內使匠作人等各奉敕行事禁屠宰至葬畢日止禁音樂至祔廟日止各衙門俱預定送葬官員初十日十一日百官及命婦俱衰服晨詣淸寧門外哭臨自是至神主還京俱免朝初十日遣官以葬期告天地宗廟社稷上衰服告幾筵內侍陳酒饌如常儀內導引官導上詣拜位贊四拜奠帛獻酒讀祝再四拜舉哀哀止焚帛祝禮畢十一日遣內官祭告各門並橋及諸神廟是日晚上衰服告辭幾筵內侍陳牲醴如常儀內導官導上詣拜位行禮如前儀畢次憲廟皇妃祭次慈壽皇太后祭次皇后及宮眷祭次淳安大長公主祭次仁和大長公主並王妃祭次內官內使祭俱如前儀十二日梓宮發引先一日司禮監禮部錦衣衛官及諸執事設大昇轝於午門外列喪儀於午門外至大明門外內使官陳酒饌拜位如常儀內導引官導上衰服詣拜位行啟奠禮如前儀復導上於幾筵殿內稍東西向立執事者升徹去幃幕等物拂拭梓宮內侍徹啟殿奠內執事官設龍輴於幾筵殿下設眞亭神帛輿謚冊寶輿於丹陛上內使陳酒饌拜位如常儀內導引官導上衰服詣拜位行祖奠禮如常儀畢復導上詣殿上梓宮前稍東西向立內侍奏請靈駕進發內使先捧謚丹輿內神帛箱置於後次眞亭安置訖內使奉銘旌由中門出執事官升奉起梓宮內執事翣分左右障護梓宮降殿內侍奏請梓宮升龍輴執事官奉登訖以彩色帷幕飾梓宮遂啟行執翣者仍分列左右內使擎傘扇侍衛如前儀儀杖居前謚冊寶輿神帛輿眞亭銘旌以次先行內導引官導上由殿左門出及宮眷皆哭後隨宮眷哭於帷中梓宮至午門內內侍奏請梓宮升大昇轝執事者安奉訖宮眷立於梓宮之右內執事陳牲體拜位如常儀執事官各隨地之所宜立內導引官導上詣拜位行遣奠禮如前儀畢內侍奏請靈駕進發司禮監官率儀衛謚冊寶輿等前行上哭盡哀內侍奏請還宮並宮眷俱還梓宮由午門中門出喪儀等以次前行太常寺先設香燭執事官先設褥位於太廟香案前梓宮至端門外少駐導引官導上淺淡色服詣神帛輿前跪禮官跪於上之左奏請孝貞太皇太后朝祖禮官興上俯伏興詣輿捧神帛由廟街左門入至褥位跪置神帛於褥位興仍立於神帛後禮官贊跪上跪禮官跪於上之左奏孝貞太皇太后謁辭禮官興贊俯伏興上俯伏興行五拜三叩頭禮贊禮畢上跪捧神帛興仍由廟街左門出神帛安奉於輿禮官跪奏請靈駕進發上仍衰服隨行梓宮由承天門大明門中出上還女樂導至淸河止百官俱衰服步送至徳勝門土城外祭畢而還其執事及分送官騎送至陵事畢而還沿途市巷軍民人等遇梓宮至皆跪俯伏舉哀大昇轝每程俱宿頻於席殿內儀杖等物貯席房內梓宮至順天府前皇親命婦及文官四品以上武官三官以上命婦祭至土城外公侯伯及五府六部都察院等衙門官員耆老人等祭至淸河法王國師禪師僧道官祭至沙河皇親及駙馬都尉祭梓宮至陵執事官先陳龍輴於獻殿門外候大昇轝至禮官奏請靈駕降轝升龍輴詣獻殿執事官奉梓宮升龍輴由中門入護喪官由左門入詣獻殿上安奉訖謚冊寶輿等仍陳於前行安神禮執事官陳酒饌如常儀設護喪官拜位於梓宮前內侍引護喪官詣拜位贊四拜興贊跪奠帛獻酒讀祝畢再四拜舉哀止焚帛祝禮畢是日遣官祭告后土並天壽山及長陵獻陵景陵裕陵茂陵泰陵十六日將掩玄宮時行遷奠禮如前儀畢內侍復引護喪官詣梓宮前跪內侍奏請靈駕赴玄宮護喪官俯伏興執事官升奉遷梓宮進皇堂安奉訖內侍官奉謚冊寶置於前陳列冥器等物仍於獻殿上設靈座俟奉安神主遂行贈禮內執事官陳酒饌於皇堂門外奉玉幣案置香案前內侍引護喪官詣拜位贊四拜興贊跪奠酒贊請進贈執事官捧玉幣跪進於護喪官之右護喪官受玉幣獻畢以授內執事奉入皇堂安置訖贊俯伏興再四拜舉哀哀止贊贈事畢內侍出遂掩玄宮行享禮執事官陳牲醴於玄宮前如常儀內侍引護喪官詣拜位贊四拜贊跪奠帛獻酒讀祝俯伏興再四拜舉哀哀止焚帛祝百官俱於陵下鴻臚寺官傳贊行禮同遂題神主內侍設香案於玄宮門外陳酒饌如常儀設題主案於香案前西向設護喪官拜位於前北向內侍盥手出主於案上題主官盥手西向題主畢內侍奉主置於座藏帛於箱中置其後內侍奏請孝貞太皇太后神靈上神主行禮如前儀畢內侍啟匱復主奏請神主降座升輿內侍奉神主升靈輿至獻殿上內侍奏請神主降輿升座奉神主卽座訖行安神禮如前儀是日別遣官以掩玄宮畢祭謝后土並天壽山之神及遣官以葬畢告諸陵遂行初虞禮執事官陳酒饌於神主前設護喪官拜位於香案前內侍引護喪官就拜位贊四拜興初獻奠帛獻酒讀祝畢內侍官奉神帛箱埋於殿前屏處潔地焚喪儀於野回至行殿再虞遂奏請神主降座升輿還京儀仗侍衛如儀護喪官後隨在途仍朝夕奠十八日三虞四虞十九日五虞二十日六喪俱在途二十一日七虞是日神主至城外幄次百官衰服出城奉迎行五拜三叩頭禮畢俟神主進行百官後從至午門外儀衛等退護喪官亦退內導引官導上衰服迎於午門外神主至上舉哀步行前導至淸寧門外憲廟皇妃慈壽皇太后皇后皇妃宮眷等俱迎於宮門內舉哀以次後隨至幾筵殿內皇太后以下序立於殿西稍北東向上立於殿東稍南西向內侍官奏請神主降輿升座上奉安於靈座行安神禮內執事官陳牲醴如儀內導引官導上詣拜位四拜獻酒讀祝再四拜舉哀哀止文武百官於淸寧門外隨班行禮畢皇太后以下入拜位舉哀行謁見四拜禮至夕奠時八虞二十二日九虞俱上親行禮是日上素翼善冠素服腰絰禦西角門百官黑冠帶淺淡色服行奉慰禮二十三日上仍衰服行卒哭禮如前儀畢始釋服還宮自是罷朝夕奠二十四日行祔廟禮先一日遣官以期告廟至日太常寺官設牲醴樂設而不作設孝貞太皇太后禦座於太廟錦衣衛設儀衛於午門外內執事官設酒饌於幾筵設孝貞太皇太后衣冠於幾筵前進神主輦於殿前設衣冠輿於丹陛上衰服行四拜禮舉哀哀止內侍官奏請神主升輦詣廟上捧主由殿中門出安於輦內執事官捧衣冠置於輿輦至淸寧門外上易祭服升輅後隨至廟南門降輅太常寺官導上跪於輦前奏請神主降輦詣廟祔享贊上俯伏興搢圭詣輦捧主由左門入內侍官捧衣冠隨入樂舞生就位執事官各司其事神主至陛贊孝貞太皇太后謁廟內侍官捧衣冠立座下引贊贊上捧主置褥位詣神位前至一廟立於後出圭行四拜禮詣各廟神位行禮俱同太常寺官先設案於孝宗皇帝座下置衣冠於案上孝貞太皇太后謁廟畢上搢圭捧主北面立太常寺官唱賜座內侍官復捧孝貞太皇太后衣冠安座內上捧主安衣冠前仍出圭立於側內侍於孝貞太皇太后神主前設褥位太常寺官唱請孝宗皇帝朝見內侍捧孝宗皇帝衣冠置褥位上立位後行四拜禮內侍官復捧孝宗皇帝衣冠安於座上仍詣拜位行祭禮如時享儀陪祭官隨班行禮畢太常寺官奏請神主還幾筵上榗圭捧主由廟左門出太常寺官捧各廟衣冠置原所孝貞太皇太后衣冠以次置於廟神主出至廟門外安捧輦內上升輅隨輦至淸寧門外降輅復衰服隨至幾筵殿前內侍官奏孝貞太皇太后降輦升座上捧主升座行安神禮如前儀畢釋服還宮二十五日上黑翼善冠淺淡色服黑犀帶禦奉天門百官行奉慰禮從之旣而上親詣山陵有不盡如儀者

○升廣西布政司右參議劉潮爲本按察司副使

○六科給事中朱鳴陽十三道禦史袁宗儒言去年大駕出關災異疊見滁州牛產八足淮安九龍並見江西黑气暝斗四川白虹纏日亦已甚矣近又大風拔孝陵松柏雷火毀獻陵明樓原上天仁愛之意豈以地震星變等災不足以示警戒故出非常災於至近以悟皇上乎應天之實惟在聖心一轉移之間請自今以始躬親政事日禦經筵兩宮之定省不疏宗社之祭祀不缺冗官必汰冗食必省皇店必革邊兵必遣庶可以謝天變矣時戶科給事中席彖亦有言俱不報

○丙子給故鎭國將軍鐘鈳妾韓氏李氏袁氏鐘鍠妾楊氏樊氏李氏輔國將軍奇泍妾髙氏餋贍米歲各三十石云丘王府輔國將軍奇湫夫人郝氏妾關氏李氏養贍米歲共五十石

○丁丑分守山海關等處太監王秩乞掌本關關防並免受鎭巡官節制兵部覆議不可詔令秩管鎖鑰主事勿設凡有事與鎭巡等官計議而行仍易敕授之

○戊寅以孝貞太皇太后梓宮將赴葬山陵遣駙馬都尉蔡震護喪賜之敕曰今奉孝貞太皇太后梓宮安厝茂陵爾爲國戚禮儀護喪凡山陵道途祭奠及一應喪事皆以屬爾必欽必愼用副朕意故諭

○遣定國公徐光祚以葬期告天地駙馬都尉遊泰告宗廟新寧伯譚祐告社稷上衰服告幾筵

○文武百官及命婦晨詣淸寧門外哭臨如儀

○己卯遣左都督朱寧總督官軍防護賜之敕曰今奉孝貞太皇太后梓宮安厝山陵特命爾同東廠太監張銳嚴督各該官校在於前途往回巡視除防護官軍並執役內外人員隨行供事外一應閒雜人等不許逼近中路混亂行走衝突褻慢其內外大小官員人等亦要遵守法度不許縱容人馬躧踏田苗作踐道路如有不遵號令及假以做飯等項名色擅入人家攪擾偸盜物件搶奪柴艸爭競喧鬧或姦懶逃躲不守職役耽誤事務並飲酒撒潑生事害人等項俱要密行緝訪有違犯者輕則聽爾等量情責罰重則奏聞區處爾其愼之愼之故諭

○遣太監張銳總督巡視賜敕如寧

○百官及命婦復詣淸寧門外哭臨

○是日晚上衰服詣幾筵行告辭禮

○涿州至蘆溝橋羣盜出沒兵部以提督捕盜將官請發團營兵二千人以太監張忠都督朱泰充總兵官侍郎王憲兼左僉都禦史俱提督軍務都督同知桂勇賈鑑充左右參將俱捕盜仍令侍郎侯觀兼左僉都禦史督理軍餉各巡按禦史隨軍紀功泰奏乞參隨百人勇鑑各八十人俱許之

○錦衣衛都指揮使廖鵬爲故南京司禮監太監廖堂乞給南京錦衣衛軍校三十人守祠宇並以次子錦衣都指揮僉事銳及副千戶全徳攺南京錦衣衛家人廖洪等八人充錦衣校尉俱奉祀墓田請降護敕內批皆許之

○庚辰孝貞太皇太后梓宮發引先期結平臺與順天府交衢相值上晨出北安門迎皇太后及皇后禦平臺侯殯復入至淸寧宮率番僧梵咒乃發引遂親奉梓宮朝祖百官衰經徒步送至徳勝門外其送葬官騎送沿途皇親羣臣命婦各祭如儀祭時上戎服馳馬過顧侍郎馬逸爲邏卒所獲牽至上前遂乘之是夜宿淸河

○辛巳太監賴義傳旨錦衣衛指揮僉事劉熙升指揮同知南鎭撫司同廖鵬管事

○癸未梓宮至山陵獻殿行安神禮遣工部尙書李鐩祭告后土並天壽山之神遣駙馬都尉崔元林嶽馬誠分告長陵獻陵景陵裕陵茂陵泰陵上忽馳馬至山下陪祭官皆驚散上飲於帳殿遂宿焉

○甲申梓宮葬茂陵行遷奠及贈禮遂題神主遣工部尙書李鐩祭謝后土並天壽山駙馬都尉崔元林嶽馬誠以葬畢告長陵獻陵景陵裕陵茂陵泰陵是日行初虞禮

○乙酉上奉神主還京是日行再虞禮

○丙戌行三虞四虞禮

○丁亥行五虞禮

○戊子行六虞禮

○己醜行七虞禮是日神主至京百官奉迎於徳勝門外神主至幾筵上行安神禮俱如儀遂行八虞禮

○庚寅上行九虞禮

○降淸平衛都指揮僉事邵鑑爲指揮使坐賊入境殺掠匿不報也

○辛卯以孝貞太皇太后祔享遣駙馬都尉崔元告太廟

○壬辰祔孝貞太皇太后神主於太廟上入廟門雷雹風雨大作燭盡滅

○癸巳大學士楊廷和乞休云人君使臣不彊其力之所不能人臣事君惟審其力之所能盡臣叨冒寵榮四十一年隨侍陛下春宮至今二十二年矣徳薄享厚福過災生百病交攻日甚一日炎暑長天困臥牀褥奄奄待盡以日爲年數月之間﹤鋶﹣釒﹥凡五上沈痼之狀前已備陳見今痰气喘息起坐艱難徧體皆疼虛汗不止蓋枯朽無發生之望衰頹無再壯之期惟圖暫息於林泉庶或少延於殘喘況不退一日則受一日之祿抱病一日則曠一日之官無功而受祿神理之所不容受任而曠官物議之所不免陛下旣用之於少必將優卹其老旣寵之於始必將保全其終萬一彊而畱之決未能出徒使久注門籍而號稱朝官長臥私家而冒支官廩憂鬱日積災眚日增或至輿屍而還豈不顚沛道路臣之庸遇不知量力自處以至於斯固不足卹竊恐陛下知人之哲保全之恩兩有所負也情苦辭迫不知所云伏望天光下照大徳好生體臣控訴之至情驗臣衰病之實迹特垂矜憫早放生還則臣之一身自首至踵毛髮齒骨皆皇上之賜也詔曰卿之名徳簡在朕心正宜以身體國用副倚毗豈可因疾累﹤鋶﹣釒﹥求退宜更加調理俟愈卽出供職

○甲午孝莊睿皇后忌辰奉先殿行祭禮遣駙馬都尉馬誠祭裕陵

○十三道禦史成英等言頃者孝貞太皇太后神主祔廟文武百執事大昕而入伺至昏暮陛下捧神主至廟門風雨雷雹暴作燈火盡滅咫尺莫辧一時人心無不驚懼天時人事相爲倚伏未有無感而至者況廟祭之時比之尋常災變不同若以爲數有適然不幾於天變不足畏之說乎伏願恐懼修省易災致祥不報

○太監魏彬傳旨調鎭守密雲太監張信於薊州以太監邢安鎭守密雲復以參將李淸充副總兵

○乙未升順天府府丞張潤爲都察院左僉都禦史整飭薊州邊備兼巡撫順天府等處地方

○升南京光祿寺卿伍符爲都察院右副都禦史巡撫山東等處地方

○丙申孝穆皇太后忌辰奉慈殿行祭禮遣駙馬都尉馬誠祭茂陵

○丁酉大學士楊廷和復乞休致上溫旨勉慰謂朝廷倚任舊臣共圖治理卿豈可偶因微疾固求休致宜勉遵前旨更加調理亟起供職再不必辭

明武宗毅皇帝實錄卷之一百六十三

明武宗毅皇帝實錄卷之一百六十四

正徳十三年秋七月戊戌朔享太廟遣駙馬都尉崔元代行禮

○升長陵衛指揮使張勛爲署都指揮僉事於湖廣都司掌印

○升分守居庸關指揮同知孫璽爲都指揮僉事以部下緝獲姦細乞升故也夜金星犯井宿東扇南第二星

○己亥太監蕭敬傳旨近年以來虜酋犯順屢害地方且承平日久誠恐四方兵戎廢弛其遼東宣府大同延綏狹西寧夏甘肅尢爲要甚今特命總督軍務威武大將軍總兵官朱壽統率六軍隨布人馬或攻或守卽寫各地方制敕與之使其必掃鮏羴靖安民物至於河南山東山西南北直隸儻有小寇亦各給與敕書使率各路人馬剪削朱壽者上自稱也是日復召內閣大臣及九卿科道至左順門諭意眾皆泣諫不納

○太監韋霦傳旨升後軍都督府都督僉事白玉爲都督同知

○升署都指揮使顏愷爲中都畱守司正畱守

○錄應州禦虜功升賞太監總兵副參侍郎都禦史禦史郎中主事及官旗軍捨九千五百五十五人有差先是應州之戰巡撫都禦史胡王�贊希旨奏捷巡按禦史賈啟以紀功冊上冒濫者凡五萬六千四百四十九人下兵部議擬升賞尙書王瓊援禦虜舊格議當升賞者九千五百五十五人得旨朕統六師親臨戰陣率少擊多角�羊應州敵大展雄威振楊士气全捷而歸比於分命差委者不同爾兵部擬奏失體其仍依原冊別擬毋緩六科十三道因言應州之役所獲不償所失且其間未出國門而冒名者不可勝數豈可專以紀功者之言爲是而眾論爲非乎乞賜宸斷處以至公俱不報瓊遂依阿援徵剿流賊升蔭例以聞於是太監張永魏彬張忠各歲加祿米二十四石蔭弟侄一人爲錦衣衛正千戶朱彬升三級蔭一子如之太監佛保馬英趙林蘇進馬睿許全李睿劉祥各歲給祿米十二石蔭弟侄一人爲錦衣百戶參將神周升一級蔭一子如之總兵王勛等四人宋振等九人副總兵朱鑾等六人各升一級勛等仍賞銀二十兩文綺二襲督餉侍郎鄭宗仁侯觀巡撫都禦史胡王�贊劉達各蔭子如佛保等禦史賈啟賞銀如勛等而文綺半之令吏部擬缺升用管糧郎中楊鏓李志學主事郁深曹驄各升俸一級參將江桓張昶各賞文綺如勛等而銀半之分守參政王藎分巡僉事盛鵬各賞銀五兩文綺一襲余升賞如議軍功之濫未有甚於此者

○大學士楊廷和等言邇者聖駕時出遊幸踐履邊關涉危冒險經旬累月於凡朝參奏事時節慶賀宗祀祭享四夷朝見率皆因循簡略蓋祖宗百五十年來所未見者豈不深可惜哉然往者固不可追來者尙當知戒今幸聖心開悟還居大內正宜涵養聖徳修明庶政以慰人心玆乃復聞有巡狩之舉欲令臣等撰寫敕書宣示各邊臣等聞之惶汗無措況今各處民窮財盡盜賊縱橫夷虜猖獗意外之患或出於倉卒之際有臣子所不忍言者不可不深慮也伏望聖明念皇天眷命之隆重典祖宗創業之艱難上而母后常懷倚望之心遠而宗藩每上問安之奏下而百官萬民之所贍戴四方萬國之所聽聞一身關系其大如此自今以往頤養性體深戒無益之遊端拱穆淸載布維新之治實宗社無疆之慶而臣等負恩誤國之罪亦可少逭於萬一矣不報

○淮安�人呂鈴等奏河東運司鹽池計中池一區已足辦納正課此外又有東西兩頭號爲無礙腳道者產鹽與中池同悉皆遺棄乞每引定價一錢二分召�中納令其自雇夫役撈辦關支庶官民兩便事下戶部尙書石玠議曰成化間鹽生以時四方逐末者少故鹽課充羨巡撫都禦史翟瑄等因奏請召�於正課外開中亦以濟一時之急而已比年以來鹽花不結反虧正課共一百二十六萬引而各�新舊開報未補之數又二百六十六萬引皆於今歲補給盡其池之所產竭力撈辦尙恐不足豈有餘鹽遺棄之理乞逮治鈴等以爲姦�玩法之戒詔鈴等準照馬杲例於河東運司納銀報中蓋鈴杲皆有豪貴主之故所奏輙行

○初土魯番酋速壇滿速兒謀攻肅州不克多掠漢人以歸至是遣使來請和守臣覊其使一人而遣同使者回諭令送哈密王回國及還所掠乃爲轉奏旣而土魯番還所掠僅九人而復遣使與撒馬兒罕等所遣使同入貢因請釋先拘使人朵撒恰等詞多崛彊誇大而哈密王竟不遣兵備副使陳九疇議仍阻回以湏哈密王之出且盡還所掠乃與之和又謂彼兄弟分國勢不能掃境以來度所紏集不過二萬餘人器械甲馬又非旬日可具夷俗素無倉廩必多徵斂於下是兵未舉而先坐困矣今瓜州番人懲前抄掠盡徙內地秋冬之交田疇已獲彼攻城不克掠野無資勢必自潰我乘其獘而擊之破之必矣巡撫都禦史李昆不可謂哈密王不能自立逃奔他國比之王母狹巴被執者不同宜仍令使人回諭許其悔罪納款盡歸我俘我亦歸其無罪之人因具上其事且言今所遣使及撒馬兒罕諸夷之使應否起送入京並所請拘畱朵撒恰等應否釋還均乞裁處事下兵部尙書王瓊覆奏土魯番先所遣使旣以犯蕭州之故拘畱侯訊今所遣使並諸夷之使亦宜暫羈肅州俟朵撒恰等獄成別議奏請仍令提督都禦史鄧璋察可以權守哈密之人及議奄克孛剌應否襲爵諸事宜以聞從之

○右參將傳鐸以虜入羊房墩當逮治令戴罪自效俟功可贖罪巡按禦史以聞

○總理河道都禦史龔弘奏修河事宜一山東河南管河副使宜於秋冬水退後同各守巡官及沿河知府會計一年修河所用物料多寡呈總理衙門核實起派各官有不協力催督者查考黜罰一東昌兗州大名工役頻繁宜分派山東六府及直隸所屬大名廣平順徳眞定四府以均勞逸其堤岸仍令以時修築庶不妨農廢事一每年修河物料自會計後宜卽分令各府領價買納庶緩急得用而侵漁之獘絕一各處夫役差遣不均故多有遲誤逃亡者宜令所司通融分派委官管轄赴工其有路遠願出雇直者聽後期不到者罪坐所司下工部議山東直隸夫役原有定額難以別議如遇河患非常聽斟酌奏請量添協濟餘如弘奏詔可辛丑仁孝文皇后忌辰遣駙馬都尉崔元祭長陵

○壬寅升吏科都給事中黃鐘爲順天府府丞

○敕諭兵部曰總督軍務威武大將軍朱壽親統六師剿除虜寇汛掃鮏羴安民保眾雄威遠播邊境肅淸神功聖武宜加顯爵以報其勞今特加威武大將軍公爵俸祿仍諭吏戶二部知之又敕曰軍前內外有功官員人等已升賞矣尙念太監谷大用掌守關城勤勞夙夜蕭敬溫祥賴義秦文張欽蔣貴韋霦張淮李英典司機務愼重安詳張銳並都督朱寧提督官校防察周密兵部尙書王瓊並侍郎陳玉王憲運籌建議勤勞居多太監於經周昂奉命往來供事不�忄角羊�都督朱泰朱洪宋贇操練士馬克副委任大用銳並敬等各歲加祿米二十四石蔭弟侄一人寧瓊各賞銀五十兩紵絲四表裏蔭一子俱錦衣衛世襲正千戶經昂各加祿米十二石蔭弟侄一人玉憲各蔭子一人俱錦衣衛世襲百戶泰洪贇各升一級錦衣衛官舍朱政朱勛朱舍利朱得那侍從左右效勞宣力各蔭爲本衛世襲指揮使內有乞恩傳升者除去原有軍功者累升又敕曰內閣楊廷和梁儲蔣冕毛紀運籌定議協力成功各賞銀五十兩紵絲四表裏蔭子侄一人錦衣衛世襲正千戶文武各衙門皆供事勤勞五府六部掌印官都察院左右都禦史並提督五軍營劉佶提督倉場尙書楊潭專管誥敕尙書李遜學掌太常寺事尙書劉愷各賞銀五十兩紵絲四表裏五府堂上見任並侍郎副僉都禦史通政使大理寺卿錦衣衛堂上官各銀三十兩紵絲二表裏其侍郎通政使在別衙門掌事者賞亦如之左右通政參議大理寺少卿寺丞並科道掌印官各銀二十兩紵絲一表裏兵部該司官郎中銀十兩員外郎主事各八兩

○罷鎭守河間總兵官張璽以貪克爲給事中李學等所劾仍遣官核其罪狀以聞

○發太僕寺熡餋馬八十匹給楡河驛一百匹給薊州三河守備時兵役漸繁馬政益廢不復拘五年一給之例矣

○癸卯大學士楊廷和等言近手敕加威武大將軍公爵俸祿中外臣民罔不驚駭臣等相顧失色惶惑累日不意聖明在上而乃有此舉措甚非所以傳天下示後世也切惟人君承天命以爲天子位曰天位事曰天工一念不謹或以貽四海之憂一日不謹或以致千百年之患是豈可有一毫之怠仰惟皇上躬膺天命統禦萬方所居者祖宗之位則所行者當遵祖宗之法以上順天意下慰人心而不可以或違越也今奉前旨傳之四方必將羣聚而議之曰所謂威武大將軍者果是何時官制所謂總兵官某者果是何人姓名且親統六師之說陛下旣以自任之矣何爲又舉而歸之總兵者爲總兵官者豈可以曰統六師乎至於神功聖武之一言乃臣下褒頌君上之詞今以之而施於大將軍至欲加以公爵公爵𨿽尊則亦人臣而已豈可以當神聖之名乎事之不經名之不正言之不順一至於此自古及今未之有也興言及此良可寒心不知陛下何爲而樂此乎或曰此乃陛下假設之詞姑以爲戲耳嗚呼世之人孰不尊貴而賤卑喜祥而惡異不韙之名無故而加諸人則必咈然而怒是以古人於執玉髙卑其容俯仰之類尙以此占其禍福天子固不可有戲言也而可以假設爲哉況人君一言一動上通於天不可不愼邇者皇上時出巡遊久不親政天下人心危疑憂懼至今尙未帖然若復聞此其爲疑懼又當何如萬一宗藩之中或有援引祖訓指此爲言具本上請不知陛下將何以應之或又以朝無正臣內有姦惡爲名不知陛下之左右及臣等代言之臣又將何以自角�羊臣等一介寒微僇身亡家固不足卹但恐朝廷之上禍亂或從此始耳此臣等之所以日夜痛心疾首而不敢以自默者也伏望皇上念崇髙富貴之位不可以自輕審治亂安危之機不可以少忽追寢前旨庶幾可以釋天下之疑弭未萌之禍不然臣等殆不知死所矣不報

○甲辰大學士楊廷和等辭賞蔭不允

○南京十三道禦史曹鍷等言近者江西淸軍禦史範輅與鎭守太監畢眞訐奏遂械系輅至京問理臣惟法者天下之公也輅旣械系而眞晏然在位聲勢益張是朝廷之法獨加於耳目之官不及於近幸之臣也邇年以來凡巡按禦史一觸鎭守之怒禍若響應如劉謨劉天和王相董相輩相繼謫譴臣恐自此上下觀望務爲隱忍欺玩國法以奉權臣敗壞綱紀以辱朝廷非國家之福也不報

○十三道禦史袁宗儒等言陛下近年以來憂勤罔念逸樂自恣北幸山陵南幸海子西幸宣大東幸漁陽或旬月或半年今又遠事宣大直抵楡林寧夏甘肅及河南山東山西南北直隸則是車轍馬迹將徧於海內回鑾之期殆未可以歲月計也今天下府庫皆空公私交匱水旱相仍賦役繁重困苦流離怨咨思亂者在在皆是設有不逞之徒一旦倡亂緩急將何所禦邪古者聖王居重馭輕修內攘外未聞重夷狄而輕中國事外攘而忘內治者也﹤亻大﹥願大奮乾綱翻然攺悟不報

○六科給事中徐之鸞等言近奉敕以總督軍務威武大將軍總兵官朱壽親統六師剿除虜寇特加公爵俸祿臣等捧讀之際不勝驚愕不知陛下何所取義以駭天下之耳目貽後世之譏笑乎古之聖人立號稱名至於兼稱皇帝極矣三代以來繼世之君亦有自臨戰陣收集戡定者功成之後不過南面受賀勒之金石播之歌頌而已固未有加爵酬勞顚倒如今日者也臣等不暇遠引請卽敕諭中不可通者言之大君者出令者也臣者奉令者也今陛下實稱予一人以令天下安得一身爲君而出令又安得一身爲臣而奉令者乎此理之不可通一也大將軍之官今固不設在漢時衛靑霍光輩皆爲之亦古者人臣職事之常耳其不可加之人主亦明矣今陛下親統六師而復曰大將軍此理之不可通二也陛下貴爲天子其尊無對非若公侯伯子男有等之爵也今曰特加公爵是不以天子爲尊而顧以履加首自卑自辱亦已甚矣此理之不可通三也陛下富有四海其祿無窮非若內外諸臣可以分職受祿也今曰特加公爵俸祿是自忘天祿捨山海而貪蹄涔培塿也此理之不可通四也陛下在靑宮之日孝宗敬皇帝親制禦名播告中外天地神靈所共聞諸夏四夷所共尊固當奉之終身不敢易也今復自制一名列於威武大將軍總兵官之下四方萬姓不悉知必將騰播無所忌諱此理之不可通五也此五者於古無所法於後不可訓陛下何故輕率爲此不祥之事乎乞收回所降敕諭正名定分勿啟陵替之漸則主威震而君道明矣時十三道禦史王九峯亦言昔突厥上唐太宗有天可汗之號可汗亦君上之名也太宗尙不受之宋徽宗有道君皇帝之稱𨿽崇信異端而猶不失尊貴也稽之載籍未有人君而受臣爵者也陛下何樂而爲此乎俱不報東方流星如盞靑白色光明照地起自天倉東南行至近濁

○丙午上復北幸黎明由東安門出羣臣知而送者五十二人

○敕諭大學士楊廷和等朕今巡視三邊督理兵政冀除虜患以安兆民尙念根本重大居守無人一應合行事務恐致廢弛特命爾等照依內閣舊規同寅協恭勤愼供事每日司禮監發下在京在外各衙門題本奏本俱要一一用心看詳擬旨封進奏請施行其奏有軍機緊急重大事情該用官軍錢糧器械關防符驗等項尢要詳加審處擬旨封進聽司禮監一向奏聞定奪一面發下各該衙門依擬議處毋致遲滯誤事爾等受玆重托尢須盡心竭力維持公道不許循私執拗致妨政體貽患軍民如違責有所歸爾等其欽承之又敕諭六部並都察院通政司大理寺等衙門尙書等官陸完等朕今巡視三邊修舉戎務冀除虜寇以安地方但重根本重大居守無人爾等宜同寅協恭盡心職業以安輯士眾保衛京師用紓內顧之憂事有應與各衙門計議者公同議處停當而行不許偏私執拗有誤事機如違責有所歸故諭其諭六科給事中等官張云等亦如之

○大學士蔣冕自陳衰病奏乞休致略云臣聞古君子之事君一日居乎其位則一日盡乎其職一日不能盡乎其職則不敢一日居乎其官臣自今年五月初一日感冒風邪在家調理已兩月餘足不履禁密之地耳不聽機務之言深居房幄安臥牀榻是豈古君子事君之義哉伏枕思之慚汗無地心愈憂而身愈病病益困而憂益深伏望聖慈察臣衷誠憫臣衰病放歸田裏以保殘生則猶可以竊知止之名而免妨賢之誚也詔曰卿職居內閣徳望老成今四方多事正期益殫忠悃以副委任豈可引疾求退宜出供職再不必辭

○吏部以給事中孫懋兪惇禦史胡瓊盧雍胡潔交劾巡撫四川都禦史馬昊姦貪驕橫妄殺冒功請從公論罷黜或令自陳得旨昊累﹤鋶﹣釒﹥求退已畱用矣

○吏科右給事中徐之鸞﹤鋶﹣釒﹥言邇以言事遷謫者如編修王思給事中張原禦史周廣髙公韶聞住者如禦史李熙評事羅僑爲民者如給事陳鼎禦史徐文華李穩施儒劉寓生主事韓邦奇編伍者如按察使胡世寧皆以狂直得罪乞敕該部錄用以全朝廷惜才之仁吏部覆奏詔已之

○升南京國子監司業汪偉爲本監祭酒

○升浙江左布政使王紹爲南京光祿寺卿

○升四川按察司僉事張思齊爲本司副使

○以巡撫河南右副都禦史李充嗣巡撫蘇松等處地方總督糧儲

○蔭工部右侍郎趙璜男澍爲國子生

○遣大護國保安寺番僧覺義領占札巴等充正副使率其徒二十七人入烏思藏國封其酋爲闡教王札巴等乞給馬快船三十隻販載食鹽爲入番買路之資戶科駁其沮壞國課況入番授封事在得已戶部亦執奏上不聽命特給之札巴等在途科索亡厭州縣驛遞俱被�����轢至呂梁羣毆管洪主事李瑜瀕死其縱恣如此

○戶部覆禦史吳誾所奏鹽法三事一山東運司放支鹽少無以給�人請於本年正鹽支給七分以歷年剩鹽內兼派三分足數卽止一南京織造太監奏討鹽斤恃勢夾帶連冊百艘塞江南下請嚴奏討之禁一運司每角�羊內府供用鹽斤多爲攬頭詐騙歲多逋負請加禁革以供急用詔準議惟織造支鹽仍舊

○太監秦文傳旨以都指揮僉事齊佐於南鎭撫司管事

○發苑馬寺寄牧馬及延寧茶馬七百二十二匹給靖虜等城堡

○戶部覆兩廣守臣所奏三事一頃年兩廣軍士月糧或數月不支皆有司折收糧價所致乞將所屬府州縣該徵額糧不得折收銀兩庶軍士不至缺食一兩廣問刑衙門公罰紙以十分爲率二分存畱本衙門公用八分發府州縣倉上納榖稻備賑一潯州等府武靖等州信宜等縣因先年徵進俱招集狼兵且耕且守照民例納糧以便聽調近來有司或調采本地與賊臨近去處耕守遂將版籍地土占據宜行禁約上皆從之其版籍事仍行兩廣都禦史令查處以聞

○大興縣�人宋璽等乞括淮浙餘鹽報中且以﹤鋶﹣釒﹥通鹽利爲辭戶部言淮浙鹽俱己開賣別無餘鹽而璽欲專鹽利大壞國法乞下法司究治詔以十四年餘東等場逃亡無徵引鹽許令報中

○南京工部奏直隸蘇州等處雨雪侵淫傷及禾稼民不聊生餓殍相望盡出府庫以賑濟之猶恐不足況辧不急之徵乎乞停徵原派南京內官監供應物料以蘇民困工部覆請詔停徵一年

○升署都督僉事馬永爲都督僉事以薊州洪山口斬獲虜首功也

○虜寇靖邊營殺傷官軍巡按禦史張文明劾參將馮大經及把總都指揮鄭胤等俱宜逮治詔令戴罪自效其失事重輕令詳核以聞

○瓦剌卜六王等來貢初土魯番之將入寇也甘肅守臣以速壇滿速兒勇悍議遣使約北山瓦剌達虜之居把思闊者令乘虛攻其城寨爲之請賞於是遣通事馬勝等賫彩幣往賜之其虜卜六王等感悅乃以馱馬入貢稱謝且言與土魯番世讎當並力攻之因乞增賞都禦史李昆以聞兵部議瓦剌屢爲土番所侵力未能制之今𨿽誠心內附但夷虜難恃以利啖之後恐難繼且獘端不可輕啟宜仍令鎭巡等官隨長斟酌詔從之

○革密雲兵備副使從鎭守太監張信奏也

○命湖廣都指揮僉事髙勛充臺參將協守貴州兼提督淸浪等處地方

○錄江西項山等處破賊功升賞監生民兵王裳等四百五人有差

○降狹西都指揮僉事許國爲綏徳衛指揮使坐楡林城堡失事也

○攺武平衛百戶石奎於錦衣衛奎故太監石宗侄冒功乞攺注特許之

○丁未上度居庸關歷懷來保安諸城堡遂駐蹕宣府初江彬勸上於宣府治行宮越歲乃成糜費不可勝計復輦豹房所貯諸珍玩及巡遊所收婦女實其中上甚樂焉每稱曰家裏還京後數數念之不置彬亦欲專寵俾諸幸臣不得近數導上遠出及再度居庸仍戒守者毋令京朝人來往蓋上厭大內初以豹房爲家至是更以宣府爲家矣

○太監韋霦傳旨錦衣衛指揮同知周暹象房管事

○戊申調大理寺右少卿吳堂爲雲南鶴慶軍民府知府先是召諸大臣及科道官於左順門宣諭內閣二臣先入門門闔尙書毛澄等排闥不得入皆感憤而泣堂被酒厲聲呵止之欲以希寵眾怒欲擊之𨿽武職亦有不平者門內聞堂喧呼不知其欲止眾也明日傳旨責堂在會議所厲聲不恭可對品調外任卽日遣行眾皆快之

○給徳府世子祐�木穴�夕�養贍米一千石以世子奏父徳王薨祿米住支故也

○吏部尙書陸完等及六科十三道各具﹤鋶﹣釒﹥辭銀幣之賜不允

○己酉先是太監秦文傳旨朕因三邊有警特率領人馬徧歷封疆其令兵部治兵馬戶部治芻糧工部治器具各遣侍郎一人率司屬二人以往兵部具名上詔仍列各部都察院通政司大理寺堂上官職名以聞時上出幸已三日矣有旨攺刑部右侍郎馮淸爲兵部右侍郎兼都察院左僉都禦史兼治其事仍令紀功

○江西輋賊廣東浰頭諸賊悉平先是江西廣東湖廣之交溪峒阻深江西上猶等縣輋賊謝志山等據橫水桶岡諸巢廣東龍川縣賊池仲容等據三浰頭諸巢與猺賊龔福全等聯絡亙千百里時出攻剽勢甚猖獗將連兵乘虛入廣都禦史王守仁旣受命提督軍務遂督兵備副使楊璋知府季敩等先攻大庾賊巢潛兵入險乘夜縱火我師大捷志山攻南安府城敩等敗之於小梅關前後斬獲賊九百六十級時十二年九月也旣而朝議請令三道會兵夾攻江西以巡撫都禦史孫燧主兵食巡按禦史屠僑紀功調官民兵萬二千人總於守仁分爲十哨知府邢珣唐淳季敩都指揮許淸郟文等領之以冬十月分道進攻橫水守仁自率親兵進屯近地堅壁不戰潛遣精兵捲旗篝火出賊背登山絕頂比交刃火光四起呼聲動天地賊惶駭不測遂大潰敗移師桶岡僞招之賊持議未決而我兵已冒兩度險矣乘勝奮擊破巢穴八十餘斬獲二千八百有奇會湖廣兵逐福全殘黨千餘人突至復邀之擒斬且盡始守仁慮仲容助橫水賊因撫諭以離之至是大享將士聲言罷兵仲容部下稍稍來降春正月以計誘執仲容復督兵急攻其巢先於要害設伏及賊敗潰四出遇伏兵皆就擒逾月班師是役也又破賊巢三十八斬獲二千有奇三道積年逋寇於是悉平初大庾捷聞詔賞守仁銀二十兩彩幣二表裏升璋俸一級繼論小梅關等功賞守仁金織綺衣三襲璋彩幣二叚敩等遇缺舉用橫水桶岡捷聞復敕獎守仁升右副都禦史及鎭守江西太監許滿各蔭子侄一人爲錦衣衛世襲百戶太監畢眞及燧各賞銀三十兩彩幣二表裏僑加俸一級又敕獎兵部尙書王瓊及侍郎陳玉王憲各賞銀三千兩職方郎中以下有差浰頭捷聞仍敕獎守仁賞銀四十賞彩幣二表裏蔭子如前璋僑再加俸一級前後獲功及陣亡吏士升賞者凡八千一百八十人守仁所賫奏錦衣千戶畢鏜升指揮僉事畢大經蔭世襲百戶鏜卽眞侄大經又鏜子也守仁之攺提督實結瓊得之故凡奏捷章﹤鋶﹣釒﹥專歸功於瓊極其諛佞瓊亦甚如稱獎奏請無壅賞賚稠疊權譎相附識者鄙之然守仁驅不教之民剪滋蔓之寇不及數月遂成大功其智略亦不可少云

○庚戌大學士楊廷和言臣官非將領責異本兵前日臥病牀褥乞歸未得乃誤蒙陛下賜以無功之祿加以無名之賞傳之天下則天下騰議曰此不能分主之憂而欲貪天之力者也聞之將士則將士角�羊體曰此文墨之士而冒我介冑之功者也不惟大拂乎人情抑亦有虧於國典展轉思念實切驚惶恩蔭賞賜斷不敢受伏望俯察愚衷收回成命非分之福旣去則無妄之眚自消矣大學士梁儲蔣冕毛紀亦各具﹤鋶﹣釒﹥辭俱不允

○壬子中元節駙馬都尉蔡震馬誠遊泰祭長陵獻陵景陵裕陵茂陵泰陵各衙門分官陪祭儀賓周鉞祭景皇帝陵寢內官祭恭讓章皇后陵寢俱如常儀

○南京六科給事中王子謨等﹤鋶﹣釒﹥言丁憂都禦史寧呆通政司右通政張龍俱姦貪無恥乞黜逐天津兵備副使胡文璧淸愼有爲吏民感徳宜﹤宀十見﹥宥不報

○甲寅大學士蔣冕言聖駕出京已過關外小大百職罔不憂勤臣獨家居臥病三月久妨賢路罪不容誅竊惟內閣之職其大者在代王言手敕旨意撰擬進呈然後行之於外此祖宗舊制近奉手敕事出非常乃祖宗百五六十年來所未嘗有者傳聞遠近孰不驚疑而皆徑自內批不關內閣命下之後諫者盈廷虎豹九關言益齟齬手敕初出內閣諸臣𨿽嘗率臣連名具﹤鋶﹣釒﹥力陳不可積誠未至天聽莫回旨意繼傳臣不獲聞逮臣聞之未及敷陳而聖駕已出今又欻逾旬浹月延頸北睇無策可施夙夜憂惶措身無地仰惟陛下受天明命嗣承祖宗列聖鴻業爲天地神人之主內而中國外而四夷孰不尊稱陛下爲皇帝譬如稱天爲天稱日爲日誰敢不稱皇帝而稱威武大將軍陛下禦名命於先帝祭告天地宗廟社稷詔諭天下昭如日星眾所共睹又誰敢擅稱朱某爲總兵官公爵比之侯伯𨿽尊若比追封異姓郡王又下一等其視宗室郡王上至親王等級尢爲懸絕何況天子又誰敢下封公爵中外臣子孰敢曲從鼎鑊在前亦不奉詔至於各邊東起遼東西極甘肅綿亙數千餘里切臨諸夷之境虜寇住札乃其常事山東山西河南南北直隸俱系內地間有盜賊生發蓋由差役繁重饑寒迫切所致其防禦剿捕自有各該鎭守巡撫等官分任其責陛下但當申明號令嚴加戒飭有功者必賞有罪者必刑自然將士用命威武奮揚守令得人農桑樂業何憂乎醜虜何慮乎盜賊亦豈必親禦戎馬徧歷四方而後爲快邪若但假以徵虜除盜爲名而欲周流天下惟務嬉遊不卹政事則自周穆王而下秦隋之君殷鑑具存萬世永戒臣又何忍使陛下蹈其覆轍乎我英廟出塞徵虜誠欲爲國爲民剿除邊患非事巡遊也然虜未及徵已有土木之變當時羣臣非不力諫厄於姦臣竟莫能止卒至生靈塗炭國勢危疑彼姦臣者初亦何嘗期於如此哉特以家在邊境欲邀駕往幸其家以爲鄕邦之榮故凡羣臣勸畱不必親徵者一切不聽豈知六飛北狩之後彼卽身膏艸野宗族誅夷其禍若是之烈也使彼知前日羣臣之諫爲忠而觀止親徵則英廟何至有北狩之事而彼身家之禍亦豈至有如前所云者哉方無事之時𨿽有忠言常不見聽及至勢危事迫𨿽知忠言而欲聽之又已無及於事自古及今往往皆然所以英廟旣畱居虜庭嘗與臣下追論其事亦曰朕爲姦臣所誤悔之無及陛下天性英邁洞察古今於英廟北狩之事非不能知但恐左右之臣不肯詳爲陛下言耳陛下舊歲久巡關外往來於土木者已非一次使聞英廟北狩之事其始末如此必將惕然悔悟久矣何至今日又形之敕旨必欲徵虜除寇足迹半天下哉今各處水旱相仍人民貧窘公私蓄積所在空虛一聞聖駕將臨各欲預備進獻及供給軍馬之費不免嚴刑峻罰彊取於民加以扈從邊卒所過之處子女財帛恣意取之莫敢誰何光聲所至人皆奔走逃匿惟恐或後警蹕不待傳呼於其境而人心先已洶洶不靖竊恐巡遊無幾而各處固已紛紛擾擾不勝多事陛下𨿽欲與邊庭將卒馳騁鞍馬任意而往豈可得哉且邊庭將卒之事陛下豈必人人皆忠其始也不過獻諂希恩是以一切所行事無是非順之如流言無可否應之如響陛下但喜其適情快意豈計其致患召災勢旣至此彼亦未必不知非善後之策特業己爲之又幸其可以常常僥冒日且一日未必遽有他虞故寧一意順承略無違阻以苟目前之安倘或意外之變一旦出於倉卒之間知者不暇爲謀勇者不暇效力彼亦將付之無可柰何而已陛下腹心親信之臣下至環衛侍從之眾其間豈無忠肝義膽懷愛君憂國之心其知識亦或有及於此者朝思夕慮欲進忠謀未及盡言已罹疏斥甚則首領不保者亦間有之以故近臣人人自危不敢違忤非不慮他日累及身家且先欲求免今日違忤之罪如此而欲巡遊天下望其安然無事常如在禁蘌之內郊甸之中臣恐未易也況所至之處醜虜乘間內侵姦宄伺�竊發羌夷轂下敵國舟中事難逆料又有臣所不忍盡言者言而至此寧不凜然寒心也哉臣又竊念陛下去年始出近郊繼至遠郊皆不久卽歸輕騎往來惟恐人知猶有守祖訓畏公議之心後至關外初因郊祀歸尋奔太皇太后之喪星夜馳歸發於一念敬天尊祖純誠至孝是以郊祀之夕月星輝朗喪次哭踴人心感動近者神主祔廟禮行之初雨雹暴至傳制冊封鐘鳴之時風雨大作天與祖宗之意照然可見陛下猶不覺悟乃降敕傳旨信意而行祖訓不暇遵人言不暇顧天變於上而不遑畏民怨於下而不遑卹不知陛下何所樂而爲此也又不知左右之臣誰爲陛下畫此不顧利害之謀也今連日淸晨天色陰晦有如昏夜象緯氛祲皆異常時天心仁愛於此尢篤陛下其可眞以天變爲不足畏哉幸今駕初出關離京未遠前項敕旨傳出未久猶可反汗不行竊謂國祚隆替宗社安危天命人心之去就離合其幾皆決於此由此而上可治可安由此而下可亂可危特在聖心一轉移之間耳伏望陛下斷自淵衷卽日旋蹕停止巡幸追寢前項敕旨以安人心宗社生靈不勝慶幸不報

○乙卯太宗文皇帝忌辰駙馬都尉馬誠謁祭長陵如常儀

○夜月犯外屏星

○升錦衣甃衛副千戶杜聰爲本衛指揮僉事聰太監甫之侄也以累冒功並升

○丙辰遷江西大庾縣小溪驛於峯山城

○丁巳遷遼東苑馬寺於遼陽城

○戊午以靈州鹽課給延綏買馬是時虜在河套從鎭守太監許全請也

○分守涼州等處太監劉徳乞帶食茶六百斤戶部執奏詔特與之

○己未月犯六諸王東第三星金星犯鬼宿西南星

○庚申發戶部銀五萬二千五百餘兩於軍前賞隨徵官軍凡一萬七千五百二十三人人三兩

○寧夏衛及廣武營地震

○壬戌刑科給事中張漢卿言近巡撫遼東右副都禦史張貫薦閒住都禦史文貴尙堪起用欺罔莫大焉貴納賂逆瑾假修墩臺侵牟萬計士類遺譏邊人切齒獲保首領於牖下足矣貫乃朋比交通阿私所好傳曰達視其所舉乞將貫罷黜以懲憲臣阿私之罪不報

○甲子狹西左參政翟敬以年老不職爲巡撫都禦史所劾令致仕

○逮巡撫雲南右副都禦史範鏞至京治之初雲南都司掌印官缺鏞令都指揮方仲署事兵部尙書王瓊劾鏞專擅欺罔有旨令鏞陳汏瓊復謂其不輸服遂逮鏞下錦衣衛獄鏞公公罪遽被縲紲瓊之苛刻作威亦可畏矣

○乙丑以旱災免山東濟南東昌兗州等府州縣夏稅有差

○丙寅發戶部折銀十五萬兩預辦糧艸以備新設提督捕盜官太監張忠都督朱泰兵部侍郎王憲等支用

○大學士梁儲言臣自七月初旬傳聞皇上將再有巡邊之舉心甚憂畏嘗力言諫之不蒙聽用旣而奉旨著撰寫府部等衙門敕書是時值大學士楊廷和等俱患病在告臣又衰老愚昧一時撰次進覽事理不能周悉其敕諭內閣一道先則云尙念根本重大居守無人一應合行事務恐致廢弛特命爾等照依內閣舊﹤矢見﹥同寅協恭勤愼供職後又云若府部等衙門奏有緊急重大事情該用官軍錢糧器械關防等項本下內閣尢要加詳審處擬旨封進聽司禮監先行馳奏定奪旋發下所司議處施行毋致遲滯誤事然敕下之後羣臣所見各有不同有以爲頗合事宜者有以爲事理欠當者以爲頗合者蓋謂去歲秋冬間聖駕遠駐大同百司章奏或至二三月不達今歲復然萬一京城內外卒有重大事情士馬錢糧之類原無成命其將何以取濟今得此權宜之旨則所司臨事之際其必知所以遵守而議處之矣此深憂過計者之言也其以爲欠當者則謂事體重大詎宜輕率奉行如此此據禮守經之言也然自奉敕以來百司章奏曾經內閣擬票者司禮監俱如常賫奏必待得旨然後發下從此以後亦莫不皆然是又未嘗不據禮而守經也以此言之臣愚昧輕率之罪尙或有可從末減者惟是啟沃無能匡救無術妨賢病國老不能去此則臣之大罪不能自掩者也除臣再另行具﹤鋶﹣釒﹥決求罷黜外其內閣所奉敕諭一道先行進繳章上後儲遂具﹤鋶﹣釒﹥乞休言臣職居大臣身居內閣徒竊厚祿全無報稱自去歲秋冬以來陛下遠出遊畋親徵賊虜中外臣民莫不戰栗危懼皆以爲陛下乃天地神人之主豈宜自輕如此臣於彼時𨿽朝夕憂思驚魂失魄屢騰章奏勤請回鑾而天髙聽遠曾莫能少回聖意今聖祖母孝貞皇后山陵甫畢陛下又復徑蹈前轍欲尋剿虜之功儻萬一有意外之虞陛下縱自輕其如宗廟社稷何其如聖母皇太后何其如天下臣民何況今邦畿之內盜賊縱橫蘇松應天淮揚等府乃國家財賦所出之地而大水爲災顆粒無收將來京倉糧餉不知從何而出是誠大有可憂者此固老臣之所以寢不安席食不甘味終日惶惶罔知攸措者也臣之所陳辭迫意切伏望聖明少垂睿覽思天地祖宗付托之重念聖母皇太后憂慮之深察天下臣民拳拳仰望之至卽日回鑾慰安中外則老臣𨿽衰頹已甚猶可以少安旬月未敢孤負聖恩決然求去不然則臣惟闔門待罪祈賜誅殛而已終不能忍恥班行妨賢病國而重爲聖世之罪人也臣北望天顏臨紙涕泣不勝惶懼祈望之至不報

明武宗毅皇帝實錄卷之一百六十四

明武宗毅皇帝實錄卷之一百六十五

正徳十三年八月戊辰朔上在宣府

○祀大社大稷太保會昌侯孫銘代行禮

○詔湖廣江西浙江並南直隸有犯罪當發口外爲民者攺發附近衛所充軍止終本身著爲例從都禦史吳廷舉議也己巳釋奠先師孔子遣大學士毛紀行禮

○庚午六科給事中徐之鸞十三道禦史李潤等言大學士楊廷和蔣冕毛紀並居師保重地主憂無憂主樂與樂邇者敕諭中外將有疆場之行廷和等先後稱疾家居比至駕行竟不一出今六飛臨邊且踰月矣宗廟社稷百官萬姓寄於空城之中人心危疑畿務叢積正大臣身系安危之日也復杜門堅臥以求決去其自爲謀則得矣居守之事將誰是托中外之心將誰是恃哉或者以爲廷和萬里赴召本有用世之心及至復位無所施用求去之心始決冕紀年力方健亦無深病獨以聖意欲出堅不可回而請告之舉相繼臣等深以爲未然陛下之起復廷和也旣屢彊之以衰經之中復堅致之於服闋之日非直虛加禮敬必將以爲賢如左右手之不可失也陛下之柄用冕紀也時有不次之恩非直虛縻好爵必將資其謀如饑渴之待飲食也三臣者當納約自牖憂形於色而有懷必吐乃徒以疾求去冀欲以感悟聖心亦已迂矣萬一倉卒呼吸之際大疑無所取決而或至於僨事三臣者將何辭以白於天下哉伏望皇上以天下重事爲念君臣同心共圖化理則人心固宗社安矣俱不報

○六科給事中竇明等言近者吏科給事中戴顒舉劾光祿寺卿馮蘭不職蘭不思痛自刻責以弭淸議輙肆罵詈形之奏詞至以妖鬼蜂蠆詆顒夫言路者朝廷之耳目也使人人效尢則言路阻矣傷大體妨大政宜無甚於此者乞明正其罪不報

○辛未夜北方流星如盞色靑白起天倉車南行至近濁

○乙亥南京六部尙書喬宇等上﹤鋶﹣釒﹥曰夏太康畋於洛水表夷羿距之周穆王宴於瑤池徐方叛之自古逸豫害徳未有見其利者今四海寧謚邊陲無警何故出無名之師以要不可成之功哉自古善用武者莫如漢髙祖唐太宗然髙祖伐匈奴而圍於白登太宗伐髙麗而困於鴨綠貪兵之害如此然猶以外言也抑聞季氏伐顓臾而不知憂在蕭墻秦人築長城而不知禍在望夷本根受病猝不可捄可不爲之寒心乎不報

○贈太監王堂馬錫劉祥父俱爲錦衣衛都指揮使母俱夫人

○戊寅升工科左給事中邢寰爲都給事中右給事中祝�吏科右給事中徐之鸞俱左給事中禮科給事中熊浹兵科給事中余王�贊俱右給事中寰續禮科之鸞兵科浹本科王�贊刑科

○升大理寺左寺丞吳祺爲本寺右少卿

○攺國子監司業景賜爲左春坊左中允管南京國子監司業事以賜奏母老乞攺官便養也

○大學士楊廷和以在告三月當住俸吏部爲請詔不允

○升浙江布政司右布政使何天衛爲本司左布政使

○蔭南京工部尙書黃珂孫若槐爲國子生以三年秩滿也

○大學士楊廷和言臣以衰病乞休﹤鋶﹣釒﹥凡六上詞已窮矣情已盡矣誠不足以格天信不能以自達哀鳴𨿽切兪音未下近於六月二十九日又蒙特遣鴻盧寺左寺丞翟宗仁視臣病勢臣委因憂勞之餘積成衰憊兼以傷寒之後發汗過多遂至痰火上攻精神恍惚飲食減少气體益虛夢寐之中或作譫語影響之疑便成驚悸藥常在口身不離牀似無平復之期敢有生還之望近以告滿三月已移吏部住俸用是備瀝愚衷再申前請伏望皇上宥臣積屍曠之罪許令休致則桑楡未盡之年皆天地再生之賜也詔曰大臣之義當以身體國今四方多事卿豈宜累次引疾決求休致宜照前旨更加調理亟出供職以副倚毗之意再不必辭○大學士蔣冕言伏蒙皇上簡置內閣以來夙夜兢兢恐遂顚躓非不欲勉策疲駑圖報萬分之一但以疾疢侵淩不容牽彊自舊冬以至今春上則痰火夜攻頭目眩暈下則漡胃虛滑洞泄無時又右臂麻木時或不能詘伸一觸風寒便覺疼痛勉彊供事遷延至夏暑濕薰蒸舊恙復作加之闔門老稚病患相繼死者數人外感內傷形神俱耗年衰力弱發汗過多气息奄奄�然待盡前月恭遇孝貞太皇太后梓宮發引神主還京祔廟臣皆不能隨班行禮近日恭遇聖駕巡邊先期百官集議於左順門臨期百官奉送於東華門臣又不能隨眾效力至於書命播告曾無一語軍國機務皆不與聞乃徒月靡厚廩時叨橫賜顧與在閣勤勞任事之臣無一不同捫心內顧不能頃刻以自安也今四方多事朝廷之上百司庶府大小臣工孰不夙夜在公各勤乃職況於文淵閣之重地大學士之親臣朝野俱瞻政本攸系而乃在告累旬久曠厥職諄諄謝病數數丐歸夫豈臣之本心哉蓋陳力就列不能者止勢誠有所不容已也伏望皇上憫臣抱痾之久察臣求退之誠曲賜保全特垂矜允別求賢俊俾贊機衡詔曰今多事之際卿豈宜引疾求退宜卽出供職以副倚任再不必辭

○大學士毛紀言臣以凡庸誤蒙簡用備員內閣正宜朝夕黽勉竭誠盡瘁以圖報稱乃臣之分亦臣之志也但臣舊患痰濕之疾脾經郁熱流注四肢筋骨不時腫痛舉動多艱近因勉彊入內趨走過勞遂致病勢增劇不可支持血气漸耗精力已衰失今不治因循日久一旦大作必成廢疾而不可爲矣況臣自揣才言�剪而位崇力綿而任重虛糜祿賜無補絲毫上負厚恩下幹淸議此尢臣之所大懼也伏望聖明俯察特降兪旨放歸田裏倘他日少延殘喘於閭閻畎畝之中卽大造始終成全莫大之恩賜矣詔曰卿學行老成朝廷倚重豈可偶因微疾遽求休致宜卽出供職再不必辭時巡幸之諭旣下大夫士皆不安其位故一時如吏部尙書陸完工部尙書李鐩都察院左都禦史王璟皆有乞休引疾歸餋之請上皆溫旨慰畱之

○增設廣東惠州府和平縣割龍川河源之地以隸之攺和平巡檢司爲浰頭巡檢司

○命右都督郭錦充總兵官鎭守河間

○鎭守薊州總兵官馬永奏虜入沙坡椵木谷等寨殺夜不收七人傷二十一人虜居民四十三人千戶張鉞等俱哨備不謹而守備太監徐順蔣廷玉劉保谷敖李琛髙柰參將李英李英夏仁皆失防禦宜究治詔李英徐順等姑宥之張鉞等逮治

○巡按直隸監察禦史吳誾言長蘆濟寧諸處沿河夫役本以備﹤鋶﹣釒﹥浚修築之用及至冬月寒凍不用其力乃徵樁艸銀其法未爲不善但因循旣久實去名存欲乞今後沿河夫役量畱三分聽用冬月仍徵樁艸其餘七分官收其直管河副使以時督令所屬收買傭工公私兩便又見通州至天津河道淤塞夫役逃竄盜賊竊發姦獘多端蓋由其地軍民雜處官無專職所致乞炤成化年例添設順天府通判一員卽河西務爲治所專治天津一帶河道夫役兼捕盜理訟以安畿甸﹤鋶﹣釒﹥下工部覆議皆從之

○庚辰以獻陵明樓災遣駙馬都尉崔元祭告

○遣戶部尙書楊潭祭太倉之神

○遣順天府官祭宋丞相文天祥

○賜肅王皇明典禮大明官制諸司職掌洪武正韻從其請也

○晉府云丘王奇渲薨王端惠王第五子母妃張氏成化乙酉十二月初十日生先封輔國將軍辛丑加封鎭國將軍弘治癸丑攺封長子丁巳襲封云丘王至是薨輟朝一日賜祭葬如例謚曰恭僖

○山西偏頭關城門銳炮火自起聲震數十里至晚方息所傷軍士甚眾

○命右都督朱洪提督東路山海等關左都督劉暉提督西路居庸等關俱充總兵官待報啟行

○建信國公湯和廟於浙江定海縣巡按禦史成英言和在國初守備寧波築城增戍經理周悉至今倭不收犯民物奠安皆其功也乞立廟致祭禮部議覆故有是命

○賜都察院右都禦史韓雍祠額雍總督兩廣有撫剿功民思之爲立祠於梧州府至是守臣請以所謚襄毅額其祠禮部議從之

○大學士梁儲毛紀言八月十三日司禮監於左順門傳諭聖意謂皇上欲以鎭國等字樣加封威武大將軍爲國公臣等聞命驚悸竊以爲大不可仰惟天生皇上爲天下君王公𨿽貴亦人臣耳柰何謬自貶損號稱威武大將軍又欲下封爲國公乎況旣封國公則將授以誥券追封三代不知皇祖皇考在天之靈亦能如皇上之謬自貶損甘受此封爵否乎又況鐵券之中必有本身免幾死子孫免幾死之文今皇上聰明睿知壽福無疆後世子孫萬代如見柰何又妄自菲薄甘爲此不祥之語乎言至於此涕淚交零伏望矜察而俯從之速將威武大將軍之號及國公之爵悉自除去不然則名旣不正言亦不順臣等亦不敢阿意曲從以自取他日身家滅亡之禍也不報

○南京工科給事中王紀劾奏尙膳監太監任宣於南京西上北門乘轎張蓋驕縱無上漸不可長宜寘於理禮部覆議宜如所奏詔杖而釋之

○玄應庵女道士葉崇眞請敕賜觀名並請以其徒趙演鐘住持禮部以非例執奏特旨與之崇眞嘗爲錢寧誦經而演鐘等皆以泆行出入寧家故從其請

○癸未慶府壽陽王臺濠薨王恭王第二子母杭氏弘治甲寅四月初八日生正徳戊辰冊封壽陽王至是薨輟朝一日賜祭葬如例謚曰和靖

○甲申代府隰川王聰氵�羑薨王莊隱王第二子母妃李氏成化癸卯十一月二十八日生弘治庚申襲封隰川王至是薨輟朝一日賜祭葬如例謚曰康肅

○乙酉上自萬全左衛歷懷安天城陽和至大同

○丙戌重修獻陵明樓

○丁亥降天津兵備副使胡文璧爲狹西延安府照磨初太監張忠管武淸兩直沽皇莊縱羣小坐市牟利利之在民者一切歸之民無以生文璧取其徒治之遂爲忠所構逮詣詔獄法司擬夫入罪當贖徒內批令降雜職於邊方用之

○開中兩淮鹽四十萬引及發馬價銀二十萬兩於宣大二鎭以上北狩諸邊告乏故也己丑憲宗純皇帝忌辰駙馬都尉遊泰謁祭茂陵如常儀

○庚寅追謚故刑部尙書何喬新曰文肅喬新字廷秀江西廣昌人年十一通史學病陳桱通鑑續編卒曹彬包拯不書官呂文煥降元不書叛張世傑溺海不書死節紀羲軒附不經之談書遼金失夷夏之義爲修撰周旋所奇舉進士奉使淮西巢縣令閻徽嘗學於喬新父文淵欲以金帛贈卒不受授南京禮部主事復除刑部遷廣東司員外郎是司錦衣衛隸焉親軍有犯禁者率捕治不少貸進郎中指揮袁彬有所囑喬新不可彬怒欲中傷之百端攟撫卒無毫髮可指升福建按察司副使浙寇盜壽寧銀冶募鄕兵擊斬數百獲其魁行部興化問民所病知洪武初官嘗以牛貸民而至今徵租如故奏蠲之升河南按察使大水賑貸至秋報罷喬新以故事止於秋者以有秋也今無秋可已乎定至麥熟乃止全活甚眾守令貪酷有彊援他使不敢問者劾其罪黜之鈞州民夜飲酒肆渡河溺其子訟肆主以鍜煉誣服坐系數年喬新讞之驗果溺遂得脫死都禦史原傑招吁流民引喬新爲助得附籍者六萬餘家升湖廣布政使成化辛丑升右副都禦史巡撫山西虜寇邊喬新設伏與戰多所斬獲召爲刑部右侍郎播州宣慰使楊愛之庶兄友欲奪愛官奏其不法且云有異謀喬新奉命卽訊得其情遷友他郡孝宗卽位升南京刑部尙書尋召入刑部喬新言舊制提取囚犯必給精微批所至比號乃行則矯僞無所托若徒用駕帖不比號則眞僞莫辧乞仍給批便又言都民習胡語胡服此伊川被髮野祭之類宜禁約從之禦史鄒魯謀躐大理丞喬新薦魏紳魯銜之會外氏與鄕人奏訐魯遂誣喬新預聞已而訊無驗魯受罰喬新力求去遂致仕家居杜門著述大理少卿屠勛給事中楊廉等累奏起用權貴忌之不果喬新自初仕卽自誓不營利不阿權貴不以愛憎爲賞罰守其言終身公退必讀書𨿽視事亦手一編藏書三萬卷皆手自讐校及卒都禦史林俊爲乞贈謚並援葉盛例言謚當以文會有沮之者給事中吳世忠論曰蔣之奇嘗誣奏歐陽修後日太師文忠之贈謚之奇不能奪胡紘輩嘗誣奏朱熹後日太師文公之贈謚胡紘輩不能奪蓋誣善者羣小之私贈謚者萬世之公也廣昌知縣張澯復論之詔喬新學行俱優始終全徳贈太子少傅仍與謚公論至是始定而先朝實錄本傳謂喬新議法刻深及勸父引決以自全蓋出焦芳之曲筆云

○復除病痊按察司副使陶照於河南

○初福建福州三衛軍士無糧者三月適左布政伍符升任且行遂聚眾爲變挾符給之時巡按禦史以交代去鎭守太監羅籥同諸致仕鄕官諭處乃散籥以事聞因言符職司錢榖由之生變並劾左參政陳策右參政陳錫右參議李際可不能設法追徵以致缺糧及都司掌印都指揮僉事張奎管操署都指揮僉事劉鎭等不能鈐束以致變亂俱有罪事下戶部議覆詔策等並各管隊人等令鎭守巡按官逮問符令錦衣衛逮系至京問理是後官軍月糧各該掌印管糧官仍預擬派定及時支給不許遲誤並其餘事宜俱令與鎭守巡按官從長計議而行毋得似前偏執符在福建愼法守節財用籥嘗假修城欲布政司畀銀三千兩符度所取太多止與六分之一籥銜之又致仕都禦史林廷玉副使髙文達嘗有所囑符不從亦皆恨符故陰嗾軍士因請糧而肆其毒及變作籥及廷玉文達等復故爲和解之術以見其功符及其子備受軍士窘辱而又就逮籥等啟釁之罪竟莫之治也

○辛卯升巡撫南贛汀漳等處右副都禦史蔣昇爲南京戶部右侍郎

○癸巳狹西行都司地震

○甲午孝貞太皇太后山陵成遣駙馬都尉遊泰崔元林嶽分祭長陵獻陵景陵裕陵茂陵泰陵工部侍郎劉永祭天壽山

○福建福州府地震

○六科給事中邢寰十三道禦史李素等言往年九月萬壽聖節駕在宣府羣臣不獲稱賀道路駭異以爲自祖宗以來未有忽遺典禮如今日者往者不可追矣卽今聖旦又復屆期請早回鑾以慰羣望不報

○丙申夜西方流星如盞色赤起自螣蛇正東行至五車曲

○丁酉福建延平府火毀城樓官廨及民捨五百餘間

○詔調遼東廣寧參將蕭滓兵依限赴邊

明武宗毅皇帝實錄卷之一百六十五明武宗毅皇帝實錄卷之一百六十六

正徳十三年九月戊戌朔上駐驆大同先是鎭守大同太監馬錫以總兵葉椿第爲獻江彬傳旨令椿立鬻券遂攺爲總督府居焉又奪都指揮關山指揮楊俊所置店二所攺爲酒肆榜曰官食亦令立券如椿實未嘗予直云

○大學士楊廷和言聖駕出幸今已一月矣內外人心栗栗危懼又有訛言傳播總督軍務威武大將軍名號及巡幸山西狹西河南山東南北直隸之說愚民無知轉相告語甚至扶老攜幼逃避山谷此風一傳關系甚大臣愚竊念自古人君乘輿遠幸或以夷狄侵擾或以臣下逆命皆因不容已之勢乃有不得已之行今陛下當無事之時爲有事之舉𨿽有內外左右忠良之臣諫亦不聞言亦不入不知聖明之見何以出此今邦畿遠近盜賊公行江淮南北大水爲患各處災異奏報不絕士馬疲勞財用匱乏天變於上人怨於下誠恐朝廷之憂不在邊方而在腹裏不在四夷而在百姓也伏望早回鑾輿亟下明詔將前日訛言所傳一切禁約攺正自今以後有仍以總督威武大將軍名號見於文移行下官府者坐以詐傳聖旨重典其原調邊兵俱各放回本鎭照舊操守原畱隨侍將官亦宜因能授任使之各守職業示以寬大之恩消其疑畏之念陛下深居宸極頤養天和以奉慈闈之歡以俟前星之耀則事體自定人心自安宗社萬萬年無疆之福也臣受恩深厚困臥牀褥與死爲鄰前項事情目擊耳聞痛切心肺義不容於不言情不忍於不言故敢冒死言之伏望聖明俯賜采納不報

○己亥以平賊功加太保武定侯郭勛祿米歲四十石蔭子一人爲錦衣衛世襲百戶勛以無子乞移蔭於其弟敕從之

○庚子上至偏頭關

○辛丑孝恭章皇后忌辰駙馬林嶽謁祭景陵如常儀

○禮部尙書毛澄等言九月二十四日萬壽聖節今車駕遠巡已踰兩月伏惟早賜回京躬受庭賀不報

○癸卯禮科給事中李緯言聖駕遠幸宣府大同甘肅延綏等處六軍所至掠人財物亂人室家侵陵有司需索百倍四方聞風十室九竄誠恐禍變之來不可測也夫欲巡視三邊修舉戎務豈無文武大臣可遣何必親冒艱險下行將帥之事與區區醜虜角勝負哉況秋气漸寒聖節在邇伏望早賜回鑾以安人心不報

○乙巳晉府永和王表降薨王榮懷王第二子母妃孔氏弘治辛亥襲封至是薨輟朝一日賜祭葬如例謚曰靖惠

○戊申戶科左給事中劉洙言去歲十一月例該處決罪囚俱取回監候因聖駕在邊生殺之權非臣下所敢專也今秋後又當處決而乘輿未返若仍畱不決則姦惡不去無以安良善欲照常覆奏則事關眾命孰敢裁決乞敕法司將舊歲取回監候罪囚並以後當類審者且由會奏仍望早賜回鑾臨刑之日親賜處分不報

○工科都給事中竇明等言南北直隸並山東河南爲建乾淸坤寧二宮徵派物料民已不堪今又傳鑾輿不日臨幸有司科擾百姓流移至以幼女適人不待禮聘萬里外傳聞之誤又不知何如也乞令各撫巡官禁約非時婚嫁及有司之科斂病民者不報時車駕所至貴近多先掠良家女子以充幸禦至數十車在道日有死者左右不敢聞猶載以隨且令有司餼廩之外別具女衣首飾爲賞賚費遠近騷動故多逃匿上未必盡知也

○庚戌致仕南京戶部尙書林泮卒泮字用養福建閩縣人成化八年進士任南京大理寺評事歷寺副寺正廣州知府廣西右參政江西左右布政順天府尹戶部右侍郎提督京庾正徳三年升南京戶部尙書尋有旨勒令致仕時逆瑾方橫諸大臣不附已者多從中罷甚或繩之以法在廷惴惴泮得致仕免於禍以爲甚幸未幾坐累罰輸邊米百石貧無以償甚苦之泮所居毀於火不能復創及歸無所於處寓僧寺及先賢書院者數年至是卒無以爲斂有司爲庀喪具且悉其廉貧之狀以聞乃得賜祭葬如例泮居官小心畏愼事上或過於恭然事亦不爲之撓至於廉潔之操始終不渝尢爲士大夫所貴議者謂其當官三事可以方諸古人而無愧焉惜其才略無大過人者故不以勛業著

○辛亥大學士楊廷和等言今聖節漸近未睹鑾回竊惟國家禮典莫大於朝賀嵩呼萬壽乃臣子祝頌若上之誠有不能自已者然非萬乘之尊親臨黼座則在朝之臣旣不得仰瞻日月之光而遠方之使又無以遂朝宗之願帝王之禦世豈有此邪況我祖宗以來百五十餘年儀式具存每歲行之未之有攺至於今日而乃欲盡棄之豈不深可惜哉又況禮之存亡系於一身系於天下者甚大安危治亂恆必由之誠不可不愼也伏望皇上守祖宗之成憲不敢以少違重朝廷之大禮不忍以遽廢澄心靜慮捨舊圖新務全盛典以慰天下臣民之望不報

○致仕南京工部右侍郎沈暉卒暉字時暘直隸宜興人天順庚辰進士授南京戶部主事升員外郎郎中成化戊戌攺南京禮部尋升狹西布政司參議以憂去服闋復除福建未幾進本司參政弘治庚戌升廣西右布政使衛士以缺糧相煽爲亂暉捕得首惡三人斬之遂定明年轉江西左布政使甲寅升都察院右副都禦史撫治鄖陽下令許民之無田者得耕廢棄地免其租三年歲餘得常稔田數千頃又甓鄖陽城十有二里於襄樊往來要津造浮梁八十艘以便涉者民甚徳之未幾攺巡撫湖廣時武岡州知州劉遜坐裁抑藩府被誣暉爲直之戊午召爲南京工部右侍郎踰年以言官論劾力求去至是卒賜祭葬如例暉剔歷中外幾四十年頗不失職其爲侍郎較工計直細及錙銖人多怨之用是屢招浮議然暉旣去繼者閱舊牘頗以暉所執爲是云

○癸丑升大理寺右寺丞李鐸爲左寺丞禦史袁宗儒爲右寺丞

○升湖廣布政司右參政張天相爲浙江右布政使

○通政司右通政李元吉太僕寺少卿劉志道爲言官論劾俱致仕

○通政司右通政張龍致仕龍負恃取官巧媚罔利士類不齒初以通政司參議降府同知惡稔於昔論議洶洶未幾攺升爲知府及吏部考核又乞升爲通政肆意干請無所忌憚至是冒挾錢寧以取重貨事覺乃退

○甘肅兵備副使戴書山東右參議陳溥俱以不職爲巡撫都禦史所劾令致仕

○贈廣西郁林州同知鄭寶爲本州知州仍蔭其子一人爲國子生初寶署北流縣適妖賊李通寶爲亂乃與其子宗圭率兵出禦殺賊二十餘人賊稍退乘勝逐之父子皆死事聞故有是命

○蔭大理寺卿陳恪子應期爲國子生恪卒其妻乞蔭子吏部以恪三年未經考滿例不當蔭詔恪年勞旣深許之

○補蔭工部尙書劉璋承繼侄孫華都察院右副都禦史張淮孫景憲俱爲國子生

○故巡撫保定右副都禦史王沂孫節掌太醫院事通政司通政使李宗周子儼俱乞蔭爲吏科所駁謂沂已蔭其子昶不宜夤緣奏擾宗周以方術獵取大官已爲非分不宜錄及其嗣吏部覆議亦不可內批俱蔭爲國子生

○上自封爲鎭國公降手敕曰總督軍務威武大將軍總兵官未壽統領六師掃除邊患累建奇功特加封鎭國公歲支祿米五千石吏部如敕奉行於是尙書陸完等奏祖宗列聖之制未有身居天位下同臣爵者注府勛階皆非事體所宜臣等明知不可豈敢阿意順承乞下廷臣集議采擇禮典別上尊崇之號內批注後軍都督府帶俸

○升順天府府尹胡韶爲刑部右侍郎

○升太僕寺卿何孟春爲都察院右副都禦史巡撫雲南

○升翰林院編修陸深爲國子監司業

○命營州後屯衛指揮同知趙承恩守備徳州

○革分守遼陽副總兵孫文回原衛帶俸以巡按禦史劾其貪儒也

○蔭巡撫湖廣右副都禦史秦金子汴爲錦衣衛百戶錄其郴桂平賊功也

○兵部尙書王瓊會廷臣議上武舉條格一武舉鄕試仿文士鄕試年以十月爲期先月都司布政司類造衛所府州縣應試者於巡按禦史會三司官考驗定數兩京衛所俱送中府會官考定直隸衛所畱守司大寧都司並各府州縣俱送巡按禦史考定各轉送兵部考驗之日選取之法一如武舉會試例一武舉天下軍職兩京武學並諸衛所各起送五十名南北直隸衛所各三十名畱守司大寧都司各十名遼東萬全二都司山西行都司各視直隸衛所狹西都司視兩京武學狹西行都司山西山東河南江浙兩廣川湖雲南都司視狹西都司各殺三之一福建貴州各半之川湖閩三行都司各視大寧都司總小旗舍人捨餘軍余兩京武學各衛所各起送二十名南北直隸衛所遼東萬全都司山西行都司各半之大寧都司畱守司及十二都司四行都司各殺四之三民人南北直隸各二十名每布政司各半之以上起送之數𨿽有定額若不及額者不拘惟不得踰額一會試之年四月兵部於團營教場會集考驗初九日試馬上箭十二日步下箭十五日策一道內閣大學士兵部尙書爲考驗官提督各營官兵部左右侍郎錦衣衛官二人給事中二人爲同考驗官監察禦史二人爲監試官一會試每科中選如正徳三年例取六十人官以品級爲次舍人序見任武職後外取中選總小旗人等不得過二十人一各處起送必須操行無過言貌出眾膂力過人及弓馬熟閒策答通曉兵法者不得濫舉以足額數一選取之法凡有五等以原報考語行檢實迹優劣爲一等言貌膂力優劣爲一等馬步中箭多少各爲一等答策優劣爲一等五等俱優者中試或五等互有優劣聽考驗官參酌去取一中試官除都指揮使難升外其都指揮同知以下俱升署一級遇推用署指揮使同知僉事俱加署都指揮僉事職銜俱終其身不襲一中試官俸應支折色米內攺五石支本色一中試武職屬都司行都司者遇本都司及本地備倭守備總運等缺屬兩京衛所者遇南北直隸都司畱守司官缺及備倭守備總運等缺俱以次推用或兼舉未中選而曾經奏保者各衛所軍政掌印僉書管屯巡捕等缺亦於武舉中選官推用一中試總小旗捨餘軍余兩京及各邊鎭者俱委管隊在外者各於本衛所委管守城操練巡捕其民人委管本州縣民壯俱冠帶榮身總小旗俱支本色米捨餘軍餘民人俱支米一石以後立功照例升用一中試應襲舍人俱待襲替後推用瓊以前尙書劉宇所定條格有未當者復建此議自謂據古準今視前爲優又自請爲考驗官詔皆從之惟翰林院考驗官至期奏請瓊不欲旗軍人等列名於指揮之前故但以品級定先後殊非較藝之意又身居兵部自請爲考驗官其誣上行私不知忌憚如此

○斬河南浙川盜王泰等於市巡撫都禦史李充嗣鎭守太監孫淸以擒捕功賞銀二十兩彩幣二表裏巡按禦史張仲賢袁澤銀帛半之參政王珝等各賞有差知縣熊價等準以功贖罪

○錄薊州洪山口羅文谷等關功升賞千戶蔣隆等四十三人有差都指揮馬永升署都督同知鎭守太監王忻髙柰給祿米歲十二石都禦史臧鳳總兵官戴欽各賞鈔二千貫彩幣三表裏分守太監徐順彩幣二表裏

○以應州功蔭都督朱寧子永安爲錦衣衛世襲正千戶見任管事時永安僅六歲復蔭敍爲都督賜蟒衣玉帶云

○升賞遼東淸河等堡地方獲功陣亡官軍喬旺等六百人有差

○湖廣郴州民奏稱永順致仕宣慰使彭世麒徵剿猺賊號令嚴明所過之地秋毫不犯乞加賞勸兵部覆奏詔以世麒忠勤可嘉寫敕獎勵時恩賚多出干請故遠人亦效尢焉

○升賞郴桂地方剿平猺賊龔福全等獲功官民土兵都指揮劉宗仁等二千三百七十人有差僉事王濟並布政方璘等各升俸一級內有餘功者仍加賞參將史春升實授一級都指揮趙明等各賞銀十兩紵絲二表裏指揮張淸等半之致仕宣慰使彭世麒與正二品散官服色誥命再寫敕獎勵

○兵科給事中許復禮以福建福州等七衛軍士缺糧相繼稱亂因言天下治亂系於人心今四方兵荒人心搖動易於從亂實可隱憂宜令各鎭巡等官查按軍衛有司之獘凡不急之工役無名之歲辦非分之科擾俱減免釐革以安人心下兵部覆請自今非奉朝廷明詔擅役一夫擅科一物者聽撫按及按察司官劾奏重治從之

○以應州功升蔭錦衣衛指揮使秦玉爲都督同知指揮同知魏天祥溫得爲都督僉事指揮使於福爲都指揮使指揮同知周暹正千戶李欽爲都指揮同知副千戶張祥爲都指揮僉事署指揮僉事趙信爲署都指揮僉事正千戶蘇榮爲指揮使署正千戶馬祥爲署指揮使舍人張俊韓盛聰劉棟楊勝蕭迪谷柯蔣鍶張奇寧璽爲正千戶陳釗爲百戶天祥等十五人皆太監魏彬張永趙林蘇進馬英張忠蕭敬谷大用蔣貴張淮秦文溫祥李英於經周昂弟侄而寧璽冒賴義姓陳釗爲佛保家僮韓盛聰劉棟爲韋霦張欽表侄楊勝爲張銳表兄也凡蔭序未有如是之濫者旣而天祥等復自敍其功宜攺正重升於是復升玉爲右都督得天祥俱都督同知信署都指揮同知榮都指揮僉事祥署都指揮僉事迪璽俱指揮僉事

○鎭守貴州總兵官都督僉事李昂以老乞歸兵部謂昂廉謹有功請給俸隸以示優禮許之令於南京右府僉書

○命狹西都指揮同知王爵狹西行都司掌印

○命大寧前衛指揮使曹鵬龍驤衛指揮使馮璧武城中衛指揮使髙輔神機營補缺管操

○江西鉛山民李鎭周伯齡吳三八作亂平之初宸濠以大學士費宏持護衛之議旣家居猶怨之不已欲甘心焉宏族人有與三姓訟者濠乃令黠吏毛讓誘致之密諭以意俾專賊宏於是三姓者恃濠遂寨險作亂日尋干戈費氏舉族避之縣城中伯齡等率眾斬關而入破縣獄大索執所與訟者支解之宏亦幾不免守巡官以下畏濠置不問三姓勢益張眾且三千遂發宏先冢備極慘毒復劫掠鄕民二百餘家遠近騷動宏遣人奏愬於朝下巡撫都禦史孫燧等議處燧以屢撫不服請用兵乃調饒信官民兵檄副使王綸剿之鎭等列陣拒敵久之乃克鎭就縛伯齡解甲降三八走匿濠府諸俘獲者綸希濠旨多所縱遣及獄上論斬者止三十人濠復欲脫鎭燧覺乃榜殺之餘皆瘐死或從濠反殲於陣竟無肆諸市者濠敗後三八走匿福建捕得乃斃於獄闔境快之

○刑部斷囚有子紏他人劫其父弟劫其兄者循舊例以同居卑幼將引他人爲盜及私擅用財擬罪止徒杖至是大理寺駁之而刑部固執原擬少卿劉玉因奏云定律明刑實以弼教今子劫父弟劫兄人倫之大變也卽使律文未載亦當權輕重以正法援比附以上請若如前擬斷則是倫理置而不論盜賊肆而不禁亦何憚而不爲哉於是下刑部會議如玉言攺擬重刑仍著爲令

○南京守臣奏應天揚州蘇松常鎭等處大雨彌月平地水深丈餘漂溺室廬人畜不可勝計民間往往質鬻男女及拆賣瓦木以給食者而有司督租如故乞賑貸蠲免工部覆請得旨旣水災非常人民困獘諸不急之徵蹔且停緩此後若有派辦仍湏酌量減省毋致重爲民困

○先是內官監太監劉餋等以缺物料請差本監官二員往湖廣浙江抽分廠會工部主事中半抽分得旨以李文往湖廣馬俊往浙江工部因奏抽分廠竹木等料俱送淸江衛河二提舉司成造糧船及備器皿廠供應器皿之用比年流賊猖獗焚毀糧船幾二千艘補造至今未完而上供器皿工價亦多逋欠他若賞賚朝貢番夷衣服彩叚動輙數萬皆需抽分所入者補還況今湖廣浙江諸處連歲饑饉民多逃亡正供賦稅尙望蠲免伏望軫念民艱追寢前命如本監急缺物料臣等別爲計處不聽

○甲寅封右都督朱彬爲平虜伯左都督朱泰爲安邊伯各食祿千石世世承襲彬泰善伺上意日見親幸旣誘上再巡邊與虜遇幸不覆軍上欲自耀武功乃假重兩人親爲定爵名馳敕下吏部封之兩人亦自以爲當得偃然受焉由是權愈專不復顧忌矣

○監察禦史李鎭言巡按直隸禦史劉士元禁戢姦邪不撓權勢永平知府毛思義才足有爲恩尢得眾爲鎭守太監郭原所誣遂至逮問今原姦已露則士元思義無罪明矣乃猶監禁未釋望取其大節捨其小過特賜寬宥不報

○乙卯刑部都察院會審重囚情眞罪當應決者八十八人應奏請者四人上命重囚情眞者依律處決其四人仍系之

○丁巳奪狹西布政司右布政使李承勛按察司按察使楊惟康俸各四月以巡按禦史張文明劾其違例乘轎也

○己未駙馬都尉林嶽卒嶽字鎭卿其先浙江人籍於應天少讀書習舉子業弘治丙辰被選尙徳淸大長公主樂與士夫遊性孝友篤於餋母徳淸化之事姑與齊民家禮無異有弟巒爲錦衣千戶每飯必待其至宴集遊豫必與偕至是以疾卒給齋糧百石麻布百疋輟朝諭祭營葬皆如例子二長鹿錦衣指揮僉事次廌錦衣正千戶

○增廣寧等五衛儒學優次等生員各三十名每三年以二人充貢如州學例從鎭巡官奏也

○狹西漢中知府賈銓以貪污下鎭巡官勘問銓懼而逃遂黜爲民

○命四川都指揮僉事張傑充松茂遊擊將軍

○命南京水軍左衛署指揮僉事佴縉守備浦口子地方以都指揮體統行事

○湖廣永順宣慰使司頭目彭芳等爲致仕宣慰使彭世麒乞蟒衣玉帶兵部議不可乃已之

○升賞遼東靉陽禦虜威遠等堡有功官軍百戶崔堂等一百一十八人有差

○升分守寧夏東路右參將署都指揮使傅鐸爲署都督僉事鐸自敍洛川鎭西功求升兵部爲請故有是命

○升賞福建南靖等處獲賊有功官軍副千戶張憲等二千九百八十人監生張瓊等十二人及贈蔭陣亡官軍指揮僉事覃桓縣丞紀鏞等六十三人各有差禦史王應鵬賞銀五兩紵絲一表裏

○以廬鳳淮揚及蘇松等處水災命巡撫都禦史叢蘭李充嗣發所在倉庫賑濟從南京工科給事中王紀請也

○庚申以萬壽聖節駙馬都尉蔡震馬誠崔元祭告長陵獻陵景陵裕陵茂陵泰陵儀賓周鉞祭景皇帝陵寢內官祭恭讓章皇后陵寢俱如常儀

○辛酉萬壽聖節上在宣府文武羣臣於奉天門行遙賀禮

○壬戌太監賴義傳旨朔州守備太監王恭取回京別用

○癸亥朝鮮國王遣陪臣吏曹參判方有寧等賀萬壽聖節賜宴並賞彩叚等物有差

○四川播州宣慰使司宣慰使楊斌遣長官李鏡等貢馬賀萬壽聖節賜宴並賞彩叚等物有差

○乙丑命服闋都察院右副都禦史沈林巡撫山東

○丙寅以旱災免直隸河間府所屬州縣稅糧有差

○以明日十月朝駙馬都尉蔡震遊泰崔元分祭長陵獻陵景陵裕陵茂陵泰陵儀賓周鉞祭景皇帝陵寢內官祭恭讓章皇后陵寢如常儀

明武宗毅皇帝實錄卷之一百六十六明武宗毅皇帝實錄卷之一百六十七

正徳十三年冬十月丁卯朔享

太廟駙馬都尉馬誠代行禮

○泰寧等衛都督孛來罕等差頭目塔卜歹等各貢馬賀萬壽聖節賜宴並金織衣彩叚等物有差

○戊辰上渡黃河

○庚午升都督僉事張銘爲都督同知萬全都司都指揮使都勛爲都督僉事皆以應州功也

○六科給事中劉濟等言朱泰朱彬本以偏裨偶淂召見遂受心膂之寄近者駕巡邊境論功行賞驟封伯爵許之世襲賞不當功何以服天下十三道監察禦史張景暘等亦言彬泰一介武夫蟒衣玉帶已極寵榮陛下猶以爲未至加封伯爵且彬𨿽無所俘馘然猶在彼若泰足迹未嘗及於應州將士不識其面可謂有功乎伏乞愛惜名器收回成命以待有功不報

○辛未南京給事中易王�贊等禦史謝源等劾論廣西副使陳伯獻山西右參議劉澄甫山東右參議陳溥瑞州知府宋以芳夔州知府章槪漢中知府賈銓嚴州知府王云嶽州知府黃巽宜罷黜吏部奏覆溥巽已致仕銓已黜爲民澄甫槪當坐不謹令冠帶閒住伯獻以方云誠如所劾罪不止罷官請再移勘制可

○壬申朝鮮國王李懌差陪臣方有等貢方物馬匹賀萬壽聖節賜宴並賞金織衣彩叚等物有差

○兵部等衙門尙書王夔等言近聞聖駕自大同往偏頭關將渡黃河巡幸陜西冬月邊地極寒非萬乘所宜處且河套內北虜不時深入𨿽聖明威武將勇兵彊恐亦不宜與角況今天下聞聖駕遠巡人心搖動福建軍亂幾戕守臣江西盜入建昌劫庫劫囚陜西商州亦有嘯聚流劫者萬一遠近效尢盜賊蜂起猝難撲滅致廑聖慮悔將何及伏望俯納臣等所言早回鑾輿端拱九重以馭萬方不報

○工科給事中傅良弼劾論右副都禦史吳廷舉奉命賑濟不急所先乃重建衡山廟宇費二千七百有奇夫役材木皆取之民且今湖南災傷民無粒食嗷嗷待哺方切呻吟乃驅枵腹待斃之民爲徼福媚神之舉廷舉獨何心哉至於遷驛攺鋪皆在可已而乃任意紛紜所在騷擾乞將廷舉更調別選愼重老成者代之凡其修造之工皆令停止下其章於所司

○鎭守薊州等處太監郭原科索官軍銀七千餘兩執至京下鎭撫司鞫實謫充南京孝陵淨軍

○癸酉六科給事中邵錫十三道禦史趙春等言陛下尊爲天子今乃自封鎭國公兼注後府是不以天位不尊矣富有四海今乃自加五千石且欲全俸於南京支是不以四海爲奉矣今閭巷之議至有臣子所不忍聞者臣等竊爲陛下憂之伏望俯泛羣言收回敕旨勿貽天下後世之誚俱不報

○乙亥大學士楊廷和等言惟我祖宗列聖自洪武至今百五十餘年每年正月郊祀天地前期一月聖駕躬往南郊看牲此系累朝敬天盛典前後遵行不敢有失去年偶因駕幸關外久未回鑾及至看牲日期將近乃傳旨令臣下代看臣等𨿽嘗論奏未蒙兪允至今羣議猶未釋然今十二月初一日又該聖駕看牲日期駕未看牲臣下孰敢先看萬一臨時有誤失禮不惟天下人心不安竊恐聖心亦不能以自安矣況聖駕西巡本爲備邊臣等竊謂備遣固重而敬天看牲以嚴郊祀尢爲至重伏望皇上俯納臣等所言速賜回鑾躬行看牲大禮以盡事天之敬以遵祖宗之制庶幾人情悅豫天心昭格實宗社萬萬年無疆之慶也六科給事中竇明十三道監察禦史楊秉中等皆以爲言俱不報

○丙子給故鄭府貞丘王妃嶽氏並宮眷餋贍米歲一百石

○丁丑大學士楊廷和等言每歲法司會審過重囚例該冬前處決先期該科三覆具奏奉有欽依押赴市曹行刑之日各犯家屬又訴冤於登聞鼓下直鼓給事中隨卽封進或暫停刑者特遣校尉批乎畱之皆於頃刻之間取旨定奪此系祖宗舊制累朝遵行已久所以欽卹刑獄愼重人命固不容於不殺亦不忍於必殺良法美意誠聖子神孫之所宜世守而不可忽者也去年該決囚犯因聖駕在外有旨監候並今年囚犯該決者乣總計不下百十餘人卽今冬至漸近又當處決之時該科三覆奏本送下擬票臣等展轉思之未知所處將欲如上年暫畱不決歟則犯法者不死姦宄何所懲戒且犴獄積多已不能容凶惡構結恐生他變比事理之甚不可者也將欲遽行處決歟則臨之刑時又該鼓狀應與辯理者何以遽淂明旨臣下又安敢擅便議擬乎此事理之尢不可者也蓋生殺威福之權出自朝廷非人臣所淂而幹者況今當朝綱廢弛之餘國勢危疑之際若復於此重事萬一處之不淂其當則主柄下移成規中廢刑罰之用無以畏服人心治亂安危之幾未必不由於此臣等職居禁密不敢不言以重取負恩誤國之罪伏望俯鑑輿情振旅還京凡此重務悉遵舊制而行以獨運乾綱潛消禍變不報

○戊寅以水旱災免遼東定遼左等衛所屯田子粒有差

○以大風雨雪之變遣南京守備成國公朱輔祭告孝陵

○己卯上駐蹕楡林

○南京六科給事中王紀十三道禦史張翀等言頃者孝陵大風偃木雷火毀獻陵明樓災變異常陛下遣官祭告遇災而懼之心至矣但天心示戒貴在悔悟非遣官祭告所可回者況今水旱頻仍公私耗竭東南糧運不敷甘肅虜賊壓境師行糧食閭閻愁嘆伏望陛下體天心之仁愛念祖靈之震驚速賜回鑾與民休息庶幾天意悅人心安祖宗在天之靈亦當爲之忻慰矣俱不報

○辛巳月食

○壬午巡按禦史葉忠﹤鋶﹣釒﹥言南畿乃祖宗根本之地所恃以爲保障者有長江之險爾以故特設都禦史一員操習水戰以爲未雨徹桑之圖其委任之權不可謂不專而利害所關不可謂不重必淂其人斯克有濟今提督操江右副都禦史任鑑庸懦凡流濫叨重寄或有小警倉惶失措近者儀眞江寇出沒舡不過二艘人不滿四十而官軍爲所殺傷者十有九人不知鑑所任者何事尙可利厚祿以防大計哉乞令鑑致仕別遣才名素著者代之則武備可修而陛下無南顧之憂矣下其章於所司

○甲申誠孝昭皇后忌辰駙馬都尉遊泰謁祭獻陵如常儀

○永順宣慰使司前宣慰使致仕彭世麒等差通捨把事向晟等貢馬謝恩賜彩叚等物有差

○丙戌兵科給事中周文熙言福州軍亂皆由鎭守三司衛所官不淂其人所致時欲殺太監羅籥按察使盧宅仁副使黃昭而昭與宅仁閉門不出籥與銀三千兩啟釁之情居然可見且當黃旗褁首倡亂之時都指揮張奎等皆在如有一人仗義執言諭之禍福則首惡𨿽未能止而脇從亦可寒心乃靡然從風甘心賊黨至其呼取城門鎖鑰官庫器械奎等略不與校其望風畏懼故縱之罪又焉可逃況先謀害布政伍符反形已露兩月之間聚眾歃血而奎等坐視不言則今日之禍謂非諸臣釀成之不可臣愚以爲籥等宜械送京師從重處之且察賊黨有稱號者則從重典脇從者宜卽撫之以安人心事下兵部議文熙言是但福建僻遠事難遙度官未更代亦難逮系請敕南贛都禦史王守仁往勘處以聞報可

○寧夏衛地震

○庚寅升湖廣布政司右參議夏從壽爲本司右參政

○升南京禮部郎中王韋爲河南按察司副使提調學校

○攺南京通政司右通政楊果爲通政司右通政提督謄黃

○升開封府知府姚文淵爲陜西按察司副使

○升刑部員外郎張天錫爲陜西按察司僉事潞州知州張萱爲湖廣僉事

○命秦州衛指揮僉事黃宰守備岷州地方

○戶部以遼東軍士缺糧擬開河東長蘆二運司鹽課各一十萬引呂商上納從之

○升賞遼陽東州等堡獲功並陣亡被傷軍捨郭山等一百八十七人有差

○升河南巡捕都指揮僉事張王�贊爲都指揮同知巡撫都禦史李充嗣奏王�贊前後捕斬彊賊五百一十七人請升用兵部議覆乃有是命

○巡撫山西都禦史張禬以兵部議查見兵之數欲令馬步通融調撥馬應補給者如京營例出朋銀因言醜虜長驅非騎兵無以制勝請量撥太僕寺四五千匹以給軍又三關土瘠民貧不可復行朋銀例以重困之兵部覆議禬所請馬宜給價銀三萬兩市之其稱馬步難於調撥則未諭本部建議之意且古人防邊多以步勝宜令從長計處遇有警報各相機宜或用馬軍以追逐或用步軍以防遏戰守並用勿專恃馬詔從之

○奪遼東都指揮崔世武俸兩月以虜入上楡林堡失於防禦也

○四川總兵官吳坤奏徵松潘等處番夷軍前之賞欲關白巡撫官處或致稽遲請令三司及各守巡管糧官隨軍行賞兵部議許之

○都察院左僉都禦史王守仁以提督南贛等處功升右副都禦史蔭子一人爲錦衣衛世襲百戶﹤鋶﹣釒﹥乞辭免其略曰臣以章句陋儒過蒙朝廷收錄拔之閒散之中授以巡撫之寄臣時抱病兩﹤鋶﹣釒﹥乞休該部論奏之義甚嚴臣遂不遑他計狼狽就途蒞事之後又慮臣才微力弱必致傾僨謂其責任之不專無以連屬人心賞罰之不重無以作興士气號令之不肅無以督調遠近於是該部議假臣以賞罰給臣以旗牌授臣以提督之任朝廷一一從之授之方略而不拘以制責其成功而不限以時由是臣以賞罰之柄而激勵三軍之气以旗牌之重而號召遠近之兵以提督之權而綱紀八府一州之官吏於是兵威日振賊气先奪成軍而出一鼓而破橫水再鼓而滅桶岡振旅復舉又一鼓而破三浰再鼓而下九連皆役不再藉兵無挫刃由是言之其始促臣之來蒞事者該部之議也其後賞罰之能激勵旗牌之能號召提督之能紀綱者該部之議也方略之所分布舉動之淂展舒者該部之議也臣亦何功之有而敢冒其賞乎譬之駑駘之馬而淂良禦齊輯乎轡禦之際而緩急乎唇吻之和內淂於中心而外合於馬志故𨿽駑下亦能盡日之力而至百里人見其駑而百里因謂之能不知其能致此皆禦者驅策之力不然將數里而止矣馬之疲勞或誠有之而遂以功歸於馬其可乎況臣驅逐之餘疾病交作伏望皇上推原功之所始無使賞有濫及收回成命臣苟有微勞不加罪戮容令仍以原職致仕淂旨守仁才望素著累次剿賊成功升官蔭子宜勉遵成命不準休致時王瓊爲兵部尙書奏入瓊甚喜每事必左右之自是諸邊捷奏無不歸功於本兵者附下岡上之風實守仁倡之也

○工科給事中翟王�贊上﹤鋶﹣釒﹥曰臣切惟春秋謹賞罰君子重榮辱臣訪得南京太僕寺少卿曹仿狐鼠其心溪壑其欲巡按江西大弛憲綱公私抱怨及掌道事不循職務惟事依附假報復以快雄姦托權力以爲恩主伺利祿之會必暮夜而爭先聞京堂之缺則馳逐以必得醜行惡聲播在人口柰何淂人推遷繼升太僕實非仿惡濫所宜臣恐一仿尙存眾善喪气所謂巨姦不除必成大蠱者也伏望敕下吏部將仿平生察之在朝及查居達楊必進所言急爲罷黜令所司知之

○工部右侍郎趙璜奏角�羊送大木都指揮僉事李爵侵銀多至千七百餘兩宜究問都指揮廉瑛王輔皆侵官銀妄用宜行勘其廉勤若都指揮夏良輔等宜獎勞此後管運勿用武職但選差府州佐貳官工部覆奏從之

○先任遼海衛都指揮兪雄坐守備不設當謫戍邊衛援例奏辯詔降一級

○壬辰禮部尙書毛澄等言正徳十四年大祀天地先於今年十二月初一日幸犧牲所看牲此祖宗以來相沿舊典禮至重大斷不可忽陛下以邊務爲急親禦六師久而未返中外遑遑罔知攸措臣切以爲居重馭輕修內攘外此帝王之上策萬一邊方有警委之將帥足矣陛下爲天地之宗子嗣祖宗之大業誠不宜履險馳危興戎啟釁徒竭無算之費恐貽不測之憂況歲事雲暮省牲在邇臣民翹望勢不可緩伏望早回鑾馭積誠將事庶幾天心悅豫諸詳畢臻六科給事中邢寰十三道禦史吳誾等亦言往年駕幸宣府由秋涉冬大祀期逼禮官及臣等具請陛下乃躬冒風雪星夜馳歸以承祀事人心歡慰咸謂陛下𨿽耽盤樂猶懷敬天惟心有不安故理能中復是省牲之禮𨿽闕於前而將事之誠終致於後今龍輿駐邊又四閱月矣卒歲伊邇大祀將及陛下在軍旅中未必不廑往歲之念但恐行邁日遠旋軫猝難萬一行禮有失常期則大祀遂爲廢輟追惟愆失悔將柰何又自陛下旣出之後凡百禮文俱多缺失人心觖望天道乖和水旱雹厲地震山崩龍門�鬥於野火炎於陵凡此之異皆天心仁愛所在不可不敬畏也伏望先時回鑾以成大禮俱不報

○癸巳詔免蘇松常鎭四府州縣稅糧有差以水災也

○甲午雲南蒙化府地震

○命忻城伯趙槿子武襲爵

○乙未寨平等族番人豁吉等來朝貢馬匹刀甲賜彩叚等物有差

○戶部右侍郎致仕張遇卒遇河南項城縣人成化甲辰進士初授山西潞城知縣召爲南京監察禦史歷湖廣按察司副使浙江按察使山東布政使轉順天府府尹升工部右侍郎總理易州山廠遇庸鄙無才能而善緣勢在山廠侵年無厭禦史上其狀詔令自陳已而畱用尋攺戶部右侍郎提督倉場未卽任乞致仕給驛還至是卒賜祭葬

明武宗毅皇帝實錄卷之一百六十七

明武宗毅皇帝實錄卷之一百六十八

正徳十三年十一月丁酉朔

上駐蹕楡林是日欽天監於奉天門進正徳十四年大統歷頒賜如常儀

○吏部等衙門尙書陸完等言伏自聖駕巡邊已四閱月上下隔絕遠近驚疑有識凜凜皆慮禍難將作陛下聖明何獨忽此而不慮也其禍難之隱伏者臣等未敢遽言且以事理之明白顯著而最急者略爲陛下言之朝廷政務一日萬幾今每日章﹤鋶﹣釒﹥𨿽有內官輪流數奏然聖駕益遠道路益艱常時一二日可施行者今兩三月而猶未決妨政誤事孰甚於此又國家經費止有常數今六師所至日用不貲於無事時浪自糜費他日有事何所仰給傷財耗國亦孰甚於此況郊祀乃自古帝王及我祖宗莫大之典禮今去看牲止一月而陛下未有還期是以中外臣民憂慮更切書曰惟天無親克敬惟親又曰天難諶命靡常蓋言人君能修徳敬天天乃親而輔之不然則天命亦有不可常者已可不畏哉伏望陛下惕然警悟卽日戒途還京躬親大禮毋愆舊章庶幾天地感格而宗社永安矣不報

○戊戌南京吏科給事中孫﹤棥心﹥言近者駕出之時亦聞陛下嘗有不誤郊祀之言今去看��工之期已迫大祀之行亦不過兩月而道路傳者皆曰陛下方過河未卽旋軫臣愚莫識聖意所在聖駕日遠章奏之請日難脫有警急欲達不及欲行不可安危所關孰任其咎乃若餉饋遠輸必有不繼之憂士眾久役不無潰叛之患所在地方亦難免於傷殘之苦不可不慮也伏望卽日回鑾舉行大祀以慰神人之心以答中外之望時六科給事中王子謨等亦以爲言俱不報

○以水災免大名眞定所屬五州縣稅糧有差

○庚子大學士楊廷和等言伏自去秋以來皇上時出遊幸人心憂懼遑遑不安然宣大猶在近京之地彼時胡虜侵犯幸賴神靈默祐淂無他虞至今言之可爲寒心今又聞聖駕自偏頭關渡河而西遠幸延綏等處驅馳道路經冒雪霜以蹈危險不可測之地切慮我軍暴露日久疲困已極而河套虜賊近日自固靖臨鞏諸處搶掠人畜滿載而還勢眾力彊其情叵測萬一乘隙突出爲寇顧我疲困之卒何以禦之意外之患恐有不可言者陛下縱不自憂其如宗廟社稷何且今沿邊城堡糧艸在在缺乏六師經過日用不貲鎭巡官員節次奏討銀兩緣帑藏空虛旣無所積而各處運司正徳十四年以前引鹽又開中已盡該部計無所出連開納銀事例及差官四出催督逋賦事勢窮迫一至於此不知明年又將何以爲計蓋天下錢糧歲入有限近日各鎭用過百十餘萬兩皆往年所未有者陛下何爲無事而糜費若此也又延綏去京數千里奏事人員往回動經五六十日一應軍馬錢糧機密文書未免稽遲誤事非細況聖駕之出今已四月矣在朝臣子遙望天顏固無由淂遂瞻戀之私至於聖母在上豈不朝夕懸望思欲一見陛下乎陛下孝誠久曠問視之禮亦豈不爲之感動乎又況明春南郊大祀前期聖駕躬往視牲此尢祖宗敬天之大禮與尋常祀典不同皇上之所以祈天永命維系人心者正在於此誠不可以少忽也臣等已嘗具本再三陳請今日期漸近未奉兪旨臣等若不懇懇爲陛下言之則廢事誤國之罪其何以自逭於天下伏望皇上仰遵祖訓俯慰人心嚴郊祀之敬竭宮闈之孝幾務不可以久稽財用不可以妄費愼攝聖躬深防虜患則保安宗社之大計誠無以踰於此者矣不報

○以火牌調西官廳勇士四衛二營馬隊官軍勇士六千二百六十八人馬六千五百七十二匹赴宣大按伏復以火牌徵太監甘淸髙忠少監李漢柳進等九十一人赴延綏其家人匠役三百八十餘人皆給傳以行時上駐北邊凡所徵發皆遣夜不收持火牌下所司施行蓋循用邊帥之體後遂以爲常云

○辛丑恭讓章皇后忌辰內官祭陵寢

○以災傷減免浙江杭州府所屬仁和錢塘海寧富陽余杭臨安新城於潛昌化九縣嘉興府秀水縣湖州吉安州及烏程歸安長興徳淸武康孝豊六縣夏稅有差

○癸卯實授江西道試監察禦史虞守隨廣西道試監察禦史王溱爲監察禦史

○雲南蒙化府地震

○甲辰朝鮮國王李懌差陪臣南兗等貢方物馬匹請攺正會典所載宗系賜金織衣彩叚等物有差

○臺基艸場火總督戶部尙書楊潭等伏罪宥之主事南大吉及倉攢俱下法司擬罪以聞

○乙巳以冬至節駙馬都尉蔡震馬誠崔元分祭長陵獻陵景陵裕陵茂陵泰陵文武衙門各分官陪祭如常儀

○儀賓周鉞祭景皇帝陵寢

○內官祭恭讓章皇后陵寢

○大學士楊廷和等言近有夜不收賫火牌下兵部調取西官廳官軍勇士人馬各六千有餘前赴宣大地方按伏臣等竊見祖宗以來凡有政令行下各衙門俱以旨意批紅經由內府司禮監傳奉發出並無火牌發與外衙門施行者且調遣官軍事體重大乃不用旨意惟用火牌萬一姦人棄機眞僞莫辧意外之變將由此而起況火牌乃在外官府倉猝行下所部文移豈可行之於堂堂朝廷之上今一旦創見不勝驚駭又況勇士官軍皆天子禁兵所以擁護宗社防守宮闕關系甚重比與其他營伍操練人馬不同又豈可無故遠調以失居重馭輕之勢伏望皇上恪遵祖宗舊制愼重命令將前項火牌亟賜收回仍停所調官軍勇士則事體順而人心安矣不報

○試監察禦史踰茂堅南京試禦史吳鎧俱以郊祀請回鑾不報

○丙午冬至節上在楡林文武百官於奉天門行遙賀禮命婦朝賀慈壽皇太后皇后於宮中

○賜文武官假及節錢鈔如例

○丁未給蜀府故輔國將軍賓淶賓﹤氵斂﹥夫人並宮眷餋瞻米歲各五十石晉府鎭國將軍鐘鋼宮妾歲三十石

○巡按陜西監察禦史﹤棥心﹥繼祖奏入秋以來虜犯蘭州渭源狄道等處大肆殺掠死者骸骨被野卽今自楡林寧夏兩界固原中路以至臨鞏虜所屯聚不下二千餘里切惟陜西當楡林寧夏甘肅三邊而西海一帶又有亦卜剌一種是四邊矣東西河朔相拒遼闊不時有警凡遇調度應援必待奏請猾虜出沒勢若風雨往往愆期弗克有濟今虜深入兼值河凍未有北還之期又聞亦卜剌一種已離西海漸徙而東恐兩地交通南北攻擾況鑾輿在邊可不深慮訪之父老云往年虜犯平涼以有固原總制故得飛調甘肅延綏兵馬會戰虜懼而退請暫命大臣一員授以節鉞駐於固原提督三邊控制諸路處置錢糧分布軍馬以安人心俟事寧取回庶淂權宜制變之道矣不報

○戊申遼東及海州衛俱地震天鼓隨鳴

○蓋州衛天鼓鳴

○降陜西鎭番衛都指揮同知王銘爲都指揮僉事坐虜入境不設備也

○己酉以水災免江西南昌九江南康饒州臨江袁瑞七府屬縣夏稅有差

○以水災免應天安寧池太五府建陽宣州安慶九江四衛並廣徳州稅糧馬艸有差

○庚戌實授南京河南道試監察禦史戚雄爲監察禦史

○辛亥巡按直隸監察禦史陳傑奏鳳廬揚淮等府滁徐等州大水人民溺死不知其數訪之父老皆云自昔所無往歲有水患已嘗賑卹今災尢甚寧不思所以救之乎但污吏日滋侵冒無禁窮鄕父老聞朝廷賑貸攜扶入城守伺月餘反鬻及兒女慟哭以歸此賑濟之斃也爲今之計不必與之惟在勿取之而已今一應常賦曾不淂免其他無名之需紛然雜出部檄督於上有司急於下剝膚椎髓而莫之卹丁盡而戶存田亡而糧在方議賑之尋復取之與之僅升斗而取之盡錙銖況其所與者未必盡貧窮乎乞敕該部凡被災地方未徵錢糧小民拖欠者暫皆停止全災者毋拘三分常例悉與蠲除仍諭撫按諸臣嚴督郡縣務以安餋生息爲事有犯科克贓私者罪不止於罷黜則未死遺黎猶或有所望也不報

○壬子上至綏徳州幸總兵官戴欽第尋納欽女

○戶部奏給六月分軍官俸糧五府都督等官劉暉等及錦衣衛七十八衛所都督都指揮指揮千百戶等官朱寧等共二萬一千八百二十七員爲米十二萬一千六百七十七石有奇每四石折銀一兩爲銀三萬四百餘兩以一月計之冗食可知矣

○癸丑提督甘肅軍務都禦史鄧璋奏土魯番速壇滿速兒謀欲犯邊亦卜剌屯西海者復掠西川請命總兵官郤永逐剿量調洮岷延寧等處兵馬應援且請再設都禦史一人巡撫兵部議不可惟令璋屯兵積蓄爲經久計從之

○丁巳大學士楊廷和等具﹤鋶﹣釒﹥問安曰伏自駕聖出關由宣大以至延綏跋涉數千里自秋初以至冬季經歷五六月上而聖母思慕之深下而臣民瞻戀之切皆謂京師根本重大居守無人宗廟神靈久失歸依宮闕宸居久虛幸禦黼座不臨朝儀盡廢祖宗百五六十年來成規定制一旦蕩然𨿽臣子不敢言天下不敢議而遠近驚疑人心惶惑甚至室家妻女不相保持奔竄流移號泣道路陛下但知馳驟鞍馬縱情弋獵以取快於一時左右之人亦惟知曲爲順承先意迎合以圖希恩固寵而豈知閭閻之下人情惶惶一至於此況邊塞蕭條冰雪寒沍公私窘乏供給不敷行在內外扈從人馬數多其中饑寒愁苦疾病呻吟千態萬狀豈能一一悉達於宸聽又況北虜屯牧黃河套內不下二三十萬自西而東一帶邊墻外無處無之日夜窺伺欲騁姦謀萬一墮彼計中智勇俱困將何以處凡此利害關系匪輕至於事體重大至急者又有郊祀今臘月初一日禮當先往視牲若不促駕東歸成此大禮以盡事天之敬恐各處宗藩及天下之人紛然異議必不能免或來具奏問故陛下將何說以角�羊之臣等職叨輔導休戚相關此而不言死有餘責用是冒昧上陳伏惟嘉納宗社生靈不勝慶幸不報

○戊午巡撫遼東右副都禦史張貫卒貫字一之蠡縣人成化乙未進士授偃師知縣有惠政徵爲南京監察禦史遷陜西僉事山西副使攺四川兵備尋攺湖廣逆瑾時貫法逮系事白遷貴州按察使又以先在湖廣時民訟有久不決者降雲南右參政調山西曆左右布政使擢右副都禦史巡撫遼東是時虜數入寇而邊備廢弛貫短於經略兼之財力俱困迄無成績又以論薦其同年文貴屢爲言官所劾貫時已病因乞休﹤鋶﹣釒﹥七上未淂請而卒

○壬戌賜太監馬永誠祭三壇造墳安葬建享堂碑亭並給齋糧麻布

○癸亥命魏公國徐俌孫鵬舉襲爵

○升提督四夷館太常寺卿沈冬魁爲都察院右副都禦史巡撫河南

○升通政司右通政汪舉爲太僕寺卿

○升河南左布政使童瑞爲順天府府尹

○升兵部署郎中王崇獻爲南京尙寶寺卿

○升河南按察司僉事汪正爲山西布政司右參議兵部郎中陳簧爲山東右參議

○賜靈丘王聰滆書傳一部從其乞也

○命前軍都督府署都督僉事昌佐充總兵官鎭守貴州錦衣衛都指揮僉事張銘充副總兵分守遼陽陜西都指揮同知鄭胤充左參將分守大同東路

○命四川都司署都指揮僉事廉瑛於本司掌印義勇後衛署都指揮使角�羊恆於陜西都司僉書

○調指揮張楫於順聖川東城指揮王麟於保定新城各守備地方

○命渾河巡捕指揮僉事王瑾以都指揮體統行事

○巡撫宣府都禦史劉達等奏與太監劉祥總兵官朱振督修邊墩城垣及擒獲姦細乞升賞官軍之有功者且自敍其勞兵部覆請淂旨祥歲加祿米十二石達振各賞銀二十兩紵絲二表裏有功官軍巡按禦史核實以聞

○升賞遼東廣寧鎭安等堡獲功官軍指揮僉事龍淵等一百五十五人各有差

○雲南曲靖尋甸等處彊賊阿空宰等爲土官知州安慰所殘害遂紏土捨安白等劫掠村屯殺巡捕千戶徐宗布政使席書都指揮楊仁等督擒之凡百餘人事聞詔慰逮問書仁量加賞勞宗優卹如例○戶部會議總督漕運及各巡撫都禦史所上地方事宜一官軍負債多因腳價不敷宜查算補給仍徵準折鹽價十萬兩角�羊達太倉專供腳價之用一各軍官畏避領運營求脫免近所取用多闒茸誤事今後宜令南京兵部及各撫按選委能幹官督發領運一運軍惟禁夾帶私鹽客貨其自資土貨如例者有司毋淂苛徵一運舡每艘軍士十人近者數復不足請申敕所司撥補一湖廣應山縣恨這關當南北要害之路宜立巡檢司兼控黃土武勝二關其平裏市巡司地非衝隘宜革之移其官吏弓手於恨這一湖廣漢川縣劉家隔地方乃江湖都會宜添設漢陽府捕盜通判一員住札巡視其巡司捕盜巡檢宜革之一江西九江府所屬徳化湖口彭澤三縣邊江一帶沙洲生沒不常而蘆課銀兩十﹤月皮﹥五六小民逃移宜蹈勘豁免一江西髙安縣宜添設洪城巡檢司樂安縣宜遷南坪巡檢司於大嶺阮家坊以嚴備禦一江西彭澤縣黃土港河泊所宜革並其課程於仰天池河泊所以省糜費一舊例收糧有水兌三月免其篩曬每石加耗三斗積出糧米十餘萬石公私兩便近者姦頑多插和之獘而官司有加篩之令於是運舡稽緩以圖撥倉而水兌幾廢宜令監收官驗其米之可收者仍免篩曬設法兌支其插和不堪者退換不準撥倉庶幾漸復水兌之舊一薊州羅文谷關近年攺隸擦崖子參將者調度不便宜仍以屬馬蘭谷參將一北邊寨堡多單弱或不當衝要宜將柳子谷歸並城子嶺答磨谷歸並擦崖子灰窯谷歸並爛柴溝橫山寨歸並靑山口沙嶺寨歸並遊鄕口張家安歸並椽八口三山寨歸並靑山嶺悵煙臺歸並﹤宀十見﹥佃谷貓山嶺歸並鮎魚石庶可並力協守一畿內昌平等州縣陵戶海戶近者巧立朋幫名色富室影射優免而應役者皆以貧民宜淸查復舊以紓民力議入詔皆從之○陜西寧夏等衛商人髙春等奏往者報中弘治十二年靈州引鹽累因借課未淂關支乞比商人倪興等例自出工力撈補戶部言陜西各池鹽課專給三邊軍餉尙不足用春等以遠年當革鹽引輒敢妄奏補支阻隔新課輕視國法乞懲治以戒姦商上不從竟如春等奏

○戶部議覆整理糧艸兵部右侍郎馮淸所奏事宜一生員納銀入監再開五百名其等第如十二年十二月所定一遣官會同河東兩淮巡鹽禦史督運司官將正徳十二十三年在場掣割私余囚徒水鄕車戶等鹽並移咨兩浙將十三年開剩額鹽四萬五千九百餘引並掣割私余囚徒等鹽俱變賣角�羊部以輸各邊一文武職官有犯納銀免罪及軍職該立功者仍如十二年十二月所定事例一在外都布按三司知印承差吏典並在京者各以歷役淺深納銀免辦免考並許民間子弟納銀參充詔皆從之

○給甘肅夜不收及墩軍冬衣先是巡按狹西禦史趙春奏甘肅地寒軍士窮瘠甚於延寧而歲賜胖襖皮襖獨不及甘肅請均給之詔下巡撫都禦史李昆查處昆奏甘肅見操馬步軍及守哨夜不收墩軍共二萬八千餘人似難槪給惟夜不收及墩軍寒暑探望艱苦可憫工部議請如宣大遼東三歲一給例以西安等府歲辦胖襖皮襖延寧給領之外量給甘肅夜不收墩軍若不足折以銀一兩五錢報可

○以虜入延綏古塔坪等處參將瞿江坐奪俸四月百戶黑忠等各降一級

○南直隸定遠縣賊執百戶陳脈殺掠居民事聞命巡撫都禦史叢蘭督守備都指揮石堅剿捕

○甲子太常寺奏十二月朔以後當視郊牲聖駕遠巡未有還期宜如往年例遣官輪流視牲是日內批從之

○賜前軍都督府左都督朱洪父張斌祭葬從其乞也

○乙丑貴州宣慰使司應襲土捨宋儲差冠帶舍人宋墉等貢馬賀萬壽聖節賜彩叚等物有差

○巡撫四川都禦史馬昊奏西革乾溝歪等地寨番蠻端竹白等紏眾攻掠因劾副總兵張傑指揮鈕恩等失於防禦宜罪兵部議傑宜令戴罪自效恩等逮問徵剿事宜仍下鎭巡官酌處從之

明武宗毅皇帝實錄卷之一百六十八明武宗毅皇帝實錄卷之一百六十九

正徳十三年十二月丙寅朔

上在楡林諸大臣以次視郊牲如常儀

○戊辰降徐州兵備副使余祜爲廣西南寧府同知徐州知州樊準爲雲南寧州同知先是南京尙膳監奉禦王敬進鮮過徐州例外索折乾錢不淂因與準及指揮王良爭詬良發其舟中私帶硫黃諸違禁物敬詣祜求角�羊祜不應敬遂誣奏準良毆擊之並祜俱逮至鎭撫司鞫治且命刑部從重擬罪當贖杖還職特旨各降二級調邊方邊衛敍用於是刑科都給事中陳沾等言永平知府毛思議及徐州兵備副使余祜知州樊準等法司擬罪當還職陛下特降之邊方夫法者天下之公器罪當其情斯足以厭服天下之心今情本輕而莫原法已是而更重是豈祖宗原情制法之初意哉況祜準被系民多奏保者則其平日居官必有節用愛人之實徳而思議所榜示民者又拳拳乎忠君愛國之誠皆不宜罪今天下民窮財盡車駕所臨難於供億聞處祜等如是孰不爲自全計哉伏望俯垂矜察三人仍如原擬還職不報

○己巳六科給事中劉濟等十三道監察禦史王潮等以郊祀期近﹤鋶﹣釒﹥請回鑾俱不報

○南京十三道監察禦史龍彥等言福建福州衛軍士以月糧不給遂成叛逆餋兵禦亂反爲亂階前此延平邵武等衛軍士亦有恃彊取糧淩辱官長而當時之官乃爾姑息故釀成是禍伏望敕下所司務究起釁之人寘以正法其脇從者薄示懲戒仍將遞年錢糧查處務足軍士支用如地方災傷許其奏請區處亦不可因此重困小民以生他虞不報

○南京十三道監察禦史謝階等言伏聞聖駕由宣府遠幸陜西諸處鎭守以及有司指以供禦爲由揀選婦女科斂財物至於牛羊雞鵝等富亦皆懸以上用牌面不論價值人心洶洶從行軍士侵損於民無所不至良家婦女被其淫污少拂其意輒肆凶暴動稱禦旗牌軍士名目誰復敢抗陛下亦寧能悉聞此情邪夫天下之財盡出於民歲供之數尙且告乏今輦轂所臨動費鉅萬臣恐民不堪命萬一艸澤之中偶爾變作悔無及矣伏望早還龍馭及將鎭守有司科斂等斃一切禁止不報

○以工部料銀三萬二千九百餘兩給內官長隨八千七百餘人冬衣

○以災傷免山東濟南等六府所屬武定禹城等六十一州縣並濟南等十八衛東平等六所秋糧子粒有差

○庚午實授試監察禦史謝珊等十一人爲監察禦史珊浙江道劉欒陳克宅江西道楊百之任洛山西道李獻雲南道諭茂堅福建道劉翀四川道王琳廣西道葛禬山東道沈俊狹西道

○癸酉臘八節免百官宴

○六科給事中邢寰等十三道監察禦史李潤等復以郊祀﹤鋶﹣釒﹥請聖駕亟回俱不報

○浙江鎭巡等官奏杭嘉湖三府頻年水旱湖州尢甚乞將京倉兌軍米折徵銀兩並乞賑濟戶部議覆湖州兌軍米內量折十萬石輸薊州而以遮洋所兌河南米當輸薊州者攺於通倉上納以補湖州之數杭嘉二府仍舊徵納其三府被災貧民仍令巡按官加意賑卹從之

○乙亥治把總運糧署都指揮聶欽罪以侵收腳價銀爲鎭海衛旗軍所發也

○戶部以蘇州府所屬州縣水災先從巡按禦史葉忠言減免歲徵糧艸而兌軍京糧六十五萬五千石歲有定額宜下巡撫臣通融議處乃許折銀角�羊太倉以備官軍月糧支用以後仍徵本色議入報可

○戊寅上自楡林歷米脂綏徳渡河幸石州文水諸州縣

○庚辰景皇后忌辰儀賓楊淳祭陵寢

○癸未致仕都察院右副都禦史周季麟卒季麟字公瑞南昌府寧州人成化壬辰進士授兵部主事歷員外郎郎中升浙江左參政武康有羣盜躬往招諭平之興水利賑荒歉皆有善政升河南右布政使尋升左布政使周王怒其世子欲罪之季麟爲之調護王怒解父子慈孝如初升右副都禦史巡撫甘肅撫諭土魯番番酋歸所虜哈密忠順王陜巴乃奏還所畱番使又增築要害以爲守禦計調巡撫陜西革前調省城防冬民兵四千止以千人番代又用內閣大臣薦調巡撫薊州會勘禦馬監牧馬艸場其所侵民業考諸圖籍正之不避貂璫之怒時有論其傳奉攺鎭者蓋不知其出於密薦也乙丑以病乞歸後逆瑾擅權以事落其職又罰米千石瑾誅例復官未用至是卒

○丁亥禮部等衙門尙書毛澄等言去歲正月以來鑾輿數駕不遑寧居今玆之行又已半歲宗廟社稷享祀之禮並系攝行萬壽正旦冬至朝賀之儀悉從簡略至於臘朔省牲之制闕而不行遂二年矣今歲律將周郊禋巳卜而六飛遐騁旋軫無期上則長樂倚門椒宮凝望下則萬幾壅滯四海驚憂萬一冰雪阻違道途梗塞元正上日陛下不及躬執玉帛於上帝之前天下之人其將謂何皇祖之訓曰凡祀天地精誠則感格怠慢則禍生今去上辛才二十日卽萬一不及期禮愆於素縱天心仁愛不加訶譴而陛下獨何以自安乎邊地荒寒隆冬尢甚臣等處重城食厚祿外思聖體之勞頓內念根本之空虛遙望淸塵憂心如醉伏望俯矜眾志仰畏天明趣駕而還躬親祼享式承洪慶佑此下人宗社臣民幸甚不報

○戊子蔭升錦衣衛百戶許寧爲指揮僉事授李鑾周章爲百戶寧太監全之侄鑾睿之弟章劉祥之甥俱冒應州功也

○上駐蹕太原初上在偏頭關索女樂於太原有劉良女者晉府樂工楊騰妻也以謳進遂當上意及自楡林還復召之載以歸自是大見寵幸飲食起居必與偕左右或觸上怒陰求之輙一笑而解江彬諸近幸皆母呼之曰劉娘云

○停徵陜西苑馬寺逋負馬一萬四千六十四匹自正徳二年以來監苑馬匹並駒多病死牧餋軍亦多逃故巡茶禦史樊繼祖請免徵補兵部覆議從之

○己丑令戶部運送太倉銀於宣府大同各五萬兩以備主客兵馬艸料支用

○辛卯升吏部文選司郎中聞淵爲南京通政司右通政

○命忻城伯趙瑾子武襲爵

○蔭南京太常寺卿張芮子沂甫爲國子生

○以保定等六府存畱折銀六之二給河間總兵官郭錦所部軍士糧艸支用從戶部議也

○令大同巡撫都禦史並管糧郎中查給商人周全等未給糧艸價銀一十萬五千七百九十餘兩先是全屢奏戶部議將兩淮鹽二十萬引河東鹽一十萬引並侍郎馮淸所帶兩淮鹽引一十五萬及本部主事龍誥催角�羊銀兩通融折算補給從之時權幸耑利輙奏中旨戶部多方那湊於是公帑多入私門矣

○初車駕之北巡也文武官送者止五十二人東廠劾其違慢命鴻臚寺查奏至是淂旨俱免問

○先是欽天監漏刻博士朱裕請修攺歷法上﹤鋶﹣釒﹥曰歲差之法唐一行以八十三年差一度宋紀七十八年差一度虞喜五十年差一度何承天爲不及乃倍其年而反不及劉焯取二家中數七十五年差一度俱爲未密至元太史令王恂郭守敬等參考修正以辛巳爲授時歷元比漢唐宋歷最爲精密但距今二百三十七年曆歲旣久不能無差故推算日月交食五星躔度屢有差失況回回歷自開皇己未至今九百餘年亦有疏舛連年推算日月交食算多食少算少食多時刻分秒與天不合赤道歲差一分五十秒距今正徳辛巳該差三百六十分黃道歲差一分三十八秒半經今當差三百三十二分四十秒此卽損益之數若不量加損益將來愈久愈差乞敕禮部會議簡命文武大臣一員督本監堂上官總理其事令本監歷科官生半推古法半推新法兩相較驗奚疏奚密孰是孰非觀象臺測驗黃道赤道度分若干日月五星躔度疏密漏刻科推測昏旦中星調品晝夜壺漏中星正則天運可求分至定則日行可準回回科推驗西域九執歷法仍遣官之南京及浙江諸省候土圭以測今時與至元天道修短若干節气早晚何如眾途同歸方可成歷則交食可正儀象可驗七政可齊而天道可合事下禮部看詳以爲星歷之學必淂明天人之理如郭守敬許衡之流斯可以任考驗之責今裕及欽天監官歷法未必皆精難遽委以是任今十月望月食分秒時刻中官正周濂等所推算與古法及裕所奏各不同本部請候至期驗看上請裁定旣而濂等言漢劉洪造乾象歷始覺歲周分太彊減二千五百爲二千四百六十二至晉虞喜宋何承天祖衝之以天爲天以歲爲歲謂歲當有差因立歲差法元許衡王恂郭守敬等造授時歷宗而用之其法損歲餘益周天使歲餘浸弱天周浸彊彊弱相減淂日躔歲退之差一分五十秒名曰歲差非差失之差乃今歲冬至歷來歲冬至不及天一分五十秒歷六十六年有奇而日退天一度所謂差也考元至元辛巳歲前天正冬至气應五十五日六百分命得己未日丑初一刻日纏赤道箕宿十度黃道箕宿九度二十二分一十七秒爲授時歷元推驗之精未有出於此者但用之年久歲差退移天度太逮致有差失臣考元至正戊子冬至赤道歲差退天一度五十秒黃道歲差退天九十二分九十八秒永樂乙未冬至赤道歲差退天一度五十秒黃道歲差退天九十二分八十八秒成化辛丑赤道歲差退天九十九分黃道歲差退天九十一分四十二秒今正徳乙亥距至元辛已二百三十五年赤道歲差當退天三度五十二分五十秒黃道歲差當退天三度二十五分七十四秒未經攺正則推步豈能合於天道臣將歲差之術參詳較驗考淂正徳丙子歲前天正冬至气應二十七日四百七十五分命淂辛卯日丑初初刻日躔赤道箕宿六度四十七分五十秒黃道箕宿五度九十六分四十三秒爲歷元不用古法積年別作一算起每一年加一算仍減一用之其中積分數目俱自此始其气應閏應轉應交應並周天黃道二十八宿十二官次分界宿度分秒諸類歷法立成悉從歲差隨時攺正則推步無不合矣授時歷議云歷法疏密驗在交食然推步之術難淂其密加時有早晚食有淺深取其密合不容偶然推演加時必本於躔離朓朒考求食分必本於距交遠近苟入气盈縮入轉遲疾未淂其正則合朔不失之先必失之後合朔失之先後則虧食時刻其能密乎日月俱東行而日遲月疾月進及日是爲一會交值之道有陽曆陰曆交會之期有中前中後加以地形南北東西之不同人目髙下邪直之各異此食分多寡理不淂一者也合朔旣正則加時無早晚之差气刻適中則食分無彊弱之失推而上之自詩書春秋及三國以來所載虧食無不合者合於旣往則行之悠久自可無斃乞敕禮部堂上官一員並本監堂上官董理其事再選官生二三人與臣等上自至元辛巳爲始下至未來戊子爲終通計二百四十八年將日月交食用古法與新法逐一推算考驗精密庶合於天亦下禮部看詳以濂等所推近是但定歷授時乃朝廷重典未可輕議請今後凡日月交食本監官生一依古法推算如或未當暫免參究本監仍於官生內推選精通歷學者四五人同濂等以新法推算彼此參驗至於數年果有定則別爲奏請從之

○復湖廣沔陽衛百戶韋璽原職爲錦衣衛指揮僉事初璽與牟斌俱鎭撫司理刑以淮安知府劉祥之獄忤旨被謫至是奏辯乃復之

○升錦衣衛副千戶何淸等三十九人各一級冒徵郴桂等處功也

○命四川都指揮僉事張麟張悅於本都司魯儒於行都司俱僉書管事

○兵部奏上會剿樂昌等縣賊髙仲仁功次兩廣都禦史陳金鎭守太監寧誠總兵官武定侯郭勛南贛提督軍務都禦史王守仁復升其子侄已蔭者各一級

○調寧夏西路左參將楊賢分守東路地方

○升賞四川松潘偏墮兒等處斬獲番賊及陣亡官軍七百八十六人有差

○贈甘肅遊擊將軍都指揮僉事芮寧爲都指揮同知仍以其子綱襲升都指揮僉事以死於戰也

○寧夏鎭巡等官奏虜賊犯邊官軍不時徵戰先因追補倒死馬匹官旗俸糧停支日久臣切思各官經年截殺在外露宿野餐多者百餘戰少者亦不下三五十合艱辛寒苦𨿽妻子亦不暇顧豈有餘力追徵買補𨿽累歲住支亦不能少補萬一也乞憫念從徵之艱將官旗俸糧暫令開支樁朋銀兩量徵一半待事寧之日炤舊追補兵部議覆宜如所請報可

○四川僰蠻攻破髙縣慶符縣巡按禦史盧雍劾守備都指揮杜琮啟釁失機指揮黃應文等不行策應俱宜治罪巡撫都禦史馬昊鎭守太監王保總兵吳坤及守巡密議崔旻僉事王芳田荊亦宜查究且言致釁之由謂昊上年旣平僰蠻普法惡等不畱兵將以鎭壓之而珙嗉知縣步梁承昊風旨誘殺阿尙遂失招撫大信又委指揮魏武等丈量田地將降賊舊業別給軍民使之失所又將髙珙筠連三縣額糧加增一千八百餘石及升州立縣民夷憤怨今復作亂皆昊之罪先朝名臣周洪謨習知夷俗嘗言流官治夷之非惟宜設長官司以夷治夷爲久安計今州縣之立正與洪謨所言相戾乞罷所立州縣其增添稅糧亦亟停止以丈量田土給還降夷使之復業兵部議覆淂旨琮及應文等俱逮問�芳旻姑宥之俟事寧通查功過定奪昊等降敕切責令勉圖後功贖罪余俱如議

○謫山西都司署都指揮同知裴璽指揮僉事鄧震納級指揮僉事閻雄戍邊璽管領偏頭三關震雄操備武寧闋俱不能防禦致虜侵掠故罪之

○壬辰立春順天府官進春如常儀

○癸巳刑部重囚趙祥申窯頭等反獄隨捕獲之刑科都給事中陳沾等劾奏尙書張子麟並提牢巡風官主事諭義張文魁等防禁不嚴請治其罪淂旨義等俱逮送錦衣獄掠問並堂上官一並奏聞甲午以歲暮祫祭定國公徐光祚駙馬都尉遊泰告太廟及懿祖皇帝熙祖皇帝祧廟如常儀

○乙未祫祭太廟駙馬都尉崔元代行禮

○以明日正旦節駙馬都尉蔡震馬誠崔元分祭長陵獻陵景陵裕陵茂陵泰陵儀賓楊淳祭景皇帝陵寢內官祭恭讓章皇后陵寢俱如常儀

○是歲天下戶共九百三十七萬九千一百八十二口共六千二百六十六萬四千二百九十五名口田一百六十九萬七千二百三十三頃一十六畝九分二釐七毫五絲田賦二千二百一十六萬七千三百七十六石九斗八升五合四勺麥四百六十二萬六千六百四十八石七斗三升九合一勺絲三萬一千五百五十三斤二兩三釐一忽綿一十六萬九千六百斤一兩九錢絹一十二萬六千七百六十七匹三丈六寸布一百六十六萬六千四百六十疋四尺綿花一十一萬二千八百九十四斤一十一兩二錢二分艸二千五百九十四萬四千二百四束包五斤五兩三錢戶口鈔八千七百九十七萬六千六十七貫七百七十八文雜課鈔七千三百九十二萬七千一十九貫折米三萬三千三百三十六石七斗四升鹽課二百一十八萬二百四引九十一斤折米五千七百八十七石折布四萬六千六十三疋一丈茶課十二萬三千三百一十一斤屯田一十六萬一千三百二十七頃一十八畝四分糧一百四萬一百五十八石三斗九升一合金銀課三萬二千九百二十兩水銀二百二十九斤朱砂四十六斤八兩儧運四百萬石各處運納一千一百七萬五千六百一十九石八斗四升減免糧九十萬七千四百一十四石九斗六升三合五勺一圭二粟五粒

明武宗毅皇帝卷之一百六十九

明武宗毅皇帝實錄卷之一百七十

正徳十四年春正月丙申朔上在太原府文武百官於奉天門行遙賀禮

○命婦朝慈壽皇太后皇后於宮中

○戊戌宣宗章皇帝忌辰駙馬都尉蔡震祭景陵如常儀

○是日車駕發太原

○庚子發河東運司銀四萬兩於山西以實軍儲從巡撫都禦史張禬請也

○辛丑孟春享太廟駙馬都尉遊泰代行禮

○泰寧等衛都督孛來罕等遣使塔卜歹等以正旦節來朝貢馬賜宴並賞金織衣及彩叚絹帛等物有差

○朝鮮國王李懌遣陪臣刑曹參判李洗應以正旦節來朝貢馬及方物賜宴並賞金織衣及彩叚絹帛有差

○命監察禦史任洛淸理四川軍務旣而以其地用兵及采取大木巳之

○壬寅直隸嘉定常熟二縣地震聲如雷

○癸卯駙馬都尉馬誠卒誠以成化癸巳選尙宜興大長公主凡三持節冊封韓吉代府兩奉命祭告皇陵孝陵至是以正旦節歸自謁陵感傷得病卒詔賜棺殮齋糧麻布公主薨於甲戌春賜葬宛平涼西鄕誠合葬官爲治塋子四人

○甲辰先是太常寺奏定是月十二日郊祀至是以聖駕未回請攺卜日內批攺次日旣而又命攺卜禮科給事中邢寰等﹤鋶﹣釒﹥言祖宗以來郊祀必於正月上旬所以重一歲之首務而昭莫大之敬也今攺而又攺日復一日疑且未定不惟隳祖宗相循之制且非祗畏天地之道伏望皇上如期回鑾以成大禮監察禦史牛天麟亦以爲言俱不報

○乙巳命工部管河郎中畢濟時會山東巡河分守等官﹤鋶﹣釒﹥浚南旺一帶河道時淤墊者八十餘里運船滯不得通故也

○發戶部銀二萬二千六百餘兩於遼東以充官軍俸糧之費守臣以空乏爲請故也

○丙午以上元節賜文武羣臣假十日如例

○庚戌上元節以孝貞純皇后山陵甫畢免宴

○壬子英宗睿皇帝忌辰駙馬都尉崔元祭裕陵如常儀

○車駕還至宣府自宣府抵西陲往返數千里上乘馬腰弓矢衝風雪備歷險厄有司具輦以隨亦不禦閹寺從者多病憊弗支而上不以爲勞也

○乙卯監察禦史虞守隨言臣聞仲尼有訓非先王之法服不敢服孟子亦曰服堯之服是堯而已服飾在人其事若小而所系甚大況朝廷者四方之極京師者天下之本上有好者下必甚焉豈可以簡略爲哉往歲聖駕自宣府回百官奉旨戴大帽衣曳撒系海馬帶郊迎今聖駕將回萬一復宣前旨臣竊惑之蓋中國之所以爲中國者以有禮義之風衣冠文物之美也況我祖宗革胡元鮏羴左衽之陋冠服禮儀具有定式聖子神孫文臣武士萬世所當遵守奚可以一時之便而更恆久之制乎乞敕禮部別議迎駕禮儀毋拘前旨庶足以表示天下不至遺譏後世﹤鋶﹣釒﹥入不報

○寧夏甘肅鎭番俱地震

○戊午福建甌寧縣大雨雹

○己未南京十三道監察禦史戚雄等﹤鋶﹣釒﹥言光祿寺卿馮蘭庸庸屍素無所建明近者吏科給事中戴顆發其姦私言甚激切蘭不知省躬責已解綬乞歸而乃飛章辯論大肆詬罵聞者駭愕且陛下於蘭責問未行譴怒未加乃敢傲然出不遜語以詬言官旣無悔過自新之心又失敬事君上之禮陛下何惜一蘭不以正姦慝全國體伸士气乎乞將蘭罷黜則耳目不失其職體統正而朝廷尊﹤鋶﹣釒﹥入不報

○致仕南京禮部右侍郎馬廷用卒廷用字良佐四川西充縣人丘浚爲祭酒時季試諸生以廷用爲太學魁名遂大振���戊戌進士攺翰林院爲庶吉士授編修丁未同考會試升侍讀光經筵官乙卯主考順天鄕試預修大明會典升南京翰林院侍讀學士南京禮部右侍郎致仕至是卒賜祭葬如例贈南京禮部尙書廷用惇朴樂易而所存鯁介臨事能斷在南京嘗攝戶部會江北大饑流民渡江就食者相屬獨持議發廩不俟奏請所全活甚多外守備官與太常議禮不合判數語立決學邃於易喜爲詩文亦華贍久居散地勇於求退士論多之子金官布政使龠知府

○庚申裁革湖廣桃源縣新店遞運所從撫都禦史秦金請也

○壬戌欽天監奏擬郊祀日期內批令另擇二月上旬以聞各衙門官看牲仍如常儀

○巡撫山東都禦史伍符巡撫雲南都禦史範鏞監察禦史範輅劉士元潘仿張文明各因事系詔獄六科都給事中陳沾十三道禦史王度等上﹤鋶﹣釒﹥請赦之俱不報

○癸亥太常寺奏仲春當釋先師孔子及大祀社稷但今郊祀未成請俟郊後遇丁戊日行禮從之

○徳淸大長公主援例請官其子林鹿林廌詔許之以鹿爲錦衣衛指揮僉事廌正千戶俱世襲

○甲子添設瑞州府洪城巡檢司

明武宗毅皇帝實錄卷之一百七十

明武宗毅皇帝實錄卷之一百七十一

正徳十四年二月乙丑朔上畱宣府

○謫雲南都指揮李增於邊衛永遠充軍坐侵欺官銀也

○丙寅先是巡撫湖廣都禦史秦金等言洞庭湖四通江流一望無際不逞之徒易於嘯聚爲患𨿽原設指揮一員巡視但所守限於本湖其沿江軍衛巡司官兵多無統攝每遇賊發輒互相觀望不免誤事請自湘陰沅江監利至嘉魚等處俱聽巡視指揮嚴督官兵堤備仍降敕責令遵守�事體歸一而地方無虞時廷議以格於例不果行至是金等再奏兵部覆議從之

○丁卯傳旨西官廳監督平虜伯朱彬令同新寧伯譚祐等提督十二團營左都督神周都督僉事李琮同安邊伯朱泰等西官廳監督署都督同知李隆代琮坐右營山西行都司都指揮僉事潘浩代周坐勇士營都指揮僉事�寬代隆坐四衛營俱管操仍賜以敕六科十三道﹤鋶﹣釒﹥言國家推舉團營將領自有成法彬起邊塞寵用太過周浩寬皆嘗失事者蒙宥已爲厚幸今復任用誠非所宜皆不報

○己巳給賞廣寧鎭安堡地方獲功官旗軍舍人等銀幣絹帛有差

○給賞甘肅髙臺墩斬獲黃達子並西番賊有功官旗軍舍人等銀帛有差

○哈密夷人拜言土骨思等自土魯番逃歸頗知哈密頭目哈卽哈辛交通土魯番事哈卽等懼其漏言遂嚴加禁錮至是復逃歸肅州言其狀且謂速壇滿速兒遣人於牙兒幹城取回忠順王尋止之仍厲兵秣馬欲報讎於沙州而火者他只丁牙木蘭等俱畱其家於哈密甘肅守臣謂前日請和之情似不足深信遂嚴兵以待具以事聞兵部議先是已逮土魯番哈密夷使於法司鞫問宜俟獄成議處詔從之

○庚午革四川保寧府柴石髙橋二驛增設柏林遞運所及奉節縣尖山壩巡檢司

○壬申上自宣府還京文武羣臣具彩帳銀幣羊酒迎於徳勝門外如先年儀是日先駐蹕外教場親閱所獲首虜器仗申刻上乃入賜內閣及五府六部都察院通政司大理寺堂上官各衙門正官及科道官銀牌花紅有差

○傳旨升都指揮同知李彬指揮同知熊璽各一級賞紵絲衣一襲新鈔千貫初上在北邊遣彬璽奏捷於京師及還遂被是命

○癸酉大學士楊廷和梁儲蔣冕毛紀具﹤鋶﹣釒﹥辭銀牌之賜六科十三道亦辭皆不允

○大學士楊廷和等﹤鋶﹣釒﹥言皇上愼重郊禋馳歸成禮上有以慰天地宗廟之心中有以慰聖母太后之心下有以慰中外臣民之心臣等職叨禁近受恩最深久違天顏今幸贍仰欣戴踴躍倍萬恆情自今以後伏望端居九重以臨四海詔諭天下不事巡遊仍將臣等罷黜以爲輔導無狀者之戒別選賢能代居重任庶幾聖政日新治平可卜不報

○先是傳旨造鎭國公牙牌並誥券六科給事中鄭裕等十三道禦史屠垚等言王者受天明命奄有華夷則曰天子統理民物臨禦萬方則曰皇帝頃者鎭國公之號臣等已極言其不可且牙牌爲朝參而設誥券以勛封而賜陛下貴爲天子又焉用此夫名不正則言不順言不順則事不成而禮樂刑罰皆不得其當矣此臣等之所深憂伏望收回成命吏部尙書陸完等皆以爲言不報

○致仕中軍都督府都督同知張俊卒俊宣府人以宣府前衛指揮使升都指揮僉事守備葛峪堡尋升大同遊擊將軍虜數萬寇邊俊領遊兵往禦之據髙埠列營虜悉眾來攻俊力與鏖戰自辰至酉虜不能衝突遂解圍遁去俊先遣子澄設伏要害虜兵過伏發果斬首數十級捷報俊遂佩印充總兵鎭守大同尋調宣府後以虞臺嶺之敗落職正徳間以畿內賊劉六等猖獗復起領兵賊平升都督同知尋致仕俊有謀勇能自守家無餘貲以名將稱

○甲戌孝貞純皇后小祥上詣幾筵行禮遣駙馬都尉遊泰祭茂陵文武衙門各分官陪祭

○是日以大祀天地羣臣具朝服聽受誓戒致齋至夜不能待傳制而退

○南京六科給事中何邦憲等以太監李文馬往湖廣浙江摧稅恐其勞民﹤鋶﹣釒﹥請停止不報

○乙亥傳旨令羣臣致齋是夕始宿於公所

○蜀王請偕內江王來朝不許

○命福建署都指揮僉事王輔於本都司掌印管事

○命達官都指揮僉事柴鏜管領保定衛達官舍余

○丙子升河南布政司右布政使王崇爲本司左布政使上乘馬由大明門出法駕鹵簿皆先行惟從騎卒百餘人

○兵部尙書王瓊言洪武舊例凡軍職故絕堂兄弟侄俱得承襲至弘治十八年例止許親弟侄其親侄或未能襲而侄孫以下及堂兄弟侄俱不許臣惟侄孫卽親侄之子親侄許襲而親侄孫不許可乎況前此已有承襲數輩者一旦革之恐人心不堪乞如舊例便詔仍如弘治例行旣而瓊復奏承襲已百有餘年若弘治例乃出一人一時之見宜攺正乃從之時軍職日增承襲者冗濫不可爬梳弘治例稍加裁損猶未能什之一二瓊多受賂金復爲此議識者憾之

○丁丑大祀天地於南郊禮畢遂幸南海獵是日辰時京師地震風霾至次日乃息

○戊寅夜上乃還禦奉天殿文武羣臣及四夷朝使行慶成禮

○甘肅鎭番永昌莊浪俱地震

○己卯以孝貞皇后喪免慶成宴賜文武羣臣胙仍宴四夷朝使於闕左門

○傳旨調鎭守浙江內官監太監王堂總鎭兩廣地方鎭守江西禦馬監太監畢眞鎭守浙江以南京禦馬監太監王宏鎭守江西王潤鎭守四川南京守備內官監太監劉璟鎭守河南守備朔州暖會隘口孫淸王保取回別用

○大學士楊廷和等以所奉敕書進繳上曰朕今不時巡狩其勿繳

○初髙麗國王王氏洪武間遇弒而絕陪臣李仁人擅立爲姓凡幾易矣國人得王氏裔瑤立之瑤復昏亂眾推門下侍郎李成桂主國事且請於朝詔許之攺名旦令徒居漢城更號朝鮮成桂與仁人本異族永樂間降祭海嶽祝文稱成桂爲人仁嗣而祖訓條章亦載仁人及子成桂今名旦者成桂子芳遠奏辯太宗許令攺正近所修大明會典復注祖訓於朝鮮國下且云李氏連弒四王貢使市以歸國王李懌上﹤鋶﹣釒﹥備陳世系本末及四王始終無弒逆迹乞爲攺正下禮部議以會典一書詳載我朝制度其事關外國是非嫌疑之間皆在所略況成桂之得國出皇祖之命其不系仁人後又有太宗明詔可徵宜從其請詔可且嘉其誠孝賜敕諭之

○刑部主事汪金以上將南幸﹤鋶﹣釒﹥言不可南幸者九所宜戒者一其一謂九不可者利害較然陛下豈不知之而有待於臣之彊聒耶但來邇陛下好惡之際未免少愆於度故以不可爲可者容亦有之臣以爲非陛下之本心或誤於酒耳夫酒之用不可過者過則亂性令人善忘又甚則致病伐生臣愚以爲陛下所宜戒者莫先於酒也乞將臣言少垂睿察不報上嗜飲常以杯杓自隨左右欲乘其昏醉以市權亂政又常預備瓶罌當其旣醉而醒也又每以進或未溫亦輒泠飲之終日酣酗其顚倒迷亂實以此故金所言甚對病云

○宣府官軍缺馬遣兵部主事王臬詣居庸關監兌旣而官軍多後期馬戶候兌日久艱於收養兵部因劾巡撫都禦史劉達總兵官朱振之罪詔宥之令自今申飭領軍等官有遲違者罪之

○庚辰升陜西左參政張禴爲都察院右僉都禦史巡撫遼東地方

○會昌侯孫銘等以居守敕兵部右侍郎馮淸以扈從敕奏繳上不許

○升大寧前衛指揮芮永爲署都指揮僉事充右參將分守馬蘭谷等處

○命萬全都司署都指揮同知張鎭守備馬營堡

○辛巳海西渚冬河衛女直都指揮僉事松吉答等冒其父祖故名來貢及兀者左衛指揮同知也克赤原賜敕字磨滅不可辯通事譯奏其故命禮兵二部集議請移文遼東鎭巡官省諭各夷父祖已故及衰老不任朝貢者許其具奏襲替從之

○宣徳末年兵部議以天下衛所軍不補伍奏遣禦史淸理必俟三年更代以核實效其後或因地方災傷用兵不實則暫停至是尙書王瓊言今四方薦罹凶荒其無災者苦於繁賦乞召各淸軍禦史回京今後再不必遣惟浙江山東山西河南四處軍多仍畱淸理亦做巡按例一年更代報可時禦史以淸軍三年爲苦差瓊欲結要人心故爲奏減其更制亂法類如此

○命都指揮閻勛充左參將分守寧夏西路地方

○壬午兵部言鎭守甘肅太監王欣先分守涼州奏帶官旗二十六人近攺甘肅復奏帶錦衣衛官旗二十九人恐此例一開轉相仿效宜停止內批曰業已許之矣

○先是近京盜發命左都督朱泰兵部右侍郎王憲捕之至是以盜賊稍息請命別給以敕詔仍於北直隸等處提督捕盜

○癸未恭仁康定景皇帝忌辰遣儀賓周鉞祭陵寢

○給賜進貢夷人海西冬河等衛女直都指揮僉事松吉答等彩叚鈔絹衣服等物如例

○命鎭朔衛指揮僉事郭昹守備遵等城

○甲申大學士楊廷和等﹤鋶﹣釒﹥言近日進繳居守敕諭奉旨朕今不時巡狩其勿繳臣等聞命之餘不勝憂懼又風聞聖駕欲往江南山東諸處臣等疑而未信以爲京師根本重地朝廷一日萬幾皇上比歲以來數出遊幸宮城之內居守無人諸司章奏動經數月未見裁處內外遠近惶惶不安今幸振旅還京郊祀禮成人心方慰而乃有此不時巡狩之旨切惟陛下一身神人之主豈宜經年累月乘危涉險久勞於外而不少顧念況東南乃國家財賦所出之地連年大水爲災兼以徵徭煩重百姓不堪困苦若復軍旅經過日費不貲不知何以供應且裏河一帶路狹水淺今營建大木及漕運糧船尙未能依期到京倘又加以皇船數多擠擁而行大木必不能前運船必不能急誤事匪輕意外之虞尢有不可測者伏望皇上深惟至許端拱穆淸頤養聖體以延椒寢之祥明詔天下自今以後不復巡遊至於內外衙門一應政務責之所司照舊舉行所調邊軍量給賞賚遣還本鎭操守隨侍偏禆等官令該部察議量其才能奏其擢用如此則人心以安禍患可弭宗社幸甚臣民幸甚部寺大臣及科道官亦皆連章請止巡幸皆畱中不出

○刑科給事中張漢卿﹤鋶﹣釒﹥言三事其一杜僥幸以全考察謂小人志向姦回嗜進忘退一遭舉劾知其不爲淸議所容或結內以自固或鉆剌以求遷如致仕通政張龍假就養以求京堂丁憂副使孫淸因夤緣以免罷黜今龍之姦貪暴露已自解職而淸之頑鈍無恥尙冒仕進朝覲在邇若不預行禁戒誠恐踵轍效尢使大姦桀惡顧得僥幸他所黜罷者其惡反居其下所謂捐猛獸而鉏田狐何以示勸懲於庶官哉其一廣儲積以預邊備謂國以彊兵兵以糧聚訪得三邊營鎭倉場在在缺乏近聞宣府軍人乏食至有婦女相率詬辱管糧官員誠恐久而激變如福建軍士假缺糧而稱亂�不重貽邊城之憂哉乞敕該部預爲計處庶邊方無匱乏之憂將士有攻守之備矣其一愼刑獄以重民命謂近該巡按禦史李節義參奏指揮時鐸逼栲平人爲盜見監王天祐等遇蒙審錄辯釋閻隆等五人瘦死獄中今鐸止坐以徒罪復職情重律輕於法似爲寬縱非別有坐擬何以伸死者之冤況在外撫按監司衙門一應刑名多憑郡縣衛所申呈至巡歷合審之期皆稱病故文案絕滅無所究竟如王天祐等逢辯得生能幾人哉乞榜示內外問刑衙門凡撫按巡歷務將曾經呈詳候審之囚不分己未結正通行開報已死者亦須查勘有無冤枉反病死根因若情有偏枉故入致死如時鐸數多者照例重加區處﹤鋶﹣釒﹥入不報

○乙酉大學士楊廷和梁儲蔣冕毛紀言仰惟聖母皇太后克配先帝誕育聖躬請如先朝故事於聖母尊號慈壽二字之上加至四字以極尊崇用彰我皇上聖孝此亦中外臣民所同願者也不報

○丙戌司禮監太監蕭敬傳旨左都督劉暉令同安邊伯朱泰等團營西官廳監督管操又傳旨禦馬監太監張欽陳祿佛保同太監張增等監督勇士四衛營提督團營禦馬監太監孫和同太監張永把總神機營禦馬監太監蕭永張玉同太監谷大用提督勇士四衛營

○攺巡撫宣府左都禦史劉達整飭薊州等處兵備兼巡撫順天等府地方

○參將宋贇桂勇賈鑑等獲劇賊申窯頭趙祥何通及其黨九十餘人於近郊賜敕獎勵提督太監張忠都督朱泰侍郎王憲仍各蔭子侄一人爲錦衣衛百戶世襲贇升二級勇鑑一級千總官指揮同知白元勛等三百八十二人升賞有差旣而窯頭等六人越獄走匿故職郝聚家兵部募擒賊者賞銀百兩升二級匿者罪之聚乃首於緝事官校擒祥等四人窯頭及通皆格鬥死又以所捕他盜皆指爲窯頭黨都督朱寧奏之兵部以爲寧功亦賜敕獎勵增俸歲五十石加蔭其子一級千戶王鑑以下悉升賞如例初賊之逸也上在宣府聞之謂寧居守顧有此頗不悅江彬因譖之寧寵由是漸衰而彬權日專矣

○丁亥釋奠先師孔子遣大學士梁儲行禮

○太監張銳左都督朱寧各奏官校緝捕功詔升錦衣衛都指揮僉事郭鰲千戶邢政等一百二十八人各一級故都指揮使錢璋贈二級

○命運船凍阻天津卽於天津倉交納凡米六萬石從其左都督朱寧奏也

○巡按福建禦史程昌奏比者延平建寧邵武福州等處士卒彊狠相繼煽亂乞簡命大臣一人巡撫其地事下兵部集議以福建舊無巡撫不必時設近已敕南贛都禦史王守仁往勘凡一應事宜令會鎭巡等官從長議處奏請定奪事畢仍還原職會禦史周鵷亦奏逆賊進貴等近已就擒其餘脇從軍士原非得已宜撫處以安人心得旨俱令守仁從宜處置鎭巡以下各分別功罪以聞其南贛事任蹔令兵備楊璋代理

○戊子祭大社大稷遣新寧伯譚祐代行禮

○己丑遣戶部尙書楊潭祭京都太倉之神

○遣順天府官祭宋丞相文天祥

○山西平陽府陰霾障天晝晦如夜自未至酉風作乃散

○傳旨賜左都督劉暉神周都督僉事李琮皆姓朱氏上自加太師降手敕諭吏部曰鎭國公朱壽宜加太師又傳旨諭禮部總督軍務威武大將軍總兵官太師鎭國公朱壽令往南北兩直隸山東泰安州等處尊奉聖像供獻香帛祈福安民又諭工部今南行巡狩宜急修黃馬快船於是大學士楊廷和言陛下天縱聖明何故有此舉措天子之尊與天相等天不可降而稱地天子豈可降而封公又降而官爲太師公𨿽爵先侯伯太師𨿽品居卿上皆人臣耳天子豈宜輕自貶損下同人臣天冠地履倒行逆施自開辟以來簡冊所載俱未前聞臣下豈敢曲爲阿順以自取罪戾至於泰山特五嶽之一古禮惟諸侯主祭今制郊壇分獻亦惟命官行禮非天子所宜祀也使其有神豈肯享此非禮之祀今欲尊奉聖像供獻香帛必不得已止可遣官不宜親往陛下但肯端居大內自能祈福安民若乃千乘萬騎所過騷然福未能祈而民已不安甚矣今四方兵荒相仍民窮財盡加以國用窘急科派日增閭裏蕭條人民愁嘆而山東章丘等縣及南直隸淮陽蘇松等府去年大水爲患至今地方狼狽一聞巡幸遠近驚疑歲賦常額猶且不能辦納若又派增以備供應扈從人馬何以處之又國家建都幽燕北控胡虜轉輸東南財賦以供西北兵馬乃能保守京城今欲多用黃船並馬快船隻未免壅塞河路阻滯運船東南財賦必不能至凡一應上供及官中百需與夫百官六軍歲用顧於何處取給南方客貨舟經運河聞風畏沮一切不來京城軍民何以度日凡此數事皆關系國家安危若不斷自聖心攺弦易轍則天下禍變或將從此而起他日陛下𨿽欲追悔亦恐無及於事矣此臣等所以日夜痛心流涕而不能已於言也伏望聖明俯垂嘉納亟將太師鎭國公等項名號通行停革仍詔諭中外停止巡幸斷然不行則事體正而人心安矣已而部院大臣禮部尙書毛澄等亦言人君之宰天下也居中以制外崇正而抑邪陛下自去秋出居庸關直抵山西陜西之境從此數月之中內外章奏不以時達大小政務幾至廢馳幸賴天地祖宗之庇聖躬安妥而還人人以爲車駕不再出矣今乃復有此舉臣等誠所未諭陛以天地之子承祖宗之業九州四海但知陛下有皇帝之號而已今曰總督軍務威武大將軍總兵官太師鎭國公者臣等莫知所指夫出此旨者陛下也加此號者陛下也不知受此號者何人邪如以皇儲未建欲徧告天下名山大川以祈黜相則遣使走幣足以將其敬矣亦不必陛下親行奉神像獻寶香如佛老之所爲也況車駕一出師眾如林吏民所輸不足以給此其不可一也漕河阻塞商賈不通諸須匱乏百物騰貴此其不可二也江濤洶湧雨濕頻仍水土有所不宜習俗有所不慣設有驚憂悔將何及此其不可三也邊陲之士奔走蹴蹂小民禾稼被傷蠶桑失業恐望風塵蹈水火者眾矣此其不可四也車駕愈遠爲日愈多京師重大誰可付托倘北虜乘虛而突來姦人投間而蜂起太倉無兼歲之儲諸將乏萬夫之敵倉卒有變何以應之羽書有急何以達之此又不可之大者五也伏望俯察愚衷早收成命毋令傳示天下後世則居中崇正之道兩得而無遺矣六科都給事中邵錫等十三道禦史熊蘭等亦以爲言俱不報

○庚寅戶科都給事中邵錫劾奏漕運把總官聶欽剝削運軍侵克腳價而吳鑑積債鉅萬宜下欽等於法司照例遞運其餘把總郭琮等亦宜令漕運都禦史查治並禁掛欠帶運之獘戶部覆請俱從之

○大學士楊廷和等言今二月以過三月將臨天气和暖伏乞皇上畱心聖學令儒臣等各依職業進講經史不報

○禮部尙書兼翰林院學士李遜學卒遜學字希賢河南上蔡縣人成化丁未進士攺翰林院庶吉士授檢討弘治丙辰升浙江按察司僉事以憂去終喪攺陜西升副使又以憂去終喪攺山東前後更三任俱提調學校所至務崇寬厚頗得士心正徳戊辰升太常寺少卿提督四夷館明年仍入翰林院兼侍講升戶部右侍郎提督倉場尋攺禮部升左侍郎乙亥升南京禮部尙書丙子以奉賀表入京攺禮部明年兼學士掌詹事府事入內閣專管誥敕奉命授庶吉士業至是卒祭葬如例遜學爲人開爽頗不羈爲詩文有藻思

○辛卯賜闕裏五經四書性理大全及孝順事宜五倫書各一部以先年禦賜書籍毀於流賊故也

○榮王祐樞奏先年封內所賜桃源沅陵等縣諸洪夷司等山溪產雜楠木竹簰柴炭等物多爲豪民侵占取利請抽分工部覆諸山場延袤千里其間多軍民產業耕種以供賦稅采代以資日用者該府所賜自有界限若槪令抽分恐地方擾害乃不許

○初廣西龍州土官知州趙源卒亡嗣妻岑氏詐以家人子爲子冒姓趙名璋欲襲源職旣而州民保源庶兄子相襲職岑氏與璋逃入田州至是璋復謀奪相位陰求助於田州土官岑猛太平州土官李珖賂鎭守太監傅倫舍人王祥等詭稱錦衣舍人奉旨調兵送璋入州猛等遂各起兵共萬餘人攻破州治相驚懼潛遁地方騷然總都禦史楊旦以聞因劾分守參政彭夔分巡僉事李淳坐視激變隱匿不報及都指揮戴儀左布政使何珊按察使宋璽前分巡僉事楊譽俱宜究治兵部覆議得旨夔淳下禦史逮治儀珊璽譽姑停俸祥等責倫捕治之土官爭襲讎殺令總督等勘處以聞

○壬辰太監李英傳旨調鎭守湖廣太監杜甫於福建鎭守貴州太監李鎭於湖廣分守四川建昌太監宋輔於貴州

○巡撫保定等處兼提督紫荊等關右副都禦史張嵿乞養病許之先是太監盧明等以奏事西行過眞定嵿待之倨又諸中貴籍隸近畿者亦多不悅故求去

○右副都禦史冒政卒政字有恆直隸泰州人成化乙未進士授南京戶部主事歷員外郎郎中弘治庚戌升武昌知府守正奉公多所興革尋升山東左參政分守東兗弛南旺湖禁以食貧民又分守遼陽正徳丙寅由遼陽升江西右布政使將發以所餘餉銀千兩歸於代者毫髮無所取奉新饑盜且起政賑卹有方遂晏然丁卯升右副都禦史巡撫寧夏劉瑾以政前在遼陽軍儲有虧耗逮治罰米三千餘石累歲事方竟禠職以歸瑾敗復職致仕至是卒賜祭葬如例政爲人質直坦易居官廉正卒後家無餘資其子稱貸襄事士論重之

○癸巳慈壽皇太后聖旦文武官命婦朝賀於宮中是日免羣臣宴

○轉四川布政司右布政使華璉爲本司左布政使

明武宗毅皇帝實錄卷之一百七十一明武宗毅皇帝實錄卷之一百七十二

正徳十四年三月甲午朔孝肅太皇太后忌辰奉慈殿行祭禮遣駙馬都尉崔元祭裕陵

○太監溫祥傳旨以管家將千把總管貼隊萬全等都司宣府前等衛都指揮指揮千百戶等官朱湧等四十七人俱塡注錦衣衛帶俸捨余朱郭剛等一千人各充禦馬監家將勇士食糧領馬騎操家將之名皆前此所未有也

○丙申蔭南京兵部右侍郎黃瓚子襄爲國子生

○升南安府知府季敩爲廣西布政使司左參政

○兵科左給事中徐之鸞等﹤鋶﹣釒﹥言故太監馬永成尊顯用事者十有餘年且疊受恩蔭侄姓以下皆都髙爵列美官亦已過矣而太監趙亨復爲陳乞升授見任者至九十餘人不知永成何功而非分之恩濫無紀極如此且一太監死而官者九十餘人臣恐天下聞而解體也伏望皇上爲天下惜名器裁抑幸恩不報

○丁酉補蔭兵部右侍郎王憲子汝中爲國子生

○命五經博士孔彥繩子承美襲職奉衢州廟祀

○升制敕房大理寺左寺副方英爲尙寶司少卿仍支原升俸一級

○升貴州按察司副使李麟爲四川布政司左參政雲南僉事姚學禮爲貴州左參議

○傳旨令內官監太監李彬管神機營中軍二司並練武營

○建甘肅遊擊將軍署都指揮僉事芮寧祠於死所從其子紀請也

○賞湖廣郴桂地方獲功官軍人等銀兩彩叚絹布等物有差

○六科都給事中等官邢寰十三道禦史王度等﹤鋶﹣釒﹥言陛下自去秋西巡及歸已諭七月幸畢郊禋之禮然朝儀久輟大政未宣百司庶府無所承式伏望時出禦門以受朝參仍將去冬及今春畱中未出章奏一一批答以示維新之政使天下臣民曉然皆知陛下深居髙拱無復他念而遠方之人驚疑未定者皆將歡慰鼓舞戴聖徳於無涯矣俱不報

○戶部覆刑科給事中田賦奏漕運把總總運等官自後俱以曾經撫按推舉者先之每歲兌運之後奏遣給事中一人會巡按禦史沿途督察諸獘從之尋以命給事中傅良弼

○添設江西崇義縣及長龍鉛廠二巡檢司遷上猶縣過步巡檢司於上保先是提督南贛等都禦史王守仁言上猶大廋南康三縣相去三百餘里賊巢盤據其中無慮八十所大盜𨿽平逋逃易集其橫水大巢原屬上猶縣崇義裏適當三縣之衝宜卽其地立新縣屬南安府縣治旣設其東出長龍抵南康其西出上保抵桂陽其南出鉛廠抵大廋路皆險要宜添設長龍鉛廠二巡檢司而上猶過步巡司路僻無用宜攺遷於上保庶幾控禦得要而地方可安事下戶兵二部覆議從之

○戊戌升雲南按察使沈恩爲四川右布政使

○給事中翟瓚劾奏南京太僕寺少卿曹仿先爲禦史巡按江西貪淫附勢無復廉恥尋托恩府獲升京堂今又假進表之便奔走夤緣以圖超擢實姦臣之尢也宜亟罷黜吏部以仿去畱請有旨仍畱之仿在江西以脂韋放達爲宸濠所喜每一入見輒盛筵傾倒盡歡至出歌妓令與淫媟醜聲外聞是風紀敗壞而宸濠得縱所欲爲以肆虐一方民皆歸怨於仿吏部尙書楊一淸陸完皆與仿親厚瓚所謂恩府蓋指一淸一淸去位每言官劾仿賴完庇之得無恙未幾宸濠反仿幸不連及人以爲漏网云

○錄江西南康縣獲賊功升賞官吏軍民李憲等六百三十四人有差贈贛縣死事主簿吳玭爲本縣知縣仍蔭其子爲國子生

○己亥傳旨調分守懷來太監劉寶鎭守陜西守備萬全左衛太監侯欽分守懷來倒馬關太監趙昇守備萬全左衛

○傳旨諭南北直隸山東河南鎭巡等衙門並水路沿途軍衛有司官吏軍民朕今巡狩而南所過地方凡獻新織造糧運及官民諸船隻俱令通行勿阻居人各安生業勿得驚疑隨侍人員務各守法度勿生事害民有違犯者罪不輕貸

○右春坊右諭徳豊熙服闋復除原職

○升太常寺少卿楊一渶爲本寺卿提督四夷館

○補蔭故禮部右侍郎兼翰林院學士汪諧曾孫可興爲國子生

○準宛平縣商人龔俸等報中兩淮運司存積常股殘鹽三十餘萬引仍令就便收買不次秤掣前此已準張安報中後又貝林張春蕭儒等戶科戶部執奏皆不從鹽法於是盡廢矣

○初福建邵武府推官髙璉欲奪管糧通判馮希哲事任遂有隙及希哲別差璉代之欲以事陷希哲會邵武衛軍士告支月糧璉故爲延緩謂出希哲意眾軍恕因教場會操日王福生等遂擁眾三百人入府欲歐希哲不獲闔城門窮索希哲爲所執又疑教諭洪鼐知縣蕭泮等爲希哲營救亦執而歐之分巡僉事查約等臨諭眾軍始散至是鎭巡官捕福生等按問具獄以請且劾約及參議陳炫都指揮周欽等防範弗嚴宜究治都察院議覆詔福生等首倡亂階當處死姑從輕各械發邊衛永遠充軍約炫欽俱逮問希哲攺別府璉罷黜未幾建寧福州悍卒效尢相繼煽亂亦指此爲口實云

○庚子六科給事中邢寰等﹤鋶﹣釒﹥言近傳旨欲往南北直隸山東泰安神州等處供獻祈福惟我祖宗以艱難創業以憂勤保邦導民以正防民以禮凡師巫邪術一切有禁陛下自近歲以來多崇幻教旣建寺於禁中又取佛於絕域廣啟僞途日滋民惑故京師之燒香者鳴鑼張旗百數成羣陛下亟自反以正之猶恐其晚柰何又欲遠去以導民之信從邪泰山秩號僅比諸侯祭告舊有常典

陛下必欲祈禱遣官足矣何必屈萬乘之尊親供香幣以自同於民庶哉民之勞佚惟在君上能節財省費則民自享淸靜之福今駕若遠出千艘萬駟糜費不貲病織妨耕元元失業𨿽曰祈福而反致禍矣況南北直隸等處連年重災民不聊生淮安地方人且相食今聞巡幸遠近科擾萬一山澤愚民嘯聚爲變驚犯屬車之塵則將何以爲處乎京師屯重兵以鎭外夷駕出六師必從脫或北狄乘虛而入南河阻塞糧舶後期倉卒之間調發無據百官庶民𨿽不足惜獨不念聖母之驚憂乎去秋聖駕在邊章奏停閣至今有未出陛下𨿽降有敕諭然刑賞予奪乃天子之柄臣下於此安敢專擅今若南出則道路往返動經半年壅滯日久必生他變今秋明春又當科舉朝覲之年取士課最國之大典亦將廢而不舉乎至於天子之尊而自列於臣工捨崇髙之貴而自署曰威武渙號不經事同戲劇伏望念祖宗創造之難體臣民倚托之收回前命卽止南行則福不待祈而自至矣時南京六科給事中孫懋等十三道禦史張翀等亦﹤鋶﹣釒﹥論之皆不報

○禮部尙書毛澄等﹤鋶﹣釒﹥言近傳旨造鎭國公牙牌誥券又傳旨往南北直隸山東泰安神州等處公幹臣等竊惟上古神聖之君稱三皇五帝迨夏商周而稱王其尊之至一也秦漢以下則兼三五而稱之夫莫尊於天春秋系王於天者並惟天可與之並自公以下皆爲臣屬其名安可紊而其分安可亂哉今陛下以天地之宗子纘祖宗之大業臣妾億兆富有萬方鴻名徽號當與天並而乃欲俯同乎一國之君是無異乎加履於冠也但臣等受命之初驚駭戰栗一時愚昧率國奉行不能極言匡正徐而思之若負芒剌陛下言爲世法動爲民表恐後世見之文移載之史冊播之天下傳之四夷人將謂臣等所以尊陛下者等於人臣而降於古帝王遠甚不職之罪將安所逃伏乞量頒渙號收回成命則名實稱而政令可行仍將臣等罷黜以爲人臣失職之戒不報

○辛丑長乎伯周瑭卒瑭順天府昌平州人孝肅太皇太后之侄也父彧以外戚封伯彧卒瑭時爲錦衣衛指揮使襲父爵至是卒上輟視朝一日賜祭葬及喪具等物俱從厚蓋篤親親之恩云

○壬寅刑科給事中田賦言者有人言神龍不可以失所人主不可以輕行故八駿遊而周替驪山幸而秦亡夏之太康隋之煬帝皆以棄離宮闕遠事巡行卒致禍敗興亡之迹可爲殷鑑且古者帝王之出必嚴扈從備法駕今以萬乘之尊雜騎卒之列萬一變生禦橛𨿽衛士如雲亦將何以施哉國家所賴者東南供應今東南之困窮極矣水澇連年死亡相枕數口之家自相戕食南巡命下所在有司營辦督迫繼以鞭箠萬有一陳勝黃巢者假仗義之名而起當是之時陛下之於六軍能使之親附乎萬姓之心能使之固結而不解乎此皆勢之所必至者陛下果何所見而爲此行邪臣痛祖宗萬世之業亂於一二姦雄之手此所以不惜而爲陛下切言之也﹤鋶﹣釒﹥入不報

○甲辰升戶部郎中鄧相爲左參政南京工部郎中丁仁爲左參議陜西按察司僉事蔡需王忠雲南僉事劉瓚四川左參議張繹衛輝府知府王綖爲副使工科給事中翟瓚刑部署員外事主事吳欽南京刑部員外郎顏栐爲僉事相忠雲南繹瓚貴州需山東綖欽湖廣翟瓚河南仁栐廣西

○升通政司右通政柴義爲左通政左參議張瓚爲右通政

○命起左僉都禦史寧杲巡撫宣府是缺也吏部奉旨另推者再俱不允未乃及杲遂用之

○

○虜入鹻場等堡守備都指揮蕭云指揮髙元佐俱下巡按禦史逮問獄上以請云降一級元佐發邊遠充軍

○給事中竇明等以武功坊災因言近日問刑勘事官多淹禁平人或酷刑致死人命及至奏訴冤枉又不卽與申理上干天和實惟其咎請敕法司申明律例禁約從之

○貴州苗賊入都淸衛等處殺掠守備都指揮周吉不能捍禦因歸咎於前守備都指揮邵鑑鑑亦誣吉棄城逃回下巡按禦史勘實吉坐守備不設發邊衛充軍鑑誣告降一級

○乙巳升制敕房辦事太常寺少卿劉棨爲本寺卿仍支原升俸一級照舊辦事

○升刑部郎中歐陽重爲四川按察司副使

○修迎翠昭和崇智光霽諸殿先是內官監太監劉養奏請修理得旨令工部措置工直工部執奏乾淸坤寧大工未完宜暫停此役弗聽

○丙午六科給事中徐之鸞等言南巡旨下臣等屢﹤鋶﹣釒﹥不可未蒙批答今復宣諭水陸居行之人毋得驚擾各安生理是聖意未回而行蓋有日矣臣等竊惟天下之所以爭赴京師而京師之所以壯固充實者皆以一人在內故也今乘輿遠出居守無人縱使國賦商販之來不減於舊而宗社寄於空城實有意外無窮之憂況百餘年來鑾輿不聞南幸千乘萬騎民間所不習見一旦先聲傳聞莫不倉皇驚疑加以道路訛言不一行者居者相率遠避𨿽人人耳提而面命之將亦不能禁止卽令水陸舟車貿易貨物或取間道而他適或至中途而賤售其部解官物人役亦趑趄觀望而不敢進商賈漸以不通百物漸以不至久則京師物價必當騰踴居民百萬生理日蹙甚非久安之道卽如聖諭使之不致驚擾然水陸舟車一應供張之需從行士馬糧餉芻粟之備所在葺治殿廬迎送往來之役內外從官供給應付之煩皆不能不取之民者計括取數年之稅不足以辦一旦供應之事貧民何以堪之至於毀其屋垣以通牽道拘其身及其子弟以備夫役且復百端皆有司欲禁而不能者𨿽諭使安生樂業其可得乎況隨侍人員疲頓修途畏懼之心或不勝其自便之意未免損人安已𨿽知法而故犯矣其甚者挾勢淩人無所不至陛下以一人之耳目比其違犯而重治之其能幾何而無辜隱忍被害者豈得而悉究之哉此皆聖慮所未詳也伏望皇上內念根本之重外憫民物之窮勉從中外懇畱之請卽日停止巡遊則京師自實水陸居行自不驚擾而各安其業矣十三道禦史楊秉中等亦言天位難保欲心易縱若秦皇之遊海上煬帝之幸江都侈心一萌竟不知反以致漢髙起豊沛唐祖興晉陽簡冊所傳足爲明鑑今四方多事生民困窮陛下宵旰憂勤安養休息尙不足以補元气固根本而乃復欲耗損民何以堪且南北風土異宜疾病易生商旅細民猶知自愛況天下之主萬乘之尊乎伏願速收前命寢此逸遊宗社生民幸甚﹤鋶﹣釒﹥上二日不報於是科道官伏闕俟命自辰至申上令中官宣諭乃退明日鴻臚寺以月望請升殿視朝得旨朕因气感疾免朝蓋上托以爲伏闕者罪也

○丁未大學士梁儲蔣冕毛紀等言切見旬日以來風霾大作日色無光道路相傳又云聖駕將有巡狩之舉今科道官伏闕陳奏乃其一念忠誠所發伏望皇上俯從其言以安人心回天意不報

○命浙江蕭山縣宋儒楊時徳惠祠增遊酢羅從彥並享時嘗爲蕭山令成化間邑人南京吏部尙書魏驥請立祠致祭賜額曰徳惠後又以邑人請增驥並享至是有司復言酢亦嘗爲蕭尉從彥從時講學於蕭皆傳程氏之道者並祀於廟以時酢南向而以從彥及驥東西配享庶稱朝廷崇儒重道之意禮部覆議詔曰時與酢皆程門髙第而時傳之從彥以及朱熹此伊洛正脈也其許之

○贈福建漳浦縣縣丞紀鏞爲本縣知縣錄其子爲國子生鏞承檄攻象湖山賊與指揮覃桓俱死詔特褒之

○提督巡江右副都禦史任鑑爲禦史石金所劾乞養疾許之

○蔭故南京左副都禦史陳璚孫貴爲國子生璚未滿考例不得蔭援捕海賊功特蔭之

○南京戶部尙書鄧庠以老病乞休章凡數上詔謂其揚歷歷中外多效賢勞時允所請賜敕給驛以還仍令有司給食米月三石役夫歲三名以示優禮

○升南京都察院經歷邵天和爲尙寶司司丞南京刑部郎中江玠爲貴州布政司左參議刑部郎中顧正爲四川右參議

○太監張淮傳旨以禦馬監太監耿忠守備紫荊關楊金守備倒馬關左監丞李厚守備劉家口

○錄貴州香鑪山獲賊功升賞官旗軍民嚴義等一百五十三人有差右參將都指揮僉事洛忠宣慰使彭明輔等各升一級前布政使陳雍等各賞銀幣○修浚運河先是都禦史臧鳳奏近年以來常州一帶河流漸微髙郵諸湖水溢堤決徐北兩岸渰沒南旺上下及復淤淺漕舟遲阻職此之由乞令總理河道並巡撫管等官及時挑浚修築工部覆議從之仍敕都禦史龔弘督其事

○巡撫山東右副都禦史沈林奏乞致仕許之令乘驛歸

○升刑部署員外郎事主事劉秉監爲河南按察司僉事

○南京兵部尙書喬宇引疾乞休不允

○太監溫祥傳旨以禦馬監太監田春監督勇士四衛營

○山西太原府地震

○己酉文武羣臣詣左順門問安

○大學士楊廷和上﹤鋶﹣釒﹥言自去歲春初至於秋盡因疾在告屢﹤鋶﹣釒﹥乞休哀鳴𨿽切聰聽未回勉出供職又復踰歲虛糜廩祿曾無輔導之功以酬髙厚之徳病與日增職隨病發見今郁火上攻痰中咯血耳目昏憤步履艱難志有餘而才不逮心欲彊而力未能每壹思之愧汗交集切念朝廷之委重於臣必將責其實用人臣之受知於上必欲盡其常職職業未盡不敢安其居績用無成卽當聽其去此君臣之大義出處之大節也況廟堂實具瞻之地孤卿非養病之官若復遷延歲時必至顚沛道路不惟自失進退之宜抑亦上負倚毗之意伏望皇上察臣再三之奏出於迫切放歸田裏詔曰卿輔導年深徳望隆重朕心簡在方切倚毗豈可偶因微疾累求休致宜卽出供職再不必辭

○升右春坊右諭徳兼翰林院侍講趙永爲國子監祭酒吏科左給事中鄭裕爲南京尙寶司卿

○升江西按察使林正茂爲河南右布政使河南按察司僉事王鏜爲本司副使兵科給事中周文熙監察禦史盧揖爲陜西僉事

○添設福建平和縣並攺小溪巡檢司爲汀漳巡檢司

○庚戌升南京監察禦史��禾潘爲雲南按察司僉事尋以匿喪居任多受夷賂爲撫按官所劾黜之

○辛亥升吏部左侍郎王鴻儒爲南京戶部尙書升河南左布政使王崇文爲都察院右副都禦史巡撫保定等府兼提督紫荊等關

○大學士楊廷和等言今早遞出揭帖今臣等撰寫鳳陽祖陵皇陵南京孝陵並各王府墳行禮祝文儀注及各王府稱呼字樣臣等駭愕不知所謂竊疑皇上南巡之念猶未息也考之我朝各項禮儀具載祖訓禮制諸書止有各王朝見君上之禮並無天子親詣各王墳行禮儀注其王府表箋章奏皆稱某王某某將將臣某朝廷因事降敕則曰敕某王或寫書賜之則隨其行輩稱曰曾叔祖叔祖叔或曰兄曰弟曰侄別無親別王國當面稱呼字樣其鳳陽南京諸陵凡遇每歲節令止遣官祭告亦無親祭祝文儀注此系祖宗舊章成憲百餘年來孰敢輕易損益以致天下宗藩指而議之乎伏望皇上謹天道之變異察人心之危疑亟降綸音停止巡幸則宗社靈長之福端在是矣不報

○先是禮科都給事中邢寰奏歲貢出身者入仕太遲多至衰老乞增其數以﹤鋶﹣釒﹥之禮部覆奏請如弘治九年例倍增順天應天二府四年許貢十二名其餘府學每年貢二名州學四年貢六名縣學衛學每年貢一名以明年爲始至十八年而止詔從之

○壬子升貴州布政司左參政林茂達爲雲南按察使江西贛州兵備副使楊璋爲江西按察使

○湖廣按察司僉事孟洋以病乞休致許之仍令俟病痊起用初洋有疾撫按官言其才可惜吏部覆奏故有是命

○癸丑下郎中等官黃鞏等六人於錦衣衛獄孫鳳等一百七人罰跪於午門時上決意南巡羣臣憂惶計無所出兵部武選郎中黃鞏具﹤鋶﹣釒﹥與車駕員外郎陸震上之以爲陛下臨馭以來祖宗之紀綱法度一壞於逆瑾再壞於佞幸又再壞於邊帥之手蓋蕩然無餘矣天下知有權臣而不知有陛下亂本已生禍變將起竊恐

陛下知之晚矣試舉圖治六事於今最急者爲陛下陳之一曰崇聖學先儒周惇頤曰吉凶悔吝生乎動吉一而已動可不愼乎蓋人本心之善其體甚微而利欲之攻不勝其眾是以靜常吉而動常凶也故惟聖人爲能主靜惟君子爲能愼動陛下聰明天縱有古帝王之資然其所以盤遊無度流連忘返者無乃動之過乎論思勸講之臣職在格心於是乎不能辭其責矣伏望髙拱九重凝神定慮屏紛華斥異端遠小人招延故老咨訪忠良則聖學惟新聖政日舉矣二曰通言路言路者國家之命脈也其通塞關乎治亂近時臣僚奏牘間或言及時政往往匿不以聞其或事關權臣則又畱中不出而中傷以他事夫古之明主導人以言用其言而顯其身後世則不然不用其言而反罪焉今則又不然不使其以言獲罪而以他事獲罪由是𨿽有安民長策謀國至計無因以達於九重之前𨿽有必亂之事不軌之臣陛下無由而知之矣天下烏得而不危哉伏望陛下廣開言路以作士气不責以出位不加以好名如此則忠言日進聰明日廣𨿽有亂臣賊子亦有所畏而不敢肆矣三曰正名號孔子有言名不正則言不順言不順則事不成而至於民無所措手足名之所系其重矣哉陛下近日以來忽然無故自稱爲威武大將軍鎭國公遠近傳聞莫不驚疑竊嘆以爲怪事以陛下聰明智勇上嘉唐虞下樂商周何所不至顧乃自輕如此柰宗廟社稷何夫陛下自稱爲公誰則爲陛下者天下不以陛下事陛下而以公事陛下是天下皆公之臣而非陛下之臣也臣等竊實恥之伏望俯垂采納謂戲無所益謂臣等之言有理卽日削去鎭國公等項名號以昭上下之分庶幾體統以正而朝廷自尊矣不然古之天子亦有號爲獨夫與欲爲匹夫而不可得者切爲陛下懼焉四曰戒遊幸益戒大禹曰罔遊於佚罔淫於樂周公告成王毋淫於觀於逸於遊於田春秋譏觀魚終网目書巡者二十九皆譏也陛下始時遊戲不出大庭馳逐止於南內論者猶謂不可旣而幸宣府幸大同幸大原幸陜西楡林延綏諸處所至貴財動眾﹤宀禹﹥縣騷然至使民間一夫一婦不能相保陛下爲民父母何忍使民至此虧損盛徳貽譏萬世陛下自視以爲何如主也近者復有南巡之命南方之民爭先挈妻子以避去者流離奔踣敢怨而不敢言卽今江淮之饑父子兄弟相食天時人事如此加以休息愛養猶恐不及況又重困以蹙之其何不流而爲盜賊速而爲死亡也哉姦雄窺伺待時而發變生在內則欲歸無路變生在外則欲捄無及陛下斯時悔之晚矣彼居位之大臣用事之中官親眤之羣小皆欲陛下遠出而後得以擅權自恣乘機爲利也其不然則亦袖手旁觀如秦人視越人休戚之不相涉也夫豈有一毫愛陛下之心哉彼誠愛陛下者獨惡使陛下馳騁蒙塵而莫之救止也伏望陛下深惟往事之非翻然悔悟下哀痛罪已之詔與民更新罷南巡撤宣府行宮示不復出發內帑以賑江淮之餓散邊兵以歸卒伍斥不禦之女以各還其家雪旣往謬舉收旣失之人心如是則尙可爲也五曰去小人易曰開國成家小人勿用自古小人用事未有不亡其國而喪其身者也謹按今之小人簸弄威權貪圖富貴者寔繁有徒至於首開邊事以兵爲戲使陛下勞天下之力竭四海之財傷百姓之心至今紛紛未已者則江彬之爲也彬本行伍庸流凶狠��敖誕無人臣體臣等但見其有可誅之罪而不見其有可賞之功今乃賜以國姓封以伯爵托以腹心付以提督京營之寄此養亂之道也彬外挾邊卒內擁兵權騎虎之勢不亂不止天下之人切齒唾罵皆欲食彬之肉彬不誅則天下之亂必自彬始陛下亦何惜一彬以謝天下耶伏望大奮乾剛寘彬於法以爲姦邪小人迷亂之戒但如彬者陛下信之舉朝臣工噤不敢言臣等亦知言出而身危矣然使臣等不言則陛下不知陛下危矣臣等危則陛下安臣等亦何惜一身報陛下哉六曰建儲貳漢人有言曰太子天下本本一搖天下震動夫有本而搖天下猶震況於無本其何以安陛下春秋漸髙前星未耀祖宗社稷之托懸懸乎無所於寄方且遠事觀遊屢犯不測比必危之道也陛下徒知收置義子布滿左右獨不能豫建親賢以承大業臣等以爲陛下殆倒置也伏望早及是時上告宗廟之靈並請母后之命將近侍羣臣章﹤鋶﹣釒﹥檢出宣付皇親勛舊及文武大臣共圖大議於宗室中遴擇親賢一人養於宮中使視皇子以系四海之望待他日誕生皇子之後俾其出就外藩如此則繼體有人國本以固矣臣等一得之愚以爲方今急務莫有出於此六者芹曝愚忠輒敢盡言死生進退不足顧卹伏惟天下安危治亂之機誠不忍使陛下自取覆亡爲後世笑此臣等所以相對痛哭流涕臨楮嗚咽而不知所裁者也翰林院修撰舒芬編修崔桐庶吉士江暉王廷陳汪應軫馬汝驥曹嘉亦上﹤鋶﹣釒﹥言古帝王所以巡狩者協律度同量衡訪遣老問疾苦黜陟幽明式序在位無非事者是以諸侯畏焉百姓安焉近陛下兩巡西北六師不攝四民告病哀號之聲上徹於天傳播四方人心震動是以今聞南巡衢路之民莫不逃竄則陛下之出非如古巡狩之舉而幾於秦皇漢武之遊博浪柏谷之禍可不鑑哉事機著明非特臣等數人知之中外之人莫不知也然大臣知之而未言小臣言之而未盡其志非恭順也蓋以陛下之意不可挽矣天下之事不可爲矣人懷馮道之心以祿位爲故物以朝署爲市廛以陛下爲奕棋以革除年間之事爲故事也特左右寵幸者智術短淺不能以此言告陛下耳使陛下得聞此言𨿽禁門之外亦驚蹕而出安肯輕褻而慢遊哉夫陛下之雄才大略誅鋤凶邪不牽私愛苟有良弼爲陛下責難陳善以擴充之𨿽堯舜湯武有不難爲者矧安宗社計治亂哉昔唐郇模乃賤丈夫宋陳東乃大學生猶不惜殺身狥國況臣等俱法從之臣且受陛下國士之遇者哉伏願憐察臣等愚衷降悔過之詔絕巡幸之念日親經筵修明治化建立國本戒飭庶官以永太平之治則陛下眞樂豈有過此而復求之汗漫之遊哉﹤鋶﹣釒﹥入不報吏部員外郎夏良勝禮部主事萬潮太常博士陳九川亦共﹤鋶﹣釒﹥言方今東南之禍不獨江淮西北之憂近在輦轂廟祀之鬯位不可以久虛聖母之孝養不可以恆曠宮壼之孕祥尙可以早圖機務之繁重未可以盡委鎭國之號傳聞海內恐生覬覦之階家將之屬納於禁近詎志戎虜之患巡遊不已臣等將不知死所矣醫士徐鏊亦以醫經養生之理諫曰上古之人起居有常欽食有節不忘作勞故能盡其天年陛下自曩歲來輕萬乘之軀重無益之事馳馬捕魚而罹疾操弓玩獸而被傷邇復不憚勞役益事遠遊閱歷寒暑驅馳險阻沽酒市脯之無厭山肴野蔌之不擇誠非養生之道全壽之謀也伏望念祖宗創業之難先帝付托之重夙興夜寐起居順其陰陽飲食按其節序勿觸風霜勿事鞍馬勿過醉飽勿餐不精喜無傷心怒無傷肝勞無傷脾欲無傷腎凡視聽言動之間悉皆畱意則聖體不求安而自安矣聖壽不求永而自永矣旣而兵部郎中孫鳳等十六人吏部郎中張衍瑞等十四人禮部郎中姜龍等十六人刑部郎中陸俸等五十五人皆相繼抗﹤鋶﹣釒﹥言之﹤鋶﹣釒﹥入上怒甚江彬以鞏言及已欲逞其忿有旨朕感疾未寧此輩不聞問安視膳乃出位妄言多方訕謗鞏震良勝潮九川鏊執送鎭撫司嚴加掠治鳳衍瑞龍俸芬等一百七人俱罰跪闕前五日每日自卯至酉令各堂上官領回仍令官校時常巡視待日足以聞時有金吾衛都指揮僉事張英者亦自跪於端門外衛士詰之答云至尊若出則京城百萬生靈無所依倚且英堂隨駕自分遇變必死與其死於外孰與死此遂自刃其胞衛士奪刃得不殊亦下獄鞫治法司承彬指以妄言擬英斬詔杖之八十遂死聞者哀之

○甲寅升南京都察院右副都禦史洪遠爲南京工部尙書大理寺左少卿劉玉爲南京都察院左僉都禦史提督操江

○升陜西右布政使李承勛爲河南左布政使山東按察司副使曾大有爲四川布政司右參政

○大學士楊廷和等言昨郎中黃鞏等六員並孫鳳等百一十二人出位妄言其罪故不能逭但原其本心實亦無他況各部文書分隸各司今各司官屬旣盡數跪朝系獄其堂上官豈能自行辦理一應政務未免沮滯伏望皇上體天地之涵容矜各官之狂直曲賜寬宥以彰聖徳不報

○乙卯給事中邢寰等監察禦史王潮等各具﹤鋶﹣釒﹥問安得旨寰等專事虛文恣情弄法相率跪門沽名犯上致朕感疾卻乃飭僞問安姑置不問再犯必重治之

○下大理寺寺正等官周敍等十人於錦衣衛獄敍等自以大理寺屬官職在平獄因具﹤鋶﹣釒﹥寬畱駕諸臣之罪且欲停止南巡以保聖躬壽國脈上怒益甚令系鎭撫司嚴加掠治尋復降旨敍等十人並黃鞏陸震夏良勝萬潮陳九川徐鏊俱荷桎梏於闕前罰跪至晚仍系俟滿五日以聞

○錄寧夏靖虜等墩獲賊功升賞官旗軍捨四百九十二人有差分守涼州副總兵陳珣等各升一級鎭寧夏總兵官咸寧侯仇鉞等各賞銀幣

○丙辰下行人司司副等官徐廷瓚等二十人工部主事林大輅等三人於錦衣衛獄廷瓚率諸行人上﹤鋶﹣釒﹥極陳興亡利害不可南巡者十事大輅等因見諸臣畱駕得罪分不容默亦具﹤鋶﹣釒﹥懇言之有旨廷瓚大輅持逞彊辭觸顏冒犯不懼違背令俱系鎭撫司嚴加掠治今後不許各項人員一槪泛言抗塞違者重治不貸又有旨廷瓚大輅俱如前旨荷桎梏跪於闕前俟滿五日以聞諸臣旦夕出入朝寧如囚人道路觀者莫不泣下

○戶部尙書石玠上﹤鋶﹣釒﹥言頃者郎中張衍瑞皆以懇諫得罪竊惟諸臣蓋慮聖躬遠出陸走風塵川行險阻暑熱之際辛苦難堪譬如人子事父朝夕愛獲不離左右尙恐不安況萬乘之尊宗廟社稷所系者哉乞原其情而宥其罪上怒以玠求悅眾犯顏奏擾令首實以聞旣而玠服罪上又曰爾職居大臣聞朕有疾不亟問安及官屬妄言奏擾不能禁止且爲之回獲於義安在姑宥之

○先是給事中李長奏言各巡按禦史舉劾庶官互相矛盾或數月之間可否頓異使聽者無所憑據欲吏部嚴舉主之科申連坐之法於是禦史沈灼趙春皆有論奏灼以長之言但務雷同恐彼唱此和有戾激揚欲吏部通爲紀錄以所言者之皂白爲言者之功過春亦謂如長之言則巡按者但巡故徹於庶官恐無所勵蓋人之節有攺移而巡按者之所取有同異前舉後劾甲可乙否在理所不能無無欲吏部詳加訪察及嚴錄科道官舉劾功過以爲勸懲仍申明憲綱舉劾之條以後科道舉劾一聽吏部覆奏給事中不必互相攻擊以壞大體至是吏部議給事中禦史爲朝廷耳目之寄各陳所見不能盡同今後建言除公同舉劾者無議若出於獨見務須體訪的確秉至公以全大體其舉劾當否本部公爲紀錄以俟考滿考察之際分別區處奏上詔挾私彈事律有明禁今後給事中禦史有言事不實者許互相糾劾治罪不宥

○丁巳南京禮部右侍郎楊廣等﹤鋶﹣釒﹥言去年秋冬聖駕北巡人心洶洶莫之所措未幾復欲南巡夫南方气候不正暄涼不常較之北邊起居服食尢難調攝陛下何爲而欲冒此邪我太祖髙皇帝天生神武算無遺策天下旣平復何所慮然或暫離宸居如南郊齋宮一宿猶且重關復壁深溝髙壘至於

皇明祖訓謂帝王居宮早起睡遲酒要少飲又謂常懷警備內官及帶刀人員不可太遠如元朝英宗遇夜被害只爲左右內使太遠聖祖訪患周密一至於此豈過爲是慮哉白龍魚服困於豫且不可以不戒耳陛下神武𨿽同符聖祖至於經歷戰陣則未有如聖祖之多不宜自示疏略如近日之所爲也且巡狩之典惟唐虞爲可行自夏以後太康有距河之厄昭王有膠舟之變秦皇東遊召白浪之擊隋帝北巡啟突厥之謀今日四郊多壘盜賊徧野連年不稔餓莩塞途陛下一行千乘萬騎所過之處疲於供億尙可以比唐虞之世乎臣等休戚所同義不容默伏望畱神省覽宗社幸甚奏上不報

○戊午杖郎中孫鳳等一百七人於午門各三十以鳳及陸俸張衍瑞姜龍舒芬爲倡首令特調外任戒吏部並科道等官毋得推舉錄用餘各奪俸六月時江彬忿諸臣言其罪惡陰助上怒故杖之甚重號哭之聲徹於禁掖往往舁歸私宅幾絕復蘇刑部主事劉校照磨劉旺死焉鳳俸衍瑞龍俱調府同知芬福建市舶副提舉

○己未太監韓彬傳旨團營內外提督如西官廳例�賜之敕

○庚申升河南布政司右參政王珝爲都察院右僉都禦史巡撫山東等處

○癸亥陜西寧夏地震

○致仕左僉都禦史王純卒純子希文浙江慈溪縣人弘治癸丑進士授大理寺右評事歷左寺正升江西按察司僉事領兵備平瑞州賊升河南按察司副使領頴州兵備兼理淮陽諸府屯田未幾攺廣東以父喪去位逆瑾惡之矯詔罰輸邊粟千石服闋攺雲南金齒兵備升大理寺右少卿時有上變告山東歸善王謀不軌者純奉詔往鞫之同事者欲深治其獄純不詭隨平反甚眾轉左小卿未幾升都察院左僉都禦史巡撫宣府時上於宣府有所營建純﹤鋶﹣釒﹥止之不報會與同事中貴不協遂以疾致仕得請還未幾卒純精於法比性惇朴居官淸白眾謂用未究其才云

明武宗毅皇帝實錄卷之一百七十二終明武宗毅皇帝實錄卷之一百七十三

正徳十四年夏四月甲子朔享太廟遣駙馬都尉蔡震代行禮

○升山西行太僕寺卿許銘爲陜西右布政使山西按察司副使吳江爲河南右參政

○以災傷免直隸廬鳳淮揚四府徐滁和三州鳳陽等十四衛通州等六千戶所稅糧有差

○降敕切責沈府宿遷王銓鎀仍治輔導官罪以縱羣下敺殺人也

○乙丑南京禦史張翀等給事中王紀等各奏言廬鳳淮揚蘇松常鎭應天諸郡水災重大請開納銀入監納粟補官事例並發各處鈔關季鈔及借運司積貯余銀數十萬兩以備賑給戶部覆議監生援例者多有礙正貢鈔關歲解供應各有定額俱難輕議惟當於滸墅鈔關折銀內支二萬五千兩兩淮運司變賣鹽銀亦如其數令都禦史叢蘭李充嗣選委府州縣官驗極貧下戶給之仍令軍民人等有願納銀二十兩至五十兩者授冠帶義民自正九品至正七品散官凡四等移南京戶部印編札付四千給之詔如議

○總理易州山廠侍郎楊廷儀請減惜薪司柴加耗之數其不足者許令在京收買補納無索之廠中工部議覆得旨柴加耗倍正數則已並許在京買補

○丙寅廣西蒼梧縣山崩

○戊辰升兵部右侍郎陳玉爲南京都察院左都禦史

○河南布政司左參政秦文乞致仕許之

○己巳升大理寺右少卿吳祺爲左少卿左寺丞李鐸爲右少卿攺陜西布政司左參政孫禎爲山西行太僕寺卿升思州府知府髙節爲貴州左參政山東按察司僉事蔡芝爲本司副使監察禦史王度爲江西副使南京兵部署員外郎事主事吳昂爲雲南僉事

○謫南京監察禦史範輅爲龍川宣撫司經歷輅淸軍江西舉劾鎭守太監畢眞諸不法事又爲寧王所忌皆欲陷之輅乘轎過眞眞奪其轎並摭其罪過奏之逮下錦衣衛獄遂以不諳憲體謫之

○升吏部右侍郎廖紀爲左侍郎攺南京吏部右侍郎羅欽順爲吏部右侍郎

○升監察禦史賈啟爲光祿寺少卿大理府知府汪標爲雲南按察司副使山西僉事劉經爲陜西苑馬寺卿

○月犯軒轅南第二星

○壬申禮科給事中傅鑰奏比來各邊將帥皆以近例與賊交鋒損傷數十人卽擬守備不設之罪故遇賊不肯交戰因爲之辭竊睹大明律主將不固守條下法意極爲嚴明至於交鋒損傷多寡俱不載者蓋將帥失機固有一定之法若其奮勇殺賊損傷多寡則當臨時裁斷而不可拘此聖祖之意也夫虜入境將領嚴兵迎敵不可謂之守備不設今力戰者或以無功抵罪而閉營不出者乃得免令老將遂其姦欺勇士變爲畏怯邊獘未有甚於此者也乞敕兵部會法司重爲議擬於是會議以爲近例果不合律鑰所言最得制律本意自今失誤軍機者律有正條凡賊寇入境眾寡相當而閉營不出殺虜人民者問發邊遠充軍若眾寡不敵但可固守者查實奏處其奮勇迎敵斬獲少而損傷多者仍論功升賞不許摘引損軍字樣妄擬治罪得旨令內外問刑衙門遵行之

○陜西寧夏地震

○癸酉太監韋霦傳旨居庸關密邇京師東西二路墩堡空缺可增立者兵部亟議處以聞

○乙亥升刑科都給事中陳沾爲通政司左參議工科都給事中竇明爲右參議大理寺右寺丞張璇爲左寺丞

○大學士蔣冕疏乞休致言去年夏秋間臥病在告三月餘兩疏乞休未蒙兪允力疾供事歷冬而春勉彊支撐僅免顚僕近者痰气陡作頭目眩暈行步艱難恐於人世或不能久蓋官髙祿厚而忠報則微故福過災生而陰譴莫贖伏望察臣哀情曲賜保全使得退休故廬苟安愚分詔以朝廷方切倚任何乃引疾求退所辭不允

○丁丑戶部郎中陳維藩有罪下錦衣衛獄維藩督糧於薊州私以官銀二百兩饋都督神周周首之遣官校逮治及刑部議罪當贖徒爲民得旨降四級調之遠方

○戊寅升太常寺寺丞徐復日�敬爲本寺少卿初少卿缺吏部一再推擬而不用復日�敬竟以夤緣中貴得之

○升兵部右侍郎馮淸爲左侍郎

○升江西布政司右參議楊學禮爲陜西左參政

○杖兵部郎中黃鞏員外郎陸震吏部員外郎夏良勝禮部主事萬潮太常寺博士陳九川大理寺寺正周敍工部主事林大輅行人司司副余廷瓚太醫院醫士徐鏊各五十鞏震良勝潮九川黜爲民敍大輅廷瓚降三級外補鏊謫戍瘴方其餘部寺等官連名具疏者三十人各杖四十降二級旬日間震廷瓚及工部主事何遵大理寺評事林公黼行人詹軾孟陽劉槪李紹賢李惠等相繼死者十有一人敍降爲永嘉縣丞大輅爲夷陵州判官工部主事蔣山卿爲南京前府都事行人陶滋巴思明李錫顧可久鄧顯麒王翰熊榮楊秦王懋黃國用李儼潘銳劉黼張嶽爲兩京國子監學正寺正金罍爲太常寺典簿寺副孟廷柯張士鎬郝鳳升傅尙文評事姚汝臯爲兩京戶部刑部都察院照磨寺副郭五常通政司知事

○開中兩淮運司正徳十五年鹽課三十萬引兩浙運司十四年鹽課二十萬引於宣府召商上納糧艸先是每歲終鹽課徵完奏繳通關到部乃得開中至是國用窘乏預行開中鹽無見課乃許商人隨便買補關支冀濟一時之急云

○先是褔州左衛軍葉元保進貴等以月糧價減積憾布政使五符乃糾合軍士二千餘人於開元寺軟血閉城爲亂求符不得縛其子掠其官舍財物以出執經歷顏玉等於布擊之烘以火鎭巡等官大懼與致仕尙書林瀚等議補糧價元保等不聽僭稱總兵等號逼取各鄕官資財及勤鎭守太監羅龠銀三千兩犒賞眾軍屯駐日久於是鎭巡等官密諭脇從者令解散並募集義勇擒獲元保等鞫問以獄上詔斬元保等五十人梟首示眾發王鑑等十四人各永遠戍邊林天興等七十七人俱解京給配發遣

○己卯夜望月食

○南京禦史周卿等言頃者報傳宣府巡撫都禦史劉達攺巡撫順天起復都禦史寧杲巡撫宣府切惟宣府爲邊防要害須天爲畿甸重地非才望兼隆不足以當此任若果姦回或性始爲禦史卽事夤緣賂遺逆瑾營升美職達本凡庸在邊陲無折禦之能爲巡撫乏綏懷之道乃今一旦畀之重寄竊恐凶人稔惡爲害罔有紀極也請亟罷黜則士論允諧人心知勸矣不報

○辛巳太子少保戶部尙書石玠以衰病乞休致詔卿才識老成方玆委任乃累疏乞休情詞懇切特允所請賜敕給驛以還有司給食米月四石役夫歲四名

○復設陜西靈州守禦千戶所學從巡撫寧夏都禦史請也

○命都督朱洪領困營西官廳左營提督東路山海等關都督朱暉領右營提督西路居庸等關俱充總兵官初提督軍務太監張忠奏稱居庸倒馬紫荊等關黃花鎭密雲薊州等處俱要害乞別委官提督以防意外之虞兵部議各關鎭旣設都禦史總兵副總兵矣復有提督勢難統束莫若簡命總兵官二員操練京營人馬候宣大有警乃發旣而復命洪等量帶官軍於原擬關隘往來防守

○壬申太監李英傳旨以內官監太監趙俊坐神機營右掖三司仍坐楊威營管操又以禦馬監太監李祿分守四川建昌行都司並川南道等處地方

○癸未蔭南京太常寺卿吳一鵬子孝爲國子生以三年秩滿也

○升監察禦史周文光爲江西布政司右參議李節義爲陜西按察司僉事

○南京六科給事中何邦憲等言邇聞巡撫雲南都禦史範鏞巡撫甘肅都禦史李昆巡撫山東都禦史伍符巡按直隸禦史劉士元巡按陜西禦史張文明潘仿相繼系獄是數臣者事之是非罪之輕重臣等𨿽未能盡知竊聞其所坐或差委錯誤或議處欠宜或迎候失時或敢言過當似皆可原乃使之久幽大獄誠爲國體之累也伏望通加寬宥若果有罪亦宜敕下法司付諸公議不報

○乙酉謫監察禦史劉士元爲廣東麟山驛驛丞永不敍用士元自十三年五月被杖與知縣曹俊等十餘人俱逮系至是幾一年錦衣衛奏送刑部議罪當贖杖還職得旨士元降雜職餘如擬

○丙戌昏刻南方流星如盞靑白色尾迹有光起自東南徐徐行至西北而止後有三小星隨之

○丁亥致仕刑部左侍郎張鸞卒鸞字應祥陜西咸寧人成化辛丑進士授大名知縣有能聲尋調南樂召爲山西道禦史巡按四川得憲體九年考滿升浙江按察司副使巡視海道擢大理寺右少卿轉都察院右僉都禦史尋擢右副都禦史轉大理寺卿旣而又轉刑部右侍郎至是卒訃聞賜祭葬如例鸞性朴實能守官然與劉瑾同鄕裏爲所染竟不能潔已保名

○薊州丰潤縣及永平府俱地震

○己丑下右副都禦史伍符於錦衣衛獄符先任福建左布政時聞升光祿卿未行會軍士以缺糧作亂疑符侵克糧價將執殺之符匿參政陳策所得免鎭守太監羅籥以聞時符再升都禦史巡撫山東未之任卽其家械系至京符賂用事者得贖杖還職後上巡幸山東符迎謁甚爲上所喜云

○戶部主事劉田趙載孫聰鄒輗陸傑奉敕於南北直隸浙江等處監兌糧運皆以過家後期載復失禁戢致運卒有鬥死者而輗所領敕亡於盜皆下獄贖杖還職

明武宗毅皇帝實錄卷之一百七十三

明武宗毅皇帝實錄卷之一百七十四

正徳十四年五月癸巳朔

○甲午革福建沙縣河泊所從巡按禦史奏也

○丙申上之幸宣大也蜀府使人有見之者歸以告王王遣指揮姜傑具疏問安兼獻彩幣上嘉其誠意賜書褒答之

○戊戌巡按浙江禦史吳華疏薦浙江提學副使髙友璣原任廣東提學副使潘府禮部員外郎邵銳行人司司副趙淵翰林院庶吉士應良各有學行可取乞擢任及起用詔吏部知之

○巡按直隸禦史葉忠奏先任戶部左侍郎邵寶孝本天性今以母病欲乞終養虛有用之才臣以寶鄕與南京甚邇乞處以南部俾得就祿迎養不惟遂母子更相爲命之私且以彰朝廷曲就人才之美章下吏部知之

○己亥孝宗敬皇帝忌辰奉先殿行祭禮遣駙馬都尉崔元祭泰陵

○升錦衣衛冠帶總旗朱吉爲署副千戶吉本姓何氏以舍人侍上賜姓冒應州功乞升許之

○給賞海西塔魯木寺衛女直都督僉事等官人等竹孔革等衣服彩叚絹帛有差

○巡按山東禦史徐冠言山東自流賊殘破之後水旱相仍人民逃竄田多荒蕪間有復業者輒爲裏胥追徵逋負又復轉徙乞命撫按官嚴督有司設法招撫其來歸者宜給牛具種子賜復數年俟稍安集徐議徵科戶部覆議以爲流徙之患不獨山東爲然山西陜西河南湖廣亦皆如是宜如成化六年例流民願歸故籍者有司給文爲驗沿途計口給糧無室廬者官爲艸舍居之無食者人給糧三斗不能耕者戶給牛種還其原業各賜五年復撫按官又時加申飭歲終籍所撫並所給之實數以聞庶使窮民不至失所矣詔如議

○庚子攺刑部主事江鑣汪金爲大理寺左右寺正大理寺官皆以言事左遷故攺補云

○辛丑命總督倉場戶部尙書楊潭回部管事

○巡按直隸禦史章綸劾奏巡撫都禦史劉達志行卑污詼諧耽酒不宜擢用寧杲姦惡無狀又逆瑾之黨乃以代達是令此輩相率而爲惡也請大奮乾剛速爲罷黜不報

○升賞西寧撫安等堡獲功及被傷官軍錦衣衛千戶張秀等九十五人有差

○傳旨以毛憐衛降虜隴禿裏爲禦馬監勇士兵部請如例編之兩廣不聽

○壬寅大學士蔣冕疏言臣猥以庸劣簡居內閣俾與政機躐處羣賢之右叨隨三少之班獲此殊遇慚污靡寧比因病乞歸仰承溫旨慰畱仍命內臣錫以白粲珍羞𨿽愚陋無知豈忘感激第以枯朽之資不堪委寄之重是以不避屢瀆伏望皇上少垂淵鑑俾遂乞骸之願詔曰卿偶有微疾宜善加調理亟出供職以副委任再不必辭

○升建昌府知府安奎爲河東都轉運鹽使司運使

○秦府保安王誠漖薨王莊簡王第九子母武氏成化丁亥生初封鎭國將軍正徳丁卯襲封保安王至是薨輟朝一日賜祭葬如例謚曰靖和

○廣西布政司左布政使何珊乞休致許之

○升東寧衛指揮使康嶽爲都指揮僉事錄具子繼宗陣亡功也

○升賞石門溝山獲功及被傷官軍錦衣衛署百戶萬文質等三百四十人有差甘肅總兵官柳湧及分守涼州太監顏大經侄各升一級

○靈丘王府儀賓許臣李文祥坐奸淫賭博各革職爲民

○南京禮部尙書吳儼卒儼字克溫常州宜興人成化丁未進士選翰林院庶吉士己酉授編修丙辰同考禮部試又充經筵講官上初出閣兼司經局校書庚申升左春坊左中允卒酉轉南京翰林院侍講學士正徳丙寅召還纂修孝廟實錄充經筵日講官兼修玉牒丁卯主考順天府鄕試時逆瑾恃寵招權傾陷正直第貳場以爲臣不易命題瑾心已惡之又聞儼家鉅富陰遣人啖以美官儼峻拒之瑾益慚怒媒蘗無所得會朝覲考核外官以不根之語罷之瑾誅起用仍舊職未幾擢南京禮部右侍郎壬申召升禮部乙亥轉左侍郎持節冊封益府丙子升南京禮部尙書丁丑武宗北幸宣大偕府部大臣上疏切諫己卯卒於位訃聞葬祭如例賜謚文肅儼性方嚴操履淸愼居鄕有士行�門亦整肅當官臨事期於自立乘經議禮多合古意爲文章莊重簡古詩詞淸麗可諷

○癸卯翰林院檢討盛瑞明病痊復除原職

○實授南京試監察禦史吳鎧吳彰徳馬玉熊允懋孫悅詹昇爲監察禦史鎧浙江道彰徳玉廣西道允懋廣東悅陜西道昇四川道

○左春坊左楡徳兼翰林院侍讀溫仁和病痊復除原職

○升戶科左給事中劉洙刑科左給事中吳巖爲都給事中戶科右給事中柴奇爲左給事中兵科給事中許復禮禮科給事中傳倫爲右給事中洙刑科巖工科奇復禮吏科鑰工科

○初岷王奏本府所藏大明譜系亡於盜乞再頒給詔曰譜系乃皇祖頒賜者何不謹守乃爲盜所竊耶其勿再給

○甲辰仁宗昭皇帝忌辰奉先殿行祭禮遣魏國公徐鵬舉祭獻陵

○以服闋南京戶科給事中趙漢爲吏科給事中

○蔭刑部右侍郎胡韶子岱爲國子生以三年秩滿也

○升江西按察司僉事王疇爲四川按察司副使南陽府知府袁擯爲山西副使

○發戶部銀五萬兩於宣府以備軍興需

○巡按山東禦史朱裳奏城武單縣二城近因水漲盡皆渰沒乞相地攺遷工部覆議從之

○乙巳浙江定海縣獲朝鮮國夷人玄繼亨等十四人於丹山島中守臣送至京師詔給以衣糧遣還國

○淮安府新城火

○丙午免湖廣荊州嶽州辰州四川重慶敍州馬湖貴州思南銅仁鎭遠九府正官來朝以方采營建大木故也

○丁未整飭鴈門等關兵備副使秦偉爲鎭守太監吳經家人所敺奏於朝寢不報

○宥貴州都指揮僉事周吉罪令復職吉坐香鑪山失事當謫戍自陳有功遂宥之

○授義官翁享四爲江西饒州千戶所正千戶世襲仍賞銀千兩以擒賊首王浩八功也

○己酉錄遼東廣寧瑞昌等堡斬獲達虜功賞官軍銀帛有差

○寧王宸濠風南昌府縣學師生及耆老列其孝行白於巡撫都禦史孫燧巡按禦史林潮燧與鎭守太監畢眞各具疏請加褒獎禮科給事中邢�駁之曰會典所載無舉保親王賢孝之人�寧王在藩聽信左右多爲弗�軍民怨洛鎭巡官不能按實舉奏以申國憲乃互爲謟諛以惑聖聽其悖謬甚矣禮部尙書毛澄覆奏尢極言其不可並請治眞等阿附之罪時上頗聞濠逆謀因怒曰宗藩行事朝廷自知眞燧潮何爲輒奏褒獎其各首實以聞

○庚戌太監韋霦傳旨各王府奏事及慶賀進貢人員畱京邸者多不過月餘近乃不循舊規或畱數月或半年一年亦有久畱不去者其意安在自今以後所司趣令事完卽回有久畱邸捨者緝事衙門其指實具奏罪無赦時寧府內使及校卒潛住京師者常數輩逆謀頗泄故下此令

○升錦衣衛指揮同知朱海爲都指揮僉事冒海州及錦州功也

○詔五府六部都察院通政司大理寺堂上官並掌科掌道官及在外撫按三司官各舉將材

○太監溫祥傳旨以禦馬監太監趙欽分守四川建昌行都司並川南道等處準安倉收糧太監許滿於太嶽太和山燒香管事兼分守湖廣行都司等處

○壬子山東布政司右布政使王泰奏乞致仕許之

○丙辰遣太監賴義駙馬都尉崔元都禦史顏頤壽往江西宣諭寧王宸濠先是禦史蕭準奏宸濠不遵祖訓淩轢官府虐害忠貞招納亡命掠殺亡辜者數百人沒富民資產萬數西山牧馬幾萬匹南康私船亦有千艘酷虐徧於江西而流毒及於他省所遣旗校及內使接踵京師或潛住終年不知所營何事且羣姦爲之黨者如致仕都禦史李士實儀賓顧官祥指揮葛江王信引禮丁璝內使陳賢壽山熊壽塗欽梁偉義官倪慶盧孔章徐紀趙七謝培省祭官黃海秦梁舍人李顯忠校尉查五火信樂工秦榮皆入府晝夜密謀又招致建昌賊首淩十一閔廿四等以爲羽翼不早制之臣恐將來之患有不丁勝言者乞敕錦衣衛逮其黨至京誅之其溍住京師者緝捕重治所占田產皆給還軍民仍革其護衛一裁以法鎭守太監畢眞同惡相濟巡撫都禦史孫燧巡按禦史林潮不能糾正又爲獻諛宜究其罪原任江西副使李夢陽僉事李淳王奎參政白金參議王泰附勢助虐宜削奪其官爲民左布政使鄭嶽充軍副使胡世寧因忤濠得罪者宜急起用未寧見之持其疏還家數日屢於上前詆淮妄言離間宜罪上曰虛實久當見之果誣淮將焉往上遂以淮奏示內閣大學士楊廷和等令議處廷和曰宜如宣宗處趙府故事遣貴近勛戚大臣各一員持書以往宣諭皇上保全宗室至意令王攺過自新庶彰朝廷親親之仁而法亦不廢矣上以爲然會六科十三道徐之鸞沈灼交論其事上復遣司禮監官召皇親駙馬文武諸大臣於左順門諭令集議皆如廷和言於是敕義等賫書往諭略曰叔祖在宗室中屬尊望重朝廷所以禮待者視他宗室不同但府中事多啟物議流傳道路不無可疑往者典寶副閻順等奏諸不法朕未遽信近言官所奏亦與順同在廷羣臣咸謂宗社大計宜存遠慮朕念至親且不深究然隱忍不言彼此懷疑亦非兩全之道昔我髙祖考宣宗皇帝常因趙府有煩言特遣駙馬袁容等貽書戒諭卽��番然攺悔獻還護衛至今永享富貴朕今亦爲叔祖計遣太監賴義等賫書奉告可仿此意以原革護衛並屯田獻還所奪官民田土亦皆復其故主賊首如淩十一等及其黨散遣歸鄕諸撥置者俱不許在府出入朕亦俯從寬典並不深究則朝廷與宗室兩盡其道永永享太平之福吳此朕至情天地祖宗實所共鑑叔祖其圖之初濠知教坊樂官臧賢爲上所寵又與寧厚遣秦榮入京厚賂賢結爲腹心凡府中偵事人皆主其家諸所奏請皆藉賢爲先容而達於寧寧與東廠太監張銳相倚爲姦銳亦與濠通不絕濠與其所親密語及私書往來稱寧銳曰廠衛賢曰臧家或曰良之良之賢字也蓋賢與寧銳見上無繼嗣欲結濠爲異日地已陰許取濠世子爲東宮矣故濠勢日橫又脇撫按官上其孝行以求褒旨因徧賂近幸及諸大臣有謝儀者南昌人出入銳所姦黠善逢迎銳愛之儀同郡禦史熊蘭家受濠毒虐屢欲上變畏禍且及宗乃與儀謀勸銳卻濠賄銳問故儀因備述濠將爲不軌以危言動銳銳深覺悟且與寧方有隙亦欲藉外應傾寧許潛發寧與濠交通狀儀與蘭乃疏濠諸不法事及姦黨姓名以授於淮故淮敢以身當之旣而寧約銳同詣上爲濠求褒旨銳托故不往寧遂自言於上盛譽濠賢宜褒獎如撫按言而銳言已先入上不應寧已懷疑及欲罪淮不得而上又用淮言遣宣諭之使寧乃白上系濠所遣盧孔章等二人於錦衣衛獄又與銳謀歸罪於賢擬謫戍遠遣行未百里寧使校卒僞爲盜乘夜殺之而孔章等亦斃獄中將以滅其口也時諸權璫及外廷公卿多受濠賂而陰左右之者濠私書亦稱之爲某家某家吏部尙書陸完素與濠通其得賂尢厚故濠所奏請無不行所求必獲所惡必斥虐焰日張人莫敢言中外朋比養成亂階至是事泄始遣義等宣諭冀以寢其謀而不知濠惡己稔非空言所能制也義等未至變遂作

○丁巳升賞三岔兒古城等堡獲功陣亡及被傷官軍劉瑞等一百一十四人有差

○免廣西桂林府等府州縣正官來朝以地方弗靖故也

○己未錄廣東樂昌及連州等處會剿猺賊龔福全等功升賞分守左參將都督僉事陳義及漢達官軍土官頭目鄕夫五千四百六十七人有差非奏帶者仍令巡按禦史查勘以聞

○降山西行都司納級都指揮僉事周岐爲指揮使坐守備不設也

○升賞遼陽湯站堡地方獲功陣亡及被傷官軍王汝臣等八百二十五人有差

○詔自今大漢將軍試百戶五年實授著爲令

○南京都察院右副都禦史張鳳卒鳳江西宜春人成化辛丑進士歷知江浦新城長樂內黃四縣升太平府同知謫知沂州升雲南府知府尋以參政知思恩府入擢南京太僕少卿進南京都察院右僉都禦史提督操江正徳辛未攺都察院巡撫蘇松等處糧儲尋進右副都禦史巡撫山東鳳有吏才在沂州課爲天下最故官軍討平岑浚始置思恩流官以鳳爲之𨿽有能聲而貪婪特甚爲土人所奏時劉瑾用事因厚賄得解乃遂親暱連擢用後爲禦史張璇所劾去官

明武宗毅皇帝實錄卷之一百七十四

明武宗毅皇帝實錄卷之一百七十五

正徳十四年六月癸亥朔傳旨提督軍務兼巡撫甘肅地方右都禦史鄧璋革提督之名仍舊巡撫

○降山西振武衛都指揮僉事李欽爲指揮使坐守備不設也

○大學士楊廷和等言各處設立鎭守巡撫等官各有職任載在敕書先後相承遵奉惟謹未嘗輒攺一字蓋朝廷旣恪守祖宗之法彼領敕之臣自不得不恪守朝廷之法孰敢輕易陳請以干國憲今早司禮監官傳諭聖意欲令臣等將延綏山西寧夏甘肅陜西遼東薊州各總兵巡撫官職任俱增入各鎭守太監敕內緣鎭守巡撫𨿽�有地方之責而城池兵馬錢糧獄訟各有所司職掌責任彼此不同此系定制令一旦無故輕易變更他日律以祖宗之法孰任其咎臣等不敢曲爲河順惟聖明鑑納

○甲子初巡撫四川都禦史馬昊掣松潘兵攻小東路番寨而茂州核桃溝上下關子番蠻懼遂糾白若𨿽打鼓諸寨生番攻圍城堡遊擊將軍張傑參將昺錫率兵討之兵�殺指揮龐昇千戶何英百戶李髙及軍士死者四十餘人傑亦死巡按禦史黎龍因劾昊及錫等失機罪得旨昊等姑宥之令龍覆勘其用兵進止機宜仍令鎭巡官審處

○乙丑復除病痊禦史陳察於河南道

○南京給事中易瓚言地方饑荒姦謀不軌之言日至都人驚疑請令科道官各一人點閘門禁關防姦細兵部覆議宜敕內外守備參贊等官練兵嚴備仍暫令南京科道官每月一再出其不意分行閱視而治失伍者罪從之

○敕南京內外守備參贊並操江提督巡撫等官練兵沿江巡哨防禦以江洋賊作亂從兵部議也

○兵部覆南京給事中孫懋所陳江防六事一南京軍職數多宜足各營把總之用如果缺人方許舉外衛官之賢者一新江口官軍宜選精壯者補之有騎射精熟者聽提督操江官加賞一軍器自內軍關領者年久損壞宜令操江巡江官驗之一戰艦宜令南京兵部會工部以時修備一新江口有左右二河宜先浚右河�深廣可通潮汐左河俟年丰議處之一水戰宜募吳越舟子教習無事虛文詔如議

○丙寅遣司禮監官祭中霤之神

○給事中吳兼王子漠禦史楊百之並敕光祿寺卿馮蘭姦貪奔競詬辱言官百之又劾提督軍務右都禦史鄧璋機巧姦深貪迹素署吏部以去畱請詔皆畱之

○給寧化王府故奉國將軍表折母夫人及宮眷養瞻米歲五十石

○太嶽太和山太監許滿復奏乞長蘆運司鹽三千引給散道眾戶部言前此太監潘眞已有此請一年之間不宜再給詔仍與之

○丁卯太監蕭敬傳旨加宣府巡撫左僉都禦史寧杲贊理軍務

○升賞潮州箭灌禾村等處地方獲功官軍民壯�夫猺兵廣州右衛都指揮僉事楊懋等二千四百二十七人有差

○戊辰今江西把總運糧署都指揮使王佐充參將協同漕運以廣西署都指揮僉事王繼善代佐把總運糧

○大學士楊廷和等言各鎭守總兵官巡撫都禦史及鎭守太監各有一定職掌敕書彼此不同皆有深意此累朝成法也是以臣等於宣大鎭巡等官敕書惟遵成法如舊稿進呈不敢苟從一時新命蓋慮他日聖心悔悟責怒臣等以爲不能固諍加以罪戾則臣等死有餘愧矣令寧杲敕書仍宜如前任巡撫者敢以舊稿進得旨覽奏已悉但前次巡狩各官隨侍有事輒往返者數次今特通降便宜敕書吏易於行事耳是後永爲定規

○己巳陜西西安府大風拔木

○辛未命右僉都禦史李鉞淸理軍職貼黃

○癸酉升戶部右侍郎鄭宗仁爲本部左侍郎攺刑部右侍郎邊憲爲戶部右侍郎

○乙亥升賞遼東淸河堡獲功陣亡被傷官軍定遼後衛正千戶查敖等二百四十七人有差

○升錦衣衛正千戶齊良爲指揮僉事並授其弟四人爲副千戶所鎭撫世襲皆仁和大長公主子援例陳乞也

○以長蘆運司鹽四千引給南京供應機房太監剛聰以供織造先是巡鹽禦史王完言軍國之需仰給鹽課祖宗立法甚嚴近年乃以資織造之用阻壞鹽法乞停止戶部議如所請不許

○淮給南京文武官員四月八月俸俱以本色不爲例時南京米價踴貴也

○丙子寧王宸濠反巡撫江西都禦史孫燧按察司副使許逵死之宸濠陰蓄異志自正徳以來驕蹇不法術士李自然李曰芳輩數獻諛且言城東南有天子气濠因創陽春書院特出遊以當之又西山靑嵐龍口穴先朝所禁者濠復以葬其母招集四方亡命羣盜匿於丁家山者墅時令出掠居積及商舶以資請賂稍忤其意卽縱盜屠戮之備極慘酷有一姓數百口無孑遺者以財力劫持上下交通肘掖中外畏其威茹其餌皆爲之耳目伺察機密以報之緣途驛舍皆置良馬數匹以備傳報偵事者不半月輒到府由是京朝動靜纖毫必聞有發其事者往往中以危法得重譴以去勢益張無敢言者道路以目時上久無繼嗣又不時巡幸人情危懼濠日夕覬覦大物旣與錢寧輩定謀寧矯上命以玉帶賜之濠喜令府中官屬衣紅者四十餘日及駕將東巡陰遣樂人秦榮等於大院張設勾欄雜劇令致仕都禦史李士實撰司傳布兩浙及直隸旬日間張揭幾徧意欲邀上臨幸會朝廷遣官戒諭及逐其旗挍畱京邸者濠聞之疑懼遂決計反前一日燧與巡按禦史王金三司官及公差主事馬思聰金山廣西參政季敩入府賀濠生日如例張宴至是燧等入謝濠令閉門甲士露刃環之僞云太后有密旨召我眾相顧﹤目咢﹥眙燧曰果有旨巡撫大臣當與聞請出觀之濠大怒叱甲士牽燧出副使許逵奮身起罵不絕口並縛逵斬之於惠民門外於是布政使梁辰胡濂按察使楊漳參政王�劉�程杲副使唐錦賀銳參議楊學禮許效廉僉事師夔潘翵賴鳳王�都指揮馬驥許淸白昂王汜郟文等皆稽首稱呼萬歲濠令各羈置之遂�獄囚收��遣人分詣諸郡邑奪印起兵宜春王拱樤瑞昌王栱栟鎭輔將軍覲鋌宸沨宸瀾宸��盈覲瀛宸洧拱槭宸﹤氵鳳﹥宸汲宸湯宸澅宸滻皆相率聽命是夕參議黃宏憂憤卒數日思聰亦卒濠迎士實至府僞授爲國師又授安福縣舉人劉養正爲軍師遂令養正艸僞檄傳播遠近指斥不遜且云我祖宗不血食者今十有四年語尢狂悖不根檄及榜諭皆去正徳年號惟書大明己卯逵至死所謂燧曰公早用吾言豈至此燧气垂絕不能答蓋逵有先事之圖故云然濠始欲懾逵將用之久未行刑逵罵曰何不速殺我竟不屈死

○攺總督兩廣軍務都禦史爲總制軍務尋攺提督時上有總督軍務之號不欲臣下同故也

○錄廣東東筦大鵬等澳擒斬海洋巨寇功升賞官軍都指揮僉事盧英等一千一百三十四人有差總督鎭巡等官各賞銀幣

○丁丑升保寧府知府胡雍爲四川布政司右參政南京大理寺署左寺副事右評事周用兗州府同知謝豸刑部署員外郎主事王億爲按察司僉事用浙江豸江西億山東

○命河南都司署都指揮僉事卯昂宣府領班備禦

○秦府庶人公鐘等十一人乞復賜衣冠以別齊民詔不許

○準商人郭弼等攺支兩淮鹽二十二萬引弼等先已於河東報中乃復秦攺戶部請冶其撓法之罪不從

○宸濠僞授賊首閔念四念八淩十一吳十三萬賢一賢二熊十四十七楊淸範鳳爲都指揮等官與承奉塗欽等領兵攻九江南康並掠運舟於吳城遂遣校尉趙智如浙江報太監畢眞令助兵儀賓李番李世英如瑞州等府華林瑪瑙等寨舉人王春等如丰城奉新東鄕妃弟婁伯如進賢廣信各募兵參政王綸爲移檄召姚源等洞賊兵又遣參政季敩持檄諭都禦史王守仁教官達賓等分諭廣東及吉安南贛等府俱畱其妻孥爲質時濠卽欲僣大號攺元順徳李士實劉養正議以起事之初未可急遽俟至南京正位然後行之濠乃下令整兵以十七日趨南京慮爲操江船所扼議遣承奉劉吉等募漁戶沒子手千數豫往鑿沈其船十一等進曰萬歲但放心南京易破也濠喜遂各授以官敩等持檄至吉安爲義兵所執

○戊寅命故錦衣衛署指揮使秦安孫鎭襲爲署都指揮同知安司禮監太監文舍人也寧夏事平頒賞蔭安爲錦衣衛副千戶後以奏帶名目累升至署指揮使又陳寧夏靖虜墩並貴州香鑪山有功二級未升而死其子玉又以他名爲右都督矣故鎭得襲之

○宸濠兵陷南康府知府陳霖等先遁士民逃竄城中爲空

○廣西副總兵張祐奏猺獞之害其來遠矣先年徵剿皆動調左右兩江土兵及漢達官軍故所向成功今土兵承調多不依期緣賞不酬勞未免觖望乞如先年王翺奏準賞例量加賞勞兵部議如其請仍發廣東餉軍銀五萬兩於廣西俟有功卽軍前給賞應授冠帶散官者卽授之應襲職者勿令赴京有罪者並免其不聽調遣及縱賊者各以輕重罰之奏可

○己卯今追尊恭睿淵仁寬穆純聖獻皇帝薨帝諱憲宗純皇帝第四子母憲廟貴妃今追尊孝惠康肅溫仁懿順協天佑聖皇太后邵氏也以成化丙申七月初二日生資稟異常神采秀發甫髫齔端嚴頴悟憲廟甚鐘愛之授以詩書日千百言朗誦不遺丁未冊封爲興王是年憲廟上賓帝年甫十二哀痛執禮如老成人弘治己酉出學於西館孝宗敬皇帝命大學士劉吉等授經書課字學庚戌出居外邸勤勵不息徳業日底於成壬子婚孝廟爲愼擇淑配納今章聖慈仁皇太后爲妃甲寅之國安陸孝廟篤友於之愛以帝好學特賜中祕書若干捲他所錫予若車服寶器土田湖池之類皆甲他藩帝荷曠恩因謝疏五事曰存省事天曰豫教太子曰時諭藩王曰久任老成曰嚴修武備孝廟皆嘉納之甫出張家灣懷戀孝惠不已卽具請迎養格於例黽勉茹痛而南戒從行官屬無擾沿河居民無黷貨賄無虐丁夫次臨淸守臣請觀水戲帝以天沍寒不可勞人止之次下邳衛官以土產良犬進帝曰旅獒非土性不畜何用此爲次維揚聞馬快船水手克剝夫役衣糧亟出令嚴禁抵南京謁孝陵感慕淒愴禮容祗肅畱都臣民莫不瞻望竊嘆以爲髙帝子孫龍姿日表固自與凡人殊也自是泛大江涉風浪舟人恆駭怖失度帝焚香安坐手不釋卷隨寓覽勝輒有吟詠其器度弘達亦非凡人可及至安陸首謁孔子廟詣明倫堂聽學官講易賜寶楮及於諸生葺禮殿飾廟門於儒道拳拳崇重是後日必視朝朝退卽禦便殿進長史伴讀等官更番講經史旁及治體民情每講畢還宮聽政有暇又必取所講書靜坐潛思務欲義理明白有所疑次日必反復問難不以爲勞至於作字賦詩鼓琴每日亦有常數在位二十餘年未常廢故其持身甚嚴不甘旨酒不邇聲色不殖貨利不耽玩珍奇不談術數不狎倡優不崇尙仙佛言笑必謹衣冠必正𨿽燕居未嘗惰慢臨位端拱凜若神明宮居雍睦家政整齊有關睢麟趾遺意其於倫理甚篤凡歲時展慶於上於諸宮表箋儀物皆躬自省閱而於孝惠皇太后因心之愛尢極勤渠孝肅太皇太后孝貞純皇后及孝廟之升遐也皆哀毀逾禮賓燕撤樂者三年衣裘必服闋始尙彩色念益府諸昆弟各守藩封不得聚處則恆遣使通問候岐雍二王薨而無嗣也各厚致奠賻並相其喪事柩及宮眷還京皆遣人護行其事神甚敬春秋祈報社稷山川等神必親與祭其身𨿽在外而心常任朝廷弘治辛酉以達賊犯邊遣內官李榮獻銀千兩助買馬正徳庚午以四川盜發遣典仗劉海賫銀送鄖襄助軍需數亦如之皆荷璽書褒諭聞武宗皇帝巡邊憂形於色及得回鑾之報乃始釋然其卹民甚仁封內不雨常遣府僚偕有司走羣望禱之又必致齋心禱禱輒雨嘗大饑出帑銀糴米賑濟又屢出粟爲糜以食之前後所全活無算募人收瘞道殣又至數千佃人以旱啟訴免租覆實輒免其訴無牛具種子者又輒助之漢江溢漂溺人口用承奉正張佐言購人駕舟拯救其後又出資糧命官築堤四十餘里自是水患乃絕而軍民瀕水之田皆恃以安流賊之掠河南以州城圮壞懼難守發祿米銀遣千戶陳政等繕治完固州衛啟乏銀治戎具卽貸銀麥千數不責其償各郡邑糧戶輸祿米來僅如例石折銀七錢三分錢之二餘無毫髮橫取時巡撫都禦史秦金奏行爲諸藩式督糧參議顧珀派徵祿米與他稅均官民稱便帝聞而贊美之其用人必當府中內外輔導惟忠良正直者是信是任諸所陳啟有益於國利於軍民者無不聽納施行遇員缺必擇其優者舉奏選補以故在府羣寮更相淬礪無敢縱肆本府及帶管郢梁二府旗校子弟之俊秀者皆令補州學弟子員而復其家前後以科第進者數人其遇臣下禮意甚周初至府慮其無以爲養卽以所受田土分給之以老疾乞歸必懇乃聽仍賜之金帛遣之以憂歸者給初賜田租二三年死者賜金祭葬內臣有老疾養間者及死者其優卹如之軍校死者亦給買棺營葬之費然其持法甚嚴有犯者必坐之無或苟免工古篆又喜以文事自娛嘗登覽陽春臺漢江親制二賦詞極偉麗所作恩紀詩集備述上恩而每寓忠愛之意含春堂集則隨事寫情因題作序而天人之理聖賢之學帝王之大經大法古今之可鑑可勸莫不備具於其中繼後又作易詩書直解集通鑑節要醫方選要外科經驗方本艸考異食品便覽各一冊俱親爲序跋梓行於世其序醫方選要有云人所自致之病是方或可治之若其病於凍餒病於徭役病於徵輸病於鋒鏑之患而不能起者則惟聖天子得賢宰執能相與消息調停方可躋於仁壽之域焉其濟世安民之志可槪見矣形諸議論之間有曰心須靜專乃可應務只如作字稍不專一亦必不嘉況事之大者乎曰默坐體驗心之存亡大覺有益曰講究義理固致知事若不玩味體貼終無得於心曰堯不得舜舜不得禹臯陶天下未必大冶曰大學衍義謂致知之要在辧人材有國者尢宜注意此皆講學有得之明驗者也今上皇帝甫知向學遂親教以讀書習字凡軍民疾苦稼穡艱難之事必諄諄開諭仍別治書館命講官以時直講所以陶成聖徳蓋基於此矣帝體貌英偉聲音洪重平居無疾至是傷暑浹旬遂薨李年僅四十有四封內比歲天鼓鳴將薨之前一夕有大星隕於西北蓋哲人之萎不偶然也訃聞上宸悼輟朝三日遣武安侯鄭剛祭奠仍命行人司行人王瑄掌行喪禮昭聖慈壽皇太后孝惠皇太后及文武衙門皆致祭焉謚曰獻葬州之松林山今薦陵名曰顯陵帝天資髙明加以問學充養完粹具有首天下之徳自號純一蓋稱其情而拘於天序出守藩服不得大行其道然爲善之慶敷遺於後今上皇帝乃膺歷數入紹大統豈非天祐一徳必久而後定耶

○宸濠兵陷九江兵備副使曹雷知府江頴推官陳深指揮許鸞皆遁盜賊焚掠而去旣而宸濠東下僞署僉事師夔爲兵備副使使守九江

○進賢知縣劉源淸聞濠反流涕誓眾以必死鳩民兵繕器械召諸巨室令皆入城壘其三門爲死守計又積柴環其廨捨與家人訣曰事急先舉火毋污賊其家僮一人踰垣逸源淸手刃以徇時江西諸州縣素劫濠積威及聞兵起皆觀望懷兩端𨿽知逆順者亦不敢顯言拒之進賢逼近省城縣小孤危人無固志諸惡少素與寧府通者欲往從亂源淸捕得杖死於通衛義聲旣振眾始不恐濠妃弟妻伯將歸募兵助逆源淸執而戮之並隨行內侍輩數十人濠東下其黨有逸過境中者皆爲源淸所誅又龍津驛丞孫天祐亦仗義與抗濠初舉逆有數舸來龍津奪運舟自稱七殿下天祐言於余幹知縣馬津津令領兵拒戰射數人殺之七殿下者懼麾其兵亟還又袁義官從三十餘人自上流募兵還過龍津天祐追殺之焚其舟婁氏家僮載兵甲西下亦爲天祐所遏擒七十餘人餘眾皆潰歸濠初欲倚婁氏爲援又欲借兵於姚源賊黨而源淸與津及天祐橫當其衝由是水陸道絕計皆不行濠初欲移兵先取源淸而後東下李士實曰大事旣定彼將焉逃乃止二府之民不從亂及濠兵之不敢經湖東以窺兩浙者皆三人力也而源淸所冶與賊切近況禍變猝起眾方洶洶源淸獨倡義以挫其銳庶幾於唐之巡遠云

○兵部右侍郎馮淸以宣府大同軍餉缺乏數奏請多發官帑戶部尙書楊潭等執議以爲一歲之間解送二鎭銀並開中引鹽總計一百八十八萬一千二百有奇若使每歲如此則𨿽傾天下之財亦不足以供二邊之用誠非臣等愚昧所能區處也乞敕鎭巡等官以後非有緊急邊報不許假以按伏爲名擅自調兵糜費糧餉有旨責潭等謂其擅議軍機欲爲阻撓令從實陳狀仍先發銀十萬兩給之

○庚辰吉安知府伍文定及提督南贛汀漳軍務都禦史王守仁起兵討宸濠初守仁奉命勘事福建以宸濠生日將屆取道南昌賀之會大風舟不得前至丰城知縣顧佖以變告守仁大駭遂棄官舟取小艇潛迹還贛時宸濠與其僞國師劉養正謀使人追之不及文定聞守仁還急以卒三百迓於峽江至吉安進曰此賊暴虐無道久失人心其勢必無所成公素望重且有兵權願畱鎭此城號召各郡邑義勇爲進取圖賊不難破也守仁初不許旣而深然其言乃下令各郡邑諭以大義與文定日夜籌畫軍需器械糧艸旬日間皆具時致仕都禦史王懋中亦遣子敏賀濠生日被畱僞授領軍職事懋中力贊守仁起兵且曰吾已棄不才子惟知殺賊效忠爾旣而諸鄕官副使羅循羅欽徳郎中曾直禦史張鰲山周魯評事羅僑同知郭祥鵬進士郭持平謫降驛丞王思李中編修鄒守益等皆來會移檄遠近聲宸濠之罪是時變起倉卒眾心洶洶及聞守仁舉義始有倚仗亡不響應由是軍聲大振會兩廣淸軍禦史謝源刷捲禦史伍希儒道經吉安守仁以便宜畱之軍前

○先是巡撫甘肅都禦史鄧璋奏土魯番累告索進貢不回夷使馬黑麻等約千餘人蓋夷使出境旣無常期遷延展轉類將賞賜糜費遂畱住不還故恩賚不沾於窮荒怨望致生於異域若以禮導之出疆豈有此獘況其情詞甚懇宜爲之處請敕兵部主事一人於夷人入貢途次挨查發遣並甘肅原畱寄住者俱撫令歸國以示懷柔之道兵部議以主事權任輕恐致他虞乃以命大理寺少卿李鐸且曰沿途遷延夷人催撫出關其寄住結親年久者具奏處置勿槪逐之

○初寫亦虎先誘其主速壇拜牙卽羈土魯番乃招番長速壇滿速兒構禍圖危甘肅旣下刑部獄米兒馬黑麻者其子也亦系甘州至是以添哥癿兒的五人自甘州亡越關將引逆虜要和官軍追獲之提督軍務都禦史鄧璋等以聞且言姦謀𨿽興於米兒馬黑麻而寫亦虎先實造歷階宜並按其事得旨系虜得出亡主守者何爲也而璋等不究乃但以會問請何徇情如此其令從實回奏仍命刑部郎中錦衣衛千戶各一人往會巡按禦史勘之

○賜南京太常寺卿婁一鵬繼母孺人趙氏祭一壇

○辛巳升刑部郎中林文纘爲湖廣布政司右參議

○命福建總督備倭署都指揮僉事崔灝於廣東都司掌印

○增設福建漳州府平和縣主治於南靖縣之河頭大洋陂析南靖縣淸寧裏七圖新安裏五圖隸之設知縣典史儒學教諭訓導陰陽學訓術醫學訓科僧會道會各一員裁南靖縣縣丞主簿訓導一員

○以修太素殿成遣內官祭司土之神

○追封南渭榮順王子輔國將軍膺金�只爲南渭王金�只當嗣爵未及冊封而卒其子彥濱旣嗣祖爵請追封其父故有是命

○寄住毛憐等衛女直都指揮僉事克古奴等來朝貢馬賞金織衣彩叚表裏絹鈔有差

○初巡撫四川都禦史馬昊副總兵張傑兵備副使胡澧率兵徵松潘南北二路番寨官兵損折者三千餘人昊匿不以聞及都指揮杜琮擊筠髙賊首謝文義於平蠻堡兵敗死傷者又七百餘人時總兵官吳坤僉事王芳駐兵筠連僉事田荊駐瀘州皆不赴救至是巡按禦史黎龍劾奏其罪詔推有才望者代昊巡撫而逮昊至京治之坤等姑令殺贖罪仍令龍具查前後失事並所隱匿以聞

○癸未太監張得玉爲故太監鄧敏乞恩蔭授錦衣衛指揮及僧道醫官八十人爲兵科所駁兵部執議得旨朕念舊臣已皆升用矣爾等何乃一槪奏革本當查究姑宥之

○宸濠釋禦史王金王事金山及布政使梁辰等令各還其署參議楊學禮已升陜西參政令之任惟知府鄭瓛不釋參政王綸僉事師夔潘朋寘軍前用事參政程杲參議許效廉賴鳳爲散兵糧凡移檄郡邑則付辰署押而行

○甲申朝鮮國王李懌遣陪臣工曹判書金克愊貢馬並方物謝恩賜金織衣彩叚等物有差

○太監韋彬傳旨令提督團營平虜伯朱彬同新寧伯譚祐等領軍督工

○乙酉升通政使李瓚爲左副都禦史以添設居庸山海關東西二路墩堡故命瓚領其事

○升撫治鄖陽右副都禦史王縝爲南京刑部右侍郎

○升鴻臚寺卿張昱爲禮部右侍郎仍掌寺事

○命廣西奉議衛署都指揮僉事沈希儀於廣西都司都司僉書管事

○命錦衣衛指揮僉事蕭鎭福建備倭以都指揮體統行事

○置廣東鐵稅廠卽以鹽課司官兼領從鎭巡官奏也

○開中正徳十五年兩淮鹽課三十萬引兩浙鹽課二十一萬四千四百餘引於大同以給軍餉

○致仕太子太保禮部尙書田景賢卒景賢字宗儒順天府涿州人成化乙未進士授戶科給事中升通政使司右參議轉左參議弘治辛亥升太常寺少卿通政使尋升禮部右侍郎掌太常寺事正徳戊辰升禮部尙書仍掌寺事屢賜玉帶及金織麒麟爪庚午加太子少保引年乞休﹤鋶﹣釒﹥三上乃加太子太保賜璽書乘傳以歸命有司給月廩歲隸一是卒賜祭葬如制景賢體貌魁岸音吐洪暢爲人淳實守官四十餘年廉謹如一日晚年淸靜寡欲人所罕及卒之日幾無以爲斂士論稱之

○準給商人陳勇等河東正課鹽二十萬引初勇等報中於宣大二鎭上納糧艸旣而奏攺太倉又奏攺河東惟其所欲輒得兪允至是復請於正課八十四萬引內摘發二十萬引先行支給戶部謂其越次罔利請究治不報

○治貴州參議蔡潮都指揮王言滿弼等罪初香鑪山苖賊構亂潮遣百戶顧恆潛賂賊曹朗者約舉史爲應旣而守備權繼武兵至朗背約遂殺繼武官軍死者一百六十五人至是賊平巡撫都禦史鄒文盛奏潮等功足贖罪且爲乞升兵部議潮輕信間諜擅調官軍以致覆軍殺將其罪重言等俱功微難以準贖乃命禦史逮問

○調寧夏漢中班軍選中路衛所甲軍土兵舍余於小鹽池操備初守臣言小鹽池爲虜寇出沒要地請選將增兵戍守旣命參將楊賢分守於是選諸軍赴焉

○宸濠以將出兵僞敕以承奉劉吉提督軍務參政王綸贊理軍務內官萬銳鎭守江西指揮余雄總督巡守又僞授舉人謝鳳及劉養正門生劉子達等爲主事舉人甘貴及李士寶男汝祺等爲鎭衣衛指揮賞宗室及三司護衛官軍銀兩

○山西潞城縣大雨雹

○戊子孝壯睿皇后奉先殿行祭禮遣英國公張侖祭裕陵

○升太常寺丞張道榮爲本寺少卿初少卿員缺吏部歷推堪任者五人俱不用最後以道榮請遂用之道榮本樂舞生也

○戶部覆人撫蘇松等處都禦史李充嗣所奏賑濟事宜謂內帑旣不可發鈔關及寄庫銀已有常用生員上納事例亦難再矣惟吏典農民事例可暫準行三月詔以地方災重其別議所以賑之乃發南京贖罪並艸場銀四萬一千七百有奇並滸墅鈔關兩準鹽價之贏者

○己丑宸濠兵圍安慶府

○庚寅孝穆皇太后忌辰奉先殿行祭禮遣壽寧侯張鶴齡祭茂陵

○大學士楊廷和言近日以來在京各衙門題奏動經旬月猶未得旨事多壅滯不行又道路相傳聖駕不時巡幸市肆或至夷館菜園等處遊幸夜或不歸甚至馳驟街衢衝冒風雨深更靜夜出入宮門臣等初開且驚且疑未敢輕信已而流傳旣久眾議紛然況遠近軍民皆有不美之言臣等之心尢不勝其隱憂者謹以奏聞伏惟聖明鑑納自今以後尊居九重裁決庶務頤養天和茂隆國本綿宗社積萬年無疆之慶不報

○初天全六番招討髙繼恩數侵暴蘆山民知縣屠戀稍裁抑之嘗系其所縱軍士繼恩不能平執巒弟岱及吏數人遂相許奏鎭巡議處久不報繼恩愈益無憚率眾焚掠蘆山之水東淸源鄕遂攻圍縣城招討楊世仁亦以事怨巒乃助繼恩兵巒攜家潛走雅州巡按禦史黎龍請削繼恩官階切責世仁且言巒𨿽有罪但治之則長土官之驗宜令吏部攺用巡撫都禦史馬昊及太監王保總兵官吳坤分守參議崔旻分巡僉事王芳守備都指揮張麟俱難辭責然未及建昌兵備副使張思齊也詔以旻勘問延久不斷釀成禍患思齊不能撫處巒寡謀挑亂遂遣錦衣衛官校並執之麟等俱停俸坤俟事寧議所坐保以取回免仍令巡按禦史核各奏事情並究遲誤之故繼恩世仁各從實陳狀時昊坐松潘失機已有旨逮系未至巒已遭喪逃歸貴州昊至河南疏稱病篤兵部議令鎭撫司察昊果病先鞫之無俟巒至報可

○黔國公沐昆卒昆字元中黔寧王第三子武襄伯之六世孫也又誠嘗爲錦衣衛都指揮充參將守金齒卒昆襲爲指揮僉事黔國武僖公無子立昆爲嗣孫頗事問學武僖薨昆襲爵佩徵南將軍印弘治三年以徵龜山竹箐梁王山盜有功歲加祿百石十四年復孟養夷酋思六所奪孟密三十餘寨十五年以平夷婦米魯亂歲加祿米百石其後賂通權近日肆驕恣淩轢二司言官論之因以竄黜昆亦不能自安矣以疾薨年三十有八追贈太師謚莊襄

明武宗毅皇帝實錄卷之一百七十五終

明武宗毅皇帝實錄卷之一百七十六

正徳十四年秋七月壬辰朔享太廟奉孝貞純皇后神主祔享遣駙馬都尉蔡震代行禮

○起致仕右都禦史文貴提督撫治鄖陽等處地方

○命長寧伯周瑭子大經襲爵

○升河南按察司按察使陳奎爲山東布政司右布政使東昌府知府呂盛爲山東按察司副使南京戶部郎中胡徳爲四川布政司右參議

○東安縣民張資嘗捕賊首申窯頭等其黨讎之因劫其家資訴於兵部事聞詔提督捕盜安邊伯朱泰同太監張忠等量撥官軍擒捕有司故縱隱匿者令巡按禦史究治時泰等方以盜寧受賞蔭而賊黨肆掠如故其隱蔽不實類此

○宸濠統兵發南昌濠初反卽欲趨南京聞王守仁等在上流起兵乃遣承奉塗欽並賊首淩十一等領兵爲前鋒而自畱居守旣而以守仁兵尙未集乃與李士賢劉養正謀畱兵付宜春王拱�等及布政胡濂參政劉斐參議許效廉副使唐錦僉事賴鳳都指揮王﹤王巳﹥等使守城而自引兵東下選護衛及所鳩賊兵市井惡少並脇從合八九萬人聯舟千餘艘以郡王拱栟等十餘人行太監王宏禦史王金主事金山按察使楊璋副使賀銳僉事潘鵬王疇參政程杲都指揮郟文馬驥許淸白昂南昌知府鄭瓛等皆從參政王綸常與承奉劉吉甲冑侍左右城中軍民戶給米一石銀五兩蓋濠素積怨於眾至是慮出城後有內變故復恩賚之濠將啟行祭天奠牲幾折牲覆於地又僞封宗室宸澅爲九江王使前驅舟始發雷雨驟作宸澅震死聞者固知其必敗矣

○致仕南京吏部右侍郎羅﹤王巳﹥卒﹤王巳﹥子景鳴江西南城縣人自爲諸生時博極羣書爲文奇崛試於鄕屢不利乃援入粟例遊國學丘浚時爲祭酒季試得﹤王巳﹥所作大加稱賞名動一時成化丙午遂爲順天解首明年中進士攺翰林院庶吉士授編修升侍讀與修大明會典通鑑纂要正徳初升南京太常寺少卿擢南京吏部右侍郎嘗署國子監事三年考滿行至涿州以足病乞休致家居不入城府先是宸濠遣內臣餌以金幣﹤王巳﹥預覺逃之深山及濠叛﹤王巳﹥已病猶馳書約府官起兵討賊事未舉遂卒嘉靖攺元追謚文肅賜祭葬﹤王巳﹥在翰林酬應諸文詞亦煆煉矯俗力追古作體裁爲之一變其髙者駸駸上逼柳州誌欲用世嘗因事有所建白如主事李夢陽給事中龐浩等坐彈劾外戚相隨下獄﹤王巳﹥力救之皆得釋其後爲侍郎又因郡盜竊發﹤鋶﹣釒﹥言儲貳當早建斯人心有所系屬而後天下可安詞甚激切侵及當國者無所顧卹﹤王巳﹥自負才气力持風節蓋欲大有所爲而未遂云

○甲午巡撫甘肅都禦史李昆與鎭守太監許宣總兵官史鏞參將蔣存禮兵備副使陳九疇各以肅州失事先後逮至京下法司獄至是法司會奏鏞存禮當以守備不設論昆及九疇亦有羈畱虜使罪但鏞任未久存禮寡不勝眾而昆等能效力出謀以遏彊寇功不可掩得旨鏞降二級存禮降三級各帶俸差操昆亦降二級別用宣閒住九疇以禁死夷酋失拜煙答仍令法司從重擬罪以聞而給事中王臣禦史趙春亦以勘事失實各對品調外任昆尋降爲浙江按察司副使春調如臯知縣臣方居憂故未及時尙書王瓊逞私忿欲深治其獄臣春蓋以不舉劾彭澤亦爲瓊所中云

○致仕刑部尙書王鑑之卒鑑之字明仲浙江山陰人成化戊戌進士授元氏縣知縣擢監察禦史提調南畿學政遷大理寺丞轉少卿進僉都禦史累升刑部尙書是時劉瑾擅權鑑之因得賜玉帶及致仕歸又得馳驛及月俸歲隸之典鑑之旣歸以錢貸鄕人或負之者則拘系其人搒掠以督之鑑之無子以兄子一和爲後有嬖僮殺人其家愬之於官以爲一和有謀然實欲脇取其財鑑之吝不與寧坐一和一和實幼不知也鄕論爲之不平法司聞之仍坐僮鑑之旣卒其妻胡氏乞祭葬贈謚下禮部議止如例與祭葬蓋鑑之初仕或有可稱及位愈髙年愈老而名愈損矣

○乙未仁孝文皇后忌辰定國公徐光祚祭長陵如常儀

○攺工部右侍郎楊廷儀爲兵部右侍郎

○丙申升翰林院侍讀學士朱希周爲南京吏部右侍郎

○降禦史張文明爲電白縣典史綏徳州知州吳棟爲信宜縣典史先是上將幸陜文明上﹤鋶﹣釒﹥行在所極諫諸權幸隨駕者文明復裁抑之所需多不從太監張忠因贊之於上言棟失誤供應且擅開所封識官櫃疑有所窺伺而生員毆旗校者文明縱不治上怒遂執文明並棟俱械至京及駕還忠輩復以爲言一日執文明至豹房將親鞫之文明自謂必死蒲伏待命上忽悟遂釋之但令謫之瘴所

○戊戌升陜西布政司左布政使盛應期爲都察院右副都禦史巡撫四川等處攺巡撫山東右副都禦史伍符巡撫保定等府兼提督紫荊等關

○升湖廣按察司副使房嬴爲河南按察使

○命翰林院侍讀學士汪俊右春坊右諭徳兼翰林院侍講李時爲應天府考試官

○升大常寺典簿兪九疇爲寺丞吏部初推吏科給事中劉濟有旨用樂舞生遂及九疇

○命給賞垛子等關斬獲犯邊達賊有功旗軍人等絹布鈔錠有差

○錄江西南安府地方擒斬流賊功給賞有功並陣亡官舍義民人等絹布鈔錠有差

○發太僕寺馬三百一十二匹分給西官廳諸營

○以開平衛指揮同知劉禎守備赤城堡

○南京戶部尙書王鴻儒卒鴻儒字懋學河南南陽縣人成化丁未進士授南京戶部主事轉員外郎升山西提調學校僉事所至甄別才器抑浮崇雅凡經指授咸有成效尋進副使以病乞休吏部知其賢擬病痊起用正徳初召爲國子祭酒未幾以父喪去位服闋升南京戶部侍郎攺吏部佐理銓選淸正自守人不敢幹以私升南京戶部尙書未上而卒賜祭葬如例謚文莊鴻儒性行端謹自少卽好學慕古於書多所涉獵汪洋宏博尢明習國家故典每論大事援引曲當居官馭下務書道理士夫皆敬重之

○己亥升指揮使陰貴爲署都指揮僉事指揮同知趙明爲指揮使各賞銀三十兩俱冒獲申窯頭餘黨功也

○庚子翰林院編修林文俊服闋復除原職

○晉府奉國將軍奇瀐招集無賴爲僞印謀盜糧價輔國將軍鐘銜曁鎭國將軍表杭表格亦以嚇取糧價受奇盜贓俱事覺詔停奇瀐祿鐘銜等各革祿四之一

○辛丑升辰州府知府楊瑋爲貴州按察司副使

○初趙王薨命世子厚煜管理府事俟服滿襲封至是厚煜復援徳世子例申請命先準封

○命選各國通事譯業精者常令在館習學以通夷情永爲定規

○升毛憐衛指揮使孫昌爲都指揮僉事

○升寧遠衛指揮同知李璋爲湖廣都司署都指揮僉事守備永道地方

○壬寅升湖廣按察司僉事顧英爲四川副使

○升光祿寺卿馮蘭爲工部右侍郎管理易州山廠柴炭

○癸卯淮安府贛楡縣地震有聲

○補蔭故南京刑部右侍郎熊懷孫諭爲國子生

○命龍虎衛署都指揮同知徐溥於四川行都司僉書管事

○甲辰南京守備參贊等官以宸濠反聞下兵部集廷臣議請命將討之並敕南和伯方壽祥都禦史王守仁秦金李充嗣叢蘭各督兵分駐江西湖廣鎭江瓜洲儀眞等處防遏守仁仍兼巡撫江西地方時上意欲親徵議入持之大學士楊廷和等言兵部會奏計慮已悉經今三日未奉明旨道路傳言聖駕欲往親徵臣等聞之不勝驚懼宸濠懷姦稔惡已非一日特以朝廷待之素厚兵端無自而起前聞聖駕有南巡之旨其心已自不能無疑今又聞聖駕親徵自謂罪在不赦必將借此爲詞不量逆順聚集黨惡抗拒王師一則欲脫罪求生一則欲覬覦非分意外之患將有不可測者況聖駕一出京城無人居守誠恐中原盜賊所在蜂起胡虜聞之深入爲寇命令無所稟承章﹤鋶﹣釒﹥不能通達不知何以爲處伏望深惟宗社萬年之計如兵部會奏事理卽賜施行庶可保無他患尋得旨朕當親統六師奉天徵討不必命將先遣安邊伯朱泰領兵爲前哨趨南京太監張忠左都督朱暉領兵趨江西搗其巢穴巡撫江西官別推暫令守仁兼領其事餘如部議是日復傳旨寧王宸濠悖逆天道謀爲不法殺巡撫等官燒毀府縣荼毒生靈傳聞已至湖口將犯南京卽令總督軍務威武大將軍總兵官後軍都督府太師鎭國公朱壽親統各鎭邊兵徵剿以侍郎王憲率戶兵工部屬官各一人整理糧艸什物兵部仍移文各處軍衛有司預備馬匹船隻並水戰器具選熟知鄕道河南水手二千名赴淮安聽用南京內外守備參贊等官晝夜關防練兵固守浙江湖廣鎭巡等官各嚴兵於通路把截河南選汝寧府屬縣扒山精兵民壯五千人委官管領取路應援儀眞等處守備等官各於要路閘口盤詰把遏南北直隸並各鎭鎭巡等官各操練軍馬保障地方於是以忠提督軍務泰掛威武副將軍印暉掛平賊將軍印俱統總兵官泰請符驗旗牌銀牌彩叚及參隨頭目四十九人西官廳官軍五百人仍乞敕鎭守巡按等官聽其節制假以便宜之權許之

○命左都督朱洪都督僉事朱琮畱西官廳鈐束操練仍代張忠朱泰管理捕盜洪照舊兼管東路關口琮暫代朱暉兼管西路關口平虜伯朱彬左都督朱周隨駕南徵

○丙午中元節遣建昌侯張延齡恭順侯吳世興慶雲候周瑛分祭長陵獻陵景陵裕陵茂陵泰陵文武衙門各分官陪祭

○遣儀賓楊淳祭恭仁康定景皇帝陵寢

○遣內官祭恭讓章皇后陵寢

○加少師兼太子太師吏部尙書華蓋殿大學士梁儲特進兼支大學士俸賜宴於禮部儲歷從一品滿九載吏部言輔臣復職例有恩典乃有是命

○太監賴義駙馬都尉崔元都禦史顏頤壽行至浙江嚴州聞宸濠兵起不致命而還

○南京兵部尙書喬宇等得宸濠所移僞檄一榜文二具以聞且曰叛賊詞語凶悖罪大惡極實國法之所必誅伏望速發京邊官軍兼程進剿無致滋蔓上以其﹤鋶﹣釒﹥畱中時南京報至吏部尙書陸完猶謂濠素賢恐未必反兵部尙書王瓊覆奏亦謂安慶之報止具揭帖而非印信文移欲核實乃議興兵不知其何見也

○時劉瑯守備南京城中人謂瑯交通寧王爲之內應瑯乃遣人緝捕﹤鋶﹣釒﹥言者治以軍法眾益驚懼於是給事中孫懋等具﹤鋶﹣釒﹥請罷瑯歸私第勿令與機務其侄南京錦衣衛指揮劉奇亦勿令管事不報

○傳旨以宸濠謀反建安樂安宜春瑞昌諸郡王在南昌城中恐生疑懼其各致書慰諭令都禦史王守仁傳遞入城使知朝廷篤念親親至意

○監察禦史陳寮言江南地方水旱凶荒其賑卹之法前代俱有善政乞令巡撫等官勸民輸粟量與褒獎及有犯奢僣等罪罰納米谷戶部議覆從之

○命分調潼關官軍千人防禦延綏余畱本關盤詰從兵部議請也

○丙午宸濠圍安慶府不克乃引兵還濠兵焚彭澤湖口望江奄至安慶城下舟五十餘艘守備都指揮楊銳知府張文錦同知林有祿通判何景暘知縣王誥指揮崔文等禦之戰於江滸旣而賊兵漸集舟繼至者二百餘乃收兵入城爲固守計城四隅各建旗大書標曰剿逆賊賊見而惡之揮兵攻城六月己丑也銳軍城西文等副之文錦軍城北有祿等副之景暘誥等軍東南晝夜拒戰賊死傷二百餘人斬其間諜登城者四人乃稍卻七月乙酉賊悉兵至舳艫蔽江凡千餘艘相連六十餘里眾號十萬掠西郭軍於正觀集賢二門濠乘黃艦泊黃石磯身自督戰令僉事潘鵬至城下諭降且呼銳及文錦欲與語文錦銳不應鵬安慶人城守者多其故識眾頗搖吏黃洲者以大義責數之鵬慚而退旣而復持僞檄來其家僮見遙呼之銳斬之以狥彎弓將射鵬鵬遁去眾志乃定賊怒圍城數匝攻益急炮矢四集文錦銳皆殊死戰賊擁雲樓數十瞷城中將乘城城中亦造飛樓數十從髙射賊輒殪夜復縋人焚其樓賊又置天梯數十梯廣二丈髙於城外蔽以板前後有門中伏兵輪轉以薄城城上束葦沃膏燃其端俟梯稍近卽投其中燥木著火輒燎須臾而盡賊多焚死時軍衛卒不滿百餘人乘城皆民兵闔戶調發老弱婦女亦令饋餉每朝晡登城人運石一二數日積如山又暑渴乃置釜鬵於城上煮茶以飲士賊攻城城上或投石或以沸湯沃之賊多傷不敢近銳等射書賊營諭令解散稍稍有亡去者銳乃募死士夜劫其營眾大嘩驚擾比曉稍定濠問篙工曰地何名對曰黃石磯也黃與王石與失聲相近濠惡其言遂殺之謂其徒曰安慶且不克安望金陵哉祗爲兩京二三人誤卻我遂引兵去文出城襲擊之斬首三十六級俘二十餘人獲器仗三百餘先是銳知濠有異圖潛與文錦修城浚隍積芻粟繕器械預爲之備及濠兵至共誓死守被圍十有八日隨機應變所向摧敗卒能以寡敵眾完守城池濠兵之不復南下蓋其力云賊旣退環城四五十里白骨相望臭聞數月

○遼東蓋州衛地震聲如雷

○丁未以校正文獻通考完賜大學士陽廷和梁儲蔣冕毛紀等銀幣廷和等﹤鋶﹣釒﹥辭不允

○太監韋霦傳旨禦馬監右少監李環令分守遼陽等處地方

○戊申命唐年王庶第二子鎭國將軍彥泓管理河陽王府事以無嗣從岷王請也

○詔諭兵部曰宸濠大逆不道神人共恕都禦史遜燧副使許逵等守死不屈忠義可尙南京守臣盡心區畫協力防守南直隸湖廣山東河南各鎭巡等官或調兵把截或先事預防安慶守備知府及江西各郡縣官或遏其先鋒或聞警設備皆推誠體國以討賊爲急朕心嘉悅其卽移文令各相機戰守務保無虞尢宜撫卹貧窮安固邦本待事寧之日令各巡按禦史具實陳奏死節陣亡及運謀設策保城殺賊有功者俱旌表褒贈升賞其懷姦不忠退縮僨事者則從重治罪

○賞大同郝家嶺遼東淸河等堡並宣府獲功官軍銀帛有差

○己酉太宗文皇帝忌辰會昌侯孫銘謁祭長陵如常儀

○庚戌大學士楊廷和﹤鋶﹣釒﹥言近奉手敕加臣特進聞命之餘驚惶無地竊念臣以衰病乞休未蒙兪允勉彊供事又復踰時謀慮不達於時宜議擬未諧於宸斷因循官守以日爲年慚愧班行以榮爲懼豈意溫綸之下猥承特進之加此在散官號稱極品因考滿而授斯謂有名若過望而得則爲非分是蓋欲求退而反進將自損而更益豈不轉增疾疢倍切憂危伏望聖慈收回成命俯徇下情庶得身心少安暫圖犬馬之報上曰卿淸徳正學體國忠誠功在朝廷望隆中外特加勛秩用示優崇宜勉承恩命益勤匡輔所辭不允

○升錦衣衛經歷申惠爲湖廣按察司僉事

○辛亥提督南贛等處軍務都禦史王守仁等率兵復南昌宸濠旣出守仁乃與知府伍文定等順流而下丙午至樟樹知府戴徳孺自臨江徐璉自袁州邢珣自贛州通判胡堯元童琦自瑞州皆引兵至通判談儲推官王瑋徐文英新淦太和萬安寧都知縣李羙李楫王冕王天與亦各以其兵來赴合八萬餘人號三十萬己酉次丰城分兵爲七期各攻一門庚戌薄暮發市﹤氵乂﹥文定爲前鋒徑趨廣潤門時已三鼓炮擊門守者駭散遂入城初宸濠盡選彊壯以行城守皆老弱者宜春王栱樤及內官萬銳等分督之實無固志聞守仁將至城中民皆喜日登髙望之而守仁等不知以爲城堅守備方懼弗克諸兵旣環城閴無人聲相顧莫敢先發無何聞城中介馬呼噪聲知文定已入乃競梯絙而上諸兵皆烏合素無紀律而大帽華林諸寨降賊號新民者亦在行貪功縱殺居民往往死於牀第有闔門無噍類者比曉諸門洞開守仁始按轡整隊而入死者已數萬人亟下令禁之至斬首以徇猶不能禁乃復下令惟擒捕者得論功不計首級諸軍稍止數日間積屍橫路雞犬不鳴布政胡濂參政劉斐參議許效廉副使唐錦僉事賴鳳都指揮王﹤王巳﹥等衣冠而出禦史謝源譙讓之乃易囚服泥首詣軍門謝罪栱樤及銳等千餘人皆就縛守仁復搜捕諸逆黨日戮數百人軍士因縱掠郡王將軍儀賓邸第以及富室無不被害濠府中諸蓄積甚富亦多失亡者宮人聞兵入惶懼縱火自焚或相率盛服而縊一室中有至數人者臭達於外所存惟羸病數十人而已始南昌城中人苦於宸濠之暴至是復遭荼毒皆歸怨於守仁之不能禁戢云

○錄四川松潘地方徵剿番蠻功給賞有功並陣亡官旗軍舍人等銀幣絹布鈔錠有差

○下原任主事林大輅巡城禦史洪異於獄大輅居與漏刻博士朱裕鄰嘗鄙其爲人絕不與通裕字師稷又嘗與大輅僕爭爲異所笞裕衘之至是大輅以言得罪裕乘醉詆之於路異不能平復捕師稷治之並折辱裕裕遂誣奏大輅妻咒詛上大不敬詔俱下鎭撫司鞫問時大輅杖創未愈妻方娠及拷訊無狀乃坐裕奏事不實罪而大輅與異皆得釋

○錄遼東靉陽等堡斬獲犯邊達賊功給賞有功並被傷官旗軍舍人等銀幣絹布有差

○授益王妃父彭倫孫男彭春爲百戶王爲之請故也

○癸丑升南京山東道禦史楊必進爲廣西按察司僉事必進因宸濠旣叛﹤鋶﹣釒﹥時事中及尙書陸完與濠交通狀完恐其在言路爲已害乃以是處之

○吏部舉都察院右都禦史致仕林俊爲南京禮部尙書詔曰俊屢起事無成效何乃輒舉其別議之

○升浙江布政司右布政使張天相爲陜西布政司左布政使

○山西按察司副使秦偉以違慢軍務逮系錦衣衛獄連及戶部尙書楊潭侯觀掌太常寺事禮部尙書劉愷各奪俸一月

○甲寅升南京都察院右副都禦史蕭翀爲都察院右都禦史提督兩廣軍務兼理巡撫

○升文華殿辧事工部右侍郎周惠疇爲工部尙書光祿寺少卿朱天麟寺丞王杲爲太僕寺少卿寺丞仝釴李鳳爲鴻臚寺左少卿鴻臚寺丞盧伯良袁贊何祚沈瀾胡楫爲右少卿中書舍人陳握爲鴻臚寺丞時江南富室子弟多謀爲文華殿書辧者至是以謄寫文獻通考成皆傳奉授官而惠疇等亦超進云

○升山西按察司副使馬卿爲山西布政司右參政

○畱河南都司京營宣大秋班官軍於本地防守聽調以江西之變從鎭巡等官請也

○太監韋霦傳旨罷鎭守浙江太監畢眞以禦馬太監浦智代之時眞與宸濠通謀故也

○乙卯升山西布政司右參政徐蕃爲浙江右布政使除服闋山西按察使陳鳳梧於河南

○南京工部尙書洪遠卒遠字克毅徽之歙縣人成化戊戌進士授莆田知縣以莆勢家多請托置鼓廳事客至擊之則羣吏畢集客不能接一談而出海賊發憲臣議僉民兵遠力諍而寢莆人歌之以憂去攺浚縣值歲饑賑貸全活甚眾或疑浚大割數里隸湯陰民以遠有惠愛不樂去卒不能奪有中貴道浚勢焰炫赫民懼遠無以應其求且得禍聚眾千餘人擁遠入見攺交河有疑獄遠讞之多獲平反擢南京福建道禦史首劾太監李廣及大臣附廣者數人吏部尙書倪嶽首薦之擢浙江僉事歷升副使按察使四川陜西左右布政使公餘銀不入私橐積羨累數千緡升右副都禦史巡撫雲南威信明著蠻寨來歸攺南京大理寺卿升南院右副都禦史能持大體爲僚屬倡尋轉南京工部尙書再﹤鋶﹣釒﹥乞休不允適江西逆藩變作修城池簡器械冒暑得疾遂卒賜祭葬如例遠性淸謹終始如一𨿽貴如寒士終其身房無侍姬沒之日行李蕭然搢紳重之

○東寧伯焦洵卒洵子本信其先山後人淇之弟也淇子一鳳嗣而夭故洵嗣焦氏業中頹洵以少又不得任事後𨿽三千營坐司而窘於經費每鬱鬱自若一日聞其生母之死也度無以爲葬緣是哀憤寢疾遂卒洵無子以從子棟嗣

○賞從徵江西官軍三萬五百餘人人名銀五兩布二疋

○丙辰賜敕�大嘉獎甘肅巡撫都禦史鄧璋鎭守太監王忻總兵官都督柳湧兵部奏其修舉邊備撫順屬番事有成效故也

○畱鳳陽等衛秋班官軍於地方防守

○命緝事衙門廉捕寧府諜者於京師並飭沿途官司設法盤詰先是太監蕭敬傳旨近聞沿途遠近皆有寧府人伺遏往來使命令緝事衙門並移文各該地方緝訪有獲以軍功升賞兵部具覆故有是命自是邏卒滿道路行旅多遭羈執有死於獄者矣

○給事中汪玄錫禦史吳誾等言陛下以宸濠之叛自將遠徵居守無人京師虛弱所當深慮況宸濠布置姦宄在在有之萬一逞毒以掩不備其將若何且天下知有陛下而已威武大將軍鎭國公之稱陛下安得而冒之順逆之理貴先正名名旣不正徒啟姦邪之口疑反側之心況諸將已各進兵若授以戰守之略則臣下之功卽陛下之功也何必親屈萬乘之重哉旣而尙書等官王瓊等亦言北虜盜賊皆當預防四方奏報月無虛日若有緩急事機俱須速斷今前哨已發願聖駕勿出居中以制外得旨宸濠悖逆天道謀爲不軌人所得誅今朕親統六師將假威武大將軍名號鼓勇威賊以安宗社已有旨戒行矣何乃又來諫阻今後敢犯顏奏擾者朕必以大法處之不宥

○監察禦史陳察言聖王舉事計出萬全陛下當此之時但宜深悟旣往之愆亟下罪已之詔揭君臣之大分聲討逆之大義誕告多方撫綏黎庶期於罪人斯得而已固不必遠違宗社屈萬乘之尊下親一將之任也借使卽收全勝亦未足爲帝王之武萬一不然將無褻威而損重乎今儲貳未建人心易搖誠恐姦邪竊發黠虜搗虛陛下進未必勝退有內憂其爲不測尢未易言豈可不圖善後之計伏乞聖明靜思深省采納臣言得旨察掇拾瑣屑本當重治姑貰之仍罰俸一年再有犯顏來奏者必治以極刑不宥

○丁巳以宸濠反削其封爵屬籍詔告天下詔曰惟我祖宗列聖開創洪業封建親藩所以拱衛國家奠安宗社朕以菲徳嗣承大統恪遵祖訓惇厚親親天地神明所共臨鑑豈意寧王宸濠天性凶惡自作不靖誣陷郡王淫亂宗女打死無罪平人不下千數彊奪官民田產動以萬計脇奏良善毒害忠貞包藏禍心妄窺大位聚集羣盜招納叛亡私造戰船擅置軍器造謀作孳積有歲年流言日聞朕未遽信前年本府內官赴京告變近日在京科道交章舉發朕猶念在親誼曲爲保全特遣親臣賫書戒諭宸濠自知罪在不赦使者未及半途先已肆行反逆殺害巡撫囚禁守臣分遣賊徒四散流劫占據官府縱放獄囚攻圍城池燒毀郡縣搜劫印信搶奪運船南京各處守臣連日飛章奏報具有實迹反狀甚明爰下大臣會官集議僉謂宸濠悖逆大道得罪祖宗右今大惡朕不敢赦祗告天地宗廟革其封爵削其屬籍親統六師正名討罪除首惡宸濠及同謀有名逆賊不赦外其餘脇從之徒盡行寬釋占奪田地悉還本主本處並經過人員近因迫脇拘系妻子禁錮者卽與釋放護衛及軍民職官先因陳奏宸濠非罪謫降者查奏起用死者贈官生者優卹上以慰列聖在天之靈下以救一方塗炭之苦兵出有名事非得已內外大小之臣遠近忠義之士同心合志協力效謀旬日之間罪人可得尢念匹夫作難毒我良民惡聲傳聞玷我宗室重以師徒所過閭井騷然供饋之繁眾庶勞止疾苦在下憂切朕心俟大功之告成將大賚於海宇嗚呼奉天討罪大義不私於所親和眾安民至仁無敵於天下故玆詔示咸聞知

○給賞寧夏靖虜等堡涼州石門溝獲功並陣亡宮旗軍舍人等銀幣絹有差

○諭江西城中並附近地方官員軍民人等曰惟爾眾悉我祖宗列聖之遺民平日服事朝廷皆爲良善今反者止宸濠一人非爾眾罪間有被其迫誘不得已從之者朕已悉知之今天兵徵討誠恐鋒鏑之下玉石不分有傷爾生害及爾父母妻子其有能去逆效順者俱宥之若終不攺悔事定之日全家處死中有紏聚義兵擒殺逆賊者量功之大小封拜候伯及升授都指揮指揮千百戶等官世世承襲賊黨內有能自相擒斬首官者與免本罪仍一體升賞其轉相告諭俾知朕意

○丁巳知府伍文定等敗宸濠兵於樵捨知縣王冕兵獲宸濠宸濠之還自安慶也乘風溯流而上甲寅抵樵捨其黨潰散者過半然尙五六萬人知府鄭瓛乘間逃歸詣伍文定營言狀文定乃乘夜率所部先進徐璉胡堯元等隨之比曉諸軍始聞相率繼進時濠舟帆蔽江前後數十里文定先與戰不利駕大炮擊之風逆焰回燎文定須灼其臂文定幾墮水眾爭救之賊乘亂來攻殺虜百餘人文定乃引退還至黃家渡與諸軍過濠兵乘勝追文定進逼黃家渡勢銳甚新民劉文禮素驍悍執白旗以麾眾濠陣中有紅袍而騎者抽矢謝文禮矢將及文禮策馬奮矛徑前刺之洞胸而墮賊眾驚潰趨舟溺死者數百人諸軍稍振賊退保樵捨聯舟爲方陣又卽岸爲營壘丙辰文定等先遣滿總五百人與濠對江而軍遏其徑渡時北風猛甚俄變南風有議欲火攻者文定不應眾力贊之文定曰省城空虛若一失利大眾且散城不復守誰執其咎眾爭議夜猶不決文定潛爲火攻具一夕皆備募舟四十艘實槁灌油乃遣滿總軍自下流潛渡繞出濠舟後而伏更以它軍營其故地黎明發舟乘風舉火文定等率眾隨之頃刻達濠營先夕濠令人說降惟不赦守仁文定餘皆待以不死我軍亦遣使以甘言款之濠不疑及火作濠舟膠淤沙舳艫連絡倉卒不得發又舟蓬多竹茅火及輒燃俄而煙焰漲天焚溺死者不可勝算賊登岸者伏兵鼓噪邀之水陸夾擊賊眾大潰時濠方晨朝其羣臣及從行三司等官讓以不致死力而火已及副舟其妃婁氏赴水死從之者甚眾濠易舟而遁猶救宮女四人自隨知縣王冕所部兵棹漁舟追及之濠知不免亦赴水水淺不死遂並宮女執之送冕所濠問冕何官冕曰萬安知縣濠曰賴汝活我當以髙爵酬功尙不謂其被擒也其遇至此軍中爭攘濠積文定所獲以數十萬計徐璉邢珣及禦史謝源伍希儒亦各數萬惟戴徳孺一無所取遂執濠世子及郡王將軍並僞國師軍師元帥恭贊尙書都督都指揮千百戶等官李士實劉養正劉吉塗欽王綸熊瓊盧珩羅璜丁璝王春吳十三秦榮葛江劉勛何鏜王信吳國七火信等數百人及從行太監王宏禦史王金主事金山三司等官皆獻於守仁他衣甲器仗財物與浮屍積聚橫亙十餘里如長洲然婁氏上饒人素賢濠幼有禽獸行其父康王屢欲殺之以婁能內助冀其攺悔乃止濠旣嗣漸驕蹇淫虐婁苦諫至涕泣濠時爲感動旣而狂縱如初濠縱諸伶人入內庭與諸姬亂獨畏避婁不敢犯以非禮濠之殺遜燧許逵也婁曰柰何作此如異日何濠曰妃居深宮何自知之密捕時在旁內侍十人皆斬之緘送其首於婁婁發之大驚自後亦不敢復言及兵敗濠泣與訣婁曰不用吾言以至此尙何道濠旣就執見守仁無他言惟以葬婁爲屬居囹圄中每飯必別具饌祝之言及輒嘆曰負此賢妃始濠陰爲不軌謀積十餘年威力行於中外舉事之初遠近震動旬月間坐就擒滅自古削平潛逆未有若此之易且速者𨿽守仁與起義諸臣之功不可誣亦濠惡貫盈天速之亡云

○李士實劉養正死於系所士實南昌人起進士歷官中外頗有聞譽一時名公皆善之家居與宸濠親厚晚年復起爲都禦史濠實主之未幾復歸蹤迹益稔境中被濠毒虐者切齒怨士實濠舉逆尊爲國師資其謀議且約事成與養正並拜左右丞相爵爲公然士實已龍鐘昏眊無能爲被俘後卽死怨家碎其屍傳首至京闔門遂無噍類初士實翰墨爲時所重號稱李白洲者數十年至是人皆唾罵片紙不復見於世矣養正少有詞藻號才子會試屢不偶詭談性理以要名譽士夫多爲所欺王守仁尢重之曰此吾道學友也正徳十年養正赴濠聘一見許以可爲湯武又語及陳橋之變意甚相得然厚自掩飾有庠生康昭者語中其機養正密致書於濠左右計殺之守仁在南贛尢爲濠所慕饋遺相屬於道嘗貽書陸完謂可任江西巡撫者惟守仁與梁宸耳守仁又嘗遣其門生湖廣舉人冀元亨者遊說濠時人莫知其故是歲濠生日守仁假公便先期約養正往賀會於吉安舟次劇談至夜半養正先別去遂從逆濠自出南浦驛迎入府拜爲軍師日夕望守仁至遣人於生米觀候之而守仁至丰城聞變卽返濠實不虞守仁之見圖也養正就擒後猶冀守仁活之守仁畏口逼令引決傳首至京妻子沒爲奴比守仁自南昌還其母喪暴露使人葬之且祭以文曰君臣之義不得私於其身朋友之情尙可伸於其母有儒生上書辯論君臣朋友本無二理守仁爲之愧屈元亨尋爲太監張永捕獲械至京亦死獄中

○丙辰發保定府備用馬四千匹兌南徵軍

○調浙江按察司副使許贊於山西提督學校

○升應天府丞許廷光爲都察院右僉都禦史巡視浙江兼南直隸徽州等處地方

○巡按山東禦史趙春言濟南等府歲造叚疋例差官賫銀於南京織解中途旣防盜賊機戶復爲抑勒及內庫驗收重以不堪蒙罪乞如近例折銀每疋銀三兩三錢解部以蘇民困下工部議山東及河南織造俱宜折價惟江南照常織解從之

○論捕妖賊功加太監張銳祿米一百二十石仍各蔭升其子侄一人三級東廠錦衣衛每捕獲妖言輙蒙重賞至有豫設邏卒於鄕村誘引愚民爲非尋以妖言發之文致以法法司知其冤不敢與辯至是廠衛旗校言賊人劉學孟貴等爲妖言聚眾數百人於河南地方將爲亂尋捕獲之遂以爲謀逆命三法司會鞫擬淩遲處死仍詔有司督捕未獲者於是兵部言銳寧提督有功宜加獎賚故有是命

○命安邊伯朱泰以八月三日啟行急徵諸路兵悉會以賊圍安慶報至也

○命左給事中祝續徐之鸞監察禦史孫孟和章綸隨軍紀功

○選保定連官軍餘三千人以達官指揮柴鏜安欽孔璋爲千總統領隨徵

○以禦馬監太監尙春鎭守福建等處地方

○四川鹽井衛大雨震電西門城樓災

○福建邵武府泰寧縣火毀廬舍五千餘間辛酉升太僕寺少卿張玠爲光祿寺卿

明武宗毅皇帝實錄卷之一百七十六

明武宗毅皇帝實錄卷之一百七十七

正徳十四年八月壬戌朔升寧波府知府寇天敍爲應天府府丞

○升協律郎陳道瀛爲太常寺寺丞

○升浙江副使劉瑞爲南京太僕寺少卿

○升服闋湖廣按察司副使髙友璣爲山東布政司布參政

○命平虜伯朱彬提督東廠錦衣衛官校行事彬具﹤鋶﹣釒﹥辭上不允優詔答之時張銳居東廠朱寧居錦衣俱有寵而彬又兼兩人之任自是中外大權皆歸於彬矣

○命協同漕運參將陳璠兼分守蘇松常鎭地方以防禦宸濠故也

○贈故右副都禦史髙崇熙爲右都禦史仍蔭升其子百戶薦爲錦衣衛世襲副千戶崇熙巡視四川無統禦才常閉城自守或報賊至輒單騎遁後惟事招撫嘗與賊會於中江呼廖麻子爲�掌營沈笠於江以爲誓又以臨江市畀賊貽患數年紀功巡按禦史交劾之逮系至京疽發背卒於道至是其子薦奏辯兵部尙書王瓊私之詭言崇熙有功無罪故有是命

○癸亥發滁廬儀眞揚州鳳陽各衛秋班官軍一萬四千人守揚子江從都禦史叢蘭請也

○致仕南京兵部尙書張澯卒澯子仲湜廣西全州人成化戊戌進士攺翰林庶吉士授編修弘治己酉秩滿升侍講戊午選東宮辛酉主順天鄕試乙丑升侍讀學士尋升學士國子祭酒正徳丙寅三月駕幸太學賜坐講尙書丁卯升禮部右侍郎己巳升南京禮部尙書辛未攺吏部時儲位久虛艸﹤鋶﹣釒﹥率同儕請建太子罔有顧忌甲戌攺兵部參贊機務條陳八事又奏革守備廳審事官及營伍有所委任不容請托人皆服其明決乙亥夏乞歸田裏﹤鋶﹣釒﹥前後凡十五上始得請特加太子少傅賜月米輿夫仍給驛還至是卒賜葬如例澯性頗剛褊與人多不合其在戶部請查追遠年逋賦論者爲劉瑾方事誅求而其迹涉承望於賢者不能無責備焉

○甲子戶部以大軍南徵請移漕運衙門以蘇州揚州淮安三府正徳十三年兌軍米折銀一十八萬九百餘兩運送侍郎王憲以備緩急支用從之

○丙寅升尙寶司少卿崔傑爲太僕寺少卿

○命錦衣衛署都指揮僉事葉鳳儀充右參將分守燕河營等處地方

○以宸濠陷九江詔降兵備副使曹雷知府王頴指揮許鸞爲緣事官令立功贖罪

○兵部會文武大臣及科道官議京師居守及防邊禦寇並諸司題奏事宜一聖駕親徵扈從宜用內閣五府六部都察院通政司大理寺鴻臚寺給事中禦史及太醫院欽天監譯字等官各一員或量定數員一內外題奏本仍赴通政司鴻臚寺及左順門投進司禮監五日一次遣官賫奏事急者不限以日一常行事務仍舊傳帖如調取軍馬提取人犯軍國重事則降禦寶敕旨俱賫回各付所司以便遵守一官員見辭謝恩者於午門例當賞賜酒飯者於左順門行禮如常儀鴻臚寺每月一次類奏一吏兵二部選官具奏必俟禦批方請印出榜除授一皇城四門守衛直宿侯伯都督等官務晝夜嚴兵以謹關防司禮監約束各門啟閉一京營九門官暫爲裁減出其役占軍人以足防守每門命大臣科道官各一人關防點視一遇各邊及內地警報兵部會議調兵乘機剿捕卽以奏聞一京城內外盜賊令都督朱洪朱琮量撥官軍剿捕一旗校緝獲姦細一人者照例升一級仍賞銀五十兩緝獲劇盜一人者賞銀三十兩法司鞫問得實方擬升賞議上詔扈從官勿用九門守門官勿減吏兵二部引選如常賫奏事宜令司禮監奏處餘如議於是大學士楊廷和等言近羣議止及防邊諸事居守至重未嘗議及臣等惟古稱居守一云畱守本朝永樂七年太宗皇帝自南京北狩命皇太子畱守南京次年駕還又命皇長孫畱守北京宣徳元年宣宗皇帝親徵漢庶人命鄭王襄王居守故事人所共知今聖駕親徵京師根本空虛無人居守伏望聖明畱神裁處宗社幸甚得旨居守如南京內外守備例司禮監內閣內外坐營官府部及六科等衙門東廠錦衣衛各賜之敕旣而敕諭司禮監太監蕭敬等曰朕今親統六師奉行天討剿除反逆以安宗社尙念根本重大居守無人特命爾等照依舊規愼重行事皇城並京城門禁鎖鑰及內府大小衙門合行事件爾等提督各該職掌人員用心管理毋致疏虞其每日題奏本惟升授文武大臣並緊關重大事情待奏請旨其餘俱照依府部等衙門原奏覆奏事理髮下內閣從長議處擬旨發外施行毋致遲滯每月仍一次類奏以聞其各衙門奏軍機緊急重務一面發下議處一面星馳奏該用錢糧軍馬等項令各該衙門整辧應用毋得違誤爾等受玆委任尢須協和內外周悉計慮不許狥私執拗以致妨害政體貽患軍民如違責有所歸爾等其欽承之又敕大學士楊廷和等曰朕今親統六師奉行天討剿除反逆以安宗社尙念根本重大居守無人一應合行事務恐致廢弛特命爾等照依內閣舊規同寅協恭勤愼供事每日司禮監發下在京在外各衙門題奏本俱要一一用心看詳擬旨封進奏請施行其奏有軍機緊急重大事情該用軍馬錢糧器械關防符驗之類尢要詳加審處擬旨封進聽司禮監一面奏聞定奪一面發下各衙門依擬議處毋致遲滯誤事爾等受玆重托尢須盡心竭力維持公道不許狥私執拗致妨政體貽害軍民如違責有所歸又敕五府六部等衙門會昌侯孫銘尙書陸完等曰爾等宜同寅協恭盡心職業以安輯士眾保衛京師用紓朕內顧之憂事有應與各衙門計議者公同議處停當而行不許偏私執拗有誤事機又敕提督官校辦事禦馬監太監張銳錦衣衛掌衛事左都督朱寧皆曰皇城內外並京城九門爾其用心訪察以防不虞凡有妖言姦宄盜賊人命詐僞光棍喇唬等項事情尢須嚴督官校密切緝挐審實送問務期內外肅淸軍民安妥以副朕委任付托之意有應隨宜發落者爾諒情處治毋致遲滯事情重大者仍奏請定奪應與各該衙門計議者公同議處而行不可偏執有誤事機又敕提督團營內外官及六科亦如府部之意云

○永順宣慰司致仕宣慰使彭世麒以徵郴桂賊有功辭賞因鎭巡官請立坊賜名曰表勞

○丁卯釋奠先師孔子遣大學士蔣冕行禮

○太監蕭敬傳旨朕親統六師奉天徵討仍托總督軍務威武大將軍總兵官鎭國公名號還寫制敕俾其便於行事

○命翰林院侍讀學士劉龍右春坊右諭徳丰熙爲順天府考試官

○戊辰祭太社太稷遣太傅定國公徐光祚行禮

○以上將南徵遣新寧伯譚祐駙馬都尉蔡震祭告天地太廟

○攺巡撫貴州都察院右副都禦史鄒文盛爲南京都察院右副都禦史

○起侍養戶部右侍郎邵寶爲南京禮部尙書

○升巡撫蘇松等處都禦史李充嗣爲戶部右侍郎督理軍餉仍兼巡撫

○命都督僉事岑玉三千營坐司管操○提督南贛汀漳等處軍務都禦史王守仁奏南贛鹽商諸稅頃已奏革卽今遇此大變欲召募軍士無所仰給請先於兩廣軍餉數內量借十餘萬兩庶可集事戶部覆議許之其鹽商諸稅亦令從宜舉行以備緩急

○升沈陽中屯衛都指揮使袁傑爲後府都督僉事以冒捕盜功也

○己巳命太監張永率團營臺後及宣府北路官軍各五百人提督贊畫機密重務兼核勘宸濠反逆事情其爲從惡黨及攺逆效順者卽於軍門奏請處分仍查核宮眷庫藏

○傳旨六師南徵本以伐叛安民不宜秋毫有擾內外大小官軍人等所歷之地凡芻粟舟車什物俱已命官經理不乏朕念軍民艱苦正當收獲之期慮官軍罔遵法度騷擾所過其各領兵太監總兵提督侍郎坐營等官各宜嚴戢所部申明軍法不得生事擾人有違例占用及乘機攘奪軍民商販行李車船牲畜踐傷禾稼剪伐樹木毀壞室廬科索財物勒買市貨酒脯倚彊淩弱者聽被害之人指實赴訴隨輕重治罪兵部其卽揭榜通行津道及軍衛有司曉諭禁約遵守

○升錦衣衛正千戶蘇榮爲都指揮同知冒應山石塔衝鋒功也

○賞遼陽淸河等堡獲功及被傷官軍銀帛有差

○庚午加蔭兵部侍郎王憲子錦衣衛百戶汝成爲指揮僉事憲以應州功蔭汝成爲百戶復以提督捕盜與張忠朱寧同蔭賞士論鄙之

○辛未兵部奏安慶之捷詔升守備安慶署都指揮僉事楊銳爲都指揮僉事充參將分守安慶池州太平徽州寧國及九江饒州黃州蘄州等處地方安慶府知府張文錦爲太僕寺少卿提督九府其保城拒賊功迹及有功之人俟賊平查勘升賞

○升錦衣衛指揮同知郭銳爲都指揮僉事冒鎭夷及淸河堡功也

○升萬全右衛指揮同知白元勛爲都指揮僉事元勛初冒應州衝鋒升指揮使及獲盜申窯頭重升至是乞攺正許之

○壬申傳旨以大學士梁儲蔣冕扈從南徵

○阿堡等族番人咂吉等來朝貢馬及方物賜宴並賞彩幣絹鈔有差

○錄遼陽鹻場堡斬獲犯邊達賊賞官軍銀帛有差

○癸酉升吏科左給事中柴奇爲南京光祿寺少卿

○以營建乾淸坤寧二宮定磉敕蔭總理提督禦用監太監張永提督官校辦事禦馬監太監張銳提督內官監太監劉養禦馬監太監孫和新寧伯譚祐平虜伯朱彬兵部尙書王瓊工部尙書李鐩左都督朱寧及司禮等監太監谷大用蕭敬魏彬溫祥賴義秦文張欽韋霦張淮李英子侄各二人爲錦衣衛世襲正千戶管理內官監太監閻淸傅平劉祥劉永趙俊王銳班浩汪俊趙銳崔文王富點閘工程兼管物料太監溫璽周永弟侄各一人爲錦衣衛世襲總旗於是兵部擬加蔭劉養侄正千戶欽孫和侄千戶宣俱爲都指揮同知朱彬子總旗然爲指揮同知譚祐子百戶綱爲都指揮僉事朱寧子都指揮僉事永安爲右都督蕭敬侄孫傅溫祥侄宣魏彬侄孫鎭俱總旗亦加爲指揮同知李英外孫趙玨張欽表侄李賢韋霦甥溫宣俱冠帶舍人加爲指揮僉事溫璽侄百戶澤爲正千戶趙銳弟所鎭撫銘崔文侄冠帶總旗玉俱副千戶趙俊兄指揮同知仲良爲都指揮僉事劉祥侄指揮僉事雄爲指揮使王銳僕冠帶舍人周淸爲副千戶閻淸侄安班浩侄永王富侄縉周永侄銳傅平侄剛劉永弟宣汪俊侄雄俱冠帶舍人加爲百戶俱許之

○以營乾淸坤寧二宮定磉敕蔭大學士楊廷和梁儲蔣冕毛紀子侄各一人爲錦衣衛世襲正千戶廷和等辭曰兩宮鼎建所以垂萬世之基數載轉輸亦已竭天下之力幸今就緒永奠宸居臣等自顧何功濫膺殊典是固朝廷優崇內閣故事但大工經營則有工曹官屬提督造作則有內外諸臣臣等職在論思事惟撰述坐糜廩祿日懼曠瘝至於營繕之務自有職掌所存而況武職之加恐非軍功不可捫心揣分實所未安物議人非其將不免伏望俯鑑愚誠收回成命愼重爵賞以待有功使臣等得以少逭罪愆上曰卿等職司輔政經畫繁多大功有緒特蔭子侄以酬其勞所辭不允

○甲戌遣戶部尙書侯觀祭京都太倉之神

○遣順天府官祭宋丞相文天祥

○南京六科給事中王紀等十三道監察禦史吳彰徳等各﹤鋶﹣釒﹥言頃者逆藩不道致廑聖駕親徵然元惡旣擒羣凶漸潰陛下今日之功固不待親徵而已隆矣況沂濟而下水患彌旬淮揚以南凶災相繼誠非巡幸所宜也伏願居重馭輕宅中圖大以祈天永命﹤鋶﹣釒﹥入不報

○乙亥升都察院右都禦史鄧璋爲南京戶部尙書

○升福建布政司左參政陳策爲江西左布政使浙江左參政蔣曙爲江西右布政使吉安府知府伍文定爲江西按察使

○大學士楊廷和等言先年寧夏寘鐇反叛朝廷命將出師之時曾頒詔書告諭天下今江西宸濠悖逆天道謀爲不軌殺害守臣焚劫羣縣地方被其荼毒比之寘鐇罪惡尢甚皇上親統六師奉天徵討與尋常遣將用兵事體大有不同宜如前日明旨頒降詔書大誥天下使知宸濠罪大惡極覆載不容王師之出實非得已臣等所擬寬卹事宜惟欲剿除首惡分釋脇從固結人心保護邦本謹隨揭帖封進伏望聖明俯垂睿覽卽賜施行天下臣民不勝歡慶旣而寬卹之詔竟寢不行

○丙子賜敕獎勵南京內外守備參贊官初南京兵部尙書喬宇上安慶守城之功並言分布官軍防守沿江要塞趣操江都禦史劉玉率兵抵安慶會剿上以宇等屢陳宸濠反狀又嚴兵備禦有功故獎之

○調禦馬監太監廖宣提督蘇杭等府織造

○免陜西臨洮鞏昌延安慶陽四府並所屬州縣正官來朝以撫按奏地方兵荒也

○丁丑大學士梁儲蔣冕扈從南徵請以官屬主事屠俓寺丞胡頤序班嶽梁孫繩王喦自隨及令團營於隨徵官軍內量發百人防護詔許之

○戊寅實授試禦史蕭淮歐珠秦鉞朱節楊來鳳王秀唐符洪異爲監察禦史淮珠雲南道鉞江西道節山東道來鳳山西道秀廣東道符四川道異廣西道

○升長廬鹽運使嚴紘爲江西布政司右參政

○己卯升翰林院檢討盛端明爲浙江按察司僉事提調學校

○南京刑部尙書戈瑄﹤鋶﹣釒﹥乞休致許之予敕給驛以還有司給食米月三石役夫歲三人

○以太倉庫銀一萬兩給兵部左侍郎王憲軍前應用

○庚辰升河南布政司左參議宋冕爲福建左參政廣西右參議左唐爲本司左參政山西按察司僉事田汝籽爲湖廣副使

○太監蕭敬等傳旨朕今南徵皇城四門遣內外大臣各一人關防出入以遏姦宄正陽等九門團營摘撥內外坐營並文職官各一人官軍一千人分番防守以備不虞又傳旨都城九門皇城四門蘆溝等橋居庸等關恐有窺伺姦細卽遣將官增兵備禦又傳旨諭團營西官廳提督坐營官每遇操期約束軍士各要遵守軍法習演武藝不許虛應故事又諭都城九門守門守衛內外官軍其申嚴門禁早晚啟閉出入盤詰務倍加謹愼以察姦宄又諭鎭國府官軍並守門守藏者各宜遵守軍法小心安分凡有在府出入之人務嚴謹關防盤詰詐僞有誤事者俱重治不宥

○詔起用前江西布政使鄭嶽副使胡世寧時守備安慶署都指揮僉事楊銳言嶽世寧皆爲宸濠所構亟宜起用巡按山東禦史熊相亦以爲言兵部覆奏從之

○命更鑄江西布按二司並南昌道及南昌府縣印以舊印爲宸濠所劫奪故也

○自丙寅至是日金星晝見於申

○辛巳禮部上大駕親徵祭告禮儀一祭告天地前期擇日齋戒省牲祭日上服武弁乘革輅備六軍以牲犢幣帛作樂行三獻之禮一祭告太廟前期擇日齋戒省牲祭日上服武弁乘革輅備六軍餘同時享儀一祭告太社太稷前期擇日齋戒省牲祭日上服武弁乘革輅備六軍餘同春秋祭社稷儀一禡祭軍牙六纛之神前期擇日齋戒省牲祭日上服武弁餘同常祭儀一祭告所過山川前期擇日齋戒命有司具牢饌嶽鎭海瀆用太牢中山王用少牢山川用特牲若行速止用酒脯祭日上服武弁其作樂迎神奠帛三獻讀祝飲福送神望瘞俱同京師祭山川儀一師還之日仍告於廟社以露布詔天下然後論功行賞上曰各處祭祀其俱遣官行禮禮部復具﹤鋶﹣釒﹥請官有旨勿遣

○禮部上親徵頒詔儀注一前期一日鴻臚寺官設詔案錦衣衛設云蓋云盤於奉天殿內東別設云盤於承天門上設彩輿於午門外鴻臚寺設宣讀案於承天門上西南向教坊司設中和樂及設大樂於午門外鴻臚寺列百官班次於承天門外橋南是日錦衣衛設鹵簿駕百官各具朝服入丹墀內侍立上具冕服禦華蓋殿鴻臚寺官引執事官進至華蓋殿就次行五拜三叩頭禮贊各供事鴻臚寺官奏請升殿樂作導駕官導上升座翰林院官先捧詔書於華蓋殿從至禦座前東立西向樂止鳴鞭報時雞唱定時鼓訖唱排班文武百官入鴻臚寺官贊四拜樂作興樂止百官出至承天門外伺候鴻臚寺官贊頒詔翰林院官捧詔書授禮部官禮部官捧詔書置於云盤內案上校尉擎云蓋俱從殿左門出至午門外禮部捧詔書置彩輿內樂作公侯伯三品以上官前導迎至承天門上鳴贊唱排班引禮引文武百官就拜位樂作贊四拜樂止唱宣讀展詔官升案稱有制贊眾官皆跪禮部官捧詔書授宣讀官宣訖禮部官捧詔書置云盤中贊俯伏興樂作四拜樂止唱搢笏鞠躬三舞蹈跪唱山呼萬歲者三唱出笏俯伏興樂作四拜興平身樂止序班報鴻臚寺官跪奏禮畢駕興百官以次出禮部官捧詔書授錦衣衛官置彩輿中以彩索系於龍竿頒降禮部官捧詔書置於龍亭內鼓樂迎至禮部授使者頒行天下

○授翰林院庶吉士汪佃葉桂章葉式王三錫陳沂鄺灝俱爲本院編修張星蕭與成林時季方湯惟學俱檢討曹懷戶科儲昱禮科汪思史道兵科劉穆刑科楊士云鄭自壁工科俱給事中黎貫陜西道席春河南道許宗魯雲南道俱監察禦史又江暉馬汝驥已擬授編修王廷陳汪應軫擬授給事中曹嘉擬授禦史以嘗言事忤旨俱令補外暉廣徳州汝驥澤州廷陳裕州應軫泗州俱知州嘉大名府推官

○太常寺少卿潘辰乞致仕許之

○以水災免蘇松常鎭等府夏稅有差

○奪江西南康府知府陳霖職令剿賊自贖以宸濠兵陷南康不能防禦也

○平虜伯朱彬請以參隨頭目都指揮同知朱勛朱傑等四十二人及西官廳團營官軍二百五十人自隨許之勛傑皆彬子也

○重建武功坊及玉河橋東坊武功以火毀東坊以歲久傾壞也

○壬午以提督撫治鄖陽右都禦史文貴巡撫甘肅等處

○升光祿寺寺丞張楠爲尙寶司少卿

○升袁州府知府徐璉爲江西布政司左參政贛州府知府邢珣爲右參政廣東按察司僉事顧應祥撫州府知府陳槐爲江西副使湖廣按察司僉事汪玉爲本司副使

○先是內閣缺專管誥敕官大學士楊廷和等推舉南京吏部尙書劉春堪任奏上不允令再推久之未上至是降旨以春爲廷和鄕人廷和故私之且違旨久不另推令廷和具實陳狀廷和﹤鋶﹣釒﹥上上曰旣陳狀已之不必介懷宜亟出辦事時上欲南巡令廷和艸威武大將軍鎭國公敕廷和力爭不可上怒故藉此譴之大學士梁儲等亦言內閣一應題奏皆臣等四人共議舉春臣等亦與有罪上曰卿等不以稽誤自揣乃自相回互邪

○癸未憲宗純皇帝忌辰遣武定侯郭勛祭茂陵

○上發京師

○傳旨命平伯朱彬提督贊畫機密軍務仍軍門提督官校辦事左都督朱�協贊行事又傳旨命錦衣衛掌衛事都督朱寧量帶官校隨駕南徵不妨原任西官廳提督操練兼管西路關口都督僉事朱琮周太監劉祥佛保統捕盜硬兵官軍五百人管押船隻防運神器官軍賞賜銀布如例給之寧因乞以官校錢傑等五十六人營兵二百五十人琮乞以官舍王鑑等四十人西官廳兵一百六十人及左都督朱周乞以官舍許芳等三十八人西官廳兵二百人各自隨俱許之

○蔭太監張銳侄孫拱爲錦衣衛正千戶冒鎭西功也

○甲申太監張淮傳旨以錦衣衛帶俸都指揮僉事朱政南鎭撫司管事

○太監李英傳旨賜萬全都司宣府右衛中所百戶劉昱陜西綏徳衛指揮僉事趙傑楡林衛右所百戶李虞山西陽和衛中所舍人馬聰姓俱朱氏塡注錦衣衛帶俸仍升聰爲百戶

○升賞遼東義州大寧堡禦虜獲功及陣亡被傷官軍指揮僉事蔣深等三百五十九人有差

○南京給事中王紀紀等禦史楊必進等言宸濠計不足以謀身兵不足以制勝實恃太監畢眞以爲應援眞在江西未踰年而遽有浙江之調正爲今日計耳如先任禦史範輅嘗劾宸濠樂官眞則擠輅以快其心浙之巡捕者嘗獲宸濠課者眞釋之以隱其迹舉孝行以釋主疑賞軍士以行私惠又於七月十五夜令都司發官軍具器械期三更入候三司官期四更入楫且欲收各城之鑰遂致城中軍民驚懼奔走哭聲動地三司擁兵自衛若非巡按禦史張縉破其姦其夜不知何爲也又聞眞遣人賫金帛至寧府賀�驅弓匠十二人畀之今隨從親信者又皆江西之盜其初至�出軍器堆積如山又有周管家者淩辱有司毒害人民勒取財物已踰十萬殘虐罪惡不可紀極況眞逆瑾遺黨積習已成乞械詣京師明正憲典詔眞已有旨取回候至日再議以聞

○乙酉傳旨諭南京內外守備參贊等官黃偉等今江西反賊宸濠僞傳檄榜鄱陽縣官宜卽毀之何乃敢與轉達張彼訕謗搖動人心爾等不行究治亦輒輕易奏入甚昧大體其卽移文江西及鄰省大小衙門今後但系宸濠片紙隻字不許轉遞卽行燒毀擒其持檄者如律治罪違者不貸

○命致仕參將石璽自率家丁赴南京領兵擒剿江西逆賊務收實效以安地方從南京兵部尙書喬宇奏也

○九江兵備副使曹雷及知府汪頴推官陳深以克復九江聞詔紀功官核其功罪具奏

○杖教坊司樂官臧賢施鉞司鑑於午門賢八十鉞七十鑑六十仍發戍廣西馴象衛籍沒其家初賢以伶人得幸於上宸濠遣使厚遺之使行賄於太監蕭敬尙書陸完都督朱寧結爲內禁中動靜莫不密報於濠故反謀益固至是事覺詞連寧及發遣行至張家灣寧乃使盜往殺之以滅口云

○丙戌遣太保武定侯郭勛祭太歲風雲雷雨山川之神

○丁亥上至涿州畱太監張忠私第時都禦史王守仁平宸濠之奏已至上決意南幸忠及太監張永都都江彬許泰等各以兵從欲掩爲已功於是畱守仁之﹤鋶﹣釒﹥不下

○戊子上至保定府

○庚寅升錦衣衛都指揮僉事蕭韺爲都指揮同知冒捕盜功也

○免山西岢嵐保徳忻代四州定襄靜樂二縣正官來朝以地方兵荒從巡按禦史奏也

○大學士楊廷和言皇上禦駕親徵聖武昭布神威遠震旬日之內江西逆賊遂已成擒餘黨解散皇上睿謀妙算委任得人以致成功之速如此海內臣民�勝歡憂臣等尢有私憂過計不敢不爲陛下言之伏見近宣府奏報興和城等堡達賊下營長闊數十里日遣輕騎千百成羣入境侵擾勢頭猖獗已調大同遊兵前來懷安城駐札但慮各邊軍馬調去南徵數多在鎭軍馬缺少未免顧此失彼伏望皇上軫念西北重地萬一倉卒有事恐難支持將所調南徵軍馬掣回本鎭防守仍乞聖明審度進止或專命親信重臣前去江西會都禦史王守仁將生擒斬首逆賊名顆及逆黨家口財產逐一查處停當奏請定奪如此則陛下旣有以全內安外攘之至計又有以收南徵北伐之全功實宗社萬萬年無疆之福也

○辛卯太監秦文傳旨諭司禮監卽今朝廷南徵凡百文書事務俱依敕內行事各奏報事情可行可奏俱以成規宗廟禮儀遵依舊典各衙門執事出納行事必須謹愼時常點閘關防當與掌事太監谷大用及緝事衙門會行者務在協和用事愼毋怠誤如違律所不原

○命吏部左侍郎廖紀戶部左侍郎鄭宗仁兵部右侍郎楊廷儀刑部左侍郎金獻民工部左侍郎劉永都察院右僉都禦史李鉞通政司左通政柴義右通政張瓚大理寺左少卿吳祺同內外坐營官防守都城九門

○調戶科給事中席彖於夷陵州李長於福寧州俱爲判官初鎭守雲南黔國公沐昆旣�太傅待二司甚倨二司亦寡與來往昆遂奏按察使沈恩等抑買市物諸事持遣刑部錦衣衛官往按狀彖與長私語昆不安分且所奏恩事亦誣長卽以其意劾昆請審勘有旨責長挾私誣陷重臣下詔獄鞫治詞連又彖並擊治之至是法司擬贖杖還職詔對品外調上自言官伏闕積怒未解長奏入權貴復多陰助昆者故與彖俱得罪云

明武宗毅皇帝實錄卷之一百七十七明武宗毅皇帝實錄卷之一百七十八

正徳十四年九月壬辰朔上駐蹕保定府張宴於府堂巡撫都禦史伍符與巡按禦史管糧主事皆侍宴行酒上問符知其善飲與爲藏鬮之戲符偶勝上不悅故投手中鬮於地令符拾之罰符飲數瓢符頹然上復大笑

○命駙馬都尉蔡震守端門崔元承天門魏國公徐鵬舉北安門鎭安伯魏英東安門永淸伯谷大亮西安門安定伯張容東長安門鎭平伯陸永西長安門英國公張侖正陽門遂安伯陳鏸崇文門安鄕伯張坤宣武門恭順侯吳世興朝陽門都督僉事朱鏞東直門李瑾安定門都指揮僉事黃鎭徳勝門詹冕西直門襄城伯李全禮阜城門正陽等九門仍以文職大臣一人官軍千人把總官四人兩班防守時南徵旣數日矣乃有是命

○升賞遼陽鹻場堡有功官軍八十人有差

○癸巳上發保定

○南京鴻臚寺卿夏昇服闋乞休致詔以其歷官年久準升南京太常寺卿致仕

○命大同總兵署都督僉事王勛子奇襲升都指揮僉事勛以應州功例升一級未授而卒故奇得襲升

○甲午罷河南汝寧府扒山兵以逆濠旣平故也

○命侍郎馮淸督同宣府鎭巡等官申嚴邊備

○致仕南京都察院右僉都禦史陳世良卒世良字崇之浙江臨海縣人成化丁未進士授樂安縣令攺南和擢監察禦史南京大理寺丞世良資性明敏尹南和時陳言便民六事民徳之爲立去思牌逆瑾擅權以事中世良罰米至二千餘石瑾敗擢南京大理寺右少卿未幾拜南院僉都禦史兼理操江時武備廢弛人不習戰士卒皆影射無實倉卒則募沿江漁戶充之及流賊云皆望風奔潰劉六劉七之過南都也世良率兵出禦事急隱蘆荻中得免竟爲言官所劾勒歸休致至是卒

○乙未孝恭章皇后忌辰崇善伯王淸謁祭景陵如常儀

○丙申攺鑄總督漕運關防爲提督漕運時上以總督自居故也

○給故遼山王詮鉞宮人馬氏宋氏養贍米歲八十石

○宥山東革任副總兵孫文都指揮裴珙指揮馬寬罪先是虜寇遼陽鹻場等堡文等俱以失事當坐至是兵部謂有功可贖故宥之

○戊戌上至臨淸山東諸鎭巡官皆從越三日傳令進宴宴具艸略上視之笑曰慢我何甚竟不怒及宴都禦史王珝獻觴步緩上目之神周因怵珝謂上意不測明日復宴都禦史龔弘趨進自言姓名蓋恐上誤以爲珝也江彬從旁厲聲叱之冀並罪兩人上不爲動時太監黎鑑家人有以科斂得罪者鑑懼悉所有以獻復取償於有司珝不可鑑以頭觸之遂相鬥爭鑑泣愬於上上曰此必汝有求不遂耳巡撫何敢輒辱汝也鑑語塞而退蓋上巡幸所至事每有容且聰察不爲左右所惑類此

○蔭禦用監太監張永弟鸞爲錦衣衛正千戶以營建功也

○戶部以江西之變會議預處財用以防匱乏一各處鈔關並戶口食鹽錢鈔俱暫折收銀兩一在京內外大小衙門原會計夏稅秋糧艸束絲綿絹布花絨物料等項俱自十五年起以十分爲率本色八分折色二分各徵完上納其折色貯收太倉銀庫內以備內外緊急軍餉支用一生員許許令納銀入監自今至正徳十五年正月終止廩膳二百兩增廣三百附學三百五十凡一千五百人一在京各衙門冗食太多乞自弘治十八年以後新添投充軍匠人等通行查奏裁革議入俱從之

○己亥罷湖廣各衛所起調官軍並茅岡鎭溪等處土兵以宸濠旣平也

○乙巳六科都給事中等官汪玄錫等十三道監察禦史王堯封等各﹤鋶﹣釒﹥言南京守備官報逆濠已於七月二十六日就擒諸軍皆罷遣今宣大告急邊軍之精銳者半隨駕南徵邊備單弱誠爲可憂況江北徐揚江南蘇常等處大水爲災民困滋甚計今京邊官兵及各省動調官軍民快十餘萬一日之費不止萬金有司徵科剝及膏髓師久不解民怨日深箠楚之餘聚而爲盜則其爲患殆有甚於濠者伏望皇上內以民瘼爲憂外以邊防爲慮整駕言旋卽敕各路人馬散歸原伍專敕江西巡撫都禦史王守仁嚴兵防守收捕殘賊庶外攘內安一舉而兩得矣俱不報

○丙午順天府昌平州宣府開平等衛俱地震

○丁未準四川按察司僉事梁曜致仕以巡按禦史盧雍劾其夤緣逆瑾虐害無辜也

○都禦史王守仁以宸濠及諸從逆者將親獻捷於上至杭州上遣太監張永邀之令復還江西守仁執不可時守仁攜家而還永乃潛遣人邏其資重守仁懼乃以宸濠付永且厚結焉遂與俱還而張忠朱泰朱暉等已由大江趨江西執伍文定辱之又窮索逆黨欲以報功守仁至大沮永及忠等畱數旬復械宸濠等獻捷於南京忠屢譖守仁禍且不測賴永爲營救得免

○雲南布政司左布政使詹璽乞致仕許之

○直隸隆慶州等處地震

○戊申月犯天街星

○己酉惜薪司奏新添小火者千一百餘人歲增柴爲二百一十萬二千餘斤請增給工部議山東山西及眞定等府連年凶災宜以新增柴每百斤徵銀二錢五分或令買雜柴兼舊支放從之

○庚戌升湖廣布政司右布政使方璘爲雲南左布政使

○壬子福建福州府雷火擊毀員明寺塔

○癸丑上自臨淸北還初上之南徵也與劉氏有約劉贈以一簪且以爲信過盧溝因馳馬失之大索數日猶未得及至臨淸遣人召劉劉以非信辭不至上乃獨乘舸晨夜疾歸至張家灣與劉氏俱載而南其發臨淸時內外從官無知者旣而始有數人追及之道遇湖廣參議林文纘入其舟奪一妾而去

○直隸崇明縣盜千餘人駕船出沒海洋命參將陳璠調兵擒剿仍令操江官守截要害

○甲寅以萬壽聖節安仁伯王桓彭城伯張欽安昌伯錢承宗祭告長陵獻陵景陵裕陵茂陵泰陵儀賓周鉞祭景皇帝陵寢內官祭章皇后陵寢俱如常儀

○賜敕獎勵巡撫蘇松等處都禦史李充嗣巡按直隸禦史胡潔兵部言其防察叛逆忠勤可嘉故也

○升坐營都督僉事岑玉爲都督同知玉太監岑章家人自冠帶總旗冒功歷升至都督

○命大同右衛指揮王通守備靈丘城馬振守備山陰城俱以都指揮體統行事

○升賞遼陽湯站等堡有功官軍錦衣衛千戶季芳等四十九人有差○監察禦史胡潔言雲南四事一弭盜賊雲南百姓淳朴本不爲盜比因各處土官襲職反覆查駁事以賄成及方面有司誅求旁午民始去而爲盜乞敕撫按衙門今后土官告襲令府縣急爲勘報起送不許索財及訪方面以下但有受土官賄與差人騷擾地方者俱炤例參問苞苴旣遏於上則盜賊自息於下一廣儲蓄雲南地方髙有山場下有原野先年牧養馬匹謂之馬場成化以來馬政廢弛人皆占爲己業宜令撫按官委廉能官逐畝淸查其多占者許令攺正影射者照例沒官仍各照畝量起科差則一歲之間通省可得錢糧數萬𨿽有兵荒亦無患矣一禁侵欺雲南各所屯糧計有民糧十分之九皆七分屯種者所納以供三分城守者之用今糧有定額軍無定數侵漁等獘日滋以故歲入不足以供歲用乞令撫按官選委廉能官於各衛所收支每月行取軍士實數炤名支給其逃亡事故者扣除仍每米一石各扣算耗蓆五升另廒收貯則一二年間可得附余米數萬以備不虞一淸職田雲南武職折俸外又給以田指揮百四五十畝千戶百二十畝百戶百畝朝廷之恩旣優且渥而武職子孫輒將職田典賣及罹贓罪往往牽連買田者爲之陪償以是累犯不悛善良受害乞令巡按禦史查究禁約兵部覆議潔雲南人深知其獘言皆可行宜令撫按官依擬從實舉行不許虛應故事詔從之○先是南京守備太監黃偉成國公朱輔等以宸濠之變奏請益兵令查報軍數以聞兵部尙書王瓊覆議南京各營操備官軍三萬六千九百有餘不爲不多縱使三分選一亦可得精兵一萬二千足備戰守卻乃聞變張皇速章奏請不知朝廷平昔設置畱都軍馬歲費糧儲百萬將何所用𨿽屢命揀選各營總管官稽延不報罪將誰歸今宜再移南京兵部卽會南和伯方壽祥並科道各一人揀選精壯者定爲頭撥聽候徵調力弱者次之聽當雜役有賞放私役者指實參究毋得仍前稽遲失事得旨如議

○乙卯萬壽聖節文武百官於奉天門行遙賀禮是日上舟過徳州不泊而行諸從官亦於舟次望拜云

○升陜西都指揮僉事莫愚爲都指揮同知以捍平山獲賊功也

○丙辰福建福州興化泉州三府各地震

○南京龍驤衛中所軍毛亨妻辛氏一產三子賞米鈔如例

○戊午革雲南都指揮同知方略原衛帶俸差操坐監臨納賄爲禦史所劾也

○戶部署員外郎馬馴監城西艸場隸卒與輸艸者交通作獘爲東廠所發坐馴徇私容隱逮系錦衣衛拷治旣而法司論馴罪當贖杖還職從之

○己未官舍趙經等言於兵部謂府部考試優等會舉中式人數與武舉鄕試相同乞徑送會試兵部尙書王瓊奏經等皆奏準聽用之數宜將兩京武學先年會舉中式人員有願應武舉者免其鄕試各於原衛並武學定注考語送部會試詔可瓊恣意紛更莫之或正且旣以武舉比稱鄕試則府部考試優等卽今提學之小考也而令同入會試可乎其大紊紀綱無人臣體類此

○巡按山東監察禦史熊相﹤鋶﹣釒﹥言邇者聖駕南徵駐蹕臨淸旣而視師河上遂宿舟中次日侍衛官軍紛紛北去詢之乃知陛下遠念慈宮中夜而返不假號名故無知者仰惟陛下以萬乘之尊秪挾三五親幸及一二小舟宵行野宿萬一不虞如太后何如宗社何昔漢文忽於馳阪之險以袁盎之諫而止元帝不畏從舟之危以薛廣徳之諫而罷陛下之爲是行亦危且險矣伏望思垂堂之戒嚴警蹕之儀則天下幸甚時淸軍禦史劉翀亦以爲言俱不報○庚申南京兵部尙書致仕林瀚卒瀚字亨大福建閩縣人成化丙戌進士攺翰林院庶吉士授編修丁酉纂修續通鑑綱目成升修撰丙午進左春坊左諭徳弘治初同修憲廟實錄侍講經筵庚戌升國子監祭酒丙辰擢禮部右侍郎仍掌監事己未攺吏部尋轉左侍郎庚申升南京吏部尙書丙寅攺南京兵部參贊機務會劉瑾竊政大學士劉健謝遷以不合驟退瀚聞而顯議之時南京科道官交章論救健等瑾罪言者及瀚乃降浙江左參政勒致仕瑾誅始復舊銜給輿隸月廩且命有司歲時存問至是卒贈太子太保謚文安賜祭葬如制瀚天性仁恕其處宗族親舊惟厚之從與人交久而益篤見者無不敬愛之居官不以介名而其所守有常人不能奪在兵部於用事內臣及取道進獻者不輕假借晚年子孫滿前子﹤木昂﹥孫炫皆由甲科宦中外奉養丰裕福履人亦難及其爲詩文渾厚質實如其人

○以明日十月朝壽寧侯張鶴齡建昌侯張延齡惠安伯張偉祭長陵獻陵景陵裕陵茂陵泰陵遣儀賓周鉞祭景皇帝陵寢內官祭恭讓章皇后陵寢如常儀

明武宗毅皇帝實錄卷之一百七十八終

明武宗毅皇帝實錄卷之一百七十九

正徳十四年冬十月辛酉朔享太廟駙馬都尉遊泰代行禮

○壬戌東方流星如盞赤色光明照地起自下臺東北行至招搖尾迹化爲白气良久散

○癸亥賞泰寧等衛夷人頭目塔卜歹等彩叚絹匹等物有差

○大學士楊廷和等具﹤鋶﹣釒﹥言近宸濠叛逆皇上念宗社大計不得已親統六師奉行天討旬月之間元惡就擒餘黨悉滅此皆皇上聖武神功內外諸臣協心奉命之所致也宜卽日班師禦朝宣捷俟宸濠囚檻至日通行各親王及多官會問擬罪正刑論功行賞詔告天下此事體重大不可不亟處者也臣等尢慮聖駕在外陸路有跋涉之艱舟行有風波之險野宿有震驚之虞古人云千金之子坐不垂堂況以萬乘之尊四方觀聽所系而可輕自貶損忽略一至此乎且師旅經過日賞不貲糧餉之給竭於民之所供物用之需盡其地之所產馬匹兌及種騍船夫役至孤婺州縣正官多被逮系驛遞衙門半已逃亡河道阻塞糧運稽遲商賈不通物價踴貴官府政務俱廢居民室家不保至如回夷近在肘掖番僧召入隨行凡若此者皆自來所無之事豈不大爲聖明之累哉況今各處地方災異疊見京師乃宗廟社稷之所在而近日地震不寧江南乃國家財賦之所出而連年大水爲患他如宣府冰雹大如盤甌陜西大風至於拔木其餘水旱虫蝗火災不一而足召異致變必有其由又今北虜擁眾在邊畿內盜賊蜂起而邊兵缺少未見掣回天下官員朝覲在邇皆不知何以處之又況宮城之內居守無人諸司章奏久不得出卒有事變可爲寒心此實臣等之所爲大可憂懼者也伏望聖心洞悟深爲至計上畏天變下卹民窮不惑於浮言不牽於逸欲早賜凱旋明正大逆以雪神人之憤庶幾上以妥九廟在天之靈內以慰聖母皇太后之念外以安宗室之心下以遂臣民之願實宗社萬萬年無疆之大慶也不報

○甲子賞朝鮮國使臣吏曹參判朴榮等彩叚絹匹並衣服有差

○賞四川播州宣慰使差來長官胡淵等彩叚並鈔有差

○戊辰命鳳陽中衛指揮僉事酆良於江北直隸把總運糧

○大學士楊廷和等言郊祀天地實朝廷第一大事祖宗以來皆於每年正月擇日行禮前期一日聖駕躬詣犧牲所看牲然後文武大臣輪看百五十餘年莫之有攺今春郊祀乃遽移於二月輕變舊章議者惜之災異薦臻上天示戒甚可畏也卽今聖駕南徵逆賊旣擒俘馘將至伏望早賜旋蹕大告武功之成至於看牲等禮務遵舊典以次舉行不少廢忽庶幾人心慰悅天意昭孚不報

○刑科都給事中劉洙等言秋後例該處決重囚卽今聖駕南徵旋期未卜三覆具奏臨刑處決直鼓稱冤守候生殺是皆統於一人之尊而非臣下所敢專者玆大難已平乞念宗廟社稷之重整兵而還親賜裁決不報

○蔭禮部左侍郎王瓚男侹爲國子監生以三年秩滿故也

○昏刻金星犯南斗西第三星

○辛未上復至臨淸

○月犯壘壁陣東第三星

○癸酉準畱遼東贖罪銀於本處賑濟以地方災傷故也

○以旱災免陜西靖虜等四衛蘭州河州隴西等九縣稅糧有差

○甲戌四川雅州地震

○乙亥夜月食旣

○寧夏地震有聲

○丙子刑部都察院如例會官於承天門外審錄罪囚情眞者十人竊盜三犯遇赦者三人比附律者二人情可矜疑者六人具以請得旨情眞及比附者仍系之三犯遇赦者謫戍邊衛可矜疑者杖一百謫戍其一婦人杖而釋之

○太僕寺卿汪舉奏每年派取馬不過二萬五千匹今兩歲之間已兌過禦馬監遼東宣大等處官軍馬至五萬八千七百餘匹價銀亦二十三萬兩且各處官軍奏請未巳何以待之請敕兵部申明舊規量入爲出兵部議舉所言良是如四衛勇士官馬死二次者例不再給責之陪償今累年未追宜如舊施行遼東行太僕寺苑馬寺所養之馬宣府大同有團種地畝子粒並樁朋之銀自可買給今乃一切取之太僕請皆如舊規非遇徵調不得妄乞其倒死之數請差官會巡撫查處京營倒馬舊例各營追收樁銀買補後乃歸之太僕兌與寄養馬匹請凡逋欠樁銀者令各營嚴催完足送寺買馬違者明治其罪補給之馬亦聽本寺以次與之其江西徵進官軍倒死兌換馬匹宜移侍郎王憲俟事畢日具奏查考詔可

○兵部言白羊口防禦官軍例以冬罷但聖駕南徵各邊關隘宜加謹守請仍畱都督張椿以所領官軍分班戍守又邊墻墩塹天寒亦難用工經略都禦史李瓚可暫令還京俟明春議之報可

○革鎭江府丹陽縣呂城驛

○戊寅誠孝昭皇后忌辰恭順侯吳世興謁祭獻陵如常儀

○錄霸州平口地方功賞獲功官軍人等彩叚銀兩絹布鈔有差

○養病都察院右副都禦史張淳卒淳字宗厚廬州合肥人成化丁未進士授瀏陽知縣擢監察禦史會岷府奏逮知州劉遜科道論救俱下獄淳方自外還抗﹤鋶﹣釒﹥請惜耳目以庇元首孝宗意解尋釋之遷吉安知府俗故健訟蔓引動數百人經歲不決淳惟取當逮者訊之剖析如流獄詞輒手書片紙示吏吏無所措其姦版籍多巧僞淳廉得其實役均獘絕久之豪猾屏迹公庭晝靜若無事者郡收給引直號堂食錢前守率取之以爲常淳悉畀廬陵縣公用歲省民財數千兩自奉甚薄食朝夕惟一﹤魚邑﹥魚秩滿歸棠如磬正徳丙寅遷四川按察副使整飭松潘兵備轉南京太僕寺卿進應天府府尹務寬徵需以節民力癸酉擢右副都禦史撫治鄖陽時四川劇賊新敗﹤鋶﹣釒﹥請駐兵房竹等處以防奔突賊平有璽書金幣之賜其冬攺巡撫保定等府兼提督紫荊等關淳行部防範少嚴或時寄耳目於下爲所欺會言官交劾其攜子索賂淳不自安卽求養病歸至是卒例賜祭葬淳修髯火色剛果自信治郡最有遺愛𨿽古循吏或不能過曉節功名頗損論者惜之

○己卯六科都給事中邢寰十三道禦史許翔鳳等以宸濠旣平各上﹤鋶﹣釒﹥請上班師不報

○辛巳河南布政司左參政秦文乞致仕許之

○壬午上發臨淸大學士楊廷和等言聖駕南徵天威遠布旬月之間逆賊遂已就擒我

皇上神謀廟略致此成功正宜卽時奏捷獻俘大行賞賚以快人心又明年正月大祀天地先期一月聖駕看牲歲暮孟春祭享太廟俱宜皇上奠獻庶有以致其對越之誠而冬至正旦令節在朝文武百官及外國四夷禮當致詞稱賀天下諸司官員述職入覲皆欲贍拜天顏以遂其朝宗之願有不能自己者又各王府每歲傳制遣官冊封今年尙未舉行至如仲冬頒歷明春殿試俱國家重事皇上禦殿然後行之不可廢也卽今日期漸近臣等憂思不知所處伏乞聖明畱意不報

○河南汝寧府許州及洧川等縣地震

○癸未昏刻金星犯狗星同夜木星犯氐宿

○甲申升大理寺右少卿李鐸爲本寺左少卿攺太常寺少卿萬鏜爲大理寺右少卿

○升誥敕房尙寶司丞劉鈗爲本司卿加四品服色仍舊辦事

○升監察禦史王堯封爲順天府府丞

○升湖廣按察使聶賢爲湖廣右布政使

○降巡撫雲南都禦史範鏞爲湖廣布政司右參議鏞爲兵部尙書王瓊所劾下獄鞫治至再必欲以專擅坐之法司擬贖杖還職不允特降三級調外

○升山東按察司僉事魏彥昭爲江西布政司左參議南京兵部武庫司郎中賀泰爲廣東右參議病痊禮部祠祭司員外郎邵銳監察禦史李素於江西刑部廣西司員外郎谷髙於山西俱按察司僉事銳提調學政

○禦史謝源言逆藩宸濠謀爲不軌久矣當時固有先事折其姦謀而反爲中傷者在今日尢宜錄其功如大學士費宏及其弟編修采之去以沮復護衛也布政使鄭嶽之爲民以不遂侵求也副使胡世寧之充軍禦史範輅之落職以其發姦惡也此五臣者其明旣能料於逆謀米露之前其枉尙未白於大害旣除之後伏望皇上特復其官秩以爲忠義之勸禦史伍希儒亦言宏采當濠之請復護衛也抗言力沮已懷先事之憂及反謀之旣成也間道獻策尢急勤王之義世寧嶽輅及都禦史兪諫皆以忤濠得罪者豈不知隱默之可以全身激亢之足以取禍哉亦忠義所發寧辱其身而不敢負國家也宜大彰公論皆以原職擢用時紀功給事中徐之鸞祝續禦史章綸孫孟和皆言宸濠惡宏不附已於其旣歸也要之於路而焚其舟脇之以盜而破其家甚至殺其兄弟掘其墳墓數年間所以圖宏者無所不至至於今日宏之心迹始暴白於天下若其弟采未聞有過一旦與宏俱廢棄不錄言者多爲扼腕書曰人惟求舊孟子之稱武王曰不忘遠蓋言老成之有益於人國與故舊之不可遺也惟聖明采納上俱下其章於所司

○禮部左侍郎兼翰林院學士石珤乞歸省墓不允

○撒馬兒罕地面番王可重速壇等遣使臣把好丁等貢馬及方物賜彩叚絹匹等物有差

○命湖廣施州衛署指揮使童昹守備武岡等處地方

○命廣西都指揮僉事吳啟宗於本都司掌印管事○命署都指揮僉事王繼善魏瑺錦衣衛冠帶署指揮同知張永安荊瞿守備指揮使髙厚涿鹿衛指揮同知馮勛於江西都司繼善掌印瑺僉書永安僉書兼管局淸軍厚管屯勛捕盜永安厚勛仍俱升署都指揮僉事時江西都司官俱從宸濠之亂故也○兵部以福建海寇黃伯順等旣平議上捕禦官功罪巡海副使李志剛分守參議李際可分巡僉事胡璉潘鑑署都指揮僉事崔灝程鵬都指揮僉事王翺漳州府知府鐘徳等以功多遇少各賞銀幣指揮王鎧等九人以功過相半準贖指揮孫隆等二十五人以過多功少及有過無功俱逮治如律其餘有功者仍令鎭巡官分別等第賞之

○先是湖廣保靖宣慰司兩江口土捨彭惠祖大虫可宜永樂間與宣慰使彭藥哈俾同管司事謀殺彭藥哈俾坐死其子孫占居兩江口累因調徵有功暫授冠帶爲長官世與宣慰有隙惠旣例不得襲復因鎭巡官檄還其小江七寨於宣慰司積怨益順而永順宣慰使彭明輔與之連姻助以兵力遂與保靖宣慰使彭九霄往復讎殺數年不息死者五百餘人前後訐奏累八十餘章守巡官系惠於獄明輔率其眾劫之以去尋復系之事聞詔都禦史吳廷舉勘處廷舉乃會鎭巡等官議以爲惠罪當誅但土夷難盡治以法今宜徙置辰常城中而令九霄出價以易兩江口故地仍用文官左遷者二人爲首領官以勸相之俟數年後革心向化則請敕獎諭仍擢用爲首領者下兵部集議以惠徙內地恐貽後患仍令廷舉再勘於是廷舉等復請以大江之右五寨歸靖大江之左二寨屬辰州設大剌巡檢司令流官巡檢一人主之惠免遷徙仍居陀步以土捨名目協理巡檢司事十年之上能攺過自新或聽調有功則量授土官副巡檢又言辰州知府楊瑋指揮傅銘等防守不嚴致土兵劫獄皆有罪兵部議覆詔如廷舉言明輔及瑋等仍逮治旣而明輔令永順蠻民奏其從徵屢有功乞悉辭香鑪山應得升賞以贖逮治之辱乃並瑋等俱置之

○遼東參將孫棠以虜入曾遲堡罰俸二月

○乙酉賞遼東義州大寧等堡獲功官旗軍舍人等銀兩絹布有差

○丁亥免直隸河間保定大名三府及長蘆都轉運鹽使司官朝覲以聖駕所過當備供億故也

○免江西布按二司及南昌瑞州南康九江四府正官朝覲以爲逆濠所執未復職而南康九江爲所殘破從都禦史王守仁奏也

明武宗毅皇帝實錄卷之一百七十九終

明武宗毅皇帝實錄卷之一百八十

正徳十四年十一月辛卯朔上過濟寧

○戶部議直隸淮揚等處災甚請如撫按官所奏以加徵稅之三分暫爲蠲免本年兌運糧盡許折銀無徵者攺撥支運其截畱運米如軍餉支給有餘盡以賑濟從之

○壬辰南京六科給事中孫懋十三道禦史吳鎧等言宸濠之變都禦史王守仁身先將士元惡就擒比者俘至浙江太監張永必欲親臨覆審緣此引疾乞休臣等竊惟守仁仰仗天威削平僣亂厥功甚偉伏願皇上鑑其忠勤急定功賞以攄神人之憤不報

○癸巳升錦衣衛都指揮僉事馬祥爲署都指揮同知冒應州功也

○免山東徳州武城東昌濟寧恩縣髙唐茌平東阿東平汶上鄒滕等州縣正官朝覲以災傷從撫按官奏也

○甲午給遼府故輔國將軍寵波夫人趙氏慶成王府輔國將軍奇濩夫人王氏奉國將軍奇康淑人劉氏養贍米歲各五十石楚府故鎭國中尉英熇恭人徐氏晉府鎭國中尉袁木�乃恭人髙氏歲各三十石

○乙未降鐵嶺衛納粟都指揮僉事華世勛爲遼海衛指揮使坐擅役正軍扣減月糧故也

○丙申上至徐州

○戊戌添設福州漳州捕盜通判各一員福州治古田杉洋漳州治南詔仍遷東況赤山巡檢司於分水關攺名漳潮分界巡檢司從巡按禦史周屯�鳥奏也

○辛丑上禦龍舟自徐州順流而下乙巳至淮安淸江浦幸監倉太監張陽第時上巡幸所至捕得魚烏以分賜左右受一臠一毛者各獻金帛爲謝至是漁於淸江浦者累日南京及河南山東淮揚等處文武官皆以迎送車駕匯集戎裝徒行道路間無復貴賤彬不時傳旨號召有所徵索旗牌官拷縛郡縣長吏不異奴隸通判胡琮懼而自縊南京守備成國公朱輔見彬卽長跪總兵鎭遠侯顧仕隆稍不爲屈彬怒數窘之彬又遣官校四出至民家矯傳上旨索鷹犬珍寶古器民惴惴不敢致詰或稍拂之輒捽以去近淮三四百里間無得免者

○癸卯月犯天街星

○丁未昔藏等族番人米牙癿等貢馬及方物賜彩叚鈔貫等物有差

○己酉授太常寺博士姚釪湖廣武昌府推官衛道俱南京給事中釪兵科道刑科

○庚戌以明日冬至節慶雲侯周瑛安仁伯王桓彭城伯張欽竭祭長陵獻陵景陵裕陵茂陵泰陵文武衙門各分官陪祭儀賓周鉞祭景皇帝陵寢內官祭恭讓章皇后陵寢俱如常儀

○壬子冬至節文武羣臣於奉天門行遙賀禮是日上在淸江浦扈從及撫按等官稱賀於太監張陽第

○癸丑授知縣範永鑾王杲彭占祺兪集鄭气簡霄周在鄭本公吉棠傅桂郭楠李孟旭楊銓張彥杲余翺推官王鈞胡松行人諭漢國子監博士陳克恭儒學教授周允中俱試監察禦史永鑾浙江道杲江西道鈞福建道占祺漢湖廣道集河南道气山東道霄山西道在松狹西道本公四川道棠廣東道桂雲南道楠貴州道孟旭南京江西道銓湖廣道彥杲山東道翺四川道允中廣西道堯恭貴州道

○甲寅上至淮安府屏侍衛徒步入城幸總兵官顧仕隆第

○吏科給事中張云十三道禦史孫樂等以天下諸司朝覲請上旋蹕不報

○丁巳達思蠻長官司剌麻番僧耿勺監藏等貢方物賜彩叚鈔錠等物有差

○命覊管朱寧於臨淸初寧與宸濠通謀事頗洩深自掩覆上之南徵也已畱寧居守寧恐離上左右爲人所發乃私求扈從及駕發京師旣出正陽門始傳旨令寧俱南江彬素與爭寵至臨淸進間止寧董皇店役遂白其通濠狀上大怒曰我固疑之黠奴乃敢爾時將渡淮遂令卽所在拘系之又密遣人至京收其妻子家屬後駕還與諸從濠逆者俱俘以入籍其家玉帶至二千五百束金十餘萬兩銀三千箱胡椒數千石他珍玩財貨不可勝計會上晏駕今上卽位命磔於市妻子沒入官寧不知所出幼鬻太監錢能家爲奴冒其姓能死後因劉瑾引入爲義子以能左右手拓弓日見親幸遂賜國姓累升至後府左都督常掌錦衣衛事誘上於西內營治豹房新寺進樂人臧賢回子於永並番僧之屬雜陳伎術以取悅固寵寧朝夕侍豹房上醉常枕之而臥百官候朝每至晡莫得上起居惟探伺寧寧來則知駕將出矣諸司事必與寧關白諸大臣造謁惟恐後有因以致樞要者小艴其意輒遭中害或事危急往往扣寧乃得角�羊內臣武將欲傳爲鎭守總兵者率持重資投其門威勢赫奕與東廠太監張銳相埒中外稱曰廠衛其子永安才六歲已爲都督下至走使皆授錦衣指揮及千百戶寧富貴已極欲樹功彊藩爲他日地時爲通貢獻以悅上心旣復護衛又許迎取其世子京師動靜纖悉必以報濠意欲俟時乃發而濠亦恃寧輩爲內應故益無顧忌初朝廷將遣官宣諭寧從中勸沮不得密馳報濠且揚言建議者離間宗室欲盡加以禍會濠卽反遂反於敗

○己未上至寶應縣漁於範光湖

明武宗毅皇帝實錄卷之一百八十終

明武宗毅皇帝實錄卷之一百八十一

正徳十四年十二月辛酉朔上至揚州府先是太監吳經至揚選民居壯麗者攺爲提督府將駐蹕焉經矯上意刷處女寡婦民間洶洶有女者一夕皆適人乘夜爭門逃匿不可禁知府蔣瑤詣經懇免經大怒曰汝小官敢爾汝頭顧欲斫邪瑤不爲動徐曰小官苟逆上意自分必死但百姓者朝廷之百姓倘激生他變恐將來責有所歸經怒猶未角�羊揮使去經密覘知寡婦及娼者家夜半忽遣騎卒數人開城門傳呼駕至令通衢燃炬光如白日經徧入其家捽諸婦以出有匿者破垣毀屋必得乃已無一脫者哭聲振遠近尋以諸婦分送尼寺寄住有二人憤恚不食死瑤爲具棺殮之自是諸婦家皆以金贖乃得歸貧者悉收入總督府云

○壬戌上以數騎獵於府城西遂幸上方寺自是數出獵以劉姬諫而止總兵周神奉旨至泰州搜取鷹犬城中騷然皆逃匿不敢出乃括居民百餘人充獵手東循艸場火獵三日僅得獐兔數隻復欲獵海濱值道潦乃止

○癸亥以災傷免直隸隆慶州及宣府蔚州等衛所城堡屯糧有差

○甲子給慶府故壽陽王妃包氏永和王妃安氏養贍米歲各百石晉府故輔國將軍奇滑夫人王氏歲五十石

○給晉府庶人奇滆表枕等九人宮妾養贍米月各三石

○丙寅以水災免河南開﹝府﹞﹝封﹞等六府所屬四十五州縣宣武等八衛所秋糧子粒有差

○戊辰大同山陰城地震

○庚午授服闋翰林院庶吉士閻閎爲吏科給事中

○升大理寺右寺副辦中書舍人事陳偉爲太僕寺寺丞

○辛未大學士梁儲蔣冕言今早司禮監太監魏彬傳諭聖意以明年正月郊祀天地日期旣近欲暫於南京行禮命臣等詳議可否臣等聞命之餘不勝驚懼反復思惟決以爲不可謹以愚見條列於後伏望聖明采納停止前議早賜回鑾以成大禮使天下後世無得而議宗社生靈不勝慶幸一我太祖髙皇帝每遇郊祀大禮前期已行愼重臨事尢加敬謹聖言諄諄備載祖訓諸書列聖相承守而勿失我太宗文皇帝臨禦之日𨿽因國有大事不得已親徵巡狩及至郊期將近隨卽先事回鑾未常廢禮祖宗成法具存在於今日尢當遵守一我孝宗敬皇帝常因聖體違和未能出朝不得已暫攺郊祀日期然中心兢業甚不自安每語近侍羣臣以此爲憾及聖體康復躬成大禮然後聖情悅豫在於今日尢所當法一臣等考得南京郊壇配位洪武時止有仁祖永樂初方增太祖一位遷都以後京師郊壇止以太祖太宗並配今若欲於南京舊壇行禮旣不可除去

仁祖配位又不可擅設太宗配位事體至重至大臣等尢不敢妄議一古者國君遷都然後移祀天地此皆事非得已今若移郊南京似與古人遷都之舉無異竊恐涉於不祥未可輕議一凡郊禮以敬爲主其犧牲制帛等項皆須預養素辦嚴謹省視不然不敢行禮今若倉猝措置取具一時鹵莽苟簡徒爲褻瀆其爲不敬孰大於此臣等豈敢阿諛苟從以速天譴一燔柴用特取其馨香上達其所用特牛並所祀牛犢古人皆謂之帝牛以其祀昊天上帝也凡帝牛若至臨祀之時卜而不吉或有死傷等項不敢輒代以他牛必取在滌過三月者然後用之謂之滌者牢中淸除之所蓋以精潔爲義肆我祖宗百五十年來一應大祀特牛牛犢皆先期餵養務令肥腯潔淨深合古人制禮之意其他犧牲俱如此類今若不然何以盡事天之敬小大臣工孰敢輕議一我祖宗凡有祭祀於未祭之先七月戒三日齋當此齋戒之際大小衙門並不許奏刑名以其有徒流斬絞等項字面也不許奏喪葬以其有薨逝死亡等項字面也況兵尢刑之大者而郊尢祀禮之至大至重者乎今出兵討罪未及班師乃欲因便而行郊祀之禮求之祖宗之制未見其有合也擅更成憲孰任其咎仰惟皇天眷祐國家篤生我皇上以爲天下民物之主今皇上父天母地繼體祖宗正宜法祖敬天子育黎庶以盡報本之道若郊祀一事或有不謹則報本不誠天心不享天下臣民何以蒙福是以臣等不敢不攄誠盡言冀回天聽顧前件所陳事宜一時愚昧不能盡意伏惟聖明宥察翌日又奏曰我朝郊祀配享之禮在洪武年則尊奉仁祖以配天地在永樂年則並尊仁祖太祖同配天地蓋仁祖配位居上太祖居次此南京壇位之制也至洪熙宣徳以來並尊太祖太宗以配天地蓋太祖配位居上太宗居次此京師壇位之制也今皇上偶因討賊之故欲於南京舊壇倉猝行禮且又有增減配位之諭豈非欲奉遷仁祖配位於他所而增設太宗之配位於太祖配位之次邪若然則失禮甚矣蓋仁祖配位乃太祖當時躬自奉安者太祖配位乃太宗當時躬自奉安者子孫萬年所當瞻仰今欲擅遷仁祖配位而奉太祖居其處又奉增太宗配位居太祖之處則太祖太宗在天之靈豈能自安乎祖宗之靈旣不自安則皇上之心亦豈能自安乎況人臣變更舊制朝廷自有明法臣等二人安敢輒便輕議自貽誅戮伏望聖明斷在不疑勿徇浮議以紊舊章卽日班師回京以行大禮則天地無不歆饗萬方臣庶同被慶成之澤矣旣而彬復傳旨謂欲暫於南京郊祀舊壇增減配位以便行禮儲冕復言自古帝王郊祀天地而以祖宗配享以盡報本反始之道皆天地之常經古今之通義未有輒以己意擅爲增減者也我朝郊祀之禮初都於南而奉仁祖以爲配繼都於北而奉太祖太宗以並配舊壇配位則有仁祖太祖京壇配位則有太祖太宗仁祖配位卽不可奉遷而北太宗配位又不可奉移而南不知今日倉猝欲行郊祀於我二祖一宗果將何以奉配天地臣等反復思之決然知其不可況二祖一宗奉配之初旣博考於聖經又詳集乎廷議旣詔諭於宗藩又詔諭於天下不知今日欲有此舉亦能如祖宗之時從容廷議詔告否乎此臣等所以始終決然知爲不可也伏乞皇上俯從臣等先後所言停止前議早賜回鑾恪遵舊制躬成大禮宗社生靈不勝慶幸時上駐蹕揚州欲於南京郊祀以緩班師之期也諭議再四儲冕力陳不可事遂寢若郊於南京則上心益無所系而駕回不可期矣

○壬申以水災免順天河間永平保定四府所屬五十二州縣及天津三衛糧艸有差

○癸酉大學士楊廷和等言大祀南郊乃人君敬天第一事皇上所以仰承眷命茂膺景福者端在於此今聖駕南徵罪人旣得實天佑我國家所以戡定禍亂如此之速正宜奏覬班師舉行大禮告成於天以致享答之誠明年春孝貞太皇太后大祥祔廟奉安神主皇上當躬親行禮非臣下所敢攝行者又今天下諸司官員赴京朝覲吏部會官考察各衙門堂上並科道官大班糾劾必須皇上親臨黼座面賜裁決近日以來內外衙門具題事務已經累次賫奏日久未見發出應行事情率多積滯中間如推用巡撫等項官員處置各邊兵糧問擬罪犯等事動經數月未奉明旨人心疑惑誤事非細凡諸禮典政務關系事體重大不可輕忽伏望聖明畱神省覽俯賜采納中外臣民不勝慶幸奏上不報

○乙亥貞惠安和景皇后忌辰儀賓楊淳祭陵寢

○免大同左陽和髙山天城鎭虜五衛糧艸有差以旱澇相仍雨雹爲災故也

○戊寅上閱諸妓於揚州撫按官具宴卻之命折價以進

○宸濠之舉逆也適鎭巡三司及公差官入府謝宴濠旣殺都禦史孫燧副使許逵乘怒叱諸官俱械系儀衛司獄戶部主事馬思聰參議黃宏不食死尋復釋各官還官舍惟知府鄭瓛不釋是時巡按禦史王金鎭守太監王宏戶部主事金山布政梁辰胡濂按察使楊璋參政劉斐程杲副使唐錦賀銳參議許效廉僉事賴鳳王疇都指揮同知馬驥許淸都指揮僉事白昂王﹤王已﹥郟文原任參議升狹西參政楊學禮等皆畏死就降參政王綸僞授贊理軍務及僉事師夔潘鵬俱畱軍前用事濠移檄各處輒付辰署押而行令杲鵬以所貯米谷給散城中軍民以結人心濠舉兵下江出白金千計徧饋辰等俾樂爲用令斐﹤王已﹥領兵巡守效廉鳳接管放糧而釋學禮令之任以辰杲璋銳疇驥淸昂大瓛隨行懼其逃也恆令人守之而時賞賚馬夔奉僞旨先往南康九江撫諭鵬安慶人屬爲持檄招降安慶守將於城上罵之而誅其家屬以示必不可下及都禦史王守仁師薄省城各官猶爲濠居守不知向順城旣克復乃未引罪及濠敗江中王金王宏梁辰等亦脫走來見守仁奏劾綸鵬夔從賊情罪深重各官勢𨿽由於迫脇事已涉於順從乞大奮乾綱各寘諸法以爲臣子不忠之戒詔下兵部看處以聞

○乙卯上至儀眞時上巡幸所至禁民間畜豬遠近屠殺殆盡田家有產者悉土�殳諸水是歲儀眞丁祀有司以羊代之

○以水災免大名眞定順徳三府所屬十一州縣稅糧有差

○致仕太常寺少卿潘辰卒辰本浙江景寧縣人僑居京師幼習儒業屢舉不第弘治初府尹唐珣給事中王綸夏昂薦其才可用授翰林院待詔尋以大學士徐溥等薦入內閣誥敕房供事歷升典籍博士編修少卿辰本布衣刻苦問學而持身馴謹無過失年且至人故憐而薦之又與大學士李東陽連姻常相與倡和名益重與人無忤見者皆稱其賢居誥敕房最久屬艸之際士大夫有以贄禮相遺者辰一無所取至是卒特與祭葬

○庚辰月犯上相星

○壬午吏科右給事中許復禮催督漕運奏劾各衛指揮千百戶及把總等官玩法踰限曠職廢事請嚴爲禁例並劾總督漕運都禦史臧鳳總兵鎭遠侯顧仕隆參將王玉短於經畫宜取回他用戶部議覆嗣今把總以下完糧踰限三月者問罪停俸半年五月以上問罪停俸一年俱仍領運若至次年二月終不完及一年以上不赴運者俱問罪降二級回原衛閒住其有侵盜剝削情獘從重問擬請著爲令總督等官鳳擬調用仕隆玉擬取回詔是其議令永遵行之鳳等姑令用心督理以圖後效

○遵化縣地震聲如雷

○湖廣武昌府地震

○癸未上漁於儀眞之新閘因視大江命江彬攝祭明日幸民黃昌本家閱太監張雄及守備馬炅所選妓以其半送舟中

○命撥天津三衛官軍六千一百五十四員名拽運營建大木免其春班京操

○乙酉

上渡江

○丙戌上至南京○丁亥上祭南京太廟○戊子祭奉先殿是日定國公徐光祚駙馬都尉遊泰以歲暮祫祭告太廟及懿祖熙祖祧廟

○己丑祫祭太廟駙馬都尉崔元代行禮

○以明日正旦節魏國公徐鵬舉安昌伯錢承宗惠安伯張偉分祭長陵獻陵景陵裕陵茂陵泰陵儀賓周鉞祭景皇帝陵寢內官祭恭讓章皇后俱如常儀

○是歲天下戶共九百三十七萬九千八十一戶口共六千二百六十九萬五千八百一十二名口田四百六十九萬七千二百三十三頃一十六畝九分二釐七毫五絲四忽九微五纖田賦二千二百一十六萬七千三百七十六石九斗八鬥一合四勺五撮五圭三粟三粒七微麥四百六十二萬六千六百四十八石七斗三升九合一勺八抄二撮七圭七粟九粒四微五纖絲三萬一千五百五十三斤一兩三釐一忽四微五塵綿一十六萬九千六百斤一兩九錢八分八釐七毫七絲絹一十二萬六千七百六十七疋三丈六寸六分二釐一毫八絲三忽布一百六十六萬六千四百六十疋四尺四分綿花一十一萬二千八百九十四斤一十一兩二錢二分二釐四毫三絲三忽艸二千五百九十四萬四千二百四束包六斤五兩二錢八分九釐三毫三絲九忽七微六纖戶口鈔八千七百九十七萬六千六十七貫七百七十八文五分六釐雜課鈔七千三百九十二萬七千一十九貫折米三萬三千三百三十六石七斗四升七合三勺鹽課二百一十八萬二百四引九十一斤九兩三錢三分六釐折米五千七百八十七石四斗折布四萬六千六十三疋一丈八尺五寸五分五釐茶課一十一萬三千三百一十一斤九錢七分屯田一十六萬一千三百三十七頃一十八畝四分四釐四毫七絲一忽糧一百四萬一百五十八石三斗九升一合五勺八抄九撮金銀課三萬二千九百二十兩水銀二百二十九斤朱砂四十六斤八兩儧運四百萬石各處運納一千一百七萬五千六百一十九石八斗四升一合三勺三抄三撮七粟六粒減免糧二百五十六萬八千九百二十三石二斗一升七合四勺四抄八撮三圭減免艸五十一萬包

武宗毅皇帝實錄卷之一百八十一終明武宗毅皇帝實錄卷之一百八十二

正徳十五年春正月庚寅朔上在南京詣孝陵謁見是日文武羣臣於奉天門行遙賀禮皇太后皇后受命婦朝賀於宮中

○工部奏浣衣局寄養幼女甚眾歲用柴炭至十六萬斤宜增給許之時諸近幸多以幼女爲獻又累年巡幸所過閱選民間婦女載歸者皆畱浣衣局至不能容饔飱不繼日有死者上亦不問也

○舊例惜薪司牧易州山廠柴炭每百斤加十五斤爲水濕耗後加至三十斤而中官主收者又設重權以多取之逋負歲積遂以正補耗類以三年之正補一年之耗運官多棄職以逃至有死於追禁者管廠侍郎楊廷議奏乞量減尙書李鐩議以正數萬斤外更加萬斤爲耗得旨如鐩議自是耗與正敵而主收者乃以四萬斤重權準萬斤正數蓋不啻三倍於前矣其輸納浮費又有扛運過門起籌取單諸錢當運判官趙孔淸等愬言𨿽死不能完納工科都給事中吳巖因言當鐩議未請之先主收者𨿽曰多取尙未有定數自此旨旣下得以藉口肆無忌憚耗加於正子過於母而害及官民鐩及廷議不得辭其責矣事下工部復請禁治詔如前旨行不必紛更

○辛卯初左給事中徐之鸞等請裁革鎭守分守等官例外奏帶人員不聽至是南京左衛軍厲曰�永者敺人死因夤緣爲錦衣衛百戶賄總兵官朱洪奏帶之山海關將爲規避計事覺有旨執曰�永付南京按問都給事中劉洙等復極論奏帶之獘兵部議覆自今例外奏請及有避罪投托者宜治以重罪上亦不聽

○壬辰宣宗章皇帝忌辰安昌伯錢承宗謁祭景陵如常儀

○是日大學士梁儲蔣冕及南京守備魏國公徐俌兵部尙書喬宇等朝正於行在所鴻臚寺鳴贊李辰柴昂贊禮差錯偵事者以聞各奪俸兩月

○癸巳初欽天監奏定以是月八日大祀天地至是駕未還命攺卜二月上旬

○孟春享太廟太保武定侯郭勛代行禮

○南京禮部奏皇上駐蹕南京太廟孝陵奉先殿已新行禮其餘諸祀典當舉者請遣官從之乃命平虜伯朱彬祭龍江壇南京兵部尙書喬宇祭鐘山之神吏部尙書劉春祭懿文陵

○丙申大學士梁儲蔣冕言今早太監魏彬傳諭聖意謂逆藩宸濠等械系將至何以處之臣等請如宣徳間親徵漢庶人例罪人旣得卽日班師還告於天地宗廟下廷臣及各王府議其罪則事體順而國法正矣不納

○初南京守備太監劉瑯納宸濠重賂謀爲內應及聞變太監廖鑾之侄指揮鎧持兵率家丁分布城中瑯復托爲察姦執無罪者戮之城中人人皆憂危南京禦史楊必進等以聞有旨罷瑯令南京閒住鎧還原衛帶俸至是南京兵部尙書喬宇及內外守備官復言去惡不盡恐貽患未已請明正瑯鎧之罪乃命執瑯鎧赴錦衣衛禁錮俟宸濠至日鞫問鑾亦責令陳狀

○丁酉立春上迎春於南京備諸戲劇如宣府之爲者魏國公徐俌尙書喬宇等復稱賀於行在所是日順天府於奉天門進春如常儀

○戊戌泰寧等衛都督孛來罕等遣頭目塔卜歹等貢馬並賀正旦賜宴並繒綺金織衣等如例

○土魯番哈密使臣捨黑白𨿽兒等赴京朝貢畱二年自言資盡而賞未給乞還事下禮部議謂本部久已擬奏猶未得旨請先給賞而遣還之期尙須後命於是內批賞金織文綺彩繒有差

○朝鮮國王李懌遣陪臣禮曹參判金洗弼等貢方物及馬賀正旦節賜宴並賞金織文綺鈔錠如例

○甲辰添設狹西平涼府通判一員專管寧夏西路收放糧艸從巡撫都禦史王時中奏也

○司禮監官楊秀賫奏赴行在過臨淮以知縣吳鼎慢已還奏之內批逮至京師鞫訊

○廣西副總兵張佑鎭守太監傅倫巡按禦史曹圭等率都指揮沈希儀土官知州羅廷��八甫虍旦�等擊猺賊於臨淮灌陽等處斬首五百餘級事聞詔祐倫圭各敕獎勵有功官軍人等令紀功官事查奏餘賊命提督都禦史蕭翀總鎭太監王堂總兵官朱麒並祐等仍徵調土兵克期剿絕

○丙午英宗睿皇帝忌辰駙馬都尉崔元謁祭裕陵如常儀

○大學士梁儲蔣冕言郊祀已奉旨攺卜二月上旬今正月已過半矣伏望皇上亟命將士促裝俟太監張永等押解宸濠等至日卽班師庶幾不誤二月之期不報

○禮科給事中儲昱言郊壇視牲五府侯伯僅一人餘皆托名喪疾偃息偸安郊壇往返不越數里乃爾憚勞及遇冊封之差則不計遠近攘臂爭求有利必趨無利則避國家豢養此輩安所用之乞驗其無故不視牲者寘之於法章下所司知之

○丁未酉刻星隕於山西龍舟谷巡檢司廳事少頃火作廳事悉毀

○庚戌戶部奏漕運議單內所載參奏軍衛有司官員例略無等第以致上下輕犯糧運稽遲請自正徳十五年爲始各水次至正月終有司無糧軍衛無船者府州縣管糧官領運千百戶提問各住俸半年遲至三月終者並府州縣掌印官領運指揮提問各住俸一年其船糧不到之數俱以三分之一爲限仍先革冠帶戴罪催儧若遲至五月者不分多寡又並布政司掌印管糧官領運把總俱提問各降二級文職送吏部別用軍職回原衛帶俸差操以上三等俱聽監兌官查參其監兌官亦令依期赴水次催兌母遷延誤事以後永爲定規從之

○辛亥大學士楊廷和等言近欽天監另選二月十三日郊祀又孝貞太皇太后大祥神主祔廟亦在二月十日此禮皆皇上所當躬親舉行者今日期漸近內外人心不勝懸望伏乞鑾輿早回不報

○詔自今沿河軍衛有司貯庫摏艸夫價銀非關河道急務不得擅用從管河郎中畢濟時奏也

○壬子山西太原府地震

○遼東饑指揮唐斌千戶侯能等棄印逃者三十餘人軍士亦多亡者巡撫都禦史張禴以聞請治如律兵部覆議斌等逼於歲儉情似可原宜榜諭許自首免罪仍令所司亟散俸糧以安人心報可

○甲寅以水災免直隸鳳淮揚三府徐滁和三州所屬三十四州縣及鳳陽徐邳等十五衛所糧艸有差

○兵科給事中李學奏河南魯山等縣盜發實洛陽中護衛軍屯惡黨也有司格於勢分不敢防制宜早爲之所令汝寧南陽𨿽添設兵備官不兼分巡何以責成乞下所司詳議兵部議覆宜革兵備卽以分巡官兼理其事常駐汝寧信陽等處歲一更代從之仍令鎭巡等官查勘護衛軍屯有爲盜實迹聽禁約處治其輔導等官有占恡故縱者參奏逮問所司隱匿不以聞者並治其罪

○乙卯先是太常寺奏以二月八日祭先師孔子次日祭社稷至是以郊祀未舉內批復令俟郊後遇丁戊日舉行

○周府麗水王安汾薨王惠王第二十五子母徐氏弘治癸丑生癸亥冊封麗水王至是薨輟朝一日賜祭葬如例謚曰靖恭

○戊午以旱澇災傷免湖廣安陸等十五府州所屬六十一州縣及長沙等二十二衛所稅糧有差

○應天府府尹陳良器卒良器字彥成浙江仁和人故南康守敏政子也成化辛丑進士授南京大理寺評事歷寺副寺正擢池州知府歲餘積粟十三萬石墾田百六十頃號爲能吏遷山東右參政至福建右布政使遭母喪服闋攺湖廣轉福建左布政使入爲應天府府尹尋罷良器之居山東也不一二旬輒出行所部郡縣不以爲勞又善聚斂以堅好名杭中過者駭焉而良器亦以此自侈

○傳旨執太監畢眞劉瑯劉璟都指揮廖鵬齊佐王準都督同知王瓛等送錦衣獄眞初附劉瑾鎭守山東侵牟鉅萬後鎭江西與宸濠親厚濠所忌者輒共傾之濠又爲出資夤緣攺浙江眞至卽厚賞諸衛官軍費數萬亦濠資之也及濠反密遣人馳報眞眞卽倡言濠世子來取浙矣浙中大宸會進聖節表三司及府衛眾官當集於鎭守署眞先夕收城門鑰令官軍夜半皆甲以入將爲亂眾官懼不赴且嚴爲備眞不得發瑯守備南京虐焰張甚欲自托於濠陰遣弟璋事之濠以爲南京有瑯浙江有眞下之如反手耳瑯聞濠舉逆集家丁百餘以棺貯火藥軍器出城欲爲濠應事洩乃已璟初鎭浙江貪利亡厭賂錢寧攺兩廣總鎭及還又賂寧得再鎭河南過江西特受濠饋遂與通鵬福建人投附太監廖堂冒姓稱爲弟與其子鎧銳鉞皆冒功得官錦衣堂鎭河南時鵬隨往百計朘削公私一空及廖鑾鎭狹西復令鎧隨朘削亦如之河狹之人怨之入骨鵬姦瑣詭猾貌寢如鬼謟事寧無所不至後掌南鎭撫事奢僣無度公卿士夫多與還往及宴會其家靡然不以爲非瓛亦累冒功起白身至都督依憑權幸出入公卿家有所求請無不立應有拂其意者則用計傾之遂得禍不安其位與之厚者爲達於寧而至臺輔者有矣常爲寧通賄竊以自入者亦數萬計與鵬皆與濠通佐準皆寧婿驟貴寧旣敗分遣官校收捕眞等並籍其家瑯先已被逮尋與準俱死今上卽位法司以獄上眞坐謀反淩遲鵬瓛佐鎧以交結朋黨紊亂朝政論斬妻子沒爲奴璟僅革職旣而鵬等屢奏辯延久未決鵬鎧死獄中

明武宗毅皇帝實錄卷之一百八十二

明武宗毅皇帝實錄卷之一百八十三

正徳十五年二月庚申朔上在南京

○兵科都給事中汪玄錫等言比宣府報境外虜塵約四十餘里且稱萬餘騎自威遠東行臣等竊謂京畿鄰於北虜所恃以爲險者徒以迆北諸山關隘限之耳邇來邊人告機又苦於朘削往往投入虜中是以中國之虛實道路之險夷彼皆得而知之去冬白羊口所獲姦細云虜使探聖駕消息欲謀入寇觀今日之警則其說信矣萬一乘我不備而深入京師其不震動乎近京諸郡其不蹂躪乎伏望聖駕亟歸以防虜患不報

○夜南方流星如盞靑白色尾迹有光起自軫宿東南行至近濁

○自正月己未至是月辛酉金星晝見於巳

○壬戌南京給事中王子謨等劾奏南京都督僉事張海當宸濠之亂內外守備委以領軍避匿不赴管操江南和伯方壽祥貸軍士之錢過取利息俱罷黜別選廉勇者以代下所司知之

○癸亥給永和王府故順僖王榮懷王宮眷養贍米歲九十石

○毛憐等衛女直都指揮僉事忠塔等建州左衛都指揮使張兀裏等雜谷安撫司遣都綱番僧則坑藏卜等各來貢賜宴並賞彩幣金織衣等如例

○大學士楊廷和以衰病乞致仕詔曰卿忠誠體國徳望兼隆值今四方事殷謀猷贊畫勞績弘多朝廷切倚毗豈可累﹤鋶﹣釒﹥引疾求退宜照舊供職以副朕懷愼勿固辭

○乙丑狹西秦州地震有聲如雷

○昏刻月犯天街星

○丙寅以禮部會試命禮部左侍郎兼翰林院學士石珤翰林院侍講學士李廷相爲考試官

○大學士梁儲蔣冕言皇上每歲郊祀皆及時竭誠行禮近因率師討賊偶爾歸遲今幸賊徒擒獲乞卽日回鑾以申事天之敬又令天下朝覲官員皆得以瞻望天顏親見平賊安民之盛事且以次舉臨軒策士之舊典孝貞純皇后祔廟之大禮此天下臣民之至願至願者也伏望聖明畱意不報

○丁卯儀賓楊淳卒賜祭葬

○夜土星犯羅偃星○戊辰大學士楊廷和等言近日傳聞直隸及山東鎭巡等官奉聖旨禁地方人等不許養豕及易賣宰殺違者發極邊衛分永遠充軍遠近流傳旬日之間村市居民畏避重罪隨所養之豕盡行殺賣減價賤售甚至將小豕掘地埋棄者有之人心惶駭莫測其由臣等切思民間豢餋牲豕上而郊廟朝廷祭祀宴享膳羞之供應下而百官萬姓日月飲食之資給皆在於此孟子曰雞豚狗彘之畜無失其時五十者可以食肉矣古先哲王之治天下所以制民之產其道如此況小民畜養貿易以此爲生理之資正宜教之孳息蕃育豈可禁乎至於十二支生辰所屬物畜乃術家推算星命之說鄙俚不經不可爲據若曰國姓字音相同古者嫌名不諱蓋以文字之間𨿽當諱者尙且不諱嫌名今乃因其字之音而並諱其物之同者其可乎又況民間日用牲豕比之他畜獨多牛以代耕亦非可常用之物私宰有禁不可縱也此事行之𨿽若甚微而事體關系甚大傳之天下後世亦非細故誠不可不慮也伏望皇上洞察物情詳審命令亟敕所司追寢前旨仍曉諭各處地方人等各安生業毋致驚疑則事體不乖而人心慰悅矣不報○防守白羊口都督僉事張椿以疾乞歸許之

○昏刻月犯五諸侯東第二星

○己巳孝貞純皇后大祥壽寧侯張鶴齡祭茂陵文武衙門分官陪祭

○欽天監擇二月初十日孝貞純皇后神主祔廟奉命另擇日期

○命禦史周宣於北直隸蕭鳴鳳於南直隸俱提調學校

○庚午吏部以考察重務不宜淹久請令各處首領小吏及土人吏典先回余候駕旋定奪報可

○四川播州宣慰使楊斌遣長官把事王祐等貢馬賜錦綺鈔幣有差

○辛未夜月犯軒轅南第三星

○壬申夜南方流星赤白有光如盞起自翼宿南行至近濁

○乙亥右副都禦史王崇文卒崇文字叔武山東曹縣人弘治癸丑進士選爲翰林院庶吉士授戶部主事歷升員外郎郎中諸司章奏及度支擬議多定自其手轉大同知府晉江西按察司副使提督學政未幾以外艱歸服闋補四川仍前秩晉山西參政丁丑晉河南右布政使躬歷郡邑均平徭役轉左才四月晉右副都禦巡撫保定等處兼提督紫荊等關未赴而卒崇文明爽事至剖決無滯爲人誠篤然頗粗厲在江西士有忤其意者輒出穢語詬詈之又以父珣及兄弟多起甲科時時以門閥自矜人或謂其淺云

○戊寅恭仁康定景皇帝忌辰儀賓周鉞祭陵寢

○己卯發南京戶部艸價銀一萬兩於守備廠以給軍需

○庚辰升湖廣都指揮同知史春爲都指揮使

○四川都指揮僉事廉瑛領運大木侵克官價命巡按四川禦史逮治

○壬午山西太原府地聲

○癸未巡按江西禦史唐龍奏去歲宸濠之變都禦史孫燧副使許逵旣死之其餘諸臣亦惟有死而已乃狥利捨義忘君事讐如參政王綸僉事師夔潘鵬已伏重罪者臣不敢復論他如鎭守太監王宏巡按禦史王金布政使梁辰胡濂參政程杲劉斐參議許效廉按察按楊璋副使賀銳唐錦僉事賴鳳王疇都指揮馬驥許淸王﹤王已﹥白昂郟文內懷二心甘就拘辱或隨從舟中或分守城內而辰璋交通宸濠尢密拘執之時獨免刑具且各受逆命分署僞銜則與綸﹤臬刂﹥輩亦無以異矣乃槪以脇從宥之陽𨿽待罪陰若當然廉恥喪亡忠義消沮伏望將宏等俱逮至京正其不忠之罪下所司知之

○甲申山西平陽府及洪洞趙城縣有流星如火自東而西有聲如雷山東臨淄樂安縣亦如之

○丙戌禮部會試取中正榜舉人張治等三百五十名

○雷火毀直隸金山衛城樓及華亭縣學魁星堂

○戊子夜南方流星如盞赤色光明照地起自太微垣內西南行至雲中

○右副都禦史湯全卒全字完之松江府華亭縣人成化壬辰進士授刑部主事歷員外郎郎中斷獄明允升貴州按察司副使普安夷酋弗靖全往諭服之升湖廣按察使武崗知州以抗直爲岷府所誣全據法守辧其無罪升雲南右布政使貴州左布政使右副都禦史巡撫湖廣尋致仕卒

明武宗毅皇帝實錄卷之一百八十三明武宗毅皇皇實錄卷之一百八十四

正徳十五年三月己丑朔上在南京是日孝肅太皇太后忌辰建昌侯張延齡謁祭裕陵如常儀

○庚寅以水災免狹西寧遠稅糧一千九百九十餘石艸一千七百七十餘束

○壬辰昏刻月犯月星

○甲午初大常寺奏近有豢豕之禁無以供祀請減常例用牛豕羊者止用牛羊用豕羊者止用特羊下禮部看詳未覆奏會淸明節復請所用內批謂陵寢祭牲已有定制豈可擅更禮部其亟議之乃言豕爲祀典必用之物今以民間不敢畜豕無從收買故爲此不得已之說宜仍令廣求無拘大小以供急用且乞降旨卽弛其禁惟聖駕所過稍爲回避內批仍用豕

○乙未江西巡按禦史唐龍言宸濠求復獲衛時大學士費宏獨知其姦謀力沮之宸濠切齒陰爲中傷未幾宏與其弟編修采遂罷歸朝野皆惜其無罪而去旣而宸濠必欲置之死地假手於賊焚其舟劫其家掘其先人墳墓宏以忠於國受禍之慘如此今宸濠以逆敗而宏猶未召還其於國體不亦有疵哉若采文學足稱淸選無愧且與采同選庶吉士三十餘人畱翰林者十數人豈采獨爲夤緣乎請亟起宏俾究其未盡之用采亦復其舊官庶國家之待舊臣得忠厚之道矣章下所司知之

○丙申雲南安寧姚安大理賓川蒙化鶴慶等處俱地震蒙化震二日僕城垣廬舍民有厭死者

○戊戌淸明節遣南京協同守備西寧侯宋愷祭孝陵是日恭順侯吳世興彭城伯張欽安仁伯王桓祭長陵獻陵景陵裕陵茂陵泰陵文武衙門各分官陪祭儀賓周鉞祭景皇帝陵寢內官祭恭讓章皇后陵寢如常儀

○辛丑大學士楊廷和等言近太監蕭敬等傳聖旨罪人旣獲候解到之日卽班師回京告於郊廟仍恭行大祀之禮其考察天下朝覲官殿試傳臚等項及孝貞純皇后大祥告祔諸禮節亦俱於三月內以次舉行爾內外文武大小官員宜各安心辦事臣等伏聽明旨拜稽之餘因以仰窺皇上愼重大禮慰念臣下之至意玆者佇候日久不聞旋蹕之音臣等下懷未免轉生疑慮豈有聖明在上而肯失大信於天下乎切惟大祀之禮祖宗以來皆以正月行之今攺卜二月又攺三月視牲官自去冬十二月初一日爲始至今百十餘日輪流未已時旣屢更嫌於褻玩況春丁社稷之祀俱未舉行神人之間兩有未安孝貞純皇后大祥在二月十日宜卽時祔廟祀享今攺擇至再揆之禮制似亦未宜又天下入覲官員本以朝正爲名今至京數月尙未得一睹天顏吏部𨿽會官考察上請黜陟未奉旨定奪難擅放回各司府州縣正官離任旣久政務悉廢𨿽有署印官豈能一一干理乎至於禮部會試中試舉人例該三月十五日禦殿策試讀卷傳臚具有皇祖舊規此尢國家登庸賢俊之重事亦不可以太緩者自去秋聖駕南行至今八月有餘在京在外各衙門題奏不下五六百本中間多緊急重務俱未發出施行人心皇皇莫知所措以上事情臣等累曾奏請未蒙允納若知而不言言而不達則臣等固不能辭其責若陛下聞而不行行而不決亦恐無以自白於天下也況今沿河一帶連歲災傷餓莩盈途六師屯駐供億繁勞民窮財盡意外之變尢切隱憂考之宣徳二年宣廟親徵漢庶人於八月初十日出師至九月初六日還京計其往回不出一月之間輯寧邦邦貽謀弘遠誠聖子神孫之所當體念也伏願仰承祖徳俯順人心務懷遠圖用全大信亟班師回京臣等不勝惓惓之至時大學士梁儲蔣冕以扈駕在南京亦言近日以來天气陡寒惡風號怒陰霾蒙翳日慘無光四望羣山皆不能辦江船多漂溺者遠近人心莫不驚恐皆謂時當三月和气未臻而陰沴爲災乃至於此皆臣等輔導無狀之所至也伏望回鑾以安社稷仍將臣等罷歸皆不報

○禮部尙書毛澄等言郊廟諸祀皆國家大典今玉音屢下而聖駕未旋若復逾期不舉恐非所以示天下春夏之交南方暄災師旅久處尢非所宜聖窮實天地宗社臣民之所恃賴又可不深慮而過防乎六科給事中刑寰十三道禦史唐符等亦以爲言皆不報

○建州右等衛女直都指揮僉事哈答等金川寺演化禪師遣番僧剌麻曾稱藏卜等建州左等衛女直都指揮僉事賈委等各來朝貢賜宴並賞彩幣金織衣等有差

○山西寧武守禦千戶所風霾

○甲辰太監蕭敬傳旨以禦馬監太監楊簡鎭守山東等處兼管臨淸地方

○夜月犯亢宿南第一星

○己酉四川施州衛忠孝安撫司遣通把事田淸送等貢馬賞彩幣鈔錠有差

○辛亥四川雙流新津二縣大雨雹傷稼

○太保會昌侯孫銘卒銘山東鄒平縣人孝恭章皇后之侄孫也成化間襲其祖繼宗侯爵尋管理三千營事弘治間遷武軍耀武營兼理殫忠效義二營正徳初遣祀孝陵還坐奮武營掌操已而掌府軍前衛事提督神機營軍務僉書後軍都督府事加太保攺掌右軍及中軍都督府事至是以疾卒其子乞祭葬許之

明武宗毅皇帝實錄卷之一百八十四明武宗毅皇帝實錄卷之一百八十五

正徳十五年夏四月戊午朔上在南京是日享太廟駙馬都尉崔元代行禮

○己未戶部言淮揚等府大饑人相食自去冬以來屢行賑貸而巡撫都禦史叢蘭巡按禦史成英猶以賑濟不給爲言請於蘇松截畱運米五十二萬石內撥十萬石及輕賫銀七兩二千餘兩鳳陽揚州貯庫事例銀六千一百五十兩給之詔從其議仍申飭所司務加實惠於民

○庚申夜西方流星如盞光照地尾迹炸散自太微東垣西北行至近濁

○辛酉四川署都指揮僉事廉瑛起送雜谷安撫司來貢者過舊額多至千年賞費數倍禮部言不爲之處恐四夷無忌益長貪饕乞行彼處禦史逮瑛問從之

○命修太廟前後殿兩廡神庫神廚及社稷壇殿以歲久損壞也

○癸亥有自宮中數十人於通倉各門奪軍糧又索運船銀米命都察院榜示禁約

○甲子授博士張祿助教李繼宗學錄陳徳鳴推官田美孫元陸翺董云漢知縣丘道隆劉源淸李羙劉頴楊材王祿十三人爲試監察禦史錄貴州道徳鳴廣西道羙湖廣道淸源四川道元狹西道翺廣東道羙雲南道道隆江西道南京則頴浙江道材江西道云漢山東道祿四川道繼宗貴州道

○復除服闋給事中張翀於戶科

○建州右等衛女直都指揮僉事鎖失等毛憐等衛女直都指揮僉事木的革等各來貢賜宴並賞金織衣彩幣如例

○夜北方流星如盞色靑白光照地尾迹炸散起自貫索北行至近濁

○丁卯命修築白河以逼近南陽從唐王奏也

○己巳琉球國中山王尙眞遣長史金良等貢馬及方物賜宴並賞彩幣鈔布如例

○辛未戶部言貴州養龍坑長官司歲解茶課不過十餘斤而萬里勞費請自今三年一解從之

○壬申四川長寧珙縣大雨雹狂風拔樹漂牲畜損禾稼甚眾

○癸酉夜月食

○甲戌狹西竹林及巴咂等旋番人南哈尖藏等貢馬及佛像等物賞彩幣繒鈔如例

○戊寅大同天城衛火毀民居二百餘間

○庚辰山西榮河縣大雨雹傷禾稼

○癸未復除服闋禦史趙永亨於廣東道

○毛憐等衛女直都指揮僉事孫古奴等貢馬賞彩幣繒鈔金織衣如例

○甲申大學士梁儲蔣冕言臣等自去年八月隨駕而南罪人旣得畱南京者已經八月而宸濠等解至又兩月餘矣今夏令已深天气炎熱不時暴風大作或將賊船漂沈暑濕薰蒸或將賊眾病沒則皇上此來櫛風沐雨越江涉湖徒勞無益何以祭告郊廟詔諭臣民哉且因討賊而廢大祀天地之禮又廢太皇太后升祔之禮以至殿試傳臚朝覲考察各衙門題奏事理莫不遲誤竊料聖心必有不能自安者矣況聞西北醜虜內侵近京盜賊竊發尢今日所當深慮者臣等官叨保傅職愧諭思徒冒扈從之名實深屍素之咎負思誤國罪不容逭乞賜睿斷先將臣等削奪官職罷歸田裏申命諸將振旅還京則人心悅而天意得矣南京六科給事中孫﹤棥心﹥十三道禦史蔣亨等亦以爲言不報

○丙戌巡撫四川都禦史盛應期奏僰蠻之亂旣久請調土漢官軍並瀘敍嘉眉兵勇及時徵進以芒部烏蒙二府兵截其後路兵部議從之仍令貴州鎭巡官協議防剿

○狹西鞏昌府有星如日色赤自東北流西南而隕東西天鼓鳴

○丁亥調雲南按察司僉事吳昂爲福建僉事

○都察院右副都禦史朱欽卒欽字懋恭福建邵武人成化壬辰進士授寧波府推官擢監察禦史風采凜然升山東副使以憂去服闋補浙江尋升按察使湖廣左布政使進都察院右副都禦史巡撫山東以民俗多酣酗下令禁釀適內使過境不得縱謗於劉瑾被逮入京有勸其賄免者不從然瑾竟不能害得致仕歸尋摭舊事奪其職瑾敗仍復之欽端重有威儀居官淸直所至以聲績著爲諸生時刻意考亭之學往遊徵士吳與弼之門以道學稱於閩年七十七而卒

明武宗毅皇帝實錄卷之一百八十五

明武宗毅皇帝實錄卷之一百八十六

正徳十五年五月戊子朔上在南京

○大學士楊廷和等言天下諸司朝覲官舊例俱於正月考察領敕回任今各官伺候聖駕已經半年之上非不欲恭睹天顏但離任遠者將一年近者亦六七月任內事務未免廢弛錢糧稽誤獄訟繁興盜賊日生姦獘百出其患有不可勝言者請早賜宸斷放回原任管事其於地方實有大益不報

○辛卯山西靜樂縣火毀官民廬舍八百餘所

○回賊劫汧陽縣殺知縣賈鉞死傷者甚眾詔巡撫總兵等官調兵捕之各該地方官失事者巡按禦史查參以聞

○甲午孝宗敬皇帝忌辰魏國公徐鵬舉謁祭泰陵如常儀○廣西龍州等州貴州中曹蠻夷等長官司湖廣施州衛盤順安撫司各備方物遣人來朝賞彩叚表裏鈔錠有差○大學士梁儲蔣冕言今日之事有當深慮者一有當亟行者五有當速處者二反賊宸濠及逆黨子女財帛船隻俱久泊江上其未獲姦細豈無往來窺伺潛蓄異圖者況夏多暴風萬一賊徒因風縱火乘機劫奪倉卒之間𨿽彊兵不能致力言之可爲寒心乃今日所當深慮者也郊祀大禮每歲皆春首舉行今延至五月豈宜更緩太皇太后大祥今已三月之上尙未升祔殿試傳臚尙未舉行朝覲諸臣久住京師尙未回任在京在外各衙門奏題事理延滯至七八月尙未處分乃今日所當亟行者也水路自儀眞北至張家灣伺候人夫不下數十萬所在官司拘畱聚處妨廢農務況因饑餓疾疫死亡者眾誠可憐憫其陸路自江浦北至河南北直隸及見拘南京城內人夫爲數亦多各宜量地遠近特降明旨定爲限期不致官民兩誤又騎﹤馬犬﹥官馬日漸耗損若再歸遲則死失益多況今各府州縣所輸艸料及借於該部倉場者支放將盡不足一月之用此外有司無從辦納縱欲設法措置緣附近地方去年災傷收本不多今歷春又夏所罄竭何從買給議者欲暫折銀而牧馬郊外以紓目前之急但郊外俱軍民恆產田疇則種麥禾園圃則種菜菓牧放蹂踐人亦不堪乃今日所當速處者也伏望皇上俯垂省覽特見采納亟召內外隨駕官員從宜斟酌速議回鑾不納

○丁酉太祖髙皇帝忌辰遣南京協同守備西寧侯宋愷祭孝陵

○攺國子監司業穆孔暉爲翰林院侍講

○戊戌復除服闋狹西按察司僉事陳卿於雲南

○己亥仁宗昭皇帝忌辰武定侯郭勛謁祭獻陵如常儀

○庚子復除服闋浙江按察司僉事賀﹤宀十見﹥於四川整飭安綿石泉等處兵備

○辛丑以水旱災免直隸寧國池州太平安慶四府所屬十七縣及安慶建陽二衛糧艸有差

○壬寅都禦史王守仁奏江西諸郡大水千里爲壑舟行於閭巷民棲於木杪室廬漂蕩煙火斷絕詢諸父老皆爲數十年所未有者夫民遭宸濠之亂脂膏已竭今又重以非常之災靜言思究臣罪實多宸濠之變臣在接境不能圖變於未形致令猖突遠勞親徵師徒暴原野百姓疲道路朝廷之政令閼隔四方之困憊日深臣罪一也徒避形迹苟爲自全不能直言極諫以悟聖聽臣罪二也以逢迎附和爲中而日陷於有過以變更遷就爲權而日紊乎舊章以掇拾羅織爲能而天下之心日離以聚斂徵索爲計而小民之怨日積臣罪三也上不能裨國下不能濟民坐視困窮淪胥以溺臣罪四也乞賜罷黜以爲人臣不職之戒時守二自負其功以爲人所抑乃上此奏云

○癸卯應天府府尹胡宗道卒宗道字守正狹西扶風人成化辛丑進士授戶部主事遷員外郎郎中擢湖廣襄陽知府四川布政司參政右布政使左布政使以平流賊功升俸一級進應天府尹宗道朴愼而短於才值乘輿南狩供億日以萬計近幸求索倍之倥傯不能支數爲校卒窘辱等於傳吏竟以憂懼卒

○丙午革廣西分守柳慶參將甘霖任以巡按禦史劾其誘土官克軍士之罪也

○己酉翰林院修撰唐臯以給假歸葬至復除原職

○庚戌雲南大理府地震

○實授試監察禦史王鈞彭占祺諭漢傅桂鄭本公簡霄郭楠兪集周在胡松吉棠範永變金符王杲鄭气爲監察禦史鈞福建道占祺漢湖廣道桂雲南道本公四川道霄山西道楠貴州道集河在松狹西道棠廣東道永變符浙江道杲江西道气山東道

○賞都督同知張璽指揮袁繼勛旗軍盧聰等五十八人有差錄其良鄕等處捕盜功也

○甲寅狹西番僧撒節遠丹等各備馬匹方物來朝賜宴給賞彩叚等物有差

○咸寧候仇鉞卒鉞江都人世職爲寧夏前衛指揮同知以功升指揮使正徳元年又以甜水河功升狹西都指揮僉事充遊擊將軍五年四月安化王寘鐇謀逆時鉞屯駐別堡鐇召之卽引兵歸稱疾不出鐇遣指揮何錦丁廣率三千人拒河其腹心周昂城守就鉞問計鉞誘入臥內斬之馳兵襲執鐇逆黨驚潰錦廣尋爲部下所執遂平八月論功封咸寧伯給誥券世襲七年十二月以河南賊熾掛印提督軍務賊平加封咸寧侯上在豹房召鉞侍左右鉞懇以病辭後諸臣皆至累敗鉞獨全其智有足稱者

明武宗毅皇帝實錄卷之一百八十六明武宗毅皇帝實錄卷之一百八十七

正徳十五年六月丁巳朔上在南京一日駕幸牛首山宿焉諸軍夜驚左右皆不知上所在大擾久之乃定傳者或謂江彬將爲逆云

○都督僉事李瑾卒瑾山西全寧人正徳三年襲指揮使以武舉加升都指揮同知坐神機營右哨管操尋轉敢勇營升參政以從徵山東等處流賊功升都指揮使復推湖廣副總兵協守鄖陽率土漢官軍徵貴州香鑪山克破苗寨擒其酋阿傍事寧召還升後府都督僉事復坐效勇營至是卒賜祭葬如例

○庚申湖廣廣西貴州四川容羙等宣撫司差通把事人等覃萬本等來朝貢馬匹方物賞彩叚鈔錠如例

○辛酉蔭故南京禮部尙書吳儼子國子生驥於中書舍人習字出身初驥以考滿得蔭至是復以春宮講讀恩得攺授補蔭其弟驂爲國子生

○癸亥大學士梁儲蔣冕言近南京錦衣衛重囚反獄隨捕未獲臣等竊以重囚在監尙且逃逸今反賊宸濠並逆黨船泊江上舳艫相衘其助逆姦細尙多豈無藏匿蹤迹往來窺伺潛蓄異圖者使聞今日有反獄之變萬一因風縱火乘機劫奪倉卒之間𨿽有彊兵無可致力則皇上此來櫛風沐雨涉江越湖徒勞無益將何以藉手而歸上以祭告郊廟下以詔諭臣民哉伏望早回鑾輿以消未形之患不報

○甲子土魯番速壇滿速兒遣使奉表入貢因歸所虜官軍鎭撫程翥等並哈密王速壇拜牙卽妻妾家人惟王尙畱不遣詭稱王走寓哈夫硤兒速壇寫亦王子處守臣因奏土魯番屢乞和宜通使並遣還覊畱夷使朵撒恰等兵部集議旣許之矣巡按狹西禦史潘仿復言往年土魯番犯順殺戮之慘虜掠之眾不可勝計今此悔罪果足以贖前日萬分之一乎數年以來𨿽嘗下閉關之令尙未議問罪之師今彼以困憊求通且將窺我意向探我虛實緩我後圖誘我重利不於此時稍正其罪未免啟輕視之心招反覆之釁甚非所以制馭之道也況彼番文多有可疑蓋哈密乃我封國彼乃視爲固有𨿽已獻還又入居之因以坐索夷使獨未獻也又執難從之請示敢拒之狀當悔罪求通之時爲恭慢相半之語其變詐可見矣若曰來則不拒禦戎之常遂盡略彼事之非納求和之使必將叨冒恩禮厭飽賞餼加以和市私販滿載而還所欲旣足驕傲復萌少不慊心動則藉口反覆之變且在目前何也叛則未必有罪而利於虜掠來則未必見卻而利於賞賚復何所忌而不爲是反覆也哉臣愚以爲宜乘其窘迫之時聊爲懾伏之計𨿽納其悔過之辭姑阻其來貢之使降敕責其犯順仍索歸還未盡之人虜掠未獻之物將番文可疑情節逐一誥問擇遣使者往議使彼知在我者難挽而在彼者易制然後納之庶幾變詐可消歸服可久兵部執議如初詔從之

○丁卯雲南白鹽井黑風雨累作渰沒上下鹽井及倒塌公廨民居墻垣甚眾

○己巳建諸葛亮祠於山東沂州巡按禦史熊相奏沂州孝感鄕茁牙山下有諸葛城乃亮所生之地舊祠廢圮今城南有隙地一所宜爲建祠春秋致祭上曰亮忠於漢祠祀固宜況沂又其故土乎其如相議行之

○四川綿威二州保中江二縣各地震

○辛未廣東程鄕縣地震聲如雷

○甲戌湖廣容美宣撫司同知田世瑛奏獲鎭南軍民府古印爲始祖田思政開熙二年頒給乞攺升宣撫司爲軍民府禮部議我朝永樂間開設宣撫司頒印已久難以攺更古印宜繳進從之

○乙亥虜近邊住牧詔鎭巡官嚴備仍發銀五萬兩於宣府以充軍餉

○丁丑升吏科都給事中張云爲太常寺少卿提督四夷館

○升河南按察司副使陶照永州府知府何詔爲左參政刑部郎中吳山爲副使南京戶部郎中陳墀爲左參議禮部郎中祝鑾戶部郎中徐廷錫爲右參議照河南詔廣西山山東墀江西鑾浙江廷錫狹西

○禮部覆南京工科給事中王紀奏去年江西鄕試以宸濠之變廢而不行宜令補試如天順癸未會試例詔仍侯開科之年舉行

○蔭福建惠安縣黃崎巡檢王振子爲國子主初振曁二子朝實禦海賊俱死事聞故有是命

○命濟陽衛署都指揮僉事陰貴於廣西都司雲南後衛都指揮僉事劉璽於本都司升廣州右衛指揮僉事梁次攄爲署都指揮僉事於廣東都司各僉書管事次攄大學士儲子也

○升守備畢節等衛指揮使邵鑑爲署都指揮僉事仍守備

○命沂州衛指揮僉事虞錦守備湖廣荊瞿地方以都指揮體統行事

○戊寅升狹西按察司副使陳鼐爲遼東苑馬寺卿刑部員外郎王浚南京監察禦史曹鍷工部員外郎田龍刑科給事中劉文瑞柳州知府沈炤爲按察司僉事浚山東鍷四川龍江西文瑞湖廣炤廣東

○松柏林達子以車駕南巡遣姦細窺邊白羊口守臣獲之以狀聞詔宣大鎭巡等官嚴飭武備有警卽相救援勿患

○升賞遼東鹻場安撫等堡獲功陣亡被傷錦衣衛百戶王準等一百一十七人有差

○山西蒲州狹西華州及華陰縣各地震華州次日又震

○辛巳山西大同府大雨雹損禾稼甚眾

○掌大理寺事工部尙書楊守隨卒守隨字維貞浙江鄞縣人成化丙戌進士授江西道監察禦史庚子升應天府府丞丁未調南寧府知府弘治戊申升應天府尹己酉調廣西布政司右參政甲寅升廣西按察使乙卯升南京都察院右僉都禦史提督操江丙辰升南京大理寺卿庚申攺大理寺卿乙丑以九載考績升工部尙書仍掌大理寺事正徳丙寅致仕至是卒賜祭葬贈太子少保謚康簡守隨爲惇朴少邃易學與從兄吏部侍郎守陳從弟南京吏部侍郎守阯相砥礪雅有士望居官剛直建白甚多遇事無所顧忌爲禦史時嘗按贓吏李孜省罪及孜省以左道得進遂調南寧爲府尹時嘗按太監蔣琮罪爲所中遂調廣西爲大理時嘗偕三法司讞太監張瑜獄抗眾杖之必欲盡法與內意忤遂致仕末復爲劉瑾所構系獄凡八月罰粟凡千石守隨素淸愼家至屢空而其心裕如也

○壬午孝莊睿皇后忌辰駙馬都尉蔡震謁祭裕陵如常儀

○賜靈丘王聰滆詩傳一部從其請也

○禮部左侍郎兼翰林院學士石珤以衰病乞休詔曰珤學行俱優士論推服其照舊供職不允辭

○升山東按察司副使李師濡爲山西布政司右參政山東左參議蔡天祐爲山東副使四川僉事呂翀爲本司副使戶部署員外郎事主事馬馴刑部署員外郎事主事曹春爲狹西僉事

○吏部會都察院考察天下官員年老爲布政使許淳僉事林典李淳知府陳希文運使黃俊等二十五人有疾爲布政使華璉按察使林長繁僉事陳言兪緇知府童旭等五十三人老疾爲參政宋愷等三十七人罷軟爲布政使胡玥參議炫劉金魏彥昭知府張官等二百七十六人不謹爲布政使翁茂南邵蕡參政熊桂副使陳鼐蔡需陳璧史良佐吳便陳邦器劉伯秀僉事劉藍閻欽盧楫趙鶴田荊知府王云方學王材張元春徐有蔣弼趙忠唐夔王崧鄭選李吉張景暘向錦運使黃閱古薛斌�金等四百四十人才力不及爲按察使盧宅仁副使呂盛寧溥僉事顏栐申惠歐陽申知府金賢羅鳳於範周舉等一百一十二人並貪酷知州楊慶在逃知縣張惠等凡一千二百六十三人又雜職一千二百一十五人請如例以年老有疾者致仕罷軟不謹者冠帶閒住貪酷在逃者爲民才力不及者調用奏上已踰半年至是始得旨從

○先是戶部尙書楊潭等言冗食日增京通二倉之積今僅足兩年支用有旨下兵部議革至是奏錦衣及燕山等十七衛新添軍匠四萬一千三百九十四人及雜役一萬三人俱當革詔仍舊

○升賞遼東大福大興堡獲功被傷廣寧右衛百戶丁隆等二百二十三人有差○命湖廣靖州衛都指揮同知史春充右參將分守靖州等處

○發遼陽遊擊將軍林睿兵三千還鎭初睿調從南幸及是虜火原保將率眾犯邊遼東守臣請還睿軍防禦遼陽開原地方從之

○命金吾右衛都指揮僉事康英守備江西南贛地方

○命分守蘇松等處參將陳璠兼提督備倭其原任備倭指揮使劉衡太倉衛指揮僉事張虞臣俱逮問以撫臣劾其徵兵防禦失事故也

○發延綏遊擊將軍劉玉周政兵還鎭初上幸邊調玉政兵戍偏頭大同時黃河冰結虜將入套延綏守臣以兵寡請遣玉等兵還防守並調偏頭遊兵駐灰溝營以備兩鎭之援兵部議覆從之

○安慶府火延燒近城居民幾五百家

○癸未右軍都督府都督同知安國卒國字良臣綏徳衛指揮僉事正徳三年武舉第一授署指揮使尋命分守寧夏西路久之推升署都指揮僉事累充右參將左右副總兵守大同延綏地方十一年虜入大同界中國督兵追戰於岢嵐獲首級百餘遂擢署都督僉事佩印爲總兵鎭守寧夏未幾擢都督同知虜入河套獲首級三十餘尋以疾卒訃聞命祭葬皆如例賜謚武敏國少入郡庠爲廩膳生通諸子史春秋故操持端謹諳練戎務所至能盡職

○致仕太常寺卿夏昇卒昇字景熙廣東南海衛人弘治庚戌進士授兵部主事歷升員外郎郎中尙寶司少卿南京尙寶司卿繼升南京鴻臚寺卿三年考滿丁憂服闋赴部乞休詔升今職致仕命下而卒其妻援光祿寺卿趙竑例請葬許之昇爲人朴實其在兵部頗畱心政務及後所歷多閒職𨿽無所見然亦無大失云

○癸未夜廣西梧州府廣東封川縣各地震有聲

○夜臺州府有火自空而隕者三大如盤觸艸木皆焦良久乃滅

○甲申孝穆皇太后忌辰駙馬都尉蔡震祭茂陵如常儀

○兵科等科都給事中等官汪玄錫等言陛下邇年以來崇尙武功巡歷邊徼踰時累月民庶煩勞去秋又以江西告變躬率六飛臨幸南都踰年不返隨行人馬不下數萬供億之費連及數省陛下不及知也使牒旁牛驛路騷然官吏懼譴多自引決陛下不及知也姦宄之徒詐充官校淩虐有司索騙財物陛下不及知也軍士在外妻孥隔越不諳風土客死道旁陛下不及知也少女老婦充牣離宮苦雨淒風多成怨魄陛下不及知也夫天下可恃者理也不可恃者勢也易見者形也難見者幾也陛下不以宮闕爲重專事逸遊欲望久安長治寧有是理哉監察禦史範永鑾朱裳李潤各﹤鋶﹣釒﹥請班師皆不報

○丙戌遼東蓋州衛地震日三次

明武宗毅皇帝實錄卷之一百八十七

明武宗毅皇帝實錄卷之一百八十八

正徳十五年秋七月丁亥朔上在南京是日享太廟駙馬都尉遊泰代行禮

○雲南彌勒州十八寨盜阿勿阿革等糾眾數千焚掠寧州通海諸村寨廣西知府張縉假徵剿名斂民財數千兩事覺棄任而逃通判王鐈署事乃與指揮查俊等集兵脇撫阿勿負固拒之巡撫都禦史何孟春因奏諸夷雜種異稟殊俗惡不可化爲今之計宜調象馬等兵一萬人以圖進取運銀二千以備賞犒聚糧數千以供饋餉選取文武職官四十人以充將領但天道人事旣難猝舉而乘間何時亦應早慮兵部尙書王瓊議曰鎭巡兵備官皆以防邊衛民爲責今賊勢如此而副使吳便若罔聞知且縱縉科擾孟春才非統馭號令不行旣圖徵進又持兩端宜令巡按禦史逮治便縉而功責孟春令再詳議或撫或剿期於果斷毋誤事機從之

○庚寅仁孝文皇后忌辰安仁伯王桓謁祭長陵如常儀

○辛卯蔭禮部右侍郎顧淸孫應陽巡撫貴州右副都禦史沈林孫大謨爲國子生

○癸巳蔭提督漕運右副都禦史臧鳳孫紹興爲國子主

○以廣東恩平陽江盜平升肇慶知府黃瑗俸一級參政章木�丞都指揮卜玉等令鎭巡官賚之

○升賞河南南陽信陽等處平盜有功官舍義勇千戶王輔等四百三十二人有差

○命羽林前衛指揮同知李勇子麒升襲署都指揮僉事以麒嘗中武舉故也

○巡按廣東禦史毛鳳按問贓官數人久不決時有巡檢李天錫者隨鳳頗密爲言鳳有善意遂於公文中附進賄帖至銀子千餘兩時監生書吏從旁見之鳳不得已乃寘天錫於法因爲奏自掩飾且言風憲及法官多爲貪猾之徒投帖裝誣宜卽舉按其罪不得隱忍回避使姦人得計乞下都察院榜示禁約從之鳳後又爲副使余本所訐以不謹黜

○乙未太監馬俊監榷杭州蕪湖竹木一年已滿太監劉養爲俊奏再畱一年許之工部奏二處抽分本以供造運船及內應器皿今欠造船銀動以萬計如養所奏恐商販聞風疑阻公私失利不聽

○丁酉升刑部署員外郎事主事韓明爲山東按察司僉事整飭武定州等處兵備

○升賞遼東鹻場等堡及甘肅山丹等堡禦虜獲功陣亡被傷官軍人等凡一千一百六十餘人各有差

○罷南京專管操江南和伯方壽祥令回京帶俸以南京給事中王子謨等劾其貪利害人也

○巡撫四川都禦史盛應期奏綽領番端竹白等犯松州副使胡澧副總兵張傑克之復犯雄溪屯指揮杜欽敗之由是煙崇蠟卜安觀等寨俱降兵威益振端竹白懼亦納款願還地土乞量錄傑澧等之功兵部尙書王瓊議覆番賊請降皆都禦史馬昊修復關堡有以懾之豈傑澧所能化諭宜令巡按禦史查核詔可時昊坐事被逮至京厚結於瓊故瓊每稱其功如此

○革守備平虜城都指揮僉事楊輔守禦廣寧城都指揮僉事田云任以貪婪廢事也

○命四川署都指揮陸震掌本都司印

○巡按四川禦史黎龍奉旨勘處天全六番事謂招討髙文林父子稱兵爲亂撫諭不悛知縣屠巒不懲小忿賈禍於民副招討楊世仁亦有黨惡之迹並劾都禦史馬昊太監王保總兵吳坤守備張麟參議董旻盧綸僉事王芳劉成徳撫處無功罪俱難逭又謂松茂遊擊將軍曹昱才可兼制六番與建昌兵備俱宜並統黎雅巡守官宜歲歷雅州三月以爲常土官皆宜令參謁以聽約束文林世仁宜調兵擒捕明正其罪別選立其宗賢而代之兵部議覆詔革文林等職取應繼者理司事仍諭夷民宥其脇從若世仁能悔過械送文林等準贖罪麟等逮治坤成徳奪俸四月其去任者貸之餘如議

○議賞平僰蠻功初四川芒都府土捨隴政隴壽與婦支祿爭印讎殺其所部僰蠻阿又磉者唾者鳩等乘機流劫命給事中刑部錦衣衛官各一人會撫按等官議處至是貴州參政傅習僉事徐海都指揮許詔督率永寧宣撫司女土官奢爵等擒獲阿又磉者唾者鳩等四十三人斬首一百一十九級餘黨悉平巡按禦史周廷用以聞因言習海詔及指揮張仁土官金洪等各有撫剿之功宜量加賞勞奢爵宣威效順宜賜敕獎勵四川參議崔旻僉事王芳臨事推避諉禍於人皆當懲戒且請假貴州迆西守備事權止設一人不必更增令四川敍瀘守備兵備兼制芒永東烏等處有警協力撫捕勿自分彼此兵部議覆詔者鴆等俱誅之習等以禮旌獎奢爵等量賞有功官軍及失事者仍令巡按禦史核奏余俟川貴所遣郎中報至並議以聞

○初四川凱裏土捨楊弘與重安土捨馮綸等有怨弘卒綸等誘苖夷攻之更相仇殺侵軼貴州境巡撫貴州都禦史鄒文盛言狀且請移文四川會官撫處踰歲不報文盛乃遣參議蔡潮入播州督致仕宣慰楊斌撫平之因言宜復安寧宣撫司俾弘子弟襲之斌未衰宜仍起任事以制諸夷寨潮撫夷有勞宜量旌擢兵部尙書王瓊議安寧宣撫裁革已久不可更復以啟爭端斌子旣代職亦不可復起土官應襲與否屬之四川潮不俟會勘專之且方以誘殺失事逮問宜令四川鎭鎭巡等官戒諭斌父子及弘子弟各畏法安分毋信姦人妄起事端如潮撫處乖方聽據實劾奏報可文盛所請𨿽難行而撫夷之功實不可誣瓊責四川守臣避難坐視顧以專擅爲潮罪且因以撼文盛其任情無忌如此

○初河南謀反者胡文智王得厚旣伏誅其黨馮端楊淨和冤未決而死於獄至是籍其家屬財產巡撫都禦史沈冬魁因奏端與淨和旣以疑未決而死其親屬宜從末減乃俱發戍邊衛○戊戌吏部奏少師兼太子太師吏部尙書華蓋殿大學士楊廷和歷從一品九年請如大學士李東陽考滿例特加恩典詔廷和累朝名徳中外具瞻端愼忠勤勛猷茂著朕方委任贊理化機其寫敕褒諭令兼支大學士俸並給誥命仍賜宴禮部

○辛丑中元節駙馬都尉崔元魏國公徐鵬舉英國公張侖分祭長陵獻陵景陵裕陵茂陵泰陵文武衙門各分官陪祭儀賓周越祭恭仁康定景皇帝陵寢內官祭恭讓章皇后陵寢俱如常儀是日上在南京遣西寧侯宋愷祭孝陵

○升浙江右布政使徐蕃爲山西左布政使

○大學士梁儲蔣冕言皇上駐蹕南都欲乘秋後獻囚振旅而近來數目遠近惶惶或至夜間爾我相傳以爲耳目有所聞見互相驚恐常不自安及行質問則又彼此推托莫知所自竊惟聖駕所經萬靈擁獲豈宜有此或者因今歲郊祀報本之禮尙遲而未舉天地之心容有未安自去年八月至今廟祭未得親行祖宗之心亦容有未安太皇太后大祥已過升祔之禮尙未成太皇太后之心又容有未安凡近來所傳人心驚疑之事其實非人心之自驚自疑也安知非天地祖宗太皇太后在天神靈之所致乎豈非欲用此警動陛下以促回鑾之期乎又況聖母皇太后朝夕懸望思欲一見而不可得尢不知何如其爲心也陛下得不念祖宗創造之艱難及今日保守之不易而惕然思所以爲天下計哉又南京六科給事中衛道十三道禦史龔大有等亦以爲言皆不報時有物狀如豬頭墮於上前其色綠又拘畱婦人之所滿壁皆有若人頭懸掛於上儲等謂耳目有所聞見蓋指此也

○開中兩淮鹽課十五萬引於薊州召商輸納糧艸

○大學士楊廷和言臣近以九年考滿奉敕兼支大學士俸仍與誥命復遣內臣特賜寶鈔白金彩叚羊酒天光下濟睿澤曲流銜恩未酬以榮爲懼切念臣復任以來三年於此臥病之日十常二三報稱之勞百無一二衰頹日甚瘝曠愈深屢陳乞休之章未奉允兪之旨每欲再申前請顧以時事方殷淸蹕未旋私情猶阻勉彊就列荏苒踰時猥及考滿之期誤受非常之眷楮頒內帑饌錫天廚上尊養羊絡繹載道白金彩幣絢爛充庭拜受之餘戰兢無已竊以誥命之賜責及重泉顯揚之恩加於三代實慰私願敢復他辭惟是受廩於官義當計功而飡伐檀啟素食之誚負乘有致寇之災臣今忝竊穹階已叨厚祿若更兼支五品益重汗顏大約五品一年之俸可爲八口之供當財用匱乏之時正上下節省之日寬一分民受一分之賜省儋石官有儋石之儲伏望聖慈收回成命令臣仍支舊俸少安芻秣之情庶幾恪守官常暫效消埃之報

○壬寅狹西昭慈等寺番僧及答牙阿木等族番人各來朝貢馬及方物賜宴賞彩叚鈔絹等物各有差

○癸卯升普定衛指揮使王雄爲署都指揮僉事冒貴州香鑪山功也

○甲辰太宗文皇帝忌辰駙馬都尉崔元謁祭長陵如常儀

○巡撫湖廣都禦史吳廷舉劾副使黃天爵都指揮僉事劉淳承勘永順保靖之爭避難不往且貪昧放侈宜罪詔逮詣京師治之

○甲寅先是巡撫四川都禦史盛應期議徵僰蠻兵部旣從之會巡按禦史黎龍劾應期才非所宜鎭守太監王潤亦言春深江漲師未可進而應期適以喪去位於是兵部尙書王瓊復議謂應期謀事未合輿論宜移守臣詳議可否毋得妄動致有後艱詔如瓊議仍令應期侯代離任

明武宗毅皇帝實錄卷之一百八十八終

明武宗毅皇帝實錄卷之一百八十九

正徳十五年八月丙辰朔上在南京

○大學士梁儲等言在京在外各該衙門一應題奏事理今年五六月以來伏蒙皇上省覽裁決數日之間連發賫文書官回京中外臣民無不歡慶但朝廷之上一日萬幾兩月文書𨿽已發行然未發行者尙多伏望特命司禮監官將前後各起賫奏文書盡數查出上請禦覽速賜發行﹤鋶﹣釒﹥入不報

○廣東蘇峒十八山靑龍岡帽子峯等處盜平破巢寨二百一十處擒斬首從萬一千二百三人俘其屬四千一百四十八人提督兩廣軍務都禦史楊旦鎭守太監王堂總兵官朱麒等以捷聞賜敕褒勵升其賫捷者職一級

○大學士毛紀釋奠先師孔子如常儀

○朝鮮國王李懌遣陪臣吏曹判書申鏜等來朝貢方物馬匹賜宴並賞金織衣彩叚等物有差

○遼東建州等衛女直都指揮同知等官釋家奴等來朝貢馬賜宴並賞金織衣彩叚等物有差

○戶科給事中曹懷言京通二倉實在米僅六百餘萬不足給二年之用又今起運地方水旱變逆困於供億到才二十餘萬若不早爲之處一旦糧盡京師何以取給謹以六事上請一罷傳奉文職如鴻臚寺太醫院文思院並各局等官武職如錦衣衛指揮千百戶以至總旗凡有傳奉出身者乞通行查革二去投充京城內外無籍之徒投入勢家假名勇士一家或至三四百名每月支來一石費耗國儲及班匠廚役增添多非舊額乞淸查禁革三查冒功近年各邊奏帶報功足多未履行陣甚至同日而兩處獲捷濫冒升賞乞別辧眞僞四革漕債近漕政日弛多由權要之家取放私債勒逼逃竄乞令運官從實開報查革不許擾害官軍五重鹽法往者商人開報挨次稱掣供邊之餘又有餘鹽銀兩解部近年利歸權門每每違例奏討越次開中乞通行各運司衙門申明舊例施行六嚴邊儲近者勢要之家召納糧艸多詭名上報冒領價銀乞通行撫按衙門查實參奏不報

○庚申夜福建福州泉州二府各地震

○罷山東都司署都指揮同知尹增以禦史劉翀劾其姦貪不職也

○巡撫甘肅都禦史文貴奏軍糧缺乏乞仍開納銀例令農民充吏軍職免罪富民給冠帶戶部議從之

○辛酉雲南景東衛地震聲如雷搖僕軍器庫城墻公�廠角羊�民居地多折裂

○壬戌致仕太子太保戶部尙書武英殿大學士靳貴卒貴字充道直隸丹徒人弘治庚戌進士第二人授翰林院編修以東宮出閣講學兼司經局校書進左春坊左中允與修會典成升左諭徳兼侍講正徳初以從龍恩升太常少卿兼侍讀充日講官尋以母憂去終喪仍舊秩升禮部右侍郎劉瑾用事摘會典訛失攺光祿卿尋復舊職薦更吏部進兼學士管誥敕掌詹事府事仍充日講官又進禮部尙書甲戌遂進文淵閣大學士加太子太保戶部尙書武英殿大學士其在翰林同考會試及主順天鄕試者各一主考會試及授庶吉士業者各再當辛未會試後言事者發其私以家僮懼罪而逃得���拭及丁丑春方以病在告忽復出主會試意將示公以湔舊累也顧益致羣疑於是言官復醜詆之遂致仕然猶馳驛給月廩歲隸蔭子爲中書舍人至是卒輟朝賜祭葬如制贈太傅謚文僖貴爲人豊夷端粹發言有章爲文本經術有理致在科場崇雅黜浮所刻文出其手者多典重敷膄號爲博雅獨周旋權宦不失富貴晚旣家居猶悒悒不解薦譽舊徳者竟莫之及云

○汝陽王府儀賓於秀魯陽王府儀賓王炯俱以糾眾劫人坐斬

○癸亥貴州巡按禦史周廷用奏普安州夷賊阿則妻適腔子隆泉統兵數千攻適竹虜其女左參政髙節等及都指揮楊仁密令適竹行賄於隆泉部下鴆隆泉死適腔遂降兵部議加節等旌賞從之

○甲子大學士梁儲等言近聞七月以來大勢虜賊擁眾犯邊深入宣大地方所過殺擄極其慘虐遠近軍民無不驚怨而宣府連年災傷公私匱乏每米一石用銀二兩人民缺食餓死者眾其邊墩守了操備等項軍士逃亡數多各處守墩所餘無幾又皆餓病不堪之人而各邊精銳官軍又先已挑選隨駕南徵患在門庭至切至緊所宜晝夜計慮急爲議處星馳救援猶恐怠緩而乃欲差人前去探聽一往一來動經五六十日臣等愚昧無知竊恐近邊地方將不復爲國家有也況今秋髙馬肥使彼乘虛而入徑犯陵寢薄我京城不知何以爲處伏望皇上憫邊方之危急念防守之無備振旅還京安內攘外實宗社萬萬年無疆之慶也六科都給事中汪玄錫十三道禦史周震等亦以爲言俱不報

○己丑孝慈髙皇后忌辰西寧侯宋愷奉命祭孝陵

○山東濟南東昌府濮州東阿嘉祥壽張縣河南開封府及考城縣各地震

○兵部奏盜劫滄州宜令河間指揮呂昌保定署都指揮時立中徳州指揮趙承恩山東指揮尹昂合兵襲捕凡擒斬十人以上者升一級畏避及失律者治以重罪仍行保定山東巡撫等官嚴謹堤備都督朱洪部下委把總官一員軍三百人聽候會剿制可

○丙寅湖廣廣西四川土官忠峒安撫司等各差通把事來朝貢馬賜宴並賞彩叚鈔錠有差

○丁卯監察禦史朱裳奏言近年學校生儒多尙文藝不以徳行爲重而取之教之者亦然遂使心術壞於未仕之時气節喪於出仕之日乞令提學官考試兼取徳行文藝各立五等定爲升降之法仍令所司修社學選教讀以求實效禮部覆議學校之教以徳行爲先而經義治事亦不可緩故太祖髙皇帝首立學校令各治一經以禮樂書算分科立教蓋仿宋儒胡瑗經義治事之意後立社學頒禁例勒之臥碑至天順中賜提學官敕諭教條詳密其取人則立三等簿以徳行經義治事相兼考驗而尢以徳行爲重近者有司多不能仰承徳意恪守成規失其所以爲教以致士鮮知學而取人者或但以文詞爲主中材以下學無本原一入仕途輒見敗壞宜如裳奏令提學官一遵累朝教典仍置三等簿考驗及社學教讀一一惇行無事虛文則效用多賢而有補聖治矣詔可

○己巳虜駐宣府西路把兒墩朵鑾觜牛心山各連營三四十里兵部議以都督郤永軍居庸參將楊玉軍昌平都督朱洪軍黃花鎭相機防禦仍令宣城伯衛錞南寧伯毛良都督陳義各坐營領操先發義營一千人同都禦史李王�贊守白羊口其十一營各選兵三千人及三大營兵俱聽太監孫和尙書王瓊調用從之

○庚午初監察禦史成英言南京應天等衛屯田其在江北滁和六合等縣者地勢低下屢遭水患竊見自金河港抵濁河以達烏江三十餘里中有古河舊迹請開浚非惟水有所泄前患可消又可接引江潮以資灌漑工部議覆從之

○辛未遣戶部官祭京都太倉之神

○遣順天府官祭宋丞相文天祥

○壬申以災傷免直隸揚鳳淮徐所屬十二州縣及淮安大河二衛夏稅有差

○乙亥大學士楊廷和等言邇者宸濠叛逆皇上親統六師往正其罪天威遠震元惡就擒人心皆爲之喜慰今聞俘系南都亦已數月陛下以萬乘之尊六軍之眾暴露於外尙未定有還期則人心之喜慰者又未免轉而爲憂懼矣伏惟陛下之出已踰一年於玆南郊大禮看牲已久而未祀孝貞皇后大祥已久而未祔殿廷之朝奏久虛宮闈之問視久曠時享太廟久未親行冊封宗藩久未傳制會試舉人久未廷試凡此皆祖宗一定不易之規朝廷至重極大之典萬世所當遵守者陛下爲天地神人之主豈可一切恝然於懷而不爲之省念乎況軍旅屯駐供億旣繁而倉廩在在空虛夫船候送聚集旣多而州縣日日勞擾從徵將士行役旣久豈無父母妻子之念地方人民貧困已極常有死亡轉徙之虞又近日以來京畿及山東河南等處盜賊竊發百十成羣隨撲隨生不能禁止宣府鎭巡官節報虜賊近邊札營長闊三四十里時遣輕騎擾我墩堡深入之計難保必無今日之事豈不大可憂哉豈不大可懼哉此無他蓋以聖駕出京旣遠歷時旣久居守無人政務廢弛其勢必至於此也然此特在聖心一轉移之間耳況今罪人旣得理當奏凱之時天气漸涼正可班師之日伏望皇上思天位之重大念王業之艱難深戒逸遊務存兢業亟降明旨振旅班師還京之日前項祀天告廟論功行賞等事遵炤典禮以次舉行庶幾神人交慰夷夏均歡宗社萬萬年無疆之福端在是矣不報

○丁丑雲南大理府趙州大雨山崩

○庚辰憲宗純皇帝忌辰定國公徐光祚謁祭茂陵如常儀

○命戶部右侍郎邊憲兼都察院右僉都禦史督餉宣府先是寧杲以邊儲匱乏乞下戶兵二部議發銀數十萬兩召買糧艸以給軍旅兵部覆奏謂先因宣府守臣之請已議輸銀五萬至今戶部未發今欲再議其如戶部無處何請遣戶部堂上官一人往督軍餉則利害切己必自有處矣旣得旨戶部因言自正徳十三年至今宣府一鎭已輸銀百萬而鎭巡等官連章奏乞不已不知其銀委之何用廉知本鎭每遇召買糧艸有名無實出納之間任意侵削倉廩空虛職此之故兵部不察此而獨歸之戶部無處猶不責病者之不能謹疾而委於醫藥之無效也但已奉成命不敢不遵宜以本部右侍郎邊憲量兼憲職督餉於宣府兵部復言邊防錢谷出納皆有戶部郎中司之其有獘與否自當查考乞令巡按禦史會戶部主事宋欽兵部主事呂陶取管糧郎中出納之籍而稽之當罪之人據實參究詔亦從之

○癸未敕諭少師兼太子太師吏部尙書華蓋殿太學士楊廷和朕惟上天眷祐國家必篤生賢俊以爲輔弼之資用能圖惟政理化成天下然必進用之旣專且久體貌之旣隆且備庶幾協徳諧謨敉寧弘濟樹功烈於當時垂聲光於後世卿自幼齡取科第動縉紳事我皇祖藝學詞苑積有年勞逮事皇考以及朕躬翰長宮僚資望日深編摩考校才華益著選侍經幄十數年間啟沃良多朕自春宮實切簡注爰自纘服之初擢居內閣累進保傅遂冠三孤地處深嚴職司密勿乃能忠以體國公爾忌家誠意見於謀猷藻思形諸述作比緣終制臺位久虛尋復召還忠藎彌篤上承徳意下軫時艱調護維持心勞力瘁矧當四方多事之秋前後兩值逆藩之變運籌建議動中機宜遏絕姦萌消弭禍亂國是攸屬中外底寧頃以一品秩滿九載盛名淸節終始弗渝偉績殊勛輿論推服朕心嘉悅玆特降敕褒諭仍令兼支大學士俸賜宴禮部給誥命賞賚以示優崇尙念四海之大萬幾之繁治忽安危胥此馬系朕方夙夜勵精弗遑寧處亦惟左右耆徳舊學之臣是信是咨以匡輔不逮卿其益體朕懷竭誠殫慮贊襄庶務登於至治斯不負上天眷佑之隆朝廷倚毗之重而卿亦永有令譽於無窮矣欽哉故諭

○以水災免江西十三府稅糧有差

○甲申兵部言乾淸坤寧二宮上林苑海子浣衣局獻陵明樓迎翠昭和崇智光霽殿等工俱發團營官軍赴役至數萬人今宣府有警請發還本營操練以三大營軍代之繼今有違例奏請者聽本部及該科劾究詔役於宮殿者皆勿罷

明武宗毅皇帝實錄卷之一百八十九明武宗毅皇帝實錄卷之一百九十

正徳十五年閏八月丙戌朔

上在南京

○庚寅建州等衛女直都督同知撒魯都等來朝賀賜晏並彩叚諸物有差

○占城國遣番使頭目通事番稍王叔沙沒底大等朝貢賜晏賞彩叚諸物有差

○壬辰上詣孝陵辭

○癸巳上受江西俘

○丁酉上自南京旋蹕是夕發龍江

○己亥唐府承休王芝埌薨王憲王第五子母妃焦氏天順己卯十月初四日生成化辛卯冊封承休王甲辰革爵弘治甲寅復爵至是薨輟朝一日賜祭葬如例謚曰榮和

○辛丑上在儀眞命都督李琮祭旗纛之神

○壬寅上漁於江口次日如瓜洲避雨民家是夜宿望江樓

○詔營建采木勞費軍民財力誠可憫念各地方官亦各勤勞日久卽寫敕令侍郎陳雍等賞勞優卹仍令雍祭神木山之神以答靈貺從工部奏也

○癸卯上自瓜洲濟江登金山遂至鎭江幸致仕大學士楊一淸第明日復幸焉入於書室命一淸檢諸書進禦問文獻通考是好書一淸對曰有事實有議論誠如聖諭問幾冊對曰六十冊問世間書更有多於此者否對曰冊府元龜更多凡二百二冊俱取以進又明日飲於一淸第樂作上分題制詩十章賜一淸命一淸亦爲之一淸爲詩進呈上覽畢爲易數字是日一淸厚有所獻上大悅及駕還凡五幸焉又幸大學士靳貴第時貴已卒殯於堂上臨其柩嗟悼之命所從番僧爲之誦經薦福貴家亦有所獻云

○調江西按察司副使陳槐於湖廣整飭靖州等處兵備

○己酉翰林院編修蔡昂乞還鄕養病從之

○庚戌上發鎭江

○巡按直隸監察禦史範永鑾言天下之患莫大於上下之情不通近年以來廷臣或請罷遊幸或請建儲君或請親君子遠小人惟冀聖心感悟悔往圖新柰何日月之光愈遠綸綍之音不聞諸臣論列得入禦覽與否不可得而知也間有批答多假乎左右而內閣之臣無與臣恐一日禍作陛下置天下於何所邪不報

○壬子上再宿望江樓

○長寧安撫司番僧寨首方保等貢方物賜晏並賞彩叚絹鈔有差

○癸丑上至揚州仍寓總督府

明武宗毅皇帝實錄卷之一百九十

明武宗毅皇帝實錄卷之一百九十一

正徳五年九月乙卯朔

上在揚州遣都督宋彬祭旗纛之神於蕃釐觀

○丁巳撫按等官設晏慶功其儀用金銀牌各二軸一旗帳一彩幣若干匹其餘折價以進

○廣西鎭安等府杲化等州各遣官族人等貢馬並方物賞彩叚鈔錠有差

○戊午孝恭章皇后忌辰壽寧候張鶴齡謁祭景陵如常儀

○上自揚州北還

○庚申上至寶應復漁於範光湖鎭守太監丘得索進貢物不得以鐵索系知府蔣瑤窘辱備至數日乃得釋

○辛酉上駐蹕淮安都禦史叢蘭總兵官顧仕隆等進賀功金牌花紅彩帳上戎服簪花鼓騎入城過山陽縣學入焉視廊廡肖像移時復入教官舍取資治通鑑等書以出先是有司治故尙書金濂第以俟臨幸是夜止濂第

○癸亥重陽節上在淮安左右競進菊花旗牌官遂緣此責取於民城中大擾

○丙寅上至淸江浦復幸太監張陽第踰三日上自泛小舟漁於積水池舟覆溺焉左右大恐爭入水掖之而出自是遂不豫

○修理獻陵明樓成

○丁卯以水災免順天永平保定河間四府所屬州縣夏稅有差

○大學士楊廷和毛紀言近日傳說皇上班師已離南都不日奏凱還朝內外大小臣工聞之不勝歡慶所有郊天祔廟朝賀殿試並獻俘賞功諸典禮候聖駕到京之日必將次第舉行不待言矣但今各衙門題奏文書已經臣等擬票封進各該管文書官節次前往軍門賫奏自去年八月以後至今年正二月文書𨿽經奏過尙有多年未曾發回自二月以後至今一應文書俱未發出以致各衙門本內往往皆稱未奉明旨其實前後事情不相照應難以遵行況中多重大緊急事情不可遲誤者如吏部推用南京操江並鄖陽貴州延綏等處巡撫都禦史並各處布按二司方面官其部推用寧夏遼東總兵官皆邊方重地鎭巡重任日久缺人辦事又法司問完提解人犯監禁日久未見發落及各重囚例該秋後處決今日期將近難以遽行又甘肅地方先年起送進貢夷人差官查理明白又令畱往在關及近日佛朗機並滿剌加占城等國進來番文事干地方俱未見有處置夷情反覆不可不慮又各處災異頻仍盜賊生發徵免錢糧賑卹貧困事多稽滯人心不安其江西逆賊𨿽已就擒而荼毒之餘軍民十分困苦見今功罪未論刑賞太遲都禦史孫燧副使許逵盡心死節天下之人皆痛憤之今已一年之後尙未顯加褒卹何以激勸人心況天气漸寒河道將凍糧運俱塞商賈不通將來之患尢有可憂伏望聖明俯審輿情深惟至計早旋法駕不必畱停仍令通查前後賫奏文書先行奏請回京發與各該衙門遵守施行庶幾政務不廢人心稍安不報

○辛未法司如例會官審錄重囚應死者五十七人免死戍邊衛者三人內官充淨軍者一人婦女杖而釋之者三人

○申嚴捕盜之禁先是東城民爲盜所劫錦衣衛及給事中等官劾巡捕等官罪兵部覆奏近例三月不獲始奪俸罰太輕請自今五城並錦衣衛團營捕盜官盜起限外不獲者如千戶姚安例各奪俸兩月把總巡捕官一月總甲校卒俱逮治若一月內賊三四發者參奏逮問又夜禁不嚴窩主不治盜終難息宜申明舊例犯夜禁者執送法司問罪職官奏請所獲之盜若無名籍則追治窩主罪至充軍詔如擬行之

○巡按狹西禦史李獻劾甘肅巡撫都禦史文貴先任楡林攺作墩臺所費銀兩不下數萬卽此一事他可類見況今衰老豈有善謀求其不僨事取敗者鮮矣伏望軫念邊鎭急賜罷黜命下吏部知之

○丙子上至東昌

○丁丑以明日萬壽聖節建昌候張延齡恭順候吳世興安仁伯王桓分祭長陵獻陵景陵裕陵茂陵泰陵儀賓周鉞祭景皇帝陵寢內官祭恭讓章皇后陵寢俱如常儀

○戊寅萬壽聖節文武百官於奉天門行遙賀禮是日上至臨淸撫按等官稱賀於鎭守太監第

○免甘州中護衛屯糧有差以被虜患故也

○以旱災免狹西鞏昌臨洮二府及蘭州甘州等衛夏稅有差

○庚辰泰寧等衛都督孛來罕等差頭目塔卜歹等來朝賜晏並賞衣服彩叚有差

○壬午賞朝鮮國王李懌差來陪臣工曹參判等官吳堡等衣服彩叚有差

○甲申詔自今戶部歲差一主事或員外郎一人於蘭州專管甘肅糧餉禮部乃鑄關防給之從巡按禦史潘仿奏也

○賞湖廣都司施州衛大旺等安撫司差來通把事譚彥等彩叚等物有差

○先是戶部主事南大吉放七月分官軍食糧以各衛與各營文冊所載數目姓名中多抵牾宜查處戶部尙書楊潭等因請下兵部令各營每月先將查糧文冊分別舊管新收開除實在造送本衛該衛驗審無差限前月十五日以前送部查考坐撥違者罪之已得旨如擬行兵部尙書王瓊等又言食糧文冊例於前月二十日前開送戶部各司各司取營衛參互查對以防欺獘其下糧廳委官止據冊放支而已今若使營衛會同造送則彼此通同非先年參互稽考之意矣宜止如舊例令十三司查對送委官放支爲便其營衛文冊查對不同者卽行扣除不與坐撥仍將該衛官吏治罪報可是時瓊狠愎自用不欲人言其私及戶部奏聞猶彊辯自飾不得已姑令本部主事路直查究直取大寧中衛七月分糧冊與該營糧冊參考冒支至三百餘石於是瓊始奏請治冒支罪且言直所查一衛而獘如此則他衛可知宜令戶部各司將七月分俱行查對有增減不同冒支情獘會本部主事查明參究以後該部務按月查理有增減不同者指實奏處之

○以明日十月朝彭城伯張欽安昌伯錢承宗惠安伯張偉分祭長陵獻陵景陵裕陵茂陵泰陵遣儀賓周鉞祭恭仁康定景皇帝陵寢遣內官祭恭讓章皇后陵寢俱如常儀

○右僉都禦史巡撫遼東張禴卒禴字汝誠大寧前衛籍順天府平谷縣人弘治己未進士授戶部主事丁憂服闋攺刑部升員外郎郎中攺監察禦史升太僕寺少卿右僉都禦史巡撫大同降泗州知州升狹西副使山東左參政丁憂服闋復除狹西再升右僉都禦史巡撫遼東卒於任禴爲人精敏機警正徳初逆瑾用事攺禦史查盤山西倉庫錢糧專事苛察以希合瑾意遂歷升至僉都禦史瑾敗兩京科道官交章劾其助瑾爲虐交結阿附納賄驟遷士論鄙之遂坐瑾黨落職猶未足以厭眾心也及再起巡撫𨿽頗能延訪眾謀拊循士卒欲自勵以蓋前愆然大節不謹則𨿽有他才能亦不足取矣

明武宗毅皇帝實錄卷之一百九十一

明武宗毅皇帝實錄卷之一百九十二

正徳十五年冬十月乙酉朔享

太廟駙馬都尉崔元代行禮

○己丑孔顏孟三氏子孫教授司生員孔彥珩援天下學校開貢例奏乞每歲貢二人亦四年而止允之

○庚寅上至天津�雲南府地震

○癸巳革守備河南南陽等處都指揮僉事鄭存仁以巡按禦史汪淵劾其朘削軍士私通賊賄之罪也

○丙申以水災免遼東三萬等衛鐵嶺中左等所屯田子粒之半

○丁酉周府臨湍王安瀺薨王榮惠王長子母杜氏成化丙申生初封鎭國將軍弘治丁巳襲封臨湍王至是薨輟朝一日賜祭葬如例謚曰端簡�誠孝昭皇后忌辰駙馬都尉蔡震謁祭獻陵如常儀

○壬寅以行人孟奇夏言顧濟知縣徐景嵩底蘊進士胡汭陳江魯綸爲給事中奇景嵩戶科蘊禮科言兵科濟刑科汭工科江南京戶科綸南京兵科

○實授南京試監察禦史余翺等爲監察禦史翺四川道周允中廣西道楊銓湖廣道李孟旭江西道陳克恭貴州道張彥杲山東道

○乙巳以冰雹免山西大同縣並大同前等六衛田糧有差

○己酉遼東蓋州衛地震聲如雷

○庚戌上至通州兵部尙書王瓊往迎見瓊亦與宸濠交通者時京師喧傳有旨收吏部尙書陸完及瓊二家懼每夜以私藏散寄之鄰舊及上將還瓊假公務以往因求捄於江彬事得釋未幾彬引薦遂代完位○辛亥直隸淮安府地震

○壬子巡按廣東監察禦史程昌言饒平縣三河驛驛丞王思湖廣沅州竹寨驛驛丞周廣皆以言事謫降其人品世所共許乞攺授教官少盡其用不報

○癸亥發太倉銀一萬七千二百兩送內承運庫以備賞賜

○甲寅召戶部尙書楊潭赴行在

○致仕應天府府尹王宸卒宸字具瞻其先河南郟縣人因從戎籍於眞定弘治庚戌進士授吏科給事中遼東守臣妄殺夷人冒功次命宸往案之尋遷刑科左給事中禮科都給事中上新政番僧那卜堅參道士陳應﹤衤盾﹥以左道出入禁掖宸請明正其罪戊辰遷吏科都給事中己巳遷光祿寺少卿庚午遷南京太常寺少卿壬申遷南京光祿寺卿乙亥擢應天府府尹明年乞歸又四年卒賜祭葬宸始終淸愼爲士論所與

明武宗毅皇帝實錄卷之一百九十二明武宗毅皇帝實錄卷之一百九十三

正徳十五年十一月戊午朔大學士楊廷和等言伏聞聖駕凱還至通州臣等不勝惟慶今歲事將暮郊祀大禮尙未舉行況明年祀期又近我祖宗舊制一歲一郊禮不可缺伏望亟命欽天監先擇今年郊日仍以禮部議上祭告獻俘諸禮典卽日發下庶可遵行不報

○庚申南京六科給事中衛道禦史鄭慕等言陛下臨禦已十有五年前星尙隱人心無所系屬近以北虜陸梁逆藩倡亂躬行天討而居守者曾無近屬至親萬一不軌之徒包藏禍心豈不深可懼哉伏望選宗室近屬之賢者優其禮秩仍選師保教育成徳以系億兆之心迨皇嗣誕生退就外藩此誠宗社無疆之慶也不報

○吏部尙書陸完有罪執赴行在完自爲江西按察使時與宸濠相比旣去任常以贈遺致殷勤濠之乞復護衛也完在兵部先爲遊說內閣柄事者旣乃援祖訓覆奏實陰爲之地護衛旣復濠逆謀益起人皆歸罪於完及在吏部濠貽書欲有所黜陟輒從之完常對眾稱濠賢有之官江西者每密諭意令無與濠忤初聞濠反時完猶言王必不反乃傳者誤及濠旣擒太監張永至江西搜閱簿籍得完平日交通事奏之上還至通州乃傳旨執完並收其母妻子女封識其家班師日完裸體反接揭白幟雜俘囚中以入將置之極刑會上晏駕今上卽位屢下廷臣讞完祈哀不已乃比依交結朋黨紊亂朝政律以請詔宥完死謫戍福建靖海衛妻子得釋時母年已九十餘竟死於獄完以脂韋致顯位前後納濠饋不計其數獄辭僅以金臺盞一彩叚四坐之蓋法官曲爲之庇云○執太監商忠杜裕少監盧明奉用趙秀錦衣衛都指揮薛璽指揮陳善監察禦史張鰲山河南右布政使林正茂等俱下錦衣衛獄先是司禮太監張雄東廠太監張銳嬖幸用事宸濠欲結內焉賂伶官臧賢以通銳忠明以通雄饋各萬計由是問遺相屬凡所奏求二人必助成之明與用秀俱辦事文書房濠每厚賄以探中朝消息明又假報訃至江西重有所獲濠嘗嗾太監黎安與淮王奏訐杖殺其長史莊典璽往按之曲爲隱諱濠饋銀千兩以謝喜家販鬻幣貨濠使至京饋賄不足則出以貸之裕守宣武門爲濠使出入所經亦受其賄而館之鰲山爲諸生應舉時濠召見悅之自後每有饋問不能郤正茂爲按察使時與鎭守太監許滿皆與濠厚受其禮物至是爲張永所發詔逮捕忠等付獄並收其家屬裕尋死獄中今上卽位後法司以獄上忠明用秀璽喜皆論斬滿鰲山正茂革職初官兵克復南昌得濠簿籍所記平日饋送主名徧於中外多者累數萬少亦不下千李士實嘗疑其太費濠笑曰此爲我寄之庫耳王守仁以簿籍連及者眾令焚之永所發者僅百之一二云

○辛酉傳旨令司禮監太監蕭敬李英閒住亦以嘗與宸濠通也

○命以是月二十八日郊祀祝文攺孟春爲仲冬旣而復命攺擇

○乙丑福州府地震越一日復震

○己巳南京三法司會審罪囚坐死者三人情可矜疑謫戍者八人其一婦人杖而釋之

○南京太常卿吳一鵬服闋復除原任

○升山東按察司副使舒晟爲苑馬寺卿

○升右給事中熊浹余王�贊許復禮爲左給事中給事中劉濟田賦爲給事中浹吏科王�贊濟戶科復禮刑科賦工科

○升浙江布政司右參政潘鐸爲右布政使山東按察司副使江潮爲按察使南京兵部郎中魏校濟南府知府髙嶼爲副使校廣東提調學校嶼山東整飭天津等處兵備戶部郎中丁致祥工部郎中李仕淸南京禮科給事中王子謨貴州僉事徐海爲參議致祥子謨湖廣仕淸陜西海四川刑部員外郎張文魁爲山西僉事

○命定國公徐光祚中軍都督府掌印

○命四川都指揮同知徐溥貴州都指揮僉事顧恩山西都指揮僉事章傑各本都司掌印

○命前軍都督府署都督僉事王英充右參將分守廣西柳慶等處山西都司都指揮僉事李鑑守備寧武關升懷來衛指揮使吳瓛爲署都指揮僉事守備赤城堡

○巡按四川禦史黎龍奏松潘西革寨番蠻屢肆搶掠副總兵等官秩任偏小乞令巡撫都禦史盛應期以春夏駐松潘秋冬巡腹裏庶事有責成兵部議覆應期已會總兵官吳坤徵剿僰蠻況天全六番亦當有事宜量加副總兵張傑職級攺爲鎭守令其相機戰守兵備副使胡澧攺別用推有才力者代之應期俟徵僰蠻事畢常往松潘有事出巡腹裏詔升傑爲都督僉事仍充副總兵鎭守餘如議

○庚午直隸崇明沙千戶所火自空隕於海大如斗曳尾如虹天鼓隨鳴同日昆山縣空中火光起聲如雷

○辛未是夜北安門有大者二人縋皇墻而下守衛官校獲之以聞詔付鎭撫司鞫治

○壬申升刑部左侍郎金獻民爲南京刑部尙書都察院右都禦史叢蘭爲南京工部尙書巡撫湖廣右副都禦史秦金爲戶部右侍郎

○升河南布政司左布政使李承勛爲都察院右副都禦史巡撫遼東兼贊理軍務湖廣按察使胡世寧爲右僉都禦史巡撫四川

○升貴州布政司左布政使趙大奎爲應天府府尹鴻臚寺左少卿魏境爲本司卿

○升四川按察司按察使彭傑河南布政司右參政陳琳雲南右參政盧翊爲右布政使傑雲南琳廣東翊廣西山西按察司副使沙鵬四川左參政李麟爲按察使鵬福建麟貴州禦史孫樂李潤刑部郎中陳璋陜西右參議孫經浙江僉事胡訓靑州府知府李玨臨安府知府朱琉邵武府知府張羽爲按察司副使潤玨山東樂經陜西璋琉雲南訓廣東羽河南兵部郎中陸溥許云鵬南京兵部郎中湯繼文爲布政司參議溥江西云鵬山西繼文福建吏科給事中範洵監察禦史周廷用伍希儒南京監察禦史陸時通戶部員外郎李朝宗刑部員外郎臧相前軍都督府經歷李紀杭州府同知丁儀通州知州夏邦謨爲按察司僉事洵湖廣廷用浙江希儒時通廣西朝宗陜西相廣東紀山東儀四川邦謨貴州

○升山西按察司僉事盛鵬爲陜西行太僕寺少卿

○復以鄭嶽爲四川布政司左布政使

○守備南京成國公朱輔協同守備西寧侯宋愷各奏乞辭任兵部議以江西之變輔愷倉惶失措宜從其請得旨輔仍舊守備愷回原府帶俸

○命豊潤伯曹愷南京前軍都督府掌印專管操江

○命惠安伯張偉提督神機營南寧伯毛良效勇營江西署都指揮僉事王繼善南京小教場浙江都指揮僉事牛桓南京神機營各坐營管操

○命山西署都指揮僉事袁勛本都司掌印

○命陜西山丹衛署都指揮僉事武振充副總兵協守甘肅升湖廣施州衛署指揮使童曰�永爲署都指揮僉事充右參將分守靖州都指揮僉事琴大聲守備淸浪河南衛指揮同知王昌爲署都指揮僉事守備南陽山西太原右衛指揮使馬豸爲署都指揮僉事守備平虜城大同右衛指揮使張寧守備廣靈城

○癸酉升山東布政司左布政使姚鏌爲都察院右副都禦史巡撫延綏等處地方攺提督操江右僉都禦史劉玉提督撫治鄖陽等處地方

○升南京太僕寺卿毛埕爲南京都察院右副都禦史提督操江

○命署都督同知陳義揚威營坐營管操仍於白羊口防守

○升蔚州守備指揮僉事楊機爲署都指揮僉事充右參將分守宣府南路綏徳衛指揮同知藍�守備靈州

○命萬全都司都指揮僉事祝隆本司掌印

○禮部尙書毛澄等言宸濠反逆皇上親率六師往正其罪與宣徳間親徵漢庶人髙煦故事相同柦一應禮儀無從查考請於師還之日聖駕從正陽門入遣官告謝天地太廟社稷上詣奉先殿幾筵殿各謁見畢朝見皇太后次日早上禦午門樓文武百官朝見行五拜三叩頭禮畢行獻俘禮劾奏得旨仍擇日詔告天下次日早文武百官上表慶賀詔曰宸濠朕自有處置餘如所擬

○丁丑太監魏彬傳旨令五府六部都察院通政司大理寺鴻臚寺錦衣衛六科十三道每衙門止畱佐貳官一員在京其餘並內閣皇親公侯駙馬伯俱赴行在時上久駐於外京師洶洶傳言江彬欲爲變及聞盡召諸大臣人情益懼

○己卯大學士楊廷和毛紀赴通州因言臣等恭詣行在伺候朝見伏聞聖意欲命多官會議逆賊宸濠罪狀臣等切惟宸濠悖逆天常滅絕人紀肆行反叛覆載不容今幸皇上親統六師布昭聖武罪人旣得亟宜明正典刑以雪神人之憤但我朝祖宗以來凡議擬大罪必於內闕卽古廟議之意處決重囚必於市曹卽古刑人於市與眾棄之之意此乃一定不易之成規百五十餘年莫之敢變況聖駕親徵逆賊之時已嘗告於天地宗廟社稷今日奏凱還京豈可不復行祭告以答庇護之靈貺乎請聖駕到京之日先行祭告俟獻俘之後將逆黨奏請聖斷然後論功行賞詔告天下如此則大禮旣舉大法以彰國是不搖人心胥定我皇上攘外安內之功兼備而無遺矣不納

○辛巳大學士楊廷和等言昨司禮監官傳諭聖意欲令臣等擬旨命多官議處反賊宸濠並從逆拱樤等十四名罪犯臣等仰惟皇上爲宗社生靈之故親統六師往正宸濠反逆之罪先行祭告天地宗廟社稷詔告天下仍書諭各王府然後出師是皇上奉天地祖宗之命躬行天討而非爲己私也今罪人旣得地方以寧班師北還駐蹕通州咫尺京師未先祭告以復天地祖宗之命又未詔告天下及書諭各王府以慰遠近親﹤鋶﹣釒﹥之心乃遽欲議處宸濠等罪惡則出師爲有名班師爲無名使聖武神威伐叛安民之奇勛偉績皆泯無聞於世矣臣等受恩深厚叨列扈從此而不言其爲負國孰大於是所降旨意臣等不敢撰擬伏乞聖明鑑納

○癸未整理兵糧兵部左侍郎兼左僉都禦史王憲等奏江西之捷言隨駕太監魏彬等內閣大學士梁儲等朱彬張永張忠朱泰朱暉及都督朱周朱琮白玉宋贇太監於經劉祥朱政王鎬等錦衣指揮張璽張倫都禦史王守仁知府升按察使等官伍文定邢珣等都指揮餘恩李楫等守備升參將楊銳知府升少卿張文錦南京守備太監等官黃偉喬宇等操江南和伯等官方壽祥劉玉等紀功科道等官祝續等禦史謝源等巡撫蘇松侍郎李充嗣漕運鎭遠侯顧仕隆都禦史臧鳳巡撫都禦史叢蘭劉達伍符王珝管河都禦史龔弘都禦史秦金許廷光太僕寺卿等官汪舉毛珵等巡按禦史孫漳等功各有差俱宜升賞參政王綸等都指揮馬驥等禦史王金等副使曹雷等罪各有差俱宜究問故都禦史孫燧副使許逵死於亂俱宜褒獎其首稱上亦曰威武大將軍總兵官後軍都督府太師鎭國公所奉旨皆以案驗爲辭謂總督親徵指授方略以致元惡就擒眞萬世緯績且軍令嚴明惟在弔民伐罪所至秋毫無擾臣等睹玆盛事不勝慶幸蓋八月十三日奏也至是始得旨各賜敕獎勵賫奏人各如例升賞有功官員軍民人等令兵部卽會議以聞計賊平之後已一年有半矣

明武宗毅皇帝實錄卷之一百九十三明武宗毅皇帝實錄卷之一百九十四

正徳十五年十二月己亥朔

上在通州

○巡按直隸禦史葉忠上﹤鋶﹣釒﹥行在所曰乃者寧藩不道陛下赫然震怒降詔親徵以萬乘之重下侵一將之事識者固以爲非策矣幸而天祐社稷元凶就擒此亟宜振旅還師之時也顧乃經歲未返道路若於候迎公私疲於供應內而人心危疑外而四夷窺伺陛下智勇不世出豈誠昧於此哉殆必左右讒佞之人有滎惑陛下以售其姦者夫陛下之天下誰與之天地祖宗之所以福陛下者也今天地之大祀未舉祖廟之時祭或缺陛下之心能安乎皇太后惟陛下一子今侍膳之禮久曠倚閭之念必動陛下之心能安乎三年一考察三年一策士皆國朝大典今過常期者已七八月矣幾務滯而弗行社稷虛而失守陛下之心能安乎且師之所處荊棘生焉今六師久暴饑者弗食勞者弗息萬一變生肘腋何以禦之昔人有言白龍魚服困於豫且又曰胡越起於轂下而羌夷接軫可不懼哉願速發明詔卽日班師上副宗社之托下順臣工之心初上渡江時忠上此奏人爲危之上亦不罪也

○以太監金義陳浩充正副使封朝鮮國王李懌嫡長子峼爲世子仍以文綺四襲賜之

○己丑命懷寧候孫瑛武靖伯趙弘澤管領紅盔將軍直宿侍衛丰城候李旻南京協同守備山西行都司都指揮僉事李瑞於五軍營大營萬全都司都指揮僉事馬經於殫忠劾義營各坐營管操江西都司都指揮僉事髙厚於本司掌印

○打喇兒寨冠帶頭目用中蓬遣部下番僧頭目伽革兒藏卜等貢方物給賞如例

○禮部上獻俘禮儀先期一日內官設禦座於午門樓前楹正中是日早錦衣衛設儀仗於午門前禦道之東西教坊司陳大樂於禦道南東西北向鴻臚寺設贊禮二人於午門前東西相向設文武官及諸番使客人等侍立位於樓前禦道南文東武西相向設刑部獻俘官位於午門前禦道東稍南西向設獻俘將校位於午門前禦道西稍南北向引禮引文武官東西序立獻俘將校引俘候於午門前西邊文武班之後上常服禦奉天門鐘聲止鴻臚寺官跪奏請上乘輿樂作至午門樓上升座樂止鳴鞭訖文武百官入班北向立唱排班班齊贊鞠躬樂作五拜三叩頭興平身樂止贊獻俘獻俘將校引俘至獻俘位北向立定俘跪於前刑部等衙門官詣樓前中道跪劾奏請旨承旨畢文武百官入班北向立唱排班班齊致詞官詣中道跪致詞賀訖贊鞠躬樂作五拜三叩頭興平身樂止鴻臚寺跪奏禮畢樂作駕興樂止百官以次退上可其奏值上弗豫弗果行

○海外佛朗機前此未通中國近歲吞並滿剌加逐其國王遣使進貢因請封詔許來京其畱候懷遠驛者遂略買人口蓋房立寨爲久居計滿剌加亦嘗具奏求捄朝廷未有處也會監察禦史丘道隆言滿剌加朝貢詔封之國而佛朗機並之且﹤口舀﹥我以利邀求封賞於義決不可聽請卻其貢獻明示順逆使歸還滿剌加疆土之後方許朝貢脫或執迷不悛𨿽外夷不煩兵力亦必檄召諸夷聲罪致討庶幾大義以明禦史何鰲亦言佛朗機最號凶詐兵器比諸夷獨精前年駕大舶突進廣平省下銃炮之聲震動城郭畱驛者違禁交通至京者桀驁爭長今聽其私舶往來交易勢必至於爭鬥而殺傷南方之禍殆無極矣且祖宗時四夷來貢皆有年限備倭官軍防截甚嚴間有番舶詭稱遭風飄泊欲圖貿易者亦必核實具奏抽分如例夷人獲利不多故其來有數近因布政使吳廷舉首倡缺少上供香料及軍門取給之議不拘年分至卽抽貨以致番舶不絕於海澳蠻夷雜沓於州城法防旣疏道路益熟此佛郎機所以乘機而突至也乞查復舊例悉驅在澳番舶及夷人潛住者禁私通嚴守備則一方得其所矣禮部覆議道隆先爲順徳令鰲順徳人故備知其情宜俟滿剌加使臣到日會官譯詰佛朗機番使侵奪鄰國擾害地方之故奏請處置廣東三司掌印並守巡巡視備倭官不能呈詳防禦宜行鎭巡官逮問以後嚴加禁約夷人畱驛者不許往來私通貿易番舶非當貢年驅逐遠去勿與抽盤廷舉倡開事端仍行戶部查例停革詔悉如議行之

○提督贊畫機密軍務兼提督官校辦事後軍都督府平虜伯朱彬奏隨駕南徵奉總督軍務威武大將軍總兵官後軍都督府太師鎭國公朱壽指示方略將震濠等逆黨申宗遠者十五人並家屬擒�乞明正其罪上批答曰卿提督贊畫機密軍務乃能承受方略緝捕賊黨無遺地方安靜朕甚嘉之自非謀勇兼資忠誠體國安能及此別當論功行賞先寫敕獎勵歲加祿米百石蔭一子爲錦衣衛世襲正千戶宗遠等俟獻俘畢法司於闕下會鞫以聞凡侯伯祿米皆本色折色兼支戶部尙書楊潭欲媚彬乃援慶雲侯例請彬先給祿米一千石並今所加俱本色時題奏𨿽有稱鎭國公者猶不敢名惟彬遂指斥若敵已云

○添設副總兵官一員鎭守九江安慶等處地方兵部奏九江府隸江西衛隸直隸舊設守備都指揮於安慶兵備副使於九江節制旣分逆藩之變遂致誤事今宜革兵備副使以守備攺充副總兵官兼轄安慶九江使詔從之

○鎭守宣府總兵官朱振副總兵陶傑遊擊將軍時春分守太監侯欽馮敬葉森右參將張曰�永左參將都勛江桓守備都指揮朱林俱自宣府來迎駕巡按禦史呂秉彜以邊將輒離任特奏之得旨謂已知矣

○賜宸濠死先是有旨召皇親公侯駙馬伯內閣府部大臣科道官俱至通州議宸濠獄於是列上其罪狀言宸濠大逆不道宜正典刑栱樤覲金�嬴宸沨宸瀾宸��月盈�宸洧宸﹤氵鳳﹥宸汲宸湯宸滻及已死栱栟覲鋌栱槭宸澅助逆皆宜同罪死者亦戮如法上曰宸濠等得罪祖宗朕不敢赦但念宗枝姑從輕悉令自盡仍焚棄其屍上之北還也每令宸濠舟與禦舟銜尾而行意甚防之及駐通州謂左右曰吾必決此獄乃入羣臣議請如先年處置髙煦寘鐇例祭告天地宗廟仍敕天下諸王議罪然後明正其法乃爲合體上使人論意再三羣臣莫能奪傳者皆以江彬將復邀上北幸故欲速決此獄云

○壬辰臘八節免百官宴

○辰刻日生背气及左右珥俱赤色久之漸散

○彰徳府地震

○南京六科給事中易王�贊等言宸濠逞其凶暴中外靡然從之其謀復護衛獨大學士費宏以爲不可遺以厚賄其弟編修采峻拒不納且對其使力致沮抑之意若官於江西者則惟先任巡按禦史範輅舉奏樂官奏榮及議定朝王禮儀副使胡世寧抗﹤鋶﹣釒﹥發其罪狀而四臣者皆罹禍不測今濠旣以逆敗論其功奚啻比之曲突徙薪者顧可終於擯斥耶此非臣等之私言實天下之公論也伏望以特敕起宏復置左右世寧等皆加超擢庶忠賢舉用人心益勸直隸巡按禦史寧欽亦言濠陰圖不軌宏每發其惡於朝竟爲所忌誣以罪而去又並及其弟采今濠果反矣則宏之先見可不謂難哉且大臣之進退國之隆替由之如宏者誠不宜久廢也請亟起而任之並復采官河南道禦史熊相亦以宏首發濠逆謀功不可泯乞召還內閣且言先任浙江布政使方良永劾錢寧鬻鈔幾爲所陷修撰舒芬員外郎夏良勝主事萬潮等諫阻南巡皆被譴謫亦宜令吏部查議生者召還或量升擢死者加贈或錄其子孫則陛下之於喜怒眞無固必矣﹤鋶﹣釒﹥入俱下所司知之

○癸巳初南京吏部考功司火尙書劉春等自﹤鋶﹣釒﹥引罪並劾巡風郎中尢樾主事黃祺等巡視不嚴是日聖駕將至南京百官皆出郊迎春等頗籍爲辭上亦以是勿罪惟奪樾祺俸三月

○甲午上還京文武百官迎於正陽橋南是日大耀軍容俘諸從逆者及家屬數千人陳輦道東西陸完錢寧等亦皆棵體反按以白幟標姓名於首死者懸首於竿亦標以白幟凡數里不絕上戎服乘馬立正陽門下閱視良久乃入諸俘者自東安門踰大內而出彌望皆白識者訝其非美觀云

○以親徵凱旋遣定國公徐光祚駙馬都尉蔡震武定侯郭鄖祭告天地太廟社稷○丙申巡撫順天府等處副都禦史劉達從駕至京移文禮部求與慶成慶功宴禮部奏非例上特允之

○丁酉大祀天地於南郊初獻時上拜嘔血於地不能終禮遂扶歸齋宮蓋自是不復郊矣踰宿駕乃入禦奉天殿文武羣臣行慶成禮傳旨免宴

○庚子罷皇城四門京城九門防守內外大臣

○以水旱免四川保寧順慶二府已州蒼溪等一十州縣稅糧有差

○詔廣西田州府土兵自今遇有徵調夏秋仍戶畱一二丁耕種以供常稅勿盡丁俱發其從徵者久勞於外亦量爲賑卹或停免其稅從掌府事指揮岑猛奏也

○辛丑賞百官彩叚銀牌有差

○占城國王沙古卜洛差王叔沙沒底大並正副使沙缽脫那辦等進貢謝冊封恩各賜冠帶有差

○壬寅立春上不視朝順天府官於奉天門進春如常儀

○癸卯太監魏彬傳旨朕體未平暫免朝參各衙門俱安心辦事於是文武羣臣各具﹤鋶﹣釒﹥詣左順門問安上溫旨答之

○朝鮮國王李懌差陪臣戶曹參判黃琛等進方物馬匹賀明年正旦節賜宴給賞如例

○丙午以霜災免山西行都司並大同府所屬衛所州縣秋糧有差

○以災傷免陜西西安府所屬州縣並西安左等衛所稅糧有差

○南京給事中王紀等言宸濠反叛天駕親徵凱旋之後宜引咎自歸詔示天下與民休息深居密忽以餋天和以蕃聖嗣凡政務之大者以次修舉其從徵將士論功行賞之後俱速遣回鎭給事中徐景嵩亦言之皆不報

○丁未翰林院修撰楊愼以病痊復除原職

○初宸濠之變禦史胡潔以提督操江都禦史劉玉爲江西人請更調吏部尙書陸完入其言更玉巡撫鄖陽以所親南京太僕卿毛珵升右副都禦史代玉及命下兵部尙書王瓊奏玉防守有功不宜以嫌輒調珵蘇州人而提督其地亦未爲無嫌乞還玉操江攺珵鄖陽詔從之瓊與完不相能此舉其心𨿽私而事則公也

○戊申監察禦史周卿言宋名儒著述惟朱熹之力居多我太宗文皇帝特命儒臣纂修五經四書大全多主熹說頒布海內家傳人誦聖賢之道昭如日星近年以來乃有險薄之徒詆毀儒先誘惑後進纂集私書肆爲黃鼓士之髙明者固能洞見其非中人以下厭常喜新鮮有不爲所亂者妨害正學莫此爲甚況此輩口談道徳夷考其行或有庸眾人之所不爲者誠聖明之罪人盛世之徳賊也借使程朱之學果不足取則彼當脫屣利祿以遊髙明可也夫何始則誦習其書以媒仕進旣獲之餘從而訾毀究其設心無非欲立異以要寵榮冒名以避彈擊而已乞敕該部明著爲令今後敢有肆爲邪說以詆先賢者明寘於法仍盡焚其書庶天下之人心術不壞趨向不偏而於風化亦大有補矣不報

○己酉命太監尹輔往饒州燒造磁器工部議覆江西地方屢遭焚劫復有宸濠之難所在官民十處九空優免賑濟尙未蘇息若再差官燒造廩給柴薪物料工食所費不貲誠恐激成他變乞炤弘治九年例暫免差官令鎭巡三司等官查原欠之數如式燒造以次進用庶官民兩便供應不誤上曰業已遣之矣已而給事中吳巖禦史楊秉中等亦以爲言不允

○盜竊文廟祭器國子監祭酒趙永等具﹤鋶﹣釒﹥伏罪並劾典守巡視等官得旨令所司嚴加緝捕永等姑宥之

○太監於經者得幸豹房誘上以財利創開各處皇店榷斂商貨後復隨駕巡幸不離左右上感疾以來食飲多不當意經狎寵應對時有觸犯上怒曰此﹤監﹣皿立﹥愚戇至是其寘內書館令翰林官約束之每日自晨至夕必常在館俟其知悔出言能愼乃以聞時經已年老且不識字至則俛首與諸內堅齒自是疏斥不復得見上矣

○庚戌海西答木毛憐等衛女直都指揮使納兒乞木等嘔罕河等衛女直都指揮使亦裏哈等各朝貢進馬賜宴並賞衣服彩叚等物有差

○山�答山前衛女直都督僉事速黑忒進小熊一隻鴻臚寺奏異物非年例上特納之

○壬子以歲暮祫祭詣幾筵請孝貞純皇后神主祔享遣駙馬都尉遊泰崔元告太廟及懿祖皇帝熙祖皇帝祧廟

○是日上力疾視朝降手敕攺兵部尙書王瓊爲吏部尙書少師兼太子太師仍舊

○癸丑祫祭太廟遣駙馬都尉蔡震代行禮

○以明日正旦節遣壽寧侯張鶴齡安昌伯錢承宗安仁伯王桓分祭長陵獻陵景陵裕陵茂陵秦陵

○遣儀賓周鉞祭恭仁康定景皇帝陵寢

○遣內官祭恭讓章皇后陵寢

○是歲天下戶共九百三十九萬九千九百七十九戶口共六千六十萬六千二百二十口田百六十九萬七千二百六十九萬七千二百三十三頃一十六畝九分二釐七毫五絲四忽九微五纖田賦二千二百一十六萬七千三百七十六石九斗八升一合四勺五撮五圭三粟三粒七微麥四百六十二萬六千六百四十八石七斗三升九合一勺八抄二撮七圭七粟九粒四微五纖絲三萬一千五百五十三斤一兩三釐一忽四微五塵綿一十六萬九千六百斤一兩九錢八分八釐七毫七絲絹一十二萬六千七百六十七疋三丈六寸六分二釐一毫八絲三忽布一百六十六萬六千四百六十疋四尺四分綿花一十一萬二千八百九十四斤一十一兩二錢二分二釐四毫三絲三忽艸二千五百九十四萬四千二百四束包六斤五兩二錢八分九釐三毫三絲九忽七微六纖戶口鈔八千七百九十七萬六千六十七員七百七十八文五分六釐雜課鈔七千三百九十二萬七千一十九貫折米三萬三千三百三十六石七斗四升七合三勺鹽課二百一十八萬二百四引九十一斤九兩三錢三分六釐折米五千七百八十七石四斗折布四萬六千六十三疋一丈八尺五寸五分八釐茶課一十一萬三千三百一十一斤九錢七分屯田一十六萬一千三百二十七頃一十八畝四分四釐四毫七絲一忽糧一百四萬一百五十八石三斗九鬥一合五勺八抄九撮金銀課三萬三千九百二十兩水銀二百二十九斤朱砂四十六斤八兩儧運四百萬石各處運納一千一百七萬五千六百一十九石八斗四升一合三勺三抄三撮七粟六粒減免糧一百四十八萬七千一十五石五斗四升五合五勺七撮二圭減免艸二十六萬包

明武宗毅皇帝實錄卷之一百九十四

明武宗毅皇帝實錄卷之一百九十五

正徳十六年春正月甲寅朔

上詣奉先殿奉慈殿皇太后宮行禮畢出禦奉天殿文武羣臣及四夷朝使行慶賀禮命婦朝賀皇太后皇后於宮中

○賜羣臣假免晏給以節錢鈔是日寅刻直隸太平府東南有星如火變白色長可六七尺橫懸東西復變勾屈之狀良久乃散巡撫都禦史李充嗣奏曰按占書國皇星大而赤昔梁普通中有星晨見南方光爛如火占曰國皇星今是星色紅如火寅見東南蓋國皇也其應爲有急兵春秋考異曰國皇見東南兵起天下急又風角書凡妖星以五寅日出見是日乃甲寅也倏忽三變形狀甚異其爲妖無疑矣方今東南爲國家財賦之區民力已竭而妖星之見適在正旦將來恐有意外之變伏乞通行戒諭修省整飭武備以戒不虞章下所司知之

○乙卯以旱災免淮鳳陽徐二十三州縣及長淮等十三衛所糧艸有差

○丙辰宣宗章皇帝忌辰奉先殿行祭禮遣英國公張侖祭景陵

○戊午孟春享太廟以孝貞純皇后神主祔享遣駙馬都尉崔元代行禮

○授服闋翰林院庶吉士余承勛劉世盛俱爲編修

○己未祔孝貞純皇后神主於太廟先期一日遣駙馬都尉遊泰祭告至日上疾甚乃遣駙馬都尉蔡震代行禮

○庚申升禮部左侍郎兼翰林院學士石珤爲禮部尙書仍兼翰林院學士掌詹事府事

○攺南京吏部尙書劉春爲禮部尙書兼翰林院學士內閣專管誥敕

○升監察禦史張縉爲大理寺右寺丞

○升湖廣右布政使聶賢爲河南左布政使狹西右布政使許銘爲山東左布政使廣西按察使宗璽爲貴州左布政使河南右參政王震爲本司右布政使雲南副使杭淮爲湖廣按察使四川副使盧綸爲本司按察使兩浙都轉運鹽使司運使董天錫爲四川左參政大同府知府鮑繼文爲河南右參政雲南右參議劉鶴年爲本司右參政南京吏部郎中黃芳山東僉事黃昭道山西僉事馬應祥貴州僉事詹源爲副使芳浙江提調學校昭道應祥本司源雲南

○以旱災免西寧洮州二衛稅糧有差

○辛酉孝貞純皇后禫祭遣武定候郭勛詣茂陵行禮文武衙門各分官陪祀禫期乃十五年五月丁酉也時上南巡未回禮官以請不報至是行祔廟禮畢始擇日行之

○泰寧等衛都督孛來罕等遣頭目塔卜歹等進馬賀正旦令節賜晏並賞衣服彩叚等物有差

○朝鮮國王李懌遣陪臣戶曹參判黃琛等以方物馬匹賀正旦賜晏並賞衣服彩叚有差

○壬戌監察禦史鄭本公言昔漢唐中葉國統數絕倉卒之際援立昏弱以爲己利卒貽國家無窮之禍此後世之永監也陛下春秋鼎盛前星之耀將來可待但今災異疊興宗藩屢叛正以儲位未定萌覬覦之心中外臣民咸懷憂畏伏望陛下以宗廟社稷爲重密與執政大臣愼選宗室親而賢者正位東宮以系天下之心不報

○升兵部左侍郎王憲爲本部尙書時吏部會推四人者以上憲居末內批遂用之憲從巡幸與諸近幸相比故見寵云

○升四川按察司僉事王廷相爲山東副使提調學校山東道監察禦史周震禮科給事中李緯太原府同知牛鸞刑部署員外郎事主事周鎬寧波府同知李楫徳安府同知王瑞之俱爲僉事震浙江緯湖廣鸞山西鎬狹西楫廣西瑞之貴州

○癸亥欽天監卜是日郊祀以上不豫乃攺卜

○大學士楊廷和等言臣等伏睹皇上於前月二十八日及正旦令節兩次視朝犬馬之情無任欣慶近禮部奉聖旨朕體𨿽已稍平尙須調理臣等職居輔導地住最親任遇旣殊於外廷恩義實同於父子顧起居之節不得與聞食飲之詳無從候問晝夜思之倍增憂恐竊惟治病猶易調理最難必加十陪之功乃收萬全之效伏望皇上勉進藥餌調節食飲愼重起居早遂康復以膺萬萬年隆長之福天下幸甚禮部及諸文武大臣亦上﹤鋶﹣釒﹥問安俱溫旨答之

○大學士梁儲上﹤鋶﹣釒﹥乞休言年餘七十禮宜致仕況老病不職尢宜退休伏望許賜歸田使汛掃先塋小葺祠宇了二十年亡妻未舉之喪則生有餘榮沒無遺憾矣上曰卿名徳耆舊朝廷方切倚任近引年乞休已有旨慰諭宜亟起供職原籍父母塋域令工部遣官修葺妻室造墳安葬仍各與祭一壇以示優禮至意再不必辭

○甲子升廣西副使張祐爲本司按察使刑部郎中張原明禮部郎中鄭元爲副使原明四川元雲南提調學校

○攺提督漕運右副都禦史臧鳳巡撫鳳陽等處

○以上元節賜文武羣臣假十日

○命監察禦史陳軾閱視點閘各營官軍

○乙丑升鴻臚寺右少卿宋滄爲左少卿

○戊辰海西塔山前衛女直都督僉事速黑忒等毛憐衛女直都指揮僉事木的革等建州右等衛女直都指揮僉事牙令哈等各進貢賜宴並賞彩幣等物有差

○己巳升吏部左侍郎廖紀爲南京吏部尙書

○升監察禦史盧雍河南按察司僉事江文敏爲副使工部郎中戴恩兵部署郎中陶心爲布政司右參議雍敏俱四川恩狹西心雲南

○南京禮部尙書邵寶以母老乞終養許之

○大學士楊廷和等言伏惟聖體違和已踰半月臣等犬馬微誠殊切瞻戀昨司禮監官傳諭聖意欲令臣等擬旨博訪精通醫藥者臣等竊惟天下名醫皆聚於太醫院又選其尢者入禦藥房但當專任而信用之自收萬全之效又何待諸艸澤未試之人哉況治疾之術調攝爲上醫次之若調攝少有不節則醫藥亦無速效伏願皇上愼重啟處勿使勞逸之失宜調節飲膳勿使滋味太過但凡一應玩好有可以惑亂聰明傷損元气者皆不使少幹聖慮自然百體康豫萬福駢臻上可以慰九廟在天之靈下可以慰天下臣民之望矣

○庚午英宗睿皇帝忌辰上以疾奉先殿不能行禮遣駙馬都尉崔元祭裕陵

○敕加太子太傅禮部尙書兼武英殿大學士蔣冕少傅謹身殿大學士太子太保禮部尙書兼文淵閣大學士毛紀少保攺戶部尙書兼武英殿大學士錫之誥命以三年秩滿也

○癸酉刑科給事中顧濟言邇者聖體愆和中外憂懼且人情之至親而可恃者宜莫如子母室家今孤寄於外兩宮隔絕至情日疏陛下所恃以爲安者復何人哉臣竊爲陛下危之昔漢髙帝以病臥數日樊噲排闥直入且曰陛下獨不見趙髙之事乎今羣臣之中豈無憂會之憂者但拘於形迹不敢自盡伏願陛下愼擇近臣如內閣宮坊並府部寺院科道等官每日各一二員更番入直凡起居動靜皆令與聞膳羞藥餌必令檢點或時賜召對以通下情其餘淫巧雜劇之伎傷生敗徳之事一切屏去則保養有道聖躬不患不安矣不報

○甲戌升狹西右參政王鑾爲湖廣右布政使狹西行太僕寺卿劉安爲狹西右布政使浙江按察司僉事朱廷聲爲湖廣副使

○升河南都指揮同知張王�贊爲都指揮使以捕賊功也

○命兵部尙書王憲提督團營

○丁丑太常寺奏是日當釋奠先師孔子次日祀大社大稷但郊祀未舉請上裁詔先行之

○監察禦史範永鑾言養病給事中徐文溥爲民禦史徐文革禦史謫驛丞周廣皆能秉正嫉邪先事察機或歷數宸濠之惡而度其必至於叛亡或直指錢寧之姦而知其必至於誤國顧言不見用反以得罪新升兵部尙書王憲工部尙書叢蘭右都禦史蕭翀巡撫副都禦史劉達僉都禦史寧杲累經論劾言愈切位愈顯乞敕吏部罷黜翀等以杜奔競之風擢用文溥等以作敢言之气不報

○戊寅大學士楊廷和等言近日以來伏聞聖體漸復康寧大小臣工不勝歡慶仰惟皇上一身爲天地宗社臣民之主自今以往尢宜倍加調攝凝神靜慮以養天和凡一切遊玩動心勞形之事悉置之而不問止之而不爲斷可以收勿藥之全功也臣等尢念郊祀慶成獻俘頒詔賞功諸禮典皆已另擇日期尙未奉有明旨傳云國之大事在祀與戎誠不可以太緩者況此後又有殿試冊封等事亦當相繼而行但今聖躬初愈不宜過勞惟獻俘奏捷揆之事體似亦可免又各衙門題奏自前年秋至今多有未發出者應行事務未免稽滯乞敕司禮監逐一查奏早賜施行如此則陛下攘外安內功徳隆盛神人悅豫萬萬年無疆之壽端有系於此矣

○庚辰提督兩廣軍務都禦史蕭翀鎭守太監王堂總兵官朱麒各奏新會新寧等縣之捷賜敕獎勵升奏捷者人一級

○升賞遼東泛河等堡地方獲功被傷官軍劉尙徳等七十一人有差

○命指揮使蔡豊守備湖廣九永施州地方以都指揮體統行事

○命安遠侯柳文於南京中府僉書管事

○命指揮僉事張倫守備四川壩底地方以都指揮體統行事初總兵官吳坤奏壩底爲番蠻喉襟全蜀藩屏最爲要害而守備官時出鎭巡檄委責任不專難以責效宜簡武臣一人守備兵部議從其請始命倫爲之

○辛巳升賞甘州亂骨堆古城堡等處斬獲番賊有功官旗軍捨遠添兒等一百四十五人有差

○大學士楊廷和梁儲蔣冕毛紀言太常寺缺少卿吏部累推相應官八員請旨簡用臣等依擬具名上請未蒙兪允司禮監官傳示聖意欲令臣等擬旨命吏部於本寺道士出身人員內推舉切惟本寺額設堂上官五員從來本寺出身人員與進士出身人員相兼推用見今五員內本寺出身者已有三員寺丞兪九疇陳道瀛年資皆淺難以升用若再越次推升非惟壞選法抑且有傷國體以此臣等不敢輕易別擬仍以前票封進伏乞聖明鑑納不報

○南京監察禦史董云漢言陛下臨禦已久儲位未定比者羣臣屢以爲請而兪旨未頒羣情久郁臣請以近事明之宸濠世享國封富貴已極竊窺大物遂懷異志舉事之初乃僞稱召命以誑於眾卒賴天討而後底定向使陛下早從羣臣之請儲位有托未必至此伏望宸濠之變爲鑑於宗室近屬中擇其長且賢者處之禁中或者以爲陛下富於春秋不必蚤爲之計夫天下事每患於謂之蚤而不亟爲及其後也至於不及爲不可爲者多矣惟陛下果斷力行無貽他日之悔則宗社之幸也不報

○壬午升狹西都轉運鹽使司運使安奎揚州府知府蔣瑤爲布政司右參政狹西按察司副使李璋爲行太僕卿刑部署員外郎事主事張琥翁素戶科給事中張天性監察禦史蔣亨蕭瑞瑞州府同知喬岱和州知州沈圻爲按察司僉事奎四川瑤璋狹西琥浙江天性河南瑞山東岱山西素雲南圻貴州

○升指揮使廖涇爲署都指揮僉事守備歸徳兼管武平等處地方

○癸未升總理糧儲巡撫應天等處戶部右侍郎兼右僉都禦史李充嗣爲工部尙書兼管水利先是巡撫右僉都禦史許庭光工科都給事中吳巖等各奏江南水利數年以來官員裁復不一事宜因革靡定一遇小水輒成大災乞添設大臣專管水利其最要者白茅港吳淞江二處必須﹤鋶﹣釒﹥浚下流修築圩岸先事有備則無旱澇之患工部會議先年尙書周忱總理蘇松糧儲處置得宜公私充裕未聞專設水利等官今充嗣見巡撫宜如忱例量進其秩使之兼理故有是命革大寧掌印都指揮汲通馬蘭峪右參將署都指揮芮永任以都給事中汪玄錫劾其不職也明武宗毅皇帝實錄卷之一百九十六

正徳十六年二月甲午朔上以疾不視朝

○陜西河州弘化寺番僧著巴藏卜文縣膻哈羅家答石等族生番族頭圭哈及番僧番人札藏寺以滲金銅佛銅塔佛像馬犬盔刀來貢

○命署都指揮僉事朱卿於大寧都司僉書管事

○朝鮮國王李懌差陪臣戶曹參判黃琛以方物馬匹來賀正旦賜宴給賞如例

○乙酉命署都指揮僉事楊宏於南京大教場坐營管操

○初王滿堂者霸州民王智女以美艷嘗與選入內旣而罷歸恥不肯適人又數感異夢謂必有趙萬興者來聘乃許其人貴不可言有僧出入智家知其夢間以語人道士叚鋹挾妖術因潛易姓名且賄僧使謂智曰爾家明日當有大貴人至明日鋹至問其姓名與夢協智家歡呼羅拜之卽妻以滿堂鋹乃出妖書傳相煽惑愚民神其夢從之者日益眾鋹恐事覺攜滿堂逃之山東嶧縣儒生潘依道孫爵策杖從之時稱臣主鋹遂僣號攺元大順平定往來牛蘭神仙二山久之鋹爲新城人所獲並得其妖書撫按官以聞詔釋愚民之從者鋹及依道爵皆斬於市滿堂有中旨特令全之乃送浣衣局尋入侍豹房及上晏駕始復出浣衣云

○丙戌升指揮同知張楠爲署都指揮僉事守備黃花鎭指揮使蕭瑾爲署都指揮僉事守備永平

○命指揮僉事趙綱守備浮圖峪以都指揮體統行事

○錄廣東新會新寧二縣平賊功總督都禦史蕭翀總鎭太監王堂總兵官朱麟各賞銀三十兩紵絲三表裏巡按禦史程昌銀二十兩紵絲二表裏三司掌印參政左唐副使陳祥都指揮崔灝各銀五兩紵絲一表裏僉事王大用升本司副使仍理兵備分守參政章拯分巡僉事王宗源各升俸一級

○昏刻月掩犯金星

○丁亥釋奠先師孔子遣大學士楊廷和行禮

○給山西山陰王府故奉國將軍聰欒淑人楊氏養贍米歲五十石

○命東寧伯焦洵從侄棟襲爵

○升太常寺寺丞兪九疇爲本寺少卿時吏部奉旨另推者四皆不允復令推本寺之諳祀儀者乃以九疇及陳道瀛名上卒用九疇給事中閻閎劉欒等劾其夤緣宜黜不聽

○升錦衣衛指揮僉事劉勤爲署都指揮僉事充右參將分守馬蘭峪地方

○命襄城伯李全禮右軍都督府僉書宣城伯衛錞坐果勇營管操

○命都指揮僉事申錫大寧都司掌印署都指揮僉事餘恩江西都司管理屯種

○戊子大祀大社大稷遣太保武定侯郭勛代行禮

○己丑遣戶部尙書侯觀祭京都太倉之神

○遣順天府官祭末丞相文天祥

○致仕戶部尙書石玠卒玠字邦秀眞定槁城縣人成化丁未進士授河南氾水知縣以廉平聞擢監察禦史多所激揚遷山西按察司副使提調學校與士子爲條約甚簡期於必行不爲文具升本省按察使法比精審獄無冤抑尋升都察院僉都禦史兵部右侍郎值海西夷人聲言入寇上命玠往諭撫之夷謀遂寢由右都禦史轉戶部尙書持守甚嚴苞苴絕迹會上在宣府需銀百萬兩玠言國賦匱竭不從乃以其半應命時權寵紛紛競幹鹽課玠一切弗許眾怨之上欲南幸羣臣切諫悉杖之於朝玠上疏論捄諸怨者因而構毀乃令自陳遂乞休至是卒命其子勿求葬祭玠天性孝友誠實寬博剔歷中外淸謹如一日爲大司徒田宅弗加於舊士類咸稱之

○升貴州銅仁府知府周汝端爲河東陜西都轉運鹽使司運使

○攺鎭守四川總兵官署都督同知吳坤於湖廣

○妖賊劉天錫等詭稱有眞人潛居山東雙鳳山其黨韓通等從之僞授都指揮等官東勝左衛指揮張國昌掩通等擒之並上所得妖書命械通等至京訊之天錫等令巡撫都禦史督捕

○兵部左侍郎馮淸奉敕規畫宣大邊務及是上還自江西淸自宣大馳奏請回京繳敕不許

○庚寅先是欽天監攺卜以是日郊祀上疾未平不果郊

○升江西按察司僉事王崇仁爲陜西副使

○加太監谷大用張永魏彬張忠祿米歲各二十四石賞右都督朱彬銀五十兩紵絲四表裏副總兵陶傑銀二十兩紵絲二表裏禦史賈啟僉事盛鵬各銀五兩紵絲一表裏官旗六十一人升賞有差以兵部尙書王瓊言其修完口北等處邊墻及擒獲姦細也

○辛卯虜入陜西波羅響水等堡地方射死旗軍人等兵部參稱把總都指揮劉坤千戶孫傑李傑百戶馬暹劉棟各防備欠嚴宜下巡按禦史逮治從之

○升指揮使王璽爲署都指揮僉事守備天壽山

○交阯歸順土官陳復宗孫一麟援例乞送順天府學食廩讀書從之

○初貴州宣慰使安萬鐘驕縱不法聽漢民張紞及頭目烏掛等教誘每遊獵酒酣輒射人爲戲嘗撻夷民角藥抹鬼阿內抹﹤艸忽﹥等四人因爲所殺無子其三從弟萬鎰宜襲烏掛與紞等請之萬鎰以凶犯未獲恐後坐累固辭烏掛等遂謀保其疎族普者冒爲萬鐘親弟萬鈞告襲指揮胡永遠朱蕃祖勛前後承勘受其賄匿情報鎭巡等官遂暫委萬鐘妻奢播攝事待普者年長繼襲於是萬鎰悔不得立使人說烏掛不聽恨之乃借所親雲南女土官奢爵兵並已兵共數千人將詣省城投牒及烏掛界烏掛覺之亦募兵數千人與讎殺而角藥抹鬼阿內三人適在境內爲亂兵所斃惟抹﹤艸忽﹥逃免烏掛因誣萬鎰殺萬鐘而萬鎰亦誣萬鐘爲烏掛所殺凡數十﹤鋶﹣釒﹥皆下鎭巡等官按之至是巡按禦史胡瓊等上其狀言萬鎰宜襲但與烏掛互相誣訐宜各宥令輸贖紞以漢人結交夷人宜謫永遠戍邊蕃勛奢爵宜逮問角藥等梟首示眾抹蔥令萬鎰捕之因劾左布政趙丈奎納賂爲普者遊說都指揮許詔亦納烏掛等賂皆宜顯罰兵部覆上詔如議詔仍俟問明及文奎俱奏處鎭巡等官稽於勘報令各具罪狀以聞

○壬辰升吏科都給事中安金爲通政使司右通政提督謄黃

○命司禮監太監魏彬會各營內外提督官閱視軍官武藝並考察賢否舊例三歲一閱視五歲一考察至是兵部請同時舉行以三歲爲期許之

○癸巳孝貞純皇帝忌辰遣魏國公徐鵬舉祭茂陵

○廣西古田縣蠻賊爲患副總兵張祐等討平之前後擒斬俘獲共四千七百有奇事聞兵部議都禦史蕭翀總鎭太監王堂總兵官朱麒鎭守太監傅倫及祐俱有功而祐首畫兵謀親履戎行其功尢著宜各加祿秩恩蔭禦史曹圭屠垚各建議紀功及參政彭夔黃衷副使張祐劉灝僉事姚鵬參將吳溥甘霖都指揮吳啟宗戴儀沈希儀錢勛各分哨督軍布政使王啟參議丁仁梁億僉事陳綱各區處糧賞僉事楊必進副使劉節都指揮歐儒於大經各能用命亦宜量加升賞用示激勸有旨加堂倫祿米歲十二石麒四十石升翀俸一級祐署都督同知及倫仍各蔭子侄一人爲世襲百戶圭垚及夔等五人亦各俸一級溥霖啟宗勛儒升都指揮同知儀大經都指揮使希儀署都指揮同知

○甲午命鎭守雲南總兵官黔國公沐昆子紹勛襲爵仍充總兵官鎭守雲南

○初內批以太監晁進分守蘭州楊保分守肅州兵部言非舊制不聽至是兵科都給事中汪玄錫等奏蘭州在黃河之偏肅州乃孤懸之地狹民貧比之他處尢甚今無故令進保分守其地臣恐開設之初凡百取辦必至擾民況肅州曾遭土魯番之厄危如累卵使內無副使陳九疇捶死姦夷以伐其謀外無守備汪淮用火軍以破其陣則肅州外屬久矣今𨿽稍寧猶爲回種盤據將來之事尙未可知若用中官分守恐軍民嗟怨番夷伺隙其患未有窮已望追寢成命地方幸甚﹤鋶﹣釒﹥入詔進等業已用矣玄錫等題奏不謹字多刮洗其具狀以聞

○乙未實授南京試監察禦史董云漢王祿楊材李繼宗爲監察禦史云漢山東道祿材江西道繼宗貴州道

○丙申升山東登州府同知王崇慶爲江西按察司僉事

○命都督僉事張椿於三千營坐司管操

○丁酉建州右等衛女直都指揮同知逞家奴等海西考郎兀等衛女直都督僉事失剌罕應襲舍人娘你哈等阿眞同直等衛都指揮僉事灘納哈等來朝貢馬匹貂鼠皮賜宴給賞如例

○戊戌陜西通渭會寧奉隴等處羣盜劫掠巡按甘肅禦史潘仿以聞詔以其事重大責鎭巡等官不亟奏聞守巡兵備並軍衛有司掌印巡捕等官俱停俸仍調兵擒捕務期旦夕殄滅如再誤事俱執至京重治有罪有功之人俟事寧巡按禦史通查奏處

○兵部奏通州永平保定等處盜賊時發有司不以聞恐日久滋蔓請命各巡撫都禦史督捕並申嚴隱蔽賊情之禁報可

○己亥初雲南彌勒州十八寨夷阿寺阿勿等交納寧州土捨祿世爵爲居民害都給事中劉洙屢以爲言於是命巡撫雲南郁禦史何孟春巡按禦史陳察以兵討之擒寺斬

俘其黨千七百餘人諸寨悉平孟春察以捷聞賜敕獎勵賞奏捷者如例

○庚子會昌侯孫銘子杲襲爵

○升左給事中張九敍爲吏科都給事中給事中張漢卿兪惇陳輕劉夔俱右給事中漢卿吏科惇禮科經兵科夔刑科

○昏刻火星犯鬼宿東北星

○月犯氐宿東南星

○辛丑命太監金義充正使賫敕賜朝鮮國王妃及養老王王妃並世子銀兩紵絲蟒衣王寶石帶

○壬寅恭仁康定景皇帝忌辰遣儀賓周鉞祭陵寢

○癸卯淸明節遣定國公徐光祚武定侯郭勛恭順侯吳世興分祭長陵獻陵景陵裕陵茂陵泰陵文武衙門分官陪祭

○遣儀賓周鉞祭景皇帝陵寢

○遣內官祭恭讓章皇后陵寢

○蔭禮部尙書兼翰林院學士劉春子延年都察院左副都禦史劉達侄﹤宀禹﹥俱爲國子生

○乙巳大學士楊廷和等言皇上親統六師徵討叛逆凱旋之日禮宜卽時頒詔天下一以告大功之成一以布大賚之恩今聖駕還京兩月餘矣臣等已嘗撰擬詔旨進呈禦覽適遇聖體違和未蒙發出昨聞欽天監擇日欲在卯祀之後然此與郊祀事體自不相關未郊之前亦可舉行況今各處地方水旱相仍災異疊見歲用錢糧小民拖欠數多各邊軍士月糧經年無支該鎭奏討殆無虛日欲徵之於民而脂膏已竭欲取之於官而帑藏已空閭閻之間愁苦萬狀饑寒所逼嘯聚爲非者在在有之其畿內州縣及山東河南狹西等處盜賊百十成羣白晝公行劫掠居民被害商旅不通若非早爲拯救痛加寬卹則將來事勢有大可憂者卽今遠近人心朝夕懸望徳音之降眞如大旱之望云霓其情有不容以暫已者喜聞聖躬數日以來漸復康泰伏願畱神省覽將前項詔書早賜頒降以慰四海臣民之望仍乞將隨徵內外有功人員速行升賞則徳澤旁施和气充洽人心悅懌而天意可格矣不報

○刑部員外郎周時望言聖體違和輟朝累月天象變異人心憂惶乞念宗廟社稷之重建立國本以杜邪謀禦史王琳主事陸澄陳器亦以爲言俱不報

○丁未廣西道監察禦史陳徳鳴奏宣大等處邊軍久畱京師乞遣還原鎭以備北虜不報

○壬子慈壽皇太后聖旦命婦朝賀賜百官宴於午門

○命毛憐衛指揮僉事木哈尙襲祖職都督僉事初木哈尙祖郎卜兒罕天順二年授都督僉事爲髙麗人所殺天順四年木哈尙與侄塔納哈爭襲英宗皇帝因釐其祖職爲二命木哈尙爲指揮僉事塔納哈爲正千戶及是塔納哈已故無嗣木哈尙奏乞並襲爲都督僉事兵部議令巡撫遼東都禦史核實乃許之

○虜入威遠松山等堡虜掠焚艸束萬計卒陳玉戰死巡按遼東禦史葛襘以聞並劾守堡都指揮李繼宗等失於備禦及分守參將孫棠副總兵張銘太監劉岑李環罪請治之仍錄玉之後以勵人心詔繼宗等逮問分守官姑宥之棠奪俸五月玉子升級如例

○女直都指揮同知逞家奴來朝貢馬給賞金織衣並彩叚鈔絹有差明武宗毅皇帝實錄卷之一百九十七

正徳十六年三月癸丑朔日食孝肅太皇太后忌辰以上不豫奉慈殿免行禮遣惠安伯張偉祭裕陵

○甲寅升戶科右給事中劉濟爲工科左給事中

○升黃州府同知夏廷芝許州知州潘棠爲按察司僉事廷芝山西棠雲南

○錄雲南十八寨平夷賊功鎭守太監史泰歲加祿米十二石巡撫都禦史何孟春升俸一級仍各蔭子侄一人爲百戶都給事中劉洙巡按禦史陳察參政鄧相晁必登副使王忠僉事周愚都指揮方仲方略各升俸一級布政使方璘按察使陳洪謨僉事潘氵�禾都指揮劉璽劉宗仁各賞銀五兩紵絲一表裏

○賜播州宣慰司致仕宣慰使楊斌蟒衣玉帶

○乙卯太監賴義傳旨宸濠並栱樤等妃妾趙氏等俱送鳳陽髙墻安置先是大學士楊廷和等言宸濠諸眷屬奉旨俱暫住通州但通州褊小近人多盜不惟供給不敷抑且防守不易況其事與郊祀慶功等禮自不相妨請先行發遣從之

○丙辰大學士楊廷和等言今早太監魏彬傳諭聖意謂郊祀未舉聖心深有未安臣等聞之以爲卽此一念上通於天天心感格聖體便當平復大禮之行亦未晚也伏望皇上彊膳愼藥善加調理上以慰聖母之心下以答天下之望臣等不勝幸甚

○廣東淸遠四會二縣遺賊復紏集餘黨至千人縱橫流劫都禦史蕭翀等以聞兵部議廣東連年用兵亦嘗屢致克捷如楊旦蕭翀等所奏則二縣已平今未及一年何以又稱盜賊復熾宜令翀會總鎭總兵等官督軍剿捕刻期殄滅以贖前罪若仍蒙蔽貽患決難輕貸俟事寧日巡按禦史仍通核前後失事者具以狀聞從之

○回賊三百餘人流劫山狹界中官軍追急復自垣曲入河南濟源擄知縣王樞次日乃得逸歸巡撫河南都禦史沈東魁以聞詔責三省官司平居怠玩不能防遏而姑宥之令河南巡撫等官督兵剿捕山陜各巡撫官一體防禦事寧之日各巡按禦史仍查失事之故第其輕重奏請裁處詔可

○禮部尙書兼翰林院學士石珤以兄戶部尙書玠之喪上﹤鋶﹣釒﹥乞歸葬言臣門戶單薄兄弟相依爲命病旣不能侍湯藥沒又不得親含殮旦夕歸土生死永別若不躬自掩埋恐目且不瞑矣伏望聖慈念臣兄嘗備位九卿之列慚負大恩死不能報容臣暫歸以終大事不許

○戊午升太常寺典簿劉廣通爲本寺寺丞都給事中張九敍等因劾兪九疇及廣通皆道流不宜相繼進用以辱名器請亟罷黜不聽

○己未升遼東行太僕寺少卿李炫爲甘肅行太僕寺卿

○命以三月十五日殿試先是禮部請殿試期得旨以二月十五日會上不豫乃攺三月初一日至是復攺云

○遼東分守參將孫棠坐虜入鎭北堡奪俸兩月

○羣盜掠通州及武淸順天府通判楊承祺督兵與戰被傷事聞詔停分守指揮周召巡捕指揮王瑾俸令巡撫及兵備守備捕盜等官選兵剿滅之有功者如例升賞若過期不獲巡按禦史劾奏各軍衛有司掌印巡捕官俱逮訊

○庚申升禮科給事中吳廉爲戶科右給事中

○傳旨攺團營西官廳爲威武團練營以西官廳監督太監張忠安邊伯朱泰平虜伯朱彬都督朱洪朱暉朱周朱琮俱提督團營教場與威武團練營操練人馬令別辟團營教場於是六科都給事中汪玄錫十三道禦史張仲賢等言別置教場拓地則不免侵民之廬墓興工則不免費官之財力且威武團練營旣爲陛下自將而設則泰等不過奔走麾下乃槪加提督之名不幾於僣乎兵部亦執奏永樂間設立五軍三千神機三營至景泰間於三營內選精銳堪戰者立團營專備徵調其法最便至正徳九年又於團營官軍內選其尢精銳者操練於本營西官廳餘照舊隨營操演二者初不相妨今欲攺團營爲威武團練營而移團營於他處臣恐鳩工聚財動淹歲月見今外衛春班官軍陸續赴操寄頓無所操演必廢況乾淸坤寧大工未完財力俱竭勢難兼濟伏望追寢成命上不聽命團營官軍蹔卽五軍營教場操練團營教場所司其亟相度以聞

○初四川流民謝文禮謝文義犯罪亡命聚黨千餘糾合諸種僰蠻據白水江以叛巡撫都禦史盛應期總兵吳坤率指揮何卿等並烏蒙芒部土兵討之賊屢敗土巡檢安宇剌文禮於陣死焉尋以江漲罷兵賊勢復振至是應期等復督兵進卿敗賊於滴水崖乘勝渡江搗其巢斬文義又諸酋助惡者百餘人羣蠻乃皆聽撫餘黨悉平應期以捷聞賜敕獎勵賞賫奏人如例卿等功次下兵部看詳

○辛酉先是今追尊恭穆獻皇帝之薨也上命今上皇帝以嗣子暫管府事仍給餋贍米三千石至是今章聖皇太后奏歲時慶賀祭祀嗣子以常服行禮非便請預襲封爲王詔復許之舊例親王薨子未封者止給養贍米二百襲封必俟釋服此皆上特恩也

○革慶成王府鎭國中尉知爝冠帶知爝嘗招集無賴掠貨於途事覺已降敕切責至是復違例走至京有所訴都察院請革其冠帶以示懲戒從之

○升賞廣東獲功官軍神電錦衣等衛指揮李讓等二萬五千九百五十四人有差

○甲子建州左等衛女直都督等官脫原保等以馬匹貂皮來貢賜彩叚紗絹及金織衣有差

○乙丑升廣東布政司左參議鄭錫文爲貴州左參政

○升南京禮部郎中楊叔通爲湖廣按察司副使提調學校

○並江西南昌前右二衛爲南昌衛宸濠之變軍士從逆者死亡殆盡而左衛公署又毀於火巡撫都禦史王守仁請以左衛所存軍余並歸前衛總爲南昌衛掌印佐貳官俱聽撫按官隨宜委用從之

○直隸巡按禦史寧欽劾奏廣南知府錢岌爲都察院都事時拜錢寧爲父肆行請求或攘人之財或辱人之女狎侮公卿劫持上下豈可更使流毒外郡乎乞亟黜爲民永不原宥以爲姦黨之戒章下吏部知之

○監察禦史劉源淸上言兵食足則戰守豫夷狄戢則中國安頃來疆圉多事所在告警沿邊糧賞侵漁過半斗米百錢飽者無幾餋士如此臣恐以戰則倒戈以守則潰散不特不足勝敵而已陛下至自南都一時臣工莫不給賞各邊士卒遠戍勞苦顧無恩澤以及之乎近籍逆黨錢寧廖鵬家貲皆數百萬計伏望皇上深圖邊務令戶部輸之各邊給散軍士使人沾實惠則士气可作戰守有賴矣不報

○升四川布政司右布政使沈恩爲左布政使

○丙寅上崩於豹房先一夕上大漸惟太監陳敬蘇進二人在左右乃謂之曰朕疾殆不可爲矣爾等與張銳可召司禮監官來以朕意達皇太後天下事重其與內閣輔臣議處之前此事皆由朕而誤非汝眾人所能與也俄而上崩敬進奔告慈壽皇太后乃移殯於大內是日傳遺旨諭內外文武羣臣曰朕疾彌畱儲嗣未建朕皇考親弟興獻王長子厚熜年已長成賢明仁孝倫序當立已遵奉祖訓兄終弟及之文告於宗廟請於慈壽皇太后卽日遣官迎取來京嗣皇帝位奉祀宗廟君臨天下又傳慈壽皇太后懿旨諭羣臣曰皇帝寢疾彌畱已迎取興獻王長子厚熜來京嗣皇帝位一應事務俱待嗣君至日處分於是司禮等監太監谷大用韋霦張錦內閣太學士梁儲定國公徐光祚駙馬都尉崔元禮部尙書毛澄奉金符以行初司禮監官以太后命至內閣與大學士楊廷和等議所當立者旣定入白太后取旨廷和等候於左順門頃之吏部尙書王瓊排掖門入厲聲曰此豈小事而我九卿顧不預聞耶眾不答瓊意乃沮

○是日又傳遺旨令太監張永武定侯郭勛定邊伯朱泰尙書王憲選各營馬步官軍防守皇城四門京城九門及艸橋蘆溝橋等處東廠錦衣衛緝事衙門及五城巡視禦史各督所屬巡邏毋得怠玩又傳遺旨豹房隨侍官軍勞苦可憫令永勛泰憲提督統領加意撫卹罷威武團練營官軍還營各邊及保定官軍還鎭革各處皇店管店官校並軍門辦事官旗校尉等各還衛其各邊鎭守太監畱京者亦遣之哈密及土魯番佛郎機等處進貢夷人俱給賞令還國豹房番僧及少林寺和尙各處隨帶匠役水手及教坊司人南京馬快船非常例者俱放遣以上數事𨿽奉上遺旨實內閣輔臣請於太后而行者皆中外素稱不便故釐革最先云時內臣得幸豹房者張銳張雄爲首銳居東廠雄入司禮監皆弄權納賂勢行中外宸濠前後饋送各萬計銳假緝事侵撓諸司稍不順卽中以禍人尢畏之次次則張忠性凶暴屢以提督軍務僞功受賞時談武藝誘上巡遊其家霸州保匿羣盜張茂等分入所掠而劉寵劉宸卒爲大患實忠縱之於經首開皇店於九門關外張家灣宣大等處稅�榷利怨聲載道每歲額進八萬外皆爲己有創寺置莊動數十萬暴殄奢侈乃前此所未有者孫和謀管團營挾勢取賂劉餋專領內官監營造侵欺料直掊斂役錢公私蠹耗幾竭蘇進佛保趙林馬英劉拳周昂皆旦夕不離左右而進尢親暱劉祥丘得吳經顏大經許全馬錫張信始賄銳雄及錢寧出爲鎭守復賄江彬扈駕巡遊與進等張皇聲勢所至搜求女婦科索民財甚於狼虎上爲此輩蠱惑而莫之悟天下莫不恨之

○作梓宮

○戊辰頒遺詔詔曰朕以菲薄紹承祖宗丕業十有七年矣圖治𨿽勤化理未洽深惟先帝付托今忽遘疾彌畱殆弗能興夫死生常理古今人所不免惟在繼統得人宗社生民有賴吾𨿽棄世亦復奚憾焉皇考孝宗敬皇帝親弟興獻王長子厚熜聰明仁孝徳器夙成倫序當立已遵奉祖訓兄終弟及之文告於宗廟請於慈壽皇太后與內外文武羣臣合謀同辭卽日遣官迎取來京嗣皇帝位內外文武羣臣其協心輔理凡一應事務率依祖宗舊制用副予志嗣君未到京之日凡有重大緊急事情該衙門具本暫且奏知皇太后而行喪禮遵皇考遺制以日易月二十七日釋服毋禁音樂嫁娶宗室親王藩屏攸系毋輙離封域各處鎭守總兵巡撫等官及都布按三司官員各固守疆境撫安軍民毋擅離職守聞喪之日止於本處哭臨三日進香遣官代行廣東廣西四川雲南貴州所屬府州縣並土官及各布政司南直隸七品以下衙門俱免進香京城九門皇城四門務要嚴謹防守威武團練營官軍已回原營勇士並四衛營官軍各回原營照舊操練原領兵將官隨宜委用各邊放回官軍每人賞銀二兩就於本處管糧官處給與宣府糧艸缺乏戶部速與處置各衙門見監囚犯除與逆賊宸濠事情有幹凡南徵逮系來京原無重情者俱送法司查審明白釋放原﹝還﹞籍各處取來婦女見在內府者司禮監查放還家務令得所各處工程除營建大工外其餘盡皆停止但凡抄沒犯人財物及宣府收貯銀兩等項俱明白開具簿籍收貯內庫以備接濟邊儲及賞賜等項應用詔諭天下咸使聞之

○己巳大殮是日成服

○庚午皇太后懿旨下江彬神周李琮於獄彬擁兵侍豹房上晏駕後旣散遣邊兵彬與諸子所從家卒尙眾中外洶洶慮其爲變會司禮監官與內閣集文﹝華﹞殿爲上寫銘旌大學士楊廷和蔣冕乘間言於太監魏彬溫祥等謂彬罪滔天不可容彬與江彬有連然恐其爲已累亦彊從之祥乃言當請於太后遂與其同官往請得旨謀乃定是日坤寧上脊吻遣彬與工部尙書李鐩行禮彬吉服早入家眾不得隨祭畢彬欲出太監張永頗知其謀乃畱彬鐩共飯於宮外﹝中﹞蓋亦欲以計擒之也俄頃太后有旨收彬及周琮收者未至彬已微覺疾趨北安門出長隨十餘人追及執之拔其須幾盡城中觀者塞衢歡聲如雷惟吏部尙書王瓊素附彬內甚懼百官方在思善門哭臨瓊忽不見傳者謂其出謀於魏英圖免罪譴英彬弟江彬之姻也彬初以宣府蔚州指揮從總兵張俊徵流賊過京有稱其驍健者上召見悅之遂畱豹房幸寵日加賜國姓歷升都督封平虜伯子傑鰲熙俱錦衣指揮彬常以武事歆動上意調遼陽宣府大同延綏四路軍入西內操練號外四家創設西官廳身爲提督在上前調笑任情每出入與上並騎鎧冑略同幾不可辧數誘上巡幸西北建行宮於宣府所至稱爲軍門大小事皆光白之彬而後奏聞後復導南徵於數載間上乘危犯險車轍半天下社稷幾殆言者皆歸罪於彬欲食其肉至於簸弄威權冒竊名器杖殺諫臣殘害無辜又未足以盡彬之惡也周琮亦以邊將幸俱賜國姓升至都督與彬聲勢相依隨駕所至彬索賂累數千萬周琮亦付之二三時各鎭奏報有爲彬壅滯二三歲不得達者彬旣執一時赴鴻臚寺投進者凡九十九封赴通政司者七封藏於彬私第及鎭國府者三十封又屯營總兵官馬永遣百戶宋輗以銀二千兩賂彬將賫﹝還﹞爲朝陽門邏卒所獲千戶常洪以彬爲﹝僞﹞旨采方物於湖廣其中多奇怪難致者巡撫官乃折價以進爲銀萬五千有奇比至張家灣洪聞彬敗潛遁去又曹成王宣者稱彬旗校至杭州設香案於鎭守府召致仕尙書洪鐘至謂之曰有密旨令汝傾貲產謝恩因覊之別所趣其家營辦然實無所奉旨也又王禾�充者亦稱錦衣千戶至柷﹝杭﹞以收誌書爲名索賂數千至是亦潛遁所司各以聞太后命系輗法司緝捕洪等銀貯戶部今上旣卽位乃磔彬於市妻子沒爲奴周琮論斬上之在南京也發南京古今通集庫所貯宋國鹵簿等圖並符驗鉄券及諸錢糧文冊會﹝命﹞右少監宗璽輸至京至是以太后旨仍令璽載還又甘肅鎭守太監王欣奉上旨購通漢語能書回回達子西番年十五以下者各二十人以進亦罷遣給主

○壬申司禮太監溫祥內官監太監劉餋兪安禮部右侍郎顧淸及欽天監科道官各一人奉太后旨相度山陵

○甲戌兵部奉太后旨遣太監溫祥孫和惠安伯張偉兵部右侍郎楊廷儀領官軍三千人迎護嗣君復奉旨以戶部左侍郎鄭宗仁工部右侍郎趙璜督餉

○四月壬午朔太常寺以當享太廟請奉太后旨遣駙馬都尉蔡震行禮其餘行禮暫停

○辛卯禮部奏遺詔以日易月是日當除服今嗣天子未至宜勿除太后降旨從之

○丁酉仁祖淳皇帝忌辰停奉先殿祭祀

○癸卯今上至京師五月己未上尊謚曰承天達道英肅睿哲昭徳顯功宏文思孝毅皇帝﹝廟﹞號武宗九月庚午葬康陵上在位攺元正徳立十有六年壽三十有一上天性聰明英毅果斷初在東宮勤於學問孝宗敬皇帝甚愛鐘﹝鐘愛﹞之曁嗣極仰遵先帝顧命猶禦文華殿暖閣日一再講讀尙書論語大學衍義通鑑纂要等書或朝罷天未甚明則設燭以講未嘗厭倦其賜內閣及諸講官冠帶衣履大學士劉健等面謝以爲此臣等職也敢叨厚賜上曰先生輩勞苦朕甚念之所以慰藉儒臣禮周而意厚如此先帝末年軫念民窮欲釐正宿斃十有六條如辯冤獄蠲積欠休養疲卒宥免逃匠停罷責﹝貢﹞獻裁革冗食禁約內官收受諸賦毋橫索以貽累重徵莊田輸納歲租毋過取以逼民逃竄蓋政之大而亟﹝急﹞者不幸龍馭上賓未及施行上以登極之詔兩宮尊號之詔皆取而形於播告可謂善繼善述矣遇災變有司以聞每爲惕然亟命文武羣臣同加修省乾淸坤寧之殃避殿降座深自貶損下詔哀吁引咎自歸凡四方水旱知小民饑歉無以爲生則亟下賑貸蠲免之令敬天勤民之心蓋未嘗不因事而裁成也第左右近幸欲擅榷亂政者以遊逸淫樂蠱上覬遂己私而劉瑾爲甚瑾用趙髙之術導上深居自戊辰之冬視朝月不三四府部通政司事當面奏及諸臣僚陛見若辭謝者皆晨候於左順門瑾西向傳旨代上酬應而威福之作瑾得專之及張永自西徵還因人之怨奏發瑾惡上翻然悔悟不旋踵剪除並瑾所厚焦芳張彩諸姦惡一時皆誅逐無遺錢寧上所嬖也常侍左右所言輙聽與太監張銳伶官臧賢表裏應和招權納賄其姦贓狼籍視瑾蓋倍屣焉而公卿無恥者多與厚善及逆賊宸濠謀爲不軌上知寧與濠通亦卽捕而系之無少假貸於是人知上於小人始𨿽暫爲所誤旣覺之後裁以大義不爲柔道所牽其天徳之剛非漢唐昏懦之主所可同日語也尢畱意武事常禦鞍馬習騎射志欲肅淸四海鞭笞四夷河南北及山東四川江西盜起命將出師宵旰忘食劉六輩侵犯近畿亟召內閣輔臣咨所以防禦之宜其後北幸宣大西巡關陜南遊江淮皆以武備廢弛欲加整飭而以居守之重托諸內閣府部亦無以毫髮猜疑陸走水浮風灑露沐動涉萬里不以勞憚又先事諄諭所適郡縣毋得以供億爲名擾民致怨蓋其長駕遠馭近乎武推誠任下本於明而勤卹民惠﹝隱﹞又止於仁故𨿽頻年遠狩憂世者危之然中外宴然迄於旋蹕方羣盜竊發聚眾數萬南北驛騷又宗藩再叛窺伺神器其凡﹝幾﹞可畏然輔導議謀之臣竭忠於內奔走禦侮之將戮力於外良民則俛首以供饋餉而無所咨嗟節士則捐軀以赴患難而無所顧卹艸澤之姦隨起隨滅而寘鐇宸濠之變皆不待王師之出而遂削平是𨿽我祖宗列聖威徳大功培植深固有以建萬世不拔之基而上之英明足﹝以﹞詟伏姦雄神武足以剪除禍亂仁愛足以固結人心蓋有不可誣者矣臨崩數語隱然有輪臺自悔之意而又念天下事重囑母后及內閣處之欲無失策可不謂明乎哉惟我皇明傳序至上已歷九享國百四十餘年太祖髙皇帝之創造區宇太宗文皇帝之中靖邦家皆驅逐於金戈鉄馬之間經武遏亂大業以成及宣宗章皇帝亦嘗巡北邊以討丑虜幸東土以削逆藩英宗睿皇帝又銳意北徵親犯大難蓋皆古帝王張皇六師四徵不庭之雄略也至憲宗孝考則當雍熙累洽之世反戈息馬專文尙教自是郊畿之外不復見旄頭豹尾淸鏖矣上以文武並用長久之術故屢駕鑾輿昭布聖武以示安不忘危之意然究其根本則在於委任輔相紀綱不紊而又無淫刑橫斂以傷民心故能保祖宗之基圖而爲太平之天子也十有七年之間善政可書者亦多有之史臣之職在於實錄謹敍其大者如此云

大明武宗毅皇帝實錄卷之一百九十七終

