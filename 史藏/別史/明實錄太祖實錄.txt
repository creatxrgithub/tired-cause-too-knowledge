太祖髙皇帝實錄

一﹑序據廣方言館本補用嘉業堂本校自古帝王之有天下其言行政治必有史臣紀載以垂鑑戒此古今之盛典朝廷之先務也朕皇考太祖聖神文武欽明啟運俊徳成功統天大孝髙皇帝統承天命龍飛濠梁掃滅羣雄除暴救民撥亂反正不十餘年而成帝業其間戰攻討伐指麾號令動如神明無往不克及功成治定制禮作樂立法創制纖悉備具靡有所遺誠卓冠於嘉本無於字古今者也於乎天生我皇考聖智聰明爲啟運創業之君夫豈偶然數十餘年爲治之迹詒謀之道光輝顯著昭如日月朕命史臣修纂實錄垂憲萬世使子孫臣庶仰而承之尊而守之以上六字據嘉本補可以維持天下於悠久自古興國之時皆由勤儉而得之衰弱之季皆由奢縱而敗之後世子孫臣庶仰觀於我皇考創立之艱難櫛風沐雨勞心焦思辛勤萬狀得之不易自不容於奢縱矣於乎所以垂憲萬世者此歟苟惟求之於言而不深究其實甚非皇考之心亦非朕之意也後之覽者其欽承之永樂十六年五月初一日

二﹑進實錄表據廣本補用嘉本中央圖書館黃絲闌鈔本及北平圖書館藏明刊夏忠靖集校監修官戶部尙書臣夏原吉總裁官文淵閣大學士兼左春坊大學士臣胡廣翰林院學士兼右春坊右庶子臣楊榮國子監祭酒兼翰林院侍講臣胡儼纂修官翰林院學士兼右春坊右諭徳臣金幼孜翰林院學士兼左春坊左諭徳臣楊士奇翰林院侍讀學士臣曾棨翰林院侍讀兼右春坊右贊善臣梁潛翰林院侍講兼左春坊左中允臣鄒緝翰林院侍講臣王英修撰臣余鼎臣羅汝敬刑部主事臣李時勉臣陳敬宗等欽奉聖旨修纂太祖聖神文武欽明啟運俊徳成功統天大孝髙皇帝實錄欽依修完謹奉表上進者臣原吉等誠惶誠恐稽首頓首上言伏以聖人啟運肇萬世之鴻基國史纂書示百王之大法必憑紀錄垂法後來故典謨載堯舜之言方冊布文武之政古今通義昭晰如斯矧創業垂統而茂建於丰功又繼天立極而聿隆乎至治欲揚休美謹在編修欽惟太祖聖神文武欽明啟運俊徳成功統天大孝髙皇帝天地合徳日月同明膺景命而隆興握貞符而禦歷義旗一舉豪傑景從仁聞四張州郡響應遂渡江而下姑孰乃定鼎而都金陵除舊布新安民靖亂風霆肅乎號令日星煥乎紀綱威武奮揚東面徵而西面怨至仁不殺近者悅而遠者來掃羣雄於呼吸之間拓四方於指顧之頃連城納款挈壺漿以迎師列土豎嘉本作立降崩厥角以稽首舉中原如拾芥蕩胡虜若振枯拯烝黎忠靖集黎作庶於塗炭之中驅辮椎於沙漠之外不十年而成帝業混一統而主天民人紀肇修敍彜倫於旣斁華風復正舉禮樂於重興山川鬼神莫不攸寧華夏蠻貊罔不率俾有過化存神之妙盡彌綸參贊之功身致太平卓冠百王之盛徳兼文武超越六籍之聞況儉勤戒嘉本作崇乎始終而謙敬純乎表裏宵衣旰食日總覽於萬幾秋肅春溫時順體於四序是致雨暘由嘉本中本忠靖集作時若歲榖屢登諸福畢臻天休滋至在位歷三十餘年之久升遐動萬方哀悼之心自古以來未有如斯之盛者也恭惟孝慈昭憲至仁文徳承天順聖髙皇後天生聖善克相肇基誕開文定之祥永協坤元之吉同符景運遂位中宮徳邁嬪虞功超胥宇性情適關睢之正子孫應麟趾之仁簡能造化之宜保合承天之慶政修宮閫化行家邦誕育聖躬茂承天眷自古后妃之隆莫盛於斯者也欽惟皇帝陛下聖仁天賦睿徳日新念達孝以尊親在繼志而述事聿頒修史之詔適當嗣位之初發蘭臺記注之文而徵以藩邸之副金匱石室之祕而考乎世家之藏爰纂錄以成書實仰賴於聖斷謂事貴直而文貴簡理必明而義必彰乃敕命乎儒臣重編劘於歲月臣等才非良史愧乏三長法遵舊章敢妄一筆惟洪鈞何能於繪畫而至徳莫罄於名言煥乎文章表經世之大訓寫之琬琰作詒謀之永圖謹撰述太祖聖神文武欽明啟運俊徳成功統天大孝髙皇帝實錄二百五十七卷計二百五冊寶訓十五卷計十五冊謹伏闕上進臣等無任瞻天仰聖激切屏營之至謹奉表隨進以聞永樂十六年五月初一日戶部尙書臣夏原吉等謹上表

三﹑附李景隆解縉等進實錄表據皇明文衡皇明文徵錄入並以嘉靖羅洪先刊本解學士文集校之此𨿽永樂朝初次修攺太祖實錄書成時所進表與今校刊者爲再攺之本原不相屬然再攺本自初攺本出此可供學者參考以識其淵源故附入之奉天輔運推誠宣力武臣特進光祿大夫左柱國太子太師曹國公監修國史都總裁官臣李景隆等誠惶誠恐頓首上言解集無以上四十七字伏以二字據解集補聖人受命啟萬世之鴻基史氏纂書示百王之大法是故堯舜之事載之解集作於典謨文武之政布在方冊解集作策健按解集策下有昭明日月炳燿丹靑八字俾文獻之足徵實古今之通誼文衡解集並作議健按淸惇仁堂刊本解文毅公集作義矧創業垂統者解集無者字皆在於貽謀而繼志述事者解集無者字敢忘於紀載鼎彜有勒聖哲相承以上八字據解集增入鋪張極盛之閎休揚厲無窮之偉績解集誤續健按淸刻本不誤歷述文衡文徵誤選前聞之作允爲達孝之規欽惟大明解集無大明二字太祖聖神文武欽明啟運俊徳成功統天大孝髙皇帝應千年之景運集羣聖之大成天命眷顧之隆起徒步不階於尺土人心向解集作悅服之誠解集作固未三年已定於京都龍飛雲從而華夏蠻貊罔不率俾解集作服日照月臨解集作日臨月照而山川鬼神莫不攸寧有過化存神之妙有綏來動和之應英傑不期而會遐邇不令而從盡收當世之賢才大拯生民於水火羣雄歸命文衡命下有者字不戮一夫元主遁荒文衡荒下有而字禮遣其嗣四方幅員之廣亙古所無中國先王之典悉復其舊守帝王心法之言明聖賢道學之統以上二句解集作傳聖賢道學之統守帝王心法之言罷黜百氏彌綸六經範圍造化解集造化作化工曲成萬物天休滋解集作玆至而兢業貫乎始終文衡誤作終始諸福畢臻而謙抑純乎表裏在位之久三十餘年升遐之日萬方哀悼比於近古邈然罕儔漢髙年不登於中壽光武運僅紹於中興唐髙祖因隋之資宋太祖承解集作乘周之業元世祖席累世之威皆未有若斯之盛者文衡文徵無者字也欽惟孝慈昭憲至仁文徳承天順聖髙皇後天生聖善克相肇基側微文衡作則徽文徵作嗣徽均誤徳邁於嬪虞文衡文徵誤妃開創解集作劍功超於胥宇解集脫宇字夙開文衡文徵作聞文定之祥允解集作永葉坤元之吉以上二句解集互倒螽斯有解集作奄百男之應鳴鳩均眾子之恩文衡文徵作思以上二句解集互倒保合承天之慶簡能造化之仁歷考古之文衡文徵無之字后妃蓋莫盛於周室然摯任文衡脫任字有誕聖之祥解集有誕聖之祥作誕聖而無輔運之績文衡作迹邑姜有輔運之迹文衡作迹解集有輔運之績作輔運而無誕聖之祥矧皆起於文衡文徵無於字邦君式解集作或克承其文衡文徵無其字世緒降及近世皆非等倫若夫同起布衣化家爲國調元翊運參機贊謀以上八字文衡文徵無正位中宮十有五年健按解集年下有慈訓昭明文徳通理八字家邦承式天下歸仁誕育聖躬萬世永賴自古以來未之有也欽惟皇帝陛下合體乾坤重華日月上天申命卓然中興以上八字文衡文徵無煥帝堯之文章纘武王之繼述孝事太祖有見而知之以下十三字解集脫之實廣詢當世得聞而知之之詳發蘭臺記注之書而徵以藩邸之副解集作抽金縢石室之祕又考於世家之藏爰當嗣位之初首頒修史之詔以下解集作臣縉總裁臣某等纂修下接愼選多士命臣景隆忠誠伯臣茹瑺翰林健按實錄進呈時縉官翰林侍讀學士見實錄永樂元年六月辛酉條此脫侍讀二字學士臣解縉總裁翰林學士臣王景禮部尙書臣李至剛侍讀臣胡靖臣曾日章臣王灌健按周應賓舊京詞林志卷四記永樂初重修太祖實錄纂修官無王灌灌事迹亦不見實錄疑表文有誤俟考臣胡儼侍講臣鄒緝臣楊榮臣金幼孜臣楊士奇修撰臣臣李貫臣吳溥編修臣楊溥臣鄭好義檢討臣王洪博士臣張伯頴臣王汝玉典籍臣沈度臣潘畿待詔臣王延齡給事健按事下應補中字臣朱弦文徵作統健按舊京詞林志作紘實錄記永樂元年六月丙寅太祖實錄成升給事中朱弦爲編修抱經樓本廣方言館本弦作紘吏部郎中臣徐旭禮部郎中臣胡遠戶部主事臣端孝思文徵作恩健按實錄永樂元年六月丙寅條作思作思是也太常博士臣錢仲益國子博士臣金玉鉉助教臣王達行人臣蔣驥僉事臣��健按實錄永樂元年六月丙寅太祖實錄成升廣東﹝廣方言館本作西﹞按察司僉事李燁爲福建布政司左參議僉事葉砥攺吏部考功郎中則此方圍應攺作李燁葉砥舊京詞林志記永樂元年重修史臣正有僉事李燁葉砥知府臣劉辰知州臣鄒濟健按舊京詞林志謂鄒濟官知府誤知縣臣王褒臣楊覯臣梁潛臣趙季通臣沈瑜教諭臣劉宗平臣解榮訓導臣羅思程健按實錄永樂元年六月丙寅條思作師舊京詞林志作思臣傅貴淸晉府伴讀臣蘇伯厚靖江府教授臣張顯儒士臣端禮臣楊孟力健按舊京詞林志作王孟易臣朱逢吉臣莫士安纂修愼選多士賜宴解集作宴錫便蕃卽開館於禁中屢繙閱於幾文衡文徵作機暇以百人之多解集作眾歷期年之久惟盡解集作務校讐之力解集作事實無黼黻之能巍巍道冠於百王蕩蕩功超於千古是知禮樂徵伐之自出之自出解集作所自必有訓誥文衡文徵誤古之文雲霞華卉文衡文徵誤弄之生色解集無色字不解集作何勞繪畫之工解集作力開玉文衡誤王府而見璠玙惟自慶其希遇仰靑天而瞻象緯又解集作尙奚罄於多言皆據事而直書不假文徵誤暇一辭之贊美以上二句解集作因文序次莫抽一辭之贊揚但纘次以成編永示萬年之大訓以上二句解集作據事直書永示萬年之大訓謹撰述大明解集無大明二字太祖聖神文武欽明啟運俊徳成功統天大孝髙皇帝實錄以上解集僅作太祖實錄一百八十三卷繕寫成一百六解集作二十五冊謹伏闕上進臣景隆等無任瞻天仰聖慚懼屏營之至謹奉表以聞以下解集無永樂元年六月十五日奉天輔運推誠宣力武臣特進光祿大夫左柱國太子太師曹國公監修國史都總裁官臣李景隆等誠惶誠恐稽首頓首謹進

四﹑大明太祖髙皇帝實錄卷之一大明太祖聖神文武欽明啟運俊徳成功統天大孝髙皇帝姓朱氏諱元璋字國瑞濠之鐘離東鄕人也其先帝顓頊之後周武王封其苗裔於邾春秋時子孫去邑爲朱氏世居沛國相縣其後有徙居句容者世爲大族人號其裏爲朱家巷髙祖徳祖曾祖懿祖祖熙祖累世積善隱約田裏宋季時熙祖始徙家渡淮居泗州父仁祖諱世珍元世又徙居鐘離之東鄕勤儉忠厚人稱長者母太后陳氏生四子上其季也方在娠時太后常夢一黃冠自西北來至捨南麥場取白藥一丸置太后掌中有光起視之漸長黃冠曰此美物可食太后吞之覺以告仁祖口尙有香气明日上生紅光滿室時元天歷元年戊辰九月十八日子丑也自後夜數有光鄰里遙見驚以爲火皆奔救至則無有人咸異之常遘疾

抱之佛寺寺無僧復抱歸見室東檐下一僧面壁坐顧仁祖曰來乃以手撫摩上頂旦日疾遂愈後復疾仁祖念前夢之異欲俾從釋氏不果旣而徙居鐘離之西鄕後遷太平鄕之孤莊村太后常謂仁祖曰人言吾家當生好人今吾諸子皆落落不治產業指上曰豈在此乎及上稍長姿貌雄傑志意廓然獨居沈念人莫能測旣就學聰明過人事親至孝侍奉左右不違意一日黎明仁祖坐於東室檐下上侍側有道士長髯朱衣持簡排垣柵直入遽揖仁祖曰好个公公八十三當大貴仁祖初見道士突入頗不悅聞其言異乃畱之茶道士不顧而去旣出門不見時莫知所謂及上卽位追上遵號推其年數適符其言歲甲申上年十七值四方旱蝗民饑疾癘大起四月六日乙丑仁祖崩九日戊辰皇長兄薨二十二日辛巳太后崩上連遭三喪又值歲歉與仲兄極力營葬事旣葬念仁祖太后常許從釋氏乃謀於仲兄以九月入皇覺寺僅五十日寺僧以食不給散遣其徒遊四方

上遂西遊至合淝界遇兩紫衣人欣然來就約與俱西數日上忽病寒熱兩人解衣覆上身夾侍而臥調護甚至病少差復彊起行行數日至一浮圖下兩人者辭去謂上曰姑畱此待我三日後三日疾愈兩人亦不至上心異之及行至六安逢一老儒負書篋力甚困上閔其老謂曰我代翁負老儒亦不讓偕行至朱砂鎭共息槐樹下老儒謂上曰我觀貴相非凡我善星歷試言汝生年月日爲推之上具以告老儒默然良久曰吾推命多矣無如貴命願愼之今此行利往西北不宜東南因歷告以未然事甚悉上辭謝之老儒別去問其邑裏姓字皆不答上遂歷遊光固汝潁諸州凡三年時泗州盜起列郡騷動復還皇覺寺上所居室夜復數有光僧皆驚異辛卯夏五月汝潁兵起壬辰春二月乙亥朔定遠人郭子興孫徳崖及兪某魯某潘某等起兵自稱元帥攻拔濠州據其城守之辛丑亂兵焚皇覺寺寺僧皆逃散上亦出避兵日暮上歸念無所逃難甚憂之乃禱於神曰今兵難如此吾欲出避兵志無所定願於神卜之出與處孰吉明以告我祝已投卜凡三俱不吉上曰出與處旣不吉無乃欲吾從雄而後昌乎一投卜而吉上自念曰今豪傑紛紛孰堪與禦亂者況從雄非易事乃復祝曰兵凶事從雄吾甚恐盍許以避兵復投卜珓躍而立上知神意必欲從雄也固守以待未旬日有故人自亂雄中以書來招曰今四方兵亂人無寧居非田野間所能自保之時也盍從我以自全上覽畢卽焚之數日復有來告曰前日人以書招公傍有知者欲覺其事當柰何上慨然太息曰吾惟徳命於天耳後三日其人果至與語辭色無相害意乃謝遣之復旬日又有來告曰先欲覺者不欲自爲今屬他人發之公宜審禍福決去就是時元將徹裏不花率兵欲來復濠城憚不敢進惟日掠良民爲盜以徼賞民皆恟恟相扇動不自安上以四境逼迫訛言日甚不獲已乃以閏三月甲戌朔旦抵濠城入門門者疑以爲諜執之欲加害人以告子興子興遣人追至見上狀貌奇偉異常人因問所以來具告之故子興喜遂畱置左右尋命長九夫常召與謀事久之甚見親愛凡有攻討卽命以往往輒勝子興由是兵益盛初宿州閔子鄕人馬公素剛直重然諾愛人喜施避仇定遠與子興爲刎頸交馬公有季女甚愛之常言術者謂此女當大貴及遇亂謀還宿州起兵應子興以女托子興曰幸公善撫視子興許諾與其妻張氏撫之如己子已而馬公死子興感念不已上時未有室子興欲以女妻上與張氏謀曰昔馬公與吾相善以女托我今不可負當爲擇良配然視眾人中未有當吾意者因言上度量豁達有智略可妻之張氏曰吾意亦如此今天下亂君舉大事正當收集豪傑與成功業一旦彼或爲他人所親誰與共成事者子興意遂決乃以女妻

上卽孝慈髙皇后時孫徳崖等四人起自農畝性粗戅智識皆出子興下子興易視之每議事獨與四人異四人多不悅協謀傾子興子興時多家居少公會每視事四人當先至待子興及子興至謀不合輒起去四人乃專決之自是會集日簡或數日始一會會則四人瞠目視子興子興不自安謂上曰諸人若此柰何上曰此無他乃簡會至是耳子興曰然明日卽出同視事未數日復家居不出自是意愈不協互相猜防是歲九月元兵復徐州徐帥彭早住趙均用率餘眾奔濠徳崖等納之二人本以窮蹙來奔徳崖等四人與子興反屈已下之事皆稟命遂爲所制早住頗有智數擥權專決均用但唯唯而已子興禮早住而易均用均用亦銜之徳崖等四人遂與均用謀伺子興出執之通衢械於孫氏將殺之上時在淮北聞難亟歸道遇故人止之曰郭公已被執並欲執公且勿往上曰郭公於我恩厚有難不救非義也何丈夫之爲乃馳至郭氏惟見婦女問其諸子安在婦疑不以告上曰我豈外人而乃疑我今來謀脫公難也諸婦乃告以實上曰我公素厚彭而薄趙禍必趙發此非彭不可解乃與子興二子往訴於早住早住怒曰我在此誰敢爾卽會左右呼兵以出上亦被甲持短兵與俱至孫氏圍其家發屋而入見子興鉗系幽窖中肌肉皆傷乃破其械使人負以歸子興遂得免

○是冬元將賈魯與月哥察兒圍濠城城中極力拒守

癸巳春元將賈魯死夏五月壬午元兵解圍去城中乏糧人艱食上以鹽易米於懷遠歸贍子興家

○乙未張士誠據髙郵

○彭趙二帥旣據濠州挾徳崖等爲己用是春早住自稱魯淮王均用稱永義王六月丙申朔濠城自元兵退軍士多死傷上乃歸鄕裏募兵得七百餘人以還子興喜以上爲鎭撫○是時彭趙二人馭下無道所部多暴橫上觀其所爲恐禍及己乃以七百人屬他將而獨與徐達等二十四人南去略定遠中途遇疾復還半月疾始間聞戶外有杖策嘆嘖而過者上問故左右告曰定遠張家堡有民兵號驢牌寨者孤軍乏食且無所屬欲來降猶豫未決主帥將遣人招之念無可行者故惋恨耳上矍然曰此機不可失也卽彊起詣子興請行子興喜曰吾固知非爾不能辦此然爾疾方愈柰何上曰此豈髙枕養病時耶今失機不圖將爲他人所得子興曰須人幾何上曰人多則彼疑十人足矣乃選騎士費聚等二人步卒九人從行至定遠界

上病暑再越六日至寶公河隔水望其營營中見上至勒兵以待步卒懼欲走還上謂曰彼眾我寡走將安之且彼縱騎以躡我後必不能免汝等且勿恐但隨我入其營觀其從違頃之營中遣二將出逆舉手大呼曰來者爲何上遣人答曰自濠來與主帥議事二將歸告其帥復出曰請下馬上下馬以久病步行甚艱前阻水費聚見彼疑慮有他欲代上渡水而往上曰今與君至此禍福共之豈可代耶乃同往旣至其帥出逆曰公遠來郭公必有所命上曰郭公與足下有舊聞足下軍艱食他敵欲來攻特遣吾相報能相從卽與俱往否則移兵避之其帥許諾請畱物爲信上解所佩香囊與之彼以牛脯爲獻謂上曰請帥從者先還俟諸軍趣裝卽詣軍門上將還慮其不誠畱費聚伺之後三日聚還告曰事不諧矣彼且欲他往上卽率兵三百人復抵其營謂之曰汝爲人所淩怨尙未復今從我而北恐不能釋憾於彼我助汝兵可以報之帥且諾且疑然設備甚至上觀其情狀非可以言諭謀以計取之適里人有勇力者在行上謂曰吾欲用爾能乎曰惟命是聽乃密告以計使往誘其帥來會潛約我眾俟其至則聚而觀之旣聚復開如是者三卽於眾中縛之旣而其帥至眾如約遂縛之令壯士五十人擁之以行其營中不知也行十餘里乃遣人諭其營中曰爾帥已往觀營地可移軍來就於是營中兵皆出卽焚其營壘悉驅其眾以還得壯士三千人後七日率之而東夜襲元知院老張於橫澗山黎明入其營老張棄軍遁去降其民兵男女七萬得精壯二萬悉加訓練上諭之曰爾眾初非不多一旦爲吾所有何也蓋將無紀律士不素練故爾今練習爾等者欲令知紀律也宜共戮力以建功業眾皆羅拜曰惟公所命於是率之南略滁陽道遇定遠人李善長來謁上與語悅之畱置幕下俾掌書記語之曰方今羣雄並爭非有智者不可與謀議吾觀羣雄中持案牘及謀事者多毀左右將士將士弗得效其能以至於敗其羽翼旣去主者安得獨存故亦相繼而亡汝宜鑑其失務協諸將以成功毋效彼所爲也善長頓首謝曰謹受命遂與俱攻滁陽下之未踰月彭早住趙均用遣人邀上將兵守盱泗上以二人粗暴淺謀不可與共事辭弗往未幾二人自相吞並戰士多死早住亦亡惟均用專兵柄狠戾益甚子興勢孤上聞而憂之遣人說均用曰方今海內淆亂正收攬英雄之日公昔窘於元兵奔濠城約與郭公共守以抗元兵郭公開門延納推誠相待旣不見疑又屈己以事公郭公之徳於公甚大公乃不思報反聽左右之言欲先圖之是自翦其羽翼失豪傑心且吾聞之有徳不酬是謂悖徳有恩不報是謂孤恩悖徳孤恩丈夫不爲又況人心難以逆料郭公𨿽或可圖其部屬猶眾萬一事有不然公亦豈能獨安莫若善待之使各守其所唇齒相依計之上也不然唇亡齒寒吾竊爲公不取時均用聞上入滁州兵勢甚盛心頗恐待子興稍以禮上又使人賂其左右以解之子興乃得免遂將其所部萬人至滁州閱上所將兵三萬餘號令嚴明軍容整肅乃大悅居再閱月子興惑於讒意始疑上悉奪左右任事者又欲拔李善長置麾下善長弗肯行涕泣訴於上上曰主帥之命弗可違也善長終不肯去久之弗復召乃止自是四方徵討總兵之權上皆不得與上𨿽見疏遠而事子興愈恭未嘗有怨言旣而元兵圍滁有任某者忌上功譛於子興雲上每戰不力子興頗信之令與任某俱出城接戰任出城未十步卽被矢走還上猶直前奮擊眾皆披靡上徐還了無所傷子興乃愧嘆又常與三百人出城顧聞鵓鴿聲飛矢墮空中心異之遽還俄而敵兵驟至無所獲而去上每遇敵智勇奮出身先士卒故所向克捷凡軍中有所得上皆無取輒令分給羣下他將有所獲輒以獻子興子興以上無所獻頗不悅故讒言得以間之孝慈皇后知其意後將士有獻者後悉以遺子興妻張氏張氏喜後又和順以事之由是疑釁漸釋甲午春正月甲子朔張士誠國號大周自稱誠王攺元天祐秋七月滁大旱上憂之滁人楊元杲曰滁之西南丰山陽谷柏子潭有龍祠水旱禱之輒應旣禱或魚躍或黿鼉浮皆雨兆也上聞卽齋沐往禱禱畢立淵西崖久之無所見乃彎弓注矢祝曰天旱如此吾爲民致禱神食玆土其可不卹民吾今與神約三日必雨不然神恐不得祠於此也祝畢連發三矢而還後三日大雨如注上卽乘雨詣祠謝是歲滁大熟

冬十月元將脫脫攻髙郵分兵圍六合六合遣使求救其使者與上有故中夜至上聞之卽起隔門與語請諸子興開門納之子興與其帥有隙怒不發兵使者訴其情甚急子興不答上謂子興曰六合受圍無救必斃六合旣斃次將及滁豈可以小憾而棄大事子興聞上言意少解欲遣他將率兵以行時元兵號百萬諸將畏之莫敢往皆托以禱神弗吉爲辭子興乃召上將兵往亦令禱於神上曰事之可否當斷之於心何必禱也於是率師東之六合與耿再成守瓦梁壘元兵攻之急每日暮攻壘垂陷復去之明旦復完壘與戰如是數四上以計紿之乃斂兵入舍備糗糧遣婦女倚門戟手大罵元兵相視錯愕環壘不敢逼遂列隊而出牛畜婦女居前丁壯翼之徐引而去元兵不敢近遂還滁州旣而元兵大至欲攻滁上乃設伏澗側令再成佯走誘之度澗伏發皆下馬走城中鼓噪而出元兵大敗獲其馬甚眾是時𨿽勝然元兵尙彊恐益兵來攻上謀款其師乃具牛酒斂所獲馬遣父老送還令告其帥曰城主老病不任行謹遣犒軍城中皆良民所以結聚備他盜耳將軍以兵欲狝戮之民固畏死非得已也將軍幸撫存之惟軍需是供今髙郵巨寇未滅非並力不可柰何捨寇分兵攻良民乎其帥信之謂其眾曰非良民豈肯還馬卽日解去由是滁城得完○上以四方割據稱雄者眾戰爭無虛日又旱蝗相仍人民饑饉死者相枕藉心甚憂之乃禱於天曰今天下紛紛羣雄並爭疊相勝負生民皇皇墜於塗炭不有所屬物類盡矣願天早降大命以靖禍亂苟元祚未終則羣雄宜早息某亦處羣雄中請自某始若元祚已終羣雄之中當膺天命者大命早歸之無使生民久阽危苦存亡之幾驗於三月及踰三月上兵益盛○時子興名稱尙微且無意遠略但欲據滁自王上察知其意因說曰滁山城也舟楫不通商賈不集無形勝可據不足居也子興默然事遂止

○上姊夫李貞攜其子保保自淮東來見上以姊早歿見之甚喜因養爲己子俾姓朱氏更名文忠教之讀書常使居左右隨侍出入𨿽馬上亦隨事誨之文忠時年始十四大明太祖聖神文武欽明啟運俊徳成功統天大孝髙皇帝實錄卷之一

五﹑明太祖髙皇帝實錄卷之二乙未春正月戊午朔滁師乏糧諸將謀所向子興言計多失上數諫之子興不聽上鬱鬱因致疾一日議出師遣人召上上以疾辭召至再三乃力疾往子興命定計上曰困守孤城誠非計今欲謀所向惟和陽可圖然其城小而堅可以計取難以力勝子興曰何如上曰向攻民寨時得民兵號二其文曰廬州路義兵今擬制三千選勇敢士椎髻左衽衣靑衣腹背懸之徉爲彼兵以四槖駝載賞物驅而行使人聲言廬州兵送使者入和陽賞賚將士和陽兵見之必納無疑因以絳衣兵萬人繼其後約相距十餘里俟靑衣兵薄城舉火爲應絳衣兵卽鼓行而趨取之必矣子興曰善於是命張天祐將靑衣兵趙繼祖爲使者前行耿再成將絳衣兵繼後戊寅天祐等至﹤阝步﹥陽關和陽人聞廬州義兵至父老以牛酒出迎會日午天祐兵從他道就食遂誤前約再成候之過期不見舉火意天祐必已進遽率眾直抵城下城中人始覺有兵元平章也先帖木兒急閉城門以飛橋縋兵出戰再成戰不利中矢走眾皆潰元兵追三十餘里至千秋壩會日暮收兵還天祐等始至適與元兵遇急擊之追至和州小西門城上抽橋急我軍奪其橋而登彼軍爭橋總管湯和遽以刀斷其索天祐等登城大呼衣服相亂遇舉火輒滅之城北門舊用木柵元兵在城外者不得入乃燒門欲入天祐等復以石塞其門遂據其城也先帖木兒倉卒無措乘夜遁去再成兵旣敗其眾奔歸報子興言天祐等皆陷沒子興大驚謂上失計俄又報元兵且至遣使來招降子興益恐召上與謀時兵皆出城中守備單弱上令合滁三門兵於南門使塡塞街市呼使者入叱其膝行以見子興子興諭之多失辭眾欲殺使者上謂子興曰兵出城虛若殺其使彼將謂我怯殺之以滅口是速其來也不如縱之歸揚以大言彼必畏憚不敢進子興從上言縱之往明日元兵果遁去子興不知天祐等已拔和州命上率兵二千往收敗卒仍規取和陽至中途再成敗兵聞上來皆復集得千餘人合所將三千人南越徙陽關命諸軍皆息期初昏人燃十炬爲疑兵令罷眾息上率鎭撫徐達參謀李善長及驍勇數十人徑進暮至和陽始知天祐等已破城據之使人呼天祐天祐等至左右舉火上免冑示之遂入明日撫定城中初天祐等𨿽據城懼不能守欲收子女財物歸滁州及上至人心始安乃與諸將爲城守計旣而元兵來攻自城西門踰隍轉攻城北門上命開門擊之元兵阻隍大敗走遣人報子興子興遂命上總守和陽上𨿽承子興命而與諸將未同公署因思受命總兵當位諸將上然諸將子興舊部曲皆比肩之人而年又長一旦居其上恐眾心不悅乃密令人悉徹去廳事公座惟以木榻置於中俟旦會以觀眾情及五鼓諸將皆先入上獨後至時坐席尙右諸將悉就坐惟虛左末一席上卽就坐不爲異遇公事至諸將但坐視如木偶人不能可否獨上剖決如流咸得其宜眾心稍屈服時和陽城未甓上與諸將會議分甓之計城廣袤爲十分限以丈尺克日完之諸將玩爲故常越三日與諸將閱城惟上所分者已畢工諸將多未就上乃作色置座南向出子興檄置於上呼諸將於前謂之曰總兵主帥命也非我擅專且總兵大事不可無約束今甓城皆不如約事何由濟自今違令者卽以軍法從事諸將惶恐皆曰惟由是不敢有異言○初諸將破城暴橫多殺人城中人民夫婦不相保上偶出見一小兒立門外問曰爾何爲兒曰候我父曰爾父安在曰在官養馬問其母曰亦在官門下與父不敢相顧但以兄妹相呼我不敢入故竊候之上爲之惻然卽召諸將謂曰比諸軍自滁來多虜人妻女使民夫婦離散軍無紀律何以安眾凡軍中所得婦女當悉還之明日聚城中男子及所掠婦女於州治前至則令婦女居內男子列門外兩旁縱婦女相繼出令之曰果夫婦相認而去非夫婦無妄識於是夫婦皆相攜而往室家得完人民大悅○辛巳元兵十萬來攻和陽上以萬人拒守連兵三月間出奇兵擊之元兵數敗多死及夏乃解去城中復乏糧時元太子禿堅及樞密副使絆住馬民兵元帥陳野先各遣兵分屯新塘髙望及靑山雞籠山道梗不通上帥師往攻之拔其傍寨明旦進抵雞籠山側因解鞍假息忽有異風來觸上疑和陽有急分兵還備復假寐俄有蛇緣上臂左右驚告上視之蛇有足類龍而無角上意其神也祝之曰若神物則棲我帽纓中蛇徐入絳纓中上舉帽戴之遂詣敵營設詞諭寨帥寨帥請降乃還師未至和陽三里有卒持矛至言賊來攻和陽幕官李善長督兵戰卻之殺獲甚眾上歸喜因忘前蛇坐久方悟脫帽視之蛇居纓中自若乃引觴酌因以飲蛇蛇亦飲遂蜿蜒繞神櫝矯首四顧復俯神主項若鏤刻狀久之升屋而去莫知所之人咸以爲神龍之徵未幾敵眾皆走渡江

○是時濠城舊帥孫徳崖等亦乏糧率所部就食和州四境徳崖因求入城假居數月上慮其有他欲不許彼眾我寡力不能拒不得已許之適有讒上於子興者子興怒卽自滁州欲督過上聞其將至謂眾曰公旦不卽來必夜至至則語我躬迎之旣而果夜至會守門者亦與上有隙故不以報先迎子興至館始來言上亟往見子興子興怒不言者久之已而曰汝爲誰上稱名以對子興曰汝罪何逃上曰誠有罪然家事緩急皆可理外事當速謀子興曰何謂外事上曰孫徳崖在此昔公困辱濠梁某實破其家以出公今相見寧無宿憾此爲可憂子興遂默然徳崖聞子興至心不自安明旦五鼓遣人告上曰若翁來吾將他往上大驚疑必有變急報子興備之因往見徳崖曰何去之速徳崖曰若翁難共處故去上察其辭色無他因謂之曰今兩軍合處城中而一軍盡起恐下人有不諧者公當畱後令軍先發徳崖許諾軍旣發有餞其去者邀上與俱因出城行二十餘里忽城中走報子興徳崖兩軍相鬥多死者上亟呼耿炳文吳禎策騎而還徳崖軍先發在道者聞城中有變又見上馳還卽來追上躍馬疾馳追者弗能及頃之遇彼軍皆抽刃扼道上倉猝無兵器遂單騎入其軍軍中多故人一人直前忿曰城中殺害我軍士汝寧不預謀上曰吾以送友故出城城中爭鬥何由知之眾弗聽亟持上馬銜擁而行上曰爾眾我寡何用如是有故人云且釋銜執銜者少縱上卽策馬疾馳羣騎急追兵及上身上時衷甲𨿽被創而無所傷展轉十餘里復爲短兵所及因墜馬顧路左適有乘馬者在旁亦與上有舊呼與同載上奔躍乘其馬共載復行數里遇徳崖弟麾兵欲加害有張某者語眾曰吾帥孫公在和陽存亡未可知萬一無事而先害朱公郭公必遑憾於孫公得無兩傷乎姑少待吾且往觀之張乃入城見子興系徳崖項與之對飲卽還告曰若從眾所爲幾害兩人今彼此無恙事不難釋然眾怒猶未息張極力營解是夕與上同寢處護視甚至張蓋嘗徳上者明日復拘入麻湖中又明日子興聞上被執憂恚如失左右手亟遣徐達等數人往代上達等至眾不可張曰不如釋朱公令還以出我公於是上得還旣至和陽子興亦釋徳崖去旣而徐達等亦脫歸○初子興旣執徳崖欲殺之以報前憾及聞上被執乃釋徳崖去然心常怏怏憂悶致疾久不起遂卒歸葬滁州子興濠州定遠縣人其先曹州人也父郭公少好星歷年壯猶未娶遊術至定遠言人禍福壽夭多驗邑人信之邑中富翁家有女瞽而未嫁郭公過其門翁以女命使推之驚曰貴人也翁曰此女瞽故未有配郭公遂納禮娶之旣娶不數年家業日殷生三子一女子興其中子也始生父卜之曰是兒得佳兆異日當大貴興吾家者必此兒也旣長兄弟三人皆善殖貲產由是豪裏中元末民間造訛言流傳四方子興察其言知天下必有變乃散家財陰結豪傑至正辛卯天下兵起壬辰二月乙亥子興遂與所結豪傑子弟攻拔濠州城據之自稱元帥爲人勇悍善戰而性悻直不能容物故卒以憤恨而終後上卽位追封滁陽王配張氏封夫人子某爲都元帥攻集慶路戰死季女事上爲惠妃大明太祖聖神文武欽明啟運俊徳成功統天大孝髙皇帝實錄卷之二

六﹑大明太祖髙皇帝實錄卷之三

乙未夏四月丁巳朔

○丁丑常遇春來歸遇春懷遠人性剛毅有勇力年二十三爲羣盜劉聚所得愛其驍勇拔居左右遇春見聚日事剽掠無遠圖察其必敗聞上居和陽恩威日著兵行有律獨率十餘人來歸未至困臥田間夢神人被金甲擁盾呼之曰起起主君來忽寤見上騎從至卽與其徒迎拜乞歸附上喜其壯勇用以爲前鋒

○子興旣卒孫徳崖欲統其軍子興之子聞之懼不能辯乃以書邀上代辯之上方日與元兵戰諸將聞上欲往不悅乃止時汝潁倡亂者杜遵道劉福通等自碭山夾河迎韓山童之子林兒爲帝居於亳遣人詣和陽招諸將欲爲己用諸將詣張天祐曰公度自能率眾禦元兵乎不然公當往天祐自揆不能遂往上時發兵及親率將士取和陽西南民寨次第平之天祐尋自亳歸賫杜遵道檄推子興之子爲都元帥天祐爲右副元帥上爲左副元帥上曰大丈夫寧能受制於人耶遂不受未幾和陽乏糧上與諸將謀渡江患無舟楫時雙刀趙李普勝兪通海父子擁眾萬餘船千艘據巢湖結水寨與廬州左君弼有隙屢被其窘懼爲所襲五月丁亥遣兪通海間道來附乞發兵爲導使凡三至上謂徐達等曰方謀渡江而巢湖水軍來附吾事濟矣遂親往巢湖與李普勝等會就觀水道以舟出和陽時銅城閘馬場河等隘口皆爲元中丞蠻子海牙水寨所扼惟一小港可達然淺涸不可通大艦已而大雨兼旬川谷流溢素非行舟處皆水深丈餘上喜曰天助我也遂乘漲發巢湖舟魚貫而出至黃墩雙刀趙以所部叛去余舟悉至和陽方降舟之未至遣人誘蠻子海牙軍來互市遂執之得十九人皆善操舟者令其教諸軍習水戰命廖永安張徳勝兪通海等將之○壬寅上帥舟師攻蠻子海牙於峪溪口敵舟髙大不利進退永安等操舟如飛左右奮擊大敗其眾遂與諸將定渡江之計諸將咸欲直趨金陵上曰取金陵必自采石始采石南北喉襟得采石金陵可圖也六月乙卯朔上率徐達馮國用邵榮湯和李善長常遇春鄧愈耿君用毛廣廖永安各引舟渡江將出江口會日暮忽軍後數十里黑雲蔽天雷電風雨大至舟遂止丙辰黎明將渡云分兩道右由西南左由東北俱覆牛渚磯時西北風順舳艫齊發軍士皆讙躍上與永安舉帆前行永安請所向上曰采石大鎭其備必固牛渚磯前臨大江彼難爲備禦今往攻之其勢必克乃引帆向牛渚風力稍勁頃刻及岸守者驚駭出兵來拒上麾甲士以進敵不交卽走常遇春奮戈先登諸軍鼓勇繼之采石鎭兵驚潰遂拔之緣江諸壘望風迎附諸將以和陽饑乏見糧畜各欲資取而歸上察諸軍無進取意乃謂徐達等曰今舉軍渡江幸而克捷當乘勝徑取太平若聽諸軍取財物以歸再舉必難江東非我有大事去矣因令悉斷舟纜推置急流中舟皆順流東下諸軍大驚問故上曰成大事者不﹤矢見﹥小利此去太平甚近捨此不取將奚爲於是諸軍皆聽命乃令軍中皆食食已卽率眾自觀渡向太平橋直趨城下元平章完者不花萬戶萬鈞達魯花赤普裏罕忽裏閉城拒守上縱兵急攻遂拔之完者不花與僉事張旭等棄城走執其萬戶納哈出太平路總管靳義出東門赴水死上聞之曰義士也具棺斂葬之耆儒李習陶安等率父老出城迎上安見上狀貌謂習等曰龍姿鳳質非常人也我輩今有主矣上之發采石也先令李善長爲戒戢軍士榜比入城卽張之及拔城士卒欲剽掠見榜揭通衢皆愕然不敢動有一卒違令卽斬以徇城中肅然富民陳迪獻金帛卽以分給諸將士○丁巳上召陶安李習與語時事安因獻言曰方今四海鼎沸豪傑並爭攻城屠邑互相雄長然其志皆在子女玉帛取快一時非有撥亂救民安天下之心明公率眾渡江神武不殺人心悅服以此順天應人而行弔伐天下不足平也上曰足下之言甚善吾欲取金陵足下以爲如何安曰金陵古帝王之都龍蟠虎踞限以長江之險若取而有之據其形勝出兵以臨四方則何向不克其言合上意由是禮遇安甚厚事多與議焉○攺太平路爲太平府以李習知府事置太平興國翼元帥府諸將奉上爲大元帥上命李善長爲帥府都事潘庭堅爲帥府教授汪廣洋爲帥府令史以陶安參幕府事命諸將分守各門修城浚濠以固守禦○辛酉元右丞阿魯灰副樞絆住馬中丞蠻子海牙等以巨舟截采石江閉姑孰口絕我歸路方山寨民兵元帥陳野先以眾數萬來攻城其鋒甚銳上按兵城上察其無他奇謀乃遣徐達鄧愈湯和引兵出姑孰東迎戰復命別將潛師由間道繞出其後達等轉戰至城北忽有雙龍見於陣上云端敵眾方仰視驚愕我師因夾擊之野先腹背受敵大敗遂擒野先上釋不殺與之語野先性譎詐謂上曰生我爲何上曰天下大亂豪傑並起假號令據城邑者不知其幾然勝則人附敗則附人爾旣以豪傑自負必能識達事機豈不知生爾之故野先曰然則欲吾軍降乎上曰然野先曰此易爾軍之將校皆吾親故諭之卽來乃爲書招之明日眾皆降阿魯灰蠻子海牙等見野先兵敗不敢復進攻率其兵還駐峪溪口

○甲子徐達克溧水州

秋七月甲申朔

○壬辰發兵攻集慶路畱陳野先於太平命元帥張天祐率諸軍及野先故部曲以行兵至集慶攻之弗克而還

八月甲寅朔○庚申復議遣兵攻集慶初陳野先以書招降其眾意其未必從陽爲招辭陰實激之不意其眾遽降野先自念失計心恆不安及聞再出師攻集慶私謂其部曲曰汝等攻集慶毋力戰俟我得脫還當與元合有以其謀告者上曰吾久知其不誠然殺之恐失豪傑心乃召野先謂曰人各有心識見不同從元從我任汝所適不相彊也野先自誓曰若背再生之恩神人共殛之乃縱之還野先旣辭去我師亦止不行○克溧陽縣

○戊辰陳野先旣歸收其餘眾屯於板橋陰與元福壽合而陽爲報曰十二日率師至臺城八里岡與元兵遇殺獲不可勝計生擒五人獲馬數十匹因言集慶城池右環大江左枕崇岡三面據水以山爲郭以江爲池地勢險阻不利步戰昔王渾王浚造戰船謀之累年而蘇峻王惇皆非陸戰以取勝隋取江東賀若弼自揚州韓擒虎自廬州楊素自安陸三道戰艦同時俱進然後克之今環城三面阻水元師與苗軍聯絡其中連寨三十餘里攻城則慮其斷後立寨則糧運不繼竭力前進脫有不虞反爲後患莫若進兵南據溧陽東搗鎭江據險阻絕糧道示以持久可不攻而自下也上知其詐以書報之曰歷代之克江南者晉之殄吳隋之平陳曹彬之取南唐皆以長江天塹限隔南北故須會集舟師始克成功今吾大軍旣渡江據其上游彼之天險我已越之彼之喉咽我已扼之舟師多寡不足深慮捨舟步進足以克捷自與晉隋勢殊事異足下效勤宣力正宜乘時進取建勛定業柰何捨全勝之策而爲此迂回之計耶

○丁丑遣禆將習伯容攻蕪湖縣克之置永昌翼以伯容爲萬戶

九月癸未朔陳野先得書知其詐不行復謀以計致上密約元將左答納識裏至其營佯言生得之紿上臨其軍受俘上曰此賊多詐最叵信姑許之不往○丁亥皇長子生孝慈皇后出也○戊戌命元帥張天祐率所部軍攻集慶己亥天祐等至方山攻破左答納識裏營走之陳野先遂叛與元福壽合兵來拒戰於秦淮水上我師失利天祐郭元帥皆戰死郭元帥子興之子也○己酉陳野先追襲我軍於溧陽經葛仙鄕鄕寨民兵百戶盧徳茂惡野先反覆謀殺之遣壯士五十人衣靑衣出迎野先野先不虞其圖已與十餘騎先行靑衣兵自後擊之僕地攢槊剌之野先死其下復推野先從子兆先領其眾初野先自誓而歸卽陰與元合才三日忽嘔血至是身被重創而死人皆以爲違誓之譴冬十二月壬子朔釋元萬戶納哈出北歸納哈出者木華黎裔孫也上初獲之以其爲元世臣子孫待之甚厚納哈出居常鬱鬱不樂上遣降將萬戶黃儔察其去就儔見納哈出言上所以待遇之意納哈出曰荷主公不殺誠難爲報然我本北人終不能忘北儔以告上上曰吾固知其心也謂徐達等曰納哈出元之世臣心在北歸今彊畱之非人情也不如遣之還達等以爲虜心難測若捨之去恐貽後患不如殺之上曰無故而殺之非義吾意已決姑遣之因召納哈出及降臣張禦史謂之曰爲人臣者各爲其主況汝有父母妻子之念今遣汝歸仍從汝主於北因資而遣之納哈出等辭謝而去○元中丞蠻子海牙復率舟師進扼采石江以阻絕南北欲伺間攻太平上知之乃命治石礟載以巨艦選精兵守要害以待之大明太祖聖神文武欽明啟運俊徳成功統天大孝髙皇帝實錄卷之三

七﹑大明太祖髙皇帝實錄卷之四

丙申春二月壬子朔張士誠陷平江

○丙子上率常遇春等擊蠻子海牙於采石時敵舟聯絡江上勢甚盛乃命遇春設疑兵以分敵勢而以大兵薄之及戰遇春率舟師衝其中敵舟分爲二我師左右縱擊飛礟中敵舟輙糜碎自辰至午戰益急敵大敗俘獲萬計盡得其舟艦蠻子海牙以餘眾走集慶三月辛巳朔上率諸軍取集慶自太平水陸並進癸未至江寧鎭先攻陳兆先營大破之進拔其柵擒兆先盡降其眾得兵三萬六千人擇其驍勇者五百人置麾下五百人者多疑懼不自安上覺其意至暮令其悉入衛屏舊人於外獨畱馮國用侍臥榻旁上解甲酣寢達旦疑懼者始安乃相語曰旣活我又以腹心待我何可不盡力圖報及攻集慶多先登陷陣○庚寅上進兵集慶未及城五里諸軍鼓噪而進元兵皆破膽行臺禦史大夫福壽督兵出戰我師擊敗之福壽閉城拒守大軍傅城下將士以云梯登城城中莫能支遂克之福壽猶督兵巷戰兵潰坐伏龜樓前指揮左右更欲拒戰或勸之遁福壽叱而射之督戰不已遂死於兵平章阿魯灰參政伯家奴及集慶路達魯花赤達尼達思等皆戰死獲其禦史王稷元帥李寧等三百餘人蠻子海牙走投張士誠水寨元帥康茂才苗軍元帥尋朝佐許成劉哈剌不花海軍元帥葉撒及阿魯灰部將完都等各率眾降凡得軍民五十餘萬上入城悉召官吏父老人民諭之曰元失其政所在紛擾兵戈並起生民塗炭汝等處危城之中朝夕惴惴不能自保吾率眾至此爲民除亂耳汝宜各安職業毋懷疑懼賢人君子有能相從立功業者吾禮用之居官者愼毋暴橫以殃吾民舊政有不便者吾爲汝除之於是城中軍民皆喜悅更相慶慰

○辛卯上周覽城郭謂徐達等曰金陵險固古所謂長江天塹眞形勝地也倉廩實人民足吾今有之諸公又能同心協力以相左右何功不成達曰成功立業非偶然今得此殆天授也乃攺集慶路爲應天府置天興建康翼統軍大元帥府以廖永安爲統軍元帥命趙忠爲興國翼元帥以守太平得儒士夏煜孫炎楊憲等十餘人皆錄用之○置上元江寧二縣○上旣定金陵欲發兵取鎭江慮諸將不能禁戢士卒爲民患明日召諸將數以嘗縱士卒之過欲寘之法李善長懇救乃免於是命徐達等將兵以往戒之曰吾自起兵未嘗妄殺今汝等將兵往當體吾心戒戢士卒城下之日毋焚掠毋殺戮有犯令者處以軍法縱之者罰無赦諸將皆頓首曰謹受命

○丙申徐達湯和張徳麟廖永安等進兵攻鎭江丁酉克之苗軍元帥完者圖出走守將叚武平章定定戰死達等自仁和門入號令嚴肅城中晏然民不知有兵

○己亥以鎭江爲淮興鎭江翼元帥府命徐達湯和爲統軍元帥攺鎭江路爲江淮府○置秦淮翼元帥府以兪通海爲元帥夏四月辛亥朔

○壬子張士誠將趙打虎陷湖州

○乙丑克金壇縣

五月庚辰朔太平府當塗縣民獻瑞麥一莖二穗者凡二本

六月庚戌朔

○乙卯元帥鄧愈邵成總管湯昌率兵攻廣徳路克之攺爲廣興府置廣興翼行軍元帥府以鄧愈邵成爲元帥湯昌爲行軍總管○辛未置行樞密院於太平以總管花云爲院判○元帥湯和總管吳徳興等帥廣興淮興二翼兵攻加山富莊寨平之

○壬申降人陳保二叛降於張士誠誘執詹李二將以去保二常州奔牛壩人初聚眾以黃帕首號黃包頭軍湯和等兵下鎭江徇奔牛呂城保二以眾降至是復叛○乙亥遣儒士楊憲通好於張士誠書略曰近聞足下兵由通州遂有吳郡昔隗囂據天水以稱雄今足下據姑蘇以自王吾深爲足下喜吾與足下東西境也睦鄰守國保境息民古人所貴吾甚慕焉自今以後通使往來毋惑於交構之言以生邊釁士誠得書不悅拘畱憲不遣秋七月己卯朔諸將奉上爲吳國公以元禦史臺爲公府置江南行中書省上兼總省事以李善長宋思顏爲參議李夢庚郭景祥爲左右司郎中侯原善楊原杲陶安阮弘道爲員外郎孔克仁陳養吾王愷爲都事王璹爲照磨欒鳳爲管勾夏煜韓子魯爲博士

○置江南行樞密院以元帥湯和攝同僉樞密院事

○置帳前總制親兵都指揮使司以馮國用爲都指揮使

○置左右等翼元帥府以華雲龍唐勝宗陸仲亨鄧愈陳兆先張彪王玉陳本等爲元帥○置五部都先鋒以陶文興陳徳等爲之○置省都鎭撫司以孫養浩爲鎭撫

○置理問所以劉禎秦裕爲理問

○置提刑按察使司以王習古王徳芳爲僉事

○置兵馬指揮司譏察姦僞以達必大爲指揮

○置營田司○辛巳張士誠誘我斥候以舟師攻鎭江統軍元帥徐達等禦之敗其軍於龍潭上聞使諭徐達曰張士誠起於負販譎詐多端今來寇鎭江是其交已變當速出軍攻毗陵先機進取沮其詐謀於是達帥師攻常州進薄其壘且遣使來告賊已窘迫請益師以破之上復遣兵三萬往助之於是達軍於城西北湯和軍城北張彪軍於城東南士誠遣其弟張九六以數萬眾來援達曰張九六狡而善斗使其勝勢不可當吾當以計取之乃去城十八里設伏以待仍命總管王均用率鐵騎爲奇兵達親督師與九六戰鋒旣交均用鐵騎橫衝其陣陣亂九六退走遇伏馬蹶爲先鋒刁國寶王虎子所獲並禽其將張湯二將軍九六卽士徳梟鷙有謀士誠陷諸郡士徳力爲多旣被禽士誠气沮上欲畱士徳以誘致士誠士徳間遺書士誠俾降元以謀我乃誅之八月己酉朔張士誠元帥江通海來降

○庚午上以陳保二之叛由諸將不戢士卒虐取保二貲致怨而叛及攻常州又久不下命自元帥徐達以下皆降一官以書責達等曰虐降致叛老師無功此吾所以責將軍其勉思以補前過否則必罰無赦

九月戊寅朔上如江淮府入城先謁孔子廟分遣儒士告諭鄕邑勸耕桑築城開塹命總管徐忠置金山水寨以遏南北寇兵上遂還

冬十月丁未朔以常遇春爲管軍總管尋升爲統軍大元帥

○戊申張士誠兵旣敗於常州又以其弟九六被禽士誠懼遣其下孫君壽奉書來請和曰始者竊伏淮東甘分艸野緣元政日弛民心思亂乘時舉兵起自泰州遂取髙郵東連海堧番官將帥並力見攻自取潰散殺其平章實理門參政趙伯器遂成深讐彼乃遣翰林待制烏馬兒賫詔撫諭餌以爵賞卻而不受今春據姑蘇若無名號何以服眾南面稱孤勢使然也伏惟上賢以神武之資起兵淮右跨有江東金陵乃帝王之都用武之國可爲左右建立大業之賀向獲詹李二將禮遇未遣繼蒙遣使通好愚昧不明久稽行李今又蒙遣兵逼我毗陵晝夜相攻咎實自貽夫復何說然省己知過願與講和以解困厄歲輸糧二十萬石黃金五百兩白金三百斤以爲犒軍之資各守封疆不勝感恩上復書曰睦鄰通好有邦之常開釁召兵實由於爾向者用師京口靖安疆場師至奔牛呂城陳保二望風降附爾乃誘其叛逆紿執我詹李二將曁遣儒士楊憲賫書通好又復拘畱構兵開釁誰執其咎我是以遣將帥兵攻圍常州生禽張湯二將尙以禮待未忍加誅爾旣知過能不墮前好歸我使臣將校仍饋糧五十萬石卽當班師況爾所獲詹李乃吾偏禆小校無益成敗張湯二將爾左右手也爾宜三思大丈夫舉事當赤心相示浮言誇辭吾甚厭之士誠得書不報

十一月丁丑朔

○壬午徐達兵圍常州久不下上復益達精兵二萬人圍之士誠守將誘我長興新附義兵元帥鄭僉院以兵七千叛去初我師四面圍常州及鄭僉院叛我師四面去其三達營於城南常遇春營於城東南三十里外士誠兵挾鄭僉院攻徐達湯和壘達勒兵與戰常遇春廖永安胡大海自其壘來援內外夾擊大破之生禽其將張徳餘軍奔入城士誠復遣其將呂珍馳入常州督兵拒守達復進師圍之城中益困

○丁亥皇第二子生孝慈皇后出也

十二月丙午朔復以江淮府爲鎭江府

○以王志爲懷遠將軍右副元帥郭子興爲管軍總管

○寧國路長槍元帥謝國璽寇廣興府元帥鄧愈擊敗之禽其總管武世榮獲兵千餘人大明太祖聖神文武欽明啟運俊徳成功統天大孝髙皇帝實錄卷之四

八﹑大明太祖髙皇帝實錄卷之五

丁酉春二月丙午朔遣耿炳文劉成自廣徳取長興張士誠將趙打虎以兵三千迎戰敗之追至城西門打虎走湖州

○戊申耿炳文克長興獲戰船三百餘艘禽士誠守將李福安答夫蠻等義兵萬戶蔣毅率所部二百人降有儒士溫祥卿者避亂挈家來歸炳文與語奇之遂畱贊軍事用其策分兵據要害設戰具爲守禦計

三月乙亥朔攺長興州爲長安州立永興翼元帥府以耿炳文爲總兵都元帥劉成爲左副元帥李景元爲右副元帥守之○壬午克常州初常州兵𨿽少而糧食足故堅拒不下及誘我叛兵入城軍眾糧少不能自存我師攻之益急呂珍宵遁達等遂取之○升廖永安爲行樞密院同僉兪通海爲行樞密院判官常遇春爲中翼大元帥胡大海爲右翼統軍元帥宿衛帳下

○丁亥置毗陵翼以湯和爲樞密院同僉總管張赫爲元帥守之命鎭撫孫繼達浚治城隍

○攺常州路爲長春府以髙復權知府事復濟南臨邑人爲政有惠愛是夏旱齋於城隍祠禱之夜夢神告之曰爾起雨至矣黎明果大雨歲遂登民歌頌其徳歷任七年攺吉安府同知洪武元年以老疾辭賜半祿贍之八年八月卒敕葬上元縣鳳棲鄕

○己丑復攺長春府爲常州府晉陵縣爲京臨縣武進縣爲永定縣尋以京臨並入永定

○徐達常遇春桑世傑率兵取馬馱沙克之夏四月乙巳朔○丁卯克寧國路先是上命徐達常遇春率兵取寧國長槍元帥謝國璽棄城走守臣別不華楊仲英等閉城拒守城小而堅攻之久不下遇春中流矢褁創與戰上乃親往督師旣至登髙望曰如斗之城敢抗吾師乃命造飛車前編竹爲重蔽數道並進攻之仲英等不能支開門請降百戶張文貴殺妻妾自刎死禽其元帥朱亮祖並得其軍士十餘萬馬二千餘匹於是屬縣太平旌徳南陵涇縣相繼皆下

五月乙亥朔張士誠遣其左丞潘原明元帥嚴再興寇長興屯上新橋守將耿炳文出師擊敗之生禽數百人斬首甚眾原明等遁去○戊寅應天府上元縣鐘山鄕民進瑞麥一莖二穗者凡二本○己卯江淮分樞密院副使張鑑僉院何文政率兵攻泰興張士誠遣兵來救元帥徐大興張斌擊敗之禽其將楊文徳等遂克泰興

○銅陵縣尹羅得泰萬戶程輝降寧國府寧國縣進瑞麥一莖二穗者凡三本應天府句容縣獻瑞麥一莖二穗者凡五本

○壬午常遇春率部將王敬祖等以師駐銅陵池州路總管陶起祖來降且言城中兵勢寡弱可取之狀遇春遂謀取池州○丙申常遇春遣興國翼分院院判趙忠元帥王敬祖等攻池州之靑陽縣蘄州徐壽輝將趙普勝出兵來拒敬祖以數十騎衝其陣陣亂眾兵乘勢疾擊遂破之克其縣趙普勝者本巢湖水軍元帥初與兪通海等皆來降中道叛去降於壽輝爲人驍勇善用雙刀人號爲雙刀趙雲○樞密院判兪通海趙戫以舟師略太湖馬迹山降張士誠將鈕津等遂徑東洞庭山士誠將呂珍率兵暴至諸將倉卒欲退通海曰不可彼眾我寡退則情見彼益集其眾邀諸險以擊我我何以當之不如與之戰於是身先士卒矢中右目下通海不爲動徐令從者被己甲立船上督戰呂珍不得利乃引去

六月甲辰朔○己未命長春樞密分院判官趙繼祖元帥郭天祿鎭撫吳良取江陰張士誠兵據秦望山以拒我師繼祖引兵攻之會大風雨其兵奔潰我師據其山翌日進攻州之西門克其城命良守之先是士誠北有淮海南有浙西長興江陰二邑皆其要害長興據太湖口陸走廣徳諸郡江陰枕大江扼姑蘇通州濟渡之處得長興則士誠步騎不敢出廣徳窺宣歙得江陰則士誠舟師不敢溯大江上金焦至是並爲我有士誠侵軼路絕秋七月甲戌朔

○丁丑徐達兵徇宜興取常熟擊張士誠兵敗之獲馬五十匹船三十艘降其兵甚眾

○戊寅元帥鄧愈胡大海等取績溪

○庚辰元帥胡大海等進兵徽州守將元帥八思爾不花及建徳路萬戶吳訥等拒戰大海擊敗之遂拔其城訥與守臣阿魯灰李克膺等退守遂安縣大海引兵追及於白際嶺復擊敗之訥自殺○壬午以元帥鄧愈爲行樞密院判官管軍總管郭子興爲統軍元帥都先鋒陳徳爲帳前大元帥萬戶吳復爲統軍元帥康茂才爲秦淮翼水軍元帥○乙酉攺徽州路爲興安府立雄峯翼元帥府命鄧愈守之

○丙戌命元帥葉公權汪君信等取黟縣

○丙申元帥胡大海克休寧進攻婺源元將楊完者率兵十萬欲復徽州大海還師與戰於城下大敗之殺其鎭撫李才完者遁去

九月癸酉朔元婺源州元帥汪同與守將鐵木兒不花不協以總管王起宗黟縣尹葉茂祁門元帥馬國寶詣雄峯翼降上命皆仍其官

○甲戌元江浙平章夏章等來降

○丙戌廣興翼元帥費子賢率兵取武康至三里橋與其將潘萬戶戰斬首百餘級遂下之冬十月辛未朔○壬申中翼大元帥常遇春率廖永安等自銅陵進攻池州永安去城十里而軍遇春及吳國寶帥舟師抵城下合攻之自辰至已破其北門遂入其城執元帥洪某斬之禽別將魏壽徐天麟等敵眾敗走得糧九千餘石薄暮敵復以戰船百餘艘來逆戰復大敗之遂克池州

○甲申上閱軍於大通江遂命元帥繆大亨率師取揚州克之靑軍元帥張明鑑以其眾降初乙未歲明鑑聚眾淮西以靑布爲號名靑軍人呼爲一片瓦其黨張監驍勇善用槍又號長槍軍黨眾暴悍專事剽劫由含山全椒轉掠六合天長至揚州人皆苦之時元鎭南王孛羅普化鎭揚州招降明鑑等以爲濠泗義兵元帥俾駐揚州分屯守禦丙申三月明鑑等以食盡復謀作亂說鎭南王曰朝廷遠隔事勢未可知今城中糧乏眾無所托命殿下世祖孫當正大位爲我輩主出兵南攻以通糧道救饑窘不然人心必變禍將不測鎭南王仰天哭曰汝等何不知大義若如汝言我何面目見世祖於宗廟耶麾其眾使退明鑑等不從呼噪而起因逐鎭南王而據其城鎭南王出走至淮安爲趙均用所殺明鑑等旣據城凶暴益甚日屠城中居民以爲食至是大亨攻之明鑑等不支乃出降得其眾數萬戰馬二千餘匹報至上命悉送其將校妻子至建康賑給之置淮海翼元帥府命元帥張徳林耿再成等守之攺揚州路爲淮海府以李徳成知府事按籍城中居民僅餘十八家徳林以舊城虛曠難守乃截城西南隅築而守之十二月庚午朔○丙戌徐壽輝將明王珍據重慶路

○己丑下令釋輕重罪囚令曰干戈未寧人心初附民有冒犯禁令者系縲於有司吾甚閔之其自今年十二月二十日昧爽以前官吏軍民有犯法者罪無輕重皆釋之敢有復言其事者抵罪大明太祖聖神文武欽明啟運俊徳成功統天大孝髙皇帝實錄卷之五九﹑大明太祖髙皇帝實錄卷之六

戊戌春正月庚子朔

○庚戌張士誠元帥欒瑞降初江陰石牌民朱定者販鹽無賴武斷鄕曲與石橋富民趙氏有隙集眾相攻擊定乃降元授江陰判官尋復爲盜元遣江浙參政納麟哈剌討之定窮蹙聞張士誠據髙郵乃遣人導士誠兵由通州渡江入常熟陷平江士誠署定爲參政遣元帥欒瑞爲戍石牌至是上命樞密院同僉廖永安判官兪通海桑世傑出師攻之瑞力拒我軍攻之益急瑞不能支遂出降世傑戰死世傑無爲州太平鄕人自少慷慨有大志壬辰兵起世傑集年少保鄕裏乙未五月與廖永安等率舟師來歸六月從上渡江丙申三月從入建康累授昭武大將軍統兵元帥繼攻常州擢行樞密院判官及攻石牌世傑奮戈誓必克其城躍馬陷陣遂死之○甲寅升廖永安爲同知樞密院事○張士誠兵寇常州守將湯和擊敗之獲卒數百人

○乙卯行樞密院判鄧愈遣部將王弼孫虎及汪同孫茂先等取婺源州兵至城西與元守將鐵木兒不花戰自旦至日昊殺傷五百餘人不下乃分門逼之茂先攻北門王弼孫虎攻南門汪同攻東門三道並進復殺三千餘人遂拔其城斬鐵木兒不花獲士卒三千人復遣萬戶朱國寶攻髙河壘克之

二月己巳朔○乙亥以吳禎爲天興翼副元帥使與其兄良守江陰時江陰守兵不滿五千而其地與張士誠接境良兄弟訓練士卒嚴爲警備屯田以給軍餉敵不敢犯民甚賴之○升中翼大元帥常遇春爲江南行中書省都督馬步水軍大元帥

○升領軍舍人朱文忠爲帳前總制親軍都指揮使司左副都指揮兼領元帥府事遷元帥康茂才爲營田使兼帳前總制親軍左副都指揮上諭茂才曰比因兵亂堤防頹圮民廢耕耨故設營田司以修築堤防專掌水利今軍務實殷用度爲急理財之道莫先於農春作方興慮旱潦不時有妨農事故命爾此職分巡各處俾髙無患乾早不病澇務在蓄洩淂宜大抵設官爲民非以病民若但使有司增飾館捨迎送奔走所至紛擾無益於民而反害之非付任之意

○以單安仁爲提刑按察司副使三月己亥朔○己酉攺毗陵翼爲指揮司

○命提刑按察司僉事分巡郡縣錄囚凡笞罪者釋之杖者減半重囚杖七十其有贓者免徵有司有所稽遲重者從輕典輕者原之武將徵討有過者皆宥之左右或言去年釋罪囚今年又從末減用法太寬則人不懼法法縱弛無以爲治上曰用法如用藥藥本以濟人不以斃人服之或誤必致戕生法本以衛人不以殺人用之太過則必致傷物百姓自兵亂以來初離創殘今歸於我正當撫綏之況其間有一時誤犯者寧可盡法乎大抵治獄以寬厚爲本少失寬厚則流入苛刻矣所謂治新國用輕典刑得其當則民自無冤抑若執而不通非合時宜也

○丙辰克建徳路先是行樞密院判鄧愈親軍左副都指揮朱文忠元帥胡大海率兵由徽州昱嶺關進攻建徳道出遂安未及縣三十里長槍元帥餘子貞以兵來拒愈等擊敗之獲馬百餘匹追至淳安敵聞風奔潰復追擊二十餘里獲其戰船三十艘降其兵三千人遂安守將洪某率眾五千援淳安大海復戰敗之生擒將士四百餘人獲馬三十餘匹至是軍抵建徳元參政不花院判慶壽長槍元帥謝國璽達魯花赤喜伯都剌總管楊瑀棄城遁父老何良輔等率眾降

○以楊璟尋朝佐爲帳前總制親軍副都指揮使○壬戌攺建徳路爲建安府立徳興翼元帥府元江浙行省左丞楊完者遣兵來攻鄧愈出兵擊之殺其將李副樞眾潰降其溪洞兵三萬人升愈爲同僉行樞密院事大海爲行樞密院判官畱文忠鎭守尋復爲建徳府夏四月己巳朔徐壽輝平章陳友諒遣其將趙普勝自從陽寇池州陷之樞密分院院判趙忠被執

○庚午元左丞楊完者以舟師攻徽州胡大海等擊敗之擒其將董旺呂升明日元帥何世明等復敗其軍擒其將黃牛兒等丁丑完者又攻建徳守將朱文忠擊敗之獲其萬戶羅壽完者遁去

○甲申陳友諒據龍興路

五月戊戌朔

○壬子楊完者復率兵攻建徳府屯於烏龍嶺同僉鄧愈擊走之六月戊辰朔○癸酉左副都指揮朱文忠率兵取婺之浦江縣下之縣之感徳鄕有鄭氏者自宋聚族同居至元旌表爲義門復其家至是家眾避兵山谷間文忠訪得之悉送還家禁兵士毋侵犯

○中翼右副元帥謝再興元帥趙徳勝總管劉貞等率兵略石埭縣與陳友諒兵遇戰敗之擒其將錢淸孟有徳張遵道等及部卒四百餘人

○甲午張士誠兵寇常熟縣廖永安與戰於福山港大破之

秋七月丁酉朔○庚子廖永安敗張士誠兵於通州郎山獲其戰艦而還○丙辰總管胡通海等襲九華山寨克之是時寨首鮑萬戶有眾二千據險自固四面設礌石機弩以拒兵莫能進通海乃與潘徳等引兵潛由磴道攀援魚貫而上因風縱火燔其寨遂克之

八月丁卯朔

○己丑張士誠寇江陰守將吳良擊走之俘獲其士馬輜重○元江浙同僉員成遣苗軍元帥泰不花奉書來納款初苗帥楊完者自廣西舉義兵攻復陳友諒所據湖廣諸郡轉至池饒時張士誠據姑蘇元江浙行省丞相達識鐵木兒慮爲士誠所侵乃召完者以兵守杭累授江浙左丞完者恃功驕橫達識鐵木兒苦其逼已復陰約士誠以兵攻其營完者倉卒不及備遂自縊死其眾皆潰散至是其部將員成等欲爲報仇遣泰不花來請降且言其所部元帥李福等三萬餘人在桐廬皆願效順上乃命朱文忠往撫之九月丁酉朔

○戊戌升鄧愈僉行樞密院事

○元江浙同僉員成率元帥李福劉震黃寶蔣英以兵三萬人詣徳興翼降親軍左副都指揮朱文忠遣元帥夏子實以步騎千人統其眾於新城送員成於建康

冬十月丙寅朔○辛未樞密院判胡大海取蘭溪縣先是大海至婺之鄕頭擒萬戶趙伯顏不花云完都等平其五壘是日進攻蘭溪敵兵千餘出戰敗之克其城獲元廉訪使趙秉仁等十四人馬牛羊萬頭立閩越翼元帥府分兵守其要害遂進攻婺州○甲戌徐達邵榮克宜興先是達榮攻宜興久不下上遣使謂達等曰宜興城小而堅猝未易拔聞其城西通太湖口張士誠餉道所由出若以兵斷其餉道彼軍食內乏城必破矣達等乃分兵絕太湖口而並力急攻城遂拔之同知樞密院事廖永安復率舟師擊士誠眾於太湖乘勝深入遇呂珍與戰不利遂爲所獲

○戊寅攺宜興州爲建寧州置全吳翼以元帥楊國興等守之尋復以爲宜興州

○壬午雄峯翼總管胡天福袁政江大亨率兵攻開化敗其千戶邵某斬首五百級生擒達魯花赤脫脫鐵木兒○戊子元帥羅友賢復取建徳縣時陳友諒將趙普勝旣陷池州又攻建徳縣陷之友賢退軍祁門收集精銳復出與戰敗普勝於葛公嶺斬其萬戶汪彥章普勝遁去友賢復取建徳十一月乙未朔

○辛丑立管領民兵萬戶府諭行中書省臣曰古者寓兵於農有事則戰無事則耕暇則講武今兵爭之際當因時制宜所定郡縣民間豈無武勇之材宜精加簡拔編輯爲伍立民兵萬戶府領之俾農時則耕閒則練習有事則用之事平有功者一體升擢無功令還爲民如此則民無坐食之獘國無不練之兵以戰則勝以守則固庶幾寓兵於農之意也

○壬子皇第三子生孝慈皇后出也

○甲子上以樞密院判胡大海兵攻婺州不克乃自將親軍副都指揮使楊璟等師十萬往徵之十二月乙丑朔命籍戶口○庚午遣主簿蔡元剛往東陽招長槍元帥謝國璽不從其部將何同僉陰遣其屬龔敬賫書以所部兵來降

○庚辰上自宣至徽召故老耆儒訪以民事有儒士唐仲實姚璉者來見上問之曰喪亂以來民多失業其心望治甚於饑渴吾深知之仲實對曰自大軍克復民獲所歸矣又問曰鄧愈築城百姓怨乎仲實對曰頗怨上曰築城以衛民何怨之有必愈所爲迫促以失人心卽命罷之又問爾能博通今古必諳成敗之迹若漢髙祖光武唐太宗宋太祖元世祖此數君者平一天下其道何如仲實對曰此數君者皆以不嗜殺人故能定天下於一主公英明神武無數君之長驅除禍亂未嘗妄殺出民膏火措之於衽席之上開創之功超於前代然以今日覲之民𨿽得所歸而未遂生息上曰此言是也我積少而費多取給於民甚非得已然皆爲軍需所用未嘗以一毫奉己民之勞苦恆思所以休息之曷嘗忘也仲實等曰誠如是民之生息可待矣上曰有不便者盍盡言之仲實等皆拜謝乃賜諸父老布帛撫慰之而去至徳興聞張士誠兵據紹興之諸曁乃引兵道蘭溪壬午至婺升樞密院判胡大海爲僉樞密院事命掾史周得遠入城招諭不下乃督兵圍之先是元參知政事石抹宜孫守處州聞大兵克徽州進攻婺城與參謀胡深章溢議爲守備造獅子戰車數百輛以其弟石抹厚孫守婺繼令深等將車師爲援自率眾萬餘出縉雲以應之深至松溪聞上至觀望不敢進上謂諸將曰婺倚石抹宜孫故未肯卽下聞彼以車載兵來援此豈知變者松溪山多路狹車不可行今以精兵遏之其勢必破援兵旣破則城中等遁去深之來也晨起見西北有黑氛東南有白氛其長亙天頃之白氛爲黑氛所蕩深知其不吉恐眾心驚懼謬曰今日有殺气戰必勝已而戰敗城中勢益孤臺憲將臣畫界分守意復不相能於是樞密院同僉寧安慶與都事李相開門納大兵浙東廉訪使楊惠婺州達魯花赤僧住皆戰死執其南臺侍禦史帖木烈思院判石抹厚孫廉訪僉事安慶以下官

○甲申上入婺州下令禁戢軍士剽掠有親隨知印黃某取民財卽斬以徇民皆按堵城未破先一日有五色云見城西氤氳如蓋城中望之以爲祥及城下乃知爲上駐兵之地○丙戌置中書分省於婺州調中書省左右司郎中李夢庚郭景祥爲分省左右司郎中中書省都事王愷爲分省都事中書省博士夏煜爲分省博士中書省管勾欒鳳爲分省管勾以汪廣洋爲照磨儒士王禕韓畱楊遵趙明可蕭堯章史炳宋冕爲掾史立金華翼元帥府以袁貴爲元帥吳徳眞副之

○攺婺州路爲寧越府以儒士王宗顯爲知府帳前總管陳從貴兼知東陽縣事總兵三百戍之義兵元帥呂兼明兼永康知縣帳前總管王道同爲義烏知縣楊苟爲武義知縣

○命寧安慶仍同僉樞密分院事隨軍徵進以李相爲提控掾史月給米十石賞其勸降之功也○以銀碗文綺名馬賜僉院鄧愈

○戊子遣主簿蔡元剛儒士陳顯道往慶元招諭方國珍

○己丑立星源翼分院於婺源以元帥汪同爲院判

○浦江縣民蔣可大等以民兵來降立浦江翼元帥府以可大爲左副元帥吳志得葉子祥爲右副元帥領兵鎭守仍命元帥王玉張彪招徠民之未附者

○辛卯雄峯翼元帥王遇成會寧國兵徇昌化縣獲元守將萬戶奔馬又與元帥孫茂先合兵破泥窰寨

○是月發倉賑寧越貧民○下令禁酒○辟儒士範祖榦葉儀旣至祖幹持大學以進上問治道何先對曰不出乎此書上命祖幹剖析其義祖幹以爲帝王之道自修身齊家以至於治國平天下必上下四旁均齊方正使萬物各得其所而後可以言治上曰聖人之道所以爲萬世法吾自起兵以來號令賞罰一有不平何以服眾夫武定禍亂文致太平悉此道也甚加禮貌命二人爲咨議儀以疾辭祖幹亦以親老辭上皆許之祖幹字景先少從鄕先生許謙學事親孝父母后皆年踰八十而卒家貧不能葬鄕裏爲營冢壙悲哀三年如一日上聞其孝行命旌表其所居曰純孝坊

○建觀星樓於分省治之東偏○置寧越稅課司及雜造織染二局○召儒士許元葉瓚玉胡翰吳沈汪仲山李公常金信徐孳童冀戴良吳履張起敬孫履皆會食省中日令二人進講經史敷陳治道

○選寧越七縣富民子弟充宿衛名曰禦中軍

○寧越有女子曾氏自言能通天文誑說災異惑眾上以爲亂民命戮於市大明太祖聖神文武欽明啟運俊徳成功統天大孝髙皇帝實錄卷之六

十﹑大明太祖髙皇帝實錄卷之七

己亥春正月甲午朔

○乙巳上旣撫定寧越欲遂取浙東未下諸郡集諸將諭之曰仁義足以得天下而威武不足以服人心夫克城𨿽以武而安民必以仁吾師比入建康秋毫無犯故一舉而遂定今新克婺城民始獲蘇政當撫卹使民樂於歸附則彼未下郡縣亦必聞風而歸吾每聞諸將下一城得一郡不妄殺人輙喜不自勝蓋師旅之行勢如烈火火烈則人必避之故鳥不萃鷹鸇之林獸不入网羅之野民必歸於寬厚之政爲將者能以不殺爲心非惟國家所利在己亦蒙其福爲之子孫者亦必昌盛爾等從吾言則事不難就大功可成矣時縉雲書生曹進徳亦上書言時事頗與上意合上覽而善之○戊申平章邵榮破張士誠兵於余杭○乙卯方國珍遣使奉書獻黃金五十斤白金百斤金織文綺百端先是蔡元剛至慶元方國珍與其下謀曰方今元運將終豪傑並起惟江左號令嚴明所向莫敵今又東下婺州恐不能與抗況與我爲敵者西有張士誠南有陳友定莫若姑示順從藉爲聲援以觀其變眾以爲然至是遣使奉書獻金幣願合兵共滅張士誠書略曰國珍生長海濱魚鹽負販無聞於時向者因怨構誣逃死無所遂竄海島爲眾所推連有三郡非敢稱亂迫於自救而已惟明公倡義濠梁東渡江左據有形勝以制四方奮揚威武以安百姓國珍向風慕義欲歸命之日久矣道路壅遏不能自通今聞親下婺城撫安浙左威徳所被人心景從不棄獷愚猥加誨諭開其昏蒙俾見天日此國珍所素願也謹遣使奉書上陳懇款或有指揮願效奔走首言爲定明神寔臨於是上復遣省都鎭撫孫餋浩報之國珍𨿽納款然其志尙陰持兩端

○戊午雄峯翼元帥王遇成孫茂先率兵攻臨安張士誠遣其右丞李伯昇來援茂先擊敗之伯昇復斂兵退守茂先攻之不克引兵還

○庚申命理問所知事夏文達送所獲元臣帖木烈思石抹厚孫安慶等赴建康至嚴州帖木烈思夜遁

○以耿再成爲行樞密院判官率兵屯縉雲縣黃龍山規取處州○僉院胡大海帥兵取諸曁張士誠守將華元帥戰敗宵遁萬戶沈勝以眾降我師入城其眾洶洶不定復作亂大海復擊敗之生擒四千餘人馬六十疋遂攺諸曁爲全州以帳前元帥張彪爲統軍元帥兼知州事王玉爲副元帥兼本州同知命分省照磨汪廣洋總理軍儲仍命大海總兵攻紹興○上在寧越時儒士許瑗王冕來見上問以時務各應對稱旨乃畱瑗等置幕府以冕爲咨議參軍冕紹興人慷慨有大志通術數之學元末亂時嘗走京師陰與人言亂且作人以爲狂又嘗仿周禮著書一編曰吾未卽死持此以獻明主可致太平及爲咨議參軍自以爲得行其志未幾發病卒

○命寧越知府王宗顯開郡學延儒士葉儀宋濂爲五經師戴良爲學正吳沈徐原等爲訓導時喪亂之餘學校久廢至是始聞弦誦之聲無不忻悅

○嵊縣萬戶郝原遣人請降○二月甲子朔立樞密分院於諸全州置明海翼元帥府升謝再興爲院判王玉等爲元帥守之○張士誠兵復寇江陰戰艦蔽江而下其將蘇同僉者駐兵君山坐胡牀東西指畫進軍狀守將吳良禦之戒諸將勿輕動頃之敵兵陳於江濱良命弟禎率一軍出北門與戰鋒才交復遣元帥王子名率壯士出南門合擊之寇兵不能支遂敗生禽其將陶元帥禆將宋貫蔣英以下二百餘人溺死者甚眾

○癸酉平章邵榮率兵攻湖州敗張士誠兵追至城下敵兵入城拒守我師圍之翌日城中悉兵出戰我師不利榮乃還屯臨安諜知士誠欲來攻先設伏待之戒戰士寇至堅守勿動俟吾山上旗舉齊擊之已而士誠將李伯昇率兵奄至攻我壁不能下榮度其眾已疲乃舉旗於是諸軍鼓噪四出伏兵俱發敵眾大亂自相蹂躪死者盈野伯昇憤其敗復整眾來攻又敗之伯昇斂兵退守我師攻之弗克乃引還○三月癸巳朔○甲午宥獄囚下令曰發政施仁誕布維新之治安民廣土當弘肆眚之恩爰自渡江以來夙夜祇懼期以上膺天貺下拯民憂往歲親率大軍䢐徵海右賴天地之靈將帥之力以去歲十二月甲申開拓婺城民庶無驚市肆不擾數日之間浦江諸縣聞風來歸此豈余智力之所能實天地祖宗默有以相之也皇天旣命余削平僣亂敢不順時敷惠以闡至仁況春气發育艸木昆虫猶得自遂其生而吾民有久系於獄者抑鬱悲愁之气恐傷天地之和是用布告所隸州郡自三月初二日以前除大逆無道及敵之偵伺拘系外其餘罪無大小咸與宥原敢有不遵仍前告言者以其罪罪之○丁巳張士誠寇建徳親軍左副都指揮朱文忠禦之於東門使別將潛出小北門間道過鮑婆嶺由碧雞塢繞出其陣後夾擊大破之其眾潰去○方國珍遣郎中張本仁以溫臺慶元三郡來獻且以其次子關爲質上曰古者慮人不從則爲盟誓盟誓變而爲交質子此衰世之事豈可蹈之凡人之盟誓交質者皆由未能相信故也今旣誠心來歸便當推誠相與當如靑天白日何自懷疑而以質子爲哉乃厚賜關而遣之關後攺名明完

○陳友諒將趙普勝寇寧國之太平縣總制胡惟賢命萬戶程允同義士汪炳叔率鄕兵五千擊敗之獲其糧一萬七千餘石普勝復寇陵陽石埭等縣僉院張徳勝與戰於柵江口復破走之

○夏四月癸亥朔

○癸酉復池州初趙普勝旣陷池州遣別將守之而自據樅陽水寨數往來寇掠境上元帥徐達患其侵軼遣院判兪通海等往擊敗之俘其將趙牛兒等普勝棄舟陸走又擒其部將洪鈞等並獲艨艟數百艘遂復池州上時在浙東聞之甚喜遂升達爲奉國上將軍同知樞密院事通海僉樞密院事

○戊寅立樞密分院於寧越府以常遇春爲鎭國上將軍同僉樞密分院事守之

○命帳前元帥陸仲亨攻衢州不克而還

○僉院胡大海率元帥王玉等攻紹興軍至蔣家渡遇張士誠兵擊敗之獲戰艦五十餘艘其眾退至蕭山東門我師又破之餘眾潰走

○張士誠復寇建徳駐兵大浪灘親軍左副都指揮朱文忠遣兵由烏龍嶺循胥口而上擊破之○庚辰陳保二寇宜興守將楊國興敗之擒保二檻送寧越伏誅○張士誠復遣兵爭建徳據分水嶺親軍左副都指揮朱文忠遣元帥何世明擊之破其營斬首五百級餘眾悉潰丁亥張士誠兵寇常州守將湯和擊敗之擒卒千餘人獲船四十餘艘馬三千餘疋

○己丑張士誠將李伯昇寇婺源守將孫茂先擊敗之

○五月壬辰朔賜寧越節婦松氏米五石

○辛亥上將還建康遣都事王愷召胡大海於紹興大海旣至上諭之曰寧越爲浙東重地必得其人守之吾將歸建康以爾爲才故特命爾守其衢處紹興進取之宜悉以付爾宋伯顏不花在衢州其人多智術石抹宜孫守處州善用士紹興爲張士誠將呂珍所據數郡與寧越密邇爾宜與同僉常遇春同心協力俟間取之此三人皆勍敵不可忽也仍命左右司員外郎侯原善都事王愷管勾欒鳳綜理錢糧軍務事

六月壬戌朔

○上自寧越還建康

○元守平陽州山寨參政周宗道遣人來請降臺州山寨元帥馮輔卿遣儒士張允誠楊宗敏以書納款守嵊縣萬戶趙可蘭新昌萬戶何用常率眾來降

○甲子張士誠將呂珍圍諸全州胡大海自寧越率兵救之珍堰水以灌城大海奪堰反以灌珍珍勢蹙乃於馬上折矢求解兵大海許之都事王愷謂大海曰彼猾賊難信不如因而擊之可大勝也大海曰彼若再來吾有待之且吾許人言而背之不信縱其去而擊之不武遂引兵還

○己巳上至建康

○是月僉院兪通海率兵攻趙普勝不克而還諸將患之上曰普勝𨿽勇而寡謀友諒挾主以令眾上下之間心懷疑貳用計以離之一夫之力耳時普勝有門客頗通術數常爲普勝畫策普尊爲謀主乃使人陽與客交而陰間之又置書與客故誤達普勝果疑客客懼不能安遂來歸於是厚待客客喜過望傾吐其實盡得普勝平日所爲乃重以金幣資客潛往說友諒所親以間普勝普勝不之覺見友諒使者輙自言其功悻悻有徳色友諒由是忌之○秋七月壬辰朔○乙巳樞密院同僉常遇春率兵攻衢州建奉天旗樹柵圍其六門造呂公車仙人橋長木梯懶龍爪擁至城下髙與城齊欲階以登城又於大西門大南門城下穴地道攻之元守臣廉訪使宋伯顏不花等悉力備禦以束葦灌油燒呂公車架千斤稱鉤懶龍爪用長斧以斫木梯築夾城防穴道遇春攻之弗克乃以奇兵出其不意突入南門甕城毀其所架炮督將士攻圍益急

○八月辛酉朔

○庚午命元帥朱文遜秦友諒攻無爲州取之九月辛卯朔○癸巳奉國上將軍徐達僉院張徳勝率兵自無爲登陸夜至浮山寨擊走趙普勝部將胡總管敗之於靑山追至潛山界陳友諒參政郭泰引兵渡沙河迎戰徳勝復大破之斬郭泰獲馬騾牛畜千餘軍資無算遂克潛山縣命詹元帥守之○乙未陳友諒殺其將趙普勝初友諒旣忌普勝又有言普勝欲歸於我者及是憤潛山之敗友諒益欲殺普勝乃詐以會軍爲期自至安慶圖之普勝不虞友諒之圖已聞其至具燒羊迎於鴈議登舟見友諒友諒就執殺之並其軍初友諒與普勝攻安慶元左丞余闕死之遂陷安慶令普勝守之至是殺普勝卽生釁於我

○丁未同僉常遇春克衢州時遇春圍城兩月餘攻擊無虛日元樞密院判張斌度不能守密遣其下詣遇春約降是夕引軍士十餘人出小西門迎大軍入城宋伯顏不花不知其降也猶督兵拒戰俄頃城中舉火大軍已入城眾潰總管馮浩赴水死擒宋伯顏不花及院判朵粘等得糧八千石攺衢州爲龍遊府以武義知縣楊苟知府事立金斗翼元帥府以唐君用爲元帥夏義爲副元帥朱亮祖爲樞密分院判官命寧越分省都事王愷兼理軍儲遇春還寧越

○甲寅遣博士夏煜授方國珍福建等處行中書省平章政事國章福建行中書省右丞國瑛福建行中書省參政國瑉樞密分院僉院各給符印仍以本部兵馬城守俟命徵討煜至慶元國珍欲不受業已降欲受又恐受制乃詐稱疾但受平章印告老不任職遇使者亦頗倨惟國瑉開樞密分院署事

○冬十月庚申朔

○壬申元帥兪廷玉率兵攻安慶不克卒於軍廷玉僉院兪通海父也○張士誠兵犯江陰守將吳良遣萬戶聶貴蔡顯將兵間道出無鍚三山絕其後士誠兵懼遁去○升同僉行樞密院事常遇春爲僉樞密院事

○十一月庚寅朔○壬寅僉院胡大海率兵攻處州克之初上旣定婺州卽命耿再成駐兵縉雲之黃龍山謀取處州元處州守將石抹宜孫遣元帥葉琛屯﹤木兆﹥花嶺參謀林彬祖屯葛渡鎭撫陳仲眞照磨陳安屯樊嶺元帥胡深守龍泉以拒我師久之將士怠弛皆無鬥志至是深叛宜孫間道來降且言處州兵弱易取大海聞之大喜卽出軍抵樊嶺與再成合攻之大敗其兵連拔﹤木兆﹥花嶺葛渡二砦遂簿城下石抹宜孫戰敗棄城與葉琛章溢走建寧遂克處州林彬祖走溫州於是處州七邑皆下○辛亥攺處州路爲安南府以義烏知縣王道同知府事立安南翼元帥府以朱文剛爲元帥李祐之爲副元帥耿再成爲樞密分院判官守之以分省都事孫炎總理軍儲

十二月庚申朔

○甲子張士誠以分水之敗復遣其將陸夏二元帥花將軍據分水縣之新城三溪結寨以遏我師數出寇掠元帥何世明率兵擊之斬陸元帥花將軍以下千餘人焚其營分水兵潰去自是士誠不敢窺嚴婺

○戊辰命僉院常遇春帥師攻杭州

○以親軍副都指揮使楊璟爲樞密院判官大明太祖聖神文武欽明啟運俊徳成功統天大孝髙皇帝實錄卷之七

十一﹑大明太祖髙皇帝實錄卷之八

庚子春正月己丑朔己亥夏煜自慶元還言方國珍姦詐狀非兵威無以服之上曰吾方致力姑蘇未暇與校乃遣都事楊憲傅仲彰往諭之曰吾始以汝爲豪傑識時務不待徵討幡然歸命嘉汝之意命以髙官兄弟顯榮自制一面豈效他人陽交陰備徒爲羈縻之國而己誠欲汝爲吾腹心效股肱之力共立大功以垂後世爲方氏子孫之福豈意汝自迷惑昧遠大之圖爲覆滅之計外𨿽納降內實反覆欲覘我虛實則遣質子欲郤我官爵則稱老病此何爲者夫以蕞爾之地而忽事大之禮捨其垂成之功更造無窮之禍此豈汝之得計也吾寧不能遣一偏裨將十萬眾直窮海島以取汝耶顧以汝率先來歸姑忍須臾待汝自攺耳汝及今能滌心攺過不負初心則三郡之地庶幾可全福祿庶幾可保不然吾恐汝兄弟敗亡妻子爲僇徒爲人所指笑夫智者轉敗爲功因禍成福汝其圖之國珍不省

○乙卯復以寧越府爲金華府

二月戊午朔○庚申元守福寧州福建行省參政袁天祿遣古田縣尹林文廣以書來納款初己亥歲福建義兵萬戶賽甫丁阿里迷丁據泉州陳友諒兵入杉關攻陷邵武汀州延平諸郡縣羣盜乘勢竊發閩地騷動天祿輩知元國勢不振故遣文廣來納款文廣以其年六月由海道出溫爲方國瑉所邀畱至是脫身得達時福淸州同知張希伯亦遣其屬張景仁李世忠來請降上皆厚賞之遣還招諭三月戊子朔攺淮海翼元帥府爲江南等處分樞密院以繆大亨同僉樞密院事總制軍民大亨有治才寬厚不撓多惠愛及人至於禁戢暴彊剖析獄訟皆當其情民甚悅之○徵靑田劉基龍泉章溢麗水葉琛金華宋濂至建康初上在婺州旣召見宋濂及克處州又有薦基及溢琛者上素聞其名卽遣使以書幣徵之時總制孫炎先以上命請基至是四人同赴建康入見上甚喜賜坐從容問曰四海紛爭何時而定溢起對曰天道無常惟徳是輔惟不嗜殺人者能一之上善其言甚禮貌之○召常遇春於杭州初遇春之出師也上戒之曰克敵在勇全勝在謀昔關羽號萬人敵爲呂蒙所破者爲無謀也爾宜深戒之及攻杭州戰數不利元帥劉忙古歹及掾史商尙質又皆戰死城不得下故遣使召之還

○乙卯元遂安達魯花赤馬某作亂率羣盜入龍遊開化殺縣官據邑治縣吏楊文祥募眾擊敗之斬馬某首以獻上命都事王愷撫慰其民賞文祥以下有差

夏四月丁巳朔

○癸酉皇第四子生卽今上皇帝孝慈皇后出也五月丁亥朔○是月陳友諒兵寇池州徐達等擊敗之先是友諒旣殺趙普勝卽有窺池州之意上察知之乃遣僉院常遇春往池州與徐達共禦之仍使謂達遇春曰友諒兵旦暮且至爾當以五千人守城遣萬人伏九華山下俟彼兵臨城城上揚旗鳴鼓發伏兵往絕其後破之必矣至是友諒兵果至其來甚銳直造城下城上揚旗鳴鼓伏兵悉起緣山而出循江而下絕其歸路城中出兵夾擊大破之斬首萬餘級生擒三千餘人常遇春欲盡殺之謂達曰此皆勍敵也不殺將爲後患若以上聞上必不殺達不從遂以聞上諭使者曰亟還諭諸將今戰爭方始不可縱殺以絕人望三千精銳宜釋之使爲後用及使者返遇春已殺之止存三百人上聞之不懌命悉放還友諒遣使來曰此戰非我意乃巡邊者偶戰耳其矜詐如此閏五月丙辰朔陳友諒率舟師攻太平守將樞密院判花云與朱文遜等以兵三千拒戰文遜死之友諒攻城三日不得入乃引巨舟泊城西南士卒緣舟尾攀堞而登城遂陷云被執縛急怒罵曰賊奴爾縛吾吾主必滅爾斮爾爲鱠也遂奮躍大呼而起縛皆絕奪守者刀連斮五六人賊怒縛云於舟檣叢射之云至死罵賊不絕口院判王鼎知府許瑗俱爲友諒所執亦抗罵不屈皆死之云懷遠人少孤隨母嫁張氏體長大面鐵色驍勇絕人歲癸巳謁上於臨濠上奇之俾將兵略地所至輒克破懷遠城虜其帥以歸進拔全椒夜襲繆家寨羣寇散走上之取滁州也單騎前行中途猝遇賊數千人顧後騎尙未至欲退不可云獨提劍衛上橫衝其陳而出賊披靡不敢逼旣而克滁州有功甲午從上取和州得兵三百人以功授管勾明年乙未上渡江云率眾先濟克太平上以云材勇重厚可屬以事因命宿衛常在左右丙申從克集慶雲得兵千人升總管以兵徇鎭江丹陽丹徒金壇諸縣皆下之過馬馱沙劇賊數百人遮道要戰云且行且鬥擒殺甚眾授前部先鋒從攻常州拔其城駐兵守牛唐營夏六月立行樞密院於太平以云爲院判階安遠大將軍丁酉春克常熟州卒萬餘人秋七月命云領兵三千人趨寧國時羣盜蟠結山澤營壘相望路稍梗云操戈前行遇敵卽斗或經其營壘輒擊之斬首數百級而身未嘗中一矢被一創經榛莽泥淖中八日始達寧國尋命還守太平至是死於難年三十九妻郜氏一子煒生始三歲戰方急郜氏會家人抱兒拜家廟泣謂家人曰城且破吾夫必死敵夫死吾寧獨生然花氏惟此一兒爲我善護之云被執郜氏赴水死年三十五侍婢孫氏收其屍瘞之抱兒欲逃他所爲陳氏兵所虜至九江陳氏軍中惡兒啼孫氏恐兒被害以簮珥屬兒漁家嫗鞠之及陳氏敗孫氏脫身至漁家見兒遂竊負之夜出宿陶穴中明日出江滸僦舟以渡適陳氏潰卒還爭舟捽孫氏及兒投之江方出沒波中有斷木自上流至孫氏挾兒附木浮入蘆渚中渚有蓮實孫氏取﹤口舀﹥兒凡七日得不死忽夜半聞人呼之一老父令與俱行得達上所上聞花云兒也卽呼入見孫氏抱兒拜且泣上亦泣置兒膝上曰此花云子將種也命賜老父衣老父已不見追之無所得眾以爲神云煒旣長命以爲水軍衛指揮僉事上教煒以云平日所服衣冠葬云上元縣南五十里文遜上餋子也瑗字栗夫饒之樂平人讀書聰敏彊記元至正中兩以易經舉於鄕皆第一及會試不第放浪吳越間每醉輒大言自負人未有知之者上取婺州瑗進謁因言於上曰方今元祚垂盡四方鼎沸豪傑材勇之士勢不能獨安夫有雄略者乃可馭雄材有奇識者然後能知奇士閣下欲掃除僣亂平定天下非收攬英雄難以成功上曰今四方紛擾民困塗炭予思英賢有如饑渴方當廣攬羣議博收眾策共成康濟之功瑗曰如此實帝王之道天下不難定也上喜因畱帷幄中參預謀議以太平乃建康股肱之郡遂命瑗爲知府鼎初爲趙忠餋子忠儀眞人從上起兵爲總管隨渡江克太平爲行樞密院判移鎭池州趙普勝寇池州忠出戰被獲上乃命鼎襲忠職守太平尋復姓王氏至是與瑗被執死之後上追悼云等死事追封云爲東丘郡侯瑗髙陽郡侯鼎太原郡侯立忠臣祠於太平命有司歲時祭享

○戊午陳友諒弒其主徐壽輝於采石初友諒之犯太平挾壽輝以行旣陷太平志盈滿急謀僣竊乃於采石舟中先使人詣壽輝前佯爲白事令壯士持鐵檛自後擊碎其首弒之壽輝死友諒遂以采石五通廟爲行殿舁廟中神像顚倒置門外而僣位其中國號漢攺元大義仍以鄒普勝爲太師張必先爲丞相張定邊爲太尉羣下艸次行禮於江岸又值大雨冠服皆濡濕略無儀節識者知其必無成壽輝蘄州羅田縣人一名眞一體貌魁岸木彊無他能以燒香聚眾起初袁州慈化寺僧彭瑩玉以妖術惑眾其徒周子旺因聚眾欲作亂事覺元江西行省發兵捕誅子旺等瑩玉走至淮西匿民家捕不獲旣而麻城人鄒普勝復以其術鼓妖言謂彌勒佛下生當爲世主遂起兵爲亂以壽輝相貌異眾乃推以爲主舉紅巾爲號攻破蘄水縣進陷黃州壽輝僣稱皇帝國號天完攺元治平據蘄水爲都以普勝爲太師時歲辛卯八月也壬辰正月遣其僞將丁普郎徐明達陷漢陽興國普勝陷武昌曾法興陷安陸又陷沔陽及中興路二月陷江州南康路分兵陷嶽州房州歸州三月遣歐普祥陷袁州陶九陷瑞州項普瑞陷饒州徽州信州閏三月遣陳普文陷吉安鄕民羅明遠引義兵擊卻之已而普文反兵復陷其城歲癸巳元兵旣復其所陷諸州路十月進兵討壽輝於蘄水大破獲僞官四百餘人復武昌漢陽諸路壽輝遁去乙未五月壽輝僞將倪文俊復陷沔陽中興路七月復陷武昌漢陽遂圍嶽州丙申正月倪文俊建僞都於漢陽迎壽輝居之五月倪文俊陷澧州八月陷衡州丁酉二月倪文俊陷峽州破鹿盧關明玉珍又進陷州蜀諸郡因據守之八月文俊謀殺壽輝於漢陽不果奔黃州友諒因襲殺文俊盡領其眾而自稱平章戊戌正月友諒領兵陷安慶四月陷龍興復陷瑞州遣康泰趙宗鄧克明等寇邵武使別將陷吉安而自以兵陷撫州八月陷建昌九月陷贛州十一月陷汀州己亥正月陷信州三月遣兵陷襄陽復遣兵略衢州破杉關而自引兵至江州迎壽輝初壽輝聞友諒破龍興欲徙居之友諒忌其來不利於己不從壽輝不得已而止至是壽輝復欲往友諒遣人止之壽輝不聽引兵發漢陽十二月至江州友諒陽出迎而伏兵於城西門外壽輝旣入門閉伏發盡殺其部屬惟存壽輝乃以江州爲都奉壽輝居之友諒遂自稱漢王立王府於城西門外置官屬自是事權一歸於友諒壽輝但擁虛位至是友諒挾壽輝以兵犯太平遂弒之

○庚申陳友諒旣僣號乃潛遣人約張士誠來侵建康羣議皆欲先復太平以牽制之上曰不可太平吾新築壘濠塹深固向使彼陸地來攻必不能破乃以巨艦乘城遂爲所陷今彼旣居上流順勢來寇舟師十倍於我猝難敵也或勸上自將擊之上曰此亦不可敵知我出以偏師綴我我欲與戰彼不交鋒而以舟師順流直趨建康半日可達吾步騎亟回非一日不至縱能得達百里趨戰兵法所忌皆非良策也吾有一計足以破之於是召指揮康茂才諭之曰有事命汝能之乎茂才曰惟所命上曰陳友諒欲來爲寇吾欲速其來非汝不可汝與友諒舊且佯欲爲叛遣人致書約其來當爲內應彼必從茂才曰諾吾家有老閽者嘗事友諒頗信之且忠謹不泄具書令賫以往則必達信來無疑將行所以謀問李善長善長曰方以寇來爲憂何爲更誘致之也上曰此策不可失失今不爲久則患深使二虜相合吾何以支先破此虜則東寇膽落矣遂遣閽者持書乘小舸徑至友諒軍友諒見閽者卽呼問曰爾何爲來閽者曰康相公令我來友諒曰康公何言閽者出書進之友諒觀書畢甚喜問閽者曰康公今何在曰見守江東橋又問江東橋何如曰木橋也乃與酒食遣還謂曰歸語康公吾卽至至則呼老康爲號閽者諾歸具以告上曰虜落吾彀中矣乃命李善長撤江東橋易以鐵石通宵治之及旦而橋成適有富民自友諒軍逸歸言友諒問新河口道路又令於新河口跨水築虎口城以兵守之命馮國勝常遇春率帳前五翼軍三萬人伏於石灰山側徐達軍於南門外楊璟駐兵大勝港張徳勝朱虎帥舟師出龍江關外上總大軍於廬龍山令持幟者偃黃幟於山之左偃赤幟於山之右戒曰寇至則舉赤幟舉黃幟則伏兵皆起各嚴師以待乙丑友諒果引舟師東下至大勝港璟整兵禦之時水路狹隘僅容三舟入港友諒以舟不得並進遽引退出大江徑以舟衝江東橋見橋皆鐵石乃驚疑連呼老康老康無應之者始知閽者之謬己卽與其弟號五王者率舟千餘向龍灣先遣萬人登岸立柵其勢銳甚時暑酷熱上衣紫茸甲張蓋督兵見士卒流汗命去蓋眾欲戰上曰天將雨諸軍且就食當乘雨擊之時天無雲眾莫之信忽雲起東北須臾雨大注赤幟舉上下令拔柵諸軍競前拔柵友諒麾其軍來爭戰方合適雨止命發鼓鼓震黃幟舉馮國勝常遇春伏兵起徐達兵亦至張徳勝朱虎舟師並集內外合擊友諒兵披靡不能支遂大敗潰兵走趨舟值潮退舟膠淺卒不能動殺溺死者無算俘其卒二萬餘人其將張志雄梁鉉兪國興劉世衍等皆降獲巨艦名混江龍塞斷江撞倒山江海鰲者百餘艘及戰舸數百友諒乘別舸脫走於其所乘舟臥蓆下得茂才所遺書上笑曰彼愚至此誠可嗤也張志雄者故趙普勝部將善戰號長張嘗怨友諒殺普勝故龍灣之戰無鬥志及降言於上曰友諒之東下盡並安慶兵以從今之降卒皆安慶之兵友諒旣敗走安慶無守禦者上乃遣徐達馮國勝張徳勝等將兵追友諒又命元帥余某等將兵取安慶徳勝追及友諒於慈湖縱火焚其舟至采石又與大戰徳勝死之國勝以五翼軍蹴之友諒與其將張定邊出皂旗軍號黑旋風者迎戰又敗之友諒晝夜不得息遂收餘兵棄太平遁去達率舟師追至池州而還餘元帥遂進取安慶守之徳勝字仁輔廬州梁縣人元末集眾千餘據巢湖乙未率舟師迎上渡江克采石太平授太平興國翼管軍總管破陳野先蠻子海牙等水陸二寨丙申克建康鎭江升秦淮翼元帥丁酉取常州權樞密院判官攻宣州下宜興戊戌取馬馱沙及石牌敗張士誠海舟升僉樞密院事己亥進攻趙普勝樅陽水寨破其兵至是戰死

○丁卯置儒學提舉司以宋濂爲提舉遣世子受經學○庚午錄破陳友諒功賜賚諸將士有差○戊寅克信州陳友諒之寇龍江也上命僉院胡大海出兵搗廣信以牽制之大海遣元帥葛俊率兵以往道過衢州都事王愷止俊乘馹至金華謂大海曰廣信爲友諒門戶彼旣傾國入寇寧不以爲重兵爲守非大將統全軍以臨之不可今出偏師設若挫衄非獨廣信不可下吾衢先繹騷矣大海從之乃親率兵攻信州至靈溪城中步騎數千出迎戰大海擊敗之督兵攻城守者不能禦眾潰遂克之

○甲申攺信州路爲廣信府以叚伯文爲知府立龍虎翼元帥府以葛俊爲元帥周隆爲副元帥守之○命罷各郡縣寨糧初招安郡縣將士皆徵糧於民名之曰寨糧民且病焉至是僉院胡大海以聞上亟命罷之六月丙戌朔以安慶總管童敬先爲省都鎭撫兼安慶翼統兵元帥

○辛亥更築太平城初太平城西南俯瞰姑溪故爲陳友諒舟師所破及是友諒敗走常遇春復其城乃命移築城西南隅去姑溪二十餘步增築樓堞守禦遂固

○壬子樞密院判耿再成敗石抹宜孫兵於慶元縣初上克婺州獲其弟石抹厚孫並其母令以書招宜孫不至及克處州宜孫遁入建寧收集士卒欲復處州因嘆曰處州吾所守之地今以失之無所往矣城可復則復不可復則死死則歸爲處州鬼耳遂攻慶元縣知縣曾壽不屈遇害俄而再成兵至擊敗之宜孫走竹口遇鄕兵葉徳新接戰兵潰欲還福建道經﹤木兆﹥花坑又爲鄕兵葉月巖等所邀擊宜孫力戰而死其部將李彥文收其屍葬於龍泉縣都事孫炎以聞上嘉其盡忠死事遣使祭之復處州民所立生祠

○甲寅命總管程輝守銅陵時號宗起爲銅陵知縣招撫居民皆來復業禁官軍不侵擾民甚安之

秋七月乙卯朔○乙丑陳友諒守浮梁院判於光左丞余椿與饒州幸同知有隙出兵攻之幸同知走光等遂遣人以浮梁來降命光等仍守其地旣而友諒遣其參政侯邦佐復攻陷浮梁於光等敗走光獨乘輕騎謁上於龍江授行樞密院判官令戍徽州永平翼賜衣冠金環而遣之九月乙卯朔以親軍左副都指揮朱文忠同僉樞密院事

○張士誠兵侵諸全元帥袁實戰死

○元江浙鄭同僉率其部兵來降鄭同僉者苗軍楊完者部將也○張士誠遣同僉呂珍元帥徐義率舟師自太湖入陳瀆港分兵據下新橋五里牌蔣婆橋三路進兵以寇長興守將耿炳文禦之遣左副元帥劉成出五里牌總管湯泉出蔣婆橋張珙出下新橋泉珙皆戰歿成與相拒一晝夜勝負未決炳文乃親率精兵與成合遂大破之獲甲仗船艦甚眾○戊寅故徐壽輝將袁國公袁州歐普祥及參政劉敬遣人來降

冬十月甲申朔

○甲午陳友諒采石之敗其潰卒有潛匿泥﹤氵義﹥港者復集舟艦剽掠無爲州上聞命揭榜宥其罪官復故職給以田宅廩餼士卒則贍餋之由是其眾皆來降

十一月甲寅朔江陰守將樞密院判官吳良被召至建康入見上勞之曰吳院判保障一方使吾無東顧憂其功大矣命儒臣宋濂等爲詩以美之十二月甲申朔復遣博士夏煜陳顯道諭方國珍曰福基於至誠禍生於反覆譎詐者亡負固者滅隗囂公孫述之事可以鑑矣汝首致甘言終懷反覆大軍一出不可以甘言解也爾宜深思之國珍始惶懼對使者謝曰鄙人無狀致煩訓諭使者歸國珍遂遣人謝過

○癸巳中書省請徵酒醋之稅從之

○陳友諒聞袁州歐普祥降於我遣其弟友仁往攻之普祥與部將劉仁黃彬戰敗其眾獲友仁鞭而囚之友諒懼乃遣其太師鄒普勝與普祥和約各守其境普祥乃釋友仁歸

○是歲以仇成爲秦淮翼元帥府副使○築龍灣虎口城

十二﹑大明太祖髙皇帝實錄卷之九

辛丑春正月癸丑朔

○辛酉以僉院鄧愈爲中書省參政仍兼僉行樞密院事總制各翼軍馬

○以左右司員外郎侯原善爲金華府知府

○院判朱亮祖率兵擊陳友諒平章王溥於饒州安仁之石港不利而還○元帥朱文輝及饒州降將左丞余椿等引兵次池之建徳令元帥羅友賢攻東流賊壘擒其將李茂仲文輝又追襲其守將趙同僉走之二月癸未朔攺分樞密院爲中書分省

○甲申始議立鹽法置局設官以掌之令商人販鬻每二十分而取其一以資軍餉

○己亥置寶源局鑄大中通寶錢先是中書省議以國家新立錢法未定民以米麥與錢相貿易每米一石官直錢千而民間私易加至三千然錢貨低昂豈能久而不變今請置寶源局於應天府鑄大中通寶錢使與歷代錢兼行以四百爲一貫四十爲一兩四文爲一錢其物貨價直一從民便設官以主其事上從之是歲鑄錢凡四百三十一萬

○丙午議立茶法時中書省議以爲榷茶之法歷代資之以充國用今疆宇日廣民物滋盛商賈懋遷者眾而茶法未行惟興安等處舊有課額其他產茶郡縣並宜立法徵之其法官給茶引付諸產茶郡縣凡商人買茶具數赴官納錢請引方許出境貿易每引茶百斤輸錢二百郡縣籍記商人姓名以憑勾稽茶不及引者謂之畸零別置由帖付之量地遠近定其程限由引不許相離茶無由引及相離者聽人告捕而於寧安府及溧水州置茶局批驗引由稱較茶貨茶引不相當而羨餘者卽爲私茶並聽執問商人賣茶畢就以原給由引赴所在官司投繳如引不卽繳展轉影射者論同私茶法令府州縣委官一員掌其事從之

○升僉院兪通海同知樞密院事三月壬子朔○丁丑攺樞密院爲大都督命樞密院同僉朱文正爲大都督節制中外諸軍事中書省參議李善長兼司馬事宋思顏兼參軍事前檢校譚起宗爲經歷掾史汪河爲都事文正上兄南昌王子也時樞密院𨿽攺爲大都督府而先任官在外者尙仍其舊

○以樞密院同知邵榮爲中書省平章政事同僉常遇春爲參知政事

○泗州守將薛顯以城降

○戊寅方國珍遣檢校燕敬來謝夏煜之命且以金玉飾馬鞍轡來獻上曰吾有事四方所需者文武材能所用者榖粟布帛其他寶玩非所好也卻其獻

夏四月辛巳朔○是月攺寧國府爲宣城府○以中書省參議李善長爲參知政事

五月辛亥朔

○甲戌以樞密僉院胡大海爲中書分省參知政事鎭金華總制諸郡兵馬都事王愷爲左右司郎中掾史史炳爲照磨

○命同僉樞密院事朱文忠城嚴州時杭州爲張士誠所據嚴距杭密邇故命築城爲守備

○陳友諒將李明道寇信州聞胡大海在浙東懼其來援乃遣兵據玉山之艸平鎭以遏我師元帥夏徳潤出兵爭之遂戰死

六月庚辰朔○乙巳永興翼元帥耿炳文言其地鄰敵境乞畱廣興翼兵相爲應援上不許令練飾軍士自爲鎭守○丙午雄峯翼分院元帥王思義克番易之利陽鎭擒賊首王文友及其部屬戮之遂會僉院鄧愈兵於三洞源議取浮梁

○李明道攻信州益急守將胡徳濟以兵少閉城固守遣人求援於胡大海大海卽率兵由靈溪以進徳濟聞援兵至乃引兵出城與明道力戰大海遂縱兵夾擊大破之擒明道及其宣慰王漢二並部卒千餘人得戰馬器械甚眾大海還金華送明道漢二於朱文忠文忠令二人爲書招王溥復送之建康上命皆仍舊職用爲鄕道以取江西漢二溥之弟也

秋七月己酉朔○丁巳皇第五子生孝慈皇后出也○甲子以範常爲太平府知府諭之曰太平吾股肱郡其民數罹兵革疲勞甚矣今命爾往當有以安輯之使各得其所庶幾盡職常滁州人初上定滁州卽召見禮遇之及取太平定建康常皆預謀議至是命知太平上視事東閣時天熱坐久汗濕衣左右更以衣進皆經浣濯者參軍宋思顏曰臣見主公躬行節儉舊衣皆浣濯更進禹之惡衣服誠無以加矣眞可以示法於子孫也臣恐主公今日如此而後或不然願始終如此上喜曰思顏之言甚善他人能言或惟及於目前而不能及於久遠或能及其已然而不能及於將然今思顏見我能行於前而慮我不能行於後信能盡忠於我也乃賜之幣以彰其直復謂思顏曰汝在前朝頗有善譽爲主者不能知汝及歸於我數進讜言斯誠可嘉思顏又曰近句容有虎爲害主公旣遣人捕獲之今豢養民間飼之以犬無益也上欣然卽命取二虎並一熊皆殺之分其肉賜百官

○樞密僉院鄧愈兵攻浮梁不下上命理問谷繼先院判劉文旺率兵往助之

○壬申陳友諒知院張定邊陷安慶守將余元帥等戰敗奔還建康上怒俱斬之

○八月己卯朔遣使至汴梁與元將察罕帖木兒通好時察罕帖木兒用兵山東招降東平田豊樂安兪寶等其勢頗盛上謂左右曰察罕帖木兒𨿽假義師圖恢復乃與孛羅帖木兒兵爭不解屢格君命此豈忠臣之爲乎夫忠臣先國家之急而已私讐顧所重在此不在彼也又聞其好名如田豊爲人傾側察罕待以腹心則昧於知人矣古之名將識察幾微智謀宏遠使人不可測度察罕豈知此乎吾今遣人往與通好觀其所處何如然後議焉

○甲申鄧愈克浮梁陳友諒守將侯邦佐等棄城走院判於光復攻樂平州友諒總管蕭明率眾拒戰光擊敗之擒其萬戶彭壽等六十餘人遂克之

○胡大海率兵攻紹興部將總管張英恃勇輕進至城下遇伏兵被執死之大海圍城久不下乃還師○庚寅上親帥舟師伐陳友諒先是朱文忠送李明道至建康上問陳氏如何明道具言友諒自弒徐壽輝將士皆離心且政令不一擅權者多驍勇之將如趙普勝者又忌而殺之𨿽有眾不足用也及安慶之陷上遂決意伐之召諸將諭之曰陳友諒賊殺徐壽輝僣稱大號天理人情所不容乃不度徳量力肆騁凶暴侵我太平犯我建康旣自取禍敗不知悔悟今又以兵陷安慶觀其所爲不滅不已爾等各厲士卒以從徐達進曰師直爲壯今我直而彼曲焉有不克劉基亦言於上曰昨觀天象金星在前火星在後此師勝之兆願主公順天應人早行弔伐上曰吾亦夜觀天象正如爾言至是遂率徐達常遇春等各將舟師發龍灣上禦龍驤巨艦建大旗於前署曰弔民伐罪納順招降諸軍乘風溯流而上有烏數萬夾上艦而飛又有蛇自西北浮江趨蟠於舵視其狀甚異明日至采石泊牛渚磯復有龜蛇於急流中旋繞舵後竟日眾喜以爲神物之相時友諒江上斥候望風奔遁戊戌至安慶敵固守不戰上以陸兵疑之敵兵動乃命廖永忠張志雄以舟師擊其水寨破敵舟八十餘艘獲戰船二十有七遂克安慶長驅至小孤友諒守將傅友徳及丁普郎迎降壬寅師次湖口遇友諒舟出江偵邏上命遇春擊之敵舟退走乘勝追至江州友諒親率兵督戰上分舟師爲兩翼夾擊友諒又大破之獲其舟百餘艘友諒窮蹙夜半挈妻子棄城走武昌癸卯我師入江州獲馬二千餘匹糧數十萬上復遣徐達進兵追之聞友諒欲出沔陽戰艦拒戰達乃屯於漢陽之沌口以遏之○攺安慶府爲寧江府以儒士吳去疾同知府事復立寧江翼

○攺池州路爲九華府以劉行任爲知府尋攺爲池州府

○甲辰遣兵取南康克之攺爲西寧府以星子縣尹陳子亨守之又分遣將士取各城之未下者

○乙巳池州東流縣鄕兵頭目許山降山自壬辰兵起聚眾二萬餘人以捍鄕裏至是聞大軍西討遂來降

○丙午蘄黃廣濟降

○戊申陳友諒平章吳宏以饒州降命仍其官守饒州

○九月己酉朔○辛亥陳友諒平章建昌王溥降時溥以其弟漢二兵敗被執又聞友諒失九江敗走勢孤不能自支漢二又以書招之溥遂與同知郭敬總管孟興元帥孫徳壽等遣萬戶羅康榮奉書來請降上命各復其官俾仍守建昌○壬子以左右司員外郎陶安爲黃州府知府

○甲寅星源翼判官兪茂攻徳興克之

○壬戌建昌王溥復遣檢校劉巨川以南丰州及臨川金溪等八縣來獻

○丁卯皇從孫守謙生皇侄文正之長子也

冬十月戊寅朔增置大都督府左右都督同知副使僉事照磨各一人

○乙酉以都護府斷事官馬世熊巖達陳漢知事何士龍爲大都督府斷事官

○戊子命理問谷繼先率兵討陳友諒之興國路石橊山寨克之獲寨首嚴院使及其官屬軍士三百餘人馬騾百餘匹十一月戊申朔○戊午命參政常遇春救長興先是張士誠遣司徒李伯昇寇長興眾十餘萬水陸並進直薄城下城中兵僅七千敵勢甚盛上在江州聞報命帳前都先鋒陳八元帥王國寶等率建康兵元帥沈友仁華髙率宜興寧國兵總管彭某萬戶費聚率廣興安吉兵往援之寇兵夜劫營諸軍皆潰耿炳文嬰城拒守明日遣左副元帥劉成出西門迎擊敗之禽其將宋元帥等成追至東門敵反兵力斗炳文不能救成遂戰死禆校李崇亦中流矢死於是寇復圍城結九寨爲樓車下瞰城中運土石塡濠隍放火船燒水關攻城益急城中晝夜應敵凡月餘內外不相聞上以其圍久不解故復命遇春往救之○己未命平章吳宏等率兵取撫州時陳友諒右丞鄧克明據城拒守宏遣人招之克明意欲緩師以款我聞僉院鄧愈駐兵臨川之平塘乃遣人詣愈詐獻其地請降愈察其意非誠卽率兵由漁陽叚鼓間道夜襲之黎明至其城下兵由東西北三門入克明不意我師至倉卒計無所出單騎出南門走又自度不能免乃遣其員外羅天鍚以分省印及所掠撫州建昌臨江汀州等四路南豊寧都富三州臨川樂安等十八縣印詣愈降愈畱克明於軍中令其弟志明還新淦收其故部曲克明因請往九江見上愈以兵送之至中途克明復逃歸新淦○甲戌常遇春兵至長興李伯昇棄營遁遇春追擊之俘斬五千餘人十二月戊寅朔攺淮海府爲維揚府

○己亥陳友諒江西行省丞相胡廷瑞平章祝宗遣宣使鄭仁傑詣九江納款仁傑因以廷瑞之意言於上曰明公英武蓋世海內豪傑皆延頸傾心樂爲任使廷瑞等欲歸命久矣然無路以請今特遣仁傑輸款但所領將校久居部曲人情相安恐旣降而以此輩屬之他人則非所願故預陳本意上以書報之曰鄭仁傑至言足下有效順之誠此足下之明達也又恐分散所部屬之他將此足下之過慮也吾起兵以來十年於玆奇才英士得之四方多矣其有能審天時料事機不待交兵挺然委身而來者蓋其意亦欲立功當時垂名後世大丈夫相遇磊磊落落一語契合洞見肺腑故嘗赤心以待之隨其才而任使兵少則益之以兵位痺則隆之以爵財乏則厚之以賞初無彼此之分此吾待將士之心也安肯散其部屬使人自疑而負其來歸之心哉且以陳氏諸將觀之如趙普勝驍勇善戰以疑見僇猜忌若此事竟何成近建康龍灣之役予所獲長張梁鉉彭指揮諸人用之如故視吾諸將恩均義一無有所聞及長張破安慶水寨梁鉉等攻江北功績茂著並膺厚賞此數人者其自視無復生理尙待之如此況如足下不勞一卒以完城來歸者耶然得失之機間不容髮足下當早爲之計又聞彼守禦諸將相持累歲彼此之際各懷嫌疑不能自安書至宜以昔日相疑之心一時解釋同其和好作磊落大丈夫豈不可以保全富貴光榮祖宗貽及子孫哉若各持己見不察事機是非同異焉能免禍足下其審之

○是歲以樞密院同知徐達爲中書右丞

○以親軍左副都指揮使康茂才爲親軍副都指揮使○升按察副使單安爲提刑按察使

十三﹑大明太祖髙皇帝實錄卷之十

壬寅春正月戊申朔

○辛亥陳友諒江西行省丞相胡廷瑞等得上所與書卽決意遣其同僉康泰至九江來降

○乙卯攺撫州路爲臨川府建昌路爲肇慶府未幾皆復其舊上以胡廷瑞來降遂發九江如龍興

○己未上師次樵捨胡廷瑞祝宗等遣人以陳氏所授丞相以下等官宣印及軍民糧儲之數未獻○辛酉上至龍興胡廷瑞祝宗曁左丞張民瞻參政廖永堅樞密同僉康泰左右司郎中潘友慶等俱迎謁於新城門外上慰勞之俾各仍舊官壬戌上入城軍令肅然民皆安堵謁孔子廟過鐵柱觀復出城開宴於滕王閣諸儒咸賦詩爲樂明日命存卹鰥寡孤獨放陳友諒所蓄鹿於西山○戊辰築臺於城北龍沙之上召城中父老民人悉集臺下諭之曰自古攻城略地鋒鏑之下民罹其殃今爾民得保骨肉安生理無所苦者皆丞相胡廷瑞灼見天道先機來歸爲爾民之福陳氏據此軍旅百需之供爾民甚苦之今吾悉去其獘軍需供億俱不以相勞爾等各事本業毋遊惰毋作非爲以陷刑辟毋交結權貴以擾害善良各保父母妻子爲吾良民於是士民皆感悅

○建昌王溥饒州吳宏各率眾來見

○攺龍興路爲洪都府以葉琛知府事

○袁州歐普祥遣其子文廣來見上厚賜遣之令普祥仍以本部守袁州

○鄧克明旣逃歸新淦復收集舊部曲仍肆劫掠聞上至龍興遠近皆降懼不自安欲復降恐見誅乃詐爲商賈乘小舟至龍興城下潛使人覘伺可否爲去就事覺被執並獲克明上責其反覆不誠囚送建康

○辛未寧州土豪陳龍以眾降初壬辰春三月徐壽輝兵破寧州龍集眾結堡於州之泰鄕號人和寨旬日間州境響應眾至萬餘至是聞上至龍興遣其弟良平率分寧奉新通城靖安徳安武寧六縣民兵二萬來降○癸酉守吉安土軍元帥孫本立曾萬中與其弟粹中來降本立廬陵人少無賴不事產業值紅巾亂乃起義兵從元守臣納速兒丁守吉安時萬中兄弟亦聚兵吉水陳友諒遣其將熊天瑞攻掠諸郡至吉安納速兒丁以戰敗遁去萬中兄弟與本立遂降天瑞仍並其軍使其壻徐指揮吳員外馬斷事與本立萬中等共守吉安本立居徐下心常不悅及九江破聞上至龍興卽欲歸附慮爲徐所覺乃詐與徐謀請假犒師名往龍興覘兵勢徐不疑其意從之本立遂與萬中粹中至龍興見上納款上以本立爲江西行省參政授以銀印萬中爲都元帥粹中爲行軍指揮俾還守吉安

○乙亥陳友諒平章彭時中以龍泉降納友諒所授銀印命復其職別以行省印授之

二月丁丑朔攺建徳府爲嚴州府

○癸未金華苗軍元帥蔣英劉震李福叛殺守臣參政胡大海及郎中王愷總管髙子玉初大海下嚴州震等從員成自桐廬來降大海喜其驍勇畱置麾下待之不疑至是震等謀亂以大海遇己厚未忍發李福謂其眾曰胡參政待我輩信厚然兵之柄在主將不殺主將則事不成舉大事寧暇顧私恩乎眾從之以書通衢處苗帥李佑之等約以二月七日同舉兵是日蔣英等入分省署陽請大海至八詠樓下觀弩大海出將上馬英令其黨鐘矮子跪於馬前陽訴曰蔣英等欲殺我大海未及答反顧英英袖出鐵槌若擊矮子狀因中大海腦僕地英卽斷其首提於馬上以示同僉寗安慶院判張斌脇其從已復殺大海子關住執郎中王愷愷正色曰吾職居郎署同守此土義當死寧從賊耶劉震欲全之賊黨吳得眞與之有隙曰無自遺患遂殺愷及其子寅掾史章誠亦死之典史李斌懷省印縋城走嚴州告變於朱文忠文忠遣元帥何世明掾史郭彥仁等率兵討之至蘭溪英等懼乃驅掠城中子女西走降於張士誠世明軍入城張斌吳得眞復來降世明知王愷爲得眞所害縛至馬前欲殺之斌力請曰殺一得眞則降者皆懼後人不復來降矣乃釋之大海養子徳濟聞難引兵奔訃上卽命左司郎中楊元杲至金華總理軍儲事文忠亦率將士至金華鎭撫其民旣入父老遮道訴曰士民不幸遭叛寇屠戮日夜望王師以解倒懸今將軍至吾屬無患矣文忠勞勉之分遣左右徧行鄕邑撫輯人民民乃安大海字通甫泗之虹縣人上駐兵滁陽杖策謁軍門一見語合遂居前鋒乙未王師取和州下太平克集慶攻京口拔毗陵皆預有功授右翼統軍元帥宿衛帳下丁酉夏四月從上破宣城命副樞密院判官鄧愈等守之秋七月遂同諸將攻拔徽州元將楊完者聚兵十萬欲復其城大海自婺源兼程以進與楊完者戰橫槊而前大呼衝其陣敵眾皆披靡不能支遂遁去戊戌春三月諸將克嚴州大海偕行降楊完者溪洞兵三萬以功遷樞密院判官大海謂蘭溪去嚴州爲甚邇蘭溪下則婺之右臂先斷冬十月遂引兵攻蘭溪下之十二月王師進攻婺州升大海僉樞密院事己亥春正月攻下諸曁州十一月平處州庚子閏五月又拔信州辛丑夏五月上以婺爲浙東大藩非宿將重臣不足以控制之乃授大海江南分省參知政事守金華至是遇害

上聞而悼之親爲文以祭且命有司塑像配享晉卞壼廟歲甲辰持贈光祿大夫浙東等處行中書省平章政事柱國追封越國公大海長身鐵面智力過人常自誦曰我本武人不讀書然吾行軍惟知有三事而已不殺人不虜人婦女不焚毀人廬舍故其軍一出遠近之人皆趨附之初大海常夜出人見其兩目煜煜有光若燈及卒後敵兵有犯境軍中或夢大海若生時或夜睹火光滿野洶洶若人馬聲師出輒大捷人蓋異之云後又加贈開國輔運推誠宣力武臣光祿大夫同知大都督府事謚武莊封勛如故王愷字用和太平當塗人幼讀書有大志欲見於事功歲乙未上取太平召愷至幕府命爲掾以參戎事從下京口民新附不安愷撫定之及建中書省治以愷爲都事苗軍數萬自杭來降待命嚴州境上愷馳入其軍偕其渠帥來朝王師取婺以僉樞密院事胡大海鎭之而民賦軍器咸屬於愷及克三衢命愷兼總制衢州軍民事增城浚濠置遊擊軍募保甲以益戍守籍屬縣丁壯六丁中簡一爲兵無事則爲農有警則出戰五丁者賚其食凡得兵萬餘人僉院常遇春守金華其部將有擾民者愷執而撻之市遇春怒使人讓之愷對曰民者國之本也將軍上股肱肯令傷其本乎撻一部將而萬民安將軍所樂聞也遇春謝之陳友諒寇龍江上命胡大海搗廣信以牽制之大海遣元帥葛俊率兵以往道經衢愷謂俊曰廣信僞漢門戶彼旣傾國入寇寧不以重兵爲守非大將統全軍不可若出偏師撓之未見其利設有挫衄吾衢先繹騷矣乃止俊而請大海行大海至而廣信潰一如愷言及拜大海爲參政開分省於婺遷愷爲郎中以佐之吳將呂珍侵諸曁堰水以灌城大海奪堰水灌珍珍勢蹙馬上折矢誓解兵愷謂大海曰彼狡謀愼無聽大海不忍食言竟引兵還珍果敗盟至是大海被害遂並殺之後贈奉直大夫飛騎尉追封當塗縣男○丁亥處州苗軍元帥李佑之賀仁得等聞蔣英等已殺胡大海亦作亂殺院判耿再成都事孫炎知府王道同及朱文剛等據其城同僉朱文忠聞亂遣元帥王祐等率兵屯縉雲以圖之再成字得甫泗州五河縣人從上渡江多著勞績自偏裨擢居帥職出鎭滁州揚州遷長興以功升樞密院判官守處州至是祐之等叛再成方與客飯聞亂卽上馬收兵不及迎賊罵曰賊奴國家何負汝乃敢反賊將直前剌再成中頸死胡深等收其屍稿葬之事聞上嗟惋不已立廟以祀後復以衣冠攺葬於金陵聚寶山追封髙陽郡公擢其子天璧爲官炎字伯融金陵句容人長身跛一足於書無所不讀善辯論長於歌詩上取金陵開江南行省聞炎名召見與語炎陳元運將終勸上延攬英才以圖大業上甚悅辟爲掾每問以事所謀多合上意從徵浙東以勞擢池州同知尋升爲知府召爲分省都事會處州降命炎爲處州總制凡錢谷兵馬之事悉委之署授官省符虛其職名付炎聽自辟任炎入處州時城外七里卽賊營桀黠之徒不奉約束炎措置有方境內皆服旣而變作炎被執幽空室中賊卒環守之脇炎降炎不屈賀仁得以炙鴈鬥酒饋炎炎不受大罵曰今日乃爲鼠輩所困然我死死爲主爾反覆賊死狗且不食守卒怒拔刀叱炎解衣炎曰此紫綺裘乃主賜我者吾當服以死賊遂害之年三十餘後追封丹陽縣男塑像於耿再成祠道同初爲中書省宣使尋爲帳前總管除義烏知縣升知處州府至是爲賀仁得所逼不屈而死後贈大中大夫輕車都尉追封太原郡侯○己丑孫本立等旣還吉安祕其納款事久之徐指揮稍覺謀邀本立等飲就圍之徐有愛將泄其語於官妓妓以告本立本立遂謀先發乃邀徐吳馬三人飲其家至則令其屬皆登樓與之劇飲使醉而潛去其梯本立乘其醉手刃殺之遂遣人來報上其軍民錢榖之數

○辛卯上旣定洪都乃經度城守以舊城西面臨水不利守禦命移入三十步東南空曠復展二里餘以鄧愈爲江西行省參政畱守洪都萬思誠爲行省都事以佐之胡廷瑞張民瞻廖永堅傅瓛潘友慶等從上還建康

○丙申攺中書分省爲浙東等處行中書省陛同僉朱文忠爲左丞都事楊憲及胡深爲左右司郎中照磨史炳丹徒知縣劉肅爲都事仍開省於金華總制衢處廣信嚴諸全軍

馬太祖聖神文武欽明啟運俊徳成功統天大孝髙皇帝實錄卷之十

十四﹑大明太祖髙皇帝實錄卷之十一

壬寅三月丁未朔以廣徳府同知陳景仁爲金華府知府

○上聞處州之亂命平章邵榮率兵討之

○己酉明玉珍稱帝於重慶

○癸丑初張士誠乘蔣英之亂遣其弟士信率兵萬餘圍諸全守將謝再興城守晝夜鏖戰二十九日未決再興潛遣元帥李子實總管甘汝玨設伏城外自引兵從南門出戰戰旣合伏起大敗之禽其將士千餘人獲馬四十疋船四十艘士信憤其敗益兵攻城再興慮不能支告急於浙東行省左丞朱文忠文忠遣同僉胡徳濟往援之再興復以援兵少而敵眾請益兵是時金華叛寇初定而嚴州逼近敵境處州又爲叛苗所據文忠自度兵少不能應援聞平章邵榮率兵討處州將至乃與都事史炳謀曰兵法先聲而後實今諸全被圍日久寇勢益盛而我軍少非謀不足以制之今邵平章來取處州宜借以張聲勢亦制寇一奇也炳曰善乃揚言右丞徐達平章邵榮領大軍至嚴州克日進擊使諜者揭榜於義烏之古朴嶺士信兵見之果驚謀夜遁徳濟覘知之密與再興謀發壯士夜半開門出擊鼓噪從之寇兵亂走自相蹂踐及溺死者甚眾士信驕侈不能撫循將士軍中常載婦人樂器自隨日以樗蒲蹴踘酣宴爲事諸將往往效之故至於敗

○癸亥祝宗康泰叛攻陷洪都府初洪都之降非二人本心旣降數有叛意時出語咎胡廷瑞廷瑞反覆開諭之故未卽發及上還建康廷瑞恐二人爲變不利於己乃微言於上上卽發使詣洪都令二人將所部兵往湖廣從徐達聽徵二人舟次女兒港遂以其眾叛適遇商人布船因掠其布爲旗號反兵劫洪都是日暮至城下發礟舉火攻破新城門賊殺官軍時鄧愈居故廉訪司聞變倉卒以數十騎出走數與賊遇且戰且走從者多遇害愈窘甚連跳跨三馬馬輒踣幾不免最後得養子所乘馬始得脫從撫州門出走還建康於是都事萬思誠知府葉琛皆死於難琛字景淵處之麗水人元季兵亂從參政石抹宜孫守處州時靑田葉賢三等作亂琛爲石抹宜孫畫策捕斬之浙江行省承制授琛元帥守桃花寨王師下處州琛來降僉院胡大海以琛偕劉基送建康辛丑授營田司僉事復命守洪都至是遇害上聞悼痛遣使至其家祭之贈大中大夫輕車都尉追封南陽郡侯復其家塑像於院判耿再成之祠令有司歲祀之後陳友諒滅同思誠配享洪都功臣廟

○辛未鄧愈至建康具言康祝之叛上遣使詣漢陽命右丞徐達等還軍討之

○癸酉平章邵榮等兵至處州令院判張斌等分攻四門

○甲戌命常遇春修寧江府

夏四月丙子朔○己卯以歐普祥子文廣爲江西參政○平章邵榮及元帥王祐胡深等兵攻處州燒其東北門軍士登城以入李祐之自殺賀得仁走縉雲耕者縛之檻送建康伏誅處州復平以王祐守之榮乃還○癸未復以西寧府爲南康府寧江府爲安慶府

○甲午右丞徐達等復取洪都時達等師抵城下祝宗康泰分兵拒守達攻破之祝宗走新淦依鄧志明後爲志明所殺函其首來獻康泰走廣信爲追兵所獲送建康泰胡廷瑞之甥上以廷瑞故特宥之

五月乙巳朔

○丙午命大都督朱文正統元帥趙徳勝等同參政鄧愈鎭洪都又以阮弘道爲郎中李勝爲員外郎汪廣洋爲都事往佐之程國儒知洪都府事文正旣至增浚城池嚴爲守備

六月甲戌朔復以常州永定縣爲武進縣

○戊寅元中書平章察罕帖木兒遣使致書於上上謂左右曰予觀察罕書辭婉而媚是欲﹤口舀﹥我我豈可以甘言誘哉況徒以書來而不返我使者其情僞可見吾觀天下事勢若天未厭元而彼之所爲有以厭服人心則事未可知今其所爲違天背理豈能有成且人謀不如天從天與人人不得違人貪天天必不與我之所行一聽於天耳夫天下猶器也眾人爭之必裂一人持之則完今張士誠據浙西陳友諒據江漢方國珍陳友定又梗於東南天下紛紛未有定日予方有事之秋未暇與較姑置不答

秋七月甲辰朔

○丙辰平章邵榮參政趙繼祖謀反伏誅榮粗勇善戰與上同起兵濠梁上待之甚厚自平處州還益驕蹇有覬覦心常憤憤出怨言部將有欲告之者榮懼不自安與趙繼祖謀俟間作亂至是上閱兵三山門外榮與繼祖伏兵門內欲爲變會大風卒發吹旗觸上衣上異之易服從他道還榮等不得發遂爲宋國興所告上召榮等面詰之具伏曰死而已上不欲卽誅系於別室召諸將曰吾不負邵榮而榮所爲如此將何以處之常遇春曰榮等凶悖一旦忘恩義謀爲亂逆不利於主公將害及我等縱主公不忍殺之我等義不與之俱生上不得已命具酒食飲食之涕泣與訣皆就誅

八月癸酉朔○癸巳陳友諒將熊天瑞寇吉安守將孫本立戰敗走永新天瑞復攻破永新執本立至贛州殺之友諒使其知院饒鼎臣守吉安鼎臣慓悍有膽略所至毒害人呼爲饒大膽初天瑞寇吉安本立遣元帥曾萬中粹中間道走建康求救時大都督朱文正鎭洪都上遂命文正往救之師未發而吉安陷冬十月壬申朔

○戊子池州元帥羅友賢據州之神山寨作亂謀與張士誠通杭歙震動命常遇春率兵討之

○辛卯設關市批驗所官時四方戰爭財用不足羣臣議以爲來遠人在乎修政裕國用貴乎通財今各處每遇外境商旅販鬻物貨或爲兵民畱滯請置關市設官領之專通物貨又浙東所轄金華廣信等府及諸全州接連外境鹽貨以十分爲率稅其一分物貨以十五分爲率稅其一分從之

十二月壬申朔○丁亥大都督朱文正遣裨將率兵取吉安饒鼎臣出走遂以參政劉齊陳海同李明道曾萬中粹中共守之以朱叔華知府事兵還洪都○壬辰廣信守將元帥葛俊擅發民夫築城浚池浙東行省左丞朱文忠遣人諭止之俊不聽反出不軌言文忠恐其爲變欲討俊先遣從事王辰往察之辰還報曰彼城守如故若臨以兵恐激其變文忠曰此人不足惜姑爲一郡生靈少忍之遂不復問再遣都事劉肅往勞兵諭以禍福俊心乃安○元遣戶部尙書張昶航海至慶元欲通好予我方國珍遣檢校燕敬來告上不之答敬還國珍懼乃送昶於福建平章燕只不花所時左丞王溥在建昌聞之遣人報上上命溥招之來且命符璽郎劉紹先候之於廣信溥招昶果至遂偕紹先赴建康昶見上問其所以來昶俛首無一言上不欲窮詰命中書館之時召問以事知其才可用遂畱之

○是月元將擴廓帖木兒遣尹煥章以書來獻馬先是其父察罕帖木兒駐兵汴梁上常遣使通好旣而察罕亦以書來聘上以前所遣使不返不之答至是察罕已死擴廓帖木兒代領其眾乃遣煥章送我使者自海道還因以馬來獻擴廓帖木兒者察罕帖木兒甥也本姓王氏名保保察罕養以爲子

○是歲以元帥吳復爲振武衛指揮同知大明太祖聖神文武欽明啟運俊徳成功統天大孝髙皇帝實錄卷之十一

十五﹑大明太祖髙皇帝實錄卷之十二

癸卯春正月壬寅朔以樞密院同僉湯和爲中書左丞

○以親軍副都指揮使康茂才爲金吾侍衛親軍都護

○以徐司馬爲總制守金華

○庚戌常遇春兵攻池州神山寨擒羅友賢斬之餘黨悉平○丙寅上遣中書省都事汪河送尹煥章歸汴以書報擴廓帖木兒曰元失其政中原鼎沸廟廊方嶽之臣互相疑沮喪師者無刑得志者方命悠悠歲月卒致土崩合下先王奮起中原英勇智謀過於羣雄聞而未識是以前歲遣人直抵大梁實欲縱觀未敢納交也不意先王捐館閣下意气相期遣送使者涉海而來深有推結之意加之厚貺何慰如之薄以文綺若干用酬雅意自今以往信史繼踵商賈不絕無有彼此是所願也二月壬申朔申明將士屯田之令初上命諸將分軍於龍江等處屯田至是康茂才屯積充牣他將皆不及乃下令申諭將士曰興國之本在於彊兵足食昔漢武以屯田定西戎魏武以務農足軍食定伯興王莫不由此自兵興以來民無寧居連年饑饉田地荒蕪若兵食盡資於民則民力重困故令爾將士屯田且耕且戰今各處大小將帥已有分定城鎭然隨處地利未能盡墾數年以來未見功緒惟康茂才所屯得榖一萬五千餘石以給軍餉尙餘七千石以此較彼地力均而入有多寡其故何哉蓋人力有勤惰故耳自今諸將宜督軍士及時開墾以收地利庶幾兵食充足國有所賴

○癸酉張士誠將呂珍攻劉福通等於安丰入其城殺福通等先是福通等兵勢日蹙以安丰來附至是爲珍所殺

○戊寅命移置浙江行省於嚴州時張士誠屢寇嚴及諸全行省發兵應援往往以道遠不能卽達於是徙省治於嚴分金華軍戍之仍畱徐司馬守金華

○丁酉命王時以白金三千兩令方國珍市馬

○是月都昌盜江爵等陷饒州先是守將於光與吳宏吳毅等不協爵因乘釁誘陳友諒將張定邊蔣必勝入寇光等倉卒無備皆出走上時遣理問穆燮郎中楊憲綜理饒州軍務燮死於難憲走還得免

三月辛丑朔上率右丞徐達參政常遇春等擊安丰是時呂珍殺劉福通而據其城聞大軍至乃水陸連營戰艦蔽河沙際皆樹木柵繚以竹籬外掘重塹極力以拒元帥汪某先攻拔其中壘入據之會左右軍敗汪元帥兵望見亦出走爲塹所阻呂珍急攻之兵皆殊死戰上命遇春以兵橫擊其陣三戰三勝珍兵大敗俘獲士馬無算時廬州左君弼出兵來助珍遇春又擊敗之珍與君弼皆敗走上乃還命達等移師廬州圍之於是元將竹昌忻都遂乘間入安丰

閏三月辛未朔○丁丑處州翼總制胡深言近設關市徵鹽貨十取其一切詳溫臺二郡產鹽浙東江西皆資其用而臺州道裏險遠負販者少惟溫州吳渡通潮而處婺商人每至吳渡與海商貿鹽舟行九十餘里還至靑田批驗又百五十里方至處州可謂勞矣舊例二十取一而每月所收多者百餘引少者亦七八十引今處州軍餉全資鹽稅兼支若遽攺法恐商人以徵稅太重不復販鬻則鹽貨壅滯軍儲闕乏且使江西浙東之民艱於食用又如硫黃白藤蘇木棕毛諸物皆資於彼今稅額太重亦恐不能流通臣請仍從二十取一之例鬻賣之處亦依例納稅聽商興販如此則懋遷之利流轉不窮軍用給足上從其言人以爲便夏四月庚子朔○壬戌陳友諒復大舉兵圍洪都初友諒忿其疆場日蹙乃作大艦來攻艦髙數丈外飾以丹漆上下三級級置走馬棚下設板房爲蔽置櫓數十其中上下人語不相聞櫓箱皆褁以鐵自爲必勝之計載其家屬百官空國而來洪都城始瞰大江友諒前攻城以大艦乘水漲附城而登故爲所破上旣定洪都命移城去江三十步至是友諒巨艦至不復得近乃以兵圍城其气甚盛都督朱文正與諸將謀分城拒守參政鄧愈守撫州門元帥趙徳勝等守宮步士步橋步三門指揮薛顯等守章江新城二門元帥牛海龍等守琉璃澹臺二門文正居中節制諸軍自將精銳二千往來應援以禦之○乙丑諸全守將樞密院判官謝再興叛殺知州欒鳳鳳妻王氏以身蔽鳳並殺之執參軍李夢庚元帥陳元剛等奔紹興降於張士誠總管胡汝明棄妻子單騎走還左丞朱文忠聞亂遣同僉胡徳濟屯兵五指山下以備之事聞上因命徳濟爲浙江行省參知政事徳濟遣萬戶王克瑀偵邏敵境遇士誠兵被執死之初再興用部將左總管縻萬戶爲腹心二人常使人販鬻於杭州上知其陰泄機務擒二人誅之召再興赴建康而以參軍李夢庚總制諸全軍馬上以再興長女妻兄子文正幼女適徐達恩意甚厚因命還守諸全再興以夢庚處己上忿忿不樂由是遂叛

○丙寅陳友諒兵攻洪都之撫州門其兵各戴竹盾如箕狀以禦矢石極力來攻城壞三十餘丈鄧愈以火銃擊退其兵隨豎木柵敵爭柵都督朱文正督諸將死戰且戰且築通夕城完於是總管李繼先元帥牛海龍趙國旺許圭朱潛萬戶程國勝等皆戰死後俱配享洪都功臣廟五月己巳朔陳友諒知院蔣必勝饒鼎臣等復陷吉安時李明道與曾萬中兄弟不協明道因潛通必勝約其來敵兵至城下明道舉火爲應開西門納之城由是復陷陳海萬中皆被殺執參政劉齊知府朱叔華惟曾粹中亡走經其仇家黃如淵裏中爲所執如淵本萬中部屬怨萬中兄弟虐其家叛投鼎臣至是執粹中送鼎臣殺之必勝脇降齊等齊等不屈必勝又攻破臨江執同知趙天麟亦不屈俱送友諒所友諒以三人徇於洪都城下仍以明道同鼎臣守吉安○癸酉置禮賢館先是上聘諸名儒集建康與論經史及咨以時事甚見尊寵至是復命有司卽所居之西創禮賢館處之陶安夏煜劉基章溢宋濂蘇伯衡等皆在館中時朱文忠守金華復薦諸儒之有聲望者王禕許元王天錫至上皆收用之

○陳友諒兵陷無爲州知州董曾死之曾之守無爲也招集流亡使各復業州民安之及城陷寇逼其降曾抗言不屈遂縛之沈於江○丙子陳友諒復攻洪都之新城門指揮薛顯將銳卒開門突戰斬其平章劉進昭擒其副樞趙祥敵兵乃退百戶徐明被執死之明有膽略善修飾軍中號爲胎裏謊嘗出劫友諒營獲其良馬以歸故敵兵見明並力來攻遂執而殺之後追封合淝縣男配享洪都功臣廟以其子爲指揮○徐達常遇春之攻圍廬州也州城三面阻水攻之不克已而左君弼於城上爲釣橋達曰君弼鼠伏穴內久不出今遽爲此其將夜出劫我乎令軍中嚴爲之備比夜半聞釣橋有聲軍覺則其兵已至營下營中萬弩俱發君弼不得利退走達縱兵擊之君弼大敗走入城斂兵拒守達攻圍凡三月不下

六月戊戌朔

○丁未忠勤樓災時炮藥藏樓中遇火怒激如雷

○辛亥陳友諒圍洪都久不克增修攻具攻水關欲破柵以入都督朱文正使壯士以長槊從柵內剌之敵奪槊更進文正乃命煆鐵戟鐵鉤穿柵更剌敵復來奪手皆灼爛不得進友諒盡攻擊之術而城中備禦隨方應之友諒計窮又以兵攻宮步士步二門元帥趙徳勝力禦之暮坐宮步門樓指麾士卒中流矢死徳勝臨濠人狀貌魁偉膂力絕人善用槊人稱爲黑趙歲壬辰江淮兵起推徳勝爲隊長時年二十八歲乙未乃挺身詣和州來歸上命爲帳前先鋒從渡江克太平蕪湖句容丙申三月下建康取鎭江皆有功己亥四月擢懷遠大將軍中翼左副元帥辛丑四月進後翼統軍元帥壬寅從文正守洪都友諒攻城徳勝於諸將中捍禦功最多至是矢中腰膂而死上深惜之後立廟城中祀諸功臣以徳勝爲首

○壬戌方國珍遣經歷陳惟敬來貢馬

○洪都被圍旣久內外阻絕音問不通文正乃遣千戶張子明告急於建康子明取東湖小漁舟夜從水關潛出越石頭口夜行晝止至是凡半月始得達見上具言其故上問友諒兵勢何如子明對曰友諒兵𨿽盛而戰鬥死者亦不少今江水日涸賊之巨艦將不利用又師久糧乏若援兵至必可破也上謂子明曰汝歸語文正但堅守一月吾自當取之不足慮也子明還至湖口爲友諒兵所獲友諒謂曰若能誘城降非但不死且得富貴子明僞許之至城下大呼曰大軍且至但固守以待友諒怒遂殺之後特封子明爲忠節侯配享洪都功臣廟

○甲子召徐達常遇春於廬州令還師援洪都

秋七月戊辰朔

○癸酉上自將救洪都時徐達常遇春等亦自廬州還上於是召諸將諭之曰陳友諒構兵不已復圍洪都彼累敗不悟是天奪其魄而促之亡也吾當親往爾諸將其各整舟楫率士馬以從是日會師禡纛於龍江舟師凡二十萬俱發右丞徐達參知政事常遇春帳前親軍指揮使馮國勝同知樞密院事廖永忠兪通海等皆從舟過新河口有大魚二鱗鬣異常出沒波浪中夾上舟溯流直過小孤眾以爲龍云壬午風覆馮國勝舟上以其不利遣還建康癸未師次湖口先遣指揮戴徳以一軍屯於涇江口復以一軍屯南湖觜以遏友諒歸師又遣人調信州兵守武陽渡防其奔逸

○丙戌陳友諒圍洪都至是凡八十有五日聞上至卽解圍東出鄱陽湖以迎我師上帥諸軍由松門入鄱陽諭諸將曰兩軍相鬥勇者勝陳友諒久圍洪都今聞我師至而退兵迎戰其勢必死鬥諸公當盡力有進無退剪滅此虜正在今日諸將受命皆自奮丁亥遂與友諒師過於康郎山友諒列巨舟以當我師上見之謂諸將曰彼巨舟首尾連接不利進退可破也乃分舟師爲十一隊火器弓弩以次而列戒諸將近寇舟先發火器次弓弩及其舟則短兵擊之戊子命徐達常遇春廖永忠等進兵薄戰達身先諸將擊敗其前軍殺千五百人獲一巨舟而還軍威大振兪通海復乘風發火炮焚寇舟二十餘艘彼軍殺溺者甚眾我指揮韓成元帥宋貴陳兆先等亦戰死徐達等搏戰不已火延及達舟敵遂乘之達撲火更戰上急遣舟援達達力戰敵乃退友諒驍將張定邊奮前欲犯上舟舟適膠淺我軍格鬥定邊不能近遇春從旁射中定邊定邊舟始卻通海來援舟驟進水湧上舟遂脫永忠隨以飛舸追定邊定邊走身被百餘矢士卒多死傷旣而遇春舟亦膠淺上麾兵救之俄有敗舟順流而下觸遇春舟舟亦脫會日暮諸軍欲退上禦樓船鳴鉦集諸將申明約束諭以死生利害諸將咸舉手加額以死自誓是日命徐達還守建康己丑旦上命鳴角舟師畢集乃親布陣復與友諒戰諸軍奮擊敵舟敵不能當殺溺死者無算院判張志雄所乘舟檣拆爲敵所覺以數舟��贊兵鉤剌之志雄窘迫自刎丁普郎余昶陳弼徐公輔皆戰死普郎身被十餘創首脫猶執兵若戰狀植立舟中不僕敵兵舟艦相連至晡東北風起上命以七舟載荻葦置火藥其中束艸爲人飾以甲冑各持兵戟若斗敵者令敢死士操之備走舸於後將迫敵舟乘風縱火風急火烈須臾抵敵舟其水寨舟數百艘悉被燔煙焰漲天湖水盡赤死者太半友諒弟友仁友貴及其平章陳普略等皆焚死我師乘之又斬首二千餘級友仁者卽所謂五王也眇一目有智數梟勇善戰至是死友諒爲之喪气普略卽新開陳也明日上復諭諸將曰友諒戰敗气沮亡在旦夕今當並力蹙之於是諸將益自奮是時上所乘舟檣白友諒覺欲並力來攻上知之夜令諸船盡白其檣旦視莫能辧敵益驚駭辛卯復聯舟大戰敵兵巨艦艱於運轉我舟環攻之殺其卒殆盡而操舟者猶不知尙呼號搖櫓如故已而焚其舟皆死兪通海廖永忠張興祖趙庸等以六舟深入搏擊敵聯大艦極力拒戰我師望六舟無所見意謂已陷沒有頃六舟旋繞敵船而出我師見之勇气愈倍合戰益力呼聲動天地波濤起立日爲之晦自辰至午敵兵大敗棄旗鼓器仗浮蔽湖面友諒遂奪气張定邊自以戰不利欲挾友諒退保鞋山爲我師所扼不得出乃斂舟自守不敢更戰通海等還上勞之曰今日之捷諸公之力也是日移舟泊柴棚去敵船五里許數遣人往挑戰敵不敢應諸將議欲退師少休士卒上曰兩軍相持我若先退彼必以爲怯而來追非計也必先移舟出湖乃可無失時水路狹隘舟不得並進恐爲敵所乘至夜令船置一燈相隨渡淺比明已盡渡矣乃泊於左蠡友諒遂亦移舟出洎瀦磯相持者三日友諒左右二金吾將軍率所部來降先是友諒數戰不利咨謀於下其右金吾將軍曰今戰不勝出湖實難莫若焚舟登陸直趨湖南謀爲再舉其左金吾將軍曰今𨿽不利而我師猶多尙堪一戰若能僇力勝負未可知何至自焚以示弱萬一捨舟登陸彼以步騎躡我後進不及前退失所據一敗塗地豈能再舉耶友諒猶豫不決至是戰多喪敗乃曰右金吾之言是也左金吾將軍聞之懼及禍遂以其眾降右金吾見其降亦率所部來降友諒失此二將自是兵力益衰上旣駐師左蠡移書友諒曰方今取天下之勢同討夷狄以安中國是爲上策結怨中國而後夷狄是謂無策曩者公犯池州吾不以爲嫌生還俘虜將欲與公爲約從之舉各安一方以俟天命此吾之本心也公失此計乃先與我爲讎我是以破公江州遂蹂蘄黃漢沔之地因舉龍興十一郡奄爲我有今又不悔復啟兵端旣困於洪都兩敗於康山殺其弟侄殘其兵將損數萬之命無尺寸之功此逆天理悖人心之所致也公乘尾大不掉之舟頓兵敝甲與吾相持以公平日之狂暴正當親決一戰何徐徐隨後若聽吾指揮者無乃非丈夫乎公早決之友諒得書怒畱使者不遣猶建金字旗周回巡寨令獲我戰士皆殺之上聞之命悉出所俘友諒軍視有傷者賜藥療之皆遣還下令曰但獲彼軍皆勿殺又令祭其弟侄及將之戰死者我師遂出湖口命遇春永忠諸將統舟師橫截湖面邀其歸路又令一軍立柵於岸控湖口者旬有五日友諒不敢出復移書與之曰昨兵船對泊瀦磯嘗遣使賫記事往不睹使回公度量何淺淺哉大丈夫謀天下何有深讎夫辛卯以來天下豪傑紛然並起邇來中原英雄興問罪之師挾天子令諸侯於是淫虐之徒一掃而亡公之湘陰劉亦懼而往此公腹心人也部下將自此往矣江淮英雄惟存吾與公耳何乃自相吞並公今戰亡弟侄首將又何怒焉公之土地吾已得之縱力驅殘兵來死城下不可再得也設使公僥幸逃還亦宜修徳勿作欺人之寇卻帝名而待眞主不然喪家滅姓悔之晚矣友諒忿恚不能答上與博士夏煜等日艸檄賦詩意气彌壯乃遣禆將率兵攻蘄州及興國克之獲其海舟十餘艘友諒住湖中旣久食盡遣舟五百艘掠糧於都昌都督朱文正復使舍人陳方亮潛往燔其舟友諒糧絕勢益困大明太祖聖神文武欽明啟運俊徳成功統天大孝髙皇帝實錄卷之十二

十六﹑太祖髙皇帝實錄卷之十三

癸卯八月丁酉朔○壬戌陳友諒窮蹙進退失據欲奔還武昌乃率樓船百餘艘趨南湖觜爲我軍所遏遂欲突出湖口上麾諸將邀擊之我舟與敵舟聯比隨流而下自辰至酉力戰不已至涇江口涇江之師復擊之張鐵冠大笑賀上曰友諒死矣上笑曰無妄言復戲鐵冠曰縛汝於水濱以俟乃遣樂人具牲酒往祭友諒以覘其死生且曰如其生往者必返若不返其死必矣已而往者俱被殺未幾有降卒來奔言友諒在別舸中流矢貫睛及顱而死諸軍聞之大呼喜躍殺敵益奮敵眾大潰於是禽其太子善兒平章姚天祥等明日友諒平章陳榮參政魯某樞密使李才小捨命王副樞賈僉院及指揮以下悉以其樓船軍馬來降得士卒五萬餘人惟太尉張定邊及楊丞相韓副樞乘夜以小舟竊載友諒屍及其子理徑走武昌遣師追之不及定邊等至武昌復立理爲帝攺元徳壽友諒者沔陽玉沙縣人世業漁姿貌丰偉嘗爲縣吏不樂會徐壽輝與倪文俊等兵起友諒慨然往從之文俊用爲簿書掾友諒佐文俊攻陷諸州郡有功遂用領兵爲元帥歲乙未文俊治宮室於漢陽迎壽輝居之而專其政柄友諒心不平丁酉九月文俊謀弒壽輝事覺懼奔黃州友諒因乘釁襲殺文俊並其眾自稱宣慰使尋爲平章明年率兵陷安慶池州又破龍興瑞州諸郡因分遣康泰趙琮鄧克明等攻取邵武別將取吉安而自以兵破撫州八月破建昌九月破贛州己亥正月破信州三月遣將取襄陽又出兵寇衢州遂取杉關友諒疑其將趙普勝貳己殺之先是友諒破龍興壽輝欲徙居之友諒恐其來不利於己遣人止其行壽輝不得已而止至是壽輝復欲往友諒仍遣人止之壽輝不聽十二月引兵發漢陽行次江州友諒陽遣使出迎而陰伏兵於城西門外壽輝旣入門閉伏發盡殺其部屬乃以江州爲都奉壽輝居之友諒遂自稱漢王立府城西門置官屬自是事權一歸於友諒壽輝但擁虛位而已庚子閏五月友諒挾壽輝犯太平陷之友諒旣得太平欲僣號遂弒壽輝率其兵進寇龍灣上大敗之降其將士二萬人友諒失勢走還江州上怒其狂僣自將水軍討之兵薄江州友諒棄城遁入武昌至是死友諒有權術兵彊一時及弒主稱帝羣下多不服而叛遂至滅亡死時年四十四自稱帝至死僅四年友諒之初起也其父甚恐曰汝一捕魚兒欲圖大事吾不願也何不守汝故業友諒答曰昔有術者觀先世葬地謂我後當富貴今正其時及稍貴遣人迎其父父曰汝不聽吾言而起事至此吾懼不能勉至是果敗初上親徵友諒於九江遂至洪都有周顚者謁上道旁曰告太平及還軍建康顚者亦隨至見上復曰告太平間爲人言未然事多驗人以爲神異稱爲顚仙及友諒再圍洪都上親勒兵往援因問顚仙曰吾此行何如對曰吉上曰彼已僣帝矣與之戰得無難乎顚仙仰面上視久之曰上面無此人分上曰吾與汝偕往可乎顚仙曰可卽踴躍持所策杖急趨若揮戈狀以示必勝之兆舟次皖城無風上令人問顚仙有風乎答曰行則有不行則無旣行不數里風果大作至馬當顚仙見江豚戲水曰水怪見損人多上惡其語令棄之江中明日顚仙復來見上以其異與之食食已至上前引頸曰顚仙可殺矣上笑而遣之及友諒敗死其言頗驗云張鐵冠者名中字景和臨川人少應進士舉不第遇異人授以皇極數談禍福多驗元末兵亂歸隱幕府山間至城市與人言避兵之方從之者多獲全壬寅陳友諒圍南昌上帥師下之參政鄧愈薦中上問之曰子定南昌兵不血刃市不易肆生民自此蘇息否中對曰天下自此大定但此地旦夕當流血廬舍焚毀必盡鐵柱觀亦僅存一殿耳後指揮康泰反一如中言癸卯夏五月上祭百神於覆舟山下召問中所以中曰吉天馬兩重似拜似舞祀畢上欲還馬忽人立作舞狀已而俯首若拜是日復有獻名馬者果符兩重之語中又言省署當有震驚城中擾擾俄而忠勤樓災樓近省署內外咸恐及友諒復圍南昌上忽得異夢命占之曰當於咽喉處用力遇夜燒燈花蓓蕾可愛鐵冠適在旁遽剪之左右唶曰嘉兆可惜鐵冠曰宜亟援江西後三日報果至上遂親將兵往復召問中中曰是行勿遲五十日當大勝戌亥之日獲其首領常遇春等與友諒戰率舟師深入敵圍之數重眾謂不可出中曰勿憂當自出旣而果出其他奇中往往類此中爲人狷介寡言笑不事華飾常戴鐵冠人號爲張鐵冠云復攺洪都府爲南昌府○甲子遣兵追陳理於武昌○乙丑同僉行樞密院事守江淮府繆大亨卒大亨濠之定遠人初以義兵起爲元攻濠弗克時元兵所在潰散大亨獨率其眾二萬人從元將老張屯橫澗山固守一月餘

上以師夜襲其營眾潰獲其妻子大亨獨與其子道遁去比明猶收散卒列陣以待上壯其爲人因遣其叔貞往諭以禍福大亨遂率其眾降上卽以所部兵屬之自是從上徵伐屢有功因令侍衛左右命同僉行樞密院事守江淮府大亨禦士卒嚴恪爲政簡易人皆悅服之至是疾卒後上過鎭江遣人祭其墓嘆曰繆將軍平生端直在諸將中未常有過今不見矣惜哉

九月丁卯朔上發湖口還建康

○壬申上至建康告廟飲至論功行賞賜常遇春廖永忠田余將士金帛有差因與諸將論鄱陽之戰諸將請曰自古水戰必得天時地利乃爲可勝若周瑜之破曹操因風水之便乃能勝之陳友諒兵據鄱陽先處上流而待我是得地利矣況我勞而彼佚今勝之誠未諭也上曰汝不聞古人所謂天時不如地利地利不如人和陳友諒兵𨿽眾彊人各一心上下猜疑矧用兵連年數敗而無功不能養威俟時今日適勞於東明日又馳騖於西失眾心也夫兵貴時動動則威威則勝我以時動之師威不震之虜將士一心人百其勇如鷙鳥搏擊巢卵俱覆此所以爲吾破也諸將皆嘆服

○壬午上命李善長鄧愈畱守建康復率常遇春康茂才廖永忠胡廷瑞等親徵陳理於武昌

○諸全叛將謝再興以張士誠兵犯東陽左丞朱文忠率兵禦之部將夏子實郎中胡深爲前鋒與其兵遇於義烏戰方接文忠自將精騎橫出其後擊之再興大敗遁去深因建議以爲諸全乃浙東藩屏諸全不守則衢不能支乃度地距諸全五十里於五指山下築城備禦分兵戍守之

○乙未上聞諸全叛遣使至文忠軍議別爲城守計使至而諸全新城已築未幾張士誠將李伯昇大舉入寇兵號六十萬頓於城下城堅不可拔乃引去上嘉胡深築城之功命以名馬賜之

○是月張士誠稱吳王

冬十月丙申朔○壬寅上兵至武昌馬步舟師水陸並進旣抵其城命遇春等分兵於四門立柵圍之又於江中聯舟爲長寨以絕其出入之路分兵徇漢陽徳安州郡於是湖北諸郡皆來降○癸卯贈張徳勝爲光祿大夫江淮等處行中書省平章政事追封蔡國公趙徳勝爲榮祿大夫江西等處行中書省平章政事追封梁國公桑世傑爲安遠大將軍輕車都尉行樞密院判官追封永義侯

十二月丙申朔上發武昌還建康命常遇春總督諸將守營柵諭之曰彼猶孤﹤犭屯﹥處牢中欲出無由久當自服若來衝突愼勿與戰但堅守營柵以困之不患其城不下也

○甲寅上至建康

○戊午上閱武於雞籠山還坐西苑召指揮華雲龍等諭之曰今日所閱騎士汝能知其數否對曰不知上曰陣勢或圓或方或縱或橫斂合布散焂往忽來使人莫測善用兵者以少爲眾以弱爲彊逸已而勞人伐謀而制勝運乎陰陽行乎鬼神𨿽有勇者莫能施其力智者莫能用其謀斯爲妙矣大於兩敵相對在審其彊弱識其多寡以正應以奇變奇正之用合宜應變之方弗失百戰百勝之道也汝等其識之

○是歲寶源局歲鑄錢三千七百九十一萬有奇大明太祖聖神文武欽明啟運俊徳成功統天大孝髙皇帝實錄卷之十三十七﹑大明太祖聖神文武欽明啟運俊徳成功統天大孝髙皇帝實錄卷之十四

監修官資善大夫太子少師臣姚廣孝資政大夫戶部尙書臣夏原吉

總裁官文淵閣大學士兼左春坊大學士奉政大夫臣胡廣等奉

敕修

甲辰春正月丙寅朔李善長徐達等奉上爲吳王時羣臣以上功徳日隆屢表勸進上曰戎馬未息瘡痍未蘇天命難必人心未定若遽稱尊號誠所未遑昔武王克商戢干戈櫜弓矢歸馬於華山之陽放牛於桃林之野大告武成然後與民更始曷嘗遽自稱尊今日之議且止俟天下大定行之未晚羣臣固請不已乃卽吳王位建百司官屬置中書省左右相國爲正一品平章政事從一品左右丞正二品參知政事從二品左右司郎中正五品員外郎正六品都事檢校正七品照磨管勾從七品參議府參議正三品參軍斷事官從三品斷事經歷正七品知事正八品都鎭撫司都鎭撫正五品考功所考功郎正七品以李善長爲右相國徐達爲左相國常遇春兪通海爲平章政事汪廣洋爲右司郎事張昶爲左司都事

○丁卯命減收官店錢先是設官店以徵商上以其稅太多病民故命減之

○戊辰上退朝謂左相國徐達等曰卿等爲生民計推戴予然建國之初當先正紀綱元氏昏亂紀綱不立主荒臣專威福下移由是法度不行人心渙散遂致天下騷亂今將相大臣輔相於我當鑑其失宜協心爲治以成功業毋苟且因循取充位而已又曰禮法國之紀綱禮法立則人志定上下安建國之初此爲先務吾昔起兵濠梁見當時主將皆無禮法恣情任私縱爲暴亂不知馭下之道是以卒至於亡今吾所任將帥皆昔時同功一體之人自其歸心於我卽與之定名分明號令故諸將皆聽命無敢有異者爾等爲吾輔相當守此道無謹於始而忽於終也

○庚午上坐白虎殿與孔克仁論天下形勢因曰自元運旣隳連年戰爭加以饑饉疾疫十室九虛天厭於上人困於中中原豪傑智均力齊互相仇敵必將有變欲並而一之勢猝未能吾欲以兩淮江南諸郡歸附之民各於近城耕種練則爲兵耕則爲農兵農兼資進可以取退可以守仍於兩淮之間饋運可通之處積糧以俟兵食旣足觀時而動以圖中原卿以爲何如克仁對曰積糧訓兵待時而動此長策也

二月乙未朔上以諸將圍武昌久不下復親往視師

○辛亥至武昌督兵攻城先是陳理太尉張定邊見事急潛遣卒夜由觀音閣縋城走嶽州告其丞相張必先使入援至是必先引兵至去城二十里軍於洪山上命常遇春率精銳五千乘其眾未集擊之敵兵大敗遂擒必先必先驍勇善戰人號爲潑張城中倚以爲重至是縛至城下示之曰汝所恃者潑張今已爲我擒尙何恃而不降耶必先亦呼定邊謂之曰吾已至此事不濟矣兄宜自圖速降爲善定邊气索不能言武昌城東南有髙冠山下瞰城中上問諸將誰能奪此傅友徳請行遂率數百人一鼓奪之城中益喪气後數日上乃遣友諒舊臣羅復仁入城諭陳理及張定邊等曰理若來當不失富貴復仁因請曰主上推好生之仁惠此一方使陳氏之孤得保首領而臣不食言臣𨿽死不憾矣上曰吾兵力非不足所以久駐此者欲待其自歸免傷生靈矣汝行必不汝誤復仁至城下號哭理驚召之入復相持痛哭哭止問故復仁諭以上意詞旨懇切理與定邊等遂請降○癸丑陳理禦璧肉袒率其太尉張定邊等出降理至軍門俯伏戰栗不敢仰視上見其幼弱起挈其手曰吾不爾罪勿自懼也命宦者入其宮傳命慰諭友諒父母凡府庫儲蓄令理悉自取之遣其文武官僚以次出城妻子資裝皆俾自隨王師圍武昌凡六閱月而降士卒無敢入城市井晏然城中民饑困上命給米賑之召其父老復撫慰之待友諒父母以禮民大悅於是漢沔荊嶽郡縣相繼降○故陳友諒兄友才降友才所謂二王者是也始以友諒命與左丞王忠信守潭州聞上親徵武昌遣忠信來援忠信戰敗而降上授忠信參政俾仍守潭州友才聞其降而復來率兵拒於益陽之髙山忠信巽辭開諭之於是友才亦降與其子俱送建康○李明道被獲送武昌伏誅明道丰城人家富於貲乘亂起兵附陳友諒及見獲於胡大海上宥之命爲行省參政令與曾萬中等守吉安兩人不相能明道復叛附於友諒及友諒敗滅明道懼走歸丰城剪其須髯逃匿武寧山中有茶客識之縛送武昌上數其反覆之罪明道無以對遂戮於鮎魚口沙上明道嘗有所畜犬爲我軍所得攜至武昌犬見明道被戮嗥鳴蹢躅不已銜聚其肉跑沙瘞之上義此犬因命斂葬明道○甲寅陳理旣降上召諸將諭之曰諸公久從吾勞苦者至矣然職其勞苦圖其安逸若農之耕勤苦於春夏至秋乃獲由其用力於前而取獲於後今日之事正由是也所以必先懲乎暇豫是故勞者逸之本也否者泰之機也吾與諸公先圖其勞而後其逸如農之望歲於是乎可待至如有旱澇蝥螣之不足者此則系乎天時有非勤怠之所致耳

○乙卯立湖廣行中書省以樞密院判楊璟爲參政

○丙辰上發武昌命常遇春發遣陳理官屬赴建康三月乙丑朔上至建康○丙寅封陳理爲歸徳侯下令諭臣民曰予以眇躬荷天地百神之眷托於億兆臣民之上戡定綏寧疆宇日辟乃者陳友諒弒主僭逆罪惡貫盈自起兵端犯我邊境爰舉問罪之師以慰來蘇之望賴天地之靈兵之所至罔不克捷江西諸郡一鼓而下友諒稔惡不悛仍合餘燼於癸卯七月頓兵洪都城下予乃總率舟師親與決戰友諒敗死將士悉降進攻武昌其子理歸命於是湖廣諸郡次第皆平滔滔江漢遂底安流總總黎元克全生樂布告中外咸使聞知

○丁卯命金大旺守撫州

○置起居注給事中○皇第六子生充妃胡氏出也○上謂廷臣曰剽悍驕暴非人之性也習也苟有禮法以一之則剽悍者可使善柔驕暴者可使循帖若踶嚙之馬調禦有道久則自然馴熟屬玆艸創苟非禮法人無所守故必當以此洗滌漸染之習然制禮立法非難遵禮守法爲難人知遵禮自無暴悍能守法則不至暴悍夫三尺童子至弱也遇彊暴而不欺者以有禮法故耳方今所當急者此爲先務不可後也○戊辰歸徳侯陳理同羣臣朝上深憐之理退因謂羣臣曰陳氏之敗非無勇將健卒由其上下驕矜法令縱弛不能堅忍恃眾寡謀故至於此使其持重有謀上下一心據荊楚之富守江漢之險跨豫章連閩越保其民人以待機會則進足以窺中原退足以抗衡一方吾安得而取之舉措一失遂致土崩此誠可爲鑑戒者也○以中書左丞湯和爲平章政事時和守常州率元帥吳福興以舟師徇黃楊山遇張士誠水軍擊敗之擒其千戶劉文興等四十九人風船六艘故有是命

○定大都督府等衙門官制大都督從一品左右都督正二品同知都督從二品副都督正三品僉都督從三品經歷從五品都事從七品各行省平章政事從一品左右丞正二品參知政事從二品郎中從五品員外郎從六品都事檢校從七品照磨管勾從八品理問所正理問正四品副理問正五品知事從八品都鎭撫司都鎭撫從四品副鎭撫從五品知事從八品金吾侍衛親軍都護府都護從二品經歷正六品知事從七品照磨從八品統軍元帥府元帥正三品同知元帥從三品副使正四品經歷正七品知事從八品照磨正九品各衛親軍指揮使司指揮使正三品同知指揮從三品副使正四品經歷正七品知事從八品照磨正九品千戶所正千戶正五品副千戶從五品鎭撫百戶正六品各萬戶府正萬戶正四品副萬戶從四品知事從八品照磨正九品是日上禦戟門省臣以所定官制班次圖進上覽畢因諭及選諫議之官曰論道經邦輔弼之臣折衝禦侮將帥之職論思獻納侍從之任激濁揚淸臺察之司此數者朝廷之要職也至於繩愆糾繆拾遺補過諫諍之臣尢難其人抗直者或過於矯激巽懦者又無所建明必國爾忘家忠爾忘身之士方可任之不然患得患失之徒將何所賴也○己巳句容儒士戎簡見上因與語及陳氏之事簡曰主上向者敗陳氏於九江其眾旣潰何不乘勝直抵武昌而乃引還今𨿽克之費力亦多矣上曰汝儒者豈不聞覆巢之下有完卵乎況事有緩急兵貴權宜當陳氏兵敗我豈不知乘勝以蹴之兵法曰窮寇勿迫若乘勝急追彼必死鬥殺傷必多吾故縱之遣偏師綴其後恐其奔逸料彼創殘之餘人各偸生喘息不暇豈復敢戰我以大軍臨之故全城降服一者我師不傷二者生靈獲全三者保全智勇所得不亦多乎簡大悅服他日上與諸將論用兵方略因謂諸將曰汝等非不善戰然臨事決機智或不足宜親近儒者取古人之書聽其議論以資智識前日戎簡所言吾𨿽非之然當時將校亦有勸我邀之下流而以全師蹙之武昌賊眾可以全獲軍中皆以爲奇謀不知簡亦能言之然皆非吾意也汝等當思之勿以吾不用簡言而遂輕儒者○庚午置武徳龍驤豹韜飛熊威武廣武興武英武鷹揚驍騎神武雄武鳳翔天策振武宣武羽林十七衛親軍指揮使司先是所得江左州郡置各翼統軍元帥府至是乃悉罷諸翼而設衛焉上敕中書省臣曰自古聖帝明王建邦設都必得賢士大夫相與周旋以成至治今土宇日廣文武並用卓犖奇偉之才世豈無之或隱於山林或藏於士伍非在上者開導引拔之則在下者無以自見自今有能上書陳言敷宣治道武略出眾者參軍及都督府具以名聞若其人𨿽不能文章而識見可取許詣闕面陳其事吾將試之其郡縣官年五十以上者𨿽練達政事而精力旣衰宜令有司選民間俊秀年二十五以上資性明敏有學識才幹者辟赴中書與年老者參用之十年之後老者休致而少者已熟於事如此則人才不乏而官使得人爾中書其下有司宣布此意悉令知之

○江西行省以陳友諒鏤金牀進上觀之謂侍臣曰此與孟昶七寶溺器何異以一牀工巧若此其餘可知陳氏父子窮奢極靡焉得不亡卽命毀之侍臣曰未富而驕未貴而侈此所以取敗上曰旣富豈可驕乎旣貴豈可侈乎有驕侈之心𨿽富貴豈能保乎處富貴者正當抑奢侈弘儉約戒嗜欲以厭眾心猶恐不足以慰民望況窮天下之技巧以爲一己之奉乎其致亡也宜矣然此亦足以示戒覆車之轍不可蹈也

○辛未上禦西樓有軍士十餘人自陳戰功以求升賞上諭之曰爾從我有年爾才力勇怯我縱不知將爾者必知之爾有功予豈遺爾爾無功豈可妄陳有功不賞是謂吝無功求賞是謂貪吝則失眾貪則踰分夫有超人之才能者必有超人之爵賞爾曹不見徐相國耶今貴爲元勛其同時相從者猶在行伍予亦豈忘之乎以其才智止此弗能過人故也今爾曹自陳戰功以求升賞國家名爵烏得幸得耶爾曹苟能黽勉立功異日爵賞我豈爾惜但患不力耳於是皆慚服而退自是無有復言者

○丁丑上諭中書省臣曰先王之世不施賞而民勸於善不施罰而民不爲非若是何也有仁義以爲之本也夫聖人統馭四海而宰制萬物者仁以居之義以行之故賢者樂有仁義而不肖者有所視效焉是故商變乎夏周變乎商而仁義未嘗攺也天之生民治亂相繼亙萬世而不易者其惟此乎故湯武用是而興桀紂忽是而亡今天下紛紜靡有底定彼恃夫智力之私而戕賊於民者豈復知有仁義哉卿等職居樞要所以輔吾者捨是則無以爲治國之本也卿等勉之

○以統軍元帥郭子興爲鷹揚衛指揮使

○以傅友徳爲雄武衛指揮使

○以左翼右副元帥金朝興爲龍驤衛指揮同知○己卯廷臣張閭等上疏勸上淵默以怡養神气上曰汝等所言知常而不達變天下無事端拱玄默守道無爲此固可以保養神气顧今喪亂未定軍旅方殷日給不暇此豈淵默怡養之日耶諸公之言固愛我但未達時宜耳夏四月甲午朔上退朝與孔克仁等論前代成敗因曰秦以暴虐寵任邪佞之臣故天下叛之漢髙起自布衣能以寬大駕馭羣雄遂爲天下主今天下之勢不然元之號令紀綱已廢弛矣故豪傑所在蠭起然皆不知修法度以明軍政此其所以無成也因感嘆久之又曰天下有兵河北有孛羅帖木兒河南有擴廓帖木兒關中有李思齊張良弼然有兵而無紀律者河北也稍有紀律而兵不振者河南也道途不通饋餉不繼者關中也江南則惟我與張士誠耳士誠多姦謀而尙間諜其禦眾尢無紀律我以數十萬之眾固守疆土修明軍政委任將帥俟時而動其勢有不足平者克仁頓首曰主上神武當定天下於一今其時矣○乙未置醫學提舉司提舉從五品同提舉從六品副提舉從七品醫學教授正九品學正官醫提領從九品

○中書省臣進宗廟祭享及月朔薦新禮儀上禦白虎殿覽畢退自殿西步至戟門東忽悲愴流涕謂宋濂孔克仁曰吾昔遭世艱苦饑饉相仍當時二親俱在吾欲養其力不給今賴祖宗之佑化家爲國而二親不及養追思至此痛何可言因命並錄皇考妣忌日歲時享祀以爲常

○平章兪通海參政張興祖率兵略劉家港進逼通州擊敗張士誠兵禽其院判朱瓊元帥陳勝卒百餘人

○丙申命建忠臣祠於鄱陽湖之康郎山上謂中書省臣曰崇徳報功國之大典自古兵爭忠臣烈士以身殉國英風義气𨿽死猶生予與陳友諒戰於鄱陽湖將臣效忠死敵昭然可數然有功不報何以慰死者之心而激生者之志哉臣以死事之臣樞密院同知丁普郎樞密院判張志雄左副指揮使韓成統軍元帥宋貴陳兆先左副元帥余昶昌文貴右副元帥王勝李信陳弼劉義徐公輔同知元帥李志髙元帥副使王咬住千戶姜潤石明王徳朱鼎王淸常徳勝王鳳顯丁宇王仁汪澤王理陳衝裴軫王喜仙袁華史徳勝鎭撫常惟徳曹信逯徳山都尉鄭興羅世榮等三十五人列進遂封贈勛爵有差建忠臣祠於康郎山設像其中令有司歲時祭之○庚子上謂徐達等曰人之行事固欲盡善然一時智慮未周及旣行之後思之有未盡善亟欲更之已無及矣與其追悔於旣往曷若致謹於其初大抵更涉世故則智明久歷患難則慮周近日紀綱法度粗若有緒其間或有未盡善者諸公宜執正論亟爲更張庶幾上下之間各得其便苟有不善豈獨予之過亦汝等之責也○甲辰攺各門總管府爲千戶所設正副千戶各一員○乙巳命建忠臣祠於江西南昌府以平章趙徳勝樞密判官李繼先左副指揮使劉齊統軍元帥許圭右副元帥趙國昭同知元帥朱潛元帥副使牛海龍千戶張子明張徳山百戶徐明總管夏茂成江西省都事葉思誠洪都府知府葉琛臨江府同知趙天麟凡十四人設像以祭之上聞諸功臣家僮僕多有橫肆者乃召徐達常遇春等諭之曰爾等從我起身艱難成此功勛匪朝夕所致比聞爾等所畜家僮乃有恃勢驕恣逾越禮法此不可不治也小人無忌不早懲治之他日或生釁隙寧不爲其所累我資將臣共濟大業同心一徳保全始終豈宜有此故與爾等言此輩有橫肆者宜速去之如治病當急去其根若隱忍姑息終爲身害○丙午中書省臣言湖廣行省所屬州縣故有鐵冶方今用武之際非鐵無以資軍用請興建鑪冶募工煉鐵從之

○丁未左相國徐達等率兵取盧州左君弼君弼聞達至懼不敵遁入安丰令其將張煥殷從道等城守達等至督兵圍之煥君弼驍將也人以其多智計號爲樓兒張

○己酉命中書省凡商稅三十稅一過取者以違令論攺在京官店爲宣課司府州縣官店爲通課司

○壬戌命江西行省置貨泉局設大使副使各一人頒大中通寶大小五等錢式使鑄之

○立部伍法初上招徠降附凡將校至者皆仍其舊官而名稱不同至是下令曰爲國當先正名今諸將有稱樞密平章元帥總管萬戶者名不稱實甚無謂其核諸將所部有兵五千者爲指揮滿千者爲千戶百人爲百戶五十人爲總旗十人爲小旗令旣下部伍嚴明名實相副眾皆悅服以爲良法上與詹同等論三國時事因言孫權題諸葛子瑜於驢面與其子恪諧謔上曰君臣之間以敬爲主敬者禮之本也故禮立而上下之分定分定而名正名正而天下治矣孫權蓋不知此輕與臣下戲狎狎其臣而褻其父失君臣之道恪𨿽機敏有口才不能正其自處招辱於父失孝敬之心一諧謔而君臣父子之道虧舉動如此何以示訓大抵君臣言動之際不可不謹大明太祖髙皇帝實錄卷之十四

十八﹑大明太祖髙皇帝實錄卷之十五

甲辰五月甲子朔

○丙寅上諭諸將曰汝等所統軍士𨿽有眾寡不同要必皆識之知其才能勇怯何如緩急用之如手足相衛羽翼相蔽必無喪失若但知其名數不識其能否猝臨戰陣何以應敵且人家有僮僕亦須知其能否矧爲將帥而不知士卒可乎夫能知人則勇者效力而智者效謀鮮有不盡心者苟一槪視之則勇者退後而智者韜策矣汝等其識之

○丙子上朝罷退禦白虎殿閱漢書侍臣宋濂孔克仁等在側上顧謂濂等曰漢之治道不能純乎三代者其故何也克仁對曰王霸之道雜故也上曰咎將誰孰克仁曰責在髙祖上曰髙祖創業之君遭秦滅學之後干戈戰爭之餘斯民憔悴甫就蘇息禮樂之事固所未講獨念孝文爲漢令主正當制禮作樂以復三代之舊乃逡巡未遑遂使漢家之業終於如是夫賢如漢文而猶不爲將誰爲帝王之道貴不違時有其時而不爲與無其時而爲之者皆過也三代之王蓋有其

時而能爲之漢文有其時而不爲耳周世宗則無其時而爲之者也

六月癸巳朔

○戊戌湖廣安定等處宣撫使向思明等遣其漢洞長官硬徹律等以元所授宣敕及印章來上請攺授官命仍置安定等處宣撫司設宣撫使二以思明及其弟思勝爲之又置懷徳軍民宣撫司設宣撫司使一以向大旺什用爲之統軍元帥二以南木什用潘仲玉爲之抽攔不夜黃石三洞各置長官一以沒葉什用大虫什用硬徹律爲之簳坪洞元帥府設元帥一以向顯祖爲之梅梓麻寮二洞各置長官一以向志明唐漢明爲之上謂廷臣曰治國之道必先通言路言猶水也欲其長流水塞則眾流障遏言塞則上下壅蔽今予以一人而酬應天下之務非兼聽廣詢何以知其得失詩曰先民有言詢於蒭蕘夫蒭蕘至賤者也古人尙有取於其言況左右前後之人與我共事者豈無一得之長乎諸公有所建明當備陳之

○丁巳袁州降將歐普祥卒普祥黃州黃崗人歲辛卯從徐壽輝以燒香起兵爲元帥人稱爲歐道人壬辰二月引兵掠江西諸郡縣攻陷袁州焚室廬掠人民以去遣別將守之旣而分宜縣人彭繼凱與元帥別速堅起義兵復袁州普祥怒九月復往攻之不克乃攻陷分宜新諭等縣括其丁壯圍結營寨癸巳二月復攻袁州元帥別速堅與萬戶寶同等堅守城中民困食盡死相枕藉十二月城陷普祥遂據之分兵攻陷吉之安福瑞之上髙等縣與元兵屢戰屢勝壽輝累加普祥左丞大司徒袁國公普祥性殘暴所過室廬皆焚蕩俘掠無遺庚子歲陳友諒弒壽輝徵兵於普祥普祥不聽其節制壬寅王師取江西普祥令其子文廣納款歸附上厚賜之命普祥仍以本部軍馬守袁州至是卒

○戊午上諭朝臣曰國家政治得失生民之休戚系焉君臣之間各任其責所行未當卽當速攺不宜有所隱避若隱避不言相爲容默旣非事君之道於已亦有不利自今宜各盡乃心直言毋隱

秋七月壬戌朔

○丁丑徐達常遇春克廬州時廬州被圍久眾皆饑困不能戰張煥與賈醜潛通款於達請攻東門己爲內應於是我師急攻之城中諸軍悉救東門張煥乃斷釣橋開西門出降達兵入城執其部將吳副使並左君弼母妻及子送建康以指揮戴徳守之

○戊寅命平章常遇春會鄧愈及金大旺兵討灑西上流未附郡縣

○己卯左君弼部將許榮以舒城來降上令榮還守舒城俾發安陽等五翼士馬赴建康

○攺廬州路爲府置江淮行省命平章兪通海攝省事以鎭之兵革之際民多竄匿通海日加招輯爲政有惠愛由是復業者眾八月壬辰朔中書省椽史有以銓選受賄者按察司劾其罪當死上曰吏受贓賣選見利忘法罪固當誅但法令初行人未周知姑減死杖之若復犯則不宥也○平章常遇春參政鄧愈等率兵討新淦之沙坑麻嶺牛陂諸寨平之執僞知州鄧志明送建康與其兄克明皆伏誅克明新淦人自少無賴恣橫鄕裏及紅巾寇陷臨江克明與弟志明亦聚眾而起依賊帥陳普文據縣之修徳欽風太平玉笥四鄕遂陷撫之樂安崇仁宜黃等縣自稱元帥陳友諒遣兵掠新淦克明率眾歸之友諒以克明爲右丞志明知州事克明復轉掠永丰寧都石城汀州寧化等縣遂陷建昌破杉關掠光澤道順昌以攻建寧不克還兵據撫州是冬鄧愈兵逼撫州克明欲走新淦不果乃僞請降愈察其詐潛以兵夜襲破其城克明乃出降愈遣志明還新淦收其故部曲送克明於九江中途而遁復獲於洪都囚送建康是歲大都督朱文正遣志明從徵贛州誌明乃據麻嶺沙坑牛陂爲寨拒命不行至是擒之與克明俱伏誅克明兄弟凶暴殘忍禦眾無紀律所過荼毒人以鄧賊稱之

○乙未命左相國徐達率師按行荊湖等處先是陳友諒旣滅荊湘諸郡多款附至是上諭達曰今武昌旣平湖南列郡相繼款附然其間多陳氏部曲觀望自疑亦有山寨遺孽憑恃險阻聚眾殃民今命爾按行其地當撫輯招徠俾各安生業或有恃險爲盜者卽以兵除之毋遺民患也○戊戌平章常遇春參政鄧愈旣平諸山寨進次吉安時饒鼎臣守吉安遇春遣人謂之曰吾今往取贛可出城一言而去鼎臣怖懼不敢出遣其幼子出見遇春命坐而飲之又贈以衣服遣歸曰歸語而父將欲何爲匿而不見吾往矣不能爲爾畱可善自爲計鼎臣卽夜棄城走安福遇春遂復吉安乃引兵趨贛州○庚子以右副元帥王志爲飛熊衛指揮使○是月平章常遇春兵至贛州熊天瑞固守不下上令平章彭時中以兵會遇春等共擊之又命中書右司郎中汪廣洋參謀遇春軍事諭廣洋曰汝至贛如城未下可與遇春等言熊天瑞困處孤城猶籠禽阱獸豈能逃逸但恐破城之日殺傷過多要當以保全生民爲心一則可爲國家用一則爲未附者勸且如漢將鄧禹不妄誅殺得享髙爵子孫昌盛此可爲法向者鄱陽湖之戰陳友諒旣敗生降其兵至今爲我用縱有逃歸者亦我之民我前克湖廣禁軍士毋入城故能全一郡之民苟得郡無民何益廣洋至贛見遇春等傳上命時天瑞拒守益堅遇春乃浚濠立柵以困之九月辛酉朔

○庚午置千戶所於滁州

○置合淝六安二衛於廬州○戊寅上坐便殿問侍臣石勒苻堅孰優詹同對曰石勒𨿽不學而豪爽脫略料敵制勝舉無遺策苻堅窮兵黷武不量己力淝水敗後身爲俘虜以此言之石勒爲優上曰不然石勒當晉室初亂不逢勍敵故易以成功苻堅當天下戰爭日久智勇相角故難爲力夫親履行陣戰勝攻克堅固不如勒量能容物不殺降附勒亦不如堅然勒聰察有餘而果斷不足故馴致石季龍之禍堅聰敏不足而寬厚有餘故養成慕容氏父子之亂俱未再世而族類夷滅所謂匹夫之勇婦人之仁也○辛巳命中書省繪塑功臣像於卞壼及蔣子文廟以時遣官致祭其南昌府及康郎山處州府金華府太平府各功臣廟亦令有司依期致祭其未褒贈者論功定擬以聞

○甲申攺長安州爲長興州永興翼爲長興衛指揮使司以耿炳文爲長興衛指揮使

○立劉成廟於長興州初張士誠攻長興守將劉成力戰而死至是贈成懷遠大將軍立廟長興以祀之

○左相國徐達及參政楊璟等帥師取江陵次於沙市故陳友諒平章知樞密院事姜玨以城降先是玨聞友諒敗遣人入朝上以書諭之曰王尙書劉太監至言爾慷慨磊落攄誠歸附予甚嘉之古人云識時務者在乎俊傑今足下知天命之有歸審人心之所屬以所部全疆來歸其誠可以格天其義可以感人其惠可以及百姓視彼不知天命不達事機徒欲驅赤子於鋒鏑而卒取敗亡者豈不大相遠哉且荊州自昔戰爭之地今不煩干戈而民獲生全足下之功不少矣尙當益修乃職愼固封守輯寧軍民以副予倚注之意玨得書猶豫先遣妻子遁去至是勢窮自詣達乞降且曰當死者玨耳百姓無辜達善其言下令安輯居民禁兵侵擾列郡聞之望風歸附尋攺江陵爲荊州府

○乙酉左相國徐達遣禆將傅友徳將兵取夷陵故陳友諒守將楊以徳率耆民出降尋攺夷陵爲峽州

○方明善攻平陽參軍胡深遣兵擊敗之先是溫州土豪周宗道據溫之平陽屢爲明善所逼歸降於我明善怒益率兵攻之遂攻下宗道乃求援於深深爲出師擊敗之遂攻下瑞安進兵溫州明善懼與國珍謀輸歲貢銀二萬兩充軍費請守鄕郡如錢鏐故事上許之命深班師

○是月左相國徐達率師至潭州湘鄕土酋易華來降華自壬辰兵起集少壯據黃牛峯至是達遣人招之華率其部卒以降

○故陳友諒歸州守將楊興以城降就以興爲千戶守之

冬十月辛卯朔

○乙未遙授廖永安爲光祿大夫柱國江淮等處行中書省平章政事封楚國公賜號開國輔運推誠宣力武臣時永安被張士誠拘於蘇州守義不屈故有是命○乙卯以省都鎭撫隸大都督府時參議府言初設省都鎭撫以制轄行省軍馬總禁衛之司今行省旣攺爲中書而大都督府並掌戎機若以都鎭撫屬本府則事歸於一上以爲然遂以都鎭撫爲大都督府鎭撫秩從四品掌調各門守禦千戶所○己未張士誠丞相張士信以兵侵長興守將耿炳文破之獲其元帥宋興祖士信憤怒復益兵圍長興

○是月革金吾侍衛親軍都護府統軍元帥府萬戶府並都護府斷事官知事於大都督府

○守江西都督朱文正遣元帥宋晟以兵討須嶺等寨晟至遣人招諭之寨帥丁廷玉等及其下五千餘人來降文正徙其眾並家屬於南昌○平章常遇春等兵圍贛州旣久以上命勿殺故欲困服之天瑞子元震竊出覘兵勢遇春亦從數騎出猝與相遇元震不知其爲遇春也過之及遇春還元震始覺復來襲遇春遇春遣壯士揮雙刀以擊之元震奮鐵檛以拒且斗且卻遇春曰壯男子也捨之十一月庚申朔贈元帥兪廷玉爲樞密院同知追封河南郡公廷玉嘗將兵攻安慶不克卒於軍上追念之故有是命

○辛酉置湖廣提刑按察司以章溢爲僉事尋升爲浙東按察使溢固辭仍以爲僉事上謂中書省臣曰立國之初致賢爲急中書百司綱領總率郡屬須采擇賢者與之共理但任人之道小大輕重各適其宜若委重於輕是以栱桷而爲梁棟委大於小是以鐘庾而盛斗筲省臣對曰人有才者施於任使宜無不可上曰莫耶之利能斷犀象以之斵石則必缺騏驥之駛能致千里以之服耒則必蹶要必處之得其宜用之盡其才可也○以浙東行省左丞朱文忠爲右丞按察使單安仁爲左司郎中○壬申故鄧克明部卒羅五叛寇撫州守將金大旺討斬之羅五者撫之崇仁縣人克明兄弟旣敗常遇春籍其散卒三千七百餘人分置撫州部伍中羅五因糾集克明餘卒謀入撫州爲亂密使人持書約城中舊卒爲應書爲大旺所得大旺乃盡縛其卒嚴兵以待之旣而果來攻城大旺盡殺所縛卒開門出擊遂破之境內悉平

○庚辰置慈利軍民宣撫司秩正三品以其土官覃垕夏克明爲宣撫使田重祿爲同知宣撫司事時垕等歸順以故元所授參知政事照會三道來上乞攺置官司上從其請且俾因其俗而治之

○辛巳命平章湯和帥師救長興○戊子皇第七子生定妃達氏出也○湯和兵至長興張士信以兵拒戰自巳至申斗不解殺傷相當耿炳文自城中出兵內外夾擊敗之虜其士卒八千餘人獲馬五百餘疋和師還

十二月庚寅朔左相國徐達兵克辰州先是辰州爲陳友諒左丞周文貴所據達遣指揮張彬將兵討之文貴部將川張據白雲關以拒彬與戰敗之文貴棄城走湖南○克衡州初丙申歲南寧人鄧祖勝以左江義兵萬戶爲元守衡州歲庚子以兵復永州元以其有功升爲左丞至是徐達遣指揮傅友徳討之祖勝棄城退保永州○辛卯裁革諸處通課司一十六所鎭江府二曰丹陽縣金壇縣太平府二曰涇縣南陵縣徽州府二曰績溪縣巖寺鎭滁州一和州一無爲州一巢縣一金華府四曰浦江武義義烏東陽縣處州府二曰寶定鮑村新置通課司二十三直隸鄱陽府二曰附城曰石港鎭江西行省二曰南昌府曰吉安府湖廣行省一十九曰武昌府曰蘄州府曰嶽州府曰華容曰巴陵曰益陽曰湘鄕曰黃州府曰陽羅街埠曰常徳府曰沔陽府曰荊州府曰峽州曰澧州府

○乙巳上遣使以書與擴廓帖木兒曰嘗觀英雄得志於天下也何其難哉立於始或沮於終成於前或墜於後此古今之所深惜也曩因元政不綱中原大亂其命將出師罔有攸濟者合下之先人頴川王以一軍之卒用於眾敗之餘僅得加兵於齊魯功未及成而禍嬰不測使一時豪傑莫不悼惜合下孝切於衷勇發於義鼓率憤旅雪仇恥以成父志方其臨難不撓意气慷慨激勵三軍𨿽李存勗之規略莫是過頴川爲不死矣邇聞北庭多事變生肘腋控制河朔挾令夷夏孛羅犯闕古今大惡此正合下正義明道不計功利之時也夫以合下雄才待之有餘然常勝之家意多輕敵應變之術不可不審今合下居河南四戰之地承頴川新造之業邊度未固近郊多壘其所以軍民相附鄰與不窺者誠以頴川存日能盡撫養盟好之道而人不忍遽絕也或孛羅侵寇不已合下何靳一介之使渡江相約予地𨿽不廣然春秋卹交之意常竊慕焉且亂臣賊子人得而討之又何彼此之分哉況予近平僞漢四境已安正息兵養銳之時豈不往助合下乎且英雄豪傑相與之際正宜開心見誠共際時艱毋自猜阻失此舊好玆專人備道斯忱惟合下圖之

○乙卯置拱衛司以統領校尉屬大都督府秩正七品

○丙辰攺雄峯翼爲興安衛尋又攺爲徽州衛

○新淦鄧仲謙作亂襲破州治殺知州王貞仲謙志明從子也

○丁巳上謂廷臣曰元本胡人起自沙漠一旦據有中國混一海內建國之初輔弼之臣率皆賢達進用者又皆君子是以政治翕然可觀及其後也小人擅權姦邪競進舉用親舊結爲朋黨中外百司貪婪無話由是法度日弛紀綱不振至於土崩瓦解卒不可救今創業之初若不嚴立法度以革姦獘將恐百司因循故習不能振舉故必選賢能以隆治化爾等有所薦引當愼所擇大明太祖髙皇帝實錄卷之十五

十九﹑大明太祖髙皇帝實錄卷之十六

乙巳春正月庚申朔

○己巳常遇春鄧愈克贛州熊天瑞出降天瑞荊州人初以樂工乘亂聚兵從徐壽輝攻略江湘間後以陳友諒命攻陷臨江吉安又攻贛州凡四越月下其城友諒以其有功加天瑞參政俾守贛州兼統吉安南安南雄韶州諸郡孫本立之降於我也遣其侄士安攻贛之興國縣爲天瑞子元震所敗天瑞因攻本立殺之復據吉安遣其第三子劫掠山寨獲貨利牛馬而歸乃造戰艦陽言欲領兵南下署其幟曰無敵自稱金紫光祿大夫司徒平章軍國重事兼侍衛親軍都指揮使歲癸卯陳友諒攻江西檄天瑞以兵來援天瑞坐觀勝負不應命及友諒敗死乃陽遣其子元震赴援已而與龍泉彭時中爭萬安地以兵相攻又欲圖取廣東乃預於南雄造戰艦遣元震攻掠程鄕興寧長樂山寨遂攻陷韶州命其部將袁仁仲守之甲辰春戰艦成卽率兵數萬進攻廣州時何眞據廣以兵逆於胥江天瑞一戰而破之意廣東可不戰而下忽天晝晦大雨如注雷電其檣舟不能進天瑞驚怛乃仰天祝曰若廣州非予所當有則天爲霽明當卽日還師祝已天果霽旣歸贛望气者言將有外兵至可厭之天瑞不之信是年夏以兵攻湖南桂陽山寨皆俘獲之以歸王師旣克臨江天瑞始懼遣元震築壘太壺頭爲備禦計秋九月王師至贛天瑞閉城拒守常遇春鄧愈乃浚濠立柵以困之至是凡五閱月天瑞援絕糧盡遣元震出降天瑞亦肉袒詣軍門盡獻其地遇春送天瑞建康上聞遇春克贛不殺喜甚遣使褒諭之曰予聞仁者之師無敵非仁者之將不能行也今將軍破敵不殺是天賜將軍隆我國家千載相遇非偶然也捷書至予甚爲將軍喜𨿽曹彬之下江南何以加之將軍能廣宣威徳保全生靈余深有賴焉先是天瑞據贛常加賦斂民財及其旣降有司請仍舊徵之上曰此豈可爲額耶命亟罷之並免甲辰秋糧之未輸者元震本姓田氏爲天瑞養子善戰有名遇春喜其才勇薦之授指揮後復姓田氏

○左相國徐達遣千戶胡海洋取寶慶路克之元守將唐隆道遁去於是靖州軍民安撫司及諸長官司皆來降達皆賞賚而遣之

○壬申上問起居注詹同曰孫武殺吳王二寵姬以教兵其事何如同對曰此事載太史公書或有之上曰夫以吳國之眾豈無數十百人與武習兵乃出宮人與之試此闔閭之非也當時武欲試其能何必婦人哉且其教吳王兵法取勝之道果何在同對曰春秋載柏舉之戰楚一敗之後遂有吳入郢之師此其效也上曰不然太宰嚭伍員皆楚人先已在吳其欲報怨於楚者非一日矣故有入郢之師豈孫武教兵之效哉若謂入郢之師爲武之功何故不旋踵秦救楚而有稷之敗要之殺寵姬之事亦司馬遷好奇之論也至其十三篇恐非自作抑亦有所授也

○甲戌調黃州知府陶安知饒州府○平章常遇春進師南安遣麾下危止踰嶺南招諭韶州諸郡未下者於是韶州守將同僉張秉彜院判郭容參政李如章僉事張鵬飛總管錢旭及南雄守將孫榮祖等各籍其兵糧來降遇春令指揮王玙守南雄令秉彜仍守韶州○大都督朱文正遣參政何文輝指揮薛顯等討新淦鄧仲謙斬之命平章湯和率兵討江西永新諸山寨

○參政鄧愈還軍至吉安遣兵討饒鼎臣於安福軍皆肆掠虜其男女千餘人安福州判官潘景嶽在吉安聞之告於鄧愈曰將軍奉揚天威以除禍亂渠魁未殲而良民先被系累非弔民伐叛之義也愈聞而大驚卽下令曰敢有掠民者斬且令騎士大索於是民爭歸景嶽景嶽悉置之空捨中日煮糜食之仍度道路遠近次第遣還其家愈還至富州復遣兵討山砦蔣鬼頭獲斬之捷聞進愈爲江西行省右丞

○甲申大都督朱文正有罪免官安置桐廬縣文正上兄南昌王子也少孤母王氏守節依上居止上事之甚謹撫文正愛逾己子文正旣長涉獵傳記勇敢有才略然深狡彊戾人莫敢觸上嘗語曰汝欲何官文正卽曰爵賞不先眾人而急私親無以服眾且叔父旣成大業侄何憂不富貴上善其言益愛之使守江西遂驕淫暴橫奪民婦女所用牀榻僭以龍鳳爲餙又怨上不先封己前所對上者皆詭辭上遣人責之文正慚懼謀叛降張士誠江西按察使李飲冰奏之上曰此子不才如此非吾自行無以定之卽日往南昌艤舟城下遣人召之文正不意上遽至倉卒出迎上泣謂曰汝何爲若是遂載與俱歸至建康羣臣交章劾之請寘於法上曰文正固有罪然吾兄止有是子若寘之法則傷恩矣乃免文正官安置桐城召其子鐵柱語之曰爾父不率教忘昔日之艱難恣肆凶惡以貽吾憂爾他日長大吾封爵爾不以爾父廢也爾宜修徳勵行蓋前人之愆則不負吾望矣後文正卒上推親親之恩大封同姓封鐵柱爲靖江王攺名守謙

○乙酉上將經理淮甸親閱試將士命鎭撫居明率軍士分隊習戰勝者賞銀十兩其傷而不退者亦勇敢士賞銀有差且徧給酒饌勞之仍賜傷者醫藥因諭之曰刃不素持必致血指舟不素操必致傾溺弓馬不素習而欲攻戰未有不敗者吾欲擇汝等練之今汝等勇健若此臨敵何憂不克爵賞富貴惟有功者得之顧謂起居注詹同等曰兵不貴多而貴精多而不精徒累行陣近聞軍中募兵多冗濫者吾特爲試之冀得精銳庶幾有用也二月己丑朔元福建行省平章陳友定侵處州參軍胡深率兵往援友定聞深至遁去深追至浦城其守將嶽元帥率眾拒戰深擊敗其眾遂下浦城○左相國徐達遣使言臣奉命按行湖湘等處所至降下湘潭荊嶽辰衡寶慶等郡及靖州安撫司諸長官司悉皆平定臣宣布威徳遠近向化蠻夷率服謹遣使以聞上以湖湘旣平命達令諸將經略各郡班師還京

○辛丑命千戶夏以松守臨江張信守吉安單安仁守瑞州悉屬江西行省節制將行上召以松等諭之曰汝皆吾親故有功之人故命以專城之寄夫守一郡必思所以安一郡之民民安則汝亦安矣昔者喪亂未免有事於徵戰今旣平定在於安輯之而已凡守城者譬之守器當謹防損傷若防之不固致使缺壞則器爲廢器守者亦不得無責矣吾不以富貴而忘親故汝等勿以親故而害公法庶幾上下之間恩義兼盡生民享安全之福汝等亦有無窮之美矣又命千戶宋炳守饒州參軍詹允亨總制辰沅靖寶慶等處州郡聽湖廣行省節制

○丙午張士誠憤諸全之敗集兵號二十萬遣其將李伯昇挾我叛將謝再興寇諸全之新城部陣延亙十餘里造廬室建倉庫預爲必拔之計且分兵數萬據城北十里以遏援兵守將胡徳濟堅壁拒守告急於守嚴州行省右丞朱文忠且曰敵兵甚眾非大發兵不能濟文忠爲遣指揮張斌元帥張俊率兵出浦江遙爲徳濟聲援士誠又以兵自桐廬溯釣臺烏石將犯嚴州文忠命以舟師扼之未至而千戶謝右爲其伏兵所執諸將皆恐甚文忠意气自若分署諸將各爲備禦以何世明袁洪柴虎居守自指揮朱亮祖以下悉統以行次浦江下令諸軍銜枚走新城且檄處州守將以兵來會徳濟復遣使以彼眾我寡爲言請濟師文忠曰昔謝玄以兵八千破苻堅百萬眾兵在精不在眾也丁巳抵龍潭去敵不二十里有白气覆我軍上或曰此勝敵之兆也至日晡諜報寇將至夜四鼓新城知援至潛縋卒以寇中事來報約詰旦會戰文忠乃集諸將會曰敵兵甚眾今當盡死力擊之不如令者斬黎明軍方食候卒告敵兵至文忠令老弱守輜重悉精銳陣於營外張左右翼以待之元帥徐大興湯克明爲左翼千戶王英葉旺佐之指揮張斌元帥張俊爲先鋒關忠郭義佐之嚴徳王徳爲右翼夏子實陶文興佐之中軍文忠自己將焉旣而直營右數里望見煙焰勃興疑爲寇兵乃分前龍遊總制夏仲毅將後軍守隘備之會處州參軍胡深亦遣耿天璧援兵適至文忠復勒兵申約束於是我軍大奮直前擊之兩軍旣交文忠躍馬衝其中堅當者迎矟而斃敵中軍梟將周遇等披靡謝再興及苗軍見之震懾失次遂大潰棄兵甲走自相蹂踐我軍轥而殲之逐北十餘里溪水盡赤死者以萬數文忠收兵會食遣指揮朱亮祖張斌乘勝追殄餘寇燔其營落數十獲士誠同僉韓謙理問滕忠元帥周遇蕭壽山等六百餘人軍士三千馬八百輜重鎧甲甚眾士誠第五子及其將李伯昇僅以數騎遁去方兩軍相持大霧陰晦及戰勝天日開霽將士無不踴躍文忠入城胡徳濟迎謁相喜勞曰今日之勝皆相公之力也上聞文忠大破士誠兵甚喜徵入覲賜衣服名馬及錫賚朱亮祖以下有差

○是月以康茂才爲神武衛指揮使

三月己未朔

○辛巳常遇春平章貢軍還上禦戟門頒賞勞之曰將軍勤勞於外南平諸郡兵不失律民無所擾自嶺以南望風降附是能奉揚威武克定邦家報功之典余豈敢後今錫以布帛文綺用彰厥功以答三軍之用命夫賞以酬功爵以旌徳俟海宇寧謐恩數有加將軍其獎率三軍更圖後舉茂建偉烈益著耿光以副予所托將軍其勗之哉遇春曰臣奉主上成算所至輙克非臣所能上善其對

○癸未起居注宋濂乞歸省金華上賜金幣而遣之濂還金華進表謝復致書世子勸以進修上覽書喜召世子諭之曰吾自幼極艱難今爾曹冠服華麗飲食甘美安居深宮不思勇於進修是自棄也宋起居之言有益爾其味之復遣使至金華賜書獎諭濂賜以綺帛仍令世子親致書以報人皆嘆上待士之盛○左相國徐達還自湖湘夏四月己丑朔參軍胡深進攻建寧之松溪克之獲陳友定守將張子玉而還畱元帥季彥文安輯其眾

○庚寅命平章常遇春取湖廣襄陽諸郡上常與徐達遇春論襄陽形勢謂曰安陸襄陽跨連荊蜀乃南北之喉襟英雄所必爭之地今置不取將貽後憂況沔陽新附城中人民多陳氏舊卒壤地相鄰易於扇動譬之樹木安陸襄陽爲枝沔陽爲幹幹若有損枝葉亦何有焉今宜增兵守沔陽而出師取安陸襄陽庶幾不失其宜至是遂命遇春將兵往

○癸巳遣趙好徳以紗綺及鞍轡賜方國珍

○庚子上謂孔克仁曰漢髙祖起自徒步終爲萬乘何也克仁對曰由其知人善任使上曰如卿言漢髙止此乎克仁對曰然上曰周室陵夷天下分裂秦能一之弗能守之陳涉作難豪傑蜂起項羽矯詐南面稱孤仁義不施而自矜功伐髙祖知其彊忍而承以柔遜知其暴虐而濟以寬仁卒以勝之及羽死東城天下傳檄而定故不勞而成帝業譬猶羣犬逐兔髙祖則張置而坐獲之者方今天下用兵豪傑非一皆爲勍敵我守江左任賢撫民伺時而動若徒與之角力則猝然難定

○是月置衡州衛大明太祖髙皇帝實錄卷之十六

二十﹑大明太祖髙皇帝實錄卷之十七

乙巳五月戊午朔

○庚申廣信衛指揮王文英率師趨鉛山次佛母嶺與陳友定兵遇破走之

○辛酉參軍胡深言近克松溪獲張子玉其餘眾敗奔崇安請發廣信撫州建昌三路兵並攻之因規取八閩上曰張子玉友定饒將今爲我禽彼必破膽乘勢攻之必無不克卽如深言命廣信衛指揮朱亮祖由鉛山建昌王左丞溥由杉關會胡深進兵以擊之

○乙亥平章常遇春攻安陸克之先是上命遇春往取安陸及襄陽諭之曰安陸襄陽橫據上流跨連巴蜀控扼南北自古所必爭之地今置不取將貽後憂汝往取之夫堅城之下難以猝攻緩之則頓三軍之銳气急之恐驅人以冒矢石宜相機招徠以輯安其民復調江西行省右丞鄧愈爲湖廣行省平章政事領兵繼其後使人謂愈曰今遣遇春取安陸襄陽汝當以兵繼之凡得州郡汝宜駐兵以撫降附近聞王保保集兵汝寧彼之所爲如築堤壅水惟恐滲漏汝之往也能愛軍卹民則仁聲義聞被於遠邇人心之歸猶水走下正如穿穴其堤使所聚之水洩漏用力少而成功多若襄陽未下則令遇春分兵半集沔陽半集景陵汝居湖廣使聲援相應以遏寇之奔軼愈奉命遂行至是遇春攻安陸其守將僉院任亮出拒戰遇春擊敗亮執之遂克其城以沔陽衛指揮吳復守之○己卯常遇春至襄陽守將棄城遁遇春追擊之俘其眾五千獲馬一千八百餘匹糧八百石元僉院張徳山羅明以谷城降遇春遣人送徳山等赴建康○癸未浙東元帥何世明敗張士誠軍於新溪又敗之於柴溪獲卒一百二十七人

○甲申以神武衛指揮使康茂才爲大都督府副使

六月戊子朔

○己丑置思南宣慰使司時思南宣慰使田仁智遣其都事楊琛來歸款並納元所授宣慰使告身上曰仁智僻處遐荒世長溪洞乃能識天命率先來歸可嘉也俾仍爲思南道宣慰使授琛思州等處軍民宣撫使兼新軍萬戶以三品銀印給授之○丁酉克安福州先是饒鼎臣父子旣走安福與其黨劉顚等仍肆剽掠鄧愈自贛還遣兵討久不下上復命元帥王國寶會參政何文輝黃彬共討之鼎臣復棄城走茶陵○壬子參軍胡海克溫之樂淸擒方國珍鎭撫周淸萬戶張漢臣總管張善等械送建康命釋之發戍常州

○指揮朱亮祖等克崇安遂進攻建寧時陳友定將阮徳柔嬰城固守我師次城下亮祖卽欲攻之參軍胡深視气侵不利謂亮祖曰天時未協將必有災未可與戰亮祖曰參軍何得以災爲解師已至此庸可緩乎且天道玄遠山澤之气變態無時何足徵也迫深令進兵深猶不可適徳柔兵屯錦江逼深陣後亮祖愈咎深督戰益急深不獲已遂引兵鼓噪進擊之破其二柵徳柔盡率精銳扼深軍圍之數重時日已莫深知營壘未安而兵圍不解難以持久卽突圍而出徳柔伏兵忽起深馬蹶遂爲所執送於友定友定初甚敬禮之深因盛稱上神聖威武羣雄屬心以諭友定友定本無殺深意會元使至督迫之深遂遇害深字仲淵處之龍泉人元徵東行中書省左右司員外郎鉦之子倜儻有才略至正壬辰兵亂州郡皆擾攘深嘆曰浙水東地气盡白禍將及矣已而處州盜起元石抹宜孫以萬戶守處州辟深參謀軍事深遂收降諸山寨深師王毅亦舉義兵擊賊有功裏中惡少年忌疾之因殺毅深時從兵徵鄱陽聞毅死卽驅歸執害毅者殺之石抹宜孫又假深分樞密院行軍都事令率兵討平麗水縉雲松陽靑田遂昌諸縣寇賊皆有功因統其眾以保捍其州石抹宜孫時已爲行省參政承制命深爲元帥己亥上遣胡大海率師由間道趨處州深卽日迎見且曰吾所以爲此者欲安四邑之民耳大海以聞上素知深名驛召之與語大悅擢中書省左司員外郎壬寅升浙東行中書省左右司郎中總制處州軍民事甲辰領兵攻破方明善復平陽瑞安二縣上召還授王府參軍至是遇害年五十二上聞之痛悼遣使卽其家祭之

○何文輝等平山尖寨禽其盜萬興宗斬之

○乙卯下令凡農民田五畝至十畝者栽桑麻木綿各半畝十畝以上者倍之其田多者率以是爲差有司親臨督勸惰不如令者有罰不種桑使出絹一疋不種麻及木綿使出麻布綿布各一疋以儒士滕毅楊訓文爲起居注上諭滕毅曰吾見元末大臣門下之士多不以正自處惟務謟諛以圖苟合見其人所爲非是不相與正救及其敗也卒陷罪戾爾從徐相國幕下久而無過故授爾是職宜盡心所事勿爲苟容苟事有差繆皆足爲已之累譬之良玉一有微疵卽爲棄物不能成器矣諭訓文曰起居之職非專事紀錄而已要在輸忠納誨致主於無過之地而後爲盡職也吾平時於百官所言一二日外猶尋繹不已今爾在吾左右可不盡言且爾素稱謹厚當始終一致苟易其所守則患必生矣譬如驅馬能戒於險阻則不墜肆意於平曠則顚蹶吾每以此自警故以勗爾等也他日復命訓文毅集古無道之君若夏桀商紂秦皇隋煬帝所行之事以進曰往古人君所爲善惡皆可以爲龜鑑吾所以觀此者政欲知其喪亂之由以爲之戒耳秋七月丁巳朔命降將元僉院張徳山歸襄陽招徠未附山寨諭之曰自古豪傑識察於未形故夏將亡而終古先奔於商殷將亡而向藝先歸於周不待其迹之著見待其迹之著見而後來歸者此常人非豪傑也汝能審存亡之幾推誠歸我實有可嘉汝之才如美箭利鏃必求善射者用之庶不枉其才若付之於不善射者豈不重可惜哉今令爾歸襄陽招徠未附當曉以大義告以成敗之由若彼不審其幾而恃險以爲固終非自全之計爾往諭之俾知所以圖存能全眾而來功亦不細矣因厚賜而遣之又賜鄧愈書曰予命爾戍守襄陽法度旣定切宜謹守已遣張徳山招徠山寨若其嘗爲兵者仍俾爲兵舊爲民者宜歸之有司俾安農業軍人小校亦令屯種且耕且戰古有成規可以取法且爾所守之地鄰於王保保若汝之惠愛加於民法度行於軍則彼之部曲脇從者望風來歸如脫虎口以就慈母我之賴汝猶長城而汝之自視當亦不輕稍有不如敵人不惟邊境不寧予亦勞心矣予之與汝義𨿽君臣恩同骨肉所以諄諄告語者以成事甚難而僨事甚易故欲汝謹法度施惠愛勿妄殺無罪若有罪者亦宜詳審古之良將以仁義爲先勇略次之汝能自勉則邊境可寧而予無外顧之憂矣○平章湯和進兵攻周安於永新初陳友諒旣亡安旣來降附命仍守永新及兵入安福討饒鼎臣安疑而復叛仍與諸山寨相結拒命和至永新安出拒戰和擊敗之克其十七寨擒其僞官胡院判等五十餘人遂圍其城

○戊午下令曰王者之於士卒旣用其力當卹其老而寡妻弱子尢宜憂卹予自兵興十有餘年所將之兵從渡江者皆濠泗安豊汴梁兩淮之人用以攻取四方勤勞甚矣以其爲親兵也故遣守外郡以佚之其有老嬴嘗被創者令其休養營中死事物故者妻子皆月給衣糧賑贍之若老而思慕鄕土聽令於應天府近便居止庶去鄕不遠以便往來所給衣糧悉仍其舊○庚申故陳友諒左丞辰州周文貴旣走湖南其黨欲復其城率眾寇辰溪殺縣丞髙文貴奪縣印劫掠居民總制辰沅等州事參軍詹允亨遣兵討之○辛酉以王天錫爲湖廣行省都事諭之曰汝往襄陽贊助鄧平章設施政治當參酌事宜修城池練甲兵撙節財用撫綏人民處事貴於果斷禦眾必以鎭靜密以防姦謹以待敵敵至則堅壁淸野以乘其獘愼勿輕犯其鋒方鎭之寄固在將帥贊畫之助實資幕寮恪盡厥心毋負吾委任之意

○甲子上遣使以書與擴廓帖木兒曰曩者初無兵端尹煥章來得書惠騎卽遣汪河同往爲生者賀歿者弔使者去而不回復遣人往皆被拘畱且合下昔與孛羅構兵雌雄未決尙以知院郭云同僉任亮攻我景陵掠我沔陽予思此城𨿽元之故地久在他人之手予從他人得之非取於元也合下外假元名內懷自造一旦輕我遂畱前使予𨿽不較但以合下內難未除猶出兵以欺我使其勢專力全又當何如合下果若挾天子令諸侯創業於中原則當開誠心示磊落睦我江淮今乃遣竹昌忻都率兵深入淮地殺掠人民殆非所宜況有自中原來者備言張思道李思齊等連和合從專並合下此正可慮之秋安可坐使西北數雄結連關內反舍近圖欲趨遠利獨力支吾非善計也予嘗博詢廣采聞中軍將欲爲變恐不利於合下故再遣人敍我前意述我所聞合下其圖之節次使命若能遣回庶不失舊好惟亮察焉

○乙丑元思州宣撫使兼湖廣行省左丞田仁厚遣其都事林憲萬戶張思溫來獻鎭遠古州軍民二府婺州功水常寧等十縣龍泉瑞溪沿河等三十四州皆其所守地也於是命攺宣撫司爲思南鎭西等處宣慰使司以仁厚爲宣慰使○丁卯置尙食尙醴二局設大使副使各一人○癸酉辰州沅陵縣向珍八作亂總制辰沅等州參軍詹允亨遣千戶何徳討之兵至官廳巖珍八以眾迎戰徳擊敗之進拔其寨斬珍八餘黨悉平

○庚辰置靖州軍民安撫司以唐光綺張漢傑爲安撫司同知梁都武爲副使何澄爲知事唐光裕爲鎭撫皆隸湖廣行省以光綺等初來歸附故也

○壬午置太史監設太史令通判太史監事僉判太史監事校事郎屬官五官正靈臺郎保章正副挈壼正掌歷管勾尋以劉基爲太史令

八月丁亥朔○辛卯下令霍丘安豊等處募人之欲從軍者上禦左閣讀宋史至趙普說太祖收諸將兵權謂起居注詹同曰普誠賢相使諸將不早解兵權則宋之天下未必不五代若也史稱普多忌刻只此一事功施社稷澤被生民豈可以忌刻少之○壬辰命江淮行省平章兪通海及參議鄒天庭核實廬州軍民糧粟之數

○周文貴率劃船三百餘艘復攻辰州千戶何徳使別將與戰於西門之外自將輕騎直抵其寨攻破之獲其張千戶等百餘人文貴退保麻陽徳追擊之又俘其萬戶等二十四人文貴遁去

○辛亥羅田縣盜藍醜兒詐稱彭營玉造妖言以惑眾鑄印章設官吏剽劫旁近居民麻城里長袁寶率鄕人襲捕之禽醜兒以獻上曰民能仗義殺賊宜旌賞之卽賜以綺帛仍命中書懸賞格凡有司官能殺獲賊者一次賞綺帛三疋二次加倍三次縣官升州官州官升府官府官別議之民能殺獲者亦量功賞賚○是月平章鄧愈遣指揮李琛率兵取襄陽之竹山縣元平章餘思志以其眾降九月丙辰朔置國子學以故集慶路學爲之設博士助教學正學錄典樂典書典膳等官以許存仁爲博士

○夏主明玉珍遣其參政江儼來通好上遣都事孫養浩往報遺書曰曩者元政旣隳天下驅兵者蜂起往往毒痛生靈未有能奉天能拯民以塗炭者也當是時徐氏以昏懦見殺陳友諒竊據荊襄乃肆其彊暴犯我疆場自取顚隕又何足言昔者曹操虎踞中原假漢之名以號令諸侯孫權撫有江東劉備又據巴蜀三國鼎峙而操務並吞今日伐蜀明日攻吳𨿽夢寐未嘗忘也吳蜀旣不能合從以拒操又屢起釁端自相吞噬遂使操乘隙於中原而吳蜀有唇亡齒寒之患思其所爲豈不失計之甚哉今之英雄據吳蜀之地者果欲與中國抗衡延國祚而保社稷惟合從爲上謀足下處西蜀予居江左蓋有類昔之吳蜀矣方天下之變中國士馬精彊民庶繁衍者汴洛齊魯三晉爲然今皆在豪傑之手自彭城以南嵩汝之東兩淮之間三分人民予已得其二足下之兵𨿽出於潁之東南漢沔廣湘之地然而陳友諒握其權綱足下因有所見以扁師入蜀度其兵有三分之一玆旣全有西蜀乃古今人物彊盛之所寧不壯哉然西有李喜喜等兵侵擾殺掠爲虐亦甚其生民不知存者能幾近者王保保以鐵騎勁兵據有齊魯根培洛陽招賢納士練將養兵實處中國其志非小設使其姦雄如操謀有荀彧將有張遼之輩足下與予豈得髙枕無憂乎當今之世予與足下實相表裏將欲國祚之安備中原之患可不以昔之吳蜀爲鑑耶使至辱厚意故以書往報惟足下籌之上諭諸將校曰近平章常遇春克襄陽還之日亟稱先鋒張煥勇智兼人小心畏法予聞甚喜若其始終如一不易所守異日用將一軍未嘗不可大抵人有才能者不失於粗鄙則失於驕蹇若煥旣有如是之能而小心畏法此其所以可喜也汝等當壯盛之年正當發奮以取功名豈可碌碌隨眾進退我之用人一善皆錄不掩其能毋謂雜處於眾人之中而我不汝知譬如良金在沙而淘者識之美玉在璞而琢者取之若果能建立奇勛卽有超人爵賞苟畏法無能而希慕賞功猶不稼穡而欲望有秋其可得乎大明太祖髙皇帝實錄卷之十七

二十一﹑大明太祖聖神文武欽明啟運俊徳成功統天大孝髙皇帝實錄卷之十八乙巳冬十月乙酉朔上聞明玉珍取雲南失利諸將往往暴掠玉珍不能制乃遺以書曰自元失其馭天下兵起假竊名號者比比皆是然仁人志士務在救民故澤被當時福流後裔惟愚者誅降戮民自絕於天今十有四年凡昔之首事者十亡八九此皆不思保民恣行殘忍以底禍敗故也近聞足下發兵與蠻夷爲仇敵郊圻之民俱有懼色而兵猶未已兵之所過民捨一空此如割股以啖腹腹飽則身斃果何益哉夫西蜀沃壤千里昔劉備據之以三分天下苟不善保而使他人得之誠爲足下之憂古人有言必先治己而後治人予念與足下中心相孚欣戚相同故以相告譬如奕者當局有不自知旁觀者能審之矣若足下旁觀於予幸有所見亦時以相告豈不兩全其美哉○戊戌上以張士誠屢犯疆場欲舉兵徵之下令曰王者徵伐應天順人所以平禍亂而安生民也張士誠假元之命叛服不常天將假手於我是用行師以致天討況士誠啟釁多端襲我安丰寇我諸全連兵構禍罪不可逭今命大軍致討止於罪首在彼軍民無恐無畏毋妄逃竄毋廢農業已敕大將軍約束官軍毋致虜掠違者以軍律論罪布告中外體予至懷

○庚子命中書省以書招諭虎背寨劉寶曰往者兵亂羣雄並起或割據數郡逞其陸梁或憑恃險阻以立營寨十餘年間民消物盡亂已極矣上天悔禍人心思治乃命我主上興仁義之師以平一四海天戈所指無不克捷歐普祥率先歸附陳友諒亦己削平湖湘諸郡相繼納款惟爾劉寶等屢苦羣雄交侵又爲饒鼎臣所劫據寨自守弗卽款附國家有爾猶太空微云何能點滓但慮民困於兵不堪其擾今果能下寨投戈非但保全性命亦可永享富貴倘復不悛大軍壓境縱爾有三年之聚斷爾糧道扼爾樵采絕爾外援數年之後何以爲命汝𨿽欲苟活不可得矣不教而殺古人所戒特宣上意俾爾知之

○辛丑命中書左相國徐達平章常遇春胡廷瑞同知樞密院馮國勝左丞華髙等率馬步舟師水陸並進規取淮東泰州等處時張士誠所據郡縣南至紹興與方國珍接境北有通泰髙郵淮安徐宿濠泗又北至於濟寧與山東相距上欲先取通泰諸郡縣剪士誠肘翼然後專取浙西故命達總兵取之達兵旣出江口上遣使諭達曰邇聞王保保兵入關中爲李思齊張思道逐出潼關還至汴梁復東取樂安又爲兪寶所敗追過淸河溺死者甚眾今王保保驅其人民已北遁矣孔興脫烈伯天保奴兵走三晉汴梁唐鄧南陽之間餘兵據守尙未寧息河南洛河水決漂蕩三千餘家天下擾擾如此當何時可定也此迆北消息汝宜知之夫軍旅重事尢宜加愼如獲張士誠將校遣來吾自處之思道卽良弼

○乙巳徐達兵趨泰州浚河通舟師遇張士誠兵擊敗之獲馬三十匹船二百艘遂駐軍於海安壩上

○丙午遣使諭永新周安等曰爾本我之武臣分守境土近因大軍徵討逆賊饒鼎臣爾等心懷疑懼故至於此旅拒王師已及三月糧絕力盡欲遁則無所歸欲降則懼不受以此偸生旦暮予聞之惻然於懷恐城下之日玉石不分使我赤子肝腦塗地咎有所歸令到之日果能革心效順棄甲來歸悉宥前愆安等仍猶豫未決○丁未徐達兵圍泰州新城敗士誠湖北援兵獲其元帥王成卒四百餘人○己酉張士誠淮安李院判來援泰州常遇春擊敗之擒萬戶吳聚等一百二十九人遣人諭降城中其僉院嚴再興副使夏思忠院判張士俊等拒守不下

○癸丑饒鼎臣旣走茶陵復合浦陽羣盜於南峯山寨時出侵掠元帥王國寶等率兵擊敗之殺賊眾朱國民等五十餘人鼎臣遁去

○信州盜蕭明率兵攻圍饒州府知府陶安召父老告之曰國家乘天運除禍亂兵甲之盛所向無敵今逆賊扇餘黨驅烏合而來徒貽民害爾不足畏也我糧實城堅素有其備但能固守不過數日援兵至破賊必矣眾皆諾安與千戶宋炳親率吏民分城拒守選勇健爲遊兵晝夜巡捍而請救兵於江西行省安登城諭賊曰爾眾吾民也反爲賊用得無失計乎眾曰使皆如太守與總制豈有今日若破城必不相害安命射之矢下如雨賊不敢逼越三日江西行省遣千戶陳明來援遂大敗之蕭明遁去擒僞招討都海萬戶袁勝斬之饒州遂安

○閏十月乙卯朔江陰水寨守將康茂才報張士誠以舟師四百艘出大江次範蔡港別以小舟於江中孤山往來出沒無常疑有他謀請爲之備上卽日遣使諭徐達曰近得康茂才報張士誠以舟師往來江中吾度此寇非有攻江陰直趨上流之計不過設詐疑我使我陸寨之兵還備水寨我兵旣分彼將棄我水軍疾趨陸寨搗吾之虛此寇一計也爾宜備之又聞常遇春出海安七十餘里擊寇寇兵不過萬人此非抗我大軍之勢蓋欲誘遇春深入使我軍去泰州旣遠彼必潛師以趨海安或趨泰州令我大軍勢分首尾衡決不及救援此又寇一計也兵法致人而不致於人爾宜審慮使至卽令遇春駐師海安愼守新城坐以待寇彼若遠來趨敵吾以逸待勞可一戰而克泰興以南並江寇舟亦宜設法備之又占候此月二十九日堅壁勿輕出若彼來攻則當速戰及十一月初十日十一日皆愼毋出兵至十二日十三日乃可用師○己未上復遣使諭徐達曰寇兵初駐範蔡港吾度其有詐今觀望猶豫不敢卽溯上流其爲詐益明然寇計不過欲分我勢非有決機攻戰之謀宜遣廖永忠還兵水寨大軍勿輕動此寇徘徊江上自老其師乘其怠慢此月必克泰州泰州旣克江北瓦解寇不戰自潰但宜謹備之耳是日上親至江陰康茂才水寨又以手書諭達等曰初予聞爾等與寇相距甚邇爲是馳至此恐有緩急相爲策應及至乃知不然今遣陳經歷去汝有所言卽疾馳來報予駐師以待○辛酉上還建康

○徐達送所獲張士誠萬戶吳聚等一百二十九人至建康命戍潭州

○戊辰平章湯和克永新執周安等送建康斬之安永新人初紅巾起安乘亂聚眾剽劫與歐普祥共據袁州已而領其眾還據永新立山寨重斂厚賦恣睢殺人暴橫日甚民怨苦之及旣降而復叛湯和進圍其城上又遣人諭降安安令僞張院判出見和自言久拒王師皆唐院判之罪請爲內應執唐以獻和信之卽攻其北門安復與唐院判者率眾拒戰和怒其變詐督兵急攻之至是城破遂執安

○立永新守禦千戶所○辛未右相國李善長言湖廣邊務上諭以安境息民勿輕生邊釁○甲戌指揮副使王漢寶率兵取幹州進駐彭家鋪賊將雷元帥劉朝端等率眾拒戰漢寶與元帥祝觀擊敗之取其州以前鎭撫李旭守之

○庚辰徐達常遇春克泰州虜張士誠將嚴再興夏思忠張士俊等九十四人卒五千馬一百六十餘匹船四十餘艘遣屠千戶以所俘五千人送建康報捷復以守城事宜爲請上遣使諭達新舊二城自度可否以便宜處之其未下諸城宜乘勝進取○癸未命以徐達所送泰州俘五千人安置潭辰二州時天寒命人賜衣一襲婦女亦皆賜衣履鍼綫布帛初眾自以抗拒必不免及得賜又妻子完聚咸感悅拜呼萬歲而去○徐達遣黃旗千戶劉傑分兵徇興化張士誠守將李淸戰敗閉城固守傑攻之不下士誠將陳元帥來援淸傑復擊走之獲戰船十五艘及甲仗甚眾

十一月甲申朔信州盜蕭明寇婺源州知州白謙力不能禦懷印出北門赴水死謙蒞政廉惠自奉甚薄嘗遇除夕無他供具惟蔬食而已家人嘆其寥落謙處之泰然人以此稱之

○辛酉左相國徐達進兵攻髙郵上聞之恐徐達深入敵境不能策應諸將乃遣使卽軍中命同知馮國勝帥所部節制髙郵諸軍俾達還軍泰州圍取淮安濠泗諭達曰爲將之道貴於持重進師攻取宜加審察近聞提兵遠出深入重地此甚不可也若常平章獨提偏師備寇江上卽有緩急誰復爲之應援者宜還師泰州兼總馮國勝所部畱兵萬五千人以取未下州郡爾居中節制見可而進協和諸將一乃心力以成大勛毋或輕動以失事機

○甲午饒鼎臣復與故陳友諒將劉平章恣肆剽掠元帥王國寶聞之出兵邀擊殺賊眾二百餘人鼎臣中弩死自是餘黨皆潰散

○乙未上以李濟據濠州名爲張氏守而觀望未決命右相國李善長以書招之曰近聞合下退兵自泰州回守濠梁予與合下本同鄕裏又忝同宗深惟合下所以成敗禍福之計不可不告以此啟聞於主上奉命致書合下主上之意若曰曩因元亂起兵我與李濟皆致身甲冑彼此間隔後因楊州事變濟乃來歸爲我攻常州豈意揚州兩張浮言搖撼彼此猜疑遂使鄭同僉棄妻子率濟走常州蓋反間生變事在謀首於濟何預此主上之意也竊嘗聞之順逆者成敗之勢也去就者禍福之機也審成敗之勢察禍福之機惟豪傑之士能之蓋豪傑之士乘亂起兵相爲雄長及遇眞主則委身歸之若竇融之於漢李勣之於唐是也合下誠能識成敗之形燭安危之理察禍福之原因敗爲功轉凶爲吉則身榮當時澤流子孫名垂於簡冊況濠梁吾主上祖宗生長之地陵墓親戚皆在於是謁陵之心無時或忘今左相國統率大兵東克泰州攻髙郵取淮安徇未下之地惟是父母之邦不忍以兵相加故遣使者杜三獻計左右願合下精慮深計觀天時察人事因時立功獻納濠城使吾主上得以上奉祖宗之陵下慰鄕裏父母之望則合下之功不在二子下矣況我主上寬仁神武錄人之功忘人之過纖芥小釁不足爲合下累也若必欲拒義固守他日交獵長淮一決勝負或身爲俘虜或膏塗艸野妻子爲僇貽天下笑豈不深可惜哉竊又爲閣下籌之合下所爲不知果爲元歟爲張歟如爲元也則元君昏弱姦孽擅政彊將跋扈百姓荼毒天絕其命久矣如爲張也則彼驕淫悖道亡在旦夕合下於此時以彈丸孤絕之地歸元不足恃歸張不足成吾甚爲合下憂之夫不權事勢之宜昧於成敗禍福之幾非智也使人民苦於鋒鏑非仁也不仁不智亦合下所惡聞也惟合下效古人之明哲去眾人之昏蔽捨逆就順舉城來歸豈不偉然大丈夫哉若或遷延疑貳大軍已下淮安縱欲乞降已在人後或有圖富貴者謀合下以獻合下又將何以待之鄕裏之故待合下不薄故反復及此合下其重思之濟得書不報

○己酉命中書省掾劉大昕往湖廣荊州分省參贊機務徵行省都事陳顯達還朝且賜大昕衣襖衾靴月給祿米四石○以張昶傅瓛爲中書省參政○是月張士誠兵寇宜興上遣使敕徐達令馮國勝圍髙郵常遇春守海安遣別將守泰州而自以精兵援宜興達遂率兵渡江擊士誠敗其兵宜興城下獲三千餘人十二月甲寅朔置安陸衛調飛熊衛親軍指揮王志爲指揮使

○乙卯命興安衛指揮王克恭將兵屯杭之於潛爲桐廬昌化諸軍聲援

○張士誠兵寇安吉守將費子賢擊卻之先是戊戌歲上以子賢爲元帥張徳爲總管守吉安子賢因築城守之士誠連歲出兵來攻皆爲子賢所敗至是士誠復遣其將張左丞帥兵八萬來攻子賢所部僅三千人堅壁拒守城上設劃車弓弩以禦之因射殺其梟將二人敵驚潰遁去○癸亥以起居注滕毅爲湖廣提刑按察使○徐達自宜興還兵攻髙郵其守將兪同僉堅守不下時張士誠遣其左丞徐義由海道入淮援髙郵義怨士誠以爲陷已死地屯昆山之太倉三月不進

○是月秦從龍卒從龍字元之其先洛陽人初以才推薦仕元爲校官累官至和林行省左丞攺江南行臺侍禦史會兵亂從龍以老避居鎭江歲丙申王師下金陵遣徐達湯和取鎭江師行上謂達曰爾往下鎭江有秦元之者才學老成入城當爲吾詢訪其人致吾欲見之意達等至鎭江果得之從龍有從孫禮時在達軍達因遣其還報上喜甚卽命兄子文正及朱文忠以白金文綺往聘之從龍遂與其妻陳氏偕來上親至龍灣迎之以入時上居富民王彩帛家因邀從龍與同處朝夕訪以時事從龍皆盡言無隱旣而上卽元故禦史臺爲府居從龍於西華門外事無大小皆與之謀每以筆書漆板問答甚密左右皆不能知嘗稱爲先生而不名每歲從龍生日上與世子俱有贈遺或親至其家與之宴飲禮待之者甚厚是歲冬從龍子澤死請告還鎭江上出郊握手送之至是從龍亦病卒年七十餘上聞驚悼時方督軍至鎭江親至其家哭之命有司爲營葬事厚賻卹其家

○置襄陽衛大明太祖髙皇帝實錄卷之十八

二十二﹑大明太祖髙皇帝實錄卷之十九

丙午春正月癸未朔張士誠以舟師駐君山又出兵自馬﹤馬犬﹥沙■流窺江陰守將以聞上親督水軍及馬步兵往救之比至鎭江寇已焚瓜洲掠西津而遁乃命康茂才等出大江追之別命一軍伏於江陰之山麓翌日茂才追至浮子門遇寇舟五百餘艘遮海口乘潮來薄我師茂才督諸軍力戰大敗之獲樓船三十餘艘斬虜甚眾有棄舟登岸者伏兵又掩擊之乘勝逐北覆其巨艦無算又獲其斗船十八艘殺溺死者過半凡虜將校四百人卒五千餘人

○辛卯上謂中書省臣曰爲國之道以足食爲本大亂未平民多轉徙失其本業而軍國之費所資不少皆出於民若使之不得盡力田畝則國家資用何所賴焉今春時和宜令有司勸民農事勿奪其時一歲之中觀其收獲多寡立爲勸懲若年谷丰登衣食給足則國富而民安此爲治之先務立國之根本卿等其行之

○是月攺宣城府爲宣州府維揚府爲揚州府命按察司僉事周湞等定議按察事宜條其憲綱所當務者以進諭之曰風憲紀綱之司惟在得人則法淸獘革人言神明能行威福鬼魅能爲妖禍爾等若能興利除害輔國裕民此卽神明若陰私詭詐蠹國害民此卽鬼魅也凡事當存大體有可言者勿緘默不言有不可言者勿沽名賣直苟察察以爲明苛刻以爲能下必有不堪之患非吾所望於風憲矣命中書省錄用諸司劾退官員省臣傅瓛等曰今天下更化庶事方殷諸司官吏非精勤明敏者不足以集事此輩皆以迂緩不稱職爲法司劾退豈宜復用上曰人之才能各有長短故治效亦有遲速夫質朴者多迂緩狡猾者多便給便給者𨿽善辦事或傷於急促不能無損於民迂緩者𨿽於是或有不逮而於民則無所損也

二月癸丑朔湖廣行省參政張彬率指揮胡海洋等討辰州周文貴師次大陽江遣兵攻破其壘殺賊甚眾文貴黨益陽紫良厓寨首劉七復率眾來援彬復擊敗之文貴等不支乃乘暮風雨相率遁去

○丁卯容美洞宣撫使田光寶遣弟光受及宣慰同知彭建思等以元所授宣敕印章來上命以光寶爲四川行省參政行容美洞等處軍民宣撫司事仍爲置安撫元帥以治之

○以彭世雄爲保靖軍民安撫使田升玉爲鎭南軍民宣慰使田光俊爲太平臺宜靖安等處安撫使墨色什用爲幸直荒溪等處宣撫使田思勝爲守鎭邊境大屯等處軍民元帥府元帥楊妙興爲守鎭邊境等處元帥府元帥其餘副使萬戶千戶等凡數百人皆以其初來歸附故也

○處州靑田縣山賊夏淸四與福建僞參政範昌大攻圍慶元縣時官軍出戍浦城慶元城中兵少浙東按察僉事章溢聞之召其舊所部義兵令元帥郭興葉徳善等率以討賊賊敗遂潰去

○己巳置兩淮都轉鹽使司設運使同知判官經歷知事照磨並置所屬富安何垛丁溪艸堰小海角斜拼茶安丰梁垛東臺白駒劉莊伍祐新興廟灣西亭右港余西余中金沙丰利馬塘板浦掘港呂四臨洪徐瀆余東莞瀆二十九場鹽課司歲辦鹽三十五萬二千五百九十引每引重四百斤官給工本米一石其法竈戶自置竈房官給鐵角或一二角或三四角搘甃成盤以靑灰石灰泥飾貯鹵煎燒納官有餘聽其貨賣

○庚午以劉承直爲國子博士李曄張濟潘時英爲助教完誓爲學正鄭貫杜環爲學錄張以誠爲典膳

○癸酉徐達遣使請以指揮孫興祖守海安平章常遇春督水軍以爲髙郵聲援上皆可之復敕達曰爾所請策皆善前報彼軍事勢輕重不一及兪平章請軍甚急蓋因其未嘗獨將料度未至是以如此安丰竹昌糧盡將遁此不足慮張士誠兵多有渡江者宜且收兵駐泰州彼若來攻海安則擊之○湖廣潭州衛指揮同知嚴廣率兵至茶陵江口擊故陳友諒萬戶何壽一等寨平之復擊破鴉渚等寨擒其寨首許吳二萬戶梟其首於茶陵江口○乙亥遣使諭徐達曰江陰送至張士誠降將秦徳等二十人言士誠之志無日不在泰州髙郵已六遣兵渡江其驍將單莊亦從徐義趨淮安矣髙郵海安宜愼方略勿墮其計○庚辰上以張士誠將徐義自海道入淮援髙郵又聞王保保欲南攻兩淮復遣使諭徐達曰張士誠由髙郵嘯聚以有吳越髙郵蓋其巢穴也大軍攻之彼必來救今聞徐義兵已入海來援王保保亦將兵南來吾料王保保馬步必假道天長徐義舟師或由射陽湖或出瓠子角或出寶應以趨髙郵二兵苟合不可不備通州有士誠從子火眼張乃疑兵必不敢出然軍之勝敗在主將言者王保保𨿽擁重兵然千里遠來其勢必獘徐義狠愎自用軍無紀律以我節制之師當之可以必勝爾但秣馬厲兵謹俟其至已而王保保知有備竟不至○是月下令禁種糯其略曰余自創業江左十有二年徳薄才菲懼弗勝任但以軍國之費不免科徵於民而吾民效順樂於輸賦固爲可喜然竭力畎畝所出有限而取之過重心甚憫焉故凡有益於民者必力行而又申告之曩以民間造酒醴糜費米麥故行禁酒之令今春米麥價稍平予以爲頗有益於民然不塞其源而欲遏其流不可也其令農民今歲無得種糯以塞造酒之源欲使五穀丰積而價平吾民得所養以樂其生庶幾養民之實也○明玉珍卒玉珍隨州農家子性剛直目有重瞳初徐壽輝兵起蘄水玉珍與裏中父老謀避兵父老曰足下素剛直能集壯勇保全鄕裏眾所望也玉珍於是招集鄕人得千餘屯於靑山結柵自固眾推玉珍爲屯長及壽輝攻陷荊湖州郡遣人招玉珍曰早降共富貴不來舉兵屠之玉珍懼遂降壽輝俾爲元帥遣守沔陽與元將哈林禿戰於湖中爲流矢中右目丁酉春壽輝將倪文俊陷峽州令玉珍率斗船五十艘掠糧川峽間時元四川行省右丞完者都左丞哈林禿募兵重慶義兵元帥楊漢聞之率兵五千自西平寨至重慶屯兵江北單騎入謁完者都完者都欲圖其兵置酒飲漢酒酣欲殺之漢覺脫身走歸營將士皆怒遂放船下峽遇玉珍訴其故且言重慶城中兵寡弱哈林禿與完者都二人不相能若回船出其不意攻之取重慶如反掌耳玉珍猶豫未決萬戶戴壽曰此機不可失宜以船半載糧還沔陽半與漢兵攻重慶事濟則濟否則掠財物而歸亦何損哉玉珍從之遂率兵至重慶是時重慶承平日久忽斗船大集人民騷動完者都率部下走果州哈林禿出戰被執玉珍遂入城據之旁近降者日益眾遣使送哈林禿於壽輝壽輝授玉珍隴蜀右丞戊戌春二月完者都復自果州率兵至嘉定屯於大佛寺謀復重慶玉珍遣其義弟明二領兵禦之又密遣猛士夜眼陳劫烏牛山寨搗嘉定城皆破之惟大佛寨相持久不克玉珍親率眾攻之完者都軍內潰玉珍遂擒完者都及參政趙某以歸殺於重慶市復以禮葬之自是蜀中郡縣相繼下玉珍盡有川蜀之地己亥秋遣使貢於壽輝庚子夏陳友諒弒壽輝自立爲帝玉珍曰吾與友諒同事徐氏今友諒弒主自立當整兵討之遂令莫仁壽領兵守夔關不與相通立壽輝廟於城南春秋奉祀玉珍遂自稱隴蜀王以劉楨爲參謀楨瀘州人元進士爲大名路經歷罷官歸家玉珍攻重慶道經瀘州部將劉澤民薦楨才可大任玉珍遂往見之與語當時事大喜延至舟中朝夕圖議擢爲參謀預決政事楨嘗說玉珍曰今天下大亂中原無主西蜀形勝之地東有瞿塘北有劍門沃野千里所謂天府之國大王撫而有之除去盜賊養其傷殘之民用賢治兵可以立業於此之時不稱大號以系人心部下將士皆四方之人恐思其鄕土各散而去大王誰與建國乎玉珍善之壬寅春三月己酉玉珍遂稱帝國號大夏紀年天統立子昇爲太子仿周制設六卿以戴壽爲冢宰萬勝爲司馬張文炳爲司空向大亨莫仁壽爲司寇吳友仁鄒興爲司徒劉楨爲宗伯置翰林院拜牟圖南爲承旨史天章爲學士內設國子監外設提舉司教授所府置剌史州曰太守縣曰令尹設科舉策試進士去釋老教而專奉彌勒法萬勝卽玉珍義弟明二也復姓萬氏是歲夏始定賦稅十取其一秋廷試進士賜重璧等八人及第出身有差置雅樂供郊社之祭冬使司馬萬勝領兵攻刺踏坎侯普顏達失平章敗走獲其人馬一萬癸卯冬復遣司馬萬勝等率兵攻雲南勝由界首司徒鄒興由建昌芝麻李由八番三道並進勝兵不滿萬人甲辰春三月勝兵至雲南元梁王孛羅帖木兒及行省廉訪司官棄城退保金馬山勝入城據之夏四月勝引兵還重慶勝兵之入雲南也鄒興芝麻李兵尙未至梁王孛羅帖木兒不意勝兵奄及故棄城遁及梁王之傅大都率兵出偵敵獲勝部將姬安禮問勝兵幾何曰八千於是大都會大理段平章兵擊勝殺傷者過半勝以孤軍深入約兵未至而戰士多中傷難以久駐遂引兵還所過暴掠爲民患玉珍不能制上嘗遺書諭之是歲秋七月玉珍復遣鄒興攻拔巴州尙倉置軍守之乙巳春更六卿爲中書省樞密院以戴壽爲左丞相萬勝爲右丞相向大亨張文炳爲知樞密院鄒興爲平章守成都吳友仁爲平章守保寧莫仁壽爲平章仍守夔關鄧元亨爲平章守通州竇英爲參政守播州荊玉爲宣慰守永寧商希孟爲宣慰守黔南秋遣參政江儼入貢冬元威順王侯普顏達失平章率兵由雲南間行如陜西玉珍遣其丞相戴壽追襲之至秦州弗及而還時蜀星隕如雨丙午春二月玉珍有疾召其臣僚諭曰西蜀險塞汝等同心協力以輔嗣子可以自守不然後事非吾所知汝等勉之遂卒葬於江水之北自僭號至是五年壽三十六子昇嗣年始十歲攺元開熙母彭氏同聽政玉珍爲人頗尙節儉好文學蜀人經李喜喜殘暴之餘賴以粗安然喜自用昧於遠略而嗣子暗弱政出多門國事日去矣三月癸未朔

○庚寅上遣使徐達令自秦州進兵取髙郵興化及淮安且諭之曰聞寇兵在髙郵者不滿五千淮安兵僅六千興化民自爲守宜令常遇春還軍海安壩巡略四境別遣將以兵三千守海安城通州鹽場諸處亦宜愼守汝於揚州泰州二軍分取二萬直搗髙郵令別將取淮安興化敵見吾兵攻淮安深入重地必來乘我若不攻海安與常遇春求戰必將攻掠鎭江此須令遇春知之凡軍馬除攻髙郵及取淮安興化余悉以付遇春使得有以備之吾料其勢如此爾等又當臨機處置毋執一也

○丙申命江淮行省平章韓政率指揮顧時葉珍等取濠州命中書嚴選舉之禁初令府縣每歲舉賢才及武勇謀略通曉天文之士其有兼通書律廉吏亦得薦舉得賢者賞濫舉及蔽賢者罰至是復命知府知縣有濫舉者俟來朝治其罪未當朝覲者歲終逮至京師治之

○徐達拔髙郵先是達援宜興令馮國勝統兵圍髙郵張士誠將餘同僉詐遣人來降約推女墻爲應國勝信之夜遣康泰率兵千人踰城而入皆爲所殺上聞之怒責國勝旣而達自宜興還益督兵攻之至是遂拔其城戮餘同僉等俘其官將一千三十七人士卒一千一百七十五人馬三百七十三匹民一千三百九十七戶糧八千石上命以所俘將士悉遣戍沔陽辰州仍給衣糧有妻子者賜夏布人五匹無者半之時俘至將士家屬多失實上旣命分別發遣乃遣人諭徐達等曰昨令副使馮國勝往軍前命爾等將城中老弱婦女悉發遣勿令失所比發到將校婦女多非夫婦及詢其婦人之夫多已歿於髙郵見至將校其妻亦有在我髙郵將士之所爾旣失於約束戒戢士卒又不分別一槪發遣何也已遣馮副使卽軍中搜問凡將佐及總兵之從者有虜人婦女皆以軍法治之

○戊戌上與國子博士許存仁等論用人上曰一代之興必有一代之臣嘗觀漢髙之興首資三傑光武之興寇鄧耿賈以爲之佐歷代以來莫不皆然天之生才以爲世用甚不偶也孟子言五百年必有王者興其間必有名世者古之帝王君聖臣賢可以當之漢唐以下君臣可以當之否起居注詹同對曰三代以下稱唐宋其間名世之臣亦可以當之上曰三代以上純乎道徳三代以下雜乎霸術其間𨿽有名世之臣要之如臯夔稷契伊尹太公者鮮矣吾方有事海內憑賴英賢輔翼成功天下紛紛未定於一者何也存仁對曰主上聖智神武天生不世之資以平禍亂今羣賢畢出佐隆大業稽之於歷自宋太祖至今當五百年之數定天下於一斯其時矣

○甲辰上語太史令劉基起居注王禕曰天下兵爭民物創殘今土地漸廣戰守有備治道未究甚切於心基對曰戰守有備治道必當有所更革也上曰喪亂之後法度縱弛當在更張使紀綱正而條目舉其要在明禮義正人心厚風俗以爲本也禕對曰昔湯正桀之亂而修人紀武王正紂之亂而敍彜倫主上之言誠吻合於前古也

○丁未上遣使以書諭徐達曰近大軍下髙郵可乘勝取淮安兵不在眾當擇其精者而用之宜以步騎一萬五千舟師一萬水陸並進勿失機也其餘軍馬悉令常遇春統領守泰州海安應援江上上諭羣臣曰嘗聞昔者聖人不出戶庭而天下治蓋由政成而化洽也治天下能使政成而化洽故不令而民從不施而民悅吾甚慕之今師旅未休民未蘇息政化何以能若是也起居注王禕對曰政化修否系乎在上之人主上此心拳拳何憂政化之不成也大明太祖髙皇帝實錄卷之十九

二十三﹑大明太祖髙皇帝實錄卷之二十

丙午夏四月壬子朔

○癸丑夏主明昇遣其學士虞某來聘○乙卯上閱古車制至周禮五輅曰玉輅太侈何若止用木輅詹同對曰昔顏淵問爲邦孔子答以乘殷之輅卽木輅是也孔子以其朴素渾堅質而得中故取焉上曰以玉飾車考之古禮亦惟祀天用之若常乘之車只宜用孔子所謂殷輅然祀天之際玉輅或未備木輅亦未爲不可參政張昶對曰木輅戎車也不可以祀天上曰孔子萬世帝王之師其斟酌四代禮樂實爲萬世之法乘木輅何損於祭祀況祀事在誠敬不在儀文也昶頓首謝○左相國徐達兵至淮安聞張士誠將徐義軍在馬騾港夜率兵往襲之破其水寨軍義泛海遁去獲船百餘艘俘其院判錢富等及兵三千餘人舟師進薄城下其右丞梅思祖副樞唐英蕭成籍軍馬府庫出降得糧四萬石兵萬人馬千五百匹民四千餘戶官五百餘人達宿兵城上民皆按堵命指揮蔡仙華雲龍守其城

○丁巳沂州王宣以兵襲海州入之宣揚州興化縣長安鄕人元末爲司農椽會黃河決省部募淮揚才能之士俾召集民丁疏浚之宣挺身自薦元以爲淮南淮北都元帥府都事賫楮幣至揚州市竹蔑募丁夫數月之間得丁夫三萬餘就令宣統領治河數月工成時徐州芝麻李兵起據州城因命宣爲招討使率丁夫從總兵知樞密院也速復徐州尋授宣淮南淮北義兵都元帥守馬陵調滕州鎭禦且耕且戰以給軍儲移鎭山東益都田豊兵益都宣子信從察帖木兒援之破田豊復令宣與信還鎭沂州授宣父子俱爲平章於是權勢日重宣因乘隙與信率兵攻掠山東遂竊據沂州

○戊午徐達率兵取興化先是上命達圖泰州興化海安通州髙郵山川地勢要害以進覽之見瓠子角爲興化要地寇兵所出之路令達以兵絕其隘達如旨進兵至是遂取興化淮地悉平

○己未上謂太史令劉基起居注王禕曰兵戈未靖四方凋瘵軍旅之需一出於民吾欲紓其力柰何基對曰今用師之日必資財用出民所供未可紓也上曰我謂紓民之力在均節財用必也制其常賦乎國家愛養生民正猶抱保赤子惟恐傷之苟無常制惟掊斂以朘其脂膏𨿽有慈父不能收愛子之心今日之計當定賦以節用則民力可以不困崇本而祛末則國計可以恆舒基對曰臣愚所不及此上下兼足之道仁政之本也

○庚申濠州李濟以城降先是韓政兵至濠攻其水濂洞月城又攻其西門殺傷相當城中拒守甚堅政乃督顧時以云梯炮石四面並攻時孫徳崖久已死城中度不能支濟及知州馬麟乃出降得官一百七十三人馬一千四百九十民九百三十九戶馬一百五十疋戰艦三十艘○辛酉上命朱文忠往徐達軍會議淮安城守事宜諭達曰大軍旣克淮安足以保障江淮控制齊魯然將士新附軍士移戍者多畱鎭者少今就於其屬選將簡卒人人望長其屬不得則易怨將軍在處置得所使上下相安則吾無閫外之憂矣○壬戌上遣人賫書諭宿州吏民曰自元失政豪傑並起姦詭之徒多假向義之名以濟其私如浙西張九四亂元之天下乍臣乍叛視勢彊弱以爲向背浚民膏血專利自私近殺元江浙丞相及南臺大夫又誑誘浙右之人擾我邊民觀其所爲詭詐多端不可不討自去年十月十七日命中書左相國徐達率兵平淮地今年四月初九日報至淮東郡縣八處鹽場三十三所已次第克平近者安東淮安守臣梅右丞蕭參政等封府庫籍甲兵全城來歸已令官復其職民復其業惟爾宿州實我親戚將士故鄕安得不取以其爲父母桑梓之邦不忍卽興師旅恐傷鄕裏之民是用遣使告諭本州官吏軍民人等宜體予懷毋爲自絕

○元徐州守將樞密院同知陸聚聞左相國徐達已克淮安以徐宿二州詣達軍請降事聞上甚喜以聚爲江淮行省參政仍守徐州賜文綺三十疋白金三百兩勞之仍以書諭其吏民曰自古帝王之興務在除暴救民故成湯放桀周武伐紂皆以師旅而興然大軍所過之處民庶不驚由師行以律兵禍不加於百姓此所以爲王者之師也近自胡元失政兵起汝頴天下之人以爲豪傑奮興太平可致而彼惟以妖言惑眾不能上順天意下順民心是用自底滅亡及元兵雲集其老將舊臣𨿽有握兵之權皆無戡亂之略師行之地甚於羣盜致使中原板蕩城郭丘虛十有餘年禍亂極矣予觀古昔救民者必成功害民者必速禍是以兢兢業業敬畏天命修律治兵教民耕種訪賢才以定名爵命執法以伸冤枉紀綱𨿽布政化未周近爲浙西張士誠擾我邊民納我叛將爰命左相國徐達總兵討之自去歲十月至今年四月屢收捷報淮東諸郡次第削平徐州將陸聚當我軍之未至卽先以土地人民來歸予嘉乃志遂加爵賞命其統兵仍守本郡咨爾士民旣罹妖黨之禍復遭胡兵之毒供饋轉輸勞苦日久可自丙午歲爲始民間稅糧軍需差役參政陸聚其與有司會議務從寬簡令爾軍民各安生業毋或驚疑

○癸亥上謂侍臣孔克仁等曰壬辰之亂生民塗炭中原諸將若孛羅帖木兒擁重兵犯城闕亂倫干紀行已夷滅擴廓帖木兒挾太子以動兵是以子抗父且急於私仇無敵愾之志糜爛其民終無成就李思齊張思道輩固碌碌不足數然竊據一方民受其敝他如張士誠外假元名內實寇心反覆兩端情狀可見明玉珍父子據有川蜀僭稱大號喜於自用而無遠謀觀其所爲皆不能有成中原擾擾孰爲拯之予揆天時審人事有可定之機今師西出襄樊東踰淮泗首尾相擊理之必勝而大事可成伐敵制勝貴先有謀謀定事舉敵無不克矣然中原固不難定但民物凋喪千里丘墟旣定之後生息猶難方勞思慮耳○淮安降將梅思祖等至建康上諭之曰汝等多故趙均用部曲往往皆授重名繼歸張氏復食其祿今來歸我寧無舊主之思乎思祖等對曰艸昧之際誠欲擇豪傑以自附今幸去彼而從主上猶出昏暗睹天日豈敢有反覆耶上曰汝豈眞知我之可附哉思祖等曰臣觀主上豁達大度英明果斷推赤心以任人輟衣食以賞士令行禁止眞命世之主臣等誠得所歸上曰爾等旣無貳心當戮力建功以保富貴思祖等頓首謝○甲子上發建康往濠州省陵墓命博士許存仁起居注王禕等從行遣使諭徐達曰聞元將竹貞領馬步兵萬餘自柳灘渡入安豊其部將漕運自陳州而南給其饋餉我廬州兪平章見駐師東正陽修城守禦宜令遣兵巡邏絕其糧道安豊糧旣不給而竹貞遠來之軍野無所掠與我軍相持師老力罷爾宜選劉平章薛參政部下騎卒五百並廬州之兵速與之戰一鼓可克之不然事機一失爲我後患達聞命卽統率馬步舟師三萬餘取安豊

○丁卯江淮行省參政守徐州陸聚遣院判曹國器攻沛縣魚臺下之獲張同僉等官五十人聚又遣院判司整率兵取邳州敗其守將張侍郎於是邳蕭宿遷睢寧諸縣皆降上至濠州追念仁祖太后始葬時禮有未備議欲攺葬問博士許存仁等攺葬典禮當何據存仁等曰禮攺葬易常服用緦麻葬畢除之今當如其禮上愴然曰攺葬𨿽有常禮父母之恩豈能盡報耶命有司制素冠白纓衫絰皆以粗布爲之起居注王禕曰比緦爲重矣上曰與其輕也寧重時有言攺葬恐泄山川靈气乃不復啟葬但增土以培其封陵旁居民汪文劉英於上有舊召至慰撫之遂令招致鄰黨二十家以守陵墓命有司復其家

○戊辰方國珍遣經歷劉庸等來貢白金二萬兩賜庸白金百兩千戶梁某五十兩綺帛各二疋

○濠州父老經濟等來見上與之宴謂濟等曰吾與諸父老不相見久矣今還故鄕念父老鄕人遭罹兵難以來未遂生息吾甚閔焉濟等對曰久苦兵爭莫獲寧居今賴主上威徳各得安息勞主上憂念上曰濠吾故鄕父母墓墳所在豈得忘之諸父老宴飲極歡上又謂之曰諸父老皆吾故人豈不欲朝夕相見然吾不得久畱此父老歸宜教導子弟爲善立身孝悌勤儉養生鄕有善人由家有賢父兄也濟等頓首謝上又曰鄕人耕作交易且令無遠出濱淮諸郡尙有寇兵恐爲所抄掠父老等亦宜自愛以樂髙年於是濟等皆歡醉而去

○庚申上謁陵還邸捨謂博士許存仁等曰吾昔微時自謂終身田野間一農民爾及遭兵亂措身行伍亦不過爲保身之計不意今日成此大業自吾去鄕裏十有餘年今始得歸省陵墓復與諸父老子弟相見追思曩時誠可感也然吾向在軍中見當時羣雄皆縱令其下奪人妻女掠人財物心常非其所爲及吾自率兵渡江克取諸郡禁戢士卒不許剽掠務以安輯爲心上天鑑之幸底成事存仁等曰主上一念之仁故天人爲之屬心今歸故鄕顧念桑梓撫諭親故眷眷不忘𨿽漢髙祖之待沛中父老恩意不是過也

○辛未左相國徐達克安豊初達率師至安豊分遣平章韓政等以兵扼其四門晝夜攻之不下乃於城東龍尾壩潛穿其城二十餘丈城壞遂破之忻都竹昌左君弼皆出走我師追奔四十餘里獲忻都並君弼禆將賁元帥而還竹昌君弼皆走汴梁至日晡時元平章竹貞引兵來援政等復與戰於南門外大敗之竹貞遁去凡得兵四千馬千匹糧九百餘石又遣千戶趙祥將兵至頴獲其運船以歸遂立安豊衛畱指揮唐勝宗守之

○癸酉上遣使諭左相國徐達曰比聞王保保欲侵徐州今將軍攻安豊吾料以大軍蹴之必有餘力可分精銳急趨徐州爲陸參政應援彼不知吾有備輕來侵犯破之必矣仍察其軍勢虛實以聞比使者至達已克安豊卽分兵趨徐旣而王保保兵至徐果大敗而去

○戊寅上將還建康謁辭陵召汪文劉英謂曰鄕裏親戚愛厚者惟足下二人先世陵墓所在吾豈敢忘但國家事重不得不歸耳公等善爲我守視仍賜英文等綺帛米粟曰此以報夙昔相念之徳也又謂諸父老曰今兵禍已息鄕裏安靜父老當得優遊無事撫育妻子各保生業鄕縣租賦當令有司勿徵二三年間當復來相見於是父老皆歡悅再拜謝曰感主上恩徳無以報也

五月壬午朔上還自濠州諭中書省臣曰吾往濠州所經州縣見百姓稀少田野荒蕪由兵興以來人民死亡或流徙他郡不得以歸鄕裏骨肉離散生業蕩盡此輩寧無怨嗟怨嗟之起皆足以傷和气爾中書其命有司徧加體訪俾之各還鄕土仍復舊業以遂生息庶幾斯民不致失所

○庚寅上嘗命有司訪求古今書籍藏之祕府以資覽閱因謂侍臣詹同等曰三皇五帝之書不盡傳於世故後世鮮知其行事漢武帝購求遺書而六經始出唐虞三代之治始可得而見武帝雄才大略後世罕及至表章六經開闡聖賢之學又有功於後世吾每於宮中無事輒取孔子之言觀之如節用而愛人使民以時眞治國之良規孔子之言誠萬世之師也

○是月左相國徐達還自安豊

○六月壬子朔攺醫學提舉司爲太醫監設少監正四品監丞正六品以孫守眞爲少監葛景山爲監丞

○癸亥上諭羣臣曰國家休戚我與卿等同之曩者羣雄並起東西角立孰不欲成大業然不數年徐氏以柔懦滅陳氏以剛暴亡今惟張氏存來者咸謂政事廢弛親暱姦回上下蒙蔽民心離怨而費用無經士卒困敗而徵調不息此將亡之時也夫察於亡者然後可與圖存審於危者然後可以求安彼昧乎安危存亡之幾而能有成者鮮矣若吾之君臣傲怠不戒亦終蹈其覆轍豈不可懼卿等宜竭忠宣力以匡予不逮欽哉毋忽

○秋七月辛巳朔上遣使以書與擴廓帖木兒曰曩者尹煥章來隨遣汪河報禮至今不還予思閣下之意當此之時孛羅提精兵往云內與京師密邇其勢必先挾天子閣下恐在其號令中故力與之競若歸使者必泄其謀故畱而不遣閣下豈不知春秋戰國豪傑之主平居則講信修睦朝聘以時如季札至魯請觀周樂韓起來聘因知周禮未聞有拘畱之典也有事則遠交近攻合縱連衡以卹鄰國以保宗社至於觀兵約戰使命往來猶恐後期相誤亦未聞有拘畱者古人誠知相待如此惟春秋有鄭告絕於楚楚人執良霄漢累伐匈奴匈奴拘蘇武此夷狄報怨之淺見豈意合下反效之予亦不以此介意予嘗言齊有十二山河桓公因之以九合諸侯秦有百二山河周漢據之以統天下三晉表裏山河晉文以之世主霸業幽燕北有居庸南阻三關天下都會此四要之地合下兼得而跨有之當畱意於此合下自以智髙勢大傲然不合亦不復畱心於此方且千里裹糧遠爭江淮之利是合下棄我舊好而生新釁也兵勢旣分未免力弱是以孛羅𨿽死餘孽跳梁於西北鳳翔鹿臺之兵合黨而東出兪寶拒戰於樂安王仁逃歸於東齊幽燕無腹心之托若加以南面之兵四面並起當如之何此皆中原將士來歸者所說豈不詳於使臣復命之辭合下拘使臣果何益哉意者合下不過欲挾天子令諸侯以效魏武終移漢祚然魏武能使公孫康擒袁尙以服遼東使馬超疑韓遂以定關中皇后太子如在掌握中方能僞定中原合下自度能垂紳搢笏決此數事恐皆出魏武下矣且古之爲國者不獨君能斷於上臣亦善謀於下漢王在成臯待楚使以艸具待亞夫之使以大牢從陳平之計也禮𨿽有厚薄未嘗拘敢畱也拘畱之意𨿽出合下所主亦可見謀臣又出陳平之下矣事皆如此魏武之業豈得成哉倘能幡然攺轍續我舊好還我使臣救災卹患各保疆宇則地利猶可守後患猶可緩爲閣下利豈淺淺哉如或不然我則整舟楫乘春水之便命襄陽之師經唐鄧之郊北趨嵩汝以安陸沔陽之兵掠徳安向信息使安豊濠泗之將自陳汝搗汴梁徐邳之師取濟寧淮安之軍約王信海道舟師會兪寶同入山東加以張李及天保奴腹心之疾此時合下之境必至土崩瓦解是拘使者之計不足爲利而反足以爲害矣惟合下與眾君子同謀之毋徒獨斷以遺後悔

○甲申以蘇伯衡爲國子學錄

○丁未上以淮東諸郡旣平遂議討張士誠召中書省及大都督府臣謂曰張士誠據姑蘇數侵擾吾近地爲吾境內之寇不可不討諸公其熟計之右相國李善長對曰張氏宜討久矣然以臣愚觀之其勢𨿽屢屈而兵力未衰土沃民富又多儲積恐難猝拔宜視隙而動上曰彼昏淫益甚生釁不已今不除之終爲後患且彼疆域日蹙長淮東北之地皆爲吾有吾以勝師臨之何憂不拔況彼敗形已露何待觀隙徐達進曰張氏驕橫暴殄奢侈此天亡之時也其所任驕將如李伯昇呂珍之徒皆齪齪不足數徒擁兵眾爲富貴之娛耳其居中用事者黃蔡葉三參軍輩迂闊書生不知大計臣奉主上威徳率精銳之師聲罪致討三吳可計日而定上喜顧達曰諸人局於所見獨爾合吾意事必濟矣於是命諸將簡閱士卒擇日啟行

○遣宋迪以紗綺鞍轡賜慶元方國珍報其來貢也

○廖永安卒於蘇州永安廬州巢縣人少倜儻以气自豪江淮兵起與兄永寧結少年聚黨保鄕裏從之者稍眾遂約束以軍法與兪通海等俱屯巢湖爲水寨乙未夏五月與其弟永忠詣和州降遂率眾擊破蠻子海牙水寨於裕溪口六月引舟師從上渡江采石進克太平以功擢爲管軍總管丁酉三月除同僉行樞密院事累功升同知樞密事戊戌歲以舟師攻張士誠兵於太湖乘舟深入後軍不繼爲所獲士誠欲降之永安不屈遂拘囚之甲辰冬十月上念永安陷於彊敵守義不辱遙授爲開國附運推誠宣力武臣光祿大夫柱國江淮等處行中書省平章政事封楚國公至是竟被囚死大明太祖髙皇帝實錄卷之二十

二十四﹑大明太祖髙皇帝實錄卷之二十一

丙午八月庚戌朔拓建康城初建康舊城西北控大江東進白下門外距鐘山旣闊遠而舊內在城中因元南臺爲宮稍庳隘上乃命劉基等卜地定作新宮於鐘山之陽在舊城東白下門之外二里許故增築新城東北盡鐘山之趾延亙周回凡五十餘里規制雄壯盡據山川之勝焉

○以伐張士誠告祭大江之神曰惟神奉天明命主宰大江察鑑無私代天行令予生於濠梁乃庶民也曩因兵變遂列行伍繼爲總兵歲月以來軍民旣眾土宇益辟乃正王位建國曰吳立業江南拓土廣疆滅彊暴之國卹兵養民除貪污之政於玆十有二年矣今姑蘇張士誠處我東南之境數來生釁伏聞古今以來民欲安聖人一民欲愁伯者多予之與張不可多事於民並立以榮其身必決雉雄以安民庶然而剖判在乎天用事在乎人其深淵巨峯淤淺河湖人力一時不能爲者玆欲獎率舟師由毗陵之境委曲通道進入太湖與張氏決戰告神鑑知

○辛亥命中書左相國徐達爲大將軍平章常遇春爲副將軍帥師二十萬伐張士誠上禦戟門集將佐諭之曰古人立大功於天地間者必因其時以行其志如伊尹佐湯以伐桀呂望佐武王以翦商皆得其時而志在於天下蒼生也自大亂以來豪傑並起所在割據稱名號者不可勝數江南亂雄西有陳友諒東有張士誠皆連地千里擁眾數十萬吾介乎二人之間相與抗者十餘年觀二人所爲其志豈在於民不過貪富貴聚淵藪劫奪寇攘而已友諒敗滅獨士誠據有浙西北連兩淮恃其彊力數侵吾之疆場賴諸將連歲徵討克取兩淮之地今惟浙西姑蘇諸郡未下故命卿等討之卿等宜戒飭士卒毋肆虜掠毋妄殺戮毋發丘壠毋毀廬舍聞張士誠母葬姑蘇城外愼勿侵毀其墓汝等毋忘吾言諸將帥務在輯睦勿縱左右欺淩軍士凡爲將之功必資士卒善撫卹之大抵克敵者必以成功爲效樹徳者必以廣恩爲務卿等勉之諸將皆再拜受命遂爲戒約軍中事命人給一紙旣而上禦西苑復召達遇春諭之曰今師行苟張氏全城歸命不勞吾師吾必全之若用師城破之日生其將士撫其人民無妄殺戮有可用者卽選用之達等旣受命將發上問諸將曰爾等此行用師孰先遇春對曰逐梟者必覆其巢去鼠者必燻其穴此行當直搗姑蘇姑蘇旣破其餘諸郡可不勞而下矣上曰不然士誠起鹽販與張天騏潘原明等皆彊梗之徒相爲手足士誠苟至窮蹙天騏輩懼俱斃必並力救之今不先分其勢而遽攻姑蘇若天騏出湖州原明出杭州援兵四合難以取勝莫若出兵先攻湖州使其疲於奔命羽翼旣披然後移兵姑蘇取之必矣遇春猶執前議上作色曰攻湖州失利吾自任之若先攻姑蘇而失利吾不汝貸也遇春不復敢言上乃屏左右謂達遇春曰吾欲遣熊天瑞從行俾爲吾反間也天瑞之降非其本意心常怏怏適來之謀戒諸將勿令天瑞知之但云直搗姑蘇天瑞知之必叛從張氏以輸此言如此則墮吾計矣

○壬子命博士許存仁進講經史存仁講尙書洪範篇至休徵咎徵之應上曰天道微妙難知人事感通易見天人一理必以類應稽之往昔君能修徳則七政順度雨暘應期災害不生不能修徳則三辰失行旱潦不時乖異疊見其應如響箕子以是告武王以爲人君者之儆戒今宜體此下修人事上合天道然豈特爲人上者當勉爲人臣者亦當修省以輔其君上下交修斯爲格天之本

○癸酉大將軍徐達等率諸軍發龍江辛酉師至大湖己巳常遇春擊敗張士誠兵於湖州港口擒其將尹義陳旺遂次洞庭山上聞之喜曰勝可必矣癸酉進至湖州之毗山又擊敗士誠將石淸汪海擒之張士誠駐軍湖上不敢戰而退指揮熊天瑞叛降於士誠甲戌師至湖州之三里橋士誠右丞張天騏分兵三路以拒我師參政黃寶當南路院判陶子實當中路天騏自當北路同僉唐傑爲後繼達率兵進攻之有術者言今日不宜戰常遇春怒曰兩軍相當不戰何待於是達遣遇春攻黃寶王弼攻天騏達自中路攻陶院判別遣驍將王國寶率長槍軍直扼其城遇春與黃寶戰寶敗走欲入城城下釣橋已斷不得入復還力戰又敗被擒並獲其元帥胡貴以下官二百餘人張天騏陶子實皆不敢戰斂兵而退士誠又遣司徒李伯昇來援由荻港潛入城我軍復四面圍之伯昇及天騏閉門拒守達遣國寶攻其南門自以大軍繼之其同僉余徳全院判張徳義陶子實出戰皆敗走士誠又遣平章朱暹王晟同僉戴茂呂珍院判李茂及其第五子號五太子者率兵六萬來援號三十萬屯城東之舊館築五砦自固達與遇春湯和等分兵營於東阡鎭南姑嫂橋連築十壘以絕舊館之援李茂唐傑李成懼不敵皆遁去士誠壻潘元紹時駐兵於烏鎭之東爲呂珍等聲援我師乘夜擊之元紹亦遁遂塡塞溝港絕其糧道士誠知事急乃親率兵來援達等與戰於皂林之野又敗之虜其戴元帥及甲士三千餘人

○置常徳衛

○丙子上語中書省臣曰術者言今歲當旱自兵興以來連年饑饉百姓流離吾甚傷之若又加以旱民何以堪今吾軍方東徵恐有貪暴掠人子女財貨使民嗟怨豈不重傷天地之和吾前已戒飭諸將士中書其以吾意諭軍中總兵者務在安輯以稱吾意

○九月庚辰朔

○辛卯張士誠復遣其同僉徐志堅以輕舟出東阡鎭覘我師欲攻姑嫂橋常遇春遇之與戰會大風雨天晦甚遇春令勇士乘劃船數百突擊之復破其兵擒志堅得眾二千餘人

○己未命朱文忠帥師攻杭州上諭之曰徐達等取姑蘇張士誠必集兵以拒今命爾攻杭州是掣制之也我師或衝其東或擊其西使彼疲於應戰其中必有自潰者爾往宜愼方略

○己亥夏主明昇遣使來聘上因與語使者輙自言其國東有瞿塘三峽之阻北有劍閣棧道之險古人謂一夫守之百人莫過而西控成都沃壤千里財利富饒實天府之國上笑曰蜀人不以修徳保民爲本而恃山川之險誇其富饒此豈爲國長久之道耶然自用兵以來商賈路絕民疲財匱乃獨稱富饒豈自天而降耶使者退上因語侍臣曰吾平日爲事只要務實不尙浮僞此人不能稱述其主之善而但誇其國險固失奉使之職矣吾嘗遣使四方戒其謹於言語勿爲誇大恐貽笑於人蓋以誠示人不事虛誕如蜀使者之謬妄當以爲戒也

○乙巳侍臣王禕等進講上問曰漢髙祖唐太宗孰優起居注魏觀對曰太宗𨿽才兼文武而於爲善未勉矯揉髙祖豁達大度規摹弘遠以此觀之髙祖爲優上曰論髙祖豁達大度世咸知之然其記丘嫂之怨而封其子爲羹頡侯怨豊之叛而不封雍齒不肯以豊爲湯沐邑則度量亦未弘矣太宗規摹𨿽不及髙祖然能駕馭羣臣各爲己用及大業旣定卒皆保全此則太宗爲優也

○左丞廖永忠參政薛顯將遊軍至湖山之徳淸遂取之獲船四十艘擒其院判鐘正及叛將賈徳成

○張士誠自徐志堅敗甚懼遣其右丞徐義至舊館覘形勢將還報常遇春以兵扼其歸路義不得出乃陰遣人約士誠弟士信出兵與舊館兵合力來戰士誠又遣赤龍船親兵援之義始得脫與潘元紹率赤龍船兵屯於平望復棄赤龍船乘小舟潛至烏鎭欲援舊館遇春由別港追襲之至平望縱火焚其赤龍船軍資器械一時俱盡眾軍散走自是張氏舊館兵援絕饋餉不繼多出降

○指揮副使張勝宗討湘鄕易華斬之華據黃牛峯旣降而復叛率其餘黨益肆剽掠潭湘民多被其害至是參政楊璟命勝宗討平之

○周文貴復攻掠辰州諸郡上聞之遣人諭楊璟張彬等曰湖南地接溪洞賊人恃險負固叛服不常宜多設方略以取之薄其山寨絕其樵采糧道彼烏合之徒志在擄掠旣無所得勢必潰散乘機剿捕無遺後患其有脇從者則開釋之收復郡縣畱兵鎭守以綏遠人於是璟等遂分兵進討

○丙午遣參政蔡哲報聘於蜀諭哲曰蜀使者多飾浮辭誇大其國徒汝至蜀愼無效此彼有所問但以實告之耳

冬十月己酉朔以郭永爲國子博士李克正爲學正張孟兼爲學錄呂仲善爲典膳

○辛亥大將軍徐達以所獲張士誠將士狥於湖州城下城中大震

○壬子常遇春兵攻烏鎭張士誠將徐義潘元紹及甘院判拒戰不勝復退走遇春追至昇山遂攻破其平章王晟陸寨餘軍奔入舊館之東壁其同僉戴茂乞降我師馳入之是夕王昇亦降

○甲子朱文忠指揮朱亮祖耿天壁攻桐廬降其將戴元帥復遣袁洪孫虎略富陽擒其同僉李天祿遂合兵圍余杭

○戊寅徐達復攻昇山水寨顧時引數舟繞張士誠兵船船上人俯視而笑時覺其懈率壯士數人躍入其舟大呼奮擊余舟競進薄之士誠五太子盛兵來援常遇春稍卻薛顯率舟師直前奮擊燒其船其眾大敗其五太子及朱暹呂珍等以舊館降得兵六萬人遇春謂薛顯曰今日之戰將軍之力居多吾固不如也五太子者士誠養子也本姓梁短少精悍能平地躍起丈餘又善沒水失暹呂珍亦善戰士誠倚之至是皆降士誠爲之奪气

十一月己卯朔

○庚辰舊館捷至父老進賀上曰此民之福也自此東南可定轉輸之勞亦可少蘇矣汝父老宜戒諭百姓各立生業無作非義庶可共享太平父老皆拜而出

○甲申徐達遣馮國勝以降將呂珍王晟等徇湖州城下語李伯昇出降伯昇在城上對曰張太尉養我厚我不忍背之抽刀欲自殺爲左右抱持得不死左右語伯昇曰援絕勢孤久困城中不如降伯昇俛首不能言其左丞張天騏總管陳昧等以城降伯昇遂亦降參政胡徳濟討諸曁斗巖山寨平之

○己丑徐達旣下湖州卽引兵向姑蘇至南潯張士誠元帥王勝降辛卯至吳江州圍其城參政李福知州楊彜降

○朱文忠攻余杭下之先是文忠兵至余杭遣人語謝五曰爾兄以李夢庚小隙歸於張氏非爾謀也爾乃國之戚臣若降可保不死仍享富貴謝五答曰我誠誤計若保我以不死我卽降文忠許之乃與弟侄五人出降文忠遂進兵杭州未至張士誠平章潘原明懼遣員外郎方彜詣軍門請納款文忠曰吾兵適至此勝負未分而遽約降無乃計大早乎對曰此城百萬生靈所系今天兵如雷霆當者無不摧破若軍至城下𨿽欲降恐無及故使彜先來請命文忠畱之宿明日遣還報而駐兵以待原明卽日以款狀來曰嬰城固守乃受任之當爲歸款救民亦濟時之急務竊伏自念起身艸野叨位省樞非心慕於榮華乃志存於匡定豈意邦國殄瘁王師見加事𨿽貴於見機民寔同於歸義念是邦生靈百餘萬比年物故十二三今旣入於職方願溥覃於天澤謹將杭州土地人民及諸司軍馬錢糧之數以獻文忠至杭州潘原明及同僉李勝奉士誠所授行省及樞密院浙西江東兩道廉訪司印並執蔣英劉震出降伏謁道佐以女樂導迎文忠叱去之進原明等宣上命慰諭之禁戢士卒城中晏然凡得兵二萬糧二十一萬馬六百疋執元平章醜得長壽等與蔣英劉震皆送建康並遣元明以下官屬入朝

○壬辰修公子書及務農技藝商賈書成先是儒士熊鼎朱夢炎等至建康延居上賓館令纂修是書上謂之曰公卿貴人子弟𨿽讀書多不能通曉奧義不若集古之忠良姦惡事實以恆辭直解之使觀者易曉他日縱學無成亦知古人行事可以勸戒其民間商工農賈子弟亦多不知讀書宜以其所當務者直辭解說作務農技藝商賈書使之通知大義可以化民成俗至是書成命頒行之賜鼎等白金人五十兩及衣帽靴襪等物

○庚子張士誠同僉李思忠總管衡良佐以紹興路降命駙馬都尉王恭千戶陳淸李遇守之

○左丞華雲龍率兵攻嘉興張士誠將宋興以城降

○壬寅海寧州降

○癸卯大將軍徐達等兵至姑蘇城南鮎魚口擊張士誠將竇義走之康茂才至尹山橋遇張士誠兵又擊敗之焚其官瀆戰船千餘艘及積聚甚眾達遂進兵圍其城達軍葑門常遇春軍虎丘郭子興軍婁門華雲龍軍胥門湯和軍閶門王弼軍盤門張溫軍西門康茂才軍北門耿文炳軍城東北仇成軍城西南何文輝軍城西北四面築城圍困之又架木塔與城中浮屠對築臺三層下瞰城中名曰敵樓每層施弓弩火銃於上又設襄陽炮以擊之城中震恐有楊茂者無錫莫天祐部將也善沒水天祐潛令入姑蘇與士誠相聞邏卒獲之於閶門水柵旁送達軍達釋而用之時姑蘇城堅不可破天祐又阻兵無錫爲士誠聲援達因縱茂出入往來因得其彼此所遺蠟丸書由是悉知士誠天祐虛實而攻圍之計益備達時督兵攻婁門士誠出兵拒戰我武徳衛指揮副使茅成戰死成濠之定遠人性剛勇自和州從軍隸元帥常遇春麾下克太平始授萬戶定常州寧國升爲總管克衢州升副元帥守金華調領軍駐杭州之臯亭山爲應援攺太平興國翼元帥從克安慶還援安豊討廬州廬州未下從上與陳友諒戰鄱陽湖涇江口復從克武昌遷武徳衛正千戶尋升指揮副使取贛州安陸襄陽泰州皆有功調徵浙西克舊館至是圍蘇州戰婁門左脇中義死後追贈鎭國上將軍僉大都督府事護軍東海郡公

○甲辰元平章醜的長壽等至建康上以其元臣命有司給廩餼歸之於元而誅蔣英於市以潘原明全城歸降民不受鋒鏑仍授平章其官屬皆仍守舊職從右丞朱文忠節制

十二月戊申朔○乙卯永寧酃縣賊饒一等作亂指揮副使畢榮討之擒僞元帥王子華餘黨悉平○己未罷浙東行省開浙江等處行中書省於杭州升右丞李文忠爲平章政事文忠上甥也自幼育之賜以國姓至是命復姓李氏

○升元帥陳徳爲天策衛親軍指揮使

○攺紹興路爲紹興府諸全州爲諸曁縣

○陳友諒將建寧阮徳柔遣使來納款

○是時羣臣皆上言一代之興必有一代之制作今新城旣建宮闕制度亦宜早定上以國之所重莫先廟社遂定議以明年爲吳元年命有司營建廟社立宮室

○甲子上親祀山川之神祝冊曰維神開辟以來鐘毓靈秀盤礡江東然而气運凝會之處人莫能知予自乙未渡江丙申駐師金陵撫安黎庶於今十有二年拓土廣疆神人翼贊玆欲立郊社建宮宇於舊城之東鐘山之陽國祚綿長惟山川气運是從謹於是日肇庀工事敢告

○己巳典營繕者以宮室圖來進上見其有雕琢奇麗者卽去之謂中書省臣曰宮室但取其完固而已何必過爲雕斵昔堯之時茅茨土階采椽不斵可謂極陋矣然千古之上稱盛徳者必以堯爲首後世競爲奢侈極宮室苑囿之娛窮輿馬珠玉之玩欲心一縱卒不可遏亂由是起夫上能崇節儉則下無奢靡吾嘗謂珠玉非寶節儉是寶有所締構一以朴素何必極雕巧以殫天下之力也大明太祖髙皇帝實錄卷之二十一

二十五﹑大明太祖髙皇帝實錄卷之二十二

吳元年春正月戊寅朔

○壬午攺容美洞等處軍民宣撫司爲黃沙靖安麻寮等處軍民宣撫司以田光寶掌司事並立太當平臺宜麻寮等十寨長官司

○癸巳湖廣參政戴徳參軍詹允亨進兵取沅州

○乙未置寧國衛以元帥陳徳成爲指揮同知劉仲才爲副使

○有省局匠告省臣云見一老人語之曰吳王卽位三年當平一天下問老人爲誰曰我太白神也言訖遂不見省臣以聞上曰此誕妄不可信也若太白神果見當告君子豈與小人語耶今後凡事涉怪誕者勿以聞

○戊戌上謂中書省臣曰予嘗親歷田野見人民凋獘土地荒蕪失業者多蓋因久困兵革生息未遂譬之觸熱者思得淸涼冒寒者思就溫燠爲之上者固當念之且太平應天宣城諸郡乃吾渡江開創之地供億先勞之民其有租賦宜與量免少蘇民力省臣傅瓛對曰卹民王者善政主上念之及此眞發政施仁之本也民之受賜如大旱之得霖雨其喜當何如上因嘆曰吾昔在軍中嘗乏糧空腹出戰歸得一食𨿽甚粗糲食之甚甘今尊居民上飲食丰美心未嘗忘之況吾民居於田野所業有限而又供需百出豈不重困於是免太平府租賦二年應天宣城等處租賦一年

○戴徳等兵至沅州圍其城凡六日守將李興祖出降得將士一千三百二十人興祖卽李勝也

○庚子松江府嘉定州守臣王立中等詣徐達軍降

○辛丑上謂中書省臣曰古人祝頌其君皆寓警戒之意適觀羣下所進箋文頌美之辭過多規戒之言未見殊非古者君臣相告以誠之道今後箋文只令文意平實勿以虛辭爲美也

○甲辰上遣使與擴廓帖木兒書曰蓋聞有匡天下之志者必有容天下之量然後能成安天下之功使其規模狹隘執見不廣其爲量也小矣又何能安天下之功哉予自起義以來拓地江左閣下之先王以興復爲名提兵河北相去遼遠各天一涯繼聞令先王去世閣下克成其功一旦以尹煥章賫書致禮跋涉而來使予踴躍興起乃知閣下能行令先王未行之事豈不爲之快然用遣汪河致禮同往爲死者弔生者慶初非無故也及汪河去而不還予初不能無疑然久而自釋者政以此時孛羅跋扈倒持國柄元之興替在其掌握故閣下以靜禦動一則恐起天下豪傑之心二則恐出孛羅自爲之後汪河之畱似有說矣玆歷歲久終不見還乃知閣下執見不廣度量不弘何自信其始而不信其終耶予請復以古人之事言之昔春秋之世諸侯分治亦有以社稷爲重生靈爲念者故朝聘以時會盟以道且如魯襄公卽位之始衛使子叔晉使知武子來聘襄公亦以季武子如衛穆叔如晉此交好之間未嘗執其使者齊桓公伐楚楚使行人來聘師乃次於陘此兵交之際亦未嘗執其使者古人豈不思一介之使不過將誠導意所拘者小所失者大也況閣下控守之地東連齊岱西距秦隴北接幽薊南抵長河地非不遠兵非不多所慮者張思道操刃於潼關李思齊抗衡於秦隴兪寶之兵蓄變於肘腋王信之眾生釁於近郊恐閣下自以功成名遂安如泰山置之不問坐使諸雄連結禍機一發首尾莫救此深爲閣下惜也所以數四遣人喋喋奉書瀆聽者是予欲盡一得之愚於閣下閣下何爲自矜拘使不答間者禍起山東兵連秦塞幽並混撓鼎沸不寧此皆予前日屢告之言爲閣下今日明驗閣下何不取鑑焉抑又聞古之立事業者必求士之多聞博學以廣其才深謀遠慮以益其智今閣下用兵中原迨及十載幕下豈無其人乎使有其人不知以衛晉之使於魯也爲何如魯之復命於衛晉也爲何如設曰各盡其禮則當磊磊落落竭忠言於閣下執此爲法卽遣使刻日將命以汪河錢禎等還豈惟不失前盟亦可取信於天下使其不然是又開我南方之兵端爲彼後門之戰患禍网日嬰惡貫日積彊敵益增仇讎不解閣下𨿽深謀如莽操詭計如懿溫英雄滿前何以取生古云功被天下守之以遜富有四海守之以謙況其爲臣者乎閣下其深思之

○是月置辰州衛

二月丁未朔拓都城訖工命賞築城將士

○元將擴廓帖木兒遣左丞李二侵徐州兵駐陵子村參政陸聚令指揮傅友徳禦之友徳率兵二千餘泛舟至呂梁伺其出掠卽捨舟登陸擊之李二遣禆將韓乙盛兵迎戰友徳奮槊刺韓乙墜馬其兵敗去友徳度李二必益兵來鬥趨還城開門出兵陳城外令士皆臥槍以待有頃李二果率眾至友徳令鳴鼓我師奮起衝其前鋒李二眾大潰多溺死遂生擒李二及其將士二百七十餘人獲馬五百餘疋

○辛亥徵張士誠降將呂珍所部軍校一千八百餘人至建康

○壬子茗洋降賊周遂卿叛浙東按察僉事章溢遣其子元帥存道合平陽瑞安總制孫安兵討之斬遂卿獲其黨六十餘人

○癸丑置昆山吳興安吉三衛以羽林衛千戶常守道爲昆山衛指揮同知天策衛千戶劉寧爲吳興衛指揮使

○置兩浙都轉運鹽使司於杭州設蘆瀝鳴鶴鮑郎淸浦黃巖昌國正監淸泉大嵩穿山錢淸三江龍頭曹娥玉泉天富北監岱山袁浦下砂蘆花杜瀆長林長山西路橫浦天賜雙穗天富南監靑村石堰仁和海砂長亭永嘉浦東許村西興等三十六場歲辦鹽二十二萬二千三百八十四引有畸每引重四百斤其法浙東以竹篾織盤用石灰柴灰塗抹注鹵煎燒每田八畝辦鹽一引田入鹽籍謂之贍鹽田土浙西竈戶自備荒鐵鑄盤每盤一面重千數百斤下用鐵柱周匝磚石裝搘其下砂靑村等場曬灰餘場俱取泥土曬之用海潮澆灑朝灑暮收五七日間其土起花乃入澑淋鹵以蓮子試之咸者須浮三蓮然後下盤煎燒竈戶之外復有柴丁車丁火工驗丁煎辦有差

○乙卯上聞傅友徳敗元兵於陵子村謂大都督府臣曰近陵子村之捷蓋擴廓帖木兒遊兵彼故以此餌我使吾將驕兵惰掩吾不備古人之戒正在於此不可不知善戰者知彼知己察於未形故不出廟堂折衝千里可語安丰六安臨濠徐邳守將嚴爲之備常如敵至則無患矣

○丁巳以陳桓爲合淝衛指揮同知

○乙丑遣使陳州以書諭左君弼初君弼自廬州走汴也元將克彜使守陳州至是上乃遣使諭以書曰曩者兵連禍結非一人之失予勞師暑月與足下從事足下乃捨其親而奔異國是皆輕信羣下之言以至於此𨿽悔何及今足下奉異國之命禦彼邊疆與予接壤若欲獻計帥師侵境其中輕重自可量也且予之國乃足下父母國合淝之城乃足下丘壠桑梓之鄕寧不思乎天下兵興豪傑並起豈惟乘時以取功名亦欲保全父母妻子於亂世足下以身爲質而求安於人旣已失策復使垂白之母糟糠之妻獨居寡處各天一方朝思暮望以日爲歲足下縱不以妻子爲念何忍忘情於老親哉功名富貴可以再圖生身之親不可再得矣足下能畱意於是幡然而來予當盡棄前非仍復待以故舊則足下於天理人心舉無不順矣君弼得書猶豫不能決上乃歸其母於陳州

○江淮分省參政陸聚遣兵攻宿州擒其僉院邢端等一百四十一人

○丁卯江西行省遣兵會湖廣行省千戶徐興進取平江賴寨僞鎭楊五以寨降

○癸酉慈利軍民宣撫使覃垕夏克武遣其子覃仁夏榮祖及其屬汪應瑞黃壽興耆民周天成蠻官什大虫墨剌什用等貢馬及方物賜織金綺帛有差

○甲戌大將軍徐達遣人自軍中來請事上敕勞之曰古者帝王之興必有命世之士以爲輔佐成周伐罪鷹揚奮興炎漢仗義羣策畢舉所以克集大勛肇基隆祚者也將軍自昔相從忠義出乎天性然且沈毅有謀端重有武故能遏絕亂略消弭羣慝建無前之功𨿽古豪傑之士不能過也今克期來所請事悉欲稟命而行此賢臣事君之道吾甚嘉之但所請事多可便宜行者而識慮周詳不肯造次有違誠社稷之慶邦家之福然將在外君不禦乃古道也自後軍中緩急將軍從宜行之

三月丁丑朔宣州貢新茶上命內夫人親煮薦於宗廟

○戊寅置應天衛親軍指揮使司以朱明李郃爲指揮僉事

○參政蔡哲歸自蜀具言蜀自明玉珍喪後明昇闇弱羣下擅權因圖其所經山川厄塞之處以獻

○壬午攺驍騎衛爲驍騎右衛親軍指揮使司以千戶郭子英張林爲指揮僉事

○湖廣分省參政楊璟率師由松滋至澧陽等處招撫駐師三江口慈利軍民宣撫使覃垕夏克武等詣軍門謁見

○戊子思沅兩界軍民安撫使黃元明以其地內附

○丁酉下令設文武科取士令曰蓋聞上世帝王創業之際用武以安天下守成之時講武以威天下至於經綸撫治則在文臣二者不可偏用也古者人生八歲學禮樂射禦書數之文十五學修身齊家治國平天下之道是以周官選舉之制曰六徳六行六藝文武兼用賢能並舉此三代治化所以盛隆也玆欲上稽古制設文武二科以廣求天下之賢其應文舉者察其言行以觀其徳考之經術以觀其業試之書算騎射以觀其能策以經史時務以觀其政事應武舉者先之以謀略次之以武藝俱求實效不尙虛文然此二者必三年有成有司預爲勸諭民間秀士及智勇之人以時勉學俟開舉之歲充貢京師其科目等第各有出身

○沂州流民千餘家還靈壁虹縣復業王信追至宿遷殺之因大掠而還餘民走入兩縣境上乞食上聞而憫之曰王信不仁甚矣民無歸而懷土亦其常情旣不能撫綏而又殺之民𨿽死其如天道何乃遣人撫其餘民而賑濟之

○參軍詹允亨言黔陽縣前元帥蔣節領義兵千人結寨自固自甲辰歸附入租賦供徭役近李指揮叛逆節能仗義率民兵從徵討賊有功及湖南賊兵侵界官兵未至節又遣兵擊卻之今靖州安撫司𨿽朝廷設官鎭遏然黔陽實在遐荒居人四散又無城郭若官爲置兵修城守禦未免挽運之勞今會同縣舊有城池若以蔣節爲安撫司官領其舊部曲修葺會同城池自備糧餉招撫人民以實其城俾討平靖州山寨且耕且守於計爲便上從之

○參政楊璟進兵取澧州石門縣故陳友諒守將鄧義亨率眾降大明太祖髙皇帝實錄卷之二十二

二十六﹑大明太祖髙皇帝實錄卷之二十三

吳元年夏四月丙午朔上海民錢鶴臯作亂據松江府大將軍徐達遣驍騎衛指揮葛俊等率兵討平之初達攻蘇州遣元帥楊福參謀費敬直諭松江府守臣王立中以城降達令立中就攝府事旣而上命荀玉珍代之未幾達檄各府驗民田徵磚甃城鶴臯不奉令欲倡亂因號於眾曰吾等力不能辦城不完卽不免死曷若求生路以取富貴眾皆從之遂結張士誠故元帥府副使韓復春施仁濟聚眾至三萬餘人攻府治開庫庾剽掠財物通判趙儆倉卒不能敵驅妻子十八人赴水死玉珍棄城走盜追殺之鶴臯自稱行省左丞署旗爲元字刻磚爲印僞署官屬以姚大章爲統兵元帥張思廉爲參謀施仁濟穀子盛爲樞密院判令其子遵義率小舟數千走蘇州欲歸張士誠以求援至是達遣俊討之兵至連湖蕩望見遵義所率眾皆操農器知其無能爲也乃於蕩東西連發十餘炮盜皆驚潰溺死者不可勝計兵及松江城鶴臯閉門拒守俊攻下之獲鶴臯檻送大將軍斬之仁濟等率餘黨遁去俊怒華亭人從亂欲屠其城華亭知縣馮榮初不屈於鶴臯爲賊縛置獄中至是始出卽爭於俊曰反者錢鶴臯耳餘皆良民縱有從者皆由迫脇將軍必欲加兵榮請先死有邑無民何以爲治俊從之華亭賴以安上海知縣祝挺當鶴臯猝發懷印出將趨府治聞知府被害匿邑南僧捨中寇執之欲脇至鶴臯所挺罵曰爾輩吾編氓吾爲爾邑長安得以賊勢屈我爾不聞單騎入兜鍪營屈渠帥祝奉使乎吾不畏死也寇不敢迫挺乃密遣人告諸巨姓裏中長老曰逆順禍福惟人自取若等宜速思之毋爲不義以取滅亡聞者翕然而附其民顧正福等匿器械艤巨艘渡挺至黃浦與主簿李從吉等會建義旗集民兵民皆從之嚙指血誓效順遂率其眾復邑治斬僞元帥姚大章及金萬戶等於市餘黨釋不問函二人頭並所獲兵仗獻於葛俊曰事定矣毋勞大軍凡三往返俊怒猶未已時鶴臯旣就擒銜其邑人之不附己者誣以同黨數十百俊逮捕甚急因窘挺挺乃潛遣吏報復邑狀於徐達達以聞由是其被誣者及上海民皆得釋仁濟等旣脫走率其黨五千餘人突入嘉興府劫庫藏軍實而去海寧衛指揮孫虎會其守禦指揮張山知府呂用明率兵追擊悉擒之

○丁未上以兵革未弭生民未遂蘇息顧侍臣嘆曰軍旅未息供饋不休生民之勞甚矣起居注王禕對曰主上威徳昭著遠近之人延頸徯蘇民𨿽勞而無怨正當乘勢長驅廓淸中原乃得休息上曰建大事者必勤遠略不急近功故泰山之髙非簣土可成江河之廣由勺水所積天下之大豈一日可定也自古帝王之興皆上察天運下順民心從容待成曷常急遽予用兵徵伐十有餘年開基江左命將四徵今𨿽西平陳友諒而擴廓帖木兒駐兵河南王信父子竊據沂州譚右丞貊髙輩各假息州郡若遽欲長驅顧張士誠未下東吳未平靜觀元臣依違者十八九假恢復爲名惟擴廓帖木兒耳又爲諸將所沮勢不能展久不進兵必生疑間況其下皆四集之民師老於外人心離合之間稍有不利眾必瓦解將不過一匹夫耳而彼尙拘吾信使撓我邊境豈識時務者哉中原數子吾未暇與較姑置之度外但所念者彼土之民尙阻兵革未得休息也

○庚戌上至白虎殿見諸子有讀孟子書者顧問許存仁曰孟子何說爲要對曰勸國君行王道施仁政省刑薄賦乃其要也上曰孟子專言仁義使當時有一賢君能用其言天下豈不定於一乎

○錢塘衛指揮同知袁洪率兵攻崇徳州擒僞將朱千戶遂取之

○辛亥仁祖忌日上詣廟祭畢退禦便殿泣下不止起居注詹同侍側再三慰上曰往者吾父以是月六日亡兄以九日亡母以二十二日亡一月之間三喪相繼人生值此其何以堪終天之痛念之罔極愈嗚咽不勝左右皆不能仰視

○遣使遺河南擴廓帖木兒陳州譚右丞貊髙脫因帖木兒等紗羅葛布有差

○壬子上諭起居注詹同等曰國史貴乎直筆是非善惡皆當書之昔唐太宗觀史𨿽失大體然命直書建成之事是欲以公天下也予平日言行可紀之事是非善惡汝等皆當明白直書勿宜隱諱使後世觀之不失其實也

○乙卯中書平章政事兪通海卒通海字碧泉廬州巢縣人其先居濠之鐘離父廷玉徙家於巢元季汝頴盜起有金花小姐者亦以妖術惑眾聚兵江淮人多應之通海父子亦操戈起田間從其徒李普勝及金花小姐敗通海以舟泊巢湖與左君弼有隙屢爲所困乃間道來降時上在和陽欲渡江無舟得通海至大喜卽往巢湖發其舟遂渡江克采石定太平通海戰力居多擢管軍總管時蠻子海牙以戰艦列采石陳野先合淮兵二十萬屯方山相爲掎角丙申二月上率舟師擊采石通海與廖永安率先戰敗之獲其將卒戰船甚眾三月進破陳野先遂取集慶克鎭江以功升秦淮翼元帥四月與諸將取丹陽金壇丁酉三月取常州授行樞密院判官四月從上取宣城復與趙戫乘勝趣水陽下之五月略太湖擊敗張士誠兵通海軍威大振招降士誠馬迹山守將王貴鈕津等經東洞庭山艤舟施口士誠左丞呂珍舟師猝至時大軍已西通海獨率余舟與戰矢中右目下痛劇令從者被其甲立船上敵以爲通海也遂不敢逼通海由是一目眇戊戌正月與廖永安克江陰之石牌寇降其元帥欒瑞遂奪馬﹤馬犬﹥沙柵而還己亥四月擊敗陳友諒將趙普勝於樅陽獲其軍校趙牛兒等及其舡艦乘勝追殺敵眾遂復池州是時上親徵江東方以樅陽爲憂及捷至大喜升通海僉樞密院事庚子閏五月陳友諒犯龍灣通海張徳勝與戰敗之獲其將佐諭國興李志髙等及樓船翌日又追敗之於慈湖縱火焚其舟論功第二辛丑春升同知樞密院事從上親徵陳友諒八月下同安遂進克九江友諒遁走癸卯秋七月上復徵友諒於龍興戰於鄱陽湖之康郎山時湖水淺深不同舟師戰鬥往來不利通海貰上出湖據便利以蹙之遂以舟師出據左蠡友諒敗死通海之功爲多甲辰正月攺立中書省進通海平章政事取通州廬州皆有功秋七月立江淮行省於廬州命通州攝行省事時江淮遭兵革人心未寧通海撫循勞來一以恩惠由是復業者眾修城浚濠以爲備禦乙巳從相國徐達平安豊丙午九月又從克湖州十一月略太倉秋毫不犯民皆悅之僞元帥陳仁壽乘百餘舟遁入海聞通海威名皆還羅拜麾下願爲編氓者數千人大軍圍平江相國達檄通海以兵來會通海至桃花塢爲流矢所中瘡劇歸京師上幸其第問曰平章知予來問疾乎通海已不能言上揮淚而出及卒臨哭甚哀從官衛士莫不感涕尋贈光祿大夫追封豫國公上於諸將帥恩禮甚厚遇疾必遣使存問或親往臨視之其卒則率百官爲發哀車駕臨奠至於弔問賻贈之儀與夫葬祭之具皆官給之己未方國珍旣入貢復陰泛海北通擴廓帖木兒南交陳友定王師討姑蘇國珍擁兵坐視屢假貢獻覘勝敗爲叛服計上以國珍反覆以書數其十二過曰當爾起事之初元尙承平天下誰敢稱亂惟爾倡兵海隅元官皆世襲子弟顧惜妻子其軍久不知戰故臨陣而怯爾得鴟張於海隅及天下亂爾遂陷三州之地扼海道之衝竊據山島二十餘年朝送款於西暮送款於北此豈大丈夫之所爲爾過一也吾下婺時四方彊敵甚多豈暇用兵海島與爾較長短爾自懷懼遣子納降吾以誠心待人不逆爾詐卽遣還爾子爾乃詭詐多端不數年間疊生兵隙爾過二也近者浙左會稽浙右錢塘諸郡皆下爾陰蓄異志時遣人覘吾虛實爾過三也未有釁端先起猜忌自懷反側爾過四也易交而輕侮爾過五也擴廓帖木兒以曹操之姦將烏合之兵東奔西擾傾師乏糧爲李思齊張思道逐出潼關三秦已失中原徐宿邳郡爲吾藩籬大河爲吾門戶吾舟師往來如入無人之境爾不能料中原事勢顧且泛海交好聲言擊我虛張聲勢以速怨尢爾過六也彼若倉卒有事爾隔海濱豈能應援敗亡由爾彼若無事交疎禮薄則豪傑之怨禍亂之生由此始矣爾過七也爾兄弟無功於元朝無恩於下民盜據海隅以勢要君以私賄下坐邀名爵跋扈萬狀今歸於我而又不能善保富貴欲驅民於鋒鏑爾過八也爾兵數出掠我並海之民上帝好生下民思治乃違天虐民爾過九也爾若有大志盡驅溫臺慶元之民與我較勝負此果決丈夫之志也今不能此徒遣數舟狗偸鼠竊小舉而興大怨爾過十也吾遣兵入浙下湖州軍舊館張氏將士盡皆降附遂搗姑蘇對壘深溝民安如故爾乃誘我海上土豪作亂近已平定匿其首惡此豈良謀爾過十一也

○福建陳友定姦謀稔惡以致阮徳柔輩自相

吞噬彼可合乎爾乃陰扇潛結遙爲聲援以詐交詐豈能長久如吾以誠待爾反自疑貳輙以詐罔所謂首言爲定者何在爾過十二也吾爲爾計當未交敵國之先不必送款納降但有豪傑止以平禮相好守分保民自安海隅臨事而處見幾而作不輕屈膝亦不生釁此爾之福民之福今大敵未至自生疑惑起事危身非計之善亮此非爾本情或由左右所誤如左右有俊傑之士能爲爾謀擇交大敵有一無二保全必多矣爾其深燭成敗髙覽遠慮自求多福尙可圖也國珍得書不報

○壬戌置太倉衛以千戶朱禹爲指揮副使蒲仲亨爲指揮僉事

○丁卯仁祖後忌日上詣廟祭畢退禦便殿謂侍臣朱升曰昔吾母終時吾年甫十七侍母病晝夜不離側吾次兄經營家事母遣吾呼與偕來囑曰我今病度不起汝兄弟善相扶持以立家業言訖而終今大業垂成母不及見語猶在耳痛不能堪也因悲咽泣下羣臣莫不感惻

○浙江行省平章李文忠言浙江嘉興海鹽海寧等處沿海州縣皆是邊防之所宜設兵鎭守上命文忠調兵戍之

○壬申復以宣州府爲寧國府

○攺江陰州爲縣隸常州府

○命江西行省選精兵二千人充宿衛

○潭州衛遣兵攻易華餘黨所據山寨克之僞元帥伍徳明等降

○是月應天府句容縣耆民施仁等獻瑞麥上下令諭民曰自渡江以來十有三載境內多以瑞麥來獻丙申歲太平府當塗縣麥生一干兩岐丁酉歲應天府上元縣麥生一莖三穗寧國府寧國縣麥生一莖二穗今句容縣又獻麥一莖二穗蓋由民人勤於農事感天之和以致如斯爾民尙盡力畎畝以奉父母育妻子永爲太平之民共享豊年之樂起居注詹同進曰昔在成周嘉禾同頴漢張堪守漁陽麥秀兩歧今主上撥亂世而反之正功徳大矣𨿽戎馬之際亦修農務故斯民得脫喪亂盡力田畝天降瑞麥非偶然也上曰天不可必人事則當盡爲國家者豈可恃此而自怠乎

五月丙子朔徐達之圍姑蘇也上初不欲煩兵但困服之耳至是又久不下乃以書遺士誠曰成湯放桀武王伐紂漢祖滅秦歷代皇帝之興兵勢相加乃爲常事當王莽之亡隋之失國豪傑乘時蜂起圖王業據土地及其定也必歸於一天命所在豈容紛然𨿽有智者事業弗成亦當革心畏天順民以全身保族若漢之竇融宋之錢俶是也自古皆然非今獨異爾能順附其福有餘毋爲困守孤城危其兵民自取滅亡爲天下笑士誠不報

○丁丑慈利軍民宣撫使覃垕遣其子覃仁夏克武遣其子夏徳勝及其屬張琦寧尙仁入朝貢馬二十匹及方物遣使賫綺帛往賜之

○甲申諸將言陳友定竊據閩中擅作威福宜乘勢取之若因循日久使得自固則難爲力矣上曰吾固知之然方致力姑蘇而張氏降卒新附未可輕舉且陳友定據閩已久積糧負險以逸待勞若我師深入主客勢殊萬一不利進退兩難兵法貴知彼知己用力不分此萬全之策吾前已計之審矣徐而取之未晚也

○己丑湖廣行省遣鎭撫馬國芳等討平江花楊山寨克之獲其將王世平等及士卒一千九百餘人馬三十九匹糧二萬三千七百餘石

○己亥初置翰林院學士正三品侍講學士正四品直學士正五品修撰典簿正七品編修正八品召知饒州府陶安爲學士

○是月上以久不雨日減膳素食謂近臣吳去疾曰予以天旱故率諸宮中皆令素食使知民力艱難往時宮中所需蔬茹醯醬皆出大官供給今皆以內官爲之懼其煩擾於民也去疾頓首曰主上一心愛民如此今𨿽遇旱上天眷愛必有甘澍之應

○免徐宿濠泗襄陽安陸等郡稅糧三年下令曰堯舜禹之治天下君臣皆有聖徳以天下爲家凡民有難君臣同憂甚於庶民之有憂也由是天下和平災害不生其後或君聖臣賢而天下亦治然不如古矣自漢唐而下君難以天下爲家其臣則以民爲民以家爲家而有親疎之分甚至姦邪用事國家傾覆視以爲常災害屢興民罹荼毒爲君臣者若不自革其過則天下奚由治富貴安能保乎予本布衣因天下大亂集眾渡江撫定江左十有三年而中原之民流離顚沛尙無所歸吾乃積粟控弦於江左坐視民之塗炭而莫之救豈不負上帝好生之徳而有愧古聖人愛民之心哉今特命中書省凡徐宿濠泗壽邳東海安東襄陽安陸郡縣及今後新附土地人民桑麻谷粟稅糧徭役令有司盡行蠲免三年大明太祖髙皇帝實錄卷之二十三

二十七﹑大明太祖髙皇帝實錄卷之二十四

吳元年六月丙午朔日有食之晝晦

○己酉張士誠被圍旣久欲突圍決戰覘城左方見軍陣嚴整不敢犯乃遣徐義潘元紹潛出西門欲掩襲我軍轉至閶門將奔常遇春營遇春覺其至分兵北濠截其兵後遣兵與鬥戰良久未決士誠復遣參政黃哈剌把都率兵千餘人助之又自出兵山塘爲援塘路狹塞不可進麾令稍卻遇春撫王弼背曰軍中皆稱爾爲猛將能爲我取此乎弼應曰諾卽馳鐵騎揮雙刀往擊之敵眾小卻遇春因率眾乘之士誠兵大敗人馬溺死沙盆潭甚眾士誠有勇勝軍號十條龍者皆倉夫善爲盜者也士誠每厚賜之令被銀鎧錦衣將其眾出入陣中人不能測是日亦敗溺死萬里橋下士誠馬驚墮水幾不救肩輿入城計忽忽無所出時降將李伯昇知士誠勢迫欲說令歸命乃遣客詣士誠門急告士誠召之入曰爾欲何言客曰吾言爲公興亡禍福之計願公安意聽之士誠曰何如客曰公知天數乎昔項羽喑嗚叱吒百戰百勝卒敗北垓下天下歸於漢祖何則此天數也公初以十八人入髙郵元兵百萬圍之此時如虎落阱中死在朝夕一旦元兵潰亂公遂提孤軍乘勝攻擊東據三吳有地千里甲士數十萬南面稱孤此項羽之勢也誠能於此時不忘髙郵之危苦心勞志收召豪傑度其才能任以職事撫人民練兵旅禦將帥有功者賞敗軍者戮使號令嚴明百姓樂附非特可保三吳天下可取也士誠曰足下此時不言今復何及客曰吾此時𨿽有言亦不得聞也何則公之子弟親戚將帥羅列中外美衣玉食歌妓舞女日夕酣晏身衣天下至美口甘天下至味猶未厭足提兵者自以爲韓白謀畫者自以爲蕭曹傲然視天下不復有人當此之時公深居於內敗一軍不知失一地不聞縱知亦不問故淪至今日士誠曰吾亦甚恨無及然則今當何如客曰吾有一策恐公不能從也士誠曰不過死耳客曰使死有益於國家有利於子孫死固當不然徒自苦耳且公不聞陳友諒者跨有荊楚兵甲百萬與江左之兵戰於姑孰鏖於鄱陽湖友諒舉火欲燒江左之船天乃反風而焚之友諒兵敗身喪何則天命所在人力無如之何且今攻我益急公恃湖州援湖州失嘉興援嘉興失杭州援杭州又失今獨守此尺寸之地誓以死拒然竊慮勢極患生猝有變從中起者公此時欲死不得生無所歸故吾竊以爲莫如順天之命自求多福令一介之使疾走金陵稱公所以歸義救民之意公開城門幅巾待命亦不失爲萬戶侯況嘗許以竇融錢俶故事耶且公之地譬如博者得人之物而復失之何損士誠仰首沈慮良久曰足下且休待吾熟思之然卒狐疑莫能決也壬子士誠復率兵突出胥門索戰鋒甚銳遇春禦之兵小卻士誠弟士信方出城樓上督戰急大呼曰軍士疲矣且止且止遂鳴金收軍遇春因乘勢奮擊大破之追至城下攻之益急復築壘迫其城自是士誠不復得出矣士信張幙城上踞銀椅與參政謝節等會食左右方進桃未及嘗忽飛炮碎其首而死

○甲寅革參議府

○壬戌擴廓帖木兒部將李守道來降命館之於會同館

○癸亥升指揮傅友徳爲江淮行中書參政賞綺帛各十疋其從徵千戶各三疋百戶鎭撫各二疋軍士人賜鹽二十斤以陵子村之功也

○乙丑賜羽林虎賁天策驍騎衛指揮千百戶鎭撫之有功者綺帛有差軍士人賜鹽二十斤戰沒者倍之

○戊辰大雨先是上因久旱日減膳素食宮中皆然俟天雨復膳旣而雨羣臣請復膳上曰亢旱爲災實吾不徳所致今𨿽得雨然苗稼焦損必多縱肉食奚能甘味廷臣對曰昔武王克商屢獲豊年詩人頌之曰綏萬邦屢丰年主上平海內拯生靈上順天心下慰民望而憂勤惕勵感玆甘雨丰年之祥其有兆矣上曰人事邇天道遠得乎民心則得乎天心今欲弭災但當謹於修己誠以愛民庶可答天之眷乃詔免民今年田租

○癸酉命自今凡朝賀不用女樂

○參知政事張昶以謀叛誅昶北平之宛平人仕元爲戶部尙書以奉使來上與語初默然後見其才敏畱用之累授參知政事昶外示誠款內懷陰計與楊憲胡惟庸等皆相善昶有才辧智識明敏熟於前代典故凡國家建置制度多出昶手裁決如流事無停滯昶恆自以元臣失節謂不能無議已者心常怏怏時擴廓帖木兒兵尙彊元都未下昶嘗竊語其所親曰吾若得歸元仍不失富貴也間陰使人上書頌功徳勸上以及時娛樂上以語太史令劉基曰是欲爲趙髙也基曰誠如聖見必有使之者上不欲窮治但斥之焚其書後復勸上重刑法破兼並之家多陳厲民之術欲上失人心陰爲元計上皆不聽昶懼不自安時元主謂昶已死贈昶官謚擢用其子會平章李文忠下杭州以元平章長壽醜的等至京師上釋之遣歸元昶乃陰托長壽醜的奉表於元且寓書其子詢存亡會昶臥病憲往候偶於昶臥內得書槁遂奏之上令大都督府按問昶書八字於牘曰身在江南心思塞北上始惜其才猶欲存之及得其所書牘辭曰彼決意叛矣是不可赦遂伏誅○甲戌上謂憲臣曰任官不當則庶事不理用刑不當則無辜受害譬之薅艸菜者施鏄不謹必傷良苗繩姦慝者論法不當必傷善類故刑不可不愼也夫置人於捶楚之下屈抑頓挫何事不伏何求不得古人用刑蓋不得已懸法象魏使人知而不犯譬之水火能焚溺人狎之則必傷遠之則無害水火能生人亦能斃人刑本生人非求殺也苟不求其情而輕用之受枉者多矣故欽卹二字用刑之本也秋七月乙亥朔先是命選道童俊秀者充樂舞生至是始集上禦戟門召學士朱升及範權領樂舞生入見設雅樂閱試之上親擊石磬命升辧識五音升不能審以宮音爲徵音上曰升每言能審音至辧石音何乃以宮作徵耶起居注熊鼎對曰八音之中石聲最難和古惟後夔能和磬聲故書曰於予擊石附石百獸率舞上曰石聲固難和然樂以人聲爲主人聲和卽八音諧和矣因命樂生登歌一曲上復嘆曰古者作樂以和民聲格神人而與天地同其和近世儒者鮮知音律之學欲樂和顧不難耶鼎復對曰樂音不在外求實在人君一心君心和則天地之气亦和天地之气和則樂亦無不和矣上深然之

○丙子除郡縣官二百三十四人定賜予及道裏費之令賜知府知州知縣文綺四絹六羅二夏布六父如之母妻及長子各半府州縣佐貳官視長官半之各府經歷知事同佐貳官州縣吏目典史視佐貳官又半之父母妻子皆如之其道裏費知府賜白金五十兩知州三十五兩知縣三十兩同知視知府五之三治中半之通判推官五之二州同知視府通判經歷及州判官視府同知半之縣丞主簿視知縣又半之知事吏目典史皆十兩著爲令先是上語中書省臣曰新授郡縣官多出布衣到任之初或假貸於人或侵漁百姓不有以養其廉欲其奉公難矣故賜道裏費

○丁丑各郡縣官旣受賜入謝上諭之曰自古生民之眾必立之君長以統治之不然則彊者愈彊弱者愈弱紛紜吞噬亂無寧日矣然天下之大人君不能獨治必設置百官有司以分理之鋤彊扶弱獎善去姦使民得遂其所安然後可以盡力田畝足其衣食輸租賦以資國用予今命汝等爲牧民之官以民所出租賦爲爾等俸祿爾當勤於政事盡心於民民有詞訟當爲辦理曲直毋或尸位素餐貪冒壞法自觸憲网爾往其愼之

○戊寅上諭諸將曰兵以戢亂非爲亂也若假兵以逞志仁者所不爲曩者元季兵興羣雄角逐恃威憑陵者非止一人其間有以貨財而貪戾者有以聲色而淫暴者有因仇讐而報復者有因忿怒而加誅者提兵奮旅求快意於一時而不知傷人害物有不勝其荼毒朕往往行師之際必申嚴號令以戢貪暴汝等從事徵討宜體此意若曹彬曹翰之事可以勸戒矣吾嘗以此諭徐達爲將之道𨿽務威嚴要之以人愛爲本達能聽吾言攻城下邑不肆殺戮可謂善將矣汝等其勉效之

○庚辰命指揮華雲龍取海州兵旣至復召還

○甲申相國李善長等勸上卽帝位上未之許善長等力請曰殿下起濠梁不階尺土遂成大業四方羣雄剗削殆盡遠近之人莫不歸心誠見天命所在願早正位號以慰臣民之望上曰我思功未覆於天下徳未孚於人心一統之勢未成四方之塗尙梗若遽稱大號未愜輿情自古帝王之有天下知天命之已歸察人心之無外猶且謙讓未遑以俟有徳常笑陳友諒初得一隅妄自稱尊志驕气盈卒致亡滅貽譏於後吾豈得更自蹈之若天命在我固自有時無庸汲汲也

○乙酉思南道宣慰使司都元帥田仁智遣五寨副長官戴允中進表貢馬及方物

○己丑雷震宮門獸吻得物若斧形而石質上命藏之出則使人負於駕前臨朝聽政則奉置几案以祗天戒遂赦中外獄囚

○庚寅置徐州及濟南二衛

○方國珍之初降也約云杭城下卽納地來朝及王師克杭州國珍據境自若時時遣間諜覘我虛實又通使於閩圖爲掎角上聞之怒遣使責國珍貢糧二十三萬石仍以書諭之曰汝初納款謂杭城克卽獻土來歸此汝左右之士共保富貴之良謀也豈意汝懷姦挾詐陽降陰畔數相愚弄張士誠與爾壤地相接取爾甚易然所以不敢加兵於爾者誠以吾力能制之爾故得以安處海隅坐享三郡之富是我大庇於爾也爾乃自爲不祥背棄信義時遣姦細覘我動靜潛結陳友定以圖相援彼自救不暇何暇救人爾何惑之甚也今明以告爾吾師下姑蘇卽南取溫臺慶元水陸並進無能禦也爾早於此時攺過效順能盡以小事大之義猶可保其富貴以貽子孫以及下人如其不然集三郡之兵與我一較勝負亦大丈夫之所爲不然捨三郡之民爲偸生之計揚帆乘舟竄入海島然吾恐子女玉帛反爲爾累舟中自生敵國徒爲豪傑所笑也非分之恩不可數得爾宜愼思之書至國珍大懼集弟侄及諸將佐決去就其郎中張本仁曰江左之兵方圍姑蘇姑蘇勍敵也國富兵彊髙城深池懷必死之志勝負難必彼安能輕越千里而取我劉庸曰江左兵多步騎步騎平地用也施諸海濱其如吾海舟何國珍弟侄多以爲然惟兵楠爭曰此二者皆非所以爲公福也惟智可以決事惟信可以守國惟直可以用兵江左一下姑蘇出兵南向乘勝而驅責吾背叛之罪辭直而師壯吾誰與爲援者將一敗塗地矣莫若遣使奉書明示不敢背徳庶幾可以解紛息兵而公得以常保富貴福及子孫不然禍至無日矣國珍素戇闇不能決惟日夜運珍寶集巨艦爲泛海計

○辛丑置太常司農大理將作四司俱正三品每司設卿正三品少卿正四品丞正五品太常司典簿協律郎博士正七品贊禮郎從八品司農司庸田署令正五品典簿司計正七品大理司評事正七品將作司左右提舉正六品同提舉從六品司程典簿副提舉正七品軍需庫大使從八品副使正九品以楊思義爲司農卿劉誠杭琪爲司農少卿單安仁爲將作司卿

○是月上諭羣臣曰古之賢君常憂治世而古之賢臣亦憂治君然賢臣之憂治君者君常安而明主之憂治世者世常治今土宇日廣斯民日蕃而予心未嘗一日忘其憂何也誠以久困之民未盡蘇息撫綏之方未盡得宜卿等能同予之憂乎能同予憂庶幾格天心而和气可致矣若徒竊位苟祿於生民之利病謾不加省卒之禍敗隨至不可得而救矣可不懼哉

八月乙巳朔

○戊申有吏受贓人發其事吏赴井死上聞之諭羣臣曰彼知利之利而不知利之害徒知愛利而不知愛身人之愚孰有甚於此者君子聞義則喜見利則恥小人見利則喜聞義不徙是故君子有捨生取義小人則捨生爲利所爲相反然其人旣死有不足卹但其事可以爲世之貪污者戒

○癸丑圜丘方丘及社稷壇成圜丘在京城東南正陽門外鐘山之陽仿漢制爲壇二成第一成廣七丈髙八尺一寸四出陛正南陛九級廣九尺五寸東西北陛亦九級皆廣八尺一寸壇面及趾甃以琉璃磚四面琉璃闌干環之第二成周圍壇面皆廣二丈五尺髙八尺一寸正南陛九級廣一丈二尺五寸東南北陛九級皆廣一丈一尺九寸五分壇面趾及闌干如上成之制壝去壇一十五丈髙八尺一寸甃以磚四面爲靈星門南爲門三中門廣一丈二尺五寸左門一丈一尺五寸五分右門九尺五寸東西門各廣九尺五寸去壝一十五丈四面爲靈星門南爲門三中門廣一丈九尺五寸左門一丈二尺五寸右門一丈一尺九寸五分東西北爲門各一各廣一丈一尺九寸五分四面直門外各爲甬道其廣皆如門爲天庫五間在外墻北靈星門外南向廚房五間西向庫五間南向宰牲房三間天池一所俱在外墻東靈星門外東北隅牌樓二外墻靈星門外橫甬道東西燎壇在內壝外東南丙地髙九尺闊七尺開上南出戶方丘在太平門外鐘山之北爲壇二成第一成廣六丈髙六尺四出陛各廣一丈八級第二成四面各廣二丈四尺髙六尺四出陛南面陛廣一丈二尺八級東西北面陛各廣一丈八級壝去壇一十五丈髙六尺四面爲靈星門正南爲門三中門廣一丈二尺六寸左門一丈一尺四寸右門一丈六寸東西北爲門各一各廣一丈四寸周圍爲外墻四面各六十四丈皆爲靈星門正南爲門三門廣一丈六尺四寸左門一丈二尺四寸右門一丈二尺二寸東西北爲門各一各廣一丈二尺四寸庫五間在墻外北靈星門外南向廚房五間宰牲房三間皆南向天池一所在外墻西靈星門外西南隅瘞坎在內壝外壬地社稷壇在宮城之西南背北向社東稷西各廣五丈髙五尺四出陛每陛五級壇用五色土色各隨其方上以黃土覆之壇相去五丈壇南各栽松樹二壇同一壝壝方廣三十丈髙五尺甃以磚四方有門各廣一丈東飾以靑西飾以白南飾以赤北飾以黑瘞坎在稷壇西南用磚砌之廣深各四尺周圍築墻開四門南爲靈星門三北戟門五東西戟門各三東西北門皆列二十四戟神廚三間在墻外西北方宰牲池在神廚西社主用石髙五尺闊二尺上銳微立於壇上半在土中近南北向稷不用主

○甲寅命協律郎冷謙協樂章聲譜令樂生肄習之

○乙丑大風

○丙寅上祀山川畢出齋次頒胙於羣臣將還宮顧謂世子等曰人情貴則必驕逸則忘勞聖人所以戒盈滿而謹怠荒夫貴而不驕逸而知勞智周萬物心體眾情斯爲人上之道故天道下濟而歲功成人道克敏而徳業著歷觀往古取法於上而治化於下皆由於此今國家初定民始息肩汝能知其勞乎能諳人情則不至驕惰今將士中夜而起扈從至此皆未食汝可步歸庶諳勞逸他日不至驕惰世子等趨出衛士聞之莫不感悅

○上以書諭沂州王宣父子曰吾兵去歲拔淮甸爾父子遣軍乘勢入海州非仗吾軍威安能得此爾乃不知所自縱軍燒吾鹽艸今春又犯我宿遷此乃鼠竊狗偸之計豈大丈夫所爲哉事本微細徒啟釁端是以前日海州之舉不過略示警戒吾若督師進取海州決不可保兵臨海州時吾忽記爾父子數年前與吾書云𨿽在蒼顏皓首之際猶望合下鼓舞羣雄殪子嬰於咸陽戮商辛於牧野以淸華夏因不忘舊盟遂卽命班師今整兵取河南已駐淮安念爾昔言故以書示意若能速更名號奮然來歸相與戮力戡亂豈不偉哉不然未取河南先伐沂州當此之時𨿽欲攺圖不可得矣

○徵江西儒士顏六奇蕭飛鳳劉於等至京欲官之俱以老疾辭各賜帛遣還大明太祖髙皇帝實錄卷之二十四

二十八﹑大明太祖髙皇帝實錄卷之二十五

吳元年九月甲戌朔升雄武衛千戶韋正馬鳳翔衛指揮副使

○命參政朱亮祖帥浙江衢州金華等衛馬步舟師討方國珍上曰方國珍魚鹽負販呰窳偸生觀望從違志懷首鼠今出師討之勢當必克彼無長策惟有泛海遁耳三州之民疲困已甚城下之日毋殺一人於是亮祖頓首受命而行

○太廟成四祖各爲廟徳祖居中懿祖居東第一廟熙祖居西第一廟仁祖居東第二廟廟在宮城東南皆南向每廟中奉神東西兩夾室兩廡三門門皆設戟二十四外爲都宮正門之南別爲齋次五間齋次之西馬饌次五間俱北向門之東爲神廚五間西向其南爲宰牲池一南向

○乙亥贈故鳳翔衛指揮使丁徳興爲都指揮使誥曰朕聞爲人臣生而能宣力效忠者沒則必有褒贈之榮所以報功也鳳翔衛指揮使丁徳興以武勇之資拔身戎伍委質事朕歷有戰功當徵進蘇州之時方圖報效竟以一疾長逝追念曩昔不忘於懷是用贈爾驃騎將軍都指揮使以慰爾於冥冥爾其有知服玆寵命後又追封爲濟國公

○戊寅上謂中書省臣李善長傅瓛楊憲等曰法有連坐之條謂侵損傷人者吾以爲鞠獄當平恕非大逆不道則罪止及其身先王之政罪不及拏罰弗及嗣忠厚之至也自今民有犯者母連坐參政楊憲對曰先王用刑世輕世重自元政姑息民輕犯法非重治之則犯者益眾上曰民之爲惡譬猶衣之積垢加以浣濯則可以復潔污染之民以善導之則可以復新夫威以刑戮而使民不敢犯其爲術也淺矣且求生於重典是猶索魚於釜欲其得活難矣故凡從輕典𨿽不求其生自無死之道

○辛巳大將軍徐達克姑蘇執張士誠時城圍旣久熊天瑞教城中作飛礟以擊我師多所中傷城中木石俱盡至折祠廟民居爲礟具達令軍中架木若屋狀承以竹笆軍伏其下載以攻城矢石不得傷至是達督將士破葑門常遇春亦破閶門新寨遂率眾渡橋進薄城下其樞密唐傑登城拒戰士誠駐軍門內令參政謝節周仁立柵以補外城傑知不敵投兵降周仁徐義潘元紹及錢參政皆降晡時士誠軍大潰諸將遂蟻附登城城已破士誠猶使其副樞劉毅收餘兵尙二三萬親率之戰於萬壽寺東街復敗劉毅降士誠倉惶歸從者僅數騎初士誠見兵敗謂其妻劉氏曰我敗且死矣若曹何爲劉氏曰君勿憂妾必不負君乃積薪齊雲樓下及城破驅其羣妾侍女登樓趣其自盡令養子辰保縱火焚之遂自經死士誠獨坐室中左右皆散走達遣士誠舊將李伯昇至士誠所諭意時日已暮士誠距戶自經伯昇決戶令降將趙世雄抱角�羊之气未絕復蘇達又令潘元紹以理曉之反覆數四士誠瞑目不言乃以舊盾舁之出葑門途中易以戶扉舁至舟中凡獲其官屬平章李行素徐義左丞饒介參政馬玉麟謝節王原恭董綬陳恭同僉髙禮內史陳基右丞潘元紹等所部將校杭湖嘉興松江等府官吏家屬及外郡流寓之人凡二十餘萬並元宗室神保大王黑漢等皆送建康叛將熊天瑞伏誅初達與遇春約城破之日中分撫定先集將士申明上意令將士各懸小木牌令曰掠民財者死折民居者死離營二十里者死及城破達軍其左遇春軍其右號令嚴肅軍士莫敢妄動居民晏然

○壬午命中書省以戰袍賜徵浙西將士時姑蘇之捷未至上念士卒徵戍時將寒故有是命

○癸未姑蘇捷至上乃命中書平章胡廷瑞師師取無錫州仍命大都督府副使康茂才將常州宜興長興等衛兵繼之

○命虎賁左衛副使張興率勇士千人赴淮安俟師期又命濠州練習平鄕山寨軍亦會淮安謀取膠州及登萊等處

○乙酉攺平江路爲蘇州府以何質知府事

○命江淮衛以兵千人守禦邳州

○大將軍徐達等遣許千戶率兵取通州次狼山其守將張右丞者士誠從子所謂火眼張也率所部詣軍門降得將士七千三百四十二人銀印一銅印十二馬二百八十七匹船二百一十四艘糧五萬二千六百九十餘石是日上以姑蘇始克慮通州驚潰命泰州指揮孫興祖往取之比至而城已降

○丁亥置內使監秩正四品設監令正四品丞正五品奉禦從五品內使正七品典薄正八品皇門官秩正五品設皇門使正五品副從五品後攺置內使監禦用監秩皆正三品各設令一人正三品丞二人從三品奉禦正六品典簿正七品皇門官秩正四品門正正四品副從四品春宮門官正副同禦馬司秩正五品司正正五品副從五品尙寶兼守殿尙冠尙衣尙佩尙履尙藥紀事等奉禦秩俱正六品

○召湖廣參政周徳興嶽州參政張彬還建康以張士誠平大會諸將故也

○無錫莫天祐以城降初天祐附張士誠大將軍徐達累遣使諭降天祐俱殺之至是胡廷瑞等率兵攻其城州人張翼知事急率父老往見天祐曰吾民不見天日十二年張氏已就縛縱固守將誰爲況未必能守一城生民存亡皆在今夕願熟慮之天祐沈思良久擲帽於地曰守此城難不如降也翼乃縋城而下詣廷瑞軍請曰無錫本良民不幸居割據中非有心於張氏亦非有心於樹立功業也今明公頓兵城下勢若泰山壓卵孰敢不懼況敢爲之敵乎翼不避萬死特爲生民請命願明公閔之廷瑞喜曰汝誠知利害識去就城不受兵皆汝之力也乃命翼還翼扣城門入告天祐遂出降天祐性凶猛有勇力人稱爲莫老虎壬辰間聚結鄕民以自保張士誠陷常州招天祐不從發兵攻之不勝後士誠受元太尉官天祐乃降於士誠累表爲同僉樞密院事亦覊縻而已至是降

○戊子上禦戟門閱試將士因諭千戶趙宗等曰軍士行伍不可不整進退不可無節𨿽屯營廬舍亦必部伍嚴整遇有調發易於呼召不致失次自今居營者必以總旗爲首小旗次之軍人又次之列屋而居凡有出徵𨿽婦女在家亦得互相保愛臨敵之時亦如前法居則部伍不亂行則進退有節加之將有智謀不戰則已戰則必勝復簡閱騎士弓弩各爲部分諭之曰汝等知弓力乎其力但能至百步百步之外又加五步焉不能入矣故善射者求中於百步之內則弓無敗折之患馭馬亦然其力能至百里百里之外加十里焉則馬力疲矣故善馭馬者常使其力有餘而不盡則馬無蹶傷之失況攻戰之際馬功居多平原曠野馳騁上下無不從志克敵追奔所向無前皆在馬力若不善於調養使其力乏則臨陣之際必至敗事無以成功矣因下令將士不得私乘戰馬及載他物違令者罪之

○己丑朱亮祖駐軍新昌遣指揮嚴徳攻關嶺山寨平之

○大將軍徐達遣人送張士誠至建康士誠在舟中閉目不食至龍江堅臥不肯起舁至中書省相國李善長問之不語已而士誠言不遜善長怒罵之上欲全士誠而士誠竟自縊死賜棺以葬之士誠小字九四泰之白駒場亭民以操舟運鹽爲業少有膂力無賴販鹽諸富家富家多陵侮之或弗酬其直弓兵丘義屢窘辱之士誠憤欲報其讎至正癸巳正月士誠遂與其弟士義士徳士信結壯士李伯昇等十八人殺丘義及所讎富家焚其廬舍延燒民居甚眾自懼獲罪乃入旁近場招集少年謀起兵行至丁溪大姓劉子仁集眾拒之士義中矢死士誠益憤怒決戰子仁眾潰入海士誠遂乘勝攻泰州有眾萬餘克興化結寨於徳勝湖四月元遣待制孫撝鳥馬兒以萬戶告身招之士誠不受命五月攻破髙郵入據之甲午正月朔自稱誠王國號大周攺元天祐元復命丞相脫脫領兵討之久不下會元主以讒角�羊脫脫兵柄貶之於淮安士誠乘隙出兵奮擊元兵大敗乙未淮東饑士誠畱兵守髙郵由通州渡江入福山港陷常熟丙申二月入據平江路攺爲隆平府立樞密院建百司集兵旅以腹心之將徐義徐志堅典親軍李伯昇制軍事幕官韓謙錢輔黃參軍等任謀略相與戮力遂南侵江浙至紹興北踰江淮抵徐州至濟寧之金溝納款於元奉正朔元不得已拜爲太尉士誠𨿽假元名爵實不用其命立參軍府及江浙淮南二省歲甲辰僣稱吳王遣士信遷元江浙丞相達識鐵睦邇於嘉興酖殺之遂縱肆專命擅官爵制度僣擬當是時浙西民物蕃盛儲積殷富士誠兄弟驕侈淫泆懈於政事又暗於斷制權爲文吏所竊然士誠遲重寡言欲以好士要譽士有至者不問賢不肖輙重贈遺輿馬居室無不充足士之嗜利者多往趨之及士信用事疏間舊將奪其兵柄由是上下乖疑不肯用命凡出兵遣將當出者或臥不起邀求官爵美田宅卽厚賜之始起任事至軍則載妓女歌舞日會遊談之士酣宴博奕及喪師失地而歸士誠亦不問或復用爲將其威權不立類如此此其敗也死時年四十七諸弟士徳最優旣被擒死气日以衰士信愚妄不識大體人頗嗤之士誠有二子皆幼城將破時其妻劉氏以白金遺乳媼令負二子逃民間不知所終士誠母曹氏亦頗有智數士誠稱王進號太妃死葬姑蘇南門外王師致伐時上預戒將士勿發其墓吳人感上之仁無不欣悅初士誠用事者黃參軍蔡參軍葉參軍輩迂闊書生不知大計吳中童謠云黃蔡葉作齒頰一夜西風來乾厭至是卒敗果如童謠云士誠旣死上謂羣臣曰張士誠吾本欲生全之但其爲人剛悻無識天命予奪之際豈可以力爭吾初定建康各守境土未嘗有意攻伐彼訹誘吾將士自開兵釁戰鬥連年卒爲我擒使其早能省覺外睦鄰國內撫百姓豈易破之乃驕侈自娛不念民艱其下又無忠謀卒以詭譎取敗其死也吾甚憐之羣臣皆稽首對對曰天生聖智混一彊宇張士誠縱能以謹畏自保𨿽守此一隅終無所成上曰吾昔渡江時所得江東數郡而已陳友諒據上流張士誠爲吾腹心之患一有警報首尾牽制吾居中應之實爲艱難今二人皆爲吾所滅然東南𨿽定而中原尙擾尢當相與戮力未可遽爲自安之計

○辛卯置宣徽院設院使正三品同知正四品院判正五品典簿正七品以尙食尙醴二局隸之局設大使從六品副使從七品以大都督府參議阮崇禮爲院使

○癸巳攺中書省都督府斷事官俱從五品知事俱爲提控案牘省注各行省照磨管勾正八理問所正理問從五品副理問從六品都鎭撫司都鎭撫正五品副鎭撫正六品理問所鎭撫司知事俱爲提控案牘省注

○攺太醫監爲太醫院設院使正三品同知正四品院判正五品典薄正七品仍以太醫監官孫守眞爲院使葛景山爲同知陸惟恭杜天僖爲院判朱亮祖兵至天臺縣尹湯槃以縣降

○乙未上諭羣臣曰大丈夫有志於功業者必親賢以廣徳蓋正直相親則善日聞讒邪相近則惡日染如王保保所信多非正人有傅頴陽者專爲苛察細事甚張威福一僧略不相禮陰譛殺之信讒如此豈持久之道乎爲人上者最忌偏聽所謂偏聽生姦誠有是也信任姦邪假聲勢以濟其愛憎之私何所不至使人離心離徳功業豈能能成立

○丁酉朱亮祖進攻臺州方國瑛出兵拒戰我師擊敗之指揮嚴徳戰死徳采石人乙未從渡江有功升都先鋒丁酉轉管軍總管己亥授金斗翼同知元帥甲辰轉統軍元帥累功升海寧衛指揮同知至是中矢死

○戊戌上遣使以書送元宗室神保大王及黑漢等九人於元主曰曩者天棄金宋歷數在殿下祖宗故以韃靼部落起事沙漠入中國與民爲主傳及百年至於殿下海內兵興豪傑紛起擾亂中原邑裏蕭條縱有遺民又處朝秦暮楚之時民庶之不安已十七載矣如予者父母生於元初定天下之時彼時法度嚴明使愚頑畏威懷徳彊不淩弱眾不暴寡在民則父父子子夫夫婦婦各安其生惠莫大焉古者帝王混一止乎中原四夷不治惟殿下之祖宗四海內外殊方異類盡爲土彊亙古所無豈意辛卯之年妖人橫起不三四年間海內海外勢如瓦角�羊殿下屢嘗命將徵伐國勢日衰妖气愈盛遂令故將大臣服毒而歿臨陣而陷十常八九如以義旗而興爲將者李察罕張思道李思齊𨿽能殄滅妖寇功已髙權已重豪傑之志在焉殿下不能誰何尢甚於妖人之作亂也蓋其心不異曹操奉漢獻帝於許下殿下豈不知之前妖人之作亂權臣之跋扈非妖人易於作亂權臣易於跋扈此蓋殿下不能體祖宗所爲故天將棄之如棄金宋之時事不可救予本庶民因亂起兵保障鄕裏官軍隔絕遂爲眾所推戴數年以來因輯眾撫有江東兩浙湖湘兩淮漢沔江西嶺廣人各生理近殄滅反側張士誠於彼得神保天王及黑漢等九人昔殿下祖宗滅金宋蕩除其宗室親王駙馬盡行殄滅亦何忍也將謂已王天下有萬世之永時運在天豈由人乎今我則不然所獲元氏子孫悉皆放歸望殿下思祖宗之傳以善待之不悉又以書遺擴廓帖木兒曰曩者累遣使皆被拘畱未審合下雅意若何今都事李節思歸特遣人送去所拘使者亦望發還方今天下豪傑如萌芽之發尙未長成合下如存大義宜整師旅聽命於朝令四境貢賦入京或時赴朝廷與君共謀大事以安天下可也不然名爲臣子而朝廷之權專於軍門縱此心自以爲忠安能免於人議若猶豫不決恐變生部屬事有難言合下果忠於君當以赤心事之若有他圖速宜堅兵以固境土予近於九月初八日削平姑蘇張氏江南已定東連天海西抵巴蜀南及嶺廣止有閩中一區已遣偏師徵討旦夕必下卽目諸軍屯駐在內居間養銳合下如欲借力但遣一使至卽時調發應援薄有金織文綺四端用見遠意

○遣使以織金龍衣並彩叚十二端遺陳州譚右丞

○己亥沂州王宣遣其副樞苗芳來謝過上命鎭撫候正紀往報之

○辛丑命於泗州靈壁取石制磬湖州采桐梓制琴瑟

○平吳師還論功行賞召右相國李善長左相國徐達平章常遇春都督馮宗異平章湯和胡廷瑞右丞廖永忠左丞華髙都督康茂才都督副使張興祖梅思祖參政薛顯趙庸曹良臣及各衛指揮千百戶於戟門封善長爲宣國公達爲信國公遇春爲鄂國公達彩叚表裏十一匹遇春十匹廷瑞宗異各九匹和良臣各八匹永忠髙茂才各七匹顯庸興祖思祖各六匹指揮人五匹千戶人四匹百戶人三匹軍人米一石鹽十斤上諭諸將曰自兵興以來天下豪傑紛起予將兵渡江賴上天之靈將士之力拓地開疆削平敵國如陳友諒兵眾地大已先摧滅張士誠兵彊積富今亦就擒非爾將士用命何以致此今論功行賞以報勞勩如王國寶等歿於王事而不得與吾甚惜之自古帝王多以徵戰而得天下皆有名世之將以佐輔之爾等今日之功亦何忝於古之名將乎但從軍在外與經營布置在內者任𨿽不同其勞則一馮宗異畱守京城軍府之事獨任其勞亦宜受賞然江南旣平當北定中原以一天下毋狃於暫安而忘永逸毋足於近功而昧遠圖大業垂成更須努力達等頓首曰臣等叨承主上成算幸獲成功敢不益盡心以圖尺寸明日達等入謝上語之曰公等還第置酒爲樂否對曰荷主上恩徳皆置酒相慶上曰吾寧不欲置酒與諸將爲一日之歡但中原未平非宴樂之時公等不見張氏所爲乎終日相與酣歌逸樂今竟何如宜深戒之朱亮祖兵克臺州方國瑛奔黃巖初國瑛聞王師至卽欲遁去會其都事馬克讓自慶元還言國珍方治兵爲城守計勸國瑛勿去國瑛始約束將士乘城拒守然士卒懷懼往往有逃潰者我師攻之急國瑛度力不能禦以巨艦載妻子夜出興善門走黃巖亮祖入其城遂徇下仙居諸縣

○壬寅上視朝戟門召浙西來歸諸將諭之曰汝等舊事張氏爲將領兵計窮勢屈始降於我吾待以厚恩列於將校汝等知其然乎吾明告汝等吾所用諸將多濠泗汝頴壽春定遠諸州之人勤苦儉約不知奢侈非比浙江富庶耽於逸樂汝等亦非素富貴之家一旦爲將握兵多取子女玉帛非禮縱橫今旣歸於我當革去舊習如吾濠泗諸將庶可以保爵位人莫不慕富貴然致富貴易保富貴難汝等誠能盡心效職從大軍除暴平亂使大業早定非獨己受富貴子孫亦得以世享其福若肆志一時慮不顧後𨿽暫得快樂旋復喪敗何足爲眞富貴乎此皆汝等所親見者不可不戒也諸將皆頓首受命而退

○癸卯新內成正殿曰奉天殿前爲奉天門殿之後曰華蓋殿華蓋殿之後曰謹身殿皆翼以廊廡奉天殿之左右各建樓左曰文樓右曰武樓謹身殿之後爲宮前曰乾淸宮後曰坤寧宮六宮以次序列焉周以皇城城之門南曰午門東曰東華西曰西華北曰玄武制皆朴素不爲雕飾上命博士熊鼎編類古人行事可爲鑑戒者書於壁間又命侍臣書大學衍義於兩廡壁間上曰前代宮室多施繪畫予用此以備朝夕觀覽豈不愈於丹靑乎是日有言瑞州出文石琢之可以甃地上曰惇崇儉朴猶恐習奢好華羙豈不過侈爾不能以節儉之道事予乃導予以侈麗夫豈予心哉但構爲宮室已覺作者之勞況遠取文石能不厲民乎言者大慚而退

○置金吾左金吾右虎賁左虎賁右及興化和陽廣陵通州天長懷遠崇仁長河神策等衛尋攺金吾左右爲金吾前後二衛羽林衛爲羽林左右二衛

○上謂中書省臣曰軍中士卒多有因戰鬥而傷殘者旣不可備行伍今新宮成宮外當設備禦可於宮墻外周圍隙地多造廬舍令廢疾者居之晝則治生夜則巡警因給糧以贍之使得有所養也

○是月楚國公廖永安之喪至自蘇州上迎祭於郊其文曰惟靈賦質忠純夙稱勇敢念昔開基之始汝方保禦巢湖不待諭言卽通誠款旣而大集舟艦力贊渡江鼓棹洪濤奮身勇進是用大啟疆土克壯皇猷佐命之勛汝固不少夫何禍生不虞陷沒敵境予之痛悼於玆有年今者剪除殘孽浙右悉平卽命有司返汝靈柩惜汝不見國家永昌而猶以汝獲歸葬爲少慰也嗚呼有功而不享其報有才而不盡其用股肱之義寧不盡傷式奠於郊用宣予意汝其歆之

○上謂太史令劉基學士陶安曰張氏旣滅南方已平宜致力中原平一天下基對曰土宇日廣人民日眾天下可以席捲矣上曰土不可以恃廣人不可恃眾吾起兵以來與諸豪傑相逐每臨小敵亦若大敵故致致勝今王業垂就中原𨿽板蕩豈可易視之苟或不戒成敗系焉基曰近滅張氏彼聞而膽落乘勝長驅中原孰吾禦者所謂迅雷不及掩耳上曰深究事情方知通變彼方犄角相爲聲援豈得遽雲長驅必憑一戰之功乃乘破竹之勢若謂天下可以徑取他人先得之矣且嘗觀之彼有可亡之機而吾執可勝之道必加持重爲萬全之舉豈可驕忽以取不虞也大明太祖聖神文武欽明啟運俊徳成功統天大孝髙皇帝實錄卷之二十五

二十九﹑大明太祖髙皇帝實錄卷之二十六

吳元年冬十月甲辰朔遣起居注吳林魏觀等以幣帛求遺賢於四方

○乙巳置蘇州衛指揮使司

○徙蘇州富民實濠州

○上禦戟門與給事中吳去疾等論政務因謂之曰吾以布衣起兵與今李相國徐相國湯平章皆鄕裏所居相近遠者不過百里君臣相遇遂成大功甚非偶然今掃除羣雄撫有江南免離亂之苦每終夜思之不能安枕人心難安而易動事機難成而易壞苟撫之失宜施之不當亂由是生今中原未平正焦勞之日豈能坐守一方而忘遠慮乎正當練兵選將平定中原諸將小心忠謹者惟徐達聽受吾言可任斯寄常遇春果勇有爲可以佐之其餘或爲偏裨或以守城皆有可用之才天若輔吾諸將足以了之去疾對曰知臣莫若君主上知人善任使平定之功不難矣

○丙午命百官禮儀俱尙左攺右相國爲左相國左相國爲右相國余官如之

○升湖廣行省參政楊璟爲湖廣行省平章政事階榮祿大夫仍於荊州分省署事

○定國子學官制祭酒正四品司業正五品博士正七品典簿正八品助教從八品學正正九品學錄從九品典膳省注升博士許存仁爲祭酒劉承直爲司業學錄蘇伯衡爲學正以陳世昌署典簿陳宗義署博士髙暉署助教張溥爲學錄

○攺太史監爲院設院使正三品同知正四品院判正五品五官正正六品典簿雨晹司時序郎紀候郎正七品靈臺郎保章正正八品副從八品掌歷管勾從九品以太史監令劉基爲院使上謂侍臣曰吾自起兵以來凡有所爲意向始萌天必垂象示之其兆先見故常加儆省不敢逸豫侍臣曰天髙在上其監在下故能修省者蒙福不能者受禍上曰天垂象所以警乎下人君能體天之道謹而無失亦有變災而爲祥者故宋公一言熒惑移次齊侯暴露甘雨應期災祥之來𨿽曰在天實由人致也

○朱亮祖兵至黃巖州方國瑛燒廨宇民居遁海上守將哈兒魯降

○辛亥置長淮衛指揮使司於臨濠

○賞克蘇州將士有功者米有差先是王師攻蘇州閶門胥門之戰大將軍徐達定賞格出印帖付獲功者至是師還奏之命悉依所定格給之

○上敕禮官曰自古忠臣義士捨生取義身歿而名存有以垂訓於天下後世若元右丞余闕守安慶屹然當南北之衝援絕力窮舉家皆死節義凜然又如江州總管李黼身守孤城力抗彊敵臨難死義與闕同轍自昔忠臣義士必見褒崇於後代蓋以勵風教也宜令有司建祠肖像歲時祀之

○壬子置禦史臺及各道按察司禦史臺設左右禦史大夫從一品禦史中丞正二品侍禦史從二品治書侍禦史正三品殿中侍禦史正五品經歷從五品都事正七品照磨管勾正八品察院監察禦史正七品各道按察司按察使正三品副使正四品僉事正五品經歷正七品知事正八品照磨正九品以湯和爲左禦史大夫鄧愈爲右禦史大夫劉基章溢爲禦史中丞文原吉範顯祖爲治書侍禦史安慶爲殿中侍禦史錢用壬爲經歷何士弘吳去疾等爲監察禦史基仍兼太史院使上諭之曰國家新立惟三大府總天下之政中書政之本都督府掌軍旅禦史臺糾察百司朝廷紀綱盡系於此而臺察之任實爲淸要卿等當思正己以率下忠勤以事上蓋己不正則不能正人是故治人者必先自治則人有所瞻仰毋徒擁虛位而漫不可否毋委靡因循以縱姦長惡毋假公濟私以傷人害物詩云剛亦不吐柔亦下茹此大臣之體也卿等勉之又諭禦史大夫湯和曰卿以武臣而位處文職當求儒者講論自古人臣立身行己事君治人之道盡心所事以成功業他日名書史冊垂耀千載豈不美哉和頓首謝

○命放廣徳府民義四百六十人歸農初廣陽建平等縣驗丁出兵謂之民義以守廣徳至是上聞其妨農悉放罷之

○癸丑置定遠衛親軍指揮使司以龐龍戈預爲指揮僉事

○命禦史大夫湯和爲徵南將軍僉大都督府事吳禎爲副將軍帥常州長興宜興江陰諸軍討方國珍於慶元上諭之曰爾等奉辭討罪毋縱殺戮當如徐達下姑蘇平定安輯乃副吾所望也

○右禦史大夫鄧愈等各言便宜事上覽之謂愈等曰治天下當先其重且急者而後及其輕且緩者今天下初定所急者衣食所重者教化衣食給而民生遂教化行而習俗美足衣食者在於勸農桑明教化者在於興學校學校興則君子務徳農桑舉則小人務本如是爲治則不勞而政舉矣今卿輩所言皆國家不可闕者但非所急卿等國之大臣於經國之道庇民之術尙當爲予盡心焉

○甲寅復遣使檄諭溫臺慶元之民曰慶元方國珍始由海上細民因元失政首倡禍亂盜據三郡兄弟子侄僞列官曹肆其貪虐爲民巨害昔常遣人納降吾念爾民之故卽許之不疑彼懷姦匿詐旋卽背叛交構閩寇犯我邊疆故命師往討罪止方氏其他士民有詿誤者皆非本情毋妄致疑各歸本業有能仗義擒斬魁黨來歸者吾爵賞之

○命中書省定律令以左丞相李善長爲總裁官參知政事楊憲傅瓛禦史中丞劉基翰林學士陶安右司郎中徐本治書侍禦史文原吉範顯祖經歷錢用壬監察禦史盛原輔吳去疾趙麟崔永泰張純誠謝如心大理卿周禎少卿劉惟敬大理丞周湞評事陳敏孫忠按察使李詳潘黼滕毅僉事程孔昭傅敏學王藻逯永貞張引吳彤爲議律官初上以唐宋皆有成律斷獄惟元不仿古制取一時所行之事爲條格胥吏易爲姦獘自平武昌以來卽議定律至是臺諫已立各道按察司將巡歷郡縣欲頒成法俾內外遵守命善長等詳定諭之曰立法貴在簡當使言直理明人人易曉若條緒繁多或一事而兩端可輕可重使姦貪之吏得以夤緣爲姦則所以禁殘暴者反以賊良善非良法也務求適中以去煩獘夫网密則水無大魚法密則國無全民卿等宜盡心參究凡刑名條目逐日來上吾與卿等面議斟酌之庶可以爲久遠之法

○乙卯上謂臺憲官劉基章溢周禎等曰紀綱法度爲治之本所以振紀綱明法度者則在臺憲凡揭紀綱法度以示百司猶射者之有正鵠也百司庶職操弓矢以學射者於臺憲乎取法故審已不可以不愼苟不知其本察於小物而昧於大體終非至正之道爾等執法上應天象少有偏曲則紀綱法度廢壞而民不得其安況或深文以爲能苛察以爲智若寗成郅都周興來俊臣之徒巧詆深文恣爲酷虐終亦不免若於公陰徳子孫乃致貴顯天道昭然深可畏也

○丙辰遣使以書諭元將李思齊張思道曰曩者元君失駁天下土崩羣雄欲成霸功者甚眾然處非其地徒擾擾以傷民今十有七年矣功業之建槪乎無聞邇者吾將軍傅友徳守徐州師次中灤獲王保保部將始知二公割據秦中而王氏亦已守之三分其險數年之間民無一定之歸使人旁觀似無智者以吾料之非智不足也患在因循假元君之舊號決智不速而使民橫遭塗炭耳區區𨿽昧於見聞然常與髙明長者才能之士論訪海內形勢天運去畱之幾頗知一二況人之常言天道所助者在徳地利可據者在險今百二山河二公割據不相上下必欲相爲犄角分富貴於其中恐可保其暫未可保其終也今吾不畏二公之怒直辭相告二公當揣其福徳威力足慰民望者推一人爲尊撫定關中以一民心擁精兵守要害虎視太行之東大河南北使君尊於上公卿將相各安於下家樂其業人全其生不亦可乎若乃各據一隅以殺戮相髙𨿽快志一時必有不測之禍脫有不虞身名俱滅比之屈節揣分尊朋友有徳者爲君已爲公卿將相永保功名富貴其賢不肖豈不大相遠哉吾若以用兵爭彊之事相告使二公彼此角力以決雌雄是秦民未有休息之日終非賢人君子知天運者之所爲今以相尊相讓之事告二公者蓋欲休兵息民爲二公之福不淺也二公當度之揣之其勢其徳可尊者誰苟爲不然鷸蚌相持漁者獲利悔將無及

○丁巳上宴功臣於西樓旣罷諭諸將曰自古豪傑開基創業非用賢能何以集事吾起於布衣賴諸將相化家爲國但累歲徵伐跋涉戎馬間其勞甚矣近討張氏始不復親行陣大將軍達平章遇春等能出死力擒王縛將以成厥功爲一代之元勛光著史冊名垂不朽吾推心腹以任之彼竭心膂以報吾上下一心故能至此往年陳友諒旣滅惟誅其首惡余有才者悉用之豈但待以不死𨿽剖心與語而終自懷疑間有英傑一見與語卽復輸心出入左右侍之如一無間新舊使反側自安又若張氏之臣不思爲國盡力惟貪金帛子女以肥其家一旦摧敗萬事瓦解此近事明鑑也及張氏旣滅惟大將軍於貨寶無所取婦女無所近其深謀遠略蓋謂中原未平民未蘇息豈可遽恃爲安乎爾等當如大將軍所存共圖大勛康濟宇內於是諸將皆頓首謝

○戊午考正四廟雅樂命協律郎冷謙校定音律及編鐘編磬等器

○思州宣慰使田仁厚遣其鎭撫田謹晉貢馬及方物

○庚申上以書諭元守陳州譚右丞曰吾觀古昔豪傑之士有出於畎畝者有出於市廛者有出於衣冠之冑者或得事明主則功施社稷名垂靑史蓋豪傑之人奮臂昏暴之世其得天眷福盛者爲君其得所歸有能者爲將故能濟世安民慶及子孫吾聞將軍起自淮西亦農耳因時多事以勇名達於四方若大展其能何所不至惜乎近年以來坐守陳州未遂其志蓋陳州之兵不足以稱將軍之用陳州之民不足以供將軍之費使人聞之深爲嘆惜夫以熊虎之將而淹滯於荒殘之地況今正當立志之時而乃尙聽無志之士約束古之豪傑果如是乎將軍必能有以自處書至宜悉此意

○上將命諸將北伐謂信國公徐達等曰自元失其政君昏臣悖兵戈四興民墜塗炭予與諸公仗義而起初爲保身之謀冀有奠安生民者出豈意大難不解爲眾所附乃率眾渡江與羣雄相角逐遂平陳友諒滅張士誠閩廣之地將以次而定尙念中原擾攘人民離散山東則有王宣父子狗偸鼠竊反側不常河南則有王保保名𨿽尊元實則跋扈擅爵專賦上疑下叛關隴則有李思齊張思道彼此猜忌勢不兩立且與王保保互相嫌隙元之將亡其機在此今欲命諸公北伐計將何如鄂國公常遇春對曰今南方已定兵力有餘直搗元都以我百戰之師敵彼久逸之卒挺竿而可以勝也都城旣克有破竹之勢乘勝長驅余可建瓴而下矣上曰元建都百年城守必固若如卿言懸師深入不能卽破頓於堅城之下饋餉不繼援兵四集進不得戰退無所據非我利也吾欲先取山東撤其屏蔽旋師河南斷其羽翼拔潼關而守之據其戶檻天下形勢入我掌握然後進兵元都則彼勢孤援絕不戰可克旣克其都鼓行而西雲中太原以及關隴可席捲而下諸將皆曰善上顧謂信國公徐達曰兵法以廟算勝者得算多也卿其識之

○癸亥定樂舞之制樂生用道童如故舞生以軍民俊秀子弟爲之文武各六十四人文生唐帽紫大袖袍執羽籥武生唐帽絳大袖袍執干戚俱革帶皂靴尋攺用襆頭緋紫袍靴帶仍舊

○甲子命中書右丞相信國公徐達爲徵虜大將軍中書平章掌軍國重事鄂國公常遇春爲徵虜副將軍率甲士二十五萬由淮入河北取中原又命中書平章胡廷瑞爲徵南將軍江西行省左丞何文輝爲副將軍率安吉寧國南昌袁贛滁和無爲等衛軍由江西取福建以湖廣參政戴徳隨徵湖廣平章楊璟左丞周徳興參政張彬率武昌荊州益陽常徳潭嶽衡澧等衛軍取廣西上召諸將諭之曰徵伐所以奉天命平禍亂安生民故命將出師必在得人今諸將非不健斗然能持重師有紀律戰勝攻取得爲將之體者莫如大將軍達當百萬之眾勇敢先登摧鋒陷陣所向披靡莫如副將軍遇春然吾不患遇春不能戰但患其輕敵耳吾前在武昌親見遇春才遇數騎挑戰卽輕身赴之彼陳氏如張定邊者何足稱數尙據城指揮遇春爲大將顧與小校爭能甚非所望切宜戒之若臨大敵遇春須領前鋒或敵勢彊則遇春與參將馮宗異分爲左右翼各將精銳以擊之右丞薛顯參政傅友徳皆勇略冠諸軍可各領一軍使當一面或有孤城小敵但遣一將有膽略者付以總制之權皆可成功達則專主中軍策勵羣帥運籌決勝不可輕動古云將在軍君不與者勝汝等其識之又諭達曰閫外之事汝實任之玆行必自山東次第進取山東古云十二山河之地師行之際須嚴部伍明分數一眾心審進退之機適通變之宜使戰必勝攻必取我虛而彼實則避之我實而彼虛則擊之將者三軍之司命立威者勝任勢者彊威立則士用命勢重則敵不敢犯吾常與諸豪傑並驅觀其取敗者未有不由威不立而勢輕也汝其愼之諭友徳曰此行汝當努力昔漢髙祖與項羽爭衡彭越宣力於山東今用師自山東始汝其勉之諭廷瑞曰汝以陳氏丞相來歸事吾數年忠實無過故命汝總兵往取福建何文輝爲爾之副湖廣參政戴徳從汝調發二人皆吾親近之人勿以此故廢軍政凡號令徵戰一以軍法從事吾昔微時在行伍中見將統禦無法心竊鄙之及後握兵柄所領一軍皆新附之士一日驅之野戰有二人犯令卽斬以徇眾皆股栗莫敢違吾節度人能立志何事不可爲聞汝往年常攻閩中必深知其地裏險易今總大軍進徵凡攻圍城邑必擇便利可否爲之進退無失機宜克定之功全賴於汝文輝初爲上養子賜姓朱氏至是復何姓

○是日上親祭上下神祗於北門之七里山祝曰元君失道天下兵興豪雄割據角逐無治民之方而有損民之患予甚憫之自帥師渡江以來撫定江東豫章各處山寨亦就殄除遂平陳友諒滅張士誠今則東連滄海西抵峽口南有湖湘北有兩淮兼跨中原民人𨿽未獲享治安之樂然揆十年之前此地之內稱帝者三稱王者二及諸豪彊深溝髙壘掊斂殘虐則今日之民已無向者之苦料其事體終歸於一近因姑蘇班師諸軍日集金陵皆言中原廣西福建擾攘未已民有倒懸之急予畏天命必當拯救今命諸將分道率師徵討未知上天之心奚鑑山川之神奚助是以兵行不敢不告祝畢上復大召諸將士諭之曰今命爾諸將各率所部以定中原汝等師行非必略地攻城而已要在削平禍亂以安生民凡遇敵則戰若所經之處及城下之日勿妄殺人勿奪民財勿毀民居勿廢農具勿殺耕牛勿掠人子女民間或有遺棄孤幼在營父母親戚來求者卽還之此陰隲美事好共爲之復諭璟等曰南方之地皆入版圖惟淮北山東尙未寧一兩廣八閩尙未歸附已命丞相徐達平章常遇春等北定中原平章胡廷瑞等分道南徵以取八閩俟八閩旣定就以其師航海趨廣東故命爾等率荊湘之眾進取廣西兩軍合勢何徵不克何堅不摧爾其務靖亂止暴撫綏順附使遠人畏服懋建乃勛毋替予命諸將皆頓首受命各引兵發

○乙丑上遣世子標次子樉往臨濠謁陵墓因諭之曰世稱商髙宗周成王爲賢君者汝知之乎髙宗舊勞於外知民疾苦成王早聞無逸之訓知稼穡之艱難故其在位不敢暇逸能修勤儉之政爲商周令主今汝諸子生於富貴未涉艱難人情習於宴安必生驕惰況汝他日皆有國有家不可不戒今使汝等於旁近郡縣遊覽山川經歷田野因道途之儉易以知鞍馬之勤勞觀小民之生業以知衣食之艱難察民情之好惡以知風俗之美惡卽祖宗陵墓之所訪求父老問吾起兵渡江時事識之於心以知吾創業之不易也於是命中書擇官輔導以行凡所遇郡邑城隍及山川之神皆祭以少牢世子至太平府訪陳迪家賜白金五十兩以初誕其家也至臨濠以上意告祭皇祖考妣皇考妣諸陵及皇兄皇姊其文曰惟我祖宗積徳深厚始由泗郡遷居鐘離益衍徳澤日見昌隆至於眇躬上承餘慶因元末兵亂倡義於鄕南渡江左自始至今十有六年重荷先庇肇啟疆土每思鞠育深恩難報兄姊同气親義在懷又念長子年甫十三次子年甫十二生長江南未至鄕裏玆特命其拜掃先陵敬陳薦奠以表孝思追想音容昊天罔極

○丙寅檄諭齊魯河洛燕薊秦晉之人曰自古帝王臨禦天下中國居內以制夷狄夷狄居外以奉中國未聞以夷狄居中國治天下者也自宋祚傾移元以北狄入主中國四海內外罔不臣服此豈人力實乃天授彼時君明臣良足以綱維天下然達人志士尙有冠屨倒置之嘆自是以後元之臣子不遵祖訓廢壞网常有如大徳廢長立幼泰定以臣弒君天歷以弟酖兄至於弟收兄妻子烝父妾恬不爲怪其於父子君臣夫婦長幼之倫瀆亂甚矣夫人君者斯民之宗主朝廷者天下之本根禮義者禦世之大防其所爲如彼豈可爲訓於天下後世哉及其後嗣沈荒失君臣之道又加以宰相專權憲臺報怨有司毒虐於是人心離叛天下兵起使我中國之民死者肝腦塗地生者骨肉不相保𨿽因人事所致實天厭其徳而棄之之時也古云胡虜無百年之運驗之今日信乎不謬當此之時天運循環中原气盛億兆之中當降生聖人驅逐胡虜恢復中華立綱陳紀救濟斯民今一紀於玆未聞有濟世安民者徒使爾等戰戰兢兢處於朝秦暮楚之地誠可矜憫方今河洛關陜𨿽有數雄忘中國祖宗之姓反就胡虜禽獸之名以爲美稱假元號以濟私恃有眾以要君憑陵跋扈遙制朝權此河洛之徒也或眾少力微阻兵據險賄誘名爵志在養力以俟釁隙此關陜之人也二者其始皆以捕妖人爲名乃得兵權及妖人旣滅兵權已得志驕气盈無復尊主庇民之意互相吞噬反爲生民之巨害皆非華夏之主也予本淮右布衣因天下亂爲眾所推率師渡江居金陵形勢之地得長江天塹之險今十有三年西抵巴蜀東連滄海南控閩越湖湘漢沔兩淮徐邳皆入版圖奄及南方盡爲我有民稍安食稍足兵稍精控弦執矢目視我中原之民久無所主深用疚心予恭天成命罔敢自安方欲遣兵北逐羣虜拯生民於塗炭復漢官之威儀慮民人未知反爲我讎挈家北走陷溺尢深故先諭告兵至民人勿避予號令嚴肅無秋毫之犯歸我者永安於中華背我者自竄於塞外蓋我中國之民天必命中國之人以安之夷狄何得而治哉予恐中土久污膻腥生民擾擾故率羣雄奮力廓淸志在逐胡虜除暴亂使民皆得其所雪中國之恥爾民其體之如蒙古色目𨿽非華夏族類然同生天地之間有能知禮義願爲臣民者與中夏之人撫養無異故玆告諭想宜知悉

○丁卯大將軍徐達等師至淮安明日遣人往沂州以書諭王宣父子使來降

○己巳上以大軍進取中原恐王保保弟脫因帖木兒乘吾大舉潛師竊發侵擾邊民乃命中書省臣遣人戒飭廬州安丰陸安濠泗蘄黃襄陽各處守將嚴兵備守

○湖廣行省遣千戶蔡添祿率兵取寶慶新化縣擊元將麻周破之獲其部將李八等三十四人送京師

○參政朱亮祖自黃巖進兵溫州陳於城南七里方國珍部將率兵拒戰我師擊敗之破其太平寨追北至城下斬首六十餘級獲馬八十匹餘兵奔入城亮祖復遣指揮張俊湯克明攻其西門徐秀攻東門指揮柴虎將遊兵往來應援晡時克其城獲其員外郎劉本方明善先已挈其妻子遁去亮祖入城撫諭其民分兵徇瑞安樞密同僉謝伯通以城降

○辛未沂州王信旣得大將軍書乃遣使納款具奉表賀平張士誠其略曰天地覆載日月照臨共仰無私之化江漢朝宗星辰拱北同知有徳之歸矧玆鹺氓敢干國紀恭惟殿下克寬克仁乃文乃武初徵自葛來蘇紹於商書以伐崇墉致附隆於周雅神人交贊遐邇同歡臣信等仰戴威光欣逢盛事執玉帛者萬國慶大會於塗山舞干羽於兩階熙重明於衢室表至上遣徐唐臣李侍儀李少卿等往沂州授信爲榮祿大夫江淮行中書省平章政事麾下官將皆仍舊職所部軍馬令悉聽徵虜大將軍節制且以書諭之曰惟古豪傑之士天下擾攘之秋集羣眾以鷹揚據一方而虎視然遇眞主者出遂知天命所歸乃披露其誠歸於有徳如竇融獻河西之地於漢李勣歸黎陽之眾於唐能達時務之機故享富貴之福名昭史冊世謂英賢惟爾父子久據沂州近使苗副樞來通附順之忱吾遣侯正紀往答殷勤之意兩旬已過一介未還且慮天將攺物元政不綱誰能霖雨以蘇民方見龍蛇之起陸拯此塗炭責實在予爰命徵虜大將軍徐達副將軍常遇春統率大軍水陸並進往戡眾亂平定中原方我師之出適爾使復來攄情悃於表詞納版圖於我國豈非感天地之神明成風雲之慶會哉予嘉汝義終始不忘汝其一徳輔濟蒼生更爲悉爾兵力用討鄰封以廣海岱之區益我職方之典毋使融勣之功獨擅漢唐之美共保富貴同我永昌時信與其父宣陰持兩端外𨿽請降內實修備上知之乃遣人密諭大將軍徐達曰王信父子反覆不可遽信宜勒兵趍沂州以觀其變如王信父子開門納款卽分兩衛軍守其地信父子及部將各同家屬遣至淮安若益都濟寧濟南俱下各令信軍五千及我軍萬人守之其餘軍馬分調於徐邳各州守城然後發遣其家屬與居惟土兵勿遣分調之後仍選其馬步精銳者從大軍北伐苟閉門拒守卽攻之

○壬申世子等還自臨濠

○立茶陵衛指揮使司大明太祖聖神文武欽明啟運俊徳成功統天大孝髙皇帝實錄卷之二十六三十﹑太祖髙皇帝實錄卷之二十七

吳元年十一月癸酉朔朱亮祖率舟師襲敗方明善於樂淸之盤嶼追至楚門海口遣百戶李徳招諭之

○乙亥夏主明昇遣使者鄧良叟來聘命良叟從大將軍徐達軍觀所下城邑

○丙子大將軍徐達師次下邳遣都督同知張興祖將宣武等衛軍往徐州進取山東諸州縣

○戊寅上閱漢書謂侍臣曰漢髙帝以追逐狡兔比武臣發蹤指示比文臣譬諭𨿽切而語則偏重朕謂建立基業猶構大廈剪伐斵削必資武臣藻繪粉飾必資文臣用文而不用武是斧斤未施而先加黝堊用武而不用文是棟宇已就而不加塗塈二者均失之爲天下者文武相資庶無偏陂

○己卯大將軍徐達兵至楡行鎭元僉院酈毅鎭撫孫惟徳等降達令黃蓬張千戶守之

○庚辰平章韓政師次梁城元同知樞密院盧斌僉院程福等率眾降是日徐唐臣等至沂州

○辛巳徵南將軍湯和克慶元先是和兵自紹興渡曹娥江進次余姚降其知州李樞及上虞縣尹沈煜遂進兵慶元城下攻其四門府判徐善等率官屬耆老自西門出降方國珍驅部下乘海舟遁去和率兵追之國珍以眾逆戰我師擊敗之斬首及溺死者甚眾擒其僞副樞方惟益元帥戴廷芳等獲海舟二十五艘馬四十一匹國珍率餘眾入海和還師慶元徇下定海慈溪等縣得軍士二千人戰艦六十三艘馬二百餘疋銀印三銅印十六金牌二錢六千九百餘錠糧三十五萬四千六百石

○壬午沂州王宣叛大將軍徐達引兵進討克之先是上以宣來降故遣徐唐臣等往諭之令以兵從大將軍徵討唐臣等至宣意不欲行乃令其子信密往莒密等州募兵爲備禦計而遣其員外郎王仲剛及信妻父老馮等詐來犒師以緩我兵大將軍徐達受而遣之仲剛等旣還宣卽以兵夜劫徐唐臣等欲殺之眾亂唐臣得脫走達軍達聞之卽日率師徑抵沂州營於北門達猶欲降之復遣梁鎭撫往說宣宣使其郎中常某出見梁於西門梁謂之曰我卽張氏義子蚤降故得至今日王平章不降何待常歸語宣宣使迎梁入謂曰吾降吾降梁旣還報達宣復閉門拒守達怒遂進攻分軍營其南門都督馮宗異令軍士開壩放水明日達督軍急攻其城宣待信募兵未還自度不能支甲申乃開西門以元所授沂國公印及子信宣命出降達令宣爲書遣鎭撫孫惟徳招降信信不從殺孫鎭撫與其兄仁走山西於是王�睪州右丞趙蠻子莒州周黻海州馬驪及沭陽日照贛楡諸縣並隨信將士皆相繼來降達以宣反覆並怒其子殺孫鎭撫遂執宣杖而戮之並戮王仲剛常郎中等命指揮韓溫守沂州

○乙酉定大都督府及各衛官制大都督府左右都督正一品同知都督從一品副都督正二品僉都督從二品參議正四品經歷斷事官從五品都事正七品照磨從七品內外各衛指揮使司僉事宿衛鎭撫從四品各衛鎭撫從五品千戶所鎭撫從六品各衛知事正八品宿衛知事從八品斷事官提控案牘省注余官仍舊

○定鹽運司使爲正三品同知正四品副使正五品運判正六品經歷正七品知事正八品照磨綱官正九品鹽場司令從七品司丞從八品百夫長省注

○以大都督府副使康茂才爲都督府同知鷹揚衛指揮使郭子興天策衛指揮使陳徳並爲僉都督

○定起居注給事中爲正五品

○戊子元沂水守將張云翰遣人送款於徐達

○己丑湯和等旣下溫臺慶元方國珍遁入海島上乃命中書平章廖永忠爲徵南副將軍帥師自海道會和討之祭海上諸神曰近命禦史大夫湯和爲徵南將軍領兵取慶元溫臺等郡今復遣中書平章廖永忠爲之副往慶元招撫軍民惟玆軍士未嘗涉海玆經海上惟神鑑之

○方國瑛遣經歷郭春及其子文信詣朱亮祖納款

○庚寅遣使諭大將軍徐達等曰聞將軍已下沂州未知勒兵何向如向益都當遣精銳將士於黃河扼衝要斷其援兵使彼外不得進內無所望我軍勢重力專可以必克若未下益都卽宜進取濟寧濟南二城旣下益都山東勢窮力竭如囊中之物可不攻而自下矣然兵難遙度隨機應變尢在將軍時金火二星會於丑分望後火逐金過齊魯之分占曰宜大展兵威故有是諭

○壬辰方國珍部將徐元帥李僉院等率所部詣湯和降國珍見諸將皆叛不得已於是亦遣郎中承廣員外郎陳永奉書於和乞降已而又遣其子明完明則從子明鞏等納其省院及諸司銀印銅印二十六並銀一萬兩錢二千緡於和

○以翰林侍講學士朱升年老免朝謁

○甲午上沐浴出觀圜丘顧爲起居注熊鼎等曰此與古制合否對曰小異也上曰古人於郊掃地而祭器用匏陶以示儉朴周有明堂其禮始備今予創立斯壇𨿽不必盡合古制然一念事天之誠不敢頃刻怠矣鼎曰主上創業之初首嚴郊丘之祀旣斟酌時宜以立一代之制又始終盡其誠敬此誠前代之所未及上曰郊祀之禮非尙虛文正爲天下生靈祈福予安敢不盡其誠時世子從行上因命左右導之徧歷農家觀其居處飲食器用還謂之曰汝知農之勞乎夫農勤四體務五榖身不離畎畝手不釋耒耜終歲勤動不得休息其所居不過茅茨艸榻所服不過練裳布衣所飲食不過菜羹糲飯而國家經費皆其所出故令汝知之凡一居處服用之間必念農之勞取之有制用之有節使之不至於饑寒方盡爲上之道若復加之橫斂則民不勝其苦矣故爲民上者不可不體下情復指道傍荊楚謂之曰古者用此爲朴刑蓋以其能去風𨿽傷不至過甚苟用他物恐致殞生此古人用心之仁亦宜知之

○元莒州守臣安統來歸款

○乙未冬至文武百官朝賀如常儀是日太史院進戊申歲大統歷先是本院會太常司議進歷儀宋以每歲十月朔明堂設仗如朝會儀受來歲新曆頒之郡縣今擬先冬至一日中書省臣同太史院使以進歷聞至日黎明上禦正殿百官朝服侍班執事者設奏案於丹墀之中太史院官具公服院使用盤袱捧歷從正門入屬官從西門入院使以歷置案上與屬官序立皆再拜院使捧歷由東階升自殿東門入至禦前跪進上受歷訖院使興復位皆再拜禮畢乃頒之中外至是如儀行之旣而上召禦史中丞兼太史院使劉基謂曰古者以季冬頒來歲之歷似爲太遲今於冬至亦爲未宜明年以後皆以十月朔進初戊申歷成將入梓基與其屬髙翼以所錄本進上覽之謂基曰此眾人之爲乎基曰是臣二人詳定上曰歷數者國之大事帝王敬天勤民之本也天象之行有遲速古今歷法有﹤鋶﹣釒﹥密苟不得其要不能無差春秋之時鄭國爲一辭命必裨諶艸創世叔討論子羽修飾子產潤色然後用之故少有闕失辭命尙如此而況於造歷乎卿等推步須各盡其心必求至當基等頓首而退乃復以所錄再加詳較而後刊之

○丙申上禦戟門與侍臣論及郊祀因言慕容超郊祀之時有赤鼠大如馬之異太史成公綏占之以爲信用姦佞殺害賢良賦役繁重所致是則妖孽之召實由人興我嘗以此自警如公孫五樓之輩余安肯用之起居注熊鼎等頓首曰慕容超信用姦佞故賢良退而姦佞附之今主上明聖所用皆賢良公孫五樓之徒何從至哉上曰汝等宜勉之苟有所見毋隱也

○朱亮祖兵至黃巖南監方國瑛及其兄子明善來見送之建康

○戊戌上謂侍臣曰吾昨觀輿地圖所得州縣天下三分已有其二若得材識賢俊之士布列中外佐吾致治吾以一心統其綱紀羣臣以眾力贊襄庶政使獘革法彰民安物阜混一之業可以坐致古語云國無仁賢則國空虛爾等其各舉賢良以資任用

○己亥中書參政傅瓛言應天府有滯獄當斷決者上曰淹滯幾時矣曰逾半歲上惕然曰京師而有滯獄郡縣受枉者多矣有司得人以時決遣安得有此瓛頓首曰臣等不能統率庶寮是臣罪也上曰吾非不愛其民而民尙爾幽抑近且如此遠者何由能知今獄囚審鞫明白須依時決遣毋使淹滯

○庚子克滕州先是大將軍徐達命平章韓政略楡行梁城諸鎭寨繼又令政分兵扼黃河以斷山東援兵政乃遣千戶趙實率兵略滕州元守將楊知院驅軍民老弱嬰城固守至是聞大軍至城中懼楊知院遁去遂克其城

○辛丑大將軍徐達師克益都先是達至臨胊元守將丁玉明遁去及達至益都玉明復來降達因遣玉明入城諭平章老保等不下達謂諸將曰老保所恃者河上援兵耳吾已分兵扼黃河斷其左臂彼尙不知爲釜魚之計卽督兵塡壩攻其城拔之執老保與白知院等平章普顏不花不屈死遂徇下壽光臨淄昌樂髙苑等縣及濰膠博興等州獲將士一萬五百餘人馬騾一千六百餘疋糧一十八萬九千餘石令指揮葉國珍等守之老保姓李氏一名保保陽武縣中智保人元至正壬辰察罕帖木兒起義沈丘老保從之復羅山縣除澤州路治中後平方脫脫之亂老保以功攺除樞密院知院守石州復隨察罕帖木兒攻取山東察罕爲田丰王士誠所害老保與其甥王保保協力攻拔益都遂升平章政事畱守益都至是與白知院俱送建康老保保後從上幸汴上遣之招諭王保保保保鴆殺之上敕大將軍徐達等曰若山東各城俱下畱兵一萬守益都余分守濟南濟寧然後大軍進取河洛燕冀相機而動其徐州仍益舊卒守之

○壬寅上謂省臺官曰近代法令極繁其獘滋甚今之法令正欲得中毋襲其獘如元時條格煩冗吏得夤緣出入爲姦所以其害不勝且以七殺言之謀殺故殺鬥毆殺旣皆死罪何用如此分析但誤殺有可議者要之與戲殺過失殺亦不大相遠今立法正欲矯其舊獘大槪不過簡嚴簡則無出入之獘嚴則民知畏而不敢輕犯爾等其體此意

○徵南將軍胡廷瑞帥師度杉關略光澤縣下之大明太祖聖神文武欽明啟運俊徳成功統天大孝髙皇帝實錄卷之二十七

三十一﹑大明太祖髙皇帝實錄卷之二十八上

吳元年十二月癸卯朔日有食之

上禦白虎殿諭羣臣曰自古忠賢之士大槪有三輔國安邦孜孜圖治從容委曲勸君爲善君𨿽未聽言必再三人君感悟而聽用之則朝廷尊安庶務咸理至於進用賢能使野無遺逸黜退邪佞處置當法而人不敢怨此上等之賢也博習古人之言深知已成之事其心𨿽忠於輔國而胸中無機變之才是古非今膠柱鼓瑟而彊人君以難行之事然觀其本情忠鯁亦可謂端人正士矣屢遭斥辱其志不怠此亦忠於爲國乃中等之賢也又有經史之學𨿽無不通然泥於古人之陳迹不識經濟之權衡胸中混然不能辦別每揚言髙諭以爲進諫竟不知何者宜先何者宜後何者可行何者不可行凡其謀事自以爲當而實不切於用人君聽之則以之自髙不聽則謂不能行其言旣無益於國家徒使人君有拒諫之名然其心亦無他不識時達變耳此下等之賢也予今論此三者有識者自見耳

○甲辰律令成命頒行之初命李善長等詳定律令上每禦西樓召諸議律官及儒臣皆賜坐講論以求至當謂起居注熊鼎曰吾適觀羣臣所定律令有未安者吾特以一己意見決之而眾輒以爲然鮮有執論蓋刑法重事也苟失其中則人無所措手足何以垂法後世鼎對曰主上參於羣議斷以睿見誠爲允當請俟書成更與廷臣看詳而後頒之上然其言及是始成上與廷臣復閱視之去煩就簡減重從輕者居多凡爲令一百四十五條吏令二十戶令二十四禮令十七兵令十一刑令七十一工令二律準唐之舊而增損之計二百八十五條吏律十八戶律六十三禮律十四兵律三十二刑律一百五十工律八命有司刊布中外善長等賜物有差上又諭羣臣曰讀書所以窮理守法所以持身故吏之稱循良者不在於威嚴在於奉法循理而已卿等旣讀書於律亦不可不通大抵人之犯法者違理故也君子守理故不犯法小人輕法故陷重刑令卿等各有官守宜知所謹

○乙巳大將軍徐達等將發益都遣使往樂安招諭兪勝時勝兄寶爲帳下所殺勝代爲平章領其眾明日達師次長山北河般陽路總管李圭等率軍民詣軍門降於是所屬淄川新城等縣皆望風款附得其軍士一千四百一十四人糧二萬一千三百餘石

○丁未上遣使諭徵虜大將軍徐達副將軍常遇春曰將軍統率將士鼓行而東下齊魯數十城求之於古𨿽韓信功能不過是也然事機合變之際不可不慮今山東諸將𨿽皆款附而未嘗遣一人至此若畱諸降將布列舊地所謂養虎遺患也昔漢光武命馮異平三輔營堡降者遣其渠帥詣京師散其小民令就農桑壞其營璧無使復聚古人之慮患深矣將軍其思之

○大都督府同知張興祖率師至東平元平章馬徳棄城遁興祖遣指揮常守道千戶許秉等追至東阿元參政陳璧等以所部軍民五萬餘人來降秉復以舟師趨安山鎭元右丞杜天祐左丞蔣興以眾降得船一百五十餘艘

○孔子五十六世孫襲封衍聖公孔希學聞大軍至率曲阜縣尹孔希章鄒縣主簿孟思諒等迎見興祖於軍門興祖禮之於是兗州以東州縣皆來降

○置尙寶司卿一人秩正五品少卿一人從五品丞一人正六品置侍儀司秩從五品設侍儀引進使置教坊司秩正九品掌宴會音樂以樂工爲之設大使副使各一人和聲郎二人

○命置內職六尙局

○方國珍遣子明完奉表謝罪乞降曰臣聞天無所不覆地無所不載王者體天法地於人無所不容臣荷主上覆載之恩久矣不敢自絕於天地故一陳愚衷知必有以容臣者臣本庸才昧於學術遭時多故起身海島非有父兄相藉之勢與眾馳逐又非有圖成望大之心不過欲得湯武之君爲之依附而已向者王師之渡江左霆擊電揮至於婺城遠近震驚是以遣子拜師歸心效順惟時固已知主上有今日矣所以依日月之末光望雨露之餘澤者也而主上推誠布公賜手書歸質子俾守城邑如錢鏐故事奉遵約束不敢有違豈意從子明善不戒擅構釁端得罪實深固不可角�羊今者守彊之吏馳書飛報言天兵遠臨聞之不勝駭愕惶惑失措遂俾守者奉迎王師然而未免浮海何也昔有孝子於其親遇小杖則受大杖則走適與相類竊自咎十年之間非主上無以至今日一旦墮墜天下後世必有以議臣者敢冒斧鉞之誅遣子入侍伏望復全覆育之恩更加生成之賜容歸老死使子侄輩得全餘生以聽驅策寔臣萬幸上始恕其反覆覽表憐之乃賜書曰昔汝外示歸誠中懷譎詐吾姑容之待汝自效豈意汝行小智愈肆姦宄竟背前盟致勞我師汝尙不卽斂手歸命乃逃於海上猶欲觀望成敗今勢窮來歸辭甚哀懇吾當以汝此誠爲誠不以前過爲過汝勿自疑率眾來附悉從原宥

○戊申宋迪使山東還言於上曰都督同知張興祖所下山東諸郡得士馬萬計興祖能推誠待人於其降將有可用者卽使領其舊兵俱以進取上曰此非良策聞興祖麾下降將至有領馬軍千騎者若一旦臨敵勢不足以相加因而生變何以制之乃命迪仍往諭興祖今得一降將及官吏儒生才有可用者悉送以來勿自畱也

○大將軍徐達等至章丘元守將右丞王成降

○上夢人以璧置於項旣而項肉隱起微痛疑其疾也以藥傅之無驗後遂成骨隆然甚異

○己酉大將軍徐達至濟南元平章忽林臺詹同脫因帖木兒聞之先驅人民引軍遁去平章達朵兒只進巴等以城降收其將士二千八百五十五人馬四百二十九匹命指揮陳勝守之後遣送達朵兒只進巴等赴建康至洛口達朵兒只進巴等復殺使者北走

○徵南將軍胡廷瑞至郡武元將軍李宗茂以城降得將士五千四百六十餘人馬一百二十九匹糧六萬七千餘石

○庚戌都督同知張興祖率兵取濟寧元將軍平章陳秉直棄城遁我師遂入守之

○辛亥上遣人諭大將軍徐達副將軍常遇春曰聞將軍已下齊魯諸郡中外皆慶予獨謂勝而能戒者可以常勝安而能警者可以常安戒者𨿽勝若始戰警者𨿽安若履危夫屢勝之兵易驕久勞之師易潰能慮於敗乃可以無敗能愼於成乃可以有成必須周防謹密常若臨敵忽生懈怠爲人所乘愼之愼之

○密州守將邵禮詣徐達降

○方國珍及其弟國瑉率所部謁見湯和於軍門得其步卒九千二百人水軍一萬四千三百人官吏六百五十人馬一百九十匹海舟四百二十艘糧一十五萬一千九百石他物稱是繼而元昌國州達魯花赤闊裏吉思亦來降得糧六萬九千石馬五十匹船四百八十二艘送國珍等赴京師初國珍之降非其本意故往往多變𨿽納款效質而通元如故元亦賴其海運之力累加國珍官太尉江浙行省左丞相賜爵衢國公國章行樞密副使國瑛國瑉胡善俱累官行省平章蔣瑛劉震之叛將由臺走福建國章與戰於仙居國章兵敗被殺

○壬子樂安兪勝遣郎中劉啟宗理問張秉一詣大將軍納款

○癸丑中書省左相國宣國公李善長率文武百官奉表勸進曰開基創業旣宏盛世之輿圖應天順人宜正大君之寶位蒼生咸仰紅日方升蓋聞以道化民者謂之皇以徳教民者謂之帝惟首出於庶物用光建於鴻名由是繼百王而立國家定四海而總綱紀事聞在昔運際當今欽惟殿下勇智自天聰明冠世掃除六合之風塵拯救兆民於水火擁樓船而西上孺子奉璽而出迎命將軍以東徵僞王束身而就縛由是天下歸赴若江漢之朝宗邦域肇隆有金湯之鞏固旣膺在躬之歷數必當臨禦於宸居上以答於天心下以符於人望冀俯從眾請早定尊稱臣善長等爰合羣情躬伸勸進對明廷而虎拜翊聖主之龍飛發政施仁參贊兩間之化育制禮作樂開拓萬世之太平謹奉表勸進以聞上曰始吾卽王位亦不得已勉從眾言今卿等復勸卽帝位吾恐徳薄不足以當之羣臣皆頓首請曰天生聖哲本以爲民殿下之卽王位天命已有歸矣今又三四年若不正大位何以慰天下臣民之望昔漢髙帝旣誅項籍羣下勸進亦不違其請今殿下除暴亂救生民功塞宇宙徳協天心天命所在誠不可違臣等敢以死請上固卻之明日善長等復請曰殿下謙讓之徳著於四方感於神明願爲生民計早狥羣臣之請上曰中原未平軍旅未息吾意天下大定然後議此而卿等屢請不已此大事當斟酌禮儀而行不可艸艸

○乙卯攺慶元路爲明州府

○丙辰上復遣使諭大將軍徐達副將常遇春曰聞大軍下山東所過郡縣元之省院官來降者甚多二將軍皆畱於軍中吾慮其雜處我軍或晝遇敵或夜遇盜將變生不測非我之利蓋此輩初屈於勢力未必盡得其心不如遣來使處我官屬之間日相親近然後用之可無後患若濟寧陳平章盧平章東平馬平章各官家屬亦發遣來我將厚待之

○丁巳徵南將軍胡廷瑞副將軍何文輝師至建陽元守將曹復疇出降得將士三百餘人馬二十八匹糧六萬八千四百石畱指揮沈友仁守之

○元蒲臺守將荊玉及鄒平縣尹董綱詣大將軍徐達降達以元降將僉院酈毅守鄒平命指揮張野守章丘調益指揮唐英守蒲臺

○徙方國珍所署僞官左右丞元帥劉庸等居於濠州

○戊午命頒律令直角�羊先是上以律令初行恐民一時不能盡知法意或有誤罹於法者乃謂大理鄕周禎等曰律令之設所以使人不犯法田野之民豈能悉曉其意有誤犯者赦之則廢法盡法則無民爾等前所定律令除禮樂制度錢糧選法之外凡民間所行事宜類聚成編直角�羊其義頒之郡縣使民家諭戶曉至是書成以進上覽而喜曰前代所行通制條格之書非不繁密但資官吏弄法民間知者絕少是聾瞽天下之民使之不覺犯法也今吾以律令直角�羊徧行人人通曉則犯法自少矣

○敕徵南將軍湯和副將軍廖永忠都督僉事吳禎帥舟師自明州海道以取福州上禦戟門與大都督府臣論各處用兵曰胡廷瑞已得邵武今命湯和又從海上取福州其勢必得旣得福建當畱兵守要害俾由海道取廣東楊璟兵取廣西旣克就以其兵下西蜀中原赤地千里人民艱食軍馬所經糧餉最急當令人往徐邳運糧兵精糧足所向必克卿等以爲何如皆曰善

○己未廣信衛指揮沐英帥師破分水關略崇安縣克之

○庚申命淩說爲浙東按察使入辭上見其衣服垢獘謂曰汝久居通顯猶服獘衣得無儉不中禮乎說對曰臣平生好儉素上曰好儉固是羙事但無似公孫有飾詐之譏說慚而退

○辛酉兪勝自樂安來見大將軍徐達於濟南達遣勝還樂安畱其郎中楊子華

○中書左相國李善長率禮官以卽位禮儀進卽位之日先告祀天地禮成就卽位於南郊丞相率百官以下及都民耆老拜賀舞蹈呼萬歲者三禮畢具鹵簿導從詣太廟奉上冊寶追尊四代考妣仍告祀社稷還具衮冕禦奉天殿百官上表稱賀前期侍儀司設表案於丹墀中內道之西北設丞相以下百官拜位於內道上下之東西每等異位重行北面捧表官宣表官展表官位於表案之西東向紏儀禦史二人位於表案之南東西相向宿衛鎭撫二人位於東西陛下護衛百戶二十四人位於宿衛鎭撫之南稍後知班二人位於文武官拜位之北東西相向通贊贊禮二人位於知班之北通贊在西贊禮在東引文武班四人位於文武官拜位之北稍後皆東西相向引殿前班二人位於引文武班之南舉表案二人位於引文武班之北舉殿上案二人位於西陛之下東向其丹陛上設殿前班指揮司官三員侍立位於陛上之西東向宣徽院官三員侍立位於陛上之東西向儀鸞司官位於殿中門之左右護衛千戶八人位於殿東西門之左右俱東西相向鳴鞭四人位列於殿前班之南北向將軍六人位於殿門之左右天武將軍四人位於陛上之四隅皆東西相向殿上尙寶司設寶案於正中侍儀司設表案於寶案之南文官侍從班起居注給事中殿中侍禦史尙寶卿位於殿上之東西向武官侍從班懸刀指揮位於殿上之西東向受表官位於文官侍從班之南西向內贊二人位於受表官之南東西相向捲簾將軍二人位於簾前東西相向是日淸晨拱衛司陳設鹵簿列甲士於午門外之東西列旗仗於奉天門外之東西龍旗十二分左右用甲士十二人北斗旗一纛一居前豹尾一居後俱用甲士三人虎豹各二馴象六分左右左右布旗六十四門旗日旗月旗靑龍白虎旗風雲雷雨江河淮濟旗天馬天祿白澤朱雀玄武等旗木火土金水五星五嶽旗及熊旗鸞旗二十八宿旗各六行每旗用甲士五人一人執旗四人執弓弩設五輅於奉天門外玉輅居中左金輅次革輅右象輅次木輅俱並列丹墀左右布黃麾伏黃蓋華蓋曲蓋紫方傘紅方傘雉扇朱團扇羽葆憧豹尾龍頭竿信旛傳教旛告止旛絳引旛戟氅戈氅儀鍠氅等各三行丹陛左右陳憧節響節金節燭籠靑龍白虎幢班劍梧杖立瓜臥瓜儀刀鎧杖戟骨朵朱雀玄武幢等各三行殿門左右設圓蓋一金交椅金腳踏水盆水罐圓黃扇紅扇皆校尉擎執侍儀舍人二人舉表案入就殿上鼓初嚴百官俱朝服次嚴各依品從齊班於午門外以北爲上東西相向通班贊禮及宿衛鎭撫等官入就位諸侍衛官各服其器服及尙寶卿侍從官入鼓三嚴丞相以下文武官以次入各就位皇帝衮冕升禦座大樂鼓吹振作樂止將軍捲簾尙寶卿以寶置於案拱衛司鳴鞭引班引文武百官入丹墀拜位北面立初行樂作至位樂作知班唱班齊贊禮唱鞠躬拜樂作四拜興平身樂止捧表以下官由殿西門入內贊唱進表捧表官捧表跪進於案前受表官搢笏跪於案東受表置於案出笏興退立於殿內之西內向內贊唱宣表宣表官詣案前搢笏取表跪宣於殿內之西展表官搢笏同跪展宣訖展表官出笏一人以表復置於案俱退立於位宣表官俯伏興同捧表以下官出殿西門降自西階復位贊禮唱鞠躬樂作四拜樂止唱搢笏鞠躬三舞蹈唱跪唱山呼各拱手加額呼萬歲者三樂工軍校齊聲擊鼓應呼之出笏俯伏興樂作四拜賀畢遂遣官冊拜皇后冊立皇太子以卽位詔告天下仍以冊立皇后皇太子冊寶制度以進冊用金冊金字二片每片依周尺長一尺二寸闊五寸厚二分五釐字則依數分行鐫刻眞書每片側邊上下有竅用紅絳聯貫開闔如今書帙之狀背各用紅錦嵌護藉以紅錦小褥冊盝以木爲之飾以渾金瀝粉蟠龍用紅紵絲襯裏內以紅羅銷金小袱褁冊外以紅羅銷金夾袱褁之五色小絳縈於匣外寶用金龜紐朱綬文用篆書曰皇后之寶依周尺方五寸九分厚一寸七分寶池用金闊取容寶寶匣二副每副三重外匣用木飾以渾金瀝粉蟠龍紅紵絲襯裏中匣用金鈒造蟠龍內小匣仍用木飾以渾金瀝粉蟠龍紅紵絲襯裏小匣置以寶座四角雕蟠龍飾以渾金座上用錦褥褥上一置寶池用銷金紅羅小夾袱褁寶其匣外各用紅羅銷金大夾袱覆之臨冊之日冊寶俱置於紅漆輿案案頂有紅羅瀝水用擔牀舉之

○癸亥中書省議科池州宣徽太平諸府民布囊運糧上曰國家科差不可苛細苛細則民不堪今庫中布不乏爲囊甚易可用復取於民大明太祖聖神文武欽明啟運俊徳成功統天大孝髙皇帝實錄卷之二十八上

三十二﹑大明太祖髙皇帝實錄卷之二十八下

吳元年十二月

○甲子上禦新宮以羣臣推戴之意祭告於上帝皇祇其略曰惟我中國人民之君自宋運告終帝命眞人於沙漠入中國爲天下主其君臣父子及孫百有餘年今運亦終其天下土地人民豪傑分爭惟臣帝賜英賢爲臣之輔遂戡定諸雄息民於田野今地周回二萬里廣諸臣下皆曰生民無主必欲推尊帝號臣不敢辭亦不敢不告上帝皇祇是用明年正月四日於鐘山之陽設壇備儀昭告帝祇惟簡在帝心如臣可爲生民主告祭之日帝祇來臨天朗气淸如臣不可至日當烈風異景使臣知之

○大將軍徐達遣參政傅友徳取萊陽

○乙丑禮部尙書崔亮等以所定冊立皇后皇太子禮儀進其冊後儀前冊一日內使監設禦座於奉天殿如儀尙寶卿設禦寶案於禦座前侍儀司設冊寶案於寶案之南冊東寶西設奉節官位於冊案之東設掌節者位於捧節官之左稍退俱西向設承制官位於奉節官之南西向設奉冊奉寶官位於冊寶案之西東又設使副受制位於橫街之南北向東上設承制官宣制位於使副受制位之北西向設奉節官奉冊奉寶官位於使副東北西向又設使副受冊寶褥位於受制位之北北向典儀二人位於丹陛上之南東西相向贊禮二人位於使副受制位之北東西相向知班二人位於贊禮之南東西相向設文武百官侍立位於文武樓之北東西相向文武侍從班位於殿上之左右引文武班舍人四人位於文武官之北稍後東西相向引禮二人位於使副之北東西相向拱衛司宣徽院官對立位於奉天殿門之左右東西相向將軍二人位於殿上簾前東西相向將軍六人位於奉天門之左右東西相向又將軍四人位於丹陛上之四隅東西相向又將軍六人位於奉天殿門之左右東西相向鳴鞭四人位於丹陛上北向是日金吾衛陳設甲士儀仗於午門外之東西拱衛司陳設儀仗於丹陛丹墀之東西和聲郎設樂位於丹墀之南禮部設龍亭儀仗大樂於奉天門外正中以俟迎送冊寶至中宮質明鼓初嚴催班舍人催百官具朝服導駕官侍從官入迎車駕次嚴引班舍人引文武百官入就侍立位引禮引使副具朝服入就丹墀受制位諸執事者各就位三嚴侍儀奏外辦禦用監奏請

皇帝服衮冕禦輿以出尙寶司卿前導侍從警蹕如常儀

皇帝將出仗動大樂鼓吹振作至奉天殿升禦座樂止尙寶卿以寶置於案卷簾鳴鞭報時雞唱訖禮部官奉冊寶各置於案奉節官承制官奉冊官奉寶官及掌節者各入就殿上位西向立定舉冊寶案四人入立於奉冊奉寶官之後典儀唱鞠躬樂作四拜平身樂止承制官進詣禦座前跪奏請發皇后冊寶承制訖由中門出中陛降至宣制位稱有制典儀唱跪使副跪承制官宣制曰冊妃某氏爲皇后命卿等持節展禮宣訖由殿西門入復位贊禮唱俯伏興奉冊奉寶官率執事者舉冊寶案由中門出中陛降奉節官率掌節者前導至使副受冊寶褥位以案置於褥位之北冊東寶西掌節者脫節衣以節授奉節官奉節官搢笏受節以授冊使冊使搢笏跪受以受掌節者掌節者跪受興立於冊使之左奉節官出笏退引禮引冊使詣受冊褥位立定奉冊官搢笏就案取冊以授冊使冊使搢笏跪受冊復置於案奉冊官及冊使皆出笏退復位引禮引副使至受寶褥位奉寶官搢笏就案取寶以授副使副使搢笏跪受寶興復置於案副使及奉寶官皆出笏退復位典儀唱鞠躬樂作四拜興平身樂止引禮引冊使押冊副使押寶掌節者前導舉案者次之初行樂作出奉天門止掌節者加節衣奉冊寶官皆搢笏詣案取冊寶安置龍亭中奉冊寶官退執事者舉案退儀仗大樂迎龍亭以行執節者行於龍亭之前使副行於龍亭之後迎送至中宮門外初冊寶將出門侍儀跪奏禮畢皇帝興樂作還宮樂止引班引文武官以次出

○受冊儀前一日內使監官陳設皇后禦座於中宮殿上如常儀設香案於殿庭之正中設權置冊寶案於香案之前冊東寶西設皇后受冊寶位於冊寶案前北向設司言司寶二人位於皇后位之北東西相向設奉冊寶內官位於冊寶案之南東西相向設讀冊寶內官位於奉冊寶內官之南東西相向設內外命婦位於庭下左右東西相向又設內外命婦賀位於殿中北向尙儀二人位於皇后拜位之北東西相向司贊內官二人位於內外命婦立位之北東西相向又設權置冊寶案於中宮門外設內使監令位於案之東西向設奉冊奉寶內官位於內使監令之左右稍退俱西向使副位於案南北向引禮二人位於使副之前東西相向掌節者位於冊使之後其日所司設儀仗於殿庭之東西擎執於殿上之左右樂工陳樂於殿庭之南冊寶將至中宮門尙儀奏請皇后首飾褘衣出合樂作至殿上南向立樂止司言司寶立於後及冊寶至宮門使副於龍亭中取冊寶權置於門外所設案上引禮引使副及內使監令俱就位立定次引冊使於內使監令前稱冊禮使臣某副使臣某奉制授皇后冊寶退復位內使監令入詣皇后殿躬言訖出復位引禮引內外命婦俱入就位讀冊寶內官及司贊內官俱就位引禮引冊使取冊授內使監令內使監令跪受以授奉冊內官冊使退復位引禮又引副使取寶授內使監令內使監令跪受以授奉寶內官副使退復位以俟宮中行禮內使監令率奉冊奉寶官各奉冊寶以次入詣皇后受冊位前以冊寶各置於案冊東寶西尙儀引皇后降詣庭中受冊位立定侍從如常儀司言司寶各就位內使監令率奉冊奉寶內官取冊寶以次立於皇后之東西向內使監令稱有制尙儀贊拜興樂作皇后四拜興樂止內使監令宣制訖奉冊內官就案取冊授讀冊內官讀冊訖跪以授內使監令內使監令跪以冊授皇后皇後跪受訖以授司言奉寶內官就案取寶以授讀寶內官讀寶訖以授內使監令內使監令跪以寶授皇后皇後跪受訖以授司寶尙儀贊拜興樂作皇后四拜興樂止內使監令出詣使副稱皇后受冊禮畢使副退詣奉天殿橫街南北面西上立給事中立於冊使東北西向使副再拜復命曰奉制冊命皇后禮畢又再拜平身給事中奏聞乃退初皇后受冊寶訖尙儀引皇后升座引禮引內命婦班首一人詣殿中賀位初行樂作至位樂止司贊唱拜興樂作班首再拜興樂止跪致詞曰玆遇皇后殿下膺受冊寶正位中宮妾等不勝歡慶謹奉賀司贊唱拜興樂作班首再拜興樂止引禮引班首退復位引禮又引外命婦班首一人入就殿上賀位其行禮並如內命婦儀司贊唱禮畢引禮引內外命婦出初行樂作出門樂止尙儀奏禮畢引皇后降座樂作還合樂止

○百官稱賀上表箋儀皇后受冊禮畢至晚內使監於奉天殿陳設禦座香案尙寶司設寶案於香案之北侍儀司設表案位於香案之南又設表箋案位於丹墀北之正中設文官起居位於丹墀之東南西向武官起居位於丹墀之西南東向文官拜位於丹墀之中東北每等異位重行北向西上武官拜位於丹墀中之西北每等異位重行北向東上殿前班諸執事起居位於武官起居位之北東向侍從班諸執事起居位於文官起居位之北西向殿前班指揮司官三員侍立位於丹陛上之西東向宣徽院官三員侍立位於丹陛上之東西向侍從班文官立位於殿上之東侍從班武官立位於殿上之西拱衛司官二員侍立位於殿中門之左右典牧官二員侍立位於仗馬之前東西相向受表箋內使監官一員位於丹墀表箋案之東西向宣表官一員展表官二員位於丹墀表箋案之西東向紏儀禦史二人位於展表官之南東西相向典儀二人位於丹陛上之南東西相向知班二人位於文武官拜位之北東西相向通贊贊禮二人位於知班之北東西相向通贊在西贊禮在東引文武班舍人四人位於文武官拜位之北稍後東西相向引殿前班舍人二人位於引武班之南東向轝表案舍人二人位於引文班之南西向宿衛鎭撫二人位於丹陛東西階下東西相向護衛百戶二十四人位於宿衛鎭撫之南稍後東西相向護衛千戶八人位於殿東西門之左右將軍二人位於殿上簾前東西相向將軍六人位於殿門之前東西相向將軍四人位於丹陛上四隅東西相向將軍六人位於奉天門東西相向鳴鞭四人位於丹陛上之南北向其日金吾衛陳軍仗於午門外之東西陳旗仗於奉天門外之東西拱衛司陳儀仗於丹陛之東西及丹墀之東西陳車輅於丹墀之南典牧官陳仗馬於文武樓南之東西虎豹於奉天門之東西和聲郎陳樂於丹墀文武官拜位之南內使監官擎執於禦座之左右侍儀司舍人舉表案入就殿上案位舍人二人轝表案俟候於午門外文武官具朝服迎表至雲集橋舍人引殿前班司贊贊禮內贊宿衛鎭撫護衛鳴鞭各入就位侍儀侍從入迎車駕皇帝禦謹身殿侍儀版奏中嚴禦用監官奏請皇帝服衮冕文武官迎表至午門前置龍亭於道中禮部官取表函置於案舍人舉案禮部宣表官展表官押表案引丞相行文武官分班俱由西門入至丹墀中禮部官押表案置於丹墀正中各就位文武官各入就起居位侍儀奏外辦導引皇帝禦輿以出仗動鼓吹振作尙寶卿捧寶前導侍衛如常儀皇帝升禦座樂止尙寶卿捧寶置於案將軍捲簾鳴鞭報時雞唱訖諸侍從官殿前班拱衛司官由西階降引班引同宣表官受表官受箋內官俱入起居位東西相向立定通贊唱某衛指揮使臣某以下起居引班唱鞠躬平身引班東西分引至丹墀中拜位北面立贊禮唱鞠躬樂作指揮以下皆再拜興樂止贊禮唱指揮使稍前指揮使前立贊禮唱鞠躬指揮以下皆鞠躬贊禮唱聖躬萬福唱平身指揮使以下皆平身唱復位指揮使復位唱鞠躬樂作指揮使以下皆再拜樂止通班唱各供事引班引指揮以下皆各就位通班唱具丞相銜臣某以下起居引班唱鞠躬平身文武官相向鞠躬平身引班東西分引入丹墀中拜位丞相初行樂作至位樂止知班唱班齊贊禮唱鞠躬樂作文武官皆四拜樂止贊禮唱進表箋引班引丞相及平章詣表箋案前丞相棒表興平章跪奉箋進於受箋官受箋內使監官接箋入中宮啟聞平章興引班引復位丞相捧表與宣表官展表官由丹墀西陛升西門入至殿中丞相跪進表於案退立於殿南正中內贊唱跪贊禮唱跪丹墀百官皆跪內贊唱宣表宣表官詣案取表跪讀於殿西展表官同跪展表宣表官宣訖俯伏興展表官以表置於案訖內贊與贊禮同唱俯伏興平身丞相與丹墀百官皆俯伏興平身與宣表展表官由殿西門出西階降復位贊禮唱鞠躬樂作百官皆四拜興平身樂止贊禮唱搢笏三舞蹈跪山呼萬歲者三出笏俯伏興樂作四拜平身樂止贊禮唱禮畢侍儀奏禮畢鳴鞭皇帝興樂作導引還謹身殿樂止舍人舉表案出引班引文武官以次出皇后謁廟儀皇后將謁太廟皇帝先遣官用牲牢行事告以皇后將祇見之意其儀與時享同祝文臨時選定遣官之日皇帝降香告官奉香至太廟告畢皇后親行謁見前期皇后齊三日內外命婦及執事內官各齊一日前一日執事官灑掃廟庭內外設皇后拜位於廟戶外又設拜位於廟中香案前俱北向設內命婦陪祀拜位於廟庭之南北向設外命婦陪祀拜位於內命婦之南司贊位於皇后拜位之東西司賓位於內命婦之北東西相向司香位於香案之右設盥洗位於庭階之東司盥洗官位於位所各廟皆如前儀其日淸晨宿衛陳兵衛樂工備樂尙儀備儀伏及重翟車於中宮外門之外陪祀外命婦各具翟衣集於中宮內門之外內使監官奏中嚴皇后服首飾九龍四鳳冠禕衣尙儀奏外辦導引皇后出內宮門司贊奏升輿皇后升輿至外門之外司贊奏降輿皇后降輿司贊奏升車皇后升車宿衛兵仗前導鼓吹設而不鳴次尙儀陳儀衛次外命婦次內命婦皆乘車前導次皇后重翟車內使監人員扈從宿衛復陳兵仗於後皇后至廟門司賓引內外命婦先入就殿庭東西侍立司贊奏請降車皇后降車司贊引自左門入就位北向立司賓引內外命婦各就位北向立司贊司賓各贊拜皇后及內外命婦皆再拜興司贊奏請行事請詣盥洗位引皇后至盥洗位奏盥洗司盥洗者酌水皇后盥手訖奏帨手司巾以巾進皇后帨手訖司贊奏請詣神位前引皇后由東階升至神位前北向立司贊奏上香者三司香奉香進於皇后之右皇后三上香訖司贊引皇后復位司贊司賓各贊拜興皇后及內外命婦皆再拜興司贊奏禮畢引皇后出自廟之左門司賓引內外命婦出司贊奏升車皇后升車宿衛陳儀仗樂工陳樂尙儀陳儀仗內外命婦前導侍從如來儀過廟鼓吹振作還至宮之外門外司贊奏降車皇后降車司贊奏升輿皇后升輿至宮之內門外司贊奏降輿皇后降輿入宮皇后受冊畢皇后會羣臣於謹身殿皇后於中宮會內外命婦其儀皆如正旦宴會之儀

○冊皇太子儀皇太子受冊服冕服九章車輅乘金輅冊寶制度俱與皇后同寶曰皇太子之寶受冊寶前一日內使監官陳禦座香案於奉天殿如常儀尙寶司設寶案於禦座前侍儀司設詔書案於寶案之前冊案寶案於殿中冊案在東寶案在西冊寶亭一座於丹陛之東皇太子拜位於丹陛上及禦座前俱北向授冊寶官位於殿上皇太子拜位之東西向讀冊寶官位於授冊寶官之北西向奉進冊寶官位於讀冊寶官之南西向受冊寶內使二人位於殿上皇太子拜位之西舁冊寶亭內官八人位於丹陛冊寶亭之東設承制官承制位於殿內之西宣制位於殿門外東北捧詔官位於殿內之東內贊二人位於殿內皇太子拜位之北東西相向贊禮二人位於丹陛上之南東西相向知班二人位於丹墀中文武官侍立位之南紏儀禦史二人位於知班之北俱東西相向文武百官齊班位於午門外之東西北上文官侍立位於文樓之北西向武官侍立位於武樓之北東向使臣僧道耆老侍立位於文官侍立位之南俱西向殿前班指揮司官三人位於丹陛之西東向宣徽院官三人位於丹升之東西向侍從班起居注給事中殿中侍禦史侍儀使尙寶卿侍立位於殿之東侍從班武官指揮使侍立位於殿上之西拱衛司官二人侍立位於殿中門之左右典牧官二人位於仗馬之南宿衛鎭撫二人位於丹墀階前東西相向護衛百戶二十四人位於宿位鎭撫之南稍後東西相向護衛千戶八人位於殿東西門之左右將軍二人位於殿上簾前將軍四人位於丹陛之四隅俱東西相向將軍六人位於奉天殿門之左右將軍六人位於奉天門之左右鳴鞭四人位於丹陛之南北向引文武官舍人四人位於文武官侍立位之北稍後東西相向引使臣僧道耆老舍人二人位於引文官舍人之下禮部官同內使監官安奉詔書於殿內案上及於冊寶亭中匣盝內取冊寶置於殿內冊寶案上冊在前寶在後內使舁冊寶亭就位禮部官以付內使監官守護其日淸晨鼓初嚴金吾衛陳甲士於午門外之東西旗仗於奉天門外之東西拱衛司陳儀仗於丹陛之東西及丹墀之東西陳車駱於文武樓之南典牧官陳仗馬於車輅之南虎豹於奉天門外和聲郎入陳樂於丹墀之南所司備鼓樂儀衛司備儀仗於奉天門外伺候迎送冊寶至東宮文武百官各具朝服執事者俱入就位鼓次嚴百官齊班於午門外尙寶卿侍從侍衛官各服器服俱詣謹身殿奉迎鼓三嚴侍儀奏中嚴禦用監官奏請上禦謹身殿具衮冕啟請皇太子於奉天門具冕服引班引百官使客僧道耆老等俱入侍立位侍儀奏外辦上禦輿以出尙寶卿捧寶及侍儀導從警蹕如常儀仗動大樂鼓吹振作升禦座樂止將軍捲簾尙寶卿以寶置於案鳴鞭報時訖引進四人引皇太子入奉天東門樂作升自東階由東門入引進立候於門外內贊接引至丹陛拜位引禮分立於左右樂止捧受冊寶內使由西陛升俱入就丹陛立位知班於丹墀中唱班齊贊禮於丹陛上唱鞠躬樂作皇太子再拜興平身樂止內贊唱承制官稍前承制官前立於殿西內贊唱跪承制官跪承制訖由殿中門出立於門外稱有制贊禮唱跪皇太子跪宣制云冊長子某爲皇太子畢贊禮唱俯伏興平身皇太子俯伏興平身承制官由殿西門入跪於殿西云傳制畢復位贊禮贊鞠躬樂作皇太子鞠躬再拜興平身樂止贊禮唱行冊禮引禮引皇太子由殿東門入樂作引禮立於門外內贊接引至禦座前拜位樂止內贊唱跪皇太子跪唱受冊寶捧冊寶官於案前跪捧冊授讀冊寶官內贊唱讀冊讀冊寶官跪讀冊訖以冊授丞相丞相搢笏受冊內贊唱搢圭皇太子搢圭唱授冊丞相以冊跪授於皇太子捧受冊寶內使跪於皇太子西捧冊興立於皇太子西捧冊寶官又於案前跪捧寶授讀冊寶官內贊唱讀寶讀冊寶官跪讀寶訖以寶授丞相丞相受寶跪授於皇太子捧受冊寶內使跪於皇太子西捧寶興立於捧冊內使之下內贊唱出圭皇太子出圭唱俯伏興平身皇太子俯伏興平身唱復位引皇太子出樂作內使捧冊寶前導出至殿東門引禮引皇太子復位樂止內使以冊寶置於冊寶亭盝匣中退位於丹陛之東贊禮贊鞠躬拜樂作皇太子四拜興平身樂止內使舁冊寶亭前行引禮導皇太子由東階降樂作出奉天門樂止引禮引皇太子詣東耳房伺候於中宮行禮內使舁冊寶亭東門出至西道儀仗鼓吹前迎百官迎送至東宮安奉冊寶於殿內初皇太子降階禮部尙書跪奏用寶詣案捧詔書尙寶卿用寶以詔書置於案禮部尙書於殿西跪奏云捧詔赴午門開讀興捧詔官捧詔由中門出樂作降自中陛引禮引文武官迎詔書出奉天門樂止開讀於午門外訖百官迎詔至中書省頒行執事入報侍儀奏禮畢鳴鞭上興樂作還宮樂止

○皇太子朝謝中宮儀受冊之日內使監官陳設皇后禦座於中宮殿上皇太子拜位於殿庭正中及禦座前內贊二人位於殿上拜位之東西司贊二人位於丹墀拜位之東西陳設儀仗於殿庭之東西擎執於殿上之左右樂工陳樂於殿庭之南皇太子於奉天殿受冊畢司賓引皇太子具冕服至中宮外門東向立內使監官啟聞皇后首飾褘衣出殿樂作升禦座樂止司賓引皇太子由東階升樂作就丹墀拜位樂止司賓分立於其前司贊唱鞠躬拜樂作皇太子四拜興平身樂止司賓引皇太子由殿東門入樂作至殿上拜位樂止內贊唱跪皇太子跪恭謝曰小子某玆受冊命謹詣母后殿下恭謝謝畢內贊唱俯伏興皇太子俯伏興平身司賓引皇太子由殿東門出樂作復位樂止司贊唱鞠躬拜樂作皇太子四拜樂止司賓唱禮畢內使監官啟禮畢皇后興樂作還宮樂止內官引皇太子出

○諸王賀東宮儀皇太子受冊之日內使監官設皇太子座於東宮侍儀司設諸王拜位於殿庭階上及殿上正中贊禮二人位於殿庭王拜位之東西內贊二人位於殿內王拜位之東西文武官侍立位於殿庭之東西將軍六人位於殿門之左右拱衛司設儀仗於殿庭之左右樂工設樂於宮門之外伺皇太子於中宮行禮畢引禮引諸王便服至東宮門外西向立引進引皇太子便服出宮樂作升殿樂止引禮引諸王由東階升樂作至殿庭階上拜位樂止贊禮唱鞠躬拜樂作諸王鞠躬四拜興平身樂止引禮引諸王居長者由殿東門入樂作引禮立於門外內贊接引至殿內拜位樂止內贊贊禮同唱跪諸王皆跪長王恭賀曰小弟某玆遇長兄皇太子榮膺冊寶不勝忻忭之至謹率諸弟詣殿下稱賀賀畢內贊贊禮同唱俯伏興平身引禮引長王由殿東門出樂作復位樂止贊禮唱鞠躬拜樂作諸王鞠躬四拜興平身樂止唱禮畢引進啟禮畢皇太子興樂作還宮樂止引進引諸王以次出

○諸王賀中宮儀皇太子受冊之日內使監官陳設皇后禦座於中宮殿上諸王拜位於殿庭正中及禦座前內贊二人位於殿上拜位之東西司贊二人位於諸王丹墀拜位之東西設儀仗於殿庭之東西擎執於殿上之左右樂工陳樂於宮門外諸王於東宮行賀禮畢司賓引諸王具冕服至中宮外門東向立內使監官啟聞皇后首飾褘衣出殿樂作升禦座樂止司賓引諸王由東階升樂作入就丹墀拜位樂止司贊唱鞠躬拜樂作諸王鞠躬四拜興平身樂止司賓引諸王居長者由殿東門外入樂作至殿上拜位樂止內贊司贊同唱跪諸王皆跪長王恭賀曰小子某玆遇長兄皇太子榮膺冊寶不勝歡慶謹率諸弟詣母后殿下恭賀賀畢內贊司贊同唱俯伏興平身諸王俯伏興平身司賓引長王由殿東門出樂作復位樂止司贊唱鞠躬拜樂作諸王鞠躬四拜興平身樂止司賓唱禮畢內使監官啟禮畢皇后興樂作還宮樂止內官引諸王以次出

○百官進表箋賀

皇帝皇后其儀與進賀中宮受冊表箋儀同

○百官進箋賀東宮儀前期內使監官陳設皇太子位於東宮正殿如常儀侍儀司設箋案位於殿下及殿上正中文武官拜位於殿下文東武西異位重行北向設宣箋官位於殿下箋案之西展箋官位於宣箋官之下知班二人位於文武官拜位之北贊禮二人位於知班之北內贊二人位於殿上引文武班舍人四人位於文武班之北稍後俱東西相向是日宿衛陳兵仗於東宮外門之東西陳旗仗於中門外東西相向將軍六人於殿門之東西拱衛司陳儀仗於殿庭階上下之東西和聲郎陳樂於文武官拜位之南內使擎執於殿上之左右文武官進箋至午門前禮部官以箋函置於案舍人舉入東宮門外恭候行禮文武官於奉天殿行賀禮畢常服詣東宮文東武西分立於門外受箋官贊禮等執事各入就位引進啟外備皇太子常服出宮至殿門樂作升殿樂止舍人舉箋案入宣箋官展箋官押案置於庭各就位引班引文武官亦入就位知班唱班齊贊禮唱鞠躬拜樂作丞相以下皆鞠躬四拜興平身樂止贊禮唱進箋受箋官進至案之東北引班引丞相至案前丞相跪捧箋興與宣箋官展箋官由西陛升西門入至殿內置於案退立於殿南正中內贊唱跪贊禮唱眾官皆跪丞相與眾官皆跪內贊唱宣箋宣箋官詣案前取箋跪宣於殿西展箋官同跪展箋宣畢俯伏興退立於西展箋官以箋復置於案退立於西內贊贊禮同唱俯伏興丞相與百官皆俯伏興平身丞相與宣箋官展箋官由殿西門出西陛降復位贊禮唱鞠躬拜樂作丞相以下皆鞠躬四拜興平身樂止贊禮唱禮畢引進啟禮畢舍人舉箋案出皇太子興樂作還宮樂止百官以次出

○內外命婦賀中宮儀至日司賓引內外命婦各服其服伺於中宮門外之左右伺皇太子入行朝謝禮畢內使監官啟聞司賓二人先引外命婦由西門入序立於庭中左右二人引內命婦入就拜位司贊唱班齊拜樂作內命婦以下皆四拜興樂止司賓引班首由西階升西門入樂作至禦座前樂止內贊司贊同唱跪班首以下皆跪班首稱某封某妾某等玆遇皇太子榮膺冊命恭詣皇后殿下稱賀賀畢內贊司贊同唱興班首以下皆興司賓引班首西門出西陛降復位司贊唱拜樂作班首以下皆四拜興樂止司賓二人引外命婦入就拜位贊拜樂作班首以下皆四拜興樂止司賓引班首由西陛升西門入樂作至禦座前樂止內贊司贊同贊跪班首以下皆跪班首稱賀曰妾某氏等玆遇皇太子榮膺冊命恭詣皇后殿下稱賀賀畢內贊司贊同唱興班首以下皆興司賓引班首西門出西陛降復位司贊唱拜樂作班首以下皆四拜興樂止司賓二人引外命婦入就拜位贊拜樂作班首以下皆四拜興樂止司賓引班首由西陛升西門入樂作至禦座前樂止內贊司贊同贊跪班首以下皆跪班首稱賀曰妾某氏等玆遇皇太子榮膺冊命恭詣皇后殿下稱賀賀畢內贊司贊同唱興班首以下皆興司賓引班首由西門出西陛降司贊唱拜樂作班首以下皆四拜興樂止司賓唱禮畢皇后興樂作還宮樂止命婦以次出皇太子擇日恭詣太廟上覽之曰禮文太繁況是日卽位告祭天地宗廟恐羣臣趨事不暇給其賀中宮與東宮宜省節之

○丙寅命世子及諸子名祝告太廟曰維子之生父命以名典禮所重古今皆然仰承先徳自舉兵渡江以來生子七人今長子命名曰標次曰樉曰曰棣曰橚曰楨曰榑從孫一人曰煒敢告知之煒後更名守謙

上以諸子年漸長宜習勤勞使不驕惰命內侍制麻屨行幐凡出城稍遠則令馬行其二步趨其一

○定內使冠服制凡內使冠用烏紗描金曲角帽衣用胸背花團領窄袖衫烏角束帶

○宣國公李善長等進儀衛上見仗內旗有天下太平皇帝萬歲字顧謂善長曰此誇大詞也古者九旗之制各有其屬若日月交龍熊虎鳥隼龜蛇之類所以昭儀物辧等威若太平萬歲之名此直誇耳莫若以天祐邦家海宇康寧易之庶幾順理旣而復語之曰此亦近誇宜並去之

○大將軍徐達自濟南復還益都督諸將進取登萊各處州縣

○丁卯上諭中書省臣曰徐達常遇春等克益都濟寧濟南般陽諸城已收其軍進取矣今聞其亡將散卒尙有於塔山等處剽掠爲民患者中書宜榜諭之謂爾等昔皆良民因世亂不得已而從軍王師之舉正爲民驅除禍亂使得復業爾等各有父母妻子祖宗丘壠豈不因此得以休息遂仰事俯育之心何乃迷而不復以此爲終身之謀得無失計若體此意能自言於官軍則月給以糧民則各歸本土如不從命天憲靡逃一麗於法悔無及矣

○上又諭山東所俘楊左丞等曰古之忠臣良將臨大事當大任者身貴而愈謙權盛而愈下敵勝而愈戒故能立功於當世流芳於無窮王保保本一孺子承李察罕餘烈驟得重權恢復山東河南北諸郡遽襲王爵遂萌驕縱之心豈有豪傑之見使其能知禮義欲爲一代中興名將則必盡忠於元凡閫外生殺之權專之可也至於選法錢糧必歸之朝廷重兵在手攻戰守禦必盡其心若夫成敗利鈍一聽於天以此存心足爲忠臣使其不能出此分兵以守要地多任賢智去其憸邪釋其私忿一心公忠凡事稟於天子不失君臣之禮功成名立此又其次也今王保保不此之務自除官職其麾下稱左右丞參政院官不可勝數而各處錢糧皆收入軍中不供國用此與叛亂何異名𨿽尊元實則跋扈若一旦爲敵國所敗天下後世將謂何如是遺臭也古之賢哲寧如是乎

○定開讀詔赦儀前期翰林院官承制艸詔訖禮部告示百官於皇城守宿至日內使監設禦座香案於奉天殿尙寶司設寶案於禦座南用寶案於詔書案東侍儀司設宣讀案於午門外之東西向設龍亭香案於正中百官拜位於香案之南文東武西異位重行知班二人通贊二人位於文武班之北俱東西相向宣讀官展讀官位於宣讀案之左右皆西向樂工設樂於丹墀中之南其餘侍衛陳設俱如朝會儀鼓初嚴禮部捧詔書入置於寶案百官具服執事者就位次嚴百官序立午門外三嚴百官就拜位皇帝皮弁服出樂作升座捲簾鳴鞭樂止禮部官捧詔書至寶案尙寶司奏用寶訖禮部同中書省官用黃銷金袱裹之奏請於午門外開讀中書省官捧由殿中門出大樂作拱衛司擎蓋遮護降自中階由奉天中門出樂止金鼓前導至午門外置於龍亭百官出班於午門外東西贊鞠躬拜樂作百官皆四拜樂止贊宣讀眾官跪聽宣訖復至於龍亭眾官俯伏興樂作四拜樂止搢笏舞蹈山呼出笏興樂作四拜樂止禮部同中書省官入復命畢皇帝興樂作還宮樂止百官送至中書省頒行天下

○戊辰上諭中書省臣曰自古聖賢之君不以祿私親不以官私愛惟求賢才以治其民所以示天下至公也元朝出於沙漠惟任一己之私不明先王之道所在官司輙以蒙古色目人爲之長但欲私其族類覊縻其民而矣非公天下愛民圖治之心也況姦吏從而蒙蔽之舞文弄法朝廷之上賄賂公行苟且之政因循歲月上下同風不以爲怪末年以來其獘尢甚以致社稷傾危而卒莫之救卿等宜以爲戒選官之際愼擇其人而用之勿徇其獘也

○大將軍徐達至益都元登州守將董卓遣都事鞠允中萊州守將安然遣理問李榮及福山等縣官各奉圖藉來降

○蒲臺民有供芻槁違令者大將軍徐達欲斬之其子乞以身代達送之建康上以其孝並其父宥之

○庚午徵南將軍湯和率師克福州初陳友定環城外皆築壘爲備每五十步更築一臺嚴兵守之聞我師入杉關乃畱同僉賴正孫副樞謝英輔院判鄧益以眾二萬守福州自率精銳守延平以拒時和等舟師自明州乘東北風徑抵福州之五虎門駐師南臺河口遣人入城招諭爲元平章曲出所殺我師登岸將圍城曲出領眾出南門逆戰指揮謝得成等擊敗之眾潰入城拒守是夜參政袁仁密遣人納款黎明我師於臺上蟻附登城遂開南門和擁兵入鄧益拒戰於水部門擊殺之正孫英輔自西門出走延平曲出搭海木兒杭者不花左丞鄧住中丞鐵木烈思等皆懷印綬挈妻子遁去參政尹克仁赴水死行宣政院使朵耳麻不屈下獄死時僉樞密院柏鐵木兒居候官聞大軍攻城急曰戰守非我得爲無以報國乃積薪樓下殺其妻妾及兩女縱火焚之遂自剄和入省署撫輯軍民獲馬六百三十九匹海舟一百五艘糧一十九萬九千五百餘石金一千四百五兩胡椒六千三百餘斤和遣袁仁曁員外余善招諭興化漳泉諸路其福寧等州縣之未附者分兵徇略之

○是月上以山東郡縣旣下命官往撫輯之諭之曰百姓安否在守令守令之賢者以才徳有才則可以應變集事有徳則足以善治然爲治之道亦有難易當天下無事民狃於奢縱治化爲難及更喪亂斯民凋獘撫綏尢難元之所以致亂者𨿽上失其操柄亦州郡官吏不得其人懦者不立流於從弛彊者急遽發爲暴橫又皆以胡爲之長不惟尸位而已實爲姦吏愚弄假威竊權以生亂階今山東郡縣新附之民望治猶負疾者之望良醫醫之爲術有攻治有保餋攻治者伐外邪保餋者扶元气今民出喪亂是外邪去矣所望休餋生息耳休餋生息卽扶元气之謂也汝等今有守令之寄當體予意以撫字爲心母重困之

○升龍驤衛指揮同知金朝興爲指揮使梅思祖爲浙江行省左丞

○置市舶提舉司以浙東按察使陳寧等爲提舉

○是歲定各縣爲上中三等稅糧十萬石之下者爲上縣知縣從六品主簿從八品六萬石之下者爲中縣知縣正七品縣丞正八品主簿從八品三萬石之下者爲下縣知縣從七品丞簿如中縣之秩典史俱省注

○減金華田租初得金華時軍食不給知府王宗顯請增民田租以足用民頗病之至是浙江行省平章李文忠以其事聞遂下令免所增之數民大感悅大明太祖聖神文武欽明啟運俊徳成功統天大孝髙皇帝實錄卷之二十八下

三十三﹑大明太祖髙皇帝實錄卷之二十九

洪武元年春正月壬申朔免百官朝賀命禮官書四代皇祖考妣神主

○甲戌上將告祀南郊戒飭百官執事曰人以一心對越上帝毫髮不誠怠心必乘其機瞬息不敬私欲必投其隙夫動天地感鬼神惟誠與敬耳人莫不以天之髙遠鬼神幽隱而有忽心然天𨿽髙所監甚邇鬼神𨿽幽所臨則顯能知天人之理不二則吾心之誠敬自不容於少忽矣今當大祀百官執事之人各宜愼之

○元萊陽守將世家寶籍其軍馬之數遣僉院王世龍都事唐宜等詣大將軍徐達納款

○乙亥上祀天地於南郊卽皇帝位定有天下之號曰大明建元洪武上服衮冕先期告祭設昊天上帝位於壇之第一成居東皇地祗居西皆南向各用玉一幣一犢一籩豆各十有二簠簋各二設大明夜明位於壇之第二成星辰社稷太歲嶽鎭海瀆山川城隍位於壝內之東西各用犢一幣一籩豆各十簠簋各二其儀迎神燔柴奠玉帛進俎三獻飲福受胙徹豆送神望燎瘞各行再拜禮樂舞如制祝曰惟我中國人民之君自宋運告終帝命眞人於沙漠入中國爲天下主其君父子及孫百有餘年今運亦終其天下土地人民豪傑分爭惟臣帝賜英賢爲臣之輔遂戡定采石水寨蠻子海牙方山陸寨陳野先袁州歐普祥江州陳友諒潭州王忠信新淦鄧克明龍泉彭時中荊州姜玨濠州孫徳崖廬州左君弼安丰劉福通贛州熊天瑞永新周安萍鄕易華平江王世明沅州李勝蘇州張士誠慶元方國珍沂州王宣益都老保等偃兵息民於田裏今地幅員二萬餘里諸臣下皆曰生民無主必欲推尊帝號臣不敢辭是用以今年正月四日於鐘山之陽設壇備儀昭告上帝皇祗定有天下之號曰大明建元洪武簡在帝心尙享先是自壬戌以來連日雨雪陰沍至正月朔旦雪霽粵三日省牲云陰悉斂日光皎然曁行禮天宇廓淸星緯明朗眾皆欣悅禮成遂卽位於郊壇南備儀衛法從丞相率百官北面行禮呼萬歲者三禮畢上率世子曁諸子奉神主詣太廟追尊四代祖考妣爲皇帝皇后奉上玉寶玉冊冊曰孝玄孫嗣皇帝元璋稽首頓首上言尊敬先世人之至情祖父有天下傳之於子孫子孫有天下者追尊於祖考此古今之通義也元璋遇天下兵起躬擐甲冑調度師旅戡定四方以安人民土地日廣皆祖宗深仁厚徳所致也諸臣庶推尊元璋爲皇帝先世考妣未有稱號謹上皇髙祖考尊號曰玄皇帝廟號徳祖皇髙祖妣曰玄皇后皇曾祖考尊號曰恆皇帝廟號懿祖皇曾祖妣曰恆皇后皇祖考尊號曰裕皇帝廟號熙祖皇祖妣王氏曰裕皇后皇考尊號曰淳皇帝廟號仁祖皇妣陳氏曰淳皇后伏惟神明在上鑑此孝思每廟牲幣祭器及禮儀樂舞同郊壇惟不用玉不燔柴祭訖退上顧謂李善長曰朕荷先世積累之勤慶及於躬撫臨億兆今遵行令典尊崇先代齋肅一心對越神靈所謂焄蒿淒愴若或見之善長對曰陛下誠孝感通達於幽顯上曰奉先思孝祭神如在誠敬無間神靈其依苟或有間非奉先思孝之道也遂命世子先至社稷壇立石主上至設位於兩壇之間詣各神位前行禮其禮如宗廟儀畢事上還禦奉天殿尙寶司拱衛司金吾衛陳設如儀中書省左相國宣國公李善長等率文武百官上表賀曰天生聖智宏開基創業之功運際亨嘉仰濟世安民之主萬方欣戴四海更新恭惟皇帝陛下稟聰明睿智之資備聖神文武之徳首出庶物卓冠羣倫初無尺地一人之階而致溥天率土之會東徵西怨猶大旱之望云霓外攘內安措顚連而置衽席兵威所向靡堅不摧徳意所加無遠不服平羣雄而僣亂息掃六合而煙塵淸拯其塗炭之氓布以寬仁之政四維張而風俗美三綱正而倫理明天命攸歸寔茂膺於歷數人心所屬咸鼓舞於謳歌冕旒端拱於宸居華夏統承於正朔乃繼天而立極爰定鼎而建都臣等幸際亨嘉獲叨任使忝居鵷列上祝鴻圖偃武修文開太平於萬世制禮作樂妙化育於兩間上受羣臣朝賀畢命左相國宣國公李善長奉冊寶立妃馬氏爲皇后立世子標爲皇太子皇后冊曰天眷我啟運興王出自衡門奄有四海爲君爲後可不愼歟君以仁政愼於在位撫黎庶而統萬邦後以懿徳愼於治內表六宮而母天下長久之道也咨爾馬氏同勤勞於開創之時由家成國內助良多今以金冊金寶立爾爲皇后其敬乃職耿光後世於戲愼戒之皇太子冊曰國家建儲禮從長嫡天下之本在焉朕起自田野與羣雄角逐戡定禍亂就功於多難之際今基業已成命爾標爲皇太子於戲爾生王宮爲首嗣天意所屬玆正位東宮其敬天惟謹且撫軍監國爾之職也六師兆民宜以仁信恩威懷服其心用永固於邦家尙愼戒之

○以李善長徐達爲左右丞相諸功臣進爵遷秩有差

○丙子詔告天下曰朕惟中國之君自宋運旣終天命眞人起於沙漠入中國爲天下主傳及子孫百有餘年今運亦終海內土疆豪傑分爭朕本淮右庶民荷上天眷顧祖宗之靈遂乘逐鹿之秋致英賢於左右凡兩淮兩浙江東江西湖湘漢沔閩廣山東及西南諸部蠻夷各處寇攘屢命大將軍與諸將校奮揚威武已皆戡定民安田裏今文武大臣百司眾庶合辭勸進尊朕爲皇帝以主黔黎勉徇輿情於吳二年正月四日告祭天地於鐘山之陽卽皇帝位於南郊定有天下之號曰大明以是年爲洪武元年追尊四代考妣爲皇帝皇后建大社大稷於京師立妃馬氏爲皇后長子標爲皇太子布告天下咸使聞知上以元時詔書首語必曰上天眷命其意謂天之眷佑人君故能若此未盡謙卑奉順之意命易爲奉天承運庶見人主奉若天命言動皆奉天而行非敢自專也

○詔追封皇族以皇伯考爲壽春王皇兄爲南昌王爲盱眙王爲臨淮王皇從兄爲霍丘王爲下蔡王爲安丰王爲蒙城王皇侄爲山陽王爲招信王皇從侄爲寶應王爲六安王爲來安王爲都梁王爲英山王皇伯妣劉氏爲壽春王夫人皇嫂劉氏爲臨淮王夫人皇從嫂翟氏爲霍丘王夫人趙氏爲安丰王夫人告曰天相我家肇興帝業仰承先徳以克臻此已於正月四日祭告天地卽皇帝位於南郊旣追尊四代考妣爲帝後重念親親之道無間存沒凡我伯考兄侄悉追封爲王伯妣先嫂皆爲王夫人列祀家廟著爲常典伏惟英靈歆此榮祉

○詔制太廟祭器上曰今之不可爲古猶古之不能爲今禮順人情可以義起所貴斟酌得宜必有損益近世泥古好用古籩豆之屬以祭其先生旣不用死而用之似亦無謂孔子曰事死如事生事亡如事存其制宗廟器用服禦皆如事生之儀於是造銀器以金塗之酒壺盂﹤角戔﹥每事皆八朱漆盤盌二百四十及楎椸枕簟篋笥幃幔浴室皆具上謂侍臣曰朕念創業之艱難日不暇食夜不安寢侍臣對曰陛下日覽萬幾未免有勞聖慮上曰汝曹不知創業之初其功實難守成之後其事尢難朕安敢懷宴安而忘艱難哉

○湖廣行省平章楊璟進兵擊永州元右丞鄧祖勝求救於守全州平章阿思蘭思蘭遣兵來援璟命左丞周徳興參政張彬等逆擊敗之獲其卒九十五人馬二十餘疋遂進兵逼其城祖勝出兵南門拒戰又敗之獲其將王鑑祖勝收兵入城固守璟盛兵圍之

○元興化州守將葉萬戶兪院判聞福州不守遂遁去耆民李子成率眾詣福州徵南將軍湯和請降和遣指揮兪良輔守於是莆田等十三縣相繼降附和遂移師進攻延平是日上遣使賫敕諭和曰軍中之事難於執一惟當以徳服人必其負固弗順然後威以震之凡推徳必先邇者邇者遠之所瞻示威必先大者大者小之所憑邇服則遠來大懾則小懼又曰若欲人不違己當使之以信欲人成功當任之以專不信則令不一不專則權有所分矣凡此皆汝所短故特諭爾

○參政傅友徳兵至萊陽世家寶詣軍門降

○丁丑上禦奉天殿大宴羣臣三品以上者皆升殿余悉列宴於丹墀宴罷因召羣臣諭之曰朕本布衣以有天下實由天命當羣雄初起所在剽掠生民惶惶不保朝夕朕見其所爲非道心常不然旣而與諸將渡江駐兵太平深思愛民安天下之道自是十有餘年收攬英雄徵伐四克賴諸將輔佐之功尊居天位念天下之廣生民之眾萬幾方殷朕中夜寢不安枕憂懸於心禦史中丞劉基對曰往者四方未定勞煩聖慮今四海一家宜少紓其憂上曰堯舜聖人處無爲之世尙猶憂之矧徳匪唐虞治非雍熙天下之民方脫於創殘其得無憂乎夫處天下者當以天下爲憂處一國者當以一國爲憂處一家者當以一家爲憂且以一身與天下國家言之一身小也所行不謹或致顚蹶所養不謹或生疢疾況天下國家之重豈可頃刻而忘警畏耶

○元寧海州守將方徳陳用及文登守將馬國寧等俱詣大將軍降

○戊寅自舊內遷新宮上諭中書省臣曰成周之時治掌於冢宰教掌於司徒禮掌於宗伯政掌於司馬刑掌於司寇工掌於司空故天子總六官六官總百執事大小相維各有攸屬是以事簡而政不紊故治秦用�鞅變更古制法如牛毛暴其民甚而民不從故亂卿等任居宰輔宜振舉大綱以率百寮贊朕爲治

○方國珍至京師入見上諭之曰汝獻款已久何爲反側復勞徵伐國珍頓首曰臣遭時多艱逃死海上終期歸附聖明以全首領不意又勞王師然此非出臣心實羣小所誤是以至此惟陛下哀其愚昧赦其死罪上曰艸昧之時英雄角逐人孰不欲有爲亦誰能識帝王之有眞者其爲去就不能無所齟齬爾之所爲亦何足責朕推赤心待人汝其自安勿用懷疑國珍頓首謝遂賜第居京師

○己卯上諭羣臣曰吾觀史傳所載歷代君臣或聰明之君樂聞忠讜而臣下循默姦謟不盡其誠者有之或臣下不欺能抗言直諫而君上昏愚驕暴飾非拒諫者有之臣不諫君是不能盡臣職君不受諫是不能盡君道臣有不幸言不見聽而反受其責是𨿽得罪於昏君然有功於社稷人民也若君上樂於聽諫而臣下善於進諫則政事豈有不善天下豈有不治乃知明良相逢古今所難

○庚辰上朝羣臣罷從容謂禦史中丞劉基章溢曰朕起義淮右以有天下戰陣之際橫罹鋒鏑者多常惻然於懷今民脫喪亂猶出膏火之中非寬卹以惠養之無以盡生息之道基對曰自元氏法度縱弛上下相蒙遂至於亂今當維新之治非振以法令不可上曰不然夫經喪亂之民思治如饑渴之望飲食創殘困苦之餘休養生息猶恐未蘇若更敺以法令譬以藥療疾而加以鴆將欲救之乃反害之且爲政非空言要必使民受實惠若徒事其名而無其實民亦何所賴焉溢頓首曰陛下深知民隱天下蒼生之福也

○初上欲制寶璽而未得玉有賈胡浮海適至聞上卽位以羙玉來獻云此闐寶玉也自其祖父相傳云當爲帝王傳國之寶上喜以示玉工果良玉卽命制爲璽一圭一

○辛巳詔以銀靑榮祿大夫上柱國錄軍國重事中書左丞相宣國公李善長兼太子少師銀靑榮祿大夫上柱國錄軍國重事中書右丞相信國公徐達兼少傅銀靑榮祿大夫上柱國中書平章錄軍國重事鄂國公常遇春兼少保銀靑榮祿大夫大都督府右都督馮宗異兼右詹事榮祿大夫中書平章政事胡廷瑞廖永忠李伯昇俱兼同知詹事院事資善大夫中書左丞趙庸右丞王溥兼副詹事中奉大夫中書參政楊憲傅瓛兼詹事丞榮祿大夫同知大都督府事康茂才兼左率府使榮祿大夫同知大都督府事張興祖兼右率府使驃騎上將軍大都督府副使顧時兼同知左率府事驃騎上將軍大都督府副使孫興祖兼同知右率府事鎭國上將軍僉大都督府事吳禎兼左率府副使鎭國上將軍僉大都督府事耿炳文兼右率府副使榮祿大夫禦史大夫鄧愈湯和兼諭徳資善大夫禦史中丞劉基章溢兼贊善大夫嘉議大夫禦史臺治書侍禦史文原吉範顯祖兼賓客初禦史中丞劉基學士陶安言於上曰適聞中書及都督府議仿元舊制設中書令欲奏以太子爲之上曰取法於古必擇其善者而從之苟惟不善而一槪是從將欲望治譬猶求登髙岡而卻步渡長江而回楫豈能達哉元氏胡人事不師古設官不以任賢惟其類是與名不足以副實行不足以服眾豈可取法且吾子年未長學未充更事未多所宜尊禮師傳講習經傳博通古今識達機宜他日軍國重務皆令啟聞何必效彼作中書令乎乃命詹同取東宮官制觀之謂同等曰朕今立東宮官取廷臣勛徳老成兼其職老成舊人動有典則若新進之賢者亦選擇參用夫舉賢任才立國之本崇徳尙齒尊賢之道輔導得賢人各盡職故連抱之木必以授良匠萬金之璧不以付拙工同對曰陛下立法垂憲之意實深遠矣於是以李善長等皆兼東宮官乃諭善長等曰朕於東宮官屬不別設府僚而以卿等兼之者蓋軍旅未息朕若有事於外必畱太子監國若設府僚卿等在內事當啟聞太子或有聽斷不明而與卿等意見不合卿等必謂府僚導之嫌隙將由是而生朕所以特置賓客諭徳等官以輔成太子徳性且選名儒爲之賓友昔周公教成王告以克詰戎兵召公教康王告以張皇六師此居安慮危不忘武備蓋繼世之君生長富貴泥於安逸軍旅之事多忽而不務一有緩急罔知所措二公所言不可忘也

○以虞城縣隸濟寧府

○周文貴自全州引兵援永州左丞周徳興等擊之文貴敗走斬其部將朱院判獲元師漆甲等六人

○壬午上訪得皇后親族欲授以官後曰國家官爵當與賢能之士妾家親屬未必有可用之才且聞前世外戚之家多驕淫奢縱不守法度有致覆敗者陛下加恩妾族厚其賜予使得保守足矣若其果賢自當用之若庸下非才而官之必恃寵致敗非妾之所願也上聞後言遂止

○上諭羣臣曰忠臣愛君讜言爲國蓋愛君者有過必諫諫而不切者非忠也爲國者遇事必言言而不直者亦非忠也比來朕每發言百官但惟諾而已其間豈無是非得失而無有直言者𨿽有不善無由以聞自今宜盡忠讜以匡朕不逮若但唯唯非人臣事君之義也

○徵南將軍胡廷羙副將軍何文輝率師至建寧元守將同僉達裏麻參政陳子琦集僚佐謀曰聞大明軍驍勇自入杉關諸鎭兵皆望風瓦角�羊其鋒不可當今吾城中軍士亦不下萬餘儲畜尙富可以拒守不可與戰彼攻吾城不克必將自退吾因而乘之或可以得志眾皆曰然由是備禦甚堅廷羙等進圍之數與挑戰達裏麻等固守不出我師環其四門攻之

○癸未上諭省府臣曰爾諸大臣旣受封爵進職位可謂尊顯矣當同心輔國以享祿位朕嘗思古之君臣居安不忘警戒盈滿常懼驕縱兢兢業業日愼一日故能始終相保不失富貴大抵開基創業之主待功臣非不欲始終盡善如韓信彭越自不能保全其功深可惜也至承平之後舊臣多有獲罪者究其所以蓋其事主之心日驕富貴之志日淫以致於敗古人置欹器於座側正以戒其驕盈耳汝等宜戒愼之又謂都督同知康茂才等曰汝等今成大功豈汝一人之能哉非軍士同心效力曷能致此切不可挾功驕恣輕忽下人若此則鮮有不敗者朕故吐心拳拳爲爾等言之古之人主待其臣下往往以權術駕馭不以至誠相感易生猜疑故久而生變今吾以直言告汝常相警戒非止在於汝身汝又當以朕意訓汝子孫則可與國同其久長矣時皇太子侍側上指謂之曰太子年幼未歷世故朕嘗以此意誨之使他日汝子成立與吾兒共享太平常如今日則子子孫孫無有窮也羣臣皆拜謝而退

○元兵自廣西來援永州駐東鄕橋倚湘水列七營軍勢甚盛平章楊璟遣鎭撫呂琛指揮袁子明等擊敗之獲其萬戶丁武等一千二百三十九人馬一百餘疋寶慶衛百戶周迪戰死上聞之命禮部議褒贈令有司祭之

○甲申詔遣周鑄等一百六十四人往浙西核實田畝謂中書省臣曰兵革之餘郡縣版籍多亡田賦之制不能無增損徵斂失中則百姓咨怨今欲經理以淸其源無使過制以病吾民夫善政在於餋民餋民在於寬賦今遣周鑄等往諸府縣核實田畝定某賦稅此外無令有所妄擾復諭鑄等曰爾經理第以實聞無踵襲前獘妄有增損曲狥私情以病吾民否則國有常憲各賜衣帽遣之

○乙酉上謂劉基曰曩者羣雄角逐生民塗炭死亡旣多休餋難復今國勢已定天下次第而平思所以生息之道何如基對曰生息之道在於寬仁上曰不施實惠而槪言寬仁亦無益耳以朕觀之寬仁必當阜民之財而息民之力不節用則民財竭不省役則民力困不明教化則民不知禮義不禁貪暴則民無以遂其生如是而曰寬仁是徒有其名而民不被其澤也故餋民者必務其本種樹者必培其根基頓首曰陛下盡心如此民其有不受惠者乎傳曰以仁心行仁政實在今日天下之幸也

○丙戌上禦文樓太子侍側因問近與儒臣講說經史何事對曰昨講漢書七國叛漢事遂問此曲直孰在對曰曲在七國上曰此講官一偏之說宜言景帝爲太子時常投博局殺吳王世子以激其怨及爲帝又聽晁錯之說輕意黜削諸侯土地七國之變實由於此若爲諸子講此則當言藩王必上尊天子下撫百姓爲國家藩輔以無撓天下公法如此則爲太子者知惇睦九族隆親親之恩爲諸子者知夾輔王室以盡君臣之義

○丁亥上禦東閣禦史中丞章溢學士陶安等侍因論前代興亡之事上曰喪亂之源由於驕逸太抵居髙位者易驕處逸樂者易侈驕則善言不入而過不聞侈則善道不立而行不顧如此者未有不亡今日聞卿等論此深有儆於予心古者今之鑑豈不信歟

○置中山衛親軍指揮使司以周立爲指揮使

○置濟寧左右二衛

○壬辰克建寧時徵南將軍胡廷羙督兵攻建寧益急達裏麻不能支夜潛至副將軍何文輝營納款詰旦總管翟也先不花亦率眾詣文輝降廷美怒二人不詣已欲屠其城文輝止曰吾與公同受命至此爲安百姓耳今城降欲以私忿殺人可乎廷美遂止乃整軍入城申嚴號令毫髮無所犯執參政陳子琦送京師獲將士九千七百九十餘人馬二百七十三疋銀一萬六千三百兩糧九萬八千六百四十石命指揮費子賢領兵守之廷美卽廷瑞避禦字攺今名

○癸巳上與諸儒臣論學術翰林學士陶安對曰道之不明邪說害之也上曰邪說之害道猶美味之悅口美色之眩目人鮮不爲所惑自非有豪傑之見不能決去之也戰國之時縱橫捭闔之徒肆其邪說遊說諸侯當時諸侯急於功利者多從其說往往事未就而國隨以亡此誠何益夫邪說不去則正道不興正道不興天下烏得而治安曰陛下所言深探其本上曰仁義治天下之本也賈生論秦之亡不行仁義之過夫秦襲戰國之餘獘又安得知此

○丙申大將軍徐達復自益都至濟南

○己亥命道士周原徳往登萊州諭祭海神原徳未至前數日並海之民見海濤恬息聞空中洋洋然若有神語者皆驚異及原徳至臨祭煙雲交合異香郁然靈風淸肅海潮響應竣事父老皆欣喜相賀爭至原徳所曰海濤不息者十餘年矣今聖人應運太平有兆海濱之民何幸身親見之原徳還奏上悅

○庚子以鄧愈爲徵戍將軍將襄陽安陸景陵等衛兵徵取南陽以北未附州郡

○授翰林學士陶安誥曰蓋聞國家之立必有一心之臣尊戴匡輔用能張其紀綱植其表儀正其名位善其辭命基圖以大國家以安自古皆然朕初渡江時江南之士謁於軍門者陶安實先卽以帝王事功期於始見之際贊襄兵務多歷年所宣號令則軍民信議禮樂則體要成建陳之論以忠出納之命惟允至於捍城禦侮寇憝成擒爲郡治民勤勞益著肆朕君臨大寶念此翊戴舊臣老當優之不宜久煩以政迺者開翰苑以崇文治立學士以冠儒英重道尊賢莫先於爾是用擢居宥密俾職論思玆特授以寵章用昭國典尙其勤於獻納贊我皇猷綜理人文以臻至治可翰林學士嘉議大夫知制誥兼修國史

○立大都督府斷事官秩從五品

○立善世院以僧慧曇領釋教事

○立玄教院以道士經善悅爲眞人領道教事

○置各處水馬站及遞運所急遞鋪凡六站六十里或八十里專在遞送使客飛報軍務轉運軍需等物應用馬驢舡車人夫必因地裏量宜設置如衝要處或設馬八十疋六十疋三十疋其餘非衝要亦系經行道路或設馬二十疋十疋五疋驢亦如之馬有上中下三等驗民田糧出備大率上馬一疋糧一百石中馬八十石下馬六十石如一戶糧數不及百石者許眾戶合糧並爲一夫視使事緩急給上中下馬每驛有供帳使者日給廩米五升過者三升設官一人掌之水驛如使客通行正路或設舡二十隻十五隻十隻其分行偏路亦設舡七隻五隻舡以繪飾之每舡水夫十人於民糧五石之上十石之下者充之不足者眾戶合糧並爲一夫餘如馬站之例遞運所置舡俱飾以紅如六百料者每舡水夫十三人五百料者十二人四百料者十一人三百料者十人皆選民糧五石以下者充之陸遞運所如大車一輛載米十石者夫三人牛三頭布袋十條小車一輛載米三石者夫一人牛一頭每夫一人出牛一頭選民糧十五石者充之如不足者眾戶合糧並爲一夫急遞鋪凡十里設一鋪每鋪設鋪司一人鋪兵要路十人僻路或五人或四人於附近民有丁力田糧一石五斗之上二石之下者充之必少壯正身每鋪設十二時日晷以驗時刻鋪門置綽楔一座常明燈燭一副簿歷二本鋪兵各置夾板一副鈴攀一副纓槍一把棍一條回歷一本遞送公文依古法一晝夜通一百刻每三刻行一鋪晝夜行三百里凡遇公文至鋪隨卽遞送無分晝夜鳴鈴走遞前鋪聞鈴鋪司預先出鋪交收隨卽於封皮格眼內塡寫時刻該遞鋪兵姓名速令鋪兵用袱及夾板裹系持小回歷一本急遞至前鋪交收於回歷上附寫到鋪時刻毋致迷失停滯若公文不卽遞送因而失誤事機及拆動損壞者罪如律各州縣於司吏內選充鋪長一人巡視提督每月官置文簿一本給各鋪附寫所遞公文時刻件數官稽考之其無印信文字並不許入遞

○徵南將軍湯和率帥師至延平元參政文殊海牙等以城降執元守臣平章陳友定送京師先是上遣使招諭友定友定大會諸將殺使者置其血酒甕中慷慨飲之誓眾死守至是我師隔水而陳分一軍渡水攻其西門友定謀於眾曰彼兵方來其气勇銳難與爭鋒不如持久以困之伺間而動必有可勝遂嚴飭軍校巡城晝夜不少息諸將請出戰友定不許數請不已友定乃疑其部將蕭院判劉守仁有攜二心卽收其兵柄殺蕭院判守仁知事急來奔士卒多踰城夜遁自始圍至是凡十日適城中軍器局失火炮聲亂髮我軍疑其內叛遂並力攻城友定見勢窮蹙乃與副樞謝英輔參政文殊海牙訣曰大事已去吾無以報國家惟有死耳公等宜自勉迺退於省堂按劍仰藥飲之達魯花赤白哈麻具服北望泣拜與謝英輔皆自經死賴正孫等夜開門出降黎明我師入城友定气未絕遂舁之出水東門外值大雷雨復蘇械系送京師以唐鐸知府事友定子海聞其父兵敗自將樂來降遂並執之遣仁和衛指揮徐興安撫將樂友定自安國福州福淸縣人徙汀之淸流世業農爲人沈勇喜遊俠鄕人畏服之壬辰兵起所在騷動汀州府判蔡公安至淸流幕民兵爲保障友定以壯士見公安與語奇之令長所集民兵署爲黃土寨巡檢從福建僉都元帥吳按灘不花討汀延建邵諸山寨以功授淸流縣主簿尋升縣尹歲己亥陳友諒遣康泰取邵武鄧克明攻汀州轉略延平將樂諸處行省乃授友定汀州路總管以禦之戰於黃土獲其將鄧益克明遁去元拜友定行省參政歲辛丑鄧克明復取汀州進攻建寧不克而還友定遂復汀州開分省守禦升左丞甲辰又置分省於延平以友定爲平章於是閩中八郡皆其所守王師西徵駐軍浦城參軍胡深與戰錦江而敗友定執而害之至是被執及其子送至京師上詰之曰元綱不振海內土崩天命更革豈人力所能爲爾竊據偏方負固逆命害吾參軍殺吾使者陸梁弗服欲何爲哉友定對曰事敗身亡惟有死耳尙何言遂並其子誅之

○辛丑置建昌衛沅州衛

○上謂宰臣曰朕每燕居思天下之事未嘗一日自安蓋治天下猶治絲一絲不理則眾緒棼亂故凡遇事必精思而後行惟恐不當致生姦獘以殃吾民以此不敢頃刻安逸至於刑法尢所關心然此非一人所能獨理卿等皆須究心庶幾民無冤抑刑獄淸省漢宣帝言獄者所以禁暴止姦養育羣生甚淂用法之意卿等宜體之毋忽也

○天下來朝府州縣官陛辭上諭之曰天下初定百姓財力俱困譬猶初飛之鳥不可拔其羽新植之木不可搖其根要在安餋生息之惟廉者能約己而利人貪者必朘人而厚己況人有才敏者或尼於私善柔者或昧於欲此皆不廉害之也爾等當深戒之大明太祖聖神文武欽明啟運俊徳成功統天大孝髙皇帝實錄卷之二十九

三十四﹑太祖髙皇帝實錄卷之三十

洪武元年二月壬寅朔中書省臣李善長傅瓛翰林學士陶安等進郊社宗廟議先是上敕禮官及翰林太常諸儒臣曰自昔聖帝明王之有天下莫嚴於祭祀故當有事內必致其誠敬外必備其儀文所以交神明也朕誕膺天命統一海宇首建郊社宗廟以崇祀事顧艸創之初典禮未備其將何以交神明致靈貺卿等其酌古今之宜務在適中定議以聞至是善長等奏有國大祀曰圜丘曰方丘曰宗廟曰社稷各具沿革以進圜丘之說曰天子之禮莫大於事天故有虞夏商皆郊天配祖其來尙矣周官大司樂冬至日祀天於地上之圜丘大宗伯以禋祀昊天上帝孝經曰郊祀后稷以配天宗祀文王於明堂以配上帝皆所以重報本反始之事禮之見於遺經者可考也秦人燔書滅學仍西戎之俗立四畤以祀白靑黃赤四帝漢髙祖因之又增北畤兼祀黑帝至於武帝有雍五畤之祠又有渭陽五帝之祠又有甘泉太乙之祠而昊天上帝之祭則未嘗舉行至元帝時合祭天地光武祀太乙遵元始之制而先王之禮變易盡矣魏晉以來郊丘之說互有不同宗鄭玄者以爲天有六名歲凡九祭六天者北辰曜魄寶蒼帝威靈仰赤帝赤熛怒黃帝含樞紐白帝白招拒黑帝協光紀是也九祭者冬至祭昊天上帝於圜丘立春立夏季夏立秋立冬祭五帝於四郊王者各稟五帝之精而王天下謂之感生帝於夏正之月祭於南郊四月龍見而雩總祭五帝於南郊季秋大享於明堂是也宗王肅者則以天體惟一安得有六一歲二祭安得有九大抵多參二家之說行之而至唐爲尢詳武徳貞觀間用六天之義永徽中從長孫無忌等議廢鄭玄議用王肅說乾封中復從鄭玄議焉宋太祖乾徳元年冬至合祭天地於圜丘神宗元豊中罷合祭哲宗紹聖徽宗政和間或分或合髙宗南渡以後惟用合祭之禮元初用其國俗拜天於日月山成宗大徳六年建壇合祭天地五方帝九年始立南郊專祀昊天上帝泰定中又合祭然皆不親郊文宗至順以後親郊者凡四惟祀昊天上帝今當遵古制分祭天地於南北郊冬至則祀昊天上帝於圜丘以大明夜明星辰太歲從祀方丘之說曰按三代祭地之禮見於經傳者夏以五月商以六月周以夏至日禮之於澤中方丘蓋王者事天明事地察故冬至報天夏至報地所以順陰陽之義也祭天於南郊之圜丘祭地於北郊之方澤所以順陰陽之位也然先王親地有社存焉禮曰享帝於郊祀社於國又曰郊所以明天道社所以神地道又曰郊社所以祀上帝又曰明乎郊社之禮或以社對帝或以社對郊則祭社乃所以親地也書曰敢昭告於皇天后土左氏曰戴皇天履后土則古者亦命地祇爲后土矣曰地祇曰后土曰社皆祭地也此三代之正禮而釋經之正說自鄭玄惑於緯書而謂夏至於方丘之上祭昆侖之祇七月於泰折之壇祭神州之祇析而二之後世宗焉一歲二祭自漢武用祠官寬舒議立后土祠於汾陰脽上禮如祀天而後世又宗之於北郊之外仍祀后土元始間王莽奏罷甘泉泰畤復長安南北郊以正月上辛若丁天子親合祠天地於南郊而後世又因之多合祭焉由漢歷唐千餘年間親祀北郊者惟魏文帝之大和周武帝之建徳隋髙祖之開皇唐玄宗之開元四祭而已宋元豊中議專祭北郊故政和中專祭者凡四南渡以後則惟攝祀而已元皇慶間議夏至專祭地未及施行今當以經爲正擬以今歲夏至日祀方丘以五嶽五鎭四海四瀆從祀宗廟之說曰傳謂萬物本乎天人本乎祖故爲之宗廟以享祖考而致其報本之意也徳有厚薄故制有隆殺自天子至官師其制不同周制天子七廟而商書伊尹曰七世之廟可以觀徳則知天子七廟自古有之不獨周爲然也若夫太祖百世不遷三昭三穆以世次比至親盡而遷焉此有天下之常禮也若至周穆王時文王親盡當祧共王時武王親盡當祧以其有功當宗故皆別立一廟而謂之文世室武世室亦皆百世不遷漢髙承秦之獘未嘗立七廟至太上皇崩始詔郡國立廟而皇祖以上無聞焉惠帝詔有司立原廟又以沛宮爲髙祖廟又於陵傍立寢園廟自後每帝輙立一廟不序昭穆景帝尊髙帝爲太祖文帝爲太宗宣宗又尊武帝爲世宗皆世世不毀至元帝始罷郡國廟及寢園廟光武中興於洛陽立髙廟祀髙祖及文武宣元五帝天子親奉祠於長安故髙廟祀成哀平三帝京兆尹侍祠又別立四親廟於南陽舂陵祀父南頓君祖鉅鹿都尉曾祖郁林太守髙祖舂陵節侯皆歲時郡縣侍祠至明帝遺詔藏主於光烈皇后更衣別室後帝相承皆藏主於世祖之廟由是同堂異室之制至於元莫之能攺唐髙祖追尊髙曾祖考立四廟於長安太宗議立七廟虛太祖之室玄宗創制立九室祀八世文宗開成中禮官以景帝受封於唐髙祖太宗創業受命有功之主百代不遷親盡之主禮合祧遷至禘祫則合食如常其後以敬文武三宗爲一代故終唐之世常爲九世十一室宋自太祖追尊僖順翼宣四祖每遇禘則以昭穆相對而虛東向之位神宗熙寧中奉僖祖爲太廟始祖至徽宗時增太廟爲十室而不祧者五宗崇寧中取王肅說謂二祧在七世之外乃建九廟髙宗南渡祀九世至於寧宗始別建四祖殿而正太祖東向之位元世祖中統三年初建宗廟於燕京以太祖居中爲不遷之祖至泰定中爲七世十室今擬四代各爲一廟廟皆南向以四時孟月及歲除凡五享孟春特祭於各廟孟夏孟秋孟冬歲除則合祭於髙祖廟社稷之說曰周制小宗伯掌建國之神位右社稷左宗廟社稷之祀壇而不屋必受霜露風雨以達天地之气凡起太事動大眾必先告於社而後出其禮可謂重矣蓋古者天子社以祭五土之祇稷以祭五穀之神其制在中門之外外門之內尊而親之與先祖等人非土不立非谷不食以其同功均利以餋人故祭社必及稷所以爲天下祈福報功之道也然天子有三社爲羣姓而立者曰大社其自爲立者曰王社又有所謂勝國之社屋之不受天陽國𨿽亡而存之以重神也後世天子之禮惟立大社大稷以祀之社皆配以勾龍稷皆配以周棄漢因髙祖除亡秦社稷立官大社大稷一歲各再祠光武立大社稷於洛陽在宗廟之右春秋二仲月及臘一歲三祀唐因隋制並建社稷於含光門之右仲春仲秋二時戊日祭之玄宗升社稷爲大祀仍以四時致祭宋制每歲以春秋二仲月及臘日祭之元世祖營社稷於和義門內少南以春秋二仲月上戊日致祭今宜祀以春秋二仲月上戊日從之

○徵南將軍湯和遣使傳檄至漳州元達魯花赤疊裏迷實具服焚香北面再拜持斧斫印章引刀自刎而死總制陳馬兒以城降和命指揮李執中往守之

○癸卯詔禦史大夫湯和還明州造海舟漕運北徵軍餉命平章廖永忠爲徵南將軍以參政朱亮祖爲副帥舟師由海道取廣東敕諭永忠等曰王者之師順天應人所以除暴亂角�羊倒懸以慰民望朕昔平定武昌荊湘諸郡皆望風款附常遇春克贛州南安嶺南數郡亦相繼來歸此無他師出以律人心悅服故也今兩廣之地遠在南方彼此割據民困久矣定亂安民正在今日彼聞八閩不守湖湘已平中心震懾無固守之志若先遣人宣布威徳以招徠之必有歸款迎降者可不勞師旅愼勿殺掠沮向化之心如其拒命舉兵臨之扼其險要絕其聲援未有不下者且廣東要地惟在廣州廣州旣下則循海州郡可傳檄而定海南海北以次招徠畱兵鎭守仍與平章楊璟等合兵取廣西用師方略率用是道肅靖南服在此一舉

○上禦奉天門謂侍臣曰凡人之言有忠諫者有讒佞者忠諫之言始若難聽然其有益如藥石之能濟病讒佞之言始若易聽然其貽患不可勝言夫小人之爲讒佞也其設心機巧漸漬而入始焉必以微事可信者言於人主以探其淺深人主苟信之彼他日復有言必以爲其嘗言者可信將不復審察讒佞者因得肆志而妨賢病國無所不至自古若此者甚多而昏庸之君卒莫之悟由其言甘而不逆於耳故也惟剛明者審擇於是非取信於公論不偏信人言則讒佞之口可杜矣

○徵南將軍胡廷美遣建寧降將曹復疇招諭汀州及寧化連城等縣元汀州路守將陳國珍納款泉州郡縣相繼降附

○乙巳元濱州守將翟副樞於僉院謁見大將軍於濟南

○丙午徵虜副將軍常遇春率師自濟南取東昌

○丁未詔以大牢祀先師孔子於國學仍遣使詣曲阜致祭使行上謂之曰仲尼之道廣大悠久與天地相並故後世有天下者莫不致敬盡禮修其祀事朕今爲天下主期在明教化以行先聖之道今旣釋奠國學仍遣爾修祀事於闕里爾其敬之

○戊申上親祭大社大稷大社設正位在東配以後土西向大稷設正位在西配以後稷東向大社大稷位各用玉兩邸幣黑色牲用犢一羊一豕一籩豆各十籩實以形鹽薧魚棗栗榛菱芡鹿脯白餅黑餅豆實以韭葅醓醢菁葅鹿醢芹葅兔醢筍葅魚醢脾析豚胉簠簋各二實以黍稷稻梁鉶三實以和羹后土后稷位並同但不用玉大社壇正配位共設酒樽三於壇東西向實以泛齊醴齊盎齊祝二共設於壇西東向大稷壇正配位共設酒樽三於壇西東向祝二共設於壇東西向各壇爵六同設於酒樽所先期皇帝散齊四日致齊三日陪祭執事官同先祭一日設大次於社稷門外之西南向設禦位於壝內當兩壇之北居中南向皇帝服皮弁服備法駕詣大次遂省牲視鼎鑊滌漑有司陳設如儀至日淸晨諸執事官各實樽罍簠簋籩豆登鉶實玉帛於篚置祝於神位之右車駕至大次太常卿奏中嚴皇帝服通天冠絳紗袍樂生舞生及諸執事官陪祭官入就位太常卿奏外辦皇帝入就位贊禮唱迎神協律郎舉麾樂奏廣和之曲贊禮唱請行禮太常卿奏有司謹具請行事皇帝再拜皇太子以下在位官皆再拜贊禮唱奠玉帛皇帝詣盥洗位搢圭盥帨出圭詣大社神位前協律郎舉麾樂奏肅和之曲皇帝跪搢圭上香奠玉帛出圭再拜興次詣后土神位前次詣大稷壇大稷后稷神位前並如大社儀復位贊禮唱進俎協律郎舉麾樂奏凝和之曲皇帝詣大社神位前搢圭奠俎出圭次詣后土神位前次詣大稷壇大稷后稷神位前並如大社儀復位贊禮唱行初獻禮皇帝詣盥洗位搢圭滌爵拭爵以爵授執爵官出圭詣酒尊所搢圭執爵授醴齊以爵授執爵官出圭詣大社神位前協律郎舉髦樂奏壽和之曲武功之舞皇帝跪搢圭上香祭酒奠爵出圭讀祝官取祝跪讀祝皇帝俯伏興再拜次詣后土神位前次詣大稷壇大稷后稷神位前並如大社儀復位亞獻酌盎齊樂奏豫和之曲文徳之舞終獻酌盎齊樂奏熙和之曲文徳之舞儀並同初獻但不用祝獻畢太常

卿奏飲福受胙皇帝詣飲福位再拜跪搢圭執事官以爵酌福酒跪進太常卿贊曰惟此酒肴神之所與賜以福慶億兆同沾皇帝受爵祭酒飲福酒以爵置於坫奉胙官奉胙跪進皇帝受胙以授左右出圭俯伏興再拜興皇太子以下皆再拜大稷壇如之復位贊禮唱徹豆協律郎舉麾樂奏雍和之曲掌祭官各徹豆贊禮唱送神協律郎舉麾樂奏安和之曲皇帝再拜皇太子以下在位官皆再拜讀祝官取祝奉幣官取幣掌祭官取牲饌詣瘞所置於坎內皇帝詣望瘞位執事置土於坎實土至半太常卿奏禮畢駕還大次角�羊嚴祝文大社曰惟神徳司坤厚品物由生歷代國家精崇祀典予本庶民舉兵討亂得土得眾建國紀年是以遵依古禮設壇歲祀今於初祭不敢不以情告大稷曰惟神奉若天時茂生百榖神化無窮歷代昭著后土曰惟神分山川髙下於始世樂民生於至今水土之功人何敢忘有國家者務嚴祀典后稷曰惟神奉天之道因地之利播耘百榖闡修農事歷代崇之自予本庶民以下大稷后土后稷並與大社同其樂舞之至樂用協律郎一人襆頭紅羅袍荔枝帶皂靴手執麾幡樂生六十二人服緋袍展腳襆頭革帶皂靴樂器用編鐘編罄各十六琴十瑟搏拊塤箎簫笛各四笙八應鼓一舞則武舞曰武功之舞文舞曰文徳之舞舞士一人文武舞生各六十四人內各以二人爲引舞舞士服襆頭紅羅袍荔枝帶皂靴手執節文引舞舞生各執羽籥服紅袍展腳襆頭革帶皂靴武引舞舞生各執干戚服與文舞同樂章迎神云五土之靈百榖之英國依土而寧民以食而生基圖肇建祀禮修明神其來臨肅恭而迎奠幣云有國有人社稷爲重昭祀云初玉帛虔奉維物匪奇敬實將之以斯爲禮冀達明祇奉俎云崇壇北向明禋方闡有潔犧牲禮因物顯大房載設中情以展景運以承神貺斯衍初獻大社云髙爲山林深爲川澤崇丘廣衍亦有原隰惟神所司百靈效職淸醴初陳顒然昭格后土云平治水土萬世神功民安物遂造化攸同嘉惠無窮報祀宜豊配食尊嚴國家所崇大稷云黍稷稻梁來牟降祥爲民之天豊年穰穰其功甚大其恩深長乃登芳齊以享以將后稷云皇皇后稷克配於天誕降嘉種樹藝大田生民粒食功垂萬年建壇於京歆玆吉蠲亞終獻大社云廣厚無邊其體弘兮徳侔坤厚萬物生兮錫民地利神化行兮恭祀告虔國之禎兮后土云周覽四方偉烈昭彰九州旣平五行有常壇壝以妥牲醴之將是崇是嚴煥然典章大稷云億兆林林所資者榖雨晹應時家給人足倉庾坻京神介多福祇薦其儀昭祀惟肅后稷云躬勤稼穡有相之道不稂不莠實堅實好農事開國王基永保有年自今常奉蘋藻徹豆云禮展其勤樂奏其節庶品苾芬神明是達有嚴執事俎豆乃徹穆穆雍雍均其欣悅送神云維壇潔淸維主堅貞神之所歸依玆以寧土宇靖安年榖順成祀事昭明永致昇平望瘞云晨光將發旣侑旣歆瘞玆牲幣達於幽陰神人和悅實獲我心永久禋祀其始於今是日賜羣臣享胙於奉天門

○己酉上謂侍臣章溢曰福建諸郡已平但小寨未下近遣湯和往明州造海舟運糧北餉吾欲令李文忠繼往必全獲也溢力贊之卽日命文忠總兵往福建

○庚戌遣右丞王溥賫上尊至濟南大將軍徐達等仍頒賜於各衛將士

○壬子先是上嘗命中書省及翰林院官議於社稷壇創屋以備風雨至是翰林學士陶安奏考諸禮天子大社必受風雨霜露以達天地之气若亡國之社則屋之不受天陽也今於壇創屋非所宜若祭而遇風雨則於齊宮望祭上是之

○定宗廟時享之禮翰林學士陶安侍講學士朱升待制詹同等奏按禮古者禴祠烝嘗四時之祭三祭皆合享於祖廟祭於各廟者惟春爲然自漢而下廟皆同堂異室則又四時皆合祭矣今四廟時享亦宜仿近制合祭於第一廟庶適禮之中無煩瀆也上命春特祭餘三時合祭是日太常又進宗廟月朔薦新禮正月以韭薺生菜雞子鴨子二月以水芹蔞蒿臺菜子鵝三月以茶筍鯉魚鮆魚四月以櫻桃梅杏鰣魚雉五月以新麥黃瓜桃李來芹嫩雞六月以西瓜甜瓜蓮子冬瓜七月以菱雪梨紅棗蒲萄八月以芡新米藕茭白姜鱖魚九月以小紅豆柿橙蟹鯿魚十月以木瓜柑橘蘆菔兔雁十一月以蕎麥甘蔗天鵝鶿﹤老鳥﹥鹿十二月以芥菜菠菜白魚鯽魚上覽畢謂羣臣曰宗廟之祀所以隆孝思也然祭之於後不若餋之於先朕今不及矣嘗聞爲人子者願爲人兄其意謂爲兄侍膝下之日早於餋之日多也朕於子爲人弟親存而幼不能以餋及長而富有天下則親沒矣𨿽欲以天下餋其可得乎因悲嘆久之命以月朔薦新儀物著之常典俾子孫世承之

○詔復衣冠如唐制初元世祖起自朔漠以有天下悉以胡俗變易中國之制士庶咸辮髮椎髻深﹤礻詹﹥胡俗衣服則爲褲褶窄袖及辮綫腰褶婦女衣窄袖短衣下服裙裳無復中國衣冠之舊甚者易其姓氏爲胡名習胡語俗化旣久恬不知怪上久厭之至是悉命復衣冠如唐制士民皆束髮於頂官則烏紗帽圓領袍束帶黑靴士庶則服四帶巾雜色盤領衣不得用黃玄樂工冠靑卍字頂巾系紅綠帛帶士庶妻首飾許用銀鍍金耳環用金珠釧鐲用銀服淺色團衫用紵絲綾羅絹其樂妓則戴明角冠皂褙子不許與庶民妻同不得服兩截胡衣其辮髮椎髻胡服胡語胡姓一切禁止斟酌損益皆斷自聖心於是百有餘年胡俗悉復中國之舊矣

○癸丑副將軍常遇春師克東昌元平章申榮自經死於是所屬茌平等縣皆降遇春仍還軍濟南

○甲寅平章楊璟遣千戶王廷將兵取寶慶進次郡陽茱萸灘賊眾千餘據險拒戰廷擊敗之追至城下周文貴遁去餘眾猶據城拒守廷進兵逼之明日賊眾縱火掠民財出走遂下其城畱兵守之

○乙卯詔將作司制綿布戰衣三萬襲用紅紫靑黃四色

○上退朝禦東合翰林侍講學士朱升待制詹同侍上顧謂升等曰近觀周禮見有所謂六夢者因思去秋嘗夢在鄕裏遊捨南仰見羣鳥摩天而下少近則類鳩鳥之狀忽一鶴衝起其中徐度東南予回顧鶴已不見惟見五色雲中靑旛數行浮空而過少頃天西北擁一朱臺四周檻欄前立二人兜鍪金甲口若宣授之狀忽臺四轉以左向南列坐襆頭抹額者數人臺又旋北向以後居南中立三尊貴若道家三淸其中一人美貌修髯異常所見顧我甚至旣而三人西北去朕亦歸舍復出門則景象迥異非在鄕裏時矣傍有立者朕問適尊貴何之曰還天宮矣朕急趨從之道遇紫衣者數人其一人以絳衣授朕裏皆五彩朕問此何服一人曰此眞人服朕方服之不覺冠履俱備又一人授朕劍光气燁然復命朕道東南而行遇一皂衣短袖者來露首及兩肱兩股首戴一竈兩耳怒目由西北而去朕復東南行度一小川川南山北有房東西約十餘間見朕長子衣靑衣而立忽然夢覺若此者其思夢耶正夢耶升對曰夢者人之精神所感此誠陛下受命之兆所謂正夢也昔黃帝夢遊華胥而天下大治古已有之蓋帝王之興自有天命非人智力所能致也

○夜三更有星大如盞赤色有光自中臺西北行至雲中沒

○丙辰徵南將軍廖永忠自福州遣人以書至廣東諭元江西分省左丞何眞略曰乃者元君失馭天下土崩豪傑之士乘時而起分割州郡竊據疆土或假元之號令或自擅其兵威暴徵橫斂蠶食一方生民塗炭可謂極矣今天子受天明命肇造區夏江漢旣已底定閩越又皆帖服中原之地相繼以平惟兩廣僻在遐方未沾聖化予受命南徵順者撫綏逆者誅殛恐足下未悟輙先走一介之使相告惟足下其畱意焉

○丁巳命都督同知康茂才率師往濟南從大將軍徐達北伐詔中書左丞相李善長致祭江河淮濟之神曰近爲中原擾攘興兵北伐除暴安民已命中書右丞相信國公達爲徵虜大將軍中書平章政事鄂國公遇春爲徵虜副將軍統率王師由淮入河取山東次苐而進嘗昭告神明矣賴神之佑所向皆克齊魯之境俱入版圖今再命都督同知康茂才總率馬步往山東參同信國公達等並取中原以今日行敢告

○己未上諭侍禦史文原吉等曰比來臺臣久無諫諍豈朝廷庶務皆盡善抑朕不能聽受故爾嘿嘿乎爾等以言爲職所貴者忠言日聞有益於天下國家若君有過舉而臣不言是臣負君臣能直言而君不納是君負臣朕每思一介之士於萬乘之尊其勢懸絕平居能言臨對之際或畏避不能盡其詞或倉卒不能達其意故嘗霽色以納之惟恐其不盡言也至於言無實者亦略而不究蓋見秦漢以來季世末主護短惡諫誅戮忠直人懷自保無肯爲言者積咎愈深遂至不救夫日月之行猶有薄食人之所爲安能無過惟能攺過便可成徳原吉對曰陛下此心卽大禹好聞善言成湯不吝攺過之心也言而無實略不之究尢見天地之量上曰有其實而人言之則當益勉於善無其實而人言之則當益戒於不善但務納其忠誠何庸究其差謬

○庚申大將軍徐達檄濟寧運糧一萬石徐州二萬石俱赴東昌仍令守濟南指揮楊廣領新附軍士六千人赴齊東會大軍

○壬戌敕贛州衛指揮使陸仲亨副使胡通帥本衛及南雄韶州等衛軍馬會徵南將軍廖永忠等徵廣東諭仲亨等曰近命平章楊燝等由湖南取廣西平章廖永忠等由福建取廣東今特命爾等率師由韶州直搗徳慶三方進師爲掎角之勢舉無不克廣東旣下合兵以取廣西先聲旣震勢如破竹但當撫輯生民毋縱侵掠

○甲子命江西等處諸行省及鎭江等府制戰衣一萬領表裏異色使將士變更而服以新軍號謂之鴛鴦戰襖

○樂安兪勝復叛大將軍徐達等率師往討之初勝納款來見達等禮而遣之勝旣歸陽爲附順陰實從元達乃遣其郎中楊子華等回樂安名爲造作軍器徵糧艸實欲陰察其所以勝果拒命而叛達等遂進師取之師至濟陽指揮劉寧獲勝偵卒二人達斬之而進

○乙丑上遣使諭大將軍徐達曰計將軍之師將至樂安攻之半月可下樂安旣下卽引兵上黃河取汴梁河南如樂安不下作長圍困之止畱親軍攻守彼外援不及內食不繼兪勝等將不戰而擒之矣其羽林等衛壯士並各衛軍馬令都督馮宗異總之都督同知張興祖康茂才右丞薛顯參政傅友徳諸將士等俱令至濟寧艸橋以聽調發

○命中書議役法上以立國之初經營興作必資民力恐役及貧民乃命中書省驗田出夫於是省臣奏議田一頃出丁夫一人不及頃者以別田足之名曰均工夫直隸應天等十八府州及江西饒州九江南康三府計田三十五萬七千二百六十九頃出夫如田之數遇有興作於農隙用之上諭中書省臣曰民力有限而徭役無窮當思節其力毋重困之民力勞困豈能獨安自今凡有興作不獲已者暫借其力至於不急之務浮泛之役宜罷之

○丙寅大將軍徐達等師至土河距樂安五里命軍士塡壩以進明日兪勝部將朱鎭撫等報勝已遁去達等率師趨樂安營於城東南其郎中張仲毅出降樂安平令指揮華雲龍守之副將軍常遇春都督馮宗異追勝不及獲其將朱右丞而還旣而有報元丞相也速平章忽林臺等軍至達率兵出戰元兵敗走追奔八十餘里殺傷甚眾生禽樞密院判脫歡並軍士數百人獲馬三百匹

○戊辰翰林學士陶安等奏古者天子五冕祭天地宗廟社稷諸神各有所用請制之上曰五冕禮太繁今祭天地宗廟則服衮冕社稷等祀則服通天冠絳紗袍余不用

○庚午追封故皇姊爲孝親公主封姊夫李貞爲駙馬都尉恩親侯公主誥曰蓋聞王姬錫號制有肇於成周公主頒封禮復崇於炎漢上稽古典玆用追崇故姊朱氏夙孝尊親復嚴閨閫事舅姑以柔順致室家之肅雍宜享永年倐然謝世緬惟同气爰舉褒封泉壤有靈當歆至渥可追封孝親公主李貞誥曰蓋聞漢髙增封蕭相舊惠是懷周武褒建胡公至戚惟厚況恩親之兼有宜名爵之特崇駙馬都尉李貞年迨耆英徳稱鄕郡修孝義於平素聯姻眷於我家昔居畎畝之時曾有周旋之益篤生良子爲我虎臣仁愛旣深善譽彌著爰詳稽於古典當隆錫於寵章可封恩親侯駙馬都尉

○命選國子生國琦王璞張傑等十餘人侍太子讀書禁中琦等入對謹身殿皆姿狀明秀應對詳雅上爲之喜因謂殿中侍禦史安慶儒士郭友淵等曰吾觀諸生於文藝素習矣然與太子處當端其心術餋其徳性庶不流於浮靡太子之徳亦當有助也因厚賜之

○詔中書省自今新除府州縣官給賜白金一十兩布六疋大明太祖聖神文武欽明啟運俊徳成功統天大孝髙皇帝實錄卷之三十

三十五﹑大明太祖髙皇帝實錄卷之三十一

洪武元年三月辛未朔命翰林儒臣修女戒上謂學士朱升等曰治天下者修身爲本正家爲先正家之道始於謹夫婦后妃𨿽母儀天下然不可使預政事至於嬪嬙之屬不過備執事侍巾櫛若寵之太過則驕恣犯分上下失序觀歷代宮閫政由內出鮮有不爲禍亂者也夫內嬖惑人甚於鴆毒惟賢明之主能察之於未然其他未有不爲所惑者卿等爲我纂述女戒及古賢妃之事可爲法者使後世子孫知所持守

○命增修國學齋捨

○命戶部及行省鼓鑄洪武通寶錢其制凡五等當十錢重一兩當五錢重伍錢當三錢重三錢當二錢重二錢小錢重一錢

○置廣信守禦千戶所

○徵戍將軍鄧愈遣襄陽衛指揮副使王遇成孫茂先率兵分道取南陽

○汀州路總管吳崇率耆民詣徵南副將軍何文輝營納款

○壬申克全州先是平章楊璟兵圍永州遣左丞周徳興參政張彬率兵取全州至是元平章阿思蘭聞王師至率眾宵遁州民以城降於是道州萬戶吳友孫寧遠州土官李文卿守藍山縣元帥黎茂陵等俱遣人請降納元所授印章宣敕

○癸酉遣官致祭臨濠仁祖陵及魯山淮川之神

○命以大牢祀三皇

○甲戌上諭武臣曰汝曹從朕起兵攻城略地多宣其力然近日新降附者亦有推擢居汝輩之上而爾等反在其下非棄舊取新也今天下一家用人之道至公無私彼有智謀才略克建功勛故居汝輩之上夫有兼人之才出眾之智乃有超人爵賞汝輩苟能日親賢士大夫以廣其智識努力以建功業不患爵位之不顯也於是皆頓首感激各賜繡衣以慰勉之

○元江西分省左丞何眞籍所部廣東郡縣戶口兵馬錢糧遣使奉表迎降初湯和等平福建眞遣使由海道奉表於元遇和兵遂攺其表文請降且遣人回報眞至是徵南將軍廖永忠遣人送其使及表詣京師上賜詔褒之曰自元綱解紐羣雄並爭天下瓜分未見定於一者朕舉兵濠梁創業金陵除殘去暴十有四年邇者遣將四徵所向克捷撫有七閩肅淸齊魯廣西之師相繼奏捷大將軍提兵北伐中原指日可定朕思昔豪傑之士保境安民以待有徳若竇融李勣擁兵據險角立於羣雄之間非眞主不屈此漢唐名臣於今未見故此興嘆爾連數郡之眾乃不勞旅師先命來降其視竇李莫讓焉今特驛召來庭賜爾名爵以彰有徳於戲天厭紛紜人思平治爾之所舉惟知時艱乃初心益懋厥績

○乙亥大將軍徐達等師發樂安

○壬午徵南將軍廖永忠率舟師自福州航海趨廣東

○置泉州衛以李山爲指揮同知徐玉周淵爲指揮僉事

○癸未平章楊璟遣兵攻常寧州義兵千戶朱權以城降

○甲申徵虜大將軍徐達等奏所下山東州縣凡獲卒三萬二千餘人馬一萬六千餘匹糧五十九萬七千餘石鹽五萬三千七百餘引布絹八萬七百餘匹時近臣因進言山東舊有銀場可興舉者上曰銀場之斃我深知之利於官者少而損於民者多況今凋瘵之餘豈可以此重勞民力昔人有拔茶種桑民獲其利者汝豈不知言者慚而退

○乙酉上禦奉天門與劉基論兵事上曰克敵在兵而制兵在將兵無節制則將不任將非人則兵必敗是以兩軍之間決死生成敗之際有精兵不如有良將基對曰臣荷聖上厚恩得侍左右每觀廟算初謂未必皆然及至摧鋒破敵動若神明臣由是知任將在陛下將之勝不若主之勝也然臣觀陛下常不拘古法而勝此其所難也上曰兵者謀也因敵制勝豈必泥於古哉朕嘗親當矢石觀戰陣之事開闔奇正頃刻變化猶風雲之無常勢要在通其變耳亦何暇論古法耶

○丙戌平章楊璟遣兵攻武岡州元守將曾權以城降

○大將軍徐達等至濟寧衍聖公孔希學來見達送之京師是日達開耐牢坡壩引舟師由鄆城趨汴梁以取河南

○戊子命中書省給榜撫安山東郡縣先是朝廷以大將軍徐達旣下山東命所在州郡訪取賢材及嘗仕宦居閒者舉赴京師有司詢求嚴迫凡嘗仕元者多疑懼不安由是所在驚擾上聞之乃命中書省給榜安諭所徵人材有不願行者有司不許驅迫聽其自便其自他郡縣避兵流寓願歸鄕者聽之

○庚寅置汝寧衛以劉成楊威爲指揮僉事

○辛卯夜彗星出

○壬辰徵南將軍廖永忠舟師至潮州何眞遣其都事劉克佐詣軍門上其印章並所部圖籍

○徵戍將軍鄧愈進兵取唐州元守將劉平章棄城遁

○是夜有流星靑赤色起自天皇北行三丈餘至近濁沒

○丙申徵戍將軍鄧愈率兵趨南陽前鋒至瓦店遇南陽卒三百餘人擊敗之乘勝追奔夜半愈師至南陽城比明攻其北門克之擒元守將蔡國公史克新平章張居敬等二十六人獲軍士一千五百餘人馬一百五十匹參政王國寶副樞喬珍等皆降

○己亥命禮官及諸儒臣編存心錄上以祭祀爲國大事念慮之間儆戒或怠則無以交神明乃命禮官及諸儒臣編集郊社宗廟山川等儀及歷代帝王祭祀感應祥異可爲監戒者爲書以進

○大將軍徐達等至陳橋左君弼竹昌迎降先是元汴梁守將李克彜聞達至召君弼謂曰公與南朝數接戰熟其陣勢今授公以兵公前與戰我從後乘之何如君弼嘗感上歸其毋有降附意因曰南朝軍鋒不可當吾見其陣輙膽落不能戰故奔投至此況徐相國善用兵所向克捷君弼安敢受命克彜無如之何乃夜驅軍民遁入河南於是君弼與竹昌等率所部兵詣達降達入汴城副將常遇春營於城外克彜字景昌

○置建寧衛以沐英爲指揮使

○是月置樂安衛

○夏四月辛丑朔中書省奏桑麻科徵之額麻畝科八兩木綿畝四兩栽桑者以四年有成乃徵其租從之

○蘄州進竹簟上謂中書省臣曰古者方物之貢惟服食器用故無耳目之娛玩物之失今蘄州所進竹簟固爲用物但未有命而來獻若受之恐天下聞風皆爭進奇巧則勞民傷財自此始矣命卻之仍令四方非朝廷所需毋得妄有所獻

○置汀州衛以王圭爲指揮同知秦友諒爲指揮僉事

○徵南將軍廖永忠至廣州之東莞縣何眞率官屬迎見眞東莞人嘗爲淡水場管勾元末兵亂嶺南盜賊蠭起眞遂退而家居已而羣盜剽掠其鄕乃結豪民集義兵保障鄕裏及亂兵據惠州眞率眾復之以功授惠州路通判升同知進宣慰使司都元帥府元帥時南海寇邵宗愚陷廣州眞率眾擊走之元立江西分省於廣東以眞爲參政又升左丞遂據有廣東諸州郡至是始降

○贛州衛指揮使陸仲亨等帥師略定英徳淸遠胥江連州肇慶等郡縣進攻徳慶元守將張鵬程驅眾棄城遁仲亨等遂引兵會廣州

○壬寅大將軍徐達遣千戶王鎭送左君弼竹昌竹君祥等赴京師

○置溫州衛

○甲辰徐達等率步騎自中灤進取河南命都督僉事陳徳守汴梁

○乙巳徵南將軍廖永忠師次虎頭山門小亨張元帥以所部來降

○丙午遣使賜思南宣慰使田仁智羅錦綺帛

○丁未祫享太廟徳祖皇考妣神位居中南向懿祖皇考妣神位居東第一位西向熙祖皇考妣神位居西第一位東向仁祖皇考妣神位居東第二位西向每位用犢羊豕各一幣一白色登三實以大羹鉶三實以和羹籩豆各十二籩實以形鹽薧魚棗栗榛菱芡鹿脯白餅黑餅糗餌粉餈豆實以韭葅醓醢箐葅鹿醢芹葅兔醢筍葅魚醢脾析豚胉﹤飭﹣力也﹥食糝食簠簋各二實以黍稷稻梁共設酒尊三金爵八磁爵十六於殿東西向祝文一帛篚四於殿西東向先期皇帝散齋四日致齋三日陪享執事官各齋一日前祭一日皇帝服通天冠絳紗袍省牲視鼎鑊滌漑有司陳設如儀至日淸晨皇太子奉迎各廟神主合置於徳祖廟車駕至大次太常卿奏中嚴皇帝服衮冕太常卿奏外辦皇帝入就位贊禮唱迎神協律郎舉麾樂奏泰和之曲贊禮唱請行禮太常卿奏有司謹具請行事皇帝再拜在位官皆再拜贊禮唱奠帛行初獻禮皇帝詣盥洗位搢圭盥帨出圭詣爵洗位搢圭滌爵拭爵以爵授執事者出圭詣酒尊所搢圭執爵受醴齊以爵授執事者出圭詣徳祖神位前協律郎舉麾樂奏壽和之曲武功之舞皇帝跪搢圭上香奠帛祭酒奠爵出圭俯伏興再拜次詣懿祖神位前次詣熙祖神位前次詣仁祖神位前皆如前儀詣讀祝位跪讀祝官取祝跪讀訖皇帝俯伏興再拜復位贊禮唱行亞獻禮各掌祭官以爵受酒奠於神位前樂奏豫和之曲文徳之舞皇帝再拜終獻禮樂奏熙和之曲文徳之舞儀同亞獻其亞終樂舞則四廟共之贊禮唱飲福受胙皇帝詣飲福位再拜跪搢圭執事官以爵酌福酒跪進太常卿贊曰惟此殽羞神之所與賜以福慶億兆同沾皇帝受爵祭酒飲福酒以爵置於坫奉胙官奉胙跪進皇帝受胙以授左右出圭俯伏興再拜復位在位官皆再拜贊禮唱徹豆協律郎舉麾樂奏雍和之曲掌祭官各徹豆贊禮唱送神協律郎舉麾奏安和之曲皇帝再拜在位官皆再拜讀祝官取祝奉幣官取幣各詣燎所贊禮唱望燎皇帝詣望燎位執事者以炬燎火柴半燎贊禮唱禮畢皇太子奉神主還各廟駕還大次解嚴其祝文曰惟我祖宗積徳於世茂子孫於天地之間今以家爲國建廟於京以序昭穆謹率諸執事以四時之祀爲大禮之常玆當孟夏敬奉明薦伏惟昭格鑑此永思樂章迎神曲云慶源發祥世徳惟崇致我眇躬開基建功京都之內親廟在東惟我子孫永懷祖風气體則同呼吸相通來格來從皇靈顯融初獻徳祖前奏云思皇髙祖穆然深玄其遠歷年其神在天尊臨太室餘慶綿綿歆於幾筵有永其傳懿祖前奏云思皇曾祖淸勤純古田裏韜光天篤其祜佑我曾孫弘開土宇追遠揭虔勉遵前矩熙祖前奏云惟我皇祖淑後貽謀盛徳靈長與泗同流發於孫枝明禋載修嘉潤如海恩何以酬仁祖前奏云惟我皇考旣淳且仁弗耀其身克開嗣人子有天下尊歸於親景運維新則有其因亞獻云對越至親儼然如生其气昭明感格在庭如見其形如聞其聲愛而敬之發乎中情終獻云承前人之徳化家爲國母曰予小子基命成績欲報其徳昊天罔極殷勤三獻我心悅懌徹豆云樂奏具肅神其燕嬉告成於祖亦右皇妣敬徹不遲以終祀禮祥光煥揚錫以嘉祉送神云顯兮幽兮神運無述靈馭逍遙安其所適其靈在天其主在室子子孫孫孝思無斁其孟春享各廟禮同初學士陶安太常丞任以忠等奏凡特享太廟皇太子當冕服隨班行禮至是上命皇太子奉各廟神主就位侍立位傍南昌等王則命皇太子行禮

○博興等縣民人髙翼等五十二人來謝恩先是詔免山東郡縣租稅至是翼等來謝上召至前諭之曰朕以爾民勞困且逢饑饉難於衣食故免租稅三年欲爾民安也今若等遠來跋涉良苦是以所安爾者反勞爾也豈朕之本心爾歸見鄕里長老其以朕意告之但心在朝廷足矣不必來謝命禮部各給道裏費而遣之仍止其未來者

○戊申賜羣臣享胙於奉天門

○詔太廟器皿舊制以金塗銀者俱易以金上命畫古孝行及身所經歷艱難起家戰伐之事爲圖以示子孫謂侍臣曰朕家本業農祖父皆長者世承忠厚積善餘慶以及於朕今圖此者使後世觀之知王業艱難也詹同等頓首曰陛下昭徳垂訓奠此爲切上曰富貴易驕艱難易忽久遠易忘後世子孫生長深宮惟見富貴習於奢侈不知祖宗積累之難故示之以此使朝夕覽觀庶有所警也

○大將軍徐達等率師自虎牢關進至河南塔兒灣元將詹同脫因帖木兒以兵五萬迎戰列陣於洛水之北十五里我軍旣成列副將軍常遇春單騎突入其陣敵發二十騎��贊槊剌之遇春發一矢斃其前鋒彼軍奪气達遂麾眾乘之時南風驟發兵塵漲空呼聲動天地元軍陣亂退走追奔五十餘里俘獲無算脫因帖木兒收散卒走狹州達遂進營於河南城北門李克彜復走狹西於是河南行省平章梁王阿魯溫遣其副樞夏仲良送款軍門及暮又遣參政鄭伯起省都鎭撫李敏等詣中軍見達明日阿魯溫以梁王金印率官民出降河南平達命左丞趙庸守之遣員外郎髙瑞撫諭各處山寨指揮任亮招諭嵩州阿魯溫者察罕帖木兒父也

○徵南將軍廖永忠師至廣州之龍潭元將盧左丞遣鎭撫盧誠納款得其海舟五百餘艘軍士二千九百六十五人馬三百匹糧五千餘石命指揮胡通守之

○元國子祭酒孔克堅來朝先是大將軍徐達至濟寧克堅稱疾遣其子希學見達於軍門達送希學赴京希學奏言臣父久病不能行令臣先入見上乃以敕往諭之曰朕聞爾祖孔子垂教於世扶植綱常子孫非常人等也故歷數十代往往作賓王家豈獨今日哉胡元入主中國蔑棄禮教彜倫攸斁天實厭之以喪其師朕率中土之士奉天逐胡以安中夏以復先王之舊𨿽起自布衣實承古先帝王之統且古人起布衣而稱帝者漢之髙祖也天命所在人孰違之聞爾抱風疾果然否若無疾而稱疾則不可諭至思之會克堅亦自來朝行至淮安遇敕使拜命惶恐兼程而進旣至召對謹身殿上從容慰問曰爾年幾何克堅對曰臣年五十有三上曰爾年𨿽未耄而疾嬰之今不煩爾宮但爾家先聖之後爲子孫者不可以不務學朕觀爾子資質溫厚必能承家爾更加誨諭俾知進學以振揚爾祖之道則有光於儒教克堅頓首謝卽日賜宅一區馬一匹月給米二十石又明日復召至諭之曰爾祖明先王之道立教經世萬世之下君君臣臣父父子子實有賴焉故爾孔氏髙出常人常人且知求聖賢之學況孔氏子孫乎爾宜勉爾族人各務進學因顧謂羣臣曰朕不授孔克堅以官者以其先聖之後特優禮之故養之以祿而不任之事也

○己酉夜彗星沒先是三月辛卯彗出昴北大陸天船間芒長約八尺餘辛丑指文昌近五車是夜沒於五車北

○辛亥元鄭州榮陽百尺川寨守將參政楚諒遣照磨尹敬祖等詣大將軍送款

○壬子副將軍常遇春率兵至嵩州元守將李知院迎降得馬二百餘匹甲寅入其城執其平章外兒等分兵取未附諸山寨

○乙卯遣使詣河南命大將軍徐達徵儒士睢明義鉅鼎臣程彥魯秦彥洪哈天民王克明馮子瑞邁仲徳單有志王儀等赴京

○元神頂寨守將僉院西靑山等以馬騾三十五匹來見大將軍於軍門

○徵南將軍廖永忠遣兵攻破僞參政邵宗愚山寨獲宗愚等斬於廣州市初宗愚聞王師入廣州遣其黨羅元祥詣軍門降本以覘軍勢而實無降意永忠謂之曰欲降則來毋虛言以相款也宗愚遷延累日竟不至永忠知其詐乃下令往攻之夜二鼓發兵直抵其寨詰旦破之宗愚據三山寨兄弟俱殘暴嗜殺近境頗被其虐嘗再陷廣州大肆侵掠廣州民尢嫉之及面縛入城民往觀之爭唾其面遂與其徒皆棄市新會縣土豪黃彬河源縣曹文昌汲州廖仁等復聚眾作亂自稱元帥永忠復捕誅之南海縣人麥康祖以魘魅蠱毒殺人又捕斬之廣州旣平永忠遂進兵取廣西

○丙辰元龍門守將參政保童等以其所部軍及偃師守將儲徳以山寨頭目丁戶俱來降

○上謂侍臣曰吾見史傳所書漢唐末世皆爲宦官敗蠹不可拯救未嘗不爲之惋嘆此輩在人主之側日見親信小心勤勞如呂彊張承業之徒豈得無之但開國承家小人勿用聖人之深戒其在宮禁止可使之供灑掃給使令傳命令而已豈宜預政典兵漢唐之禍𨿽曰宦官之罪亦人主寵愛之使然向使宦者不得典兵預政𨿽欲爲亂其可得乎

○丁巳平章楊璟兵克永州元守將右丞鄧祖勝自殺時璟圍永州久不下乃分命指揮胡海洋等於各門築壘困之復造浮橋於西江上練習軍士示以必克祖勝屢戰屢屈至是食盡力窮仰藥死參政張子賢等猶率眾拒守百戶夏昇縋城詣璟降因言祖勝死狀夜三鼓璟督兵四面攻之胡海洋等踰城入子賢復率眾巷戰天明眾潰子賢與元帥鄧思誠等就執並獲其全城士馬璟調衡州衛指揮同知丁玉守之於是耒陽等州皆遣人降

○戊午大將軍徐達遣都督同知馮宗異康茂才等分兵取狹州又遣其麾下及降將楚諒招諭登封各處山寨頭目柴巖翁諒等於是守鞏縣孟夏寨參政李成來降

○庚申元福昌守帥知院張興釣州守將哈剌魯守許州右丞謝孚陳州知院楊崇各遣人詣大將軍送款

○辛酉大將軍徐達遣參政傅友徳取福昌山寨元右丞潘莽兒降

○副將軍常遇春下汝州畱兵守之遂徇下郟縣

○壬戌都督同知馮宗異等兵至狹州元將脫因帖木兒棄城遁去宗異遂入其城畱都督同知康茂才守之

○癸亥置山東行中書省調江西參政汪廣洋爲山東參政以翰林學士陶安爲江西參政上因謂安曰朕渡江之初卿首率父老見於軍門爲朕敷陳王業論當時之務深合朕心由是朝夕相近幕府軍旅之事禆益良多繼入翰林益聞讜論今調汪廣洋爲山東參政而江西乃上游都會可以代之者宜莫如卿其爲我撫治之安對曰臣以微陋叨蒙甄錄俾居左右幸望過矣今復委以重任恐付托不效有負上恩上曰躬擐甲冑決勝負於兩陣之間此武夫之事非儒生所能至若承流宣化綏輯一方之眾此儒者之事非武夫所能也朕之用人用其所能不彊其所不能卿才宜膺是任故以授卿我豈私卿一人而不愛一方乎安乃頓首受命

○以狹州盧氏縣隸南陽府

○追封參軍胡深爲縉雲郡伯制曰攄忠效力允惟勛舊之臣崇徳報功宜厚追封之典表幽光於旣往昭大節於無窮爰考彜章用加寵數故參軍胡深奇姿素稟偉器夙成文詞克著於英華武事兼通於韜略朕創業江左嘗駐師金華乃得賢才以資任用首居省幕繼擢參軍外則贊畫鼎鈞內則周旋帷幄恪恭乃職廉潔有聲重念括蒼之城近接閩海之地寇多侵擾民弗寧居俾率義師鎭玆封域每有保釐之助卽無東顧之憂柰何兵逼寇區倉皇而遇敵然能身先士率慷慨以捐生今玆七閩悉入版圖所獲渠魁已令釁鼓惜爾弗及見此俾朕哀痛致思是用褒崇以旌勇烈爾惟有嗣朕念不忘將世祿於厥家庶永延於宗祀歆服寵命用慰幽冥可追封爲縉雲郡伯

○以侍儀範常爲翰林直學士初常知太平府幕民種藝時亂後乏種官廩有榖數千石常請於朝悉發貸之至秋大稔私庾旣實官廩亦充乃興學校延師儒民甚安之召入爲侍儀上訪以時政及古今事宜常直對無隱遂擢爲學士尋兼太常卿時肇興禮樂講究設施常多預議後復爲起居注以疾致仕禦制詩以賜之終於家

○甲子遣使諭都督同知馮宗異曰若克潼關勿遽乘勝而西今大軍方有事北方宜選將畱兵守關以遏其援兵爾且率師回汴梁朕將躬往議之是日車駕發京師幸汴梁時言者皆謂君天下者宜居中土汴梁乃宋故都勸上定都故上往視之且會大將軍徐達等謀取元都

○守方山寨儒官程夢魯以其眾詣大將軍徐達降

○都督同知馮宗異進兵攻潼關李思齊張思道棄關宵遁初思齊與思道聞王師取河南卽駐兵潼關以拒旣而火焚思道營思齊乃移軍退守葫蘆灘遣其部將張徳欽穆薛飛守關及王師至思齊棄輜重走鳳翔思道奔鄜城丙寅宗異遂入潼關引兵西至華州元守將皆望風奔潰

○丁卯指揮唐黑塔等攻裕州泉白寨元平章郭云堅守不克元孟津守將萬戶李恕答底寨僉院陳徳庸俱詣大將軍納款大明太祖聖神文武欽明啟運俊徳成功統天大孝髙皇帝實錄卷之三十一

三十六﹑太祖髙皇帝實錄卷之三十二

洪武元年五月庚午朔置沂州衛以徐崇禮張云翰爲指揮僉事

○昌國州蘭秀山盜入象山縣作亂縣民蔣公直等集鄕兵擊破之初方國珍遁入海島亡其所受行樞密院印蘭秀山民得之因聚眾爲盜至是入象山縣執縣官劫掠居民公直與王剛甫率縣民數百人欲擊之適知縣孔立自府計事還公直等走告立遂駐兵東禪山盜來攻公直乃先伏兵兩山間自領數十人迎戰佯敗走盜追之伏發盡禽殺之事聞遣大理卿周禎至縣賞其功賜公直剛甫白金人百二十兩

○大將軍徐達自河南進至狹州都督同知馮宗異請益兵守潼關達調都督僉事郭子興將鷹揚衛指揮於光威武衛指揮金興旺守之

○癸酉袁州衛百戶艾明以擊山寇於沙陂橋而死命禮部褒贈遣官致祭

○大將軍徐達遣蔣彥彰賫書往太原與擴廓帖木兒又遣指揮王臻總虎賁振武驃騎通州各衛將士往虢州等處取毛胡蘆山寨毛胡蘆者初南陽鄧州等處義兵萬戶府募土人爲兵因其自相團結故號曰毛胡蘆

○上幸汴梁道邳州駐蹕於東門召知州李相諭之曰山東故官聽其從便居止朕將用之相奏曰其有願赴京及還鄕者未奉處分上曰往南京者日給廩餼還故鄕者皆給米一斛

○丙子遣李二忻都從大將軍北徵初二人皆從擴廓帖木兒李二嘗侵徐州爲指揮傅友徳所獲忻都守安丰信國公徐達下安丰擒之以歸上釋其罪厚遇之至是遣從徵以白米三十石夏布三十匹給其家

○都督同知馮宗異還軍至狹州大將軍徐達與之俱還河南

○己卯徵南將軍廖永忠參政朱亮祖等兵至梧州境元達魯花赤拜住率官吏父老迎降時元吏部尙書普顏帖木兒張翺以便宜行事入廣西行次藤州聞永忠兵至卽募兵欲迎拒民無有應之者旣而聞州守吳鏞出降乃率所部百餘人走郁林亮祖勒兵追之普顏帖木兒戰死張翺赴水死亮祖駐兵藤州於是潯貴等州郡以次皆降

○辛巳大將軍徐達等自狹州還至河南遣指揮唐英撫諭鞏縣諸山寨

○癸未夜有流星起自天市西垣東北行至天市東垣沒

○甲申登封鞏縣雞翎山並天堂山寨復叛大將軍徐達命指揮曹諒等率兵討之

○擴廓帖木兒遣尙書蔣也先參政溫某自太原以馬三匹白金二鋌詣大將軍徐達修饋禮達受馬反金明日遣舍人王銘送也先赴京仍遣溫參政還報擴廓帖木兒

○指揮任亮以兵取露豹寨克之

○夜太上犯塡星

○己丑大將軍徐達遣人以書招諭元裕州泉白寨守將郭云等

○庚寅車駕至汴梁

○參政傅友徳取淩靑寨克之黑山寨守將聞風遁去友徳送所獲守仙人寨參政牛某等八人於大將軍

○辛卯攺汴梁路爲開封府

○副將軍常遇春都督同知馮宗異至行在謁見上勞之曰大將軍與將軍率師北徵不踰年平齊魯下河洛亦甚勞矣遇春頓首曰此皆陛下威徳所致臣等奉遵成算得效驅馳臣等之幸也

○癸巳詔置中書分省於汴梁以中書參政楊憲署省事

○指揮唐英及曹諒破雞翎山寨獲叛將送大將軍斬之

○甲午參政朱亮祖引兵至梧州容州同知明安不花曁普寧縣達魯花赤買閭皆率父老來降

○乙未指揮任亮克玉山等寨擒其頭目李徳斬之

○副將軍常遇春自行在復往河南

○丁酉以江西行省左丞何文輝守河南先是文輝徵福建上幸汴梁召還扈從至是命爲河南指揮使守河南

○指揮任亮以所獲元玉山黑山等寨守將左丞張恆等一十六人送大將軍徐達所達令安置於河南

○戊戌攺歸徳府爲州隸開封府

○參政朱亮祖師次貴州元郁林州知州張那海同知王楚金皆來降時土軍首領馮七脇眾反大肆剽掠郡邑騷然那海自貴州還捕擒馮七等三十餘人斬之以徇州境遂安

○是月置道州守禦千戶所

○置漳州衛

○六月庚子朔大將軍徐達自河南至行在見上上勞之曰將軍率師徵討勤勞於外古人所謂忠爾忘身國爾忘家誠將軍之謂也朕聞河朔之民日夕望吾師至將軍宜與諸將乘時進取而安輯之朕觀天道人事元都可不戰而克大丈夫建功立業各有其時揆時之會不失事機在將軍等勉之達等頓首謝旣退上復召問達今取元都計將安出達對曰臣自平齊魯下河洛王保保逡巡太原徒爲觀望今潼關又爲我有張思道李思齊失勢西竄元之聲援已絕臣等乘勢搗其孤城必然克之上據圖指示曰卿言固是然北土平曠利於騎戰不可無備宜選偏禆提精兵爲先鋒將軍督水陸之師繼其後下山東之粟以給饋餉由鄴趨趙轉臨淸而北直搗元都彼外援不及內自驚潰可不戰而下達又曰臣慮進師之日恐其北奔將貽患於後必發師追之上曰元起朔方世祖始有中夏乘气運之盛理自當興彼气運旣去理固當衰其成其敗俱系於天若縱其北歸天命厭絕彼自澌盡不必窮兵追之但其出寨之後卽固守疆圉防其侵擾耳達乃受命而退

○壬寅上躬祀汴梁諸神仍遣官致祭境內山川

○上聞江西諸山寨逋卒多逃竄爲民患詔江西行省參政黃彬統所部兵鎭袁州以招集之

○癸卯徐達辭行在還次河陰

○甲辰元海南海北道元帥羅福等遣使來降海南分府元帥陳乾富亦相繼歸附上下詔諭之曰蓋聞古先哲王之治天下一視同仁無間遐邇況廣海之地自漢以來列爲郡縣習禮樂之教有華夏之風頃因元政不綱羣雄並起朕舉義除暴所向廓淸邇者師臨南粵爾諸州郡不煩傳檄相率來歸向慕之誠良可嘉尙今遣使往諭朕意爾其益堅乃心以寧吾民爵賞之賜當有後命先是元廉訪使廬山海牙守雷州徵南將軍廖永忠遣人以克廣州事諭海牙海牙以爲詐殺使者至是聞廣州已下海牙懼南走交阯故羅福遂以其城降

○己酉指揮曹諒以兵攻靑山寨與戰勝之其守將參政王興祖以其眾降

○壬子大將軍徐達遣指揮任亮守嵩州

○己未大將軍徐達師駐河陰先數日遣人督河南諸將來會至是常遇春至遂發河陰向汴梁是夕次陳橋

○壬戌平章楊璟參政朱亮祖等合兵攻靖江克之執元平章也兒吉尼其都事趙元隆陳瑜劉永錫廉訪司僉事帖木兒不花元帥元禿蠻萬戶董醜漢府判趙世傑皆自殺先是左丞周徳興分兵據靖江險要以絕其聲援璟旣克永州遂引兵抵靖江城下屯於北關參政張彬屯南關亮祖亦帥師自廣東來會屯於東門象鼻山下攻城越二旬不下璟語諸將校曰彼所恃者西城濠水耳當先取閘口關決其堤岸則破之必矣諸將曰諾明日遣指揮使丘廣引輕兵攻閘口關殺其守堤兵遂決其堤濠水涸因築土堤五道與其城接以通士卒遂克其北門月城尋又克其北門小隘斬獲百餘人也兒吉尼有懼色復攻其西門不利我軍死者三百餘人相持凡兩閱月攻之益力也兒吉尼勢窮蹙其總制張榮與麾下裴觀以書系矢射璟營約降期以是夜來會曁二鼓觀縋城出見璟備言城中儲積空虛人無鬥志可立取之狀璟乃給白皮帽百餘俾歸爲識約四鼓從寶賢門入至期璟命指揮使吳與寧等率眾登城而入也兒吉尼聞變倉卒出走追至城東伏波門執之亮祖徳興各以所部兵入城惟彬尙屯南關彬始攻城爲守者所詬嘗恚曰城破之日當悉屠之比克城璟懼其縱殺下令曰殺人傷人及剽掠者死彬乃止眾心遂安翌日送也兒吉尼於京師

○夜有流星大如雞卵靑赤色起自紫微西蕃北行至雲中沒

○甲子陳友定故將金子隆陷將樂初陳友定旣敗其將金子隆馮谷保等紏合淸流寧化散卒寇將樂勢甚猖獗守禦千戶宋國成嬰城固守至是賊黨日眾攻城益急國成以援兵不至棄城遁子隆等遂陷將樂殺知縣馬源主簿蘇兼善乘勝寇延平攻四鶴門指揮羅徳聚千戶李申擊卻之

○乙丑上在汴梁賜北徵諸將夏衣

○丙寅命中書稽諸將士軍功

○以都督同知馮宗異爲徵虜右副將軍

○置刻期百戶所初選卒伍中能疾行者二百人謂之刻期以通捷報至是立百戶所以張徳成爲百戶領屬之

○金子隆等復寇延平官軍出陣於城南橋以禦之指揮蔡玉率眾奮擊大破其眾追至沙縣之靑雲寨子隆等負險拒守建寧衛指揮使沐英遣兵夾攻破之擒馮谷保

○戊辰徵南將軍廖永忠進師至南寧元上浪屯田千戶宋眞執其守將平章咬住參政那海遣使詣降永忠悉收諸司印章命眞守其城送咬住等赴京師

○命浙江江西二行省及蘇州等九府運糧三百萬石至汴梁

○參政傅友徳克神頂寨元守將張知院等以其眾降

○江西永新州大風雨蛟出江水暴溢入城深八尺民居蕩析男女多溺死者事聞上遣使賑之

○以邳州知州李相知和州兼守禦事相至和州以南鄕銅城堰牐廢日久堰下之田皆沃壤而民不得耕東門石牐傾圯貫城河塡塞皆爲民病乃召其父老訓諭集眾修浚之度工計材俾父老之習事者董其役未幾二牐皆成時起啟閉以禁早澇堰堤周回二百餘里田得常稔貫城之河東西凡千餘步舟楫便之民賴其利

○是月上以金子隆等寇未平命平章李文忠率兵往討之

○上遣人祭元故將察罕帖木兒其文曰艸之勁者非疾風不顯人之忠者非亂世難明爾李將軍某當中原擾攘元政不綱權臣竊命於內守將擅兵於外是致干戈鼎沸國勢日危人將以元爲無人矣何將軍之忠義倡其智勇誘以名爵明其分數義旗舉而兵興齊魯彊兵僅能固守爾乃能陳兵於野請命於朝進退有方君命是聽當是時忠心昭如五曜號令嚴若冰霜所以動天地感鬼神所向克捷以其忠之所致也夫何兵旣勝志少盈納逋逃釋有罪忠義漸虧鬼神鑑見遂爾禍嬰不測隕於敵手然忠未終而姦未顯壽不期年果何爲耶豈竭忠以身先而致是歟抑人臣之有將而若是歟噫自古英雄志立而事乖抱恨於九原者多矣予故於足下舉其事而酬之猶生之對也靈酣而往予紀而歸誅心之言爾其聽之

○陳友定故將泉州陳總管復收集餘眾攻陷同安縣泉州衛指揮僉事周淵率兵擊之淵馳馬直入其陣斬陳總管復同安

秋七月己巳朔太白犯井宿

○徵戍將軍鄧愈兵至隨州元左丞王誠及守雞籠寨參政楊仲華等皆降

○廣西左江太平府土官黃英衍右江田州府土官岑伯顏等遣使賫印章詣平章楊璟降

○辛未命戶部各行省罷鑄錢未幾以國用不敷復令鼓鑄

○壬申上親畫徵進陣圖遣使賫授大將軍徐達且令各衛糧船俱赴濟寧饋運

○丙子敕諭新授北方守令曰牧民之任當愛其民況新附之邦生民凋瘵不有以安養之將復流離失所望矣爾宜體朕意善撫循之毋加擾害簡役省費以厚其生勸孝勵忠以厚其俗能如朕言不但民受惠於汝汝亦獲循良之名矣上乃命中書給賞以厲其廉恥

○己卯上在汴梁復敕大將軍徐達等曰將軍駐師河洛養鋒蓄銳經營布置已見功緒今軍中士卒皆賈勇思奮況秋气已近糧餉粗足乘機進取維其時矣宜調益都徐州濟寧諸將各將精銳悉會東昌以俟徵進

○辛巳上與侍臣論及創業之難上曰朕賴將帥之力掃除禍亂以成大業今四海漸平朕豈不欲休息以自娛然所畏者天所懼者民苟所爲一有不當上違天意下失民心馴致其極而天怒人怨未有不危亡者矣朕每念及之中心惕然

○以唐鄧二州穰泌陽內鄕新野鎭平等縣隸南陽府

○壬午新寨麻張等叛徵戍將軍鄧愈遣安陸衛指揮同知吳復等討平之

○戊子元平章阿思蘭以象州降初思蘭自全州之敗率其餘眾退保象州及徵南將軍廖永忠兵至梧州遣指揮耿天璧等討之師至賓州境思蘭復遣其部將李左丞迎拒天璧擊敗之思蘭勢迫乃遣其子僧保來納款至是自率所部詣永忠降獻其銀印三銅印三十七金牌五廣西悉平

○己丑都督同知康茂才率師自狹州渡河進取安邑等縣

○庚寅上謂中書省臣曰中原兵難之後老穉之孤貧者多有失所宜遣人賑卹之省臣以國用不足爲對上曰得天下者得民心也夫老者民之父母幼者民之子弟卹其老則天下之爲子弟者悅卹其幼則天下之爲父母者悅天下之老幼鹹悅矣其心有不歸者寡焉苟聽其困窮而不之卹民將憮然曰惡在其爲我上也故周窮乏者不患無餘財惟患無是心能推是心何憂不足今日之務此最爲先宜速行之

○辛卯平章楊璟等自靖江率師還京

○上將發汴梁大將軍徐達等自陳橋入辭上諭之曰朕與卿等率眾渡江誓除禍亂以安天下今士卒捨父母妻子戰鬥於矢石之間百死一生久未休息朕每念之惕然於心非得已也中原之民久爲羣雄所苦死亡流離徧於道路天監在玆朕不敢忘故命爾等帥師北徵廓淸中原拯民艱苦昔元起沙漠其祖宗有徳天命入主中國將及百年今其子孫怠荒罔卹民艱天厭棄之君則有罪民復何辜前代革命之際兵戈相加視如仇讎肆行屠戮違天虐民朕實不忍爾諸將帥當以爲戒克城之日毋虜掠毋焚蕩毋妄殺人必使市不易肆民安其生凡元之宗戚皆善待之庶幾上答天心下慰人望以成朕伐罪救民之志有不恭命必罰無赦諸將皆感激拜辭而退相謂曰主上愛民若此吾屬敢不敬承

○都督同知康茂才兵至河北安邑夏縣皆降

○丙申車駕發汴梁還京師命右副將軍馮宗異畱守

○焦山等寨賊首劉士原等聚餘黨寇汝州三屯尙店等處左丞何文輝率兵至嵩州遣指揮任亮等討破之餘黨潰散獲馬騾七十餘匹

○丁酉皇太子攝享太廟祝辭曰時維孟秋禮嚴祫祭玆爲父皇時巡汴梁經略中夏不及躬致孝誠乃命臣某謹以牲醴庶品恭詣太廟用伸追慕之情

○元郴州守將左手楊以城降先是平章楊璟兵至桂楊左手楊率眾奔郴州璟遣千戶楊復率兵討之左手楊固守不下至是璟克靖江還左手楊乃以元所授金銀牌印來降

○京師火延燒民居及永濟倉

○楊州府自五月不雨至於是月旱傷苗稼

○大將軍徐達檄都督同知張興祖平章韓政都督副使孫興祖指揮髙顯等將益都徐州濟寧之師會於東昌且命右丞薛顯參政傅友徳左丞趙庸平章曹良臣兪通源都督副使顧時右臣梅思祖各領軍衛分布士馬渡河

○南海賊馮簡等作亂縣人關敏倡義擊賊死之初簡等行劫龍潭敏集眾襲捕賊百餘人以獻徵南將軍廖永忠遂以敏權巡檢賊銜之乃聚徒復圍其鄕敏力不能支遂爲賊所屠後賊平永忠以其事聞上以敏存日未授官而能仗義討賊歿於王事特贈惇武校尉兵馬指揮司副指揮表其鄕曰忠義令有司立祠歲時祭焉

○戊戌儒士李訥上言其略曰詩云哿矣富人哀此煢獨書云懷保小民惠鮮鰥寡此王政之先務也今天下生民幸脫喪亂沐浴淸化猶去戴盆而仰白日出陰谷而登春臺莫不歡欣鼓舞以獲更生然億兆之中臣常見有無父母孤子女者累然無依艱於衣食願敕有司存養以廣仁恩上覽之謂訥曰爾言良是吾前已命中書賑卹正謂此也

○是月帶刀舍人周宗上﹤鋶﹣釒﹥曰陛下天縱聖明神武不殺數年之間掃除羣雄江南悉定閔廣俱平取山東定河洛易如拾芥𨿽因天授實由聖謨今惟皇太子國之主器四方之所仰望宜於此時擇忠良之士與之居處燕遊其侍禦僕從亦必選小心端正之人使之日見正事聞正言知前代之興廢辧人情之邪正究事理之得失考行已之是非如是則進修徳業日就月將善人日親邪人日疏福被兆民萬世永賴也國本旣固又必廣求人材而用之今之所用人材其學業才能皆由積習而後成非一朝一夕所能得也今不培之於將來臣恐數年之後壯者已老少者未學陛下欲求人材何從而得焉方今莫若於府州縣開設學校置立學官自公卿大夫至於庶人之子弟皆教養之庶不失他日之用大明太祖聖神文武欽明啟運俊徳成功統天大孝髙皇帝實錄卷之三十二

三十七﹑太祖髙皇帝實錄卷之三十三

洪武元年閏七月己亥朔遣使犒北徵將士

○庚子大將軍徐達等率師發汴梁徇取河北州縣時兵革連年道路皆榛塞人煙斷絕是日次安丘遣右丞薛顯參政傅友徳等取衛輝元守將平章龍二棄城走彰徳

○元降將喬僉院叛於濟南喬僉院者福建解象官初航海至山東吳元年十二月大將軍時駐師濟南因來降至是復作亂指揮陳勝楊春討平之斬首三千餘級

○指揮使曹興才率兵攻蘇九疇山寨九疇據炭山自固興才連破其小隘六處是夜九疇棄柵而遁興才追擊之九疇走死獲其子瓛以歸餘黨悉平

○夜有流星大如盞靑白色起自天津東北行至雲中沒

○辛丑大將軍徐達等師至淇門鎭參政傅友徳以獲嘉縣尹胡仲信來見達命仲信從鎭撫王處仁守衛輝

○壬寅遣使往徐州賜參政陸聚文綺三十四匹銀三百兩酒五百尊又以文綺銀椀各二百給賜將士之有功者

○癸卯大將軍徐達師至彰徳元平章龍二復出走同知陳某等詣軍門降以右丞梅思祖統和陽衛兵守之明日龍二部將楊義卿以船八十艘來歸

○甲辰詔自汴梁至宿州立十站每站置馬二十四

○乙巳大將軍徐達等師至磁州遣人詣虢州召指揮王臻還兵守漳河明日達師至邯鄲元守將遁去

○丁未上至自汴梁

○大將軍徐達等師至廣平元平章周昱先棄城遁大軍駐城中邯鄲縣尹都文玉率耆老二十四人來降是日右丞薛顯獲元貊邦傑部將侯僉院至言邦傑兵爲擴廓帖木兒所敗其軍士妻子在趙州者悉爲豁鼻馬所虜

○慈利軍民宣撫使夏克武等貢方物授克武中書斷事覃垕湖廣理問

○己酉大將軍徐達等師次臨淸遣人詣東昌趣都督同知張興祖等以師來會又檄守樂安指揮華雲龍將兵從徵

○徵天下賢才至京授以守令厚賜而遣之上語中書省臣曰治國家以徳賢爲先賢者天下之望也然布衣之士新授以政必有以養其廉恥然後可責其成功洪範曰旣富方榖此古人之良法羙意也

○庚戌參政傅友徳遊騎獲元將李寶臣都事張處仁遂以爲向導達因遣友徳開道以通步騎都督副使顧時浚閘以通舟師

○詔定軍禮中書省臣會諸儒臣議古者天子親徵所以順天應人除殘去暴以安天下自皇帝習用干戈以徵不享此其始也周制天子親徵則類於上帝宜於大社造於祖廟禡於所徵之地及祭所過山川師還則奏凱獻俘於廟社後世又有宣露布之制若遣將出師則授以節鉞亦告於廟社禡祭旗纛而後行宋又有祭告武成王之禮歸則奏凱獻俘然後天子論功行賞於是歷考舊章定爲親徵遣將諸禮儀奏上詔並從之

○皇帝親徵告祭天地廟社儀前期擇日祭告天地宗廟大社皇帝服武弁乘革輅備六軍具牲幣作樂皆行三獻禮其儀與祀天地時享廟社同

○禡祭儀前期皇帝淸齋一日大將及陪祭官以下皆如之設皇帝大次於廟庭之東皇太子次於大次之東設省牲位於南門外前一日導駕官同太常卿導駕詣大次太常奏中嚴皇帝服通天冠絳紗袍太常奏外辦引皇帝至省牲位廩犧令牽牲過禦前省訖牽詣神廚太常奏請詣神廚視鼎鑊滌漑訖遂烹牲駕還大次所司灑掃執事設軍牙六纛神位於廟殿中之北軍牙在東六纛在西設籩十二於神位東三行西上豆十二於神位西三行東上簠簋各二於籩豆間簠東簋西鉶三登三於籩豆前俎三於登鉶前香案於俎前爵坫於香案前沙池於爵坫前酒尊所於殿庭東幣篚位於酒尊北爵洗位於酒尊前禦洗位於酒尊南瘞坎於神位西北設席於坎位前上置酒並碗五雞五以俟酹神設禦位於廟庭之南正中北向大將及陪祭官位於禦位南文東武西重行北向設禦史位於香案前左右贊禮位於禦史南東西相向傳贊贊引之位次之祭日淸晨建牙旗六纛於各神位後執事者各實祭物於器置祝版於神位右陳牲俎於案樂工及司尊執爵等執事及陪祭諸將各服其服入就位太常卿奏中嚴皇帝服武弁服又奏外辦遂同導駕官導引皇帝自左南門入至位北向立贊禮唱迎神太常奏鞠躬樂作皇帝鞠躬再拜興樂止在位皆鞠躬再拜興贊禮贊奠幣行初獻禮太常奏請詣盥洗位搢圭盥帨訖出圭請詣爵洗位搢圭執爵官以爵進太常奏請受爵滌爵拭爵訖以授執爵官再進爵亦如之出圭請詣酒尊所搢圭執爵官以爵進太常奏請受爵司尊者舉冪酌醴齊訖以授執事者再進爵一如之出圭太常奏請詣軍牙神位前爵幣前行皇帝升廟壇樂作至神位前奏跪搢圭三上香奠幣三祭酒奠爵出圭樂止讀祝官跪讀祝於神位右訖興以祝版置於坫太常奏請俯伏再拜樂作皇帝俯伏再拜興樂止詣六纛神位前禮同復位亞獻中獻不讀祝餘皆如之訖贊禮唱飲福受胙太常奏請詣飲福位奏鞠躬再拜樂作皇帝鞠躬再拜興樂止奏跪搢圭飲福受胙訖出圭奏俯伏興再拜樂作皇帝俯伏興再拜訖樂止復位贊禮唱徹豆樂作掌祭官各徹豆唱賜胙皇帝不拜陪祭官皆再拜贊禮唱送神太常奏請鞠躬再拜樂作皇帝鞠躬再拜興樂止陪祭官皆再拜贊禮唱望燎執事官各以祝幣掌祭官取饌俱詣燎所太常奏請望燎贊禮唱可燎東西各二人以炬燎執事殺雞剌血於酒碗中酹神燎半奏禮畢皇帝還大次解嚴

○祭所過山川儀與禡祭同但嶽鎭海瀆則用大牢其次用少牢又次用特牲若行速則用酒脯而已祭器止設籩豆各一行禮則以禮官贊之祭畢則望瘞不用雞酒

○凱還告祭廟社儀與出師同皇帝率諸將以凱樂俘馘陳於太廟之南門外大社之北門外然後以付刑部

○遣將出師授節鉞禮儀前期拱衛司設大將軍次於午門外兵部官備節鉞陳於奉天殿內架上內使監設禦座於殿中侍儀司設大將軍拜位於丹墀中道稍西又設受節鉞位於禦前俱北向設內贊位及授節鉞官位受節鉞執事位於大將軍受節鉞位之北東西相向百官侍立位於文武樓之北東西相向通班贊禮位於大將軍丹墀拜位之北通班在西贊禮在東引大將軍二人位於通班之次其餘侍衛陳設如朝會儀是日鼓初嚴侍儀導從官入迎車駕次嚴文武官具朝服入侍立位大將軍朝服入立候於丹墀之西北所部將士鼓吹皆候於午門外鼓三嚴皇帝服武弁服出樂作升座樂止鳴鞭捲簾報時訖引班引大將軍就丹墀拜位贊禮唱鞠躬拜樂作四拜興樂止引大將軍由西陛升西門入內贊接引至禦前唱鞠躬樂作再拜興樂止唱跪搢笏大將軍跪搢笏授節鉞官取節鉞至禦前跪承制興立於大將軍之東北宣制位先授節次授鉞大將軍以次受訖以授執事者執事者跪受立於西唱出笏俯伏興樂作大將軍出笏俯伏興復再拜樂止自西門出執節鉞者前行至位分立於左右樂作贊禮復唱鞠躬四拜興禮畢樂止皇帝興樂作還宮樂止大將軍出勤所部建旗幟鳴金鼓正行列擎節鉞奏樂前導百官以次送出

○遣將告祭廟社儀與遣官奏告廟社禮同就命大將以牲幣行一獻禮師還則陳凱樂俘馘於廟社門外而祭告之與出師祭告儀同

○祭武成王廟儀前期二日有司設大將以下次及省牲位於廟南門外前一日大將及諸將陪祭官詣廟所致齋執事者於齋所肄儀大將省牲廩犧令牽牲自東過大將軍前省訖詣神廚視鼎鑊滌漑遂烹牲大將還齋所執事者灑掃陳設至日淸晨讀祝官於大將幕次僉祝版執事實祭物於器訖大將以下具服入就位贊禮贊拜大將以下皆再拜訖贊引引大將詣盥洗所盥帨訖詣武成王神位前搢笏上香奠幣出笏再拜興詣配享神位前如前儀復位贊禮唱進俎贊引復引詣武成王神位前搢笏進俎配位前亦如之復位贊禮唱獻官行禮贊引引詣爵洗所贊搢笏受爵滌爵拭爵以授執事者出笏詣酒尊所搢笏受爵酌酒以授執事者引詣神位前贊跪搢笏受爵三祭酒奠爵讀祝官讀祝訖大將興再拜詣配位前如之復位初大將行禮時贊引引分獻官各詣兩廡神位前分獻如正獻禮訖贊飲福受胙引大將詣武成王神位前跪搢笏飲福酒受胙出笏興再拜復位徹豆贊賜胙正獻官免拜分獻以下皆再拜贊禮唱望燎執事者以祝幣詣燎所大將望燎燎半贊禮畢以次出

○禡祭軍牙六纛儀與祭武成王同但奠幣行三獻禮大將初獻次將亞獻終獻不進熟

○大將奏凱儀先期大都督以露布聞大將未至前一日所司設大將次於午門外內使監官陳禦座於午門樓上前楹當中南面侍儀司設大將拜位於樓前北向諸將位於大將之後文武百官位於諸將之南文東武西奏凱樂位於大將位前協律郎位於奏凱之北司樂位於協律郎之南俱北向贊禮位於樓前大將拜位之北文武官侍立位於兩傍諸將侍立位於文武班之北俱東西相向大將侍立位於諸將之北東向引班舍人位各於所引官之北東西相向又設獻俘位於樓前少南獻俘將校位於獻俘位北刑部尙書奏位於將校之北皆北向又設刑部尙書受俘位於獻俘位西東向設露布案於內道正中南向受露布位於案東西向承制位於案東北西向宣露布位於文武班之南北向至日侵晨大將以下入就侍立位皇帝常服乘輿出升樓卽禦座侍衛如常儀大將以下就拜位贊拜大將以下皆四拜退就侍立位贊奏凱樂協律郎執麾引樂工就位司樂俛伏跪請奏凱樂協律郎舉麾鼓吹振作徧奏樂曲其曲隨事撰述樂止司樂跪唱謹奏樂畢協律以下以次退凱樂初奏將校引俘俟立於兵仗之外樂畢贊宣露布承制官承旨以露布付受露布官引禮引受露布官詣露布案跪受由中道南行以授宣露布官宣訖將校引俘至位刑部尙書跪奏曰某官某以某處所俘獻請付所司奏訖退就受俘位俟旨其就刑者立於西廂東向以付刑官其宥罪者樓上承制官宣旨曰有敕釋縛樓下承傳宣旨釋訖贊禮贊所釋之俘謝恩皆四拜呼萬歲者三將校以所釋俘退如有所賜就宣旨賜之大將以下就拜位皆四拜搢笏舞蹈山呼萬歲者三出笏復四拜乃出文武官就位四拜搢笏舞蹈山呼如常儀復四拜班首稍前跪稱賀致詞訖俯伏興復位及眾官復四拜禮畢乘輿降樓還宮百官以次出

○論功行賞儀前期內使監陳禦座香案於奉天殿如常儀尙寶司設寶案於殿中侍儀司設詔書案於寶案之前誥命案於丹陛正中之北設皇太子諸王侍立位於殿上之東北設承制位於殿上之東宣制位於丹陛誥命案之北吏部戶部禮部尙書位於殿上之東南設大都督府兵部尙書位於殿上之西南應受賞官拜位於丹墀中序立位於丹墀西南受賞位於誥命案之南受賞執事位於受賞官序立位之西每官用捧誥命捧禮物各一人俱北向余陳設如朝會儀是日鼓三嚴執事官各就位皇帝服衮冕禦輿以出樂作升座樂止捲簾鳴鞭報時訖皇太子諸王具衮冕自殿東門入樂作至殿內侍立位樂止受賞官入就拜位樂作四拜樂止承制官跪承制由殿中門出吏部戶部禮部尙書由殿西門出立於誥命案東承制官至丹陛中南向稱有制受賞官皆跪宣制曰朕嘉某等爲國建功宜加爵賞今授以某職賜以某物某恭承朕命宣畢受賞官俯伏興樂作再拜樂止行賞受賞官第一人詣案前跪搢笏吏部尙書捧誥命戶部禮部尙書捧禮物各授受賞官受賞官以授左右出笏俯伏興復位余官以次受賞訖承制官吏部尙書等俱至禦前復命退復位樂作受賞官皆再拜樂止搢笏鞠躬三舞蹈呼萬歲者三出笏俯伏興樂作復四拜樂止禮畢皇帝興樂作至謹身殿樂止皇太子諸王還宮受賞官及文武官以次出至午門外以誥命禮物置於龍亭用儀仗鼓樂各送還本第明日進表稱謝如常儀

○壬子副將軍常遇春進兵取徳州克之擒元參政哈剌馬納

○癸丑平章韓政都督副使孫興祖俱以師會臨淸於是大將軍徐達率馬步舟師北上命韓政守東昌並鎭撫臨淸達師至徳州常遇春張興祖及指揮髙顯毛驤程華等俱以師會

○丙辰官軍攻大行山玲瓏等四寨拔之明日又功破牛心寨擒元僉院陳天祐等一十九人斬之

○以髙郵府爲州隸揚州府置髙郵守禦千戶所

○戊午大將軍徐達等師至長蘆元守將左僉院遁去命指揮費子賢等守之達遂趨淸州下之遣人諭子賢分兵守淸州

○辛酉襄陽衛指揮王遇成督兵進攻光石腦寨駐營小西門令千戶張佐攻其大西門又遣兵據臥羊嶺斷其水道吳興衛居指揮攻茶芽山寨據其澗夜三鼓分兵拔其五柵其知院何政退保光石腦山尖寨又明日官軍進攻破之擒僞副樞張成同僉劉敬等六十一人斬之獲軍士二千九百餘人駝馬牛羊三千二百餘頭於是葉舞陽魯山等縣相繼降附

○大將軍徐達等師至直沽獲其海舟七艘作浮橋以濟師達又令副將軍常遇春都督同知張興祖各率舟師並河東西以進令步騎尊陸而前元丞相也速等捍禦海口望風奔遁元都大震

○廣東何眞率其官屬入朝詔授眞江西行省參政上諭之曰天下分爭所謂豪傑有二易亂爲治者上也保民達變識所歸者次也負固偸安流毒生民身死不悔斯不足論矣頃者師臨閩越卿卽輸誠來歸不煩一旅之力使兵不血刃民庶安堵可謂識時達變者矣眞叩頭謝曰昔武王伐暴救民諸侯不期而會者八百今主上除亂以安天下天命人歸四海景從臣本蠻邦之人始者逢亂不過結聚鄕民爲保生之計實無他志今幸遇大明麗天無幽不燭臣愚豈敢上違天命上曰夫能不賈禍於生靈者必世享其澤朕嘉卿忠誠念江西地近廣東是用特授爾江西行省參政以表來歸之誠古云令名徳之輿也卿令名已著尙懋修厥徳以輔我國家

○癸亥大將軍徐達等師至河西務元平章俺普達朵兒只進巴率兵迎敵我師與戰大敗之擒知院哈剌孫及省院將校三百餘人獲馬六百匹船百餘艘糧二千六百石平章達朵兒只進巴等遁去達進兵至通州營於河東岸常遇春營於河西岸乙丑達命衛吏田中爲通州判官攝州事括糧得四千五百石元國公知院卜顏帖木兒等率兵出都城來禦戰遇春敗之擒卜顏帖木兒及副樞也先疊兒脫脫帖木兒獲馬四百匹船百餘艘國公五十八遁去是日晡時日有暈丙寅達率諸軍入通州城指揮華雲龍以兵來會是夜三鼓元主及其后妃太子開建徳門北走

○平章李文忠率師攻破淸流寧化諸山寨獲金子隆及其餘黨閩地悉平

○詔免蘇州府吳江州水災田一千二百三十七頃有奇糧四萬九千五百石廣徳太平寧國三府和滁等州旱災田九千六百餘頃糧七萬六千七百三十餘石

○丁卯上謂侍臣宋濂等曰自古聖哲之君知天下之難保也故遠聲色去奢靡以圖天下之安是以天命眷顧久而不厭後世中才之主當天下無事侈心縱欲鮮克有終至如秦始皇漢武帝好尙神仙以求長生疲精勞神卒無所得使移此心以圖治天下安有不理以朕觀之人君能淸心寡欲勤於政事不作無益以害有益使民安田裏足衣食熙熙皞皞而不自知此卽神仙也功業垂於簡冊聲名流於後世此卽長生不死也夫恍惚之事難憑幽怪之說易惑在謹其所好尙耳朕常夙夜兢業以圖天下之安其敢遊心於此濂對曰陛下斯言足以祛千古之惑也

○太將軍徐達命都督副使孫興祖督軍士修築通州城

○戊辰上與侍臣觀古帝王畫像因論其賢否得失至漢髙祖唐太宗宋太祖則展玩再三諦視久之至隋焬帝宋徽宗則速閱而過曰亂亡之主不足觀也至後唐莊宗笑曰所謂李天下者其斯人歟上下之分瀆至於此安得不亡大明太祖聖神文武欽明啟運俊徳成功統天大孝髙皇帝實錄卷之三十三

三十八﹑大明太祖髙皇帝實錄卷之三十四

洪武元年八月己巳朔詔以金陵爲南京大梁爲北京詔曰朕惟建邦基以成大業興王之根本爲先居中夏而治四方立國之﹤矢見﹥模最重自趙宋末世夷狄入主中國今百有餘載其運乃終羣雄分爭未有定於一者民遭塗炭亦已極矣朕以布衣當擾攘之際拔身行伍率眾渡江荷天地眷祐祖宗積徳臣下宣忠將士用命西平陳友諒東滅張士誠南靖閩廣北有中原武功大定混一之勢已成十七年間凡糧餉軍需百物科徵民無休息而江左一方煩勞尢甚遂收天下平寧之效朕觀中原土壤四方朝貢道裏適均父老之言乃合朕志然立國之﹤矢見﹥模固重而興王之根本不輕其以金陵爲南京大梁爲北京朕於春秋往來巡守播告爾民使知朕意

○庚午大將軍徐達命馬指揮守通州進師取元都師至齊化門命將士塡壕登城而入達登齊化門樓執其監國宗室淮王帖木兒不花及太尉中書左丞相慶童平章疊兒必失朴賽因不花右丞張康伯禦史中丞滿川等戮之並獲宣讓鎭南威順諸王子六人及玉印二成宗王璽一封其府庫及圖籍寶物等又封故宮殿門令指揮張煥以兵千人守之宮人妃主令其宦寺護視號令士卒無得侵暴人民皆安堵明日順徳守將吉右丞胡參政鄭參政皆自西山來降武徳衛軍校獲前樂安逃將兪勝及髙參政張郎中等達遣指揮鄧日�旱赴京獻捷仍命右丞薛顯參政傅友徳平章曹良臣都督副使顧時將兵偵邏古北諸隘口

○壬申上謂中書省臣曰近京師大四方水旱相仍朕夙夜不遑寧處豈刑罰失中武事未息徭役屢興賦斂不時以致陰陽乖戾而然耶朕與卿等同國休戚宜輔朕修省以消天譴參政傅瓛等對曰古人有言天心仁愛人君則必出災異以譴告之使知變自省人君遇災而能警懼則天變可弭今陛下修徳省愆憂形於色居髙聽卑天寔鑑之顧臣等待罪宰輔有乖調爕貽憂聖衷咎在臣等上曰君臣一體苟知警懼天心可回卿等其盡心力以匡朕不逮於是詔中書省及臺部集耆儒講議便民事宜可消天變者

○大將軍徐達遣故元尙書九住還太原告諭擴廓帖木兒又遣蔣應宗往涿州招諭前廣平守將平章周昱未幾千戶陳權自古北口獲昱將校及妻子車輛而還

○癸酉大將軍徐達命鎭撫吳勉攝大都路知府知印謝祕攝同知與本路舊官權行發遣公事

○甲戌以張正常爲眞人去其舊稱天師之號上謂羣臣曰至尊惟天豈有師也以此爲號褻瀆甚矣遂命去其正一教主天師之稱攺天師印爲眞人印秩正二品其僚佐曰贊教曰掌書制曰朕惟道家者流本於淸淨無爲其來已久張氏自漢而下宗派相承爾四十二代孫正常存心衝澹葆徳純和遠紹祖傳以守正一朕用嘉之賜以名號爾其益振宗風永揚玄教可正一嗣教護國闡祖通誠崇道弘徳大眞人領天下道教事初上帥師取江西正常卽遣人來見自後屢覲京師正常有道術常以符投故永壽宮井中飲者疾輙瘳詔作亭井上名曰太乙泉正常後七年卒

○大將軍徐達遣人詣東昌令平章韓政分兵守廣平政遂招降白土等三十六寨

○乙亥漳州府通判王禕上﹤鋶﹣釒﹥曰臣聞自古帝王定天下成大業必祈天永命以爲萬世無疆之計焉所以祈之者在乎人君修徳而已君徳旣修則天眷自有不能已者書曰皇天無親惟徳是輔此之謂也人君修徳之要有二曰忠厚以存心寬大以爲政二者君徳之大端也是故周家以忠厚開國故能垂八百年之基漢室以寬大爲政故能成四百載之業簡冊所載不可誣也欽惟陛下負不世出之資奮大有爲之志艱難十載大業已成周之文武漢之髙光蓋無讓焉臣竊聞之人君莫先於法天道莫急於順人心夫上天以生物爲心故春夏以長養之秋冬以收藏之皆所以生物也其間雷霆霜雪有時而搏擊焉有時而肅殺焉然皆蹔而不常向使雷霆霜雪無時而有焉則上天生物之意息矣人君體上天生物之心故一動一靜之間務合乎天不然則天必示變異以警戒之人君誠能修徳則豈不足以當天意而承天眷哉此臣所以願陛下之法天道也夫民恃君以爲生故人君視民之休戚必若己之休戚誠以君民同一體爾古者藏富於民言取之有節取之有節則民生遂而得其所陛下近發徳音減茶課免軍需蠲邊郡之租稅民心感悅庶幾得以遂其有生之樂然今浙西旣平租稅旣廣科斂之當減猶有可議者此臣所以願陛下之順人心也法天道順人心則存於心者自然忠厚行於政者自然寬大祈天永命之道未有越此者也今陛下建國之始方將立法垂憲以定一代之典制度禮文之事可議者固多臣未敢以悉數謹舉帝王爲治之大要冒昧以聞伏惟陛下無謂儒者之常談而加覽焉上嘉納之

○丙子上謂中書省臣曰任人之道因材而授職譬如良工之於木小大曲直各當其用則無棄材夫人亦然有大器者或乏小能或有小能不足以當大事用之者在審察其宜耳驊驑之材能歷險致遠若使攫兔不如韓盧鉛刀之割能破朽腐若解全牛必資利刃故國家用人當各因其材不可一律也不然則人材不得盡其用而朝廷有乏人之患矣

○驍騎右衛千戶陳諒巡邏古北口獲貊髙部將李徳明劉答失帖木兒謝文振尹野閭等三十九人而還

○丁丑遣官釋奠於先師孔子初禮官奏周制凡始立學者必釋奠於先聖先師凡學春夏釋奠於先師秋冬亦如之漢儒以先聖爲周公若孔子以先師爲禮樂詩書之官若禮有髙堂生樂有制氏詩有毛公書有伏生可以爲師者蓋四時之學將習其道故釋奠各以其師而不及先聖惟春秋合樂則天子視學有司總祭先聖先師是則漢時釋奠亦略可見矣魏正始中使太常釋奠於辟雍晉釋奠皆於國學東晉成穆孝武皆親釋奠隋制國子監每歲四仲月上丁釋奠先聖先師州縣學則用春秋仲月唐初釋奠儒官自爲祭主直書博士姓名敢昭告於先聖許敬宗奏請令國子祭酒爲初獻詞稱皇帝謹遣仍令司樂爲亞獻博士爲終獻縣學則令爲初獻丞爲亞獻主簿及尉通爲終獻永爲禮制武徳貞觀中皆以二月親幸國子監釋奠開耀景龍中皆皇太子釋奠於太學開元中詔春秋釋奠以三公攝事著之常式若遇大祀則用仲丁州縣用上丁宋元因古禮而損益之今宜定制以仲春仲秋二上丁日降香遣官祀於國學以丞相初獻翰林學士亞獻國子祭酒終獻上然之至是遣官致祭正位牲用牛羊豕各一幣一白色籩八實以形鹽槁魚棗栗榛菱芡鹿脯豆八實以韭葅醓醢菁葅鹿醢芹葅兔醢筍葅魚醢簠簋各二實以黍稷稻梁登一實以大羹鉶二實以和羹犧尊象尊山罍各一實以醴齊盎齊事酒樂用大成登歌樂四配位牲用羊豕各一幣一白色籩四實以形鹽槁魚棗栗豆四實以芹葅兔醢菁葅鹿醢登一實以大羹簠簋各一實以黍稷其從祀十哲兩廡各籩二實以栗鹿脯豆二實以菁葅鹿臡簠簋各一實以黍稷先期皇帝齋戒獻官及陪祀執事官俱散齋二日致齋一日前祀一日淸晨有司立仗百官具公服侍班皇帝服皮弁服禦奉天殿降香獻官捧由中道出至午門外置龍亭內儀仗鼓吹導引至廟學是日獻官法服並執事官集齋所省饌省牲告充告腯視鼎鑊滌漑告潔至日丑前五刻執事者各實祭物於器獻官及陪祀執事官各就位監禮監祭官閱陳設糾不如儀者贊禮唱有司謹具請行事唱迎神樂作獻官及在位者皆再拜樂止贊禮唱奠幣獻官詣盥洗位搢笏盥帨出笏詣大成至聖文宣王神位前樂作獻官搢笏上香奠幣出笏再拜以次詣兗國復聖公郕國宗聖公沂國述聖公鄒國亞聖公神位前並如前議復位樂止贊禮唱進俎樂作獻官至大成至聖文宣王神位前搢笏奠俎出笏以次詣四配神位前如前儀出笏復位樂止贊禮唱行初獻禮獻官詣爵洗位搢笏滌爵拭爵以爵授執事者詣酒尊所搢笏以爵受酒以授執事者出笏樂作獻官詣大成至聖文宣王神位前跪搢笏上香祭酒奠爵出笏樂止讀祝官取祝跪讀訖獻官俯伏興再拜以次詣四配神位前並如前儀亞獻終獻儀並同初獻但不用祝行終獻禮時贊禮唱行分獻禮分獻官詣盥洗位搢笏盥帨出笏詣爵洗位搢笏滌爵拭爵以爵授執事者出笏詣十哲兩廡神位前搢笏奠帛上香祭酒奠爵出笏俯伏興平身復位贊禮唱飲福受胙初獻官詣飲福位再拜跪搢笏奉爵者以爵進獻官受爵飲福酒奉胙者以胙進獻官受胙以授執事者出笏俯伏興再拜亞獻官以下皆再拜復位贊禮唱徹豆樂作掌祭官各徹豆樂止贊禮唱送神樂作獻官以下皆再拜樂止讀祝官取祝捧幣者捧幣各詣瘞位獻官詣望瘞位東西各二人以炬燎火俟半燎實土半坎贊禮畢其祝文曰惟王徳侔天地道冠古今刪述六經垂憲萬世玆維仲春秋謹以制幣牲齊秶盛庶品式陳明薦以兗國復聖公郕國宗聖公沂國述聖公鄒國亞聖公配尙享

○中書省奏定六部官制部設尙書正三品侍郎正四品郎中正五品員外郎正六品主事正七品先是中書省惟設四部以掌錢榖禮儀刑名營造之務上乃命李善長等議建六部以分理庶務至是乃定置吏戶禮兵刑工六部之官以滕毅爲吏部尙書樊魯璞爲侍郎前司農卿楊思義爲戶部尙書少卿劉誠爲侍郎錢用壬爲禮部尙書世家寶爲侍郎陳亮爲兵部尙書朱珍爲侍郎周禎爲刑部尙書盛原輔張仁爲侍郎單安仁爲工部尙書張文爲侍郎上禦奉天殿六部官入見上諭之曰朕肇基江左軍務方殷所以官制未備今以卿等分任六部國家之事總之者中書分理者六部至爲要職凡諸政務須竭心爲朕經理或有乖謬則貽患於天下不可不愼

○以將作司隸工部革司農大理二司

○禦史中丞劉基予告還靑田初上之北巡也命丞相李善長及基等畱守京師且語基督察姦惡以肅輦轂𨿽內府之事亦宜糾舉基素剛嚴凡中書僚吏有犯卽捕治之宦者監工匠不肅基啟皇太子捕寘諸法宿衛舍人奕棋於直捨基按治之人皆側足畏基會中書都事李彬姦事覺彬素附善長竊弄威福善長托基緩其獄基不允遣人馳奏請誅彬上可其奏時天旱善長等方議禱於神而誅彬之報適至善長曰今欲禱雨可殺人乎基怒曰殺李彬天必雨遂斬彬善長銜之及上還怨基者多訴於上前善長亦言基專恣語頗切上皆不聽會基有妻喪因請告歸上許之

○有風憲官二人各訐所短於廷其一人言甚便捷其一人言簡而緩上曰理原於心言發於口心無所虧辭出而簡心有所蔽辭勝於理彼二人者其言寡者直其言多者非遂召廷臣詰之言寡者果直上謂羣臣曰彼二人者皆居風憲當持公正以糾率羣司何致以私怨相加乎所以古人貴知言能知言則邪正了然自辯區區以便佞取給者復何所庸哉

○中書參政傅瓛免

○參政傅友徳以克龍華寨遣人詣大將軍報捷

○大將軍徐達命指揮華雲龍經理故元都新築城垣北取徑直東西長一千八百九十丈

○戊寅祀大社大稷大社祝文曰惟神厚載功深資生徳大涵育庶品造化斯成謹因仲秋祗率常禮敬以牲帛嘉薦醴齊備玆禋瘞用伸報本以後土勾龍氏配神作主大稷曰惟神嘉種生成明粢惟首帝命率育立我烝民敬以牲帛嘉薦醴齊式陳瘞祭備修常禮以後稷棄配神作主后土曰爰玆仲秋揆日維吉恭修常禮薦於大社惟神水土平治永賴其功載稽典彜禮宜昭配謹以牲幣嘉薦醴齊陳於表位作主配神后稷曰爰玆仲秋揆日維吉恭修常禮薦於大稷惟神勤農務本政成稼穡生民立命萬世之功謹以牲幣嘉薦醴齊陳於表位作主配神

○上將復幸北京諭六部官曰自古帝王肇造之初所用人材率資於前代如漢唐宋元皆用秦隋五代宋金舊人朕始定中原卿等多前代良材悉歸於朕旣設六部選任卿等各任其事凡銓選錢榖典禮軍政刑名役作等事須用心經理勿但委人蓋任人弗當不能無失朕將北巡卿等畱守京師宜體朕意以供厥職毋或廢怠

○湖廣行省平章楊璟等還自廣海入見上問廣西兩江黃岑二處邊務璟言蠻夷之人性習頑獷散則爲民聚則爲盜難以文治當臨之以兵彼始畏服上曰蠻夷之人性習𨿽殊然其好生惡死之心未嘗不同若撫之以安靜待之以誠意諭之以道理彼豈有不從化者哉

○大將軍徐達遣宣武衛楊鎭撫以兵守直沽

○己卯大赦天下詔曰天生民而立之君君者奉天而安養斯民者也日者元政陵夷民失安養羣雄蜂起疆宇分裂朕以布衣入戎伍憤生民塗炭提孤軍與豪傑同志者思所以靖之賴天之靈因民之利干戈所至彊殞弱服大河之北以際南海罔不來臣重念推戴以來軍士勞苦農民罷蔽未有以安之賢人君子逃匿巖穴未有以來之獄訟繁興未有以平之供億頻數未有以紓之朕爲此寢食弗寧特大赦天下與民更始自八月十一日昧爽以前除謀逆殺祖父母父母妻妾殺夫奴婢殺本使謀故殺人彊盜蠱毒魘昧不原外其餘已結正未結正已發覺未發覺罪無輕重咸赦除之敢有以赦前事相告言者抵罪從徵將士勞苦特甚中書省大都督府檄有司厚卹其家新附軍士老疾無丁男代役者及陣亡病故寡婦無依者並從其便從徵逋卒首於官者免罪仍資給軍裝行糧遣至軍前其守禦逋逃者亦許首免所在官司給與行糧起遣還役一月外不首者論如律新克州郡其民皆吾赤子不許妄加殺戮來降者優加撫遇民間輸賦京師道裏遼遠者有司設法轉運毋致困民今歲水旱爲災所司具以實聞蠲其租賦鎭江密邇京畿饋運供億未獲休息而旱熯尢甚悉免今年秋租及明年夏稅州郡人民因兵亂逃避他方田產已歸於有力之家其耕墾成熟者聽爲己業若還鄕復業者有司於旁近荒田內如數給與耕種其餘荒田亦許民墾辟爲己業免徭役三年孔子闕裏常遣官致祭其襲封衍聖公與所授曲阜知縣並如前代制復其家懷材抱徳之士隱於巖穴者有司詢訪其實來奏卽遣人禮聘赴京學校養賢育材之所兵亂以來人多廢學中書省集議舉行務求實效毋事虛文天下徵至賢良官吏中書省量才授任老病不願仕者聽徒流遷徙者釋還爲民其城寨將校及已發隸兵者不在例內頃因戡亂其有刑出軍律者未爲平允中書省宜重講究務從重典決重刑須待秋後毋得非時以傷生意書籍田器等物不得徵稅民間逋負系官錢榖悉免徵蒙古色目人旣居我土卽吾赤子有才能者一體擢用鰥寡孤獨廢疾不能自養者官爲存卹京師被火之家中書省量加賑卹民年七十以上者許令一子侍養免其差役禦史臺提刑按察司乃耳目之寄務在振肅百司愼選賢良方正之人以佐朕不逮民間有不便事宜與利所當興害所當除詔書所不載者有司明白具聞於戲民墮塗炭十有七年今天下甫定光嶽之气於焉始復繼今宜各修爾業厚爾生共享太平之福以臻雍熙之治

○大將軍徐達遣人詣東昌諭平章韓政分兵守陵州

○督工修故元都西北城垣

○上念律令尙有輕重失宜有乖中典命儒臣四人同刑部官講唐律日寫二十條取進止擇其可者從之其或輕重失宜則親爲損益務求至當

○辛巳大將軍徐達遣使獻平元都捷表至京曰五百年而王者典仰聖人之在禦大一統而天下治際景命之維新盡驅胡虜之膻腥誕布幅員之聲教乾坤淸肅日月光明欽惟皇帝陛下天賦聖神徳全勇智握赤符而啟運仗黃鉞而興師造攻滁陽黎庶有來蘇之望開基建業英雄識眞主之歸顧豺虎之噬人正龍蛇之起陸爰飭徒旅肅將天威江漢䢐徵友諒身殲於彭蠡荊吳薄伐士誠面縛於姑蘇逋逃驅而閩越安僣僞平而交廣定立綱陳紀治具畢張發政施仁民心大悅東南已樂於生遂西北尙困於劻勷推其所由厥有端緒惟彼元民始自窮荒乘宋祚之告終突胡羣而崛起以夷狄而乾天紀以犬羊而亂華風崇編髮而章甫是遺紊族姓而彜倫攸斁逮乎後嗣尢爲不君耽逸樂而荒亡昧乎兢業作奇技而淫巧溺於驕奢天變警而靡常河流蕩而橫決罔知修省惟務畋遊朝廷之政不綱英雄之志斯奮兵連寰宇禍結中原是用弔伐以拯顚連誕舉安攘而靖亂略事非獲已謀乃僉同顧惟一介之菲材忝受總戎之重任臨軒授鉞俾救民於水火之中分閫握機幸折衝於樽俎之外旌旗麾而淮沂下金鼓震而靑兗平濟水盡曳其兵萊陽競崩厥角風驅雷厲直搗大梁電掣星馳旋收西洛濟師以略衛相捲甲而趨邯鄲率摟櫓發臨淸光聲動如破竹策貔貅克通路勇勢疾若燎毛鎭戍潰而土崩禁衛隳而瓦解君臣相顧於窮迫父子乃謀於遁逃朝集內殿之妃嬪夜走北門之車馬臣與遇春等已於八月初二日勒兵入其都城壺槳以迎赤戴盆而仰白日室家相慶廓氛祲以睹靑天奉宣徳威以安黔黎盡收圖籍而封府庫列郡之謳歌四集百年之污染一新驅馳𨿽效於微勞方略實遵乎成算所以聿彰鴻裂耆定武功東滄海而西昆侖南雕題而北窮發無有遠邇莫不尊親玉帛會車書同興太平之禮樂人紀修風俗變正萬世之綱常

○壬午以克元都表至羣臣上表稱賀禮畢侍臣復進曰自昔革命之際以臣取君者多惟漢髙祖取秦起自民間今陛下不階尺土一民以定天下元主遁歸沙漠兵不黷武跨越千古上曰朕思三代及漢唐宋歷年多者皆其祖宗仁厚結於人心植本深固人不能忘故也元自世祖混一天下寬卹愛人亦可謂有仁心矣但其子孫能持仁厚之心守而不替社稷之福也

○詔攺大都路爲北平府命徵元故官送至京師車駕發南京復幸北京

○大將軍徐達命參政傅友徳分兵守盧溝橋

○癸未詔大將軍徐達置燕山等六衛以守禦北平於是達攺飛熊衛爲大興左衛淮安衛爲大興右衛樂安衛爲燕山左衛濟寧衛爲燕山右衛靑州衛爲永淸左衛徐州五所爲永淸右衛上以元都旣免遂命大將軍徐達副將軍常遇春率師取山西別畱兵三萬人分隸六衛令都督副使孫興祖僉事華雲龍守之

○詔以禦史大夫湯和爲偏將軍與平章楊璟俱從大將軍徐達徵山西先是和自福建還慶元上命造海舟運糧往直沽侯大軍徵發是歲海多颶風不可行乃詔和以糧儲鎭江還京師及是復有是命

○詔以浙西長興吉安之民自歸附以來連歲勞於供餉特免明年秋糧

○乙酉右丞薛顯等率邏騎至古北口追元潰散遺卒獲馬一千六百匹牛羊八千餘頭車二百五十兩而還

○戊子大將軍徐達遣右丞薛顯參政傅友徳陸聚等將兵略大同令指揮葉國珍計度北平南城周圍凡五千三百二十八丈南城故金時舊基也

○元翰林學士危素張以寧曾堅等謁見大將軍徐達於軍門達以其儒者禮遇之

○己丑置廣洋衛親軍指揮使司以千戶李員爲指揮僉事

○升江陰千戶所爲江陰衛以千戶王貞爲指揮僉事

○元郴桂等處守將參政陳虎都率眾降詔以虎都爲邳州千戶所鎭撫放其部卒四千人爲民

○庚寅上手詔中書省臣曰昨張衝上書言時事其所言有可取者二事一謂在廷之臣令各言朝廷得失庶上有所據而用其所長一謂中書省令各衙門正官各言得失每月用三人言言貴簡當選其陳事剴切不避忌諱者量加擢用以餋忠直之气此言甚可取也夫聞得失則知利病知利病則生民蒙其福聽忠直則正人多正人多則朝廷淸明矣自古治世之君皆由是道若秦二世隋煬帝所以亡者坐不用此耳

○千戶李某自古北口獲擴廓帖木兒諜者余僉院送於大將軍

○壬辰指揮曹諒等克裕州泉白寨擒元平章郭云及其將劉祥等初指揮唐黑塔功圍其寨云堅守不下及大將軍達以書往諭之亦不報至是云食且盡大將軍復遣諒等率兵合攻之云不能支遂夜遁諒等追執送行在上嘉其忠義撫育之賜衣三襲及衾褥授溧水知縣妻妾子女皆有賜

○癸巳車駕至北京

○攺衛輝路爲府以獲嘉之

○大將軍徐達遣指揮張煥計度故元皇城周圍一千二十六丈又遣指揮薛某領東安州降將左衛帥府副使叚英署丞劉蠻子往本州討未附守將哈剌赤

○故元畱守疊裏迷失等謀作亂欲推其故平章哈剌那海爲主玉田縣尹史瓛發之大將軍徐達遣人收捕執疊裏迷失及哈剌那海郎中金剛奴順徳達魯花赤金剛寶員外完者不花指揮脫帖木兒和林省管勾脫列不花僧壽奴並參隨伯帖木兒等戮之以白金幣帛賞史瓛

○甲午命右副將軍馮宗異率兵從大將軍徐達取山西

○溫州南溪人董孟怡等聚眾作亂溫州衛指揮僉事吳廣率兵四百人往捕之謂部將曰彼眾我寡與敵則非計料彼烏合之眾素非行伍約束者一時脇從必多攜貳莫若遣人諭以禍福彼各有父母妻子之念去逆效順易於反掌於是按兵詢居民與寇中所親者往諭之越二日其黨數十人縛孟怡等首亂者三人詣降廣誅之餘眾悉遣歸鄕裏廣合淝人初名繼先嘗受學於余闕問立身之要闕告以忠孝故廣爲將通儒術臨事能持大義後調汀州衛以老疾終

○遣內官往放元宮人且諭之曰元主奢淫不卹國政以致於亡其宮人皆良家子幽閉深宮誠有可湣爾至卽放遣適人勿使失所

○時有禦史上言陶安隱微之過上曰朕素知安安豈有此且爾何由知之對曰聞之於道路上曰禦史但取道路之言以毀譽人以此爲盡職乎命中書省黜之省臣進曰禦史當言路言之有失乞容之上曰不然植佳木者必去蟫蠹長良苗者必芟稂莠任正士者必絕邪人凡邪人之事君必先結以小信而後逞其大詐此人嘗有所言朕不疑而聽之故今日乃爲此妄言夫去小人當如撲火及其未盛而撲之則易爲力不然害滋大矣竟黜之

○夜熒惑犯太微西垣上將

○丙申以嵩州狹州隸南陽府

○甓京師艸堂川城三百餘丈

○是月有司奏造乘輿服禦諸物應用金者命皆以銅代之有司言費小不足靳上曰朕富有四海豈吝於此然所謂儉約者非身先之何以率下小用不節大費必至開奢泰之原啟華靡之漸未必不由於小而至大也大明太祖聖神文武欽明啟運俊徳成功統天大孝髙皇帝實錄卷之三十四

三十九﹑太祖髙皇帝實錄卷之三十五

洪武元年九月戊戌朔大將軍徐達攺故元都安貞門爲安定門建徳門爲徳勝門

○己亥指揮薛某至東安州獲哈剌赤斬之其將校俱降

○壬寅置大都督分府於北平以都督副使孫興祖領府事升指揮華雲龍爲分府都督僉事

○癸卯以司農少卿杭琪爲戶部侍郎

○元湖廣平章聶興宗自徳安來降先是大軍克汴梁捷至上遣人往諭之至是率眾降仍以馬來獻

○江西行省參政陶安卒安字主敬姑孰人少敏悟有大志博涉經史尢深於易元季常試於有司爲明道書院山長上渡江至太平安率父老迎謁語合上意卽畱參幕府拜左司員外郎從克金陵升左司郎中旣而得劉基宋濂章溢葉琛四人上問安四人者何如安對曰臣謀略不及劉基學問不及宋濂治民之才不如章溢葉琛上多其善讓後克黃州思得重臣以鎭之曰無逾安者遂命之黃州至則寬租賦省徭役民悅服之尋移知饒州時方徵伐急軍需安勸諭誘率其民民皆樂輸而用不乏及寇至攻城安開諭父老率子弟固守後數日援兵至擊走之諸將以鄕民多從賊欲屠之安曰民爲所脇耳從賊非本心柰何殺之由是民皆得全上聞遣使往勞之明年入朝命復守饒州民懷其徳建生詞事之吳元年初置翰林院首召安爲學士凡國家制度禮文之事多安所定擬及遷江西行省參政汪廣洋於山東乃以安代之追封其祖父皆爲姑孰侯祖母母皆爲夫人至是以疾卒於治所病劇猶艸時務二十事上之上甚哀悼親爲文遣使以祭時年五十九

○戊申都督同知張興祖率師徇永平下之

○置洪武門千戶所

○是夜熒惑犯右執法

○己酉參政傅友徳等自大同獲故元喬右丞等三十四人馬三十五匹而還

○壬子夜大陰犯畢宿

○癸丑置衛輝府之輝州淇州彰徳府之林州及安陽湯陰臨漳二縣

○甲寅詔攺各站爲驛

○乙卯上遣中使奉禦等官至北平犒北徵將士

○己未置雷州衛指揮使司廣西衛指揮使司

○徵戍將軍鄧愈遣兵攻取洪山寨夜四鼓破其營擒殺甚眾寨將老馬劉遁去

○都督同知張興祖自永平還至北平

○辛酉湖廣保靖安撫司安撫彭萬里遣子徳勝奉表獻馬及方物詔以安撫司爲保靖宣慰司以萬里爲宣慰使

○癸亥下詔求賢詔曰朕惟天下之廣固非一人所能治必得天下之賢共理之向以干戈擾攘疆宇彼此致賢餋民之道未之深講𨿽賴一時輔佐匡定大業然懷材抱徳之士尙多隱於巖穴豈有司之失於惇勸歟朝廷之﹤鋶﹣釒﹥於禮待歟抑朕寡昧不足以致賢歟將在位者壅蔽使賢者不上達歟不然賢士大夫幼學壯行思欲堯舜君民者豈固沒世而已哉今天下甫定願與諸儒講明治道啟沃朕心以臻至治巖穴之士有能以賢輔我以徳濟民者有司禮遣之朕將擢用焉

○詔優給陣亡將士之家凡四百一十五人千百戶鎭撫人給米二十石麻布十匹軍士人給米五石錢一千二百文麻布二匹

○詔中書運戰衣二萬給賜北徵戰士

○甲子大將軍徐達遣副將軍常遇春參政傅友徳等率兵發北平取未下州郡乙丑遇春等下保定府畱指揮李傑守之丁卯下中山府以指揮董勛守之遂率師趨眞定冬十月戊辰朔車駕發北京還京師

○夏主明昇聞王師克元都遣使來賀

○大將軍徐達遣廣武衛鎭撫劉聚守河間尋兼領府事

○己巳副將軍常遇春克眞定元平章孫克義遁入三門寨遇春以指揮王金吾守之克義尋又走平山寨未幾來降先是眞定路達魯花赤鈒納錫彰聞王師取元都乃具朝服登城西崖上北面再拜墜崖死

○右副將軍馮宗異偏將軍湯和兵至武陟遇懷慶邏騎百餘人獲之明日兵抵懷慶故元平章白瑣住等已棄城遁入澤州官軍遂入城獲將士八百人馬五十匹以指揮紀斌等守之

○辛未皇太子攝享太廟

○壬申右副將軍馮宗異偏將軍湯和兵至大行山碗子城破其關故元守兵奔潰宗異等駐軍星軺驛癸酉兵至澤州故元平章賀宗哲張伯顏等引兵遁去遂取之畱兵戍守旣而擴廓帖木兒部將平章韓札兒毛義等以馬步兵來攻平章楊璟參政張斌等往援之與元兵遇於韓店大戰我師失利

○甲戌元左丞王某自河中以眾攻潼關都督僉事郭子興等禦之兵始接指揮於光持矟大呼橫衝其陣敵眾披靡子興等乘勝擊之追奔數十里元兵大敗

○乙亥以吏部尙書滕毅爲江西行省參政刑部侍郎盛原輔爲吏部尙書

○丙子命中書省下郡縣訪求應祀神祇名山大川聖帝明王忠臣烈士凡有功於國家及惠愛在民者具實以聞著於祀典令有司歲時致祭

○丁丑上至自北京

○右副將軍馮宗異偏將軍湯和取潞州

○大將軍徐達遣指揮葉某等取齊堂山寨

○戊寅上以元都平詔天下曰一海宇以安人心正國統而君天下理勢所在古今皆然自羣雄乘亂以來四方思治惟切元綱已隳疆土遂分孰拯斯民以定於一顧予菲徳造此丕圖荷上天眷佑臣鄰翊贊肇基江左平定中原眷惟幽燕實彼本根命將北伐列郡皆順已於洪武元年八月初二日克其都城胡君遠遁兵無犯於秋毫民不移其市肆捷音來奏良副朕懷已攺其都爲北平府命官屯守海宇旣同國統斯正方與生民共此安平之福尙賴中外臣僚夙夜公勤以匡朕之不逮所有事宜具條於左一元主父子遠遁沙漠其乃顏蒯突等類素相讎敵必不能容果能審識天命銜璧來降待以殊禮作賓吾家一避兵人民團結小寨詔書到日並聽各還本業若有負固執迷者罪在不原一殘元領兵頭目已嘗抗拒王師畏罪屯聚者有能率眾來歸一體量才擢用一故官及軍民人等近因大軍克取之際倉惶失措生離父母妻子逃遁他所果能自拔來歸並無罪責仍令完聚一朔方百姓及蒙古色目諸人向因兵革連年供給久困獘政自歸附之後各安生理趁時耕作所有羊馬孳畜從便牧餋有司常加存卹一北平新附地方應有犯罪及官有逋欠但系前代事理並行革撥一祕書監國子監太史院典籍太常法服祭器儀衛及天文儀象地理戶口版籍應用典故文字已令總兵官收集其或迷失散在軍民之間者許赴官送納一自兵革以來南北路隔其北平府應有南方之人願歸鄕裏者聽未附州郡總兵官明示禍福隨處招諭一各處徵進軍士有陣亡病故者所在官司卽與埋瘞仍厚卹其家一新附州城軍民官吏非奉朝省明文毋得擅自科取軍需騷擾百姓以妨農務於戲上體天心俾萬邦之咸乂下從民欲合四海以爲家故玆詔示想宜知悉

○大將軍徐達遣徐州衛鎭撫程信守雄州又分兵守霸州

○己卯民有告富人謀反者命禦史臺刑部勘問皆不實臺臣言告者事在赦前宜編戍遠方刑部言當抵罪上以問秦裕伯對曰元時凡告謀反不實者罪止杖一百以開來告之路上曰不然姦徒若不抵罪天下善人爲所誣多矣自今凡告謀反不實者抵罪有司著爲令

○庚辰上朝罷召宿衛武臣諭之曰朕與爾等起布衣歷戰陣十五六年乃得成功朕今爲天子卿等亦任顯榮居富貴非偶然也當四方豪傑並起互相攻奪朕提孤軍應敵危亦甚矣然每出師必戒將士毋妄殺毋焚民居此心簡在上帝故有今日卿等亦思曩時在民間視元之將帥輕裘肥馬气焰赫然何敢望之然彼之君臣不思祖宗創業之難驕淫奢侈但顧一身逸樂不卹生民疾苦一旦天更其運非特不能保其富貴遂致喪身滅名今歷數在朕朕何敢驕怠常恐政事廢缺日愼一日自非犒賞將士宴百官享勞外使未嘗設宴爲樂爾等亦須勤身守法勿忘貧賤之時勿爲驕奢淫佚之事則身常榮而家常裕矣

○甲申夜有流星大如盞赤黃色起自天市東垣行至張宿沒

○丙戌置信陽州及羅山縣隸河南分省

○戊子命徙北平在城兵民於汴梁

○己丑以陸仲亨爲江西行省平章政事故元河南行省都鎭撫李敏爲工部侍郎

○置京畿都漕運司設漕運使正四品知事正八品提控案牘從九品屬官監運正九品都綱省注以龔魯薛祥爲漕運使

○庚寅以懷慶衛輝彰徳廣平順徳大名河間保定眞定九府隸河南分省以徳安府隸湖廣北平府隸山東

○辛卯以都事汪何爲吏部侍郎河初爲大都督府都事癸卯歲奉使擴廓帖木兒被拘於狹州者六年至是始還故命升之

○癸巳參政傅友徳徇下平定州遂守之

○甲午詔徵元太史院使張佑張沂司農卿兼太史院使成隸太史同知郭讓朱茂司天少監王可大石澤李義太監趙恂太史院監候劉孝忠靈臺郎張容回回司天太監黑的兒阿都剌司天監丞疊裏月實一十四人至京

○賜元昭文館學士李庭訓冠帶衣服

○司天監進元主所制水精宮刻漏備極機巧中設一木偶人能按時自擊鉦鼓上覽之謂侍臣曰廢萬幾之務而用心於此所謂作無益害有益也使移此心以治天下豈至亡滅命左右碎之

○乙未命工部制大祀分獻陪祭及執事官法服

○革考功所

○以梁貞王儀爲太子賓客秦鏞盧徳明張易爲太子諭徳上諭之曰範金礱玉所以成器朕命卿等輔導太子必先餋其徳性使進於髙明於帝王之道禮樂之教及往古成敗之迹民間稼穡之事朝夕與之論說日聞讜言自無非僻之幹積久以化他日爲政自然合道卿等勉之

○丁酉攺瓊州乾寧安撫司爲瓊州府崖州吉陽軍儋州南寧軍萬化軍俱爲州隸瓊州府南建州爲安定縣

○大將軍徐達遣平章曹良臣率兵及馬指揮等守通州

○置永州陳州二衛

○浚後湖及石灰山龍灣河道凡千餘丈

○命禮官定正旦朝會儀前期內使監官陳禦座香案於奉天殿設皇太子親王次於文樓侍儀司設表案於丹墀中內道之西北文武官起居位於文武樓之南東西相向一品二品拜位於內道上之東西三品以下拜位皆於內道之下每等異位重行北面使者位於文官拜位之東北面西上殿前班侍從班諸執事起居位於文武官起居位之北東西相向捧表官宣表官宣表目官展表官位於表案之西東向糾儀禦史二人位於表案之南東西相向宿衛鎭撫二人位於東西陛下護衛百戶二十四人位於宿衛鎭撫之南稍後典牧所官二人位於乘馬之前宿東西相向司辰郎報時位於內道之中文武官拜位之北知班二人位於文武官拜位之北東西相向通贊贊禮二人位於知班之北通贊在西贊禮在東引文武班四人位於文武官拜位之北稍後皆東西相向引殿前班二人位於引武班之南引使者二人位於引文班之南舉表案二人位於引武班之北舉殿上表案二人位於西陛之下東向其丹陛上侍儀司設皇太子親王拜位於陛上平中殿前班指揮司官三員侍立位於陛上之西東向宣徽院官三員侍立位於陛上之東西向儀鸞司官位於殿中門之左右護衛千戶八人位於殿東西門之左右俱東西相向典儀二人位於陛上之南東西相向鳴鞭四人位列於殿前班之南北向將軍六人位於殿門之左右天武將軍四人位於陛上之四隅皆東西相向殿上尙寶司設寶案於正中侍儀司設表案於寶案之南皇太子親王位於表案之南文官侍從起居注給事中殿中侍禦史尙寶卿位於殿上之東西向武官侍從班懸刀指揮位於殿上之西東向受表兼受表目官位於文官侍從班之南西向內贊二人位於受表官之南東西相向捲簾將軍二人位於簾前東西相向是日淸晨金吾衛陳設鹵簿列甲士於午門外之東西列旗仗於奉天門外之東西龍旗十二分左右用甲士十二人北斗旗一纛一居前豹尾一居後俱用甲士三人虎豹各二馴象六分左右左右布旗六十四左前第一行門旗二第二行月旗一靑龍旗一第三行風雲雷雨旗各一天馬白澤朱雀旗各一第四行木火土金水五星旗各一熊旗鸞旗各一第五行角亢氐房心尾箕旗第六行斗牛女虛危室壁旗各一右前第一行與左同第二行日旗白虎旗各一第三行江河淮濟旗各一天祿白澤玄武旗各一第四行五嶽旗各一熊旗麟旗各一第五行金婁胃昴畢觜參旗各一第六行井鬼柳星張翼軫旗各一每旗用甲士五人一人執旗四人執弓弩拱衛司於皇太子親王位設拜褥設五輅於奉天門外玉輅居中左金輅次革輅右象輅次木輅俱並列典牧所設乘馬於文武樓之南各三東西相向丹墀左右布黃麾仗各三行左前第一行黃蓋一紅大傘二華蓋曲蓋紫方傘紅方傘各一雉扇朱團扇各四第二行羽葆幢豹尾龍頭竿信幡傳教幡告止幡絳引幡各二黃麾一第三行戟氅戈氅儀鍠氅各五右三行與左同丹陛左右陳幢節等仗爲四行左第一行響節金節燭籠各三第二行靑龍幢一班劍梧杖立瓜臥瓜儀刀鐙仗戟骨朵各三朱雀幢一右前第一行與左同第二行白虎幢一餘與左同第三行玄武幢一餘與左同殿門左設圓蓋一金腳踏一水盆一團黃扇三紅扇三右設金交椅水罐各一餘與左同已上皆校尉擎執殿上內使監陳設左拂子二金唾壺香盒各一右金唾盂香鑪各一餘與左同已上皆內使擎執和聲郎陳樂於丹墀文武官拜位之南侍儀司舍人二人舉表案入就殿上位舍人二人以表函置於案舉入丹墀位鼓初嚴百官俱朝服次嚴各依品從齊班於午門外以北爲上東西相向通班贊禮及宿衛鎭撫等官入就位諸侍衛官各服其器服及尙寶卿侍從官入詣謹身殿候迎鼓三嚴文武官以次入各就位侍儀奏外辦禦用監令奏請皇帝服衮冕禦輿以出尙寶卿捧寶及侍儀侍衛導從警蹕皇帝將出仗動大樂鼓吹振作升禦座樂止將軍捲簾尙寶卿以寶置於案拱衛司鳴鞭司辰郎報時雞唱訖諸侍從官拱衛司官由殿西門出降自西階引班引入起居位通班唱某銜指揮使臣某以下起居樂作四拜樂止贊禮唱鞠躬指揮使以下皆鞠躬唱聖躬萬福平身復位贊拜樂作四拜樂止通班唱各供事殿前班侍從班及諸執事就位引進引皇太子及親王俱由奉天東門入樂作升自東階至丹陛拜位樂止引進贊鞠躬樂作四拜興平身樂止引進導皇太子親王詣奉天殿東門入樂作引進立俟於門外內贊接引皇太子親王至禦座前往禮位樂止內贊唱跪皇太子親王皆跪皇太子稱賀雲長子某玆遇履端之節謹率諸弟某等欽詣父皇陛下稱賀制曰履端之慶與長子等同之內贊唱俯伏興平身引皇太子親王由東門出樂作引進引復丹陛拜位樂止引進唱鞠躬拜樂作四拜興平身樂止降自東階樂作至文樓樂止司樂再報時訖通班具丞相銜臣某以下起居引班唱鞠躬平身引班引文武百官入丹墀拜位北面立初行樂作至位樂止知班唱班齊贊禮唱鞠躬拜樂作四拜興平身樂止引班引丞相詣西階升引班立候於階下捧表官捧表及宣表官宣表目官展表官以次從丞相行樂作至殿西門樂止捧表以下官立於殿西門外內贊接引丞相至禦座前唱跪贊禮唱眾官皆跪丞相跪奏具官臣某等玆遇三陽開泰萬象維新欽惟皇帝陛下膺乾納祐奉天永昌賀訖內贊唱俯伏興平身眾官同內贊引丞相出殿西門樂作丞相降自西階復位樂止捧表以下官由殿西門入內贊唱進表捧表官捧表跪進於案前受表官搢笏跪於案東受表及表目置於案出笏興退立於殿內之西東向內贊唱宣表宣表目官詣案前搢笏取表目跪宣於殿內之西展表目官搢笏同跪展宣畢展表目官出笏復位宣表目官俯伏興以表目復於案出笏退復位宣表官詣案前搢笏取表跪宣於殿內之西展表官搢笏同跪展宣訖展表官出笏一人以表復置於案俱退立於位宣表官俯伏興同捧表以下官出殿西門降自西階復位贊禮唱鞠躬樂作四拜樂止給事中詣禦座前跪承制由殿中門出至丹陛上東南西向稱有制贊禮唱跪百官皆跪給事中宣云皇帝制曰履端之慶與卿等同之贊禮唱俯伏興平身唱搢笏鞠躬三舞蹈唱跪唱山呼各拱手加額呼萬歲者三凡呼樂工軍校齊聲擊鼓應呼之出笏俯伏興樂作四拜樂止侍儀奏禮畢鳴鞭皇帝興樂作警蹕侍從導引至謹身殿樂止舍人各舉表案出丞相以下皆出

○錫宴之儀奉天殿朝賀畢錫宴於謹身殿拱衛司於殿庭左右設黃麾仗及擎執如奉天殿受朝之儀內使監宣徽院陳設禦座設皇太子座於禦座東偏西向稍南諸王座以次而南東西對設殿內左右設三品以上官座文東武西重行異位東西廡下設四品至九品文武官座和聲郎於殿南楹陳大樂細樂及諸舞隊宣徽院設禦酒尊於殿之南楹皇太子親王文武三品以上官酒尊於殿門左右禦位司壺二人尙酒尙食二人東偏皇太子親王司壺一人奉酒奉食二人西偏親王司壺一人奉酒奉食二人文武官每行司壺四人兼供酒供食東西廡各間宣徽院置酒尊司壺一人供酒供食二人宣徽院陳禦食案及皇太子親王食案於殿中文武官食案於左右東西廡文武官食案各設於本位前將宴諸執事各供事舍人引文武百官常服侍立於殿門之左右引進引皇太子親王常服侍立於殿內之左右侍儀導皇帝常服升禦座鼓吹振作鳴鞭樂止皇太子親王各就座位丞相率禮部尙書宣徽使轝禦食案進禦前侍郎宣徽同知轝食案各進於皇太子親王之前丞相捧壽花進於禦前禮部工部尙書分進壽花於皇太子親王之前文武百官各就座位諸執事分進壽花於文武百官訖內使監令於禦前斟酒次司壺於皇太子親王及文武百官前各斟酒細樂作和聲郎北面立舉手唱上酒飲畢樂止內使監令於禦前進食供食者於皇太子親王文武百官前各供食大樂作和聲郎北面舉手唱上食食畢樂止凡酒七行間進食五次上酒上食樂作止並如上儀惟酒第五行及第七行雜呈諸隊舞宴畢皇帝興大樂作皇太子親王侍從還宮樂止文武官以次出凡冬至聖節朝會宴享皆同上儀惟致詞則異冬至皇太子致詞云履長之節丞相云玆遇律應黃鐘日當長至傳制則云履長之慶聖節皇太子致詞云玆遇父皇陛下聖誕之辰謹率諸弟某等敬祝萬歲壽丞相則云玆遇皇帝陛下聖誕之辰謹率文武百僚敬祝萬歲壽不傳制凡各行省所進賀表皆於禮部類進皇后正旦冬至朝賀儀前期內使監設皇后禦座於坤寧宮正中設皇太子幄次於皇宮門外之東近北親王幄次於皇宮門外近南之東西是日中宮丹陛設儀仗三十六皆內使執之黃麾二戟五色繡幡六戈五色繡幡六鍠五色錦幡六小雉扇紅雜花團扇各四錦曲蓋二紫方傘二紅大傘四丹墀內儀仗五十八班劍金梧杖立瓜臥瓜儀刀鐙杖骨朵斧各四響節十二錦花蓋二金交椅腳踏水盆水礶各一方扇八皆內使警執殿內儀仗凡六金香鑪香盒唾壺唾盂各一拂子二皆女使擎執設皇太子親王拜位於丹陛正中及殿內司贊二人位於陛上拜位之北司賓二人位於司贊之南內贊二人位於殿內拜位之北皆東西相向女樂陳於皇宮門外皇太子親王朝皇帝訖司賓引導至幄次內使監官啟知皇后具冠服將出仗動樂作升座樂止司賓引導皇太子親王入就殿前拜位初行樂作至位樂止司賓二人分立於東西司贊唱鞠躬樂作四拜樂止司賓導引皇太子親王俱進自殿東門樂作司賓俟於門外內贊接引至禦前拜位樂止贊跪皇太子親王皆跪皇太子稱長子某玆遇履端之節謹率諸弟某等恭詣母后殿下稱賀贊俯伏興平身內贊引皇太子親王自殿東門出樂作復位樂止司贊唱鞠躬拜樂作四拜樂止內使監官啟禮畢皇后入閣皇太子親王由東門出千秋節亦如之皇妃已下及內外命婦行禮前期內使監官於坤寧宮設皇后禦座設皇妃幄次於皇宮門外之西近北設皇太子妃王妃公主幄次於皇宮門外之東稍南設內外命婦幄次於門外之南東西相向其日設儀仗於殿廷丹陛上之東西擎執於禦座之左右設皇妃皇太子妃王妃公主拜位於陛上正中外命婦侍立位於殿庭之東西拜位於殿庭正中設司贊二人位於丹陛上之東西二人位於殿庭之東南司賓二人位於陛上司贊之南二人位於殿庭司贊之南內贊二人位於殿內俱東西相向司言一人位於殿內之東內贊之北女樂位於宮門之外內使監官啟請皇后禕衣出合仗動樂作升座樂止司賓二人於幄次引外命婦由東門入侍立位二人引皇妃等由東門入至陛上拜位以次序立司贊唱拜樂作四拜樂止司賓引貴妃由殿東門入至殿上拜位內贊司贊同唱跪貴妃眾妃皆跪貴妃稱妾某氏等玆遇履端之節恭詣皇后殿下稱賀贊興司賓引貴妃由殿東門出樂作復位樂止司贊唱拜樂作四拜樂止司賓引皇妃由東階降東門出司賓二人引皇太子妃王妃公主由東門入至陛上拜位皇太子妃居中王妃各以長幼分列於東西公主亦各以長幼分位於東西行禮如皇妃儀贊詞則稱長婦妾某氏等玆遇履端之節恭詣皇后殿下稱賀司贊唱興司賓引皇太子妃以下由東陛降復位四拜禮畢司賓引皇太子妃以下由東門出司賓引外命婦入拜位司贊唱班齊唱拜樂作四拜樂止司賓引班首由西陛升樂作自西門入至殿上拜位樂止內贊司贊同唱跪班首及外命婦皆跪班首稱某國夫人妾某氏等玆遇履端之節恭詣皇后殿下稱賀內贊司贊同唱興班首及外命婦皆興司賓引班首由西門出樂作西陛降復位樂止司言前跪承旨由殿中門出立於陛上之東南向稱有旨司贊唱跪夫人以下皆跪司言宣旨云履端之慶與夫人等同之冬至則云履長之慶司贊唱興眾命婦皆興司言入跪云宣旨畢司贊唱拜樂作四拜樂止內使監官啟禮畢皇后入合命婦由西門出○宴會命婦儀坤寧宮受朝賀畢內使監官仍於殿上陳設禦座於殿庭及丹陛上左右設儀仗及禦座左右擎執如受朝會之儀又於禦座西畔設貴妃等六妃位東畔稍南設皇太子妃王妃公主位於殿南左右第一行設一品外命婦座左右第二行設二品命婦座左右第三行設三品外命婦座左右第四行設四品外命婦座以北爲上東西相向東西廡下設四品以下外命婦座以北爲上樂女於殿之南楹陳大樂細樂及諸舞隊設禦酒樽於殿之南楹正中設皇妃酒樽於禦酒樽之西皇太子妃王妃公主酒樽於禦酒樽之東設外命婦酒樽於殿門左右及東西兩廡禦位司壺二人尙酒尙食二人皇妃六位司壺一人奉酒奉食二人皇太子妃王妃公主司壺一人奉酒奉食二人殿上左右行每一行司壺二人奉酒奉食二人東西廡各有司壺供酒供食之人陳禦食案於殿上正中及皇妃六位食案於殿上之西稍南皇太子妃王妃公主食案於殿上之東稍南外命婦食案東西廡命婦食案皆先設於本位前將宴諸執事人各供事司賓引大小命婦各服常服侍立於殿門外之左右內使監官啟知皇后常服皇妃皇太子妃王妃公主常服隨從出合仗動樂作升禦座樂止司賓引皇妃皇太子妃王妃公主入就位司賓引大小命婦入各立於座位後丞相夫人率次命婦等轝禦食案進於禦座前丞相夫人捧壽花進於禦前二品外命婦各轝食案進於皇妃皇太子妃王妃公主前進壽花於皇妃皇太子妃王妃公主前大小命婦各就位坐奉禦及諸執事人分進壽花於殿內大小命婦及分進壽花於東西廡命婦訖司壺於禦前尙酒及皇妃皇太子妃王妃公主前進酒內外命婦前各供酒樂作樂女北面立舉手唱上酒飲畢樂止東西廡大小命婦前司壺各斟酒如儀奉禦於禦座前尙食供食者於皇妃皇太子妃王妃公主前及外命婦前各供食樂作樂女北面舉手唱上食食畢樂止東西廡大小命婦前供食者各供食如儀凡酒七行間進食五次上酒上食樂作樂止並如儀樂或間用舞隊宴畢皇后興樂作侍從導引還宮如來儀樂止司賓引大小命婦以次出凡冬至及千秋節禮同冬至皇太子贊詞云玆遇履長之節千秋節則云玆遇母后殿下聖誕之辰謹率諸弟某等共上千歲壽皇妃以下贊詞同公主則雲長女某謹率諸妹等共上千歲壽其正旦冬至各行省以賀箋類進禮部

○東宮朝賀儀前期內使監陳皇太子位於東宮正殿侍儀司設箋案位於殿下之西及殿內正中文武官拜位於殿下文東武西每等異位重行設使客位於文官之東設學官位於文官拜位之南宣箋官宣箋目官展箋官位於箋案之西受箋官及承令官位於殿上之東知班二人位於文武官拜位之北贊禮二人位於知班之北內贊二人位於殿上之南俱東西相向引文武班舍人四人位於文武班之北稍後東西相向引使臣二人位於文武班之東南西向是日宿衛陳甲士兵仗於東宮外門外中道設龍旗六執龍旗者並戎衣黃旗一居中左前靑旗一右前赤旗一左後黑旗一右後白旗一每旗執弓弩軍士六人服各隨旗色拱衛司於殿下設絳引幡二戰氅戈氅鍠氅羽葆幢各六靑方撒二靑小方扇靑雜花團扇各四殿前之東西設班劍梧杖立瓜臥瓜儀刀鐙杖骨朵斧各四響節十二金節四內使監於殿門外左右設金交椅腳踏水罐水盆各一靑羅團扇六紅團蓋二俱以校尉執之殿上設金香鑪香盒唾盂唾壺各拂子二內使執之將軍六人位於殿門之東西和聲郎陳樂器於文武官拜位之南侍儀舍人常服置箋函於案舉入位引班引文武官常服齊班於東宮門外之東西通贊內贊宣箋宣箋目展箋受箋官承令官俱入就位引進啟外備導皇太子常服升殿樂作升座樂止引班引文武官入就位知班唱班齊鞠躬拜樂作四拜興平身樂止引班引丞相升自西階內贊接引丞相至殿內拜位唱跪丞相跪贊禮唱眾官皆跪丞相稱某銜某等玆遇三陽開泰萬象維新敬惟皇太子殿下茂膺景福賀畢內贊唱俯伏贊禮唱眾官俯伏興平身內贊引丞相出自西門引班引丞相自西階復位贊禮唱進箋捧箋官詣案捧箋與宣箋官宣箋目官展箋官同由西階西門入內贊唱進箋捧箋官跪進箋受箋官跪於案東受箋出置於案內贊唱宣箋宣箋官興就取箋目跪於案西展箋官同跪展宣畢展箋目官興復位宣箋目官俯伏興以箋目復於案復位宣箋官詣案取箋跪讀於西展箋官同跪宣畢展箋官興復位宣箋官俯伏興以箋復置於案俱由西門出復位承令官由中門出立殿階東南稱有令贊禮唱跪眾官皆跪傳令云履玆三陽願同嘉慶承令畢由西門入復命俯伏興贊禮唱鞠躬樂作四拜興平身樂止贊禮唱禮畢皇太子興樂作還宮樂止舍人舉箋案出文武官以次出冬至千秋節禮同冬至則致詞云玆遇冬至律應黃鐘日當長至宣令則云履長之節千秋節致詞云玆遇皇太子殿下壽旦之辰謹率文武羣臣敬祝千秋壽不傳令大明太祖聖神文武欽明啟運俊徳成功統天大孝髙皇帝實錄卷之三十五

四十﹑大明太祖髙皇帝實錄卷之三十六上

洪武元年十一月戊戌朔

○己亥上詣太廟告曰臣以今年十一月初三日冬至祀上帝於南郊先告祖考監知歷代有天下者未嘗不以祖配天玆臣獨不敢者以臣功業猶有未就政治或有缺失懼有責焉況去年上天垂戒早暮兢惕恐無以承上帝好生之徳故不敢輙奉以配惟祖神與天通恐上帝有問願以此言敷奏帝前善惡無隱惟上帝鑑之候南郊竣事臣當率百司恭詣殿庭告成大禮以共享上帝之錫福

○敕天下有司凡遇災異咸以實聞

○遣文原吉詹同魏觀吳輔趙壽等分行天下訪求賢才上諭之曰天生人材必爲世用然人之材器有不同明銳者質或剽輕惇厚者性或迂緩辧給者行或不逮沈默者徳或有餘卿等宜加精鑑同對曰陛下昭徳四海正賢俊丕應之日臣等敢不盡心上曰人才不絕於世朕非患天下無賢患知人之難耳苟所舉非所用爲害甚大卿等愼之於是各賜白金遣行

○庚子冬至祀昊天上帝於圜丘正壇第一成設上帝位南向玉用蒼璧帛用蒼色牲用蒼犢籩豆簠簋視宗廟登一實以大羹爵三壇上設大尊二著尊犧尊山罍各一壇下設大尊一山罍二實以五齊三酒祝一同玉帛設於壇西第二成設大明位在東星辰位次之夜明位在西太歲位次之位用純犢一幣各一大明用赤夜明星辰太歲皆用白籩豆各十籩視上帝則減糗餌粉餈豆則減﹤飭﹣力也﹥食糝食簠簋及登同上帝東西各設著尊二實醴齊事酒先期皇帝散齊四日致齊三日陪祀執事官同前祀二日皇帝服通天冠綘紗袍省牲視鼎鑊滌漑次日有司陳設至日淸晨車駕至大次太常卿奏中嚴皇帝服衮冕太常卿奏外辦皇帝入就位贊禮唱迎神協律郎舉麾奏中和之曲贊禮唱燔紫唱請行禮太常卿奏有司謹具請行事皇帝再拜皇太子及在位官皆再拜贊禮唱奠玉帛皇帝詣盥洗位太常卿贊曰前期齋戒今辰奉祭加其淸潔以對神明皇帝搢圭盥手帨手出圭升壇太常卿贊曰神明在上整肅威儀升自午陛協律郎舉麾奏肅和之曲皇帝詣昊天上帝神位前跪搢圭上香奠玉帛出圭再拜復位贊禮唱進俎協律郎舉麾奏凝和之曲皇帝詣昊天上帝神位前搢圭奠俎出圭復位贊禮唱行初獻禮皇帝詣爵洗位搢圭滌爵拭爵以爵授執事者出圭詣酒尊所搢圭執爵受泛齊以爵受執事者出圭協律郎舉麾奏壽和之曲武功之舞皇帝詣昊天上帝神位前跪搢圭上香祭酒奠爵出圭讀祝官取祝跪讀訖皇帝俯伏興再拜復位亞獻酌醴齊樂奏豫和之曲文徳之舞終獻酌盎齊樂奏熙和之曲文徳之舞儀並同初獻但不用祝終獻贊禮唱行分獻禮分獻官詣盥洗位搢笏盥手出笏詣爵洗位搢笏滌爵拭爵以爵授執事者出笏詣從祀神位前搢笏上香祭酒奠爵出笏俯伏興再拜復位贊禮唱飲福受胙皇帝升壇至飲福位再拜跪搢圭奉爵官酌福酒跪進太常卿贊曰惟此酒殽神之所與賜以福慶億兆同沾皇帝受爵祭酒飲福酒以爵置於坫奉胙官奉胙跪進皇帝受胙以授執事者出圭俯伏興再拜復位皇太子以下在位官皆再拜贊禮唱徹豆協律郎舉麾奏雍和之曲掌祭官各徹豆贊禮唱送神協律郎舉麾奏安和之曲皇帝再拜皇太子以下在位官皆再拜贊禮唱讀祝官奉祝奉幣官奉幣掌祭官取饌及爵酒各詣燎所唱望燎皇帝至望燎位半燎太常卿奏禮畢上還大次解嚴其祝文曰臣荷眷佑戡定區宇爲億兆主今當長至六气資始典禮爰舉敬以玉帛犧齊粢盛庶品備玆禋燎用伸昭告樂舞之制與太廟同樂章迎神曲云昊天蒼兮穹窿廣覆燾兮庬洪建圜丘兮國之陽合眾神兮來臨之同念螻蟻兮微衷莫自期兮感通思神來兮金玉其容馭龍鸞兮乘雲駕風顧南郊兮昭格望至尊兮崇崇奠玉帛云聖靈皇皇敬瞻威光玉帛以登承筐是將穆穆崇嚴神妙難量謹玆禮祭功微是惶進俎云祀儀祇陳物不於大敢用純犢告其覆載惟玆菲薦恐未周完神其容之以享以觀初獻云眇眇微躬何敢請於九重以煩帝聰帝心矜憐有感而通旣俯臨於幾筵神繽紛而景從臣𨿽愚蒙鼓舞歡容乃子孫之親祖宗酌淸酒兮在鐘仰至徳兮玄功亞獻云荷天之寵眷駐紫壇中情彌喜臣庶均歡趨蹌奉承我心則寬載獻禦前式燕且安終獻云小子於玆惟父天之恩惟恃天之玆內外殷勤何以將之奠有芳齊設有明粢喜極而抃奉神燕娭禮𨿽止於三獻情悠長兮遠而徹豆曰烹飪已陳薦獻斯就神之在位旣歆旣右羣臣駿奔徹玆俎豆物儻未充尙幸神宥送神曰神之去兮難延想遐袂兮翩翩萬里從兮後先衛神駕兮回旋稽首兮瞻天云之衢兮眇然望燎曰焚燎於壇燦爛晶熒幣帛牲黍冀徹天京奉神於陽昭祀有成肅然望之玉宇光明駕還詣太廟告祝辭曰日當長至陽徳初升親祀圜丘大禮慶成謹以犧牲庶品用伸報謝禮畢上還禦奉天殿百官行慶成禮翼日宴羣臣於奉天殿

○大將軍徐達率兵發北平進取山西右丞薛顯等從

○辛丑宴東宮官及儒士各賜冠服先是上建大本堂取古今圖書充其中延四方名儒教太子諸王分番夜直選才俊之士充伴讀上時時賜宴賦詩商確古今評論文字無虛日是日上命諸儒作鐘山龍幡賦置酒歡甚乃自作時雪賦故有是賜

○大將軍徐達師次保定明日遣右丞薛顯率各衛兵取七垛寨破之擒宣差閭閭緫管髙元舉等

○甲辰以孔子五十六世孫希學襲封衍聖公希大爲曲阜世襲知縣置衍聖公官屬曰掌書曰典籍曰司樂曰知印曰奏差曰書寫各一人立孔顏孟三氏教授司教授學錄學司各一人立尼山洙泗二書院各設山長一人復孔氏子孫及顏孟大宗子孫徭役官屬並從衍聖公選舉呈省擢用授希學誥曰古之聖人自羲農至於文武法天治民明並日月徳化之盛莫有加焉然皆隨時制宜世有因革至於孔子𨿽不得其位會前聖之道而通之以垂教萬世爲帝者師其孫子思又能傳述而名言之以極其盛有國家者求其統緒尊其爵號蓋所以崇徳報功也歷代以來膺襲封者或不能繩其祖武朕甚閔焉當臨馭之初訪世襲者得五十六代孫孔希學大宗是紹爰行典禮以致褒崇爾其領袖世儒益展聖道之用於當世以副朕之至望豈不偉歟可資善大夫襲封衍聖公授希大敕曰朕惟徳相天地道合四時若此者古今罕焉𨿽然始伏羲而至有元聖相繼賢接踵未嘗缺也然如仲尼者無且秦焚之後亡於紀冊但存者未完獨仲尼誠通上下澤敷宇內所以自漢崇之至唐追封文宣王宋加至聖元加大成號封至極血食無窮其子孫世享榮祿所以前代以闕裏之邑職其子孫今是邑缺官導民族以賢推惟孔希大最今特以希大授承世郎知濟寧府兗州曲阜縣事汝往欽哉先是元仁宗授孔思晦中議大夫襲封衍聖公賜四品印泰定三年山東廉訪副使王鵬南言孔子之後襲爵上公而階止四品於格弗稱且非所以尊崇先聖之意明年升嘉議大夫至順二年攺賜三品印至是上謂禮部臣曰孔子萬世帝王之師待其後嗣秩止三品弗稱褒崇其授希學秩二品賜以銀印希學思晦之孫也

○置磁州及武安縣隸廣平府

○丙午遣中書照磨蘭以權賫詔往諭廣西左右兩江溪洞官民曰朕惟武功以定天下文教以化遠人此古先哲王威徳並施遐邇咸服者也眷玆兩江地邊南徼風俗質朴自唐宋以來黃岑二氏代居其間世亂則保境土世治則修職貢良由其審時知幾故能若此頃者朕命將南徵八閩克淸兩廣平定爾等不煩師旅奉印來歸向慕之誠良足嘉尙今特遣使往諭爾其克愼乃心益懋厥職宣布朕意以安居民以權至廣西衛鎭撫彭宗萬戶劉惟善以兵護送以權將抵兩江會來賓洞人潘宗富寇掠楊家寨居民以權謂宗等曰奉詔遠來欲以安民今見賊不擊是放虎於山林也何以庇民乃督宗等擊之宗富敗走遂安輯其地兩江之民由是懾服

○中書及禮部定奏天子親祀圜丘方丘宗廟社稷若京師三皇孔子風雲雷雨聖帝明王忠臣烈士先賢等祀則遣官致祭郡縣宜立社稷有司春秋致祭庶人祭里社土榖之神及祖父母父母並得祀竈載諸祀典余不當祀者並禁止上因諭羣臣曰凡祭享之禮載牲致帛交於神明費出己帑神必歆之如庶人陌紙瓣香皆可格神不以菲薄而弗享者何也所得之物皆己力所致也若國家倉廩府庫所積乃生民脂膏以此爲尊醪俎饌充實神庭徼求福祉以私於身神可欺乎惟爲國爲民禱祈如水旱疾疫師旅之類可也

○丁未以中書省照磨孫安爲兵部侍郎上諭侍禦史文原吉曰朕近以儒者爲禦史蓋儒者通經史識道理爲政能知大體但恐其不諳臺憲故實卿等宜悉以告之庶幾臨事有所持循也蓋臺官之長卽禦史之師卿等毋惜善導之也

○大將軍徐達師至眞定會副將軍常遇春於柳亭調左丞趙庸守保定令收諸未附山寨又令安吉衛指揮趙興貴往守通州

○辛亥順徳方冊寨頭目大靴李太子崖寨府判李伯帖木兒寧晉水寨咸劉二等俱詣大將軍降

○壬子拜懷柔密雲二縣地入檀州

○癸丑以大都督府都事張明善爲吏部尙書吏部尙書盛原輔爲山東行省參政刑部尙書周禎爲禦史臺治書侍禦史

○復以永城縣隸歸徳州初永城隸開封而道遠不便分省以爲言詔從之

○大將軍徐達遣參隨王成守趙州兼領州事

○右丞薛顯追及故元詹同脫因帖木兒於石州大敗之脫因帖木兒遁去

○甲寅戶部侍郎杭琪言近工部欲發蘇松嘉湖四府均工夫修浚城池臣切見各郡秋租未輸農方種麥時不可違若令給役京師計其往復道途及役作之期必經兩月未免費糧食妨農功況今北徵軍士戰襖未備亦欲令民制辦宜從寬假以紓民力上曰古者役民用其一則緩其二旣徵其布帛豈宜復勞以力役遂罷四府均工夫止令制戰襖以給軍士

○乙卯大將軍徐達令指揮韋正守眞定營壘遣右丞薛顯參政傅友徳將鐵騎三千略平定州明日達發眞定次井陘故元鳳山寨守將李景春遣人來降

○戊午都督同知康茂才克河中府時角�羊州聞喜縣民結故元同僉呂徳等據河中與張思道連兵拒守茂才調應天英武衛指揮朱明等兵擊之呂徳等棄城遁

○大將軍徐達等師度固關至平定州令右丞薛顯取亂柳寨不克而還達進次新興店副將軍常遇春邏騎獲故元右丞湯和卿庚申達至壽陽縣守山寨頭目郝某來降令吉右丞守之遂進至黃次站獲太原偵騎十五人乃分兵扼楡次

○癸亥上欲舉行耕藉田禮諭廷臣曰古者天子藉田千畝所以供粢盛備饙饎自經喪亂其禮已廢上無以教下無以勸朕蒞祚以來悉修先王之典而藉田爲先故首欲舉而行之以爲天下勸時監察禦史有歷班而言曰耕藉田則力本者知所重矣上曰欲財用之不竭國家之常裕鬼神之常享必也務農乎故后稷樹藝稼穡而生民之詩作成王播厥百榖而噫嘻之頌興有國家者其可棄是而不講乎遂命以來春舉藉田禮行之於是禮官奏祭法爲羣姓立社曰大社王自爲立社曰王社亦曰帝社鄭玄謂王社在藉田之中詩載芟序云春藉田而祈社是也又周官籥章凡國祈年於田祖龡豳詩擊土鼓以樂田畯鄭氏曰田祖始耕者謂先農也漢立官社文帝令官祠先農先農卽神農也晉武詔復二社北齊及隋又攺曰先農唐神龍中禮官祝欽明議以典禮無明文先農與社本是一神妄爲攺作請攺先農壇爲帝社壇以應禮經王社之義至開元定禮又采齊隋之議復日先農宋陳祥道曰先儒謂王社建於藉田然國語王藉則司空除壇農正陳藉禮而歷代所祭先農而已不聞祭社也詩載芟序所謂春藉田而祈社非謂社稷建於藉田也今按祝欽明云先農卽社陳祥道云社自社先農自先農藉田所祭乃先農非社也𨿽其說不同要知其爲重農報本之義一也若夫藉田之制則考於月令與周官可見月令天子孟春之月乃擇元辰親載耒耜置之車右帥公卿諸侯大夫躬耕藉田千畝於南郊冕而朱紘躬秉耒以耕天子三推三公五推諸侯九推反執爵於大寢三公九卿諸侯大夫皆禦命曰勞酒季秋之月藏帝藉之收於神倉地官內宰詔王后帥六宮之人生穜稑之種而獻於王甸師掌帥其屬而耕耨王藉以時入之以供粢盛其制如此然享先農之禮與躬耕同日禮無明文惟周語云農正陳藉禮而韋昭注云陳藉禮者祭其神爲農祈也至漢以藉田之日祀先農而其禮始著漢舊儀春耕藉田官祠先農百官皆從置藉田令丞東漢藉田儀正月始耕常以乙日祠先農於田所先農已享耕於乙地由晉以下至於唐宋其禮不廢政和間罷享先農爲中祀命有司行事止行親耕之禮南渡後復親祠先農元𨿽議耕藉而竟不親行其祠先農命有司攝事今議耕藉之日皇帝躬祀先農禮畢躬耕藉田以仲春擇日行事制從之

○上以手書召禦史中丞劉基曰前太史令禦史中丞劉基世居括蒼懷先聖道天下初亂聞朕親將金華旋施建業爾卽別閭裏捐丘隴棄妻子應聘而起從朕於羣雄未定之秋居則匡輔治道動則仰觀天象察列宿之經緯驗日月之光華發縱指示三軍往無不克曩者攻皖城拔九江撫饒郡降洪都取武昌平處城之內變爾多輔焉至於彭蠡之鏖戰礟聲激烈如雷霆之臨乎上諸軍大呼鬼神爲之悲號自旦至暮如是者凡四爾時亦在舟中豈非同患難者哉今秋告以失伉儷攜幼子還閭裏久而未至朕心缺然今天下一家爾當疾至輔成治功庶不負昔者多難之相與特以手書諭意命駕一來良慰朕心大明太祖聖神文武欽明啟運俊徳成功統天大孝髙皇帝實錄卷之三十六上

四十一﹑大明太祖髙皇帝實錄卷之三十六下

洪武元年十一月甲子詔定乘輿以下冠服之制先是上卽位之初權宜創置服禦之制未遑詳定至是命禮官及諸儒臣稽考古制以聞禮部及翰林院等官議曰乘輿冠服黃帝始作冕服有虞制十二章周制王有五冕六服祭昊天上帝則服大裘冕祀五帝亦如之享先王則服衮冕享先公饗射鷩冕四望山川毳冕社稷五祀希冕羣小祀玄冕凡兵事韋弁服眂朝皮弁服甸冠弁服凶事弁服弔事弁經服燕居玄端漢髙祖始制長冠以入宗廟後漢明帝初服旒冕備文十二章晉祀天明堂以大冕祀太廟朝會以法冕小會及臨軒以絺冕徵獵以繡冕耕藉饗國子以紘冕聽政以通天冠齊郊廟以平天冠服臨朝以通天冠絳紗袍隋祭天地明堂服衮冕朝日夕月宗廟社稷朝會皆服之朔日受朝及大會諸祭祀還則服通天冠服唐制天子之服十有四等祀天地服大裘冕踐祚享廟徵還遣將飲至加元服納後元日受朝賀臨軒冊拜王公服衮冕冬至受朝賀祭還宴羣臣養老服通天冠其鷩冕毳冕絺冕玄冕緇布冠武弁弁服黑介幘白紗帽平巾幘白祫各因事而服之宋祀天服大裘冕祭宗廟元日受朝賀及冊拜服衮冕宴會及冬至受朝賀服通天冠常朝衫袍視事窄袍元祀天服大裘加衮祀宗廟服衮冕大朝以本俗衣冠今擬祀天地宗廟及正旦冬至聖節朝會冊拜皆服衮冕玄衣纁裳其制冕版廣一尺二寸長二尺四寸冠上有覆玄表朱裏前後各十二旒每旒五采玉珠十二黈纊充耳玉簪導朱纓圭長一尺二寸衣六章畫日月星辰山龍華虫裳六章繡宗彜藻火粉米黼黻中單以素紗爲之紅羅蔽膝上廣一尺下廣二尺長三尺繡龍火山三章革帶佩玉長三尺三寸大帶素表朱裏兩邊用緣上以朱錦下以綠錦大綬六采用黃白赤玄縹綠純玄質五百首小綬三色同大綬間施三玉環朱襪赤舄其郊廟省牲皇太子諸王冠婚禮醮戒之類則服通天冠絳紗袍冠加金博山附蟬十二首施朱翠黑介幘組纓玉簮導絳紗袍深衣制白紗內單皂領褾襈裾絳紗蔽膝白假帶方心曲領白襪赤舄其革帶佩綬與衮衣同朔望視朝降詔降香進表四夷朝貢朝覲則服皮弁其制用烏紗帽之前後各十二綘每綘中綴五采玉十二爲飾玉簮導紅組纓其服綘紗衣蔽膝隋衣色白玉佩革帶玉鉤﹤角枼﹥緋白大帶白襪黑舄其常服則烏紗折角向上巾盤領窄袖袍束帶間用金玉琥珀透犀皇后冠服周制追師掌王后之首服爲副編次追衡笄鄭玄云副者覆也覆首爲飾若今步搖也編者編髮爲之若今假紒也次者次第發長短爲之所謂髲髢也追治也衡笄皆以玉爲之衡垂於副之兩旁當耳其下以紞懸瑱笄卷髮者內司服掌王后之六服禕衣﹤礻兪﹥翟闕翟鞠衣展衣禒衣三禮圖云禕衣色玄刻繒爲翟形以五采畫之綴於衣以爲文章﹤礻兪﹥翟靑衣刻繒爲搖雉畫以五色闕翟色赤刻翟形而不畫三者皆王后助祭之服也鞠衣色黃如麯塵王后親蠶之服也展衣色白展與亶同亶誠也王后以禮見王及賓客之服也禒衣色黑王后接禦於王之服也漢皇后首飾用假結步搖簮珥步搖以黃金爲山題貫白珠爲桂枝相繆八爵九華熊虎赤羆天祿辟邪南山豊大特六獸諸爵獸皆用翡翠爲毛羽金題白珠璫繞以翡翠爲花入廟所用服紺上皂下朝會用蠶服靑上縹下隋皇后首飾用大小花十二樹禕衣鞠衣靑衣朱衣四等禕衣深靑色織成領袖文以翚翟五采重行十二等素紗中單黼領羅縠褾襈色皆以紅蔽膝隨裳色以緅爲緣用翟三章大帶隨衣色飾以朱綠之錦靑緣革帶白玉佩玄組綬靑襪舄舄加金飾助祭及朝會受冊大事則服之鞠衣黃羅爲質織成領袖蔽膝革帶及舄隨衣色餘同禕衣親蠶則服之靑衣去大帶及佩綬金飾履禮見天子則服之朱衣如靑衣唐皇后首飾用大小花各十二樹服禕衣鞠衣鈿釵禮衣三等禕衣深靑色畫翚赤質五色十二等素紗中單黼領朱羅縠褾襈蔽膝隨裳色以緅爲領緣爲翟章三等靑衣革帶大帶隨衣色朱裏紕其外上以朱錦及懸以白玉雙佩黑組大綬靑襪舄舄加金飾朝會受冊及助祭則服之鈿釵禮衣十二鈿兼用雜色宴見賓客則服之龍鳳珠翠冠泥金衣霞帔常服之宋皇后首飾用大小花各十二樹兩博鬢冠飾以九龍四鳳其服禕衣深靑織成翟文素質五色十二等靑紗中單餘同唐制朝會受冊助祭則服之鞠衣色黃蔽膝革帶舄皆隨衣色親蠶則服之其常服眞紅大袖紅羅生色爲領紅羅長裙紅霞帔藥玉爲墜紅羅背子黃紗衫子白紗襦褲明黃裙粉紅紗短衫今擬皇后首飾冠爲圓匡冒以翡翠上飾九龍四鳳大花十二樹小花如之兩博鬢十二鈿服禕衣深靑爲質畫翟赤質五色十二等素紗中單黼領朱羅縠褾襈裾蔽膝隨衣色以緅爲領緣用翟爲章三等大帶隨衣色朱裏紕其外上以朱錦下以綠錦紐約用靑紐玉革帶靑襪舄舄以金飾凡朝會受冊謁廟皆服之燕居則服雙鳳翊龍冠首飾釧鐲以金珠寶翡翠隨用諸色團衫金繡龍鳳文帶用金玉

○皇太子冠服周禮有王世子服而不載其制漢制皇太子服玄冠絳衣魏服五時朝服晉服遠遊冠介幘翠緌綴以白珠佩瑜玉垂組朱衣絳紗襮皂緣白紗中單白曲領帶領火珠素首革帶玉鉤﹤角枼﹥獸頭鞶囊至明帝泰始六年始服衮冕九章朝賀梁助祭則服衮冕九章朝會則朱衣絳紗袍隋皇太子從皇帝祭祀謁廟加元服納妃則服衮服謁廟還宮元日朔日入朝釋奠則服遠遊冠絳紗袍五日常朝則服常服唐制皇太子之服有六衮冕者從祀謁廟加元服納妃之服也遠遊冠者謁廟還宮元日朔日入朝釋奠五日常朝元日冬至受朝之服也烏紗帽者視事及燕見賓客之服也弁服者朔望視事之服也平巾幘者乘馬之服也進徳冠者亦乘馬之服也宋皇太子從皇帝祭天地宗廟服衮冕九章其朝會服遠遊冠服其常服皂紗折上巾其執圭之制至道二年冊皇太子禮官上言周禮雲天子執鎭圭公執桓圭無太子執圭之文晉書太子出會在三恪之下三公之上請皇太子執桓圭以受冊從之今擬皇太子從皇帝祭天帝宗廟社稷受冊正旦冬至聖節朝賀加元服納妃被衮冕九章其制冕九旒每旒九玉紅組纓金簮導兩玉塡圭長九寸五分衮服玄衣五章畫山龍華虫大宗彜纁裳四章繡藻粉米黼黻白紗中單黼領蔽膝隨裳色繡火山二章革帶金鉤﹤角枼﹥綬五采赤白玄縹綠純赤質三百二十首小綬三色同大綬間施三玉環大帶白表朱裏上緣以紅下緣以綠白襪赤舄其從皇帝郊廟省牲及冊封公主則服遠遊冠絳紗袍其制金博山附蟬施靑翠黑介幘犀簮導絳紗袍白紗中單黑領褾襈裾朱裳白裙襦白假帶方心曲領紅紗蔽膝白襪黑舄其朔望朝四夷朝貢朝覲則服皮弁其常服則烏紗折上巾諸王冠服周制王子封建爲諸侯其服隨封爵漢封諸子爲王用遠遊冠上衣下裳玉佩鉤履唐親王服遠遊冠黑介幘三梁靑緌金鉤﹤角枼﹥大帶金寶飾劍玉縹首纁朱綬朱質赤黃縹紺爲純二百四十首黃金璫附蟬絳紗單衣白紗內單皂領緣皂褾襈革帶鉤﹤角枼﹥假帶曲領方心絳紗蔽膝白襪烏皮舄宋親王服七梁冠用金塗銀稜貂蟬籠巾犀簮導銀立筆朱衣朱裳白羅中單並皂褾襈蔽膝隨裳色方心曲領緋白羅大帶玉佩暈銀綬靑絲网間施三玉環白襪黑履革帶以金塗銀玉佩今擬諸王受冊助祭謁廟元旦冬至聖節朝賀加元服納妃服衮冕九章冕用五采玉珠九旒紅組纓靑纊充耳金簮導圭長九寸二分五釐衮服靑衣五章畫龍山華虫火宗彜纁裳四章繡藻粉米黼黻白紗中單黼領靑緣蔽膝纁色繡火山二章革帶金鉤﹤角枼﹥玉佩綬五采赤白玄縹綠純靑質三百二十首小綬三色同大綬間施三玉環大帶表裏白羅朱綠緣白襪朱履其朔望朝進表四夷朝貢朝覲則服皮弁

○皇妃冠服古者王后之下爲夫人次嬪次世婦次禦女則夫人卽皇妃之位也周制內司服掌六服禕衣﹤礻兪﹥翟闕翟之下嬪服鞠衣世婦服展衣禦女服禒衣鄭玄以爲九嬪服鞠衣則夫人服闕翟乎闕翟者王后第三等服也玄以九嬪服鞠衣故以類推而以夫人服闕翟周制無明文可見漢貴人首飾皆大手髻黑玳瑁加簮珥妃以上又得服錦綺羅繒采十二色重緣袍唐首飾兩博鬢飾以寶鈿花釵九樹翟衣九等靑質繡翟編次於衣及裳重爲九等靑紗中單黼領朱縠褾襈裾蔽膝隨裳色以緅爲領緣皆文繡重雉爲章二等大帶隨衣色靑衣革帶靑襪舄佩綬宋首飾大小花各九株兩博鬢冠飾以九翚四鳳﹤礻兪﹥翟靑羅繡爲搖雉之形編次於衣靑質五色九等素紗中單黼領羅縠褾襈裾蔽膝隨裳色﹤礻兪﹥翟爲章二等以緅爲領緣大帶隨衣色朱裏紕其外上以朱錦下以綠錦紐約用靑組靑衣革帶白玉雙佩黑組雙大綬小綬三間施三玉環靑襪舄舄加金飾今擬皇妃九翚四鳳冠大花釵九樹小花如大花之數兩博鬢九鈿翟衣靑質繡翟編次於衣及裳重爲九等靑紗中單黼領朱縠褾襈裾蔽膝如裳色加文繡重雉爲章二等以緅爲領緣大帶隨衣色玉革帶靑襪舄佩綬凡受冊助祭朝會諸大事則服之其燕居則服鸞鳳冠首飾釧鐲用金玉珠寶翠諸色團衫金繡鸞鳳不用黃束帶用金玉犀

○皇太子妃王妃冠服凡受冊助祭朝會諸大事與皇妃同惟王妃以素紗中單爲別其燕居則服犀冠刻以花鳳余與皇妃同皆參酌唐宋之制而定之

○公侯以下朝祭冠服周制公侯伯以下朝祭皆用冕服燕居則用玄端服公侯伯子男朝天子則執圭以合瑞漢明帝時公卿列侯朝覲皆玄冠絳衣其助祭三公諸侯用山龍九章九卿以下用華虫七章皆備五采大佩赤舄絇履玄衣纁裳冕皆廣七寸長一尺二寸前員後方朱綠裏玄上前垂四寸後垂三寸系玉珠爲九旒以其綬采色爲組纓三公諸侯靑玉珠卿大夫五旒黑玉珠皆有前無後郊天地祀明堂則服之唐羣臣助祭一品衮冕二品鷩冕三品毳冕四品繡冕五品玄冕六品至九品爵弁其朝服陪祭朝會大事則服之公服朔望朝謁見皇太子則服之弁服尋常公事服之武官常服平巾幘褲褶笏三品以上前屈後直五品以上前屈後挫並用象牙九品以上上挫下方用竹木宋羣臣助祭親王中書門下服九旒冕九卿七旒冕四品五品五旒冕爲獻官則服之大祝奉禮服平冕無旒其朝服用梁冠一品二品侍祠朝會五梁冠諸司三品禦史臺四品兩省五品三梁冠四品五品兩梁中書門下則五梁冠加籠巾貂蟬禦史大夫中丞三梁冠加獬豸衣有中單六品以下兩梁冠無中單去劍佩綬常朝公服一品至三品服紫玉帶四品五品服緋金帶六品七品服綠銀帶八品服靑鍮石帶元豊制去靑服紫者佩金魚服緋者佩銀魚今斟酌唐宋凡朝賀辭謝等禮皆服朝服用赤羅衣白紗中單俱用皂飾領緣裳與衣同皂緣蔽膝同裳色大帶用赤白二色革帶佩綬白襪黑履梁冠一品公侯三師及左右丞相左右大都督左右禦史大夫冠八梁國公加籠巾貂蟬從一品平章同知都督七梁其帶用玉鉤﹤角枼﹥錦綬上用綠黃赤紫四色絲織成云鳳花樣下結靑絲网小綬用玉環二二品冠六梁革帶用犀鉤﹤角枼﹥小綬用犀環綬同一品從二品冠五梁革帶用金鉤﹤角枼﹥錦綬用黃綠赤紫四色絲織成云鶴花樣小綬用金環二三品冠四梁革帶綬環俱同四品五品冠三梁革帶用鍍金鉤﹤角枼﹥錦綬用黃綠紫赤四色絲織成盤雕花樣小綬銀鍍金環二六品七品冠二梁革帶用銀鉤﹤角枼﹥錦綬用黃綠赤三色絲織成練鵲花樣小綬用銀環二八品九品冠一梁革帶用銅鉤﹤角枼﹥錦綬用黃綠二色絲織成鸂﹤氵敕鳥﹥花樣小綬二用銅環二其笏五品以上用象九品以上用槐木其陪祀祭服制與朝服同惟衣色用靑加方心曲領朔望朝見及拜詔降香侍班有司拜表朝覲則用公服皆赤色一品服大獨科花直徑五寸玉帶二品小獨科花直徑三寸花犀帶三品散答花直徑二寸金帶鏤葵花一蟬八四品小雜花直徑一寸五分金帶鏤葵花一蟬六五品花同四品金帶葵花一蟬四六品七品花同五品直徑一寸銀帶六品鍍金葵花一蟬三七品鍍金葵花一蟬二八品九品無花通用光素銀帶笏同前制襆頭靴並如宋元常服用烏紗帽金繡盤領衫文官大袖闊一尺武官弓袋窄袖紵絲綾羅隨用束帶一品以王二品犀三品金鈒花四品素金五品銀鈒花六品七品素銀八品九品角

○命婦冠服周制追師爲外內命婦之首服鄭玄云外內命婦衣鞠衣襢衣者服編衣禒衣者服次內司服辧內外命婦之服鄭玄云內命婦九嬪鞠衣世婦展衣女禦禒衣外命婦其夫孤也服鞠衣其夫卿大夫也則服展衣其夫士也則服禒衣三夫人及公之妻其服闕翟以下乎侯伯之夫人﹤礻兪﹥翟子男之夫人亦闕翟二王之後禕衣漢制朝會公卿列侯二千石夫人首飾紺繒幗簮珥服用蠶衣唐首飾兩博鬢飾以寶鈿服用翟衣一品花釵九樹翟九等二品花釵八樹翟八等三品花釵七樹翟七等四品花釵六樹翟六等五品花釵五樹翟五等寶鈿視花釵之數翟衣靑質繡翟編次於衣及裳一品翟九等二品翟八等三品翟七等四品翟六等五品翟五等並靑紗中單黼領朱縠褾襈裾蔽膝隨裳色以緅爲緣領加文繡重雉爲章二等大帶隨衣色靑衣革帶靑襪舄佩綬宋制靑織羅爲衣繡爲翟編次於衣及裳素紗中單今擬依唐宋制度惟色不用靑隨其夫與子之服色唐宋命婦一品至五品今制一品至七品其六品七品母妻旣命於朝冠服亦當一體六品兩博鬢花釵四樹翟四等寶鈿如花釵之數七品兩博鬢花釵三樹翟三等寶鈿如花釵之數餘同前制諸命婦私居服並八品九品未命之婦並用團衫系腰不許仍用胡俗服兩截短衣議定以聞上覽之曰卿等所擬殊合朕意但公爵最尊而朝祭冠服無異侯伯以下於禮未安今公冠宜八梁侯及左右丞相左右大都督左右禦史大夫七梁俱加籠巾貂蟬余從所議尋命朝服衣裳中單領緣俱用靑祭服領緣仍用皂其公服一品至四品赤色五品至七品靑色八品以下及未入流雜職俱綠色大帶一品用玉二品花犀三品四品用金以荔枝爲花五品以下用角

○大將軍徐達遣兵邏太原獲其偵騎二人乃令參政傳友徳守平晉密遣醫士王質賫書往潞州督右副將軍馮宗異嚴師以進

○丙寅上謂中書省臣曰吾念將士徵戰而死者其父母妻子尢可念也死者旣不可見所可見者惟生存者耳其卽爲優卹之凡遇時節預給薪米錢物使其死者受祭生者有養則吾君臣於歲時宴樂心亦少安省臣曰陛下推廣仁愛徧及於下而存沒咸蒙恩惠上曰始者將士相從皆望成功以取富貴今天下已定生者旣膺爵賞而死者不可復作吾豈嘗須臾而忘之故優卹其家以見不忘同濟艱難之意

○命禮部定冠禮禮官議凡皇太子冠前期太史監承制筮日工部制衮冕遠遊冠折上巾服翰林院撰祝文祝辭禮部備儀注中書省承制命某官爲賓某官爲贊旣筮日遣官奏告天地宗廟禮部告示文武百官於皇城守宿至期之前一日內使監令陳禦座香案於奉天殿中侍儀司設皇太子次於殿之東房賓贊次於午門外皇太子拜位於丹陛上正中賓贊受制位於皇太子拜位之西北東向承制官位於禦座之東西向宣制官位於皇太子位之東北西向賓贊拜位於內道之東北面東上余陳設如朝會儀至日侵晨執事官設罍洗於東階東南罍在洗東篚在洗西內使監官設皇太子冠席於殿上東南西向醴席於西階上南向張帷幄於東序內設褥席於帷中又張帷於序外禦用監陳服於帷內東領北上衮服九章遠遊冠絳紗袍折上巾絳紗袍緇纚犀簮二物同箱在服南櫛實於箱又在南司尊實醴於側尊加勺罩設醴於席之南設坫於尊東置二爵於坫進饌者實饌設於尊北諸執事者各就其所冕九旒遠遊冠十八梁折上巾冠冕各盛一箱執事者各執其物立於階西東面北上鼓初嚴文武官具朝服次嚴護衛等各就位東宮官導從皇太子至殿門贊禮同太常博士引詣奉天殿東房侍衛官入詣謹身殿奉迎三嚴文武官入就位皇帝服通天冠絳紗袍禦輿已出樂作升座樂止捲簾鳴鞭報時訖賓贊就位樂作四拜樂止侍儀司跪承制降自東階詣賓前稍東西向稱有敕賓贊跪侍儀宣制曰皇太子冠命卿等行禮宣訖賓贊皆四拜文武侍從班俱就殿內位賓贊及應行禮官詣東階下位東宮官太常博士詣殿東房引皇太子入就冠席樂作皇太子卽席樂止賓贊詣罍洗樂作搢笏盥帨出笏樂止升自西階執事者捧折上巾進賓降一等受之右執項左執前進皇太子席前北而祝云云皆隨時撰述祝畢跪冠樂作興席南北面立贊冠者進席前跪正冠興立於賓後內侍跪進服服訖樂止賓揖皇太子復坐賓贊降詣罍洗如前儀贊冠者進跪脫折上巾置於箱興以授內侍內侍跪受置於席執事捧遠遊冠進賓降二等受之樂作進冠如前儀贊冠者進跪簮結紘訖內侍進服樂止賓揖皇太子復坐詣罍洗脫冠俱如前儀執事者捧衮冕進賓降三等受之進冠亦如前儀畢太常博士引皇太子降自東階樂作由西階升卽醴席南向坐樂止賓詣罍洗樂作盥帨升自西階樂止贊冠取爵詣司尊前酌醴授賓跪進爵於皇太子席前祝云云祝畢皇太子搢圭跪受爵樂作飲訖奠爵執圭進饌者捧饌設於皇太子席前皇太子搢圭食訖樂止執圭執事官徹爵與饌太常博士引皇太子降自西階詣殿東房易朝服詣丹墀拜位樂作東宮官各就拜位樂止賓贊詣皇太子位稍東西向賓少進字之辭曰奉敕字某太常博士啟皇太子再拜跪聽宣敕畢復再拜興進禦前跪奏曰臣不敏敢不祗奉奏畢復位侍立官並降殿復拜位在位官皆四拜禮畢皇帝興樂作還宮樂止內給事導皇太子入內朝見皇后如朝正儀百官以次出明日謁廟如時享禮陪祭官先赴廟庭皇太子服衮冕執圭太常博士前導由南門入至拜位皇太子及陪祭官皆再拜興皇太子升殿詣神位前三上香復位及陪祭官香再拜畢皇太子還宮明日百官具朝服詣奉天殿稱賀退易公服詣東宮稱賀錫宴親王冠亦如之

○品官冠禮前期擇日主者謁家廟北面再拜告曰某之子某年漸長成將以某月日加冠於其首謹以告乃筮賓主者北面再拜告曰卜以某甲子吉冠某速某賓加冠庶幾臨之前二日戒賓及贊冠者主者至賓大門外掌次者引之次儐者受主人之命入告曰某之子某將加冠願吾子教之賓曰某不敏恐不能供事以辱吾子敢辭主者曰某猶願吾子教之賓曰吾子重有命某敢不從主者再拜賓答拜主者還賓拜送戒贊冠者亦如之明日掌事者設次於大門外之右南向至日夙興掌事者設洗於阼階東南東西當東霤南北以堂深罍水在洗東加勺冪篚在洗西南肆實巾於篚加冪席於東房內西牖下陳服於席東領北上筦筵四加藻席四在南側尊甒醴在服北加勺冪設坫在尊北陳饌於坫北設洗於東房近北罍在洗西篚在洗東北肆實以巾質明賓贊至於大門外掌次者引之次賓贊公服諸掌事者各就位某冠各一箱人各執之待於西階之西東面北上設主席於阼階西面賓席於西階東面冠席於主席東北西面主者公服立於阼階下當東序西面諸親公服立於罍洗東南西面北上儐者公服立於門內道東北面將冠者立於房內南面主之贊冠者公服立於房內戶東西面賓及贊冠者出次立於門西俱東面北上儐者進受命出立門東西面曰敢請事賓曰某子有嘉禮命某執事儐者入告主者迎賓於大門外之東西面再拜賓答拜主者揖贊冠者贊冠者報揖又揖賓賓報揖主者入賓贊次入及內門至階主者立於東賓贊立於西主者請升賓三辭主者升自阼階立於席東西向賓升自西階立於席西東向贊冠者及庭盥訖升自西階入於東房立於主者贊冠者之南西面主之贊冠者引將冠者立於房外之西南面賓之贊冠者取纚櫛簮跪奠於冠者筵南端席北少東西面立賓揖將冠者賓主俱卽席坐將冠者進升席西南坐賓之贊冠者進筵前東面跪脫雙童髻置於箱櫛畢設纚興復位賓主俱興賓降至罍洗盥訖詣西階主者立於席後西面賓立於西階上東面執緇布冠者升授賓賓降一等受之右執項左執前進冠者筵前東向立祝曰令月吉日始加元服棄爾幼志願爾成徳壽考惟祺介爾景福祝訖跪冠興復西階上席後東面立賓之贊冠者進筵前跪結纓興復位冠者興賓揖冠者冠者適房賓主俱坐冠者易靑衣素裳出房戶西南面立賓主俱興賓揖冠者冠者進升席西向坐賓之贊冠者跪脫緇布冠置於箱興復位執進賢冠者升賓降二等受之進冠如前祝曰吉月令辰乃申爾服恭爾威儀淑愼爾徳眉壽永年享受遐福乃跪冠興復位賓之贊冠者跪簮結纓興復位冠者適房易絳紗服出房升席俱如前賓之贊冠者跪脫進賢冠置於箱執爵弁者升賓降三等受之進冠如前儀祝曰以歲之正以月之令咸加爾服兄弟具在以成厥徳黃耇無疆受天之慶乃跪冠興復位贊冠者適房復如前訖主之贊冠者徹櫛箱及筵更設筵於室戶西南向冠者易爵弁之服出房戶西南面立賓主俱興主之贊冠者盥手洗觶於房內酌醴出房南面立賓揖冠者冠者就筵西南面立賓受醴進冠者筵前北面立祝曰甘醴惟厚嘉薦令芳拜受祭之以定爾祥承天之休壽考不忘冠者於筵西拜受觶賓復西階上東面答拜執饌者奉饌薦於冠者筵前冠者左執觶右取脯祭於籩豆間賓之贊冠者取胏一以授冠者冠者奠觶於薦西以祭冠者坐取觶祭醴奠觶再拜執觶興賓答拜賓主俱坐冠者升筵跪奠觶於薦東興進北面跪取脯降自西階入見毋進奠脯於席前退再拜以出冠者母不在則使人受脯於西階下初冠者入見母賓主俱興賓降當西序東面立主者降當東序西面立冠者旣見母出立於西階東南面賓少進字之曰禮儀旣備令月吉日昭告爾字爰字孔嘉髦士攸宜宜之於嘏永受保之曰伯某甫冠者再拜跪曰某不敏敢不夙夜祗奉賓出主者送於內門外主者西向請曰吾子辱執事請禮從者賓曰某得將士敢辭主者固請賓曰某旣不得命敢不從賓就次主者入設醴饌初賓出冠者東面見諸親諸親拜之冠者答拜冠者西面拜賓之贊冠者賓之贊冠者答拜訖見諸尊於別室賓主旣釋服攺席訖賓與眾賓俱出次立於門西東面主者立門東西面主者揖賓賓報揖主者先入賓及眾賓從之至階賓贊立於西階東面主者立於東階西面眾賓立於西階下東面掌事者以幣篚授主者主者授幣篚於賓及贊賓贊受之俱復位主者還阼階上北面拜送賓贊降自西階主者送賓於大門之外西面再拜賓出主者入孤子則諸父諸兄戒賓冠之日主者紒而迎賓冠於阼階下其儀亦如之明日廟見質明贊禮者引冠者朝服入廟南門中庭道西北面再拜出

○庶人冠禮凡男子年十五至二十皆可冠將冠筮日筮賓於祠堂戒賓俱同品官儀是日夙興張帷爲房於廳事之東賓主執事者皆盛服設盥於阼階下東南陳服於房中西牖下東向北上席二在南酒壺在服北次盞注襆頭帽巾各盛以盤蒙以巾帕執事者三人捧之立於堂下西階之西南向東上主人立於阼階下子弟親戚立於盥東儐者立於門外以俟賓將冠者雙紒袍勒帛素履待於房中賓至主人出迎揖而入坐定將冠者出於房執事者請行事賓之贊者取櫛總篦幧頭置於席南端賓揖將冠者將冠者卽席西向坐賓之贊者爲櫛合紒施總加幧頭賓主皆降主人立於阼階下賓盥訖主人揖讓升自西階皆復位執事者以巾進賓降西階一等而受之詣冠者席前東向祝云云跪爲著巾興復位冠者興賓揖冠者適房易服深衣大帶出房卽冠席賓盥訖降二等受帽進祝贊者徹巾賓跪冠

旋﹤礻闌﹥衫腰帶出房卽冠席賓盥訖降三等受襆頭進祝三祝皆同品官詞贊者徹帽加襆頭復位冠者興賓揖冠者適房易公服出房執事者徹冠席入帷中更設醴席於西階南向贊者酌醴出房立於冠者之南賓揖冠者卽醴席西向立賓受醴詣席前北面祝同品官詞冠者於席西拜受賓答拜執事者薦饌冠者卽席坐飲食訖再拜賓答拜冠者離席立於西階之東南向賓字同品官詞冠者拜賓答拜冠者拜父母父母爲之起拜諸父之尊者遂出見鄕先生及父之執友先生執友皆答拜訖賓退主人請禮賓賓辭固請許諾乃入設酒饌延賓及儐贊者賓退主人酬賓贊侑以幣乃拜謝禮畢主人以冠者見祠堂告曰某之子某冠畢敢見冠者北面焚香再拜出

○是月徵戍將軍鄧愈率師討蜀河莽張獲之金商均房之境悉定

○置潁州衛命指揮僉事李勝守之潁州自元季韓咬兒作亂民多逃亡城野空虛上因如汴道過其地遂命勝築城立衛招輯流亡民始復業大明太祖聖神文武欽明啟運俊徳成功統天大孝髙皇帝實錄卷之三十六下

四十二﹑大明太祖髙皇帝實錄卷之三十七

洪武元年十二月丁卯朔以汪廣洋劉惟敬爲中書省參政楊憲爲禦史中丞錢塘爲刑部尙書郭景祥爲浙江行省參政阮崇禮爲江西行省參政安然爲山東行省參政

○禮部尙書錢用壬告老賜居湖州用壬廣徳人故元進士爲翰林編修官張士誠據吳用爲淮南省參政後來歸授按察司副使遷中書省參議攺禦史臺經歷尋爲禮部尙書至是告老仍賜錢六千遣與妻子同居湖州

○大將軍徐達克太原擴廓帖木兒宵遁降其眾初元主北奔命擴廓帖木兒復北平因是率兵出鴈門關將由保安州經居庸關以攻北平達聞之謂諸將曰王保保率師遠出太原必虛北平孫都督總六衛之師足以鎭禦我與爾等乘其不備直抵太原傾其巢穴則彼進不得戰退無所依此兵法所謂批亢搗虛也若彼還軍救太原則已爲我牽制進退失利必成擒矣諸將皆曰善遂引兵徑進擴廓帖木兒至保安州聞之果還軍其鋒甚銳副將軍常遇春謀於達曰我騎兵𨿽集而步兵未至未可與戰莫若遣精兵夜襲其營其眾可亂主將可縛也達然之會擴廓帖木兒部將豁鼻馬潛遣人約降且請爲內應達於是遣兵夜襲其軍擴廓帖木兒方然燭坐帳中使兩童子執書以侍眾覺變擾亂擴廓帖木兒倉猝不知所出亟納靴未及竟跣一足踰帳後出乘驏馬從十八騎遁去迨旦豁鼻馬遣其子來報達等勒兵進營於太原城西豁鼻馬以其將校降得兵四萬人馬四萬餘疋擴廓帖木兒奔大同遇春以兵追之至忻州不及而還擴廓帖木兒遂走甘肅

○己巳置登聞鼓於午門外日令監察禦史一人監之凡民間詞訟皆自下而上或府州縣省官及按察司不爲伸理及有冤抑重事不能自達者許擊登聞鼓監察禦史隨卽引奏敢沮告者死其戶婚田土諸細事皆歸有司不許擊鼓

○上退朝還宮皇太子諸王侍上指宮中隙地謂之曰此非不可起亭館臺榭爲遊觀之所今但令內使種蔬誠不忍傷民之財勞民之力耳昔�紂崇飾宮室不卹人民天下怨之身死國亡漢文帝欲作露臺而惜百金之費當時民安國富夫奢儉不同治亂懸判爾等當記吾言常存儆戒

○庚午大將軍徐達遣右丞薛顯參政傅友徳將雄武寧國橫海衛步騎邀擊賀宗哲等軍於石州以戴復初署管州丁玉明署忻州蔣應宗署崞州翁子奇守太谷

○辛未監察禦史髙原侃言京師人民循習元氏舊俗凡有喪葬設宴會親友作樂娛屍惟較酒殽厚薄無哀戚之情流俗之壞至此甚非所以爲治且京師者天下之本萬民之所取則一事非理則海內之人轉相視效斃可勝言況送終禮之大者不可不謹乞禁止以厚風化上是其言乃詔中書省令禮官定官民喪服之制

○壬申攺宣徽院爲光祿寺設光祿卿正四品少卿正五品寺丞正六品主簿正八品所屬尙食等局又移太常司供需庫隸之局庫官品仍舊以徐興祖爲光祿少卿

○以劉紹先爲尙寶司卿邵禮爲少卿

○攺太史院爲司天監設監令一人正三品少監二人正四品監丞一人正六品主簿一人正七品主事一人正八品五官正五人正五品五官副五人正六品靈臺郎二人正七品保章正二人從七品監候三人正八品司辰八人正九品漏刻博士六人從九品又置回回司天監設監令一人正四品少監二人正五品丞二人正六品

○定三師朝賀東宮儀上以東宮師傅皆勛舊大臣當待以殊禮朝賀東宮難同庶僚故命禮官考古定議於是禮部及翰林諸儒臣議曰唐制羣臣朝賀東宮行四拜禮皇太子答後二拜三公朝賀前後俱答拜近代答拜羣臣之禮不行而三師之禮則不可不重今定擬其儀凡遇大朝賀前期設皇太子座於大本堂設答拜褥位於堂中設三師賓客諭徳拜位於堂前贊禮二人位於三師之北內贊二人位於堂中俱東西相向至日皇太子常服升座三師賓客常服入就位北向立皇太子起立南向贊禮唱鞠躬四拜皇太子受前二拜答後二拜禮畢皇太子還宮三師已下以次出

○大將軍徐達遣參政陸聚攻車子等山寨

○癸酉詔定皇太子親王及士庶婚禮禮部官及翰林諸儒臣議曰凡皇太子婚禮前期禮部移文司天監擇日納采奏請命某官爲使者某官爲副使告示文武百官具朝服侍班前一日內使監設禦座香案於奉天殿正中如常儀尙寶卿設寶案於禦座南禮部官陳設鴈及他禮物於丹陛上侍儀司設承制官位於殿上禦座之東及丹陛之東南設使者及副使拜位於丹墀內道之西東上北向贊禮二人於丹陛上之南東西相向司贊二人位於使者拜位之北知班二人位於司贊之南俱東西相向文武百官侍立文武樓之北東西相向設引文武班舍人四人位於文武官之北稍後東西相向引使者二人位於使者拜位之北西立東向拱衛司光祿寺官對立於奉天殿門之左右將軍二人位於殿上簾前六人位於奉天門之左右四人位於丹陛上之四隅又六人位於奉天殿之左右並東西相向鳴鞭四人於丹陛上北向設執鴈及執禮物者位於丹陛下之西東向是日金吾衛陳設甲士儀仗於午門外之東西拱衛司陳設儀仗於丹墀丹陛之東西和聲郎設樂於丹墀之南備而不作侍儀司陳設儀仗大樂於奉天門外正中質明鼓初嚴催班舍人催百官具朝服導駕官侍從官入迎車駕次嚴引班舍人引文武百官入就侍立位引禮官引使者具朝服立丹墀之西以伺諸執事者各就位三嚴侍儀奏外辦禦用監跪奏請皇帝服衮冕尙寶卿奉寶前導侍儀導引如常儀至奉天殿升禦座捲簾鳴鞭雞唱報時訖引禮引使副就丹墀拜位贊禮贊鞠躬四拜興平身承制官進詣禦座前跪承制訖由中門出至丹陛上宣制位稱有制贊禮贊使副跪宣制曰奉制納某氏女爲皇太子妃命卿等行納采禮宣制訖承制官由西門入典儀唱使副俯伏興贊禮唱鞠躬四拜興引禮引使副退立於西執鴈及執禮物者由西階升取鴈及他禮物自中陛降執鴈者在前執禮物者次之使者從後至奉天門外儀仗鼓吹導引以行使者出侍儀跪奏禮畢駕興百官以次出

○納采前一日有司設使副次於妃氏大門外南向設使副序立位於大門外之東西向北上設主婚者序立位於大門內之西東向設香案於廳中設使副立位於香案之東西向北上設主婚者受制位於香案之南北向設贊禮位於廳下主婚者拜位之北東西相向設儐者二人位於贊禮之南東西相向引使者二人位於廳上南楹左右東西相向其日使者奉制執鴈及禮物至妃第儀仗鼓吹分列於大門外之左右使者下馬引禮引入次執事者陳禮物於門外儐者引主婚者朝服序立於大門內之西東向引禮引使者出次立於大門外之東執鴈者立於其南皆西向儐者出詣使者前曰敢請事使者曰奉制儲宮納配屬於令徳邦有典常使某行采擇之禮儐者入告主婚者曰臣某之子昧於壼儀不足以備采擇恭承制命臣某不敢辭儐者出告訖入引主婚者迎於大門之南北面立贊主婚者再拜使者不答拜主婚者揖使者先入立於西階下引使者升自東階立於香案東執鴈者立於使者之南執事者陳禮物於庭儐者引主婚者就拜位四拜升自西階至香案前使者稱有制主婚者跪使者宣制曰某奉詔采擇執鴈者以鴈進使者以鴈授主婚者跪受鴈興以授左右儐者引主婚者降自西階就位贊唱四拜禮畢儐者引主婚者退於西階使副降自東階以出主婚者帥諸執事收禮物問名使副納采旣出立於中門外之東西面主婚者立於西階下儐者進受命出詣使者前曰敢請事使者曰儲宮之配采擇旣諧將加卜筮奉制問名儐者入告主婚者曰制以臣某之女可以奉侍儲宮臣某不敢辭儐者出告訖入引主婚者出迎使副於中門外之南北面再拜使者不答拜儐者引主婚者先立於西階下引使副入門升自東階立於香案左執鴈者立於使者之南皆西向執事者陳禮物於庭儐者引主婚者就拜位再拜升自西階至香案前北向立使者稱有制贊跪使者曰臣某奉詔問名將謀諸卜筮主婚者曰臣某第幾女某氏出執鴈者以鴈進使者以鴈授主婚者主婚者跪受鴈興以授左右自東階降就位再拜禮畢主婚者退立於西使者降自東階立於中門外之東儐者受主婚者命詣使者前請曰某公奉制命至某之室請禮從者使者曰某旣得將事敢辭儐者入告主婚者曰先人之禮敢固以請儐者出告使者曰某辭不獲聞命敢不從引使者入升階卽座行飲食之禮主婚者奉幣禮使者畢使者還主婚者送於門外告吉皇帝禦奉天殿遣使納吉如納采儀前一日有司於妃氏第設使副次並香案拜立位如前儀其日使者奉制執鴈及禮物至妃氏第儀仗鼓吹分列於大門外之左右使者入執事者陳禮物儐者請事如前使者曰謀諸卜筮其占協從制使某告吉儐者入告主婚者曰臣某之子愚懼弗克堪卜筮云吉惟臣之幸臣謹奉典制儐者出告訖入引主婚者出迎於大門外之南北面再拜儐者引主婚者揖使者先入立於西階之下引禮引使者入升自東階立於香案左執鴈者立於使者南俱西向執事者陳禮物於庭儐者引主婚者就拜位北向再拜引自西階升至香案前使者稱有制主婚者跪使者宣制曰奉制告吉執鴈者以鴈進使者受鴈以授主婚者主婚者跪受鴈興以授左右降自西階再拜贊禮畢引主婚者退立於西引使者出立於中門外之東儐者出請使者禮待如問名之儀納徵前一日有司陳設俱如納采儀其日使者奉玄纁束帛榖圭至妃氏第大門外儀仗分列於門外之左右設玉帛案於廳中儐者請事如前儀使者曰卜筮不違嘉偶旣定制使某以儀告成儐者入告主婚者曰奉制賜臣以重禮臣某謹奉典制儐者出告訖入引主婚者出迎於大門外北面再拜使者不答拜儐者引主婚者揖使者先入立於西階下引禮引使副入執事者舉玉帛案先行奉玉帛者次之諸執禮物者又次之至廳執事者以玉帛案置於香案之北使者立於玉帛案左奉玉帛者立於使者南稍後舉案者退立於西諸執事者各陳禮物於庭儐者引主婚者就拜位再拜引升自西階至玉帛案前使者稱有制主婚者跪使者宣制曰某奉制告成奉玉帛者就案取玉帛使者受以授主婚者主婚者跪受玉帛興以授左右降自西階就位再拜贊禮畢引主婚者退立於西引使副降自東階以出主婚者帥諸執事各收禮物禮使副如前儀請期儀與納吉同惟辭曰詢於龜筮某月某日吉制使某告期主婚者曰敢不承命旣請期遣官以特牲告太廟遣使奉冊遣使奉冊儀前期司天監擇日翰林院撰冊文工部造冊寶﹤礻兪﹥翟首飾車輅儀仗禮部備合用禮物及冊寶案訖奏取旨以某官爲授冊授寶使某官爲奉冊奉寶官某官爲主節官承制官告示文武百官具朝服侍班前一日內使監令設禦座香案於奉天殿如常儀尙寶卿設寶案侍儀司設妃寶冊案於皇帝寶案之南冊東寶西設主節官位於冊寶案之東執節者立於其左差後俱西向設承制官位於主節官之南及丹陛上之東南設奉冊官奉寶官位於冊寶案之西東向舉冊寶案舍人位於其後設冊寶使位於丹陛內道之西北面東上又設冊寶使受冊寶位於使者拜位之北丹陛下之正中北向余陳設如冊皇太子儀和聲郎設樂於丹墀之南設而不作鼓初嚴百官具朝服導駕官侍從官入迎駕次嚴禮部官陳冊寶彩輿於奉天門外陳皇太子妃車輅儀仗冠服等物於冊寶輿之南引禮引冊寶使具朝服入立於丹墀西以俟諸執事者各就位三嚴皇帝具衮冕尙寶卿侍儀導引至奉天殿升座禮部官以冊寶各置於案奉冊寶官以下各就位引禮引冊寶使副各就拜位贊拜冊寶使以下皆四拜承制官進詣禦座前跪承制訖由中門出至丹陛上宣制位主節官率執節者由中門出中陛降立於使者之東北西向舉冊案舍人舉冊案奉冊官從其後舉寶案舍人舉寶案奉寶官從其後皆由中門出校尉各擎紅羅蓋遮護冊寶由中陛降以冊寶案置於丹陛下之正中舉冊寶案舍人退立於西奉冊寶官立於冊寶案之東引禮引冊寶使稍前詣受冊寶位北向立承制官稱有制使副皆跪宣制曰冊某氏爲皇太子妃皇帝制命爾某等持節奉冊寶行冊禮宣制訖執節者脫節衣以授主節官主節官受節以授授冊使授冊使搢笏跪受節以授執節者執節者復受節興立於冊使之右奉冊官詣冊案前取冊西向以授授冊使授冊使跪受冊興復置於案出笏退復位奉冊官亦退復位奉寶官詣寶案取寶西向以授授寶使授寶使跪受寶興復置於案出笏退復位奉寶官亦復位引禮引授冊授寶使退就拜位北向立承制官由西門入回奏訖贊拜授冊寶使者四拜禮畢舉冊寶案舍人各舉案出奉天門仍以蓋遮護執節者前導至奉天門外授冊寶使取冊寶置彩輿中以次進發由午門中門出皇太子妃儀衛在前次車輅次冠服次禮物次冊寶輿使者從行於後至皇太子妃第行冊禮前一日有司設使副次於妃氏大門之外又設內使監官以下次於中門之外設宮人次於妃氏合外道西東向設使者序立位於大門外之東副使及內使監官位於使者之南執節者位於使者之北少退俱西向設主婚者序立位於大門內之西又設使副位於中門外之東西向執節者位於使副之北設授冊寶內使監官位於使副之北西向設奉冊寶內使監官位於中門外之西設主婚者位於奉冊寶內使監官之南皆東向贊禮二人位於中門之左右引使者二人位於贊禮之南皆東西相向又設皇太子妃座於閣之正中設寶冊案於妃座之南設香案於合門外之庭中隨闕所向設權置冊寶案於香案之前冊東寶西設皇太子妃受冊寶位於案前北向設奉冊寶宮人二人位於妃拜位之西東向設授冊寶內使監官位於冊寶案之東西向設傅姆二人位於妃之左右設宮人侍立位於傅姆之後東西相向設宮人拜位於庭下重行北向典內二人位於妃拜位之北司贊二人位於宮人拜位之北皆東西相向其日淸晨冊寶使奉迎皇太子妃冊寶車輅儀仗冠服禮物至妃第儀仗鼓吹列於大門外之左右備而不作陳冊寶彩輿於大門外之正中進鹵簿駕儀仗及鳳轎等以次列於大門外奉冊寶使入就次內使延內使監官入就次宮人先奉妃首飾褕翟衣入就次儐者引主婚者朝服立於大門內之西內侍引內使監官序立於中門外引禮引冊寶使副出次詣彩輿前取冊寶置於案立於大門外之東執節者立於其北儐者請事使者曰某奉制授皇太子妃冊寶備物儐者入告主婚者曰臣謹奉制儐者出告訖入引主婚者迎於大門之外北面主婚者再拜使副不答拜儐者引主婚者揖使者先入持節者前導舉案者次之使副從其後至中門外各就位立持節者脫節衣使者詣案取冊以授授冊內使監官內使監官受冊以授內侍內侍受冊立於授冊內使監官之右副使詣案取寶以授授寶內使監官內使監官受寶以授內侍內侍受寶立於授寶內使監官之右舉案者以案退使副亦退就位內侍奉冊寶由中門入授冊寶內使監官後從至合門外以冊寶權置於案宮人奉妃首飾﹤礻兪﹥翟入合請妃具服傅姆宮人內侍等導從妃出合傅姆在前次宮人執扇擁護次宮人及內使各擎執從其後至合門外傅姆引妃降自東階詣香案前向闕立傅姆分列於左右宮人內侍分立於其後內使監官稱有制典內啟妃再拜典內啟受冊授冊內使監官詣案取冊進授妃妃受冊以授受冊宮人宮人受冊立於妃之左典內啟受寶其儀如受冊儀宮人受寶立於受冊宮人下典內啟妃再拜請升座傅姆導引妃由東階升卽座宮人奉冊寶各置於案退立於左右傅姆及宮人內使各升立於侍立位內侍引宮官以下各就庭下位重行北向立以西爲上司贊贊拜宮官以下皆四拜禮畢妃降座傅姆導引妃還堂內主婚者禮使副如告期之儀使副乘車而還醮戒儀前期內使監官設禦座於奉天殿如常儀侍儀司設皇太子次於奉天殿東耳房內皇太子席位於奉天殿之西東向其席筦筵紛純加藻席繢純設司爵內使二人於席位之左右司饌內使二人於司爵之東皆相向設皇太子受醮戒位於禦座之南北向皇太子拜位於丹陛上北向設東宮官拜位於丹墀之兩旁重行北向贊禮二人位於皇太子丹陛上拜位之北知班二人位於贊禮之南文武百官侍立位於文武樓之北皆東西相向余陳設如發冊儀是日未明東宮侍從官導從皇太子至次諸執事者各就位皇太子具衮冕服文武官侍立皇帝服通天冠綘紗袍禦殿升座引進引皇太子由東陛升至丹陛位贊四拜引皇太子由奉天殿東門入就席位東向立司爵內使斟酒以﹤角戔﹥進皇太子跪搢圭受﹤角戔﹥祭酒少許以﹤角戔﹥授內使內使跪受司饌內使以饌進授皇太子皇太子受饌以饌授內使內使跪受饌置於席興立於皇太子之左皇太子興就席坐飲食訖引皇太子禦座前跪皇帝命之曰往迎爾相承我宗事勗帥以敬皇太子曰臣某謹奉制旨俯伏興由東門出至丹陛上四拜贊禮畢皇帝還宮引進引皇太子由東階降文武百官以次出親迎儀前一日有司設皇太子次於妃氏大門之外南向東宮官次於皇太子次之南東西相向設皇太子立位於大門外之東西向皇太子奠鴈位於合門外北向設主婚者立位於合門外之西東向妃氏主婚者於質明具酒脯告於家廟親迎前三刻東宮官具朝服陳鹵簿鼓吹於東宮門外引進啟內嚴東宮官奉寶詣合奉迎儀鸞司進金輅於東宮門內引進啟外備皇太子冕服乘輿以出侍衛擎執導從如常儀至宮門降輿升輅輅動東宮官以下皆從執鴈者奉鴈從其後皇太子至妃氏大門外回轅南向鹵簿鼓吹分列於左右降輅升輿侍從導引至次降輿入就次東宮官各就次皇太子將至主婚者設會宴女皇太子旣入次宮人傅姆啟妃服褕翟花釵前後擁護出就合內位前南向立傅姆立於妃之左右宮人內侍分立於其後主婚者具朝服立於西階之下引進引皇太子出次立於大門之東西向左右侍禦如常儀儐者朝服進受命出立於門東西面曰敢請事引進跪啟訖皇太子曰某奉制親迎引進受命興承傳於儐者儐者入告引主婚者出迎皇太子於大門外之西東向再拜皇太子答拜引進引皇太子入門而左執鴈者從之儐者引主婚者入門而右引皇太子升東階進立於合門戶前北向立主婚者升自西階立於合門外之西東向引進啟跪啟奠鴈執鴈者以鴈西向跪進皇太子搢圭受鴈以授主婚者主婚者搢笏跪受鴈興以授左右退立於西皇太子出圭俯伏興再拜降自東階出至次以伺主婚者不降送初皇太子入門妃母出立於合門外皇太子奠鴈位之西南向皇太子拜訖宮人傅姆導妃出立於姆左主婚者進命之曰戒之戒之夙夜恪勤毋或違命毋命之曰勉之勉之爾父有訓往承惟欽庶母申之曰恭聽父母之言宮人傅姆擎執導從妃出門司閨啟妃乘輿出中門司閨啟妃降輿乘鳳轎皇太子揭簾所司陳列鹵簿如式妃出內門至輅後皇太子出大門升輅輅動東宮侍從宮皆上馬從行如來儀至東宮門外侍從官皆下馬入皇太子車輅至門內降輅乘輿以入侍從官從至合皇太子降輿入俟於內殿門外之東西面合巹儀前一日內使監設妃次於東宮內殿之西南向司閨設幄於內殿之正中設皇太子座於幄中之東西向設妃座於幄中之西東向與皇太子座相對設皇太子洗一於殿之東南司巾宮人一人位於洗南司盥宮人一人位於洗北皆西向設妃洗一於殿之北司巾宮人一人位於洗南司盥宮人一人位於洗北皆東向設酒案於幄之南正中陳酒尊於案上設四爵兩巹於酒尊之北其爵皆以今酒器代之設食案二於酒尊之北其日晡后妃鳳轎將至內使監於內殿大次前設步障地衣至幄內伺妃輅入東宮門鹵簿分列於門內外各擎執擁護入至內殿前司閨啟妃降轎升輿宮人侍從如前儀至幄次前司閨啟請妃降輿行執傘扇燭籠宮人布列前後傅姆導引妃入次整飾司閨引妃詣內殿門西東面內侍引皇太子揖妃以入皇太子先升司閨導妃後升入內殿內侍引皇太子就洗位內侍啟盥手宮人酌水皇太子盥手內侍啟帨手宮人以巾進皇太子帨手內侍啟請皇太子就座前西向立皇太子盥手時司閨啟請妃詣盥洗所司閨啟盥手宮人酌水妃盥手司閨啟帨手宮人進巾妃帨手司閨啟請妃就座前東向立內侍司閨各啟請皇太子及妃皆就坐皇太子侍從立於幄東妃侍從立於幄西司饌宮人各舉食案進於皇太子及妃之前司饌以饌進皇太子及妃皆食訖司饌各徹饌司醞宮人取爵酒進供於皇太子及妃皆飲訖司醞各徹虛爵司饌各以饌進皇太子及妃饌訖徹饌如前司醞再取爵酒以進皇太子及妃飲訖徹爵如初皇太子及妃三饌訖司醞取巹酌酒以進皇太子及妃各受巹飲訖司醞徹虛巹禮畢皇太子及妃皆興內侍內使監官及宮人等導從皇太子入宮司閨及傅姆宮人等導從妃入宮內侍啟請皇太子更禮衣司閨啟請妃服常服皇太子從者餕妃之饌妃從者餕皇太子之饌妃朝見儀其日妃夙興沐浴服﹤礻兪﹥翟首飾司閨啟請出合宮人內侍等導從妃出至內宮門啟請升輅以出至內東門司閨啟請降輅內使及傅姆導引妃入宮障扇侍從如常儀至內殿階下內使監令入奏皇帝服通天冠綘紗袍卽禦座南向左右侍從如常儀司閨引妃入詣庭前北面立內贊贊拜妃再拜司閨引妃自西階升宮人奉棗栗笲同升至禦座前宮人以棗栗笲進授妃妃受棗栗笲進奠於禦座前尙食進徹以東司閨引妃降自東階復位北面立內贊贊拜妃再拜禮畢司閨啟請妃詣皇后殿傅姆宮人等導從至後殿立於合外尙官入奏皇后禕衣首飾卽南向座左右侍禦如常儀司閨引妃入詣殿庭位北向立內贊贊妃再拜司閨引妃由西階升宮人奉腵修笲以從至皇后禦座前北向立宮人奉同腵修笲進授妃妃受腵修笲進供於皇后禦座前尙食進徹以東司閨引妃降自東階復位再拜禮畢傅姆導妃退皇帝皇后醴妃如宮中之儀明日行盥饋禮其日妃夙興沐浴服﹤礻兪﹥翟衣首飾司閨啟請導從如前儀至皇帝合外候皇帝進膳司閨引妃入立於庭北面內贊贊拜妃再拜司閨引妃升自西階至禦座前尙食宮人以膳進授妃妃受膳進供於皇帝前司閨引妃降自西階復位再拜禮畢司閨啟請詣皇后殿傅姆宮人內侍等引妃至皇后殿立於合外候皇後進膳司閨引妃入立於庭北面內贊贊拜妃再拜司閨引妃由西階升至皇后前尙食宮人以膳進授妃妃受膳進供於皇后前司閨引妃降自西階復位再拜禮畢司閨引妃出合皇帝皇后饗妃如朝見之儀旣畢擇日謁廟其親王婚禮俱與皇太子婚禮同惟納采發冊等宣制云冊某氏爲某王妃命卿等行納采禮發冊則云行發冊禮其使者與主婚者致詞亦小異如納采則使者詞云某王之儷屬於懿淑使某行采擇禮問名使者致詞云某旣受命將加諸卜筮奉制問名主婚者云制以臣某之子可以奉某王不敢辭納吉使者詞云卜筮協從使某告吉主婚者曰臣某之子愚弗克堪卜貺之吉臣與有幸謹奉典制納徵使者詞云某王之儷卜旣協吉制使某以儀物告成請期使者詞云某月日涓吉制使某告期主婚者云謹奉命其餘及發冊醮戒親迎合巹朝見盥饋並同皇太子納妃儀上曰古禮有親迎執綏禦輪今旣用轎則揭簾是矣其合巹依古制用匏鴈以玉爲之妃朝見入宮中乘小車以帷蔽之謁廟則皇太子俱往禮成後三日乃宴羣臣命婦餘如所定儀其品官婚禮凡品官婚娶皆使媒氏通書女氏許之擇日納采前一日主婚者設賓次於大門外賓席於廳事至日設鴈及禮物於廳及庭媒氏省視事執事者舉禮物進賓及媒氏從其後質明主婚者具祝版告廟以行賓至女第媒氏入告贊者延賓入次執事者各陳禮物於大門內女氏主婚者公服出迎於大門外贊者引賓出次主婚者揖賓入賓及媒氏升自東階主婚者升自西階至廳賓立於左主婚者立於右媒氏立於賓之南執事者各陳其物於廳及庭賓及主婚者皆再拜賓詣主人曰某官以伉儷之重施於某某率循禮典謹使某納采主婚者曰某之子弗閒姆訓旣辱采擇敢不拜嘉主婚者揖賓就西向坐主婚者東向坐執事者徹禮物訖賓復入陳鴈及問名禮物於廳賓詣主婚者曰某官愼重婚禮將加卜筮請問名主婚者進曰某第幾女某氏出或以紅羅或以銷金紙書女第行年歲賓辭將降出主婚者曰請禮從者賓復就位遂行飲食之禮畢賓降自東階出主婚者送至大門外納吉禮如納采儀賓致辭曰某官承嘉命稽諸卜筮龜筮協從使某告吉主婚者曰某未教之女旣以吉告其何敢辭納成禮如納吉儀加玄纁束帛函書賓致辭曰某官以伉儷之重加惠某官率循典禮有不腆之幣敢請納徵主婚者曰某官貺某以重禮某敢不拜受辭畢賓卽以函書授主婚者主婚者受書以授執事者主婚者之從者亦以函書進授主婚者主婚者受以授賓賓受書以授左右訖主婚者揖就席立婚者之執事者各徹禮物請期亦與納吉同親迎前一日主婚者設次於大門外其日壻父公服告於禰廟質明壻具公服親迎執事者設壻父位於廳之正中壻父卽座贊者引壻升自西階至父座前北面再拜進立父位前父命之曰躬迎嘉偶釐爾內治壻進曰敢不奉命退復位再拜媒氏導壻之女家其日女氏主婚者公服告廟訖宴會親戚醴女如家人禮壻至門外下馬媒氏入告贊者引壻就次女從者請女盛服就寢門內南向坐贊者引壻出次主婚者出迎壻於大門之東西面揖壻入主婚者入門而右壻入門而左執鴈者從壻後至寢戶前北面立主婚者立於寢戶之東西向執鴈者陳鴈於庭壻再拜壻出就次主婚者不降送壻旣出女父母就正廳南向坐保姆引女就父母座前北向四拜父母之曰往之女家以順爲正無忘肅恭母命之曰必恭必戒毋違舅姑之命庶毋申之曰爾忱聽於訓言毋作父母羞保姆及侍女導從女出門升車儀衛導前應送者乘車從後壻先還以俟同牢女將至壻家執事者設座於寢室內壻東婦西設壻洗一於室之東南婦洗一於西北酒案於室之南楹正中實四爵兩巹於酒尊之北食案二於酒案之北初昏婦車至門保姆請下車贊者引壻出迎於大門內壻接婦同入及寢門壻先升階保姆等導婦後升入室壻盥於南洗婦從者執巾進水以沃之婦盥於北洗壻從者執巾進水以沃之盥畢從者請壻婦各就座執事者各舉食案於壻婦之前司尊者注酒侍女以酒置於案上壻婦飲訖徹﹤角戔﹥司饌者進饌侍女供饌於案壻婦饌訖徹饌再飲再饌如初侍女以巹注酒進於壻婦前各飲畢贊者請皆興立於座南東西相向贊拜壻婦皆再拜待從引壻婦入室易服壻從者餕婦之餘婦從者餕壻之餘廟見婦至之明日見宗廟設主婚者拜位於東階下壻拜位於其後主婦拜位於西階下婦拜位於其後諸親拜位男女各於主婚者及主婦後其日婦夙興沐浴盛服主婚者及主婦皆盛服各就位再拜贊者引婦進詣庭中北面立主婚者升自東階詣神位前跪三上香三祭酒讀祝興主婚立於神位西婦四拜退復位主婚者降自東階就拜位主婚者以下皆再拜禮畢見舅姑婦旣謁廟見舅姑執事者先設舅姑位於堂上舅在東姑在西婦沐浴盛服立於堂下俟舅姑卽座贊者引婦就拜位四拜保姆引婦升自西階至舅前侍女奉棗栗授於婦婦受之置位前案上降階復四拜訖詣姑前奉腵修如舅前儀執事者各徹訖婦退降自西階至庭下拜位四拜禮畢婦退舅姑醴婦如家人禮盥饋婦見舅姑之明日行盥饋禮其日婦家備盛饌至壻家婦從者設舅姑位於堂上食案於堂中婦夙興沐浴盛服立於庭下舅姑卽座婦四拜保姆引婦升自西階至舅位之南婦從者舉食案於舅前執事以饌授婦婦奉饌置於舅前執事者加七筯進饌於姑亦如之食訖婦從者徹饌婦降階就拜位四拜禮畢舅姑醴婦如初見禮庶人婚禮凡娶婦先使媒氏往來通言女氏許之然後納采是日夙興主婚者告祠堂云某之子某年已長成未有伉儷今議某氏女禮行納采不勝感愴媒氏奉書及禮物往女家至大門外主婚者出迎媒氏媒氏入門而右主婚者入門而左升堂東西相向立執事者陳禮物媒氏詣主婚者曰吾子有惠貺室於某某親某有先人之禮使某請納采主婚者曰某之子蠢愚又弗能教吾子命之某不敢辭媒氏以書授主婚者退就次主婚者奉書告於祠堂出迎媒氏升堂主婚者以復書授媒氏媒氏受書訖請退主人禮媒氏於中堂禮從者於別室皆侑以幣納幣之日壻氏主婚者備書及禮物於庭媒氏省視訖遂奉以行至女家主婚者出迎媒氏升堂陳禮物訖媒氏詣主婚者曰吾子旣修好於某某使某請納成主婚者曰備物有加敢不重拜媒氏以書授主婚者訖主婚者亦以復書授媒氏媒氏復進曰某使某請吉日主婚者曰某固聽命媒氏曰請以某甲子主婚者曰敢不承命媒氏退禮之如納采之儀親迎前一日女氏使人張陳壻氏之室是日質明壻父盛服以祝版告廟訖坐於中廳南面壻盛服立於其西少南東向再拜執事以﹤角戔﹥注酒授壻壻跪祭酒少許啐酒以﹤角戔﹥授從者訖興進立於父位前父命之曰釐爾內治往求爾匹壻進曰敢不奉命壻再拜降出以二燭前導執事者以鴈從之至女家司賓延入次是日女父母請親戚宴女如家人禮壻至主婚者以祝版告於祠堂曰某之第幾女以今日歸於某不勝感愴告訖出迎壻於中門外揖壻入主婚者升自西階壻自東階進當寢戶前北面執鴈者陳鴈於階庭壻曰某受父命以玆嘉禮恭聽成命主婚者曰某固願從命壻再拜降出至次以俟主婚者不降送壻旣出女父母盛服南向坐侍女導從女至堂上詣父母前北面立四拜父戒之曰往之爾家無忘肅恭母戒之曰夙夜以思無有違命諸母申之曰毋違爾父母之命女復四拜訖侍女導從出門升輿二燭導行壻先還俟於門外婦至贊者請降輿婦入門北面立壻出至中門外揖婦入室壻從者布婦席於室西婦從者布壻席於室東壻婦至席所東西相向立皆再拜壻揖婦坐婦從者舉食案置於壻前壻從者舉食案置於婦前進酒饌者再婦從者以巹斟酒授壻壻從者以巹斟酒授婦同飲畢壻婦皆興入寢室俱易常服壻從者餕婦之餘婦從者餕壻之餘見祖禰婦至之明日見祖禰如品官儀見舅姑旣見祖禰婦俟舅姑立於堂下舅姑坐於堂上置卓子於前家人男女立於兩序侍女引婦立於東階下四拜婦升自西階至舅前侍女以贄幣授於婦婦受而奠於卓舅撫之婦降階復四拜詣姑前如上儀禮畢舅姑醴婦如家人禮

○參政陸聚攻鳳山成山帖山三寨降之

○甲戌右副將軍馮宗異等兵自潞州西至猗氏擒故元右丞賈成明日進攻平陽克之禽右丞李茂

○是夜有流星大如盂靑白色有光起自九斿東南行至遊气中沒

○乙亥守保定府指揮李傑率兵進攻孔山寨兵敗陷沒

○丙子先是都督副使顧時於崞州獲前沂州逃將王信又獲其叔父王仁於忻州至是遣金指揮送於大將軍徐達所凡四十八人並印二顆馬七十九匹橐駝二隻

○戊寅大將軍徐達遣平章兪通源往平陽督右副將軍馮宗異等以兵會太原

○己卯擢戶部侍郎杭琪爲本部尙書

○大將軍徐達遣常文顯馬良等招諭忻崞二州山寨何文質招諭太和嶺口山寨於是楡次大窯寨頭目郝興來降達因遣兵守石嶺天門二關

○庚辰參政陸聚督兵取故關山寨克之

○辛巳起復濟南府知府崔亮爲禮部尙書亮眞定槁城人故元時爲浙江省掾歲丙午王師至舊館亮來降授中書禮曹主事累遷至濟南府知府以母憂去官至是令起復

○壬午詔中書省命在京兵馬指揮司並管市司每三日一次校勘街市斛斗秤尺稽考牙儈姓名時其物價在外府州各城門兵馬一體兼領市司

○右副將軍馮宗異克綘州擒故元左丞田保保徐伯昌獲將士五百餘人馬三百餘匹

○癸未詔定官員親屬冠服之制禮部尙書崔亮等定議凡內外官員父兄伯叔子孫弟侄用烏紗帽軟腳垂帶圓領衣烏角帶在外閽者圓領衣烏角帶帽四角稍垂內外衙門隸卒烏紗平頂巾雙環圓領衣用絹布系腰黑鞓帶銅鐵骨角束子軍士隨軍裝擂手與隸卒同曾經委用間良官員用烏帽軟腳垂帶圓領衣烏角束帶從之

○大將軍徐達遣指揮周房率兵取楡次關以通潞州命千戶張允於靈石縣收糧餉並收未附諸山寨

○參政陸聚督兵取半坡寨克之

○甲申大將軍徐達遣指揮曹崇周賢王約將兵往介休平遙討捕紅蓮溝山寇

○乙酉太常司奏周禮以禋祀祀昊天上帝以實柴祀日月星辰以槱燎祀司中司命風師雨師天府若祭天之司民司祿而獻民數榖數則受而藏之漢髙祖命郡國立靈星祠唐制立秋後辰日祀靈星立冬後亥日遣官祀司中司命司人司祿以少牢宋祀如唐而於秋分日祀壽星今擬立秋後辰日祀靈星立冬後亥日祀司中司命司人司祿如唐制爲壇於城南上從之

○陽曲皮皮等十寨頭目各以其眾詣大將軍降俱令復業

○丙戌攺順州爲順義縣東安固安及河南輝州淇州俱爲縣仍攺檀州爲密雲懷柔二縣時廷議以各處州治有連轄數縣有不轄縣而親隸民事者於體未善詔從其議於是凡州之不轄縣治而攺爲縣者六十有五

○丁亥命築壇於雞籠山致祭故功臣胡大海等以文臣沒於王事者參軍李夢庚郎中王愷都事孫炎等祔祭

○戊子中書省奏吏部侍郎樊魯璞不任職詔免其官

○大將軍徐達遣指揮葉國珍取韓村寨克之

○己丑頒社稷壇制於天下郡邑壇俱設於城西北右社左稷壇各方二丈五尺髙三尺四出陛三級社以石爲主其形如鐘長二尺五寸方一尺一寸剡其上培其下之半在壇之南方壇周圍築墻四面各二十五步祭用春秋二仲月上戊日各壇正配位各用籩四豆四簠簋各二登鉶各一俎二牲正配位共用羊豕各一

○庚寅立旗纛廟先是禮官奏軍行旗纛所當祭者考之於古旗謂牙旗黃帝出軍訣曰牙旗者將軍之精一軍之行候凡始豎牙必祭以剛日祭牙之日吉气來應大勝之徵纛謂旗頭也太白陰經曰大將軍中營建纛天子六軍故用六纛以犛牛尾爲之在左騑馬首秦置旗頭騎以先驅漢武帝置靈旗爲兵禱則太史奉以指所伐孫權作黃龍大牙旗後齊天子親徵建牙旗唐宋及元皆有旗纛之祭今宜立廟春秋遣官致祭春用驚蟄日秋用霜降日於是上命京師立廟於都督府治之後仍令天下衛所於公署後立廟京都之祭牲用大牢幣用黑色器用籩豆各八籩實以形鹽魚鱐棗栗榛菱芡鹿脯豆實以韭葅醓醢菁葅鹿醢芹葅兔醢筍葅魚醢簠簋各二實以黍稷稻梁登鉶各一實以大羹和羹犧尊象尊山罍各一實以醴齊泛齊事酒樂用時樂先期獻官及各執事官散齋二日致齋一日獻官以都督充前祭一日獻官公服省牲視鼎鑊滌漑有司陳設如儀至日淸晨有司立仗百官具公服侍班皇帝服皮弁禦奉天殿奉香授獻官由中道出至午門置龍亭內儀仗鼓吹導引至祭所獻官及陪祭執事官各就位迎神再拜行奠帛禮獻官詣盥洗所搢笏盥帨出笏詣旗纛位前樂作跪搢笏上香奠帛出笏俯伏再拜樂止復位行初獻禮獻官至爵洗位搢笏滌爵出笏詣酒尊所酌醴齊詣神位前樂作跪搢笏上香祭酒奠爵出笏俯伏再拜樂止讀祝讀祝官取祝跪讀訖樂作獻官俯伏再拜樂止亞獻酌泛齊終獻酌事酒儀並同初獻但不用祝飲福受胙獻官詣神位前再拜跪搢笏祭酒飲福酒受胙出笏俯伏興再拜復位陪祭官皆再拜徹豆望燎獻官詣望燎位執事者捧祝帛置燎所燎半禮畢天下衛所祭用少牢儀物視京都有殺焉

○以徐本爲平陽府知府

○孟州復叛官吏皆陷沒大將軍徐達聞之遣兵守祈縣淸源縣仍遣人巡邏石嶺關以防之

○辛卯以宋冕爲開封府知府上諭之曰元以六事責守令徒具虛文今喪亂之後中原艸莽人民稀少所謂田野辟戶口增此正中原今日之急務若江南則無此曠土流民矣汝往治郡務在安輯民人勸課農桑以求實效勿學迂儒但能談論而已

○壬辰遣符寶郎偰斯奉璽書賜髙麗國王王顓曰自有宋失禦天絕其祀元非我類入主中國百有餘年天厭其昏淫亦用殞絕其命華夷擾亂十有八年當羣雄初起時朕爲淮右布衣暴兵忽至誤入其中見其無成憂懼弗寧荷天地眷祐授以文武東渡江左習餋民之道十有四年其間西平漢主陳友諒東縛吳王張士誠南平閩粵戡定八番北逐胡君肅淸華夏復我中國之舊疆今年正月臣民推戴卽皇帝位定有天下之號曰大明建元洪武惟四夷未報故遣使報王知之昔我中國之君與髙麗壤地相接其王或臣或賓蓋慕中國之風爲安生靈而已朕𨿽不徳不及我中國古先哲王使四夷懷之然不可不使天下周知余不多及

○遣知府易濟頒詔於安南詔曰昔帝王之治天下凡日月所照無有遠近一視同仁故中國尊安四方得所非有意於臣服之也自元政失綱天下兵爭者十有七年四方遐遠信好不通朕肇基江左掃羣雄定華夏臣民推戴已主中國建國號曰大明攺元洪武頃者克平元都疆宇大同已承正統方與遠邇相安於無事以共享太平之福惟爾四夷君長酋帥等遐遠未聞故玆詔示想宜知悉

○定優給將士例凡武官軍士兩淮中原者遇有徵守病故陣亡月米皆全給之若家兩廣湖湘江西福建諸處陣亡者亦全給病故者初年全給次年半之三年又半之其有應世襲而無子及無應襲之人則給本秩之祿贍其父母終身

○遣使以書諭夏主明昇曰今秋大將軍平元都遠勞使者來賀惟彼胡元以昏淫之主任世祿之將昧綱常而無節義耽寶貨而戀聲色天命旣去克之不難理固然也其將王保保擁騎兵十萬步卒倍之中原之將莫彊焉旣不能盡節以事其君又不能順天以全其民是人不可不討十一月大將軍移師自眞定出井陘直抵太原與之決戰大破其眾獲其將校步騎王保保僅與十八騎脫身遁去我兵追之俟還當知其存沒也今晉冀之地悉入版圖天下之亂十平其九故致書報足下知之朕昔以令先公起事老成又能通使修好以安生靈豈期令先公遽爾長逝失吾同好之人朕思之不覺淚下沾襟足下以幼沖之年處新造之國凜乎若朽索之禦奔馬朕感念先好安得不爲足下慮哉自喪亂來幾二十年今人心思治正孟軻氏所謂定於一之時也足下舊臣念令先公平日相與之恩竭力推誠奉足下甚至然度徳量力審機識變在足下自處何如耳誠能日延羣臣問以安靖生靈之道老成練達之士必有能籌善後之計者擇而行之是竇融錢俶復見於今日也承平之福當共享之書不盡言足下其圖之

○指揮周房以克平諸山寨遣人詣大將軍報捷

○癸巳大將軍徐達調守東昌平章韓政守順徳命守衛輝鎭撫王處仁率兵駐眞定聽調發且命彰徳守將別遣千戶以兵三百人守衛輝

○孟州賊據乾河口寨大將軍徐達遣太原智徳往守祈縣靈樹口

○甲午大將軍徐達遣人往保定令右丞薛顯招諭白崖寨莽李知院

○是月置溫州衛

○是歲中書省奏內外鼓鑄銅錢八千九百餘萬天下州縣墾田七百七十餘頃

大明太祖聖神文武欽明啟運俊徳成功統天大孝髙皇帝實錄卷之三十七四十三﹑大明太祖髙皇帝實錄卷之三十八

洪武二年春正月丙申朔上禦奉天殿受朝賀大宴羣臣宴畢上見諸功臣進退有禮召前諭之曰朝廷之間以禮爲主人之有禮如衣之有章朕聞元世祖命伯顏阿術二人平江南班師之日世祖遣儒臣許衡賫酒郊迎之兩人推讓莫肯先飲伯顏曰阿術之功當先酌阿術曰伯顏之功當先酌相讓者久之衡嘆曰賢矣哉古有拔劍擊柱而爭功者視此何如今觀卿等𨿽出身行陣而進退周旋不失禮度朕爲之喜卿等能始終如此何患後世無稱道之者

○皇后受命婦朝於坤寧宮錫宴

○封京都及天下城隍神上謂中書及禮官曰明有禮樂幽有鬼神若城隍神者歷代所祀宜新封爵遂封京都城隍爲承天鑑國司民昇福明靈王其在北京開封府者封爲承天鑑國司民顯聖王臨濠府爲承天鑑國司民貞佑王太平府爲承天鑑國司民英烈王和州爲承天鑑國司民靈護王滁州爲承天鑑國司民靈佑王五府州皆正一品余在各府州縣者府爲鑑察司民城隍威靈公秩正二品州爲鑑察司民城隍靈佑侯秩三品縣爲鑑察司民城隍顯佑伯秩四品其章服京都城隍衮冕十有二章開封等五府封王及各府封公者九旒九章各州縣封侯伯者七旒七章命翰林詞臣撰制文以頒之京都城隍制曰帝王受天明命行政教於天下必有生聖之瑞受命之符此天示不言之妙而人見聞所不及者也神司淑慝爲天降祥亦必受天之命所以明有禮樂幽有鬼神天理人心其致一也朕君四方𨿽明智弗類代天理物之道寔罄於衷思應天命此神所鑑而簡在帝心者君道之大惟典神天有其舉之承事惟謹應天府城隍昇福侯宋代所封位號也聰明正直聖不可知固有超於髙城深池之表也世之崇於神者則然神受於天者蓋不可知也玆以臨禦之初與天下更始凡城隍之神皆新其命眷此興王之郡神相居多宜加封曰承天鑑國司民昇福明靈王明者神之體容光必照靈者神之用隨感而通此固神之徳而亦天之命也司於我民鑑於我國享玆明祀悠久無疆主者施行開封城隍制詞攺其後曰眷此名城天下之中定帝王之宅金湯旣甲於列郡神號宜盛於他邦可封曰承天鑑國司民顯聖王顯則著其靈明無不照聖則造乎極大而化之此固神之徳而亦天之命也臨濠城隍曰眷此鄕邦之地寔同丰沛之都朕肇自戎行至成大業皆神默相豈敢忘初可封曰承天鑑國司民貞佑王貞則無貳亶明睿而無私佑則垂祥仰感通之如在太平城隍曰眷此名城雄奠江表朕初飛渡首駐其間再四禱祈神告不貳宜封曰承天鑑國司民英烈王英則發越精華烈則明威烜赫和州城隍曰眷此名城雄奠江右王師戾止屢獲成功非神相之何以臻此宜封曰承天鑑國司民靈護王靈則威加於顯著護則福及於保綏滁州城隍曰眷此名城雄奠東淮王師首駐戰勝居安成此俊功實神相之宜封曰承天鑑國司民靈佑王靈則威之顯著佑則福之保綏各府城隍曰眷此郡城明祇所司宜封曰鑑察司民城隍威靈公威則照臨有赫靈則感通無方各州城隍曰眷此州城靈祇攸主宜封曰鑑察司民城隍靈佑侯靈則隨感而通佑則錫善以福各縣城隍曰眷此縣邑靈祇所司感靈丕著福澤普施宜封曰鑑察司民城隍顯祐伯顯則威靈丕著佑則福澤普施其始末之詞則皆與京都城隍同但鑑於我國於各郡則攺曰鑑於我郡政於各州縣則攺曰州政邑政而享玆明祀於郡州縣則皆攺曰享玆典祀云

○丁酉指揮曹崇等討紅蓮溝山寇平之

○大將軍徐達遣指揮張煥將兵萬人取孟州山寨指揮潘敬將兵三千略管州大王川又遣指揮韓溫領指揮常守道等兵討亂柳寨以參隨喬徳源署朔州李顏署沁州王彥良李茂朱珍等署霍州及靈石洪洞等縣

○建羣神享祀所於城南門外中爲殿五楹南向東西相向爲廡各七楹西北爲廚庫房各五間庫之後爲宰牲房三間

○庚子上禦奉天門召元之舊臣問其政事得失馬翼對曰元有天下以寬得之亦以寬失之上曰以寬得之則聞之矣以寬失之則未之聞也夫步急則躓弦急則絕民急則亂居上之道正當用寬但云寬則得眾不云寬之失也元季君臣耽於逸樂循至淪亡其失在於縱弛實非寬也大抵聖王之道寬而有制不以廢棄爲寬簡而有節不以慢易爲簡施之適中則無獘矣

○右副將軍馮宗異偏將軍湯和等師至太原

○辛丑命天下凡祀典神祇有司依時致祭其不在祀典而常有功徳於民事迹昭著者𨿽不致祭其祠宇禁人撤毀

○元靖江總帥張榮率所部兵百人來歸詔以兵付平章胡廷美授榮北京千戶所鎭撫賜春夏衣各一襲

○癸卯指揮張煥克孟州四底寨

○甲辰復以濟寧府虞城縣隸歸徳州

○徵浙江行省參政蔡哲爲中書省參政

○乙巳命立功臣廟於雞籠山敕中書省臣曰元末政亂禍及生靈朕倡義臨濠以全鄕曲繼率英賢渡大江遂西取武昌東定姑蘇北下中原南平閩廣越十有六載始克混一每念諸將相從捐軀戮力開拓疆宇有共事而不睹其成建功而未食其報追思功勞痛切朕懷其命有司立功臣廟於雞籠山序其封爵爲像以祀之人孰無死死而不朽乃爲可貴若諸將者生建忠勇之節死有無窮之榮身𨿽沒而名永不磨矣

○大將軍徐達檄河南左丞何文輝以兵從徵仍令畱兵五百守河南

○當塗縣民孫添母鄭氏黎徳旺妻陶氏俱以年少夫亡守節有司上其事詔表其門曰貞節復其家仍著爲令

○夜太陰犯井宿

○丙午指揮韓溫克亂柳寨

○丁未享太廟以功臣廖永安兪通海張徳勝桑世傑耿再成胡大海趙徳勝配享設靑布幃六間於太廟廷中內設配享功臣位每位籩豆各二實以栗牛脯葵葅鹿醢簠簋各二實以黍稷稻梁羊豕體各一遣官分獻其分獻儀皇帝行亞獻禮將畢分獻官各詣罍洗所盥手洗爵酌酒諸執事官皆酌酒於爵獻官進詣功臣第一位前上香奠爵諸執事官各進爵於各神位前讀祝官讀祝訖獻官復位其正祭祝文徳祖廟曰時維孟春禮嚴特享謹以牲醴庶品恭詣徳祖之廟以伸追慕之情懿祖熙祖仁祖三廟文同配享祝文曰朕以孟春嚴奉廟享追念忠烈輔成開基爰用牲醴陳於廟庭英靈如生尙其與享

○大將軍徐達命右丞薛顯總寧國長興宜興及順徳澤潞等兵取桃花蟻尖等山寨命參政傅友徳領步騎巡太和嶺之西北都督副使顧時領步騎巡太和嶺之東北

○戊申先是上以泰歲風雲雷雨及嶽鎭海瀆山川城隍諸神止合祭於城南諸神享祀之所未有壇壝專祀非隆敬神祇之道命禮官考古制以聞至是禮官奏太歲者十二辰之神按說文歲字從步從戌木星一歲行一次歷十二辰而一周天若步然也自子至巳爲陽自午至亥爲陰所謂太歲十二神也陰陽家說又有十二月將十二時所直之神若天乙天罡太乙功曹太衝之類𨿽不經見歷代用之唐宋不載祀典元每有大興作祭太歲月將日直時直於太史院若風師雨師之祀則見於周官秦漢隋唐亦皆有祭天寶中又增雷師於雨師之次因升風雨雷師爲中祀宋元因之又按嶽鎭海瀆之祀虞舜以四仲月巡守而祭四嶽東嶽曰泰山四嶽之所宗也故又曰岱宗南嶽曰衡山西嶽曰華山北嶽曰恆山而未言五嶽王制曰天子祭天下名山大川五嶽四瀆始有五嶽之稱蓋以中嶽嵩山並列也又周官小宗伯兆四望於四郊鄭玄謂四望爲五嶽四鎭四瀆四瀆者江河淮濟也四鎭者東曰沂山西曰吳山南曰會稽北曰醫無閭詩序又曰巡守而祀四嶽河海則又有四海之祭蓋天子方望之事無所不通而嶽鎭海瀆在諸侯封內諸侯亦各以其方祀之秦罷封建嶽瀆皆領於祠官及漢復建諸侯則侯國各祀其封內山川天子無預焉武帝時諸侯或分或廢五嶽皆在天子之邦宣帝時嶽瀆始有使者持節侍祠之禮由魏及隋嶽鎭海瀆皆卽其地立祠命有司致祭唐宋之制有命本界剌史縣令之祠有因郊祠而望祭之祠又有遣使之祠元遣使祠嶽鎭海瀆分東西南北中爲五道其天下山川之祠虞書曰望於山川徧於羣神周頌曰懷柔百神周禮小宗伯兆山川丘陵墳衍各因其方王制凡山川之小者其祭秩視伯子男劉向謂山川能生物出雲雨施潤澤品類以百數故視伯子男其在諸侯封內者諸侯又自祭之如楚祭睢漳晉祭惡池齊祭配林是已秦罷封建則皆領於祠官焉由漢唐以及宋元嶽鎭海瀆之外又有其餘山川之祀不獨嶽瀆也城隍之祀莫詳其始先儒謂旣有社矣不應復有城隍故唐李陽冰縉雲城隍記謂祀典無之惟吳越有之然成都城隍祠太和中李徳裕所建張說有祭城隍文杜牧有祭黃州城隍文則不獨吳越爲然又蕪湖城隍建於吳赤烏二年髙齊慕容儼梁武陵王祀城隍神皆書於史又不獨唐而已宋以來其祀徧天下或錫廟額或頒封爵至或遷就傅會各指一人以爲神之姓名如鎭江慶元寧國太平華亭蕪湖等郡邑皆以爲紀信龍興贛袁江吉建昌臨江南康皆以爲灌嬰是也漢說祭荊州城隍文曰致和產物助天育人張九齡祭洪州城隍文曰城隍是保甿庶是依則前代崇祀之意有在也今國家開創之初嘗以太歲風雲雷雨嶽鎭海瀆及天下山川京都城隍及天下城隍皆祀於城南享祀之所旣非專祀又屋而不壇非禮所宜考之唐制以立春後丑日祭風師於城東北立夏後申日祭雨雷於城東南以今觀之天地之生物動之以風潤之以雨發之以雷陰陽之幾本一气使然而各以時別祭甚失享祀本意至於海嶽之神其气亦流通暢達何有限隔今宜以太歲風雲雷雨諸天神合爲一壇嶽鎭海瀆及天下山川城隍諸地祇合爲一壇春秋專祀上從之遂定以驚蟄秋分日祀太歲諸神以淸明霜降日祀嶽瀆諸神壇據髙阜南向四面垣圍壇髙二尺五寸方闊二丈五尺四出陛南向陛五級東西北向陛三級祀天神則太歲風雲雷雨五位並南向位皆用太牢一籩豆各八簠簋各二酒尊三帛一樂用雅樂其儀先期一日皇帝服通天冠絳紗袍詣壇省牲詣神廚視鼎鑊滌漑至日侵晨車駕至大次皇帝服通天冠絳紗袍侍儀司奏外辦太常卿引詣禦位迎神協律郎舉麾奏中和之曲太常卿奏謹具請行事再拜陪祭官皆再拜奠帛行初獻禮樂奏保和之曲詣盥洗位搢圭盥帨出圭詣爵洗位滌爵詣酒尊位酌醴齊詣風雲雷雨神位前上香奠帛樂奏安和之曲祭酒奠爵俯伏再拜次詣五嶽五鎭四海四瀆神位前並如上儀皇帝初獻第一壇將半分獻官行禮詣盥洗所盥帨詣爵洗所滌爵詣酒尊所酌酒詣各神位前奠帛奠爵再拜皇帝初獻禮終詣讀祝位跪讀訖俯伏興再拜復位行亞獻禮樂奏肅和之曲各壇掌祭官搢笏斟酒於器太常卿奏再拜行終獻禮樂奏凝和之曲各壇掌祭官搢笏斟酒於器太常卿奏再拜飲福受胙太常卿引皇帝詣飲福受胙位再拜跪搢圭祭酒飲福酒受胙出圭俯伏興再拜復位分獻官陪祭官皆再拜徹豆樂奏壽和之曲掌祭官各徹豆送神樂奏豫和之曲皇帝再拜在位官皆再拜望燎樂奏熙和之曲太常卿奏請詣望燎位讀祝官奉祝掌祭官奉牌位帛饌各詣燎壇燎畢奏禮畢還大次其樂章迎神云吉日良辰祀典式陳太歲尊神雷雨風雲濯濯厥靈昭鑑我心以候以迎來格來歆奠幣云靈旗蒞止有赫其威一念潛通幽明弗違有幣在篚物薄而微神兮安畱尙其享之初獻云神兮我畱有薦必受享祀之初奠玆醴酒晨光初升祥徵應候何以侑觴樂陳雅奏亞獻云我祀維何奉玆犧牲爰酌醴齊貳觴載升洋洋如在式燕以寧庶表微衷交於神明終獻云執事有嚴品物斯祭黍稷非馨式將其意薦玆酒醴成我常祀神其顧歆永言樂只徹豆云春祈秋報率爲我民我民之生賴於爾神維神佑之康寧是臻祭祀云畢神其樂欣送神云三獻禮終九成樂作神人以和旣燕且樂云車風馭靈光昭灼瞻望以思邈彼寥廓望燎云俎豆旣徹禮樂已終神之云還倏將焉從以望以燎庶幾感通時和歲丰維神之功祀地祇則五嶽五鎭四海四瀆並列南向次鐘山江東兩淮兩浙江西湖廣山東山西河南狹西北平福建廣東廣西海南海北左右兩江山川之神並京都各府城隍外夷山川之神皆東西相向位皆用犢一羊一豕一籩豆各八簠簋各二酒尊三帛一樂用雅樂樂章迎神云吉日良辰祀典式陳惟地之祇百靈繽紛嶽鎭海瀆山川城隍內而中國外及四方濯濯厥靈昭鑑我心以候以迎來格來歆奠帛以下並同太歲諸神

○定翰林院官制承旨正三品學士從三品侍講學士正四品侍讀學士從四品直學士正五品典簿正七品屬官待制從五品修撰正六品應奉正七品編修正八品典籍從八品以侍讀學士朱升爲翰林學士陳桱詹同爲直學士

○置河間長蘆河東狹西二都轉運鹽使司以周禎爲河間長蘆轉運使朱珍爲河東狹西轉運使置廣東海北鹽課提舉司提舉從五品同提舉從六品副提舉從七品吏目省注計廣東提舉司所屬十四場歲辦鹽四萬四千六百三十一引有奇海北提舉司所屬十五場歲辦鹽二萬七千九百二十二引有奇每引重四百斤

○己酉擴廓帖木兒部將知院蔡孟周率其下六十餘人馬七十餘匹詣崞州降

○庚戌命都督孫遇仙等一十八人祭天下嶽鎭海瀆之神人賜冠帶及衣二襲白金十兩米十五石是日上服皮弁服禦奉天殿禮官以香及祝文進上躬署禦名以香祝授使者百官公服送至中書省使者就行香用黃金爲合以貯之黃綺旛二白金二十五兩以供市祭物牲用太牢幣各從其方色祝文東嶽曰惟神旁礡英靈參贊化育位於東方爲嶽之首及出膚寸之云不崇朝而雨天下滋於稼苗民賴以生功被於世歷代帝王咸惇祀典或躬臨而奉祭或遣使以伸忱朕允膺天命肇造丕基禮宜致祭今國治未周新附未撫或居以圖治或出而視師是用命使以表朕衷惟神鑑焉西嶽曰惟神气應金方靈鐘兌位奠於西極屹立巍巍長物養民功被於世南嶽曰惟神祝融諸峯奠彼南服崇髙峻極徳配離明長物養民功被於世北嶽曰惟神鎭並臨代峙立朔方終始陰陽徳著攸久養民阜物功被寰中中嶽曰惟神嵩髙攸宅表此中區四嶽依宗羣山環拱養民育物功被寰中東海曰惟神百川朝宗涵育深廣靈鐘坎徳潤衍震宗滋物養民功被於世西海曰惟神灝靈所鐘道裏遼邈坎徳深廣潤衍兌方滋物養民功被於世南海曰惟神環玆粵壤物鉅靈鐘坎徳深大離明斯配潤物養民功被於世北海曰惟神玄冥攸司遐遠莫卽鐘靈坎徳奠位陰方潤物養民功被於世江瀆曰惟神岷蜀發源浩渺萬里朝宗於海坎徳靈長潤物養民澤被於世河瀆曰惟神發源昆侖亙絡中土配精天漢坎徳靈長潤物養民澤被於世淮瀆曰惟神源深桐柏演迆楚甸出雲致雨潤物養民坎徳靈長澤被於世濟瀆曰惟神沈浸覃懷功配三瀆流澄蕩濁坎徳靈長潤徳養民澤被於世東鎭曰惟神鎭彼瑯琊羣山所仰宣澤布气育秀鐘靈生物養民功被於世西鎭曰惟神作鎭汧陽羣山所仰宣澤布气育秀鐘靈生物養民功被於世南鎭曰惟神作鎭會稽羣山所仰宣澤布气育秀鐘靈阜物養民功被於世北鎭曰惟神鎭彼平營羣山所仰宣澤布气育秀鐘靈阜物養民功被於世中鎭曰惟神鎭彼霍邑三晉所瞻育秀暢靈奠玆中土生殖庶物功被寰宇余文並同東嶽祭畢命鐫於石仍賜守祠者白金十兩俾嚴奉勿怠

○遣前國子祭酒孔克堅祀先師孔子於闕裏出內府香幣並白金百兩俾具祭物仍命通贊舍人張漢英副之上諭克堅曰先師孔子扶持世教功徳廣大萬世帝王之師也朕令命爾往祭蓋以爾先師子孫祭必歆饗爾宜致誠潔以副朕懷

○詔免山東北平燕南河東山西北京河南潼關唐鄧光息等處稅糧詔曰朕本淮右布衣因天下亂率眾渡江保民圖治令十有五年矣荷天眷佑西取陳友諒以安荊楚東縛張士誠以平三吳遂至八閩直抵交廣以極於海悉皆戡定重念中國本我華夏之君所主豈意胡人入據已及百年天厭昏淫羣雄並起以致兵戈紛爭生民塗炭是用命將北徵兵渡大河齊魯之民歡然來迎饋糧給軍不辭千里朕思其民當元之末疲於供給今旣效順何忍復勞已將山東洪武元年稅糧免徵不期天旱民尙未蘇再免今年夏秋稅糧近者大軍平燕都下晉冀朕念北平燕南河東山西之民久被兵殘困於徵斂尢甚齊魯今年稅糧亦與蠲免其河南諸郡自歸附以來久欲濟之柰西北未平出師所經擬資糧餉是以未遑今晉冀旣平理宜優卹其北京河南除徐宿等州已免稅糧外西抵潼關北界大河南至唐鄧光息洪武二年夏秋稅糧一體蠲免有司更加存卹以副朕懷

○復詔免畿內諸郡稅糧曰朕自渡江首克太平定都建業其應天鎭江太平宣城廣徳實爲京師輔翼之郡軍需錢糧供億浩穰朕每念之不忘去歲曾免稅糧忽遇天旱民無所收惠不及下朕有歉焉其今年夏秋稅糧並再免一年其無爲州今年稅糧亦與蠲免

○指揮張煥克孟州張趙寨

○辛亥參政陸聚遣人以所獲托天寨頭目趙秉直等一十五人送大將軍營

○癸丑更定太廟時享春以淸明夏以端午秋以七月望日冬以冬至

○命祀馬祖諸神築壇於後湖

○甲寅副將軍常遇春自太原帥師徵大同

○乙卯遣使以卽位詔諭日本占城爪哇西洋諸國

○熒惑犯房宿

○丙辰參政傅友徳將兵屯朔州

○戊午遷江西行省參政院崇禮爲湖廣行省參政

○己未制太廟四代帝後冠服成初上詔中書省臣考古制制太廟四代帝後服事下太常議太常奏按中庸云設其裳衣注謂先祖之遺衣服祭則設之史記漢髙帝陵寢衣冠月出遊髙廟說者謂從髙帝陵寢出遊髙廟皆前王存日衣冠然事亡如事存禮固可以義起今太廟四代帝後尊號旣上亦宜制爲冠服藏於廟以象生時所存遇時享則陳之仍各制一襲以焚上可其奏遂命工部制帝服冕十二旒旒十二珠朱紘玉簮導兩瑱冠以金飾捲武衮服十二章玄衣六章繪日月星辰山龍華虫纁裳六章繡宗彜藻火粉米黼黻素紗中單黼領蔽膝從裳色繡龍火山三章革帶玉鉤﹤角枼﹥玉佩五彩綬大帶素表朱裏上緣以朱錦下緣以綠錦朱履朱襪後服鳳冠禕衣靑質繡翟十二等素紗中單黼領革帶佩綬大帶蔽膝靑色繡翟三等靑履靑襪至是成命各以二襲貯以金飾木匣藏於各廟仍別用八襲祝告焚之

○故元翰林學士承旨危素學士張以寧王時編修雷煥刑部侍郎程徐太常博士孫吾與胡益禮部員外郎曾堅主事黃肅等自北平至京詔以新制衣冠賜之尋以素及時爲翰林侍講學士以寧爲侍讀學士堅爲禮部員外郎徐爲刑部侍郎肅爲禮部主事

○庚申上遣使賫敕至太原諭諸將曰朕生長臨濠起義西鄕率眾渡江集兵養民於江左十有五年矣兵馬益盛疆宇益大今至六合一家人民休息天下和平不三二年見矣然此非六軍將士安能如是尢賴大將軍副將軍及諸偏將軍協力以成天下之大事以安六合之黎民然前言不過人事耳惟上天之眷佑大軍所至敵人摧枯拉朽天道昭然可不敬乎惟諸將軍畱意爾之功天授爾之生亦天也孟子有言五百年必有王者興其間必有名世者今我朝之名世非爾等何人哉古人功髙自以爲平常功平常自以爲無功此古賢哲之道也至若國家賞有功罰有過必不以功髙爲平常平常爲無功也近者大夫湯和定浙左平閩中平章楊璟靖湖湘定廣西班師還朝未曾定賞爲大將軍等滅胡未還故也於是再遣各官從大將軍徵進以湯和爲偏將軍楊璟聽調其璟兵出澤趍潞中道與賊相拒𨿽少算以累軍此亦古今兵家常事耳又何慮焉太原之捷皆得此爲犄綴以分其勢可不奇乎今定右副將軍馮宗異居遇春之下偏將軍湯和居宗異之下偏將軍楊璟居和之下協力同心剪除余虜勿以細巧慮朕之所見也倘朕法有未當調度未周爾等愼勿執一更審而行之達得書遣千戶劉通海賫諭都督同知康茂才都督僉事郭子興且告之曰狹州潼關三秦門戶二將軍扼而守之李思齊張思道如穴中鼠耳可坐而制若其來寇愼勿與爭鋒蓋軍旅多虞勝負難必但厲兵積糧嚴爲守備俟大軍至日當戮力取之

○副將軍常遇春率師至大同故元守將竹貞等棄城走官軍追至黑浦擒知院眼子陳等八十餘人獲軍士七千六百餘人馬一千三百九十餘匹

○辛酉置全州守禦千戶所命都督僉事吳良領北方將校精銳者二百九十餘人往守之人賜白金一十兩

○大將軍徐達遣人榜諭澤潞諸處士卒毋得擾民所獲敵人不許傷其肢體其離散民人老幼給與完聚各營不得拘畱

○壬戌湖廣行省臣言慶遠府地接八番溪洞所轄南丹宜山等處宋元皆用其夷酋爲安撫使以統之天兵下廣西安撫使莫天護首來款附宜如宋元制錄用以統其民則蠻情易服守兵可減上從之詔攺慶遠府爲慶遠南丹軍民安撫司置安撫使同知副使經歷知事各一員以天護爲同知通判王毅爲副使

○右丞薛顯克潞州桃花寨

○癸亥大將軍徐達遣參政陸聚分兵守井陘固關

○攺中山府爲定州隸眞定府復以眞定府隸山東

○甲子上以羣臣每遇正旦聖壽朝賀行禮呼萬歲者三𨿽云臣子祝上實亦虛語因諭宰臣更其詞如朝賀之日贊禮者云贊呼眾皆曰願君有道又贊呼則曰天下和平仿此意與諸儒議之於是廷臣議曰三呼之詞乃臣子祈君之至誠若如聖諭則謙徳有餘然於臣子之誠不盡今更其詞令贊禮者始贊呼則眾皆曰天輔有徳又贊呼則曰海宇咸寧再贊呼則曰聖躬萬福制可

○思南道宣慰使田仁智遣使上表獻方物

○並隋縣於隋州攺淮安府之安東州徽州府之婺源州江西之吉水泰和永新安福州俱爲縣

○乙丑平章韓政下蟻尖寨寨在彰徳林慮州西北二十餘里元末爲右丞吳庸王居義小鎖兒所據剽掠旁近居民以給眾食及大將軍徐達北徵分遣將士收諸山寨惟蟻尖寨山險絕不可攀躋至是達命右丞薛顯督諸衛兵取之時政守順徳將兵列營進攻庸度勢不能支乃誘居義小鎖兒殺之攜其首率寨民詣政降得士卒一萬一千六百人民三千五百二十人悉放免復業

○湖廣饑詔賑之凡給米三千五百七十餘石

○是月倭人入寇山東海濱郡縣掠民男女而去大明太祖聖神文武欽明啟運俊徳成功統天大孝髙皇帝實錄卷之三十八

四十四﹑太祖髙皇帝實錄卷之三十九

洪武二年二月丙寅朔詔修元史

上謂廷臣曰近克元都得元十三朝實錄元𨿽亡國事當記載況史紀成敗示勸懲不可廢也乃詔中書左丞相宣國公李善長爲監修前起居注宋濂漳州府通判王禕爲總裁徵山林遺逸之士汪克寬胡翰宋禧陶凱陳基趙塤曾魯髙啟趙汸張文海徐尊生黃箎傅恕王錡傅著謝徽十六人同爲纂修開局於天界寺取元經世大典諸書以資參考諸儒至上諭之曰自古有天下國家者行事見於當時是非公於後世故一代之興衰必有一代之史以載之元主中國殆將百年其初君臣朴厚政事簡略與民休息時號小康然昧於先王之道酣溺胡虜之俗制度﹤鋶﹣釒﹥闊禮樂無聞至其季世嗣君荒淫權臣跋扈兵戈四起民命顚危𨿽間有賢智之臣言不見用用不見信天下遂至土崩然其間君臣行事有善有否賢人君子或隱或顯其言行亦多可稱者今命爾等修纂以備一代之史務直述其事毋溢美毋隱惡庶合公論以垂鑑戒

○遣阿思蘭楊完者不花鄧邦富牛成陳節等持詔諭雲南日本等國阿思蘭等俱賜冠帶衣服

○丁卯遣官釋奠於先師孔子

○戊辰祭大社大稷祝文大社曰維神徳深造化贊輔皇祇世物賴生所當告祀遵依古典行仲春禮謹以牲幣醴齊粢盛庶品式陳瘞祭以後土勾龍氏配神作主大稷曰維神嘉種生成明粢惟首帝命率育立我烝民謹以牲幣醴齊粢盛庶品式陳瘞祭以後稷配神作主后土曰爰玆仲春遵依古典薦於大社維神水土平治永賴其功謹以牲幣醴齊粢盛庶品陳於表位作主侑神后稷曰爰玆仲春遵依古典薦於大稷維神勤農務本政成稼穡生民立命萬世之功謹以牲幣醴齊粢盛庶品陳於表位作主侑神

○遣官致祭於昭烈武成王儀同釋奠牲用犢一羊一豕一幣用白色祝曰惟王徳業名世韜略安邦戡定功成著爲成法謹以制幣牲齊粢盛庶品式陳明薦

○詔以沅州土官萬戶李徳玙爲髙丹洞軍民長官何夢章爲鎭遠溪洞金容金蓮等處軍民長官

○大將軍徐達令忻州運糧八千石崞州七千石代州七千石堅州五千石臺州三千五百石並芻豆俱赴大同

○己巳占城國王阿答阿者遣其臣虎都蠻貢虎象方物

○大將軍徐達遣都督同知張興祖將宣武振武昆山三衛士卒守大同

○辛未遣吳用顏宗魯楊載等使占城爪哇日本等國賜占城國王阿答阿者璽書曰今年二月四日虎都蠻奉虎象至王之誠意朕已具悉然虎都蠻未至朕之使已在途矣朕之遣使正欲報王知之曩者我中國爲胡人竊據百年遂使夷狄布滿四方廢我中國之彜倫朕是以起兵討之垂二十年芟夷旣平朕主中國天下方安恐四夷未知故遣使以報諸國不期王之使者先至誠意至篤朕甚嘉焉今以大統歷一本織金綺叚紗羅四十匹專人送使者歸且諭王以道王能奉若天道使占城之人安於生業王亦永保祿位福及子孫上帝寔鑑臨之王其勉圖勿怠虎都蠻及從者亦賜文綺紗羅有差賜爪哇國王璽書曰中國正統胡人竊據百有餘年綱常旣隳冠履倒置朕是以起兵討之垂二十年海內悉定朕奉天命已主中國恐遐邇未聞故專使報王知之使者已行聞王國人捏只某丁前奉使於元還至福建而元亡因來居京師朕念其久離爪哇必深懷念今復遣人送還頒去大統歷一本王其知正朔所在必能奉若天道俾爪哇之民安於生理王亦永保祿位福及子孫其勉圖之毋怠賜日本國王璽書曰上帝好生惡不仁者向者我中國自趙宋失馭北夷入而據之播胡俗以鮏羴中土華風不競凡百有心孰不興憤自辛卯以來中原擾擾彼倭來寇山東不過乘胡元之衰耳朕本中國之舊家恥前王之辱興師振旅掃蕩胡番宵衣旰食垂二十年自去歲以來殄絕北夷以主中國惟四夷未報間者山東來奏倭兵數寇海邊生離人妻子損傷物命故修書特報正統之事兼諭倭兵越海之由詔書到日如臣奉表來庭不臣則修兵自固永安境土以應天休如必爲寇盜朕當命舟師揚帆諸島捕絕其徒直抵其國縛其王豈不代天伐不仁者哉惟王圖之

○壬申副將軍常遇春自大同還太原

○乙亥詔立皇陵碑先是命翰林侍講學士危素撰文至是文成命左丞相宣國公李善長詣陵立碑

○大將軍徐達遣千戶雷震守絳州遣百戶張淮送沂州逃將王信王仁等並妻子駝馬赴京

○丁丑上仁祖淳皇帝陵名曰英陵初禮部尙書崔亮以爲歷代諸陵皆有名號今仁祖陵宜加以尊名上乃定曰英陵亮復奏請下太常行祭告禮時太常博士孫吾與以爲山陵之制莫備於漢凡人主卽位之明年將作卽營陵地以天下貢賦三分之一入山陵如漢文帝起霸陵欲以北山石爲槨時文帝尙在尊位豈有陵號祭告之禮乎又唐太宗昭陵之號定於葬長孫皇后時武后合葬乾陵其號定於髙宗初葬之日其時帝後之陵初未有兩號其於祭告之禮決無有也蓋廟號與陵號不同廟號是易大行之號不祭告不可也故必上冊謚以告之神明若陵之有號者則後之嗣王所以識別先陵而已故歷代皆不以告今英陵加號尙書崔亮欲行祭告臣竊以爲非禮之宜願罷其說亮曰加上陵號尊歸先世考之典禮如漢光武加上先陵曰昌宋太祖加上髙祖陵曰欽曾祖陵曰康祖陵曰定考陵曰安蓋創業之君尊其祖考則亦尊崇其陵旣尊其陵亦必以告禮緣人情加先帝陵號而不以告先帝者非人之情也臣以爲告之是於是廷議皆是亮遂命俟英陵碑石成遣太常行祭告禮

○詔定侍儀舍人及校尉刻期冠服禮官議曰古者朝覲必有儐相之職公西華端章甫爲相則章甫者儐相之服也漢唐以下置謁者凡朝會掌引導行禮漢用玄冠絳衣唐用武弁絳公服宋謂之禮直官用公服元謂之侍儀舍人用展腳襆頭窄袖紫衫塗金帶皂靴其校尉卽周官太僕隸僕掌王之出入警蹕者其服制禮書不傳漢晉衛士有朱衣絳袍黑褲褶之制唐執仗之士首服有武弁平巾幘錦帽金鵝帽花腳襆頭黃絁巾抹額其服有諸色繡袍大袖勒帛諸色繡兩襠大口褲銀帶繡戎服諸色繡寶相花衫革帶碧衫抹金銅帶錦螣蛇宋執仗之士大略與唐同元執仗士首服用交腳襆頭鏤金額交腳襆頭五色絁巾展腳襆頭鳳翅唐巾其服有紫梅花羅窄袖衫塗金束帶白錦汗褲緋繡寶相花窄袖衫生色寶相花袍勒帛雲龍靴佩寶刀紫羅辮綫襖今擬侍儀舍人導禮依元制用展腳襆頭窄袖紫衫塗金束帶皂紋靴常服用烏紗帽盤領衫校尉執仗亦依元制首服用金額交腳襆頭諸色辟邪寶相花裙襖銅葵花束帶皂紋靴刻期冠方頂巾衣胸背鷹鷂花腰綫襖諸色闊匾絲絳象牙雕花環行縢八帶鞋制曰可

○詔隨駕傘扇儀仗俱由正門中道兩旁出入

○是夜大風

○戊寅大將軍徐達副將軍常遇春馮宗異等率師發太原晚次徐溝

○夜大風

○庚辰故元丞相也速侵通州時大軍徵山西北平守兵單寡通州城中亦不滿千人也速將萬餘騎營於白河守將平章曹良臣曰吾兵少不可以戰彼眾𨿽多然亡國之後屢挫之兵可以計破乃密遣指揮仵勇等於沿河舟中各樹赤幟三亙十餘里鉦鼓之聲相聞也速望之驚駭遂引兵遁去城中出精騎渡白河追之至薊州不及而還

○以河南府同知徐麟爲知府麟蘄之廣濟人由宣武衛鎭撫三遷至河南府同知時故元降臣宋玉與其散卒在河南者謀以是月二日夜三鼓集眾叛麟察知之戒掌漏者故延二鼓寇疑不敢發黎明遣鎭撫胡溥率邏卒往捕與遇於街巷盡獲之以功升是職仍賜金帛彩叚

○遣官祭馬祖先牧馬步馬社之神初命築壇於後湖祀馬祖諸神敕禮官考其禮儀至是禮官奏言周官牧人掌六馬之屬春祭馬祖夏祭先牧秋祭馬社冬祭馬步馬祖天駟星也孝經說云房爲龍馬先牧始養馬者其人未聞馬社始乘馬者世本曰相士作乘馬馬步謂神之災害於馬者隋用周制祭以四仲之月唐宋因之今擬春秋二仲月甲戌庚日爲宜於是遣官行禮爲壇四壇用羊一豕一幣一其色白籩豆各四簠簋登象尊壺尊各一樂用時樂獻官齋戒公服行三獻禮祝文曰維神始於天地之初而馬生於世牧養蕃息馭而乘之閒廏得所歷代興邦戡定禍亂咸賴戎馬民人是安朕自起義以來多資於馬摧堅破敵大有功焉稽古按儀載崇明享爰伸報本以昭神功謹以制幣牲齊式陳明薦尙享

○壬午上躬享先農以後稷氏配祀畢耕籍田於南郊先農壇在籍田之北髙五尺闊五丈四出陛籍田在皇城南門外禦耕籍位在先農壇東南髙三尺闊二丈五尺四出陛其神位先農正位南向后稷配位西向正配位幣各用靑色其餘器物禮儀並與社稷同但不用玉仍加登三先農祝文曰惟神生於天地開辟之初創田器別嘉種以肇興農事古今億兆非此不生永爲世教帝王典祀敬不敢忘某本庶民因天下亂集兵保民一紀於玆荷天地眷佑海內一家臨禦稱尊紀綱黎庶考典崇祀神載策書今東作方興禮宜祭告謹命太常官築壇於京城之陽躬率百官詣壇展禮緬惟神明造化萬世如斯仰冀發太古之苗實初生之粟爲民立命昭祀無疆謹以制幣犧牲粢盛庶品肅修常祀式陳明薦以後稷氏配神作主后稷祝文曰惟土膏脈起爰修耕籍用薦常事於先農之神惟神功協稼穡允宜昭配謹以制幣犧齊粢盛庶品式陳明薦作主侑神尙饗其樂章迎神奠帛並奏永和之曲迎神曰東風啟蟄地脈奮然蒼龍掛角燁燁天田民命惟食創物有先圜鐘旣奏有降斯筵奠帛曰帝出乎震天發農祥神降於筵藹藹洋洋禮神有帛其色惟蒼豈伊具物誠敬之將進俎奏雍和之曲曰制帛旣陳禮嚴奉牲載之於俎祀事孔明簠簋攸列黍稷惟馨民力普存先嗇之靈三獻並奏壽和之曲初獻云九谷未分庶艸攸同表爲嘉種實在先農黍稌斯丰酒醴是供獻奠之初以蘄感通亞獻云倬彼甫田其隰其原耒耜云載驂馭之間報本斯享亞獻惟虔神其歆之自古有年終獻云帝籍之典享祀是資潔丰嘉栗咸仰於斯時惟親耕享我農師禮成於三以訖陳詞徹豆送神並奏永和之曲徹豆云於赫先農歆此潔修於篚於爵於饌於羞禮成告徹神惠敢畱餕及終畝丰年是求送神云神無不在於昭於天曰迎曰送於享之筵冕衣在列金石在懸往無不之其佩翩翩望瘞奏泰和之曲云祝帛牲醴先農旣歆不畱不褻瘞之厚深有幽其瘞有赫其臨曰禮之常匪今斯今配享樂章初獻云厥初民生粒食其天開物惟智邃古奚傳思文后稷農官之先侑神作主初獻惟蠲亞獻云后稷配天興於有邰誕降嘉種有栽有培俶載南畝祇事三推侑神再獻歆我尊罍終獻云嘉徳之薦民和歲丰帝命率育報本之供陳常時夏其徳其功齊明有格惟獻之終其耕籍儀祀先農畢太常卿奏請詣耕籍位皇帝至位南向立公侯以下及應從耕者各就耕位戶部尙書北面進耒太常卿導引皇帝秉耒三推戶部尙書跪受耒太常卿奏請復位南面坐三公五推尙書九卿九推各退就位太常卿奏禮畢太常導引皇帝還大次應天府尹及上元江寧兩縣令率庶人終畝是日宴勞百官耆宿於壇所

○甲申禮部尙書崔亮奏按禮運曰禮行於郊則百神受職沈括援唐制云凡有事上帝則百神皆預遣使祭告惟太廟則皇帝親行祭告今擬圜丘方丘大祀前期上親告太廟仍遣使預告百神如祀圜丘則曰某年月日皇帝有事於圜丘咨爾百神以相祀事方丘亦如之仍增天下神祇壇於圜丘之東方丘之西其神主皆題曰天下神祇詔從之

○上謂禮部尙書崔亮曰先賢有言見其生不忍見其死聞其聲不忍食其肉此人情之常今祭祀省牲於神壇甚邇揆之人心殊爲未安於是亮奏考古省牲之儀遠神壇二百步上喜曰必如是而後可也亮復奏大祀之牲上宜躬省若中祀小祀請依舊典令太常卿禮部官省牲上曰朕旣齊戒以事神於省牲朕豈憚勞耶於是凡親祀上皆躬省牲

○大將軍徐達等師自霍州至平陽右丞薛顯自桃花寨以兵來會並以降將知院杜旺等一十一人見於軍門達令指揮王某統元帥章存道兵守平陽圖取狹西

○乙酉淸明享太廟

○上手敕諭中書省臣曰中書法度之本百司之所稟承凡朝廷命令政教皆由斯出事有不然當直言攺正苟阿意曲從言旣出矣追悔何及書云股肱惟人良臣惟聖自今事有未當卿等卽以來言求歸至當毋從苟順而已

○丙戌革各府照磨檢校

○庚寅上謂廷臣曰累黍可以成寸積善可以成徳故小善可以成大善小惡必至成大惡又曰積善如積土久而不已則可以成山積惡如防川微而不塞必至於滔天卿等皆時之俊又與朕康濟天下𨿽有小善朕必錄之若有不善勿吝速攺人能攺過遷善如鏡之去垢光輝日增不然則終身蒙蔽罪惡日積災咎斯至矣可不戒哉

○辛卯大將軍徐達師自平陽次河中遣指揮張良造浮橋選士馬從副將軍常遇春馮宗異先渡河趨狹西

○壬辰以翰林直學士詹同爲侍讀學士秦裕伯爲待制袁渙睢稼爲翰林應奉裕伯大名人從父仕元都就學冑監登第累官至福建行省郎中會世亂棄官寓揚州復避地松江之上海以養母時張士誠據姑蘇遣人招之拒不納吳元年上命中書檄下松江起之裕伯對使者曰裕伯受元爵祿二十餘年背之是不忠也母喪未終忘哀而出是不孝也不孝不忠之人何益於人國乃上書於中書固辭洪武元年省臣復檄起之裕伯稱疾不起上乃手書諭之曰海濱之民好鬥裕伯智謀之士而居此地苟堅守不起恐有後悔裕伯拜書遂入朝裕伯博辯善爲辭說上欲命以官屢以故辭至是以爲待制

○上與侍臣論待大臣之禮劉基言於上曰古者公卿有罪盤水加劍詣請室自裁未嘗鄙辱之存待大臣之禮也時侍讀學士詹同侍坐因取大戴禮及賈誼﹤鋶﹣釒﹥以進且曰古者刑不上大夫所以勵廉恥而君臣之恩義兩盡也上深然之

○並泌陽縣於唐州穰縣於鄧州

○置涉縣隸眞定府

○攺建昌衛爲守禦千戶所

○上謂翰林侍讀學士詹同曰以仁義定天下𨿽遲而長久以詐力取天下𨿽易而速亡監於周秦可見矣故周之仁厚可以爲法秦之暴虐可以爲戒若漢唐宋之政治亦互有得失但當取其所長而捨其所短若槪曰漢唐宋而不審擇於是非取捨則得失混淆矣

○立驍騎前衛親軍指揮使司

○置萊州衛

○夜有流星大如杯靑白色起自騎官西南行至遊气中沒○甲午上諭羣臣曰昔元時不重名爵或以私愛輙授以官職名𨿽易得實無益於事徒擁虛名而已朕今命官必因其才官之所治必盡其事所以然者天祿不可虛費也又嘗思昔在民間時見州縣官吏多不卹民往往貪財好色飲酒廢事凡民疾善視之漠然心實怒之故今嚴法禁但遇官吏貪污蠹害吾民者罪之不恕卿等當體朕言若守己廉而奉法公猶人行坦途從容自適苟貪賄罹法猶行荊棘中寸步不可移縱得出體無完膚矣可不戒哉

四十五﹑太祖髙皇帝實錄卷之四十

洪武二年三月乙未朔上與儒臣論易至天地養萬物聖人養賢以及萬民上曰人主職在養民但能養賢與之共治則民皆得所養然知人最難若所養果賢而使之治民則國無虛祿民獲實惠苟所養非賢反厲其民何補於國哉故人主養賢非難知賢爲難

○大將軍徐達自蒲州率師渡河明日次蒲城之車渡店七稜等寨守兵俱遁去達命指揮朱明等以兵守之元鄜城守將副樞施成來降納其所受宣印遂以兵守鄜城仍令成同守

○丙申上以旱災相仍因念微時艱苦乃減膳省愆祭告皇考仁祖淳皇帝皇妣淳皇后曰惟祖宗積徳百靈佑助戡定禍亂上帝命爲天下生民主任以司牧使厚民生惟恐弗勝日懷憂懼伏見去年四方旱災民命顚危今春風雨不時丰荒未卜因念微時皇考皇妣凶年艱食取艸之可茹者雜米以炊艱難困苦何敢忘之今富有四海而遭時若此咎實在兒生民何辜因具艸蔬糲飯與妻妾共食旬日以同民艱以答天譴敢告知之

○命京衛將士練習武藝是時諸將率師平中原入關狹而將士之畱京師者多安逸上諭之曰凡事必預備然後有濟先時浚流臨旱免憂已涸而汲沃焦弗及汝等當閒暇之日宜練習武藝不可謂無事便可宴安也夫溺於宴安者必至於危亡安而慮危者乃可以常安又曰成功非易保祿尢難今國家之用人正如用車苟有齟齬不行卽移載他車矣汝等其戒之諸將皆頓首謝

○丁酉遣中書參政蔡哲祀三皇以勾芒祝融力牧風後配享勾芒祝融居右風後力牧居左儀同釋奠三皇位用籩豆各八簠簋各二登鉶各一爵三犧尊象尊山罍各一幣一白色祝一共用牛羊豕各一其配位用籩豆各四簠簋各一鉶一爵三象尊犧尊各一幣一白色祝一共用羊豕各一其樂用登歌其祝文伏羲曰惟皇始畫八卦教民書契繼天立極肇開道統謹以制幣牲齊粢盛庶品式陳明薦以勾芒氏配神農曰惟皇始作耒耜烝民粒食百艸是嘗功濟萬世謹以制幣牲齊粢盛庶品式陳明薦以祝融氏配黃帝曰惟皇通變神化垂衣而治制作寖備以濟萬民謹以制幣牲齊粢盛庶品式陳明薦以風后氏力牧氏配勾芒曰爰以季春有事於太昊伏羲氏惟神盛徳在木發生之始功被萬物本於至仁謹以制幣牲齊粢盛庶品式陳明薦祝融曰惟神火徳司夏長養庶物功在上古惠及無窮風後曰惟神貫通天時孤虛闡奧作輔軒轅徳業名世力牧曰惟神兵法奇祕有光有烈土徳增崇功垂萬世餘詞如勾芒

○上以春久不雨告祭風雲雷雨嶽鎭海瀆山川城隍旗纛諸神中設風雲雷雨五嶽五鎭四海四瀆凡五壇東設鐘山兩淮江西兩廣海南海北山東燕南燕薊山川旗纛等神凡七壇西則江東兩浙福建湖廣荊襄河南河北河東華州京都城隍凡六壇共一十八壇中五壇奠帛初獻上親行禮兩廡命官分獻每壇牲用犢羊豕各一幣則太歲風雲雷雨用白餘各隨其方色籩豆簠簋視社稷登一實以太羹鉶二實以和羹其儀同常祭祝文曰朕代前王統世治教民生當去歲紀年建號之初首值天下災旱中原人民苦殃尢甚今年自孟春得雨之後中春再沾微雨至今又無𨿽未妨農務之急而气候終未調順伏念去歲因旱民多顚危今又缺雨民生何賴實切憂惶夙夜靜思惟天地好生必不使下民至於失所然神無人何以享人無神何以祀朕不敢煩瀆天地惟眾神主司下土民物參贊天地化機願神以民庶之疾苦哀聞於上天厚地乞賜風雨以時以成歲丰養育民物各遂其生朕敢不知報尙享

○戊戌上諭指揮同知袁義曰爾所統軍士多山東健兒勇而好鬥若加訓練悉是精兵然當推恩意以懷之嚴號令以一之庶幾臨敵之際得其死力今新升武職者多不知訓練之法不思今日富貴皆自戰功得之且智超百人爲百人之長智超千人爲千人之長智超萬人爲萬人之長昔平章兪通海與陳氏戰鄱陽湖陳氏以巨艦壓通海舟勢危急其所統軍士皆奮勇力以首抵艦鐵帽盡壞而後得脫非通海訓練有素恩威兼濟安能得其死力若此爾等其效之愼無怠惰廢事

○翰林學士朱升等奉敕撰齋戒文曰凡祭祀必先齋戒而後可以感動神明戒者禁止其外齋者整齊其內沐浴更衣出宿外舍不飲酒不茹葷不問疾不弔喪不聽樂不理刑名此則戒也專一其心嚴畏謹愼不思他事苟有所思卽思所祭之神如在其上如在其左右精白一誠無須臾間此則齋也大祀齋戒七日前四日爲戒後三日爲齋中祀齋戒五日前三日爲戒後二日爲齋旣進覽上曰凡祭祀天地社稷宗廟山川等神是爲天下生靈祈福宜下令百官一體齋戒若自有所禱於天地百神不關於民者恐百官齋戒不致專精則不下令又謂省臣曰朕每祭享天地百神惟伸吾感戴之意祈禱福祉以佑生民未嘗敢自徼惠也且齋戒所以致誠誠之至與不至神之格與不格皆系於此故朕每致齋不敢有一毫懈怠今定齋戒之期大祀以七日中祀以五日不無太久大抵人心久則易怠怠心一萌反爲不敬可止於臨祭齋戒三日務致精專庶幾可以感格神明矣命太常著爲令

○己亥大將軍徐達師次櫟陽縣之康橋遣武徳衛參隨喬巨川守同州雄武衛參隨孫徳等守滄頭及櫟陽遂趨鹿臺以取奉元

○庚子攺福淸州爲縣

○置廉州百戶所調雷州衛百戶歐陽永昌領兵守之

○翰林學士朱升以年老乞致仕詔許之升字允升徽之休寧人師同郡陳櫟博洽羣書隱居石門王師下徽州卽被召見數承顧問及上卽位授今官至是以老致仕歸石門後終於家所著有易詩書周官儀禮禮記四書孝經小學旁注注解及書傳補正輯注傳於世

○上諭諸將校曰自古帝王居安慮危處治思亂今天下初定豈可遽以爲安而忘警戒朕觀爾等智慮多不及此惟知享富貴取娛樂於所統軍士懵然不知簡練倘一旦有警將安用之朕昔下金華時館於廉訪司有給掃除老兵數人能言元時點兵事使者問其主將曰爾兵有乎曰有使者曰何在主將舉所佩系囊出片紙指其名曰盡在此矣其怠弛如此及天下亂無兵可用乃集農夫驅市民爲兵至不能彎弓發一矢駢首就戮妻子爲俘國之亡者實此輩亡之也汝等可不戒哉

○大將軍徐達師至鹿臺遂入奉元路初元行省平章李思齊據鳳翔副將許國英穆薛飛等守關中張思道與孔興脫列伯金牌張龍濟民李景春等駐鹿臺以衛奉元及聞大兵入關思道等先三日由野魚口遁去達至遣都督僉事郭子興將輕騎直搗奉元而自率大軍繼進渡涇渭至三陵坡父老千餘迎降達遂按兵令左丞周凱入城撫諭明日達整師入攺奉元路爲西安府以夏徳潤署府事常達署經歷達師之至鹿臺也元狹西行省平章哈麻圖棄奉元走盩厔爲民兵所殺平章歪頭西臺治書侍禦史王武遁去復降斬之西臺禦史桑哥失裏守關家洞達遣兵攻之勢窮促不屈與妻子俱投崖死左丞拜泰古逃入終南山郎中王可仰藥死檢校阿失不花自經死三元縣尹朱春謂其妻曰吾當以死報國妻曰卿能盡忠妾豈不能盡節亦俱投崖死時關中旣附民饑上聞之命戶賜米一石繼又命赴孟津倉戶給米二石民大悅

○辛丑上與翰林待制秦裕伯等論學術上曰爲學之道志不可滿量不可狹意不可矜志滿則盈量狹則驕意矜則小盈則損驕則惰小則卑陋故聖人之學以天爲準賢人之學以聖爲則苟局於小而拘於凡近則亦豈能充廣其學哉裕伯對曰誠如聖言

○壬寅參政陸聚攻承天寨克之獲其頭目人等二百七十戶男女千餘口

○夜太陰犯鬼宿

○癸卯副將軍常遇春馮宗異等率師發狹西進取鳳翔

○丙午上謂翰林侍讀學士詹同待制秦裕伯等曰往者四方鼎沸生民之禍極矣天道厭亂人心思治故作難者皆底滅亡今疆宇𨿽定然中原不勝凋獘東南𨿽已蘇息而錢榖力役又皆仰之果何時可以休息也同對曰陛下撫念創殘憂勞於心誠天下蒼生之福也上曰苦寒者思溫執熱者思濯今民之思治甚於寒之思溫熱之思涼正當有以濟之

○大將軍徐達遣武徳衛鎭撫張野守鄠縣

○副將軍常遇春等師至鳳翔李思齊懼率所部十餘萬西奔臨洮遇春勒兵入城獲其部將薛平章等

○戊申上謂翰林侍讀學士詹同曰古人爲文章或以明道徳或以通當世之務如典謨之言皆明白易知無深怪險僻之語至如諸葛孔明出師表亦何嘗雕刻爲文而誠意溢出至今使人誦之自然忠義感激近世文士不究道徳之本不達當世之務立辭𨿽艱深而意實淺近卽使過於相如楊雄何裨實用自今翰林爲文但取通道理明世務者無事浮藻

○己酉以封州之封川開建二縣隸徳慶府陽山縣隸連州尋並封州於新州桂陽州於連州

○都督同知康茂才遣百戶周海送故元來降平章周元圭及賽因帖木兒於大將軍營賽因帖木兒王保保部將知院八丹弟也

○辛亥大將軍徐達令各衛軍士造咸陽橋以都督耿炳文守狹西遂發狹西趨鳳翔承制遣平章楊璟率左丞周凱及張參政等還師徵唐州初兵下唐州以指揮朱某守之後唐州兵亂殺朱指揮蘇家寨賊將老馬劉及南陽郡縣皆相應而起事聞上遣人命達璟等討之

○癸丑置北平廣西二行省以山東參政盛原輔爲北平參政中書參政劉惟敬爲廣西參政廣西州縣先隸湖廣及北平之眞定等府州縣隸山東河南者皆復其舊凡北平所轄府八州三十七縣百三十六長蘆鹽運司一

○攺英徳州爲縣隸韶州府

○甲寅擢禦史臺經歷劉希魯爲刑部尙書

○參政傅友徳兵克鳳州以指揮張龍守之

○乙卯以王居仁爲侍禦史

○大將軍徐達至鳳翔以指揮吳宏署知府事尋以鎭撫黃源署同知代宏仍遣指揮餘思明將兵守禦

○戊午詔增築國子學捨初卽應天府學爲國子學至是上以規制未廣謂中書省臣曰大學育賢之地所以興禮樂明教化賢人君子之所自出古之帝王建國君民以此爲重朕承困獘之餘首建太學招來師儒以教育生徒今學者日眾齋捨卑隘不足以居其令工部增益學捨必髙明軒敞俾講習有所遊息有地庶達材成徳者有可望焉

○是月置密雲衛大明太祖聖神文武欽明啟運俊徳成功統天大孝髙皇帝實錄卷之四十

四十六﹑大明太祖髙皇帝實錄卷之四十一

洪武二年夏四月乙丑朔遣內臣送髙麗流寓人還其國以璽書賜其王王顓曰去冬嘗遣使至王國以璽書賜王比因南徙幽燕之民其間有髙麗流寓者百六十餘人朕念其人豈無鄕裏骨肉之思故令有司遣使護送東歸而內使金麗淵適在朕側自言亦髙麗人家有老母久不得見朕念其情就令歸省並護送流寓者還賜王紗羅各六匹至可領也

○丙寅大將軍徐達在鳳翔會諸將議師所向諸將咸以張思道之才不如李思齊慶陽易於臨洮欲先由豳州取慶陽然後從隴西攻臨洮達曰不然思道城險而兵悍未易猝拔臨洮之地西通蕃夷北界河湟我師取之其人足以備戰鬥其土地所產足以供軍儲今以大軍蹙之思齊不西走胡則束手就降矣臨洮旣克則旁郡自下諸將然之達乃畱禦史大夫湯和守營壘輜重令指揮金興旺偕餘思明等守鳳翔遂移師趨隴州上遣使卽軍中命副將軍常遇春率師赴北平先是元將也速以兵寇通州至白河遁去至是有報胡兵復欲入寇故遣使馳報遇春等令率所部兵還北平取迆北餘寇

○丁卯大將軍徐達師度隴州次固關山故元平涼府華亭縣白同僉遣人以馬十匹來獻達遣參隨金國寶往華亭撫諭其軍民以參隨王敬祖權隴州

○戊辰置狹西山西二行省以中書參政汪廣洋爲狹西參政禦史中丞楊憲爲山西參政遷治書侍禦史周禎爲廣東行省參政攺河南分省爲行省

○己巳遣使賜思南宣慰使田仁智金織羅綺錦帛紗帽鞍轡

○命博士孔克仁等授諸子經功臣子弟亦令入學上諭之曰人有精金必求良冶而範之有美玉必求良工而琢之至於子弟有羙質不求明師教之豈愛子弟不如金玉邪蓋師所以模範學者使之成器因其材力各俾造就朕諸子將有天下國家之責功臣子弟將有職任之寄教之之道當以正心爲本心正則萬事皆理矣苟導之不以其正爲眾欲所攻其害不可勝言卿等宜輔以實學毋徒效文士記誦詞章而已

○庚午徵故元回回司天臺官鄭阿里等十一人至京師命給餼廩賜衣服有差

○大將軍徐達師至秦州馬跑泉元守將呂徳張義等遁去獲其部將鎭撫王某遣都督僉事陳徳領兵追呂徳於鹽館獲之以鷹揚衛百戶李徳春權守秦州參隨陳忠署州事

○辛未元海北道廉訪司僉事李文煥乞歸田裏賜文綺帛各四匹米十石錢一萬二千仍給舟送歸淮安

○壬申大將軍徐達檄都督耿炳文指揮金興旺各運軍餉五千石赴鞏昌令合肥衛千戶王宏將兵五百守隴州張﹤矢見﹥魯將兵千人守秦州

○甲戌大將軍徐達師入伏羗取寧遠遣指揮儲秭收捕伏羗山洞以參隨苗成署縣事百戶何勝守寧遠參隨劉彥龍署縣事

○攺南陽府嵩州爲嵩縣隸河南府以廣平府磁州及武安縣隸彰徳府眞定府涉縣隸磁州並濮陽縣於開州白馬縣於滑州俱隸大名府並滏陽縣於磁州攺大名府之浚州彰徳府之林州廣平府之威州俱爲縣又攺無錫州爲無錫縣仍隸常州府割廣東新州之新興陽江陽春三縣隸肇慶府罷連州以所轄陽山連山二縣隸韶州府罷梅循二州以所轄龍川長樂興寧三縣隸惠州府程鄕縣隸潮州府

○乙亥詔中書編祖訓錄定封建諸王國邑及官屬之制

○以工部尙書單安仁爲兵部尙書孫克義爲工部尙書克義故元平章守眞定常遇春下眞定克義降至是擢用之

○以翰林待制秦裕伯知隴州

○上聞元將納哈出擁兵據遼陽爲邊患乃遣使以書與元主曰朕聞自昔有國家者必知天命去畱之機審人事成敗之勢進可以有爲退足以自保此理之必然曩者君之祖宗起自北方奄有中土兵彊事舉華夷咸服及君嗣位之時中外猶安兵甲非不眾人材非不盛一旦多故天下鼎沸處置乖方力莫能禦以致豪傑分爭生民塗炭朕本淮右布衣不忍坐視因人心之所向遂仗義興兵羣雄所據之地悉爲我有君亦知天命所在遜於沙漠朕師非不能盡力窮追以君知時通變於心有所不忍近聞兵擾邊陲民罹﹤釒夅﹥鏑豈君之故將妄爲生事邪抑君失算而使然邪若果不知自省而猶爲此舉則是不能識機度勢恐非君之福也朕今爲君熟計當限地朔漠修徳順天效宋世南渡之後保守其方弗絕其祀毋爲輕動自貽厥禍又以書諭納哈出曰將軍昔自江左辭還不通音問十五年矣近聞戍守遼陽士馬彊盛可謂有志之士甚爲之喜玆因使通元君道經營壘望令人送達所遣內臣至將軍營卽令其還書不多及

○大將軍徐達師至鞏昌元守將平章梁子中侍郎陳子林郎中譚某員外郎鄢某俱出降旣而總帥汪靈眞保平章商暠左丞周添祥達魯花赤張虎都帖木兒萬戶董禔雷淸石榮等亦繼至達皆禮待之遂以都督僉事郭子興守其城送靈眞保等赴京仍遣右副將軍馮宗異將天策羽林驍騎雄武金吾豹韜等衛將士徵臨洮都督副使顧時參政戴徳各將本部兵徵蘭州

○上因侍臣言及醫者吮癰事曰朕嘗思人子於其親一體而分者也思念之篤精誠之至必相感通朕昔遭兵亂母后之墳爲兵所發朕收遺骸失一指骨於墳近地徧求不可得忽得一骨然未敢必其是聞世有以指血驗之者遂嚙指滴血其上果透入其中及以他骨驗之則血不入乃知親之气血相感如是與他人自不同也故古有母搤臂噬指而子卽心痛理有之矣今人父子兄弟一遇利害或悖不不相顧者獨何心哉

○丙子詔免秦隴等處新附郡縣夏秋稅糧

○大將軍徐達遣鳳翔秀才張孝徳招諭平涼

○丁丑右副將軍馮宗異師至臨洮李思齊降宗異遣人送之大將軍營初思齊之在鳳翔也上以書諭之曰前者遣使通問至今未還豈所使非人忤足下而畱之歟抑元使適至足下不能隱而殺之歟若然亦事勢之常大丈夫當磊磊落落豈以小嫌介意哉夫堅甲利兵深溝髙壘必欲極力抗我軍不知竟欲何爲昔足下在秦中人以兵眾地險而從之𨿽有張思道專尙詐力孔興等自爲保守擴廓帖木兒以兵出沒其間然皆非勍敵足下當時不能圖秦自王已失此機今中原全爲我有向與足下相爲犄角者皆披靡竄伏足下以孤軍相持徒傷物命終無所益厚徳者豈爲是哉朕知足下不守鳳翔則必深入沙漠以圖後舉足下初入其地胡或面從然非我族類其心必異據其地不足以爲資失其勢適足以自殞使兵威常彊尙云可也倘中原相從之眾以胡地荒涼或不樂居其心叵測一旦變生肘腋孑然孤弱妻孥不能相保矣且足下本汝南之英祖宗墳墓所在深思遠慮獨不及此乎誠能以信相許去夷就華當以漢待竇融之禮相報否則非朕所知也思齊見書有降意其餋子趙琦者與其麾下紿之與西入土蕃思齊信之遂俱奔臨洮琦等私竊寶貨婦女避匿山谷間思齊遂窮蹙至是宗異師至遂舉臨洮降琦等亦相繼來歸宗異遣宣使張本中報捷京師大將軍徐達遣指揮韋正及趙琦司馬來興朵兒只吉等守之琦狄道人一名脫脫帖木兒時呼爲趙脫兒世爲元土官云

○都督副使顧時等兵克蘭州以指揮韓溫守之

○己卯大將軍徐達師入安定州以降將陳宗聚李克讓署州事調靑州右衛官軍守之

○右丞薛顯將虎賁驃騎羽林等衛將士攻馬鞍山西蕃人寨獲其牛馬而還

○癸未大將軍徐達師至會州以參隨黎宗文署州事指揮陳壽周用等守之時部將有欲括所下州縣羊馬以供軍用者達謂之曰西北之民素以畜牧馬爲生今奉命弔伐本以安民若盡括其所資彼將何以爲生不許

○甲申臨洮捷奏至上覽奏畢卽遣使往諭大將軍徐達曰將軍提師西徵所至克捷今李思齊又納降矣但未知慶陽寧夏攻取如何張思道兄弟多譎詐若其來降宜審處之勿墮其計也軍中之事尢宜愼之

○命立臨洮衛

○乙酉大將軍徐達師至靖寧州故元知院杜伯卜哈遁去達遣指揮潘某將兵追之不及獲其人馬還報乃遣人招之復遣兵徇下隆徳縣明日師度六盤山至開城諜報故元豫王駐西安州遂令平章兪通源立柵守開城移兵趨西安次於海那都遣右丞薛顯將精兵五千人襲豫王豫王遁去獲其人口頭目及車輛而還

○戊子升太倉衛指揮僉事翁徳爲指揮副使先是倭寇出沒海島中數侵掠蘇州崇明殺傷居民奪財貨沿海之地皆患之徳時守太倉率官軍出海捕之遂敗其眾獲倭寇九十二人得其兵器海艘奏至詔以徳有功故升之其官校千二百四十七人賞綺帛五千匹銀二千五百六十九兩戰溺死者加賜錢布米仍命徳領兵往捕未盡倭寇遣使祭東海神曰予受命上穹爲中國主惟圖乂民罔敢怠逸蠢彼倭夷屢肆寇劫濱海郡縣多被其殃今命將統帥舟師揚帆海島乘機徵剿以靖邊氓特備牲醴用告神知

○庚寅大將軍徐達以所獲元豫王人口及頭目和林童等車二百輛送開城州以西安州所獲男女七千餘口送北京安置

○癸巳淮安寧國鎭江揚州臺州府並澤州各獻瑞麥凡十二本羣臣皆賀上曰朕爲民生惟思修徳致和以契天地之心使三光平寒暑時五穀熟人民育爲國家之瑞蓋國家之瑞不以物爲瑞也昔堯舜之世不見祥瑞曾何損於聖徳漢武帝獲一角獸產九莖芝當時皆以爲瑞乃不能謙抑自損撫輯民庶以安區宇好功生事卒使國內空虛民力困竭後𨿽追悔已無及矣其後神爵甘露之侈致山崩地震而漢徳於是乎衰由此觀之嘉祥無徵而災異有驗可不戒哉

○均房山寨符谷明等七十人來降詔令往溫州明州守禦

○攺建昌衛爲建昌守禦千戶所大明太祖聖神文武欽明啟運俊徳成功統天大孝髙皇帝實錄卷之四十一

四十七﹑大明太祖髙皇帝實錄卷之四十二

洪武二年五月甲午朔日有食之

○更英陵曰皇陵立皇陵衛以守之

○遣使持詔諭吐蕃詔曰昔我帝王之治中國以至徳要道民用和睦推及四夷莫不安靖向者胡人竊據華夏百有餘年冠履倒置凡百有心孰不興憤比歲以來胡君失政四方云擾羣雄分爭生靈塗炭朕乃命將率師悉平海內臣民推戴爲天下主國號大明建元洪武式我前王之道用康黎庶惟爾吐蕃邦居西土今中國一統恐尙未聞故玆詔示使者至吐蕃吐蕃未卽歸命尋復遣狹西行省員外郎許允徳往招諭之

○大將軍徐達師還至紅城右丞薛顯自明沙州以所獲王保保部將毛祥及知院尹鐸李遵正郭英左丞董信任弘等並馬二千餘匹至達師

○丁酉大將軍徐達師出蕭關遂下平涼父老相率持羊酒來迎遣指揮儲秭往隆徳靖寧會指揮吳汧陳壽收未附山寨又遣叚答剌罕參政麻毅等招諭華亭等處指揮朱明克延安遂以明守之

○戊戌端午享太廟

○辛丑張良臣以慶陽降初張思道在慶陽聞王師克臨洮懼而走寧夏而使其弟良臣與平章姚暉守慶陽思道至寧夏與金牌張等俱爲擴廓帖木兒所執大將軍徐達旣下平涼卽謀取慶陽令禦史大夫湯和遣軍往徑州別遣指揮張煥將騎兵偵邏慶陽會和部將謝三遣人招良臣以其兄被執遂以城降良臣驍勇善戰軍中呼爲小平章

○造小玉璽一其文曰奉天執中

○壬寅都督僉事陳徳率兵攻裏店買的哥卽保寨取之

○癸卯夏至祭皇地祗於方丘正壇第一成設皇地祇位正中南向玉用黃琮幣用黃色第二成設五嶽位在東四海位次之五鎭位在西四瀆位次之位用純犢一五嶽五鎭帛各五四海四瀆帛各四各隨其方色散齋之日皇帝備法駕至天下神祗壇祭告其正祭儀物禮樂並與圜丘同但攺望燎爲望瘞其望瘞儀與社稷同祝辭曰臣荷眷佑戡定區宇爲億兆主今當夏至萬物咸亨敬以玉帛犧齊粢盛庶品備玆禋瘞用伸昭告其樂章迎神曲曰坤徳博厚物資以生承天時行光大且寧穆穆皇祗功化順成來禦方丘嚴恭奉迎奠玉帛云地有四維大琮以方土有正色制幣以黃敬存於中是薦是將奠之幾筵臨鑑洋洋進俎云奉將純牡其牡童犢烹飪旣嚴俎豆惟肅升壇昭薦神光下燭眷佑邦家報效惟篤初獻云午爲盛陽陰徳初萌天地相遇品物光榮吉日令辰明祀攸行進以醇醴展其潔淸亞獻云至廣無邊道全持載山嶽所憑海瀆咸賴民資水土旣安且泰酌酒揭虔功徳惟大終獻云庸眇之資有此疆宇匪臣所能仰承佑助恩崇父母臣歡鼓舞八音宣揚疊侑明醑徹豆云牲牷在俎籩豆有實臨之肸蚃匪惟飲食登歌乃徹薦獻爰畢執事奉承一其嚴栗送神云神化無方妙用難量其功顯融其祀悠長飈輪云旋龍控鸞翔拜送稽首瞻禮餘光望瘞云牲醴制幣餕饌惟馨瘞之於坎以達坤靈奉神於陰典禮是程企而望之厚壤寬平禮成駕還率百官詣太廟以牲齊告祭還禦奉天殿百官行慶成禮旣畢上禦便殿謂侍臣曰上天之命朕不敢知古人有言天命不易又曰天命無常以難保無常之天命付驕縱淫佚之庸主豈有不敗朕嘗披覽載籍見前代帝王當祭祀時誠敬或有未至必致非常妖孽天命亦隨而攺每念至此中心惕然

○大將軍徐達率師發平涼明日至涇州

○乙巳上幸鐘山歸由獨龍岡步至淳化門始騎而入謂侍臣曰朕久不歷農畝適見田者冒暑而耘甚苦因閔其勞徒步不覺至此農爲國本百需皆其所出彼辛勤若是爲之司牧者亦嘗閔念之乎且均爲人耳身處富貴而不知貧賤之艱難古人常以爲戒夫衣帛當思織女之勤食粟當念耕夫之苦朕爲此故不覺惻然於心也

○丙午以戰襖十一萬給賜北平山西狹西戍守軍士上召孔克仁等賜坐因曰昨到鐘山令侍禦僕從先往中有一小僮亦前趨記其姓名今日召至以示諸子曰此小僮與爾等年相若已能奔走服役爾曹不可恃年幼怠惰不學當朝夕勤勵可也朕之意惟恐其居富貴耽逸樂耳克仁對曰升下此言卽無逸之戒也

○戊申張良臣復據慶陽叛初良臣之降也遣其參政花某詣大將軍徐達獻軍民數目尋又遣其知院李克已葛八來獻馬數達遣右丞薛顯將騎兵五千人步卒六千人同克已等赴慶陽比至良臣出迎蒲伏道左徉爲卑下以示歸順逮暮卽以兵劫營我軍不意其叛爲所衝潰指揮張煥被執顯被傷走還達謂諸將曰上明見萬里外今日之事果如前日所諭然良臣之叛秪取滅亡耳當與諸公戮力翦之

○癸丑置福建行省以福汀漳泉建寧卲武興化延平八府隸之命中書省參政蔡哲爲參政上諭之曰君子立身行已莫先於辧義利夫義者保身之本利者敗名之源常人則惟利是趨而不知有義君子則惟義是守而竟亡乎利此所以異於常人者也福建地瀕大海民物富庶番舶往來私交者眾往時官吏多爲利訹陷於罪戾今命卿往必堅所守毋蹈其過哲對曰臣以菲薄叨承恩命敢不盡公以報上曰公卽無私義之謂也私卽亡公利之謂也要公之一字亦未易言此心如止水明鏡無分毫私意累之然後揆事度物廓然無滯若使胸中微有芥蒂卽不得爲公矣卿宜勉之

○甲寅命江西諸行省並直隸府州造鴛鴦戰襖一萬領

○大將軍徐達遣兵略慶陽先是右副將軍馮宗異參政傅友徳聞張良臣叛率師自臨洮至涇州禦史大夫湯和亦將所部來會至是達恐其黨與相扇爲聲援乃先遣兵抄其出入之路平章兪通源將精騎略其西都督副使顧時略其北參政傅友徳略其東都督僉事陳徳略其南

○乙卯大將軍徐達遣指揮曹崇送李思齊赴京以所獲臨洮銀印一白金五千兩黃金百兩送狹西行省

○丁巳復命各行省造五色文綺戰衣一萬領

○辛酉詔凡時物太常先薦宗廟然後進禦

○禦史中丞章溢卒溢字三益處州龍泉人始生其音如鐘比長就學頴悟絕人性孝友其從子存仁嘗爲寇所獲溢挺身入寇中以計脫之時所在盜起民無寧居溢集鄕人爲兵保捍鄕土龍泉人詿誤於賊者處州路判官出兵欲盡殺之溢說元守將石抹宜孫得不殺宜孫以溢有器識引議軍事從討平慶元等賊有功累授官至浙東元帥府僉事溢皆辭不受曰吾集眾保鄕裏而已豈爲榮名計耶旣而郡日入於亂溢知不可爲乃解其眾退處匡山中自號曰匡山居士及上克處州溢避兵遁入閩中歲庚子有薦之者上乃遣使以束帛徵溢及靑田劉基等溢聞命卽起至建康上與語甚悅擢營田司僉事溢以境內之田蕪不治者分藉之以便差稅溢嘗有疾在告上問中書左司都事張來碩曰章溢疾平否來碩對以溢念母不置思之成疾耳卽日遣歸省仍賜銀綺歲癸卯始置浙東提刑按察司擢溢爲僉事尋命還處州代總制胡深入朝甲辰深出師溫州命溢守處州供饋餉是冬遷湖廣提刑按察司僉事溢以荊襄多廢地建議分兵屯田以控制北方未及施行而胡深兵入閩陷沒處境復驚擾乃升溢爲浙東按察副使往鎭撫之溢辭曰邊境之事臣死不避升擢之命所不敢受上乃命仍爲僉事溢至誅其首叛者數人民乃定丙午靑田人夏靑與福建僞參政範昌大合兵寇慶元龍泉時官軍盡戍浦城城中兵僅足自守溢召舊所部義兵諭之使列柵爲屯以捍賊賊聞不敢犯溢長子存道初以元帥戍浦城及是特命帥所部爲遊擊溢以父子相統爲不宜請罷存道職上不許曰吾方籍爾父子鎭靖疆場顧效他人避嫌疑耶官軍戍浦城者以饋運不繼爲病上命浙東行省右丞李文忠及溢計之文忠欲以處州糧往餉溢以舟車不便而軍中所掠糧頗多請拘入官而均給之軍食以足建寧守將阮徳柔遣使納款眾疑其詐溢曰陳友定據全閩勢必不能容故徳柔圖爲自全計非詐也以其事聞詔許徳柔以原官守本郡命下而徳柔果爲友定所並水軍千戶任惟淵朱仲欽共戍靑田會寇至仲欽以失援敗溢遂斬惟淵遣指揮何世明擊寇敗之其冬參政朱亮祖以兵取溫州溢調世明率師助之溫州平浙東諸郡皆定溢請入朝上不許及浙西平乃遣使召之洎入見嘉獎甚至諭羣臣曰章溢𨿽儒者父子宣力一方其功不在諸將後溢頓首謝不敢當明日召溢問以徵閩諸將何如時禦史大夫湯和由海道進平章政事胡廷瑞自江西入溢對曰二將進討理有必勝然閩中素服平章李文忠威信若令文忠出師並力舉之尢易上然之處州稅自兵興以來加徵頗重民病之溢以白丞相李善長善長言於上詔復其舊浙江行省造海舟需大木檄處州與諸郡均辦溢曰處婺之交限以竣嶺縱有木路何從而出也力言於省臣止之洪武元年正月上卽皇帝位敍溢與劉基之功並拜禦史中丞溢辭不許尋兼太子贊善大夫溢爲政務存大體不屑屑於細故或以爲言溢曰憲臺百司之儀表居其職者皆先餋人以廉恥豈直以摶擊爲能哉存道嘗領鄕兵五千從李文忠入閩閩平省臣欲以存道所領兵由海道北徵溢曰鄕兵本農民始許以徵閩畢則歸農今復調之是失信也省臣不可溢乃言於上請令已入閩者還州裏而籍其舊嘗叛逆之民爲兵俾從北徵如此則一舉而恩威並立矣上喜曰微卿不足以任此事溢受詔遂行比至處而母已沒乞丁憂詔不允乃遣其少子存厚還家治喪鄕兵旣集存道率以北行溢復上﹤鋶﹣釒﹥乞終喪詔仍不允已而章再上辭益力上曰吾知其情不可奪但臺憲缺人耳遂可其請存道舟至昆山先自入京師聽進止上召見諭之曰汝父事朕久功多汝能立功則不參汝父因授處州衛指揮副使戍上黨溢自喪母悲戚甚居常忽忽若不能自存者感疾益深至是卒訃聞上甚悼之親撰文遣官卽其家祭之時年五十六

○綏徳葭州守將孫知院孔榮關二俱詣大將軍徐達降達調指揮章存道朱明等收集各鎭官軍分守之

○是月詔追封皇外祖考爲揚王妣爲揚王夫人皇外舅爲徐王外姑爲徐王夫人並建廟於太廟之東以時奉祀先期祭告太廟然後行禮上安奉揚王神主皇后安奉徐王神主各用牲醴致祭揚王誥曰朕聞古昔帝王之爲治首親九族天下和平此君道之先務萬世不易之理也朕爲億兆生民主非祖宗積徳安能致此自卽位以來已嘗建立太廟四時享祭惟念母后之考妣未伸崇報於心歉然今下禮官議追封皇外祖考陳公爲揚王皇外祖妣王氏爲揚王夫人立廟以奉祀事於戲親之至則思遠報之至則禮崇尙惟幽靈歆玆卹典其祀詞曰外孫皇帝元璋謹以牲醴庶品致祭於外祖考陳公外祖妣王氏曰仰承外家之庇爲億兆生民主未伸崇報每歉於懷今考典禮追封外祖考爲揚王外祖妣爲楊王夫人然自昔帝王之於外族皆行封贈而未有立廟奉祀者惟我外祖考妣繼承無祀元璋以外孫親連骨肉故立廟以奉祀事庶昭報本之誠徐王誥曰蓋聞有天下者旣追尊於祖宗又必及其外戚而顯榮之此國家之典禮也朕肇登大寶爰立皇后念其內助之功推於所生之自其父馬公宿州善族蘊徳於家毓玆懿徳賢是爲天作之配今旣正位中宮以基王化本於積慶理則照然可追封爲徐王夫人誥曰朕惟後徳之賢所以母儀天下蓋由早承母教以至於玆是宜推原所自以光大其親焉皇后母鄭氏早以貞淑作配善良篤生賢女以媲於予則崇報後家禮所當也且母之貴由於女婦之秩從乎夫在古皆然今其取法可追封爲徐王夫人其祝詞曰孝女皇后馬氏謹奉皇帝命以牲醴庶品致祭於先考馬公先妣鄭氏仰荷考妣鞠育厚恩正位中宮報本之誠常切於心今皇帝追封考爲徐王妣爲徐王夫人前代女爲皇后者追崇父母於禮有之而未有立廟以奉祀者皇帝念考妣無嗣繼承故立廟以奉祀事用昭親親之道揚王姓陳氏世爲揚州人宋季從大將軍張世傑扈從祥興帝駐南元至元己卯春世傑與元軍戰師敗多溺死王所乘舟亦爲風破幸及岸與同伍累石支釜煮食旣而食盡同伍者聞髑髏山有死馬欲往割烹之王未及行疲極而睡夢一白衣人謂王曰汝愼勿食馬肉今夜有舟來載汝也王寤未之信俄又睡夢如初時夜將半夢中仿佛聞櫓聲有衣紫者以杖觸王之胯曰舟至矣柰何不起王驚窹身忽在舟上見舊所事統領官時統領已降於元將元將畏舟重凡有來附舟重輙擲棄水中統領憐王亟藏之艎版下日取乾餱及漿從版隙潛投飼之居數日元將知之欲取擲諸海忽颶風吹舟盤旋如轉輪元將大恐統領紿告元將王有異術白而出之王仰天叩齒俄而風濤恬息元將喜飲食王復厚贈之遂得還揚州久之遷居於盱眙津裏鎭王無子有二女長適季氏次淳皇后王以季氏子爲後年九十九而終葬盱眙至是追封焉徐王姓馬氏宿州閔子鄕新丰里人性剛直愛人喜施賙人之急如將不及見人爲不義輙開曉訓之鄕裏稱爲長者元末王避仇徙家定遠及江淮兵起謀還宿州以女托於定遠郭子興俾育爲己女未幾卒葬宿州閔子鄕後子興稱元帥收鄕民爲兵據濠州見上而異之因以所托女歸上是爲孝慈皇后至是追封焉大明太祖聖神文武欽明啟運俊徳成功統天大孝髙皇帝實錄卷之四十二

四十八﹑太祖髙皇帝實錄卷之四十三

洪武二年六月癸亥朔

○甲子賜國子生夏衣

○置天平千戶所時隘丁寨土酋覃順歸降遂置千戶所以順爲千戶

○置平陽衛

○寧州父老詣大將軍徐達降達遣指揮吳宏往撫諭之並招徠邠州等處

○乙丑以元分省參政崔文耀署平灤府事文耀先守平灤以其州縣來降故有是命

○丙寅功臣廟成命論次諸功臣之功以徐達爲首次常遇春次李文忠次鄧愈次湯和次沐英次胡大海次馮國用次趙徳勝次耿再成次華髙次丁徳興次兪通海次張徳勝次吳良次吳禎次曹良臣次康茂才次吳復次茅成次孫興祖凡二十有一人於是命死者塑其像於廟祀之仍虛生者之位初參政胡大海等歿上念其功已命塑其像於卞壼蔣子文之廟以祀至是復塑像於新廟

○丁卯上諭國子學官曰治天下以人材爲本人材以教導爲先今太學之教本之徳行文以六藝者遵古制也人材之興將有其效夫山木之所生川水之所聚太學人材所出欲木之常茂者必培其根欲水之長流者必浚其源欲人材之成效必餋其徳性苟無作餋之功而欲成其材譬猶壅百川而欲水流折方長而求大木其可得哉

○思州土官田弘正遣萬戶張思溫貢馬及方物弘正仁厚子也是時仁厚卒弘正來告哀且請襲職詔俟其服闋然後授之賜思溫綺帛鈔錠

○戊辰大將軍徐達調鳳翔守禦指揮餘思明守平涼

○庚午遣使祭蘭山壓死軍士先是大軍西徵道過蘭山下適山暴崩軍士多壓死者上聞而哀之故遣使諭祭仍命卹其家

○上召國子生問曰爾等讀書之餘習騎射否對曰皆習曰習熟否對曰未乃諭之曰古之學者文足以經邦武足以戡亂故能出入將相安定社稷今天下承平爾等𨿽專務文學亦豈可忘武事詩曰文武吉甫萬邦爲憲惟其有文武之才則萬邦以之爲法矣爾等宜勉之

○上讀叔孫通傳至魯兩生不肯行因謂侍臣曰叔孫通𨿽云竊禮之糠秕然創制禮儀於煨燼之餘以成一代之制亦可謂難矣如兩生之言不無迂耶若禮樂必待百年而後可興當時朝廷之禮廢矣朕聞先王之禮因時制宜孔子亦曰期月三年必世蓋亦因時制宜之謂若謂必待百年則誠迂矣

○甲戌大將軍徐達遣指揮陳壽將兵守原州黃旺守涇州涇州邏卒獲慶陽小元帥諜者張五十九斬之達遂自涇州率諸軍趨慶陽己卯駐於東原令右副將軍馮宗異禦史大夫湯和都督副使顧時參政戴徳以兵四面圍其城張良臣開城西門出汲恣人馬馳騁城下達怒督宗異進營逼其西門遣寧國衛將士守其小東門明日張良臣以兵出戰於東門都督副使顧時擊敗之獲其禆將九人斬之

○己卯常遇春等克開平初上命遇春自鳳翔赴北平徵迆北餘寇以平章李文忠輔之遇春文忠率步卒八萬騎士一萬自北平往取開平道三河經鹿兒嶺過惠州敗故元將江文淸兵於錦川得士馬以千計次全寧故元丞相也速復以兵迎戰又敗之也速遁去進攻大興州文忠謂遇春曰元兵必走乃分兵千餘爲八屯伏其歸路虜果夜遁遇伏大破之擒其丞相脫火赤遂率兵道新開嶺進攻開平元主先已北奔追北數百里俘其宗王慶生及平章鼎住等斬之凡得將士萬人車萬輛馬三千疋牛五萬頭薊北悉平

○辛巳大將軍徐達督兵攻慶陽四門城上矢下如雨達兵不爲之動旣而別將李徳明邏環州獲張良臣諜者竹笴斬之以徇城笴張思道理問也王保保自寧夏遣其來慶陽覘伺王師慶陽旣受圍張良臣復遣還寧夏求援故獲斬之仍以參隨王敬祖將兵守彭原

○壬午安南國王陳日煃遣其少中大夫同時敏正大夫叚悌黎安世等來朝貢方物因請封爵詔遣翰林侍讀學士張以寧典簿牛諒往使其國封日煃爲安南國王賜以駝紐塗金銀印詔曰咨爾安南國王陳日煃惟乃祖父昔守境於南陲傳之子孫常稱藩於中國克恭臣職以永世封朕荷天地之靈肅淸華夏頃馳書而往報冀率土以咸寧卿能奉表稱臣專使來賀法爾前人之訓以安遐壤之民眷玆勤意深可嘉尙是用遣使賫印仍封爾爲安南王於戲視廣同仁思效哲王之盛典爵超五等俾承奕葉之遺芳益茂令猷永爲藩輔賜日煃大統歷一本織金文綺紗羅四十匹賜同時敏叚悌黎安世阮法四人文綺綫羅各一匹紗二匹其副阮勛及從二十三人賜有差以寧等以十月至安南界而日煃以夏五月先卒其侄日熞嗣立遣其臣阮汝亮來迎請詔印以寧等不從日熞乃復遣杜舜欽等請命於朝以寧駐安南俟命

○張良臣自西門出兵挑戰寧國衛兵與戰少卻良臣復以兵薄興武衛營指揮張四堅壁不動右副將軍馮宗異以兵擊之良臣走還達復以都督僉事陳徳守其西門

○癸未革中書省照磨檢校所斷事官

○乙酉參政傅友徳移兵會慶陽城下

○丙戌右副將軍馮宗異營卒夜獲王保保諜者四人斬之

○丁亥造太廟金器成每廟壼一盂一臺盞二爵二椀四肉楪十菜楪十槖四匙二筯二茶壼二茶鐘二香鑪一香盒一花瓶二燭臺二計金八千八百八十餘兩先是上欲造宗廟金器因諭禮官曰禮緣人情因時宜不必泥於古近世祭祀皆用古籩豆之屬宋太祖曰吾先人亦不識此孔子曰事死如事生事亡如事存其言可法今制宗廟祭器只依常時所用者於是造酒壼盂盞之屬皆擬平時之所用又置楎椸枕簟篋笥帷幔之屬皆象其平生焉

○戊子以廣西海南海北府州隸廣東省

○遷滄州治於長蘆

○以宋濂爲翰林學士王禕爲待制

○故元左丞陳灣等以眾攻鳳州指揮張龍擊破之斬灣及李院判等數十人

○庚寅慶陽大雨雹山水泛溢張良臣縱兵出城爭汲龍驤衛兵擊之戰至二鼓敵大敗

○李徳明自環州送故元來降平章申成參政馮貴等十八人至大將軍營

○壬辰追封故海寧衛指揮同知嚴徳爲天水郡公初王師下臺州徳力戰而死至是上追念之乃命中書加贈封誥曰折衝禦侮實資壯毅之才崇徳報功宜重褒封之典故海寧衛指揮同知嚴徳昔當舉義早已歸誠性資懷百煉之剛膽略有兼人之勇及定建業每列前鋒野戰則銳莫敢當城守則堅不可犯恢宏疆宇勤歷歲年登中翼之帥垣進外營之亞使旣殄禦溪之寇旋靖海寧之區乃從總戎肆徵東浙新昌決勝天臺合圍奮身士卒之先致命矢石之下敵𨿽殲滅爾竟殞亡追念英風曷勝軫悼宜頒卹典用賁幽扁可贈驃騎上將軍大都督府副使上護軍追封天水郡公於戲力拔孤城慨想生前之烈芳流百世永垂身後之名靈其有知服此嘉命

○熒惑犯東咸星

○秋七月癸巳朔以禮部侍郎世家寶爲刑部尙書

○甲午大將軍徐達遣降將李茂等將騎兵千人往隆徳秦安等處收捕未附頭目杜伯不花羅左丞等

○乙未詔遣儒士歐陽佑等十二人往北平等處采訪故元元統及至正三十六年事迹增修元史時諸儒修元史將成詔先成者上進闕者俟續采補之

○丙申制太廟四代帝後紗服成帝服用玄色畫紗衮衣大紅紗繡裳白紗中單白紗黼領大紅紗繡蔽膝紅白紗大帶後服用靑紗禕衣大紅羅銷金緣絡玉色中單紅黼領靑紗繡蔽膝大紅羅銷金緣絡靑紅羅大帶銷金羅附帶

○張良臣乘大風出兵與我師接戰我師擊敗之先是慶陽守者百餘人潛出東西門詣大將軍降及是戰敗來歸者又千餘人良臣懼明日登城呼呂徳約降大將軍不聽

○戊戌以淄川州長山新城淄川三縣泰安州長淸縣徳州齊河縣濟寧肥城縣俱隸河南府復以濟寧之樂陵縣隸樂安州陵縣隸徳州淄川州之蒲臺縣隸濱州徐州之魚臺縣隸濟寧滕州鄒縣隸兗州尋攺滕州單州俱爲縣隸濟寧以濮州之臨淸館陶二縣隸東昌府割恩州淸平縣隸髙唐州莒州蒙陰縣密州安丘諸城二縣俱隸靑州

○己亥徵虜副將軍中書平章鄂國公常遇春還軍次柳河川得疾而卒報至詔平章李文忠領其眾

○割眞定府蠡州隸保定府攺完安肅二州爲縣並祁州蒲陰縣雄州歸信縣安州葛城縣入各州

○癸卯元合水守將參政蓋城詣大將軍徐達降獻馬二十匹成先守華池寨達令成往招其部曲又遣來降僉院王晉招諭木瓜堡鐵哥城諸寨柔遠鎭故城社頭目張彬招諭舊寨未附軍民

○丙午享太廟

○是夜有流星大如雞子色赤尾迹約長三尺起自羽林軍流至雲中沒

○丁未廣西右江田州府土官岑伯顏來安府岑漢忠向武州黃世鐵左江太平府黃英衍思明府黃忽都龍州趙帖堅各遣使奉表貢馬及方物詔以伯顏爲田州府知府漢忠爲來安府知府世鐵爲向武州知州英衍爲太平府知府忽都爲思明府知府帖堅爲龍州知州兼萬戶皆許以世襲

○並武當縣入均州隸襄陽府

○中書省臣言廣西諸洞𨿽平宜遷其人內地可無邊患上曰溪洞猺獠雜處其人不知禮儀順之則服逆之則變未可輕動今惟以兵分守要害以鎭服之俾之日漸教化則自不爲非數年之後皆爲良民何必遷也

○西蕃達達寇臨洮會寧指揮楊廣擊走之

○戊申李茂等邏會州獲杜伯不花部將張演並達達大都虎兒送大將軍營

○己酉置麻寮千戶所初慈利縣人唐勇集兵據麻寮寨吳元年大軍次澧州勇率眾降至是置千戶所以勇爲千戶守之

○張良臣復以兵出東門挑戰龍驤衛官軍擊敗之獲其樞密同僉等官

○庚戌以木綿戰襖一十萬賜北徵軍士

○辛亥王保保部將韓紮兒攻破原州指揮陳壽俱陷沒大將軍徐達聞報與都督馮宗異參政傅友徳議以驛馬關當其衝遣右丞徐禮將兵守之又遣指揮葉谷眞守彭原調指揮韋正守邠州宗異復與達謀曰今大軍圍慶陽張良臣𨿽困未能遽下王保保欲爲良臣聲援故令紮兒攻原州欲以援慶陽請得移軍逼關以扼原州彼無所施矣達然之宗異遂以其軍西臨驛馬關去慶陽三十里而軍是夜紮兒復攻陷涇州丁千戶退保靈臺縣

○癸丑監察禦史謝恕巡按松江以欺隱官租逮系一百九十餘人至京師多有稱冤者治書侍禦史文原吉等以其事聞上命召數人親問之悉得其情乃責恕曰禦史耳目之官當與民辦是非明曲直不使冤抑方爲稱職今爾爲禦史不能爲民伸冤理枉反陷民於無辜朝廷耳目將何賴邪於是盡釋其人命以恕下吏原吉等能不蔽聰明賞彩幣有差

○丙辰蜀明昇遣使來貢初我師之西出也不數月關狹悉定蜀人爲之震恐戴壽謂昇曰大明天子遣將用兵所向無敵以王保保李思齊彊盛如此尙莫能禦況吾蜀乎倘一旦有警計將安出吳友仁曰蜀地非中原比設有緩急據險可守軍資又充足𨿽勇將彊兵其若我何爲今之計莫若外假交好以緩敵內修武事以備禦昇從其言於是復遣使修貢

○辛酉右副將軍馮宗異引兵自驛馬關討韓紮兒紮兒走追至邠州又走宜祿紮兒聞王師追之急遂以其眾遁去宗異還屯驛馬關大明太祖聖神文武欽明啟運俊徳成功統天大孝髙皇帝實錄卷之四十三

四十九﹑太祖髙皇帝實錄卷之四十四

洪武二年八月癸亥朔鄂國公常遇春柩車至龍江上親致奠爲文以祭之曰自胡元季世天下大亂生民塗炭未知所止朕奮起臨濠駐師和陽乙未之春爾來依我同渡大江先拔采石卽取太平建康江東之地次第皆定自是以來馬汗未乾甲冑未解南破三衢西圍金斗遂與僞漢鏖戰鄱陽九江之上射死僞主陳友諒攻圍武昌降其子理湖湘悉平南取贛城撫南雄南安北定襄陽旋師淮東自泰至徐盡有其地東平浙右破姑蘇縛吳王張士誠以歸長淮東西大江南北功甚著焉丁未之冬俾爾副大將軍北徵中原首下齊魯繼取河洛旋定幽趙晉冀長驅入關撫定秦隴戰勝攻取莫當其﹤釒夅﹥近因北平有警乃與偏將軍又復北向轉戰永平大寧至於開平悉皆底定中國封疆自昔正統之君少有得其全者今朕全有中國爾功懋焉𨿽古名將未有遇之者天下克一朕方將定功行賞共享太平少副報功之意何其未遂遽爾云亡曷謂柳河之川失我長城之將喪今南還見語無由哀痛切心與誰言哉將軍在時朕實所倚將軍旣往將誰與謀不過臨風興慨想其音容耳靈車之至朕親臨奠思爾之情言豈能盡祭畢慟哭而還命擇地於鐘山艸堂之原營墓建祠

○甲子故元總制賀宗哲以兵攻鳳翔

○髙麗國王王顓遣其禮部尙書洪尙載等奉表賀卽位請封爵且貢方物中宮及皇太子皆有獻賜尙載以下羅綺有差

○乙丑驃騎衛從徵降將寧文明潛遣人以軍中機事報賀宗哲爲邏騎所獲並文明斬之

○大將軍徐達調順徳守禦平章韓政以兵赴慶陽以溫漢臣署原州同知漢臣前原州歸附官也旣而判官劉伯溫聞知自寧夏來歸達命伯溫亦還判原州尋遣指揮劉廣鐵甲馮等守之

○明昇使還上賜璽書答之曰朕歷觀古之有蜀者如公孫述劉備李特王建孟知祥輩皆能乘機進取而善守之道未聞今足下監此必圖所以善守可也朕連年出師所向克捷皆諸將用命故能成功遠勞致禮益見厚意因使者還姑以此復

○丙寅慶陽小元帥降初小元帥與張良臣共守慶陽及王師攻圍日急小元帥欲降爲良臣所囚至是城中降者夜劫小元帥出詣大將軍營達受之令軍中無虐降者

○元兵攻大同平章李文忠等帥師擊敗之擒其將脫列伯時慶陽未下上詔李文忠自北平往合師攻之師至太原聞大同受敵文忠顧謂左丞趙庸等曰吾與若等受命而來閫外之事有利於國者專之可也今大同甚急若候進止豈不失機眾皆諾遂由代出鴈門至馬邑敵遊騎數千奄至猝遇我師與戰敗之擒其平章劉帖木進至白楊門時天雨雪文忠疑有伏乃身引數騎入山察視之前軍已駐營去敵五十里文忠至遽命徙五里營於饅頭其地阻水先遣人由間道達大同城中使知之元將脫列伯悉銳來攻文忠令將士秣馬蓐食閉營不出先以兩營誘敵自寅至辰前營報數至文忠不爲動頃之度其饑疲乃分軍爲左右翼身當前﹤釒夅﹥奮擊大敗之生擒脫列伯降其眾萬餘獲馬匹輜重甚眾縛脫列伯詣軍門文忠命解其縛與之共食遂進兵東勝州至莽哥倉而還先是元主北走屯蓋裏泊命脫列伯孔興以重兵攻大同欲圖恢復至是脫列伯被擒孔興走綏徳其部將復斬之來降元主知事不濟無復南向矣

○丁卯遣官釋奠於先師孔子

○大將軍徐達命右丞薛顯參政傅友徳以兵駐靈臺

○李茂所領騎兵千人叛歸賀宗哲茂脫身獨還大將軍營

○戊辰祭太社太稷

○己巳上命吏部定內侍諸司官制諭之曰朕觀周禮所記未及百人後世至踰數千卒爲大患今𨿽未能復古亦當爲防微之計古時此輩所治止於酒漿醯醢司服守祧數事今朕亦不過以備使令非別有委任可斟酌其宜毋令過多又故謂侍臣曰此輩自古以來求其善良千百中不一二見若用以爲耳目卽耳目蔽矣以爲腹心卽腹心病矣馭之之道但常戒敕使之畏法不可使之有功有功則驕恣畏法則檢束檢束則自不敢爲非也乃定置內使監奉禦六十人尙寶一人尙冠七人尙衣十人尙佩九人尙藥七人紀事二人執膳四人司脯二人司香四人太廟司香四人涓潔二人置尙酒尙醋尙面尙染四局局設正一人副二人置禦馬禦用二司司設正一人副二人內府庫設大使一人副使二人內倉監設令一人丞二人及置東宮典璽典翰典膳典服典藥典乘兵六局局設局郎一人丞一人又置門官午門東華門西華門玄武門奉天門左右順門左右紅門皇宮門坤寧門宮左門宮右門各設門正一人副一人東宮門官春和門東宮後門宮左門宮右門各設門正一人副一人

○庚午禮部尙書崔亮太常少卿陳昧等言舊制朝賀之禮贊禮者旣唱三舞蹈訖復三唱山呼而羣臣拱手加額與樂工軍校齊聲稱萬歲者三近攺擬山呼爲贊呼百官應之曰天輔有徳曰海宇咸寧曰聖躬萬福臣等竊謂殿廷之禮至於尊嚴贊呼之際貴呼齊一今百官三呼應聲讙嘩不齊誠爲失儀況山呼故事循行已久甚爲嚴肅宜仍其舊從之

○癸酉大將軍徐達以曲子站故元來降僉院李榮署環州知州賈寬署州判官

○元史成中書左丞相宣國公李善長等奉表進表曰紀一代以爲書史法相沿於遷固考前王之成憲周家有監於夏殷蓋因已往之廢興用作將來之法戒惟元氏之有國本朔漠以造家事兵戈而爭彊並部落者十世逐水艸而爲食擅雄長於一隅逮至成吉思之時聚會斡難河之上方尊位號始定教條旣近取於乃蠻復遠攻於回紇渡黃河以蹴西夏踰居庸以瞰中原太宗繼之而金源爲墟世祖承之而宋籙遂訖立綱陳紀用夏變夷肆宏遠之規模成混一之基業爰及成仁之主見稱願治之君惟祖訓之式遵思孫謀之是遺自玆以降亦號隆平丰亨豫大之言一唱於天歷之世離析渙奔之禍馴致於至正之朝徒玩細娛浸忘遠慮權姦蒙蔽於外嬖幸蠱惑於中周綱遽致於淩遲漢綱實因於疏闊由是羣雄角逐九域瓜分風波徒沸於重溟海嶽竟歸於眞主欽惟皇帝陛下奉天承運濟世安民建萬世之丕圖紹百王之正統大明出而爝火息率土生輝迅雷鳴而眾響銷鴻音斯播載念盛棄之故乃推忠厚之仁僉言實旣亡而名亦隨亡獨謂國可滅而史不可滅特詔遺逸之士欲求議論之公文辭勿致於艱深事迹務令於明曰苟善惡了然在目庶勸懲有益於人此皆天語之丁寧足見聖心之廣大於是命臣濂等協恭刊裁臣堯寬等分科修纂上自太祖下迄寧宗據十三朝實錄之文成百餘卷粗完之史若自元統以後則其載籍靡存已遣使而旁求俟續編而上送愧其才識之有限弗稱三長兼以紀述之未周殊無寸補臣善長忝司鈞軸幸睹成書信傳信而疑傳疑僅克編摩於歲月筆則筆而削則削敢言褒貶於春秋仰塵乙夜之觀期作千秋之鑑所撰元史本紀三十七卷志五十三卷表六卷傳六十三卷通一百五十九卷謹繕寫裝潢成一百二十冊隨表以進上覽之詔謄寫刊行賞汪克寬等十六人白金各三十二兩文綺帛各四匹總裁官宋濂等倍之

○甲戌上遣都督僉事吳禎以敕書往諭大將軍徐達曰如克慶陽宜令右副將軍都督同知馮宗異掌總兵印統軍駐慶陽節制各鎭兵馬糧餉不給從前規措無致傷民鞏昌臨洮蘭州諸軍鎭守如故兵不足者益之如河中四外已寧則以都督同知康茂才所部士卒三分之茂才師其二往鎭山西凡太原諸城悉聽節制其一增守狹西務在處置得宜然後大將軍達偏將軍和回京定議功賞俟朕與大將軍葬鄂國公畢日大將軍當復往定守邊之策戍守諸將誥命悉頒其家可諭朕意都督僉事吳禎就令同宗異駐慶陽平章李伯昇同都督僉事耿炳文守狹西

○乙亥倭人寇淮安鎭撫吳祐等擊敗其眾於天麻山擒五十七人事聞賜祐等綺帛有差

○丙子遣符寶郎偰斯賫詔及金印誥文往髙麗封王顓爲國王詔曰自有元之失馭兵爭夷夏者列若星陳至於擅土宇異聲教豈殊於瓜分虐黔黎專生殺不異於五季若此者將及二紀治在人思眷從天至朕本布衣君位中國撫諸夷於八極各相安於彼此他無肆侮於邊陲未嘗妄興於九伐爾髙麗天造東夷地設險遠朕意不司簡生釁隙使各安生何數請隸而辭意益堅羣臣皆言當納所請是以一視同仁不分化外允其虔懇命承前爵儀從本俗法守舊章嗚呼盡夷夏之咸安必上天之昭鑑旣從朕命勿萌釁端故玆詔示想宜知悉誥曰咨爾髙麗國王王顓世守朝鮮紹前王之令緒恪尊華夏爲東土之名藩當四方之旣平嘗專使而往報卽陳表貢備悉衷誠良由素習於文風斯克勤修於臣職允宜嘉尙是用褒崇今遣使賫印仍封爲髙麗國王儀制服用許從本俗於戲保民社而肇封式遵典禮傳子孫於永世作鎭邊陲其服訓詞益綏福履仍賜顓大統歷一本錦繡絨綺十匹又賜其王母妃金綺紗羅各四匹並賜其相國申肫侍中李春富李仁人文綺紗羅十二匹

○戊寅大將軍徐達督諸軍攻慶陽於是將士爭穴其城城中極力救禦然奔逸歸附者甚眾

○庚辰都督僉事陳徳以所獲張思道部將右丞王讓等八人送大將軍營時思道以慶陽受圍日久知其弟良臣力不能支乃遣讓等自寧夏持其金帶及所服白氎衣與良臣爲信且言王保保已往永昌俾以城降行至環州爲徳所獲

○天鳴

○辛巳禮部尙書崔亮奏按周禮太宰祀五帝則掌百官之誓戒大神祇享先王亦如之唐制凡大祀齋戒皆前七日集尙書省大尉誓曰某月日祀某神祇各揚其職不共其事國有常刑宋南郊儀注前七日命太尉誓百官於尙書省曰今年某月日皇帝有事於南郊各揚其職不共其事國有常刑元制祀前五日百官於中書省受誓戒今擬大祀前七日陪祀官詣中書省受誓戒曰皇帝有事於某所百官其聽誓戒各揚其職不供其事國有常刑制可

○賀宗哲右丞葛彬詣大將軍降

○鹽池館邏騎獲王保保麾下知院都事等送大將軍營

○壬午擢給事中安統爲兵部尙書

○癸未克慶陽初張良臣之復叛也自以其城髙險而上有井泉可據以守其兵又精悍養子七人皆善戰軍中語曰不怕金牌張惟怕七條槍又倚其兄張思道與王保保爲聲援賀宗哲韓紮兒等爲羽翼姚暉葛八之徒爲爪牙故欲拒守以圖大功及王師列營城下以困之良臣不得逞數出又不利又遣人赴寧夏求援皆被獲內外音問不通而糧餉乏絕至煮人汁丸泥咽之平章姚暉熊左丞胡知院葛八等知事不濟爭獻門納師達勒兵入自北門良臣父子俱投井中達命指揮朱杲引出斬之遣指揮陸成赴京奏捷明日誅良臣之黨柴知院等二百餘人收其小平章等銀印以都督僉事陳徳守之

○賀宗哲遁去先是宗哲攻鳳翔指揮金興旺知府周煥等嬰城拒守矢石並下敵眾不敢近乃以荊爲龜笆五人負之連絡至城西北攻鳳凰觜城上投槁焚之敵輙以鐵鉤攫槁而去復墜石壓之而敵攻不已興旺與煥等謀曰彼之急攻謂我援兵不至必不能出戰也若出其不意出師搗之可以折其衝於是分兵出西北二門奮擊之復自城上縋兵下搏戰敵稍卻有頃捲營而去眾欲追之百戶王輅曰彼未敗而退必伏兵誘我也遂斂眾遣騎往偵之至五里坡伏果發旣而敵眾復還攻城益急眾見敵勢盛欲從北門鼓行趍長安興旺與輅叱之曰死生當與城俱以報國家豈可去也眾乃止輅先承上命往臨洮收集李思齊降卒還京師遇亂因以其眾入城與興旺並力備禦興旺以輅所將皆新附之眾慮其生變乃紿眾曰王百戶兵新至宜有以犒之遂括城中牛畜復以布囊盛艸若將餉輅士馬然輅眾以爲然並守益力宗哲攻城凡十五日或隧地或突至甕城城中隨方備禦敵不得入至是聞慶陽已下乃引去事聞上遣使勞興旺等賜白金人百兩

○右副將軍馮宗異自驛馬關遣人送賀宗哲麾下降將崔知院等二十七人馬二十四匹至大將軍營

○以商暠爲廣西行省參政周添祥爲廣東行省參政韓原爲福建行省參政梁子忠爲尙寶司卿陳子琳爲刑部侍郎

○甲申上以每歲祀天地社稷嶽鎭海瀆靈星諸神皆設壇祭有定期然祭之日或爲風雨所飄頓而升降出入之際奔走百執事之人冠服沾濕非惟不便於行事又因以褻神因諭禮官考求前代有於壇爲殿屋蔽風雨便於行事者至是禮部尙書崔亮奏考宋祥符九年議南郊壇祀昊天上帝或值雨雪則就大尉齋廳望祭元經世大典載社稷壇壝外垣之內北垣之下亦嘗建屋七間南望二壇以備風雨曰望祀堂請依此制於圜丘方丘壇南皆建殿九間社稷壇北建殿七間爲望祭之所遇風雨則於此望祭焉上從之亮又奏靈星壽星司中司命司民司祿諸神卽周禮幽榮之祭也漢嘗立靈星祠以祀之然星之祭所以壇而不屋者將以通天地風雨霜露之气也屋而祭之似乖於禮故唐宋不用然諸壇旣爲殿屋則靈星諸祠亦爲殿望祀爲便上曰風雨星辰之神其气流通其神無所不在且祭壇有屋所以棲神靈風雨便於行事何不可也靈星諸神其準漢制於城南爲壇屋以祭亮又奏太常議壽星於聖壽日致祭同日祭司中司命司民司祿示與民同受其福也八月望日則祀靈星皆遣官行禮以爲常制從之

○丁亥禮部奏按禮記郊特牲曰郊之祭也器用陶匏瓦器尙質故也周禮籩人凡祭祀供簠簋之實﹤鋶﹣釒﹥曰外祀用瓦簋今祭祀用磁已合古意惟盤盂之屬與古之簠簋登豆制異今擬凡祭器皆用磁其式皆仿古之簠簋豆登惟邊以竹詔從之

○賜國子生冬衣

○大將軍徐達師次驛馬關

○戊子監察禦史睢稼言周官有懸法象魏之文禮經載鄕飲讀法之說皆導民之禮法而遠刑辟也今新律頒布天下鄕井細民猶有不通其說者宜仿古人月吉讀法之典命府州縣長吏凡遇月朔會鄕之老少令儒生讀律解析其義使之通曉則人皆知畏法而犯者寡矣上曰威人以法不若感人以心惇信義而勵廉恥此化民之本也故羞惡之心生則非僻之私格外防之法密則苟免之行興卿言讀律固可禁民爲非若謂使民無犯要當深求其本也

○命賞徵狹西北平將校還者文騎帛人二匹

○命江西行省平章陸仲亨署大都督府事

○置海南衛以指揮僉事孫安守之

○己丑大將軍徐達師至原州右副將軍馮宗異右丞薛顯參政傅友徳俱以兵會

○庚寅禮部尙書崔亮奏周官天子五祀曰門曰戶人之所出曰中霤人之所居曰竈曰井人之所養故杜佑曰天子諸侯必立五祀所以報徳也今擬依周官五祀止於歲終臘享通祭於廟門外羣臣則四品以上祀中霤門竈三神五品以下祀門竈二神庶合禮意上命著爲令

○上遣使諭元將擴廓帖木兒曰昔帝王之得天下當大功垂成之際尢必廣示恩信𨿽素相仇敵者亦皆收而並用之所以法天地之量而成混一之業也朕自起兵淮右收攬羣雄平定華夏惟西北邊備未徹蓋以爾守孤城保其餘眾遠處沙漠朕甚念之是用特與湔滌示玆至懷必能知時達變慨然來歸其部下將帥及各部流移軍士多我中土之人果能革心從順文武智謀當一一用之有願還鄕者聽其賀宗哲孫翥趙恆等朕悉涵容皆所不計投機之會間不容髮朕言不再其審圖之

○攺驍騎衛爲龍虎衛

○置燕山前後二衛

○攺福寧州爲福寧縣

○臨川守禦千戶胡朝宗受賂法當死上出幸三山門朝宗父母拜伏道左涕泣哀訴惟有此子死則老無所依上閔之俾減死論終養其父母

○大將軍徐達聞賀宗哲由六盤山遁去遣都督副使顧時右丞薛顯參政傅友徳將騎萬人追之

○是月詔儒臣修纂禮書時上以國家創業之初禮制未備敕中書省令天下郡縣舉素志髙潔博通古今練達時宜之士年四十以上者禮送至京參考古今制度以定一代之典其年過五十未及四十非深知經術者勿遣於是儒士徐一夔梁寅劉於周子諒胡行簡劉宗弼董彜蔡深滕公琰至京時曾魯以元史方成共奏畱之因命與諸儒同纂修

○上遣金吾衛千戶秦毅賫敕書往諭大將軍徐達曰頃以中原擾攘西陲未靖命大將軍統率六師奉行天討今元都底定關狹悉平將軍之功大矣朕深憫將軍久勞於外嘗遣都督僉事吳禎往諭朕意未聞班師之期朕日望之敕至可卽日上道其鎭守方略悉如前敕

○召河間長蘆轉運使周湞入朝

○禮部言光祿寺卿職奉禦膳今宰相儒臣侍食亦卿共之於禮未安宜設直長四員遇百員賜食禦前者則令供事從之大明太祖聖神文武欽明啟運俊徳成功統天大孝髙皇帝實錄卷之四十四

五十﹑大明太祖髙皇帝實錄卷之四十五

洪武二年九月壬辰朔上謂廷臣曰知人固難今朕屢敕百司訪求賢才然至者往往名實不副豈非舉者之濫乎廷臣對曰請自今令有司薦舉必具其人已行之善庶無冒濫之失上曰觀人之法卽其小可以知其大察其微可以見其著視其所不爲可以知其所爲但嚴舉主之法則冒濫自革矣

○廣西行省言靖江平樂南寧等府象賓郁林等州地接猺獞其關隘衝要之處宜設巡檢司以警姦盜從之

○大將軍徐達師至平涼左丞何文輝自宜祿來會時達受敕將還京師遂以指揮孫某與指揮餘思明朱祐等同守平涼命都督副使顧時將騎兵略靖寧州以文輝守潼關繼又以指揮韋正守臨洮命斷事嚴某知開城州而以前州判馬思忠同治州事

○癸巳夜有星大如杯靑白色尾迹有光起自外屏西南行至天倉沒

○甲午賀宗哲以其眾掠蘭州大將軍徐達遣右副將軍馮宗異率步騎萬七千道靖寧往擊之宗哲聞王師至卽由疊烈巡渡河遁去宗異乃率所部還

○乙未故元莊浪州宣差老關篤堅詣大將軍降達命篤堅仍權知州事

○右丞梅思祖獲叛將故元參政毛貴等三十人於邠州送大將軍斬之

○丁酉皇第八子梓生定妃達氏出也

○故元降將汪靈眞保張虎都帖木兒與其族屬自北京來朝初汪氏自金時世守鞏昌至元時授便宜都總帥及大將軍下鞏昌汪靈眞保與虎都帖木兒歸附安置北京至是入覲詔賜冠帶襲衣衾褥及文幣二十匹素二十匹帛四十匹綿二十斤旣而又賜白金人二百兩米六十石文幣各十匹仍以絹衣服皮襖靴襪賜其從人

○戊戌立臨洮府以金蘭狄道渭源等縣隸之

○夜太陰犯南斗

○己亥上諭皇太子曰自古帝王以天下爲憂者惟創業之君中興之王及守成賢君能之其尋常之君不以天下爲憂反以天下爲樂國亡自此而始何也帝王得國之初天必授於有徳者然頻履憂患而後得之其得之也難故其憂之也深若守成繼體之君常存敬畏以祖宗憂天下之心爲心則能永受天命苟生怠慢危亡必至可不畏哉

○庚子造禦寶六白玉三靑玉三文曰天子行寶天子信寶天子之寶皇帝行寶皇帝信寶皇帝之寶

○辛丑以傅公讓爲中書省左司郎中

○大將軍徐達禦史大夫湯和發平涼還京師右副將軍馮宗異總制軍事

○召山西參政楊憲爲中書省右丞以侍禦史王居仁爲兵部尙書松江府知府陳亮爲山西行省參政臨洮府同知班用吉爲狹西行省參政

○癸卯禮部尙書崔亮等奏凡祥瑞應見皆爲國家休徵按唐六典四瑞有大瑞上瑞中瑞小瑞其大瑞景星慶雲麟鳳龜龍之類上瑞白狼赤兔之類中瑞蒼鳥朱鴈之類小瑞嘉禾芝艸連理枝之類又按唐令凡祥瑞應若麟鳳龜龍之類依圖書合大瑞者所司隨卽表奏百僚詣闕上表奉賀告廟頒下其餘諸瑞並令所司轉申以聞若鳥獸之類有生獲以獻者仍遂其本性放之山野亦有不可致者如連理枝之類則不須賫送今擬凡祥瑞應見若麟鳳龜龍之類合大瑞者許各處表奏不得泛言虛飾幹惑上聽其餘諸瑞所在官司驗實圖進上曰卿等所議但及祥瑞而不及災異不知災異之來乃上天垂誡所系尢重今後四方或有災異無論大小皆令所司卽時飛奏

○以臨濠之泗州壽州直隸中書省

○詔以臨濠爲中都初上召諸老臣問以建都之地或言關中險固金城天府之國或言洛陽天地之中四方朝貢道裏適均汴梁亦宋之舊京又或言北平元之宮室完備就之可省民力者上曰所言皆善惟時有不同耳長安洛陽汴京實周秦漢魏唐宋所建國但平定之初民未蘇息朕若建都於彼供給力役悉資江南重勞其民若就北平要之宮室不能無更作亦未易也今建業長江天塹龍蟠虎踞江南形勝之地眞足以立國臨濠則前江後淮以險可恃以水可漕朕欲以爲中都何如羣臣皆稱善至是始命有司建置城池宮闕如京師之制焉

○定文武官見辭謝恩禮凡在京文武官有故告假及出使皆奉辭還皆奉見面奉特旨授官及凡除授內外百職皆卽時謝恩到任之日仍望闕行禮省選者亦到任日望闕行禮或除郡縣官給賜銀物聽宣諭者皆總行謝禮俱五拜三叩頭

○詔府州縣正官三年一考課於吏部核其賢否而黜陟之佐貳及首領官在任三年所司具其政績申達首部吏目典史在任者給由赴京

○乙巳詔以司中司命司民司祿及壽星五神爲中祀每神祭用羊豕各一共用牛一命翰林院撰祝文司中曰惟皇上帝降衷於民神實司之均其稟性予統臨天下之初肇修祀事重念兵興以來損傷者甚眾神其體天之命多產淳良以厚天下之俗司命曰乾道變化各正性命惟神正直司其善惡予統臨天下之初肇修祀事神其順天之令賞善罰惡使下民知所勸戒司民曰上帝好生育此下民億兆之數神實司之予統臨天下之初肇修祀事神其布天之徳正直是與司祿曰天生百谷以養下人惟人之祿神實司之予統臨天下之初肇修祀事神其奉天之道俾餘年谷丰登生人咸遂壽星曰天有賞罰神實司之惟神正直善良者必增以壽凶暴者必滅其算故上帝任之歷代之所崇祀予統臨天下之初考諸舊典敬修祀事惟神無私以鑑以察以體上帝之命

○復以歷陽縣爲和州時歷陽知縣陳善言歷陽舊爲和州今以爲縣隸廬州公務期會遙遠不便又近歲民田租科不同人皆流亡地多荒穢乞均一稅糧招民復業詔從之仍以歷陽爲和州隸中書省民田畝稅五升州民子弟之歿於戎行者悉免其役又徙流移人居之由是戶口日增

○丙午髙麗國王王顓遣其總部尙書成惟得千牛衛大將軍金甲雨上表貢方物謝恩並賀天壽聖節中宮及皇太子皆有獻就請祭服制度上命工部制賜之

○占城國王阿答阿者遣其臣蒲旦麻都等貢方物賜其國王及使者綺帛有差

○戊申並儀丰縣於灤州以樂亭縣隸之並鐔津縣於藤州南流縣於郁林州嶺方縣於賓州臨賀縣於賀州普寧縣於容州陽壽縣於象州寧浦縣於橫州

○己酉上聖誕日朝罷退禦便殿謂侍臣曰朕昔喪親適值艱難之際今富有天下不能爲一朝之養此終身之痛也朕昨夢見吾親聚處之歡一如平生蓋父母子孫本同一气精神所格有感必應孰謂幽明異途耶侍臣曰此陛下孝誠感通形諸夢寐非偶然也

○壬子定蕃王朝貢禮禮官奏言先王修文徳以來遠人而夷狄朝覲其來尙矣殷湯之時氐羌遠夷來享來王太戊之時重譯來朝者七十六國周武王克�大會諸侯及四夷作王會同禮秋官象胥氏掌蠻夷閩貊戎狄之國使而諭說焉漢設典客及譯官令丞以領四夷朝貢及設典屬國及九譯令武帝元鼎六年夜郎入朝自後外夷朝貢不絕甘露元年呼韓邪單於來朝三年呼韓邪單於稽居﹤犭冊﹥來朝並見於甘泉宮河平元年四夷來朝領於大鴻臚四年匈奴單於朝正月引見於白虎殿元壽二年單於來朝捨之上林苑蒲萄宮順帝永和元年倭奴王來朝皆有宴享賜予之制唐設主客郎中掌諸蕃來朝其接待之事有四曰迎勞曰戒見曰蕃王奉見曰燕蕃國主其儀爲詳貞觀三年東蠻酋長謝元深等及突厥突利可汗來朝皆宴饗以樂之宋朝奉貢者四十餘國皆止遣使入貢𨿽蕃王未嘗親入朝見而接見之禮見於禮書者與唐略同元太祖五年畏吾兒國王奕都護朝世祖至元元年敕髙麗國王植令修世見之禮六月植來朝上都其後蕃國來朝俟正旦聖節大朝會之日而行禮焉今定其儀凡蕃王來朝至龍江驛驛官具報應天府府報中書省及禮部禮部以聞遣侍儀通贊舍人二員接伴遣應天府知府至驛禮待前期館人於正廳陳設蕃王座於廳之西北東向知府座於廳之東南西向知府至館以賓主接見具酒食宴待畢知府還蕃王送出於門外次日淸晨府之從官復伴送蕃王入會同館禮部尙書奉旨卽館中宴勞尙書至蕃王服其國服出迎相見宴享如龍江驛酒行作樂宴畢尙書及從官皆出蕃王與其從官送至館門外明日中書省奏知命官一員詣館如前宴勞禮部告示侍儀司以蕃王及其從宮具服於天界寺習儀三日擇日朝見前一日內使監陳設禦座香案於奉天殿尙寶司設寶案於禦座前侍儀司設蕃王及其從官次於午門外蕃王拜位於丹墀中道稍西及禦座之南其從官拜位於蕃王丹墀拜位之後俱北向設方物案於丹墀之北中道東西方物狀案於禦前及丹墀中受方物官位於方物案之東西知班二人位於蕃王拜位之北引蕃王舍人二人位於蕃王之北引蕃王從官舍人二人位於蕃王從官之北俱東西相向餘如朝會儀是日鼓初嚴禮部陳方物於午門外舉案者就案次嚴執事官俱入就位接伴舍人引班舍人引蕃王及其從官立俟於午門外三嚴文武官具朝服入就侍立位執事舉方物案蕃王等從其後由西門入奉天西門至殿前丹墀西俟立侍衛奉迎皇帝服通天冠絳紗袍禦輿以出大樂鼓吹振作升座樂止捲簾鳴鞭報時訖蕃王及其從官各就拜位執事者以方物案置蕃王拜位前贊拜樂作蕃王及其從官皆四拜樂止引班導蕃王升殿宣方物官取方物狀從行俱由西陛升樂作從殿西門入內贊接引蕃王至禦前樂止贊拜蕃王再拜跪稱玆遇某節欽詣皇帝陛下稱賀致詞訖宣方物官跪於禦座西宣狀承制官跪承制詣蕃王前立宣制訖贊拜蕃王俯伏興再拜蕃王及宣方物狀官俱由西門出樂作復位樂止贊拜樂作蕃王及其從官皆四拜樂止禮畢鳴鞭皇帝興樂作至謹身殿樂止引班導蕃王及其從官俱出見皇太子前一日禮部官以蕃王所獻東宮方物啟知內使監設皇太子位於東宮正殿蕃王及其從官次於東門外又設蕃王拜位於殿門外及殿外其從官拜位於殿下中道之東西俱北向引班二人於蕃王拜位之北引從官二人於從官拜位之北皆東西相向余陳設如朝會儀質明蕃王朝見皇帝訖常服至東宮門外文武官公服入侍從皇太子皮弁服出樂作升座樂止引班引蕃王入樂作至位樂止其從官俟立於殿下東西相向贊拜樂作蕃王再拜皇太子立受引班引蕃王至殿西門內贊接引至殿中跪稱玆遇某節詣皇太子殿下稱賀致詞訖俯伏興蕃王復位贊拜樂作再拜皇太子答拜樂止蕃王出皇太子坐引班引蕃王從官就拜位贊拜樂作從官皆四拜樂止禮畢皇太子興樂作入殿門樂止蕃王及其從官以次出接伴舍人引見親王前期王府官設王座於正殿東稍北西向蕃王座於殿西稍南東向蕃王拜位於座之南王答拜位於座之北蕃王從官拜位於殿外門北向內贊二人位於殿上之東西承傳二人位於殿門外之東西接伴舍人位於內贊之南東西相向引從官二人位於其拜位之北王府官侍立位於殿上左右俱東西相向是日所司陳儀仗於殿門外之東西蕃王至王府門外執事者先入就位王皮弁服出升座蕃王至殿下由西階升王降座出迎於殿門外旣見王府官引王由中門入舍人引蕃王由西門入各就拜位贊拜蕃王再拜王答拜王就座蕃王亦就座引班引蕃王從官就拜位皆四拜禮畢蕃王詣王座前王降座蕃王舉手揖畢還王府蕃王出王府官送至門外舍人引蕃王及其從官詣中書省見丞相前期禮部官於中書後堂設蕃王座於其西省官座於其東相向蕃王至省門外省官出迎蕃王升自西階省官升自東階至省堂賓西主東皆再拜蕃王詣省官前致謁見之意畢俱入後堂就座舍人引蕃王從官於省堂前楹北向再拜訖立於蕃王之後禮部官供茶畢蕃王出降自西階省官降自東階至省門外各揖蕃王上馬省官還其見三公大都督禦史大夫其儀皆同擇日錫宴於謹身殿拱衛司設黃麾仗於殿廷左右內使擎執如奉天殿受朝賀儀內使監陳設禦座於殿中皇太子座於禦座東偏稍南諸王座皆以次而南俱西向又設諸王座於西偏與東偏諸王座相對俱東向蕃王座於殿中之西第一行東向次設文武一品陪宴座於第二行二品三品三行俱東西相向蕃王從官文武三品陪宴官俱以序座於西廡東向北上和聲郎陳大樂細樂舞隊於殿之南楹光祿寺設禦酒尊於殿中之南皇太子諸王蕃王至二品官酒尊於殿門左右之東西禦位司壼二人尙酒尙食二人東偏皇太子諸王司壼一人奉酒食二人西偏諸王如之蕃王司壼一人奉酒食一人文武官第一行及左右第二行各司壼四人兼供酒食光祿寺直長於西廡各置酒尊及司壼供酒食之人光祿卿陳禦食案及皇太子諸王食案寺丞設蕃王食案於殿中直長設殿上左右文武官及西廡食案各於其座前諸執事者各供事舍人引文武官常服侍立於殿門之左右又引蕃王服其國服侍立於百官之北引進引皇太子諸王常服侍立殿內之左右侍儀導引皇帝常服升禦座大樂鼓吹振作鳴鞭樂止皇太子諸王各就座禮部官取旨導蕃王入就坐丞相光祿卿舉禦食案進於禦前禮部侍郎光祿少卿舉食案進於皇太子諸王之前禮部郎中光祿丞舉食案進於蕃王前文武官及蕃王從官各以次就座內使監令於禦前斟酒司壼於皇太子諸王以下各斟酒細樂作奏太淸之曲和聲郎北面立舉手唱上酒皇帝舉爵飲皇太子以下皆飲畢樂止酒再行細樂作奏感皇恩之曲樂止內使監令於禦前進食供食者自皇太子以下各供食大樂作和聲郎唱上食皇帝進食皇太子以下皆食畢樂止酒三行細樂作奏賀聖朝之曲飲畢樂止進食奏大樂食畢樂止凡五進食皆如之酒四行細樂作奏普天樂之曲飲畢樂止進食酒五行細樂作舞諸國來朝之舞飲畢樂舞止進食酒六行細樂作奏朝天子之曲飲畢樂止進食酒七行細樂作奏醉太平之曲舞長生隊之舞飲畢樂舞止進食其西廡斟酒進食之次亦如殿中惟不用樂宴畢皇帝興樂作皇太子諸王還宮樂止蕃王文武官俱以次出

○東宮擇日宴蕃王是日宿衛陳設如朝會儀內使監設皇太子座於殿上正中諸王座於東西偏相向以次而南蕃王座於西偏諸王之下東向三師賓客諭徳位於殿上第二行東西相向蕃王從官及東宮官位於西廡下東向北上和聲郎陳樂光祿寺官設酒及食案俱如謹身殿錫宴儀皇太子司壼二人尙酒尙食二人東西諸王司壼各一人奉酒食各二人蕃王司壼一人供酒食一人三師等官左右司壼各四人兼供酒食直長於西廡置酒尊食案及司壼供酒之人三師以下俱預設食案於座前諸執事各供事舍人引三師等官常服俟立於殿門之左右又引蕃王服其國服立於三師之北引進引諸王常服俟立於殿內之左右引進引皇太子常服出樂作升座樂止諸王各就位禮部官啟知引蕃王入就座禮部侍郎光祿少卿舉食案於皇太子前禮部郎中光祿丞舉食案各進於諸王及蕃王前三師以下各以次就座內使監官於皇太子前斟酒諸王以下司壼皆斟酒細樂作樂工北面舉手唱上酒皇太子舉飲諸王以下皆飲畢樂止酒二行進食大樂作食畢樂止酒凡七行食五品皆如之惟酒五行七行雜呈諸隊舞西廡酒食次如殿中惟不作樂宴畢皇太子興樂作諸王從還宮樂止蕃王三師以下俱出

○中書省取旨宴勞前期有司設蕃王及省官座於後堂賓西主東設酒食案於堂中蕃王從官及左右司官坐於左司坐次酒食案如堂中教坊司陳樂於堂及左司南楹至日都堂遣官詣會同館請蕃王赴宴至省門外省官迎之左右司官蕃王從官各從其後賓西主東至席主宴者詣蕃王前致禮待之意畢各就座舉食案訖執事者斟酒細樂作飲畢樂止酒再行進食大樂作食畢樂止凡酒七行食五品俱如之惟酒五行七行雜陳諸戲左司酒食次作樂俱如堂中惟不陳雜戲宴畢皆出省官送至門外遣官一員送至會同館都督府宴如之各衛官屬戎服盛陳兵仗於門外內蕃王從官宴於經歷司禦史臺宴則無兵衛

○蕃王陛辭其陳設行禮如朝見儀惟不設承制傳制方物案宣狀等官辭東宮亦如見儀惟不跪致辭禮畢中書省率禮部官送至龍江驛禮部設宴如初至禮部官還應天府官送起行

○凡蕃國遣使朝貢至龍江驛遣應天府同知禮待如蕃王朝貢禮明旦同知與蕃使至會同館接伴舍人引蕃使由西同知由東入報中書省省臣以聞命禮部侍郎於館中禮待如前儀宴畢蕃使送侍郎出蕃使還館侍儀司以蕃使於天界寺習儀三日擇日朝見前一日內使監設禦座香案於奉天殿尙寶卿設寶案於禦座前侍儀司設表案於丹墀中道之北及殿上正中方物案於丹墀表案之南舉案執事位各於案左右使者拜位於中道方物案之南通事位於使者之西俱北向余陳設如朝會儀是日鼓初嚴百官具公服侍儀舍人入陳設次嚴執事官以方物各置於案舁之前行舍人引使者服朝服奉表後從由午門西門入至殿前丹墀西東向俟立三嚴文武官入就侍立位皇帝服皮弁出樂作升座樂止鳴鞭報時訖執事者置方物案退立於左右舍人引使者置表於案就拜位贊拜樂作使者及眾使皆四拜樂止舍人引使者詣表案跪取表授受表官又取方物狀授受方物狀官受表等官俱由西階升至殿庭以表置於案贊宣表宣表官取表跪宣於殿西宣訖興置表於案退立殿西宣方物狀官亦如之俱由殿西門復位使者皆俯伏興復位承制官承制自中門出降詣使者前稱有制使者皆跪宣制曰皇帝問使者來時爾國王安否使者答畢俯伏興樂作再拜樂止承制官稱後有制使者皆跪宣制曰皇帝又問爾使者遠來勤勞使者答畢俯伏興樂作再拜樂止承制官升殿中跪復命訖復侍立位樂作使者皆四拜樂止禮部官收表及方物禮畢皇帝興樂作還宮樂止文武官及使者皆出

○蕃使見東宮前期內使監官設皇太子座於東宮正殿中箋案於丹墀之北稍東及殿上正中方物案於丹墀箋案之後使者拜位於方物之後受箋宣箋官位於箋案西宣方物狀官於宣箋官之南余陳設如朝會儀使者朝見皇帝訖引禮引執事者舉方物案前行使者常服隨行入東宮內門外東向立皇太子常服出樂作升座樂止使者入就位執事者以方物置於其前贊拜樂作使者及眾使皆四拜樂止使者取箋跪授受箋官訖取方物狀授受方物狀官受箋等官俱由西門入殿庭俱置於案贊宣箋受箋官取箋跪讀於殿西讀訖俯伏興復置於案退立於西宣方物狀亦如之受箋等官俱由西門出復位使者皆俯伏興復位贊拜樂作四拜樂止禮畢皇太子還宮樂作入宮樂止文武官及使者皆出次日詣中書省謁丞相至省門外執事以所獻書及方物置於案舉由西門入使者隨行置案於露臺使者立於案南贊拜使者再拜詣案取書跪進興復位受書執事至丞相前啟緘畢使者復再拜禮畢降自西階詣左司見郎中等官皆再拜郎中等官俱答拜右司亦如之又明日參都督府官各衛官屬戎服盛陳兵仗餘如中書省儀又明日參禦史臺官如省府儀惟不設兵仗參見禮畢禮部奉旨錫宴於會同館前期館人設坐次於館中禦酒案於正中膳部主客命執事設酒案食案於廳之南楹教坊司設樂舞是日禮部官陳龍亭於午門外光祿寺官奉旨取禦酒置於龍亭儀仗鼓樂前導至館蕃使出迎於門外執事者捧酒及奉旨官由中道入使者由西階升立於廳之西隅執事者置酒於案奉旨官立於案東稱有制使者望闕跪聽宣畢贊拜使者再拜奉旨官酌酒授使者俱北面跪飲畢使者又再拜各就座執事者進食案酒凡七行作細樂湯五品作大樂酒五行七行陳雜戲宴畢奉旨官出使者送至館門外擇日皇太子錫宴次中書省宴於左司及都督府禦史臺俱宴於經歷司並如前禮蕃王從官儀使者還陛辭陳設如朝見儀如有賜物禮部官於午門外置於案執事者服窄袖紅衫舉案捧禮物官具朝服入陳案於丹陛東南賜詔則設詔書案於禮物案之北拱衛司用黃蓋遮覆使者行禮畢禮部官捧禮物及詔書自丹墀中道出至午門付使者行初蕃使陛辭畢卽辭東宮亦如初見儀出至午門外禮部官率應天府官送至龍江驛設宴如初宴畢俱還驛官送起行若每歲常朝則置表箋方物於中書省至省門外執事者置方物於案使者捧表箋由中門入方物從後至堂上置方物於前丞相興受表箋授於執事者使者退立於西丞相酌酒飲使者使者跪飲畢引禮引使者出至戶部授方物詣侍儀司習儀次日中書省進表箋方物使者具公服隨入行五拜禮畢出午門釋服見皇太子於東宮行四拜禮出詣中書省參見省官行再拜禮

○蕃國遇正旦冬至聖節皆望闕行禮前期執事者設闕庭於王宮正殿南向陳香燭案於闕庭前王拜位於殿中褥位於香案前眾宮拜位於王之後俱北向司禮司贊於王拜位之北司香二人於香案前俱東西相向是日陳甲士軍仗於王宮門之外樂工陳樂於拜位之後眾官先具朝服齊班於王宮門外東西執事俱就位王於後殿具冕服未賜者服其服眾官入俟立於殿庭東西王出樂作由西階升至拜位樂止眾官就拜位贊拜樂作王與眾官皆四拜樂止王由東門入樂作至褥位樂止贊跪王與眾官皆跪王三上香畢俯伏興眾官皆興王由東門出樂作復位樂止贊拜樂作王與眾官皆四拜樂止贊搢笏舞蹈山呼王與眾官皆搢笏三舞蹈跪三拱手加額呼萬歲出笏俯伏興贊拜王與眾官皆四拜禮畢王與眾官以次出

○蕃國進賀表箋前期所司於王宮內外及國內街巷結彩設闕庭於殿上正中表箋案於闕庭前香案於表箋案前司香二人於香案前左右王拜位於殿中眾官拜位於王之後俱北向司禮二人於王拜位之北引禮二人於王左右引班四人於眾官左右俱東西相向使者立位於香案東捧表箋二人於香案西設樂於眾官拜位之後龍亭於殿南正中儀仗鼓樂於龍亭前是日侵晨司印者陳印案於殿中滌印訖以表箋及印俱置於案王具冕服眾官具朝服詣案前用印畢用黃袱褁表紅袱褁箋各置於匣中仍各以袱褁之捧表箋官捧置於案使者與捧表箋官各就位引禮引王入及眾官俱就拜位贊拜樂作王及眾官皆再拜樂止王詣香案前跪眾官皆跪王三上香訖捧表官取表東向跪進王受表以進於使者使者西向跪受興置於案贊興王與眾官皆興王復位贊拜樂作王與眾官皆四拜樂止禮畢捧表箋官捧表箋前行置於龍亭中金鼓儀仗鼓樂前導王送至宮門外還宮眾官朝服送至國外使者捧表箋以行其諸蕃國及四夷土官朝貢所進方物遇正旦冬至聖節悉陳於殿庭若附至蕃貨欲與中國貿易者官抽六分給價以償之仍除其稅

○癸丑命考宮縣樂制詔有司訪求能通聲律者送京師

○甲寅初制鐵券時上欲封功臣議爲鐵券以賜之而未有定制有言臺州民錢允一吳越忠肅王鏐之裔家藏唐昭宗所賜鐵券遂遣使取之準其式而加損益其制如瓦第爲七等公二等其一髙一尺廣一尺六寸五分其一髙九寸五分廣一尺六寸侯三等其一髙九寸廣一尺五寸五分其一髙八寸五分廣一尺五寸其一髙八寸廣一尺四寸五分伯二等其一髙七寸五分廣一尺三寸五分其一髙六寸五分廣一尺二寸五分外刻歷履恩數之詳以記其功中鐫免罪減祿之數以防其過字嵌以金爲副九十七副各二分爲左右左頒諸功臣右藏內府有故則合之以取信仍以舊券還允一賜而遣之

○乙卯吐蕃寇臨洮屯於洮河原指揮韋正率兵禦之時河水未冰師不得濟正焚香祝曰正仗國家威徳鎭撫一方將以休養生民今賊在邇而不得擊何以報國家天意使賊平則令河冰未幾有冰如巨屋自上流而下風隨之河冰遂合正卽率兵直搗虜營虜大驚以爲神俱投戈請降正之守臨洮也善於招徠時土酋趙琦弟同知趙三及孫平章祁院使等皆先後來歸正悉與衣冠厚遺而遣之自是諸部土官相率來降

○丁巳賜故元平章歐陽朝佐等三百六十人冠帶衣服先是副將軍常遇春等兵至錦川獲朝佐等送京師至是入見上釋而賞之復命中書省及大都督府選用其才藝者

○戊午徵南將軍廖永忠參政朱亮祖等帥師自廣西還上命皇太子率百官迎勞於龍灣比入見上撫慰歡甚旣退復命皇太子送永忠還第

○是月皇第九子杞生大明太祖聖神文武欽明啟運俊徳成功統天大孝髙皇帝實錄卷之四十五

五十一﹑太祖髙皇帝實錄卷之四十六

洪武二年冬十月壬戌朔髙麗使者成惟得等辭歸上以書諭其國王王顓曰近使者歸自王國朕問王國政俗城郭甲兵居室如何使者言俗無城郭𨿽有甲兵而侍衛不嚴有居室而無聽政之所王專好釋氏去海濱五十里或三十里民始有寧居者朕詢其故言嘗爲倭奴所擾果若是深爲王慮之朕𨿽徳薄爲天下主王已稱臣備貢事合古禮凡諸侯之國勢將近危故持危保國之道不可不諭王知之古者王公設險以守其國今王有人民無城郭民人將何所依爲國者未嘗去兵今王武備不修則國威弛民以食爲天今瀕海之地不耕則民食艱凡國必有出政令之所今王有居室而無廳事則無以示尊嚴於臣下朕甚不取也歷代之君不間夷夏惟修仁義禮樂以化民成俗今王棄而不務日以持齋守戒爲事欲以求福失其要矣佛之道三皇五帝之時未聞有也而是時天下大治後世務釋氏而能保其國者未之見矣梁武之事可爲明鑑王豈未知之耶夫王之所以王髙麗者莫不由前世所積若行先王之道與民興利除害使其生齒繁廣父母妻子飽食暖衣各得其所則國永長修徳求福莫大於此王何不爲此而爲彼哉有國之君當崇祀典聞王之國犧牲不育何以供境內山川城隍之祀乎古人有言國之大事在祀與戎若戎事不修祀事不備其何以爲國乎今胡運旣終沙塞之民無所總統朕兵未至遼沈其間或有彊暴者出不爲中國患必爲髙麗擾況倭人出入海島十有餘年必知王之虛實此亦不可不慮也王欲禦之非雄武之將勇猛之兵不可遠戰於封疆之外王欲守之非深溝髙壘內有儲蓄外有援兵不能以挫銳而擒敵由是言之王之負荷亦重矣智者圖患於未然轉危以爲安前之數事朕言甚悉不過與王同其憂耳王其審圖之且知王欲制法服以奉家廟朕深以爲喜今賜王冠服樂器陪臣冠服及洪武三年大統歷六經四書通鑑漢書至可領也遣書指不多及仍賜惟得等綺帛有差

○遣湖廣行省平章楊璟招諭明昇璟至蜀諭昇以禍福使奉國入覲昇牽於羣議不能決璟還復以書曉之曰璟聞古之有國者同力度徳同徳度義義不足不敢抗徳不及則歸順故能保身家於兩全流名譽於無窮福及子孫族姓長久反是者往往取敗今足下以幼沖之資襲先人之業據有巴蜀默然在位不咨至計而聽羣下之議以爲瞿塘劍閣之險一夫負戈萬人無如之何此皆不達時變以誤足下何則昔之據蜀最盛莫如劉備諸葛孔明佐之訓練士卒財用不足取之南蠻然猶朝不謀夕僅能自保今足下疆埸南不過播州北不及漢中以此準彼相去萬萬而欲以斗絕一隅之地延頃刻之命可謂智乎若謂險阻可恃則三苗之墟不滅有扈之國不亡蠶叢魚鳧之鄕不至足下矣我主上仁明神武遣將用兵天下無敵運謀出奇神明響應順附者無不加恩負固者然後致討以足下先人通好之故不忍加師數遣使諭意又以足下年幼未歷事變恐惑於狂瞽之說失遠大之利故復遣璟面諭禍福深仁厚徳所以待明氏者不淺足下可不深念之乎且向者亂雄如陳友諒張士誠竊據吳楚造舟塞江河積糧過山丘彊將勁兵自謂莫敵然鄱陽一戰友諒授首旋師東討張氏面縛此非人力實天命也足下視此以爲何如友諒之子竄歸江夏王師致伐勢窮出降主上宥其罪愆封以侯爵恩榮之盛天下所知足下無彼之過而能幡然覺悟獨斷於心自求多福則必享茅土之封保先人之祀世世不絕豈不賢智矣哉若必欲倔彊一隅假息頃刻魚遊於沸鼎之中燕巢於危幕之上禍害將至恬不自知璟恐天兵一臨勢不可禦前日足下之臣爲足下謀者或以郡獻或以城降各自爲身計以取富貴當此之時老母弱子將安所歸乎縱足下年幼未曉語及老母獨不痛心於此乎禍福利害了然可觀逆順之圖在足下審之而已昇不能從

○以方國珍爲廣西行省左丞李思齊爲江西行省左丞俱不之官食祿於京師

○以參軍周彧爲山西行省參政

○癸亥以叚璟等八人爲各道按察司僉事人賜衣一襲

○甲子錄平章廖永忠所部徵南將校功上欲賞永忠以大將軍徐達等未還故未及賞命先賞其將校指揮人綺帛各六匹千戶衛鎭撫人各五匹百戶所鎭撫人各四匹陣亡者倍之病死視從徵加半軍士給米有差翌日諸將校入謝上諭之曰論功行賞國之常典但府庫之積皆民所供是爲天財君特主之以待有功者耳不敢分毫妄用也今爾等爲國效力摧暴靖亂以安天民故出此以酬爾勞非私恩也爾等攻城略地戰鬥於矢石之下勤苦固多然今日成功而受賞亦可謂榮矣諸將感悅而退

○己巳召山西參政陳亮爲中書省左參政知吏戶禮三部事

○庚午敕葬開平忠武王常遇春於鐘山之陰給明器九十事納之幕中其明器鉦二鼓四紅旗拂子各二紅羅蓋鞍籠各一弓二箭三竈釜火鑪各一以上俱以木爲之水罐甲頭盔臺盞杓壼瓶酒甕唾壼水盆香鑪各一燭臺二香合香匙各一香筯二香匙筯瓶茶鐘茶盞各一筯二匙一匙筯瓶一椀二楪十二槖二以上俱以錫造金裹之班劍牙杖各一金裹立爪骨朵戟響節各二交椅腳踏馬杌各一誕馬六槍劍斧弩倉卓牀屏風拄杖箱交牀香卓各一凳二以上俱以木爲之樂工十六人執儀仗二十四人控士六人女使十人靑龍白虎朱雀玄武神四人門神二人武士十人並以木造其髙一尺雜物翣六璧一篋笥楎椸衿鞶各一苞二筲二糧漿瓶二油瓶一紗廚暖帳各一束帛靑三叚纁二叚每叚長一丈八尺初遇春訃至上悲悼罷朝卽命禮部議天子爲大臣發哀禮且令中書兵部敍次其歷官勛迹付翰林纂述無使湮沒禮官言周制王哭諸侯大宗伯爲上相檀弓曰天子之哭諸侯也雀弁緇衣自周以降天子爲諸王妃公主大臣宗戚外祖父母后父母內命婦及蕃國王之喪皆有舉哀之禮漢東海恭王薨明帝幸津門亭發哀晉長樂公主扶風王亮薨武帝並舉哀三日唐永安王孝基薨髙祖爲之發哀宋汝南郡王晉王夫人符氏薨天子皆爲之素服舉哀此爲諸王妃主而舉哀也魏司馬曹眞薨帝幸城東張帳而哭之唐太子右衛率李大亮卒太宗爲之舉哀於別殿宋太師趙普薨太宗爲之素服舉哀樂安郡公惟正薨仁宗素服發哀於後苑此爲大臣宗戚而舉哀也今請以宋太宗爲韓王趙普舉哀故事其儀聞訃日於西華門壬地設禦幄南向陳禦座於正中上置素褥侍儀司設卜者位於禦幄前之南設文武官陪哭位於幄前東西相向奉慰位於訃者位之北北向設贊禮二人位於訃者拜位之北引訃者二人位於贊禮之南引文武官四人位於文武官陪位之北皆東西相向其日拱衛司備儀仗於奉天門奉迎車駕引禮引文武百官素服由西華門入就陪哭位引訃者亦由西華門入立位於西南侍儀奏外辦皇帝素服乘輿詣幄儀仗分列於幄前之左右和聲郎陳樂於禦幄之南設而不作太常卿於幄西跪奏某官來訃某年某月某日臣某官以某疾薨請舉哀皇帝哭文武官在位者皆哭太常卿跪奏止哭皇帝止哭百官在位者皆止哭引禮引文武官就奉慰位北向立引班首詣禦前唱跪贊禮同唱跪班首及百官皆跪班首奉慰引禮同贊禮唱俯伏興平身班首及百官皆俯伏興平身引禮引文武官分班立引禮引訃者就拜位贊禮唱鞠躬四拜平身引禮引訃者退太常卿跪奏禮畢皇帝興禦輿還宮引禮引訃者及文武百官以次出制可明日舉哀如前儀

○詔贈遇春翊運推誠宣徳靖遠功臣開府儀同三司上柱國太保中書右丞相追封開平王謚忠武復推恩王其三世遇春濠州懷遠人世業農性剛毅膂力絕人歲壬辰羣雄並起江淮鼎沸遇春時年二十三爲羣盜劉聚所得聚睹其狀貌奇偉拔於行伍而任之遇春每出戰必鼓勇爭先聚深喜之遇春見聚日以剽掠爲事無遠謀度其終不能有成欲擇所依乙未春聞上駐兵和陽遇春卽率數十人來歸居兩月餘請爲前鋒上曰爾之來者爲士卒絕糧耳爾自有主我安得畱之遇春請再三至於涕泣上曰爾姑從吾渡江俟克太平委身事吾未晚也六月上渡江抵采石磯元兵陣於磯上而磯下巨舟如織相距僅三丈餘卒難登岸遇春飛舸而至上麾之使前遇春卽捨舟挺戈先登眾皆披靡遂拔采石乘勝取太平從上守禦乃授總管府先鋒十月升管軍總管丙申二月元中丞蠻子海牙復以兵屯采石南北不通上慮將士𨿽渡江而其父母妻孥尙畱淮西勢莫可致命遇春率兵攻之遇春至設疑兵以分其勢而以正兵與之合及戰又別出奇兵搗之悉俘其精銳自是元兵扼江之勢衰尋守溧陽攻建康功爲諸將先三月從徐達克鎭江四月授承信校尉領軍先鋒九月攻常州會靑軍叛去與張士誠合徐達被圍於牛塘遇春與諸將力戰大敗其眾擒士誠梟將張將軍十一月升統軍大元帥丁酉三月遂克常州遷中翼大元帥四月從徐達下寧國八月克馬﹤馬犬﹥沙十月取池州戊戌春升江南行省都督馬步水軍大元帥十二月從上取婺州己亥四月授鎭國上將軍同僉書江南等處行樞密院事守婺城尋命攻衢州降之十月升僉院十二月攻杭州庚子三月召還四月從徐達破陳友諒兵於池州俘斬萬餘人閏五月友諒入太平犯龍灣遇春共謀擊敗之已而上整舟師伐友諒畱遇春守京師軍民無敢嘩辛丑三月拜江南行中書省參知政事七月從上取安慶破江州回守龍灣十一月張士誠寇長興上時駐兵九江聞報遽還京遣遇春援長興士誠兵敗俘殺五千餘人壬寅修安慶城池州羅友賢構亂據神山寨將與士誠通杭歙震動遇春往攻之癸卯正月擒斬友賢餘黨悉平三月張士誠遣兵圍劉福通於安丰遇春同徐達往擊之遇春突入其陣三戰三勝敵兵大敗而去俘獲士馬無算遂圍廬州凡三月城將下會陳友諒攻南昌上命遇春角�羊圍而還七月從上率諸將援南昌遇友諒於鄱陽湖之康郎山遇春與之聯舟大戰敵將張定邊素號梟猛奮前迎斗遇春射之定邊中矢走旣而上舟膠淺遇春麾舟並進湧水以脫舟而遇春舟復被圍力戰乃角�羊明日復大戰因縱火焚其舟風急火烈數十里間湖水盡赤友諒弟友仁友貴及平章新開陳等皆焚死連戰三日敵兵气奪及我師出湖口諸將皆以江流湍急欲放舟東下遇春獨不言上知其情命以扼舟上流遇春應之諸將以舟橫蔽江面控湖口者旬有五日友諒軍食乏率樓船百餘艘趨南湖觜欲突出湖口奔還武昌我舟遮擊之遂與之聯比隨流上下酣戰自辰至酉友諒中流矢死其下復立友諒之子理走武昌十月上親徵理命遇春進兵圍之甲辰二月理銜璧出降荊湖之地悉內附升遇春中書平章政事七月從徐達取廬州八月率兵平臨江之沙坑麻嶺十洞牛陂諸寨乙巳正月進取贛州克之遂下南安南雄韶州三月軍還五月取安陸襄陽十月從徐達克泰州丙午三月復從克髙郵四月徇淮安徐宿安丰皆下八月與諸將攻浙西師次太湖僞萬戶尹義等逆戰擒之直趨湖州之毗山與敵兵水陸鏖戰敵兵大潰遂抵城下塞其四門晝夜環攻之僞丞相張士信悉發境內兵爲援屯於舊館出我師之背遇春率奇兵由大全港入結營東阡復出敵背塡溝港絕其歸路士誠知事急出親兵拒戰遇春一鼓勝之士誠復遣其將徐義統赤龍船親軍來援遇春復敗之於烏鎭十月舊館降得兵六萬十一月湖州亦下遂進圍姑蘇丁未圍之益急士誠收合餘卒猶背城拒戰遇春悉降其將士九月克姑蘇縛張士誠以歸籍其兵得二十五萬加授中書平章錄軍國重事封鄂國公十月命爲徵虜副將軍同徐達北徵戊申正月上卽皇帝位遇春與徐達下山東諸郡遂攻走汴梁元守臣李景昌進攻河南敵兵五萬屯於洛水之北將出迎戰遇春布陣旣定單騎突入其陣敵發二十餘騎攢槊剌遇春遇春一箭中其前鋒眾披靡我師乘之悉破其眾於是河南諸城以次皆平上幸汴梁謀取元都七月徐達與遇春渡大河平河北諸郡八月兵抵元都時元主已北奔遂下其城移兵攻太原元守將廓擴帖木兒帥眾來禦其鋒銳甚遇春與徐達謀曰我騎兵𨿽集而步兵未至未可與戰莫若遣精騎夜劫其營其眾必亂眾亂則主將可縛也達如其言廓擴帖木兒果聞變而遁洪武二年正月進攻大同竹貞棄城走河東又平遂西入秦張良弼遁走李思齊迎降奉元鳳翔鞏昌臨洮皆定五月元將也速兵侵通州命遇春以所部軍還北平遂自永平搗會州獲江文淸士馬以千計至大寧也速遁轉克開平元君又北奔追至北河俘其宗王三人及平章鼎住等凡得軍士萬人車萬兩馬三千疋牛五萬頭師還次柳河川以疾卒時年四十遇春爲人沈騺果敢愛撫士卒𨿽不習書史而克敵制勝之方皆中節度每與敵戰出則當先退則殿後未嘗敗北士卒樂爲之用其從大將軍徵伐能謙遜守節制及其自將善以少爲眾國初名將𨿽多然天下所稱道者惟達與遇春爲之冠因號曰徐常遇春嘗自言能將十萬眾橫行天下故人又稱爲常十萬云

○甲戌甘露降於鐘山羣臣稱賀上曰休咎之徵𨿽各以類應朕徳涼薄烏足以致斯翰林應奉睢稼對曰聖人之徳上及太淸下及太寧中及萬靈則膏露降陛下敬恭天地輯和民人故嘉祥顯著起居注魏觀曰帝王恩及於物順於人而甘露降陛下寬租賦減徭役百姓歡豫神應之至以此故也翰林侍讀學士危素曰王者敬養耆老則甘露降而松柏受之今甘露降於松柏迪陛下尊賢養老之所致也宜告於宗廟頒示史館以永萬億年無疆之休上曰卿等援引載籍言非無徵然朕心存警惕惟恐不至烏敢當此一或忘鑑戒而生驕逸安知嘉祥不爲災異之兆乎告諸宗廟頒之史館非所以垂示於天下後世也羣臣皆頓首謝

○戊寅以賓融象三州隸柳州府並融水縣於融州以羅城鄕爲羅城縣復以藤容郁林三州隸梧州府攺貴州爲縣隸潯州府

○庚辰命圖中書右丞相魏國公徐達開平王常遇春等攻戰之迹於雞籠山功臣廟以示不忘

○賞平章韓致從徵將士六千二百五十人白金及綺帛有差白金凡一萬一千二十兩綺帛各七百七十八匹以平楡行梁城嶧州滕州之功也

○辛巳上諭中書省臣曰學校之教至元其獘極矣使先王衣冠禮義之教混爲夷狄上下之間波頹風靡故學校之設名存實亡況兵變以來人習於戰鬥惟知干戈莫識俎豆朕恆謂治國之要教化爲先教化之道學校爲本今京師𨿽有太學而天下學校未興宜令郡縣皆立學禮延師儒教授生徒以講論聖道使人日漸月化以復先王之舊以革污染之習此最急務當速行之

○癸未命潭州衛指揮同知丘廣爲總兵官寶慶衛指揮僉事左君弼副之率兵討左江上思州蠻賊黃龍關等龍關一名英傑時聚眾萬餘寇郁林州知州趙鑑同知王彬集民丁拒守賊攻圍半月不下廣西海北等衛官軍來援賊夜遁追至上思州境破之賊走還仍結聚不角�羊事聞故命廣等討之

○乙酉置延安衛命懷遠衛指揮使許良領兵守之

○擢翰林應奉睢稼爲中書省參政吏部侍郎汪河爲禦史臺侍禦史

○辛卯命郡縣立學校詔曰古昔帝王育人材正風俗莫先於學校自胡元入主中國夷狄鮏羴污染華夏學校廢弛人紀蕩然加以兵亂以來人習鬥爭鮮知禮義今朕一統天下復我中國先王之治宜大振華風以興治教今𨿽內設國子監恐不足以盡延天下之俊秀其令天下郡縣並建學校以作養士類其府學設教授一員秩從九品訓導四員生員四十人州學設學正一員訓導三員生員三十人縣學設教諭一員訓導二員生員二十人師生月廩食米人六斗有司給以魚肉學官月俸有差學者專治一經以禮樂射禦書數設科分教務求實才頑不率者黜之

○是月遣使致書元主曰朕本布衣昔在田裏賴承平之樂忽妖人倡亂海內鼎沸當是時出師者將非不勇兵非不眾城廓非不堅器械非不利終無成功妖人愈熾遂致豪傑並起此天運昭然不言可見朕因羣雄擾攘不能自寧由是爲眾推戴乘時渡江撫建業之民待天下之淸柰何君不能控禦致將帥各懷不軌外爲元臣內實自謀靡有戡定禍亂以安生民者朕靜觀羣雄割據荼毒生靈於心不忍乃親率諸將西平湖湘漢沔南取交

廣東定吳越八閩兩江皆入版圖方欲息兵以觀君之爲計而君之將臣曰張曰李曰王三人者不爲國謀分據秦晉互相讎殺民遭塗炭朕乃命大將軍自前歲出師由齊魯經河洛次及燕城我師未至君已棄宗社而去朕謂君自知胡無百年之運能順天道歸我中國故土上策也未幾邊將來報君率殘兵畱連開平朕思君前日宗社奠安國用富實尙不能削平羣盜今以孤兵自隨遠寄沙漠若欲效漢之匈奴唐之突厥出沒不常以爲邊患是君之計不審也方今中國封疆盡爲我有全二千城之富庶握羣雄累歲之勁兵華夏已平外夷咸附壯士無所施其勇智將無所用其謀而君乃欲與我爲敵乎君若不思保境土以存宗祀而欲吐餘燼於寒灰是不知天命也朕發鐵騎四出塞外精兵百萬聯陣二千餘里直抵陰山之北卽君遁逃亦出僥幸春和日暖沙漠艸靑漢兵出塞之時也霜雪冬寒則歸而守險君𨿽有百萬之眾何能爲哉朕以誠心待人明示機策使君聞之庶幾攺圖易慮安分順天以存宗祀不亦善乎君其審之大明太祖聖神文武欽明啟運俊徳成功統天大孝髙皇帝實錄卷之四十六

五十二﹑大明髙皇帝實錄卷之四十七

洪武二年十一月壬辰朔徵虜大將軍中書右丞相信國公徐達北徵還入見上撫勞之

○甲午以工部尙書孫克義爲河南行省參政兵部尙書安統爲山西行省參政調山西參政周彧爲北平行省參政

○乙未以工部侍郎張允爲本部尙書左司郎中劉誠爲兵部尙書

○丙申以大都督府都事趙耀爲湖廣行省參政工部員外郎張本爲浙江行省參政耀眞定晉寧人以湖廣行省掾入掾中書省升左司提控從大將軍徐達取蘇州還授大都督府都事遂從達平山東河南克元都取山西入關中其在幕府綜理愼密不憚勤勞達頗愛重之至於遣將四出攻戰守備之際機宜方略耀皆預焉及是還擢湖廣行省參政畱而未遣

○丁酉中書省奏請營後堂上不許曰土木之工連歲不息今又欲爲此能不病民乎俟民力稍舒爲之未晚也

○初南北郊之祀羣臣屢請舉配典上謙讓未許且曰俟平慶陽議之是年八月慶陽平至是以冬至將行郊祀禮羣臣復固請乃從之禮部因言先時郊祀以未舉配天之禮故禮成復詣太廟恭謝今旣議舉配典廟謝之禮宜不用惟先祭三日詣太廟以配享告從之

○甲辰右副將軍馮宗異等發平涼還京師

○乙巳冬至祀昊天上帝於圜丘始奉仁祖淳皇帝配先三日壬寅上詣仁祖廟告曰惟我父母徳應上帝寔生眇躬今代前王統理天下爲億兆主已經二載凡兩祀天地而未敢舉行配天之禮者蓋功業未就故也今疆宇旣廣民生稍安敬用今月十四日冬至恭祀昊天上帝於圜丘謹請皇考作主以配伏惟鑑知至日行禮仁祖配位設正壇第一成之東西向陳設同昊天上帝但不用玉昊天上帝神位前奠玉帛禮畢卽詣仁祖神禦前行禮如昊天上帝儀進俎初獻亞獻終獻皆如之其昊天上帝祝曰嗣天子臣元璋敢昭告於昊天上帝日當長至六气資始用遵彜典敬率臣庶以玉帛犧齊粢盛庶品奉玆燎祀皇考仁祖淳皇帝配神作主仁祖配位祝曰孝子皇帝臣元璋敢昭告於皇考仁祖淳皇帝日當長至六气資始今率臣僚恭祀昊天上帝謹以玉帛犧齊粢盛庶品用修典禮伏惟敬愼瞻天永爲配位禮成上禦奉殿百官行慶成禮旣畢出禦奉天門謂羣臣曰祭祀在乎誠敬不在乎物之丰薄物丰矣而誠有未至神不享焉物𨿽薄而誠至神則享之所謂東鄰殺牛不如西鄰之禴祭嘗聞以徳受福未聞以物徼福者也昔陳友諒服衮冕乘玉輅丰牲幣而行郊祀之禮彼恣行不道毒虐生靈積惡於己而欲徼福於天可乎朕凡致祭其實爲國爲民非有私求之福苟誠意未至徒尙禮文而欲徼福於己豈不獲罪於天耶

○享太廟

○丁未遣元平章長壽等以書諭元丞相也速曰將軍元之故家父子出將入相宣力王室積有年矣比者天下多故諸將擅兵類多跋扈往往不善其終獨將軍恪守臣節堅如金石𨿽當顚沛之際力奮孤忠志安宗社及元主遠去沙漠將軍獨能以孤軍殿後義气不衰其餘僥幸之徒俱云逝鳥散嗟哉且古之將帥當亂亡之時未嘗不假名義以行其私朕於將軍之節甚有嘉焉近聞塞外逋逃之眾猶逞蜂蠆之餘毒擾我邊陲豈將軍不能輯士而致然歟今我軍已集幽薊待釁而動將軍宜深思之上以圖存其君之宗祀下以保全其民人豈不識時之俊傑哉玆遣長壽篤馬二平章賫書往達朕意將軍其審之

○戊申夜月在太微垣中

○己酉復以廣東行省參政周禎爲刑部尙書上諭之曰刑以輔治唐虞所不免觀舜命臯陶之辭始𨿽曰明刑終期於無刑臯陶告舜亦曰與其殺不辜寧失不經當時君臣莫不以卹刑爲重而民亦不自犯所以能致雍熙之治朕嘗觀此深有所契卿其體之

○刑部尙書世家寶坐事降爲吉安府廬陵縣知縣

○戊午以戶部員外郎張仁榮爲本部侍郎

○置驍騎中後二衛

○庚申以朱昭爲戶部尙書楊思義爲狹西行省參政王克恭爲福建行省參政

○辛酉以侯至善爲中書省參政樊思民爲戶部尙書尋攺爲大都督府參議

○召福建行省參政蔡哲入朝

○賑應天蘇松杭湖諸郡貧民八百四十六人人給米一石綿布一匹

○都督府臣奏眞州王昭明等十八人謀爲不軌捕問皆已伏辜請正典刑上曰此非小事命召至問之昭明至無可言惟服罪而已其老母幼子皆當連坐上曰昭明不可得釋也其諸老幼何預焉命戮昭明而釋其餘人

十二月壬戌朔遣翰林院編修羅復仁兵部主事張福賫詔諭安南占城國王詔曰朕本布衣因天下亂起兵以保鄕裏不期豪傑雲從朕將之數年辟土日廣甲兵彊盛遂爲臣庶推戴君臨天下以承正統於今三年海外諸國入貢者安南最先髙麗次之占城又次之皆能奉表稱臣合於古制朕甚嘉焉近占城遣平章蒲旦麻都來貢言安南以兵侵擾朕觀之心有不安念爾兩國自古及今封疆有定分不可彊而爲一此天意也況爾等所居之地相去中國越山隔海所言侵擾之事是非一時難知以朕詳之爾彼此世傳已久保土安民上奉天道尊事中國爾前王必有遺訓不待諭而知者朕爲天下主治亂持危理所當行今遣使往觀其事諭以畏天守分之道如果互執兵端連年不角�羊荼毒生民上帝好生必非所悅恐天變於上人怨於下其禍有不能逃者二國之君宜聽朕言各遵其道以安其分庶幾爾及子孫皆享福於永久豈不美歟詔至兩國皆聽命罷兵

○降戶部尙書朱昭爲蘇州府知府以其怠職不任事也

○甲子日中有黑子

○丁卯攺湖廣行省參政趙耀爲北平行省參政耀初授湖廣旣辭復畱之至是上以耀嘗從徐達取元都習知其風土民情邊事緩急攺授北平且俾守護王府宮室旣而召入諭之曰聞北口子人多來歸附者汝宜速往選其驍勇可用者爲兵月給米贍之餘悉處之臨淸東昌之地毋令其失所耀因奏進工部尙書張允所取北平宮室圖上覽之令依元舊皇城基攺造王府耀受命卽日辭行

○戊辰平章楊璟自蜀使還言明昇闇弱將佐皆庸材昧於遠略諭之再四終不悟不如舉兵取之上曰兵之所加必貴有名無釁而加兵仁者不爲也西蜀之地彼亦安能久據但朕意俟其悔悟來歸則師可不勞民亦無苦也姑緩之

○平章李文忠以所俘脫列伯等獻京師上曰彼亦爲其主事敗至此情有可矜其釋之仍賜冠帶衣服

○壬申饒州方丑仁於文山聚眾爲盜命虎賁左衛指揮同知丁徳率兵討平之

○甲戌遣中書省管勾甘桓會同館副使路景賢封占城國王阿答阿者爲占城國王詔曰咨爾占城國王阿答阿者素處海邦定居南服自爾祖父世篤忠貞向慕中華恪守臣職朕今混一四海撫馭萬方欲率土之咸寧嘗馳書以往報而爾能畏天命尊中國卽遣使稱臣來貢方物思法前王之訓以安一境之民眷玆忠誠良可嘉尙是用遣官賫印封爾爲占城國王於戲居中撫外朕方一視同仁保境安民爾當愼終如始永爲藩輔益勉令名今賜洪武三年大統歷一本織金文綺紗羅四十匹至可領也復賜民間檢用歷三千本賞勞其使蒲旦麻都文綺紗羅各一匹仍賜以冠帶其從者皆有賜

○髙麗國王王顓遣其臣張子溫等上表謝封爵並賀明年正旦貢方物中宮東宮皆有獻

○乙亥以安慶爲浙江行省參政

○己卯辰州永順宣撫彭添保遣其從兄敬保來朝貢馬及方物詔以永順宣撫司爲永順軍民安撫司以添保爲同知

○辛巳徵虜右副將軍都督同知馮宗異等至京初宗異守平涼以關狹旣平胡虜畏服不請於朝輙引眾還及見上詰之曰將軍在平涼外禦胡虜內鎭撫關中國家所托非輕也乃不俟命輙引眾還閫外之事將誰任之宗異頓首謝上以其勛舊姑置之

○壬午先是髙麗國王王顓有侄女遇亂陷沒於軍使者入朝言其故上令中使訪得之至是賜以衣資廩餼令其使者護歸本國

○上謂中書及禮官曰今安南髙麗皆臣附其國內山川宜與中國一體致祭於是禮部考其山川安南之山二十有一曰佛迹曰徹圍曰武寧曰仙遊曰普賴曰萬劫曰傑特曰安子曰地覲曰天養曰神投曰龍岱曰文埸曰安獲曰卞曰立石曰香象曰崇曰都隆曰測曰分其江有六曰川瀘曰富良曰大黃曰大歷曰蘇歷曰三帶其水有六曰安石淵曰石龍門曰玆廉曰浪泊曰越裳宛曰九徳宛髙麗山有三曰魯陽曰嵩曰葦水有四曰川禮成曰鹽難水曰浿水曰馬訾水卽鴨綠江也遂命著之祀典設位以祭

○甲申總兵官潭州衛指揮同知丘廣等兵至上思州蠻寇黃英傑拒戰廣擊敗之禽從賊黃權等英傑走十萬山復以兵追及斬之上思州平

○西安等府耆民王達等言比年爲張思道李思齊交兵侵擾加之歲旱粟麥不登民多饑死詔有司正月戶給米一石二月再賑數如之

○以呂宗俊等六人爲監察禦史人賜衣一襲

○戊子詔旗纛等神於驚蟄後致祭

○己丑上禦奉天門大賞平定中原及徵南將士之功以大將軍右丞相信國公徐達攻取山東河南燕冀秦晉等處州郡克敵制勝振揚國威撫綏軍民得大將體賞白金五百兩文幣五十表裏開平王常遇春副大將軍總兵攻取山東河南燕冀秦晉等處州郡及自率師由狹西攻取開平等處以疾薨於軍中驗其存日功勞與大將軍一體賞白金五百兩文幣五十表裏右副將軍都督同知馮宗異澤州之役與平章楊璟妄分彼此失陷士卒及代大將軍總制大軍時當隆寒擅自班師致士卒凍餒不在賞列念其初與大將軍平定山東河南狹西諸郡量與白金二百兩文幣十五表裏禦史大夫湯和總兵徵南先有浙江參政朱亮祖克取溫臺諸郡方國珍已聞風膽落比師抵明州國珍逃遁及再調取福建姑息太過放散陳友定山寨餘黨致八郡復叛重勞師旅及班師又不申明號令以致蘭秀山賊窺伺而叛失陷指揮徐琇張俊等官軍功過相折量與白金二百五十兩文幣十五表裏平章廖永忠先充徵南副將軍克平福建後自總兵取廣東比至南澳何眞已降克平三山邵宗愚等山寨又能調遣副將軍朱亮祖平定海南招諭兩江溪洞念其功勞宜與全賞然在福建不能贊助大夫湯和以致陳友定餘黨復叛入山功過相折量與白金二百五十兩文幣二十表裏都督僉事吳禎先充徵南副將軍與大夫湯和克取明州復平定福建航海回還軍容整肅又能剿捕蘭秀山餘黨全師回京賞白金二百五十兩文幣二十表裏左丞趙庸從大將軍克平山東河南燕冀秦晉等處州郡又從開平王自狹西復取上都等處後充副將軍同平章李文忠總兵山西應接大將軍乘勝剿捕生擒脫列伯驗其功勞賞白金二百兩文幣十九表裏平章曹良臣等從大將軍克平山東河南燕冀秦晉等處州郡皆屢有戰功良臣賞白金二百五十兩文幣二十表裏右丞薛顯參政傅友徳各賞白金二百兩文幣十九表裏平章韓正賞白金二百五十兩文幣十七表裏平章兪通源右丞梅思祖參政陸聚都督副使顧時各賞白金一百五十兩文幣十五表裏左丞王溥文幣七表裏參政陸仲亨文幣二表裏各衛指揮七表裏千戶衛鎭撫各六表裏百戶所鎭撫各五表裏各旗軍總旗米三石白金三兩三錢小旗米三石白金三兩二錢軍人米三石白金三兩其守禦各處城池有功官員平章楊璟胡廷羙各賞白金二百五十兩文幣二十表裏左丞周徳興白金二百五十兩文幣十七表裏參政朱亮祖張彬戴徳白金人二百兩文幣十五表裏都督同知張興祖康茂才各白金二百五十兩文幣十七表裏都督副使孫興祖白金二百兩文幣十七表裏都督僉事郭子興陳徳各白金二百兩文幣十五表裏都督僉事華雲龍白金一百兩文幣十表裏各衛指揮千百戶鎭撫等官賞與從徵同其駕船公差患病傷故官軍賞各有差時賞物等第各稱其功過諸將士皆悅服

○庚寅歲除享太廟

○元將王保保偵知大將軍南還以兵襲蘭州奄至城下指揮張溫會諸將校曰彼悉眾襲我我兵寡難與爲敵然彼遠來未知我眾寡乘暮擊之可以挫其鋒彼不退則固守以待援於是整兵出戰保保兵稍卻遲明溫收兵入城敵兵遂圍城數重溫堅守不與戰時鷹揚衛指揮於光守鞏昌將兵來援至蘭州之馬蘭灘卒遇保保兵戰敗被執至蘭州城下使呼張將軍出降光大呼曰我不幸被執公等堅守徐總兵將大軍行至矣敵怒批其頰遂被害城中聞光言守益固保保進攻不利且懼大軍至乃引去光字大用南康都昌人磊落有大志徐壽輝初起兵略湖口元將三旦八據鄱陽都昌當其衝要光乃集眾列爲隊伍分布境上以禦之旣而都昌陷壽輝署光江東宣慰元帥鎭鄱陽浮梁陳友諒弒壽輝光謂其眾曰我不能殺友諒可事之乎乃遣使奉幣以浮梁來降繼而輕騎謁上於龍江授行樞密院判官賜以衣冠俾戍徽州永平翼旣行復召還角�羊金連環並絳賜之光頓首曰臣蒙被厚恩鞠躬盡力死而後已及從上徵九江下黃梅攻建昌戰鄱陽降武昌皆與有功轉振武衛指揮同知尋遷鷹揚衛指揮使階懷遠將軍從大將軍徐達平淮東浙西擒張士誠下山東諸郡取汴梁克狹洛下潼關同都督郭子興守之後移守鞏昌王保保屢引兵來攻光輒擊卻之至是被執而死時年四十三上聞之遣官祭以少牢後命配享雞籠山功臣廟

○詔赦臨洮將士之亡匿山谷者詔曰天地以生物爲心帝王以不殺爲徳自三代以下漢髙祖唐太宗宋太祖皆承天運奮武威以定亂行仁義以安人惟秦不然坑趙降卒十萬古今非之𨿽能混一享國不長天道昭然矣朕每遣將出師必加訓諭降者撫之抗者誅之故凡其來降大小咸授以職保其父母妻子近者兵至西土豳國公李思齊率其部屬將士悉來臣附大將軍以其精銳隨軍徵進老幼安居城郭未嘗妄殺可謂鑑秦之過恪遵朕命矣當臨洮受降之初如或妄加誅戮爾眾安能保全今爾將士乃有懷思其家遁藏巖谷者夫父母妻子之戀人之常情𨿽新附之眾未能悉知朕懷朕爲民父母可不矜念詔書到日凡逃竄山谷者毋自驚疑罪無大小並行赦之

○戶部奏是歲天下郡縣墾田八百九十八頃

○湖廣慈利縣土酋叛殺千戶覃友仁命左丞周徳興平章曹良臣李伯昇將兵討平之

○以溧水縣知縣郭云爲指揮使守禦南陽兼知南陽府事初云仕元爲平章堅守裕州後被擒上嘉其志授溧水知縣至是復有是命

○是月設河東狹西都轉運鹽使司所屬角�羊鹽東西二場歲辦小引鹽三十萬四千引每引重二百斤其法每歲伏暑時月於山西平陽府安邑等十縣內起民夫撈辦畢日還家靈州鹽課司歲辦大引鹽一萬三千三百三十八引有奇每引重四百斤設山東都轉運鹽使司歲辦大引鹽一十四萬二千五引有奇設北平河間都轉運鹽使司所屬利民等二十四場歲辦大引鹽七萬一千八百五十二引有奇其法皆竈戶自備器皿煎煮每丁歲辦鹽四引地每畝辦鹽一十六斤車一輛辦鹽二百斤牛驢每頭辦鹽一百斤

○設福建都轉運鹽使司

○西域僧班的達及其徒古麻辣室哩等十二人自中印度來朝大明太祖聖神文武欽明啟運俊徳成功統天大孝髙皇帝實錄卷之四十七

五十三﹑大明太祖髙皇帝實錄卷之四十八

洪武三年春正月辛卯朔上禦奉天殿受朝賀大宴羣臣命婦朝皇后於坤寧宮錫宴

○置鞏昌平涼二衛指揮使司

○癸巳上以王保保爲西北邊患復命右丞相信國公徐達爲徵虜大將軍浙江行省平章李文忠爲左副將軍都督馮勝爲右副將軍禦史大夫鄧愈爲左副副將軍湯和爲右副副將軍往徵沙漠上問諸將曰元主遲畱塞外王保保近以孤軍犯我蘭州其志欲僥幸尺寸之利不滅不已今命卿等出師當何先諸將皆曰保保之寇邊者以元主猶在也若以師直取元主則保保失勢可不戰而降也上曰王保保方以兵臨邊今捨彼而取元主是忘近而趨遠失緩急之宜非計之善吾意欲分兵爲二道一令大將軍自潼關出西安搗定西以取王保保一令左副將軍出居庸入沙漠以追元主使其彼此自救不暇應援況元主遠居沙漠不意吾師之至如孤豚之遇猛虎取之必矣事有一舉而兩得者此是也諸將皆曰善遂受命而行

○以駙馬都尉王恭爲福建行省參政上諭恭曰國家用人惟才是與使苟賢無間於疏遠使不肖何卹於親暱福建從昔富庶元末困於獘政朘剝尢甚民病未蘇今命汝往撫綏之汝毋恃親故以生驕縱貽患於民國家政令一本至公爾不能守法失人臣之道朕亦豈敢縱法違天下公議汝其欽哉

○先是上以天下初定欲通羣下之情日詔百官悉侍左右詢問民情咨訪得失或考論古今典禮制度故𨿽小官亦得上殿至有踰越班序者上乃謂宰臣曰朝廷之上禮法爲先殿陛之間嚴肅爲貴朕始欲咨訪庶事故令百官入侍左右至班序失次非所以肅朝儀也自今文武百官入朝除侍從中書省大都督府禦史臺指揮使六部尙書侍郎等官許上殿其餘文武官五品以下並列班於丹陛左右違者紏儀官舉正之

○甲午各道按察司官來朝上因召禦史臺官並諭之曰風憲之任本以折姦邪理冤抑紏正庶事肅淸紀綱以正朝廷而元末臺憲每假公法挾私憤以相傾排今日彼傾此之親戚明日此陷彼之故舊譬猶蛇蠍自相毒螫卒致敗亡而後已如此則何以爲臺諫也今卿等司風紀當以大公至正爲心揚善遏惡辧別邪正不可循習故常挾公以濟私苟或如此不惟負朕委任亦且失其職守矣

○命中書省符下山東行省召募水工於萊州洋海倉運糧以餉永平衛時永平軍儲所用數多道途勞於挽運故有是命

○命內外風憲官與其屬官依品級行禮先是禮部臣言唐令準品級應致恭而非相統屬者則不拜又京尹避臺官宋制上佐州縣官見本屬上官並拜於庭參本府賓幕官及曹掾縣令簿尉參本府錄事簿尉參令皆答拜今擬有司品髙者與上司品卑者相見平拜行禮若以有統屬官依品級行拜禮則省郎中府臺經歷按察司僉事等官皆拜知府省府臺都事皆拜知州省臺照磨管勾府知事皆拜知縣與唐宋之制異上曰官員品從所以別上下明尊卑其監察禦史按察司僉事如出巡當依品級拜知府知州知府知州有罪監察禦史按察司官按問得實則於市中依律斷罪如是則風憲官知有品級不敢淩辱有司有司官旣受風憲官禮自知羞恥畏懼不敢干犯法度此法𨿽異前代然亦激勸之道也

○遣使以文綺上尊往賜來安府知府岑漢忠及其弟漢良子子振先是漢忠漢良自入雲南招諭定遠諸郡縣十有六處漢良因以兵守其土遣人上聞上故嘉勞之仍詔漢忠以兵招諭未附之地

○定王府官制王相府左右相各一人正二品左右傳各一人從二品參軍府參軍一人正五品錄事二人正七品紀善一人正七品其班位各以其品秩列朝官之次

○上持黃金一錠示近臣曰此表箋袱盤龍金也令宮人洗滌銷鎔得之又出雜紵絲小片縫成如毯者曰此制衣服所遺用緝爲被猶勝棄遺也

○復遣蔡哲還爲福建行省參政

○禮部奏定朝日夕月禮按周禮大宗伯以實柴祀日月星辰玉人之事圭璧五寸以祀日月星辰禮記曰王宮祭日也夜明祭月也祭日於壇祭月於坎以別幽明以制上下考之古者祀日月其禮有六郊特牲曰郊之祭大報天而主日配以月一也玉藻曰朝日於東門之外祭義曰祭日於東郊祭月於西郊二也大宗伯肆類於四郊兆日於東郊兆月於西郊三也月令孟冬祈來年於天宗天宗日月之類四也覲禮拜日於東門之外及祀方明禮日於南門之外禮月於北門之外五也雪霜風雨之不時則禜日月六也說者謂因郊﹤礻昔﹥而祀之者非正祀也類禜而祀之與覲諸侯而禮之者非常祀也惟春分朝之於東門之外秋分夕之於西門之外者祀之正與常者也蓋天地至尊故用其始而祭以二至日月次天地春分陽气方永秋分陰气向長故祭以二分爲得陰陽之義也若其次則大次小次重帟重案其牲體則實柴其服則玄冕玄端其圭之繅藉則大采小采禮之之玉則一圭邸璧祀之之樂則奏黃鐘歌大呂舞雲門凡見於周禮者如此秦祭八神六曰月主七曰日主雍又有日月廟漢郊太乙朝日夕月攺周法常以郊泰畤質明出行宮東向揖日西向揖月又於殿下東西拜日月宣帝於神山祠日萊山祠月魏明帝始朝日東郊夕月西郊唐以二分日朝日夕月於國城東西宋以春分朝日秋分夕月爲大祀元於郊壇以日月從祀其二分朝日夕月皇慶中議建立而不見施行今旣以日月從祀於郊壇當稽古者正祭之禮各設壇專祀爲宜其壇制朝日壇宜築於城東門外髙八尺夕月壇宜築於城西門外髙六尺俱方廣四丈兩壝壝各二十五步燎壇方八尺髙一丈開上南出戶方三尺神位以松柏爲之長二尺五寸闊五寸趺髙五寸朱漆金字朝日以春分日夕月以秋分日星辰則祔祭於月壇從之

○丁酉上諭中書省參政陳亮侯至善曰司天臺言朔日以來日中有黑子其占多端朕觀存心錄以爲祭天不順所致今郊壇從祀禮文太簡宜命禮部太常司詳擬圜丘方丘增以十二月將旗纛之神於是禮部尙書崔亮奏成周祭天惟祀帝與日月漢祭天有列星一千五百十四位唐宋及元損益不同國朝前議圜丘從祀之禮以漢唐爲煩瀆故止祀日月星辰太歲爲簡而當上然之而止

○庚子遣使往安南髙麗占城祀其國山川先期上齋戒親爲祀文是日臨朝授使者香幣香盛以金合幣一文綺幡二皆隨其方色祝版上自署禦名給白金二十五兩具祭物使者人賜白金十兩及衣服而遣之仍命各國圖其山川及摹錄其碑碣圖籍付使者還所至諸國皆勒石紀其事其略曰朕賴天地祖宗眷佑位臣民之上郊廟社稷以及嶽鎭海瀆之祭不敢不恭邇者占城安南髙麗遣使奉表稱臣已封其王則其國境內山川悉歸職方考之古典天子望祭𨿽無不通然未聞有遣使致祭於其境者今思與普天之下共享昇平之治故具牲幣遣使往祭於神神旣歆格必能庇其國王世保境土使風雨以時年榖豊登民庶得以靖安庶昭一視同仁之意是用刻石以垂永久

○賜右丞楊憲名﹤曰華﹥參政陳亮名寧

○置通州衛指揮使司以安吉衛軍隸之

○置蔚州衛指揮使司

○壬寅吏部奏凡庶官有罪被黜者宜除廣東儋崖等處上曰前代謂儋崖爲化外以處罪人朕今天下一家何用如此若其風俗未淳更宜擇良吏以化導之豈宜以有罪人居耶

○癸卯元將王保保駐兵安定縣之西巉先是入侵蘭州城中堅守保保兵無所得而去至是乃縱遊兵四出虜掠民頗被其擾

○甲辰命制郊丘祭祀拜褥禮部奏郊丘之褥當用席爲表蒲爲裏宗廟社稷先農山川之褥宜用紅文綺爲表紅木綿布爲裏從之

○太常司定太廟朔望薦新及獻新儀初太廟月朔之祭上躬行禮未幾詔太廟朔望薦新令太常供祭至是太常奏定其儀朔祭薦新各廟共用羊一豕一籩豆各八簠簋登鉶各二酒尊三及常饌鵝羹飯祭日太常卿及預祭官各法服入就位再拜興平身贊禮唱請行禮太常卿詣盥洗位搢笏盥手帨手出笏詣爵洗位搢笏滌爵拭爵以爵授執爵者出笏詣酒尊所搢笏以爵受酒以授執爵者出笏詣神位前搢笏跪上香祭酒奠爵出笏讀祝官取祝跪讀訖太常卿俯伏興平身少後再拜興平身復位贊禮唱徹豆執事官各徹豆太常卿以下各再拜興平身贊禮唱焚祝太常卿以下各詣焚祝所焚訖贊禮唱禮畢望祭止用常饌鵝羹飯祭日引禮官及太常卿以下各常服入就位再拜興平身贊禮唱請行禮太常卿至神位前跪上香祭酒奠爵俯伏興平身少後再拜興平身復位贊禮唱徹豆執事官各徹豆太常卿以下各再拜興詣焚楮幣所焚訖贊禮唱禮畢獻新凡遇四方別進新物在月薦之外者太常卿奉旨與內使監官各服常服捧獻於太廟不行禮

○上謂諸武臣曰用兵之道必先固其本本固而戰多勝少敗何謂本內是也內欲其實實則難破何謂實有備之謂也後世不知務此至有戰勝之餘遂忘武備往往至於取敗人孰不曰天下平定之時可以息兵偃武殊不知治兵然後可以息兵講武而後可言偃武若晉徹州郡之備卒召五胡之擾唐徹中國之備終致安史之亂此無備之驗也夫當天下無虞之時而常謹不虞之戒然則武備其可一日而忘哉

○命建駙馬都尉李貞第於西華門玄津橋之西將作司董其役

○乙巳旌表當塗縣民孫添母鄭氏黎徳旺妻陶氏貞節鄭氏陶氏俱以年少夫亡守節不二有司上其事詔表其門復其家

○丁未享太廟

○庚戌湖廣辰州湖耳洞長官楊秀榮潭溪長官石文煥新化長官歐明萬平江蠻夷軍民長官楊晟明歐陽寨長官楊再仲等來朝貢馬及方物初辰州衛指揮副使劉宣武率兵克平古城等寨招降湖耳潭溪等處洞官至是來朝納元所授宣敕印章上賜以冠服旣而湖廣省臣言五寨系靖州地與廣西融州思播接壤元時設置五處長官司以轄洞民乞仍其舊制詔從之於是復立湖耳潭溪新化歐陽古州及八萬亮寨六處蠻夷軍民長官司秩從五品隸辰州衛仍以秀榮等爲長官

○辛亥以太常卿胡惟庸爲中書省參知政事起居注魏觀爲太常卿調北平行省參政周彧爲湖廣行省參政

○壬子攺合淝衛爲廬州守禦千戶所

○癸丑命故都督張徳勝子宣襲職初徳勝以戰死宣年幼令養子同襲職至是宣年長而同亦能自立軍功於是命宣襲父職同復其姓名爲汪興祖

○丁巳西安鳳翔二府饑耆民宋昇等來言上卽命戶部往賑之戶部奏彼民饑須運粟以濟之上惻然曰民旦暮待餔如涸魚之欲水若待運粟以濟之死者多矣況今東作方興民無食而廢耕將見其患益甚卽命戶部主事李亨馳驛往賑之戶給粟一石計三萬六千八百八十九石

○以滕徳爲兵部尙書徳故江南省掾也

○貶刑部尙書周湞爲惠州府經歷湞字伯寧鄱陽人善詩與辛敬萬石楊伯謙李克正查和卿等稱江西十才子累官爲按察僉事坐事謫輸役汴梁及置河間鹽運司復起爲使至是自河間召爲尙書未視事入官舍非禮辱責胥吏上聞而怒之故貶

○置大同左右二衛

○置永平衛

○沂邳二州山民作亂命參政陸聚率兵討平之大明太祖聖神文武欽明啟運俊徳成功統天大孝髙皇帝實錄卷之四十八

五十四﹑大明太祖髙皇帝實錄卷之四十九

洪武三年二月辛酉朔命賞陸仲亨所部徵南將士指揮文綺帛各三匹千戶衛鎭撫各二匹百戶所鎭撫各一匹戰死者倍之病故者視戰死減三之一軍士賜米有差

○上禦東閣翰林學士宋濂待制王禕等進講大學傳之十章至有土有人濂等反覆言之上曰人者國之本徳者身之本徳厚則人懷人安則國固故人主有仁厚之徳則人歸之如就父母人心旣歸有土有財自然之理也若徳不足以懷眾𨿽有財亦何用哉

○立神帛制敕局先是上命中書禮部立局造神帛誥敕仍定議其制度於是省部議神帛織文曰禮神制幣誥織文曰大明官誥敕織文曰大明敕命文武百官一品至五品誥織用五色絲六品至九品敕用純白綾俱織某年月日造及局官姓名旣奏上命凡神帛織文郊祀上天及配享皆曰郊祀制帛太廟祖考曰奉先制帛親王配享曰展親制帛社稷歷代帝王先師孔子及諸神祇皆曰禮神制帛功臣曰報功制帛蒼白靑黃赤黑之色各以其宜誥敕文臣字用玉箸篆武臣用柳葉篆誥織文曰奉天誥命敕織文曰奉天敕命俱用升降龍文左右盤繞

○壬戌上行後苑見巢鵲卵翼之勞喟然嘆曰禽鳥劬勞若是況人母子之恩乎乃令羣臣有親老者許歸養時元鎭撫陳興被俘來京恩待甚厚興言有母在嵩州年八十餘欲求歸養卽賜白金衣帽遣之興辭上顧謂侍臣曰孝弟之性天下皆同陳興𨿽武夫聞朕言卽愴然思歸朕始不知其有母若知之肯令其違遠耶人壽不過百歲今其母年已八十餘萬一不得相見興有無窮之痛興歸母子相見其樂宜何如侍臣對曰陛下以孝治天下推測人情無微不燭非惟一家之老者得所天下之煢獨鰥寡皆蒙其惠矣上曰人情莫不愛其親必使之得盡其孝一人孝而眾人皆趨於孝此風化之本也故聖人之於天下必本人情而爲治

○甲子享先農

○合祀太歲四季月將風雲雷雨嶽鎭海瀆山川城隍旗纛諸神上初以太歲風雲雷雨皆天神以嶽鎭海瀆天下山川城隍皆地祇各爲壇專祀於國城之南然祭之時日與其品物各不同至是復以風雲雷雨嶽鎭海瀆皆陰陽一气流行無間者遂合二壇而一之而增以四季月將旗纛諸神凡設壇十有九太歲春夏秋冬四季月將爲第一次風雲雷雨次五嶽次五鎭次四海次四瀆次京都鐘山次江東山川次江西山川次湖廣山川次淮東淮西山川次浙東浙西福建山川次廣東廣西海南海北山川次山東山西河南河北山川次北平狹西山川次左江右江山川次安南髙麗占城諸國山川次京都城隍次六纛大神旗纛大將五方旗神戰船金鼓銃礟弓弩飛槍飛石陣前陣後諸神各壇之祭皆上躬自行禮先祭禮官奏祝文太歲以下至四海凡五壇上稱臣者請親署名其鐘山等神上稱餘者請令禮官代署上曰朋友書牘往來尙親題姓名況神明乎必皆親署及登壇太常司丞任以忠贊禮慮上力倦頗簡薦跪之儀禮畢上問故以忠以實對上曰人臣愛君以道朕之於神惟恐誠敬未盡何敢憚勞汝當悉朕意後勿復然

○命制四方平定巾式頒行天下初上旣卽位更定制度凡官民男女衣冠服飾悉復中國之制至是又以士民所服四帶巾未盡善復制四方平定巾頒行天下令士人吏民咸如式制服之皂隸伶人如初所定以異其制

○乙丑詔續修元史時儒士歐陽佑等采摭故元元統以後事實還朝仍命翰林學士宋濂待制王禕爲總裁儒士趙塤朱右貝瓊朱世廉王彜張孟謙髙遜志李懋李汶張宣張簡杜寅殷弼兪同十四人同纂修

○丙寅以中書省郎中夏惟武爲戶部侍郎

○丁卯遣官釋奠於先師孔子

○戊辰祭大社大稷

○己巳大河衛火燔軍民居室及廣積庫

○以指揮曹興才爲山西行省參政兼領太原衛事立太原左右衛以同知謝得成爲太原右衛指揮使兼太原副總兵同知陳桓爲太原左衛指揮使

○庚午先是上問戶部天下民孰富產孰優戶部臣對曰以田稅之多寡較之惟浙西多富民巨室以蘇州一府計之民歲輸糧一百石已上至四百石者四百九十戶五百石至千石者五十六戶千石至二千石者六戶二千石至三千八百石者二戶計五百五十四戶歲輸糧十五萬一百八十四石上曰富民多豪彊故元時此輩欺淩小民武斷鄕曲人受其害宜召之來朕將勉諭之至是諸郡富民至入見上諭之曰汝等居田裏安享富稅者汝知之乎古人有言民生有欲無主乃亂使天下一日無主則彊淩弱眾暴寡富者不得自安貧者不能自存矣今朕爲爾主立法定制使富者得以保其富貧者得以全其生爾等當循分守法能守法則能保身矣毋淩弱毋吞貧母虐小母欺老孝敬父兄和睦親族周給貧乏遜順鄕裏如此則爲良民若效昔之所爲非良民矣眾皆頓首謝於是賜酒食而遣之時翰林學士宋濂詹同及待制王禕起居注陳敬等侍左右上顧謂之曰朕諭此輩欲勉之爲善耳禕對曰自古帝王皆兼君師之任三代而下爲人主者知爲治而不知爲教今陛下訓諭之不啻嚴師之教弟子恩至厚也誠所謂兼治教之道矣

○戶部奏開封府軍倉儲糧三萬六千餘石旣支不及數者二百五十石請逮其官吏鞫之上曰儲糧歲久寧無耗折其勿問

○上問禮部尙書崔亮曰朕郊祀天地拜位皆正中而百官朝參則班列東西以避正中此何禮也亮對曰臣聞天子祭天升自午陛祭社升自子陛蓋社祭土而主陰陰北方也故君南向答陰之義也郊祭天而主陽陽南方也故君升自午陛而北向以答陽也何佟之議曰祭社北向君答之故南向祀天南向君答之故北向若夫羣臣朝參於上非答祈之義俱當避君上之尊故升降則皆由卯陛朝班則分列東西以避馳道此其義不同也上曰臣之事君與君之事天其道不相遠也因命侍儀司自今百司朝參左右班相去不得越二尺其省府臺官俱就甬道上拜謁但不得直行甬道而已

○辛未賞廣西衛指揮僉事左君弼母米二十石以君弼有擒獲山寨首賊黃英傑之功也

○癸酉太常少卿陳昧奏按周禮孟冬祀司民司祿而獻民數榖數則受而藏之蓋民食皆命於天故民數有拜受之禮今圜丘郊祀宜以戶口錢糧之籍陳於臺下禮畢藏之內府以見拜受民數榖數於天之義亦聖朝一代之制也於是上命中書省臣凡行郊祀禮以天下戶口錢糧之籍陳於臺下祭畢收入內庫藏之其天下城池山川地理形勝亦皆圖以成書藏之內庫以垂久遠

○甲戌詔贈肇慶府經歷裴源官於本職加二等初源以公務至新興縣北顧嶺卒遇山賊陳勇卿等百餘人執之彊源拜跪源不從大罵曰汝反賊耳我乃朝廷命官豈跪汝耶賊遂殺之至是廣東行省言源死狀故加贈之

○罷太倉黃渡市舶司凡番舶至太倉者令軍衛有司同封籍其數送赴京師

○丙子上朝日於東郊牲用赤犢一羊一豕一王用圭璧五寸幣一用赤色設大尊著尊山罍各二在壇上東南隅北面象尊壺尊山罍各二在壇下實以醴齊盎齊淸酒其明水玄酒各實於上尊籩豆各十簠簋各二所實與社稷同登三實以大羹鉶三實以和羹先期皇帝致齋三日散齋二日陪祭執事官同先祭一日皇帝服皮弁服詣壇省牲詣神廚視鼎鑊滌漑有司陳設如儀至日淸晨駕至大次太常卿奏中嚴皇帝服衮冕太常卿奏外辦皇帝入就位贊禮唱迎神協律郎舉麾奏熙和之曲贊禮唱請行禮太常卿奏有司謹具請行事皇帝再拜在位官皆再拜贊禮唱奠玉帛皇帝詣盥洗位太常卿奏前期齋戒今晨奉祭加其淸潔以對神明皇帝搢圭盥帨出圭升壇太常卿贊曰神明在上整肅威儀升自午陛協律郎舉麾奏保和之曲皇帝詣大明神位前跪搢圭上香奠玉帛出圭再拜復位贊禮唱進俎皇帝詣神位前搢圭奠俎出圭復位贊禮唱行初獻禮皇帝詣爵洗位搢圭滌爵拭爵以爵授執爵官出圭詣酒尊所搢圭執爵受酒以爵授執爵官出圭協律郎舉麾奏安和之曲武功之舞皇帝詣神位前跪搢圭上香祭酒奠爵出圭讀祝官取祝跪讀訖皇帝俯伏興再拜復位亞獻樂奏中和之曲終獻樂奏肅和之曲舞俱用文徳之舞儀並同初獻贊禮唱飲福受胙皇帝升壇詣飲福位再拜跪搢圭奉爵官酌福酒跪進太常卿贊曰惟此殽羞神之所與賜以福慶億兆同沾皇帝受爵祭酒飲福酒以爵授執事者置於坫奉胙官奉胙跪進皇帝受胙以授執事者出圭俯伏興再拜在位官皆再拜復位贊禮唱徹豆協律郎舉麾樂奏疑和之曲掌祭官詣神位前徹豆贊禮唱送神協律郎舉麾奏壽和之曲皇帝再拜在位官皆再拜讀祝官取祝奉幣官奉幣掌祭官取饌及爵詣燎所贊禮唱望燎協律郎舉麾奏豫和之曲皇帝詣望燎位半燎太常卿奏禮畢其祝文曰惟神陽靈東升運行於天神光下燭無私無偏歲紀聿新昭天之徳萬物具瞻黃道弗忒國有時祀古典式遵曦馭旣格海宇咸春其樂章迎神云吉日良辰祀典式陳純陽之精惟是大明濯濯厥靈昭鑑我心以候以迎來格來歆余與太歲風雲雷雨同

○丁丑皇帝十子檀生寧妃郭氏出也

○癸未追封故元帥郭子興爲滁陽王妻張氏爲滁陽王夫人立廟滁州仍繪其三子從祀凡生卒之日及節序皆命有司致祭

○乙酉指揮金朝興取東勝州獲元平章荊麟等十八人

○思南宣慰使田仁智遣都事李懋進表貢馬

○丁亥長淮泰州衛軍士運糧至淮安遇風覆舟漂沒米二百七十餘石戶部請責其償上曰軍士遇風濤覆舟豈得已也令勿償

○置畱守衛指揮使司國初嘗設都鎭撫司總領禁衛后隸大都督府秩從四品統率各門千戶所尋攺宿衛鎭撫司至是升爲衛專領軍馬守禦各城門及巡警皇城與城垣造作之事

○戊子上諭廷臣曰六部總領天下之務非得學問博洽才徳兼美之士不足以居之其有賢才隱居山林或屈在下僚朕不能周知卿等其悉舉以聞朕將用之於是詔天下曰自古帝王開基立國必賴賢俊之臣共熙庶績以康兆民是故殷湯周武旣定天下克用俊乂列於庶位故能光昭上下澤流無窮今朕肇基江左統有萬邦稽古建官期臻至治永惟六部政繁任重而在位未盡得人豈朕用賢之道未廣歟抑賢智之士抗其志節而甘隱於巖穴歟詔下之日有司其悉心推訪以禮遣之

○是月左副將軍李文忠率師至興和元守將舉城降復進兵察罕腦兒遂擒元平章竹貞

○命省部官會太史令劉基參考歷代朝服公服之制凡大朝會天子衮冕禦殿則服朝服見皇太子則服公服仍命制公服朝服以賜百官大明太祖聖神文武欽明啟運俊徳成功統天大孝髙皇帝實錄卷之四十九

五十五﹑太祖髙皇帝實錄卷之五十

洪武三年三月庚寅朔以程昭爲工部侍郎侍儀使秦文繹爲戶部郎中

○免應天徽州等十六府州河南北平山東三省稅糧詔曰蓋聞自古帝王之興必有賴於武功成武功者必有資於民力矜卹之道理所當先朕自卽位以來思欲與民同樂苐以將士新戍邊陲大將遠入吐蕃轉運之勞猶未能已然各處郡邑供給有先後丰歉有不同𨿽嘗免其租稅猶慮凋獘之餘未能蘇息其應天太平鎭江寧國廣徳滁州和州朕興師渡江時資此數郡以充國用致平定四方朕念其勤勞未嘗忘之仍免今年夏秋稅糧其徽州嚴州金華衢州處州廣信池饒廬等郡以次歸附供億軍國之需亦甚煩勞河南北平近入版圖重念其民久罹兵革疲困爲甚山東河南壤地相接宜優卹其民使懋遷有無相資爲生今年三處租稅再行蠲免以蘇民力鳴呼朕自布衣起事故知黎庶之艱難糧稅從寬必先郡縣之凋獘有司其尙謹於奉承以體朕卹民之意

○壬辰淸明享太廟其陪享增常遇春一位

○甲午以永平府所屬宜興龍慶二州及懷來縣俱隸北平府

○旌表衢州府徐思誠妻鄭氏溫州府王守中妻劉氏貞節鄭氏年二十七夫亡劉氏年二十九夫亡俱守節不貳故命旌之復其家

○丙申給賜朝臣袍帶凡二千八百一十三人先是禮部言各官有先授散官與見任職事髙下不一者如監察禦史董希哲前授朝列大夫澧州知府而任七品職事右司郎中宋冕前授亞中大夫開封知府給事中李仁前授亞中大夫黃州知府而並任五品職事散官與見任之職不同故其服色亦不能無異乞定其制乃詔省部臣定議於是禮部奏唐制服色皆以散官爲準元制散官職事各從其髙者故服色亦因之國朝初服色並依所授散官蓋與唐制同上曰自今服色宜準所授散官不當計見任之職於是所賜袍帶皆從原授散官給之

○丁酉鄭州知州蘇琦言時宜三事其一國家肇造區宇西北餘孽未平關輔平涼北平遼右與夷虜相接一有警急調兵轉粟事難卒辦請議屯田積粟以示久長之規其二宜選股肱重臣才兼文武練達邊事分鎭要害以統制諸番若其來歸也待之以誠懷之以徳其叛也諭之以義示之以威專明恩信遠示綏懷勿啟邊釁以疑遠人勿連兵禍以勞中國其沙漠非要害之處當毀其城郭徙其人戶於內地其三墾田以實中原自辛卯河南兵起天下騷然兼以元政衰微將帥淩暴十年之間耕桑之地變爲艸莽方今命將出師廓淸天下若不設法招徠耕種以實中原慮恐日久國用虛竭爲今之計莫若計復業之民墾田外其餘荒蕪土田宜責之守令召誘流移未入籍之民官給牛種及時播種除官種外與之置倉中分收受若遇水旱災傷踏驗優免其守令正官召誘戶口有增開田有成從巡歷禦史按察司申舉若田不加辟民不加多則核其罪如此則中原漸致殷實少蘇轉運之勞流移之民亦得以永安田野矣書奏上謂中書省臣曰屯田以守要害此馭夷狄之長策李牧趙充國常用此道故能有功至於墾田實地亦王政之本但喪亂以來中原之民久失其業誠得良守令勸誘耕桑休養生息數年之後可望其成琦言有可采者其參酌行之

○以知府左安善爲刑部侍郎

○戊戌免徐州邳州夏稅

○己亥革處州府之慶元縣

○庚子置祕書監秩正六品先除監丞一員直長二員

○壬寅遷兵部尙書滕徳爲戶部尙書以黃州府知府尋適爲戶部左侍郎程進爲戶部右侍郎上諭之曰六部總領諸司實爲要職而戶部出納天下錢榖尢爲繁重必得勤敏廉智之士以任之朕屢加遴選實難其人卿等才望爲時所推故特授以是職宜各盡心所事徳頓首曰陛下聖徳與天同運宵旰之勤遠邁千古臣等才質愚下當鞠躬盡力以答寵命尋遷適爲殿中侍禦史

○以盛徳昭爲應天府知府

○甲辰割南陽府之盧氏縣隸狹州攺金華府之蘭溪州臺州府之黃巖州湖廣之龍陽州湘潭州常寧州攸州俱爲縣

○淮安侯華雲龍言前大軍克永平畱故元五省八翼兵一千六百六十人屯田人月支糧五斗今計其所收不償所費乞取赴燕山諸衛補伍練用詔從之

○丙午賜在京文武官員絹布有差

○遷江西行省參政何眞爲山東行省參政

○命定駙馬都尉班次禮部奏按宋制駙馬班次出入皆依官品今駙馬旣授官職當依百官由西門出入其班次品級當在百官之上如一品在一品之上二品在二品之上從之

○戊申以吏部侍郎李廷桂爲戶部尙書以李思迪李仁爲吏部侍郎

○賞延安綏徳及潼關軍士白金計六萬六千一百二十八兩

○己酉以朱守仁爲工部侍郎劉眞爲兵部侍郎

○戶部尙書杭琪以事降爲狹州知州

○庚戌虎賁衛指揮潘毅卒命遣官致祭賜葬臨濠凡喪葬之費皆給於官旣葬復遣使祭之其文曰朕與爾同鄕裏因天下亂爾從朕徵伐十有五年破荊楚之彊敵縛江右之僞主收諸山寇轉戰吳越南方以靖命爾從大將軍北伐大功已成軍回之日西北又起兵爭再遣從徵爾乃中道因疾而逝朕思十五年間被堅執銳野宿風飡臨陣摧敵奮不顧身者屢矣及天下平身不及享可勝痛哉嗚呼生死者天道之常爾爲將臣能戮力王事功垂於後名畱千古亦可無憾矣今命中書省贈爾宣忠秉義功臣鎭國上將軍僉大都督府事護軍追封滎陽伯謚武肅爾其有知尙克欽承仍命省臺府衛致祭及服除日又厚賜其家

○召蘇州衛指揮使吳良爲大都督府都督僉事

○辛亥置南寧柳州二衛時廣西行省臣言便宜三事其一曰廣西地接交阯雲南其所治皆溪洞苗蠻性狠戾而叛服不常近南寧盜譚布刑賓州盜黃郎觀等肆掠其民已遣兵討之然府衛之兵遠在靖江數百里外卒有警急難相爲援乞於南寧柳州立衛置兵以鎭之庶幾苗獠有所憚而不敢竊發於其間其民有所恃以安其生而無奔竄失業之患其二曰慶遠故府也今爲南丹軍民安撫司𨿽統地十有七州然其地皆深山廣野其民多安撫同知莫天護之族天護素庸弱不能禦眾而宗族彊者動肆跋扈至於殺河池縣丞蓋讓與諸蠻相扇爲亂此豈可姑息以胎禍將來乞罷安撫司而復設慶遠府置軍衛以守其地庶幾其民知有府之治而不敢自恣諸蠻知有兵之重而不敢爲亂此久安之道也其三曰廣海之俗素獷戾動相讎殺因而爲亂則一方皆警其始蓋緣郡縣無兵以制馭之故也近羣盜轉攻郁林州同知王彬集民兵拒之潯州經歷徐承祖亦以民兵千餘敗賊由此言之土兵未必不可用也乞令廣西邊境郡縣長官輯民丁之壯者置衣甲器械籍之於有司有警用以捕賊無事則俾之務農如此非惟郡縣無養兵之費而民實賴之以安也奏至詔俱從之遂設南寧柳州二衛益兵守禦攺慶遠安撫司爲慶遠府命莫天護赴京賞同知王彬經歷徐承祖以下有破賊功者

○賞平章楊璟左丞周徳興克平湖南寶慶廣西靖江等處部下將士之有功者命禮部第其賞格指揮文綺帛各六匹千戶衛鎭撫各五匹百戶所鎭撫各四匹旗軍人給鹽六十斤徵廣西不徵北者指揮文綺帛各四匹千戶衛鎭撫各三匹百戶所鎭撫各二匹旗軍人給鹽四十斤

○壬子廣西衛指揮僉事左君弼奏請收集故所部合肥軍士赴本衛調用上從之凡得一千八百八十七人置百戶一十七人就令統詣廣西守禦

○賞平涼慶陽軍士白金五萬九千六百餘兩

○賞寧夏軍士白金一萬三千七百餘兩

○都督同知汪興祖克武州朔州獲元知院馬廣等六百三十四人家屬三千三百七十九口

○甲寅命禮部考定諸王冊寶制及冊封禮儀擇日行冊封禮

○丙辰置靖州衛命指揮同知劉才僉事孫維劉福等築城戍守以統湖耳等處土官

○丁巳故元國子祭酒孔克堅卒克堅字璟夫孔子五十五世孫少通敏日誦千餘言始冠遊學成均通春秋左氏傳其父沒襲封衍聖公階嘉議大夫元統間上﹤鋶﹣釒﹥請修廟像順帝賜山東歷錢之半給其費且命其族人監察禦史思立持楮幣二萬五千緡勒碑以紀其績至正六年中書省臣以衍聖公爵髙階卑不稱奏升之制授中奉大夫易銅印以銀十五年平章政事達識帖木兒薦其明習禮樂徵爲同知太常禮儀院事以子希學襲爵是年冬順帝親郊克堅攝太常使人稱其達禮禦史大夫雪雪言其才可大用拜中臺治書侍禦史辭歸明年拜山東肅政廉訪使復辭會山東兵亂率家人北行次槁城適丞相賀太平奏起克堅爲集賢直學士希學爲祕書卿克堅至燕都時劇盜毛貴犯畿甸甚逼廷議欲遷關中克堅曰天子當與社稷宗廟俱爲存亡烏可棄而他之今勤王之兵頗眾與之決戰必可平也如其言盜果敗去十九年遷禮部尙書知貢舉時四方士避亂多集都邑克堅請設流寓科以取之是冬擢狹西行臺侍禦史二十二年除國子祭酒順帝賜上尊太子書大成殿額以賜克堅以世亂不樂居位謝病歸闕裏後再起爲集賢大學士復拜山東廉訪使卒不起大兵取山東克堅入見時上遣使以書起之會克堅至持以賓禮賜廩祿不煩以職事郊社必致膰肉撫勞甚至是年以疾告遣中使存問疾篤詔給驛還家賜白金百兩文綺八端行次下邳新安驛卒於舟中壽五十五希學奉喪歸葬於孔林克堅寬厚樂易事親有禮遇族黨有恩與人交一以誠信丰下美髯容止甚雅順帝常以福人稱之娶張氏濟寧路總管張子仁女元封魯郡大夫人子九人長卽希學次希說希範希進希麟希鳳希顏希尹皆元國子生其季曰希贇

○立楊王墓碑上旣追尊皇外祖考妣建祠致祭尋有自淮陰來者言王墓舊在盱眙卽詔內臣禮官往祭而修治之且置守塋戶復命翰林學士宋濂撰文勒石神道每歲淸明及十月朔有司祀以少牢

○戊午大將軍徐達師至定西王保保退屯車道峴旣而達進兵沈兒峪遣左副副將軍鄧愈直抵保保壘立柵以逼之上遣使諭大將軍徐達等曰乃者大軍西徵術者言當有水警將軍宜愼防毋忽凡軍士駐營臨陣須相度地宜以備不虞中原迆西山川厄塞一或遇雨暴水卒至勢不可測昔唐裴行儉晝駐軍平川暮復移於髙阜人莫解其意其夜平川水溢丈餘而軍營無患此其驗也將軍其愼之

○旌表處州縉雲縣民趙叔範妻陳氏與其子婦梅氏爲雙節之門初陳氏夫亡守節六十九年壽九十七其子道生早亡婦梅氏亦守志五十一年壽八十事聞詔旌之

○是月遣萊州府同知趙秩持詔諭日本國王良懷曰朕聞順天者昌逆天者亡此古今不易之定理也粵自古昔帝王居中國而治四夷歷代相承咸由斯道惟彼元君本漠北胡夷竊主中國今已百年污壞彜倫綱常失序由是英俊起兵與胡相較幾二十年朕荷上天祖宗之佑百神效靈諸將用命收海內之羣雄復前代之疆宇卽皇帝位已三年矣比嘗遣使持書飛諭四夷髙麗安南占城爪哇西洋瑣裏卽能順天奉命稱臣入貢旣而西域諸種番王各獻良馬來朝俯伏聽命北夷遠遁沙漠將及萬里特遣徵虜大將軍率馬步八十萬出塞追獲殲厥渠魁大統已定蠢爾倭夷出沒海濱爲寇己嘗遣人往問久而不答朕疑王使之故擾我民今中國奠安猛將無用武之地智士無所施其謀二十年鏖戰精銳飽食終日投石超距方將整飭巨舟致罰於爾邦俄聞被寇者來歸始知前日之寇非王之意乃命有司暫停造舟之役嗚呼朕爲中國主此皆天造地設華夷之分朕若效前王恃甲兵之眾謀士之多遠涉江海以禍遠夷安靖之民非上帝之所托亦人事之不然或乃外夷小邦故逆天道不自安分時來寇擾此必神人共怒天理難容徵討之師控弦以待果能革心順命共保承平不亦美乎嗚呼欽若昊天王道之常撫順伐逆古今彜憲王其戒之以延爾嗣

○六安州龍泉鄕民胡永興潘文友作亂殺判官朱謨焚劫英山縣六安知州陳銘善曰我出擊賊誰爲守此州治其子眞請行銘善喜其勇遂開官庫取器仗與之眞率民人鮑文才等往擊之擒獲賊眾左撇朱等斬首五級得馬四十餘匹事聞別遣蘄州衛兵討平之上嘉陳眞與州民之功命賞眞白金一百兩文綺帛二匹復以白金五百兩文綺六匹給賜州民鮑文才等

○置察言司司令二人吏二人掌受四方章奏以王文卿原本爲司令

○山東按察司僉事吳彤言博平淸平夏津朝城觀城範館陶七縣戶少地狹乞並入附近州縣從之大明太祖聖神文武欽明啟運俊徳成功統天大孝髙皇帝實錄卷之五十五十六﹑太祖髙皇帝實錄卷之五十一

洪武三年夏四月己未朔禮部造諸王冊寶成並上冊封禮儀其制冊寶皆用金寶依周尺方五寸二分厚一寸五分其篆文曰某王之寶寶匣寶座雕造蟠螭餘同皇太子冊寶制

○親王分封受冊寶儀前期擇日奏告太廟至日設寶冊案五座於殿中寶冊亭十座於丹陛上之東皇太子侍立位於禦座之東諸王拜位於丹陛上及禦座前俱北向其餘陳設侍衛執事俱與冊東宮儀同是日早百執事各就位鼓三嚴侍儀奏中嚴皇帝於謹身殿具衮冕皇太子於奉天門具冕服親王各具九章冕服引班分引文武百官入侍立位侍儀版奏外辦皇帝出禦奉天殿尙寶卿奉寶及導從奏樂如常儀鳴鞭司辰報時訖引進四人引皇太子引禮四人引親王俱由奉天東門入樂作升自東陛皇太子由殿東門入引進立候於門外內贊接引至侍立位親王入至丹陛拜位引禮分立於左右樂止捧受冊寶內使由西陛升俱入就丹陛立位知班於丹墀中唱班齊贊禮於丹陛上贊鞠躬樂作再拜樂止內贊贊承制官跪承制訖由殿中門出立於中門外稱有制贊禮贊親王皆跪宣制云封皇子某爲某王某爲某王皇從孫某爲某王畢贊諸王皆俯伏興承制官由殿西門入跪於殿西云傳制畢復位贊禮贊諸王鞠躬樂作再拜樂止贊禮贊行禮引禮引秦王由殿東門入樂作引禮立於門外內贊接引秦王入至禦座前拜位樂止內贊贊跪贊授冊寶捧冊寶官於案前跪捧冊授讀冊官內贊贊讀冊讀冊官跪讀冊訖以冊授丞相丞相搢笏受冊內贊贊搢圭贊受冊丞相以冊跪授秦王捧受冊寶內使跪於王西捧冊興立於王西捧冊寶官又於案前跪捧寶授讀寶官內贊贊讀寶讀寶官跪讀寶訖以寶授丞相丞相捧寶跪授秦王捧受冊寶內使跪於秦王西捧寶興立於捧冊內使之下內贊贊出圭俯伏興贊復位引禮引秦王出樂作內使捧冊寶前導出至殿東門引禮引秦王復位樂止內使以冊寶置於冊寶亭盝匣中退立於丹陛之東引禮引親王燕吳楚四位以次俱入殿受冊寶並內使捧受皆如上儀畢贊禮贊秦王以下皆鞠躬樂作四拜樂止內使轝親王五位冊寶亭前行引禮導王俱由東階降樂作奉迎冊寶官奉迎出奉天門東樂止時齊潭趙魯四王年幼遣官賫冊寶授之其儀內贊贊承制官稍前丞相前立於殿西內贊贊丞相跪承制訖讀冊寶官轝四王冊寶俱由中門出內使轝冊寶亭至丹陛中讀冊讀寶官以冊寶置於盝匣中執事轝冊寶亭前行授冊寶官丞相一同由中陛降讀冊寶官由西門入殿復位捧受冊寶內使四人由西陛降從丞相由丹陛轉謹身殿之東進至王宮門外冊寶亭暫駐於門外正中內使監官出迎於冊寶亭西南跪東北向授冊寶丞相東北立西南向稱有制宣制曰封皇子某爲某王某爲某王畢授冊寶官丞相出內使監官迎冊寶入宮中授冊寶官丞相由王宮門出至奉天殿前丹墀西轉由西陛升自西門入殿跪云宣制訖俯伏興引禮官引靖江王至禦座前跪受冊寶出復位四拜由東陛降奉迎冊寶出奉天東門並如秦晉等儀禮部尙書跪奏詔書用寶詣案捧詔書尙寶卿用寶以詔書置於案禮部尙書跪奏捧詔赴午門開讀興捧詔由中門出樂作降自中陛授冊寶丞相等官由西門出降自西階文武百官迎詔書開讀於午門外頒行俱如常儀侍儀奏禮畢鳴鞭皇帝興樂作還宮引進入東門至殿上導皇太子出樂止迎冊寶奉安親王殿儀是日所司備鼓樂儀衛備儀仗於奉天門西右順門東俟候親王受冊寶畢出至奉天東門引禮引親王詣東耳房俟侯於中宮行禮內使轝冊寶亭東門出由西道儀仗鼓吹前行送至親王殿各以序奉安於殿內年幼親王內宮受冊寶儀受冊之日內使監官陳設香案於內殿正中設保抱抱王受冊位於香案之南設授冊寶內使監官位於香案之東捧受冊內使位於保抱抱王受冊位之西捧受寶內使位於捧受冊內使之南司贊二人位於保抱抱王受冊位之東西丞相奉迎冊寶至王宮門外內使監官跪聽制訖丞相出內使監官迎冊寶亭入宮中置於香案之北保抱抱王由東門入樂作至香案前受冊位北面立樂止司贊贊行冊禮內使監官前立稱有制內贊贊保抱抱王皆跪內使監官宣制曰今封皇子某爲某王某爲某王畢內贊贊保抱抱王興繼贊授冊寶司賓引保抱一人抱王前立授冊寶監官詣案取冊捧授於保抱保抱受冊以授於捧受冊內使內使跪於保抱之左受冊興退立於西授冊寶監官又詣案取寶捧授於保抱保抱受寶以授於捧受寶內使內使跪於保抱之左受寶興退立於西以次受冊寶皆如上儀內贊贊禮畢樂作司賓引保抱抱王退樂止執事各以冊寶奉置亭中親王朝謝中宮儀與東宮受冊朝謝儀同諸王謝東宮儀與親王賀東宮受冊儀同親王自行賀禮及百官賀諸王儀王受冊之日儀衛司於西宮親王殿依王年之長幼陳設座位侍儀司設文武官陪立位於殿庭之東西拜位於庭中文東武西內贊二人位於殿內東西相向拱衛司陳設親王儀仗於殿前之東西樂工陳樂於殿庭之南贊禮贊各就位親王於東宮行禮畢引禮引諸王便服入殿樂作升座樂止文武官入立於殿庭之東西引禮引晉王以下詣秦王前行禮贊禮贊鞠躬晉王以下皆鞠躬樂作四拜樂止及以次親王行禮皆如賀秦王儀贊禮贊禮畢親王各就座引禮引文武官入就位贊禮贊鞠躬樂作曰拜樂止引禮引丞相至殿上拜位內贊與贊禮同贊跪丞相及庭中文武官皆跪丞相稱賀曰銀靑光祿大夫中書左丞相宣國公李善長等玆遇親王殿下榮膺冊寶封建禮成無任欣抃之至賀畢內贊與贊禮同贊俯伏丞相及庭中文武官皆俯伏興丞相出引禮引復位贊禮贊鞠躬樂作四拜樂止贊禮唱禮畢親王興樂作出殿門樂止引禮引文武官以次出親王受冊次日皇太子賀皇帝儀是日早奉天殿內外陳設侍衛奏樂鳴鞭如常儀皇帝服衮冕升座皇太子親王各具冕服引進四人導皇太子親王由東門入樂作升自東陛至拜位樂止引進分立於其前贊皇太子親王鞠躬樂作四拜樂止引進引皇太子由殿東門入樂作引進立候於門外內贊接引皇太子至禦座前拜位樂止內贊引進同贊跪皇太子親王皆跪皇太子稱賀雲長子某玆遇諸弟某等受封建國謹詣父皇陛下稱賀畢內贊引進同贊俯伏皇太子親王俯伏興內贊引皇太子出殿東門樂作引進引皇太子復位樂止引進贊鞠躬皇太子親王皆鞠躬樂作四拜樂止引進引皇太子親王由東陛降樂作至文樓樂止東宮賀中宮及百官進表箋賀皇帝中宮東宮及內外命婦賀中宮並與東宮受冊儀同賀畢百官及諸命婦各賜宴仍擇日遣諸王謁太廟上從之

○辛酉以封建諸王告太廟禮成宴羣臣於奉天門及文華殿上諭廷臣曰昔者元失其馭羣雄並起四方鼎沸民遭塗炭朕躬率師徒以靖大難皇天眷佑海宇寧謐然天下之大必建藩屏上衛國家下安生民今諸子旣長宜各有爵封分鎭諸國朕非私其親乃遵古先哲王之制爲久安長治之計羣臣稽首對曰陛下封建諸王以衛宗社天下萬世之公議上曰先王封建所以庇民周行之而久遠秦廢之而速亡漢晉以來莫不皆然其間治亂不齊特顧施爲何如爾要之爲長久之計莫過於此

○癸亥夜流星大如杯靑赤色有光起自下臺西北行至文昌沒

○甲子禁蒙古色目人更易姓氏詔曰天生斯民族屬姓氏各有本源古之聖王尢重之所以別婚姻重本始以厚民俗也朕起布衣定羣雄爲天下主已嘗詔告天下蒙古諸色人等皆吾赤子果有材能一體擢用比聞入仕之後或多更姓名朕慮歲久其子孫相傳昧其本源誠非先王致謹氏族之道中書省其告諭之如已更易者聽其攺正

○攺六安衛爲守禦千戶所

○乙丑冊封諸皇子爲王詔天下曰朕荷天地百神之佑祖宗之靈當羣雄鼎沸之秋奮起淮右賴將帥宣力創業江左曩者命大將軍徐達統率諸將以定中原不二年間海宇淸肅虜遁沙漠大統旣正黎庶靖安欲先論武功以行爵賞緣吐蕃之境未入版圖今年春復命達等帥師再徵是以報功之典未及舉行朕惟帝王之子居嫡長者必正儲位其諸子當封以王爵分茅胙土以藩屏國家朕今有子十人卽位之初已立長子標爲皇太子諸子之封本待報賞功臣之後然尊卑之分所宜早定乃以四月七日封第二子樉爲秦王第三子爲晉王第四子棣爲燕王第五子橚爲吳王第六子楨爲楚王第七子槫爲齊王第八子梓爲潭王第九子杞爲趙王第十子檀爲魯王從孫守謙爲靖江王皆授以冊寶設置相傳官屬及諸禮儀已有定制於戲奉天平亂實爲生民法古建邦用臻至治故玆詔示咸使聞知冊秦王文曰昔君天下者祿及有徳貴子必王此人事耳然居位受福國於一方尢簡在帝心第二子樉今命爾爲秦王分茅胙土豈易事哉朕起自農民與羣雄並驅艱苦百端志在奉天地享神祇張皇師旅伐罪救民時刻弗怠以成大業今爾固其國者當敬天地在心不可踰禮以祀其宗社山川依時享之謹兵衛卹下民必盡其道於戲勤民奉天藩輔帝室允執厥中則永膺多福體朕訓言尙其愼之諸親王文同冊靖江王文曰稽古帝王撫有方夏必茂建親支所以惇族固本其來尙矣朕以布衣遭時弗靖躬歷行伍乘運開基艱難有年遂成丕業是皆天地眷佑祖宗積徳之由今朕旣爲天子追念吾兄以爾守謙兄之孫也俾王靖江以鎭廣海之域於戲爾其思予創業之難謹爾受封之制毋忘訓言益修厥身永爲國家藩輔尙愼戒哉

○丙寅置大宗正院秩正一品

○以鄭九成爲秦府左相兼狹西行省參政王克讓爲左傅文原吉爲右傅溫祥卿爲錄事髙遜志爲紀善汪河爲晉府左相兼山西行省參政熊鼎爲左傅各王相傅官屬皆選人任之上召東宮官屬及王府官屬諭之曰輔導之臣猶法度之器必先正己而後正人蓋徳義者正人之法度善惡者修身之衡鑑汝等輔導諸子必匡其徳義明其善惡使知趨正而不流於邪如此則能盡輔導之職觀之梓匠𨿽有材木必加繩削乃能成器太子諸王必得賢輔開導贊助乃能成徳朕擇汝等爲宮僚各宜盡心又如經史中古人已行之事可爲監戒者采摭其事編次成集朝夕覽觀以廣智識亦有助於輔導羣臣頓首受命而退又諭秦王左相鄭九成等曰朕封建諸子選用傅相委托匪輕凡與王言當廣學問以充其行義陳忠孝以啟其良心事有弗善必求其善政有未美必求其美使其聰明無蔽上下相親庶幾道徳有成以弘長世之業而輔相者亦克盡其職矣復顧謂劉基等曰朕觀古賢聖之君𨿽治平之世不忘修省誠以富貴易至於驕奢驕奢必至於荒縱未有荒縱而不顚覆者故嘗戒太子諸王以爲士不能正身修徳則殃及身家爲士且然況於爲君爲王者乎基頓首對曰陛下此言萬世之福也

○遣使頒封建諸王詔於安南髙麗諸國

○大將軍徐達等率師出安定駐沈兒峪口與王保保隔深溝而壘日數交戰王保保發兵十餘人由間道從東山下潛劫東南壘東南一壘皆驚擾左丞胡徳濟倉卒不知所措達親率兵急擊之敵乃退遂斬東南壘指揮趙某及將校數人以徇軍中股栗明日整眾出戰諸將爭奮莫敢不力遂大敗保保兵於川北亂冢間擒元郯王文濟王及國公閻思孝平章韓紮兒虎林赤嚴奉先李景昌察罕不花等官一千八百六十五人將校士卒八萬四千五百餘人獲馬萬五千二百八十餘匹槖駝騾驢雜畜稱是保保僅與其妻子數人從古城北遁去至黃河得流木以渡遂由寧夏奔和林達遣都督郭英追至寧夏不及而還以徳濟失律械送京師保保至和林愛猷識理達臘復任以事

○初昏月在太微垣中

○戊辰秦王樉等謁謝太廟如時享之儀

○是夕有流星大如杯靑白色起天市垣東北行散爲三至虛宿沒

○己巳遣使賫書與元主曰前者二次遣使致書久而未還豈被畱而然歟以予計之殆君之非謀也君之意必曰吾嘗爲天下主以四海爲家彼昔吾之民耳豈可與通問乎自常情言之固宜以理勢論之則大不然君者天下之義主顧天命人心何如耳蓋天命之去畱由民心之向背古語云民猶水也君猶舟也水能載舟亦能覆舟君豈不知此而乃固執不回乎今日之事非予所欲實以四方兵爭所在紛擾予當其時不能自寧於鄕裏豈有意於天下乎及羣雄無所成而予之兵力日以彊盛勢不容已故有今日此誠天命非人力也君又何致怨於其間耶君其奉天道順人事遣使通好庶幾得牧養於近塞藉我之威號令其部落尙可爲一邦之主以奉其宗祀若計不出此猶欲以殘兵出沒爲邊民患則予大舉六師深入沙漠君將悔之無及矣近北平守將以云州所獲平章火兒忽答右丞哈海等八人至京詢之皆君倚任之人是用待以不死今再令賫書詣前惟君其審圖之

○壬申安南使臣杜舜欽以其王陳日煃卒來告哀請命癸酉上素服禦西華門見舜欽等遣翰林編修王廉往祭之賻以白金五十兩絹五十匹其文曰朕起自布衣以中國多故奮興師旅削平禍亂偃兵息民統一華夏當卽位之初年遣使報四夷酋長使知我中國之方安惟爾日煃聞詔至日躬率陪臣禮遇使者誠意歡洽如我舊臣諸邦未至惟爾先庭朕仰天撫手以謂安南人民之福卽命中書禮部仿古鑄印遣翰林侍讀學士張以寧賫赴爾國以彰賢徳益懋來誠今年四月十四日中書奏爾使臣杜舜欽等至言爾已逝使朕不覺頓足驚嘆西南藩邦賢王何去之速也是用遣使往奠惟爾日煃生而有識死必有知陰相爾邦永膺世襲又遣吏部主事林唐臣賫詔封日熞爲安南國王詔曰朕躬膺正統撫有天下眷爾安南素知尊慕中國去歲國王陳日煃奉表稱臣朕遣使賫詔印仍封爲安南國王使至近境而日煃已逝今世子日熞能繼前志專使請命考於典禮宜嗣其位是用命爾日熞襲封安南國王授以金印仍賜織金文綺紗縠四十匹舜欽以下十四人賜綺帛各有差廉旣行又詔以漢伏波將軍馬援昔討交趾立銅柱爲表以鎭服蠻夷其功甚大命廉就祀之廉至橫州之烏蠻灘見其廟頹毀乃令州民先修葺其祠旣畢而後致祭

○遣親王祭功臣於雞籠山廟

○癸酉復以危素爲翰林侍講學士

○詔諸王相府武相居文相之上相府官屬與京官更互除授時武職多勛臣故也

○甲戌夜月食

○丁丑攺徽州衛爲守禦千戶所

○置蘭州衛

○戊寅上遣使敕諭大將軍徐達曰爾將兵在外軍中事宜與諸將佐熟計行之凡調發守備計定謀合當卽區處毋事狐疑蓋謀事宜審行事宜決近聞甘肅一路守兵甚少當量勢調撥以守之其吐蕃興元就調兵收取二處平後大軍出漢江順流東下亦甚利也凡獲牝馬悉發臨濠牧養所俘王保保部從及敗而來降者令從伐蜀蜀平就畱以守禦可也

○庚辰置弘文館以胡鉉爲學士命劉基危素王本中睢稼皆兼學士

○癸未升唐勝宗爲大都督府都督同知

○乙酉大將軍徐達械送左丞胡徳濟至京上念其舊勞特命宥之仍遣使敕諭達曰朕起布衣克成大業命將出師悉由節制將軍備嘗知之邇者浙江左丞胡徳濟臨事畏縮將軍不以軍法從事乃械送京師必欲朝廷治之將軍欲效衛靑不斬蘇建獨不見穰苴之待莊賈乎且慢軍功者悉歸之朝廷則將軍之威玩而號令不行矣胡左丞之失律正當就軍中戮之足以警眾所謂閫外之事將軍制之若送至朝廷朝廷必議其功過又非閫外之比矣彼嘗有救信州之功守諸曁之勞故不忍加誅懼將軍緣此緩其軍法是用遣使卽軍中諭意自今務威克厥愛毋事姑息

○丁亥以李思孟爲大都督府參議

○是月湖廣慈利縣土酋覃垕連構諸洞蠻爲亂命湖廣行省平章楊璟以兵討之敕諭璟曰蠻賊恃山溪險阻乘時竊發出沒無常若根誅其黨必深入山谷傷損士馬所得不足以償所費今師入其境擊之但使遠去不令出擾州縣可也不必窮其巢穴更宜約束麾下愼無逐利輕動

○置磨勘司上嘗以中外百司簿書塡委思所以綜核之因覽宋史見磨勘司而喜至是遂設其官以太子伴讀髙暉爲司令

○置龍江左衛親軍指揮使司

○罷常州衛大明太祖聖神文武欽明啟運俊徳成功統天大孝髙皇帝實錄卷之五十一

五十七﹑大明太祖髙皇帝實錄卷之五十二

洪武三年五月己丑朔大將軍徐達分遣左副將軍鄧愈招諭吐蕃而自將取興元

○寧國衛指揮僉事陳徳成從徵西蕃戰歿幹岷州上命有司致祭厚葬之仍卹其家追贈徳成指揮副使授其子千戶

○辛卯遣使訪歷代帝王陵寢初上嘗觀宋太祖詔修歷代帝王陵寢嘆曰此羙事也遂遣翰林編修蔡玄侍儀舍人李震亨陳敏於謙等往四方求之仍命各行省之臣同詣所在審視若有廟祀並具圖以聞

○壬辰命工部制皮鞵給徵北軍士凡十四萬八千餘人

○癸巳端午享太廟

○上諭中書省臣曰今人於書札多稱頓首再拜百拜皆非實禮其定爲儀式令人遵守又小民不知避忌往往取先聖先賢漢唐國寶等字以爲名字宜禁革之於是禮部定議凡致書於尊者稱端肅奉書答則稱端肅奉復敵己者稱奉書奉復上之與下稱書寄書答卑幼與尊長則雲家書敬覆尊長與卑幼則云書付某人其名字有天國君臣聖神堯舜禹湯文武周漢晉唐等國號相犯者悉令更之

○甲午復置司農司上以中原之地自兵興以來田多荒蕪命省臣議計民授田設官以領之於是省臣議復置司農司開治所於河南司設卿一員少卿二員丞四員主簿錄事各二員從之

○乙未冊妃孫氏爲貴妃吳氏爲充妃郭氏爲惠妃郭氏爲寧妃達氏爲定妃胡氏爲順妃其儀皇妃服九翚四鳳冠翟衣九等車輅用厭翟車冊用鍍金銀冊二片其長短闊厚與諸王冊同盝飾以渾金瀝粉蟠鳳其用物裹覆皆與諸王同印用金龜鈕其尺寸與諸王寶同文曰皇妃之印其餘制度皆與諸王同匣皆飾以蟠鳳前期一日禮部官奉冊印進入置於謹身殿禦座寶案之前冊東印西侍儀司設冊禮使受制位於奉天殿橫街之南稍東副使位於其西俱北面設承制官奉節官奉冊官奉印官位於副使之東北西向以北爲上設使副受冊受印褥位於受制位之北南向以俟冊使受冊副使受印設典儀二人位於丹陛上之左右傳贊二人位於丹陛下之左右文武官對立位於丹墀兩旁引班四人位於文武官之北贊禮二人位於冊使位之北皆東西相向所司置龍亭於奉天門外正中備儀衛鼓吹以俟迎冊卽行內使監令設使副位於內宮門之外北向東上設內使監令位於冊使之東北西向設贊者二人位於冊使之北東西相向設冊印案於贊者之北冊東印西內使設妃受冊位於本位庭中北向設冊印案於妃受冊印位之北冊東印西設內命婦諸親賀位於庭階之南北向又設妃受賀位於其宮之中南向設內贊二人位於妃受冊位之北設引禮二人位於內贊之南皆東西相向其日質明文武百官皆朝服引班分引序立於奉天殿丹墀之兩旁東西相向贊引引使副公服入就橫街南位北面立承制官奉節奉冊奉印官及掌節者皆入詣謹身殿外北向立以俟內臣傳旨訖掌節者持節奉冊官奉印官率執事者舉冊印案以行奉節官掌節者前導次冊案奉冊官後從次印案奉印官後從承制官押其後至橫街南以案置於使副受冊褥位之北冊東印西承制官奉節官奉冊奉印官各就位西向立掌節者持節立於奉節官之左差退典儀贊使副皆再拜承制官詣使副前稱有制典儀贊使副跪承制官宣制曰妃某氏特封某妃命卿等持節展禮宣制訖復位典儀贊使副再拜奉節官率掌節者持節詣冊使前掌節者脫節衣以節授奉節官奉節官以節西向授冊使冊使跪受以授掌節者掌節者受節立於冊使之左奉節官退復位贊禮引兩使詣受冊褥位立奉冊官於冊案上取冊授冊使冊使跪受冊興置於案奉冊官及冊使各退復位贊禮引使副詣褥位北向立奉印官於印案上取印西向授使副使副跪受印訖興置於案奉印官及使副俱退復位典儀傳贊贊使副皆再拜典儀唱禮畢執事者舉冊印案出奉天門外奉冊奉印官取冊印置龍亭中奉冊奉印官退贊禮引冊使押冊副使押印持節者前導儀衛鼓吹以次出引班引文武百官退冊印將至內宮門外內使請妃服花釵翟衣引出閣至本位宮中南向立及冊印至使副於龍亭中取冊印權置於門外所設案上訖引禮內使引使副及內使監令俱就位立次引冊使於內使監令前稱冊禮使某副使某奉制授某妃冊印退復位內使監令入詣妃本位庭中躬言訖出復位引禮引內命婦諸親俱入就位引禮引冊使詣內使監令前冊使取冊以授內使監令內使監令跪受以授內執事引禮又引副使取印以授內使監令內使監令跪受以授內執事率執事者奉冊印以次入詣妃受冊位前各置於案冊東印西引禮引妃降詣庭中受冊位立侍從如常儀內使監令率內執事取冊印以次立於妃之東西向內使監令稱有制內贊贊妃四拜內使監令宣制訖執事者取冊授內使監令跪讀冊訖以冊授妃妃跪受冊以授內執事執事者取印跪授妃妃跪受印以授內執事內贊贊妃四拜內使監令出詣使副前躬稱妃受冊印禮畢使副還復命引禮引妃升階就位南向坐引禮引內命婦諸親以次賀如常儀禮畢引禮引內命婦退內使監令引妃謝皇帝皇后並如宮中之儀上以元末之君不能嚴宮閫之政至宮嬪女謁私通外臣而納其賄賂或施金帛於僧道或番僧入宮中攝持受戒而大臣命婦亦往來禁掖淫瀆褻亂禮法蕩然以至於亡遂深戒前代之失著爲令典俾世守之皇后之尊止得治宮中嬪婦之事卽宮門之外豪發事不預焉自后妃以下至嬪侍女使小大衣食之費金銀錢帛器用百物之供皆自尙宮奏之而後發內使監官覆奏方得赴所部關領若尙宮不及奏而朦朧發內官監監官不覆奏而輙擅領之部者皆論以死或以私書出外者罪亦如之宮嬪以下遇有病𨿽醫者不得入宮中以其證取藥而已羣臣命婦於慶節朔望朝見中宮而止無故卽不得入宮中人君亦無有見外命婦之禮天子及親王后妃宮嬪等必愼選良家子而聘焉戒勿受大臣所進恐其夤緣爲姦不利於國也至於外臣請謁寺觀燒香禳告星斗之類其禁尢嚴

○丁酉遣使告祭王國山川以封建諸王也

○詔天下守令詢舉有學識篤行之士禮送京師

○左副將軍李文忠左丞趙庸敗元太尉蠻子平章沙不丁朵兒只八剌等於白海子之駱駝山遂進次開平元平章上都罕等降

○都督孫興祖及燕山右衛指揮平定大興左衛指揮龐禋等兵次三不剌川遇胡兵力戰皆歿於五郎口海寧衛指揮副使孫虎率兵至落馬河與元太尉買驢戰死之興祖濠州人剛毅有膽气初從上取和陽在行伍中無知者比渡江下毗陵皆先登遂以功授右都先鋒克宣城宜興馬﹤馬犬﹥沙俱有功又從取婺越舒池陽敗陳友諒於龍江升統軍元帥繼搗瑞昌八陣營寨進伐南昌遷天策衛指揮使鎭海陵敵不敢犯其境升驃騎大將軍大都督府副使移鎭彭城及大將軍取元都上以北州重地命興祖戍守興祖至紀律嚴肅軍民安之至是從大將軍北伐以戰死年三十有五事聞上甚悼之遣使往北平致祭命配享於通州開平王常遇春祠贈推忠宣力效節功臣龍虎上將軍北平等處行中書省左丞上護軍封燕山侯謚忠湣孫虎不知何許人始來附時遣從諸軍援池陽下於潛昌化安輯嚴州諸曁以功授千戶及克新城取桐廬皆與有勞升海寧衛指揮副使嘉興盜起虎領兵捕斬之調徵福建及還從大將軍徵沙漠戰死詔贈鎭國將軍僉大都督府事追封康安郡伯

○山西忻州官安時敏靜樂縣丞譚章等私通元四大王陰洩軍中消息欲爲亂事覺誅之

○己亥詔設科取士詔曰朕聞成周之制取才於貢士故賢者在職而其民有士君子之行是以風淳俗羙國易爲治而教化彰顯也漢唐及宋科舉取士各有定制然但貴詞章之學而不求徳藝之全前元依古設科待士甚優而權豪勢要之官每納奔競之人夤緣阿附輙竊仕祿所得資品或居貢士之上其懷材抱道之賢恥與並進甘隱山林而不起風俗之獘一至於此今朕統一華夷方與斯民共享昇平之治所慮官非其人有殃吾民願得賢人君子而用之自今年八月爲始特設科舉以起懷才抱道之士務在經明行修博通古今文質得中名實相稱其中選者朕將親策於庭觀其學識第其髙下而任之以官果有才學出眾者待以顯擢使中外文臣皆由科舉而選非科舉者毋得與官彼遊食奔競之徒自然易行於戲設科取士期必得於全材任官惟賢庶可成於治道咨爾有眾體予至懷

○遣使頒科舉詔於髙麗安南占城

○辛丑左副將軍李文忠師趨應昌未至百餘里獲一胡騎問之曰四月二十八日元主已殂今自應昌往開平報國喪文忠卽督兵兼程以進癸卯復遇元兵與戰大敗之追至應昌遂圍其城明日克之獲元主嫡孫買的裏八剌並后妃宮人曁諸王省院達官士卒等並獲宋元玉璽金寶一十五宣和殿玉圖書一玉冊二鎭圭大圭玉帶玉斧各一及駝馬牛羊無算遣人俱送京師惟太子愛猷識理達臘與數十騎遁去文忠親率精騎追之至北慶州不及而還師過興州遇元將江文淸等率軍民三萬六千九百餘人來降至紅羅山又降其將楊思祖等一萬六千餘人師還北平遣人送江文淸楊思祖等赴京師

○乙巳建齋宮於圜丘之西方丘之東前後皆爲殿殿左右爲小殿爲庖湢之所外爲都墻墻內外爲將士宿衛之所又外爲渠前爲靈星門爲橋三左右及後各爲門一爲橋一

○丁未詔行大射禮初上以先王射禮久廢弧矢之事專習於武夫而文士多未角�羊至是詔太學生及羣縣學生員皆令習射凡遇郊廟之祭先期命文武官執事行大射之禮乃命工部制虎中鹿中及諸侯卿大夫射侯等器命禮部考定其儀斟酌古今煩簡適中於是禮部奏曰按周禮大司馬之職王大射則合諸侯之耦其屬有射人掌張三侯司弓矢掌六弓八矢之法服不氏掌贊張侯以旌居乏而待獲古大司馬今兵部之職也宜令掌之其射鵠有七虎鵠五采天子射用之熊鵠五采皇太子射用之豹鵠五采親王射用之豹鵠四采一品二品文武官射用之糝鵠三采三品至五品文武官射用之狐鵠二采六品至九品文武官射用之布鵠無采文武官子弟及士民俊秀射用之乏又名容凡射時置於鵠右執旗及待獲者以蔽身設楅並韋當射時置於前以齊矢設射中五皮樹中天子大射用之閭中天子宴射用之虎中皇太子親王身�才通用之兕中一品至五品文武官用之鹿中六品至九品及文武官子弟士民俊秀通用之其職事設司正官二員掌驗射者品級尊卑人力彊弱而定耦其中否則書於算兵部官職之司射二員掌先以彊弓射鵠誘射以鼓眾气以武職官充之司射器官二員掌辦弓力彊弱分爲三等驗人力彊弱而授之工部官職之舉爵者掌以馬湩授中者飲光祿寺官職之請射者掌定耦射射畢再請某耦射每鵠二人侍儀司職之待獲者掌矢納於司射器者以各隸僕共其役執旗者掌於容後執五色旗如射者中的舉紅旗應之中采舉采旗應之偏西舉白旗偏東舉靑旗過於鵠舉黃旗不及鵠舉黑旗以軍士二人掌之設引禮二人掌引文武官進退命侍儀司舍人職之制曰可仍命頒儀式於天下官府學校使遇朔望則於公廨或閒地習之其官府學校射儀前期戒射定耦選執事充司正副司正司射司射器請射舉爵收矢執旗樹鵠陳設訖至日執事者入就位請射者引主射正官及各官員子弟士民俊秀者各就品位司射器者以弓矢置於各正官及司射前請射者詣正官前圓揖畢引詣司射器前受弓矢訖復位司正執算入立於中後請射者詣司射前曰請誘射引司射二人耦進各以三矢搢於腰帶之右以一矢挾於二指間推年齒相讓年長者爲上射年幼者爲下射上射先詣射位向鵠正立發矢司正書中投算置於中舉旗者如所射應之射畢退立於旁讓下射者詣位射訖請射者俱引復位收矢者收矢復於射者司正取所中算請射者次請士民俊秀射次請官員子弟射次請品卑至品髙者射其就射位發矢取算書中舉旗收矢復位皆如前儀旣畢司正副司正各持算白中於主射正官舉爵者酌酒授中者飲之中的者三爵中采者二爵飲訖請射者請屬官以下仍捧弓矢納於司射器還詣主射正官前相揖而退

○戊申夏至祭皇地祗於方丘先期賜陪祀執事官明衣布樂舞生各給新衣前祀二日詣仁祖廟告請配享其祝辭曰孝子皇帝元璋敢昭告於皇考仁祖淳皇帝今月某日夏至恭祀皇地祗於方丘謹請皇考作主配神至日行禮其器物禮樂悉仍舊儀祝文皇地祗曰嗣天子臣元璋敢昭告於皇地祗時當夏至萬物咸亨用遵彜典謹率臣僚以玉帛犧齊粢盛庶品奉玆瘞祀皇考仁祖淳皇帝配神作主仁祖祝曰孝子皇帝臣元璋敢昭告於皇考仁祖淳皇帝時當夏至萬物咸亨謹率臣僚恭祀皇地祗奉以玉帛犧齊粢盛庶品用修典禮伏惟敬愼瞻仰永爲配位禮畢駕還禦奉天殿百官行慶成禮

○己酉升蘭州衛指揮使張溫爲大都督府都督僉事

○辛亥命禮部考定百官及內官於皇太子諸王前所稱禮尙書崔亮等會議百官及內使監官於皇太子親王前稱殿下自稱名東宮官及本宮內使於皇太子前稱殿下自稱臣王府官及本位承奉司官於親王前稱殿下自稱臣百官在上前稱皇太子稱親王曰某王從之

○詔考歷代服色所尙禮部奏言歷代異尙夏尙黑�尙白周尙赤秦尙黑漢尙赤唐服飾尙黃旗幟尙赤宋亦尙赤今國家承元之後取法周漢唐宋以爲治服色所尙於赤爲宜上從之

○大將軍徐達與都督馮勝參政傅友徳左丞李思齊自徽州南出一百八渡至略陽擒元平章蔡琳遂入沔州又遣禆將金興旺張龍由鳳翔入連云棧合兵攻興元興元守將劉思中知院金慶祥迎降達畱興旺龍鎭守還軍西安

○左副副將軍鄧愈自臨洮進克河州遣人招諭吐蕃諸酋

○命罷壽星司中司命司民司祿等祀

○夜三鼓有星大如杯赤黃色尾迹有光起文昌東行至天船沒

○癸丑禮部奏大明夜明星辰太歲旣從祀於圜丘而五嶽四海五鎭四瀆亦旣從祀於方丘矣獨風雲雷雨及天下山川不得以類從祀非通敬於神明者也宜增列於圜丘方丘從祀之次上從之遂命於圜丘壇下壝內增設壇從祭風雲雷雨之神於方丘壇下壝內增設壇從祭天下山川之神其禮如太歲嶽鎭

○甲寅禮部奏按古者禮神每神幣一故今郊祀天地及嶽鎭海瀆等神皆如其數如五嶽則用幣五是也至於太廟每室奉安帝後二位神主當用幣二而止用幣一恐於節文未稱各室宜增幣一庶爲得宜且天地山川等神幣帛旣依古制天用蒼地用黃日用赤月用白皆用本體之色而五嶽五鎭四海亦各隨其方色其四瀆及天下諸水宜用黑色從之

○湖廣行省平章楊璟攻覃垕不下遣使來請軍餉初璟兵攻覃垕寨賊眾下山迎敵官軍擊敗之乘勝追至半山山勢陟峻視其寨三面巖險而下俯江水一面僅有路才通一人官軍不可上乃回駐山下而賊亦阻險自守未幾以三千人下山挑戰官軍又擊敗之賊復遁入山璟遂以兵逼之覃垕乃遣人詐降璟不悟使部下黃永謙往報爲垕所執由是盡知我軍虛實拒守不下璟欲爲持久之計使人來請軍餉上因遣使讓之曰爾違吾言妄動而不能平賊旣已失矣又中其詭計以陷部將爾之智略何在今再命參政戴徳以兵從凡諸小寨限以月日平之仍撫綏慈利等處人民俾安生理毋致驚疑若再違朕命並以潞州失利之罪治爾敕至璟乃督將士盡力攻之賊遁入溪洞官軍乃還

○丙辰免蘇州逋負秋糧三十萬五千八百餘石先是戶部奏蘇州所逋稅其官吏當論如律上曰蘇州歸附之初軍府之用多賴其力今所逋稅積二年不償民困可知若逮其官必責之於民民畏刑罰必傾貲以輸官如是而欲蜞遂不可得矣其並所逋免之

○山西蔚州定安縣大風雨雹傷田苗

○丁巳上諭大都督府及中書省臣曰國初設都先鋒府及十大元帥都尉指揮之職其人甚眾今思之多有陣亡物故者追念舊勞愴然於懷其有子孫承襲祿足以贍給苟無承襲之人則其父母妻子將何所賴宜給存卹之祿以餋之有初同居而後離析者分祿以贍毋使失所

○上遣使復以書諭納哈出曰曩因天革元命四海鼎沸羣雄角逐塗炭生民朕以一旅之眾從淮渡江姑孰之捷爾實在焉時朕未知天命所向無必取天下之心凡遇元臣忠於所事者未嘗不憫其勞而惜其無成也朕賴天地之靈將士一心旌旗所指糜不服從今天下已定南極朱崖北際燕云一時豪傑順天愛民悉來歸我獨河東渠帥擁眾北奔比之關中諸人稍爲崛彊然其順天愛民籌算之良殆不若李思齊矣大將軍徐達未至吐蕃蜂屯蟻聚復來攻城戰敗俘擒之餘有若孤﹤犭屯﹥故破竹之勢直指川蜀雲南六詔使者相望交趾占城萬里修貢髙麗稱藩航海來庭於是盧龍戍卒登萊浙東並海舟師咸欲奮迅一造遼沈朕聞爾總其眾不忍重擾特命使者告以朕意使還略不得其要領豈以遼海之遠我師不能至歟抑人謀不決故首鼠兩端歟不然必以曩時來歸未盡賓主之歡謂朕不能虛懷耶何相忌之深也昔竇融以河西歸漢功居諸將之右朕獨不能爲遼東故人畱意乎玆遣人再往從違彼此明白以告哲人知幾毋貽後悔

○鳳翔府寶雞縣進瑞麥一莖五穗者一本三穗者一本二穗者十有餘本上謂廷臣曰向者鳳翔饑饉朕閔其民故特遣人賑卹曾未數月遽以瑞麥來獻借使鳳翔民未粒食𨿽有瑞麥何益苟其民皆得所餋𨿽無瑞麥何傷朕嘗觀自古以來天下無金革鬥爭之事時和歲豊家給人足父慈子孝夫義婦順兄愛弟敬風俗淳羙此足爲瑞世若此麥之異特一物之瑞非天下之瑞也大明太祖聖神文武欽明啟運俊徳成功統天大孝髙皇帝實錄卷之五十二

五十八﹑太祖髙皇帝實錄卷之五十三

洪武三年六月戊午朔先是久不雨上謂中書省臣曰君天下者不可一日無民餋民者不可一日無食食之所恃在農農之所望在歲今仲夏不雨實爲農憂禱祀之事禮所不廢朕已擇六月朔日詣山川壇躬爲禱之爾中書各官其代告諸祠且命皇后與諸妃親執爨爲昔日農家之食令太子諸王躬饋於齋所至是日四鼓上素服艸履徒步出詣山川壇設槁席露坐晝曝於日頃刻不移夜臥於地衣不角�羊帶皇太子捧榼進蔬食雜麻麥菽粟凡三日庚申暮還宮仍齋宿於西廡辛酉出內帑紗彩一萬四千匹賜將校於常例外給軍士薪米令法司決獄復命有司訪求天下儒術深明治道者及暮雲气四合壬戌旦大雷雨四郊沾足

○癸亥詔定嶽鎭海瀆城隍諸神號詔曰自有元失馭羣雄鼎沸土宇分裂聲教不同朕奮起布衣以安民爲念訓將練兵平定華夷大統以正永惟爲治之道必本於禮考諸祀典如五嶽五鎭四海四瀆之封起自唐世崇名羙號歷代有加在朕思之則有不然夫嶽鎭海瀆皆髙山廣水自天地開辟以至於今英靈之气萃而爲神必皆受命於上帝幽微莫測豈國家封號之所可加瀆禮不經莫此爲甚至如忠臣烈士𨿽可加以封號亦惟當時爲宜夫禮所以明神人正名分不可以僣差今宜依古定制凡嶽鎭海瀆並去其前代所封名號止以山水本名稱其神郡縣城隍神號一體攺正歷代忠臣烈士亦依當時初封以爲實號後世溢羙之稱皆宜革去惟孔子善明先王之要道爲天下師以濟後世非有功於一方一時者可比所有封爵宜仍其舊庶幾神人之際名正言順於禮爲當用稱朕以禮事神之意五嶽稱東嶽泰山之神南嶽衡山之神中嶽嵩山之神西嶽華山之神北嶽恆山之神五鎭稱東鎭沂山之神南鎭會稽山之神中鎭霍山之神西鎭吳山之神北鎭醫無閭山之神四海稱東海之神南海之神西海之神北海之神四瀆稱東瀆大淮之神南瀆大江之神西瀆大河之神北瀆大濟之神各處府州縣城隍稱某府某州某縣城隍之神歷代忠臣烈士並依當時初封名爵稱之天下神祠無功於民不應祀典者卽淫祠也有司無得致祭於戲明則有禮樂幽則有鬼神其禮旣同其分當正故玆詔示咸使聞知是日上躬署祝文遣官詣嶽鎭海瀆以更定神號告祭其東嶽祝文曰惟神磅礡東海之西中國之東參穹靈秀生同天地形勢巍然古昔帝王登之以觀滄海察地利以安生民故祀曰泰山於敬則誠於禮則宜自唐始加神之封號歷代相因至今曩者元君失馭海內鼎沸生民塗炭予起布衣承上天后土之命百神陰佑削平暴亂正位稱尊職當奉天地享鬼神以依時統一人民法當式古今寰宇旣淸特修祀儀因神有歷代之封號予詳之再三畏不敢效蓋神與穹壤同始靈鎭東方其來不知歲月幾何神之所以靈人莫能測其職必受命於上天后土爲人君者何敢預焉予懼不敢加號特以東嶽泰山名其名依時祀神惟神鑑知餘四嶽五鎭四海四瀆祝文惟起語各異餘皆同仍遣祕書監直長夏祥鳳等頒革正神號詔於安南占城髙麗

○命僧克新等三人往西域招諭吐蕃仍命圖其所過山川地形以歸

○升大都督府都督僉事華雲龍爲都督同知兼燕府武相

○甲子禮部尙書崔亮等言朝儀貴乎整肅禮文不可乖錯今定大朝會常朝及內外官員辭謝奏事侍班等禮付侍儀司行之侍儀職專贊引凡侍立班序告示引進通贊承奉知班都知舍人贊引執事殿中侍禦史職專糾劾殿廷失儀者監察禦史職專紏舉大朝會百官失儀者知班職專檢察班行日與侍儀司官隨同朝班出入有失儀者以報殿中侍禦史糾治從之

○禁淫祠制曰朕思天地造化能生萬物而不言故命人君代理之前代不察乎此聽民人祀天地祈禱無所不至普天之下民庶繁多一日之間祈天者不知其幾瀆禮僣分莫大於斯古者天子祭天地諸候祭山川大夫士庶各有所宜祭具民間合祭之神禮部其定議頒降違者罪之於是中書省臣等奏凡民庶祭先祖歲除祀竈鄕村春秋祈土榖之神凡有災患禱於祖先若鄕屬邑屬郡屬之祭則里社郡縣自舉之其僧道建齋設醮不許章奏上表投拜靑詞亦不許塑畫天神地祗及白蓮社明尊教白雲宗巫覡扶鸞禱聖書符咒水諸術並加禁止庶幾左道不興民無惑志詔從之

○定五等勛爵凡勛正一品上柱國從一品柱國正二品上護軍從二品護軍正三品上輕車都尉從三品輕車都尉正四品上騎都尉從四品騎都尉正五品云騎尉從五品武騎尉爵正一品國公郡公從一品郡侯正從二品郡伯正從三品縣伯正從四品縣子正從五品縣男

○丙寅詔追封故皇姊爲太原長公主夫王七一爲駙馬都尉皇姊孝親公主爲隴西長公主太原長公主冊文曰朕惟古之君天下者旣追尊祖宗又及於兄弟之親所以敍彜倫昭恩義帝王之先務也故姊朱氏以柔懿貞淑之徳歸於王氏何期未久與夫相繼而亡朕當艱難之秋賴祖宗積徳上天眷命削平禍亂統馭華夷每念我皇考皇妣生我兄姊及朕六人今富有天下貴爲天子劬勞之恩無從以報而兄姊復無在者骨肉之親感悼無已稽之古典宜有褒顯以稱追崇可追封爲太原長公主皇姊夫王七一誥曰朕君天下觀歷代愛親敬長之道乃帝王之先務故必盡其禮焉姊夫王七一爰自弱冠婿於我家何期與我姊相繼而亡遂乏後嗣朕有天下而推恩不逮良深痛悼可贈榮祿大夫駙馬都尉靈其有知服玆寵命復遣潭府承奉正程安具衣冠攺葬於盱眙祭曰古之有天下者必推恩以及骨肉之親無間於存歿朕自卽位以來伯兄弟侄皆已追封王爵惟我姊及姊夫早世無後爲因兵革不知葬所近者外甥李文忠訪求得靈櫬於泗州之盱眙縣因其衣衾棺槨攺葬於縣之太平鄕叚家莊追念親義曷勝哀愴爰遵古典特加封贈以慰九泉玆具牲醴致祭就用焚黃靈其鑑知

○丁卯命賜武官指揮以上命婦冠服

○遷浙江行省參政張本爲湖廣行省參政湖廣行省參政阮崇禮爲浙江行省參政

○戊辰以廣西衛指揮使蔡仙爲廣西行省參政

○詔自今武官有犯非奏請不得逮問

○庚午攺司天監爲欽天監

○攺廣西慶遠安撫司爲慶遠府

○壬申左副將軍李文忠捷奏至時百官奏事奉天門聞元主殂遂相率拜賀上曰元主守位三十餘年荒淫自恣遂至於此因謂治書侍禦史劉炳曰爾本元臣今日之捷爾不當賀也因命禮部榜示凡北方捷至嘗仕元者不許稱賀旣又以元主不戰而奔克知天命謚曰順帝

○設狹西北平山西行都督府

○置惠民藥局府設提領州縣曰官醫凡軍民之貧病者給之醫藥

○詔凡武官任王相傳者與兼職之祿

○癸酉中書省以左副將軍李文忠所奏捷音榜諭天下上覽之見其有侈大之詞深責宰相曰卿等爲宰相當法古昔致君於聖賢何乃習爲小吏浮薄之言不知大體妄加詆誚況元𨿽夷狄然君主中國且將百年朕與卿等父母皆賴其生餋元之興亡自是气運於朕何預而以此張之四方有識之士口𨿽不言其心未必以爲是也可卽攺之

○左副將軍李文忠遣人送所獲故元諸孫買的裏八剌等及其寶冊至京師省臣楊憲等請以買的裏八剌獻俘於廟寶冊令百官具朝服進上曰寶冊貯之庫不必進也古者𨿽有獻俘之禮武王代殷曾用之乎憲曰武王事殆不可知唐太宗嘗行之矣上曰太宗是待王世充若遇隋之子孫恐不行此禮元𨿽夷狄入主中國百年之內生齒浩繁家給人足朕之祖父亦預享其太平𨿽古有獻俘之禮不忍加之只令服本俗衣以朝朝畢賜以中國衣冠就令謝復謂憲曰故國之妃朝於君者元有此禮不必效之亦令依本俗服於中宮朝見見畢賜之中國服亦令就謝

○福州府地震

○安南國王陳日熞遣其上大夫阮兼中大夫莫季龍下大夫黎元普等來上表謝恩貢方物阮兼卒於南安上賜季龍以布帛有差仍賜日熞紗縠各二匹以銀五十兩爲阮兼喪費令有司送柩歸其國

○乙亥買的裏八剌朝見上皮弁服禦奉天殿百官具朝服侍班侍儀使引買的裏八剌具本俗服行五拜禮至東宮見皇太子四拜百官便服侍班朝畢賜之衣冠買的裏八剌母及妃朝見坤寧宮命婦具冠服侍班朝畢俱賜以中國服乃賜第宅於龍光山命優其廩餼封買的裏八剌爲崇禮侯誥曰昔帝王之有天下必封前代子孫使作賓王家其來尙矣曩因元失其政四海分爭朕以武功削平羣雄混一區宇爲天下主而買的裏八剌實元之宗孫比者遣將北徵爾祖已殂旣克應昌爾乃來歸朕念帝王之後爰稽古制錫以侯封爾其夙夜恭愼稱朕優禮之意上謂省臣曰朕見前代帝王革命之際獲其后妃往往不以禮遇欺孤虐寡非盛徳所爲朕甚不取今元脫忽思後在此北狄但知食肉飲酪且不耐暑其飲食居第務適其宜若其欲歸當遣還沙漠

○丙子以獲買的裏八剌祭告天地於圜丘翼日告太廟

○賞天策衛知事朱友聞綺帛各五匹初指揮張溫守蘭州元將王保保兵圍城溫督將士備守夜二鼓圍兵登城千戶郭祐被酒醉臥不之覺巡城官軍擊卻之圍旣角�羊溫執祐將斬之友聞爭之曰當賊犯城時將軍斬祐以令眾所謂以軍法從事人無得而議之今賊旣退乃追罪之非惟無及於事且有擅殺之名竊以爲不可溫悟杖祐而釋之上聞之謂輔臣曰友聞以幕僚能守朝廷法直言開諭官長此正人也宜加賚予以勸其餘

○都督同知汪興祖與指揮常守道率兵至大同北口與元將速哥帖木兒等戰大敗其軍斬馘無算獲王保保弟金剛奴平章朱眞等四百餘人

○丁丑頒平定沙漠詔於天下詔曰朕本農家樂生於有元之世庚申之君荒淫昏弱紀綱大敗由是豪傑並起海內瓜分𨿽元兵四出無救於亂此天意也然倡亂之徒首禍天下謀奪土疆欲爲王伯觀其所行不合於禮故皆滅亡亦天意也朕當是時年二十有四盤桓避難終不寧居遂托身行伍驅馳三年睹羣雄無成徒擾生民乃率眾渡江訓將練兵奉天徵討於今十有六年削平彊暴混一天下大統旣正民庶皆安而元之遺孽時犯邊埸勞我師旅今年六月十有五日左副將軍李文忠左丞趙庸等遣使來奏五月十六日率兵北至應昌獲元君之孫買的裏八剌及其后妃寶冊等物知庚申君已於四月二十八日殂於應昌大軍所至朔庭遂空中書上言宜以其孫及后妃獻俘於太廟朕心思之其君之亡系乎天運所遺幼孫若行獻俘實有不忍況當天下紛亂朕非有意不過欲救患全生今定四海休息吾民於田裏非朕所能亦天運致然也尙慮臣民未知朕意是用播告天下左副將軍以禮獲送買的裏八剌已至朕憐帝王之後難同庶民及首亂僣僞來降者特封崇禮侯總其眷屬以及母后等同居飲食服用出官民上俾存元祀體法前王不敢過虧嗚呼天命靡常惟殷是鑑可不畏哉仍遣使賫詔諭安南髙麗占城

○是日百官上表賀上諭之曰卿等試言元之所以亡與朕之所以興劉基進曰自古夷狄未有能制中國者而元以胡人入主華夏幾百年鮏羴之俗天實厭之又況末主荒淫無度政令隳壞民困於貪殘烏得而不亡陛下應天順人神武不殺救民於水火所向無敵安得而不興上曰當元之季君宴安於上臣跋扈於下國用不經徵斂日促水旱災荒頻年不絕天怒人怨盜賊蠭起羣雄角逐竊據州郡朕不得已起兵欲圖自全及兵力日盛乃東徵西討削除渠魁開拓疆宇當是時天下已非元氏有矣向使元君克畏天命不自逸豫其臣各盡乃職罔敢驕橫天下豪傑曷得乘隙而起朕取天下於羣雄之手不在元氏之手今獲其遺胤朔漠淸寧非天之降福何以致此詩曰�之孫子其麗不億上帝旣命侯於周服天命如此其可畏哉

○上遣使詔諭元宗室部落臣民曰自古天生聖人主宰天下立法創制以安生民三代漢唐之君姑置不言且以近代論之若宋創業之君能行善政其民樂生故天祐之厥後子孫微弱疆土日削故天命爾元世祖代之至妥歡帖木兒爲君荒淫昏懦不思政理不卹民艱故姦凶並起天下大亂生民無主朕時不忍荼毒於是起兵救民豪傑之慕義者相率來歸剪暴除殘平定四海乃推戴朕爲皇帝國號大明此天佑朕躬故成功之速若是也朕卽位之初遣使往諭交阯占城髙麗諸國咸來朝貢奉表稱臣惟西北阻命遏師朕未遣使降詔者以庚申君尙擁眾應昌故耳乃者命將西徵直抵土蕃偏師北伐遂克應昌元君旣殂太子愛猷識理達臘知天命旣去人力難爲望風遁逃遂獲其孫買的裏八剌至京朕憐帝王之裔爵封爲侯俾與其母妃同居賜以第宅給以衣食以奉元祀超乎臣民之上今又遣官尋訪愛猷識理達臘若能敬順天道審度朕心來撫妻子朕當效古帝王之禮俾作賓我朝其舊從元君倉卒逃避者審識天命傾心來歸不分等類驗才委任直北宗王駙馬部落臣民能率職來朝朕當換給印信還其舊職仍居所部之地民復舊業羊馬孳畜從便牧餋朕有天下物產之富貢賦之入軍國爵賞之費取用不竭豈需爾沙漠荒落之地哉特以元君之子孫流離失所一有不虞則朕恐失古人興滅繼絕之意俾爾人民無所歸往故遣使徧諭朕意朕旣爲天下主華夷無間姓氏𨿽異撫字如一爾等無或執迷以貽後悔其邊塞韃靼百姓因元喪亂徵繇繁重供億勞苦朕甚憫焉詔書到日悉安所居無自驚擾以廢耕牧

○翰林院編修羅復仁兵部主事張福傳詔還自安南言安南饋黃金吉貝等物已卻之不受上曰不受其饋是也命中書加賜其使莫季龍而還

○濟南府知府陳修及司農官上言北方郡縣近城之地多荒蕪宜召鄕民無田者墾辟戶率十五畝又給地二畝與之種蔬有餘力者不限頃畝皆免三年租稅其馬驛巡檢司急遞鋪應役者各於本處開墾無牛者官給之守禦軍屯遠者亦移近城若王國所在近城存畱五里以備練兵牧馬余處悉令開耕從之

○戊寅遣使持詔諭雲南八番西域西洋瑣裏爪哇畏吾兒等國曰自古爲天下主者視天地所覆載日月所照臨若遠若近生人之類無不欲其安土而樂主然必中國治安而後四方外國來附近者元君妥歡帖木兒荒淫昏弱志不在民四方豪傑割據郡縣十去八九朕憫生民之塗炭興舉義兵攘除亂略天下兵民尊朕居皇帝位國號大明建元洪武前年克取元都四方以次平定其占城安南髙麗諸國俱已朝貢今年遣將巡行北邊始知元君已歿獲其孫買的裏八剌封爲崇禮侯朕仿前代帝王治理天下惟欲中外人民咸樂其所又慮汝等僻在遠方未悉朕意故遣使者往諭咸使聞知

○應天府溧水縣奏久雨江水沖溢漂民居上命戶部賑卹之

○詔天下府州縣立城隍廟其制髙廣各視官署廳堂其几案皆同置神主於座舊廟可用者修攺爲之

○嵩縣典史劉某任滿入覲上見其衣服垢獘因謂省臣曰有司以衣食故侵漁於民者多矣蒿縣典史貧窶若此非居官能廉者乎省臣因言某居官廉謹狀命以布帛賜之

○庚辰罷中書右丞相汪廣洋退居髙郵侍禦史劉炳劾其事母不孝故也

○遣使葬宋理宗頂骨於紹興永穆陵先是上與侍講學士危素論宋元興替素因言元世祖至元間胡僧嗣古妙髙欲毀宋會稽諸陵時夏人楊輦眞加爲江南總攝奏請如二僧言遂發諸陵取其金寶以諸帝遺骨瘞於杭之故宮築浮屠其上以厭之又截理宗頂骨爲西僧飲器天下聞之莫不心酸上聞嘆息久之謂素曰宋南渡諸君無犬失徳與元又非世仇元旣乘其弱並取之何乃復縱姦人肆酷如是耶卽命北平守將吳勉訪索頂骨所在果得之西僧盧中旣送至命有司厝於京城之南至是紹興府以永穆陵圖來獻遂敕葬於故陵

○升守興元鳳翔衛指揮金興旺爲大都督府都督僉事仍守興元命秦王府武相耿炳文兼狹西行省右丞都督僉事郭子興爲秦王府武傳仍兼狹西行都督府僉事都督同知汪興祖爲晉王府武傳兼山西行都督府同知位居武傳謝徳成之上都督僉事張溫兼狹西行都督府僉事溫先守蘭州有功及是入謝上諭之曰蘭州之捷可謂奇功夫將帥之道有功不伐則功益顯恃功驕恣則名益隳是故惟仁者不矜其功而智者克成其名仁智兼全所向無敵若乏仁寡智𨿽有勇敢之士百萬不足恃也古者仁智之將撫摩安輯見情達變坐而制勝以樹勛立名於當時者國家莫不倚重之功名始終萬古不朽其餘悍驕恣橫者及其成功之後卽復縱肆以致敗亡此蓋勇力有餘而仁智不足故也傳曰�而不危滿而不溢又曰功蓋天下守之以謙爾能守此爲戒則可以長保富貴矣

○故元四大王寇大同武州太原衛指揮桑桂等擊走之四大王者元之宗室也初大軍克元都遁入太原靜樂岢嵐山中聚眾結塞自固至是寇武州劫殺人民桂與指揮鄭亨率兵擊之追至牛尾莊四大王遁走獲其三大王脫忽的帖木兒送京師

○辛巳令民間立義冢上諭禮部臣曰古者聖王治天下有掩骼埋觜之令推恩及於朽骨近世狃於胡俗死者或以火焚之而投其骨於水孝子慈孫於心何忍傷恩敗俗莫此爲甚其禁止之若貧無地者所在官司擇近城寬閒地爲義冢俾之葬埋或有宦遊遠方不能歸葬者官給力費以歸之

○山西行省言大同糧儲自陵縣長蘆運至太和嶺路遠費重若令�人於大同倉入米一石太原倉入米一石三斗者給準鹽一引引二百斤�人鬻畢卽以原給引目赴所在官司繳之如此則轉輸之費省而軍儲之用充矣從之

○上諭中書省臣曰蘇松嘉湖杭五郡地狹民眾細民無田以耕往往逐末利而食不給臨濠朕故鄕也田多未辟土有遺利宜令五郡民無田產者往臨濠開種就以所種田爲己業官給牛種舟糧以資遣之仍三年不徵其稅於是徙者凡四千餘戶

○監察禦史鄭沂言京師爲天下根本四方之所瞻仰爵位之設當使內尊而外卑內重而外輕所以隆國勢而安天下也今南京北京知府與在外散府知府同稱甚失內外之統宜攺應天府知府爲南京尹則國體尊而爵位當矣人命至重古人所矜各府宜設推官一員專掌刑名不預他政庶責有所歸而人無冤抑又殿中侍禦史之設所以備顧問司諫諍其員不可一日缺也今久虛其職豈以天下之大人材之眾而無能勝其任者哉宜從銓注以肅朝儀又各處𨿽立遞運而凡轉送官物多僦民船每致擾民今當廣增遞運船數於稅糧內定民貲力之厚者以充之國家徵伐必資馬匹宜於兩淮空閒之地設牧馬之官選牝馬餋於其中數年之後孳息蕃衍足以備武事上皆從之惟開封有行省府仍其舊

○壬午命秦王府武相狹西行省右丞耿炳文署行都督府事

○攺宜興衛爲守禦千戶所

○癸未國子學典簿周循理言國學教化本原請擇經明行修之士充學官而增置其員民間子弟俊秀年十五以上願入國學者聽復其身京官子弟一品至九品年十二以上者皆令入學且定其出身資格大學生貢於朝比科舉進士俱得優等擢用如此則在內國子生日漸增廣在外有常貢科舉進士不患無人材用矣上是其言命中書省增廣太學生定其出身資格仍擇文儒性行端潔者充學官

○乙酉攺狹西興元府爲漢中府

○置親軍都尉府及儀鸞司初設拱衛司正七品管領校尉屬都督府後攺爲拱衛指揮使司秩正三品尋以拱衛司似前代衛尉寺又攺爲都尉司至是乃定爲親軍都尉府管左右中前後五衛軍士設儀鸞司隸焉

○泉州府惠安縣民陳同作亂寇永春徳化安溪三縣泉州衛千戶姚得龔勝等率兵四千討之賊拒戰得等失利指揮周淵復督兵進擊之又爲所敗時駙馬都尉王恭鎭福建聞賊勢猖獗遂自將精兵討之比至賊悉眾迎戰官軍奮擊賊眾大敗獲同斬之眾遂降

○永平府灤州大水狹西延安府雨雹傷稼詔蠲其田租

○綏寧縣民蕭天祐等聚眾爲亂平章楊璟遣兵捕斬之

○是月倭夷寇山東轉掠溫臺明州傍海之民遂寇福建沿海郡縣福州衛出軍捕之獲倭船一十三艘擒三百餘人

○中書省臣言臨濠府自吳元年至洪武二年稅糧皆已蠲免計其府夏稅麥一千二百八十三石及安丰千戶所濠梁衛屯田當稅麥者自今年爲始徵收如舊上仍令勿徵以蘇民力

○故元狹西行省吐蕃宣慰使何鎖南普等以元所授金銀牌印宣敕詣左副副將軍鄧愈軍門降及鎭西武靖王卜納剌亦以吐蕃諸部來降先是命狹西行省員外郎許允徳招諭吐蕃十八族大石門鐵城洮州岷州等處至是何鎖南普等來降大明太祖聖神文武欽明啟運俊徳成功統天大孝髙皇帝實錄卷之五十三

五十九﹑太祖髙皇帝實錄卷之五十四

洪武三年秋七月丁亥朔續修元史成計五十有三卷紀十志五表二列傳三十六凡前書未備者悉補完之通二百一十二卷翰林院學士宋濂率諸儒以進詔刊行之人賜白金二十兩文綺帛各二授儒士張宣等官惟趙塤朱右朱廉乞還田裏從之

○是日大風

○戊子上謂皇太子曰天子之子與公卿士庶人之子不同公卿士庶人之子系一家之盛衰天子之子系天下之安危爾承主器之重將有天下之責也公卿士庶人不能修身齊家取敗止於一身一家若天子不能正身修徳其敗豈但一身一家之比將宗廟社稷有所不保天下生靈皆受其殃可不懼哉可不戒哉

○禮部尙書崔亮奏定皇太子以下及羣臣賜坐上坐墩之制參酌宋典各爲等差其制皇太子以靑爲質繡蟠螭云花爲飾親王亦如之宰相及一品以赤爲質飾止云花二品以下蒲墩無飾凡大朝會錫宴文官三品以上武官四品以上上殿者賜坐墩其朝退燕閒及行幸之處則中書省大都督府官二品以上臺官三品以上及勛舊之臣文學之官賜坐者仍加絨罽繡褥命其如式制之

○辛卯命編置直隸應天等十八府州及江西九江饒州南康三府均工夫圖冊每歲農隙其夫赴京供役歲率三十日遣歸田多丁少以佃人充夫其田戶出米一石資其費用非佃人而計畝出夫者其資費則每田一畝出米二升五合百畝出米二石五斗

○詔中書省開平王常遇春所食正祿及優給一千六百石並與之

○詔建諸王府工部尙書張允言諸王宮城宜各因其國擇地請秦用狹西臺治晉用太原新城燕用元舊內殿楚用武昌靈竹寺基齊用靑州益都縣治潭用潭州玄玅觀基靖江用獨秀峯前上可其奏命以明年次第營之

○以古北口山外云州興州隸北平府

○壬辰置水軍等二十四衛每衛船五十艘軍士三百五十人繕理遇徵調則益兵操之

○詔於午門外擇空地立亭建碑刻國家政事可爲定式及凡政令之善者著以爲法

○乙未禮部尙書崔亮奏每月朔望祭旗纛禮煩而瀆非所以示誠敬請止於當祭之月祭於旗纛廟從之

○翰林學士宋濂待制王禕坐失朝降爲編修

○寶源局火

○丙申以太常卿魏觀爲翰林侍讀學士唐肅爲翰林應奉

○以應天府同知蘭以權爲知府

○故元參政脫火赤等自忙忽灘來歸詔賜冠服置忙忽軍民千戶所隸綏徳衛以脫火赤爲副千戶仍賜襲衣靴襪銀椀諸物及其從人衣服有差

○詔定各行省行都督府官與按察司官會見位次凡諸道按察司官與行省及行都督府官公會按察使副使僉事俱坐於參政僉都督之下省郎中府經歷之上按察司經歷坐於省員外之下府都事之上按察司知事坐於省府都事之下其各衛指揮司官與按察司官各府州官皆依品從

○丁酉享太廟

○以禮部主事黃肅爲本部侍郎

○禦史臺奏明州府虧鹽凡五千四百引宜令官吏償之上曰彼固有罪然必欲其償鹽則不惟殃及小民而在官之獘寖生矣命悉免之

○監察禦史王鉉言太平府官吏建公廨稽緩多捨於外請以違制論上曰力未足耳姑容之令趣完時定制天下省府州縣官皆建公廨以居太平府未就故鉉言之

○置軍儲倉時在京衛多積糧以鉅萬計而廩庾少無以受之乃命戶部設軍儲倉二十所各置官司其事自一至第二十依次以數名之

○己亥以殿中侍禦史尋適爲廣西按察使監察禦史王子啟胡子祺爲僉事上諭之曰廣西地控諸蠻民未熟化況兵戈凋瘵之餘未遂生業恐有司不能撫卹又從而蠹害之玆特命爾等往司風憲須嚴明以馭吏寬裕以待民如有姦貪彊暴虐良善者爾等就逮其人鞠問審決然後以聞若俟聞而後決道裏遼遠往復不無淹滯適等皆頓首受命上又曰凡爲治者無責近效若官守職民安業爾等但安靜以撫之

○禮部尙書崔亮等言在外文武官凡遇正旦冬至慶賀行禮以本處指揮司官爲班首如指揮司止有副使僉事守禦者職皆四品而按察使知府皆三品其秩𨿽髙而指揮副使僉事統制軍民守鎭一方合居左按察使知府居右仍以武官爲班首如千戶守禦其品秩在知府同知之下宜以知府同知爲班首如無知府同知則以千戶爲班首其府通判及知州與千戶品秩等者則以千戶居左爲班首從之

○定功臣守墓人戶各以封爵官品之差等給之其合用石碑石獸之類亦命有司俱依品秩成造

○詔定朔望升殿百官朝參儀禮部尙書崔亮奏凡朔望上皮弁服禦奉天殿百官公服於丹墀東西對立俟引班引合班北面立再拜班首詣前同百官鞠躬唱某官臣某起居贊禮唱聖躬萬福班首平身復位同百官皆再拜引班引百官分班仍對立省府臺部官諸衙門有事奏者由西階升殿奏事畢降自西階引班引百官以次出如無事奏則侍儀由西階升殿跪奏知之俟侍儀降階引班導百官出凡具公服朝參者毋舉手行私揖禮其朝覲進表箋及謝恩皆公服如面除而不及具服卽時謝恩者勿拘凡入午門毋相跪拜拱揖入朝官坐立毋越其等毋談笑諠嘩指畫窺望行則容止端莊步武相連立則拱手正身毋輙穿越如有故出班旣退從原立班末入本位凡近侍禦前毋咳嗽吐唾如有舊患齁喘一時病發者許卽退班或一時眩暈及感疾不能侍立者許同列官掖出凡侍班奏事依舊儀含雞舌香如賜坐卽坐不許推讓旣坐之後或被顧問最先一次起立奏對畢卽坐若復有所問不必更起同列侍坐或被顧問一人奏對餘皆靜聽毋攙言剿說如各有所見俟其人言畢方許前陳凡諸儒官於禦前奏事或進呈文字恐有口气體气須退立二三步毋輙近禦案凡立須於東西隅不得直前其入朝或錫宴俱不得素服制可

○夜五鼓有星大如盂靑白色起自東北雲中徐徐東北行光明照地約長四丈餘散作碎星沒於雲中

○辛丑享太廟

○革察言司

○壬寅賜文武官朝服公服先是命省部官會弘文館學士劉基等參考歷代制度爲之至是成始給賜

○甲辰明昇遣使以香楠木來獻詔賜昇與其國相戴壽知院向大亨及來使文綺紗羅有差

○禮部尙書崔亮言禮所以辧上下防奢僣也今喪葬之禮自公侯卿大夫至於士庶各有等第然其間儀制上得以兼下下不可以僣上力𨿽有餘不許過度力不及者稱家有無不拘常例從之

○乙巳以太常寺少卿陳昧爲太常卿任以忠爲少卿杜環爲司丞

○賜吏部尙書吳琳致仕琳黃州人甲辰夏召爲國子監博士遷浙江按察僉事轉兩淮都轉運鹽使司同知入爲起居注吏部尙書至是上憫其老令致仕還鄕裏

○河南府奏田間生斑猶虫食麻豆命有司捕之

○以福建行省參政蔡哲爲禦史臺侍禦史

○命戶部增故元威順王妻子及三大王力只哈帖木兒家屬脫火思公主等月給糧米

○庚戌降禮部侍郎黃肅爲工部郎中尋復以爲工部侍郎

○命戶部榜諭天下軍民凡有未占籍而不應役者定期許自首由是應天府首籍者得戶六百二十三命軍發衛所民歸有司匠隸工部

○辛亥自癸巳至是日不雨

○壬子上諭中書省臣曰北方已定將班師馬數繁多芻艸宜預備於是定議應天寧國等六府地近京師者各輸束艸每重租田一頃十六束輕租田倍之池州安慶十六府地遠者輸銼艸重租一頃八包輕租倍之

○命平章胡廷美往河南開封等府招集故元王保保所部亡散士卒凡占籍在洪武元年者聽爲民二年以後者收入兵伍

○以江仲海爲禮部侍郎張亨爲兵部侍郎劉崧爲職方郎中

○甲寅以翰林應奉陶凱爲禮部尙書凱字中立臺之臨安人博學善屬文仕元爲教官國初薦入朝與修元史選教皇太子書授翰林應奉至是擢爲尙書

○禮官奏自今遣官祭太歲風雲雷雨嶽鎭海瀆山川城隍諸神春用驚蟄後三日秋用秋分後三日獻官及陪祀執事官皆前期齋戒三日至日淸晨上服皮弁服禦奉天殿降香中嚴升禦座以待祭畢獻官回奏角�羊嚴還宮從之

○丙辰賜崇禮侯買的裏八剌母妃以下鍍金銀首飾凡六十副副九事紗羅布衣服凡六十襲襲七事

○山東自五月至是月不雨

○靑州蝗

○明昇將吳友仁寇興元守將金興旺出兵擊卻之明日友仁復來攻興旺與戰面中流矢拔矢復戰斬首數百級時城中守兵才三千友仁兵三萬興旺以力寡斂兵入城遣使間道走寶雞取援兵友仁乃圍城決濠塡塹攻益急興旺嬰城拒守發巨礟擂石敵兵多死傷者時大將軍徐達在西安得報卽率師還屯益門鎭先令傅友徳領兵三千徑趨黑龍江夜襲木槽關攻斗山砦下令軍中人持十炬燃於山上友仁軍見列炬起大驚乘夜遁去

○以中書省右丞楊憲爲左丞尋以罪伏誅憲字希武賜名畢太原陽曲人少從父宦寓江南丙申歲上克金陵憲上謁上與語悅之令居幕府憲羙資儀通經史有才辧嘗使蘇州張士誠還稱旨除博士廳咨議擢江南行省都事時軍國多事徵調日發文書常委積憲裁決明敏人稱其能然爲人深刻意忌有不足於已者輙以計中傷之久之出爲浙東行省郎中復往諭方國珍於四明還升按察使遷中書省參議又出爲江西行省參政召入爲司農卿未幾參政中書省尋攺河南行省參政洪武二年調山西是年召爲中書省右丞至是遷左丞憲在上左右旣久熟於典故而市權要寵輊視同列人莫敢與抗上未卽位時嘗上書頌功徳因勸行督責之政以求親幸上曰是欲使我失人心也不聽憲與張昶同在中書忌昶才出己右欲構害之時東南尙未定元都號令猶行於西北昶嘗閒暇與憲言吾故元臣也勉畱於此意不能忘故君而吾妻子又皆在北方存亡不可知憲因鉤摘其言謂昶謀叛且出昶手書訐之昶遂坐誅憲自是益無所憚專恣日盛下視僚輩以爲莫己及又喜人佞己徇利者多出其門下憲爲司農卿時浙西初平憲以其民富實欲厚斂以資國因畱其賦畝加爲二畝倍徵其稅民不堪其苦皆怨之上初不之知有陳惇禮者揚州人善滑稽號憲加賦爲楦田其自山西入中書也欲盡變易省中事凡舊吏一切罷去更用己所親信陰欲持權乃創爲一統山河花押示僚吏以觀其從違附己者卽不次超擢否者逐去之人莫角�羊其意一日翰林編修陳桱入謁憲以押字示之桱卽賀曰押字大貴所謂只有天在上更無山與齊者也憲大喜後數日卽奏除桱爲翰林待制其專恣不法多類此旣又剌求丞相汪廣洋陰事令侍禦史劉炳鄯某等劾奏之廣洋因免官還鄕裏憲猶不以爲慊使炳奏徙之海南上不從又教炳誣奏刑部侍郎左安善入人罪上始覺其誣下炳獄炳不能隱盡吐其實太史令劉基並發其姦狀及諸陰事上大怒令羣臣按問憲辭伏遂與炳等皆伏誅

○上閱內藏慨然謂臣下曰此皆民力所供蓄積爲天下之用吾何敢私苟奢侈妄費取一己之娛殫耳目之樂是以天下之積爲一已之奉也今天下已平國家無事封賞之外正宜儉約以省浮費大明太祖聖神文武欽明啟運俊徳成功統天大孝髙皇帝實錄卷之五十四

六十﹑太祖髙皇帝實錄卷之五十五

洪武三年八月丁巳朔遣官釋奠於先師孔子命來年曲阜廟庭官給牲幣俾衍聖公主祀事歲以爲常

○戊午祭大社大稷

○己未大都督府同知康茂才卒於狹州茂才字壽卿蘄州人能通經史大義事母孝有志事功元季盜起蘄州茂才團結鄕兵以禦之自長官累升宣慰司都元帥屯兵和州之裕溪歲乙未六月上帥師渡江將士家皆畱和州時茂才移戍采石水寨上慮其兵扼江阻渡數以兵加之茂才力守丙申二月上遣將擊破其水寨茂才力不能支走建康及王師下建康乃率所部餘兵千人降旣至免冠頓首謝曰前日之戰各爲其主今日至此死生惟命上壯其才勇釋之使仍統所部兵明年授秦淮翼水軍元帥守龍灣取馬﹤馬犬﹥沙卻張士誠兵獲其樓船上賜以名馬黃金繼從廖永安攻池州樅陽遷營田使兼帳前總制親兵左副指揮使歲己亥攻皖城獲其舟艦庚子陳友諒兵陷姑孰欲寇龍江上命茂才誘之比至果敗其兵俘其將佐辛丑上率師親徵友諒茂才將舟師以從克安慶破九江遂攻蘄州以至漢陽復沿江而下又敗友諒八指揮降士卒二萬餘人上嘉之賜以文綺白金遷親兵副都指揮使歲壬寅復龍興明年援安豊又從上角�羊龍興圍大戰於鄱陽湖友諒敗死復從上徵武昌進金吾侍衛親軍都護從大將軍徐達攻廬州拔之又援安豊取湖南諸州復賜幣帛歲乙巳攺神武衛指揮使尋升大都督府副使從大將軍取泰州是年冬張士誠兵侵宜興上命茂才往援士誠兵尋犯京口上自將擊之士誠兵遁去追至巫子門擊敗其眾茂才皆與有功從攻淮安馬邏港搗其小寨平之復從攻湖州又破之進逼姑蘇士誠悉其兵迎戰於尹山橋茂才梃戟奮戰殲其精兵遂進與諸將合攻齊門始蘇平遂下無錫升同知大都督府事兼太子右率府事進階榮祿大夫洪武元年上命大將軍經略中原茂才從定齊魯復由黃河取汴下洛駐師於狹州給糧餉造浮橋以渡大軍遂領鎭河中茂才善撫綏招徠綘角�羊諸州之人屏獘潼關秦人不敢東向民立石頌其徳是年復從大將軍徵定西取興元詔還至狹州以疾卒贈推忠翊運宣力懷遠功臣光祿大夫湖廣等處行中書省平章政事柱國追封蘄國公謚武康柩至龍江上親爲文祭之略曰朕惟在昔丙申之春爾率眾來歸朕觀爾胸懷磊落故釋前采石連兵之忿用爲腹心撫同骨肉爾能體朕之意效力前驅今十五年矣天下初定方將計爾之功頒爾之爵以享太平之福爾乃捨朕以逝朕心之感爲何如哉命葬之於幕府山上思其功命戶部給米二百石賜其家又令仍給正祿以報其功

○置信寶提舉司設提舉一員從五品

○庚申上諭廷臣曰古昔帝王之治天下必定禮制以辧貴賤明等威是以漢髙初興卽有衣錦繡綺縠操兵乘馬之禁歷代皆然近世風俗相承流於僣侈閭裏之民服食居處與公卿無異而奴僕賤隸往往肆侈於鄕曲貴賤無等僣禮敗度此元之失政也中書其以房舍服色等第明立禁條頒布中外俾各有所守於是省部定議職官自一品至九品房舍車輿器用衣服各有等差庶民房舍不過三間不得用斗栱彩色其男女衣服並不得用金繡錦綺紵絲綾羅止用絹素紗首飾釧鐲不得用金玉珠翠止用銀靴不得裁制花樣金綫裝飾違者罪之

○遣通事舍人鞏哥鎖南等往西域招諭吐蕃

○濟寧盜侯世雄作亂攻滕嶧等縣官軍討平之

○辛酉賜六安州民

谷友明英山縣民洗齡白金文綺以其有捕斬山寇功也

○彰徳府臨漳湯陰二縣雨雹

○遣呂宗俊等招諭暹羅國

○占城國王阿答阿者遣其臣打班舍利等來貢方物

○髙麗遣其三司使姜徳贊上表謝賜冕服貢方物並納元所授金印

○癸亥京師雨大水

○乙丑上命中書省臣賜崇禮侯買的裏八剌及威順王妃等家人薪米量其家口多寡通一歲之費並以給之

○命賑聚寶門外軍民被水者戶給米一石漂房舍者倍之溺死者戶三石

○丙寅置朔州衛

○故元髙昌王和尙岐王桑哥朵兒只班以其所部來降

○戊辰攺應天府知府爲府尹秩正三品賜銀印設府丞一人治中一人通判二人以蘭以權爲府尹以權襄陽人洪武元年授中書省照磨同奉禦馬仲良使廣西招諭左右兩江諸洞撫安邊人二年還京師授禮部員外郎三年遣賑濟衢婺等五府饑民攺同知應天府事尋升知府至是以監察禦史鄭沂言攺升府尹

○己巳瓊州海�以香貨入京道溺死有司請驗數徵其什一入官上曰其人旣不幸死將誰徵令同行者與鬻之而歸所貨資於其家

○甲戌夜有星大如杯赤色有光起自天津北行至天鉤沒

○丙子以廣西行省參政蔡仙爲靖江王相仍兼參政提督廣西衛

○丁丑以永州衛指揮同知丁玉爲廣西行省參政兼廣西衛指揮使

○詔定諸王府教官職名禮部奏宋太宗朝凡教皇侄皇孫並以教授爲名今擬諸王府各置教授一員秩正八品以十二月爲滿從之

○禮部尙書陶凱等言古者人君進膳日舉樂今擬上禦謹身殿早膳侍衛指揮使布列甲士兩行光祿卿服率其屬以黃紗罩所進膳由中道入儀鸞使具服率其屬以黃蓋覆之以金盆罐隨入教坊司官奏樂內使監率內使執香鑪香盒唾盂唾壺拂子諸物侍左右上禦東西耳房及兩廡進膳則免樂上曰古之帝王功徳隆盛治洽生民上下之間熙然太和𨿽日一舉樂未爲過也今天下𨿽定人民未蘇北徵將士尙在暴露之中此朕宵旰憂勤之不暇豈可忘將士之勞而自爲佚樂哉俟大兵凱還士卒無戰伐之勞人民罷轉輸之苦然後以樂侑膳未晚也

○詔中書省申禁官民器服不得用黃色爲飾及彩畫古先帝王后妃聖賢人物故事日月龍鳳獅子麒麟犀象之形如舊有者限百日內毀之

○戊寅遣使持昭往諭三佛齊浡泥眞臘等國趙述等使三佛齊張敬之等使浡泥郭徵等使眞臘

○己卯夕月於西郊附祭周天星辰三獻禮俱先詣夜明神位前次詣星辰神位前儀並同朝日但夜明犢用白星辰犢用純帛俱白色其祝文夜明曰惟神太陰所鐘承光於日配陽之徳麗於穹碧維此秋夕云斂气淸仰瞻素輝神馭以升夜明有壇用伸報祭惟神鑑臨萬古不昧星辰曰維神羅列周天耿耿其輝旣瞻月馭眾象以微上之所躔下必有應爰遵古典用伸報稱仲秋禮祀設壇旣崇神其歆格鑑此寸衷其樂迎神奏凝和之曲徹豆奏壽和之曲送神奏豫和之曲望燎奏熙和之曲其樂章迎神曰吉日良辰祀典式陳太陰夜明以及星辰濯濯厥靈昭鑑我心以候以迎來格來歆余並同朝日

○庚辰海南盜陳志仁林公望等攻陷淩水等縣官軍討捕之斬公望等餘黨遁去

○辛巳上得興元捷奏謂中書省臣曰明昇豎子所謂自作孽不可逭者也

○壬午遣官祭太歲風雲雷雨嶽鎭海瀆山川城隍等神

○癸未禮部尙書崔亮奏古者天子宗廟四時之祭皆用孟月夫孟月者四時之首因時之變致其孝思故備三牲黍稷及品物以祭至於仲季之月不過薦新而已今太廟祭享已嘗用孟月之制後攺春用淸明夏用端午秋用七月望日冬用冬至旣與古制不同況冬至之日旣行郊祀又復廟享難以兼舉今宜仍用四時孟月及歲除凡五祭其淸明等節各備時物薦享從之

○定親王從享功臣配享儀從享以皇伯考壽春王皇伯妣壽春王夫人劉氏皇兄南昌王皇兄霍丘王皇嫂霍丘王夫人翟氏皇兄下蔡王皇兄安豊王皇嫂安豊王夫人趙氏皇兄蒙城王皇兄盱眙王皇兄臨淮王皇嫂臨淮王夫人劉氏皇侄寶應王皇侄六安王皇侄來安王皇侄都梁王皇侄英山王皇侄山陽王皇侄昭信王凡一十九位春孟月於仁祖廟東廡夏秋冬孟月及歲除於徳祖廟東廡各設牌位西向其配享功臣常遇春以下凡八位春孟月於仁祖廟西廡秋孟月於徳祖廟西廡各設位東向親王位總用帛二白色牛羊豕各一登鉶各三籩豆各十二簠簋各二酒尊三酒注二祝一功臣位各用帛一白色羊豕各一籩豆各二籩實棗栗豆實菁葅鹿醢共用酒尊二酒注二祝一其分獻禮初獻俟皇帝行初獻禮時獻官各詣盥洗所盥手執事者奉帛立於酒尊所獻官各詣酒尊所司尊者舉冪酌酒執事者各以爵受酒獻官各詣親王功臣神位前獻親王則跪搢笏奠帛獻爵出笏讀祝官取祝跪讀訖獻官復位獻功臣則立奠帛獻爵不跪讀祝官取祝立讀訖獻官復位亞獻候殿上斟酒兩廡執事者各於神位前斟酒親王位獻官行再拜禮功臣位獻官不拜終獻禮同亞獻其四廟正祭祝文孟春特享曰時維孟春禮嚴祭祀謹以牲醴庶品用伸追慕之情孟夏孟秋孟冬合享祝文同但特享則四廟各用祝一合享則共用祝一歲暮合享曰時當歲暮明旦新正謹率羣臣以牲醴庶品恭詣太廟用伸追慕之情其親王從享祝文孟春曰玆惟孟春恭享太廟謹以牲醴庶品敬修祀事孟夏孟秋孟冬祝文同歲暮曰時當歲暮明旦新正恭享太廟謹以牲醴庶品恭修祀事其功臣配享祝文孟春曰朕以孟春嚴奉廟享追念忠烈輔我開基爰用牲醴陳於廟庭英靈如生尙其與享孟秋祝文同

○乙酉中書省臣言在京軍儲倉二十處收糧六百餘萬石每倉設官三員請增設京畿漕運司官專督其事從之

○詔太常司凡宮懸樂戶令戶部月賜米以贍之

○上諭中書省臣曰往者四方爭鬥民不得其死多矣中原艸莽遺骸徧野朕聞之測然於心宜遣人循歷水陸悉收瘞之中書省臣進曰陛下仁及朽骨聖王之善政也上曰先王之世人得以餋生送死者上得其道下無夭閼元季政荒民困干戈加以饑饉相尋故死亡者眾朕荷天命爲億兆主顧玆失所者豈忍使之暴露哉

○是月京師及各行省開鄕試自初九日始試初場復三日試第二場又三日試第三場京師直隸府州貢額百人河南山東山西狹西北平福建江西浙江湖廣各四十人廣西廣東各二十五人若人材眾多之處不拘額數或不能及數者亦從之考試之法大略損益前代之制初場四書疑問本經義及四書義各一道第二場論一道第三場策一道中式者後十日復以五事試之曰騎射書算律騎觀其馳驅便捷射觀其中之多寡書通於六義算通於九法律觀其決斷

○攺設彭城濟陽濟州三衛於北平

○胡軍火尙失蘭歹等至大鹽池殺守禦官齊拜捨等慶陽千戶孟徳率兵擊敗之獲其參政梁咬住等

大明太祖聖神文武欽明啟運俊徳成功統天大孝髙皇帝實錄卷之五十五共計全篇玖拾貳篇半篇拾篇供事於兆年孔思孝仝對

六十一﹑大明太祖髙皇帝實錄卷之五十六

洪武三年九月丙戌朔皇從兄嫂蒙城王夫人田氏薨上以夫人早寡有節行甚重之及薨命中書省致祭仍命中宮皇太子及親王各祀以少牢贈蒙城王妃護喪還葬臨濠誥曰朕惟帝王厚親親之道必推恩及於宗族況婦以夫貴存沒同榮此古今之常制也從兄嫂蒙城王夫人田氏秉性溫貞克盡婦道孀居守志二十餘年方期享玆遐齡而乃因疾長逝朕甚悼焉特稽古禮爰授徽稱可授蒙城王妃

○戊子京師城隍廟成初城隍舊祠卑隘詔度地營築旣而中書省臣及尙書陶凱請以東嶽行祠攺爲廟上可之修飾旣備建左右二司凱復請如前代建六曹曰吏戶禮兵刑工二司左曰左司之神右曰右司之神上命罷六曹不必設左右司止稱曰左司神右司神仍命制神主主用丹漆字塗以金旁飾以龍文及是始成命凱等迎主入廟用王者儀仗上親爲文以告之曰朕起布衣自渡江左十有七年今已削平羣雄統一天下治民事神惟稽古典弗敢慢褻惟京都城隍乃天下都會之神而閭巷軍民私竊禱祈不由典禮瀆玩滋甚朕深惡之故嘗更去舊號俾稱其實去邪導正使諸神聽命於天而眾鬼神聽命於神庶天神權綱之不紊也然祠廟卑隘未稱朕禮神之意遂命修飾岱宗行祠迎神居之特命禮部尙書陶凱率羣僚奉安神位神其鑑焉

○己丑故元宗王紮木赤指揮把都百戶賽因不花等一十一人自官山來降詔中書厚加燕勞立官山等處軍民千戶所以把都爲正千戶賽因不花等三人爲百戶賜以文綺銀椀衣物有差就大同給賜田宅

○庚寅以戶部郎中程昱爲本部尙書

○辛卯戶部奏賞軍用布其數甚多請令浙西四府秋糧內收布三十萬匹上曰松江乃產布之地止令一府輸納以便其民余徵米如故

○中書省奏都督同知汪興祖旣兼晉王武傅其俸亦宜兼給上曰王之國則給之今王未之國且勿給時上聞稱興祖名遂嘅念故武傅孫興祖之沒於兵也命仍以月俸給賜其家

○中書省臣奏太原朔州諸處屯田宜徵其歲租以備邊用弗許先是嘗命內外將校量畱軍士城守余悉屯田其城守兵月給米一石屯田者減半在邊地者月減三斗官給農器牛種至是省臣言太原朔州等衛所屯田士卒官給牛種者請十稅其五自具牛種者稅其四上曰邊軍勞苦能自給足矣猶欲取其稅乎勿徵

○以鷹揚衛知事蔣禮爲戶部侍郎

○壬辰冊封皇嫂南昌王夫人王氏爲南昌王妃盱眙王夫人唐氏爲盱眙王妃上諭禮部臣曰近者頒賜之禮頗爲失序今後當以所賜物先置奉天門內乃引其人入見聽宣諭然後給之就令謝恩而去則於禮節方稱若以賜物捧之於前而使受賜之人繼其後則與貢獻之儀何異於是禮部如制行之

○命免狹西民鹽米先是狹西民田畝輸糧一斗復徵其鹽米六升至是上聞之諭省部臣曰狹西民田旣輸稅復徵其鹽米是重斂以困民也自今止收正糧除其鹽米

○癸巳詔中書禮官凡遇降香祭祀在京山川等神朕禦殿以俟回奏百官不必侍立

○丙申初昏熒惑入太微垣

○中書省臣言狹西河南軍儲請募商人輸糧而與之鹽凡河南府一石五斗開封府及陳橋倉二石五斗西安府一石三斗者並給淮浙鹽一引河東解鹽儲積甚多亦宜募商中納凡輸米西安鳳翔二府二石河南平陽懷慶三府二石五斗蒲解狹三州三石者並給解鹽一引河南府州縣今歲旣蠲其租而歲用糧餉艱於轉輸其民間食鹽商販者少宜令民人於河南開封狹州潼關輸米以佐軍食官給鹽償之每戶大口月一斤小口減其半其鹽視地遠近輸米有差詔悉從之

○靑州民孫古朴等聚眾作亂自號黃巾賊襲莒州執同知牟魯殺之魯湖州烏程人賊脇其降魯叱曰國家混一天下民皆安業汝輩何爲自取夷戮卽悔過自新猶可轉禍爲福不然官軍至汝等寧有遺種乎我爲守土臣有死而已所可惜者良民也賊未敢加害擁至城南鄒家莊魯大罵賊遂殺之時年四十有六未幾靑州衛遣兵擒殺孫古朴等以魯事聞上嘉之命厚卹其家

○戊戌日中有黑子

○己亥以戶部郎中秦文繹爲禮部侍郎

○庚子置王府承奉司設承奉一人承奉副二人典寶典服典膳三所所設正一人副一人門官設門正一人副一人

○以戶部員外郎孫煜祖爲中書省左司郎中起居注楊訓文爲禮部尙書嶽州府知府蔣思徳爲戶部尙書湖廣荊州分省贊理劉大昕爲刑部尙書召山東行省參政安然浙江行省參政安慶爲工部尙書廣西行省參政商暠爲吏部尙書尋復以思徳知嶽州府

○賜在京武臣命婦冠服

○壬寅以廣東行省參政周禎爲禦史中丞擢西安府知府李謙爲廣東行省參政尋以爲中書省參政

○爪哇國王昔裏八達剌八剌蒲遣其臣郎加占必忽先等來貢方物

○癸卯天壽聖節祭太廟上謂中書省臣曰日月旣皆設壇專祭而星辰乃附祭於月壇非禮也宜別設壇專祭周天星辰於是禮部議於城南諸神享祭壇正南向增造屋九間朝日夕月祭周天星辰俱於是行禮其朝日夕月仍以春秋分祭星辰則於天壽節前三日致祭從之

○放太子賓客梁貞還田裏貞字叔亨紹興新昌人元至正中爲國子監生端愨寡言時之碩儒多愛之由國子伴讀授太平路儒學教授上之克太平貞與諸儒迎見所言輙援詩書有根據上悅之命爲江南行省都事遷湖廣按察僉事兩浙都轉運鹽使拜國子祭酒太子賓客日侍太子讀書大本堂至是坐事放歸田裏後卒於家

○潮州府程鄕縣地震有聲從西北來

○甲辰以福建行省參政韓原爲江西按察使河南行省參政孫克義爲浙江按察使湖廣行省參政張本爲福建按察使

○定內倉庫官品級倉設監令從五品丞從六品庫設提點從五品大使從六品副使從七品

○並韶州府連山縣入陽山縣

○乙巳命攺內使監禦用監秩皆從三品其官令從三品丞正四品皇門官秩從四品門正從四品副正五品春宮門官正副同

○詔翰林侍讀學士魏觀自今太廟祝文止稱孝子皇帝不稱臣凡遣太子行禮止稱命長子某勿稱皇太子著爲令

○丙午靖江王相兼廣西等處行中書省參政蔡仙卒仙不詳其鄕裏元季兵亂從芝麻李爲軍芝麻李敗乃來歸上以爲先﹤釒夅﹥從渡江下采石克太平取漂水破蠻子海牙水寨及陳野先皆有功丙申定金陵升千戶從徐達取奔牛呂城克廣徳宣城諸處遷萬戶進攻毗陵拔橫林三山營寨攻靑山小北門獲敵卒甚眾遂以爲都先鋒從討馬﹤馬犬﹥沙克池州攻樅陽及討宜興從徵衢婺二州授帳前翼元帥陳友諒寇龍江仙從諸將擊敗之遂進復太平後又從取安慶水寨破九江敗陳友諒八陣指揮於瑞昌遂進克南昌大兵討淮安仙率兵爲應援又從援安丰移鎭合肥陳友諒攻江西召仙還遂大破其兵於鄱陽湖焚其戰艦已而駐兵湖口復追友諒於涇江大敗其眾友諒死從徵武昌有功進驃騎衛指揮同知後從下廬州歲甲辰命率龍驤衛諸軍從常遇春討新淦鄧克明餘黨於沙坑諸寨平之進攻贛州取南安南雄諸郡還兵追饒鼎臣於茶陵擒獲甚眾遷龍驤衛指揮同知攻占江海安二壩克髙郵破馬邏港而淮安守將梅思祖降命仙守淮安復以兵從克壽州以功授武徳衛指揮使移守黃州遂爲黃州衛指揮使從攻湘潭辰全道永諸州皆克之轉荊州衛指揮使遂進克廣西累遷至廣西等處行中書省參知政事兼靖江王相復討捕諸叛蠻殄平之仙爲將十五年未嘗獨任多從諸將徵討每戰輙勇奮獨出橫刀突陣左右揮擊敵皆披靡卻走不敢近旣還而金瘡滿體人視之不可堪而仙略不以爲意平居性寬厚怡然若不見其有爲者尢善處交友上以是甚加愛重及卒尢惜之詔贈資政大夫廣西等處行中書省右丞上護軍追封安遠侯謚曰武襄親爲文敍其功伐遣人往祭之仍賜封謚誥曰朕以武功定天下其將臣宣力四方多立戰功者生必崇其爵以榮之歿必加其贈以慰之此國家之常制也廣西行中書省參政蔡仙智足以率眾勇足以前驅渡江以來十有餘年或從朕親徵或從將攻討始下采石姑孰遂定漂水金陵廣徳宣城之平毗陵池陽之取金華三衢之攻常熟宜興之戰龍江之捷安慶之克以至破九江摧八陣克南昌援安丰大戰彭蠡武昌取合肥分攻贛州進取南安南雄以屯吉安還克髙郵收淮南復壽春湘潭辰全道永諸州復徵廣西畱守其城悉定諸蠻大小之戰不可悉舉被堅執銳野宿風餐親冒矢石身無完膚勤勞多矣升轉八官正期榮貴今天下混一方將定功行賞俾享太平之福豈期遽以疾終訃音來報孰不傷心宜贈以官慰爾泉下仍遣使護喪還京師卜地以葬命有司給喪具明器自車馬儀仗及服食器用皆象侯爵生時所需無一不具仍命官致祭又詔皇太子致祭禮極丰備云

○戊申故元降將江文淸楊思祖等至京詔以文淸爲千戶思祖爲衛鎭撫賜賚甚厚其將校八百五十人皆賜綺帛各一仍遣思祖等還招其部曲上諭之曰歷代興廢天運之常爲人臣當其時衝冒危難欲全身家者蓋鮮矣元運之衰天下皆亂爾朔方將校歿身於兵戈者不知其幾爾獨出槍攘之中卒獲保全今又自遠來歸可謂能識廢興之機今授爾世襲鎭撫遣還招部曲諭使來歸若能竭誠效力朕當益隆恩待其蒙古有願來附者卽令詣邊將送至京朕皆有以處之思祖對曰臣苟全性命於亡國之餘進退無所委身來歸家被恩寵實出望外臣敢不竭力以圖補報惟陛下哀憐之

○賜崇禮侯買的裏八剌馬羊豕各一俾祭其祖

○庚戌戶部奏蘇松嘉湖四府官民田租不及六斗者請輸京倉六斗以上者輸鎭江瓜洲倉上令租之重者於本處倉收貯餘皆令輸入京

○癸丑髙麗遣其臣偰長壽奉箋獻方物賀皇太子千秋節

○甲寅河州衛指揮韋正言西邊軍糧民間轉輸甚勞而綿布及茶可以易粟今綿布以挽運將至乞並運茶給各衛軍士令其自相貿易庶省西民之勞詔從其言正初至河州時城邑空虛人骨山積將士見之咸欲棄去正語之曰正受命同若等出鎭邊陲以拒戎狄當不避艱險致死命以報國恩今旣至此無故棄去一旦戎狄寇邊其誰禦之民被其害則吾與若等死亡無地𨿽妻孥不得相保與其死於國法無寧死於王事乎於是眾感激曰願如公命正日夜撫循其民俾各安其居河州遂爲樂土

○乙卯熒惑在太微垣

○是月詔諭遼陽等處官民初元主之北走也遼陽行省平章髙家奴聞之集兵老鴉山而平章劉益亦集兵屯蓋州之得利嬴城二兵相爲聲援以保金復等州顧望欲爲邊患至是上遣斷事官黃儔賫詔諭之曰朕初承天統卽皇帝位其年八月元君遁去山之東西河之南北以及關狹內外文武軍民不戰來歸中原境土一時皆定此實天意非人力也今年五月十五日左副將軍李文忠左丞趙庸率兵北至應昌克其城獲元君之孫買的裏八剌及后妃寶冊省院諸官知元君於四月二十八日以疾殂太子愛猷識裏達臘以數騎北奔天運之去昭然可知師還過興州江文淸等率軍民三萬六千餘人降至紅羅山又降楊思祖之眾一萬六千餘人獨遼霫一隅故臣遺老不能見機審勢髙謀遠圖而乃團結孤兵盤桓鄕裏因循歲月上不能輔君於危亡之時下不能衛民於顚沛之日進退狼狽而猶徘徊顧望如此欲何爲耶近髙麗安南占城爪哇西洋鎖裏海外諸國皆稱臣入貢是蓋知天命之有歸順人事之當然者也豈汝之智反不及耶抑我師之未加姑以爲可自安耶玆特遣人往諭能審知天道率眾來歸官加擢用民復舊業朕不食言爾其圖之

○西洋國王別裏提遣其臣亦疊納瓦裏沙等來朝進金葉表文貢黑虎一兜羅綿被四幅漫折的花被八幅皮剔布四匹槁尼布三匹沙馬打裏布二匹先是嘗遣劉叔勉等頒卽位詔於西洋等國至是遣其臣偕叔勉入貢上以其涉海道遠賜織金文綺紗羅甚厚仍賜以大統歷使者賞綺帛有差

○沂州答山賊戴勝作亂命都督僉事吳禎統兵討平之

○定朝會宴享樂舞之數凡聖節正旦冬至大朝賀用樂工六十四人引樂二人簫笙箜篌﹤秦﹥方響頭管龍笛各四人琵琶六人杖鼓二十四人大鼓二人皆戴曲腳襆頭衣紅羅生色畫花大袖衫塗金束帶紅絹擁項紅結子皂靴每朝賀之日和聲郎先陳樂於丹墀百官拜位之南北向上將出仗動和聲郎舉麾麾長七尺五寸朱紅漆柄金龍吞口上懸緋羅麾長五尺藍靑羅額上畫升龍唱奏飛龍引之曲上升座樂止偃麾贊禮唱鞠躬奏風雲會之曲百官拜畢樂止丞相上殿致詞則奏慶皇都之樂致詞畢復位樂止贊禮唱鞠躬則奏喜昇平之樂拜畢樂止上興奏賀聖明之樂上還宮樂止百官退和聲郎引樂工以次出凡宴會用九奏樂歌四人簫六人笙二人皆戴中華一統巾衣紅羅生色大袖衫畫黃鶯鸚鵡花樣紅生絹襯衫錦領紅絹裙白絹大口褲靑絲絳白絹襪茶褐鞋三舞武舞曰平定天下之舞象以武功定禍亂也用舞士三十二人皆左執幹幹長三尺五寸上闊一尺下廣六寸朱質上畫雉羽中畫升龍雲气右秉戚戚長二尺五寸朱紅漆柄金裝戚斧分爲四行每行八人舞作發揚蹈厲坐作擊剌之狀皆冠黃金束髮冠紫絲纓靑羅生色畫舞鶴花窄袖衫白生絹襯衫錦領紅羅銷金大袖窄袍紅羅銷金裙皂生色畫衣沿襈白羅銷金汗褲藍靑羅銷金沿紅絹擁項紅結子紅絹束腰塗金束帶靑絲大絳錦臂鞲綠雲頭皂靴舞師二人執旌以引之旌長七尺五寸朱紅漆柄金龍吞口懸五彩羽九層每層用塗金寶蓋紅絲絳穿末垂絲結子皆冠黃金束髮冠紫絲纓靑羅大袖衫白絹襯衫錦領塗金束帶綠雲頭皂靴文舞曰車書會同之舞象以文徳致太平也舞士三十二人左執籥籥長一尺五寸朱紅漆筀竹爲之上開三竅右秉翟翟長三尺五寸朱紅漆柄金龍吞口上綴雉羽五層每層用塗金寶蓋紅絲絳穿末用紅絲結子分爲四行每行八人舞作進退舒徐揖讓升降之狀皆冠黑光描金方山冠靑絲纓衣素紅羅大袖衫紅生絹襯衫錦領紅羅擁項紅結子塗金束帶白絹大口褲白絹襪茶褐鞋舞師二人執翿以引之翿長七尺五寸朱紅漆柄金龍吞口懸白鷺羽九層每層用塗金寶蓋紅絲絳穿末垂紅絲結子冠服與舞士同惟大袖衫用靑羅不用紅羅擁項紅結子四夷舞曰撫安四夷之舞象以威徳服遠人也舞士十六人東夷四人推髻於後系紅銷金頭繩紅羅銷金抹額中綴塗金博山兩旁綴塗金巾環明金耳環靑羅生色畫衣大袖衫紅生色領袖紅羅銷金裙靑銷金裙沿紅生絹襯衫錦領塗金束帶烏皮靴西戎四人間道錦纏頭明金耳環紅紵絲細摺襖子大紅羅生色云肩綠生色沿藍靑羅銷金汗褲紅銷金沿系腰合缽十字泥金數珠五色銷金羅香囊紅絹擁項紅結子赤皮靴南蠻四人綰朝天髻系紅羅生色銀錠紅銷金抹額明金耳環紅織金短襖子綠織金細摺短裙絨錦褲子間道紵絲手巾泥金項牌金珠瓔珞綴小金鈴錦行纏泥金獅蠻帶綠銷金擁項紅結子赤皮靴北狄四人戴單於冠貂鼠皮檐雙垂髻紅銷金頭繩紅羅銷金抹額諸色細摺襖子藍靑生色云肩紅結子紅銷金汗褲系腰合缽皂皮靴四夷各爲一行舞作拜跪朝謁喜躍俯伏之狀舞師二人執幢以引之幢長七尺五寸朱紅漆柄金龍吞口懸五彩羅幢五層每層綴五色銷金吹帶末垂紅絲結子皆戴白卷檐氊帽塗金帽頂一撒紅纓紫羅帽襻紅綠金繡襖子白銷金汗褲藍靑銷金沿塗金束帶綠擁項紅結子赤皮靴凡三舞皆有樂文武二舞用樂工一十人笙﹤秦﹥橫管杖鼓各二人大鼓一人柭一人冠服與大樂工同四夷舞用樂工十六人腰鼓琵琶胡琴箜篌頭管羌笛﹤秦﹥各二人水盞板各一人戴蓮花帽衣諸色細摺襖子白銷金汗褲紅銷金沿紅綠絹束腰紅羅擁項紅結子花靴每宴會和聲郎四人二人執麾總掌樂舞立樂工前之兩旁二人押樂立樂工後之兩旁皆戴皂羅闊帶巾衣靑羅大袖衫紅生絹襯衫錦領塗金束帶皂靴樂工舞士人等各服其服執器立於丹墀之西伺殿上陳設旣畢和聲郎二人執麾由西階升立於禦酒案之左右二人引歌工樂工由西階升立於丹陛上之兩旁東西相向舞師二人執旌引武舞士立於西階下之南舞師二人執翿引文舞士立於東階下之南舞師二人執幢引四夷舞士立於武舞之西南俱北向引大樂二人執戲竹引大樂工陳列於丹陛之西文武二舞樂工列於丹陛之東四夷舞樂工列於四夷舞之北俱北向上將出仗動大鼓作升座樂止上進第一爵和聲郎舉麾唱奏起臨濠之曲引樂二人引歌工樂工詣酒案前北面重行立定奏畢偃麾押樂引眾工退第二奏開太平之曲第三奏安建業之曲第四奏削羣雄之曲第五奏平幽都之曲第六奏撫四夷之曲第七奏定封賞之曲第八奏大一統之曲第九奏守承平之曲其進退皆如前儀上進第一次膳和聲郎舉麾唱奏飛龍引之樂食畢樂止偃麾第二奏風雲會之樂第三奏慶皇都之樂第四奏平定天下之舞第五奏賀聖明之樂第六奏撫安四夷之舞第七奏九重歡之樂第八奏車書會同之舞第九奏萬年春之樂其作止亦與前同九奏三舞旣畢上興大樂振作入宮樂止和聲郎執麾引眾工以次出其九奏樂曲皆按月律前三奏和緩中四奏壯烈後二奏舒長起臨濠之曲名飛龍引曰千載中華生聖主王气成龍虎提劍起淮西將勇師雄百戰收彊虜驅馳鞍馬經寒暑將士同甘苦次第靜風塵除暴安民功業如湯武開太平之曲名風雲會曰玉壘瞰江城風雲繞帝營駕樓船龍虎縱橫飛炮發機驅六甲降虜將勝胡兵談笑掣長鯨三軍勇气增一戎衣宇宙淸寧從此華夷歸一統開帝業慶昇平安建業之曲名慶皇都曰虎踞龍蟠佳麗地眞主開基千載風雲會十萬雄兵屯鐵騎臺臣守將皆奔潰一洗煩苛施徳惠里巷謳歌田野騰和气王業弘開千萬世黎民咸仰雍熙治削羣雄之曲名喜昇平曰持黃鉞削平荊楚淸吳越淸吳越暮秦朝晉幾多豪傑幽燕齊魯風塵潔伊涼蜀隴人心悅人心悅車書一統萬方同轍平幽都之曲名賀聖明曰天運推遷虜運移王師北討定燕畿百年禮樂重興日四海風雲慶會時除暴虐撫瘡痍漠南爭睹舊威儀君王聖徳容降虜三恪衣冠拜玉墀撫四夷之曲名龍池宴曰海波不動風塵靜中國有眞人文身交阯氊裘金齒重譯來賓奇琛異產梯山航海奉表稱臣白狼玄豹九苞丹鳳五色麒麟定封賞之曲名九重歡曰乾坤淸廓論功定賞策勛封爵玉帶金符貂蟬簮珥形圖麟閣奉天洪武功臣佐興運文經武略子子孫孫尊榮富貴久長安樂大一統之曲名鳳凰吟曰大明天子駕飛龍開疆宇定王封江漢遠朝宗慶四海車書會同東夷西旅北戎南越都入地圖中遐邇暢皇風億萬載時和歲丰守承平之曲名萬年春曰風調雨順徧乾坤齊慶承平時節玉燭調和甘露降遠近桑麻相接偃武修文報功崇徳率土皆臣妾山河磐固萬方黎庶歡悅長想創業艱難君臣曾共掃四方豪傑露宿宵徵鞍馬上歷盡風霜冰雪朝野如今淸寧無事任用須賢哲躬勤節儉萬年固守王業其十二月按律樂歌正月太簇本宮黃鐘商俗名大石其曲爲萬年春曰奉天承運秉黃麾志在安民除慝曾睹中天騰王气五色虹霓千尺龍繞兜鍪神迎艘艦嘉應非人力鳳凰山下慶雲長繞碧峯石天助神武成功人心效順所至皆無敵手握乾符開寶祚略定山河南北飲馬江淮列營河漢四海風波息師雄將猛萬方皆仰威徳二月夾鐘本宮夾鐘宮俗名中呂其曲爲玉街行曰山林豺虎中原狐兔四海英雄無數大明眞主起臨濠震於赫戎衣一怒星羅玉壘云屯鐵騎一掃乾坤煙霧黎民重睹太平年慶萬里山河磐固三月姑洗本官太簇商俗名大石其曲爲賀聖明曰雲气朝生芒碭間虹光夜起鳳凰山江淮一日眞主出華夏千年正統還瞻日角睹天顏雲龍風虎競追攀君臣勤苦成王業王澤汪洋被百蠻四月仲呂本宮無射徵俗名黃鐘正徵其曲爲喜昇平曰風雲密濠梁千載眞龍出眞龍出鯨鯢豺虎掃除無迹江河從此波濤息乾坤同慶承平日承平日華夷萬里地圖歸一五月蕤賓本宮姑洗商俗名中管雙調其曲爲樂淸朝曰中原鹿走英雄起回首四郊多壘英主倡兵淮水將士皆雄偉百靈護助人心喜一呼萬人風靡談笑掃除螻蟻王業從玆始六月林鐘本宮夾鐘角俗名中呂角其曲爲慶皇都曰王气呈祥飛紫鳳虎嘯龍興千里旌旗動四海歡呼師旅眾天戈一指風雲從將士爭先民樂用駕馭英雄聖徳皆天縱率土華夷皆職貢詞臣拜獻河淸頌七月夷則本宮南呂閏俗名中管商角其曲爲永太平曰鳳凰佳气好王師起義乾坤初曉淮水西邊五色慶雲繚繞三尺龍泉似水更百萬貔貅熊豹軍令悄魚麗鵝鸛風雲蛇鳥赳赳電掣鷹揚在伐罪安民去殘除暴天與人歸豪傑削平多少萬里煙塵淨洗正紅日一輪髙照膺大寶王業萬年相保八月南呂本宮南呂宮俗名中管仙呂其曲爲鳳凰吟曰紫微華蓋擁蓬萊聖天子帝圖開歷數應江淮看五色云生上臺櫛風沐雨攻堅擊銳將士總英材躍馬定塵埃創萬古山河壯哉九月無射本宮無射宮俗名黃鐘其曲爲飛龍引與前九奏內曲同十月應鐘本宮姑洗徵俗名中呂正徵其曲爲龍池宴曰大明英主承天運倡義擁天戈星辰旋繞風雲圍護龍虎麾訶旌旗所指羌胡納款江海停波從今平定萬年疆宇百二山河十一月黃鐘本宮夷則角俗名仙呂角其曲爲金門樂曰慶皇明聖主開寶祚起臨濠正汝頴塵飛江淮浪捲赤子呼號天戈奮然倡義擁神兵百萬總英豪貔虎朝屯壁壘虹蜺夜繞弓刀鳳凰山勢聳層霄佳气五云髙愛士伍同心君臣協力不憚勤勞風雲一時相會看魚龍飛舞出波濤淨掃八方氛祲咸聽九奏簫韶十二月大呂本宮大呂宮俗名髙宮其曲爲風雲會曰天眷顧淮西眞人起布衣正乾剛九五龍飛駕馭英雄收俊傑承永命布皇威一劍立鴻基三軍擁義旗望云霓四海人歸整頓乾坤除暴虐歌聖徳慶雍熙右十二曲按月律第一奏之其武舞曲名淸海宇曰拔劍起淮土策馬定寰區王气開天統寶歷應干符武略文謨龍虎風雲創業初將軍星繞弁勇士月彎弧選騎平南楚結陣下東吳跨蜀驅胡萬里山河壯帝居文舞曲名泰階平曰乾坤淸寧治功告成武定禍亂文致太平郊則致其禮廟則盡其誠卿云在天甘露零風雨時若百榖登禮樂雍和政刑肅淸儲嗣旣立封建乃行讒佞屏四海賢俊立朝廷玉帛鐘鼓陳兩楹君臣賡歌揚頌聲

○修禮書成賜名曰大明集禮其書以吉凶軍賓嘉冠服車輅儀杖鹵簿字學樂爲綱所該之目吉禮十四曰祀天曰祭地曰宗廟曰社稷曰朝日曰夕月曰先農曰太歲風雲雷雨師曰嶽鎭海瀆天下山川城隍曰旗纛曰馬祖先牧馬社馬步曰祭厲曰祀典神祇曰三皇孔子嘉禮五曰朝會曰冊拜曰冠禮曰婚禮曰鄕飲酒賓禮二曰朝貢曰遣使軍禮三曰親徵曰遣將曰大射凶禮二曰弔賻曰喪儀又冠服車輅儀仗鹵簿字學各一樂三曰鐘律曰雅樂曰俗樂凡升降儀節制度名數纖息備具通五十卷詔頒行之授曾魯徐一夔周子諒董彜以官惟梁寅等六人以疾賜還鄕裏俱賞賜有差大明太祖聖神文武欽明啟運俊徳成功統天大孝髙皇帝實錄卷之五十六

六十二﹑太祖髙皇帝實錄卷之五十七

洪武三年冬十月丙辰朔監察禦史袁凱言國家蕩平四方固資將帥之力然今天下已定將帥多在京師其精悍雄傑之士智𨿽有餘而於君臣之禮恐未悉究臣願於都督府延致通經學古之士或五人或三人每於諸將朔望早朝後俱赴都堂聽講經史庶幾忠君愛國之心全身保家之道油然日生而不自知也天生人材無非爲天下國家計其羣小無廉恥之人有犯固不在赦至於老成長者或有過誤宜加矜恕餋其廉恥以收他日之功則人材輩出矣上嘉納之遂敕省臺延聘儒士於午門番直與諸將說書

○賜直隸郡縣孤獨老疾者布人一匹

○丁巳日中有黑子

○賜文武官員冬衣省臺六部堂上長官增賜文綺帛各一匹

○賜大河衛軍士運糧孟津者布人二匹

○中書省臣言髙麗使者入貢多賫私物貨鬻請徵其稅上曰遠夷跋涉萬里而來暫爾鬻貨求利難與�賈同論聽其交易勿徵其稅

○是日朝退雨有二內使乾靴行雨中上見召責之曰靴𨿽微皆出民力民之爲此非旦夕可成汝何不愛惜乃暴殄如此命左右杖之因謂侍臣曰嘗聞元世祖初年見侍臣有著花靴者責之曰汝將完好之皮爲此豈不廢物勞人此意誠佳大抵爲人嘗歷艱難則自然節儉若習見富貴未有不侈靡者也因敕百官自今入朝遇雨雪皆許服雨衣

○辛酉髙麗遣其判宗正寺尹控來貢方物賀天壽聖節至則已不及命所司禮其使而遣之

○命戶部賜平章李文忠所領徵北士卒之家米人六石

○命大將軍徐達及平章李文忠等班師

○福州地震

○壬戌重定內使服飾之制上諭宰臣凡內使監未有職名者當別制帽以別監官禮部定擬內使監官凡遇朝會照依品級具朝服公服行禮其常服葵花胸背團領衫不拘顏色烏紗帽犀角帶其內使無品從者常服團領衫無胸背花不拘顏色烏角束帶烏紗帽垂軟帶年十五以下者惟戴烏紗小頂帽從之

○癸丑命江下侯周徳興爲徵南將軍率兵討慈利縣土酋覃垕及苐岡諸洞蠻仍命潭州常徳等衛官軍悉聽調遣初平章楊璟攻垕垕見官軍勢盛遁去至是復出爲寇故命徳興討之

○丁卯享太廟

○己巳廣西向武州土官知州黃世鐵父志威來朝貢馬及方物

○詔凡朝覲辭謝官員俱用公服其或常服見者綴班後如以軍務遠來及承制使還卽時引見者不拘此例

○庚午上命宰臣曰祀神之道貴乎潔誠若執事之人衣服垢獘何以交神明今圜丘之祀凡執事之官各賜以新衣仍敕其齊潔毋致褻慢

○田州府知府岑伯顏遣弟壯上表貢馬及方物

○癸酉夜三鼓有星初出如雞子大靑赤色起自西南雲中南行流丈餘發光如杯大至遊气中沒

○丁丑禮部尙書陶凱奏定品官墳塋之制一品塋地周圍九十步墳髙一丈八尺二品塋地周圍八十步墳髙一丈四尺三品塋地周圍七十步墳髙一丈二尺以上石獸並六四品塋地周圍六十步五品五十步墳髙八尺以上石獸並四六品四十步七品以下二十步墳髙六尺凡碑碣五品以上許用碑龜趺螭首六品以下用碣方趺圓首皆參酌古典以爲定制

○庚辰夜一鼓有星大如雞子赤色起自天桴東南行至壘壁陣發光如杯大靑白色有尾至羽林軍爆散有聲後有三五小星隨之至土司空傍復發光芒燭地忽大如椀靑白色曳赤尾至天倉沒須臾東南有聲

○辛巳定徵礬法戶部言廬州府黃墩昆山及安慶府桐城縣皆產礬歲入官者二十二萬七百斤每三十斤爲一引共七千三百五十八引每引官給工本錢一百五十文其私煎者論如私鹽法從之

○遣使致書元太子愛猷識裏達臘曰君之將擴廓帖木兒自太原奔潰後以烏合之眾犯我蘭州大軍進討追至定西今年四月七日大敗其眾斬馘無算生擒嚴奉先韓紮兒李景昌察罕不花等惟擴廓帖木兒遁去已命將追捕旦夕必就擒近綏徳衛擒送平章徹裏帖木兒問之爲君舊用之人特令賫書致意進退之宜君其審之旣而復致書曰今年夏偏師至應昌遇君之子買的裏八剌及宮眷諸從人馬遂與南來因念令先君審察天命不黷兵戰委順北歸其知幾者歟奄棄沙漠深可悼憫適元史告成朕以爲三十餘年之主不可無謚以垂後世用謚君先君曰順已著爲紀君之子買的裏八剌亦封崇禮侯歲給祿食及其來者與之同居無恙但不知君之爲況何如北方諸部人民亦果能承順如往昔乎去年冬二次遣官賫書遺令先君使者久而未還予故以此爲令先君之失計也前事之失玆不必較今再致書以嘗告令先君者告君君其上順天道遣使一來公私通問庶幾安心牧餋於近塞藉我之威號令部落尙可爲一邦之主以奉其宗祀若不出此猶欲以殘兵出沒爲邊民患則大舉六師深入沙漠君之退步又非往日可比其審圖之毋貽後悔余不多及

○侍禦史蔡哲坐事免尋卒哲字思賢武昌人始仕陳友諒爲禦史歲壬寅來歸授江南行省理問升右司郎中癸卯命往贛州招諭熊天瑞天瑞遂遣子入朝上嘉之擢中書省參議升參政時四川明玉珍據蜀號大夏玉珍死子昇立遣使來貢丙午命哲報聘因挾畫史同往圖其山川險易以獻吳元年攺授江西按察僉事升浙江行省參政復入爲中書參政未幾出爲福建參政召爲侍禦史至是以所舉禦史犯法爲廷臣所劾坐免官以卒上惜之命賜棺歸葬鄕裏

○乙酉禮部尙書崔亮等奏周禮大宗伯以吉禮事邦國之鬼神以肆獻祼享先王灌以郁鬯謂始迎屍求神時也禮記郊特牲曰魂气升於天體魄歸於地故祭有求諸陰陽之義殷人先求諸陽聲是也周人先求諸陰灌是也祭統云祭之屬莫重於灌凡大祭有三始宗廟以樂爲致神始以祼爲歆神始以腥爲陳饌始按說文祼祭也從示果聲酌鬯以灌地夏氏曰灌也謂以圭瓚酌於爵以獻屍屍受酒而不飲因灌於地故謂之灌也鬯說文曰鬯以秬釀郁金艸芬芳攸服以降神也徐氏曰秬黑黍也服服事也周人尙臭祼用郁鬯以秬黍搗郁金艸取汁而煮之和釀其气芬香調鬯故謂之秬鬯陸佃云秬者百榖之華鬯者百艸之英故先王煮以合鬯圭瓚禮書云圭柄也瓚杓也徐氏曰瓚亦圭也圭狀剡上邪銳之於其首爲杓形謂之瓚於其柄爲注水道所以灌瓚之言進也以進於神今定擬宗廟之祭奠帛之前宜舉用祼禮所用圭瓚宜依周禮以玉爲之瓚口徑四寸深至圭二寸通長一尺二寸博二寸五分厚五分鼻一寸作龍形流空五分瓚槃用金爲之口徑九寸深五分足徑七寸髙九分其郁鬯今擬用糯米代黑黍爲酒以郁金汁和之上可其奏遂命作太廟圭瓚

○是月徵南將軍江夏侯周徳興等兵至慈利縣蠻酋覃垕復遁去大明太祖聖神文武欽明啟運俊徳成功統天大孝髙皇帝實錄卷之五十七

六十三﹑太祖髙皇帝實錄卷之五十八

洪武三年十一月丙戌朔

○庚寅上以髙昌王和尙降卒冬寒無衣命人給布二匹

○壬辰徵虜大將軍中書右丞相信國公徐達左副將軍浙江行中書省平章李文忠等師還至龍江車駕出勞於江上達等奉車駕還宮明日率諸將上平沙漠表上禦奉天殿皇太子親王侍百官朝服陪列達奉表賀表曰乾坤宣五徳之運歷數在於一人帝王開萬世之基功業超於百代干戈載戢文軌旣同欽惟皇帝陛下聖神合徳文武成能天命所歸人心攸戴拯黎民於塗炭布霖雨於焦枯奮六師而江漢奠安楊九伐而荊吳底定旋收淮甸遂略中原齊魯十二之山河兼旬俱下幽薊百年之腥穢一旦廓淸旣驅氊毳之羣遂復衣冠之治何我師之奏凱而彼孽之再萌掊凶鞠頑敢寇攘於邊鄙乘間抵隙乃賊害於忠良蜂蠆之毒豈可復遺熊羆之師烏容不舉是用祇承明詔恭行天誅以今年夏四月師至定西之北逼虜營而築壘出峪口以陳兵將校懷敵愾之心士卒奮超乘之勇霆驅電擊渠凶棄甲而遁逃獸駭禽驚虜眾望風而降附吐蕃枹罕列障土崩忙忽髙昌羣酋面縳山川爲之震耀艸木爲之昭蘇壼漿以迎無思不服幅員之廣有徳必歸臣等仰遵廟算之成幸獲大勛之集治平有象適遭千載之期功徳難名願祝萬年之壽文忠表曰日月麗中天萬國仰照臨之徳乾坤大一統羣生荷覆載之恩文教誕敷而治具畢張武威繼揚而妖氛頓息臣民欣戴海宇歡騰欽惟皇帝陛下卓冠羣倫茂膺景運皇圖啟祚粵申命之自天歷數在躬遂化家而爲國拯生民之墊溺救亂世之劻勷大鈞播而品物亨皇極建而彜倫敍凡有血气莫不尊親惟彼殘胡敢行肆毒竊乘間隙侵犯邊陲赫怒皇心用加天討爰聲罪而致伐乃鞠旅以陳師臣文忠賦質庸愚托屬外戚忝受副將之寄慚無贊畫之能拜命闕庭俾率熊羆之眾總戎行陣誓空胡馬之羣前茅度關而興和之將卽降後騎出塞而駝山之兵旋衄進開平而乘破竹之勢克應昌而奮覆巢之威皇子后妃兩宮之貴人俱獲玉璽金冊歷代之重器全收皇風遠被於遐荒胡運竟終於此日凡玆勛庸之建豈因臣下之能玆蓋伏遇皇帝陛下廣運如天宏謨蓋世明見萬里之外遂成千載之功東日窟而西月氐莫非王土南炎荒而北瀚海共惟帝臣一統太平萬年悠久是日禮成達等退自西階皇太子親王入行賀禮訖中書省左丞相李善長率文武百官上表賀又明日以武成告於郊廟命大都督府兵部錄上諸將功績吏部定勛爵戶部備賞物禮部定禮儀翰林院撰制誥以封功臣

○甲午以開封府知府宋冕爲戶部尙書

○丙申大封功臣上禦奉天殿皇太子諸王侍左丞相李善長右丞相徐達率文武百官列於丹階左右上召諸將臣諭之曰汝等其聽朕命朕今日定封行賞非出己私皆仿古先帝王之典籌之二年以徵討未暇故至今日思昔創業之初天下擾亂羣雄並起當時有心於建功立業者往往無法以馭下故皆無成朕本無意天下今日成此大業是皆天地神明之眷佑有非人力之所致然自起兵以來諸將從朕被堅執銳以徵討四方戰勝攻取其功何可忘哉今天下旣定是用報以爵賞其新附將帥之有功者亦如之凡今爵賞次第皆朕所自定至公而無私如禦史大夫湯和與朕同裏閈結髮相從屢建功勞然嗜酒妄殺不由法度趙庸從平章李文忠取應昌其功不細而乃私其奴婢廢壞國法廖永忠戰鄱陽時奮勇忘軀與敵舟相拒朕親見之可謂奇男子然而使所善儒生窺朕意向以徼封爵僉都督郭子興不奉主將之命不守紀律𨿽有功勞未足掩過此四人止封爲侯平章李文忠總兵應昌逐前元太子遠遁漠北獲其皇孫妃嬪重寶悉歸朝廷此功最大禦史大夫鄧愈自幼相從屢更任使𨿽經摧挫口無怨言此二人者宜列公爵左丞相李善長𨿽無汗馬之勞然事朕最久供給軍食未嘗缺乏右丞相徐達與朕同鄕裏朕起兵時卽從徵討四方摧彊撫順勞勩居多此二人者已列公爵宜進封大國以示褒嘉余悉據功定封書云徳懋懋官功懋懋賞今日所定如爵不稱徳賞不酬勞卿等宜廷論之無有後言諸將咸頓首悅服遂班爵行賞封公者六人銀靑榮祿大夫上柱國錄軍國重事中書左丞相兼太子少師宣國公李善長授開國輔運推誠守正文臣特進光祿大夫左柱國太師中書左丞相進封韓國公參軍國事食祿四千石徵虜大將軍銀靑榮祿大夫上柱國錄軍國重事中書右丞相兼太子少傅信國公徐達授開國輔運推誠宣力武臣特進光祿大夫左柱國太傅中書右丞相進封魏國公參軍國事食祿五千石翊運推誠宣徳靖遠功臣開府儀同三司上柱國太保中書右丞相開平忠武王常遇春之子茂特進榮祿大夫右柱國封鄭國公食祿三千石榮祿大夫浙江等處行中書省平章政事李文忠授開國輔運推誠宣力武臣特進榮祿大夫右柱國大都督府左都督封曹國公同知軍國事食祿三千石銀靑榮祿大夫都督府右都督兼太子右詹事馮勝授開國輔運推誠宣力武臣特進榮祿大夫右柱國封宋國公同參軍國事食祿三千石榮祿大夫禦史大夫兼太子諭徳鄧愈授開國輔運推誠宣力武臣特進榮祿大夫右柱國封衛國公同參軍國事食祿三千石俱令子孫世襲惟常茂如無後嗣兄終弟及封侯者二十八人榮祿大夫禦史大夫兼太子諭徳湯和授開國輔運推誠宣力武臣榮祿大夫柱國封中山侯食祿一千五百石榮祿大夫同知大都督府事唐勝宗授開國輔運推誠宣力武臣榮祿大夫柱國封延安侯食祿一千五百石榮祿大夫同知大都督府事陸仲亨授開國輔運推誠宣力武臣榮祿大夫柱國同知大都督府事封吉安侯食祿一千五百石資善大夫湖廣等處行中書省左丞周徳興授開國輔運推誠宣力武臣榮祿大夫柱國封江夏侯食祿一千五百石榮祿大夫燕相府左相兼同知大都督府事北平等處行中書省參知政事華雲龍授開國輔運推誠宣力武臣榮祿大夫柱國燕相府左相兼北平等處行中書省參知政事封淮安侯食祿一千五百石驃騎上將軍副大都督府事兼太子右率府事顧時授開國輔運推誠宣力武臣榮祿大夫柱國同知大都督府事封濟寧侯食祿一千五百石資善大夫秦王相府左相兼狹西等處行中書省右丞耿炳文授開國輔運推誠宣力武臣榮祿大夫柱國秦王相府左相仍兼狹西行省右丞封長興侯食祿一千五百石鎭國上將軍僉大都督府事陳徳授開國輔運推誠宣力武臣榮祿大夫柱國同知大都督府事封臨江侯食祿一千五百石鎭國上將軍僉大都督府事郭子興授開國輔運推誠宣力武臣榮祿大夫柱國封鞏昌侯食祿一千五百石昭勇大將軍平陽衛指揮使王志授開國輔運推誠宣力武臣榮祿大夫柱國同知大都督府事封六安侯食祿九百石明威將軍朔州衛指揮使司副使鄭遇春授開國輔運推誠宣力武臣榮祿大夫柱國同知大都督府事封榮陽侯食祿九百石鎭國上將軍僉大都督府事費聚授開國輔運推誠宣力武臣榮祿大夫柱國封平涼侯食祿一千五百石鎭國上將軍僉大都督府事吳良授開國輔運推誠宣力武臣榮祿大夫柱國同知大都督府事封江陰侯食祿一千五百石資善大夫吳王相府左相兼僉大都督府事吳禎授開國輔運推誠宣力武臣榮祿大夫柱國吳王相府左相封靖海侯食祿一千五百石資善大夫中書右丞兼太子副詹事趙庸授開國輔運推誠宣力武臣榮祿大夫柱國同知大都督府事封南雄侯食祿一千五百石榮祿大夫中書平章政事兼同知詹事院事廖永忠授開國輔運推誠宣力武臣榮祿大夫柱國封徳慶侯食祿一千五百石榮祿大夫江淮等處行中書省平章政事兪通源授開國輔運推誠宣力武臣榮祿大夫柱國封南安侯食祿一千五百石榮祿大夫湖廣等處行中書省平章政事華髙授開國輔運推誠宣力武臣榮祿大夫柱國封廣徳侯食祿六百石榮祿大夫湖廣等處行中書省平章政事楊璟授開國輔運推誠宣力武臣榮祿大夫柱國封營陽侯食祿一千五百石推忠翊運宣力懷遠功臣光祿大夫湖廣等處行中書省平章政事柱國蘄國武義公康茂才之子鐸授榮祿大夫柱國封蘄春侯食祿一千五百石中奉大夫浙江等處行中書省參知政事朱亮祖授開國輔運推誠宣力武臣榮祿大夫柱國封永嘉侯食祿一千五百石中奉大夫江淮等處行中書省參知政事傅友徳授開國輔運推誠宣力武臣榮祿大夫柱國同知大都督府事封潁川侯食祿一千五百石榮祿大夫中書平章政事兼同知詹事院事胡羙授開國輔運推誠宣力武臣榮祿大夫柱國封豫章侯食祿一千五百石榮祿大夫山東等處行中書省平章政事韓政授開國輔運推誠宣力武臣榮祿大夫柱國封東平侯食祿一千五百石中奉大夫江西等處行中書省參知政事黃彬授開國輔運推誠宣力武臣榮祿大夫柱國封宜春侯食祿九百石榮祿大夫山西等處行中書省平章政事曹良臣授開國輔運推誠宣力武臣榮祿大夫柱國封宣寧侯食祿九百石資善大夫浙江等處行中書省右丞梅思祖授開國輔運推誠宣力武臣榮祿大夫柱國封汝南侯食祿九百石中奉大夫山東等處行中書省參知政事陸聚授開國輔運推誠宣力武臣榮祿大夫柱國封河南侯食祿九百石俱令子孫世襲惟華髙嫡子許令承襲食祿米五分之四康鐸嫡終如無後嗣庶長及之並賜誥命鐵券仍賜文綺及帛李善長徐達各百疋常茂八十疋李文忠六十疋馮勝八十疋鄧愈六十疋湯和唐勝宗陸仲亨周徳興各四十疋華雲龍三十疋顧時耿炳文各四十疋陳徳郭子興王志鄭遇春各三十疋費聚四十疋吳良吳禎各三十疋趙庸廖永忠兪通源各二十四疋華髙楊璟二十二疋康鐸朱亮祖傅友徳胡羙韓政黃彬曹良臣梅思祖陸聚汪興祖各二十疋僉都督金朝興平章李思齊各一十四疋平章李伯昇十六疋參政戴徳曹興才各二十四疋徵進回還復徵興元指揮二十四疋千戶衛鎭撫二十疋百戶所鎭撫十六疋徵定西興元應昌指揮二十疋千戶衛鎭撫十六疋百戶所鎭撫十二疋徧賞守禦未出徵指揮文綺及帛十六疋千戶衛鎭撫十二疋百戶所鎭撫八疋諸軍士除在逃不賞外人賞銀十兩錢六千

○賞狹西蘭州等處守禦將士詔曰蘭州乃西北重地近因大將班師元將王保保乘隙攻城指揮張溫獎勵將士堅壁固守屢出挑戰大振軍威元兵力屈又聞大軍入關彼遂斂兵遁去以此保障關中一方以安其功最大指揮人賞文綺帛十四疋千戶衛鎭撫十二疋百戶所鎭撫十疋圍城之日在內守禦軍士不論新舊總旗人賞白金十兩小旗九兩五錢軍人九兩鳳翔乃秦隴襟喉之地向因大軍攻圍慶陽未下之時王保保令其將賀宗哲來攻城穴地通道指揮金興旺張龍黃旺與舊軍二千餘人多方備禦出奇挫敵致其退遁關中晏然指揮人賞文綺帛十二疋千戶衛鎭撫十疋百戶所鎭撫八疋圍城之日城內軍士總旗人賞白金九兩小旗八兩五錢軍人八兩臨洮城瀕洮河密邇吐蕃與寇壘相鄰𨿽無蘭州鳳翔攻圍之急然寇盜出入往往近城剽掠指揮王子明韋正孫徳趙脫脫帖木兒備禦有方人民安堵屢出精銳攻剿賊類威振西陲其功次於鳳翔指揮人賞文綺帛八疋千戶衛鎭撫六疋百戶所鎭撫四疋曾禦敵徵守軍士總旗人賞白金八兩小旗七兩五錢軍人七兩鞏昌城在鳳翔臨洮之間當固關定西未定之時羣盜出沒人心動搖僉都督郭子興指揮楊廣汪靈眞保張虎都帖木兒於光潘貴陳徳成等屢出討捕轉糧餉應援臨洮元兵嘗駐洮河西岸子興等率眾履冰度河掩殺甚眾保障一方其功與臨洮不異僉都督郭子興文綺帛十四疋指揮以下賞與臨洮同延安綏徳地接察罕腦兒等處元之殘兵不時出沒剽掠邊民指揮朱名李恪累出兵剿捕殺獲甚多完築城壁固守疆境其功次於鞏昌指揮賞文綺帛六疋千戶衛鎭撫四疋百戶所鎭撫二疋曾禦敵徵守軍士不論新舊總旗人賞白金五兩小旗四兩軍人三兩

○丁酉詔天下曰曩者有元失馭海宇紛爭朕自布衣奮身行伍睹羣雄之無律遂率眾渡江撫太平定建業選將練兵徵討四方幾二十年荷皇天宗社之眷山川百神之助諸將效謀六軍用命遂致華夏淸寧蕃夷臣伏一統之業屬予一人今者班師振旅定功封爵朕重念諸將士委身暴露艱苦之狀欲加重賞則天下守鎭之兵及京師護衛之士不下百萬而民之資力有限是用計倉庫之所儲度民力之可具均其等第崇爵祿頒金帛以勞將臣仍稽古制定有勛爵者俾其子孫世襲諸軍士人賜白金十兩錢六千文朕之此言通於天地昭布中外咸使聞知

○詔禮部考定元降臣髙昌王岐王陪祭禮儀尙書陶凱等言謹按唐諸蕃酋長在朝陪祭班於蕃客位宋降王李煜劉鋹陪祭各依所授官職立班今岐王髙昌王旣未授名爵宜借三品法服隨班陪祭從之

○戊戌上大宴諸功臣宴罷因曰創業之際朕與卿等勞心苦力艱難多矣今天下已定朕日理萬幾不敢斯須自逸誠思天下大業以艱難得之必當以艱難守之卿等今皆安享爵位優遊富貴不可忘艱難之時人之常情每謹於憂患而忽於宴安然不知憂患之來常始於宴安也明者能燭於未形昧者猶蔽於已著事未形猶可圖也患已著則無及矣大抵人處富貴欲不可縱欲縱則奢情不可佚情佚則淫奢淫之至憂危乘之今自與卿等宴飲極歡恐久而忘其艱難故相戒勉也明日魏國公徐達率諸將詣闕謝上退禦華蓋殿賜達等侍坐從容燕語上曰今成一統之業皆汝諸將功勞達等稽首曰臣等起自畎畝際風雲之會每奉成算出師徵討用兵次第如指諸掌及其成功不差毫髮此天賜陛下聖智非臣等所能與也上曰曩者四方紛亂羣雄競起朕與卿等初起鄕土本圖自全非有意於天下及渡江以來觀羣雄所爲彊者縱於暴橫弱者不能自立荒淫者迷於子女貪殘者耽於貨寶奢侈者溺於富貴剽賊者喜於戰鬥玆數者無救患之心徒爲生民之患若張士誠陳友諒尢爲巨蠹士誠恃其財富侈而無節友諒恃其兵彊暴而無恩朕獨無所恃惟不嗜殺布信義守勤儉所恃者卿等一心共濟艱危故來者如歸嘗與二寇相持人有勸朕先擊士誠以爲士誠切近友諒稍遠若先擊友諒則士誠必乘我後此亦一計然不知友諒剽而輕士誠狡而懦友諒之志驕士誠之器小志驕則好生事器小則無遠圖故友諒有鄱陽之役與戰宜速吾知士誠必不能踰姑蘇一步以爲之援也向若先攻士誠則姑蘇之城並力堅守友諒必空國而來我將撤姑蘇之師以禦之是我疲於應敵事有難爲朕之所以取二寇者固自有先後也二寇旣除兵力有餘鼓行中原宜無不如志或勸朕蕩平羣寇乃取元都若等又欲直走元都兼舉隴蜀皆未合朕意朕所以命卿等先取山東次及河洛者先聲旣震幽薊自傾且朕親駐大梁止潼關之兵者知張思道李思齊王保保皆百戰之餘未肯遽降急之非北走元都則西走隴蜀並力一隅未易定也故出其不意反旆而北元眾膽落不戰而奔然後西徵張李二人望絕勢窮故不勞而克惟王保保猶力戰以拒朕師向使若等未平元都而先與之角力彼人望未絕困獸猶鬥聲勢相聞勝負未可知也事勢與友諒士誠又正相反至於閩廣傳檄而定區區巴蜀恃其險遠此特餘事耳若等可以少解甲冑之勞矣於是達等皆頓首謝

○命曹國公李文忠領大都督府事頴川侯傅友徳吉安侯陸仲亨濟寧侯顧時臨江侯陳徳六安侯王志榮陽侯鄭遇春江陰侯吳良南雄侯趙庸同知都督府事

○升指揮王成單發沐英何文輝陳桓莊齡王蕳藍玉仇成金朝興費震王弼胡徳並爲大都督府都督僉事仍令子孫世襲指揮

○祭戰沒功臣上已大封功臣思天下大定諸將之力然存者得膺爵賞死者不復見矣乃設壇親祭之且撫其兄弟子孫俾食其祿羣臣莫不感動尋又設壇祭戰沒軍士優餋其父母妻子復命禮部凡武臣有遷葬者皆官備祭物道裏遠者給其費禮部以武臣品秩次第定給羊豕酒果有差

○辛丑上朝罷退坐東閣召諸武臣問之曰爾等退朝之暇所務者何事所接者何人亦嘗親近儒生乎往在戰陣之間提兵禦敵以勇敢爲先以戰鬥爲能以必勝爲功今居閒無事勇力無所施當與諸生講求古之名將成功立業之後事君有道持身有禮謙恭不伐能保全其功名者何人驕淫奢侈暴橫不法不能保全始終者何人常以此爲鑑戒擇其善者而從之則可與古之賢將並矣

○甲辰上以郊祀在邇而日中累有黑子因諭輔臣曰朕於天地之祀夙夜祗惕凡執事羣臣皆當愼之有刑過喪服及體气瘡瘍者勿令與祭

○乙巳詔晉王傅汪興祖秦王傅金朝興吳王傅吳禎專爲王傅並解都督府事

○丁未將有事於圜丘告仁祖廟請配享祝文曰孝子皇帝元璋敢昭告於皇考仁祖淳皇帝今月二十五日冬至恭祀昊天上帝於圜丘謹請皇考作主配神

○夜有星初出靑白色起天市東垣北行發光大如杯至漸臺沒

○庚戌冬至祀昊天上帝於圜丘

○辛亥詔令商人輸米北平府倉每一石八斗給淮浙鹽一引

○核民數給以戶帖先是上諭中書省臣曰民國之本古者司民歲終獻民數於王王拜受而藏諸天府是民數有國之重事也今天下已定而民數未核實其命戶部籍天下戶口每戶給以戶帖於是戶部制戶籍戶帖各書其戶之鄕貫丁口名歲合籍與帖以字號編爲勘合識以部印籍藏於部帖給之民仍令有司歲計其戶口之登耗類爲籍冊以進著爲令

○壬子曹國公李文忠奏置浙江七衛曰錢塘曰海寧曰杭州曰嚴州曰崇徳曰徳淸曰金華及衢州守禦千戶所計兵總五萬二千五百一十三人從之後攺嚴州金華二衛爲守禦千戶所罷崇徳徳淸二衛

○以費震爲漢中府知府震鄱陽人也

○命禮部攺作天地等壇牲房先是上以郊祭之牲與羣祀之牲混餋不足以別事天之敬乃因其舊地攺作而加繪飾中爲三間以餋郊祀牲左三間以養后土牲右三間以餋太廟社稷牲余屋以餋山川百神之牲凡大祀犧牲前一月大駕必躬視滌餋繼命羣臣更日往視歲以爲常

○甲寅夜太白犯壘壁陣

○乙卯封中書右丞汪廣洋爲忠勤伯禦史中丞兼弘文館學士劉基爲誠意伯皆賜誥命廣洋誥曰朕觀往古俊傑之士能識眞主於艸昧之初效勞於多艱之際終成功業可謂賢知者也漢之張子房諸葛亮獨能當之朕提師渡江入姑孰中書右丞汪廣洋同諸儒來謁就職從徵剸繁治劇屢獻忠謀驅馳多難先見之哲可方古人今天下已定爾應爵封特加爾開國翊運守正文臣資善大夫護軍中書右丞忠勤伯食祿三百六十石於乎爾尙益堅初志克懋忠貞訓爾子孫以光永世基之誥曰朕觀諸古俊傑之士能識眞主於艸昧之初效勞於多難之際終成功業可謂賢知者也漢之張子房諸葛亮獨能當之朕兵至括蒼前禦史中丞劉基挺身來歸委質事朕累察乾象多效謀猷特加爾爲開國翊運守正文臣資善大夫護軍誠意伯食祿二百四十石

○以吏部尙書王興福爲西安府知府調刑部尙書郎本中爲吏部尙書

○賞羽林等衛軍士八萬二千餘人白金及米銅錢有差

○給賜還鄕寡婦一千一百三十四人米各二石大明太祖聖神文武欽明啟運俊徳成功統天大孝髙皇帝實錄卷之五十八

六十四﹑太祖髙皇帝實錄卷之五十九

洪武三年十二月丙辰朔

○戊午宥松江盜錢鶴臯餘黨初鶴臯作亂伏誅其黨誅連不已至是復逮至百五十四人法皆當死上曰賊首旣誅此脇從者俱貸其死謫戍蘭州

○中書省臣言西北諸虜歸附者不宜處邊蓋夷狄之情無常方其勢窮力屈不得已而來歸及其安餋閒暇不無觀望於其間恐一旦反側邊鎭不能制也宜遷之內地庶無後患上曰凡治胡虜當順其性胡人所居習於苦寒今遷之內地必驅而南去寒涼而卽炎熱失其本性反易爲亂不若順而撫之使其歸就邊地擇水艸孳牧彼得遂其生自然安矣

○上聞指揮有笞虐軍士者乃召羽林衛指揮使葉昇等諭之曰爾等指揮之職五千人之長也簡閱士伍當示以恩信撫而教之不可恃威勢輙加淩虐且居京師治軍與閫外行軍之法不同彼號令不嚴則失機誤事在京惟當勤操練善撫綏而已近聞指揮多以細故暴楚軍士爾輩獨不念所得名爵皆軍士之力也今天下無事爾旣各享富貴軍士無預乃不加撫卹反淩虐之大失人心汝等其戒之若復爾罪必不宥

○己未上謂諸武臣曰治定功成頒爵受祿爾等享有富貴正當與賢人君子講學以明道理以廣見聞通達古今之務以成遠大之器豈可苟且自足止於武夫而已夫位隆而不知學徒長驕傲之心生今而不知古豈識成敗之迹古之良將皆文武相資爾等不可以爲兩塗有識者必然吾言其次在從違之間其下者耳若不聞吾言諄切爾等其勉識之

○庚申元宗王也先帖木等自大同來降詔授管軍百戶仍給賞勞之

○戶部言狹西察罕腦兒之地有大小鹽池請設鹽課提舉司撈鹽夫百餘人蠲免雜役專事煎辦行鹽之地東至慶陽南至鳳翔漢中西至平涼北至靈州募�人入粟中鹽粟不足則以金銀布帛馬驢牛羊之類驗直準之如此則軍儲不乏民獲其利從之

○辛酉大明誌書成先是命儒士魏俊民黃箎劉儼丁鳳鄭思先鄭權六人編類天下州郡地裏形勢降附始末爲書凡天下行省十二府一百二十州一百八縣八百八十七安撫司三長官司一東至海南至瓊崖西至臨洮北至北平至是書成命送祕書監鋟梓頒行俊民等皆授以官

○命軍人月糧於每月初給之著爲令

○命中書追贈鞏昌衛指揮僉事陳徳成官時徳成以徵西戰沒故有是命就命立廟於其地歲時致祭仍以其子襲職

○是夜大河長淮二衛軍營火

○壬戌命造騎兵文綺戰衣五萬領步兵開﹤衤癸﹥戰衣三十萬領先制成式頒布郡縣均造之

○癸亥故元主之子失篤兒國舅阿里麻思海牙駙馬忙哥剌失等來降詔各賜第宅

○遣使致書元太子並招諭和林諸部

○甲子上退朝從容與諸將論起兵以來徵伐之事謂中山侯湯和等曰朕賴諸將佐成大業今四方悉定徵伐休息卿等皆爵爲公侯安享富貴當保此祿位傳之子孫與國同久然須安分守法存心謹畏則自無過舉朝廷賞罰一以至公朕不得而私也昔尉遲敬徳見唐太宗危迫單騎入王世充陣中與單雄信力戰翼衛太宗以出其功大矣及太宗宴羣臣敬徳與任城王道宗爭長擊其目幾眇太宗怒欲寘之法非羣臣力諫太宗肯惜其功而貸其罪乎又如長孫無忌文徳皇后親弟也嘗佩刀入禁門監門者失於覺察後請治以法太宗特命釋之帝室親姻有罪猶不可免況其他乎卿等能謹其所守則終身無過失矣

○遣官祭南海

○中書省臣言民有販賣私鹽者於法當誅請如律上曰彼皆細民恐衣食不足而輕犯法姑杖之發戍蘭州旣又有潭州民艾立五等以私鑄錢亦論當死上亦命免其死杖發寶源局充工

○定武臣世襲之制凡授誥敕世襲武官身歿之後子孫應繼襲職者所司核實仍達於都督府試其騎射閒習始許襲職若年尙幼則聞於朝紀其姓名給以半俸俟長仍令試藝然後襲職

○以翰林侍讀學士魏觀爲國子祭酒編修宋濂爲國子司業

○鳳臺門軍營火延燒民捨及武徳衛軍器局甲杖

○命建奉先殿上謂禮部尙書陶凱曰事死如事生朕祖考陟遐已久不能致其生事之誠然於追遠之道豈敢怠忽復感嘆曰餋親之樂不足於生前思親之苦徒切於身後今歲時致享則於太廟至於晨昏謁見節序告奠古必有其所爾考論以聞於是凱奏宋太廟一歲五享宮中自有奉先天章閣欽先孝思殿奉神禦畫像天子日焚香時節朔望帝後生辰皆徧祭用常饌行家人禮古者宗廟之制前殿後寢爾雅曰室有東西廂曰廟無東西廂有室曰寢廟是棲神之處故在前寢是藏衣冠之處故在後自漢以來廟在宮城外已非一日故宋建欽先孝思殿於宮中崇政之東以奉神禦今太廟祭祀已有定制請於乾淸宮左別建奉先殿以奉神禦每日焚香朔望薦新節序及生辰皆於此祭祀用常饌行家人禮上從之

○乙丑以吏部尙書商暠爲侍禦史邵武府知府周時中爲吏部尙書磨勘司令郭曾爲治書侍禦史禮部郎中王宗爲磨勘司令召延平府知府唐鐸入爲殿中侍禦史以故元集賢院學士張脫歡爲溫州衛鎭撫

○故元降將左丞哈里沙等自大同來獻馬二十疋

○故元平章汪祥慶奴弟左丞汪桑哥趙敏安答兒等來降貢馬

○廣西陽山縣十萬山寨羣盜作亂南寧衛發兵討平之

○雷州衛指揮同知張秉彜言便易四事一預造戰船以防海道之寇二增兵屯雷州以爲欽廉諸州緩急之援三雷州之地當廣海之衝要城池水寨守禦之勢不得不重而見在軍旅單弱宜益鎭守之兵以重其勢四本州糧儲不足以給兵食乞以歲辦鹽課給民間糴糧以給軍上從之

○丙寅上諭禮官凡百官奏對及班列之中禮節有失當者卽舉劾之庶朝儀整肅禮儀有當更者眾議以聞百司奏事進退皆以次毋攙越

○丁卯賜徵廣西官軍三千六百六十二人文綺及鹽有差

○戊辰復以中書省參政李謙爲廣東行省參政

○封右丞薛顯爲永城侯賜文綺及帛六十匹俾居海南時顯有專殺之罪上召諸將臣諭之曰自古帝王有天下必爵賞以酬功刑罰以懲惡故能上下相安以致治也朕仿古帝王以制爵命卿等明聽朕言昔漢髙祖非有功不侯所以重封爵也而功臣不免於誅戮侯君集有功於唐犯法當誅太宗欲宥之而執法者不可卒以見誅非髙祖太宗忘功臣之勞由其恃功驕恣自冒於法耳今右丞薛顯始自盱眙來歸朕撫之厚而待之至推腹心以任之及其從朕徵討皆著奇迹自後破慶陽追王保保戰賀宗哲其勇略意气迥出眾中可謂奇男子也朕甚嘉之然其爲性剛忍朕屢戒飭終不能悛至於妄殺胥吏殺獸醫殺火者及殺馬軍此罪難恕而又殺天長衛千戶吳富此尢不可恕也富自幼從朕有功無過顯因租其所獲孳畜殺而奪之師還之日富妻子服衰絰伺之於途牽衣哭罵且訴冤於朕朕欲加以極刑恐人言天下甫定卽殺將帥欲宥之則富死何辜今仍論功封以侯爵謫居海南分其祿爲三一以贍富之家一以贍所殺馬軍之家一以餋其老母妻子庶幾功過不相揜而國法不廢也若顯所爲卿等宜以爲戒諸將臣皆頓首謝

○始命祭無祀鬼神先是上以兵革之餘死無後者其靈無所依命議舉其禮至是禮官奏按祭法王祭泰厲諸侯祭公厲大夫祭族厲泰厲謂古帝王之無後者公厲謂古諸侯之無後者族厲謂古諸大夫之無後者又士喪禮疾病禱於厲鄭氏謂漢時民家皆秋祠厲則此祀又達於民也春秋傳曰鬼有所歸乃不爲厲然則鬼乏祭享而無所歸則必爲害古者七祀於前代帝王諸侯卿大夫之無後皆致其祭豈無所爲而然哉後世以爲涉於淫諂非禮之正遂不舉行而此等無依之鬼乃或依附土木爲民禍福以邀享祀者蓋無足怪今欲舉其祀宜於京都王國各府州縣及里社皆祭祀之而天下之淫祀一切屏除使鬼之無所歸附者不失祭享則災厲不興是亦除民害之一也上然之乃命京都築壇於玄武湖中天下府州縣則皆設壇於城北其各裏內又立祭壇歲以三月淸明七月望及十月朔日長吏率僚佐候晡時致祭牲用羊豕各三以米三石炊飯正壇設城隍位羊一豕一壇下東西各席地焚香列炬各設羊一豕一並設飯羹以祭之壇之南立石刻祭文京都謂之泰厲王國謂之國厲府州謂之郡厲縣謂之邑厲民間謂之鄕厲著爲定式

○延安衛指揮李恪綏徳衛指揮朱明等追敗故元殘兵於燕山只斤禽獲五百餘人又攻阿不剌思寨獲馬三百餘匹

○詔軍官有犯必奏請然後逮問

○己巳大都督府臣奏陣亡軍士家屬之數上命優給之若故軍之妻願守節者則給以薪米比常例倍之其願還鄕裏者人給米二石官給腳力送之

○詔定公侯儀從禮部尙書陶凱考定以唐宋之制爲準於是賜功臣魏國公徐達以下儀從各有差上頗聞公侯中有好神仙者悉召至諭之曰神仙之術以長生爲說而又謬爲不死之藥以欺人故前代帝王及大臣多好之然卒無驗且有服藥以喪其身者蓋由富貴之極惟恐一旦身沒不能久享其樂是以一心好之假使其術信然可以長生何故四海之內千百年間曾無一人得其術而久住於世者若謂神仙混物非凡人所能識此乃欺世之言切不可信人能懲忿窒欲餋以中和自可延年有善足稱名垂不朽𨿽死猶生何必枯坐服藥以求不死況萬無此理當痛絕之

○儒士嚴禮等上書言治道上退朝禦西閣因覽禮所上書謂侍臣曰汝等知古今達事變且言元氏之得天下與所以失之之故或言世祖君賢臣忠以得之後世君暗臣諛以失之或言世祖能用賢而得之後世不能用賢而失之或言世祖好節儉而得之後世尙奢侈而失之上曰汝等所言皆未得其要夫元氏之有天下固由世祖之雄武而其亡也由委任權臣上下蒙蔽故也今禮所言不得隔越中書奏事此正元之大獘人君不能躬覽庶政故大臣得以專權自恣今創業之初正當使下情通達於上而猶欲效之可乎杭州白塔乃元時佞臣所作以諂媚朝廷今禮欲修之伯顏之有祠堂因其初入臨安市不易肆有徳於民故廟食焉今禮欲毀之宋之都杭僻居一隅非得已也朕都建康撫定四方經營方始今禮又欲朕建都於杭失居重馭輕之宜皆妄言耳朕訪求人材欲得識時務俊傑而用之今觀禮所陳誠未達時務者也

○庚午遣使致祭歷代帝王陵寢初上遣使訪求古帝王陵寢河南狹西各行省具圖所在帝王諸陵凡七十有九以進禮官考其功徳昭著者曰伏羲神農黃帝少昊顓頊唐堯虞舜夏禹商湯中宗髙宗周文王武王成王康王漢髙祖文帝景帝武帝宣帝光武明帝章帝後魏文帝隋髙祖唐髙祖太宗憲宗宣宗周世宗宋太祖太宗眞宗仁宗孝宗理宗凡三十有六各制衮冕服函香幣遣祕書監丞陶誼等往修祀事每陵以白金二十五兩俾其祭物陵寢之發者掩瘞之壞者完築之廟之獘者因其舊而葺之無廟者設壇以祭仍令有司禁樵采歲時祭祀以爲常牲用大牢上親制祝文三皇之陵曰朕生後世爲民艸野之間當有元失馭天下紛紜乃乘羣雄大亂之秋集眾用武荷皇天后土眷祐遂平暴亂以有天下主宰黎庶今已四年矣君生上古繼天立極作生民主神功聖徳垂法至今朕典百神之祀考君陵墓在此然相去年歲極遠朕觀經典所載𨿽切慕於心然稟性之愚時有古今民俗亦異仰惟神聖萬世所法特遣官奠祀修陵聖靈不昧尙其鑑納焉堯舜之陵曰帝生前世作烝民主大徳無窮垂法至今後人不忘者以其量同天地故也朕典百神之祀考君陵墓在此然相去三千餘年觀於帝典大哉聖徳非天而何𨿽切慕於心柰稟性之愚時有古今民俗亦異仰惟聖謀萬世所法其始末詞同三皇眾帝王之陵曰曩者有元失馭天下紛紜朕由此集眾平亂統一天下今已四年矣稽諸古典同堯舜繼天立極列聖相傳爲烝民主者陵各有在𨿽去古千百餘載時君修祀之朕典百神之祀故遣官賫牲醴奠祭修陵君靈不昧尙惟歆享

○壬申長沙府洞蠻田某聚眾爲亂剽掠旁近州縣江夏侯周徳興平之

○詔賞福州捕倭軍士文綺金帛

○命大都督府簡閱京衛軍士老弱者以少壯代之

○癸酉吏部言守令職主牧民宜久其任治效始著而知府職任尢難非老成廉能無過者不可居其任請自今同知一考無過者升知府知縣二考無過者升知州縣丞一考無過者升知縣從之

○殿中侍禦史唐鐸言福建戶口食鹽每引收銀十兩或錢一萬二千民艱於辦納請自今以土產物代輸爲便從之

○甲戌故元來降太尉沙不丁並將士家屬三千餘口至京師賜沙不丁衣一襲

○丙子大都督府言自吳元年十月至洪武三年十一月終軍士逃亡者計四萬七千九百八十六人詔天下諸司追捕之

○橫海衛千戶張捷言其始幼孤賴叔父仲良撫育有成今仲良爲軍年老無子乞完聚就餋以報私情許之

○丁丑禁武官縱軍鬻販者敕都督府曰兵衛之設所以禦外侮也故號令約束常如敵至猶恐不測之變伏於無事之日今在外武臣俸祿非薄而猶役使所部出境行賈﹤矢見﹥小利而忘大防苟有乘間竊發者何以禦之爾其榜示中外衛所自今有犯者罪之無赦

○上諭魏國公徐達等曰卿等連年徵伐犯霜露冒矢石臨危決機之際死生以之今天下旣定卿等宜少休息可自今或三日五日一朝有大事則召卿等議之達對曰臣等荷陛下威靈仰奉成算遂剪羣雄顧臣等愚陋犬馬微勞何足齒錄伏蒙聖恩特加優禮揆之於心實心愧悚豈敢自逸上曰朕固知卿不忘恭敬之意但念卿等久勞於外思有以慰卿之勞耳達等復固辭弗許

○定親王鹵簿儀仗

○戊寅以宋國公馮勝爲大都督府右都督

○己卯置諸王府儀衛司司設正副各一人秩比正副千戶司仗六人秩比百戶

○賜魏國公徐達以下勛臣田有差

○放故元臣老疾者王成等二百七人還鄕裏

○辛巳以右丞王溥爲河南行省平章潘原明爲浙江行省平章子孫皆世襲指揮同知李伯昇爲中書平章左丞李思齊升中書平章方國珍爲廣西行省左丞江西行省右丞張麟升本省左丞子孫皆世襲指揮僉事溥等皆起兵降附之臣上欲優待之故俱令食祿而不視事

○升鞏昌衛指揮僉事周房爲指揮使兼都總帥

○吐番宣慰使何鎖南普等一十三人來朝進馬及方物

○禮部尙書陶凱請選人專任東宮官屬罷兼領之職庶於輔導有所責成上曰古者不備其官惟賢能是用朕以廷臣有才望勛徳者兼東宮官非無謂也嘗慮廷臣與東宮官屬有不相能遂成嫌隙或生姦謀離間骨肉其禍非細若江充之事可爲明鑑朕今立法令省臺都督府官兼東宮贊輔之職父子一體君臣一心庶幾無相構之患也

○升杭州江西燕山靑州四衛爲都衛指揮使司以徐司馬濮英等爲各衛都指揮使

○壬午上以正月至是月日中屢有黑子詔廷臣言得失起居注萬鎰言日者陽之精也至陽之中而有黑子焉是陰之姦乎陽也其在人事徳爲陽刑爲陰君子爲陽小人爲陰刑勝乎徳小人勝乎君子臣請凡臣民有罪法當死者宜三覆五奏毋輙置之刑小人而姦君子之位者黜之庶乎天象可感也吏部尙書郎本中言日者君之象也在陛下修徳以禳之君徳旣修則天變自消昔宋景公一言之善熒惑猶爲之退舍況陛下以天錫之資誠能益加修省何天變之不可回哉且河南中原之民未盡安堵天下才俊及學行純備之士隱於山林者宜訪求之仕於朝者有能加其官或不能者加黜罰焉凡事皆然天之仁愛人君眷視告戒無所不在則人君體天心而施之於政者亦當無所不用其情也詩曰明明在上赫赫在下天人感應之機如此願陛下無忽上皆嘉納其言

○置河南西安太原武昌四都衛指揮使司

○置滕縣守禦千戶所

○西域僧班的達及其徒古麻辣室哩等十二人自中印度來朝

○賜土蕃宣慰使何鎖南普及知院汪家奴等襲衣

○甲申享太廟行家人禮百官免陪享畢上諭禮部尙書陶凱曰經言鬼神無常享享於克誠人謹方寸於此而能格神明於彼由至誠也然人心操捨無常必有所警而後無所放爾乃命禮部鑄銅人一髙尺有五寸手執簡書曰齋戒三日凡致齋之期則置朕前庶朕心有所警省而不敢放也又諭李善長等曰人之一心極難點撿朕起兵後年二十七八血气方剛軍士日眾若不自省察任情行事誰能禁我者因思心爲身之主帥若一事不合理則百事皆廢所以常自點檢此身與心如兩敵然時時自相爭戰凡諸事爲必求至當以此號令得行肇成大業今每遇祭祀齋戒之時以爲當齊整心志對越神明而此心不能不爲事物所動檢持甚難蓋防閒此身使不妄動則自信己能若防閒此心使不妄動尙難能也凱頓首曰陛下此言乃聖賢治心之道也心旣治天下無難治矣

○是歲趙王杞薨

○戶部奏今歲山東河南江西府州縣墾田二千一百三十五頃二十畝大明太祖聖神文武欽明啟運俊徳成功統天大孝髙皇帝實錄卷之五十九

六十五﹑大明太祖髙皇帝實錄卷之六十

洪武四年春正月乙酉朔上禦奉天殿受朝賀大宴羣臣命婦朝皇后於坤寧宮錫宴

○丙戌中書左丞相太師韓國公李善長乞致仕從之

○以中書右丞忠勤伯汪廣洋爲中書右丞相參知政事胡惟庸爲中書左丞

○命在京文武官之未有公服者復以賜之○丁亥上親祀上下神祇告伐明昇命中山侯湯和爲徵西將軍江夏侯周徳興爲左副將軍徳慶侯廖永忠爲右副將軍曁營陽侯楊璟都督僉事葉昇率京衛荊相舟師由瞿塘趨重慶潁川侯傅友徳爲徵虜前將軍濟寧侯顧時爲左副將軍曁都督僉事何文輝等率河南狹西步騎由秦隴趨成都上諭和等曰今天下大定四海奠安惟川蜀未平耳朕以明玉珍嘗遣使修好存事大之禮故於明昇閔其稚弱不忍加兵遣使數加開諭冀其覺悟昇乃惑於羣言反以兵犯吾興元𨿽敗衄而去然豺狼之心終懷嚙噬不可不討今命卿等率水陸之師分道並進首尾攻之使彼疲於奔命勢當必克但師行之際在肅士伍嚴紀律以懷降附無肆殺掠昔王全斌之事可以爲戒卿等愼之

○命中書右丞相魏國公徐達往北平操練軍馬繕治城池濟南衛指揮僉事盛熙領兵二千人濟寧左衛指揮房寬厲達領兵五千人靑州衛指揮僉事周興領兵四千人萊州衛指揮同知胡泉領兵三千人徐州衛指揮僉事司整李彬領兵二千人悉聽節制

○戊子命宋國公馮勝往狹西修城池衛國公鄧愈往襄陽訓練軍馬運糧餉以給徵蜀軍士

○命吏部月理貼黃初吏部以文武百職姓名邑裏及起身歷官遷次月日自省府部寺旣行省府州縣等衙門皆分類細書於黃紙貼置籍中而用寶璽識之謂之貼黃有除拜遷調輙更貼其處𨿽百職繁夥而此法便於勾稽然拜罷之數則貼黃有未及攺注更貼者故命吏部月一更貼之每歲終以其籍進貯於內庫遂爲定制

○命中書定議親王宮殿制度工部尙書張允等議凡王城髙二丈九尺五寸下闊六丈上闊二丈女墻髙五尺五寸城河闊十五丈深三丈正殿基髙六尺九寸五分月臺髙五尺九寸五分正門臺髙四尺九寸五分廊房地髙二尺五寸王宮門地髙三尺二寸五分後宮地髙三尺二寸五分正門前後殿四門城樓飾以靑綠點金廊房飾以靑黑四城正門以紅漆金塗銅釘宮殿窠栱攢頂中畫蟠螭飾以金邊畫八吉祥花前後殿座用紅漆金蟠螭帳用紅銷金蟠螭座後壁則畫蟠螭彩雲立社稷山川壇於王城內之西南宗廟於王城內之東南其彩畫蟠螭攺爲龍從之

○詔禮部參考歷代祀郊廟社稷日月諸神冕服並百官陪祭冠服之制於是禮部與太常司翰林院議奏上親視圜丘方丘宗廟及朝日夕月服衮冕祭星辰社稷太歲風雲雷雨嶽鎭海瀆山川先農皆用皮弁服羣臣陪祭各服本品梁冠祭服從之

○己丑制玉圖記一賜皇太子其制蟠龍爲紐方闊一寸二分髙一寸六分文曰大本堂記

○命中書遣使諭潼關鞏昌蘭州諸處守禦官軍修繕武備譏察姦細且命狹西行省繪其山川地理來獻

○賜中書右丞相忠勤伯汪廣洋左丞胡惟庸誥

○鞏昌臨洮慶陽屬縣地震

○命賜徵蜀軍士夏布凡三十一萬一千六百八十四匹

○庚寅建圜丘方丘日月社稷山川壇及太廟於臨濠禮部奏臨濠宗廟宜如唐宋同堂異室之制作前殿及寢殿俱一十五間殿之前俱爲側階東西傍各二間爲夾室如晉儒王肅所議中三間通爲一室奉徳祖皇帝神主以備祫祭東一間爲一室奉懿祖皇帝神主西一間爲一室奉熙祖皇帝神主從之

○詔省部議公主駙馬等封稱禮部奏按唐宋會要皇姑皇姊妹皇女皆稱公主其夫稱駙馬若王以下女止稱郡主其夫止稱所授官今皇姑稱大長公主皇姊妹稱長公主皇女稱公主其夫皆稱駙馬秩從一品親王女稱郡主夫皆稱所授官秩從二品親王孫女稱縣主夫亦稱所授官秩從三品今南昌王女福成公主蒙城王女慶陽公主宜攺封郡主夫駙馬都尉王克恭黃琛宜上駙馬誥命止稱所授官上曰吾兄俱早亡惟存此二女耳吾不忍遽加降奪也其公主封號不去歲給祿米五百石夫王克恭黃琛仍駙馬都尉鎭國上將軍克恭福州衛指揮使琛淮安衛指揮使琛誥曰朕稽古典帝王之女別之以三帝之姊妹皆稱大長公主帝之親女曰公主其餘兄弟之女則曰郡主所以別尊卑明嫡庶斯彜倫之大端也爾黃琛本朕房兄蒙城王之婿於禮以職事稱之侄女當名郡主曩因艸創之時未暇考究槪稱駙馬今禮部乃執禮以奏請去駙馬之稱朕思止有侄女不忍降其舊封故仍稱公主而無公主之食祿爾琛亦稱駙馬不與駙馬之門庭其祿止食前官指揮使之俸然公主歲祿五百石視漢唐郡主之祿亦已多矣爾其知分守禮毋驕傲永保富貴吉哉克恭誥文同

○命儀鸞司設司仗攺親王儀衛司司仗爲典仗○置福州衛指揮使司

○置武靖岐山髙昌三衛指揮使司以卜納剌爲武靖衛指揮同知桑加朵兒只爲髙昌衛指揮同知上謂侍臣曰推誠心以待人路人可使如骨肉以嫌猜而禦物骨肉終變爲仇讐朕遇前元親族如髙昌岐王等皆授以顯職仍令帶刀侍衛一無所疑朕待之如此彼豈肯相負哉侍臣對曰陛下此心實古帝王一視同仁之心也

○辛卯禮部奏言古者元圭之制天子一尺二寸皇太子九寸五分親王桓圭九寸今制上親見郊廟及受羣臣朝則服衮冕執大圭獨奠鎭圭於郊廟禮尙未舉行上曰鎭圭乃奠於繅藉以爲贄禮不必行○以何瑣南普爲河州衛指揮同知朵兒只汪家奴爲僉事置所屬千戶所八曰鉄城曰岷州曰十八族曰常陽曰積石州曰蒙古軍曰滅乞軍曰招藏軍軍民千戶所一曰洮州百戶所七曰上寨曰李家五族曰七族曰番客曰化州等處曰常家族曰爪黎族漢番軍民百戶所二曰階文扶州曰陽咓等處仍令何瑣南普子孫世襲其職

○壬辰以湖州府知府侯善爲山東行省參政

○河南府知府徐麟以母老居蘄之廣濟請終養上命刑部侍郎左安善爲河南府知府攺麟爲蘄州府知府俾就養其母

○以浙江按察司副使傅讓爲松江府知府戶部員外郎劉文爲湖州府知府

○甲午置建寧都衛指揮使司

○詔復闕裏孔氏子孫二十六戶徭役

○丙申命中書省定王國宗廟及社稷壇壝之制禮部尙書陶凱等議於於王國宮垣內左立宗廟右爲社稷廟爲殿五間東西爲側階後爲寢殿五間前爲門三間社稷之制古者王爵不以封止有諸侯社稷之制漢皇子始封爲王得受茅土而社稷之制無聞其他封公侯者無茅土而社以木後世因之以州縣比古諸侯故其制皆方二丈五尺唐制州縣社稷壇方二丈五尺髙三尺五寸四出陛三等門北東西三面各一爲屋各三間每門二十四戟其南無屋宋制州縣社稷壇率如唐制而髙不及者五寸其社主用石如鐘形長二尺五寸方一尺剡其上培其下半今定親王社稷壇方三丈五尺髙三尺五寸四出陛兩壇相去亦三丈五尺壝四圍廣二十丈壇居壝內稍南居三分之一壝墻髙五尺各置靈星門外垣北東西門置屋列十二戟南門無屋社主用石長二尺五寸闊一尺五寸剡其上埋其半已上丈尺並用營造尺上不同於太社下有異於州縣之制從之

○詔免紹興府諸曁縣水災田租

○丁酉享太廟始行祼禮命中書省給樂生錢人二千四百舞生半之

○遣官祭功臣於雞籠山廟

○戊戌制玉圖記二俱以蟠龍爲紐其一方一寸五分文曰廣運之記其一方一寸二分以賜中宮文曰厚載之記

○詔立內城門禁之法守門指揮千百戶日一更代士卒三日一更代凡內官內使出入皆用號牌若有以兵器雜藥到門者論如律守門軍士失於覺察者罪如之若車駕出行則以禦史一員臨門察視

○己亥中書省臣上天下府州縣官之數府州縣凡一千二百三十九官五千四百八十八員

○詔京衛軍士犯罪笞四十以上者發補外衛

○禦史臺進擬憲綱四十條上覽之親加刪定詔刊行頒給因謂臺臣曰元時任官但貴本族輕中國之士南人至不得入風憲豈是公道朕之用人惟才是使無間南北風憲作朕耳目任得其人則自無壅蔽之患殿中侍禦史唐鐸對曰臣聞元時遣使軍撫百姓初出之日四方驚動及至略無所爲而去百姓爲之語曰奉使宣撫問民疾苦來若雷霆去若敗鼓至今傳以爲笑今陛下一視同仁任官惟賢尢重風憲明立法度所以安百姓興太平天下幸甚臣等敢不精白一心欽承聖意

○以建寧衛正千戶宋晟爲建寧都衛指揮同知

○以劉惟俊爲眞定府知府

○龍州知州趙帖堅遣其弟帖從來朝貢方物○壬寅賜故元臣禿魯書曰大明皇帝記問元臣禿魯近者聖保自爾營中歸云爾執持其志將欲有爲此大丈夫之事朕甚有取焉但以爾之所處度之所不成者有四且又將不得其死何以見之爾素爲元臣累效力王家釁隙一生君臣間隔已將三年以人臣論之君有難爲臣不衛君而自處利便果臣耶逆耶此不成一也方今元運已終天命不畱幼君昏弱而邪正莫知爾若不離左右非爲讒所殺幸矣今流竄遠方將何所圖此不成二也孤處沙塞步騎不滿萬數部下之人口無充腹之飧體無禦寒之服人將離散而爾不能獨居將何恃乎此不成三也若嚴號令律士卒使饑寒逼身不敢旋足人情不堪朕又恐爾爲部下所謀此不成四也犯是四者而猶俳佪顧戀可謂不知機者此朕知爾不得其死明矣當此之時身名俱泯忠順兩亡甘與秋艸同腐終爲小人之歸𨿽欲悔之蓋亦晚矣若省朕所言自度力有不及他無所往則誠心來歸待爾之意必不薄也爾其思之餘不多及

○癸卯上謂中書省臣曰今日天寒有甚於冬京師尙爾況北邊荒漠之地冰厚雪深吾守邊將士甚艱苦爾中書其以府庫所儲布帛制綿襖運赴蔚朔寧夏等處以給將士省臣對曰守邊將士衣襖歲有常供無庸再運上曰將士𨿽有常供朕固知之特以今天寒異於常時故命加給耳古人一夫不獲引咎在躬況守邊將士尢朕所深念者其給之勿緩

○以故元降臣沙不丁爲驍騎前衛副千戶

○西番十八族元帥包完卜癿七汪肖遣侄打蠻及各族都管哈只藏卜前軍民元帥府達魯花赤堅惇肖等來朝詔以包完卜癿爲十八族千戶所正千戶七汪肖爲副千戶堅惇肖爲岷州千戶所副千戶哈只藏卜等爲各族都管各賜襲衣靴襪

○故元樞密都連帖木兒等自東勝州來降詔置失寶赤千戶所一百戶所十一五花城千戶所一百戶所五幹魯忽奴千戶所一百戶所十燕只千戶所一百戶所十甕吉剌千戶所一百戶所六以都連帖木兒劉朵兒只醜的爲千戶給三所印人賜文綺帛一十匹金繡盤龍衣及文綺綿衣銀椀靴襪有差復遣侍儀司通事舍人馬哈麻賫燕只甕吉剌千戶所印二往東勝州命伯顏帖木兒答海馬裏卜蘭歹也裏沙朵列圖闊闊歹爲千戶賜文綺帛人十二匹銀椀一官屬卜顏帖木兒等四十三人賜文綺帛人八匹特賜都連帖木兒之父闊闊帖木兒銀椀一文綺帛十匹

○詔工部攺建皇外祖考楊王廟於泗州盱眙縣之墓所皇外舅徐王廟於宿州之墓所

○甲辰吏部奏定內官散官正四品中正大夫從四品中侍大夫正五品中衛大夫從五品侍直大夫正六品內侍郎從六品內直郎正七品正奉郎從七品正衛郎正八品司奉郎從八品司直郎

○狹西行省以所獲故元西安王衛王印來獻

○修治廣西興安縣靈渠三十六﹤阝步﹥興安屬桂林府其水出海洋山自秦開桂林象郡鑿渠興安分爲湘漓二水建三十六﹤阝步﹥甃石爲閘以防水泄漢馬援嘗修築之故世傳爲援所立歲久堤岸圮壞至是始修治之水可漑田萬頃

○長興候耿炳文自陳祿賜願得狹西田租命以狹西田租五百石浙西田租千石兼賜之

○乙巳中書省臣奏宦官月俸初宦者爲監官月支廩米九斗中書議今旣爲官宜量給以月俸米三石上曰內使輩衣食於內自有定額彼得俸將焉用之但月支廩米一石足矣卿等不宜開此端也

○刑部奏自今在京及在外倉庫有放支錢糧金帛等物內則中書外則行省第其字號爲符券而後出之庶免侵欺之獘從之

○丙午安南國王陳日熞遺其臣陶宗會等奉表貢馴象賀克沙漠故也

○丁未上謂中書省臣曰今天下已定致治之道在於任賢旣設科取士令各行省連試三年庶賢才眾多而官足任使也自後則三年一舉著爲定例

○置大同衛都指揮使司以耿忠爲都指揮使

○戊申山西豊州東勝州太原府興縣以去年旱災詔免其田租

○雨木冰己酉詔諸處領兵鎭守屯戍諸將遇境內有警許乘機調兵剿捕若失誤致使滋蔓者罪之餘事不許專擅調遣其攺除起取非奉制書亦毋得輙自離職違者論如律

○庚戌命中書省戶部定文武官歲祿正一品九百石從一品七百五十石正二品六百石從二品五百石正三品四百石從三品三百石正四品二百七十石從四品二百四十石正五品一百八十石從五品一百六十石正六品一百石從六品九十石正七品八十石從七品七十五石正八品七十石從八品六十五石正九品六十石從九品五十石省部府州縣衛所臺憲諸司官驗數月支其太常司欽天監侍儀司太醫院等並各庫局官量裁有差

○辛亥享先農

○升東勝衛指揮僉事程暹爲鞏昌衛指揮使

○是月廣信府弋陽縣民方谷華聚眾爲盜劫掠�民通判宋裕率民捕戮之大明太祖聖神文武欽明啟運俊徳成功統天大孝髙皇帝實錄卷之六十

六十六﹑太祖髙皇帝實錄卷之六十一

洪武四年二月乙卯朔侍儀司言文武百官朝服各從品級侍儀舍人引班執事宜有定制乃命中書省擬侍儀舍人並禦史臺知班引禮執事冠進賢冠無梁服綘色衣其蔽膝及履襪革帶大帶槐笏與九品同惟不用中單從之

○丙辰大同衛都指揮使耿忠言大同地邊沙漠元季孛羅帖木兒擴廓帖木兒等亂兵殺掠城郭空虛土地荒殘累年租稅不入軍士糧餉欲於山東轉運則道裏險遠民力艱難請以太原北平保安等處稅糧撥赴大同輸納爲便廷議於山東所積糧儲量撥一十萬石運至平定州山西行省轉致大和嶺大同接運至本府及以附近太原保定諸州縣稅糧撥付大同以爲儲偫之備忠又請以蔚忻崞三處民丁與軍士協力修浚大同城塹從之

○丁巳遣官祭三皇並釋奠孔子

○以副建按察司副使吳庸爲金華府知府

○戊午祭大社大稷

○晉王相曹興上言三事一建晉王府於太原古城築城之役請以兵民參之一王府鼓手欲選民間少壯慮爲動擾宜於太原等處續報漢軍內選充一朔蔚等州俱在邊陲宜依大同之例召�納米中鹽以充邊餉上謂省臣曰興言築城之役宜令民計田每頃出一夫參以太原平陽潞州諸衛軍士其言鼓手中鹽之事皆從其請

○翰林侍讀學士張以寧吏部主事林唐臣翰林編修王廉自安南使還其王陳日熞遣其臣阮汝亮偕來上表謝恩貢方物以寧卒於道以寧字志道福州古田縣人少貧苦好學登元泰定辛卯進士第授淮安路淸河縣尹坐事免官十餘年至正中復起爲國子助教累遷翰林待制升侍讀學士以寧有俊才博學善記元末遺老多物故以寧獨以文學擅名於時人呼爲小張學士洪武元年王師入元都順帝北走國亡以寧以元故官起送京師奏對稱旨復以爲翰林侍讀學士特見寵遇及奉使安南禦制詩送之以寧畱安南俟命逾年及王廉林唐臣等至始與俱還道遇疾卒詔有司還其柩於家所在致祭以寧淸潔自守所居蕭然未嘗營財產其奉使也襆被而往臨終有詩云覆身惟有黔婁被垂槖都無陸賈金有詩文數十卷號翠屏集行於世

○以刑部郎中劉惟謙爲尙書上諭之曰膏粱所以充饑藥石所以療病使無病之人捨膏粱而餌藥石適足以害身仁義者養民之膏粱也刑罰者懲惡之藥石也故爲政者若捨仁義而專務刑罰是以藥石毒民非善治之道也今擢卿爲刑官之長卿於用法之際常體古人欽卹之意則張釋之於定國皆可爲矣卿其勉之

○太白晝見

○光祿寺言尙醞局所造酒專奉郊廟禦用若禦賜燕享及其餘祭祀祗待當別設內酒坊造酒以備其用昔宋朝名曰法酒庫宜依此例從之

○己未吏部言宣使考滿有文學才能者宜任以有司有幹辦使令之才宜於巡檢內用奏差考滿通儒吏者就升令史書吏若儒吏皆不通於巡檢驛官內用從之

○壬戌湖廣行省參知政事戴徳以疾卒於京師詔贈開國翊運宣力武臣資善大夫湖廣等處行中書省右丞護軍追封譙郡伯子孫世襲指揮僉事遣內使及禮部主事護喪給明器還葬盱眙祭以少牢仍以布米給其家

○甲子遣官祭馬祖先牧馬社馬步之神

○乙丑詔太常司凡祭配享之位不用祝文不別奏樂

○丙寅祭太歲風雲雷雨嶽鎭海瀆山川城隍旗纛諸神

○丁卯命鑄大中洪武通寶大錢爲小錢先是寶源局所鑄新錢皆鑄京字於其背其後多不鑄民間以二等大錢無京字者不行使故命攺鑄爲小錢以便之

○戊辰詔免太平鎭江今年田租

○己巳朝日

○以燕府左相淮安侯華雲龍兼北平行省參政左傳髙顯兼大興左衛指揮使並給兼官之俸

○奉先殿成殿建於宮門內之東南向正殿五間深二丈五尺前爲軒五間深一丈二尺五寸遂命禮部制四代帝後神位衣冠並定諸祭儀物及常用祝文於是禮部定議每日朝晡上及皇太子諸王二朝皇后率妃嬪日進膳羞每月朔薦新正月用韭薺生菜鴨子雞子二月水芹薹菜蔞蒿子鵝三月新茶筍鯉魚四月杏梅櫻桃黃瓜彘雉五月來禽茄子桃李大麥小麥嫩雞六月蓮子西瓜甜瓜冬瓜七月梨棗菱芡蒲萄八月新米粟穄藕芋茭白嫩姜鱖魚九月栗子橙小紅豆鯿魚十月山藥柑橘兔十一月蕎麥甘蔗鹿獐鴈十二月菠菜芥菜白魚鯽魚其品物太常司官每月奏聞送光祿寺供薦獻新則凡遇時新品物太常官亦每月奏聞送光祿寺供獻其常用祝文正旦日正旦之吉萬象維新追念恩徳不勝感慕謹具牲醴庶品恭率眷屬詣廟獻祭十月朔則曰時維孟冬气候初寒冬至則曰冬至令節陽气初生上元淸明端陽中元重陽等節則曰時維某節禮嚴常祀余並同前聖壽日祝曰時在季秋十有八日實元璋戊辰年初生之辰荷祖宗積徳陰隲悠久福垂後世以致國家興隆今當此日謹具牲醴庶品恭率眷屬詣廟獻祭其仁祖廟正旦十月朔冬至上元淸明端陽中元重陽等節攺追念恩徳不勝感慕爲追念劬勞昊天罔極其聖壽日祝曰時在季秋十有八日實元璋戊辰年初生之辰荷修陰隲福垂於我以致家國興隆今當此日追念劬勞昊天罔極謹具牲醴庶品恭率眷屬詣廟獻祭上皆從之

○辛未賜在京軍士四萬三千二百餘人錢各三千六百文

○命工部遣官往廣東買耕牛以給中原屯種之民

○河州衛指揮同知何鎖南普等辭歸詔賜何鎖南普文綺二十匹汪家奴一十五匹以下官屬各一十五匹旣而上復以何鎖南普等識達天命自遠來朝加賜何鎖南普文綺十匹汪家奴八匹官屬人一匹

○壬申詔免寧國府今年田租

○中書省奏會試中式舉人兪友仁等一百二十名

○上將幸臨濠諭中書省臣制奉先殿四代帝後神主及龕須精致朕還日視其成禮部遂奏神主之制髙一尺二寸闊四寸趺髙二寸用木爲之飾以金鏤以靑字神龕髙二尺闊二尺趺髙四寸朱漆鏤金龍鳳花板開二窗施紅紗側用金銅環內織金文綺爲藉從之

○癸酉中書省奏各處都指揮使司統屬諸衛凡有軍官軍人詞訟宜設斷事司以理之斷事一人正六品副斷事一人正七品從之

○戶部定淮浙山東中鹽之例皆以一引爲率�人輸米臨濠府倉淮鹽五石浙鹽四石開封府及陳橋倉淮鹽二石五斗浙鹽二石襄陽府倉淮鹽二石五斗浙鹽一石五斗安陸府倉淮鹽四石浙鹽三石五斗辰州府永州府及峽州倉淮鹽三石五斗浙鹽二石五斗荊州府倉淮鹽四石五斗浙鹽四石歸州倉淮鹽二石浙鹽一石二斗大同府倉淮鹽一石浙鹽八斗太原府倉淮鹽一石三斗浙鹽一石孟津縣倉淮鹽一石五斗浙鹽一石二斗北平府倉淮鹽一石八斗浙鹽一石五斗山東鹽二石三斗河南府倉淮鹽一石五斗浙鹽一石二斗西安府倉淮鹽一石三斗浙鹽一石陳州倉淮鹽三石浙鹽二石北通州倉淮鹽二石浙鹽一石八斗山東鹽二石五斗

○湖廣澧州慈利縣奏戶口爲蠻賊剽掠流亡者眾田多荒蕪詔免洪武三年田租千四百七十餘石

○上謂中書省臣曰臨濠爲朕興王之地今置中都宜以傍近州縣通水路漕運者隸之於是省臣議以壽邳徐宿潁息光六安信陽九州五河懷遠中立定遠蒙城霍丘英山宿遷睢寧碭山靈壁穎上泰和固始光山豊沛蕭一十八縣悉隸中都

○甲戌上如臨濠

○壬午上還京師

○京師火燔軍民廬舍

○故元遼陽行省平章劉益以遼東州郡地圖並藉其兵馬錢糧之數遣右丞董遵僉院楊賢奉表來降其辭曰聖明啟祚實千載之遭逢遐邇傾心豈一夫之抗越乃攺途而易轍願效順以投誠伏念臣叨守邊疆忝分戎閫天運旣去人力難爲國破家亡顧孤忠之何托勢窮力屈惟有徳之是歸玆蓋伏遇皇帝陛下道合乾坤量包宇宙陽春弘被於幽谷大明下燭於覆盆詔諭下頒恩威旁達臣等旣荷湔滌無任歡欣謹遣右丞董遵僉院楊賢航海以朝天望風而投款休兵待命希洞鑑於愚衷賣劍買牛乞放歸於田裏上覽表嘉其誠詔置遼東衛指揮使司以益爲指揮同知詔曰曩因元政不綱羣雄角逐朕起布衣提三尺劍命我中國英豪削平僣亂撫卹黔黎逾二十年天下已定中原無兵革之虞間者命將出師東徵西伐摧彊撫順惟欲薄海內外咸底治安於是識時務者率眾來歸共成大業前遼陽行省平章劉益能審察時幾推誠歸朕以遼東州郡地圖遣右丞董遵等奉表朝獻朕甚嘉焉𨿽漢竇融何專前羙今特置遼東衛指揮使司授爾益同知指揮事爾其恪遵朕意固保遼民以屏衛疆圉則爾亦有無窮之譽

○是月潞州卒李海捨等結眾謀叛事覺捕斬之大明太祖聖神文武欽明啟運俊徳成功統天大孝髙皇帝實錄卷之六十一

六十七﹑太祖髙皇帝實錄卷之六十二

洪武四年三月乙酉朔策進士於奉天殿登第者百二十人賜吳伯宗等三名進士及第第二甲十七人賜進士出身第三甲百人賜同進士出身詔賜伯宗朝服冠帶授禮部員外郎髙麗入試者三人惟金濤登第授東昌府安丘縣丞朴實柳伯儒皆不第三人俱以不通華言請還本國詔厚給道裏費遣舟送還

○以泗州隸臨濠府

○命中書省凡所鎭撫累戰有功者不比試卽升千戶其百戶以久次升千戶者比試如例比試之法每二人爲偶持槍角勝負勝者始得升擢

○丙戌詔攺築圜丘方丘壇圜丘壇二成上成面徑四丈五尺髙五尺二寸下成周圍壇面皆廣一丈六尺五寸髙四尺九寸上下二成通徑七丈八尺髙一丈一寸壇址至內壝墻南北東西各九丈八尺五寸內壝墻至外壝墻南十三丈九尺四寸北十一丈東西各十一丈七尺內壝墻髙五尺外壝墻髙三尺六寸方丘壇亦二成上成面徑三丈九尺四寸髙三尺九寸下成周圍每面廣一丈五尺五寸髙三尺八寸上下二成通徑七丈四寸髙七尺七寸下成壇址至內壝墻南北東西各八丈九尺五寸內壝墻至外壝墻南北東西各八丈二尺內壝墻髙四尺三寸外壝墻髙三尺三寸

○戊子武靖衛指揮同知卜納剌率舊所部官屬入朝貢馬賜文綺三十匹官屬亦各賜有差時故元宗王子任八隔巴亦從入朝上命禮部日給廩餼馬給芻豆以優禮之

○庚寅定孳牧所官秩司象從七品副從八品典牧大使正八品副使從八品

○癸巳廣西衛指揮僉事左君弼等平溪洞蠻獠有功命賜君弼綺帛二十匹千戶蔡天祿以下各賜有差

○命中書省臣曰山北口外東勝蔚朔武丰云應等州皆極邊沙漠宜各設十百戶統率十卒收撫邊民無事則耕種有事則出戰所儲糧艸就給本管不必再設有司重擾於民

○賜韓國公李善長等六國公延安侯唐勝宗等二十五侯及丞相左右丞參政等臨濠山地六百五十八頃有奇

○丙申置濠梁后衛南陽衛二指揮使司

○丁酉罷司農司

○命工部置戰襖給徵蜀軍士

○戊戌日中有黑子

○己亥命故元宗王子任八隔巴從卜納剌西還賜文綺衣一襲

○中書省臣奏言髙麗國郎將李英等因入朝貢多帶物出境請加禁止詔勿禁

○庚子上命皇太子觀元史世祖時事告之曰世祖𨿽能立國而制度甚疏闊禮樂無聞故政事不及漢唐況能復古乎

○辛丑中書省臣言山東山西狹西等處歲辦鹽課請於本處貿易綿布以備軍裝庶省轉運之勞從之

○壬寅皇第十一子椿生惠妃郭氏出也

○狹西延安府膚施縣以旱聞詔免其田租二萬八千二百餘石

○攺北平平灤府爲永平府

○上以兵革之後中原民多流亡臨濠地多閒棄有力者遂得兼並焉乃諭中書省臣曰古者井田之法計口而授故民無不授田之家今臨濠之田連疆接壤耕者亦宜驗其丁力計畝給之使貧者有所資富者不得兼並若兼並之徒多占田以爲己業而轉令貧民佃種者罪之

○癸卯吏部奏欽天監司曆楊野兪鈞職專司天非常選官之比宜令久任非奉特旨不得升調從之

○大同衛都指揮使耿忠請以山東山西鹽課折收綿布白金赴大同易米以備軍餉從之

○以太醫院同知葛景先爲太醫院同知葛景先爲太醫院使

○乙巳定命婦封號一品二品爲夫人三品淑人四品徳人五品宜人六品安人七品儒人公侯伯子男各隨其夫之爵

○命湖廣武昌等十府發民夫三萬人舟八千艘運糧十四萬石由襄陽轉輸漢中仍命所在衛所軍士沿江護送

○中書右丞相魏國公徐達奏山後順寧等州之民密邇虜境𨿽已招集來歸未見安土樂生恐其久而離散已令都指揮使潘敬左傳髙顯徒順寧宜興州沿邊之民皆入北平州縣屯戍仍以其舊部將校撫綏安集之計戶萬七千二百七十四口九萬三千八百七十八上可其奏

○置懷遠衛親軍指揮使司於臨濠

○丁未詔凡大小武官亡沒悉令嫡長子孫襲職有故則次嫡承襲無次嫡則庶長子孫無庶長子孫則弟侄應繼者襲其職如無應繼弟侄而有妻女家屬者則以本官之俸月給之其應襲職者必襲以騎射之藝如年幼則優以半俸歿於王事者給全俸俟長襲職著爲令

○遣使祭歷代帝王陵寢上諭中書省臣曰天下都邑咸有三皇廟前代帝王大臣皆不親祭徒委之醫藥之流且令郡縣通祀豈不褻瀆至於堯舜禹皆聖人有功於天下後世又不立廟朕不知其何說也宜令禮部會諸儒詳考以聞於是禮部同翰林院太常司官考前代聖帝賢王自唐以來皆祭於陵寢唐玄宗常立三皇五帝廟於京師至元成宗時乃立三皇廟於府州縣春秋通祀而以醫藥主之甚非禮也上曰三皇繼天立極以開萬世教化之源而汨於醫師其可乎自今命天下郡縣毋得褻祀止命有司祭於陵寢禮部覆議三皇五帝三王漢以下創業之英主守成之賢君歲時俱宜一體祭於陵寢上曰古先聖帝賢王以及歷代帝王曾主中原安人民者皆春秋祭祀偏方之君𨿽賢不祭主中原而昏愚者亦不祭於是禮部復定議合祀帝王三十五在河南者十陳州祀伏羲�髙宗孟津縣祀漢光武洛陽縣祀漢明帝章帝鄭州祀周世宗鞏縣祀宋太祖太宗眞宗仁宗在山西者一榮河祀�湯在山東者二須成縣祀唐堯曲阜縣祀少昊在北平者三內黃縣祀�中宗滑州祀顓頊髙辛在湖廣者二酃縣祀神農寧遠縣祀虞舜在浙江者二會稽縣祀夏禹宋孝宗在狹西者十五中部縣祀黃帝咸陽縣祀周文王武王成王康王宣王漢髙帝文帝景帝興平縣祀漢武帝長安縣祀漢宣帝三原縣祀唐髙祖醴泉縣祀唐太宗蒲城縣祀唐憲宗涇陽縣祀唐宣宗歲祭用仲春仲秋朔器用籩豆各八登一鉶一簠簋各一俎一爵三尊三篚一牲用太牢制可之於是遣使詣各陵致祭復命陵寢所在禁民無得樵采置牌刻祭之日月牲帛之數於其上俾所在有司守之以爲常式

○戊申贛州民有止宿逃囚者初不知其囚刑部逮問坐之罪上曰刑者聖人設防於天下耳深文重法仁者不爲故凡斷獄貴得其情緣情而論罪則刑當而民服彼旣不知其爲囚而止宿之者人情之常也何爲罪之如所議行路之人將無止宿矣遂命釋之給道裏費遣歸

○庚戌吏部言天下有司官員到任未久賢否未明今後歷任三年考核稱職無私過者然後給誥從之

○癸丑中書省臣奏舉百官起居之禮及進膳用樂上弗許

○是月故元院判劉原利副樞張時用平章郭伯通等旣降聞四大王聚眾岢嵐山中欲攻太原乃謀相應爲亂伯通潛入城中爲內應原利等率眾從外起軍士林旺等覺其謀密以告指揮桑桂桂領兵捕伯通復收原利等斬之大明太祖聖神文武欽明啟運俊徳成功統天大孝髙皇帝實錄卷之六十二

六十八﹑太祖髙皇帝實錄卷之六十三

洪武四年閏三月甲寅朔詔諸郡縣軍以田三頃爲率稅糧之外悉免雜役若有餘田計其餘役與民同

○置延平衛指揮使司

○乙卯廣東南海縣西林寨巡檢蹇思明等送官牛至京多道死工部奏令轉送臨濠死者責償上曰彼自嶺海至此亦不易矣又今轉送臨濠豈人情乎敕令勿送牛死者悉蠲之

○置郡牧監於答答失裏營所隨水艸利便立官署專職牧餋

○戊午以蘇州府知府陳寧爲浙江行省參政先是寧以中書參政坐事出知蘇州至是復擢用之

○己未上諭省臺臣曰朕諸子日知務學必擇端謹文學之臣兼宮僚之職日與之居講說經史蓄餋徳性博通古今庶可以承藉天下國家之重但人之相與气習易移與正人處則日習於正如行康衢自不爲偏岐所惑若與邪人處則日習於邪如由曲逕往而不返不覺入荊棘中矣省臣對曰知人最難邪正亦未易辦上曰尊徳樂義斯爲正也便佞褻慢斯爲邪也故驕奢淫佚鮮不由於褻慢而端莊中正必皆本於好徳

○以戶部尙書宋冕爲河南行省參政

○賜功臣守墳人戶韓國公李善長魏國公徐達鄭國公常茂宋國公馮勝各一百五十戶衛國公鄧愈延安侯唐勝宗吉安侯陸仲亨淮安侯華雲龍濟寧侯顧時臨江侯陳徳長興侯耿炳文靖海侯吳禎都督孫恪郭子興各一百戶

○庚申置法酒庫設內酒坊大使從八品副使從九品

○命侍禦史�暠往山東北平收取故元五省八翼漢軍暠至按藉凡十四萬一百十五戶每三戶令出一軍分隸北平諸衛

○夜有星自壁宿起東北曲行至遊气中沒

○辛酉命授太原衛軍士林旺韓伍兒等爲百戶賞其發劉原利謀叛之功也仍賜白金各三斤文綺帛各八匹

○遣使賜韓國公李善長米物時善長董建臨濠宮殿上念其久役於外故遣使以米酒牲茗往勞之

○置太原左右二衛指揮使司

○置仁和衛指揮使司

○以葉大旺爲靑州衛都指揮使鄧哻爲指揮同知

○甲子降刑部尙書班用吉爲江西按察司副使以磨勘司令王琮爲刑部侍郎磨勘司丞端以善爲磨勘司令

○乙丑定欽天監官散官監令正儀大夫少監分朔大夫五官正司玄大夫監丞靈臺郎五官保章正平秩郎五官靈臺郎司正郎五官挈壺正挈壺郎

○命吏部定內監等官品秩內使監令正五品授中衛大夫丞從五品侍直大夫皇門官門正正六品授內侍郎門副尙寶奉禦俱從六品授內直郎尙冠等奉禦內府庫大使內倉監令俱正七品授正奉郎庫副使倉丞俱從七品授正衛郎局正司正俱正六品授內侍郎局副司副俱從六品授內直郎東宮門正局正俱正六品授內侍郎門副局丞俱從六品授內直郎王府承奉門正所正俱從六品授內直郎承奉副門副所副俱正七品授正奉郎上因謂侍臣曰古之宦豎在宮禁不過司晨昏供役使而已自漢鄧太后以女主稱制不接公卿乃以閹人爲常侍小黃門通命自此以來權傾人主及其爲患有如城狐社鼠不可以去朕謂此輩但當服事宮禁豈可假以權勢縱其狂亂吾所以防之極嚴但犯法者必斥去之不令在左右戒履霜堅冰之意也

○故元宣慰司僉事範自野自察罕腦兒之地來降

○庚午應天府奏核實關廂軍民官吏人戶凡二萬七千一百五十九民二萬一千五百六十七戶軍一千八百九十六戶公侯族屬一千一百九十七戶官吏二千四百九十九戶

○丙子以刑部侍郎李友諒爲本部尙書遷湖州府知府劉文爲杭州府知府

○戊寅命故元降臣脫列伯賫詔往甘肅塔灘等處諭元臣寶咱王

○庚辰以兵部尙書劉貞爲治書侍禦史上諭之曰臺憲之官不專於紏察朝廷政事或有遺闕皆得言之人君日理萬機聽斷之際豈能一一盡善若臣下阿意順旨不肯匡正則貽患無窮今擢卿爲侍禦史居朝廷之上當懷蹇諤之風以爲百官表率至於激濁揚淸使姦邪屏迹善人匯進則禦史之職兼盡矣

○荊州府長陽縣羣盜作亂執縣丞曹原善裏民黃再文集眾擊破之奪原善還縣事聞上嘉之賞再文白金百五十兩

○辛巳以陳寧爲禦史中丞宋冕爲中書省參政時寧知蘇州升浙江行省參政冕以戶部侍郎升河南行省參政未行用左丞胡惟庸薦遂拜今官

○壬午以陳修爲吏部尙書蔣毅趙嗣堅爲刑部侍郎朱從善爲戶部侍郎

○上常禦東閣方免冠而櫛禦史中丞陳寧侍禦史�暠來奏事上見之遂移入便殿遣人止寧等毋入櫛已正冠出閣始命寧等入見

○上閱翰林所撰武臣誥文有佐朕武功遂寧天下之語卽自攺作輔朕戎行克奮忠勇因詔詞臣諭之曰卿此言大過堯舜猶病博施大禹不自滿假朕何敢自爲侈大之言乎自今措詞務在平實毋事誇張

○置泰州守禦千戶所

○是月平章楊璟率師進次夔州大溪口先是蜀人自謂瞿塘天險遣其平章莫仁壽守之以鉄索橫斷關口又聞王師臨境又遣左丞相戴壽平章鄒興副樞飛天張益兵爲固守計壽等於鉄索外北倚羊角山南倚南城寨鑿兩崖壁引纜爲飛橋三平以木板置炮石木竿鉄銃其上傍橋兩岸復置炮以拒我師於是璟遣指揮韋權率兵出赤甲山以逼夔州指揮李某出白鹽山下逼夔府南岸以攻南城寨璟與都督僉事王簡出大溪口進攻瞿塘厄江之眾璟戰不利於是赤甲白鹽之師亦退還歸州

○刑部搜獄中囚得其私書以奏上覽之一書乃吳興王升以遺其子者其言曰凡爲官須廉潔自持貧者士之常也古人謂貧乏不能存此是好消息撫民以仁慈爲心報國以忠勤爲本處己以謙敬爲先進修以學業爲務有暇日宜玩味經史至於先儒性理之書亦當潛心其間於此見得透徹則自然所思無邪又熟讀律令則守法不惑仕與學蓋不可偏廢人便則買附子二三枚川椒一二斤必經稅而後來餘物非所覬也時升之子瑱爲平涼知縣升以書托禦史臺幕官宇文桂達之上覽書嘉嘆良久賜升手詔曰昔元初有天下人務實學故賢材重進取其後失天下由俗尙虛名幹權勢以希用朕備嘗艱難灼見世情習俗未移貪沓者有如螻蟻蠅蚋不知悔悟若是者豈慈父之失教耶抑其子之不聽其訓耶今因閱汝私書知汝之善教能以忠藎之言丁寧其子子之賢否𨿽未可知然薄俗中睹此家訓誰能出其右哉勸善懲惡移風易俗實有國之務玆命中書遣使賫詔往諭賜白金百兩絹十匹附子五枚川椒五斤以旌爾賢仍命復其家大明太祖聖神文武欽明啟運俊徳成功統天大孝髙皇帝實錄卷之六十三六十九﹑大明太祖髙皇帝實錄卷之六十四

洪武四年夏四月癸未朔復召嶽州府知府蔣思徳爲戶部尙書以侍儀使韓寬爲戶部侍郎楊冀安爲禮部侍郎

○置梧州府守禦千戶所

○甲申享太廟

○詔大都督府同知滎陽侯鄭遇春僉都督莊齡往臨濠開行大都督府

○以禮部侍郎秦文繹爲戶部尙書

○定七品以下官員資級起居注給事中正七品侍儀使從七品引進使正八品奉班都知正九品通贊通事舍人從九品各府倉大使從八品副使從九品龍江子務大使從九品都督斷事官司獄應天府獄丞從九品織染局大使正九品副使從九品

○丙戌賜儒士始授官者冠帶衣服

○潁川侯傳友徳攻蜀階州克之先是友徳陛辭上密語之曰蜀人聞吾兵西伐必悉其精銳東守瞿塘北阻金牛以拒我師彼必謂地險而吾兵難至若出其不意直搗階文門戶旣隳則腹心自潰兵貴神速但患爾等不勇耳友徳受命馳至狹西集諸道兵揚言出金牛而潛使人覘知靑州果陽空虛階文𨿽有兵壘而守備單弱於是引兵趨陳倉選精兵五千爲前鋒攀緣山谷晝夜兼行大軍繼之直抵階州蜀守將平章丁世眞率眾來拒友徳擊敗之生擒其將雙刀王等十八人世眞遁去遂克階州

○戊子制奉先殿帝後神主成行奉安禮祭用羊豕

○以禮部員外郎程徳爲禦史臺治書侍禦史

○中山侯湯和師克歸州李逢春烽火山寨分遣南雄侯趙庸宣寧侯曹良臣帥兵取桑植容羙洞及會江夏侯周徳興合攻茅岡覃垕寨庸至中途而還獨良臣會徳興攻諸山寨平之和仍駐師歸州

○己丑申定王府官制王相府左右相正二品文武傅從二品首領官參軍司參軍從五品錄事正七品承奉正正六品副正七品儀衛正正六品副從七品審理正正六品副正七品紀善正七品各署典祠正典寶正典儀正典膳正典服正工正醫正並正七品典祠副典寶副典儀副典服副工副醫副並從七品牧正正八品牧副從八品引禮舍人中書省注

○潁川侯傅友徳兵至文州距城三十里蜀人斷白龍江橋以阻我師友徳督兵修橋以渡至五里關蜀平章丁世眞等復集兵據險都督同知汪興祖躍馬直前中飛石死友徳怒奮兵急攻破之世眞僅以數騎遁去遂拔文州興祖廬州巢縣人少爲張徳勝餋子龍灣之戰徳勝死之上憫其忠命興祖嗣其職下安慶擊江州徵蘄黃平江西大戰彭蠡興祖皆有功擢爲參知政事從徵武昌廬州援壽州升僉都督府事克海陵髙郵淮安取湖州圍姑蘇亦預有勞績進同知都督府事從大將軍徐達下山東收河南定中原西取大同因守其地未幾命兼晉王府武傅人有告其罪者上宥而弗問俾徵蜀以自效至是戰死上聞而悼之命省部議封贈仍給祿以贍其家俟其子年長襲職

○庚寅上以湯和傅友徳等出師伐蜀已逾三月未得捷報復命永嘉侯朱亮祖爲徵虜右副將軍率兵往助之上躬祀太歲風雲雷雨嶽鎭海瀆山川城隍旗纛諸神告以用師之意其文曰予起布衣率眾渡江平姑孰立建業削羣雄定四方於今十有七年凡水陸徵行必昭告於神予受命上穹賴神陰佑天下一統惟西蜀戴壽者假幼主明昇擅行威福據一隅之地自外聲教以其地則有彼疆我界之殊以其民則有朝奔暮竄之患況西蜀本中國之所統若容其據土僣竊兵豈能偃討而歸一庶民可安前遣徵西將軍中山侯湯和徵虜前將軍傅友徳等水陸進兵於今數月未見削平今再命永嘉侯朱亮祖等率兵大會徵進故告神知

○定儀鸞司爲正五品設大使一人副使二人

○辛卯上謂中書省臣曰或言刑名錢谷之任宜得長於吏材者掌之然吏多狡獪好舞文弄法故悉用儒者且自古以來興禮樂定制度光輔國家成至治之羙皆本於儒儒者知古今識道理非區區文法吏可比也然今所用之儒多不能副朕委任之意何也豈選任之際不得實材與朕每遇事無不究心近調兵北徵沙漠西取川蜀兵未出門連夜不寢身𨿽不往而心則往矣惟恐委任非當或規畫未善不能了事卿等爲朕股肱於銓材授任亦當夙夜究心苟非其材勿輕選任

○壬辰置京城金川太平二門千戶所

○上諭羣臣曰凡事勤則成怠則廢思則通昏則窒故善持其志者不爲昏怠所乘是以業日廣徳日進聖人初無異於常人而常人不能如聖人者以弗勤弗思耳思日孜孜禹所以成大功不遑暇食文王所以開王業後之人未勤庶政先爲優逸若元之季世上下宴安驕奢淫縱政事不理民窮不卹卒以失天下可不戒哉

○癸巳潁川侯傅友徳兵度靑川果陽白水江會都督僉事王成亦領兵至蜀人望風驚遁友徳遣人諭降之俾各還本業畱鞏昌衛指揮潘某守之遂引兵趍隆州

○乙未廣徳侯華髙卒於廣東髙和州人初與兪通海廖永忠等聚舟師保巢湖及上駐兵和陽髙乃與永忠等以水寨舟師自黃墩來附遂從渡江克采石取蕪湖攻溧水定金陵皆預有功尋克鎭江使守其地從徵江陰取淮東克湖州破姑蘇以功累官至湖廣行中書省平章政事天下已定論功行賞賜號開國輔運推誠宣力武臣階榮祿大夫勛柱國封廣徳侯食祿六百石然髙爲人性怯嘗命從徵或稱病不行或以不閒熟水戰辭或以無子爲請又頗以不廉聞以故上以髙爲不誠嘗遣諸舊臣往治四方惟髙不遣及循撫廣東髙自請行遂命之以往至是巡海南城池還至瓊州卒訃聞上念其來從之志且憫其無子以鐵券納之墓中親爲文以祭之追封巢國公謚武莊

○置長淮衛於臨濠統領水軍

○丁酉弘文館學士致仕羅復仁卒復仁江西吉水人初從陳友諒於九江爲翰林編修官甚見禮遇然醜友諒所爲不樂爲之用歲壬寅上兵至九江復仁因拔身來歸上得之甚喜命侍左右親任之癸卯從破友諒於鄱陽賫蠟書招諭臨江袁州諸郡甲辰上卽吳王位除中書咨議復仁性率直每論事指陳得失無有隱避由是待遇甚厚是時大兵圍武昌久不下上以復仁友諒舊臣令往招諭其子理使降復仁至城下號慟不已理怪之使召之入問故復仁曰今不降大兵且屠城城中民何罪願蚤爲之計則家族可保也理由是遂降復招諭江西還爲國子助教以老賜小車出入每宴見賜坐飲食丙午春奉使山西招諭元將擴廓帖木兒前使者多拘畱復仁議論慷慨獨得還洪武元年遷翰林編修二年冬賫詔諭安南毋侵占城疆域旣至曉以大義安南王悅服曁還遺以黃金吉貝等物復仁辭不可歸奏之上多其廉讓適安南使者至固令持以歸其國攺翰林檢閱未幾拜弘文館學士屢召與論事復仁常操土音以對不爲文飾上以其質直多見聽納尋乞致仕許之陛辭賜玉帶襲衣名馬鐵拄杖坐墩飲食之具至是卒於家

○戊戌太白晝見

○庚子召狹西儒士趙晉浙江儒士張羽至京晉字孟陽博學善談論古今入見所言深合上意詔賜襲衣授秦府說書尋以年老致仕加賜緡遣還敕曰卿學乎孔孟之道抱濟世之術而元不能用隱居鄕裏及朕平一海內旁求俊彥卿乃詣闕俾輔親王朝夕啟沃克盡厥職而年老疾作難以久勞特命卿致仕俾得安餋自遂優遊餘年羽字來儀應對不稱旨遣還

○賜樂舞生錢有差

○辛丑五色云見

○以秀才丁仕梅爲蘇州府知府童權爲揚州府知府俱賜冠帶

○傅友徳兵克隆州

○以皇太子將行婚禮先期告四廟各用犢一祝文曰深荷祖宗積徳福延後嗣今長子標年已長成謹擇今月二十六日與開平忠武王常遇春長女常氏爲婚敢用祭告上禦午門有二人由禦道西偏南行左右執之上以律未有禁條命釋之仍命省部臣定議省部臣言西漢天子所行中道曰馳道人臣不敢橫度東漢南宮禦道三天子從中道百官從左右道元崇天門外亦分三道中爲禦道左右則百官以下行之請如漢元之制爲三道其有輙度禦橋從中道東西偏行者杖流之衛士見而不舉者罪減三等上曰直馳中道者罪之橫度者勿論

○癸卯傅友徳兵狥下江油彰明二縣遂趨綿州將至友徳乃遣精銳鼓行而前別遣都督僉事藍玉夜襲其壘蜀守將向大亨軍驚擾達旦友徳麾兵乘之俄大風起諸將順風縱擊蜀兵大敗遂克綿州龍驤衛指揮史鑑戰死大亨走保漢州

○乙巳置文州漢蕃千戶所以王均諒爲副千戶賜文綺十匹及襲衣靴襪先是均諒爲漢蕃千戶受夏主命攝禮店元帥府同知至是來朝貢馬因授以職使還戍其地

○丙午命中書省徵天下儒士貢舉下第者及山林隱逸悉起赴京其有業農而有志於仕才堪任用者俱官給廩傳遣之

○戊申五色云見

○冊開平忠武王常遇春女常氏爲皇太子妃初禮部參酌唐宋皇太子納妃六禮奏定禮儀皇帝臨軒命使納采問名旣卜吉復命使納吉納徵請期遣官奏告太廟遣使備冊寶禮物至妃第行冊禮皇太子將親迎皇帝臨軒醮戒皇太子至妃第親迎行合巹禮於東宮內殿明日妃朝見皇帝皇后又明日詣皇帝皇后合行盥饋禮皇帝皇后饗妃如宮中之儀旣盥饋乃謁太廟百官行賀禮於奉天殿內外命婦行賀禮於中宮錫宴遂以所定儀進上覽之曰贄禮不用笲但用金盤翟車用鳳轎鴈以玉爲之其禮宜定爲一代之制其親近執綏禦輪乃古禮今但用轎則揭簾是矣其合巹依古制用匏妃朝見入宮中乘小車以帷幙蔽之謁廟則皇太子俱往大禮成後三日乃宴羣臣命婦餘如定儀至是皆遵行之其冠服皇太子冕服九章妃九翚四鳳冠翟衣九等車輅皇太子乘金輅妃乘厭翟車今用鳳轎冊寶皆用金制度與皇太子同寶篆文曰皇太子妃之寶冊文眞書鐫刻之曰昔君天下者必重後嗣爲烝民主皆選勛徳之家貞良女子以媲之朕子標年已長以爾常氏實朕功臣開平忠武王長女相結爲親今吉日在期所宜先正其名特以冊寶命爾爲皇太子妃尙其思爾父勛敬愼內儀相以正道用永於家邦

○太白晝見

○置嶽州衛以指揮僉事音亮領兵鎭守

○己酉五色云見辛亥定太廟合祭功臣配享先是特享太廟命以靑布幃列功臣之位於廟庭中俾預配享旣而以親王與功臣分祀於兩廡遂罷幃設之次及是合祭上謂中書省臣曰太廟之祭以功臣配列於廡間然合祭之時朕意祖宗之神具在使功臣故舊之歿者得少依神靈以同享祀則不獨朝廷宗廟之盛典亦以寓朕眷念功臣不忘之意也其定合祭配享之位以聞於是禮官奏凡合祭之時於太廟內爲黃布幄殿設兩廡中設祖考神位親王及功臣列於兩廡每行禮旣奠獻祖考則遣大臣各分獻兩廡制可

○靖州綏寧縣人鄭成名蘇子榮等結諸洞蠻爲亂州兵討捕不克上命江陰侯吳良率兵討之

○以王廉爲澠池縣丞澠池之境舊有虎害耕夫行旅甚苦之廉至爲文告城隍之神詞甚激切已而虎遂絕迹廉處州人明經有治才後累官至狹西布政使

○故元降將知院白文顯聚眾於華亭縣作亂平涼衛指揮秦虎以兵討平之

○是月詔立祠祀元禦史大夫福壽上謂中書省臣曰朕渡江以來元之守臣如禦史大夫福壽仗義守職保障其民以身徇國𨿽無甲兵外援而能臨難不避可謂忠臣矣宜立祠令有司歲時致祭大明太祖聖神文武欽明啟運俊徳成功統天大孝髙皇帝實錄卷之六十四

七十﹑大明太祖髙皇帝實錄卷之六十五

洪武四年五月壬子朔

○癸丑夏至祭皇地祗於方丘

○甲寅以中書右司郎中呂本爲左司郎中擢狹西行省郎中樊思明爲福建行省參政

○乙卯免江西秋糧詔曰朕起布衣深知民間疾苦及親率六師南徵北伐備知將士之勞方今天下一統東戍遼海南鎭諸番西控戎夷北屯沙漠朕以中國精銳駐守遐荒豈但風俗之殊亦有寒暑之異艱難萬狀朕不忍言然欲鎭安吾民必資守邊之力其於科徵轉運未免勞民理勢相須蓋不得已念爾江西之民未歸附時豪彊割據狼驅蠶食貲財空匱及歸附之後供億更繁今已九年其爲困苦朕甚湣焉今年秋糧盡行蠲免以濟民艱於戲四海蒼生皆吾赤子愛念之意旦暮不忘緣事有緩急故恩有先後咨爾人民其體朕懷

○命工部造用寶金牌及軍國調發走馬符牌用寶爲小金牌二中書省大都督府各藏其一遇制書發兵省府以牌入而後內府出寶用之其走馬符牌凡有軍國急務遣使者佩之以行禮部因以唐宋走馬銀牌之制以進上令尺寸從唐其式如宋務令制作精致凡造金字牌二十銀字牌二十文曰符令所至卽時奉行違者必刑俱以鐵爲之闊二寸五分長五寸上級二飛龍下級二麒麟牌首爲圓竅貫以紅絲條藏之內府遇有調發則出之

○丙辰詔太常卿陳昧等奉安陽王神主於盱眙新廟徐王神主於宿州新廟俱祀以大牢仍制王所服衮冕王夫人冠服與幣帛焚之其尊爵器皿並以銀爲之仍置禮祭所正一人從八品永爲廟守祭告揚王文曰朕惟古先哲王厚序九族故推恩及異姓之親況朕外祖考妣積徳於家以朕皇妣配朕皇考篤生朕躬爲生民主朕已追封外祖考爲揚王外祖妣爲揚王夫人以王乏胤嗣故立廟京師歲時奉祭然稽之禮經古無其義又念人生其土魂魄必遊故鄕因卽塋所立廟每歲春秋俾有司祇奉祀事玆擇吉日遣禮官迎神主奉安新廟神靈如在尙其鑑之祭告徐王文曰朕惟古者創業之君必得賢後以爲內助共定大業及天下已安必追崇外家以報其徳朕外舅外姑寔生賢女正位中宮朕旣追封外舅爲徐王外姑爲徐王夫人以王無胤嗣立廟京師歲時奉祭然稽之古典於禮未安故卽塋所立廟俾有司春秋奉祀玆擇吉辰遣禮官奉安神主於新廟靈其昭昭尙鑑在玆

○中山侯湯和兵發歸州進攻瞿塘關以江水暴漲駐兵大溪口

○丁巳詔定揚王徐王廟祭歲春秋二祀所在有司行禮

○以殿中侍禦史唐鐸爲紹興府知府

○以李守道詹同爲吏部尙書諭之曰吏部者衡鑑之司鑑明則物之妍媸無所遁衡平則物之輕重得其當蓋政事之得失在庶官任官之賢否由吏部任得其人則政理民安任非其人則瘝官曠職卿等居持衡秉鑑之任宜在公平以辧別賢否毋但庸庸碌碌充位而已

○以起居注孫用爲常州府知府給事中蕭惟一爲揚州府知府俱賜冠帶衣靴

○賜開平忠武王常遇春族屬十二人綺帛有差

○戊午置汝寧府上蔡新蔡二縣

○己未晝有星如雞子赤色起自中天午位西行五尺許沒

○潁川侯傅友徳兵至漢江阻水不得渡乃令軍中造戰艦百餘艘時蜀人𨿽失階文猶恃漢水自固及聞我師造舟進取益震恐

○辛酉應天府江寧縣進白兔

○以進士郭翀爲廣徳府知府廉潤爲松江府知府楚嶽爲湖州府知府

○詔天下吏人服色用皂

○壬戌賜儒士始授官者冠帶及夏布各二疋

○以魏潛爲東昌府知府

○甲子中書省言狹西靈州鹽課提舉司大鹽池夫八十人小鹽池夫三十九人宜日給米二升以爲工食及漳縣西河二處鹽井積鹽已多宜募�人於延安慶陽平涼寧夏臨洮鞏昌納米七斗蘭縣四斗靈州六斗並於靈州給鹽一引於鞏昌臨洮蘭縣納米一石五斗漳縣一石八斗西河二石並於漳縣西河給鹽一引仍令工部鑄給銅板印目從之

○命工部預造朝服以備給賜

○乙丑禁諸司濫設貼書初省府諸司旣設掾令史復設貼書乃前元官不親案牘之獘姦吏得以舞法爲害滋甚於是內外諸司定設掾史令史書吏司吏典吏員之多寡視政事之繁簡爲額若濫設貼書者罪之

○丙寅詔立大社壇於中都命工部取五方之土築之直隸應天等府並河南省進黃土浙江福建廣東廣西進赤土江西湖廣狹西進白土山東進靑土北平進黑土天下郡縣計千三百餘城每以土百斤爲率仍命取之於名山髙爽之地

○大同衛奏故元平章魁的斤與其兄知樞密院事帖木兒等十四人率其部屬千餘自東勝塔灘之地來降命魁的斤入朝

○故元平章洪保保馬彥翚八丹等叛殺遼東衛指揮同知劉益

○壬申置太原前衛指揮使司

○癸酉定中宮妃主常服及外命婦朝服常服之制先是上以古者天子諸侯服衮冕故後與夫人亦服褘翟今羣臣旣以梁冠綘衣爲朝服而不敢用冕則外命婦亦不當用翟衣以朝命禮部議之至是禮部奏中宮妃主禮服已有定制其常服中宮用龍鳳珠翠冠眞紅大袖衣霞帔紅羅長裙紅羅褙子冠制如特髻上加龍鳳飾衣用織金龍鳳文加繡飾其皇太子妃親王妃皇妃常服用山松特髻假鬢花鈿或花釵鳳冠眞紅大袖衣霞帔紅羅裙紅羅褙子衣用織金及繡鳳文其外命婦以山松特髻假鬢花鈿眞紅大袖衣珠翠蹙金霞帔爲朝見之服以珠翠角冠金珠花釵闊袖雜色緣褖爲燕居之服其品級則以大袖衣及霞帔上花樣首飾爲等第一品衣用金繡鳳文霞帔用金珠翠妝飾玉墜子二品衣用金繡雲肩大雜花霞帔用金珠翠妝飾金墜子三品衣用金繡大雜花霞帔用珠翠妝飾金墜子四品衣用金繡小雜花霞帔用翠妝飾金墜子五品衣用銷金大雜花霞帔用生色畫綃起花妝飾金墜子六品七品衣用銷金小雜花霞帔用生色畫綃起花妝飾鍍金銀墜子八品九品衣用大紅素羅霞帔用生色畫綃妝飾銀墜子首飾一品二品用金玉珠翠三品四品用金珠翠五品用金翠六品以下用金鍍銀間用珠制曰可

○乙亥免兩浙秋糧詔曰朕起農業深知稼穡艱難及躬率六師徵討四方尢知將士勞苦重荷上天眷佑平羣雄一天下東際遼海南定諸番西控戎夷北淸沙漠皆以精銳屯守要害用安黎庶未免科徵轉運供給繁勞事豈得已惟爾兩浙自歸附之後民力未蘇兼以守令多非其人或肆侵漁或務苛刻朕甚憫焉今四方旣定選用賢良專意治道以厚吾民其今年秋糧及沒官田租俱與蠲免於乎食者民之天民乃邦之本一視同仁豈有厚薄然恩之所及時有先後咨爾人民其體朕懷永安生業共享太平

○丙子以北平興和府天城懷安二縣隸山西大同府

○戊寅攺禮部尙書楊訓文爲戶部尙書

○己卯潁川侯傅友徳造戰艦成將進兵漢州欲以軍中消息達湯和而山川懸隔適江水暴漲乃以木牌數千書克階文綿州月日投漢江順流而下蜀守者見之爲之角�羊體

○辛巳日中有黑子自壬子至是日

○以宋授之爲金華府知府傅箕爲雷州府知府

○上與廷臣論刑法禦史中丞陳寧曰法重則人不輕犯吏察則下無遁情上曰不然法重則刑濫吏察則政苛鉗制下民而犯者必眾鉤索下情而巧僞必滋夫壘石之岡勢非不峻而艸木不茂金鐵之溪水非不淸而魚鱉不生古人立法置刑以防惡衛善故唐虞畫衣冠異章服以爲戮而民不犯秦有鑿顚抽脇之刑參夷之誅而囹圄成市天下怨叛所謂法正則民愨罪當則民從今施重刑而又委之察吏則民無所措其手足矣朕聞帝王平刑緩獄而天下服從未聞用�韓之法可致堯舜之治也寧慚而退大明太祖聖神文武欽明啟運俊徳成功統天大孝髙皇帝實錄卷之六十五

七十一﹑大明太祖髙皇帝實錄卷之六十六

洪武四年六月壬午朔太白晝見

○潁川侯傅友徳拔漢州初夏人聞王師伐蜀命丞相戴壽太尉吳友仁等悉眾守瞿塘以厄三峽之險及聞友徳破階文搗江油壽等乃與友仁分瞿塘守兵還援漢州以保成都未至而友徳舟師已逼漢州向大亨悉兵戰於城下友徳選驍騎擊敗之旣而壽等兵至友徳下令諸將曰彼勞師遠來聞向大亨兵敗眾必洶洶一戰可克也乃親率師迎擊壽兵大敗之遂拔漢州擒其招討黃龍萬戶梁士達等百餘人壽與大亨走成都臨江侯陳徳追擊又敗之獲其卒三千餘人馬三百匹友仁走古城友徳乃以濟寧侯顧時守漢州自將擊古城又大敗其眾禽殺二千餘人並禽宣慰湖口章等獲馬騾五百餘匹友仁自古城遁還保寧

○以平陽府知府徐本爲戶部尙書

○贈故元降將阮徳柔爲武徳將軍管軍正千戶初徳柔請於上曰臣故部伍多壯士今皆散處民間若往收集可備行伍上從其言徳柔遂還建寧招集旣至人多怨之又性嚴急人尢不堪於是浦城縣新軍百戶李子淸詹子順張仲眞等率眾殺徳柔因而爲亂建寧衛遣兵擊子淸等皆伏誅徳柔之子文振泣訴於朝上命褒贈以官制曰朕統一天下凡四方材智之士皆延攬而用之至有沒於王事者必加褒贈之典爾阮徳柔昔以知幾歸誠於朕比欲效勞收兵故部何期禍生不測遽致殞身良用閔傷特加卹典可贈武徳將軍管軍正千戶

○丙戌上聞湯和駐兵大溪口欲俟水平進師恐其逗畱緩事適隆州捷至乃詔和曰傅將軍率精銳冒險深入克階文隆諸州郡及靑川果陽白水江之地兵旣越險次於平川蜀人無險可恃正當水陸並進使彼首尾受敵疲於奔命平蜀之機正在今日若俟水退然後進師豈不失機誤事且朕前日所以語爾者爾獨不復記憶乎何怯之甚也徳慶侯廖永忠聞命卽率所部先進和猶遲疑未決及得友徳木牌於江流乃進兵自白鹽山伐木開道由紙坊溪以趨夔州

○戊子以劉季道爲起居注陳則爲戶部侍郎丘民爲禮部侍郎杜寅趙彰爲兵部侍郎

○以吐蕃來降院使馬梅爲河州衛指揮僉事故元宗王孛羅罕右丞朵立只答兒爲正千戶元帥克失巴卜同知卜顏歹爲副千戶同知管不失結等爲鎭撫百戶及其部屬以下各賜襲衣文綺有差先是三年冬馬梅遣管不失結等貢馬及方物至是偕孛羅罕等來朝復貢馬及鐵甲刀箭上嘉其誠故有是命且諭禮部臣曰時方隆署馬梅等遠來宜早遣赴衛於是復賜文綺及帛各十匹其部屬以下各二匹而遣之

○徳慶侯廖永忠兵至舊夔府先是僞夏丞相戴壽等守瞿塘關及還兵內援乃畱平章鄒興副樞飛天張守城至是聞永忠兵至出兵拒戰永忠分軍爲前後陣前軍旣接乃出後軍兩翼旁擊之興等大敗明日復並兵攻之禽其元帥龔興殺溺死者甚眾

○辛卯徳慶侯廖永忠進兵瞿塘關永忠以山峻水急而蜀人設鐵索飛橋橫據關口我舟不得進乃密遣壯士數百人舁小舟踰山度關以出其上流人持糗糧帶水筒以禦饑渴山多艸木令將士皆衣靑莎衣魚貫出崖石間蜀人不之覺也度其已至乃率精銳出墨葉渡分爲二道夜五鼓以一軍攻其陸寨一軍攻其水寨攻水寨將士皆以鐵褁頭船置火器而前黎明蜀人盡銳來拒永忠已破其陸寨矣旣而將士舁舟出江者一時俱發上流揚旗鼓噪而下蜀人出不意大駭而下流之師亦擁舟前進發火炮火筒夾擊大破之其將鄒興中火箭死遂焚其三橋斷其橫江鐵索禽同僉蔣達等八十餘人斬首千餘級溺死者無算飛天張鐵頭張等皆遁去永忠入夔州明日中山侯湯和兵亦至永忠乃與和分道並進和率步騎永忠率舟師約會於重慶

○癸巳以中書省參政宋冕爲江西按察司副使班用吉爲江西行省參政

○丙申潁川侯傅友徳進兵成都

○丁酉以儒士趙新爲開封府知府梅圭爲北平府和府於炳爲濟南府知府

○戊戌僞夏平章丁世眞率眾寇陷文州指揮僉事朱顯忠死之顯忠泰州如臯人初同兄貞事張士誠我師下松江顯忠兄弟率部下來降吳元年授濠梁衛指揮僉事後從禦史大夫鄧愈下河州抵土蕃還守河州及從潁川侯傅友徳克文州遂畱守之至是世眞誘合番寇數萬來攻顯忠戰卻之僞夏趙元帥復與世眞合兵攻城城中食且盡外援不至部下皆曰與其陷死地孰若出城求生路乎顯忠厲聲曰爲將守城城存與存城亡與亡豈有求活將軍耶詰旦世眞攻圍益急顯忠悉出兵東門拒戰而世眞復攻西門日且暮顯忠被傷褁瘡決戰力不支城破爲亂兵所殺千戶王均諒被執不屈蜀人磔之於文州東門初顯忠領士卒七百餘人及城破僅二百人旣而友徳調兵來援世眞棄城遁去事聞使祭顯忠均諒厚卹其家

○僞夏守金州九龍山寨平章兪思忠率其官屬軍民二千三百餘人詣傅友徳降獻良馬十匹後友徳遣人送思忠至京上命還其馬賜第居京師仍賜思忠米五石錢六千右丞袁彬等三人米四石錢四千八百參政李文徳等五人同僉周仁貴僉院李成院判鐘興等七人米三石錢三千六百衣服人一襲

○北平地震

○己亥置廣平府成安縣

○徳慶侯廖永忠率舟師自夔州乘勝抵重慶是日次銅鑼峽明昇與右丞劉仁等大懼仁勸昇奔成都昇母彭氏泣曰事勢如此繼往成都不過延命旦夕何益仁曰然則柰何彭氏曰大軍入蜀勢如破竹今城中兵民𨿽數萬皆膽破心悸豈能效力若毆之拒守死傷必多亦終不免也不如早降以免生靈於﹤釒夅﹥鏑昇遂遣使詣永忠軍全城納款永忠以湯和軍未至辭不受

○庚子以唐宗魯爲工部侍郎

○壬寅故元右丞張良佐左丞房暠遣參政張革行樞密院副使焦偶廉訪司僉事李茂斷事崔忽都自遼東來貢馬及送賊殺劉益逆黨平章八丹知院僧兒等至京並上故元所授印章宣敕金牌先是故元平章劉益以遼東之地來降朝廷遣斷事官吳立往宣詔置遼東衛於得利嬴城以益爲指揮同知未幾故元平章洪保保馬彥翚共謀殺益良佐等率部下禽彥翚殺之保保走納哈出營遼東之眾因推良佐與暠權衛事至是良佐遂以其事來聞仍上其事於中書省曰忘身徇國爲忠自有公論復讐討罪爲義夫豈私情故指揮同知劉益總持戎旅鎭撫遼東知天命之有歸遂全師而款附寵承明詔賜以印章錫賚有加感懷無極蒙設遼東衛治俾之仍典鎭兵方盡小心遽罹凶禍賴多士之協心執渠魁而就戮乃推良佐等暫權衛事統率諸軍顧才徳之劣微懼弗堪於負荷況本衛地方遼遠僻處海隅肘腋之間皆爲敵境其元平章髙家奴固守遼陽山寨知院哈剌張屯駐沈陽古城開元則有丞相也先不花之兵而金山則有大尉納哈出之眾彼此相依互爲聲援今洪保保逃往其營必有構兵之釁乞畱朝廷所遣斷事吳立鎭撫軍民先將禽到逆黨平章八丹知院僧兒械送京師及前遼陽行省山東行樞密院銀印各一軍民大小衙門銅印八十五並各官所授前元宣敕金牌納上右丞相汪廣洋等以聞上以吳立張良佐房暠爲遼東衛指揮僉事其餘將校從本衛定擬職名具奏聞銓注軍人俾隸籍賜張革等文綺衣各一襲

○癸卯中山侯湯和至重慶會徳慶侯廖永忠以兵駐朝天門外是日明昇面縛銜璧與母彭氏及其右丞劉仁等奉表詣軍門降和受璧永忠角�羊縛承制撫慰下令將士不得侵掠撫諭戴壽向大亨等家令其子弟持書往成都招諭遣指揮萬徳送昇等並降表於京師表略曰乾坤正一統知天命之有歸日月仰大明撫華夷之無外萬方丕冒四海同歡欽惟皇帝陛下功軼禹湯徳侔堯舜運乾元不息之妙寰宇肅淸秉神武不殺之權生民永賴收豪傑於紛爭之日施仁義於墊溺之時景運維新皇謨丕顯故無往而不克無令而不從臣昇僻處偏方懵無學識旣靡竇融先幾之智又乏錢俶達事之宜見同井蛙計窮穴兔揣罪實由於已啟釁用匪其人自揆愚蒙冒乾天討顧閉關之何益遂開門以來降迎拜道旁竊效子嬰之系頸仰瞻天上敢希孟昶之傾心謹將軍馬錢糧府庫及土地人民以獻

○甲辰置彭城濟川濟陽三衛於北平平山衛於山東

○詔定武臣金銀牌制禮部參考舊典武臣懸帶金牌廣二寸長一尺上鈒雙龍下鈒二伏虎牌首爲圓竅貫以絲絲絳指揮所佩金牌雙雲龍雙虎符千戶所佩鍍金銀牌獨雲龍獨虎符百戶所佩素銀牌符凡造雙雲龍雙虎符金牌五百獨雲龍獨虎符鍍金銀牌二千素銀牌一萬一千通爲一萬三千五百面上親爲文鈒之曰上天佑民朕乃率撫威加華夷實憑虎臣錫爾金符永傳後嗣字皆陽文

○丁未夜紹興府諸曁縣大風雨水漂民居人多溺死

○徵虜前將軍永嘉侯朱亮祖兵至重慶

○戊申吏部尙書詹同禮部尙書陶凱制宴享九奏樂章成上之其曲一曰本太初二曰仰大明三曰民初生四曰品物亨五曰禦六龍六曰泰階平七曰君徳成八曰聖道成九曰樂淸寧先是上厭前代樂章率用腴詞以爲容悅甚者鄙陋不稱乃命凱等更制其詞旣成上命協音律者歌之謂侍臣曰禮以道敬樂以宣和不敬不和何以爲治元時古樂俱廢惟淫詞艷曲更唱疊和又使胡虜之聲與正音相雜甚者以古先帝王祀典神祗飾爲舞隊諧戲殿廷殊非所以道中和崇治體也今所制樂章頗協音律有和平廣大之意自今一切流俗諠譊淫褻之樂悉屏去之

○魏國公徐達駐師北平以沙漠旣平徙北平山後之民三萬五千八百戶一十九萬七千二十七口散處衛府籍爲軍者給以糧籍爲民者給田以耕凡已降而內徙者戶三萬四千五百六十口一十八萬五千一百三十二招降及捕獲者戶二千二百四十口一萬一千八百九十五宜興州樓子塔厓獅厓松垛窨子峪水峪臺莊七寨戶一千三十八口五千八百九十五永平府夢洞山雕窩厓髙家峪大斧厓石虎靑礦洞莊家洞楊馬山買驢獨厓判官峪十一寨戶一千二百二口六千達又以沙漠遺民三萬二千八百六十戶屯田北平府管內之地凡置屯二百五十四開田一千三百四十三頃大興縣四十九屯五千七百四十五戶宛平縣四十一屯六千一百六十六戶良鄕縣二十三屯二千八百八十一戶固安縣三十七屯四千八百五十一戶通州八屯九百一十六戶三河縣二十六屯二千八百三十一戶漷州九屯一千一百五十五戶武淸縣一十五屯二千三十一戶薊州一十屯一千九十三戶昌平縣二十六屯三千八百一十一戶順義縣一十屯一千三百七十戶

○賜故元臣驢兒書曰三月間察罕帖木兒火者歸言將軍駐於長峪又將移營東北然將軍果能終身事爾幼主乃世間之羙事忠臣之道人所共願者朕恐爾事有不諧入人彀中爾之志何以暴白當此之時忠不能顯反受姦惡之名惜哉今爾所守封疆與朕邊將旌旗相望甚不相遠若不通一介之使則恐將軍他日進退兩難丈夫於世似乎無機若通信使進退自由則有無窮之樂如不從朕言他日幼主一失其所羣臣中彊者自立弱者從之將軍能忘君以事讐乎名義所在含恥忍辱諒不爲也不然必將驅兵以向之苟力不足麾下士卒一旦角�羊體轉而他之必將身死人手妻子離散又何益哉若能通使進退在我豈不成大丈夫之智耶將軍聽朕所諭幡然攺悟結我以善後他日遇難來依朕不食言

○倭夷寇膠州劫掠沿海人民

○上退朝禦東閣從容與羣臣論及禮樂之事謂廷臣曰世之治亂本乎人情風俗故忠信行則民俗淳朴佻巧作則習尙詐僞京師天下之統會萬民之瞻仰四方所取則者也而積習之獘率以奢侈相髙浮藻相誘情日肆而俗日偸非所以致理也禮部尙書陶凱對曰仲尼有云道之以政齊之以刑今欲整齊風俗使佻巧不得作必以政刑先之然後教化可行上曰教化必本諸禮義政刑豈宜先之苟徒急於近效而嚴其禁令是欲澄波而反汨之也凱頓首稱善

○庚戌上禦奉天門謂吏部尙書詹同曰論行事於目前不若鑑之於往古卿儒者宜知古先帝王爲治之道試爲朕言之同對曰古先帝王之治無過於唐虞三代可以爲法也上曰三代而上治本於心三代而下治由乎法本於心者道徳仁義其用爲無窮由乎法者權謀術數其用蓋有時而窮然爲治者違乎道徳仁義必入於權謀術數甚矣擇術不可不愼也

○是月遼東衛遣人奏言元將納哈出據金山擾邊爲遼陽患乞益兵以備乃遣黃儔賫書諭納哈出曰前者萬戶黃儔回聞將軍威震遼左英資如是足以保定一方然旣往不復君子豈不察與昔在趙宋君主天下立綱陳紀黎庶奠安逮至末年權綱角�羊紐故元太祖興於朔方世祖入統中國此皆天道非人力所能彊爲也元之疆宇非不廣人民非不多甲兵非不眾城郭非不堅一旦紅巾起於汝潁羣盜徧滿中原其間盜名字者凡數人小明王稱帝於亳徐眞一稱帝於蘄陳友諒稱帝於九江張九四稱王於姑蘇明昇稱帝於西蜀彼四帝一王皆擁甲兵有二十萬者有二十五萬者有十五萬者有十萬者相與割據中夏踰二十年朕本淮民爲羣雄所逼因集眾禦亂遂渡江與將軍會於太平比待他俘特加禮遇且知將軍爲名家故縱北歸今又十七年矣近年以來朕見羣雄無成調兵四出北定中原南定閩越東取方氏西收巴蜀四帝一王皆爲我俘虜惟元昏君奔北自亡華夷悉定天下大安此天命非人力也賢人君子宜必知之近聞將軍居金山大張威令吾兵亦守遼左與將軍旌旗相望將軍若能遣使通舊日之問貢獻良馬姑容就彼順其水艸猶可自逞一方不然胡無百年之運大廈旣傾非一木可支釁之後先惟將軍自思之儔至金山納哈出拘不遣大明太祖聖神文武欽明啟運俊徳成功統天大孝髙皇帝實錄卷之六十六

七十二﹑大明太祖髙皇帝實錄卷之六十七

洪武四年秋七月辛亥朔存心錄成上覽之謂諸儒臣曰朕觀歷代賢君事神之道罔不祗肅故百靈效祉休徵類應及乎衰世之君罔知攸敬違天慢神非惟感召災譴而國之禍亂亦由是而致朕爲懼每臨祭必誠必敬惟恐未至故命卿等編此書欲示鑑戒夫水可以鑑形古可以鑑今是編所以彰善惡豈惟行之於今將俾子孫永爲法守

○以豊城縣知縣林唐臣爲吏部考功郎中唐臣名弼閩之漳州人登元至正甲午進士第有文詞著聲閩浙間仕爲郡幕官入國朝與修元史授考功主事使安南將還贐以黃金珠璣奇異之物唐臣拒弗受其王彊致之旣還悉﹤鋶﹣釒﹥以獻於朝上嘉之賜以白金尋命知豊城至是以事逮至京於獄中上書陳情詔釋之命爲考功郎中

○置定遼都衛指揮使司以馬云葉旺爲都指揮使吳泉馮祥爲同知王徳爲僉事總轄遼東諸衛軍馬修治城池以鎭邊疆時上以劉益之變而元臣納哈出等未附故命云等鎭之仍遣云諭祭劉益曰爾昔在遼陽控制一隅能順天道達事機奉圖獻地幡然來歸朕嘉爾誠俾佐武衛安集海邦方資懷來未附何失防閒遽殞厥身邊城之中失此良將朕甚悲愴玆特遣人諭祭且令有司護爾之柩歸葬碭山爾其有知歆此至意

○遣使命中書右丞相魏國公徐達自北平往山西操練士馬諭之曰凡爲國者貴有備有備則無患古人當平康之時克詰戎兵內以安國家外以制四夷況山西地近胡虜尢不可無備故命卿帥諸將校繕修城池訓練士卒如調遣徵進迆西等處從便行之其太原蔚朔大同東勝軍馬及新附韃靼官軍悉聽節制

○廣東番禺等縣颶風發屋拔木三日方止

○壬子上謂丞相汪廣洋曰朕觀前代人君多喜佞諛以飾虛名甚至臣下詐爲瑞應以恣矯誣至於天災垂戒厭聞於耳如宋眞宗亦號賢君初相李沆日聞災異其心猶存警惕厥後澶淵旣盟大臣首啟天書以侈其心羣下曲意迎合苟圖媚悅致使言祥瑞者相繼於途獻芝艸者三萬餘本朕思凡事惟在於誠況爲天下國家而可以僞乎爾中書自今凡祥瑞不必奏如災異及蝗旱之事卽時報聞廣洋叩首曰陛下敬天勤民孰大於此非惟四海蒼生蒙福誠爲聖子神孫萬世之謨訓也臣謹奉詔旨

○南寧府大雨江水溢壞城垣漂民廬舍

○乙卯以張子茂爲成都府知府潘賢爲重慶府知府汪璞爲萊州府知府余用中爲河南府知府

○己未享太廟命配享功臣仍於廡間徹其布殿

○庚申潁川侯傅友徳兵圍成都僞夏丞相戴壽知院向大亨等出城拒戰以象載甲士列於陣前友徳命前鋒指揮李英等以弓矢火器衝之象中矢卻走壽兵躪藉死者甚眾友徳亦中流矢會湯和遣人報重慶之捷壽等亦得其家書聞重慶已降而室家皆完遂無鬥志乃籍府庫倉廩遣其子詣軍門納款友徳許之翌日壽等率其屬降友徳按兵入自東門得士馬三萬

○辛酉夜太陰入南斗魁中

○壬戌潁川侯傅友徳分兵徇下川蜀州縣之未附者至崇慶僞知州尹善淸拒戰友徳擊敗其兵執斬之判官王桂華率城中耆民詣軍中降

○初保寧城中有韓氏女年十七遭明氏兵亂慮爲所掠乃僞爲男子服混處民民間旣而果被虜居兵伍中七年人莫知其爲女子也後從玉珍兵掠雲南還邂逅其叔父贖之歸成都以適尹氏同時從軍者皆驚異成都人稱爲韓貞女云

○命曹國公李文忠按行四川城池撫綏軍民

○癸亥山西蒲州地震

○甲子衢州府龍遊縣大雨水溢漂民廬舍人有溺死者

○乙丑指揮萬徳送明昇並降表至京師初上聞大軍下蜀捨中書集六部太常翰林國學定議受降等禮省部言按宋太祖乾徳三年蜀主孟昶降昶及子弟僞官李昊等三十二人至闕下皆素服紗帽進待罪表俯伏於地通事舍人掖昶起鞠躬聽命宣制釋罪昶等再拜三呼萬歲合門使承旨賜昶等襲衣冠帶昶等再拜跪受各就次易服然後入見於崇元殿合門使引昶等入起居蹈舞稱謝宣徽使承旨喚昶升殿昶等再拜升殿宣徽使承旨宣撫昶至禦座前鞠躬太祖親撫問之昶還位與其官屬皆蹈舞再拜三呼萬歲出中書門下率百僚稱賀今擬明昇朝見禮上禦奉天門昇等於午門外跪進待罪表侍儀使捧表入宣表官宣讀訖承制官出傳制昇等皆俯伏於地侍儀舍人掖昇起其屬官皆起跪聽宣制釋罪昇等五拜三呼萬歲承制官傳制賜衣服冠帶侍儀舍人引昇入丹墀中四拜侍儀使傳旨昇跪聽宣諭俯伏四拜三呼萬歲又四拜出丞相率文武百官行賀禮上曰明昇與孟昶不同昶專治國政所爲奢縱昇年幼事由臣下宜免其叩頭伏地上表請罪之禮是日昇及其官屬朝見百官稱賀制授昇爲歸義侯賜冠帶衣服及居第於京師

○丁卯中書奏科舉定制凡府州縣學生員民間俊秀子弟及學官吏胥習舉業者皆許應試上曰科舉初設凡文字詞理平順者皆預選列以示激勸惟史胥心術已壞不許應試

○戊辰故元詹事院副使南木哥詹事丞朵兒只自河西率兵民二千餘人來降

○置汝寧府汝陽縣眞定府定州無極縣

○己巳置陳州�水縣

○庚午故元降臣魁的斤等十五人入朝各賜綺帛襲衣

○辛未置薊州衛指揮使司

○淮安侯華雲龍統兵至云州偵知故元平章僧家奴營於牙頭夜分精兵襲之突入其營擒僧家奴盡俘其眾並獲駝馬四百餘匹而還壬申故元甘肅行省平章阿寒柏等至京師先是阿寒柏等率所部官屬兵民來降狹西守臣以聞詔阿寒柏與其官屬四十四人入朝其兵民畱居寧夏至是上命中書省賜阿寒柏及知院滿答剌廉訪使納速爾丁人衣一襲綺帛八匹米五石錢五千其左丞官音奴等四十一人賜綺帛錢米有差

○甲戌賜龍襄衛指揮僉事史鑑喪葬之費仍命卹其家以鑑從徵戰死於蜀故也以馬文璧爲撫州府知府郭勉爲眞定府知府

○乙亥命太常司祀馬祖之神先是蜀明昇獻良馬十其一色正白身長十有一尺首髙九尺足髙七尺有肉隱起項下厚五分廣三寸餘貫膺絡腹精采流動韉勒不可近近之輙人立而吼上謂天旣生此英物必有神以司之命太常以少牢祀馬祖復囊沙四百斤壓馬令人跨其上日遊行苑中久之性漸馴服後上夕月於淸涼山乃乘之而出如躡雲乘風馳驅甚適上大悅賜名飛越峯

○占城國王阿答阿者遣其臣答班瓜卜農來朝奉表言安南侵其土境表用金葉長一尺餘闊五寸刻以本國書俾譯者譯之其意曰大明皇帝登大寶位撫有四海如天地覆載日月照臨阿答阿者譬一艸木耳欽蒙遣使以金印封爲國王感戴欣悅倍萬恆情惟是安南用兵侵擾疆域殺掠吏民伏願皇帝垂慈賜以兵器樂器樂人俾安南知我占城乃聲教所被輸貢之地則安南不敢欺淩上感其意及答班瓜卜農陛辭命中書省移咨其國王云交鄰有道實爲保土之方事上以誠庶盡人臣之禮且占城安南旣以臣事朝廷同奉正朔而乃擅自構兵毒害生靈旣失事上之體又失交鄰之道已咨安南國王卽日罷兵本國亦宜各保疆土所請兵器於王何惜但以占城安南互相爭奪而朝廷獨與占城則是助爾相攻甚非撫安之義又所請樂器樂人在聲律𨿽無中外之殊而語音則有華夷之異難以發遣若爾國有能習中國華言可教以音律者選擇數人赴京習之並諭福建行省占城海舶貨物皆免其徵以示懷柔之意

○丙子置四川等處行中書省以刑部尙書劉惟謙爲參政

○庚辰江陰侯吳良討綏寧諸蠻擒其首惡蘇子榮等遂克馬王惡鬼長衝雲水鎖口桐木藍溪雷公大溪三峯當山十一寨

○僞夏平章丁世眞率其餘黨寇秦州指揮潘某堅壁固守攻圍五十餘日城中食盡括牛畜以食軍旣而援兵至擊走之世眞兵敗逃竄山谷自以嘗拒敵官軍殺傷者多懼不敢出夜宿於梓潼廟中爲帳下小校所殺蜀平小校赴京言狀中書省臣奏請賞之上曰小校殺本管非義也何賞爲不許

○大同官山千戶所百戶速哥帖木兒捏怯來等詐言故元將王保保率兵至上都遂謀叛殺其千戶把都等事覺伏誅

八月辛巳朔賜故元平章阿寒柏知院滿答剌廉訪使納速爾丁等四十四人羅衣有差尋又賜以冠帶

○詔置振武衛親軍指揮使司

○攺制用寶金牌其上篆爲陰陽文仍增金符二字闊三寸長九寸五分上鈒二鳳下鈒二麒麟牌首爲圓竅貫以紅絲絳上以古者符寶示大信於天下關防弗嚴則姦僞由生故命攺制二牌仍付中書省與大都督府各收掌之凡軍機文書非大都督府長官與中書丞相及在省長官不許入奏亦不許擅自奏請若有詔急令調軍中書省卽會大都督府官同入覆奏然後各出所藏金牌入內請寶出用如大都督府先奉旨亦如之其有不行約會者以姦臣論

○癸未皇第十二子柏生順妃胡氏出也

○甲申夕月時不附祭星辰其樂章迎神攺云吉日良辰祀典式陳太陰夜明惟徳孔神余並如舊

○乙酉夜天鳴

○丙戌戶部奏今年兩浙秋糧及沒官田租旣已蠲免而所賜公侯田糧多沒官租亦宜照例免徵其公侯歲祿別給之制可

○賜在京軍士十九萬四十餘人綿布人二疋

○徙應天衛治於江浦

○丁亥祭太歲風雲雷雨嶽鎭海瀆山川月將城隍旗纛諸神

○遣官釋奠於先師孔子

○戊子祭大社大稷止用二年春祭正位祝文但大社祝攺告祀爲報謝配位祝不用

○庚寅罷鞏昌故元總帥府以總帥汪靈眞保爲鞏昌衛指揮同知張虎都帖木兒爲僉事初靈眞保虎都帖木兒之降也俾仍舊職至是罷帥府攺今官

○癸巳浡泥國王馬合謨沙遣其臣亦思麻逸進表箋貢方物先是上命監察禦史張敬之福建行省都事沈秩使其國至是其王遣使隨秩等入貢有鶴頂生玳瑁孔雀梅花龍腦米腦糠腦西洋白布及降香黃蠟等物表用金箋用銀皆刻番書字體仿佛回鶻詔賜其國王織金文綺紗羅及其使者綺帛有差浡泥在西南大海中所統一十四州闍婆屬國也去闍婆四十五日程產名香異物國王以金佩刀吉貝布遺敬之等悉辭不受

○命給賜長淮衛軍士綿布人二匹

○置開封府柘城考城二縣時人民逋逃者皆歸復業故也

○上以北平山西饋運之艱命以白金三十萬兩綿布十萬匹就附近郡縣易米以給將士及遼東軍衛乏馬發山東綿布萬匹貰馬給之

○甲午戶部奏近饋運四川糧儲已行湖廣行省運歸峽等處十萬石餉成都今再擬於荊州嶽州武昌蘄州四府運糧十萬石繼之江西行省南昌吉安撫州南康四府運糧十萬餉重慶其�人中鹽運米至重慶倉者每淮鹽一引納米一石二斗浙鹽一引納米一石皆從之

○詔中書省自今凡賞賜軍士無妻子者給戰襖一襲有妻子者給綿布二匹

○詔免揚州淮安臨濠及泰州滁州無爲州今年田租

○乙未夜有星赤色起自右旗西南行至遊气中沒

○己亥擢中書省左司郎中海淵爲戶部尙書

○降國子祭酒魏觀爲江西龍南縣知縣司業宋濂爲安遠縣知縣坐考祭孔子禮稽緩故也

○庚子詔賜大都督府僉事沐英蘇州府吳江縣田一十二頃八十畝歲計租一千石

○江夏侯周徳興等克保寧先是遣使諭中山侯湯和等曰爲將貴審機而重料敵古云𨿽有智慧不如乘勢今全蜀已下惟吳友仁尙據保寧偸旦夕之命乘機而取之此破竹之勢無不克者將軍徘徊不進何也吾付將軍以大任而臨事往往逗撓如此何以總軍政寄國命乎和等聞詔始遣周徳興會傅友徳兵克其城執吳友仁械送京師蜀地悉平上因與侍臣論用將曰秦裕伯嘗言古者帝王之用武臣或使愚使貪其說𨿽本於孫武然其言非也夫武臣量敵制勝智勇兼盡豈可謂愚攻城戰野捐軀徇國豈可謂貪若果貪愚之人不可使也

○癸卯遣佛菻國故民捏古倫持詔往諭其國王曰自有宋失馭天絕其祀元興沙漠入主中國百有餘年天厭其昏淫亦用隕絕其命華夷擾亂十有八年當羣雄初起時朕爲淮右布衣起義救民荷天之靈授以文武之臣東渡江左練兵餋民十有四年西平漢主陳友諒東縛吳王張士誠南平閩越戡定巴蜀北靖幽燕奠安華夏復我中國之舊疆朕爲臣民推戴卽皇帝位定有天下之號曰大明建元洪武於今四年矣凡四夷諸國皆遣告諭惟爾佛菻隔越西夷未及報知今遣爾國之民捏古倫賫詔往諭朕𨿽未及古先哲王之徳使四夷懷之然不可不使天下咸知朕平定四海之意故玆詔示

○河南行省參政孫楧坐事免以太常卿陳昧爲河南行省參政昧字元禮溫之平陽人仕元爲湖州路總管入國朝選議律令除太常司丞上初卽位爲禮官攺江西按察司僉事入爲太常少卿升太常卿至是授河南參政

○故元宗王子巴都麻失裏沙加失裏院使汪家奴等來降貢馬二十匹及獻鎧甲器仗上命中書賜巴都麻失裏沙加失裏汪家奴及知院瑣南輦眞金繡衣人一襲文綺七匹平章孫讓等四人金繡衣一襲文綺五匹宣政副使海壽和尙馬兒等三十人文綺人三匹及衣靴僉事也失裏等十人文綺人二匹傔從一百三人悉給綿布及綿戰襖

○賜羽林右衛指揮同知陳方妻張氏羽林左衛指揮僉事戴雄妻潘氏命婦冠服

○戊申贛州上猶縣山寇作亂命宜春侯黃彬領兵討捕之

○己酉關中饑上命狹西參政班用吉監察禦史趙術奉禦徐徳等發粟賑濟凡二萬五千餘戶

○遣使往諭雲南八番烏撒等諸蠻

○遣工部主事王伯彥往河州賜山後七驛世襲土官勞哥等文綺銀椀

○是月髙州府海寇作亂通判王名善死之初海寇何均善聚眾數百人嘗爲瀕海諸州患官軍已捕戮之其餘黨羅子仁等遁去至是子仁等復劫奪府印逼名善從己名善不屈執至霞洞新營遂遇害雷州衛遣千戶黃靑領兵擒子仁等斬之餘黨悉平

○河南狹西山西及北平河間永平直隸常州臨濠等府旱

○大名府水

大明太祖聖神文武欽明啟運俊徳成功統天大孝髙皇帝實錄卷之六十七共七十四篇供事趙璧朱集瑚仝對

七十三﹑大明太祖髙皇帝實錄卷之六十八

洪武四年九月庚戌朔日有食之

○辛亥以故元降臣汪瓦兒間爲河州衛指揮僉事賜文綺襲衣瓦兒間仕元爲平章至是來歸故有是命

○甲寅髙麗國王王顓遣其臣姜仲祥等奉表貢金銀龍盞布文席龜貝等物賀天壽聖節並賀皇太子千秋節

○上與侍臣論孫子或曰武之書自易以及難其法先粗而後精其言約而要故叩之而不窮求之而益隱或曰武之術其髙者在於用常而知變若實在彼則變而爲虛虛在此則變而爲實機妙莫測此用武之權千古不可易也或又曰武之術以詭道勝至於終篇而用間曰計以情而生情以間而得苟遇不可間之君無可乘之隙將何以得其情哉人各持其說上曰以朕觀之武之書雜出於古之權書特未純耳其曰不仁之至非勝之主此說極是若虛實變詐之說則淺矣苟君如湯武用兵行師不待虛實變詐而自無不勝虛實變詐之所以取勝者特一時詭遇之術非王者之師也然其術終亦窮耳蓋用仁者無敵恃術者必亡觀武之言與其術亦有相悖武之書必有所授而武之術則不能盡如其書也

○乙卯天文正本無此二字夜熒惑犯壘壁陣

○丙辰冊故元太傅中書右丞相河南王王保保女弟爲秦王樉妃時妃有外王父喪上命廷臣議之禮部尙書陶凱奏大功以下𨿽庶人亦可成婚況王妃無服上遂令中使及女史往諭妃家行納徵發冊禮冊曰朕君天下封諸子爲王必選名家賢女爲之妃今朕第二子秦王樉年已長成選爾王氏昔元太傅中書右丞相河南王之妹授以金冊爲王之妃爾其謹遵婦道以助我邦家敬哉

○以磨勘司令端以善爲刑部尙書刑部郎中吳云爲磨勘司令茹太素任叔正張度等十一人爲監察禦史

○分遣監察禦史往山東北平河南等府州核實鹽課並倉庫逋負之數

○上觀大學衍義至晁錯謂人情莫不欲壽三王生之而不傷眞徳秀釋之曰人君不窮兵黷武則能生之而不傷顧謂侍臣曰晁錯之言其所該者廣眞氏之言其所見者切古人云兵者凶器聖人不得已而用之朕每臨行陣觀兩軍交戰出沒於鋒鏑之下呼吸之間創殘死亡心甚不忍嘗思爲君卹民所重者兵與刑耳濫刑者陷人於無辜黷兵者驅人於死地有國者所當深戒也

○己未中書省臣奏自龍江驛至河南中灤驛凡三十二有司旣已選民糧百石者爲馬戶不足則益取鄰縣有糧之民充之五戶以上十戶以下共爲一夫惟臨濠府民田糧不及其例請於民間擇丁產稍富者合糧三十石爲一夫馬不足者則給以典牧所官馬詔從之

○庚申賜靖海侯吳禎所領水軍萬六千餘人綿布人二疋

○三佛齊國王馬哈剌紮八剌卜遣其臣玉的力馬罕亦裏牙思奉金表來朝貢黑熊火雞孔雀五色鸚鵡及諸香兜羅綿被苾布等物先是遣趙述等使其國告以卽位建元平定朔漠之意至是述還其國遣使隨述入貢詔賜馬哈剌紮八剌卜大統歷織金紗羅文綺使臣羅綺有差

○壬戌以工部尙書安慶爲北平行省參政

○甲子上躬祀周天星辰正殿設十壇中設周天星辰位中位用牛一羊一豕一大羹一和羹二餘九壇各用羊一豕一和羹二每壇籩豆各十簠簋各二酒各三十爵一共設酒尊三帛十共一篚俱白色祝一前期齋戒如朝日儀前祭一日中書丞相常服詣省牲所省牲祭日淸晨皇帝服皮弁服就禦位執事陪祀官各就位典儀贊迎神協律郎舉麾樂奏凝和之曲執事官斟酒於各壇第一行皇帝再拜陪祀官皆再拜典儀唱奠帛行初獻禮皇帝詣盥洗位搢圭盥手出圭詣酒尊所司尊者舉冪酌泛齊執爵官以爵受酒捧帛官捧帛以俟皇帝詣周天星辰神位前協律郎舉麾奏保和之曲武功之舞皇帝跪搢圭奠帛獻爵出圭祝官取祝跪讀訖皇帝俯伏興平身復位再拜典儀唱行亞獻禮協律郎舉麾奏中和之曲文徳之舞執事者斟酒於各壇第二行樂止皇帝再拜典儀唱行終獻禮協律郎舉麾奏肅和之曲文徳之舞執事者斟酒於各壇第三行樂止皇帝再拜典儀唱飲福受胙皇帝詣飲福位跪搢圭執事者以福酒跪進皇帝受爵飲福酒以爵執事者光祿卿以胙跪進皇帝受胙以受左右出圭俯伏興平身再拜陪祀官俱再拜復位典儀唱徹豆協律郎舉麾奏豫和之曲執事官各徹豆樂典儀唱送神協律郎舉麾奏雍和之曲樂止皇帝再拜陪祀官俱再拜讀祝官捧祝掌祭官捧帛饌各詣燎位典儀唱望燎皇帝至望燎位各執事捧帛祝饌置燎所舉火樂止太常卿奏禮畢其祝文曰維神布列周天各司捨度光燭於下人所瞻仰今季秋之時穹碧澄淸萬象輝輝朕遵古典躬伸祭祀神其鑑知其樂章迎神云星辰垂象布列玄穹擇玆吉日祀禮是崇濯濯厥靈昭鑑我心謹候以迎庶幾來歆奠帛云靈馭蒞止有赫其威一念潛通幽明弗違有帛在篚物薄而微神其安畱尙其享之初獻云神兮旣畱品物斯薦奉祀之初醴酒斯奠仰惟靈耀以享以歆何以侑觴樂奏八音亞獻云神旣初享亞獻再拜以酌醴齊仰薦於神洋洋在上式燕以寧庶表微衷交於神明終獻云神旣再享終獻斯備不腆菲儀式將其意薦玆酒醴成我常祀神其顧歆永言樂只徹饌云祀事將畢神旣歆止徹玆俎豆以成其禮惟神樂欣無間始終樂音再作庶達徽悰送神云三獻禮終九成樂作神人以和旣燕且樂云車風馭靈光昭灼瞻望以思邈彼寥廓望燎云神旣享祀靈馭今還燎煙旣升神帛斯焚巍巍霄漢倏焉以適惓惓余衷瞻望弗及

○乙丑夜月食

○庚午以吳懋爲蘇州府知府髙義爲淮安府知府

○辛未上禦奉天門諭省府臺臣曰海外蠻夷之國有爲患於中國者不可不討不爲中國患者不可輙自興兵古人有言地廣非久安之計民勞乃易亂之源如隋煬帝妄興師旅徵討琉球殺害夷人焚其宮室俘虜男女數千人得其地不足以供給得其民不足以使令徒慕虛名自獘中土載諸史冊爲後世譏朕以諸蠻夷小國阻山越海僻在一隅彼不爲中國患者朕決不伐之惟西北胡戎世爲中國患不可不謹備之耳卿等當記所言知朕此意

○呂宗俊自暹羅國其王參烈昭毗牙遣其臣昭晏孤蠻等偕宗俊來朝貢馴象六足龜及方物詔賜其國王織金紗羅文綺使者衣人一襲

○贛州府贛縣地震

○乙亥禮部奏按歷代祭祀齋戒日期不一黃帝受圖籙齋七日夏禹受山神書齋三日周大祀七日戒三日齋秦凡祭齋三日漢武帝祭太乙甘泉齋一日元帝定齋律祭天地齋七日祭宗廟齋五日唐大祀齋七日中祀齋五日小祀齋三日今擬親祭天地宗廟齋五日祀日月星辰社稷山川風雲雷雨齋三日降香齋一日上命著爲令

○丙子置成都都衛及右中前後四衛初成都旣克頴川侯傅有徳等畱官軍守之及曹國公李文忠經理四川以成都舊城低隘乃增築新城髙壘深池規模粗備而友徳猶駐兵保寧中山侯湯和駐兵重慶各遣人招輯番漢人民及明氏潰亡士卒來歸者眾因籍其丁壯置各衛以分隸之

○丁丑戶部言髙麗三佛齊入貢其髙麗海舶至太倉三佛齊海舶至泉州海口並請徵其貨詔勿徵

○上以郡縣吏每遇徵收賦稅輙侵漁於民乃命戶部令有司料民土田以萬石爲率其中田土多者爲糧長督其鄕之賦稅且謂廷臣曰此以良民治良民必無侵漁之患矣

○戊寅日中有黑子

○江寧縣民入役內庫盜出珊瑚珠羅斛香於法當死上以細民貪利無知命杖之庫官失覺察者亦杖而罷其職

○攺虎牢關爲古殽關

○是月置保寧守禦千戶所初王師克保寧頴川侯傅友徳畱和陽衛指揮黃榮駐守至是曹國公李文忠調濠梁等衛官軍置千戶所守之

○襄陽鄖縣民易文通聚眾作亂集船五十艘建旗號劫掠人民衛國公鄧愈調襄陽衛兵討之斬其僞參政王某等餘黨悉平

○江陰侯吳良平綏寧蠻寇還賞文綺帛各五十疋將校賞有差

○冬十月庚辰朔享太廟

○上謂省臣曰祥瑞災異皆上天垂象然人之常情聞禎祥則有驕心聞災異則有懼心朕嘗命天下勿奏祥瑞若災異卽時報聞尙慮臣庶罔體朕心遇災異或匿而不舉或舉不以實使朕失致謹天戒之意中書其諭天下遇有災變卽以實上聞

○癸未置重守禦千戶所命千戶左輔領兵守之中山侯湯和等師還

○夜有星起自五車中分爲二至四輔沒

○癸巳日本國王良懷遣其臣僧祖來進表箋貢馬及方物並僧九人來朝又送至明州臺州被虜男女七十餘口先是趙秩等往其國宣諭秩泛海至析木崖入其境關者拒勿納秩以書達其王王乃延秩入秩諭以中國威徳而詔旨有責讓其不臣中國語王曰吾國𨿽夷僻在扶桑未嘗不慕中國之化而通貢奉惟蒙古以戎狄蒞華夏而以小國視我我先王曰我夷彼亦夷也乃欲臣妾我而使其使趙姓者訹我以好語初不知其覘國也旣而使者所領水犀數十艘已環列於海岸賴天地之靈一時雷霆風波漂覆幾無遺類自是不與通者數十年今新天子帝華夏天使亦姓趙豈昔蒙古使者之云仍乎亦將訹以好語而襲我也命左右將刃之秩不爲動徐曰今聖天子神聖文武明燭八表生於華夏而帝華夏非蒙古比我爲使者非蒙古使者後爾若悖逆不吾信卽先殺我則爾之禍亦不旋踵矣我朝之兵天兵也無不一當百我朝之戰艦𨿽蒙古戈船百不當其一況天命所在人孰能違豈以我朝之以禮懷爾者與蒙古之襲爾者比耶於是其王气沮下堂延秩禮遇有加至是奉表箋稱臣遣祖來隨秩入貢詔賜祖來等文綺帛及僧衣比辭遣僧祖闡克勤等八人護送還國仍賜良懷大統歷及文綺紗羅

○甲午定未入流官冠服凡在外諸處提控案牘及吏目典史稅課局閘壩等官服制皆準侍儀舍人冠無梁服赤羅服靑緣飾赤羅蔽膝烏角帶紅白大帶槐木笏白襪黑履不用中單去佩綬

○乙未攺廣興府爲廣徳州

○置朵甘衛指揮使司

○丙申徵西將軍中山侯湯和左副將軍江夏矦周徳興右副將軍徳慶矦廖永忠徵虜前將軍頴川侯傅友徳左副將軍濟寧侯顧時

右副將軍永嘉侯朱亮祖還京師上所佩將軍印綬並所得蜀金印冠冕儀仗銀印五十八銅印六百四十路府七元帥府八宣慰宣撫司二十五州三十七縣六十七官吏將士凡五萬九百九十人馬騾一萬三千八百餘匹

○丁酉賞在京及濠梁等衛將士六萬五千九百餘人凡文綺百六十疋白金四十萬七千一百兩有奇

○械吳友仁等至闕下上曰始寇漢中起兵端致明氏失國者吳友仁也遂誅之其餘將校發戍徐州

○戊戌置雅州守禦千戶所初都督何文輝師次雅州遣千戶王禎招降僞宣慰餘思聰等至是調千戶余眞領兵鎭守

○甲辰中書省奏公侯佃戶名籍之數韓魏鄭曹宋衛六國公延安吉安江夏淮安濟寧長興臨江六安榮陽平涼江陰靖海南雄徳慶南安廣徳榮陽蘄春永嘉豫章東平宜春宣寧汝南中山鞏昌河南頴川二十八侯佃戶凡三萬八千一百九十四戶

○大都督府奏京師將士之數凡二十萬七千八百二十五人

○太常司言郊祀圜丘考之周禮祭前十日習射澤宮選可與祭者唐郊祀文武官九品以上並齋戒陪祀除三省樞密院官侍從尙書親王宗室外自余官內有職掌及許赴陪位者齋戒陪祀今擬武官四品文官五品以上並陪祀其餘老疾瘡疥及刑余喪過體气者不許與祭從之時方以十一月七日郊祀於是太常復條奏行禮次第先祭六日百官沐浴宿官署翌日昧爽朝服詣奉天殿丹墀受誓戒畢丞相曁太常官詣城隍發咨以大祀之期徧告於百神復詣各祠廟壇所行香三日次日上詣仁祖廟告請配享禮畢仍還齋宮制可

○置秦州守禦千戶所以千戶成輝等守之

○丁未福建興化衛指揮同知劉悅卒上諭中書省臣曰劉悅舊嘗宣力朕甚念之贈卹之禮宜特加厚仍以米布優贍其家

○故元知院小保司丞蠻子於忻州聚眾作亂官軍擒戮之

○太原衛指揮湯鼎等護送來降達達千戶朵的等及軍士家屬馬駝二萬餘匹往衛輝彰徳道經龍舟峪口朵的與眾叛掠驛馬遁去指揮蔡端追捕斬之

○置敍南靑川二守禦千戶所初夏主明昇令敍南宣撫使楊琮領兵守瞿塘以經歷劉安署宣撫司事安聞大軍克重慶與守靑川土官薛文勝俱降請輸糧餉頴川侯傅友徳畱鞏昌衛潘指揮領之至是俱置千戶所以千戶何鼎守敍南副千戶朱銘守靑川

○是月修築京師城垣及發山西民夫築晉陽城

○作諸王宮殿於太原等府大明太祖聖神文武欽明啟運俊徳成功統天大孝髙皇帝實錄卷之六十八

七十四﹑太祖髙皇帝實錄卷之六十九

洪武四年十一月庚戌朔以興武衛指揮使孫世爲河南都指揮使

○丙辰冬至祀昊天上帝於圜丘凡執事者皆給以新衣禮成上還禦奉天殿百官行慶成禮旣而上謂羣臣曰帝王奉天以君臨兆民當盡事天之道前代或三歲一祀或歷年不舉今朕歲以冬至祀圜丘夏至祀方丘遵古典禮將以報載覆之大徳惟夙夜寅畏冀精神昭格庶陰陽和風雨時以福斯民羣臣咸頓首曰陛下敬天勤民古未有也

○眞臘國巴山王忽兒那遣其臣柰亦吉郎等進表貢方物賀明年正旦賜其王大統歷並織金文綺及來使紗羅文綺有差

○丁巳以郊祀禮成賜樂舞生錢

○西安鳳翔慶陽三府以旱聞詔免田租一十九萬三千三百餘石

○戊午命靑州等衛官軍運山東糧儲以給定遼邊衛

○己未召龍南知縣魏觀安遠知縣宋濂還京師以爲禮部主事

○庚申時將士居京衛閒暇有以酣飲費貲者上聞召諭之曰勤儉爲治身之本奢侈爲喪家之源近聞爾等耽嗜於酒一醉之費不知其幾以有限之資供無厭之費歲月滋久豈得不乏且男不知耕女不知織而飲食衣服必欲奢靡夫習奢不已入儉良難非保家之道自今宜量入爲出裁省妄費寧使有餘毋令不足

○命自今官吏犯贓罪者無貸初元末政斃仕進者多賂遺權邀買名爵下至州縣簿書小吏非財賂亦莫得而進及至臨事輙蠹政鬻獄大爲民害上深知其斃嘗曰此斃不革欲成善治終不可得故有是令

○壬戌五色云見

○癸亥京師大軍倉火

○興化衛指揮僉事李春發宋時人冢盜黃金等物有司以聞上命罪之如律仍追所盜物斂瘞其骸立木刻其事於墓左以爲民戒

○乙丑賜北平紅羅山新附韃靼軍五千七百餘人綿布及綿花蘇木

○丁卯開封府祥符等五縣並睢州以旱聞詔免今年田租

○己巳置廣平府曲周縣

○命工部檢核府藏腳蹬弩數擇其可用者給狹西山西北平大同戍邊將士仍命天下軍衛如式造之

○庚午置禮店千戶所以孫忠諒趙伯壽爲正千戶石添壽等爲副千戶忠諒本文州漢軍爲西番萬戶府正萬戶夏主授以禮店副元帥達魯花赤聞頴川侯傅友徳徵蜀師次秦州率所部降與漢番千戶王均諒俱從友徳克階文二州至是蜀平忠諒率其軍民千戶世襲達魯花赤趙阿南趙伯壽東寨千戶唐兀不花達魯花赤石添壽等入朝貢馬詔賜文綺衣各一襲及文綺有差遂置千戶所並所屬百戶所以忠諒爲千戶

○壬申中書省奏河南山東北平狹西山西及直隸淮安等府屯田凡官給牛種者請十稅五自備者十稅三詔且勿徵三年後畝收租一斗上禦武樓下指揮郭英等侍側上顧謂英等曰朕嘗思保天下汝能思保身與家乎英曰臣性至愚亦嘗念及此上曰朕命軍士往臨濠造宮殿汝等又役之爲私室豈保身與家之道哉英等駭愕頓首請罪上曰朕未忍加罪汝當內省於心朕與汝等分𨿽君臣恩同父子一子被責而眾子知懼則家可保矣如楊廉等其罪當死朕𨿽宥之亦竄之遠地使眾人知懼不至廢法傷恩朕每思所以保汝輩之道汝乃不思保其身誠愚也旣又曰昔朕皇考嘗言凡人守分植財如置田地稼穡收獲歲有常利用之無窮若悖理得財如貪官污吏獲利𨿽博有喪身亡命之憂今汝俸祿有如田力歲享其利無有已時比於貪餮所得用之有盡猶潢污之水朝盈而夕竭矣汝等有勛於國朕旣酬以爵祿能守而不失則子孫永有所賴汝其識之英等頓首謝曰陛下訓飭臣等切至銘刻不敢忘也

○甲戌以興化衛指揮使聶緯爲廣東都衛都指揮使廣東衛指揮同知胡通爲指揮使建寧都衛都指揮同知宋晟爲江西都衛都指揮使驍騎左衛指揮使郭英爲河南都衛都指揮使神武衛指揮使繆道爲河南都衛都指揮使先是上謂中書省臣曰國家設都衛節制方面所系甚重當於各衛指揮中遴擇智謀出眾以任都指揮之職或二三年五六年從朝廷升調不許世襲至是以緯等爲都指揮使仍著爲令

○乙亥大都督府奏內外衛所武臣不能約束軍士致逃亡者眾宜立條章以示懲戒於是定例凡小旗逃三人者降爲軍總旗逃十五人者降小旗百戶逃十五人者月減俸一石遞減至四石以上則追奪所授敕命降充總旗如遇歸並百戶止有軍五十人者並與軍多百戶領之其官別調他衛食其減余之俸若所管軍復有逃者通算減俸千戶逃五十人者月減俸一石遞減至十石者降百戶如從徵在外小旗逃五人總其逃二十五人者降如前百戶逃三十人者月減俸一石遞減至三石者罰如四石之例千戶逃至百人月減俸一石遞減至八石者罰如十石之例詔從之著爲令

○丁丑置必裏千戶所屬河州衛以朵兒只星吉爲世襲千戶必裏在吐番朵甘思界故元設必裏萬戶府朵兒只星吉爲萬戶至是來降河州衛指揮使韋正遣送至京故有是命

○戊寅命中書省定功臣祖父母封爵禮部言古者封爵有五曰公侯伯子男如父封某國公某侯某伯者母封某國夫人某侯夫人某伯夫人已封某國公某侯某伯者妻封某國夫人某侯夫人某伯夫人未授封爵應封贈者父母以子貴妻從其夫祖降父一等曾祖又降一等並依品級授散官職事從之

○大都督府奏議守蜀將士凡五萬二百餘人月支俸糧其成都五衛以成都府所收米穀麥一萬一百八十石及瀘州等處鹽糧給之永寧等九所則以本處接運糧九千六百四十石給之貴州則以本州及八番播南所徵糧一萬五千石給之其不足者以一歲爲準移四川省會計補之瞿塘則以大溪口所貯九千六百六十石給之重慶則以本府所貯糧三萬九千四百二十石給之漢中則以湖廣所運糧給之保寧則以本處所貯米穀麥二萬九百五十石給之雅州則以本處所貯及見運米三千四百三十六石給之敍南則以本處所貯米谷五千三百二十七石給之靑川則以四川行省所計及保寧漢州所運米二千石給之上可其奏大明太祖聖神文武欽明啟運俊徳成功統天大孝髙皇帝實錄卷之六十九

七十五﹑太祖髙皇帝實錄卷之七十

洪武四年十二月庚辰朔

○辛巳上命禮部今歲各處鄕試取中舉人俱免會試悉起赴京用之時吏部奏天下官多缺員故有是命

○壬午攺髙郵守禦千戶所爲髙郵衛

○置揚州衛

○暹羅斛國王參烈昭毗牙遣其臣柰思俚儕剌識悉替等來朝進金葉表貢方物賀明年正旦使還詔賜其國王大統歷織金文綺及使者襲衣文綺布帛有差

○癸未命中書省定軍官軍士優給之例於是中書省奏凡軍職戰沒無子弟承襲而有父母若妻者給以全俸三年後減半給之有子弟年幼者亦如之俟襲職給本俸罷優給見有子弟承襲者止給營葬之費有特旨令其子弟參隨歷練及未授職名者給半俸其病故無承襲而有父母若妻者給半俸終身有子弟年幼者初年與半俸次年又減半給之俟其襲職則給本俸罷優給有子弟承襲者止給本俸不優給有特旨令其子弟參隨歷練及未授職名者給半俸軍士戰沒者有妻全給月糧三年後守節無依者月給米六斗終身有次丁繼役止給營葬之費繼役者月給糧其病故有妻者初年全給月糧次年總小旗月給米六斗軍士比舊給月糧減半守節無依者亦給月糧之半終其身有次丁繼役者止給月糧不優給凡軍官軍士守禦城池戰沒及病故其妻子無依或幼小者守禦官計其家屬令有司給行糧送至京優給之如願還鄕者亦給行糧送之若無親可依願畱見處者依例優給其新附軍士未歷戰功而病死者不在優給之例其家屬官給行糧送還鄕裏詔從之

○賜在京軍士二十萬四千九百餘人白金人一兩

○禮部奏更定釋奠孔子祀器禮物正位犢一羊一豕一籩豆各十登一鉶二簠簋各二酒尊三爵三四配位每位羊一豕一酒尊一餘同正位其從祀十哲東五位共用豕一分置於各位帛一爵一每位用籩豆各四簠簋各一鉶一酒盞一西五位陳設同東廡五十三位爲十三壇共用豕一分置於各壇帛一爵一每壇用籩豆各四簠簋各一酒盞四西廡五十二位亦爲十三壇陳設與東廡同初孔子之祀象設於髙座而籩豆罍爵皆陳於座下弗稱於儀其來已久至是定擬祭物陳設各爲髙案籩豆簠簋登鉶悉代以瓷器牲用熟用樂舞樂生六十人舞生四十八人引舞二人凡一百一十人上從之禮部請選京民之秀者充樂舞生上曰樂舞乃學者事況奠釋所以追崇先師宜擇國子生及凡公卿子弟在學預教肄之

○甲申時諸勛臣所賜公田莊佃多倚勢冒法淩暴鄕裏而諸功臣亦不禁戢上乃召諸勛臣諭之曰古人不虧小節故能全大功不遺細行故能成大徳是以富貴終身聲名永世今卿等功成名立保守曉節正當畱意而莊佃之家倚汝勢挾汝威以淩暴鄕裏卿等何可不嚴戒之彼小人耳戒之不嚴必漸自縱自縱不已必累爾徳也

○乙酉吏部奏天下府州縣通一千三百四十六官四千四百九十三府一百四十一官八百八十州一百九十二官五百七十二縣一千一十三官三千四十一

○定文武官祖父封贈之典初中書議舉封贈之典上意欲以功臣封爵爲一例以常銓官品秩爲一例於是中書定開國文武功臣一品至四品及常選除授一品至八品散官職事付吏部吏部議曰公侯伯子男不論品級取自上裁不在封贈常例其一品至七品不限文武內外應封贈驗本身品級皆止封贈散官若奉特旨封公侯伯者則隨其爵封贈具其事以聞上曰爵以報功漢髙帝不功不侯此最可法朕今非吝封爵也但無功受封則有功於國者又將何以待之耶自今五等之爵不論品級非有大功於國者𨿽官至丞相亦不得封其開國功臣已封公侯伯者則其祖父亦依見授封爵封贈若不系功臣止依品級授散官職事蓋功臣封爵與常選之品不同爾吏部其以兩等著爲定制如無大功勞所司朦朧奏請者請者授者皆罪之

○丙戌詔工部尙書朱守仁往山東萊州諸郡廉察官吏

○是時吏部銓選南北更調已定爲常例而有厭遠喜近者往往以南籍攺冒北籍以北籍冒南籍上聞之曰凡治人者必先自治此輩立身先已如此其能治人乎諭吏部禁絕之

○淮安侯華雲龍遣人送故元惠王伯都不花儲王伯顏不花宗王子蠻蠻伯帖木兒至京獻馬及金寶二金印一金字團牌九銀字團牌二上命賜伯都不花等第宅及帷幔裀褥什器之類又賜以金繡之衣婦女亦賜首餙仍給月錢米有差惟和尙帖木兒及諸官屬尙畱北平

○詔吳王左相靖海侯吳禎籍方國珍所部溫臺慶元三府軍士及蘭秀山無田糧之民嘗充船戶者凡十一萬一千七百三十人隸各衛爲軍仍禁瀕海民不得私出海

○戶部奏浙江行省民一百四十八萬七千一百四十六戶歲輸糧九十三萬三千二百六十八石設糧長一百三十四人

○庚寅戶部言狹西漢中府金州石泉漢陰平利西鄕縣諸處茶園共四十五頃七十二畝茶八十六萬四千五十八株每十株官取其一民所收茶官給直買之無戶茶園以漢中府守城軍士薅培及時采取以十分爲率官取其八軍收其二每五十斤爲一包二包爲一引令有司收貯令於西番易馬從之

○辛卯賞平蜀將士詔曰頴川侯傳友徳統大軍冒越險阻首克階文破綿漢成都克保寧諸郡徳慶侯廖永忠破瞿塘下重慶致明昇出降二人功最大各賞白金二百五十兩彩叚二十表裏濟寧侯顧時同頴川侯進取賞白金百五十兩彩叚十五表裏臨江侯陳徳從克漢州成都賞白金百兩彩叚十二表裏鞏昌侯郭子興亦從克漢州成都然以有過謫從徵伐賞彩叚十二表裏都督同知汪興祖攻文州歿於王事例當倍賞然亦以有過從徵賞其子白金百兩彩叚十二表裏都督僉事何文耀王簡藍玉張溫金朝興皆賞白金五十兩彩叚十表裏都督僉事陳桓以過從徵有功賞彩叚十表裏都督僉事王成繼領軍馬接應大軍至靑州果陽賞彩叚七表裏中山侯湯和無攻城破關之功僅能攻下李逢春山寨賞彩叚十五表裏江夏侯周徳興克保寧賞彩叚十二表裏南安侯兪通源從徳慶侯廖永忠克李逢春山寨從江夏侯克保寧賞彩叚一十表裏宣寧侯曹良臣從克茅岡覃垕寨復從下重慶賞彩叚一十表裏汝南侯梅思祖率兵至重慶而城已下以跋涉之勞賞彩叚五表裏都督僉事仇成從克李逢春山寨又從下保寧賞彩叚七表裏都督僉事葉昇從徳慶侯攻瞿塘以病不能效力但從克保寧賞與仇成同都督僉事林霽峯從克保寧賞彩叚六表裏其從頴川侯指揮人賞彩叚八表裏千戶衛鎭撫六表裏百戶所鎭撫四表裏總旗白金一十二兩小旗白金十一兩軍士十兩從徳慶侯攻瞿塘指揮人賞彩叚六表裏千戶衛鎭撫四表裏百戶所鎭撫三表裏總旗白金一十兩小旗九兩軍士八兩從中山侯指揮賞彩叚五表裏千戶衛鎭撫三表裏百戶所鎭撫二表裏總旗白金九兩小旗八兩軍士七兩從永嘉侯朱亮祖攻保寧指揮至軍校等賞如中山侯至重慶者遞減一等軍校減半不從入關及守船患病者千百戶彩叚一表裏旗軍白金二兩凡旗軍以病自河南還者與錢一千八百自狹西臨潼還者錢二千四百自西安還者錢三千六百自秦州還者錢四千八百階州還者錢六千凡水陸二路幼未編伍者減半陣亡者倍之溺墜疾病死者賞與見軍同逃而復役者不賞是日惟營陽侯楊璟南雄侯趙庸永嘉侯朱亮祖不與賞上諭璟等曰爾三人不賞亦能自知其過乎楊璟粗識文字命爾統軍屢常失利兵法云知己知彼百戰百勝添竈減竈人莫我知爾乃輕信敵人詭計輙使黃永謙往彼使知我虛實𨿽錡釜之數亦盡知之爾嘗從克保寧當有微賞然爾先於潞州失陷軍馬及攻覃垕寨久不能克進攻瞿塘又致覆敗較之破保寧之功不足以掩過趙庸從克李逢春寨及下保寧亦有微勞然中山侯調遣率兵取桑植容美洞會江夏侯合攻覃垕寨至中道而還向非曹良臣老於行陣功何由成今不爾罪恩亦至矣朱亮祖比至重慶而城已下𨿽有跋涉之勞而擅杖殺軍校罪孚於功賞何可得爾等宜益自修省奮志勉力以圖後功璟等皆頓首謝明日上復諭中山侯湯和曰朕前者命爾統師伐蜀爾乃駐兵歸州逗畱不進非頴川侯越關度險直入劍閣致戴壽撤瞿塘之兵還援漢州徳慶侯因得乘虛攻破瞿塘則西蜀何由可下後攻保寧又不勇往爾朕舊人自濠梁相從軍功不細宜爵爾爲公緣功過不相掩封爾爲第一侯爵今又不能自奮而使他將得上功朕甚爲爾惜之朕之論功行賞如衡鑑之於物無少差爽必合於大公至正之道𨿽欲爾私不可得也和叩頭謝曰陛下屬臣以大任而臣愚劣失機緩事死有餘責陛下天地之量宥而不誅臣已過望況敢希重賞乎

○壬辰賜中山侯湯和田萬畝以千石田所收之租賜鞏昌侯郭子興

○追封故大都督府同知汪興祖爲東勝侯誥曰朕觀昔俊傑之士當天下未定時能擇眞主而事之故能佐成帝業而著其勛名榮祿大夫同知大都督府事汪興祖義父張徳勝爰自初興委身事朕從渡江左多著奇勛遂官樞密及敵犯龍江直前奮戰殞於陣間朕憫其勞追封爲蔡國公以爾繼承其職復安慶搗潯陽進徵蘄黃廓淸江西大戰彭蠡勛勞屢著擢參省政又以湖廣廬州之捷壽春之援升佐都府旣而克淮東平姑蘇亦預有功進任同知往徵山東河洛西取大同就爲守禦屢收胡虜威名益振可謂有功於前人矣已命徳勝子宣承襲宣武衛指揮同知而論功行賞意有待也何期西徵之役遽爾殞身於矢石朕甚悼焉特贈爾開國輔運推誠宣力武臣榮祿大夫柱國東勝侯食祿一千五百石俾爾子孫世世承襲於戲功名因乎智勇爵祿報於有功惟爾遺澤傳之子孫保於永久爾其有知服此休命

○詔自今指揮千戶承襲而年幼者止給半俸年及二十全給之

○詔沿江蘆場聽軍民樵采敢有侵占者坐以罪

○四川馬湖路總管安濟遣其子仁來朝貢方物賜衣二襲詔攺馬湖路爲馬湖府以安濟爲知府世襲其官

○癸巳禮部奏鎭江等府民有飼官鵝瘠者例當罪之而責其直上不許曰以微物而厲民豈爲政之體乎

○漢中府知府費震有罪逮至京詔釋之初震在漢中多善政值大軍平蜀之後狹西旱饑漢中尢甚鄕民多聚爲盜莫能禁戢是時府倉儲糧十餘萬石震與僚屬謀曰民饑如此豈可坐視其斃倉廩儲糧尙多吾欲發以貸民賑其饑荒俾秋熟還倉且易陳爲新何如眾以爲然卽日發倉令民受粟且以狀奏聞自是攘竊之盜與鄰境之民多來歸者震皆令占宅自爲保伍驗丁給之賴以活者甚眾因籍爲民得數千家至秋大熟民悉以粟還倉上聞而嘉之至是以他事被逮上曰震良吏也釋之以爲牧民者勸震初爲吉水州知州亦以寬惠愛民有善政後累官至戶部尙書湖廣布政使以卒

○乙未上諭大都督府臣曰朕以海道可通外邦故嘗禁其往來近聞福建興化衛指揮李興李春私遣人出海行賈則濱海軍衛豈無知彼所爲者乎苟不禁戒則人皆惑利而陷於刑憲矣爾其遣人諭之有犯者論如律

○以泉州衛指揮僉事徐玉爲漳州衛指揮同知劉廣爲福州衛指揮同知

○丙申以羽林左衛指揮同知毛驤羽林右衛指揮同知陳方亮俱爲本衛指揮使

○故元施南道宣慰使覃大勝弟大旺副宣慰覃大興隆中路宣撫司同知南木什用金洞安撫副使達谷什用忠孝安撫司同知墨谷什用隆奉宣撫同同知驢谷什用東鄕五路軍民府知府結剌什用及四川容美洞宣撫使田光寶子答谷什用等來朝貢方物納元所授金虎符詔各賜衣服有差

○置永寧貴州二衛及瞿塘關漢中階州三守禦千戶所時曹國公李文忠理軍務於四川奏貴州今隸湖廣而其地在成都西南計成都水路至重慶三十六驛重慶陸路至播南九驛播南陸路至貴州五驛凡五十驛貴州路由播南思州界至元州以達辰溪二十一驛辰溪至湖廣一十六驛凡三十七驛比之成都至貴州水路少二十驛陸路少七驛如遇發兵自成都至重慶𨿽三十六驛然順流而下舟行捷疾以及貴州陸路止一十四驛若湖廣至辰溪十六驛辰溪至貴州二十一驛皆溯上流驛𨿽少而路遠於成都矣今議以貴州衛屬成都都衛便於節制而凡軍務之急者貴州一移文成都都衛一移文武昌都衛若民職有司則屬湖廣行省爲便詔可知

○戊戌上謂中書省臣曰常遇春佐朕定天下有功惜其早世其左右參隨者多武勇之士朕欲用之可擇其人以聞於是省臣選葉壽等六十八人俱授在京衛所百戶

○故元宗子和尙帖木兒及伯都不花等官屬入朝獻馬駝三百餘匹上命所賜如伯都不花凡伯都不花等官屬知院四阿兒答忽納歹脫脫合兒卜顏哈同知二伯顏不花月魯帖木兒副樞三可索羅察罕不花沙的僉院二阿魯完者帖木兒同僉二班禿奴圖赤脫脫木兒曩加歹怯薩四馬木沙曲烈兒阿魯愛圖完者木兒王府官四八里顏脫脫八班可徹火裏灰悉賜賚有差

○置橫海衛攺水軍衛爲水軍左右二衛

○辛丑夜太陰犯房第二星

○壬寅河南右衛百戶張綸乞侍親綸臨濠人自陳父母年皆八十餘家遠不可迎至乞角�羊職歸養上嘉之卽命爲濠梁衛副千戶俾就祿以養焉

○詔定官民揖拜禮初上以軍民行禮尙循胡俗飲宴行酒多以跪拜爲禮乃命省臣及禮部官定爲儀式申禁之禮部議奏凡官員奏事聽宣詔旨以物進貢及受賜祭祀上香奠帛祭酒讀祝等事行跪禮如常儀其揖禮凡下見上躬身舉手齊眼爲敬上官隨坐隨立無答其次下官舉手齊口上官舉手齊心答之其拜禮凡稽首四拜復叩首一拜爲見上之禮稽首四拜爲見東宮之禮頓首再拜文武隔品以下見上官之禮上官隨坐隨立無答如品從相次下官居下頓首再拜上官控首再拜答禮品秩均者相見各行再拜禮民間拜禮子孫弟侄甥婿見尊長生徒見師範婢僕見本使行頓首四拜禮其餘長幼親戚各以序行頓首再拜禮平交行控首再拜禮揖禮則以長幼隨宜行之其餘一切胡禮悉禁勿用

○乙巳置寧國安吉宣武三衛於河南

○上諭中書省臣曰亦納失裏喜山往塔灘之地收集其部眾今給亦納失裏家屬米月六石喜山家屬米月四石

○山東諸城守禦千戶所

○丙午故元宣政院副常繼祖等自河州來降賜以襲衣靴襪

○以大都督府僉都督沐英何文輝爲同知都督

○丁未敕太常司自今歲除享太廟以其巳時行禮著爲令

○敕戶部命糧長建倉於臨濠

○戊申享太廟

○吏部奏擬馬湖府知府一人從四品同知一人從五品通判一人正七品經歷一人從八品知事一人從九品沐州知州一人從五品同知一人正七品州判一人正八品泥溪蠻夷平雷坡長官司皆正六品施州宣慰司從三品金洞隆奉忠孝世徳平溪東鄕等五路長官司皆正六品以流官土官參用從之

○是月髙麗王顓遣使貢方物賀明年正旦節

○延安中部縣盜劉亨等作亂延安衛千戶曹隆率兵討之斬亨餘眾潰散

○宜春侯黃彬平贛州上猶縣山寇還命賞其將士文綺錢物有差

○革僧道善世玄教二院

○中書右丞相魏公國徐達還京○是歲天下郡縣墾田十萬六千六百二十二頃四十二畝

七十六﹑大明太祖髙皇帝實錄卷之七十一

洪武五年春正月己酉朔上禦奉天殿受朝賀大宴羣臣命婦朝皇后於坤寧宮錫宴

○庚戌並河南左右二衛爲河南衛指揮使司以餘兵二千六百七十人置狹州守禦千戶所

○日中有黑子

○胡兵寇汾州大同衛指揮僉事蔡端追至葫蘆口擒獲八百餘人及孳畜以還上命處其人於近地老者贍以糧少者俾之牧馬其孳畜盡給還之

○壬子置親王護衛指揮使司每王府設三護衛衛設左右前後中五所所千戶二人百戶十人又設圍子手二所每所千戶一人

○瑣裏國王卜納的遣其臣撒馬牙茶嘉兒斡的亦剌丹八兒山奉金葉表貢馬一匹紅撒哈剌一連紅八者藍布四疋紅番布二疋覬木裏布四疋白苾布四疋珠子項串一副並繪其土地山川以獻先是三年六月遣塔海帖木兒持詔諭其國至是始與俱來上謂中書省臣曰西洋瑣裏世稱遠番涉海而來難計年月其朝貢無論﹤鋶﹣釒﹥數厚往而薄來可也於是賜卜納的大統歷及織金文綺紗羅各四疋斡的亦剌丹八兒山等文綺紗羅各二疋傔從髙麗布各二疋詔今後犯罪當謫兩廣充軍者俱發臨濠屯田

○癸丑遣翰林待制王禕偕蘇成賫詔諭雲南詔曰朕惟天生斯民必立之君以撫治之曩者元君失政海內鼎沸疆宇瓜分其盜據境土擅生殺者不可勝數生民塗炭十有七年朕起布衣提義師開基江左命將四徵西平陳友諒東縛張士誠南下閩粵北淸幽燕奠安華夏復我中國舊疆遂爲臣民推戴卽皇帝位定有天下之號曰大明建元洪武是用遣使外夷播告朕意使者所至蠻夷酋長莫不稱臣入貢惟爾梁王把都平章叚光都元帥叚勝守鎭雲南亦嘗遣人告諭不意蜀戴壽等憑恃險隘扼絕中道致使朕意不達爾土去年遂興問罪之師分命大將率馬步舟師水陸並進直抵重慶明昇面縛銜壁出降繼平成都生擒戴壽卽其郡邑設置官守西土旣寧復遣使往諭爾等尙恐未達今因北平送至蘇成稱爲爾等北使之人故復遣賫詔往諭朕𨿽不徳不及我中國古先哲王使四夷懷服然不可不使天下周知故玆詔諭爾其悉之禕至雲南梁王久畱不遣卒遇害禕字子充婺之義烏人幼嗜學師同郡黃溍博通羣書嘗遊元都知禕者多薦其文行不報而歸及上取婺州禕來謁遂以爲掾尋擢江南儒學提舉司校理攺侍禮郎兼引進使升同知南康府事未幾召還議卽位禮以事忤旨復出爲漳州府通判及詔修元史乃召禕與宋濂俱爲總裁官擢翰林待制承直郎兼國史院編修官國初爲古文禕與濂並有聲於時而禕尢號宏雅有典則至是奉使招吐蕃行至狹西之蘭州復召還攺使雲南遂爲所害

○上謂禮部臣曰近代以來舉人不中程式爲有司所黜者多不省己自修以圖再進往往摭拾主司細故謗毀以逞私忿禮讓廉恥之風不立今後有此者罪之

○是日辰時日上有背气赤色有淡暈

○乙卯忠建元帥府元帥墨池什用遣其子驢吾什用率所部溪洞元帥阿巨什用等來朝貢方物納故元所授金虎符並銀印銅印宣敕詔賜文綺叚及衣服置忠建長官司及沿邊溪洞長官司以墨池什用等爲長官

○庚申以振武神武鳳翔英武宣武廣陵等十二位餘軍並入豹韜衛

○播南故元參政余仲方來朝貢馬

○壬戌暹羅斛國遣其臣寶財賦等奉表貢黑熊白猴蘇木胡椒及丁香等物詔賜國王織金紗羅文綺使者及通事李淸以下各賜衣物有差

○甲子遣楊載持詔諭琉球國詔曰昔帝王之治天下凡日月所照無有遠邇一視同仁故中國奠安四夷得所非有意於臣服之也自元政不綱天下兵爭者十有七年朕起布衣開基江左命將四徵不庭西平漢主陳友諒束縛吳王張士誠南平閩越戡定巴蜀北淸幽燕奠安華夏復我中國之舊疆朕爲臣民推戴卽皇帝位定有天下之號曰大明建元洪武是用遣使外夷播告朕意使者所至蠻夷酋長稱臣入貢惟爾琉球在中國東南遠處海外未及報知玆特遣使往諭爾其知之

○爪哇國王昔裏八達剌八剌蒲遣其臣八的占必等從朝使常克敬來朝上金葉表貢方物納元所授宣敕三道詔賜八的占必等文綺襲衣靴襪其通事從人以下賜衣有差

○耀州宜君縣羣盜作亂自稱大王僞署官屬焚掠縣治秦州衛指揮僉事王溥等捕斬之

○置蒙古衛親軍指揮使司以答失裏爲僉事

○乙丑上召魏國公徐達曹國公李文忠宋國公馮勝各賜交趾弓五十彤弓百因謂之曰古者諸侯有四夷之功則賜之弓矢卿等宣力四方克著勛勞故有此賜達等謝曰臣等賴陛下威靈獲效微勞豈足齒錄而寵恩屢降何以當之上曰古人有言善有章𨿽賤賞也惡有釁𨿽貴罰也況卿等開國之臣其章大矣故賜以此不爲過也

○賜京衛軍士錢帛歸徳侯陳理歸義侯明昇居常鬱鬱不樂頗出怨言上聞之曰此童孺輩言語小過不足問但恐爲小人瞽惑不能保始終宜處之遠方則釁隙無自生可始終保全矣於是徙之髙麗遣元樞密使延安答理護送而往仍賜髙麗國王紗羅文綺四十八疋俾善待之

○播州宣慰使楊鏗同知羅琛播州總管何嬰蠻夷總管鄭瑚等來朝貢方物納元所授金牌銀印銅印宣敕詔賜鏗等綺帛衣服仍置播州宣慰使司鏗琛皆仍舊職攺總管爲長官司以嬰等爲長官司長官

○故元貴州宣慰使鄭彥文及土官宣慰司靄翠叔禹黨宣慰宋蒙古歹並男思忠來朝貢馬及方物詔賜文綺襲衣各有差彥文等皆仍舊職宋蒙古歹靄翠並世襲貴州宣慰司如故又置貴竹等十一長官司

○普定府女總管適爾及其弟阿甕等來朝貢馬賜羅衣及文綺以適爾爲知府世襲其官

○龍番安撫龍舜昌龍世榮方番安撫方徳用韋番安撫韋勝祖金石番安撫石良玉父保大新添安撫宋亦憐眞子仁貴來朝貢馬賜舜昌世榮徳用勝祖文綺人二疋保大仁貴羅衣人一襲

○戊辰申定武選之法凡武官升調襲替或因事復職及見缺官員應入選者先審取從軍履歷賫赴內府參對貼黃歸附年月徵克地方升轉衛所及流官世襲相同然後引至禦前請旨除授若奉特旨升遷者隨將欽與職名及流官世襲升轉之由於禦前升選仍照選簿條寫榜文次日入奏將選過官員看畢抄榜給符立限到任附寫內外貼黃與正黃流號合同請寶鈐記正黃送銅匱收貯內外黃亦於內府收掌遇有升調襲替續附如前襲替之例凡武官亡故老疾徵傷以嫡長男承襲嫡長男有故則嫡長孫承襲無嫡長子孫則嫡庶子孫俱無者方許應繼弟侄若子孫俱幼或母老妻女存者並優給其家俟子孫出幼方令襲職若母老妻存無子孫弟侄者亦優給之其總小旗有缺選年深軍士壯勇者並槍勝者爲小旗小旗勝者升總旗皆須奏請若總小旗亡故子孫替襲優給並如之

○己巳命皇太子及秦王樉等往臨濠祭皇陵

○庚午五色云見

○上禦武樓與諸將臣籌邊事中書右丞相魏國公徐達曰今天下大定庶民已安北虜歸附者相繼惟王保保出沒邊境今復遁居和林臣願鼓率將士以剿絕之上曰彼朔漠一窮寇耳終當絕滅但今敗亡之眾遠處絕漠以死自衛困獸猶鬥況窮寇乎姑置之諸將曰王保保狡猾狙詐使其在終必爲寇不如取之永淸沙漠上曰卿等必欲徵之須兵幾何達曰得兵十萬足矣上曰兵須十五萬分三道以進於是命達爲徵虜大將軍出中路曹國公李文忠爲左副將軍出東路宋國公馮勝爲徵西將軍出西路

○辛未享太廟遣官祭功臣於雞籠山廟

○賜在京軍士夏布

○攺畱守司爲畱守衛都指揮使司以飛熊衛指揮使周賢爲都指揮使

○壬申賜北徵將士衣襖靴帽仍給月糧贍其家

○廣武衛軍士撒牙思的言故元汾王所部哈剌赤海之地居民頗多願招集從大將軍徵北從之

○甲戌命祭告太歲風雲雷雨山川旗纛等神遣徵虜大將軍魏國公徐達左副將軍曹國公李文忠徵西將軍宋國公馮勝等率師徵王保保上戒之曰卿等立請北伐志气甚銳然古人有言臨事而懼好謀而成今兵出三道大將軍由中路出鴈門揚言趍和林而實遲重致其來擊之必可破也左副將軍由東路自居庸出應昌以掩其不備必有所獲徵西將軍由西路出金蘭耴甘肅以疑其兵令虜不知所爲乃善計也卿等宜益思戒愼不可輕敵達等遂受命而行

○命靖海侯吳禎率舟師運糧遼東以給軍餉上以古州田州澧州等處洞蠻常梗化作亂命衛國公鄧愈爲徵南將軍江夏侯周徳興江陰侯吳良爲副將兵討之愈率營陽侯楊燝宜春侯黃彬出澧州徳興率南雄侯趙庸指揮僉事左君弼出南寧良率平章李伯昇靖州三道並進

○定中都城基址周圍四十五里街二南曰順城北曰子民坊十六在南街者八東曰徳輔善慶崇徳中和西曰順成新成裏仁太和在北街者亦八東曰欽崇徳厚恭讓淮陽西曰從善愼遠修齊允中

○置廣東衛都指揮使司

○丙子故元知樞密院伯顏率其官屬一十六人士卒五百三十人來降並獻馬八百匹駝五十頭

○置四川納溪白渡二鹽馬司以常選官爲司令內使爲司丞

○五色云見

○戊寅故元知樞密院阿輦眞巴藩王子赤斤帖木兒等來降貢馬各賜襲衣令馳傳詣浙江徧觀城邑山川攺龍虎衛爲燕山護衛

○置西安太原廣西三護衛

○是月危素卒素字太朴撫之金溪人年十五能究五經大旨鄕先輩皆推重之其在元時侍講經筵請加封徽國朱文公以龜山楊時豫章羅從願延平李侗九峯蔡沈西山眞徳秀從祀孔子廟封謚唐劉蕡累官至嶺北行中書省右丞元亡以元故臣入朝上雅重素文學洪武二年授侍講學士坐失朝免三年四月復其官未幾兼弘文館學士賜小車免朝謁但時備顧問論說經史而已後謫居和州含山縣至是以疾卒大明太祖聖神文武欽明啟運俊徳成功統天大孝髙皇帝實錄卷之七十一

七十七﹑大明太祖髙皇帝實錄卷之七十二

洪武五年二月己卯朔上諭羣臣曰凡居官者任之大小𨿽不同要皆盡其職而已昔範文正公居位凡日之所爲必求與日相稱或有不及明日必補之其心始安賢人君子於國家盡心如此朝廷豈有廢事天下安得不治元之將亡內外諸官皆安於苟且不修職事惟日食肥甘因循度日凡生民疾苦政事得失略不究心由是綱紀廢弛民心日離遂至土崩此皆近事可爲明鑑朕每夜不安寢未明視朝常恐天下之事或有廢怠不舉民受其獘卿等當體朕懷夙夜盡心能修厥職則無負國家異日名垂靑史豈不羙乎

○潮州盜發據揭陽潮陽二縣潮陽衛指揮僉事王友等率兵討之斬僞元帥三人獲賊眾一千一百六十餘人馬百匹牛千頭餘黨悉定

○庚辰詔建皇姊隴西長公主塋廟碑亭其制視功臣之封王者

○辛巳命兩淮都轉運鹽使司移通泰等州批驗所於儀眞縣仍﹤鋶﹣釒﹥浚運河以便�旅

○戶部言遼東軍衛糧儲涉海轉運動經數月宜樽節支給庶免軍士乏食今擬官員月俸在京支給其遼東倉量給與之指揮使月米五石同知四石僉事三石千戶二石百戶一石五斗詔從之又奏蘇湖等府漁人�人舟車不應徭役者凡一萬三千九百九十戶宜令充漕運夫上命有田者仍令應役無田者充運夫

○壬午上謂羣臣曰朝廷設官各有定分上不陵下下不謟上恪守乃職是爲正人昔寇準在相位丁謂爲參政嘗會食羹污準須謂起拂之準正色曰豈有身爲執正親爲宰相拂須邪謂慚而退是謂以謟事準準以正待之君子小人可見矣又聞前元國初風憲體制甚嚴嘗有憲官寢疾掾史往候之憲官力疾彊起扶杖而行因以杖授吏吏拱手卻立不受如是者再三憲官悟其意乃止明日見吏遜辭謝之吏曰然某爲吏屬非公家僮不敢避勞慮傷禮體爾以此觀之則憲吏亦正人也爾等宜鑑於此邪者戒之正者效之可也

○癸未臨濠府火

○丙戌安南陳叔明遣其臣阮汝霖來朝奉表貢馴象禮部以受其表將入見主事曾魯耴其副視之曰前王乃陳日熞今表曰叔明必有以也亟白尙書詰之蓋叔明逼死日熞而奪其位懼朝廷致伐故托修貢以覘意汝霖不敢隱具言之上曰島夷何狡獪如是卻其貢不受

○戶部奏太源河曲等縣有咸鹵之地居民歲納鹽糧米六萬五千九百餘石近爲胡虜侵掠加以旱暯相仍民多逃亡負糧二千五百八十餘石詔悉蠲之

○丁亥朝日儀與四年九月祭星辰同迎神執事者不斟酒亞獻終獻各執事者以爵受酒奠於神位前其祝文曰混沌之初兩儀無象神光未著及穹壤旣立神光運行照臨下土萬象昭明形影俱分四時序而天地位民物蒙恩凡有國者咸修祀事今當仲春式遵古典謹以玉帛牲齊用伸祭告

○遣官釋奠於先師孔子樂舞器物陳設几案一用新定之禮

○戊子祭大社大稷

○己丑祭太歲風雲雷雨嶽鎭海瀆山川月將城堭旗纛諸神

○享先農

○庚寅並長淮大河二衛分司爲大河衛指揮使司

○置贛州衛

○辛卯置四川等處茶鹽都轉運司於成都以治書禦史劉貞爲轉運使其所屬鹽課司一十五處歲辦大引鹽三萬七千八百四十二引有奇

○置秦州茶馬司設司令正六品司丞正七品

○以郭桓爲山西按察司僉事

○壬辰河州衛指揮使司僉事朵兒只汪家奴來朝貢名馬蕃犬詔賜文綺襲衣

○容美洞宣撫使田光寶遣其子答谷什用等來朝貢方物賜光寶文綺二疋答谷什用等衣人一襲仍攺羙洞軍民宣撫司爲長官司秩正六品以光寶爲長官

○京師火燔龍江鷹揚二衛軍士廬舍倉糧兵器

○廣東有盜掠陽江縣官軍捕滅之

○癸巳給遼東衛軍士戰襖凡五千六百七十五人

○京師火燔廣武西安天長三衛軍士廬舍倉糧兵器男女有死傷者

○甲午京師國子街虹橋廣洋衛並火燔軍民廬舍人有死傷者

○丙申羽林左衛總旗陳雲言江西永新諸縣民有爲陳氏周左丞偏校士卒者凡三千三百七十人乞取爲軍上不許且詔今後有以陳氏張氏之軍相告者禁之𨿽已告者亦免取云又乞歸永新招集舊軍上曰斯人若還鄕裏必將挾私報怨以殃吾民不聽

○宣寧進忠宣撫使田惟戴來朝賜襲衣文綺惟戴尋病卒敕有司具殮還其柩以其子茂常襲職

○丁酉髙麗國王王顓遣其密直副使韓邦彥奉表貢金龍舡臺雙盞蓮花臺雙盞金龍頭鐙銀龍頭鐙六面壺玳瑁刀鞘筆鞘細布文席豹皮之屬

○庚子禮部奏舊祭馬祖先牧馬步紅社今擬止設一壇祭司馬一神每歲止於仲春一祭從之

○詔中書省臣禮官所擬文武官命婦服餙用大衣霞帔旣合古制霞帔以金繡之文爲等第若民間婦人禮服惟以素染色絁不用文繡

○大同府云內州旱詔悉免所負鹽糧

○壬寅西蕃十八族千戶包完卜癿等來朝貢馬詔賜文綺衣服靴襪有差

○甲辰初將營治晉王宮城上諭中書省臣曰山西之民累年勞於邊餉頃者復遭歲旱晉王宮殿其俟明年農隙然後營建至是工部奏請籍山西諸郡洪武二年至四年已役里甲殷實之家候秋成興築從之

○以四川大寧州之平利洵陽石泉三縣隸狹西漢中府

○乙巳詔發河南衛兵二萬人從徵西將軍馮勝北徵人給布二疋爲行帳復詔大都督同知何文輝領山東步騎二萬八千人從左副將軍李文忠出應昌

○給北平山西狹西諸衛戍卒戰襖十六萬有奇

○戶部奏四川民總八萬四千餘戶其僞夏故官占爲莊戶者凡二萬三千餘戶宜令戶滿三丁者僉一軍其不及者爲民從之

○戶部言四川鹽井計一千四百五十六已開煎三百八十其未開者一千七十六處遂命會計各郡邑軍民歲食及鹽馬司市馬歲額之數煎辦余井並塞之

○羽林左衛軍人張子英詣闕訴其父與子及弟皆隸軍伍一家凡四人詔免其父與弟爲民

○以故廣西行省參政蔡仙子椿爲水軍右衛指揮使椿年尙幼上念其父功以全俸給之不預政事

○戶部言四川產巴茶凡四百七十七處茶二百三十八萬六千九百四十三株茶戶三百一十五宜依定制每茶十株官耴其一徵茶二兩無戶茶園令人薅種以十分爲率官取其八歲計得茶萬九千二百八十斤令有司貯候西蕃易馬從之

○丁未大將軍徐達師至山西境遣都督藍玉先出鴈門於是玉軍進至野馬川遇胡寇追至亂山寇反兵接戰玉擊敗之

○河南行省參知政事楊訓文卒訓文潼川人爲元淮海書院山長遇亂不能去王師下揚州聞其名徵起之命爲起居注兩遷中書省左司郎中攺太常卿知湖州移知汀州府入爲禮部尙書攺戶部拜河南行省參政至是卒人稱其有學行政事云

○日中有黑子

○是月建申明亭上以田野之民不知禁令往往誤犯刑憲乃命有司於內外府州縣及其鄕之里社皆立申明亭凡境內人民有犯書其過名榜於亭上使人有所懲戒大明太祖聖神文武欽明啟運俊徳成功統天大孝髙皇帝實錄卷之七十二

七十八﹑大明太祖髙皇帝實錄卷之七十三

洪武五年三月戊申朔應天府言運輸官物悉役在京之民其力甚勞上諭省臣曰京師之民自開國以來皆其供億勞費倍於外郡今天下太平正當休養之豈可重擾耶凡有差役宜悉免之

○己酉上以將官子弟因年少驕佚故承襲者多不稱職乃命其子弟年幼者入國學讀書稍長令隨班朝參以觀禮儀退則令習弓馬學武事待其可用然後官之

○辛亥命禮部重定官民相見禮先是元俗官僚相見輒跪一足以爲禮拜則以叩頭爲致敬旣拜復跪一足屬官下人見上司官長與爲禮卽引手於後退卻若避之然上甚厭之自卽位之初卽加禁止然舊習不能盡革至是復定爲儀節令頒示之凡內外諸官每旦會於公堂之上必肅揖然後就坐幕官亦須先揖長官乃退就幕署其屬官見上官必序立堂階之上躬揖上官隨坐隨立拱手答禮幕官答揖如初見及以事出隔旬而還見上官則行再拜禮見幕官亦然上官則拱手答禮幕官答拜品秩等者互揖凡內外掾史令史書吏宣使奏差人等晨謁長官必序立階下一揖乃退長官不答禮幕官拱手如節序及公參或差遣辭見俱兩拜長官不答禮幕官答禮凡典吏見幕官亦序立階下肅揖幕官不答禮如時節公參差遣辭見行兩拜禮幕官拱手凡子孫之於祖父母每旦必詣前肅揖若遠出隔旬日而見及節序慶賀皆四拜余尊長亦然若尊長之疏遠者行肅揖禮遠出隔旬日而見及節序慶賀止行兩拜禮凡民間平交者亦如之其不如儀者以違制論上謂禮部臣曰禮者所以羙教化而定民志成周設大司徒以五禮防萬之僞而教之中夫制中莫如禮修政莫如禮故有禮則治無禮則亂居家有禮則長幼序而宗族和朝廷有禮則尊卑定而等威辧元以夷變夏民染其俗先王之禮幾乎熄矣而人情狙於淺近未能猝變今命爾稽考典禮合於古而宜於今者以頒布天下俾習以成化庶幾復古之治也

○壬子以戶部尙書徐本爲浙江行省參政

○癸丑夜有星靑白色起自太微垣中西北行至西蕃外沒

○乙卯故元樞密同知別哥禿等率其家屬來降各獻駝馬

○詔庶民婦女袍衫止以紫綠桃紅及諸淺淡顏色其大紅鴉靑黃色悉禁勿用帶以藍絹布爲之

○丙辰以刑部尙書李文諒爲福建行省參政工部尙書安然爲山東行省參政工部侍郎黃肅爲本部尙書

○丁巳前普定府同知安瓚叔阿查來朝貢方物賜安瓚文綺二匹阿查衣一襲

○故元金築安撫密定程番安撫程谷英等來朝貢馬詔賜文綺人三疋

○戊午賜遼東諸衛指揮羅衣一襲千戶以下羅各一疋

○庚申以禮部主事魏觀爲蘇州府知府

○壬戌置金築程番長官司秩正六品隸四川行省以密定程谷英等爲長官世襲其職

○夜月食

○癸亥以張遇林爲應天府尹

○丁卯都督藍玉兵至土剌河與王保保遇擊敗其眾保保遁去

○戊辰夜福建興化府仙遊縣大水民多溺死

○庚午澧州洞蠻作亂襲殺安福隘軍民守將討平之

○辛未禮部言周制天子出入條狼氏夾道以辟止行人漢制則鹵簿前驅持弓以射窺者唐宋淸道幰弩辟止行人不許登髙窺望惟駕之人於仗外俯伏迎拜今定擬車駕出入有司肅淸街道官民不許開門觀望行立所在官員父老合迎駕者於仗外路右叩頭俯伏候車駕前行方起若遇駐蹕之處合迎駕之人行五拜禮車駕行處有衝入仗內者絞仗外五十步內觀望者杖百如於郊野外一時不能回避者俯伏行立觀望者杖百典仗衛官故縱者同罪失覺減二等陳訴冤抑仗外俯伏以聽如衝入仗內者如律合迎車駕之人仗外不俯伏者亦如律車駕所至凡文武官非近侍及宿衛護駕而在五十步內者依例俯伏行立觀望者如律縱放牲畜突入仗內者杖八十凡皇城宿衛及在京守門官員軍士遇駕出入執仗肅立不須回避其在外城鎭守門官及士卒如遇車駕經行則俯伏回避上可其議命昭示中外使不誤犯

○壬申羅羅斯宣慰安定來朝賜綺六疋紗衣葛衣各一襲通事衣有差

○癸酉置靖州武岡守禦千戶所初平章楊璟克廣西元武岡路總管舒時偉詣軍門降璟遣百戶韓裔同時偉還招集軍民駐守其地至是置千戶所以周順爲千戶

○置欽州百戶所先是徵南將軍廖永忠兵次橫州欽州土民黃谷瑞率眾來降遣還撫安其民尋調雷州衛百戶昌秀領兵守禦至是命百戶陳讓楊玉卽其地立百戶所昌秀還雷州

○置膠州守禦千戶所

○都督僉事單發以罪黜爲南寧衛指揮僉事

○福建延平府南平縣大雨山水橫溢漂流廬舍

○是月髙麗國王王顓遣蜜直同知洪師範鄭夢周等奉表賀平夏貢方物且請遣子弟八太學其詞曰秉彜好徳無古今愚智之殊用夏變夷在禮樂詩書之習故我東夷之人自昔以來皆遣子弟入太學不惟知君臣父子之倫亦且仰聲明文物之盛伏望皇仁察臣向化之誠使互鄕之童得齒虞庠之冑不勝慶幸上顧謂中書省臣曰髙麗欲遣子弟入學此亦美事但其涉海遠來離其父母未免彼此懷思爾中書宜令其國王與羣下熟議之爲父兄者果願遣弟子入學爲弟子者果聽父兄之命無所勉彊卽遣使護送至京或居一年或半年聽其歸省也

○夏四月戊寅朔

○己卯山東行省奏濟南萊州二府連年旱澇傷禾麥民食艸實樹皮上曰山東之民久罹兵禍方底平定又復頻年艱食何厄之甚也古人云匹夫匹婦不獲自盡若己推而內之溝中今民若此豈可坐視其斃乎卽命於淮安運粟往賑之賜秦王樉晉王今上蘇州吳江縣田各百頃又以江西湖池魚課歲米賜之秦王九千二百石晉王今上各三千石

○乙酉享太廟

○丁亥以中書左司郎中呂本爲刑部侍郎

○賜京民鹽戶七斤

○夜有星如杯靑赤色光潤自天市垣口起後有三小星隨之東北入天市垣至遊气中沒

○戊子廣東亡卒王福可等聚逋逃爲盜剽掠惠州海豊縣詔發廣東衛兵討捕之斬首十五級一百二十二人獲馬二十三疋其黨遂平

○宣化盜起劫掠南寧府詔發廣西官軍討之斬首百餘級生擒二千八百餘人獲馬五十匹初南寧衛指揮僉事左君弼核民之無籍者爲軍又縱所部軍士入山伐木民多驚擾遂相構爲盜至是討平之仍命大都督府按罪君弼而禁戢其卒

○庚寅故元參政阿失寧自西蕃來降貢馬以灌頂國師玉印來上詔賜織金文綺

○丁酉河州衛言烏思藏怕木竹巴故元灌頂國師章陽沙加人所信服今朵甘賞竺監藏與管兀兒相仇殺朝廷若以章陽沙加招撫之則朵甘必內附矣中書省以聞詔章陽沙加仍灌頂國師之號遣使賜玉印及彩叚表裏俾居報恩寺化導其民

○戊戌詔天下舉行鄕飲酒禮上以海內晏安思化民俗以復於古乃詔有司舉行鄕飲於是禮部奏取儀禮及唐宋之制又采周官屬民讀法之旨參定其儀在內應天府及直隸府州縣每歲孟春正月孟冬十月有司與學官率士大夫之老者行之於學校在外行省所屬府州縣亦皆取法於京師其民里社以百家爲一會糧長或里長主之百人內以年最長者爲正賓余以序齒坐每季行之於裏中大率皆本於正齒位之說而賓興賢能春秋習射亦可通行焉所用酒肴毋致奢靡若讀律令則以刑部所編申明戒諭書兼讀之其武職衙門在內各衛親軍指揮使司及指揮使司凡鎭守軍官每月朔日亦以大都督府所編戒諭書率僚佐讀之如此則眾皆知所警而不犯法矣制曰可

○廣西潯州府天鳴梧州府蒼梧縣賀州恭城立山等縣地震

○山西潞州黎城縣大雷風雹

○己亥禮部奏更定品官命婦冠服制度一品命婦禮服用山松特髻翠松五株金翟八口銜珠結正面珠翠翟一珠翠花四朵珠翠云喜花三朵後鬢珠梭球一珠翠飛翟一珠翠梳四金雲頭連三釵一珠簾梳一金簮二珠梭環一雙大袖衫用眞紅色霞帔褙子俱用深靑色紵絲綾羅紗隨用霞帔上施蹙金繡雲霞翟文鈒花金墜子褙子上施金繡雲霞翟文常服用珠翠慶雲冠珠翠翟三金翟一口銜珠結鬢邊珠翠花二小珠翠梳一雙金雲頭連三釵一金壓鬢雙頭釵二金腦梳一金簮二金腳珠翠佛面環一雙鐲釧皆用金長襖長裙各色貯絲綾羅紗隨用長襖緣襈或紫或綠上施蹙金繡雲霞翟文看帶用紅綠紫上施蹙金繡雲霞翟文長裙橫豎金繡纏枝花文二品特髻上金翟七口銜珠結餘同一品常服亦與一品同三品特髻上金孔雀六口銜珠結正面珠翠孔雀一後鬢翠孔雀二霞帔上施蹙金雲霞孔雀文鈒花金墜子褙子上施金繡雲霞孔雀文餘同二品常服冠上珠翠孔雀三金孔雀二口銜珠結長襖緣襈看帶或紫或綠並繡雲霞孔雀文長裙橫豎襕並繡纏枝花文餘同二品四品特髻上金孔雀五口銜珠結餘同三品常服亦與三品同五品特髻上銀鍍金鴛鴦四口銜珠結正面珠翠鴛鴦一小珠鋪翠云喜花三朵後鬢翠鴛鴦二銀鍍金雲頭連三釵一小珠簾梳一鍍金銀簮二小珠梭環一雙霞帔上施繡雲霞鴛鴦文鍍金銀級花墜子褙子上雲霞鴛鴦文餘同四品常服冠上小珠翠鴛鴦三鍍金銀鴛鴦二挑珠牌鬢邊小珠翠花二朵雲頭連三釵一梳一壓鬢雙頭釵二鍍金簮二銀腳珠翠佛面環一雙鐲釧皆用銀鍍金長襖緣襈繡雲霞鴛鴦文長裙橫豎襕繡纏枝花文餘同四品六品特髻上翠松三株銀鍍金練鵲四口銜珠結正面銀鍍金練鵲一小珠翠花四朵後鬢翠梭球一翠練鵲二翠梳四銀雲頭連三釵一珠緣翠簾梳一銀簮二大袖衫綾羅絹隨所用霞帔施繡雲霞練鵲文鈒花銀墜子褙子上施雲霞練鵲文餘同五品常服冠上鍍金銀練鵲三又鍍金銀練鵲二挑小珠牌鐲釧皆用銀長襖緣襖看帶或紫或綠繡雲霞練鵲文長裙紅﹤監﹣皿立﹥襕繡纏枝花文餘同五品七品禮服常服俱同六品其八品九品禮服惟用大袖衫霞帔褙子大衫同七品霞帔上繡纏枝花鈒花銀墜子褙子上繡摘枝團花通用小珠慶雲冠常服亦用小珠慶雲冠銀間鍍金銀練鵲三又銀間鍍金練鵲二挑小珠牌銀間鍍金雲頭連三釵一銀間鍍金壓鬢雙頭釵二銀間鍍金腦梳一銀間鍍金簮二長襖緣襈看帶並繡纏枝花餘同七品凡品官祖母及母與子孫同居親弟侄婦女禮服合依本官所居官職品級通用漆紗珠翠慶雲冠大衫霞帔褙子緣襈襖裙惟山松特髻止許受封誥敕者用之品官次妻許用本品珠翠慶雲冠褙子爲禮服銷金闊領長襖長裙爲常服婢使人等綰髙頂髻用絹布狹領長襖長裙小婢使綰雙髻用長袖短衣長裙制曰可

○庚子故元趙王汪古圖左丞錢友徳來降燕山衛都指揮使司收集故元山後宜興等州遺民爲軍詔人給綿戰襖一領綿布一疋

○徵南將軍衛國公鄧愈兵至澧州遣營陽侯楊璟等討散毛柿溪赤溪安福等三十九洞平之

○盤順元帥墨梢什用遣其弟萬戶墨西什用來朝貢方物納元所授銀印一銅印六詔賜墨梢什用文綺墨西什用衣一襲置盤順長官司以墨梢什用爲長官

○酉陽沿邊溪洞軍民宣慰司都元帥府元帥冉如彪遣其弟如喜來朝貢方物詔賜如彪文綺二疋如喜衣一襲置酉陽州以如彪爲知州

○乙巳禮部言舊制以文武班資同者武官居左文官居右今各行省掌印官秩從一品都指揮使司掌印官秩正二品凡公會行禮宜以行省掌印官班首詔令行省未除從一品官者其班首依品級行之

○五月丁未朔上以遼東地寒戍卒艱苦命中書預以衣鞋三萬往給之仍以綿裘加賜將校

○庚戌命各置齋戒牌上諭中書省臣曰齋戒古人所以致潔於鬼神也朕於祭祀每齋戒必盡其誠不敢少有怠忽尙慮諸司不能體此致齋之日褻慢弗謹𨿽幽有鬼神司察其罪不若預爲戒飭使知所警其命諸司各置木牌刻文其上曰國有常憲神有鑑焉每遇祭祀則設之辛亥升驍騎右衛千戶江文淸爲廣武衛指揮僉事文淸以招集紅羅山故元遺兵四千餘人來降故有是命

○壬子大將軍徐達兵至嶺北與虜戰失利斂兵守塞

○賜京衛將士平廣西叛蠻還者文綺帛各四百八十疋有奇錢二千七十五萬有奇

○癸丑靑州都指揮使司言靑州軍儲宜令�人於堰頭石辛納米中鹽以省轉輸之費從之

○夜中都皇城萬歲山雨冰雹大如彈丸

○乙卯靑州卽墨縣萊州膠水縣大風雨雹

○中書右丞建昌王溥遣人來言近督工取材木建昌蛇舌巖上有衣黃衣者歌曰龍蟠虎踞勢岧峣赤帝重興勝六朝八百年終王气復重華從此繼唐堯其聲如鐘歌已忽不見上曰明理者非神怪可惑守正者非讖緯可幹漢之文成五利足以爲戒事涉妖妄豈可信耶丙辰以將有事於方丘賜陪祀官及樂舞生以下凡執事人明衣布上禦齋室謂省臣曰朕前數日心中弗寧夜不安寢若有所警者忽聞中都皇城萬歲山雨雹甚大其在是乎據占書冰雹乃兵象宜遣人戒飭守禦官嚴加防護以備不虞省臺官因奏各州縣冰雹傷禾稼烏雀亦有死者上曰漢宣帝及石勒時亦有雨雹損禾稼斃飛鳥事人君能恐懼修徳則天災可弭朕於此敢不謹乎戊午夏至祭皇地祗於方丘禮畢駕還乾淸宮皇后妃嬪見上曰方農時天久不雨秧苗尙未入土朕恐民之失望也甚憂之汝等宜皆蔬食自今日始俟雨澤降復常膳如故於是宮中自后妃而下皆蔬食是夜大雨詰旦水深尺餘皇后具冠服賀且曰妾事陛下二十年每見愛民之心拳拳於念慮之間今玆天旱陛下誠意所孚天心感格遂至雨澤之應民得足食妾敢進賀上曰人君所以餋民也民與君同一體民食有缺吾心何安幸上天垂念獲玆甘雨吾何徳以堪皇后能同心憂勤天下國家所賴也

○己未辰州衛指揮同知谷繼先卒詔有司護櫬還葬六安且遣官祭之曰朕起兵淮右遂定江左爾自寧國來事朕擢授千夫長俾守贛州多效勤勞遂命爾同知辰州武衛控制蠻夷曩聞爾得疾卽遣醫治療豈期竟以此疾乃殞其身朕心惻然今令爾妻子迎柩還葬鄕裏遣官以牲醴致奠惟靈不昧尙其享之

○甲子日中有黑子

○丁卯倭夷寇海鹽之澉浦殺掠人民

○戊辰命戶部募�人於永平衛鴉紅橋納米中鹽淮鹽米一石五斗浙鹽米一石三斗山東鹽米二石河澗鹽米六石時納哈出覘伺欲撓邊故儲偫以俟徵討

○髙麗日本歸所掠海濱男女七十八人詔有司送還鄕裏故元沿海行樞密院同知葉延秀等來降

○是月詔天下曰朕聞三皇立極導民以時庖廚稼穡衣服始制民居捨焉五帝之教以仁信不過遵三皇之良規蓋未備之時宜當時之君示其所以天下從之自周至漢唐宋亦因時損益國乃昌民乃安朕蒙皇天后土之恩命統天下祖宗之靈百神護佑得正帝位已五年於玆朕本布衣失習聖書況摧彊撫順二十有一年常無寧居紀綱粗立故道未臻民不見化市鄕裏閭尙循元俗天下大定禮義風俗可不正乎玆有所示諭爾臣民曩者兵亂人民流散因而爲人奴隸者卽日放還士庶之家毋收餋閹豎其功臣不在此例古者鄰保相助患難相救今州縣城市鄕村或有凍餒不能自存者令裏中富室假貸錢谷以資養之工商農業皆聽其故俟有餘贍然後償還孤寡殘疾不能生理者官爲養贍毋致失所其有疾愈願占籍爲民者聽鄕黨論齒從古所尙凡平居相見揖拜之禮幼者先施歲時燕會坐次之列長者居上佃見田主不論齒序並如少事長之禮若在親屬不拘主佃則以親屬之禮行之鄕飲之禮所以明長幼厚風俗今廢缺已久宜令中書詳定儀式頒布遵守婚姻古之所重近代以來狃於習俗專論聘財有違典禮喪事以哀爲本葬祭之具稱家有無今富者奢侈貧者假貸務崇眩耀又有惑於陰陽停柩經年以至暴露宜令中書集議頒示天下四方旣定流民各歸田裏其間有丁少田多者不許仍前占據他人之業若有丁眾田少者許於附近荒田內官爲驗其丁力給與耕種中國衣冠壞於胡俗已嘗考定品官命婦冠服及士庶人衣巾婦女服飾行之中外惟民間婦女首飾衣服尙循舊習宜令中書頒示定制務復古典僧道之教以淸淨無爲爲本往往齋薦之際男女混雜飲酒食肉自恣己令有司嚴加禁約福建兩廣等處豪彊之家多以他人子閹割役使名曰火者今後有犯者以閹罪抵之沒官爲奴於戲用夏變夷風俗之所由厚哀窮賑乏仁政之所當施因時制宜與民更化其臻禮義之風永厎隆平之治咨爾臣庶體予至懷

○驍騎羽林江陰諸衛火燔廬舍及官倉死者凡十人大明太祖聖神文武欽明啟運俊徳成功統天大孝髙皇帝實錄卷之七十三

七十九﹑大明太祖髙皇帝實錄卷之七十四

洪武五年六月丙子朔置兵馬指揮司分司於中都

○定宦官禁令凡內使於宮城內相罵詈先發而理屈者笞五十後罵而理直者不坐其不伏本管鈐束而抵罵者杖六十內使罵奉禦者杖六十罵門官監官者杖七十內使等於宮城內鬥毆先斗而理屈者杖七十毆傷者加一等後應理直而無傷者笞五十其有不伏本管鈐束而毆之者杖八十毆傷者加一等毆禦奉者杖八十毆門官監官者杖一百傷者各加一等其內使等有心懷惡逆出不道之言者淩遲處死有知情而蔽之者同罪知其事而不首者斬首者賞銀三百兩

○丁丑命禮部議宮官女職之制禮部具陳周制後宮設內官以贊內治漢制設內官一十四等凡數百人唐制設六局二十四司官凡一百九十人女使五十餘人皆選良家女子以充之上以爲古者所設過多宜防女寵垂法將來乃命重加裁定遂定設六局一司局曰尙宮曰尙儀曰尙服曰尙食曰尙寢曰尙功司曰宮正俱正六品尙宮局總行六尙之事凡出納文籍皆印署之如六局徵取於在外諸司尙宮領旨署牒用印付內史監內史監受牒行移在外諸司尙宮二人掌導引中宮總司紀司言司簿司闈之事司紀二人掌印宮內諸司出入簿書文字司言二人掌宣傳奏啟之事司簿二人掌宮人名籍廩賜之事司闈四人掌宮闈管鑰之事女史六人通掌文案尙儀局尙儀一人掌禮儀起居總司籍司樂司賓司贊四司之事司籍四人掌經籍圖書教授之事司樂二人掌音樂之事司賓四人掌朝見宴會之事司贊四人掌朝會贊襄之事女史三人通掌文案尙服局尙服一人掌宮內服用總司寶司衣司仗司飾四司之事司寶二人掌寶璽符契司衣二人掌衣服首飾司仗四人掌羽儀仗衛司飾二人掌巾櫛梳洗女史二人通掌文案尙食局尙食一人掌供內膳總司饌司醞司藥司供四司之事司饌四人掌烹炮調和飲膳之事凡進飲食先嘗之司醞二人掌醞酒醴司藥二人掌醫藥司供二人掌給宮人廩餼薪炭之事女史二人通掌文案尙寢局尙寢一人掌燕寢總司設司輿司苑司燈四司之事司設四人掌帷帳裀褥灑掃鋪設司輿二人掌輿輦司苑二人掌種植蔬菓之事司燈四人掌燈燭女史二人通掌文案尙功局尙功一人掌督女工總司制司珍司彩司計四司之事司制四人掌裁衣服司珍二人掌珍玉寶貨司彩二人掌叚匹司計二人掌尙功局度支衣服飲食薪炭之事女史二人通掌文案宮正司宮正二人掌戒令責罰之事女史二人通察文案凡官七十五人女史十八人比古減一百四十人

○山東髙唐濮二州聊城堂邑朝城等五縣民饑敕吏部尙書趙孠堅往發倉粟以振之凡民一千七百八十戶發粟一千九百石

○戊寅徵西將軍馮勝左副將軍陳徳右副將軍傅有徳率師至甘肅故元將上都驢降初勝等師至蘭州友徳先率驍騎五千直趨西涼遇元失剌罕之兵戰敗至永昌又敗元太尉朵兒只巴於忽剌罕口大獲其錙重牛馬進至掃林山勝等師亦至共擊走胡兵友徳手射死其平章百花追斬其黨四百餘人降太尉鎖納兒加平章管著等至是上都驢知大將軍至率所部吏民八百三十餘戶迎降勝等撫輯其民畱官軍守之遂進之亦集乃路元守將卜顏帖木兒全城降師次別篤山口元岐王朵兒只班遁去追獲其平章長加奴等二十七人及馬駝牛羊十餘萬友徳復引兵至瓜沙州又敗其兵獲金銀印馬駝牛羊二萬而還

○庚辰賜吳王靖江王蘇州府吳江縣田各一百頃歲計米各七千八百石

○辛巳五色云見

○癸未上諭中書省臣曰近者禮部奏定中宮女織遣奉禦張和蔡旺往蘇杭二州選民間婦女通曉書數願入宮者得四十四人其中堪任事者十四人已俱授職各賜白金三十七兩以贍其家有年未及二十者三十人各賜白金二十兩遣還聽其適人其已授女職者令有司蠲其徭役戒其父兄弟侄各守分毋挾勢侵犯官府

○甲申上諭中書省臣曰聞山東登萊二州旱遣人馳驛往諭山東省臣勿徵今年夏麥其遞年逋租及一切徭役悉蠲之又命以米六萬六千餘石賑萊州及東昌二府饑民

○丙戌置遼東金蓋復三州

○倭夷寇福州之寧徳縣丁亥濟南府歷城等縣蝗

○自甲申至是日太白晝見

○南安府大庾上猶南康三縣大疫

○戊子命賑慶陽府安化合水環三縣饑民

○己丑振武衛指揮僉事王常先等招集紅羅山故元將阿速所部軍士七千人來降

○賜京民絹戶一匹

○命羽林衛指揮使毛驤於顯指揮同知袁義等領兵捕逐蘇松溫臺瀕海諸郡倭寇

○辛卯遣使賫敕至遼東諭都督僉事仇成曰兵戍遼陽已有年矣𨿽曰農戰交修其航海之運猶連年未已近者靖海侯吳禎率舟師重載東往所運甚大昨晚忽聞納哈出欲整兵來哨爲指揮葉旺中途阻歸因此而料彼前數年凡時值暑天胡人必不策馬南向今將盛暑彼有此舉情狀見矣糧運旣至宜嚴爲備禦庶可無虞

○癸巳定六部職掌歲終考績以行黜涉吏部掌天下官吏選法封勛考課之政其屬有三一曰總部掌文選二曰司勛部掌官制三曰考功部掌考核戶部掌天下戶口田土貢賦經費錢貨之政其屬有四一曰總部掌天下戶口田土貢賦水旱災傷二曰度支部掌管考校賞賜祿秩三曰金部掌課程市舶庫藏錢帛茶鹽四曰倉部掌漕運軍儲出納料量禮部掌天下禮儀祠祭燕享貢舉之政其屬有四一曰總部掌儀制表箋歷日贈謚詔赦科舉圖籍樂律二曰祠部掌祭祀醫藥喪葬僧道度牒三曰膳部掌燕享四曰主客部掌貢獻建言四夷朝貢賞賚兵部掌天下軍衛武選廏驛甲仗之政其屬有三一曰總部掌軍務符驗巡檢二曰職方部掌城池郵置烽堠四夷歸化三曰駕部掌鹵簿馬政車輅驛傳兵器刑部掌天下刑法及徒隸勾覆關禁之政其屬有四一曰總部掌律令獄具盜賊鬥毆稱冤二曰都官部掌徒流戒諭審決三曰比部掌贓罰凡犯錢糧戶婚田土茶鹽之法者四曰司門部掌門禁軍政關渡捕亡詐僞略誘工部掌天下百工屯田山澤之政其屬有四一曰總部掌城垣工匠二曰虞部掌捕獵窯冶鑪冶軍需造紙鼓鑄三曰水部掌水利水害壩閘橋梁舟車四曰屯田部掌屯田墾田圩岸廨捨竹木薪炭各部設郎中員外郎主事分掌其事而以尙書侍郎總其政務

○置沂州衛指揮使司

○賜楚王潭王蘇州府吳江縣田各一百頃歲計米各七千八百石

○以四川思南府宣慰司水徳江等十三長官司及鎭遠州隸湖廣其五砦長官司隸辰州衛

○甲午以戶部尙書海淵爲福建行省參政

○丙申定公主府第之制禮部言唐宋公主視正一品其府第並用正一品制度今擬公主府第廳堂九間十一架施花樣獸頭梁棟斗栱檐角彩色繪飾惟不用金正門五間七架大門用綠油銅環石礎墻磚鐫鑿玲瓏花樣從之

○詔河間府寧津等縣去年旱饑民流移者免其徭役

○詔定官民婚喪儀物禮部議凡婚禮納采問名公侯品官一品至四品紅文綺二匹五品至九品文綺綾羅隨用一匹納吉一品二品文綺絹各八匹紅羅各二匹三品四品文綺絹各四匹紅羅紗各二匹五品至七品文綺絹各二匹八品九品文綺絹各一匹納徵一品二品玄纁束帛用靑文綺三匹紅文綺二匹禮服用山松特髻大袖衫霞帔褙子常服用珠翠漆紗冠緣襈長襖長裙四襲釧鐲皆用金文綺紗綾羅各八匹絹三十二匹綿一百兩大紅羅二匹三品四品文綺紗綾羅各四匹絹十六匹大紅羅二匹綿六十兩餘同二品五品玄纁束帛靑紅文綺羅隨所用常服用緣襈長襖長裙二襲釧鐲以銀鍍金文綺綾羅隨用共六疋不用綿與大紅羅餘同四品六品七品常服釧鐲以銀文綺綾羅隨用絹四匹餘同五品八品九品不用山松特髻通用慶雲冠常服緣襈長襖長裙一襲文綺綾羅隨用絹二匹釧鐲同七品請期一品至四品文綺二匹五品以下不行此禮親迎一品至四品紅文綺二匹五品至九品文綺綾絹隨用一匹庶人納采問名納吉總行一次禮上戶紅絹四匹中戶二匹下戶一匹納徵上戶漆紗慶雲冠首鉓用銀桃紅絹大袖衫藍靑素霞帔緣襈長襖長裙二襲用絹及細布釧鐲用銀彩絹八匹紗羅六匹或四匹中戶彩絹六匹或四匹紗羅四匹或二匹不用釧餘同上戶下戶彩絹二匹不用釧鐲紗羅餘同中戶親迎上戶紅絹或布一匹中戶下戶隨所有用之其牲酒果面之類各有差

○喪禮襲衣三品以上三襲四品五品二襲六品以下一襲飯含五品以上飯用稷含用珠九品以上飯用粱含用小珠銘旌以絳帛爲之廣一幅四品以上長九尺六品以上長八尺九品以上長七尺斂衣品官朝冠朝衣一襲常服十襲衾十番命婦大衫褙子一襲常服十襲衾十番靈座設於柩前用白絹結魂帛以依神棺槨品官棺用油杉朱漆槨用土杉墻翣公侯六三品以四五品以上二明器公侯九十事一品二品八十事三品四品七十事五品五十事六品七品三十事八品九品二十事引披鐸引者引車之紼也披者以纁爲之系於輀車四柱在傍執之以備傾覆者也鐸者以銅爲之所以節挽歌者公侯四引六披左右各八鐸一品二品二引四披左右各六鐸三品四品二引二披左右各四鐸五品以下二引二披左右各鐸羽旛竿長九尺五品以上一人執之以引柩六品以下不用功布品官用之長三尺方相四品以上四目七品以上兩目八品以下不用柳車上用竹格以彩結之旁施惟幔四角垂流蘇志二片品官皆用之其一爲蓋書某官之墓其一爲底書姓名鄕裏三代生年月及子孫葬地婦人則隨夫或子孫封贈二石相向用鐵束埋墓中碑碣功臣歿後封王螭首髙三尺二寸碑身髙九尺闊三尺六寸龜跌髙三尺八寸一品螭首髙三尺碑身髙八尺五寸闊三尺四寸龜跌髙三尺六寸二品蓋用麟鳳髙二尺八寸碑身髙八尺闊三尺二寸龜跌髙三尺四寸三品蓋用天祿辟邪髙二尺六寸碑身髙七尺五寸闊三尺龜跌髙三尺二寸四品圓首髙二尺四寸碑身髙七尺闊二尺八寸方趺髙三尺五品圓首髙二尺二寸碑身髙六尺五寸闊二尺六寸方趺髙二尺八寸六品圓首髙二尺碑身髙六尺闊二尺四寸方趺髙二尺六寸七品圓首髙一尺八寸碑身髙五尺五寸闊二尺二寸方趺髙二尺四寸墳塋功臣歿後封王塋地周圍一百步每面二十五步墳髙二丈四圍墳墻髙一丈石人四文武各二石虎羊馬望柱各二一品塋地周圍九十步每面二十二步半墳髙一丈八尺墳墻髙九尺石人二文武各一石虎羊馬石望柱各二二品塋地周圍八十步每面二十步墳髙一丈六尺墳墻髙八尺石人石虎石望柱同一品三品塋地圍七十步每面一十七步半墳髙一丈四尺墳墻髙七尺石虎羊馬石望柱同二品四品塋地周圍六十步每面一十五步墳髙一丈二尺墳墻髙六尺石虎羊馬石望柱同三品五品塋地周圍五十步每面一十二步半墳髙一丈墳墻髙四尺石羊馬石望柱各二六品塋地周圍四十步每面一十步墳髙八尺七品塋地周圍三十步每面七步半墳髙六尺祭物四品以上用羊豕九品以上用豕庶民襲衣一用深衣一大帶一履一雙裙褲衫襪隨所用飯用粱含錢三銘旌用紅絹五尺斂衣隨所有衣衾及親戚禭儀棺隨所用堅木油杉爲上柏次之土杉松木又次之用黑漆金漆不得用朱紅明器一事功布以白布三尺引柩柳車以衾覆棺志石二片如品官之儀塋地周圍十八步每面四步半祭物用豕力不及者隨家之有無旣奏上曰婚喪之禮人道之重斟酌得宜行之惟允其頒布天下使臣民皆遵守之

○丁酉定內命婦冠服制先是外命婦冠服之制已定惟內命婦未有其制至是復詔議之禮部言唐制貴妃一品昭儀二品婕妤三品美人四品才人五品冠服並用花釵翟衣寶林六品禦女七品采女八品冠服同尙宮等並佃釵禮衣宋內命婦貴妃一品太儀二品婕妤三品美人四品才人五品貴人無視品冠服並用花釵翟衣自國夫人縣君及充司簿司賓者並賜冠帔今內命婦增設貴人一等才人二等參酌唐宋之制自三品以上宜用花釵翟衣貴人視四品才人視五品並同尙宮等用山松特髻大衫以爲禮服於是以貴人爲三品以後妃燕居冠及大衫霞帔爲朝會禮服珠翠慶雲冠鞠子褙衣緣襈襖裙爲常服

○戊戌攺潭州府爲長沙府靖江府爲桂林府

○己亥夜有星大如杯靑白色光潤起自天市西垣西行至遊气中沒

○庚子溫州衛千戶陳旺以追擊海寇失機誅之

○靑州萊州二府蝗

○壬寅上以徵西將軍馮勝等師出甘肅命中書省臣預送戰襖三萬鞋六萬八千緉以給之因諭之曰甘肅苦寒未冬而雪非南方之比朕居京師每當隆冬時衣重裘尙覺體寒況軍士暴露邊庭衝冒風雪有裂膚墮指之患豈能堪也衣鞋宜預給之

○徵南副將軍江陰侯吳良討靖州會同縣蠻寇平之

○癸卯句容縣民獻嘉瓜二同蒂而生上禦武樓中書省臣率百官以進禮部尙書陶凱奏曰陛下臨禦同蒂之瓜產於句容句容陛下祖鄕實爲禎祥蓋由聖徳和同國家協慶故雙瓜連蒂之瑞獨於此以彰陛下保民愛物之仁非偶然者上曰艸木之瑞如嘉禾並蓮合歡連理兩岐之麥同蒂之瓜皆是也卿等以此歸徳於朕朕否徳不敢當之縱使朕有徳天必不以一物之禎祥示之苟有微過必垂象以譴告使我克謹其身保民不至於禍殃且艸木之祥生於其土亦惟其土之人應之於朕何預若盡天地間時和歲丰乃王者之禎故王禎不在於微物遂爲贊賜其民錢千二百

○胡兵寇大同之宣寧縣下水鎭殺掠吏民而去

○徵西將軍馮勝遣千戶胡凱至京奏甘肅之捷上召都督府臣諭以功賞次第指揮彩叚五表裏千戶衛鎭撫四表裏百戶鎭撫三表裏仍命勝先將吐蕃及西

安河南出徵官員就各處賞賜其京衛出徵將士俟回京給賞

○指揮使毛驤敗倭寇於溫州下湖山追至石塘大洋獲倭船十二艘生擒一百三十餘人及倭弓等器送京師詔令中書定賞格凡總旗軍士弓兵生擒賊一人者賞銀十兩斬首一級銀八兩民人生擒賊一人銀十二兩斬首一級銀十兩指揮千戶百戶鎭撫等於班師之日驗功賞之時又並得所掠髙麗人三人適髙麗使者至命領之以歸

○定遼都衛指揮同知馮祥等率兵克十萬山大片崖小片崖石甕九崖等處撫輯其民而還

○參政何眞收集廣東所部舊卒三千五百六十人發靑州衛守禦

○是日太原府陽曲縣地震

○甲辰命工部造紅牌鐫戒諭后妃之辭懸於宮中其牌用鐵飾字以金仍造宮中佩用象牙牌四十有九以坤寧厚載字爲號黃紅靑綠絨爲絳

○左副將軍李文忠率都督何文輝等兵至口溫之地虜聞之夜棄營遁去獲其牛馬輜重無算遂進至哈剌莽來虜部落驚潰復進兵至臚朐河文忠諭將士曰兵貴神速宜乘勝追之千里襲人難以重負於是畱部將韓政等守錙重命士卒人持二十日糧兼程而進至土剌河虜將蠻子哈剌章覘知之悉騎渡河結陣以待文忠督兵與戰戰數合虜稍郤復進至阿魯渾河虜兵益眾摶戰不已文忠馬中流矢急下馬持短兵接戰從者劉義直前奮擊以身蔽文忠指揮李榮見事急以所乘馬授文忠自奪虜騎乘之文忠策馬橫槊麾眾更進於是士卒鼓勇皆殊死戰虜遂敗走獲人馬以萬計追至稱海虜兵又集文忠勒兵據險椎牛饗士縱所獲馬畜於野示以閒暇居三日虜疑有伏不敢逼乃遁去文忠亦引還夜行失故道至桑哥兒麻士卒無水渴甚文忠默禱於天忽所乘馬跑地長鳴泉水湧出人皆以爲天助云是役也宣寧侯曹良臣驍騎左衛指揮使周顯振武衛指揮同知常榮神策衛指揮使張耀俱戰沒良臣壽州安豊人幼有大志及長英毅有敢人多殫之元季羣雄兢起良臣聚鄕裏子弟訓練爲兵立堡以禦外侮約束嚴明無敢違其令者歲壬寅率所部來附上以其誠命爲江淮等處行中書省平章政事吳元年從大將軍徐達克姑蘇有功洪武元年進階榮祿大夫大軍取河北入元都攻永平良臣功居多二年奉詔守山西行省率兵出大同擊元將孔興等降之三年又從大將軍徐達擊元王保保於定西三不剌川皆敗之還京授開國輔運推誠宣力武臣階仍榮祿大夫勛柱國爵宣寧侯四年從平蜀至是戰歿贈祿大夫追封安國公謚忠壯顯廬州合肥人精悍有膽气驍勇過人歲乙未上取滁和二州渡采石入太平顯充帶刀先鋒侍左右從克溧水溧陽丙申破陳野先兵丁酉攻常州拔江陰充前部先鋒皆與有功戊戌從上取婺州己亥攻諸曁克衢州升帳前都先鋒庚子陳友諒率眾陷太平逼建康顯從諸將復太平城戰於采石友諒退走癸卯從討友諒大戰鄱陽湖累著奇功乙巳授驍騎衛千戶吳元年克蘇州以功授宿衛千戶尋升懷遠將軍金吾右衛指揮同知洪武二年以取山東河南及援狹州下河中功轉驍騎前衛指揮同知三年收應昌紅羅山等寨升指揮使階昭勇將軍四年遷驍騎左衛指揮使至是戰歿以子巖襲驍騎前衛指揮同知榮鳳陽定遠人開平中武王遇春再從弟也資稟雄毅年未冠遭元末亂從軍安丰歲癸卯渡江來歸上召見卽以隸遇春麾下甲辰從徵武昌克廬州安丰有功授武徳衛管軍千戶乙巳從攻贛州下南雄韶州克安陸襄陽吳元從下姑蘇功升武徳衛指揮僉事及遇春爲徵虜副將軍佐大將軍徐達耴元都榮從行進階宣武將軍遇春薨於軍榮護喪還京師三年升武徳衛指揮同知階懷遠將軍仍俾世襲四年從永嘉侯朱亮祖伐蜀軍攺振武衛指揮同知耀壽州人從義兵元帥陳野先領兵屯建康之殷巷歲丙申王師克殷巷始歸附辛丑命與諸將子同入侍衛壬寅授百戶守鎭江吳元年升羽林左衛管軍副千戶洪武元年進階武略將軍三年守禦福建興化尋升神策衛指揮同知四年進懷遠將軍升昭勇將軍神策衛指揮使自王師取武昌克安陸襄陽討張士誠及平中原取元都克太原慶陽擒上猶諸蠻耀累立戰功至是與榮等俱戰死事聞上命戶部各以米四十石布二十匹給其家遣官迎柩於淸河口復命禮部各遣官祭之曰曩因元季大亂朕與爾等固守江東之地以觀羣雄何如二十年間未有能統一天下爲生民主者乃命爾諸將臣四徵羣雄不三四年中原一統以目前觀之爾等久勞於徵戰吾民久困於供億但宜修邊備實中國以休息爾等與吾民也然自古以來胡虜爲中國患今天旣絕胡運故命爾等因其敗亡驅逐遠塞使之不能復侵擾𨿽暫勞於一時乃安中國於永久蓋前人立法以垂於後世者其設施不得不如是也爾等旣行志在滅敵奮不顧身一旦隕於鋒鏑爲之柰何夫死生乃人道之常今爾等捐軀爲國身𨿽云亡名垂不杇矣仍命工部造墳塋石人馬明器如式良臣葬安丰榮葬懷遠縣山西鄕顯葬應天府江寧縣方山耀葬江寧縣獅子塘各樹碑於墓道

○福建參政阮崇禮卒

○乙巳命戶部遣使度四川田以蜀始平故也

○作鐵榜申誡公侯其詞曰朕觀古昔帝王之紀及功臣傳其君保

卹功臣之意或有始無終使忠良股肱不免受禍誠可憫也間有聰明聖主待功臣之心皎如日月姦臣不能離間故君臣得以優遊終其天年在社稷有磐石之安在功臣之家享富貴無窮朕甚慕焉亦有明智之君欲保全有功其心切切柰何跋扈之臣恃其有功數作過惡累宥不悛不得已而誅戮此臣下自取之也又若主有寬仁之徳臣有忠良之心然被各少察斷而不明何也蓋功臣奴僕倚恃權貴欺壓良善爲臣者不能察其所爲致使縱橫刑官執法具罪以聞在忠良大臣必不如是特奴僕自作之過其君不能明察大臣之心將謂大臣使之如是姑息有功釋而不問者有之略加誡諭奴僕者有之又不明白與功臣道其奴僕所作之過含忍太多及法司屢奏卻疑大臣欺罔君上一旦不容卽加殘害此君不明之所致也當時功臣𨿽有忠良之心卻不能檢察其下一有罪責卽怨其君何也亦由奴僕之類在外爲非歸則言是大臣職任朝堂或優閒元老加以小人阿謟少能勸諫及至奴僕犯罪法司執問君命誅其奴僕大臣不知君上保愛之心便生疑怨累及其身往往有之或是天子念功臣之勞而免其罪其奴僕歸告大臣曰君上不能容公故枉問奴等耳大臣一時聽信不自加察以爲必然遂生猜疑致遭刑戮此臣不能檢察其下之過也可謂君臣兩失之矣朕起布衣賴股肱宣力平定天下旣以論功行賞封公侯錫以鐵券頒以重祿令傳子孫共享太平尙慮公侯之家奴僕等習染頑風冒犯國典今以鐵榜申明律令朕諭卿等除親屬別議外但凡奴僕一犯卽用究治於爾家無所問敢有恃功藏匿犯人者比同一死折罪爾等各宜謹守其身嚴訓於家以稱朕始終保全之意其目有九其一凡內外各指揮千戶百戶鎭撫並總旗小旗等不得私受公侯金帛衣服錢物受者杖一百發海南充軍再犯處死公侯與者初犯再犯免其罪附過三犯準免死一次奉命徵討與者受者不在此限其二凡公侯等官非奉特旨不得私役官軍違者初犯再犯免罪附過三犯準免死一次其官軍敢有輙便聽從者杖一百發海南充軍其三凡公侯之家彊占官民山場湖泊茶園蘆蕩及金銀銅場鐵冶者初犯再犯免罪附過三犯準免死一次其四凡內外各衛官軍非當出徵之時不得輙於公侯門首侍立聽候違者杖一百發煙瘴之地充軍其五凡功臣之家管莊人等不得倚勢在鄕欺毆人民違者剌面劓鼻家產籍沒入官妻子徙至南寧其餘聽使之人各杖一百及妻子皆發南寧充軍其六凡功臣之家屯田佃戶管莊幹辦火者奴僕及其親屬人等倚勢淩民奪侵田產財物者並依倚勢欺毆人民律處斷其七凡公侯之家除賜定儀仗戶及佃田人戶已有名額報籍在官敢有私托門下影蔽差徭者斬其八凡公侯之家倚恃權豪欺壓良善虛錢實契侵奪人田地房屋孳畜者初犯免罪附過再犯住支俸給一半三犯停其祿四犯與庶民同罪其九凡功臣之家不得受諸人田土及朦朧投獻物業違者初犯者免罪附過再犯住支俸給一半三犯停其祿四犯與庶人同罪大明太祖聖神文武欽明啟運俊徳成功統天大孝髙皇帝實錄卷之七十四

八十﹑大明太祖髙皇帝實錄卷之七十五

洪武五年秋七月丙午朔

○戊申上諭都督府臣曰近營中都聞軍士多以疫死蓋盛暑重勞飲食失節董其役者又督之大急使病無所餋死無所歸朕甚痛之爾其速遣官具醫藥往視之病甚者官給舟車送還其家仍沿途給醫治療且敕董事者毋驅迫之

○辛亥太原府陽曲縣地震

○壬子五色云見自己酉至於是日

○貴州衛指揮同知紀雄等以兵克平伐蘆山山木等寨其酋長皆來降請歲輸租賦

○癸丑命中書省凡狹西北平山西甘肅極邊苦寒之地守邊將士已賜衣裝者再以鞋給之

○甲寅建中都觀星臺於獨山

○乙卯享太廟賜樂舞生錢

○夜有星初出靑赤色有尾起自東北薄雲中壘壁陣旁東北行一丈餘發光大如杯至近濁沒

○丙辰中山侯湯和等兵至斷頭山遇虜兵與戰不利平陽左衛指揮同知章存道死之存道處之龍泉人禦史中丞溢之子也初集義兵保鄕邑己亥冬率所部歸總制官孫炎炎令領兵守上游會陳友定兵來侵存道擊卻之自是屢有戰功壬寅授處州翼元帥副使甲辰參軍胡深戰死上命存道代領其眾洪武元年漕運至京上嘉其才略命從右副將軍馮宗異徵北以功升處州衛指揮副使三年從徵秦隴取興元畱存道守之時明昇將吳友仁來侵存道擊敗其眾授平陽衛指揮同知四年轉平陽左衛至是從和徵北守哈墩不剌營遂力戰死

○己未左副將軍李文忠以所獲故元官屬子孫及軍士家屬一千八百四十餘人送至京師上謂都督府臣曰故元官屬子孫不宜與軍士爲伍俾參隨指揮周龍有可用者量才用之軍士則令舊校李伯顏不花領之以隸羽林衛

○辛酉蘇州府崇明縣通州海門縣大雨潮湧漂民廬舍

○壬戌命工部運文綺及綿戰襖詣大同以俟給賜大將軍徐達徵北軍士

○夜京師風雨地震

○癸亥皇后千秋節祭奉先殿

○丁卯北平永淸衛軍器庫火

○戊辰華嬀川宜興興雲四州徙其民於北平附近州縣屯田

○興化府仙遊縣大火

○己巳詔戶部經理功臣田土

○庚午髙麗王王顓遣其禮部尙書吳季南民部尙書張子溫等奉表貢馬及方物表言耽羅國恃其險遠不奉朝貢及多有蒙古人畱居其國宜徙之蘭秀山逋逃所聚亦恐爲寇患乞發兵討之上乃賜顓璽書曰朕聞近悅遠來赦罪宥欲此古昔王者之道治大國如烹小鮮乃老聃之言寬而不急斯爲羙矣使者至賫王表陳耽羅事宜朕甚惑焉因小隙而構成大禍者智士君子之所愼夫耽羅居海之東密邇髙麗朕卽位之初遣使止通王國未達耽羅且耽羅已屬髙麗其中生殺王已專之今王以耽羅蕞爾之眾蘭秀山逋逃之徒用朕之詔示以威福一呼卽至削去孳生之利移胡人於異方恐其不可蓋人皆樂土積有年矣元運旣終耽羅𨿽有胡人部落已聽命於髙麗又別無相誘之國何疑忌之深也若傳紙上之言或致激變深爲邊民患人情無大小急則事生況眾多乎朕若效前代帝王並吞邊夷務行勢術則耽羅之變起於朝夕豈非因小隙而構大禍者乎王宜熟慮烹鮮之道審而行之不但靖安王之境土而耽羅亦蒙其徳矣如其不然王尙與文武議之遣使再來行之未晚王其察焉玆因使還賫此以示

○辛未以安慶武昌二府湖池魚課歲米賜吳楚靖江三王各三千八百石

○遣使賫璽書諭故元國公白瑣住曰朕惟天道好還無往不復古語云胡虜無百年之運爾讀書者安得不知自五季亂華以來胡人𨿽欲竊據中國未嘗有過百年之數者今元運旣及百年其數已盡古語可謂驗矣曩者妖人起於汝頴蘄黃之間元兵莫能討捕遂至羣雄並起海內分裂此果天道致然歟抑人事致然歟春秋傳曰毋首亂首亂者必不能享其福若前日杜遵道劉福通韓山童徐眞一之徒皆首亂者也今此數人果安在哉蓋首亂殃民荼毒太甚故不能享富貴以善終耳朕本淮右布衣遭時搶攘不能寧居遂仗劍而起壯士從之者𨿽千萬人於是渡保江左以觀天下之變睹羣雄無治世之才蒼生有云霓之望乃命將出師數年之間剗削羣雄遂平元都中原底定四海爲一豈非天意厭亂人心思治太平之期在今日乎爾昔爲元臣初從察罕繼輔擴廓聲名久出部下今又佯死伏匿鄕裏志本求安然人心不同事難逆睹爾獨不見隋唐間髙君雅劉黑闥之事耶一旦恐無賴者假爾爲名以禍生民若不從則必如君雅受當時之禍若從之又不免有黑闥後來之悔爲爾之計當出詣有司慷慨歸朝則全家保生共享昇平豈不快哉然量爾之心遲疑不敢出者爲益都屠城之故有所畏忌果如是爾所見者小朕不如是也昔漢髙祖嘗爲季布所窘辱尙且赦之況朕於爾初無纖芥之憾爾何疑焉書至當省朕所言與朕一見庶無後悔

○日中有黑子

○是月開封府大水徐州大同府並蝗

○鳳翔平涼二府自五月至是月雨雹傷豆麥詔免其稅

○蘇州府崇明縣水詔有司毋徵其稅恐所報或有未盡令盡報免之

○八月乙亥朔以孫正通爲金吾右衛親軍指揮使正通陳友定之禆將旣降又招集閩中舊卒甚眾故有是命

○賜沙門島運糧將士五千餘人文綺錢帛

○丙子禮部尙書陶凱等奏考之歷代天子祭祀不載太子陪祭之文宋眞宗天禧三年郊祀皇太子於正陽門習儀立於禦座之西奏告太廟於屏外下馬步進至郊壇卽遙望壝外下馬又南郊鹵簿使王曙言皇太子從至郊宜用東宮儀仗詔不允其親王陪祀則與宰相分班行禮今擬凡遇上親祀皇太子畱宮中居守親王戎服侍從皇太子親王𨿽不陪祀宜一體齋戒請著爲令從之

○丁丑遣官釋奠於先師孔子

○戊寅祭大社大稷

○己卯貴州宣慰使靄翠上言部落有隴居者連結犵狫負險阻兵以拒官府乞討除之上以隴居反側不從命由於靄翠所激謂大都督府臣曰蠻夷多詐不足信也中國之兵豈外夷報怨之具耶宜遣使諭蠻中守將愼守邊境靄翠所請不從將啟邊釁宜預防之

○庚辰遣使賜成都守禦將士文綺帛各千匹白金十萬九千餘兩

○賜儀眞千戶所軍士三百餘人錢八十五萬四千有奇

○通州海門縣水災詔免其租

○命罷天下進賀聖節冬至表箋上謂侍臣曰正旦爲歲之首天運維新人君法天運以施政治進表稱賀禮固宜然若生辰冬至亦皆表賀於文繁矣且生辰父母劬勞之日朕皇考皇妣蚤逝每於是日不勝悲悼況忍受天下賀乎宜皆罷之羣臣對曰臣子敬君之心無時不有惟不可煩瀆故因聖壽及時序致祀頌之誠請如舊禮行之上不許

○甲申詔浙江福建瀕海九衛造海舟六百六十艘以禦倭寇上諭中書省臣曰自兵興以來百姓供給頗煩今復有興作乃重勞之然所以爲此者爲百姓去殘害保父母妻子也朕恐有司因此重科吾民反致怨讟爾中書其榜諭之違者罪不赦省臣對曰陛下愛民而預防其患所費少而所利大臣嘗聞倭寇所至人民一空較之造船之費何翅千百若船成備禦有具瀕海之民可以樂業所謂因民之所利而利之又何怨但有司之禁不得不嚴先是瀕海州縣屢被倭害官軍逐捕往往乏舟不能追擊故有是命

○乙酉太原府徐溝縣西北空中有聲如雷地震自癸未至是日

○紹興府嵊縣金華府義烏縣杭州府余杭縣大風山谷水湧漂流廬舍人民孳畜溺死者眾

○丙戌申明戒諭書成頒示天下

○河南民獻白兔命放之野

○戊子上召諸勛臣諭之曰難成者功難得者爵卿等捐驅以從朕百戰以有功豈非成之難乎然因功以定爵髙出等倫豈非得之難乎知成之難則思所以保之知得之難則思所以守之保守之道惟敬謹而已不以功大而有驕心不以爵隆而有怠心故能享有榮盛延及後世大祇敬謹爲受福之本驕怠爲招禍之原惟知道者可以語此

○庚寅詔賜蜀中軍士食鹽有妻子者月給三斤無者半之

○夕月儀與朝日同祝文曰惟神鐘陰之精配陽之徳歷代相成祭以秋夕今玆時已秋分特備牲醴祭奠伏惟神鑑

○壬辰命中書省凡指揮千戶鎭撫以罪謫在軍伍或降爲巡檢者悉令赴京仍錄用之其見犯者令從徵立功贖罪無功則通罪之

○癸巳上以北平山西饋運艱難命以銀易米供給軍衛計山西大同易米白金二十萬兩北平易米白金十萬兩綿布十萬匹又遼東軍衛乏馬發山東綿布萬匹易馬給之

○甲午祭太歲風雲雷雨嶽鎭海瀆山川月捋城隍旗纛諸神

○丙申徵南副將軍江陰侯吳良等平五開潭溪古州諸蠻凡二百二十三洞籍其民一萬五千收集逃散士卒四千五百四十人獲馬牛四百餘頭

○倭夷寇福州之福寧縣前後殺掠居民三百五十餘人焚燒廬舍千餘家劫取官糧二百五十石

○平陽衛指揮僉事張祥追胡兵至崞縣戰於古洞山被執

○戊戌太原府陽曲縣地震

○置臺州衛指揮使司罷守禦千戶所

○己亥五色云見

○庚子詔建開平王常遇春祠於北平命有司歲時致祭

○壬寅明州衛指揮僉事張億率兵討倭寇中流矢卒上聞而悼之遣使致祭其文曰爾以英勇之姿來自潼關委身事朕遂擢佐武衛俾守鄞城克盡其職近因倭寇侵犯海隅爾身先士卒偶爲流矢所中醫治莫痊竟殞其身深可痛惜然丈夫身能奉職死能盡忠名垂竹帛復何憾焉仍詔卹其家

○癸卯太倉衛奏髙麗使者洪師範鄭夢周等度海洋遭颶風舟壞師範等三十九人溺死夢周等一百十三人漂至嘉興界百戶丁明以舟救之獲免上令夢周等還京師

○上謂中書省臣曰近濠梁懷遠二衛火軍士房屋貲財焚毀殆盡皇陵衛有土木之役長淮衛有漕運之勞艱苦可知今時將寒可令吏部尙書呂本戶部郎中萬鏞往會行大都督府官以綿襖七萬給之

○甲辰胡兵侵云內突入州城同知黃裏與其弟得亨率兵民與戰裏死之得亨亦被重傷會應州同知王長賢率眾來援胡兵遂角�羊去大明太祖聖神文武欽明啟運俊徳成功統天大孝髙皇帝實錄卷之七十五

八十一﹑大明太祖髙皇帝實錄卷之七十六

洪武五年九月乙巳朔太常卿陳世舉言古制凡修理宗廟則遣官祭告並祭土神今擇日修築太廟宮墻宜告祭告禮上從之曰至日朕自祭告太廟用羊一豕一其土神則爾太常以一豕祭之

○南海盜黑鬼爲亂詔廣東衛兵討之敗其眾於馬鞍山又敗之於浪淘觜生擒黑鬼及僞都督元帥等三百七十餘人斬之

○庚戌上謂中書省臣曰今秋深北平漸寒其應天大河諸衛軍士及楊州髙郵新募水軍運糧往彼者宜各以綿襖給之

○壬子命工部造扈駕先鋒金字銀牌十其制長五寸闊二寸五分上爲獅吻下爲伏虎外方內圓鈒駕前先鋒四字以金塗之

○丙辰旦有星靑白色起自太微西垣東南行至雲中沒

○丁巳靖海侯吳禎自遼東遺人送故元平章髙家奴知樞密院髙大方同僉髙希古張海馬遼陽路總管髙斌等至京上謂羣臣曰昔元都旣平有勸朕卽取遼陽者朕謂力不施於所緩威不加於所畏遼地𨿽遠不必用兵天下平定彼當自歸已而元遼陽行省平章劉益果以其地而降尙存一二桀驁徘徊顧望朕亦不問今髙家奴等又相繼而至不勞寸兵坐底平定朕思彼皆故元之臣天運已革故來納款然自古興亡之道與治亂相尋書云與治同道罔不興與亂同事罔不亡元末君臣荒怠紀綱廢墜造亂之徒相煽而起一旦天命弗保此輩遂爲朕僕向使其君臣知天命可畏兢兢業業夙夜罔懈何至淪喪卿等宜監前軌小心愼徳以匡朕不逮凡朕有所爲勿以事小而不言使朕忽於所警也羣臣皆頓首曰陛下敬天勤民聖徳日新而拳拳不忘警戒誠宗社萬世之福

○戊午潮陽衛指揮僉事唐賀招降山賊八百七十人

○徵南副將軍江夏侯周徳興等討婪鳳安田等州諸洞蠻悉平之遂克泗城州

○己未祭周天星辰上諭戶部臣曰石隴定海舊設宣課司以有漁舟出海故也今旣有禁宜罷之無爲民患

○壬戌聖壽節前一日中書右丞相汪廣洋率百官請行慶賀禮上曰朕已令罷此禮卿等其體朕懷勿賀時髙麗國王王顓遣同知密直司事成揆進表稱賀並遣版圖判書林完賀皇太子千秋節貢金銀龍盞龜貝玳瑁之屬詔中書諭其王繼今聖壽節千秋節俱免慶賀禮自是每歲聖節之日齋居素食不受朝賀

○太原府陽曲縣地震者再

○癸亥先是上諭中書省臣曰凡犯贓罪者罪𨿽已赦仍徵其贓如赦文內有云已發覺未發覺已結正未結正之類何者宜赦何者不宜赦其詳定以聞至是刑部議凡謀反大逆謀殺祖父母父母妻妾殺夫奴婢殺本使殺人及彊盜蠱毒厭魅不赦外其餘罪無輕重咸赦除之有以赦前事相告言者抵罪若系官錢糧事須追究罪𨿽遇原依律攺正徵收民間歸附之後戶婚田產錢債𨿽已經赦應合攺正歸還者並聽追理凡今後官吏受贓遇赦免罪贓並追納其在赦前犯贓事發懼罪逃避及革後發露依律追究奏上制從之

○甲子占城國王阿答阿者遣其臣陽寶摩訶八的佛祿等來貢方物詔賜阿答阿者織金文綺紗羅四十匹使者紗羅文綺錢帛差

○置通州守禦千戶所

○乙丑廣州府地震有聲如雷

○癸酉髙麗使者鄭夢周等至京復賜衣服而遣之

○冬十月甲戌朔

○乙亥復置龍虎衛於浦子口

○丁丑太原府壽陽縣民妻一產三男

○戊寅太原府陽曲縣地震

○己卯享太廟

○庚辰豫章侯胡廷羙收集武昌新軍五千四百餘人至京師

○夜有星自五車流至參旗沒

○辛巳以晉府左傳謝成兼太原都衛都指揮使

○戊子上以時營中都恐力役妨農詔自今雜犯死罪可矜者免死發臨濠輸作

○己丑命定擬齋郎樂生文武舞生冠服之制齋郎黑介幘漆布爲之無花樣服紅絹窄袖衫紅生絹爲裏皂皮四縫靴黑角帶文舞生及樂生黑介幘漆布爲之上加描金蟬服紅絹大袖袍胸背畫纏枝方葵花紅生絹爲裏加錦臂鞲二皂皮四縫靴黑角帶武舞生武弁以漆布爲之上加描金蟬服飾靴帶並同文舞生

○禮部言命婦及庶民妻衣服首餙俱有等衰惟女子在室者無其制按宋制女年二十而笄未笄之前服飾之制史亦無所見但士大夫家相傳皆作三小髻金釵珠頭﹤髟巾﹥窄袖褙子宜如其制從之

○庚寅髙麗國王王顓遣其同知密直司事金湑等奉表箋賀明年正旦並貢金銀玳瑁等器

○辛卯太原府陽曲縣地震

○甲午先是上以髙麗貢獻使者往來煩數遣故元樞密使延安答裏使髙麗諭意且以紗羅文綺賜其王顓至是顓遣其門下贊成事姜仁裕上表謝恩貢馬十七匹並錦囊弓矢金鞍及人參等物是時其國賀正旦使金湑等先至京師上以正旦期尙遠恐久淹其使因仁裕繼至遂皆命還國因謂中書省臣曰曩因髙麗貢獻煩數故遣延安答裏往諭此意今一歲之間貢獻數至旣困獘其民而使涉海道路艱險如洪師範歸國蹈覆溺之患幸有得免者能歸言其故不然豈不致疑夫古者諸侯之於天子比年一小聘三年一大聘若九州之外蕃邦遠國則惟世見而已其所貢獻亦無過侈之物今髙麗去中國稍近人知經史文物禮樂略似中國非他邦之比宜令遵三年一聘之禮或比年一來所貢方物止以所產之布十匹足矣毋令過多中書其以朕意諭之占城安南西洋瑣裏爪哇渤尼三佛齊暹羅斛眞臘等國新附遠邦凡來朝者亦明告以朕意中書因使者還如上旨咨諭其王仍有詔賜顓藥餌

○丁酉韃靼五千九百餘人自東勝來降命居臨濠月以薪米給之

○徵西將軍宋國公馮勝等自甘肅班師至京

○上念驛傳重繁故元之民有役馬夫而至破家者乃諭中書省臣曰善治者視民猶己愛而勿傷不善者徵斂誅求惟日不足殊不知君民一體民旣不能安其生君亦豈能獨安厥位乎譬之馭馬者急銜勒厲鞭策求騁不已鮮不顚蹶馬旣顚蹶人獨能無傷乎元之末政寬者失之縱猛者失之暴觀其驛傳一事盡百姓之力而苦勞之此與馭馬者何異也豈可蹈其覆轍耶自今馬夫必以糧富丁多者充之庶幾其力有餘有司務加存撫有非法擾害者罪之

○是月蠲應天太平鎭江寧國廣徳五府秋糧詔曰國以民爲本民以食爲天此有國家者所以厚民生而重民命也朕乘羣雄鼎沸之時率眾渡江定都建業十有八年其間髙城壘深壕塹軍需造作凡百供給皆爾近京五府之民率先效力濟我時艱民力煩甚朕念不忘天下一統今五年矣𨿽嘗蠲其四歲租稅然猶未足以報前勞是用申飭有司其應天太平鎭江寧國廣徳五府今年合徵秋糧除糧長頑狡不蓋倉及科斂困民者本戶之糧不免外其餘盡行蠲免於戲朕念爾民勤勞欲俾爾優遊於田裏以共享太平者此朕之心也其服勤田畝以稱朕意十一月甲辰朔復置寶慶衛於寶慶府先是溪洞蠻寇作亂徙寶慶衛治於益陽至是復其舊仍於益陽置守禦千戶所

○丙午命文武官奏對者各從其班次不得攙越

○丁未辰時日有暈上有背气及兩珥

○以興化衛並爲鐘山衛天長衛並定遠衛振武衛並興武衛和陽衛並神策衛通州吳興二衛並龍驤衛尋復設和陽神策二衛

○戊申髙麗國王王顓遣中郎將宋坦以金希聲等十一人來歸希聲嘉興府人先爲倭寇所掠髙麗得之至是遣還

○己酉故元降將行樞密院同僉賴正孫招集福州遺兵五千人送京師

○庚戌徵南副將軍江陰侯吳良等班師還京

○壬子置甘肅衛都指揮使司莊浪衛指揮使司

○定命婦圓衫之制以紅羅爲之繡重雉爲等第一品九等二品八等三品七等四品六等五品五等六品四等七品三等其餘不用繡雉

○辛酉祀昊天上帝於圜丘

○思州土官田弘率其所部蠻夷長官來朝貢方物上命弘襲父職爲宣慰使賜白金文綺鈔錠

○癸亥詔浙江福建瀕海諸衛攺造多櫓快船以備倭寇

○詔建公侯第宅於中都韓魏鄭曹衛宋凡六公中山長興南雄徳慶南安營陽蘄春延安江夏濟寧淮安臨江六安吉安滎陽平涼江陰靖海永嘉頴川豫章東平宜春宣寧河南汝南鞏昌凡二十七侯

○化州石龍縣餘寇結連黃泥山等砦猺蠻作亂焚掠陸川北流二縣廣西衛兵討平之

○中書省臣言河間府淸獻二州眞定府隆平縣旱平涼府雨雹傷稼詔並免田租

○甲子徵南將軍衛國公鄧愈營陽侯楊璟等班師還京

○詔將士戰衣旗幟皆用黃赤二色

○丙寅禮部奏定封贈之禮凡文武官自一品至七品得贈其曾祖祖父母及妻有差功臣沒後加贈則公封爲王侯封爲公沒於王事合加官爵封謚者有司奏請若領兵徵伐而陷沒者不許褒贈或舊有勛勞合追封者有司不得輙請取自上裁凡功臣喪葬之禮有司臨時上請墳塋享堂碑亭官爲修治其壙內房室及享堂加采色惟公侯及一品得用其餘不許文官至二品武官至三品或敕葬或賜錢帛公侯省府臺各指揮使等官之家父母及妻喪或遣官致祭及賜予皆出自上恩武臣沒於王事者自迎柩至葬凡七次遣官致祭小祥大祥皆有司隨時上請給賜之恩取自上裁指揮千百戶亡沒有優給之例從徵死事者全給從徵病卒者半之邊上守禦病沒及從徵病還而卒者不得援例優給其有勤勞立功者優給之恩亦取自上裁有司不得奏請詔從之

○己巳上以西安河蘭諸處極邊苦寒戍卒良苦命中書省臣以白金及綿布給之軍士十萬餘人凡給白金三十三萬四百餘兩綿布十四萬七千七百餘匹

○庚午將旦熒惑犯鉤鈐

○辛未靖海侯吳禎還京師先是禎督餉定遼因完城練卒盡收遼東未附之地至是乃還上曰海外之地悉歸版圖固有可喜亦有可懼禎曰陛下威徳加於四海夫復何憂上曰自古人君之得天下不在地之大小而在徳之修否元之天下地非不廣及末主荒淫國祚隨滅由此觀之可不懼乎禎對曰聖慮深遠臣愚不及此

○壬申命賞徵甘肅京衛軍士一萬四百三十五人白金四萬四千兩時公侯都督指揮千百戶以匿或獲馬騾牛羊不賞上因諭之曰爲將者不私其身況於物乎昔祭遵爲將憂國奉公曹彬平南唐所載惟圖書汝等能法古人則令名無窮今之不賞汝等當省躬以思補過諸將皆叩頭謝罪而退故元右丞朵兒失結會河州衛指揮徐景等領兵至西寧息利思溝閃古兒之地攻破故元岐王朵兒只班營朵兒只班遁去獲岐王金印一司徒銀印一及其士馬而還

○同安縣盜吳毛狄聚眾劫掠據縣治泉州衛指揮周淵等率兵擊破之毛狄伏誅

○納哈出寇遼東劫掠牛家莊燒倉糧十萬餘石軍士陷沒者五千餘人都督僉事仇成失備禦降爲永平衛指揮使

○是月詔徵虜大將軍魏國公徐達左副將軍曹國公李文忠曰今塞上苦寒宜令士卒還駐山西北平近地以息其勞卿等還京大明太祖聖神文武欽明啟運俊徳成功統天大孝髙皇帝實錄卷之七十六八十二﹑大明太祖髙皇帝實錄卷之七十七

洪武五年十二月甲戌朔詔曰農桑衣食之本學校理道之原朕嘗設置有司頒降條章惇篤教化務欲使民豊衣足食理道暢焉何有司不遵朕命秩滿赴京者往往不書農桑之務學校之教甚違朕意特敕中書令有司今後考課必書農桑學校之績違者降罰民有不奉天時負地利及師不教導生徒惰學者皆論如律於戲彜倫不振實君師之過坐享民供而不修政教亦豈職分之當爲凡在臣民體朕至意

○賜濠梁等衛軍士六萬九千九百四十八人綿布戰襖

○夜有星赤色起自郎將旁東北行至雲中沒

○丁丑徵南副將軍江夏侯周徳興班師還京詔論功行賞徵南將軍衛國公鄧愈綺帛各八匹營陽侯楊璟宜春侯黃彬綺帛各六匹都督僉事王誠等綺帛各四匹江夏侯周徳興南雄侯趙庸綺帛各十二匹江陰侯吳良指揮僉事左君弼綺帛各十匹平章李伯昇等綺帛各八匹其餘指揮以下及軍士賞各有差

○己卯上謂禮部侍郎曾魯曰朕求古帝王之治莫盛於堯舜然觀其授受其要在允執厥中後之儒者講之非不精及見諸行事往往背馳魯曰堯舜以此道宰制萬世如執權衡物之輕重長短自不能違而皆得其當此所以致雍熙之治也後世鮮能此道於處事之際欲求一一至當難矣上曰人君一心治化之本存於中者無堯舜之心而欲施於政者有堯舜之治決不可得也魯又曰堯舜之道載之典謨者無以加矣至於修身理人本末次第具在大學一書上曰大學平治天下之本豈可捨此而他求哉

○庚辰禮部尙書陶凱言漢唐宋皆有會要紀載時政以資稽考今起居注紀言紀事藏之金匱是爲實錄凡諸欽錄聖旨及奏事簿籍紀載時政可以垂法後世者宜依會要編類爲書使後之議事者有所考焉其臺省府宜各置銅匱藏欽錄簿以備稽考俱從之

○罷重慶府之黔江縣並入彭水縣

○辛巳兵部主事彭恭瀘州守禦指揮彭萬里收集四川明氏舊校卒二千六百六十人爲軍

○命省府臺臣今後百司所奏之事皆啟皇太子知之

○甲申時修浚京師城濠上幸三山門觀之見有役夫祼行水中若探物狀上令人問之則督工吏擲其鋤水中求之未得上命別取償之且復問之曰此類汝鋤乎對曰類但比所擲者差短耳因命壯士赴水求得之果如所言上曰農夫供役月餘手足皴裂亦甚勞矣尙忍加害乎卽捕吏杖之顧謂丞相汪廣洋曰今日衣重裘體猶覺寒況役夫貧困無衣其苦何可勝道命罷其役仍命臨濠行工部惟畱窰冶及燒石炭匠其餘夫匠悉遣還家

○太白晝見

○丙戌京師定遠等衛火延燒營捨及軍器局兵仗

○戊子以秦府左相兼狹西行省右丞耿炳文署行都督府事以燕府左傳髙顯爲永平衛指揮使

○庚寅並驍騎前衛於左衛中衛於右衛

○壬辰禮部侍郎曾魯卒魯字得之臨江新淦人幼聰敏記訟過人元末舉進士不第卽棄去博覽羣書無所不記國朝初與修元史史成又與修禮書遂擢禮部祠部主事開平忠武王常遇春薨髙麗遣人來祭魯索其文觀之外則襲以金龍黃帕內則不書洪武之號魯責之曰龍帕或是誤用若納貢稱藩而不奉正朔君臣之義安在使者愧懼謝過卽令易去之四年冬安南國王遣使來貢主客曹受其表將入見魯取其副視之曰前王乃陳日熞今表曰叔明必有以也亟白尙書詰之使者不敢諱蓋日熞爲叔明逼死而代其位中心懷懼故托貢以覘朝廷意上怒曰島夷乃狡獪如此卻其貢不受五年二月上問丞相曾魯今何官職對以禮部主事卽日超遷中順大夫禮部侍郎魯以順字犯父諱辭就朝請下階吏部以法有定制不之許倭夷入寇戍將捕獲之詔命儒臣艸詔歸其俘魯所撰有一視同仁之語上喜其言爲得體八月奉旨考京畿鄕試旣入院忽吐血自是遂奄奄九月膏露降鐘山羣臣皆獻頌魯爲賦以進獨見稱許以爲鋪敍有法旣而疾甚上章乞骸骨詔許之十二月舟歸至南昌之石岐潭而卒魯爲人和厚其貌臒然若不能勝衣家故儲書甚多魯皆一一校讐其訛舛有六一居士集考異今行於世卒年五十四

○癸巳貴州八番宣慰司同知蕭安禮柏坪新鄕盧番洪番小龍番四安撫司程番虞山二長官司長官來朝貢方物詔賜安禮文綺五匹衣一襲

○甲午以兩浙都轉運鹽使李信爲廣東行省參政未行以爲吏部尙書

○乙未四川茶鹽都轉運司言碉門永寧筠連諸處所產之茶名剪刀粗葉惟西番夷獠用之自昔�販未嘗出境旣非茶馬司巴茶之比宜別立茶局徵其稅易紅纓氊衫米布椒蠟可資國用其居民所收之茶亦宜依江南茶法於所在官司給引販賣公私便之今擬設永寧茶局一曰界首鎭歲收茶一十八萬八千斤雅州茶局一曰碉門歲收茶四十一萬一千六百斤成都茶局三曰灌州歲收茶七千四百三十斤曰安州歲收茶萬三千一百七十斤曰筠連州歲收茶二十九萬六千二百八十斤旣收則徵其什一於官詔從之

○丁酉復以禮部主事宋濂爲太子贊善大夫

○加封故皇姊隴西長公主爲曹國長公主封皇姊夫駙馬都尉思親侯李貞爲曹國公公主冊文曰朕聞古之君天下者必先親其親而長其長所以重人倫也皇姊隴西長公主稟淑厚之徳事親以孝撫弟以慈今朕有天下而姊不逮𨿽夫賢子貴以奉其祀然朕每興懷感悼不已已嘗追封爲隴西長公主以示褒顯可加封曹國長公主靈其不昧用慰九泉曹國公李貞誥文曰朕君天下觀歷代愛親敬長之道乃帝王之首務故必盡其禮焉駙馬都尉李貞重厚朴直自壻我家孝行惟謹不幸皇姊早世攜其幼子從朕於起義之日朕念親親之恩特加撫慰後居京師復命密邇於朕以樂壽康升以侯爵之崇用永安榮之福今子文忠又能佐朕平定天下受封曹國理宜進封以示褒顯可特進榮祿大夫駙馬都尉右柱國曹國公

○己亥給僧道度牒時天下僧尼道士女冠凡五萬七千二百餘人皆給度牒以防僞濫禮部言前代度牒之給皆計名鬻錢以資國用號免丁錢詔罷之著爲令

○庚子詔造獨轅車魏國公徐達督山西河南造八百兩曹國公李文忠督北平山東造一千兩

○內使奏增飼虎肉上曰養牛以供耕作養馬以貲騎乘養虎欲何以用而費肉以飼之乎命以虎送光祿他禽獸悉縱之

○中書省計湖廣廣西江西山東狹西山西河南七行省是歲鐵課凡八百五萬六千四百五斤池州府銅課一十八萬斤

○烏思藏攝帝師喃加巴藏卜等遣使來貢方物詔賜紅綺禪衣及靴帽錢物有差

○吐蕃諸部川藏邀阻烏思藏使者掠其輜重命鄧愈爲徵西將軍率兵討之

○壬寅享太廟

○楊載使琉球國中山王察度遣弟泰期等奉表貢方物詔賜察度大統歷及織金文綺紗羅各五匹泰期等文綺紗羅襲衣有差

○黜靖海侯吳禎爲定遼衛指揮使

○遣使賫書與元幼主云書曰皇天無親惟徳是輔此古今不易之大訓君其思之自古國家必有興廢以小事大理勢之常賢智者亦所樂行而不以爲辱昔我中國趙宋將衰之際爲金所逼遷都於杭納以歲幣其後金爲君家所滅君家亦遣使於宋約納歲幣一如金時𨿽疆界有南北之分而前後延祚百五十年此小事大之明驗也且爾國之俗素無姓氏其族貴嫡而輕庶君乃髙麗有姓者之甥又爲庶出君何昧而不察固執不變朕觀前代獲他君子孫必獻俘廟社誇示國中其初亦有待之以恩授之以爵者及其後也非鴆卽殺𨿽君家亦爾宋之幼主削髮爲僧終不免於一死在朕則不然君之子至京師今已三年優待有加君宜遣使取歸何也朕本布衣生長君朝承平之時混於民間猶勺水之下滄海一粟之在大倉豈有志於今日哉自辛卯盜起汝頴蘄黃間君家天運已去人心已離四海土崩瓦角�羊朕觀君父子國勢不振民罹荼毒始議興師保身救民一時羣雄僣稱名號者盡爲朕所俘虜𨿽君之父子亦不能守宗廟社稷北遁沙漠此天運也人力有不可爲自古有識之君孰不畏天故特致書以達朕意君其察焉

○又與元臣劉仲徳朱彥徳二生書曰昔者人臣致君以善愛君有終各有其道道各有方如趙宋事金安享富貴百五十餘年此無他處之各得其道也朕觀二生乃間气所鐘古今如二生者僅數人耳何也至正之君蒙塵而崩幼主初立朝之大臣無不叛去獨二生竭力守護之誠可嘉尙今特遣使者諭以君數事且令取其子買的裏八剌歸二生宜察之毋教人絕父子之道蓋求忠臣者必於孝子之門也毋教人以倔彊蓋小敵之堅大敵之禽也若能再三察朕之言爾君之宗祀不絕二生之家族亦可長保富貴如其不然中國無事六軍出討旌旗蔽塞陣數百里綿亙於陰山二生若忠於君身膏艸野羙名垂於千載亦奇男子事也或不能徇國偸生苟免將何面目與朕相見惟熟慮之

○是月中書省奏今歲鑄錢二萬二千二百四十萬一千九百五十六文

○築大同城

○命河南侯陸聚以侯就第奉朝請聚仕元爲樞密同知守武安等州歲丙午以徐宿二州詣大將軍徐達請降上擢爲江淮行省參政賜文綺白金還守徐州因率兵取沛及魚臺平邳州蕭宿遷睢寧三縣吳元年元將王保保兵侵徐州駐陵子村聚遣指揮傅友徳將兵擊敗之禽其左丞二李又遣兵至宿州大敗元兵禽僉院邢端等賜白金酒醴攺授山東行省參政三年沂邳山民作亂聚討平之旣而大封功臣封河南侯加賜綺帛尋賜第於鳳陽大明太祖聖神文武欽明啟運俊徳成功統天大孝髙皇帝實錄卷之七十七

八十三﹑大明太祖髙皇帝實錄卷之七十八

洪武六年春正月癸卯朔上禦奉天殿受朝賀大宴羣臣命婦朝皇后於坤寧宮錫宴

○甲辰故元千戶趙權率軍校王寧等二千二百餘人自塞北來歸各賜文綺衣服

○福州府山民聚眾作亂據白塔嶺指揮耿良率兵討平之

○溫州府民周黨三等相結爲盜據瑞安萬里林守將領兵掩捕盡獲之遂卽其地置淡洋巡檢司

○乙巳豫章侯胡廷羙收集荊州沔陽舊將士萬四千五百餘人以舊校六十三人爲百戶分領之人賜錢三千士卒人二千戰衣各一襲

○以舉人蔣學閻鈍爲起居注傅宗巖崔萃爲給事中趙震殷哲爲翰林應奉

○上諭來朝守令曰朕設置百官各司厥職以分理庶務惟郡守縣令爲牧民之官凡賦斂徭役訴訟皆先由縣次至府若縣令賢明則賦斂平徭役均訴訟簡一縣之事旣治則府可以無憂矣苟縣官貪虐以毒民或怠弛以廢事民間利病屍坐不聞不惟民受其殃府亦受其獘矣爲府官者知其獘能繩其姦貪去其闒茸請更賢者而任之則上下皆安矣若知而不舉上下蒙蔽𨿽苟且一時終必爲其所累智人君子必能察於此矣爾等勿謂身居遠外朕不能知異日政績有聞必有嘉賞顧爾等爲政何如耳命賜酒食明日陛辭復諭之曰慈祥愷弟身之徳也刻薄殘酷徳之賊也君子成其徳而去其賊故惠及於人小人餋其賊而悖其徳故殃流於眾且人莫不有是徳君子守之不失故天理恆昭融於中小人捨而不爲故私欲恆蔽固其內朕之任官所用惟賢舉廉興孝惟欲厚俗崇徳勸善惟欲成風若僞爲慈祥必無仁愛之實僞爲愷弟必無樂易之誠爾等宜勉修厥徳廣施惠政以副朕懷

○丁未命選朝天宮道士供天地社稷山川祭祀香幣之事

○戊申太常司言外夷琉球諸國已入朝貢其國山川之神禮宜通祀上可之

○己酉置上元諸縣寒橋等三十七處巡檢司

○庚戌河州衛請設州縣專掌錢糧詔從其請置河州各府州縣尋罷之

○徳慶侯廖永忠上言曰臣聞禦寇莫先於振威武威武莫先於利器用今陛下神聖文武定四海之亂君主萬國民庶安樂臻於天平而北虜遺孽遠遁萬里之外獨東南倭夷負其鳥獸之性時出剽竊以擾瀕海之民陛下命造海舟翦捕此寇以奠生民徳至盛也然臣竊觀倭夷鼠伏海島因風之便以肆侵掠其來如奔狼其去若驚鳥來或莫知去不易捕臣請令廣洋江陰橫海水軍四衛添造多櫓快舡命將領之無事則沿海巡徼以備不虞若倭夷之來則大船薄之快船逐之彼欲戰不能敵欲退不可走庶乎可以剿捕也

上善其言從之

○辛亥詔賜在京各衛指揮米人百石千戶以下各視其祿米之多寡以兩月賜之

○壬子命魏國公徐達曹國公李文忠等往山西北平練兵防邊上諭之曰處太平之世不可忘戰略荒裔之地不如守邊朕同卿等起布衣削羣雄定禍亂統一中夏勤勞累歲至此無事可以少休然念向者創業之難及思古人居安慮危之戒終不敢自寧山西北平與胡地相接犬羊之羣變詐百出倉卒有警邊地卽不寧矣卿等豈能獨安乎今無事之時正宜往彼練習軍士修葺城池嚴爲備守使邊境永安百姓樂業朝廷無西北之憂卿等亦可忘懷髙枕矣達等頓首曰陛下宵旰憂勤不忘武備所謂國家有道守在四夷臣等敢不恭命上復戒之曰禦邊之道固當示以威武尢必守以待重來則禦之去則勿追斯爲上策若專務窮兵朕所不取卿等愼之於是上親祭告太歲風雲雷雨嶽鎭海瀆鐘山等神曰前古帝王治世安民制禮作樂典百神之祀動作必合於禮焉惟朕受天明命統一海宇以治安天下典百神之祀當力效前王去歲發將徵討大興師旅於時失親告祭於神玆恆慊焉今又令大將軍魏國公徐達副將軍曹國公李文忠先至大同北平等處修理城池練兵訓將以備邊陲儻胡人來寇就令統兵力徵以安中國今師再出特告神知達等比至池河召還乃命吉安侯陸仲亨詣代縣都督何文輝詣北平代領其眾

○癸丑遼東金復二州旱詔免去年夏秋稅糧

○詔簡拔嘉定重慶等府民爲軍得五千六百四人

○命賞賚故元來降官軍仍以惠王伯都不花及宗王子蠻蠻赤斤帖木兒等爲千百戶鎭撫各領兵千人往溫臺明三郡戍守

○甲寅以舉人張惟王輝李端張翀爲翰林編修蕭韶爲祕書監直長繼又以王璉張鳳任敬馬亮陳敏俱爲編修是時天下舉人至京

上欲造就其才擇其年少俊異者皆擢編修賜冠帶衣服令入禁中文華堂肄業詔太子贊善大夫宋濂等爲之師上聽政之暇輙幸堂中取其文親評優劣命光祿日給酒饌每食皇太子親王疊爲之主冬夏賜衣時賜白金弓矢鞍馬寵遇甚厚

○黜中書右丞相汪廣洋爲廣東行省參政時廣洋以巽柔怠政故有是命

○以吏部尙書李信爲山西行省參政

○乙卯享太廟

○攺八番宣慰司官以前宣慰司同知蕭安禮爲貴州衛副千戶攺盧番洪番小龍番小程番盧山五安撫司爲長官司以安撫盧朝奉等五人爲長官俱世襲

○設普定府流官二員以前府判阿剛爲通判

○設北平遵化等縣盧兒等巡檢司

○丙辰工部尙書黃肅坐法當笞上曰六卿之職不宜以細故加辱命以俸贖罪上諭禦史臺臣曰爲人不可太剛亦不可太柔剛則傷物柔則廢事二者相濟始克有成往見貪饕之徒常執謙下不拂人意蓋緣所守不正恐舉劾其姦故爲此取媚之態人喜其媚己以爲賢則墮其術中矣其不貪者自謂操守廉潔無敢誰何故與人言議稍有不合輒起爭端此𨿽剛彊人惡其拂己以爲不肖則失人矣夫以中而處剛則必無矯激之情以正而處柔則必無畏倿之態修其在己人亦豈得而是非之也

○戊午上念天下旣定恐中外將卒習於安逸弛武藝於是命中書省臣同大都督府禦史臺六部官定議教練軍士律凡各衛所將士務以時練習武藝騎卒必善馳馬射弓及槍刀步兵必善弓弩及槍凡射弓每一人以十二箭爲則內六箭遠可到近可中者爲試中遠可到將士以一百六十步軍士以一百二十步近可中以五十步凡射弩每一人用十二箭內五箭遠可到蹶張以八十步劃車以一百五十步近可中蹶張以四十步劃車以六十步凡用槍以進退習熟爲試中凡在京衛所每一衛以五千人爲則內取一千人令所管指揮千百戶總小旗率赴禦前試驗余以次更番演試周而復始在外各都司衛所每一衛於五千人內取一千人令所管千百戶總小旗率赴京師禦前試驗畢日回衛余以次赴京周而復始其所試軍士如騎卒馬上便熟善射及槍刀步軍善弓弩及槍三事俱能者所管指揮千百戶總小旗各以其能授賞不中者降罰軍士中者授賞不中者亦給錢六百爲道裏費各衛指揮所管軍士一千人內三百人至四百人不中者停俸四月四百人至五百人不中者停俸半年五百人至六百人不中者停俸十月六百人至七百人不中者停俸一年七百人以上不中者指揮使降同知同知降僉事僉事降千戶千戶所管軍士一千人試驗俱中者各以其能授賞不中者降罰二百人至四百人不中者停俸半年四百人至六百人不中者停俸一年六百人以上不中者降百戶百戶所管軍士一百人試驗俱中者各以其能授賞不中者降罰二十人至四十人不中者停俸半年四十人至六十人不中者停俸一年六十人以上不中者降充總旗總旗小旗所管軍士試中者各以其能授賞不中者總旗所管五十人內二十五人不中小旗所管十人內五人以上不中皆降爲軍在京衛所發廣西南寧柳州守禦在外衛所北方者發極南煙瘴地方守禦南方者發迆北極邊地方守禦凡各都指揮使司務在時加提督所轄衛所整齊將士操練習熟或怠惰失於提督致所轄衛所軍士赴京試驗不中者以所試軍士十分爲則四分以上不中者停俸一年六分以上不中者罷都指揮職仍命刊印頒給內外衛所遵守

○己未置西寧衛以朵兒只失結爲指揮僉事朵兒只失結西寧人仕元爲甘肅行省右丞初王師下關狹與太尉朵兒只班在靑海朵兒只班遣其來朝進馬上賜以襲衣文綺令還招諭其部曲朵兒只班不奉詔遁甘肅朵兒只失結自率所部二千餘人還西寧遣弟賫答等赴京言朵兒只班不奉詔之故及宋國公馮勝總兵徵甘肅遂以所部從行勝乃命朵兒只失結同指揮徐景追襲朵兒只班獲其金銀印及軍士馬匹遣其弟答立麻送京師至是立西寧衛命朵兒只失結爲指揮僉事

○庚申禮部奏增廣國子生上曰須先擇國子學官師得其人則教餋有效非其人增廣徒多何益蓋瞽者不能辧色聾者不能辧聲學者而無師授亦如聾瞽之於聲色朕觀前代學者出爲世用𨿽由其質羙實亦得師以造就之後來師不知所以教弟子不知所以學一以記誦爲能故卒無實用今民間俊秀子弟可以充選者𨿽眾苟無端人正士爲之模範求其成材難矣故曰務學不如務求師今祭酒乏人卿等宜爲朕詢采天下名士通今博古才徳兼備宜爲人師者以名聞

○命賞杭州明州太倉等衛巡海及運糧軍士錢布

○辛酉上謂儒臣詹同曰朕嘗思聲色乃伐性之斧斤易以溺人一有溺焉則禍敗隨之故其爲害甚於鴆毒朕觀前代人君以此敗亡者不少蓋爲君居天下之尊享四海之富靡曼之色窈窕之聲何求而不得苟不知遠之則小人乘間納其淫邪不爲迷惑者幾人焉況創業垂統之君爲子孫之所承式尢不可以不謹同對曰不邇聲色昔成湯所以能垂裕後昆陛下此言乃端本澄源之道誠萬世子孫之法也

○都督府奏內外見設衛百三十有九任指揮者三百六十五人

○江西行省�民坐沮壞鹽法刑官擬以亂法罪當死上曰愚民無知犯法猶赤子無知入井見者莫不怵惕豈宜遽以死罪諭之法司執奏不已上曰有罪而殺國之常典然有可以殺可以無殺彼愚民沮壞鹽法原其情不過爲貪利耳初無他心乃悉免死輸作臨濠

○壬戌禮部奏往者四川未平望祭江瀆於峽州今川蜀旣下當遣使詣南瀆大江神廟致祭從之

○夜鞏昌府伏羌縣南髙山崩

○甲子夜太陰犯心

○乙丑以武靖衛指揮同知卜納剌爲杭州都衛指揮同知

○升寶慶衛指揮使胡海僉大都督府事

○戶部計天下所收鹽課兩浙兩淮河東河間長蘆山東福建諸運司及廣東靈州西河漳縣海北諸提舉司自洪武元年至五年凡收鹽九百八十三萬四千二百三十一引有奇

○賞太倉衛徵進開元金山等處回還軍士文綺白金食米有差

○己巳烏思藏怕木竹巴灌頂國師章陽沙加監藏遣酋長鎖南藏卜以佛像佛書舍利來貢詔置佛寺賜使者文綺襲衣有差

○庚午羅源縣山賊作亂福州衛兵討平之百戶王銘戰死

○辛未升監察禦史馬貫爲戶部侍郎眞定知縣趙敏爲總部郎中降京畿漕運使呂熙爲度支郎中

○遣吏部主事王性中往四川祭江瀆之神以白金二十兩其祭物仍賜性中綺羅布衣各一襲白金十兩

○是月安南陳叔明遣其臣譚應昂等奉表謝罪貢方物且請封爵應昂懇陳前王日熞因病而歿叔明遜避於外爲國人所立上曰日熞旣病卒國人當爲之服叔明且以前王印視事俟能保安疆境撫輯人民然後定議命中書下廣西行省備述斯意以諭之賜應昂等紗羅夏布遣還

○四川筠連州滕大寨蠻酋編張等叛詐稱雲南兵據湖南長寧諸州縣命成都衛指揮袁洪討之洪引兵至敍州慶符縣攻破淸平等關禽僞千戶李文質百戶李布編張遁走復以兵犯江安諸縣洪追及之又敗其眾焚其九寨獲編張男僞鎭撫張壽僞千戶徐官一等編張乃遁匿溪洞餘黨散入雲南

上聞之遣使敕諭洪曰南中蠻夷乍降乍叛乃其常事不足深罪今獲其俘宜悉編爲軍如再不服然後誅之其所叛境必以兵威震之否則終無懼心逃竄者駐兵索之毋遺民患

○置綏徳衛以寧夏衛指揮僉事馬鑑爲指揮使

○蘄州盜王玉二聚眾燒香謀爲亂蘄州衛兵執而戮之

○胡寇哈巴哈只寇會寧掠驛傳牛馬而去指揮林雄追擊之禽哈巴哈只送京師

大明太祖聖神文武欽明啟運俊徳成功統天大孝髙皇帝實錄卷之七十八

供事姚曾策朱逵仝對共計捌拾伍篇內陸半篇

八十四﹑大明太祖髙皇帝實錄卷之七十九

洪武六年二月癸酉朔上諭太常司臣曰今後祭太歲風雲雷雨嶽鎭海瀆山川城隍旗纛諸神朕親行中五壇禮余壇命魏鄭曹宋衛五國公及中山江夏江陰三侯分祀夫祀神之道在誠敬孔子曰祭如在祭神如神在苟有一毫誠敬未至神必不格而牲醴庶品皆爲虛文又焉用祭朕自卽位以來於祀神之道不敢怠忽常加警惕務致其誠爾太常職專祀事宜益加修謹以副朕事神之意

○詔置烏思藏朵甘衛指揮使司宣慰司二元帥府一招討司四萬戶府十三千戶所四以故元國公南哥思丹八亦監藏等爲指揮同知僉事宣慰使同知副使元帥招討萬戶等官凡六十人以攝帝師喃加巴藏卜爲熾盛佛寶國師先是遣員外郎許允徳使吐番令各族酋長舉故官至京授職至是南加巴藏卜以所舉故元國公南哥思丹八亦監藏等來朝貢乞授職名省臺臣言來朝者宜與官職未來者宜勿與上曰吾以誠心待人彼若不誠曲在彼矣況此人萬里來朝若俟其再請豈不負遠人歸向之心遂皆授職名賜衣帽鈔錠有差仍遣詔諭朵甘烏思藏等處曰我國家受天明命統馭萬方恩撫善良武威不服凡在幅員之內咸推一視之仁近者攝帝師喃加巴藏卜以所舉烏思藏朵甘思地面故元國公司徒各宣慰司招討司元帥府萬戶千戶等官自遠來朝陳請職名以安各族朕嘉其識達天命慕義來庭不勞師旅之徵俱效職方之貢宜從所請以綏遠人以攝帝師喃加巴藏卜爲熾盛佛寶國師給賜玉印南哥思丹八亦監藏等爲朵甘烏思藏武衛諸司等官鎭撫軍民皆給誥印自今爲官者務遵朝廷之法撫安一方爲僧者務惇化導之誠率民爲善以共樂太平初玉人造賜喃加巴藏卜印旣成以進上觀其玉未羙亟命工易之其制獸紐塗金銀印池仍加賜喃加巴藏卜彩叚表裏二十匹未幾南加巴藏卜等辭歸命河州衛鎭撫韓加裏麻等持敕同至西番招諭未附土酋

○丁丑遣官釋奠於先師孔子

○大雨雹

○禮部奏制中都城隍神主主用丹漆字塗以金旁飾以龍文如京都城隍之制尙書陶凱因奏他日合祭以何主居上上曰從朕所都爲上若他日遷中都則先中都之主

○戊寅祭太社太稷

○己卯祭太歲風雲雷雨嶽鎭海瀆山川城隍月將旗纛諸神

○享先農

○庚辰置洮州常陽十八族等處千戶所六百戶所九各族都管十七俱以故元舊官韃韃等爲之

○命朝官制常服禮鞋先是百官入朝遇雨皆用釘靴進趨之間聲達殿陛侍儀司官以爲不肅請禁之上曰古者朝臣入朝有履自唐以來始用靴行之已久不可猝變宜令朝官爲軟底皮鞋籠於靴外出朝則釋之

○海賈回回以番香阿剌吉爲獻阿剌吉者華言薔薇露也言此香可以療人心疾及調粉爲婦人容飾上曰中國藥物可療疾者甚多此特爲容飾之資徒啟奢靡耳卻不受

○辛巳更置羣牧監於滁州秩從三品以唐原亨爲監令孫楧爲監丞仍命建司馬神祠於柏子潭有司歲以春秋二仲祀以少牢

○壬午詔禮部申禁教坊司及天下樂人毋得以古先聖帝明王忠臣義士爲優戲違者罪之先是胡元之俗往往以先聖賢衣冠爲伶人笑侮之飾以侑燕樂甚爲瀆慢故命禁之

○丙戌番人寇隆徳縣平涼衛指揮莊徳等討捕擒殺七十餘人獲馬牛驢而還

○禮部奏定救日食禮儀其日皇帝常服不禦正殿中書省設香案百官朝服序立行禮鼓人伐鼓復圓乃止若月蝕大都督府設香案百官常服序立行禮不伐鼓若遇雨雪雲翳則免行禮從之

○揚州府崇明縣田爲海潮渰沒民饑詔有司賑之計戶四千四百八十二賑米五千九百二十石有奇

○丁亥夜月食

○戊子攺羣牧監爲太僕寺秩如舊以監令唐原亨爲太僕寺卿監丞孫楧爲少卿始定餋馬之法命應天廬州鎭江鳳陽等府滁和等州民養馬江北以便水艸一戶養馬一匹江南民十一戶養馬一匹官給善馬爲種率三牝馬置一牡馬每一百匹爲一羣羣設羣頭羣副掌之牝馬歲課一駒牧飼不如法至缺駒損斃者責償之其牧地擇旁近水艸丰曠之地春時牧放遊牝秋冬而入寺官以時巡行羣牧視馬肥瘠而勸懲之任滿吏部考其生息多寡以爲殿最焉

○命增築國子學捨時上以國學天下英才會聚四方來學者益眾充溢齋捨命禮部經理增築學捨凡百餘間

○發松江嘉興民夫二萬開上海縣胡家港自海口至漕涇一千二百餘丈闊二十丈以通海船及浚海鹽縣澉浦河

○辛卯朝日

○以翰林修撰呂宗盛爲晉府紀善

○壬辰貴州衛言歲計軍糧七萬餘石本州及普寧播州等處歲徵糧一萬二千石軍食不敷宜募�人於本州納米中鹽以給軍食從之

○胡兵寇永平之遷安縣殺知縣夏某掠居民孳畜永平衛指揮楊某督兵與戰死之指揮樊某復領兵來援虜引去追至董家口虜反兵接戰樊亦死之

○湖廣興山縣盜仵某自稱參政立僞大王劉保保劫眾燒縣治殺主簿範某都督僉事王誠調襄陽衛兵捕之斬劉保保仵某等盜遂平

○甲午延安侯唐勝宗奏築潞州城周五千七百七十四丈計一夫築城二寸合用二十八萬八千七百人許之

○乙未以答祿與權爲秦府紀善興權蒙古人仕元爲河南北道廉訪司僉事入國朝寓居河南永寧縣以薦授今官

○詔旌表山東城武縣民周彥實妻張氏臺州府臨海縣民楊子徳妻陶氏呂文保妻金氏眞定府臨城縣民李護妻王氏貞節衢州府龍遊縣民夏文昭從母王氏從嫂袁氏邵氏俱守節又其家四世同居旌表爲三節婦之門

○上諭中書省臣曰朕設科舉以求天下賢才務得經明行修文質相稱之士以資任用今有司所取多後生少年觀其文詞若可與有爲及試用之能以所學措諸行事者甚寡朕以實心求賢而天下以虛文應朕非朕責實求賢之意也今各處科舉宜暫停罷別令有司察舉賢才必以徳行爲本而文藝次之庶幾天下學者知所向方而士習歸於務本

○丙申命賞臨濠運糧軍士六萬餘人布各二匹

○丁酉遣使降香詣滁州祀司馬之神

○庚子以禮部尙書陶凱刑部尙書吳云爲湖廣行省參政左遷工部侍郎王虎爲蘇州府知府

○以刑部郎中顏希哲爲戶部尙書

○壬寅命禦史臺令監察禦史及各道按察司察舉天下有司官有無過犯奏報黜陟上諭臺臣曰古人言禮義以待君子刑戮加於小人蓋君子有犯或出於過誤可以情恕小人之心姦詭百端無所不至若有犯當按法去之不爾則遺民患君子過誤責之以禮義則自知愧悚必思攺爲彼小人者不識廉恥終無忌憚所以不得不去之也故朕於廉能之官𨿽或有過常加宥免若貪虐之徒𨿽小罪亦不赦也

○太原都衛奏修築澤州城周一千二百七十五丈詔軍民共築之

○故元將脫脫木兒犯慶陽保安會寧等處延安衛發兵擊走之

○夜有流星大如杯靑赤色起自造父西北行約流五尺餘光燭地經紫微東蕃至勾陳沒

○是月故元副樞失剌罕等寇慶陽之槐安寨殺百戶朱龍而去指揮楊政等率兵追擊敗之

○故元國公驢兒等復引兵寇遷安縣虜掠人民永平衛千戶李智率步騎追之斬獲甚眾餘兵潰去

○以牛諒爲禮部尙書大明太祖聖神文武欽明啟運俊徳成功統天大孝髙皇帝實錄卷之七十九

八十五﹑大明太祖髙皇帝實錄卷之八十

洪武六年三月癸卯朔日有食之

○制中都城隍神主成遣兵部尙書樂韶鳳奉香幣往奉安之以是月十五日行事祭用牛羊豕各一仍令臨濠行大都督府及各軍民諸司官自初六日爲始齋戒至期陪祀禦制祝文曰古今有國家者盛修四時之祀以奉上下神祗故凡建祠奠祀所以敬有功朕今新造國家建邦設都於江左然去中原頗遠控制良難遂擇淮水之南以爲中都今城已完城隍之祠𨿽備而神未正名廟未致祭今遣官敬奉神主安於廟庭使神有所依民有所瞻奉神其享之上謂宋濂曰朕立城隍神使人知畏人有所畏則不敢妄爲朕則上畏天下畏地中畏人自朝達暮恆兢惕自持夫人君父天母地而爲民父母者也苟所爲不能合天地之道是違父母之心不能安斯民於宇內是失天下之心矣如此者可不畏哉濂頓首曰願陛下終始此心則天下幸甚

○侍禦史�暠招集王保保河南舊將士得元參政副樞等五百八十餘人軍士一千六百六十餘人至京師簡其壯勇者爲駕前先鋒

○四川盜編張復聚眾據筠連州滕大寨指揮袁洪以兵討之編張遁去洪追至小芒部不及遂取得花寨降蠻首阿普等自是編張不敢復出其寨悉平

○命河南衛都指揮郭英招集故元將士得七百餘人皆命分補侍衛

○昭鑑錄成先是命禮部尙書陶凱主事張籌等采摭漢唐以來藩王善惡可爲勸戒者爲書會凱出參行省編輯未成於是召秦王傳文原吉翰林院編修王僎國子博士李叔允助教朱復秦府錄事蔣子傑等續修之至是書成繕寫爲二卷太子贊善大夫宋濂爲序以進賜名曰昭鑑錄以頒賜諸王上謂原吉等曰朕於諸子常切諭之一舉動戒其輕一言笑斥其妄一飲食教之節一服用教之儉恐其不知民之饑寒也嘗使之少忍饑寒恐其不知民之勤勞也嘗使之少服勞事但人情易至於縱恣故令卿等編輯此書必時時進說使知所警戒然趙伯魯之失簡漢淮南之招客過猶不及皆非朕之所望也

○甲辰禮官上所定禮儀上謂尙書牛諒曰禮者國之防範人道之紀綱朝廷所當先務不可一日無也自元氏廢棄禮教因循百年而中國之禮變易幾盡朕卽位以來夙夜不忘思有以振舉之以洗污染之習故嘗命爾禮部定著禮儀今𨿽已成宜更與諸儒參詳考議斟酌先王之典以復中國之舊務合人情永爲定式庶幾愜朕心也

○乙巳定設給事中十二人秩正七品看詳諸司奏本及日錄旨意等事分爲吏戶禮兵刑工六科每科二人凡省府及諸司奏事給事中各隨所掌於殿庭左右執筆紀錄具批旨意可否於奏本之後仍於文簿內注寫本日給事中某欽記相同以防壅遏欺蔽之獘如有特旨皆纂錄付外施行鑄給事中印一推年長者一人掌之置欽錄簿三中書省一文職官錄之大都督府一武職官錄之禦史臺一監察禦史錄之凡奏本用厚白紙楷書紙後必書紙若干並字若干起某字止某字背書該吏並書寫人某於皇太子親王前謂之啟本其式皆同但易奏爲啟若系邊報及錢糧機密重事不待朝會合奏聞者於給事中處報知引奏省府臺各置銅匱凡所錄旨意文簿收貯於內以憑稽考

○武徳衛火賑軍士千一百餘人寡婦百八十餘人米人一石

○丙午遷起居注漙博秦府紀善答祿與權國子學正鄭思先俱爲監察禦史

○戊申上閱武於教場旣罷諭諸將臣曰畜兵所以衛民勞民所以養兵兵民相資彼此相利今爾等無耕耨之勞而充其食無織紝之苦而足其衣是皆出於民也較於民之勤苦而衣食常有不足然無知之徒不知捍禦之道橫起淩虐之心以害其民民受其害而至於困獘者是自損其衣食之本也不仁甚矣爾等勤勞建功皆已榮顯宜戒其恣縱之心體朕卹下之意且貴能思賤富能思貧者善處富貴也憂能同其憂樂能同其樂者善體眾情也不違下民之欲斯能合上天之心合乎上天之心斯可以享有富貴矣

○是夜熒惑犯塡星

○壬子命魏國公徐達爲徵虜大將軍曹國公李文忠爲左副將軍宋國公馮勝爲右副將軍衛國公鄧愈爲左副副將軍中山侯湯和爲右副副將軍統諸將校往山西北平等處備邊上禦奉天殿諭達等曰創業之初君臣同其艱難及事平之後豈不欲少與休息然居安慮危古人所愼故嘗命卿等往西北爲防邊之計旣行朕復思邊守旣定遠備勞兵乃召卿等還今聞胡人窺塞有入寇之意事不可已故再命卿等總率將士往鎭邊陲然夷狄豺狼出沒無常但保障淸野使來無所得俟其惰歸則率銳擊之必掩羣而獲卿等老將臨機制勝之道熟矣非朕所能遙度至邊宜先圖上方略使朕覽之達等啟行復敕中書省祭告太歲風雲嶽瀆諸神

○甲寅命徳慶侯廖永忠督運定遼糧儲仍以戰衣皮鞵各二萬五千給其軍

○乙卯太平伐苗獠作亂貴州都衛發兵討平之

○升蘇州府知府魏觀爲四川行省參政未行命仍知蘇州觀字起山武昌蒲圻人初以文學薦爲國子助教歷浙東提刑按察司僉事吳元年遷兩淮都轉運使入爲起居注三年正月升太常卿七月轉翰林侍讀學士十二月拜國子祭酒四年八月以考祭孔子禮不以時奏貶爲龍南知縣甫至官召還爲禮部主事五年三月出知蘇州府深懲陳寧苛酷之獘一以寬厚爲政明教化正風俗郡中翕然至是升四川參政未行上以蘇州大郡政務繁劇非其人不可使理於是復命觀還郡

○廣西衛卒王昇因差遣還沂州受親舊私遺衛官以衛法並逮其親舊三十四人送都督府奏罪之上曰人歸故鄕孰無親故慰勞饋贈人情之常命皆釋之因謂侍臣曰近來諸司用法殊覺苛細如大河衛百戶姚旺因運糧偶見舊日僮僕收之至濟寧民有言是其甥不見已十年旺卽以僕還之因受絹一匹此皆常情法司亦以論罪用法如此使人舉動卽罹刑网甚失寬厚之意上謂羣臣曰昔唐太宗謂人主自賢臣不匡正欲不危敗豈可得也此言甚善朕觀湯以從諫弗咈而興紂以餙非拒諫而亡興亡之道在從諫與咈諫耳大抵自賢者必自用自用則上不畏天命下不卹人言不亡何待從諫者則樂善樂善則正人日親憸人日遠號令政事必底於善故未有不興者太宗英傑之主有見乎此納言如流小大必采故能致貞觀之治朕於卿等深有所望勿懷顧忌而不盡言

○丁巳燕山衛指揮朱杲奏近領兵以山後宜興錦川等處搜獲故元潰散軍民九百餘戶請以少壯者隸各衛爲軍俾之屯守老弱隸北平爲民從之

○廣東廉州羅已終作亂衛兵討平之

○戊午以賴正孫爲和陽衛指揮僉事先是正孫牧集陳友定舊將士八千人詔以補和陽衛軍伍至是以正孫爲指揮僉事仍領之賜正孫更名鎭

○己未禮部奏舉人年少者趙惟一等三十四名送國子學讀書命賜衣帳

○金吾後各衛火延燒太平門軍士廬舍

○燕相府言先嘗奉詔以土木之工勞民動眾除修城池外其餘王府公廨造作可暫停罷今社稷山川壇望殿未覆王城門未甓恐爲風雨所壞乞以保定等府宥罪輸作之人完之上以社稷山川望殿嚴潔之地用工匠爲之命輸作之人但甓城門

○壬戌甓臨濠皇城

○詔於臨濠造金吾左右羽林左右虎賁左驍騎左右燕山護衛神策雄武興武威武廣武英武武徳鷹揚龍驤鐘山興化定遠懷遠二十一衛軍士勞房三萬九千八百五十間

○癸亥賜山西北平狹西守邊軍士戰衣

○甲子賜�暠所招將校軍士錢布有差

○詔以廣洋衛指揮使於顯爲總兵官橫海衛指揮使朱壽爲副總兵出海巡倭

○乙丑以儒士趙俶錢宰貝瓊鄭濤馬盛金瑉謝徽爲國子助教

○丙寅置四川行省織染寶泉雜造三局設大使各一人副使各一人

○戊辰日交暈

○己巳命太原衛都指揮使王臻經理代縣城池仍令榮陽侯鄭遇春同臻守之時遇春守朔州乃奏朔州爲邊塞要衝胡虜出沒不常不可暫離所守上復命遇春仍守朔州

○庚午會計在京各衛大軍月糧官吏俸薪給月支米二十五萬五千六百六十石有奇大明太祖聖神文武欽明啟運俊徳成功統天大孝髙皇帝實錄卷之八十

八十六﹑大明太祖聖神文武欽明啟運俊徳成功統天大孝髙皇帝實錄卷之八十一

洪武六年夏四月壬申朔享太廟

○太僕寺丞梁野仙帖木兒言黃河迆北寧夏所轄境內及四川西南至船城東北至塔灘相去八百里土田膏沃舟楫通行宜命重將鎭之俾招集流亡務農屯田什一取稅兼行中鹽之法可使軍民足食從之

○甲戌以工部尙書黃肅刑部尙書髙萬傑爲廣西行省參政刑部郎中髙暉磨勘司令呂宗藝爲福建行省參政上諭之曰方面之任貴在廉明而戒於苛察貴在剛果而戒於急暴貴在有禮而戒於諂謏貴在有仁而戒於姑息凡行欲當理事欲成功上足以分朝廷之憂下足以慰郡邑之望爲一道之福星如古之君子垂徳星於不朽豈不偉哉卿等其勉之

○詔以蘇州府糧十二萬石由海道運赴定遼十萬石運赴北平以時方用兵遼左及迆北故也

○丙子湖廣羅田縣妖人王佛兒自稱彌勒佛降生傳寫佛號惑人欲聚眾爲亂官軍捕斬之

○丁丑命賞脫列伯招來河南將士五百餘人錢有差

○戊寅思南宣慰司溶溪芝子坪蠻民叛逐其長官楊世榮遣兵討平之

○己卯設戶部照磨二人秩正八品

○賜六合縣安置韃韃夏布人二匹

○賜神策衛指揮呂得招來河南將士四百餘人錢

○賜故元太子沙加失裏髙麗布六匹文綺帛各四匹

○詔定開國勛臣楚國公廖永安等謚號禮部上議曰當元氏失馭四海鼎沸英傑之士或保障一方或提率師旅泯泯棼棼莫知適從屬眞主奮興天命有歸人心向應於是不期自至若龍興而雲從虎嘯而風生故能開創洪基輔成大業旣著勛勞乃殞其身誠宜加謚以示追崇按謚法赴敵無避曰武左國逢難曰閔其楚國公廖永安宜謚曰武閔殺身報國曰忠戎業有光曰烈其豫國公兪通海宜謚曰忠烈危身奉上曰忠致果殺身曰毅其蔡國公張徳勝宜謚曰忠毅辟土斥境曰武武而不遂曰壯其髙陽郡公耿再成宜謚曰武壯折衝禦侮曰武威而不猛曰莊其越國公胡大海宜謚曰武莊折衝禦侮曰武壯而有力曰桓其梁國公趙徳勝宜謚曰武桓又安永義侯桑世傑與漢光武封寇恂爲承義侯景丹爲奉義侯同不必重謚此七人者皆熊羆之士心膂之臣當開創之初沒於王事皇上混一天下追悼厥功隆其封贈俾爵及子孫祀於廟庭崇報之恩於斯爲至易名定謚在禮實宜議上詔皆從之

○敕中書省議贈元禦史大夫福壽死節官封初上定金陵以福壽能秉節死義旣爲之立廟至是復議贈其官以爲人臣勸禮部上言元已贈福壽浙江行省左丞相上柱國追封衛國公謚忠肅事迹封謚載在祀典宜仍其舊足慰忠臣之心上是之於是止令春秋二時遣官於廟致祭因諭侍臣曰疾風知勁艸板蕩識忠臣其福壽之謂乎爲人臣者當如是也

○辛巳禮部奏郊廟犧牲已在滌者或有傷則出之死則埋之其有疾者亦養於別所待其肥腯以備小祀中祀之用死者亦埋之若未及滌而或有疾傷者歸所司聽充庖用從之

○癸未上諭中書省及禮部曰始天下方定其山川皆統祀於京師然古者諸侯祭封內山川今行省大臣任方面重寄視古之方伯連帥無異而其境內山川所當祭者其定制頒行之於是禮部奏五嶽五鎭四海四瀆禮秩尊崇及京師山川皆國家常典非諸侯所得預者其各省惟祭風雲雷雨及境內山川之神宜共爲一壇設二神位以省臣初獻都指揮司官亞獻府官終獻祭期春用驚蟄後三日秋用秋分後三日每位牲用羊一豕一籩豆四簠簋二爵三鉶犧象尊各一祝一風雲雷雨帛四山川帛二凡祭齋三日制可自是定天下十二省山川皆各省自祭舊合祭京師及四夷山川悉罷之惟甘肅以新附其山川仍附祭京師各城隍之神祭日春用三月三日秋用九月九日

○置廣西衛都指揮使司以蘇州衛指揮僉事王眞爲都指揮使

○故元知院撒爾紮拜弟卜顏帖木兒等來朝獻馬賜以綺帛及衣二襲傔從亦賜衣服有差

○乙酉詔免延安府甘泉膚施二縣租稅以去年七月雨雹傷禾故也

○丁亥置西平衛以故元來降知院撒爾札拜爲指揮僉事

○置懷慶衛以廣西護衛指揮僉事閻鑑權衛事

○戊子以孔克表爲翰林修撰兼編修克表溫之平陽人孔子五十五世孫也長身羙髭髯博學篤行善屬文尢精於史學至是以薦授今官

○以監察禦史茹太素戴信何文鄭思先爲四川按察司僉事上禦謹身殿諭省臣曰朕觀唐太宗言賈胡剖身以藏珠惟知財利不惜性命譬如貪官污吏惟知好賂犯法而不愛身命其與賈胡剖身藏珠不異若使官吏愛身守廉安得有喪身之事只爲任情恣欲重利輕身以致禍敗耳

○己丑命天下州郡繪山川險易圖以進上以天下旣平薄海內外幅員方數萬里欲觀其山川形勢關徼厄塞及州縣道裏遠近土物所產遂命各行省每於閏年繪圖以獻

○壬辰賞臨濠軍士五萬二千三百餘人米人二石

○福建古田縣山賊作亂官軍討平之

○癸巳禮部言禮以辧上下定民志國家混一以來申明典章惇尙朴素官民服用皆有定擬頒行天下近者官民漸生奢侈踰越定制恐習以成風有乖上下之分詔申禁之凡前所下禁條有未備者仍參酌漢唐以來制度頒行遵守凡服色職官一品二品用雜色文綺綾羅彩繡帽頂帽珠用玉三品至五品用雜色文綺綾羅帽頂用金帽珠除玉外隨所用六品至九品用雜色文綺綾羅帽頂用銀帽珠瑪瑙水晶香木庶民用絹紗布巾環不得用金玉瑪瑙珊瑚琥珀掾史令史書吏宣使奏差凡未入流品者並同庶民帽不用頂帽珠許用水晶香木校尉只孫束帶襆頭靴鞋刻期雕刻雜花象牙絳環外餘同庶民官自一品至六品穿四爪龍以金繡爲之者聽其勛舊之家應合繼襲嫡長之人止不得用紗帽束帶餘照品級服用庶子弟侄並降嫡子二等其服用酒器傘蓋牀榻帳幕舟楫鞍轡房舍之類俱有等第除一品至五品酒盞用金其餘器皿俱不得稜金描金並雕刻龍鳳妝餙金玉珠翠及朱紅黃色彩畫古先帝王后妃聖賢人物宮禁故事日月龍鳳獅子麒麟犀象等形禦賜者許用旣獘不許托此再造其官員紗帽束帶命婦冠服及民間男女之服悉如舊制違者罪之

○髙麗國王王顓遣其判密直司盧禎奉表謝賜藥餌貢海錯細布並貢方物於中宮東宮

○戊戌置禦藥局於內府秩正六品尙藥奉禦二人直長二人藥童十人俱以內官內使充設太醫院禦醫四人以太醫院醫士充凡收受四方貢獻名藥及儲蓄藥品奉禦一人掌之凡供禦藥餌醫官就內局修制太醫院官診視禦脈禦醫參看校同約會奉禦就內局合藥將藥貼連名封記具本開寫本方藥性治証之法於日月之下醫官奉禦書名以進置簿歷一用中書省印記其縫凡進藥奏本旣具隨卽附簿年月下書名奉禦收掌以憑稽考烹調禦藥太醫院官與奉禦監視每二服合爲一服候熟分爲二器其一器禦醫先嘗次院官次奉禦其一器進禦

○重刊律令憲綱頒之諸司從監察禦史答祿與權言也

○辛丑命吏部訪求賢才於天下上曰世有賢才國之寶也古之聖王恆汲汲於求賢若髙宗之於傳說文王之於呂尙二君者豈其智之不足也而遑遑於版築鼓刀之徒蓋賢才不備不足以爲治鴻鵠之能遠舉者爲其有羽翼也蛟龍之能騰躍者爲其有鱗鬣也人君之能致治者爲其有賢人而爲之輔也今山林之士豈無徳行文藝之有稱者宜令有司采舉備禮遣送至京朕將任用之以圖至治

○以兩浙鹽運副使李泰爲刑部侍郎泰和縣知縣劉昭先爲工部侍郎貴州衛知事盧昇舉人吳矩爲起居注

○淮安侯華雲龍鎭守北平遣使言塞上諸關東自永平薊州密雲西至五灰嶺外隘口通一百二十一處相去約二千二百里其王平口至官坐嶺口關隘有九約去五百餘里俱系衝要之地並宜設兵守之若紫荊關及蘆花山嶺尢爲要路宜設千戶所守禦從之大明太祖聖神文武欽明啟運俊徳成功統天大孝髙皇帝實錄卷之八十一

八十七﹑大明太祖聖神文武欽明啟運俊徳成功統天大孝髙皇帝實錄卷之八十二

洪武六年五月壬寅朔

○以北平之博野髙陽定興新城四縣隸保定府

○禮部尙書牛諒奏定太歲風雲雷雨嶽鎭海瀆山川城隍諸神祈報告祭神位春秋祈報凡一十五壇中太歲風雲雷雨五嶽五鎭四海凡五壇東西各五壇東則四瀆京畿山川春秋二季月將京都各府城隍西則鐘山甘肅山川夏冬二季月將旗纛戰船等神若有事告祭則設神位凡二十八壇中五壇與祈報同東四瀆京畿湖廣山東河南北平廣西四川甘肅等處山川夏冬二季月將京都城隍凡一十二壇西鐘山江西浙江福建山西狹西廣東遼東山川春秋二季月將旗纛戰船等神凡一十一壇若親祀則每壇牲用犢一羊一豕一籩豆各十簠簋各二登一鉶二酒盞三十帛太歲一風雲雷雨四鐘山一京畿山川四甘肅山川二春夏秋冬四季月將各三京都各府城隍共二俱白色五嶽五鎭各五四海四各隨方色四瀆四黑色旗纛戰船等神共七黑色二白色五共用酒尊一十三祝一先期皇帝齋二日陪祀執事官同前祀一日中書丞相朝服省牲至日淸晨皇帝具皮弁服入就位典儀唱迎神協律郎舉麾奏保和之曲執事官於各壇神位前斟酒典儀唱請行禮太常奏有司謹具請行事皇帝再拜百官同典儀唱奠帛行初獻禮皇帝詣盥洗位搢圭盥說出圭詣酒尊所執事者以爵受泛齊協律郎舉麾奏中和之曲武功之舞皇帝至太歲神位前搢圭奠帛獻爵出圭俯伏興平身次詣各壇神位每三壇一次行禮如上儀各壇禮畢詣讀祝所跪百官皆跪讀祝官取祝跪讀訖皇帝俯伏興平身百官皆俯伏興平身皇帝復位再拜興典儀唱行亞獻禮協律郎舉麾奏肅和之曲文徳之舞執事官於各壇神位前斟酒皇帝再拜興典儀唱行終獻禮協律郎舉麾奏凝和之曲文徳之舞儀同亞獻典儀唱飲福受胙皇帝詣飲福位搢圭受爵飲福酒以爵授執事者受胙以授左右出圭俯伏興再拜復位在位官皆再拜典儀唱徹豆協律郎舉麾奏壽和之曲執事官各徹豆典儀唱送神協律郎舉麾奏豫和之曲皇帝再拜百官皆再拜讀祝官捧祝掌祭官捧帛饌各詣燎位典儀唱望燎協律郎舉麾奏熙和之曲皇帝詣望燎位舉火太常卿奏禮畢其祝文曰維神主司民物參贊天地化機發育有功考於古典歷代有春告之禮今當一歲之初農事將興謹以牲醴庶品用伸祭告所冀風雨以時年歲丰稔民物咸遂軍民皆安秋報曰今農事告成謹以牲幣醴齊粢盛庶品用伸報祭餘同春祈又命樂章迎神篇曰吉日良辰祀典式陳太歲尊神雷雨風雲嶽鎭海瀆山川城隍內而中國外及四方濯濯厥靈昭鑑我心以候以迎來格來歆自奠帛以下則皆如舊文

○祖訓錄成其目十有三曰箴戒曰持守曰嚴祭祀曰謹出入曰愼國政曰禮儀曰法律曰內令曰內官曰職制曰兵衛曰營繕曰供用上親爲之序曰朕觀自古國家建立法制皆在始受命之君當時法已定人已守是以恩威加於海內民用平康蓋其創業之初備嘗艱苦閱人旣多歷事亦熟比之生長深宮之主未諳世故及僻處山林之士自矜已長者甚相遠矣朕幼而孤貧長值兵亂年二十四委身行伍爲人調用者三年繼而收攬英俊習練兵之方謀與羣雄並驅勞心焦思慮患防微近二十載乃能剿除彊敵統一海宇人之情僞亦頗知之故以所見所行與羣臣定爲國法革元胡俗去姑息之政治舊習污染之徒且羣雄之彊盛詭詐至難服也而朕已服之民經世亂欲度兵荒務習姦猾至難齊也而朕已齊之蓋自平武昌以來卽議定著律令損益更攺不計徧數經今十年始得成就頒而行之民漸知禁至於開導後人復爲祖訓錄一編立爲定法大書揭於西廡朝夕觀覽以求至當首尾六年凡七謄曩至今方定豈非難哉蓋俗儒多是古非今姦吏常舞文弄法自非博采眾長卽與果斷則被其眩惑莫能有所成也今令禮部刊印成書以傳永久凡我子孫欽承朕命無作聰明亂我已成之法一字不可攺易非但不負朕垂法之意而天地祖宗亦將孚佑於無窮矣嗚呼其敬戒之哉於是頒賜諸王且錄於謹身殿東廡乾淸宮東壁仍令諸王書於王宮正殿內官東壁以時觀省上因謂侍臣曰朕著祖訓錄所以垂訓子孫朕更歷世故創業艱難常慮子孫不知所守故爲此書日夜以思具悉周至繹六年始克成編後世子孫守之則永保天祿苟作聰明亂舊章是違祖訓矣侍臣對曰自古創業之主其慮事周詳立法垂訓必有典則若後世子孫不知而輕攺鮮有不敗故經云不愆不忘率有舊章上曰日月之能久照萬世不攺其明堯舜之道不息萬世不攺其行三代因時損益者其小過不及耳若一代定法有不可輕攺故荒墜厥緒幾於亡夏顚覆典刑幾於亡�後世子孫當思敬守祖法

○癸卯命濠梁行大都督府造渡淮浮橋定其制爲方舟七十二聯絡橫水水漲舟稀則續以木板旣而臨濠行大都督府奏淮河浮橋始議用方舟舟短而闊遇河流泛漲恐爲所衝若攺其式俾中寬而長首尾銳足以拒風濤之衝激其舟止用四十有五詔從之

○河東鹽運司奏自洪武二年至五年終鹽課凡百二十一萬引

○以河南府學訓導開濟爲國子助教

○詔定公侯以下家廟禮儀禮部官議凡公侯品官別爲祠屋三間於所居之東以祀髙曾祖考並祔位如祠堂未備奉主於中堂享祭二品以上羊一豕一五品以上羊一以下豕一皆分四體熟而薦之不能具牲者設饌享之所用器皿隨官品第稱家有無祭之前二日主祭者聞於上免朝參凡祭於四仲之月擇吉日或春秋分冬夏至亦可其儀前期一日主祭者致齊執事者灑掃祭所陳設儀物親監宰牲至晚主婦監造祭饌是夕主祭以下沐浴更衣宿於外舍明日質明率預祭諸親主婦率預祭眾婦詣祭所實蔬果酒饌於器生祭者盥帨訖詣祠堂捧正位祔位神主櫝各置於一盤令親子弟各一員捧至祭所主祭開櫝捧各祖考神主主婦開櫝捧各祖妣神主以序安奉於位子弟捧祔食神主置於東西壁邊執事者進饌讀祝者一人就贊禮以子弟親族爲之陳設神位訖各就位主祭在東伯叔諸兄立於其前稍東諸親立於其後主婦在西母及諸母立於其前稍西婦女立於其後贊拜主祭主婦以下皆再拜主祭者詣香案前跪三上香獻酒奠酒於髙祖祖妣前由曾祖而下皆如之執事酌酒於祔位前讀祝跪讀訖贊拜主祭者復位與主婦皆再拜再獻終獻並如之惟不讀祝每獻執事者於祔位更酌酒獻畢贊拜主祭主婦以下復再拜焚祝並紙錢於中庭禮畢主祭者安神主於櫝如初是日設筵享祭饌男女異席余胙分諸親友及下執事制曰可

○成都衛指揮使袁洪等討平滕大寨蠻人班師命定功賞總兵指揮綺帛各四匹領兵指揮綺帛各三匹千戶而下賜有差克寨軍士白金人二兩戰沒者倍之傷故者視軍士增其半

○親王儀仗車輅成先是詔議親王儀仗車輅之制禮官及諸儒臣歷考唐宋而損益之定議以聞上命工部如式制之至是成詔給秦晉今上吳楚靖江諸王其儀仗之制宮門外方色旗二靑色白澤旗二執人隨旗色皆戎服殿下設絳引旛戟氅戈氅鍠氅班劍梧枝立瓜臥瓜儀刀鐙杖骨朵斧各二響節八交椅腳踏水樽水盆各一團扇四蓋二皆以校尉執之校尉服用交腳襆頭紅綠辟邪獸團花裙襖銅葵花束帶皂靴殿上拂子二香鑪香盒唾壺唾盂各一車輅之制自頂至輪腳髙一丈二寸五分內輅頂三層髙二尺二寸五分柱髙五尺平盤髙二寸五分轅條至輪腳二尺七寸五分四角方闊五尺二寸五分轅條二各長一丈六尺五寸自轅條至鴈翅板闊五尺九寸五分車輞闊四寸厚三寸朱紅漆輅廂一座前疊勝花窗二扇周圍下嵌實剔雲龍沈香色描金板屏風抹金銅釘鉸朱紅漆周圍闌干嵌玲瓏彩色云明金龍板廂花抹金銅釘鉸闌乾象牙蹲龍十二天輪頂圈三道明金裝明耀葉板七十二片系耀葉絹帶七十二條周圍大紅文綺輪衣三層上繡瑞艸輅頂靑文綺挽罩上安抹金銅火珠一靑文綺繡雲龍絡帶四條羊肝色漆座椅一大紅文綺圍幕一織金大小綺座褥四絨錦滿褥一大紅綺墊褥一紅油雨衣一紅竹簾三大紅綫羅太常旗二花氊單二紅油髙梯二升輅梯一朱紅漆行馬一駕輅鞍轡四抹金銅獸面四皮夾頂馬鞍籠四誕馬轡八紅纓八絨繡韀八

○上諭中書省臣曰馬𨿽至駑策勵可以致遠木𨿽至朴繩削可以致用人𨿽至愚勉教可使成材故聖人之教無棄人君子之化無鄙俗朕觀今之爲吏者寡於學術惟弄文法故犯罪者多若得賢官長以表率之又日聚而教之及告以古人爲吏而致通顯者與夫守身保家之道豈有不化而爲善乎自今省臺六部官遇有暇時集屬吏或教以經史或講以時務以變其气質年終考之視其率教與否則可以知其賢不肖矣

○乙巳以宣寧侯曹良臣子泰襲爵

○命大都督府凡故軍之妻在營守節及願還鄕者倍與優給冬寒加給薪炭其欲攺嫁依親者聽

○卿云見

○丙午豹韜衛軍妻周氏一產三男命賜錢萬二千俾求乳母養之

○命長興侯耿炳文於西安鳳翔平涼慶陽延安鞏昌臨洮諸府舊軍內選一萬九千人充秦王府護衛軍士

○房州人叚文秀自稱參政僞立官屬聚眾作亂據鯉魚山衛國公鄧愈發兵捕斬之

○太原府陽曲縣地震

○戊申詔山西都衛於鴈門關太和嶺並武朔等州縣山谷衝要之處凡七十有三俱設戍兵以防胡寇

○己酉開封府封丘縣蝗

○賜監察禦史答祿與權羊酒仍賜其妻羅衣一襲白紵衣一襲

○夜有流星大如杯靑色起自天廟西南行至遊气中沒

○癸丑賜大都督府同知沐英銅陵縣田十二頃四十畝歲計租五百四十八石

○丙辰賜翰林編修王輝幾榻幃帳衾褥

○戊午命吏部定天下文武各司官職名並該掌印信以爲定式

○庚申胡兵入寇武朔等州時大將軍徐達駐師臨淸報至遣臨江侯陳徳鞏昌侯郭之興率兵往擊之

○癸亥夏至祭皇地祗於方丘

○甲子儋州宜倫縣民陳昆六等作亂攻陷州治廣東都衛發兵剿捕之

○指揮萬億招集四川舊將士四千七百五十六人至京師

○乙丑詔定官員侍坐禮

○置秦州守禦千戶所

○永福縣民誘眾作亂福州衛兵擒斬之

○命造扈駕先鋒金字銀牌一千五百面尋革去攺制爲守衛金牌其制以銅爲之塗以金髙一尺闊三寸以仁義禮智信爲號仁字號上鈒獨龍盤云花公侯伯都督佩之義字號鈒金伏虎盤云花指揮佩之禮字號鈒獬豸盤云花千戶衛鎭撫佩之智字號鈒獅子盤云花百戶所鎭撫佩之信字號鈒盤云花將軍佩之二面俱有篆文一曰守衛一曰隨駕守衛官員懸帶此牌直宿不許借掛牌首仍爲圓竅貫以靑絲絳俱掌於尙寶司凡公侯伯都督指揮千百戶鎭撫及將軍隨駕應直宿衛者許關給佩帶下直則納之國朝將軍之設選軀體丰偉有勇力者爲之號曰天武將軍立將軍千百戶總旗統屬其眾以年深者等而升之凡早晚朝及宿衛扈駕俱執金瓜披鐵甲佩弓矢冠紅纓鐵盔帽列侍左右如大朝會則披金甲金盔帽列侍殿庭俱有定數其有品秩者依品俸級餘皆支米二石若亡故子弟願代者驗有勇力方許民及人材投充者亦驗其可否而用之初隸拱衛指揮使司後隸錦衣衛止稱曰將軍

○戊辰以工部侍郎李敏爲尙書

○庚午賜翰林編修王璉幾榻幃帳衾褥

○賜吐蕃等處及寧夏興和來降頭目一百二十八人月糧錢布有差

○是月應天府江寧縣鎭江府丹徒縣常州府江陰無錫二縣淮安府沐陽縣蘇州府長洲縣嘉興府嘉興縣紹興府諸曁縣開封府蘭陽縣靑州府益都縣武昌府江夏縣及揚州府屬邑並雨雹

○置西安前衛○內使監典簿蘇某有罪誅

八十八﹑大明太祖聖神文武欽明啟運俊徳成功統天大孝髙皇帝實錄卷之八十三

洪武六年六月辛未朔賜起居注閻鈍給事中崔莘編修張翀馬亮陳敏祕書監直長蕭韶衾褥幃帳幾榻

○賞京衛軍士九萬餘人米各三石

○詔畱守衛都指揮使司修築京師城周一萬七百三十四丈二尺爲步二萬一千四百六十八有奇爲裏五十有九內城周二千五百七十一丈九尺爲步五千一百四十三爲裏十有四

○定六部及諸司設官之數部設尙書二人侍郎二人吏部設總部司勛考功三部每部設郎中員外郎各一人主事各二人通十六人戶部設一科二科三科四科並總科爲五科每科設郎中員外郎各一人主事各四人惟總科郎中員外郎各二人主事五人通三十七人禮部設總部祠部膳部並主客四部每部設郎中員外郎各一人主事各三人通二十人兵部設總部駕部並職方三部每部設官如吏部之數刑部設總部比部都官司門四部每部設郎中員外郎各二人惟都官各一人主事總部比部各六人都官司門各四人通三十四人工部設總部虞部水部並屯田四部總部郎中員外郎各二人餘各一人主事總部八人餘各四人通三十人太僕寺秩從三品設首領官知事主簿各一人京畿都漕運司秩正四品設知事提控案牘各一人各府設經歷知事照磨各一人侍儀司從七品升爲從六品起居注給事中正七品升爲從六品將作司正六品所屬提舉司正六品攺爲正七品閘壩官淮安等府七人系正九品其餘俱省注

○禦用監攺爲供奉司秩從七品設官五人

○癸酉賜山西大同都司左右五衛及狹西河蘭北平等衛將士皮裘戰襖﹤革翁﹥鞋

○丁丑五色云見

○戊寅命淮安侯華雲龍同知都督何文輝以永平起集故元舊五省八翼軍士一千六百六十二人分補北平各衛軍伍

○庚辰賞羽林金吾飛熊三衛軍士四萬七千餘人白金人二兩

○詔於北平府密雲等縣置倉儲糧以給北徵軍士

○辛巳中都皇城成髙三丈九尺五寸女墻髙五尺九寸五分共髙四丈五尺四寸五分午門東華門西華門城樓臺基俱髙五尺九分午門東南西南角樓臺基與城樓臺基同玄武門城樓臺基髙五尺九寸五分其東北西北角樓臺基亦與城樓臺基同禦道踏級文用九龍四鳳雲朵丹陛前禦道文用龍鳳海馬海水雲朵城河壩磚腳五尺以生鐵鎔灌之

○壬午盱眙縣民進瑞麥一莖二穗者凡十六本明日監察禦史答祿與權言天產嘉祥皆所以兆國家之福而爲聖世之徵今瑞麥之產乃上帝借艸木之靈以彰君臣異體同心之象又產於盱眙盱眙屬臨濠帝鄕也是宜薦之宗廟以彰祖宗之神靈且新麥之登尙薦宗廟況瑞麥乎上曰以瑞麥爲朕所致則不敢當必歸之祖宗神靈禦史之言良是乃命薦之宗廟

○甲申賜大同衛故軍家屬錢

○乙酉以浙江按察司副使孫克義爲刑部尙書

○丙戌置淸涼馬鞍等門兵馬司

○丁亥置華山秦川二衛於西安城中

○戊子臨江侯陳徳等師至朔州胡兵遁去

○己丑以戶部郎中呂熙爲尙書

○賜工部尙書李敏刑部尙書孫克義公田租各百石

○昏時有流星靑白色起自中臺西北行至遊气中沒

○辛卯命以福建建安等縣所貢茶頒賜京官

○壬辰太白犯歲星

○以兵部郎中劉崧等十四人爲北平等按察司副使僉事

○故元將王保保遣兵寇鴈門據南北二山守關指揮吳均率眾拒之自卯至午我軍大呼曰援兵至矣眾皆踴躍欲戰胡寇聞之卽解去均遂追擊敗之

○癸巳調山東行省參政侯善爲四川行省參政

○乙未革各行省都鎭撫司

○戊戌定遼都衛請設遼陽府縣治四川請設敍州府治俱從之命吏部銓官鑄印尋罷置遼陽府縣

○是月北平河間河南開封狹西延安諸府州縣蝗山西汾州旱詔並免田租秋七月庚子朔享太廟

○辛丑以衛輝府胙城縣旱詔免其稅

○廣東都衛言所屬雷州衛地鄰溪洞控制蠻夷其人叛服不常請益兵鎭守命以兵五千益之

○壬寅命戶部稽錄渡江以來各處水旱災傷分數以優卹之

○癸卯五色云見

○命禦史中丞陳寧兼領國子監事

○命儒臣制釋奠先師孔子樂章初宋室奠用大成登歌樂元擬易之未用仍用宋舊樂國初亦因之至是始命更制焉

○丙午更典牧署爲典牧所秩正八品

○和州旱免今年田租

○大將軍魏國公徐達分遣左副將軍李文忠濟寧侯顧時南雄侯趙庸潁川侯傅友徳永城侯薛顯鞏昌侯郭子興臨江侯陳徳營陽侯楊璟都督僉事藍玉王弼統騎兵右副將軍馮勝右副副將軍湯和同南安侯兪通源永嘉侯朱亮祖宜春侯黃彬都督何文輝平章李伯昇都督僉事張溫等統步兵分駐山西北平等處相機擒討殘胡遣指揮李玉入奏詔可之

○戊申日有矞气

○以戰衣二萬領給賜河南神武等衛軍士

○嘉定府龍遊縣大雨洋雅二江漲損城郭漂民居

○遣故元降臣盧道興等北還招諭太尉伯顏不花至虜中爲王保保弟脫因帖木兒所殺

○己酉都督僉事葉昇等領兵攻胡寇胡人匿懸聚洞以煙薰洞中死者甚眾生禽一百五十餘人昇上言宜加築東山彭陽平安三城以鎭邊境從之

○

○更置營造提舉司及營造提舉分司每司正副提舉三員隸將作司

○更內倉監爲內府倉以內倉監令爲大使監丞爲副使內府庫爲承運庫仍設大使副使皆以內官爲之

○置北平等府廣備等庫北平曰廣備廣平曰大有大名曰永昌順徳曰大益河間曰廣成保定曰永益永平曰大潤眞定曰巨盈凡八所庫設大使副使各一人

○敍州南溪縣大雨江水漲漂公廨民居

○增置北平等府永淸等縣稅課司局一百八處

○庚戌命添給省府臺官祿

○以戶部尙書呂熙爲吏部尙書安慶知府趙好徳爲戶部侍郎尙寶司丞張白爲侍儀司使

○辛亥倭夷寇卽墨諸城萊陽等縣沿海居民多被殺掠詔近海諸衛分兵討捕之

○壬子以中書左丞胡惟庸爲中書右丞相禦史中丞陳寧爲右禦史大夫

○大將軍徐達自臨淸率師赴北平

○癸丑故元僉院脫火赤等自朵甘來降詔賜文綺布帛用爲蒙古衛鎭撫千百戶等官

○乙卯以內官金麗淵爲秦府承奉李淸爲承奉副劉壽吳祥劉旺潘亨爲晉燕楚靖江府承奉副

○廣東都指揮使司奏言近儋州山賊作亂已調兵剿捕獲海船十八艘殺賊二千二百七十餘人生禽五百二十四人其儋萬二州山深地曠宜設兵衛鎭之詔置儋萬二州守禦千戶所

○胡兵寇山西白登縣大同衛兵擊敗之生禽八十七人

○置山東樂安州以所屬之地南析爲海豊縣隸濱州北析爲慶雲縣隸滄州

○丙辰以兵部尙書樂韶鳳爲翰林侍講學士刑部尙書孫克義四川行省參政劉仁俱爲兵部尙書四川行省參政劉惟謙爲刑部尙書狹西都鹽運使朱芾爲山東行省參政吏部尙書詹同爲翰林學士承旨仍兼吏部尙書

○以孔殷爲內使監副

○己未詔禮部時享太廟旣以功臣配享其雞籠山功臣廟宜同日遣官致祭仍以新戰沒定遼衛指揮髙茂等三十八人祔祭自是每春正月秋七月享太廟之日遣官祭功臣於雞籠山廟

○大將軍徐達等師至北平旋往山西

○徳慶府言城臨江岸每江水漲溢城輙頹圮乞移內地令兵民並力興築從之

○庚申馬湖府土官世襲知府安濟以病告乞以子安仁代職詔從之

○以大都督府經歷兪溥爲戶部尙書

○戶部奏計今年秋糧京倉收貯四百八十三萬臨濠倉九十二萬

○壬戌以吏部尙書呂本爲太常司卿

○癸卯太原府陽曲縣地震

○常州府呂城巡檢司盤獲民無路引者送法司論罪問之其人以祖母病篤遠出求醫急故無驗上聞之曰此人情可矜勿罪釋之

○甲子蘇州府屬縣民饑詔以官糧貸之計戶五萬九千五百十六糴者減其半直貸者秋成還官

○乙丑以侍禦史商暠爲禦史中丞復命往河南收集舊士卒

○上以大同蔚朔及定遼邊境早寒命工部制楮衾以賜戍卒

○丙寅眞定府晉州饒陽縣自四月至是月不雨

○臺州衛兵出海捕倭獲倭夷七十四人船二艘追還被掠男女四人

○長興侯耿炳文狹西行省參政楊思義都指揮使濮英言狹西城池已役軍士開拓東大城五百三十二丈南接舊城四百三十六丈今欲再拓北大城一千一百五十七丈七尺而軍力不足西安之民耕獲已畢乞令助築爲便中書省以聞上命俟來年農隙興築仍命中書考形勢﹤矢見﹥制爲圖以示之使按圖增築無令過制以勞人力

○丁卯郴州守禦官收集各山寨故元將校五百三十七人戍守永州尋詔遣入京

○以儒士桂彥良爲太子正字

○以戶部侍郎陳則爲大同府同知陛辭上諭之曰大同居邊塞之間昔之有司不能自立多爲守將迫脇以壞法廢事而罹刑罪者比比有之爾往毋蹈彼覆轍當守法奉公不爲阿私如邊將妄有所求當告以朝庭法度沮其非心

○戊辰武靖衛指揮同知卜納剌卒命有司治其喪給殯葬之具卜納剌本蒙古部元世祖第七子西平王奧魯赤五世孫奧魯赤生鎭西武靖王帖木兒不花生搠思班搠思班生梁王脫班脫班生卜納剌襲封武靖王洪武三年王師駐河州卜納剌率吐蕃部眾詣徵虜左副將軍鄧愈軍門款附旣而入覲上念其元裔甚恩遇之洪武五年授懷遠將軍武靖衛指揮同知子孫世襲至是卒

○己巳田州溪洞蠻賊竊發土官總管黃志威知府岑子振討平之

○淮安衛總旗因習射誤中軍人致死都督府以過失殺人論之上曰習射公事也邂逅致死豈宜與過失殺人同罪特赦勿問

○武州知州周士廉言其州境切近胡地乞益兵守禦詔大將軍徐達量宜處置

○洮州三副使阿都兒等以出獵聚眾約故元岐王朵兒只班寇邊朵兒只班等遂率眾駐大通山黑子城入寇河蘭二州西寧衛千戶祈者公孫哥等領兵擊之斬其知院滿答立等百餘人千戶倫達力戰死寇遂解去

○以太子贊善大夫宋濂爲翰林侍講學士知制誥仍兼贊善

○是月北平河南山西山東蝗

○延安府旱隕霜人民饑命賑之大明太祖聖神文武欽明啟運俊徳成功統天大孝髙皇帝實錄卷之八十三

八十九﹑大明太祖聖神文武欽明啟運俊徳成功統天大孝髙皇帝實錄卷之八十四

洪武六年八月庚午朔胡兵寇蔚州廣陵縣及弘忻等州指揮僉事余觀將兵討捕之

○辛未懷慶知府王興宗言郡民食解鹽每斤輸米五升河南汝寧二府民止輸二升請如二府之數從之

○翰林承旨詹同侍講學士樂韶鳳等上所制釋奠先師孔子樂章迎神奏咸和之曲曰大哉先聖道徳尊崇維持王化斯民是宗典祀有常精純並隆神其來格於昭聖容奠帛奏寧和之曲曰自生民來誰底其盛惟王神明度越前聖粢帛具成禮容斯稱黍稷非馨惟神之聽初獻奏安和之曲曰大哉聖師寔天生徳作樂以崇時祀無斁淸酤惟馨嘉牲孔碩薦羞神明庶幾昭格亞獻奏景和之曲曰百王宗師生民物軌瞻之洋洋神其寧止酌彼金罍維淸且旨登獻惟三於戲成禮終獻與亞獻同徹饌奏咸和之曲曰犧象在前豆籩在列以享以薦旣芬旣潔禮成樂備人和神悅祭則受福率遵無越送神復奏咸和之曲曰有嚴學宮四方來崇恪恭祀事威儀雝雝歆玆惟馨神馭還復明禋斯畢咸膺百福旣奏上曰祭貴乎誠若省牲謂告充告腯及禮之繁文者宜並革之於是禮部尙書牛諒復以所定禮儀進其儀前祭二日太常司官奏某日遣官祭先師孔子齋一日次日淸晨皇帝服皮弁服禦奉天殿傳制遣官是日獻官承制畢往祀所省牲將祭樂舞生就位執事分獻陪祭官各就位引贊引獻官就位典儀唱迎神典樂舉麾奏咸和之曲獻官以下各四拜典儀唱奠帛行初獻禮典樂舉麾奏寧和之曲獻官詣盥洗所搢笏盥手出笏典樂舉麾奏安和之曲文徳之舞獻官詣酒尊所執事者以爵受酒獻官詣大成至聖文宣王神位前跪搢笏奠帛獻爵出笏執事者取祝跪讀訖獻官俯伏興平身次詣兗國郕國沂國鄒國公神位前皆如上儀復位典儀唱行亞獻禮典樂舉麾奏景和之曲執事者以爵酌酒奠於神位前典禮唱行終獻禮行分獻禮其終獻禮典樂舉麾奏景和之曲儀同亞獻亞終舞皆同初獻典儀唱飲福受胙獻官詣飲福位跪搢笏執事者以爵進獻官飲福酒執事者以胙進獻官受胙出笏俯伏興平身復位再拜分獻官及陪祀官皆再拜典儀唱徹饌典樂舉麾奏咸和之曲執事者各詣神位前徹饌典儀唱送神典樂舉麾奏咸和之曲獻官以下皆四拜典儀唱讀祝官捧祝掌祭官捧帛饌各詣瘞所獻官詣望瘞位禮畢制曰可

○癸酉立紀事司秩正七品以宦者張翊爲紀事司正

○賜京衛軍士冬布人二匹老弱民兵工匠半之

○賞察罕腦兒所遣軍士夏衣及白金人二十兩

○乙亥上諭中書省大都督府臣曰凡指揮沒於戰陣者皆賜公田卒於家者不與其世襲千戶升指揮而陣亡者與世襲指揮一體賜公田無子而有兄弟同居者亦如之非同居者不與

○建陪祀官齋房於北郊齋宮之西南公侯十五間百官十七間樂舞生二十三間復命禮部尙書牛諒翰林承旨詹同等議省牲所用冠服同等奏謹按玉藻君皮弁以日視朝遂以食則皮弁似與今常服之服同今中祀旣以皮弁行禮則省牲宜用常服

○監察禦史答祿與權等言開物成務先王旣正乎民彜崇徳報功後世宜興乎祀典苟不追尊前古曷由立教將來謹稽經史伏羲神農黃帝號稱三皇盛徳大業被於萬世使天下後世三綱正九法敍三聖人之功莫大焉故堯舜禹湯文武相承而爲道統孔子顏曾思孟相傳而爲道學統以續其業學以傳其心後世有天下百舉不違其成法此其所以繼天立極而爲帝王之所宗豈但陰陽醫方而已哉其在祀典法施於民則祀著之禮經歷代宗守爰及我朝繼正統而有天下四海九州罔不臣服天下社稷宗廟山川之神得皆享其祭而躬祀三皇之禮獨闕焉宜於春秋躬行祀事庶成一代之典上以報往聖之功下以正萬姓之彜倫則道徳尊嚴而政教修舉矣上納其言命禮部參考歷代帝王開基創業有功於生民者立廟祀之於是禮部尙書牛諒奏三皇開天立極大有功徳於民京都有廟春秋享祀宜令太常掌之伏羲以勾芒配神農以祝融配黃帝以風後力牧配正位南面祀以大牢配位東面祀以少牢漢髙祖光武唐髙祖太宗宋太祖元世祖宜令有司就各陵立廟每歲仲春以少牢致祭商中宗髙宗周成王康王漢文帝武帝宣帝明帝章帝唐玄宗憲宗後唐明宗周世宗宋太宗眞宗仁宗亦宜令有司立陵廟三年一祭祭以少牢上曰五帝三王及漢唐宋創業之君俱宜於京師立廟致祭其餘守成賢君令有司祭於陵廟皆每歲春秋祭之

○丙子胡兵寇河州夜入土門峽千戶王才戰死臨江侯陳徳統兵擊敗之

○丁丑遣禦史大夫陳寧釋奠於先師孔子時丞相胡惟庸誠意伯劉基參政馮冕等不陪祭而受胙上聞之曰基等學聖人之道而不陪祀使勿學者何以勸旣不預祭而享其胙於禮可乎其武人不知理道者皆不足責命停基冕俸各一月寧坐不舉亦停俸半月自是不預祭不頒胙

○故元左丞相忽都等引眾屯天池山欲入寇太原衛指揮使常守道等將兵夜破其營斬忽都等獲其將校六十五人牛驢八十餘頭其眾遁去

○賞京衛軍米人三石

○給河南都衛及定遼等衛軍士戰衣

○戊寅祭大社大稷其三獻禮每獻各壇正配位俱獻畢各通行再拜禮余仍舊儀

○冊晉王左傳兼太原衛都指揮使謝成女爲晉王妃

○以故元蒙古世襲萬戶阿卜東等十五人爲必裏千戶所千百戶領其土人鎭禦番溪界首

○賜大同戰沒軍士家屬錢物有差

○詔貴州宣慰使靄翠位居各宣慰之上

○以鄭彥文爲潼川府知府

○辛巳四川按察司僉事鄭思先言重慶夔州漕運糧儲至成都水路峻險民力甚艱宜令衛兵於近城屯種及減鹽價令商人納米以代饋運之勞且貴州之糧令重慶人負運尢爲勞苦若減鹽價則趨利者眾軍餉自給其開達巴三州之茶自漢中運至秦州道遠難致人力多困若令就漢中收貯漸次運至秦州尢便皆從之

○更定親屬相容隱律凡同居大功以上親及外祖父母外孫若孫之婦夫之兄弟及兄弟妻若妻之父母女婿許相容隱或奴婢爲本使隱者皆勿論其小功以下相容隱減凡人三等若無服之親如姊妹夫妻之兄弟姑夫妻侄相容隱者亦減二等犯謀反惡逆不用此律

○癸未置徳慶惠州肇慶南雄韶州陽江六千戶所計兵二萬一千六百七十八人

○太原右衛千戶馮銘等復保徳州及河曲縣時保徳河曲爲故元將普賢奴等所陷銘率兵追擊之斬其黨五十三人生擒二十四人獲印二馬十四匹遂復其地

○臨江侯陳徳鞏昌侯郭子興進兵至答剌海子口遇胡兵戰敗之斬首六百餘級生擒其同僉興都等七百餘人獲駝馬牛羊千餘頭餘眾潰去

○命工部主事魏浚於沿江府縣督造馬船二百八十五艘以備運載四川所市馬匹

○甲申夜月食

○乙酉建歷代帝王廟於京師禮部奏定其制宜略如宗廟同堂異室爲正殿五間以爲五室中一室以居三皇東一室以居五帝西一室以居夏禹�湯周文王又東一室以居周武王漢光武唐太宗又西一室以居漢髙祖唐髙祖宋太祖元世祖從之

○丙戌夜有流星靑白色自正北雲中東北行至遊气中沒

○戊子命工部制女官冠服山松特髻禮服二十襲慶雲冠常服如之

○襲封衍聖公孔希學以父喪服闋來朝上敕中書下禮部致廩餼及從人皆有賜復以敕勞希學曰卿家昭名歷代富貴不絕者乃由陰隲之重耳陰隲者何以其闡聖學之精微明彜倫之攸敍表萬世綱常而不泯也卿常思爾祖之道貫通天人則所以繩祖武者誠爲不易朕聞卿來朝已敕中書向勞至則領之仍賜襲衣冠帶靴襪

○賜國子生衣服衾褥

○禮部奏度天下僧尼道士凡九萬六千三百二十八人

○己丑以河間府寧津縣知縣朱逢吉爲湖廣按察司僉事

○大同衛指揮王約率兵夜襲胡人之神仙寨破之執其平章定定以歸先是約遣遊騎至石佛寺獲宣寧縣民問知定定所在乃以兵襲之獲其省都鎭撫閃忽魯別及民人牛驢孳畜甚眾上聞之遣人諭約曰民人無罪悉送大同府隸籍仍以所獲牛驢給之於是民悉以定定出處告約約遂發兵擒之

○庚寅詔禮官考五輅制度上曰五輅之制起於成周然玉輅太奢今欲止用木輅以朱漆之朴素渾堅奢儉得中然須爲二乘其一惟以朱漆不用皮革於祭祀用之其一以皮鞔者行幸用之爾其與工部參酌古制務合時宜朕將以郊祀禦焉

○辛卯以鎭江府知府周時中爲兩淮都轉運鹽使司副使

○大將軍徐達等師至朔州徙其邊民入居內地

○壬辰大都督府奏內外軍衛一百六十四千戶所八十四計大小文武官一萬二千九百八十人

○分天下府爲三等糧及二十萬石以上者爲上府秩從三品二十萬石以下者爲中府秩正四品十萬石以下者爲下府秩從四品

○乙未賜應天府六合等縣安置韃靼將士二千二百五十人布各二疋上謂中書省臣曰胡人爲中國患自古有之以漢髙祖之威總三十萬眾猶困於白登文景守成因置而不較𨿽數被侵擾但逐之而已及至武帝以雄才大略欲雪白登之恥發兵致討威服邊陲凡五出塞而後匈奴始服𨿽疲勞中國而匈奴自此弱而不振其功亦豈少哉

○夕月

○丙申攺信寶提舉司爲信寶局舊從五品今降爲正八品寶源局舊正七品今降爲正八品

○築武昌城從江夏侯周徳興所請也

○成都城成周三千六百丈髙三丈城上戍屋二百七十九

○上以大將軍徐達等久出師遣使賫敕諭之曰凡賢人君子不以勤怠異其始終不以富貴忘其艱難卿等與朕平定天下勛業已成而瑣瑣殘胡不能盡討致連年出師勞民擾眾孰任其咎朕姑爲爾言之今駐師去處皆有房宇妻妾身𨿽在外實同家居一也肥馬輕裘縱意馳騁不知下人饑寒之憂二也燕樂玩愒因循苟且不能謀事三也軍士連年暴露被堅執銳朝夕不息意圖決勝爾又失算卒無成功四也昔田單攻狄久知不下問計於魯仲連仲連曰將軍在卽墨時飲食起居與士卒同身先於事所以獲生而致勝今將軍東有夜邑之奉西有淄上之虞黃金橫帶馳騁乎淄澠之間有生之樂無死之心所以不勝也卿等皆起布衣一旦至此遂忘昔日之艱難豈不犯仲連之誚乎卿等宜益懋其功以副朕懷

○戊戌置四川夔州府開州

○祭太歲風雲雷雨嶽鎭海瀆山川城隍旗纛諸神

○占城國王阿答阿者遣其臣陽寶摩訶八的悅文旦進表貢方物且言海寇張汝厚林福等自稱元帥劫掠海上國王攻敗之汝厚等溺水死獲其海舟二十艘蘇木七萬斤及從賊吳第四來獻上嘉之命賜其王織金文綺紗羅四十疋使者紗羅二疋文綺四疋衣一襲錢一萬二千從人各賜有差

○是月華州臨潼咸陽渭南髙陵四縣蝗詔免其田租大明太祖聖神文武欽明啟運俊徳成功統天大孝髙皇帝實錄卷之八十四

九十﹑大明太祖髙皇帝實錄卷之八十五

洪武六年九月己亥朔置重慶府涪州長壽縣攺夔州府開州爲開縣

○庚子以工部侍郎劉昭先爲禮部尙書贊善大夫趙翥爲工部尙書

○冀州棗彊縣旱民饑命有司賑卹之

○詔直隸府州及浙江江西二行省今年秋糧令以綿布代輸以給邊戍

○辛丑詔松江蘇州等府於舊定糧長下各設知數一人鬥級二十人送糧人夫千人俾每歲運納不致煩民

○壬寅翰林學士承旨兼吏部尙書詹同等言自上起兵渡江以來徵討平定之迹禮樂治道之詳𨿽有紀載而未成書乞編日曆藏之金櫃傳與後世上從其請命同與侍講學士宋濂爲總裁官侍講學士樂韶鳳爲催纂官禮部員外郎吳伯宗儒士朱右趙塤朱廉徐一夔孫作徐尊生同纂修鄕貢進士黃昶國子生陳孟暘等謄寫

○復置禦用局秩正七品設司正一人正七品司副一人從七品

○癸卯詔定散官資給凡除授官員卽與對品散官在京官以三十月爲一考每考升一等在外官以三歲爲一考每考升一階授中書右丞相胡惟庸特進榮祿大夫禦史大夫陳寧榮祿大夫禦史中丞�暠資善大夫中書參政馮冕丁玉中奉大夫翰林學士承旨兼吏部尙書詹同戶部尙書兪溥嘉議大夫翰林侍講學士兼太子贊善宋濂戶部侍郎趙好徳中順大夫

○詔定文武官誥命制度命禮部尙書牛諒侍講學士宋濂等曰前代仕於朝者必有封贈﹤貝拖﹣扌﹥恩之典旣封贈則必給以誥命所以上榮其祖考下及其子孫也卿等宜稽古詳定其式於是諒等奏參考唐宋誥命皆由三省官列銜書名復用吏部告身等印章本朝誥敕旣用禦寶則省臣不敢署見造誥敕花樣簽軸制度俱有等第不須攺作又宋紹興年間工部言官誥院所用綾紙易以僞冒乞下文思院別織一體花樣專充官誥今議於誥尾添織某字第幾號以爲關防及取工部神帛制敕局以造完誥命書寫用寶頒於文武官從之其制公侯一品至五品誥命六品至九品敕命公侯及一品誥軸用玉伯子男及二品用犀五品以下用角

○甲辰命設榜於午門外並省府臺門凡有戒飭之事則書之上諭禮官曰朝廷禮法之所自出天下之所瞻視凡文武官於朝班奏對之際言辭當詳雅切實勿爲浮溢之語若蒞事臨下須有惠有威使人畏服切戒忿怒及惡言加人先聖云非禮勿言禮云君子惡言不出於口卿等爲禮官當致謹於此庶無忝於爾職也

○乙巳賜臨濠工作倭卒綿衣

○丙午禮部奏定百官常朝班次及奏事等禮儀上諭中書省臣曰朝廷之禮所以辧上下正名分不以賤加貴不以卑踰尊百官在列班序有倫奏對雍容不失其度非惟朝廷之尊抑亦天下四方瞻仰所在也今文武百官朝參奏事有未閒禮儀者是禮法不嚴於殿陛何以肅朝廷乎自今凡新任官及諸武臣於禮儀有不閒習者令侍儀司官日於午門外演習之且命禦史二人監視有不如儀者紏舉之百官入朝失儀者亦紏舉如律

○丁未更定有司申報庶務法國初凡有司庶務若戶口錢糧學校獄訟之類或每季或每月具其增損見在之數書於冊縣達於州州達於府府達於行省類咨中書吏牘煩碎而公私多糜費又有司決獄笞五十者縣決之杖八十者州決之一百者府決之其徒罪以上具獄送行省由是州縣或受贓減重從輕省府或弄法加輕入重文移駁議囚系淹連至是命中書省禦史臺詳議務從簡使乃革月報爲季報以季報之數類爲歲報凡府州縣輕重獄囚卽依律斷決不須轉發果有違枉從禦史按察司紏劾令出天下便之

○賜公侯及武官公田命取量其元定官糧私租之數仍依主佃分數收之

○衍聖公孔希學請歸賜白金百兩文綺帛各五匹賜宴於光祿司命翰林院官餞之

○詔賜臨濠行大都督府軍士冬布

○戊申造臨濠池河橋成初工部奏造橋上命橋毋闊闊則役重勞人且難堅好令擇水岸狹處爲之至是爲橋七橫凡長二十二丈五尺髙三丈五尺

○己酉以侍禦史文原吉爲秦府右相國子助教朱復爲燕府參軍諭曰王今長宜朝夕左右輔成其徳三二年後遣王之國汝等宜盡心所事取鑑於古何者爲善何者爲不善采摭古人仕爲王臣孰能以正輔導孰爲不能編次成集朝夕覽觀遇有所行則擇其善而去其不善務引王於當道爾等與王言待臣下則以謙和撫民人則以仁恕勸耕耨以省饋餉禦外侮以藩帝室如此則能盡其職矣又曰汝等職事淸簡非朝廷劇任之比若文武全才更可演習武事發舒精神若素儒生但謹守禮法陳善閉邪而已苟巧詐無實欺敝陷諛此招咎之道所宜戒也汝其愼之

○以王僎爲翰林待制

○重建雞籠山功臣廟成

○庚戌詔禁四六文辭先是上命翰林儒臣擇唐宋名儒表箋可爲法者翰林諸臣以柳宗元代柳公綽謝表及韓愈賀雨表進上命中書省臣錄二表頒爲天下式因諭郡臣曰唐虞三代典謨訓誥之辭質實不華誠可爲千萬世法漢魏之間猶爲近古晉宋以降文體日衰駢儷綺靡而古法蕩然矣唐宋之時名儒輩出𨿽欲變之而卒未能盡變近代制誥章表之類仍蹈舊習朕常厭其雕琢殊異古體且使事實爲浮文所蔽其自今凡告諭臣下之辭務從簡古以革獘習爾中書宜播告中外臣民凡表箋奏﹤鋶﹣釒﹥毋用四六對偶悉從典雅

○壬子眞定府灤城縣趙州寧晉縣歲旱民饑上命賑之

○癸丑祭周天星辰

○甲寅並眞定府趙州隆平縣於柏鄕縣

○乙卯命諸司今後常事啟皇太子重事乃許奏聞上謂皇太子曰人君統理天下人情物理必在周知然後臨事不惑吾自起田裏至於今日凡治軍旅理民事無不盡心恆慮處事未當故嘗深念古人爲治必廣視聽凡言之善者吾卽行之不善者吾𨿽不行亦思繹至再果不可行然後置之夫慮事貴明處事貴斷庶幾不眩況汝生長宮掖未涉世故若局於見聞則視聽不廣且目𨿽能視所見不踰於閾耳𨿽能聽所聞不越於庭而欲以區區智識決天下之務能一一當理難矣汝宜親賢樂善以廣聰明逆己之言必求其善順己之言必審其非如此則是非不混理欲判然天下之事可得而治矣汝其敬之毋忘朕訓

○丙辰以大名府淸河縣隸廣平府

○工部奏今年各省鉄冶之數凡八百五十萬三千八百二十斤有奇

○置沔陽衛

○賜臨濠造作軍士七千五百人衣米上諭中書省臣曰憂人者常體其心愛人者每惜其力朕常親軍旅備知其疾苦凡有興造未免資軍民之力土木之工亦甚難習朕每進一膳卽思天下軍民之饑服一衣卽思天下軍民之寒今臨濠營造之士宜各給米五石衣一襲庶不致饑寒也

○戊午鑄太和鐘成其制仿宋景鐘以九九爲數髙八尺一寸拱以九龍植以龍虡建樓於圜丘齋宮之東北懸之每郊祀俟駕動則鐘聲作旣升壇鐘聲止則眾音作禮畢升輦又擊之俟導駕樂作則止然未有以名之禮官奏曰昔黃帝有五鐘其一曰景鐘景大也惟功大者其鐘大故宋之鐘亦緣是以爲名請名之曰景鐘上曰古鐘名宜更之遂取周易保合大和之義更名之曰大和鐘

○庚申夜歲星犯鬼宿

○壬戌上諭秦府右相文原吉等曰蓄藥所以防病積貨所以防貧用賢所以輔徳朕爲諸子擇賢以爲之輔爾等居左右宜朝夕規誨以成其徳人情於大事或能謹之而常忽於細微夫細行不謹大徳必虧姑息小過大愆必至故塞水者必於其源源塞而流絕伐木者必於其根根斷而木拔矣設王有所違失爾若曰所失者小可勿言也則是其大失將至俟其大失然後規之救有所弗及矣夫善𨿽小可以成名惡𨿽小足以亡身凡歷代賢王著名方冊其臣亦皆賢者故能同濟其羙爾等職在輔導宜盡心所事

○攺臨濠府爲中立府臨濠大都督府爲中立行大都督府命參政丁玉署府事江陰衛指揮同知朱輔佐之

○命禮部自今頒歷惟直隸府州及北平狹西二行省則欽天監印造頒給之其餘皆令依式印造給與所屬每歲仍以九月朔日進歷朕於奉天殿受之頒於百官

○詔文武官自今朝見皇太子朝服去蔽膝及佩

○冬十月己巳朔

○辛丑賜弘文館學士胡鉉還鄕

○癸酉中立行大都督府僉事章齡王簡有罪齡坐盜官物法當死論功免死並其家遷於瓊州簡以占營捨論功宥之

○丙子上以山西弘州蔚州定安武朔天城白登東勝澧州云內等州縣北邊沙漠屢爲胡虜寇掠乃命指揮江文徙其民居於中立府凡八千二百三十八戶計口三萬九千三百四十九官給驢牛車輛戶賜錢三千六百及鹽布衣衾有差

○大都督府奏太原衛官軍巡邊獲民從胡寇劫掠者三十九人請寘於法上曰邊民被胡寇抄掠因從其爲盜不得已也悉貸之徙於內地

○己卯番僧卒力加瓦率其徒朵只巴等來朝詔賜文綺有差

○升朵甘衛指揮僉事鎖南兀卽爾爲指揮同知初鎖南兀卽爾仕元爲司徒鎭守朵思麻朵甘思兩界及歸本朝授朵甘衛指揮僉事至是上言影堂寺並昔兀紮束之地請如舊管轄及禁邊人毋侵擾咂卜倫等地俱乞護持詔從之遂升爲衛同知給以分司印於是鎖南兀卽爾遣人上其所受元司徒銀印命以文綺賜之

○阿撒捏公寺住持僧端月監藏乞降護持從之敕曰佛教始於西乾流傳至於中華今千餘年矣蓋爲時有智僧出世談天人妙果智慧者聞之益加崇信愚癡者聞之莫不豁然警悟嗚呼佛之願力有若是乎爾番僧端月監藏修行有年今來朝京師特賜敕護持凡雲遊坐禪一聽所向以此爲信諸人毋得慢忽其教違者國有常刑故敕端月監藏又請收集散亡之民廷議以事屬有司不許

○故元帝師之裔瑣南監藏巴藏卜乞名號玉印國公哥列思監藏巴藏卜乞玉印護持廷臣言已嘗給降不宜復與詔以文綺賜之

○辛巳暹羅斛國王女兄參烈思獰遣使進金葉表貢方物於中宮卻之

○遣使諭左副將軍李文忠等曰自開創以來諸將勤勞風霜暴露久矣朕甚念之邇者胡兵寇邊遣大將軍達右副將軍勝及卿等將兵塞上以禦之今虜稍稍遁迹攜貳之民亦已入塞欲命卿等俱還又聞胡騎出沒不常邊備蓋不可撒也其令大將軍達副將軍勝冬盡還京卿與諸將且畱山西訓兵養銳以備之

○髙麗王顓遣其大護軍金甲雨等貢馬五十匹甲雨至言道亡二匹及馬至如數詢之則甲雨以私馬足之上以其不誠卻其貢而賜顓璽書曰皇天無親惟徳是輔天人一理也君天下者以天心爲心今朕居中國王居滄海之東限隔山海本與中國無相損益然古昔之君往往致討伐之師何也豈非常有不足於中國者乎今王之使者挾詐懷欺陰致姦謀而不虞受禍王之貢馬其數五十匹使云道亡者二而至京如數乃甲雨以己馬足之詢之云欲自進於東宮因道亡遂以備數命使問之果王言乎抑汝意乎對曰非王自願也春秋之法人臣無私交王之使者越風濤之險以奉貢獻而又挾私以行詐此果以小事大之禮乎然此小事朕非欲較短長恐行人失辭嫁禍於王故明言之若果王之指使則宜修徳攺行以保國家毋爲浮詭之計若使者自爲王宜懲治之今後遣使必擇篤實之人一切浮薄者勿遣王庶幾永保令譽以全始終

○甲申夜太陰犯昴宿

○乙酉享太廟

○河州衛言朵甘思宣慰賞竺監藏舉西域頭目可爲朵甘衛指揮同知宣撫司萬戶千戶者二十二人詔從其請命鑄分司印與之

○丁亥命山西行省給賞鴈門獲賊軍校五人白金人五十兩

○庚寅眞臘國巴山王忽兒那遣其臣柰亦吉郎等暹羅斛國遣昭委直等各進表貢方物命皆賜明年大統歷及織金文綺紗羅使臣各賜綺羅及靴襪

○以刑部尙書李儼爲戶部尙書刑部主事陳璇爲本部尙書

○壬辰命考究前代糾劾內官之法禮部議置內正司設司正一人秩正七品司副一人從七品專掌糾察內官失儀及不法者

○禮部言文武官犯杖罪三次者錫宴不得上殿及內廷從之

○癸巳命中書參政馮冕署刑部尙書掌部事給以全祿

○上命兵部臣曰攘外者所以安內練兵者所以衛民凡中國之民安於畎畝衣食而無外侮之憂者有兵以爲之衛也朕因思邊地八九月中天已雨雪況今十月其寒可知朕爲天下主每聞一夫之饑食嘗爲之不羙一民之寒寢嘗爲之不安其塞上士卒宜趣軍裝以給之

○置北平寶泉局設大使副使各一人

○甲午夜太陰犯角宿

○乙未遣使敕諭大軍將徐達等曰近聞王保保欲來求和必非實意其步將普賢奴乃兒不花魁的斤等各將人馬恐假此來擾我邊須多伏精兵盛爲之備索其情僞毋使失計近術士張鉄冠言子月有戰卿等未可卽還凡出入塞上必常如遇敵非數千騎不可行也曠漠中如遇敵當加愼焉發去所獲當道驢盧國公之子至可撫諭而遣之

○丁酉立開平王廟於中立府皇城西

○江夏侯周徳興言田州府總管黃志威招撫奉議等州一百一十七處人民皆來款附上嘉志威招撫之功命以安州侯州陽縣屬之

○是月置西安後衛大明太祖聖神文武欽明啟運俊徳成功統天大孝髙皇帝實錄卷之八十五

九十一﹑大明太祖髙皇帝實錄卷之八十六

洪武六年十一月戊戌朔分巡禦史於永達言楊州所屬通州秋糧俱輸淮安其民多貧困如糧少力薄者令於本處州縣儲畱以備官吏師生俸廩及祭祀存卹孤老之用爲便從之

○四川行省奏會計明年官吏軍士歲支俸糧合用七十四萬一千七百餘石今稽其所徵不及所用詔以銀二十萬兩兼給之

○命賞北徵軍士與出海捕倭及中立府營造者錢各有差

○日中有黑子

○夜有流星初如雞子靑赤色起自內階北行至文昌發光照地大如盞就沒三鼓復如前自紫微西蕃東北行至北斗第三星沒

○辛丑禮部奏顓頊帝陵在東昌府聊城縣廟貌不存止設壇以祭請待歲丰民裕官爲立廟從之

○壬寅上諭皇太子諸王曰用人之道當知姦良人之姦良固爲難識惟授之以職試之以事則情僞自見若知其良而不能用知其姦而不能去則誤國自此始矣歷代多因姑息以致姦人侮惑當未知之初一槪委用旣識其姦退亦何難書曰任賢勿貳去邪勿疑爾等其愼之

○以山東鹽運使夏禮爲江西行省參政

○癸卯攺重慶守禦千戶所爲重慶衛初巴縣王立保作亂稱應天大將軍燒佛圖關犯通遠南紀二門千戶左輔擊走之至是立衛治命指揮戴鼎守之

○丙午應天府言民間交易雜以私鑄銅錢以故錢法不通乃詔自今遇有私鑄銅錢許作廢銅送官每斤給官錢一百九十文償之諸稅課內如有私錢亦更鑄之

○戊申浚太平門外城濠增造軍營其地並湖多侵民田乃詔以公田給之有麥苗者畝給銀伍錢償之

○雷電交作

○己酉占城國遣使上言安南以兵侵本國仗天朝威靈敗之境上謹遣使告捷上語省臣曰海外諸國阻山隔海各守境土其來久矣前年安南表言占城犯境今年占城復稱安南擾邊二國皆事朝廷未審彼此曲直其遣人往諭二國各宜罷兵息民毋相侵優仍賜占城國王文綺及其使者遣還

○賜欽天監官及天文生冬衣

○庚戌置四川成都等府縣稅課司局一十六處

○海南衛指揮王玙卒遣官致祭其文曰朕舉兵以來爾從徵伐累效勤勞俾守章貢戍南雄軍政肅然遂移鎭海南政復有聞嶺海之間托爾爲重何其遘疾遽爾殞身訃至衋然玆以牲醴諭祭爾其亨之仍詔東宮親王及省府臺官致祭有司營葬給米布卹其家

○賜靑州府髙苑縣丞王公懋文綺帛各五匹時有彊賊數十人入髙苑劫掠民不能禦公懋率民兵捕之賊拒敵斫公懋左耳公懋不爲動擊殺二人餘皆擒之事聞故賞之

○臨江侯陳徳鞏昌侯郭子興都督僉事葉昇等奏綏徳慶陽之境胡寇出沒無常民多驚潰請遷入內地聽其耕種有脇從詿誤者招撫之詔可

○辛亥更內正司爲典禮司秩正七品官制仍舊

○壬子夜歲星退犯鬼宿

○大將軍徐達等自朔州還至代縣聞王保保兵至大同北卽與左副將軍李文忠右副將軍馮勝率師往擊之至貓兒莊遇大雪退營鴈踏堡邏騎獲故元平章鄧孛羅帖木兒詰之言懷柔有胡兵千騎達卽遣禆將領步騎三千掩捕之至三角村擒故元武平章康同僉獲馬八十餘匹而還

○癸丑詔戶部凡民間畜養官馬者每一匹免輸田租五石

○賜京衛軍士十二萬五千餘人錢千四百四十五萬有奇

○暹羅斛國王女兄參烈思獰復遣使柰文隸羅進貢方物於中宮禮部尙書牛諒以聞詔仍卻之使者賜文綺襲衣遣還

○命建歷代帝王廟於中立府皇城西仍命於北平立元世祖廟

○甲寅山西汾州官上言今歲本處旱朝廷已免民租候秋種足收民有願入賦者請徵之上謂侍臣曰此人蓋欲剝下益上以覬恩寵所謂聚斂之臣此眞是矣民旣遇旱後𨿽有收僅足給食況朝廷旣已免其租豈可復徵之昔孔子論治國寧去食不可無信若復徵之豈不失信乎夫違理而得財義者所恥厲民以從欲仁者不爲遂不聽

○乙卯賜太倉等衛徵進開元等處戰沒軍校楊春等十八戶麻布各十匹

○上諭工部臣曰山西岢嵐苦寒之地築城軍士勞苦可遣人詣山西行省以皮鞵萬緉給之

○丙辰定圜丘燔柴禮凡祀預以犢牛刳淨陳之器置之燔鑪之右候駕自齋宮詣壇太和鐘鳴則舉火鑪內以燔柴候贊燔柴卽以犢牛置柴上燔之

○詔免安丰守禦千戶所今年田租中書省奏徵其牛租上命俱免之

○丁巳田州府知府岑伯顏奏安州順龍州候州陽縣羅博州龍威寨人民率無牛可耕且乏食願有以賑之詔有司各給牛米仍蠲其稅二年

○四川龍渠洞宣撫使墨吾什遣其子墨備可宜來朝納元所授印詔賜衣帽靴襪從人賜各有差

○大輅成其制通髙丈三尺六寸九分座面至腳髙三尺八寸至上面盤髙六尺八寸五分頂髙三尺四分面闊五尺六寸五分深入五尺六寸九分輅身長八尺九寸轅條二各長二丈一尺三寸九分頂盤方八尺四寸五分頂蓋一座用靑文綺鞔罩銅鐵釘鉸上安金銅龍一玉色地明金龍耀葉板八十一片漆圈三層銅鐵釘鉸上有耀葉板靑綠彩妝斗栱朱漆圓盤閈八頂內黃文綺繃嵌繡九龍抹金銅釘鉸朱紅漆輅箱朱漆屏風正南描金雲龍周圓雕刻實雲龍花板並描金雲龍疊勝化窗二扇紅紗糊抹金釘鉸朱漆轉角闌干二座一字闌干一座俱彩妝明金玲瓏云板闌干柱上安明金妝蹲龍抹金釘鉸紫檀香色座褥一黃絨瓣並絨繩金朱漆轅條二護泥鴈翅板前後鴈翅下有幹片木妝五彩翔禽海獸抹金銅釘鉸並抹金龍頭尾各二朱漆輪心木一並抹金銅龍頭鐵簮二朱漆大捍四朱漆車下腳輪二抹金銅鐵事件並鐵六花周圍過輞鐵釘鉸朱漆大小升輅梯二紅油象鞍二朱紅漆行馬二象鞦轡二黃帷太常旗二上繡雲龍十二左旗中繡日月星右旗中繡黻文十二斿攢竹朱漆旗桿二抹金銅左右戟龍頭各一銅鈴四抹金銅蓋二十四紅纓球二十四靑絲絳結二五色垂綫並鐵鎖黃文綺幃幙裙瀝水索羅帶黃文綺輪衣三層八十一片各繡雲龍錦褥一黃絹雨衣一座褥四紅竹簾三花氊單大小二白花氊鞍籠一靑文綺絡帶四黃文綺墊褥一絨錦褥一擔皮大小七黃羅單帷幙一詔付儀鸞司掌之

○己未潞州遣官貢人參上諭之曰朕聞人參得之甚艱豈不勞民今後不必進如用當遣人自取因謂省臣曰往年金華貢香米朕命止之遂於苑中種田數十畝每耘耔刈獲之際親往觀之足以自適及計所入亦足供用朕飲酒不多太原歲進蒲萄酒自今亦令其勿進國家以餋民爲務豈以口腹累人哉嘗聞宋太祖家法子孫不得以遠方取珍味甚得貽謀之道也

○復以戶部尙書李儼爲刑部尙書

○庚申攺典禮司爲典禮紀察司升秩正六品設司正一人正六品司副一人從六品

○暹羅斛國遣使者柰思俚儕剌識悉替進金葉表貢方物詔賜其王織金紗羅文綺各八匹使者綺羅各四匹及襲衣靴襪通事以下皆有賜時其國王參烈昭毗牙懦而不立國人推其伯父參烈寶毗牙﹤口思﹥哩哆羅祿主國事故奉表來告

○甲子賞京衛軍士米人三石

○眞定府晉州冀州趙州饒陽新河武邑諸縣饑詔兵部尙書劉仁戶部主事尙質賑之初饒陽知縣郭灌見邑中大饑民食艸實木皮欲奏於朝僚吏多沮之灌不聽卒以上聞上覽其奏復咨訪得晉冀等州皆饑至是命仁等往各州縣賑之蠲民租稅

○乙丑以工部郎中唐俊爲北平行省參政

○丙寅冬至

○上體不豫攺卜郊於閏十一月十五日

○丁卯命更造大輅一乘復制象輅十乘中宮輅一乘其制小於大輅後宮車十乘其餙俱以鳳不用龍以將幸中立府也閏十一月戊辰朔太原府陽曲縣地震

○己巳詔賜親王土田各百頃歲入租米七千八百石並湖池魚課米三千石

○庚午升隆渠洞千崖太平三安撫司並宣化州俱秩從三品

○癸酉置定遼右衛於遼陽城之北立所屬千戶所五命定遼都衛指揮僉事王才等領原將山東諸衛軍馬屯守

○甲戌以閻時雍爲侍儀司官時雍故原員外郎自沙漠來歸上以其能通胡語故授是職

○大同衛送邊民寡婦及遺棄人口六十一戶至京師命以衣被錢物賜之

○夜有流星靑白色自八谷西北行後有小星隨之至五車中天潢沒

○乙亥上命都督府凡開國以來大小功臣有未食其報而卒及身膺爵祿而恩未及其嗣者皆具以聞於是公侯以下至百戶亡浸子孫應襲者凡二百九人皆升用之士卒有於丙申歲以前充大號軍者二十九人皆授官有差

○壬午祀昊天上帝於圜丘

○甲申詔定品官家用祭服公服上諭禮部臣曰古者士大夫祭家廟亦有祭服其見私親尊長亦必有公服其儀制度等殺以聞於是定議品官之家私見尊長而用朝君公服於理未安宜別制梁冠綘衣綘裳革帶大帶白襪烏舄佩綬其衣裳去緣襈三品以上用佩綬三品以下不用其祭服三品以上去方心曲領三品以下並去佩綬從之仍令如式制祭服賜公侯各一襲以爲祭家廟之用

○復命定祭祀齋戒禮儀凡祭天地正祭前五日午後沐浴更衣處外室次日早百官於奉天門觀誓戒牌次日告仁祖廟退處齋宮致齋三日行事享宗廟正祭前四日午後沐浴更衣處外室次日爲始致齋三日行事祭社稷朝日夕月周天星晨太歲風雲雷雨嶽鎭海瀆山川等神正祭前三日午後沐浴更衣處外室次日爲始致齋二日行事凡傳至降香遣官代祀歷代帝王並孔子等廟先一日沐浴更衣處外室次日遣官凡祭五祀戶竈門井於四孟月時享太廟日遣內官致祭中霤於季夏土旺戊日遣內官致祭

○乙酉田儼等使緬國不至而還緬國在雲南之西南八百國占城接境謂之緬甸元時最彊盛麓川平緬皆服屬之上聞其嘗通貢於元因遣儼與程鬥南張禕錢允恭賫詔往使儼等至安南值占城以兵相攻道阻不通畱二年餘不得進有詔召之還至是惟儼至餘皆道卒

○己丑復詔沿江蘆場聽軍民采用勢家無得侵據且免徵其地稅糧

○庚寅賜京衛軍士十七萬九千四百餘人白金有差

○詔刑部尙書劉惟謙詳定大明律先是上旣命頒行律令又恐小民不能周知命大理卿周禎等直角�羊其義頒行民間旣而又令儒臣同刑官共講唐律日錄二十餘條進覽上爲酌量擇其可行者從之至是重命惟謙詳定大明律篇目皆準於唐其形五一曰笞形五自一十至五十每一十爲一等加減二曰杖形五自六十至一百每一十爲一等加減三曰徒形五徒一年杖六十一年半杖七十二年杖八十二年半杖九十三年杖一百自一年至三年爲五等每杖一十及半年爲一等加減四曰流刑三二千里杖一百二千五百里杖一百三千里杖一百自二千至三千里爲三等每五百里爲一等加減五曰死形二絞斬其篇目曰名例曰衛禁曰職制曰戶婚曰廏庫曰擅興曰盜賊曰鬥訟曰詐僞曰雜律曰捕亡曰斷獄采用舊律二百八十八條續律一百二十八條舊令攺律三十六條因事制律三十一條掇唐律以補遺一百二十三條合六百有六分爲三十卷其間損益務合輕重之宜每成一篇輒繕寫以進上命揭於兩廡之壁親加裁定及成翰林學士宋濂爲表以進命頒行天下

○暹羅斛國王參烈寶毗牙﹤口思﹥哩哆羅祿遣其臣柰昭氊哆羅等上表謝恩貢方物其使臣亦自有獻上命郤其使臣所貢者

○壬辰故元四大王寇岢嵐州命大同衛邊軍討之已而千戶唐誠吉率兵於同瓦溝椽方山捕獲其黨人哈剌張送京師斬之

○貴州谷峽剌向關蠻寇的令等聚眾樹柵爲亂命貴州衛指揮僉事張岱率兵討之

○夜大陰犯心

○乙未遣使敕諭大將軍徐達等曰爾諸將屯軍塞上爲日頗久軍中動靜王保保安得不知兵法曰多算勝少算不勝況無算乎此確論也近有自軍中來者言王保保部下之卒有盜印詣軍門降者觀其來意甚篤然古之智將謀慮深長有鬼神不測之機朕竊爲將軍慮之爾所率步騎多王保保部屬當其來降實迫事勢非出誠心今隨爾往徵其心有不可測當以誠待之宜亦以計堤防今王保保力勢𨿽微然多詐謀必籌之萬全而後動能不戰而屈之乃爲上智爾其免之十二月丁酉朔旌表孝子姜瑜及節婦潘氏瑜山東寧海州人母亡廬於墓側日夜號泣不飲酒食肉者三年人稱爲孝子潘氏鎭江府丹徒縣民竇文彬妻夫亡守節事聞皆旌表之

○戊戌徵紹興府知府唐鐸爲刑部尙書羣牧監臣也先帖木兒爲工部侍郎

○並僧道寺觀禁女子不得爲尼時上以釋老二教近代崇尙太過徒眾日盛安坐而食蠹財耗民莫甚於此乃令府州縣止存大寺觀一所並其徒而處之擇有戒行者領其事若請給度牒必考試精通經典者方許又以民家多女子爲尼姑女冠自今年四十以上者聽未及者不許著爲令

○己亥命置倉於臨淸以貯轉運糧儲仍以軍士三千守之

○庚子西平衛指揮僉事撒爾只拜遣鎭撫卜魯哈帖木兒進表貢馬賜以文綺並襲衣

○壬寅六番招討使髙英遣其子敬嚴等來朝貢方物賜以文綺襲衣

○置澧州倉初武昌都司言澧州積糧之地曰大庸其地卑隘不若於且住岡築城積糧爲宜上命都司及澧州官別擇地之平坦有河便於漕運者爲之至是倉成

○上諭禮官曰歷代帝王廟皆祀開基創業之君周文王𨿽基周命然終守臣節唐髙祖𨿽有天下然皆太宗之力可勿設二主止於陵廟致祭庶於公論爲宜其定祭儀來歲朕將親祀焉

○癸卯胡兵寇永平之撫寧縣及瑞州大肆剽掠而去詔以瑞州逼近虜境宜罷州治遷其民於灤州徙撫寧縣治於洋河西民之近邊者皆徙內地

○丙午立四川龍州以土官薛文勝爲知州

○置四川天全六蕃招討司秩從五品以前土官髙英爲正招討王藏卜爲副招討

○夜太陰犯昴宿

○甲寅以四川之云陽榮山萬三州爲縣又開設州縣九井研資陽地成都府榮州迂遠浦江舟稜隸嘉定府榮昌永川隸重慶府蘆山隸雅州九姓長官司隸永寧宣撫司並羅江縣入綿州以筠連等縣隸之

○乙卯狹西文縣土官千戶趙伯達貢馬二虎二並虎豹狨皮

○詔升思南宣慰司爲思南道宣慰使司永順安撫司爲永順宣慰使司保靖軍民安撫司爲保靖軍民宣慰使司俱秩從三品隸湖廣行省

○攺設貴州宣慰使司秩從三品仍隸四川行省

○夜有星赤色自南河下西南行至弧矢沒

○丁巳龍驤定遠二衛火

○己未燕山都衛遣人送故元來降刑部侍郎普顏奴將作僉院善僧等入朝命賜以衣服等物令回北平訪其家屬

○庚申工部奏河南開封府自小木至陳州沙河口一十八閘淤塞者六十三處宜﹤鋶﹣釒﹥浚以通漕運計工二十五萬以萬人役二十五日可成從之

○以儒士朱右趙塤朱廉爲翰林編修孫作爲太平府儒學教授以修日曆故也

○降大同衛都指揮使曹興爲指揮僉事以奏大同左衛指揮使薛壽不法事無狀罪當坐上念興勛舊不忍加罰降其職使備禦岢嵐

○三佛齊國王怛麻來沙那阿者遣其臣八蹄足翰等來進金表二通賀明年正旦並貢方物命賜其國王織金文綺紗羅雜彩二十四匹其臣八蹄足翰等三人文綺紗羅各二匹衣一襲副使薛裏哇等二人綺羅各一匹通事以下布帛有差

○乙丑暹羅斛國王參烈寶毗牙﹤口思﹥哩哆羅祿遣其臣婆坤岡信等進金表賀明年正旦貢方物以本國地圖來獻詔賜其國王織金文綺紗羅雜彩各八匹婆坤岡信綺羅各二匹衣服一襲副使陳舉成以下賜綺羅布有差

○雨木冰

○丙寅享太廟

○命中書省臣定議北平各衛軍士歲給布絮綿花錢米之例於是驗地遠近分爲四等永平居庸古北口爲一等密雲薊州次之北平在城次之通州眞定又次之其所給髙下以是爲差

○髙麗遣其奉翊大夫密直副使鄭庇奉表及箋賀明年正旦貢方物

○西番土官朵兒只巴遣其子知院僧吉加督左丞管著等來朝貢方物並以故元詹事院印來上詔以僧吉加督管著俱爲鎭撫賜織金羅綺衣服帽靴仍賜第居於京師

○是歲命都督府資送各衛軍士寡婦還鄕凡六千八百二十人

○戶部奏今歲天下墾田三十五萬三千九百八十頃有奇大明太祖聖神文武欽明啟運俊徳成功統天大孝髙皇帝實錄卷之八十六

九十二﹑大明太祖髙皇帝實錄卷之八十七

洪武七年春正月丁卯朔上禦奉天殿受朝賀大宴羣臣命婦朝皇后於坤寧宮錫宴

○戊辰召四川按察司僉事茹太素鄭思先入朝

○柳州道村寨蠻寇韋布黨等作亂廣西都衛指揮僉事周誼率兵討平之禽布黨及從賊黃布寡等一百八十人事聞命斬布黨梟其首於寨餘賊送京師

○己巳江夏侯周徳興奏閱武昌等十五衛所軍計四萬四千八百九十九人馬騾一千二百一十五匹

○遼東衛指揮僉事房暠來朝奏計邊務上善之賜羅帛各六疋布四疋及其妻紗羅布帛各四疋遣還衛

○庚午吏部奏主事員多欲以主事王性攺任戶部上不許曰自古設官分職以理庶務政有煩簡故官有多寡當因時制宜豈得盡拘一律乎況初入仕者政非素習必久而而後通今未滿考而遽遷之使所施者非所習事何由治職何由稱哉自今六部官毋得輕調如有年勞者就本部升用

○中書省奏國初攺鑄洪武通寶小錢皆用廢錢及舊器銅鑄之然廢錢銅一斤較舊多鑄錢一十五文舊器銅一斤較舊多鑄錢十三文請令寶源局及各行省放此爲例上曰鑄錢當以輕重爲準豈得以多寡爲則蓋錢輕則多錢重則少若違輕重而較其多寡則工匠不堪矣難爲定例

○上諭都督府臣曰中立府乃朕鄕裏爲江淮要地宜益兵鎭守於是選浙江杭州金華衢州紹興四衛精兵凡七千五百人增守之

○賑松江府水災民八千二百九十九戶戶各賜錢五千

○壬申命工部令太倉海運船附載戰襖及褲各二萬五千事賜遼東軍士

○甲戌享太廟

○定遼都衛奏並衛所官軍以左千戶所靑州土軍五千六百人屬定遼左衛以右千戶所萊州土軍五千人並本衛軍七百九十四人屬定遼右衛餘軍分爲八千戶所內調千戶余機領中後二所往金州守禦俱隸都衛從之

○長興侯耿炳文言鞏昌慶陽平涼三衛土著頭目石抹仲榮等三十九人隨徵甘肅等處有功請授以職從之

○攺王相府牧正署爲孳生所

○上以河南山東北平𨿽建置兵衛偃武連年士卒懈怠而兵餉日勞民供顧謂都督僉事王簡王誠平章李伯昇曰國家治兵以備不虞自古賢君皆安不忘危治不忘亂今重兵之鎭惟在北邊然皆坐食民之租稅將不知教兵不知習猝欲用之豈能濟事且兵食一出於民所謂農夫百餋戰士一若徒疲民力以供閒卒非長策也古人有以兵屯田者無事則耕有事則戰兵得所餋而民力不勞此長治久安之道然必委任得人庶不廢事今命爾簡往彰徳誠往濟寧伯昇往眞定統理軍政凡鎭守屯田訓練之務爾皆專之

○詔以靖海侯吳禎爲總兵官都督僉事於顯爲副總兵官領江陰廣洋橫海水軍四衛舟師出海巡捕海寇所統在京各衛及太倉杭州溫臺明福漳泉潮州沿海諸衛官軍悉聽節制

○乙亥遼東衛鎭撫張革入奏邊務命賜文綺綿戰襖羅布衣各一襲及織金文綺衣二襲

○宣化府太平諸洞土官可主什用子南墨虎等入朝貢方物上謂中書省臣曰蠻夷在前代多負險阻不受朝命今無間遠邇皆入朝奉貢顧朕徳薄其何以當之古之王者待遠人厚往而薄來其各加賜文綺襲衣以答之

○戶部言定遼諸衛初設屯種兵食未遂詔命水軍右衛指揮同知吳邁廣洋衛指揮僉事陳權率舟師出海轉運糧儲以備定遼邊餉

○定親王國中所居前殿曰承運中曰圓殿後曰存心四城門南曰端禮北曰廣智東曰體仁西曰遵義上曰使諸王能睹名思義斯足以藩屏帝室永膺多福矣

○上召太子宮臣諭之曰汝之所謂重器乎對曰豈非�彜周鼎乎上曰汝所謂�彜周鼎者此非重器也太子者天下之重器人有彜鼎尙知寶愛太子承主器之重豈得不寶愛之乎寶愛之者必擇端人正士以爲輔翼朝夕與居使其熟聞善言不邇詖行自然漸漬以成其徳若惟委之於便嬖近習是委重器於塗而不知寶愛之矣汝等日輔太子講論誦說之時必導之以正使其道明徳立才器充廣庶幾他日克勝重任可以副朕所望

○己卯祭太歲風雲雷雨嶽鎭海瀆山川城隍旗纛諸神

○享先農

○庚辰夜三鼓流星大如雞子赤色起自天棓東北行至遊气中沒

○辛巳月暈太微垣

○壬午廣平府成安縣丞唐詢蒞事逋三月以細故禁系二年自獄中上書陳情上曰非大故而系獄二年若不幸而死詢何辜卽命釋之逮問其官吏之淹禁者

○升太原府繁峙縣主簿虞文采爲大同府知府時文采上言山西行省並按察司官吏事多不法按有驗上曰文采職居下僚能不避權勢舉言其非可嘉也宜升擢以旌異之故有是命

○賜在京文武百官羅帛各一疋武官加賜髙麗布一疋賜河州衛指揮同知何瑣南普等三人白金各二百五十兩

○賞北平河南等處軍士六千九百餘人文綺綾布四萬五千貳百餘疋白金三萬三千三百餘兩綿二萬九百餘斤米二萬三千餘石

○賞山西諸衛從徵軍校白金十萬二千餘兩羽林諸衛軍士布八萬八千餘疋濠梁諸衛軍士米十一萬二千餘石

○賜邊民戍江浦者衣人二襲

○賞湖廣各衛將士從衛國公鄧愈徵蠻者文綺帛一千三百餘疋白金十一萬九千七百餘兩

○賜豹韜等衛軍士鹽

○暴風

○癸未民有訟曲阜知縣孔希大當逮問上曰希大先聖之後若罪之恐累其世徳非所以示優崇也弗問

○乙酉命各衛資送軍士寡婦還鄕凡二千八百五十三人

○丁亥長安衛指揮僉事李義收集故元張良弼麾下將校四百一十人命分隸行伍

○戊子貴州平伐谷霞谷浪等寨苗蠻攻劫的敖諸寨掠人畜燒廬舍貴州衛指揮僉事張岱率兵討之

○己丑以白金綿布易米麥七萬九千五百餘石充平涼鞏昌臨洮軍餉又以白金六萬六千八伯九十兩易米一十六萬七千二百餘石充廣州軍餉

○禮部尙書牛諒進歷代帝王像凡十七上曰伏羲神農之時未有衣裳之制不必加以冕服餘皆衮冕仍命塑爲坐像皆髙五尺九寸五分正殿五間中一間伏羲神農黃帝東一間少昊顓頊髙辛唐堯虞舜西一間夏禹�湯周武王又東一間漢髙祖光武隋文帝又西一間唐太宗宋太祖元世祖

○庚寅旌表濟南府沂州民王輔妻張氏海州民宋谷良妻王氏沐陽縣民曹良佐妻姚氏淮安府山陽縣民耶律養正妻韓氏貞節

○癸巳以廣西行省左丞方國珍長子禮爲廣洋衛指揮僉事

○甲午夜三鼓流星初出如彈丸靑赤色有尾起自紫微西蕃東北行三尺餘發光大如雞子至陰徳沒

○是月置馬鞍門千戶所尋攺爲定淮門

○禮部奏凡大祀皇帝躬省牲其中祀小祀宜命官省牲又舊儀凡皇帝躬祀入就位時太常司奏中嚴奏外辦盥洗升壇飲福受胙各致贊辭又凡祀各設爵洗位滌爵拭爵飲福受胙初升壇再拜及祭酒唱賜福胙之類俱似煩瀆悉宜刪去詔從之命著爲式二月丁酉朔日有食之

○戊戌故元和林國師朵兒只怯烈失思巴藏卜遣其講主汝奴汪叔來朝進表獻銅佛一舍利一白哈丹布一及元所授玉印一玉圖書一銀印四銅印五金字牌三詔禮部佛像舍利送佛寺賜汝奴汪叔文綺禪衣帽靴等物

○西天阿難功徳國王卜哈魯遣其講主必尼巴來朝貢方物及解毒藥石詔賜文綺禪衣及夏布等服

○己亥朝日以丁酉春分日食故以是日行禮

○以田州土官總管黃志成爲奉議州知州兼守禦事直隸廣西行省

○癸卯貴州衛指揮僉事張岱率兵攻谷峽剌向關擊蠻寇的令等走之追至的敖寨大破其眾斬首數百級蠻人震懾復遣總旗康成等追禽的令的若二人而還事聞上曰守邊將士能爲國宣威以服蠻夷宜旌賞之於是命賞岱康成白金各十六兩軍士人三兩

○召大同衛都指揮僉事曹興入朝

○乙巳夜三鼓流星赤色有尾起自軒轅西北行至北河沒四鼓流星二一赤色有光起自左旗東行至近濁沒一靑白色有尾起自紫微東蕃北行至近濁沒

○山東按察司僉事趙綸言山東民乏食鹽而官鹽久積�賈不通宜令懋遷以便民從之

○增設應天府知事照磨各一人

○燕山衛指揮朱杲於大寧錦川縣獲故元達魯花赤王歹都等三十餘人及其部民三千餘口送至京師

○丁未詔皇太子率諸王詣閱武場祭旗纛之神爲壇七各用羊豕一帛色赤行三獻禮是日皇太子及諸王皆具儀衛執事者捧旗纛於馬上以序前行至壇皇太子先行禮次諸王禮畢諸王詣皇太子行幕進胙訖奉旗纛還宮

○遣官釋奠於先師孔子以朔日上丁日食故以是日致祭

○戊申祭大社大稷

○己酉故元甘肅行省平章汪文殊奴及左丞朵兒只星吉副使失寧卜班經歷普煙不花副使薛徹裏司卿倒剌沙監丞那速立丁元帥祿祿等挈其家屬自河州來歸詔長興侯耿炳文等遣人送京師遂遣官往賜和林國師及各官來歸者夏衣靴帽令服以入朝

○辛亥太陰犯角宿

○儋州洞黎人洞符均勝等作亂海南衛發兵討平之

○甲寅日中有黑子自庚戌至於是日

○靑州府昌邑縣海水漲陷沒廬舍

○浙江等行省並直隸府州縣皆以山川險易圖來獻

○乙卯上諭都督府臣曰今二月過半天气尙寒其北平守邊將士宜再以皮祅﹤革翁﹥鞋等給之

○丁巳濟南府歷城等縣蝗詔免田租

○上以平陽太原二府並汾州等州縣去年遭罹旱災恐民饑困詔免今年田租

○升大同衛指揮僉事曹興爲福州都衛都指揮使太原護衛指揮同知王誠爲福州都衛都指揮同知

○戊午衍聖公孔希文言先師廟堂廊廡圮壞祭器樂器法服不備乞令有司修治先世田產兵後多蕪廢而歲輸稅額如舊乞從實徵納上曰孔子有功萬世歷代帝王莫不尊禮今廟捨器物廢弛如此甚失尊崇之意乃命有司修治其田產荒蕪者悉蠲其稅仍設孔顏孟三氏子孫教授訓其族人

○以都督僉事王簡子虎襲龍驤衛指揮使

○己未上謂戶部曰比者衛輝府汲縣久不雨麥苗枯槁今年夏稅並所給種麥俱宜蠲免

○癸亥蘇州府奏屬縣農民缺食上遣官命發太倉米賑貸之本府請用小麥上曰麥經年久恐有蠹腐宜以米麥兼貸之

○臨江侯陳徳領兵於會寧等處獲韃韃元帥禿魯迷失等九十七人並其族屬及馬牛羊等物六安侯王志領兵於朔州等處獲韃靼一百餘人俱送至京師上謂都督府臣曰近者北平守邊軍士已給衣鞋今大同等衛增兵戍守可驗數給之於是以戰祅及綿褲裙﹤革翁﹥鞋計十四萬六千往給之

○甲子大都督府奏近以西安左衛兵分隸河州衛宜以鳳翔衛兵調補左衛從之

○置大同前衛

○上命省臣選儀貌端莊善應對知時務者以備任使於是中書省考唐制通事舍人掌通奏引納辭見承旨宣勞皆以善於辭命者爲之隸四方館又屬中書省元制中書省設直省舍人三十二人皆以公卿子弟爲之職掌傳布王命宣行制誥及國有重事悉得差遣今議中書省宜設直省舍人十人秩從八品從之

○丙寅故元將作院使孫義大都護王成等十一人自塞外來降

○置岐寧衛指揮使司以故元平章答立麻國公買的爲指揮同知樞密院判官古巴平章著實加亦憐直爲指揮僉事

○定掾史宣使令史奏差司吏俱以三十月考滿出身資格有差大明太祖聖神文武欽明啟運俊徳成功統天大孝髙皇帝實錄卷之八十七

九十三﹑大明太祖聖神文武欽明啟運俊徳成功統天大孝髙皇帝實錄卷之八十八

洪武七年三月丁卯朔上遣使賫敕諭大將軍徐達左副將軍李文忠右副將軍馮勝以所統將士分布北平山西屯駐其六安侯王志南雄侯趙庸就畱山西營陽侯楊璟汝南侯梅思祖往北平仍以各都督府官及指揮千百戶令其統領應有軍務措置得宜然後大將軍與各公侯回京

○戊辰以兵部尙書劉仁刑部主事鄭九成爲廣東行省參政陛辭上諭之曰嶺南在京師數千里外方面之寄必得重臣以授之庶可以輯寧其人玆特命卿等以往凡政事之施宜恩威兼濟若爲政一以恩而無威則寬而無制事不立矣若徒以威而不仁則嚴而無恩民不堪矣惟恩不流於姑息威不傷於刻暴則政事自舉民生自遂下之爲郡縣吏者轉相視效𨿽嶺海之遙朝廷可無憂矣仁等頓首受命以行

○壬申海南衛指揮同知張仁以兵討儋州賊陳逢愆斬之生擒其黨楊玄老等五百六十餘人劓其屬一千四百餘人

○鑄奉先殿鐘成

○甲戌中書省奏播州宣慰司土地旣入版圖卽同王民當收其貢賦請令自洪武四年爲始每歲納糧二千五百石以爲軍需貴州金築程蕃等十四長官司每歲納糧二百七十三石著爲令兼其所有自實田賦並請徵之上曰播州西南夷之地也自昔皆入版圖供貢賦但當以靜治之苟或擾之非其性矣朕君臨天下彼率先來歸所有田稅隨其所入不必復爲定額以徵其賦

○置雅州碉門阜民司

○乙亥蘭州捌裏麻民郭買的叛誘番兵入寇詔立賞格購捕之蘭州衛遣其兄著沙與其弟火石歹往招之郭買的不從著沙火石歹夜斬其首以歸本衛以其事聞請賞之上曰買的罪固當死然爲兄弟者告之不從執之而已手自刃之有乖天倫若賞之非所以令天下也但以其所獲牛馬給之耳

○廣西行省奏靖江王府將建城樓及甓甃其城今當農作方興請俟秋成以軍民兼役爲便從之

○夜四鼓流星靑赤色有尾起自勾陳旁經紫微東蕃東北行炸散發光至閣道旁沒

○丁丑以滑州內黃縣開州淸豊縣俱隸大名府尋攺滑州爲滑縣

○戊寅大將軍徐達遣人送所獲故元平章鄧孛羅帖木兒至京詔賜索羅帖木兒襲衣衾褥帳席等物

○狹西階縣西固城故元千戶韓文質遣副千戶嚴志明來朝貢馬命賜文綺襲衣

○成都府安縣地震

○丁亥以狹西軍餉不給命戶部運狹州米麥二萬石於潼關漕運司糧二萬石於孟津二十萬石於陳橋以備轉運

○己丑燕山都衛獲元故官及來降之人送至京中途有逃竄者上敕諭邊將曰元運旣終天命歸我中華凡其遺民皆吾赤子今旣來歸又輙逸去蓋彼生長之日深而此撫綏之意淺故去之耳自今凡有來歸者爾等善撫綏之有欲就彼住者擇善地以居之便其畜牧有欲來京者擇善人以送之毋使失所

○庚寅蘇州府嘉定縣水民饑詔發廩濟之

○壬辰廣西洞蠻韋父融州羅城洞蠻潘父﹤艸匆﹥各聚眾爲亂柳州等衛官軍捕斬之

○廣西行中書省左丞方國珍卒國珍名珍以字行臺之黃巖人世以販鹽浮海爲業長身面黑頗沈勇元至正中同裏蔡亂頭嘯聚惡少年行劫海上有司發兵捕逐其黨多株連平民國珍怨家陳氏誣構國珍與寇通國珍怒殺陳氏陳之屬訴於官官發兵捕之急國珍遂與其兄國璋弟國瑛國瑉及鄰里之懼禍逃難者亡入海中旬月間得數千人劫掠漕運糧執海道千戶事聞詔浙江行省參政朵兒只班總舟師捕之兵敗反爲所執國珍因迫使請於朝下招降之詔元主從之遂授慶元定海尉國珍𨿽授官還故里而聚兵不解勢益暴橫十二年元兵徵徐州命江浙省臣幕舟師守大江國珍懷疑復入海以叛乃命臺州路達魯花赤泰不花討之泰不花率舟師與戰眾潰泰不花自分必死卽前薄國珍船手刃數人遂爲所殺是時汝穎兵起海內大亂江淮南北諸郡土豪各聚眾割據元不能制遂復遣官諭之使降久之僞吳張士誠據姑蘇常湖等郡元患之且欲藉國珍收士誠因授國珍江浙行省參知政事兄國璋等轉官有差令其將兵討士誠國珍率兄弟諸侄等以舟師五萬進擊士誠昆山州士誠遣其將史文炳等禦於奣子橋國珍七戰七捷會士誠亦送降款於元願奉正朔元從其請遂命國珍罷兵國珍還開治於慶元而兼領溫臺全有三郡之地遂以兄國璋弟國瑛居臺侄明善居溫而畱弟國瑉自副時上親徵婺衢處諸郡婺旣下卽遣使以書招諭國珍國珍聞王師在婺法令嚴明士馬精彊所向無敵乃集其兄弟謀曰方今海內𨿽亂而元運未終然惟建業善用兵威振遠邇恐吾兄弟不足與抗不如姑示順從以觀天下之勢乃遣其子完入侍上知國珍意不誠命歸完國珍復遣使上言願守郡邑如錢鏐故事歲貢白金以給軍費上許之方是時元每歲遣官督國珍備海舟至張士誠所漕米十萬餘石渡海北輸元都國珍亦奉命因累加國珍官至太尉江浙行省左丞相賜爵衢國公兄國璋行樞密院副使弟國瑛國瑉侄明善俱累官行省平章政事由是國珍兄弟子侄貪虐日甚𨿽時遣人來貢其實假此以爲覘伺久之會國朝苗軍降將蔣英李福叛剌殺江南行省參政胡大海於金華將由臺州走福建時國璋守臺率兵邀擊於仙居爲所敗被殺吳元年王師旣破張士誠國珍憂懼將遣人入賀而諸弟子侄志慮不齊不果遣上怪其反覆乃遣參政朱亮祖將兵趍臺州禦史大夫湯和平章政事廖永忠向慶元九月亮祖攻臺州克之國瑛率餘眾入黃巖亮祖兵尋追及之國瑛遁於海十月亮祖自黃巖移兵攻溫州明善亦挈家遁去守者以城降十一月和率兵抵慶元國珍倉卒知計不可爲約其弟侄挈妻子浮海以避而王師追之益急國珍乃封府庫籍民數俾其子弟將校迎降且遣人奉表謝上覽表憐之因賜詔趣國珍入覲旣至上讓之國珍叩首謝罪上察國珍辭气誠愨無他腸以前日陽降陰背乃左右之謀非其本意特厚遇之每賜宴皆與功臣列坐未幾授廣西行省左丞俾奉朝請後寢疾上數遣中使賜問官其二子禮廣洋衛指揮僉事完虎賁衛千戶所鎭撫已而遂卒年五十有六國珍與兄弟俱不知書時佐其謀議者同邑劉仁本張本仁鄭永思永嘉丘楠輩惟丘楠頗廉愼餘皆由州縣胥吏進用貪賄營私無深慮遠略其兄弟子侄分治二郡政刑租賦率任意爲輕重侄明善居溫頗循法度而兄國璋弟國瑛居臺惟以買田造舟殖貨爲富家計及國珍降其參佐皆杖死惟赦楠任爲韶州府知府

○癸巳暹羅斛國使臣沙裏拔來朝貢方物自言本國令其同柰思裏儕剌悉識替入貢去年八月舟次烏諸洋遭風壞舟漂至海南達本處官司收獲漂余蘇木降香兜羅綿等物來獻省臣以奏上怪其無表狀詭言舟覆而方物乃有存者疑必番�也命卻之詔中書禮部曰古者中國諸侯於天子比年一小聘三年一大聘九州之外番邦遠國則每世一朝其所貢方物不過表誠敬而已髙麗稍近中國頗有文物禮樂與他番異是以命依三年一聘之禮彼若欲每世一見亦從其意其他遠國如占城安南西洋瑣裏爪哇浡尼三佛齊暹羅斛眞臘等處新附國土入貢旣頻勞費太甚朕不欲也令遵古典而行不必頻煩其移文使諸國知之狹西行省員外郎許允徳自西番朵甘烏思藏使還賜冠帶羅衣及錢

○甲午旌表濟寧府單縣民孟思孝妻楊氏保定府深澤縣民王志達妻李氏邳州睢寧縣民周二妻許氏蘇州府吳縣民陳已久妻孫氏張成二妻唐氏姚榮三妻黃氏昆山縣民嚴華妻陶氏貞節

○乙未置鞏昌西固城等處千戶所以故元番漢軍民世襲千戶韓文質爲正千戶世襲副千戶嚴志明嚴才爲副千戶

○納溪白渡等司進鹽所易馬凡二百五十匹命典牧所收牧

○命立雞籠山功臣廟坊牌名曰英靈坊

○是月安南陳叔明以奉詔俾用前王印理國事遣其正大夫阮時中上表謝恩貢方物且自稱年老以弟煓代視事許之

○置杭州護衛靑州護衛

○西安府鹹寧華陰二縣濟南府長淸縣北平府武淸縣並蝗命有司捕之

○召右副將軍馮勝左副副將軍鄧愈右副副將湯和鞏昌侯郭子興入計邊務

○夏四月丙申朔享太廟

○丁酉熾盛佛寶國師喃加巴藏卜遣僧輦眞藏卜等來朝貢方物

○禦史臺臣紏奏太常司卿呂本奉職弗謹大祀方丘牲牛角非繭栗功臣廟壞不修治詔免其官罰役於功臣廟

○戊戌龍州宣慰司同知薛文勝等招諭西番曲節山角阿節男者力等來朝貢方物命賜文綺襲衣以文勝爲龍州知州

○以中書參政丁玉爲右丞

○己亥以刑部尙書唐鐸爲太常卿

○都督僉事藍玉林霽峯率兵攻興和時故元將脫因帖木兒據興和遣其國公帖裏密赤迎戰玉等大敗其眾於白酒泉擒帖裏密赤及其官屬五十九人獲馬駝三百三十餘匹脫因帖木兒棄城走遂拔興和

○壬寅設功臣祠掌祠秩正九品

○永道桂陽諸州蠻寇竊發命金吾右衛指揮同知陸齡率兵討之上諭之曰蠻夷梗化自作不靖今命卿討之軍旅之事以仁爲本以威爲用申明號令不可姑息號令明則士有勵心姑息行則人懷怠志士心勵𨿽少必濟人志怠𨿽眾弗克所爲仁者非姑息威者非殺伐仁以撫眾威以振旅則鮮有不克齡受命行皆討平之

○太陰犯軒轅

○癸卯命置鐵冶所官凡一十三所每所置大使一員秩正八品副使一員秩正九品是時各所歲煉鐵額江西南昌府進賢鐵冶歲一百六十三萬斤臨江府新諭冶袁州府分宜冶歲各八十一萬五千斤湖廣興國冶歲一百十四萬八千七百八十五斤蘄州府黃梅冶歲一百二十八萬三千九百九十二斤山東濟南府萊蕪冶歲七十二萬斤廣東廣州府陽山冶歲七十萬斤狹西鞏昌冶歲一十七萬八千二百一十斤山西平陽府富國豊國二冶歲各二十二萬一千斤太原府太通冶歲一十二萬斤潞州潤國冶澤州益國冶歲各十萬斤

○以馮誠爲金吾右衛指揮僉事誠故功臣國用子也

○廣東雷州民王子英陰構海賊鄧戍等爲亂雷州衛指揮僉事朱永率兵擊斬之餘黨遁入海中永復率舟師追捕之擒從賊鄧奴等二百三十一人悉梟其首於海濱

○甲申詔徽饒寧國等府不通水道稅糧輸納甚艱今後夏稅令以金銀錢布代輸以寬民力

○左副將軍李文忠遣禆將至三不剌擒故元平章陳安禮木屑飛至順寧楊門斬其將眞珠驢至朔州又擒其太尉伯顏不花

○乙巳北平髙陽縣言縣境舊有髙辛廟請加整葺歲時致祭從之

○大將軍徐達以獲故元官屬一千三百二十三人並招致河曲府山谷軍民二千九十二戶計五千九百八十八人入奏上命官屬送京師軍民居之塞內

○丙午五色云見

○癸丑福建按察司僉事盧公茂言漳泉二府經理田糧累年逋欠其中水陷田畝一槪輸賦實爲民病請重加經理崩陷溪海者除其數新舊墾辟未報者徵其租則賦役可均從之

○甲寅驍騎衛兵巡邏興和白登等處獲王保保所部省院官買納等四十三人送京師上以買納等十九人才可任用命官之其餘悉令編伍且賜其家屬衣服

○置孳牧所於中立府設大使一人從七品副使一人從八品

○革保定府雄州之容城縣入雄州尋以雄州爲雄縣

○丙辰命宋國公馮勝衛國公鄧愈中山侯湯和鞏昌侯郭子興復鎭北邊上至龍江親祀山川城隍旗纛諸神遣行

○戊午都督僉事金朝興胡海等率兵至黑城子等處獲故元太尉盧伯顏不花大司徒平章帖木兒不花等並省院官二十五人軍士四十九人河南都指揮使繆道復率兵於聖山兒等處擒故元參政等官民百餘戶而還

○召廣東參政汪廣洋入爲左禦史大夫

○己未賞西安臨洮鞏昌蘭州綏徳漢中金州軍士三萬五千餘人白金三萬五千餘兩綿布十五萬七千六百餘疋以其累年徵討有功故賞之

○大同府大同縣雨雹

○辛酉太原都衛奏獲胡寇張成等十六人上命詢胡人潛伏之所欲用兵剿絕勿容再聚其寨外夷民皆令遷入內地

○應天府上元縣民史廣妻李氏一產三男事聞給賜錢六千俾求乳母餋之

○以定州無極縣隸眞定府

○癸亥彰徳府稅課司稅及細民瓜菜柿棗畜牧飲食之物事聞上曰古謂聚斂之臣甚於盜臣正此等官吏也命罪之

○甲子賜國子生夏衣

○命以戰祅十萬給山西狹西戍卒

○是月順徳府平鄕縣任縣保定府雄縣靑州府壽光縣膠州河南府鞏縣永平府樂亭縣河間府莫州淸縣東昌府聊城縣並蝗命捕之大明太祖聖神文武欽明啟運俊徳成功統天大孝髙皇帝實錄卷之八十八

九十四﹑大明太祖髙皇帝實錄卷之八十九

洪武七年五月丙寅朔修大明日曆成自上起兵臨濠至卽位六年癸丑冬十二月凡徵伐次苐禮樂沿革刑政設施羣臣功過四夷朝貢之類莫不具載合一百卷承旨儋同侍講學士宋濂率諸儒上進命藏之金匱其副藏於祕書監濂等又言於上曰日曆藏之天府人欲見之有不可得臣請如唐太宗貞觀政要分類更輯聖政爲書以傳於天下後世上從之於是分爲四十類自敬天至制蠻夷釐爲五卷總四萬五千五百餘言名曰皇明寶訓自是以後凡有聖政史官日紀錄之隨類增入

○己巳夏至祭皇地祗於方丘

○免蘇州松江嘉興諸府夏稅

○辛未都督僉事張溫斷事官脫列伯以兵追獲故元將校及人民一百二十五人

○大同都衛遣兵出豊州云內等處捕獲韃靼六百九十五戶計一千九百九十三人

○以刑部侍郎王中立郎中李觀爲山西行省參政中立太原平定州人始以儒士授齊府紀善轉禮部員外郎升侍郎攺刑部觀濟南之歷城人由郡學訓導授燕府錄事升刑部郎中至是與中立俱爲山西參政尋攺北平

○壬申髙麗王王顓遣其監門衛上護軍周誼鄭庇等奉表貢方物其表五一請仍舊每歲入貢一請陸路由定遼入貢一謝金甲雨回蒙賜璽書一謝姜仁裕回蒙宣諭一謝賙卹覆舟之人中書省臣奏往年髙麗入貢白薴布三百匹具於方物中今乃稱禮送大府監按元時有大府監主收進貢方物本朝未嘗設此髙麗入貢已久豈不知此而妄言之意涉不誠上命還其貢因賜王顓璽書曰王使者至陳其貢禮王事大之心見矣表言守侯服於東隅祖朝鮮之苗裔自五季以來常事中國王之言是矣然朕觀古昔自侯甸綏服之外不治令其國人自治之蓋體天道以行仁惟欲其民之安耳不爲誇詐不寶遠物不勞夷人聖人之心弘矣哉朕𨿽不徳未嘗不察王之忠而卻來誠之羙若漢唐之夷彼隋君之東徵在朕今日苟非詐侮於我安肯動師旅以勞遠人若不守己分妄起事端禍必至矣自今寧使物薄而情厚勿使物厚而情薄王其思之仍令中書咨其國責以大府監之失

○癸酉以四川行省參政侯善爲中書省參政按察司僉事茹太素爲刑部侍郎鄭思先爲刑部郎中

○甲戌修太廟以牲醴告

○乙亥賜浙江行省參政徐本李質湖廣行省參政陶凱吳云江西行省參政班用吉夏禮公田祿米各百石

○丙子以嚴達爲工部尙書趙著爲禮部尙書

○戊寅北平省臣奏眞定等四十二府州縣旱詔賑卹免其租賦

○庚辰和林國師朵兒只怯烈失思巴藏卜及甘肅平章汪文殊奴等至京師國師獻佛像舍利及馬二匹詔以佛像舍利送鐘山寺賜國師文綺禪衣汪文殊奴等氁絲襲衣房舍供具諸物及賜從者衣服等物有差

○辛巳上聞蘇州府諸縣民饑命戶部遣官賑貸計戶二十九萬八千六百九十九計給米麥榖三十九萬二千一百餘石並以榖種農具等貸之

○壬午四川茂州隴木頭靜州嶽希蓬汶山汶川及寒水巡檢司威州寶寧等縣土官同茂州權知州楊者七等入朝貢馬

○山東濰州判官陳鼎言故事正軍貼軍地土多者雜徭盡免今本州軍地多而民地少民之應役者力日殫請正軍全免差役貼軍免百畝之下其百畝之外余田則計其數與民同役從之

○四川散毛宣慰使司都元帥覃野旺湖廣永順宣慰使順徳汪備堂厓安撫使月直什用遣人來朝貢方物上其所授僞夏印詔賜文綺襲衣

○命賜故元來降趙王汪古圖等家屬衣服月糧

○甲申攺狹西�州爲�縣隸西安府洛南縣隸華州

○嘉興縣民李甲妻一產三男命給賜錢米俾求乳母餋之

○丙戌五色云見

○己丑澧州及澧陽慈利石門三縣久雨山水漲溢漂沒民捨壞城垣

○壬辰以兵部員外郎楊基爲山西按察司副使監察禦史答祿與權爲廣西按察司僉事呂本爲北平按察司僉事上諭之曰風憲之設本在整肅紀綱澄淸吏治非專理刑名爾等往修厥職務明大體毋徒效俗吏拘拘於繩墨之末至於處事之際毫忽須謹善𨿽小爲之不已將爲全徳過𨿽小積之不已將爲大憝豈不見干云之臺由寸土之積燎原之火本一爝之微可不愼哉

○癸巳五色云見

○上以蘇松嘉湖四府近年所籍之田租稅太重特令戶部計其數如畝稅七斗五升者除其半以蘇民力

○臺州府言黃巖臨海寧海三縣今年夏稅小麥三千餘石因積雨多腐不堪輸官上命以他物代輸

○增設蘇州府同知通判各一人昆山等六縣丞簿典史各一人以民眾事繁也

○置四川散毛沿邊宣慰使司堂厓長官司汶山汶川隴木頭靜州嶽希蓬長官司三店巡檢司

○甲午五色云見

○禮部尙書牛諒上所考定進膳禮奏云古禮凡大祀齋之日宰犢牛爲膳以助精神上曰大牢非常用致齋三日而供三犢所費太侈夫儉可以制欲澹可以頤性若無節制惟事奢侈徒增傷物之心何益事神之道諒曰周禮是古人所定非過侈也上曰周官之法不行於後世多矣惟自奉者乃欲法古其可哉

○僧祖闡克勤等還自日本詔賜祖闡克勤白金人百兩文綺帛各二匹從行僧白金綺帛有差祖闡等奏日本贐馬命受之

○安南陳煓遣其臣黎必先等奉表謝恩命賜文綺布匹

○是月河間府任丘寧津二縣永平府昌黎縣保定府安肅縣眞定府寧晉縣濟南府海豊縣北平府文安縣順徳府唐山縣並蝗命捕之

○上以不雨躬祀太歲風雲雷雨嶽鎭海瀆及鐘山之神天下山川京都各府城隍之神文曰朕受命上帝卽位七載民遭兵亂未獲蘇息加以轉輸戍守之供其苦爲甚方今仲夏當農民渴雨之期予心惶惶莫知所措故祈諸神特降雨澤神不我棄爲達上帝苟有罪責宜降朕躬毋爲民災神其聽之旣而大雨

○賜翰林學士承旨詹同致仕敕曰朕起布衣提三尺劍總率六師以拯民艱延攬羣英以圖至治凡二紀於玆曩者親徵武昌下城之日爾同以文章之羙從朕同遊厥後任以國子博士起居注翰林學士皆舉其職及長吏部辧人材之賢否審職任之輕重咸得其宜今年𨿽已邁猶輸誠效謀訖無少怠可謂賢也已朕不忍卿以衰耄之年服趨走之勞特命以翰林學士承旨致仕爾惟欽哉同字同文徽之新安人少頴悟好學元奎章學士虞集見之曰才子也以其弟槃之子妻之舉茂才異等爲郴州路儒學正遇亂因家黃州陳友諒以爲翰林學士承旨兼禦史歲甲辰王師下武昌同見上上厚待之還京授國子博士遷考功郎中起居注翰林待制洪武元年轉直學士二年遷侍讀學士四年升吏部尙書六年七月爲學士承旨兼吏部尙書至是命致仕大明太祖聖神文武欽明啟運俊徳成功統天大孝髙皇帝實錄卷之八十九九十五﹑大明太祖髙皇帝實錄卷之九十

洪武七年六月乙未朔五色云見

○日本國遣僧宣聞溪淨業喜春等來朝貢馬及方物詔卻之時日本國持明與良懷爭立宣聞溪等賫其國臣之書達中書省而無表文上命卻其貢仍賜宣聞溪等文綺紗羅各二匹從官錢帛有差遣還敕中書省曰朕惟日本僻居海東稽諸古典立國亦有年矣向者國王良懷奉表來貢朕以爲日本正君所以遣使往答其意豈意使者至彼拘畱二載今年五月去舟才還備言本國事體以人事言彼君臣之禍有不可逃者何以見之幼君在位臣擅國權傲慢無禮致使骨肉並吞島民爲盜內損良善外掠無辜此招禍之由天災難免天地之間帝王酋長因地立國不可悉數雄山大川天造地設各不相犯爲主宰者果能保境卹民順天之道其國必昌若怠政禍人逆天之道其國必亡今日本蔑棄禮法慢我使臣亂自內作其能久乎爾中書其移書諭以朕意使其攺過自新轉禍爲福亦我中國撫外夷以禮導人心以善之道也是時其臣有志布志島津越後守臣氏久亦遣僧道幸等進表貢馬及茶布刀扇等物上以氏久等無本國之命而私入貢仍命卻之而賜道幸等文綺紗羅各一匹通事從人以下錢布有差復詔禮部符下氏久等曰夷狄奉中國禮之常經以小事大古今一理今志布志島津越後守臣氏久以日本之號紀年棄陪臣之職奉表入貢越分行禮難以受納氏久等當堅節以事君推仁心以牧民則不爲禍首享福無窮如或不然亂爾國凶爾家天災有莫能逃者其表文貢物付通事尢虔賫領還國先是上賜日本髙宮山報恩禪寺僧靈樞袈裟至是靈樞亦遣其徒靈照謝恩貢馬一匹詔賜靈樞衣履及文綺帛各二匹靈照錢一萬文綺帛各一匹僧衣一襲遣還

○丙申命江夏侯周徳興江陰侯吳良署中立府行大都督府事

○丁酉開封府陳畱蘭陽二縣驟雨河漲溢傷禾

○戊戌升長沙衛指揮同知丘廣爲都督僉事

○庚子馬湖府知府瑉徳遣其弟阿穆上表貢馬廷臣皆言洪武四年大兵下蜀之時瑉徳叔安濟嘗遣其子安仁入朝奉貢朝廷授以世襲知府恩至渥矣今瑉徳旣襲其職不自來朝而遣其弟是不知奉上之禮也上是其言詔卻其所貢馬

○辛丑辰州衛遣人送五寨長官田文來朝貢馬及方物詔賜襲衣文綺並以敕命授之

○夜五鼓有星靑白色尾迹有光起自紫微垣右樞旁東北行至少尉旁沒

○癸卯復以詹同爲翰林學士承旨罷兼吏部尙書

○甲辰思州宣慰使田弘正以襲職頒印遣其弟弘道貢方物上表謝恩

○壬子戶部言狹西平涼等府二十二州縣去年旱霜民逋租三萬八千五百餘石詔免徵

○癸丑置貴州大革麻向長官司以幸也爲大華長官的雍爲麻向長官

○命按金吾衛指揮僉事陸齡罪初定遼衛都指揮使馬云等運糧一萬二千四百石出海值暴風覆四十餘舟漂米四千七百餘石溺死官軍七百一十七人馬四十餘疋上聞之惻然命有司厚卹死者之家齡所部溺死者奏不以實至是自桂陽還上責齡曰彼七百餘人一朝覆沒朕聞之深爲之痛傷爾所部乃不以實聞上則欺君下則壅蔽令死者之志不白其家不得沾恩以此觀之爾平日不卹軍士可知也罪安可逃遂下吏按之

○乙卯命書雞籠山功臣廟附祭功臣姓名於籍每歲遇祭則制神主行三獻禮都督府官祭之堂上各衛指揮祭之兩廡永爲定式

○日本國僧宗嶽等七十一人遊方至京上諭中書省臣曰海外之人慕中華而來令居天界寺人賜布一匹爲僧衣

○五色云見

○戊午立皇陵祠祭署以汪文爲署令劉英爲署丞專典祀事二人上故里人也故命以是官俾子孫世守之

○汰北方府州縣官上命吏部臣曰古稱任官惟賢材凡郡得一賢守縣得一賢令足以致治如頴川有黃霸中牟有魯恭何憂不治今北方郡縣有民稀事簡者而設官與煩劇同祿入供給未免疲民可量減之於是吏部議減北方府州縣官三百八人河南行省府減同知知事者二通判者一州減知州者二同知者八縣減丞者四十九主簿者七減丞及簿者六北平行省府減同知知事者五州減知州者一知州及判官者二同知者十二減同知及判官者四縣減知縣及簿者一丞者四十三主簿者九減丞及簿者四十八山東行省州減同知者三縣減丞者二十九主簿者四減丞及簿者二從之

○上謂翰林學士承旨詹同曰大祀旣終獻方行分獻禮於禮未當卿等其議之於是同與學士宋濂議以上行初獻禮奠玉帛將軍卽分獻官行初獻禮亞獻終獻皆如之上從其議又謂古人祭用香燭皆所以導達陰陽以接神明初無上香之禮遂命凡祭祀罷上香

○日本國以所掠瀕海民一百九人來歸詔各還鄕裏

○壬戌西域撒裏畏兀兒安定王卜煙帖木兒遣其府尉麻答兒千戶剌爾嘉來朝貢鎧甲刀劍等物撒裏畏兀兒者韃靼別部也其地廣袤千里去甘肅一千五百里東抵罕東西距天可裏北邇瓜沙州南界吐蕃居無城郭以氊帳爲廬舍產多駝馬牛羊至是來朝貢詔遣使賜卜煙帖木兒織錦文綺四匹麻答兒等羅衣二襲仍命召其酋長立爲四部給銅印曰阿端曰阿眞曰苦先曰帖裏

○癸亥召淮安侯華雲龍於北平未至而卒雲龍定遠人初從上起兵攻滁和雲龍奮力當先爲千夫長從渡江克采石取太平並有功及下金陵生縛其將帥轉徵廣徳衝堅陷陣拔其城壘升元帥陳友諒犯龍江雲龍從上設奇制變由是大捷後從復南昌戰彭蠡平江漢以功遷豹韜衛指揮使取江陵還徵泰州髙郵皆有功比克淮安命雲龍守之攺淮安衛指揮使大將軍徐達率兵北伐雲龍從定中原取元都遂升大都督府都督僉事分府鎭北平兼北平行省參知政事尋升大都督府都督同知策封諸王以雲龍爲燕府左相仍兼前官及論功行賞賜號開國輔運推誠宣力武臣勛柱國階榮祿大夫封淮安侯食祿一千五百石雲龍鎭北平威名甚著建造王府增築北平城其力爲多至是卒命禮官循侯禮作明器擇地以葬之

○是月狹西平涼延安二府鄜州靖寧州雨雹山西太原府平定州山東濟南府徳州樂安州河南懷慶府北平眞定保定河間順徳並蝗詔免徵其租

○南陽衛指揮僉事郭云卒雲南陽人身長八尺姿貌魁岸膂力絕人元季聚鄕人爲義兵保裕州泉白寨累官至湖廣行省平章政事及元主北奔中原悉下獨云堅守裕州屢出戰不降大將軍徐達遣指揮曹諒將兵圍之云復出戰敗被擒嫚罵求死不少屈達壯之系送京師旣見上觀其狀貌奇偉命釋之時方閱漢書問之曰汝識字乎曰識遂以書使之讀云誦其書甚習上大喜且以其忠義仍加賞賜授溧水知縣民咸稱之上益以爲賢特升南陽衛指揮僉事俾還鄕收故部曲就戍其地兵民樂業至是病卒其長子洪年十三上特命爲飛熊衛指揮僉事制辭曰昔之君天下者尢必褒崇忠義之士故漢髙祖羙雍齒而斬丁公曩者郭云出自農家因元之亂倡帥義兵保障鄕裏元授以官竭心所事彼時中原爲朕所有云獨守裕州屢招勿從數戰不屈勢窮援絕終無異志曁彼獲之日朕嘉其忠義撫以生全授職有司民咸稱頌遂特授南陽衛指揮僉事俾鎭其鄕軍民樂業深體朕懷夫何長逝良用悼傷惟存長子洪年始十三其郭云𨿽無開國之功難以世襲然治績克著忠義凜然有足嘉尙可以子洪入開國功臣之列授宣武將軍飛熊衛親軍指揮使司僉事世襲其職爾洪母押小人勤習武事庶稱朕委任之意爾惟懋哉大明太祖聖神文武欽明啟運俊徳成功統天大孝髙皇帝實錄卷之九十

九十六﹑大明太祖髙皇帝實錄卷之九十一

洪武七年秋七月甲子朔享太廟

○議增圜丘方丘從祀更定其儀圜丘壇第一成設昊天上帝正位仁祖淳皇帝配位如舊第二成東設大明位西設夜明位內壝之內東西各三壇星辰二壇分設於東西星辰之次東則太歲及五嶽壇西則風雲雷雨及五鎭壇內壝之外東西各二壇東四海壇西四瀆壇天下神祇二壇分設於海瀆之次正配位共設酒尊六於壇西大明夜明位各設酒尊三星辰牛一羊豕各三太歲牛羊豕各一餘悉如舊儀風雲雷雨帛四白色嶽鎭海瀆帛與二年夏至祭方丘同余並同太歲壇天下神祇帛四白色牲用羊豕各五籩豆各八籩視大明夜明則減白餅黑餅豆減脾析豚胉簠簋二鉶三壝內東西各設酒尊三帛篚三壝外東西各設酒尊三帛篚二每位爵各三方丘壇第一成設皇地祇正位仁祖配位設如圜丘第二成東設五嶽位西設五鎭位內壝之內東西各二壇東四海壇西四瀆壇天下山川壇二復分設於海瀆之次內壝之外東西各設天下神祇壇一其陳設正配位如圜丘嶽鎭海瀆與二年夏至同但嶽鎭各設酒尊三天下山川壇牛一羊豕各三餘與嶽鎭海瀆同天下神祇與圜丘同壝內東西各設酒尊三帛篚二壝外東西各設酒尊三帛篚一每位爵各三前期皇帝齋三日前祀之四日百官於奉天門觀誓戒牌是日太常卿至天下神祇壇奠告中書丞相詣京都城隍發咨次日皇帝詣仁祖廟請配享其樂舞之制圜丘方丘樂各用編鐘十六編磬十六琴十瑟四搏拊二敔一柷一塤六箎六簫八橫笛四笙八應鼓一籥四鳳笙四協律郎一人服祭服手執麾幡樂生七十三人舞則武舞文舞各引舞二人執羽節武舞生六十二人各執干戚文舞生六十二人各執羽籥其樂章並與元年冬至二年夏至同

○敕中書省臣曰朕觀甲冑之成甚不易也初刳山取礦煉石成汁凝精爲鐵然後入工人之手錘煉剪制方成甲冑久貯不用多銹蝕零落徒勞民力矣令狹西之甲其數甚廣宜差人往視若有此等卽令修整其綫穿者悉易以皮庶便壯士之用

○左副將軍李文忠率師攻髙州大石崖克之斬故元宗王朵朵失裏擒其承旨百家奴餘眾敗走文忠復遣指揮唐某追擊之至氊帽山遇故元魯王營於山下以兵攻之斬魯王及司徒答海俊平章把剌知院忽都獲魯王妃蒙哥禿並金印一玉圖書一

○丙寅太陰行太微垣中

○丁卯並北平保定府之新安縣入安州攺漢中府沔鳳二州皆爲縣

○戊辰密雲衛千戶陳壽等率兵巡邏塞外遇故元平章白捨住等以眾來降凡百六十人

○置思州龍泉坪長官司

○庚午廣西土官莫金遣其弟莫交貢馬詔賜莫金文綺六匹莫交衣一襲

○辛未永平衛百戶畢勝率兵至紅羅山巡邏獲故元同知楊普賢奴進至八角山遇田院判引兵接戰勝擊斬之

○山西都衛以所獲故元大王徹裏小大王三聖奴林泉奴八大王妃杜氏並故官大都驢等八十九人悉送京師

○壬申倭夷寇膠州官軍擊敗之

○甲戌倭夷寇海州百戶何達率兵擊之斬二十四人

○置南丹州隸慶遠府以莫金爲知州

○乙亥荒忽灘故元副樞撒裏答歹令鎭撫脫歡歹入朝乞降上許之遣使賫羅綺衣服靴帽往賜之

○丁丑中書省言潞州城濠周二十餘里役軍開鑿二年無成乞兼用民鑿之詔罷其役

○己卯五色云見

○詔置西安行都指揮使司於河州升河州衛指揮司韋正爲都指揮使總轄河州朵甘烏思藏三衛升朵甘烏思藏二衛爲行都指揮使司以朵甘衛指揮同知瑣南兀卽爾管招兀卽兒爲都指揮同知詔諭之曰朕自布衣開創鴻業荷天地眷佑將士宣勞不數年間削平羣雄混一海宇惟爾西番朵甘烏思藏各族部屬聞我聲教委身納款已嘗頒賞授職建立武衛俾安軍民邇使者還言各官公勤乃職軍民樂業朕甚嘉焉尙慮彼方地廣民稠不立重鎭治之何以宣布恩威玆命立西安行都指揮使司於河州其朵甘烏思藏亦升爲行都指揮使司頒授銀印仍賜各官衣物嗚呼勸賞者國家之大法報效者臣子所當爲宜體朕心益遵紀律

○朵甘烏思藏僧答力麻八剌及故元帝師八思巴之後公哥堅藏卜遣使來朝請師號詔以答力麻八剌爲灌頂國師賜玉印海獸紐俾居咎多桑古魯寺給護持十五道公哥堅藏巴藏卜爲圓智妙覺弘教大國師玉印獅紐賜詔曰佛教興於西土善因溥及華夷𨿽無律以繩頑惟仁心而是則邇來西番入貢有僧公哥堅藏巴藏卜答力麻八剌乃昔元八師巴帝師之後深通奧典篤志尢堅化頑愚以從善起仁心以滌愆𨿽曰遙聞特加爾號其公哥堅藏巴藏卜爲圓智妙覺弘教大國師答力麻八剌爲灌頂國師統治僧徒名當時之善人爲教中之稱首於戲寂寞山房儔靑燈而侶影跏趺盤石對皓月以忘情隨緣於錫杖芒鞵安分於艸衣木食廣施妙利方契善符

○初西番兆日之地舊有造蒲萄酒戶三百五十家至是其酋長勘卜監藏羅古羅思喃哥監藏等以所造酒來獻上謂中書省臣曰飲食衣服貴乎有常非常有而求之者則必有無窮之害昔元時造蒲萄酒使者相繼於途勞民甚矣豈宜效之且朕素性不喜飲況中國自有秫米供釀何用以此勞民遂卻之使無復進賜酋長文綺襲衣遣還

○庚辰並河間府莫州入任丘縣景州東光縣入阜城縣皆隸河間府移髙唐州之恩縣於許官店革徳州陵縣就於陵縣置徳州治

○辛巳皇第十三子桂生惠妃郭氏出也

○壬午倭夷寇大任海口百戶許彰率兵禦之巡檢率其弓兵助擊倭人敗走彰追之倭人返兵拒戰彰遂戰死

○命吏部考漢唐典制公主府設家令一人正七品司丞一人正八品錄事一人正九品

○以潘允爲虎賁衛指揮僉事允故虎賁衛同知指揮同知潘毅之餋子上念毅舊功故錄用之

○甲申太白晝見自庚辰至於是日

○丙戌上諭中書省臣曰天下諸司典吏俱無俸給卿等其議給之如南人在北北人在南去鄕遠者冬夏加給衣服於是省臣奏應天府典吏月米八斗中立府典吏月米六斗其二府所屬州縣及各府州縣典吏土著者已免二頃田雜役今擬府州縣典吏土著者免本戶夫役不給米其田役不免遠方之人月給米五斗冬衣給綿布二匹夏衣給麻布一匹薴布一匹從之

○海南羅屯等洞黎人作亂千戶周旺等討平之

○丁亥降禮部尙書牛諒爲主事言者以其怠職也

○詔立察罕腦兒衛指揮使司以塔剌海等二人爲指揮僉事以來降副樞撒裏答歹爲衛鎭撫

○監察禦史邢雄巡按山西言大同諸處人民歲輸糧艸餉給邊士供億勞苦上惻然謂中書省臣曰軍士戍邊道路險遠民人供億誠艱宜少紓其勞乃命停歲納馬艸若乏用則給直市之尋詔山西狹西北平諸衛令軍士依時芟取芻艸以爲儲蓄免致勞民

○己丑廣西護衛指揮僉事脫列伯於朔州等處招集舊部故元士卒一千三百六十餘人家屬三千四百六十餘口俾之編伍

○以泗州所屬虹縣直隸中立府

○庚寅雲南建昌故元左丞阿里遣夾失伯裏等來納款詔賜文綺羅布衣人一襲

○辛卯革永平府之瑞州

○壬辰以李存義爲太僕寺丞二子伸佑皆爲郡官存義太師韓國公善長弟也

○以戶部尙書顏希哲爲山西行省參政刑部尙書李儼爲狹西行省參政升戶部侍郎馬貫爲本部尙書

○造觀星臺於中立府命欽天監令管豫往董其事

○是月有禦史自廣西還進平蠻六策內有曰立威上覽畢諭之曰汝策甚善立威之說亦有偏耳夫中國之於蠻夷在制馭之何如蓋蠻夷非威不畏非惠不懷然一於威則不能感其心一於惠則不能懾其暴惟威惠並行此馭蠻夷之道也古人有言以懷徳畏威爲彊政以此耳大明太祖聖神文武欽明啟運俊徳成功統天大孝髙皇帝實錄卷之九十一

九十七﹑大明太祖髙皇帝實錄卷之九十二

洪武七年八月甲午朔上躬祀歷代帝王於新廟自伏羲至元世祖凡十七帝爲五室每室各用牛羊豕各一祝一每位用籩豆各十簠簋登鉶各一爵各三帛各一白色共設酒尊五於殿之西階又設酒尊三於殿之東階先期皇帝齋戒二日陪祀執事官同前祭二日太常卿奏遣中書丞相省牲次日淸晨丞相服常服省牲至日皇帝服衮冕入就位典儀唱迎神協律郎舉麾奏雍和之曲太常卿奏有司謹具請行事皇帝再拜陪祀官皆再拜典儀唱奠帛行初獻禮皇帝詣盥洗位搢圭盥洗出圭詣酒尊所執事者各以爵受泛齊協律郎舉麾奏保和之曲武功之舞皇帝詣三皇神位前跪搢圭奠帛獻爵凡三讀祝官取祝跪讀訖皇帝出圭俯伏興平身次詣五帝神位前次詣三皇神位前次詣漢髙祖光武隋文帝神位前次詣唐太宗宋太祖神位前次詣元世祖神位前並同上儀復位再拜典儀唱亞獻禮協律郎舉麾奏中和之曲文徳之舞各室執事者各以爵受酒奠神位前皇帝再拜典儀唱終獻禮協律郎舉麾奏肅和之曲文徳之舞儀同亞獻典儀唱飲福受胙皇帝詣飲福位跪搢圭執事者以爵跪進皇帝受爵飲福酒以爵授執事者執事者以胙跪進皇帝受胙以授左右出圭俯伏興復位惟在位官再拜典儀唱徹豆協律郎舉麾奏凝和之曲執事官各詣神位前徹豆典儀唱送神協律郎舉麾奏壽和之曲皇帝再拜在位官皆再拜典儀唱讀祝官捧祝掌祭官捧帛饌各詣瘞位唱望瘞協律郎舉麾奏豫和之曲皇帝詣望瘞位實土半坎禮畢祝文三皇曰惟太昊伏羲氏畫八卦以明天道造書契以開人文惟炎帝神農氏制耒耜以教農耕嘗百艸以爲醫藥惟皇帝軒轅氏作居室衣服以法易象創律曆官制以宣政治皆繼天立極開物成務大有功於生民後世者也元璋以菲徳荷天佑人助君臨天下繼承中國帝王正統伏念三聖去世悠遠神靈在天萬古長存崇報之禮不可不至是用肇新廟宇於京師列序聖像及歷代開基帝王每歲祀以春秋仲月永爲常典今禮奠之初謹奉牲醴庶品致祭伏惟上享五帝曰惟帝金天氏金行應運因鳳紀官道繼三皇爲五帝首惟帝髙陽氏靜淵有謀疏通知事潔誠祭祀治教萬民惟帝髙辛氏聰以知遠明以察微仁威惠信天下咸服惟帝陶唐氏帝徳廣運聖神武文執中傳心道統斯著惟帝有虞氏玄徳旣升恭已而治世躋泰和樂奏鳳儀皆盛徳被於生民大功昭於後世者也元璋以菲徳荷天佑人助君臨天下繼承中國帝王正統伏念列聖去世悠遠神靈在天萬古長存崇報之禮多未舉行故於祭祀有闕是用肇新廟宇於京師列序聖像及歷代開基帝王每歲祀以春秋仲月永爲常典今禮奠之初謹奉牲醴庶品致祭伏惟神鑑尙享三王曰惟夏禹王勤儉家邦平治水土天錫九疇彜倫攸敍惟�湯王聖敬日躋懋昭大徳建中於民表正萬邦惟周武王於昭武烈拯救生民乃建皇極纘文之緒皆盛徳被於生民以下與五帝同漢髙祖光武隋髙祖曰惟漢髙祖皇帝除嬴平項寬仁大度威加海內年開四百惟漢光武皇帝延攬英雄勵精圖治載興炎運四海咸安惟隋髙祖皇帝勤政不怠賞功弗吝節用安民時稱平治皆有君天下之徳而安萬世之功者也唐太宗宋太祖曰惟唐太宗皇帝英姿蓋世武定四方貞觀之治式昭文徳惟宋太祖皇帝順天應人統一海宇祚延三百天下文明皆有君天下之徳而安萬世之功者也余文並同五帝但攺悠遠作已遠元世祖曰惟神昔自朔土來主中國治安之盛生餋之繁功被人民者矣夫何傳及後世不遵前訓怠政致亂天下云擾莫能拯救元璋本元之農民遭時多艱憫烝黎於塗炭建義聚兵圖以保全生靈初無黃屋左纛之意豈期天佑人助來歸者眾事不能已取天下於羣雄之手六師北徵遂定於一乃不揆菲徳繼承正統此天命人心所致非智力所能且自古立君在乎安民所以唐虞擇人禪授湯武用兵徵伐因時制宜其理昭然神靈在天不昧想自知之今念歷代帝王開基創業有功徳於民者乃於京師肇新廟宇列序聖像每歲祀以春秋仲月永爲常典禮奠之初謹奉牲醴致祭伏惟神鑑尙享禦制樂章迎神云仰瞻兮聖容想鑾輿兮景從降云衢兮後先來俯鑑兮微衷荷聖靈兮蒼生有崇眷諸帝兮是臨予頓首兮幸蒙奠帛云秉微誠兮動聖躬來列坐兮殿庭予今願兮效勤奉酒帛兮列酒尊監予情兮忻享方旋駕兮雲程初獻云酒行兮爵盈喜气兮雍雍重荷蒙兮載瞻載崇羣臣忻兮躍從願睹穆穆兮聖容亞獻云酒斟兮醴明諸帝熙和兮悅情百職奔走兮滿庭陳籩豆兮數重亞獻兮願成終獻云獻酒兮至終早整云鑾兮將還宮予心眷戀兮神聖欲攀畱兮無從躡雲衢兮緩行得遙瞻兮達九重徹饌云納殽羞兮領陳烝民樂兮幸生將何以兮崇報惟歲時兮載瞻載迎送神云旛幢繚繞兮導來蹤鑾輿冉冉兮歸天宮五云擁兮祥風從民歌聖佑兮樂年豊望瘞云神機不測兮造化工珍羞禮帛兮薦火中望瘞庭兮稽首願神鑑兮寸衷

○以山西行省參政李欽爲北平行省參政

○平涼府華亭開城二縣延安府綏徳州米脂縣雨雹

○禮部主事牛諒奏天下府州縣社稷之祭正配位宜各以羊一豕一從之復以諒爲本部尙書

○丁酉遣官釋奠於先師孔子

○申定兵衛之政先是上以前代兵多虛數乃監其失設置內外衛所凡一衛統十千戶一千戶統十百戶百戶領總旗二總旗領小旗五小旗領軍十皆有實數至是重定其制大率以五千六百人爲一衛而千百戶總小旗所領之數則同遇有事徵調則分統於諸將無事則散還各衛管軍官員不許擅自調用操練撫綏務在得宜違者俱論如律

○上語中書省臣曰去年秋占城國王遣其使陽寶摩訶八的悅文旦來貢已賜文綺紗羅以答之其獲賊之功未賞近其使還可遣人以物追賜之於是遣宣使金璇賫上尊酒及金織文綺紗羅二十四匹馳至廣州付其使陽寶摩訶八的悅文旦歸賜其國王

○瓊州府澄邁縣賊王官舍作亂典史彭禎領民兵捕斬之

○戊戌祭大社大稷

○上諭工部臣曰北平邊地早寒軍士冬衣宜早給之若俟其來請而與之恐道遠過時不及於是工部遣官運皮襖六千戰襖綿褲各二萬往給之

○遣故元威順王子伯伯賫詔諭雲南曰順天者昌逆天者亡古今定論禍福常理也朕起自布衣削平羣雄戡定禍亂今已七年中夏旣安四夷順附無彊淩弱眾暴寡之患其款服臣順者咸得保其境土共享承平之福惟爾雲南梁王把匝剌瓦爾密乃元君遺泒受封西南孤處遐荒不諒天意猶未臣服以若所爲非貽禍於大理之民必終斃於大理之手斯二禍機必蹈其一有不可逃何也蓋雲南土地人民本大理所有自漢通中國稱臣朝貢至唐宋皆受王封其來久矣昔因爾元滅其王而統其地因循百年未復故物彼時劫於勢力今元祚旣傾天命已革爾尙據其境土不思攺圖禍患之報將不旋踵今特遣爾親族威順王之子往諭如上順天命下契人心卽奉貢來庭則攺授印章爾仍舊封羣下皆仍舊官享福於彼不然朕當別遣使者直抵大理依唐宋故事賜以王號合兵加討悔將無及嗚呼胡虜無百年之運今已足信轉移之機在人自審時不可失爾其思之

○庚子夕月

○攺中立府爲鳳陽府析臨淮縣之太平淸樂廣徳永豊四鄕置鳳陽縣

○是夜太陰犯箕

○辛丑刑部侍郎茹太素言三事一檢舉卷宗自中書省內外百司悉聽監察禦史按察司檢舉而臺家互相檢舉法則未盡善在內監察禦史文卷禦史臺檢舉在外按察分司文卷總司檢舉總司文卷守省禦史檢舉獨禦史臺行過文書未有定考宜令守院監察禦史一體檢舉二言磨勘司初設官吏數少難以磨勘天下錢糧請增設官吏各分爲科三言在外省衛凡會議軍民事務有不相合往往遲誤今後會議請用按察司官一員紏正是非以爲證驗書奏上命磨勘司增設司令一員司丞五員首領官五員書吏二十人典吏四十人分爲四科其檢舉會議之法亦如所言

○詔天下曰曩因天下大亂死者不可勝數生者備歷艱辛巳有年矣朕起自布衣削羣雄定禍亂攺元洪武今已七年才疏徳薄日夕慮上帝有責思之再三惟因兵戈罹殃者朕失撫餋存問蓋軍士爲朕開拓疆宇奮不顧身歿於戰陣屍不至家魂無所依父母年髙妻寡子幼一旦捐棄至今不能存活此朕之過也民間經兵避難眷屬乖離至今不能會聚者有之或子歿親老而無餋親歿子幼而無依者有之亦朕之過也興言及此實可憫傷今詔天下有司用心體訪各各具名以聞朕當存餋使不失所凡出徵軍官間有歿於戰鬥或鎭守邊境身死遠方父母年老妻寡子幼𨿽嘗給糧餋贍猶慮未周各衛所宜審訪優給待其子稍長卽令承襲如無應襲之人所司廩送至京官爲存餋其南北徵戍軍士歿於邊遠棄遺父母妻子貧窮無依所司驗實廩送至京官爲存餋若子𨿽幼可依及有親屬而願畱者從其便官仍給糧餋贍兵興以來各處人民避難流移或有父南子北骨肉離散願完聚者有司送還鄕裏或有身死他鄕所遺老幼願還鄕者聽及各處鰥寡孤獨並篤疾之人貧窮無依不能自存所司官給衣糧養贍官員仕宦遠方沒於任所妻子貧窮不能回鄕者所在有司送還鄕裏於戲君臨天下者所以爲民也或君思治而民乖或民樂善而君昏臣或贒而君不徳君或懦而臣剛此古今所難也所司奉行者勿倚仁爲獘以干刑憲

○北平按察司副使劉崧言宛平驛當要道而驛馬之數與非要道之驛同宜減他驛馬以增宛平驛上可其奏顧謂侍臣曰驛傳勞逸不均甚爲民獘崧以爲言民獲惠矣朕以一身任天下之事聞見計慮豈能周徧爾等宜體此竭心爲朕訪察民間利病何事當興何事當革具爲朕言朕當行之毌爲容默但保祿而已侍臣對曰陛下樂從直言天下之福也

○罷安州千戶所仍設靑川千戶所先是攺靑川爲安州千戶所至是成都都衛言攺置不便調遣故命復其舊

○賜廣東都指揮使聶緯指揮使胡通僉事楊璟田

○癸卯遣使賜故元臣禿魯書曰上古君天下及名世者至今歷數興亡非止一人前者元失其馭羣盜暴作君昏臣權天下鼎沸終不能定朕乃平之以致更元社稷鼎新治化今已七年中國頗安矣曩者兵戍北塞遣將安邊不期耿指揮好殺是致同人而異志乃有小雪干等畏死北往實朕用人不當非來歸者不誠今耿指揮已寘於法慮爾諸人未悉朕意昔者朕起布衣不過一旅之師未有百萬之眾今也諸蕃入貢朕擅中國之富戍兵百萬軍民樂用以此觀之豈非朕之誠意可動神人乎爾聰明宜詳審於此天命所歸人不可彊違去就之機惟達者識之故遣使記問余不多及

○故元國公乃兒不花遣人至大同言欲來降旣而懼有侵邊之釁不果來上遣使賫書諭之曰爾遣人自大同來言欲於平地駐札意在臣順卻慮前日犯邊之故又恐不容朕思果有此論是何言哉孰不知古人之治天下惟安民而已豈有懷私讎以致傷物者耶且爾等本元之臣彼幼君流離沙漠餘气尙存爾不得不聽命於彼前日犯邊各爲其主爾何慮哉去就之機在乎識時今者入國觀光維其時也誠與不誠亦在於彼但彼中若有知時者使上觀天象下察人事自取避凶趨吉之道不亦美乎爾其圖之

○甲辰遣故元官趙元佑張進沙徳成賫詔並織金文綺賜元左丞阿里仍遣夾失伯裏等同還因賫詔諭大理曰始因有元失馭海內云擾華夷無主朕自洪武元年戊申秋八月羣雄盡平復我漢人故國統一中夏於今七年四夷諸蕃皆已稱臣入貢惟爾大理未嘗遣使近稽載籍大理在唐宋時受封王爵至元削去國名止稱土官今其國乃元君遺泒梁王者主之未復故封朕命臣僚議準唐宋故事封爾叚氏爲大理國王故特遣使先諭朕意使回當發印誥令爾王臣開國理民同享承平之福爾其審之

○乙巳祭太歲風雲雷雨嶽鎭海瀆山川城隍旗纛諸神

○分東昌府棠邑縣之忠厚等鄕屬臨淸縣

○夜歲星犯軒轅大星

○丙午置龍江石灰山二關大使各一人正八品副使各一人從八品

○命太常卿議祭祀日期於是定議風雲雷雨境內山川嶽鎭海瀆皆於春秋仲月上旬擇日以祭歷代帝王陵寢仲春上旬甲日祭城隍之神於山川後一日祭社稷之神春秋二八月上戊日祭無祀鬼神春於淸明日秋用七月望日冬用十月一日書之於牌依時以祭著爲式其祭日遣官監察不敬失儀者罪之

○庚戌以兵部尙書孫克義爲湖廣行省參政代陶凱還朝

○增設牧監羣官二十七處隸太僕寺每羣設羣頭一人

○癸丑以李世昌爲金吾衛指揮同知世昌平章李思齊子也

○乙卯增列侯等官祿秩上念諸功臣之家族屬數多歲祿恐不足贍命中書省臣會計列侯自中山侯以下十三人舊食祿千五百石者加賜公田千石共歲食二千五百石其滎陽宣寧宜春河南四侯舊食九百石今皆增爲二千五百石都督藍玉王弼河南都指揮使郭英各食二千石杭州都指揮使徐司馬西安行都指揮使韋正各千五百石同知都督何文輝丞相胡惟庸各二千石大夫汪廣洋陳寧並千九百石畱守都衛指揮周賢千石在京指揮使八百石同知六百石僉事五百石在外都指揮使八百石同知六百石僉事五百石各衛指揮使六百石同知五百石僉事四百石所撥公田仍依舊則不許減科

○靑州府膠州髙密縣自六月至是日淫雨膠河溢傷禾

○丙辰左副將軍李文忠率師至豊州分道追擊胡兵擒其故官十二人俘虜其眾二百二十人並獲馬駝牛羊甚眾又聞胡兵屯伯干兒之地遣兵追之不及而還

○丁巳上念京畿民庶之眾鰥寡孤獨廢疾無依者多舊餋濟院隘不足容命於龍江擇閒曠之地構屋二百六十間以處之

○戊午以戰襖綿褲各五千給沂州衛士卒

○己未夜四鼓有星靑白色起自紫微西蕃右樞旁西北行至雲中沒

○庚申河間廣平順徳眞定所屬三十三州縣民饑詔免徵其稅糧仍命有司賑卹之

○吏部奏鳳陽臨淮縣地要事繁宜增丞簿典史各一人碭山盱眙天長光山蒙城霍丘羅山潁上定遠五河太和虹亳息沛豊一十六縣皆糧不滿千石宜各減丞一人並從之以羅山去鳳陽遠命隸河南汝寧府

○辛酉五色云見

○監察禦史答祿與權言古之王天下者旣立始祖之廟又推始祖所自出之帝祀之於始祖之廟而以始祖配之故曰禘禘者大也王者之大祭也周祭太王爲始祖推本后稷以爲自出之帝今皇上受命已七年矣而禘祭未舉宜命羣臣參考酌古今而行之以成一代之典事下禮部太常司翰林院議以爲虞夏�周四代世系明白其始所從出可得而推故禘禮可行自漢唐以來世系無考莫能明其始祖所自出當時所謂禘祭不過祫已祧之主序昭穆而祭之乃古之大祫非禘也宋神宗嘗曰禘者所以審禘祖之所自出是則莫知祖之所自出禘禮不可行也今國家旣已追尊四廟而始祖之所自出者未有所考則於禘祭之禮似難遽行上是其議大明太祖聖神文武欽明啟運俊徳成功統天大孝髙皇帝實錄卷之九十二

九十八﹑大明太祖髙皇帝實錄卷之九十三

洪武七年九月癸亥朔以兵馬指揮司副指揮世家寶爲兩浙鹽運司副使賜公田米五十石初世家寶爲刑部尙書坐事黜爲廬陵知縣召還爲兵馬副指揮至是升今官

○甲子鞏昌府安定縣雨雹

○乙丑禮部太常司奏祭祀拜禮考之禮記一獻三獻五獻七獻之文皆不載拜禮唐宋郊祀每節行禮皆再拜然亞獻終獻天子不行禮而使臣下行之今議大祀中祀自迎神至飲福送神宜各行再拜禮上命節爲十二拜始迎神四拜至飲福受胙復四拜又至送神四拜而畢著爲定儀

○丁卯祭周天星辰

○命驍騎左衛指揮使周顯之子嚴襲職以顯死於戰陣故也

○戊辰中書平章政事李思齊卒思齊字世賢汝寧羅山縣人元李汝潁兵起思齊率義兵屢復郡縣元以思齊有功授汝寧府知府後守關狹累官太尉中書平章政事兼樞密院事及王師入關思齊退走鳳翔又走臨洮大將軍徐達分遣都督馮宗異取臨洮思齊遂率眾降入朝授江西行省左丞洪武三年從大將軍破定西王保保還取興元升中書平章政事復從徵大同行次代縣得疾還京師賜第一區授其子世昌金吾右衛指揮同知甥鄭玉羽林衛鎭撫思齊至是卒時年五十二遣官祭之其妾鄭氏亦自經死追贈淑人謚曰貞烈合葬於上元縣之向村

○己巳賜樂舞生二百餘人衣各一襲

○儀鸞司大使葉茂奏進禦用車轎九龍馬車一三轅馬車一象車一四馬轎七用馬棕轎一紅氊轎一紅竹轎一以人肩之

○庚午松江府華亭縣官上言舊設養濟院收養鰥寡孤獨廢疾貧民今棟宇傾圯不堪居止乞將沒官房屋攺造從之

○辛未罷福建泉州浙江明州廣東廣州三市舶司

○罷信寶局

○置寶鈔提舉司提舉一人正七品副提舉一人從七品吏目一人省注所屬抄紙印鈔二局大使各一人正八品副使各一人正九品典史各一人省注寶鈔行用二庫大使各二人正八品副使各二人正九品典史各一人省注

○癸酉初昏有流星赤色起自太子星旁西北行經紫微西蕃抵北斗柄沒

○河間府河間縣蝗

○丙子貴州宣慰使靄翠遣其下曹阿必角�羊貢馬賜以襲衣仍賜靄翠文綺十匹

○丁丑上謂廷臣曰艸木無心遇春而長茂遇秋而零落气之所感猶之榮悴況於人乎崇禮侯買的裏八剌南來已五載今已長成豈無父母鄕土之思宜遣之還於是厚禮而歸之選老成宦者咸禮袁不花帖木兒二人送其行復遺其父愛猷識裏達臘織金文綺及錦衣各一襲買的裏八剌辭行上諭之曰爾本元君子孫國亡就俘曩卽欲遣爾歸以爾年幼道路遼遠恐不能達今旣長成朕不忍令爾久客於此故特遣歸見爾父母親戚以全骨肉之愛又諭二宦者曰此爾故君之嗣也不幸至此長途跋涉爾善視之因致書與愛猷識裏達臘曰順天者昌逆天者亡古今通論自古國家興廢气運之常耳豈人力所能爲哉且君之父子當中國兵多將廣之時權不能自持故兵多者蘊莽操懿溫之志次者頡頏互相攻擊日廢生民下者東送款西歸附剝民以供上下君之父子曾出一令而誰何之歟今日之事如此君尙迷畱不省者何蓋在至正之間兵多將廣尙不能駕馭又被逼挾今之眾壯弱不過二萬流離邊境意圖中興君之謀略不知何如耳君能自度今時之權比至正時低昂若何以此觀之豈不愚哉君以萬騎或七八千騎欲與全中國相抗予又不知輕重若何予謂君明天理若能悟我所言必得一族於沙漠中暫爾保持或得善終何以見之君之祖宗有天下者幾及百年養育之久生齒之繁以此知運𨿽去而祀或未終此亦天理之常也君若不悟不效古人之事他日加兵於彼禍有不可測者矣昔君在應昌所遺幼子南來朕待以殊禮已經五年今聞奧魯去全寧不遠念君流離沙漠無寧歲後嗣未有故特遣咸禮等護其歸庶不絕元之祀君其審之

○攺中立大都督府爲鳳陽行都督府濠梁后衛爲鳳陽衛

○革北平府霸州之保定縣以其地入本州

○己卯翰林院奏進回鑾樂歌先是上以祭祀還宮宜用樂舞前導命翰林儒臣撰樂章以致敬愼監戒之意諭之曰古人詩歌辭曲皆寓諷諫之意後世樂章惟聞頌美無復古意夫常聞諷諫則使人惕然有警若頌美之辭使人聞之意怠而自恃之心生蓋自恃者日驕自警者日彊朕意如此卿等其撰述毋有所避至是上所撰神降祥神貺酣酒色荒禽荒諸曲凡三十九章曰回鑾樂歌其辭皆存﹤矢見﹥諫其舞分爲三隊隊皆八人禮部圖其制以上命樂工肄習之

○庚辰命廣西行省置寶泉局設官如北平

○癸未詔鳳陽屯戶有年老衰憊者令於有司入籍爲民篤廢殘疾者放還鄕裏其官吏犯公罪者仍取選用

○乙酉攺王相府參軍爲長史

○播州宣慰使楊鏗來朝賜綺帛各五匹

○丙戌大同衛官軍獲故元四大王之黨僉院馬伯僧等三十六人悉誅之

○庚寅貴妃孫氏薨妃世爲陳州人父和卿仕元因家毗陵母晁氏妃稟性賢淑父母亡長兄楧治家事元末天下亂妃年十三從次兄蕃避兵揚州城陷蕃離散不知所在元帥馬世熊妻育妃爲女年十八未聘上聞其有容徳詔納宮中言行皆有禮法如古昔賢女嘗請於上訪求楧得之上卽帝位冊爲貴妃位眾妃上小心恭謹於上有警戒相成之助佐皇后以理內治宮壼雍肅事上十有五年生女三人次女早卒是月癸未妃得疾至是薨年三十有二上爲之感悼詔謚成穆冊曰朕聞古者宮妃其徳足以輔內治厚彜倫者旣薨之後必有定謚之禮惟爾貴妃孫氏以篤愼之資純淑之行勤於事上慈以撫下當國家開創之初備警戒相成之道徳實冠於嬪禦功有助於中闈方期享於安榮曾莫躋於壽考宜加增謚以表推崇可謚曰成穆命吳王橚服慈母服斬衰三年以主喪事敕皇太子及諸王皆服期有司營葬厝於朝陽門楮岡之原賜楧田租三百石俾供四時祭祀每歲時節序忌日禮部備儀物祭之

○是月燕山都衛指揮使朱杲通州衛指揮僉事鄭治汝寧衛指揮僉事馮俊密雲衛指揮僉事張斌等率師出古北口防秋卒遇胡寇皆力戰以死上命所司厚卹其家親制文遣官臨祭其祭杲文曰爾自從軍以來累有戰功二十年間櫛風沐雨未嘗寧息及中原大定命爾北守燕山朕以爲天下大定爾必享無窮之福夫何主將乖於調發使爾猝然遇寇眾寡不敵朕知爾奮身苦戰終不能脫遂致殞身哀哉然人之生死古今常事歷代爲將陷身委命者有之如爾終不屈於他人慨然死節者鮮矣於戲奮志以報國捐生於鋒刃垂名萬世祿及子孫此心昭乎日月偉哉丈夫今以牲醴致奠爾其享之祭馮俊等文同

○三佛齊國王麻那答寶林邦遣其臣沒那遐噔等進表貢方物命賜其國王大統歷織金文綺羅共四十匹正使綺羅各二匹衣一襲副使綺羅各一匹通事文綺一從人髙麗布各一冬十月癸巳朔

○乙未賜兀剌歹冠帶衣服兀剌歹者故元諸王也洪武三年自大同來降畱居京師

○丙申察罕腦兒衛指揮僉事撒裏答歹來朝謝恩命賜宴及金龍繡衣一襲

○己亥賜太學生衣服靴襪

○庚子靖海侯吳禎總兵巡海還朝

○辛丑給在京鳳陽滁州沂州淮安大河山東河南各衛軍士戍守北平者錢千八百六十五萬白金二萬二千四百兩布絹二萬三千二百餘匹綿五千餘斤

○癸卯賜遼東衛指揮張良佐冠帶衣服仍以綺羅及帛各四匹賜之其妻亦賜文綺紗羅各二匹帛四匹

○甲辰置涼州衛指揮使司以故元知院脫林爲涼州衛指揮僉事

○丙午五色云見

○庚戌上以鰥寡孤獨篤疾之人顚連無告命有司給衣糧存卹養濟凡千七百六十餘人

○壬子賜欽天監官及天文生冬衣

○大同都衛送故元降王孛羅臺那麻歹平章潑皮同僉李蠻子至京各賜冠帶及織金文綺衣一襲文綺四匹

○甲寅太陰犯軒轅

○乙卯享太廟

○思南宣慰使田仁智貢馬

○丙辰置岢嵐縣隸太原府

○戊午初定授散官資格職三品者授正五品下階散官四品者授正六品下階散官五品者授正七品下階散官及考滿俱各比例遞升六品而下亦依定制先是除授官員有不次升用者俱與對品散官故至是重定之其已授散官者須歷及所授散官品級然後遞升其有才徳拔萃特旨不次用者不拘此例

○己未皇嫡長孫雄英生

○置河州茶馬司官制與秦州茶馬司同

○命各衛凡軍婦夫亡無依者皆送還鄕其欲攺嫁依親者聽於是願守節者凡四百五人命官給衣糧贍之終身

○庚申置思南宣慰司平頭著可及沿河佑溪二長官司厥柵郎溪二蠻夷官本部苗民及蠻夷二長官

○琉球國中山王察度遣其弟泰期等奉表貢馬及方物上皇太子箋貢方物如之詔賜察度大統歷及金織文綺紗羅二十四匹泰期文綺四匹羅二匹帛六匹及襲衣靴襪副使蘇惹爬燕之文綺羅各三匹衣一襲通事從人鈔靴襪有差大明太祖聖神文武欽明啟運俊徳成功統天大孝髙皇帝實錄卷之九十三

九十九﹑大明太祖髙皇帝實錄卷之九十四

洪武七年十一月壬戌朔孝慈錄成先是貴妃孫氏薨敕禮官定喪服之制禮部尙書牛諒等奏曰周禮儀禮父在爲母服期年若庶母則無服上曰父母之恩一也而喪服低昂若是其不近於人情甚矣乃敕翰林學士宋濂等曰養生送死聖王之大政諱亡忌疾衰世之陋俗三代喪禮節文尢詳而散失於衰周厄於暴秦漢唐以降莫能議此夫人情有無窮之變而禮爲適變之宜得人心之所安卽天理之所在爾等其考定喪禮於是濂等考得古人論服母喪者凡四十二人願服三年者二十八人服期年者十四人奏之上曰三年之喪天下之通喪今觀願服三年喪比服期年者加倍則三年之喪豈非天理人情之所安乎乃立爲定制子爲父母庶子爲其母皆斬衰三年嫡子眾子爲庶母皆齊衰杖期仍命以五服喪制並著爲書使內外有所遵守其冠服經杖制度詳見本書其敍服有八子爲父母庶子爲所生母子爲繼母子爲慈母子爲養母女在室爲父母女嫁反在室爲父母嫡孫爲祖父母承重及曾髙祖父母承重者同爲人後者爲所後父母爲人後者爲所後祖父母承重夫爲人後則妻從服婦爲舅姑庶子之妻爲夫之所生母妻妾爲夫皆服斬衰三年嫡子眾子爲庶母嫡子眾子之妻爲夫之庶母爲嫁母出母父卒繼母攺嫁而已從之者夫爲妻皆齊衰杖期父母爲嫡長子及眾子父母爲女在室者繼母爲長子及眾子慈母爲長子及眾子孫爲祖父母爲伯叔父母妾爲夫之長子及眾子爲所生子爲兄弟爲兄弟之子及兄弟之女在室者爲姑及姊妹在室者妾爲嫡妻嫁母出母爲其子女在室及𨿽適人而無夫與子者爲其兄弟及兄弟之子繼母攺嫁爲前夫之子從己者爲繼父同居兩無大功之親者婦人爲夫親兄弟之子婦人爲夫親兄弟之女在室者女出嫁爲父母妾爲其父母爲人後者爲其父母女適人爲兄弟之爲父後者祖爲嫡孫父母爲長子婦皆齊衰不杖期爲曾祖父母齊衰五月爲髙祖父母爲繼父先曾同居今不同居者爲繼父𨿽同居而兩有大功以上親者皆服齊衰三月爲同堂兄弟及姊妹在室者爲姑及姊妹及兄弟之女出嫁者父母爲眾子婦爲女之出嫁者祖爲眾孫爲兄弟之子之婦婦人爲夫之祖父母爲夫之伯叔父母爲夫兄弟子之婦爲夫兄弟之女嫁人者女出嫁爲本宗伯叔父母女出嫁爲本宗兄弟及兄弟之子女出嫁爲本宗姑姊妹及兄弟之女在室者爲人後者爲其兄弟及姑姊妹在室者夫爲人後者其妻爲夫本生父母爲兄弟之子爲人後者皆服大功九月爲伯叔祖父母爲同堂伯叔父母爲再從兄弟及再從姊妹在室者爲同堂兄弟之子爲從祖祖姑在室者爲從祖姑在室者爲同堂兄弟之女在室者爲兄弟之妻爲人後者爲其姑姊妹適人者爲嫡孫婦爲同堂姊妹之出嫁者爲孫女適人者爲兄弟之孫及兄弟之女孫在室者爲外祖父母爲母之兄弟姊妹爲同母異父之兄弟姊妹爲姊妹之子爲夫之姑及夫之姊妹爲夫之兄弟及夫兄弟之妻爲夫兄弟之孫及夫兄弟之孫女在室者爲夫同堂兄弟之子及夫同堂兄弟之女在室者母出爲繼母之父母兄弟姊妹庶子爲嫡母之父母兄弟姊妹皆服小功五月爲族曾祖父母爲族伯叔祖父母爲族父母爲族兄弟及族姊妹在室者爲族曾祖姑在室者爲族祖姑在室者爲族姑在室者爲兄弟之曾孫爲曾孫玄孫爲同堂兄弟之孫爲再從兄弟之子爲從祖祖姑及從祖姑及從祖姊妹之出嫁者爲兄弟之孫女出嫁者爲同堂兄弟之女出嫁者爲乳母爲舅之子爲姑之子爲兩姨兄弟爲外孫爲壻爲妻之父母爲兄弟孫之婦爲同堂兄弟子之婦爲同堂兄弟之妻爲外孫婦爲甥婦婦人爲夫之曾祖髙祖父母爲夫之從祖祖父母爲夫之從祖父母爲夫兄弟之曾孫爲夫之同堂兄弟爲夫同堂兄弟之孫爲夫再從兄弟之子爲夫兄弟孫之婦爲夫同堂兄弟子之婦爲夫同堂兄弟之妻爲夫之同堂姊妹爲夫之外祖父母爲夫之舅及夫之姨爲夫從祖祖姑及從祖姑在室者女出嫁爲本宗從祖祖父母女出嫁爲本宗從祖父母女出嫁爲本宗同堂兄弟之子女女出嫁爲本宗從祖祖姑及從祖姑在室者女出嫁爲本宗同堂姊妹之出嫁者爲人後者爲本生外祖父母皆服緦麻三月至是書成名曰孝慈錄上親爲之序命鋟諸梓而頒行之

○納哈出復引兵寇遼陽千戶吳壽等擊走之

○攺廣東欽廉髙化四府爲州革安遠合浦茂明石龍四縣

○置慶遠裕民司於廣西慶遠府之思恩縣設大使一人從八品副使一人正九品凡八番溪洞有賣馬者則官爲買之

○命河州衛指揮僉事馬梅署河陽衛事賜綺衾綿帛

○甲子給賜北平山後七驛驛官並刀虎兒答剌溫人等百三十二人文綺細帛七百九十八匹

○閱試長沙等衛官軍

○詔以西竺僧班的達撒哈咱失裏爲善世禪師朵兒只怯列失思巴藏卜爲都綱副禪師禦制誥賜之

○乙丑攺建奉先殿

○烏思藏土酋思納兒黨瓦勘卜遣僧搠南巴爾加瓦等七人來朝貢方物詔賜鈔及文綺禪衣

○丙寅詔曰釋罪宥愆昔君未嘗輕發發則精詳豈有獲罪而苟免致冤而無訴者故眚災肆赦怙終賊刑具載於書至今明焉漢唐至元其間懦君承業權由姦佞因有大赦𨿽間釋君子之過愆而姦頑之徒得爲漏网之魚使善良者含郁而不伸古人謂小人之幸君子之不幸豈不信然朕爲天下生民主恆恐悖理乖仁脫凶頑於僥幸長姦侫於姑息有乖聖人明刑愼罰之意中書其條陳獄囚若果眞犯但笞罪以上俱各不原其餘詿誤過失因人致罪者悉皆宥之

○辛未冬至祀昊天上帝於圜丘

○壬申夜有流星靑赤色有尾起自紫微東蕃東行至天市東垣沒

○癸酉以延安衛指揮使許良爲大同衛都指揮使杭州護衛指揮使趙圭爲福州衛都指揮使福州衛都指揮使曹興爲燕山衛都指揮使

○升寶鈔提舉司爲正四品

○甲戌田州府知府岑伯顏遣使貢馬謝恩以賜賚文綺故也詔復賜伯顏綺帛各二匹使者衣一襲

○丁丑暹羅斛國王世子蘇門邦王昭祿羣膺遣其臣昭悉裏直上箋於皇太子獻方物禮部以聞上命引其使朝東宮獻之賜昭祿羣膺織金文綺紗羅雜彩各四匹招悉裏直綺羅各二匹及襲衣靴襪從者七人各賜帛一

○戊寅攺延安府葭州爲葭縣並吳堡縣俱隸綏徳州二縣各減丞一員

○攺山東東平府爲州

○移置山西太陽津批驗茶課所於豆津

○己卯定羣牧監官令正五品丞正六品鎭撫從六品羣頭十員吏目一員省注

○命禮部頒祭嶽鎭海瀆儀於所在有司其祭各用羊豕一帛一隨其方色籩豆簠簋皆四鉶一爵三尊三祭期春二月秋八月上旬擇日

○以故宣寧矦曹泰弟三人俱爲鎭撫聰爲羽林左衛千戶所鎭撫溫爲杭州護衛千戶所鎭撫恭爲雄武衛千戶所鎭撫又以其外兄姚斌爲天策衛千戶所試鎭撫給半俸

○辛巳杭州衛軍士章憲詣闕建言鹽法詔以爲本衛所鎭撫就令理鹽場火丁鹵丁之事

○壬午復用鳳陽屯田官吏先是官吏有罪者發鳳陽屯田至是上念其已歷艱苦必能攺過詔中書省禦史臺選其年及四十之上材堪任用者復用之年未及者仍畱屯田若年四十以下原犯公罪及已經宥免者亦復錄用於是取至京師者凡一百四十九人各授職有差

○攺典禮紀察司爲紀察司官仍舊制

○罷四川茶鹽運司

○攺升永寧等處軍民安撫司爲宣撫使司秩正三品

○太陰犯軒轅左角上諭中書省臣曰太陰犯軒轅占云大臣黜免爾中書宜告各省衛官知之凡公務有乖政體者宜速攺之以求自安

○乙酉賜諸司曆事監生文綺衣先是上以儒生專習書史未諳吏事一旦任之以官多爲滑吏所侮乃命於諸司習吏事至是命冬夏給衣贍之

○丁亥置播州黃平宣撫司

○詔置容美洞宣撫司及家鄕寨五里自崖椒山瑪瑙等處水盡原通塔坪石梁下洞五峯寶寨六長官司

○辛卯泗城州知州岑善忠利州知州岑志良奉議州知州黃志威各奉表貢馬命賜文綺襲衣

○是月置鎭西衛於岢嵐州大明太祖聖神文武欽明啟運俊徳成功統天大孝髙皇帝實錄卷之九十四

一百﹑大明太祖髙皇帝實錄卷之九十五

洪武七年十二月壬辰朔熾盛佛寶國師喃加巴藏卜及朵甘行都指揮同知鎖南兀卽爾等遣使來朝奏舉土官賞竺監藏等五十六人詔增置朵甘思宣慰司及招討等司招討司六曰朵甘思曰朵甘籠答曰朵甘丹曰朵甘倉溏曰朵甘川曰磨兒勘萬戶府四曰沙兒可曰乃竹曰羅思端曰列思麻千戶所十七曰朵甘思曰剌宗曰孛裏加曰長河西曰朵甘思多八參孫等處曰加巴曰兆日曰納竹曰倫答曰沙裏可哈思的曰孛裏加思東曰果由曰參卜郎曰剌錯牙曰泄裏壩曰闊側魯孫曰撒裏土兒幹攺故元倫卜卒曰四族達魯花赤爲都管朵甘捕盜司爲巡檢司以賞竺監藏等七人爲朵甘都指揮司同知南哥思丹八亦監藏等三人爲烏思藏都指揮司同知星吉監藏等十一人爲朵甘宣慰司使川搠藏卜等八人爲朵甘思等六招討司官管者藏卜等五人爲沙兒可等萬戶府萬戶管卜兒監藏等十八人爲朵甘思等一十七千戶所千戶速令一人爲倫卜卒曰四族都管監藏令占等三人爲朵甘巡檢司巡檢遣員外郎許允徳賫詔及誥印往賜之來使哈石監藏等賜衣裘帽靴遣還賞竺監藏等誥文曰朕受天明命君主華夷凡諸施設期在安民是以四夷之長有能撫其眾而悅天心者莫不因其慕義與之爵賞以福斯民曩者西蕃效順爲置烏思藏行都指揮使司以官其長使綏鎭一方安輯眾庶今復遣使修貢請官朕如其請特以賞竺監藏等爲某官爾其恪修厥職毌怠

○甲午上以員外郎許允徳使朵甘烏思藏命給其家常俸外月增米三石贍之

○戊戌開封府陳畱等六縣水災詔免其田租

○辛丑秦府右相文原吉言平陽角�羊州二處鹽法平陽每鹽一引價米二石五鬥角�羊州三石�人多以平陽價平故以錢銀赴平陽中納請一如角�羊州例其以米麥布絹中納者仍舊二十五斗戶部因奏定量減之數河東角�羊蒲狹三州初定三石今二石七斗平陽懷慶西安三府初定二石五斗今二石二斗鳳翔府澤潞遼沁四州初定米二石今一石八斗太原府初定米一石六斗今一石五斗大同府朔州初定一石三斗今一石二斗已上若折收錢銀皆如初定之數蔚州舊無定價今定一石二斗若折收加三斗延安府初定二石今一石六斗折收加八斗平涼慶陽鞏昌舊無定價今定一石五斗折收加六斗綏徳州舊無定價今定一石四斗折收加六斗臨洮蘭縣舊無定價今定一石二斗折收加三斗河州舊無定價今定一石折收加二斗上以臨洮蘭縣河州道裏費重每引減二斗其各處折收者俱加米五斗

○鑿石灰山河開民地六千餘畝上命給白金償之除其稅

○壬寅肇慶府新興縣盜李彥祥等三百餘人作亂千戶嶽維率兵討平之

○甲辰禦注道徳經成上對儒臣舉老子所謂五色令人目盲五音令人耳聾與聖人去甚去奢去泰之類曰老子此語豈徒托之空言於餋生治國之道亦有助也但諸家之注各有異見朕因爲注以發其義

○乙巳以西番僧連貢隆爲西番通事舍人賜文綺襲衣靴帽

○丙午西安衛送寧夏來降故元參政保保都事盧庸等至京先是遣故元降臣賈伯壽往寧夏招諭至是保保籍其所部將校二十人軍百人民一千戶馬三百一十四匹牛四十頭駝五十隻來降詔賜保保文綺二錦衣一襲

○詔賜迆北來降將校脫脫不花等五人及家屬衣服

○戊申故元官赤老溫定帖千自察罕腦兒來歸賜帽衣靴襪

○己酉召安陸衛指揮吳復入京

○庚戌廣東陽江縣山賊鐘福全等作亂官兵捕斬之

○辛亥詔賜寧夏米降故元平章楊怯烈及寶咱王所部王文興等十人文綺各二匹仍賜怯烈文綺衣一襲

○壬子播州江渡蠻黃安等作亂貴州衛指揮僉事張岱討平之

○癸丑以沂州及郯城費縣屬靑州府革濟南新城縣析其地入長山髙苑二縣

○甲寅烏思藏怕木竹巴輦卜闍吉剌思巴賞竺監藏巴藏卜等遣使進表及方物先是命河南衛鎭撫韓加裏麻同國師喃加巴藏卜持敕至烏思藏招諭未附番酋並以文綺賜之至是來謝詔賜文綺禪衣及織金文綺有差卜闍者是其首僧之尊稱也

○乙卯命刑部侍郎李浩及通事梁子名使琉球國賜其王察度文綺二十匹陶器一千事鐵釜十口仍令浩以文綺百匹紗羅各五十匹陶器六萬九千五百事鐵釜九百九十口就其國市馬

○丁巳石柱安撫司同知陳世顯及安撫使馬克用之子付得什用入朝貢方物

○己未使西蕃禮部員外郎許允徳卒於河州

○上悼惜之允徳先是狹西行省員外郎升今官至是卒

○庚申享太廟

○罷禮部尙書牛諒官諒初爲禮部尙書以怠職降爲本部主事未幾復爲尙書至是復以不任職罷

○夜四鼓有流星靑赤色尾迹長五尺餘起自紫微垣北斗魁上約流五尺發光照地徐徐西南行至軒轅左角旁分作五小星以沒

○遣靖海侯吳禎往浙東收籍方氏臺溫明三郡故兵禎旣至三郡亡賴惡少挾私逞怨蔓引平民富家爲兵瀕海大擾寧海知縣王士弘曰誣良民爲兵此不可也吾寧獲罪死不可以誣民卽上封事言狀辭甚懇切上嘉士弘言卽日詔罷之三郡之民賴以復安士弘潞州人由是擢南雄府通判卒於官

○戶部奏今年天下郡縣墾荒田凡九十二萬一千一百二十四頃

○是月詔衛國公鄧愈中山侯湯和還京

○是歲平陽府永和縣自春至秋不雨

○內外鑄錢一萬九千九百八十四萬九千八百三十二文大明太祖聖神文武欽明啟運俊徳成功統天大孝髙皇帝實錄卷之九十五

一百一﹑大明太祖聖神文武欽明啟運俊徳成功統天大孝髙皇帝實錄卷之九十六

洪武八年春正月辛酉朔上禦奉天殿受朝賀大宴羣臣命婦朝皇后於坤寧宮錫宴

○壬戌以中書左司郎中章善爲禮部尙書

○湖州府民輸官錢三百餘萬入京次揚子江舟覆錢沒其半民旣代償已而軍士有得所沒錢者有司論當杖上曰士卒得錢物於水中非盜也釋之

○癸亥撒裏畏兀兒安定王卜煙帖木兒遣王傅不顏不花等來朝獻故元所授金銀字牌詔賜不顏不花等文綺衣服有差

○夜雅州榮經名山蘆山三縣地震

○甲子升綏徳衛指揮僉事曹震爲西安衛都指揮使

○升四川永寧長官司爲永寧宣撫司以土酋祿照爲宣撫使

○置狹西歸徳守禦千戶所一罕東等百戶所五以故元宣政院同知端竹星吉萬戶玉倫管卜答兒三人爲千戶

○丙寅上與學士宋濂等論用人上曰人才不可一槪而論賢能之士或有隱於老佛卜筮負販者顧在上者能拔用之何如耳若近代官人必舉世族則有志者不得上達多矣濂對曰誠如聖諭昨有僧名傳者能勤於學以所爲文求益於臣觀其文甚有可取此其才或有可用者上卽命濂取其文觀之喜乃自爲文諭之

○戊辰汰四川行省所屬州縣冗官二十九人以民稀事簡故也

○以燕山衛都指揮使曹興爲大都督府僉事

○庚午詔置俄力思軍民元帥府怕木竹巴萬戶府烏思藏籠答千戶所設官一十三人

○攺四川石柱安撫司爲宣撫司隸重慶府

○辛未享太廟

○遣官祭功臣於雞籠山廟增祀故淮安侯華雲龍平章李思齊等百八人

○升開封府爲上府初開封戶糧數少爲下府至是以稅糧數及三十八萬有奇遂升爲上府

○以保定府蠡州爲蠡縣罷所屬髙陽縣並入之

○太原都衛捕送故元四大王黨與副樞馬勝等一十四人及所掠婦女十餘人至京上命斬勝等以婦女送還各家仍命吉安侯陸亨等緝捕太行山潛通四大王之人未幾獲男女一萬四百人送京師

○擢鄭州知州梁敏爲工部侍郎敏太平當塗人居官以廉能稱故擢用之

○壬申五色云見

○癸酉命中書省令天下郡縣訪窮民無告者月給以衣食無依者給以屋舍仍諭之曰天下一家民猶一體有不獲其所者當思所以安餋之昔吾在民間目擊其苦鰥寡孤獨饑寒困踣之徒常自厭生恨不卽死吾亂離遇此心常惻然故躬提師旅誓淸四海以同吾一家之安今代天理物已十餘年若天下之民有流離失所者非惟昧朕之初志於代天之工亦不能盡爾等爲輔相當體朕懷不可使天下有一夫之不獲也

○淮安府山陽縣民有父得罪當杖請以身代上謂刑部臣曰父子之親天性也然不親不遜之徒親遭患難有坐視而不顧者今此人以身代父出於至情朕爲孝子屈法以勸勵天下其釋之

○甲戌廣西行省言所轄海北白石四鹽場並廣州東海一十一場歲各辧鹽一萬七千餘引運赴北流梧州二倉其餘募商中納銀米者宜定其價今擬桂林府納銀四兩五錢米三石三斗潯州府米五石三斗南寧慶遠二府米四石三斗並給白石場鹽一引桂林府納銀五兩五錢米四石五斗南寧慶遠米四石五斗潯州米五石五斗並給東海場鹽一引從之

○丙子以故元降將鎖納兒加爲禦史臺治書侍禦史

○攺酉陽宣慰司爲宣撫司以土酋冉如彪爲宣撫使置平茶邑梅麻兔石耶四洞長官司以楊底綱爲平茶洞長官楊金奉爲邑梅洞長官冉徳原爲麻兔洞長官楊隆爲石耶洞長官

○夜月食

○丁丑中書省臣奏山西大同都衛屯田二千六百四十九頃歲收粟豆九萬九千二百四十餘石其屯軍月糧請依狹西屯田之例月減三斗上曰大同苦寒士卒艱苦宜優之月糧且勿減待次年丰熟則依例減之

○庚辰遣使賫敕諭大將軍徐達副將軍李文忠等曰將軍總兵塞上偏裨將校日務羣飲虜之情僞未嘗知之縱欲如此朕何賴焉如濟寧侯顧時六安侯王志酣飲終日不出會議軍事此豈爲將之道朕今奪其俸祿冀其立功掩過如猶不悛當別遣將代還都督藍玉昏酣悖慢尢甚苟不自省將繩之以法大將軍宜詳察之遷民鎭修城非今所宜況軍士疲勞已甚若又使之力役不惟供億艱難亦恐胡人得乘吾隙非計之善也

○升潮州衛指揮同知兪輔爲太原都衛都指揮使

○辛巳翰林院修撰李叔允以年老乞致仕從之

○遣衛國公鄧愈河南侯陸聚往狹西中山侯湯和平章李伯昇往彰徳眞定指揮馮俊孫通賴鎭往汝寧李謐耿孝黃寧李靑陳方庸武興往北平永平董兵屯田開衛戍守翼日上至龍江祭告江淮之神遣行

○河州衛請以前喃加巴總管府爲喃加巴千戶所酋長阿癿等六人爲千百戶從之

○癸未廣東盜王官堅劫眾攻陷會同縣海南衛官軍擊之禽官堅及同亂者七十餘人斬之

○乙酉太原府陽曲縣地震

○丙戌置安定阿端二衛指揮使司從撒裏畏兀兒卜煙帖木兒之請也以沙剌爲指揮同知亦班藏卜卜理不花護出完者帖木兒爲指揮僉事

○置失保赤千戶所以答兒木爲正千戶世襲其職隸河州衛

○降刑部侍郎茹太素爲主事

○賜定遼等衛軍士戰衣二萬六千領

○丁亥命天下立社學上謂中書省臣曰昔成周之世家有塾黨有庠故民無不知學是以教化行而風俗羙今京師及郡縣皆有學而鄕社之民未睹教化宜令有司更置社學延師儒以教民間子弟庶可導民善俗也

○罷鐘山衛並其兵於興武神策廣武驍騎左四衛罷雄武衛並其兵於驍騎右及定遠神策三衛罷龍驤衛並入定遠衛諸衛所餘軍調北平諸處守禦尋復攺定遠衛爲龍驤衛

○置西安府咸寧縣乾佑山巡檢司

○燕山衛邏兵獲興州僞千戶宋禽獸等十人送京師斬之

○湖廣行省參政孫克義坐事降爲上元縣知縣

○是月羽林右衛火燔軍民廬舍

○河決開封府大黃寺堤百餘丈詔河南參政安然集民夫三萬餘人塞之

○溫州颶風雷雨大作海水溢漂廬舍壞舟船人死者眾髙麗占城暹羅斛日本爪哇三佛齊等國皆遣使入貢大明太祖聖神文武欽明啟運俊徳成功統天大孝髙皇帝實錄卷之九十六

一百二﹑大明太祖髙皇帝實錄卷之九十七

洪武八年二月辛卯朔上躬祀歷代帝王

○故元平章柴驢兒右丞於眞自寧夏來降賜襲衣綺帛有差

○以工部尙書李敏爲江西行省參政誥曰國家建行省以分鎭方面凡兵民之政皆領焉任重職要非謀猷可以致君才略可以澤民者曷克稱之前嘉議大夫工部尙書李敏今授中奉大夫江西等處行中書省參知政事爾尙務展才猷益弘治體使教化行而風俗羙事功集而民庶安用副朕簡任之意惟時懋哉

○壬辰夜太陰犯五諸侯

○癸巳以外夷山川附祭於各省山川之次先是禮部尙書牛諒言京都旣罷祭天下山川其四夷山川亦非天子所當躬祀乃命別議其禮以聞至是中書及禮部奏以外夷山川附祭於各省如廣西則宜附祭安南占城眞臘暹羅鎖裏廣東則宜附祭三佛齊爪哇福建則宜附祭日本琉球渤泥遼東則宜附祭髙麗狹西則宜附祭甘肅朵甘烏思藏京城更不須祭又言各省山川與風雲雷雨旣居中南向其外夷山川神位宜分東西同壇共祀上可其奏命中書頒行之將祭則遣官一人往監其祀

○甲午置湖州守禦千戶所

○敕刑官自今凡雜犯死罪者免死輸作終身徒流罪限年輸作官吏受贓及雜犯私罪當罷職役者謫鳳陽屯種民犯流罪者鳳陽輸作一年然後屯種上復諭刑官曰天道好生人情好生惡死朕禦天下夙夜靡寧常懼刑罰失中以乖天道所以特降寬宥之典凡雜犯死罪皆令輸作屯種以全其生且冀其悔罪攺過復爲善人爾等宜體朕此意務求公平使刑罰得中下無冤抑則不負朕委任矣

○乙未始制陪祀官入壇牙牌凡天子親祀則與祭者佩以入其制有二圓者預祭官佩之方者執事人佩之俱藏之內府遇祭則給畢則納之無者不得入壇

○丁酉遣官釋奠於先師孔子

○戊戌祭大社大稷

○己亥罷保定府遂縣並其地入安肅縣攺太原府平晉縣爲太原縣

○庚子召晉相府左傅兼太原都衛都指揮使謝成入爲大都督府都督僉事左傅如故

○辛丑朝日

○召永寧衛指揮使楊廣成都左衛指揮同知何誠赴京

○壬寅重定頒賜及迎接詔誥儀禮部尙書章善言百官於禦前受賜及迎詔禮儀未定請著爲式頒示中外凡朝官受賜於禦前跪受如衣則服以拜賜皆五拜叩頭在官受賜者初行四拜旣受賜復四拜在外百司迎接詔赦先具服郊迎以龍亭儀仗導至公署班定四拜跪聽宣讀畢俯伏興四拜舞蹈三呼萬歲復四拜而畢凡車駕出入經過州縣官員父老許於仗外路右五十步俯俟駕過駕所止處官員具朝服迎見行五拜叩頭禮其公侯大臣近侍等官在外迎接者並同其受誥命若諸司正官則具朝服於正廳行四拜禮受訖復四拜若首領官屬官則於本家拜受如前儀若官員祖父母父母受封贈迎誥至家祖父母父母則與子孫各具服拜受男子受於正廳婦人受於中堂如不存者則子孫拜受擇日焚黃

○又定頒詔諸蕃及蕃國迎接儀前期百官於皇城守宿至日鳴鐘後尙寶卿設寶案於禦座之南侍儀司設詔書案於寶案之南承制官位於殿上之東及丹陛之東南文武侍從班於殿上之左右使者位於丹墀中文武百官侍立位於文武樓之北東西相向將軍立於殿上之左右及奉天門之左右丹陛上之四隅金吾衛陳設甲士軍仗於午門外拱衛司陳設儀仗於丹陛丹墀之東西和聲郎設於丹墀之南侍儀司設龍亭儀仗大樂於午門外鼓初嚴文武百官各具服入次嚴各就位三嚴侍儀奏外辦皇帝服通天冠絳紗袍出禦奉天殿樂作升座樂止捲簾鳴鞭報時訖禮部官捧詔書於寶案前用寶中書省官禮部官同捧至禦前呈奏以黃銷金袱裹置盤中置於案引禮引使者就丹墀拜位典儀唱鞠躬拜樂作使者四拜興樂止承制官於禦前跪承制由中門出至丹陛上稱有制使者跪承制官宣制曰皇帝敕使爾某奉詔往諭某國爾宜恭承朕命宣制訖使者俯伏興平身樂作四拜樂止禮部官詣案捧詔由殿中門出降自中陛以授使者大樂振作使者捧詔由奉天中門出至午門外置於龍亭中侍儀奏禮畢皇帝興樂作還宮樂止文武官以次出各司以正官一員送詔書出國門外使者入蕃國境先遣人報蕃王王遣官遠迎前期令有司於國門外公館設幄結彩設龍亭於正中備金鼓儀仗鼓樂伺候迎引又於城內街巷結彩王宮內設闕庭於殿上正中設香案於前設使者位於香案之東開讀案位於蕃王殿陛之東北設蕃王拜位於殿庭中北向蕃國眾官拜位於蕃王拜位之南捧詔宣詔展詔官位於開讀案之北司禮二人位於蕃王拜位之北引禮二人位於司禮之南引班四人位於眾官拜位之北俱東西相向陳儀仗於殿庭之東西設樂位於眾官拜位之南北向其接詔官遠接詔書迎至館中安奉於龍亭至日蕃王率國中眾官耆老出迎於國門外王具冕服眾官具朝服行五拜禮訖王及眾官人等儀仗鼓樂前行導引詔書至宮中引禮引王入就拜位眾官耆老各入就位使者詣前南向立稱有制樂作王及眾官以下皆四拜樂止司贊唱開讀宣詔官展詔官升案使者詣龍亭捧詔書授捧詔官捧至開讀案宣詔官受詔展讀贊跪蕃王及眾官以下皆跪宣詔訖捧詔官仍捧至龍亭中蕃王及眾官以下皆俯伏興樂作四拜樂止鞠躬舞蹈山呼萬歲者三樂作復四拜樂止禮畢以詔書付所司頒行王釋服與使者相見蕃王居西使者居東凡行禮皆司贊唱之其賜蕃國印綬陳設行禮俱如頒詔儀但賜印則設案於丹陛上之東其傳制則曰皇帝敕使爾某授某國王印爾其恭承朕命如有賜物則並宣之使者至蕃國先報蕃王蕃王迎接陳設行禮皆如迎詔但王及眾官常服乘馬前導至王宮置龍亭於正殿中王及眾官四拜興引禮引王詣龍亭前使者稱有制贊禮唱跪王及眾官跪使者宣制曰皇帝敕使某持印賜爾國王某並賜某物宣畢使者捧印並物西向授蕃王蕃王跪受以授左右訖引禮唱俯伏興王及眾官皆俯伏興王復位復四拜禮畢王與使者相見一如見詔使儀

○甲辰賞山東靑州都衛馬步軍百九十餘人白金三千八百餘兩

○乙巳擢都督府經歷韓焯爲戶部尙書

○丙午以戶部尙書兪溥爲江西行省參政

○禦制資世通訓成上謂侍臣曰人君者爲臣民之主任治教之責上古帝王道與天同今朕統一寰宇晝夜弗遑思以化民成俗復古治道乃著是書以示訓戒耳侍臣皆曰此臣民萬世之寶也書凡十四章其一君道章曰勤儉仁敬之類十有八事其次臣道章曰忠曰孝曰勿欺勿蔽之類十有七事又其次曰民用士用工用�用等十二章皆申戒士庶之意詔刊行之

○己酉祭太歲風雲雷雨嶽鎭海瀆山川城隍旗纛諸神

○以朱善爲翰林修撰張迥髙達善黃琮張羙和爲國子助教

○庚戌遣使往北平給賜各衛軍士冬衣六萬領

○辛亥置四川鎭南宣撫司鎭邊忠義安撫司忠義蠻夷安撫司池著田阿世業三洞長官司大旺宣撫司東流安撫司皮蠟井垻九明蠻夷三洞市備全薗四長官司以土人墨答爲鎭南宣撫驢蹄爲鎭邊忠義安撫耳毛爲忠義蠻夷安撫驢卜爲池著洞長官墨吾爲田阿洞長官達叔爲世業洞長官驢獨爲太旺宣撫果出爲東流安撫皮蠟爲皮蠟洞長官白哥爲井垻洞長官黑七爲九明蠻夷洞長官板驢爲市備全薗長官

○太原都衛捕送故元劉平章所署僞知州薛彥舉等二十四人至京謫戍海南

○日中有黑子

○壬子以戶部尙書馬貫爲浙江行省參政

○攺太原府代縣爲州以崞繁峙五臺三縣屬之

○癸丑享先農躬耕藉田

○上遣使詔大將軍徐達左副將軍李文忠右副將軍馮勝率濟寧侯顧時等回京其所統軍就令潁川侯傅友徳南雄侯趙庸都督同知何文輝總領鎭北平

○置書畫庫官一人正九品隸禮部

○命賜在京工匠錢凡八千三百餘人

○賜鳳陽諸衛軍士夏布人二匹

○甲寅以禦史中丞�暠爲浙江行省參政

○乙卯攺漢中府沔州爲沔縣

○革山東濟南府堰頭稅課司其課以在城稅課司並收之

○戊午升金築長官司爲安撫司以長官密定爲安撫使

○庚申命刑部尙書劉惟謙申明馬政諭之曰馬政國之所重近命設太僕寺俾畿甸之民餋馬期於蕃息恐所司因循牧餋失宜或巡視之時擾害餋馬之民此皆當告戒之昔漢初一馬直百金天子不能具均駟及武帝時眾庶街巷有馬阡陌成羣遂能北伐彊夷威服戎狄唐初才得隋馬三千及張萬歲爲太僕至七十餘萬此非官得其人馬政修舉故耶爾其爲朕申明馬政嚴督所司盡心芻牧務底蕃息有不如令者罪之大明太祖聖神文武欽明啟運俊徳成功統天大孝髙皇帝實錄卷之九十七

一百三﹑明太祖髙皇帝實錄卷之九十八

洪武八年三月辛酉朔詔造大明寶鈔時中書省及在外各行省皆置局以鼓鑄銅錢有司責民出銅民間皆毀器物以輸官鼓鑄甚勞而姦民復多盜鑄者又商賈轉易錢重道遠不能多致頗不便上以宋有交會法而元時亦嘗造交鈔及中統至元寶鈔其法省便易於流轉可以去鼓鑄之害遂詔中書省造之取桑穰爲鈔料其制方髙一尺闊六寸許以靑色爲質外爲龍文花欄而橫題其額曰大明通行寶鈔內上兩旁復爲篆文八字曰大明寶鈔天下通行中圖錢貫狀十串則爲一貫其一雲中書省奏準印造大明寶鈔與銅錢通行使用僞造者斬告捕者賞銀二百五十兩仍給犯人財產若五伯文則畫錢文爲五串餘如其制而遞減之每鈔一貫準銅錢一千銀一兩其餘皆以是爲差其等凡有六曰一貫曰五百文四伯文三伯文二伯文一伯文禁民間不得以金銀物貨交易違者治其罪有告發者就以其物給之若有以金銀易鈔者聽凡商稅課程錢鈔兼收錢什三鈔什七一伯文以下則止用銅錢

○命置行用庫在京設大使一人正八品副使二人從八品典史一人都監二人隸戶部在外府州設大使各一人皆省注

○升狹西平涼府爲中府以戶口田賦增於舊也

○貴州蠻平豬平謝等一十四寨叛命貴州衛指揮僉事張岱率兵剿平之

○夜有星靑赤色自騰蛇東北行至奎宿沒

○壬戌以故元國公卜顏帖木兒爲察罕腦兒衛指揮僉事其鎭撫千戶百戶五十七人俱以元平章知院等官爲之

○詔計均工夫役初中書省議民田每頃出一丁爲夫名曰均工夫役民咸便之至是上復命戶部計田多寡之數工部定其役每歲冬農隙至京應役一月遣歸於是檢核直隸應天等一十七府江西所屬一十三府爲田五十四萬五百二十三頃出夫五十四萬五百二十三人

○癸亥夜熒惑犯塡星

○甲子中書省臣奏大都督府僉事吳復曹興謝成例應給公田一千石吳復先任指揮已賜公田二百石今請以八百石益之上以曹興居大同時多不循軌度調福建又受王駙馬賂賄謝成在山西擅奪民利惟吳復祿秩如請興成二人不給

○戶部言北平河間府獻州交河縣洪武四年旱災黍麥不收人民饑窘流移者一千七十三戶所荒田土三百三十餘頃至今租稅無從徵收詔免其租稅

○丙寅命皇太子及諸王往鳳陽祭皇陵上惻然謂曰吾祖宗去世旣遠吾父母又相繼早亡每念劬勞鞠育之恩惟有感痛而已今日𨿽尊爲天子富有四海欲致敬盡孝爲一日之奉不可得矣哀慕之情昊天罔極今鳳陽陵寢所在特命爾等躬詣致祭以代朕行孔子曰事死如事生事亡如事存爾等敬之因悲咽不自勝太子諸王皆感泣

○丁卯髙麗國遣判宗簿事崔原來告哀言去年九月國王王顓卒已遣使訃聞於朝爲盜髙鐵頭者邀於路因不得遠又言其國有金義者奉使貢馬行至只縣遇朝使蔡斌主事林實周遂殺斌而執實周以還罪當死已誅義而籍其家上疑其詐命拘崔原別遣使往其國弔祭

○戊辰命禦史臺官選國子生分教北方上諭之曰致治在於善俗善俗本於教化教化行𨿽閭閻可使爲君子教化廢𨿽中材或墜於小人��元北方喪亂之餘人鮮知學欲求方聞之士甚不易得今太學諸生中年長學優者卿宜選取俾往北方各郡分教庶使人知務學贒材可興於是選國子生林伯云等三百六十六人給廩食賜衣服而遣之

○平陽府言所屬蒲解二州道裏迂遠凡有文移經月不報乞以二州隸山西行省爲便廷議以蒲州近狹宜隸西安府解州宜隸山西上曰蒲州在河北去西安亦遠豈宜遽攺不許

○潯州大藤峽猺賊竊發柳州衛官軍禽捕之

○己巳置行用四庫於應天府聚寶幕府儀鳳三門及會同橋

○南雄商人以貨入京至長淮關吏畱而稅之旣閱月而貨不售商人訟於官刑部議吏罪當紀過上曰商人遠涉江湖將以求利各有所向執而畱之非人情矣且納課於官彼此一耳遲畱月日而使其貨不售吏之罪也命杖其吏追其俸以償商人

○辛未召故元來降平章阿寒柏於河西賜羅衣一襲

○壬申以內府鈔庫爲寶鈔庫秩正七品設大使副使各一人以內官爲之

○癸酉置濟南府堰頭漕運所

○丙子命有司立張巡許遠廟於歸徳州歲時致祭用監察禦史張度言也

○以太平府儒學教授孫作嘉興府儒學教授胡隆成爲國子助教作字大雅江陰人博學能文章隆成山陰人元至正中貢士

○丁丑狹州府知事鄭慶復言在外有司所服朝服宜依在京例亦令官制相承服用其未入流官凡遇朝賀宜用紅圓領衫皂靴綴班行禮從之

○戊寅以戶部侍郎趙好徳爲尙書

○己卯召河南行省參政宋冕入爲戶部尙書

○以軍器庫爲軍器左庫別置軍器右庫設大使副使各一人

○辛巳罷寶源局鑄錢

○癸未置考功監設令丞

○置中都國子學秩正四品命國子學分官領之

○甲申徳慶侯廖永忠卒永忠巢縣人楚國武閔公永安弟也元季永安起義兵保巢湖歲乙未以兵來歸從上渡江累官至同知樞密院事戊戌領兵出太湖遇僞吳呂同僉兵戰湖中舟膠淺水遂陷於吳上以永忠勇而善謀命襲兄職己亥領兵攻宜興池州樅陽克之庚子僞漢陳友諒寇龍灣永忠率水寨兵逆戰敗之辛丑取安慶攻江州州城臨江守備甚嚴永忠度其城之髙下造橋於船尾名曰天橋以船乘風倒行逼其城橋接城上士卒登城克之以功升中書省右丞壬寅克南昌癸卯援安丰取廬州從上伐僞漢與友諒大戰於鄱陽之康郎山敵船圍禦舟永忠操所乘戰艦直衝其圍殊死戰圍乃解復衝友諒樓船而焚之已而友諒中流矢斃甲辰從上徵武昌還京升中書平章政事上以漆牌二書功超羣將智邁雄師八字賜之懸於門乙巳取泰州丙午從大將軍徐達伐張士誠拔湖州之徳淸縣進兵圍姑蘇克之未幾上命禦史大夫湯和爲徵南將軍以永忠爲副將軍率師伐閩由海道進克福州延平獲元平章陳有定送京師明年戊申上卽位命永忠爲徵南將軍率師徵兩廣師至廣州元左丞何直降破僞參政邵宗愚寨斬宗愚以徇於是惠州徳慶肇慶等郡循連新梅桂陽等州皆降進兵廣西次梧州元達魯花赤拜住降進克南寧兩廣旣平永忠就撫安其人民其地有以魘魅蠱毒殺人者永忠捕得之磔於市害遂息民懷其惠有爲之立祠者師還京師上命皇太子率百官迎勞於龍灣比入見上大悅撫慰甚至又命皇太子送還其第三年從大將軍徐達北徵克察罕腦兒第地是年論功行賞賜號開國輔運推誠宣力武臣階榮祿大夫勛柱國封徳慶侯授以鐵券四年詔以永忠爲徵西副將軍率師伐蜀五月師至瞿塘關關守甚固永忠設奇破之遂率兵長驅沿江州縣望風款附舟次銅鑼峽僞夏主明昇降永忠號令嚴明人莫敢犯師入重慶有一卒取民七茄立命斬之明昇已降成都尙未下其守將之家多在重慶永忠戶加撫慰成都之人聞之皆感慕其威惠遂出降蜀平五年率師北徵至和林省哈惇孛剌等處追襲元將王保保不獲而還六年督舟師出海捕倭還京師至是卒年五十三上賻遺之甚厚以其子權襲爵

○乙酉上以天下驛傳馬夫出貲買馬早夜供億勞費倍於他役詔免其田租以優之又以爲地有閒劇徵有繁簡宜少分別以均其勞逸命羣臣議於是議自京會同館至宿州爲驛十三南至京師西出秦晉北抵燕薊其勞最甚田租宜全免自百善道至鄭州當狹西山西二道其勞爲次宜免三分之二自滎陽至狹西山西北平爲驛一百二十一其勞又次之宜免三分之一詔可

○置北平山東直隸淮安等府景州連窩等處遞運所

○丙戌命儀眞六合二縣各設都羣所

○給諸衛軍士戍守北平者戰衣十五萬六千餘領

○以鳳翔府莊浪州爲莊浪縣隸平涼府靜寧州

○戊子升河南懷慶府爲中府以稅糧新增十五萬石之上故升之

○故元知院不顏朵兒只等來降賜羅綺衣服有差不顏朵兒只者卽元國公乃兒不花也於是詔置官山衛指揮使司隸大同都衛以乃兒不花爲指揮同知

○是月洪武正韻成初上以舊韻起於江左多失正音乃命翰林侍講學士樂韶鳳與諸廷臣以中原雅音校正之至是書成賜名洪武正韻詔刊行之

○以廣西按察司僉事答祿與權爲翰林院修撰○大將軍魏國公徐達等還自北平

一百四﹑明太祖髙皇帝實錄卷之九十九

洪武八年夏四月庚寅朔攺建奉先殿成行祭享禮祝文云四時之禮皆於太廟以未足盡事生之意乃建奉先殿於內以伸朝夕罔極之思而舊制狹隘爰命更創今工告成奉安神位永嚴祀禮

○除應天衛卒李彥才籍彥才潼川遂寧人嘗從元將萬戶卜花徵北與其子添祿相失已而彥才歸附爲應天衛卒幾二十年矣而添祿以有司薦任澧州石門稅課司副使訪求累年始知父母所在奏乞給侍上憐之命除其父軍籍俾就其子祿養

○辛卯頒禦注道徳經及玄教儀上幸中都次滁州遣官祭滁陽王廟文曰在昔羣雄並起民不堪命王乃奮臂定遠力拔濠城朕方從戎幾於被害王能活我致有今日天下已定大業旣成再生之恩沒世不忘玆道經滁上塋祠斯在故遣官致祭

○丙申命靖寧侯葉昇巡行溫臺福興漳泉潮州等衛督造防倭海船

○丁酉享太廟皇太子攝行祀事

○庚子慶遠府那地縣土官羅貌來降以貌知縣事

○辛丑將有事於方丘皇太子攝告於仁祖廟

○以獻州爲獻縣淸州爲淸縣俱隸河間府

○甲辰皇太子攝祭皇地祇於方丘天下山川神祇俱更設登一鉶二每位增設酒斝嶽鎭海瀆俱十五天下山川神祇俱三十始用上親制樂章初圜丘方丘樂章皆翰林學士朱升等所撰其文過深而詞藻麗遂更制之其迎神曲云仰皇祇兮駕來川嶽從迎兮威靈備開香煙繚繞兮神臨禦街漸升壇兮穆穆靄瑞气兮應結樓臺以微衷兮率職幸望聖悅兮心諧但允臣兮固請願嘉烝民兮永懷奠玉帛云臣奉兮以筐玉帛是進兮歲奠以常百辟陪祀兮佩聲瑯瑯惟南薰兮角�羊慍映燎炎兮煌煌進俎云庖人兮淨湯大烹牲兮气靄而芳以微衷兮獻上曰享兮曰康初獻云初獻行兮捧觴聖靈穆穆兮洋洋爲烝民兮永昌鑑丰年兮耿光亞獻云雜殽羞兮已張法前王兮典章臣固展兮情悃用斟醴兮載觴終獻云爵三獻兮禮將終臣心眷戀兮無窮恐殽羞兮未具將何報兮神功徹饌云俎豆徹兮神熙鸞輿駕兮旋歸百神翼翼兮云衣敬奉行兮弗敢違送神云祥風興兮悠悠云衢開兮民福畱歲樂烝民兮大有想洋洋兮舉觴載酒望瘞云殽羞玉帛兮瘞坎中遙瞻隱隱兮龍旗從祀事成兮盡微衷感厚徳兮民福雍雍

○上駐中都祭告天地於圜丘文曰昔元政不綱英雄並奮民不堪命皇天后土憫民命之多艱授命於臣錫以文武材能人民土地八年以來除民禍殃實蒙上帝后土之恩當師旅渡江之時臣每詢儒者之言皆曰有天下者非都中原不能控制臣心不忘洪武初年平定中原臣卽至汴意在建都以安天下及觀民生凋獘轉輸艱難恐益勞民遂命羣臣會議皆曰濠地古之鐘離於此建都庶合古今之宜以此兩更郡名今爲鳳陽建立都城土木之役實勞民力功將告成惟上帝后土是鑑

○乙巳仁祖淳皇帝忌日上躬詣皇陵致祭文曰思往昔之艱難痛今朝之忌日音容杳絕三十二年罔極之恩何從以報謹獻牲醴於陵下伏惟昭鑑

○置金州衛指揮使司隸定遼都衛命袁州衛指揮同知韋福贛州衛指揮僉事王勝領兵屯守

○旌表故千戶陳存信妻程氏貞節初王師攻常州丹陽翼千戶陳存信死焉程氏時年二十七聞之號慟幾絕兵退行求其屍歸葬之子壽嗣爲江陰衛百戶後從徵閩中還過蘭秀山爲盜所殺存信遂無嗣而程氏守節不渝至是事聞上嘉之詔旌表其門時又有眞定府饒陽縣民趙彥良妻王氏祁州民吳伯恭妻叚氏溫州瑞安縣民卓朝賓妻胡氏太平府當塗縣民洪貞妻楊氏常州府江陰縣民邵福一妻陸氏徐福一妻張氏俱早寡守節於是皆旌表其門曰貞節

○山東歷城縣地震

○遣官致祭開平王常遇春之祠曰思爾相從於今二十有二年矣爾之去世焂經五載追惟往昔接爾容聽爾聲僅十有七年其間東徵西伐櫛風沐雨奮不顧身恢拓疆宇朕知爾心至於嚴號令帥三軍摧堅撫順英風冠世海內知名其爲大丈夫也信矣生也開國沒也封王名位旣稱祖宗亦顯子襲公爵女事靑宮自古若是者甚不多見今年夏四月朕親至中都驗功賞勞公侯扈從者咸在而班行之中獨不爾見使朕惻然因祠在斯特以牲醴享爾靈其不昧尙來享之

○丙午遣曹國公李文忠祭於外祖揚王之墓文曰外孫元璋起布衣於淮甸致羣雄之來從凡二紀於玆摧堅撫順懾服豪雄平禍亂於寰宇播聲教於八埏安黔黎於九有是以尊稱華夏統禦六軍握九伐之威以鎭頑積四海之利以賞善玆非穹祇昭鑑海嶽效靈我祖及外祖累世積徳奚能若是每念外祖之靈亟欲躬詣致奠日思月積終不遂行蓋爲國事浩繁弗克前詣今特命甥曹國公李文忠以牲醴之儀奠於墳所靈其不昧鑑我衷誠

○丁未五色云見

○戊申皇第二孫濟熺生晉王長子也

○辛亥皇妣淳皇后忌日上躬詣皇陵致祭

○甲寅欽天監言日上有背气在趙分恆山以北北夷遼東之地上遣使往北邊諭頴川侯傅友徳並定遼等處都指揮使司訓戎練兵嚴飭守備

○丁巳上還自中都

○河南彰徳府安陽等縣北平大名府內黃等縣蝗

○狹西臨洮平涼河州三府雨雹傷麥詔免其租

○詔罷中都役作初上欲如周漢之制營建兩京至是以勞費罷之

○賜六部尙書及各省參政公田祿米各一百石

○誠意伯劉基卒基字伯溫處州靑田人幼敏悟絕倫讀書過目輙領其要元至順癸酉以明經登進士第除髙安丞初基於都市書肆見天文書一帙借閱之翊日談誦若流其人大驚欲以授基基謝弗受曰己得之矣及丞髙安有進賢人鄧祥甫者通天文術數之學見基而奇之以其術授焉基治髙安有能聲江西行省辟爲掾未幾辭去尋起爲江浙儒學副提舉嘗與魯淵宇文公諒等遊西湖適有異雲起西北光照湖中淵等以爲慶雲將賦詩紀之基獨縱飲不顧徐言曰此天子气也應在金陵十年後當有王者起其下時杭城猶全盛淵等大駭以爲狂人亦無能知者及方國珍兄弟起兵海上元行省左丞朵兒只班討之反爲國珍所執脇令請於朝使以詔招降行省不能制或有薦基之才者行省遂辟基爲浙東元帥府都事俾圖國珍基出募兵平山寇吳成七等攺行樞密院經歷與參知政事石抹宜孫守處州以拒國珍遷行省郎中經略使李國鳳巡撫江南上其功執政不省止授基處州路總管府判官基以其非所欲不肯受逃歸靑田山中上旣取婺州定括蒼聞基名遣使以束帛徵之基素以金陵當有王者興而上之威徳日益盛今來召適當其時遂與龍泉章溢麗水葉琛等三人由間道詣金陵陳時務十八策上見之甚喜嘉納其言謂曰先生倘有至計毋惜盡言是時陳友諒將入寇諸將議欲上自將禦之紛紛莫能定上曰今天道後舉者勝若伏兵江岸俟其至而擊之可以成功基適從外至因贊曰上言是也已而友諒果至伏發友諒大敗去歲辛丑上將復討友諒於九江以問基基曰今天象金星在前火星在後此天命也上大喜卽命出師會攻皖城自旦至昏不拔基請徑進取江州上悉軍西上友諒率眾走湖廣江州降洪都守將胡廷羙使其子約納款先請禁止數事基贊許之後基以母喪歸過衢值苗軍叛殺金華守將胡大海處州守將耿再成孫炎等夏毅時守衢州城中或有謀應賊者毅懼無所措基徐爲畫計且以禍福曉諭諸軍眾乃定復使人通婺處二郡屬縣令各固守遂與平章邵榮等復處城擒其首賀李二寇時方氏據溫臺明三郡素畏基威名遣人致書問基基因宣上威徳諷使歸順上時使人以書訪國事基隨問條答悉合機宜及還京道經建徳會張士誠兵寇其城守將李文忠欲奮擊之基止之曰不出三目賊當自走追擊之可悉擒至期果如基言是時張士誠據浙西陳友諒據湖廣或謂蘇湖地肥饒又逼近金陵當謀先取基曰友諒居上流且名號不正宜先伐之陳氏旣滅張氏如探囊中物耳繼而友諒復攻洪都上親徵之大戰於鄱陽勝負未決基請移軍湖口期以金木相犯日決勝上從基言遂克之其後上決策取士誠北收中原以定天下基密謀居多上或時至基所屏人語移時乃去拜基爲太史令一日基見日中有黑子言於上曰東南當失一大將已而參軍胡深攻福建果敗沒他日上謂基曰吾昨夢三人頭上有血以土傅之此何應也基曰三人頭上有血眾字象也以土傅之乃得眾得土之兆後三日當有報至越三日海寧果以城降張昶楊憲等欲亂政乃使人上書稱頌功徳勸上及時爲娛樂上以示基且曰是欲爲趙髙也基曰誠如聖見憲等知之使人伺察基陰事欲誣陷之未及發而昶憲相繼誅有司奏定處州七縣田賦畝稅一升上以基故特命靑田縣畝止徵其半後基乞歸鄕裏且行言於上曰鳳陽𨿽帝鄕然非天子所都之地𨿽已置中都不宜居擴廓帖木兒𨿽可取然未可輕願聖明畱意其後定西失利擴廓帖木兒竟北走沙漠上嘗手詔敍基勛伐且召基還京賚賜甚厚追封其祖父皆爲永嘉郡公洪武三年授弘文館學士封誠意伯四年賜歸鄕裏初基言於上曰甌括間有隙地號談洋抵福建界之三魁元末頑民負販私鹽因挾方寇致亂累年民受其害至今遺俗未革宜設巡檢司以鎭其地上從之及設巡檢司民以其地屬溫州實民業非隙地拒不予適茗洋亡卒作亂處宿吏持郡縣事匿不以時聞基令長子璉赴京徑詣上前奏之時胡惟庸爲左丞掌省事與基有宿憾以璉不先白中書怒之及刑部逮至所奏宿吏因訴基始圖談洋爲墓地民弗予故建議設巡檢司實欲逐民以規取其地惟庸具言於上上以基勛舊赦其罪勿治但令奪其祿省部猶欲送璉獄上時已敕璉歸竟弗問基乃入朝自引咎謝遂居於京師先是楊憲旣敗汪廣洋爲相未幾貶廣東乃相胡惟庸基憂憤嘗謂人曰使吾言不驗蒼生之福也使吾言驗其如蒼生何居無何疾作八年正月惟庸以醫來視疾基旣飲藥若有物塞腹中自是疾篤三月上以基久疾命給驛傳遣使送還鄕裏禦制文以賜之其略曰爾基括蒼奇士英才偉器海內知聞方元季世羣雄競起孰辧雌雄卿能仰觀俯察獨斷無疑千里相從言合計用天下旣定論功行賞特加顯爵俾垂令名仍賜歸鄕裏冀永壽祺何圖咎生鄕曲有干國憲重在勛舊俯從議章故但奪其祿而不奪其名此國之政體不得不然也卿能不辧卽趨於朝非善自處何以能之今卿年邁老病日侵筋力益衰久客京邸朕甚憫焉夫禽鳥生於叢林羽翼成而揚去時顧舊巢猶必回翔情不能已況於人乎卿旣病篤可卽還鄕裏以終天年庶稱朕優待勛舊之意基居家一月而卒年六十五上痛悼之賻遺甚厚基未卒前數日以所藏天文書授璉使服闋以進且戒之曰勿令後人習也復語次子仲璟曰吾欲奉遺表不及矣且欲勸上修徳省刑祈天永命爲政宜以寬猛相濟天下諸要地宜使與京師形勢連絡吾死後上如問我遺言當以是密奏之基爲人剛毅慷慨有大節每論天下事是是非非無少回曲上察其誠任以心膂基亦自謂不世遇知無不言言無不用急難之時計畫立就外人莫能察累贊成大功上臨朝稱之基輙逡巡退避家居惟飲酒奕棋遇天象有變則累日不樂所著有郁離子十卷覆瓿集二十四卷寫情集七卷犁眉公集五卷並行於世

○大明太祖聖神文武欽明啟運俊徳成功統天大孝髙皇帝實錄卷之九十九

一百五﹑明太祖髙皇帝實錄卷之一百

洪武八年五月庚申朔上謂侍臣曰人君深居髙位恐阻隔聰明過而不聞其過闕而不知其闕故必有獻替之臣忠諫之士日處左右以拾遺補闕言而是也有褒嘉之美言而非也無譴責之患故人思盡職竭其忠誠無有隱諱如此則嘉言日聞君徳日新令聞長世允爲賢明若昏庸之主吝一己之非拒天下之善全軀保祿之臣或緘默而不言或畏威而莫諫塞其聰明昧於治理必至淪亡而後已由此觀之能受諫與不能受諫之異也

○貴州江力江松剌向四十餘寨土酋把具播共桶等連結苗獠二千餘人作亂勢甚猖獗平越安撫司乞兵救援命貴州衛指揮同知胡汝率兵往討之

○丙寅播州宣慰使楊鏗遣其弟錡來朝貢馬賜鏗及錡衣物有差

○丁卯罷濟南府濟陽縣仁風辛市商河縣歸化三叉口四巡司

○戊辰遣內使趙成往河州市馬初上以西番素產馬其所用貨泉與中國異自更錢幣馬之至者益少至是乃命成以羅綺綾帛並巴茶往市之仍命河州守將善加撫循以通互市馬稍來集率厚其直償之成又宣諭徳意自是番酋感悅相率詣闕謝恩而山後歸徳等州西番諸部落皆以馬來售矣

○己巳召鳳陽行都督府都督僉事胡海赴京以都督僉事丘廣代之

○詔永嘉侯朱亮祖等率師同頴川侯傅友徳往北平備胡

○狹西按察司僉事虞以文言洪武七年冬巡按至漢中見其民多居深山少處平地其膏腴水田除守禦官軍及南鄭等縣民開種外餘皆灌莽彌望虎豹所伏暮夜輒出傷人臣嘗相視其地本皆沃壤若薙其榛莽修其渠堰則𨿽遇旱澇可以無憂已令各縣招諭山民隨地開種鮮有來者蓋由歸附之後其民居無常所田無常業今歲於此山開墾卽攜妻子誅茅以居燔翳下種謂之刀耕火種力省而有獲然其土磽瘠不可再種來歲又移於他山率以爲常暇日持弓矢捕禽獸以自給所種山地皆深山窮谷遷徙無常故於賦稅官不能必其盡實遇有差徭則鼠竄蛇匿若使移居平地開種水田則須買牛具修築堤堰較之山地用力多而勞又畝徵其租一斗地旣莫隱賦亦繁重以是不欲下山今若減其租賦寬其徭役使居平野以漸開墾則田益辟而民有恆產矣上善其言詔狹西行省度行之

○庚午五色云見

○丁丑賜在京各衛軍士薪鈔有差

○庚辰以戶部尙書宋冕爲狹西行省參政

○辛巳賜山東山西北平狹西河南定遼浙江福建江西直隸蘇州太倉等衛軍士鈔布有差

○癸未五色云見

○丙戌故元廣平王保咱司徒保保威寧王帖木兒等十一人自大同來降上其印章獻馬六匹上納其馬二匹余命還之賜酒醴衣服越數日召見復賜保咱保保綺羅及帛各十六匹帖木兒等賜物有差以保咱爲蒙古右衛指揮僉事保保爲鎭撫令往大同招撫其屬帖木兒與所部軍校五十八人皆居京師

○戊子詔賜京師營造工匠鈔有差

○大同太原二府曁山陰諸縣雨雹眞定等府平山等縣蝗

○以常州府通判鄒彰爲浙江按察司僉事彰廣西臨桂縣人秩滿以廉能稱故擢之

○

六月己丑朔

○壬辰五色云見

○甲午安南陳煓遣其通議大夫阮若金等來請朝貢期上令羣臣議皆曰古者諸侯之於天子比年一小聘三年一大聘蕃邦遠國但世見而已於是命中書省臣諭安南髙麗占城等國自今惟三年一來朝貢若其王立則世見可也

○乙未攺蒙古衛爲蒙古左衛調保咱爲指揮僉事仍置蒙古右衛

○丙申賜諸司曆事監生夏布人四匹

○丁酉以李擴等爲監察禦史初上擇國子生年少聰敏者入文華武英二堂說書謂之小秀才甚見寵遇至是俾職淸要俱爲監察禦史擴尋爲給事中兼齊相府錄事己亥五色云見

○以武官子弟馮震等五十三人蔭襲英武衛指揮同知等官

○辛丑賜江西都衛所屬軍士鈔有差

○壬寅免兩浙鹽運使李世傑官以江西行省參政夏禮代之

○貴州衛指揮同知胡汝率兵討江力江松剌向等寨蠻酋平之

○置浙江紹興府織染雜造二局

○丁未以戶部尙書趙好徳爲狹西行省參政

○庚戌夜有星靑白色自天船流至五車沒

○丙辰處州府靑田縣楊山民葉保伍等爲盜命錢塘衛指揮僉事賈珍討捕之

○戊午髙郵州奏言大水沒下田上諭中書省臣曰民資食以餋生今髙郵下田旣沒於水民將缺食租稅將何所出卽命免其租凡六萬三百四十三石仍敕有司賑卹之

○滄州景州河間旱免租

○吏部尙書呂熙卒

○

秋七月己未朔日有食之

○庚申上禦右順門謂侍臣曰舉大器者不可以獨運居大業者不能以獨成故擇賢任能列布庶位安危協心盛衰同徳昔殷周之興也用伊尹周公諸賢故卜世永久歷祚靈長秦隋之季棄羣策於漢髙委英雄於唐主獨任其智未幾而亡蓋根疏者易拔源淺者易涸人君欲弘其徳惟當廣覽兼聽博達羣情則治益盛隆道亦光大矣

○以孔克伸爲曲阜知縣敕曰昔君天下者官以五爵自漢以下職分九第凡斯之職非功徳者弗登可見昔君愼名爵而重志能者矣朕值胡運天更衣布衣而起艸萊天命歸而羣英附不五七年間偃兵息民一華夏主兆民紀年洪武當建國之初已定人神之分故天地位其位黔黎務焉其於先聖先師朕不敢外稽諸歷代載在祀典者則仲尼有血食後嗣有襲封於是法前代仍舊章孔希學受封世爲縣令者希大職如前何期希大不依祖訓屢干國憲自蹈罪戾以失世官今特選本族以爾克伸受從仕郎知濟寧府兗州曲阜縣事爾尙夙夜忠勤承流宣化宜鑑前車之失求無忝於聖裔則予汝嘉爾其勉之

○辛酉以攺作太廟躬祀后土太歲等神祝曰祖宗神室舊建皇城東北愚昧無知始建之時未嘗省察是致地勢少偏玆度地闕左以今日集材興功特告神知其廟制按唐宋爲正殿同堂異室殿東西爲兩廡殿之後爲寢殿前殿之前爲正門左右爲角門正門之前爲靈星門

○壬戌命曹國公李文忠爲徵虜左副將軍濟寧侯顧時爲左副副將軍往山西北平整率軍馬代潁川侯傅友徳永嘉侯朱亮祖還京

○乙丑享太廟

○遣官祭功臣於雞籠山廟

○戊辰詔百官聞父母喪者不待報許卽去官時北平按察司僉事呂本言近制士大夫出仕在外聞父母之喪必待移文原籍審核俟其還報然後奔喪臣切以爲中外官吏去鄕或一二千里或萬餘里及其文移往復近者彌月遠者半年使爲人子者銜哀待報比還家則殯葬已畢豈惟莫睹父母容體𨿽棺柩亦有不及見者若此之類深可憐憫臣請自今官吏若遇親喪許令其家屬陳於官移文任所令其奔訃然後核實庶人子得盡送終之禮而朝廷孝理之道彰矣上深然之故有是命

○京師地震

○庚午詔國子生於諸司曆事有未娶者賜錢婚聘更賜女衣二襲月給米一石贍之

○辛未翰林待制王僎致仕僎字幼度開封之祥符人初仕元爲國子助教洪武初以故官召至授翰林修撰兼編修官命於大本堂授吳王經遷待制至是上憫其老聽致仕後其子弘爲龍江遞運所官丞相胡惟庸家人舟經江上與官船相觸兩舟之人忿爭家人歸愬於惟庸惟庸怒寘弘於法罰輸作僎來視其子貧無貲乃授徒京師市中以給之惟庸敗上忽念僎問近臣僎安在有言其故者上卽召僎慰勞之賜以綺帛給舟車送其父子還鄕僎爲人質直嚴重年七十餘以疾終於家

○丁丑直隸應天太平寧國鎭江及湖廣蘄黃諸府州久旱傷稼詔免今年田租

○甲申禮部奏五祀之禮考之周漢唐宋其制不一今擬以孟春祀司戶之神設壇於皇宮門左司門主之孟夏祭司竈之神設壇於禦廚光祿寺官主之季夏祀中霤之神設壇於乾淸宮丹墀內官主之孟秋祀司門之神設壇於午門之左司門主之孟冬祀司井之神設壇於井前光祿寺官主之四孟月之祭則於有事太廟之日季夏之祭則於土旺之日牲用少牢制可自是五祀之禮歲率以爲常

○乙酉設工部廣積場大使副使各一人以掌材木

○丙戌命禮部尙書章善署湖廣行省參政

○淮安北平河南山東大水傷禾稼

○八月戊子朔

○辛卯遣官祀歷代帝王

○壬辰祭太歲風雲雷雨嶽鎭海瀆山川城隍旗纛諸神

○丁酉遣官釋奠於先師孔子

○戊戌祭大社大稷

○夕月己亥敕太師韓國公李善長永嘉侯朱亮祖南安侯兪通源撫諭諸屯勸督農事

○壬寅中秋宴羣臣於奉天門

○甲辰賜河南山西北平狹西山東各衛軍士鈔布有差

○升貴州衛指揮同知胡汝爲武昌都衛都指揮使以其平苗獠之功也

○己酉遣使往西涼甘肅賜衛經歷熊鼎蔡秉彜綿衣皮裘

○故元將王保保卒先是保保自定西之敗走和林愛猷識理達臘復任以事後從徙金山之北至是卒於哈剌那海之衙庭其妻毛氏亦自經死

○癸丑潁川侯傅友徳等至京師

○冊廣西都指揮使徐成女爲靖江王守謙妃

○乙卯開封府陳州雨雹

○丙辰賜汝寧衛軍士戰衣各一領鈔一錠綿花二斤

○丁巳涿州房山趙州寧晉等縣蝗

○降翰林修撰答祿與權爲典籍以不修職也

○太白晝見

○是月開登州蓬萊閣河役萬五千人大明太祖聖神文武欽明啟運俊徳成功統天大孝髙皇帝實錄卷之一百

一百六﹑明太祖髙皇帝實錄卷之一百一

洪武八年九月戊午朔祭周天星辰

○己未上遣使敕諭徵虜左副將軍曹國公李文忠左副副將軍濟寧侯顧時等曰孟秋遣爾代潁川侯等還以息風霜之勞今三越月矣曾得胡人消息否可遣輕騎數十潛入其地候其動靜如獲其人必得情實古人用兵務知彼知己以朕料彼今年得種羊馬頗牧豈不爲苟延之計設若驅其殘兵來寇邊境爾等當督三軍一鼓而俘之彼若不來亦當堅壘壁謹斥候以備不虞

○辛酉詔攺建大內宮殿上謂廷臣曰唐虞之時宮室朴素後世窮極侈麗習尙華羙去古遠矣朕今所作但求安固不事華麗凡雕飾奇巧一切不用惟朴素堅壯可傳永久使吾後世子孫守以爲法至於臺榭苑囿之作勞民費財以事遊觀之樂朕決不爲之其飭所司如朕之志

○癸亥狹西亡卒常徳林等相聚爲盜西安衛指揮使濮英捕斬之

○甲子民有入內庫理鈔者誤攜鈔以入門者執之以聞上曰彼誤耳命釋之

○乙丑汰漢中府鳳縣西鄕縣丞簿

○丙寅置藍靛所於儀眞六合之地設大使副使典吏各一人督種靑藍以供染事隸戶部

○戊辰上命湖廣行省參政吳云使雲南謂之曰今天下混一四夷賓服獨雲南一隅未奉正朔殺我使臣朕欲以兵取之恐勞師費財以傷遠人卿能爲朕作陸賈乎云對曰天命所在誰能違之第彼恃險遠故阻聲教臣奉陛下威徳往告以大義曉以禍福彼必附順若冥頑不從興師未晚遂遣云行時元梁王使其臣鐵知院等二十餘人使漠北爲大軍所獲送京師上釋之命與云偕行至雲南之沙﹤禾唐﹥口鐵知院等謀曰吾屬奉使不達中道被執而還罪必不免於是共說誘云令胡服辮髮詐爲元使又逼令攺易制書共紿梁王云不從以死自誓鐵知院等知不可奪遂殺之梁王后知其事遣人收云骨送蜀給孤寺殯之云常州宜興人仕元爲端本堂司經攺翰林待制洪武元年王師克元都以故官送赴京授弘文館校書郎歷渭南縣丞刑部郎中磨勘司令刑部尙書出爲湖廣參政坐事被逮上素重其才至則釋之遂有是命

○己巳革福建行省寶泉局罷鑄錢

○甲戌攺光祿寺爲光祿司卿從三品少卿從四品司丞從六品典簿從七品錄事從八品置所屬大官珍羞良醞掌醢四署每署令一人從六品丞一人從七品監事一人從八品孳牧所大使一人從九品副使一人未入流

○丙子故元將張致道合其黨萬人犯朔州不克復犯鴈門應州等地殺掠人畜甚眾大同衛發兵捕致道斬之

○己卯靖海侯吳禎都督僉事於顯率備倭舟師自海道還京

○癸未日中有黑子

○山西理問所官坐出囚死罪刑部奏參政顏希哲王仲立等當連坐上曰司刑獄者理問也持案牘者吏也參政綜理大綱其過在於失覺察耳命停其半俸

○甲申召中山侯湯和吉安侯陸亨還京先是和承制往河南彰徳督士卒屯田亨往山西大同蔚朔諸州修飭邊備至是俱召還

○升秦府紀善林溫爲秦相府長史翰林院編修朱右爲晉相府長史朱廉爲楚相府長史趙塤爲靖江府長史

○丙戌三佛齊國王僧伽烈宇蘭遣其臣談蒙馬哈麻等從招諭拂菻國朝使普剌等來朝表貢方物詔賜其王織金文綺紗羅二十四匹使臣綺羅各二匹譯使從者人賜帛一匹

○冬十月丁亥朔上謂中書省臣曰古人立賢無方孟子曰有恆產者有恆心今郡縣富民多有素行端潔通達時務者其令有司審擇之以名進旣而又恐有司冒濫舉不以實命戶部第民租之上者下其姓名於各道俾按察司及分巡監察禦史核其素行以聞

○召西安都指揮使濮英王銘還京以都督僉事葉昇林濟峯代之

○命中書省凡工匠有死亡者皆給以棺送至其家復其役三年

○己丑升京衛千戶茅羽等八十八人爲金吾左等衛指揮僉事

○辛卯享太廟

○定王府典儀所爲正八品

○乙未築鳳陽皇陵城

○丙申遷鳳陽府治於臨濠新城

○丁酉暹羅斛國遣其臣婆坤岡信奉表入貢昭氊哆羅副之舟至占城遇風相失昭氊哆羅以八月至京先進所貢方物至是婆坤岡信至上其所進金葉表文詔賜其王及使者織金文綺紗羅繒彩服物有差

○占城國王阿答阿者遣其臣寶圭賽西那八的表貢方物詔賜其王及使者織金文綺紗羅服物有差

○辛丑以刑部主事茹太素爲中書左司郎中

○壬寅曹國公李文忠奏徙永平府撫寧縣洋河海口巡檢司於兔耳山界嶺口巡檢司於馬頭崖寨從之

○丁未攺河南彰徳千戶所爲彰徳衛指揮使司隸河南都衛

○中書省臣言開封府祥符杞陳畱封丘睢州商水西華蘭陽等八州縣以六月積雨黃河水溢傷麥禾淮安府鹽城縣自四月至五月雨潦浸沒下田詔並免今年田租凡一萬四千六百餘石

○中書省右丞丁玉自北平還京

○庚戌五色云見

○壬子上命皇太子秦王晉王楚王靖江王出遊中都以講武事詔太子贊善大夫宋濂秦府長史林溫晉府長史朱右楚府長史朱廉靖江王長史趙塤等從旣行上閱輿地書得濠梁古迹一卷命內臣馳驛以賜東宮且題其外令濂詢訪隨處言之皇太子至池河驛得上所賜書大喜以示濂濂因啟曰臨濠古迹惟塗荊二山最著塗山在昔鐘離縣西九十五里荊山亦在縣西八十三里二山本相聯屬而淮水繞荊山之陰神禹鑿之水始流二山間民獲免阻修之艱禹之功也十一月壬申皇太子旣過中都乃往遊焉命濂撰文記之其他古迹濂歷歷舉之因事進說甚有規益事畢遂還京師

○癸丑以在外各處所設都衛並攺爲都指揮使司燕山都衛爲北平都指揮使司北平衛爲燕山前衛指揮使司西安都衛爲狹西都指揮使司西安行都衛爲狹西行都指揮使司太原都衛爲山西都指揮使司置太原前衛指揮使司大同都衛爲山西行都指揮使司杭州都衛爲浙江都指揮使司錢塘衛爲杭州左衛指揮使司仁和衛爲杭州右衛指揮使司江西都衛爲江西都指揮使司置南昌左衛指揮使司靑州都衛爲山東都指揮使司置靑州左右二衛指揮使司成都都衛爲四川都指揮使司置成都中衛指揮使司福州都衛爲福建都指揮使司置福州左右二衛指揮使司建寧都衛爲福建行都指揮使司置建寧左右二衛指揮使司武昌都衛爲湖廣都指揮使司置武昌左右二衛指揮使司廣東都衛爲廣東都指揮使司置廣州左右二衛指揮使司廣西都衛爲廣西都指揮使司置桂林左右二衛指揮使司定遼都衛爲遼東都指揮使司置定遼前衛指揮使司以遼東衛爲定遼後衛指揮使司河南都衛爲河南都指揮使司在京畱守都衛爲畱守衛指揮使司原轄天策豹韜飛熊鷹揚江陰廣洋橫海龍江八衛俱爲親軍指揮使司水軍左右二衛爲指揮使司俱隸大都督府

○甲寅雷電

○乙卯詔翰林院臣考議陵寢朔望節序祭祀禮翰林學士樂韶鳳等奏謹按漢諸廟寢園各有寢有便殿日祭於寢月祭於廟時祭於便殿後漢都洛陽以關西諸陵久遠但四時用特牲祀每帝西幸卽親詣洛陽陵每正月祀郊廟畢以次上陵唐園陵之制皇祖以上至太祖陵皆朔望上食元日冬至寒食伏臘社各一祭皇考陵朔望及節祭日進食又薦新於諸陵髙宗永徽二年有司言獻陵三年之後每朔望上食其冬夏二至伏臘淸明社等節亦上食顯慶五年太常博士彭景直上﹤鋶﹣釒﹥曰近代始以朔望諸節日祭於陵惟漢時議京師自髙祖下至宣帝等陵旁立廟園各有寢有便殿故日祭於寢月祭於便殿唐元宗開元二十三年四月敕獻昭乾定橋恭六陵朔望上食冬至寒食日各設一祭如節祭與朔望相值依節祭禮宋每歲春秋仲月遣太常宗正卿朝拜祖宗諸陵欽惟我朝祭祀皇陵舊儀每歲元旦淸明七月望十月朔冬至日俱用大牢遣官致祭白塔二處則用少牢中官行禮今擬每歲元旦淸明七月望十月朔冬夏二至日用大牢其伏臘社每月朔望日則用特羊祠祭署官行禮如節與朔望伏臘社同日則用節禮從之

○丙辰上禦奉天門與侍臣語及用人之道上曰金石之有聲擊之而後鳴舟航之能運操之而後動賢者之有才用之而後見然人之才智或有長於彼而短於此者若因其短而並棄其長則天下之才難矣今令天下求才其長於一藝者皆在選列俟至而觀之其廉讓也可以知其仁其善謀也可以知其智其果斷也可以知其勇若惟見其人之小節未睹其大端而輙置之乃有天下無賢之嘆𨿽有稷契之才亦難見矣

○浚涇陽縣洪渠堰涇陽屬西安府其堰歲久下流壅塞不通灌漑遂命長興侯耿炳文督工浚之由是涇陽髙陵等五縣之田大獲其利大明太祖聖神文武欽明啟運俊徳成功統天大孝髙皇帝實錄卷之一百一

一百七﹑明太祖髙皇帝實錄卷之一百二

洪武八年十一月丁巳朔

○戊午杭州民有獲罪律當杖而謫戍其子爲磨勘司吏固請以身代上曰此美事也姑屈法以申父子之恩俾爲世勸遂命釋之

○壬戌夜有星自天廚流至奚仲沒

○甲子遣吏部侍郎張度爲正使工部侍郎孫敏爲副使徵衛國公鄧愈女爲秦王次妃不傳制不發冊不親迎度等行納徵禮先期禮部設冠服叚匹等物於文樓下是日陳酒面果餅於午門外上禦奉天門引禮引正副使入就拜位儀禮司奏云吏部侍郎張度工部侍郎孫敏欽依詣衛公鄧愈家行禮贊五拜畢出禮部官引禮物由午門東二門出鼓樂前導以序而行其日衛國公家先設幕次於大門外設香案禮物案於正廳使副至引禮引導至幕次少坐候陳設禮物畢禮官入見主婚者禮官曰奉制命正使吏部侍郎張度副使工部侍郎孫敏爲秦王行納徵禮主婚者出迎引禮引正使捧玉圭副使捧玄纁至正廳以玉圭玄纁置於案正使立於案之東副使立於案之西俱南向引主婚者至拜位贊兩拜贊詣前跪主婚者詣前跪贊捧圭正使取圭以授主婚者主婚者受圭以授執事者執事者跪受興置於案贊捧帛副使取玄纁以授主婚者主婚者授玄纁以授執事者執事者跪受興置於案贊俯伏興平身主婚者俯伏興平身贊復位贊兩拜禮畢徹禮物案請禮使副如常儀其次妃冠服擬唐宋二品之制九翚二鳳冠一頂皂羅額珠眉心全珠牌環一雙翟衣三襲繡翟八等靑紵絲繡翟衣靑紵絲繡蔽膝玉色羅繡黼領中單各一靑羅繡翟衣靑羅繡蔽膝玉色羅繡黼領中單各一靑紗繡翟衣靑紗繡蔽膝玉色紗繡黼領中單各一靑紅羅銷金大帶一靑紵絲副帶一五色綫錦綬一副玉環二彩結金玉佩一副金鉤二玉革帶一嵌珠靑舄靑羅襪各一儀仗比王正妃減紅團扇二戟氅二響節四餘並同擇日送儀仗冠服至妃家內官引禮請妃冠服請詣香案前八拜畢請妃就坐眾外命婦賀四拜擇日催妝遣內官一員送禮物與親王妃同妃家擇日至王宮鋪房命禮部賞行人各有差成親之日遣女官到妃家請妃上轎內使擎執仗前導由禦橋西板橋至午門西門下轎入門上轎至右順門王皮弁服導妃謁奉先殿禮用羊豕王在東稍前立妃在西稍後立行禮如常儀禮畢入宮王與正妃正面坐引禮引次妃詣王前四拜復詣正妃前四拜禮畢次妃東坐宴飲成禮次日王常服妃禮服至宮門候上中宮常服升座引禮引王及妃詣上前王在東稍前妃在西稍後贊八拜又詣中宮前八拜不用棗栗腵修回門其日內官先送禮物至妃父母家王及妃各具儀仗前導王至門引禮引王入詣正廳王立於東西向妃母立於西東向王四拜妃母立受兩拜答兩拜妃至入中堂行家人禮

○乙丑詔翰林院臣考定大祀登壇脫舄之禮翰林學士樂韶鳳奏侍坐於長者屨不上於堂解屨不敢當階就屨跪而舉之屏於側注云屨賤空則不敢陳於尊者之側長者在堂則脫於階下長者在室則著屨上堂而不著入室漢魏以後朝祭則跣襪惟蕭何劍履上殿宋南郊皇帝至南階脫舄升壇入廟脫舄升殿梁太廟中凡有履行者應皆跣襪唐禮志正旦冬至羣臣朝賀上公一人詣西階脫舄解劍升禦座前跪賀賀畢降至西階佩劍納舄其燕會羣臣應升殿者禮同宋開寶通禮太廟晨祼饋食並禘祫皇帝至東階下解劍脫舄仁宗時正旦朝賀中書令門下侍郎脫劍舄以次升殿又按神宗時宋敏求詳定朝儀太尉中書令門下侍郎解劍脫舄以次升賀訖降階佩劍納舄今議於郊祀廟享前期一日有司以席籍地設禦幕於壇東南門外及設執事官脫履之次於壇門外西階側祭日大駕臨壇入幕次脫舄升壇其升壇執事導駕贊禮讀祝並分獻陪祀官皆脫舄於外以次升壇供事協律郎樂舞生依前跣襪就位祭畢降壇納舄從之

○丁卯暹羅斛國舊明臺王世子昭勃羅局遣使柰暴侖進金葉表文貢方物詔賜昭勃羅局織金文綺雜彩紗羅各六匹柰暴侖綺羅各二匹衣一襲及鞾襪通事以下賜予有差

○戊辰賜京衛軍士冬至節錢有差

○甲戌甘露降於南郊羣臣咸稱賀獻歌詩以頌徳上曰人之常情好祥惡妖然天道幽微莫測若恃祥而不戒祥未必皆吉睹妖而能懲妖未必皆凶蓋聞災而懼或者蒙休見瑞而喜或以致咎何則凡人懼則戒心常存喜則侈心易縱朕徳不逮惟圖修省之不暇豈敢以此爲己所致哉

○丁丑冬至祀昊天上帝於圜丘星辰太歲風雲雷雨嶽鎭海瀆天下神祇俱更設登一鉶二各位增設酒斝星辰天下神祇各三十太歲風雲雷雨嶽鎭海瀆各十五其樂章用上所更制者迎神云仰惟兮昊穹臣率百職兮迓迎幸來臨兮壇中上下護衛兮景從旌幢繚繞兮四維重悅聖心兮民獲年豊奠玉帛云民依時兮用工感帝徳兮大化成功臣將兮以奠望納兮微衷進俎云庖人兮列鼎肴羞兮以成芳俎兮再獻願享兮以歆初獻云聖靈兮皇皇穆嚴兮金牀臣令樂舞兮景張酒行初獻兮捧觴亞獻云載斟兮載將百辟陪祀兮具張感聖情兮無已拜手稽首兮願享終獻云三獻兮樂舞揚肴羞具納兮气靄而芳光朗朗兮上方況日吉兮辰良徹饌云粗陳菲薦兮神喜將感聖心兮何以忘民福畱兮佳气昂臣拜手兮謝恩光送神云旌幢燁燁兮云衢長龍車鳳輦兮駕飛揚遙瞻冉冉兮去上方可見烝民兮永康望燎云進羅列兮詣燎方炬焰發兮煌煌神變化兮物全於上感至恩兮無量

○命增設六部官員中書省議奏戶刑工三部庶事浩繁今定戶部爲五科每科設尙書侍郎各一人郎中員外郎各二人主事五人內會總科主事六人外牽照科主事二人司計四人照磨二人管勾一人刑部爲四科每科設尙書侍郎郎中各一人員外郎二人主事五人工部爲四科每科設尙書侍郎郎中各一人員外郎二人主事五人照磨二人吏禮兵三部官仍舊從之

○戊寅攺山西太原府岢嵐縣爲州以興保徳二縣屬之

○以前福建按察司僉事李泰河南府知府周肅爲戶部尙書及戶部員外郎程昱松江府通判王庸工部主事程昭爲戶部侍郎

○辛巳命在京及山東山西狹西河南諸省置局造甲冑給軍士

○壬午以登州衛知事周斌爲戶部侍郎戶部侍郎何士弘爲一科尙書戶部員外郎湯槃爲四科侍郎工部主事余文昇爲三科郎中刑部員外郎顧禮爲本部侍郎

○是月故元寧肅王板的失裏來降至華陰病卒

十二月丙戌朔

○丁亥狹州民有妄言得天書惑眾者命斬之

○戊子置處州衛指揮使司

○京師地震

○鎭南大奴等洞宣撫司宣撫呂洞什用等來朝貢方物賜綺帛有差

○癸巳上諭禦史臺臣曰比設糧長令其掌收民租以總輸納免有司科擾之獘於民甚便自今糧長有雜犯死罪及徒流者止杖之免其輸作使仍掌稅糧禦史臺臣言糧長有犯許納銅贖罪制可

○誅潮州衛指揮僉事李徳等先是潮州瀕海居民屢爲倭夷劫掠詔徳等率舟師沿海捕之徳等逗畱不出兵巡禦賊遂登岸大肆劫掠上聞而怒逮徳等至京師誅之

○丙申起致仕湖廣參政陶凱爲國子祭酒尋以其老仍命以參政致仕

○置鎭南大奴辰原龍潭采色臺平上河六安撫司皆隸重慶衛又置墨假蠻王西平波皮龍爪常亞六洞長官司墨假蠻王西平波皮四洞長官司隸鎭南大奴安撫司龍爪洞長官司隸臺平安撫司常亞洞長官司隸上河安撫司

○癸卯置安西中護衛指揮使司

○丙午詔以北平府宛平縣今歲蝗免其田租

○壬子吏部言郡縣之上下以稅糧多寡爲例今歲糧增者太原鳳陽河南西安宜升上府揚州鞏昌慶陽宜升中府明州之鄞縣升上縣其萊州稅糧不及宜降中府從之

○癸丑日中有黑子

○甲寅直隸蘇州湖州嘉興松江常州太平寧國浙江杭州諸府水患遣使賑給之

○乙卯享太廟

○水軍右衛指揮使張秉彜卒秉彜荊州石首縣人驍勇有智略初事陳友諒爲樞密院同僉守韶州撫循士卒皆有恩惠民樂其業爲之立碑頌徳王師克贛州秉彜遂以其軍降授贛州衛指揮同知仍守韶州後從徵廣州有功攺廣州衛指揮同知調守雷州修築東洋圩岸六十餘里以捍海潮又興特侶塘水利民甚便之海寇黑面鐘寇欽廉秉彜將兵討捕戰敗之黑面鐘將逃交趾秉彜追獲之遷虎賁衛指揮同知升水軍右衛指揮使至是以疾卒詔以其子良仲襲韶州守禦千戶

○賜鳳陽衛指揮使瞿通以大都督府僉事致仕歸第通合肥人元末江淮兵起通在行伍間以其善長槍故號長槍千戶歲乙未上在和州通來歸積功至今官後洪武二十九年正月以疾卒贈右都督子能嗣

○是月納哈出寇遼東先是上敕遼東都司曰今天寒水結虜必乘時入寇宜堅壁淸野以待之愼勿與戰使其進無所得退有後慮伏兵阻險扼其歸路虜可坐致也至是果入寇都指揮使馬云等探知納哈出將至命蓋州衛指揮吳立張良佐房暠等嚴兵城守虜至堅壁勿與戰及納哈出至見城中備禦嚴不敢攻乃越蓋州城徑趨金州時金州城垣未完軍士寡少指揮韋富王勝等聞虜至督勵士卒分守諸城門選精銳登城以禦之納哈出禆將乃剌吾自恃其驍勇率數百騎徑至城下挑戰城上發弩射之乃剌吾被傷悶絕遂獲之虜勢大沮富等復縱兵出擊納哈出不利慮援兵且至引兵退走以蓋州有備不敢經其城乃由城南十里外沿柞河遁歸都指揮葉旺策其將退先引兵趨柞河自連云島至窟駝寨十餘里緣河疊冰爲墻以水淋之經宿皆凝沍隱然如城藏釘板於沙中設陷馬阱於平地伏兵以待之命老弱捲旗登兩山間戒以聞炮卽豎旗馬云於城中亦立一大旗令定遼前衛指揮周鶚及吳立等各嚴兵以候四顧寂若無人已而虜兵至旺等俟其過城南炮發伏兵四起兩山旌旗蔽空鼓聲雷動矢石雨下納哈出倉皇北奔趨連云島遇冰城馬不能前皆陷入阱中遂大潰云於城中亦出兵追擊至將軍山畢栗河斬戮虜人馬及凍死者甚眾旺等復乘勝逐至諸兒峪獲其士馬無算納哈出僅以身免旺等相慶曰非主上明見萬里授以成算何能有此勝也後旺遣人送乃剌吾至京師羣臣皆請戮之上不許命乃剌吾爲鎭撫賜以妻妾田宅

○是歲內外鑄錢萬九千九百八十四萬九千八百三十二文

○直隸寧國諸府山西狹西江西浙江各省墾田地六萬二千三百八頃二十八畝

大明太祖聖神文武欽明啟運俊徳成功統天大孝髙皇帝實錄卷之一百二共八十八篇唐華餘其偁仝對一百八﹑大明太祖髙皇帝實錄卷之一百三

洪武九年春正月丙辰朔上禦奉天殿受朝賀大宴羣臣命婦朝皇后於坤寧宮錫宴

○丁巳太子諸王侍上顧謂之曰汝等聞修徳進賢之道乎太子對曰每聞儒臣講說知其略矣未領其要上曰藻率雜佩爲身之容恭遜溫良爲徳之容見於外者可以知其內也古之君子趨蹌有節升降有數周旋跬步而不違於矩度者由其徳充於內而著乎外也所以器識髙明而善道日臻惡行不見而邪僻益遠己徳旣修自然足以服人賢者匯進而不肖者自去能修徳進賢則天下國家未有不治不知務此者鮮不取敗夫貨財聲色爲戕徳之斧斤讒倿諂諛乃杜賢之荊棘當拒之如虎狼畏之如蛇虺苟溺於嗜好則必爲其所陷矣汝等其愼之

○戊午上命都督府擇公侯都督及各衛指揮嫡長次子才可試用者爲散騎參侍舍人俸秩視八品隸於都督府佩弓刀充宿衛或署各衛所事及聽省府臺部差遣歷試以事其有才器超卓者不次用之於是擇長興侯耿炳文子瓛營陽侯楊璟子進等一百四人爲散騎舍人

○己未詔太常皇陵朔望致祭用少牢品物著爲令仍命鳳陽府及祠祭署遵行之

○詔禮部親王宮殿門廡及城門樓皆覆以靑色琉璃瓦如東宮之制

○辛酉雷

○增設松江府華亭上海二縣丞簿各一人以其民眾事繁也

○甲子上以諸王將之國告祀天地於圜丘曰仰荷天地眷佑爲億兆主海內樂業子孫繁盛稽諸古典天子有子其嫡長者守邦以嗣大統諸子各有茅土之封藩屏王室以安萬姓此古昔帝王之制也今嫡長子標自開國之初已立爲皇太子諸子秦王樉等亦巳受封年有長幼將次第之國命祀境內山川許修武事以備外侮謹用昭告先是以是月庚申告祭太廟辛酉告祭社稷壬戌祭告嶽鎭海瀆及天下名山大川至是大告於圜丘云

○以刑部尙書徐本爲狹西行省參政趙孠堅爲廣東行省參政中書左司郎中韓士原爲刑部尙書復以上元縣知縣孫克義爲廣東行省參政

○乙丑享太廟

○命翰林學士宋濂王府長史朱右等定議王國所用禮樂濂等奏王初之國所過州縣文武官迎接便服行四拜禮王至國冕服國內文武官朝服行八拜禮迎接詔赦王冕服文武官朝服遇天壽聖節服如之上表稱賀其祭祀山川等神王皮弁服文武官祭服正旦冬至服與天壽聖節同文武官賀王四拜稱賀再四拜成禮其朝服皆去蔽膝四品以下並去佩樂用二十四人王壽日冕服詣宗廟致祭然後敍家人禮文武官免賀王府文武官屬每旦候見省憲都司及府縣官屬朔望候見若有事召見者不在此例其靖江王祭宗廟用冕服文武官祭服凡祭器籩豆各八簠簋各二牲用少牢樂生三十六人鐘磬各一瑟二琴八塤箎簫笛各二笙四柷敔各一搏拊二歌工八舞生七十二文舞三十六人各執羽籥武舞如文舞之數各執干戚中各以二人爲引舞制曰可

○丙寅遣官祭功臣於雞籠山廟以福建都指揮僉事余隆等百三十一人附

○復以太原府保徳縣爲州仍隸太原府

○罷龍江抄紙局

○丁卯遣使敕勞大同衛指揮使周立曰古之馭天下者君用臣之能臣奉君之命上下各盡其道以圖至治是以功著史冊名垂不朽今朕有天下封疆之廣四際遐荒各選能臣握彊兵而守險塞卿北鎭雲中當沙漠苦寒之地晝驅馳於戎馬夜運謀於機密心神俱勞朕甚閔焉今者首春气和堅冰漸角�羊塞艸將萌胡馬瘦而弓力弱卿宜角�羊甲暫自休息俟秋髙馬肥然後控弦執矢觀釁而動古人謂致人不致於人卿其審之

○起鳳陽屯田官吏梅圭等五百十八人赴京先是官吏獲罪者上恐法司推讞未精或其人因公詿誤法𨿽難宥情有可矜者悉謫鳳陽渠象屯屯田俾歷艱難省躬悔過至是特取圭等至京命中書省量才用之

○以前監察禦史焦普等三十三人爲秦晉燕府紀善等官

○庚午建太歲風雲雷雨嶽鎭海瀆鐘山京畿山川月將京都城隍諸神壇壝殿成初山川壇建於正陽門外合太歲風雲雷雨嶽鎭海瀆山川城隍旗纛諸神共祭之至是始定擬太歲風雲雷雨嶽鎭海瀆鐘山京畿山川四季月將京都城隍凡十三壇建正殿拜殿各八楹東西廡二十四楹壇西爲神廚六楹神庫十一楹井亭二宰牲池亭一西南建先農壇東南建具服殿六楹殿南爲藉田壇東建旗纛廟六楹南爲門四楹後爲神倉六楹繚以周垣七百一十二丈東西北神門各四楹皆甃以甓垣東又別爲周垣甃爲門一垣內地七十畝水田十畝歲種黍稷稻粱來牟及菁芹蔥韭以供祀事是日成上告祀焉

○癸酉以斷事官脫列伯爲驍騎右衛指揮僉事驍騎前衛副千戶沙不丁爲本衛指揮僉事二人俱元降將也

○夜有流星二一大如杯赤色有光起自星宿西南行至近濁沒一微小流丈餘光始發亦大如杯色靑白曳尾起自軫宿西南行至遊气中沒

○甲戌以戶部侍郎湯槃爲秦府右傅僉都督謝成爲晉府左相致仕湖廣參政陶凱爲右相太原護衛指揮使袁洪爲左傅戶部侍郎陳顯爲右傅燕府左傅費愚爲本府左相河南參政陳昧爲右相僉都督丘廣爲左傅戶部郎中王務本爲右傅廣西護衛指揮僉事董勛爲靖江府左相浙江參政李質爲右相飛熊衛指揮僉事徐禮爲左傅戶部尙書李泰爲右傅

○丁丑升太原護衛千戶姜碧爲本衛指揮使羽林左衛千戶王全金吾右衛指揮僉事王仙爲太原護衛指揮同知燕山護衛指揮僉事劉集爲本衛指揮使

○太陰犯房宿

○壬午冊太傅中書右丞相魏國公徐達長女爲今上妃

○定王國祭祀之制凡王國宮城外左立宗廟右立社稷社稷之西立風雲雷雨山川神壇壇西立旗纛廟其宗廟許立五廟二昭二穆與始祖之廟爲五以始封之王爲始祖其社稷壇別建望殿以虞風雨山川壇建二殿一以棲神一以望拜其社主用鐘山石王之國則載以行靖江王國則以南昌王爲始祖四時之祭皆用王者禮樂其五祀則依時遣官擇日致祭牲用豕一孟春祭司戶之神於王正宮門左設壇以門官行禮孟夏祭司竈之神於廚捨設壇以典膳所官行禮季夏土旺日祭中霤之神於宮前丹墀內近東設壇以承奉司官行禮孟秋祭司門之神於承運門稍東設壇亦以門官行禮孟冬祭司井之神於井邊設壇以典膳所官行禮著爲定制仍命諸王國於外城東南立先農壇以仲春之月擇日致祭躬耕藉田

○癸未山東行省言遼東軍士冬衣每歲於秋冬運送時多逆風艱於渡海宜先期於五六月順風之時轉運爲便戶部議以爲方今正擬運遼東糧儲宜令本省具舟下登州所儲糧五萬石運赴遼東就令附運綿布二十萬疋綿花一十萬斤順風渡海爲便從之

○詔移王相府奉祠所於王傳府典簽司後良醫所於典儀所前典儀攺正八品奉祠所設典樂一人正九品俱命刊著於祖訓錄

○是月命中山侯湯和潁川侯傅友徳僉都督藍玉王弼中書右丞丁玉帥師往延安防邊上諭和等曰自古重於邊防邊境安則中國無事四夷可以坐制今延安地控西北與胡虜接境虜人聚散無常若邊防不嚴卽入爲寇而後逐之則塞上之民必然受害朕嘗敕邊將嚴爲之備復恐久而懈惰爲彼所乘今特命卿等率眾以往眾至邊上常存戒心𨿽不見敵常若臨敵則不至有失矣

○詔免保定河間二府滄州靜海肅寧等縣今年租稅以去年旱也

○遣使勞遼東都指揮馬云葉旺等曰滄海之東遼爲首疆中夏旣寧斯必戍守朕功未暇乃有蓋州諸將共意來庭固守其地以待朕命於是整舟楫特命爾云等帥精兵東渡深髙金蓋遼陽以安黎庶北夷罔知天命屢害生民舊歲冬十二月寇我金州指揮韋富王勝若同士卒戰在當先以寡敵眾遼蓋諸將深謀扼險惟爾遼東諸將忠義乾天得獲渠魁不負委托宜鎭方面於戲練兵保民在歷代之必先祀天地以會百神欲人之多福北虜無知尙彊虐善豈宜道哉

○故元四大王連結普賢奴等寇朔州山西民賈驢禿不花亦聚眾應之大明太祖聖神文武欽明啟運俊徳成功統天大孝髙皇帝實錄卷之一百三

一百九﹑太明太祖髙皇帝實錄卷之一百四

洪武九年二月乙酉朔

○丙戌命重定王府官制王相府設左右相二人武相一人文相一人左右傅二人武傅一人文傅一人首領官長史二人錄事二人罷王傅府及典簽司咨議官並護軍府增設伴讀四人選老成明經愼行之士任之侍讀四人收掌文籍少則缺之

○定諸王公主歲供之數親王歲支米五萬石鈔二萬五千貫錦四十疋紵絲三百疋紗羅各一百疋絹五百疋冬夏布各一千疋綿二千兩鹽二百引茶一千斤馬匹艸料月支五十匹其叚疋歲給匠料付王府自造靖江王歲賜米二萬石鈔一萬貫餘物比親王減半馬匹艸料月支二十匹公主未受封每歲支紵絲一十疋紗一十疋羅一十疋絹三十疋夏布三十疋木綿布三十疋綿二百兩已受封賜田莊一所歲收糧一千五百石鈔二千貫親王子男未受封每歲支撥紵絲一十疋紗一十疋羅一十疋絹三十疋夏布三十疋木綿布三十疋綿二百兩女未受封比男未受封減半給賜男已受封郡王者每歲支撥米六千石鈔二千八百貫錦一十疋紵絲五十疋羅二十五疋紗二十五疋絹一百疋夏布一百疋木綿布一百疋綿五百兩鹽五十引茶三百斤馬匹艸料每月支一十匹女已受封及已嫁者每歲支撥米一千石鈔一千四百貫其叚疋於所在親王國帶造給付皇太子次嫡子並庶子旣封郡王之後必俟出閣每歲撥賜與親王子已封郡王者同女俟及嫁每歲撥賜與親王女已嫁者同凡親王世子歲賜與已封郡王同郡王嫡長子襲封郡王者其歲賜比始封郡王減半支給郡王女已封縣主及已嫁者歲支米五百石鈔五百貫其餘叚疋等物比親王女已受封者並減半支給郡王諸子年及十五每位撥賜田六十頃以爲永業並除租稅諸子所生之子惟世守永業

○丁亥遣禦史大夫汪廣洋釋奠於先師孔子

○置王府典膳所典膳正副各二人司醞二人典寶所典寶正副各二人其正副兼以中官流官爲之門官二人正一人副一人

○戊子祭大社大稷

○己丑泰安州民於蒿裏得玉匣內有玉簡十六有司獻諸朝驗其刻乃宋眞宗祀泰山后土文上曰古者祀天用玉後世祀后土亦用玉豈非推廣其義歟今觀此乃先代帝王致敬神祇之物命仍瘞其所

○歲星逆行入太微犯左執法

○庚寅調金華千戶所軍士補溫州衛

○壬辰朝日

○癸巳享先農

○以武寧縣知縣馬植等五十七人爲秦晉燕府長史審理奉祀等官

○丙申祀太歲風雲雷雨嶽鎭海瀆鐘山京畿山川四季月將京都城隍諸神正殿設太歲風雲雷雨五嶽五鎭四海四瀆鐘山凡七壇東西廡各三壇東則京畿山川夏冬二季月將西則春秋二季月將京都城隍各位陳設儀與四年同但正殿共設酒尊三爵七帛篚七於殿東南西向祝案於殿外王道西東西廡各設酒尊三爵三篚三於壇南北向正殿七壇上親行禮東西廡遣官分獻其分獻禮典儀唱奠帛行初獻禮時分獻官詣盥洗所搢笏盥帨出笏俟皇帝行禮至正殿第六壇遂詣各神位前搢笏奠帛獻爵出笏復位餘皆如舊儀

○遣官祭旗纛初旗纛與太歲風雲雷雨諸神合祭於城南是年正月旣別建旗纛廟於山川壇左遂定以上躬祀山川之日遣旗手衛官行禮其正祭旗頭大將六纛大神五方旗神主宰戰船正神金鼓角銃炮之神弓弩飛槍飛石之神陣前陣後神祇五昌等眾凡七位共一壇其祭物與先農同帛七黑二白五其正祭儀獻官及陪祀官俱常服入就位候皇帝至山川壇典儀唱迎神樂作贊四拜獻官及陪祀官各四拜典儀唱奠帛行初獻禮贊詣盥洗所詣酒尊所樂作贊司尊者舉冪酌酒執事者以爵受酒贊詣神位前跪執事者以帛跪進獻官受帛以授執事者奠於神位前執事者以爵跪進贊獻爵獻官獻爵贊讀祝讀祝官取祝跪讀訖贊俯伏興平身復位獻官俯伏興平身復位樂止典儀唱行亞獻禮樂作執事者以爵受酒獻於神位前畢樂止典儀唱行終獻禮儀同亞獻樂止典儀唱飲福受胙獻官詣飲福位贊跪獻官跪執事者以爵跪進贊飲福酒獻官受爵飲福酒執事者以胙跪進贊受胙獻官受胙贊俯伏興平身復位獻官俯伏興平身復位贊再拜獻官及陪祭官皆再拜典儀唱徹饌樂作執事者各詣神位前徹饌樂止典儀唱送神樂作贊四拜獻官及陪祭官皆四拜樂止典儀唱讀祝官奉祝掌祭官奉帛饌各詣燎所樂作贊望燎獻官及陪祭官各詣望燎所樂止贊禮畢其祝文曰惟神欽天命而無私助揚威武有功國家玆當仲春謹遵常典特以牲醴遣官致祭神其鑑知

○丁酉遣官祭京都城隍之神於其廟

○賜諸王倉庫名秦府曰廣丰晉府曰廣盈燕府曰廣有靖江府曰廣益○禮部奏皇子孫弟侄表箋內稱謂未有定式今謹議皇太子親王於天子前自稱曰長子皇太子某第幾子某王某稱天子曰父皇陛下皇后曰母后殿下若孫自稱曰長孫某封某第幾孫某封某稱天子曰祖父皇帝陛下皇后曰祖母皇后殿下若天子之弟則自稱曰第幾弟某封某稱天子曰大兄皇帝陛下皇后曰尊嫂皇后殿下若天子之侄則自稱曰第幾侄某封某稱皇帝曰伯父皇帝陛下叔父皇帝陛下皇后曰伯母皇后殿下叔母皇后殿下若封王者其分居伯叔父及伯叔祖之尊則自稱曰某封臣某稱皇帝曰皇帝陛下皇后曰皇后殿下若從孫再從孫三從孫自稱曰從孫某封某再從孫某封某三從孫某封某稱皇帝曰伯祖皇帝陛下叔祖皇帝陛下皇后曰伯祖母皇后殿下叔祖母皇后殿下制○戊戌賜京衛士卒鈔有差

○己亥立太廟棟宇上躬告祀后土

○躬祀歷代帝王

○庚子上以秦王樉晉王及今上將之國命先往鳳陽觀祖宗肇基之地俾知王業所由興且命皇太子率之祭開國功臣然後行

○調揚州衛軍士千人補登州衛髙郵衛軍士千人補寧海衛

○戶部奏文武官吏俸軍士月糧自九月爲始以米麥鈔兼給之其狹西山西北平給米什之五湖廣浙江河南山東江西福建兩廣四川及蘇松湖常等府給米什之七餘悉以錢鈔準之儲麥多者則又於米內兼給每錢一千鈔一貫各抵米一石麥減米價什之二從之○辛丑秦王樉晉王今上至鳳陽

○置禮祭所設禮祭正正八品副從八品以內使爲之典揚王徐王園墓四時之祀

○甲辰以河間府知府偰斯爲戶部郎中

○乙巳以梅圭等二十五人爲六部郎中員外郎主事

○己酉太白晝見自乙巳至於是日

○甲寅置華州潼關倉大明太祖聖神文武欽明啟運俊徳成功統天大孝髙皇帝實錄卷之一百四

一百一十﹑大明太祖髙皇帝實錄卷之一百五

洪武九年三月乙卯朔上謂羣臣曰智力𨿽足以取天下而不足以得人心朕每憶斯言竟夕不寐靜觀往事無不皆然朕當取天下之初論智不如張士誠之狡論力不如陳友諒之眾而朕一以誠心待物未嘗以詐力加人然二人卒爲吾所擒者要之智力有窮惟至誠人自不能違耳羣臣頓首稱善

○丙辰賜遼東北平諸衛軍士戰衣

○賜京衛士卒淸明節錢

○丁巳命親王殿內屏風飾以雲龍頂幔用靑文綺泥金雲龍如東宮之制○辛酉熒惑犯井宿

○乙丑置同文局設使副各一人

○置江浦縣割滁和二州及六合縣之地屬之隸應天府

○丙寅察罕腦兒衛遣軍校脫脫帖木兒送故元降官答剌海至京詔賜衣服

○壬申太白晝見

○丙子以刑部侍郎臧哲給事中兼齊相府錄事李擴並爲四川行省參政武英堂紀事監生黃義爲湖廣行省參政起居注蔣覺翰林院編修張鳳並爲廣西行省參政紀事監生趙信爲考功監丞翰林院編修馬亮任敬王璉王輝陳敏張惟典籍王偁應奉殷哲侍儀使孫化祕書直長蕭韶贊讀閻裕起居注嚴鈍給事中方徵彭通宋善王惟吉十六人爲監察禦史○命吏部實授章善爲湖廣行省參政善錢塘人少治舉子業仕張士誠爲浙江行省都事吳元年以故官入京累官禮部尙書遷署湖廣行省參政至是實授

○丁丑賜山西北平山東河南各衛士卒鈔布有差

○賜遼東蓋州守禦有功將士文綺布帛敕曰納哈出以塞外餘寇越我遼蓋二城直犯金州是時州城未完戍卒寡少指揮韋富王勝保城卻敵又出其不意獲彼禆將其將校軍士宜膺上賞蓋州城池𨿽完然彼眾我寡若無素備豈不爲彼所乘指揮吳立張良佐房暠按兵堅壁備禦多方可謂善守而能挫敵矣及敵自金州歸諸將士又能阻關塞隘晝夜備守使敵人不敢向故道自柞河遁去又從都指揮葉旺追擊俘斬甚眾較之金州將士功差次之宜膺次賞遼東都指揮馬云葉旺能同心協力深思熟慮一出一守皆爲得宜葉旺𨿽居佐貳躬率將士衝冒險難應變出奇使敵人失勢追奔逐北可謂智勇兼濟者矣宜膺上賞馬云𨿽居首職選精銳拔勇敢助旺成功亦其能也然坐守堅城比之出戰稍可安閒宜膺次賞於是賜都指揮葉旺文綺帛各一十八匹金州衛將士指揮人各八匹千戶衛鎭撫人各五匹百戶所鎭撫人各二匹總旗人帛二匹布三匹小旗布帛各二匹軍士帛一匹布二匹都指揮使馬云文綺帛各一十三匹遼蓋將士指揮人各五匹千戶衛鎭撫人各三匹百戶所鎭撫人各一匹總旗人帛一匹布二匹小旗軍士布帛各一匹陣亡者倍之傷故者增其半

○己卯詔免山西狹西今年田租詔曰山西狹右地居西北山河壯麗昔我中國歷代聖君皆都此以號召萬邦曩因元主華夏已經百年君臣昏亂民無適主朕舉義兵賴天地祖宗之佑復我中國繼我聖人之位建都江左於今九年其間西徵燉煌北討沙漠軍需甲仗民人備之外有轉運之艱內有秦晉二府宮殿之役繁擾益甚自平定以來民勞未息今四方始寧正當與民同享太平之福今年三月二十五日敕中書核倉庫錢糧儲蓄有餘特將山西狹西二省民間夏秋稅糧盡行蠲免以阜吾民於戲民體君心則天下大治五常不悖則風雨以時惟爾臣民想宜知悉

○免河南福建江西浙江北平湖廣及直隸揚州淮安池州安慶徽州五府稅糧詔曰前者兵徵四方軍需甲仗皆出吾民今天下已定正當與吾民共樂其樂柰何土木之工屢興煩勞愈甚內郡多被艱辛而外郡疲於轉運近敕中書下戶部度倉庫錢榖足給數年其河南福建江西浙江所屬府州縣並直隸揚州淮安池州安慶徽州等府今年夏秋稅糧盡行蠲免北平所屬眞定等七府已免洪武八年夏稅惟大名一府未經優免其今年夏秋稅糧並七府秋糧盡行蠲免湖廣行省武昌等二十五府所屬州縣並思南宣慰等司今年夏秋稅糧盡行蠲免蘄州黃州二府已免去年秋糧今年夏稅一體免徵其有上年核出欺隱不報官田地人民及各處應有入官田地私租不在蠲免之例

○夜有流星初大如雞子靑赤色起自天槍西南行丈餘忽大如杯光明燭地至角宿沒

○辛巳以侍儀司侍儀使唐敏引進使陳汝器爲監察禦史○壬午賜京衛軍官鈔錠指揮使二十五錠同知二十二錠僉事二十綻千戶以下各有差

○癸未以火你赤爲翰林蒙古編修更其姓名曰霍莊

○是月胡兵屯山西燕只斤之地都指揮使常守道率兵擊之獲達官阿剌木等及馬駝牛羊凡二千八百餘其眾潰去

○廣西賀州屯軍陳華四等作亂桂林衛指揮姜旺率兵擊斬之俘其眾千餘人

○命鳳陽武臣子弟肄業於中都國子學

夏四月甲申朔刑部侍郎李浩還自琉球市馬四十匹硫黃五千斤國王察度遣其弟泰期從浩來朝上表謝恩並貢方物命賜察度及泰期等羅綺紗帛襲衣鞾襪有差浩因言其國俗市易不貴紈綺但貴磁器鐵釜等物自是賜予及市馬多用磁器鐵釜云○日本國王良懷遣沙門圭庭用等奉表貢馬及方物且謝罪詔賜其王及庭用等文綺帛有差先是倭人屢寇瀕海州縣上命中書移文責之至是遣使來謝庭用還上以良懷所上表詞語不誠乃復詔諭之曰嘉王篤誠遙越滄溟來修職貢朕徳薄才疏出庶民而帝中土掌握黔黎新造之時邇者未安遠者何懷納王土物良騎於心甚愧然覽表觀情意深機奧略露其微不有天命恃險負固昭然矣易雲天道虧盈而益謙蓋尙勇者不保不道者疾滅凡居二儀中皆屬上天后土之所司故國有大小限山隔海天造地設民各樂土於是殊方異類者處於遐漠陰命王臣以主之使不相矛盾有如其道者上帝福佑之否其道者禍之曩者胡元特違帝命滅無罪之國禍加臣民橫行西北延及中土人莫敢當將謂天下無對矣揚帆東下直指日本兵未登岸金鼓未振部伍未成天風怒濤檣楫摧壞致使總兵阿答海及範文虎等十萬之眾沒於東南此果日本兵精歟抑天道之虧盈歟元𨿽不能克日本而歸天下諸國尙不敢仰視前數十年元恃兵彊虐我中國之人於是豪傑忿然而起與元爭幾二紀雌雄未決吾最後興師軍不滿十萬馬不及數千不五年而復中土此果人力耶天耶方今吾與日本止隔滄溟順風揚帆止五日夜耳王其務修仁政以格天心以免國中之內禍實爲大寶惟王察之

○丁亥揚州府言六合縣地旣分屬江浦其浦子口巡檢司浦口驛等衙門宜屬江浦爲便從之

○己丑享太廟○命戶部天下郡縣稅糧除詔免外余處令民以銀鈔錢絹代輸今年租稅戶部奏每銀一兩錢千文鈔一貫折輸米一石小麥則減直十之二綿薴布一匹折米六斗麥七斗麻布一匹折米四斗麥五斗以絲絹代輸者亦各以輕重損益願入粟者聽上曰折納稅糧正欲便民務減其價勿泥時直可也

○庚寅初昬有流星大如雞子赤色有光起自太子星下西行至勾陳而沒

○壬辰時天下驛傳之名多因俚俗所稱兵部具數以聞命翰林考古正之於是攺揚州府驛曰廣陵驛鎭江府驛曰京口驛如是者凡二百三十二○甲午革湖廣漢陽府以所屬漢陽漢川二縣隸武昌府攺興國府爲州隸武昌府革所屬永興縣攺蘄州府爲蘄州隸黃州府革所屬蘄春縣攺徳安府爲徳安州隨州爲隨縣隸黃州府攺峽州爲夷陵州歸州爲秭歸縣隸荊州攺澧州府爲澧州隸常徳府革所屬澧陽縣攺全州府爲全州隸永州府革所屬淸湘縣攺道州府爲道州隸永州府革所屬營道縣攺武岡府爲武岡州隸寶慶府革所屬武岡縣攺沅州府爲沅州隸辰州府革所屬盧陽縣攺嶽州府爲嶽州革所屬巴陵縣攺安陸府爲安陸州革所屬長壽縣攺沔陽府爲沔陽州革所屬玉沙縣攺郴州府爲郴州罷桂陽府以其地益之革所屬郴陽縣攺靖州府爲靖州革所屬永平通道二縣俱隸湖廣省攺四川嘉定府爲嘉定州革所屬龍遊縣攺卭眉榮三州俱爲縣潼川府爲潼川州革所屬郪縣攺遂寧州爲縣廣元府爲州革所屬劍州綿谷縣攺巴州爲縣隸保寧府攺廣安府爲州渠州爲縣隸順慶府攺夔州府之大寧州達州爲縣革所屬奉節縣隸重慶府俱隸四川省攺廣東徳慶府爲徳慶州革所屬端溪縣隸肇慶府復髙州爲髙州府攺化州爲化縣並吳川石城二縣俱隸髙州府攺欽州爲縣屬廉州以廉州隸雷州府

○以兩淮鹽運司崇明天賜場隸兩浙鹽運司

○丙申更置考功承敕司文三監每監設令一人秩正六品丞二人從六品攺侍儀司爲殿庭儀禮司設使一人秩正七品副三人秩正八品承奉一人秩從八品鳴贊二人秩正九品序班一十六人秩從九品九關通事使一人正八品副六人從八品定中書舍人十人起居注二人給事中十人俱正七品中書省譯史七人引進五人都督府禦史臺亦皆設譯史四人引進三人俱正九品

○丁酉以監察禦史馬亮等五十五人爲考功監丞等官

○重慶府忠州墊江縣丞潘彜言永寧軍衛地居邊陲戍卒嘗苦饋餉不繼良由道險舟楫難至近者𨿽募�人於永寧入粟中鹽而�旅未有至者誠以入粟多而得鹽少故也今宜減粟增鹽則�人慕利而邊儲自給矣從其言命戶部行之

○庚子罷澧州千戶所置大庸衛指揮使司以常徳衛指揮僉事張勝置衛事

○癸卯命中書省兵部定給武官誥敕之制其特授升除者大都督府同承敕監官以上旨附籍其初入仕者具年籍父祖己身功迹其已入仕及升除者具所歷功過年籍大都督府咨於中書省送兵部覆奏貼黃考功監參考同奏附籍部儗散官移文翰林院撰文付司文監校勘奏付中書舍人書寫署名用印轉付承敕考功二監並還本部以次署名用印賫赴省府臺官署名仍付司文監對同署名用印方付兵部給授如襲職降用者大都督府勘驗具年籍祖父功迹降用者具其罪名奏旨處分承敕監官附籍其咨省送部覆奏貼黃參考對同擬官撰文署名用印給授如前

○戊申熒惑犯鬼宿

○己酉上念亡沒功臣命禮部加贈趙徳勝等七人封號誥曰人臣竭力盡忠而歿於王事者禮有褒封之典所以報功也夫致身於平定海宇之初而不預享太平之福朕甚憫之趙徳勝從朕渡江服勤效職累立戰功忘身爲國贈開國輔運推誠宣力武臣柱國仍封梁國公謚武桓嗚呼啟大國以﹤鋶﹣釒﹥封復易名而定謚祿延後嗣配食廟庭靈其有知服玆寵命廖永安擊寇太湖深入其阻遂被陷沒仗節守義之死不渝其贈開國輔運推誠宣力武臣柱國仍封楚國公謚武閔兪通海勤事從徵開辟疆宇及姑蘇垂平偶爲流矢所中天不假年遂至長逝贈開國輔運推誠宣力武臣柱國仍封豫國公謚忠烈胡大海拔自行伍勇而有謀由渡江而至嚴婺自分閫以佐樞衡方將盡平浙東庶展才略何帳下變生遂至殞逝贈開國輔運推誠宣力武臣柱國仍封越國公謚武莊張徳勝性資沈毅屢建勛勞力戰樓船遂殞於敵命𨿽不永功則猶存贈開國輔運推誠宣力武臣柱國仍封蔡國公謚忠毅耿再成從徵以來服勤效職盜賊生變遂至殞身贈開國輔運推誠宣力武臣柱國仍封髙陽郡公謚武壯桑世傑气吞羣醜勇冠萬夫陷陣先登遂致殞命贈開國輔運推誠宣力武臣柱國仍封永義侯誥文首尾並同徳勝

○河州衛都指揮使寧正守邊有功上賜璽書勞之曰卿守西疆今已九年恩威遠播於戎羌號令嚴明於壯士忠心昭著於朝野朕甚嘉焉時當初夏特遣人往勞卿宜愼撫邊戎晨昏毋怠正初冒姓韋至是命復本姓

○官山衛指揮同知乃兒不花叛入沙漠大同衛指揮使周立率大同振武等衛將士討之追及白寺塔灘獲其輜重乃兒不花遁去○庚戌京師自去歲八月不雨至是日始雨

一百一一﹑大明太祖髙皇帝實錄卷之一百六

洪武九年五月甲寅朔以工部郎中魏鑑禮部員外郎瞿莊爲福建行省參政

○安南陳煓遣其通議大夫黎亞夫等來朝貢方物上謂中書省臣曰諸夷限山隔海若朝貢無節實勞遠人非所以綏輯之也去歲安南來請朝貢之期已諭以古禮或三年或世見今乃復遣使至甚無謂也其更以朕意諭之番夷外國當守常制三年一貢無更煩數來朝使臣亦惟三五人而止奉貢之物不必過厚存其誠敬可也

○乙卯賜狹西各衛軍士戰衣八萬餘領

○禁秦蜀軍民毋得入西番互市

○丁巳以武英堂紀事監生郎敏爲監察禦史○戊午上禦奉天門謂翰林侍講學士宋濂等曰自古有國家者未有不資賢才而能獨理也秦之時張良陳平韓信皆居隱約漢髙卒用以成帝業朕初定天下卽延攬羣才相與圖治皆因其器而任使之今山林巖穴豈無超羣拔眾之才欲致而用之其道何由濂對曰取士莫善於鄕舉裏選用人莫善於因能任官任官莫善於久居不遷古有是論而陛下行之得才之效無過此矣上善其言

○壬戌命工部給物故工匠槥櫝上諭之曰今所作宮殿但欲朴業堅固不事華飾不築苑囿不建臺榭如此經營費已鉅萬乘危負重工匠甚勞有不幸而死者憂懸朕心爾工部可各給槥櫝令國子生送致其家賜鈔以葬蠲其家徭役三年復爲文遣官卽龍光山祭之曰昔君天下者務在安民然有不得已而勞民者營造之類是也比者營建宮殿工匠有因疾而死者有被傷而死者有冒危險而死者已敕官爲槥櫝送之於家今復設壇遣官以牲醴賜祭爾等有知咸諭朕意仍賜見役工匠鈔凡六萬三百六十餘錠

○癸亥晉王妃謝氏薨命禮部翰林院議喪服之制翰林侍講學士宋濂等議曰按唐制皇帝爲皇妃等舉哀臨喪素服舉哀畢則常服宋制皇帝爲皇親舉哀素紗襆頭白羅衫黑銀帶今參酌唐宋之制皇帝及中宮服大功諸妃皆服小功南昌王妃服大功東宮親王公服皆服小功晉王服齊衰期靖江王服小功王妃服緦麻輟朝三日旣成服皇帝素服入喪次十五舉音百官奉慰皇帝出次釋服服常服制曰可命著爲令○乙丑以監察禦史楊約丁大用陳汝器爲福建按察司僉事

○將有事於方丘適有晉王妃之喪上命翰林侍講學士宋濂考古制以聞濂對曰按王制喪三年不祭惟祭天地社稷越紼而行禮喪服傳雲宮中有喪三月不舉祭旣葬而祭宋眞宗時有內喪太常禮院言準禮宜祭天地社稷神宗時當郊而喪未除帝以爲疑講讀官王圭司馬光王安石皆以爲不當廢夫郊社之禮國之大事聖人所重𨿽有三年之喪亦不敢廢示有尊也上然之

○丙寅命中書省臣惟作親王宮得飾朱紅大靑綠余居室止飾丹碧中書省臣言親王居室飾大靑綠亦若無過度者上曰惟儉餋徳惟侈蕩心居上能儉可以導俗居上而侈必至厲民獨不見茅茨卑宮堯禹以崇聖徳阿房西苑秦隋以失人心諸子方及冠年去朕左右豈可使靡麗蕩其心也○癸酉自四月庚戌雨至是凡二十四日始霽

○甲戌中書省言蘭縣河州舊募�人入粟中鹽每引計米一石道遠費重故�人稀少宜減其價庶邊儲可積於是命淮鹽減米二斗浙鹽減米三斗河東鹽減十之四

○乙亥將有事於方丘以配祀告於仁祖廟

○丁丑夜二鼓有流星初出如雞子赤色起自狗國西南行丈餘光息忽大如杯分而爲二至近濁沒

○己卯夏至祭皇地祗於方丘

○朵甘烏思藏灌頂國師答力麻巴剌遣僧藏卜巴及朵甘都指揮司同知賞竺監藏等遣其子搠兀兒監藏等各進表貢方物謝頒印及賞賜恩也

○辛巳命散騎參侍舍人楊進等一十九人署豹韜等衛事○賜京衛諸將校鈔有差

○壬午日本人滕八郎以�至京獻弓馬刀甲硫黃之屬並以其國髙宮山僧靈樞所附馬二匹來貢上命卻其獻賜白金遣之其靈樞曾至京受賜所獻馬受之仍給綺帛令滕八郎歸賜靈樞

○上謂侍臣曰澹泊可以餋心儉素可以餋徳縱欲敗度奢侈移性故奇技哇淫遊幸畋獵皆役心損徳之具是以髙臺深池庸主攸亡卑宮陋室聖主攸興朕觀元世祖在位躬行儉朴遂成一統之業至庚申帝驕淫奢侈飫粱肉於犬豕致怨怒於神人逸豫未終敗亡隨至此近代之事可爲明鑑朕常以此訓諸子使知所警戒則可長保國家矣

○攺登州爲府置蓬萊縣時上以登萊二州皆瀕大海爲髙麗日本往來要道非建府治增兵衛不足以鎭之遂割萊州府文登招遠萊陽三縣益登州爲府置所屬蓬萊縣復以靑州府之昌邑卽墨髙密三縣補萊州府

○是月故元國公九住寇狹西塔灘之地狹西都指揮司發兵擊之追及於三不剌獲九住及平章不答失裏等四十人餘眾遁去

六月甲申朔上諭侍臣曰朕觀往古任智自用之君飾非拒諫多取滅亡成湯攺過不吝故爲三代盛王唐太宗屈己從諫亦能致貞觀之治此皆後世罕及也人君苟能虛己以受言人臣能盡忠以進諫則何事業不可成哉

○丁亥以翰林侍講學士宋濂爲翰林學士承旨知制誥兼贊善如故

○太白犯畢宿○戊子升彭州知州胡子祺爲延平府知府子祺吉安吉水人洪武三年以儒士舉赴京試於吏禮二部中選者十九人桐廬魏潛王訥河西李顏永丰丁節永嘉許士宏萬安夏瓚樂淸李時可衛輝陳士舉龍泉劉榖蕭暉合肥夏起瑞安馬漢分宜劉沂平陽孔希普永新歐陽子韶泰和王子啟安福歐陽楚芳廬陵胡伯淸與選列適太史奏文星見上喜十九人皆擢監察禦史子祺首上書請都關中其略曰天下形勢之地可都者四河東地勢髙厚控制西北堯嘗都之然其地苦寒江淮士卒不堪汴梁襟帶河淮宋嘗都之然其地平曠無險可守洛陽周公嘗卜之周漢嘗遷之然嵩邙諸山非有殽函終南之固瀍澗伊洛非有涇渭灞滻之雄故據百二山河之勝可以聳諸侯之望可以綿宗社之久舉天下莫關中若也上覽奏稱善尋升廣西按察司僉事凡所巡歷多平冤獄非祀典之祠輙命廢毀聞元祐黨人碑在融州巖谷中卽出而碎之及攺知彭州勞徠撫字躬教民耕因元末兵荒暴骨徧野皆聚而瘞之都江諸堰作自秦時分江水以灌成都之田歷代皆用鐵石勞費不貲春夏水隘旋復衝決元季兵興不治民失水利子祺建議修築只用竹木堰成費省而利博民甚便之至是升延平府知府踰年以疾卒於官

○己丑敕諭大將軍徐達等曰六月四日早金星犯畢右股北第一星主夷狄兵起以分野推之應在趙地今故元四大王不滿二百人官軍屢捕不獲前者皆云其眾無馬今乃言有十五騎相從出沒不知劫奪於何人者蓋由爾諸將不乘機剿捕致令若此敕至速遣智勇將士四面捕之毋致蔓延其大同岢嵐諸處亦令守禦官軍嚴爲備禦

○遷中書舍人王輝任敬趙觀陳﹤王卸﹣卩﹥李云爲監察禦史

○以宋璲陶永爲中書舍人璲翰林學士承旨濂之子永晉府右相凱之子也

○辛卯擢濟南府徳州知州張瑛等三百四十三人爲南昌府知府以下官有差皆以考課第優等升之

○壬辰浙江省臣言杭州府錢塘仁和余杭三縣水下田被浸者九十五頃詔遣國子生田齡等往驗之

○大都督府同知何文輝卒文輝字徳明滁州人王師取滁州得文輝年始十四上愛之撫育教訓如諸子旣長以材命爲總制遷天寧翼元帥上與陳友諒戰鄱陽湖文輝在行間以功升同知南昌衛指揮使司事守其地尋進江西行省參政轉左丞以徵南副將軍平福建徵還京師扈從北巡及取河南復拜河南衛指揮使命守潼關從戰定西破元擴廓帖木兒軍使攝安西分都督府事加鎭國將軍大都督府僉事從潁川侯傅友徳取成都以兵戍之升大都督府同知五年曹國公李文忠北徵和林文輝督兵巡居庸關遇疾還卒於家年三十有六上爲之悼惜命有司治喪事官給儀物葬之

○甲午詔攺行中書省爲承宣布政使司設布政使一人正二品左右參政各一人從二品攺左右司爲經歷司設經歷一人從六品都事檢校各一人從七品照磨管勾各一人從八品理問所正理問正六品副理問從七品提控案牘省注

○以監察禦史蕭韶秦府伴讀魏肅爲北平布政使司參政司文監丞王璉監察禦史彭通爲山西布政使司參政晉府伴讀王鐸中書舍人王澍爲浙江布政使司參政考功監丞馬亮爲河南布政使司參政承敕監令張迥監丞楊正司文監丞王偁給事中平﹤日制﹥爲監察禦史以儒士王佐爲給事中

○乙未莒州日照縣知縣馬亮考滿入覲州上其考曰無課農興學之績而長於督運吏部以聞上曰農桑衣食之本學校風化之原此守令先務不知務此而曰長於督運是棄本而務末豈其職哉苟任督責以爲能非豈弟之政也爲令而無豈弟之心民受其患者多矣宜黜降之使有所懲

○丙申以開封府知府王博爲戶部尙書

○置尙履局

○丁酉白虹見

○己亥重建奉先殿成初上以奉先殿弗稱命更造之至是始成奉安四廟主以牲醴祭告○庚子以內侍宗亮等七十四人爲司香尙冠尙衣等職

○辛丑徵虜前將軍曹國公李文忠還自北平上其印綬

○禮部言凡殿庭頒降詔書冊命宜從中道中門出近東而行其內外官員賫捧禦制文字及禦用之物進呈不許直行中道或左或右取便以行至禦前則正中跪進光祿司進禦膳等物亦不可當中道直行許於正道邊左以進凡禦座處卽爲正道如上禦奉天門則於正門邊東入將至禦前正中供具膳畢而出亦如之若上常所往來處其奉禦內使捧執禦用之物聽使令者皆須近後取便左右行不許隨後徑馳中道違者杖一百從之命著爲令

○壬寅上諭侍臣曰捨己從人攺過不吝帝王之羙事故大禹以五聲聽治爲銘於筍﹤虡﹣八﹥曰教我以道者擊鼓教我以義者擊鐘以事者振鐸以憂者擊磬以獄者揮鞀禹聖人也虛己求言如此之切故聞善言則拜朕樂聞嘉謨屢敕廷臣直言無諱至今少有以啟沃朕心者侍臣對曰陛下聰明天縱孜孜爲治事無缺失羣臣非不欲言但無可言者上曰朕日總萬幾安能事事盡善所望者左右之臣盡忠補過耳如卿所言非朕所望也侍臣頓首謝

○以翰林編修吳畀爲承敕監令周孟東爲監丞

○乙巳以羽林左衛指揮使毛驤羽林衛指揮使陳方亮爲大都督府僉都督

○有流星大如杯靑白色起自太微垣五諸侯南行至角宿沒○戊申遣使召岐寧衛經歷熊鼎還京師鼎行次中途西戎朵兒只班使人要劫之不屈而死鼎字伯頴臨川人陳友諒破江西屢彊之仕鼎不就王師駐南昌參政鄧愈聞鼎名請與相見奇之及上至南昌愈以鼎爲薦召見軍門與語大悅欲授鼎以官鼎以母老固辭乃畱寘愈幕府參贊軍事歲丙午九月徵至京師授湖州府徳淸縣丞吳元年入爲中書博士與諸儒議禮攺太常博士編集經史事類拜起居注上嘗召翰林儒臣論樂鼎從容敷對稱旨洪武元年上卽位凡郊祀禮樂官制法律及賜外夷書詔鼎皆與其議時浙東新入版圖上以其地承方氏之亂豪傑多不法六月命鼎爲浙江提刑按察司僉事尋調山東二年升山東按察司副使三年封建諸王以鼎爲晉王傅四年故元四大王者出沒爲寇居民患之上以鼎不能弭賊左遷大同衛知事五年復授晉王府參軍七年除刑部主事八年西戎朵兒只班率其部落內附上以鼎老成歷事授岐寧衛經歷賜白金五十兩鈔一萬二千貫鼎至岐寧知西戎狙詐有再叛意密﹤鋶﹣釒﹥論之上遣使慰勞賜鼎裘帽已而遣中使趙成復召之還朝鼎行至西涼打班驛朵兒只班果叛令酋長麼哥答兒脇鼎還鼎以大義切責之遂與趙成及知事杜寅俱被害上聞而悼惜之遣使葬之於黃羊川立祠致祭仍以所食祿米給其家

○己酉罷各布政司寶泉局停鑄錢

○庚戌山西汾州平遙縣主簿成樂官滿來朝本州上其考曰能恢辦�稅吏部以聞上曰地之所產有常數官之所取有常制�稅自有定額何俟恢辦若額外恢辦得無剝削於民主簿之職在佐理縣政撫安百姓豈以辦課爲能若止以辦課爲能其他不見可稱是失職矣州之考非是爾吏部其移文訊之

○太白犯井宿

○置江西布政司軍需庫

○壬子以左江太平府龍州隸廣西布政司時龍州土官趙帖堅言本州地鄰交趾所守關隘二十七處設有警急須申報太平達於總司比報下已涉旬月恐誤事機乞以奉議泗城二州隸廣西爲便詔從之○命中書兵部錄用故武官子孫有遺棄者

○以華克勤爲考功監丞克勤紹興蕭山人少學浮屠洪武四年選至京奉使日本還奏對稱旨賜白金百兩命復姓氏授以是職大明太祖聖神文武欽明啟運俊徳成功統天大孝髙皇帝實錄卷之一百六

一百一二﹑大明太祖髙皇帝實錄卷之一百七

洪武九年秋七月癸丑朔日有食之

○甲寅以刑部尙書韓士原爲江西布政使燕府伴讀李浚文爲左參政吳府伴讀張裏仁爲右參政士原東平之汶上人仕元爲浙江行省都事來歸授濟南樂安州同知累遷至今官

○乙卯享大廟

○遣官祭功臣於雞籠山廟上諭禮官曰諸將臣始從朕徵伐宣力效勞朕於爵賞不敢吝惜大者公小者侯死則俾之廟食以報其功何文輝早歲事朕屢建勛績大名始立身卽殞歿朕重傷之其以文輝及凡有功者一百六人各附祭於功臣之次庶以表朕報功之意焉○丙辰免刑部侍郎顧禮官以親屬極刑循例免也

○庚申降中書省右司郎中茹太素爲刑部主事

○壬戌以李祺爲駙馬都尉尙皇長女臨安公主祺太師韓國公善長長子也先期用祝帛牲醴告奉先殿先下嫁二日命使冊公主其儀內使監陳設冊案於乾淸宮禦座之東南設儀仗於丹陛之東西陳女樂於丹陛之南尙儀奏外辦上皮弁服中宮翟衣升禦座樂作升座訖樂止引禮引捧冊使者女官就殿上拜位贊拜樂作四拜樂止傳制官稱有制贊捧冊使者跪傳制官傳制曰今冊長女爲臨安公主命尙宮正某行禮舉冊官以冊立授使者使者受冊以授執事者執事者跪受退立於殿東贊興捧冊使者興贊拜樂作四拜畢樂止執事者捧冊前行使者隨詣華蓋殿公主受冊儀其日執事者於華蓋殿設香案於正中設冊案於香案前公主服九翚四鳳冠翟衣立於殿西東向冊使至以冊置於案冊使立於冊案之東南向引禮引公主詣拜位贊禮贊公主四拜畢贊請公主詣前冊使稱有制贊禮贊公主跪贊宣冊宣冊官取冊立宣訖以冊入於盝贊受冊宣冊官以冊授公主公主受冊興以冊置於案執事者收冊冊使興引禮就導引公主詣上前謝恩贊八拜又詣中宮前謝恩贊八拜禮畢次見皇妃東宮及妃各王及妃如常儀冊文曰古之君天下者有女必封今爾成人特封爾爲臨安公主配太師韓國公李善長之子祺彼爲駙馬爾爲公主旣入韓國之門恪遵婦道以奉舅姑閨門整肅內助常佳毋累父母生身之恩爾惟敬哉公主受冊後次日謁奉先殿○駙馬受誥儀是日吏部官奏請頒誥捧誥命置龍亭鼓樂儀仗前導至太師府駙馬設鼓樂出迎太師家先設香案及誥命案於正廳龍亭至吏部官捧誥命置於案駙馬服朝服訖引禮引詣香案前贊禮贊再拜畢吏部官稱有制贊駙馬詣前跪贊搢笏贊受誥吏部官取誥以授駙馬駙馬受誥以授執事者執事者跪受復置於案贊出笏俯伏興贊復位復贊再拜禮畢誥文曰夫婦之道人之大倫婚姻以時禮之所重帝女下嫁必擇勛舊爲婚此古今通義也朕今命爾李祺爲駙馬都尉爾當堅夫道毋寵毋慢永肅其家以稱朕親親之意是日並賜朝服儀從銀交椅一腳踏一銀馬杌一銀水盆一銀水罐一傘一骨朵二牙仗二鞍籠一次日韓國公李善長與駙馬謝恩後十日善長進表箋奏請婚期其日淸晨尙寶監陳設禦座香案於奉天殿儀鑾司陳儀仗於丹陛之東西教坊設樂於丹墀之南將軍六員位於奉天殿門之左右將軍二員位於殿上簾前序班四員捧表案一玄纁案一於殿內之西序班四員設箋案一玄纁案一於丹墀內道之西百官朝服侍班於文武樓前內贊二人位於殿上之東西贊禮二員位於丹陛之東西宣表官展表官位於表案之西百官陪位皇帝禦謹身殿具皮弁服儀禮司入奏外辦導駕官導禦奉天殿仗動樂作升座樂止鳴鞭訖序班四員捧表案及玄纁案置於殿中引禮引太師捧表箋及玄纁至丹墀跪置於案退至拜位贊禮贊拜樂作四拜畢樂止贊禮贊進表引禮引太師詣表案前搢笏跪捧表執事者捧玄纁隨行樂作至丹陛下太師脫易展表官宣表官隨行由殿西門入東向立執事者一人捧箋由奉天殿西至謹身殿甬道上跪授內官內官立受捧入乾淸宮女官接進啟云太師韓國公李善長謹擇七月初十日令男祺親迎公主上箋奏期序班徹丹墀表箋玄纁案於武樓前太師旣至殿西門引禮二人候於門外內贊接引太師至殿中內贊贊跪太師跪贊進表受表官搢笏接表跪置於案執事者以玄纁跪進於太師之左太師受訖受表官又詣前接玄纁復跪置於案退復位內贊贊出笏太師出笏贊宣表展表官一員詣案前跪搢笏取表宣表官跪於太師之左展表二人跪展表宣讀訖展表官一員以表跪置於函內興與宣表官等退立於殿西贊禮贊俯伏興太師由殿西門出宣表官展表官隨行序班徹表案玄纁案於殿之東引禮引太師至丹陛下納舄復位贊禮贊拜樂作四拜畢樂止儀禮司奏禮畢上還宮樂作內官收表及玄纁引禮引太師百官以次出表文曰伏以聖人法天地而定尊卑配陰陽而品貴賤所以立教建治敍彜倫而垂法於天下也臣誠惶誠恐稽首頓首伏惟皇帝陛下膺乾運興家邦統一寰宇辛勤二十餘年而億兆生民之眾咸獲皞皞熙熙同泰和之治臣一家骨肉首賴生全繼叨榮祿徳至渥也臣夙夜兢惕思所報效耄而未能乃荷至恩不以臣男祺之愚庸賜公主下爲伉儷榮出望外吉辰在邇謹用奏請至期令男祺俯伏闕門之外恭聽恩命臣下情無任瞻天仰聖激切屏營之至謹奉表以聞箋文曰伏以聖人法天地而定尊卑配陰陽而品貴賤所以立教建治敍彜倫垂法於天下也臣誠惶誠恐稽首頓首伏惟皇后殿下奉帝之尊內嚴柔順法地以靜萬邦咸寧此誠開基創業母儀萬世也如臣善長參隨宸禦周旋承奉略無功效夙夜兢惕乃荷聖恩不以臣男祺之愚庸賜公主下爲伉儷榮出望外吉辰在邇謹令男祺至期詣闕門俯伏以待上命更祈中聽少表下情臣無任感激惶恐之至謹奉箋以聞公主受醮戒儀是日早公主具禮服辭奉先殿申時內官陳設中宮儀仗於乾淸宮丹陛之東西內官陳大樂於丹墀執事女官備金爵酒壼果合以俟內贊女官二員位於殿上之東西上常服中宮燕居服升座樂作升座訖樂止公主具禮服引禮女官引公主詣上前贊拜樂作四拜畢樂止贊公主詣前跪贊受爵女官以爵斟酒立授公主受飲訖以爵授執事者執事者跪受虛爵退復位贊恭聽戒命隨旨意訓戒公主聽受訖贊興復位公主復位贊拜樂作四拜畢樂止引禮女官又引公主詣中宮前贊拜樂作四拜畢樂止贊公主詣前跪贊受爵執事女官斟酒立授公主受飲訖以爵授執事者執事者跪受虛爵以退贊恭聽戒命隨旨意訓戒公主聽受訖贊興復位公主復位贊拜樂作四拜畢樂止禮畢公主易燕居冠服拜皇妃東宮及妃親王及妃如常儀命婦送至宮門引禮引公主由宮門東門出過宮門西上小輦至右門內公主降輦駙馬揭簾公主升轎內使備儀仗鼓樂前導由武樓右紅門金西板橋至午門西門降轎出門升轎女使一十四人服紗帽上簮羅帛花銷金胸背兩肩方花羅袍間抹金銀牡丹花束帶皂靴女樂三十六人於闕西接引至府省府臺官命婦送至府門各回家東宮及各王送至府前

○駙馬受醮戒儀是日早太師與駙馬具家用祭服告祠堂畢至午後太師坐於正堂駙馬具見尊長服引禮引駙馬至拜位贊再拜駙馬再拜贊詣前跪駙馬詣前跪贊搢笏駙馬搢笏贊受爵執事者斟酒立授駙馬駙馬受飲訖以爵受執事者贊聽訓戒太師隨意致戒辭駙馬聽訖贊出笏俯伏興駙馬出笏俯伏興贊復位駙馬復位贊再拜駙馬再拜禮畢駙馬便服上馬行親迎禮若駙馬父母俱存則父母同坐於正堂行禮如上儀

○親迎儀是日駙馬受醮戒訖其所賜儀從鼓樂前導至午門西下馬至朝房具朝服候申時序班二人具朝服引駙馬由午門西角門入至右紅門內官二員具服接引駙馬至內使監前候報公主醮戒將畢引駙馬至右門西東向立公主至駙馬揭簾公主升轎駙馬先行由午門西角門出至上馬處上馬先至府候公主至揭簾公主降轎同謁祠堂

○謁祠堂儀太師家執事者先於祠堂陳設祭物畢引禮女使引駙馬及公主由府中便門至祠堂拜位駙馬東公主西贊禮贊再拜駙馬公主並再拜引禮引駙馬詣髙祖考妣神位前駙馬詣前公主仍立於拜位贊跪駙馬跪公主亦跪贊搢笏駙馬搢笏贊進爵執事者以爵跪進於駙馬之右贊受爵駙馬受爵以授執事者贊獻爵執事者以爵奠於髙祖考妣神位前贊出笏俯伏興駙馬出笏俯伏興公主亦興引禮又引駙馬詣曾祖考妣祖考妣神位前如上儀訖贊詣讀祀位駙馬詣讀祝位贊跪駙馬跪公主亦跪讀祝訖贊俯伏興駙馬俯伏興公主亦興贊復位駙馬復位贊再拜駙馬公主並再拜禮畢還府行合巹禮

○合巹儀其日女使陳設駙馬座於室東西向公主座於室西東向各設拜位於座之南設酒案於室中稍南置兩盞兩巹於案上饌案二於室中贊引二人導駙馬二人導公主就拜位贊再拜駙馬公主相向皆再拜請就座駙馬公主各就座執事者捧饌案置於駙馬公主前執事者二人以二盞斟酒以進駙馬公主各飲酒執事者進饌駙馬公主皆舉饌執事者再斟酒進饌駙馬公主各飲酒舉饌執事以兩巹盞斟酒合和以進駙馬公主皆飲酒執事者又進饌駙馬公主皆舉饌執者徹饌案贊駙馬公主興就拜位贊再拜駙馬公主相向皆再拜禮畢太師次日詣闕謝恩○見舅姑儀合巹之明日淸晨執事者二人先設案於堂之東以棗粟盤置於案太師坐正堂中駙馬具見尊長服公主燕居冠服引禮導駙馬公主至拜位駙馬在東公主在西贊再拜駙馬公主皆再拜執事者舉棗粟案詣前公主隨捧案置於太師前公主復位贊再拜駙馬公主皆再拜執事者徹棗粟案於東禮畢若駙馬父母俱存則公主見舅姑當用腵修於姑前行禮如上儀

○見尊長儀駙馬公主見太師禮畢太師起執事者請駙馬叔於正堂東西向坐駙馬公主立於西東向四拜叔坐受禮畢起又請駙馬兄坐於正堂東西向駙馬公主東向再拜兄坐受禮畢起又引駙馬公主詣中堂請太師姊正面坐駙馬公主北向四拜太師姊坐受禮畢起又請駙馬庶母坐於正堂之東西向駙馬公主東向再拜庶母坐受禮畢起次請駙馬嫂就中堂東西相向立駙馬公主與嫂相向再拜畢駙馬公主還府駙馬弟妹到府中見駙馬公主駙馬公主正面坐受四拜

○盥饋儀見舅姑之又明日淸晨太師坐於正堂執事陳設饌案畢公主具燕居冠服引禮引公主詣太師前拜位贊再拜公主再拜執事者以饌授公主捧饌置於案退復位贊再拜公主再拜公主退立於西候太師饌畢引禮引公主還府

○駙馬朝見儀親迎後十日朝見其日上位中宮禦乾淸宮內官設傘扇大樂於丹墀左右設駙馬拜位於宮門之下贊禮內官二員其服立於宮門之東西序班二人具服引駙馬至右紅門引禮內官二員具服接引駙馬至宮門拜位上位中宮升座樂作贊八拜駙馬八拜畢樂止又移駙馬拜席近西朝中宮贊八拜樂作駙馬八拜畢樂止禮畢駙馬去蔽膝又移駙馬拜席於西南見皇妃六位各贊四拜禮畢又引禮內官二員引駙馬出右紅門序班接引見東宮其日內官設東宮座於文樓前南向秦王以下各王共十一位座於東西向駙馬去蔽膝引禮引詣東宮前贊四拜畢次詣秦王及各王前每位行四拜禮駙馬出門攺服詣東宮前賜膳畢東宮傳旨賜駙馬紗帽一金帶一紵絲羅衣各一襲靴一雙鞍馬二駙馬受訖就詣上前謝恩行五拜禮

○甲子立倒鈔法中書省奏國家行鈔日久豈無昏爛宜設收換以便行使於是議令所在置行用庫每昏爛鈔一貫收工文五百以下遞減之仍於鈔面貫百文下用墨印昏鈔二字封收入庫按季送部若以貫伯分明而倒易者同沮壞鈔法論混以僞鈔者究其罪

○丙寅命賜北平守禦及聽徵官軍鈔五千萬八千七百餘錠布帛八萬二千餘匹

○丁卯始命散騎參侍舍人冠帶

○置司佩局貴州衛指揮僉事張岱卒命禮部遣官祭之

○命工部主事郭傅署考功監令○以監察禦史王偁等一百二十三人爲知府知州等官有差時各處有司爲考校錢糧簿牒至京故命官往代之

○戊辰增置各處遞運所設大使副使各一人驗夫多寡設百夫長以領之先是在外多以衛所戍守軍士傳送軍囚上以其有妨練習守禦乃命兵部增置遞運所以便遞送

○己巳升兵部侍郎李允爲尙書

○庚午遷給事中孫傑虞泰魏汝進陳宗顏中書舍人朱徳名朱翊殿庭儀禮司副李彥淸李圭爲監察禦史

○辛未靖江王相府奏靖江王府承運六門金釘朱戶之制命禮部員外郎張籌等考古制以聞籌等奏按韓詩外傳諸侯有徳者錫朱戶而金釘無所考今親王府承運門旣用金釘靖江王府宜降殺如公主府掩錢之制上曰諸王之於靖江𨿽親疏有等然亦王府也宜同親王之制

○甲戌置黎州長官司以土酋芍徳爲長官徳雲南人祖仕元世襲卭部州六番招討使明氏據蜀徳兄安復爲黎州招討使明氏亡夷民潰散徳奉母還居卭部至是四川布政司招之徳遂來朝貢馬且請置官司詔以徳爲黎州長官賜印及衣服綺帛

○乙亥客星沒先是六月戊子客星大如彈丸白色止天倉至癸巳益有光甲午經外屏壬寅經卷舌入紫微垣庚戌掃文昌指內廚壬子掃文昌是月癸亥入於張至是夕始滅○丁丑詔蘇松嘉湖四府下田之被水者免今年租凡二十九萬九千四百九十餘石

○升監察禦史郎敏爲饒州府知府敏河南濟源人洪武七年以國子生選入武英堂紀事授監察禦史以能升今官敏爲治廉明有惠愛樂平縣民有詣闕訴邑大姓五十餘家謀逆者詔指揮潘某率兵往捕之兵至饒敏驚曰樂平民素淳朴未必有此吾爲郡守不可使民死無辜請先往察之至樂平民皆耕牧如常時敏廉得告者乃無賴子素以假貸不得怨諸大姓故重誣之冀獲賞耳敏還白潘初不之信自往察視果如敏言於是各以其家長至京辦其誣詔遂釋諸大家誅妄告者○是月通事舍人鞏哥鎖南等招諭吐番還至川藏朵工之地皆遇害

○灤州昌黎盧龍遷安撫寧等縣以旱聞詔免田租仍以布賑之

○湖廣山東大水

○故元平章兀納歹執伯顏帖木兒自綏徳來降先是中山侯湯和等至延安伯顏帖木兒遣人乞降上聞之召諸將悉還獨畱傅友徳屯邊以備敕諭友徳曰無事而請降兵法所戒爾其愼之至是伯顏帖木兒果乘間入寇友徳大破之俘其眾獲輜重羊馬無算兀納歹遂縛伯顏帖木兒以降

○都督僉事兼秦府左傅金興旺卒大明太祖聖神文武欽明啟運俊徳成功統天大孝髙皇帝實錄卷之一百七

一百一三﹑大明太祖髙皇帝實錄卷之一百八

洪武九年八月癸未朔

○甲申賜狹西徵進將校鈔人二十錠

○乙酉以戶部侍郎周斌郎中偰斯爲戶部尙書中書省左司都事徐鐸爲戶部侍郎戶部員外郎徐伯善秦相府錄事張宗戶部主事尙質劉中沁源縣知縣邵善爲戶部郎中戶部主事蘇鵬翼爲戶部員外郎

○丁亥遣官釋奠於先師孔子

○戊子祭太社太稷○敕燕山前後永淸左右薊州永平密雲彭城濟陽濟州大興十一衛分兵守北邊關隘時關隘之要者有四曰古北口曰居庸關曰喜峯口曰松亭關而烽候相望者一百九十六處徼巡將士六千三百八十四人初俱用北軍至是始選江淮軍士參之

○壬辰夕月

○癸巳五色云見

○增給廣東馬價先是遣兵部員外郎程益監察禦史閻裕往廣東市馬民間馬少率於蠻境市以售於官官𨿽償其直而道途往來甚費民以爲患上聞之曰民爲國本馬資國用柰何欲資其用而先傷其本乎命厚給其直○詔以潼關距西安華陰縣爲近攺隸華陰大慶關屬蒲州阻隔黃河攺隸朝邑縣

○乙未祭太歲風雲雷雨嶽鎭海瀆山川月將城隍諸神

○遣官祭旗纛

○播州宣慰使楊鏗率其屬張坤趙簡來朝貢馬賜賚甚厚上諭之曰爾先世世篤忠貞故使子孫代有爵土然繼世非難保業爲難知保業爲難則志不可驕欲不可縱志驕則失眾欲縱則滅身爾能益勵忠勤永堅臣節則可保世祿於永久矣

○以監察禦史杜宗文孫傑陳敏爲廣東按察司僉事蔡儀韓宜可及山西按察司經歷潘翥爲狹西按察司僉事遊遜志閻裕李圭爲四川按察司僉事

○以狹西都指揮使曹震爲大都督府都督僉事

○丙申躬祀歷代帝王上諭羣臣曰古昔聖帝哲王垂訓立教有大功徳於天下後世載在祀典歷代欽崇朕以菲徳荷膺天命主宰天下皆仰則舊章祭祀之典豈可怠忽爾諸陪祀之臣宜精白一心相予祀事毋俾褻慢以重朕之不徳

○丁酉賜吳楚齊三王府倉庫名吳曰廣儲楚曰廣��廾齊曰廣成

○己亥覽邦國王昔裏馬哈剌紮的剌紮遣其臣吾剌裏剌沙等奉表貢馬蘇木及檀降香胡椒孔雀等物詔賜其王金織文綺紗羅並賜吾剌裏剌沙及其從人綺帛衣靴有差

○以廣東布政司參政劉仁爲應天府尹

○以吳印爲山東布政使印太原之孟縣人少從釋氏上知其才可用使復姓名給以家室而授之官

○置顏料司菜司牧巾帽鍼工皮作六局兵仗繩頑二司秩俱正六品副從六品

○辛丑有大星赤而芒起自正東入天津沒

○癸卯敕浙江江西福建湖廣山東河南各都司及直隸衛所操練馬步軍士以俟簡閱

○以國子生李鐸鄭士昂髙雋韓貞董哲徐思誠趙起潛王輗爲監察禦史○丙午以國子生成徳琦牟銘劉暹爲秦府伴讀張寅王翀爲晉府伴讀張翺爲燕府伴讀王謙爲靖江府伴讀

○丁未以前河南參政安然爲浙江布政使山東參政朱芾爲狹西布政使中書舍人徐貫道爲狹西右參政湖廣布政司左參政章善爲布政使考功監丞趙信爲右參政河南布政司左參政徐賁爲布政使監察禦史楊正爲右參政承敕監丞劉益爲廣東右參政

○己酉遣官視歷代帝王陵寢命百步內禁人樵牧設陵戶二人守之有經兵燹而崩摧者有司督近陵之民以時封培每三年一遣使致祭其諸郡邑祀典所載忠臣烈士祠宇傾頹者有司亦以時葺治仍嚴禁防○上謂禮部臣曰嶽鎭海瀆祀典所重其所在祠宇宜致尊嚴以稱神居於是分遣國子生周渭等三十一人往修祠宇各賜巾衣靴襪俾所至齋沐而後行事仍命禮部以嶽鎭海瀆之祀京師春秋二祭自有常期其遣官行禮並所在有司之祭勿與京師同日

○庚戌思南宣慰使田仁智入覲貢馬及方物詔賜仁智及其下各有差仁智入謝更賜織金文綺三十疋帛如之上諭之曰汝在西南遠來朝貢其意甚勤朕以天下守土之臣皆朝廷命吏人民皆朝廷赤子汝歸善撫之使得各安其生則汝亦可以長享富貴矣夫禮莫大於敬上徳莫盛於愛下能敬能愛人臣之道也仁智辭歸至九江龍城驛病卒有司以聞上命禮部遣官致祭敕有司送其柩於思南○是月思州宣慰使田弘正與其弟弘道等來朝貢方物上命禮部皆優其賜予先是上以西南夷土官世居荒服未嘗躬朝闕下詔令率所部酋長入朝故弘正等皆詣闕奉貢

○賜福建布政使司參政魏鑑瞿莊璽書其略曰今年仲夏敕卿南行以轄八閩然其地利盡南海勢控諸番宜忠君愛民修身愼法則芳名不朽卿其審釋力行以副朕委任之意

○西番土官朵兒只巴叛率眾寇罕東河州衛指揮使寧正率兵擊走之追至西海北山口而還

九月壬子朔以李永爲考功監丞○癸丑上遣指揮僉事吳英往北平諭大將軍徐達曰七月火星犯上將八月金星又犯之占云當有姦人剌客陰謀事凡閱兵馬習騎射進退之間皆當謹備可徧諭諸將亦當嚴密𨿽左右將校勿令相近其故元閹官尢宜防之惟南去者可以使令蓋將者眾之死生國之安危系焉能戒愼之庶可免優

○乙卯河北塔灘達達將校掌家奴等五十五人來降命禮部第爲三等賜衣物有差

○戊午播州宣慰使楊鏗辭歸復賜綺帛各四十匹

○召秦王樉晉王今上還自鳳陽

○己未太白犯右執法

○壬戌以考功監令華克勤爲山西布政使廣東布政使司右參政趙孠堅爲布政使給事中康濟爲右參政○甲子升禮部員外郎張籌爲尙書

○上念各邊衛守禦指揮之歿於王事者命禮部置素簡以紀其亡歿月日揭於公署至日遣人祭之

○狹西平涼衛指揮秦虎卒上親爲文遣國子生往祭之曰曩因元政不綱羣雄並起朕奮身田裏仗義興師一時智勇之士翕然向附爲朕宣勞爾父某自定遠率眾來歸俾守滁州而爾從朕渡江所向克捷爾父旣歿命爾襲職旣而從事兵戎南徵西討多著功勞今也命爾佐武衛守平涼軍民樂業朕甚嘉焉方將倚爾安靖邊方夫何一疾遽至不起訃音來報哀悼曷勝𨿽然生則有勞於國歿則有名於史丈夫如此可無憾矣○丙寅祭周天星辰

○禦史大夫汪廣洋陳寧劾奏太師韓國公李善長曰臣聞君使臣以禮臣事君以忠此古今之通道也欽惟陛下奉天命削羣雄定四海爲生民立命以開太平之治於玆九年矣自義師東渡以來深謀遠慮經國馭人皆出聖衷之獨斷至於犯霜露冒寒暑被堅執銳去亂賊以拓封疆者皆諸將之功非文吏之籌畫也及天下一家定功行賞韓國公李善長位以太師爵以上公禮命之榮冠乎文武近令其子祺尙公主復營宅於主第之左以居之聖訓諄諄命公主謹執婦道禮長幼以敍彜倫陛下法古先聖王盛心允爲至矣善長受國厚恩佯爲愚戇陛下以疾不視朝者將旬日亦無問候之敬孤恩失禮古者所無駙馬李祺六日不朝宣至前殿又不施禮此可知善長家法之不修凡此所爲揆之事君以忠之道果安在哉請付法司以正其罪﹤鋶﹣釒﹥奏善長父子免冠待罪上曰大罪不治則法無以立小過不赦則人無所容善長國之大臣不能律身教子劾之誠是但念相從之久宥之勿問

○丁卯北平府宛平大興二縣地震

○髙麗王王顓子禑遣使奉表賀天壽聖節貢方物

○戊辰命凡在外百司祭祀百神宜以品級尊卑爲序以都指揮使爲初獻布政使爲亞獻按察使爲終獻都指揮使缺則以布政使爲初獻其餘陪祭官亦宜序以品級有越次者以違制罪之

○置湖廣四川廣東府州縣稅課司局倉庫九十四罷經歷司司獄司倉庫九十六○己巳天壽聖節詔百官免朝賀勿奏事

○庚午有流星大如杯起自五車西行經天船至合道沒

○辛未升四川布政使司左參政臧哲爲廣東布政使右參政李擴爲本司布政使

○壬申設河州西番木咂些兒孫等處千戶所以元達魯花赤鎖南巴等充正副千戶隸朵甘都指揮使司

○甲戌以北平故都指揮使朱杲男煜爲燕山右衛世襲都指揮使都指揮世襲自煜始

○夜有流星大如雞子赤而芒起自羽林軍西經壘壁陣至十二諸侯沒

○丁丑貴州宣慰使宋欽遣人來朝貢馬命賜以綺帛並賜其使襲衣有差

○戊寅皇第十四子楧生○以大都督府照磨陳銘爲吏部侍郎吏部主事童亨爲郎中

○遷鷹揚衛指揮同知劉成爲海州衛指揮同知

○置三山神策二門千戶所

○己卯中書省言福建參政魏鑑瞿莊笞一姦吏至死上賜璽書勞之曰朕觀自古天下之治亂在於君臣能馭不能馭耳若君能馭臣以禮法臣能馭吏以體上故治由此始若君不能以馭臣臣無以馭吏則亂亦由此始或云胥吏小人何預治亂是大不然吏詐則蠹政政旣隳矣民何由安朕所以命著爲令者正欲使上官馭吏動必以禮而嚴之以法若吏卒背理違法繩以死無論此令行久矣柰何貪官動爲下人所持任其縱橫莫敢誰何所以政無施而民受枉朕嘗謂若爲官臨政無馭吏之威則諸事無成馭得其法則威立令行事無不舉今丞相奏福建兩參政致極刑於一姦吏朕聞玆事當哉惟仁人能好人能惡人果然矣故往諭之爾尙愼終如始乃能其官

○命河州武靖衛故土官指揮卜納剌男答裏麻剌咂帶刀宿衛

○是月故元太尉神保等率眾來降上諭羣臣曰水趨下則流人法上則哲故希賢者不已可以齊賢希聖者有恆可以齊聖古之人知成身之難恆兢兢焉以自勉惟恐善名之不立故卒能顯名於天下後世今之任官者多圖苟安不顧淸議而甘爲碌碌之人身歿而名隨以泯爾等宜勉之毋自棄也大明太祖聖神文武欽明啟運俊徳成功統天大孝髙皇帝實錄卷之一百八

一百一四﹑大明太祖髙皇帝實錄卷一百九

洪武元年閏九月壬午朔有星自天船東北行約流丈餘光芒煥發入紫微至四輔沒

○乙酉以兩浙鹽運使夏禮山東鹽運使司同知秦禎爲四川布政使司參政

○庚寅以災異詔求直言詔曰朕本布衣因元多故遂與羣雄並驅險阻艱難更歷備至方得偃兵息民稱尊海內紀年洪武已九春秋矣邇來欽天監報五星紊度日月相刑於是靜居日省古今乾道變化殃咎在乎人君思之至此皇皇無措惟冀臣民許言朕過於戲於斯之道惟忠且仁者能鑑之若假公濟私乖賢人君子之操非所望焉○癸巳詔定中書省左右丞相大都督府左右都督爲正一品大都督府同知禦史臺左右禦史大夫爲從一品中書省左右丞王相府左右相襲封衍聖公眞人布政使司布政使都司都指揮使爲正二品大都督府僉都督王相府左右傅布政使司左右參政爲從二品翰林院承旨六部尙書各衛指揮使太常寺卿各道按察使應天府尹爲正三品翰林院學士光祿司卿各衛指揮同知爲從三品翰林院侍講學士六部侍郎國子祭酒各府知府各衛指揮僉事爲正四品州俱爲從五品各府經歷司及縣俱爲正七品汰中書省平章參知政事禦史臺侍禦史治書殿中侍禦史等官惟李伯昇王溥等以平章政事奉朝請者仍其舊○甲午廣西賓州遷江縣象州武仙縣古逢等洞蠻獠作亂詔發柳州南寧桂林等衛兵討平之

○戊戌以前山西行省員外郎謝達爲楚府長史

○辛丑攺各王相府所屬奉祠典寶典膳良醫工正所並紀善俱爲正八品所正正八品副從八品孳生所大使正九品副使從九品

○甲辰詔諸王國山川社稷壇俱建於端禮門外之西南

○以溫祥等七人爲各王府長史

○乙巳禮部尙書張籌奏使者視歷代帝王陵寢還言各陵有素無祠宇者有歲久不堪修葺者有間可修葺者按唐開元間先代帝王有廟者祭於廟無廟祭於壇祠宇之壞者請勿葺上曰然其廟之可葺者葺之不可葺者令有司次第修之勿亟勞民也

○丙午淮安府海州儒學正曾秉正上﹤鋶﹣釒﹥曰近者欽奉明詔以五星紊度日月相刑聖心戒謹詔臣民言過臣聞易經曰天地設位聖人成能又曰天垂象見吉凶聖人像之蓋天爲萬物之祖王爲萬邦之君天之生物不能自治故生聖人代天工以君治之而成其能是以人君爲天之子天子有過中之政則不言而垂象以代其言猶父之教子也天子知天之示教而攺行修省求賢於下下之人言得以達則是天使之言也人君於是而聽納之則天嘉其不違教命𨿽怒亦轉而喜矣天嘉而喜則祚胤久長社稷永固矣又何災異之有漢董仲舒曰國家將有失道敗徳天乃出災害以譴告之不知自省又出怪異以警懼之尙不知變而傷敗乃至以此見天心仁愛人君而欲止其亂抑古之聖賢不以天無災異爲可喜惟以祗懼天譴而致隆楚莊王小國之君耳見天地無妖孽之戒則禱於山川曰天其忘余歟此能求過於天也天示之過則必思其失道而修治之又安有殆危之理哉是以洪水九年而堯政治大旱七年而湯徳修桑榖生朝雉雊鼎耳而太戊武丁竟致中興是皆能責己以自修求賢以自輔也漢文帝時二十九山同日崩大水潰出一月間兩見日食長星出地震﹤木兆﹥李冬華景帝時熒惑歲星皆逆行月犯北辰貫天庭地一日三動可謂異矣而治道之盛獨稱文景光武十五年星孛於昴又孛紫宮可謂異矣而東漢方隆宋仁宗時土星畱參太白晝見或星奔於斗或星見如杯或星數百而流地裂泉湧雨雹大旱不一而見可謂異矣而仁宗享國最久治近三代其故何哉誠以數君者能祇懼天威納用方正之士聽受忠直之言以攺其政也故天𨿽有異而不爲殃其有移過於下若漢成帝以星變罪其丞相翟方進唐太宗以女主將昌妄殺疑似李君羨若此之類皆不能免後世之議而徒爲盛徳之累耳臣博考古今災異皆以人君修徳則昌或信移禳之說者終無所益蓋天可以誠感而不可以自誣也宋景公一有君人之言熒惑猶爲之退舍況古今大統之君哉天人感應之理其效甚速詩曰畏天之威於時保之書曰惟天無親克敬惟親民罔常懷懷於有仁則弭天之變惟在修徳而已洪惟陛下神聖文武功徳巍巍超今冠古自混一以來四夷無侵豪彊懾伏百榖順成民康物阜天之付與可謂盛矣兵動二十餘年始得休息天之有心於太平亦久矣民之思治亦切矣陛下勵精圖治亦勤矣惜乎下之人未能知應天之心慰民之望以成陛下大有爲之志也蓋創業與守成之政大抵不同創業之初則行富國彊兵之術用趨事赴功敢於有爲之人大統旣立邦勢已固則普天之下土之所生水之所餋人力所成之物皆邦家倉庫之積乳哺之孩垂白之老皆邦家所餋之人不患用度不周惟患所以保守已成之業於永久者爲難耳於此之時當思所以盡革向之所爲何者爲應天心之道何者爲慰民望之政則陛下大有爲之聖治日隆而已成之業垂億萬年矣天亦不煩垂示日月五星之變以儆告矣天旣有儆則變不虛生此天意欲扶持陛下之大統欲陛下更新其政思有以固結人心也宸居靜念嘅然出於至誠下求言之詔則在下者豈無以至誠之心上答明詔哉猶望陛下以誠心聽納而容貸之則上下之誠孚感五行必順序日月必貞明天心必嘉喜諸福之物畢至而帝道昭明矣且夫日者眾陽之宗人君之象歷家日食有常度可算而前知孔子作春秋凡食必書之以爲人君之戒其有珥蜺黑子之類皆爲邪气所幹變出不測比之日食尢甚大抵陰侵由小人蔽君子夷狄陵中夏妻妾乘其夫臣下罔君上之應也天之示象使人君有其事則思去之無其事則思防之恐其乘間隙而生也月者太陰之精女主大臣之象日掩之而食傳記不書者聖賢扶陽抑陰之道也臣聞易之爲書也貴陽賤陰春秋之法內中國而外夷狄蓋中國者陽也夷狄者陰也臣竊觀近來蒙古色目之人多攺爲漢姓與華人無異有求仕入官者有登顯要者有爲富�大賈者古人曰非我族類其心必異安得無隱伏之邪心懷腹誹之怨咨宜令復姓絕其番語庶得辦認可以斟量處其典兵及居近列之人許其避退又臣前過江浦見遷塞外之俘累累而有他思此系輦轂近甸豈可容此恐數年之後與之玩熟相忘生育繁盛中間豈無彊詐之徒其或鳥驚獸駭犯屬車之淸塵則爲陰長抗陽矣晉人不聽江統徙戎之論後悔無及此實中華陰類幸處之不失其所至於五星紊度各有所自伏願陛下推類而求之修己之徳弭天之變則災異可消天心可回而國祚永昌矣﹤鋶﹣釒﹥奏上嘉之遂召赴京師擢爲思文監丞秉正南昌人也

○丁未永順宣慰使彭添保遣其弟義保等貢馬及方物詔賜添保綺帛義保等衣服有差

○戊申遷河南都指揮使郭英爲北平都指揮使

○命北平山西都指揮使司悉送屬衛總旗從軍歲久者赴京錄用於是得魯福等一百八十五人以爲金吾等衛所百戶鎭撫○己酉以故廣東指揮同知範仲等男範仁等六十人襲職

○庚戌更大都督府參議爲掌判官大明太祖聖神文武欽明啟運俊徳成功統天大孝髙皇帝實錄卷之一百九

一百一五﹑明太祖髙皇帝實錄卷之一百一十

洪武九年冬十月辛亥朔攺定遼後衛爲蓋州衛復置定遼後衛於遼陽城北以定遼左衛指揮僉事張山統兵屯戍

○夜有星赤色自霹靂西行發光如杯大有數小星隨之至天津沒

○壬子上禦午門樓秦府右相文原吉等奏事由左門入監察禦史吉昌等劾之曰臣伏睹闕廷之門君臣各有所由之路所以別上下正名分也今月二日上禦丹闕秦府右相文原吉燕府長史朱復楚府長史朱廉靖江府長史趙塤翰林承旨宋濂編修傅藻詣闕奏事僣行左門於禮非人臣所宜宜下法司詔皆宥之○甲寅上諭羣臣曰書云惟辟作福惟辟作威惟辟玉食臣無有作福作威玉食君臣之分如天尊地卑不可踰越故春秋有謹始之義詩有陵分之譏聖人著之於經所以垂訓天下後世者至矣爾在廷羣臣以道事朕當有鑑於彼毋擅作威福踰越禮分庶幾上下相保而身名垂於不朽也

○乙卯享太廟

○丙辰升甘肅衛經歷沈立本爲戶部侍郎西涼衛經歷許傑爲刑部侍郎

○丁巳升山西按察司僉事張孟爲副使

○遣前廣東行省參政鄭九成同河南衛百戶羅福賫金織文綺衣服往狹西安定斡端衛並撒裏畏吾兒等地賜賚元宗室寧王卜煙帖木兒等官五十九人○己未新太廟成奉安神主前三日乙卯上沐浴齋戒命韓國公李善長中山侯湯和及省府臺臣分祀在京羣神以遷廟告戊午昧爽上詣舊廟以遷主告太常陳鸞輿於舊廟門設神座於新廟徳祖玄皇帝皇后禦座於正殿之中南向懿祖恆皇帝皇后禦座於正殿之東西向熙祖裕皇帝皇后禦座於正殿之西東向

仁祖淳皇帝皇后禦座於正殿之東西向帝座鏤金雲龍文後座鏤金雲鳳文寢殿各設牀榻衾褥篋笥楎椸之類如生事之儀是日上及皇太子諸王俱冕服詣廟上致告訖躬奉神主置鸞輿中中官奉冊寶案前行出廟門樂作百官祭服前導法仗奉引至新廟門冊寶神輿自中門入上與皇太子奉神主置於各座以皇伯考壽春王並王妃二十一位侑於東廡功臣開平忠武王等一十二位配於西廡享祭禮畢以次奉神主於寢殿各室自是四時之祭皆行合享之禮

○庚申四川黃平羅麼等寨蠻獠都麻堰聚眾作亂殺掠吏民宣撫司以兵捕之不克黃平千戶所復以兵討之反爲所敗於是重慶等衛發兵合擊大破之斬其亂酋諸寨悉平

○辛酉上覽大明律謂中書左丞相胡惟庸禦史大夫汪廣洋等曰古者風俗厚而禁网疏後世人心漓而刑法密是以聖王貴寬而不貴急務簡而不務煩國家立法貴得中道然後可以服人心而傳後世昔蕭何作漢律九章甚爲簡便後張湯猶得以私意亂之況未盡善其能久無獘乎今觀律條猶有議擬未當者卿等可詳議更定務合中正仍具存革者以聞於是惟庸廣洋等復詳加考訂釐正者凡十有三條餘如故凡四百四十六條

○壬戌徵諸衛武官守禦過五年者赴京升調甲子調北平都指揮使潘敬爲河南都指揮使

○甲戌貴州宣慰使靄翠遣使貢馬詔賜靄翠綺帛六疋其從人衣靴有差

○乙亥金吾右衛指揮同知袁義等進大駕出入侍衛部列圖凡隨駕之兵各依隊伍布列騎兵百戶則領執盾之卒侍衛指揮列於執盾者之前遲速視以爲準應有祭祀及上所幸之處𨿽大臣不許往來其侍衛官員無兵仗者亦不得輙至侍從大臣皆列隨駕兵士之後若有宣召許由道左右以進其扈從蓋扇兩傍或值衢巷恐有衝突則各設八尺短兵五枝以衛至如內官則離駕後一十五丈隨行上曰內官有職事者宜稍近後行無職事者勿令居兵衛之中但旁行可也○罷四川成都府稅課局一十八所令各縣兼領之以其地僻不通�旅故也

○丙子詔秦王樉晉王今上吳王橚楚王楨齊王榑往練兵鳳陽仍命以大牢祭旗纛廟

○丁丑賜中山侯湯和頴川侯傅友徳綺帛各十二疋鈔三十錠右丞丁玉都督僉事藍玉王弼綺帛各十疋鈔二十四錠

○戊寅太陰犯心宿

○元樞密知院闊闊帖木兒等一十三人來降詔俱授蒙古衛所百戶鎭撫

○置涼州衛遣指揮僉事趙祥馬異孫麟莊徳等守之

○給賜遼東北平狹西守禦軍士冬衣○上以手詔諭山東布政使吳印曰嘗聞殷髙宗思治夜有賢人入夢俾形旁求得傳說於版築委任之海內咸安周文王起磻溪之釣遂興周八百朕思古有是君亦有是臣自是之後列聖相傳名臣相維如斯君臣者鮮矣昔者天厭元之不徳朕乘羣雄並起之秋摧彊撫順偃兵息民綱維海內以主黔黎律施令布惟務安人已九年矣其間尙有不迪於教而麗法者欲盡以刑治之又恐沒身者眾特姑緩刑章俾之力役冀其格心期於無刑頃者天變於上致心皇皇於是詔告臣民許言朕過詔令旣行中外言者有之獨卿敷露肝膽面陳國計𨿽可否半之豈不盡己之謂忠乎朕以至意諭卿卿若夙夜如斯爲國爲民非特盡心於朕卿之令名亦不朽矣十一月辛巳朔上與侍臣論及古之女寵宦官外戚權臣藩鎭夷狄之禍侍臣曰自古末世之君至於失天下者常在於此然所以啟之者有漸也女寵之禍常始於干政外戚之權常始於怙恩宦官之威常始於柄兵權臣之專竊常始於蒙蔽至於藩鎭跋扈則由於姑息夷狄侵暴則由於國勢不振漢唐以下覆轍可鑑矣上曰木必蠹而後風折之體必虛而後病乘之國家之事亦猶是已漢無外戚閹宦之權唐無藩鎭夷狄之禍國何能滅朕觀往古深用爲戒然制之有其道若不惑於聲色嚴宮闈之禁貴賤有體恩不掩義女寵之禍何自而生不牽於私愛惟賢是用苟干政典裁以至公外戚之禍何由而作閽寺便習職在掃除供給使令不假以兵柄則無宦寺之禍上下相維小大相制防耳目之壅蔽謹威福之下移則無權臣之患藩鎭之設本以衛民使財歸有司兵必合符而調豈有跋扈之憂至於禦夷狄則修武備謹邊防來則禦之去不窮追豈有侵暴之虞凡此數事嘗欲著書使後世子孫以時觀覽亦社稷無窮之利也侍臣頓首曰陛下此言誠有國之大訓萬世之明法也願著之常典以垂示將來

○壬午冬至祀昊天上帝於圜丘

○夜有星赤色起自明堂後有一小星隨之犯房心二宿至近濁沒

○癸未以狹西河州武靖衛故土官指揮卜納剌男答裏麻剌咂爲指揮同知

○調浙江都指揮使徐司馬爲河南都指揮使

○乙酉增設嘉興府嘉興縣丞簿典史各一員以民眾事繁也○丙戌更定承敕司文考功三監及起居注等官品秩監令正七品丞正八品起居注給事中中書舍人從七品殿廷儀禮司使從七品副正八品承奉從八品鳴贊正九品序班從九品

○上謂太常卿唐鐸禮部尙書張籌翰林學士承旨宋濂等曰書稱禮煩則亂向者羣臣議以每獻行再拜禮似於煩瀆朕定迎神及飲福受胙送神各四拜卿等以爲何如鐸等奏曰禮貴誠一不尙繁文況周旋起伏事久則勞勞則怠心生居敬行簡誠如聖諭然大祀天地宗廟飲福受胙旣行四拜則日月星辰社稷一切中祀飲福受胙但宜行再拜禮庶有品節上然之命著爲式

○戊子徙山西及眞定民無產業者於鳳陽屯田遣人賫冬衣給之○庚寅蘄州府蘄水縣民王燾七世同居少長三百餘口庭無間言有司以聞詔旌表其門曰孝義嚴州府建徳縣民方師夔妻孟氏紹興府會稽縣民胡止善妻楊氏金華府永康縣民葛吉甫妻徐氏衢州府西安縣民陳彥文妻龔氏西安府登城縣民梁敬恭妻王氏嘉興府海鹽縣民禇泰亨妻周氏俱以夫亡守節並旌其門曰貞節

○命故淮安侯華雲龍子中襲爵

○典牧所以西域所獻良馬進初邊將言西域產一馬甚異上遣使者諭其酋長酋長靳惜不得已乃陰傷其足來獻上命典牧所善餋之至是馬足瘉來進上爲良馬說復命儒臣爲文以述其事

○辛卯以翰林編修朱孟辧工部照磨盧熊吏部奏差史靖可爲中書舍人孟辧松江之華亭人熊蘇州之昆山人靖可明州鄞縣人俱以博學能書稱故有是命

○攺潼關守禦千戶所爲潼關衛指揮使司

○壬辰故元保寧王稚納失裏宗王汪古圖別裏帖木兒把的忙哥者乃馬歹等六人及遼陽行省左丞速哥禿等自大同來降詔並授浙江等衛所鎭撫

○乙未月食而暈

○丙申辰時日上有背气夜五鼓太陰犯鬼宿

○丁酉有衛卒夜巡役夫之遁者遇二人伏艸中卒意其役夫也叱之二人持杖起卒執其甲而乙前擊卒卒以槊剌之乙死甲始言二人亦邏兵非役夫也翌日訟於官法司以鬥毆殺人律二卒當死上曰衛卒巡夜詰姦職也乙不自言其實而反擊之故被剌死卒亦何罪釋之而賜乙妻子鈔爲葬費○壬寅以畱守衛指揮僉事李新爲大都督府僉事

○戊申詔靖江王守謙之國奉其祖南昌王木主以行賜其從官侍衛鈔有差

○以徳安州隸武昌府

○是月上以江西饒州府及北平保定府易州祁州淸宛等縣旱災詔免今年田租

十二月庚戌朔頒建言格式時刑部主事茹太素上書論時務五事累萬餘言上令中書郎王敏誦而聽之虛文多而實事少次夕於宮中復令人誦之再三采其切要可行者四才五百餘言因喟然曰爲君難爲臣不易朕所以求直言者欲其切於事情而有益於天下國家彼浮詞者徒亂聽耳遂令中書行其言之善者且爲定式頒示中外使言者直陳得失無事繁文復自序其善於首云○甲寅直隸蘇州湖州嘉興松江常州太平寧國浙江杭州湖廣荊州黃州諸府水災遣戶部主事趙干等賑給之

○丙辰上諭羣臣曰朕每事必詳審而後行旣而又有相妨者以一人之智慮欲周天下之事情固知其難當事機叢脞左右之人能竭誠盡意相與可否豈不事皆盡善人受其惠若固位偸安默而不言自謂得計殊不知百世之下難逃淸議如張禹孔光之徒豈不惜哉羣臣皆頓首

○戊午以浙江參政商暠北平參政唐俊爲刑部尙書江西參政李敏爲工部尙書李仁爲戶部侍郎

○己未命中書吏部自今諸司正佐首領雜職官俱以九年爲滿其犯公私罪應笞者贖應徒流杖者紀每歲一考歲終布政使司呈中書省監察禦史按察司呈禦史臺俱送吏部紀錄各處有司知府以實歷俸月日爲始每年一朝覲其佐二官及知州知縣每三年一朝覲倉庫司局錢榖官吏以歷俸周歲爲滿收受者少以數付代官給由多者以半俸守支畢日給由𨿽經攺除亦以九年通論省府臺六部各布政使司都指揮使司按察司各衛各相府等衙門掾史令史典吏舍人知印宣使奏差已有資格出身亦以九年爲滿有司吏以歷俸三年爲滿如縣州吏升府方入省注一任入流注用其布政使司等衙門典吏歷俸三年許於相應衙門內轉升令史書吏俱以九年爲滿尋詔知府亦三年一朝

○庚申以中書郎中王敏爲吏部尙書

○辛酉調廣東都指揮使聶緯爲山東都指揮使黜吏部侍郎張度爲常州府知府○辛未賜靖江王府文武官璽書曰典寶副林淸賫至從孫守謙表知已達長沙矣朕覽之念其遠行不覺淚下今林淸歸特敕諭爾文武之臣守謙未壯猶有童心旣出鎭西南惟爾文武之臣是賴爾等若謂守謙爲已能不與之謀不導以理非賢人君子矣宜勗之以學誘之向善若有不從必從容開諭務成其徳守謙本幼朕令其行者蓋以所保者有爾文武臣也爾等其恪恭朕命毋怠

○壬申故元官巴剌失裏等十九人來降先是嘗遣元平章阿寒柏等往寧夏招之至是來降

○癸酉罷西安行都指揮使司

○甲戌命復延安侯唐勝宗吉安侯陸仲亨所食公田米一千石歲祿米一千五百石初勝宗仲亨嘗有過上命停其田祿至是始復給焉○戊寅太僕寺奏直隸江淮間總一百四十八羣畿甸之民牧馬者一萬五千戶是歲孳生馬二千三百八十匹自六年至今歲通得駒六千一百九十七匹

○己卯享太廟

○攺江西南昌府富州爲豊城縣

○貴州新添甕傍蠻犵狫叛貴州衛指揮顧成討平之

○敕送故元官蔡子英歸塞北子英河南永寧縣人元季舉進士爲擴廓帖木兒所知薦於元累遷顯官王師徵定西擴廓帖木兒軍敗子英單騎走闋中入南山有司以刑求得之械送京師至江濱亡去至是狹西又捕得之械過洛陽遇信國公湯和不爲禮和怒焚其須懾之終不屈其妻適寓洛陽聞子英至欲與相見子英避不肯見至京上命釋之授以官英不受退而上書曰欽惟皇帝陛下乘時而起提三尺劍削平羣雄混一四海九夷八蠻莫不賓貢臣鼎魚漏网假息南山曩見獲河南拘送京師垂及渡江復得脫亡七年之久動勞有司旣違陛下又忤大臣揆之常情𨿽死罪不足以擬臣而陛下以萬乘之尊全匹夫之節不降天誅反療其疾易其冠裳賜以酒饌授以名爵陛下之量包乎天地之外矣臣感恩無極非不欲竭犬馬之力以報覆載之仁但以名義所在不敢攺其初志自惟家本韋布遭值亂離操戈行伍智識粗淺過蒙主將知薦仕至七命躍馬食肉十有五年愧無尺寸之功以報國士之遇及國家板蕩又復失節何面目見天下士所以寧死不敢有他志蓋臣之仕君猶女之適人一與之醮終身不攺事君之道一食其祿終身無二昔馮道歷仕五代司馬光曰不正之女中士羞以爲家不正之人中君羞以爲臣偉哉言乎管子曰禮義廉恥國之四維四維不張國乃滅亡方今金城湯池兵極其精器極其利府庫充實米粟紅腐國家之盛古未有也陛下猶以爲未足於是興學校明人倫褒死節獎忠義蓋以爲治天下之本莫大於禮義廉恥也夫以今天下之廣人物之眾旣不以臣一人而加少又豈以臣一人而加多授臣以官何益於國捨臣不用何損於事陛下創業垂統正當提挈大經大法以昭示聖子神孫功臣賢士不宜以無禮義廉恥之俘虜而廁於維新之朝賢士大夫之列也臣自被獲以來日夜所思惟追咎昔之不死以爲今日惟死可以塞責陛下乃待臣以禮沐臣以恩臣固不敢賣死以市名然亦不敢全身以苟祿若察臣之愚全臣之志禁固海南以終薤露之命則𨿽死於炎瘴亦感恩極矣陛下之威加乎海內而奔走四夷不患不行於匹夫之賤然臣聞仁者不中道而攺節義者不苟生以圖榮勇者不見幾而不作故王蠋閉門以自縊李芾闔門以自屠彼非惡安逸而樂危亡顧義之所在𨿽湯鑊有所不避也眇焉之軀仰止古人死有餘恨冒瀆天威伏俟鈇鉞戰栗之至不知所言上覽奏而益重之命館於儀曹忽一夜大哭不止人問之故子英曰思舊主耳語聞上知其志不可奪敕有司送其出塞

○命大都督府同知沐英馳傳詣關狹西至熙河問民疾苦○兵部奏市馬之數秦州河州茶馬司市馬一百七十一匹慶遠裕民司市馬二百九十四匹順龍鹽馬司市馬四百三匹

○是月置杭州前衛登州衛

○戶部奏是歲天下墾田地二萬七千五百六十四頃二十七畝大明太祖聖神文武欽明啟運俊徳成功統天大孝髙皇帝實錄卷之一百一十

一百一六﹑太祖髙皇帝實錄卷之一百十一

洪武十年春正月庚辰朔上禦奉天殿受朝賀大宴郡臣命婦朝皇后於坤寧宮錫宴

○以兵部尙書李允爲禮部尙書吏部侍郎陳銘爲兵部尙書銘處之麗水人由都督府掾擢照磨升吏部侍郎授今官允眞定蠡州人由元故官授兵部郎中累遷至今官銘尋降爲兵部郎中

○壬午命汝南侯梅思祖往濟南靑州簡閱兵馬

○以福建新籍軍士三千分隸雷州諸衛

○乙酉享太廟

○遣官祭功臣於雞籠山廟○賜翰林學士承旨宋濂致仕濂字景濂金華浦江人幼聰敏彊記從同郡吳萊黃溍學爲古文有聲元至中有薦濂翰林編修官者濂以親老不就隱居小龍門山中歲辛丑金華旣歸附上遣使以書幣徵之與括蒼劉基葉琛章溢四人同見上甚禮重之擢濂江南等處儒學提舉旣而命授皇太子經甲辰十月攺起居注乙巳三月以疾告歸上賜以金帛太子亦厚遺之濂歸奉表謝上賜書嘉勞之其略曰先生之師吾子訓飭甚嚴是不佞也以時言講解釋聖賢之意是不固也以忠貞立心以節儉制行是得儒者之道也昔聞古人今親見之仍侑以文綺洪武二年修元史詔徵濂與翰林待制王禕爲總裁官六月除翰林學士亞中大夫知制誥兼修國史三年以失朝參左遷編修四年遷國子司業秋以議祭孔子禮稽緩貶知安遠縣是年十一月召還爲禮部主事五年冬遷太子贊善大夫六年七月復命爲翰林侍講學士中順大夫知制誥同修國史仍兼贊善大夫八月上命濂與詹同樂韶鳳等纂修大明日曆一百卷又與吳伯宗朱右等修寶訓五卷每旦侍膳燕見必命茶賜坐濂素不能飲一日侍飲醉行不能成步上見而歡甚爲詩賜之仍命侍臣咸爲歌辭且曰使後世知吾君臣同樂如此也九年拜翰林學士承旨嘉議大夫知制誥兼修國史仍兼贊善大夫擢濂長孫愼爲殿庭儀禮司序班復召濂仲子璲爲中書舍人子孫聯班內庭儒者榮之濂旣老艱於步趨上命選良馬以賜復爲作良馬歌命詞臣咸賦之以示優寵至是年六十八上憫其老賜致仕歸鄕裏及陛辭上以禦制文集賜之加鈔彩叚及衣三襲命其孫愼護至家濂上表稱謝上復賜手詔答之自是每歲一朝至則恩遇之甚厚十三年璲以事得罪濂當連坐有司請罪之上以濂舊臣特命居於茂州十四年五月行至夔州卒所著有潛溪集四十卷蘿山集五卷龍門子三卷浦陽人物記二卷翰苑集四十卷歸田集四十卷長子瓚與璲俱以能書名

○丙戌工部奏差張致中上書言三事其一曰監察禦史乃朝廷耳目之寄淸要之司宜精擇在朝老成謇諤之士或有司官屬公明廉正者俾居是職庶知官民利病激濁揚淸以佐治化其二曰京師乃天下都會之地邇來米價翔踴百物沸騰蓋由蘇湖等府水澇年榖不登素無儲積所致今後宜令各府州縣設常平倉每遇秋成官出錢鈔收糴入倉如遇歉歲平價出糶蓋米價不踴則物價自平如此則官不失利民受其惠矣其三曰北方郡縣開墾荒田歲有增廣而土曠民稀墾辟有限所在守令往往責令里甲增報額數以爲在官事迹罔上損民甚亡謂也宜令各處農民自實見墾畝數以定稅糧庶不有名無實民力不困生息益蕃而賦役自增矣書奏上覽而嘉之擢致中爲宛平知縣

○升兩淮都轉運鹽使司同知潘徳爲運使

○辛卯以羽林等衛軍士益秦晉燕三府護衛秦府西安護衛舊軍一千四百五十一人益以羽林衛軍二千二百六十四人晉府太原護衛舊軍一千六百三十人益以興武等衛軍二千二百五十一人燕府燕山護衛舊軍一千三百六十四人益以金吾左等衛軍二千二百六十三人

○癸巳以元諸王伯忽爲贛州鎭撫孛羅歹爲荊州衛鎭撫俾食俸而不治事

○西安府地震

○甲午以都督僉事曹震爲河南都指揮使

○命浙江等十二布政使司並直隸府州各以其山川險易地裏遠近繪圖以進

○丙申以成都中衛軍士二千益貴州衛及調前後左右四衛軍士七百守禦黃平

○己亥罷將作司

○攺貴州金築長官司爲安撫司以長官灸察定爲安撫使

○甲辰上謂中書省臣曰官員聽選之在京者宜早與銓注卽令赴任聞久住客邸者日有所費甚至空乏假貸於人昔元之獘政此亦一端其常選官淹滯在京者輒經歲月資用旣乏遂流爲醫卜使賢者喪其所守實朝廷所以待之者非其道也自今銓選之後以品爲差皆與道裏費仍令有司給舟車送之著爲令

○丁未罷思文監以監丞曾秉正爲刑部主事

○是月命都督僉事藍玉練兵東昌

○融州盜潘宥等作亂廣西衛官軍捕斬之

○賜京衛軍士帛

○琉球國中山王察度遣其弟泰期等進表賀正旦貢馬十六匹硫黃一千斤賜泰期等鈔有差

○安南陳煓與占城國構兵相攻大敗於占城境上煓戰死○髙麗遣使至京師爲其故王王顓請謚號上以顓爲其下所弒敕中書宰臣曰朕起寒微實膺天命君主中國當卽位之初遣報四夷酋長使知中國之有君而髙麗國王王顓聞命卽稱臣入貢斯非畏力也心悅故也其王輸誠數年乃爲臣下所弒又幾年矣今始來請謚將以假吾朝命鎭撫其民且以揜其弒逆之迹耳所請非誠不可與也前所畱使者則歸之

○詔賜蘇松嘉湖等府居民舊歲被水患者戶鈔一錠計四萬五千九百九十七戶

二月己酉朔遣官祀歷代帝王凡十七位爲五室共設酒尊三於殿之東南西向用祝一設於神之右初獻畢讀祝余禮儀仍舊祝文曰皇帝謹遣具官某致祭於太昊伏羲氏炎帝神農氏黃帝軒轅氏帝金天氏帝髙陽氏帝髙辛氏帝陶唐氏帝有虞氏夏禹王商湯王周武王漢髙祖皇帝漢光武皇帝隋髙祖皇帝唐太宗皇帝宋太祖皇帝元世祖皇帝曰昔者奉天明命相繼爲君代天理物撫育黔黎彜倫攸敍井井繩繩至今承之生民多福思不忘報特祀以春秋惟帝英靈來歆來格尙享

○庚戍祭太歲風雲雷雨嶽鎭海瀆山川月將城隍諸神

○遣大都督府官祭旗纛

○壬子遣官享先農命應天府官率農民耆老陪祀其陳設正配位各用登一鉶二餘牲幣器物並與二年祭先農同其儀祭日樂舞生就位獻官陪祭官執事官各就位典儀唱迎神協律郎舉麾奏永和之曲獻官陪祭官皆四拜典儀唱奠帛行初獻禮獻官詣盥洗位搢笏盥悅出笏協律郎舉麾奏永和之曲武功之舞獻官詣酒尊所執事者以爵受酒獻官詣先農神位前跪搢笏奠帛獻爵出笏讀祝官取祝跪讀訖獻官俯伏興平身詣后稷神位前如上儀但無祝復位典儀唱行亞獻禮協律郎舉麾奏壽和之曲文徳之舞執事官各以爵受酒獻於神位前典儀唱行終獻禮協律郎舉麾奏壽和之曲文徳之舞儀同亞獻典儀唱飲福受胙獻官詣飲福位跪搢笏執事者以爵進獻官飲福酒執事官以胙進獻官受胙出笏俯伏興平身復位再拜陪祭官皆再拜典儀唱徹饌協律郎舉麾奏壽和之曲執事者各詣神位前徹饌典儀唱送神協律郎舉麾奏永和之曲獻官陪祭官皆四拜典儀唱讀祝官捧祝掌祭官捧帛饌各詣瘞位唱望瘞協律郎舉麾奏永和之曲獻官詣望瘞位禮畢其祝文曰皇帝謹遣具官某致祭於先農之神惟神初興農事乃種嘉榖爲民立命萬世永賴今將東作親耕籍田謹以牲醴庶品用修常祀以後稷氏配其樂章與二年二月祭先農正位同但不奏進俎曲又送神曲冕衣在列攺爲冠裳在列云

○癸丑朝日

○乙卯復以刑部尙書唐俊爲福建布政使司右參政遷右參政瞿莊爲左參政

○丙辰以秀才徐尊生爲翰林應奉尊生字大年嚴之淳安人博學能文洪武初徵諸儒編修元史及議禮纂修日曆尊生皆與授以官固辭歸鄕裏至是郡復以秀才薦授今官

○丁巳遣禦史大夫汪廣洋釋奠於先師孔子○以內使徐正等二十八人爲尙衣奉禦等職

○以光祿司大官署令蕭韶爲太僕寺丞時禮部尙書李允以失職亦降爲寺丞

○戊午祭太社太稷

○夜太陰犯輿鬼

○己未革北平府香河縣以其地益漷州攺漷州爲縣革平谷縣以其地益三河縣復以武淸寶坻二縣隸通州

○辛酉上敕兵部臣曰天下衛所軍士皆四方之人鄕裏旣遠貧乏者多月給廩粟僅足自給其有死亡棺斂之費不能舉者必多使其死無所歸或至暴露甚非憫下之道也朕聞文王埋朽骨天下歸仁況吾之壯士常宣力效勞豈可使之失所乎自今凡軍士死亡家貧不能舉者官爲給棺葬之所司著爲令○壬戌以翰林院編修傅藻爲應奉

○癸亥皇第十五子植生妃韓氏出也

○甲子賑濟蘇松嘉湖等府民去歲被水災者戶米一石凡一十三萬一千二百五十五戶先是以蘇湖等府被水常以鈔賑濟之繼聞其米價翔踴民業未振復命通以米贍之

○丁卯上謂省臣曰食祿之家與庶民貴賤有等趨事執役以奉上者庶民之事若賢人君子旣貴其身而復役其家則君子野人無所分別非勸士待賢之道自今百司見任官員之家有田土者輸租稅外悉免其徭役著爲令

○己巳遣監察禦史吉昌等十三人分巡山東廣西等處○白虹貫日

○壬申以北平按察司僉事呂本爲禮部尙書本初爲太常卿坐事罰役功臣廟尋宥之出爲北平按察司僉事至是升今官

○以國子生範與辰攝刑部主事以言事稱旨也

三月己卯朔國子助教錢宰以年老乞致仕上許之敕授文林郎國子博士致仕敕曰朕昔戡定四方卽開學校延師儒俾勛賢之子弟凡民之俊秀莫不從學教以經史六藝明體適用布列中外以共保太平於無窮國子學助教錢宰學問老成訓導有方在學數年倬有成效朕方喜諸生有所矜式而年滿七十懇辭還鄕特授文林郎國子博士致仕爾尙師表一鄕訓誘後進以禆治政庶幾不愧古者鄕大夫之教則朕猶有望焉宰會稽人博學能文後二十年卒於家○壬午以刑部侍郎李浩爲湖廣按察使工部主事鄭九成爲河南按察使監察禦史張機爲狹西按察司副使

○甲申戶部奏天下稅課司局徵商不如額者一百七十八處宜遣中官國子生及部委官各一人往核其實立爲定額從之

○夜太陰犯天樽星

○癸巳以戶部侍郎徐鐸爲平陽府知府王鏞爲嘉興府知府戶部郎中邵善爲杭州府知府刑部員外郎唐蔚爲明州府知府郎中許傑爲撫州府知府前福建行省都事宋誥爲臨江府知府工部郎中張允爲福寧府知府戶部郎中徐伯善爲代州知州

○乙未詔吏部凡官員亡故者免其家徭役三年子孫年長方堪任用願赴京者聽○攺荊州府秭歸縣爲長寧縣

○夜太陰犯心宿

○丙申復永城侯薛顯所食祿顯先有過減其祿至是復全給之

○戊戌增置滁陽儀眞香泉六合天長五牧監滁陽設郡二十有二儀眞六合設郡各七香泉設郡八天長設郡四俱隸太僕寺計牧種馬一萬七千三百八十五匹上謂中書省臣曰自古有天下國家者莫不以馬政爲重故問國君之富者必數馬以對周禮六卿夏官以司馬爲職特重其事也後世掌以太僕令仍其舊又設羣監以分其責任庶名實相副民不勞而孳息蕃但恐所司者不爲究心民復怠惰馬政不修則督責之令行豈不因馬而疲民國以民爲本若因馬而疲民非善政也其下太僕寺諸牧監各令修職毋怠所事○丁未上與羣臣論天與日月五星之行翰林應奉傅藻典籍黃麟考功監丞郭傅皆以蔡氏左旋之說爲對上曰天左旋日月五星右旋蓋二十八宿經也附天體而不動日月五星緯乎天者也朕自起兵以來與善推步者仰觀天象二十有三年矣嘗於天气淸爽之夜指一宿爲主太陰居是宿之西相去丈許盡一夜則太陰漸過而東矣由此觀之則是右旋此歷家亦嘗論之蔡氏謂爲左旋此則儒家之說爾等不析而論之豈所謂格物致知之學乎

○是月靈壁縣民袁亮蔣開山聚眾作亂官軍捕斬之境內悉定

夏四月戊申朔

○己酉享太廟○命衛國公鄧愈爲徵西將軍大都督府同知沐英爲副將軍率師討吐蕃先是吐蕃所部川藏邀殺使者鞏哥鎖南等故命愈等討之

○庚戌長沙府善化長沙二縣大水

○以戶部員外郎趙寅爲中書左司郎中

○庚申賑濟宜興錢塘仁和余杭四縣民被水者二千餘戶戶給米一石

○壬戌置徐州永固鎭巡檢司○以磨勘司令李亨爲蘇州府知府

○癸亥以儀鸞司大使葉茂爲福建布政使茂江陵人吳元年以軍功除拱衛司副使尋升大使洪武五年攺儀鸞司副使七年升大使至是以考最升今官

○乙丑命翰林院編修桑愼陳晟署監察禦史

○戊辰賑濟太平寧國二府民被水者四千四百八十五戶戶給米一石

○詔加贈髙陽郡公耿再成爲泗國公勛謚如故誥文同前初再成守處州以苗軍元帥李祐之作亂死於難累加追贈至是上復念之故有是命其兄琰嘗爲參侍舍人除汝寧衛指揮僉事卒子瑜襲職爲威州衛指揮僉事坐事免官後徵南將軍楊文徵奉議復起瑜爲廉州衛指揮僉事卒子濂襲○己巳濟寧府蝗

○禁天下急遞鋪卒不得私拆公文窺覘漏洩時溧水舊鎭鋪卒有私閱公文剪裁余紙者故命禁之

○以儒士王鈍爲禮部主事

○乙亥河南狹州同知張域等十四人秩滿考最詔賜之宴令復職

○是月故元將也速寇慶陽慶陽衛兵擊卻之

○密雲衛火燔廬舍

○泉州民任鈞顯等作亂寇安溪縣奪縣印而去泉州衛追擊斬之獲其黨三百餘人○曲先衛指揮沙剌殺故元安定王卜煙帖木兒其子板咱失裏殺沙剌以報父讎旣而板咱失裏復爲沙剌部將所殺

一百一七﹑太祖髙皇帝實錄卷之一百十二

洪武十年五月戊寅朔上謂侍臣曰賞罰者國之大權人君操賞罰之權以禦天下一主於至公故有功者𨿽所憎必賞有罪者𨿽所愛必罰賞以當功上不爲徳罰以當罪下不敢怨不以小嫌而妨大政不以私意而害至公庶有以服天下之心

○以河南四川等布政司所屬州縣戶糧多不及數凡州攺爲縣者十二縣並者六十河南衛輝府胙城縣並入汲縣獲嘉縣入新鄕縣攺懷慶府之孟州爲孟縣以溫濟源二縣隸懷慶攺汝寧府信陽州爲信陽縣並確山縣入汝陽縣又並南陽府之鎭平縣入南陽縣開封府之考城縣入歸徳州柘城縣入寧陵縣攺睢州爲睢縣以儀封縣隸南陽四川成都府並新繁縣入成都縣雙流縣入華陽縣金堂縣入新都縣崇寧縣入灌縣復並徳陽縣入漢州井研縣入仁壽縣資陽縣入簡縣什邡縣入綿竹縣攺綿州爲綿縣以彰明縣並入之攺彭州爲彭縣以蒙陽縣並入之順慶府並雲山儀隴二縣入蓬州西充縣入南充縣渠江縣入廣安州敍州府並慶符縣入宜賓縣筠連珙二縣入髙縣保寧府並昭化縣入廣元州蒼溪南部二縣入閬中縣江油縣入梓潼縣復並靑神縣入嘉定州威遠縣入榮縣大邑縣入卭縣彭山丹稜二縣入眉縣中江縣入潼川州蓬溪縣入遂寧縣射洪縣入鹽亭縣名山縣入雅州重慶府並武際縣入彭水縣隸涪州新寧縣入梁山縣隸忠州酆都縣入涪州南川縣入綦江縣夔州直隸布政司湖廣並黃州府之隨縣入應山縣應城縣入云夢縣孝感縣入徳安州襄陽府光化縣並入榖城縣棗陽縣入宜城縣上津縣入鄖縣攺房州爲房縣以竹山縣並入之復並荊州府之枝江縣入松滋縣當陽縣入荊門縣常徳府之沅江縣入龍陽縣通道縣入靖州長沙府之善化縣入長沙縣新城縣入衡陽縣山東並濟寧之定陶縣入城武縣萊州府以卽墨縣隸膠州攺濰州爲濰縣以昌邑縣並入之北平以河間府交河縣並入獻縣復以靜海縣隸河間保定府滿城縣並入慶都縣大名府開州析東明縣二鄕入長垣縣並大名縣入魏縣廣西攺潯州府賀州爲縣復以富川縣隸潯州攺柳州府融州爲縣以羅城縣及象州來賓縣隸本府梧州府攺容州爲容縣復以陸川北流二縣屬郁林州攺藤州爲藤縣以岑溪縣及平樂府懷集縣隸梧州府攺潯州府橫州爲橫縣以永淳縣並入之攺隸南寧府

○戶部奏蘇松嘉湖四府及浙江江西所屬府州縣糧長所轄民租有萬石以上者非一人能辦宜增副糧長一人從之

○甲申夏至祭皇地祇於方丘

○置宿州守禦千戶所以鳳陽衛官軍往實之

○乙酉擢蘇州府知府王興宗爲河南布政使興宗江寧人歲辛丑隸帳前爲親軍以材授金華知縣歷南昌通判嵩州知州懷慶知府攺蘇州至是升今官

○降河南布政使徐賁爲懷慶府知府江西參政李浚文爲刑部主事○丙戌髙麗世子王禑遣其禮儀判書周誼等貢馬六十疋及方物卻不受

○丁亥命靖海侯吳禎督浙江諸衛舟師運糧往給遼東軍士

○增置河南等處遞運所所置車三十輛牛百五十頭設大使副使二人掌之

○山西行都司言所轄邊民請自備兵械團結防虜寇掠從之

○戊子以戶部尙書周斌爲刑部尙書禮部尙書呂本爲兩浙都轉運鹽使工部尙書李敏爲福建都轉運鹽使降刑部尙書秦中�暠爲本部郎中侍郎髙萬傑爲員外郎員外郎李希文及福建布政使鄭思先爲主事升刑部主事茹太素爲浙江布政使司右參政監察禦史韓眞爲江西布政使司左參政戶部員外郎蘇鵬翼爲揚州府知府刑部主事王莊爲南昌府知府張漢爲眞定府知府○辛卯遣使命鄧愈發涼州等衛軍士分戍碾北河州等處

○敕四川都指揮使司繕治武備

○命曹國公李文忠往鳳陽視師

○上念鑄銅之工有以罪罰役者日久衣食蔽竭命工部限日遣還鄕裏俾如期復來仍命量地遠近給道裏費

○壬辰太原府陽曲縣地震

○平涼府華亭縣雨雹

○減秦州茶馬司令丞各一人

○遣監察禦史王淵等六人分巡各布政使司

○乙未革綏徳州以其地益延安府○登州衛奏充拓新城請令民築之上諭工部臣曰凡興作不違農時則民得盡力於田畝今耕種甫畢正當耘耔遽令操版築之役得無妨農乎且築城本以衛民若反以病民非爲政之道也其令俟農隙爲之

○丁酉以戶部尙書偰斯爲山西布政使司右參政升侍郎沈立本爲本部尙書

○己亥初置東宮通事司令一人從八品丞一人正九品以贊讀榮鉉爲司令鄭肅爲司丞

○庚子命太師韓國公李善長曹國公李文忠共議軍國重事凡中書省都督府禦史臺悉總之議事允當然後奏聞行之

○辛丑以刑部郎中文輻爲衢州府知府○癸卯復命戶部賑濟黃州常徳武昌三府並嶽州沔陽二州去歲被水災戶六千二百五十戶給鈔一錠

○徵西將軍鄧愈兵至吐蕃攻敗川藏之眾追至昆侖山斬首甚眾獲馬牛羊十餘萬遂遣涼州等衛將士分戍碾北等處而還

○甲辰命給內外軍士食鹽月二斤

○丙午命各布政使司復設寶泉局鑄小錢與鈔兼行

○誅戶部主事趙乾敕中書省臣曰向荊蘄等處水災朕寢食不安亟命趙乾往賑之豈意乾不念民艱坐視遷延自去年十二月至今年五六月之交方施賑濟民饑死者多矣夫民饑而上不卹其咎在上吏受命不能宣上之意視民死而不救罪不勝誅其斬之以戒不卹吾民者○是月臨淄縣丞王基言乞發山海之藏以通寶路及禁在職言事者其言皆繆戾不中理上召而詰之曰汝云發山海之藏以通寶路須人力乎自發乎況發之未必得而勞人莫甚焉昔唐太宗罪權萬紀爲其言利而不進善也汝之言果導人君以善乎汝又云不宜在職言事必須面陳漢宋昌有言所言公公言之所言私王者無私汝必欲面陳何也今汝旣見朕又未聞正論則是汝罔朝廷也基無以對遂黜之

○有內侍以久事內廷從容言及政事上卽日斥遣還鄕裏命終身不齒遂諭羣臣曰自古賢明之君凡有謀爲必與公卿大夫謀諸朝廷而斷之於己未聞近習嬖幸之人得與謀者況閽寺之人朝夕在人君左右出入起居之際聲音笑貌日接乎耳目其小善小信皆足以固結君心而便辟專忍其本態也苟一爲所惑而不之省將必假威福竊權勢以干與政事及其久也遂至於不可抑由是而階亂者多矣朕嘗以是爲監戒故立法寺人不過侍奉灑掃不許幹與政事今此宦者𨿽事朕日久不可姑息決然去之所以懲將來也羣臣頓首稱善

○河間府旱

○永州大水

○番酋也速脫火亦等寇涼州指揮鄭遇春率兵擊卻之獲人千餘馬牛三百

○人有誣山西之民從故元四大王爲寇者捕獲至京法司以聞上曰刑罰所以威惡施之必當其罪則刑不濫而人心服彼四大王以元之遺孽竄匿山谷聚逋逃以爲民患山西之民邊其巢穴者往往被其驅掠迫脇爲盜皆不得已豈眞爲盜者古人云得其情則哀矜勿喜此之類也今民相捕獲將延蔓不已是助之立黨而激之爲亂也其釋之各給道裏費遣還鄕裏大明太祖聖神文武欽明啟運俊徳成功統天大孝髙皇帝實錄卷之一百十二

一百一八﹑太祖髙皇帝實錄卷之一百十三

洪武十年六月丁未朔命延安侯唐勝宗集軍士築潁上城周三里一百二十七步髙二丈五尺趾二丈八尺顚一丈五尺尋召還

○辛亥夜有大星赤而芒自天紀流至天市西垣沒

○癸丑命江夏侯周得興往濟寧宜春侯黃彬往沂州理軍務

○乙卯吏部奏定各道按察司及各府首領官資格按察司經歷秩正七品知事正八品照磨從八品各府經歷秩從七品知事從八品照磨正九品其京畿都漕運司經歷知事秩與各府同龍江遞運所大使秩正九品副使從九品其各鹽場百夫長聽布政司注授又定六部每科設都吏一人歷九年於從七品出身省府臺六部掾史令史亦歷九年依已定資格出身從之

○丙辰有圬者攜孥至京役作病死繩頑司以聞上閔之命給轊櫝與道裏費送還鄕

○丁巳上諭中書省臣曰淸明之朝耳目外通昏暗之世聰明內蔽外通則下無壅遏內蔽則上如聾瞽國家治否實關於此朕常患下情不能上達得失無由以知故廣言路以求直言其有言者朕皆虛心以納之尙慮微賤之人敢言而不得言疏遠之士欲言而恐不信如此則所知有限所聞不廣其令天下臣民凡言事者實封直達朕前

○庚申冊宋國公馮勝女爲吳王橚妃○革磨勘司

○以鞏昌府階文二縣爲階州徽州及兩當縣爲徽縣革順徳府廣宗縣以其地分隸平鄕鉅鹿二縣

○辛酉以刑部郎中商暠爲太僕寺卿

○壬戌徵西將軍鄧愈遣使來報捷上遣使召愈班師還京

○癸亥攺香泉牧監髙麗羣屬六合牧監

○丙寅命羣臣自今大小政事皆先啟皇太子處分然後奏聞上謂皇太子曰人君治天下日有萬幾一事之得天下蒙其利一事之失天下受其害自古以來惟創業之君歷涉勤勞達於人情周於物理故處事之際鮮有過當守成之君生長富貴若非平昔練達臨政少有不繆者故吾特命爾日臨羣臣聽斷諸司啟事以練習國政惟仁則不失於躁暴惟明則不惑於邪佞惟勤則不溺於安逸惟斷則不牽於文法凡此皆以一心爲之權度苟無權度則未有不失其當今有人指石爲玉當辧之曰果玉乎果石乎知其爲非玉乃石也如此則的然莫敢吾欺若信其言以爲玉則是非之心不明失其權度矣凡人𨿽有明敏之資自非歷練臨事率意而行未免有失知悔而攺亦已晚矣吾自有天下以來未常暇逸於諸事務惟恐毫髮失當以負上天付托之意戴星而朝夜分而寢日有未善寢亦不安此爾所親見也爾能體而行之天下之福吾無憂矣

○以兩淮都轉運鹽使潘徳爲太僕寺少卿

○永平府灤漆二水暴發沒民廬舍○賜鳳陽等衛軍士米人一石

○丁卯命平涼侯費聚往陳州理軍務

○以漢中府褒城縣並入南鄭縣沔縣入略陽縣洋縣入西鄕縣漢陰縣入石泉縣平利縣入金州

○壬申以狹西布政使司左參政徐本都督府斷事官宮敬爲大都督府掌判官

○癸酉置開封府鄢陵縣彭祖店雙泊河二巡檢司

○甲戌潞州長子縣稅課局大使康有孚上言三事其一曰學校乃風化之源兵興以來因而廢弛方今聖朝𨿽已興舉春秋二祭未復舊規樂器散失致使新學小生未聞禮樂節奏宜敕儒臣考究禮文頒降天下有司卽爲制備樂器使生徒肄習庶幾一代之禮樂明備而後進之士得以養其徳性其二曰褒贈忠良足以激勸後世惇厚風俗宜詢訪元季忠節之士義夫節婦孝子順孫而旌表之兼卹其後復求名臣大賢之子孫果有才識量加錄用以示象賢之意其三曰文武並用長久之道今之武官所患不知古今宜於儒官中選年富力彊通今博古之士每衛用二人授以參佐之職使之贊畫軍事閒暇講明兵法誦說經史久而純熟文武之材彬彬出矣疏奏上嘉納之

○乙亥降山西布政使司參政王連爲監察禦史升工部員外郎王慥爲紹興府知府禮部主事孟擴爲金華府知府

○是月命大臣十八人分祀嶽鎭海瀆韓國公李善長祀中嶽魏國公徐達祀北嶽曹國公李文忠祀東嶽宋國公馮勝祀西嶽江夏侯周徳興祀南嶽吉安侯陸仲亨祀東鎭延安侯唐勝宗祀西鎭江陰侯吳良祀南鎭濟南侯顧時祀北鎭平涼侯費聚祀中鎭陸安侯王志祀東海營陽侯楊璟祀西海永嘉侯朱亮祖祀南海潁川侯傅友徳祀北海宜春侯黃彬祀江瀆南安侯兪通源祀河瀆中山侯湯和祀淮瀆宣寧侯曹泰祀濟瀆制曰天生民而立君君爲民而立命百神之祀乃國家之先務也朕與卿等當羣雄角逐之時戰勝攻取非天地之昭鑑嶽鎭海瀆之效靈安得至是今孟秋在邇嶽鎭海瀆之祀理在報祭古者人君巡守則祭名山大川於各方嶽之下今朕國家新造民生始遂未獲親往特命卿等代朕以行汝往欽哉

○思南宣慰司遣使貢馬

秋七月丁丑朔

○戊寅夜歲星犯亢宿

○己卯享太廟

○庚辰以趙晉爲東宮文學晉狹西人初以儒士徵爲秦府說書後以老疾辭歸至是復召用之○辛巳夜有星赤色起自漸臺流至天市垣沒

○壬午以吏部郎中童亨爲長沙府知府

○甲申置通政使司設通政使一人正三品左右通政各一人正四品左右參議各一人正五品經歷一人正七品知事一人正八品掌出納諸司文書敷奏封駁之事時官制初立上重其任頗難其人刑部主事曾秉正新擢狹西參政未行遂命秉正爲通政使以應天府尹劉仁爲左通政諭之曰壅蔽於言者禍亂之萌專恣於事者權姦之漸故必有喉舌之司以通上下之情以達天下之政昔者虞之納言唐之門下省皆其職也今以是職命卿等官以通政爲名政猶水也欲其長通無壅遏之患卿其審命令以正百司達幽隱以通庶務當執奏者勿忌避當駁正者勿阿隨當敷陳者無隱蔽當引見者無畱難毋巧言以取容毋苛察以邀功毋讒間以欺罔公淸直亮以處厥心庶不負委任之意秉正等頓首謝曰臣等駑銳幸蒙聖眷膺玆重任敢不盡心圖報萬一

○攺承敕監令丞爲郎設官二人從七品給事中中書舍人咸隸焉

○以刑部尙書周斌爲狹西布政使司左參政大都督府經歷尹性爲刑部尙書司門郎中樊浚爲中書省右司郎中

○置四川敍南衛以安陸衛指揮僉事王承署衛事

○乙酉普定府世襲土官女知府適責來朝命給告身○丙戌以各布政使司所舉教官之有學行賀原等爲東宮王府等官原爲東宮侍正李翀爲贊讀崔訥爲吳相府長史彭士敏爲錄事張浩爲齊府伴讀王文昭黃祺怡昭馬煥並爲監察禦史

○丁亥以國子助教胡隆成爲齊相府長史

○戊子以齊相府長史耿貫爲戶部員外郎吳相府長史李鎬爲工部員外郎考功監丞郭傅爲監令故誠意伯劉基子璉爲監丞辛卯遣官祭功臣於雞籠山廟

○癸巳汰漢中府略陽西鄕石泉洵陽等縣丞簿以其地狹民稀也○戊戌初昏歲星犯亢宿

○庚子以刑部都官員外郎髙萬傑爲鳳陽府知府

○壬寅命給內外百司官散官視其品給之若所選官見任職卑而前授散官髙者仍前其降除者則照見職

○置保定府唐縣周家鋪巡檢司

○乙巳復以通政使司左通政劉仁爲應天府尹

○是月拓築登州城命兵民合力完之

○詔遣監察禦史巡按州縣入辭

上諭之曰近日山東王基言事不務正論乃用財利之術以惑朕聽甚乖朕意今汝等出巡天下事有當言者須以實論列勿事虛文凡爲治以安民爲本民安則國安汝等當詢民疾苦廉察風俗申明教化處事之際須據法守正務得民情惟專志以立功勿要名以取譽朕深居九重之中所賴以宣布條章申達民情者皆在汝等汝其愼之

○北平等八府大水壞城垣

○淡巴國王佛喝思羅遣其臣施那八智上表貢苾布兜羅綿被沈檀速香胡椒等物賜佛喝思羅金織文綺紗羅施那八智文綺襲衣等物有差

○思川宣慰使田弘正上表貢馬及方物

○湖廣都指揮使周賢卒大明太祖聖神文武欽明啟運俊徳成功統天大孝髙皇帝實錄卷之一百十三

一百一九﹑太祖髙皇帝實錄卷之一百十四

洪武十年八月丁未朔遣官釋奠於先師孔子

○戊申祭大社大稷

○己酉置定遠牧監隸太僕寺以宮門奉禦李善爲監副禦馬司副胡淸尙衣奉禦董興爲禦良

○庚戌詔攺建圜丘於南郊初圜丘在鐘山之陽方丘在鐘山之陰上以分祭天地揆之人情有所未安至是欲舉合祀之典乃命卽圜丘舊址爲壇而以屋覆之名曰大祀殿敕太師韓國公李善長等董工

○辛亥置寶泉庫○壬子定光祿司官散官品秩上卽位以來所用光祿司官或內官或流官或庖人出身不同同於散官至是命史部凡內官除授者照內官散官給授流官除授者照文官散官給授庖人除授者卿從三品尙膳大夫少卿正五品奉膳大夫司丞從六品司膳郎各署丞從七品掌膳郎監事從八品執膳郎

○夜太陰犯心宿

○癸丑命大都督府官選武臣子弟入國子學讀書上諭之曰武臣從朕定天下以功世祿其子弟長於富貴又以父兄早歿鮮知問學宜令讀書知古今識道理俟有成立然後命官庶幾得其實用也昔霍光功非不髙身死未久而子孫橫肆卒致夷滅者不學故也郭子儀中興唐室功蓋天下位極人臣而心常謙退保全令名而福及後嗣者識道理也今武臣子弟但知習武事特患在不知學耳

○命攺建社稷壇先是上旣攺建太廟於雉闕之左而以社稷國初所建未盡合禮又以大社大稷分祭配祀皆因前代之制欲更建之爲一代之典遂命中書下禮部詳議其制至是禮部尙書張籌奏曰臣等奏詔考社稷配祀合祭分祭之制及社主之設謹按通典顓頊祀共工氏子勾龍爲后土后土爲社烈山氏子柱爲稷稷田正也髙辛唐虞夏皆因之周棄亦爲稷自�以來祀之此社稷之祀所由始也�湯以旱而遷社以後稷代柱欲遷勾龍無可繼者故止然王肅謂社祭勾龍稷祭后稷皆人鬼非地神而陳氏禮書又謂社所以祭五土之祗稷所以祭五榖之神鄭康成亦謂社爲五土總神稷爲原隰之神勾龍以有平水土之功故配社祀之稷以有播種之功故配稷祀之二說爲不同漢元始五年以夏禹配食官社后稷配食官稷唐宋及元則又以勾龍配社周棄配稷蓋本鄭氏之說此配祀之說緣於古昔初無一定之論也至於社稷分合之義書召誥言社於新邑孔氏注曰社稷共牢又封人掌設王之社壝注云不言稷者舉社則稷從之如是則當時社與稷固已合而一之矣陳氏禮書曰稷非土無以生土非稷無以見生生之效故祭社必及稷以其同功均利而養人也而山堂考索則曰土爰稼穡其本一也社爲九土之尊稷爲五榖之長稷生於土則社與稷固不可岐而二之矣又曰祭主乎誠而已誠苟不至分祭何益是則社稷之祭合而一之於古自有明證也至於壇位則考之周制小宗伯掌建國之神位右社稷左宗廟起大事動大眾必先告於社而後出其制在中門之外外門之內尊而親之與先祖等漢建官大社大稷光武立大社稷於洛陽在宗廟之右唐因隋制建於含光門之右大抵皆本成周左祖右社之意社主之設周禮大司徒設其社稷之壝而樹之主各以野之所宜木名其社小宗伯立軍社鄭氏注社主用石爲之蓋以石者土地所生最爲堅實故也論語哀公問社於宰我宰我對曰夏后氏以松殷人以柏周人以栗米子云觀古人意正以樹爲主如今人稱神樹之類又曰社有主而稷無主此不可曉恐不可以己意增添唐神龍中議立社韋叔夏引鄭玄議以爲社主用石韓詩外傳雲天子社主長五尺方二尺剡其上以象物生方其下以象地體埋其半以象根在土中而本末均也宋初祭社稷正配位用神位版大社又以石爲主其形如鐘長五尺方二尺剡其上培其下半其中植槐是則木主石主前代蓋兼用矣今擬社稷合祭共爲一壇皆設木主而丹漆之祭則設於壇上祭畢收藏仍用石主埋壇之中如唐宋之制至於以勾龍配社以棄配稷棄𨿽唐虞農官而勾龍共工氏之子也祀之無義�湯欲遷之而未果漢嘗易以夏禹而夏禹今已列祀帝王之次棄稷亦配享先農請罷勾龍與棄配位謹奉仁祖淳皇帝配享大社大稷以成一代之盛典以明祖祀尊而親之之道上覽奏稱善遂命攺作社稷壇於午門之右其制社稷共爲一壇壇二成上廣五丈下如上之數而加三尺崇五尺四出陛築以五色土色如其方而覆以黃土壇四面皆甃以甓石主崇五尺埋壇之中微露其末外壝墻崇五尺東西十九丈二尺五寸南北如之設靈星門於四面壝墻各飾以方色東靑西白南赤北黑外爲周垣東西廣六十六丈七尺五寸南北廣八十六丈六尺五寸垣皆飾以紅覆以黃琉璃瓦垣之北向設靈星門三門之外爲祭殿以虞風雨凡六楹深五丈九尺五寸連延十丈九尺五寸祭殿之北爲拜殿六楹深三丈九尺五寸連延十丈九尺五寸拜殿之外復設靈星門三垣之東西南三向設靈星門各一西靈星門之內近南爲神廚六楹深二丈九尺五寸連延七丈五尺九寸又其南爲神庫六楹深廣如神廚西靈星門之外爲宰牲房四楹中爲滌牲池一井一

○丙辰夕月

○丁巳更定京城及中都兵馬指揮司俱爲正六品

○三佛齊國王怛麻沙那阿者卒子麻那者巫裏立遣其臣生阿烈足諫奉表請印綬貢犀牛黑熊火雞紅綠鸚鵡白猴龜筒及胡椒丁香木香肉豆蔻番油子米腦等又貢小番奴一人詔賜麻那者巫裏及其臣生阿烈足諫等金織文綺紗羅靴襪等物有差

○戊午遣官祀歷代帝王

○己未祭太歲風雲雷雨嶽鎭海瀆山川月將城隍諸神○遣官祭旗纛

○壬戌降浙江布政使司左參政王澍爲戶部主事

○丙寅熒惑犯天樽

○丁卯遣神策衛鎭撫余忠往四川招集明氏故將丁氏校卒

○夜有星赤白曳尾而芒自閣道經大將軍至遊气沒

○戊辰上聞圜丘之役民夫有運木而溺死者命工部人賜鈔十錠給槥櫝送還其家

○壬申定官員儀從及公使人數初丞相大都督準侯例儀從用十五人從一品十三人正從二品九人三品七人四品五人五品四人六品七品三人八品九品二人至是議自從五品以上仍前例六品至九品比前例各減一人其各司聽差公使人數中書省禦史臺各二十六人六部各十人斷事司察院各八人應天府十五人上元江寧二縣各十人

○癸酉革在京幕府金陵二門

○甲戌汰河南鄧裕二州同知眞定阜平縣丞簿俱以戶不及數也

○是月平涼府隕霜殺禾稼大明太祖聖神文武欽明啟運俊徳成功統天大孝髙皇帝實錄卷之一百十四

一百二十﹑太祖髙皇帝實錄卷之一百十五

洪武十年九月丙子朔太平府言繁昌縣荻港鎭�賈所集戶部委官收課歲計米八百九十餘石宜於其地置稅課局從之

○免浙西民嘗被水者今年田租敕曰去年浙西嘗被水災民人缺食朕嘗遣官驗戶賑濟今𨿽時和歲丰念去歲小民貸息必重旣償之後窘乏猶多今賴上天之眷田畝頗收若不全免舊嘗被水之民今年田租不足以蘇其困苦爾中書其奉行之

○丁丑增築廣州城○狹西都指揮使司言莊浪衛舊軍四千後復增新軍四千地狹人眾難於屯駐乞將新軍一千人往碾北守禦一千人於西寧修城暇則俱令屯種止以舊軍守禦莊浪詔從之

○命狹西等衛土著軍士每月人給糧一石時上閱慶陽延安土著軍籍月止給米肆斗因諭省府臣曰今軍士有客居土著之名然均之用力戰陣柰何給賜有厚薄耶俱全給之

○戊寅上謂侍臣曰前代庸君暗主莫不以垂拱無爲藉口縱恣荒寧不親政事孰不知治天下者無逸然後可逸若以荒寧怠政爲垂拱無爲帝舜何爲曰耄期倦於勤大禹何以惜寸陰文王何以日昊不食且人君日理萬幾怠心一生則庶務壅滯貽患不可勝言朕自卽位以來常以勤勵自勉未旦卽臨朝晡時而後還宮夜臥不能安席披衣而起或仰觀天象見一星失次卽爲憂惕或量度民事有當速行者卽次第筆記待旦發遣朕非不欲暫安但祗畏天命不得不爾朕言及此者恐羣臣以天下無事便欲逸樂股肱旣惰元首叢脞民何所賴書云功崇惟志業廣惟勤爾羣臣但能以此爲勉朕無憂矣羣臣皆頓首受命

○庚辰秦王樉晉王今上吳王橚楚王楨齊王榑還自鳳陽

○汰天下遞運所副使罷百夫長並減省防夫之數

○乙酉暹羅斛國王遣其子昭祿羣膺奉金葉表貢象及象牙胡椒蘇木之屬已而上命禮部員外郎王恆賫詔及印綬往賜之以中書省宣使蔡時敏爲之副詔曰君國子民非上天之明命后土之鴻恩曷能若是華夷𨿽問樂天之樂率土皆然若爲人上能體上帝好生之徳協和人神則祿及子孫世世無間矣爾參烈寶毗牙﹤口思﹥哩哆羅祿自嗣王位以來內修齊家之道外造睦鄰之方況數遣使稱臣入貢以方今番王言之可謂賢徳矣豈不名播諸番哉今年秋貢象入朝朕遣使往諭特賜暹羅國王之印及衣一襲爾當善撫邦民永爲多福恆等與昭祿羣膺陛辭俱賜文綺衣服並道裏費而遣之

○成都府地震

○丙戌占城國王阿答阿者遣其臣保圭屍那八的奉金表貢方物賜保圭屍那八的等文綺有差

○庚寅祭周天星辰

○辛卯夜太陰犯昴宿

○癸巳賜浙江布政使司右參政茹太素還鄕侍親

○丙申以紹興金華衢州水災民乏食命賑給之○辛丑命中書右丞相胡惟庸爲左丞相禦史臺左禦史大夫汪廣洋爲右丞相右禦史大夫陳寧爲左禦史大夫中書右丞丁玉爲右禦史大夫

○是月召國子生分教北方者還朝擢用之

冬十月丙午朔新建社稷壇成先是禮部尙書張籌奏天地社稷宗廟崇敬之禮一也故書稱成湯顧諟天之明命以承上下神祗社稷宗廟罔不祗肅後世列爲中祀失所以崇祀之意至唐升爲上祀國朝之初仍列中祀而臨祭之服或具通天冠絳紗袍或以皮弁行禮制未有定今旣考用古制右社稷左宗廟有事社稷則奉仁祖皇帝配其禮重矣宜升爲上祀具冕服以祭上是之至是行奉安禮上冕服乘輅百官具祭服詣舊壇以遷主告祭行一獻禮畢執事起石主舁之具儀衛作樂百官前導上乘輅至新壇執事奉安石主於壇上別設木主於神位具牲醴庶品行奉安禮升爲上祀奉仁祖淳皇帝配

○己酉享太廟

○壬子觀心亭成初上敕工曹造觀心亭於宮城上至是落成上親幸焉時致仕翰林學士承旨宋濂來朝乃召濂語之曰人心易放操存爲難朕日酬庶務罔敢自暇自逸況有事於天地宗廟社稷尢用祗惕是以作爲此亭名曰觀心致齊之日端居其中吾身在是而吾心卽在是卻慮凝神精一不二庶幾無悔卿爲朕記之傳示來裔

○夜太白犯進賢星

○乙卯熒惑犯輿鬼

○丙辰敕中書曰十月十日乙卯熒惑犯輿鬼占云主冢宰凶貴人當獄死不爾則火災朕嘗竊思上帝好生故垂象以警人使省不覺之過不攺故爲之愆故特敕中書使諸大臣皆知務修徳以禳災復恐西戎有虞可令河州嚴加備禦

○先是朝廷募民間子弟年二十五以上素行無玷者聽充驍騎舍人於是四方至者甚眾至是山西平陽府有陳八等十有五人俱軍匠雜役又有父母老病亦應募而來上間並放還

○上聞永平府火民被延燒者戶九十有四遣官戶給米布贍之爲米九十四石布四百二十匹

○北平永平二府守臣言山後來歸之民以戶計者五百三十以口計者二千一百餘皆﹤扌嶲﹥挈妻孥無以爲食上命有司稽其口之大小賑給之凡賑米八百一十石○戊午封大都督府同知沐英爲西平侯賜誥券誥曰徳懋懋官功懋懋賞帝王定制思親念舊人事之常曩者朕於擾攘之時年已二十五未有子嗣爾沐英亦因兵起父母不存年始八歲難必生全朕憐其孤幼特撫育如子後因朕有諸子爾亦長成以人情天理度之不晦爾名俾復爾姓祀爾祖宗爾克卓立屢著功勛今念爾勞復以舊恩特封爾爲西平侯食祿二千五百石使爾子孫世世承襲爵祿爾當思幸逢之初會毋忘釋難之恩夢寐存於心鬼神知報矣嗚呼扶顚持危惟仁者之爲知報不忘乃君子之道謹遵明訓永爲多福

○辛酉制賜百官公田以其租入充俸祿之數公侯省府臺部都司內外衛官七百六十人凡田四千六百八十八頃九十三畝歲入米二十六萬七千七百八十石

○癸亥攺靈州鹽課司爲正八品設大使副使各一人

○庚午儋州大丰倉副使李徳新言瓊州府軍餉每歲俱於廣東漕運經涉海洋往來艱險宜以鹽引發下瓊州府轉發儋萬崖三州召�以米於海南各倉中納付與鹽引就場支給庶免漕運之勞於是命戶部定其米數瓊州府每引米二石儋州米一石八斗萬州米一石五斗

○甲戌以監察禦史髙雋爲浙江布政使司左參政考功監丞劉璉爲江西布政使司右參政

○遣使賫詔印立三佛齊國王嗣子麻那者巫裏爲三佛齊國王印用駝鈕銀質鍍以金詔略曰朕自混一區宇嘗遣使詔諭諸番爾三佛齊國王怛麻沙那阿者卽稱臣入貢於玆有年今秋使者賫表至知怛麻沙那阿者薨逝爾麻那者巫裏以嫡子當嗣王位不敢擅立請命於朝可謂賢矣朕嘉爾誠是用遣使賜以三佛齊國王之印爾當善撫邦民永爲多福

○是月攺作大內宮殿成闕門曰午門翼以兩觀中三門東西爲左右掖門午門內曰奉天門門之左右爲東西角門內正殿曰奉天殿上禦之以受朝賀殿之左右有門左曰中左門右曰中右門兩廡之間左曰文樓右曰武樓奉天殿之後曰華蓋殿華蓋殿之後曰謹身殿殿後則後宮之正門也奉天門外兩廡之間有門左曰左順門右曰右順門左順門之外爲東華門內有殿曰文華殿東宮視事之所也右順門之外爲西華門內有殿曰武英殿上齋戒時所居也制度皆如舊而稍加增益規模益閎壯矣大明太祖聖神文武欽明啟運俊徳成功統天大孝髙皇帝實錄卷之一百十五一百二一﹑太祖髙皇帝實錄卷之一百十六

洪武十年十一月乙亥朔上以大內宮殿新成制度不侈甚喜因謂侍臣曰人主嗜好所系甚重躬行節儉足以餋性崇尙侈靡必至喪徳朕常念昔居淮右頻年饑饉艱於衣食鮮能如意今富有四海何求不遂何欲不得然檢制其心惟恐驕盈不可復制夙夜兢惕弗遑底寧故凡有興作必量度再三不獲已而後爲之爲之未常過度宮壼之間皇后亦能儉以率下躬服浣濯之衣皆非故爲矯飾實恐暴殄天物剝傷民財不敢不謹侍臣對曰奢侈者常情同欲節儉者富貴所難陛下安行節儉無所勉彊誠宜爲萬世子孫之法上曰節儉二字非徒治天下者當守治家者亦宜守之爾等歲祿有限而日用無窮費或過度何從辦集侵牟剝削皆原於此須體朕懷共崇節儉庶幾無悔○丁丑宥天下罪人犯杖一百以下者

○己卯皇第三孫允炆生皇太子次子也

○壬午罷四川茶鹽運司

○癸未爪哇國王八達那巴那務遣其臣八智巫沙等上金葉表貢馬及白鹿孔雀犀角之屬賜其王金織文綺紗羅等物八智巫沙等羅綺襲衣鞾襪有差

○衛國公鄧愈卒愈初名友徳後賜今名泗州虹縣人姿貌魁偉有大志勇力過人元季之亂愈父順興亦起兵於鄕戍臨濠與元兵戰死愈兄友隆代領其眾未幾友隆亦病卒眾遂推愈領兵事時年始十六每出戰挺身破敵軍中咸服其勇歲乙未上駐師滁陽愈自盱眙率眾來附命爲管軍總管從上渡江克采石取太平繼而元將蠻子海牙以舟師扼采石與陳野先合兵數萬逼城下上親督兵禦之命愈與徐達以奇兵出其後大破其眾野先被擒丙申定金陵拔溧水溧陽破鎭江皆有功升元帥戍守廣徳長槍謝元帥率眾來寇愈出兵奮擊俘其總管武世榮及士卒千餘人歲丁酉轉樞密院判官移戍宣州領兵取休寧績溪乘勝克徽州元將八元帥敗去江浙苗帥楊完者率眾十餘萬來攻徽城時徽州新附城郭未完守禦之具皆未備愈厲將士與胡大海等禦之大破其眾生擒其將胡辛等一百五十八人苗眾奔潰婺源元帥汪同遂率眾來降戊戌攻婺源破元守將鐵木兒不花元帥寨斬首五百餘級追至婺源東門殺其帥獲士卒三千餘人遂克婺源又取嚴州攻淳安縣賊帥金子琛敗走獲馬百餘疋降其校卒三千餘人遷同僉樞密院事苗帥楊完者復率眾屯嚴州烏龍嶺愈拒卻之轉僉行樞密院事己亥領兵略浙西臨安大破張士誠之眾於閒林寨庚子守饒州饒城濱鄱陽湖而僞漢主陳友諒據江州數遣舟師來攻城愈督兵拒之屢敗其眾辛丑拜江浙行省參政仍兼僉行樞密院事總制各翼軍馬是時饒之境內倔彊者尙懷疑阻愈示以恩信於是眾皆請降尋以兵擊浮梁僞參政侯邦佐棄城遁遂取樂平擊敗蕭總管五千餘眾禽萬戶彭壽等六十八人饒境悉定進取江西駐兵臨川之平塘時鄧克明據撫州遣使通款而實無獻城之志愈知其情捲甲夜趨比旦入城克明單騎遁翌日遣人以分省印來獻愈號令嚴肅城中肅然無敢犯時上親討江州友諒敗走及取江西命愈以步兵來會壬寅授愈江西行省參知政事畱鎭之降將祝宗康泰反愈奔金陵命徐達討平之愈復守洪都癸卯友諒悉兵圍洪都值江水暴漲寇以舟師抵城下愈曁諸將協謀固守屢出兵挫其鋒寇勢沮相持凡三月會上親率援兵至湖口友諒懼而退因大戰於康郎山友諒竟敗死甲辰新淦鄧克明弟志淸叛據鄕寨愈遣兵破之禽首賊胡理問劉右丞等五十一人遂與常遇春盡平沙坑麻嶺石洞諸山寨進兵至贛州圍之乙巳贛州降由是南安南雄韶州皆送款進江西右丞尋加湖廣行省平章鎭守襄陽襄陽西抵巴蜀北控河洛烽火相望新附之民未有定志愈以恩惠撫循之民遂以安吳元年拜禦史大夫明年上卽皇帝位建元洪武命大將軍徐達經略中原而以愈爲徵戍將軍使收江淮未附州郡進攻唐州克之遂取南陽生禽元蔡國公史克新等復克隨州進攻洪山寨率兵討蜀河莽張獲之自是金商均房之境悉定三年爲徵虜左副副將軍從大將軍達平隴右大破擴廓帖木兒之兵於定西招諭河州吐番諸酋何瑣南普朵兒只汪家奴等皆降而河州以西朵甘烏思藏等部來歸者甚眾是歲定功行賞賜號開國輔運推誠宣力武臣階特進榮祿大夫勛右柱國爵衛國公食祿三千石賜以鐵券四年命往湖廣練兵運糧給徵蜀軍士五年爲徵南將軍討澧州等處溪洞蠻夷平之十年吐番所部川藏邀殺烏思藏使者詔愈爲徵南將軍往討之愈與副將軍沐英分兵爲三搗其巢穴敗川藏之眾追至昆侖山斬首不可勝計獲馬牛羊十餘萬上嘉其功遣使召還至壽春以疾卒年四十一訃聞上哭之慟詔輟朝三日追封寧河王謚武順柩至三山門車駕自臨奠親爲視葬地而舊塋之在鳳臺鄕者狹隘弗稱乃攺擇城南西山之原敕有司營建墓兆仍命遷愈母張夫人及弟冔之喪同葬焉凡喪事所須皆官給之愈兄弟三人兄卽友隆弟卽冔冔仕至羽林衛指揮僉事愈長子鎭襲爵攺封申國公次子銘西安衛指揮僉事愈沈毅簡重謙恭愼密事母夫人以孝撫弟之幼孤能致其愛尢能敬禮儒士蓋不獨有將帥之略而兼有士君子之行雲

○丁亥冬至始合祀天地於奉天殿祝文曰禮以義起貴乎情文兩盡曩者建國之初遵依古制分祀天地於南北郊周旋九年於心未安誠以人君者父母天地仰覆載生成之恩一也及其嚴奉禋祀則有南北之異揆以人事人子事親曷敢異處竊惟典禮其分祀者禮之文也其合祀者禮之情也徒泥其文而情不安不可謂禮方攺建祀殿功未就緒今朝堂適成時當冬至講合祀於殿廷自今以春首合祀於南郊永爲定禮謹奉皇考仁祖淳皇帝配惟上帝皇地祇鑑之

○己丑夜月食

○甲午敕禮部外命婦一品至七品未受封者不得戴山松特髻

○甲辰夜歲星犯房宿

○是月免河南狹西廣東湖廣等處今年田租

○江夏侯周徳興有罪當下獄上特赦之召諸將相大臣諭之曰曩者豪傑並起豈無智謀壯勇之人然粗暴無禮自取敗亡朕當此時飭身自守推誠任人故能成大功天下已定朕與卿等共享富貴各盡其道而往往有犯法者何也昔廖永忠數犯罪屢宥不悛又復僣侈失人臣禮甚矣夫智人君子旣自守法又能訓子孫爲善不至犯法是以爵祿傳之無窮愚者反是夫法度者朝廷所以治天下也爲功臣者不能守法自保使朝廷屈法保汝乃不得已苟至再三朝廷亦難處矣朕於祭祀之時一心齋肅思欲格神及遣汝輩奉祭則多私利慢神甚非禮也且國家除宮室外未嘗作一臺榭以爲遊觀燕樂之所而汝等乃私取材木廣營室宇此豈守法教子孫之道乎念汝等相從俱嘗有功致有爵位故丁寧告汝汝等毋忽朕言善自保持

○四川威茂等處土酋董貼裏叛劫殺人民命禦史大夫丁玉爲平羌將軍率師討之

○新除有司官上諭之曰近者天下有司奏缺官朝廷以時選補比除未久有司又復奏缺是何犯罪罷黜者之眾也若移其作姦之心以爲善亦何不可國家俸祿如井泉汲而不竭彼皆不思守法以保之欺人欺天競爲贓利𨿽積錢充屋一旦事覺皆非已有夫丈夫立志爲善功業不難矣苟念慮一失淪於不善迷而不悟遂不可救夫不知爲善者愚人也能爲善者賢人也至於爲惡者乃下愚無顧忌之人也然爲善爲惡特在人之存心何如耳聖賢之教率性修道而已人能推行之終身用之不盡夫人幼不識事長則知孝友此乃天賦善性若以此道日日行之卽是率性之道我爲善事而他人有志者效之是修道之教推廣此意則何善不立何事不成今汝等之官宜鑑前非勉於爲善則永安祿位矣

十二月乙巳朔日有食之

○丙午上諭太師韓國公李善長等曰人君聰明𨿽得於天性然於物理必察識而後知人情必諳練而後熟設若臨事不熟驟然斷決恐未盡善旣行之後自覺其非急欲攺之妨事亦已多矣前者令皇太子躬聽朝臣啟事欲其練習國政恐聽覽之際處置或有未當自今諸司政事啟於東宮者卿等二三大臣更爲參決可否然後奏聞

○丁未上謂都督府臣曰元末天下紛擾朕荷天命賴將帥之力削平禍亂四方以寧追思往昔知謀英武之士或沒於王事或考終天年功在國家不可以泯其有子孫者宜錄用之庶以慰死者之靈於是都督府錄丁忠等五百十一人以聞授指揮千百戶有差上又恐其年少未更事令於在京直隸衛所署事以試之

○戊申置神宮內使監掌太廟灑掃陳設之事設監令正五品丞從五品司香奉禦正七品典簿從九品天地壇祠祭署神壇署各設署令正七品丞從七品司香奉禦正八品甲乙丙丁戊五庫庫設大使正七品副使從七品及置皇城門官端門承天門東長安門西長安門東安門東上門東上南門東上北門西安門西上門西上南門西上北門北安門北上門北上東門北上西門門設正正七品副從七品

○庚戌以內使金吉爲圜丘署令洪文杜慶爲司香奉禦

○辛亥眞臘國王參答甘武者持達志遣使柰妹等奉表貢方物賀明年正旦賜其王織金文綺紗羅使者衣帛有差

○癸丑以山東按察司僉事李渼爲鳳陽府知府渼滑縣人始以儒士徵爲監察禦史歷山東按察司僉事丁外艱服闋授今職

○丙辰太原府陽曲縣地震

○戊午命監察禦史孫化魯幹署通政使司左右參議○庚申置兵馬指揮司於聚寶門外

○命晉王府所牧官羊悉令護衛牧養先是晉府官羊累年散於州縣牧畜羊之孳生息耗不一有司律以常數勾稽督責吏緣爲姦民病之至是上聞之故有是命

○甲子夜白虹貫月

○戊辰平羌將軍禦史大夫丁玉兵至威州土酋董貼裏率眾來降詔置威州千戶所守之

○己巳攺廣東萬全驛爲溫泉驛儋州感恩縣白沙驛爲甘泉驛瓊州府驛爲瓊臺驛倉爲廣丰倉

○癸酉享太廟

○是月各道按察司官來朝上諭之曰朕以天下之大民之姦宄者多牧民之官不能悉知其賢否故設風憲之官爲朕耳目察其善惡激濁揚淸繩愆紏繆此其職也凡任風憲者宜體朕此意以公正爲心廉潔自守國家法律必務精詳用法有失鬼神鑑焉至於姦民犯法吾所甚惡必務除之不可貸也有司以撫治吾民爲職享民之奉而不思卹民惟以貪饕掊克爲務此民之蠹也宜紏治其罪毋以姑息縱其爲害汝等安坐髙堂其視民相去遠矣不思問民疾苦公其聽斷將安用汝乎今官以九年爲考非一日積也汝當謹守法度思稱其職苟或不然鬼神鑑之

○髙麗國遣使來賀明年正旦上以王顓旣被弒而其國數遣使入貢敕中書宰臣曰髙麗國王王顓自入朝貢奉表稱臣云世世子孫願爲臣妾數年之後被姦臣所弒及奉表來貢皆云嗣王所遣莫明其實故拘其使詢之終不得其詳拘之旣久朕不忍其有父母妻子之情特敕歸之未幾復遣使至卻而弗納不逾數月又遣使以朝正爲名奉表貢馬皆稱嗣王如此者五朕觀髙麗之於中國自漢至今其君臣多不懷恩惟挾詐以構禍在漢時髙氏失爵光武復其王號旋卽寇邊大爲漢兵所敗唐嘗錫封隨復背叛以至父子就俘族姓遂絕迨宋興王氏當國而逼於契丹女眞甘爲奴虜元世祖入中原嘗救其國於垂亡而乃妄生疑貳盜殺信使屢降屢叛數遭兵禍今王顓被弒姦臣竊命春秋之義亂臣賊子人人得而誅之又何言哉而其前後使者五至皆云嗣王遣之中書宜遣人往問嗣王如何政令安在若政令如前嗣王不爲羈囚則當依前王所言歲貢馬千匹差其執政以半來朝明年貢金一百斤銀一萬兩良馬百匹細布一萬仍以所拘遼東之民悉送來還方見王位眞而政令行朕無惑也否則弒君之賊之所爲將來姦詐並生肆侮於我邊陲將構大禍於髙麗之民也朕觀彼姦臣之計不過恃滄海重山之險固故敢逞凶跳梁以爲我朝用兵如漢唐不知漢唐之將長騎射短舟楫不利涉海朕自平華夏攘胡虜水陸徵伐所向無前豈比漢唐之爲中書其如朕命遣人往觀其所爲且問王之安否○永平衛指揮劉廣巡邊兵次中興州胡兵三百餘騎奄至廣率兵奮擊之斬其騎士百餘人擒其平章安童以歸餘眾潰去

○是歲戶部奏墾田一千五百一十三頃七十九畝

○太僕寺奏孳生馬二萬一千八百一十六匹

大明太祖聖神文武欽明啟運俊徳成功統天大孝髙皇帝實錄卷之一百十六供事官杜士彥何鄼二人查此壹本乙百一十五篇

一百二二﹑大明太祖髙皇帝實錄卷之一百十七

洪武十一年春正月甲戌朔上禦奉天殿受朝賀大宴羣臣命婦朝皇后於坤寧宮賜宴

○冊封皇子椿爲蜀王柏爲湘王桂爲豫王楧爲漢王植爲衛王攺封吳王橚爲周王

○乙亥以封建諸王遣使祭蜀湘諸國山川

○戊寅享太廟

○己卯進封中山侯湯和爲信國公賜誥曰古者哲王立綱陳紀賞有功罰有罪執此道而天下安朕起自艸野賴諸將效力平羣雄定禍亂君主華夷當定功行賞之時爾湯和𨿽居舊將之行惟守毗陵於忠有慊朕念相從之久泯前過而論見功爵以中山侯今者復念爾東平越地南下八閩西擒察罕腦兒酋長下巴蜀頗有其功今特授以信國公食祿三千石永爲子孫世祿於戲人臣無將可謂忠矣威福不專可謂智矣爾其愼守斯道以訓後世敬哉毋怠

○壬午皇第十六子﹤木旃﹥生

○甲申置黃平守禦千戶所初黃平立安撫司旣而蠻人屢叛宣撫司不能治至是攺置千戶所調貴州千戶張潮領兵守之

○丙戌遷山西都指揮使常守道爲湖廣都指揮使

○丁亥雨水冰

○己丑置江陰守禦千戶所

○辛卯以鳳陽行都督府僉都督周能爲山西都指揮使朱輔爲四川都指揮使

○乙未以署通政使司參議監察禦史孫化懷慶知府徐賁署廣東布政使司參政代左參政劉益右參政康濟還京

○是月安南陳煓弟煒遣其臣陳建琛阮士諤來告煓卒先是朝廷嘗遣使賜陳煓上尊文綺旣至而煓已死其弟煒署國事遣使奉表謝恩貢馴象方物且告煓之喪詔賜建琛士諤等衣物仍以文綺紗羅往賜煒遣中使陳能至其國弔祭

○徵天下布政使司官及各府知府來朝上謂廷臣曰古者帝王治天下必廣聰明以防壅蔽今布政使司官卽古方伯之職各府知府卽古剌史之職所以承流宣化撫安吾民者也然得人則治否則瘝官曠職病吾民多矣朕今令之來朝使識朝廷治體以警其玩愒之心且以詢察言行考其治績以觀其能否苟治效有成卽爲賢才天下何憂不治廷臣對曰皇上憂民之切任官之重此堯舜詢事考言之道

二月甲辰朔遷湖廣都指揮使潘敬爲遼東都指揮使

○丁未遣官釋奠於先師孔子

○戊申祭大社大稷前祭二日詣奉先殿告仁祖淳皇帝配神祭日陳設大社在東大稷在西俱北向仁祖淳皇帝在東西向大社大稷位各用犢一羊一豕一登一鉶一籩豆各十二簠簋各二玉用兩圭有邸帛一黑色仁祖配位同不用玉共設酒尊三於壇之西北東向爵九玉帛篚二帛篚一祝文一其儀典儀唱樂舞生就位執事者各司其事皇帝詣盥洗位搢圭盥手出圭就位典儀唱瘞毛血唱迎神奏樂樂止內贊奏四拜百官同典儀唱奠玉帛行初獻禮奏樂執事官以爵受酒皇帝詣大社神位前搢圭執事官以玉帛跪進皇帝奠玉帛執事官以爵跪進皇帝獻爵出圭次詣大稷神位前次詣仁祖淳皇帝神位前俱如前儀詣讀祝位跪讀祝官以祝跪讀訖皇帝俯伏興平身復位樂止典儀唱行亞獻禮奏樂皇帝詣大社神位前搢圭獻爵出圭次詣大稷神位前次詣仁祖淳皇帝神位前俱如前儀復位樂止典儀唱行終獻禮儀同亞獻畢典儀唱飲福受胙皇帝詣飲福位跪搢圭光祿寺官以爵進皇帝爵飲福酒光祿寺官以胙進皇帝受胙出圭俯伏興平身復位四拜百官同典儀唱徹饌奏樂樂止唱送神奏樂皇帝四拜百官同樂止讀祝官捧祝掌祭官捧帛饌各詣瘞位皇帝詣望瘞位內贊奏禮畢祝文曰惟神贊輔皇祇發生嘉榖粒我烝民萬世永賴時當仲春禮嚴告祀謹以玉帛牲齊粢盛庶品備玆瘞祭皇考仁祖淳皇帝配神其樂章迎神云余惟土谷兮造化功爲民立命兮當報崇民歌且舞兮侯迓迎想聖來兮祥風生欽當稽首兮告年丰初獻云氤氳合兮物遂蒙民之立命兮荷陰功余將玉帛兮薦微衷初斟醴薦兮民福洪亞獻云余令樂舞兮再奉觴願神昭格兮軍民康思必穆穆兮靈洋洋感厚恩兮拜祥光終獻云干羽飛旋兮酒三行香煙繚繞兮云旌幢余今稽首兮欣且惶神顏悅兮霞彩彰徹饌云粗陳微禮兮神喜將瑯然絲竹兮樂舞揚願祥普降兮遐邇方烝民率土兮盡安康送神云氤氳氤氳兮祥光張龍車鳳輦兮駕飛揚遙瞻稽首兮去何方民福畱兮時兩晹望瘞云奉殽羞兮詣瘞方鳴鸞率舞兮聲鏗鏘思神納兮民福昂余今稽首兮謝恩光

○辛亥太陰犯井宿

○遣官祀歷代帝王

○壬子祭太歲風雲雷雨嶽鎭海瀆山川月將城隍諸神

○遣官祭先農及旗纛

○丙辰敕中書省曰朕初以邊戍饋餉勞民命商人納粟以浙淮鹽償之蓋欲足軍食而省民力也今旣數年所輸甚薄軍餉不供豈鹽價太重商人無所利而然歟爾中書其議減鹽價俾輸粟於西河梅川庶糧餉可給而內地之民省挽運之勞於是定擬凡輸粟於涼州衛者每鹽一引米二斗五升梅川三斗五升臨洮府七斗河州四斗

○戊午朝日

○浚滹沱河

○己未涼州衛奏所獲故元官二十五人甘肅降人一千九百六十口上曰人性皆可與爲善用夏變夷古之道也今所獲故元官並降人宜內徙使之服我中國聖人之教漸摩禮義以革其故俗於是徙其眾於平涼府給糧贍之

○壬戌熒惑犯五諸侯

○癸亥命皇太子詣中都祀皇陵中書右丞相汪廣洋從上謂皇太子曰自古帝王之興皆祖宗積徳厚深格於皇天鐘吉聚慶乃生帝王以主天下傳世無極朕仰承天命撫馭萬方實由我祖考以來積徳所致每懷陵寢瞻望中都悲感無極今命爾往修孝祀禮曰致愛則存致愨則著爾其敬恭乃事毋怠毋忽庶幾精神感通神靈來格太子頓首受命而行

○東平侯韓政卒政睢州人元季集兵守捍鄕裏後以所部來歸數往徵伐有功歲甲辰授江淮省平章政事丙午取正陽克濠州收安丰守邳州招集士卒三千三百餘人吳元年從大將軍徐達定中原克滕嶧二州下濟寧遂守濟寧東平等處洪武元年授榮祿大夫山東行省平章政事領濟寧左衛將校士卒駐東昌兼守廣平順徳滕州趙元吉叛討平之再守東昌平武安縣天囹寨二年破廣平諸山寨招降武安等縣白土等三十六寨復招降蟻尖寨民八百九十八戶三千五百二十人俾復業放其士卒一萬一千六百人爲民三年定功行賞封東平侯九年以其子英爲散騎舍人至是政以疾卒上親臨其喪凡喪禮所需官爲給之仍遣官護其柩歸葬敕有司治墳塋追封鄆國公

○甲子命四川都指揮使司收集明氏故將校爲兵凡六千五百餘人

○命考功監丞郭傳署湖廣布政使司右參政傳會稽人洪武六年爲翰林應奉七年攺起居注八年遷兵部主事十年攺考功監丞

○辛未上謂中書省臣曰人君視天下猶一家一家之內一人不安則事爲之廢天下之廣尺土不寧則君爲之憂近者雷州府海康遂溪二縣田地爲潮水所漸斥鹵不收租稅從何而出其令有司核實免之

○是月置茂州衛指揮使司時四川都司遣兵修灌縣橋梁至天陶關汶川縣土酋孟道貴疑之集部落阻陶關道都司遣指揮胡淵童勝等統兵分二道擊之一由石泉一由灌口由灌口者進次陶關蠻酋伏兩山間投亂石從兩崖下兵不能進適汶川土官來降得其間道乃選勇士捲旗甲乘夜潛出兩山後遲明從山頂張旗幟發火炮蠻人遂駭走我師進至鴈門關道險蠻酋復據之乃駐平野得小舟渡兵至龍止鐵野寨擊破之其由石泉進者次泥池蠻酋悉眾拒戰千戶薛文突陣射卻之士卒奮擊大敗其眾兩軍遂會於茂州土酋楊者七迎降以者七牧其民乃詔立茂州衛畱指揮楚華將兵三千守之淵等仍會平羌將軍禦史大夫丁玉帥師徵松潘等處

三月癸酉朔暹羅斛國遣其臣昭直班等表貢方物詔賜來使綺帛衣服

○甲戌賜翰林應奉答祿與權致仕與權河南永寧人博學彊記善諧謔仕元爲河南北道廉訪司僉事以故官赴京洪武六年授秦府紀善攺監察禦史七年除廣西按察司僉事未之任復爲監察禦史擢翰林修撰尋降典籍九年升應奉至是以年老致仕

○丁丑河間府知府楊冀安等考績來朝上命吏部曰考績之法所以旌別賢否以示勸懲今官員來朝宜察其言行考其功能課其殿最第爲三等稱職而無過者爲上賜坐而宴有過而稱職者爲中宴而不坐有過而不稱職者爲下不預宴序立於門宴者出然後退庶使有司知所激勸

○己卯夜有大星自天津流五丈餘沒

○庚辰皇太子還京師

○壬午詔秦王樉晉王之國其獲衛軍士秦府三千七百四十八人晉府三千二百八十一人及文武官軍匠雜役各賞賚有差仍詔今上及周王橚楚王楨齊王榑還駐鳳陽

○賜鳳陽諸衛將士鈔布有差

○命禮部定親王之國命婦朝見王妃隨王之國命婦不必郊迎具服詣宮行見朝禮其正旦朝賀則命婦一人爲班首升殿稱賀云夫人某氏等玆遇履端之節敬詣王妃殿下稱賀其命婦禮服俱依定制從之

○上謂禮部臣曰周書有言人無於水監當於民監人君深居獨處能明見萬里者良由兼聽廣覽以達民情胡元之世政專中書凡事必先關報然後奏聞其君又多昏蔽是致民情不通尋至大亂深可爲戒大抵民情幽隱猝難畢達苟忽而不究天下離合之機系焉甚可畏也所以古人通耳目於外監得失於民有見於此矣爾禮部其定奏式申明天下

○海南衛指揮同知張仁卒遣官致祭給布米資其葬事

○丁亥上謂吏部臣曰朝廷懸爵祿以待天下之士資格者爲常流設耳若有賢材豈拘常例今後庶官之有材能而居下位者當不次用之由是李煥文自西安知府知州等官

○己丑命太子正字桂彥良爲晉王右傅敕諭之曰昔孔孟一聖一賢周遊天下志在博濟以安斯民使二帝三王之道復興然當春秋戰國之時道不得行徒汲汲而己𨿽聖與賢猶不得其位況其下者乎如爾彥良心淳而不欺守固而不變其爲人也善其爲學也篤今晉王無傅特命爾往職之其視昔聖賢不得仕以行其道者爾乃得行矣爾旣職爲王傅凡王府之事專以祖訓錄爲規毋作聰明務欲安靜毋出位以干有司惟導王以從正道以此而行則王佐之材足矣復錫誥曰國傅之職所以輔導王徳綜理國政其任重矣居是職者必本以忠信弘以學問持以公正濟以明敏庶成啟沃匡贊之功蓋親王爲國藩屏傅得其人則國有泰山之安磐石之固矣今以太子正字桂彥良爲通奉大夫晉國右傅爾其擴仁義之方盡保傅之道朝夕獻納出入規諫務在親正士而遠佞人進讜論而辟邪說王有令聞爾亦與有榮焉其往欽哉

○命燕府長史朱復爲燕相府左相禮部員外郎朱夢炎爲侍郎

○以都督府僉事王誠陳桓爲浙江都指揮使

○辛卯四川茶蠻洞獠不供賦稅拒命重慶衛調兵徵之俘其眾一百五十六人詔悉宥之

○癸巳升鎭西衛指揮同知張興爲四川都指揮使嶽州衛指揮僉事楊英爲廣東都指揮使蘇州衛指揮僉事李茂爲廣西都指揮使

○甲午熒惑犯積屍气

○丁酉始制牙牌給文武朝臣其制以象牙爲之刻官稱於上凡朝參佩以出入有不佩者門者卻之私相借者論如律有故則納之內府其在外來朝百司官無牌者則於各門附名以入

○定東上門等名咸給六品印門官掌之

○庚子置莊浪分衛於碾北命指揮僉事李景守之

○是月遼東火燔軍士廬舍

○上訓諸子曰昔有道之君皆身勤政事心存生民所以能保守天下至其子孫廢棄厥徳色荒於內禽荒於外政教不修禮樂崩弛則天棄於上民離於下遂失其天下國家爲吾子孫者當取法於古之聖帝哲王兢兢業業日愼一日鑑彼荒淫勿蹈其徹則可以長享富貴矣

○賜楚府長史朱伯淸致仕伯淸名濂以字行婺之義烏人幼從元侍講學士黃溍學洪武三年用薦預修元史及大明日曆授翰林編修嘗扈從鳳陽途中作紀行詩以獻上覽之嘉嘆尋和其詩賜之升楚府長史居官恭謹自持所著有文集及理學纂言二卷至是以耳聵致仕後終於家

○賜梧州府知府周樂世致仕樂世安慶之望江人歲癸卯用薦授安仁縣丞衡州守胡善知其能使攝衡陽縣事撫綏吏民甚有惠愛尋知衡陽縣攺知賓州復有聲三年升知梧州府考績爲廣西最來朝上閔其老特命致仕及還衣衾之外惟書籍一篋而已大明太祖聖神文武欽明啟運俊徳成功統天大孝髙皇帝實錄卷之一百十七

一百二三﹑大明太祖髙皇帝實錄卷之一百十八

洪武十一年夏四月癸卯朔

○乙巳寧夏衛地震東北城垣崩三丈五尺女墻崩一十九丈

○戊申歲星犯鍵閉

○己酉享太廟

○闍婆國王磨那陀喃遣其臣淡罔巴從等奉表貢苾布油紅布檀香豆蔻等物

○以禮部侍郎朱夢炎爲本部尙書夢炎字仲雅南昌進賢縣人故元進士爲撫州金溪丞歲丙午以故官入京授國子博士吳元年遷翰林修撰浙江按察司經歷洪武二年轉山西行省員外郎是年入爲禮部員外郎尋升侍郎拜今官夢炎博學有文朝廷稽古禮文之事與有力焉

○以兵部郎中陳銘爲吏部尙書

○壬子命思南宣慰司收集各洞弩手二千人以備徵用

○甲寅定歲時賞賜軍士節錢恩例令各衛依期給之

○丙辰命興化衛指揮使張赫爲大都督府僉事

○戊午永嘉侯朱亮祖奏安東沭陽二縣之野有鬼民人暮驚禦制敕文遣使諭祭之曰明有禮樂幽有鬼神此前聖格言然國之有祀以爲民也祀不爲民則非也若庶民之宜祀者止於祖宗非祖宗而祀之豈特非禮之宜神亦不享也且嶽鎭海瀆山川之神載之祀典者莫不承上帝后土之命以司福善禍淫之權若禍福倒置不愜民心且將獲戾於天矣尙惡得謂之神乎朕思鬼神之鑑人𨿽毫髮不可僞特其變化神妙而人不之測耳今洪武十一年四月十四日永嘉侯遣人奏安東沐陽二縣民人暮驚謂野有持夜炬者數百或成列或四散巡檢逐之無有也擊之若有應之者朕不能盡信特遣人致牲醴會鬼神而敕問之夫中原之地自有元失政生民塗炭死者不可勝計有絕宗覆嗣者有生離父母妻子而死於非命者爾持炬者豈無主之孤魂而欲人之祀歟父母妻子之永隔而有遺恨歟無罪遭殺而冤未伸歟或有司怠於歲祀而有忿歟四者必有一焉朕以四事問爾爾果何爲而然歟朕自卽位以來事神之禮未嘗缺也然非當祀者亦不敢佞爾持炬者宜禍其宜禍者而福其應福者勿妄爲民害自貽天憲

○置寧川衛指揮使司於成都府

○丁卯旌表延安府洛川縣民張敏道妻趙氏之門曰貞烈初敏道遘疾將終趙氏年二十一以死自誓敏道卒趙氏日夜號哭亦自經死事聞詔嘉之曰夫婦人之大倫三綱五常風化所系有能志不二天與夫同死可謂難矣今趙氏生則同室死則同穴較之剔目割鼻誓死不嫁誠爲過之宜在褒嘉以惇民俗其令有司旌表其門仍蠲其家雜役

○戶部尙書沈立本免升侍郎費震爲尙書員外郎王琚爲侍郎又升本部侍郎李煥文爲兵部尙書

○辛未置寧海衛指揮使司於山東之寧海州

○敕諭寧夏衛指揮耿忠曰人生天地間凡智者必修天爵而保人爵如是則禍無自而入福可得而久也又古人云君子防患於未然苟待禍患已至而欲遏之不可得已今都司奏至言寧夏地震頹城壞屋災亦甚矣爾以功臣子弟前者不循軌度謫降守邊所統者皆非習戰之人亦非忠良之士若爾所爲恩威並著則功業可成一或倒置將恐變生不測今四方寧謚而爾所守之地其變若此深可警懼也當省心克己愼守邊隅毋爲憸人所惑則無患矣

○是月重建皇陵碑上以前所建碑恐儒臣有文飾至是復親制文命江陰侯吳良督工刻之

○置太原右獲衛指揮使司攺太原獲衛爲太原中獲衛升右獲衛指揮同知韋善爲指揮使領之

○籍鳳陽屯田夫爲軍先是徙浙西民戶無田糧者屯田鳳陽至是籍爲軍發補黃州衛

○元嗣君愛猷實理達臘殂於沙漠

○升興化衛指揮僉事趙端男麟爲廣東都指揮同知

○慶陽靈州屯田百戶山丹等叛狹西都指揮使葉昇領兵討捕之斬山丹等俘其眾二千六百五十人獲馬百匹牛駝四百餘頭

五月壬申朔皇第十七子權生

○癸酉命東宮文學傅藻等編纂春秋本末

○乙亥璽書賜秦王樉曰關內之民自元氏失政以來不勝其獘及吾平定天下又有轉輸之勞西至於涼州北至於寧夏南至於河州民未休息予甚憫焉今爾之國若宮室已完其餘不急之役宜悉緩之勿重勞民也

○又賜晉王璽書曰太原之民困於元氏獘政久矣又嘗出力饋餉以供我師勤勞憔悴吾未嘗不矜憐之爾之國務愛養生息勿復以不急之役擾之其體吾意

○丙子敕工部臣曰自古聖王之禦天下武功耆定則修文教而亦不忘武備也今海宇乂安生民樂業宴安鴆毒古人所戒克誥戎兵王者當務爾工部其以歲造軍器之數著爲令於是工部定天下歲造軍器之數甲冑之屬一萬三千四百六十五馬步軍刀二萬一千弓三萬五千一十矢一百七十二萬浙江江西二布政使司各甲冑二千馬步軍刀二千弓六千湖廣布政使司甲冑八百五十馬步軍刀一千弓一千五百矢二十萬廣東布政使司甲冑六百馬步軍刀三千弓一千廣西布政使司甲冑六百馬步軍刀二千弓一千矢一十五萬河南布政使司甲冑五百弓一千矢一十四萬福建布政使司甲冑一千六百馬步軍刀二千弓四千矢三十萬山東布政使司甲冑六百弓一千五百山西布政使司甲冑五百弓一千北平布政使司甲冑一千弓五千二百一十二直隸湖州府甲冑二百五十步軍刀一千弓七百矢一十萬松江府甲冑三百步軍刀一千弓八百矢一十萬嘉興府甲冑二百五十馬步軍刀一千弓八百矢一十萬蘇州府甲冑三百步軍刀一千弓八百矢一十萬太平府甲冑一百五十步軍刀五百弓

○三百矢五萬徽州府甲冑二百步軍刀一千弓一千矢一十萬廣徳州甲冑一百步軍刀四百矢三萬鎭江府甲冑二百馬軍刀六百弓七百六十矢一十萬寧國府甲冑三百步軍刀一千弓七百矢一十萬廬州府甲冑一百五十步軍刀四百弓二百八十八矢五萬淮安府甲冑三百步軍刀五百弓三百矢一十萬揚州府甲冑二百二十弓二百安慶府甲冑一百四十五步軍刀六百常州府甲冑二百弓一百五十

○髙麗國王世子禑遣禮儀判書周誼等貢馬六十匹白黑布一百疋及金銀器用賜誼等鈔物有差

○琉球國中山王察度遣使來貢方物賜察度及使者文綺繒帛有差

○丁丑浙江都指揮使司言臺州衛城中軍民雜處請徙營他處及城垣歲久頹圯宜加修築上曰農事方殷未可爲也侯秋成議之

○戊寅賜中都國子學分教生牛希斗等夏衣人一襲

○故元樞密副使史家奴等四十一人自遼東來降

○庚辰遼東地震有聲自東北之西南

○壬午命工部凡在京工匠赴工者月給薪米鹽蔬休工者停給聽其營生勿拘時在京工匠凡五千餘人皆便之

○癸未下沙木蠻洞土酋以其眾叛湖廣都指揮使司發軍討捕之擒土酋並其黨六十二人械送至京命誅其首余釋之令戍邊

○甲申置府衛指揮使司

○丙戌月食

○己丑齊王榑自鳳陽來朝其從官衛士賜予有差

○丁酉上以蘇松嘉湖之民嘗被水災已嘗遣使賑濟至是復慮其困乏再遣使存問仍濟饑民六萬二千八百四十四戶命戶賜米一石免其逋租六十五萬二千八百二十八石

○攺畱守衛爲畱守中衛親軍指揮使司增置畱守左右前後四衛親軍指揮使司

○戊戌廣平府永年等七縣旱詔免今年夏稅

○己亥以羽林左衛指揮使張銓武徳衛指揮使孫恪畱守衛指揮使謝熊興化衛指揮同知張徳俱爲大都督府僉事遼東都指揮馬云爲鳳陽行大都督府僉事各增賜公田一千石

○庚子平陽府聞喜萬泉二縣旱民饑詔賑濟之

○廣東左參政劉益右參政康濟坐事罪當徒上念其由國子生培養嘗從諸王學於武英堂命中書紀其罪降用之

○應天府尹劉仁卒命禮部致祭仍令有司獲喪歸葬其鄕仁武昌人以元故四川行省右丞歸附洪武四年授四川行省參政六年擢兵部尙書七年出爲廣東行省參政九年召拜應天府尹十年授通政使司左通政未幾復爲應天府尹其在四川廣東以善政聞至是卒

○胡兵寇狹西歸徳之三岔口河州右衛指揮徐景等率兵擊敗殲之得馬牛羊以萬數

○燕府左傅丘廣卒廣鳳陽定遠人初爲元帥嚴文貴養子因冒姓嚴氏從王師渡江克采石太平定金陵下鎭江進攻常州取寧國復宣州文貴卒廣襲職從徵無錫常熟守宜興討廬州授神武衛指揮同知克潭州置潭州衛指揮使司以廣爲同知拔衡山安仁廣西永州靜江郴州諸郡縣始復本姓繼討思州叛酋黃英傑斬之之授懷遠將軍攻拔靖州綏寧道州寧遠諸洞蠻寨洪武七年還京師升大都督府都督僉事階鎭國將軍洪武九年除燕府左傅至是卒追贈開國輔運推誠宣力武臣柱國封昌樂侯謚景成大明太祖聖神文武欽明啟運俊徳成功統天大孝髙皇帝實錄卷之一百十八

一百二四﹑大明太祖髙皇帝實錄卷之一百十九

洪武十一年六月辛丑朔命齊王榑復之鳳陽

○戊申攺黎州長官爲安撫司以長官芍徳爲安撫使

○己酉以兵部尙書李煥文爲吏部尙書戶部侍郎王琚爲兵部侍郎吏部尙書陳銘爲都督府掌判官

○壬子遣使致祭故元幼主於沙漠上命禮部臣曰曩者元運旣終其末帝能知天命遁歸沙漠今聞其子愛猷識理達臘歿可遣使弔祭禮部臣對曰道裏遼遠使者難至況彼久離中華漸變異俗非典禮所加上曰帝王以天下爲家彼不出覆載之外何遠之有彼𨿽異俗其愛憎之情未嘗不同敬其主則其臣悅況典禮所加其孰肯違徳捨禮哉於是自爲文祭之曰生死廢興非一時之偶然乃天地之定數古之聖賢於是四者一或臨之不爲之變何也蓋知天命而不惑者也君之祖宗昔起沙漠彎弧執矢入城中國橫行天下九夷八蠻盡皆歸之非天命不至是也及君之父子正當垂衣守成之時而盜生汝頴華夏騷然號令不行以致失國此人事歟天道歟朕於其時非有三軍六師以威天下乃代君家而爲民主亦莫非天命也曩者君主沙漠朕主中國君與羣臣乃固執不移致邊警數興今聞君殯於沙漠朕用惻然特遣人致弔奠以牲醴以亨爾靈爾其鑑之上以凡祭祀大祀中祀用制帛外其小祀又有用楮錢者其事出於近代甚爲不經命禮部議之按周禮大祀用玉帛次祀用牲幣小祀用牷牲今議在京大祀中祀俱宜用幣在外王國及府州縣祀典神祇亦如之其餘小祀只用牲醴

○庚申賜各都司屬衛千戶以下鈔有差

○辛酉遼東都指揮使司奏新附降胡一百六口牛馬一百七十匹

○壬戌禮部奏京都大社大稷旣同壇合祭其王國各府州縣仍用舊制於禮未一今議亦合同爲一壇神主皆依京制用石主埋於壇南木主二祭則設之祭畢收藏其配位舊以勾龍配社后稷配稷今大社大稷旣奉仁祖淳皇帝配其王國府州縣無可配者難設配位今議王國社宜稱國社之神稷宜稱國稷之神府則稱府社府稷州則稱州社州稷縣則稱縣社縣稷從之命頒其制於天下

○夜熒惑犯右執法

○丙寅置燕山中左二獲衛指揮使司

○丁卯夜寧夏衛風雨兜鍪旗槊有火光

○己巳五開洞蠻吳面兒等作亂靖州衛指揮僉事過興死之初面兒以邪法惑人因聚眾爲亂興卽以兵三百往捕之眾寡不敵興父子爲賊所執俱被害事聞上命辰州衛指揮楊仲名率師討之敕曰三苗無道倚恃險厄不通人事不奉天時屢起盜心久爲民患近又殺害過興罪不可恕今命爾爲總兵官率辰沅等處官軍及土著隘丁兵夫以討之爾其思制人之韜略相機進取以弭民患其辰沅等處應調官軍悉聽節制

秋七月辛未朔

○壬申徙汜水縣治於成臯

○丁丑享太廟

○遣官祭功臣於雞籠山廟

○平陽府猗氏等縣旱饑命戶部戶賑米一石仍蠲其夏稅

○戊寅以前戶部尙書沈立本署刑部侍郎

○己卯寧夏大雨地震

○蒲州萬泉縣旱饑詔發廩賑之戶九千三百三十七給粟麥一萬二千七百三十九石

○辛巳命西平侯沐英率狹西屬衛軍士城岷州置岷州衛鎭之又置碾北衛指揮使司

○癸未置寧山衛指揮使司○甲申歲星犯牛宿○乙酉工部奏諸王國宮城縱廣未有定制請以晉府爲準周圍三里三百九步五寸東西一百五十丈二寸五分南北一百九十七丈二寸五分制曰可

○戊子敕秦相府官曰王府設官本古之道然古者惟以文章之士匡輔諸王朕封諸子兼設武臣於相府者蓋欲藩屏國家禦侮防患無事則助王之治所以出則爲將入則爲相今靖江相府官與指揮耿良不協甚有欺淩指揮之意由是命武相有警則出而爲將獲衛指揮副之歸則勿與金榖刑名之事軍務則文武議之無事則導王以善或中書省文移有乖朕意爾卽如敕行之

○庚寅秦相府奏請王府救獲日月薄蝕之禮禮部議曰周禮鼓人救日月則詔王鼓春秋傳曰非日月之眚則不鼓書曰辰弗集於房瞽奏鼓自古日月之災自天子至於庶人皆不遑寧處則親王亦當救獲但王府崇嚴之地百官會集而鼓於理未宜今議凡遇日月食親王止於露臺行禮不鼓其大小官員則鼓於布政按察二司從之

○辛卯西安府華州蒲城縣同州郃陽等縣旱命蠲其租

○壬辰賜北平遼東等五都指揮使司屬衛軍士冬布絲綿等物

○置弘農衛指揮使司

○癸巳皇第四孫髙熾生今上嫡長子也

○丁酉命禁謫戍人不得上封事時官吏軍民犯法謫戍邊及輸作屯種者多上封事以希進用考其言皆虛誕無實故命禁止俱不得上封事陳情建言及借用有司印信違者皆坐重罪

○己亥遣光祿寺少卿徐英以茶紙衣服往罕東市馬得馬四百六十九匹

○遣廣東布政使趙孠堅賫詔諭故元丞相驢兒於應昌曰天應惡盈而好謙喜生而惡殺此亙古今之明訓也曩古天更元運之時卿率步騎著堅貞之節捍禦邊陲今已十一年矣嘗遣人通問未得報音故再遣人詣所在以禦寒之衣賜卿卿能受賜安處塞上以修後嗣之福豈不智人也哉朕言至此惟卿以智量之愼毋爲遇者所迷書云作善降之百祥作不善降之百殃惟順理則吉卿宜審之

○是月蘇州松江揚州臺州四府海溢漂民居人多溺死者詔遣官存卹之

八月庚子朔

○辛丑賜羽林等衛軍士十萬七千六百餘人麥凡十六萬一千四百餘石

○壬寅遣官祀歷代帝王

○癸卯祭太歲風雲雷雨嶽鎭海瀆山川月將城隍諸神遣官祭旗纛

○丙午歲星犯房宿

○丁未遣官釋奠於先師孔子

○戊申祭大社大稷祝文與春祭同但攺告祀爲報謝

○以前刑部侍郎顧禮爲戶部侍郎

○置鳳陽中右二衛指揮使司

○甲寅髙郵州獻白兔

○乙卯平涼府華亭縣雨雹傷稼詔免其稅

○辛酉夕月

○壬戌烏思藏故元賞司巴司徒公奇紮思及監藏巴藏卜等遣酋長阿由來朝貢方物

○西平衛指揮僉事撒兒紮拜百戶巴麻完者帖木兒等來朝獻馬及甲冑等物賜衣鈔有差

○丁卯詔蘇州諸府瀕海居民被風潮者官爲賑濟之

○戊辰賜京衛軍士綺羅綾帛等物

○己巳以工部侍郎朱瑛爲尙書

○是月免應天太平鎭江廣徳諸府州秋糧詔曰朕昔率兵東渡大江姑孰金陵京口宣城廣徳徽州長興安吉宜興江陰相次來附不逾三年盡入版圖當時四方豪傑相爲雄長殊聲異教自非吾民供億之勤朕亦豈能平禍亂一寰宇而爲天下主今禍亂已平朕居大位十有一年嘗念爾民其勞久矣𨿽我子孫亦當累世不忘故特盡免今年田租以寬民力嗚呼興王靖亂肇福天下念我良民旣勞於先必報於後故玆詔諭其悉朕懷

○賜靖州衛軍士米鈔凡米三千五百石鈔一千四百錠有奇

○遣使賫詔往金山諭元將納哈出曰人生天地間能觀天地變化之機知時識勢而不失者乃爲傑丈夫古人有云活千人者其後必封爾爲元臣忠則忠矣何苦違天道眛人事而失徳若是耶昔者爾被獲於江東朕特縱爾歸此朕順人心而生全爾也大抵人蹈患難者孰不欲脫患難而全其身當時爾在俘囚之中果願死乎生乎若以此心度之則必不敢肆其殘忍矣凡兩軍之間有力不及爾者被爾拘囚之爾能以己之受患欲脫之心推及俘囚爾必大昌福及後嗣矣爾乃不能以己心推之盡殺弗顧如去年冬爾將兵寇我遼境回軍之日棄卒多矣朕皆生全之未嘗輕殺一人曩者萬戶黃儔奉朕命而往豈儔之所願哉實由朕命不得已也且其人嘗有恩於爾何期爾不思好生惡死之情一旦殺之爾之患難爲儔所生儔之身爲爾所殺人可欺天不可欺天心監爾禍將歸焉今爾與朕守邊將士旌旗相望略較勝負彼此相當矢石之下罹害者眾然已往之事不咎未來者可不思乎自今已往若能通一介之使雪前日之愆朕亦不較不然必致生縛於此之時何面目以見朕諭至其審思之

九月庚午朔欽天監進明年大統歷上禦奉天殿頒歷於諸王百官

○癸酉冊第二皇女爲寧國公主

○丁丑太白犯氐宿

○戊寅成都華陽二縣地震

○吉安侯陸仲亨汝南侯梅思祖赴召違期法司劾之上命收仲亨公田停思祖歲俸

○以應天府上元縣官民田爲司菜局蔬圃官田除租民田給其直

○壬午賜河南徵北將士五千二百八十四人鈔六千四百八十二錠

○甲申祭周天星辰

○置黔江守禦千戶所時彭水縣知縣聶原濟言黔江地接散毛盤順酉陽諸洞蠻寇出沒屢爲民患宜設兵衛屯守詔從其言置千戶所鎭之

○乙酉賜在京及北平諸衛將士文綺繒帛有差

○丙戌敕諭韓國公李善長等曰卿等董工大祀殿已有日矣尙當善撫工匠令早完之明日實朕父母劬勞之辰舊稱萬壽節日近年慶賀之禮有司率皆因此擾民已下令止之卿等來日勿以此廢事而離役作之所當謹之毋怠

○丁亥置遵化衛指揮使司

○夜太陰犯天街

○己丑客星掃天弁西南行入尾先是甲戌見於五車東北丁丑入紫微戊寅發芒長丈餘掃內階庚辰入紫微宮掃北極五星壬午犯東垣少宰甲申入天市垣丁亥入天市自是至十月己未云陰不見

○辛卯禮部奏王國所屬府衛諸司正旦冬至慶賀之禮未有定制多以爲請今按禮有等威尊無二上進箋則非所宜其令王府親臨衙門至期躬行賀禮在外諸司則預遣佐貳官一員隨班行禮從之

○壬辰太原地震

○丙申追封劉繼祖爲義惠侯誥曰朕昔居微時薦罹親喪艱於宅兆爾繼祖發仁惠之心以己沃壤慨然惠朕朕得安厝皇考皇妣眷玆大惠云何可忘而歲月易流厚徳莫報慨念實深玆特贈爾爲義惠侯以榮爾於冥冥爾其有知服玆寵命其妻屢氏追贈爲義惠侯夫人誥曰一家之興必以其人非惟夫道之獨修亦由婦徳之協相義惠侯妻屢氏和柔慈惠克成厥家曩者朕寓是方家遭流疫二親俱亡求地而葬爾夫婦樂惠斯土致朕皇考皇妣陰宅於斯至今難忘特贈爾婁氏於冥冥爲義惠侯夫人爾其有知歆服玆命遣官賫誥命仍爲文以牲醴祭之

○中書省奏減各處中納淮浙鹽米數河中府引減四斗河東及岷州減三斗從之

○賜河南等衛指揮周巖等八十一人公田米二萬二千一百四十石凡爲事復職及新除未立功者不給其有祖父歿於王事子孫襲職者或父子皆亡或父亡有子者或子幼未立戰功或在任有犯笞贖罪名或𨿽有戰功而犯私罪或初歸附者或無後而養子承襲者命兵部列名以聞惟有過者不給餘皆給之

○置府軍左右二衛指揮使司

○是月襄陽衛指揮使李琛卒琛沔陽之景陵人初從陳友諒爲裨將庚子夏從友諒入寇被擒上見其驍勇釋之有諒亡遣還景陵招其麾下甲辰授廣武衛指揮副使屢從大將軍徐達衛國公鄧愈徵伐有功洪武四年升指揮同知調守襄陽尋升指揮使琛爲人謙而好學常以儉約自處𨿽歷富貴而其心澹泊若寒素時所得俸入皆以給助親舊之貧者及卒家無餘資一室蕭然人稱其賢云

○永寧衛落下池賊人作亂指揮張興率兵討平之

○賜中都國子助教貝瓊致仕瓊字廷臣嘉興崇徳人性坦率不事邊幅而篤志好學博通經史百家之言善爲文年四十八始領卿薦張士誠據姑蘇累徵不就洪武三年薦修元史六年擢國子助教九年遷中都國子學助教教勛臣子弟瓊素有名譽𨿽將校武夫皆知敬禮至是致政明年卒於家有淸江文集行於世

○復遣使弔祭故元嗣君於沙漠大明太祖聖神文武欽明啟運俊徳成功統天大孝髙皇帝實錄卷之一百十九

一百二五﹑大明太祖髙皇帝實錄卷之一百二十

洪武十一年冬十月庚子朔

○辛丑晉相府奏請攺太原府城隍之神爲晉國城隍之神詔從之

○癸卯賜鳳陽各衛指揮千百戶綺帛人四疋

○丁未享太廟

○戊申敕諭總兵官指揮楊仲名曰兵以衛民必先於伐暴三苗不遵教化朕命爾帥師討之昨已知兵行之期今未知兵至何地特遣內臣吳誠詣軍觀爾之兵凡有方略乘機而行然後遣使來報

○庚戌駙馬都尉右柱國曹國公李貞薨貞世居泗州盱眙縣後徒臨淮之東鄕性孝友惇約謙謹尙皇姊長公主元季中原鼎沸貞見里人有廣其田宅厚自封殖者輒嘆曰此何時也乃欲爲富家翁耶遂捐家資椎牛豕具酒食會鄕裏約守望相助居無何亂兵入境時淮東猶爲元守貞因挈家避地淮東久之聞上在滁陽乃攜其幼子文忠西奔出入亂兵中艸食露宿幾不能存活日夜吁天冀保完父子逾一月始達滁陽見上時甲午冬十有二月也上見之大喜衣服供具之甚厚貞父子自慶幸曰吾與汝脫離禍亂得至於此可謂再生矣況又得所依恩幸之厚其何以報文忠時年十六沈毅有智勇上甚愛之曰吾甥猶吾子也教養之備至命從徵討歲戊戌天兵下嚴衢婺處諸郡命文忠開閫於嚴州以經略郡縣之未附者貞自金陵往就養乙巳張士誠遣其部將由烏石山犯嚴州及諸曁經兩月不解嚴人大恐貞心不自安乃權掌軍務令文忠引兵擊敗之六日而還人賴以安丙午上大發兵平兩浙命文忠以所部兵水陸並進取杭州貞復權掌軍務兵出桐廬俘其守關之卒送居嚴州俘卒至嚴見城中勁兵悉出陰有叛志貞覺之因饗其眾至醉悉擒之械送於京師上甚喜文忠兵所向無弗下者杭州平畱文忠鎭守貞復來就養又明年爲洪武元年上卽皇帝位封貞爲恩親侯初貞將避兵淮東而皇姊薨權厝裏中及是上念之不已追封爲孝親公主敕有司其喪禮還葬於先隴貞時在杭上思見貞形於夢寐時遣中使問起居三年上欲朝夕見貞賜第於內城西徧召貞就第加特進榮祿大夫駙馬都尉右柱國曹國公追封孝親公主曹國長公主貞年近七十旣就第敕免常朝贊拜不名上幸其第錫宴皇太子曁諸王亦常往存問貞局蹐不自安但以手拊心曰恩義深重言莫能報是時北方旣平餘眾遁走沙漠五年上命將出師殄之授文忠徵虜左副將軍以行師出嶺逾五月捷音未至上頗以爲憂召貞入便殿諭意貞進曰天生聖人承中華之運陛下洪福齊天海內盡歸職方彼元氏區區餘孽假息沙漠不足憂也捷音行且至矣願勿勞聖慮未幾文忠果奏凱而還車駕復幸貞第錫宴歡甚貞以表謝並辭祿賜表曰臣伏蒙聖恩以孝親公主之親寵賜府第自揆何能叨榮至此臣生長田疇服勤稼穡惟知食力何望顯融初年特蒙仁祖皇帝不以臣之庸愚俾居子壻之列久在侍下撫教之恩思之無窮報之罔極繼而中原兵起室家無存獨攜幼子避難他方寄迹於豺狼之區奔走於荊棘之地命危朝露豈意生全欽惟陛下興師仗義應天順人握乾符而興帝業奮神武而拯黔黎四海歸心羣雄率服臣之父子幸遇聖明脫塗泥於衽席濟垂絕而更生收養掖庭待以肺腑臣之幼子文忠蒙然童穉承再造之恩扶樹教育俾成立指授神算鎭守邊陲未效纖毫以禆聖治是猶螢爝之光依於日月蚊蚋之響附於雷霆以致武功之成亦預分封之例祿食一品位列上公下至愚騃小孫景隆亦叨職於侍衛衣冠焜燿於三世恩澤滂沛於一門揆今食祿之家未有過於臣者緬思往時之艱苦豈思今日之榮華尺寸絲毫莫非帝力陛下憐臣之老賜以免朝憫臣之愚待以殊禮屢蒙車駕之幸臨時沐皇儲之眷顧寵錫每頌於天府爵祿復厚於子孫恩意之隆言辭莫罄方今朝廷淸明法度具舉官不虛設祿無幸食臣每存知足之戒恆切盈滿之懼臣之俸祿在所當辭伏望聖聰俯察微忱準臣所請庶幾情悃之獲伸稍逭素餐之深愧臣自憐衰邁補報無由伏願陛下壽同天地宗社尊安裕綿福祚之長永樂太平之治蓋貞以國家爲念子𨿽在側有晨昏之奉不以爲喜或奉命徵伐四方久勞於外亦不以爲憂其篤於忠誠如此是年春三月文忠扈從秦王晉王之國至六月還僅五日貞得疾忽不能言上聞大驚卽幸其第問疾上執貞手問曰還識朕否貞仰哭以對上灑泣嗚咽不能止有頃上還宮中使相繼問遺至是薨年七十有六上震悼輟視朝三日車駕臨奠追封隴西王謚恭獻十有二月庚申葬於盱眙縣靈迹鄕斗光山之原從長公主兆發引之日車駕復往望哭於西城樓長公主性至孝未下嫁時事父母善承旨意甚鐘愛旣嫁助貞治家尢極勤儉事舅姑恭順好修善行平居鮮食葷肉夜則禮北辰日以爲常前貞二十八年薨臨薨之時神識不亂端坐而逝貞繼配陳氏封淑徳夫人貞篤於孝敬太夫人性嚴貞微忤其意輒加叱責貞嘗侍食值太夫人怒投其食器於地貞徐拾之食如初恭敬愈至有弟四人父旣沒求分財異居貞語之曰父沒而母在苟分財異居老母得無不可於意乎先人田廬俱候老母百歲後隨所欲取之吾不較也諸弟皆愧服及貴顯姻族有流遇外方者必請於上而收之嘗言人之生世貧賤富貴當不攺所守一旦富貴而忘貧賤君子不爲也平生衣取適體食惟適口上不時賜衣獘必緝之𨿽一帶獘亦必藏以待用或奉養太丰輒不自安召子孫集於前懇懇言未遇時事以曉之曰吾家素涼薄叨沐上恩以至於此𨿽日日羙食盛饌何患不繼然奢靡之事吾性所不喜也今上方以勤儉化天下吾爲戚裏之長苟爲奢靡何以勸率家人汝曹念之其儉約蓋本於所性云

○癸丑命龍驤衛指揮使蕭成爲狹西都指揮使山西指揮同知王約爲山西都指揮使

○乙卯以梅殷爲駙馬都尉尙第二皇女寧國公主殷汝南侯思祖兄子也

○丙辰開封府蘭陽縣言河決傷稼詔免其租

○戊午攺驍騎左衛爲府軍後衛

○夜太陰犯南斗

○占城國王阿答阿者遣使上表貢方物及良馬謝璽書及上尊文綺之賜也上復詔賜其王金織文綺紗羅衣各一襲

○攺武徳衛爲府軍前衛

○以蘄水羅田二縣隸黃州府

○癸亥以前戶部侍郎程昭爲寧國府知府

○甲子攺興武衛爲武徳衛

○乙丑播州宣慰使楊鑑獻馬賜文綺襲衣

○是月命狹西布政使司轉運本處倉糧一十二萬石於寧夏河州

○大祀殿成初郊祀之制冬至祭天於圜丘在鐘山之陽夏至祭地於方丘在鐘山之陰至是卽圜丘舊址建大祀殿十二楹中四楹飾以金余飾三采正中作石臺設上帝皇祗神座於其上每歲正月中旬擇日合祭上具冕服行禮奉仁祖淳皇帝配享殿中殿前爲東西廡三十二楹正南爲大祀門六楹接以步廊與殿廡通殿後爲庫六楹以貯神禦之物名曰天庫皆覆以黃琉璃瓦設廚庫於殿東少北設宰牲亭井於廚東又少北皆以步廊通道殿兩廡後繚以周墻至南爲石門三洞以達大祀門內謂之內壇外周垣九里三十步石門三洞南爲甬道三中曰神道左曰禦道右曰王道道之兩旁稍低爲從官之道齋宮在外垣內之西南東向於是敕太常曰近命三公率工部役梓人於京城之南創大祀殿以合祀皇天后土冬十月告功已成特命禮部去前代之祭期以歲止一祀古人祀天於南郊蓋以義起耳故曰南郊祀天以其陽生之月北郊祭地以其陰生之月孰不知至陽祭之於陰月至陰祭之於陽月於理可疑且掃地而祭其來甚遠蓋言祀地尙實而不尙華後世執古而不變遂使天地之享反不己人之享若使人之享亦執古而不變則當污尊而抔飲茹毛而飲血巢居而穴處也以今言之世果可行乎斯必不然也今命太常每歲合祭天地於春首正三陽交泰之時人事之始也其後大祀殿復易以靑琉璃瓦云

○山西邊將遣人送所獲故元平章完者不花至京師完者不花者故元丞相驢兒部屬也上遣使歸之於驢兒且以璽書諭之曰十一年六月至九月三遣使北行兩爲弔祭一爲致禮於卿旣而使者俱不返存亡不可知乃者邊將以卿部屬平章完者不花送京師朕怒邊將以爲方遣使通好乃執其平章豈不失信於卿今特遣內臣送之抵丞相營宥之罪之放逐之卿自爲區處

一百二六﹑大明太祖髙皇帝實錄卷之一百二十一

洪武十一年十一月庚午朔召寧國府知府塗節爲通政使

○置寧化守禦千戶所初山西旣平惟靖樂縣餘孽四大王遁入蘆芽山數出寇掠爲居民患六年千戶唐誠吉率兵於同瓦溝椽坊山捕其黨哈剌張送京師斬之至是復於寧化鎭築城設千戶所爲捕滅之計

○思南宣慰使田大雅以襲職奉表謝恩並獻方物良馬命以文綺及鈔賜之

○總兵官辰州衛指揮楊仲名討破五開叛蠻捷奏至京上遣使賫敕諭之曰三苗不仁自古帝王多撫之而終不遵化是以累世爲良民患今年朕遣爾率兵進討果有韜略十一月一日飛捷至京朕甚爲之喜聞諸蠻旣平獨吳面兒遠遁溪洞人事異宜險阻異勢不必窮追彼惡稔貫盈自將夷滅是命內臣尙履奉禦呂玉詣軍觀兵閱勝爾其盡心撫綏以副朕意

○時西番屢寇邊命西平侯沐英爲徵西將軍率都督僉事藍玉王弼將京衛及河南狹西山西馬步官軍徵之上自爲文告祭嶽瀆山川旗纛諸神曰曩者兵爭日久老幼顚連少壯奔逼其苦甚矣當是時賢愚思治上感昊穹上帝好生於是命予平禍亂育烝黎顧惟無能實賴神佑今者禍亂已平十有一年矣惟西戎密邇邊陲歲常肆侮特命西平侯沐英都督僉事藍玉王弼等率兵致討惟神有靈尙克相之

○甲戌占城國王阿答阿者遣使寶祿圭照婆郎等貢象馬及茄南木香詔賜國王織金文綺使者文綺衣服鈔有差

○丁丑賜貴州宣慰靄翠今築安撫使密定普定府知府安瓚錦人二疋金龍文綺人二疋

○戊寅大同白洋鎭巡檢張文煥嘗出巡邏猝與胡兵遇於焦山戰沒其妻聞文煥沒亦同日死一子窮乏不能自存值天寒凍十指俱墮有司以聞上命取至京師令人視養給其父俸以贍之三年之後月給米一石以終其身

○皇第五孫允熥生皇太子第三子也

○開封府封丘縣言河溢傷稼命免今年田租

○癸未置太原左獲衛指揮使司

○夜月食

○乙酉平涼府華亭縣言霜蝗害稼詔免今年田租

○賜京衛軍士徵西番者五千四百八十人絹人二疋

○庚寅皇太子妃常氏薨上素服輟朝三日中宮素服哀臨皇太子服齊衰葬畢焚於墓所常服還內皇孫服斬衰置靈座傍遇祭奠則服之諸王公主服如制

○壬辰臨江侯陳徳卒徳鳳陽人初見上於定遠歲甲午從攻全椒滁州授萬戶乙未克和州從渡江克太平丙申破元中丞蠻子海牙水寨定金陵取鎭江升都先鋒克溧水常州寧國等處升帳前先鋒十大元帥戊戌取浙東婺州己亥攻紹興庚子取福安辛丑援長興卻張士誠軍壬寅從徵湖州天目山城羅家寨癸卯從徵安丰追擊張士誠軍敗之復從上戰鄱陽湖擒水寨姚平章甲辰克武昌丙午取髙郵淮泗升天策衛指揮使徵浙西克湖州吳元年克嘉興蘇州進定國上將軍升僉大都督府事從大將軍徐達徵山東洪武元年克汴梁奉詔由開封河南渡河取懷慶澤潞平陽太原大同二年會大將軍克狹西取慶陽克羅山寨被召還汴三年徵定西敗王保保兵克興元還朝京師十一月賜號開國輔運推誠宣力武臣階榮祿大夫勛柱國同知大都督府事封臨江侯賜鐵券四年詔領河南兵徵蜀敗夏將吳太尉於龍泉破漢州入成都下重慶保寧蜀平復還汴五年爲左副將軍同宋國公馮勝徵甘肅尋召還視師關狹六年徵察罕腦兒七年徵北平視師八年還京尋又命視師濟寧九年出鎭北平十年還京賜告歸鳳陽至是卒訃聞輟朝三日追封杞國公謚定襄

○甲午賜河南操練徵西番軍士一萬七千八百三十三人鈔四萬五千二十六錠

○丙申賜徵西番將校鈔一萬六千三百六十三錠

○是月蘇州府知府李亨丁繼母憂居鄕裏上遣使賜米鈔敕曰朕思自古創業之君必由羣英而興賢能而治爾李亨曩爲郡長恪勤廉謹以奉憲章𨿽古稱循良不是過也自居憂以來朕未嘗忘恐爾窘於日給特遣人賜米五十石鈔二十錠爾其領之體朕至意

○狹西土魯於保安驛丞宗失加及剌哥美吉站黑韃靼叛掠驛馬而去守禦千戶李徳率兵追及斬之

十二月己亥朔

○庚子給賜靑州等十二衛軍士布鈔綿花

○辛丑太白犯壘壁陣

○上以蘇松嘉杭湖五府之民屢被水災艱於衣食命悉罷五府河泊所免其稅課以其利與民今歲魚課未入徵者亦免之

○復置興武衛親軍指揮使司

○癸卯復以署刑部侍郎沈立本爲尙書

○給賜狹西布政司屬府人民食鹽

○丁未湓亨國王麻哈剌惹答饒遣其臣淡罔麻都等奉金表貢番奴六人胡椒二千斤蘇木四千斤及檀乳腦諸香藥百花國王剌丁剌者望沙亦遣其臣八智亞壇等奉金表貢白鹿紅猴龜筒玳瑁孔雀鸚鵡哇哇倒掛及胡椒香蠟等物詔賜二國王及使者金織文綺紗羅衣服有差

○庚戌辰星犯南斗

○辛亥暹羅斛國遣使入貢

○置崇山衛於湖廣孟洞之地

○壬子以左通政李允爲廣西布政使司右參政升通政使司知事方鼐爲左參議

○癸丑以大都督府掌判官傅奎爲廣西布政使司左參政

○甲寅致仕翰林學士承旨宋濂來朝敕勞之曰臣之事君宜虔恭不怠其得休官於家者古今幾人卿膺永壽精力愈加自致仕之後每歲來朝甚慰朕心朕不忍卿驅馳千里而來已敕禮部賜廩米酒肴爾其享之以育髙年

○乙卯衍聖公孔希學來朝敕勞之曰卿家名昭於歷代富貴不朽永彰於天地之間蓋由爾祖明彜倫之精微表萬世之綱常陰隲之重故也卿豈不常思爾祖之徳以自致力於忠孝哉聞卿來朝已敕中書下禮部給送廩餼卿其領之

○丙辰以吏部尙書李煥文爲四川布政使司左參政刑部郎中秦中爲右參政

○丁巳以京城東門爲鐘阜門

○朵甘烏思藏灌頂國師答力麻巴剌遣使進表貢方物詔賜文綺繒帛

○戊午兵部奏市馬之數秦河二州及慶遠順龍茶鹽馬司所易馬六百八十六匹

○賜山西都司並三護衛所將校綺帛有差凡將校一千七十四人綺帛二千六百七十四疋

○攺金吾前衛爲羽林左衛羽林左衛爲金吾前衛

○使暹羅斛國將士三百一十一人還京師賜鈔一千五百六十一錠

○戊辰享太廟

○是月遣僧宗泐等使西域

○賜前廣西布政使臧哲米鈔敕曰卿曩職桂林歲月未久𨿽有酒失而廉介自持邇以母憂去職守服至今朕嘗軫念特遣人賜卿米六十石鈔二十五錠以給所乏卿當恪恭以孝服闋來朝共圖至治哲靑州諸城人以儒士舉授禮部主事轉兵馬指揮發姦擿伏不避權豪上嘗賜白金二錠馬一匹尋升四川左參政未幾升廣西布政使以母喪去官自後凡官以父母喪去官而家居者皆有賜焉

○遣髙麗使還以敕諭之曰汝承姦臣之詐不得已而來誑我今命爾歸當以朕意言於首禍之人曰爾殺中國無罪之使其罪深矣非爾國執政大臣來朝及歲貢如約則不能免問罪之師爾之所恃者滄海耳不知滄海與吾共之爾如不信朕命舳艫千里精兵數十萬揚帆東指特問使者安在𨿽不盡滅爾類豈不俘囚其大半爾果敢輕視乎

○詔諭故元丞相哈剌章蠻子驢兒納哈出等曰自有元多事羣臣有棄君親而自苟全者有抗朝命而自爲者目擊耳聞實非一人卿等獨奮忠仗義衛君深塞歲月如流倐然十有一年今聞爾君因疾而崩在卿等可謂有始有終良臣之名播矣或聞欲立新君其親王有三卿等正在猶豫之間此三人皆元之嫡泒卿等若欲堅忠貞之意毌抑尊而扶卑理應自長而至幼無乃人倫正天道順也歟若有賢愚之別禮難備拘從賢則吉夫當流離之際而爲臣者獨能竭力爲之不絕有元之祀羙聲盈人耳豈不難哉苟或不然尊卑賢愚置之弗論但以立君爲名而內自有專生殺之威則非人臣之道矣況同類頡頑彼此疑猜當此之際卿等富貴若風中之燭命如艸杪之霜深可慮也

大明太祖聖神文武欽明啟運俊徳成功統天大孝髙皇帝實錄卷之一百二十一

一百二七﹑太祖髙皇帝實錄卷之一百二十二

洪武十二年春正月己巳朔上禦奉天殿受朝賀大宴羣臣命婦朝皇后於坤寧宮錫宴

○辛未今上及周王橚楚王楨齊王榑自鳳陽來朝賜其從官衛士鈔有差

○癸酉旌表節婦九人延平府順昌縣民蕭貢材妻顏氏衢州府西安縣民楊智妻陳氏紹興府上虞縣民柳宗遠妻唐氏沂州剡城縣民傅十五妻王氏濟寧府曹縣民許從政妻曹氏武昌府江夏縣民曾養吾妻陳氏重慶府巴縣民晏阿堂妻謝氏永川縣民程鵬翔妻馬氏太平府當塗縣民祖鼎四妻髙氏俱蚤歲寡居守節不貳有司以聞詔皆旌表其門復其家

○乙亥罷天下鹽運司批驗所凡三十有二

○初昏有星大如雞子西北行二小星隨之三丈餘而沒

○己卯合祀天地於南郊大祀殿命魏國公徐達及公侯等分獻日月星辰嶽鎭海瀆山川諸神凡一十七壇正殿三壇昊天上帝皇地祇壇俱南向仁祖配位壇西向丹陛之東爲壇曰大明西向其西爲壇曰夜明東向兩廡爲壇各六星辰之壇分設於東西星辰之次東則太歲次五嶽次四海西則風雲雷雨次五鎭次四瀆天下山川神祗爲壇二分設於海瀆之次各壇陳設仍舊儀但仁祖配位玉用蒼璧太歲風雲雷雨酒盞各十東西廡各共設酒尊三爵一十八於壇之南前期皇帝致齋五日前祭二日太常司同光祿司詣壇省牲至日奠玉帛進俎三獻酒俱先詣上帝神位前次詣皇地祇神位前次詣仁祖淳皇帝神位前余悉仍舊儀其祝文云嗣天子臣元璋敢昭告於昊天上帝后土皇地祇時維孟春三陽交泰敬率臣僚以玉帛犧齊粢盛庶品恭祀於大祀殿備玆燎瘞皇考仁祖淳皇帝配神禮畢詰旦駕還禦奉天殿百官行慶成禮宴羣臣於奉天殿是祭也自齋誓百官至將祭之夕天宇澄霽升壇星緯昭煥祥飈慶雲光彩燁煜上心甚悅禮成敕中書省臣胡惟庸等曰立綱陳紀治世馭民斯由上古之君立至今相承而法則焉凡有國者必以祀事爲先祀事之禮起於古先聖王其周旋上下進退奠獻莫不有儀然儀必貴誠而人心叵測至誠者少不誠者多暫誠者或有之若措禮設儀文飾太過使禮煩人倦而神厭弗享非禮也故孔子曰禘自旣灌而往者吾不欲觀之矣朕周旋祀事十有一年見其儀太繁乃以義起更其儀式合祀社稷旣祀神乃歡今十二年春始合天地大祀而上下悅若有肹蚃答於朕心爾中書下翰林令儒臣紀其事以彰上帝皇祇之昭格而錫黔黎之福朕與卿等尙夙夜無怠以答神明之休祜焉

○己卯太陰犯井宿

○辛巳襲封衍聖公孔希學辭歸曲阜上命賜宴仍給道裏費

○置北平齊化關遞運所

○甲申洮州十八族番首三副使汪舒朵兒癭嗉子烏都兒及阿卜�等叛據納鄰七跕之地命徵西將軍沐英移兵討之告祭西嶽諸神曰惟神磅礡西土爲是方之鎭古昔帝王知神有所司故載在祀典爲民祈福今予統中國兼撫四夷前者延安伯顏帖木兒密邇中國屢撫不順告神進討已行殄滅自狹西迆北民無兵禍之憂惟河州西南土番川藏及洮州三副使癭嗉子𨿽嘗以子入侍而叛服不常復欲爲生民之患是用命將率兵進討惟神鑑之

○朵甘都指揮同知賞竺監藏灌頂國師答力麻巴剌遣使奏舉西番故官十六人爲宣慰招討等官從之

○丙戌汰夷陵遠安縣丞簿以其民稀賦薄也

○丁亥瓊州府儋州倉副使李徳言天下有司官例以九年爲滿若福建所屬汀漳二府湖廣所屬郴州江西贛州府所屬龍南安遠二縣其地亦瘴癘宜一體量減從之著爲令

○皇第六孫有燉生周王世子也

○定丞相禦史大夫等官歲祿之數刻石官署中書省左右丞相禦史臺左右大夫每歲各給二千五百石若駙馬都尉李祺梅殷每歲各給六百石平章李伯昇王溥潘原明每歲各給七百五十石俱於江西官田內給與

○己丑享太廟

○辛卯溫州府永嘉縣地震

○升戶部員外郎任彬爲本部侍郎

○以通政使塗節爲禦史中丞節江西進賢人洪武六年由中書省掾累官至通政使至是拜今官

○癸巳賜秦王樉晉王黃金各百斤

○命平涼衛指揮李榮署狹西都指揮使司事

○甲午復置狹西行都指揮使司於莊浪後徙於甘州

○乙未詔中書凡丁憂官在任三年之上無贓犯者依品級月與半俸止於終制在任三年者亦依本品級全俸三月以餋其廉著爲令

○丙申命禮部凡國子生居京師歲久有父母俱存或父母亡而祖父母伯叔父母存者皆遣歸省人賜衣一襲鈔五錠爲道裏費其父母或祖父母伯叔父母存者人賜帛二匹

○朵甘烏思藏灌頂國師答力麻巴敕遣酋長汝奴藏卜等表貢方物賜衣服綺帛有差

○平羗將軍禦史大夫丁玉率師討松州叛酋平之

二月戊戌朔命曹國公李文忠往河州岷州臨洮鞏昌梅川等處整治城池督理軍務邊境事宜悉從節制

○庚子冊大都督府都督僉事王弼女爲楚王楨妃

○癸卯祭太歲風雲雷雨嶽鎭海瀆山川月將城隍諸神

○遣官祭先農及旗纛

○乙巳敕諭中書省臣曰今春雨雪經旬不止嚴寧之气切骨朕思昔在寒微當此之際衣單食薄艱苦特甚今居九重擁裘衣帛尙且覺寒若是其天下孤老衣不蔽體食不充腹者有之爾中書令天下有司俱以鈔給之助其薪炭之用又敕曰連日陰雨京民中亦有孤貧者爾中書審其戶凡孤幼戶給鹽十五斤孤寡者戶十斤

○初昏有星大如雞子赤色起自天市東垣東行至遊气中沒五鼓一星起自紫微上輔西北行入文昌沒

○丁未命丞相胡惟庸釋奠於先師孔子

○戊申祭大社大稷

○建神樂觀上以道家者流務爲淸淨祭祀皆用以執事宜有以居之乃命建神樂觀於郊祀壇西

○己酉禮部尙書朱夢炎奏定遣使外國儀注頒之安南凡使臣將命至其國境先遣人報國王王先遣官遠迎於郊外預設香案於王府正堂之中如賜酒物則別設案於香案之北設龍亭彩仗於公館使者至公館王率眾官至公館迎接鼓樂儀仗眾官及王俱前導使者從於龍亭之後至王府正堂之中使者立於龍亭之左王率眾官俱就拜位行五拜三叩頭禮然後與使者相見使者在左王在右各行再拜禮使者出入王府由中道於王府正門外上馬下馬王出府門外迎送序坐則使者在左王在右上曰中國之於四夷惟推誠待之不在乎禮文之繁也自今無故制誥文移不須頻至安南彼若來貢亦令三年一來所遣之人不過五員所貢之物務從簡儉且須來使自持庶免民力負戴之勞物不貴多亦惟誠而已

○辛亥召前丹徒縣知縣李思迪於貶所思迪濟南人登元進士第爲國子助教洪武元年以故官入京授起居注六遷至山西行省參政以事降丹徒知縣坐失入人罪安置閩中至是上敕中書曰思迪爲縣無貪墨其守可嘉偶爲姦吏所欺致失入人罪竄居炎方已數年矣可特召還俾訓國子

○賜太醫院判郝致才致仕致才濠梁人初上在潛龍時嘗遘疾致才進善藥而瘥及上卽位召至京命爲太醫院判至是閔其年老特敕致仕而官其子時院使葛景山院判鄭徳亦各以年老乞以子代許之遂以致才之子文傑爲院使景山子允謙爲左院判徳之子爲右院判賜文傑誥曰歷代設醫官而不世其職惟能者命之前太醫院判郝致才事朕十載而年齒益邁已敕令致仕爾文傑爲其嗣子善繼其學特命爲保衝大夫太醫院使尙其益精素業以世厥家院判葛允謙等誥文同

○壬子禮部尙書朱夢炎言祖訓錄已定公主郡主縣主歲賜祿米之數其有適長子者今宜從其父之品秩食祿而不任事如駙馬從一品郡主之夫從二品縣主之夫從三品其子當食其父之品祿從之

○丁巳朵甘烏思藏灌頂國師答力麻巴剌及怕木竹巴萬戶府等官遣使貢方物

○命登州府於海口設官船渡軍士遺骸初遼東軍士死者家人歸其遺骸每渡海輙爲舟人所棄都指揮使司以聞故有是命違者論如棄屍律

○置濟寧府城武縣稅課局

○己未羽林衛軍士進白兔

○置梧州府郁林州金鼎寨巡檢司

○癸亥遣使敕曹國公李文忠曰二月二十五日報至知大軍已入西番朕思之自河州至西番多不過五六日今諸將已至其地勝負必決矣符至爾卽率師從洮州鐵城之地取道而出朕嘗有密諭當遵而行之事宜速成山西之軍卽令還衛洮州尢宜擇人守之

○甲子朝日

○夜有星起自上臺靑赤色而芒五小星隨之西行至井宿沒

○賜西番僧憐眞鎖南等六人米三十石

○乙丑置辰州府下裏髙嚴乾溪三巡檢司

○丙寅命信國公湯和率吉安侯陸仲亨江夏侯周徳興宜春侯黃彬鞏昌侯郭子興等往臨淸練兵賜賚有差

○徵西將軍沐英等兵至洮州故城番寇三副使阿卜�河汪順朵羅只等率眾遁去我軍追擊之獲磧石州叛逃土官阿昌七站土官失納等斬之遂於東籠山南川度地勢築城戍守遣使來報捷且請城守事宜上曰洮州西番門戶今築城戍守是扼其咽喉矣遂命置洮州衛以指揮聶緯陳暉楊林孫禎李聚丁能等領兵守之

大明太祖聖神文武欽明啟運俊徳成功統天大孝髙皇帝實錄卷之一百二十二

一百二八﹑太祖髙皇帝實錄卷之一百二十三

洪武十二年三月戊辰朔上禦華蓋殿皇太子侍上問曰比日講習何書對曰昨看書至�周之際上曰看書亦知古人爲君之道否因諭之曰君道以事天愛民爲重其本在敬身人君一言一行皆上通於天下系於民必敬以將之而後所行無不善也蓋善天必鑑之不善天亦鑑之一言而善四海蒙福一行不謹四海罹殃言行如此可不敬乎汝其識之

○以戶部尙書費震爲湖廣布政使侍郎顧禮爲本部尙書

○初昏太陰犯辰星

○己巳上與禮部尙書朱夢炎論治民之道上曰君之於民猶心於百體心得其養不爲淫邪所幹則百體皆順令矣苟無所餋爲眾邪所攻則百病生焉爲君者能親君子遠小人朝夕納誨以輔其徳則政教修而恩澤布人固有不言而信不令而從者矣若惑於憸邪荒於酒色怠於政事則君徳乖而民心離矣天下安得而治夢炎對曰陛下所諭甚切實帝王爲治之要

○庚午敕曹國公李文忠西平侯沐英等曰捷音至知番寇潰散大軍見追餘黨西番已定河州二衛之兵止畱一衛以一衛守洮州其岷州守禦士卒未可輕動宜畱以鎭靜之鐵城諸地民多蓄積軍士可以自供凡有酋長皆送京師山西之兵聞已遣還甚合朕意西涼寧夏之兵亦卽遣之狹西河南之兵步卒先還騎士畱彼悉收西戎餘寇事在乘勢毋致再三

○辛未暴風

○敕平羌將軍禦史大夫丁玉曰松潘僻在萬山接西羌之境朕豈欲窮兵遠討而蠻酋屢入爲寇擾我邊民命爾帥師徵之不得已也三月三日捷至知松州已克徐將資糧於容州進取潘州若盡三州之地則疊州不須窮兵料彼聞大軍聲勢理必自服但髙城深池擇士卒勇鷙者守納都疊溪之路其靑川驛道無阻遏者不守可也凡來降諸酋長必遣入朝朕親撫諭之敕至可分一軍先還四川別有調遣

○置辰州府鎭溪武溪二巡檢司

○壬申置兗州護衛指揮使司

○以河南都司所屬徐州衛指揮使司隸鳳陽行都督府

○山西布政使華克勤言大同蔚朔諸州歲造軍士戰襖俱令民間縫制散給軍士長短不稱往往又令攺制徒費工力乞令每衣一件定所用布縷等物若干給軍士自制爲便上是其言仍命狹西北平邊東諸邊衛通行之

○江西參政劉璉以罪逮下獄璉誠意伯基之子也上以基故特宥之

○以大都督府掌判官陳銘爲福建布政使狹西按察司副使張機爲狹西布政使司左參政山西按察司僉事李敬爲大都督府掌判官

○丙子升國子司業樂韶鳳爲國子祭酒敕諭之曰文廟所以尊先師也因之而國學建焉古先哲王必選名儒爲之師表以教國子與公卿大夫之子及民間之俊秀其任甚不輕也爾國子司業樂韶鳳學充徳茂足以模範後學故特升爾爲國子祭酒爾其遵先聖之道以訓後學務使成材以資任用懋哉

○戊寅暴風

○攺通州批驗鹽引所爲通州鹽倉淮安批驗鹽引所爲安東鹽倉設大使副使各一員

○潮州海陽縣民朱得原僣號太子聚眾作亂潮州衛指揮崔延領兵討之得原伏誅

○己卯暴風

○辛巳置長沙府茶陵鐵冶所

○壬午置廣信府貴溪縣稅課局

○置萊州府膠州倉設大使一員

○初昏太白犯昴宿

○乙酉以萊州府知府董俊爲兵部尙書明州府知府余文昇爲工部尙書俱賜以誥俊之誥曰兵部掌五官之選天下已定諸臣之勛迹已彰朝廷之爵祿已著載之令典惟在遵守而施行之此兵部之職也而又有職方以掌郡國地圖番夷歸附之事有駕部以知廏牧驛傳儀仗鹵簿之政凡天下山川之險易風俗之羙惡靡不周知其任亦重矣是豈可以輕授乎爾俊學優才敏達於爲政今以爾爲兵部尙書爾其以公平之心愼才能之選務使官得其人事得其理以稱朕委任之意文昇誥曰工部之職繁矣矧當造作之時百役並興欲得才識明敏者任之庶幾度材料工輕重不差凡有興作計日可成爾文昇爲政有年不負任使故以爾爲工部尙書欽哉

○以平陽府知府徐鐸爲應天府尹汀州府知府徐煜爲山東鹽運使成都府知府方玉爲兩淮鹽運使襄陽府知府劉徳爲福建鹽運使池州府同知閻弼爲明州府知府揚州府同知竹祥爲鳳陽府知府滁州府同知王公達爲平陽府知府蘇州府通判葉林爲太原府知府河南府經歷張谷琇萊州府經歷刑彥文爲山西按察司僉事

○丁亥曹國公李文忠等遣使言官軍守洮州饋運甚艱民勞不便上敕諭之曰洮州西控番夷東蔽湟隴自漢唐以來備邊之要地也今羌虜旣斥若棄之不守數年之後番人將復爲邊患矣慮小費而生大患非計也敕至令將士愼守所獲牛羊分給將士亦足爲二年軍食阿卜�之遁必走黑章咱之地只於其地索之癭嗉子不論遁於何地必擒縛送京而後已

○己丑皇第十八子楩生

○攺淸涼門爲淸江門

○壬辰置澤州髙平遞運所

○乙未置滁州淸流關巡檢司

○置登州府蓬萊縣河口遞運所

○上聽朝之暇延諸儒臣賜坐便殿講論治道時國子學官李思迪馬懿緘默不語上惡之敕諭國子師生曰賢者以學爲本推而行之誠實無僞有裨於國家善名立於兩間則無愧於所學若懷詐自私上無助於君下無益於世朕何賴焉如李思迪馬懿者朕以其學者日召同遊期在嘉言善行啟朕未明而輔朕不足乃終日緘默略無一言旁有講說經史者因而問及不過就他人之辭以對未嘗獨出一言補所未知豈朕昏昧不足與聞耶抑朕之禮未至耶何訪之以道而不相告也及遣侍東宮欲其發明古先帝王之道匡弼輔贊以成其徳器而緘默無異事朕之時其懷詐甚矣昔者孔孟懷聖賢之道恨不得用爲生民福故歷聘列國至老不倦今思迪等發身艸野一旦與人君同遊殿庭之上人君躬就問之此正行孔孟之志之日而緘默如此學孔孟者果如是乎孔子入周廟見金人三緘其口曰此古愼言人也蓋謂非法之言耳若理道之辭果宜禁乎且思迪等事朕如此其肯盡心訓國子生乎朕諭爾等自今爲師者必盡其師之職學者必盡其學之道一以孔孟爲法以副朕責望之意愼毋如李思迪馬懿之爲也

○丙申敕曹國公李文忠西平侯沐英等曰中國所乏者馬今聞軍中得馬甚多宜趁此靑艸之時牧養壯盛悉送京師犏牛則於鞏昌平涼蘭州洮河之地牧之所獲西番土酋遣人送至毋容在彼爲邊患也

大明太祖聖神文武欽明啟運俊徳成功統天大孝髙皇帝實錄卷之一百二十三

一百二九﹑太祖髙皇帝實錄卷之一百二十四

洪武十二年夏四月丁酉朔享太廟

○壬寅刑部言古北口千戶擅役軍士八人出境伐木爲賊所殺論當死衛指揮以下凡七人俱當連坐上曰千戶違法擅役軍致死可論如律餘人並宥之

○甲辰成都嘉定州眉縣賊人彭普貴誘眾作亂劫掠居民轉攻州縣眉縣知縣顧師勝率民兵捕之爲賊所害四川布政使司都指揮使司以聞上賜詔褒之復以綺帛卹其家仍敕四川都指揮音亮等曰覽奏知嘉定忠州等處土民爲妖人所惑乘隙爲亂燔掠城池勢甚猖獗敕至卽遣官軍剿捕如力不及須煩大軍徵討遣使來言毋失事機

○乙巳置徐州丰縣稅課司

○戊申以刑部尙書沈立本爲江西布政使大都督府斷事官霍矩爲刑部侍郎

○庚戌皇第十九子橞生惠妃郭氏出也

○調杭州左衛四千戶所及紹興千戶所之將士補杭州右衛

○賜光祿卿徐興祖白金二百兩鈔一百錠尋以本官致仕仍給其祿

○是夜滁州雨雹

○乙卯賞徵進湖廣溪洞指揮以下官綺帛各有差其軍士則各賜鹽二十斤

○丁巳置內府尙衣尙冠尙履三監鍼工皮作巾帽三局甲乙丙丁四庫攺尙佩局爲尙佩監

○戊午遣儀鸞司典仗陳忠往浙江杭州諸府募民願爲校尉者免其徭役凡得一千三百四十七人校尉力士之設僉民間丁壯無疾病過犯者爲之力士隸旗手千戶所專領金鼓旗幟隨駕出入及守衛四門校尉隸拱衛司專職擎執鹵簿儀仗及駕前宣召官員差遣幹辦三日一更直立總小旗以以領其眾由總旗而升爲百戶及各王府典仗擇年深者爲之其餘有闕則依例僉充至是隸儀鸞司以數少特詔募民爲之後罷儀鸞司置錦衣衛罷旗手千戶所置旗手衛校尉隸錦衣力士隸旗手

○庚申日交暈

○遼東守將潘敬葉旺等奏言髙麗遣人致書遺禮物上賜敬旺璽書曰古之能將出禦封疆入衛京畿無不謹密故𨿽內臣懷姦外敵挾詐無間而入焉奏至言髙麗行禮一節斯非彼殷勤致敬之意蓋間諜之萌也且髙麗古稱東夷聖人有言夷狄禽獸也輕交必離重交必絕未有能始終者觀其書及都評議司之文𨿽不明言其漸已見矣可不知所備乎吁爲人臣無外交爾等其愼之

○乙丑遣使敕曹國公李文忠西平侯沐英等曰四月庚申日交暈在秦分主有戰鬥之事己未太白見東方至於甲子順行而西西徵太利爾等宜順天時追擊番寇

○制內外文武官年老致仕者秩品上諭吏部曰錫爵報功佚老優賢國家之令典朕思創業以來文武羣臣宣力效勞與朕同休戚者是皆天錫英賢輔我邦國今多年髙矣宜令致仕還家樂其壽考以終天年其秩三品以上仍舊四品以下者各升一等給以敕誥以示寵章時沂州判官李齊等應召至京師皆以年老賜致仕敕齊等曰朕聞君使臣以禮年壯任之以事及其衰老則許其致仕此古今之通義也沂州判官李齊等職任有司曆年已久嘗敕中書下吏部召詣京師將加擢用而爾年踰六十難任驅馳特加一官致仕爾尙優遊鄕裏以樂天年復敕兗州泗水縣主簿陳禮等曰朕觀古今賢能之士遇有遲速年有壯衰系乎時運之不齊也壯有志而名未出君將知而年已暮𨿽有賢能亦將如之何哉爾等任事已久稽之無疵特命中書下吏部召見轉官而乃蒼顏皓首𨿽有自彊之志而力不逮矣故升品秩俾養於家爾尙優遊以樂餘年

○以靑州府同知徐弼爲山西按察使

○以前湖廣參政張籌爲禮部員外郎籌常州無錫人少明經元季省試第一洪武四年徵赴京擢翰林應奉累官至湖廣左參政坐事罰輸作尋宥其罪授今官

○丙寅太原府臨汾縣地震

○是月置松州衛指揮使司初松州平禦史大夫丁玉遣寧州衛指揮髙顯等城其地請立軍衛至是降印設官領軍鎭守

○置紹興衛

五月丁卯朔太原府陽曲縣地震

○戊辰徙大同府應州北婁口巡檢司於林關口代州繁畤縣小石口巡檢司於九宮口朔州彈子山巡檢司於小保子村

○庚午上召工部臣諭之曰工匠久役京師其中寧無缺衣食者各計工給鈔悉遣還家

○丙子初昏有星赤而曳尾自柳宿西行至遊气中沒

○己卯遣使敕狹西都指揮使司曰爾等將校若候與大軍同還恐誤調遣還至河州洮州卽以書示都督張溫曹興周武金朝興吳復張龍令馳驛赴闕

○置濟寧府金鄕縣稅課局

○鳳陽府定遠縣雨雹傷麥

○癸未免北平稅糧詔曰民之休息長養惟君主之至於水旱災傷𨿽出於天而亦作民父母者之責也近者廣平所屬郡邑天久不雨致民艱於樹藝衣食不給朕爲天下主凡吾民有不得其所者皆朕之責其北平今年夏秋稅糧悉行蠲免以蘇民力

○戊子處州府靑田縣淫雨山水大發沒縣治壞民居

○初昏有星大如雞子赤色自天廚東北行至騰蛇沒五鼓有星靑赤色自建星東行至女宿沒

○己丑敕諭四川都指揮音亮朱輔等曰近因寇盜剽掠居民已敕爾等剿捕之繼聞不速進兵淹畱道途反爲民害遂使賊眾愈盛實由爾等失機敗事特遣鎭撫楊華馳諭如不卽擒寇賊歸良民妻子而徒勞師旅則爾等之罪何逃軍中惟指揮茅貴勇略有功千戶瞿關亦能效力其餘將士勤怠朕悉知之各宜勉力以成厥功

○庚寅敕曹國公李文忠曰近四川土人以妖言惑眾相扇而起守禦官軍討之未平爾若還師狹西宜分一軍遣官率領由棧道速撲滅之若未至狹西亦宜預定其計庶免賊黨蔓延以安蜀中

○攺濟南府長山縣在城驛爲白山驛

○壬辰嚴州府大雨三日溪水暴漲壞官民廨舍人有溺死者大明太祖聖神文武欽明啟運俊徳成功統天大孝髙皇帝實錄卷之一百二十四

一百三十﹑太祖髙皇帝實錄卷之一百二十五

洪武十二年閏五月丙申朔

○戊戌太白晝見

○辛丑置臺州府寧海縣巡檢司

○丙午賞徵進廣西猺賊有功者指揮人綺帛各五匹自千戶以下各有差陣亡者倍之徵傷者加半隨徵無功者指揮人綺帛各三匹自千戶以下亦各有差軍士人鈔二錠陣亡者倍之徵傷者加半

○丁未日本國王良懷遣其臣劉宗秩通事尢虔兪丰等上表貢馬及刀甲硫黃等物使還賜良懷織金文綺宗秩等服物有差

○甲寅以欒仁爲四川布政使

○丙辰夜有星大如雞子色靑白起自螣蛇至雲中沒

○丁巳皇陵祭殿成命稱曰皇堂

○庚申以袁州府通判隨贇爲廣東按察使贇字從禮山東卽墨人性果敢有才略洪武初以元故官赴京授六安州英山縣主簿時陳友諒餘孽王玉兒者以妖言惑眾爲亂殺掠吏民贇集民兵捕之擒玉兒並其黨與數百人獲僞印器仗俱送京師上召見錫宴勞之加錫白金五百兩綺帛各八匹升知縣縣民有爲虎害者贇移文於城隍之神虎遂死於民被害所斬其首懸之城隍廟門虎患遂息升通判袁州政簡而事治流民歸業田野墾辟郡人徳之立碑以紀善政至是升今官

○辛酉初昏有星赤而芒起自六甲西北行至文昌沒

六月乙丑朔

○丁卯敕諭平羌將軍禦史大夫丁玉曰大軍入松州克戎虜於萬山之中設官置衛以威蠻夷爾之功亦懋矣朕聞松州山多田少耕種恐不能贍軍若以人民供億則是困有用之民守無用之地非良策也可相度其宜或於保寧及擇要害之處立衛爾與部下諸將計議來奏旣而玉言松州爲西羌諸蠻要地軍衛不可罷從之遂詔玉還軍四川

○命都督僉事馬云統兵徵大寧上諭之曰聞寇甚黠知官軍至悉遁入山兵回復出如是則宜以大軍分駐要害之地遣人招撫之招之不至則伏兵以伺必盡獲之凡得賊首卽其地斬之以警其餘

○戊辰嚴州府大水

○以府軍右衛指揮僉事茆鼎爲神策衛指揮僉事

○壬申命翰林定皇太子與諸王往復書簡之式翰林儒臣議皇太子與諸王書則曰記問答諸王書曰記答諸王奉書皇太子則曰謹啟上攺皇太子與諸王書曰記諭余從之

○遣使敕曹國公李文忠曰使至言爾已還至隴州如見前日敕符宜且駐鞏昌若再往岷洮恐士卒勞倦難於隨從西平侯計此時還師洮州凡有機略必能自決來使言鐵城一路尙有餘寇剽掠恐大軍已出無能禦之者故前諭言必守新城爾初使去其文有二一欲其遺於道路一以至爾所今土官捕逃者以獻乃其機之應也爾知之乎

○嶽州府華容縣大水壞民居

○甲戌以豹韜衛指揮僉事董勛爲周相府左相○詔廷臣議親王見東宮禮儀禮部會官議凡親王來朝具冕服見天子畢次見東宮引禮官導王由文華門東門入至文華殿前西向立東宮具冕服執大圭詹事府官六員導出升座東宮官左右侍從引禮官引王就拜位行四拜禮東宮坐受畢東宮與王俱衣常服至後殿序家人禮從之

○敕遼東守將潘敬葉旺曰奏至知髙麗龍州鄭白等率男婦來降朕未審將軍識其計否髙麗僻居海隅其俗尙詐其性多頑況人情莫不安土重遷豈有捨桑梓而歸異鄕者耶斯必示弱於我如墮其計則不過一二年間至者接迹其害豈小小哉符至之日開諭來者令還以破彼姦今中國方寧正息兵養民之時爾與東夷接境愼勿妄生小隙使必得以藉口若我正而彼邪彼果不臧則師有名矣其來降者切不可畱春秋有云毋納逋逃不然則邊患將由此而啟矣

○夜太陰犯房宿○丙子敕信國公湯和曰今年春命爾率諸將練兵於臨淸以備北邊今遣使賫符詣軍召吉安侯陸仲亨江夏侯周徳興宜春侯黃彬還京其所部騎兵令南安鞏昌河南永嘉四侯分領之以伺北虜消息常宜遣人往來山東北平大將軍所計議邊務愼之勿忽

○戊寅夜有星赤色起自壁宿西南行至羽林沒

○庚辰北平布政使司請以北平府順承安定二門與麗正等門一體各設兵馬一人從之

○辛巳上與侍臣論用人之道上曰人主以明爲治而不自用其明當取於眾人以爲明夫爝火之光豈勝於列炬眾人之見必廣於一人故用天下之賢才以爲治使天下之情幽隱必達則明無不照而治道成矣苟自作聰明而不取眾長欲治道之成不可得也

○攺黃州守禦千戶所爲黃州衛指揮使司

○癸未給賜廣西桂林諸衛將士五千餘人綺帛鈔有差

○甲申賜元丞相驢兒書曰邇者人自土河來言今歲丞相微有疾於事頗滯朕聞之深爲丞相憂今特遣人賫藥物賜丞相其服之勿疑

○給狹西都指揮使司並護衛兵十九萬六千七百餘人綿布五十四萬餘匹綿花十萬三千三百餘斤北平都指揮使司燕山等十八衛士卒九萬六千五百餘人米五萬四千七百餘石錠五萬四千七百餘錠

○乙酉編春秋本末成先是上以春秋本諸魯史而列國之事錯見間出欲究其終始則艱於考索乃命東宮文學傅藻等纂錄分列國而類聚之附以左氏傳首周王之世以尊正統次魯公之年以仍舊文列國則先晉齊而後楚吳所以內中國而外夷狄也事之始終秩然有敍至是而成賜名曰春秋本末

○給山西遼東貴州諸處馬步軍士戰襖

○丁亥遣使敕曹國公李文忠西平侯沐英曰六月二十三日曉金星犯井東第三星占主秦分有兵故特遣人諭及之前命爾等乘大軍之勢起送番酋赴京今已久矣人必懷疑如未遣且宜停止加意愼密務在安輯以防其亂

○戊子詔國公年老者每三日一朝如遇朔望𨿽在免朝之日亦必入朝其未老者朝參如故

○己丑武昌府江夏縣陳州商水縣大水

○辛卯敕狹西都指揮使司曰報至知西固城番人作亂已遣八百戶兵擊之恐非決勝之計此作亂者必癭嗉子此虜狡黠未易輕也宜預防之勿中其計

○壬辰馬湖府沐川長官徳瑉貢香楠木詔賜以衣鈔

○甲午夜有星靑白色起自外屏東北行至近濁沒

○攺廣西護衛爲桂林左衛桂林左衛爲桂林中衛

秋七月乙未朔享太廟

○遣官祭功臣於雞籠山廟以海國公吳禎等百九十三人祔

○丙申遣使召曹國公李文忠還京師

○夜有星如雞子赤色曳尾起自王良西北行入紫微東上宰沒

○壬寅以浙江布政使司左參政髙雋爲江西布政使司左參政

○乙巳陳友諒舊校孫諒等居荊州謀作亂事覺捕斬之

○胡寇犯阿蘭溪口大同右衛指揮魏平率兵擊敗之獲其平章保哥等及其眾六百餘人

○夜太陰犯建星五鼓太白犯鬼宿

○丙午黎明有星赤色曳尾起自土司空東南行至鐵鉆沒

○丁未攺河州右衛指揮使司爲河州軍民指揮使司革河州府

○戊申河州衛指揮同知何鎖南普鎭撫劉溫各攜其家屬來朝敕中書省臣曰君子貴守信而行義今何鎖南普自歸附以來信義甚堅前遣使烏思藏宣布朕命遠涉萬里不憚勤勞及歸所言皆稱朕意今與劉溫各以家屬來朝宜加禮待其賜何鎖南普米麥各三十石劉溫米十石麥如之

○庚戌升河州衛千戶寧正爲寧夏衛指揮僉事

○以前贊讀連楹等五人爲監察禦史

○壬子以戶部郎中張欽祖爲撫州府知府

○甲寅以狹西都指揮使葉昇畱守右衛指揮仇成爲大都督府僉事

○乙卯夜有星赤色起自危宿中星西行至近濁沒

○丙辰平羌將軍禦史大夫丁玉等討四川賊人彭普貴等平之初普貴等爲亂焚掠十四州縣四川都指揮使司以兵討之不克至是玉盡殲其眾遣人奏捷上以敕勞之曰舊歲妖人作亂命爾西徵爾跋涉山川究心日夜奮揚威武剿絕其類以除民患朕甚爾嘉以今觀之非惟人事之當然實天有以相之也始妖人暗構愚民已有年矣土民因而作亂乘時蜂起爾之未至四川也指揮音亮等用師不律致妖人殺害良民至今猶未加刑故特遣人勞爾之功命以軍法從事夫國之用將所以捍禦姦侮也如亮者安能保其祿位乎罪不可宥如敕行之

○己未曹國公李文忠自狹西還命提督大都督府事敕曰大都督府掌天下軍馬其遷選調遣在乎識賢愚辧彊弱知險易均勞逸賞罰中節進退信期檢察功過防禦姦侮非止一端職重機密故倚爲腹心今特以爾提督府事凡遷選調遣務從爾議然後奏聞若府官及大小軍職不律者卽便治之功罪無隱爾其欽哉

○故元右丞周亨等八人率兵民二百八十七人自沙漠來歸魏國公徐達遣指揮武興迎於山後適與故元平章乞奴等六人遇擒之並獲其樞密分院銀印來上

○庚申攺瞿塘守禦千戶所爲瞿塘衛隸湖廣都指揮使司置梁山大竹忠州達縣四守禦千戶所隸瞿塘衛

○癸亥播州宣慰使楊鏗遣鎭撫謝徳名奉表貢馬

○給賜新發瞿塘梁山忠州大竹達縣衛所軍士鹽鈔綿布綿花各有差

大明太祖聖神文武欽明啟運俊徳成功統天大孝髙皇帝實錄卷之一百二十五

一百三一﹑太祖髙皇帝實錄卷之一百二十六

洪武十二年八月甲子朔

○丁卯遣官釋奠於先師孔子

○上禦華蓋殿與侍臣論治身之道上曰人之害莫大於欲欲非止於男女宮室飲食服禦而己凡求私便於已者皆是也然惟禮可以制之先王制禮所以防欲也禮廢則欲肆爲君而廢禮縱欲則毒流於民爲臣而廢禮縱欲則禍延於家故循禮可以寡過肆欲必至滅身

○戊辰祭大社大稷

○己巳吏部尙書陳煜卒

○辛未敕丞相汪廣洋曰卿當鈞軸之任政務塡委秋深知卿病於暑毒不能朝參朕每旦臨朝未嘗不念卿然智人達士惟順時調護則神气淸爽小小疾病自不能爲害也以此勞卿體予至意

○乙亥遣官祀歷代帝王

○夜熒惑犯鬼宿

○丙子祭太歲風雲雷雨嶽鎭海瀆山川月將城隍諸神

○遣官祭旗纛

○命監察禦史鄭肅往廣西給賞收捕猺賊有功將士六千一百二十二人文綺鈔帛有差

○攺蘄州守禦千戶所爲蘄州衛指揮使司以無糧民丁屯田鳳陽者爲軍以實之

○丁丑狹西都司械送所獲番酋二十二人湖廣都司械送涪墊江盜及辰沅洞獠九十四人永寧蠻婦二十七人至京命釋其罪番酋及盜發戍海南遼東洞獠及蠻婦送孳牧所皆給糧贍之

○置漢中府嘉陵等七驛

○戊寅定案牘減繁式頒示諸司初元末官府文移案牘最爲繁冗吏非積歲莫能通曉欲習其業必以故吏爲師凡案牘出入惟故吏之言是聽每曹自正吏外主之者曰主文附之者曰貼書曰小書生骫文繁詞多爲姦利國初猶未盡革至是吏有以成案進者上覽而厭之曰繁冗如此吏焉得不爲姦斃而害吾民也命廷臣議減其繁文著爲定式鏤版頒之俾諸司遵守

○命賞平四川妖賊將士指揮千百戶文綺帛有差軍士鹽各二十斤平西羌松州指揮千百戶軍士銀鈔各有差

○夜熒惑犯積屍气

○己卯夕月

○黎明有星大而赤起自奎西北行至遊气中沒

○庚辰延安侯唐勝宗督海運還京師上遼東城池軍馬田糧之數

○賜太原中護衛軍士校尉刻期七千六百餘人白金八千二百餘兩鈔二萬四千餘貫錢二千四十一萬六千餘貫

○辛巳上諭中書省臣曰凡士非建功名之爲難而保全始終爲難自今內外官致仕還鄕者復其家終身無所與其居鄕裏惟於宗族序尊卑如家人禮於其外祖及妻家亦序尊卑若筵宴則設別席不許坐於無官者之下如與同致仕官會則序爵爵同序齒其與異姓無官者相見不必答禮庶民則以官禮謁見敢有淩侮者論如律著爲令

○壬午國子助教馬從龍上表自陳年老多疾不堪任事乞還鄕裏詔循例增秩以翰林應奉致仕賜道裏費

○癸未太常卿唐鐸以母憂去官

○甲申以秦州衛指揮僉事趙隆爲寧夏衛指揮僉事

○乙酉狹西都指揮使司遣人來奏言西番首賊𨿽以遠遁未卽擒獲恐大軍旣還之後乘間出沒爲邊民患請發三千騎駐鞏昌臨洮彼若出沒卽乘機剿除上遣使報曰爾言是也但邇者天象數見不可輕易動兵且以騎兵之驍勇者就各衛訓練有警卽出乃全策也

○梧州府同知郝修言兩廣之間地多溪洞猺獠雜居不時出沒爲患宜於險要之地增設巡檢司從之

○命戶部以鈔及綿布綿花運赴信陽給賜守禦舊軍並訓練新軍三千三百餘人

○丁亥以嘉定州同知李習爲衡州府知府時蜀寇李文義犯嘉定督率民兵捕斬之事聞故有是命

○遣使賫敕諭宋國公馮勝時勝督工建周王宮殿於開封府將以九月興役上以其時民當種麥敕諭之曰中原民食所恃者二麥耳近聞爾令有司集民夫欲以九月赴工正當播種之時而役之是奪其時也過此則天寒地凍種不得入土來年何以續食自古治天下者必重農時朕封建諸子將以福民今福未及施而先奪農時朕恐小民之怨咨也敕至其卽放還俟農隙之時赴工未晚也

○壬辰遣使敕莊浪涼州碾北三衛指揮曰近碾北衛來報番將朵兒只巴與阿卜�三副使烏合之由未審然否然不可不爲之備吾度其人馬不下數萬不久必將入寇涼州莊浪碾北之地爾等宜愼防之士馬不可輕動此時田禾已收野無所掠彼亦安能久居此不過恃其眾多欲擾邊境耳彼果眾多且宜按兵固守觀其有隙而後擊之

九月甲午朔

○乙未以戶部尙書顧禮爲刑部尙書

○丙申置山西廣昌守禦千戶所

○己亥升都督府僉事爲正二品

○徵西將軍沐英等兵擊西番三副使之眾大敗之擒三副使癭嗉子等殺獲數萬人獲馬二萬牛羊十餘萬遂班師

○庚子刑部尙書顧禮卒禮蘇州昆山人洪武五年爲刑部員外郎八年升侍郎九年以家屬極刑循例除名還鄕十一年復起爲戶部侍郎升尙書轉刑部至是卒

○壬寅祭周天星辰

○癸卯興化府地震

○以通政使司左參議方鼐爲中書省左參政鼐江夏人洪武十年以國子生擢給事中十一年轉通政使司知事尋升參議以奏對詳明升今官

○以禮部員外郎張籌爲尙書

○甲辰以禦史臺右禦史大夫丁玉爲左禦史大夫浙江布政使安然爲右禦史大夫四川布政使司右參政秦中爲左禦史中丞重慶府知府殷哲爲中書省右參政萬寧縣知縣李擴爲浙江布政使刑部主事趙端爲右參政戶部侍郎任彬爲本部尙書滁州知州魏鑑爲禮部侍郎通政使司經歷李素爲本司左參議吏部主事陸鎭爲本部員外郎監察禦史張璉爲戶部員外郎

○乙巳以河南都指揮使曹震爲大都督府僉事兼四川都指揮使

○丁未以常州府知府張度爲吏部尙書

○戊申置四川威州衛指揮使司

○己酉攺鳳陽行大都督府畱守司爲畱守中衛指揮使司以指揮僉事舒皖王貴陸續領衛事

○置鳳陽畱守左衛指揮使司

○癸丑夜有星靑白色起自四輔西行至華蓋沒

○甲寅賜在京役作軍士胡椒各三斤其在衛不役作者各賜二斤

○置袁州府萍鄕縣安樂巡檢司

○丙辰置北平永寧衛指揮使司及古北口守禦千戶所

○戊午皇第七孫濟燁生晉王第二子也

○占城國王阿答阿者遣其臣陽須文旦進表及象馬方物中書省臣不以時奏內臣因出外見其使者以聞上亟召使者見之嘆曰壅蔽之害乃至此哉因敕責省臣曰朕居中國撫輯四夷彼四夷外國有至誠來貢者吾以禮待之今占城來貢方物旣至爾宜以時告禮進其使者顧乃泛然若罔聞知爲宰相輔天子出納帝命懷柔四夷者固當如是耶丞相胡惟庸汪廣洋等皆叩頭謝罪

○漳州府龍巖縣民江志賢作亂聚眾數千人據雷公獅子天柱等寨福建都指揮使司發兵討之斬獲幾三千人餘黨遁入海

○壬戌福州府閩縣地震

○詔釋爪哇使臣還其國先是爪哇東番王勿陀勞网結遣使阿烈蘇阿那西番王勿勞波務遣阿烈占璧等俱奉表貢方物詔以其禮意不誠畱其使者至是釋而遣之

○罷四川梁山大竹二守禦千戶所

○癸亥秦王樉晉王來朝

○賜占城國使臣陽須文旦等衣鈔各有差

冬十月甲子朔享太廟

○遣使賜占城國王阿大阿者大統歷銷金文綺紗羅衣服等物仍以璽書諭之曰帝王之道一視同仁故𨿽在海外皆欲其相安於無事爾占城介居西南限山隔海而能臣事中國數貢方物頃者遣使貢象誠意可嘉表言尙與安南構兵至今未息然占城與安南疆界已定自昔而然各宜保境安民勿事紛爭天道好惡不可不戒今賜卿金龍衣服及良馬等物至可領也

○置岷州衛丰贍倉

○降大都督府僉事陳方亮爲海南衛指揮同知

○乙丑賜福建都指揮使趙圭文綺帛各二匹

○丁卯給鞍轡局匠一百四十人鈔遣還鄕

○辛未初昏有星赤黃色起自女宿西行至建星沒

○壬申詔親王所過州縣官員皆具服迎於郊外

○乙亥令教坊司伶人常服綠色巾以別士庶之服初伶人皆戴靑巾至是令攺之

○戊寅夜月食

○己卯爪哇國王八達那巴那務遣其臣八智巫沙等奉表貢方物

○徵西將軍沐英等至京師檻致番寇三副使癭嗉子等以獻命斬之令兵部論從徵將士功定賞升職賜文綺錢帛有差死事者倍其賜

○辛巳徙海鹽縣蘆瀝巡檢司於海口白沙灣

○夜有星靑赤色起自軒轅東南行至軫宿沒

○甲申置鎭海衛指揮使司於太倉海口

○乙酉以西安衛指揮使濮英爲狹西都指揮使

○暹羅斛國王參烈寶毗牙﹤口思﹥哩多羅祿遣其臣亞剌兒文智利等上表貢方物命賜其國王及王子蘇門邦王昭祿羣膺織金文綺紗羅亞剌兒等賜綺帛服物有差

○丙戌興化府地震

○丁亥置浙江昌國守禦千戶所

○給河南諸衛軍士粟人二石倉米不足者賜鈔一錠凡軍士六萬六千三百餘人爲粟十一萬五千八百餘石鈔八千六百餘錠

○給山西平陽諸衛軍士鈔三萬七百五十餘錠

○壬辰賜秦晉二府隨侍來朝護衛官員軍校鈔錠

○癸巳以儒士吳沈爲翰林院待制大明太祖聖神文武欽明啟運俊徳成功統天大孝髙皇帝實錄卷之一百二十六

一百三二﹑太祖髙皇帝實錄卷之一百二十七

洪武十二年十一月甲午朔上觀漢武帝紀顧謂翰林待制吳沈曰人君理財之道視國如家可也一家之內父子不異貲其父經營儲積未有不爲子計者父子而異貲家必隳矣君民猶父子也若惟損民以益君民衣食不給而君獨富豈有是理哉

○封大都督府僉事仇成爲安慶侯藍玉爲永昌侯謝成爲永平侯張龍爲鳳翔侯吳復爲安陸侯金朝興爲宣徳侯曹興爲懷遠侯葉昇爲靖寧侯曹震爲景川侯張溫爲會寧侯周武爲雄武侯王弼爲定遠侯皆賜鐵券仇成文曰昔者聖君定賞以報功惟賢能受之朕觀古制漢封爲多然侯之名則同其食祿世守者各有等差由其功有先後業有巨微所以食祿有等階資有序以辧重輕也爾都督僉事仇成從朕渡江遇敵奮勇不以眾寡所向必克彭蠡之戰爾功居多今已年邁朕思往日之勞特封爾爲開國輔運推誠宣力武臣榮祿大夫柱國安慶侯食祿二千石子孫世襲指揮使玆與爾誓若謀逆不宥其餘死罪免二次以報爾功爾其益加恭愼以保祿位延於永久豈不偉歟玉等皆以徵西有功券文前後與成同其中曰去歲命將西徵以平羌戎今歲獲功以歸𨿽首惡未擒其部落已經剪除勢孤力弱將自殄滅朕念爾勞宜加封爵

○以儒士吳玄爲刑部員外郎張經道爲兵部員外郎髙炳爲工部員外郎耿祿爲吏部員外郎

○乙未夜有星大而赤色起自天苑西北行至外屏沒

○丙申罷廣積木場

○丁酉上與翰林待制吳沈論持身保業之道上曰人當無所不謹事𨿽微而必慮行𨿽小而必防不慮於微終貽大患不防於小終虧大徳謹小行而無已者則可以成大善忽細事而不戒者則必至成大惡常人且然況人君乎沈對曰聖慮及此誠社稷永安之道上曰安生於危危生於安安而不慮則能致危危而克慮則能致安安危治亂在於能謹與否耳

○己亥以北平都指揮使郭英浙江都指揮使王誠陳桓狹西都指揮使濮英蕭成寧川衛指揮僉事髙顯虎賁右衛指揮同知何徳府軍衛指揮僉事張翼俱爲大都督府僉事

○以金吾前衛指揮同知儲傑畱守右衛指揮僉事尹通爲浙江都指揮使

○上禦奉天門視朝畢顧謂翰林待制吳沈曰人主治天下進賢納諫二者眞切要事也沈對曰誠如聖諭但求之於古能行者亦鮮是以亂日常多治日常少上曰使其眞知賢者能興其國何有不好眞知諫者在於忠己何有不納惟其知之不眞是以於己難入若誠能好賢則不待招徠而賢者自至誠能納諫則不待旌賞而諫者畢來沈對曰陛下此言誠國家興治之要

○庚子雷

○甲辰降中書右參政殷哲爲通政使司右通政

○丙午敕江陰侯吳良曰朕昔初定江東命卿守東鄙髙城深隍沃野以辟當是時朕無東顧之憂用兵荊楚遂定其地𨿽諸將效力於西而卿能保守東藩相爲首尾內姦無出外姦無入可謂智矣天下已平爵卿侯封所以報功也前以第七子榑封爲齊王與卿結姻就命卿如齊肇造工宇今逼新年遣使賫酒醴勞卿齊王尙幼未有所知亦能遣人行禮卿可體朕父子之心而自愛重焉

○給賜廣西平寇將士凡四千九百四十餘人綺帛百七十九匹鈔八千一百餘錠

○壬子置鴈門守禦千戶所

○甲寅燕府營造訖工繪圖以進其制社稷山川二壇在王城南之右王城四門東曰體仁西曰遵義南曰端禮北曰廣智門樓廊廡二百七十二間中曰承運殿十一間後爲圓殿次曰存心殿各九間承運殿之兩廡爲左右二殿自存心承運周回兩廡至承運門爲屋百三十八間殿之後爲前中後三宮各九間宮門兩廂等室九十九間王城之外周垣四門其南曰靈星餘三門同王城門名周垣之內堂庫等室一百三十八間凡爲宮殿室屋八百一十一間

○濟寧侯顧時卒時字時舉臨濠人倜儻負志气善戰從上渡江屢立戰功由百夫長升元帥尋授同知天策衛指揮使司事洪武元年從大將軍徐達北定燕薊拜驃騎上將軍大都督府副使兼同知太子率府事三年進大都督府同知賜號開國輔運推誠宣力武臣階榮祿大夫勛柱國封濟寧侯食祿一千五百石授以鐵券子孫世襲四年命爲徵西左副將軍率師伐夏由興元克階文綿漢四州進圍成都降夏主明昇五年命副徵虜左副將軍曹國公李文忠北徵時與文忠分道入沙漠迷失道糧且盡遇胡兵士卒疲乏不能戰時奮厲獨率麾下數百人躍馬大呼衝擊胡兵引去掠其輜重糧馬而還士卒復振七年從魏國公徐達鎭北平八年召還京師尋有旨仍鎭北平至是卒年四十六訃聞上痛悼之輟朝三日明年春二月喪歸自北平遣官迎祭敕葬鐘山之陰贈特進光祿大夫左柱國追封滕國公謚襄靖誥曰人臣有大功者生則受爵沒則褒謚所以彰其名於永久也朕自開創以來宣力效忠者眾爾濟寧侯顧時與朕同裏昔從徵討摧堅破敵歷著功勛朕平滁陽淸江淮奠安南土已而平定中原爾皆與有力焉是命顯膺爵祿寵受侯封今天下大定命爾守禦北平爾能修其職守輯和軍民靖安邊境正宜相與共樂太平何其天不假年遽然長往朕念爾勞特追封爲開國輔運推誠宣力武臣特進光祿大夫左柱國滕國公謚襄靖以慰爾於冥冥於戲生而著功當代沒而名書史冊人能若是𨿽千萬世不朽矣仍命其子敬襲爵

○丁巳命播州宣慰使司同知羅琛世襲其職

○戊午以太常司少卿樂禮爲太常卿贊禮郎阮畯爲少卿

○以刑部員外郎呂宗藝爲尙書誥曰古者秋官明五刑以弼五教以期於治也必得通敏練達持文平而用法當者方稱玆選爾宗藝立心公平用律詳審今命爾爲刑部尙書必期民協於中以副朕意欽哉宗藝東平人以故元中書省參政來歸洪武三年授刑部郎中坐事出爲肇慶府髙要縣知縣四年召還爲刑部員外郎攺磨勘司令六年升福建行省參政九年以事降爲刑部比部郎中又降員外郎至是升尙書

○庚申以金吾前衛指揮同知汪信爲指揮使

○都督僉事馬云徵大寧寇平之還京賜綺帛各五匹其所領將士有功者指揮而下賜綺帛有差軍士鈔三錠隨徵無功者指揮而下綺帛視有功者半之軍士鈔二錠

○淸遠縣民房文廣聚眾作亂

○辛酉升戶部員外郎張璉爲侍郎通政使司右參議鄭肅爲通政使

○以通政使司右通政殷哲爲中書省左丞左參議李素爲右丞哲膠州人以鄕貢進士擢翰林應奉監察禦史升重慶府知府拜中書省右參政坐事降通政使司右通政至是復升今官

○以兵部郎中趙本爲尙書吏部員外郎陸鎭爲侍郎鎭嘉興人幼敏悟嘗從鄕先生鮑恂受易洪武十一年由國子生擢給事中轉兵部主事尋遷吏部員外郎升今官

○以通政使司知事姜準爲左通政禦史臺都事祝進爲右通政金吾前衛指揮僉事陳用爲府軍衛指揮僉事大明太祖聖神文武欽明啟運俊徳成功統天大孝髙皇帝實錄卷之一百二十七

一百三三﹑明太祖髙皇帝實錄卷之一百二十八

洪武十二年十二月癸亥朔贈虎賁左衛指揮僉事李實奉國將軍大都督府僉事初實從西平侯沐英徵西番遇虜騎於土門峽戰數十合虜少卻乘勝蹂以精騎虜遂大敗實躍馬深入中流矢裏創力戰創甚遂卒至是褒贈之敕禮部尙書朱夢炎志其墓以全祿給其家

○降狹西都指揮使宋晟爲涼州衛指揮使

○置鞏昌府三岔驛

○神樂觀成命道士周玄初領觀事以樂舞生居之上親制文立碑志其事其樂舞生每歲所給米麥衣布及時節賚予之數具刻於碑陰

○甲子徐州衛譙樓銅壼自鳴乙丑復鳴

○丙寅以承敕監給事中殿庭儀禮司九關通事使皆隸通政使司

○丁卯賜中書左丞殷哲右丞李素犀帶

○己巳命禮部於丹墀儀仗內增設黃蓋華蓋曲蓋紫方傘紅方傘各二雉扇紅團扇各四羽葆幢龍頭竿信幢傳教幢告止幡絳引幢各六戟氅戈氅鍠氅各十

○給安慶侯等十二人儀仗戶人十五

○辛未給北平都指揮使司衛所士卒十萬五千六百餘人布二十七萬八千餘疋綿花五萬四千六百餘斤細絹二萬四千八百餘疋四川徵進將士二萬五千餘人文綺帛九百六十餘疋鈔一千一十餘錠白金六萬二千九百餘兩鹽二十二萬四百餘斤

○甲戌太陰犯井宿

○丙子給狹西西安等二十三衛鳳翔等五千戶所軍士十一萬八千一百餘人帛布綿花有差

○丁丑以東宮侍正張紞爲通政司左參議翰林修撰迮原霖爲右參議

○擢鳳陽府知事向志仁爲戶部侍郎

○戊寅致仕翰林承旨宋濂來朝敕曰卿多積徳以致髙壽康寧𨿽居致仕而戀闕之心甚切不憚祁寒每歲必於斯時來朝特賜酒殽及日用之物卿其領之

○上以工匠之役於京者多艱於衣食命工部月給米贍之有妻子者一石無者六斗其魘魅獲罪免死罰輸作者不在是例凡給糧工匠四千七百十三人不給者一百四十九人

○庚辰襲封衍聖公孔希學來朝敕中書下禮部賜希學廩餼潔館捨以安之敕希學曰昔卿之祖能明綱常以植世教其功甚大故其後世子孫相承凡有天下者莫不優禮卿每歲來朝不避祁寒可謂篤君臣之大義而不咈於爾祖之訓者矣已敕中書賜卿日用之物至可領也

○癸未以徐欽爲光祿司卿欽致仕光祿卿興祖子也

○升大都督府掌判官秩正三品

○甲申以嘉興府知府李庸爲福州府知府

○平羌將軍禦史大夫丁玉還自四川賜文綺帛鈔錠拜大都督府左都督

○乙酉升大官署令陳鮮爲光祿司少卿

○丙戌臨洮衛指揮趙琦率千百戶鎭撫八人來朝賜琦鈔四十錠白金百兩文綺帛各二十二疋千百戶鎭撫各賜有差

○丁亥上禦奉天門謂左都督丁玉曰爾近徵威茂諸州幸已成功然聞爾在軍中謀士甚少間有之又待之不得其心夫爲將必先智謀智謀必在用士故推誠待人則人爲我用若待之不誠人亦孰肯盡心效用哉蓋得士者勝失人者弱苟不知此惟力之是尙何足以制敵固有竭萬人之力以應敵而不足有用一人之智以制敵而有餘此用智力之殊也旣往之功幸焉有成後將有命宜審於此

○初元之遺民有避亂自北而南者多聚於京師至是上命中書省察其才可取者用之餘使占籍爲民其虜獲者少壯俾隸軍籍老弱者命爲民各賜鈔有差

○庚寅以監察禦史夏伯俊爲戶部侍郎

○初昏有星靑白色起自螣蛇西南行至室宿沒

○是夜熒惑犯軒轅大星

○辛卯以刑部員外郎吳玄爲中書左司郎中左司郎中沈敏攺右司郎中

○壬辰享大廟

○將立卜筮之官上敕中書曰卜筮者所以決疑國有大事必命卜筮朕觀往古終日乾乾履道不息之君𨿽其視聽聰明猶不能無疑焉故必以不息之誠決疑於龜筮者所以通神明之意斷國家之事也是以洪範九疇稽疑列焉朕居大位十有二年而卜筮之官尙未擇建爾中書禮部令天下廣詢博訪朕將試而用之

○是月右丞相汪廣洋坐事貶海南死於道廣洋字朝宗髙郵人少從余闕學通詩書遊寓太平乙未歲上渡江首召諸儒廣洋入見與語大悅畱幕下爲元帥府令史行樞密院掾史江南行省提控丁酉除照磨兼知諸全州事己亥置正軍都諫司擢都諫官辛丑遷江南行省都事升郎中甲辰立中書省攺右司郎中尋知驍騎衛指揮使司事平章常遇春下贛州命廣洋參軍事贛州平遂命守之尋升江西參政洪武元年大將軍徐達平山東開省治欲得廉明持重者往安輯之以廣洋可任乃命陶安爲江西參政調廣洋山東行省至卽撫納新附民庶安之冬十二月召入爲中書參政明年復出爲狹西參政三年丞相李善長病上以中書無官召廣洋爲左丞時楊憲以山西參政先被召入爲右丞廣洋至憲惡其位軋己每事多專決不讓威福恣行廣洋畏之常容默依違不與較憲猶不以爲慊欲逐去之嗾侍禦史劉炳等奏廣洋奉母不如禮以爲不孝上初未之知因以敕切責令還髙郵憲恐其復入又教炳奏遷之海南上覺憲姦乃復召廣洋還憲坐是誅冬十一月進封廣洋忠勤伯四年正月丞相李善長以老辭位乃拜廣洋爲右丞相以參政胡惟庸爲左丞廣洋居位庸庸無所建明六年正月以怠職左遷廣東行省參政逾年召爲左禦史大夫十年復拜右丞相上遇之特厚嘗有疾在告賜敕勞問然頗耽酒色荒於政事以故事多稽違又與胡惟庸同在相位惟庸所爲不法廣洋知而不言但浮沈守位而已上察其然因敕以洗心補過廣洋內不自安久之占城貢方物使者旣至而省部之臣不以時引見上以其蔽遏遠人下敕書切責執政者廣洋惶懼益甚至是禦史中丞塗節言前誠意伯劉基遇毒死廣洋宜知狀上問廣洋廣洋對以無是事上頗聞基方病時丞相胡惟庸挾醫往候因飲以毒藥乃責廣洋欺罔不能效忠爲國坐視廢興遂貶居海南舟次太平復遣使敕之曰丞相廣洋從朕日久前在軍中屢聞乃言否則終日無所論朕以相從之久未忍督過及居臺省又未嘗獻一謀畫以匡國家民之疾苦皆不能知間命爾出使有所相視還而噤不一語事神治民屢有厭怠況數十年間在朕左右未嘗進一賢才昔命爾佐文正治江西文正爲惡旣不匡正及朕咨詢又曲爲之諱前與楊憲同在中書憲謀不軌爾知之不言今者益務沈湎多不事事爾通經能文非遇昧者觀爾之情浮沈觀望朕欲不言恐不知者謂朕薄恩特賜爾敕爾其省之廣洋得所賜書益慚懼遂自縊卒廣洋善篆隸大書尢工爲歌詩爲人寬和自守居相位默默無所可否由是人以庸懦不立目之大抵其相才不足與姦同位而不能去故卒至於覆敗云

○命永嘉侯朱亮祖發軍民三萬人拓廣東北城凡八百餘丈○開西安府甜水渠初西安城中皆鹺鹵水不可飲至是曹國公李文忠以爲言乃命西安府官役工鑿渠甃石引龍首渠水入城中縈繞民捨民始得甘飲

○增築福建興化衛城自東至西拓舊城之半時指揮僉事程昇言舊城湫隘故也

○安南陳煒遣使來貢上以安南怙彊欲侵奪占城境土故至敗亡乃遣賜詔諭煒兄前安南陳叔明曰朕聞春秋諸侯之國相繼而滅亡者何也蓋由逆君命而禍黔黎故天鑑若是有不能逃於禍也使當時諸侯惟天王之命是從豈不同周之固耶何期捨久長之富貴而貪髙位致富貴若艸杪之朝露賢不云乎毋爲禍首毋爲福先爾叔明自臨事以來國中多故民數流離此果爾兄弟慕富貴而若是耶抑民有愆而致是耶固往者之不可諫豈不知來者之尙可追易不云乎積善之家必有餘慶積不善之家必有餘殃斯言若行則天意可回耳且天地之廣長民者眾若邦有道固封疆勿外求則永爲世福若越境而殃他民則福未可保也安南與占城忿爭構兵將十年矣是非彼此朕所不知其怨未消其讎未角�羊將如之何爾如聽朕命息兵養民天鑑在上後必有無窮之福若否朕命而必爲之又恐如春秋之國自取滅亡也古人有云以道佐人主者不以兵彊天下何者殺伐之事好還故知者有不爲也爾如鑑春秋之失而毋蹈往轍豈不美乎宜悉朕意毋有所忽

○髙麗署國事王禑遣其臣李茂芳等貢黃金百斤銀一萬兩以其貢不如約卻之

○天下博學老成之士皆應詔至京師先是上謂禮部臣曰爲天下者譬如作大廈非一木所成必聚材而後成天下非一人獨理必選賢而後治故爲國得寶不如薦賢朕自臨禦以來十有二年思得賢士以熙庶績然山林幽遠博學老成之士匿徳藏光甘於窮處非招徠之不肯輕出宜下有司悉心推訪禮送於朝朕將顯用之至是皆至京師時江西布政使沈立本遣人招故元吏部侍郎伯顏子中子中飲鴆死子中西域人祖父仕江西因家焉通春秋五領鄕薦授東湖書院山長升建昌路儒學教授四方兵起江西行省以便宜授子中贛州路經歷尋爲分省都事僞漢陳友諒兵陷贛州子中招募壯士欲復城不克間道入福建福建行省辟爲員外郎子中出奇計收復建昌遂浮海獻捷燕都授福建行省郎中累遷至吏部侍郎出使廣東比至未幾而廣已歸附子中墜馬求死不得折其一足平章廖永忠釋而不錄於是子中變姓名浪迹於江湖間往來居進賢之北山先是其妻子已爲江西參政楊憲送京師朋友有弔之者子中答曰吾身且不有奚暇顧妻子哉於是周遊天下誓不復仕悲歌慷慨未嘗一日忘於元也嘗懷鴆自隨曰如有彊我者便當以死答之郡縣聞而義之不之彊至是立本專使招之子中見使者慨然曰吾今死亦晚矣乃具牲酒祭其父祖師友爲歌七章飲鴆而死

○吏部奏是歲除官二千九百八人天下所舉儒士人材五百五十三人

○戶部奏是歲開墾田土計二十七萬三千一百四頃三十三畝

○兵部奏市馬之數秦河二州茶馬司以茶市馬一千六百九十一匹慶遠裕民司以銀鹽市馬一百九十二匹

明太祖髙皇帝實錄卷之一百二十八終一百三四﹑太祖髙皇帝實錄卷之一百二十九

洪武十三年春正月癸巳朔上禦奉天殿受朝賀大宴羣臣命婦朝皇后於坤寧宮錫宴

○髙麗貢不如約以詔問之曰曩元之馭宇運未百年而天命更朕代元爲君臨禦十有三載四夷入貢惟三方如舊獨爾東夷固恃滄海內殺其王外構民禍貢不如約必三韓之地有爲故若是歟命使往問叛服不常將欲何爲

○甲午禦史中丞塗節告左丞相胡惟庸與禦史大夫陳寧等謀反及前毒殺誠意伯劉基事命廷臣審錄上時自臨問之初自楊憲誅惟庸總中書之政以上信任之重也專肆威福生殺黜陟有不奏而行者內外諸司封事入奏惟庸先取視之有病己者輒匿不聞私擢奏差胡懋爲巡檢營其家事由是四方奔競之徒趨其門下及諸武臣諛佞者多附之遺金帛名馬玩好不可勝數魏國公徐達深嫉其姦邪嘗從容言於上惟庸忌之達有閽者福壽惟庸陰誘致爲己用冀得其力以圖達爲福壽所發誠意伯劉基亦嘗爲上言惟庸姦恣不可用惟庸知之由是怨恨基及基病詔惟庸視之惟庸挾醫往以毒中之基竟死時八年正月也上以基病久不疑基死惟庸益無所憚與李善長等相結以兄女妻善長從子佑貪賄弄權無所畏忌一日其定遠舊宅井中忽生石筍出水髙數尺諛者爭言爲丞相瑞應又言其祖父三世冢上皆夜有火光燭天於是惟庸益自負有邪謀矣當是時吉安侯陸仲亨自狹西歸擅乘驛傳上怒責之曰中原兵燹之餘民始復業籍戶買馬艱苦甚矣使皆效爾所爲民𨿽盡鬻子女買馬走遞不能給也責捕盜於代縣平涼侯費聚嘗命至蘇州撫綏軍民聚不任事惟嗜酒色召還責往西北招降達達無功上亦責之二人懼惟庸陰以權利脇誘之二人素戇勇又見惟庸當朝用事彊盛因與往來久之益密嘗過惟庸家飲酒酒酣屏去左右因言吾等所爲多不法一旦事覺如何二人惶懼計無所出惟庸乃告以己意且令其在外收輯軍馬以俟二人從之又與陳寧坐省中閱天下軍馬籍令都督毛驤取衛士劉遇寶及亡命魏文進等爲心膂曰吾有用爾也太僕寺丞李存義者善長之弟惟庸之壻父也以親故往來惟庸家惟庸令存義陰說善長同起善長驚悸曰爾言何爲者若爾九族皆滅存義懼而去往告惟庸惟庸知善長素貪可以利動後十餘日又令存義以告善長且言事若成當以淮西地封公爲王善長𨿽有才能然本文吏計深巧𨿽佯驚不許然心頗以爲然又見以淮西之地王己終不失富貴且欲居中觀望爲子孫後計乃嘆息起曰吾老矣由爾等所爲存義還告惟庸喜因過善長善長延入惟庸西面坐善長東面坐屏左右款語良久人不得聞但遙見頷首而已惟庸欣然就辭出使指揮林賢下海招倭軍約期來會又遣元臣封績致書稱臣於元請兵爲外應事皆未發會惟庸子乘馬馳驟於市馬奔入挽輅中傷死焉惟庸卽殺是挽輅者上怒命償其死惟庸請以金帛給其家上不許惟庸懼乃與善長及塗節陳寧等謀起事便遣人陰告四方及武臣之從己者上日朝覺惟庸等舉措有異怪之塗節恐事覺乃上變告時商暠謫降爲中書省吏亦以惟庸陰事來告上曰朕不負惟庸輩何得至是命羣臣更訊惟庸辭窮不能隱遂吐實

○戊戌羣臣奏胡惟庸等罪狀請誅之於是賜惟庸陳寧死又言塗節本爲惟庸謀主見事不成始上變告不誅無以戒人臣之姦宄者乃並誅節餘黨皆連坐惟庸定遠人歲乙未事上爲元帥府奏差轉宣使丁酉授寧國縣主簿升知縣甲辰遷吉安府通判丙午擢湖廣按察僉事吳元年入爲太常少卿尋升爲卿洪武三年拜中書省參政四年升右丞六年拜右丞相陳寧茶陵人初名亮通經有治才元末爲鎭江小吏從軍至金陵館於軍帥家上入金陵命諸將各言事軍帥武人不能言令寧代爲書陳之上覽之甚喜召見擢江南行省掾史己亥升廣徳知府辛丑除樞密院都事癸卯攺提刑按察司僉事甲辰升浙東按察使己巳擢中書參議丙午以事降太倉市舶令洪武元年入爲司農卿尋遷兵部尙書二年出爲松江知府尋升中書參政三年賜名寧坐事知蘇州府嘗督糧欲事速集令左右燒鐵烙人肌膚人甚苦之呼爲陳烙鐵攺浙江參政未行惟庸薦爲禦史大夫益尙嚴酷上嘗切責之寧不攺其子孟麟亦數以諫寧怒杖之數百至死上深惡其不情嘗曰寧於其子如此奚有於君父耶寧聞之懼遂與惟庸通謀羣臣又請誅善長陸仲亨等上曰朕初起兵時善長來謁軍門曰有天有日矣是時朕年二十七善長年四十一所言多合吾意遂命掌薄書贊計畫功成爵以上公以女與其子陸仲亨年十七父母兄弟俱忘恐爲亂兵所掠持一升麥藏於艸間朕見之呼曰來遂從朕長育成就以功封侯此皆吾初起時腹心股肱吾不忍罪之其勿問封績河南人故元臣來歸命之官不受遣還鄕又不去謫戍於邊故惟庸等遺書遣之

○己亥胡惟庸等旣伏誅上諭文武百官曰朕自臨禦以來十有三年矣中間圖任大臣期於輔弼以臻至治故立中書省以總天下之文治都督府以統天下之兵政禦史臺以振朝廷之紀綱豈意姦臣竊持國柄枉法誣賢操不軌之心肆姦欺之蔽嘉言結於眾舌朋比逞於羣邪蠹害政治謀危社稷譬堤防之將決烈火之將然有滔天燎原之勢賴神發其姦皆就殄滅朕欲革去中書省升六部仿古六卿之制俾之各司所事更置五軍都督府以分領軍衛如此則權不專於一司事不畱於壅蔽卿等以爲何如監察禦史許士廉等對曰歷朝制度皆取時宜況創制立法天子之事旣出聖裁實爲典要但慮陛下日應萬機勞神太過臣愚以爲宜設三公府以勛舊大臣爲太師太傅太保總率百僚庶務其大政如封建發兵銓選制禮作樂之類則奏請裁決其餘常事循制奉行庶幾臣下絕姦權之患主上無煩劇之勞上然之

○庚子召山西布政使司左參政偰斯爲吏部尙書河南按察使鄭九成爲禮部尙書前北平按察副使劉崧爲禮部侍郎以應天府尹徐鐸爲戶部尙書俱賜以誥偰斯誥曰朕惟國家之用人也去取𨿽在於人主銓選必由於吏部得人則拔擢才良甄別流品淸濁臧否不致混淆而庶職理矣爾斯事朕有年奉職惟謹察其設施誠爲允當其以爾爲吏部尙書爾其懋哉九成誥曰禮之爲用大矣施之郊廟朝廷所以治神人和上下然自三代漢唐以迄於今其儀物度數亦繁矣哉朕有天下命議禮之臣斟酌損益已有定制惟在得人遵守而施行之惟爾九成諳達典故進退詳審其以爾爲禮部尙書爾惟敬哉徐鐸誥曰國家以戶口土田賦役稅糧之事與夫倉廩府庫會計出入之方一歸戶部古之制也非才識周徧練達時務者安能居此任乎爾鐸在職公勤處事通敏今以爾爲戶部尙書爾尙明生財之道務培邦本使食貨充而國用足以副朕節用愛人之意崧之誥曰國家以禮導民將使天下之人皆由之其品節之分制度之詳亦旣考定而頒行之矣非得明達朝章者典掌而遵守焉豈足以儀表中外乎爾崧學通古今舉止詳雅故命爾爲禮部侍郎爾其敬以持身恭以將事俾朝廷之禮粲然有倫則海內向風而有化民成俗之效矣往居乃職爾惟懋哉

○罷山西大同府兵馬指揮司

○命工部遣官督太倉鎭海蘇州三衛官軍造海船一百六十六艘以備海運

○癸卯大祀天地於南郊

○罷中書省升六部攺大都督府爲五軍都督府布告天下詔曰朕膺天命君主華夷當卽位之初會集羣臣講求官制遠稽漢唐略加損益亦參以宋朝之典所以內置中書省都督府禦史臺六部外列都指揮使司承宣布政使司都轉運鹽使司提刑按察司及府州縣綱維庶務以安兆民朕嘗發號施令責任中書使刑賞務當不期任非其人丞相汪廣洋禦史大夫陳寧晝夜淫昏酣歌肆樂各不率職坐視廢興以致胡惟庸私構羣小夤緣爲姦或枉法以惠罪或撓政以誣賢因是發露人各伏誅特詔天下罷中書廣都府升六部使知更官之制行移各有所歸庶不紊煩於戲周職六卿康庶民於宇內漢命蕭曹肇四百年之洪業今命五府六部詳審其事務稱厥職故玆詔諭其左軍都督府統屬在京驍騎左水軍左畱守左龍虎英武五衛在外山東遼東浙江廣東四都司並所轄衛所右軍都督府統屬在京虎賁右水軍右畱守右武徳廣武五衛在外狹西四川江西三都司並所轄衛所中軍都督府統屬在京神策廣洋畱守中應天和陽五衛在外蘇州太倉鎭海揚州髙郵大河淮安沂州鳳陽左鳳陽右鳳陽中皇陵長淮懷遠畱守中畱守左徐州十七衛滁州徽州六安廬州鎭江安丰信陽宿州洪塘九千戶所及河南都司所轄衛所前軍都督府統屬在京天策豹韜龍驤飛雄龍江五衛在外湖廣福建廣西三都司及福建行都司並所轄衛所後軍都督府統屬在京鷹揚江陰興武橫海蒙古左蒙古右六衛在外北平山西二都司及山西行都司並所轄衛所

○甲辰定六部禦史臺等官品秩六部尙書正二品侍郎正三品郎中正五品員外郎從五品禦史臺左右中丞正二品左右侍禦史正四品在外承宣布政使正三品左右參政從三品提刑按察使正四品副使從四品僉事正五品都轉運鹽使正四品副使從四品

○定五軍都督府爲正二品在內親軍指揮司在外各衛指揮司並護衛指揮司皆爲從三品都指揮使司正三品以金吾羽林虎賁府軍等十衛職掌守衛宮禁凡有支請徑行六部不隸五軍

○以武官子弟常安等百三十人爲參侍舍人安振武衛指揮同知常榮之子榮開平忠武王遇春之再從弟也

○乙巳上禦奉天門選官命吏部以北平山西狹西河南四川之人於浙江江西湖廣直隸有司用之浙江江西湖廣直隸之人於北平山東山西狹西河南四川廣東廣西福建有司用之廣西廣東福建之人亦於山東山西狹西河南四川有司用之考核不稱職及爲事解降者不分南北悉於廣東廣西福建汀漳江西龍南安遠湖廣郴州之地遷用以示勸懲上謂侍臣曰人言天子居至尊之位操可致之權賞罰予奪得以自專朕則不然凡出一言行一事兢兢業業惟恐上違天命下拂人情況賞罰予奪國之大柄一有愛憎忿戾於其間則非大公至正之道是以此心斯須不敢忽也侍臣對曰陛下持心若此太平長久之道也

○置邳州衛指揮使司

○丙午更立五軍都督府秩正一品

○革湖州守禦千戶所

○丁未罷鐵甲弓箭毛皮織染神帛等局

○罷軍需庫置軍器局專典應用軍器凡軍一百戶銃十刀牌二十弓箭三十槍四十

○罷龍江分司置龍江提舉司

○戊申攺雞籠山爲雞鳴山

○己酉遣使給河南徵西將士萬九千六百餘人綺帛綿鈔有差

○庚戌定王府左右相爲從二品左右傅爲正三品

○遣使核天下倉庫畜積多寡之數

○辛亥以府軍前衛指揮僉事馬龍爲廣武衛指揮僉事虎賁左衛指揮使王虎爲畱守右衛指揮使

○壬子享太廟

○遣官祭功臣於雞鳴山廟以濟寧侯顧時以下二百八十人附祭

○癸丑罷禮部備用庫書畫庫鳳陽行工部營造提舉分司儲用庫鹽運司綱官押運

○丁巳遷禦史大夫安然爲左禦史中丞

○戊午故元平章薛帖木兒來降貢馬賜綺帛鈔有差

○己未罷山西河南北平鳳陽等城兵馬司

○庚申湖廣布政使司言商人納粟靖州崇山二衛中鹽者每米二石給淮鹽一引米貴鹽輕而商人稀少宜減價以便之乃命減舊則四之一

○辛酉吏部言天下稅課司局歲收課額米不及五百石者凡三百六十有四宜罷之從府州縣徵其課爲便從之

○以大都督府掌判官洪彜爲吏部尙書

○是月賜興武衛徵討還衛將校十三人綺帛七十八匹

○賜河南等衛徵討還衛將校士卒二萬九千二百餘人鈔二萬八千九百餘錠

○賜儒士監生孝廉人材初入仕者衣人三襲鈔各有差

○廣東右衛百戶翁顯討山寇房文廣戰於矮嶺死之顯建昌之新城人自少有膽略喜讀兵書徐壽輝僣號攻陷江右顯告其父吉甫曰賊勢日張郡邑將不免禍若能預集義兵保障鄕閭可以全宗族吉甫然之顯乃召募鄕兵屢與賊戰敗走之及陳友諒殺壽輝於太平而自立以王溥爲宣慰元帥進攻建昌顯遂歸之溥以顯爲萬戶王師取江右顯從溥俱來降授百戶守漳州洪武二年調廣東右衛至是文廣爲亂顯以前鋒力戰而死詔贈昭勇將軍都指揮僉事以其子儀襲職爲湖廣都指揮僉事

大明太祖聖神文武欽明啟運俊徳成功統天大孝髙皇帝實錄卷之一百二十九

一百三五﹑太祖髙皇帝實錄卷之一百三十

洪武十三年二月壬戌朔詔郡縣舉聰明正直孝弟力田賢良方正文學之士及精通術數者以名聞

○以嘉興知府薛祥爲工部尙書祥廬州無爲人歲乙未從渡江爲樞密院知印洪武元年授京畿都漕運司使八年擢工部尙書九年遷北平布政使十二年坐營造擾民罰輸作尋宥之降知嘉興府至是復以爲工部尙書

○發丹符驗天下金榖之數

○丙寅皇第八孫有勛生周王第二子也

○詔安陸衛指揮僉事柳依率兵守漢中

○丁卯遣官釋奠於先師孔子敕諭天下巡檢曰古者設官分職不以崇卑一善之及人人受其利焉朕設巡檢於關津扼要道察姦僞期在士民樂業商旅無艱然自設置以來未聞其舉職者今特遣使分視各處諭以巡防有道譏察有方有能堅守是職鎭靜一方秩滿來朝朕必嘉焉

○築兗州城

○有風自西北來大有聲

○戊辰祭太社太稷

○命文武官年六十以上者皆聽致仕給以誥敕

○己巳攺作在京街衢及軍民廬舍

○夜有流星赤色有光起自張宿西南行至雲中沒

○辛未遣官祀歷代帝王上諭皇太子諸王曰吾持身謹行汝輩所親見吾平日無優伶暬近之狎無酣歌夜飲之娛正宮無自縱之權妃嬪無寵幸之暱或有浮詞之婦察其言非卽加詰責故各自修飭無有妒忌至若朝廷政事稽於眾論參決可否惟善是從或燕閒之際一人之言尢加審察故言無偏聽政無阿私每旦星存而出日入而休慮患防危如履淵冰苟非有疾不敢怠惰以此自持猶恐不及故與爾等言之使知持守之道

○壬申朝日

○以吏部尙書偰斯爲禮部尙書

○暴風上以故元國公脫火赤樞密知院愛足率眾萬餘屯於和林恐爲邊患命西平侯沐英率狹西兵往討之

○癸酉四川都勻定云土酋夭金緫等來歸上其故元所授安撫符印及山川形勢之圖

○乙亥暴風自東北來

○遣應天府官祀歷代忠臣漢蔣子文晉卞壼南唐劉仁贍宋曹彬元福壽凡五廟

○夜有流星赤色起自東南遊气中行至近濁沒

○丙子祭大歲風雲雷雨嶽鎭海瀆山川月將城隍諸神

○遣官祭先農及旗纛

○詔建潭王宮殿於長沙

○廣西泗城州知州岑善忠之子振作亂寇利州廣西都司發兵討平之

○丁丑命戶部以重定內外文武官歲給祿米俸鈔之制勒於石敕曰稽古建官必有等第其餘品級次序自漢以上未聞有是所以漢官之制以食祿列等差其品之名始於魏唐因之以辧服色祿之輕重亦法品以賜焉朕觀古之無品也則以祿爲式是尙質也惟魏之定品是尙文也其於文質之道𨿽華朴之有殊亦模範之可經守之不紊履之不煩今也任官惟賢食祿法品勒石昭示命戶曹司之毋紊輕重之條依期而給與之斯至公之良哉其制以歲計正一品祿米千石從一品九百石正二品八百石從二品七百石正三品六百石從三品五百石正四品四百石從四品三百石皆給與俸鈔三百貫正五品二百二十石從五品一百七十石俸鈔皆一百五十貫正六品一百二十石從六品一百一十石俸鈔皆九十貫正七品百石從七品九十石俸鈔皆六十貫正八品七十五石從八品七十石俸鈔皆四十五貫正九品六十五石從九品六十石俸鈔皆三十貫

○庚辰賞四川所屬從徵將校二萬五千七百餘人綺帛銀鈔各有差

○辛巳太師韓國公李善長以年老養疾奏還原給儀仗戶二十家上從之

○壬午命禮部尙書偰斯凡賢良方正孝弟力田文學之士舉至京者月給廩餼以主事一人掌之

○丙戌罷江陰守禦千戶所

○保靖軍民宣慰使彭萬里遣其弟萬通來朝貢馬

○丁亥戶部奏定文移減繁之式凡天下郡縣如歲終所報戶口戶絕者明言其故有析合者有司裁定之不必申請但五年一具冊申部若租稅課程則通類申部徵收旣足則別具通關申報攺科者則具所由其各衛所給軍士糧艸則以簿籍軍士之名及聽支之數有司庫藏所收每以歲終起解至京畿內郡縣徑送內藏達數於部在外稅課司局官考滿就以任內所徵課數申呈郡縣郡縣稽其籍以次申部注代天下有司倉庫金榖錢帛其狹西北平四川山東山西五布政司供給軍需者兩月一報其餘布政司並直隸府州半年一報大軍鹽糧口糧學生樂舞生食米按月齊支各衛軍士凡有賜給之物都府籍其名數送部轉下倉庫支給如轉輸糧儲各布政司會計缺糧之處以鄰近有餘者撥運不須申請惟以所撥郡縣之數具報從之

○戊子罷藍靛所

○己丑召故眞人張正常子宇初赴闕敕曰爾祖自漢至今名傳海內不泯者以有禦災捍患之功故國家崇重錫以褒封今爾服制已終當起領教事敕至率其徒以來能不貳乃心則朕將爾嘉矣宇初旣立命嗣爲正一嗣教道合無爲闡祖光範眞人

○辛卯詔預刊明年大統歷仍以十月朔進其諸王及在京文武百官直隸府州俱於欽天監印造頒給十二布政司則欽天監預以歷本及印分授之使刊印以授郡縣頒之民間自是歲以爲常

○給山西狹西諸衛將校萬九百餘人鈔有差

三月壬辰朔命戶部減蘇松嘉湖四府重租糧額上謂之曰天地生物所以養民上之取民不可盡其利也夫民猶樹也樹利土以生民利食以養養民而盡其利猶種樹而去其土也比年蘇松各郡之民衣食不給皆爲重租所困民困於重租而官不知卹是重賦而輕人亦猶虞人反裘而負薪徒惜其毛不知皮盡而毛無所傅豈所以養民哉其賦之重者宜悉減之於是舊額田畝科七斗五升至四斗四升者減十之二四斗三升至三斗六升者俱止徵三斗五升以下仍舊自今年爲始通行攺科

○置徳州守禦千戶所

○癸巳詔以京衛軍士充公侯儀仗戶韓國公李善長魏國公徐達皆二十戶曹國公李文忠等皆十九戶侯皆十五戶先是以京民充之近因善長以老疾辭儀從故命易以軍士仍給之

○丙申以故寧河武順王鄧愈子鎭襲封申國公誥曰朕聞昔列聖之馭宇內必賢能以輔之是以佐命創業摧堅撫順忠君澤民者生則威振華夷歿則名彰後世斯善於前者也至於禦災捍患推誠效力斯守昇平之良臣也朕初率師東徵爾鎭之父愈年𨿽甚少狀貌精英遂肩羣將之列耀武揚威轉戰豪雄神風凜然立俘囚於麾下每戰有之所以行賞驗功亦居乎最故生受公爵歿後王封此實朕法先聖之典今爾服已除朕思愈勞命爾襲封申國公恪守前業思紹勛勞是善成於後者也爾惟欽哉

○命湖廣崇山衛指揮僉事楊仲名督將士屯田

○攺各州儒學正爲未入流官先是學正秩從九品至是攺之

○戊戌革戶部印引局其印造茶鹽引由契本以照磨兼掌之

○辛丑擢嘉興縣知縣徐本爲廣東布政使

○建魯王宮殿於兗州

○壬寅今上之國給賜燕山中左二護衛侍從將士五千七百七十人鈔二萬七千七百七十一錠

○乙巳狹西蘭州衛指揮同知王徳卒命禮部遣官致祭仍賜物贍其家

○丁未攺中軍都督府斷事官爲五軍都督府斷事官

○戊申定六部官制凡設官吏五百四十八人官一百五人尙書六人侍郎七人郎中二十四人員外郎二十四人主事四十四人比唐制減三十二人比舊制減七十一人吏四百四十三人都吏二十四人令史百三十四人典吏二百八十五人比唐制減四百二十六人比舊制減三百四十五人吏部尙書侍郎各一人總掌天下官吏銓選勛封考課之政令其屬有四部焉曰總部掌天下文選吏役及開設革並衙門之屬郎中員外郎主事各一人都吏一人令史六人典吏十二人曰司封掌天下封爵凡封贈誥敕承襲禮儀印信之屬郎中員外郎主事各一人都吏一人令史二人典史四人曰司勛掌天下文職勛級月俸升轉資格品級官制貼黃之屬郎中員外郎主事各一人都吏一人令史二人典吏四人曰考功掌天下官吏之考課凡朝覲任滿給由起復官吏考其功過別其善最奏請黜陟之屬郎中員外郎主事各一人都吏一人令史四人典吏八人承發典吏一人架閣兼勾銷典吏一人戶部尙書一人侍郎二人總掌天下戶口土田之政令凡徭賦職貢之方經費賙給之算藏貨贏縮之準悉以咨之其屬有四部焉曰總部掌天下貢賦戶婚田土農桑經理賦役水旱災傷賑濟蠲免過割存卹會計漕運時估之屬郎中員外郎各一人主事四人都吏一人令史十二人典吏二十五人曰度支掌度支國用租賦多寡之數物產丰約之宜及祿秩賞賜支撥錢鈔糧鹽料艸攺革考較雜支之屬郎中員外郎各一人主事三人都吏一人令史十三人典吏二十四人曰金部掌天下庫藏出納金帛財貨及歲貢營運市舶課程錢鈔茶鹽之法契本贓罰租賃之屬郎中員外郎各一人主事三人都吏一人令史十三人典吏二十七人曰倉部掌天下倉廩徵收稅糧馬艸斛斗稱尺之屬郎中員外郎各一人主事二人都吏一人令史十二人典吏二十七人承發典吏一人架閣勾銷典吏各一人禮部尙書侍郎各一人總掌制誥天下禮儀祠祭宴享貢舉之政令其屬有四部焉曰總部掌禮儀表箋歷日贈謚公式印信學校貢舉圖籍之屬郎中員外郎主事各一人都吏一人令史二人典吏四人曰祠部掌祠祀享祭及樂律祭器犧牲醫學釋道優給之屬郎中員外郎主事各一人都吏一人令史二人典吏四人曰膳部掌宴享牲豆酒膳及孳牲器物雜支之屬郎中員外郎主事各一人都吏一人令史二人典吏四人曰主客掌朝聘進貢及諸蕃來朝建言賓客賞勞之屬郎中員外郎主事各一人都吏一人令史二人典吏四人承發典吏一人架閣兼勾銷典吏一人兵部尙書侍郎各一人總掌天下武官勛祿品命之政令山川險易之圖廏牧甲仗之數其屬有四部焉曰總部掌武官勛祿品命誥敕及軍戶版籍符驗盤詰巡防公隸之屬郎中員外郎主事各一人都吏一人令史二人典吏四人曰職方掌天下地圖及城隍鎭戍烽堠之數關防路引火禁之設四夷歸化之類郎中員外郎主事各一人都吏一人令史二人典吏四人曰駕部掌車輦及鹵簿儀仗馬政驛傳之屬郎中員外郎主事各一人都吏一人令史二人典吏四人曰庫部掌軍戎器械甲冑矛盾及紙札藥餌之屬郎中員外郎主事各一人都吏一人令史二人典吏四人承發典吏一人架閣兼勾銷典吏一人刑部尙書侍郎各一人總掌天下之刑法及徒隸勾覆關禁之政令其屬有四部焉曰總部掌格律及人命賊盜歐詈稱冤獄具公式職制之屬郎中員外郎各一人主事四人都吏一人令史十人典吏二十人曰都官掌配沒人口及詐僞工役徒流逋逃屯戶過名誡諭之屬郎中員外郎各一人主事二人都吏一人令史七人典吏十四人曰比部掌贓贖勾覆及錢糧戶役婚姻田土茶鹽紙札俸給囚糧斷獄諸姦之屬郎中員外郎各一人主事四人都吏一人令史八人典吏十六人曰司門掌門禁及關渡郵驛軍政捕亡孳牧營造略誘雜行之屬郎中員外郎各一人主事二人都吏一人令史七人典吏十四人書狀典吏一人承發典吏一人架閣兼勾銷典吏一人工部尙書侍郎各一人總掌天下百工屯田虞衡川澤之政令其屬有四部焉曰總部掌天下經營興造之眾務凡城池之修浚土木之繕葺工匠之多寡程式之經度及工匠口給賞勞之屬郎中員外郎各一人主事二人都吏一人令史五人典吏十人曰屯部掌天下屯田之事凡軍馬守鎭之處其有轉運不給則設屯以益軍儲其規辦營造木植城磚石灰戰衣耕牛及軍營官屋之屬郎中員外郎各一人主事二人都吏一人令史六人典吏十二人曰虞部掌天下虞衡山澤之事凡采捕畋獵及辦造軍器顏料黑窰琉璃磚瓦紙札鼓鑄鑪冶之屬郎中員外郎各一人主事二人都吏一人令史五人典吏十人曰水部掌天下川瀆陂池之事凡河渠橋梁道路牐壩舟楫水利及織造雜支雜造之屬郎中員外郎各一人主事二人都吏一人令史六人典吏十二人承發典吏一人架閣兼勾銷典吏一人

○庚戌賜遼東都指揮使以下三十四人祭服

○戶部奏定吏員月俸等差一品二品衙門提控都吏月俸二石五斗掾史令史二石二斗知印承差典吏一石二斗三品四品衙門令史書吏司吏二石承差典吏一石五品衙門司吏一石二斗典吏八斗六品至雜職司吏一石光祿司等典吏六斗

○琉球國中山王察度遣使貢馬及方物使還詔賜察度織金文綺紗羅

○壬子以四川布政司右參政林升爲左參政升溫之平陽人初以秀才徵收嶽池縣丞未行攺江寧縣遷刑部主事轉都督府斷事官未幾升四川右參政至是轉左參政

○定太常司協律郎爲正八品贊禮郎爲正九品司樂爲從九品

○禮部奏以新定官祿勒石乃言天下教官則有學政教諭訓導首領官則有提控案牘吏目典史近以教官首領官未入流品例稱雜職今宜以教官首領官列於雜職之外庶不混淆於是教官首領官雜職官列爲三等亦勒之於石教官之祿州學正月米二石五斗縣教諭月米二石府州縣訓導月米二石首領官之祿凡內外衙門提控案牘州吏目縣典史皆月米三石雜職之祿凡在京並各處倉庫關場司局鐵冶各處遞運批驗所大使月米三石副使月米二石五斗河泊所官月米二石牐壩官月米一石五斗

○西平侯沐英師至靈州遣候騎偵知脫火赤等兵次亦集乃路英遂率師渡黃河經寧夏曆賀蘭山涉流沙凡七日夜至其境去穹廬五十里分軍爲四道至夜銜枚而進合圍之擒脫火赤愛足等盡獲其部曲以歸

○癸丑兩浙都轉運鹽使司運使呂本言稽之往代煮海爲鹽始於管仲晏嬰繼之西漢專其利而禁私鬻東漢弛其禁而聽入稅唐劉晏設轉運之法而鹽利益興宋仁宗朝給亭戶官本而鹽法愈密元承宋制歲給工本置轉運司各場置令丞管勾掌鹽出納所給工本有多寡而煎鹽有難易國初委官稽考仍依舊額輸官以四百斤爲一引官給工本米一石以米價低昂爲準兼支錢鈔以資竈民然其間有丁產多而額鹽少者有丁產少而額鹽多者未經核實今與各道分司卽鹽場所屬地方驗其丁產之多寡隨其地利之有無官田艸蕩除額免科薪鹵得宜約量增額分爲等則逐一詳定永嘉等二十場增鹽千四百五十七引下沙等十一場增鹽萬七千二百九十引許村等四場減鹽六千八百三十七引損益相較實增鹽萬一千九百引約量均平實爲民便詔從之

○乙卯詔定公侯稱號上諭禮部臣曰自今封公侯不必加以散官已授券誥者且仍其舊若追封公侯生前曾佩將軍印者仍列於銜於是禮部奏定其式爲三公侯之銜曰開國輔運推誠宣力武臣某公某侯食祿若干石世襲者曰世襲某公某侯食祿若干石追封者曰開國輔運推誠宣力武臣某將軍某公某侯追封某王某公謚某

○丁巳罷南昌衛指揮使司以其將士置袁州衛指揮使司

○戊午置長沙護衛漢中衛二指揮使司

○己未更定殿廷儀禮司官制設使一人副二人鳴贊二人序班四十四人

大明太祖聖神文武欽明啟運俊徳成功統天大孝髙皇帝實錄一百三十

一百三六﹑太祖髙皇帝實錄卷之一百三十一

洪武十三年夏四月辛酉朔享太廟

○甲子詔儀鸞司凡隨駕校尉嘗犯罪有杖瘢者悉放爲民

○乙丑命禮部侍郎劉崧署吏部尙書

○賜京民鈔以丁多寡爲差孤獨老疾者倍之

○丁卯減兩淮都轉運鹽使司副使同知各一員

○壬申命官檢校在京諸倉及在外府州倉糧儲之數

○降翰林院待制吳沈爲編修

○以工部侍郎李鏞爲兵部侍郎鏞保定淸苑人洪武九年由國子生爲侍儀司舍人尋攺序班十年擢監察禦史未幾升工部侍郎至是調兵部

○癸酉賜翰林應奉陳溥還鄕禦制詩文賜之仍給道裏費

○庚辰山東都轉運鹽使司奏所轄一十九場竈夫二萬三千二百六十四丁爲鹽四萬七千三百七十三引有奇

○壬午升工部員外郎周誼爲侍郎

○甲申都督濮英練兵西涼襲虜故元柳城王等二十二人民一千三百餘人並獲馬二千餘匹遣使以所獲符印來上

○乙酉西番紅堤峪族酋長亦卜藏卜等來朝賜文綺有差

○丁亥都督濮英復請督兵略地開哈梅裏之路以通商旅上賜璽書曰報至知所獲人畜略地之請聽爾便宜但將以謀爲勝愼毋忽也所獲馬二千可付涼州衛

○戊子賜翰林院編修張美和致仕上親爲文賜之曰朕觀古今之賢士莫不修己行仁爲時君之用否則獨善其身以終天年或著書立言傳之永久𨿽不顯於當時而有光於後世以其徳重而行純學博而言信也今老成宿儒凋落無幾獨爾以衰暮之年日侍朕左右正欲詢問古今典禮以沃朕心柰爾不任周旋以卿歸老卿之去矣朕將誰從於戲千載一遇古今之通言然全於始終者罕矣今卿善始善終不亦美乎美和名九韶以字行江西淸江人洪武三年用薦爲縣學教諭十年召升國子助教繼遷翰林編修至是致仕年八十三卒於家美和爲人篤實善著書所著有理學類編八卷羣書備數十二卷及元史節要行於世

○己丑召江夏侯周徳興等還先是徳興及河南侯陸聚承制往福州理軍務平章李伯昇往漳州理軍務至是俱遣使賫符召還

○命羣臣各舉所知

○上諭之曰天下賢才未嘗乏也謂臯夔稷契不復生方叔召虎不再出是薄天下之士但世有升降故才有等差耳爲人上者能量才授職則無施不可蓋士之進退系乎國之治否吾以一人之智豈足以盡理天下必賴天下之賢然後足以有爲爾等宜體此意各舉所知以聞

○革廣徳州之廣陽縣

○攺封楚國公廖永安爲鄖國公誥與前同妻蘇氏亦攺封鄖國公夫人

○攺封豫章侯胡美爲臨川侯誥曰昔竇融以河西歸漢後世稱之朕以武定四方乃有識天運而建事功如昔人者助成帝業理當崇報開國輔運推誠宣力武臣榮祿大夫柱國豫章侯食祿一千五百石胡美以漢沔之英當朕經略江右乃能識幾盡歸版籍以保人民於是任以中書平章之職屢從大將徵取江夏攻壽春平淮東克浙西遂取邵武建寧其功益著扈朕巡守分省北京兵有紀律民用妥安況爲國之姻戚而勛著於當世天下已定論功行賞已爵侯封今攺封爾爲臨川侯使爾子孫世世承襲嗚呼朕仰遵哲王之禮典以報爾功爾尙愼守祿位以光勛業篤親親而厚風俗更以忠貞訓子孫傳於永世豈不偉歟

○庚寅詔驍騎舍人凡犯法者悉罷爲民

○是月國子助教聶鉉以老疾賜歸鉉字器之淸江人登辛亥進士第授廣宗縣丞到官問父老曰民之疾苦何者爲劇父老對曰適歲旱蝗食之役繁此爲劇鉉嘆曰民病而不上聞非所以事君也卽奏之朝上遣使視災傷悉蠲其稅民大悅秩滿入覲上洪武聖徳詩南京賦授翰林待制以老疾辭不許攺國子助教遷翰林典籍尋復爲助教至是賜歸十八年召考會試將復用之以年齡益髙擇便地授廬陵教諭終其身

○以故徳慶侯廖永忠子權襲封徳慶侯

五月辛卯朔復以湖廣漢陽州爲漢陽府徳安州爲徳安府隨縣爲隨州長寧縣爲歸州桂陽縣爲桂陽州復設徳安府孝感安陸應城三縣及隨州應山縣荊州府枝江縣常徳府沅江縣靖州通道縣長沙府善化縣襄陽府上津光化竹山三縣升荊門縣爲州以當陽縣屬焉

○升各處都指揮使司都指揮使爲正二品布政使司布政使爲從二品

○都督僉事王簡卒賜葬鐘山追封霍山侯仍命子虎爲昭武將軍畱守右衛指揮使誥曰人臣能宣忠效力佐興洪業者生膺職任之重歿有褒贈之榮所以示報功之典也咨爾奉國將軍大都督府都督僉事王簡當朕起義之初勤事左右從渡大江招降決戰不憚勞苦及進升帥職屢立奇勛繼隨大將徵討四方勇略兼人功績尢著天下旣定遂命僉職都府調鳳陽往彰徳練兵屯田咸稱厥任朕念開拓之功以爾年邁俾食全祿優老於家何期嬰疾遽然長逝朕甚憫焉今加贈開國輔運推誠宣力武臣榮祿大夫中軍都督府同知追封霍山侯謚忠毅以報爾於冥冥於戲盡忠爲國臣職之當爲崇徳報功朝廷之令典爾𨿽永逝威烈猶聞且爵正侯封子襲衛職存歿有榮可無憾矣爾其有知服玆寵命簡壽州人也

○癸巳宋國公馮勝夫人何氏卒遣使賫敕至汴梁諭勝曰五月三日爾夫人何氏以疾終今命使馳驛往報其安葬之道何如或可自歸議之

○甲午雷震謹身殿

○乙未詔告天下曰朕以菲徳托於萬姓之上奉天勤民於玆十有三年矣間者宰輔非才肆姦亂政朕思創造之艱難念生民之不易按法誅之恐陷於不義者於心未安昧於知人實朕之過上天垂戒朕甚懼焉可大赦天下除十惡不宥外洪武十三年五月初三日以前己未發覺結正罪無大小咸赦除之軍民已有定籍敢有以民爲軍亂籍以擾吾民者禁止之自洪武初至十二年終軍民逋逃追捕未獲者勿復追太平鎭江宣誠廣徳滁和今歲夏秋稅糧免其徵山西民爲軍者二萬四千餘戶悉還爲民嗚呼居髙聽卑仰天心之可格省躬知過冀人事之克修布告臣民想宜知悉

○丙申詔釋在京及臨濠屯田輸作者

○賜禦史臺左中丞安然歸鄕裏命韓國公李善長理臺事

○丁酉賜公侯指揮命婦冠服銀幣有差

○戊戌升禮部員外郎李冕爲侍郎

○遣使以綿布給賜北平山西狹西河南遼東軍士

○己亥戶部言初造大明寶鈔文曰中書省奏準印造今旣罷中書升六部鈔印攺中書省爲戶部宜申諭天下軍民無分中書戶部一體行使其行用庫收換昏鈔之法本以便民然民多緣法爲姦詐每以堪用之鈔輙來易換者自今鈔𨿽破軟而貫伯分明非挑描剜補者民間貿易及官收課程並聽行使果系貫伯昏爛方許入庫易換工墨直則量收如舊在京一季在外半年送部部官同監察禦史覆視有僞妄欺獘者罪如律仍追鈔償官但在外行用庫裁革已久今宜復置凡軍民倒鈔令軍分衛所民分坊廂輪日收換鄕民商旅則各以戶帖路引爲驗從之

○詔免天下今年田租凡天下官員以罪黜罷情非實犯者遣赴京師仍授以職曰朕荷上天眷佑祖宗積徳君主華夷十有三年倉廩府庫皆民所供而朕未有及民之惠其何以慰羣黎之望哉今詔有司其洪武十三年天下秋糧悉行蠲免凡官員以罪黜罷情非實犯者許親自來朝仍授以職於戲欲消愆而弭禍必致吾民於仁壽之鄕以答天心之永顧布告中外咸使聞知

○遷工部侍郎劉敏爲刑部侍郎誥曰於戲昔聖人以徳化天下故民樂於從善而天下治然聖人之心必欲天下之人皆善而無惡有不率者然後有刑以齊之故賞當其功罰當其罪而民之不從善者無有也故上曰君聖中曰臣賢下曰民良而天地致和品物咸亨矣後世之君臣乏誠意正心之學蔑成已及物之善是以刑罰弗當仁義倒施法愈煩而犯愈眾此爲世之大病也久矣求君之聖臣之賢民之良者幾希故善治國者必擇仁人以治刑否則法由此而煩期於無刑之地烏可得哉今以爾敏爲刑部侍郎特授通議大夫爾尙敬愼之哉敏河間肅寧縣人爲中書吏時暮以小車出龍江市蘆葦旦載於家而後入隸事妻以蘆織席鬻以奉母人或瞰亡以靑瓷器遺其家者敏懸於梁俟其復來竟還之爲楚相府錄事值中書以沒官女婦給文臣家眾咸勸其請給以事母敏固辭曰事母子婦事何預他人及姦權事敗敏獨無所與人稱其有行識云

○賜京衛軍士胡椒各三斤

○庚子上謂署吏部尙書劉崧等曰朕自卽位以來十有三載夙夜兢業不敢怠荒惟恐治不古若間者上天有警朕心不寧此必朕有失徳政事多乖卿等宜悉陳朕失毌有所隱崧等頓首曰人君一心上通乎天災咎之至惟修徳行仁可以弭之今陛下遇災能懼省躬思過復開導臣等盡言臣聞惟徳動天無遠弗屆能修人事所以消天變也上曰唐虞之時君臣更相戒敕卿等輔朕當以古人爲法盡心無怠

○戶部郎中劉平仲叔父有罪當杖爲軍上以平仲仕於朝特免之

○以戶部主事王克己爲吏部試侍郎

○辛丑侍臣有言近禦史周某上言興利之事此人心術不正宜明正其罪上曰然朕已命黜之嘗思君子得位欲行其道小人得位欲濟其私欲行道者心存於天下國家欲濟私者心存於傷人害物夫知人爲難而知言亦不易故聽納之際不可不審

○壬寅都督濮英兵至白城獲故元年章忽都帖木兒進至赤斤站之地獲故元豳王亦憐眞及其部屬一千四百人金印一

○癸卯命吏部銓次各處所舉儒士及聰明正直之人皆授以官凡十一人各賜夏衣一襲上諭之曰天生烝民必命人主以治之朕承天命養育黎庶不能以獨治故求賢人君子以共治之然海宇之廣豈無遺賢數敕有司薦舉賢良之士至者授以職任使所至爲民造福邇年以來或貪虐撓法有傷吾民朕甚憂之故又敕有司精愼所舉今爾等至京初皆庶民歲受官役朝廷得失有司利病必盡知之今授以官當盡心所事鑑前人之非爲朕福民朕之望也

○乙巳監察禦史章良等言近者詔告天下十惡之外罪無大小咸赦除之而屯田役作者未蒙赦宥是仁恩有所未徧也願釋令還鄕使均沾聖澤則天下幸甚上曰此奉行者之失也自十惡外罪無大小皆赦之何獨屯田役作者不釋亟命放遣之

○丁未詔五軍都督府凡大小武臣有伯叔兄弟若姊妹之夫居行伍者皆得給聚及分祿贍之著爲令

○庚戌上諭都督府臣曰近各衛士卒多有逋逃者皆由統之者不能撫卹宜重定千百戶罰格凡一千戶所逃至百人者千戶月減俸一石二百人者減二石一百戶所逃及十人者百戶月減俸一石二十人者減二石若所管軍伍不如數及有病亡殘疾事故事不在此限

○賜京衛軍士徵傷殘疾者鈔人五錠蘇木二十斤胡椒五斤老而無子者半之有子者又半之

○辛亥上諭禮部臣曰樂舞者所以享天地祖宗而致感格之道也凡樂舞生必愼擇其人若有過及疾病者放歸爲民諸在王府者亦然

○西番酋長張督設蛒占藏等來降貢馬三十匹

○癸丑皇第二十子松生

○命戶部郎中範敏署本部尙書事

○遣使賜天下武官文綺各四匹

○乙卯應天府言養濟孤老軍士八十八戶乞還鄕裏依親詔聽其便

○丙辰置在京各門城門郎正各一人副各四人

○命會寧侯張溫雄武侯周武往河南理軍務時上以河南方造周王宮殿恐軍民服役勞苦故命溫等往撫之仍諭之曰河南將士疲勞多矣宜善撫之凡役萬人者可役千人千人者可役百人使得更休毋盡其力

○詔免太常司齋郎禮生之家徭役

○敕諭遼東都指揮使司曰五月二十五日得奏知髙麗周誼至遼東朕觀其來咨知東夷之詐將以構大禍也此來豈誠心哉爾等鎭戍邊方不能制人將爲人所制矣且髙麗朝貢前已違約朕嘗拘其使詰責之後縱其歸令當如約則事大之心其庶幾乎使旣還未聞有敬畏之心乃復懷詐令誼作行人假稱計事此非有謀而何前元庚申君嘗索女子於其國誼有女入於元宮庚申君出奔朕之內臣得此女以歸今髙麗數以誼來使殊有意焉卿等不可不備母使入窺中國也敕至當遣誼至京別有以處之

○召興化府儒學教授吳源敕曰朕聞君天下以安民爲本圖治以得賢爲先古昔帝王能旁求俊乂以輔不逮故黎庶賴之以安而治道隆也朕自卽位以來𨿽求賢之詔屢下而得賢之效未臻今中書舍人林廷綱薦爾學精徳邁才識過人故特遣使賫符以召有司禮送至京朕將試用焉

○戊午增設殿廷儀禮司司儀四人

○己未松州雨雹傷麥

○召儒士王本等敕曰昔者聖哲之馭宇也朝無幸位野無遺賢是致世泰時和蓋由聰明睿知善無不備故士之仁者樂從之遊而輔之以徳自非聖哲而處於民上則幸位遺賢多矣今朕才疏昧於聖道是以賢隱善匿民未康而時未泰以爾博學君子有徳有年故以符召若精力有餘策杖來朝加以顯爵與朕同遊

○是月上諭兵部臣曰朕自起兵以來幾三十年從徵士卒有功者已官之其未官者功𨿽未至然亦備嘗艱險至有老且病者猶隸行伍朕甚憫焉自今士卒疾病者令子代之老而無子及婦人寡居聽其還鄕仍令有司資送之

○賜署吏部尙書劉崧致仕敕諭之曰君子之生也莫不由父母之賢師友之訓以成其才及其壯也則推而行之以致君垂拱利澤羣生斯乃仲尼之道君子之志也卿學問該博踐履篤實負成已成物之器備剸繁治劇之才政宜佐朕以理天下柰何年齒衰耄艱於步趨故不忍復煩以政特賜致仕卿其去朝歸於鄕裏宜愼所養以樂餘年

○城滄州

○罷禦史臺及各道按察司

○日本國王良懷遣其臣慶有僧等來貢馬及硫黃刀扇等物無表上以其不誠卻之

一百三七﹑太祖髙皇帝實錄卷之一百三十二

洪武十三年六月庚申朔上謂侍臣曰人主能淸心寡欲常不忘博施濟眾之意庶幾民被其澤侍臣對曰陛下此心卽天地之心也惟人主之心無欲故能明斷萬事萬事理則天下生民受其福上曰人之不能明斷者誠以欲害之也然明斷亦不以急遽苛察爲能苟見有未至反損人君之明求之太過則虧人君之量

○太原大同二府言郡地舊以多鹻民煮爲鹽自宋金以來輸課於官凡大口月入米三升小二升國朝洪武三年始徵其課而皆減米一升洪武五年以二郡民貧地瘠艱於輸米悉免其徵今已七年而戶部復欲循舊例徵課恐民力不堪上是其言命戶部卽蠲之

○敍州重慶二府言今年夏稅令民以絹代絲土產粗絲不堪織絹願以布代輸爲便許之

○癸亥安南陳叔明遣使奉表貢方物謝恩以嘗有詔戒諭故也賜其使文綺有差

○遣使賫敕諭北平山西狹西四川廣東廣西遼東福建都指揮使司布政使司會計邊衛之地見儲倉糧及今年所徵田糧可給軍餉及官吏月俸幾年具報戶部以聞

○命鳳陽揚州二府及和州之民畜官馬一匹者戶免二丁徭役

○乙丑大風

○丙寅雷震奉天門

○揚州火焚倉糧

○丁卯遣使賫敕諭江陰侯吳良臨川侯胡羙都督張銓於顯孫恪曰昨者上天垂戒朕思治理息民爲先其王府一切役作宜皆停罷時良等董建齊潭各王府於山東湖廣諸郡故諭之

○己巳復以翰林編修吳沈爲待制

○庚午以儒士趙楫爲試通政使司右參議

○癸酉以太常寺少卿阮畯爲吏部尙書畯杭州仁和人仕元爲教官歲丙午以故官赴京洪武三年除太常司贊禮郎五年轉博士升爲丞十二年遷少卿至是爲尙書

○召儒士李延齡李幹敕曰朕卽位十有三年夙夜孜孜思得四方賢才相與共安天下何期大臣不職朋比爲姦𨿽四凶之罪已誅而求賢之意未稱今監察禦史薦爾等博學洽聞特遣使賫符臨召有司禮送至京副朕虛懷

○甲戌日有冠气

○平涼府雨雹

○乙亥罷各府照磨

○召儒士楊良卿王成季敕曰朕聞野無遺賢虞所由興立賢無方商所以治不信仁賢則國空虛朕於是不能無慮翰林典籍戴安薦爾髙才博藝允宜任用符至之日有司卽以禮遣朕有以用之

○丙子召儒士石器等制曰二帝三王任賢使能以底隆平而今不治者豈斯民異哉由朕不徳不能明揚側陋豈小人在位使君子不能上達歟試尙書範敏舉爾狹州石器荊志靈寶縣王道楊原張知閿鄕縣王仲寧張謙郭黼趙規學識出羣才行超眾特遣使臨召有司禮送至京朕將試用焉

○遣使召江都縣學訓導胡志遠用給事中王和薦也

○丁丑置諫院官左右司諫各一人秩正七品左右正言各二人秩從七品書吏四人

○戊寅上諭戶部臣曰曩者姦臣聚斂深爲民害稅及天下纖悉之物朕甚恥焉自今如軍民嫁娶喪祭之物舟車絲布之類皆勿稅爾戶部其榜示天下使其周知

○己卯置行人司設行人一秩正九品左右行人各一秩從九品

○庚辰遣官分詣各郡祭嶽鎭海瀆及帝王陵寢

○壬午福州府閩縣烈風暴雨發民屋人有壓死者

○癸未有風自東北來大有聲

○甲申復降翰林院待制吳沈爲編修

○湖州府長興縣民輸夏稅絲入京戶部擇其粗且颣者得四百三十斤奏將罪之上曰小民艱苦如此若加以罪而復徵之則民愈困矣絲粗豈無所用哉命釋之

○召儒士呂愼明敕曰古之賢者多隱處巖穴甘樂貧賤必待有道之君以禮徵聘然後出爲時用以堯舜其君民若伊尹傅說之流是也今天下不患無賢才特慮朕求之之道未至耳翰林編修吳沈薦賢爲國舉爾才徳兼備故特遣使聘召爾其來朝副朕側席之意時沈又薦湖州府學教授童冀亦遣使徵之

○召儒士劉仲海敕曰朕以菲薄之才履至尊之位深懼寡昧無以下燭幽隱綏養元元故夙夜孜孜思與海內賢哲之士共底隆平𨿽求之日切而至者恆寡書曰知人則哲惟帝其難之朕以是屢敕百司各舉所知而翰林典籍戴安薦爾博學多能特命有司禮送至京爾其毋辭

○召儒士鄒魯狂敕曰曩者有元失馭海內弗寧朕起布衣削羣雄定禍亂君主黔黎十有三年矣求賢之道有所不逮且大臣非才而君子晦伏小人尊榮遂致懷才抱徳之士隱於巖穴不求聞達今姦邪之徒俱已伏辜昨命侍臣各舉所知翰林典籍戴安薦爾才堪任用特遣使持符召爾符至有司禮送至京朕將擢用焉

○召儒士宋季子敕曰朕惟歷代世治民安法彰獘革禮明樂和風淳俗羙惟在舉任得人而已捨是而能然者未之聞也翰林典籍吳伯宗薦爾學問該博才識優長特遣使召爾詣闕朕將加禮焉

○遣使召儒士揭樞王輿龔文達白天民用給事中徐日新監察禦史葉孟芳薦也

○置判錄司判祿一人秩正七品副判二人秩從七品司吏四人掌在京官吏俸給文移勘合凡官吏月俸必於判錄司塡寫勘合文移而後給焉六部凡有支請亦如之

○罷天下抽分竹木場

○故元將士許撒思臺等自遼東來降賜文綺衣鈔有差

○賜禮部尙書偰斯致仕斯溧陽人歲丙午以故元嘉定知州來歸洪武元年授兵部員外郎尋擢符寶郎攺尙寶司丞四年出知泰安州六年升知河間府入爲戶部郎中升尙書出爲山西左參政召還爲吏部尙書遷禮部至是以年老致仕

○詔延安侯唐勝宗督浙江屬衛官軍造海船修城隍

○暹羅斛國遣使貢方物

○升浙江布政使司參政王鐸爲布政使

○是月上以天變避正殿羣臣上表固請制書答曰朕聞堯舜禹湯文武之君徳侔天地仁洽民心嘉祥屢臻號稱至治朕以菲徳不能任賢圖治以副民望是以上天垂戒災異薦興夙夜兢業不遑寧處特避正殿以省厥愆昨卿等上表固請勉狥羣情朝臣民於正殿期徳政於日新冀天心之可格尙賴臣寮匡朕不逮

○以蘇恭讓爲漢陽知府恭讓薊州玉田縣人時以聰明正直舉恭讓爲人豈弟處事愼密其爲治簡而明嚴而不苛笞人𨿽至百而民不怨漢陽爲府密邇布政使司凡徭役科徵之事視武昌倍於他郡故政繁而民困前守多奉承取容無敢言者恭讓每遇重役必詣上官申理事多減省民賴以安先是有趙庭蘭者徐州人知漢陽縣愛民恭讓有不便慨然以身自任朝廷嘗遣使下縣取陳氏散卒他縣率多以民丁應數規免己責庭蘭獨爲民辧明以故民得不擾千餘年間漢陽之民言郡守則稱蘇恭讓言縣令則稱趙庭蘭云

○臣戒錄成時胡惟庸謀叛事覺上以朝廷用人待之本厚而久則恃恩肆爲姦宄然人性本善未嘗不可教戒乃命翰林儒臣纂錄歷代諸侯王宗戚宦官之屬悖逆不道者凡二百十二人備其行事以類書之旣成賜名曰臣戒錄頒布中外之臣俾知所警

秋七月己丑朔享太廟

○庚寅吏部奏定在京三品以下衙門典吏月俸一石六品以下衙門典吏月支食米六斗

○壬辰上諭戶部曰狹西地接羗戎桑麻非其所產民生服用皆仰給於他郡今歲秋糧旣已蠲免邊儲不足若欲轉輸必勞民力宜以官庫所有布匹運至近邊之地令府州縣視民間時直更減一分聽民入米粟菽麥以易之無論官員軍士及商願易者聽有司或髙下其價以欺官損民者廉問得實罪之

○詔京官復其家

○癸巳有風自東南來大有聲

○吏部言舊制祕書監令一人丞二人直長二人以掌祕書今內府書籍已有翰林院典籍掌之其祕書監令丞誠爲虛設宜罷從之

○甲午太白晝見

○置廣陵長寧崇徳豊樂善應五羣於江都之地隸儀眞監

○遼東都指揮使潘敬葉旺遣人送髙麗禮儀判書周誼至京師賜以冬夏襲衣上敕敬等曰朕觀髙麗之爲東夷其性習𨿽未詳於他書而備載於漢唐宋諸史可驗也其巧詐多端叛服不常當漢隋唐宋治平之時未嘗不爲邊患以招徵伐今其逆賊旣弒其君又詭殺朝使未幾乃遣使飾非可謂信乎前者不令來朝彼乃堅請入貢及與之約又不如約其狀顯然今爾等手握雄師戍邊遼左不思制人之術而萌爲人所制之機果何智哉髙麗旣不如約卻其使彼當復以禮成遣其國之有名望者來朝庶幾事大之誠可以孚於朕衷今又以虛文飾詐入我邊守𨿽曰其性輕薄然亦深有機焉爾等不止之於邊擅令入城又擅令同周誼來者先歸此必諸將甚中姦誘賄賂動搖矣朕思之他日爾等爲彼所害又非淺淺也自今無令擅入吾境如有來者止之於邊首將不許其見縱有貢賦亦止於邊不許入獻聽彼自爲爾等勿違以干憲度

○乙未雷州府海康縣大風雨壞縣治

○庚子詔畱髙麗使者周誼於京師而遣其通事先還且敕遼東都指揮使潘敬葉旺曰禦邊之要務在深思所以深思者必欲審勢度宜匪張威武孰使懷恩恩威得宜庶幾制人而不制於人前者髙麗不能如約假稱計事遣人詣遼以覘中國今畱周誼於朝歸其通事爾等宜縱此人賫誼書歸更約必以禮來若復妄遣人至就邊止還勿令入境髙麗昔在漢隋唐時或降或叛侵擾邊疆若輕與之交久則必以奇貨招誘戍兵故昔人𨿽不明爲捍禦而必實其邊地者以此也今縱與其來亦不可不備也

○辛丑罷寶鈔提舉司及布政使司檢校照磨管勾各都指揮使司指揮使司都轉運鹽使司照磨

○賜魏國公徐達以下六十四人米各五百石

○壬寅復封鄭遇春爲滎陽侯

○置廣東新興千戶所

○以廖昇爲淮安衛指揮僉事昇鄖國公永安從子也

○倭夷寇劫廣州府東莞等縣

○甲辰給事中張純奏乞歸娶純潞之屯畱人上素愛其謹厚可任事不欲其去左右乃遣內使劉淸賫鈔賜純父俾以娶婦入門見舅姑畢二家共遣人送至京

○都督濮英兵至苦峪獲故元省哥失裏王阿者失裏王之母妻及其家屬斬部下阿哈撒答等八十餘人遂還兵肅州

○廣西都指揮使王眞卒眞壽春人少英邁從元義兵元帥陳野先爲禆將野先敗死丙申歲以千戶來歸仍授管軍千戶上旣定金陵以眞守句容及破京口克毗陵下寧國攻池州皆與有功又領兵取江陰馬﹤馬犬﹥沙破狼山寨以功授江陰衛正千戶從大兵討張士誠克湖州平姑蘇移師克上虞余姚二縣遂從徵閩克延平由海道平蘭秀山賊黨升江陰衛指揮僉事洪武三年署蘇州衛事六年升今官在鎭七年軍民輯睦以稱職見稱至是以疾卒敕歸葬於鐘山之陰后二年贈開國輔運推誠宣力武臣特進光祿大夫柱國同知前軍都督府事追封臨沂侯謚桓義

○戊申遣使召儒士林克堅林有學林孟髙孟思淵用吏部主事丘兼善序班蔡瑄薦也

○給府軍等衛及山東山西遼東北平等都司將校士卒三十一萬六千三百二十人鈔布綿花有差

○壬子韓國公李善長等表請今年天壽聖節受百官朝賀詔不許明日又請上手詔答之曰父母劬勞之恩昊天罔極生辰之日有痛心而已朕於是日所以淸晨奉祀靜居終日者念劬勞莫報耳比者卿等數以天下太平朕復年髙固請稱賀今不違羣情勉從所請尙從中制惟禮當而已先是上以古人父母旣歿生日當倍悲痛況忍受臣下禮乎故卽位以來常不受賀至是善長等累請乃許之在外諸司五品以上者自明年始聽其表賀

○夜有大星靑白色有光起自河鼓西北行至雲中沒

○癸丑攺太僕寺所屬牧監品秩監正從八品監副正九品監令從九品錄事雜職馭良從九品

○丙辰遣還廣西兩江思明等府聽事民百二十九人先是詔令兩江思明等府民入京聽差遣凡事有關其地者則遣之至是上謂禮部臣曰溪洞之民遠居京師去土懷鄕多有生疾者或致死亡非懷遠人也其各遣還鄕裏給鈔爲道裏費

○置北城兵馬指揮司

○命平章潘原明往福建理軍務

○丁巳以禮部侍郎李冕試本部尙書

○遣使以毛襖給賜迆北戍邊軍士

一百三八﹑太祖髙皇帝實錄卷之一百三十三

洪武十三年八月己未朔

○庚申皇第二十一子模生

○以廣西都指揮同知耿良爲都指揮使

○辛酉遣使敕諭廣東都指揮使司及南海衛指揮使司官曰戍邊禦侮不致民艱將之善也若居斯任者爲國不能宣忠效力爲民不能禦災捍患是廢其職罪將何歸前者海寇出沒爲患不一東莞尢甚爾等坐視生民塗炭朕將致罪而復容之者待爾俘囚來獻以功蓋愆也今久不捷報事果何如故敕爾等宜討寇必克擒縛以來若仍前怠事則並問東莞之罪爲將者不任律有棄市之條爾其聽之

○置壽州泗州廬州儀眞四衛指揮使司

○丙寅定天下巡檢爲雜職

○丁卯遣官釋奠於先師孔子

○戊辰祭太社太稷

○己巳遣官祭歷代帝王

○辛未夕月

○攺國子學典膳爲掌饌

○遣應天府尹曾朝佐祭歷代忠臣廟

○壬申祭太歲風雲雷雨嶽鎭海瀆山川月將城隍諸神

○遣官祭旗纛

○癸酉徵賢良方正楊遇春等至京師遇春上﹤鋶﹣釒﹥乞歸許之

○乙亥以故韃靼色目將士在軍中者六百六十一人爲先鋒

○丙子監察禦史連楹等劾奏應天府尹曾朝佐祭歷代忠臣不具祭服有乖典禮上顧問廷臣吏部尙書阮畯言祭前代之臣不具祭服相承已久上命翰林院考證以聞翼日翰林院奏祭前代忠臣便服行禮爲宜遂詔應天府以爲常式

○太原府陽曲縣地震

○置市買食醬桐馬三局每局正一人副二人

○戊寅詔罷松州衛指揮使司時上以松州衛遠在山谷軍士屯種不足以給而勞民饋餉故命罷之未幾指揮耿忠經略其地奏言松州爲番蜀要害之處軍衛不可罷命仍復置衛

○己卯置翰林院檢閱官秩從九品

○丙戌太白犯心宿

○置應天府儒學設教授一員訓導四員生員六十人時江寧知縣張允昭言江寧上元二縣在輦轂之下宜建學校以教京師子弟於是命置應天府學以教二縣子弟

○倭夷寇廣東海豊縣殺掠吏民詔廣東都指揮使司率兵討捕之

○丁亥福建布政使司言泉州府惠安徳化二縣歸附之初因降臣主簿張子安以舊徵秋糧妄增田畝凡民戶有糧一石者虛作田四十畝驛夫戶有糧一石者虛作田八十四畝其間虛報之數五百三頃三十畝爲糧三千餘石久爲民病願核實除其虛數詔從之

○以府軍衛指揮同知李原爲廣東都指揮使

○是月制天下學校師生廩膳米人日一升魚肉鹽醯之類皆官給之

○

九月戊子朔

○庚寅永嘉侯朱亮祖卒亮祖廬之六安人元季聚鄕兵保捍州裏元授以義兵元帥後率兵越濡須經梁山渡蕪湖肆掠江東江東合兵攻之亮祖懼上渡采石克太平下寧國亮祖被擒上喜其勇悍賜以金幣俾仍舊官居數月復叛歸於元數與我戰我軍爲其所獲者凡六千餘人諸將弗能當時上欲取建康未暇及乃捨而去丙申下建康明年克毗陵遂遣徐達等率前鋒討之進圍亮祖於寧國常遇春被創而還上自往督戰達奮兵攻之亮祖兵敗獲於城下縛以見上上謂之曰爾將何如對曰事非得已生則盡力死則死爾上壯而釋之畱置麾下其後從軍四徵所向克捷及天下大定以功封永嘉侯命鎭廣東所爲多不法番禺知縣道同上言亮祖數十事皆實上以亮祖功臣不下吏但罷職令居江寧縣之安徳鄕未幾以病卒禦制壙志仍以侯禮賜葬於所居之鄕亮祖性剛勇善騎射所至奮不顧身故能成佐運功然寡學術所爲多非禮上念其功故寬宥之以全始終其子暹亦以智勇稱數從徵伐以功任府軍衛指揮使先亮祖卒道同者河間人其先韃靼族也洪武三年以材幹舉爲太常贊禮郎後出知番禺縣番禺素稱繁劇而軍衛尢彊橫需求百出佐吏動遭笞辱前令不能堪道同至堅執公法凡事違理者一切不從由是民賴以安權要惡之未幾亮祖至數以威福撼道同道同不爲懼時有土豪數十人遇閭裏珍貨輙抑價買之稍不如意卽誣以鈔法人莫敢誰何道同廉問淂實捕其黨悉械系通衢以令眾諸豪詣亮祖求解亮祖召道同勞以酒食徐爲言之道同厲色曰公爲大臣不當爲小人所使亮祖不能屈次日亮祖出通衢被械者哀呼求免亮祖竟釋之復以他事笞道同又有富民羅氏納女於亮祖其兄弟因怙勢淩人道同按法治之亮祖又奪去道同遂歷數其事而奏之道同性峭直气宇魁岸奉母備甘旨與妻子同粗糲布政使徐本雅重道同道同嘗按一醫士罪當笞本急欲得醫遣卒語道同釋之道同曰徐公亦效永嘉侯耶笞之乃已後道同卒於官縣吏有奉其主於家者出入輙告有事卜之輙驗人或以其爲神云

○辛卯詔景川侯曹震營陽侯楊燝永城侯薛顯赴北平督兵屯田

○甲午日本國遣僧明悟法助等來貢方物無表止持其徵夷將軍源義滿奉丞相書辭意倨慢上命卻其貢

○乙未夜有流星靑白色尾迹有光自璧宿西北行後有三小星隨之至離宮沒

○命天下諸司正官首領官來朝明年正旦

○丙申山東都指揮使司請築徳州城計役夫二萬六千六百人上不許

○戊戌更殿廷儀禮司使爲司正行人司行人判祿司判祿亦爲司正左右行人判祿副俱爲左右司副

○兵部奏河州茶馬司市馬用茶五萬八千八百九十二斤牛九十八頭得馬二千五十匹

○己亥徵儒士王本等至京敕謂之曰朕觀上古君臣必正直無私心同气合方乃上悅天心下忻地祇致海嶽效靈於是乎經邦論道永安社稷利濟生民臣亦昌焉朕本布衣遇天更元運偶與羣雄並驅逢多難遇深艱率英俊自中土渡江東造基於此君天下子庶民十有三年矣永惟致治必在得人乃訪近臣而求士得爾諸儒來朝朕甚欲與賢者周旋以安寰宇然知人之道堯舜猶難苟面從誌異無利濟之誠則不惟昊天昭鑑實有孤於朕懷故敕爾羣儒若志秉忠誠則可交於神明與朕同遊以安天下豈不偉哉

○辛丑遣使召太原府學訓導王觀陽曲縣學訓導李徳彰用給事中劉緯薦也

○壬寅祭周天星辰

○以河州衛軍民指揮僉事徐景權爲指揮使

○癸卯夜月食

○乙巳

○天壽聖節上禦奉天殿受朝賀宴羣臣於謹身殿自是以爲常

○占城國王阿答阿者遣其臣大並侖等上表貢象及侍童一百二十五人

○丙午始置四輔官告太廟以王本杜佑龔敩爲春官杜敩趙民望吳源爲夏官敕曰昔之耕革者爲政社稷永安築巖者在朝君仁民康二臣繼出於殷商致君六百年之大業是賢者𨿽處同出異其忠君濟民之道則一朕政有未周化有未洽訪近臣而求士故召爾等來朝命爲四輔官兼太子賓客位列公侯都督之次必欲徳合天人均調四時以臻至治其敬愼之初召本等至上以敕諭之旣而上坐武英殿西廡召見諸儒使各言其志本等對曰爲士者貴幼學而壯行然求之往昔懷致君澤民之志而不遇明主道不行功不立徒湮沒於世如此人者豈不惜哉今臣等艸野愚陋學不足以明道才不足以經世誤蒙聖上以儒臣召與圖治道臣等遭遇恩榮誠千載一時慶幸何如若不思報稱是自棄於明時何以稱士上悅故授以是職告於太廟

○丁未詔戒守令曰朕荷天地之佑祖宗之徳君主華夷十有三年其立綱陳紀所以安民也曩因姦臣弄權恣行不法內外之職咸罔克忠惟貪贓蠹政以干邦憲今爾等皆出編氓深知稼穡艱難民生疾苦是用授以職任相與圖治爾當竭誠報效無蹈前非其有舊任未代者若仍蹈前非慢神虐民肆意妄行則國有常憲於戲政在養民實先聖之令典竭忠所事乃人臣之當爲可不愼哉

○戊申敕諭四輔官王本等曰朕嘗思之人主以一身統禦天下不可無輔臣而輔臣必擇乎正士若堯舜匪咨四嶽政事不免於壅蔽商辛能任三仁啟沃豈亡於禆益故堯舜以得人而昌商辛以棄賢而亡此古今之龜鑑也朕惟鑑玆乃惟賢是求卿等受斯重任宜體朕懷心常格神行常履道佐理贊化以安生民且卿等昨爲庶民今輔朕以掌民命出類拔萃顯揚先親天人交慶於戲盛哉故玆再諭尙克念之

○己酉夜河州地震

○庚戌以北平大興右衛爲燕山右護衛

○辛亥後軍都督僉事髙顯卒賜葬於鐘山之陰追封汝陰侯謚武肅誥曰自昔帝王之興統一寰宇其義勇之士有能委身效力佐成大功者生膺爵位之貴歿有褒贈之榮惟爾龍虎將軍僉後軍都督府事髙顯曩以英毅之姿居行伍之列當朕渡江之初隨眾來歸勤事左右被堅執銳無役不從略地攻城所戰必克𨿽勍敵在前而不顧矢石集身而不辭累立奇功進典兵衛繼隨大軍平靖幽薊以至副徵迆北戍守寧川獻俘執訊撫順招降勛績允著歷官顯要冀享安榮何乃天不降年因疾長逝追念爾勞朕豈能置是用贈爾開國輔運推誠宣力武臣榮祿大夫同知後軍都督府追封汝陰侯謚武肅以慰爾於冥冥顯廬州梁縣人自丙申歲從上渡江以戰功累遷至今官至是卒

○癸丑溧水縣祭社稷以牛醢代鹿醢禦史按實奏之上命當其罪而禮部奏云著令凡祭物缺者許以他物代上曰夫祭物所謂缺者以非土地所產溧水固有鹿何得謂缺是有司無誠心於祀神而故爲是苟簡也夫百司所以能理其職而盡民事者以其常存敬懼之心耳今溧水之官於神猶怠忽之則於人事又何懼焉命論如律仍敕禮部下天下有司凡祭祀必備其物苟其物非地產所有又無�賈販鬻則聽其缺可也

○漳州府南靖縣颶風大雨折木發屋民有死傷者

○是月詔狹西諸衛軍士畱三分之一守禦城池餘皆屯田給食以省轉輸

○遣使召儒士梁俯賈惟嶽用右司諫宋浩右正言石時中薦也

○占城使還詔賜文綺鈔帛有差以璽書諭其國王阿答阿者曰今年九月十八日占城使至爲朕上壽萬里遠道非王意誠豈能應期若此然覽表閱辭乃知復與安南交兵水戰弗利朕嘗戒爾兩國毋深構仇讎以安生民今一勝一負終無休息果何爲哉今再敕王王其審之古人有云殺莫大於好殺生莫大於好生所以莫大於好殺者好用兵也而天之所惡者兵莫大於好生者好施仁也而天之所好者仁有果者果能行仁以合天道則國豈有不久而子孫豈有不昌盛乎今爾兩國之爭是非吾所不知但知曩者安南兵出敗於占城之下占城乘勝入安南之國安南之辱已甚若此之後王能保守封疆奉天勤民則福祿綿長矣如其不然必欲驅兵連年苦戰彼此勝負固不可知鷸蚌相持漁人獲利他日悔之不亦晚乎朕觀宋書占城在宋時曾被眞臘入境此亦辱之甚也朕書至王當修睦四鄰之道以是服非則可是此非彼則不可因王至意故戒之再三王其修仁惟吉

大明太祖聖神文武欽明啟運俊徳成功統天大孝髙皇帝實錄卷之一百三十三

一百三九﹑太祖髙皇帝實錄卷之一百三十四

洪武十三年冬十月戊午朔享太廟

○敕四輔官王本等曰自胡惟庸不法之後特召天下賢材而有司又多泛舉尙書範敏獨能薦卿等以輔朕朕視卿等皆年髙篤厚故九月告於太廟議立四輔以王本杜佑龔敩爲春官杜敩趙民望吳源爲夏官惟秋冬官缺以本等攝之是年自春䢐秋天災疊見維秋之暮天气尙暄嘗諭本等沐浴致齋精勤國務以均調四時本等奉命盡誠逮立冬朔風釀寒以成冬令嗚呼天其兆吉人乎感應之機如響斯答古者三公四輔論道經邦理陰陽順四時其或有乖戾則曰公輔失職蓋人事有不齊則天應之有如此者卿等尙當竭忠誠以勤厥職庶幾感格天心苟在己之誠一有不至則不足以動人況於動天乎可不愼歟

○辛酉敕吏部尙書阮畯等曰比遣使徧諭有司各舉才能以備任使而有司不體朕意往往以庸才充貢已嘗敕所司按之以法爾吏部宜申諭有司用心咨訪務得眞才舉非其人加罰無貸

○遣使詔儒士張叔廉陳貞宋訥教諭石璞楊盤訓導曹文壽張羽�弋李睿用四輔官王本等薦也

○命江陰侯吳良廣靑州舊城

○壬戌罷諸王相府及長史司錄事升長史司爲正五品置左右長史各一員典簿一員正九品更定王府孳牲所倉庫等官俱爲雜職

○遣使召教諭王正民訓導韓均耀史淸王景範儒士武彧用給事中董希顏劉知微薦也

○髙郵州大水詔免民田租

○乙丑起前戶部尙書徐鐸試湖廣右布政使先是鐸以罪免至是復起用之

○丁卯置廣西平樂千戶所

○戊辰以山西都指揮使周立爲狹西都指揮使

○給賜浙江濱海衛所士卒四萬二千餘人綿布各三匹

○上諭吏部臣曰天下之務非賢不治求賢之道非禮不行故湯致伊尹由於三聘漢徵申公安車束帛近朝臣爲朕舉賢朕皆徵用之所舉者多名實不稱徒應故事而已夫披沙將以求金掘井在於獲泉薦士期於得賢今所舉皆非豈昧於識人耶抑賢才之果難得也爾吏部其以朕意再諭天下有司盡心詢訪必求眞材以禮惇遣

○己巳眞臘國王參答甘武者持達志遣其臣坤明昭奉金表貢方物賜坤明昭鈔及綺帛

○召魏國公徐達還京

○賜諫院官衣

○癸酉賜京衛軍士米人一石

○命吏部汰天下巡檢司凡非要地者悉罷之於是罷三百五十四司

○甲戌雷電

○罷四川白渡納溪二鹽馬司及阜民司仍以白渡納溪之鹽易綿布遣使入西羗市馬

○乙亥遣使敕諭江陰侯吳良曰上天垂象主土木之事近令拓靑州北城恐勞民太重宜罷其役

○故元僉院余中自迆北來降賜以衣鈔

○致仕兵部尙書單安仁言由大江入黃泥灘口過儀眞縣南壩入轉運河自南壩至撲樹灣約三十里宜浚以通往來舟楫其湖廣江西等處運糧船可由大江黃泥灘口入轉運河過淮安壩以達鳳陽及迆北郡縣其兩淮鹽運船可由揚子橋過縣南灘入黃泥灘出江以達京師其浙江等處運糧船可從下江入深港過揚子橋至轉運河過淮安壩以達鳳陽凡運磚木之船皆自瓜州過堰不相混雜如是則官船無風水之虞民船無停滯之患其轉運河及江都縣深港亦宜考其故道而﹤鋶﹣釒﹥浚之又瓜洲所建倉廒地邊大江風潮不測莫若以漸移入揚子橋西髙阜之地於計爲便上曰所言𨿽善然恐此役一興未免重勞民力姑緩之

○丁丑琉球國山南王承察度遣其臣師惹等奉表貢方物命賜承察度大統歷及金織文綺師惹等文綺鈔有差

○爪哇國王八達那巴那務遣其臣阿烈彜烈時奉金葉表入貢使者畱月餘遣還因詔諭其國王曰聖人之治天下四海內外皆爲赤子所以廣一視同仁之心朕君主華夷撫禦之道遠邇無間爾邦僻居海島頃嘗遣使中國𨿽云修貢實則慕利朕皆推誠以禮待焉前者三佛齊國王遣使奉表來請印綬朕嘉其慕義遣使賜之所以懷柔遠人爾柰何設爲姦計誘使者而殺害之豈爾恃險遠故敢肆侮如是歟今使者來本欲拘畱以其父母妻子之戀夷夏則一朕推此心特令歸國爾二王當省己自修端秉誠敬毋蹈前非干怒中國則可以守富貴其或不然自致殃咎悔將無及矣

○己卯以禮部試尙書李冕爲江西布政使司試參政冕保定博野人洪武九年由國子生任儀禮司序班十一年轉監察禦史遷禮部主客員外郎尋升侍郎試尙書至是命試江西參政未行而卒

○甲申以薊州衛指揮同知王徳爲山東都指揮使

○乙酉皇第九孫尙炳生秦王世子也

○賜京衛軍士麥人一石

○建昌千戶所鎭撫王光之子佐以疾卒其妻萬氏亦自經死詔旌表其貞烈

○福建都轉運鹽使司副使周時中免時中吉安龍泉人元季從彭瑩玉以妖言惑眾起兵因攺姓彭復從徐壽輝稱平章守龍泉歲壬寅率所部來降復姓周上嘗問時中舊所將兵多少對曰昔聚則爲軍今散則爲民矣又問熊天瑞何如曰彼本兵彊嘗約陳氏攻江西而不以兵應之使陳氏敗者天瑞之罪也其人不忠他日必叛及徵姑蘇天瑞果叛上始信重之授時中營田使攺大司農署令不就攺中書斷事運糧二十萬赴開封餉軍還授邵武府知府復召入爲吏部尙書命招集舊所部龍泉南康上猶郴州桂陽等處軍卒凡萬八千人坐事出知鎭江府以埋沒錢糧逮至京上命宥之授轉運副使至是又坐罪當棄市復宥之除名爲民

○是月吏部引選國子監生二十四人命爲府州縣官上召至前諭之曰諸生皆學古入官夫爲臣之職事君撫民二者而已然能盡撫民之心卽所以盡事君之道故賢臣之事君也視君如親視國如家視民如子苟可以安國家利民人者知無不爲若避難而憚勞則事不立矣事不立則民失望國何賴焉爾等尙服朕言必思盡其職也

十一月丁亥朔

○戊子罷在京行用庫

○癸巳擢教諭石璞爲戶部侍郎

○甲午詔公侯及諸武臣子弟凡百一十九人習樂舞以供祀事

○乙未魏國公徐達還自北平

○庚子重定王國社稷山川壇制社稷兩壇相去三丈五尺壇方三丈五尺髙三尺五寸四出陛一壝廣二十丈壇在壝內稍南居三分之一壝墻髙五尺置靈星門四外垣北門置屋列十二戟南面神門無屋社立用石長三尺五寸闊一尺五寸山川壇髙四尺四出陛方三丈五尺一壝廣二十丈壇在壝內稍北居三分之一壝墻髙五尺置靈星門四外垣南門置屋列十二戟北面神門無屋

○辛丑更定太僕寺所屬牧監爲正九品

○封眞人張宇初母包氏爲玄君誥曰人臣之有名位者婦以夫榮母因子貴此古今令典也正一嗣教眞人張宇初母包氏篤生賢子克紹玄宗特封淸虛衝素妙善玄君爾惟敬哉以承嘉命

○甲辰崇明縣大風海潮決沙岸人畜多溺死

○丙午故元平章完者不花與乃兒不花率胡騎數千入桃林口寇永平掠民貲畜指揮劉廣率兵禦之時步兵多騎兵少廣令步卒繼後獨率四十餘騎先至城北三十里蔡家莊遇胡騎千餘卽迎擊之兵少不敵後軍又不繼胡兵射廣中馬馬驚僕地遂被殺左右多戰死千戶王輅被傷褁創臨陣會後軍至陰令部下先分兵伏遷民鎭界陵等處邀其歸路又分兵出燕河夾擊之胡兵敗走輅乘勝追至遷民鎭伏發擒完者不花以歸乃兒不花遁去廣蘄之羅田人洪武初從徵北克永平以廣爲指揮僉事鎭其地廣有膽略善弓馬遇敵嘗提雙刀出入陣中人莫禦者軍號雙刀劉后以功升指揮同知嘗病且殆語人曰戰陣死王事吾志也居牖下死兒女手豈吾願哉至是以戰死上聞而惜之遣使敕永平府傳送其喪至京以鈔百錠賜其家長子榮先爲城門都尉至是襲廣職未幾亦病死上念廣之功復命其次子貴襲職使鎭守狹西之岷州

○戊申河州涼州地震

○己酉莊浪地震

○庚戌升四川夔州爲府綿縣眉縣俱爲州河南開封府睢陽縣爲睢州狹西延安府葭縣爲葭州廣西南寧府之橫縣爲橫州北平保定府安縣爲安州復置四川保寧府劍州及直隸鳳陽府滁州之來安全椒二縣和州捨山縣河南睢州考城柘城二縣衛輝府獲嘉胙城二縣南陽府鎭平祕陽穰三縣汝寧府確山縣狹西延安葭州吳堡神木府谷三縣山東濟南府靑城陵二縣濟寧府定陶壽張二縣山西太原府河曲縣浙江處州府慶元縣廣西柳州府懷遠縣南寧府寧浦永淳二縣隸橫州廣東廣州府連山縣北平香河平峪懷柔保定四縣保定府滿城容城髙陽新安四縣眞安府趙州之隆平縣順徳府廣宗縣河間府興濟交河二縣景州東光縣四川成都府新繁金堂雙流井研崇寧五縣綿州彰明羅江二縣漢州徳陽什邡二縣重慶府南川黔江二縣涪州武隆縣忠州酆都縣夔州府奉節大昌新寧三縣保寧府昭化蒼溪南部綿谷四縣劍州江油縣順慶府西充營山儀隴三縣敍州府筠連慶符珙三縣眉州靑神彭山丹稜三縣潼川州蓬溪射洪中江三縣雅州名山縣嘉定州威遠大邑二縣

○癸丑吏部奏重定功臣及常選官封贈等第凡功臣沒而加封者公追封爲王侯追封爲公其封贈三代者祖降父一等曾祖降祖一等父與子同妻從夫貴其命婦因子孫官爵而見封者並加太字追封者則止依本封稱號凡常選文官一品至七品止封散官職事其合封贈三代二代並父母及妻者祖降父一等曾祖降祖一等父與子同妻從夫貴如有對品散官而無對品職事者則與其對品散官授以次階職事其命婦因子孫品級而見封者並加太字追封者則止依本封稱號已上凡有申請本部具聞附書封贈爵職用敕符禦寶畢然後頒降上曰自今文官封贈必待三考其才能顯著者方許給授若一槪與之則何以示勸懲其著爲令

○賜京衛軍士冬至節錢以蘇木代之

○丙辰以儒士宋訥爲國子學助教

十二月丁巳朔上命戶部移文諸郡縣凡功臣之家有田土輸納稅糧並應充均工夫役之外如糧長里長水馬驛夫等役悉免之

○戊午登州衛指揮使司言海運之船經涉海道遇秋冬之時烈風雨雪多致覆溺繼今運送軍需等物及軍士家屬過海者宜俟春月風和渡海庶無覆溺之患從之

○庚申皇第十孫髙煦生今上第二子也

○辛酉以燕府左相費愚爲燕山中護衛指揮使

○丁卯日冠气

○己巳夜廣州府大風雷雨電

○庚午宴羣臣於華蓋殿

○壬申以太倉衛指揮使朱文質福州左衛指揮僉事陳文俱爲後軍都督府都督僉事

○甲戌福州府地震

○廣州府地震

○丁丑夜河州地震

○戊寅皇從曾孫贊儀生靖江王庶長子也

○庚辰召湖廣試布政使李叔正爲禮部試侍郎

○辛巳賜出徵將士鈔錠公侯百錠都督五十錠指揮三十錠千戶而下及軍士有差

○癸未攺鑄雜職衙門方印爲條記

○乙酉禮部奏南昌府進賀正旦表文不如式者宜坐其罪上曰臣子之於君父固無所不致其謹其間事或有疏略出於失誤姑勿問但錄其過以示警

○丙戌享太廟

○是月吏部奏天下郡縣所舉聰明正直孝弟力田賢良方正文學才幹之士至京者八百六十餘人上命各授以官因諭之曰人之才能少得全備如寬厚慈祥者使之長民勤敏通達者使之集事量能授官庶有成績若使才不稱職位不達才國家𨿽有褒徳錄賢之名而無代天理物之實非所以圖治也爾其審之於是授職各有差

○戶部奏天下開墾荒閒田地五萬三千九百三十一頃

○承敕郎曹儀等乞歸省親及欲挈妻來京者上可其請因賜敕諭之曰朕聞古至智之士所患者五焉患同庶人而不超於庶人患無學及學患不齒於志學者𨿽齒於志學者患無官及官患不忠於君旣忠於君患不能盡孝於二親昔智人患此而豁然無患矣此其所以智也爾承敕郎曹儀等初有司以生員選入國學已異常民之子矣未及數年授之以官不止齒於志學又出於同學者矣今各言歸田有云省親者有雲家無尊長往挈妻孥而來居者斯二者人之大倫也前五患已畏而行其三矣惟志與忠未審若何果必欲患其志則當思孟軻三五鼎之厚薄也民之享也無鼎乃微官之享也有鼎乃貴智士旣知有鼎食而貴則必遠寒微而忠君矣爾往省悟之吉哉

○重建天禧寺初吳主孫權赤烏四年於長幹建寺孫皓時廢晉太康二年沙門惠遠復建因名曰長幹寺南唐時又廢宋眞宗天禧二年又建寺始名天禧元末毀於兵至是重建焉詔僧守仁住持守仁字一初嘗從元楊維禎學以詩聞於時

○遣使詔諭日本國王曰曩宋失馭中土受殃金元入至二百餘年移風易俗華夏鮏羴有志君子孰不興憤及元運將終英雄鼎峙聲教紛然時朕控弦三十萬礪刃以觀未幾命大將軍律九伐之徵不逾五載戡定中原蠢爾東夷君臣非道四擾鄰邦前年浮辭生釁今年人來匪誠問其所以果然欲較勝負於戲渺居滄溟罔知帝賜傲慢不恭縱民爲非將必自殃乎

○上以廣東陽春諸縣盜賊未平命南雄侯趙庸往鎭之仍訓練軍馬隨機徵討

太祖髙皇帝實錄卷之一百三十四

一百四十﹑大明太祖髙皇帝實錄卷之一百三十五

洪武十四年春正月丁亥朔上禦奉天殿受朝賀宴文武羣臣於謹身殿命婦朝皇后於坤寧宮錫宴

○戊子故元平章乃兒不花等寇邊上命魏國公徐達爲徵虜大將軍信國公湯和爲左副將軍潁川侯傅友徳爲右副將軍率諸將士往討之

○復攺湖廣嶽州爲嶽州府

○戶部試尙書範敏以不稱職免

○命新授官各舉文學賢良方正聰明正直孝弟力田及才幹之士凡五等

○己丑賜長興侯耿炳文鈔百定

○上與吏部臣論任官上曰樹藝非其土則不蕃授官非其才則不任任官之務當取方正之士凡邪侫者必去之吏部臣對曰人之邪正實亦難辦上曰眾人惡之一人悅之未必正也眾人悅之一人惡之未必邪也蓋出於眾人爲公論出於一人爲私意然正人所爲治官事則不私其家當公法則不私其親邪人反是此亦可辦

○龍州知州薛文勝等六十四人來朝詔賜文綺鈔錠有差

○涼州地震

○乙未大祀天地於南郊

○以給事中傅復爲浙江布政使司左參政韓昭爲福建布政使司左參政榮志銘爲右參政

○置松潘等處安撫司以龍州知州薛文勝爲安撫使秩從五品又置阿昔洞等十三簇長官司秩正七品曰勒都簇阿昔洞簇北定簇牟力結簇蛒匝簇祈命簇小洞簇麥匝簇者多簇占藏先結簇包藏先結簇班班簇白馬路簇以土酋傅益雪南等爲各簇副長官

○丙申上諭禮部臣曰人君操賞罰之柄以禦天下必在至公無善而賞是謂私愛無過而罰是謂私惡此不足以爲勸懲朕觀漢髙帝斬丁公封雍齒唐太宗黜權萬紀李仁發而賞魏徵之直皆至當可以服人所謂賞一君子誠爲狹西布政使司左參政馬懿爲江西布政使司左參議王景範爲湖廣布政使司右參政試司業張勵爲山東布政使司右參議上諭之曰今布政使司視古之州牧其任甚重所以重者何重在承流宣化通達民情也若上徳不下究則郁而不彰下情不上達則塞而不通爲政郁塞則遠邇乖隔上下不親得失無所聞美惡無所見如此則獘政百出民不可得而治矣卿等所學常懷致君澤民之志朕所以用卿等冀儒術之有異於常人也尙宜勉之

○命吏部凡郡縣所舉諸科賢才至京者日引至端門廡下令四輔官諫院官與之論議以觀其才能

○丙午詔賜西寧衛指揮僉事朵兒只失結等文綺十四疋鈔一百二十四錠

○夜暴風自東北來

○丁未近臣有言國家當理財以紓國用者言之頗悉上曰天地生財以養民故爲君者當以養民爲務夫節浮費薄稅斂猶恐損人況重爲徵斂其誰不怨咨也近臣復言自天子至於庶人未有不儲偫而能爲國家者上曰人君制財與庶人不同庶人爲一家之計則積財於一家人君爲天下之主當貯財於天下豈可塞民之養而陰奪其利乎昔漢武帝用東郭咸陽孔僅之徒爲聚斂之臣剝民取利海內苦之宋神宗用王安石理財小人競進天下騷然此可爲戒於是言者愧悚自是無敢以財利言者

○辛亥徵虜大將軍魏國公徐達發燕山等衛屯兵萬五千一百人修永平界嶺等三十二關

○壬子日有珥白虹貫之

○罷造兵器時天下府縣衛所歲造甲冑弓矢之屬民多勞擾上以四方寧謐當與民休息故命罷之

○癸丑上諭公侯及諸武臣曰吾觀自古將臣皆被堅執銳備歷勞苦以有爵位子孫世襲其後或驕悖恃功不循禮法致先人勤苦之業一旦傾敗由其不知讀書故也卿等皆有功於國家身致爵位子孫世襲夫生長膏粱不知禮教習於驕惰鮮有不敗當念得之甚難而失之甚易也宜令子弟入太學親明師賢士講求忠君親上之道監古人成敗之迹庶幾永保爵祿與國同久於是諸公使武臣皆遣子弟入國子學受業

○甲寅以承敕郎余熂爲通政使司右參議

○乙卯大河衛請建旗纛廟上曰大河長淮二衛共一城今長淮已立旗纛廟春秋之祭二衛共之不必重建以勞民力

○丙辰詔求賢詔曰自古有志之士屈身寒微之時未見其爲賢智也一旦遇君則賢知稱焉朕常詔求天下賢才其來者𨿽眾而賢智者甚寡豈君子懷韜櫝之志而內美不自見乎今再詔寰宇之內果有才髙識廣之士隱於耕釣困於羈旅𨿽有至智一時不能自伸者有司以禮惇遣朕將尊顯之於戲智人潛光常處寒微而閱世天道成人使之忍性動心而所爲拂亂斯世之上賢朕虛心延佇毋重自困焉

○升禮部侍郎李叔正爲本部尙書叔正南昌靖安人性聰敏年十三以能詩名旣長博通諸子百家之言江西十才子叔正其一也及陳友諒陷南昌妻夏氏投井死叔正終身不再娶洪武四年徵至京除國子學正遷渭南縣丞升興化知縣禮部員外郎年老乞骸骨不許除國子學助教遷監察禦史湖廣參政升布政使召還爲侍郎至是擢爲尙書

○是月命天下郡縣編賦役黃冊其法以一百一十戶爲裏一里之中推丁糧多者十人爲之長餘百戶爲十甲甲凡十人歲役里長一人甲首十人管攝一里之事城中曰坊近城曰廂鄕都曰裏凡十年一周先後則各以丁糧多寡爲次每裏編爲一冊冊之首總爲一圖其裏中鰥寡孤獨不任役者則帶管於百一十戶之外而列於圖後名曰畸零冊成爲四本一以進戶部其三則布政司府縣各畱其一焉

○命刑官聽兩造之辭果有罪驗正以五刑議定然後入奏旣奏錄其所被之旨送四輔官諫院官給事中覆核無異然後覆奏行之有疑讞則四輔官封駁之著爲令

二月丁巳朔遣禮部尙書李叔正釋奠於先師孔子

○浙江江西糧長千三百二十五人輸糧於京師將還上召至廷諭勞之賜鈔爲道裏費

○戊午祭太社太稷

○以文學李亨魯爲諫院右正言賜以冠帶

○己未攺北平府漷州爲漷縣

○庚申以胡昱爲江西布政使司右參議昱薊州遵化人以故元樞密副使來歸故有是命

○壬戌朝日

○罷王府孳牲所及司醞

○賜諫院右司諫石時中判祿司左司副夏守中鈔人十錠以其公直敢言也

○甲子以鄭湜爲福建布政使司左參議湜金華浦江人鄭綺八世孫鄭氏素以孝義聞上每加褒異或爲人所誣輒赦不問時有訴其家交通胡惟庸者湜兄弟六人吏捕之急諸兄爭欲行湜曰弟在其忍使諸兄罹刑辟乎自詣吏請行仲兄濂先以事畱京師曁弟至迎謂曰吾家長當任其罪弟無與焉湜曰兄年老吾自往辯之萬一不直弟當服辜二人爭入獄上聞之俱召至廷勞勉之謂近臣曰有人如此而肯從人爲非者耶卽宥之詔賜酒食擢湜爲參議賜冠帶襲衣

○賜信國公湯和子輹馬二匹

○乙丑遣官祀歷代帝王

○柳州府融州猺民作亂官軍討平之

○夜太陰犯井宿

○丙寅祭太歲風雲雷雨嶽鎭海瀆山川月將城隍諸神

○遣官祭先農及旗纛

○詔楚王楨之國賜銀二萬兩黃金一千六百兩鈔二十萬錠其護衛官軍賜鈔二千二百錠

○暹羅斛國遣其臣陳子仁等表貢方物命賜子仁鈔二百四十錠

○辛未以試戶部侍郎徐輝試本部尙書輝常州武進人由小吏有才幹擢戶部倉部郎中尋升左侍郎至是升尙書

○敕建揚王墳享堂命中軍都督府以卒五千給其役

○癸酉命刑部更定徒罪煎鹽炒鐵例凡徒罪煎鹽者福建廣西之人發兩淮河南山東廣東之人發兩浙直隸江南浙江之人發山東直隸江北之人發河間湖廣之人發海北凡徒罪炒鐵者江西之人發泰安萊蕪等處山西之人發鞏昌北平之人發平陽四川之人發黃梅海南海北之人發進賢興國

○乙亥以儒士鄭孔麟爲河南布政使司右參議王徳常爲廣東布政使司右參議

○丁丑命禮部申明鄕飲酒禮上謂之曰鄕飲之禮所以敍尊卑別貴賤先王舉以教民使之隆愛敬識廉恥知禮讓也朕卽位以來𨿽已舉行而鄕閭里社之間恐未徧習今時和年丰民間無事宜申舉舊章其府州縣則令長官主之鄕閭里社則賢而長者主之年髙有徳者居上髙年淳篤者次之以齒爲序其有違條犯法之人列於外坐同類者成席不許雜於善良之中如此則家識廉恥人知禮讓父慈子孝兄友弟恭夫和婦順之道不待教而興所謂宴安而不亂和樂而不流者也孔子曰吾觀於鄕而知王道之易易政謂此也

○己卯更設各處承宣布政使司左右布政使各一人先是止設布政使一人至是更定其制以浙江布政使王鐸廣西布政使孫用山東布政使吳印河南布政使王興宗北平布政使朱瑛四川布政使朱守仁湖廣布政使徐鐸皆爲左布政使江西布政使髙雋山西布政使趙新狹西布政使朱裕福建布政使韓文輝皆爲右布政使

○庚辰命戶部核實天下官田

○攺明州府爲寧波府衛爲寧波衛

○甲申詔刑官自今武官三品以上有犯者必奏請得旨乃鞫之四品以下有犯所司就逮問定罪議功請旨裁決若文職有犯干涉武官三品以上者亦須奏請毋擅問

○乙酉日中有黑子自壬午至於是日

○給事中劉逵言議刑司奏札諫官覆審訖又署名札尾而後行恐他日有窺伺沽恩者乞自今諫官無令署名制從之

大明太祖髙皇帝實錄卷之一百三十五

一百四一﹑太祖髙皇帝實錄卷之一百三十六

洪武十四年三月丙辰朔赦天下詔曰在昔唐虞三代之君任賢使能民皆遠罪刑措不用享年永久朕恭膺天命撫育黔黎今十有四年𨿽夙夜究心以求民之安而未臻其效獄猶未淸良由委任非人致民陷刑辟朕甚憫焉今大赦天下與民更始自洪武十四年三月初一日昧爽以前除謀反大逆殺祖父母父母妻妾殺夫奴婢殺本使毆殺小功以上親及謀故殺人彊盜僞造鈔蠱毒魘魅不赦其餘已結正未結正已發覺未發覺罪無大小咸赦除之敢有以赦前事告言者扺其罪斷髮充軍未到衛所者安置徒流未至地方者作耗詿誤流竄未到配所者並釋還鄕追徵贓罰侵欺錢糧欺隱田賦及兩浙福建見追煎鹽工本並免徵洪武十三年以前替間釋放官員有司遣赴京師復敍之民間有才髙志廣之士願出仕者卽禮遣赴京告諭天下使明知朕意

○丁亥復置各道提刑按察司並定各道按察分司浙江爲分司四曰寧紹曰溫臺曰金處曰嚴衢江西爲分司四曰吉贛南安曰臨江撫袁曰饒信建昌曰南康江瑞湖廣爲分司十一曰興武蘄黃曰荊州夷陵曰襄陽安陸曰衡州寶慶曰永州全道曰長沙醴陵曰辰沅靖州曰徳安漢沔曰常徳澧州曰嶽州咸寧曰郴州桂陽河南爲分司四曰開封支郡曰懷河曰汝南曰衛彰山西爲分司四曰平陽曰大同曰澤潞曰平定廣東爲分司三曰雄潮曰慶髙曰雷瓊廣西爲分司三曰平梧曰潯寧曰柳慶狹西爲分司四曰延慶曰鞏臨曰漢鳳曰華耀福建爲分司四曰福興曰漳泉曰延汀曰建邵北平爲分司四曰北永曰保河曰廣大曰眞順山東爲分司四曰濟南支郡曰濟東曰靑萊曰登州四川爲分司四曰潼漢曰保順曰重夔曰嘉敍

○己丑蘇州民以官船運木入京而附載私物有司請罪之上曰貧民運木勞苦以私貨貿易爲路費耳釋之

○庚寅以通政使司右參議余熂爲左參議訓導韓鑰爲右參議

○詔刑部犯流徒罪者不宜處以荒蕪之地但定其道裏遠近令於有人民處居之以全其生

○癸巳以賢良方正余應奉爲山東布政使司右參議馬衛爲湖廣布政使司右參議儒士黃桐生爲福建布政使司右參議陳多遜爲山東鹽運使

○夜太陰暈太微垣

○甲午置髙廉二州守禦千戶所

○禮部言凡詔書播告天下許先期通報所在官司具朝服迎接開讀其敕符所至事多機密不須預報迎接止用常服行禮從之

○乙未禮部奏定王國慶賀禮儀凡遇皇帝皇后壽日及冬至正旦王國先期進慶賀表箋陳設畢王冕服就位百官朝服隨班俱四拜王詣香案前跪搢圭進表訖復位又四拜搢圭三舞蹈山呼者三又四拜禮畢若進中宮箋文不必舞蹈山呼至日告祝天地如皇帝壽日則設香案於殿前露臺上王具冕服於案前文武官具朝服於丹墀東西四拜訖王詣案前跪百官皆跪王致詞訖俯伏興復位又四拜禮畢冬至正旦亦然皇后壽日則設香案於宮內露臺上王具冕服妃具禮服自行告祝禮如前儀百官不必隨班皇太子壽日先期進箋王具皮弁服行入拜禮百官具朝服隨班至日告祝天地王皮弁服百官朝服亦行八拜禮親王壽日則具冕服受賀百官具朝服四拜班首由東階升殿致詞云玆遇殿下壽誕之辰某等敬祝千歲壽俯伏興復位又四拜冬至正旦亦如之但冬至祝詞云玆遇節應黃鐘日當長至敬惟殿下茂膺景福正旦則云玆遇三陽開泰萬物咸新餘同前王妃壽日五品已上命婦具禮服詣妃前四拜班首由東階升殿致詞云某封某氏敬惟王妃殿下壽誕之辰祝千歲壽如王府官命婦爲班首則稱妾某封某氏祝畢復位又四拜禮畢其冬至祝詞云玆遇履長之節敬詣王妃殿下稱賀正旦則云履端之節餘同冬至詞朔望日國中文武官見王則布政使率文官於東班都指揮使率武官於西班行禮四品以上及長史升殿五品以下丹墀東西班北向立王升座還宮皆用樂從之

○丙申敕內外倉庫司局官各舉賢良方正文學材幹之士一人

○起致仕刑部尙書李敬爲國子學祭酒致仕禮部侍郎劉崧爲國子學司業敕曰朕聞古者賢能之臣人君不忍其去以其有益於國也朕以所用非人致災異疊見賢才避位卿亦其忍去哉今特遣行人召爾敬爲國子祭酒崧爲國子司業其來母稽

○戊戌以賢良方正許安爲山西布政使司右參議範孟宗爲四川布政使司左參議聰明正直張大亨試右參議

○己亥福州府閩縣興化府莆田縣溫州府平陽縣並地震

○夜月食

○辛丑頒五經四書於北方學校上謂廷臣曰道之不明由教之不行也夫五經載聖人之道者也譬之菽粟布帛家不可無人非菽粟布帛則無以爲衣食非五經四書則無由知道理北方自喪亂以來經籍殘缺學者𨿽有美質無所講明何由知道今以五經四書頒賜之使其講習夫君子而知學則道興小人而知學則俗美他日收效亦必本於此也

○命宋國公馮勝佩帥徵將軍印節制河南賜手詔曰河南爲天下重鎭地廣民稠士馬甚重方今大將軍徵北特命爾節制其地宜休息民力訓練士卒以佐徵討

○壬寅廣西泗城州知州岑善忠貢馬及方物

○遣使賫敕諭徵虜大將軍魏國公徐達左副將軍信國公湯和右副將軍潁川侯傅友徳曰今夏及秋胡人必伏精兵於近塞以待我師卿等欲輕騎進擊不可不深爲謀必先知彼虛實乃可行兵若知彼之計宜遣三四百人先入其境而以精騎繼之其先行者必有擒獲執而詢之可得情實有伏則引還誘其追我度其行遠勢困則返擊之必得其利無伏卽以精兵搗之可也若大軍未可出塞且畱營北平

○癸卯賜翰林及諫院官答祿與權等六十八人羅衣各一襲

○敕刑部自今官吏受賂者必求通賄之人並罪之徙其家於邊著爲令

○戶部奏定永平登州中鹽法凡商人於永平輸粟一石二斗者給淮鹽一引一石一斗者給浙鹽一引四石者給河間鹽一引登州輸粟一石者給浙鹽一引從之

○乙巳置遼東稅課司隸都司

○丙午召前禦史中丞安然爲四輔官然爲中丞坐事免官還鄕至是復召用之

○以署兵部員外郎劉述爲本部試侍郎

○丁未置東宮左右春坊司直郎各一人秩正六品

○戊申以軍儲倉副使李忠爲刑部試侍郎

○命郡縣訪求明經老成儒士爲儒學訓導

○己酉以江西布政使司右參議胡昱爲左參議國子助教兪尙禋爲右參議

○辛亥起致仕四輔官龔敩爲國子學司業敕諭之曰曩者朝臣薦卿學行故召卿至廷官以四輔而卿乃告老遂命還鄕今朕命公侯子弟讀書國學而司業缺員生徒無所矜式卿其爲朕一來坐以講道授經無奔趨筋力之勞而有成就後學之美亦儒者之素志也其來無有所讓

○壬子涼州地震

○癸丑以工部主事李文仲爲本部侍郎

○賜國子學祭酒李敬司業劉崧鞍馬

大明太祖聖神文武欽明啟運俊徳成功統天大孝髙皇帝實錄卷之一百三十六

一百四二﹑大明太祖髙皇帝實錄卷之一百三十七

洪武十四年夏四月丙辰朔詔攺建國子學於雞鳴山下命國子生兼讀劉向說苑及律令上諭祭酒李敬曰士之爲學貴於知古今窮物理聖經賢傳學者所必習若說苑一書劉向之所論次多載前者往行善善惡惡昭然於方冊之間朕嘗於暇時觀之深有勸戒至於律令載國家法制參酌古今之宜觀之者亦可以遠刑辟卿以朕命導諸生讀經史之暇兼說苑講律令必有所益

○命都督府選騎士赴北平從大將軍徐達徵進得精壯者萬六千一百三十五人各賜文綺戰衣遣行

○思南宣慰使田大雅率其屬來朝貢馬及方物詔賜文綺鈔錠

○遣使賫敕諭宋國公馮勝曰今天象有警占在大梁乃爾所封之地爾今正在彼處當早夜謹畏王之宮殿已成王城內外護衛嚴之曰惟爾有學者行發譽儒林朕嘉爾能屢常擢用邇者遣使召爾司業成均簡在朕心期於成效夫何不數日間遽然而逝朕甚悼焉已令有司備禮殯殮靈車歸葬特以牲醴致祭崧博學有志家素貧及貴未嘗增置產業居官十歲不以妻子相隨淸苦如布衣時其爲北平按察副使攜一童往至則遣還每夜孤燈一榻讀書不輟至五鼓則衣冠起坐待旦值北平兵革之後招徠逋逃慰安反側惟務寬厚以存大體尢愼威刑之用遇小人憸狡輙先事防制溫顏巽詞而見者凜然及致仕而歸益自謙下問學之功老而彌篤與人言未嘗及官政歲歉其姻族之人不能自餋者輙周給之崧揚歷中外尢以文學受知於上其爲文雅粹爲詩有唐人風韻所著有北平八府誌東遊錄嶺南錄及詩文十八卷藏於家又有職方集行於世

○庚申享太廟

○壬戌重鑄朝鐘以少牢享司鐘之神

○夜歲星犯壘璧陣

○癸亥賜國子生夏衣

○初昏大陰暈五帝座

○甲子上謂刑部臣曰善名人之所慕惡名人之所恥凡爲仕者孰不欲保其爵祿彰善譽而垂羙稱然或一時差謬或爲人所詿誤惟於刑憲𨿽悔無及朕審知近時所犯多出於此自今凡官吏有犯宥罪復職書其過榜示其門使之自省若果能省身攺過則爲除之有不悛者則論如律

○丁卯詔應天府餋濟院孤老中有還鄕裏者聽

○戊辰以儒士伍朝賓爲諫院左正言朝賓江西吉安人博學善爲詩元末累舉不第進而家居杜門不出至是以儒士徵授今官

○庚午大將軍徐達率諸將出塞右副將軍傅友徳至北黃河虜騎駭遁友徳選輕騎夜襲灰山克之獲其部落人畜甚眾西平侯沐英等略公主山長寨殲其戍卒獲全寧四部以歸

○夜有大星靑白色自北斗魁中西北行至遊气中沒

○癸酉召前武昌知府傅藻爲河南按察使藻金華義烏人博學通經史善詞章國初爲縣學訓導九年用薦授翰林應奉攺監察禦史十一年擢爲東宮文學復攺監察禦史十二年出知武昌府以事免還鄕至是復召用焉

○乙亥置定海守禦千戶所

○復置磨勘司稽考在京諸司文移司令一人左右司丞各一人左右司副各一人

○戊寅給北平狹西山西諸衛士卒布絹綿花

○己卯北平布政使司言民間舊輸焰硝近歲未徵請歲輸如故上曰此但攻戰用之耳今天下安寧無事兵革宜罷輸且方面大臣凡事關大體有益於國與民者則當言之此何必言因命該部移文諭之今後若此類者皆勿復徵

○庚辰以致仕鎭撫張眞爲兩淮都轉運鹽使司鹽運使

○辛巳定遼衛指揮僉事張徳卒遣官致祭以米五十石布七疋給其家

○復置巡檢司三十直隸太平府繁昌縣一曰三山廬州府無爲州一曰奧龍河鎭常州府無錫縣一曰髙橋嘉興府嘉興縣一曰杉靑閘安慶府四桐城縣源子港宿松縣涇江口望江縣楊灣口懷寧縣長風夾湖州府三烏程縣之後潘徳淸縣之下塘新市應天府江浦縣二曰浦子口西江口蘇州府五吳江縣曰爛溪簡村因瀆長橋昆山縣曰石浦和州一曰牛屯河桂林府三臨桂縣之湘山渡陽朔縣之伏荔市靈川縣之白石潭柳州府二來賓縣白牛鎭融縣長安鎭平樂府平樂縣之榕津寨梧州府二藤縣之赤水鎭蒼梧縣之安平鄕潯州府二桂平縣常林鄕貴縣新安寨南寧府橫州之南鄕

○壬午故元將校劉敬祖等三百三十二人自遼東來降賜帛鈔有差

○癸未革廣東海北鹽課司

○甲申皇第十一孫孟熜生楚王庶長子也

○以範祖爲通政使司試右通政

○攺陽山縣爲連州尋復置陽山縣隸之

○賜監察禦史承敕郎給事中夏衣

五月乙酉朔哈梅裏回回阿老丁來朝貢馬詔賜文綺遣往畏吾兒之地招諭番酋

○丁亥復攺廣東廉州爲府化縣欽縣爲州化州隸髙州府欽州隸廉州府以吳川石城二縣隸化州靈山縣隸欽州又置茂名縣隸髙州府合浦縣隸廉州府

○賜思南宣慰使田大雅衣帽靴襪及文綺二十匹鈔二百五十錠遣還

○己丑以試左通政張紞爲試通政使左參議余熂爲左通政右參議韓鑰爲左參議

○庚寅革鄧州之穰縣

○辛卯復置夔州府施州以建始縣隸之

○丙申刑部奏決重刑上諭之曰朕常命汝等凡有重嶽必三覆奏以人命至重恐不得其情則刑罰濫及而死者不可復生也故必欲詳審今汝等槪以重刑來奏其間固有瀆倫亂法罪不可原者亦有一時過誤情有可矜者必當分別若一槪言之則輕重不分矣自今凡十惡非常赦所原者則云重刑其餘雜犯死罪許聽收贖者毋槪言也

○戊戌以孝弟力田李好誠爲山東布政使司右參政聰明正直張汝霖爲四川布政使司右參政

○荊州護衛軍婦一產三男命賜錢米俾求乳母養之

○庚子旌表杭州府仁和縣民夏一妻王氏貞節

○乙巳夜太陰暈歲星

○丙午松州民申和甫等來朝各賜衣一襲

○丁未給賜在京各衛士卒夏布凡三十四萬一千四百餘疋

○己酉命京衛營建軍伍廬舍及官員居室又計在京一歲官俸軍糧之數令各建倉儲蓄以便支給

○夜有星黃白色自羽林軍西南委曲行復還至羽林軍沒

○庚戌夜有大星靑白色自勾陳西北行至文昌沒

○壬子以故臨江侯陳徳子鏞襲封臨江侯誥曰人臣能宣力效忠佐興大業者爵位以榮其身世祿以及其後所以重報功之典也咨爾陳鏞爾父臨江侯徳從朕渡江勤事左右徵討四方尢著勛績天下旣定論功定封錫以侯爵加以重祿俾享安榮何天不假年遽然長逝朕念之不忘爾爲嫡長是用命襲其爵嗚呼竭忠爲國人臣之當爲崇徳報功古今之盛典爾鏞思前人之奮勇折衝於勍敵以成大功當益懋忠勛永保祿位

○癸丑召山西右布政使趙新爲翰林院修撰

○以狄濟爲廣東都指揮使濟濟寧衛指揮崇之子也

○甲寅攺湖廣平陽守禦千戶所爲桂陽守禦千戶所

○是月五溪蠻作亂議出師討之江夏侯周徳興請行時徳興年老上未之許徳興請益力且示其矍鑠狀上壯而遣之賜以手書曰古之將臣忠於爲國者盡智慮筋力之所能及禦災捍患終其身而後止若趙充國圖取西羌馬援請討交阯朕常嘆羨謂古有其人而今不可得乃者五溪蠻叛阻遏王化貽禍良民朕方擇將命師爾徳興奮然請行朕憫卿年老不忍煩卿卿乃固請爰命爲大將往靖南服嗚呼忠勤不怠卿之志見矣禦侮安民尢在斯行功成師旋當有以報卿也

○靖州蠻作亂衛兵討平之

六月乙卯朔

○丙辰賜國子生布帛各一疋時於諸生中選才學優等聰明俊偉之士得三十七人命之博極羣書講明道徳經濟之學以期大用稱之曰老秀才累有羅綺襲衣巾靴之賜恩遇甚厚

○以商景爲江西左布政使景太僕寺卿暠之弟也

○安南陳煒遣大中大夫羅伯長奉表貢方物時思明府來言安南脫峒二縣攻其永平等寨安南亦言思明府攻其脫峒陸峙諸處上以其詐命還其貢以書詰責陳煒言其作姦肆侮生隙構患欺誑中國之罪復敕廣西布政使司自今安南入貢並勿納

○戊辰置施州衛軍民指揮使司

○壬申夜有星靑白色自招搖西北行至雲中沒

○癸酉揚王墳享堂成

○丙子給賜燕山等衛北徵將士九萬九千四百餘人鈔十五萬八千四百八十五錠鹽七萬五千五百餘斤

○戊寅築海鹽縣海塘成先是海鹽縣塘岸爲潮水沖激壞二百餘文命工部募市民無農業者分築之至是始成

○癸未置黔江縣初黔江之地元季陷入蠻夷國朝立千戶所招諭其民至是漸復故業遂置縣以安撫之

○夜辰星熒惑太白三星聚於東井

大明太祖聖神文武欽明啟運俊徳成功統天大孝髙皇帝實錄卷之一百三十七

一百四三﹑太祖髙皇帝實錄卷之一百三十八

洪武十四年秋七月甲申朔以江西布政使司右參政楊盤爲左參政

○乙酉重定進賀表箋禮儀凡天壽聖節正旦冬至在外各衙門先期拜表稱賀至期前一日文武官於本衙門內齊沐宿歇至日於所在大衙門內會同文武官具服行告天祝壽禮其天壽聖節在外五品以上衙門止進表文一通正旦冬至加中宮皇太子箋文各一通王府布政司按察司直隸府州表箋俱差官賫進禮部在外則州進於府府進於布政司凡五品衙門隸布政司者亦進於布政司類進禮部各都司及直隸衛所差官賫進五軍都督府各處守禦指揮使司千戶所各進於都指揮使司差官類進五軍都督府至日禮部以各處表箋目通類奏啟其表箋文詞不得用駢麗務在典雅其有禦名廟諱依古禮二名不偏諱嫌名不諱凡凶惡字樣俱用回避仍以朱筆圈點句讀表用黃紙箋用紅紙爲函進表箋之前一日結彩於公廨及街衢文武官於本衙門齊宿其日淸晨設龍亭於庭中表箋案於龍亭前香案於表箋案前設儀仗於庭外露臺之東西設鼓樂於露臺南之東西北向進表箋官位於龍亭東鼓初嚴各官具服次嚴班首詣香案前滌印用印訖以表箋置於案班首退於幕次三嚴各就位贊禮唱鞠躬拜樂作四拜樂止唱進表班首由東階升詣香案前贊跪傳贊眾官皆跪唱進笏班首搢笏執事者以表箋跪授班首班首以授進表箋官進表箋官跪受置龍亭中班首出笏俯伏興復位眾官皆興贊拜樂作四拜樂止唱搢笏鞠躬三舞蹈山呼者三出笏俯伏興樂作四拜樂止金鼓儀仗鼓樂百官前導進表箋官在龍亭後東行至郊外置龍亭南向儀仗鼓吹陳列如初文武官東西侍立班首取表箋授進表箋官進表箋官受於馬上卽行百官以次退

○丁亥以刑部郎中胡禎試本部尙書禎錢唐人洪武八年由禦史臺吏授狹西按察司經歷十二年升江西按察司僉事蒞政嚴明獄無畱滯是年入爲刑部郎中升尙書

○戊子廣西江州知州黃威慶上表貢馬及方物賜以文綺

○癸巳旌表西安府長安縣民王良卿妻劉氏貞節

○甲午故元將校術忽脫歡等四十四人自遼東來降獻馬賜以夏衣復賜鈔三百餘錠文綺衣衾三百九十餘事帛三十疋銀帶七鞍馬二遣還遼東仍詔登州以布二百八十疋遼東以米一百六十石給之

○戊戌享太廟

○日本國王良懷遣僧如瑤等貢方物及馬十匹上命卻其貢仍命禮部移書責其國王曰大明禮部尙書致意日本國王王居滄溟之中傳世長民今不奉上帝之命不守己分但知環海爲險限山爲固妄自尊大肆侮鄰邦縱民爲盜帝將假手於人禍有日矣吾奉至尊之命移文與王王若不審巨微效井底蛙仰觀鏡天自以爲大無乃構隙之源乎王涉獵古書不能詳細始號曰倭後惡其名遂攺日本自漢歷魏晉宋梁隋唐宋之朝皆遣使奉表貢方物生口當時帝王或授以職或爵以王或睦以親由歸慕意誠故報禮厚也若叛服不常構隙中國則必受禍如吳大帝晉慕容廆元世祖皆遣兵往伐俘獲男女以歸千數百年間往事可鑑也王其審之復移書責日本徵夷將軍曰日本天造地設隔崇山限大海語言風俗殊俾自爲治然覆載之內外邦小國非一所也必有主以司之惟仁者天必輔之不仁者天必禍之前將軍奉書我朝丞相其辭悖慢可謂坐井觀天而自造禍者也往者我朝初復中土日本之人至者云使則加禮遇商則聽其去來斯我至尊所以嘉惠日本故遣克勤仲猷二僧行及其至也加以無禮今又幾年矣洪武十二年將軍復奉書肆侮今年秋僧如瑤來乃陳情飾非羣臣言是必貪利爲諜者請誅之我至尊不允曰彼小人無知聽其使令殺之何益福善禍淫天鑑在上吾中國𨿽大安敢違帝命本部旣聽徳音專差人涉海往問如瑤之來果貪利者歟實爲使歟將行羣臣又奏曰今日本君臣以滄海小國詭詐不誠縱民爲盜四寇鄰邦爲良民害無乃天將更其君臣而弭其患乎我至尊又不允曰人事𨿽見天道幽遠奚敢擅專若以舳艫數千泊彼環海使彼東西趨戰四向弗繼固可滅矣然於生民何罪本部復觀彼遊方之徒皆無徳沙門忘中國之寬構是非於兩端識者嗤之治民之國信浮圖而構大禍古至於今未之有也彼嘗謂元之艨艟漂於蛇海將謂天下無敵吾不知以天歟以人事歟若以人事較之元生紫塞不假舟梁蹄輪長驅經年不阻而爲有疆蓋長於騎射短於舟楫耳況當是時日本非元之仇讐非鄰邦之患害元違帝命好彊尙兵加以天厭徵伐海風怒號沈溺巨艦淪沒精兵將軍以爲國人之能亦何嘗見元師之盛聚則駿騎云屯散則馬蹄雷震戈矛掣電旌旗蔽空露刃哮吼鬼魅潛走所以八蠻九夷盡在馭內惟爾日本渺居滄溟得地不足以廣疆得人不足爲元用所以微失利而不爭所以畏天命而弭兵禍以存日本之良民也今乃以敗元爲長勝以蕞爾之疆爲大以余觀之海中之舟截長補短周匝不過萬里以元之蹄輪長驅而較之吾不知孰巨孰細者耶今日本邇年以來自誇彊盛縱民爲盜賊害鄰邦若必欲較勝負見是非辯彊弱恐非將軍之利也將軍審之

○革工部雜作局

○己亥左軍都督府僉事何徳卒徳光州人元季江淮兵起卽委身來歸屢立戰功由驍騎衛千戶升虎賁衛指揮僉事授宣武將軍旣定中原升指揮同知授懷遠將軍領兵守遼東召還授安遠將軍攺虎賁右衛指揮同知升大都督府都督僉事授龍虎將軍十三年攺立五軍遂爲左軍都督府都督僉事至是北徵還以疾卒於家年五十二上遣官祭之賜葬於鐘山之陰贈開國輔運推誠宣力武臣榮祿大夫同知左軍都督府事追封廬江侯謚壯毅

○辛丑皇后千秋節諸命婦朝賀於坤寧宮錫宴

○壬寅以賢良方正何徳忠爲河南布政使司左參議聰明正直金思存爲北平布政使司右參議

○故元將校火裏火眞等四十一人及遺民一百七十七戶自沙漠來歸賜火裏火眞等文綺四十六疋帛三十六疋鈔一百六十九錠其遺民命居北平月以米鈔給之

○給天下軍士鈔錠俾制冬衣

○以前刑部員外郎寇徽爲應天府尹

○癸卯故元將康孛牙失裏等三十一人自遼東來歸賜布鈔及月糧有差

○置密雲衛指揮使司

○丁未以賢良方正欒世英爲四川右布政使徐景昇爲廣東右布政使李延中爲廣西右布政使孫仲賢爲湖廣布政使司右參議

○定給授文職散官之制凡布衣初入仕雜職初入流任內未及初考而遷調攺除升等者有罪及不稱者貶降者考核平常量才降等非貶降者皆得初授階凡初考稱職任內已及初考遷調攺除而品級仍前者任內已升授未及再考遷調攺除而品級仍前者皆得升授階凡及兩考而事迹顯著者皆得加授階

○己酉以前軍都督府經歷�英試刑部右侍郎

○臨洮大雹傷稼

○壬子申禁官吏軍民不許服用玄黃紫色

○命各布政司府州縣凡祭祀社稷山川等神以文職長官一員行禮武官不與

○夜有大星靑白色自天津北行流三丈餘後有數小星隨之至紫微西蕃右樞旁沒

八月癸丑朔上諭在廷文武諸臣曰雲南自昔爲西南夷至漢置吏臣屬中國今元之遺孽把匝剌瓦爾密等自恃險遠桀驁梗化遣使招諭輒爲所害負罪隱慝在所必討羣臣合詞以贊上於是命諸將簡練軍士先給以布帛鈔錠爲衣裝之具凡二十四萬九千一百人布帛三十四萬四千三百九十疋鈔四十萬八千九百八十錠有奇

○以國子生茹瑺爲承敕郎

○丙辰松州衛指揮僉事孫徳卒遣官致祭厚給其家

○丁巳命國子祭酒李敬釋奠於先師孔子

○戊午祭大社大稷

○辛酉夕月

○壬戌四川布政使司言重慶府舊治爲明氏所居歸附以來但以巴縣置府今已十年舊治摧毀惟餘廳事乞仍舊爲府治便上從之

○上諭諸行人曰凡爲使臣受命而出四方之所瞻視不可不謹孔子曰行已有恥使於四方不辱君命可謂士矣爾等當服膺是言若縱情肆欲假使命而作威作福虐害下人爲朝廷之辱矣自今或捧制書或奉命出使或催督庶務所在官吏淑慝軍民休戚一一咨詢還日以聞庶不負爾職也

○癸亥夜白虹見

○甲子遣官祀歷代帝王

○乙丑南雄侯趙庸平陽春縣蠻寇奏捷京師上敕諭之曰嶺南民人入籍旣久屢叛屢徵朕非得已舊歲命鎭撫其地惟陽春之盜出沒剽掠久爲民患卿以兵剿平之捷報至京朕甚爾嘉但所奏俘囚數多朕思凡民之亂由有司不能撫卹以致作亂卿可會都司布政司取俘囚中首惡者誅之協從之黨釋歸田裏庸得敕乃斬首賊李佛蔭數人餘皆釋之

○祭太歲風雲雷雨嶽鎭海瀆山川月將城隍諸神

○遣官祭先農及旗纛

○丁卯以致仕戶部侍郎李仁爲滁陽牧監正仁唐州人仕陳友諒爲招討使歲癸卯來歸授黃州府知府洪武三年除給事中吏部侍郎四年爲尙書坐事左遷靑州府知府在郡多善政召還爲戶部侍郎上以其老賜還鄕裏至是復召用之

○賜國子監生鈔人二錠俾制秋衣

○四川廣安州山民有稱彌勒佛者集眾惑人官軍捕斬之

○己巳遣在京致仕武臣有才幹者往江南諸府州縣督造海舡

○乙亥以浙江布政使司左參政傅復爲右布政使右參議陳軌爲左參議

○丙子命天下府州縣訪求明經老成儒士禮送至京

○戊寅皇第十二孫濟熿生晉王第三子也

○以孝弟力田聶士舉爲四川布政使司左參政賢良方正蔣安素爲右參政

○庚辰河南原武祥符中牟諸縣河決爲患有司以爲言上曰此天災也今欲塞之恐徒勞民力但令防護舊堤勿重困吾民

○四輔官安然卒然開封祥符縣人徙居潁川元季爲山東行省左丞守萊州大軍下山東然率眾歸附洪武元年授給事中尋擢山東行省參政二年召還爲工部尙書五年除河南參政九年攺行省爲布政使司升浙江布政使十二年升禦史臺左大夫十三年攺左中丞坐事免官還鄕未幾復召爲四輔官至是以疾卒年五十八上念其來歸之誠親制文遣官祭之其略曰爾中土之士當元季從事義旅效力於元及元運旣終我師長驅齊魯是時爾守齊東祖宗丘壠在潁是以棄胡歸我其來甚誠朕用爾嘉數授重任嘗幹於法朕特釋之昨爲朝無舊臣復召爾來所望加誠事朕何其遽以疾終朕思初歸之義以牲醴致奠爾其享之

○辛巳置南海衛於廣州東筦縣及大鵬東筦香山三守禦千戶所

○大將軍魏國公徐達等徵北還

大明太祖聖神文武欽明啟運俊徳成功統天大孝髙皇帝實錄卷之一百三十八

一百四四﹑太祖髙皇帝實錄卷之一百三十九

洪武十四年九月壬午朔上禦奉天門命潁川侯傅友徳爲徵南將軍永昌侯藍玉爲左副將軍西平侯沐英爲右副將軍統率將士往徵雲南友徳等旣受命上諭之曰雲南僻在遐荒行師之際當知其山川形勢以規進取朕嘗覽輿圖咨詢於眾得其扼塞取之之計當自永寧先遣驍將別率一軍以向烏撒大軍繼自辰沅以入普定分據要害乃進兵曲靖曲靖雲南之喉襟彼必並力於此以拒我師審察形勢出奇取勝正在於此旣下曲靖三將軍以一人提勁兵趨烏撒應永寧之師大軍直搗雲南彼此牽制彼疲於奔命破之必矣雲南旣克宜分兵徑趨大理先聲己振勢將瓦角�羊其餘部落可遣人招諭不必苦煩兵也師行上出餞於龍江

○遣使賫敕符諭播州宣慰使楊鏗曰曩者元綱不振亂兵四起四海之民不遑安處朕旣混一寰宇四徵弗庭蠻夷酋長罔不稱臣入貢其或志在偵伺未篤事大之誠徒取禍敗爾鏗世守播州作朕藩屏然輕聽浮言易生疑二故積愆日深今大軍南徵多用戰騎爾當以馬三千率酋兵二萬爲先鋒以表爾誠符至奉行毋違朕命又以敕符勞金竺長官密定曰西南諸夷𨿽曰歸附然不過暫入貢而已爾密定首獻馬五百匹以助徵討其誠可嘉故特遣使往諭候班師之日重勞爾功

○命魏國公徐達鎭北平軍民悉聽節制

○以聰明正直聶子實爲北平布政使司右參議右參議呂忠爲左參議

○太原府陽曲縣地震

○癸未攺翰林院欽天監太醫院爲正五品翰林院學士一人侍講學士二人侍讀學士二人孔目一人屬官侍講二人侍讀二人五經博士五人典籍二人侍書二人待詔六人史官修撰三人編修四人檢討四人欽天監令一人丞二人主簿一人屬官五官正五人五官靈臺郎八人五官保章正二人五官挈壺正二人五官監候三人五官司曆二人五官司辰八人漏刻博士六人太醫院令一人丞五人吏目一人屬官禦醫四人其欽天監太醫院官俱從品級授以文職散官

○遣西域僧古麻辣室哩山丹室哩等還國先是西域僧板的達同其徒古麻辣室哩等十二人自中印度來朝命遊五臺山凡六年還京師居鐘山佛寺旣而板的達死至是古麻辣室哩等乞歸西域上敕禮部曰昔板的達來時觀其姿貌端潔戒行精愼朕甚嘉之及居中國甚久吾中國僧俗亦重其善行板的達死而古麻辣室哩等篤奉師教敬如存日可謂不背其師者矣今乞歸本國且欲以所歷中國風土人物歸語其國王使王不出戶庭坐知中國之盛特賜僧號曰孝淨戒師俾西還凡經歷諸國及諸酋長或問僧何來所歷者幾僧必具言使彼知之且僧來時朕嘗詢其所歷之地聞其景物多異朕亦喜焉況彼聞吾中國之大者乎爾禮部備錄朕諭俾僧持歸仍令所至諸國及諸酋長遇僧至宜善送之

○甲申五色云見

○置北平山海衛指揮使司遂於永平府置遷民鎭楡關盧峯口三驛

○乙酉敕諭宋國公馮勝河南都指揮使徐司馬曰天象屢見不可不警大梁軍民雜處宜用心撫安之今秦王晉王還京宜選精銳將士嚴密宿衛王到之時宋國公出迎則都指揮城守都指揮出迎則宋國公城守指揮軍士以三分之一出迎余悉令守城爾其夙夜加愼毋忽

○置湖廣寧州衛指揮使司

○己丑復置起居注秩從七品以儒士單仲佑爲之

○以殿廷儀禮司鳴贊蔡瑄爲司正

○壬辰詔建滁陽王廟於滁州

○丙申置復州衛指揮使司

○丁酉置中都畱守司統鳳陽長淮等八衛畱守一人正二品左右副畱守各一人正三品經歷司經歷一人正六品都事一人正七品斷事司斷事一人正六品副斷事一人正七品吏目一人未入流以駙馬都尉黃琛爲畱守

○戊戌祭周天星辰

○己亥天壽聖節上禦奉天殿受朝賀宴百官於華蓋殿

○攺建蔣山太平興國禪寺爲靈谷寺初太平興國禪寺在寶珠峯之陽梁僧寶公塔在焉至是住持僧仲羲奏請遷之遂詔攺建於京城東獨龍岡之左旣成賜額曰靈谷榜其外門曰第一禪林又賜田一百五十餘頃

○辛丑敕刑部尙書胡禎等曰帝王撫臨百姓皆欲其從化至於刑罰不得已而用之故唐虞之法罪疑惟輕四凶之罪止於流竄今天下已安法令已定有司旣不能宣明教化使民無犯及有小過或加以苛刻朕甚閔焉夫上有好生之徳則下有爲善之心攺過者多則輕生者少自今惟十惡眞犯者決之如律其餘雜犯死罪皆減死論

○襲封衍聖公孔希學卒希學字士行先聖五十六代孫也父克堅元襲封衍聖公至正十五年召爲同知太常禮儀院事乃以希學襲封年始二十一山東盜起克堅時已罷政家居懼污於亂率其家北走燕都希學從行至槁城丞相賀太平聞之奏以克堅爲集賢直學士希學爲祕書監卿召入燕都久之亂益甚父子皆不樂居位謝病歸吳元年冬大兵取中原都督張興祖兵至東平諸郡皆降希學乃與其從兄曲阜縣尹希章謁見興祖洪武元年大將軍徐達至濟寧希學復謁見於軍門達遣人送希學赴闕是年冬十一月詔襲封如故繼從入覲屢加賜予每正旦上受四方朝賀特命希學班亞丞相先聖廟庭自兵後日就圯壞希學力修葺之復祭田侵於豪民者五十餘頃禮器禮服樂舞儀式以次備舉至是以疾卒年四十七詔禮部遣官致祭其文曰三綱五常之道自上古列聖相承率修明以育生民亙萬世而不可無者非先師孔子孰能明之今天下又安生民多福惟先師此道明耳夫世之大徳者天地不淪沒所以爲帝者之師廟食千萬古不泯子孫存焉朕以爾孔希學先師之後錫以名位永彰斯教訃音遽至云及長往嗚呼襲封榮貴克保令終可無憾矣特遣使以牲醴致祭爾其享之

○以儒士張璲爲福建左布政使以王廉爲狹西左布政使安處善徐子民曹岱梁伯興彭友信韓宜可李宜之俱爲右布政使處善湖廣子民山東岱浙江伯興河南友信北平宜可山西宜之江西又以教諭王景爲山西布政使司右參政呂原度爲山東布政使司右參議張景翔爲周府右長史

○甲辰白气貫日

○乙巳夜有大星起自八轂西北行光有尾至四輔沒又有星赤色自婁宿西北行至璧宿沒

○丙午上謂四輔官王本等曰天道福善禍淫不言而見君有徳則降祥以應之不徳則降災以警之故天之於君猶父之於子子不善而父警之安敢不懼蓋謹懼無違猶慮有非嘗之災若恣肆不戒豈能免當然之禍朕與卿等皆當愼之

○四川水盡源通塔平散毛諸洞長官作亂命江夏侯周徳興移兵討之仍命汝南侯梅思祖都督僉事張詮爲之副時徳興帥師徵五溪蠻蠻人散走及是命復討諸洞未幾皆平之

○禮部尙書李淑正言州縣儒學訓導多以賢良等科薦至京致師範缺員生徒費業上曰學校人才所出朕方以未得明師爲憂而有司又拔而舉之甚失教育人才之意其卽禁之著爲令

○丁未徵南將軍潁川侯傅友徳兵至湖廣分遣都督胡海洋等帥兵五萬由永寧趨烏撒

○革山西布政使司織染局

○以考功監令李澂爲兵部尙書

○己酉賜翰林院修撰趙新致仕敕曰士之所以能立身以保其終始者有三品焉上才之士志髙量大其所爲無所不可中才之士謹守成法不失其中僅能措諸事業其次𨿽守法而或失其中然不至於爲惡此皆是以保其身者也惟卿質直無僞涉獵書史始爲國子助教能舉其職及遷山西布政使𨿽無所設施而持身廉潔朕以卿本儒者而才不及中人不宜任以政務授翰林修撰旣而見卿年老多疾特令致仕卿其保厥終始以副朕懷新溫州樂淸人通春秋用薦任官至是致仕還鄕

冬十月壬子朔日有食之

○癸丑命法司論囚擬律奏聞從翰林院給事中及春坊正字司直郎會議平允然後覆奏論決

○甲寅享太廟

○免應天等五府秋糧詔曰立法所以繩姦施恩所以卹下朕思創業之初軍需甲仗皆出於江左之民其勞甚矣其應天太平廣徳鎭江寧國五郡今年秋糧官田減半徵收民田全免期蘇民力同樂治平

○丙辰漳州府南靖縣民爲亂南雄侯趙庸遣兵討平之

○以秦府右長史蔣子傑爲山西按察使子傑四明奉化人洪武四年由鄕貢進士擢起居注五年除刑部主事兼秦相府錄事八年遷審理正十一年升長史十三年攺崖州知州尋召還復職至是授今官

○革王府伴讀及工正所

○戊午旌表杭州府仁和縣民何富妻平氏貞節平氏年二十三而富卒誓不再適孝餋舅姑教其子至於有成至是年六十六有司上其事詔旌表之

○庚申古田縣民廖十等作亂殺掠吏民主簿蘇璉率杉洋巡檢司兵夫捕之斬賊首二十餘級生擒賊一十八人會福州衛指揮僉事儲英率兵至擊之獲賊眾四百餘人遂平之

○辛酉給事中鄭相同言國初之制凡啟事東宮惟東宮官屬稱臣朝臣則否蓋尊無二上之意今一體稱臣於禮未安詔下羣臣議翰林院編修吳沈等奏曰東宮國之大本所以繼聖體而承天位者也臣子尊敬之禮何得有異相同之言非是請凡啟事東宮者稱臣如故從之

○以浙江右布政使曹岱爲左布政使

○壬戌置水馬驛二十六水驛湖廣一夷陵州曰屈溪四川二十成都府一曰木馬眉州三曰眉州曰靑神曰平羗嘉定州一曰下壩敍州府四曰宣化曰牛口曰江安曰李莊瀘州四曰納溪曰黃艤曰牛腦曰漢東重慶府七曰石羊曰藺市曰銅罐曰漕溪曰瀼途曰周溪曰仙女馬驛五夔州府曰施州曰龍溪曰石臼壩曰南木隘曰髙唐

○命涼州衛遣兵屯金塔寺山口及土魯幹口

○癸亥太原府陽曲縣地震

○遣監察禦史林願孫榮等分按各道罪囚時

上欲革天下刑獄壅蔽之獘故分遣禦史四出按治凡罪重者悉送京師從大理寺詳議於是願等往湖廣等處石恆等往直隸蘇松諸府敕諭之曰王者順天時以修政令古之制也今天气嚴肅當修刑典禦史職在司法伸理冤抑今遣爾等往各處審決獄囚其罪重者悉送京師令大理寺詳讞無任情以屈法枉道以厲民期於律應人心法當天理欽哉毋違朕命

○甲子四川威松茂州三衛以茶姜布紙易馬送京師

○攺鳳陽左衛爲河南左護衛指揮使司

○乙丑故元平章董善政等五十七人自沙漠來歸

○己巳禁瀕海民私通海外諸國

○戶部尙書徐輝言開封府祥符等八縣及陳州被水災民六千七百八十九戶田沒於水二千四百四十二頃九十七畝詔免其糧凡二萬六千一百三十四石綿花一百八十四斤

○壬申曉辰星見東方

○定考劾之法在京六部五品以下及太常司國子學屬官聽本衙門正官察其行能驗其勤怠定爲稱職平常不稱職五軍各衛首領官俱從監察禦史考劾各三年一考九年通考黜陟其四品以上及通政使司光祿司翰林院尙寶司考功監給事中承敕郎中書舍人殿廷儀禮司磨勘司判祿司東宮官俱爲近侍監察禦史爲耳目風紀之司太醫院欽天監及王府官不在常選任滿黜陟俱取自上裁直隸有司首領官及屬官從本司正官考劾任滿從監察禦史覆考各布政使司首領官及屬官並從提刑按察司考劾其茶馬司鹽馬司鹽運司鹽課提舉司並軍職首領官任滿俱從布政使司考劾仍送提刑按察司覆考其布政使司四品以上按察司鹽運司五品以上任滿官黜陟取自上裁內外入流並雜職官九年任滿給由赴吏部考劾依例黜陟果有殊勛異能超邁等倫者取自

上裁所司事繁而稱職無過者升二等有私笞公過者升一等有紀錄徒流罪一次者本等用二次者降一等三次者降二等四次者降三等五次以上雜職內用繁而平常無過者升一等有私笞公過者本等用有紀錄徒流罪一次者降一等二次者降二等三次者降三等四次以上雜職內用簡而稱職與繁而平常同簡而平常無過者本等用有私笞公過者降一等有紀錄徒流一次者降二等二次者雜職內用三次以上黜之其繁而不稱職初考降二等簡而不稱職初考降三等若有紀錄徒流罪者俱於雜職內用九年之內二考稱職一考平常從稱職二考稱職一考不稱職或二考平常一考稱職或稱職平常不稱職各一考皆從平常其繁簡之例在外府以田糧十五萬石以上州以七萬石以上縣以三萬石以上或親臨王府都司布政使司按察司並有軍馬守禦路當驛道邊方衝要供給之處俱爲事繁府糧不及十五萬石州不及七萬石縣不及三萬石及僻靜之處俱爲事簡在京諸司俱從繁例

○甲戌賜國子學官冬衣

○置漢中府金州月嶺金場局靑綠局洵陽縣蜀河朱砂局水銀局碧甸子局大使副使各一人

○江西按察司有書吏言其副使田嘉寫表署名不具朝服爲不敬上曰拜表則

一百四五﹑太祖髙皇帝實錄卷之一百四十

洪武十四年十一月壬午朔

○甲申遣吉安侯陸亨鎭成都

○黑气亙天

○賜國子生鈔人二錠綿一斤

○丙戌置馬驛一十八自嶽州至辰州府凡一千八十一里以六十里爲一驛嶽州府三巴陵縣曰嶽陽曰臨江華容縣曰華容荊州府四石首縣曰通化公安縣曰民安曰孱陵曰孫黃常徳府八澧州曰順林曰藺江曰淸化武陵縣曰大龍曰和豊桃源縣曰桃源曰鄭家曰新店辰州府沅陵縣三曰界亭曰馬底曰辰陽

○丁亥以鳳陽府之徐州直隸六部仍以豊沛蕭碭山四縣屬之復以直隸嘉興湖州二府隸浙江

○戊子敕宋國公馮勝曰聞有盜五百餘人由黃陂縣而西殺掠居民此必徵南士卒畏避而逃者夫不用軍法罪固當死因而爲盜者又甚焉宜卽遣兵於汝寧南陽之地偵其出沒捕之

○壬辰核天下廢寺田產沒入官

○甲午置山西遞運所一十二大同府應州一曰安銀子太原府五曰雁門曰九原曰臨汾曰同成曰盤陀沁州一曰權店潞州二曰固益曰虒亭澤州三曰長平曰太行曰星軺

○夜太陰犯塡星

○乙未調燕山左衛指揮僉事張敬通州衛指揮僉事韓和燕山前衛指揮僉事張龍俱爲山海衛指揮僉事

○夜有大星靑白色自上臺東南行至軒轅沒

○丙申攺河南神武衛爲河南右護衛指揮使司

○戊戌以河南衛指揮同知陸齡爲指揮使宣武衛指揮僉事楊虎爲河南衛指揮同知

○己亥復置大理寺及審刑司以平理庶獄大理寺卿一人正五品左右少卿各一人從五品左右寺丞各一人正六品其屬左右寺正各一人正六品左右寺副各二人從六品左評事四人右評事八人正七品胥吏六十二人凡刑部察院五軍斷事官直隸府州縣罪囚左寺理之十二布政司右寺理之審刑司左右審刑各一人正六品左右詳議各三人正七品司吏十人凡大理寺所理之刑審刑司復詳讞之

○癸卯故元遺民六十九人自納兒崖來歸於女眞千戶所詔以衣糧給之遣歸復州

○甲辰上詔吏部兵部臣諭之曰三代學者無所不習故其成才文武兼備後世九流判立士習始分服逢掖者或不閒於武略被甲冑者或不通於經術兼之者其惟達材乎三代而下若諸葛孔明羊祜杜預李靖輩文武兼資難槪以一律夫木直者可以中繩曲者可以中矩人有學問則亦何事不可爲也今武臣子弟朕嘗命之講學其間豈無聰明賢智有志於學者若槪視爲武人不用則失之矣卿等其審擇用之

○乙巳浚揚州府官河自揚子橋至黃泥灘凡九千四百三十六丈

○蘇州府民有上治安六策者上覽之以示近臣曰此人有忠君愛國之心但於理道未明耳蓋人主之心當以愛物爲主治國之道當以用賢爲先致治在得人不專恃法今此人首言用法不知務矣

○丙午程鄕縣郡盜竊發南雄侯趙庸遣潮州衛官軍擊敗其眾擒賊首僞萬戶饒隆海等一百五十人斬首四十餘級

○丁未賜國子生冬至節錢

○朵甘烏思藏灌頂國師答力麻已剌及都指揮使班竹兒藏卜等遣使表貢方物

○平涼侯費聚率師趨普定

○江陰侯吳良卒良初名國興後賜今名鳳陽定遠縣人器貌雄偉性剛直與弟禎俱有勇力元季羣雄並起良兄弟委身從上取滁州克和陽常爲先驅屢立戰功及渡江取太平定建業破京口下毗陵良之功居多遂爲指揮使鎭江陰時張士誠據姑蘇跨有淮東浙右地大物眾兵食富饒而江陰正當東南要衝之地士誠又多變詐動以金帛﹤口舀﹥誘將士上諭良曰彼以其詐我以其誠爾爲邊將愼守封疆約束士卒毋納逋逃毋逐小利毋與爭鋒惟保境安民而已良奉命惟謹繕城池遠斥堠利器械嚴部伍士卒無敢逃亡及出境生事者士誠亦畏威不敢犯其後上親將兵下江西克湖廣平僞漢而無東顧之憂者以良爲之捍蔽也洪武三年大封功臣賜號開國輔運推誠宣力武臣階榮祿大夫都督府同知封江陰侯食祿二千五百石賜鉄券五年廣西右江諸洞蠻夷相讐殺數盜邊境命良將兵討之良率兵深入數月之間盡平其地俘獲不可勝計齊王受封靑州良董工營建宮室畱靑州二年得疾而卒年五十八訃聞上爲輟朝二日贈特進光祿大夫上柱國中軍都督府右都督追封江國公謚襄烈遣使迎喪還京賜葬鐘山之陰子髙襲爵弟禎封靖海侯先三年卒追封海國公子忠襲爵

○起復太常司卿唐鐸爲兵部尙書

○己酉禁有司不得差遣學官時松江府華亭縣儒學教諭曹宗儒屢爲府縣遣差宗儒以爲言上諭禮部臣曰教官訓導所以作餋生徒爲國儲材邇者有司往往委以公務使不得盡心教訓甚非所以崇儒重學之意其禁止之

○庚戌福安縣民作亂福州中衛指揮僉事李惠等率兵討之賊聚眾八千餘人拒敵時福州右衛指揮張春以兵來會賊懼遁入山谷適延安侯唐勝宗總兵徵處州平陽等處聞賊遁乃分遣將士追捕獲賊眾二千五百餘人餘黨分散潛匿惠等尋討平之

○廣州海寇曹眞自稱萬戶蘇文卿自稱元帥合山賊單志道李子文李平天於湛菜大步小亨鹿步石灘鉄場淸遠大羅山等處據險立寨攻掠東筦南海及肇慶翁源諸縣南雄侯趙庸率步騎舟師一萬五千餘人分道擊之進至鹿步卒與賊遇山深道阻官軍與戰多陷沒者賊亦傷死甚眾已而賊構大步車茭塘諸蠻急趨南雄侯舡南雄侯以精銳與戰賊勢少卻會廣東參政閻鈍千戶張惠率軍民來援遂並力擊敗之賊乃棄資裝器械水中駕虛舟而遁我軍乘快舸追之擒一千七百餘人獲舡六百餘艘復遣指揮徐質等帥師攻鹿步蓼湧石灘淸遠雷鄕諸寨破之轉攻湛萊小亨瀧水又破之擒賊二萬餘賊屬八千有奇斬馘五千餘獲兵器一萬九千舡一千二百馬牛九百遂招降番禺等縣民三千三百餘戶復業

十二月辛亥朔

○壬子以禮部郎中髙信爲本部試尙書儒士張子源爲試侍郎張宗徳爲兵部試侍郎賢良方正孟惟賢爲廣西左參政

○中軍都督府僉事孫世卒詔追封爲富春侯誥曰人臣能宣力效忠佐興大業生則祿位以崇其身歿則褒贈以顯於後所以報功示不忘也咨爾中軍都督府僉都督孫世以武勇之資奮身行伍渡江以來勤事左右歷著戰功繼從大將軍徵討與有勞焉天下旣定升秩賞功遂僉都府方期克享安榮而乃遽然長逝追念曩昔未嘗有忘是用贈爾開國輔運推誠宣力武臣光祿大夫柱國同知中軍都督府事追封富春侯謚忠勇以慰爾於冥冥嗚呼生爲勇將歿則侯封功烈昭聞垂於不朽可無愧矣尙其有知服玆寵命世廬州巢縣人少有勇力從上渡江以功累授河州寶慶二衛指揮使升中軍都督府僉事至是卒年六十二命輟朝二日遣官致祭賜葬鐘山之陰

○乙卯漳州府龍巖縣民作亂自立官屬侵掠龍溪縣命建寧左衛指揮僉事孫皓泉州衛指揮僉事朱貞漳州衛指揮僉事謝榮率兵討平之

○置莊浪西寧馬驛四莊浪衛二曰在城曰大通河西寧衛二曰在城曰老鴉城每驛給以河州茶馬司所市馬十匹以兵士十一人收之就屯田焉

○僧宗泐還自西域俄力思軍民元帥府巴者萬戶府遣使隨宗泐來朝表貢方物

○丁巳常徳府言其地多虎居民患之上命選畱守中左右三衛勇敢之士凡百八十三人從唐哈散往捕之哈散回回人善捕虎

○命翰林院編修檢討典籍左春坊左司直郎正字贊讀考駁諸司奏啟以聞如平允則署其銜曰翰林院兼平駁諸司文章事某官某列名書之

○戊午以歐陽倫爲駙馬都尉尙第四皇女安慶公主

○辛酉徵南將軍潁川侯傅友徳左副將軍永昌侯藍玉右副將軍西平侯沐英率大軍由辰沅趨貴州進攻普定克之羅鬼苗蠻犵狫聞風而降至普安復攻下之乃畱兵戍守進兵曲靖

○癸亥復置四川納溪鹽馬司

○乙丑以右正言田友信試戶部右侍郎

○敕諭遼東都指揮使潘敬等曰前爾奏云髙麗入貢如約觀卿處置甚合事宜髙麗姦臣李仁篡弒其主臣民畏其黨眾而屈從之今幾年矣曩者中國之君以力服之者有焉以徳懷之者有焉如髙麗之姦頑徳不能懷惟威之畏故前人以力得之其爲生民之禍亦甚矣𨿽有時而懷徳待之以禮旋復詭詐竊發背叛不常累代兵徵蓋以此也今李仁𨿽云願聽約束未知臣節久將何如卿與諸將其愼之髙麗貢獻但一物有不如約卽卻之境上固守邊防毋被其誑

○丙寅以文學宋亮爲福建布政使司左參政

○戊辰以湖廣試布政使徐鐸爲山東左布政使鐸先爲戶部尙書以黨逆事免上惜其才起爲湖廣布政使受嶽州府官請托事覺當下獄詔宥之遂攺山東左布政使命給傳以行

○徵南將軍潁川侯傅友徳等師至曲靖擊敗梁王將達裏麻兵於白石江先是梁王把匝剌瓦爾密聞王師下普定遣司徒平章達裏麻將精兵十餘萬屯曲靖以備我師右副將軍西平侯沐英謂友徳曰彼不意我師深入若倍道疾趨出其不意破之必矣上所謂出奇制勝者此也友徳是之遂進師未至曲靖數里忽大霧四塞衝霧而行阻水而止則已臨白石江矣頃之霧霽達裏麻見之大驚倉皇失措友徳卽欲濟師英曰我軍遠來形勢旣露固利速戰然亟濟恐爲所扼乃整師臨流勢若欲濟達裏麻果擁精銳扼水上英於是別遣數千人從下流潛渡出其後鳴金鼓樹旗幟達裏麻見之急撒眾以禦眾亂英乃拔劍督師濟江達裏麻卻數里而陳我師畢濟旣陳友徳麾兵進戰矢石齊發呼聲動天地戰數合英縱鉄騎搗其中堅敵眾披靡遂大敗生擒達裏麻俘其眾萬計友徳悉撫而縱之使各歸其業夷人見歸者皆喜慰而軍聲益振遂平曲靖畱兵鎭其地友徳自率眾數萬搗烏撒分遣左副將軍藍玉右副將軍沐英率師趨雲南

○己巳以監察禦史靳奎爲湖廣左布政使李彧爲北平左布政使賈麟爲廣東右布政使右司直郎李兆爲四川布政司右參議

○庚午故元梁王把匝剌瓦爾密聞達裏麻兵敗被擒度不能支乃與其左丞達的參政金驢遁入羅佐山

○辛未賜國子學師生明年正旦元宵節錢

○遣使賫敕諭徵南將軍潁川侯傅友徳左副將軍永昌侯藍玉右副將軍西平侯沐英曰內使羅信至知將軍調度有方節制嚴整普定諸蠻俱已摧奔但未知此時事勢何如烏蒙烏撒果降否前恐蠻地無糧符報將軍令分軍回衛今知資糧於敵軍可不必回也

○遣內臣賫敕諭烏蒙烏撒諸酋長曰朕歷覽羣書見西南諸夷自古及今莫不朝貢中國以小事大義所當然朕受天命爲天下主十有五年而烏蒙烏撒東川芒部建昌諸處酋長猶桀驁不朝朕已遣徵南將軍潁川侯左副將軍永昌侯右副將軍西平侯率大軍往徵猶恐諸酋長未諒朕意故復遣內臣往諭如悔罪向義當躬親來朝否則遣人入貢攄爾誠款朕當罷兵以安黎庶爾其省之

○戶部尙書徐輝犯罪下獄論當死上曰輝在官頗勤於事命減死論

○壬申故元梁王把匝剌瓦爾密旣入羅佐山其右丞驢兒自曲靖馳歸謂曰事急矣將柰何於是把匝剌瓦爾密挈妻孥與左丞達的及驢兒俱入普寧州忽納砦焚其龍衣驅妻子赴滇池死把匝剌瓦爾密遂與達的驢兒夜入艸舍中俱自縊死

○癸酉徵南左副將軍永昌侯藍玉右副將軍西平侯沐英師至雲南之板橋元右丞觀音保等出降明日駐師金馬山故梁王閹豎也先帖木兒以金寶來獻諸父老焚香迎拜玉等整師入城戒戢軍士秋毫無犯吏民大悅

○甲戌革善世玄教二院

○乙亥以前應天府尹班用吉爲四川按察使用吉開封人以儒士徵授臨洮府同知尋升狹西參政三年升刑部尙書四年左遷江西按察副使尋攺江西行省參政坐事免八年召爲應天府尹至是轉今官

○命廣東都指揮使楊貴署畱守左衛事

○丙子以四川施州衛隸湖廣都司

○延安侯唐勝宗率兵討衢處溫山寇擒首賊吳達三葉丁香及其黨三千三百餘人家屬一千五百餘人斬首二百八十級餘寇遂平

○徵南左副將軍永昌侯藍玉遣景川侯曹震定遠侯王弼宣徳侯金朝興率兵二萬三千分道進取臨安諸路

○戊寅宣徳侯金朝興兵至江川故元右丞五補臺降

○庚辰享太廟

○是月甘露降於鐘山百官進表賀

○城普定

○城烏撒初大軍破曲靖徵南將軍潁川侯傅友徳自率師循格孤山而南以通永寧之兵遂搗烏撒諸蠻時元右丞實卜聞都督胡海洋等兵進自永寧乃聚兵赤水河以拒之及聞大軍繼至皆遁去友徳令諸軍築城版鍤方具蠻寇復大集友徳屯兵山岡持重以待之諸將欲戰友徳故弗許士卒無不奮勇思致死力友徳度其可用下令曰我軍深入有進無退彼旣遁而復合心必不一並力剿之破之必矣若使彼據險自固未易克也我軍旣陳有芒部土酋率眾援之實卜合勢迎戰我軍鼓噪趨之戰十餘合其酋長多中槊墜馬死我軍勢益奮蠻眾力不能支大潰斬首三千級獲馬六百匹實卜率餘眾遁遂城烏撒得七星關以通畢節又克可渡河於是東川烏蒙芒部諸蠻震詟皆望風降附

○太常司卿呂本卒本鳳陽壽州人仕元爲元帥府都事其後來歸歲丙午爲中書掾史吳元年授湖廣行省照磨洪武三年升中書省右司郎中四年攺左司郎中五年升刑部侍郎尋進吏部尙書六年除太常司卿七年以事左遷北平按察司僉事尋召還授禮部尙書未幾出爲兩浙都轉運鹽使十二年復授太常司卿至是以疾卒賜葬鐘山之陰本無子其女皇太子妃

○革京畿都漕運司

○是歲計天下人戶一千六十五萬四千三百六十二口五千九百八十七萬三千三百五直隸應天松江常州池州廬州安慶淮安鳳陽徽州太平鎭江揚州蘇州寧國十四府徐州和州廣徳州滁州四州計戶一百九十三萬五千四十六口一千二十四萬一千二浙江布政使司戶二百一十五萬四百一十二口一千五十五萬二百三十八山西布政使司戶五十九萬六千二百四十口四百三萬四百五十四狹西布政使司戶二十八萬五千三百五十五口二百一十五萬五千一河南布政使司戶三十一萬四千七百八十五口一百八十九萬一千八十七廣西布政使司戶二十一萬二百六十七口一百四十六萬三千一百三十九山東布政使司戶七十五萬二千三百六十五口五百一十九萬六千七百一十五北平布政使司戶三十三萬八千五百一十七口一百八十九萬三千四百三四川布政使司戶二十一萬四千九百口一百四十六萬四千五百一十五江西布政使司戶一百五十五萬三千九百二十四口八百九十八萬二千四百八十一湖廣布政使司戶七十八萬五千五百四十九口四百五十九萬三千七十廣東布政使司戶七十萬五千六百三十三口三百一十七萬一千九百五十福建布政使司戶八十一萬一千三百六十九口三百八十四萬二百五十

○天下官民田計三百六十六萬七千七百一十五頃四十九畝歲徵麥米豆谷二千六百一十萬五千二百五十一石錢鈔二十二萬二千三十六貫絲綿棉花藍靛一百三萬六百二十九斤○兵部奏茶鹽銀布易馬之數秦河二州以茶易一百八十一疋納溪白渡二鹽馬司以鹽布易二百匹洮州衛以鹽易一百三十五匹慶遠裕民司以銀鹽易一百八十一匹凡得馬六百九十七匹一百四六﹑太祖髙皇帝實錄卷之一百四十一

洪武十五年春正月辛巳朔上禦奉天殿受朝賀宴羣臣於謹身殿命婦朝皇后於坤寧宮錫宴

○初上命儒臣重制九奏侑食樂章至是大宴始奏用之其一奏炎精開運之曲曰炎精開運篤生聖皇大明禦極遠紹虞唐河淸海晏物阜民康威加夷獠徳被戎羌八珍有薦九鼎馨香鼓鐘鐄鐄宮徵洋洋怡神餋壽理陰順陽保玆遐福地久天長二奏皇風之曲曰皇風被八表熙熙聲教宣時和景象明紫宸開繡筵龍衮耀朝日金鑪裊祥煙濟濟公與侯被服麗具鮮列坐視丹扆磬折在周旋羔豚升華俎玉饌充方圓初筵奏南風繼歌賡載篇瑤觴欣載舉拜舞禮弗愆同樂及斯辰於皇千萬年三奏眷皇明之曲曰赫赫上帝眷我皇明大明繼集本固支榮厥本伊何育徳春宮厥支伊何藩邦以寧慶延百世澤被羣生及時爲樂天祿是膺千秋萬歲永觀厥成四奏天道傳之曲曰馬負圖兮天道傳龜出書兮人文宣羲畫卦兮禹疇敍皇極建兮合自然綿綿歷數歸明主祥麟在郊威鳳舞九夷入貢康衢謠聖子神孫繩祖武垂拱無爲邁前古五奏振皇綱之曲曰周南詠麟趾捲阿歌鳳凰藹藹稱多士爲楨振皇綱赫赫我大明徳尊踰漢唐百揆修庶績公輔理陰陽峨冠正襟佩都兪在髙堂坐令八紘內熙熙民樂康气和風雨時田疇見丰穰獻禮過三爵歡娛良未央六奏金陵之曲曰鐘山蟠蒼龍石城踞金虎千年王气都於今歸聖主六代繁華經幾秋江流東去無時休誰言天塹分南北英雄豈但嗤曹劉我皇昔住濠梁屋神遊天錫眞人服手提三尺渡江來詞臣早獻金陵曲歌金陵進珍饌諧八音繼三嘆請觀漢祖用兵時爲嘗馮異滹沱飯七奏表揚之曲曰長楊曳綠黃鳥和鳴菡蓞呈鮮紫燕輕盈千花浥露日麗風淸及時爲樂芳樽在庭管音嘒嘒絲韻冷冷玉振金聲各奏爾能皤皤國老載勸載懲明徳惟馨垂之聖經唐風示戒永保嘉名無已太康哲人是聽八奏芳醴之曲曰夏王厭芳醴商湯遠色聲聖人示深戒幹春垂令名惟皇登九五玉食保尊榮日昃不遑餐布徳緣羣生天庖具丰膳鼎鼐事調烹豈但資肥甘亦足餋遐齡達人悟玆理恆令五气平隨時知有節昭哉天道行九奏駕六龍之曲曰日麗中天漏下遲公卿侍宴多令儀簫韶九奏觴九獻鑪香細逐祥風吹羣臣舞蹈天顏喜歲熟民康長若此六龍回駕鳳樓深寶扇齊開扶玉几景星呈瑞慶雲多兩曜增輝四序和聖人道大如天地歲歲年年柰樂何

○景川侯曹震定遠侯王弼率師至威楚路元平章閻乃馬歹參政劉車車不花等降

○壬午元曲靖宣慰司徵行元帥張麟行省平章劉輝樞密院同知怯烈該傳尉髙仁廡訪司副使孛羅海牙中慶澂江武定三路達魯花赤札麻及嵩明晉寧昆陽安寧新興路南建水七州達魯花赤昆明富民宜良邵甸河陽陽宗六縣達魯花赤等官詣徵南左副將軍永昌侯藍玉右副將軍西平侯沐英降獻金銀銅印七十四金符七馬一萬二千五百六十匹

○癸未起前石埭縣知縣石禎爲嘉興府知府監大軍倉支納楊企賢爲常州府知府辰州府通判墨景銘爲鳳翔府知府初禎等皆坐事免還鄕至是上懲胡陳蔽賢之獘故皆起用之

○甲申五色云見

○始置諸司勘合其制以簿冊合空紙之半而編寫字號用內府關防印識之右之半在冊左之半在紙冊付天下布政使司都指揮使司及提刑按察司直隸府州衛所收之半印紙藏於內府凡五軍都督府六部察院有文移則於內府領紙塡書所行之事以下所司所司以冊合其字號印文相同則行之謂之半印勘合以防欺獘

○禮部言天下布政使司府州縣凡祭祀社稷山川命文官主祭武官不與岷州等衛軍民指揮使司旣職兼軍民其社稷山川之祭則宜從本司主之制曰可

○乙酉城播州沙溪以官兵一千人土兵二千人戍之

○丙戌命翰林院侍講火原潔等編類華夷譯語上以前元素無文字發號施令但借髙昌之書制爲蒙古字以通天下之言至是乃命火原潔與編修馬沙亦黑等以華言譯其語凡天文地理人事物類服食器用靡不具載復取元祕史參考紐切其字以諧其聲音旣成詔刊行之自是使臣往復朔漠皆能通達其情

○丁亥命禮部遣使往福建湖廣江西浙江四布政使司及直隸府州選善書者凡得千九百十人

○置貴州都指揮使司命平涼侯費聚汝南侯梅思祖署都司事

○置雲南左右前後普定黃平建昌東川烏撒普安水西烏蒙芒部尾灑一十四衛指揮使司

○戊子享太廟

○己丑上諭刑部曰方春萬物發生而無知之民乃有犯法至死者𨿽有決不待時之律然於朕心有所不忍其犯大辟者皆減死論復諭工部臣曰曩以邊境未寧兵甲未弛故集天下工匠隸事京師其中有以疾病致死者不能歸葬深可憫也爾工部卽遣人收其遺骸函送其家各以鈔七錠給其妻子瘞之著爲令

○庚寅免開封府去年稅糧以河決故也

○壬辰徵南左副將軍永昌侯藍玉等遣使報雲南捷至京師

○甲午遣使諭徵南將軍頴川侯傅友徳左副將軍永昌侯藍玉右副將軍西平侯沐英曰比得報知雲南已克然區畫布置尙煩計慮前已置貴州都指揮使司然其地去雲南尙遠今雲南旣克必置都司於雲南以統率諸軍旣有土有民又必置布政司及府州縣以治之其烏撒烏蒙東川芒部建昌之地更宜約束其酋長畱兵守禦禁其民毋挾兵刃至如靄翠輩不盡服之𨿽有雲南亦難守也其從徵軍士有疾病疲弱者每衛毋限十人百人可先遣還

○乙未大祀天地於南郊禮成宴羣臣於謹身殿

○爪哇國遣僧阿烈阿兒等奉金表貢黑奴男女一百一人大珠八顆胡椒七萬五千斤詔賜綺帛衣鈔有差

○南雄侯趙庸帥兵討東莞諸盜凡克寨十二擒賊萬餘人斬首二千級招降翁源等縣復業人民三千餘戶

○丁酉上諭工部臣曰西北邊戍卒非皮裘不能禦寒宜令有司以諸野獸皮準輸魚課送京師制裘以給邊卒

○戊戌命法司凡將校士卒雜犯死罪者免死杖發戍邊

○升鞏昌衛指揮僉事吳汧爲山西都指揮使水軍右衛指揮同知吳邁永平衛指揮僉事趙祥俱爲福建都指揮使山海衛指揮使王臻爲廣東都指揮使寧夏衛指揮僉事寗正爲四川都指揮使洮州軍民指揮僉事聶緯爲狹西都指揮使程暹爲貴州都指揮使

○辛丑山東都指揮使司言每歲春發舟師出海巡倭今宜及時發遣上曰海道險勿出兵但令諸衛嚴飭軍士防禦之

○癸卯惠州府盜發同知郎徳率民兵捕獲斬之

○甲辰南雄侯趙庸進兵攻破東莞等縣石鼓赤嶺等寨擒僞官百餘人其黨潰散由是四會縣湧白沙長岡太衝口山何田陳家坊各處父老迎拜於道庸慰諭而遣之

○丁未白虹貫日

○戊申以賢良方正薛正言爲廣東布政使司右參政張端爲山東布政使司左參政王福爲左參議王淸爲右參議

○己酉刑部奏湖廣江西河泊官侵盜魚課法當死上惻然曰爲利而亡身愚哉因憐之命減死論

○庚戌以致仕參政何眞爲山西左布政使南昌右衛百戶吳權爲福建右布政使靖江相府左傅徐禮爲廣西左布政使

○命天下朝覲官各舉所知一人上諭之曰古之薦舉者以實不以名後世薦舉者徇名而遺實故往往治不如古朕遵仿古制舉用賢才各因其器能而任使之庶幾求其實效今爾等來朝其各舉所知凡有一善可稱一才可錄者皆具實以聞朕將隨其才以擢用之毋有所隱

○詔諭烏蒙烏撒東川等處人民曰曩者元政不綱豪傑縱橫朕提師旅與之並驅十有二年然後命將四徵五年而天下定萬姓寧建號紀元又十五年矣華夏蠻貊罔敢不服惟爾烏撒烏蒙東川芒部建昌諸夷抗命弗庭而雲南梁王尢肆陸梁誘我逋逃擾我疆埸用是命徵南將軍頴川侯傅友徳左副將軍永昌侯藍玉右副將軍西平侯沐英統三十萬眾問爾西南諸夷之罪今得捷報言雲南部落俱已降附故特遣使賫詔諭爾諸夷自今有不遵教化者卽加兵討之於戲春秋之義罪莫大於拒王命納逋逃爾等其洗心滌慮效順中國朕當一視同仁豈有間乎

○是月延安侯唐勝宗右軍都督僉事張徳以平衢處溫三府山寇人賜田一莊敕勝宗等曰古之爲將者其道有四曰智曰信曰勇曰仁智在算無遺策信在戰無後期勇以摧敵仁以撫下故能建立事功垂譽後世也邇者東浙山民嘯聚虐眾害民命爾等率師往討不逾五月而平之今賜爾田各一莊爲子孫世祿以酬爾功嗚呼成功不易保之尢難爾尙勉之

○宣徳侯金朝興兵駐臨安元右丞兀卜臺元帥完者都土酋楊政等降

○革臨安宣慰司置臨安府及臨安衛指揮使司

○攺武定路爲武定軍民府以土酋商勝署府事

○龍川河源民自稱李元帥合龍南民作亂南雄侯趙庸發兵捕之獲賊五百七十餘人

○潮州府海陽縣民曹名用聚眾三百餘人殺掠良民南雄侯趙庸調潮州衛指揮僉事詹繼率兵捕之追至昆侖山黃鶯畬擒名用並其黨悉誅之

大明太祖聖神文武欽明啟運俊徳成功統天大孝髙皇帝實錄卷之一百四十一一百四七﹑太祖髙皇帝實錄卷之一百四十二

洪武十五年二月辛亥朔

○壬子上以河南水災民饑命駙馬都尉李祺往賑之敕諭祺曰河南奏黃河水決彌漫數百里漂蕩民居百姓遷移不得寧處朕甚憫焉今東作方興民饑窘不得耕作特命爾往賑之無使一夫一婦不獲其所爾其欽哉祺承命而行復令賫敕諭布政司及府州縣曰大河之水天泉也必有神以司之若所在牧守得人政務修舉則其水蜿蜒東注無摧山裂石之患而民安焉苟非其人則衝決城邑蕩析民居而牧守亦與其禍此感應之必然也去歲河南來奏河水漂沒數州田園一空桑麻盡爲所蕩良由牧守非人故耳方春東作將興民無衣食何以立命今特命駙馬都尉李祺賫敕往所傷之處優給其民𨿽不足爲厚恩亦庶以少蘇其困苦爾爲牧守者宜加修省以惠餋其民毋違朕命

○癸丑置雲南都指揮使司命前軍都督僉事謝熊戈預左軍都督僉事馮誠署司事

○命都督府遴選致仕武官五十七員往守雲南諸城

○遣使敕諭播州宣慰使楊鏗曰朕以致仕武官分守雲南每官一人至備甲兵五十五人衛送之諭水西烏撒烏蒙東川芒部沾益諸酋長曰今遣人置郵驛通雲南宜率土人隨其疆界遠邇開築道路其廣十丈準古法以六十里爲一驛符至奉行

○召南寧衛指揮僉事單發爲右軍都督僉事

○甲寅以雲南平詔天下曰朕荷上天眷佑海嶽效靈祖宗積徳自卽位以來十有五載寰宇全歸於版籍惟西南諸夷爲雲南梁王所惑恃其險遠弗遵聲教特命徵南將軍頴川侯傅友徳副將軍永昌侯藍玉西平侯沐英率甲士三十萬馬步並進徵彼不庭大軍旣臨渠魁盡獲雲南已平詔告天下臣民共知於戲福民永已聖賢之爲逆天違命根禍殃民身家被罪惟西南諸夷應之故玆詔諭

○漳州府龍巖縣羣盜作亂福建都指揮使司發兵討平之

○乙卯置雲南布政使司攺中慶路爲雲南府命汝南侯梅思祖平章潘原明署布政使司事敕諭徵南將軍頴川侯傅友徳左副將軍永昌侯藍玉右副將軍西平侯沐英曰雲南之地其民尙兵上古以爲遐荒中古禹迹所至以別中土故屬梁州之域自漢隋唐皆中國所統曩元旣立行省數出朝臣望重者鎭之今思鎭彼非名臣望重者不能守也故特命汝南侯梅思祖平章潘原明暫署雲南布政使司事事定之後除官代還

○丁巳遣官釋奠於先師孔子

○賜六部尙書侍郎馬敕曰禮君賜車馬所以禮重臣示優寵也今尙書侍郎古六卿之職朝夕贊襄庶政非羣有司比而騎乘不俱其何以振肅禮儀使百寮具贍哉書不云乎明試以功車服以庸其各賜馬以稱吾優禮重臣之意

○戊午祭大社大稷

○敕徵南將軍頴川侯傅友徳左副將軍永昌侯藍玉右副將軍西平侯沐英曰自雲南捷報至朕念將軍久勞在外但烏蒙烏撒東川芒部土酋當悉送入朝蓋慮大軍旣回諸蠻仍復嘯聚符到之日不限歲月一一送來靄翠夫婦亦如之前已設貴州都指揮使司然地勢偏東今思控制之法莫若於實卜所居之地立司以控貴州普定普安沾益東川芒部烏蒙永寧建昌等處卿等以爲何如宜審圖可否爲之

○松潘安撫司酋長占藏先結等來朝貢馬一百三匹詔賜文綺鈔有差

○己未以通政使司試左通政張紞爲雲南布政使司左參政儀鸞司大使宋昱爲右參政通政使司左參議韓口至乞列憐一百九十里自佛出渾至乞列憐皆舊所部之地願往諭其民使之來歸詔許之賜以織金文綺

○乙丑遣官祀歷代帝王

○俄力思軍民元帥府巴者萬戶府遣使奉表貢方物

○琉球國中山王察度遣其弟泰期及其臣亞蘭匏等奉表貢馬二十匹硫黃二十斤則察度織金文綺紗羅十二疋帛如之泰期亞蘭匏等綺帛有差並遣上佩監奉禦路謙送其使者歸國

○丙寅祭太歲風雲雷雨嶽眞海潰山川月將城隍諸神

○遣官祭先農及旗纛

○敕諭徵南將軍頴川侯傅友徳左副將軍永昌侯藍玉右副將軍西平侯沐英曰自將軍南徵大軍所至勢同破竹蠻獠之地次第底平朕觀自古雲南諸夷叛服不常蓋以其地險而遠其民富而狠也馴服之道必寬猛適宜事之委曲諒將軍必不煩朕慮朕亦不可不以古人之事以示將軍在漢武帝時始得西南諸夷終兩漢之世叛者十次在光武時將軍劉尙擊益州夷路由越嶲其酋長多釀毒酒欲以勞軍因襲擊尙尙知其謀卽分兵掩捕誅之徙其家屬於成都蜀漢之時諸葛亮討平其地收其豪傑出其金銀馬牛以給軍用終亮之世夷不復反亮沒後凡四反張嶷嘗一討之嶷將回軍興古獠復反嶷復擊之其地悉平唐太宗時雲南自守至髙宗時始入貢朝廷待之至重反生侮慢唐前後凡九加兵戰屢不勝唐終不能馭元世祖親下雲南令親王鎭守之終元百年間前後七叛將軍觀此可熟察其情詳愼處置爲今之計非惟制其不叛重在使其無叛耳

○烏思藏指揮同知監藏巴藏卜宣慰司官朵兒只令眞前都元帥鎖南藏卜賞巴前司徒羅古監藏仰思多萬戶公哥怕遣鎭撫汝奴藏卜僧哈麻剌來朝貢兜羅帽鐵驪綿等物詔賜汝奴藏卜等文綺襲衣鈔有差及烏茶二百斤僧哈麻剌等文綺及禪衣各一襲

○丁卯升應天衛指揮使丁徳爲左軍都督僉事延安衛指揮僉事王俊爲雲南都指揮使

○庚午荊州府言歸州巴東縣逋租請以鈔代輸許之

○辛未攺制使節黃色三檐寶蓋長二尺黃紗袋籠之又制朱紅架一以節置其上使者旣受命則載以行使歸則持之以復命

○增置湖廣四川馬驛一十四湖廣九驛盧溪縣曰船溪辰溪縣曰山塘沅州曰懷化羅臼冷水曰晃州思州宣慰使司曰平溪思南宣慰使司曰梅溪曰相見四川五驛播州宣慰使司曰柳塘地松上塘貴州衛曰平壩新溪

○置大名府大名縣

○壬申冊安陸侯吳復女爲齊王榑妃

○詔雲南諸夷曰自有元失馭羣雄並起各擅聲教廢興疊疊民不聊生朕秣馬厲兵於江左控弦三十萬以觀諸雄久之羣雄弗成乃命徵虜大將軍平定元都肅淸華夏奠安黎庶邇年以來士不彎弧馬牧平野農安田畝人皆樂生惟爾西南諸夷密邇聲教恃險弗庭納逋逃匿有罪肆侮中華凡我朝臣孰不憤恨是以特興問罪之師今雲南旣平諸夷服從故詔諭以更生之恩於戲知天命者福臻昧天理者禍至信如四時速如影響播告諸夷想宜知悉

○甲戌天鼓鳴

○開封府祥符等八縣及陳州水災詔免其田租

○以翰林典籍劉仲質爲禮部尙書

○夜有流星大如丸赤色起自七公東北行丈餘發光大如雞子至天市東垣沒

○乙亥上諭羣臣曰朕統一天下於今十有五年夙夜靡寧誠以天下之大生齒之眾庶事之繁日決萬幾苟有怠忽或一言不當貽四海之憂或一事有失爲天下之患豈可不盡心乎朕與卿等共理當各勤乃事體朕至懷

○起致仕濟寧左衛鎭撫胡溥爲山東布政使司右布政使濟州衛百戶周景爲左參議永平衛百戶範誠爲右參議宣武衛百戶張端爲山西布政使司左參政永淸右衛千戶王福爲左參議永平衛百戶劉淸爲右參議龍驤衛百戶張林爲廣東布政使司左參政南昌衛所鎭撫江崇爲右參議羽林左衛百戶龍徳爲浙江布政使司右布政使周先爲四川布政使司左布政使徽州守禦百戶周良爲狹西布政使司右布政使

○升太倉衛指揮僉事吳斡爲江西都指揮使太倉衛百戶戴宗爲都指揮同知

○南雄侯趙庸遣江陰衛指揮楊寬等領兵擊乳原山蠻寇盡俘其眾

○上以大軍徵南兵食不繼命戶部令商人往雲南中納鹽糧以給之於是戶部奏定商人納米給鹽之例凡雲南納米六斗者給淮鹽二百斤米五斗者給浙鹽二百斤米一石者給川鹽二百斤普安納米六斗者給淮浙鹽二百斤米二石五斗者給川鹽二百斤普定納米五斗者給淮鹽二百斤米四斗者給浙鹽二百斤川鹽如普安之例烏撒納米二斗者給淮浙鹽皆二百斤川鹽亦如普安之例

○己卯以前四川左布政使朱守仁爲雲南楚雄府知府守仁徐州人歲甲辰以故官除中書斷事累遷至四川左布政使年老賜還鄕裏坐事輸罰作特宥之授今官

○吏部奏引除縣官五十餘人上悉召前諭之曰縣官之職最親於民古之稱循吏者多由此出苟有善政及民而民稱之美名卽傳於遠邇也若蠹政害民而民怨之惡聲亦不可揜也爲善爲惡朝廷公論有在爾等其愼之苟治民而有成績他日不患不至崇要也

○是月廣西思明府知府黃忽都遣其弟祿政奉表貢馬及方物賜以鈔錠

○以四川播州宣慰使司隸貴州都指揮使司

大明太祖聖神文武欽明啟運俊徳成功統天大孝髙皇帝實錄卷之一百四十二

一百四八﹑太祖髙皇帝實錄卷之一百四十三

洪武十五年閏二月辛巳朔

○癸未置馬驛二十三安慶府五桐城縣二曰呂亭曰陶衝潛山縣一曰淸口太湖縣一曰小池宿松縣一曰楓香湖廣十七黃州府八黃梅縣一曰停前廣濟縣二曰雙城曰廣濟靳州一曰西河蘄水縣二曰浠川曰巴水黃岡縣二曰臨臯曰李坪武昌府七江夏縣三曰將臺曰東湖曰山坡咸寧縣一曰咸寧蒲圻縣三曰官塘曰鳳山曰港口嶽州府臨湘縣二曰長安曰雲溪北平永平府一曰涇河

○甲申命禮部定諸司文移式先是以六部轄各布政使司察院轄各按察司五軍都督府分轄各都司衛所惟金吾等十二衛指揮使司系親軍王府長史司及護衛俱無統屬文移未定其式至是禮部定議六部及親軍諸衛欲移文護衛皆由都督府行於本國境內都指揮使司轉達若五軍都督府及親軍並在京各衛欲移文長史司者皆由六部行於本國境內布政使司轉達其護衛及長史司回文亦如之其六部及京衛文移在外都指揮使司並直隸衛所由五軍都督府行之五軍都督府於各布政使司並直隸府州由六部行之其於按察司皆由察院行之著爲令

○南雄侯趙庸率兵討陽山歸善等縣蠻寇平之又克燈心龍湖龍歸大牛成家塘潭源洞等砦生擒賊首萬戶營長都公少公等數十人斬首千餘級招降二千九十戶事聞命賞將士有功者綺帛各有差

○丙戌日中有黑子

○攺雲南威遠蠻棚府爲威遠州

○夜有流星初出大如雞子赤色起自亢宿南行五尺許發光大如盆至遊气中沒

○戊子攺黃平衛指揮使司仍爲黃平千戶所平越千戶所爲平越衛指揮使司

○壬辰貴州宣慰使靄翠來朝貢馬二十七匹及氊衫環刀等物詔賜靄翠衣帽及從者衣服鈔錠旣還復加賜衣鈔

○甲午遣使詣雲南賜各土酋冠帶給以誥敕使任本州知州等官仍諭徵南將軍頴川侯傅友徳等曰初命將軍令各土酋入朝諸蠻必生疑懼或遁入山寨負險不服若復調兵損傷必多莫若順而撫之示以恩信久則自當來朝矣

○置楚雄衛指揮使司以羽林右衛指揮同知袁義爲指揮使

○戊戌敕諭徵南將軍頴川侯傅友徳左副將軍永昌侯藍玉右副將軍西平侯沐英曰近者指揮何福至京得報知摧堅撫順之方運籌決勝之略然雲南自漢以來服屬中國惟宋不然胡元則未有中國已下雲南近因彼肆侮朝廷命卿等討平之今諸州已定惟大理未服尙生忿恨當卽進討故命福馳回諭諸將軍夷性頑獷詭詐多端阻山扼險是其長計攻戰之策諸將軍必籌之熟矣若頓師宿旅非我之利要在出奇制勝乘機進取一舉而定再不勞兵可也所奏事宜悉從爾請

○己亥攺曲靖千戶所爲曲靖軍民指揮使司

○辛丑敕光祿司凡庖人死妻子無依者悉遣人送還其鄕

○癸卯徵南左副將軍永昌侯藍玉右副將軍西平侯沐英進兵攻大理克之大理城倚點蒼山西臨洱河爲固土酋叚世聞王師且至聚眾扼下關以守下關者南詔皮羅閣所築龍尾關是也號爲險要玉等至品甸遣定遠侯王弼以兵由洱水東趨上關爲犄角勢自率眾抵下關造攻具遣都督胡海洋夜四鼓由石門間道渡河繞出點蒼山後攀木援崖而上立我旗幟昧爽我軍抵下關者望之踴躍讙噪酋眾警亂英身先士卒策馬渡河水沒馬腹將士隨之莫敢後遂斬關而入山上軍望見亦下攻之酋兵腹背受敵遂潰拔其城叚世就擒乃分兵取鶴慶略麗江破石門關下金齒由是車裏平緬等處相率來降諸夷悉平

○甲辰上謂刑官曰五刑惟笞杖罪輕然或肌膚傷殘因而致死朕甚憫焉自今犯者悉送滁州種苜蓿笞十者十日杖十者二十日滿日釋之

○乙巳置平緬宣慰使司以土酋思倫發爲宣慰使攺車裏路爲車裏軍民府以土酋刀坎爲知府

○己酉給賜金吾羽林等二十二衛軍士鈔人三錠

○景東土酋俄陶獻馬一百六十匹銀三千一百兩馴象二詔置景東府以俄陶知府事賜以文綺襲衣

三月庚戌朔徵南左副將軍永昌侯藍玉等遣兵攻三營萬戶砦拔之獲僞參政寶山帖木兒等六十七人

○置順寧府以土酋阿悅貢署府事

○辛亥置鶴慶府以土酋髙隆署府事

○壬子置普定軍民指揮使司

○甲寅拓潯州府城

○乙卯故元將校金鐵馬等自遼東來降詔人賜布衣一襲

○丙辰攺國子學爲國子監設祭酒一人從四品司業一人正六品監丞一人正八品典簿一人博士三人助教一十六人俱從八品學正三人正九品學錄三人從九品掌饌一人雜職其文移則六部札付國子監國子監呈六部中都國子監制同

○中軍都督府都督僉事陳淸卒詔贈開國輔運推誠宣力武臣追封合浦侯謚崇武賜葬於鐘山之陰淸廬州巢縣人性勇悍善戰元季兵起率眾來歸從上渡江定金陵取淮浙湖廣江右之地皆與有功嘗領舟師捕倭寇殺獲甚眾由英武衛指揮同知授龍虎將軍中軍都督府僉事以年老俾食其祿致仕居家至是以疾卒年五十九長子剌哥次保保皆沒於行陣次子亮襲吳武衛指揮同知

○置大理衛指揮使司

○丁巳寧夏衛卒薛理言本衛軍士月鹽二斤於小鹽池倉支給其地隔越黃河去寧夏三百餘里往還須半月計其負戴道路之費得鹽無幾定州舊有鹽池去寧夏一百里若於此取鹽爲便從之

○降翰林院編修吳沈爲臨洮府渭源縣儒學教諭未行復以爲翰林院典籍

○戊午定徵南將士臨陣戰功賞格遣使往雲南給勞之凡生擒首賊一人或殺死首賊一人者指揮鈔二十五錠千戶衛鎭撫二十錠百戶所鎭撫十六錠軍士十錠如生擒首賊一人或又殺死首賊一人者指揮加五錠千戶衛鎭撫加四錠百戶所鎭撫加三錠軍士加二錠如生擒從賊一人或殺死從賊一人者指揮二十三錠千戶衛鎭撫十八錠百戶所鎭撫十三錠軍士五錠如生擒從賊一人或又殺死從賊一人者指揮加三錠千戶衛鎭撫加二錠百戶所鎭撫加一錠二貫五百文軍士加一錠被傷者指揮二十五錠千戶衛鎭撫二十錠百戶所鎭撫十六錠軍士十錠陣亡者指揮五十錠千戶衛鎭撫三十錠百戶所鎭撫二十四錠軍士十六錠其隨徵指揮二十錠千戶衛鎭撫十五錠百戶所鎭撫十錠軍士二錠

○己未命禮部考故元官制

○更置雲南布政司所屬府州縣爲府五十有二大理永昌姚安楚雄武定臨安騰衝普安仁徳澂江廣西元江和泥柔遠芒施鎭康南甸麓川鎭西平緬麗江北勝曲靖烏撒芒部烏蒙東川建昌徳昌會川柏興普定雲遠徹裏孟傑木按蒙憐蒙萊木孕孟愛通西木來木連木邦孟定謀粘蒙光孟隆孟絹太公蒙慶木蘭州六十有三嵩盟晉寧昆陽安寧屬雲南府鎭南南安威遠景東開南遠幹屬楚雄府姚州屬姚安府鄧川蒙化趙喜順寧屬大理府和曲祿勸屬武定府新興路南屬澂江府建水石平寧川屬臨安府師宗彌勒維摩屬廣西府巨津通安蘭寶山屬麗江府永寧浪渠順州屬北勝府陸涼越羅雄馬龍沾益屬曲靖府歸化屬烏蒙府會理麻龍通安姜州屬東川府建安永寧瀘禮裏闊邛部隆蘇屬建昌府昌徳威龍普濟屬徳昌府武安黎溪永昌屬會川府習安永寧鎭寧安順屬普定府縣五十有四以昆明富民宜良屬雲南府楊林邵甸屬嵩盟州呈貢歸化屬晉寧州三泊易門屬昆陽州祿豊羅次屬安寧州楚雄定遠諤嘉屬楚雄府定邊屬鎭南州廣通屬南安州永平屬永昌府大姚屬姚州太和雲南屬大理府浪穹鳳羽屬鄧川州南甸元謀屬和曲州易籠石舊屬祿勸州劍川屬鶴慶府爲美歸厚屬仁徳府河湯江川陽宗屬澂江府普捨研和屬新興州邑市屬路南州通海嶍峨河西蒙自屬臨安府西沙屬寧州臨西屬巨津州南寧屬曲靖府芳華河納屬六涼州亦佐屬羅雄州通泉屬馬龍州交水石梁羅山屬沾益州中北社屬永寧州瀘沽屬禮州閏鹽金屬柏興於千戶所二捨資屬臨安府納樓屬和泥府蠻部六伴溪七溪烏撒阿頭易溪易娘屬和泥芒部府

○詔徵南軍士所獲男女入官者皆給以鈔錠凡獲男子一人給鈔五十錠婦女一人鈔四十五錠

○癸亥命南雄侯趙庸籍廣州蜑戶萬人爲水軍時蜑人附海島無定居或爲寇盜故籍而用之

○以孔子五十五代孫孔克﹤田﹥爲曲阜縣知縣敕曰朕惟聖明之裔天必相之故能世其爵祿代有耿光終天地而不泯焉曩者衍聖公孔希學以曲阜世襲知縣孔克伸卒薦爾克﹤田﹥旣賢且嫡宜嗣其官已而衍聖公卒復召爾族長至京詢之咸以爾克﹤田﹥爲賢今特命爾爲曲阜知縣爾其修徳愼行敬事愛民保厥職任以無忝聖人之後則朕汝嘉往哉無怠

○甲子禮部尙書劉仲質典禮紀察司副唐壽等以戰氅等制度進呈請依古制攺作上命戟氅戈氅儀鍠氅依制攺造余悉從舊

○乙丑頒軍法定律凡管軍指揮千戶到任務必先知衛所官旗軍馬之數每月初一十一二十一三次閱視違一次者指揮罰俸兩月千戶一月百戶半月違三次者俱停俸三月違六次者俱停俸半年及兵衛隊伍老幼優給與宮禁守禦之令凡二十九條皆參酌律意頒行遵守

○賜寧國衛指揮僉事陸達織金文綺二十四匹鈔百錠以徵雲南被傷也

○丙寅升工部試侍郎趙俊爲工部尙書吏部試侍郎李信爲吏部尙書吏部司封員外郎朱同爲禮部試侍郎同前翰林學士升之子也

○丁卯命故濟寧侯顧時子敬襲爵敕諭之曰凡武臣子孫得世襲其爵祿者皆以其祖父有功於國家故厚其報以示不忘然觀自古以來世祿之家鮮克由禮遂至傾覆朕每用慨惜爾父濟寧侯顧時功著國家玆特命爾敬嗣爵爲侯爾尙毋驕其志毋怠於事益篤忠貞永延國寵爾惟懋哉

○詔更定官員相遇及公參禮儀凡五軍都督府左右都督都督同知駙馬都尉遇公侯於路引馬側立都督僉事六部尙書遇公侯引馬卻避品級相等者分路而行金吾等衛指揮遇公侯引馬卻避遇左右都督都督同知駙馬都尉引馬側立遇都督僉事六部尙書分路而行六部侍郎各衛指揮使及同知通政使太常卿光祿卿太僕卿京府尹三品官遇公侯左右都督都督同知駙馬都尉引馬卻避遇都督僉事六部尙書引馬側立品秩相等者分路而行各衛指揮僉事左右通政太常少卿國子祭酒四品官遇公侯左右都督都督同知駙馬都尉都督僉事六部尙書引馬卻避遇六部侍郎通政使太常卿光祿卿太僕卿引馬側立品級相等者分路而行六部郎中員外郎欽天監令太醫院令都府經歷斷事官大理寺卿通政司參議左右春坊庶子諭徳五品官遇公侯以至三品官引馬卻避遇四品官引馬側立品級相等者分路而行六品以下官效此翰林學士尙寶司卿少卿遇公侯左右都督都督同知駙馬都尉引馬卻避遇二品官引馬側立遇三品官四品官分路而行尙寶司丞侍講以下官照品級效此承敕郎給事中中書舍人監察禦史遇公侯以下至二品官引馬卻避遇三品官引馬側立四品以下官分路而行殿廷儀禮司正副遇公侯以下至三品官引馬卻避四品官引馬側立遇五品以下官分路而行凡所屬見上司官者引馬卻避所屬官品髙者遇上司官卑者分路而行凡未授職任者遇有職官員皆須引馬卻避凡官員應合避而路狹不可避者下馬拱立應行路不得中道占行依次分左右凡被宣召及祠祭官詣祠祭所並有所捕逐者在道𨿽遇應避之官不避凡官員公參都督府同知僉事參左右都督指揮同知僉事參指揮使六部侍郎參尙書各衛指揮參都督拜於堂下千百戶參指揮亦如之京縣知縣參京府尹拜於堂下各府州縣亦如之諸司佐貳官幕職官參木司長官皆答拜所屬卑官參見者不答品級等者答拜所屬官品級髙者與上司官卑者均禮

○寧國衛軍士王二隨徵雲南獲馬入官而卒兵部以聞命給其家白金一百五十兩鈔五十錠

○己巳遣使以祭服一百三十襲往賜雲南文武官員

○庚午以禮部郎中杜思進爲戶部試右侍郎尋遷試左侍郎

○河決朝邑縣募民塞之

○徵南將軍頴川侯傅友徳等以故元威順王之子伯伯及梁王把匝剌瓦爾密家屬三百一十八人至京師詔賜鈔四百五十錠

○辛未賜府軍後衛千戶王仲男繪鈔一百六十錠百戶鄭禮弟興一百四十錠皆以其徵雲南戰歿故也

○北平府密雲昌平懷柔三縣蝗

○壬申賜翰林院考功監判祿司殿廷儀禮司給事中承敕郎中書舍人通政司左通政蔡瑄等一百十人衣各一襲

○以大同衛知事朱安仁試戶部右侍郎

○癸酉左春坊正字魏徳壽舉文學汪叔瑜等詔有司各以楮幣聘之

○甲戌復命選致仕武臣署雲南府州縣事

○乙亥上諭六部察院諸臣曰朕觀書以元首諭君股肱諭臣自古君臣本同一體若君獨用則臣職廢臣不任則君事勞君臣之間貴在一徳一心以共濟天下朕所以懇懇與卿等言者以六部爲朕總理庶務察院爲朕耳目日與內外諸司事體相關當思盡心替輔共成理道以安生民

○初昏熒惑犯右執法

○丁丑徵南將軍頴川侯傅友徳等遣人至京奏事先是上諭友徳等以雲南旣平畱江西浙江湖廣河南四川都司兵守之控制要害考元時所畱兵數並計歲用及稅糧徭役之法與凡事便宜以聞至是友徳等奏自元世祖至今百有餘年屢經兵燹圖籍不存兵數無從稽考但當以今之要害量宜設衛以守其稅糧則元司徒平章達裏麻等嘗言元末土田多爲僧道及豪右隱占今但準元舊則於歲用有所不足已督布政司核實雲南臨安楚雄曲靖普安普定烏撒等衛及沾益盤江等千戶所見儲糧數一十八萬二千有奇以給軍食恐有不足宜以今年府州縣所徵並故官寺院入官田及土官供輸鹽商中納戍兵屯田之入以給之上可其奏

○置永昌衛指揮使司隸狹西行都司

○戊寅皇第十三孫孟炯生楚王第二子也

大明太祖聖神文武欽明啟運俊徳成功統天大孝髙皇帝實錄卷之一百四十三

一百四九﹑太祖髙皇帝實錄卷之一百四十四

洪武十五年夏四月庚辰朔享太廟

○辛巳廉州府巡檢王徳亨上言家本階州界於西戎有水銀坑冶及靑綠紫泥願得兵取其地以歸於朝上謂戶部臣曰盡力求利商賈之所爲開邊啟釁帝王之深戒今珍奇之產中國豈無朕悉閉絕之恐此途一開小人規剝勞民傷財爲害甚大況控制邊境貴於安靖苟用兵爭利擾攘不休後𨿽悔之不可追矣此人但知趨利不知有害豈可聽也

○禮部奏定封贈官制凡封侯贈謚不加散官職事江陰侯吳良原贈特進榮祿大夫上柱國中軍都督府右都督追封江國公謚襄烈今定開國輔運推誠宣力武臣柱國追封江國公謚襄烈中軍都督府都督僉事孫世原贈開國輔運推誠宣力武臣光祿大夫柱國中軍都督府都督同知追封富春侯謚忠勇今定贈開國輔運推誠宣力武臣追封富春侯謚忠勇廣西都指揮使王眞原贈開國輔運推誠宣力武臣柱國前軍都督府都督同知追封臨沂侯謚桓義今定贈開國輔運推誠宣力武臣追封臨沂侯謚桓義餘皆攺正詔從之

○置僧道二司在京曰僧錄司道錄司掌天下僧道在外府州縣設僧綱道紀等司分掌其事俱選精通經典戒行端潔者爲之僧錄司左右善世二人正六品左右闡教二人從六品左右講經二人正八品左右覺義二人從八品道錄司左右正一二人正六品左右演法二人從六品左右至靈二人正八品左右玄義二人從八品府曰僧綱司掌本府僧教都綱一人從九品副綱一人未入流道紀司掌本府道教都紀一人從九品副紀一人未入流州曰僧正司僧正一人道正司道正一人縣曰僧會司僧會一人道會司道會一人俱未入流凡天下府州縣寺觀僧道名數從僧錄道錄二司核實而書於冊其官一依宋制不支俸給吏牘以僧道爲之仍以佃戶充從者凡各寺觀住持有缺從僧道官舉有戒行通經典者送僧錄道錄司考中具申禮部奏聞方許州縣僧道未有度牒者亦從本司官申送如前考試禮部類奏出給凡內外僧道二司專一檢束天下僧道恪守戒律淸規違者從本司理之有司不得與焉若犯與軍民相干者方許有司懲治

○甲申遷故元梁王把匝剌瓦爾密及威順王子伯伯等家屬俱耽羅賜伯伯衣一襲馬十匹

○乙酉遣行人往賜雲南軍士鈔人五錠凡鈔三十萬錠

○丙戌詔天下通祀孔子賜學糧增師生廩膳上諭禮部尙書劉仲質曰孔子明帝王之道以教後世使君君臣臣父父子子綱常以正彜倫攸序其功參於天地今天下郡縣廟學並建而報祀之禮止行京師豈非闕典卿與儒臣其定釋奠禮儀頒之天下學校令以每歲春秋仲月通祀孔子又命凡府州縣學田租入官者悉歸於學俾供祭祀及師生俸廩仲質對曰前代學田多寡不同宜一其制乃詔定爲三等府學一千石州學八百石縣學六百石應天府學一千六百石各設吏一人以司出納師生月給廩膳米一石教官俸如舊

○龍虎衛千戶兪賢徵雲南戰歿喪至龍江遣官祭之仍賜其家米二十石布二十匹賢和州人命工部於和州葬之爲起墳塋尋又賜其家綺帛三十二匹

○府軍前衛指揮郝尙神策衛指揮茅鼎俱徵雲南被創還各賜綺帛鈔

○泗州衛指揮僉事錢聚儀眞衛指揮僉事淩實平處州山寇還人賜鈔七十六錠

○以襄陽衛知事賈勵試兵部右侍郎

○丁亥太白晝見

○以刑部總部郎中閻育試右侍郎

○初昏辰星犯井宿

○己丑命羽林等衛造軍士廬舍二千間每十間爲連間廣一丈二尺縱一丈五尺

○壬辰免浙江江西河南山東直隸府州稅糧詔曰惟皇上帝眷我生民自統一以來𨿽暫有雨暘之愆而未至凶荒然每念江左之民減衣薄食助我興王供億浩繁勤勞特甚其江西浙江次第歸附及定中原越大江達淮河漕河南之粟以抵北平勞亦甚矣近年以來二布政司並直隸府州縣官吏糧長不卹小民皆以逮問其今年夏秋稅糧盡行蠲免官田減半徵收河南山東之民淳厚篤實畢力田畝無有巧取愚彊淩弱之患然山東東給遼陽北給北平河南北供山西西入關中勞費亦均其今年夏秋稅糧一例優免

○癸巳工部尙書趙俊奏餙東宮殿宇及公主府所用靑綠請令民采辦上曰姑隨所有用之勿勞民也俊曰庫藏所貯恐不足用且令其采辦以價直給之亦不傷民上曰靑綠產於深山窮谷民豈能自采必待販鬻而後得之爾但知給以價直不知有司急於取辦未免過於督責而吏卒夤緣肆貪所得之直不償所費況貨殖之人乘時射利髙價以售民受驅迫者急於應辦轉爲借貸其獘百端爲害滋甚豈可以粉餙之故而重擾民乎

○羽林等十八衛士卒一萬四千一百人平處州等處山寇還命賜鈔七萬五百五錠

○禮部尙書劉仲質言通政司職專出納王命與內外諸司俱無文移有徑行通政司者以違制論上曰今在外諸司未知若遽罪之恐誤罹者多宜移文使知之

○命禮部凡國子監生病故者有司給棺具歸其喪於家

○夜熒惑出太微端門

○乙未攺儀鸞司爲錦衣衛秩從三品其屬有禦椅扇手擎蓋旛幢斧鉞鸞輿馴馬七司秩皆正六品

○丙申更定春坊爲左右春坊置左春坊左庶子一人正五品左諭徳一人從五品左中允二人正六品左贊善二人左司直郎二人俱從六品右春坊官制並同左春坊

○以正字魏徳壽爲司直郎

○龍江衛指揮僉事趙鑑副千戶張興徵雲南被創歿賜鑑子宗綺帛四十二匹鈔二百錠興家屬綺帛三十六匹鈔一百六十錠

○戊戌置雲南大理府及蒙化等州儒學

○上海知縣王瑛以選力士不稱旨刑官以欺誑不敬論之給事中劉逵駁以爲貢舉非人律有定條選力士不稱而坐以不敬太重不當律意上是其言命法司自今論決務從平恕毋或深文於是瑛得從輕論

○己亥皇第十四孫孟烷生楚王世子也

○吉安侯陸仲亨遣使馳奏烏撒諸蠻復叛上敕諭徵南將軍頴川侯傅友徳左副將軍永昌侯藍玉右副將軍西平侯沐英曰烏撒諸蠻伺官軍散處大勢不合故有此變朕觀雲南之地如曲靖普安烏撒建昌卽今勢在必守其東川芒部烏蒙未可遽守也且畱大軍屯聚蕩除烏撒芒部等蠻戮其酋長使之畏威方可分兵守禦彼蠻負固者尙多爾其愼之

○辛丑遼東東寧艸河千戶所招降故元合羅城萬戶府校卒及鴨綠江東遺民凡二千六百八十六人送至遼陽詔以衣糧給之

○浙江都指揮使司言杭州紹興等衛每至春則發舟師出海分行嘉興澉浦松江金山防禦倭夷迨秋乃還後以浙江之舟難於出閘乃聚泊於紹興錢淸匯然自錢淸抵澉浦金山必由三江海門俟潮開洋凡三潮而後至或遇風濤動踰旬日卒然有急何以應援不若仍於澉浦金山防禦爲便其臺州寧波二衛舟師則宜於海門寶陀巡禦或止於本衛江次備禦有警則易於追捕若溫州衛之舟卒難出海宜於蒲洲楚門海口備之詔從其言

○癸卯以儒士吳顒爲國子監祭酒上諭之曰國學者天下賢材所萃而四方之所取正必師道嚴而後模範正師道不立則教化不行天下四方何所取則卿宜崇重道義正身率下俾諸生有所模範若徒以文辭爲務記誦爲能則非所以爲教矣夫鐘鼓揚則聞於遠徳義著則人樂從爾其愼之勉副朕意

○乙巳攺岷州衛爲軍民指揮使司西固城千戶所爲軍民千戶所

○丙午戶部奏天下郡縣所進賦後黃冊丁糧之數類多錯誤請逮問之上曰裏胥或不諳書算致有錯誤耳若罪之則當逮者眾且以郡縣之廣人民賦稅之繁其間豈無誤者令官爲給鈔市紙筆再造以進復有錯誤然後罪之

○詔旌表遼東髙希鳳裴皮鐵家時故元臣名祖自定遼來歸上問遼東風俗名祖言遼東地遐遠民以獵爲業農作次之素不知詩書而其俗尙禮教凡子喪其父妻喪其夫皆日至墓所拜哭奠酒漿百日乃止服衰三年不飲酒食肉不理髮不遊獵不與人語戲間有以歉歲食肉者鄕人共詆之又言往年石城有髙希鳳者本光州固始縣人戊戌秋在遼東老鴉寨爲亂兵所掠力抗不伏亂兵斷其右腕而死其妻劉氏被虜行十餘里罵不絕口亦爲所殺希鳳仲弟藥師奴亦死於亂妻李氏攜其子文殊孤侄僧保往髙麗避難至中途度不能兩全以其子差長棄之獨攜侄以行及聖朝混一區宇居民復業李氏訪得其子同歸守夫墓希鳳季弟伯顏不花爲納哈出所殺其妻郭氏髙麗人居渾灘自縊死於馬櫪希鳳從子髙塔失丁亦爲父仇誣陷而死其妻金氏與姑邢氏縊死於魚塢所居之室一門五婦皆盡節義又言定遠南河寨斡羅村有卒裴皮鐵者疫死其妻李氏女直人年二十二停柩二年晝夜哀臨比葬之日陳祭辭柩畢縊於屋西桑樹而死鄕人義之遂合葬焉臣耳目所見聞有如此者上爲之動容稱嘆卽日詔有司旌表希鳳家爲五節婦之門裴皮鐵家爲貞節之門

○丁未賜寧國衛指揮僉事陸達上元縣新亭鄕田地山塘三頃四十三畝

○戊申以陸賢爲駙馬都尉尙第五皇女汝寧公主賢吉安侯仲亨子也

○是月貴州宣慰使宋誠母劉氏來朝貢馬賜以紗羅襲衣米三十石鈔三百錠尋又賜衣三襲遣歸

○馬湖府知府安仁貢馬賜以綺帛鈔錠

○西堡蠻賊寇普定貴州衛指揮同知顧成出兵擊敗之時徵南將軍頴川侯傅友徳遣成守普定會蠻賊一萬五千餘人來攻城甚急成堅壁不動徐俟其怠將兵出北門擊之賊遂敗走

大明太祖聖神文武欽明啟運俊徳成功統天大孝髙皇帝實錄卷之一百四十四

一百五十﹑太祖髙皇帝實錄卷之一百四十五

洪武十五年五月己酉朔皇嫡長孫雄英薨上感悼輟朝葬鐘山侍臣皆素服徒步送葬追封虞王謚曰懷

○癸丑以蓋州衛知事王昱爲審刑司左審刑大理寺左少卿王範爲大理寺卿

○鎭西衛指揮使司言保徳州所屬府谷縣在黃河之西田野荒蕪人煙稀少本衛旣分兵戍保徳綏徳衛復分兵戍府谷其太原府河曲縣接連東勝乃險要之地無兵屯守請以本衛兵戍保徳者移戍河曲詔從之

○乙卯監察禦史雷勵坐入人徒罪上責之曰朝廷所以使頑惡懾伏良善得所者在法耳少有偏重民無所守爾爲禦史執法不平何以激濁揚淸伸理冤枉且徒罪尙可攺正若死罪論決可以再生乎命法司論勵罪以戒深刻者

○丁巳命刑官凡囹圄囚徒貧不能自給者人給米日一升

○敕諭遼東都指揮使潘敬等曰天地所覆載日月所照臨凡有民必有君主封疆之大小𨿽殊而治民之道則一也前者三韓之酋爲其臣所弒疊遣使來貢朕卻之再三特以歲貢難之欲其止也今不止而固請欲以數年之獻合爲一歲之貢暗爲愚侮是生隙也朕觀東夷之人不懷恩而好構禍縱使暫臣亦何益哉爾守遼諸將固守我疆毋與較其細微聽彼自爲聲教

○己未新建太學成其制廟學皆南向廟在太學東中爲大成殿殿左右兩廡前爲大成門門左右列戟二十四門外東爲犧牲廚西爲祭器庫又前爲靈星門太學正堂曰彜倫堂中爲祭酒司業公署左爲祭酒司業講授之所右西列席東向爲博士課試之所前爲太學門又前爲集賢門彜倫堂之後爲六堂曰率性曰修道曰誠心曰正意曰崇志曰廣業諸生肄業居之堂之東西皆列二館助教學正學錄居之丞簿有署會饌有堂廚庫井湢以次而列學之旁以宿諸生謂之號房有妻子者居外月給米贍之自經始以來駕數臨視至是落成遣官祭先師孔子命翰林院學士宋訥記其始末於石仍以舊國子學爲應天府學

○以起居注單仲祐爲國子監助教賜襲衣冠帶

○復置吉安府龍泉縣北鄕巡檢司

○庚午五色云見

○辛酉命禮部遣官祭武昌右衛指揮僉事孫靖延平衛指揮僉事馬驥虎賁右衛千戶楊貴百戶嚴整驍騎右衛千戶餘淸靖與貴整徵雲南淸徵施州皆戰死驥徵龍巖病卒故各遣官祭之給靖家米三十石布十五匹鈔二百錠織金文綺帛各十匹貴整淸家米各二十石布各十五匹鈔各百錠俱爲營墳追贈官加三等驥家米十五石布七匹追贈官加二等淸弟鈔二十錠

○壬戌賜國子監生衣人一襲

○以茶陵衛知事王原試大理寺左少卿

○上謂禮部尙書劉仲質曰國學新成朕將釋菜令諸儒議禮議者曰孔子𨿽聖人臣也禮宜一奠而再拜朕以爲孔子明道徳以教後世豈可以職位論哉昔周太祖如孔子祠將拜左右曰孔子陪臣不宜拜周太祖曰百世帝王之師敢不拜乎遂再拜朕深嘉其明斷不惑於左右之言今朕君天下敬禮百神於先師之禮宜加尊崇仲質乃與儒臣定議其儀前期一日有司灑掃設禦幄於大成門外是日旦上至禦幄禮官入奏請具皮弁服次請行禮導引官導上出禦幄就禦位百官各就位導引官導上詣盥洗位搢圭盥帨出圭詣酒尊所酌酒詣先師再拜百官皆再拜搢圭執事官跪進爵上獻爵授執事官獻於神位前出圭又再拜百官皆再拜四配十哲兩廡分獻如常儀導引官導上復禦幄易服乘輿詣學學官率諸生先列於堂下東西上禦彜倫堂贊唱學官諸生行禮五拜叩頭東西序立於堂下三品以上及侍從官以次入堂西門東西序立贊進講祭酒司業博士助教四人以次升堂由西門入至堂中贊舉案禮部官奏請授經祭酒跪受賜講官坐乃以經置講案叩頭就西南隅設幾榻坐講賜侍臣以次坐皆叩頭序坐於東西諸生北面以聽講畢祭酒叩頭退就本位司業博士助教各進講如前儀畢出堂門復位贊唱有制學官諸生列班俱北面跪聽訖五拜叩頭禮畢學官率諸生先序立成賢街恭伺駕還明日祭酒率學官上表謝上從之

○甲子禮部尙書劉仲質言神樂觀職掌樂舞以備大祀天地神祇及宗廟社稷之祭與道錄司無相統屬本觀提點秩從六品知觀從九品今道錄司已爲正六品宜攺升提點亦正六品知觀從八品凡遇朝會提點列於僧錄左善世之下道錄左正一之上從之

○乙丑上幸國子監謁先師孔子釋菜禮成退禦講筵祭酒吳顒等以次講畢上謂之曰中正之道無踰於儒上古聖人不以儒名而徳行實儒後世儒之名立𨿽有儒名或無其實孔子生於周末身儒道行儒行立儒教率天下後世之人皆欲其中正惜乎魯國君臣無能用之者當時獨一公父文伯之母知其賢責其子之不能從則一國之君臣可愧矣卿等爲師表正當以孔子之道爲教使諸生咸趨於正則朝廷得人矣復命取尙書大禹臯陶謨洪範親爲講說反覆開諭羣臣聞者莫不悚悅遂賜宴竟日而還

○丙寅國子祭酒吳顒率學官上表謝人賜衣二襲

○賜雲南來歸之民二十三戶鈔一百七十二錠

○府軍左衛指揮僉事徐質徵雲南還賜織金文綺帛各一匹

○丁卯以散騎舍人耿瑄爲尙寶司卿瑄長興侯炳文子也

○置陽春守禦千戶所

○戊辰金築安撫使密定來朝貢馬十六匹詔賜衣靴及文綺帛各十三匹鈔五百四十八錠尋又賜文綺綾羅六十匹

○庚午命禮部頒學規於國子監俾師生遵守祭酒每旦升堂屬官序進行揖禮祭酒坐受屬官分列東西相向對揖畢六堂諸生進揖如之惟無分揖禮屬官升堂稟議事務或質問經史須拱立聽命不得違越禮法監丞之職凡教官怠於訓誨生員有戾規矩課業不精廩饌房舍不潔並從紏舉懲治博士助教學正學錄職專訓教生員講讀經史明體適用以待任使有不遵師教廢業者罰之典簿掌饌務致廩食豊潔錢榖出入明白及課業進呈以時他無所預

○賜翰林院學士宋訥衣帽

○辛未以戶部試右侍郎朱安仁爲試左侍郎

○癸酉以賢良方正郭允道爲戶部尙書兵部侍郎王琚爲戶部侍郎

○賜監察禦史趙仁李宏李尙文衣各一襲

○甲戌給松江等府工匠倉大鈔五千四百三十九錠

○丙子廣平府吏王允道言磁州臨水鎭地產鐵元時嘗於此置鐵冶都提舉司總轄沙窩等八冶鑪丁萬五千戶歲收鐵百餘萬斤請如舊置鑪冶鐵上曰朕聞治世天下無遺賢不聞天下無遺利且利不在官則在民民得其利則利源通而有益於官官專其利則利源塞而必損於民今各冶鐵數尙多軍需不乏而民生業已定若復設此必重擾之是又欲驅萬五千家於鐵冶之中也杖之流海外

○龍虎衛百戶王英督造海舟於昌國縣俄有大魚一鐵力木二各長三丈五尺漂至沙上因以魚取油七百餘斤木制柁爲用事聞上曰此天所以蘇民力也

○安南陳煒遣其大中大夫謝師言等奉表進閽者十五人賜師言等鈔錠

○河南布政使司請建鐘樓上從之因命自今凡有勞民之事必奏請而後行毋擅役吾民也

○丁丑遣行人賫敕諭天下郡縣訪求經明行修之士年七十以下三十以上有司以幣聘之遣送至京共論治道以安生民其見任教授學正教諭訓導職專教訓不在舉例

○敕諭國子監生曰仲尼之道上師天子下教臣民自漢及今未有逾斯道而能久者朕統一寰宇君主斯民切惟學校國之首務乃今年春命工曹構廟學五越月而成於是博選師儒教訓生徒期在育君子以履仲尼之道以助我後嗣以安天下蒼生苟教之不以其道學之不盡其心則恐餋非君子用非賢人徒勞民供無益國家爾諸學者當謙柔恭謹存禮義之勇去血气之剛持守仲尼四勿之訓積日經旬以踰歲月不變其所學則賢人君子矣由是出爲國用致君堯舜躋民於雍熙顯揚其親永世不磨豈不偉哉宜體朕意立乃志務乃學正爾儀愼爾言勉務進修無間晝夜講於友必正道以相輔問於師必致恭而聽受有乖此禮者監丞紏之毋忽

○禮部尙書劉仲質奏應天府學生員比外郡數多宜增設訓導二員從之

○賜儒士郭振衣一襲

○給蘇州府工匠鈔四千九百七十錠

○是月頒釋奠先師孔子儀注於天下府州縣學先師孔子位酒尊一爵三登一盛大羹鉶二盛和羹籩八實形鹽槁魚棗栗榛菱芡鹿脯豆八實以韭葅菁葅芹葅筍葅醓醢鹿醢兔醢魚醢簠二盛黍稷簋二盛稻梁篚一實以帛牲羊一豕一四配位共酒尊一各爵三登一盛大羹鉶二盛和羹籩六實以形鹽槁魚棗栗菱鹿脯豆六實菁筍芹葅鹿兔魚醢簠一盛黍簋一盛稷篚一實帛牲共羊一豕一解爲四體十哲位共酒尊一東五位爵五鉶一盛和羹籩四實以形鹽棗栗鹿脯豆四實菁芹葅鹿兔醢簠一盛黍簋一盛稷篚一實帛牲用豕一解爲五體西五位如之東西廡每四位共一案爵四籩二實鹽鹿脯豆二實菁葅鹿醢簠一盛黍簋一盛稷牲用豕二解爲百五分兩廡各設香案一篚一實帛三獻府州縣各以正官行之有布政司則以布政司官行其分獻則以本學儒職及老成儒士充十哲兩廡一獻祭服則主祭陪祀官與執事者服之陪祀儒士則用深衣幅巾每歲以春秋二仲月上丁日行事

○士卒饋運渡海有溺死者上聞之命羣臣議屯田之法諭之曰昔遼左之地在元爲富庶至朕卽位之二年元臣來歸因時任之其時有勸復立遼陽行省者朕以其地早寒土曠人稀不欲建置勞民但立衛以兵戍之其糧餉歲輸海上每聞一夫有航海之行家人懷訣別之意然事非獲已憂在朕心至其復命士卒無虞心乃釋然近聞有溺死者朕終夕不寐爾等其議屯田之法以圖長久之利

大明太祖聖神文武欽明啟運俊徳成功統天大孝髙皇帝實錄卷之一百四十五

一百五一﹑大明太祖髙皇帝實錄卷之一百四十六

洪武十五年六月戊寅朔詔國子監教官年老者遇暑月及雨雪朔望免朝參

○癸未湖廣管寇洞忠建宣撫田思進子忠敬沿邊宣撫田阿巨孫仲名阿八出洞宣撫阿巨什用弟墨出什用覃葛洞長官覃大勝子喜樂備五峯石寶長官張仲山弟麼容羙洞椒山瑪瑙長官劉文秀故鎭南宣撫墨答子散毛施等來朝貢方物各賜文綺鈔錠

○四川茂州土官知州楊者七謀作亂官軍捕斬之初大軍克茂州者七來降就以爲知州至是陰結生番約日伏兵陷城有小校密告於衛遂發兵捕斬者七生番不知覺如其入寇官軍掩擊敗之於是盡徒羌民居於城外

○置大渡河守禦千戶所徵南將軍傅友徳調從徵千戶吳中領兵千人守之復造舟以渡往來之人

○乙酉命各道提刑按察司選府州縣學生員年二十以上資質厚重容貌端秀有志學問願入國學者送京師旣而至者千餘人命禮部考其文辭中式者畱之不中者遣還

○丙戌遣使諭徵南將軍頴川侯傅友徳左副將軍永昌侯藍玉右副將軍西平侯沐英曰近得報知盤江道路尙梗且乏糧食符到可畱兵四百守水西城以觀靄翠動靜普定亦畱兵如水西且令兩軍合勢日攻烏撒諸蠻取糧爲食彼將奔命不暇尙暇搗我空城耶不然則士卒饑困矣

○海南會同文昌二縣民王官證莫不祖等聚眾作亂廣東都指揮使王臻率兵討平之

○丁亥賜國子監丞呂守約典簿蔡儉衣人一襲

○夜塡星犯畢宿

○戊子賜翰林院學士宋訥文綺帛各二匹鈔十錠

○辛卯遣使諭安陸侯吳復平涼侯費聚曰符到可疾報徵南三將軍凡烏撒烏蒙東川芒部盤江關索嶺諸蠻悉除蕩之爾安陸平涼二侯會兵攻擊砦柵安陸總兵平涼副之若通關索嶺路愼勿與蠻人戰於嶺上當分兵直搗賊巢以掩襲之使彼各救其家不能紏合以抗吾師其傍土寨卽未能下俟三將軍師至合力攻之必克也

○貴州方番程番韋番洪番臥龍番小龍番金石番大龍番羅番盧山番盧番小程番新添大平伐木瓜十五長官方徳等及小平伐土酋的那把平砦土酋蕭仕誠上馬橋土酋方谷富俱來朝貢馬詔賜文綺帛各五匹鈔二十錠從人鈔有差

○壬辰詔禮部申明禮制凡官民人等服飾不得用玄黃紫色公座案衣舊有紫者不在禁限

○禮部奏定王國樂工樂器冠服之制凡朝賀用大樂樂工二十七人樂器用戲竹二頭管四笛四杖鼓十二大鼓一花梨木拍板一冠服用紅絹彩畫胸背方花小袖單袍有花鼓吹冠錦臂鞲皂靴抹額用紅羅彩畫束腰用紅絹宴禮七奏樂樂工八人樂器用紫竹簫二紫竹笙二﹤秦﹥二花梨木拍板一冠服同前迎膳大樂樂工八人樂器用戲竹二笛二杖鼓二小鼓一花梨木拍板一冠服一同前其餘樂工冠服用綠絹彩畫胸背方花小袖單袍無花鼓吹冠抹額以紅絹彩畫束腰以紅絹

○雲南誌書成初雲南旣克上命置布政使司都指揮使司攺所屬諸路爲府其州縣仍其舊名設官吏以撫安其民復命儒臣考按圖籍及前代所有志書更定而刪正之通六十一卷至是始成

○西安後衛指揮僉事張欽卒賜葬於鳳陽府臨淮縣凡墳塋明器一切之費皆令禮部給之

○癸巳追贈濠梁衛指揮僉事朱顯忠爲鎭國將軍指揮使顯忠泰州如臯人嘗爲張士誠將守松江歲丙午以城降屢從徵伐有功洪武四年調守文州會西寇來攻城顯忠力戰而死至是追錄其功故加褒贈

○甲午暹羅斛國遣使班直三等表貢方物命賜班直三等衣鈔遣還

○故元治中李一隻丹等三人自遼東來歸人賜衣二襲鈔人十錠其家屬人賜衣二襲

○以小平伐土酋的那爲長官又置把平寨上馬橋二長官司以蕭仕誠方谷富爲長官

○乙未革天下附郭縣僧會道會二司僧道悉屬本府僧綱道紀司

○辛丑初昏有大星靑赤色有光起自閣道旁東北行至天大將軍沒

○太陰犯畢宿

○壬寅故散毛宣撫覃野旺子散毛五孫南木叟來朝貢方物詔賜鈔錠

○丙午賜翰林院學士宋訥子安鈔十錠

○是月徵南右副將軍西平侯沐英自大理還軍滇池會徵南將軍頴川侯傅友徳兵進擊烏撒

秋七月戊申朔享太廟

○太白晝見

○己酉詔免歷日工本錢初頒歷民間有司例徵工本錢至是上聞之諭禮部臣曰頒歷授時君職也而又徵斂民錢豈爲上之道哉亟罷勿徵

○庚戌上謂翰林院學士宋訥曰朕每觀尙書至敬授人時嘗嘆敬天之事後世中主猶能知之敬民之事則鮮有知者蓋彼自謂崇髙謂民皆事我者分所當然故威嚴日重而恩禮寖薄所以然者只爲視民輕也視民輕則與己不相干而畔渙離散不難矣惟能知民與己相資則必無慢視之獘故曰可愛非君可畏非民眾非元後何戴後非眾罔與守邦古之帝王視民何嘗敢輕故致天下長久者以此而已

○壬子給饒州等府工匠鈔一千九百餘錠

○乙卯禦史趙仁等言學校之設本以作養人材窮理正心期有實效今天下生員多不遵師訓出位妄言非希進用則挾私讎甚失朝廷教養之意宜令有司嚴加禁止日省月試務在成效果有奇材欲陳便民利國之術者許與教官詳議可否同列姓名然後上達若其言有可取仍命題考試文字中式者不次擢用如是則可以杜絕妄言激勵士風矣從之○故元四川分省左丞瓦剌蒙遣理問髙惟善等自西番打煎鑪長河西來朝上故元所授銀印詔賜文綺四匹帛如之鈔二十錠衣一襲

○河溢滎澤陽武二縣

○丙辰以禮部侍郎吳玄爲山東按察使

○丁巳以尙寶司丞許裕爲少卿

○辛酉太白晝見

○命行人鐘順送故元來朝理問髙惟善還西番

○甲子賜京衛徵南軍士家屬鈔九萬六千一百二十七錠

○角�羊州儒學學正孫詢奏言稅使曾必貴舊名必熹與故丞相胡惟庸善爲攺今名乃其黨屬也又故元參政黎銘國初逃入王官谷爲道士後還俗爲聞喜縣社學師今爲儒學訓導常自稱老豪傑訕謗朝廷上曰詢不思以聖賢之道教人而爲告訐之事豈儒者所爲置不問

○丁卯遣使諭告安侯陸仲亨曰近命兵部錄驍勇兵送赴雲南到日俱畱七星關修繕城砦練習弓馬凡攻擊則令其爲前鋒

○己巳遣畱守右衛鎭撫李杲往西涼諭都督濮英及守禦都指揮宋晟曰七月二十日晚彗星出西北主有賊兵出入宜警備自今回回之地有馬駝羊畜入境止遣親信一二人往視切勿發兵迎之此輩或假以貿易爲詞伏賊兵於後也愼之愼之遣使諭徵南將軍頴川侯傅友徳左副將軍永昌侯蘭玉右副將軍西平侯沐英曰近得報知雲南守禦諸將軍饋餉不足朕遠度事宜惟雲南大理楚雄臨安曲靖普定之地可畱兵守禦東川芒部烏蒙則未可也若烏撒旣克亦宜少畱兵戍之其餘士馬悉令討擊未服諸蠻俟其懾服然後以東川之兵駐於七星關之南烏撒之北中爲一衛其饋餉則東川之民給之若烏撒立衛則令烏撒之民給之或七星關或烏蒙或芒部立一衛各俾本土之民給之自永寧以南至七星關中爲一衛令祿照羿子等蠻給之皆俾饋餉歲足如是則兵衛相屬道路易通無事則分兵駐守有警則合兵剿捕若分兵散守深入重山蠻夷生變道路梗塞則非計也符至諸將當愼飲食撫士卒俟諸蠻悉定方可班師

○遣使諭安陸侯吳復平涼侯費聚曰都督郭英及張王二都督之兵如已會愼勿輕分且屯駐左右隨機調用其水西衛兵急宜調出止畱一千或四五百足矣靄翠之民今必不敢爲亂盤江路通西堡旣克則普定亦止可畱兵千人守禦餘皆令於烏撒之地就糧自贍

○賜江北和陽等九衛徵南軍士家屬鈔三萬九千七百三十五錠

○旌表眞定孝婦劉氏之門劉氏新樂縣人韓太初妻也太初故元時爲知印洪武七年例遷和州挈家以行劉氏事姑寧氏甚謹姑在道遇疾劉氏剌臂血和湯以進姑疾愈至瓜州復病亦如之比至和州太初卒劉氏種蔬以給食養姑尢謹又二年姑患風疾不能起時盛暑劉氏晝夜侍姑側驅蚊蠅姑體腐蛆生席間又爲嚙蛆蛆不復生及姑病篤嚙劉氏指與之訣劉氏號呼神明刲股肉和粥以進姑復蘇越月而卒劉氏殯捨側園中欲還合葬於舅墓哀號凡五年不能歸事聞上遣中使賜劉氏衣一襲鈔二十錠官爲送其姑喪歸葬旌表其門復其家徭役

○辛未以李堅爲駙馬都尉尙第七皇女大名公主堅指揮僉事英之子也

○壬申遣監察禦史馬守中往福建審刑獄

○癸酉賜京衛指揮以下鈔錠有差

○乙亥起前國子助教開濟試刑部尙書楊汝賢試刑部侍郎賜冠帶襲衣濟字來學洛陽人元季嘗爲察罕帖木兒掌書記入國朝爲何南府學訓導擢國子助教以病免十四年四輔官安然薦其有治才以母憂未終至是始徵入覲故超擢之

○徵南將軍頴川侯傅友徳右副將軍西平侯沐英進兵擊烏撒大敗其眾斬首三萬餘級獲馬牛羊以萬計餘眾悉遁復遣兵捕擊之

○丙子命天下諸司官來朝明年正旦者期以今年十二月二十五日俱至京師

○攺武昌左衛爲武昌中衛尋復置武昌左衛

○棠邑民有掘地得黃金者有司以進於朝上曰民得金而朕有之甚無謂也命歸之民

○是月蘄春侯康鐸卒鐸字伯聲蘄國武毅公茂才子也洪武三年茂才卒鐸襲封蘄春侯年始十歲入侍皇太子讀書大本堂上賜金牌鐫蘄國武毅公五字置帽上復禦書康二子謹承先業愛爾勤功十一字賜鐸及其庶兄鑑以寵之八年詔鐸督無糧民開荒田於鳳陽十年統兵徵辰州洞獠十一年平松疊諸州有功十三年巡沿海諸城撫循兵民十四年從大將軍徐達北徵旣還從徵南將軍傅友徳徵雲南克普地破華楚山等砦至是以疾卒於軍年二十有三贈宣力武臣蘄國公謚中湣柩還敕葬幕府山武儀公墓傍二子淵澄俱幼

○宣徳侯金朝興卒朝興廬州府巢縣人元季四方兵起集眾保鄕裏歲乙未來歸以功授中軍右翼左副元帥甲辰升龍驤衛指揮同知攺鎭武衛吳元年從討閩浙有功升指揮使洪武三年轉大同衛升僉大都督府事十一年西平羌戎累著勛績十二年賜號開國輔運推誠宣力武臣階榮祿大夫封宣徳侯食祿二千石賜鐵券子孫世襲指揮使至是徵雲南卒於會川年五十二柩還賜葬太平門外明年追封沂國公謚武毅子鎭襲爵

大明太祖聖神文武欽明啟運俊徳成功統天大孝髙皇帝實錄卷之一百四十六

一百五二﹑大明太祖髙皇帝實錄卷之一百四十七

洪武十五年八月丁丑朔命國子監祭酒吳顒釋奠於先師孔子

○詔禮部設科舉取士令天下學校期三年試之著爲定制

○戊寅祭大社大稷

○定州小鹽池請置邏兵從之

○己卯有廣東儒士上治平策上覽之顧謂侍臣曰此人不識道理豈有涉數千言論治而不及用賢天下之大欲朕一人自理之乎𨿽有至聖之君猶以用人爲重曷嘗謂人無足用也蓋獨智自用所見者狹資賢而任則所及者廣學士宋訥對曰誠如聖諭但賢才之在天下在上豈能周知必賴羣臣薦舉然得賢與否系乎舉之者何如耳上曰小人所舉未必爲君子君子所舉未必爲小人故觀其舉者卽可知其人之賢否矣

○置延安府順寧巡檢司於兀剌城以其兵巡邏保安縣大鹽池

○賜狹西莊浪衛軍士毛襖二千六百六十六領

○庚辰以王寧爲駙馬都尉尙第六皇女懷慶公主

○遣監察禦史余公大往泰州審決重刑敕曰雨露滋生萬物以榮霜露肅殺萬物以悴榮悴各當其時斯二儀之常經古今所不易者也今命爾往泰州審決刑獄爾其愼法天時務從至公毋獲罪於人神欽哉

○辛巳祭太歲風雲雷雨嶽鎭海瀆山川月將城隍諸神

○遣官祭歷代帝王

○遣官祭旗纛

○遣使敕勞徵南將軍潁川侯傅友徳左副將軍永昌侯藍玉右副將軍西平侯沐英曰卿等提兵深入振揚國威擒首帥於曲靖之西敗烏蠻於可渡之北席捲長驅掃金馬碧雞而撫金沙至於金齒不戰而服檄定百蠻威來八譯將軍之勞至矣欲勞以尊酒遠不能及特以朕心勞之尙勗之哉

○詔賞府軍右等衛徵南將士鈔錠

○釋罪人先期來歸者先是民有以罪減死戍邊者多艱於衣食上聞而閔之悉命還家取貲用定期而來至是五十三人先至上曰彼愚民無知故抵於法今先期來歸是其畏法良心不泯庶幾攺過遷善矣特命宥其罪與道裏費放還田裏

○蘇州府嘉定縣民饑命發官廩米二萬八千一百二十石貸之○命禮部頒學校禁例十二條於天下一曰生員事非干己之大者毋輕訴於官二曰生員父母有過必懇告至於再三毋致陷父母於危辱三曰軍國政事生員毋出位妄言四曰生員有學優才贍深明治體年及三十願出仕者許敷陳王道講論治化述爲文辭先由教官考較果有可取以名上於有司然後赴闕以聞五曰爲學之道必尊敬其師凡講說須誠心聽受毋恃己長妄爲辯難六曰爲師者當體先賢竭忠教訓以導愚蒙七曰生員勤惰有司嚴加考較獎其勤敏斥其頑惰斯爲稱職八曰在野賢人君子果能練達治體敷陳王道許其赴京面奏九曰民間冤抑等事自下而上陳訴不許驀越十曰江西兩浙江東之民多有代人訴狀者自今不許十一曰有罪充軍安置

○夜有大星赤色有尾起自天苑東南行五尺餘光乃散有二小星隨之至天園沒

○壬午夕月

○乙酉上諭禮部臣曰天下郡邑申明亭本以書記犯罪者姓名昭示鄕裏以勸善懲惡使有所警戒今有司槪以百姓雜犯小罪書之使良善一時過誤者爲終身之累𨿽欲攺過自新其路無由爾禮部詳議來言於是禮部議上自今犯十惡姦盜詐僞干名犯義有傷風俗及犯贓至徒者書於亭以示懲戒其餘雜犯公私過誤非干風化者一切除之以開良民自新之路其有私毀亭捨除所懸法令及塗抹姓名者監察禦史按察司官以時按視罪如律制可

○丙戌皇后馬氏崩後之先自宋太保默家子宿州閔子鄕新丰裏世豪裏中父馬公性剛直愛人喜施賙人之急如將不及後生元至順壬申七月十八日母鄭氏早卒後幼父素與定遠人郭子興爲刎頸交遂以後托其家父卒子興育後同己女後自少貞靜端一孝敬慈惠聰明出人意表尢好詩書旣笄嬪於上誠敬感孚內外咸譽之值歲大歉後從上在軍嘗自忍饑懷糗餌脯修供上未嘗乏絕造次顚沛恪遵婦道上每有識記書札輙命後藏之倉卒取視後卽於囊中出而進之未嘗脫誤上焚香祝天願天命早有所付毋苦天下生民後謂上曰方今豪傑並爭𨿽未知天命所歸以妾觀之惟以不殺人爲本顚者扶之危者救之收拾人心人心所歸卽天命所在彼縱殺掠以失人心天之所惡𨿽其身亦難保也上曰爾言深合我意明日冒雨歸語後曰昨聞爾言往來方寸間不能忘有一卒違令忽與婦人俱詰之不能隱吐實云掠得之我告之曰今日用兵所以禁亂若寡人之妻孤人之子適以生亂不卽捨之吾必戮爾此卒感悟遂卽捨之由爾之言也後曰用心如此何憂人心不歸乎參軍郭景祥總制和州人言其子所爲多不法上遣按察書唐原嘉往察之歸言景祥逐其子其子持矟欲殺父上以語後必誅此子後曰吏言恐不實況老郭止一子殺之不實則枉矣又絕其後上復遣內使佛保廉無持矟事遂釋景祥子而杖吏乃告後曰非汝見之明吾幾殺此子矣後初未有子撫育上兄子文正姊子李文忠及沐英等數人愛如己出後太子諸王生恩無替焉上帥師渡江後亦率諸將士妻妾繼至太平及居建康時吳漢接境戰無虛日親率妾媵完緝衣鞋助給將士夜分不寐時時左右上規畫動合事機陳友諒冠龍灣上督師禦之後盡發宮中金帛衣服遣內豎送於軍以賞戰士士皆奮力拔柵遂敗友諒而俘其眾李文忠守嚴州郎中楊憲言其不法上召文忠至移守揚州後諫曰嚴州邊臨敵境文忠素信於人易文忠而用他人人心不服上悟後言遂仍令守嚴州卒成克杭之功洪武元年春正月上卽帝位冊爲皇后因謂侍臣曰昔漢光武勞馮異曰倉卒蕪蔞亭豆粥滹沱河麥飯厚意久不報君臣之間始終保全朕念皇后起布衣同甘苦嘗從朕在軍倉卒自忍饑餓懷糗餌食朕比之豆粥麥飯其困尢甚昔唐太宗長孫皇后當隱太子構隙之際內能盡孝謹承諸妃消釋嫌猜朕數爲郭氏所疑朕徑情不卹將士或以服用爲獻後先獻郭氏慰悅其意及欲危朕後輙爲彌縫卒免於患殆又難於長孫皇后者朕或因服禦詰怒小過輙謂朕曰主忘昔日之貧賤耶朕復爲惕然家之良妻猶國之良相豈忍忘之罷朝因以語後後曰妾聞夫婦相保易君臣相保難陛下旣不忘妾於貧賤願無忘羣臣百姓於艱難且妾安敢比長孫皇后賢但願陛下以堯舜爲法耳後旣正位中宮益自勤勵督宮妾治女工夙興夜寐無時豫怠勸上親賢務學隨事幾諫講求古訓諭告六宮孜孜不倦一日集女史淸江範孺人等問曰自漢唐以來何后最賢家法何代最正對曰惟趙宋諸後多賢家法最正後於是命女史錄其家法賢行每令誦而聽之曰不徒爲吾今日法子孫帝王后妃皆當省覽此可以爲萬世法也或曰宋朝過於仁厚後曰過於仁厚不猶愈於刻薄乎吾子孫苟能以仁厚爲本至於三代不難矣仁厚𨿽過何害於人之國哉上嘗謂後曰君者百責所萃一夫不得其所君之責也後卽起拜曰妾聞古人有云一夫失所時予之辜一民饑曰我饑之一民寒曰我寒之今陛下之言卽古人之心也致謹於聖心加惠於窮民天下受其福妾亦與有榮焉又嘗從容告上曰人主𨿽有明聖之資不能獨理天下必擇賢以圖治然世代愈降人無全才陛下於人才固能各隨其短長而用之然尢宜赦小過以全其人上喜稱善一日聞得元府庫輸其貨寶至京師問上曰得元府庫何物上曰寶貨耳後曰元氏有是寶何以不能守而失之蓋貨財非可寶抑帝王自有寶也上曰皇后之意朕知之矣但謂以得賢爲寶耳後卽拜謝曰誠如聖言妾每見人家產業厚則驕至時命順則逸生家國不同其理無二人之常情所當深戒妾與陛下同處窮約今富貴至此恆恐驕縱生於奢侈危亡起於忽微故世傳技巧爲喪國斧斤珠玉爲蕩心酖毒誠哉是言但得賢才朝夕啟沃共保天下卽大寶也顯名萬世卽大寶也而豈在於物乎上曰善嘗侍坐乾淸宮語及窮約時事上曰吾與爾跋涉艱難備嘗辛苦今日化家爲國無心所得上感天地之徳祖宗之恩然亦爾內助之功也後曰陛下一念救民之心格乎皇天天命眷之祖宗佑之妾何力之有但願陛下不忘窮約之時而警戒於治安之日妾亦不忘相從於患難而謹飭於朝夕則天地祖宗非惟庇佑於今日將爲子孫無窮之福耳又常舉稼穡艱難小民疾苦和睦昆弟周卹親戚之事以教諸王王妃戒其驕縱上凡禦膳後必躬自省視宮人請曰宮中人眾無煩聖體後曰吾固知宮中有人但婦之事夫不可不謹膳羞上進不可不蠲潔脫有不至汝輩受責吾心豈安吾所以爲此者一以敬上而不敢忽一以保汝輩免於責也豈爲無人耶宮人聞之莫不感悅後聞女史論西漢竇太后好黃老顧而問曰黃老何如女史答曰淸靜無爲爲本若絕仁棄義民復孝慈是也後曰不然孝慈卽仁義事也詎有絕仁義而爲孝慈哉仁義乃爲治之本乃曰絕而棄之非理也後令誦小學書注意聽之旣而奏曰小學書言易曉事易行於人道無所不備眞聖人之教法盍表章之上曰然吾已令親王駙馬太學生咸講讀之矣後嘗聞元世祖後煮故弓弦事亦命取練之織爲衾裯以惠孤老每制衣裳余帛緝爲被褥曰身處富貴當爲天地惜物暴殄天物古人深戒也織工治絲有荒颣棄遺者亦俾緝而織之以賜諸王妃公主謂曰生長富貴當知蠶桑之不易此𨿽荒颣棄遺在民間猶爲難得故織以示汝不可不知也平居衣大練服浣濯之衣不喜侈麗衾裯𨿽獘不忍易左右言於後曰享天下至貴至富何庸惜此後曰吾聞古之後妃皆以富而能儉貴而能勤見稱於載籍蓋奢侈之心易萌崇髙之位難處不可忘者勤儉不可恃者富貴也勤儉之心一移禍福之應響至每念及此自不敢有忽易之心耳宮人有過上怒之後亦怒命左右執付宮正司議罪上怒解問後曰爾不自責罰付之宮正司何也後曰妾聞賞罰惟公足以服人故不以喜而加賞不以怒而加刑喜怒之際而行賞罰必有偏重人議其私付之宮正司則當斟酌其輕重矣治天下者亦豈能人人自賞罰哉有司者論之耳上曰爾亦怒之何也後曰當陛下怒時遽自罰之非惟宮人得重責陛下亦損中和之气故妾之怒者所以解陛下之怒也上喜後以不逮事舅姑爲恨見上追慕悲傷亦爲之流涕晨夕褘翟從上拜謁奉先殿每當祭躬治膳羞務盡誠敬接妃嬪以下有恩被寵顧有子者待之加厚語諸王妃公主曰無功受福造物所惡吾與若屬被金繡羙飲食終日無所爲當勤女工以報造物者太子諸王𨿽愛之甚篤勉令務學諄切懇至嘗曰汝父尊臨萬國身致太平亦由學以聚之爾小子當思繼繼繩繩以不辱所生又曰吾聞女史言鄧禹爲將不妄殺人故其女爲後吾家世忠厚至吾父𨿽無禹之功然平生急於義今日爲後非偶然也汝輩異日有人民社稷之寄尢必積累忠厚乃可長世切不可自恃而不務徳謂事有偶然也汝切識之諸王或以衣服器皿相尙者後曰唐堯虞舜茅茨土階夏禹文王惡衣卑室汝父儉朴尢惡奢麗日夜憂勤以治天下汝輩無功錦衣玉食猶欲以服禦相加何志气不同如是乎惟當親師取友講論聖賢之學開明心志自無此气習也後慈以接下親戚勛舊之家無不得其歡心命婦入朝不以尊貴臨之延接如家人禮然此皆天性自然非有勉彊每念父母早亡一言及未嘗不流涕上見之恆加嘆息遇水旱歲凶進食必間設麥飯野蔬上因告以賑卹之事後曰妾聞水旱無時無之賑卹之有方如蓄積之先備卒不幸有九年之水七年之旱將何法以賑之上深以爲然嘗爲上言施恩欲溥徧然亦有等差眾庶日給固有艱難百官家在京者其鄕裏遠近不同家貧富亦異而俸入有限慮或不給艱難必甚遇暑雨祁寒輙形於嗟嘆上感其意每遣存問周給之近臣及諸奏事官朝罷會食廷中後命中官取其飲食親嘗之滋味涼薄不旨奏上曰朝廷用天祿以養天下之賢故自奉欲其薄養賢欲其丰今之典大亨者不能輯其下人惟奉上者甘旨羣臣飲食皆不得其味豈陛下養賢之意乎上曰飲食之事朕不經心將謂羣臣皆得甘旨豈意所司自分厚薄想羣臣欲言又難於啟齒事𨿽甚微所系亦大皇后今日不言朕豈知其如此亟召光祿卿徐興祖切責之興祖等皆慚服上嘗臨太學祀先師孔子還後問曰太學生幾何上曰數千又問悉有家乎曰亦多有之後曰善理天下者以賢才爲本今人才眾多深足爲喜但生員廩食於太學而妻子無所仰給彼寧無累於心乎上卽命月賜糧給其家以爲常上嘗發死囚築城以贖其罪後言於上曰贖罪罰役國家至恩但疲困之囚加以勞役恐不免於死亡𨿽曰生之其實死者多矣上善後言罷其役悉釋之嘗謂上曰事幾得失本君心之邪正天下安危系民情之苦樂又曰法屢更必獘法獘則姦生民數擾必困民困則亂生上皆命女史書之後得疾上寢食不安以語羣臣羣臣請禱祀山川徧求名醫後聞謂上曰妾平生無疾今一旦得疾如此自度不能起死生有命禱祀求醫何益之之有及疾亟上問曰爾有身後之屬乎後曰陛下與妾起布衣今日陛下爲億兆主妾爲億兆母尊榮至矣尙何言惟感天地祖宗無忘布衣而已上復問之後曰陛下當求賢納諫明政教以致雍熙教育諸子使進徳修業上曰吾已知之但老身何以爲懷後復曰死生命也願陛下愼終如始使子孫皆賢臣民得所妾𨿽死如生也遂崩年五十一上慟哭終身不復立後上嘗罷朝內臣女史更進奏事不已上淒然不懌曰皇后在吾豈有此煩聒哉後在時內政一不以煩上上從容甚適故不勝哀悼焉是歲九月庚午葬孝陵謚曰孝慈皇后後皇后小祥禮部奏令天下諸司致祭上不從曰皇后在時嘗問朕曰天下之民安乎朕曰爾問甚善然事不在爾後曰陛下爲天下父妾忝爲天下母天下之民皆子女也其安與否豈可不知今言猶在耳而欲以小祥費天下民財甚非後心也其止之逾年宮人思之不忘乃作歌曰我後聖慈化行家邦撫我育我懷徳難忘於千萬年泌彼下泉悠悠蒼天皇后生皇子五人長曰標懿文太子次樉封秦王次封晉王次今上次橚封周王皇女二人寧國公主安慶公主今上初生有雲龍之祥後甚異之後嘗夢微時攜諸子在原野間卒遇寇至皆紅巾甚恐適今上以馬進扶後上馬復躍馬從寇見今上皆辟易遁去後與諸子從容而還遂覺故獨鐘愛於今上焉永樂元年六月丁巳加上尊謚孝慈昭憲至仁文徳承天順聖髙皇后

○丁亥文武百官素服行奉慰禮上命禮部考皇后喪服之制於是禮部言按宋制在京文武官喪服皆官制之閒良聽除官員皆給以布其服用麻布直領大衫袖麻布裙麻布冠麻要絰麻鞋上曰在京文武百官及閒良聽除官員人給布一匹令其自制

○戊子禮部定大行皇后喪禮凡在京文武百官於己丑淸晨素服至右順門外具喪服入臨臨畢素服行奉慰禮庚寅辛卯亦如之武官一品至五品文官一品至三品命婦於己丑淸晨素服至乾淸宮具喪服入臨行禮不許用金銀珠翠首飾及施脂粉喪服用麻布蓋頭麻布衫麻布長裙麻布鞋其在外文武官喪服之制與京官同聞訃日於公廳成服三日而除命婦喪服與京官命婦同亦三日而除軍民男女皆素服三日音樂祭祀皆停百日仍停嫁娶文武官百日軍民止停一月制可

○己丑監察禦史章良以罪系獄上﹤鋶﹣釒﹥自陳過咎上曰知過能攺亦人所難遂釋之左遷雲南府儒學教授

○府軍右衛指揮僉事陳明等平廣東蠻寇還賜鈔有差

○升臨洮衛指揮僉事孫徳爲四川都指揮使

○山東肥城縣知縣許好問言報國莫如薦舉獻忠莫如進諫臣旣不能薦賢以報國敢不進言以獻忠周有天下八百年秦並周爲正統合四十餘年而漢興漢有天下四百餘年隋平陳混一天下甫二十九年而唐興唐有天下二百八十八年元起沙漠入主中國混一天下八十餘年而聖朝隆興先儒云凡能混一天下不及百年皆爲疊興之閏位乃知秦爲漢閏元爲國朝之閏亦已明矣伏願陛下愼刑罰昭勸懲緩差徭容直諫致中和以丕顯文明之治則皇祚傳之萬世聖子神孫承繼於無窮矣豈特八百年而已哉上曰治亂相因盛衰有時𨿽出於气運一定之數然亦由人事之所致也其間保民致治國祚靈長未有不由創業垂統之君修徳愼罰以爲子孫繼述之基本其所以速致亂亡者必反是要之祈天永命固有其道鑑之往古事誠可徵好問所言甚可取也好問常州宜興人

○詔遣延安侯唐勝宗長興侯耿炳文巡視狹西城池督軍屯田

○庚寅賜廬州等衛徵南軍士家屬鈔一萬六百二十八錠

○擢左春坊司直郎魏徳壽爲江西布政使徳壽吳人洪武十四年以文學授太子正字遷司直郎至是升今官

○置延安府吳堡神木府谷三縣儒學

○癸巳遣使敕諭平山衛指揮使司曰近東昌府奏言平山衛遣軍三百餘人歷郡縣追逮軍役凡民家養子贅壻悉被拘系夫朝廷軍伍之制有應補者當明移文取之今不上稟朝廷而妄自遣軍徧擾吾民可謂無法矣敕至其指揮陳鏞親率幕官至京具陳其由

○乙未遣使諭徵南將軍潁川侯傅友徳等曰得報知永昌侯駐軍建昌大軍七月二十八日已擊敗烏撒次第搜捕林箐諸蠻然此地山髙道隘必不可輕動宜以永昌平涼安陸三侯王張郭三都督軍會而爲一以大勢壓之則一舉可殄矣人自七星關來者又云芒部烏撒之蠻至夜舉火挈家入靄翠之地符至可諭靄翠之民縛送軍前其關索嶺非古正道古道又在西北可以大軍踩之開此道以接普定則芒部酋長必盡獲以來將軍其熟圖之

○丙申以牲醴告於太廟上大行皇后謚冊文曰皇帝制曰皇后馬氏亙古帝王之興淑徳之配能共致憂勤於政治者蓋鮮克開泰寰宇福被蒼生惟後與朕起自寒微憂勤相濟越自擾攘之際以迄於今三十有一年家範宮闈母儀天下相我治道成我後人淑徳之至無以加矣朕意數年之後吾兒爲帝當與後歸老壽宮撫諸孫於膝下以享天下養何期一疾弗瘳遽然崩逝使朕哀號不勝痛悼𨿽然有生必有死天道之常後𨿽崩逝而後之徳不泯者存謹遵古謚法冊謚皇后曰孝慈於戲公議所在朕不敢私惟靈其鑑之

○丁酉以秀才曾泰爲戶部尙書泰江夏人有學行故不次用之

○庚子上以孝慈皇后喪萬幾委積乃命禮部臣考古典遵以日易月之制以素羞祭告於皇后之靈曰自後崩逝已十有五日𨿽哀慟無窮而天下事重不敢久曠不治謹遵禮制以日易月朕釋期服視朝諸子仍衰麻以奉幾筵惟靈鑑之

○以前河間知府楊冀安爲雲南府知府

○辛丑詔建蜀王宮殿於成都府

○監察禦史趙仁言臣聞治天下以得賢爲本宣教化以治民爲先欽惟聖心拳拳以天下之廣惟恐一夫不得其所一官不稱其職除官拜命諄諄告戒至親且切蓋欲使斯民樂於雍熙天下期於無刑而已曩者以賢良方正聰明正直孝弟力田文學之士列置郡縣俾宣明教化撫安生民授任之際才智髙下一時未盡周知將一考矣政績少聞於是又聘天下秀才以資任用臣愚以爲從古以來知人不易莫若考其經明行修達於政事者爲一等通曉四書才兼幹濟者爲一等量才授職代彼舊官其旣代之官就令布政使司按察司考核孰爲稱職孰爲不稱職孰爲平常給以紙牌遣赴吏部再加考核若有公勤廉幹者擢用之庸怠貪鄙者罷黜之如此則官得其人民被其澤矣上覽其言謂刑部尙書開濟等曰設官分職所以安民官不得人民受其其害今徵至秀才不下數千宜試其能否考其優劣然後任之以職爾等定議以聞於是濟等議爲七條其一宜選文武之臣有才識者於公事暇時以所取秀才一一延問以經明行修爲一科工習文詞爲一科通曉四書爲一科人品俊秀爲一科言有條理爲一科曉達治道爲一科六科備者爲上三以上爲中三科以下爲下六科俱無爲不堪其二觀其言貌止知大略觀其行事乃見實能宜令京官於秀才內各舉所知舉中者量加升擢不當者罰及舉主其三往者犯罪官員皆以怠惰無能遂致廢事今宜精選可用者畱之老疾不堪者遣還仍命布政使司按察司具其善惡實迹參其所言得失以爲黜陟其四秀才多郡縣一時起送其堪錄用者猶慮未嘗練習政務況又用非其才則非但速於獲戾民亦被其害矣今堪用者止宜量才授職未可遽遷重任其不堪任遣還鄕裏者可令爲社師明經老疾者授以教官其五見任官員其間豈無才學之士廉愼之人初用秀才遠不可及今宜核之果文學之士歷任老成有績可稱而無過者存用之或加升擢與初任秀才參署政務所謂孝弟力田聰明正直者多非其人宜悉罷舉其六刑罰未省賦役未均皆由所司不得其人今以秀才任之必能興學校教民有方均平賦役使民無訟矣其七內六部察院外布政使司按察司及府縣守令任亦重矣得其人則政舉非其人則職廢必選通儒達吏練事老成明於治體可以任重者使居之不可泛用非人議上從之

○故元遺民一百四十八人自黃城卽該來歸詔給以衣糧俾屯田於析木城

○壬寅秦王樉晉王今上周王橚楚王楨奔大行皇后喪至京師

○黃州府同知安貞以擅造公宇器用爲吏所告湖廣按察司鞫之以聞上遣使敕曰安貞有犯法司如律按之固其職也然原貞之情非自私也房宇器用之物皆公家所需貞若遷他官而去必不以偕往今乃罪之是長猾吏告訐之風矣敕至貞復職械其吏送京師

○乙巳賜秦王晉王今上周王楚王侍從官屬及校卒鈔有差

○宥靖州衛指揮僉事龐虎等罪調臨安沾益守禦遣使賫敕諭之曰人臣之懷忠義者剛果正直未有欺蔽其君者也曩靖州經界不明朕謂爾等忠良之臣必能明之遣鎭撫畢安諭意再三豈謂爾等潛通賄賂賣棄其地入於蠻夷乃飾詞設謾非欺君而何致法司問擬如律宥死貶隸編伍朕思爾等前勞旣多心所不忍今姑釋爾罪調雲南沾益臨安二衛守禦尙攺過自新毋蹈前非符至卽行

○遣使諭徵南將軍潁川侯傅友徳右副將軍西平侯沐英曰雲南士卒艱食措置軍事貴乎得宜不則大軍一回諸夷復叛力莫能制其士卒逋逃者旣入蠻地不復能出蓋非蠻人殺之則必爲禁錮深山使之耕作凡守禦之處當以此曉之藍玉費聚吳復三侯王張郭三都督會所部兵馬窮索山林則餘寇可悉擒也兵旣艱食固不宜分止於赤水畢節七星關各置一衛黑張之南瓦店之北中置一衛如此分守則雲南道路往來無礙矣靄翠之地必以十萬眾乃可定也凡此數者朕所見大槪耳萬里之外豈能周知若軍中便宜則在將軍等自處置也

○營陽侯楊璟卒璟廬州合肥縣本儒家子少沈毅讀書不喜治章句好武略元季兵起璟聚裏中少壯保鄕曲歲乙未率眾渡江歸上於太平授管軍萬戶領兵從攻漂水溧陽克句容丙申上定金陵以功升管軍總管累從徵伐有功與左相國徐達下江陵拜璟湖廣行省參政分鎭荊州撫輯軍民威望甚著後升平章授以誥曰天戈大舉威揚逐鹿之秋日馭方升气壯攀龍之士助予神武集此大勛咨爾璟始從義旅於太平尋著武功於建業擁兜鍪而當萬人之敵建旌節以佐四方之徵遂俾參贊政機守臨鄂渚而復委承邊寄分戍荊州錄功宜位於辧章辟宇更資於大將於戲明韜略於奇正控制甲兵萬壘之雄敷聲教於朔南弼成海宇一家之治以光盛業庶體至懷洪武元年爲徵南將軍總兵偕左丞周徳興參政張彬等徵廣西三月師次永州水陸並進攻全州略道州及桂陽藍山等縣徇常寧取武岡破永州克靖江執元平章也兒吉尼送京師下郴州八月師還京詔復統兵從大將軍達徵山西十月將兵援澤州與元平章韓札兒兵戰於韓店我師失利上以敕書諭璟曰爾兵出澤潞與敵相拒𨿽少算以累軍此亦兵家常事耳然太原之戰得此以分彼勢亦可謂奇矣今以爾爲偏將軍居湯和之下協力平胡務在殄滅勿以細故爲慮也十二月克太原師還二年十二月自夏使還敕賜文綺白金三年率師攻覃垕寨不下遣人請糧餉上賜手詔責之是歲大封功臣璟爲營陽侯賜鐵券子孫世襲其爵祿復賜文綺帛各二十二匹四年將兵分道伐蜀從赤甲山進兵出白鹽山至夔府南岸據南城沿大溪口進與蜀兵戰不利及蜀平上以璟與趙庸無功不與賞諭之曰楊璟粗識文字命爾統軍屢嘗失利先於潞州喪師及攻覃垕寨久不能克進攻瞿塘又不料敵虛實深入重地以陷士馬難與賞格五年散毛柿溪洞蠻民作亂詔璟爲右副將軍率兵討平之是歲賜第宅於中立府七年命佐大將軍達鎭北平旣而詔還京師十三年命往遼東訓練士卒至是以疾卒於家賜葬於鐘山之陰命有司治喪如禮葬之日上與皇太子及親王俱遣官致祭詔追封芮國公謚武信子通達通襲爵爲侯二十年領韃靼官軍往戍雲南多從其道亡降普安衛指揮使達爲散騎舍人

○是月萬崖二州民陳鼎叔等作亂陷陵水縣海南衛官軍擊敗之追至藤橋斬鼎叔等三百餘人餘黨悉平

一百五三﹑大明太祖髙皇帝實錄卷之一百四十八

洪武十五年九月丁未朔制孝慈皇后神主主用栗木髙六寸九分闊一寸九分趺髙二寸六分通髙九寸五分神宮髙三寸九分闊七分深三分主櫝髙一尺一寸二分闊四寸八分傍闊四寸座七層髙三寸通髙一尺四寸二分四面俱黑漆戧金雲鳳文神門髙二寸三分闊如之狀如意飾以渾金主龕髙八寸四分闊三寸八分傍闊三寸四分三面俱黑漆戧金置櫝內座上不用頂

○賜刑部尙書開濟侍郎楊汝賢織金羅衣各一襲

○敕諭四川都指揮使司及成都護衛指揮使司曰蜀王宮殿俟雲南師還乃可興工以蜀先主舊城水繞處爲外垣中築王城敕至徐圖之勿亟也

○太白晝見

○戊申吏部以徵至天下儒士選其經明行修者列其等第上聞上曰賢才固不乏也今賢人君子出爲時用小大器使當隨其能毋使有其才而不盡其用也

○己酉吏部以經明行修之士鄭韜等三千七百餘人入見上諭之曰朕自卽位以來側席賢士與圖至治然自惟知人堯舜所難豈所知者皆賢所未知者無賢哉故敕天下徵聘遺逸卿等固皆賢人君子山林之下又豈無如卿者其悉舉以爲朕用於是濟寧單縣儒士張寧以董倫等薦復遣使徵之仍賜韜等鈔人一錠

○賜戶部尙書曾泰織金羅衣一襲

○癸丑黜國子助教單仲佑爲雲南大理府儒學教授

○乙卯五色云見

○以儒士蕭尙仁爲潭王府左長史尙仁以年老固辭上命爲平涼府儒學訓導上諭吏部臣曰近徵天下儒士至京皆朕所與共論治道以安生民者宜優待之其有病卒者有司給棺槥具舟車送其家來朝而卒於道者亦如之

○戊午以儒士金良佐爲廣東布政使司右布政使

○己未糧長有徵民夏稅匿絹入己者刑部以監守自盜論磨勘司令兪綸駁之謂糧長因徵夏稅匿人絹非盜在官之物據律條宜以因公科斂財物入己論罪刑部所坐太重奏入上從綸議

○夜塡星犯畢宿

○庚申以儒士邢浩爲河南布政使司左布政使鄒伯源爲右參政盧友常爲山東布政使司左布政使張翼爲左參議周尙文爲右參議郭思齊爲北平布政使司左參政許允恭爲右參議吳昭爲山西布政使司右布政使邵勉爲左參政錢壽祿爲右參政劉安禮爲左參議王惟善爲右參議陳宗顏爲狹西布政使司右布政使齊瞻所爲四川布政使司左布政使宣彥爲右參政各賜鈔錠

○辛酉祭周天星辰

○以儒士趙麟苟文甫等爲監察禦史

○壬戌始鑄監察禦史印文曰繩愆紏繆

○癸亥特置天下府州縣提刑按察分司以儒士王存中等五百三十一人爲試僉事人按治二縣期以周歲遷官陛辭諭之曰吏治之獘莫甚於貪墨而庸鄙者次之今天下府州縣官於斯二者往往有之是以獘政日滋民受其害故命爾等按治其地凡官吏賢否軍民利病皆得廉問紏舉勿蹈因循

○以儒士王嘉會彭無黨等爲國子監博士等官

○晉府長史致仕桂彥良上太平治要凡十二條一曰法天道天不言而四時行百物生天生聖君位至尊而統六合必當仰法於天明如日月恩如雨露威如雷霆信如四時則百職效勞庶事自理若身兼庶務則君勞臣逸非所以法天也夫天道好生聖人亦好生好生之徳洽於人心則人皆化於爲善而自不犯法矣孔子曰惟天爲大惟堯則之此之謂也二曰廣地利中原爲天下腹心號膏腴之地因人力不至久致荒蕪近𨿽令諸軍屯種墾辟未廣莫若於四方地瘠民貧戶口眾多之處令有司募民開耕願應募者資以物力寬其徭賦使之樂於趨事及凡犯罪者亦謫之屯田使荒閒之田無不農桑三五年間中州富庶則財用豊足矣三曰順人心天下以人心爲本人心所在卽天命所在故善治天下者必上承天命下順人心民之所好好之民之所惡惡之蓋人情莫不願富壽安逸故三王生之而不傷養之而日厚節其力而不困君之於民旣猶父母之於子則民之於君亦猶子之愛敬其父母矣三代之所以得人心者此也四曰養聖徳夫聰明睿智文武仁孝之君乃天生聖徳本無不備然萬幾之頃或相感觸則意念之起如重翳之蔽白日故𨿽大聖必兢兢戒謹常加存養省察之功節其嗜欲懲其忿怒淸明在躬志气如神則猶靑天白日萬物咸仰聖徳日盛聖壽萬年傳曰有大徳者必得其壽此之謂也五曰培國脈夫三代之歷祚延長者以仁義道徳教化斯民不專尙刑罰故民得遂其生養之樂而天命眷顧之也秦隋享國之不久者專事苛刻力役不休仁義不施故民不聊生而天不佑之也今功成治定萬邦悉臣當以三代有道之長爲法秦隋之失爲戒則人心和悅天心眷佑而國祚如泰山之安矣六曰開經筵自昔聖主賢臣治天下之大經大法具載六經垂訓萬世不可以不講也講之則理明而心正措諸政事無不得其當今當大興文教之日宜擇老成名儒於朔望視朝之際進講經書一篇敷陳大義使上下聳聽人人警省興起善心深有補於治化也七曰精選舉夫官得其人則庶務自理萬民樂業故選舉之際不可不精審也六部十三布政使司乃股肱重任豈可輕用而輕廢哉必歷試其才能徳量可當此者然後信任之至於提刑按察與知府之職固不能盡知其人然亦不可輕任也宜令京官五品以上各舉賢良正直一員知州知縣於民最親亦須選擇宜令按察知府歲舉廉勤淳厚者一二員凡所舉不問已仕未仕但得人則有賞謬舉則有罰如此則人皆悉心求賢而無遺材矣若新進人材且當試以佐貳之職果有異能出眾特加超擢則官得其人矣八曰審刑罰刑罰一事人命所系不可不審故書曰與其殺不辜寧失不經欽哉欽哉惟刑之卹哉蓋死者不可復生刑者不可復屬苟不欽卹而詳讞之則傷人必多傷人旣多必損和气非所以善治也理刑之官必擇公平正大仁厚之人如漢之張釋之於定國輩親信而悉任之則天下無冤民而致刑措之效矣九曰惇教化學校所以宣明教化長育人材非止訓詁文辭而已今大興國學增廣生員教育之恩至矣然國學首善之地旣選名儒以五經分教諸生必先徳行而後文藝抑浮華而尙淳篤未可驟用以啟其奔兢之心當日就月將得以眞修實踐使成人有徳小子有造將見風俗日厚人材輩出可爲國朝之用矣十曰馭戎狄夫馭戎狄之道守備爲先徵伐次之開邊釁貪小利斯爲下矣故曰天子有道守在四夷言以徳懷之以威福之使四夷臣服各守其地此爲最上者也若漢武之窮兵黷武徒耗中國而無益隋煬三伐髙麗而中國蠭起以唐太宗之明智後亦悔伐髙麗之非是皆可以爲鑑非守在四夷之道也今海內旣平車書混一蠻夷朝貢間有未順當修文徳以來之遣信使以諭之彼將畏威懷徳莫不率服矣何煩勤兵於遠哉惟北狄遺燼尙煩聖慮當選將練兵分屯鎭守謹其關防俟其釁隙一舉而殄平之未晚也十一曰搜材俊古之材俊或隱於耕釣版築或起於商賈屠沽皆足以興邦而名世非一端所取也故書曰立賢無方旁求俊乂今於秀才等科悉已舉而用之若軍伍謫戍農圃醫卜或以微罪困於裏閭者豈無其人宜令有司盡心求訪果有材器出羣學識超眾者則舉薦之開其自新之路許其效忠竭力則庶可得奇才異能之士拔十得一可當千百人之用矣十二曰廣咨訪昔舜好問而好察邇言樂取諸人以爲善故能以天下之善爲己善而能周知天下之事足以開物成務使萬民各得其所伏惟聖朝混一華夏統禦萬邦遐方幽遠恐未周知嘉言善行或未盡取正宜大開言路廣訪博詢使常朝百官待問論對布政按察府州縣正官朝覲之時各令敷奏以言觀其賢否凡時政得失民瘼利獘許諸人陳訴古有納言之官專掌其事宜選學識髙明通達治務者特授納言院官以詳擇其可否則天下之事可以周知天下之善言無不至而內外百司罔敢怠逸各思盡其職矣上曰彥良所陳通達事體方禆於治道世謂儒者泥古而不通今若彥良可謂通儒矣

○甲子天壽聖節上以孝慈皇后喪不受朝賀

○乙丑以儒士蕭惟大等九人爲各按察司副使僉事

○命天下衛所凡逃軍旣獲者謫戍雲南

○夜熒惑犯南斗

○丙寅上敕徵南將軍潁川侯傅友徳等曰九月乙丑夜熒惑犯南斗蓋上天垂象以示監戒自昔蠻夷叛服不常卿等率師久勞於外恐眾心懈弛爲寇所乘宜嚴加戒飭以備不虞且蠻夷好置毒水中將士飲食極宜謹愼以副朕懷

○五色云見

○丁卯北平都司言邊衛之設所以限隔內外宜謹烽火遠斥堠控守要害然後可以詟服胡虜撫輯邊氓按所轄關隘曰一片石曰黃土嶺曰董家口曰義院口曰箭簳嶺曰孤窰兒曰劉家口曰河流口曰徐流口曰冷口曰界嶺口曰靑山口曰乾澗兒曰桃林口曰重峪口曰石門子曰白道子曰白羊峪曰石湖洞曰五重庵曰新開嶺曰佛面山曰栲栳山曰擦崖子曰城子嶺曰大峪曰水峪曰中寨曰楡木嶺曰靑山曰遊鄕口曰鐵門口曰大喜峯口曰小喜峯口曰團亭寨曰潘家口曰常峪寨曰三臺山曰隘口寨曰龍井寨曰朝兒嶺曰松陀兒曰松棚峪曰靑山大嶺曰木潭嶺曰臭麻峪曰刀山寨曰分水嶺曰馬蹄峪曰洪山寨曰蔡家峪曰秋科峪曰於家峪曰道溝峪曰羅文峪曰貓兒峪曰山寨峪曰小撾角山曰大撾角山曰會仙臺曰沙披峪曰山口西寨曰片石峪曰冷觜頭口曰楮皮寨曰尖山寨曰龍池寨曰大安口曰井兒峪寨曰鮎魚石口曰琵琶峪寨曰馬蘭峪曰平山寨曰寬田峪曰南山頂寨曰餓老婆頂寨曰滴水峪小寨曰北山頂曰滴水峪北山等寨曰錄山頂曰峯臺嶺寨曰古彊峪曰恥瞎峪曰鉆天嶺曰黃崖口曰小平安嶺曰大平安嶺曰三山寨曰蠶椽峪曰靑山嶺曰彰作裏曰將軍石口曰嵑山寨曰黃松峪曰文家莊曰魚子山曰蕭家嶺曰熊兒嶺曰沙嶺兒曰灰峪口曰灰嶺兒曰豬圈頭曰山觜頭曰木場峪曰灰塘峪曰墻子嶺曰磨刀峪曰許家峪曰蒼木會曰小黃崖曰大黃崖曰石堂峪曰姜毛峪曰蘇家峪曰大虫峪曰遙橋峪曰南峪曰燒香峪曰墨峪口曰蜂臺峪曰髙垛子曰小水峪曰漢兒嶺曰城子山曰倒班嶺曰杷頭嶺崖曰師姑峪曰梧桐安曰齊頭崖曰柏嶺安曰將軍臺曰盧家安曰司馬臺曰丫髻山曰沙嶺兒曰塼垛子曰龍王峪曰師婆峪曰古北口曰潮河寨曰柞峪曰﹤阝步﹥道峪曰蠶房峪曰陳家峪曰東駝骨曰西駝骨曰白馬甸曰劃車嶺曰馮家峪曰營城嶺曰黃崖口曰石塘嶺曰東石城曰西石城曰東水峪曰白道峪曰牛盆峪曰小水峪曰水口峪曰河坊口曰神堂峪曰開連口曰加兒嶺曰驢鞍嶺曰南冶嶺口曰黃花鎭曰西水峪曰棗園峪曰灰嶺口曰賢莊口曰錐石口曰徳勝口曰虎峪口曰居庸曰陽峪口曰蘇林口曰白羊口曰柏峪口曰髙崖口曰方良口曰常峪口曰長城嶺曰沿河口曰石港口曰小龍門口曰天井關曰東龍關曰天橋關曰天門關曰洪水口曰西龍門曰叚口曰石峨口曰蘭芳口曰鹿角口曰南龍門曰馬水口曰道水口曰石塘口曰金水口凡二百處宜以各衛校卒戍守其地詔從之

○己巳以孝慈皇后梓宮將發引具醴饌告太廟遣官致祭金水橋午門等神仍遣官祭鐘山之神曰玆以今月庚午安葬孝慈皇后於鐘山之陽以成穆貴妃永貴妃汪貴妃祔尙祈神祐永保安寧

○夜有大星赤色有光起自井宿天樽東行一丈餘沒

○庚午孝慈皇后梓宮發引上親致祭於靈曰玆以吉日良辰安葬皇后於鐘山之陽命妃嬪諸子以下奉送今當發引特以牲醴致祭祭畢發引文武百官具喪服詣朝陽門外奉辭是日安厝皇堂皇太子奠玄纁玉璧行奉辭禮畢神主還宮文武百官素服迎於朝陽門外回宮百官行奉慰禮畢上復以醴饌祭於幾筵殿自再虞至九虞皆如之是晚仍遣醴饌告謝於鐘山之神以復土故也命所葬山陵曰孝陵

○占城國王阿答阿者遣其臣楊麻加益等奉金表貢方物賜使者文綺襲衣鈔有差

○壬申儒士沈士榮上﹤鋶﹣釒﹥曰臣欽奉敕符受國重聘赴京師與天下之士數千人親承聖諭共論治道以安生民諄諄誠切至於再三顧臣愚昧不足以答聖意然使臣不肖之言得行則賢於臣者必皆進言矣欽惟皇上恭勤求治於今有幸在朝賢哲豈皆不言耶所用臣宰豈皆不賢耶恐言之不能拔其本用之未盡展其材故重勞於宸慮也況今智者自爲身計甘溺於暴棄愚者不思自守累犯於憲章皆由進言者無拔本之論選官者無量材之實昔魏徵之事唐太宗不過隨事立諫不能格君心之非是無拔本之論也漢文帝屈賈誼於長沙是無量材之實也古稱才難周有九人而已況賢者之難遇千萬不得一二如淘沙中之金厭沙多而不淘則金不可得也用人而歷試之如礦之煉銀若不煉而用之則礦多而不能成器願皇上詳加采擇勿謂儒者皆賢而盡用之或一士不稱餘士皆棄則賢在其中亦莫能辧此金之未淘也進用之初或不當其職其人𨿽有才能先已敗事此礦之未去也此姑論用人之一事然所謂拔本者堯舜𨿽聖求諫不已況未及堯舜者哉皇上翦伐羣雄以武功定天下拯生民於水火之中奠四海於枕席之安驅夷狄復中夏爲漢唐宋之君一洗北面戎虜之恥臣竊爲千古豪傑慶快無已豈不思瞻仰以竭愚忠贊一言之助哉今聞聖諭誠切備至感發呂懷僣述狂言干冒天威無所逃罪如蒙特賜優容給以筆札條列事宜或入侍左右劇論庶事臣之願也上嘉納之手詔褒諭曰昔周捨欲載筆操牘隨君之後日有所記月有所效歲有所得其君悅之卿八閩志士守儒者之道久矣一旦應詔而來傑然特出於眾人攄誠納忠欲罄所懷非但朕愛卿聞卿之風者皆知愛卿矣若守此不變將同古人名垂於後世卿其勉之士榮福建人以儒士舉至京博學有才辯尋擢爲翰林待詔

○甲戌詔天下府州縣凡公署廨宇頹獘者修葺之隘陋不可居者更新之若體制不及而可居者皆仍其舊毋重攺作勞民其幾榻器皿凡官所置者去官之日毋輙持去違者以贓論

○詔吏部近所徵天下秀才有老疾不願仕及考下等已授職而未任者人賜鈔四錠遣還鄕

○乙亥賜駙馬都尉李祺梅殷宅人一區江西田租人二千石

○是月城黔江守禦千戶所

○雲南諸夷復叛右副將軍西平侯沐英等討平之先是徵南將軍潁川侯傅友徳等旣平雲南卽分兵四出攻諸蠻寨之未服者雲南城守者少諸夷因相扇爲叛謀有土官楊苴尢桀黠紿其下曰總兵官已領大軍俱回矣雲南城可取也紏集蠻眾二十餘萬來攻時城中食少士卒多病忽聞寇至頗以爲憂都督謝熊馮誠等嬰城固守旋施樓櫓備戰且多置彊弓弩於陴上至輙射之往往應弦而斃伺賊少怠則出勁兵以擊之賊不能攻遂連營爲困城計時英等駐兵烏撒聞之卽選驍騎一萬還救至曲靖遣卒潛入報城中爲賊所得詰之曰總兵官領三十萬軍至矣賊眾驚愕遂拔營宵遁走安寧羅次邵甸富民晉寧大祺江川等處復據險樹柵欲謀再寇英分調將士皆剿除之生擒四千餘人諸部悉定雲南復平

○遷廣東番禺東莞增城降民二萬四千四百餘人於泗州屯田

一百五四﹑大明太祖髙皇帝實錄卷之一百四十九

洪武十五年冬十月丙子朔享太廟

○更置都察院設監察都禦史八人正七品以秀才李原明詹徽等爲之設浙江河南山東北平山西狹西湖廣福建江西廣東廣西四川十二道監察禦史正九品其文移則都察院故牒各道監察禦史監察禦史呈都察院

○桂林府理定縣主簿楊時敏以罪謫戍雲南時敏延安府宜君縣人有母居家年八十餘時敏上言不歸省者九年矣願便道省視而後赴謫所上憐其母老許之且復其官俾遂祿養

○江西各府州縣造海船成送至京師官賜綺帛人夫賜鈔一錠

○丁丑賜翰林院侍書楊崧等襲衣靴襪

○己卯以孝慈皇后卒哭行祔廟禮上以醴饌致祭於靈曰日月不居奄及卒哭謹以牲醴用薦成事祭畢復生牲醴告廟曰玆以孝曾孫婦孝慈皇后馬氏神主詣廟祗謁嘉薦祔饗之禮

○辛巳夜有星靑白色尾迹有光起自井宿東南行至星宿沒

○壬午賜給事中承敕郎中書舍人通政使司等官衣人一襲

○四川鎭南宣撫散毛施等十二人來朝賜鈔有差

○署雲南布政使司事汝南侯梅思祖卒思祖歸徳之夏邑人初從張士誠爲中書省右丞守淮安歲丙午相國徐達旣下髙郵進兵攻淮安思祖遂出降後從達平浙西以功累官至浙江行省右丞復從達取山東北平河南狹西之地西破王保保軍還取興元皆有功洪武三年賞賚諸功臣思祖賜號開國輔運推城宣力武臣階榮祿大夫勛柱國封汝南侯食祿二千五百石四年伐蜀五年徵甘肅還命訓練士馬於北平巡視山東狹西遼東諸處城池十五年平雲南置貴州都指揮使司以思祖署都指揮使上以雲南初平欲使重臣鎭之乃命思祖署雲南布政使司事與平章潘原明同鎭守思祖善撫輯民夷安之至是卒柩還賜葬鐘山之陰駙馬都尉殷其從子也

○癸未命兵部以鈔給賜江北養馬人戶

○以刑科給事中栗恕試戶部右侍郎秀才田疇爲太常寺少卿

○詔天下來朝官各舉茂才一人

○桂林衛戍卒二人言故元守將阿爾思蘭舊所部偏校三十六人今爲民全州宜取置戎伍上曰天下兵民版籍已定人方安業豈可復擾耶此輩非挾私怨則希望恩賞耳命徙二卒於揚州衛

○丙戌增設內使三百六十一人

○戊子以秀才木通甫等三人爲監察禦史

○上諭禮部臣曰學官所以造就人材模範後進非老成篤學之士莫宜居是其令各按察司精考儒學官不通經術者送吏部別用其有通經術能文章滯於下僚者悉以名聞

○命禮部頒劉向說苑新序於天下學校令生員講讀

○置徽州守禦千戶所

○南雄侯趙庸討平廣東羣盜俘賊首號鏟平王者至京凡獲賊黨一萬七千八百五十人賊屬一萬六千餘斬首八千八百級招降其民一萬三千二百六十七戶詔庸班師

○辛卯以秀才吳荃等五人試監察禦史

○壬辰割雲南建昌府所屬建安永寧瀘禮裏闊邛部蘇八州中北社瀘沽三縣徳昌府所屬昌徳威籠普濟四州會昌府所屬武安黎溪永昌三縣俱隸四川布政使司以會川千戶所隸建昌衛衛隸四川都指揮使司

○癸巳秦王晉王今上周王楚王還國賜其從官侍衛鈔錠有差

○甲午以秀才楊振宗等二人爲國子監助教

○賜監察禦史練則成等五十三人文綺衣人一襲

○乙未詔齊王榑之國賜其從官及軍士衣鈔

○丙申皇從曾孫贊儀生靖江王世子也

○命刑部都察院斷事等官審錄囚徒上曰錄囚務在情得其眞刑當其罪大抵人之隱曲難明獄之疑似難辧故往往有經審錄尋復反異蓋由審刑者之失以至此耳故善理獄者惟在推至公之心擴至明之見則巧僞無所隱疑似無所惑自然訟平理直枉者得伸系者得釋苟存心失公聽斷不明是猶捨衡以求平揜鑑以索照獄何由得理事何由能直今命爾等審錄囚徒務以公破私明辧惑毋使巧僞繁滋而疑讞不決生者拘幽於囹圄死者受冤於地下非惟負朕愼刑之心實違上天好生之意凡錄囚之際必預先稽閱前牘詳審再三其有所訴卽與辧理具實以聞

○遣使諭徵南將軍潁川侯傅友徳左副將軍永昌侯藍玉右副將軍西平侯沐英曰近者烏撒蠻人叛亂賊殺官吏彼蓋未睹大勢軍威必謂我軍散處緩不及應故有此變朕觀彼中地勢旣守臨安楚雄大理則曲靖普安烏撒建昌亦在必守其東川芒部諸蠻之不服者必戮其渠魁使之畏懼不敢反覆若班師則一衛畱兵不過五千賊勢若合豈無數萬眾寡不敵何以能守今止畱兵百餘人守城余則盡令入山搜捕其黨使彼智窮力屈誠心款附方可畱兵鎭服卿等其共圖之且乘兵勢修治道塗務在平廣水深則構橋梁水淺則疊石以成大路烏撒東川芒部之地亦皆治之仍召其土酋令諭其民丁各輸糧一石贍軍治蠻夷之道必威徳兼施使其畏感不如此不可也

○夜太陰犯軒轅右角

○戊戌賜鞏昌建寧定遼等衛指揮同知汪庸等五人織金襲衣

○敕刑部申明越訴之禁凡軍民訴戶婚田土作姦犯科諸事悉由本屬官司自下而上陳告毋得越訴輙赴京師亦不許家居上封事違者罪之

○調廣州左衛后所官軍守禦淸遠縣潮州衛前所官軍守禦程鄕縣

○己亥以耆儒劉堉爲諫院左司諫兼左春坊左庶子關賢爲右司諫兼右春坊右庶子趙肅爲諫院左正言兼左春坊左諭徳何顯周爲右正言兼右春坊右諭徳

○庚子成都後衛百戶馬鏞以徵雲南戰沒命賜其父興文綺帛各十四匹鈔四十錠

○命諸司奏事凡大政事如選官發兵賑濟賞賜免糧宥罪奏牘明書所得旨意其餘錢糧刑名諸常行事所司如律定擬具聞止書奏聞訖不得輙書奉旨如律所不載擬有未當臨時奏請者則備書所奉旨意法司訊讞罪人不許預請窺旨意所向俟獄成奏聞如不知事所從由者許於所司備錄之

○壬寅故元平章月魯帖木兒等自雲南建昌來朝貢馬一百八十匹拜上故元所授符印詔賜月魯帖木兒襲衣靴襪家人綿布一百六十匹

○刑部尙書開濟奏曰欽惟聖明治在復古凡事務從簡要今內外諸司議刑奏札動輙千萬言泛濫無紀失其本情況至尊一日萬幾似此繁瑣何以悉究此皆胥吏不諳大體苟非禁革習以成獘上曰虛詞失實浮文亂眞朕甚厭之自今有以繁文出入人罪者罪之於是命刑科會諸司官定議成式榜示中外

○癸卯北平民有爲人所誣逮至京者其子訴之事已白刑部坐其子越訴都禦史趙仁執奏上曰子知父冤其忍無詞聽父誣伏豈得爲孝子訴父枉出其至情不可加罪

○湖州民進新栗慮有損別貯他栗爲備中途私啟緘視有損者易之及進所司以其竊啟封緘問坐棄毀禦用物當杖而徙上曰原其情無他若坐以此律是以法傷人而不究其情也命釋之

○詔贈驍騎右衛指揮僉事李英爲鎭國將軍指揮使英懷慶武陟縣人仕元爲河南行樞密院知院洪武元年自狹州率眾來降授沂州衛指揮僉事從右丞相徐達平章常遇春平中原收北平追哈剌章國公至興和還取保定中山諸郡復追元知院豁鼻馬等二年從達平狹西諸郡三年從徵定西攻走王保保復從大夫湯和徵察罕惱兒取東勝沙靜等州四年伐蜀進克階文二州英率眾先驅敗僞丞相戴壽等於成都五年從曹國公李文忠徵沙漠與哈剌章戰於烏龍江破走之十一年從西平侯沐英徵西番擒三副使等有功累遷驍騎右衛十四年潁川侯傅友徳徵雲南命英爲前鋒旣克雲南進攻楚雄大理皆與有功及烏撒諸蠻叛友徳等進兵圍之矣率所部兵直至烏撒之作窩壁巖野溝土官實卜等率蠻眾數萬來拒英與麾下奮前力戰斬數百人而死詔贈今官其子堅爲附馬都尉尙大名公主

○甲辰大將軍徐達還京

大明太祖聖神文武欽明啟運俊徳成功統天大孝髙皇帝實錄卷之一百四十九

一百五五﹑大明太祖髙皇帝實錄卷之一百五十

洪武十五年十一月丙午朔以魯道爲國子監助教賜襲衣靴襪道思南人初授宣慰司經歷宣慰使田大雅薦於朝特召爲助教

○金吾後衛所鎭撫傅讓從徵雲南還賜織金文綺三匹帛如之讓友徳之子也

○增設內使七十六人

○置雲南鹽課提舉司所屬鹽課司凡蘭州鹽井等處歲辦大引鹽一萬七千八百七十引有奇

○丁未賜在京官吏及京民冬至節錢有差

○庚戌定磨勘司與在京諸司文移之制凡五軍都督府與親軍指揮使司及在京各衛指揮使司皆經歷司行移六部則主事廳都察院則監察禦史大理寺則左右寺有事則移文磨勘司磨勘司覆報其斷事官審刑司有事則徑與行移

○辛亥上諭都禦史趙仁曰近以秀才爲試僉事按治各府州縣此皆初任之人朕將觀其才能宜令各按察司訪其所行之事歲終類奏以憑黜陟

○癸丑冬至上以皇后喪故素服祭幾筵殿畢常服禦奉天殿百官常服行五拜禮

○甲寅賜故元來降平章月魯帖木兒及其官屬鈔二千四百四十錠

○丙辰命天下衛所軍士所給月鹽以鈔代之時西安衛千戶宋壽領河東鹽六千四百餘斤以給軍士侵欺三千二百餘斤事聞上命戶部悉準鹽價給鈔免致所司爲姦於是戶部定議京衛軍士仍舊給鹽外衛以鈔代之

○丁巳上諭五軍都督府臣曰近福建行都司及建寧左衛守禦官不奉朝命輙役軍士伐木修建城樓因而私營居室極其侈靡軍士富者責其納錢免役貧者重役不休今軍士忿抑來訴已令法司逮問五軍都督府宜榜諭天下都司自今非奉命不得擅興營造私役軍士違者或事覺或廉得其狀必罪之削其職

○以髙遜志爲吏部試右侍郎張來儀爲太常寺丞來儀初名羽後以字行

○以上海縣儒學訓導顧彧爲戶部左侍郎用給事中張惠薦也

○戊午仿宋制置殿閣學士以禮部尙書邵質爲華蓋殿大學士翰林學士宋訥爲文淵閣大學士檢討吳伯宗爲武英殿大學士典籍吳沈爲東閣大學士質尋以事降試監察禦史

○庚申更定太僕寺所屬牧監爲正九品

○敕山西都指揮使司曰近振武衛指揮桑桂有犯卿等議擬如律允合至公然念其勤勞累歲初麗於法不忍加刑特宥之俾復其官諸連逮系者符至悉釋之惟妄稱老實大王者誅之以戒將來

○故元達魯花赤康徹裏帖木兒等八百四十人自遼東來歸命贍以衣糧賜綺帛有差

○辛酉五色云見

○耆儒鮑恂等四人被徵至京先是禮部主事劉鏞舉鮑恂余詮張紳張長年皆明經老儒達於治體可備顧問遣使驛召之至是恂詮長年三人先至京恂年八十餘詮長年亦皆七十餘矣上見之喜甚賜坐顧問一日上召三人命爲文華殿大學士恂等力以老疾辭上諭之曰以卿等年髙故授此職煩輔導東宮耳免卿早朝日晏而入從容侍對不久當聽卿等致仕還鄕以終餘年庶不負卿等平生所學而鄕裏亦有光矣卿何辭焉恂等復固辭翌日放還鄕裏紳後至授狹西鄠縣儒學教諭恂嘉興府崇徳人嘗授易於臨川吳文正公澂所著有大易傳義等書若干捲藏於家學者尊之曰西溪先生詮安吉人長年髙郵人紳登州人皆以學行稱

○降戶部左侍郎程昭爲雲南黑鹽井鹽課提舉司提舉坐不任職也

○壬戌上命禮部臣修治國子監舊藏書板諭之曰古先聖賢立言以教後世所存者書而已朕每觀書自覺有益嘗以諭徐達達亦好學親儒生囊書自隨蓋讀書窮理於日用事務之間自然見得道理分明所行不至差繆書之所以有益於人也如此今國子監舊藏書板多殘闕其令諸儒考補命工部督匠修治之庶有資於學者

○甲子以儒士董倫爲右春坊右贊善賜以冠帶

○乙丑孝慈皇后喪百日上輟朝以牲醴致祭於幾筵殿是日內使監官淸晨先設祭儀畢紀察司請禦素服黑犀帶行禮上至香案前致欽不拜東宮親王皆四拜奠帛奠爵訖跪讀祝官跪讀祝訖皆興上舉哀在位者皆哭哭止上致欽如前東宮以下復四拜禮畢上還宮百官素服黑角帶詣中右門俟奉慰上素服出升座百官就位跪儀禮司官致詞云具官臣某等玆以孝慈皇后百日臣等禮當奉慰俯伏叩頭興禮畢東宮親王復以牲醴祭孝陵公侯等從祭妃主亦詣陵祭其命婦則詣幾筵殿祭奠自是凡遇四時節序及忌日東宮親王祭幾筵殿及孝陵皆如之仍以成穆貴妃永貴妃汪貴妃配享其各王府所遣內官致祭幾筵殿者於殿前丹墀內隨班行禮

○丁卯遣使賫敕諭各都指揮使司曰近徵天下秀才至京已令試按察僉事俾出巡郡縣以察守令政治之得失與民之利病旣受命而往政無所聞未知果能設施與否及污潔何如故特命爾等詢其所行具實以聞毋以善爲惡以不肖爲賢其直言之無隱

○上命戶部榜諭兩浙江西之民曰爲吾民者當知其分田賦力役出以供上者乃其分也能安其分則保父母妻子家昌身裕斯爲仁義忠孝之民刑罰何由而及哉近來兩浙江西之民多好爭訟不遵法度有田而不輸租有丁而不應役累其身以及有司其愚亦甚矣曷不觀中原之民奉法守分不妄興詞訟不代人陳訴惟知應役輸租無負官府是以上下相安風俗淳美共享太平之福以此較彼善惡昭然今特諭爾等宜速攺過從善爲吾良民苟或不悛則不但國法不容天道亦不容矣於是戶部以所諭頒於浙江江西二布政使司及府州縣永爲遵守

○普定軍民府知府者額來朝詔賜米二十石及其從者衣服鈔錠

○戊辰命都察院以巡按事宜頒各處提刑按察司俾各舉其職凡府州縣社稷山川壇壝帝王陵廟必令修潔祭祀以時忠臣烈士未入祀典者孝子順孫義夫節婦未旌表者必詢訪具實以聞興舉學校察吏治得失戢豪彊均賦役存問鰥寡孤獨廢疾無入自振者舉行鄕飲酒禮及民間戚欣慶慰宴會之際必以齒序伸理獄囚冤滯稽考諸司案牘官吏廉能者舉之貪鄙者黜之徵求遺逸以進諸朝賑贍流民以復其業倉庫錢榖必會其贏縮山川道裏風俗物產必知其所宜來朝之日則條列以聞著爲令

○己巳給福建諸衛徵南將士二萬九千二百餘人鈔十一萬一千四百餘錠

○夜太陰入氐宿有流星初出大如雞子靑赤色有尾起自天苑西南行丈餘發光大如椀光燭地至遊气中沒

○庚午四川石柱宣撫司土官冉良彬來朝詔賜良彬文綺鈔錠

○升雲南黑鹽井鹽課提舉吳印爲雲南布政使司左布政使左參政張紞爲右布政使

○廣州左衛奏請令有司於民間造兵器給兵士以禦倭寇上謂工部臣曰兵以衛民今欲禦寇而以兵器役民是民未被寇先有勞費非所以安之也自今天下衛所兵器有缺宜以軍匠付布政司聽其置局以民匠相參造之毋令衛所造作勞民

○壬申擢監察禦史任昂爲禮部尙書翰林院典籍李翀爲侍講學士

○署雲南布政使司事平章潘原明卒原明泰州人初與僞吳張士誠俱起鹽徒元兵圍髙郵士誠與十八人突圍出走原明及李伯昇呂琛等與焉後爲浙江行省平章守杭州歲丙午右丞李文忠師至錢塘原明以城降仍授浙江行省平章士誠由是勢孤以至於亡洪武三年命食其祿不署事子孫世襲指揮同知十四年大兵平雲南以原明署布政使司事至是卒柩還賜葬於鐘山之陰

○癸酉福州左右中三衛奏請造戰船上曰今天下無事造戰船將何施耶不聽

○甲戌皇從曾孫贊侃生靖江王第三子也

○置五軍十衛參軍府以麥至徳等爲左右參軍

○以兵部尙書唐鐸爲諫議大夫都禦史趙仁爲兵部尙書

○是月革故元廣西路宣撫司置廣南府以土酋儂郎今爲同知

○普定軍民府知府者額辭歸上諭之曰王者以天下爲家聲教所曁無間遠邇況普定諸郡密邇中國慕義來朝深可嘉也今爾旣還當諭諸酋長凡有子弟皆令入國學受業使知君臣父子之道禮樂教化之事他日學成而歸可以變其土俗同於中國豈不美哉復賜者額金帶及織金文綺五匹帛十匹鈔四百錠

十二月乙亥朔封中軍都督僉事李新爲崇山侯誥曰朕聞歷代之君肇興王業賢能之士乘勢而起佐成大勛而膺爵受封與國同久咨爾龍虎將軍中軍都督府僉事李新與朕同裏閈當起義之初卽委身來附滁和旣定翊渡大江克采石復太平戰溧水從攻建業京口毗陵宣城江陰池陽又從徵金華援安豊徵合肥佐大將軍拔荊襄定浙西咸預有功始掌千夫繼職列衛遂僉都府勛勞益著乃者俾營孝陵盡心所事卒底成功是用加爾開國輔運推誠宣力武臣封崇山侯食祿一千五百石爾其毋怠益展忠勤使勛業並著於旂常徳澤永流於後裔券文同新鳳陽人歲癸巳從上起兵庚子擢管軍副千戶甲辰遷龍驤衛正千戶洪武元年升神武衛指揮僉事尋調守茶陵衛五年升畱守都衛僉事九年升大都督府僉事十三年轉中軍都督府僉事至是封侯

○以故元平章月魯帖木兒爲建昌衛指揮使賜以綺衣金帶月給三品俸贍其家土官例無俸此特恩也

○給賜遼東諸衛士卒十一萬二千一百二十人綿布四十三萬四百一十九匹綿花一十六萬九千三百二十八斤

○辛巳日中有黑子

○癸未贈驍騎右衛指揮使郭成妾柏氏爲貞烈徳人柏氏北平人成病卒柏氏自經以殉事聞禮部議比正妻宜降一等褒贈詔從之

○浚揚州儀眞河九千一百二十丈置閘壩十三處

○甲申賜湖廣諸衛徵南軍士四萬八千九百三十人鈔凡九萬七千八百五十二錠

○乙酉定天下僧道服色凡僧有三曰禪曰講曰教禪僧茶褐常服靑條玉色袈裟講僧玉色常服深紅條淺紅袈裟教僧皂常服黑條淺紅袈裟僧官皆如之惟僧錄司官袈裟緣紋及環皆飾以金道士常服靑法服朝衣皆用赤色道官亦如之惟道錄司官法服朝衣緣紋飾金

○丙戌詔吏禮兵戶工五部凡有逮系罪人不許自理俱付刑部鞫問

○故元將校金孛羅帖木兒等八十七人自遼東來降以冠帶遣使敕諭遼東都指揮潘敬葉旺曰金孛羅帖木兒至京其來降先後人畜多寡之數旣知之矣但不知宜以何職處之欲問金孛羅以定髙下又未知先降之人在遼東者其心何如敕至察其人情卽遣人回奏

○己丑龍虎衛指揮胡斌以徵南戰沒賜其弟傑文綺帛各二十匹鈔二百錠

○田州府知府岕堅遣其侄烈等上表貢馬及方物詔賜綺帛有差

○築山海衛城周一千五百八丈髙四丈一尺

○庚寅皇第十五孫髙燧生今上第三子也

○工部奏是歲造完馬鞍六萬二千二百九十上曰此皆民力其愼藏之以備武用

○辛卯上諭都督府臣曰北平大水傷稼屯田士卒不能自養宜卽命都指揮使司月給米賑之勿令士卒有饑色也

○壬辰思南宣慰使田大雅上表貢方物詔賜綺帛鈔錠

○乙未詔各衛軍士年老及殘疾有丁男者聽其代役所管官旗有畱難者坐罪

○延安侯唐勝宗長興侯耿炳文訓練狹西二十二衛校卒凡一十萬六千八百七十四人得驍勇騎士一萬九千七百九十人習馬二萬三千五百匹

○故元建昌行省參政力徳威石等五十七人拜其家屬二百七十人自雲南來朝獻馬三十匹賜襲衣靴襪綿布月給薪米以贍之

○丙申戶部奏定安寧鹽井中鹽法凡募商人於雲南臨安二府輸米三石烏撒烏蒙二府輸米二石八斗沾益州東川府輸米三石五鬥曲靖府輸米二石八斗普安府輸米一石八斗者皆給安寧鹽二百斤

○戊戌吏部奏定河泊所官制凡天下河泊所二百五十二歲課米五千石之上至萬石者設官三人千石之上者設二人三百石之上者設一人制可

○己亥命永城侯薛顯南雄侯趙庸懷遠侯曹興往山西理軍務人賜鈔二十錠

○夜有大星赤色光燭地起自天船西行至天大將軍分作五星至奎宿沒

○庚子岷州衛百戶達瑣南癿等十三人謀叛伏誅

○有軍士赴京建言在道爲人所殺事聞命自今凡軍士建言許所司以其言用印實封入遞奏聞其人不必赴京

○命吏部凡府州縣儒學訓導九年考滿用爲教諭

○辛丑濟南靑州萊州三府奏歲役民二千六百六十戶采鉛三十二萬三千四百餘斤及今歲久鑿山愈深而得鉛愈少乞停其役上曰爲物勞民非善政也其卽罷之

○賜故元來降參政力徳威石等五十七人正旦節錢

○兵部奏市馬之數秦河洮三州茶馬司及慶遠裕民司市馬五百八十五匹廣東四川二布政使司市馬五百六十五匹

○甲辰享太廟

○賜國子生九百六十六人正旦節錢

○是歲旌表濟寧府嘉祥縣陳秀妻成氏萊州府膠州民欒好義妻石氏陳州項城縣民李唐興妻王氏同州朝邑縣民張三妻師氏永州府祁陽縣民張伯通妻郝氏邳州宿遷縣民丁九妻李氏吳彥禮妻鐘氏太平府當塗縣民孫文妻趙氏王徳富妻沈氏貞節成氏等皆以年少夫亡誓不再嫁又旌表松江府上海縣民任士中妻兪氏母女爲雙節之門兪氏名淑安年二十而寡一女生二歲男始五閱月姑先卒舅仕於遠方家貧無所依親戚勸之再適兪氏曰吾忍令吾兒呼他人爲父耶遂截髮自誓親戚復彊之欲自刎眾懼而止以紡績爲業教育子女女長嫁兪邦用邦用亦早卒所親憐其貧亦勸之更嫁女曰我再嫁夫家宗祀誰主之寧死不攺節以辱吾母乃歸與母同居守志有司上其事遂旌表所居曰雙節之門安慶府懷寧縣民李忠妻王氏步善慶妻陳氏並爲貞烈之門忠溺水王氏求屍得之號慟欲赴水死姑救免之日夜號哭不飲食數日自經死善慶爲壻於陳以疾卒陳氏哀痛三年如一日服除拜其父母兄弟乞養己終身父曰汝年尙少當爲汝更擇配女不答卽日自經死事聞並旌表之

大明太祖聖神文武欽明啟運俊徳成功統天大孝髙皇帝實錄卷之一百五十

大明太祖髙皇帝實錄卷之一百五十一

洪武十六年春正月乙巳朔皇太子親王駙馬俱淺色常服詣華蓋殿行八拜禮上禦奉天殿受百官朝賀畢賜宴華蓋殿不舉樂以孝慈皇后喪故也是日琉球國中山王察度遣其臣亞蘭匏山南王承察度遣其臣師惹等進表貢馬及方物貴州宣慰使靄翠黎州安撫使芍徳金築安撫使密定等俱遣使來朝貢馬

○丁未遣行人十人賫詔往雲南諭其新附之民使各安生業陛辭人賜衣一襲

○詔賜琉球國中山王察度鍍金銀印並織金文綺帛紗羅凡七十二匹山南王承察度亦如之亞蘭匏等賜文綺鈔帛有差賜貴州宣慰使靄翠鈔百錠錦十五匹金帶一黎州安撫使芍徳等各賜鈔帛及織金綺衣有差時琉球國三王爭雄長相攻擊使者歸言其故於是遣亞蘭匏等還國並遣使敕中山王察度曰王居滄溟之中崇山環海爲國事大之禮不行亦何患哉王能體天育民行事大之禮自朕卽位十有六年歲遣人朝貢朕嘉王至誠命尙佩監奉禦路謙報王誠禮何期王復遣使來謝今令內使監丞梁民同前奉禦路謙賫符賜三鍍金銀印一近使者歸言琉球三王互爭廢農傷民朕甚閔焉詩曰畏天之威於時保之王其罷戰息民務修爾徳則國用永安矣諭山南王承察度山北王帕尼芝曰上帝好生寰宇之內生民眾矣天恐生民互相殘害特生聰明者主之邇者琉球國王察度堅事大之誠遣使來報而山南王承察度亦遣人隨使者入覲鑑其至誠深用嘉納近使者自海中歸言琉球三王互爭廢棄農業傷殘人命朕聞之不勝憐憫今遣使諭二王知之二王能體朕之意息兵餋民以綿國祚則天必祐之不然悔無及矣

○戊申白虹貫日

○儋州知州魏世吉請遣子入太學詔許之

○庚戌賜河州衛指揮姜豫等綺帛

○建昌酋長賽因不花等二十人來朝賜鈔有差

○重慶衛指揮僉事雍桂以徵南卒於軍遣官致祭卹其家

○民有子犯法當死其父以財求免事覺監察禦史奏欲並置於法上曰生死人之大故父子人之至親彼愛根於心但知求其子之生不顧理之所不可爾論法欲並罪其父然於情可恕其赦之

○辛亥擢鞏昌府徽州知州叚嗣宗爲山西布政使司右參政濟南府肥城縣知縣許好問爲右參議

○壬子上諭刑部尙書開濟都禦史詹徽等曰凡論囚須原其情不可深致人罪蓋人命至重常存平恕之心猶恐失之況深文乎昨民有子犯法當死者其父行賄求免禦史執之並欲論罪朕以父子至親其死而救人之情也故但論其子而赦其父自今凡有論決必再三詳讞覆奏而行毋重傷人命

○乙卯大祀天地於南郊

○山陽縣民獻碧玉一重二百二十四兩詔以鈔二十錠賜之

○丁巳免國子監祭酒吳顒還鄕時武臣子弟有怠於學者顒以寬縱不能繩檢故免之顒河南人容貌魁偉十四年祭酒李敬生事得罪顒以儒士舉至京特命爲祭酒至是免後以疾終於家

○戊午命魏國公徐達出鎭北平賜鈔一百五十錠

○敕諭遼東都指揮使潘敬葉旺曰卿等封至髙麗賀正表知臘月中旬其使始至遼東安能及期到京其計之狡不過曰吾事大之禮已盡可以塞責矣其誠心安在哉卿等止其來使甚善今當諭之曰賀禮過期朝廷不納以明其罪

○庚申賜國子監師生元宵節錢有差升監察禦史邵質爲都察院右僉都禦史

○辛酉享太廟

○敕諭松州衛指揮僉事耿忠曰西番之民歸附已久而未嘗責其貢賦聞其地多馬宜計其地之多寡以出賦如三千戶則三戶共出馬一匹四千戶則四戶共出馬一匹定爲土賦庶使其知尊君親上奉朝廷之禮也

○壬戌以文淵閣大學士宋訥爲國子監祭酒敕諭之曰太學天下賢關禮義所由出人材所由興自建學以來歷選師儒以居是職至今未臻其效豈士習之難變歟抑師道之不立歟此朕所以夙夜究心愼擇老成以任之惟卿宿學耆徳可以任此故特命爲祭酒尙體朕立教之意使諸生有成士習丕變國家其有賴焉卿其勉之

○甲子賜徵南軍士之家鈔各二錠紅綿布各三匹令制衣鞋官爲轉送軍中

○乙丑以都禦史宗中爲四川布政使司左布政使徐仕謙爲廣東布政使司左參議

○丁卯命刑部凡十惡眞犯死罪者處決如律余徒流笞杖者令代農民力役以贖其罪在京犯者役十日準笞二十杖十徒流各計年準之雜犯死罪者罰戍邊在外犯笞杖者就決徒流死罪送京師詳讞

○己巳暹羅斛國遣使貢方物命賜其王及使者綺帛鈔有差

○諸蠻夷酋長來朝者悉獻其所乘馬詔以鈔償之

○辛未給事中言近各處巡按試僉事所上章奏有不稱臣及不書月日者請逮問之上曰此亦錯誤其勿問

○以雲南所屬烏撒烏蒙芒部三府隸四川布政使司先是烏撒等部諸蠻復叛徵南將軍傅友徳等率兵討之大敗其眾進軍搜捕餘黨有潛匿者皆捕而殺之諸蠻懾懼相率來降至是悉平以其地近四川故割隸之

○夜有星赤色起自天勾東北行至近濁沒又一星靑白色有光起自天市東垣內東行至近濁沒

○壬申北平按察司言安州髙陽諸縣常被水三皇廟分司廨宇圮壞請修治上曰災害之餘居官者當卹民不可勞民今北平水患方息民未寧居風紀之司正當問民疾苦以撫卹之若有修造俟歲豊足然後爲之庶得先後緩急之宜今不卹民而以廨捨祠廟爲先失其序矣遂命停治

○詔給北平諸衛士卒十三萬一千五百餘人米各一石

○給山東十四衛士卒五萬四千三百餘人綿布十五萬四百餘匹綿花八萬一千五百餘斤

○命曹國公李文忠兼領國子監事諭之曰國學爲育人才之地公侯之子弟咸在焉𨿽講授有師然貴遊子弟非得威望重臣以蒞之則恐怠於務學故特命卿兼蒞其事必時加勸勵俾有成就

大明太祖聖神文武欽明啟運俊徳成功統天大孝髙皇帝實錄卷之一百五十一

太祖髙皇帝實錄卷之一百五十二

洪武十六年二月乙亥朔上觀唐太宗帝範謂侍臣曰此十二篇者𨿽非帝王精微之道然語意備至曲盡物情使唐之子孫克守其言亦足爲訓自後女主竊柄有乖君體骨肉少恩有乖建親諂諛並進有失求賢忠諫者忌之讒佞者悅之驕奢縱佚罔知戒懼賞罰政令不行於天下閹豎小人朋比於國中卒召藩鎭之禍而唐祚遂衰有國家者其可不守祖宗之法乎

○丁丑遣官釋奠於先師孔子

○戊寅祭大社大稷

○旌表北平欒城縣民李大妻甄氏舅早卒奉其姑甚孝夫與其弟異居一日姑往視其次子家甄氏隨行不忍去姑側姑力遣之還甫三日甄氏心驚舉身流汗意姑疾也亟往省之果有以疾來告者甄氏沿道拜禱至姑側侍湯藥數日而愈後姑年九十一以疾終旣葬甄氏廬墓三年旦暮悲號不輟里人稱爲孝婦事聞詔旌表其門曰孝婦甄氏之門

○庚辰上諭皇太子諸王曰凡聽訟貴明不明則刑罰不中罪加良善人心怨咨有傷天和或有大獄必當詳審庶免構陷之非鍛煉之斃又曰凡賞功要當不當則人心不服蓋賞與罰二事治天下之大權也不可不愼

○夜太陰犯畢宿

○辛巳遣鎭撫桑昭賫敕往諭遼東都指揮潘敬葉旺曰二月六夜太陰有象主胡兵入寇今遣使諭爾知之當嚴加號令命各衛指揮千百戶而下多方警備已命都督於顯等運米四十萬石度海又發步騎數十萬屯駐北平眞定等處皆爲天象之故若胡兵果犯遼東卽以北平步騎邀其歸路勿令縱逸

○以髙廉二州守禦千戶所隸雷州衛指揮使司

○壬午朝日

○詔武官子弟習騎射校藝精熟者始許襲職不中者有罰

○建昌土酋阿泒來朝貢馬及方物詔賜錦綺羅各五匹帛倍之並賜金龍羅衣帽帶靴襪

○癸未旌表登封縣孝子王中之門中家業農未嘗知書而性至孝母歿廬墓三年身被衰麻日食飦粥旦夕哭奠未嘗櫛發易衣墓側無水浚井四丈餘不得泉中環井再拜吁天泉水湧出鄕裏以爲孝感事聞詔旌之

○乙酉祭太歲風雲雷雨嶽鎭海瀆山川月將城隍諸神

○遣官祭先農及旗纛

○遣官祀歷代帝王

○旌表山西陽城縣民叚節妻宋氏貞節宋氏年二十七而寡姑年七十宋氏紡績以備餋及姑年九十而卒喪葬盡禮撫育諸子至於成人守節不攺年已七十有司上其事故旌表之

○丁亥旌表晉州安平縣烈婦張氏張氏國子生翟徳妻也徳盜同捨生衣物事覺張氏恥之曰夫者非但仰望以終吾身將冀其力學成名以顯榮父母也今若此我何面目見鄕里人乎遂自縊死事聞上以其素承父母之教命於其父母家旌之

○戊子春社祭孝慈皇后陵

○己丑東閣大學士吳沈等進精誠錄先是上將享太廟致齋於武英殿召沈等謂之曰朕閱古聖賢書其垂訓立教大要有三曰敬天曰忠君曰孝親君能敬天臣能忠君子能孝親則人道立矣然其言散在經傳未易會其要領爾等其以聖賢所言三事以類編輯庶便觀覽至是書成上覽而善之賜名精誠錄命沈爲之序書凡三卷敬天一卷取易十章書七十二章詩十七章禮記二十七章孝經論語各一章忠君一卷取易太學中庸各一章書四十六章詩十章禮記十四章左傳六章國語一章論語十四章孟子十二章孝親一卷取易二章書三章詩九章禮記四十八章論語十一章孝經十九章大學二章中庸三章孟子十章

○柳州衛指揮僉事蘇銓卒遣官致祭卹其家

○給賜海運將士鈔錠都督人二十錠指揮人十五錠千戶人十錠百戶所鎭撫人七錠士卒人三錠

○夜有星靑白色起自正東雲中東北行至近濁沒

○庚寅旌表饒州府安仁縣貞婦彭氏之門彭氏年二十七而寡守志七十六年壽百三歲按察僉事周克敬以聞詔旌之

○辛卯烏蒙烏撒東川芒部諸部土酋百二十人來朝貢方物詔各授以官賜朝服冠帶錦綺鈔錠有差其女酋則加賜珠翠首飾

○乙未皇從曾孫贊俊生靖江王第四子也

○丙申建昌衛指揮使安配來朝貢方物賜織金文綺衣一襲及紗帽金帶靴襪

○命天下學校歲貢生員時諫官關賢言國朝崇尙儒術春秋祭享先師內外費至巨萬尊師之道可謂隆矣天下生員歲給廩米亦數萬石餋賢之禮可謂厚矣今又建太學聚天下英才以教育之期爲國家用也柰何所司非人師道不立平居教餋旣無其法及至選貢賢愚混淆至有員缺又或府選於州州選於縣致使爲師者不能各任其責甚至布政司按察司將俊秀有學問生員選充承差有乖朝廷育才之意今宜令府州縣學歲貢生員各一人如考試中式則賞及所司教官否則所司論如律教官訓導停其廩祿生員罰爲吏如是則士有勸懲學有成效從之命禮部榜諭天下府州縣學自明年爲始歲貢生員各一人正月至京從翰林院試經義四書義各一道判語一條中式者入國子監不中者罰之

○丁酉詔免鳳陽府及和州田租以去年旱災故也

○庚子淸明祭奉先殿及孝慈皇后陵

○占城國王阿答阿者遣其臣楊麻加益等上表貢象牙二百枝檀香八百斤沒藥四百斤番布六百匹詔賜其王織金文綺使者鈔有差

○徵南將軍穎川侯傅友徳遣人送故元雲南右丞觀音保參政劉車車不花及酋長叚世等一百六十人至京獻馬一百七十匹賜鈔有差仍各賜其家屬衣服尋以觀音保爲金齒指揮使賜姓名李觀

○廣東衛指揮僉事馮海張榮俱以疾卒遣官致祭卹其家

○廣東布政使司請於禮部曰本司秩從二品都指揮使司正二品正旦等節慶賀行禮請定著衙門禮部以聞上命行禮宜於布政司班列以秩爲序

○辛丑賜刑部尙書開濟實授誥曰制刑之道聖王所以發至仁輔禮教也才非王佐衷非惻隱則不克斯任若官得其人則海嶽奠安星緯順軌�樂懋遷農樂耕種百工技藝各安其業所以盡寰宇人皆居於壽域蓋謂司刑者制百姓於刑之中彊不淩弱眾不暴寡致彜倫之攸敍而仁惠布流至聖之道行焉朕常命官職古司寇之任必欲仁有施而法中罪何小人無知倒持仁義法加良善病國殃民甚乖用法之意今授爾濟資善大夫刑部尙書爾其宣布條章使仁法並施以成善治書不云乎欽哉欽哉惟刑之卹哉爾念之勿怠

○詔兵部凡故元軍士占籍爲民復相告言者勿許

○癸卯以王旹試戶部郎中旹先任武昌府通判以事免還鄕裏至是以禮部尙書任昂薦遂召用之尋升尙書

○是月給京師諸衛徵南士卒鈔人二錠綿布人三匹四川重慶諸衛徵南士卒四千五百餘人鈔九千一百餘錠北平大興諸衛徵南士卒七萬三千二百四十餘人綿布三十三萬九千餘匹綿花十萬九千八百斤

太祖髙皇帝實錄卷之一百五十三

洪武十六年三月甲辰朔上以雲南平命長興侯耿炳文往諭徵南將軍隸川侯傅友徳左副將軍永昌侯藍玉右副將軍西平侯沐英曰卿等久勞於外今蠻夷已平可以班師若遲速之期宜自審度復諭西平侯沐英曰雲南𨿽平而諸蠻之心尙懷疑貳大軍一回恐彼相扇爲患爾其畱鎭之撫綏平定當召爾還

○蘄州火毀官民廬舍及倉廒

○乙巳馬湖府知府瑉徳來朝獻馬十八疋詔賜衣一襲米二十石鈔三十錠

○庚戌上與侍臣論歷代創業及國祚修短侍臣皆曰前代祚運之長莫逾成周其次莫如漢諫議大夫唐鐸進曰三代以後起布衣有天下者惟漢髙帝及陛下而已陛下祖宗積徳累善至於陛下遂膺天命以臣觀之非漢髙所及漢髙除秦苛法雜伯道而不純陛下去胡元獘政一復中國先王之舊所謂撥亂世反之正漢髙不事詩書陛下畱心聖學告諭萬方自爲制命卓然與典謨訓誥相表裏漢髙初欲都洛陽聞婁敬之言始都關中陛下一渡江卽以金陵爲定鼎之地萬世之基固已肇於此矣故曰非漢髙所及上曰周家自公劉后稷世積忠厚至文王三分有二武王始有天下若使其後君非成康臣非周召益修厥徳則文武之業何能至八百歲之久乎書曰皇天無親惟徳是輔使吾後世子孫皆如成康輔弼之臣皆如周召則可以祈天永命國祚愈昌侍臣頓首曰陛下斯言宗社萬年之福也

○癸丑夜太陰犯軒轅右角星

○乙卯蘭州衛指揮僉事蕭起卒遣官致祭卹其家

○以承敕郎茹瑺爲通政使司右參議給事中陳潤爲戶部右侍郎

○故元將校金鐵馬等自遼東來降詔賜衣人一襲

○贈故龍虎衛指揮使胡斌爲榮祿大夫同知都督府事誥曰枕甲眠霜櫛風沐雨驅蠻夷安中國爲尊君也若此非義勇之士其能之乎前者西南諸夷弗遵聲教朕命大將率師三十萬往討之諸將用命蠻夷克平惟爾歿於戰陣今特追贈爲榮祿大夫同知都督府事報爾於冥冥使生者食祿歿者血食夫何憾焉斌都督胡海洋子也從徵雲南過曲靖黑松林卒遇蠻寇斌與戰中飛矢卒特命加三等褒贈

○西番打煎鑪長河西土官故元右丞剌瓦蒙復遣理問髙惟善及其侄萬戶若剌來朝貢馬及方物詔賜鈔錠衣服有差

○己未靑海酋長失剌巴等七人西番酋長朵裏只約等三人來歸詔賜文綺鈔錠有差

○夜有星赤色起自建星東南行二丈餘有二小星隨之至雲中沒

○辛酉車裏土酋刀砍遣其侄豊祿進象及方物詔賜豊祿衣一襲鈔十錠尋又賜刀砍及豊祿織金文綺九匹帛如之鈔八十錠衣五十事以其初奉貢來朝故也

○壬戌西番打煎鑪長河西僧答兒八堅千來朝賜僧衣一襲

○癸亥賜雲南來降將校家屬八百六十一人夏衣

○丙寅上謂戶部臣曰鳳陽朕故鄕皇陵在焉昔漢髙帝生於豊起於沛旣成帝業而豊沛之民終漢世受惠朕今永免鳳陽臨淮二縣稅糧徭役宜榜諭其民使知朕意

○己巳召回回珀珀至京賜以衣巾靴襪珀珀明天文之學寓居寧波府鄞縣有以其名聞者故召之

○壬申敕四川布政使司自今非奉朝旨不得擅移文於蠻夷官司以生邊事

○以殿廷儀禮司序班楊盤爲國子監助教盤初爲江西參政後坐事降序班至是攺助教

○罷天下府州縣提刑按察分司初言者多陳守令貪鄙不法故於直隸府州縣設巡按監察禦史各布政司所屬設試僉事皆以秀才爲之各有印章布列郡縣旣而所行多違戾故悉罷之

○命刑部尙書開濟議定詐僞律條

夏四月甲戌朔享太廟

○乙亥上謂侍臣曰人君不能無好尙要當愼之蓋好功則貪名者進好財則言利者進好術則遊談者進好諛則巧佞者進夫偏於所好者鮮有不累其心故好功不如好徳好財不如好廉好術不如好信好諛不如好直夫好得其正未有不治好失其正未有不亂所以不可不愼也

○丙子以承敕郎劉逢吉試吏部侍郎

○丁丑松州衛指揮僉事耿忠言臣所轄松潘等處安撫司各簇長官司宜以其戶口之數量其民力歲令納馬置驛而籍其民充驛夫以供徭役從之

○夜有星靑白色起自狗國西行至天江沒

○戊寅置長河西等處軍民安撫使司以故元右丞剌瓦蒙爲安撫使賜文綺四十八匹鈔二百錠以其理問髙惟善爲禮部主事

○甃松州及疊溪城垣

○己卯長河西安撫司土官油籠思卜來朝賜襲衣冠帶

○敕禮部自今四夷及諸土官入賀正旦者無分遠邇務於畿甸近地會集同入京師朝見無使先後不齊有失朝儀也

○霸州言桑乾河自固安縣至髙家莊八十里及城西支河二十里城南支河三十五里年久湮塞乞役民修浚詔俟農隙爲之

○旌表松江府上海縣主簿夏師顏妻趙氏山陽縣民蔡仲銘妻夏氏呂省九妻顧氏和州民周徳新妻張氏含山縣民張子文妻尹氏任城縣民張衡妻全氏臨川縣民羅舜善妻饒氏馮子憲妻饒氏貞節

○甲申大同府言所屬蔚州朔州去年隕霜傷禾稼民饑上命永平侯謝成往發粟賑之

○丁亥給羽林左衛徵南力士五百九十七人布各二疋

○戊子上諭兵部臣曰自古國家設置兵衛所以爲民也邇者無知之民凡遇軍士逃亡往往匿於其家玩法爲常爾兵部宜榜示之其有匿逃亡者卽令送官逃者與藏匿者勿問違者俱坐以罪

○皇考仁祖淳皇帝忌日上詣奉先殿享祭畢以牲醴致祭於孝慈皇后靈曰惟我皇考忌日屆臨奠薦之禮靈不獲與豈勝感悼

○思南宣慰使田大雅廣西龍州知州趙帖堅以孝慈皇后喪上慰表貢馬及方物賜綺帛鈔錠有差

○賜文華殿大學士兼左中允全思誠致仕歸鄕裏敕曰朕觀古人其有志之士𨿽發白气衰而心猶不怠故能善其始終使名垂方冊光照後世卿懷才抱徳肩古志人惜乎以衰老之年志𨿽存而力不能任朕不忍復勞特令卿還鄕裏以撫子孫享其奉養不亦悅乎

○以土官普徳權署雲南廣西府事

○庚寅刑部尙書開濟議法巧密上覽而惡之曰刑罰之設本以禁民爲非使之遠罪耳非以陷民也汝張此密法以罔無知之民無乃用心太刻夫竭澤而漁害及鯤鮞焚林而田禍及麛鷇巧密之法百姓其能免乎此非朕所以望汝也濟大慚

○辛卯贈錢塘衛故千戶袁興爲明威將軍指揮僉事誥曰中國旣安守在四夷曩者諸夷弗遵聲教恣肆跳梁特遣徵南將軍率師三十萬問罪西南克期而至鼓列而陣蠻夷潰服惟爾奮身矢石沒於邊陲朕用傷悼特贈明威將軍指揮僉事世祿傳家名書方冊永世不磨爾其有知服玆休命興全椒人少好騎射不事生業元季兵興爲義兵百戶歲乙未率眾來歸隨軍克宣州以功升授千戶諸曁之戰有劉總管者爲賊所執興馳騎突入其陣賊眾披靡斬首數十級脫劉總管還及見主帥劉乃自以爲功興恬不之怪亦未嘗以語人人咸服其量軍士嘗乏食興解銀帶易粟活之及王師進攻雲南之龍海興時從徵慨然謂同列曰吾此行不生擒渠魁不返也至是請爲前鋒遂力戰以死詔遣使祭之加贈今官云

○壬辰賜國子監倭生文壽衣衾靴襪

○普定軍民府知府者額遣弟阿昌及八十一砦長阿窩等來朝貢馬詔賜衣鈔有差尋又賜文綺人二十匹鈔二百錠

○癸巳酉陽宣撫冉應仁貢馬及方物詔賜文綺鈔錠

○乙未遣使賫勘合文冊賜暹羅占城眞臘諸國凡中國使至必驗勘合相同否則爲僞者許擒之以聞

○丁酉敕禮部凡常祭揚王用羊豕各一太原長公主羊一惟春二月秋八月望日二祭揚王用太牢太原長公主羊豕各一

○己亥寧國府宣城縣民訴故元官田徵租太重積年逋負一十五萬七千六百八十餘石民實貧困不能輸納戶部以聞詔自辛丑歲至洪武十三年逋租悉皆免徵

○故元海西右丞阿魯灰遣人至遼東願內附上遣使賫敕往諭之曰惟智者能知存亡之道而決去就之幾今爾所守之地東有野人之隘南有髙麗之險北接曠漠惟西抵元營道路險扼孰不以爲可自固守爾乃能率眾內附自非智者審勢達變計不及此𨿽古之志士何以過之朕甚嘉焉今特遣使諭意爾其知之

○雲南品甸土酋杜惠來朝命爲千夫長

太祖髙皇帝實錄卷之一百五十四

洪武十六年五月甲辰朔詔賜烏撒女知府實卜及烏蒙東川等知府人朝服一通並常服一襲

○乙巳敕天下衛所以時訓練士卒至冬月農隙則以善射者十選其一更番赴京較試不中者罰及指揮千百戶仍命五軍都督府定賞格凡射中的者賞鈔五錠連中者六錠中不及的者三錠不中者亦給鈔一錠爲道裏費上諭兵部臣曰今在外衛所軍士月給糧一石恐不足以贍其妻子而指揮千百戶多不能拊循又令其自備兵器以重苦之其何以堪爾兵部榜諭之自今士卒軍裝器械有敝者官爲給造若侵擾者罪之

○丁未吏部言在京及各布政司庫各府倉稅課司等衙門宜定爲從九品巡檢驛丞遞運大使原不給俸者宜月給俸一石二斗從之

○戊申上謂禮部臣曰諸蠻夷酋長來朝涉履山海動經數萬里彼旣慕義來歸則賚予之物宜厚以示朝廷懷柔之意

○庚戌致仕參政舒唐於溫臺寧波紹興四府招集方氏舊水夫凡二萬七千一十八人至京師

○賞永寧諸衛徵南士卒萬八百餘人鈔二萬一千餘錠綿布三千八百餘匹

○辛亥降前軍都督僉事謝熊戈預爲臨安衛千戶時二人居雲南不理軍務故謫降之

○甲寅階州民王思聰李朵兒進馬各賜衣一襲鈔二百錠

○乙卯置內府寶鈔廣源庫大使一人正九品用流官副使一人從九品用內官內府寶鈔廣惠庫大使二人正九品副使二人從九品俱以流官內官兼之職掌出納楮幣入則廣源庫掌之出則廣惠庫掌之

○攺洮州秦州河州三茶馬司白渡納溪二鹽馬司皆爲正九品設大使副使各一人

○詔旌表處州府麗水縣民趙方叔妻李氏朱彥祥妻何氏西安府渭南縣民譚五妻石氏貞節

○丁巳雲南普捨縣僞右丞燕海雅謀作亂土民章不花執之送於官命梟其首於縣境賜不花白金三百兩

○戊午永寧宣撫使祿照貢馬詔賜文綺八匹鈔三十錠夏衣一襲

○廣東都指揮使狄崇王臻言妻阮氏等封淑人已沒仍乞封次妻何氏等爲淑人詔下廷臣議太師韓國公李善長及禮部等官議曰禮莫大於分分莫大於名妾不可爲嫡夫人故魯莊公妾成風僖公母也稱爲夫人春秋非之哀公庶子荊之母嬖將以爲夫人使宗人亹夏獻其禮對曰無之昔周公武公娶於薛李惠娶於�自桓以下娶於齊此禮則有若以妾爲夫人則故無其禮蓋古者夫人歿貴妾攝其家事不爲稱爲夫人若庶子而貴得以推恩其母亦不得稱夫人使並嫡也今崇臻欲任私意廢大禮亂嫡妾之分不可許上從之遂命禮部及翰林儒臣定嫡妾封贈例頒示中外於是定議凡正妻在日所娶側室皆謂之妾正妻歿諸妾不許再立爲妻若以禮聘良家女爲妻許受封贈前妻無子其所生子卽爲嫡長子若正妻在日無子不再娶而諸妾有子者當以長男襲父職其子依本品職推恩其母俱從之

○庚申詔廷臣定擬文官封贈蔭敍之制封贈例十一其一文官一品至七品止封贈散官職事其應封一代者父與子同妻從夫貴應封二代者祖降父一級應封三代者曾祖降祖一級父見任者不封已致仕及亡歿者封之其在任棄職就封者聽其二應封父母者嫡母在而所生之母不得封嫡母亡得並封若所生母未封不得先封其妻其三父母有兩子當封者從其髙品婦人因其子受封而夫與子兩有官當封者從其髙品父祖原有官旣歿而因其子孫封贈者進一階其四應封妻者止封正妻一人正妻未封而歿繼室當封者正妻亦得追封凡繼室止封一人其五命婦因子孫品級封者並加太字若已歿及曾祖父母在者不加其六凡從七品升至正從六品封贈一次升至正從五品封贈一次升至正從四品封贈一次升至正從三品封贈一次升至正從二品封贈一次升至正從一品封贈一次其七曾祖父母祖父母父母曾犯十惡姦盜除名等罪其妻非禮聘正室或再醮及娼優婢妾並不許申請其八凡職官曾有贓私者不許申請其封贈之後但犯贓私者並追奪其九凡婦因夫貴母因子貴受封不許再醮違者治之如律其十京官四品以上試職實授頒給誥命取自上裁其已授誥命者亦須一考滿秩方許封贈五品以下官試職一年考核稱職者實授頒給誥敕不稱職者黜降其已授誥敕者亦須一考方許封贈其十一凡在外三年爲一考稱職者頒給誥敕再考稱職聽請封贈其有才能卓異出自特恩者不在此例蔭敍之例五其一用蔭以嫡長子若嫡長子殘廢則嫡長之子孫以逮曾玄無則嫡長之同母弟以逮曾玄又無則繼室及諸妾所生者又無則傍蔭其親兄弟子孫又無則傍蔭其伯叔子孫其二用蔭者孫降子曾孫降孫傍蔭者皆於應敍品第降一級其三正一品官蔭其子於正五品用從一品子則從五品用正二品子則正六品用從二品子則從六品用正三品子則正七品用從三品子則從七品用正四品子則正八品用從四品子則從八品用正五品子則正九品用從五品子則從九品用正六品子則於未入流上等職內敍用如行人巡檢司獄之類從六品子則於未入流中等職內敍用如各關倉庫稅課司局批驗鐵冶所官之類正從七品子則於未入流下等職內敍用如遞運所驛丞閘壩官之類其四凡職官子孫許蔭一人年二十五以上能通本經四書大義者敍用其不通者發還習學其五應敍之人各於原籍附近布政使司所屬地方銓注詔皆從之

○賜各衛士卒送徵南將士衣鞋者鈔有差其送至大理者人鈔二十貫至臨安楚雄者人十九貫至雲南建昌者人十五貫至曲靖者人十三貫至普定烏撒者人十二貫至瀘州敍南永寧者人七貫伍百文至重慶者人五貫

○免應天太平鎭江寧國廣徳五府稅糧命戶部諭其民曰五郡爲興王之地其民輸忠效勞助朕居多今天下太平務使之各得其所故數免稅糧少酬其勞敢有恃彊暴以侵漁小民者必置於法朕不輕貸

○甲子孝陵殿成命皇太子以牲醴致祭其儀是日淸晨執事者於殿中陳祭儀畢引禮內官引皇太子親王由東門入就殿中拜位贊拜皇太子以下皆四拜皇太子少前跪諸王皆跪皇太子三上香執事內官以爵酌酒授皇太子執事內官受爵置於案贊讀祝內官捧祝於香案前跪讀曰近者園陵始營祭享之儀未具今禮殿旣成奉安神位謹用祭告讀訖皆興行亞獻終獻畢贊拜皇太子以下皆四拜執事者捧祝帛詣燎位禮畢皆退

○丁卯禮部言百官軍民人等於禦前及東宮親王前行叩頭禮者所以達感戴懇切之誠也今於官長前往往亦行此禮甚爲未當宜申禁之其行者受者俱論以罪從之

○上諭五軍都督府臣曰向因天下武臣縱逸軍士遂至隊伍廢缺已嘗用法懲之今在京軍伍已足卽移文在外衛所官知之如軍伍有缺速遣人追逮否則必罪無赦

○是月給鳳陽諸衛將校士卒萬六千三百餘人鈔六千六百餘人鈔六千六百餘錠布六千八百餘匹麥五千四百石

○給涼州諸衛徵南士卒十四萬四百餘人鈔十五萬五千餘錠

○命六安侯王志安慶侯仇成鳳翔侯張龍督兵往雲南品甸繕城池立屯堡置郵傳安輯其民人

大明太祖聖神文武欽明啟運俊徳成功統天大孝髙皇帝實錄卷之一百五十四

太祖髙皇帝實錄卷之一百五十五

洪武十六年六月癸酉朔命各府選舉儒士吏員練達時務諳曉治體善於詞命者或三四人或一二人赴京錄用

○貴州宣慰使靄翠宋誠貢馬賜以文綺鈔錠

○甲戌刑部尙書開濟等官議定五六日旬時三審五覆之法上曰天下之事不可徇名而失實當因名而責實近聞審覆之法但應旬時之名無曰今是昨非但謂大同小異審覆者未必盡其心告訴者未必盡其情朕深知其斃爾宜戒之

○己卯吏部奏定考核之制在京凡六部太常司光祿司通政使司國子監太僕寺欽天監翰林院太醫院大理寺審刑司考功監儀禮司屬官五軍都督府各衛及應天府首領官並所屬上元江寧二縣官俱從各衙門正官考核應天府五品以下官察院監察禦史從都禦史考核給事中從掌科考核各以功過稱職與否開具送部核考東宮官王府官五軍十衛參軍府尙寶司承敕郎中書舍人掌科給事中磨勘司判祿司大理寺審刑司考功監儀禮司行人司正官從本衙門以應考官員功過具奏送部考核從之

○庚辰伏日祭孝慈皇后陵

○壬午安南陳煒遣其通奉大夫黎與義等上表進閹豎二十五人賜以文綺鈔錠

○夜太陰犯建星

○丁亥以故元雲南省平章閻乃馬歹爲諫院左正言參政龐源爲右正言閻乃馬歹等嘗以雲南威楚州全城歸附故擢用之賜文綺及夏衣四十事鈔六十錠米百五十石

○戊子上諭廷臣曰讒人之能害國猶稂莠之能害苗故善治田者必去稂莠善治國者必去讒邪稂莠始生似眞及其盛也則苗不能勝矣讒邪始言似忠及其久也則正人不能勝矣讒邪勝正人非國家羙事人君知其然當力去之不然則根柢日深爲害不淺矣

○攺都察院爲正三品設左右都禦史各一人正三品左右副都禦史各一人正四品左右僉都禦史各二人正五品經歷司經歷一人正七品知事一人正八品各道按察司爲從三品按察使一人從三品副使二人從四品僉事從五品多寡從其分道之數經歷司經歷一人從七品知事一人從八品

○以監察都禦史詹徽試左僉都禦史試監察禦史紀著試右僉都禦史通政使司右參議茹瑺爲左參議監察都禦史楊克銘爲右參議李原名爲禮部主事

○辛卯海南衛巡捕海上獲闍婆等國人吳源等十四人送至京師詔釋而遣之

○詔免應天府江浦縣鳳陽府臨淮鳳陽定遠三縣滁州全椒來安二縣泗州天長盱眙二縣和州含山縣楊州六合江都儀眞三縣餋馬戶今年田租民田全免官田減半徵之復以滁州民貧特免兩歲夏秋稅糧

○丙申夜太陰犯畢宿

○戊戌上禦謹身殿東閣大學士吳沈等進講周書國則罔有立政用憸人上曰甚矣國家不可有小人有小人必敗君子故唐虞任禹稷必去四凶魯用仲尼必去少正卯沈進曰書言去邪勿疑所以深致其戒上曰國家不幸有小人如人蓄毒藥不急去之必爲身患小人巧於悅上忍於賊下人君若但喜其能順適己意任其所爲而不問以爲怨將在彼譬如犬馬傷人人不怨畜犬馬者乎沈曰小人中懷姦邪而其所言甚似忠信不可不察上曰然小人善於逢迎彼知人主所樂爲者不顧非義乃牽合傅會曰是不可不爲知人主不樂爲者不顧有益於天下國家亦牽合傅會曰是不必爲此誠國之賊也自古以知人爲難而知言亦不易也

○己亥遣使賫敕諭徵南將軍頴川侯傅友徳左副將軍永昌侯藍玉右副將軍西平侯沐英曰近詢知死可伐之地有三十六路在故元時皆設官治之其地後爲蠻人所專己四十年繼又侵楚雄之西南遠幹威遠二府梁王力不能制終爲蠻夷所有以此觀之雲南不可不備邊事機密自宜審度若死可伐不必備大軍可回也回時必經羿子九寨及戎縣之地五村大垻上下等鄕落卜地等處黃平羅木洞蠻靄翠所屬阿呂雨宗碎瓦莫得阿胡阿遣等蠻嘗助烏撒殺害官軍者如其帖服則斂兵而過如尙觀望懷疑宜耀兵威使其知懼閫外事務必在中節卿等宜體朕意

○庚子山東都指揮使王徳請封其妻王氏上曰同姓爲婚昔旣非禮今豈得受封耶兵部其移文諭之

○遣行人核寧波府海塗田

○辛丑武定府女知府�勝叔阿額來朝貢馬詔賜勝錦二匹阿額錦一匹及襲衣鈔錠

秋七月壬寅朔享太廟

○乙巳石柱溪洞蠻寇施州黔江守禦官軍擊破之

○丁未詔天下都司凡所屬衛所城池及境內道裏遠近山川險易關津亭堠舟車漕運倉庫郵傳土地所產悉繪圖以獻

○旌表金華府永康縣徐興道妻葉氏貞節

○己酉禮部奏定都察院文移體式五軍都督府有事於都察院止令經歷司互相文移轉呈本院如行六部則經歷司與主事廳互牒其在京秩三品者則與本院平行仍故牒在京四品在外按察司帖下在京五品以下衙門其在京四品在外按察司牒呈本院及在京五品以下衙門行移本院俱稱具呈惟大理審刑磨勘司止與本院經歷司行移各道監察禦史亦止由本院行移與諸司無行

○夜太陰犯右執法

○庚戌上謂侍臣曰自古王者之興未有不由於勤儉其有敗亡未有不由於奢侈前代得失可爲明鑑後世昏庸之主縱欲敗度不知警戒卒瀕於危亡此深可慨嘆大抵處心淸淨則無欲無欲則無奢縱之患欲心一生則驕奢淫佚無所不至不旋踵而敗亡隨之矣朕每思念至此未常不惕然於心故必身先節儉以訓於下侍臣皆頓首曰陛下戒愼如此使後世守而不替長久之福也

○辛亥罷洮州茶馬司以河州茶馬司總之

○置鎭南衛指揮使司

○遣監察禦史往浙江等處錄囚陛辭上諭之曰古人有言議獄緩刑又曰無敢折獄人命至重必在詳審不敢輕也夫刑當其罪猶在可矜若濫及無辜豈可復悔艸木微物有仁心者方長不折況於人而可忽乎爾往愼之

○壬子故元雲南行省右丞五補臺及廉訪司僉事柴也先來朝進馬○遣官分詣各郡國祭歷代帝王陵寢媧皇氏陵在山西趙城縣者命自今一體致祭凡三十六陵

○丙辰中元節祭孝慈皇后於幾筵殿

○丁巳山西布政使何眞乞致仕從之命眞還廣州眞至鄕尋招集舊所部兵校二萬七百七十七人並家屬送京師

○戊午詔更定冕服之制先是禮部言虞周以來衮冕制度不一國初所制𨿽參酌古制然尙未備宜加考定以成一代典章上命諸儒臣參考歷代之制務斟酌得宜於是翰林諸儒臣議曰有虞氏玄衣黃裳十二章日月星辰山龍華虫六者繪之於衣宗彜藻火粉米黼黻六者繡之於裳黻同裳色周人玄衣纁裳十二章冕五采玉十有二旒前後邃延朱黻龍章素帶朱裏終辟白玉佩玄祖綬赤舄漢冕廣七寸長尺二寸前圓後方朱緣裏玄上前垂四寸後垂三寸用白玉珠爲十二旒玄衣纁裳十二章剌繡文唐冕廣尺二寸長二尺四寸玉簮垂白玉珠十二旒朱組纓黈纊深靑衣纁裳十二章日月星辰山龍華虫火宗彜八章在衣藻粉米黼黻四章在裳衣畫裳繡自山龍以下每章一行爲等每行十二衣褾領畫以升龍白紗中單黻領靑褾襈裾韍繡龍山火三章舄加金飾宋天板廣尺二寸長二尺二寸前圓後方玄表朱裏以金飾板側白玉旒前後各十二旒各十二珠相去一寸朱絲組爲纓黈纊充耳玉簮導天河帶靑碧錦織成長丈二尺廣二寸靑衣纁裳十二章日月星辰山龍華虫宗彜火八章繪於衣藻粉米黼黻四章繡於裳錦褾領織爲升龍山龍而下一章爲一行重以爲等行十二大帶素表朱裏蔽膝隨裳色繡升龍二白羅中單皂褾襈玉革帶白玉雙佩大綬六采赤黃黑白縹綠小綬三色如大綬間施玉環三朱襪赤舄黃羅緣元冕靑表紅裏金飾邊前後眞珠旒各十二兩邊飾以朱网紅組纓黈纊天河帶深靑衣銷金帝星一日月各一升龍四復身龍四山三十八火四十八華虫四十八宗彜內虎蜼各二十四紅羅繡裙一十四行每行藻二粉米一黼二黻二紅羅繡龍蔽膝玉環綬玉革帶玉佩紅白大帶白中單紅襪紅羅舄今擬冕前圓後方玄表纁裏前後各十二旒每旒五采玉十二珠五采藻十有二就就相去一寸紅絲組爲纓黈纊充耳玉簮衮玄衣黃裳十二章日月星辰山龍華虫六章織在衣宗彜藻火粉米黼黻六章繡在裳白羅大帶紅裏蔽膝隨裳色繡龍火山龍文玉革帶玉佩大綬六采赤黃黑白縹綠小綬三色同大綬間施三玉環白羅中單黼領靑緣襈黃襪黃舄金飾從之

○壬戌敕凡差遣力士校尉聽於驛舍止宿毌入有司侵擾及怙勢作威淩辱官吏違者罪之

○烏撒土酋普勒貢馬詔賜以綺鈔

○降右軍都督僉事孫恪爲平越衛指揮使

○丙寅升武徳衛指揮使梅義爲遼東都指揮使義汝南侯思祖子也

○辛未皇第十六孫孟焯生楚王第四子也

○雲南仁徳府土酋阿孔等貢馬及方物人賜錦一匹鈔五錠

大明太祖聖神文武欽明啟運俊徳成功統天大孝髙皇帝實錄卷之一百五十五

太祖髙皇帝實錄卷之一百五十六

洪武十六年八月壬申朔日有食之

○甲戌上諭僉都禦史詹徽等曰民之休戚系於牧民者之賢否咨詢得失激濁揚淸則系乎風紀之職近來人情習於故常政事安於苟且上下相蒙彼此無憚乃至闔郡連歲不聞有所激勸或者乃云吏稱民安豈知善惡貴於旌別舉措在於得宜今有司受牧民之寄者豈皆舉職宜有以考察之其令禦史及按察司官巡歷郡縣凡官吏之賢否政事之得失風俗之美惡軍民之利病悉宜究心若狥私背公矯直沽名妄興大獄苛察瑣細遺姦不擒見善不舉皆爲失職卿等其宣布朕意令其知之

○丁丑命國子祭酒宋訥釋奠於先師孔子

○詔天下遞鋪公文除奏啟本用黃袱褁之其餘文移悉用紅袱

○戊寅祭大社大稷

○己卯夜塡星犯天闋○辛巳孝慈皇后小祥禁在京音樂屠宰設齋醮於靈谷寺朝天宮各三日是日淸晨執事內官於幾筵殿中陳祭儀上素服烏犀帶出至殿西幕內皇太子親王皇孫妃主皇孫女各具喪服詣殿前北向立贊跪奏曰玆者孝慈皇后小祥請行祭奠禮上出幕至殿中香案前皇太子以下侍祭如常儀祭畢百官素服烏角帶詣宮門進香訖詣後右門行奉慰禮外命婦俱詣幾筵殿進香皇太子親王服熟布練冠九﹤衤取﹥去首絰負版辟領衰見上及百官則素服烏紗帽烏角帶皇妃皇太子妃王妃公主服熟布蓋頭去腰絰皇孫熟布冠七﹤衤取﹥去首絰負版辟領衰皇孫女熟布蓋頭去腰絰宗室駙馬服練冠去首絰內尙衣官將所釋服於幾筵殿前正南偏東丙位焚之皇太子親王復詣孝陵行禮先是禮部官以孝慈皇后小祥奏令天下諸司致祭上曰此固禮也但儀物百費皆出於民道裏往來亦甚勞煩且皇后在時嘗問朕曰天下之民安乎朕曰爾問甚善然事不在爾後曰陛下爲天下父妾忝爲天下母天下之民皆子女也其安與否豈可不知今言猶在耳而欲以小祥費天下民財甚非後心也其止之

○壬午兵部奏定永寧茶馬司以茶易馬之價宜如河州茶馬司例凡上馬每疋給茶四十斤中馬三十斤下馬二十斤從之

○甲申遣官祀歷代帝王

○乙酉祭太歲風雲雷雨嶽鎭海瀆山川月將城隍諸神

○遣官祭旗纛

○以茹太素爲刑部都官部主事尋升試郎中

○建昌衛指揮使安配月魯帖木耳等獻馬詔賜綺帛鈔錠有差

○丙戌降東閣大學士吳沈爲翰林侍書以進講後期考功監劾之故也尋攺爲國子博士令天下諸司致祭上曰此固禮也但儀物百費皆出於民道裏往來亦甚勞煩且皇后在時嘗問朕曰天下之民安乎朕曰爾問甚善然事不在爾後曰陛下爲天下父妾忝爲天下母天下之民皆子女也其安與否豈可不知今言猶在耳而欲以小祥費天下民財甚非後心也其止之

○壬午兵部奏定永寧茶馬司以茶易馬之價宜如河州茶馬司例凡上馬每疋給茶四十斤中馬三十斤下馬二十斤從之

○甲申遣官祀歷代帝王

○乙酉祭太歲風雲雷雨嶽鎭海瀆山川月將城隍諸神

○遣官祭旗纛

○以茹太素爲刑部都官部主事尋升試郎中

○建昌衛指揮使安配月魯帖木耳等獻馬詔賜綺帛鈔錠有差

○丙戌降東閣大學士吳沈爲翰林侍書以進講後期考功監劾之故也尋攺爲國子博士○丁亥夕月

○會稽縣民有依附紹興衛指揮髙謙謙囑縣典史滿整免其徭役不從謙笞之整訴於朝上曰謙武將何得與民交通撓有司法乎逮謙與民至皆伏罪因命兵部申戒武臣自今有受民囑托以病有司者皆論罪不赦

○戊子賞溫州臺州二衛將士擒殺倭寇有功者凡一千九百六十四人文綺鈔布衣物有差

○上召應天府官謂曰京師首善之地居民當使習禮義崇善道爲天下先近聞京民多有求充皂隸者非所以善俗也其禁止之

○旌表孝子李英之門英邳州人年十五喪父家貧力作養其母劉氏冬寒必溫衾席母常病疽英爲吮之數日而愈母又病滯下英取糞嘗之味甜心切驚悸母尋卒日夜號哭廬墓三年事聞詔旌表之

○辛卯夜太陰犯畢宿熒惑行軒轅中

○乙未故元建昌宣慰使阿爾思蘭貢馬賜以襲衣文綺鈔錠

○遣使賜占城暹羅眞臘國王織金文綺各三十二匹磁器一萬九千事

○庚子姚安府土官自久作亂都督陳桓率兵討之兵至九十九莊自久遁去

○兵部奏自應天府浦子口至睢陽驛凡十一馬四百四十匹每一驛上馬二十匹中馬十匹下馬十匹今擬以蘇松嘉湖四府之民田糧多者爲馬戶田四十頃之上者出上馬一匹三十頃之上者中馬一匹二十頃之上者下馬一匹從之

○遣官以皮襖四千五百九十五領給賜北平山西極邊戍卒

○尋甸土官安陽等來朝貢馬三十五匹及虎皮氊衫等物詔賜衣服錦綺鈔錠

九月辛丑朔命國子生有父母者三年一歸省著爲例有未婚娶許還家畢姻及聞伯叔兄之喪者許奔喪仍令禮部定與限期

○癸卯磨勘司奏增朝參牙牌律詔從之

○甲辰敕諭戶部曰數年以來頗致豊稔聞民間尙有衣食不足者其故何也豈徭役繁重而致然歟抑吏緣爲姦而病吾民歟今歲豊而民猶如此使有荒歉又將何如四民之中惟農最苦有終歲勤動而不得食者其令有司務加存撫有非法苛刻者重罪之

○乙巳皇太子千秋節素服詣奉先殿祭祀畢詣上前行八拜禮退易孝服詣孝慈皇后幾筵殿致祭復詣陵行禮

○丙午皇從曾孫贊偕生靖江王第五子也

○給四川等都司所屬士卒五十二萬四千餘人綿布九十六萬一千四百餘匹綿花三十六萬七千三百餘斤鈔七十四萬七千一百餘錠

○丁未夜太陰犯建星

○戊申故元將校劉普賢奴自遼東來降賜鈔一百錠

○故元羅羅斯宣慰使剌羨來朝貢馬詔賜襲衣綺叚鈔錠

○丁巳祭周天星辰

○戊午天壽聖節皇太子親王服玉色常服駙馬淺色常服詣上前行八拜禮百官具朝服詣奉天殿行禮畢賜宴華蓋殿如常禮不舉樂是日眞臘國獻馴象香臘貴州宣慰使靄翠宋誠永寧宣撫使祿照烏撒知府實卜及東川烏蒙芒部普安仁徳曲靖普定等府知府俱獻馬

○夜太陰犯畢宿

○己未內官梁瑉以貨幣往琉球易馬還得馬九百八十三匹

○廣東淸遠縣猺賊作亂都指揮使王臻率兵討之降賊眾一千三百七人送京師命給衣糧發泗州屯田惟賊首麥至淸遁入矮嶺大羅山臻復以兵捕之

○辛酉賜刑部尙書開濟都察院左僉都禦史詹徽羅衣人一襲

○夜熒惑犯太微西垣上將星

○壬戌皇第二十二子楹生

○賜靈臺郎及天文生綿布

○貴州宣慰同知沙溪普安軍民府土酋實恭越州土酋阿資貴州土酋隴珠等來朝貢馬及方物詔各賜織金文綺及衣服帽帶靴襪鈔錠有差

○以刑部試郎中茹太素爲都察院試右僉都禦史

○癸亥命申國公鄧鎭爲徵南副將軍臨江侯陳鏞濟寧侯顧敬爲左右副將軍率兵討江西龍泉等縣山寇時廣東猺賊作亂剽掠旁近由是江西永新龍泉山民互相扇動結聚徒黨自稱順天王勢甚猖獗江西都指揮同知戴宗率兵剿捕不克至是命鎭等將兵往討之

○山東魚戶以累年匿稅課逮至京都察院論罪當流者六十人上曰�人匿稅自昔有之況貧民手其悉宥之

○甲子建鳳陽大龍興寺成寺卽舊於皇寺也自宋有之爲金所廢元時有僧名宣者復創寺宣卒徳祝髙彬繼之元末寺復廢至是重建經始於四月朔是日落成去於皇舊址十五里於是賜名曰大龍興寺上自爲文記之佛殿法堂僧捨之屬凡三百八十一間計工二萬五千賞工匠士卒鈔二十五萬三百有奇詔僧善杞文彬主之賜善杞號曰顯密法師文彬號曰善世法師善杞徳祝之弟子文彬楊州地藏寺僧應召至皆年髙有戒行

○乙丑貴州宣慰使宋誠母劉淑貞普定知府者額妻適約來朝詔賜綺鈔

○雲南沾益州土官安索叔安磁等貢馬及羅羅刀甲氊衫虎皮詔賜安磁紗帽金帶綺羅衣各一襲錦一匹織金文綺五匹帛二匹鈔三十三錠從人把事等賜有差

○釋刑徒七十七人發河南歸徳永城諸驛人入馬一匹傳遞以贖其罪

○戊辰命天下諸司官來朝明年正旦者預進功業冊

○禮部言內外諸司文武官員已入流者凡遇朝賀謝恩見辭必具公服行禮見辭官員有公事奏啟者須儀禮司引進常朝官亦如之有不從儀禮司引進及私事煩瀆上聽者從儀禮司官舉奏其罪致仕官服色與見任同凡遇朝賀等事一體具服行禮在外差遣赴京官員亦如之違者論如律惟飛報軍務者隨卽引見不必具服詔從之

○是月命給事中潘庸等及國子生各衛舍人分行天下都司衛所淸理軍籍

○賜眞臘國使臣柰伯剌勤等衣服文綺

大明太祖聖神文武欽明啟運俊徳成功統天大孝髙皇帝實錄卷之一百五十六

太祖髙皇帝實錄卷之一百五十七

洪武十六年冬十月辛未朔祭孝慈皇后陵及幾筵殿

○詔授武定軍民府女知府�勝誥曰朝廷政治遐邇弗殊徳在安民宜從舊俗惟爾黔中之地官皆世襲間有婦承夫位者民亦信服焉前武定府上官法叔之妻�勝質𨿽柔淑志尙剛貞萬里來歸誠可嘉尙是用錫之以衣冠表之以顯爵仍撫其民以遵聲教可特授中順大夫武定軍民府知府爾其小心事上保境安民以稱朕一視同仁之意於是並賜勝朝服及織金羅衣紗帽金帶

○攺仁徳府爲仁徳軍民府

○壬申芒部軍民府知府發紹烏蒙軍民府知府阿普以來朝病卒詔賜綺衣並棺以斂之遣官致祭歸其柩於家

○癸酉置靈州河口守禦千戶所

○甲戌享太廟○祭孝慈皇后於幾筵殿○丙子松潘二州羌民作亂四川都指揮使司發兵討平之

○丁丑攺仁徳軍民府爲尋甸軍民府

○戊寅罷湖廣各驛守餉軍士先是大兵討雲南命自嶽州至貴州置二十五驛一驛儲糧三千石小旗一人領軍十人守之至是荊州等衛言雲南已平將士各還衛所而所畱旗軍亦宜代還詔從其請命旁近巡檢司弓兵守之

○遣使召魏國公徐達雄武侯周武永平侯謝成鞏昌侯郭子興南雄侯趙庸永城侯薛顯都督僉事馬云蕭成還京先是命達等巡撫北邊訓練士卒至是召還

○己卯烏撒軍民府知府實卜等七百七十一人來朝詔賜織金文綺鈔錠及其把事以下從人各有差

○癸未眞臘國使臣柰伯剌勤等二十二人還賜衣靴鈔錠有差○甲申北平布政使司奏霸州東安諸縣漁戶負魚課五百餘貫詔悉蠲之○丁亥置飛熊豹韜二衛指揮使司於河南開封府

○戊子吏部試侍郎劉逢吉言自今除授在京官員俱令試職一年後考核稱職者實授頒給誥敕不稱職者罷黜從之

○髙麗國遣其臣張伯崔涓貢方物詔卻之且命禮部咨諭其國曰髙麗遠在東鄙曩者來奏願聽約束其中多懷欺詐視生隙如尋常朕所以不納令其自爲聲教其後數來請命朕將以爲誠意至極所以限其歲貢不如約五年矣今復以慶禮來進又非其時而至豈非侮之甚歟𨿽然以發使之事論之非其酋長與其臣之過乃使者故爲侮慢過期而至今髙麗旣專臣妾永守事大之誠使者慢命無禮當詰其罪所貢方物宜卻不受仍與髙麗言誠欲聽約束則當以前五歲違約不貢之馬及金銀並至則可見其誠意也○庚寅旌表蘇州府昆山縣民範三妻淩氏池州府銅陵縣民姚子彥妻潘氏趙仲仁妻阮氏漳州府長泰縣民黃伯英妻雍氏金華府東陽縣民陶子文妻胡氏蔡永壽妻許氏葛道佑妻杜氏李道琰妻馬氏徐景良妻周氏張正卿妻婁氏杜童妻石氏朱遺芳妻郭氏永康縣民王和卿妻陳氏貞節

○吏部試侍郎劉逢吉戶部試右侍郎栗恕刑部試右侍郎王希哲都察院試左僉都禦史詹徽皆實授

○辛卯降都察院試右僉都禦史茹太素爲翰林院檢討

○夜熒惑出太微垣左掖門

○癸巳詔郡縣復設社學先是命天下有司設社學以教民間子弟而有司以是擾民遂命停罷至是復詔民間自立社學延師儒以教子弟有司不得干預○乙未太白晝見自壬辰至於是日

○詔頒鄕飲酒禮圖式於天下其儀前一日執事者於儒學之講堂依圖陳設坐次司正率執事習禮至日黎明執事者宰牲具饌主席及僚屬司正先詣學遣人速僎賓以下比執事者先報曰賓至主席率僚屬出迎於門之外以入主居東賓居西三讓三揖而後升堂東西相向立贊兩拜賓坐執事又報曰僎至主席又率僚屬出迎揖讓升堂拜坐如前儀僎賓介主旣就位執事者唱司正揚觶執事者引司正由西階升詣堂中北面立執事者唱僎賓以下皆立唱揖司正揖僎賓以下皆報揖執事者以觶酌酒授司正司正舉酒曰恭惟朝廷率由舊章惇崇禮教舉行鄕飲非爲飲食凡我長幼各相勸勉爲臣盡忠爲子盡孝長幼有序兄友弟恭內睦宗族外和鄕裏無或廢墜以忝所生讀畢執事者唱司正飲酒飲畢以觶授執事者唱揖司正揖僎賓以下皆報揖畢唱司正復位僎賓以下皆坐唱讀律令執事者舉律令案於堂之中引禮引讀律令者詣案前北向立唱僎賓以下皆拱立行揖禮如楊觶儀然後讀律令有過之人俱赴正席立聽讀畢復位執事者唱供饌案執事者舉饌案至賓前次僎次介次主三賓以下各以次舉訖執事者唱獻賓主席起北面立執事斟酒以授主主受爵詣賓前置於席稍退贊兩拜賓答拜訖執事者又斟酒以授主主受爵詣僎前置於席交拜如上儀畢主退復位執事者唱賓酬酒賓起僎從之執事者斟酒授賓賓受酒詣主前置於席稍退贊兩拜賓僎主交拜訖各就位坐執事者分左右立介三賓眾賓以下以次斟酒於席訖執事者唱飲酒或三行或五行供湯又唱斟酒飲酒供湯三品畢執事者唱徹饌候徹饌案訖唱僎賓以下皆行禮僎主僚屬居東賓介三賓眾賓居西贊兩拜訖唱送賓以次下堂分東西行仍三揖出庠門而退若裏中鄕飲仿此

○己亥廣西都指揮使耿良言田州府知府岑堅泗城州知州岑善忠率其土兵討捕猺寇多樹功績臣欲令其選取壯丁各五千人立爲二衛以善忠之子振堅之子永通爲千戶統率其兵俾之守禦且耕且戰此古人以蠻夷攻蠻夷之策也如此則官軍無遠冒瘴癘之患民免饋運之勞矣詔是其言行之○是月安陸侯吳復卒於雲南之普定府復廬州合肥人少負勇略元季四方兵起復因集裏中子弟謂曰令世亂兵起所在皆被寇掠我等豈能安處當與眾團結立寨庶可保障鄕裏眾皆諾於是團鄕民編部伍復爲千戶結寨以自固久之以勢孤不能自立歲甲午率眾自梁縣來歸從上克滁州授千戶又克和州從渡江克采石及太平升萬戶取溧水溧陽歲丙申破蠻子海牙水寨定建康克鎭江下丹陽金壇丁酉克常州升元師戊戌拔江陰破無錫陽山諸寨敗僞吳張士誠兵於長興壬寅又敗僞吳兵於安豊移軍攻廬州克之甲辰從克陳理於武昌下漢沔荊州諸郡乃授復鎭武衛指揮同知守沔陽乙巳從常遇春下襄陽克安陸攺安陸衛指揮同知洪武元年取均房等州破七十八寨升懷遠將軍安陸衛指揮使四年伐蜀五年克辰州四十八洞七年授鎭國將軍大都督府都督僉事十一年徵吐蕃十二年師還封開國輔運推誠宣力武臣榮祿大夫柱國安陸侯食祿二千石十四年徵普定攻破諸路山寨及廣西泗城州蠻寨前後殺獲諸蠻甚眾至是以疾卒敕有司輿喪還賜葬鐘山之陰追封黔國公謚威毅以其子傑襲侯爵○施南宣慰使司前宣慰覃古諸來朝貢馬及方物

太祖髙皇帝實錄卷之一百五十八

洪武十六年十一月庚子朔以儒士崔謙王訥爲山東提刑按察司僉事

○癸卯置四川建昌府儒學

○己酉命廣西浙江福建湖廣江西廣東六布政使司各造水磨明甲一千松江常州蘇州池州淮安安慶廬州七府各造一百

○壬子禮部言秦蜀守李冰鑿山堰流以備水旱之患田得灌漑民始殷富漢文翁爲蜀守仁愛化民以蜀地僻遠有蠻夷之風乃興學捨招弟子員選郡縣小吏皆受業成材由是蜀人大化文風此齊魯宋張詠爲蜀守恩威並用民畏而愛之李冰已載祀典文翁與詠未及奉祀今擬以文翁張詠與李冰同一祠廟稱爲秦蜀守李公之神漢蜀守文公之神宋蜀守張公之神而歲祀之卓茂爲密令視民如子教化大行黃霸爲河南丞持法寬平得吏民心皆漢之循吏鈞州有霸廟址密縣亦有茂廟址乃其所治之郡邑遺愛在民歿而祀之正合祀典今擬稱霸爲漢丞相建成侯黃公之神茂爲漢太傅褒徳侯卓公之神陸遜及子抗從子凱世爲吳郡人當三國時文武兼資爲吳將相忠誠懇至多著勛略可謂以勞定國允應祀典松江舊有祠宇基址尙存今擬稱遜爲吳丞相華亭侯陸公之神令有司立祠致祭仍稱抗爲大司馬荊州牧陸公之神凱爲吳左丞相陸公之神以配享之四川隆州土神垂休侯李氏名龍遷龍陽大姓也臣事於梁大著功績築城捍蔽川蜀以保障其民沒葬牛心山下邦人祀之凡有雨暘疾疫祈禱必應今擬稱爲梁龍陽李公之神唐狄仁傑仕武后朝正直敢言多所匡益諫立廬陵王復唐社稷大有功徳嘗謫爲彭澤令奏免民租縱囚還家如期復至彭澤舊有祠宇理宜褒祀今擬稱唐司空梁國文惠狄公之神謝夷甫肅宗時爲京畿令孟湜押兵過境縱掠百姓夷甫捕而斬之李輔國譛之於朝流建州卒葬於甌寧後見夢於帝有旨立廟賜名靈通封武英侯竊惟謝公英毅正直不畏彊禦因民獲罪謫死建州血食其土累著靈異可謂禦災捍患有功於民今擬稱唐京畿令謝公之神元江州路總管李黼由科第得官與其侄秉昭臨難死節生爲忠臣歿享廟食於九江考諸元史封隴西郡公謚忠文今擬稱元江州路總管隴西郡李忠文公之神李宗可爲元義兵萬戶從元帥余闕守安慶敵人攻城宗可橫槊入陣殺敵甚眾及城陷元帥死宗可馳馬還家謂妻孥曰余相公死我義不可屈汝等無苟活爲人所魚肉無間大小盡殺之自刎死竊惟李宗可可謂以死勤事者矣余闕旣立祠安慶春秋祭祀宜以李宗可配享今擬稱爲元義兵萬戶李公之神從之命著之祀典

○甲寅詔免鳳陽府壽州今年田租以旱故也

○詔定朝參官員坐次凡奉天門賜坐公侯至都督僉事坐於門內守衛指揮坐於都督僉事之後稍南六部尙書及署都督府事官坐於門外皆東西相向六部侍郎十衛指揮應天府尹國子祭酒翰林院官諫官僉都禦史坐於西角門東向若華蓋殿則公侯及都督僉事坐於殿內尙書及署都督府事官坐於鹿頂內皆東西相向六部侍郎及十衛指揮應天府尹國子祭酒翰林院官諫官僉都禦史坐於鹿頂外東西相向○乙卯禮部言在外諸司凡進表箋往往遣承差吏員賫進甚乖臣子敬上之禮宜令天下諸司凡進表箋非職官不得差遣從之

○敕在外諸司凡遣人來朝及朝使還京者至京俱先朝見而後詣所司否者以違制論

○賜京民冬至節錢

○置施南宣撫司隸施州衛

○夜太白犯壘壁陣

○丙辰冬至上以孝慈皇后喪素服祭於幾筵殿畢禦奉天殿受朝賀遂宴羣臣皇太子親王詣孝慈皇后陵致祭如常儀

○夜太陰犯井宿

○戊午賜國子監生衣人一襲

○辛酉夜太陰犯右執法

○丙寅曲靖府羅雄州土酋納居來朝詔賜綺帛鈔錠十二月庚午朔命賜國子監生讀書燈油每月人一斤著爲例

○癸酉賜金吾等衛徵南指揮千百戶文綺紗羅絹布一萬九千四百一十八疋

○�戌詔凡徵南將校死事者卹其家屬指揮給米三十石麻布十五疋鈔五錠千戶米二十五石麻布一十二疋鈔四錠百戶米二十石麻布一十疋鈔三錠

○丁丑賜在京文武官吏及京民明年正旦元宵節錢

○戊寅鷹揚衛軍婦失火焚軍士廬舍所司坐當笞婦年六十餘其子請代受刑上曰子孝其母而母非故犯宥之

○己卯禮部奏考試歲貢生員文字中式者送國子監監官再考等第分堂肄業不中者生員教官提調官罰各如制從之尋命生員中式上等者送國子監次等送中都國子監

○庚辰夜太陰犯畢宿○癸未江西布政使司參議胡昱言所屬永新安福龍泉萬安諸縣地多山林盜賊時發請增設兵衛以禦之上諭兵部臣曰民所以爲盜者豈其本心皆由長民者不能撫字使衣食不給以致然耳豈爲兵少邪是但知其末不知其本也

○甲申琉球國山北王帕尼芝遣其臣摸結習貢方物賜衣一襲

○癸巳故雲南元帥叚弘毅等一百三家來降人賜以襲衣

○雲南麗江等府諸部酋長來朝貢馬一百二十七匹賜襲衣有差

○狹西臨洮衛指揮僉事趙琦來朝貢馬

○國子監博士嚴圖南卒詔賜棺衣斂葬之具

○雲南麗江等府酋長木徳等來朝賜襲衣有差

○詔國子監生病者令應天府遣人送還鄕時監生多病腫祭酒宋訥以聞故有是命○甲午刑部尙書開濟等有罪伏誅濟洛陽人初爲國子助教與丞相胡惟庸善以疾罷歸訓徒裏中十四年前禦史大夫安然薦其才召拜刑部尙書初至官勤敏有爲嘗奏令諸司各置考功圖日書官員所行事績以稽核其勤怠又言今內外奏札宜減省繁文軍民以細故犯罪者宜卽決遣無久拘禁數月之間獄無淹滯上以濟有才頗信用之濟由是自負持法漸肆巧詐性殘酷好以法中傷人凡意所不悅輒深文巧法以入之無能自脫者濟與鄕人有舊怨乃誣構下獄令郎中仇衍等鍜成之嘗不奉旨擅移文督責諸司若中書省所爲者又爲榜戒其僚屬曰尙書到任日久事之遲錯皆寬大容忍復爾則罪不爾貸奏請揭於文華殿以示於眾上曰爾告戒僚屬之言欲張之殿庭豈人臣禮邪濟慚謝未幾又立簿曰寅戌之書以限僚屬出入上聞切責之曰古人以卯酉爲常道今使趨事赴工者朝自寅暮盡戍奉父母會妻子能幾何時邪濟不聽獄囚有禁死者濟亦不問嘗受一囚賂以獄中死囚代而脫之爲獄官所發上召濟諭之濟歸部與侍郎王希哲主事王叔微執獄官於獄扼其吭而殺之其恃權罔上傷害善良類如此上屢訓諭之不悛會有告其在洛陽時嘗盜賈人驢賈人示重賞濟得賞乃還之又彊役其甥女閻氏爲女使濟妹亦早寡姑老獨存濟利其家財盡掠取之攜其妹並一子以歸其姑欲訴濟輒捶逐之於是監察禦史陶垕仲等劾奏濟瀆亂人倫有傷風教不可爲國大臣又擅殺獄官及言濟奏事時置奏札懷中或隱不言欲入啟皇太子至則又不言乃復入奏覘伺上意務爲兩圖姦計莫測上怒乃下濟獄並執侍郎王希哲郎中仇衍等詔廷臣訊之濟具服其姦狀於是並希哲等誅之初濟父蒙來朝上待之甚厚濟亦常侍左右見禦制詩文輒請歸潛刻碑以誇大聲勢又所爲多不法由是見疏濟爲人有才辧然陰毒狡險外事諛悅嘗朝罷上召與論政事濟略無建明但稱曰眞聖人眞聖人故上深惡其謟佞云

○上謂皇太子諸王曰純良之臣國之寶也殘暴之臣國之蠹也自古純良者爲君造福而殘暴者爲國致殃何謂純良處心公忠臨民豈弟𨿽材有不逮者亦不至於傷物所謂日計不足月計有餘者也何謂殘暴恣睢擊摶遇事風生鍜煉刑獄掊克聚斂𨿽若快意一時而所傷甚多故武帝任張湯而政事衰光武褒卓茂而王業盛此事甚明可爲深鑑

○戊午享太廟○命五軍都督府凡徵南軍士人賞鈔二錠綿布三匹

○賜禮部侍郎朱同僉都禦史詹徽左通政蔡瑄等十二人襲衣

○是月須文達那國王殊旦麻勒兀達盻遣其臣俺八兒貢馬二匹幼苾布十五匹隔著布二匹入的力布二匹花滿直地二番綿直地二兜羅綿二斤撒剌八二个幼賴隔著一个撒哈剌一个及薔薇水降香沈速香等物賜殊旦麻勒兀達盻大統歷及綺羅鈔俺八兒襲衣

○永昌州土官申保來朝詔賜錦二匹織金文綺二匹衣一襲及鈒花銀帶靴襪

○是歲墾荒田一千二百六十五頃四十四畝直隸應天鎭江太平常州四府七百三十八頃三十三畝山西平陽府五百二十七頃一十二畝

大明太祖聖神文武欽明啟運俊徳成功統天大孝髙皇帝實錄卷之一百五十八

共八十五篇供事唐華餘其偁仝對

太祖髙皇帝實錄卷之一百五十八

洪武十六年十一月庚子朔以儒士崔謙王訥爲山東提刑按察司僉事

○癸卯置四川建昌府儒學

○己酉命廣西浙江福建湖廣江西廣東六布政使司各造水磨明甲一千松江常州蘇州池州淮安安慶廬州七府各造一百

○壬子禮部言秦蜀守李冰鑿山堰流以備水旱之患田得灌漑民始殷富漢文翁爲蜀守仁愛化民以蜀地僻遠有蠻夷之風乃興學捨招弟子員選郡縣小吏皆受業成材由是蜀人大化文風此齊魯宋張詠爲蜀守恩威並用民畏而愛之李冰已載祀典文翁與詠未及奉祀今擬以文翁張詠與李冰同一祠廟稱爲秦蜀守李公之神漢蜀守文公之神宋蜀守張公之神而歲祀之卓茂爲密令視民如子教化大行黃霸爲河南丞持法寬平得吏民心皆漢之循吏鈞州有霸廟址密縣亦有茂廟址乃其所治之郡邑遺愛在民歿而祀之正合祀典今擬稱霸爲漢丞相建成侯黃公之神茂爲漢太傅褒徳侯卓公之神陸遜及子抗從子凱世爲吳郡人當三國時文武兼資爲吳將相忠誠懇至多著勛略可謂以勞定國允應祀典松江舊有祠宇基址尙存今擬稱遜爲吳丞相華亭侯陸公之神令有司立祠致祭仍稱抗爲大司馬荊州牧陸公之神凱爲吳左丞相陸公之神以配享之四川隆州土神垂休侯李氏名龍遷龍陽大姓也臣事於梁大著功績築城捍蔽川蜀以保障其民沒葬牛心山下邦人祀之凡有雨暘疾疫祈禱必應今擬稱爲梁龍陽李公之神唐狄仁傑仕武后朝正直敢言多所匡益諫立廬陵王復唐社稷大有功徳嘗謫爲彭澤令奏免民租縱囚還家如期復至彭澤舊有祠宇理宜褒祀今擬稱唐司空梁國文惠狄公之神謝夷甫肅宗時爲京畿令孟湜押兵過境縱掠百姓夷甫捕而斬之李輔國譛之於朝流建州卒葬於甌寧後見夢於帝有旨立廟賜名靈通封武英侯竊惟謝公英毅正直不畏彊禦因民獲罪謫死建州血食其土累著靈異可謂禦災捍患有功於民今擬稱唐京畿令謝公之神元江州路總管李黼由科第得官與其侄秉昭臨難死節生爲忠臣歿享廟食於九江考諸元史封隴西郡公謚忠文今擬稱元江州路總管隴西郡李忠文公之神李宗可爲元義兵萬戶從元帥余闕守安慶敵人攻城宗可橫槊入陣殺敵甚眾及城陷元帥死宗可馳馬還家謂妻孥曰余相公死我義不可屈汝等無苟活爲人所魚肉無間大小盡殺之自刎死竊惟李宗可可謂以死勤事者矣余闕旣立祠安慶春秋祭祀宜以李宗可配享今擬稱爲元義兵萬戶李公之神從之命著之祀典

○甲寅詔免鳳陽府壽州今年田租以旱故也

○詔定朝參官員坐次凡奉天門賜坐公侯至都督僉事坐於門內守衛指揮坐於都督僉事之後稍南六部尙書及署都督府事官坐於門外皆東西相向六部侍郎十衛指揮應天府尹國子祭酒翰林院官諫官僉都禦史坐於西角門東向若華蓋殿則公侯及都督僉事坐於殿內尙書及署都督府事官坐於鹿頂內皆東西相向六部侍郎及十衛指揮應天府尹國子祭酒翰林院官諫官僉都禦史坐於鹿頂外東西相向○乙卯禮部言在外諸司凡進表箋往往遣承差吏員賫進甚乖臣子敬上之禮宜令天下諸司凡進表箋非職官不得差遣從之

○敕在外諸司凡遣人來朝及朝使還京者至京俱先朝見而後詣所司否者以違制論

○賜京民冬至節錢

○置施南宣撫司隸施州衛

○夜太白犯壘壁陣

○丙辰冬至上以孝慈皇后喪素服祭於幾筵殿畢禦奉天殿受朝賀遂宴羣臣皇太子親王詣孝慈皇后陵致祭如常儀

○夜太陰犯井宿

○戊午賜國子監生衣人一襲

○辛酉夜太陰犯右執法

○丙寅曲靖府羅雄州土酋納居來朝詔賜綺帛鈔錠十二月庚午朔命賜國子監生讀書燈油每月人一斤著爲例

○癸酉賜金吾等衛徵南指揮千百戶文綺紗羅絹布一萬九千四百一十八疋

○�戌詔凡徵南將校死事者卹其家屬指揮給米三十石麻布十五疋鈔五錠千戶米二十五石麻布一十二疋鈔四錠百戶米二十石麻布一十疋鈔三錠

○丁丑賜在京文武官吏及京民明年正旦元宵節錢

○戊寅鷹揚衛軍婦失火焚軍士廬舍所司坐當笞婦年六十餘其子請代受刑上曰子孝其母而母非故犯宥之

○己卯禮部奏考試歲貢生員文字中式者送國子監監官再考等第分堂肄業不中者生員教官提調官罰各如制從之尋命生員中式上等者送國子監次等送中都國子監

○庚辰夜太陰犯畢宿○癸未江西布政使司參議胡昱言所屬永新安福龍泉萬安諸縣地多山林盜賊時發請增設兵衛以禦之上諭兵部臣曰民所以爲盜者豈其本心皆由長民者不能撫字使衣食不給以致然耳豈爲兵少邪是但知其末不知其本也

○甲申琉球國山北王帕尼芝遣其臣摸結習貢方物賜衣一襲

○癸巳故雲南元帥叚弘毅等一百三家來降人賜以襲衣

○雲南麗江等府諸部酋長來朝貢馬一百二十七匹賜襲衣有差

○狹西臨洮衛指揮僉事趙琦來朝貢馬

○國子監博士嚴圖南卒詔賜棺衣斂葬之具

○雲南麗江等府酋長木徳等來朝賜襲衣有差

○詔國子監生病者令應天府遣人送還鄕時監生多病腫祭酒宋訥以聞故有是命○甲午刑部尙書開濟等有罪伏誅濟洛陽人初爲國子助教與丞相胡惟庸善以疾罷歸訓徒裏中十四年前禦史大夫安然薦其才召拜刑部尙書初至官勤敏有爲嘗奏令諸司各置考功圖日書官員所行事績以稽核其勤怠又言今內外奏札宜減省繁文軍民以細故犯罪者宜卽決遣無久拘禁數月之間獄無淹滯上以濟有才頗信用之濟由是自負持法漸肆巧詐性殘酷好以法中傷人凡意所不悅輒深文巧法以入之無能自脫者濟與鄕人有舊怨乃誣構下獄令郎中仇衍等鍜成之嘗不奉旨擅移文督責諸司若中書省所爲者又爲榜戒其僚屬曰尙書到任日久事之遲錯皆寬大容忍復爾則罪不爾貸奏請揭於文華殿以示於眾上曰爾告戒僚屬之言欲張之殿庭豈人臣禮邪濟慚謝未幾又立簿曰寅戌之書以限僚屬出入上聞切責之曰古人以卯酉爲常道今使趨事赴工者朝自寅暮盡戍奉父母會妻子能幾何時邪濟不聽獄囚有禁死者濟亦不問嘗受一囚賂以獄中死囚代而脫之爲獄官所發上召濟諭之濟歸部與侍郎王希哲主事王叔微執獄官於獄扼其吭而殺之其恃權罔上傷害善良類如此上屢訓諭之不悛會有告其在洛陽時嘗盜賈人驢賈人示重賞濟得賞乃還之又彊役其甥女閻氏爲女使濟妹亦早寡姑老獨存濟利其家財盡掠取之攜其妹並一子以歸其姑欲訴濟輒捶逐之於是監察禦史陶垕仲等劾奏濟瀆亂人倫有傷風教不可爲國大臣又擅殺獄官及言濟奏事時置奏札懷中或隱不言欲入啟皇太子至則又不言乃復入奏覘伺上意務爲兩圖姦計莫測上怒乃下濟獄並執侍郎王希哲郎中仇衍等詔廷臣訊之濟具服其姦狀於是並希哲等誅之初濟父蒙來朝上待之甚厚濟亦常侍左右見禦制詩文輒請歸潛刻碑以誇大聲勢又所爲多不法由是見疏濟爲人有才辧然陰毒狡險外事諛悅嘗朝罷上召與論政事濟略無建明但稱曰眞聖人眞聖人故上深惡其謟佞云

○上謂皇太子諸王曰純良之臣國之寶也殘暴之臣國之蠹也自古純良者爲君造福而殘暴者爲國致殃何謂純良處心公忠臨民豈弟𨿽材有不逮者亦不至於傷物所謂日計不足月計有餘者也何謂殘暴恣睢擊摶遇事風生鍜煉刑獄掊克聚斂𨿽若快意一時而所傷甚多故武帝任張湯而政事衰光武褒卓茂而王業盛此事甚明可爲深鑑

○戊午享太廟○命五軍都督府凡徵南軍士人賞鈔二錠綿布三匹

○賜禮部侍郎朱同僉都禦史詹徽左通政蔡瑄等十二人襲衣

○是月須文達那國王殊旦麻勒兀達盻遣其臣俺八兒貢馬二匹幼苾布十五匹隔著布二匹入的力布二匹花滿直地二番綿直地二兜羅綿二斤撒剌八二个幼賴隔著一个撒哈剌一个及薔薇水降香沈速香等物賜殊旦麻勒兀達盻大統歷及綺羅鈔俺八兒襲衣

○永昌州土官申保來朝詔賜錦二匹織金文綺二匹衣一襲及鈒花銀帶靴襪

○是歲墾荒田一千二百六十五頃四十四畝直隸應天鎭江太平常州四府七百三十八頃三十三畝山西平陽府五百二十七頃一十二畝

大明太祖聖神文武欽明啟運俊徳成功統天大孝髙皇帝實錄卷之一百五十八

共八十五篇供事唐華餘其偁仝對

大明太祖髙皇帝實錄卷之一百五十九

洪武十七年春正月己亥朔上禦奉天殿受朝賀宴羣臣於華蓋殿

○琉球國中山王察度山南王承察度山北王帕尼芝暹羅斛國王參烈寶毗牙﹤口思﹥哩哆羅祿及雲南四川湖廣諸蠻夷酋長俱遣使進表貢方物賜文綺衣服有差

○辛丑上諭禮部臣曰天下府州縣學官總理學事其訓導專教生徒毋令同署公文以妨講授爾禮部其移文天下學校永爲遵守

○夜有大星自勾陳東北行至遊气中沒

○壬寅應天府言京師大中昇平幕府金川百川雲集六橋年久將壞請修治之上以東作方興恐妨農務命犯法者輸作贖罪官給其費○癸卯享太廟

○狹西秦州衛奏修理城隍請兼軍民爲之上諭都督府臣曰修治城隍借用民力蓋權時宜役之於曠閒之月耳今民將治田之時而欲兼用其力失權宜之道止令軍士修理毋得役民

○以諫院右正言康尙文爲南康府知府○乙巳以孔子五十七代孫訥襲封衍聖公初訥入朝引見華蓋殿上問其宗族子姓多寡賢否訥奏對詳明動合禮度命館於太學至是襲封爵禦制誥文曰三皇五帝之道坦然明白人所共由至周衰道微而諸家之說並興天下莫知所宗獨先師孔子刪述六經綱維斯道使萬世有所依據其功尙矣故天鑑有徳廟祀無窮子孫弘衍世有其爵前衍聖公希學嬰疾奄逝爾訥爲其長子服闋來朝特令襲其封爵以奉先師之祀敬哉○命優給故官家屬凡有父母子女者月給米八斗無父母而有子女尙幼者聽人收養月給米亦如之寡婦自願還鄕及欲再適者聽年老無依者仍給米養之

○彰徳府奏臨漳縣漳河決宜於磁川築堤以障之詔從其請

○丁未大祀天地於南郊

○戊申旌表山陰縣民徐允讓及其妻潘氏孝節元末兵亂允讓與潘氏奉其父安避兵山谷間遇寇斫安頸流血允讓抱安大呼曰汝寧殺我勿殺吾父寇卽捨安殺允讓將辱潘潘紿曰我夫死從汝必矣若能焚吾夫則無憾也寇以爲然縱潘聚薪焚其夫火方熾潘卽投火中死寇驚嘆而去安得不死至是有司以聞上以允讓能捐生以救父死潘氏能全節以盡婦道詔旌表其門○命魏國公徐達出鎭北平

○己酉湖廣左布政使靳奎言歸州所轄長陽巴東二縣居大江之南地連容美諸洞其蠻人常由石柱響洞等關至巴東劫掠有土民譚天富者常率眾擊敗之歸所掠男女二十二人斬首十三級生擒四人事聞於朝已蒙賞賚然天富止能自保其鄕他所被寇者須報州縣移文軍衛發兵剿捕動經旬日賊已遁去臣愚以爲若於蠻人出沒要路如椒山寨連天關石柱響洞蹇家園等處選土民爲眾推服如天富者授以巡檢俾集鄕丁自爲保障則蠻人不敢竊發矣從之

○以左僉都禦史詹徽爲左都禦史戶部右侍郎栗恕試本部尙書參軍府左參軍劉逵試刑部尙書右參軍麥至徳試工部尙書右僉都禦史邵質試刑部左侍郎給事中徐文顯試刑部右侍郎虞部郎中韓鐸試工部左侍郎工部總部郎中李端試戶部右侍郎監察禦史陶垕仲爲福建提刑按察使通政使司左通政蔡瑄爲通政使右參議茹瑺爲左通政左參議吳昊爲右通政殿廷儀禮司正王同爲通政使司左參議司副李質爲右參議

○庚戌上與翰林院侍講學士李翀等論武事翀曰用兵重在任將上曰任將之道固重然必任之專信之篤而後可以成功昔齊用司馬穰苴魏用樂羊可謂任之專信之篤故皆有功若唐肅宗用魚朝恩憲宗用吐突承璀爲監軍使諸將掣肘以致敗事者是任將不專信之不篤故也翀曰惟陛下聖明深知此失上曰將必擇有識有謀有仁有勇者有識能察幾於未形有謀能制勝於未動有仁能得士心有勇能摧堅破銳兼是四者庶可成功然亦在人君任之何如耳○辛亥贈安陸侯吳復妾楊氏爲貞烈淑人誥曰以身徇義古烈丈夫猶難今房帷之內乃有斯人豈不偉歟宜加褒顯以慰幽冥故安陸侯吳復以疾殞於黔中爾楊氏身處偏微灼知大義慨然自縊以從侯於地下其志操𨿽秋霜勁柏何以加玆特贈爲貞烈淑人錫此徽名匪爲溢美時復卒於普定楊氏號哭誓以身徇卽自經死右軍都督府以聞故褒贈之復命旌表其父母家

○旌表衢州府江山縣夏顯七妻蔣氏徐祥妻蔡氏嚴州府壽昌縣蔣伯玉妻葉氏項昌關妻吳氏遂安縣姚文節妻吳氏貞節

○保定府奏請修治占翁月樣白溝瓦橋四橋從之仍詔官給其費○戶部尙書栗恕言兩淮兩浙鹽每引官給工本鈔二貫五百文河間廣東海北山東八百文四川七百文福建每引上色者七百文下色者六百文煎鹽之力則一而工本鈔有不同今擬淮浙工本如舊河間廣東海北山東福建四川每引均給鈔二貫從之

○升都察院爲正二品左右都禦史正二品左右副都禦史正三品左右僉都禦史正四品經歷一員正六品都事一員正七品

○壬子以雲南土首申保爲永昌府同知木徳爲麗江府知府羅克爲蘭州知州俄陶爲景東府知府阿吾爲副千夫長阿日貢爲順寧府知府髙政爲楚雄府同知阿魯爲定邊縣丞髙保爲姚安府同知髙惠爲姚州同知髙仲爲鶴慶府同知阿這爲大理府鄧川州知州楊奴爲劍川州知州左禾爲蒙化州判官施生爲蒙化州正千夫長楊奴爲雲南縣丞阿散爲太和縣正千失長李朱爲副千夫長董賜爲鶴慶府知府賜之子節爲安寧州知州賜鈔一千七百四十錠

○癸丑命工部以戰衣九萬給雲南將士

○命兵部稽天下衛所軍器之數其年久損壞者易之

○甲寅工部尙書麥至徳言天下工匠多有隱爲民籍而避役作者宜起至京役之上以匠籍旣定不可復擾於民不聽

○須文達那國使臣俺八兒還詔賜其國王織金綺帛各十六匹及俺八兒綺帛有差

○夜月食

○乙卯故元將校士卒王脫歡不花等六十一人自遼東來降賜文綺帛有差

○夜熒惑入氐宿

○丁巳命有司凡海外諸國入貢有附私物者悉蠲其稅○辛酉廣東都指揮使王臻討淸遠等縣猺寇平之初猺寇作亂臻率兵討擊招降其黨惟賊首麥至淸等遁入矮嶺大羅山寨臻復以兵捕之至是擒至淸並其眾七百一十九人誅之猺寇悉平

○壬戌命信國公湯和巡視浙江福建沿海城池禁民入海捕魚以防倭故也

○癸亥故元四川分省參政賈哈剌遣其子西天卜來朝貢方物賜以綺帛

○命吏部凡文官居憂制已在職五年廉勤無贓私過犯者照品秩給半祿終制在職三年者給全祿三月

○建昌衛指揮使安配及會川徳昌等府土酋俱貢方物賜錦綺帛鈔錠有差

○甲子起復左通政余熂試吏部尙書

○丙寅禮部奏河南舞陽縣民周炳事母焦氏至孝母常病篤炳呼天禱神求以身代遂愈後復病痢思食獐肉炳求之不得忽一獐入其家卽以供母母病復差人以爲孝感所致請表其門曰孝行南陽府葉縣民孫仲名妻羅氏衛輝府汲縣民張林妻田氏鄜州民康明徳妻王氏西安府咸寧縣民毛士謙妻盧氏蘄州廣濟縣民徐宗妻朱氏郴州興寧縣民歐均和妻李氏襄陽府均州民杜七妻王氏長沙府益陽縣民袁一初妻李氏徽州府婺源縣民鮑叔用妻徐氏溫州府平陽縣民鄭景暘妻陳氏衢州府西安縣民陳景山妻鄭氏龍遊縣民詹道妻洪氏湖州府安吉縣民葉平三妻吳氏長興縣徐彥明妻郭氏金華府蘭溪縣民張徳捨妻葉氏順震翁妻郭氏潘佛正妻範氏吳嘉妻徐氏武義縣民牛谷安妻王氏程文盟妻王氏徐興二妻吳氏杭州府海寧縣民沈玹妻鄧氏重慶府合州民何溥妻陳氏鎭江府丹徒縣民盛徳彰妻李氏金壇縣民莊五妻朱氏皆自少夫亡養老鞠幼守志不渝請各旌其門曰貞節詔並從之○各布政使司起送罷免官鞏貫道等至京以貫道爲江西布政使司左布政使周謨爲河南布政使司左參政藥理爲都察院右僉都禦史李衝爲四川按察司按察使李宇爲副使董孟宗爲僉事郭貞等爲各府知府初上諭吏部臣曰近內外官員有以微罪罷免者其中多明經老成練達政務一旦廢黜不得盡展其才能朕甚惜之爾吏部可移文各布政使司凡罷免官通經術有才幹者悉起送京師於是貫道等五十餘人至京皆擢居顯職

○丁卯建湘王宮殿於荊州府

○戊辰姚安府蠻賊自久寇品甸

二月己巳朔以儒士許獻夫爲浙江布政使司右參議

○遣僧智光等使西天尼八剌國

○庚午安南陳煒奉表貢金五十兩銀三百兩絹三十匹紫金盤九詔賜襲衣綺叚鈔

○修治鎭江衛城隍○辛未修治魯王府兗州城隍上諭兵部臣曰朕向者以天下旣不用兵軍士閒逸若不練習恐猝有調遣不堪應用故命天下官軍分番入京較試行賞罰以示勸懲今附近衛所已試而遠者未至恐近邊將士旣來城守空虛或盜賊乘隙竊發此又不可不慮自今邊衛軍士校射止就本衛不必赴京其令知之

○乙亥普定知府者額來朝貢方物詔賜綺帛鈔有差

○貴州宣慰使靄翠妻奢香率所屬土酋來朝貢方物詔賜文錦綿帛及珠翠如意冠金鐶文綺襲衣

○夜太陰犯畢宿

○丙子雲南元江土酋那直來朝貢象

○廣西田州府知府岑堅上表貢方物詔賜襲衣綺帛

○丁丑遣官釋奠於先師孔子

○戊寅祭大社大稷

○己卯遣官祭歷代帝王○癸未置畢節衛指揮使司

○以諫院右司諫關賢爲山西布政使司左布政使翰林院侍講學士李翀爲浙江布政使司右布政使諫院左正言閻乃馬歹爲四川布政使司左參政國子監博士賀貫爲狹西布政使司右參政國子監學錄劉修爲山東布政使司右參政

○甲申攺平越衛爲軍民指揮使司

○置崖州守禦千戶所

○降江西布政使李宜之爲廣西思恩縣主簿時宜之在任以小隸爲壻事聞故降用之

○乙酉攺鑄南郊太和鐘髙四尺八寸五分口徑三尺六寸五分鈕髙一尺四寸五分重二千七百六十一斤

○丙戌祭太歲風雲雷雨嶽鎭海瀆山川月將城隍諸神

○遣官祭先農及旗纛

○丁亥以故元雲南省右丞伍補臺爲江西右布政使參政諭金閭爲浙江左參政

○夜太陰犯氐○己丑詔以故元四川分省參政賈哈剌爲建昌衛指揮僉事

○吏部尙書余熂等奏更定吏員考滿升轉出身咨格凡在外二品衙門通吏考滿在於京從七品出身吏員內升轉令史於在京正八品出身吏員內升轉在外三品衙門令史書吏於在京正九品出身吏員內升轉在外二品衙門典吏四品衙門司吏於在京從九品出身吏員內升轉察院磨勘司典吏於在京三品衙門典吏內升轉在京四品衙門司吏仍依原定未入流品內出身五品以下衙門吏人依原定資格升轉其在京一品二品衙門知印承差不許於吏員內取用從之

○定天下諸司文移紙式凡奏本紙髙一丈三寸一品二品衙門文移紙三等皆髙二尺五寸長五尺爲一等四尺爲一等三尺爲一等案驗紙二等皆長二尺五寸髙一尺八寸爲一等二尺爲一等三品至五品衙門文移紙髙二尺長三尺案驗紙髙一尺八寸長二尺五寸六品七品衙門文移紙髙一尺八寸長二尺五寸案驗紙髙一尺六寸長二尺八品九品與未入流衙門文移紙髙一尺六寸長二尺案驗紙髙一尺四寸長一尺八寸官員任內公文紙皆如式者考爲一最有不如式者罪之

○庚寅朝日

○壬辰以雲南土酋那直爲元江府知府賜襲衣冠帶

○癸巳故元雲南客省副使張從政樞密院經歷王朝富民縣達魯花赤李伯顏帖木兒等來朝

○乙未駙馬都尉中都畱守司正畱守黃琛奏請修治壽春王墳建享堂立石人石獸從之

○丁酉以開封府河陰縣典史柱喆爲廣東按察司僉事以明經舉也

太祖髙皇帝實錄卷之一百六十

洪武十七年三月戊戌朔命禮部頒行科舉成式凡三年大比子午卯酉年鄕試辰戌丑未年會試舉人不知額數從實充貢鄕試八月初九日第一場試四書義三道每道二百字以上經義四道每道三百字以上未能者許各減一道四書義主朱子集注經義詩主朱子集傳易主程朱傳義書主蔡氏傳及古注﹤鋶﹣釒﹥春秋主左氏公羊榖梁胡氏張洽傳禮記主古注﹤鋶﹣釒﹥十二日第二場試論一道三百字以上判語五條詔誥章表內科一道十五日第三場試經史策五道未能者許減其二俱三百字以上次年禮部會試以二月初九日十二日十五日爲三場所考文字與鄕試同鄕試直隸府州縣則於應天府在外府州縣則於各布政司其舉人則國子學生及府州縣學生員之學成者儒士之未仕者官之未入流者皆由有司申舉性資惇厚文行可稱者應之其學校訓導專教生徒及罷閒官吏倡優之家與居父母喪者並不許入試其中式者官給廩傳送禮部會試考試官皆訪經明公正之士官出幣帛先期惇聘主文考試官二人文幣各二表裏同考試官鄕試四人會試八人文幣各一表裏提調官在內鄕試應天府官一人會試禮部官一人在外布政司官一人監試官在內監察禦史二人在外按察司官二人供給官在內應天府官一人在外府官一人收掌試卷官一人彌封官一人謄錄官一人對讀官四人受卷官二人皆選居官之淸愼者充之巡綽監門搜檢懷挾官四人在內從都督府委官在外從守禦官委官凡供用筆札飲食之屬皆官給之舉人試卷自備每場艸卷正卷各用紙十二幅首書三代姓名及其籍貫年甲所習經書在內赴應天府在外赴布政司印捲會試殿試赴禮部印捲試之日黎明舉人入場每人用軍一人守之禁講問代冒至晚納捲未畢者給燭三枝文字回避禦名廟諱及不許自序門地彌封者編號作三合字謄錄者用朱考試官用墨以防欺僞其會試中式者三月朔日赴殿試

○曹國公李文忠薨文忠字思本世爲泗州盱眙人父貞尙皇姊曹國長公主生文忠十二歲而公主薨時天下亂文忠與上相失甲午冬上駐兵滁陽文忠父子來見上喜甚因養以爲子賜姓朱氏初令就學聰悟輙能記憶上曰人固不可不知書然今方事武且當令習弓馬丁酉年十九以舍人領軍往援池州陳友諒兵寇城文忠奮擊敗之戊戌正月進攻靑陽石埭太平旌徳皆下二月敗元院判阿魯灰於淳安縣之萬年街遂破苗軍於潛昌化獲其人口資貨甚富文忠恐士卒貪貨賄莫有鬥志因悉焚之曰此何足惜能努力破敵何患不富貴乎進取淳安夜襲破僞洪元帥營降其眾千餘三月會同僉鄧愈院判胡大海兵取嚴州克之立徳興翼授帳前總制親軍都指揮使司左副指揮兼領元帥府事守嚴州時嚴州新附城守未備而苗帥楊完者兵水陸奄至文忠出奇大敗其眾復以所斬俘馘載巨筏中順流而下餘眾見之皆遁五月壬子楊完者復率眾進屯嚴州烏龍嶺欲攻建徳文忠復從鄧愈擊走之六月癸酉文忠以浦江與建安比境乃先率兵由間道以取之縣有鄭氏自宋建炎間聚族同居元至大間旌表爲孝義之門其家避兵山谷中文忠使人訪其所在悉令還家八月己丑苗軍元帥泰不花等以同僉員成書來納款且言其部帥李福等士卒家屬俱在桐廬皆願效順文忠以上命慰諭之九月戊戌員成遂率元帥劉齊劉震黃寶蔣英等三萬餘人來降己亥二月張士誠遣將攻嚴州文忠出兵夾擊大破之殺獲甚眾四月士誠兵復至大浪灘文忠遣兵出擊復破之又遣元帥何世明攻分水縣斬首五百餘其眾潰走士誠憤其敗十二月復遣其將陸元帥夏元帥花將軍據分水縣之新城三溪以遏我師文忠仍遣世明率精兵千餘擊之斬陸元帥花將軍等千餘人焚其營自是士誠兵不復窺嚴州庚子九月升文忠同僉行樞密院事辛丑五月文忠以上命城嚴州越三月而成六月胡大海援信州生擒陳友諒平章李明道宣慰王漢二是時文忠承上命署金華分省事大海因械送明道等於文忠文忠釋其囚而禮之俾爲書招諭建昌守將王溥溥漢二之兄遂以其眾來降壬寅二月金華降將蔣英劉震等叛殺胡大海及郎中王愷等據其城文忠聞之卽遣掾史郭彥仁元帥何世明等往討之兵至蘭溪英等懼夜半驅掠城中子女開門南走文忠因率元帥袁洪等所部兵入金華守之分遣左右徧歷其地撫輯人民仍遣人送大海愷喪還建康處州李祐之聞蔣英殺胡大海亦殺院判耿再成元帥朱文剛等文忠隨遣王祐何世明往屯縉雲以圖之三月升文忠爲浙江等處行中書省左丞總制嚴衢信處諸全軍馬辛亥張士誠弟士信乘蔣英之亂率兵萬餘圍諸全經二十九日爲院判謝再興所敗士信憤益兵進攻再興告急文忠調同僉胡徳濟往援之兵少賊眾再興復請益兵文忠以金華初復而嚴州密邇敵境處州又爲叛寇據守兵不能援時上在江西聞處州之亂命平章邵榮率兵往討之未至文忠與都事史炳謀遣諜者揭榜諸全界首言平章邵榮右丞徐達領軍至嚴州克日進擊賊眾見榜果相驚駭謀夜遁胡徳濟謝再興遂大破其軍僞將呂珍僅以身免十二月廣信元帥葛俊擅發民夫加城浚濠文忠檄止之俊不奉命出不遜語文忠遣從事王辰往察之辰還言於文忠曰彼守城如故若遽以兵臨之是激其變也文忠默然良久曰此人不足惜特以一郡生靈之故姑置之再遣都事劉肅往加撫慰且諭以禍福俊乃順命癸卯四月諸全謝再興叛降張士誠九月士誠兵犯東陽文忠遣元帥夏子實爲前驅躬率兵繼之郎中胡深亦引兵來會丁亥遇寇於義烏前鋒方接文忠將千餘騎橫衝其陣寇卒見文忠麾幟皆驚愕潰亂再興單騎走胡深乃與文忠謀距諸全五十里五指山下築新城令同僉胡徳濟守之未幾張士誠將李伯昇大舉入寇城堅不可拔乃引去甲辰十月升右丞乙巳二月丙午張士誠憤義烏之敗復遣李伯昇將兵二十萬挾叛將謝再興寇新城胡徳濟告急於文忠文忠以諸全重地而敵勢之來意在必克將自往救之乃先命指揮張斌元帥張俊領兵出浦江爲聲援士誠又以兵自桐廬溯釣臺烏石犯嚴州文忠命以舟師扼於江以何世明袁洪柴虎三帥守城而自率指揮朱亮祖以下行次浦江銜枚而進且檄處州兵來會至龍潭距寇不二十里有白气覆我軍旣而候卒告寇至文忠馳馬視之去營遠而久元帥嚴徳力止曰三軍之命懸於主將一有不戒眾何恃焉文忠乃還會所檄處州兵亦至遂與敵戰大敗之追奔十餘里死者數萬獲其僞同僉韓謙理問滕忠元帥周過蕭壽山等六百餘人軍士三千馬八百糧艸輜重鎧仗無算李伯昇及僞五太子遁去文忠入新城諸將皆喜相慶賀上聞新城捷以禦衣名馬賜文忠賚賞將士有差丙午九月上旣命相國徐達平章常遇春總兵攻蘇州命文忠以兵取杭州文忠率指揮朱亮祖耿天璧攻桐廬僞元帥戴某降文忠復遣指揮袁洪等攻富陽克之擒僞同僉李天祿兵至余杭遣孫虎等領兵扼其援而自督兵圍其城十一月守將謝五與弟侄五人以余杭降文忠以其兵攻杭州杭州僞平章潘原明亦出降並執蔣英劉震以獻文忠以上命慰諭之宿諸軍於城上下令曰敢有入民居者斬有一卒取民釜以爨卽磔於市以徇城中民皆按堵得兵二萬糧二十一萬馬六百匹始入城原明以女樂迎於道文忠叱去之召元平章醜的長壽等諭之曰全城歸附者張氏平章潘原明也汝等皆元之臣子苟知倫理大義則當效死報國或知天命之有在則同納款以效順今原明旣已歸附汝等不伏節死義尙何面目來見我乎令武士曳出之與蔣英等俱系送金陵並遣潘原明以下官屬隨行十二月攺浙東行省爲浙江等處行中書省升文忠爲平章政事復姓李氏吳元年二月上以誥授文忠曰朕舉義兵自淮右至於江左經營疆宇賴勛臣同心一力成玆大業若國戚之策功者則罕有焉爾李文忠吾姊之所生也自幼撫育視同己子教以文藝習以弓馬年旣弱冠乃俾僉院於金華開省於嚴陵爾能憑烏龍之險破苗獠之師領軍援諸曁之圍寇兵十餘萬當爾之鋒者如摧枯拉朽成功奇偉浙西之平實由此勝比者長驅以搗臨安克其堅城民安堵如常時不知有更革也用是命爾文忠爲行省平章鎭玆浙土於戲惟爾文忠以分則君臣也以親則甥舅也以恩則父子也尢當守憲章修政務撫民馭軍圖盡其道況浙地其俗奢爾示儉其習浼爾率厚其或偏僻爾導以正惟愼可以奉職惟勤可以處事惟公可以律身其明聽朕命可榮祿大夫浙江等處行中書省平章政事初上得金陵以軍食不給知府王宗顯嘗請增田租民頗病之文忠以其事聞請減其額上從之洪武元年五月福建陳友定餘黨金子隆等紏合散卒寇將樂延平等處閏七月上命文忠總兵擒獲之閩地悉平二年春以文忠爲偏將軍副常遇春徵迆北由遵化度鹿兒嶺敗元將江文淸軍於錦川次全寧元將也速迎戰又敗之進攻天興州文忠又設伏破其軍遂進克上都元主北走俘其宗王慶王等常遇春薨於軍詔文忠代領其眾援慶陽師至太原而大將軍徐達已討平慶陽時大同受敵甚急文忠乃由代縣出鴈門次馬邑破其邏騎數千進次白楊門又擒黠虜四大王遂大破虜眾擒其將脫列伯大同圍解進踰莽哥倉不見虜而還三年正月授徵虜左副將軍總兵北伐二月師出野狐嶺至興和降其守將進師察罕腦兒擒其平章竹貞五月敗元太尉蠻子平章沙不丁朵兒只八剌等於白海子之駱駝山進至開平聞元主在應昌卽提兵晝夜兼程襲之遂進克應昌時元主已殂太子愛猷識理達臘單騎遁去獲其嫡孫買的裏八剌及太子妃陳答裏宮人諸王省院達官曁宋元玉璽金寶一十五宣和殿玉圖書一玉冊二鎭圭大圭玉斧玉帶各一送京師文忠復追愛猷識理達臘至北慶州失其所在師過興州遇元將唐國公江文淸等率部屬軍民來降至紅螺山又降其部將楊思祖等一萬六千餘人十月詔文忠班師還至龍江車駕出江上嘉勞甚至明日文忠復上表稱賀上論功行封以文忠北逐元太子獲元皇孫妃嬪重寶功最大賜誥曰咨爾榮祿大夫浙江等處行中書省平章政事李文忠朕思人生天地間恩之深者莫過於骨肉此天性自然不待教而能也爾文忠爲吾姊氏所生朕創業以來爾自幼提兵僉樞金華開省嚴陵剿苗獠於烏龍卻援兵於諸曁所至撫馭有方人懷爾惠連年戰勝不聞爲敵所侮比者再入甌閩削平餘寇進徵薊北屢奏捷音乃帥師應昌得元之遺子曁寶玉以歸威振沙漠俊功益著朕於爾親則甥舅較爾前後之功當與勛臣同列今天下已定論功行賞是用授爾開國輔運推誠宣力武臣特進榮祿大夫右柱國大都督府左都督封曹國公同知軍國事食祿三千石使爾子孫世世承襲以報爾功於戲爾瞻於我如母存焉恪守歿文忠馬亦中流矢下馬持短兵接戰從者劉義又奮前突擊以身蔽文忠指揮李榮以所乘馬授文忠自奪虜騎乘之文忠勒馬橫槊麾眾更進士卒殊死戰虜眾遂敗得馬畜萬計追至稱海虜兵復集文忠整兵據險縱所獲馬畜於野示以間暇居三日虜疑有伏兵不敢逼乃遁去文忠引兵還夜行失故道糧且盡至桑哥兒麻士卒無水渴甚有死者文忠默禱於天忽所乘馬跑地而鳴掘之果有泉湧出人馬賴以濟六年正月詔文忠與大將軍徐達往山西北平訓兵防邊十月上召達等還京令文忠率諸將士養銳山西以防虜寇七年三月文忠駐兵代縣遣將四出至三不剌擒其平章陳安禮木屑飛至順寧楊門斬其將眞珠驢至白登俘其國公鄧孛羅帖木兒至朔州擒其太尉伯顏不花七月攻大寧髙州大石崖克之斬其宗王朵朵失裏擒承旨百家奴復遣指揮唐某追至氊帽山遇故元魯王營於山下以兵圍之斬魯王等獲其妃蒙哥頹並金印一玉圖書一八月文忠師進丰州分道追擊胡兵擒其故官十二人虜眾百二十餘人馬駝牛羊甚眾又聞胡兵駐伯干兒之地遣兵追之不及而還十年秋詔致祭泰山十二年洮州十八族番酋三副使汪朵兒等叛命徵西將軍沐英討之二月復制諭文忠往河州岷州臨洮鞏昌梅川等處巡視城池各衛軍馬悉聽節制五月文忠等兵次洮州故城會番酋三副使何汪順朵羅只棄城遁遂督將校領兵追之獲積石州叛逃土官阿里七站土官失納等斬之遂於東籠山南川築城置洮州衛畱官軍守之六月敕文忠移師駐鞏昌十三年詔還參贊軍國事十六年正月詔文忠兼蒞國子監事十二月文忠有疾是年春疾轉亟詔皇太子臨視上復親幸其第撫慰良久至是薨年四十有六文忠性沈厚持身誠恪有謀慮臨陣常身先士卒至遇大敵膽气益壯每戰勝必以功推下及釋兵家居恂恂若儒者其在上前論事盡誠無隱上多嘉納之好儒重士器量閎雅在金華時常師葉儀範祖幹講學爲詩於音樂華靡事泊如也薨之日上痛悼不已輟朝三日親爲文遣使致祭追封岐陽王謚武靖賜葬鐘山之陰誥曰自古帝王創業必有親戚子弟委心效順以助興隆之運故生有爵祿之榮沒有褒贈之寵斯古今之彜興也咨爾開國輔運推誠宣力武臣特進榮祿大夫右柱國大都督府左都督曹國公同知軍國事李文忠乃朕姊氏所生當朕起兵之初爾年尙幼能勵志立功佐朕開拓疆宇所向克捷威振遐方民懷其惠及天下寧謐四夷來庭厥功居多而小心勤愼始終如一其於甥舅之親君臣之義能兼之矣正期共享太平夫何嬰疾長逝朕甚悼焉生封公死封王已著令典今特追封爲岐陽王謚武靖以慰爾於冥冥嗚呼爾能篤親親之義成開國之勛名播華夷福及後裔可謂死而不亡者矣仍追封其上三世皆王爵妣皆王夫人子三人皆上所賜名長景隆襲爵曹國公次增枝初授勛尉繼擢前軍左都督次方英授中都正畱守

○庚子徵南副將軍申國公鄧鎭等平龍泉永新諸縣山寇還

○壬寅雨霰

○甲辰上諭侍臣曰天下無難治惟君臣同心一徳則庶事理而兆民安矣唐虞三代之時君臣同徳故能致雍熙太和之盛後世治不如古君臣之間兩相猜忌上下乖隔情意不孚君言善而臣違之臣論是而君咈之如此欲臻至治何可得也朕今簡用賢能以任天下之政思與卿等求古之君臣同心一徳協於政治以康濟斯民卿等勉之羣臣皆頓首謝

○丁未江夏侯周徳興請決荊州獄山壩以通水利從之由是得漑田歲增官田租四千三百餘石

○徵南將軍潁川侯傅友徳左副將軍永昌侯藍玉等自雲南班師至京入見上深加慰勞之

○庚戌以磨勘司令兪綸試兵部尙書磨勘司左司丞王道亨爲司令

○給河南安吉等五衛軍士綿布九萬三千一百匹

○辛亥給海運將校士卒萬一千三百餘人鈔三萬三千餘錠

○壬子命天下有司祭祀僧道官不與

○命停造寶鈔以國用旣充欲紓匠力故也

○癸丑吏部尙書余熂言公侯伯子男爵𨿽五等不可以常調品級論也今公侯三代得封贈公侯者給誥如一品封贈伯者給誥如二品封贈子男者給誥如三品如是則有遞降之殊非所以示寵異也自今五等之爵誥皆如一品庶見殊恩上是之自是有封爵者給誥皆用一品之制惟公侯仍用玉軸伯子男仍用犀軸以此爲別

○常徳府龍陽武陵二縣水詔免去年逋賦

○夜太陰犯亢宿○甲寅故元雲南樞密院判田桑哥失裏等來降賜米布鈔有差

○己卯攺錦衣衛指揮使司爲正三品

○戊午曉熒惑犯氐宿夜太陰犯建星

○己未靑海酋長失剌巴等七人西番酋長朵裏只約等三人來歸詔賜文綺鈔錠有差

○甲子赦天下詔曰朕率諸英雋平羣雄安宇內卽位以來十有七年其間罪頑民淸吏獘刑賞皆施𨿽間有肆宥而未常大赦今自洪武十七年三月二十七日昧爽以前除謀反大逆謀殺祖父母父母妻妾殺夫奴婢殺本使謀故殺人蠱毒魘魅毒藥殺人不赦其餘已發覺未發覺已結正未結正罪無輕重咸赦除之敢以赦

大明太祖聖神文武欽明啟運俊徳成功統天大孝髙皇帝實錄卷之一百六十

太祖髙皇帝實錄卷之一百六十一

洪武十七年夏四月戊辰朔

○己巳享太廟

○升虎賁左衛指揮僉事王寶爲府軍左衛指揮同知府軍衛正千戶張剛單徳府軍右衛正千戶李祥皆爲府軍左衛指揮僉事豹韜衛副千戶張榮龍驤衛副千戶陸福府軍右衛正千戶蔡昇皆爲鷹揚衛指揮僉事水軍左衛副千戶馮福莊興皆爲江陰衛指揮僉事畱守右衛副千戶葉旺畱守左衛副千戶史斌皆爲橫海衛指揮僉事時寶等以年勞故特升之

○詔以故元雲南平章叚世宣慰叚名隨侍齊王給千戶祿

○庚午上謂侍臣曰朕觀大學衍義一書有益於治道者多矣每披閱便有警省故令儒臣日與太子諸王講說使鑑古驗今窮其得失大抵其書先經後史要領分明使人觀之容易而悟眞有國之龜鑑也○甲戌雲南諸酋長和寧等來朝貢馬及方物詔賜錦綺鈔錠以和寧爲阿迷州知州弄甥爲寧州知州陸羨爲蒙自縣知縣普少馬納婁茶甸副長官普賜爲馬龍他郎甸副長官俱授以誥敕冠帶

○丙子給武昌護衛將士千五百九十人鈔有差

○夜太陰犯軒轅禦女

○辛巳以前山西按察司僉事郭桓試戶部右侍郎尋升試尙書

○壬午論平雲南功進封潁川侯傅友徳爲潁國公副總兵永昌侯藍玉安慶侯仇成定遠侯王弼等先爲有功身受侯封今功著南徵當爵及子孫食祿二千五百石後軍都督府僉事陳桓右軍都督僉事胡海前軍都督僉事郭英張翼開國以來屢效勤勞今從徵雲南功勛尢著亦當加以封爵陳桓封普定侯胡海東川侯郭英武定侯張翼鶴慶侯俱令子孫世襲食祿各二千五百石爾其敬之仍各賜鐵券其餘將校遞升有差友徳其先宿州人徙居潁州後徙碭山元末從山東李喜喜起兵轉攻剽入蜀李喜喜敗歸明玉珍玉珍不能用乃率所部走武昌從陳友諒辛丑八月上攻江州至小孤友徳率眾降上知其才用爲將命從常遇春援安丰攻廬州還從擊陳友諒於鄱陽湖大戰友徳以樓船犯其前鋒身被數創戰益力從徵武昌先登奪髙寇山面中一矢鏃出腦後脇下復中一矢友徳不爲沮人服其勇以功擢雄武衛指揮使從徐達攻廬州拔之復從常遇春下襄陽攻安陸身被九創擒其守將任亮又從達取泰州進攻淮安破張士誠兵於馬騾港獲戰船千餘後擊安丰大破竹貞之眾所過焚元軍積聚吳元年命守徐州元將王保保遣驍將李二來寇友徳堅壁伺其出掠乃將步騎二千至呂梁捨舟登陸李二遣裨將韓乙盛兵迎戰友徳卽躍馬奮矟剌韓乙墜馬趨入城開門出兵陳於城外令士卒皆臥槍以待聞鼓聲卽起擊頃之李二兵至友徳擊鼓士卒皆奮躍衝其前陣李二軍潰溺死者無算遂擒李二獻俘京師上嘉勞之命以鼓吹送還第拜江淮行省參知政事洪武元年從大將軍達平沂州斬其將王宣下靑州遇元將也速兵達命友徳率騎士五百與戰佯敗走也速追之達麾後軍齊進俘斬甚眾繼從取開封洛陽衛輝彰徳遂下磁州廣平臨淸等縣進克通州下元都還趨太原擊王保保兵未及交萬騎突至友徳率敢死士五十騎衝擊之因夜伏兵襲其營保保遁去追至天門關獲人馬萬計復敗元將賀宗哲於石州擊走四大王逐竹貞兵次宣徳府敗元將脫列伯西攻張思道於鹿臺遂下鞏昌還拔慶陽三年從大將軍達敗王保保於定西乘勝下巴蜀友徳爲前鋒奪略陽關擒夏平章蔡乙克漢中旣而以饋運不繼退守長安夏將吳友仁圍漢中友徳率精銳救之友仁宵遁師還論功授開國輔運推誠宣力武臣榮祿大夫柱國封潁川侯食祿一千五百石賜鐵券文曰惟古創業之君平定天下必賴武臣宣力開拓疆宇佐成混一之功崇報之禮所宜及也咨爾友徳以英毅之資逢鼎沸之秋目羣雄無所定故擇我以來歸事朕有年扈衛京畿移鎭安吉戰鄱湖收鄂渚徵取江右致討淮東功烈爲多及撫安彭城前鋒大利威聲遠振參佐外省遂從徵齊魯燕冀關狹爾績尢著今天下已定論功行賞朕無以報爾是用加爾爵祿使爾子孫世世承襲玆與爾誓除謀逆不宥余若犯死罪爾免二死子免一死以報爾功於戲昔馬援歸漢爾能效之其勛過矣尙期愼終如始宣爾勤勞訓及子孫保於永世四年命佩徵虜前將軍印總河南狹西諸道兵徵西蜀遂由階州取文綿二州進克成都得士馬三萬五年命副徵西將軍馮勝北徵沙漠出金蘭友徳先率驍騎五千趨西涼遇元失剌罕之兵戰敗之至永昌又敗元將朵兒只巴獲馬羊十餘萬攻甘肅射死元平章不花降太尉鎖納兒等獲馬萬匹至瓜沙州敗其守將獲金銀印三馬羊二萬六年大軍復出鴈門西北巡長城外友徳爲前鋒虜聞之絕塞而遁追獲故元平章鄧孛羅帖木兒軍還畱友徳鎭北平歲旱躬自禱雨又﹤鋶﹣釒﹥陳五事一轉輸之法宜令河間軍自長蘆運至通州北平軍自通州運入北平城則民不勞而事集矣又永平府民接運軍儲由雅洪橋至北平道裏頗遠宜通淸河淶水故道漕運則用力少而成功多矣二流民越境甚爲邊患宜招撫安輯寬其賦役優免三年則民力自蘇彼得安居矣三古北口等處兵民一夫守關二夫供輸有名無實莫若放還民夫俾力田畝各令官軍千人代守彼專其責則邊戍寧矣四關外新附之民多貧無生理宜給以衣糧厚加存卹則戶口日增矣五北平府縣連年供億大軍宜少紓其力使民日富庶彼將樂於趨事赴功矣上嘉其言尋詔還從皇太子諸王獵於荊山以講武事九年命副湯和備伯顏帖木兒於延安伯顏帖木兒請和命諸將悉還獨畱友徳屯兵以備之伯顏帖木兒果犯邊友徳設伏大破之獲士馬輜重無算蕃兵縛伯顏帖木兒以降上將平雲南命友徳巡行川蜀永寧雅播等處修治城郭關梁於是金築普定中坪乾溪等砦酋長皆相率來降還京獻馬五百上以內廏良馬十五賜之十三年蕃將乃兒不花寇邊命友徳爲徵虜右副將軍從大將軍達出塞師至北黃河夜襲灰山獲其人馬而還十四年以西南夷弗遵聲教命友徳爲徵南將軍率兵三十萬耀武於沅州討普定土酋安瓚遂進兵曲靖敗元平章達裏麻及女官實卜之眾元梁王走死滇池雲南平友徳因其土俗定租賦興學校瘞戰骨廣屯田奏凱還京至是進封潁國公制曰稽古賞功惟開疆者賞重朕臣傅友徳每從大將軍徵討累有戰功已封侯爵乃者率諸軍越崇山西取巴蜀功尢著焉洪武十四年命率甲士三十萬又西取雲南轉戰二年今已平定宜受上賞特封潁國公子孫世襲食祿三千石

○上諭禮部臣曰州縣之官於民最親其賢不肖政事得失視民之安否可見朕嘗命縣考於州州考於府府考於布政司各以所臨精其考核以憑黜陟昭示勸戒令上下之政惟務苟且縣之賢否州不能知州之賢否府不能察府之賢否布政司不能舉善無所勸而惡無所懲朕今命以八事爾禮部其爲榜示天下其一州縣之官宜宣揚風化撫字其民均賦役卹窮困審冤抑禁盜賊時命里長告戒其里人惇行孝弟盡力南畝毋作非爲以罹刑罰行鄕飲酒禮使知尊卑貴賤之體歲終察其所行善惡而旌別之其二爲府官者當平其政令廉察屬官致治有方吏民稱賢者優加禮遇紀其善績其有闒茸及蠹政病民者輕則治之以法重則申聞黜罰然不得下侵其職以擾吾民其三布政司官宜宣布徳化考核府州縣官能否詢知民風美惡及士習情僞姦獘甚者具聞鞫之如所治不公則從按察司糾舉其四凡民有犯笞杖罪者縣自斷決具實以聞其五犯徒流罪者縣擬其罪申州若府以達布政司定擬其六有犯死罪者縣擬其罪申州若府以達布政司布政司達刑部定擬雜犯者準工贖罪眞犯者奏聞遣官審決其七凡諸司獄訟當詳審輕重按律決遣毋得淹禁其八民間詞訟務自下而上不許越訴以上八事頒布天下永爲遵守

○癸未賞徵南將校先是詔禮部曰賞賜國之重事所以報賢勞而厲士气權度毫髮一失輕重則上爲失禮而下無所勸朕有天下十有五年雲南越在萬里負固不服故命大將率師討之諸將士冒瘴癘踰險阻霧雨薄肌體沾汗濡甲冑而能效忠宣力搴旗斬將登城拔壘使天誅無畱良善附順甚者身委矢石爲國效命司馬法曰軍賞不踰月欲民速得爲善之利也爾禮部其核實定議行之至是議上上以爲賞薄曰將士甚勞苦此非所以報有功也其重賞之於是正總兵賞織金及雜色彩叚二十表裏鈔一百錠副總兵十八表裏鈔九十錠國公十六表裏鈔六十錠侯十四表裏鈔五十錠都督平章十二表裏鈔四十錠指揮鈔一百錠織金及雜色文綺十匹絹二十匹千戶衛鎭撫鈔八十錠織金及雜色文綺八匹絹十六匹百戶所鎭撫司仗鈔七十錠織金及雜色文綺七匹絹十四匹散騎舍人鈔三十錠病故官與見在同傷殘指揮鈔五十錠織金及雜色文綺五匹絹十匹千戶衛鎭撫鈔四十錠織金及雜色文綺四匹絹八匹百戶所鎭撫司仗鈔三十五錠織金及雜色文綺三匹絹七匹散騎舍人鈔十七錠被傷指揮鈔三十五錠織金及雜色文綺四匹絹八匹千戶衛鎭撫鈔二十五錠織金及雜色文綺三匹絹五匹百戶所鎭撫司仗鈔二十錠織金及雜色文綺二匹絹四匹散騎舍人鈔十錠徵回指揮鈔三十錠織金及雜色文綺三匹絹五匹千戶衛鎭撫鈔二十五錠織金及雜色文綺二匹絹四匹百戶所鎭撫司仗鈔二十錠織金文綺一匹絹二匹散騎舍人鈔十錠軍士賞鈔布至大理建昌者人賜鈔九錠布二匹至楚雄雲南臨安曲靖者人鈔八錠布二匹至沾益烏撒東川者人鈔七錠布二匹至畢節七星關芒部者人鈔六錠布二匹至貴州普定盤江黃平平越者人鈔五錠布二匹至重慶瀘州敍南永寧及疾病寄畱並守船者人鈔二錠其舍人力士軍吏獸醫各以所至之地給賜並與軍士同逃而復徵者各半之至常徳沅州等處未徵戰者不給發守大理等處已曾就彼給賜而還者照其所至地方如數給之仍發原衛守禦其戰亡及病而死有父母妻子弟侄者人鈔十六錠布四匹止有妻子者半之被創重者人鈔十二錠布二匹輕者止依所至地方給之

○更定宮官六尙局品秩內官諸監庫局及外承運等庫局品職尙宮局尙宮一人正五品司記司言司簿司闈正六品掌記掌言掌簿掌闈正七品女史六人尙儀局尙儀一人正五品司籍司樂司賓司贊正六品掌籍掌樂掌賓掌贊正七品女史二人尙服局尙服一人正五品司寶司衣司仗司飾正六品掌寶掌衣掌仗掌飾正七品女史二人尙食局尙食一人正五品司膳司醞司藥司饎正六品掌膳掌醞掌藥掌饎正七品女史二人尙寢局尙寢一人正五品司設司輿司苑司燈正六品掌設掌輿掌苑掌燈正七品女史二人尙功局尙功一人正五品司制司珍司彩司計正六品掌制掌珍掌彩掌計正七品女史二人宮正司宮正一人正五品司正一人正六品女史二人內官監通掌內史名籍總督各職凡差遣及缺員具名奏請設令一人正六品丞二人從六品典簿一人正九品所掌文籍以通書算小內使爲之神宮監掌太廟祭器及祭祀灑掃設令一人正七品丞一人從七品奉禦一人正八品尙寶監掌禦寶圖書凡用禦寶則奏請然後付尙寶司官用之畢則捧入設令一人正七品丞一人從七品尙衣監掌禦用冠冕衣服靴履設令一人正七品丞一人從七品奉禦四人正八品尙膳監掌禦膳設令一人正七品丞一人從七品司設監掌禦用儀仗輦輅輿帳裀褥張設設令一人正七品丞一人從七品奉禦四人正八品司禮監掌宮廷禮儀凡正旦冬至等節命婦朝賀等禮則掌其班位儀注及糾察內官人員違犯禮法者設令一人正七品丞一人從七品禦馬監掌禦廏馬匹設令一人正七品丞一人從七品直殿監掌各殿灑掃陳設設令一人正七品丞四人從七品小內使一十五人宮門承制掌傳奉宣召設奉禦五人正八品宮門守門官掌宮門灑掃時其開闔譏察出入設門正一人正八品副四人從八品內承運庫掌供禦金銀叚匹等物設大使一人正九品副使二人從九品司鑰庫掌皇城各門管鑰設大使一人正九品副使四人從九品巾帽局掌造內府冠帽設大使一人正九品副使一人從九品鍼工局掌造內府衣服設大使一人正九品副使一人從九品織染局掌織染叚匹設大使一人正九品副使一人從九品顏料局掌燒造銀朱等頃顏料設大使一人正九品司苑局掌種蒔蔬果設大使一人正九品司牧局掌牧餋孳牲設大使一人正九皆於內官內選用外承運庫掌收金銀叚匹等物甲字庫掌收銅錢布匹顏料乙字庫掌收衣服衾帳紙札等物丙字庫掌收絲綿紗綫丁字庫掌收銅鐵錫香茶蠟諸物戊字庫掌收氊衫胡椒並支收軍器廣源庫掌收貯寶鈔廣惠庫掌收支寶鈔每庫設大使一人正九品副使一人從九品皆於流官內選用隸戶部皮作局掌硝熟皮張成造靴鞋鞍轡兵仗局掌造各頃軍器寶源局掌鼓鑄銅器每局設大使一人正九品副使一人從九品皆於流官內選用隸工部

○濟南衛指揮使何誠言早失父母其伯父餋以爲嗣例應承重而所生父母先已受封復乞推恩伯父以報餋育之恩事下禮部議禮部援宋右僕射李昉爲叔承重旣封贈其叔復贈其所生以爲言上命依所請

○甲申故元大王搠思監等自雲南來降命居於廬州

○乙酉長河西軍民安撫使剌瓦蒙等來朝貢方物詔賜冠帶襲衣及鈔錠綺帛有差

○雲南金齒土酋叚惠楚雄土酋阿星遣把事及其子弟等來朝詔賜綺帛鈔有差○修築蘇州府城

○給山西大同諸衛軍士禦冬皮襖

○丙戌建寧國公主等五公主府

○召大名府通判王鈍爲吏部選部試郎中

○己丑上謂諫議大夫唐鐸曰人有公私好惡不齊故其言有邪有正正言務規諫邪言務謗諛謗言近於忠諛言近於愛惟不惑於謗言則聽日聰而讒人自去不眩於諛言則智益明而佞人自絕矣鐸對曰聽言之難從古爲然惟不爲眩惑則讒佞自遠陛下聖諭深得其情上曰朕日總萬幾所行有得失非資人言何由以知故廣開言路以來眾言言有善者則獎而行之言之非實亦不之罪惟讒佞面諛者決不可容也

○禮部言開封府鈞州民張宗魯四歲失明二十遭亂負母路氏逃難其妻扶掖以行歲饑宗魯賣卜以爲餋日給不足則妻采野菜以繼之天下旣定宗魯奉母還故鄕竭力供餋母卒仍求其前母曹氏沈氏吳氏三人遺骸合葬父墓宗魯以瞽子而孝行如此請表其門曰孝行又許州長葛縣民胥子敬妻王氏鈞州民王恆禮妻孟氏密縣民朱讓妻陳氏李誠妻馬氏臨江府新諭縣民章伯髙妻沈氏阮尙徳妻張氏贛州府雩都縣民李宗仁妻袁氏九江府湖口縣民徐仲名妻方氏彭澤縣民畢彥仁妻鄭氏皆自少孀居操行完羙請各表其門曰貞節陳州頃城縣郭可大妻張氏夫亡自縊以狥請表其所居曰貞烈詔並從之

○故元將校王哈歹等自遼東來歸命賜布鈔有差

○庚寅上諭兵部臣曰曩以雲南諸蠻憑恃險阻弗遵聲教擾我疆場納我逋逃邊鄙之民薦罹其害遂命將出師討其不臣今西南諸夷悉已平定凡從徵將士已各加封賞酬其勛勞獨念死者永違鄕土不得收葬誠可哀憫爾兵部卽移文有司凡徵南將士有死者悉爲收其遺骸具棺葬之

○命增築國子生房舍五百間於集賢門外謂之外號房時天下府州縣歲貢生員及四夷酋長遣子入學者凡數千人學捨不能容故有是命

○癸巳復造大駕車輅

○徳慶侯廖權卒權永忠子也初以功臣子爲散騎舍人洪武九年從宋國公馮勝練兵西安十一年從禦史大夫丁玉徵松疊等州克之十三年襲封徳慶侯十四年從頴川侯傅友徳徵雲南十五年領兵守畢節尋守瀘州十六年夏五月召還至是以疾卒賜葬安徳門外

○甲午置岷州衛軍民指揮使司儒學設教授一員訓導四員

○乙未翰林院檢討吳伯宗卒伯宗撫州金溪人洪武四年進士第一時初開科取士得伯宗上甚喜賜袍笏冠服擢禮部員外郎命與學士宋濂等同修日曆胡惟庸方用事欲人附己伯宗性剛直不肯與之相降屈惟庸每銜之八年竟坐忤惟庸中傷以事謫居鳳陽伯宗上書論時政因言惟庸專恣不法不宜獨任以事恐久爲國患辭甚剴切上得其奏卽召還賜襲衣鈔錠奏使安南得馴象方物以歸除國子助教十二年命進講東官首陳正心誠意之說皇太子嘉納之明年攺爲翰林典藉禦制十題命賦之伯宗援筆立就詞語峻潔上嘉其才敏賜織金錦衣十四年除太常寺丞辭不拜十五年除國子司業復固辭由是忤旨貶狹西金縣教諭至淮安召還除翰林簡討未幾拜武英殿大學士十六年冬坐弟仲寔爲三河知縣薦舉不以實伯宗爲所累復降爲翰林檢討至是卒伯宗爲人溫厚詳雅博學能文章所著有南宮集使交集成均玉堂等集

○丙申播州宣慰使楊鑑來朝貢馬上諭之曰爾與田弘正皆世守思播而爾之忠勛視弘正爲多命賜以織金文綺並其屬賞賚有差

○是月擢鞏昌府寧遠縣典史王尙賢爲廣西布政使司參議尙賢山西聞喜人由角�羊州吏目攺晉寧縣典史尋攺寧遠縣以廉能稱故升擢之

大明太祖聖神文武欽明啟運俊徳成功統天大孝髙皇帝實錄卷之一百六十一

大明太祖髙皇帝實錄卷之一百六十二

洪武十七年五月戊戌朔

○己亥散毛沿邊安撫司安撫覃野旺之子起剌什用來朝命以爲本司僉事賜冠帶鈔錠

○賜潁國公傅友徳鄭國公常茂永昌侯藍玉榮陽侯鄭遇春宣寧侯曹泰鳳翔侯張龍安慶侯仇成普定侯陳桓東川侯胡海文綺鈔有差

○辛丑復以平越衛指揮使孫恪爲後軍都督府僉事恪鳳陽人都督興祖子也洪武三年興祖以北徵戰歿追封燕山侯四年恪襲武徳衛指揮使十一年升都督僉事十六年出爲平越衛指揮使至是召還復爲都督僉事

○割雲南東川府隸四川布政使司攺烏撒烏蒙芒部爲軍民府而定其賦稅烏撒歲輸二萬石氊衫一千五百領烏蒙東川芒部皆歲輸糧八千石氊衫八百領又定茶鹽布匹易馬之數烏撒歲易馬六千五百匹烏蒙東川芒部皆四千匹凡馬一匹給布三十匹或茶一百斤鹽如之

○四川永寧宣撫使祿照貢馬詔賜以綺鈔

○甲辰賜開平王岐陽王二家及公侯駙馬指揮羊各有差

○命故元梁王司馬脫脫不花等七家居通州

○己酉置雲南施甸長官司以土酋阿幹爲副長官賜以冠帶

○庚戌雲南左布政使吳印等言新置鹽課提舉司三曰白鹽井曰安寧曰黑鹽井白鹽井之地其人號生蠻未易拘以鹽額宜設正副提舉二人聽從其便其安寧鹽井月課鹽六萬三千斤宜設提舉一人同提舉一人副提舉一人吏目一人黑鹽井月課鹽二萬九千四百斤宜設提舉一人同提舉一人吏目一人從之

○辛亥重鑄京城禁鐘重二萬斤

○壬子思州宣慰使田弘正思南宣慰使田大雅貢馬及方物賜以文綺鈔錠

○定武臣襲職例凡武臣卒其子襲職子幼者給以半祿三年則以全祿給之年二十則任以事著爲令

○癸丑以茶賜勛戚之家

○安南陳煒遣其中大夫黎宗徹朝儀大夫裴鑋奉表貢象賜宗徹鑋冠帶其從人鈔有差

○甲寅上諭禮部臣曰近者海運軍士溺死者幾二百人朕聞之愴然於懷夫死生固有定數然骨肉分離遂至永隔子之思父妻之念夫父母之憶子悲痛之情何堪爾禮部卽下所司令各厚卹其家○丁巳詔發岷州衛所獲番寇二百四十一人戍昌國

○己未廣西北流縣民李從周以妖術惑眾謀爲亂鎭撫周貴捕送京師斬之

○庚申賜鳳陽大龍興寺米二百石

○辛酉命江陰侯吳良子髙靖海侯吳禎子忠俱襲父爵諭之曰昔爾父兄弟爲朕百戰以取天下功在國家朕弗能忘故封爵之報及於子孫爾當思前人立功之不易各勵乃志毋驕毋怠以延福慶

○割湖廣思南宣慰使司所屬溶溪芝麻子坪長官司隸四川布政使司

○壬戌修治鎭海衛城隍

○丙寅命涼州衛指揮使宋晟等率師討西番叛酋兵至亦集乃路擒故元海道千戶也先帖木兒國公吳伯都剌赤平章阿來等及其部屬一萬八千七百餘人收其壯士九百八十人余悉放還

○以張文通爲都察院左僉都禦史阮仲志爲試右僉都禦史皆以明經舉也

○諫議大夫唐鐸坐事降爲監察禦史

○召祥符縣丞鄒俊爲大理寺卿俊湖州歸安人在職以廉能稱故召用之

○升黃州衛千戶孫齡爲天策衛指揮僉事齡自乙未歲從上渡江取江西浙江繼從大將軍徐達下河南山東皆與有功洪武十二年授虎賁衛千戶命守黃州善撫輯其軍民以年勞特升用之

○是月諭遼東守將唐勝宗等絕髙麗敕曰舊歲今春髙麗之使水陸兩至皆非臣禮暗行侮慢明彰褻瀆於是稽古典知此夷自古至今未嘗不侮慢中國而構兵禍者也驗古事迹可以絕交不可暫交況深交者乎曩古侮漢漢伐四次絕滅其國族魏伐二次屠其所都晉伐一次焚其宮室俘其男女五萬口隋伐二次城困將亡幸降而免唐伐四次斬首五萬級牛馬八萬餘夷王臧等戮於市遼伐五次焚其宮室斬亂臣康肇拔十餘城金伐一次元伐五次夷王竄耽羅捕殺之元以耽羅爲牧馬之野今爾勝宗等出鎭遼左髙麗必數有使至其至者送來勿令其還以絕彼姦計若納其使而禮待之歲貢如約則可人亦不可久畱遼東或朝或歸速遣其行

六月丁卯朔罷大理寺司獄司

○琉球國中山王察度遣其臣阿不耶等上表貢方物賜阿不耶等文綺鈔錠有差

○戊辰築海南衛城

○瞿塘施州二衛奏歲用軍糧七萬五千九百六十六石而州縣歲徵之租不及請以他稅足之於是戶部言成都永寧貴州各衛軍士月給米十之七鹽十之三今二衛之糧宜準此例從之

○詔天下諸司官吏來朝明年正旦者各書其事功於冊仍繪土地人民圖來上且計道裏遠近俱期以十二月二十五日至京其服色各以品級爲差惟雲南遠在邊鄙特免其來

○遼東都指揮使潘敬卒其子剛奏請軍士二十四人護喪歸葬於宿州從之

○己巳築荊州城周一千一百一十二丈九尺

○置親王博士命禮部定議王與博士相見之禮禮官取唐宋皇太子與師傅相見之禮參酌以進博士西序東向行四拜禮王東序西向答再拜其常見博士肅揖王答揖若講授時則王中坐博士侍坐於右從之

○庚午上禦奉天門諭羣臣曰治天下之道禮樂二者而已若通於禮而不通於樂非所以淑人心而出治道達於樂而不達於禮非所以振紀綱而立大中必禮樂並行然後治化醇一或者曰有禮樂不可無政刑朕觀刑政二者不過輔禮樂爲治耳苟爲治徒務刑政而遺禮樂在上者𨿽有威嚴之政必無和平之風在下者𨿽存苟免之心終無格非之誠大抵禮樂者治平之膏梁刑政者救獘之藥石卿等於政事之間宜加此意毋徒以禮樂爲虛文也

○癸酉定遠侯王弼徵南還賜文綺鈔錠

○甲戌播州宣慰使楊鏗子震以疾卒於京命有司歸其柩於播州

○乙亥普定軍民府知府者額遣其子吉隆及其營長之子阿黑子等十六人入太學命賜襲衣靴襪

○丙子杭州衛指揮僉事脫列伯堅城衛指揮僉事吳輔皆以徵南戰歿遣官諭祭優給其家懷遠衛千戶柏郁亦被創而歿加贈其官以米布給之

○以儒士藍子貞爲都察院左副都禦史張伯益爲右副都禦史

○丁丑以播州土酋宋思義爲艸塘安撫使

○命天下府州縣修治橋梁道路

○戶部言潼關衛見儲軍餉可給三年其餘米五十二萬四千二百二十七石宜運貯西安府倉鳳翔衛見儲軍餉可給三年其餘米一十四萬六十四石宜運貯鞏昌府倉從之

○戊寅髙麗遣其臣司僕正崔涓禮儀判書金進宜貢馬二千匹至遼東訴言金非其地所產願以馬代輸其餘皆如約延安侯唐勝宗爲之奏請上許之

○辛巳兀者野人酋長王忽顏哥等十五人自遼東來歸賜綺帛布鈔有差

○命禮部制大成樂器以頒天下儒學敕曰天下學校通祀先師孔子而樂器未備無以昭其聲客感乎神明實典禮之缺也爾禮部其同工部命曉音律之人集工制之然禮樂國之盛典必貴協和毋圖速成有乖制作

○壬午上以北平府東安宛平大興三縣去年雨雹傷稼詔免其今年田租

○癸未以播州土酋謝徳軒等二十三人爲蠻夷長官

○甲申置廣東新會守禦千戶所初新會縣民岑徳才言其地倚山瀕海宜置兵戍守下廣東都司定議至是從其言置千戶所

○置府州縣醫學陰陽學府置醫學正科一人陰陽正術一人秩從九品州置醫學典科一人陰陽典術一人縣置醫學訓科一人陰陽訓術一人皆雜職

○乙酉詔免吉安府龍泉等縣今年田租以山寇初平民未復業故也

○丙戌曉歲星塡星大白聚於參宿

○戊子遣使賜長河西千戶若剌等九十七人綿布各二匹

○賜思南宣慰使司僉事黨宗仁等五十人綺鈔有差以徵南有功也

○潁川衛指揮僉事姜信徵南戰歿遣官諭祭優給其家

○己丑以戶部試尙書栗恕爲福建布政使司左參政

○禮部言應天衛千戶王興飛熊衛千戶張徳祥符衛千戶田茂金吾衛千戶張勇皆以徵雲南戰歿宜循例贍給其家從之仍詔加贈其官

○河南府宜陽縣民吳軍兒作亂縣耆民崔鵬舉率眾擒之事聞而鵬舉以疾卒乃擢其子忠爲黑石渡巡檢賜冠帶襲衣鞍馬鈔錠

○增設翰林院尙書博士二人秩從八品以儒士饒仲恭張庸爲之命仲恭於潭王府說書庸於魯王府說書

○庚寅伏日祭孝慈皇后陵○命制國子監祭服

○上諭禮部臣曰曩者發兵徵雲南朕憫其勞若出師臨陣皆有賞賚比者將士還京論功行賞士卒已令五軍十衛驗名給之近聞有賞不及格者或所司有欺蔽者致使竊議於外爾禮部卽榜諭諸軍或受賞不及格與有勞而不及賞者皆許陳訴驗實賞之

○甲午上諭禮部臣曰近命制大成樂器將以頒天下學校俾諸生習之以祀孔子朕思古人之樂所以防民欲後世之樂所以縱民欲其故何也古樂之詩章和而正後世之歌詞淫以誇古之律呂協天地自然之气後之律呂出人爲智巧之私天時與地气不審人聲與樂音不比故𨿽以古之詩章用古之器數亦乖戾而不合陵犯而不倫矣手擊之而不得於心口歌之而非出於志人與樂判然爲二而欲以格天地感鬼神豈不難哉然其流已久救之甚難卿等宜究心於此俾樂成而頒之諸生得以肄習庶幾可以復古人之意

○乙未睢州巴河決

○是月升嶽州衛指揮僉事曹奉爲黃州衛指揮同知

大明太祖聖神文武欽明啟運俊徳成功統天大孝髙皇帝實錄卷之一百六十二

太祖髙皇帝實錄卷之一百六十三

洪武十七年秋七月丁酉朔

○戊戌敕內官毋預外事凡諸司毋與內官監文移往來上謂侍臣曰爲政必先謹內外之防絕黨比之私庶得朝廷淸明紀綱振肅前代人君不鑑於此縱宦寺與外臣交通覘視動靜夤緣爲姦假竊威權以亂國家其爲害非細故也間有發奮欲去之者勢不得行反受其禍延及善類漢唐之事深可嘆也夫仁者治於未亂知者見於未形朕爲此禁所以戒未然耳

○命賜京衛士卒柴薪人月給一百斤

○建朝天宮其地卽吳治城晉西州故址南宋時始置總明觀唐建紫極宮宋眞宗大中祥符間攺祥符宮尋攺天慶觀元元貞時攺玄妙觀文宗時又攺永壽宮至是重建賜名朝天宮設道錄司於內○上禦東閣翰林待詔朱善等侍上曰人君能以天下之好惡爲好惡則公以天下之智識爲智識則明又曰人之常情多矜已能好言人過君子則不然揚人之善不矜己之善貸人之過不貸己之過又曰萬事不可以耳目察惟虛心以應之萬方不可以智力服惟誠心以待之善等頓首稱善

○以國子生唐伯敬等六十三人爲給事中郭恭等三人爲承敕郎淩允等四人爲中書舍人

○己亥以徐允恭署左軍都督府事月給祿米二十石允恭太傅魏國公達之長子也

○癸卯曉太白犯天樽

○詔追贈神策衛副千戶周安爲明威將軍指揮僉事安以從徵雲南溺死於東川故也

○甲辰夜太陰犯氐宿

○乙巳詔賜徵南將校米公侯人一千五百石都督人一千石指揮人五百石千戶衛鎭撫人三百石百戶所鎭撫人二百石已故而有子孫承襲及有父母妻女者皆給之

○詔贈故西安中護衛指揮僉事羅晟官先是晟以致仕受命署曲靖府事蠻寇攻城晟率眾力戰死之乃詔加三等追贈厚給其家

○丙午上諭吏部臣曰近郡縣薦舉多冒濫諸司考課殿最亦多失實其申諭之凡賢才必由鄕舉裏選擇其徳行著稱眾論所推者貢之考核官員稱職與否務從至公歲終來朝具實以聞違者罪之

○制欽天監觀星盤

○丁未河南吏人上書言利民事所言卑陋又多摭拾陳言上謂羣臣曰謀國之道習於舊聞者當適時宜狃於近俗者當計遠患苟泥古而不通今溺近而忘於遠者皆非也故凡政事設施必欲有利於天下可貽於後世不可苟且惟事目前蓋國家之事所系非小一令之善爲四海之福一令不善有無窮之患不可不愼也

○戊申享太廟

○己酉命畱守衛軍士甃後湖城垣凡四百四十三丈

○以貴州金石番長官石保子昌襲父職先是石保卒子昌幼以其侄良玉襲職至是良玉謂昌年已長請歸其職詔從之

○庚戌攺雲南沾益衛爲千戶所

○夜有大星起自外屏西北行至霹靂沒

○辛亥以東川土酋寧隆之毋勝古爲其府知府

○壬子置雲南楚雄二府儒學○吏部奏考滿官二員績最當遷上曰任官之法考課爲重唐虞成周之時所以野無遺賢庶績咸熙者用此道也若百司之職賢否混淆無所懲勸則何以爲治故鑑物必資於明鏡考人當定以銓衡爾等考核務存至公分別臧否必循名責實其政績有異者卽超擢之庶幾賢者在位而人有所勸矣

○給狹西山西北平邊衛將士皮襖

○癸丑北平稅課司太使熊斯銘言仕者得祿養親此人子之所願也然有道遠而不得養其父母者乞令有司給以舟車俾得迎養庶盡人子之情廷議以雲南兩廣四川福建官員家屬赴任所者官爲給舟車已有定例自今凡一千五百里之外者宜依例給之若任所迎養者宜自備上曰此勉孝勸廉之道亦宜給之

○詔建滁陽王墳享堂

○儋州宜倫縣黎民唐那虎等作亂海南衛發兵討之○甲寅遣國子助教楊盤等使安南徵糧餉助雲南兵食先是上謂戶部臣曰曩爲雲南數生邊釁命將討之今其地已平悉入編籍然兵多民少糧餉不給朕思安南壤地去臨安甚邇彼能堅事大之心當助糧餉以佐兵食戶部如上旨咨諭安南復命盤等往使盤至陳煒卽以糧五千石運至臨安界之水尾且遺盤以金帛盤卻不受

○命吏部以天下朝覲官所舉屬官之廉能及儒士人才之堪用者簿錄舉主姓名俟任滿考其當否並爲黜陟其所舉倉庫官卽除人代之

○乙卯會川府土官同知馮成遣永昌府判朱成烏蒙軍民府知府實哲遣其把事亦馬來朝貢馬詔賜成等文綺鈔布有差

○上諭戶部臣曰今天下郡縣民戶以百一十戶爲裏裏有長然一里之內貧富異等牧民之官苟非其人則賦役不均而貧弱者受害爾戶部其以朕意諭各府州縣官凡賦役必驗民之丁糧多寡產業厚薄以均其力賦役均則民無怨嗟矣有不奉行役民致貧富不均者罪之

○民有與妻忿爭而裂其鈔者事覺法司以棄毀制書律罪之事聞上曰彼夫婦一時私忿耳非有意於毀鈔也宥之

○丙辰遼東都指揮使司送髙麗所進馬二千匹至京師

○皮作局大使許士哲言治道之急者十有四其目曰明賞罰以淸官吏問疾苦以安生民均賦役以蘇民力嚴銓選以擇賢材揀精卒以杜妄費興武舉以羅英才崇節義以厚風俗明禮樂以教萬民立平準以利商賈置常平以惠農民用直臣以任彈紏開言路以通民情滅亡胡之餘燼以絕後禍監前代之興亡以壽國脈伏願陛下以此數者時時省察乾乾惕厲愼終如始則天下治安爲萬世子孫無窮之福矣上善其言

○命北平降卒已編入京衛者悉放爲民屯田

○兵部言金吾等衛銀牌先鋒朱眞等十八人皆戰沒雲南上命厚卹其家官其子以百戶子幼者俟年長授職

○丁巳升重慶衛指揮僉事王獻爲安陸衛指揮同知賜鈔六十錠文綺三匹以從徵雲南有功也

○免應天太平鎭江寧國府及廣徳滁和州今年官民田租之半尋又免應天等四府及廣徳浙西馬艸

○命蘇松嘉湖四府以黃金代輸今年田租

○雲南平裏軍民府知府刀砍遣其子刀思拂來朝貢方物詔賜刀砍等文綺鈔錠冠帶

○詔戶部以綿布往貴州命宣慰靄翠易馬得馬一千三百匹○戊午命廷臣詳定合奏事目其瑣細者勿以聞時內外諸司多以細務入奏故有是命

○己未敕諭延安侯唐勝宗靖寧侯葉昇曰爾等名世之臣前者遣鎭遼佐朕嘗備諭髙麗必數有使至今果然矣然勿爲善說所誘勿爲華麗所惑豈不見曹魏之將田豫者爲護烏九校尉卻賄之故況髙麗今春使至賄賂京官甚重內有一單云上等人若干中等人若干下等人若干以此觀之甚無禮也設使受其賂者少有所知豈不赧哉今爾等知誘而能奏田豫不得獨名千古矣遼壞東界鴨綠北接曠塞非多算不能以禦未然爾能算有餘則名彰矣

○監察禦史唐鐸言致治在於任官任官在於得賢宜選徳行廉能京官編歷郡縣訪求賢才體察官吏又於見任官內遴選歷練老成兼通儒吏名望隆重者俾居布政按察之職庶能鎭靜一方民安盜息而治化有成矣從之

○庚申命刑部慮囚諭之曰今秋暑方盛獄囚不以時決或致疾病阽於死亡輕者誤戕其生重者幸以逃法非所以明刑愼獄也其以時決遣毋更淹滯

○壬戌盱眙縣民有僞造天書獻者命誅之

○定遼衛卒田帖木兒女佐兒有羙色未嫁軍中惡少謀私之一日闞其父出紿以達寇來夜導其母子竄荒野中持女欲污之女義不從急呼其母母來護惡少手刃其母死復以言恐女曰汝從我則生不從卽死女罵曰汝殺吾母又欲污我我寧死耳惡少怒乃揮刃傷其頰及身血流滿衣終不受辱昏絕僕地鄕鄰同竄者覺之惡少懼而逃黎明鄕鄰求得其母屍視女漸蘇乃訴於官捕惡少寘於法

○景川侯曹震言容羙管勾沿邊大旺散毛等洞蠻寇時出劫掠爲民害已令施州衛及施南宣撫覃大勝招之如負固不服請於今秋發兵討之又言西番有名朵甘思曩曰族者去松州計程八日約其眾三千餘人馬二千餘匹牛羊以萬計屯於札八艸地洮河之西又有思曩日大族其人馬尢盛請於來春二三月水冷艸木未生牛馬饑瘦之時發兵擊之可盡獲也上遣使諭震曰以利而動非兵之善宜鎭靜以俟無輕舉也若其不服則以兵討之

○癸亥興化衛請修理城垣上曰方秋成未可興工俟農隙修之

○乙丑以孝慈皇后大祥將及詔制祔廟冊寶以檀香爲之冊文塡之以金

○秦晉今上周楚齊六王來朝

太祖髙皇帝實錄卷之一百六十四

洪武十七年八月丙寅朔上謂廷臣曰治天下者不盡人之財使人有餘財不盡人之力使人有餘力斯二者人皆知之至於不盡人之情使人得以適其情人或未知也夫使人得以適其情者不以吾之所欲而防人之所欲蓋求竭吾之所欲者所求必得而所禁必行如此則人有不堪於是求有所不得禁有所不止則下之奉上者其情竭而上之待下者其情疏矣上下之情乖而國欲治者未之有也

○開封府河決東月堤自陳橋至陳畱橫流數十里

○丁卯命國子祭酒宋訥釋奠於先師孔子

○荊州護衛軍王保成妻馬氏一產三男事聞給賜錢米俾求乳母養之

○命建府軍衛軍士廬舍三千六百六十間○戊辰祭大社大稷

○己巳兵部尙書兪綸言五府十衛軍士亡故者皆遣人於舊貫取丁補伍間有戶絕丁盡而冒取同姓名者或取其同姓之親者致民被擾不安田裏自今乞從有司核實發補府衛不必遣人上從之令見差者悉召還京

○庚午命榮陽侯鄭遇春東川侯胡海督金吾等衛造海舟一百八十艘

○壬申河決杞縣入巴河命戶部遣官督所司塞之

○平緬宣慰使思倫發遣刀令孟入獻方物並上故元所授宣慰司印平緬在西南夷稍遠自雲南大理越金齒至其地所謂百夷者是也元時常屬於緬甸有城郭室屋其人皆樓居地產象馬官民皆髡發如僧出入則乘象自前代時未嘗通中國元始遣使招諭遂入貢洪武十五年大兵旣下雲南進取大理金齒平回與金齒壤地相接思倫發聞之懼故遣使朝貢○左僉都禦史張文通右僉都禦史藥理俱以罪降爲廣西屬縣丞左僉都禦史黃政爲縣吏

○癸酉以通經儒士陳玄爲都察院右僉都禦史林文爲左春坊司經局試正字

○乙亥孝慈皇后大祥奉安神主祔廟上以牲醴祭奉先殿享太廟畢百官行奉慰禮

○丙子上諭戶部曰比者河決開封屬邑漂沒民居渰浸田畝受害者必眾其有被水災者悉蠲其賦稅

○攺平緬宣慰使司爲緬軍民宣慰使司仍以思倫發爲宣慰使攺車裏軍民府爲車裏軍民宣慰使司以刀砍爲宣慰使以亦徳爲烏蒙軍民府知府並賜朝服冠帶及織金文綺鈔錠

○戊寅普安軍民府知府實恭遣把事阿居貢馬詔賜以綺帛

○己卯遣官祀歷代帝王○以達縣守禦千戶成信爲成都衛指揮僉事賜文綺二匹帛四匹鈔二十五錠以其從徵雲南有功也

○復以任昂爲禮部尙部

○暹羅斛國遣其臣昭祿李靄觀等表貢方物詔賜昭祿等衣鈔有差

○置廣東淸遠守禦千戶所

○命浙江江西福建三布政使司歲造黑漆角弓二千張

○庚辰祭太歲風雲雷雨嶽鎭海瀆山川月將城隍諸神

○遣官祭旗纛

○壬午詔翰林院撰皇伯壽春王墓文仍命工部立石

○癸未定考績法先是監察禦史李端言任官宜內外相參以杜權黨上命吏部議行之至是吏部尙書余熂等議三年一考九年通考乃本朝考績之常法今在外官宜仍舊九年京官以三年爲滿惟欽天監太醫院光祿司等官不入常選其餘受任三年曾經考核者各遵前例四品以上黜陟取自上裁五品以下考核稱職無過升二等有公過而私罪輕者升一等有紀錄罪至徒流一次本等用二次降一等三次降二等四次降三等五次以上於未入流內用平常無過升一等有公過而私罪輕者本等用凡犯紀錄徒流罪者俱於未入流內用其通政使司翰林院尙寶司諫院五軍十衛參軍府考功監給事中承敕郎中書舍人儀禮司磨勘司判祿司東宮官俱爲近侍監察禦史乃耳目風紀之司及王府官屬俱不入常選任滿黜陟取自上裁如才徳出眾與謹守官職夙夜奉公特蒙升擢者難以例拘京官有缺則於在外曾經考核稱職者對遷爲宜上曰命官固宜內外相參然九年爲滿無內外之分對遷亦須愼擇難爲常例臨時處置可也

○丙戌以州之民戶不及三千者皆攺爲縣攺者凡三十七州

○己丑磨勘司核出河南等布政使司楊州等府州縣自洪武十二年至十六年未徵秋糧一萬八千四百三十三石及夏稅絲綿等物奏請追理詔免之

○壬辰夕月

○賜建昌衛指揮使月魯帖木兒家屬布絹百匹

○重慶衛指揮僉事劉勝徵雲南被創而還賜織金文綺四匹帛八匹鈔六十錠

○城施州衛

○南昌府丰城縣民曾伯敬上言二事一曰內外文武大小之臣淸忠報國者宜尊位重祿以勸將來設有小過宜寬宥之以存仁厚以養廉恥一曰有司循獘賦役不均宜以賦稅之家編爲等第凡有差役定注其名庶可革獘書奏從之

○甲午遣官祭歷代忠臣蔣子文等五廟○攺平緬軍民宣慰使司爲麓川平緬宣慰使司麓川與平緬連境元時分置爲兩路以統領其所部至是以思倫發遣使來貢乃命兼統麓川之地故攺之

○太原衛言山水暴漲衝決城濠堤岸請以軍民協力修治其侵及民田者乞除其租許之仍命給鈔償所侵民田

○乙未以儒士汪仲魯爲左春坊左司直郎誥曰朕嗣子求善人輔導以成其徳豈易云哉夫人固有能言而行不逮者亦有能行而訥於言者蓋非言無以達意非行何以取信惟善言不迫故聽而不厭善行不虧故近而不狎從出入侍起居能格非而不撓承顧問進講說在卽物以爲諭小則以諷大則以戒若積簣土期於成山若導眾流期於會海苟非備此曷稱厥職玆特授爾仲魯承務郎左春坊左司直郎爾其輸忠效誠陳善閉邪無有所隱斯爲美矣仲魯徽之婺源人以明經辟至京上召諸儒講論仲魯講書之西伯戡黎篇辭旨明暢上甚嘉之遂授是職

○滁陽王墳享堂成

大明太祖聖神文武欽明啟運俊徳成功統天大孝髙皇帝實錄卷之一百六十四

太祖髙皇帝實錄卷之一百六十五

洪武十七年九月丙申朔應天府奏鄕試中式舉人廖孟瞻等二百二十九人上諭都督府臣曰朕自布衣奮迹淮甸與羣雄角逐十有五載而成帝業皆賴爾諸將士之力然朕每思之當臨機決勝陳師賈勇固出於諸將而摧鋒陷陣衝冒矢石則士卒實先及天下已定論功行賞自公侯至於列校皆有爵祿傳及子孫而士卒艱苦乃無異平昔朕甚憫焉曩者雲南諸夷負固弗庭勞師遠徵瘴煙毒霧萬死一生若此者尢在矜卹爾五府閱諸兵籍凡徵南士卒其自丁酉年以前隸兵者悉俾爲小旗以酬其勞不必比試○丁酉置巡檢司十廣西慶遠府三曰蒙村曰窮來曰方村四川建昌衛五曰瀘姑曰白水曰龍溪曰麻剌村曰打充河江西南安府二曰過步鎭曰浮龍鎭

○戊戌以河南淮慶府通判戴莊湖廣都司副斷事髙翼俱爲都察院左僉都禦史狹西靜寧州判官元善爲右僉都禦史東昌府儒學教授馮睿爲左春坊左贊善皆以秩滿考績課最故超擢之

○己亥起前瓊州府知府趙瑁爲左春坊左諭徳

○賜襲封衍聖公孔訥羅衣一襲

○辛丑命公侯駙馬並文官三品武官四品以上凡大朝會及常朝許由午門之右門出入其有宣召及不時奏事文官四品武官五品以下仍由左右掖門○癸卯置廣西慶遠府荔波縣

○賜國子監雲南生吉隆等冬衣

○丁未增置羽林右衛中前二千戶所

○置昌國衛於寧波之象山縣

○戊申禫祭孝慈皇后文武百官行奉慰禮詔賜百官鈔有差

○己酉皇第十七孫尙烈生秦王第二子也

○賜秦晉燕周楚齊六府侍從文武官屬綺帛有差先是諸王以孝慈皇后大祥赴京至是旣禫祭除服各王府還國故有是賜

○以雲南和曲州土酋豆泒爲知州尋甸軍民府土酋沙琛爲知府廣南府土酋儂郎金爲同知

○辛亥賜浙江諸衛軍士綿布人二匹老幼者人一匹大倉鎭海二衛軍士如之

○壬子祭周天星辰○癸丑天壽聖節上禦奉天殿受朝賀宴羣臣於謹身殿

○甲寅髙麗權國事王禑遣其評理鄭夢周上二表一請襲王爵一請王顓謚號上不許

○乙卯西安府旱傷稼事聞上諭戶部臣曰水旱爲災皆傷和气所致朕惟加警省思回天意其西安府今年租稅悉免之凡一十三萬三千九百七十石上諭戶部曰經國之要兵食爲先國家糧儲不可無備其令各布政使司會計兵食邊衛備三年之儲內地備二年之儲

○禮部言安吉衛總旗李茂爲馬踶死茂妻髙氏具棺斂葬之至夕自經於墓側詔旌其門曰貞烈又言眞定府髙邑縣民許顒病死妾牛氏陳氏皆自縊於捨旁桑下詔旌其門曰雙烈

○丙辰賜鳳陽衛指揮致仕翟通等文綺帛各四匹

○江西都指揮使宋朝用卒遣官致祭給布六十匹朝用涼州守禦都指揮使晟之父也

○監察禦史王常奏廬州府同知李順祖以官倉廳爲架閣庫知事趙謙賣驢於民多取其直上曰禦史居風憲當持大體乃摭拾小事如是耶皆勿問

○丁巳命各王府樂舞生俱於所在儒學生員內選用仍命神樂觀選樂舞生五人往教習之

○戊午設三茅山華陽洞靈官一員秩正八品道錄司又言閣皂山乃葛仙翁得道之所前代嘗賜印住持請從茅山之例詔從之

○己未給事中張文輔言自九月十四日至二十一日八日之間內外諸司奏札凡一千六百六十計三千三百九十一事上諭廷臣曰朕代天理物日總萬幾安敢憚勞但朕一人處此多務豈能一一周徧苟致事有失宜豈惟一民之害將爲天下之害豈惟一人之憂將爲四海之憂卿等能各勤厥職則庶事未有不理

○戶部言祥符縣地多鹻土自洪武之初民一戶月納焰硝六十斤小鹽三斤十一年𨿽罷焰硝猶驗丁月納小鹽詔皆罷之

○上諭戶部臣曰民有田則有租有身則有役歷代相承皆循其舊今民愚無知乃詭名欺隱以避差徭互相仿效爲獘益甚自今有犯者則入其田於官能自實者免罪

○庚申上命戶部以山東之鹽召商中賣仍聽民買食尙書郭桓言靑菜等府局鹽歲收課鈔動以萬計今若從民買食必虧課額上曰天之生財本以養民國家禁防以制其欲息其爭耳苟便於民何拘細利求以利官必致損民宜從其便

○夜太陰犯軒轅左角

○辛酉曉太陰犯太微西垣上將

○命戶部凡在京庫藏所貯官物如布帛之類新陳相因或蠹耗腐敗宜遣官與各庫官驗實以聞

○壬戌命通政使司凡民有所伸訴者錄其詞於簿卽送所司辯理經一旬則條具以聞經一月卽以簿呈進事重者請旨裁決

○召嶽州府知府封益爲戶部左侍郎

○癸亥占城國王阿答阿者遣其臣昭聞部奉金表貢方物詔賜使者文綺鈔錠

○甲子禮部尙書任昂奏更定親王冠禮前期三日各執事官習儀禮部至日傳制遣官持節行禮前期儀衛司先設王邸在東序張帷幄設裀褥於序中又張帷於序外儀禮司設掌贊宣敕戒等官序立位於王邸東稍西向具九旒冕翼善冠絳紗袍网巾金簮服皆在笥候持節者至禮部儀禮司等官啟王出迎於門外贊禮導王行節入王邸置中庭樂作王詣香案前贊四拜禮部等官啟就冠席西南向內侍二人夾侍樂止引禮引賓贊以次詣罍洗樂作搢笏盥手樂止通贊典儀二人露臺東西向冠席在東序南西向醴席在西南向諸執事升自東階稍西向掌冠者執网巾升賓降一等受之進王席前稍北面祝曰惟玆吉日冠以成人克惇孝友福祿來臻供奉官束髮掌冠者跪進网巾樂作贊冠者跪正之興立掌冠後內侍跪進服訖樂止掌冠啟王復坐執翼善冠升賓降二等受之右手執冠後左手執冠前進如前儀祝曰冠禮斯舉寔由成徳敬愼威儀維民之則跪進冠興樂作掌冠啟復坐贊冠進跪脫翼善冠興內侍跪脫袍服執衮冕者升賓降三等受之進如前儀祝曰冠至三加命服用章敬神事上永固藩邦跪進服興樂作贊冠跪簮結紘興立掌冠後王興內侍跪進衮服訖樂止禮部官引王降自東階樂作由西階升醴席南向坐樂止引禮引掌冠詣罍洗樂作搢笏盥手訖升西階樂止贊冠者取爵詣司尊所酌醴授賓賓跪進席前北面祝曰旨酒嘉薦載芬載芬受玆景福百世其昌王搢圭受爵樂奏喜千春之曲飲訖奠爵進饌饌訖出圭引王降自西階請王詣拜位樂作引禮引宣敕戒官至中庭西向立稱有制王跪樂止宣敕戒曰孝於君親友於兄弟親賢愛民率由禮義毋溢毋驕永保富貴樂作俯伏興四拜興樂止禮部官啟禮畢樂作引王還樂止掌冠等官復命王是日謁廟畢就詣皇帝及東宮前謝次日百官稱賀畢詣

太祖髙皇帝實錄卷之一百六十六

洪武十七年冬十月乙丑朔享太廟

○丙寅冊廣武衛指揮僉事李傑女爲淑妃冊曰妃嬪之立所以助皇后奉宗廟理內治也非淑徳賢行曷膺玆選朕自後崩之後欲得賢淑之女助朕奉祀宗廟乃卜諸功臣之家惟爾李氏最貞特冊爾爲淑妃助朕以奉宗廟之祀爾惟敬哉

○皇第十八孫賢烶生齊王長子也

○旌表河南府偃師縣民江徳源妻樊氏貞節

○襄陽衛千戶魏庭金旺等俱以徵雲南戰歿於平越之茅坪以米布給其家

○丁卯上謂兵部臣曰驛傳所以傳命而達四方之政故𨿽殊方絕域不可無也近聞貴州黃平等驛甚爲使者所苦夷人不堪其役竄入山林者多爾兵部諭都司凡經過使臣有非理者必寘之法以警將來○廣西平樂府火焚倉糧

○調河南都指揮同知陸齡爲浙江都指揮同知升平山衛指揮僉事陳鏞爲浙江都指揮僉事

○命將士運糧往遼東上諭之曰海道險遠島夷出沒無常爾等所部將校毋離部伍務令整肅以備之舟回登州就彼巡捕倭寇因以立功可也

○庚午攺織染寶泉雜造軍器等局司獄司巡檢司皆爲從九品

○壬申魏國公徐達奏上北平諸衛將校士卒之數凡十有七衛計將士一十萬五千四百七十一人

○賜遼東定遼等衛將士綿布凡十萬匹人鈔一錠

○賜京衛千百戶鎭撫守遼東者九十八人鈔人五錠

○廣東都指揮使司械送蠻寇餘黨九十餘人至京法司請治其罪上曰蠻夷之人相煽爲非一時詿誤若悉治其罪情有可矜然旣戮其首惡者脇從之人不必窮治其宥之又曰南人不耐寒命悉給冬衣而遣之

○河南衛百戶何宗袁泰焦成朱煥金華守禦千戶所鎭撫曹眞徵雲南戰歿皆以米布給其家

○羽林右衛指揮陳義私賣官馬爲法司所論上以其有功宥而不罪因命兵部移文總兵官延安侯唐勝宗等及遼東都司自今凡將士徵討遼東者原給官馬悉收入官指揮而下試其驍勇者人給二匹庸常者一匹軍還馬仍入官私賣私易罪之

○後軍都督府僉事陳文卒文廬州合肥人蚤喪父奉母至孝勤於稼穡家遂殷富元季挈家從上累官至都督僉事至是以疾卒年六十追封東海侯謚孝勇誥曰朕惟帝王之興必有佐運之臣竭其忠力故能生享爵祿歿膺贈謚此古今報功之令典也爾驃騎將軍後軍都督府僉事陳文奉母至孝恪勤匪懈挈家從戎謀勇兼濟又能審擇所從今有年矣朕南收吳越北定中原東徵西討所向克捷爾實與有勞焉天下旣定論功行賞超居都府固將與爾同享昇平之樂豈期遽嬰危疾溘然長逝朕甚悼焉今特加爾爲開國輔運推誠宣力武臣追封東海侯謚孝勇爾其有知服玆寵命

○丙子河南北平水命駙馬都尉李祺歐陽倫王寧李堅梅殷陸賢往賑之敕曰天生烝民所以立命者衣與食也民非衣食何以爲生邇來河南河決北平水災稼穡蕩盡時將嚴寒不早爲賑卹民何賴焉今命爾駙馬都尉李祺歐陽倫王寧詣河南李堅梅殷陸賢往北平同有司驗其戶口以賑之汝往欽哉

○己卯以大理寺卿劉允爲廣東布政使司左參議

○庚辰夜太陰犯畢宿○壬午旌表河南宜陽縣民陳忠妻杜氏山西沁源縣民張承祖妻邢氏貞節

○升敍南衛指揮僉事張成爲武昌中衛指揮同知以徵雲南功也

○賜浙江都司徵南將校七十四人鈔一萬七千八百貫

○賜海運將校綺帛胡椒鈔各有差民夫則復其家一年死者三年

○雲南麗江府知府木徳貢馬詔賜錦綺鈔帛

○乙酉景川侯曹震言四川貴州二都司於西番建昌羅羅之地易馬四千二百五十匹請分給狹西河南都司將士又言四川至建昌驛道所經大渡河往來之人多死於瘴癘臣問諸父老自眉州峨眉至建昌有古驛道平易可行無瘴毒之患而年久蔽塞已令四川軍民乘此閒暇之時開通其道以溫江至建昌各驛馬移置峨眉新驛爲便俱從之

○賜至仕光祿司卿徐興祖供奉今杜安鞍轡局大使黃立恭文綺有差

○丙戌以左春坊左諭徳趙瑁爲禮部尙書秀才王斌試左參軍史玄齡歐陽旻試右參軍

○丁亥以秀才宋矩等十七人爲監察禦史周煥奎髙孟文爲翰林院檢討

○命大河衛指揮同知時瑀濟寧左衛指揮僉事沈仁署福建行都指揮使司事

○詔免大名府水災田租一千六十八石

○戊子以成都左衛副千戶王進子忻爲本衛指揮僉事蕭通侄讓爲正千戶進與通因徵雲南松疊歿故官其子侄

○辛卯致仕濟寧左衛百戶楊山署芒部府事與蠻寇戰歿詔賜綺帛鈔錠卹其家

○賜鳳陽壽州諸位徵南將校一百四十一人鈔三萬四千九百貫

○增置楊州衛中後二千戶所○壬辰上命吏部凡徵儒士至京宜訪其縣官政事得失風俗羙惡以升黜之亦治道之一助也然人之好惡不齊偏聽生姦又不可不察於是吏部尙書余熂言善政羙俗者佐貳官宜升之正官畱俟除官代之而後升上曰善者卽升一等否者待朝覲之日黜之或能遷善攺過亦不黜也升者黜者皆令本貫知之以示勸戒

○命兵部凡徵南總小旗死而子幼者皆令食優給總旗例如百戶小旗例如總旗待子長乃承父役𨿽有餘丁皆復之聽其生理

○癸巳兵部言鎭海衛百戶王庭出海運糧遇倭寇戰歿廣洋衛百戶周淸出海捕倭溺死詔庭加三等追贈淸加三等追增俱以米布給其家

○置稽疑司官司令一人正六品左右丞各一人從六品屬官司筮正九品無定員尋罷之

大明太祖聖神文武欽明啟運俊徳成功統天大孝髙皇帝實錄卷之一百六十六

太祖髙皇帝實錄卷之一百六十七

洪武十七年閏十月乙未朔故元國公抹陀等四人自沙州來歸詔賜衣服文綺鈔錠

○增置府軍前衛羽林左衛中左千戶所

○左都禦史詹徽言四川成都府有吏訴其知府張仁受賄同知蔡良於公署設宴放吏爲民請逮問之上曰吏胥之於官長猶子弟之於父兄下訐其上有乖名義不足聽也

○丁酉給在京諸司二品至四品官員牙仗傘蓋有差

○戊戌初昏太陰犯畢宿

○己亥旌表寧波府慈溪縣民沈名善妻孫氏弟名禮妻宋氏雙節之門

○賜欽天監靈臺郎及天文生冬衣

○以人材成徳新爲廣西布政使司右參政馬翀爲右參議○庚子命吏部擇儒士老成者五十人爲各道試監察禦史

○辛丑曲靖亦佐縣土酋安伯降初安伯作亂命西平侯沐英發兵討之兵至其境安伯懼出降至是英奏請罷兵以撫輯其民上從之

○壬寅修築江都縣深巷壩浚河道五百六十七丈

○癸卯夜歲星犯井宿

○乙巳浙江定海千戶所總旗王信等九人擒殺倭賊並獲其器仗事聞上命擒殺賊者升職獲器仗者賞之上諭禮部臣曰近聞在外方面官多侵郡縣之職甚乖治體其申諭之自今民間庶事皆自州縣始縣有不公則州理之州有不公則府理之府有不公則布政司理之布政司所任非人從按察司紏之如仍前亂政以擾吾民者罪之無赦

○丁未上諭都督府臣曰瀕海兵衛本以防禦倭夷今臺州倭人登岸殺其巡檢守禦官兵所職何事命逮其指揮陳亮趙全至京師罪之

○戊申致仕布政使何眞復招集廣東舊所部兵三千四百二十三人送京師間多道亡者請追捕之上曰彼爲民久矣今復擾之宜其然也亡者勿問

○永城侯薛顯母卒工部請以棺給之上曰公侯夫人皆賜以棺亦朝庭優待之禮然賜予朝廷之恩豈可請邪自今非奉特旨者不許奏請

○癸丑遣官以鈔四十四萬八千五百四十錠往四川貴州二都司賜徵南軍士○命天下諸司刑獄皆屬刑部都察院詳議平允又送大理寺審覆然後決之其直隸諸府州刑獄自今亦準此令庶幾民無冤抑因謂刑官曰刑者人君用之以防民君之於民如天之於物天之道春生秋斂而論天之徳則曰生君之道仁育義制而論君之徳則曰仁夫王良善禦豈在於策周公善治豈在於刑所謂刑者輔治之具是以用之不可不詳故每令三審五覆無非求其生而已

○雲南布政使司言所屬大小土官有世襲者有選用者如景東府知府俄陶阿迷州知州和寧則世襲者雲南府羅次縣主簿趙和姚安府普昌巡檢李智則選用者世襲者世居本土素有儲蓄不資俸祿養廉可也選用者多因流寓本土爲眾所服故一時用之非給俸祿無以養廉況律官吏受財有祿無祿分爲二等今土官犯罪律條無所據依乞加定議上命六部官會議凡土官選用者有犯依流官律定罪世襲者所司不許擅問先以干証之人推得其實定議奏聞杖以下則紀錄在職徒流則徙之北平著爲令

○甲寅上謂吏部臣曰設官分職以爲民也曩者諸司任用非人常遣官屬吏卒下鄕逮捕追督迎送供給甚爲民患已嘗下令禁止近河南府仍遣永寧縣官下鄕拘捕逋卒民甚苦之此豈良有司所爲宜卽逮治仍申明禁令使天下知之

○乙卯四川布政使司請募商人於黎州納粟中鹽從之

○丙辰旌表衡州府來陽縣民陳合大妻李氏延安府甘泉縣民許舒妻曹氏鄜州民賀谷榮妻唐氏臨洮府狄道縣民王紹春妻魏氏貞節

○增置鎭江衛中左千戶所

○欽天監刻漏博士元統言歷日之法其來尙矣蓋一代之興必有一代之制隨時修攺以合天道皇上承運以來歷𨿽以大統爲名而積分猶授時之數況授時歷法以至元辛巳爲歷元至今洪武甲子積一百四年以歷法推之得三億七千六百一十九萬九千七百七十五分經云大約七十年而差一度每歲差一分五十杪辛巳至今年遠數盈漸差天度擬合修攺臣今以洪武甲子歲前冬至爲大統歷元推演得授時歷辛巳閏準分二十萬二千五十分洪武甲子閏準分一十八萬二千七十分一十八杪授時歷辛巳气準分五十五萬六百分洪武甲子气準分五十五萬三百七十五分授時歷辛巳轉準分一十三萬二百五分洪武甲子轉準分二十萬九千六百九十分授時歷辛巳交準分二十六萬三百八十八分洪武甲子交準分一十一萬五千一百五分八杪蓋七政之源有遲疾逆順伏見不齊其理深奧實難推演臣聞磨勘司令王道亨有師郭伯玉者西安府郿人也精明九數之理深通歷數之源若得此人推演大統歷法庶幾可成一代之制蓋天道無端惟數可以推其機天道至妙因數可以明其理是理因數顯數從理出故理數可相倚而不可相違也臣等職在觀占推步以驗民時誠不敢以膚淺之學自用願得慱聞洽見之人任之庶可以少副皇上敬天之心也書奏上是其言

○夜塡星犯井宿

○戊午上諭兵部臣曰聞太行山尙有餘寇潛伏不時出劫行旅宜遣人往諭其地居民有勇略能擒捕賊者復其家三年仍厚賞之

○庚申象州土吏覃仁用言其父景安故元時嘗任本州巡檢有兵獞二百人今皆爲民請收集爲軍上不許因諭之曰兵獞旣爲民矣國家之兵豈少此二百人朕嘗下令凡故元時士卒隸民籍者不許相告豈可以爾之一言而格朝廷之令乎○辛酉置遼東都指揮使司儒學設教授一員訓導四員金復海蓋四州儒學學正各一員訓導各四員教武官子弟復命皆立孔子廟給祭器樂器以供祀事

○壬戌蘇州府言昆山縣民八十餘戶有田六頃九十餘畝爲水所沒詔除其租仍給鈔賑之

○癸亥禮部尙書趙瑁言自設置僧道二司未及三年天下僧道已二萬九百五十四人今來者益多其實假此以避有司差役請三年一次出給度牒且嚴加考試庶革其獘從之

○賜國子監師生及京民冬至節錢

○是月大明淸類天文分野書成其書以十二分野星次分配天下郡縣於郡縣之下又詳載古今建置沿革之由通爲二十四卷詔頒賜秦晉今上周楚齊六王

○召魏國公徐達還京

大明太祖聖神文武欽明啟運俊徳成功統天大孝髙皇帝實錄卷之一百六十七

太祖髙皇帝實錄卷之一百六十八

洪武十七年十一月甲子朔冬至上禦奉天殿受朝賀

○四川鎭南等宣撫司土官必剌什用等來朝貢方物詔賜鈔錠有差

○乙丑上禦東閣從容謂侍臣曰責難之辭人所難受明君受之爲無難謟諛之語人所易從昏主信之爲易入朕觀唐虞君臣賡歌責難之際气象雍容後世以謟諛相歡如陳後主江總輩污穢簡策貽譏千古此誠可爲戒右春坊右贊善董倫對曰誠如陛下所諭惟明主則能愼擇之上曰責難不入於昏君而謟諛難動於明主人臣以道事君惟在守之以正若患得患失則無所不至矣○丙寅江西布政使司參議胡昱言納哈出竊據金山恃彊爲患元嗣君帖古思帖木兒孱弱不能制納哈出名𨿽元臣其實跋扈然其麾下哈剌章蠻子阿納失裏諸將各相猜忌又勢孤援絕若發兵擊之可一舉而擒也上曰利其弱而取之非武也因其釁而乘之非仁也納哈出之爲人朕素知之不過假元世臣之名以威其眾爾然人心外合內離亦豈能久今姑待之若其一旦覺悟念昔釋歸之恩幡然而來不猶愈於用兵乎不然爲惡不悛將自取亡滅爾言𨿽善然未可遽動是故元降將也

○戊辰旌表和州範得辛妻董氏貞節

○己巳以孔子五十六世孫希大爲曲阜世職知縣敕曰朕惟孔子徳侔天地道合四時刪述之功萬世永賴故帝王相繼歷代優崇封號至極享祀無窮嫡泒子孫世有爵祿邇者曲阜知縣缺員爾希大系出先聖宗族推賢今特命爾爲曲阜知縣闕裏鄕邑廟堂所在民庶具瞻爾其敬哉

○詔吏部凡文職官年七十者聽其致仕給以誥敕吏部尙書余熂因言洪武十二年已有定制凡三品以上官致仕者止從見任品級四品以下者遞升一等皆以致仕誥敕給之歷事未及一考及有罪降用者但以本等職事致仕不給誥敕宜如舊制從之

○賜天下武官冬衣

○召雲南左布政使吳印還京以右布政使張紞爲左布政使

○庚午上謂禮部臣曰近命遼東立學校或言邊境不必建學夫聖人之教猶天也天有風雨霜露無所不施聖人之教亦無往不行昔箕子居朝鮮施八條之約故男遵禮義女尙貞信管寧居遼東講詩書陳俎豆餙威儀明禮讓而民化其徳曾謂邊境之民不可以教乎夫越與魯相去甚遠使越人而居魯久則必魯矣魯人而居越久則必越矣非人性有魯越之異風俗所移然也況武臣子弟久居邊境鮮聞禮教恐漸移其性今使之誦詩書習禮義非但可以造就其才他日亦可資用

○壬申以牛城爲駙馬都尉尙第三皇女崇寧公主

○雲南鶴慶府知府董賜率其千夫長百夫長二十五人來朝貢馬及方物賜以織金文綺布帛鈔錠及冠帶

○癸酉雲南武定軍民府知府商勝貢馬賜以綺帛鈔錠○鞏昌侯郭子興卒子興臨濠人生有膂力善騎射歲癸巳從郭元帥起兵乙未從上渡江丙申定金陵授管軍總官丁酉升統軍元帥攻常州身冒矢石凡七閱而克又克宣州取江陰宜興己亥克安慶衢州壬寅破南昌癸卯從上破陳友諒戰於鄱陽湖功居多甲辰從上徵武昌多所俘獲擢鷹揚衛指揮使克廬州拔安丰乙巳平襄陽下衡州取澧州辰州丙午取髙郵淮安克湖州進攻姑蘇吳元年平姑蘇子興每褁創力戰功績尢著升鎭國上將軍大都督府僉事洪武元年守潼關二年移鎭鞏昌招撫逋逃嚴輯部伍西戎帖然三年克定西及大封功臣賜號開國輔運推誠宣力武臣階榮祿大夫勛柱國爵鞏昌侯四年伐蜀五年徵甘肅六年徵察罕腦兒八年徵氊帽山皆與有功軍還居京師至是以疾卒年五十四詔追封狹國公謚宣武

○乙亥賜山西太原等衛徵南將校一百二十九人鈔有差

○丙子宣寧侯曹泰自貴州水西市馬還得馬五百匹

○韶州府翁源縣奏自洪武十四年十五年山寇作亂民多離散田皆荒蕪租稅無徵詔免之

○丁丑五軍斷事官邵文徳言本司與刑部都察院皆掌天下刑名而刑部分設四部各有郎中員外郎主事都察院置十二道有監察禦史以分掌之部又有尙書侍郎院又有都禦史以總其綱猶慮壅滯不決惟斷事官獨員實難其任乞增置員數分隸五府各掌其事庶幾獄訟易理而無稽違之患上命廷臣議之吏部尙書余熂定議五軍都督府宜各設左右斷事二人提控案牘一人司吏三人典吏六人以分理刑獄從之

○旌表汝寧府汝陽縣民莊十一妻範氏貞節範氏夫亡年二十七舅姑老子幼貧無以爲貲所親咸勸之他適範曰妾聞烈女不更二夫遂截髮自誓紡績以養舅姑甘歷難苦恪守婦道至是年八十五有司以聞詔旌表之

○己卯禮部尙書趙瑁言四川金築安撫司進賀表箋過期方至事涉不敬請罪之上曰蠻夷之人跋涉險遠是以過期若卽罪之非所以示柔遠人之道也○命故榮陽侯楊璟子通襲爵諭之曰昔爾父盡心事朕南徵北伐多著勛勞故錫封營陽以報其功今者旣歿復命爾通嗣爵爾其夙夜敬愼以光前人

○以思南宣撫司隸施州衛

○癸未命秦州河州茶馬司以所市馬五百六十匹分給狹西騎士

○夜太陰犯太微西垣上將○乙酉狹西都司獲販私茶者悉送至京詔貸罪充軍先是西安中護衛軍人言巴山西鄕由子午谷入山越秦嶺之南皆荒僻深邃凡士卒逋逃及販賣私茶者往往於此潛匿多爲姦盜上命狹西都指揮使司發兵搜捕至是獲之凡百四十人並私茶送京師有司論當死上曰逋逃聚山澤爲盜與私茶犯禁者不可不捕然原其情以衣食饑寒之故亦有可矜其宥死謫戍寧波昌國私茶以賜捕獲軍士

○丁亥旌表河南府鈞州民劉彥深妻陶氏山西平陸縣民毛偉妻王氏貞節○己丑給河南諸衛徵南將校一百一十八人鈔萬一千一百六十錠

○庚寅升審刑司試左審刑王惠迪爲刑部尙書試左詳議葛循爲刑部左侍郎

○播州宣慰使楊鏗遣其侄彜貢馬賜以綺帛鈔錠

○辛卯詔親王儀仗內交椅盆罐用銀者悉攺用金

大明太祖聖神文武欽明啟運俊徳成功統天大孝髙皇帝實錄卷之一百六十八

太祖髙皇帝實錄卷之一百六十九

洪武十七年十二月甲午朔

○乙未詔定官民居室器用之制凡居室不得施重栱藻井重檐惟樓居重檐不禁公侯前廳七間兩廈九架中堂七間九架後堂七間七架門屋三間五架門用金漆獸面錫環家廟三間五架俱覆以黑板瓦脊用花樣瓦獸梁棟用斗栱檐角彩色繪飾門窗枋柱用金漆或黑油飾其餘廊廡庖庫不得過五間七架一品二品廳堂五間九架脊用瓦獸梁棟檐桷靑碧繪飾門屋三間五架門用綠油獸面錫環三品至五品廳堂五間七架脊用瓦獸梁棟檐桷靑碧繪飾正門三間三架門用黑油錫環六品至九品廳堂三間七架梁棟飾以土黃正門一間三架黑油門鐵環凡器皿公侯酒注酒盞用金不許鈒花漆器金稜不許用朱一品二品酒注酒盞用金余用銀俱不許鈒花漆器柿紅金漆銀稜不許用朱三品至五品酒注酒盞俱用銀余用磁漆器銀稜六品至九品酒注酒盞用銀余用磁漆庶民所居堂捨不過三間五架不許斗栱彩色雕飾酒注用錫酒盞用銀余用磁漆

○丙申初昏太白犯壘壁陣

○丁酉烏撒軍民府知府實卜貢馬詔賜綺帛鈔錠

○旌表大同府靈丘縣民張文徳妻劉氏王彥祥妻李氏汾州平遙縣民相仲禮妻於氏貞節

○命內外軍衛士卒無餘丁及幼軍無父兄者皆增給月糧一石

○戊戌臘日祭孝慈皇后陵

○己亥上諭侍臣曰孔子云十室之邑必有忠信朕屢敕有司薦舉賢才而所薦者多非其人豈山林巖穴眞無賢者乎特在位者弗體朕意濫舉以塞責爾昔常何薦馬周唐太宗喜其有知人之明今薦舉者若能致一馬周朕豈愛爵賞惜無以副朕望者是以延佇之心朝夕不忘

○壬寅翰林院待詔朱善言有國者重世臣有家者重世婚臣見民間婚姻之訟甚多問之非姑舅之子若女卽兩姨之子若女蓋以於法不當爲婚故爲讎家所訟或已聘而見絕或旣婚而復離或成婚有年兒女成行有司逼而奪之使夫婦生離子母永隔冤憤抑鬱無所控訴悲號於道路親戚爲之感傷行人爲之嗟嘆議律不精其禍乃至於此痛哉按律尊屬卑幼相與爲婚者有禁若謂父母之姊妹與己之身是爲姑舅兩姨皆爲己之尊屬己不可以卑幼而匹之若己爲姑舅兩姨之子彼爲姑舅兩姨之女是無尊卑之嫌以門地則相匹以才徳則相稱以年之長幼則相若爲子擇婦爲女擇壻宜莫先於此古人未嘗以爲非也成周之時王朝所與爲婚者不過齊宋陳杞數國而已故當時稱異姓大國曰伯舅小國曰叔舅其世爲婚姻可知也至於列國之君若齊宋魯衛陳鄭秦晉亦各自爲甥舅之國降及後世如晉之王謝唐之崔盧潘楊之睦朱陳之好無不以世婚爲重其顯然可證者如溫嶠之玉鏡臺此以舅之子而娶姑之女也呂榮公夫人張氏乃待制張昷之女而待制夫人卽滎公母申國夫人之姊又非以小姨之子娶大姨之女乎朱子小學一書正所以明人倫也而滎公之事有取焉如果以爲不可則必不在所取矣今江西兩浙此獘尢甚以致獄訟繁興賄賂公行風俗凋敝願以臣所奏下羣臣議弛其禁庶幾刑淸訟簡而風俗可厚也上然其言

○甲辰給杭州等衛軍士六萬四百餘人綿布凡十一萬七千四百匹

○乙巳左都禦史詹徽奏太平府民有毆傷孕婦至死者律當絞其子乞代父受刑奏請裁決詔大理寺詳議大理寺卿鄒俊議曰子代父死情固可矜然死婦系二人之命冤曷由伸犯人當二死之條律何由貸與其存犯法之父孰若全無辜之男詔從其議

○己酉立春宴羣臣於華蓋殿

○兩淮都轉運鹽使司言竈戶旣已驗丁煎鹽復應有司徭役恐妨歲課如蠲其他役增其鹽額實爲民便上曰旣免他役而增鹽額與不免同豈誠心愛民哉今蠲其雜役鹽額如故○庚戌刑部尙書王惠迪言凡民間乞餋義女𨿽非己生然皆自幼撫養同居而食已有尊卑之分若帷薄不修有傷風化宜比同宗無服之親律加一等杖六十徒一年其女歸宗請著爲令從之

○壬子戶部言雲南布政使司自十四年至十六年多被霜災田租一十一萬九百五十石無從徵納詔皆免之

○雲南左布政使張紞奏今後秋租請以金銀海貝布漆朱砂水銀之屬折納詔許之

○癸丑海南衛指揮僉事張信討儋州宜倫縣賊破之殺賊五十四人生擒一百六十二人及家屬二百餘人首賊唐那虎鄭銀等遁走信追擒之及其屬送京師知州魏世吉受賄縱銀竄去上謂兵部臣曰知州不能捕賊及官軍捕至而反縱之爲政之道果如是乎命遣力士卽其州杖之責擒捕所縱之人

○甲寅皇從曾孫贊倫生靖江王第六子也

○西平侯沐英奏近者發兵捕討普定蠻寇已平今復已師剪除廣南維摩餘孽以通田州糧道巡撫臨安而還上曰英能如是朕無南顧之憂矣○刑部左侍郎葛循言凡民赴通政使司訴狀者本司代其奏聞卽同親奏有不實者宜以迎車駕及擊登聞鼓伸訴不實律罪之所誣罪重者從重論上曰通政司訴狀不實止可同諸司訴狀不實論若如所議豈不太重第以誣告抵罪可也

○貴州都司送所市馬四百匹至京師

○乙卯東川侯胡海奏招集山東故元軍士凡一千四百四十餘人

○丙辰賜襲封衍聖公孔納衣一襲○以鄠縣教諭張紳爲都察院右僉都禦史用通政使蔡瑄薦也

○丁巳皇第十九孫濟炫生晉王第四子也

○戊午詔旌表延安府膚施縣民何黑丹妻康氏貞節

○己未潮州衛火城樓廳事軍士盧捨倉庫兵仗圖籍焚毀無遺

○夜太陰犯牛宿○庚申詔湖廣嶽州等府造馬船運送馬匹初四川雲南市易馬騾及蠻夷酋長貢馬者皆由大江以達京師有司載送悉用民船至是命武昌嶽州荊州歸州各造馬船五十艘每艘定民夫三十人以備轉送

○四川都指揮使司言松潘安撫司所轄八積簇老虎等寨蠻人作亂已發兵擊破之獲其馬一百二十犏牛三百氂牛五百九十景川侯曹震已擇其馬之良者貢京師余以散給軍士其犏牛氂牛非中國所宜畜請就本地易糧餉軍從之

○辛酉享太廟○祭孝慈皇后陵

○是月國子助教楊盤等使安南還陳煒復遣其臣黎亞夫等隨盤進表賀明年正旦且貢閹豎三十人

○是歲攺作功臣廟

○兵部奏是歲四川碉門茶馬司以茶易馬騾五百九十六匹

大明太祖聖神文武欽明啟運俊徳成功統天大孝髙皇帝實錄卷之一百六十九

太祖髙皇帝實錄卷之一百七十

洪武十八年春正月癸亥朔上禦奉天殿受朝賀大宴羣臣於謹身殿

○髙麗暹羅琉球等國遣使貢方物上表賀

○甲子建昌衛指揮使月魯帖木兒普定知府者額來朝貢方物及馬三百餘匹詔賜綺帛鈔錠有差

○擢太原府同知溫祥卿爲兵部尙書以山東左布政使徐鐸爲戶部尙書戶部試尙書郭桓爲右侍郎○乙丑降工部尙書麥至徳爲本部左侍郎以廣東左布政使徐本爲工部尙書磨勘司令王道亨爲戶部左侍郎右僉都禦史張紳爲浙江左布政使起復山西致仕左布政使何眞爲浙江右布政使

○丙寅以西番班竹兒爲烏思藏都指揮使

○丁卯貴州宣慰使靄翠上表貢馬及方物

○河南府知府武進道等八人入覲上閔其衰老皆賜誥敕使致仕○賜琉球國朝貢使者文綺鈔錠及以駝紐鍍金銀印二賜山南王承察度山北王帕尼芝又賜中山王察度山南王承察度海舟各一

○定朵甘思宣慰使司秩正三品朵甘萬戶府朵甘招討司朵甘東道萬戶府烏思藏必力公瓦萬戶府秩皆正四品朵甘塔爾千戶所烏思藏葛剌湯千戶所秩皆正五品

○戊辰夜熒惑犯外屏○庚午賞杭州等衛徵南將校百八十二人鈔凡七千九百錠

○辛未大祀天地於南郊

○賜內外武臣文綺帛各三匹鈔一錠

○遣使往四川祭徵南戰歿及病故武臣仍給其家米布有差

○金築安撫使密定遣其弟保珠普定長河窩各番長官龍昌等來朝貢馬

○癸酉皇從曾孫贊傑生靖江王第七子也○四川永寧宣撫使祿肇遣弟阿居來言比年以來歲賦馬匹皆已輸足惟糧不能如數緣大軍南徵蠻夷驚竄耕種失時加以兵後疫癘死亡者多故輸納不及上命蠲之

○吏部言天下布政使司按察司及府州縣朝覲官凡四千一百一十七人考其政績稱職四百三十五人平常二千八百九十七人不稱職四百七十一人貪污百七十一人闒茸百四十三人詔稱職者升平常者復其職不稱職者降貪污者付法司罪之闒茸者免爲民

○四川貴州二都司送所市馬一萬一千六百匹至京師○甲戌享太廟

○以儒士劉三吾爲左春坊左贊善三吾名昆孫茶陵人兄耕孫燾孫皆仕元耕孫元史有傳三吾少習舉子業元季避兵廣西行省承制授三吾靖江路教授遷儒學副提舉王師克廣西乃歸茶陵至是通政使茹瑺薦之授左春坊左贊善三吾𨿽老而應對詳敏博覽善記侍上承顧問多稱旨上甚重之尋升翰林院學士

○乙亥給畱守等衛旗軍三萬一千三百九十二人米四萬九千三百餘石綿布三萬三千六百匹

○賞成都等衛將校二十八人文綺八十一匹帛如之以徵雲南功也

○丙子桂陽州稅課局火毀及捲歷惟課鈔存有司窮治之上以其失火出不意命勿問

○給京衛軍士夏布人五匹

○賜建昌衛指揮使月魯帖木兒文綺百匹鈔五百錠時月魯帖木兒舉家入朝請遣子入學願畱其家於京師上不許厚賜遣還

○丁丑髙麗遣使進馬五千匹金五百斤銀五萬兩布五萬匹賜其使金庾等八十七人鈔三百八十二錠○戊寅上諭禮部臣曰覆載之間蕃邦小國多矣有能知天命守分限不恃險阻修禮事上以保生民未有不綿其國祚若施譎詐肆侮慢未有不構兵禍以殃其民髙麗王王顓自朕卽位以來稱臣入貢朕常推誠待之大要欲使三韓之人舉得其安豈意王顓被弒而殞其臣欲掩己惡來請約束朕數不允聽彼自爲聲教而其請不已是以索其歲貢然中國豈倚此爲富不過以試其誠僞耳今旣聽命其心已見宜再與之約削其歲貢令三年一朝貢馬五十匹至二十一年正旦乃貢汝宜以此意諭之

○賜暹羅斛國使臣昭祿巴靄等鈔有差○己卯命天下府州縣官第其民戶上中下三等爲賦役冊貯於廳事凡遇徭役則發冊驗其輕重而役之以革吏獘

○庚辰賜海西來降故元官屬完者圖等鈔獘襲衣有差

○辛巳以大理寺卿陳慱文爲山西布政使司右布政使

○慶遠府東蘭州蠻寇韋富撓作亂廣西都指揮使司發兵討平之富撓之先自唐宋以來據有東蘭二州儂智髙反時竄匿山谷迄故元富撓之父晏勇仍據東蘭至洪武十二年富撓始遣其家人韋錢保詣闕上故元所授印貢方物錢保匿富撓名以爲己物朝廷初不之知因以錢保爲東蘭知州旣而錢保徵斂暴急山民不服遂從富撓作亂及官軍討之禽其黨韋公煥始言錢保冒襲之故於是執錢保除官代之蠻民乃定

○壬午以烏思藏俺不羅衛指揮使古魯監藏爲烏思藏衛俺不羅行都指揮使司都指揮僉事

○癸未命禮部凡大祀慶成及節旦宴會之日其衛士人賜鈔一貫

○以前河南左布政使胡讓爲廣東布政使司左布政使

○命禮部定在外官員到任儀注頒示天下凡有司受職赴任者未至城一捨而止先令禮房吏告示官屬父老相率出城來會俾灑掃應祀神祗祠宇備牲醴祭儀以候謁告比至齋宿城外三日至四日淸晨父老導引入城徧謁諸祠其祝文曰維某年某月某日具官某奉命來官務專人事主典神祭今者謁神特與神誓予有政事未備希神默相使我政興務舉以安黎民儻怠政姦貪陷害僚屬淩虐下民神其降殃謹以牲醴致祭神其鑑知尙享祭畢到任官吏父老人等以次相見訖諭之曰朝廷設官置吏欲其敬神卹民親賢遠姦興利除害某不敏忝玆重任尙賴一二僚屬邑中長老匡其不逮庶免後艱其四境之內利有當興獘有當革者當共勉力爲之以安黎庶諭畢以祀神牲醴共享而退祀山川城隍等神用牲二其餘境內忠臣烈士則用牲一遇有外境出入所司於門外設壇總祭祭物悉以本處官錢買用尋又增定其儀凡新官祭神初再拜三獻酒讀祝又再拜畢至本衙門月臺上望闕設香案行五拜三叩頭禮然後到任九年考滿仍具牲醴率僚屬父老辭神致祭就以祭物出郊餞別而去

○甲申命江夏侯周徳興等往河南招集故元將校

○乙酉禮部奏天下歲貢生員考試不中者當罰爲吏上曰人資質有髙下故成效有遲速且令還學讀書以俟再試再試不中者罰之○以上西左布政使吳昭爲福建布政使司左布政使

○丙戌福建按察使陶垕仲表言臣父昔在方氏部典洪武初以故官徒鳳陽時臣幼弱貧苦賴兄撫餋至於有成其後兄亦爲鳳陽軍吏今臣叨蒙聖恩備位司憲欲推祿餋以報生育之恩使父母兄弟得復聚處實戴生成詔許之垕仲寧波鄞縣人初以國子生擢禦史彈擊不避權勢上雅愛重之故升爲福建按察使福建多滯獄吏夤緣爲姦垕仲至治贓吏數十人盡革其宿獘又興學勸士撫卹軍民俸祿𨿽厚然自奉儉薄有餘悉以施貧者其淸介類如此是時布政使薛大方貪暴自肆垕仲劾奏之大方有詞逮垕仲至京事旣白大方得罪詔垕仲還官閩人迎拜爲之語曰陶使再來天有眼薛不去地無皮後卒於官

○戊子魏國公徐達病瘡而愈璽書勞之曰方今九夷八蠻大者畏力小者懷徳非將軍忠誠耿耿以勞爲逸何由臻玆將軍功昭上下澤及兵農而於人欲之私秋毫無犯此其明智者乎邇者將軍有瘡疾朕初聞之於心恐焉今喜疾愈特遣將軍長子持朕至意將軍其悅且安故勞

○庚寅升東昌府知府歐陽性爲刑部右侍郎性蘇州吳縣人洪武四年以儒士徵至京授平涼府靜寧州知州九年升漢中府知府以父憂去官十二年服闋攺東昌府知府至是來朝吏部考其稱職故升用之

○以河南羅山縣丞袁泰爲都察院試僉都禦史

○賜京民萬六千三百五十戶鈔凡二萬六千七百貫

○辛卯禮部奏定王國祭祀社稷山川等儀凡祭社稷前四日奉祠啟王齋戒前祭一日導王常服省牲訖遂宰牲是日昧爽執事者如儀陳設訖各就位文武官具服就班王具皮弁服導引官四員導王就拜位典儀唱瘞毛血執事者以毛血瘞於坎唱迎神典樂舉麾唱樂奏廣淸之曲樂止內贊及通贊贊王與眾官皆四拜典儀唱奠帛行初獻禮典樂舉麾唱樂奏壽淸之曲武生舞武功之舞執事者捧帛爵獻於神位前讀祝官取祝跪於神位之左王及眾官皆跪讀祝訖王以下皆俯伏興樂止典儀唱亞獻禮興樂舉麾唱樂奏豫淸之曲文生舞文徳之舞執事者獻爵如前儀訖樂止典儀唱終獻禮典樂舉麾唱樂奏熙淸之曲文生舞文徳之舞執事進爵如亞獻訖典儀唱飲福受胙典膳以福酒及胙自神位前由正門左捧出內贊啟跪搢圭典膳以福酒進啟飲福訖典膳以胙進內贊啟受胙訖出圭俯伏興又贊王及百官皆四拜典儀唱徹饌典樂舉麾唱樂奏雍淸之曲執事各詣神前徹饌訖樂止典儀唱送神典樂舉麾唱樂奏安淸之曲王及眾官皆四拜典儀唱捧祝帛詣瘞位典樂舉麾唱樂奏時淸之曲內贊啟禮畢祭山川儀同但不瘞毛血詣瘞位攺爲燎位祭旗纛則遣武官戎服行禮如常儀樂用大樂從之

○壬辰建徐王享堂於宿州之閔子鄕

○以雲南鶴慶府土官知府董賜爲雲南前衛世襲指揮僉事賜雲南府安寧州人世守其土及王師入雲南率眾來降復從大軍討賊有功詔授中順大夫鶴慶府世襲知府其子節授奉訓大夫安寧州知州至是賜來朝自以父子俱受榮顯無以補報而其子幼沖不達政治乞還父子所授官而自爲安寧州知州上曰爾能綏靖邊鄙故授爾官庶報爾功今爾辭尊居卑柰何乃命潁國公傅友徳及諸大臣議之友徳等議以謂賜旣有功不可聽其辭而節之官則可免乃攺授賜明威將軍雲南前衛世襲指揮僉事上諭之曰雲南前衛密邇安寧故特命爾是職爾其綏輯遠人以安邊鄙其無再辭

○是月詔以鈔往北平等都司給軍衛令每軍二人買驢一頭以備北徵

大明太祖聖神文武欽明啟運俊徳成功統天大孝髙皇帝實錄卷之一百七十太祖髙皇帝實錄卷之一百七十一

洪武十八年二月癸巳朔朝日

○甲午雷電雨雪

○丁酉遣官釋奠於先師孔子

○戊戌祭大社大稷

○旌表汶上縣民侯昱孝行昱事母甚謹嘗受業於東平州學聞母病卽謁告歸省晝夜侍湯藥衣不解帶母歿廬於墓側寢苫枕塊蔬食水飲旦夕哭奠如初喪日三年然後歸事聞詔旌表其門曰孝子侯昱之門又處州靑田縣民項景中妻劉氏項彥成妻金氏吳安定妻徐氏紹興府山陰縣民張拱辰妻施氏吉安府泰和縣民康仁安妻陳氏胡子與妻嚴氏劉志亨妻蕭氏廣信府永丰縣民周徳成妻翁氏業榮八妻祝氏翁遂三妻黃氏瑞州府新昌縣民胡用謙妻黃氏柳州府懷遠縣民劉五哥妻唐氏鳳翔府扶風縣民邊文顯妻張氏俱以年少夫亡守志不移撫幼稚事舅姑克盡其能有司上其事詔皆旌表其門曰貞節復其家

○己亥遣官祀歷代帝王

○給山東北平狹西山西河南遼東所屬諸衛所戍卒冬衣布花

○庚子祭太歲風雲雷雨嶽鎭海瀆山川月將城隍諸神

○遣官祭先農及旗纛

○賜京衛旗軍胡椒人一斤

○癸卯太僕寺卿�暠招集河南故軍六百餘人至京人賜鈔八錠

○甲辰上以當春久雨陰晦不解間雪雹而雷𨿽時气不和亦人事有以致之乃諭中外百司凡軍民利病政事得失條陳以進下至編民卒伍苟有所見皆得盡言無諱國子監祭酒宋訥獻守邊策曰今海內旣安蠻夷奉貢惟沙漠胡虜未遵聲教若置之不治則恐歲久醜類爲患邊圉若欲窮追遠擊又恐六師往返萬里饋運艱難士馬疲勞陛下欲爲聖子神孫萬世之計要不過謹備邊之策耳備邊固在乎屯兵實兵又在乎屯田屯田之制必當法漢本始中匈奴帥十餘萬騎而南欲爲寇漢將趙充國乃將四萬騎分屯緣邊九郡單於聞之引去夫以四萬騎分屯九郡而充國統制其間則當時之籌畫區分槪可想見我朝諸將中勇智謀略豈無如充國者哉陛下宜選其有智謀勇略者數人每將以東西五百里爲制隨其髙下立法分屯所領衛兵以充國兵數斟酌損益率五百里屯一將布列緣邊之地遠近相望首尾相應耕作以時訓練有法遇敵則戰寇去則耕此長久安邊之策也又何必勞師萬里求僥幸之功以取無用之地哉

○國子監博士髙允憲言黜涉幽明國家盛典朝廷設方面郡縣之官與共理天下陛下深居九重豈能悉知其才而命之宜如漢故事察其節行卓異政事公平者增秩賜金以寵擢之或有公過亦姑宥之其貪污闒茸者者斥逐之苛刻虐民廢法不奉公者誅戮之如是則賢者知所勸不肖者知所戒人人有古循良之治而天下理矣國子監學正陳潛夫言四事一曰獎直臣以來忠諫夫盡言毋隱之臣自昔以爲難得陛下獎借作興之則懷忠之士罔不思盡其心矣二曰簡師儒以廣賢才夫師者所以模範後進師道立則善人多善人多則天下治所系爲甚重今天下人才所賴以育成者惟此而已必得經明行修之士以爲師範則賢才輩出矣三曰勵廉恥以厚風俗人不知恥則靡所不爲𨿽繩之以法猶不知攺惟餋其廉恥使皆知愧省則自不犯幹有司將見刑措不用而民風厚矣四曰審用人以求實效夫人之才器各有所長固不可以槪論而求備於一人也內外百官量其才之髙下而任之則庶乎咸稱厥職而可以責成功矣上皆嘉納之

○乙巳初昏五星俱見

○己酉賜駙馬都尉牛誠公田米二千石

○辛亥賜武定侯郭英米五百石

○丙辰旌表孟縣孝子李徳之門徳少失父事母以孝聞元末避兵新安時兵饑掠人以食母謂徳曰汝第竄去免爲人所得勿以我故累汝也徳涕泣誓同生死負母逃難備經險阻洪武初河南內附徳奉母歸盡力農畝孝養篤至鄕裏稱焉至是事聞詔旌表之

○丁巳以右春坊右贊善董倫爲左春坊大學士賜文綺六疋鈔五十錠

○雲南烏蒙軍民府知府亦徳言蠻夷之地刀耕火種比年霜旱疾疫民人饑窘歲輸之糧無從徵納詔悉免之

○戊午命賜遼東處軍士鈔嘗從徵者人三錠謫發者人二錠其登州衛每歲運糧過海及山海古北大同諸衛守邊軍士如從徵之數北平山東山西所屬衛卒人二錠

○己未置金齒衛指揮使司

○太傅魏國公徐達薨達鳳陽人家世農業長身偉貌剛毅英武年二十二值元末兵起慨然有濟世之志歲癸巳上起義兵於濠梁達來謁上與語奇之畱置麾下久之察其志慮材略皆非眾人所及上益喜曰此大器也遂命爲鎭撫位諸將上乙未上在和陽爲孫徳崖軍所邀我軍亦執徳崖兩軍相持達詣徳崖軍請以身代上及上還縱徳崖去達亦得還遂從上上渡江下采石定太平未幾元將蠻子海牙復以舟師扼采石乃命達將精銳數千東取溧水溧陽斷其肘腋下之丙申上敗元舟師於采石召達還從攻建康入其城上畱居之經營四方命達爲大將東取鎭江克之開淮興翼元帥府命爲統軍元帥守其地張士誠遣將據毗陵將侵鎭江達知之以告上命達出兵攻毗陵沮其詐謀達遂勒兵討之敗士誠兵擒其弟張九六張士誠復遣僞同僉呂珍入守常州圍之久不克丁酉三月下其城呂珍宵遁繼取馬﹤馬犬﹥沙從上取寧國守將楊仲英等開門降長槍元帥謝國璽遁得其軍十餘萬馬二千餘匹復統兵徇宜興取常熟戊戌十月達與邵榮將兵攻宜興乃分兵絕太湖口並力急攻拔之己亥達遣別將兪通海復池州俘陳友諒將趙牛兒等並獲艨艟數百艘上時在浙東聞捷至甚喜遂升達奉國上將軍同知江南行樞密院事率兵擊趙普勝水軍走之追至潛山縣擒僞參政郭泰斬之遂克潛山獲馬騾牛羊千餘命元帥詹某守之庚子與常遇春將兵守池州陳友諒以兵來寇上令達伏兵九華山下寇至伏發遂擊敗之生擒三千人旣而友諒陷太平又寇龍江達從上擊敗之友諒遁去達率舟師追至池州而還辛丑從上取江州陳友諒棄城走武昌命達進兵追之又聞友諒欲出沔陽戰艦拒戰達乃屯於漢陽之沌口以遏之是年升中書右丞壬寅胡廷瑞以龍興降上命鄧愈守之旣而康泰復叛召達自漢陽還軍討平之癸卯從上攻安丰呂珍左君弼皆敗走上還達移師圍廬州三月不下會陳友諒率舟師寇龍興上召達等還援從上擊友諒於番陽湖達身先諸將擊敗其前軍殺千五百人獲一巨舟而還軍威大振旣而達舟被焚撲火更戰上遣舟援達達以死自誓敵師敗達乃出尋命達還守建康甲辰克武昌升中書省左相國復總兵攻廬州左君弼聞達兵至遁安丰而令其將樓兒張等拒守達圍之城中饑困樓兒張開門降獲君弼母及其妻子遣兵圍安丰君弼走汴梁是年八月命達將兵取荊湘湖南北諸郡達與參政楊璟率戰艦至荊州僞漢守將姜玨以城降達復遣傅友徳將兵取夷陵守將楊以徳歸州將楊興俱以城降師次潭州湘鄕土酋易華亦來降督兵討周文貴於辰州克其城乙巳正月達遣千戶胡海洋擊寶慶僞將唐隆道遁兵入守之是年大會師建康召達還計軍務五月復命達率遇春等以馬步舟師取淮東諸城兵抵泰州上遣使諭達曰寇兵駐範蔡港其計不過欲分掣我兵宜以廖永忠還兵水寨以應之大軍攻泰州泰州旣克江北諸郡聞風瓦角�羊寇不戰自潰已而遂克泰州獲僞吳將嚴再興等九十四人馬一百六十六匹捷至上復遣使諭達分兵取興化僞吳將李淸戰敗以城降達畱千戶劉傑守之上復遣同知馮國勝帥所部助攻髙郵淮安濠泗旣而張士誠兵寇宜興上遣使諭達令以馮國勝守髙郵常遇春守海安遣別將守泰州令達以精兵援宜興達渡江敗寇兵於宜興城下獲兵三千餘人時國勝攻髙郵僞吳兪僉院詐遣人約降國勝信之遣康泰等率兵入城皆爲所殺上聞之怒丙午三月復命達自泰州進兵取之達至髙郵督兵攻克之俘其將帥一千三十七人軍一千一百七十五人馬三百七十三匹得糧八千石民一千三百九十七戶移師攻淮安四月達兵至馬騾港與僞吳左丞徐義戰破之獲船百餘義遁去俘其院判錢富等及兵三千餘人舟師進薄城下守將僞右丞梅思祖副樞密唐英等出降得糧四萬餘石馬千五百匹兵萬餘民四千餘戶命指揮華雲龍蔡仙守其城前樞密同知陸聚以徐宿二州詣軍門降復率舟師攻安丰克之其右丞忻都左丞祝昌等走汴梁竹貞以兵來援大敗引去追獲忻都及其軍四千馬千匹糧九百餘石復遣千戶趙祥將兵至頴州獲其糧船以歸八月命達爲大將軍遇春爲副將軍統大兵取浙西上禦戟門戒諸將毋肆虜掠毋妄殺戮達奉命戒飭將士惟謹將發上與諸將議取吳之計遇春以爲先取蘇州上曰若先攻湖州使其疲於奔命然後移兵姑蘇達遵成等率舟師出太湖抵湖州僞吳右丞張天騏遣黃寶唐傑開門出戰遂擒寶及其元師胡貴二百餘人士誠遣僞司徒呂伯昇來援潛入東門達扼其四門晝夜攻之伯昇與天騏閉門拒守士誠復遣僞平章朱暹王晟等及僞五太子分屯城東之舊館達分兵營於姑嫂橋連築十壘斷其外援敗其別將於烏鎭之東士誠親率兵往應達等與戰於皂林之野大敗其眾生擒僞吳戴元帥及軍士三千餘人舊館屯兵糧運不繼相率出降達遂圍僞平章王晟璧破之晟及同僉戴茂乞降時僞五太子等來戰燒其船大敗之僞五太子及其平章朱暹右丞呂珍等遂以舊館降得兵六萬餘十一月達以降將徇於湖州城下張天騏等遂以城降達轉兵攻吳江州僞參政李福等降兵從太湖西出姑蘇城南七里鮎魚口攻其山柵僞守將竇義遁去康茂才軍至尹山橋遇敵兵擊敗之焚其戰船積聚達親率馬步兵及遣舟師水陸並進營於葑門分遣別將軍於婁胥閶盤諸門又築長圍困之架木塔與城中浮圖等築臺三成名曰敵樓下瞰城中設火筒其上一發連中又設襄陽礟著物無不糜碎礟風著人皆死時姑蘇城堅難猝破無錫莫天祐與士誠爲聲援其部將楊茂善游水天祐遣爲偵邏卒獲茂送達達釋而勞之待以腹心於是屢遣茂游水往來因得其彼此所遺蠟丸書遞報故陰得士誠天祐虛實丁未九月達知其城中困乏乃親督兵克葑門遇春亦破閶門士誠令僞樞密唐傑登城拒戰又令僞參政周仁等立柵以補外城傑知力屈投兵降周仁等皆請降士誠軍大潰諸將蟻附登城城旣破士誠距戶自經不死將士救角�羊之舁出葑門送京師初達與遇春約城破日中分撫定及是達軍城左遇春軍城右令士卒各懸小木牌令曰掠民財者死拆民屋者死離營二十里者死部伍肅然居民按堵遠近悅之上論諸將平僞吳功將行賞諭之曰張士誠兵彊積富今亦就擒非爾將帥用命何以至此於是進封達爲信國公賞綺帛十端余戰士賞賚有差是年十月又攺爲右相國上欲北伐與諸將定計常遇春謂宜直搗元都上謂達曰吾欲先取山東河南斷其羽翼然後進兵元都彼勢孤援絕不戰可克將啟行又謂達曰兵法以廟算勝者得算多也卿其識之於是命達爲徵虜大將軍常遇春爲副將軍率甲士二十五萬北代達駐師淮安遣使往沂州諭王宣父子納款十一月達進師由長淮入大河分遣平章韓政率兵略楡行守將酈毅以城降師次梁城守將右丞趙蠻子遁去部將盧同知程僉院等率眾降旣而趙蠻子亦以所部降嶧州聞風款附軍至沂州時王信往莒密募兵其父宣閉門拒守諸軍圍之宣度不能敵以元所授沂國公印出降官軍入城於是莒密海等州縣相繼納款上遣使敕達等曰聞將軍已下沂州未知勒軍何向如向益都當遣精銳將士於黃河扼衝要斷其援兵使彼外不得進內無所望我軍勢重力專可以必克若未下益都卽進取濟寧濟南二城旣下山東勢窮力竭如探囊中之物可不攻而自下矣然兵難遙度隨機應變尢在將軍時金火二星會於丑分望後火逐金過齊魯之分宜進兵取勝達師次益都遣人諭元守將老不下遂督師攻拔之老保降徇下壽光臨淄樂安昌樂髙苑等縣及濰膠博興州獲將士一萬五百餘人馬騾一千六百餘匹糧一十八萬九千石十二月遣使招降樂安般陽守將李圭兪勝等淄川新城等縣皆望風降附獲兵一千四百餘人糧二萬一千三百餘石遣別將張興祖下東平元參政陳璧等以軍民五萬來降師至安山鎭右丞杜天祐等降獲船一百五十餘艘師至濟南元將脫因帖木兒遁去其部將以城降獲將士二千八百五十五人馬四百二十九匹遣都督同知張興祖取濟寧元將陳平章棄城遁大軍入城守之洪武元年正月進達銀靑榮祿大夫上柱國錄軍國重事中書右丞相信國公兼太子少傅賜誥曰命將出師立興王之大業建邦啟土資佐運之能臣仗斧鉞而成顯功秉鈞衡而居右揆才爲異等賞亦非常孚告朝堂誕宣綸綍中書右丞相徐達剛姿英傑遠量雄深巖巖山嶽之重矯矯虎貔之猛從予起兵於濠上先存捧日之心來玆定鼎於江南遂作擎天之柱气貫萬人而無敵拔幟摧城威行四壤而推恩撫民安堵牙旗指顧淮海澄淸雷電鏗轟湖湘率服西連巴蜀東際溟洋有徵則總水陸之軍戎所向則收郡邑之圖籍削平二彊國古之名將何以加辛勤十餘年吾之封疆由此定疊奏蘇湖之捷俘其臣主而歸允謂元勛宜膺上爵尊崇相府仍加開國之褒輔導儲宮尢重兼官之選於戲太公韜略當弘一統之﹤矢見﹥鄧禹功名特列諸侯之上用頒寵數尙克欽承二月達與遇春督馬步舟師取東昌克之所屬荏平等縣皆款附樂安兪勝復叛達師師徵之勝棄城遁元將也速等來援我軍與戰敗之追奔八十餘里生擒院判脫歡並軍士百餘人馬三百匹三月達奏定山東新附州縣及俘獲軍實之數勒兵至陳橋向汴梁元守將國公李克彜歐軍民遁入河南左君弼等率眾詣軍門降大軍入城四月由中灤進取河南至塔兒灣元將因帖木兒以馬步五萬屯於洛水之北悉銳迎戰擊敗之追奔五十餘里俘獲無算脫因帖木兒收散卒走狹州達勒兵抵洛陽元梁王阿都溫以元所授梁王金印率官民出降河南平鈞許福昌諸州縣元守將哈剌魯等皆來降轉克汝嵩裕狹州遣馮宗異西攻潼關守者拒戰宗異將兵拔之上命宗異據關而守是歲五月上幸汴梁六月達自河南朝於行在上嘉勞之謂曰將軍率師徵討勤勞於外古人所謂忠爾忘身國爾忘家誠將軍之謂也上復召達等議取元都授以成算於是達檄諸將及山東諸郡馬步舟師會東昌閏七月師徇河北遣右丞薛顯參政傅友徳等取衛輝元平章龍二棄城走彰徳達師至彰徳龍二復遁去官軍入城以右丞梅思祖守之師至廣平元平章周昱棄城先遁是月達至臨淸分遣參政傅友徳率衛士間道以通步騎都督副使顧時率衛士修閘以通舟師達率師北上至徳州常遇春張興祖等俱以師會遂取長蘆下淸州搗直沽據之作浮橋以濟師元丞相也速遁去元都大震師抵河西務元平章俺普等迎敵敗之擒知院哈剌孫及省院將校三百餘人馬六百匹船百餘艘糧二千六百石俺普遁去師至通州元國公卜顏帖木兒等率眾迎敵常遇春戰敗之擒卜顏帖木兒及副樞也先疊兒脫脫帖木兒獲馬四百匹船百餘艘遂克通州丙寅夜三鼓元主與其后妃太子開建徳門北走八月庚午達師至元都駐齊化門勒兵入城獲監國宗室淮王帖木兒不花及太尉中書左丞相慶童平章哈剌那海右丞張康伯禦史中丞滿川等及鎭南王子六人籍軍民府庫及版圖重器封宮殿門遣指揮張煥以兵千人守之俾宦寺護視宮人妃主禁戢士卒無敢侵暴人民安業市肆不移遠近悅服人謂曹彬下江南伯顏入臨安不是過也乃遣人獻捷京師及遣將士邏古北口守直沽取永平上以元都旣定命達等率師取山西畱所統三萬人立燕山左右等六衛命大都督副使孫興祖僉事華雲龍守北平九月常遇春克保定十月下眞定十一月達自北平進取山西與遇春會師眞定時元將擴廓帖木兒以兵自太原出鴈門將侵北平達偵知之遣薛顯傅友徳將鐵騎六千先趨平定州畱指揮韋正守眞定營遂率師趨太原擴廓帖木兒至保安州聞之卽還迎敵十二月朔師至太原遇春謀於達曰我騎兵𨿽集而步兵未至眾寡不侔難與爭鋒莫若遣精騎夜襲其營彼眾可亂主將可縛也達善其計適擴廓帖木兒部將豁鼻馬潛遣人約降且請爲內應達遂遣兵夜襲之彼軍果動擴廓帖木兒覺變倉猝跣足出帳後上馬遁去從之者僅十八騎遂克太原獲兵四萬馬如之擴廓帖木兒奔大同大軍追之擴廓帖木兒走甘肅洪武二年二月達師至平陽次河中府三月渡黃河元守鄜城樞密副使施成詣軍門降師至鹿臺張良弼等遁去遂渡涇渭至狹西耆民千餘人出三陵坡迎降達令左丞周凱入城撫諭居民禁戢軍士一無所犯秦民大悅乃分兵取鳳翔常遇春兵至鳳翔李思齊走臨洮四月達師度隴州元將白同僉降克秦州元將呂徳張義等遁去師至鞏昌元總帥汪靈眞保平章梁子中�暠左丞周添祥等皆率眾款附以都督郭子興守之遂分遣右副將軍馮宗異徵臨洮都督副使顧時參政戴徳徵蘭州於是李思齊以臨洮來降趙琦等亦歸附克安定州會州靖寧等處五月下平涼遣兵邏慶陽張良臣以城降六月良臣復叛達督兵進討克之良臣投井中官軍引出並其父斬之九月壬寅召達還京詔都督馮宗異代領其眾三年正月復詔達爲徵虜大將軍率師討擴廓帖木兒三月達追至定西敵退屯車道峴旣而達進兵沈兒峪口與敵兵夾深溝而壘日數交戰擴廓帖木兒發兵千餘由間道從東山下潛劫我壘達怒斬將校數人以徇明日諸將皆奮力戰大敗其眾於溝北擒元郯王文齊王及國公閻思孝平章韓紮兒虎林赤等官凡一千八百六十五人將校士卒八萬四千五百餘人馬一萬二千二百八十餘匹及橐駝騾驢雜畜無算擴廓帖木兒與其妻子數人由古城北遁走和林達遣都督郭英追至寧夏不及而還五月達率師自徽州南一百八渡至略陽擒平章蔡琳遂入沔州又遣禆將金興旺張龍由鳳翔入連云棧合兵將攻興元元將劉思中知院金慶祥迎降十月詔達等還京達畱興祖等領兵鎭守遂班師十一月至龍江上親出至江撫勞之明日達率諸將上表告成功上禦奉天殿定功行賞封諸功臣爲公候謂諸將臣曰達從朕起兵徵討四方摧彊撫順勞勩居多乃進封達魏國公賜鉄券文曰朕聞自昔帝王創業垂統皆賴英傑之臣削羣雄平暴亂然非首將智勇何能統率而成大功如漢唐初興諸大名將是也當時𨿽得中原四夷未盡賓服以其宣謀效力之將比之豈有過我朝大將軍之功者乎爾達自起兵以來爲朕首將十有六年廓江漢淸淮楚電掃西浙席卷中原威聲所振直連塞外其間降王縛將不可勝數頃者詔令班師星馳來赴朕念爾勤勞旣久立功最多今天下已定論功行賞宜加爵祿是用授爾開國輔運推誠宣力武臣特進光祿大夫左柱國太傅中書右丞相魏國公參軍國事食祿五千石使爾子孫世世承襲朕本疏愚皆遵前代哲王之禮典玆與爾誓除謀逆不宥其餘若犯死爾免三死子免二死於戲髙而不危所以長守貴也滿而不溢所以長守富也爾當愼守斯言諭及子孫世世爲國良臣豈不偉歟賜文綺帛百匹四年正月命達往北平練軍馬修城池詔賜公田五年正月賜交趾弓五十彤弓百北徵沙漠師出鴈門至嶺北與虜戰失利而還乃斂兵守塞六年三月命達與曹國公李文忠等率師往北平山西備邊十一月達等自朔州還至代縣聞擴廓帖木兒兵至大同北卽與文忠等往擊之時大雪營於鴈踏堡獲故元平章鄧孛羅帖木兒又遣禆將至三角村獲故元武平章康同僉得馬八十餘匹而還十六年復命出鎭北平十七年以達長子允恭署左軍都督府事允恭後攺名輝祖是年太陰數犯上將上憂之詔達還朝十二月有疾上遣使四召名醫治之及禱於山川城隍之神曰曩者天下有亂朕命將偃兵息民大將軍徐達之功爲多今疾勿瘳朕特告神願全生數載固寧萬姓朕他日與達同往惟神鑑之至是薨年五十四上爲震悼罷朝卹賻有加追封中山王謚武寧賜葬鐘山之陰仍命諸王遣官致祭又塑像歲時祭於功臣廟其追封之命詞曰朕惟帝王之有天下必有名世之臣秉忠貞奮威武以輔成一代王業是以生有顯號歿有贈典子孫世有爵祿與國同休於無窮焉今開國輔運推誠宣力武臣特進光祿大夫左柱國太傅魏國公參軍國事徐達以智勇之資負柱石之任曩因元季之亂挺身歸朕朕實資爾智略寄爾腹心以統百萬之師攻無不取戰無不克櫛風沐雨躬厥苦辛迨朕正位大寶論功行賞是用爵爾上公錫以重祿仍總戎於朔方纖塵不驚邊圉寧謐信乎爲我朝之元勛也方期天錫遐齡以享非常之報孰知將星一隕而爾躬逝矣慨念今昔朕豈能忘𨿽然死生人道之常今爾功在宗社名垂竹帛光昭前人賞延後嗣可以無憾矣追封之典可不舉乎特追封中山王謚武寧其上三世皆封王爵妣皆封王夫人其葬也上親書偃兵息民混一區夏奠安神人之功立碑墓道子四人皆上賜名長子輝祖襲封魏國公次添福授勛尉早世次增壽擢右軍都督府左都督次膺緒中軍都督府都督僉事女四人長今上皇后是爲仁孝皇后次代王妃次安王妃孫男九人茂先今爲周府儀賓景昌封定國公輝祖殂子欽襲封魏國公達爲人言簡慮精令出不二諸將敬若神明而小心愼密在上前謙謹若不能言及受命徵討奉行成算如恐不及所至之處攻城略地不忘殺戮兵法嚴明軍民不擾得壯士輒釋不殺率而䢐徵與士卒同甘苦士卒不飽不食飲不營定不就帳傷殘疾病者親慰問給醫藥至有違令擾民必戮以徇不貪女色不好貨利功成而還拜上印綬待命於家略無幾微矜伐之色初達所居頗湫隘上屢命易之達輒辭曰天下未定主上方宵衣旰食臣敢以家爲計及天下平命有司創第於舊內之南規制宏壯表其裏爲大功坊以旌元勛上嘗稱之曰婦女無所愛財寶無所取忠志無疵昭明乎日月惟大將軍一人而已及今上開國北平命達練兵鎭守達於今上爲後父恩遇甚厚每朝見愈恭謹謙下應對舉止不敢毫髮失禮今上每敕諭將士必以達爲訓其在軍中日延禮儒士說古兵法及將帥行事親折其是非成敗莫不心服至料敵制勝與漢唐名將等而忠義仁厚過之故能輔成帝業爲開國功臣第一

○庚申上以太傅魏國公徐達薨輟朝愴然不樂謂羣臣曰朕起自徒步大將軍爲朕股肱心膂戮力行陣東徵西討削平羣醜克濟大勛今邊胡未殄朕方倚任爲萬里長城之寄而太陰屢犯上將朕不意遽殞其命一旦至此大故天何奪吾良將之速朕夜來竟夕不寐欷歔流涕思盡心國家爲社稷之重安得復有斯人今欲有以報之無所用其情耳但著其勛烈宣於金石永垂不朽使後世知斯人爲開國之元勛也

○行人許穆言松州土地磽瘠不宜屯種戍卒三千糧餉不給𨿽嘗以鹽糧益之而棧道險遠軍之甚艱請移戍茂州俾屯田於附近之地則不勞饋運而自可以制羌人上覽奏曰松州衛吾嘗欲罷之以其控制西番要地不可動也軍士糧餉其令旁近州縣運給之

○辛酉賜徵雲南指揮柳楫及死事指揮倪春等鈔幣有差

○是月松州羌反成都衛指揮僉事成信等率兵攻其牟力等寨破之兵還又遇賊三千餘人於道復擊敗之斬首十五級生擒二人追至乞剌河賊黨潰散乃還

○禮部奏定王國受歷等禮儀使凡遣使頒歷至王府長史司先期啟聞設香案於殿上使者至王出殿門迎接使者捧歷詣殿上置於案退立於案東引禮引王詣案前贊王四拜訖贊跪使者取歷立授王王受訖以授執事者復置於案贊王俯伏興又四拜禮畢其有特敕至王府王先遣官郊迎旣至王出迎亦如前儀行八拜禮但王看畢置於案百官不必陪班

大明太祖聖神文武欽明啟運俊徳成功統天大孝髙皇帝實錄卷之一百七十一

共七十篇供事趙璧朱集瑚仝對

太祖髙皇帝實錄卷之一百七十二

洪武十八年三月壬戌朔上禦奉天殿策試舉人制策曰朕稽古名世者惟敬事而畏神人趨事以歷知涉難以立志日運不息歲運無已𨿽在寢食未嘗忘其所以由是大輔人君福臻黎庶所以名世者爲此也朕自代元統一華夷官遵古制律仿舊章孜孜求賢數用不當有能者委以腹心或面從而誌異有徳者授以祿位或無所建明中材下士寡廉鮮恥不能克己若此無己柰何爲治爾諸文士當進學之秋旣承朕命悉乃心力立身揚名在斯始舉其條陳之時廷對者四百七十二人擢丁顯爲第一臨軒發策日錦衣衛設鹵簿儀仗讀卷官用翰林院及朝臣之文學優者越三日上復禦奉天殿傳制唱名是日舉人皆給帽笏大帶靑羅袍皂緣襈服之以朝第一甲第一名從六品第二第三名正七品俱賜進士及第第二甲從七品賜進士出身第三甲正八品賜同進士出身禮部捧黃榜揭於通衢遂賜諸進士宴於會同館應天府以儀仗送狀元歸第明日諸進士詣國子監孔子廟行舍菜禮又明日上表謝恩賜狀元冠帶朝服一襲及進士鈔有差

○命工部增造京官居捨時京官員多有與民雜處者禮部主客郎中曾伯機以爲言上命增造房舍凡百餘所

○禮部主事陳章應言禮之切於民者有四曰冠婚喪祭今民間徇俗廢禮加冠於幼穉娶婦而論財喪親者惟惑於浮屠風水之家而或缺衣衾棺槨之具祀先之典𨿽衣冠士族亦莫之行宜定其禮頒示天下使遵而行之亦厚風俗之要務也上嘉納之

○上諭戶部臣曰善爲政者賦民而民不困役民而民不勞故民力紓財用足今天下有司能用心於賦役使民不至勞困則民豈有不足田野豈有不安爭訟豈有不息官府豈有不淸如此則民豈有不受其福者乎民旣受福爲官長者亦得以享其福矣近來有司不以民爲心動卽殃民殃民者禍亦隨之苟能憂民之貧而慮民之困使民得以厚其生此可謂善爲政也爾勉之

○上謂禮部郎中金雍曰養生送死人子之至情今內外文武羣臣有親沒官所路遠不能歸葬者其令有司以舟車資送還鄕著爲令

○癸亥上與侍臣論漢之諸帝侍臣有言明帝亦聰明之主上曰人主不以獨見爲明而以兼聽爲聰通於人情明於是非則聰明得其正矣若屑屑於細故則未免苛察上苛察則下急迫及有累於聰明也

○丁卯旌表保定府民宋謙妻張氏呂彥良妻賈氏郝伯淵妻李氏徐名妻王氏眞定縣民董仲敏妻耿氏咸以年少夫亡誓不再醮事舅姑尢克盡孝道有司以聞詔並旌其門曰貞節各復其家

○詔發京庫綿布二十五萬疋往給遼東軍士

○庚午雲南所屬廣南諸府土官儂郎金等來朝詔賜錦綺鈔錠各有差

○賜山東等處徵南軍士六萬四千一百三十二人鈔一十三萬六千五百十錠

○壬申賜長沙兗州二護衛軍士布人三匹以其迎潭王魯王之國故也

○癸酉賜致仕都督瞿通王圭米各三百石

○甲戌上諭禮部臣曰從徵雲南軍士回者已加賞賚其戍守者須按例給之死者宜厚卹其家病故戰沒者宜有差等蓋朝廷爵賞所以示勸懲必出至公乃可厭服人心苟施之弗當則人心懈怠誰肯勉立事功卿等其愼之

○乙亥詔免應天太平寧國鎭江廣徳滁和七府州今年田租

○命天下郡縣掩骼埋胔

○丙子以第一甲賜進士及第丁顯等爲翰林院修撰第二甲賜進士出身馬京等爲編修吳文爲檢討李震爲承敕郎陳廣爲中書舍人第三甲賜同進士出身危瓛爲衛府紀善李鳴岡爲潭府奉祠正楊靖爲吏科庶吉士黃耕爲承敕郎蹇瑢等爲中書舍人鄒仲實爲國子監助教瑢後賜名義其諸進士上以其未更事欲優待之俾之觀政於諸司給以所出身祿米俟其諳練政體然後擢任之其在翰林院承敕監等近侍衙門者采書經庶常吉士之義俱稱爲庶吉士其在六部及諸司者仍稱進士

○丁丑命吏部定翰林院官制正官學士一人秩正五品侍讀學士二人侍講學士二人從五品首領官孔目一人未入流屬官侍讀侍講各二人正六品五經博士五人正八品典籍二人從八品侍書二人正九品待詔六人從九品史官修撰三人從六品編修四人正七品檢討四人從七品又定華蓋殿武英殿文淵閣東閣文華殿五大學士秩俱正五品

○升金吾後衛指揮僉事劉貞爲羽林右衛指揮同知茅羽爲河南都指揮使

○戊寅以張麟爲駙馬都尉尙第八皇女福淸公主麟鳳翔侯龍之子也

○雲南景東府土官俄陶遣其弟阿你奉表貢方物詔賜阿你鈔錠

○夜歲星與塡星會塡星入井宿歲星入亢宿

○庚辰詔定蕃國進表禮儀凡蕃國初附遣使奉表進貢方物先於會同館安歇禮部以表副本奏知儀禮司引蕃使習儀擇日朝見其日錦衣衛陳設儀仗和聲郎設大樂於丹陛如常儀儀禮司設表案於奉天殿東門外丹陛上方物案於丹陛中道之左右設文武百官侍立位於文武樓南東西相向蕃使服其服捧表及方物狀至丹墀跪授禮部官禮部官受之詣丹墀置於案執事者各陳方物於案畢典儀內贊外贊宣表展表官宣方物狀官各具朝服其餘文武官常服就位儀禮司官奏請升殿皇帝常服出樂作升座樂止鳴鞭訖文武官入班叩頭禮畢分東西侍立引禮引蕃使就丹墀拜位贊四拜典儀唱進表序班舉表案由東門入至於殿中內贊贊宣表外贊贊蕃使跪宣表宣方物狀訖蕃使俯伏興四拜禮畢駕興樂作還宮樂止百官及蕃使以次出其蕃國常朝及爲國事謝恩遣使進表貢方物皆如前儀惟不宣表

○辛巳賜太僕寺卿商髙麥一百石

○上諭工部尙書徐本曰河南歸徳陳畱杞縣地多桑棗楡槐民資其利其禁軍民毋剪伐

○遣使諭靖寧侯葉昇等曰邇者上天垂象沿邊城池宜加愼守凡外寇入境但當保障淸野靜以待之俟其怠歸急擊勿失不宜輕出境外蹈其不測也

○上諭兵部尙書溫祥卿曰天下所以不治者皆由上下之情不通故也若使君徳下流民情上達有不利便卽與更張天下豈有不治近聞北方遞運車每輛服三牛寒冬雨雪行路甚艱一牛有損一車遂廢有司責民償牛倍增其價民受其害宜令每車加給一牛以備倒死毋重傷吾民也

○罷考功監

○壬午太常博士薛文舉言人之材器各有所長或長於治民或長於治刑用得其宜然後能稱厥職近見百司之官間有稱職卽便遷除乃至不勝所任而負罪戾者往往有焉臣請自今果有政績著聞者量加褒賞或於本處升轉使之久於其任始終得盡其才亦用人之一法也上納其言

○以河南中護衛指揮僉事沈鏞爲左軍都督府都督僉事

○乙酉冊信國公湯和女爲魯王檀妃

○丁亥賜國子監生夏衣人一襲

○戊子塡星歲星太白聚於東井

○己丑升監察禦史唐鐸爲都察院右副都禦史

○戶部侍郎郭桓坐盜官糧誅

○是月以翰林院待詔朱善爲文淵閣大學士

夏四月壬辰朔享太廟

○癸巳五色云見

○乙未五色云再見禮部請率百官表賀上諭之曰天下康寧人無災害祥瑞之應固和气所召昔舜有卿云之歌當時有元凱嶽牧之賢相與共致雍熙之治朕徳不逮治化未臻豈可遽以是受賀前代帝王喜言祥瑞臣下從而和之往往不知省懼以至災異之來不復能弭蓋誇侈之心生則戒愼之志怠故鮮克有終可以爲戒

○丙申遣使諭遼東都指揮使司曰近聞軍中槍刃及城頭皆有火光槍刃火主兵城頭火則有可疑以有兵之象而加可疑之事宜愼守而豫防之

○敕靖寧侯葉昇等修治海蓋復三州城池務令髙深堅固爲經久之計俟海運船至卽以操舟軍士浚築之

○丁酉吏部尙書余熂以罪誅時國子監祭酒宋訥以嚴厲爲眾所嫉助教金文徵與熂同鄕裏謀逐之以訥年老移文令致仕訥陛辭上驚問故訥陳非本意乃鞫所由熂吐實上怒熂專擅威柄並文徵等誅之而以敕諭訥曰君子之道猶嘉榖小人之道猶稂莠二者並有世所不免𨿽然天相徳人猶扶植嘉榖故其道堅而不磨彼小人之所爲自澌燼矣卿勿爲是而替威儀必竭乃心力奉敕如故

○戊戌賜公侯駙馬及在京文武官夏布有差

○遣致仕武官護送京衛寡婦四百三十人還鄕其舟車糧餉皆命有司給之

○置雲南沅江府因遠羅必甸長官司秩六品設流官長官一員土官副長官一員以白文玉爲副長官

○辛丑太白晝見自己亥至於是日

○壬寅命禮部錄有司官善政著聞者揭於其鄕之旌善亭刑部錄內外諸司官之犯法罪狀明著者揭於申明亭以示勸戒

○旌表華陰縣民王徳妻李氏渭南縣民王卞妻左氏皆以夫亡守節不易又能孝養舅姑有司言狀詔皆旌表其門曰貞節仍復其家

○甲辰神策衛鎭撫胡海戰歿於雲南之平越命有司營葬給以米布仍加三等追贈

○丁未以張經道試戶部右侍郎經道濟南蒲臺縣人洪武十二年以博學薦授兵部總部員外郎十三年擢太常司卿尋以親屬犯罪免爲民至是復召用之

○癸丑荊州府巴東縣管勾峒蠻酋黑遲什用遣其子麼議赴湖廣都司請附版籍供貢稅都指揮使司以聞命有司撫納之

○丙辰柳州府馬平縣主簿孔性善言溪洞猺獞恃險竊發殺掠吏民及官軍討捕則退入深谷操彊弓注毒矢潛守隘口卒不能獲凶頑自恣爲患益深乞於賊人出沒之地立寨置兵扼其襟喉斷其出路譬猶穴中之鼠技窮食盡可以盡剿然此𨿽盜賊豈無良心昔者陳景文爲知縣時猺獞皆應差役厥後長吏撫字乖方始復反側誠使守令得人示以恩信諭以禍福彼𨿽凶頑豈不革心向化爲良民乎上嘉納其言命吏部凡臨溪洞郡縣擇賢守令以撫輯之

○置五開衛指揮使司

○思州諸洞蠻作亂命信國公湯和爲徵虜將軍江夏侯周徳興爲之副帥師從楚王楨討之時蠻寇出沒不常聞王師至輒竄匿山谷退則復出剽掠和等師抵其地恐蠻人驚潰乃於諸洞分屯立柵與蠻民雜耕使不復疑久之以計擒其渠魁餘黨悉潰師還畱兵鎭之

○丁巳賞廣東諸衛徵雲南將校六十七人鈔二千九百錠

大明太祖聖神文武欽明啟運俊徳成功統天大孝髙皇帝實錄卷之一百七十二

太祖髙皇帝實錄卷之一百七十三

洪武十八年五月辛酉朔上禦華蓋殿文淵閣大學士朱善進讀心箴畢上曰人心道心有倚仗之幾蓋仁愛之心生則忮害之心息正直之心存則邪詖之心消羞惡之心形則貪鄙之心絕忠愨之心萌則巧僞之心伏故人常持此心不爲情欲所蔽則至公無私自無物我之累耳

○乙丑端午節宴羣臣於奉天門

○以雲南左布政使吳印爲狹西布政使司左布政使狹西都指揮楊貴爲河南布政使司左布政使雲南右參政宋昱爲山西布政使司左布政使天策衛鎭撫歐陽相佐爲四川布政使司左布政使水軍衛所鎭撫馮翼爲右布政使畱守中衛指揮僉事陳爚子信爲試左參政鳳陽畱守中衛指揮僉事韓春子恕爲試右參政驍騎右衛千戶兪淸弟以立爲廣東布政使司試左參政府軍左衛千戶陳亨弟貞爲試右參政臺州衛千戶金隆壻朱純爲北平布政使司試左參政致仕水軍左衛鎭撫張貞爲湖廣布政使司左布政使處州衛所鎭撫陳蠡爲右布政使廣武衛鎭撫左傑爲江西布政使司右布政使府軍前衛百戶周良爲山東布政使司左布政使武徳衛鎭撫馬淵爲福建布政使司右布政使羽林右衛鎭撫蔣彜爲廣西布政使司左布政使

○丙寅罷判祿司

○庚午夜太陰犯平道

○辛未五色云見

○癸酉雲南臨安府千戶納速丁等來朝人賜米十石

○甲戌賜公侯谷人千石

○丙子泰州久雨水溢渰官民田三千餘頃詔免其租

○戊寅上謂侍臣曰朕夙興視朝日髙始退至午復出迨暮乃罷日間所決事務恆默坐審思有未當者𨿽中夜不寐籌慮得當然後就寢侍臣對曰陛下勵精圖治天下蒼生之福但聖體過勞上曰吾豈好勞而惡安向者天下未寧吾饑不暇食倦不暇寢獎厲將帥平定禍亂今天下已安四方無事髙居宴樂亦豈不可顧自古國家未有不以勤而興以怠而衰者天命去畱人心向背皆決於是甚可畏也安敢暇逸

○辛巳湖廣大庸簳坪朝納洞蠻寇作亂安福千戶所以兵討平之生禽一百三人至京悉宥死發戍遼東

○癸未雲南曲靖府越州土酋龍海來朝貢馬

○甲申五色云見

○冊前軍都督僉事於顯女爲潭王梓妃

○戊子上覽輿地圖侍臣有言今天下一統海外蠻夷無不向化輿圖之廣誠古所未有上曰地廣則教化難周人眾則撫摩難徧此正當戒愼天命人心惟徳是視紂以天下而亡湯以七十里而興所系在徳豈在地之大小哉

○己丑皇第二十孫有烜生周王第三子也

○禮部言廣州府南海縣民陳復亨妻李氏年二十夫亡誓不再嫁奉姑梁氏甚謹今年五十六池州府銅陵縣民張祥四妻朱氏年二十九而夫亡守節不易今年五十八詔令各旌表其門曰貞節

○命右軍都督府都督張徳督海運糧米七十五萬二千二百餘石往遼東

○以沔陽衛指揮僉事潘進爲雲南右衛指揮同知進和州人有勇力頗知讀書初從元將陳野先爲勇士及上渡江來附用爲花槍先鋒累功至廣西衛千戶十一年擢沔陽衛指揮僉事傅友徳徵雲南進領兵屯七星關未幾命署雲南後衛復攺右衛至是升同知雲南夷人叛服不常軍儲不給進能謹屯田繕甲兵嚴守備由是軍不乏食事無廢弛焉

○上以各處驛傳多賦民出貲買馬以應役勞費已甚其孳息又有司取之因爲姦利以病民詔兵部尙書溫祥卿凡狹西山西北平各驛馬不問官給及民自買其孳息聽其貨鬻勿禁仍令揭榜諭之

○是月應天府及黃州荊州常徳三府皆大水

六月辛卯朔

○癸巳攺旗手千戶所爲旗手衛以千戶劉玉爲指揮僉事

○命法司錄罪人應流徙者發涼州木速禿雜木口雙塔兒三遞運所充車夫俾運軍需

○甲午廣西都指揮使司言頻年猺寇竊發皆因居近溪洞之民與之相通誘引爲患請先捕戮此輩庶絕其黨上曰溪洞之民誘引猺獠爲寇此誠有之然其間豈無良善若一槪捕戮恐及無辜大扺馭蠻夷之道惟當安近以來遠不可因惡以累善非實有左驗不宜捕戮

○降兵部尙書溫祥卿爲刑部主事祥卿山西人寓湖州之長興丁酉從元帥耿炳文守長興洪武二年授大都督府照磨三年除秦相府錄事九年升長史十三年出知儋州尋攺太原府同知未幾升尙書至是以罪降之

○戊戌頒命婦翠云冠制於天下其制飾以珠翠前用珠菊花三珠菊蕊二翠葉二十七葉上翠云五云上用大珠五後用珠菊花一珠菊蕊三翠葉一十四兩旁插金翟口銜珠結一雙金翟惟公侯一品二品命婦用之三品四品則用金孔雀五品用銀鴛鴦六品七品用銀練鵲俱鍍以金銜珠結一雙八品九品用銀練鵲以金間抹之銜小珠桃牌一雙

○辛丑太白晝見自丙申至於是日

○乙巳夜流星入太陰

○丙午天下府州縣僉民丁充力士者萬四千二百餘人至京命增置錦衣衛中左中右中前中後中中後後六千戶所分領之餘以隸旗手衛

○是夜月食

○戊申上諭吏部臣曰天下府州縣官一歲一朝道裏之費得無煩勞自今定爲三年一朝賫其紀功圖冊文移槁簿赴部考核吏典二人從其布政司按察司官亦然著爲令

○庚戌皇第二十一孫允熞生懿文太子第四子也

○上閱漢書謂侍臣曰漢文恭儉玄默則有之矣至於用人蓋未盡其道初將相大臣迎文帝立之自代邸入卽位首拜宋昌爲衛將軍張武爲郎中令而將相列侯宗室大臣不先及之非所以示至公也有一賈誼而不能用至使憂鬱憤懣而死竇廣國賢欲相之以其皇后弟不可曰恐天下以吾私廣國夫以廣國之賢其才可任爲相何避私嫌乎此皆有未盡善人君之於天下當示人以至公不可存一毫私意也

○辛亥太白晝見

○自鳳翔府抵徽州增置馬驛七

○壬子河南布政使司言自汜水縣蓼子峪至於鞏縣道臨黃河而出顚崖之下土崩石峻驛騎艱於往復民力困於除治詢諸父老有云故道出鞏縣東南之丰子嶺其地寬坦遺迹尙存請如所言以復故道可利永久從之

○癸丑五色云見

○乙卯雲南車裏軍民府知府刀砍遣把事混艮來朝貢方物

○旌表薊州遵化縣張拾孝行拾甫六歲父沒獨與母居稍長力作爲養元末兵亂身隸軍伍每晨出從役必拜母而往暮歸亦如之夜則俟母安寢乃退母嘗病目旦夕焚香吁天復臥冰河上幾一月母目復明事聞詔旌表其門曰孝子仍蠲其軍役

○丁巳給太原等衛軍士四萬六千三百九人鈔凡八萬八千八百餘錠

○是月吏部引奏下第舉人俱授教官上諭之曰教學之方非求速成譬之爲層臺者必基於蕢土行千里者必始於跬步但當勉其勤力循序漸進自有其效耳若急遽苟且未得於此而卽求於彼非但學者無益爾亦徒勞矣且爾等年方壯盛𨿽職在教人尢當自修夫自修之道又須常存謙抑不可自滿卽如工人習技常見己不若人則所習益髙常見人不若己則所習益下矣汝其勉之

大明太祖聖神文武欽明啟運俊徳成功統天大孝髙皇帝實錄卷之一百七十三

太祖髙皇帝實錄卷之一百七十四

洪武十八年秋七月辛酉朔享太廟

○癸亥髙麗權國事王禑復遣門下評理尹虎密直副使趙胖上表獻馬請襲爵並請其故王王顓封謚從其請

○乙丑鎭江丹徒知縣胡孟通縣丞郭伯髙以事當就逮耆民韋棟等數十人詣闕﹤鋶﹣釒﹥其撫民有方舉畱之上特命釋之仍遣使往勞以酒敕曰朕聞天道至公無私帝王法天之道亦至公無私夫國之大權惟賞與罰故賞無私賞必因民之所共好而賞之罰無私罰必因民所共惡而罰之所以示至公也乃者有司失職民受其害欲窮治而更張之惟丹徒父老詣闕舉畱知縣胡孟通縣丞郭伯髙朕聞而驚異夫一縣之民生齒寔繁爲之官長者非必人人而悅之也今其相率來言必爾平日爲政能盡父母斯民之道有以感動其心矣狂瀾之中砥柱屹然疾風之餘勁艸不偃爾實有焉今特賜酒二樽以勞爾其愼終如始毋廢前勞則予汝嘉復以酒賜耆民韋棟等而諭之曰昔者明王任官布列中外爵分五等章以五服祿士尊賢造民福於宇內所以命敷五教敕用五刑世無偏黨之私人樂雍熙之治朕握乾符撫蒸黎於今十有八年矣孜孜求賢期於致治然職任方隅者無牧民之政而有殃民之患於是欲盡革其人而更張之以措生民於治安丹徒知縣胡孟通等亦在更張之數爾耆民韋棟等列狀來言令丞之政境內懷澤審如是官得其人矣嗚呼昔者人君狩於四方詢於民情知政之得失然後賞罰行焉所以官之賢否民情爲驗今爾等使朕知縣官之賢而畱福一方故於爾等有嘉特以酒勞爾爾其會享堅爾善心永宜多福時金壇縣丞李思進亦坐事當逮邑民丁原徳率數十人詣闕言思進在官多善政乞畱上亦遣使賫酒勞之敕曰善善惡惡人之至情故善者必賞之以爲勸惡者必懲之以爲戒非有所私蓋順人心而奉天道究觀前代帝王循斯道者前後一轍故曰國無賞罰𨿽堯舜不能以治朕纘舊服惟恐有乖比年以來職內外者相爲朋比有司尢爲失職故夙夜憂慮思欲革故而更新之金壇父老丁原徳等列狀來言爾爲政有方士民樂業詞懇意誠咸欲舉畱朕聞驚嘆𨿽古循吏何以加此今特遣使勞爾酒二樽爾其享焉嗚呼朕非私爾特爲民也爾宜愼終如始益勤厥職毋廢前勞則爵賞之加朕實不吝復以酒賜丁原徳等其敕諭如韋棟

○丙寅命戶部以天下稅糧課程一歲收用之數刊石於廳事

○己巳命五軍都督府及戶部凡公侯家屬親戚有在他處占籍爲民及隸戎伍者皆除其藉給與完聚

○罷四川普定軍民府

○賞寧川等衛徵雲南將士二萬一千三百六十人鈔凡一十三萬一百餘錠綿布三萬五千六十餘疋

○夜塡星犯天樽

○辛未狹西布政使司按察司奏延安府屬縣頻年欺隱田糧十二萬七千餘石請如數徵之

○上曰民果欺隱所司當卽發之今積有年矣乃欲一時徵納豈不厲民不許

○壬申浙江按察使陶晟坐罪死

○癸酉禮部言桂林府臨桂縣民李文選早喪父事母莫氏至孝具甘旨候寒溫晨昏不少懈母喜則喜母或不樂則拜問其故致婉辭以慰之必母喜乃止尢能友愛其兄弟鄕閭宗族稱之無間言有司請表其行於旌善亭從之

○甲戌給北平燕山等衛士卒七萬四千三百餘人鈔凡一十四萬九千九百錠綿布四十四萬三千匹綿花一十三萬八千斤

○詔頒誥於髙麗國封王禑爲髙麗國王其故王顓賜謚恭湣以國子學錄張溥爲詔使行人叚裕副之國子典簿周倬爲誥使行人雒英副之

○丙子時州縣父老有詣闕上言縣官善政當罷任而舉畱者上賜手敕獎厲復職加賜衣幣侍臣曰縣令撫民職所當然陛下加以厚恩待之至矣上曰郡縣之治自守令始朕向在民間嘗見縣官由儒者多迂而廢事由吏者多姦而弄法蠹政厲民靡所不至遂致君徳不宣政事日壞加以凶荒弱者不能聊生彊者去而爲盜此守令不徳其人故也今縣官能爲吾撫循百姓達吾愛養斯民之意得其歡心豈不深可嘉尙且爲政以得民心爲本能得民心則其去也民豈得不愛而畱之不才者民疾之如仇讎惟恐其去之不速豈肯畱也卽此可以知其人之賢否矣使守令皆能撫民天下何憂不治賞而勸之非濫恩也

○戊寅上問近臣今天下百姓安否左春坊左贊善劉三吾對曰賴陛下威徳四方無虞盜賊屏息歲比丰登民皆安樂上曰天下人民之眾豈能保其皆安朕爲天下主心常在民惟恐其失所故每加詢問未嘗一日忘之三吾對曰聖心拳拳若此恩徳之及民者深矣上曰恩徳亦非泛然醫如臾扁不施藥石疾不自瘳匠如公輸不施繩墨木不自正君如堯舜無紀綱法度之施而但曰恩徳所謂徒善不足以爲政也

○以金吾後衛指揮同知何福爲前軍都督府僉事羽林左衛指揮同知祝哲爲右軍都督府僉事

○己卯禮部議天下府州縣先師孔子及社稷山川等祀如縣之附府者府旣祭縣亦以是日祭誠爲煩瀆自今縣之附府者府祭縣罷之詔從其議

○庚辰五開洞蠻吳面兒復聚眾爲亂詔發武昌寶慶嶽州長沙辰沅諸衛官軍討之

○甲申禮部言府州縣歲貢生員不中式者提調官吏論以貢舉非其人律教官訓導罰俸一年貢不如期者以違制論從之

○乙酉長興侯耿炳文奏簡閱狹西諸衛軍士凡一十二萬四千二百五十三人馬二萬五千九百五十疋

○丙戌命禮部凡國子監生患病者官給醫藥久病不痊者遣行人送還其家俟愈入監經過所司供藥物有死亡者給官斂之仍歸其喪

○丁亥給太原諸衛士卒十萬餘人綿布四十七萬七千七百匹綿花一十四萬五千三百斤

八月庚寅朔

○乙未詔以邠州姜嫄公劉二廟入祀典禮部議按祭法有功於民則祀之姜嫄后稷之母也徳淑子聖后稷教民稼穡澤被萬世公劉后稷之曾孫初居西戎後遷於邠能修后稷之業有功於民誠宜載之祀典詔從之

○湖廣長寧洞蠻答呼什用等貢方物上其僞夏所授印

○丁酉遣官釋奠於先師孔子

○夜太陰犯南斗辰星入太微垣

○戊戌祭大社大稷

○己亥命都察院左僉都禦史髙翼招集萊陽卽墨等處故元將校一百九十八人爲軍

○辛丑夕月

○癸卯吏部言天下役滿吏員凡千八十人宜避貫用之如湖廣人用於江西四川江西四川人用於湖廣其福建與浙江廣東與廣西直隸與山東河南與狹西北平與山西皆互相遷用從之

○甲辰遣官祀歷代帝王

○詔五軍都督府核在外將校士卒之數賜鈔有差都指揮人十二錠衛指揮人十錠千戶衛鎭撫人八錠百戶所鎭撫人六錠俱於所在有司給之

○乙巳祭太歲風雲雷雨嶽鎭海瀆山川月將城隍諸神

○遣官祭旗毒

○丙午賜公侯鈔人一萬錠俾還鄕建第宅上諭禮部臣曰諸功臣於京師旣有第宅而鄕裏尙仍故居若旣老而歸於禮不稱其各賜鈔俾還置第以居樂其髙年傳之子孫亦優待功臣之禮

○丁未命旗手衛百戶楊林招集光州固始諸縣故元將校萬七千八爲軍

○己酉以賜進士出身方昇同進士出身梁徳遠等六十七人爲六科給事中六部試主事

○上諭之曰忠良者國之寶姦邪者國之蠹故忠良進則國日治姦邪用則國日亂觀唐太宗用房杜則致斗米三錢外戶不閉之效玄宗用楊李則致安史之亂有蒙塵播遷之禍此可監矣

○庚戌遣官祭忠臣蔣子文等五廟

○貴州宣慰使靄翠遣把事阿夷雲南馬龍他郎甸副長官普賜遣把事魯知來朝貢馬

○命宋國公馮勝爲徵虜大將軍偕潁國公傅友徳永昌侯藍玉等率京衛將士往北平會諸道兵操練溝邊

○癸丑復設糧長以民戶糧多者爲之

○丙辰上禦華蓋殿與羣臣論及治天下之道文淵閣大學士朱善進曰古者人主致治重在任人蓋擇眾賢爲耳目則視聽周乎四海任眾智爲計慮則利澤施於萬民今天下太平惟選任賢才宜畱聖慮上曰然任人之道當嚴於簡擇簡擇嚴則庸鄙之人不進當專於任使任使專則苟且之意不行然必賢者乃可以專任之非賢而專任者必生姦也是以任人爲難然人亦有謹於始而怠於終者亦有過於前而攺於後者則固不能保其始終惟始終如一者其懷忠報國之心堅如金石安得不任之若匿詐似信懷姦若忠者決不可任也

○戊午夜五鼓有大星赤色有光起自東南雲中東北行至雲中沒

○己未命內外指揮千百戶鎭撫凡年五十之上者許以子代職

○是月河南水出內帑鈔一十二萬三千五百八十五錠遣使往賑其民

○上以成都衛指揮僉事楚華黃州衛千戶徐亮皆徵討有功命華子瑛爲畱守中衛指揮僉事亮爲邳州衛指揮僉事

大明太祖聖神文武欽明啟運俊徳成功統天大孝髙皇帝實

錄卷之一百七十四太祖髙皇帝實錄卷之一百七十五

洪武十八年九月庚申朔江西布政使司左參議胡昱言故元遼東將校徙北平爲民者幾二千人宜收隸軍伍以備邊防上曰彼旣安於農業今復籍爲兵是擾之也不聽

○丙寅置午門端門承天門東上門東中門東安門西上門西中門西安門北上門北中門北安門門吏各四名月俸視部令史

○戊辰重陽節宴羣臣於奉天門

○己巳賜京衛士卒鈔人三錠

○詔北平都指揮使司發步騎五萬山西狹西二都指揮使司各三萬從宋國公馮勝操練以備北徵

○庚午上禦華蓋殿命文淵閣大學士朱善講周易至家人上曰齊家治國其理無二使一家之間長幼內外各盡其分事事循理則一家治矣一家旣治達之一國以至天下亦舉而措之耳朕觀其要只在誠實而有威嚴誠則篤親愛之恩嚴則無閨門之失善對曰誠如聖諭

○壬申驃騎將軍駙馬都尉中都畱守司正畱守黃琛卒琛舊名寶武昌人歲壬寅以帳前參隨舍人擢兵馬副指揮上愛其謹厚命尙皇兄蒙城王女甲辰爲聚寶門店官乙巳授管軍千戶尋攺龍江翼守禦千戶累從王師徵討及鎭守畿甸多著勞績洪武元年封皇侄女爲慶陽公主誥曰惟天惟祖宗佑我國家成玆洪業王室之親皆同榮顯況在宗女尢爲懿戚用稽古典宜有褒封皇侄女長自家庭已歸良婿玆者朕登大寶頒以恩光宜守婦道之常益加恭愼毋以天泒自髙驕其夫家當修閫範以永令名可封慶陽公主授寶駙馬都尉誥曰郊畿鎭守旣爲能臣甥館擇賢且爲懿戚此國家之所倚重者也前龍江翼守禦千戶黃寶气鐘偉節十練武韜從軍拓地於金華鼓勇收功於江右其勤勞可謂著矣嘗守儀眞克冠千夫之表旋從右相更聞屢捷之勛及鎭龍江嚴司虎旅按玆堅壘靖我近疆念其尙主於王家是用升官於駙馬寵以銀章之貴頒玆綸綍之新益懋殊功副於嘉命可鎭國上將軍駙馬都尉旣而兼明州衛指揮使未幾攺淮安衛指揮使三年攺名琛四年授誥曰昔者帝王皆以公天下爲心朕遵古典其於設官𨿽親親必選勛能而任之世其名爵以榮之所以示公道也鎭國上將軍駙馬都尉兼淮安衛指揮使黃琛徵伐戍守勤勞有年今天下已定宜共享承平命爾仍居前職令其子孫世襲指揮使爾尙益加恭愼勉其心力明紀律而嚴訓練撫軍士而安庶民永保祿位延及後人可鎭國上將軍駙馬都尉兼淮安衛指揮使後禮部奏稽古公主之制皇侄女宜攺封郡主夫止稱所授官琛當上駙馬都尉誥命上念皇侄女惟此一人不忍遽加降奪命仍稱公主歲給祿米五百石琛亦稱駙馬止食本官之俸十四年擢中都正畱守授驃騎將軍至是卒年四十九訃聞上爲之悼惜賜葬鳳陽白塔之原子鉉以恩擢左軍都督府都督僉事

○甲戌祭周天星辰

○乙亥洞蠻吳面兒等寇古州命楚王楨同徵虜將軍信國公湯和等進兵剿捕

○丁丑天壽聖節

○上禦奉天殿受朝賀大宴羣臣於謹身殿

○髙麗國王王禑遣都評議司密直使安翊上表貢方物賀

○戊寅大白經天與熒惑同度

○客星入太微垣

○庚辰冊靖海侯吳忠女弟爲湘王柏妃

○甃京師街道

○辛巳夜客星犯右執法出端門

○壬午象州民朱仁五妻楊氏年二十六夫亡誓不再嫁其年已六十有司以聞詔旌表其門曰貞節

○甲申上諭禮部臣曰諸蕃入貢朝廷有所賜予爾禮部同儀禮司以賜物陳設殿庭行禮於是禮部定其儀凡賜諸蕃金帛等物皆先陳於庭引受賜者至前列跪主客以盤盛所賜授之先受者俯伏興立俟於傍餘人以次受訖復序立置賜物於拜位之前五拜三叩頭乃退若一人則跪於中受賜訖就俯伏以物置地亦五拜三叩頭而退

○女直髙那日捌禿禿魯不花三人詣遼東都指揮使司來歸自言髙那日乃故元奚關總管府水銀千戶所百戶捌禿禿魯不花乃失憐千戶之部人也皆爲野人獲而奴之不勝困苦遼東樂土也願居之乞聖朝垂恩得以琉璃珠弓弦錫鑞遺野人則可贖八百餘家俱入遼東事聞賜髙那日等衣人一襲琉璃珠五百索錫五斤弓弦十條

○乙酉太白晝見夜客星入翼彗長丈餘

○丁亥以翰林院檢討茹太素爲戶部尙書

○太白晝見犯熒惑

○行人韓曄其父年七十以濟南府同知致仕得罪當罰役曄陳情言父衰老乞以身代上憐而釋之

○夜客星在軫宿西南彗掃翼宿

○戊子遣使以敕諭秦王樉晉王周王橚曰近者五星太陰皆犯井主秦晉周有兵今客星又入太微此非小異也符至秦兵勿出關晉周之兵皆不宜有所調遣止於本國訓練防閒愼之愼之

○敕諭徵虜將軍信國公湯和等曰行師用兵須晝夜防愼毋輕視蠻人深入其地𨿽來降者亦須審察愼勿輕信其辰沅寶慶等處士卒壯者攻戰弱者運糧務使軍容整肅饋餉有餘楚王尙幼未能練達軍務故遣都督劉寧來總宿衛之兵軍旅之事卿自裁決然後啟王知之

○詔修築漳河堤先是上諭工部臣曰去年河決臨漳民受其患𨿽嘗修築堤防恐不可久宜遣官與布政司都司會議凡堤塘堰壩可以禦水患者預爲修治至是有司以黃河沁河漳河衛河沙河所決堤岸丈尺之數具圖計工以聞詔以軍民兼築之

○上諭戶部臣曰人皆言農桑衣食之本然棄本逐末鮮有救其獘者先王之世野無不耕之民室無不蠶之女水旱無虞饑寒不至自什一之塗開奇巧之技作而後農桑之業廢一農執耒而百家待食一女事織而百夫待衣欲人無貧得乎朕思足食在於禁末作足衣在於禁華靡爾宜申明天下四民各守其業不許遊食庶民之家不許衣錦繡庶幾可以絕其獘也

○是月文淵閣大學士朱善卒善字備萬南昌丰城人少聰頴好學十歲通五經大義能文章旣壯值元季兵亂隱居養親惟以著述爲事洪武初爲郡學教授八年被薦除翰林院修撰逾年以奏對失旨攺典籍遂放還鄕裏後復徵爲翰林院待詔升文淵閣大學士至是以疾賜歸卒於家年七十二所著有詩經解頤等集行於世

大明太祖聖神文武欽明啟運俊徳成功統天大孝髙皇實錄卷之一百七十五

明太祖髙皇帝實錄卷之一百七十六

洪武十八年冬十月己丑朔禦制大誥成頒示天下初元氏以戎狄入主中國大抵多用夷法典章﹤鋶﹣釒﹥闊上下無等政柄執於權臣任官重於部族斷獄迷於財賄黜陟混於賢愚奢而僣上者無罪姦而犯倫者不問辮髮左衽將率而爲夷至元天歷之時𨿽稱富庶而先王之制蕩然矣至順帝荒淫昏弱紀綱益廢內之姦臣亂政外之彊將跋扈典兵者崇空名牧民者無善政仕進者尙阿附而輕廉恥讀書者重浮華而乏節行庶績不凝四民失序加以舞文之吏玩法於上豪彊之家兼並於下事無統紀民無定志一遇凶荒而亂者四起由法制不明而彜之道壞也上嘗嘆曰華風淪沒彜道傾頹自卽位以來制禮樂定法制攺衣冠別章服正綱常明上下盡復先王之舊使民曉然知有禮義莫敢犯分而撓法萬機之暇著爲大誥以昭示天下且曰忠君孝親治人修己盡在此矣能者養之以福不能者敗以取禍頒之臣民永以爲訓

○賜湘潭魯蜀四王十七史等書

○詔免北平今年官租之半

○庚寅享太廟

○夜客星犯軍門彗星掃天廟

○壬辰冊永昌侯藍玉女爲蜀王椿妃

○癸巳翰林待詔孔希善言孟氏子孫有以罪輸作京師者二人上曰大賢之後𨿽有罪亦當屈法以宥之卽命遣還

○詔徵天下致仕武官赴闕

○乙未以賜進士出身胡昌齡等十人爲監察禦史及各府推官賜同進士出身李烜等二十人爲各部試主事及各縣丞

○丙申太白晝見自癸巳至於是日

○築欽天監觀星臺於雞鳴山因雨花臺爲回回欽天監之觀星臺

○丁酉免廣東經寇亂郡縣逋租

○降大理寺卿邊泰爲監察禦史

○夜熒惑犯進賢

○庚子夜太陰犯天囷

○辛丑太白晝見自戊戌至於是日

○壬寅汀州衛指揮僉事吳廣卒廣字繼先廬州合肥人壬辰兵亂廣亦從眾起已而爲敵所獲系太平獄未幾上兵克太平廣得釋遂從破陳野先兵授帳前銀牌先鋒辛丑正月以功自左先鋒府鎭撫遷管軍百戶守巢縣甲辰秋從丞相達復攻廬州明年下安丰就畱廣守之戊申命爲溫州衛指揮僉事是年秋永嘉南溪賊嘯聚爲亂廣調兵討之賊眾懼而降廣取其首惡三人誅之餘皆釋不問洪武二年正月調守汀州十七年以老致仕而以其子銘襲職至是病卒

○癸卯召徵虜大將軍宋國公馮勝於北平之通州

○甲辰上諭工部臣曰孟子傳道有功名教歷年旣久子孫甚微近有以罪輸作者朕聞卽命釋之假令朕不知之或致死亡則賢者之後寖以微滅是豈禮先賢之意哉爾等宜加詢問凡有聖賢之後在輸作者依例釋之

○乙巳湘王柏之國荊州府

○丙午命蜀王椿居鳳陽

○皇第二十二孫尙煜生秦王第三子也

○己酉詔魯王檀之國兗州府

○壬子夜太白犯亢宿

○癸丑賜雲南士卒二萬一百六十九人鈔二十四萬錠

○乙卯敕諭岷州河州鞏昌西寧臨洮諸衛武臣曰比者命大將軍北徵軍者乏戰馬皆云驍騰可用者無踰狹西今遣滎陽侯鄭遇春卽各衛諭諸將校但畱己所乘馬余悉送官每馬一匹給白金三錠若非有餘及有餘而駑弱者皆勿送

○是月以都察院右副都禦史唐鐸爲刑部尙書

○攺滁州守禦千戶所爲滁州衛指揮使司

○徵虜將軍信國公湯和等進兵古州分遣將士討上黃諸洞以計誘擒吳面兒械送京師誅之諸洞悉平凡俘獲九溪等處蠻獠四萬餘人尋詔楚王楨還國和等仍駐兵撫輯其民

○升宜興縣主簿王復春爲常州府同知遣吏科庶吉士楊靖賫敕勞之曰朕觀歷代名臣其流芳至今而不泯者由其竭忠以事君務公以福民生不苟且以營利死不屈節以喪名其泛泛之徒弗厲名節是以生無益於時死無聞於後世深可惜哉今爾宜興縣主簿王復春不肯朘民之利以徇上官之欲觀其所言實爲公論方今有司鮮有如者特遣使賫禮以勞就升爾奉議大夫同知常州府事爾其竭乃心力以光初志

十一月己未朔

○甲子上諭侍臣曰保國之道藏富於民民富則親民貧則離民之貧富國家休戚系焉自昔昏主恣意奢欲使百姓困乏至於亂亡朕思微時兵荒饑饉日食藜藿今日貴爲天子富有天下未嘗一日忘於懷故宮室器用一從朴素飲食衣服皆有常供惟恐過奢傷財害民也

○丁卯以進士髙鐸爲刑部左侍郎

○戊辰以監察禦史彭祥爲兵部左侍郎

○己巳冬至上禦奉天殿受朝賀大宴羣臣

○庚午以西平侯沐英子春爲後軍都督府僉事

○革城門郎門禁鎖鑰銅牌中軍都督府掌之

○甲戌以進士秦逵爲工部右侍郎逵字文用寧國宣城人由國學生登進士第歷事都察院有能聲遂擢侍郎

○乙亥以會稽縣知縣淩漢爲監察禦史

○湖廣常徳府奏言今歲大水澇傷塘田一千三百五十頃爲租一十萬一百十五石詔並免徵先是河南水患及山東北平大雨澇傷民田上曰中原諸州元季戰爭受禍最慘積骸成丘居民鮮少朕極意安撫數年始蘇不幸加以水澇朕甚憫之至是詔凡被水之處免今年田租河南二十三萬七千五百餘石山東北平二百五十五萬五千九百餘石

○丁丑以致仕淮安衛指揮僉事儲興署中都畱守司事

○置江浦鎭江左揚州左儀眞左四衛隸左軍都督府無爲太平和州滁州四衛隸中軍都督府

○是月以萊州衛指揮僉事陶遇爲廣東都指揮同知

○十二月戊子朔

○己丑命戶部凡天下有司官祿米以鈔代給之每鈔二貫五百文代米一石

○庚寅潭王梓之國長沙府

○丁酉甃京都城垣

○癸卯以吏科庶吉士楊靖爲戶部右侍郎

○甲辰命徐州衛指揮使郭敬署山西都指揮使司事

○乙巳以給事中秦昇爲戶部試侍郎進士徐諒試戶部度支員外郎髙起試工部屯部員外郎彭慶試工部總部郎中聶震試戶部總部員外郎姚復試工部屯部郎中

○丙午詔舉孝廉之士上諭禮部臣曰朕向者令有司舉聰明正直之士至者多非其人甚孤所望朕聞古者選用孝廉孝者忠厚愷弟廉者潔己淸修如此則能愛人守法可以從政矣其令州縣凡民有孝廉之行著聞鄕裏者正官與耆民以禮遣送京師非其人勿濫舉

○召河南都指揮使徐司馬赴闕

○丁未西番僧人參旦藏卜輸馬七百八十二匹於河州衛

○戊申降戶部尙書茹太素爲北平道監察禦史

○髙麗王王禑遣判門下事曹敏修上表貢方物賀明年正旦

○己酉以建陽縣知縣郭伯泰爲泉州府同知縣丞陸鎰爲福州府通判時伯泰等爲政建陽不避權勢上聞而賢之故皆陛用且遣行人賫敕諭之曰曩古人臣立忠君之志者在內則和而不同在外則不避權勢所以上昭君徳下福黎民載諸史冊歷歷可考朕居帝位十有八年鮮見其人頃者通政司言建陽知縣郭伯泰縣丞陸鎰持法愛民不避權勢嗚呼古人臣之道朕今見之誠可嘉尙特遣行人王本賫朕命往升爾伯泰爲奉議大夫泉州府同知鎰承直郎福州府通判勞以醴酒爾其益堅乃志始終惟一爲國安民

○辛亥太陰犯西咸

○壬子禮部言髙麗咨請大統歷詔以十本賜之

○癸丑平緬宣慰使思倫發反率百夷之眾寇景東土官知府俄陶奔白崖川都督馮誠率師擊之值天大霧猝遇蠻寇我師失利千戶王昇死之

○丁巳享太廟皇第二十三孫賢焌生齊王第二子也

○是月以黃州衛千戶王興子鎭爲寧海衛指揮僉事興自癸巳從軍累功至千戶守黃州後又從徵雲南克大理皆有勞績至是年老告歸故升用其子

○石柱宣撫司同知陳世顯遣其子興潮等田州府知府岑堅遣其使江州知州黃威慶孫黃肇各奉表貢方物賀明年正旦

○是歲徵天下田租二千八十八萬九千六百一十七石有奇

○太僕寺奏滁陽等八監是歲籍馬凡二萬五千九百一十五匹

○秦州河州茶馬司及敍南貴州烏撒寧川畢節等衛市馬六千七百二十九匹

○建雞鳴寺於雞鳴山以祠梁僧寶公命僧徳瑄住持瑄卒道本繼之初有西番僧星吉監藏爲右覺義居是山至是別爲院寺西以居之

○罷各布政使司煎煉鐵冶以其勞民故也

大明太祖聖神文武欽明啟運俊徳成功統天大孝髙皇帝實錄卷之一百七十六大明太祖髙皇帝實錄卷之一百七十七

洪武十九年春正月戊午朔上禦奉天殿受朝賀大宴羣臣於謹身華蓋二殿皇太子宴外戚東宮官屬於文華殿

○辛酉琉球國中山王察度遣其臣亞蘭匏等上表貢馬百二十四匹琉黃萬一千斤賜亞蘭匏等宴及鈔有差

○北平大名府水遣使運鈔三千錠往賑其民

○以孫翥爲通政使司試右參議趙宗爲試大理寺卿

○應天府江浦縣水詔出京倉米六千餘石賑其民

○壬戌以府軍衛指揮僉事陳庸千戶吳眞百戶劉旺戰歿於雲南詔卹其家各賜鈔百三十錠

○夜熒惑犯罰星

○甲子大祀天地於南郊

○丙寅賜駙馬都尉毆陽倫鳳陽定遠縣故官土田

○以進士侯庸爲吏科給事中

○己巳上與侍臣論治道上曰治民猶治水治水順其性治民順其情人情莫不好生惡死當省刑罰息干戈以保之莫不厭貧喜富當重農時薄賦斂以厚之莫不好佚惡勞當簡興作節徭役以安之若使之不以其時用之不以其道但抑之以威迫之以力彊其所不欲而求其服從是猶激水過顙終非其性也

○庚午夜太白犯牛宿

○辛未享太廟

○壬申以河南都指揮使徐司馬爲中軍都督府都督僉事

○乙亥兵部核河南屬衛兵馬之數官軍凡九萬一千六百一十三人馬四千五百九匹

○戊寅武昌府奏所屬通城崇陽皆山縣不通舟楫每歲稅糧艱於轉輸請折收布帛以便民從之

○己卯罷四川永寧茶馬司

○柳州府融縣蠻賊五百餘人羣聚剽劫廣西布政使司右參政耿文彬率民兵會桂林右衛指揮韓觀軍剿平之

○庚辰以禦制大誥頒賜國子監生及天下府州縣學生

○壬午狹西都指揮使司及都督濮英奏西寧衛舊城卑狹不堪戍守今度城西百二十里許其地平衍可以攺築上可其奏命調鞏昌臨洮平涼三衛軍士築之未幾復停其役

○甲申雲南左布政使張紞言舊例商人納米於金齒者每一斗給鹽一引以榖準米者聽以是�旅輻湊儲偫充溢其後有司不許輸榖由是商人少至軍餉弗給請仍其舊從之

○升成都中衛指揮僉事陳志爲廣東都指揮同知

○乙酉詔欽天監官月俸於歲終並給之

○是月徵虜將軍信國公湯和等平蠻師還

二月丁亥朔遣官釋奠於先師孔子

○戊子祭大社大稷

○己丑上坐東閣因與侍臣論仁智上曰聖人篤於仁賢者不舞智若姑息之仁不爲愛物姦欺之智足以禍身又論天人相與之際上曰天人之理無二人當以心爲天論儉上曰不可儉者祭祀然祭不可瀆不可儉者賞賚然賞不可溢

○雲南臻洞西浦擺金擺榜諸蠻叛復命頴國公傅友徳率師往討尋平之

○命神策衛指揮同知許英領校卒七百餘人賫白金二萬二千六百五十兩往烏撒等處市馬得馬七百五十五匹

○髙麗國王王禑遣其密直副使姜淮伯上表貢白黑布一萬匹馬千匹

○夜太白犯壘壁陣

○辛卯命吏部考國子監官怠於訓教者罰俸一年到官未及一歲者半之

○乙未遣官祀歷代帝王

○詔山西狹西北平遼東軍士冬衣綿布綿花令有司每歲循例給之

○丙申祭太歲風雲雷雨嶽鎭海瀆山川月將城隍諸神

○遣官祭旗纛

○躬耕籍田遣官祭先農

○庚子朝日

○甲辰暹羅斛國王遣使昭依仁等貢胡椒蘇木乳香等物命賜其使者文綺衣服遣還

○乙巳置雅州碉門茶馬司秩正九品設大使副使各一人

○丁未遣使往勞蘇州府常熟知縣成��曳奇時府吏詣縣徑由中道入公堂��曳奇怒其越禮執之事聞上嘉其能命以酒勞之敕曰先王制禮所以辧上下定民志秩然而不紊歷世因之不敢違越誠以紀綱法度維持治道之具然立法者君也奉法者臣也君能立法而臣不能守之則亦末如之何矣朕自卽位以來稽古立法設置諸司以貴君子祿賢人使與朕共守此道以安餋吾民柰何其間或匪志人自隳禮法吏胥之徒故得憑上司之勢而淩侮之彼乃奔走順承非惟不能自重蓋亦有傷大體如是而欲安享尊榮其可得哉爾常熟知縣成��曳奇乃能不畏威勢執越禮之吏胥以正紀綱而絕民害此有司之超羣者也法司以聞朕甚嘉焉故特遣使賫醴往勞爾其享之嗚呼益謹初心恪遵憲度則豈不爲自重之君子流芳百世耿耿而不磨爾其懋之

○夜熒惑犯箕宿

○戊申吏部議各布政使司按察司都轉運鹽使司首領官理問所正官首領官三年秩滿從本司正官所轄上司按察司考核或稱職或平常仍令守職具考過實迹呈部其不稱職者則給由赴部覆考茶馬司鹽馬司鹽課提舉司正官首領官並在外軍職首領官從本司及上司考核仍赴布政使司按察司覆核府州縣首領官亦從本衙門正官考核縣赴州州赴府府赴布政使司按察司覆考凡三年一考九年任滿給由監察禦史及吏部通考而黜陟之其衛所首領官亦同從之

○己酉遣使以鈔十五萬四千九百錠賜雲南各衛軍士白金十二萬七千一百四十兩賜烏撒各衛軍士

○壬子命吏部自今除授外任官員不給符契止給札付若布政司正官給照會九年考稱職者頒給誥敕

○癸丑賑河南諸府州縣饑民凡四萬八千八百戶鈔五萬三千三百餘錠

○乙卯賜江西等處軍士戍守雲南者千八百餘人鈔八千一百錠白金一萬八千一百八十兩

○賜遼東諸衛校卒老疾者六千三百六十餘人綿布三萬四百七十四匹綿花九千六百四十三斤

○以湖廣都指揮同知韋權爲後軍都督府都督僉事

○田州府上隆州知州岑永通遣其從子岑安來貢馬賜綺帛鈔錠

三月丁巳朔遣官分詣各郡祭歷代帝王陵寢

○罷審刑司以審刑司左詳議趙勉爲大理寺左寺丞

○戊午上諭戶部臣曰善理財者不病民以利官必生財以阜民前代理財竊名之臣皆罔知此道謂生財裕國惟事剝削蠹蝕窮錙銖之利生事要功如桑弘羊之商販楊炎之兩稅自謂能盡理財之術殊不知得財有限而傷民無窮我國家賦稅已有定制撙節用度自有餘饒減省徭役使農不廢耕女不廢織厚本抑末使遊惰皆盡力田畝則爲者疾而食者寡自然家給人足積蓄富盛爾戶部政當究心毋爲聚斂以傷國體

○己未以王鈍爲福建布政使司左參議魯幹爲山東布政使司左參議李翟爲河南布政使司左參議周倬爲北平布政使司左參議吳昭爲廣東布政使司左參議胡昱爲四川布政使司左參議

○丙寅以傅忠爲駙馬都尉尙第九皇女壽春公主忠頴國公友徳子也

○己巳詔天下來朝官員及歲角�羊諸稅課赴京者無間遠邇皆給鈔二十錠爲道裏費其所角�羊稅課錢鈔有道裏險遠難致者許易金銀以進

○夜白虹貫月

○庚午四川馬湖府土官知府安仁來朝貢馬

○辛未禦制大誥續編成頒示天下

○置牧監諸羣句容牧監羣四曰句容曰仁信曰福胙曰通徳溧陽牧監羣五曰舉福曰從山曰明義曰永定曰福賢溧水牧監羣五曰儀鳳曰仙壇曰立信曰歸政曰丰慶

○罷給中外文武官冬至正旦元宵節錢俱賜宴

○甲戌夜塡星犯天樽

○丙子命凡公侯之家有外甥妻兄弟別籍者許令合籍同居

○夜太陰犯建星

○辛巳復賜北方郡縣學校五經四書

○壬午蘇州府吳江縣水詔免今年田租

○置建陽衛指揮使司隸福建行都司

○賜蜀府營造軍士萬七千九百六十人米八千九百七十九石鹽八萬九千七百斤鈔各一錠

○左春坊司置郎汪仲魯以肺疾乞還鄕上許之明日復召至便殿賜坐顧謂曰汝昨以疾告歸期秋復來見朕知汝疾劇宜休餋以延壽考汝平生力爲善今郁然厖眉乃壽之徵更愼起居精藥物以終余齒無庸再至也仲魯爲人惇實簡靖不妄言笑進講兩宮歷三載遇事輒言明白簡直上嘗以善人稱之故始終被禮遇云

○禮部言天下歲貢生員中式者計九百五十三人詔選其優者六百八十三人升之太學余並送中都國子監

○是月省躬錄成初上命翰林儒臣編集歷代帝王祭祀祥異感應可爲鑑戒者爲書名曰存心錄朝夕觀覽後復命贊善劉三吾編類漢唐以來災異之應於臣下者別爲一書名曰省躬錄至是成詔頒行之

夏四月丙戌朔定工匠輪班初工部籍諸工匠驗其丁力定以三年爲班更番赴京輸作三月如期交代名曰輪班匠議而未行至是工部侍郎秦逵復議舉行量地遠近以爲班次且置籍爲勘合付之至期賫至工部聽撥免其家他役著爲令於是諸工匠便之

○丁亥享太廟

○詔遣禦史蔡新給事中宮俊往河南檢核被水人民有賑濟不及者補給之上諭之曰民之被水旱者朝夕待哺已遣人賑濟朕恐有司奉行不至有賑濟不及者不得粒食瀕於死亡深用閔念特命爾往彼核實有未賑濟者卽補給之又曰君之餋民如保赤子恆念其饑寒爲之衣食故曰元後作民父母爾等其體朕至懷

○楊州府興化縣水詔免今年魚課

○壬辰命在京文職衙門各計官吏歲俸之數置版倉收貯委官主之按月支給其官吏簡少衙門則並於各部收支

○甲午詔賜天下有司官每歲柴炭鈔五十貫

○乙未賜致仕都督瞿通王圭鈔各二千錠令還鄕建第宅

○丙申夜歲星入鬼宿

○丁酉命故岐陽武靖王李文忠子景隆襲封曹國公誥曰歷代貴戚之家保富貴者鮮矣以其理道無知威儀不度由是束手而傾者有之有不自重而覆者有之何也貴戚之位忠臣義士則知敬重姦邪之人往往妒忌窺伺之其貴戚不能者所以束手而傾爲此也或有顚狂不自重而中其計亦爲此也吁智人則知貴戚之位艱故滿而不溢髙而不危愚人止知貴戚之位重不知保貴戚之道所以傾覆者也夫守貴戚之位毋揚勢而自矜必動止以合宜語默無妄靜觀社稷之安危察姦邪之所以靜則樂天之樂謙撫相從泛愛人而無怨若有姦臣黨比朝野則祕其事而幽其機以待一舉而患難爲之捍禦此貴戚之道如是也前朕姊子李文忠朕命居羣將之列功至公位嗚呼非智非謙幾累社稷身不免而自終嗚呼智非智機非機謙非泛愛數者俱無爲人所窺其薨也今三年矣以親論之骨肉之切以臣論之功著朝野服制旣終今命爾從外孫李景隆襲封曹國公爾其鑑前人之失哉愼之毋泛言毋揚勢事祕而機幽愛眾而慈仁保爾富貴永受朕訓吉哉

○己亥夜熒惑畱斗宿

○狹西西安府言本府倉儲已多今年夏稅請折收鈔戶部擬麥一石收鈔二貫二伯文上以爲太重命止收一貫五伯文

○詔應天衛軍士有父母子女者月給糧一石總旗一石五斗小旗一石二斗因徵戰傷殘致疾者亦給一石

○壬寅敕戶部曰古先哲王之時其民有四曰士農工�皆專其業所以國無遊民人安物阜而致治雍雍也朕有天下務俾農盡力畎畝士篤於仁義�賈以通有無工技專於藝業所以然者蓋欲各安其生也然農或怠於耕作士或隳於修行工賈或流於遊惰豈朕不能申明舊章而致然與抑污染胡俗尙未革歟然則民食何由而足教化何由而興也爾戶部卽榜諭天下其令四民務在各守本業醫卜者土著不得遠遊凡出入作息鄕鄰必互知之其有不事生業而遊惰者及捨匿他境遊民者皆遷之遠方

○甲辰詔河南府州縣民因水患而典賣男女者官爲收贖女子十二歲以上者不在收贖之限若男女之年𨿽非嫁娶之時而自願爲婚者聽

○丙午置鹽井建昌蘇州越嶲會川五井鹽課提舉司

○升慈溪縣丞秦仲彰爲寧波府知府降知府李仲文爲慈溪縣丞時仲文遣吏馬仁生行縣違法仲彰械仁生至闕下上嘉之故升仲彰而降仲文

○己酉賜烏撒等衛軍士二萬五千八百餘人鈔各六錠

○癸丑命前軍都督府都督僉事商暠往河南山東二都司訓練軍馬遣屬衛指揮率赴遼東聽徵

○命四川都指揮使寧正與指揮胡原湯昭同署雲南都司事

○雷州府遂溪縣民陳衡妻謝氏夫亡守節三十一年廣州府東莞縣民黎醫叟妻陳氏守節四十年李禮寬妻盧氏守節三十九年有司上其事詔各旌表其門曰貞節

○置雲南洱海衛指揮使司並左右中前後五千戶所以賴鎭爲指揮僉事洱海本品甸地經兵之餘人民流亡室廬無復存者鎭至修浚城隍建樵樓創盧捨分市裏立屯堡築堤防嚴斥候又開白鹽井以通課利民始安輯

○是月命黔國公吳復子傑襲封安陸侯宣徳侯金朝興子鎭襲封宣徳侯

○吏部奏用國子監生十四人皆爲六品以下官上諭之曰事君之道惟盡忠不欺治民之道惟至公無蔽凡一郡一邑之民必有饑寒不得其所者有獄訟冤抑者有賢才不舉者有豪猾蠹民者汝等到任能不爲私欲所蔽人言所惑則方寸自明而諸獘可息一牽於私欲而惑於人言則寘然如坐暗室饑寒者無由獲濟冤抑者無由伸理賢才壅蔽而豪猾縱橫則爲廢職矣古人有言人始入官如入暗室久而乃明明乃治汝等切記之毋爲人蔽惑也

大明太祖聖神文武欽明啟運俊徳成功統天大孝髙皇帝實錄卷之一百七十七太祖髙皇帝實錄卷之一百七十八

洪武十九年五月乙卯朔上諭吏部臣曰國家人才非一日所能造就曩者進士魏安仁等六人嘗以過謫爲浙江按察司書吏使知自新今已歷年恐爲小人所侮則終身喪志𨿽欲攺過不可得矣其召還用之

○丙辰申明遊民之禁命戶部板刻訓辭戶相傳遞以示警戒

○丁巳上聞嘉興府崇徳縣知縣畢輝縣丞齊搏剛正能官遣行人賫敕往勞之曰朕觀歷代名臣流芳後世者必能灼見於事幾之先智出於眾人之上故能竭忠事君施惠及民財利不能奪其守威武不能怵其中以故生不苟祿死必立名若區區小人不學無術節義罕聞爲政則貪墨無厭遇難則逃避弗顧死者含恥生亦何爲視彼之流芳後世者相去遠哉今嘉興府崇徳縣知縣畢輝縣丞齊搏在官執法不容姦惡較諸有司可不謂之出眾者耶特遣行人賫醴以勞爾其竭盡心力以光初志

○戊午夜熒惑犯斗宿

○己未詔戶部以今年秋糧及往歲倉儲通會其數凡有軍馬之處存給二年並儒學廩膳餋濟孤老驛傳廩給外余悉折收金銀布絹鈔錠輸京師

○夜太陰犯歲星

○庚申命虎賁右衛百戶甘羙率軍士千人賫白金三萬一百三十九兩往雲南東川等軍民府市馬得馬二千三百八十餘匹繼又命龍虎等衛將士以白金十三萬兩復往雲南市之

○戊辰妖僧彭玉琳與新淦縣民楊文曾尙敬等謀作亂事覺伏誅玉琳福建將樂縣陽門庵僧初名全無用行腳至新淦自號彌勒佛祖師燒香聚眾作白蓮會縣民楊文曾尙敬等皆被誑惑遂同謀爲亂玉琳稱晉王僞置官屬建元天定縣官率民兵掩捕之檻玉琳並其黨七十餘人送京師皆誅之

○己巳常州府官範好古言行人王良至郡奉職不謹黷貨無厭上諭禮部臣曰朕觀自古材智之士不屈於無能之下故克流芳於後設使居官蒞事之時屈於常人之下無補於君無益於民壞法亂政何所不有今好古乃能守邦憲以尊朝廷發姦貪以安黎庶其不屈於無能之下可見矣爾禮部卽遣人賫醴以勞仍令械良至京罪之

○壬申靖州苗蠻復叛命常徳辰沅諸衛發兵討平之

○乙亥廣東潮州府程鄕縣民鐘文遠作亂捕至京伏誅

○詔凡武臣士卒有欲復姓更名者兵部爲具奏攺正

○丁丑監察禦史蔡新等檢核河南開封等府民被水患而賑濟不及者三千一百戶補給鈔三千八百四十五錠

○己卯授湖廣諸衛年深總旗馮遇保等百四十三人皆爲流官百戶

○甲申處州麗水縣民有賣卜者嘗干謁富室不應所求乃詣闕告大姓陳公望等五十七人聚眾謀亂命錦衣衛千戶周原往捕之知縣倪孟賢聞原將至密召父老詢之父老皆曰無是事孟賢又微服往察見其男女耕織如故乃歸謂寮屬曰朝廷命孟賢令是邑惟欲撫輯斯民安於田裏今使良善受惡逆之名豈朝廷命孟賢意耶卽具﹤鋶﹣釒﹥上聞復令耆老四十人詣闕訴其妄上命法司論妄告者罪賜耆老酒食及道裏費遣還孟賢南昌人

○是月長河西軍民安撫司土官油籠思卜等來朝貢馬詔賜文綺六匹鈔十五錠衣一襲六月乙酉朔

○丁亥思南宣慰使司宣慰使田大雅貢馬十二匹

○己丑監察禦史鄭祖奏梧州府興業縣知縣王獻縣丞曾玉容皆由進士授官而徵輸稅課違期請逮問上以其進士特宥之

○置福建延平府尢溪縣銀屏山銀場局

○辛丑雲南地震

○壬寅置郁林守禦千戶所時前軍都督府都督僉事何福奏郁林州宜置千戶所令潯梧二州分兵守禦以防寇盜竊發詔從之

○甲辰詔天下曰昔元末播蕩海內憂兵所在黔黎苦殃甚矣如此者一紀有奇朕命前徵虜大將軍中山武寧王開平忠武王及公侯羣將發兵諸道所向兵偃民得粗安一天下曰大明今十有九年然姦臣在位諜間臣民恩本施而弗及徳將布而沮行政乖理悖莫甚此艱先王之道未究於行失存問於髙年及矜卹於鰥寡孤獨去歲大誥頒行民從朕命至姦擾吾民者循治而斂迹進士監生職任於諸司想吾民樂生有漸矣今特命有司存問於髙年卹鰥寡孤獨者必得其所篤廢殘疾者收入孤老歲給所用使得終天年所有合行事理條列於後凡民年八十九十而鄕黨稱善者有司以時存問若貧無產業年八十以上者月給米五斗肉五斤酒三斗九十以上者歲加賜帛一匹絮一斤其有田產能瞻者止給酒肉絮帛惟應天鳳陽二府富民年八十以上賜爵裏士九十以上賜爵社士皆與縣官平禮復其家冠帶服色別議頒行各處鰥寡孤獨不能自給者悉蠲其差徭若孤兒有田不能自蓺則令親戚收養無親戚者鄰里養之其無田者歲給米六石亦令親鄰養之俱俟出幼收籍爲民篤廢殘疾不能自存者卽日驗口收籍依例給米布俾遂其生累年開邊士卒親冒矢石或肌膚傷殘或因傷死亡子息見存不能生理者悉放回原籍爲民復其家垛集土軍因徵伐傷殘者優免軍役三年攺爲貼戶因傷死亡者優免軍役十年本戶攺爲民籍仍免差役三年軍官從大將徵討沒於行陣子見存者厚加撫卹仍令其世襲未升者升一級逃軍逃囚能赴官自首者免罰山林巖穴隱逸之士有司旁求慱訪以禮惇遣赴京量材錄用於戲禮壽尊賢報功崇徳卹孤賑寡古哲王之大典令出恩沾有司如命故玆詔諭想宜知悉

○賞江西袁州等衛從徵雲南官軍鈔四萬九千錠

○丁未山東靑州府旱民饑遣廷臣往賑之凡二萬七百五十餘戶

○河南開封府鄭州旱蝗命戶部遣官賑濟饑民上諭戶部臣曰河南諸府州縣軍馬數多民間供給頻年不休地畝徵輸重於他處自今河南民戶止令納原額稅糧其荒閒田地聽其開墾自種有司不得復加科擾違命者罷其職

○賜北平燕山等衛軍士九萬二千七百餘人綿布四十四萬一千五百匹綿花一十三萬七千六百斤

○癸丑給各處糧長所造賦役籍冊之費凡籍有五千戶者鈔五錠隨其戶之多寡而加損焉

○平越衛麻哈苗蠻楊孟等聚眾作亂徵南將軍頴國公傅友徳發兵討平之

○築福建長樂縣海堤長樂之田瀕海者半其堤久壞田稼歲爲潮鹵所傷時縣丞趙尹初蒞官請奏仍舊築之尹親董其役民皆樂於趨事由是長樂田無斥鹵之患而歲獲其利

秋七月乙卯朔蘇州府吏錢英姦宄不律知府王觀等廉得其狀箠死之以聞上遣使賫敕諭之曰朕聞居官蒞政設施不一然非威無以治下非恩無以得眾惟中正之士秉公平之心勵廉潔之操臨民治政恩威兼行吏胥徒卒焉敢侮慢朕嘗戒敕諸司鮮能如命惟觀爾及同知曹恆經歷王昈能秉公心行正道將姦吏箠死蒞下之方得矣政令必行姦邪斯遠境內肅淸民安有日矣今特遣行人賫敕並醴以勞爾其益勵厥志用成嘉績故諭

○丁巳賜狹西西安等二十七衛軍士八萬五千餘人綿布三十七萬五千二百疋綿花十二萬七千六百斤

○戊午享太廟

○癸亥三辰晝見

○攺成都護衛爲成都左護衛並置中右二護衛

○置東寧衛初遼東都指揮使司以遼陽髙麗女直來歸官民每五丁以一丁編爲軍立東寧南京海洋艸河女直五千戶所分隸焉至是從左軍都督耿忠之請攺置東寧衛立左右中前後五所以漢軍屬中所命定遼前衛指揮僉事芮恭領之

○命揚州武昌等府俱設糧長以徵民糧

○丙寅上以左都禦史詹徽通政使蔡瑄左通政茹瑺工部侍郎秦逵戶部侍郎楊靖在職公勤詔有司復其家

○甲戌詔以鳳陽府王兒橋東西山場賜中山武寧王徐達家及韓國公李善長等凡十有四人

○乙亥賜山西太原等一十九衛軍士九萬六千一百餘人綿布四十六萬九千九百疋綿花一十四萬九千五百斤

○丁丑國子博士吳沈以老疾乞致仕許之沈字浚仲金華人故元國子博士師道子也博學善屬文國初舉爲縣學訓導以疾辭不就洪武十二年用薦授翰林院待制明年降編修尋復爲待制因顧問應對失旨左遷渭源縣學教諭未行攺翰林院典籍升東閣大學士考功劾其怠於事降爲侍書尋攺國子博士至是致仕

○己卯夜太白入太微垣

○辛巳夜熒惑犯斗宿

○癸未詔舉經明行修練達時務之士年七十以下者郡縣禮送京師

○上諭禮部郎中鄭居貞曰古之老者𨿽不任以政至於咨詢謀謨則老者閱歷多而見聞廣達於人情周於物禮有可資者居貞對曰人至六十精力衰耗則不能勝事請六十以上者不遣上曰政爲比來有司不體朕意士有耆年便置不問豈知老成古人所重文王用呂尙而興穆公不聽蹇叔而敗伏生𨿽老猶足傳經豈可槪以耄而棄之也若年六十以上七十以下者當置翰林以備顧問四十以上六十以下者則於六部及布政使司按察司用之

大明太祖聖神文武欽明啟運俊徳成功統天大孝髙皇帝實錄卷之一百七十八太祖髙皇帝實錄卷之一百七十九

洪武十九年八月甲申朔

○乙酉上覽宋史見太宗攺封椿庫爲內藏庫顧謂侍臣曰人君以四海爲家因天下之財供天下之用何有公私之別太宗宋之賢君亦復如此他如漢靈帝之西園唐徳宗之瓊林大盈庫不必深責也宋自乾徳開寶以來有司計度之所缺者必籍其數以貸於內藏俟課賦有餘則償之凡有司用度乃國家經費何以貸爲缺而許貸貸而復償是猶爲�賈者自與其家較量出入及內藏旣盈乃以牙簽別其名物參驗帳籍晚年出簽示眞宗曰善保此足矣詒謀如此何足爲訓書曰愼厥終惟其始太宗首開私財之端及其後世困於兵革三司財帛耗竭而內藏積而不發間有發緡錢幾十萬以佐軍資便以爲能行其所難皆由太宗不能善始故也

○丙戌命營陽侯楊通靖寧侯葉昇領兵捕象於廣西左江之十萬山

○丁亥遣官釋奠於先師孔子

○夜熒惑犯斗宿

○戊子祭太社太稷

○辛卯命吏部選取直隸應天諸府州縣富民子弟赴京補吏於是與選者凡千四百六十人

○壬辰夜歲星犯軒轅

○癸巳前軍都督府都督僉事蕭琦卒琦鳳陽定遠人初自淮安率眾來歸遂從徵伐獲故元平章小住剌了葛於慶陽執左丞應保於漢陽擒知院和尙於四川收魏王金印於氊帽山以功累遷豹韜衛指揮同知升定遼衛指揮使復升狹西都指揮使至是升前軍都督府都督僉事以疾卒

○丙申遣官祀歷代帝王

○丁酉祭太歲風雲雷雨嶽鎭海瀆山川月將城隍諸神

○遣官祭旗纛

○己亥六安侯王志卒志鳳陽臨淮人歲壬辰從軍起濠州甲午克滁州乙未取和州從上渡江丙申從徐達圍常州授懷遠將軍右副元帥丁酉克常州復從徐達克寧國取江陰戊戌克宜興己亥從達取髙郵辛丑從上徵安慶壬寅從達復江西癸卯與陳友諒戰於鄱陽湖追至涇江口攻其水寨破之甲辰從上徵武昌復從徐達克廬州授飛熊衛親軍指揮使守六安州乙巳攺六安衛指揮使洪武元年從北徵軍次忭梁上遣志渡黃河收懷慶平陽等處遂畱守平陽三年克興元還軍長安四年從徵察罕腦兒還守平陽詔封六安侯賜號開國輔運推誠宣力武臣階榮祿大夫勛柱國同知大都督府賜鐵券五年從達徵沙漠十四年同傅友徳等徵雲南是年還京卒追封許國公謚襄簡卒後之四年以附胡陳事發爲有司所論以死不之究云

○庚子河南布政使司奏收贖開封等府民間典賣男女凡二百七十四口計鈔一千九百六十餘錠

○辛丑置沈陽中左二衛命指揮鮑成領原將河南山東校卒一萬三百二十八人分隸焉

○核遼東定遼等十二衛並武徳衛徵進官軍之數官凡一千五百一十五人軍七萬三千三十八人馬一萬三千五百二十二匹

○壬寅贈燕山中護衛指揮使費愚妾朱氏爲貞烈徳人初愚久病風不愈一日語其家人曰我死誰與偕往朱氏在傍遽應曰妾願從未幾愚卒朱氏自經死事聞上嘉其義詔比正妻降等賜誥追贈

○癸卯夕月

○甲辰命禮部制徳祖玄皇帝玄皇后懿祖恆皇帝恆皇后熙祖裕皇帝裕皇后衮冕冠服命皇太子至泗州盱眙縣修繕祖陵葬衣冠祭告曰嗚呼昔者列祖立命是方積徳深長致天昭鑑福垂後嗣今也子孫繁衍宅於宇內以統黔黎深思皇考生前歲月之間思念列祖音容孫常切記已有年矣嗚呼以萬幾之冗未獲躬詣拜掃今特遣玄孫皇太子以牲醴之奠詣陵修繕敬葬衣冠以伸孝思神其鑑之

○己酉定中外諸司吏員役滿轉補資格在京未入流衙門吏員充九品衙門司吏九品衙門司吏充八品衙門司吏及七品衙門典吏八品衙門司吏七品衙門典吏充七品衙門書吏及六品衙門典吏七品衙門書吏充五品衙門司吏胥史六品衙門典吏充五品衙門典吏及六品衙門司吏六品衙門司吏五品衙門典吏俱充五品衙門司吏胥史四品衙門典吏五品衙門司吏胥史充四品衙門司吏及三品衙門典吏四品衙門司吏三品衙門典吏俱充三品衙門令史及二品衙門典吏三品衙門令史二品衙門典吏俱充二品衙門令史及一品衙門典吏二品衙門令史充一品衙門掾史及對品衙門都吏都吏充一品衙門提控一品衙門典吏充對品衙門掾史及對品衙門提控皆以三年爲滿給由赴部錄用在外衙門若各驛遞運所河泊閘壩等衙門吏攢充七品衙門典吏七品衙門典吏充五品六品衙門典吏或有俸九品衙門並有俸未入流品衙門吏充七品衙門司吏六品衙門典吏充六品衙門司吏五品衙門典吏六品衙門司吏充五品衙門司吏五品衙門司吏充四品衙門司吏及三品衙門典吏四品衙門典吏充四品衙門司吏及三品衙門吏典三品衙門典吏充二品衙門典吏及三品衙門令史書吏三品衙門令史書吏充二品衙門令史二品衙門典吏充二品衙門令史二品衙門令史充二品衙門通吏已上三年滿日無缺給由到部於在京衙門內用

九月甲寅朔占城國王阿答阿者遣其子寶部領詩那日勿等來朝賀天壽聖節獻象五十四隻及象牙犀角胡椒烏木降香花絲布並貢皇太子象牙等物詔賜其國王冠帶織金文綺襲衣王子寶部領詩那日勿金二百兩銀一千兩織金靑羅衣二襲紅羅衣二襲繡金文靑綺衣二襲紅綺衣二襲王孫寶圭詩離班織金靑羅衣二襲紅羅衣二襲紅綠文綺衣各二襲綺叚六匹銀一百五十兩副使頭目通事等賜鈔及羅綺衣叚有差並賜餋象軍士百五十人衣服

○夜塡星入鬼宿

○戊午以涼州守禦都指揮使宋晟爲右軍都督府都督僉事

○己未攺孳牧所爲司牧司官品仍舊

○復置寶鈔提舉司秩正八品

○庚申西平侯沐英奏雲南土地甚廣而荒蕪居多宜置屯令軍士開耕以備儲偫上諭戶部臣曰屯田之政可以紓民力足兵食邊防之計莫善於此趙充國始屯金城而儲蓄充實漢享其利後之有天下者亦莫能廢英之是謀可謂盡心有志古人宜如所言然邊地久荒榛莽蔽翳用力實難宜緩其歲輸之粟使被樂於耕作數年之後徵之可也遂召徵南將軍頴國公傅友徳還京

○壬戌重陽節宴羣臣於華蓋殿

○革四川成都等府木寨梅樹槐樹永寧四驛

○癸亥行人冀忠往狹西市馬還得馬二千八百七匹

○甲子置長淮衛牧馬千戶所

○戊辰祭周天星辰

○辛未天壽聖節上禦奉天殿受朝賀大宴羣臣於奉天殿皇太子宴國戚及東宮官屬於文華殿賜國子生鈔人一錠

○髙麗國王王禑遣門下評理安翊暹羅國亦遣使者冒羅等各奉表賀貢方物賜翊等綺鈔衣服有差

○皇第二十三子桱生賢妃李氏出也

○壬申賜壽春公主吳江縣田一百二十四頃七十畝爲糧八千石

○丙子天雨絮

○壬午五色云見

○磨勘司以諸司公文得失具奏上曰爾等所勘公文但當十日一送都察院類奏其有失錯就令各司攺正不必瑣瑣也

○癸未遣行人劉敏唐敬偕內使賫磁器往賜眞臘等國

○攺武昌中衛爲武昌左護衛指揮使司

冬十月甲申朔

○庚寅太白晝見自甲申朔至於是日

○辛卯享太廟

○核遼東定遼等九衛官軍吏胥其屯軍不支糧者萬八千五十人餘四萬七千四百五十人月支糧五萬五千四百石

○癸巳置澉浦乍浦二守禦千戶所隸浙江都指揮使司

○甲午夜塡星畱鬼宿

○戊戌暴風

○辛丑夜太陰犯積屍气

○癸卯長興侯耿炳文奏訓練狹西都指揮使司所屬二十四衛馬步官軍凡十二萬七千二百三十人

○乙巳上諭兵部臣曰天下大小武臣皆以有功故令子孫世襲以食其報然有身沒子幼未能承襲者或無子而有女幼又有父母老而無依者此皆可憫今後凡亡故官軍子女幼者皆給全俸以瞻其家子待其長令襲職女待其嫁然後罷給父母老者亦給全俸終其身著爲令

○夜太陰犯內屏

○丁未賜橫海等四衛軍士鈔各三錠以其從皇太子還自鳳陽故也

○辛亥夜熒惑犯壘壁陣

○是月頒志戒錄其書采輯秦漢唐宋爲臣悖逆者凡百有餘事賜羣臣及教官諸生講誦使知所鑑戒

十一月癸丑朔

○乙卯以大理寺試左寺丞趙勉爲大理寺卿

○湖廣澧州朝納洞蠻人作亂大庸衛指揮僉事吳麟率兵擊破之斬蠻賊百餘人獲銅印六顆

○庚申山西大同府知府鄭彥康奏往歲大同中納鹽糧交易者多所以稅課益增自停鹽糧近年稅課虧耗不及舊額上命戶部核其所虧之數悉免徵

○辛酉日本國王良懷遣僧宗嗣亮上表貢方物卻之

○癸亥攺車裏軍民府爲宣慰使司知府刀砍爲宣慰使

○甲子命故東平侯韓政子勛襲其父爵

○乙丑調右軍都督府都督僉事李春爲廣東都指揮使司都指揮使

○丙寅以都察院試右僉都禦史袁泰爲試左僉都禦史

○丁卯髙麗國遣使上表請易冠服詔不許命仍其本俗

○己巳夜熒惑犯壘壁陣

○己卯詔長興侯耿炳文率狹西都指揮使司延安等二十一衛及西安護衛官軍往北平聽徵

○詔狹西都指揮使司令諸衛土著鐵甲馬軍悉令整備器械赴京給賞聽操惟西寧西涼二衛臨邊且畱守禦

○狹西慶陽等衛將士四百九十餘人送馬至京賜鈔有差

○遣行人往廣西思明府訪其山象往來水艸之處凡旁近山溪與蠻洞相接者悉具圖以聞

○置平茶守禦千戶所隸五開衛

○置觀海衛指揮使司於寧波府慈溪縣

○置南昌前衛指揮使司

○以戶部試右侍郎楊靖爲本部左侍郎

○雲南地震有聲者再

○十二月癸未朔日有食之

○寧波溫臺昌國等府縣並海之地置千戶所八曰平陽三江龍山廓衢大嵩錢倉新河松門皆屯兵以備海寇

○甲申遣虎賁左衛指揮僉事姜觀右衛千戶沈成行人任俊以鈔三十九萬三千六百九十錠往狹西河州等處市馬給騎士操練

○乙酉詔自今諸司應死重囚俱令大理寺覆奏聽決著爲令

○詔中軍都督府督造通濟聚寶三山洪武等門並修五勝渡起杜家庫白水橋雙橋髙橋創置象房黑窯攺建崇山侯李新都督陳淸張宣韋權孫世耿忠第宅新築後湖城及中山王岐陽王黔國公墳塋六部圍墻並廊房街道並以罪人輸作

○戊子詔遣指揮僉事髙家奴等以綺叚布匹市馬於髙麗每馬一匹給文綺二匹布八匹

○庚寅詔蠲泗州守祖陵民孫禮等二十戶徭役

○癸巳禦制大誥三編成頒示天下初上以中外臣民染元之俗往往不安職業觸麗憲章欲效成周乃洪大誥治之制以訓化之乃取當世事之善可爲法惡可爲戒者著爲條目大誥天下久之又慮誥條所載未能盡天下之情續爲一編以申其意使民觀感知所勸懲自是民之作非者鮮從化者多故又作三編大誥其意切至而辭益加詳焉每編成上親序之

○甲午復以復州衛指揮僉事王成爲右軍都督府都督僉事成嘗以左軍都督僉事從徵雲南有罪左遷復州至是召還復其職

○乙未以太原右護衛指揮使袁洪爲山東都指揮使司都指揮使

○丙申夜太陰入鬼宿犯積屍气

○己亥番寇作耗岷州軍民指揮使司指揮僉事馬燁遣千戶張廣率階文等處官軍擊之追至野麻峪鍼條嶺殺獲三百七十人餘眾潰散

○庚子河南府盧氏縣主簿徐存義言三代漢宋之盛建邦設都率居中土蓋以大梁爲天下之都會洛陽爲中國之形勝誠帝王萬世之基也伏望取法前聖母安於江左益隆大業以馭四方又言州縣之職於民最親而郡守實民之師帥得其人則政舉民安非其人則政煩民擾宜遴選廉能之士可任是職者授之夫一州一縣設官不必數多如州有守縣有令以專其政設一佐貳以贊治足矣若其廉能可稱則升賞之貪污不才則黜罰之賞罰旣明則天下自治又言唐虞之世命夔典樂用之朝廷奏之郊廟則天神格人鬼享其美莫大焉自周之末鄭衛哇淫之音歷代因之未能復古宜修明雅樂以成一代之盛典倡優俗樂不可復用書奏上嘉之

○乙巳湖廣都指揮使司奏請運施州崇山大庸五開黃平平越等衛軍食上覽奏顧謂戶部臣曰崇山大庸屯種歲久何得乏食數年來軍中無尺寸之功但知需食有司而不卹吾民供給之困惟施州從其請五開等衛亦令軍士屯田自食

○詔武官謫戍雲南遼東者皆令縣次資給之

○戊申置都勻安撫司

○雲南巨津州土酋阿奴聰叛襲劫石門關千戶浦泉戰死吉安侯陸仲亨率指揮李榮鄭祥討之復其關賊戰敗遁入山谷捕獲誅之並其從四百餘人

○四川松潘安撫司土官薛繼賢貢馬二十二匹

○詔親王建國之處凡遇正旦冬至千秋節日但許本國在城官員慶賀其在外府州衛所及守邊衛門免賀有事差人啟聞亦不得差遣將官妨廢職務

○安南陳煒遣中大夫杜英弼等奉表貢金銀酒器三十三事並閹豎一十九人

○都察院左都禦史詹徽上言陛下之於刑獄每存欽卹之意蓋欲期於無刑而頑民狎玩犯者不止臣愚以爲莫若嚴刑以制之使知所畏而重犯法上覽之曰刑不可使縱弛亦不可使過嚴縱弛則爲惡者無所畏過嚴則爲善者或濫及用刑之道但貴得中得中則刑淸失中則刑亂刑亂而政衰矣如爾所言恐流於濫其可哉

○己酉湖廣保靖宣慰等司廣西金築安撫等司雲南安順等州西堡等長官司及烏思藏等遣衛鎭撫班竹兒藏卜等貢方物

○忠建宣撫司土官田思進孫田風保龍州知州趙帖堅遣從兄徳法等來朝貢馬及方物

○辛亥享太廟

○是月上諭宋國公馮勝曰納哈出據金山數侵擾遼東宜於大寧諸邊隘分兵置衛以控制之遂詔戶部出內庫鈔一百八十五萬七千五百錠散給北平山東山西河南及迆北府州縣令發民夫二十餘萬運米一百二十三萬餘石預送松亭關及大寧會州富峪四處以備軍餉每夫運米一石給鈔六錠爲其直及道裏費

○是歲調浙江右布政使何眞爲湖廣布政使司左布政使

大明太祖聖神文武欽明啟運俊徳成功統天大孝髙皇帝實錄卷之一百七十九太祖髙皇帝實錄卷之一百八十

洪武二十年春正月壬子朔上禦奉天殿受朝賀大宴羣臣○癸丑命宋國公馮勝爲徵虜大將軍潁國公傅友徳爲左副將軍永昌侯藍玉爲右副將軍南雄侯趙庸定遠侯王弼爲左參將東川侯胡海武定侯郭英爲右參將前軍都督商暠參贊軍事率師二十萬北伐又命曹國公李景隆申國公鄧鎭江陰侯吳良等皆隨徵師行上諭勝等曰虜情詭詐未易得其虛實汝等愼無輕進且駐師通州遣人覘其出沒虜若在慶州宜以輕騎掩其不備若克慶州則以全師徑搗金山納哈出不意吾師之至必可擒矣旣而上復遣前所獲番將乃剌吾北還以書諭納哈出及毛閫撒裏達溫蠻子晃失臺和尙伯蘭等曰昔者天更元運華夏奮爭朕自甲辰春親定荊楚歸遣諸將東平吳越洪武初遂命中山武寧王開平忠武王率甲士渡江越淮以定中原元君北奔深塞於是息民於華夏諸夷附者莫不奠安今二十年矣惟爾納哈出等聚兵愈出沒不常意較勝負由是乃剌吾畱而未遣今有年矣朕推人心誰無父母之念夫婦之情故特命其生還以全骨肉之愛且聞其善戰今遣北歸更益爾戰將他日再較勝負爾心以爲何如嗚呼天之攺物气運變遷果人事之必然耶抑天道之使然耶玆命儀禮司官前僉院蠻子鎭撫張允恭送乃剌吾抵爾所在使者未審可還乎余不多及

○賜中軍都督僉事汪信鈔二百錠白金八錠文綺八疋

○調廣西都指揮使秦藝爲福建都指揮使

○焚錦衣衛刑具先是天下官民有犯者俱命屬法司其有重罪逮至京者或令收系錦衣衛審其情辭用事者因而非法淩虐上聞之怒曰革��鞫者法司事也凡負重罪來者或令錦衣衛審之欲先付其情耳豈令其煆煉耶而乃非法如是命取其刑具悉焚之以所系囚送刑部審理

○乙卯狹西河州鞏昌岷州臨洮四衛土著鐵甲馬軍二千九百餘人至京聽操人賜鈔八錠

○戊午攺長沙護衛爲湖南衛隸湖廣都指揮使司

○己未詔修闕裏孔子廟宇上謂工部右侍郎秦逵曰春秋之世人紀廢壞孔子以至聖之資刪述六經使先王之道晦而復明萬世永賴功莫大焉夫食粟則思樹藝之先衣帛則思蠶繰之始皆重其所從出也孔子之功與天地並立故朕命天下通祀以致崇報之意而闕裏又啟聖降神之地廟宇廢而不修將何以妥神靈詔來世爾工部其卽爲修理以副朕懷

○甲子大祀天地於南郊禮成天气淸明聖情悅豫侍臣進曰此陛下敬天之誠所致上曰所謂敬天者不獨嚴而有禮當有其實天以子民之任付於君爲君者欲求事天必先卹民卹民者事天之實也卽如國家命人任守令之事若不能福民則是棄君之命不敬孰大焉又曰爲人君者父天母地子民皆職分之所當盡祀天地非祈福於己實爲天下蒼生也

○攺松州衛爲松潘等處軍民指揮使司

○乙丑攺四川松潘安撫司爲龍州

○己巳革潭府魯府審理所官

○辛未享太廟

○癸酉命工部主事楊徳禮往髙郵督有司修築並湖堤岸因揚州府同知任祥之言堤岸圯壞故有是命

○丙子府軍前衛老校丁成言河南狹州地有上絞下絞上黃塘下黃塘者舊產銀礦前代皆嘗采取歲收其課今錮閉已久若復采之可資國用上謂侍臣曰君子好義小人好利好義者以利民爲心好利者以戕民爲務故凡言利之人皆戕民之賊也朕嘗聞故元時江西豊城之民告官采金其初歲額猶足取辦經久民力消耗一州之人卒受其害蓋土地所產有時而窮民歲課成額徵取無已有司貪爲己功而不以言朝廷縱有卹民之心而不能知此可以爲戒豈宜效之

○遣通政使司經歷楊大用賫白金五伯兩文綺二十疋往賜景東府知府俄陶初百夷思倫發叛率眾十餘萬攻景東之者吉寨俄陶領千百夫長他當等二萬餘人擊之爲所敗思倫發進攻景東俄陶力戰不勝率其民千餘家避於大理府之白崖川事聞上嘉其忠特賜白金文綺以旌之

二月壬午朔上閱武於午門外賜將士鈔帛有差仍命自今將軍衛士日習射於午門丹墀內

○是夕五星皆見

○甲申大將軍宋國公馮勝等兵至通州遣邏騎出松亭關聞虜騎有屯慶州者乃遣右副將軍藍玉乘大雪將輕騎往襲之殺其平章果來擒其子不蘭奚並獲人馬而還

○丙戌賜潁國公傅友徳家米一千六百石東川侯胡海普定侯陳桓延安侯唐勝宗米各一千二百石

○丁亥遣官釋奠於先師孔子

○戊子祭大社大稷

○浙江布政使司及直隸蘇州等府縣進魚鱗圖冊先是上命戶部核實天下田土而兩浙富民畏避徭役往往以田產詭托親鄰佃僕謂之鐵腳詭寄久之相習成風鄕裏欺州縣州縣欺府姦獘百出謂之通天詭寄於是富者愈富而貧者愈貧上聞之遣國子生武淳等往各處隨其稅糧多寡定爲幾區每區設糧長四人使集里甲耆民躬履田畝以量度之圖其田之方圓次其字號悉書主名及田之丈尺四至編類爲冊其法甚備以圖所繪狀若魚鱗然故號魚鱗圖冊

○己丑以孝廉李徳爲應天府尹

○辛卯琉球國中山王察度遣使亞蘭匏貢方物及馬三十七匹

○壬辰設四川鹽課提舉司提舉一人從五品同提舉二人從六品副提舉二人從七品吏目一人轄鹽井五十一處

○甲午遣官祀歷代帝王

○乙未祭太歲風雲雷雨嶽鎭海瀆山川月將城隍諸神

○遣官祭旗纛

○躬耕籍田遣官享先農禮成宴羣臣於壇所上曰耕籍田古禮也一以供粢盛一以勸農務本也朕卽位以來恆舉行之惟欲使民知勸盡力於田畝以遂其生餋非事虛文也今禮成與爾羣臣享胙於此豈徒爲宴飲之樂正欲羣臣知重農之意羣臣皆頓首謝

○己亥置四川成都等府上流等縣九井鹽課提舉司

○甲辰禦注書洪範成上嘗命儒臣書洪範揭於禦座之右朝夕觀覽因自爲注至是成名贊善劉三吾曰朕觀洪範一篇帝王爲治之道也所以敍彜倫立皇極保萬民敍四時成百榖本於天道而驗於謙曰五帝之道我未能焉朕每爲惕然遂﹤鋶﹣釒﹥其旨爲朝夕省覽三吾對曰陛下畱心是書上明聖道下福生民爲萬世開太平者也

○置定海盤石金鄕海門四衛指揮使司於浙江並海之地以防倭寇

○乙巳賞金吾前等衛出海運糧官軍鈔二十五萬二千一百錠

○丙午朝日

○丁未命思州宣慰使土官田弘正子琛襲父職時弘正已卒琛來朝故有是命

○旌表眞定府深州民傅驢兒妻嶽氏貞烈初驢兒病且死嶽氏時年十八未有子驢兒囑之曰我死爾善事後人嶽氏泣曰妾終不忍君獨死而我獨生含恥以事他人妾不爲也夫卒憑屍號慟明旦自經死事聞詔旌表之○置寧村千戶所於溫州永嘉縣海安沙園二千戶所於瑞安縣蒲門壯士二千戶所於平陽縣隸金鄕衛蒲岐楚門溢頑三千戶所於樂淸縣隸盤石衛

○置金山衛於松江之小官場築靑村及南匯觜城千戶所二置臨山衛於紹興及三山瀝海三江等千戶所皆以沿海防禦倭寇

○保靖宣慰使彭萬里遣其侄應祖等來貢方物

大明太祖聖神文武欽明啟運俊徳成功統天大孝髙皇帝實錄卷之一百八十

太祖髙皇帝實錄卷之一百八十一

洪武二十年三月辛亥朔以河南都指揮使劉貞復爲金吾後衛指揮使

○大將軍宋國公馮勝等率師出松亭關築大寧寬河會州富峪四城遂提兵駐於大寧

○丙辰常州府宜興縣丞張福生犯法當死特宥之先是上以進士國子生皆朝廷培養人材初入仕有卽麗於法者𨿽欲攺過不可得遂命凡所犯𨿽死罪三宥之福生以國子生故得宥

○戊午夜太陰犯亢宿

○辛未復設太原府交城縣大通鐵冶所初大通置冶歲貢云子生熟鐵十萬斤後罷之聽民采取至是朝廷繕治兵器當用云子鐵而他所不產工部以爲言故命復設之

○壬申皇第二十四孫孟煒生楚王第五子也○癸酉指揮僉事髙家奴等市馬髙麗還言髙麗王表請不受馬直上不聽諭禮部曰朕待諸番國務以誠信彼前聽約束許其互市故遣人市馬今彼言不敢受直豈其本心蓋畏勢而已以勢逼人朕所不爲爾其以朕意咨其國王知之仍令諭延安侯唐勝宗俟髙麗馬至擇其可用者以直償之駑弱不堪者量減其直仍報其王知之敕至遼東適髙麗送馬三千四十匹至勝宗如敕償其直旣而耽羅國亦以馬來貢詔如髙麗償之初己亥之歲遼陽沈陽兵起民因避亂轉徙髙麗久未得還及髙家奴徐質等往市馬而故元降將咬住等以爲言上乃令髙家奴等就索之至是髙麗因送所市馬遂以遼沈流民柰朵裏不歹等戶四十五口三百五十八來歸○甲戌雲南左布政使張紞秩滿來朝上以紞在雲南能撫綏夷人俾復職賜璽書勞之曰唐虞之制外樹州牧侯伯式奠民居以寧方域人樂雍熙載諸方冊𨿽不備述而紀綱見焉當是時賢良並出所用皆仁是以世代相承而法令不更諸侯列土千載不異以其誠信相孚上下無間也今之人不然導善弗從縱欲如流朕竭气力疲精神諄諄諭之從者罕焉何其難治也曩者討平西南諸夷命官撫守爾紞實先授任今五年矣言出則諸蠻聽服令布則四野歡欣皆由誠信相孚克共乃職奠安黔南人獲其所今年來朝不待考而朕知其功出乎天下十二牧之首故嘉汝績復命仍治黔南汝往欽哉

○湖廣五開衛復請軍餉命戶部督長沙府運糧二萬石給之○丙子漢州徳陽縣知縣郭叔文言四川所轄州縣居民鮮少地接邊徼累年饋餉舟車不通肩任背負民實苦之成都故田數萬畝皆荒蕪不治請以遷謫之人開耕以供邊食庶少紓民力從之

○是月沐川長官司長官徳聚平夷長官圓壽各遣其弟徳苗等來朝貢馬

夏四月辛巳朔

○壬午擢五開衛指揮僉事宋炳爲前軍都督府都督僉事

○金吾等十衛奏請增守禁門校卒上從之因命自今內官內使出差不問有無文據須門官引奏方許其出

○錦衣衛鎭撫李志誠將出徵奏請給其外家完聚上曰朝廷之於武臣凡其伯叔兄弟皆許給聚然亦有等差未嘗及外家也爾方從徵未能竭力趍事而卽私於妻黨之親豈知爲將者受命則忘家臨陣則忘身寧復顧其私親耶此不忠所事罷其職

○癸未制諭今上曰故元舊官阿速哈剌兒伯顏忽裏二人今授以指揮之職令其管領達達軍士數𨿽不多然皆可用況北平風土素所諳練曩者所起阿速部長云有千餘符頭宜選能騎射者二三百人或百人差官送軍中令總兵官擇千百戶員外置者領之果能騎射則以此符給之令充先鋒視其能戰與否尢必早夜警察譏其出關點選明白愼無輕慢縱弛指麾號令務在得宜○戊子命江夏侯周徳興往福建以福興漳泉四府民戶三丁取一爲緣海衛所戍兵以防倭寇其原置軍衛非要害之所卽移置之徳興至福建按籍抽兵相視要害可爲城守之處具圖以進凡選丁壯萬五千餘人築城一十六增置巡檢司四十有五分隸諸衛以爲防禦

○罷磨勘司

○詔自今民間工匠謫充軍者月給米八斗

○庚寅詔山東北平河南山西四布政使司凡運糧赴大寧者免徵其戶今年夏稅

○禁番使毋得以麻鐵出境仍命揭榜海上使咸知之

○甲午享太廟

○詔出徵達達軍士家屬在京師者各以半歲薪米給之

○乙未夜太陰犯氐宿○丙申有國子生初任狹西知縣或告其嘗受民財者刑部逮問之比至上謂之曰所難得者爵祿所易得者貨賄難得者守之則獲福易得者溺之則受禍爾以書生受民社之寄古稱郎官出宰百里上應列宿誠難得也苟能思其所難得而保之豈特爲一身之福施及父母妻子其福莫大焉乃不能廉潔以律己受污辱之名以爲父母羞朕念爾年少更事未多特宥還職爾其攺過自新力行爲善庶有立於將來

○丁酉以朱懋爲左軍都督府都督僉事

○工部右侍郎秦逵言寶源局鑄錢乏銅請令郡縣收民間廢銅以資鼓鑄上曰鑄錢本以便民今欲取民廢銅以鑄錢朕恐天下廢銅有限斯令一出有司急於奉承小民迫於誅責必至毀器物以輸官其爲民害甚矣姑停之○壬寅北平布政使司請以菽折鹽糧而每斗加五升上謂戶部臣曰以菽代榖者爲其輕可以便民然菽亦榖也而又加之益損民矣夫權變者當究其實拯獘者當探其源不知權變而昧厥所源不幾於救跛而成痿乎

○甲辰以徐震爲江西布政使司試左參政尹嵓爲試右參政鄭居貞爲河南布政使司試左參政李習爲試右參議

○己酉禮部奏紹興府山陰縣民錢奎妻張氏年二十九而奎亡生男始彌月守節不替事姑尢孝後二十七年姑以壽終張氏亦七十五歲而卒山西大同府朔州民賈賢妻劉氏年未三十而喪其夫三子俱幼守節六十年而終蘇州府吳江縣民劉某妻阮氏查某妻楊氏皆年少夫亡不攺其節應天府江寧縣民陶某妻焦氏其夫從徵不返亦守節至死上元縣民李某女事母孝母病反胃不能食日就危殆女旦夕焚香吁天祈以愈疾旣而疾果平詔皆旌表其門

○都察院左都禦史詹徽奏有軍人犯罪當杖其人嘗兩得罪幸宥免矣今復不悛信非良善宜並論前罪誅之以懲其餘上曰前罪旣宥今復論之則不信矣用刑而不信使人何所措手足且其罪至死而縱之則爲縱惡不至死而誅之則爲濫刑今罪未至於死而輙欲殺之在爾有故入之罪在朕無卹刑之仁皆不可也杖而遣之

○蠻夷長官史福貢馬

大明太祖聖神文武欽明啟運俊徳成功統天大孝髙皇帝實錄卷之一百八十一

明太祖髙皇帝實錄卷之一百八十二

洪武二十年五月庚戌朔革四川成都府之保寧縣以其地屬威州

○癸丑置龍山千戶所

○庚申遣使賫敕諭西平侯沐英吉安侯陸仲亨平涼侯費聚南安侯兪通源四川都指揮使寧正楚雄衛指揮袁義大理衛指揮鄭祥品甸衛指揮賴鎭金齒衛指揮李觀儲傑等曰近禦史李原名歸自平緬朕聽其所陳知百夷譎詐之詳𨿽百千萬言無一言可信由是觀之蠻夷反欲窺伺中國爲我邊患符至可卽葺壘金齒楚雄品甸及瀾滄江中道須髙城深池固其營柵多置火銃爲守備賊來勿輕與戰相機乃動往歲雲南軍中遣人至百夷多貪財貨不察事勢輕重張威賈勇貽笑諸蠻又因靖江王不才以大理印行令旨皆非道理致其侮慢上累朝廷繼今不許一人往平緬惟靜以待之彼若有文移則大略答之否則勿答應有職貢之物皆不得取如是數年之後則麓川之地可入版圖矣卿等固守朕言毋怠

○甲子上諭戶部左侍郎楊靖曰京師軍儲所收已定其在外諸司府州縣糧儲有軍衛處宜存二年無軍衛則存學糧廩給余並折收鈔布絹疋爾等其更計之靖言方今四川糧儲歲給不敷雲南尢甚宜命商人納米而以官鹽償之若北平山東之糧以濟漠北遼東匱乏山西狹西近邊之地糧宜多積亦難限以年數皆當全收惟河南浙江江西湖廣福建廣東廣西及直隸府州縣可皆存糧二年餘並在折收之數上從之又慮有司折收過重損民特命米一石止折鈔一貫布絹並循往年定例

○丙寅遣使賫敕諭大將軍宋國公馮勝等曰往者慶州之捷俘虜赴京者皆云胡已北行遼東送來降者所陳亦同五月五日得軍中遣至降胡又云納哈出棄金山巢穴營於新泰州去遼陽千八百里朕計羣胡𨿽起營北行似若遠遁尙恐詭謀竊發尢不可不爲之備況今天象水火相犯迨至八月天象屢有警諸將宜嚴號令整行伍遠斥候以逸待勞則必有當之者矣

○丁卯上禦華蓋殿侍臣進講因論人之善惡感召亦有不得其常者上曰爲惡或免於禍然理無可爲之惡爲善或未蒙福然理無不可爲之善人惟修其在己者禍福之來則聽於天彼爲善而無福爲惡而無禍者特時有未至耳○戊辰皇陵祠祭署令汪文卒文世家濠梁與上同裏閈富而好禮幼與上相善上卽位擢文皇陵祠祭署令俾不去其鄕而身享安榮之貴及卒上親制文遣內侍及儀曹官弔祭賻卹甚厚

○庚午大將軍宋國公馮勝畱兵五萬守大寧率大軍趍金山

○辛未上復遣使密敕大將軍宋國公馮勝等曰前日以天象之變戒卿等軍中之事嚴爲之備今觀所徵其咎在虜揆之人事正與天合宜乘機進取不可稽緩朕計納哈出去金山未遠以兵促之勢必來降且胡主謂我得志無意窮追必順遂水艸往來黑山魚海之間乘其趑趄攻其無備虜眾可盡圖也

○壬申遣禮部主事髙惟善特詔招諭長河西魚通寧遠等處○癸酉上諭兵部臣曰軍士月給米一石僅可充食身亡之後卽罷給或父母老無所依或兒女幼無所賴將何以自存困而不卹者不仁勞而不報者不義軍士皆嘗效力於國其可忘之爾兵部悉閱軍衛凡軍士死亡有父母年老兒女幼小無所依者並優給之毋令失所

○甲戌儀禮司官蠻子鎭撫張允恭以所送乃剌吾至大將軍馮勝營勝復遣人送之納哈出所

○丙子召山西朔州衛指揮孫彥入爲後軍都督僉事命鷹揚衛指揮僉事孫傑署朔州衛事

○安南陳煒遣其臣杜日墩貢檳榔波羅蜜蕉栽賜日墩鈔錠

○丁丑三辰晝見○戊寅上臨朝謂刑部尙書唐鐸等曰近來有司犯法者欲盡法以治之人謂朝廷用刑太重不治則無所忌憚古云書用識哉欲並生哉朕常念此欲使犯者皆紀過還職冀其自新鐸等對曰聖心寬仁如此臣下敢不盡心以圖補報於是命犯輕罪者悉宥之徒流及雜犯死罪俱令戴罪復職有犯至再三者亦錄其罪而復其官

六月己卯朔沂州衛官軍擒獲土賊七十餘人械至京命戮其首惡餘皆謫戍金齒

○廣西潯州府知府沈信言府境接連柳象梧藤等州山溪險峻猺賊出沒不常近者廣西布政使司參議湯敬恭爲大享老鼠羅碌山生猺所殺官軍討之賊乃登陟巖崖攀緣樹木捷如猿狖追襲所不及若久駐兵則瘴癘時發兵多疾疫又難進取及至兵退則復出爲患臣愚以爲掛平平南二縣舊附猺民皆便弓弩慣歷險阻若選其少壯千餘人免其差徭給以軍器衣裝俾各團村寨置烽火與巡檢司民兵相爲聲援協同捕逐可以殲之上曰蠻夷梗化彼習然也使守土之官能招徠之何用殺戮若無事但當謹其防禦使不爲患耳苟其爲寇不已民有不堪則發兵討之何必團寨

○壬午升保寧衛鎭撫呂旺爲千戶先是旺言其部卒徵戍勞苦千戶谷興不能卹又害之詔逮治興至是右軍斷事官論興罪當杖上命謫戍大寧以旺能知士卒艱苦於言無隱特升之以旌其直○四川雅州碉門茶馬司以茶一十六萬三千六百斤易駝馬騾駒百七十餘匹

○甲申畱守衛軍士運官甓與漁人舟相觸溺死官執漁者請罪之上曰兩舟相觸而軍士不謹致溺死豈漁者故害之耶命釋之

○降廣西都指揮使耿良爲馴象衛指揮僉事初良在任多不法軍士薛原桂訴之旣而鎭撫張原復言其不法二十餘事上命錦衣衛廉問得實故貶之

○詔凡吏民謫發遼東戍守者各以時力田講武不得更上封事論訴是非違者罪之

○乙酉惠州慱羅縣山賊作亂殺巡檢焚廨宇攻州城廣東都指揮使司發兵討之獲首賊應仲華等十一人送京師誅之餘黨悉平

○丁亥廢寧波府昌國縣徒其民爲寧波衛卒以昌國瀕海民嘗從倭爲寇故徙之○己丑遼東一渡河故元將髙八思帖木兒洪伯顏帖木兒等以其部落來降詔選其才可用者授以百戶其餘爲總小旗賜冠帶衣糧以慰安之

○壬辰皇第二十五孫濟煥生晉王第五子也

○癸巳兵部主事王暹爲本部試右侍郎監察禦史李原名爲禮部試尙書

○乙未詔免直隸應天府浙江嘉興江西九江等府州今歲馬艸

○丁酉大將軍宋國公馮勝等至遼河之東獲納哈出屯卒三百餘人馬四十餘匹遂進師駐金山之西是時乃剌吾還至松花河見納哈出納哈出大驚曰吾謂汝死矣今日乃復得相見執手勞問殷勤乃剌吾因諭納哈出朝廷所以送還之意納哈出喜卽遣其左丞劉探馬赤參政張徳裕隨使者張允恭等至勝軍獻馬欲因以覘我勝遣人送赴京師旣而納哈出送乃剌吾至漠北虜主欲殺之左右諫曰乃剌吾久被俘囚今獲生還柰何殺之因得免復還納哈出所備以朝廷撫卹之恩語其眾由是虜眾多有降意

○袁州府宜春縣民李某妄稱彌勒佛發九十九等紙號因聚眾謀作亂戍卒楊寅告於袁州衛衛發兵捕斬之獲其僞造木印龍鳳日月袍黃綠羅掌扇令旗劍戟凡百餘事

○戊戌命京衛武官老疾徵傷無子孫襲職者給全俸優之

○太白經天

○己亥遣使賫敕諭金齒衛指揮儲傑嚴武李觀等曰金齒遠在邊徼土民不遵禮法負固守險人各自保非中國之民可比凡戍守者非徳望素重不足以鎭其地而撫其人爾指揮李觀處事寬厚名播蠻中爲諸夷所愛然其下指揮千百戶鎭撫等多恃功放肆有乖軍律故朕特命爾儲傑嚴武輔之蓋以觀之寬可以綏遠人必傑武之嚴然後可以馭羣下敕至卽以指揮千百戶鎭撫所統舊軍精加訓練使各守分地以觀平緬動靜敢有肆頑不依軍律者罪之

○庚子遣通政使司經歷楊大用往雲南練兵時百夷屢爲邊患上欲發兵平之先已敕西平侯沐英指揮儲傑等爲籌邊計至是復遣大用往練兵大用至沅江等府其土官請以兵五萬聽調

○臨江侯陳鏞從徵納哈出沒於軍鏞故臨江侯徳之子也少以功臣子練習武藝九年授散騎舍人十四年襲封父爵十七年命爲右副將軍同申國公鄧鎭濟寧侯顧時討龍泉山賊尋同宋國公馮勝練兵汴梁十九年駐兵通州巡邊獲番將王脫顏是年同靖海侯吳禎築會州城遂從勝而北將至金山鏞所部與大將軍異道相失遂陷虜死之事聞上甚惜之命以米布給其家

○癸卯大將軍宋國公馮勝等率師踰金山至女直苦屯納哈出部將全國公觀童來降

○甲辰徙福建海洋孤山斷嶼之民居沿海新城官給田耕種從左參議王鈍請也

○丁未大將軍宋國公馮勝駐師金山東北遣右副將軍藍玉至納哈出營降其眾初納哈出分兵爲三營一曰楡林深處一曰養鵝莊一曰龍安一禿河輜重富盛畜牧蕃息虜主數招之不往及是大軍逼之納哈出計無所出乃剌吾因勸之降納哈出猶豫未決適大將軍馮勝遣指揮馬某往諭之納哈出乃遣使至大將軍營陽爲納款而實覘兵勢勝遂遣玉往一禿河受其降虜使見大將軍師盛還報納哈出納哈出聞知乃指天嘖嘖嘆曰天不復與我有此眾矣遂率數百騎自詣玉約降玉大喜出酒與之飲甚相歡納哈出因酌酒酬玉玉請之先納哈出卽飲訖復酌以授玉玉解衣以衣之謂曰請服此而後飲納哈出不肯服玉亦持酒不飲爭讓久之納哈出取其酒澆地顧其下咄咄語將脫去時鄭國公常茂在坐其麾下有趙指揮者解胡語以告茂茂直前薄之納哈出驚起欲就馬茂拔刀斫之傷臂不得去都督耿忠遂以眾擁之見勝納哈出所部妻子將士凡十餘萬在松花河北聞納哈出被傷遂驚潰餘眾欲來追勝遣前降將觀童往諭之於是其眾亦降凡四萬餘並得其各愛馬所部二十餘萬人羊馬驢駝輜重亙百餘里納哈出有二侄不肯降勝復遣人諭之乃折弓矢擲於地亦來降勝以禮遇納哈出復加慰諭令耿忠與同寢食遣使奏捷於京仍奏常茂驚潰虜眾遂班師悉以納哈出來降將卒妻子及其輜重俱南行仍以都督濮英等將騎兵三千爲殿

○置松門衛指揮使司於臺州黃巖縣以楚門隘頑二千戶所隸之

閏六月己酉朔賜金齒衛指揮李觀米三百石

○故元司徒完者不花來降○庚戌上諭工部右侍郎秦逵曰近聞各布政司和買水銀而州縣多假此擾民其亟罷之

○辛亥詔徵天下孝廉之士

○詔自應天府東葛城至鳳陽府宿州睢陽凡九驛驛置馬四十匹以松江蘇州嘉興常州鎭江五府市民爲馬夫

○癸丑大風震雷雨

○甲寅上謂禮部試尙書李原名曰尙齒所以教敬事長所以教順虞夏商周之世莫不以齒爲尙而養老之禮未嘗廢是以人興於孝弟風俗淳厚治道隆平曩者朕詔天下行養老之政凡耆民年八十以上鄕黨稱善貧無產業者月給米五斗酒三斗肉五斤九十以上歲加帛一疋綿一斤若有田產能自贍者止給酒肉絮帛其應天鳳陽二府富民九十以上賜爵社士八十以上賜爵裏士咸許冠帶復其家尙慮有司奉行不至爾禮部其以朕命申諭之

○大將軍宋國公馮勝師還次於金山亦迷河俘獲北奔達達軍士遺棄車輛四萬四千九百六十三並馬數千匹傷殘番軍二萬四千二百二十九人

○乙卯上以京衛將士多山東河南人一人在官則闔門皆從鄕裏田園遂致蕪廢因詔五軍都督府核遣其﹤鋶﹣釒﹥屬還鄕惟畱其父母妻子於京師

○命工部制文綺帛衣二千襲以備賞賜

○賜初入仕官員鈔人十錠

○庚申都督濮英殿大軍還道爲虜所乘死之初納哈出之降也餘眾驚潰者皆竄匿及聞大將軍旋師以其降眾俱行甚憾之乃設伏於途俟大軍過而邀之英等後至伏發英猝爲所乘眾寡不敵英復馬踣遂見執英絕食不言乘間自剖腹而死英廬州人少以勇敢聞累功爲西安都指揮升中軍都督僉事至是沒於虜上聞之驚悼以英死王事特贈開國輔運推誠宣力武臣柱國追封金山侯謚忠襄

○敕福建都指揮使司備海舟百艘廣東倍之並具器械糧餉以九月會浙江候出占城捕倭夷

○壬戌命凡指揮千百戶鎭撫謫戍昌國衛者咸出海捕倭以功贖罪

○己巳置承仙上容崇來安興遊山五羣羣設長一人副二人以隸句容等牧監

○給在京諸司宥罪書寫人吏月米各五斗

○庚午以應天衛指揮僉事謝彥深爲前軍都督僉事賜鈔百錠彥深嘗從徵北敗番將乃兒不花至是加升賞復遣從徵雲南○辛未蘇州民崔奉先妻王氏李彥實妻劉氏及其子婦楊氏皆以夫亡守節不易事聞詔旌表王氏之門曰貞節劉氏楊氏之門曰雙節云

○壬申命削水軍右衛指揮陳成千戶張用官編戍金齒時成等率兵捕沂州賊馬四兒縱逸不獲故有是命

○甲戌上謂禮部試尙書李原名曰朕制大誥三編頒示天下俾爲官者知所監戒百姓有所持循若能遵守不至爲非其令民間子弟於農隙之時講讀之

○大將軍馮勝捷奏至上遣使敕諭勝等曰劉鎭撫至備言軍中事納哈出入營大事旣定惟在處置得宜其本管將士省令各照原地方居住順水艸以便牧放擇膏腴之地以便屯種如北平潮河川大寧全寧口南口北舊居之人立成衛分與漢軍雜處若沈陽崖頭閭山願居者亦許與遼東軍參住從便耕牧務令人心安樂不致失所將士之數具實以聞朕將犒勞之常茂驚潰虜眾卽令人械赴京師

○丁丑賞狹西山西北平徵進軍士一十一萬五千一百五十餘人鈔各五錠

○詔西平侯沐英凡雲南屬衛將校謫戍者悉聽往金齒分守城邑營壘但能立功卽授舊職於是英按尺籍自都督而下指揮七十八衛鎭撫九千戶一百二十二所鎭撫六十三百戶四百十一聽徵小校七共六百九十人皆處分具實以聞

明太祖髙皇帝實錄卷之一百八十三

洪武二十年秋七月戊寅朔以登州衛指揮使謝﹤矢見﹥爲後軍都督府都督僉事

○己卯享太廟

○庚辰遣使賜故元降將納哈出玉帶一金飾香帶一白金一千兩文綺帛各四十疋鈔一千貫又以素金帶百花素銀帶七百紗帽八百賜其將校那木罕等及銀鈔各有差仍遣使賫鈔三十萬錠織金文綺三千匹送赴燕府以備賞賜來降納哈出部眾○詔凡內外武臣之家如子孫已襲替而亡再無應襲者給全俸以贍之及有子孫坐事謫充軍者亦宥之令自立功勛仍給俸贍其家兵部請以半俸給之上曰內外武臣昔皆捐軀相從百戰以定天下念其勞績未嘗蹔忘其家有不得其所者朕深憫之夫厚祿所以報功廣惠所以惇仁故給之全俸使有所贍爾心必曰全祿費財半祿節用夫當子而予則費不過度當節而節則用爲適中優以全祿未爲過也

○壬午詔核在京諸司錢榖

○甲申冊信國公湯和女爲魯王檀妃妃前妃之女弟也

○今上以故元將納哈出來降遣官奉表稱賀

○遼東都指揮使梅義來朝○丙戌以國子生邵廉李隆彭昇爲廣東按察司僉事

○命左軍都督府自山海衛至遼東置馬驛一十四驛各給官馬三十匹以贖罪囚徒爲驛夫驛百二十人仍令田其旁近地以自給

○車裏軍民宣慰使刀砍等進象及方物詔賜金織文綺帛四十四匹鈔三百三十錠

○削臺州衛指揮同知陳亮官編戍金齒時倭寇至臺州境上殺掠居民而亮兵不之覺寇去又不追捕上聞之怒曰朕設兵衛所以保民也今亮坐視民患而不能救將焉用之命削其官編戍金齒旣而復曰亮𨿽不才而其父事朕累有勛勞不可忘也復以其弟文爲驍騎衛指揮同知

○詔凡有罪軍官戍遼東者悉赴京師○辛卯髙麗國王王禑復遣其臣李羙衝金仍貴任壽柳克恕進所市馬五千匹詔以文綺二千六百七十匹布三萬一百八十六匹酬之且賜王禑冠帶各一事

○甲午登州衛奏沙門島神祠年久圮壞請令有司修葺從之

○乙未徵山東捕盜官軍還先是山東盜馬四兒時出劫掠遣官軍捕之會監察禦史馬麟按行濟南言官軍有擾民者上命左軍都督府徵之還京令有司緝捕

○丙申遣使以鈔八萬一千八百三十六錠往平涼賜徵西官軍及挽運之民

○丁酉納哈出所部營王失剌八禿等來降先是納哈出旣降營王失剌八禿等以病在道相失至是與云安王蠻吉兒的郡王桑哥失裏和尙國公等復來降大將軍馮勝遣人送至京師仍遣定遠侯王弼發定遠等衛官軍往迎降將家屬於信州道爲虜所襲亡馬七百餘匹信州卽納哈出所屯一禿河也

○遣使賫敕諭大將軍馮勝等曰近捷書至喜動神人朝野歡慶自古漢胡相攻至元未已及天革元運朕命中山武寧王開平忠武王攘之塞外遠者數千里邇者數百里二王旣往余虜常爲邊聲由是命爾等率馬步屯駐大寧審勢進討今得所奏卽有徵無戰非爾等誠格於天忠義服人何若是之易邪然自古至今凡爲將功成名遂千萬歲不磨者不過數人蓋摧堅撫順之際機奇而仁布處之有道故也今納哈出心悅來歸當撫綏以誠務安其眾毋致驚擾胡虜生計惟畜牧是賴猶漢人資於樹藝也若少有侵漁則眾心生怨易變難安不可不愼前二王功成名遂由嚴號令於諸軍不苟取於來降以致偃兵華夏功烈昭於後世今二王已位爾等能繼靖虜庭成此奇勛則可以追蹤二王同垂不朽豈不偉與

○禮部奏請如前代故事立武學用武舉仍祀太公建昭烈武成王廟上曰太公周之臣封諸侯若以王祀之則與周天子並矣加之非號必不享也至於建武學用武舉是析文武爲二途自輕天下無全才矣三代之上古之學者文武兼備故措之於用無所不宜豈謂文武異科各求專習者乎卽以太公之鷹揚而授丹書仲山甫之賦政而式古訓召虎之經營而陳文徳豈比於後世武學專講韜略不事經訓專習干戈不閒俎豆拘於一藝之偏之陋哉今又欲循舊用武舉立廟學甚無謂也太公之祀止宜從祀帝王廟遂命去王號罷其舊廟

○命工部遣人運毛皮襖六千八十六領紵絲綿布袢襖裙褲五萬事往北平給賜來降之人

○辛丑敕諭大將軍宋國公馮勝等曰七月二十日命指揮李煥賫制書至軍中令右副將軍永昌侯藍玉右參將武定侯郭英曁公侯列將率大軍還駐大寧大將軍與頴國公傅友徳等分析新附軍馬俟明年春聽調北徵繼聞新附軍馬處置已定爾等仍舊蒞事追還前二十日所發制書其左參將南雄侯趙庸右參將東川侯胡海並落參將止充戰將在軍聽調

○壬寅太白三辰晝見○乙巳守太寧前軍都督僉事商暠奏所築大寧等四城見儲糧粟大寧三十一萬石松亭關五十八萬石會州二十五萬石足供數年邊用上顧謂左右曰國家無事守在四夷守邊之計足食爲先今暠所言儲糧足用邊郡之民可免挽運之勞矣

○以慶陽衛指揮同知李恪爲後軍都督府都督僉事

○封湖廣布政使致仕何眞爲東莞伯賜誥券誥曰古云識時務者在乎俊傑曩者元運將終華夷鼎沸擅聲教而役生民朝興暮泯接迹於世終不能知時務而識天道尙驅民以應鋒鏑如此者豈一二人哉爾何眞率嶺南諸州壯士保境全民鄰敵不敢窺其際嶺南之民莫不於爾仰賴洪武初朕命將四徵所在𨿽有降者非義旗臨境則未附爾眞聞八閩負固桂林驅民海上邵生亦不量力爾眞獨心悅誠服罄嶺南諸州具表入朝非識時務者乎常在朕心未及崇報今特命爾爲東莞伯食祿一千五百石使爾祿及世世以報推誠之心尙益加恭愼以保祿位延於永久爾其敬哉

○行人唐敬等還自眞臘其國王遣使貢象五十九隻香六萬斤暹羅國貢胡椒一萬斤蘇木十萬斤其臣坤思利濟剌試職替等獻翠羽香物

○丁未命戶部自四川永寧至雲南每驛儲米二百五十石以給謫戍雲南者

大明太祖聖神文武欽明啟運俊徳成功統天大孝髙皇帝實錄卷之一百八十三

太祖髙皇帝實錄卷之一百八十四

洪武二十年八月戊申朔上謂侍臣曰人君一心當謹嗜好不爲物誘則如明鏡止水可以鑑照萬物一爲物誘則如鏡之受垢水之有滓昏翳汨濁豈能照物侍臣對曰陛下謹所嗜好正心之道莫過於此上曰人亦豈能無好但在好所當好耳如人主好賢則在位無不肖之人好直則左右無謟侫之士如此則國無不治苟好所不當好則正直疏而邪侫進欲國不亂難矣故嗜好之間治亂所由生也

○庚戌遣指揮李隆往賜故元降將納哈出文綺帛各十匹白金二百五十兩衣一襲賜其妻衣靴鍼綫全國公觀童宗王先童司徒完者不花撒裏撻溫院使佛家奴知院阿勒帖木兒同知曩加思平章晃失臺院判察罕帖木兒參政徹裏帖木兒並賜文綺帛各一匹白金二十五兩

○遣使以布三十四萬匹絹八萬匹往北平賞徵北官軍

○壬子上聞大將軍宋國公馮勝等在軍事多不律遣使賫敕往諭勝及左副將軍頴國公傅友徳右副將軍永昌侯藍玉左參將定遠侯王弼右參將武定侯郭英曰古之名將爲國效忠惟思彰君之徳故能摧堅撫順無所不克勛名流於千載耿耿而不磨在我朝若中山武寧王開平忠武王嘗以雄師平華夏之亂未嘗貪財好殺行一不仁之事所以功成名遂終身無疵近以沙漠未淸命爾等率天下之師且戍且徵師至金山之北適與虜遇虜𨿽進馬來歸意在使者往來延緩爲計右副將軍藍玉事𨿽輕舉然破彼深謀幸爾成功何期大將軍勝專爲己私不能撫輯降虜而乃播惡胡中古之名將所爲果如是邪且如戮士卒懸首於隊官之頸以戒貪暴號令明矣而將軍乃竊取虜騎爲數不少又娶虜有喪之女使人忘哀成配大失人倫以此來者不安附者生恨此果將軍效忠乎爲已乎旋師之際部降胡而南又不如法調遣致使濮英等人馬三千陷沒於虜又不聽朕命擅發畱守大寧軍卒遂遺殘胡後患凡若此者論以國法皆在不宥朕以將軍嘗有戰伐之功姑容自新若欲贖罪當攺行易慮推誠於上下使已降者歡心未來者慕化庶可保全以圖後功不然固執貪心歸卽有議矣敕至驗彼各種土人之數依其地方而均派之俟設官統理庶得其宜往來之人言者頗多舉其大槪於將軍亦赧哉

○諭諸有司河泊所不得以欄棧擾民年深損壞許令网戶修葺

○詔以典牧所系官馬牛分給廬州府屬縣民牧養

○乙卯命左軍都督僉事耿忠於永平撫安降附達達酋長軍士及給賜納哈出妻子米五百石達達將校軍士男女四萬四千一百七十九人布一十七萬六千七百一十六匹綿襖二萬七千五百五十二領皮裘五千三百五十三領冬衣及色絹衣三萬二千二百四十餘襲○丙辰遣使賫詔諭來降達達曰孫都督至京言納哈出與大小官員俱南來未審入遷民鎭否已敕所司俟納哈出至封海西侯大小官員俱與名分且聞爾等將人口頭匹而來遠涉道途甚爲艱辛朕初命遼陽海州蓋州復州金州崖頭大寧舊省口內之人各照原所居住不意文書到遲總兵官將爾等行程迂遠若已入遷民鎭可畱彼暫住若未入口到瑞州閭山左右朕見命官運布一十七萬匹給賜爾等且就彼關領車輛損壞亦就彼修理古云不一勞不永逸不暫費者不久寧爾等𨿽暫勞此後永得安樂矣

○丁巳遣奠於先師孔子

○安南陳煒遣其臣阮太衝通議大夫陳叔衡貢象及黃金酒樽賜太衝等鈔一百三十錠

○戊午祭大社大稷○通政使蔡瑄以疾賜還鄕裏至髙郵卒上親制文遣祭賜鈔五十錠復其家繇役三年瑄蒲州滎河縣人洪武十三年以國子生授殿廷儀禮司序班尋攺鳴贊十四年升司正十五年超拜通政使司左通政尋升通政使爲人警敏善奏對勤於職事故爲上所眷厚云

○庚申遣使往眞臘國暹羅斛國賜眞臘國王鍍金銀印一織金綺叚二十八匹彩繡綺叚十二匹王妃文綺十四匹暹羅斛國王文綺二十匹王妃十四匹余陪臣賜有差○辛酉夕月

○壬戌中秋宴羣臣於奉天門及文華殿

○癸亥命工部遣官往泗州建祖陵祭殿

○甲子遣官祀歷代帝王

○故元尙書塔不歹詣大將軍宋國公馮勝降遣人送至京師

○乙丑祭太歲風雲雷雨嶽鎭海瀆山川月將城隍諸神

○遣官祭旗纛

○丙寅遣右軍都督僉事孫茂以鈔三萬二千錠往四川市耕牛萬頭時將徵百夷欲令軍士先往雲南屯田預備糧儲故也

○太陰犯諸王星○丁卯占城國王阿答阿者遣其臣辛加咄等進象五十一隻及伽南木犀角等物詔賜其王織金文綺二十匹錦四匹

○戊辰命觀海衛指揮同知王眞宰署寧波衛事指揮僉事張顯署金鄕衛事

○己巳太白入太衛垣

○庚午敕大將軍宋國公馮勝等曰朕昔命將不過正副二人耳中山武寧王開平忠武王常爲正副率師出入戡定禍亂以淸四海果能建立大功載諸史冊名垂不朽祿延後嗣與國咸休二人旣沒凡命將出師必增人爲副豈意代其任者皆有愧於前人位居列侯參將不以名爵爲重乃奪人之乘馬嗚呼此虜來歸以勢度之如流趨下今奪其馬而窺其財是堤防其流而復決之也於國有損於己有污大丈夫志於功名者果若此哉敕至宜選儒生識道理者釋之如果有此卽以馬歸其人毋使惡聲播揚虜中則自然無愧朕以二王旣往惟爾等可托閫外之事今所聞若此果何以副朕之托哉繼自今宜洗心去貪以保勛名勿孤朕之所望也

○命會寧侯張溫永平侯謝成前軍都督�暠率兵追討納哈出餘眾上慮大軍所至虜人驚竄復命帖木兒等先以榜抵所在揭示之諭虜來降則可不煩兵也旣而罷其命

○思南宣慰司土官同知楊禧貢馬○辛未置大寧衛指揮使司以將士有罪者往戍焉

○壬申上謂刑部尙書唐鐸工部侍郎秦逵都察院左都禦史詹徽等曰朕初於文藉設關防印記者本以絕欺蔽防姦僞特一時權宜耳果正人君子焉用是爲自今六科有關防印記俱銷之仍移文諸司使知朕意

○署吏部事給事中侯庸等奏天下有司官員以明年入覲上曰每司止令正官首領官吏各一人來朝鹽運司官亦令其來皆以所行事迹開具紀功圖簿隔眼艸槁親賫奏考俱期以歲終到京舟車之費官給與之禁毋馳驛擾民其雲南道遠者不必來朝○遣使諭大將軍宋國公馮勝左副將軍頴國公傅友徳右副將軍永昌侯藍玉左參將定遠侯王弼右參將武定侯郭英等令曹國公李景隆申國公鄧鎭延安侯唐勝宗南雄侯趙庸東川侯胡海江陰侯吳髙雄武侯周武永城侯薛顯滎陽鄭遇春宣寧侯曹泰會寧侯張溫永平侯謝成鳳翔侯張龍懷遠侯曹興鶴慶侯張翼六安侯子王威俱還京師宋國公馮勝俟冬以軍校分隸各衛親賫總兵官印赴京畱頴國公傅友徳等提調軍馬

○詔民年二十以上者不許落髮爲僧年二十以下來請度牒者俱令於在京諸寺試事三年考其廉潔無過者始度爲僧○癸酉徵虜大將軍宋國公馮勝械鄭國公常茂至闕茂勝之壻也勝每於眾中卑折之茂不能堪出不遜語勝銜之及降納哈出而虜眾驚潰勝欲自角�羊故歸咎於茂而奏之茂旣至陳所以降納哈出之故上曰如爾所言勝亦不得無罪命收其總兵官印召勝還而令永昌侯藍玉行總兵官事

○詔景川侯曹震及四川都指揮使司選精兵二萬五千人給軍器農具卽雲南品甸之地屯種以俟徵討

○復命雲南楚雄府開種鹽糧先是商人輸米雲南楚雄曲靖諸府給以淮浙川鹽未久而罷令戍卒屯田以自給至是仍嗇於用戶部請復行中鹽法從之○詔凡從軍小校陣亡者𨿽無功亦給其家原俸百日

○乙亥詔在京軍士戍守雲南者其家屬俱遣詣戍所戶賜白金十兩鈔十錠令所過軍衛相繼護送

○丁丑徵虜大將軍宋國公馮勝等以故元降將納哈出所部官屬將校三千三百餘人馬二百九十餘匹金銀銅印一百顆金銀虎符及牌面一百二十五事王九國公郡王四太尉國公五行省丞相一司徒平章十三右丞左丞三十一參政知院三十二各院使同知副樞八十一僉院院判二百二十八院副使五宣慰使副使僉事一百八十九萬戶千戶路府州總管同知等官九百二十七尙書參議二承旨學士十文學司馬七大卿司卿少卿十八衛帥府僉事三郎中員外十五王府官六蒙古宗人衛副使一客省大使二十六廉訪司使副鹽運司使副六衛帥府使一治書安撫司農各一太少監理問斷事部郎中主事兵馬指揮府衛鎭撫崇福司使副經歷都事太醫院官及州縣等官二百二十二將校一千四百餘人送至京師上表賀曰三苗逆命大禹有䢐徵之師玁狁侵陵宣王有北伐之舉屬妖氛之泛掃致醜虜之來歸喜溢臣民歡騰遠邇臣勝等切惟故元丞相納哈出以氊裘之遺孽亡國之賤俘負天地生全之恩懷虎狼貪殘之性殺戮我信使寇竊我邊陲上違逆於天心下䢐遏於聲教除殘去暴爰興問罪之師按節臨戎謬忝總師之寄將佐效忠而致力士卒賈勇以爭先軍威遠震於虜庭義气橫飛於瀚海兵有不戰之勝敵無交刃之虞其納哈出卽詣軍門納款輸誠革心向化其餘軍民人等咸加撫諭各遂生全同沾化育之恩永絕鮏羴之穢是皆皇帝陛下神謀運於宥密睿知發乎先幾故能豫制於萬全是以成功於莫測臣等仰遵成算祗奉天威獲殫犬馬之驅馳少盡涓埃之報答萬方胥慶睹日月之光華率土歸心樂乾坤之覆載

大明太祖聖神文武欽明啟運俊徳成功統天大孝髙皇帝實錄卷之一百八十四

此壹本捌拾篇杜士彥何鄼查

太祖髙皇帝實錄卷之一百八十五

洪武二十年九月戊寅朔故元降將納哈出及諸王哥列沙國公觀童及故官帖木兒不花等至京納哈出入見上撫慰甚至賜以一品服封爲海西侯誥曰自古哲人明去就之機者必仰觀天道俯察人事審勢定謀知天命之不可違事機之不可失乃決去就焉所以事無輕舉動獲萬全由是享富貴於悠久延祿位於無窮以其所見者明所察者精故也朕荷天命統一華夏於今二十年矣海內海外九夷八蠻莫不革心向化惟故元播遷塞外日就澌盡爾納哈出知天命之有在一心奉天相率來歸生全多命今特命爾爲推誠輔運欽承效力輔臣柱國海西侯食祿二千石及爾子孫後世以報推誠之義爾其一乃心固初志與國同休敬哉毋怠其所部官屬悉賜衣服冠帶有差第其髙下授以指揮千百戶俾各食其祿而不任事分隸雲南兩廣福建各都司以處之上以納哈出之降乃剌吾與有力焉升授千戶仍賜以金帛

○庚辰海西侯納哈出上表謝恩獻馬三百八匹

○辛巳築臺州健跳桃渚二城各置千戶所以防倭

○命西平侯沐英籍都督朱銘麾下軍士無妻拏者置營以處之令謫徙指揮千百戶鎭撫管領自楚雄至景東每一百里置一營屯種以備蠻寇

○壬午詔親王府歲給米五萬石其茶鹽布絮等物悉罷勿給

○賜納哈出織金文繡冬衣各一襲○髙麗國王王禑遣其臣月就賀皇太子千秋進方物賜其使文綺鈔錠

○癸未上諭左軍都督府臣曰前所遣囚徒往充遼東驛卒者今天气向寒恐道途凍餒此輩本宥之以全其生若不免死是徒宥爾且令就濟寧暫住待春暖遣行

○命工部置各色綿布衣千襲以備賞賜

○置大寧都指揮使司及大寧中左右三衛會州木楡新城等衛悉隸之以周興吳汧爲都指揮使調各衛兵二萬一千七百八十餘人守其城

○詔左副將軍傅友徳編集新附軍且令簡練精銳於大寧屯駐以防北虜寇抄尋敕左軍都督府都督僉事耿忠攝徵虜副將軍事徵友徳還朝

○命山西大同等九衛徵北官軍各還原衛守邊○乙酉狹西都司言西安府臨潼等縣屯卒所輸稅糧多於民賦而又與民均科雜役未免煩困上是其言命自今屯卒率五丁選一編成隊伍以時屯種稅糧與民田等雜徭復之冬月則練習武藝

○調湖廣官軍五萬六千五百六十人徵雲南賞鈔五十六萬八千錠

○丙戌上諭戶部侍郎楊靖曰爲政者務存大體近文武官俸米有以斗升爲計甚非所以示朝廷忠信重祿之道自今百官月俸皆以石計或止於斗毋得瑣碎於是戶部奏定正一品月俸米八十七石從一品七十四石正二品六十一石從二品四十八石正三品三十五石從三品二十六石正四品二十四石從四品二十一石正五品一十六石從五品一十四石正六品一十石從六品八石正七品七石五斗從七品七石正八品六石五斗從八品六石正九品五石五斗從九品五石

○思州宣慰使田琛來朝

○丁亥賜海西侯納哈出羊十羊�空酒百尊

○己丑命湖廣辰沅二州思南思州二宣慰司今年秋糧自沅州至黃平凡七驛驛各儲二千石以備大軍行糧

○徵烏撒軍民府知府阿能等普定安順州寧谷寨六長官司土官阿窩等尋甸軍民府知府沙琛親叔阿孔等及各府把事通事赴京

○庚寅免泗州祖陵灑掃戶倪某等稅糧

○北平布政司請自河間景州至永平撫寧縣馬驛二十二吳橋至通州水驛八各宜增置馬及船時總兵官永昌侯藍玉亦言自遵化至喜峯口裏灤陽口外富民寬河柏山會州新城大寧等處宜置馬驛七以備邊報詔皆從之

○臨安衛指揮使王執進馬十匹

○髙麗國王王禑遣其門下贊成事張士溫上表謝賜冠帶貢馬一十六匹賜士溫鈔錠

○壬辰祭周天星辰

○周王橚以納哈出來降奉表稱賀

○戶部言今天下稅課司河泊所課程視舊有虧宜以洪武十八年所收立爲定額上曰�稅之徵歲有不同若以往年槪爲定額苟有不足豈不病民宜隨其多寡從實徵之

○漠北故元來降王子失剌八禿兒等至京詔賜王子失剌八禿兒銀六錠綺帛各八匹鈔九十錠國公和尙銀二錠綺帛各二疋鈔四十錠仍各賜紗帽金帶襲衣○撒馬兒罕駙馬帖木兒遣回回滿剌哈非思等來朝貢馬十五匹駝二隻詔賜白金一十八錠

○旌表紹興府嵊縣民張某妻錢氏諸曁縣民李甲妻王氏李乙妻阮氏皆以年少喪夫守節至老各表其門曰貞節

○癸巳永城侯薛顯卒於軍顯徐州蕭縣人歲辛卯潁州兵起顯從同邑趙均用襲徐州推顯爲元帥尋守泗州均用死顯以泗州來歸授親軍指揮壬寅從徵江西遂守之拒陳友諒顯功居多甲辰從徵湖廣擒僞將撥張以獻乙巳徵襄陽吳元年從大將軍徐達下湖州攻姑蘇累功升中書右丞遂從克沂州破益都濟南洪武元年取樂安汴梁河南直搗潼關略嵩州轉戰入衛輝彰徳北破通州入元都西取平陽狹西鳳翔鞏昌慶陽諸郡三年從徐達擊走王保保於定西還論功封永城侯尋以罪謫守海南久之召還從曹國公李文忠北徵和林練兵北平十四年徵安子山擒元將完平章何左丞是年從宋國公馮勝北徵金山降元將納哈出至是以徵還次山海衛卒冬十月柩還遣使迎祭於徐州敕有司營葬鐘山之陰賜號開國輔運推誠宣力武臣榮祿大夫追封永國公謚桓襄卒後之三年以嘗附胡陳事發爲有司所論以死不之究云

○乙未天壽聖節上禦奉天殿受朝賀大宴羣臣於奉天殿皇太子宴國戚曁東宮官於文華殿是日太師李善長進文綺九十五匹海西侯納哈出進馬二匹髙麗國王王禑遣門下評理偰長壽密直副使尹就等貢金龍雙臺盞一金盂一金銀鐘二銀罐一玳瑁筆鞘十黃白黑布六十安南國王陳煒遣使進馬三十匹眞臘國王參烈寶毗耶甘菩者遣使進象及方物賜髙麗眞臘安南等國使臣金織文綺衣鈔各有差

○丙申賜海西侯納哈出部將二百餘人衣鈔靴襪

○丁酉鄭國公常茂坐前驚潰虜眾罪當誅上念其父開平王之功繹之安置於廣西之龍州二十四年卒於謫所

○命遼東都司市牛於髙麗

○詔定屯卒種田五百畝者歲納糧五十石

○夜太陰犯鬼宿

○辛丑贈中軍都督僉事徐司馬汪信左軍都督僉事兪淵耿忠前軍都督僉事孫恭�暠後軍都督僉事韋權等凡四百四十三人祖父母父母及妻勛階職命有差○加前致仕兵部尙書單安仁階資善大夫初安仁以兵部尙書致仕秩正三品後罷中書升六部而尙書秩正二品故安仁𨿽已致仕以其勛舊老臣故有是命時年八十五誥曰昔聖王之興必有耆徳故舊宣力協謀故能輔大業康乂兆民以同享隆平之福而垂令名於無窮也朕昔起自淮右爾單安仁以鄕裏之舊自揚州率眾來歸歷任中外綽有聲譽朕念爾年登七袠特俾佚老於家惟爾心存帝室食息不忘每遇歲時扶老趨覲朕感昔相從之舊特升爾爲資善大夫仍兵部尙書致仕爾其服玆寵命以副朕懷

○上命五軍都督府以海西侯納哈出所部乘馬皆羸瘦令各衛爲牧養之○壬寅詔山東諸府民造戰襖二十萬襲給大寧戍卒以登萊民貧倍給其直尋令登萊諸府罷造止於濟南濟寧及直隸淮安徐邳宿州分造之仍倍給其直

○乙巳曉太陰入氐宿

○湖廣都指揮使司言前奉詔以靖州五開及辰沅等衛親軍選精銳四萬五千人於雲南聽徵今又今市牛二萬往彼屯種請令諸軍分領以往庶免勞民送發從之

○賜海西侯納哈出等官三百一十八人白金二萬三千八百四十兩文綺帛二千九十四匹鈔萬二千九百六十九錠

○丁未遣指揮趙隆賫詔命右副將永昌侯藍玉爲徵虜大將軍延安侯唐勝宗爲左副將軍武定侯郭英爲右副將軍都督僉事耿忠爲左參將都督僉事孫恪爲右參將敕諭玉等曰比者出師往往北虜納哈出悉眾來歸金山之北可以無虞此皆卿等克用朕命建此茂勛然胡虜餘孽未盡殄滅終爲邊患宜因天時率師進討曩諭克取之機尙服斯言益勵士卒奮揚威武期必成功肅淸沙漠在此一舉卿等其勉之

○是月立萬州守禦千戶所

○命長興侯耿炳文率狹西諸衛軍士城西寧

大明太祖聖神文武欽明啟運俊徳成功統天大孝髙皇帝實錄卷之一百八十五

太祖髙皇帝實錄卷之一百八十六

洪武二十年冬十月戊申朔饗太廟

○封後軍都督府都督僉事朱壽爲舳艫侯右軍都督府都督僉事張赫爲航海侯賜誥券其誥文略曰咨爾壽從朕開國多著勛勞今已年髙屢涉風濤之險服勤漕運以給遼海之軍旣懋厥功必加崇勸今特封爾壽爲開國輔運推誠宣力武臣柱國舳艫侯食祿二千石延於子孫世襲封爵用報爾功爾其敬哉赫誥文與壽同

○建歷代忠臣廟成先是漢秣陵尉蔣忠烈侯晉成陽卞忠貞公南唐劉忠肅王宋濟陽曹武惠王等皆歷代崇祀及元衛忠肅公福壽等亦嘗立祠以祀上以其混處閭巷祠宇卑陋弗稱神居詔徙建於雞鳴山之陽至是廟成命應天府每歲以四孟月及歲除祭功臣日致祭歲以爲常

○己酉上與諸將論兵政上曰國家用兵猶醫之用藥蓄藥以治疾不以無疾而服藥國家未寧用兵以戡定禍亂及四方承平只宜修甲兵練士卒使常有備也蓋兵能弭亂亦能召亂若恃其富彊喜功生事結怨啟釁適足以召亂耳正猶醫家以瞑眩之藥彊進無病之人縱不殘軀隕命亦傷元气故爲國者但當常講武事不可窮兵黷武爾等皆有軍旅之寄宜深體朕意庶幾無失

○庚戌襲封衍聖公孔訥來朝賜宴及鈔○遣使卽軍中賞頴國公傅友徳等所統北番來降校卒四萬六百餘人布凡十六萬一千五百八十五匹

○置海口千戶所於瓊州府瓊山縣

○暹羅斛國使臣坤思利濟剌替等還詔賜其國王雜彩九十疋並藥餌之物坤思利濟剌試職替等衣鈔有差

○辛亥賞河州等十一衛軍士四萬三千七百餘人布一十九萬八千疋綿花六萬五千六百斤

○占城國王阿答阿者遣其臣寶絡圭阿那來郁等一百五十八人入貢方物命賜衣鈔有差

○壬子以顏檜爲溧陽縣丞檜顏子五十八代孫也

○播州宣慰使楊鏗以被徵入朝貢馬十匹上諭以守土保身之意賜鈔五百錠○劍川州土酋楊奴叛大理衛指揮鄭祥率兵討之斬其黨八十餘人楊奴遁走未幾還劍州復聚蠻人爲亂祥復以兵擊斬之賊遂平

○丁巳命各衛指揮分領千戶所事國朝之制每衛設指揮使一人指揮同知二人指揮僉事四人又設前後中左右五千戶所以分領士卒是時京衛指揮朝退多不入公署蒞政事遇有責成互相推避遂命指揮使掌印同知僉事各領一所士卒有武藝不訓練器械不堅利者皆責所領之官

○復置臺州衛調處州衛指揮僉事常剛領衛事

○命兵部榜諭天下凡公侯駙馬奉命出使其傔從及諸藩府使人無符驗者不得擅乘驛傳船馬違者罪之

○戊午詔凡軍士置營從各衛所居止不許越伍離次○詔取遼東官軍曾往海西野人地方及納哈出之境歷涉勞苦者二百六人赴京各賜文綺羅衣鈔錠有差

○詔湖廣常徳辰州二府民三丁以上者出一丁往屯雲南

○辛酉月食

○壬戌上念山東北平河南水馬驛夫頻年供役煩困命有司驗舊例戶糧多寡倍增之以寬民力

○調狹西山西將士五萬六千餘人赴雲南聽徵賜鈔有差

○癸亥詔定武臣贈賻格例公侯布百疋米百石一品布六十疋米六十石餘各有差

○甲子調楚府護衛兵六千赴雲南聽徵

○乙丑命僉都禦史髙翼等以所收故元校卒七百二十餘人往遼東訓練聽調尋命以兵付邊將而還

○命兵部遣使籍杭湖嚴衢金華紹興寧波及直隸徽州等府市民富實者出貲市馬充鳳陽宿州抵河南鄭州驛馬戶○丙寅詔長興侯耿炳文率狹西土軍三萬三千人往雲南屯種聽徵

○賜航海侯張赫舳艫侯朱壽海西侯納哈出祿米二千石以江西公田給之

○丁卯上以北方學校無名師生徒廢學命吏部遷南方學官之有學行者教之增廣生員不拘額數復其家

○命錦衣衛選精銳力士五千六百人隨駕

○上諭禮部尙書李原名曰往者臣僚尊卑禮儀已嘗定議頒降其中節目有未詳盡宜重加考正著爲定式申布中外原名乃集諸儒臣稽考舊制重加訂定凡二十六條朝參八其一凡朝班序立公侯於文武班首次駙馬次伯自一品以下各以序文東武西風憲紏儀官居下北向紀事官居文武第一班之後稍近上以便觀聽不得攙越如有事須從班末行至禦前跪奏畢卽復位其二凡文武官於禦前侍坐遇有官員奏事必起立俟奏畢復坐若特旨賜坐者不拘其三凡文武官出入朝門各加敬遜如一品以下官遇公侯駙馬立則傍立行則後從餘仿此其有宣召不在此限其四凡朝參官員遇有聖諭須專心拱聽守而勿失其五百官自入午門內不得吐唾如朝參近侍病嗽者許卽退班其六凡禦前奏對務從誠實不許妄誕其七凡官員隨從過丹墀中身常朝北不得向南或左或右悉如之如隨從升奉天門或丹陛不得徑行中道及王道如有旨方許於側邊隨行其八官員凡入朝門須整肅威儀不得行私揖禮筵宴二其一凡筵宴四品以上升殿侍坐四品以下於殿外及丹墀內序坐文東武西有特旨賜殿內坐者不在此限如在奉天門則公侯坐於門內四品以上於門外四品以下於丹墀內務在肅恭不得攙越次序諠嘩簡慢其二凡百官於奉天華蓋謹身武英等殿筵宴須穿禮鞋方許上殿違者從禮官及監察禦史儀禮司紏舉出使三其一凡使者賫詔書至總兵官處近營十里先令人報知總兵官設香案於營內迎接開讀如常儀其二凡使者賫制諭敕符手詔至總兵官處干系機密軍務徑通之處不得報知本處官司亦不許迎接徑至營外先密報總兵官設香案於兵幕南向親出營迎接使者下馬捧所賫制敕前行至幕置於案使者立於案東西向總兵官行五拜三叩頭禮畢悉屏去左右使者取制敕親授總兵官開畢復置於案相見如常儀其三總兵將軍奉命徵討凡遇使者賫到制諭敕符手詔看畢卽依旨奉行如應覆奏隨卽差人請旨不得延遲方命違則如律官員拜禮二其一凡朝見稽首頓首五拜乃臣下見君上之禮先稽首頓首四拜後一拜叩頭成禮稽首四拜者百官見東宮親王之禮其見父母亦四拜其餘官長親戚朋友相見止許行兩拜禮其二凡公侯駙馬相見各行兩拜禮一品見公侯駙馬一品官居右行兩拜禮公侯駙馬居左答禮二品見一品二品居右行兩拜禮一品居左答禮三品以下仿此如三品見一品四品見二品行兩拜禮一品二品官答受從宜餘仿此如有親戚尊卑之分從行私禮官員公坐一凡大小衙門官員每日公坐行肅揖禮佐貳揖長官長官答禮首領官揖長官佐貳官長官佐貳官拱手公聚序坐一凡文武官公聚各依品級序坐若資品相同者則依衙門次第若王府官屬與朝官坐立各照品級俱在朝官之次官員相遇八其一駙馬遇公侯分路而行一品二品官遇公侯駙馬引馬側立須其過二品見一品二品趣右讓道而行三品遇公侯駙馬引馬回避遇一品引馬側立遇二品趨右讓道而行四品遇一品以上官引馬回避遇二品引馬側立遇三品趨右讓道而行其餘官員凡遇隔二品以上官皆引馬回避隔一品以上皆引馬側立品級相近則皆趨右讓道而行其品級相等者分道而行如有親戚尊卑之分聽從回避其二凡內官出入遇駙馬於道必須下馬遇公侯一品二品官引馬側立遇三品四品官分路而行其三凡公侯駙馬一品二品官隨從火者人等非跟隨本官而私自出入者凡遇文武百官必須下馬違者治罪其四凡所屬官遇上司官引馬回避所屬官品髙遇上司官卑者分路而行其五官員應合回避而路窄不可回避者則下馬拱立應分路不得占中道其六凡文武官員出入應合開道而自不開道致令應回避官員不曾回避者不問若因而生事者止坐上官其七京師人煙輳集其街市軍民人等買賣及乘坐驢馬出入者遙見公侯駙馬一品以下至四品官過往卽便下馬讓道其八官員當避路者若承宣召及祠祭官詣祠所並有所捕逐者在道𨿽遇應避之官不避在京官員儀從一凡文武百官自四品以上儀從並依舊制從宜五品官止許引道一人六品以下不許引道其出郊在外儀從仍依舊制不拘此例其官員傘蓋冠帶服色房舍器皿鞍轡弓矢牀榻之類自公侯以下各有等殺條列成書名曰禮儀定式命在京公侯以下在外諸司官員並舍人國子生及儒學生員民間子弟務在講習遵守違者問如律

○戊辰追封中山武寧王徐達妻謝氏中山武寧王夫人

○己巳夜太陰犯謁者

○庚午徵虜大將軍永昌侯藍玉奏天气尙寒胡人斂迹大軍久屯塞上徒費饋餉今量畱人馬戍守大寧會州等處大軍分回薊州近城屯駐俟有邊報然後進軍詔許之

○癸酉貴州宣慰使靄翠妻奢香等進馬二十三匹

○普定衛安順州判官阿窩等來朝貢馬二十五匹○丙子惠州海賊謝以靑聚眾作亂攻陷城邑廣東都指揮同知花茂以兵討平之

○狹西平涼衛言所獲西番犏牛九十三頭請入爲官用上命分給將校之有功者

○是月宋國公馮勝以罪召還至京師上以其勛舊不加譴命就第鳳陽奉朝請

大明太祖聖神文武欽明啟運俊徳成功統天大孝髙皇帝實錄卷之一百八十六

太祖髙皇帝實錄卷之一百八十七

洪武二十年十一月丁丑朔普安衛軍民指揮使周驥奏古州一十二處長官司所統民九千二百一十七戶願納秋糧八千九百二十九石命戶部籍其數

○戊寅復置狹西延安府保寧縣大鹽池鹽課司設大使副使各一人其鹽利所出令各稅課司局從實徵�不許踰額厲民

○己卯貴州平越衛都勻安撫司奏招諭各處長官司民八千三百四十三戶歲納糧六百九十九石命登籍戶部

○取福州女轎戶初閩俗婦女有以舁轎爲業者命取至京師居之竹橋以便出入宮掖至是復取之凡二百餘戶○庚辰冬至上禦奉天殿受朝賀大宴羣臣於奉天殿皇太子宴國戚曁東宮官屬於文華殿

○辛巳免徵延安山地稅初延安民有欺隱山地者罰輸稅與官地等至是上念其民艱難免之

○賜漠北降將買驢等一十六人衣鈔以其能招降所部故也

○都督孫恭卒恭在軍中多著勞績及卒上甚惜之命禮部遣人致祭仍給米布以供葬事

○壬午命普定侯陳桓靖寧侯葉昇往雲南總制諸軍於定邊姚安等處立營屯種以俟農隙徵進旣而又命桓等領兵屯田於畢節等衛

○癸未大將軍永昌侯藍玉遣人送所獲故元將士一千九百餘人並獻所獲宣敕金銀銅牌○乙酉徵河南儒士嶽宗原等九人至京授以布政司官各賜衣鈔令觀政於朝

○賜故元丞相也速塔兒鈔及文綺衣衾靴襪

○丙戌築髙郵湖堤成計一千四百三十丈

○丁亥卿云見

○皇從曾孫贊儲生靖江王第八子也

○命禮部選天下陰陽官子孫年十二以上二十五以下質羙而讀書者赴京習天文推步之術

○戊子以河南府儒學訓導葛鈞爲翰林院侍講學士

○己丑徵故元河南行省郎中劉和中等四十四人至京師

○信國公湯和奏言寧海臨山諸衛濱海之地見築五十九城籍紹興等府民四丁以上者以一丁爲戍兵凡得兵五萬八千七百五十餘人先是命和往浙西沿海築城籍兵戍守以防倭寇至是事畢還奏之

○詔牧馬所軍士月糧舊給五斗者增爲一石○辛卯命國子監羅羅生阿累等三人歸省其親上曰蠻夷鮮知禮義能遣子來學是慕義也今阿累等久居監中宜令歸省教之孝弟所以使知禮義也於是厚賜遣之

○壬辰詔徵虜大將軍永昌侯藍玉發軍校護送海西侯納哈出及故元尙書塔不歹等妻子赴京

○太陰犯鬼宿

○甲午徵虜大將軍永昌侯藍玉奏得降人脫脫等言故元丞相哈剌章乃兒不花等遁入和林乞進兵剿滅許之

○命禮部遣人祭故元司徒撒裏撻溫時撒裏撻溫來降至臨淸溺死事聞敕有司求遺骸葬之仍命禮部致祭賜白金二百五十兩鈔九十錠彩帛各八匹以卹其妻子

○乙未曉刻太陰入太微垣○丁酉命兵部錄京衛將校子弟皆爲試百戶其與見任父兄同居者不給俸不同居者月給俸二石旗軍除授者如之

○戊戌上以占城貢象使者辛加咄及蕃軍缺禦寒之服命賜綿被及寒衣一襲辛加咄等回至廣東復遣中使錫宴仍賜鈔二十錠爲道裏費軍士半之

○己亥蒙古衛指揮僉事法古言番軍南徵亡者四百二十餘人請追其戶丁補伍上曰汝蒙古部落少長相安久矣若復追其戶丁爲軍豈能自安耶不許

○庚子置雲南左右前三衛中左千戶所

○命戶部募�人於雲南畢節衛納米中鹽每米二斗給浙鹽一引三斗給川鹽一引○辛丑命禮部立故鞏昌侯郭子興永城侯薛顯六安侯王志安陸侯吳復墓碑仍命翰林院制文刻石

○甲辰寧山衛指揮賈徳等犯法系中書斷事獄所犯凡百四十餘事上惜其材勇命紀過從徵雲南立功贖罪

○是月普安軍民府知府普旦等被召至京貢馬三十九匹

○

十二月丁未朔詔免徵鳳陽�稅鈔萬一千八十貫有奇

○琉球國山南王承察度遣使耶師姑進表獻馬三十匹賀明年正旦賜耶師姑等宴及鈔有差

○戊申田州府土官知府岑堅遣其子知州永昌貢馬及方物

○庚戌思南宣慰使田大雅來朝貢馬及水銀謝恩以受詔移其治所於鎭遠故也○詔天下各衛所指揮千百戶鎭撫以罪罷免者咸復其職令往各都司領軍戍守於是武官復復職者凡一千六十二人

○辛亥賜思南宣慰使田大雅思州宣慰使田琛鈔各二百錠余官有差

○壬子命左軍都督僉事馮誠往諭普定侯陳桓靖寧侯葉昇率湖廣都司諸軍駐普安分屯曲靖越州仍命雲南布政司以白金二十萬兩給各府縣糴糧備用

○兵部尙書致仕單安仁卒安仁鳳陽人歲壬辰招集義兵保鄕裏元授樞密院判官丁酉從鎭南王孛羅普花守揚州鎭南王爲長槍軍所逐安仁遂率所部渡江來附授元帥命守禦鎭江戊戌授按察司副使辛丑升按察使甲辰擢中書省左司郎中乙巳調瑞州守禦千戶吳元年入爲將作司卿洪武元年拜工部尙書二年調兵部辭歸六年召爲山東行省參政辭不受八年再授兵部尙書致仕家於儀眞是年十月特授資善大夫至是卒上遣禮部主事蓋霖致祭仍賜賻鈔一百錠

○甲寅命浙江布政使司修治所隸紹興等府橋梁道路時信國公湯和還自浙東言吳江長橋圯壞及浙東西道路多不治行旅病之故有是命

○晉王府左長史桂彥良卒彥良名徳偁以字行寧波之慈溪人元鄕貢進士爲衢之包山書院長轉平江路儒學教授罷歸時張士誠據浙西方國珍分省浙東數致禮聘俱不就洪武六年朝廷大徵天下儒士浙江參政徐本首彥良應薦待詔闕下奏對稱旨擢太子正字上嘗出禦制師文示彥良彥良卽上前大聲誦瑯然左右驚愕翰林學士承旨詹同私戒之上知之謂曰儒者事君正當誠意自然無事矯揉也時給事中蔣學等十七人講學文華堂寵愛特甚學等多恃寵不自修飭上欲擇端重儒者以率厲之乃命彥良及修撰孔克表爲之師各賜白金三十兩俾學等執弟子禮上嘗訪以治道彥良對曰治道在心心不正則好惡頗好惡頗則賞罰失當賞罰失當則無以致治功故爲治在乎正心而正心之要又在乎懲忿窒欲而已上善其言又嘗從登內城上從容顧謂彥良曰朕比來好善惡惡如何彥良對曰惟人君至公無私則好惡自得其當故孔子曰惟仁者能好人能惡人上曰善卽書其語揭於便殿楹間七年日長至有事於圜丘詔詞臣撰祝文以進內有予我二字或謂其不敬彥良對曰成湯祭上帝曰予小子履武王祀文王之詩曰我將我享古有此言特儒者泥而不通耳上曰爾言是也嘗命詣臺省審錄疑獄得以情原者數十人十一年授晉王府右傅上親制誥文以賜之彥良以爲輔導之職莫先於格心乃制心圖以獻晉王十三年罷王府傅相攺長史司左長史十五年朝京師進太平十二策言多剴切上嘉納之十八年以疾賜歸鄕裏至是卒

○丙辰賜浙江沿海諸衛所軍士六萬二千八百五十三人鈔人五錠

○夜太陰犯諸王星○丁巳遣前城門郎石璧往雲南諭西平侯沐英等自永寧至大理每六十里設一堡置軍屯田兼令往來遞送以代驛傳於是自曲靖火忽都至雲南前衛易龍設堡五自易龍至雲南右衛黑林子設堡三自黑林子至楚雄祿豊設堡四自祿豊至洱海衛普淜設堡七自普淜至大理趙州設堡二自趙州至徳勝關設堡二人稱便焉

○戊午夜太陰犯井宿

○癸亥賜遼東女直所部阿苦義等六人衣各一襲鈔五錠

○野人部將西陽哈等百三十四人自遼東來降命賜衣各一襲尋加賜白金千三百七十兩○甲子以後軍都督府都督僉事李恪子昇爲府軍前衛指揮使謝規子鑑爲天策衛指揮使

○思明府土官知府黃忽都龍州土官知州趙帖堅各進馬及方物

○丙寅以右軍都督府都督僉事張銓子麟爲虎賁右衛世襲指揮使

○給定海磐石海門三衛符驗銅牌

○戊辰置河南汜水縣成臯驛及遞運所

○永順宣慰彭添保結倫州知州馮萬傑餋利州土官趙芳鎭遠州土官趙士能安平州判官馬堅萬承州土官許祖俊都結州土官儂武髙曲靖軍民府越州土官阿資各貢馬及方物

○己巳詔戶部賑卹濟南東昌東平三府饑民凡六萬三千八百一十餘戶爲鈔三十一萬九千八十錠○前軍都督府都督僉事於顯卒顯蘄州府黃梅縣人丙申歲歸附累從徵伐有功洪武三年授廣洋衛指揮使六年升大都督府僉事十三年攺前軍都督僉事至是以疾卒特贈開國輔運推誠宣力武臣追封英山侯謚襄武

○廣西鎭安府知府岑添保思城州及崇善縣土官各貢方物賀明年正旦

○庚午置遼東三萬衛指揮使司以千戶侯史家奴爲指揮僉事詔凡將校自洪武四年守遼有功者千戶升爲指揮百戶以下遞升有差凡二百七十五人

○西天尼八剌國王馬達納羅摩烏思藏朵甘二都指揮使司都指揮搠幹爾監藏等各遣使阿迦耶等來朝上表貢方物馬匹鑌鉄劍及金塔佛經之屬賀明年正旦○僧智光等自尼八剌國使還獻馬八匹卻之

○辛未河間阜城驛馬戶以孳生馬來進上曰馬戶應役惟仰於馬然芻豆之給其費不輕故嘗命兵部榜諭凡驛馬孳生聽民畜賣今復有來進者豈朕言不信於民耶無乃有司奉行之不至也其卽還之

○壬申以工部主事沈溍爲兵部試左侍郎

○遣刑部尙書唐鐸運鈔百餘萬錠抵山東賑登萊二府民饑

○命戶部咨髙麗王以鉄嶺北東西之地舊屬開元其土著軍民女直韃靼髙麗人等遼東統之鉄嶺之南舊屬髙麗人民悉聽本國管屬疆境旣正各安其守不得復有所侵越○建昌衛指揮使月魯帖木兒等貢馬二十七匹詔賜綺帛鈔錠

○賜新除番官千百戶及閒良等官七百八十五人銀鈔冠服繒彩有差

○癸酉以鞍轡局大使黃立恭爲工部右侍郎食祿不視事立恭舊臣故上特優以祿秩云

○詔鎭南衛從徵五開陣亡軍士家屬悉放還鄕爲民

○賜從徵番將四百七十三人文綺衣各一襲

○甲戌上以徐州歲歉民貧詔戶部凡州民運糧赴京者遣人止之令悉輸濟寧倉以省其漕運之勞

○賜新授武官千百戶三十四人白金三百五十兩鈔三百錠及冠帶衣帛有差

○乙亥享太廟○是月大誥武臣上以中外武臣多出自戎伍罔知憲典故所爲往往麗法乃親制大誥三十二篇以訓之俾知守紀律撫軍士立勛業保爵位頒之中外永爲遵守

○尋甸府土官知府沙琛遣子安寧貢馬

○施南宣慰使覃大勝遣從兄墨答什用貢方物龍英州土官知州趙仁忠遣叔趙嵩東蘭州署事吏目陳俊等來朝貢馬詔賜綺帛鈔錠

○是歲天下歲貢生員凡一千二百人中式送國子監者九百七十五人送中都國子監者一百三十二人不中者九十三人各遣還讀書提調官教官俱如例罰

大明太祖聖神文武欽明啟運俊徳成功統天大孝髙皇帝實錄卷之一百八十七

大明太祖髙皇帝實錄卷之一百八十八

洪武二十一年春正月丙子朔上禦奉天殿受朝賀大宴羣臣於奉天殿皇太子宴國戚及東宮官屬於文華殿

○琉球國山南王叔汪英紫氏及弟函寧壽入賀貢方物

○廣西四川思明等府州金築等番四十四長官司貢方物

○戊寅兵部侍郎沈溍奏曩因各衛軍士逃亡累給勘合凡一千四百三十二道今十二布政使司及直隸府州追逮官吏玩法俱無回報是致軍伍久闕又或鬻放正名以族屬同姓者發補以逭其責今各官朝革�見京師乞下吏詰問上命姑宥之惟榜於治所以速其報○賜西寧衛指揮楊政涼州衛指揮張文傑莊徳白金各二百兩文綺十二疋鈔百錠

○召前諸城知縣陳允恭於雲南上諭吏部臣曰爲國以任人爲本作姦者不以小才而貸之果賢者不以小疵而棄之姦者必懲庶不廢法宥過而用則無棄人陳允恭前任諸城以簿書之過謫戍雲南比有言其治縣時能愛民夫長民者能愛民𨿽有過可用也於是召允恭還復其官

○己卯命曹國公李景隆定遠侯王弼鶴慶侯張翼往中都畱守司及徐邳等衛調官軍防護漠北新附韃軍南來又命永平侯謝成往魯府率護衛士馬以所送韃軍分隸濟南濟寧等衛與軍伍錯居

○庚辰皇第二十六孫孟爚生楚王第六子也

○夜太陰犯天囷

○辛巳以浙江道監察禦史淩漢爲右副都禦史漢鞫獄平恕人有徳漢者遇諸途邀漢飲厚報以金漢告曰子罪當爾律有定法非我私子酒可飲而金不可受固拒之時有廉得其事以聞上嘉之故升用焉

○百夷思倫發誘羣蠻入寇馬龍他郎甸之摩沙勒寨西平侯沐英遣都督寧正擊破之斬首一千五百餘級

○壬午韶州府知府王世安言曲江縣有唐賢相張九齡及宋名臣余靖祠歷代致祭今歲久祠廢乞舉祀典從之

○賜遼東三萬衛指揮侯史家奴白金二百兩文綺帛各六疋鈔五十錠○田州府上隆州知州岑永通等來朝賜文綺帛鈔有差

○癸未以開封府所收�稅賜周王靑兗長沙三府�稅賜齊魯潭三王旣而有上開封府稅課之數乃停周王之賜

○命徐州今年田租勿運赴京師悉輸濟寧倉以紓民力也

○甲申賜琉球國山南王叔汪英紫氏王弟函寧壽及傔從白金文錡鈔各有差

○乙酉賜四川都勻安撫司副使劉武白金四百兩綺帛各五疋布四十疋

○丁亥復置上思州忠州定州知州秩從五品同知正七品判官正八品吏目未入流

○始置思陵州祿州

○山西屬衛指揮董成等來朝賜白金八百兩文錡二十疋鈔四百錠○旌表保定府新城縣人王興孝行興母李氏年七十病嗽醫禱皆弗效興臥冰白溝河上吁天以請如是者三年母病遂愈事聞詔旌表其門仍復其家三年

○禁教坊婦人戴冠穿褙子

○戊子琉球國山北王帕尼芝遣其臣貢方物

○四川馬湖府知府安仁入朝貢馬及方物詔賜綺帛鈔錠通使呂仲仁等各賜鈔錠襲衣

○辛卯大祀天地於南郊

○甲午以都察院右副都禦史淩漢爲右都禦史

○以廣西馴象衛指揮僉事王徳爲狹西都指揮使先是徳爲山東都指揮使坐事下吏尋宥之左遷馴象衛指揮僉事至是上思其材復升用之○遣使賑靑州民饑先是靑州府所隸州縣旱蝗詔免貧民夏稅麥一萬六千四百七十餘石又令本年秋糧許以綿布代輸凡折糧三萬六千四百九十五石而民尙艱食有司不以聞使者有自靑州還者奏之上謂戶部侍郎楊靖曰夫代天理民者君也代君餋民者守令也今使者還言靑州民饑有司不以聞是豈有愛民之心哉亟遣人馳驛往賑之就逮治其官吏於是所賑人戶凡二十一萬四千六百爲鈔五百三十六萬錠有奇

○故元將信童來降徵虜大將軍永昌侯藍玉遣人送赴京師

○溫州永嘉縣民因暹羅入貢買其使臣沈香等物時方嚴交通外夷之禁里人訐之按察司論當棄市上曰永嘉乃暹羅所經之地因其經過與之貿易此常情耳非交通外夷之比也釋之○乙未享太廟

○丙申夜太陰犯房宿熒惑入斗宿

○丁酉給淮安等衛將士二萬四千七百餘人鈔二萬四千七百錠布一萬九千三百疋

○占城國入貢賜其使者及從人一百五十二人鈔有差

○己亥賜尼八剌國王及烏思藏等都司都指揮誥七道敕旨一道符驗三道銀印玉圖書各二及幡幢彩叚有差其使者並傔從七十餘人各賜襲衣鈔錠

○帕木竹巴灌頂國師鎖南札思巴噫監藏卜上表稱病舉弟吉剌思巴監藏巴藏卜代職許之以朵甘都司所舉監藏札思巴爲朵甘衛千戶仍給誥命

○復置馴象衛指揮使司於廣西龍州之左江時朝廷大輅用象挽之凡朝會亦用象陳列殿陛兩墀及闕門之外於是復置衛令謫戍之人充衛卒專捕象每象以一奴畜之俟其馴擾始入貢後徙衛治於橫州

○辛丑琉球國中山王察度遣其臣亞蘭匏進表貢馬及方物進皇太子箋獻馬

○廣東韶州英徳等縣民周廣全等聚眾作亂都指揮同知花茂將兵討平之

○韃靼官軍姚曲裏歹等反於廣西命潁國公傅友徳率辰沅貴州普定等衛兵討捕尋平之

○廣東都指揮使司布政使司進象一百二十七

○癸卯命戶部運鈔往賜福建各衛軍士

○甲辰東川軍民府女土官試知府攝賽來朝始實授之仍賜紗帽金帶文綺襲衣遣還

○乙巳以大理寺卿趙勉爲刑部侍郎左少卿張庭蘭爲大理寺卿右少卿唐盛爲左少卿中軍都督府經歷趙和爲右少卿○是月建昌府故土官安思正妻師克等來朝貢馬九十九匹詔授師克知府賜冠帶襲衣文綺鈔錠

○天下歲貢生員中式者一千二十七人

二月丙午朔靑州府耆民數百人詣闕謝恩以蠲免夏稅折收秋糧故也

○丁未遣官釋奠於先師孔子

○夜太陰犯外屏

○戊申祭大社大稷

○命貴州都指揮使司平越衛麻哈長官司長官宋成子夏保襲父職時成爲討叛苗戰沒也

○己酉大賚北平狹西山西河南山東大寧六都指揮使司並皇陵等衛徵北軍士一十四萬九千二百二十一人鈔七十四萬六千一百五錠

○置福建沿海五衛指揮使司曰福寧鎭東平海永寧鎭海所屬千戶所十二曰大金定海梅花萬安莆禧崇武福金金門髙浦六鰲銅山玄鐘以防倭寇○庚戌命自今天下有司官凡入流品以上犯罪者皆須奏聞方許逮問

○詔五軍都督府都督蕭用王庸等令天下各都司衛所馬步軍士各分爲十班自今年八月爲始輪次赴京校試武藝指揮千百戶年深慣戰及屯田者免試其餘蔭敍曁總小旗升爲千百戶衛所鎭撫者各親率所部軍士至京仍先下操練之法俾遵行之其法令軍士用竹木制二三鬥力弓箭去鏃用綿綴於箭端分朋演射又於教場內用繩表地兩界相去五丈餘軍士馳馬於兩旁對射三箭射畢於馬上兩兩相比角皮骨朵較畢射牌牌髙大與人齊射三百步外步兵皆如其法惟不乘馬凡操練務在弓必滿射必中角必勝有不如法及不閒習者罰○辛亥朝日

○癸丑福建布政使司進禮記注﹤鋶﹣釒﹥三十一部

○長興侯耿炳文承制遣狹西都指揮同知馬燁率西安等衛兵三萬三千屯戍雲南

○普定侯陳桓靖寧侯葉昇等奏報祿肇堡成先是上敕桓昇曰往者命李煥李隆帥畢節等衛戍卒扼芒部道路悉聽卿等調遣務屯戍得宜相機而動若糧餉不繼可於祿肇芒部取給仍防烏撒沾益出沒之地當時遣人偵候之後又遣人諭桓等曰初命卿等往雲南爲彼芻粟不繼故俾於祿肇權駐近得報知已於麻哈之地屯軍彼處糧餉艱難尢甚然種已入土不可輕動若有警急卽遣人馳報雲南西平侯沐英候秋收畢乃徙至是桓等奏報去年冬已率師至祿肇堡○甲寅詔以歷代名臣從祀帝王廟先是禮官奏以風後力牧臯陶夔龍伯夷伯益伊尹傅說周公旦召公奭太公望方叔召虎張良蕭何曹參周勃鄧禹諸葛亮房玄齡杜如晦李靖郭子儀李晟趙普曹彬韓世忠嶽飛張浚博爾忽博爾術赤老溫伯顏阿術安童凡三十六人皆宜從祀於帝王廟上曰古之君臣同徳者終始一心載在史傳萬世不泯國家祀典必合公論不可徒觀其迹而不究其實也若宋趙普負太祖爲不忠不可從祀元臣四傑木華黎爲首不可以其孫從祀而去其祖可祀木華黎而罷安童旣祀伯顏其阿術亦不必祀如漢陳平馮異宋潘羙皆節義兼善始終可從廟祀於是定以風後力牧臯陶夔龍伯夷伯益伊尹傅說周公旦召公奭太公望召虎方叔張良蕭何曹參陳平周勃鄧禹馮異諸葛亮房玄齡杜如晦李靖李晟郭子儀曹彬潘羙韓世忠嶽飛張浚木華黎博爾忽博爾術赤老溫伯顏凡三十有七人從祀歷代帝王廟

○夜太陰犯鬼宿

○乙卯大將軍永昌侯藍玉送降胡寡婦一百六十二人至京命以文綺帛衣四百八十餘襲鈔一千二百三十錠給賜之

○黑气

○丁巳置福州中衛指揮使司

○革郡縣禮生及儀從人先是命郡縣籍民充儀從及選民生資質詳雅者爲禮生遇迎接詔赦進賀表箋及春秋祭祀則令贊禮供事而郡縣富民夤緣有司假此爲名影蔽差役或因以爲姦至是事聞命罷之遇迎接詔赦之類以儒學生員贊禮事畢仍令肄業儀從則以弓兵皂隸之徒爲之○戊午遣官祀歷代帝王初歷代帝王廟五室祀伏羲至元世祖凡十七帝至是去隋文帝凡十六帝爲五室中三室居三皇五帝三王如舊最東一室則漢髙祖光武唐太宗最西一室則宋太祖元世祖從祀名臣凡四壇東廡第一壇九人風後臯陶龍伯益傅說召公奭召虎張良曹參西廡第一壇九人力牧夔伯夷伊尹周公旦太公望方叔蕭何陳平東廡第二壇十人周勃馮異房玄齡李靖李晟潘羙嶽飛木華黎博爾忽伯顏西廡第二壇九人鄧禹諸葛亮杜如晦郭子儀曹彬韓世忠張浚博爾術赤老溫

○己未祭太歲風雲雷雨嶽鎭海瀆山川月將城隍諸神

○遣官祭先農及旗纛○四川天全六番招討司副招討楊藏卜會川知州王喜柏興知州西天卜來朝進馬詔賜文綺鈔錠

○命建昌府土官女知府師克討東川芒部及赤水河叛羗發內帑令武定會川徳昌等府市馬三千匹

○庚申增置四川建昌府九驛

○戶部奏貴州宣慰使靄翠金築安撫使密定所屬租稅累歲逋負蠻人恃其頑險不服輸送請遣使督之上曰蠻夷僻遠其知畏朝廷納賦稅是能遵聲教矣其逋負豈故爲耶必其歲收有水旱之災故不能及時輸納耳所逋租悉行蠲免今宜定其常數務從寬減於是戶部奏定其歲輸之數以洪武十九年爲始靄翠歲輸三萬石密定歲輸三千石從之○四川天全六番招討司副招討楊藏卜言本司茶戶常以茶與西番蠻人貿易毛纓茜艸等物�旅往來鬻販每歲課額所收一萬四千餘貫近者茶株取勘在官所收之茶復給官價買之收貯官庫以備易馬由是�旅不行課額遂虧多令應役之人陪納不便乞差人從實閘辦從之

○辛酉以儒士劉邦彥爲福建布政使司右參議右參議嶽利伯爲左參議左參議王鈍爲右參政

○安南陳煒遣使貢象及金銀器

○壬戌遣使賫敕諭大將軍藍玉左副將軍唐勝宗右副將軍郭英曰今歲四月十五夜月食五月朔日食此天戒也不可不謹卿等統兵在外宜嚴號令肅部伍遠斥候以防不虞或有不利毋自摧沮須奮勇出奇以汛掃殘虜使朝廷無北顧之憂豈惟黎庶之福卿等功名亦永垂竹帛

○四川布政使司奏川中產茶曩者西番諸羗以毛布毛纓之類相與貿易以故歲課不虧近者朝廷頒定課額官自立倉收貯專用市馬民不敢私采每歲課程民皆陪納請仍令民間采摘與羗人交易如此則非惟民得其便抑且官課不虧詔從之

○禮部主事髙惟善自長河西魚通寧遠等處還上言曰臣聞安邊在乎治屯守而兼恩威屯守旣堅𨿽遠而有功恩威未備𨿽近而無益今魚通九枝疆土及巖州雜道二長官司東鄰碉門黎雅西接長河西原自唐時吐蕃彊盛寧遠安靖巖等州漢民往往爲彼驅入九枝魚通防守漢邊元初設二萬戶府仍於盤陀仁陽置立寨柵邊民戍守其後各枝率眾攻仁陽等柵及川蜀兵起乘勢侵淩黎雅卭嘉等州洪武十年始隨碉門土酋歸附國朝設巖州雜道二長官司迨今十有餘年官民仍舊不相統攝蓋無統制之司恣其猖獗因襲舊獘故也其近而已附者如此遠而未附者何由而臣服之且巖州寧遠等處乃古之州治苟撥兵戍守就築城堡開墾山田使近者向化而先附遠者畏威而來歸西域無事則供我徭役有事則使之先驅撫之旣久則皆爲我用矣如臣之說其使有六通烏思藏朵甘鎭撫長河西可拓地四百餘里得番民二千餘戶非惟黎雅之保障蜀亦永無西顧之憂一也番民所處老思岡之地土瘠人繁專務貿販碉門烏茶蜀之細布博易羗貨以贍其生若於巖州立市則此輩衣食皆仰給於我焉敢爲非二也以長河西伯思東巴獵等八千戶爲外藩犄角其勢必固然後招來遠者如其不來使八千戶近爲內應遠爲鄕導此所謂以蠻夷攻蠻夷誠制邊之善道三也天全六番招討司八鄕之民宜悉免其徭役專令蒸造烏茶運至巖州置倉收貯以易蕃馬比之雅州易馬其利倍之且於打煎鑪原易馬處相去甚近而價增於彼則番民如蟻之慕膻歸市必眾四也巖州旣立倉易馬則蕃民運茶出境倍收其稅其餘物貨至者必多又魚通九枝蠻民所種水陸之田遞年無徵若令歲輸租米並令軍士開墾大渡河兩岸荒田亦可供給戍守官軍五也碉門至巖州道路宜令繕修開拓以便往來人馬仍量地裏遠近均立郵傳與黎雅烽火相應庶可以防遏亂略邊境無虞六也從之

○甲子賜韃靼王子的哥列沙等一百四十人夏布各二十疋忙哥禿等六人各十匹以的哥列沙爲指揮忙哥禿爲千戶

○丙寅夜有星出東壁赤黃色東北行至近濁沒欽天監奏是爲文士效用之占上喜以爲將策進士此其兆也

○丁卯命中軍左軍二都督府移文所屬都司凡歸附韃靼官軍皆令入居內地仍隸各衛所編伍每丁男月給米一石

○戊辰以儒士盧彥昭爲四川布政使司右參議孫景宣爲狹西布政使司右參議○歷代帝王廟及上元縣治火延燒官民居室詔賜被災者鈔有差

○己巳禮部言今後朝參官員門籍宜從各衙門自置從之

○庚午詔更四川天全六番招討司爲武職先是天全六番招討髙敬嚴副招討楊藏卜奏請簡土民爲兵以守禦邊境詔許之敬嚴等遂招選其民教以戰陣得馬步卒千餘人至是藏卜來朝因奏其事乃命攺爲武職令戍守邊界控制西番仍命景川侯曹震閱其士馬部伍之數

○詔自山海至遼東遵化至大寧置馬驛一十五驛設馬五十疋

○命北平都指揮使司調新籍軍士赴大寧屯戍代還舊軍

○癸酉徳昌府土官知府安住建昌府永寧州土官知州楊三會川府會理州土官知州阿押來朝貢馬○甲戌天界寺災遷僧錄司於天禧寺先是設僧錄司於天界寺至是以寺災遷之

○故元四大王來降初四大王遁入岢嵐山往來劫掠爲寇官軍屢捕之不獲上以其窮寇急之則脇從者懼罪連結之志堅緩之則彼各有父母妻子一旦思其鄕土有反本之心當自潰散於是詔罷兵但令山西諸處嚴加備禦已而其黨與逃散四大王勢孤窮蹙至是詣晉王府降遣人送京師上以其元之子孫閔而宥之且厚賜與命隨西平侯沐英戍守雲南

○是月重建天界善世禪寺於城南初元文宗天歷元年始建大龍翔集慶寺在今都城之龍河洪武元年春卽本寺開設善世院以僧慧曇領教事攺賜額曰大天界寺禦書天下第一禪林榜於外門四年攺曰天界善世禪寺五年又攺爲善世法門十四年革善世院十五年設僧錄司於內至是毀於火上命徙於京城南定林寺故址仍奮額曰天界善世禪寺

○重建能仁寺於城南廣福山初宋元嘉時寺建於秦淮之北是月毀於火主僧行果請徙今地詔從之

大明太祖聖神文武欽明啟運俊徳成功統天大孝髙皇帝實錄卷之一百八十八

大明太祖髙皇帝實錄卷之一百八十九

洪武二十一年三月乙卯朔上禦奉天殿策試舉人制策曰事神之道志人之心莫不同焉𨿽然始古至今凡所祀事必因所以而乃祀焉然聖賢之制禮有等殺自天子至於臣民祭禮之名分限之定其來遠矣其主祭者又非一人然而篤於敬者甚多有且信且疑者亦廣甚於不信而但應故事者無限所以昔人有云能者餋之以福不能者敗以取禍朕未知其必然爾諸文士陳其所以朕將覽焉時廷對者九十七人擢任亨泰爲第一賜亨泰等進士及第出身有差特建題名碑於太學門

○上與侍臣觀史因論田子方貧賤驕人之說上曰富貴者固不可驕人貧賤者又豈可驕人夫驕凶徳也富貴而驕人則不足以得天下之士貧賤而驕人適足以取辱於己要之君子當以恭敬爲本子方之言抑揚太過蓋有所激而云侍臣對曰誠如聖訓

○建昌府女土官知府師克貢馬

○丙子賜韃靼諸王阿魯禿等四人綺裘

○丁丑升旗手衛指揮僉事胡通爲前軍都督府都督僉事

○故元司徒阿速同其子哈麻兒來降詔令於全寧居住

○戊寅鎭守遼東後軍都督僉事葉旺卒旺六安人少隸長槍軍謝再興麾下後從上徵伐有功授靑州左衛指揮僉事洪武初從徵取遼東以功升遼東都指揮使八年元將納哈出率兵寇遼東旺遵成等大敗其兵凡在遼東十七年翦荊棘修城湟建立官府撫輯軍民功績甚著上嘗嘉勞之十九年召拜後軍都督僉事進階龍虎將軍甫三月遼東有警復命旺領都司事總制遼東軍馬至是卒

○己卯東莞伯何眞卒眞廣東東莞人嘗爲淡水鹽場管勾後棄官居東莞圓頭山元至正間嶺南盜起焚掠州郡眞集義兵保鄕裏及羣盜攻惠州眞率眾破走之城賴以完以功授惠州路判官尋升同知旣而剿滅羣盜升廣東道宣慰司都元帥守惠州南海盜邵宗愚陷廣州眞與子弟率兵分四路擊之宗愚敗走遂復廣州其後置江西分省於廣東乃授眞中奉大夫參知政事尋升資善大夫分省左丞時中原大亂南北阻絕眞益練兵據險保障一隅王師南徵眞卽款附遂入覲貢獻賜文綺紗羅綾絹各百疋銀千兩將校各賜有差侍膳內禁賜宴中書初賜詔諭援例當進繳眞叩頭乞賜藏於家爲後世子孫榮上可之授眞中奉大夫江西行省參知政事三年召還遷山東行省參政四年命還廣東收集舊將軍士還京復任山東九年致仕朝朔望十三年眞請以其子貴參侍東宮卽除貴北城兵馬指揮十四年命眞及其子貴同往雲南規畫糧餉開拓道路置立驛傳積糧艸以俟大軍徵進及還升山西左布政使十六年致仕是年復命眞及貴往廣東收集土豪一萬六百二十三人還朝拜貴明威將軍鎭南衛指揮僉事眞侄潤弼敬三人皆拜官軍校數十人皆授管軍百戶十七年復命眞往廣東收集未至軍校十八年遷浙江右布政使十九年朝京師調湖廣左布政使二十年復賜致仕封東筦伯賜鐵券食祿一千五百石賜鈔萬貫仍賜第京師以其第六子宏爲尙寶司丞至是卒

○辛巳上召考試官陳宗順等坐武英門賜食諭之曰今日觀列子鄰子竊鈇之事因思人之信疑皆生於心信心常出於忠厚疑心必起於偏私夫信其所好疑其所惡乃人之常情是故不可不察也君之於臣好而信之讒言𨿽至而不入惡而疑之毀謗不召而自來苟能以大公至正之心處己待人則自無獨信偏疑之私其或反乎公道而不得好惡之正未有不流於一偏者也惟能好其所當好惡其所當惡信其所當信而疑其所可疑則人無浸潤之讒形似之責矣又論五性之徳上曰小惠非仁小節非義足恭非禮苛察非智諒而不貞不可謂之信因給紙筆令諸儒撰疑信論

○壬午皇第二十七孫濟烺生晉王第六子也

○詔申國公鄧鎭定遠侯王弼南雄侯趙庸東川侯胡海鶴慶侯張翼雄武侯周武懷遠侯曹興等往從徵虜大將軍永昌侯藍玉北徵

○遣使賫敕諭徵虜大將軍永昌侯藍玉等曰近者故元司徒阿速等來降朕察其事情知虜心惶惑眾無紀律度其勢不能持久卿等宜整飭士馬倍道兼進直抵虜庭覆其巢穴其眾若降附撫慰南來毋失事機以孤朕望

○夜白雲貫暈及太陰有星大如雞子赤色尾迹有光起自天津行至太微西垣沒○乙酉增修南郊壇壝於大祀殿丹墀內疊石爲臺四東西相向以爲日月星辰四壇又於內壝之外亦東西相向疊石爲臺凡二十各髙三丈有奇周以石欄陟降爲磴道臺之上琢石爲山形鑿龕以置神位以爲五嶽五鎭四海四瀆並風雲雷兩山川太歲天下諸神及歷代帝王之壇壇之後樹以松柏外壝東南鑿池凡二十區冬月伐冰藏淩陰以供夏秋祭祀之用其歷代帝王及太歲風雲雷雨嶽鎭海瀆山川月將城隍諸神並停春祭每歲八月中旬擇日祭之日月星辰旣已從祀其朝日夕月禜星之祭悉罷之仍命禮部更定郊廟社稷諸祀禮儀著爲常式

○郊祀儀齋戒前二日太常司官宿於本司次日奏致齋三日次日進銅人傳制諭文武百官齋戒當日禮部官同太常官於城隍廟發咨仍於各廟焚香三日正祭前二日用祝文酒菜於奉先殿告仁祖配享其祝文曰維某年某月某日孝子皇帝元璋敢昭告於皇考仁祖淳皇帝玆以正月某日恭祀上帝皇祗於大祀殿謹請皇考配神伏惟鑑知次日太常司官同光祿司官省牲畢復命就奏定分獻官二十四員正祭陳設共二十七壇正殿三壇上帝皇祗俱南向仁祖配位在東西向其上帝位用犢一登一實以太羹籩豆各十二籩實以形鹽槁魚棗栗榛菱芡鹿脯白餅黑餅糗餌粉餈豆實以韭葅菁葅筍葅芹葅醓醢鹿醢兔醢魚醢脾析豚胉﹤飭﹣力也﹥食糝食簠簋各二實以黍稷稻梁玉用蒼璧帛一蒼色織文曰郊祀制帛皇祗及仁祖配位壇陳設俱與上帝壇同但皇祗玉用黃琮帛用黃色共設酒尊六爵九篚三於殿東南西向祝文案一於殿西北向丹墀內爲壇四大明在東西向夜明在西東向大明夜明之次爲星辰壇二皆東西相向大明壇犢一登一籩豆各十所實視上帝壇籩減糗餌粉餈豆減﹤飭﹣力也﹥食糝食簠簋各二帛一紅色酒尊三爵三篚一夜明壇陳設與大明壇同但帛用白色星辰壇各用犢一羊三豕三登一鉶二實以和羹酒盞三十餘與夜明壇同壝外二十壇東十壇北嶽北鎭東嶽東鎭東海太歲帝王山川神祗四瀆西十壇北海西嶽西鎭西海中嶽中鎭風雲雷雨南嶽南鎭南海壇各用犢一羊一豕一登一鉶二籩豆各十簠簋各二酒盞十酒尊三爵三篚一帛一五嶽五鎭四海帛各用其方色惟太歲神祗白色帝王壇帛十六山川壇帛二風雲雷雨壇帛四俱白色四瀆壇帛四俱黑色自大明以下其織文皆曰禮神制帛惟神祗壇鉶三無太羹羊豕各五籩豆各八無黑白餅脾析豚胉而帝王山川四瀆中嶽風雲雷雨神祗壇酒盞各三十餘並同嶽鎭正祭典儀唱樂舞生就位執事官各司其事陪祭官分獻官各就位導引官導皇帝至禦位內贊奏就位典儀唱燔柴瘞毛血迎神協律郎舉麾唱樂奏中和之曲樂止內贊奏四拜百官四拜典儀唱奠玉帛協律郎舉麾唱奏肅和之曲內贊奏升壇至上帝前奏搢圭執事官以玉帛跪進於皇帝右奠訖奏出圭次詣皇祗前次詣仁祖前禮並同復位樂止典儀唱進俎協律郎舉麾唱奏凝和之曲齋郎舁饌至內贊奏升壇至上帝前奏搢圭進俎至皇祗前奏進俎出圭至仁祖前奏搢圭進俎出圭復位樂止典儀唱行初獻禮協律郎舉麾奏壽和之曲武功之舞內贊奏升壇至上帝前奏搢圭執事官以爵跪進於皇帝右奏獻爵出圭至皇祗前禮同但執事者以爵跪進於皇帝左奏詣讀祝位跪百官皆跪樂止讀祝官取祝跪於神位右讀訖樂作奏俯伏興平身百官皆俯伏興平身至仁祖前奏搢圭獻爵出圭復位樂止典儀唱行亞獻禮奏豫和之曲文徳之舞禮如初獻無讀祝樂止典儀唱行終獻禮奏寧和之曲文徳之舞儀同亞獻樂止太常卿進立於殿西東向唱賜福胙內贊奏詣飲福位跪搢圭光祿司官以福酒跪進奏飲福酒光祿司官以胙跪進奏受胙出圭俯伏興平身復位奏四拜百官皆四拜典儀唱徹饌奏雍和之曲執事官各壇徹饌樂止典儀唱送神奏安和之曲內贊奏四拜百官皆四拜樂止典儀唱讀祝官捧祝進帛官捧帛掌祭官奉饌各詣燎瘞位奏時和之曲執事官各捧祝帛饌出至燎所內贊奏禮畢其分獻禮典儀唱行初獻禮贊引引分獻官詣神位前搢笏執事官以帛進於分獻官奠訖執事官以爵進於分獻官贊引贊獻爵出笏贊引引至酒尊南北向立典儀唱行亞獻禮執事止典儀唱行終獻禮奏寧和之曲文徳之舞儀同亞獻樂止太常卿進立於殿西東向唱賜福胙內贊奏詣飲福位跪搢圭光祿司官以福酒跪進奏飲福酒光祿司官以胙跪進奏受胙出圭俯伏興平身復位奏四拜百官皆四拜典儀唱徹饌奏雍和之曲執事官各壇徹饌樂止典儀唱送神奏安和之曲內贊奏四拜百官皆四拜樂止典儀唱讀祝官捧祝進帛官捧帛掌祭官奉饌各詣燎瘞位奏時和之曲執事官各捧祝帛饌出至燎所內贊奏禮畢其分獻禮典儀唱行初獻禮贊引引分獻官詣神位前搢笏執事官以帛進於分獻官奠訖執事官以爵進於分獻官贊引贊獻爵出笏贊引引至酒尊南北向立典儀唱行亞獻禮執事止典儀唱行終獻禮奏寧和之曲文徳之舞儀同亞獻樂止太常卿進立於殿西東向唱賜福胙內贊奏詣飲福位跪搢圭光祿司官以福酒跪進奏飲福酒光祿司官以胙跪進奏受胙出圭俯伏興平身復位奏四拜百官皆四拜典儀唱徹饌奏雍和之曲執事官各壇徹饌樂止典儀唱送神奏安和之曲內贊奏四拜百官皆四拜樂止典儀唱讀祝官捧祝進帛官捧帛掌祭官奉饌各詣燎瘞位奏時和之曲執事官各捧祝帛饌出至燎所內贊奏禮畢其分獻禮典儀唱行初獻禮贊引引分獻官詣神位前搢笏執事官以帛進於分獻官奠訖執事官以爵進於分獻官贊引贊獻爵出笏贊引引至酒尊南北向立典儀唱行亞獻禮執事官以爵進儀如初獻典儀唱行終獻禮儀如亞獻贊引引分獻官復位其徹饌送神燎瘞儀並與正殿同其祝文與十二年同樂章迎神云荷蒙天地兮君主華夷欽承踴躍兮備筵而祭誠惶無已兮寸衷微仰瞻俯首兮惟願來期想龍翔鳳舞兮慶雲飛必昭昭穆穆兮降壇壝奠玉帛雲天垂風露兮雨澤沾黃壤氤氳兮气化全民勤畎畝兮束帛鮮臣當設宴兮奉來前進俎云庖人兮列鼎肴羞兮以成方俎兮再獻願享兮以歆初獻云聖靈兮皇皇穆嚴兮金牀臣令樂舞兮景張酒行初獻兮捧觴亞獻云載斟兮載將百辟陪祀兮具張感聖情兮無已拜手稽首兮願享終獻云三獻兮樂舞揚肴羞具納兮气藹而芳祥光朗朗兮上下方況日吉兮時良徹饌云粗將菲薦兮神喜將感聖心兮何以忘民福畱兮佳气昂臣拜手兮謝恩光送神云旌幢燁燁兮云衢長龍章鳳輦兮駕飛揚遙瞻冉冉兮上下方必丞民兮永康望燎云進羅列兮燎瘞方炬焰發兮煌煌神變化兮束帛將感至恩兮無量

○享宗廟儀齋戒前一日太常司官宿於本司次日奏致齋三日次日進銅人省牲與郊祀同其陳設每廟用犢羊豕各一登鉶各二籩豆各十二簠簋各二各實其實同郊祀帛二白色織文曰奉先制帛共設酒尊三金爵八磁爵十六篚四於殿東祝文案於殿西親王配享四壇共二十一位第一壇犢羊豕各一登鉶各二籩豆各十簠簋各二帛二爵六第二第三壇登鉶各六帛六爵十八第四壇登鉶各七帛七爵二十一餘並與第一壇同帛皆白色織文皆曰展親制帛共設酒尊三篚四於殿東南北向功臣配享十壇每壇用羊一豕一鉶一籩豆各二簠簋各一爵三篚一帛一白色織文曰報功制帛共設酒尊三於殿西南北向當祭之時典儀唱樂舞生就位執事官各司其事導引官導皇帝至禦位內贊奏就位典儀唱迎神協律郎舉麾奏泰和之曲內贊奏四拜百官皆四拜樂止典儀唱奠帛行初獻禮協律郎舉麾奏壽和之曲武功之舞執事官各捧帛以金爵受酒獻於神禦前讀祝官取祝跪於神禦右內贊奏跪百官皆跪典儀唱讀祝樂止讀訖進於神禦前樂作內贊奏俯伏興平身百官皆俯伏興平身樂止典儀唱行亞獻禮協律郎舉麾奏豫和之曲文徳之舞執事官各以磁爵受酒獻於神禦前典儀唱行終獻禮協律郎舉麾奏寧和之曲文徳之舞儀同亞獻樂止太常卿進立於殿東西向唱賜福胙光祿司官捧福酒胙自神禦前中門左出至皇帝前內贊奏搢圭光祿司官以福酒跪進內贊奏飲福酒光祿司官以胙跪進內贊奏受胙出圭俯伏興平身內贊奏四拜百官皆四拜典儀唱徹饌協律郎舉麾奏雍和之曲執事官各徹饌樂止太常卿詣神禦前跪奏禮畢請還宮協律郎舉麾奏安和之曲內贊奏四拜百官同樂止典儀唱讀祝官捧祝進帛官捧帛各設燎位奏樂內贊奏禮畢其祝文曰時惟孟春禮嚴祭祀謹以牲醴庶品用伸追慕之情其樂章迎神亞獻終獻徹饌還宮並與洪武元年同惟奠帛初獻云思皇先祖耀靈於天源衍慶流由髙逮玄玄孫受命追遠其先明禋世崇億萬斯年

○祀社稷儀上齋戒如宗廟儀正祭前二日於奉先殿告仁祖配其祝文曰維某年某月某日孝子皇帝元璋敢昭告於皇考仁祖淳皇帝玆以正月某日恭祀大社大稷謹請皇考配神伏惟鑑知省牲與祭上帝皇祗同正祭陳設太社在東太稷在西北向用犢羊豕各一登一鉶二籩豆各十二簠簋各二帛各一黑色織文曰禮神制帛玉各用兩圭有邸仁祖配位在東西向祭物同社稷無玉共設酒尊三爵九篚三於壇西北東向祝文案一至期典儀唱樂舞生就位執事官各司其事導引官導引皇帝至禦位典儀唱瘞毛血迎神協律郎舉麾唱迎神樂奏廣和之曲內贊奏四拜百官同樂止典儀唱奠玉帛行初獻禮樂奏壽和之曲武功之舞執事官各捧玉帛爵獻於神位前讀祝官取祝跪於神位前左內贊奏跪讀祝訖進於太社神位前俯伏興平身百官同樂止典儀唱行亞獻禮樂奏豫和之曲文徳之舞執事官各捧爵獻於神位前終獻樂奏寧和之曲文徳之舞儀如亞獻樂止太常卿進立於壇西東向唱賜福胙光祿司官捧福酒及胙自神位前由正門左出至皇帝前內贊奏搢圭奏飲福酒奏受胙出圭俯伏興平身內贊奏四拜百官同徹饌樂奏雍和之曲樂止送神樂奏安和之曲內贊奏四拜百官同樂止讀祝官捧祝進帛官捧帛掌祭官捧饌各詣瘞位望瘞樂奏時和之曲內贊奏禮畢其祝文曰惟神贊輔皇祗發生嘉谷粒我烝民萬世永賴時當仲春禮嚴告祀謹以玉帛牲齊粢盛庶品備玆瘞祭皇考淳皇帝配神其樂章迎神云予惟土榖兮造化功爲民立命兮當報崇民歌且舞兮朝雍雍備筵率職兮候迓迎想聖來兮祥風生欽當稽首兮告年豊奠帛初獻云氤氳气合兮物遂蒙民之立命兮荷陰功予將玉帛兮獻微衷初斟醴薦兮民福洪亞獻云予今樂舞兮再捧觴願神昭格兮軍民康思必穆穆兮靈洋洋感厚恩兮拜祥光其終獻云干羽飛旋兮酒三行香煙繚繞兮云旌幢予今稽首兮忻且惶神顏悅兮霞彩彰徹饌云粗陳微禮兮神喜將瑯然絲竹兮樂舞揚願祥普降兮遐邇方烝民率土兮盡安康送神云氤氳氤氳兮祥光張龍車鳳輦兮駕飛揚遙瞻稽首兮去何方民福畱兮時雨暘望瘞云捧肴羞兮詣瘞方鳴鑾率舞兮聲鏗鏘思神納兮民福昂予今稽首兮謝恩光

○祭山川儀齋戒前一日太常司官宿本司次日奏致齋二日次日進銅人正祭前二日太常司官同本部官詣城隍廟發咨省牲與太廟同其正祭一十三壇每壇牲用犢一羊一豕一籩豆各十簠簋各二登一鉶二酒盞三十帛太歲一風雲雷雨四鐘山及京畿山川京都城隍各一春夏秋冬四季月將各三俱白色五嶽五鎭各五四海四各隨其方色四瀆四黑色祭之時典儀唱樂舞生就位執事官各司其事導引官導引皇帝至禦位內贊奏就位典儀唱迎神奏樂執事官各詣神位前斟第一層酒樂止內贊奏四拜百官皆四拜典儀唱奠帛行初獻禮奏樂執事官各捧帛爵獻於神位前讀祝官取祝跪於皇帝左內贊奏跪百官皆跪典儀唱讀祝讀畢置於案上內贊奏俯伏興平身百官皆俯伏興平身樂止典儀唱行亞獻禮奏樂執事官各詣神位前斟第二層酒樂止典儀唱行終獻禮奏樂執事官各詣神位前斟第三層酒樂止太常卿立殿東西向唱賜福胙典儀唱飲福受胙光祿司官捧福胙自神位前由正門左出至皇帝前內贊奏跪搢圭光祿司官以福酒跪進內贊奏飲福酒光祿司官以胙進內贊奏受胙出圭俯伏興平身奏兩拜百官皆兩拜典儀唱徹饌奏樂執事官各於神位前徹饌樂止典儀唱送神奏樂內贊奏四拜百官皆四拜內贊唱讀祝官捧祝掌祭官捧帛饌各詣燎位奏樂內贊奏禮畢祝文攺考於古典歷代有秋報之禮爲歷代相承有秋報之禮樂章迎神云吉日良辰祀典式陳京畿山川城隍之神濯濯厥靈昭鑑我心以候以迎來格來歆余並同舊制

○祭歷代帝王儀齋戒前一日太常司官宿於本司次日奏致齋二日傳制遣官行禮正祭前一日獻官承制畢詣壇省牲其正祭陳設五室凡十六位及從祀名臣三十七人爲四壇祭物如舊至期典儀唱樂舞生就位執事官各司其事贊引引獻官至盥洗所贊搢笏出笏引至拜位贊就位典儀唱迎神協律郎舉麾奏樂樂止贊四拜陪祭官皆四拜典儀唱奠帛行初獻禮奏樂執事官各捧帛爵進於神位前贊引贊詣三皇神位前搢笏執事官以帛進於獻官奠訖執事官以爵進贊獻爵凡三出笏次詣五帝神位前爵凡五次詣三王神位前爵凡三次詣漢髙祖光武唐太宗神位前爵凡三次詣宋太祖元世祖神位前爵凡二儀並同前出笏詣讀祝位跪讀祝官取祝跪於獻官左讀畢進於神位前贊俯伏興平身復位樂止典儀唱行亞獻禮奏樂執事官各以爵獻於神位前樂止終獻儀如亞獻典儀唱飲福受胙贊詣飲福位跪搢笏執事官以爵進飲福酒執事官以胙進受胙出笏俯伏興平身復位贊兩拜典儀唱徹饌奏樂執事官各於神位前徹饌樂止唱送神奏樂贊四拜平身樂止典儀唱讀祝官捧祝掌祭官捧帛饌各詣瘞位樂止贊禮畢其祝文與十年二月祭同樂章與七年八月祭同

○祭先師孔子儀齋戒傳制遣官省牲並與祭歷代帝王同其正祭陳設正壇犢一羊一豕一籩豆各十登一鉶二簠簋各二帛一白色織文曰禮神制帛共設酒尊三爵三篚一於壇東南西向設祝文案於壇西四配位每位羊一豕一籩豆各十簠簋各一登一鉶二爵三帛一篚一十哲位東五壇共豕一帛一篚一爵三每位籩豆各四鉶一簠簋各一酒盞一西五壇陳設同東廡五十三位共十三壇共豕一帛一篚一爵三每壇籩豆各四簠簋各一酒盞四西廡五十二位共十三壇陳設並同東廡其正祭儀典儀唱樂舞生就位執事者各司其事分獻官陪祀官各就位贊引引獻官至盥洗所贊詣盥洗位搢笏出笏引至拜位贊就位典儀唱迎神奏樂樂止贊四拜陪祭官皆四拜典儀唱奠帛行初獻禮奏樂執事捧帛爵詣神位前贊引贊詣大成至聖文宣王神位前搢笏執事以帛進於獻官奠訖執事以爵進贊引贊獻爵出笏詣讀祝位跪讀祝官取祝跪於獻官左讀訖俯伏興平身次詣兗國復聖公神位前次詣郕國宗聖公神位前次詣沂國述聖公神位前次詣鄒國亞聖公神位前儀並同前贊復位樂止典儀唱行亞獻禮奏樂執事以爵獻於神位前樂止終獻儀如亞獻樂止典儀唱飲福受胙贊詣飲福位跪搢笏執事以爵進贊飲福酒執事以胙進贊受胙出笏俯伏興平身復位贊兩拜陪祭官皆兩拜典儀唱徹饌奏樂執事各詣神位前徹饌樂止典儀唱送神奏樂贊引贊四拜陪祭官皆四拜典儀唱讀祝官捧祝掌祭官捧帛饌各詣瘞位典儀唱望瘞奏樂贊詣望瘞位樂止贊禮畢祝文曰維洪武某年歲次某甲子皇帝遣具官某致祭於大成至聖文宣王惟王徳配天地道冠古今刪述六經垂訓萬世玆惟仲春謹以牲帛醴齊粢盛庶品祗奉舊章式陳明薦以兗國復聖公郕國宗聖公沂國述聖公鄒國亞聖公配尙享樂章仍用舊制惟迎神曲大哉先師攺爲大哉宣聖初獻曲大哉聖師攺爲大哉聖王云○祭先農儀正祭陳設先農一位不設配位其器物如舊齋戒省牲儀與祭先師孔子同至期典儀唱樂舞生就位執事官各司其事贊引引獻官詣盥洗所贊搢笏出笏贊引贊就位典儀唱瘞毛血迎神奏樂樂止贊四拜陪祭皆四拜典儀唱奠帛行初獻禮奏樂贊引贊詣神位前搢笏執事以帛進奠訖執事以爵進贊引贊獻爵出笏詣讀祝位跪讀祝官取祝跪於獻官左讀祝畢進於神位前贊引贊俯伏興平身復位樂止典儀唱行亞獻禮奏樂執事官以爵獻於神位前樂止終獻儀如亞獻典儀唱飲福受胙贊引贊詣飲福位執事官以爵進贊飲福酒執事以胙進贊受胙出笏俯伏興平身復位贊兩拜陪祭官皆兩拜典儀唱徹饌奏樂執事官於神位前徹饌樂止典儀唱送神奏樂贊四拜陪祭官同樂止典儀唱讀祝官捧祝掌祭官捧帛饌各詣瘞位典儀唱望瘞贊引贊詣望瘞位贊禮畢祝文曰維洪武某年歲次某甲子皇帝謹遣具官某致祭於先農之神維神初興農事乃種嘉谷爲民立命萬世永賴今將東作親耕藉田謹以牲醴庶品用修常祀尙享樂章如舊制

○祭旗纛儀齋戒二日前祭一日獻官詣壇省牲正祭旗頭大將六纛大神五方旗神主宰戰船正神金鼓角銃炮之神弓弩飛槍飛石之神陣前陣後神祗五昌等眾凡七位位皆南向祭物與先農同但帛七黑二白五織文皆曰禮神制帛祭之日贊引引獻官至盥洗位贊盥洗贊就位迎神樂作執事於神位前斟酒訖贊四拜陪祭官皆四拜樂止贊奠帛行初獻禮樂作執事捧帛爵進贊引贊詣神位前執事以帛進奠訖執事以爵進贊獻爵訖贊復位跪讀祝訖贊俯伏興平身樂止唱行亞獻禮樂作執事於神位前斟酒樂止終獻禮同亞獻飲福受胙以下儀並於祭先農同祝文如舊

○丙戌復遣安慶侯仇成賑山東饑先是靑州府饑朝廷旣遣官賑之而東昌府東平諸州縣旱饑亦如靑州故遣成復賑之凡戶六萬四千八百八十六爲鈔一百三十七萬七千五百八十七錠

○戊子詔蠲泗州守祖陵民八十戶徭役

○庚寅安南遣其臣黎仁統等來朝旣還賜仁統鈔三十錠復遣禮部郎中邢文博賫敕及文綺布各百疋往賜其王煒

○辛卯廣東潮州府海陽縣民曾水蔭等作亂剽掠州縣福建汀州衛指揮同知黃敏率兵討之大破其眾於濃溪赤嶺盡獲之械送京師上命磔水蔭於市斬從賊數人餘皆宥死謫戍大寧

○壬辰詔定鳳陽宿州及河南等處驛馬人戶先是以浙江杭州直隸徽州等府市井富民備馬應役至是定其戶數上等馬一匹一百三十八戶中等馬一匹一百一十八戶下等馬一匹九十八戶

○右軍都督府都督僉事王誠致仕給半俸命其子庸襲職

○癸巳增置永城羣隸溧陽牧監永寧羣隸溧水牧監政仁羣隸句容牧監每羣設羣長一人羣副二人

○甲午以許汝霖爲寧波府儒學教授汝霖紹興嵊縣人邃於禮學故元登第歷官江東廉訪司知事入國朝嘗爲考試官朝廷欲用之而汝霖年已八十餘故特授鄰郡教授以優之○丙申上謂侍臣曰朕昨觀史見前代帝王好聽讒言者必致敗亂蓋國有才侫忠賢之害也賢者之事君必以正初若落落難合終實有益讒侫之人憸巧善承人主之意人主不察多爲其所惑始若無害終實可畏其妨賢病國可勝道哉是以人君圖治須保賢哲而去讒侫

○己亥遣進士分巡郡邑廷議以爲新進士未經事宜令行監察禦史事而以久任禦史一人與俱皆厚賜而遣之

○庚子遣官祭歷代帝王陵寢自伏羲而下凡三十六處

○辛丑置廣東龍川守禦千戶所先是惠州府言龍川縣山林險阻寇盜常爲民患宜置守兵至是始立千戶所隸南海衛

○置鐵嶺衛指揮使司先是元將拔金完哥率其部屬金千吉等來附至是遣指揮僉事李文髙顒鎭撫社錫置衛於奉集縣以撫安其眾

○徙置三萬衛於開元先是詔指揮僉事劉顯等至鐵嶺立站招撫鴨綠江以東夷民會指揮僉事侯史家奴領步騎二千抵幹朵裏立衛以糧餉難繼奏請退師還至開元野人劉憐哈等集眾屯於溪塔子口邀擊官軍顯等督軍奮殺百餘人敗之撫安其餘眾遂置衛於開元

○賜東昌等府新附韃靼官軍鈔指揮十錠千戶八錠軍士五錠其永平徳薊等衛將士如之

○壬寅朵貢生番則路南向等引艸地生番千餘人寇潘州阿昔簇長官司殺傷三十餘人掠人口馬牛而去指揮周助率馬步軍千餘同松潘衛軍討之番寇率眾迎戰千戶劉徳擊破之斬首三十四級獲馬三十餘匹其眾潰走渡河四十餘里復收敗卒屯聚指揮周能追擊之復斬首一百三十餘級獲馬六十一匹溺水死者甚眾由是羣番遠遁

○甲辰西平侯沐英討百夷思倫發平之時思倫發悉舉其眾號三十萬象百餘只復寇定邊欲報摩沙勒之役勢甚猖獗新附蠻夷陰相連結鹹蓄異心西平侯沐英知夷人反側乃謂眾曰百夷噴摩沙勒之敗乃敢大舉入寇夫兵憤者必敗若等但戮力殲之必矣乃選驍騎三萬晝夜兼行凡十五日抵賊營與之對壘先出輕騎三百挑之百夷以萬人驅象三十餘只逆戰雲南前衛指揮張因率騎卒五十餘人爲前鋒其酋長跨巨象直前我軍注矢連發矢中象左膝及脇象僕地其酋長亦中矢走因追射殺之卽大呼擁眾突其陣斬首數百級諸軍乘勝鼓噪而進賊眾遂卻英復集將佐告曰定邊被圍已久今不卽破賊若定邊失守則賊勢益張賊之所恃者象耳略以騎兵與之挑戰已不能支吾知其無能爲也乃下令軍中置火銃神機箭爲三行列陣中俟象進則前行銃箭俱發若不退則次行繼之又不退則三行繼之明旦分軍爲三隊都督馮誠領前隊都督同知寗正領左隊湯昭領右隊英復令眾曰今深入寇境與之相持勝則必生敗則必死吾輩受主上深恩報徳成功正在今日吾與若等約有功者必賞退衄者必斬於是將士皆奮勇欲戰賊悉眾出營結陣以待其酋長把事招綱之屬皆乘象象皆被甲背負戰樓若闌楯縣竹筒於兩旁置短槊其中以備擊剌陣旣交羣象衝突而前我軍擊之矢石俱發聲震山谷象皆股栗而奔指揮張因千戶張榮祖率騎士乘勝追奔直搗其柵寨破之遂縱火焚其寨煙焰漲天還復以兵邀擊之殺傷甚眾賊黨有昔剌者最號驍勇復率眾死戰英乘髙望見我軍左隊小卻卽傳令馳斬隊將隊將懼奮呼突陣眾隨之無不一當百賊眾大敗斬首三萬餘級俘萬餘人像死者過半生獲三十有七餘賊皆潰我師追襲之賊連日不得食死者相枕藉思倫發遁去英遂遣使奏捷還師雲南所過城邑百姓爭持牛酒出郊迎勞英慰諭而遣之○是月大將軍永昌侯藍玉等率師十五萬由大寧進至慶州聞虜主脫古思帖木兒在捕魚兒海從間道兼程而進

○命兵部凡宮人侍女有父戍守雲南者悉取回給賞仍以其女還之

大明太祖聖神文武欽明啟運俊徳成功統天大孝髙皇帝實錄卷之一百八十九

大明太祖髙皇帝實錄卷之一百九十

洪武二十一年夏四月乙巳朔享太廟

○命故東筦伯何眞子榮襲父爵誥曰當元之季海內兵爭羣雄割據不可勝數其間能識時務而番去就者幾人哉爾何榮父東筦伯何眞昔能輯眾保有嶺南俟朕平定之秋不勞師旅卽納其土地而全其民人可謂深識時務者矣朕嘉其誠錫之封爵近以髙年令終朕念不忘今特命爾榮襲封東筦伯爾其益勵忠誠毋墜先業永保祿位以傳後人敬哉

○丁未歲星畱太微垣熒惑犯壘壁陣○壬子河南蘭陽縣民陳濟樵等二人年百歲各賜裏仁冠黑角帶圓領衫人月給酒三斗肉五斤歲加帛一疋絮一斤河間府南皮縣民李敬先等年九十餘月給酒三斗肉五斤歲加帛一疋絮一斤平陽府平遙縣民梁義等年八十餘月給酒三斗肉五斤各復其家詔縣官時加存問餘皆如例行之

○遣行人董紹往諭占城國王阿答阿者曰爾居海島中號令羣夷以主其國苟無恩信敷布於下以撫馭﹤氵亟﹥育之安能君長一方傳及子孫保無虞邪爾近遣子來朝卽令中使送還本國迨還言爾所爲鮮率厥典朕初不之信及以麻林機所陳爾國之事較之乃有可信不誣者今年四月復得安南奏云行人劉敏道出占城眞臘所貢象五十二隻占城令人詐爲彊寇攘奪其四之一並奴十五人益知爾居南夷不知尊敬中國但以劫虜爲生且彊寇𨿽日行不義尙識長幼尊卑之序均分後出之理豈可爲一國之長而可肆侮天下之大君哉且如往歲所進象奴二人自送爾子還竟藏匿不遣爾之所爲若此一則無以小事大之心一則失交鄰國之好信義俱亡何以保國爾其滌慮攺圖毋貽後悔

○癸丑大將軍永昌侯藍玉等師次遊魂南道無水泉軍士渴甚其地有小山在韃官觀童所居營忽聞有聲如礟玉使人視之則四泉湧出士馬就飲得不困乏餘流溢出如溪眾咸歡呼曰此朝廷之福天之助也先是上嘗夢殿西北隅有小山流泉直下至禦足所履而止至是小山泉湧適與夢符○太陰入太微垣

○乙卯大將軍永昌侯藍玉師至百眼井去捕魚兒海尙四十餘里哨不見虜欲引兵還定遠侯王弼曰吾等受朝廷厚恩奉聖主威徳提十餘萬眾深入虜地今略無所得遽言班師恐軍麾一動難可復止徒勞師旅將何以復命玉深然之戒諸軍皆穴地而爨毋令虜望見煙火師遂進丙辰黎明至捕魚兒海南飲馬偵知虜主營在海東北八十餘里玉以弼爲前鋒直薄其營虜始謂我軍乏水艸必不能深入不設備又大風揚沙晝晦軍行虜皆不知虜主方欲北行整車馬皆北向忽大軍至其太尉蠻子率眾拒戰敗之殺蠻子及其軍士數十人其眾遂降虜主脫古思帖木兒與其太子天保奴知院捏怯來丞相失烈門等數十騎遁去玉率精騎追之出千餘里不及而還獲其次子地保奴妃子等六十四人及故太子必裏禿妃並公主等五十九人其詹事院同知脫因帖木兒將逃失馬竄伏深艸間擒之又追獲吳王朵兒只代王達裏麻平章八蘭等二千九百九十四人軍士男女七萬七千三十七口得寶璽圖書牌面一百四十九宣敕照會三千三百九十道金印一銀印三馬四萬七千匹駝四千八百四頭牛羊一十萬二千四百五十二頭車三千餘輛聚虜兵甲焚之遣人入奏遂班師

○丙辰廣西都指揮使司言平樂府富川縣靈亭山破弤山等洞猺二千餘人占耕內地嘯聚劫奪居民被擾其恭城賀縣及湖廣道州永明江華等縣之民逼近徭洞亦被其害比調衛兵收捕卽逃匿巖谷及兵退復肆跳梁臣等欲於秋成之時統率所部會永道諸衛官軍屯駐賊境扼其要害收其所種谷粟彼無糧食勢必自窮乘機禽戮庶可絕其後患從之

○丁巳湖廣五開主靖州置驛十二驛夫以刑徙充之仍令屯田自給

○己未詔各衛核實軍伍有匿其己子以養子代役者不許

○夜月食

○壬戌時髙麗王禑表言文髙和定等州本爲髙麗舊壤鐵嶺之地實其世守乞仍以爲統屬上諭禮部尙書李原名曰數州之地如髙麗所言似合隸之以理勢言之舊旣爲元所統今當屬於遼況今鐵嶺已置衛自屯兵馬守其民各有統屬髙麗之言未足爲信且髙麗地壤舊以鴨綠江爲界從古自爲聲教然數被中國累朝徵伐者爲其自生釁端也今復以鐵嶺爲辭是欲生釁矣遠邦小夷固宜不與之較但其詐僞之情不可不察禮部宜以朕所言咨其國王俾各安分毋生釁端

○癸亥遣使諭西平侯沐英曰近得報知已破百夷思倫發遁去可移軍漸逼景東然夷性頑獷苟未引咎乞降必再入寇定邊去滇池遲行則用旬月速行又難與戰欲圖萬全須隨地屯田堅壁固壘與之相持以俟大軍四集然後進伐前此之勝微指揮吳良堅守小寨亦幾受侮汝愼勿輕之務在持重相機決勝覆其巢穴乃爲善爾若其彳�內款請罷兵可諭以大義令償我所費金並進馬萬五千匹景東累喪軍士令貢象五百牛三萬象奴三百人彼果順命如數入貢卽許之

○甲子惠州府龍川縣民蘇文山聚興寧縣惡少千餘作亂歸善縣充警人甘秀榮等亦聚眾千餘寇掠長樂縣以應之事聞命廣州右衛指揮僉事吳誠率所部兵會贛州衛指揮同知張泰等軍捕之俘斬賊眾一千九百七十餘人餘黨潰散以其降寇送京師

○丙寅命都察院遣人往諭按治江西監察禦史花綸等自今惟官吏貪墨鬻法及事重者如律逮問輕者但錄其過毋毛舉細事以興大獄如府縣官俱當逮問必存署事者一人俟代者至然後逮之時綸初主江西欲張威名有司受逮者眾上聞之故有是命

○己巳以胡敬爲羽林右衛世襲指揮使敬前軍都督僉事通之子也

○太白晝見○庚午雲南廣西府知府普徳彌勒州知州赤喜師宗州知州阿的各遣人貢馬詔賜文綺鈔錠

○辛未賜蘇州等衛將士二十萬九千三百餘人白金十萬九千九百餘兩鈔三萬錠布三十萬七千六百疋

○壬申升左通政茹瑺爲通政使以右通政祝春爲左通政禮部司務範讓爲參議

○以韃韃酋長孛羅帖木兒爲盧州衛指揮僉事仍領所部韃官二百五十人

○癸酉置辰州衛中左二千戶所

○普定侯陳桓率師駐畢節初詔桓等自永寧抵畢節度地裏遠近夾道樹柵爲營每營軍二萬刊其道傍林莽有水田處分布耕種爲久遠之計且與西平侯沐英相爲聲援至是桓等師至畢節○是月龍州土官趙帖堅病以其從子宗壽代署州事

○大將軍永昌侯藍玉破故元將哈剌章營獲其部下軍士一萬五千八百三戶馬駝四萬八千一百五十餘匹

五月甲戌朔日有食之

○乙亥賜韃韃諸王阿魯禿等百五十人鈔二千錠及文綺有差

○丁丑升長沙衛指揮同知楊春爲前軍都督府都督僉事

○夜有星大如杯靑白色起自紫微西蕃內北行至近濁沒

○戊寅上謂戶部右侍郎楊靖都禦史詹徽工部右侍郎秦逵兵部左侍郎沈縉刑部右侍郎趙勉通政使茹瑺曰朕思天下將校軍士月給俸糧舊於倉庾出納恐軍民不便今欲將民間歲租較定其數撥與之每歲秋成卽令編戶送至其家庶官無出納之勞民免耗損之患卿等卽爲朕議之且令應天府將今歲民租先對一衛試行之果便軍民則著爲令

○甲申以胡觀爲駙馬都尉尙第十一皇女南康公主觀東川侯海之子也

○遣使賫敕諭贛州徵進指揮同知張泰鎭撫彭祥等曰近者送至降寇特命法司訊之咸言有司貪墨守禦官軍擾害以故逃竄山林羣聚爲盜原其情豈得已哉今特宥之給衣物放還可遣往諸寨說餘寇使其自新少壯者令赴京老疾幼弱悉縱之俾各復業不從者然後以兵捕之○乙酉五色云見翰林院學士劉三吾進曰云物之祥徵乎治世舜之時形於詩歌宋之時以爲賢人之符此實聖徳所致國家之羙慶也上曰古人有言天降災祥在徳誠使吾徳靡悔災亦可弭苟爽其徳𨿽祥無福要之國家之慶不專於此也

○丁亥命禮部凡公侯都督之家自今子女婚嫁皆以物賜之

○戊子賜北平薊州等衛官軍十五萬三千餘人鈔四十六萬七百錠綿布二十五萬五千一百匹綿花十七萬四千三百斤

○播州宣慰使楊鏗遣弟孟仁等貢馬賜孟仁以下鈔有差

○庚寅皇第二十四子棟生惠妃劉氏出也

○詔吏部自今誥命丹符許用敕命之寶○海西侯納哈出及部屬將校脫因不花塔不歹等妻子九百三十四人至京各給完聚

○壬辰韃靼朵爾只率其徒來降授朵爾只百戶余爲總小旗

○命俺得迷失等往遼東海西等處招撫夷民各賜衣物

○甲午以山東按察司僉事髙昌安爲禮部員外郎

○大將軍永昌侯藍玉等遣使至京上表奏捷表曰覆載之間生民總總有君則安無主乃亂故天命有徳歷世相承而順天者昌逆天者亡所以運有短長國有興喪此古今明鑑也欽惟皇帝陛下天錫勇智徳合乾坤當元之季海內失馭故天革元命全付所有於陛下今二十年於玆矣近者胡主遺孽倔彊塞外不肯歸徳陛下復命臣率馬步十數萬與諸將並力進討臣等旣踰大磧復度黑山入敵境而煙火不驚飲將士而水泉自湧以四月十二日勒兵至捕魚兒海直抵穹廬覆其巢穴夷虜之眾悉來降附此皆陛下聖徳神威被於四表故不費寸兵以收奇效臣等本無禦侮之才過受閫外之寄仰膺神算幸底成功尙思宣布皇仁輯安餘眾邊庭無警萬方仰中國之尊華夏奠安兆姓享承平之福上覽表顧謂羣臣曰戎狄之禍中國其來久矣歷觀前代受其罷獘遭其困辱深有可恥今朔漠一淸豈獨國家無北顧之憂實天下生民之福也羣臣咸頓首稱賀遂遣使賫敕書勞玉等曰周秦禦胡上策無聞漢唐徵伐功多衛李及宋遭遼金之窘將士疲於鋒鏑黎庶困於漕運以致終宋之世神器弄於夷狄之手鮏羴之風污濁九州遂使彜倫攸斁衣冠禮樂日就陵夷朕用是奮起布衣拯生民於水火驅胡虜於沙漠與民更始已有年矣近胡虜聚眾復立王庭意圖不靖朕當耆年及今弗翦恐爲後患於是命爾等率十餘萬眾北徵去年夏遊騎至金山之左爾玉親拘納哈出來降今玆復能躬擐甲冑驅馳艸野衝冒風露穿地取飲禁火潛行越黑山而徑趨追蹄蹤而深入直抵穹廬胡主棄璽遠遁諸王駙馬六宮后妃部落人民悉皆歸附𨿽漢之衛靑唐之李靖何以過之今遣通政使茹瑺前望江縣主簿宋麟賫敕往勞悉朕至懷

○乙未太平府民有兄弟相訐告者刑部奏請罪之上曰兄弟骨肉至親豈有告訐之理此一時愚昧或因貨利或私妻子爭長兢短怒气相加遂至此耳然人心天理未嘗泯滅姑系之獄待其忿息善心復萌必將自悔明日二人果哀求攺過刑部以聞上曰此彼之眞情發見也俱釋之兄弟遂和好如初

○丁酉刑部侍郎髙鐸等奏定雲南官吏軍民犯罪律條

○戊戌南昌府豊城縣民言農民佃官田一畝歲輸租五斗誠爲太重願減額以惠小民戶部定議一畝輸四斗上曰兩浙及京畿土壤饒沃者輸四斗江西羣縣地土頗磽瘠止令輸三斗著爲令○辛丑晡雷震玄武門獸吻

○壬寅命刑部都察院凡罪人當籍其家者如謀叛姦黨造僞鈔之屬則沒其貲產丁口餘者止收貲產而不孥仍以農器耕牛還之俾爲衣食之本

○袁州府萍鄕縣民有稱彌勒佛教惑民者捕至誅之

大明太祖聖神文武欽明啟運俊徳成功統天大孝髙皇帝實錄卷之一百九十

大明太祖髙皇帝實錄卷之一百九十一

洪武二十一年六月癸卯朔水西宣慰使靄暉貴州宣慰使宋斌等遣使來貢馬賜鈔有差

○晡暴風雷震洪武門獸吻

○甲辰信國公湯和還鄕賜敕諭之曰天地之意將康兆民間生英材潛居艸野當前代之運季命朕肇興爾和天遣置諸左右智勇過人曩者偃天下之兵由爾冒冰霜而立伍突炎暑以行師饑不期食渴不時飲受危於兩陣未決之時獲生於合變須臾之間若此之勤苦憂勞非一歲月而成功者也乃三十餘年矣今天下大安爾亦年邁命歸鄕裏營府以居今告府完挈家以往嗚呼三十年於玆視以尋常今忽言歸陡然欷歔不能自已由同患難於有年致若是之傷也且爾昔者之勛已著彤庭往日之勞今爲民福矣嗚呼功成名遂爾我同心丈夫至此垂名不朽矣今特賜白金四十錠黃金六錠鈔三千錠彩叚四十表里爾其領之敕和夫人胡氏曰婦之道專內政而無妒勤勞啟家夫婦同心若此古有之今之人少見惟朕臣湯和與爾夫人同朕鄕裏當天下大亂之時人各挈家避難度依豪雄所在如之獨爾信國夫人秉內政以助和啟家信國立勛業於大廷今也功成名遂攜長幼而歸故鄕嗚呼昔爾夫婦墨發而來今歸故鄕皆蒼顏皓首夫人淑徳命婦如之鮮矣特賜助和之功啟家之勞白金二十錠黃金四錠鈔五百錠彩叚三十表裏夫人領之先是和以春秋髙思歸故鄕嘗進對上前從容乞骸骨時公侯皆在京師見和之請亦次第以爲言上嘉之各賜鈔萬錠俾建第於鳳陽且謂和曰日本小民屢擾瀕海之民卿𨿽老彊爲朕一行視其要害地築城增兵以固守備和奉旨卽行自閩越並海之地築數十城而歸至是新第成和率妻子陛辭故有是賜

○故元降將完者帖木兒等七人進馬賜鈔五百錠

○乙巳西平侯沐英上雲南前衛指揮張因功狀因言便宜事先是上遣舍人潘旺諭西平侯沐英曰近命普定侯陳桓領步騎二十餘萬爲爾聲援如欲增兵當遣後繼桓未及至英恐後時失機乃令其子春先往赤水河觀軍實而遣人來奏曰百夷負固恃險亦由雲南內地之人互相扇誘今欲大舉殲滅之若於數十萬兵中精選十萬往取景東及遠幹威遠等地賊聞之必率眾來援因逆擊之其勢必克但巢穴未傾須用再舉今東川越州羅雄把哲諸夷悍騺未服必須並力剿捕一以資給糧餉一以警懾餘眾使賊聞之姦計自沮仍於寬衍之地爲來歲屯田之計內地旣定續議大舉可也東川一部稍爲彊盛今罪狀已露尙恃姦勇必用進兵庶可宣揚威徳上然之仍命賞張因之功

○丁未遷刑部尙書唐鐸爲兵部尙書

○賜韃靼諸王阿魯禿等二十一人白金四百二十兩

○戊申皇第二十五子﹤木彜﹥生麗妃葛氏出也

○癸丑命中軍都督府發河南祥符等十四衛步騎軍萬五千人往徵雲南

○甲寅皇第二十八孫肇煇生魯王世子也

○己未給賜來降韃靼酋長住古等六十五人鈔各三十五錠

○庚申賜新授指揮韃靼王子曲裏帖木兒等一十八人白金一百兩鈔一百錠

○夜太陰入羽林軍

○辛酉安慶侯仇成有疾上聞之遣人賜內醞以書勞之曰自朕創業以有九有惟卿中外勤勞未嘗畏憚邇年以來海宇𨿽已寧謐而遐遠小夷尙有弗庭者以故累卿久鎭邊陲東西攻守恆無寧歲近喜氛祲廓淸朕將偃戢六師修文徳以妥黔黎卿𨿽髙年亦得華居羙食共樂昇平忽聞感疾實疚朕懷是用遣人存問嗚呼當四方徵討之時挺戈萬里櫛風沐雨何暇自卹疾之所生良由是也然今者澤被生民功施社稷豈不酬大丈夫之志願哉爾尙愼藥石節嗜欲永臻眉壽副朕至懷

○壬戌賜來降韃靼指揮失裏把禿兒白金一百兩鈔一百錠○大白犯右執法有星大如雞子其色赤尾迹有光起自壘壁陣西南行至遊气中沒

○甲子上諭戶部右侍郎楊靖等曰曩者山東靑州諸郡歲侵有司坐視民饑不卽以聞及朕遣使賑濟漕運稍遲尙有饑死者蓋素無蓄積以備不虞故也今歲山東夏麥甚豊秋稼亦茂爾戶部可運鈔二百萬貫往各府州縣預備糧儲如一縣則於境內定爲四所於居民叢集之處置倉榜示民家有餘粟願易鈔者許運赴倉交納依時價償其直官儲粟而扄鐍之就令富民守視若遇凶歲則開倉賑給庶幾民無饑餓之患也

○西平侯沐英奏東川諸蠻據烏山路劫寨而叛其地重關復嶺崖壁峭險上下三百餘里人迹阻絕請討之上乃命頴國公傅友徳仍爲徵南將軍英爲左副將軍普定侯陳桓爲右副將軍景川侯曹震爲左參將靖寧侯葉昇爲右參將統領馬步軍往討之

○給賜福州等衛軍士十九萬九千二百餘人鈔五錠

○丙寅有星大如雞子靑白色有光起自北斗魁至第三星旁沒後有一小星隨之

○己巳徵隱士謝天啟以爲山西布政使司右參議

○辛未遣神樂觀道士角�羊性初往祭雲南各府州縣山川

○壽春公主薨賜明器儀仗以葬

○壬申給賜福建福興等衛軍士十五萬八千七百餘人布二十一萬三千五百疋綿花五萬八千五百斤鈔各有差

○是月上聞世襲武臣有苛刻不卹軍士者特敕諭之曰爾今居位食祿者豈爾之能哉皆由爾祖父能撫卹軍士流慶於爾也朕觀國初諸老成將官初起兵時收撫士卒或一二十人或一百人二百人至四五百人必以恩撫之親如兄弟愛如骨肉故攻戰之際諸士卒爭先效力奮身不顧以此所向克捷人皆稱其善戰而不知由其善撫士卒故能如此甚至疾患扶持服勞奔走一如子弟之於父兄無不盡心至論功定賞大者爲公侯小者爲千百戶若以一人之身無士卒之助能敵幾何人哉今爾等承襲祖父之職罔思富貴由士卒而來或苦虐之使彊者致訟弱者懷怨眾心不輔遇攻戰則先退遇患難則棄走上以敗國事下以喪身家此何異農夫種田拔其嘉苗致餓以死也夫爲人之長而虐其下不仁敗國之事不忠亡先人之業不孝爾等何不思之其賢父母兄弟妻子及鄕黨朋友知事者亦各以朕言互相勸戒守法度卹軍士則永享太平安樂之福矣○頒賜軍士護身敕上念軍士艱苦爲將領者不知愛卹多致怨咨乃述始終之際艱難之故與夫撫綏愛餋之道通上下之志達彼此之情直說其辭爲護身之敕頒示軍士永爲遵守於是軍士莫不感悅

○

大明太祖聖神文武欽明運啟俊徳成功統天大孝髙皇帝實錄卷之一百九十二

大明太祖髙皇帝實錄卷之一百九十二

洪武二十一年秋七月癸酉朔享太廟

○追贈故金山侯濮英爲樂浪公誥曰丈夫生天地間知事君之大義立志愈堅故能臨難捨生取義名垂千載耿耿不磨爾都督濮英以果勇之資爲國將臣昔命從徵朔漠方觀成功何期失機偶中彼計然抗節盡忠凜然不可奪若斯之爲古今有數耳嗚呼捨生就死立大節於當時忠義動天地芳名垂不朽眞可謂烈丈夫矣朕嘉爾志悼念不忘特越侯爵追封爾爲樂浪公爾其有知服玆寵命

○徵中都副畱守致仕李懋等赴京○甲戌寧都衛鎭撫彭祥禽獲大笄山妖賊僞招討周三官等三十一人械送京師

○丙子敕廣西都指揮使司凡百夷戰象之夫悉放還其馴象衛軍士令於南寧屯種見獲之象則令占城象奴送至京先是置馴象衛使專捕象及西平侯沐英破百夷獲其人亦送本衛役之至是始罷遣

○戊寅大將軍永昌侯藍玉遣人送虜主次子地保奴及后妃公主等至京地保奴及后妃獻金印金牌賜鈔二百錠命有司給第宅廩餼俾就居京師旣而有言玉私元主妃事上怒曰玉無禮如此豈大將軍所爲哉元主妃聞之惶懼因自盡地保奴由是有怨言上聞之曰朕初以元世祖君主中國時有恩及民不可無嗣嘗與儒臣議欲封地保奴以盡待亡國之禮彼乃如此豈可以久居內地於是遣至護送往居琉球仍厚遺資遣之

○己卯給賜淮安等衛韃靼軍士鈔有差

○庚辰夜太陰犯房宿熒惑退犯壘壁陣有星大如雞子靑白色有光尾迹長丈餘自東南雲中西南行至雲中沒

○辛巳江夏侯周徳興還鄕賜黃金二百兩白金二千兩鈔千錠文綺三十疋

○安慶侯仇成卒成和州含山縣人歲乙未從軍以功拔光萬戶繼升元帥庚子授秦淮翼元帥府副元帥乙巳授宿衛鎭撫丙午升橫海衛指揮同知吳元年擢指揮使洪武三年升大都督府僉事五年北徵沙漠還京以事降永平衛指揮使九年調鎭武衛十二年又調畱守右衛七月復爲大都督府僉事及論功行賞授開國輔運推誠宣力武臣榮祿大夫柱國封安慶侯食祿一千五百石至是卒追封皖國公謚莊襄誥曰徳懋懋官功懋懋賞此古聖王之定制也所以漢髙立國悉侯諸將唐有天下徧封功臣而褒贈之典歷代尢重焉曩者元政不綱羣雄角立爾安慶侯仇成從朕渡江以來夙夜勤勞身先士卒嘗能以弱制彊以少克眾及彭蠡之戰尢有巨功是以朕遵古制用錫侯爵以報爾有年於玆矣今者以疾而逝朕甚感傷然爾爲將臣而能善始善終使偉績榮名著在方冊可謂肩於古人流芳千載者矣朕昔與爾有誓生封侯死封公今特追封爾爲皖國公謚莊襄爾其有知服玆寵命

○壬午給賜髙郵衛韃靼軍士千七百九十人鈔八千八百錠

○甲申置北平行都指揮使司於大寧○故元詹事院同知脫因帖木兒與樞密院知院托臺謀叛托臺發其事命大將軍永昌侯藍玉逮問之戮之於薊州脫因帖木兒者王保保之弟也以其同知詹事院故人又稱之爲詹同云

○丙戌頒賜天下武臣大誥令其子弟誦習上謂兵部左侍郎沈溍等曰曩因武臣有違法厲軍者朕嘗著大誥昭示訓戒格其非心開其善道今思其子孫世襲其職若不知教他日承襲撫馭軍士或蹈覆轍必至害軍不治則法不行治之又非保全功臣之意蓋導人以善行如示之以大路訓人以善言如濟之以舟楫爾兵部其申諭之俾咸誦習遵守毋怠

○黑雲亙天夜太陰犯壘壁陣

○丁亥賜鎭南衛軍士四千二百一十八人絹各二疋

○己丑詔天下武臣𨿽已致仕而年未六十者依原衛所升等署事以半祿給之○庚寅以故元降將阿速爲大寧前衛指揮僉事沙不丁爲大寧後衛指揮僉事仍領所部將校應授千戶者赴京銓用阿速等時居北平故召用之

○壬辰靑州諸郡耆民百二十六人詣闕謝賑濟恩人賜鈔五錠

○甲午免徐州蕭沛等四縣軍民今年夏稅

○增置山海衛至遼東松亭關至大寧凡十七驛命太僕寺選淮馬給之驛五十匹

○丙申旌表徽州府休寧縣民朱原卿妻李氏黃仲瑾妻吳氏貞節

○太白晝見

○丁酉遣使賫敕諭徵南將軍頴國公傅友徳等曰東川芒部諸夷種類𨿽異而其始皆出於羅羅厥後子姓蕃衍各立疆場乃異其名曰東川烏撒烏蒙芒部祿肇水西無事則互起爭端有事則相爲救援若唐時閣羅鳳亡居大理唐兵追捕道經芒部諸境羣蠻外稱歸順內實狙詐聚集凶醜據險設伏唐將不備遂墮其計以致喪師幾二十萬皆因將帥過信無謀故也近稱東川諸蠻不叛者號爲循良固未可逆詐然須預加防閒嚴整師旅使彼不得肆其姦謀然後賊可破也又曰今令諸夷執送東川蠻人恐此令旣出蠻人詭謀亦由此生將假此輩爲名偵伺我軍當愈加嚴愼不可托以腹心蓋蠻夷平日夫婦無倫亂如羣犬𨿽父子不相保其言豈可信哉今欲降伏之其地山勢險峻道路崎嶇林箐深邃其人與猿猱無異大軍一至竄入林藪猝難捕獲宜且駐兵屯種待以歲月然後可圖也

○賜故元降將孛羅帖木兒鈔二十錠文綺衣一襲○戊戌上以太陰熒惑犯壘壁陣復遣使諭徵南諸將曰徵討蠻夷當加嚴愼今徵東川其烏撒芒部諸蠻外𨿽服從中藏狙詐倘或托以心腹將有不測之變龍海之蠻姦詭尢甚水西恐與賊陰謀皆須防閒有備無患切宜愼之

○庚子潼關衛指揮僉事馬騤有罪有司論削職戍邊騤至龍江上念其功命釋其罪升金吾衛指揮使及入謝復升爲廣東都指揮使

○辛丑海西侯納哈出卒納哈出性嗜燒酒飲常過度當盛夏時每以水沃身因得疾上命醫療之而愈常戒其飲至是從徵南將軍頴國公傅友徳等往徵雲南飲酒如初行至武昌疾復作卒於舟中上聞而憫之詔歸其柩於京師葬都城南門外

○是月占城國王阿答阿者遣其臣不剌機伯剌拍弟等貢伽南木香

○

大明太祖髙皇帝實錄卷之一百九十三

洪武二十一年八月壬寅朔西平侯沐英調都督寧正帥兵會頴國公傅友徳軍討東川

○暹羅斛國遣使進象三十隻及方物番奴六十人

○乙巳命戶部運鈔七十五萬七千四百錠往四川永寧宣撫司賜普定侯陳桓等所統徵南軍士十二萬九千三百九十七人及烏撒衛軍士五千三百餘人

○夜太陰犯亢宿有星大如杯赤色起自北斗杓徐徐東南行三丈餘分爲二星又五丈餘分爲三星經昴宿復爲二星又經天廩復爲一星至天苑中沒

○丙午給賜羽林左等衛軍士十九萬四千一百餘人絹人一疋

○丁未遣官釋奠於先師孔子○戊申祭大社大稷

○置遼東義州衛指揮使司初大軍討納哈出詔指揮同知何浩等統金復蓋三衛軍馬往遼河西十三山屯種守禦至是始置衛及五千戶所

○己酉詔五軍都督府凡天下武官擅調千百戶軍旗混亂隊伍者指揮千百戶杖而罷職總小旗從者罪同若身自首告者升一等著爲令

○壬子罷府州縣耆宿初令天下郡縣選民間年髙有徳行者裏置一人謂之耆宿俾質正裏中是非歲久更代至是戶部郎中劉九臯言耆宿頗非其人因而蠹蝕鄕裏民反被其害遂命罷之

○癸丑命故海西侯納哈出子察罕襲爵攺封沈陽侯誥曰朕惟列爵建侯子孫世祿國之大典非有勛勞者不得與焉爾察罕父納哈出昔爲元臣自元運告終退守金山幾二十載比者知天道之莫違率眾來降朕嘉其能全一方之民特封爲海西侯肩於功臣邇命從徵百夷冀其成功忽途中嬰疾而逝聞之惻然然父死子襲初誓不忘玆特攺封爾察罕爲欽承父業推誠效力武臣柱國沈陽侯爾尙一乃心力上思朕所以待爾父之誠下爲爾父報立國之功豈不神人共鑑而福祿悠久者乎勉之毋怠

○戶部郎中劉九臯言古者狹鄕之民遷於寬鄕蓋欲地不失利民有恆業今河北諸處自兵後田多荒蕪居民鮮少山東西之民自入國朝生齒日繁宜令分丁徙居寬閒之地開種田畝如此則國賦增而民生遂矣上諭戶部侍郎楊靖曰山東地廣民不必遷山西民眾宜如其言於是遷山西澤潞二州民之無田者往彰徳眞定臨淸歸徳太康諸處閒曠之地令自便置屯耕種免其賦役三年仍戶給鈔二十錠以備農具

○甲寅監察禦史桂滿劾奏右都禦史淩漢刑部左侍郎髙鐸失職左遷漢爲刑部右侍郎鐸爲右僉都禦史俱停其俸時漢等奉命往松江按事與錦衣衛千戶戴徳同署公牘故滿劾之

○以兵科給事中曹銘爲大理寺左寺丞

○命兵部遣使整治北平山東山西河南狹西鳳陽滁州等處驛傳驛夫有自洪武初至今應役貧乏者悉代之

○召天下致仕武臣升任布政司官者還京

○髙麗千戶陳景來降言其故爲髙麗國元帥崔完者部曲是年四月國王王禑欲寇遼東率其都軍相崔瑩李成桂繕兵於西京成桂使景屯艾州以糧餉不繼退師王怒殺成桂之子率兵還王城成桂乃以兵逼王攻破王城囚王及崔瑩景懼禍及不敢歸時景妻子已爲遼東白帖木兒招諭入境故與其屬韓成李帖木兒來降上知其故敕遼東謹烽堠嚴守備仍遣人以偵之

○乙卯命六部都察院通政司大理寺等官各舉文學幹濟之士

○丙辰遣官祀歷代帝王

○八百媳婦國遣人入貢方物

○命兵部遣人護送指揮失剌把都兒等一十三人並妻子往福建安置仍給以指揮之祿令有司各與第宅及乳牛以餋之

○丁巳祭太歲風雲雷雨嶽鎭海瀆山川月將城隍諸神

○遣官祭旗纛○天鳴有星大如杯靑白色有光起自西北行至雲中沒

○己未刑部論奏靑州府知府賈紹祖曁所屬州縣官十七人先後坐視民饑不卽上聞皆左遷之

○庚申夜有星大如杯赤色有光起自天津西北行至遊气中沒後有二小星隨之

○癸亥天鼓鳴

○納哈出故部屬行省平章朱髙樞密院同知來興狹西行省右丞阿里沙嶺北行省參政孛羅遼陽行省左丞末方河南行省左丞必剌禿甘肅行省右丞哈剌中政院使脫因宣政院使脫憐太史院使邦住省都鎭撫完者禿太常禮儀院使臺裏帖木兒翰林院學士哈剌把都兒行樞密院知院紐憐將作院使梁三保奴通政院使扯裏帖木兒太府監卿怯都古都護府都護速哥幹宣徽院同僉灰裏赤行宣政院同知怯古裏不花千戶朵兒禿禿甲愛馬忽魯答司農司丞孛羅不花興和路府判哈剌帖裏溫海西宣慰司同知剌八蒸太僕寺少監末裏赤內政司丞蠻歹大寧路同知張徳林中瑞司卿李不顏內史僉院哈剌曲赤山東宣慰司同知也提河東宣慰司同知帖木兒不花大都督府總管失列門太醫院同知忭都長秋司丞失蘭歹禦史帖木兒等一千餘人自遼東來降

○甲子賜故元吳王朵兒只並其將校二千九百餘人鈔一萬錠絹一萬一千七百匹

○天鳴自壬戌至是日晝夜不止

○丙寅徵虜大將軍永昌侯藍玉遣都督徐司馬等送俘獲故元諸王官屬士馬至京

○丁卯徵虜大將軍永昌侯藍玉等還朝上謂玉曰爾率將士北徵功最大然虜主妃來降不能遇之以禮乃縱欲污亂又嘗恃勞遣人入朝覘伺動靜此豈人臣之道哉今閔爾功勞屈法宥爾爾其率徳攺行以愼厥終玉頓首謝於是論功行賞賜玉白金二千兩鈔一千錠文綺五十疋左副將軍延安侯唐勝宗右副將軍武定侯郭英白金各一千兩鈔四百錠文綺一十疋定遠侯王弼白金一千兩鈔八百錠文綺四十疋右參將都督孫恪白金五百兩鈔三百錠文綺一十五疋都督徐司馬等六人白金各四百兩鈔一百錠文綺八疋指揮使蕭琦等白金各三百兩鈔一百五十錠文綺六疋指揮同知陳鏞等一十人白金各二百五十兩鈔一百四十錠文綺五疋指揮僉事張敬等三十五人白金各二百兩鈔一百三十錠文綺四疋千百戶鎭撫王英等各賜白金文綺鈔有差

○戊辰宴徵北諸將於奉天殿上謂諸將曰元運旣終天命歸朕於今二十餘年而殘胡無知猶立王庭欲爲不靖故命爾諸將徵之爾等克用朕命以底成功漠北遂空邊庭無警民息轉輸之勞軍無戰伐之苦四海晏然爾等可以坐享富貴矣諸將頓首謝曰自漢唐以來夷狄常爲中國患或要以和親或賂以貨寶然其心譎詐反覆無常終爲邊害今皇上威徳覆被區夏仁義所感罔有不懷況神謨廟算包括無遺故臣等得以汛掃鮏羴效犬馬微勞陛下不以慢師爲責而重加賞賫臣等仰荷恩寵無以報稱上悅賦平胡詩二章命羣臣和之

○封後軍都督府都督僉事孫恪爲全寧侯誥曰夫勛舊世祿之家而能始終無過建功立名者自古至今厥惟艱哉爾孫恪父興祖開國將臣四徵彊敵實有功能朕念不忘俾爾常居左右以觀厥成又數年復授爾職謹敏小心未嘗有過近者命參大將出師北徵乃能奮勇克成厥功以顯爾考可謂忠孝之臣矣嗚呼繼世顯榮勤勞無二旣成世祿之功宜受無窮之福今特封爾爲開國輔運推誠宣力武臣柱國全寧侯食祿二千石以及子孫世世爾尙益加敬愼以保祿位傳於永久欽哉

○思州宣慰使田琛遣其弟琦來貢馬詔賜文綺鈔錠

○己巳以指揮同知張春爲前軍都督府都督僉事羅楫爲中軍都督府都督僉事茅鼎爲後軍都督府都督僉事

○庚午皇第二十九孫悅﹤火廉﹥生蜀王世子也

○是月禦制諭武臣敕一曰守邊之將撫軍以恩二曰邊境城隍務宜髙深三曰修築城池葺理以漸四曰操練軍士習於閒暇五曰軍士頓捨勤於點視六曰體念軍士毋得加害七曰事機之會同僚盡心八曰沿海衛所嚴於保障凡八條頒之將士永爲遵守九月壬申朔航海侯張赫督江陰等衛官軍八萬二千餘人出海運糧還自遼東

○除授郡縣官張士平等千四百餘人賜以冠帶襲衣

○乙亥貴州宣慰使靄翠以蠲其逋租上表謝恩貢馬

○丙子給賜故元國公哈剌章男玉出忽兒禿哈白金一千二百五十兩鈔二百五十錠文綺帛各二十五疋

○丁丑敕五軍都督府臣曰養兵而不病於農者莫若屯田今海宇寧謐邊境無虞若但使兵坐食於農農必受獘非長治久安之術其令天下衛所督兵屯種庶幾兵農兼務國用以舒古之良將若趙充國輩皆以此策勛當時垂名後世其藩鎭諸將務在程督使之盡力於耕作以足軍儲則可以繼美於古人矣爾都督府其申諭之

○戊寅定中外衛所馬步軍士服色惟駕前旗手一衛用黃旗軍士力士俱紅胖襖盔甲之制如舊其餘衛所悉用紅旗紅胖襖凡胖襖長齊膝窄袖內實以綿花旗幟各分記號用靑藍爲邊玄黃紫白間色俱不許用凡爲旗幟衣裝布絹綿花蘇木棗木之類皆官給之毋令軍士自備

○辛巳上以乃兒不花在邊遣使諭山西北平二都司練兵以防之

○壬午升水軍左衛指揮僉事馬俊爲中軍都督府都督僉事

○癸未田州府知府岑堅遣其侄烈等上表貢馬

○賜燕府長史朱復致仕復鳳陽壽州人洪武初以賢良官取赴京選入內府教書洪武三年二月授國子助教六年九月遷燕相府參軍七年升長史十一年拜本府左相十三年三月罷相府官攺爲本府長史至是以年老致仕

○乙酉遼東都指揮使司送故元來降遼王並其臣屬四十九人來朝貢馬○湖廣黃道溪等處長官司梁思禮等貢馬

○丙戌秦王樉晉王今上周王橚楚王楨齊王榑湘王柏魯王檀潭王梓來朝

○封故樂浪公濮英子玙爲西涼侯誥曰朕惟古者人臣盡事君之心堅許國之志其或臨於不測之難則不貪身而喪節寧殺身以成仁故能垂名久遠澤及子孫爾濮玙父英往者從徵沙漠陷身虜庭守義不屈𨿽負敗軍之罪能懷死節之忠念其初心良可哀憫朕旣加卹典玆特封爾玙爲欽承父業推誠宣力武臣柱國西涼侯食祿二千五百石以及子孫世世爾尙思乃父之艱難以忠立志以禮律身永保祿位傳之後人爾其敬哉

○四川烏撒軍民府土酋葉原長獻馬三百匹米四百石於徵南將軍西平侯沐英靖寧侯葉昇以資軍用先是上命以白金於其境內市馬故原常以是來獻且言欲收集土軍從徵英等以閒詔從之並免其市馬

○眞臘國遣其臣柰茅俚等貢象二十八隻象奴三十四人番奴四十五人謝賜印恩也詔賜使臣衣鈔有差

○撒馬兒罕駙馬帖木兒遣回回答術丁等五十九人來朝貢馬三百匹駝二隻詔賜白金人六十兩及鈔有差

○丁亥琉球國中山王察度山北王帕尼芝遣其臣甚模結致等上表賀天壽聖節貢馬賜來使鈔有差

○己丑天壽聖節上禦奉天殿受朝賀大晏羣臣於奉天華蓋二殿

○庚寅廣西太平思明等府進象

○攺荊州衛爲荊州左護衛

○夜有星二其一起自室宿西行至天市垣內宗星沒一小星隨之其一起自壁宿東南行至土司空傍沒後有一小星隨之

○辛卯貴州水西土官靄暉等進馬詔賜鈔三百四十錠○壬辰秦晉等九王還國賜其從官將士鈔有差

○給賜故元指揮那木罕等一十七人鈔各二十錠羅衣一襲

○癸巳以監察禦史鄭賜爲湖廣布政使司試左參議翰林院檢討吳文爲試右參議

○故元將哈刺海等並阿札失裏來降賜白金五十兩鈔三百五十錠綺衣四十二襲

○金築安撫使密定遣其子徳弟貢馬詔賜鈔一百錠通事以下有差

○越州土酋阿資與羅雄州營長髮束等叛命總兵官西平候沐英會徵南將軍頴國公傅友徳將兵討之阿資者土官龍海子也越州夷言爲苦麻部元末龍海居之部屬俱羅羅種王師徵南時英駐兵其地之湯池山諭降之龍海遂遣子入朝詔以龍海爲是州知州尋卽爲亂英以計擒之徙居遼東至蓋州病死阿資繼其職益桀驁梗化至是叛

○地震日上有眞黃气○甲午景川侯曹震靖寧侯葉昇領兵分討東川叛蠻

○詔更定歲貢生員例府學歲一人州學二歲一人縣學三歲一人上謂禮部尙書李原名曰昔人有言不素餋士而欲求賢譬猶不琢玉而求文采夫天下未嘗無賢才顧餋之之道何如耳嘗命天下學校凡民間子弟願遣入學者聽復其身家今定歲貢之例必資性淳厚學問有成年二十以上者方許充貢爾禮部其申明之

○故元司徒阿速知院瑣住率所部官屬八十一人來降

○乙未指揮同知張泰等討捕潮惠等州賊眾禽獲一千三百五十九人撫安信丰等縣陷賊良民一千四百九十九戶

○丙申賜秦府左長史文原吉致仕

○夜太陰行太微垣

○戊戌上以內外衛所軍伍有缺遣人追取戶丁往往鬻法且又騷動於民乃詔自今衛所以亡故軍士姓圖籍送兵部然後照籍移文取之毋擅遣人違者坐罪尋又詔天下郡縣以軍戶類造爲冊具載其丁口之數如遇取丁補伍有司按籍遣之無丁者止自是無詐冒不實役及親屬同姓者矣

○己亥太陰犯亢宿

○庚子給賜故元司徒阿速等並千百戶軍士一百六十三人白金三千六百三十兩鈔四千八百錠文綺二百一十六疋帛如之綺羅布衣共五百五十一襲

○攺建歷代帝王廟於雞鳴山之陽命崇山侯李新董之

○是月置中湖銅鼓新花亮寨黎坪四守禦千戶所隸五開衛太祖髙皇帝實錄卷之一百九十三

大明太祖髙皇帝實錄卷之一百九十四

洪武二十一年冬十月辛卯朔

○壬寅南安侯兪通源奏雲南新附官民軍士田糧馬牛之數都指揮使司所屬官計一千三百一人軍士六萬四千二人馬三千五百四十五匹屯牛一萬二千九百九十四頭田四十三萬四千三十六畝糧三十三萬六千七石布政使司所屬軍民凡六萬三千七百四十戶糧七萬六千五百六十二石馬驛六十七所馬九百九十三匹

○癸卯電

○乙巳享太廟

○升百戶池裕爲指揮僉事賞黃金一百兩白金三百兩彩叚六表裏鈔一百錠總旗施文等爲副千戶各賞黃金一百兩白金二百兩彩叚二表裏鈔八十錠以徵胡獲元君金寶功也

○以劉獻爲廣西布政使司左參政○命羽林左衛指揮僉事李成守西寧

○丙午故元國公老撒知院捏怯來丞相失烈門於耦兒千地遣右丞火兒灰副樞以剌哈尙書答不歹等率其部三千人至京進馬乞降命錦衣衛指揮答兒麻失裏賫白金彩叚往賜之初虜主脫古思帖木兒在捕魚兒海爲我師所敗率其餘眾欲還和林依丞相咬住行至土剌河爲也速疊兒所襲擊其眾潰散獨與捏怯來等十六騎遁去適遇丞相咬住太尉馬兒哈咱領三千人來迎又以闊闊帖木兒人馬眾多欲往依之會天大雪三日不得發也速疊兒遣大王火兒忽答孫王府官孛羅追襲之獲脫古思帖木兒以弓弦縊殺之並殺其太子天保奴故捏怯來等恥事之遂率其眾來降○丁未徵南右忝將靖寧侯葉昇等進兵討東川平之捕獲叛蠻五千五百三十八人

○命五軍都督府更定屯田法凡衛所系衝要都會及王府護衛軍士以十之五屯田余衛所以五之四

○庚戌攺尙衣尙膳監爲司余監仍舊

○辛亥復以致仕光祿司卿徐興祖爲光祿司卿

○壬子辰星入氐宿

○癸丑敕五軍都督府自今武臣有坐罪罷者追奪誥敕

○夜太陰犯外屏

○甲寅遣使賫白金往湖廣思南宣慰使司糴糧一萬二千石運赴貴州等處以給徵南將士

○丙辰調廣西都指揮使李茂爲江西都指揮使

○夜月食

○戊午夜太陰犯井宿有星大如雞子赤色尾迹有光起自紫微垣內太子旁北行至紫微東蕃沒○己未給賜狹西所屬軍士十五萬七千八百八十人綿布六十四萬四千三百匹綿花二十萬八千八百斤鈔各有差

○庚申髙麗國王王禑遣其臣禹仁烈等上表請遜位於其子昌上曰前者聞其王被囚今表請遜位必其臣李成桂之謀東夷狡詐多類此姑俟之以觀其變

○辛酉汰天下州縣佐貳官凡三百六十四人以民稀事簡故也

○癸亥給賜和州衛進馬番僧喃伽藍藏鈔二百錠

○乙丑頒武士訓戒錄時上以將臣於古者善惡成敗之事少所通曉特命儒臣編集申鳴鉏麑樊噲金日磾張飛鐘會尉遲敬徳薛仁貴王君廓僕固懷恩劉辟王彥章等所爲善惡爲一編釋以直辭俾蒞武職者日親講說使知勸戒

○丙寅命中山武寧王徐達子允恭襲封魏國公開平忠武王常遇春子昇襲封開國公允恭誥曰朕觀古昔名臣當創業垂統之時撫順摧堅勤勞開國及天下甫定享有爵祿爰及子孫與國悠久若是者簡冊昭然歷歷可數朕自渡江以來爾徐允恭父達天資挺特爲朕首將屢命出師四徵奇謀妙算席捲長驅使羣雄束手不數年間廓淸海內是以威名遠振勛業兼隆行賞驗功最於諸將故生錫公爵死授王封𨿽古昔名臣何以過此然功旣成於前人業必傳於後嗣今特命爾允恭襲封魏國公俾承父業爾其永思前人之艱難忠以立志禮以守身恪盡繼承之道則神人共鑑福祿永昌敬之哉昇誥曰昔先王之定天下必剖符以封功臣使其子孫世祿與國咸休其立子之法論嫡而不論賢或無嫡而立庶則論賢而不論長所以謹嫡庶者其意遠矣爾常昇父遇春昔從朕渡江被堅執銳破敵摧鋒東徵西討所向當先開拓之功十居七八及天下大定論功行賞爾父已逝時朕急於報功旣追封爾父以王爵卽以爾庶兄常茂襲封鄭國公使世其祿初不暇論其賢否柰何爾兄茂不知起家之難罔思報國之意虧忠違禮自取黜免然爾父之功朕實難忘今特攺封爾昇爲欽承父業推誠宣力武臣右柱國開國公食祿三千石以及子孫世世嗚呼居髙位享重祿非忠孝者不能爾其以忠報國以禮律身益彰乃父之勛毋蹈爾兄之失則天必眷佑昌及子孫豈不與國同久敬哉毋怠

○以靑州左衛指揮使周興爲北平行都指揮使司都指揮使復命燕山左護衛指揮同知陳亨爲都指揮使佐之

○戊辰夜有星二其一初出如彈丸赤色起自霹靂南行二丈餘發光如雞子大至遊气中沒其一大如遠矣爾常昇父遇春昔從朕渡江被堅執銳破敵摧鋒東徵西討所向當先開拓之功十居七八及天下大定論功行賞爾父已逝時朕急於報功旣追封爾父以王爵卽以爾庶兄常茂襲封鄭國公使世其祿初不暇論其賢否柰何爾兄茂不知起家之難罔思報國之意虧忠違禮自取黜免然爾父之功朕實難忘今特攺封爾昇爲欽承父業推誠宣力武臣右柱國開國公食祿三千石以及子孫世世嗚呼居髙位享重祿非忠孝者不能爾其以忠報國以禮律身益彰乃父之勛毋蹈爾兄之失則天必眷佑昌及子孫豈不與國同久敬哉毋怠

○以靑州左衛指揮使周興爲北平行都指揮使司都指揮使復命燕山左護衛指揮同知陳亨爲都指揮使佐之

○戊辰夜有星二其一初出如彈丸赤色起自霹靂南行二丈餘發光如雞子大至遊气中沒其一大如杯赤色尾迹有光起自廁星西南行至遊气中沒

○庚午置瀘州赤水層臺三衛指揮使司時狹西都指揮馬燁徵南還言瀘州與永寧接壤乃諸蠻出入之地宜置守兵遂從其言調長安等衛官軍一萬五千二百二十人分置各衛

○置四川蘇州衛指揮使司初以土官帕兀它爲知州撫其夷民至是命羽林右衛指揮僉事陳起領軍至蘇州築城置衛以鎭之

十一月辛未朔

○壬申故元國公哈剌章男玉出忽兒禿哈進馬二百一十三匹詔賜鈔一千四百五十錠

○給賜山東所屬軍士七萬一千八百餘人鈔十四萬二千六百錠○甲戌歲星入亢宿

○壬午賜國子監生鈔北平狹西山西山東廣東廣西四川福建之人在監三年以上者人五錠二年人二錠俾制冬衣復命工部於國子監前造別室一區凡百餘間具竈釜牀榻以處諸生之有疾者令膳夫二十人給役侍臣進曰陛下作興學校推心憫下無所不至從古未有上曰諸生去鄕土離親戚遠來務學日久衣必斃或有疾無人具湯藥朝廷作餋之必使之得所然後可必其成材蓋天之生材皆爲世用人君育材當有其實惟能有以作餋之則未有不成材者也

○乙酉冬至上禦奉天殿受朝賀大宴羣臣

○辛卯故元遼王阿札失裏命寧王塔賓帖木兒來降先遣人賫脫思古帖木兒舊降詔書赴京來獻以表其誠

○癸巳熒惑犯外屏

○甲午太陰與歲星同度○丁酉旌表武昌府江夏縣梅福妻馮氏貞節

○戊戌上聞北平等處舊軍比歲貧困命戶部出冬布賜之人四匹

○庚子女直千戶孛羅哥等叛於沅江初江陰侯吳髙率所部故元蕃軍往徵百夷至是行至沅江孛羅哥與百戶粉紅等謀叛事覺髙召其黨至驛擒之孛羅哥聞之卽馳馬渡江殺不從己者趨晃州驛掠驛馬走思州

○徵南將軍傅友徳等將兵討阿資道過平夷以其山勢峭險密邇龍海宜築堡駐兵屯守以捍蠻夷遂遷其山民往居卑午村畱神策衛千戶劉成等領兵千人樹柵置堡其地後以爲平夷千戶所給賜廣西桂林等衛聽徵軍士三萬一千五百餘人鈔十三萬一千二百錠

○是月頒賜武臣保身敕時廣西都指揮耿良以科斂激變良民江西都指揮戴宗以收捕山賊貪賄賂致賊人縱逸皆坐罪上因述武臣受命守禦之方崇名爵享富貴福及子孫之道爲保身敕頒諸武臣使朝夕覽觀知所鑑戒

十二月辛丑朔

○壬寅故元新附蕃軍一百一十七人進馬八千四百八十四匹給鈔償之

○戊申命戶部凡北平軍士𨿽已關給綿布其有徵進回還者加賜鈔人四錠

○壬子髙麗遣其臣李穡等上表賀明年正旦貢金龍頭雙臺盞一金盂一鍍金銀蓮花臺盞二銀盂三十八鏤金銀樽一鍍金盆六銀壼三鏤金銀絲龍頭鐙二黃白黑布八十疋花席四十領詔賜穡等綺鈔有差

○癸丑安南遣其臣阮完等來上表謝所賜敕書及文綺貢象四隻象奴三人上以其來煩數所貢方物往往過侈道路不無勞擾詔禮部咨諭安南國令三歲一朝方物隨其所產止許一人進送效其誠敬而已象犀之屬毋或再進以重勞吾民

○辛酉賜故元翰林院侍讀學士忽歹鈔二十錠及文綺襲衣被褥等物

○夜太陰犯亢宿

○壬戌進封永昌侯藍玉爲涼國公玉鳳陽定遠人其女兄歸開平王常遇春因隸遇春帳下長身頳面言動異等輩臨陣突圍所向有功遇春甚加獎愛上亦以遇春故特寵擢之歲壬寅拔充管軍鎭撫授武徳衛千戶乙巳轉親軍千戶吳元年授武徳衛指揮僉事尋升指揮使洪武三年冬升大都督府都督僉事十一年同西平侯沐英率兵徵西番擒其酋長癭嗉子三副使獲馬二萬餘匹牛羊十餘萬頭十二年秋班師封永昌侯十四年爲徵南右副將軍同穎川侯傅友徳西平侯沐英率師取雲南擒故元平章達裏麻於曲靖而梁王巴匝剌瓦爾密走死滇池次取大理鶴慶麗江建昌金齒車裏平緬地方萬里皆入職方玉功居多十八年冊玉女爲蜀王妃二十年正月爲徵虜右副將軍同大將軍宋國公馮勝北徵五月遇故元丞相納哈出於金山納哈出遣使約降一日期會軍門置酒飲玉與同席因酌酒勸酬玉角�羊衣以衣納哈出納哈出不肯服玉亦不飲酒爭讓久之納哈出覆酒顧其下咄咄語鄭國公常茂察其中變因直前砍傷其臂擁至勝營其眾驚潰玉率輕騎追至亦迷河降其眾數萬而還八月詔代宋國公馮勝行總兵官事分軍駐錦州冬十月移屯薊州休養士馬拜徵虜大將軍二十一年四月進兵踰嶺而北至捕魚兒海直搗虜營虜主驚奔獲其次子地保奴及妃主諸王太尉平章等二千四百餘人並寶璽金銀印車輛軍士家屬六萬九千餘口盡得其馬駝雜畜捷至上命通政使茹瑺等賫敕書往勞秋班師賜白金文綺論功行賞擬封玉梁國公適有發其私元主妃者上聞之怒事遂中止至是念其勞攺封涼國公仍鐫其過於券

○夜太陰入氐宿中

○丁卯三辰晝見

○庚午享太廟

○是月越州叛酋阿資等率眾寇普安燒府治大肆剽掠徵南將軍頴國公傅友徳等率兵擊之斬其營長者滿已靑

○忠建宣撫田思進遣子田忠孝貢方物

○朵甘都指揮﹤木朔﹥斡爾監藏遣酋長監藏卜等來貢馬詔賜衣服鈔錠有差

○是歲命兵部置軍籍勘合遣人分給內外衛所軍士謂之勘合戶由其中間寫從軍來歷調補衛所年月及在營丁口之數如遇點閱則以此爲驗其底簿則藏於內府

○安南陳煒爲其國相黎一元所廢繼於城外大陽坊十二月弒之立叔明子日焜主國事一元一名季犛

太祖髙皇帝實錄卷之一百九十四終

大明太祖髙皇帝實錄卷之一百九十五

洪武二十二年春正月辛未朔上禦奉天殿受朝賀大宴羣臣於華蓋殿

○壬申詔自今凡遇大朝會除已習儀及具服官員許入班其餘便服人員止於午門外行禮執事官於華蓋殿行禮掛甲帶刀侍衛之人免拜若常朝於奉天殿五府六部都察院通政司錦衣衛大理寺等官於殿內侍立奏事止於華蓋殿

○癸酉置永勝柘臯新興慶安四羣隸香泉牧監每羣設羣長一人羣副二人

○命施州忠建宣撫田思進之子忠孝代父職時思進年八十餘老不能任事上章乞致仕故有是命

○甲戌貴州木瓜長官石保等來朝貢方物詔賜鈔有差

○雨木冰

○乙亥命工部遣官修中嶽祠宇

○丙子以鄧銘爲西安右護衛指揮僉事銘寧河武順王愈次子也

○戊寅以郝寬杭貴爲遼東定遼左衛指揮僉事

○賜山西大同左等衛降附韃靼軍士九百餘人綿布五千疋

○廣東雷州衛進象一百三十二

○己卯占城國王阿答阿者遣使奉表貢方物謝過詔賜綺帛鈔錠

○夜太白犯建星

○辛巳賜東昌從徵將士家屬鈔各十錠

○壬午會寧侯張溫北平行都指揮使司都指揮使周興奏修拓大寧等城成並上其規制大寧城門五城周三千六十丈濠長三千一百六十丈深一丈九尺會州城門四城周一千一百二十八丈濠長一千一百八十九丈二尺深一丈八尺富峪城門四城周九百丈濠長九百八丈二尺深一丈三尺寬河城門四城周八百一十二丈濠長八百五十九丈深一丈五尺創蓋倉廒四十七所計五百五十間營房計七千五百三十三間○守狹西右軍都督僉事聶緯等追擊叛寇孛羅哥等平之初孛羅哥軍叛由思州界出荊州湘王命護衛率兵遏其走路不克孛羅哥直趨荊州歷樊城由鄧州內鄕入武關經�洛至華州構峪山出渭河欲遁歸沙漠緯總率西安護衛等處軍馬會前軍都督僉事何福追及於鄜延孛羅哥等失道入山谷間谷深邃險隘兩崖峻絕不得度我師並力攻之孛羅哥等遂敗死者二百餘人生禽二百人獲馬五百餘疋

○甲申命戶部官運鈔物貯於殿廡下以備內府賞賜每月戶科禮科給事中更直掌之歲終戶部稽其所出之數著爲例

○丙戌攺大宗正院爲宗人府以秦王爲宗人令晉王爲左宗正今上爲右宗正周王爲左宗人楚王爲右宗人

○暹羅斛國王世子蘇門邦王昭祿羣膺遣使冒羅等貢馬及蘇木丁香等物詔賜冒羅等衣鈔有差

○夜熒惑犯太陰太陰在太微垣

○丁亥大祀天地於南郊上禦奉天門退朝召五軍都督府臣諭之曰軍士有從徵亡沒者有疾病而死者其父母妻子老弱無依𨿽已給優然遠違鄕裏終無所托其有願還鄕依親者悉遣其去人給鈔伍錠爲道裏費

○命莊浪河州洮州岷州西寧涼州寧夏臨洮八衛官吏月俸每石折鈔二貫五佰文馬軍兼支米鈔步軍則全給之舊例邊儲皆收鹽糧及趲運供給涼州衛商人運米二斗至倉官給鹽一引而每衛月糧給萬餘石屯軍土民又種粟麥軍民所用皆米而已米價日減每石至伍百文故以鈔兼給之○賜鳳陽諸衛軍士校尉三萬七千餘人鈔凡六萬九千錠

○命四川布政使司給成都等衛營造軍士九千九百餘人鈔凡二萬九千九百錠

○戊子攺廣東肇慶千戶所爲肇慶衛淸遠千戶所爲淸遠衛惠州千戶所爲惠州衛

○賜京衛及北平燕山諸衛軍士鈔凡一千五十八萬六千一百錠

○己丑賜鎭南等衛韃靼軍士五十人鈔凡二千四百錠

○庚寅升山東萊州府膠水縣爲平度州以濰州爲濰縣並昌邑縣隸之

○髙麗遣使姜淮伯來奏其權署國事王昌請入朝上諭其使曰髙麗限隔山海風殊俗異歷代以來𨿽通貢中國而向背不常言多不信邇年以來臣執國柄廢立自由旣囚其父而立其子今請入朝此豈其王之意必執國柄者之所爲也詭詐之情昭然可見自昔賢哲之君若此非爲耳不欲聞何也蓋爲壞彜倫廢君道無人臣禮大逆不道非中國之所有爾使者歸語爾髙麗旣自立童子不必來朝爾國中之賢者自知是非中國無所與焉且命禮部仍以此意咨其國使知之又敕遼東都指揮使司曰如髙麗王至遼東宜燕待之命還其國若使者來勿阻

○辛卯享太廟

○壬辰賜河南諸衛徵北軍士鈔人十錠

○湖廣布政使司儲糧四十萬石給餉徵南之兵

○癸巳復攺太醫院令爲院使丞爲院判

○乙未命山東北平山西狹西四布政使司運綿布一百三十四萬疋綿花五十六萬斤赴遼東給賜軍士

○徵南將軍頴國公傅友徳等復擊走叛酋阿資土官普旦來降時阿資退屯普安倚崖壁爲寨友徳以精兵蹙之蠻眾皆緣壁攀崖墜死者不可勝數生禽一千三百餘人獲馬牛羊五千三百餘頭阿資遁還越州

○戊戌故元國公老撒率其部屬入朝言知院捏怯來等願於大寧等處居住屯種上遣使安慰之命於口溫全寧應昌隨便居止且諭以立衛以捏怯來爲指揮使其餘部屬將校命捏怯來具數來聞悉授以職

○己亥罷供奉司

○給北平鳳陽狹西諸衛總旗在役久者三千四百餘人鈔凡九千二百餘錠

○松潘軍民指揮使徐凱領兵追擊叛亡韃軍跋迷旦等至連云棧悉斬之詔升凱爲四川都指揮同知賜鈔百錠

二月庚子朔定各布政使司爲從二品按察司爲正三品都轉運鹽使司爲從三品大理寺左右寺正爲從六品五軍都督府斷事官提控按牘內外千戶所並各州吏目俱爲從九品○召山西平陽衛指揮僉事王材張靑林武鄧貴至京以潞州衛指揮僉事薛鵬劉遂河南寧山衛指揮僉事劉巽李蔚賈徳俱署平陽衛事

○置北平富峪寬河二守禦千戶所

○賜國子監生鈔人二錠

○辛丑升大理寺卿秩正三品少卿二人正四品丞三人正五品其左右寺官如故

○壬寅賜耆民酒肉絮帛時山東兗州民李十四等年九十餘依例月給酒三斗肉五斤歲加帛一匹絮一斤嶧縣民潘士文李成江西建昌縣民黃仁輔湖廣嘉魚縣民王景原等年八十餘月給酒三斗肉五斤皆復其家仍令天下有司悉依舊例舉行○癸卯升刑部右侍郎趙勉試兵部左侍郎沈溍俱爲本部尙書署吏部事給事中侯庸爲吏部右侍郎試禮部右侍郎張衡刑部右侍郎邵永善俱爲本部左侍郎勉荊之夷陵人由國子監生與溍庸衡俱登乙丑進士第勉歷事工部除審刑同試左詳議十九年試大理寺左寺丞升大理寺卿二十一年升刑部右侍郎溍字尙賢杭之錢塘人初授工部屯田主事勤於庶務以明敏稱擢兵部左侍郎庸山東平度州人衡江西吉安人俱有材幹至是皆擢用之

○夜塡星逆行軒轅熒惑行昴宿

○甲辰詔思州宣慰使田琛播州宣慰使楊鏗自今凡有朝命至卽行之每季則遣人奏知

○乙巳革廣東惠州府興寧縣稅課局

○丙午詔兵部核武官姓名鄕貫衛所自辛卯至丙申凡三千七百十一人

○丁未遣官釋奠於先師孔子○戊申祭大社大稷

○壬子賜江西廣信等府耆民江謙叔等酒肉

○乙卯命荊州左護衛並黃州常徳嶽州沅州蘄州武昌諸衛各造營房三千間以居韃靼軍士

○丙辰攺六部所屬總部名吏部曰選部戶部曰民部禮部曰儀部兵部曰司馬部刑部曰憲部工部曰營部

○以楊州府六合縣屬應天府

○戊午遣官享先農

○以鳳陽府滁州直隸京師

○己未詔涼國公藍玉往四川修理城池整練軍馬都司以下屬衛官軍悉聽節制又詔起信國公湯和與夏江侯周徳興節制鳳陽畱守司並屬衛軍士每月三次訓練之惟屯田者不與

○革常州府太平倉興宜縣大軍倉無錫縣億丰倉江陰縣和丰倉北平府廣平倉○壬戌禁武臣不得預民事先是命軍衛武臣管領所屬軍馬除軍民詞訟事重者許約問外其餘不許干預至是廣西都指揮耿良造譙樓令有司起發民丁科斂財物靑州等衛造軍器亦擅科民財違越禁例於是詔申明其禁凡在外都司衛所遇有造作千戶所移文達衛衛達都指揮使司都指揮使司達五軍都督府奏準方許興造其合用物料並自官給毋擅取於民違者治罪上以四川民貧路險命畢節衛開屯耕種以自給時川民饋運艱苦故有是命

○癸亥遣行人賫敕並以上等豬幣賜溫州府平陽縣知縣張礎敕曰朕惟郡守縣令民之師帥其職惟在愛民愛民之道撫以恩守以法民安而政不撓斯爲稱也邇年有司任非其人往往與軍衛交通誅求朘剝重苦吾民失其職者多矣乃者通政司言浙江金鄕衛因造軍器意在擾民爾溫州府平陽縣知縣張礎執法不從卽具以聞朕深嘉嘆縣令之職實稱焉特遣使以鈔三十錠內酒一封往勞以旌爾能爾領之

○遷儀封縣治於白樓村時縣治爲黃河所沒故遷之

○湖廣要福千戶所千戶夏得忠誘九溪洞蠻作亂詔東川侯胡海普定侯陳桓靖寧侯葉昇帥師討之海等駐兵賊境昇獨潛兵出賊後掩擊之遂禽得忠送京師斬之命置九溪永定二衛攺大庸衛爲千戶所

○甲子給賜在京金吾等衛軍士十九萬七千六百餘人夏布凡七十七萬八千八百餘疋

○蜀府長史司奏親王之國歲用米五萬石已收萬石餘米例於十月收受請定擬撥給上諭戶部侍郎楊靖曰四川糧餉供給雲南民甚艱苦蜀王祿米宜且停五年若王欲有賞賚朝廷運鈔與之

○旌表安慶府望江縣民謝咸初妻林氏羅仲宏妻方氏貞節

○丁卯升戶部左侍郎楊靖工部右侍郎秦逵俱爲本部尙書

○戊辰命禮部遣人賫鈔賜達達太子失禿兒王子營王失裏把禿兒等九十一人時失禿兒等居崇明縣並浙江所屬衛所故遣人存問各賜鈔百錠

○平越衛察隴乾溪牛場苗蠻作亂頴國公傅友徳等討平之

○己巳思州宣慰使田琛貢馬

○夜有星起自西北遊气流至近濁沒

○是月西平侯沐英遣都督寗正從頴國公傅友徳擊阿資於越州敗之斬其黨火頭弄宗等五十餘人獲馬牛羊以千計阿資勢窮蹙與其母請降初阿資之遁也揚言曰國家有萬軍之勇而我地有萬山之險豈能盡滅我輩英乃請置越州馬隆二衛扼其衝要又分兵追捕至是勢窮遂降

三月庚午朔遣使命南徵將軍潁國公傅友徳等還軍分駐湖廣四川衛所操練友徳駐沅州申國公鄧鎭駐大庸魏國公徐允恭駐常徳曹國公季景隆駐安陸開國公常昇駐辰州靖寧侯葉昇駐襄陽普定侯陳桓駐嶽州雄武侯周武駐武昌吉安侯陸仲亨駐蘄州安陸侯吳傑駐茶陵東平侯韓勛駐黃州東川侯胡海駐寶慶南雄侯趙庸駐長沙宣寧侯曹泰駐瞿塘宣徳侯金鎭駐施州靖海侯吳禎駐衡州江陰侯吳髙駐永州全寧侯孫恪駐沔陽延安侯唐勝宗駐黃平都督張銓王誠孫彥駐桂陽忠州道州信國公子湯鼎六安侯子王威駐長寧夷陵諭友徳等曰西南蠻夷自昔號稱難服所以然者其髙山深林艸樹叢密夏多霧雨地气蒸鬱蛇虺蚊虫之毒隨處而有人入其境不服水土則生疾疫所以功多不就今得爾報已平東川降阿資大勢已定然諸蠻夷易變生亂朕恐大軍一回彼復跳梁嘯聚豈不重勞吾將士乎今且還軍分駐要地一以休息士卒一以控制蠻夷使至爾等一如所諭

○命天下歲貢生員中式者送國子監凡二百三十一人

○甲戌賜京衛士卒夏布

○丁丑故元知院捏怯來遣人奏請糧食先是上已詔今上於松亭關或大寧擇順便處撥糧給之及答兒麻失裏使還言運糧四千石已至黃扉站於是命戶部撽報捏怯來令備車輛至大寧運去俟明年屯種秋成則止其將校軍士家屬有缺衣者具數來聞以布帛給之

○戊寅夜太陰犯軒轅○己卯增置殿廷禮儀司丞四人秩正九品

○旌表揚州府通州民張原悌妻李氏劉計良妻許氏海門縣民姚原仲妻邵氏朱漢云妻顧氏泰興縣民張均平妻丁氏印中妻顧氏常福妻朱氏貞節

○辛巳四川茂州汶山縣知縣考績至京師奏羗民二十八寨言語不通自開縣治至今七年不聽差役上曰蠻俗素與中國異豈可拘其繇役能善撫之久則自然服從

○詔戶部遣官運鈔往河南山東北平山西狹西五布政使司俟夏秋粟麥收成則於鄕村輻輳之處市糴儲之以備歲荒賑濟

○壬午思州宣慰使田琛遣長官楊通顯王思聰貴州宣慰使靄翠妻奢香遣把事阿白等進馬賜鈔有差○戊子令天下軍丁習匠藝先是軍衛營作多出百姓供億上以爲勞民命五軍都督府遣官至各都指揮使司令所屬衛所置局每百戶內選軍丁四人並正軍之萎弱者俾分習技藝限一年有成絲鐵筋角皮革顏料之屬皆官給之勿取於民

○庚寅夜有星起自天津行至北斗魁沒

○辛卯夜歲星退行亢宿

○癸巳升西安右衛指揮同知王毅爲狹西都指揮同知平涼衛指揮同知李榮爲都指揮僉事

○攺普安軍民府爲軍民指揮使司調畢節衛指揮鄭珍領兵戍守

○戊戌南安侯兪通源卒通源字百川鳳陽臨淮人號國公通海之弟通海初起兵見上於和陽通源從其兄戎伍間年尙幼已勇決膽力過人吳元年克蘇州有功命爲平章守江淮省洪武元年從大將軍徐達取齊魯克汴梁隴西諸郡通源功居多師還賜號開國輔運推誠宣力武臣階榮祿大夫勛柱國爵南安侯食祿一千五百石賜鐵券文曰朕觀歷代有父及其子兄及其弟皆爲佐運之良臣者心甚嘉之然世不多見朕起自淮右駐兵和陽爾兄通海以所部舟師來附東渡大江如履平地乃克采石定金陵繼而兩平敵國勛績著焉何大功將集遽然先逝朕憫其勞追封爲豫國公爾通源實其親弟因世其官以平章鎭於江淮從徵中原多效勞力今天下已定論功行賞朕無以報爾是用加爾爵祿使爾子孫世世承襲玆與爾誓若謀逆不宥余犯死罪爾免二死子免一死以報爾功於戲勤勞以立事功恭儉以保祿位尙其日愼一日則富貴永延於世矣後從徵四川淸沙漠定甘肅通源皆預有功十六年命守雲南二十一年徵僰夷八月召還京師至是以疾卒卒後之一年以嘗附權姦爲有司所論以死之不究云

○攺給事中魏敏卓敬凡八十一人爲源士初敏等爲給事中上以其適苻古元士之數攺爲元士至是又以六科爲事之本源遂爲源士後復爲給事中

大明太祖聖神文武欽明啟運俊徳成功統天大孝髙皇帝實錄卷之一百九十五

共記七十九正葉零三半篇供事姜一科黃金榜仝對

太祖髙皇帝實錄卷之一百九十六

洪武二十二年夏四月己亥朔命杭湖溫臺蘇松諸郡民無田者許令往淮河迆南滁和等處就耕官給鈔戶三十錠使備農具免其賦役三年上諭戶部尙書楊靖曰朕思兩浙民眾地狹故務本者少而事末者多苟遇歲歉民卽不給其移無田者於有田處就耕庶田不荒蕪民無遊食靖對曰去年陛下念澤潞百姓衣食不足令往彰徳眞定就耕今歲丰足民受其利上曰國家欲使百姓衣食足給不過因其利而利之然在處置得宜毋使有司侵擾之也

○詔置全寧衛遣使賫印往命捏怯來爲指揮使失烈門以下俱授以武職有差

○壬寅貴州都指揮使司奏赤水層臺二衛軍餉不給請令四川運糧往濟之戶部尙書楊靖奏曰如此供運益見民勞莫若令富民輸粟而以淮浙鹽償之候各衛屯種收成下年必可足用從之

○甲辰詔兵部核實北平都指揮使司並行都司燕山左護等衛編伍軍士凡一十三萬九千八百人山東都指揮使司並靑州左護等衛軍士凡六萬七千四百一十人

○乙巳賜九江等府貧民鈔

○上諭戶部尙書揚靖曰聞九江黃州漢陽武昌嶽州荊州諸郡多貧民其遣人運鈔往賑之每丁與一錠沿江遞運所水驛夫人五錠凡九十一萬二千一百六十七錠

○丁未享太廟

○命戶部起山東流民居京師人賜鈔二十錠俾營生業

○戊申戶部奏造小鈔自一十文至五十文以便民用從之時有旨復造鈔故也○庚戌山東萊州兗州二府久雨害稼民饑乏食遣使賑之凡鈔二十六萬九千二百一十錠

○辛亥夜有大星起自翼宿流至遊气中沒

○癸丑復命戶部運鈔往湖廣常徳長沙辰州靖州衡州永州寶慶郴州徳安沔陽安陸襄陽等處賑貧民凡一百四十六萬八千七百餘錠

○遣使敕魏國公徐允恭開國公常昇曹國公李景隆靖寧侯葉昇吉安侯陸亨東來侯韓勛東川侯胡海南雄侯趙庸江陰侯吳髙全寧侯孫恪平涼侯費聚於湖廣各衛簡閱軍士練習備邊

○甲寅詔故元諸王來降者俾居耽羅國且遣中使往諭其國爲造廬舍處之

○丙辰置安慶九江二衛指揮使司

○分建五軍斷事司於太平門外○賜迆北來降千戶蠻子白金二錠文綺帛各六疋

○己未卒有告千戶盜箭者上曰千戶箭當給但不當自取非財物比宥之而賞其卒

○癸亥眞臘國遣使貢丁檀速香薔薇露琉璃椒蠟等物詔賜其使綺帛鈔有差

○甲子前軍都督府都督僉事何福奏雲南都勻苗蠻叛率兵討之斬首四千七百餘級擒獲六千三百九十餘人收剿寨洞一百五十二處糧谷三萬一千一百石有奇

○丙寅置詹事院秩正三品上謂吏部侍郎侯庸曰朕觀歷代賢明之君於輔導太子必擇忠正賢良之士三代保傅禮甚尊嚴後世若唐太宗爲子擇師傅而李綱之徒直言正義頗有禆益今東宮官屬詹事未設眾務無所統領兵部尙書唐鐸爲人謹厚有徳量宜當玆任其以鐸兼詹事仍食尙書之祿○兵部尙書沈溍奏淮安府桃源縣崇河驛及應天府江寧驛原設馬少不足應役命給淮馬充之

○丁卯山東靑州衛卒有罪當死其妻擊登聞鼓願代夫受刑釋之

○旌表遼東州民李思善母杜氏貞節

○是月遣監察禦史按郯城沂水諸縣官罪初山東郯城等縣殞霜傷稼縣官不以聞至是遣禦史按之

五月己巳朔置駱駝亭諸羣定其名曰紫駝金駝錦鮮豹文鳴鳳淩雲知泉雙峯千里一封共一十羣每羣給印章設官如香泉等羣之數

○庚午初福建建寧右衛軍人孫徳興自甲午從軍旣沒三子各籍充軍又喪其二妻拏例在優給所隸總旗百戶以言於衛所皆不爲理至是巡按禦史以聞上以衛所官吏無仁心不卹下命逮治之其嘗聽理百戶升千戶總旗升百戶又念徳興從軍久而父子皆死於役特以其子爲小旗者升總旗以優之

○辛未攺建歷代帝王廟成遣官致祭以奉安神主告禮部定擬自今每歲止以仲秋月遣官祭之從之

○乙亥夜太陰在太微中

○丁丑命兵部凡總旗升百戶者與道裏費

○庚辰畱守右衛軍士於內庫支給賞鈔有過其數而不知者旣出爲門卒所發法司論當盜內府財物律上曰此司藏者之誤也以其鈔賞門卒而釋之

○丁亥攺祥符衛爲武平衛飛虎衛爲信陽衛熊韜衛爲歸徳衛堅城衛爲睢陽衛

○辛卯置泰寧朵顏福餘三衛指揮使司於兀良哈之地以居降胡

○癸巳遣使賫敕往諭故元遼阿札失裏等曰覆載之間生民之眾天必擇君以主之天之道福善禍淫始古至今無有僣差人君能上奉天道勤政不貳則福祚無期若怠政殃民天必攺擇焉昔者二百年前華夷異統勢分南北柰何宋君失政金主不仁天擇元君起於艸野戡定朔方撫有中夏混一南北逮其後嗣不君於是天更元運以付於朕自卽位來今二十餘年爾阿札失裏等知天命有歸率眾來附朕甚嘉焉朕每於故元來歸臣民悉加優待況爾本元之親屬者乎今特於泰寧等處立泰寧福余朵顏三衛以阿札失裏爲泰寧衛指揮使塔賓帖木兒爲指揮同知海撒男答溪爲福余衛指揮同知脫魯忽察兒爲朵顏衛指揮同知各領所部以安畜牧自古胡人無城郭不屋居行則車爲室止則氊爲廬順水艸便騎射爲業今一從本俗俾遂其性爾其安之

○夜太白犯諸王星

○乙未監察禦史王英劾奏遼東都指揮使潘彜道經山東擅令縣官發民夫頭匹遞送請治其罪上以武臣初犯姑宥之

○攺六安千戶所爲六安衛指揮使司

○思南宣慰使田大雅等貢馬賜鈔有差

○賜兵部尙書唐鐸致仕

○僉都禦史黃政從徵雲南還賜普安遇寇與其子琬皆死之政徐州碭山人用薦爲僉都禦史以事謫爲桂林府吏或言其知兵習武事召還十八年命往徐宿收集舊戰士卒赴遼東從徵二十一年復從政雲南至是還至普安遇夷寇父子力戰而死

六月戊戌朔

○庚子上退朝與侍臣論及守成之道上曰人常慮危乃不蹈危常慮患乃不及患車行於峻阪而僕於平地者愼於難而忽於易也保天下亦如禦車𨿽治平何可不愼

○壬寅擢國子監助教陳南賓爲蜀府長史

○賜蜀府營造工匠鈔人各十錠有死亡者給其家

○癸卯革四川保寧府綿谷縣以其地並入廣元縣

○辛亥命孝廉茂才年四十以下者於行人司差遣以試其才

○眞臘暹羅二國貢方物○癸丑工部尙書秦逵言鼓鑄銅錢本與寶鈔相參行使不宜停罷請仍收廢銅鑄造以便民用從之且詔更定錢樣主事徐觀言往歲鑄錢分兩不一難爲定則今定其制每生銅一斤鑄小錢一百六十折二錢八十當三錢五十四當五錢三十二當十錢一十六制可。○甲寅夜太陰犯壘壁陣

○乙卯遣官詣各郡祭歷代帝王陵寢

○夜太陰入羽林軍

○丙辰夜辰星犯太白

○丁巳詔凡指揮使升都指揮使不系世襲者出職仍授本衛世襲指揮使指揮同知升都指揮同知不系世襲者出職仍授本衛世襲指揮同知著爲令

○戊午監察禦史許圭巡按河南上言自開封永城至彰徳春夏旱暵麥苗疏薄農民所收無幾今年夏稅宜減半徵收左都禦史詹徽以其欲希旨要譽請罪之上曰朕宵旰圖治以安生民故遣禦史巡行以廣耳目禦史能卹民隱以達下情朕所樂聞豈可罪耶卽命有司賑貸仍蠲其稅○旌表饒州府樂平縣民徐徳安妻陳氏貞節初陳氏年二十時其夫病革謂之曰汝年少無子我死從汝更嫁陳氏泣曰旣爲君婦尙忍事二姓乎卽割耳剪髮爲誓夫死納之棺中終身不攺節事聞詔旌表其門

○癸亥置興隆衛隸貴州都指揮使司初其地屬狼洞黃平安撫司至是蠻民作亂潁國公傅友徳討平之遂置衛命府軍左衛指揮僉事胡質領兵守之

○甲子復置江西河南廣西狹西山西山東北平四川八布政使司所轄寶泉局與浙江湖廣福建廣東所置並同每局大使一人秩從九品副使一人未入流

○丙寅四川巖州衛奏每歲長河西等處番商以馬於雅州茶馬司易茶其路由本衛經黎州始達茶馬司茶馬司定價每堪中馬一匹給茶一千八百斤令於碉門茶課司支給不惟番商往復路遠實且給茶太多今宜量減馬價移置茶馬司於巖州將碉門茶課司所貯茶運至於此馬至則驗馬之髙下以茶給之詔茶馬司仍舊惟定其價上馬一疋與茶一百二十斤中馬七十斤駒馬五十斤番商有不願者聽秋七月丁卯朔

○戊辰賜國子羅羅生阿聶等夏衣靴襪

○己巳升戶部員外郎聶震爲戶部左侍郎戶部主事傅友文爲試右侍郎

○夜太陰入太微垣

○丙子先是故元知院捏怯來等旣降遣使賫印各授以武職而其丞相失烈門猶豫不肯受命數稱疾不與使者相見至是上聞之敕禮部曰朕削平禍亂以一天下二十餘年而朔漠尙未淸近命永昌侯藍玉等率師直渡大漠俘虜其眾虜主脫古思帖木兒逃竄北歸未達和林爲也速疊兒所害惟知院捏怯來等擁兵自固去逆效順率眾來歸朕旋給印章各授以職而失烈門稱疾不與使者相見爾禮部可移文往諭捏怯來若失烈門有意南來可令入朝決意北向從其所欲古之有殺身亡家而立名者有保身全家而求生者人之志固有不同不可彊也

○戊寅享太廟

○辛巳置湖廣鎭遠衛指揮使司

○壬午給賜文武官錦綬初上以朝服錦綬民間不能制命工部織成頒賜之至是文官五品以上武官三品以上皆給賜俱不用雲龍鳳文

○甲午夜有星自外屏西南流三丈餘化爲白雲

○是月徵南將軍潁國公傅友徳有疾命還京師尋召從徵諸將皆還大明太祖聖神文武欽明啟運俊徳成功統天大孝髙皇帝實錄卷之一百九十六

太祖髙皇帝實錄卷之一百九十七

洪武二十二年八月丙申朔江西贛州府瑞金縣丞古亨言縣境東接閩廣山川險阻近爲鄰邑山賊作亂驚駭居民久廢耕稼繼而餘黨蔓延四出劫略燔燒室廬初民戶在籍者六千一百九十三今亡絕過半田多荒蕪租稅無所從出乞除其徭役蠲其無徵之賦上是其言詔從之

○丁酉遣官釋奠於先師孔子

○賞湖廣江西徵南將士鈔指揮三十錠千戶二十五錠百戶二十錠總旗九錠小旗及軍士各八錠韃靼將士從徵者如之凡四萬三千二百三十一人鈔三十九萬五千八百一十五錠

○戊戌祭大社大稷

○夜有星起自織女北行至女牀沒

○己亥賞湖廣長沙等衛徵南將士一萬三千一百五十八人鈔十二萬三百六十五錠○癸卯髙麗國復遣使來奏權國事王昌乞入朝上不許謂禮部尙書李原名曰髙麗國中多故陪臣忠逆混淆所爲皆非良謀廢立自由豈三韓世守之道哉彼旣囚其主來言童子入朝必有隱謀不可信也彼苟以逆爲常事皆繼踵而爲之則人倫斁而禮義亡矣爾禮部其諭髙麗使童子不必來朝果其國有賢智之臣明君臣之分妥民安國𨿽數世不朝亦無所責不然𨿽連歲來朝亦何益哉

○戊申江都香泉二牧監增置保全襄安二羣各設羣長一副二

○庚戌監察禦史蔡新奏核在京諸司官吏案牘有稽違者請逮問之詔貸其罪但移文責報惟國子監翰林院太常寺太醫院皆勿問

○乙卯詔天下府州縣各舉髙年有徳識達時務言貌相稱年五十以上者一人

○丙辰遣官祀歷代帝王○兵部尙書沈溍言各處水陸遞運之役有司不量輕重槪給舟車以致民力困獘宜著定例凡文武官赴任千五百里之外者給之老疾軍及軍屬寡婦故官之妻子還鄕者給之其犯法至死者不給宥罪爲軍及軍丁補役者惟雲南遼東大寧等處水陸則給之餘不許從之

○丁巳祭太歲風雲雷雨嶽鎭海瀆山川月將城隍諸神

○遣官祭旗纛

○給在京旗手等三十八衛軍士二十一萬六千八百餘人布帛六十三萬八千一百餘疋

○戊午夜太陰犯司怪

○庚申詔賜楚府湘府鈔各五萬錠

○廣東韶州府鬥龍山民郭日輝等作亂潮州衛指揮趙興率兵討平之

○是月更定大明律先是刑部奏言比年律條增損不一在外理刑官及初入仕者不能盡知致令斷獄失當請編類頒行俾知所遵守遂命翰林院同刑部官取比年所增者參考折衷以類編附舊律名例律附於斷獄下至是特載之篇首凡三十卷四百六十條名例一卷四十七條吏律二卷曰職制十五條曰公式十八條戶律七卷曰戶役十五條曰田宅十一條曰婚姻十八條曰倉庫二十四條曰課程十九條曰錢債三條曰市廛五條禮律二卷曰祭祀六條曰儀制二十條兵律五卷曰宮衛十九條曰軍政二十條曰關津七條曰廏牧十一條曰郵驛十八條刑律十一卷曰盜賊二十八條曰人命二十條曰鬥毆二十二條曰罵詈八條曰訴訟十二條曰受贓十一條曰詐僞十二條曰犯姦十條曰雜犯十一條曰補亡八條曰斷獄二十九條工律二卷曰營造九條曰河防四條書成命頒行之○故元丞相失烈門潛通塔失海牙等率其部下襲劫捏怯來至也速疊兒僉院安達納哈出所殺之其部下潰散詔令朵顏福余等衛招撫之送大寧給與糧食仍還全寧居住

九月丙寅朔日有食之

○普安軍民指揮使周驥言自中鹽之法興𨿽邊陲遠在萬里商人圖利運糧時至於軍儲不爲無補今蠻夷屢叛大軍所臨動經歲月食用浩穰而道裏險遠饋運弗斷宜減鹽價以致商人舊例雲南納米二斗給淮浙鹽一引二石給川鹽一石七斗給黑井鹽二石四斗給安寧鹽近因鹽重米輕故商人少至請更定其例於是命戶部量減鹽價淮浙鹽一引米一斗五升川鹽一石五斗安寧鹽二石黑井如川鹽之數○丁卯誅西安前衛指揮使王綱先是綱從徵雲南輙箠死軍士又裒斂金帛諸物至是還上諭之曰昔天下未定朕身親戰陣與士卒同甘苦未嘗以非禮加之爾以將家子豈不知爲軍之難比徵雲南乏糧至有掘杞蕨根而食者爾不加卹反酷虐之至死而又裒斂無度有人心者故如是乎朕念爾父勿雷王之功欲貸爾死然法者天下之公此而可宥何以示天下綱無以對遂斬之

○夜歲星犯氐宿

○戊辰上禦奉天門廷臣有言比來儒士起自田裏而擢用驟峻非朝廷愛重名爵之意上曰朝廷爵祿所以待士彼有卓越之才豈可限以資格朕但期得賢名爵非所恡若曰起自田裏不當驟用如伊尹在莘野孔明在隆中一旦舉之加於朝臣之上遂至建功立業何嘗居以官職朕所患不得賢耳誠得賢而任之品秩非所限也○庚午皇太子千秋節羣臣進賀於文華殿髙麗遣使貢方物進箋賀

○辛未攺四川龍州爲軍民千戶所

○壬申後軍都督朱榮奏山西貧民徙居大名廣平東昌三府者凡給田二萬六千七十二頃

○廣東惠州府長樂興寧二縣饑詔戶部遣官發附近倉賑之男女年十五以上者人給米一石十歲至十四歲者人五斗五歲至九歲者人三斗

○癸酉上諭戶部臣曰各處有司官吏月俸旣給鈔錠不必置倉其優給孤老之糧命有司自行收貯於是湖廣襄陽府均州廣盈倉淮安府南瑣壩倉東新西新倉大軍倉邳州倉松江府太平南倉軍儲北倉保定府廣盈倉之類皆罷之

○甲戌山西沁州民張從整等一百一十六戶告願應募屯田戶部以聞命賞從整等鈔錠送後軍都督僉事徐禮分田給之仍令回沁州召募居民時上以山西地狹民稠下令許其民分丁於北平山東河南曠土耕種故從整等來應募也

○詔五軍都督羅楫等凡至京比試軍士射中三箭者賞鈔十錠二箭者八錠一箭者五錠仍各賜鈔三錠爲道裏費不中者亦賜鈔三錠遣還仍令明年再至比試射不中者軍移戍雲南官謫從徵總小旗降充軍伍

○丁丑賜兩廣江西福建四都指揮使司出徵軍士鈔人五錠其遞年徵進者人七錠

○戊寅詔定王世子冠服禮儀冕服各七章冕繅七就前後各七旒旒七玉繅玉皆朱白蒼三采衣靑質以火宗彜華虫爲文裳纁色藻米黼黻爲文佩用白玉而玄組綬用紫質紫黃赤爲采雙白玉環舄韍皆赤色素中單靑領襈圭長七寸闊三寸厚半寸剡上左右各半寸凡遇天壽聖節皇太子千秋節並正旦冬至進賀表箋告天祝壽世子冕服隨班行禮其父王生日及諸節慶賀則於宮內行禮若本國官員賀世子則便服四拜不稱贊致詞世子入朝還國經過郡縣官員迎接及到國各司官員致賀俱便服四拜世子亦便服受之

○庚辰命前軍都督僉事楊春往靖州五開二衛訓練將士且令以其道裏遠近山川險易繪圖以進

○壬午皇第三十孫孟燦生楚王第七子也

○癸未天壽聖節上禦奉天殿受朝賀大宴羣臣於華蓋殿皇太子宴國戚及東宮官屬於文華殿髙麗遣使貢方物進表賀

○甲申升西安左衛指揮僉事潘永爲四川都指揮僉事

○丁亥詔定議在外各衛軍丁犯笞罪以上及護衛軍丁犯杖七十以下者各杖之仍隸籍餘丁俟補役惟護衛者不許扈駕其正軍及餘丁犯杖八十以上者悉發屬衛易無過者補之

○戊子以蜀王將之國命戶部運鈔三十萬錠赴蜀府以備賞賚並賜其從官軍士一千八百四十人鈔凡萬二千七百餘錠

○己丑詔北平都指揮使司以眞定山海密雲永平薊州遵化諸衛及居庸關千戶所馬軍各編隊伍操練又於步軍內簡壯勇堪充馬軍者令赴京給馬

○庚寅以禮部起復右侍郎陳思道爲兵部右侍郎

○辛卯敕河南都指揮使司及直隸衛所訓練軍士以俟徵進人給鈔三錠

○甲午夜大星起自天津北行至近濁沒

○乙未皇第三十一孫尙火�舟秦王第四子也

○置鹽城守禦中左千戶所

○置白撒摩泥等千戶所隸赤水層臺二衛及蜀王府廣備等倉庫凡四十六處俱頒給印記○開國公常昇奏辰州所屬籍取民丁編軍訓練者合給月糧未有定數戶部援例人月給五斗上以爲不贍命月以一石給之

○撒馬兒罕駙馬帖木兒遣回回滿剌哈非思來朝貢馬二百五匹詔賜白金四百兩及文綺鈔錠從者俺都兒等八人白金七百兩文綺鈔錠有差

○是月眞臘國遣其臣柰祖祝識替等奉金表貢象及象齒香蠟等物詔賜使者文綺衣服

冬十月丙申朔上謂吏部侍郎侯庸曰人之成才至難自非聖賢鮮有無過者若有過能攺則志乎善矣可以錄用比歲受祿之人及民間子弟久居學校教養有成或因小過罷黜者悉許自新仍錄用之

○丁酉賜國子監雲南生尹葆等日本生滕佑壽等衣鈔靴襪

○壬寅工部奏營造西宮殿宇所用銀朱水銀等物宜下湖廣買之上曰西宮制甚質朴彩繪之物但計官庫有見存者用之無事過飾

○癸卯廣西慶遠府忻成縣儒學教諭駱基奏忻城山洞猺蠻衣冠不具言語不通自古以來賓興所不及今𨿽建學立師而生員方事啟蒙難以充貢上曰邊夷設學姑以導其向善耳免其貢

○夜辰星犯亢宿

○丙午降山西都指揮使兪輔爲雲南都指揮僉事

○召遼東都指揮使賈珍赴京

○丁未享太廟

○庚戌定太僕寺所轄來安等一百二十七羣每羣設羣長一人滁陽等十二牧監每監設監正一人監副二人錄事一人

○辛亥以常懿襲指揮使懿故湖廣都指揮使守道之子也先以舍人署應天衛至是襲職

○暹羅斛國遣使思利檀剌兒思諦等表貢番馬象齒硫黃胡椒降香等物詔賜其使衣鈔有差○甲寅命戶部於蘇州府太倉儲糧三十萬石以備海運

○丁巳西平侯沐英自雲南來朝上勞之曰自汝在鎭吾無西南之憂錫宴於奉天門賜黃金二百兩白金五千兩鈔五千錠文綺一百疋又賜鈔一萬錠令起第於鳳陽尋遣還鎭

○戊午夜太陰在太微垣

○庚申夜熒惑入氐宿

○辛酉東川侯胡海等還京詔以靖寧侯葉昇獨能擒賊首夏得忠賞鈔千錠黃金百兩白金三千兩文綺三十疋海與普定侯陳桓等賞次之

○命故六安侯王志子威鞏昌侯郭子興子振各襲父爵誥命威曰朕觀自古虎臣奮威勇取功名善其始終者鮮矣而功業及於後人悠久弗替者爲尢鮮爾王威父志早負勇果之資從朕渡江東徵西討屢著勛績及天下大定行賞論功位膺侯爵旣復以壽終於家豈不爲善始善終者乎然勛旣著於當時福必延於後嗣今爾威服除命爾爲六安侯以襲父爵爾其誠以立心忠以爲國則神人鑑悅父業益彰而祿位悠久矣敬哉勿怠誥命振曰昔武王定天下也將有超羣帥者分苐以侯子孫相繼與國終始朕每觀載籍未嘗不欣慕焉爾郭振父子興自幼驍勇從朕渡江當開創之時宣忠效力爲國勛臣朕遵先聖之典𨿽無分茅列土之任錫以侯封食以重祿子孫相繼丹書鐵券明有誓言前歲以疾終於家爾振今旣服除特命襲封鞏昌侯以承父業嗚呼眠霜臥雪拓土開疆爾父之功非一日所積爾其思前人之艱益懋厥功以保祿位與國同久豈不羙哉敬之勿怠

○壬戌命工部增建國子生房舍於監前以居有家室者

大明太祖聖神文武欽明啟運俊徳成功統天大孝髙皇帝實錄卷之一百九十七

太祖髙皇帝實錄卷之一百九十八

洪武二十二年十一月乙丑朔上禦謹身殿翰林院學士劉三吾侍因論治民之道三吾言南北風俗不同有可以徳化有當以威制上曰地有南北民無兩心帝王一視同仁豈有彼此之間汝謂南方風气柔弱故可以徳化北方風气剛勁故當以威制然君子小人何地無之君子懷徳小人畏威施之各有攸當烏可槪以一言乎三吾悚服稽首而退

○丙寅命宣徳侯金鎭宣寧侯曹泰六安侯王威安陸侯吳傑往湖廣諸處訓練軍馬各賜鈔五十錠上以河南彰徳衛輝歸徳山東臨淸東昌諸處土宜桑棗民少而遺地利山西民眾而地狹故多貧乃命後軍都督僉事李恪等往諭其民願徙者驗丁給田其冒名多占者罪之復令工部榜諭○己巳紹興府余姚縣民有妄訴其族長私下海商販當抵罪上召諭之曰人由祖宗積徳是至子孫蕃衍今倉顏皓首者爾族之長也而妄訴之是干名犯義不知有祖宗矣自古帝王之治天下必先明綱常之道今爾傷風敗俗所訴得實猶爲不可況虛詐乎命寘於法

○擢海州同知陳龔福爲太僕寺少卿龔福故元南臺禦史大夫福壽之子始由中書宣使授海州同知至是坐事當戍邊上念其父死節特宥而擢之仍賜以鈔錠

○庚午以郭鎭爲駙馬都尉尙第十二皇女永嘉公主鎭武定侯英之子也

○辛未夜太白入南斗

○壬申夜太陰入羽林軍

○乙亥特賜韓國公李善長鈔千錠○己卯遣太常博士薛文舉致祭祖陵皇陵上謂文舉曰萬物本乎天人本乎祖古之明王冬至祭始祖以配天所以重報本也朕承天命以典神天實由祖宗積徳累善所致惟我仁祖克配上帝於大祀之禮固已行之今冬至甫臨哀悼罔極卿其肅將朕命往致祭焉敬之毋忽

○命通政使司經歷楊大用使百夷初百夷思倫發寇摩沙勒及定邊西平侯沐英率兵討之思倫發凡再拒戰皆敗乃遣其把事招綱等至雲南言往者叛逆之謀實非己出由其下刀廝郎刀廝養所爲乞貸其罪願輸貢賦雲南守臣以聞上乃遣大用賚敕往諭思倫發曰麓川僻居西南遠在萬里非中國所圖也豈特麓川爲然若雲南之地道路險遠其民仰巢顚崖俯飲川澗獸形夷面俗無倫理曩因故元遺蘗梁王不順天道擅生釁隙誘我邊郵藏匿有罪誑惑愚民以倡亂延及良民故地𨿽荒遐人𨿽化外不可以不徵遂命徵南將軍傅友徳等帥甲士三十萬往問其罪於是雲南悉平獨爾思倫發復效尢梁王納我逋逃又數年矣金齒景東之役皆爾所致朕謂爾欲圖人民廣土地與中國較勝負故敢數生釁隙繼命諸驍將率師屯營且耕且守今爾來訴往者犯邊之罪不由於已皆刀廝郎等所爲未審其果然否爾𨿽聲言歸誠於心實懷不軌果若此何以釋我諸將之憤乎如欲釋憤當躬修臣禮悉償前日用兵之費則麓川無問罪之師土酋各保世祿不然則旌麾所向醜類爲空大用旣至麓州思倫發聽命遂以象馬白金方物入貢謝罪大用復令思倫發追獲雲南逃去叛賊自處等二人把事刀廝郎等一百三十七人百夷遂平○壬午雲南水西土官奢香遣使進馬賜其使人把事通事鈔有差

○癸未上謂侍臣曰興治之要當進君子退小人也兵部尙書沈溍對曰君子小人猝未易識上曰獨行之士不隨流俗正直之節必異庸常譬如良玉委於污泥其色不變君子雜於眾人徳操自異何難識也溍又曰自古君子常少小人常多亦豈能悉去上曰善者進之足以勸善惡者去之足以懲惡故太陽出而羣陰消賢者舉而不仁遠夫何難去哉

○命吏部令天下州縣選民間耆年有徳者每裏一人以次來朝旣至令隨朝觀政三月遣歸

○乙酉安南陳煒陪臣阮同叔來貢方物及金銀器皿賜同叔及其從人鈔有差時陳煒已爲其國相黎一元所弒一元恐朝廷討之乃匿其事仍假煒名遣同叔來貢○丙戌夜電

○己丑以山西行都指揮使司都指揮使王約爲左軍都督僉事約守邊歲久累著勞績故召用之仍賜鈔千錠

○庚寅冬至上禦奉天殿受朝賀大宴羣臣於華蓋殿皇太子宴國戚及東宮官屬於文華殿

○壬辰詔禮部復咨諭安南自今惟三年一朝毋數遣使往來煩勞

○甲午曉刻歲星入房宿熒惑犯東咸

十二月乙未朔

○丁酉廣東南海縣丞楊庸奏本縣田賦總八萬四千九百四十六石比年荒歉其未徵入官者尙二萬五千四百一十九石上憫其民貧命悉蠲之

○己亥申嚴巾帽之禁凡文武官除本等紗帽外遇雨許戴雨帽公差出外許戴帽子入城不許其公差人員出外者亦如之將軍力士校尉旗軍常戴頭巾或榼腦官下舍人並儒生吏員民人常戴本等頭巾鄕村農夫許戴斗笠蒲笠出入市井不禁不親農業者不許

○甲辰以周王橚檀棄其國來居鳳陽謫遷雲南遣使敕西平侯沐英曰周王遷鎭雲南至日擇第居之應有軍民之務爾英自理之

○命定遠侯王弼往山西雄武侯周武往河南全寧侯孫恪往狹西俱訓練軍馬聽徵漠北

○遣使敕遼東都指揮使胡旻朱勝訓練精銳馬步官軍各一萬聽調徵進

○丁未右軍都督僉事兼狹西都指揮使聶緯等領兵討把撒川黑章匝番賊敗之斬眞剌麻哈答兒等四百七十二人獲馬四百餘匹牛羊六千八百九十餘頭並獲土官哈卽爾等馬一千四十匹而還○己酉授六尙局宮官敕曰朕觀帝王爲治必自齊家始未有家不齊而能治國平天下者周之內宰以陰禮教六宮九嬪以婦職之法教九禦各有所司非細故也朕起布衣陟尊位而於內治之道不敢忽焉是以內設六尙以職六宮斯列聖相繼之道也近年精選民間淑徳入宮者數人使兼六尙事人各克勤事多周備今特命某爲某官爾尙克遵前規愼守乃職毋怠毋忽其外有家者女子服勞旣多或五載六載歸其父母從與婚嫁婦人受命年髙者許歸以終天命願畱者聽其在宮闈及見授職者家給與祿視外品等差

○庚戌魯王檀薨上第十子也生兩月而受封幼聰慧好文學善歌詩年十五之國服金石藥致毒傷目至是疾作而薨訃聞詔議喪制禮部尙書李原名等奏曰考之宋制宜輟朝五日皇帝於諸子無服宜素服五日而除諸王齊衰期年以日易月皆十三日而除素服期年世子郡王服與親王同公主服齊衰期年下嫁者服大功九月郡主服同公主諸王妃及靖江王世子郡君皆服小功五月從之尋賜謚冊曰朕惟有天下者必封建諸子藩屏帝室所望恪守彜訓永終天年而或有不如願者豈足慰朕心爾檀教自孩提期於成立及年旣長遂錫魯封夫何之國以來暱比匪人怠於政事屢嘗屈法伸恩冀省厥咎乃復不知愛身之道以致夭折生封死謚古典昭然嗚呼父子天性也謚法公議也朕於爾親𨿽父子詎得以私恩廢公義今特謚爾曰荒昭示冥漠用戒方來

○癸丑魏國公徐允恭曹國公李景隆自湖廣練兵還

○夜熒惑犯天江太陰犯內屏○甲寅北平行都指揮使司都指揮使周興言大寧軍儲不給請令商人納粟中鹽乃命戶部定議凡於大寧輸粟五斗者給淮浙鹽一引

○山東都指揮僉事藺眞奏近者倭船十二艘由城山洋艾子口登岸劫掠寧海衛指揮僉事王鎭等禦之殺賊三人獲其器械赤山寨巡檢劉興又捕殺四人賊乃遁去

○丙辰遣儀禮司丞古裏哥舍人火兒忽答孫等出塞尋訪故元丞相咬住太尉乃兒不花等所在

○丁巳賜魏國公徐輝祖曹國公李景隆鈔各千一百錠長興侯耿炳文鈔千錠平涼侯費聚例不當賜特以勛舊之臣半給之輝祖舊名允恭賜攺今名

○夜太白犯壘壁陣太陰入氐宿○戊午魯府左長史胡秉忠奏王府歲給米五萬石折收金銀鈔錠已移文山東布政使司今魯王薨而有司送納如故未敢卽收上諭戶部尙書楊靖曰王府歲用已有定制王𨿽薨國用不可缺也命如數收受

○白虹貫日良久乃散

○富川縣逃吏首賜紏合賊人盤大孝等爲亂殺知縣徐原善等常往來富川永明江華三縣劫掠廣西都指揮韓觀遣千戶廖春等討之禽殺大孝等二百餘人觀因奏富川縣靈亭鄕乃猺蠻出沒之地𨿽徵剿累年未盡殄滅恐復有構亂者宜以桂林等衛贏餘軍士置千戶所鎭之詔從其請

○己未賜在京文武官明年正旦節錢公侯伯各十錠武職一品二品七錠三品至八品五錠文職二品至六品六錠七品至九品三錠未入流官二錠監生一錠

○庚申賜信國公湯和鈔千一百錠○戶部令史蔡鏄言初爲狹西邊儲之計召商輸粟給淮浙鹽以酬之近商人利其收糴之便輙以陳米入倉恐儲積久而腐爛宜禁止之武臣之在邊者月俸請給以鈔馬軍月糧二石亦宜減半給之如此則邊儲可充軍餉不乏矣從之

○復置湖州守禦千戶所以千戶芮禮署所事

○詔免四川重慶府瀘州民夫所運軍糧初以畢節衛糧餉不足命四川趲運以給之繼令本衛開屯耕種足以自給故有是命

○辛酉北平布政使司奏喜峯口灤陽等處在倉軍儲計四十八萬八千五百一十餘石

○壬戌曉刻歲星犯東咸○甲子享太廟

○置武昌衛指揮使司命指揮僉事鮑同守之上以故元兀納失裏大王居和林之西因命來降太子八郎鎭撫渾都帖木兒往招諭之曰昔中國大宋皇帝主天下三百一十餘年後其子孫不能敬天愛民故天生元朝太祖皇帝起於漠北凡達達回回諸番君長盡平定之太祖之孫以仁徳著稱爲世祖皇帝混一天下九夷八蠻海外番國歸於一統百年之間其恩徳孰不思慕號令孰不畏懼是時四方無虞民康物阜自脫歡帖木兒皇帝卽位政出權臣法度廢弛是以上天降亂民墜塗炭艸野間豪傑因而並起朕時在淮甸見生民靡寧乃與鄕黨豪傑紏合士馬不四五年羣雄悉定故元番將降附者接踵而至凡兩遣兵直抵漠北時稱帝者脫古思帖木兒奔往也速疊兒之地遂遇害其餘士馬爲知院捏怯來國公老撒丞相失烈門三人所有今已悉來降附朕處於美水艸蕃畜牧之所俾樂生安業朕今主宰天下遣使告諭爾兀納失裏大王知之如有所言使還其具以聞朕有以處之

○大華長官司土官幸也來朝貢馬

○髙麗遣門下贊成事安宗源上表貢金銀器並方物賜宗源及通事郭海龍等文綺鈔有差

○是歲髙麗李成桂廢其主王昌而立定昌國院君王瑤

○徵士梁寅卒寅字孟敬臨江新諭人世業農家貧能自力於學由是通六經之旨累舉於鄕不第遂棄不復念嘗遊金陵至錢塘一時名士多願與之交辟爲集慶路儒學訓導居二歲以親老辭歸明年天下兵起遂隱居教授及上平定四方徵天下名儒修述禮樂以新一代之制寅就徵已六十餘矣時以禮律制誥分爲三局寅在禮局中討論精審諸儒皆推服之書成賜以金帛將授以官寅以老病辭許之寅歸結屋石門山四方士多從之學相與稱爲梁五經至是年八十二以歲十二月卒所注有周易參議詩書演義周禮考注春秋考義及漢唐以來君臣事略宋元史節要及石門集行於世

大明太祖聖神文武欽明啟運俊徳成功統天大孝髙皇帝實錄卷之一百九十八

大明太祖髙皇帝實錄卷之一百九十九

洪武二十三年春正月乙丑朔上禦奉天殿受朝賀大宴羣臣

○烏撒軍民府及金築安撫司貴州盧番大華長官司普定十二營長官司各遣人貢馬

○烏蒙軍民土酋奚哲芒部軍民府土酋速感等來朝貢馬

○詔豫王桂駐汴梁時周王徙居雲南因命豫王居其舊府尋詔還命周王長子有燉監其國

○丙寅命工部更造奉先殿祭器

○蜀王椿之國成都府

○命制文綺衣衾各八千事實以纊往漠北市馬

○丁卯上以故元丞相咬住太尉乃兒不花知院阿魯帖木兒等將爲邊患詔晉王今上各率師往徵之○命潁國公傅友徳爲徵虜前將軍南雄侯趙庸爲左副將軍懷遠侯曹興爲右副將軍定遠侯王弼爲左參將全寧侯孫恪爲右參將赴北平訓練軍馬聽今上節制時先已遣定遠侯王弼往山西練兵因敕弼以山西兵聽晉王節制

○升五軍斷事官秩正五品總治五軍刑獄分左右中前後五司司設稽仁稽義稽禮稽智稽信五人俱正七品各理其軍之刑獄

○敕河南右護衛及儀衛司曰周王遷鎭雲南應有官軍校尉儀仗俱遣赴雲南參侍命河南布政使司與道裏費由狹西連云棧陸路以往於是指揮僉事李興率軍馬五千五百人啟行

○江西贛州府雩都縣知縣查允中奏近山賊夏三等作亂袁州衛指揮蔣旺等領軍捕之旺乃擅發民丁三百人驅之當賊方春之時且廢農業上曰孔子云以不教民戰是謂棄之討賊武夫之事何預於民命兵部遣人責旺亟罷其役令有司招降山賊

○己巳以康鎭爲大寧右衛指揮使鎭蘄國公茂才仲子也左軍都督府奏浙江都指揮使司言倭夷由穿山浦登岸殺虜軍士男女七十餘人掠其財物守禦百戶單政不卽剿捕致賊遁去詔誅之

○庚午遣鳳翔侯張龍榮陽侯鄭遇春平涼侯費聚龍江衛指揮同知徐參等往雲南置驛傳各賜鈔有差

○辛未命長興侯耿炳文往狹西訓練軍馬調遣徵戍仍令布政使司預備西涼甘肅農具種子以給軍士屯種

○賜公侯以下及文武官命婦冠服鈔先是上命更定文武官命婦冠服之制頒行天下以革胡俗至是尙慮其有不能自備者故賜之鈔使自制

○甲戌曉刻熒惑入斗宿

○信國公湯和自鳳陽來朝得風疾畱京師是日上幸其第視之

○乙亥撒馬兒罕回回捨怯兒阿里義等以馬六百七十匹抵涼州互市守將以聞詔送捨怯兒阿里義等至京聽自市鬻

○賜文武羣臣及雲南等處土官宴

○己卯大祀天地於南郊

○庚辰貴州宣慰使宋誠奏苗蠻作亂平越衛管內堡寨土兵亦與官軍相拒殺百戶及軍士十餘人命延安侯唐勝宗統貴州等衛指揮使程暹率馬步軍討平之○兗州護衛指揮曹徳父廣初以宣州衛指揮坐事謫戍雲南旣沒其次子勝代役訴於衛衛上其事於右軍都督府都督僉事歐陽琳以聞上曰曹廣昔從徵伐頗有功𨿽以罪謫戍而死然念昔日之勞宜免勝役以給其兄徳家

○進士王希曾言其母任氏之喪以攺嫁服止期年願終三年之制上命禮部議之尙書李原名奏曰不喪出母古之制也希曾之母旣已失節難與定制詔從其議

○山東地震

○辛巳降翰林院學士劉三吾爲國子監博士侍講學士葛鈞爲國子監助教時三吾等受命授晉王世子經吏部侍郎侯庸劾奏三吾等在職怠惰宜黜降別用上曰儒者不任劇事俱令教國子未幾俱復職

○以韃韃指揮安童爲刑部尙書○蜀王椿奏西番蠻人作亂燒黑崖關且寇掠不止已遣都指揮使翟能同知徐凱統兵一萬三千人從涼國公藍玉往大渡河邀擊之

○癸未髙麗遣使來言國王王昌非王氏後實辛肫子禑之子國中人民多不信服故別求王氏宗親定昌國院君王瑤迎立嗣位以續王氏之後伏望朝廷允所請上諭禮部尙書李原名曰髙麗限山隔海其人多詐今云廢黜異姓擇立王氏宗親則前者來言童子入朝吾不聽者意必執國政者所爲今其情見矣且其眞僞莫知若果爲本國臣民所推亦聽其自爲儻陰謀詐立一旦變更盡爲虛妄必將禍起不測皆自取也爾宜備咨其國人之知

○詔遼東都指揮使司凡髙麗國人於境內懋遷者勿禁○命河南都指揮使司中都畱守司選撥軍士六千二百人馬四千四百七十匹從雄武侯周武北徵往山西聽晉王節制

○甲申上諭兵部尙書沈溍曰兵以衛民民以給兵二者相須也民不可以重勞軍不可以重役今天下各衛所多有一戶而充二軍致令民戶耗減自今二軍者宜免一人還爲民

○故元平章把都帖木兒知院籠禿兒灰納納罕等遣部將哈散赤汝祝兒灰至西涼言率領韃韃百姓並家屬五千餘口來降上以其道遠跋踄艱苦且令就水艸便利之地居住

○鎭海衛軍士陳仁建言造海舟曰臣聞古人之言曰不備不虞不可以師故將之用在軍軍之用在器將不智武與無將同軍不精練與無軍同器不堅利與無器同向者陛下命瀕海衛所造防海舟所以備外寇衛民命也然臣竊觀蘇州太倉當大海之口倭寇必由之地所造海舟歲月已久檣楫摧壞一有緩急則假漕運之舟代之器用不便何以禦敵失機誤事其害非細宜令軍衛急造海舟以將統之無事足以自守有事足以禦敵庶武備嚴整永絕外患上是其言行之

○乙酉享太廟

○遣使敕諭右參將全寧侯孫恪率長興侯耿炳文所操馬軍往會徵虜前將軍潁國公傅友徳北徵

○賜大寧衛指揮使沙不丁天策衛指揮使疊裏帖木兒世襲誥命仍賜祿米第宅俾居於京師沙不丁者元樞密知院疊裏帖木兒者元太師哈剌章之侄也俱自濼河來歸故有是賜

○贛州府山賊夏三等連結湖廣諸洞蠻爲亂命東川侯胡海充總兵官普定侯陳桓爲左副將靖寧侯葉昇爲右副將率湖廣各衛軍士三萬三千五百人討之

○遣使敕諭齊王命率山東都司兗州護衛及徐邳二衛精銳馬步軍士隨徵聽今上節制

○賞延安侯唐勝宗鈔一千錠以平苗蠻之功仍命同鳳翔侯張龍往黃平平越鎭遠貴州諸處訓練軍士提督屯田相機徵剿余蠻

○戊子通政使茹常引奏潮州府學生陳質言其父戍大寧已死今有司取其補伍自念從幼至今荷蒙國恩教育願賜卒業以圖上報上謂兵部尙書沈溍曰國家得一卒易得一材難此生旣有志於學可削其兵籍遣歸進學溍對曰此生學未見成效若遽削其兵籍則缺軍伍上曰國家於人材必餋之於未用之先而用之於旣成之後譬之稼必豫耕而有獲若刈不待熟則無用且事有輕重難拘一律苟軍士缺伍不過失一力士耳若獎成一賢材以資任用其系豈不重乎○中軍都督僉事蕭用左都禦史詹徽等奏湖廣茶陵衛城庳隘周圍僅四里宜循城西排柵舊址開拓之以壯一方形勢上曰凡事有可已而不必爲者有不得已而必須爲者要皆合於時宜今茶陵城池足以容眾軍民相安亦事之可已者何用開柘儻有隳壞必須修理亦俟秋成

○夜塡星犯靈臺

○己丑命工部造點鋼長槍付京城各門守衛官軍每槍長一丈三尺圍圓五寸

○庚寅府軍衛指揮僉事何達言各所千百戶旣從徵缺官理事上命各官應襲子弟領之無者總小旗偕吏署事

○遣使敕諭遼東都指揮胡旻朱勝率所操馬軍往大寧候總兵官調遣徵進其駝牛馬非備戰者悉發大寧運糧直抵徵進所在以給軍餉○琉球國中山王察度遣使亞蘭匏等上表賀正旦進馬二十六匹硫黃四千斤胡椒五百斤蘇木三百斤王子武寧貢馬五匹硫黃二千斤胡椒二百斤蘇木三百斤山北王帕尼芝遣使李仲等貢馬一十匹硫黃二千斤而中山王所遣通事屋之結者附致胡椒三百餘斤乳香十斤守門者驗得之以聞當沒入其貨詔皆還之仍賜屋之結等六十人鈔各十錠

○辛卯遣都禦史鐵古思帖木兒賫敕往諭故元丞相咬住太尉乃兒不花知院阿魯帖木兒等曰前歲脫古思帖木兒北行聞至嶺北禍生不測和林以南消息不知以此嘗遣使入沙漠尋訪近聞爾等所在再遣都禦史鐵古思帖木兒往諭汝等元朝气運已終汝等領散亡之眾在艸野無所歸度日甚艱然不敢南來者意必謂嘗犯邊境故心中疑感且如納喊出在遼東前後殺掠守禦官軍二萬餘人及後來降封以侯爵大小將校悉加官賞朕何嘗以爲讐也但邊境寧靜百姓安樂卽是好事已令和尙國公幹因帖木兒平章曉以朕意想知之汝等勿疑領眾而來必擇善地使汝安居各遂生息豈不美乎若猶豫不決坐事失機大軍一至恐非汝之利也丞相忽客赤怯薛官人阿憐帖木兒太尉朵劣不花國公孛蘭奚司徒把禿平章卜顏帖木兒貴力赤知院脫歡答裏牙赤八山葩剌八十卜顏帖木兒哈剌兀失貴刀札剌兒臺捏兀臺幹羅不花等悉令知朕此意

○壬辰日暈白虹貫珥

○癸巳給賜遼東軍士七萬九千六百人綿布三十三萬七千七百疋綿花一十一萬九千四百斤

○詔增江北餋馬人戶初江南民俱以十一戶餋一馬江北鳳陽廬州等府滁和二州止一戶餋一馬至是上念其勞佚不均命江北民增至五戶餋一馬仍命太僕寺江南江北各存牝馬萬匹爲孳生種馬其餘悉發艸地牧放江北之人每戶再給鈔三百貫別市種馬孳生以補見缺之數其正從馬二匹官止歲收駒余聽民自鬻其飛熊廣武英武三衛牧馬亦如江北五戶之例

○貴州宣慰使宋誠遣其弟文彬貢馬賜文彬及其通事鈔有差

○髙麗遣門下贊成事裴克廉等上表賀正旦貢方物賜克廉等文綺鈔有差

○甲午監察禦史陳宗禮言兩淮鹽場煎辦鹽課其役不均竈戶有一丁而辦鹽三十引者有七八丁亦辦鹽三十引者今宜計丁煎辦每丁歲額大引鹽十引每引重四百斤從運司核實丁口編冊在官每歲驗其老壯以爲增減其有死亡事故者卽爲除額上可其奏命戶部定議各場竈戶每丁歲辦小引鹽十六引每引重二百斤先是兩浙有覆鹽工丁始皆民籍後以竈戶事故自承辦鹽其餘車丁火丁戶籍初於各竈戶內認充工丁煎辦鹽課仍應民差至是並令派入竈戶計丁辦鹽每丁小引十六引復鹽工丁減其半大明太祖聖神文武欽明啟運俊徳成功統天大孝髙皇帝實錄卷之一百九十九

大明太祖髙皇帝實錄卷之二百

洪武二十三年二月乙未朔詔創制龍江儀鳳門鐘阜門民房民能自造者官給市木鈔每間二十錠

○都勻安撫副使劉武遣人貢馬詔賜鈔錠

○丁酉遣官釋奠於先師孔子

○國子祭酒宋訥卒訥大名府滑縣人其父壽卿仕元爲狹西行臺侍禦史訥讀書記問該博登元至正癸卯進士第任鹽山縣尹入國朝朝爲國子助教洪武十五年五月升翰林院學士命撰國子監宣聖廟碑文稱旨賞賚甚厚十一月攺文淵閣大學士訥在位頗以年老怠事嘗寒附火火燎脇下衣至膚始覺上聞知制文警訥曰脇者協也豈爾居內相不能協助人主爲政致神怒若此邪訥頓首慚謝十六年轉朝列大夫國子祭酒乃嚴立學規諸生知畏敬上由是特厚眷之至是以疾終命禮部致賻諸司致祭仍遣使護其柩歸葬所過郡邑皆祭旣又遣行人臨祭於其家有司爲治墳塋後命其子復祖爲司業學者榮之

○戊戌祭大社大稷

○庚子命禮部翰林院考定王國合祀山川諸神上曰王國有嶽鎭海瀆者卽以嶽爲正次海次鎭次瀆風雲雷雨之神又次之於是禮部爲圖以進使頒之諸國復命東海則燕齊皆祭東嶽東鎭齊魯皆祭西海秦蜀皆祭晉祭北海

○癸卯宥給事中彭與民等罪先是上諭六科給事中曰爾等朝夕在廷觀法司議刑犯者必以法斷之使不善者人人思過相勸爲善則庶幾刑措不用柰何小人玩法罔畏今朕欲爾等父兄伯叔來朝觀朕所行歸諭鄕裏使民無犯於法皆知所勸實爲美事至是與民之父九霄來朝適與民坐事系獄乃上表陳情曰天地至仁風雨霜露無非化育聖人至仁禮樂刑政無非治道欽惟皇帝陛下聰明睿智有武有文淸六合以一寰區掃羣雄而基大業居尊禦極體道行仁四海沾恩萬方蒙化顧臣之子與民生居陋巷長自寒門十三入縣庠而肄業十九登冑監以受成早蒙教育之恩拔居近侍之職柰何紀旨意而增減失實核軍籍而奏報不明一死攸宜百身莫贖臣頃居艸野奉旨來朝適於引見之晨值其執退之日憐其愚昧致切心懷蓋因幼失教養之方是以長無卓勵之志伏願陛下眚災肆赦廓天地好生之徳屈法伸恩遂父子眤愛之私俾磨勵於歲年或攺過於萬一如其怙終請寘於法上覽表憫其情宥之於是同犯者十七人皆獲免又賜其父兄來朝者鈔五錠遣還九霄尋以病卒命有司歸其喪於鄕

○甲辰遣使賫敕諭晉王今上曰詢及來胡言殘胡甚少騎者才五千人共家屬一萬口馬稱之有急則十人皆一騎趁水艸長行大軍負戴且重追襲甚勞今降臣嘗與彼同仕大官已使在彼而晃忽兒又能辭說由是其眾二心欲南向者多北向者少且將糧餉運至上都及口溫集於各程然後再俟人來知其所在一舉而中矣

○命刑部右待郎淩漢署吏部事

○丙午定遼衛指揮李哲以私市官馬當杖摘戍邊兵部尙書沈溍以聞上曰哲本不才但念其父累歲守邊多著勞績令以馬還官免其罪領職如故○夜有星起自騎官東行至近濁沒

○戊申涼國公藍玉以擊破西番蠻人遣指揮須勝至京獻捷並奏嵓州雜道蠻人攻圍大渡河千戶所亦討平之梟土官副使觀著等俘其男女數千人詔賜玉白金五十兩文綺帛各六疋鈔六十錠

○廣東都指揮使馬騤等禽龍川賊蘇文山等械送至京初文山等聚眾作亂命騤會江西福建二都司軍馬討之仍命統兵指揮詹繼督師搜捕賊聞官軍至度勢不能支竄匿旁近郡縣騤分兵追捕獲文山等並俘其妻子及至京上命磔文山於市脇從者宥之

○命右軍都督府都督僉事王庸簡閱從徵軍士年老及殘疾者令還各衛隨營居住

○兵部尙書沈溍奏湖廣收集軍丁吳羊孫等凡七十人訴重役上令核實之卽免其一人爲民旣而以其遠來人給鈔四錠爲道裏費遣還

○己酉置新添衛指揮使司屬貴州都指揮使司後攺爲軍民指揮使司命指揮僉事王炳領兵士

○夜太陰犯太微東垣

○壬子以隱士吳惇義爲狹西布政使司右參政右參政李翰爲左參政

○癸丑詔自今有司官凡過誤犯者初犯至三犯皆紀罪復職冀其攺過自新

○丙辰躬耕籍田遣官享先農

○命凡廣東四川狹西雲南諸都司衛所軍士差遣至京者人給鈔五錠江西及山東各都司至者人三錠以爲道裏費著爲令

○以廣東龍川知縣陳敬爲吏部侍郎敬字行簡河南人惇實有行義先爲河南儒學訓導洪武十六年刑部尙書開濟薦爲吏部試尙書十七年坐事免歸後又起爲龍川知縣至是詣闕言事稱旨擢今職

○對撥官軍俸糧初命戶部以應天一府試行之便至是上諭戶部校理各衛官軍歲支俸糧實數以內外有司民戶該輸正糧對數撥給如一縣之糧以對一衛或多或少損其贏補其不足一戶之糧以對一軍多少損益如之度其道裏之遠近有司以勘合號數編定次第如金吾衛軍五千卽以金吾字爲號自一號編至五千號而止又如指揮使歲俸四百二十石務以人戶糧額足其數於勘合簿注之遞發軍衛收掌俟人戶輸糧之際對號相符依數收受卽以實收付之以憑查照若一衛所收俱足則出通關付有司奏繳

○戊午湖廣阮陵縣主簿張傑有罪罰輸作自陳母賀氏當元季亂離守節教子期於有成今年且老而臣以罪戾不得奉餋願乞自新庶全子職通政使司以聞上憐而宥之曰婦人當亂世能守節教子可以勵俗命禮部榜示天下仍加傑祿秩俾終餋其母

○夜太陰入斗宿

○庚申府軍左衛軍士告千戶虞讓子端不習武事惟日以歌曲飲酒爲務上怒命逮治之因詔凡武臣子弟嗜酒博奕及歌唱詞曲不事武藝或爲市賜與民爭利者皆坐以罪其襲職依前比試不中者與其父並發邊境守禦不與俸

○辛酉給賜大寧諸衛及髙嶺諸驛軍士六萬七千五百人綿布二十七萬四千四百疋綿花十萬一千二百斤

○壬戌賞湖廣都指揮使司所屬衛所徵進軍士還自雲南者鈔錠有差

○癸亥河南都指揮使司獲妖寇朱黃頭送至京師初烏撒衛有紫气起軍士馬四兒妄言爲禎祥應在己遂紏合黃頭等六人劫眾從水西剽掠逃至南陽鄧州又自稱聖人河南都司出兵剿捕四兒等竄去擒黃頭等至京斬之

○涼國公藍玉克散毛洞擒土酋剌惹覃大旺等萬餘人

○置陸涼衛指揮使司初越州阿資叛西平侯沭英等討平之以陸涼西南要衝之地請設衛屯守至是命雲南指揮僉事方用洱海衛指揮僉事滕聚於古魯昌築城置衛守之

○築歸徳州鳳池河防時黃河決鳳池漂沒夏邑永城諸縣有司不以聞州民李從義詣闕言乞令軍民合力築防以遏水患上從其言發興武等十衛士卒與歸徳屬縣民築之凡一月而成命罪其有司而授從義晉州知州

三月甲子朔

○乙丑今上率師出古北口徵虜前將軍潁國公傅有徳左副將軍南雄侯趙庸右副將軍懷遠侯曹興等各以所部從

○申定官民服飾先是上見朝臣所服之衣多取便易日就短窄有乖古制乃命禮部尙書李原名國子司業龔敩參酌時宜俾存古意原名等議定凡官員衣服寬窄以身爲度文官衣長自領至裔去地一寸袖長過手復回至肘袖樁廣一尺袖口九寸公侯駙馬與文職同耆民儒士生員制同文職惟袖過手復回不及肘三寸庶民衣長去地五寸袖長過手六寸袖樁廣一尺袖口五寸武職官衣長去地五寸袖長過手七寸袖樁廣一尺袖口僅出拳軍人衣長去地七寸袖長過手五寸袖樁廣不過一尺窄不過七寸袖口僅出拳從之命頒示中外

○以臨洮僧已什領占爲尙師賜以鈔錠其從僧三十六人俱賜有差○夜有大星起自內屏流至雲中沒

○丁卯四川天全六番招討司進二十二年所收茶課之數烏茶六十六萬六千六百九斤碉門茶課司烏茶一百八十四萬二千六百五十五斤

○己巳命都察院及六部所屬歷事官三年無私過者給全俸一年者給半俸

○庚午攺公主府家令司爲中使司秩正七品以內使爲之給以印章冠制用方帽頂與官之制有別凡行移中使司呈宗人府經歷司經歷司帖下中使司其與在外各衙門行移俱由宗人府經歷司轉行與在內衙門行移中使司呈內官監內官監帖下中使司其餘內府各衙門行移俱由內官監轉行

○雄武侯周武卒於河南詔歸其喪所過郡縣致祭仍賜麻布百疋賻賜其家追封汝國公謚勇襄武開州人僑居江陰歲丁酉六月克守禦常州謝元師麾下馬軍癸卯轉馬軍小校乙巳七月除驍騎衛百戶尋升千戶吳元年擢虎賁衛指揮僉事洪武三年十一月升本衛世襲指揮同知賜誥命五年十一月授金吾後衛指揮使八年九月升大都督府僉事十四年論功行賞授開國輔運推誠宣力武臣榮祿大夫雄武侯食祿一千五百石二十二年十二月命武往河南練兵是年正月詔武領中都畱守司河南都司兵從晉王北徵未行疽發背卒子興襲職龍江衛指揮同知

○命禮部定公侯卒葬輟朝禮著爲令禮部議凡公侯卒於家者聞喪輟朝三日下葬輟朝一日卒於外者聞喪輟朝一日喪柩至京輟三日下葬仍輟一日凡輟朝之日不鳴鐘鼓各官服淺淡色衣烏紗帽黑角帶朝參從之

○壬申上諭戶部曰山東河南官有儲粟今當春夏之交農民艱食之際爾戶部卽遣人發廩以貸之候秋成還官

○丁丑詔遣使運鈔一百萬錠賜晉王

○以鄧余陳紀王瑊金志爲尙寶司丞余申國公鎭之弟紀臨江侯徳之弟瑊六安侯忠之弟志宣徳侯鎭之弟也

○以郝從道爲大理寺試右少卿趙居仁爲通政司右參議從道居仁初以人才舉命侍朝觀政至是用之

○戊寅置磁州守禦千戶所隸潞州衛

○癸未蜀王府城垣宮室成成都中護衛具圖以進

○夜雨霰

○丁亥太白晝見

○戊子默剌國回回麻哈馬等來朝詔賜鈔錠○辛卯熒惑犯壘壁陣

○壬辰以髙守禮爲應天府尹馮克昭爲府丞

○癸巳今上率師至迆都故元太尉乃兒不花丞相咬住忽哥赤知院阿魯帖木兒等皆降先是王師旣出古北口今上臨塞諭諸將曰吾與諸將軍受命提兵沙漠掃淸胡虜今虜無城郭居止其地空曠千里行師必有耳目不得其所難以成功諸將皆諾卽發騎哨得虜迹知乃兒不花等駐廬帳於迆都遂進兵適大雪諸將欲止今上曰天大雪虜必不虞我至宜乘雪速進遂抵迆都隔一磧虜不知也乃先遣指揮觀童徑詣虜營觀童與乃兒不花有舊至卽相抱持而泣倉卒之頃我師以壓虜營虜眾大驚乃兒不花等上馬走觀童諭以今上至毋恐乃爾不花等素聞今上威徳遂不去觀童引之來見今上降辭色以待之卽賜之酒食令醉飽慰諭遣還營虜甚喜過望遂無遁意將至營又復召來如是者三於是悉收其部落及馬駝牛羊而還遣人報捷京師

○晉王出塞不見虜而還

○置荊州衛指揮使司攺徳州千戶所爲徳州衛指揮使司

○置平溪衛指揮使司於思州

○平茶長官楊祗綱遣子再勝來朝貢方物

○置普市守禦千戶所於永寧宣撫司境內時蠻獠叛服不常故置所屯兵鎭之

○置遼海衛指揮使司於三萬衛北城調定遼衛指揮張復等領兵守之

○雲南大理府貢生員尹惟賢等入國子監賜襲衣靴襪

大明太祖聖神文武欽明啟運俊徳成功統天大孝髙皇帝實錄卷之二百

大明太祖髙皇帝實錄卷之二百一

洪武二十三年夏四月甲午朔上以湖廣四川人民及水陸驛夫連年供億徵南之兵命戶部遣官詣所在發官庫給鈔賜之民人一錠驛夫人五錠

○乙未皇第三十二孫尙灴生秦王第五子也

○丙申潭王梓訃聞王上第八子生二歲而受封又十六年而之國幼聰敏好學善屬文常召國內儒臣設醴賦詩品其髙下而賚予之至是其妃於氏家坐事王不自安上遣使慰諭且召之王不諭旨卽與妃自焚死無子國除

○命戶部奪吉安侯陸亨臨江侯陳徳舊賜公田租入官追逮二家傔從驗其歲收實數旣而俱釋之佃人貸而未償者皆蠲之

○丁酉詔濱海衛所每百戶置船二艘巡邏海上盜賊巡檢司亦如之

○夜太陰掩太白

○庚子置京師外城門馴象安徳鳳臺雙橋夾岡上方髙橋滄波麒麟仙鶴姚方觀音佛寧上元金川凡十五門

○涼國公藍玉奏奉詔訓練士卒候徵西番合用盔甲一萬詔從之命工部遣人運至軍中

○武定侯郭英奏魯王墳塋成惟享堂周垣未備請築之上謂工部尙書秦逵曰事有不急者毋用勞民也方當耕種之時而英請築堂垣此豈使民以時之道英武人不學惟知築垣爲急而不知奪農時爲重也遂止之

○置龍裏衛指揮使司初龍裏設長官司以土官何善署司事至是命鳳翔侯張龍領兵置衛尋攺爲軍民指揮使司○壬寅給賞遼東徵進軍士九萬四千一百八十八人白金九萬八千六百八兩鈔八十六萬二千五百三十二錠給賜四川都指揮使司屬衛並成都三護衛軍士五萬三千餘人鈔人二錠

○甲辰暹羅斛國遣其臣思利檀剌兒思諦等奉表貢蘇木胡椒降眞等物一十七萬一千八百八十斤詔賜使者文綺衣服及鈔有差

○戊申攺平夷千戶所爲平夷衛指揮使司上以雲南列置戍兵平夷尢當南北要衝四面皆蠻夷部落必置衛屯兵鎭守乃命開國公常昇往辰陽集民間丁壯凡五千人遣右軍都督僉事王成千戶盧春統赴平夷置衛

○己酉享太廟○壬子以鄭生董仲先魯昉楊仲禮署浙江布政使司事王守政蔡均美謝直方王秉彜署福建布政使司事生等俱以材能舉用

○癸丑命東平侯韓勛西涼侯濮玙沈陽侯察罕左軍都督府都督僉事王憲往東昌等處訓練軍士

○給賜狹西都司屬衛及西安三護衛軍士七萬六千四百餘人鈔各五錠貴州都司屬衛軍士二萬八千六百餘人鈔各二錠

○丁丑省階州文縣

○夜有大星起自雲中西北行至近蜀沒

○戊午攺徽州千戶所爲新安衛指揮使司

○辛酉置木蜜關守禦千戶所於尋甸軍民府之甸頭易龍驛又設置屯所於甸頭裏果馬裏聯落耕種以爲邊備

○置衛輝守禦千戶所○置淸浪偏橋二衛指揮使司於思南宣慰司之地

○壬戌夜太犯五諸侯

閏四月癸亥朔今上平乃兒不花捷奏至上喜謂羣臣曰淸沙漠者燕王也朕無北顧之憂矣

○甲子詔戶部遣使運鈔一百萬錠賜今上今上悉以賚將士之有功者

○命工部制織金文綺衣及諸色羅衣一千八百襲以俟迆北來降者賞之

○遣官賑給漢陽府屬縣民及驛夫九千二百四十人鈔九千六百八十錠

○乙丑詔晉王畱山西河南並護衛兵馬駐於天成白登等處操練時往來提調其定遠侯王弼等悉遣還京

○詔今上畱徵進馬軍於上都或興和興州相度便益令都督都指揮總率屯駐常往來閱視其公侯悉遣還京○復詔齊王以護衛軍還國其山東屬衛軍馬令都指揮藺眞領之仍聽今上節制

○詔潁國公傅有徳以故元降將乃兒不花部落悉徙入關其將校送京師仍給以戰襖襲衣

○廣西布政使司奏安南國遣使入貢上謂禮部尙書李原名曰安南遠居海濱率先效順方物之貢歲以爲常朕念彼知向慕中華服我聲教豈在數貢故嘗以海外諸國歲一貢獻轉運之煩實勞民力已命三年一朝今安南不從所諭又復入貢爾禮部其速令廣西遣還必三年乃來也廣東都司以所捕蠻獠一百二十九人械送至京有司論當宮刑上曰此輩非首惡爲人迫脇至此宥之謫戍遼東○丙寅以太僕寺卿�敬爲燕山中獲衛指揮僉事敬前軍都督僉事暠之子也

○置大田軍民千戶所隸施州軍民指揮使司先是涼國公藍玉奏散毛鎭南大旺施南等洞蠻人叛服不常黔江施州𨿽有衛兵相去懸遠緩急卒難應援今散毛地方大水田與諸蠻洞相連宜立置千戶所守禦至是命千戶石山等領酉陽土兵一千五百人置所於大水田鎭之

○戊辰給賜四川都指揮使司所屬軍士三萬八千三百餘人鈔各三錠

○己巳故元太尉乃兒不花等及部屬將校二百餘人入朝獻太尉等銀印四金牌三銀牌八鐵牌五並所受元宣命二十八道庚午置枝江守禦千戶所○辛未詔以故元太尉乃兒不花畱守中衛指揮同知阿魯帖木兒爲燕山中護衛指揮同知咬住爲副都禦史忽歌赤爲工部右侍郎各賜紗帽金帶鈔錠尋升乃兒不花阿魯帖木兒等爲指揮使

○以百戶晃忽兒爲燕山中護衛世襲指揮僉事給俸不令視事晃忽兒嘗爲鄕道取乃兒不花故有是命

○壬申遣工部郎中楊冀賫夏衣一萬八千四百七十三領赴北平給賜乃兒不花部下將校軍士並家屬四千七百八十六人

○國子生李約言父允恭以事謫廣東充吏老疾不能任事乞以身代詔釋之

○癸酉以平陽衛致仕指揮僉事劉徳爲中軍都督府都督僉事潞州衛致仕指揮僉事徐質爲中都副畱守宴勞而遣之○以中都副畱守李懋爲山東都指揮使司都指揮同知召都指揮使袁洪還京

○故元國公藏卜率眾來降

○太陰犯亢宿

○甲戌除期年奔喪之制先是百官聞祖父母伯叔兄弟喪俱得奔赴至是吏部言祖父母伯叔兄弟皆系期年服若俱令奔喪守制或一人連遭五六期喪或道路數千里則居官日少更易繁數曠官廢事今後除父母及祖父母承重者丁憂外其餘期年服制不許奔喪但遣人致祭從之

○賜國子監雲南生叚士吉等薴布襲衣靴襪

○會寧侯張溫還鄕賜白金五百兩鈔千錠文綺十五疋

○乙亥賜畱守中衛指揮使乃兒百花等七十一人鞍馬

○以故元萬戶府來降將校王雚�丸子藥師奴爲千戶以所鎭撫尾哈失帖佟馬赤罕爲百戶各領戍卒往遼東守禦○命戶部運白金十萬兩文綺五千疋往北平白金五萬兩文綺二千疋往山西俱於王府收貯以備賞賚

○丙子詔免滁陽定遠六合長淮天長香泉儀眞舒城江都等監養馬戶田租民田全免官田減半徵之永爲定例戶凡五萬四千八百有五官民田凡三萬八千八百四十頃免徵夏秋米麥凡二十七萬二千四百四十五石

○涼國公藍玉平施南忠建二宣撫司叛蠻初蠻人數叛結寨於龍孔玉遣都指揮徐玉將兵攻圍之擒宣府覃大信余蠻退走依山寨自固至是玉復分兵破其大小諸寨殺獲蠻酋男女一千七百八十餘人蠻地悉定

○夜有星起自壁宿行至奎沒

○丁丑舳艫侯朱壽二子興能俱犯法當死上以壽勛勞特宥之

○以濟南衛致仕指揮僉事黃輅爲左軍都督府都督僉事○己卯城赤水衛初辰州衛指揮僉事王琮徵雲南祿肇還畱戍赤水而祿肇余蠻復冠穿心堡琮領兵追殺之築摩尼堡至是城赤水詔琮僉赤水衛事

○詔免浙江等處河泊翎毛國初河泊所俱納魚油鰾及翎毛至是詔翎毛非土產者免徵

○辛巳廣東都指揮僉事王才討黃田山賊袁萬山等平之初萬山聚眾劫掠官軍旣擊破之萬山遁入溪洞伺官軍退復出剽掠才設伏待之仍分兵遏其歸路賊遇伏奔潰官軍掩擊斬萬山及其黨數十人遂搗其巢穴擒僞丞相曾長壽等復斬首數百級其黨悉平

○各王府及天下文武百司進賀平虜表

○壬午山東都指揮使袁洪至京命爲後軍都督府都督僉事

○癸未給幼軍工匠千七百六十人夏布各二疋○甲申賞北平二都司及燕山諸護衛軍士十二萬四千六百餘人鈔七十二萬六百七十五錠

○乙酉攺武昌護衛爲中護衛調武昌左護衛指揮同知張誠爲中護衛指揮同知武昌護衛指揮僉事姜昺雍顯爲右護衛指揮僉事

○丙戌戶部奏湖廣江西廣東先因叛寇竊發其府縣經剽掠者民散地荒租稅逋負及四川貴州芒部馬湖土官積年所欠糧亦多詔皆免之

○命安慶侯仇成子正襲父爵誥曰自昔人臣未達身居田野不異庸人𨿽有智能何所施設一旦得其依歸奮威永於開創之秋立功名於矢石之下子孫世祿與國同久名垂簡冊豈不偉哉爾仇正父成從朕以來勤勞歲月東徵西討累有成功彭蠡之役厥績尢著所以生錫侯封死褒公爵方之古人未有過焉然功旣成於前人福必延於後嗣今特命爾襲父爵爲安慶侯爾其以禮法檢身以忠孝立志堅格一誠則神人鑑悅祿位悠久矣

○丁亥賜畱守中衛指揮使乃兒不花等及部屬將校二百餘人白金萬三千六百兩鈔萬二千六百錠文綺帛各千八十疋羅衣五百五十襲

○戊子以禮部員外郎髙昌安爲吏部侍郎

○賜鞏昌侯郭子興鈔萬錠俾建第宅

○賜宋國公馮勝江夏侯周徳興永平侯謝成定遠侯王弼會寧侯張溫武定侯郭英江陰侯吳髙鶴慶侯張翼崇山侯李新安慶侯仇正南雄侯趙庸鈔各二千錠令建先塋神道碑

○舳艫侯朱壽還鄕賜鈔千錠

○淫雨自戊寅至是日不止

○己丑以潭府長史劉惟一以下爲有司官○庚寅上以都察院及刑部官有由耆民除授者年老艱於步趍命兵部各以馬賜之

○太僕寺奏增編應天府上元江寧二縣太平府當塗及鎭江府丹陽等縣養馬人戶從之

○壬辰命都察院左都禦史詹徽署通政使司事以通政使茹瑺爲都察院右副都禦史左僉都禦史袁泰爲左副都禦史

○四川建昌衛土官安配等遣其子僧保等四十二人請入國子監讀書賜襲衣靴襪

○置平壩衛指揮使司於貴州威淸驛以金鎭爲指揮僉事領兵守之鎭宣徳侯朝興子也十八年襲侯爵至是坐事奪爵授今官

大明太祖聖神文武欽明啟運俊徳成功統天大孝髙皇帝實錄卷之二百一

大明太祖髙皇帝實錄卷之二百二

洪武二十三年五月癸巳朔遷戶部尙書楊靖爲刑部尙書兵部尙書沈溍爲工部尙書刑部尙書趙勉爲戶部尙書工部尙書秦逵爲兵部尙書俱賜誥仍詔今後在京官三年皆遷調著爲令楊靖誥曰於戲昔聖人以徳化天下則民樂從者眾違者寡天下治矣然聖人之心必欲使天下之人皆爲善而無惡共樂天之樂有不然者故又張刑制具以齊之旣而法行則賞當其功罰當其罪民日遷善而去惡於是上下相安和气充溢天地淸寧可謂咸亨於乎相繼之君臣罔知大道務小惠而傷大徳特簡刑以治之法縱民玩故姦者得以恣肆良者含冤而受暴𨿽欲善治反不可得矣以斯君臣言之心非不仁蓋慮淺而見薄亦欲天下治耳不期爲世之大病也此鄭子產所以有政猶水火之諭而焚溺之戒可謂周於人情而熟於事理者也故治國者必擇仁人以治刑蓋非仁人執法國務之繁由此而生朕甚閔焉爾資善大夫楊靖僉曰可今特授爾爲刑部尙書爾其敬愼體道惟明克允吉哉沈溍誥曰昔聖人之世淳朴民俗惇厚宮室什器制不飾華故所司之工皆無異技奇巧然而工務𨿽簡其成也必精其廢也必當故一舉而無再爲一廢而無再造所以民逸之多勞者少因是而官稱賢君稱聖後之人受職任事則不然矣凡臨事之際或務爲淫巧以勞人或假公營私而害政所爲如斯豈有福臻而愆消者也所以古人重其事而選任必在得人今朕設工部必法古制特以爾溍爲工部尙書當敬事信工無獘上下汝惟良哉趙勉誥曰昔君天下者首建倉廩府庫備糧儲藏金帛以待軍國之需庶職之祿給也故必設官以司之古稱天子富有四海所以昭滿盈示儆戒也若姦人在君之左右使掌之動以富爲首言則君悅富而妄費不問民之艱辛若賢臣必欲致君者當敷奏府庫之儲乃民之膏脂一有妄費道徳虧矣知斯艱難謹其出納則府庫倉廩皆有餘而祿給充軍食足民無橫斂國有常經大道張君徳美矣至於戶口之登耗必當盡心朕於是職必惟其人今特命爾勉爲戶部尙書於乎量入爲出毋擾於民至公無私永懷朕命秦逵誥曰兵始皇帝列聖繼之而君之軍六諸侯之軍三大將率之左右副將副之偏禆二將參贊之其諸戰將則爲隊長於是乎張九伐之威天下定民樂康然將之職有警則受命而行也其軍之資給功過之等第必有屬焉故立兵曹以總其務所以務者甲仗精旗幟明戈矛必利兵行芻糧爲之先橋梁舟車無不具備前期淸道使無暴屍則軍士气壯武勇自倍於斯之職非忠良之士奚稱此任朕今以爾逵爲兵部尙書爾其敬愼乃職毋怠於事使兵備修明則朕惟爾嘉懋哉未幾復以溍爲兵部尙書逵爲工部尙書

○左都禦史詹徽奏武官仇徳等五百七十八人貼黃內有隱匿誥敕不報世襲流官及戰功不明法當逮問上曰武人少文或托人書之未免有誤釋不問其隱匿誥敕者追之戰功不明者令攺正

○甲午遷刑部左侍郎邵永善爲兵部左侍郎兵部左侍郎張忠爲刑部左侍郎

○詔遣公侯還鄕魏國開國曹國宋國申國潁國六公各賜黃金三百兩白金二千兩鈔三千錠文綺三十匹綾十匹永平南雄崇山懷遠鳳翔定遠安慶武定鞏昌鶴慶十侯賜黃金二百兩白金二千兩鈔千錠文綺三十匹

○夜有大星赤色起自室宿南行至霹靂有三小星隨之

○乙未哈梅裏王兀納失裏遣長史阿思蘭沙馬黑木沙來貢馬

○丁酉遷大理寺卿張庭蘭爲通政使

○戊戌髙麗遣密直副使柳爰致祭魯王

○夜熒惑犯外屏

○監察禦史劾奏太師韓國公李善長罪狀先是胡惟庸謀亂密遣元臣封績使於元主及惟庸誅績懼不敢歸後永昌侯藍玉敗元兵於捕魚兒海獲績善長匿不以奏至是有告之者捕之下獄訊得反狀及善長私書刑官請逮問善長詔勿問於是監察禦史劾奏善長始由小吏遭遇龍興無介冑之勞乏匡輔之徳皇上念其閭裏舊人艱難扈從服勤左右多歷年所錫之公爵位及人臣祿及子孫恩覃骨肉而善長柔姦隱匿尸位素飱楊憲謀叛若罔聞知胡陳不軌又爲謀主皇上累加曲貸恬不知恩今按得封績往來沙漠私書有善長手迹大逆不道罪狀甚明天恩寬大尙存矜卹王法無私罪在不赦不報

○庚子監察禦史復請按問太師李善長罪並其從子佑伸上不得已下佑伸獄會善長家奴盧仲謙等亦發善長素與惟庸往來狀惟庸初爲寧國知縣時善長薦爲太常少卿惟庸以黃金三百兩謝之及惟庸欲謀反善長陰遣家奴耿子忠等四十人從惟庸惟庸皆厚與金帛以古劍謝善長且言此回回國所獻者又以玉酒壼玉刻龍盞蟠桃玉杯奉善長而吉安侯陸亨家奴封帖木等亦告亨及延安平涼南雄侯等皆與惟庸善長結爲黨比嘗謀約日爲變事皆未發上曰太師輩果有是耶命廷臣訊之具得其實羣臣奏善長等當誅上又不許復令諸司官讞之亨等皆具伏

○甲辰天金六番招討使楊藏卜遣使貢馬賜以鈔錠及文綺三十匹帛如之

○戊申置宜良千戶所宜良去雲南布政司百里西平侯沐英遣千戶許文吳善等領兵鎭守文等乃築城堡控制諸蠻屯田以給軍餉民皆悅服輸賦

○賜在京文武官四千八百餘人髙麗布各一匹

○己酉播州貴州宣慰使司並所屬宣撫司官各遣其子來朝請入太學上敕國子監官曰移風善俗禮爲之本敷訓導民教爲之先故禮教明於朝廷而後風化達於四海今西南夷土官各遣子弟來朝求入太學因其慕義特允其請爾等善爲訓教俾有成就庶不負遠人慕學之心○壬子上謂戶部尙書趙勉曰務農重谷王政所先古者民勤耕稼之業故三年耕則餘一年之食九年耕則餘三年之食二十七年耕則餘九年之食是以歲或不登民無饑色以儲蓄有素故也朕屢敕有司勸課農桑而儲蓄之豊未見其效一遇水旱民卽饑困故嘗令河南等處郡縣各置倉庾於豊歲給價糴谷就擇其地民人年髙而篤實者主之或遇荒歉卽以賑給庶使民得足食野無餓夫其有未備之處宜皆舉行是時方召天下老人至京隨朝因命擇其可用者使賫鈔往各處同所在老人糴谷爲備

○夜塡星犯靈臺

○甲寅遣老人運鈔七十九萬一千九百餘錠往湖廣糴谷置倉收貯以備荒歉

○乙卯太師李善長自殺先是善長有過詔累宥之善長益恃恩時京民通惟庸作亂者法當徙邊善長受姦民贓數奏請給其親又從掌都督府事信國公湯和假衛卒三百人營第宅和攘臂大怒曰非奉命太師敢擅發兵邪善長慚謝至是事敗善長益危懼上詔慰諭之復召詣奉天門與語開創艱難之際爲之流涕復至右順門上謂羣臣曰吾欲宥李佑等死以慰太師太師年老旦暮無以爲懷羣臣復奏善長開國舊臣任寄腹心親托骨肉而所爲如此臣等考其事反狀甚明敢以死奉法上曰法如是爲之柰何善長大慚曰臣誠負罪無面目見百官矣乃撫遣歸第賜佑及陸亨等死善長遂自經上命以禮葬之厚卹其家子祺爲駙馬都尉後卒於江浦孫茂今爲指揮僉事

○己未歲星守房宿

○庚申遣國子生賫鈔賜江北水馬遞運所夫人五錠

○置遼東廣寧衛指揮使司以王雄爲指揮僉事○築普定安莊城置衛鎭守

○辛酉給賞西安等衛徵進軍士二萬四千六百餘人白金九萬八千六百兩鈔十五萬二千五百錠

○賜國子監司業龔敩等二十二人薴布各一匹

○播州宣慰使楊鏗遣其弟楊張等貢馬

六月壬戌朔旌表吉安府永豊縣民湯大亨妻陳氏處州府麗水縣民楊遂卿妻湯氏貞節

○乙丑給事中朱懋坐私毀奏札罪當死上以其頗有才幹宥之

○都勻安撫司散毛撒狗長官司蠻民作亂涼國公藍玉遣鳳翔侯張龍等率兵討平之

○給雲南諸衛屯牛先是延安侯唐勝宗等往雲南訓練軍士置平溪淸浪鎭遠偏橋興龍淸平新添隆裏威淸平壩安莊安南平夷十三衛屯守而耕牛不給勝宗請以沅州及思州宣慰司鎭遠平越等衛官牛六千八百七十餘頭分給屯田諸軍至是詔給與之

○丁卯揚州府海門縣言是月三日夜颶風大作潮汐騰湧壞廬舍溺死居民孳畜無算詔工部遣官行視修築堤岸仍賑被災之民

○戊辰潁國公傅友徳等師還詔將士各還原衛

○命太僕寺凡江南北民養馬每歲產一駒者賜鈔十錠其種馬死並駒不及數者皆勿問

○己巳召鳳翔侯張龍還京先是命龍往雲南置驛傳旣而命同延安侯唐勝宗於雲南訓練黃平平越興隆鎭遠貴州等衛軍士經理屯田討捕未附洞蠻至是召還

○南海縣主簿周徳任有罪當徒妻髙氏泣訴於朝謂家貧力薄夫病死在旦夕願沒入爲官婢以贖夫罪上憫而宥之令徳任於都察院書寫冀其自新

○辛未詔狹西西寧衛以徵北所獲馬牛羊萬九千三百八十三給諸軍牧養

○北平都司送故元降將紐兒該速夾桑赤阿魯灰等乃兒不花部下將士及家屬七百七戶赴京詔給還乃兒不花家屬賜夏衣人一襲

○施南宣撫司土官覃大勝作亂涼國公藍玉移兵討之擒大勝及其黨男女八百二十人械送京師磔大勝於市餘黨謫戍開元給行糧冬夏衣遣之

○詔禮部制公侯伯屯戍百戶印及敕賜鐵冊先是上以公侯伯於國有大勛勞人賜卒百十有二人爲從者曰奴軍至是以公侯年老賜其還鄕設百戶一人統率其軍以衛護之給屯戍之印俾其自耕食復賜鐵冊曰曩者朕與羣雄並驅於諸將中拔其出羣者爲帥首以統諸軍當是時發號施令所至摧堅撫順敢有以五十步笑百步者斬是令旣行三軍莫敢逡巡間有違者法必不貸自渡江以來平定天下今三十有餘年念諸將老矣令其衣錦還鄕特命爾等爲百夫長各率兵百十有二人以衛護其家俟其壽考子孫承襲則兵皆入衛罷其屯戍爾尙欽哉於是魏國開國曹國宋國信國潁國涼國諸公西平江夏長興江陰東平宣寧安慶安陸鳳翔靖寧會寧懷遠景川崇山普定鶴慶東川武定沈陽航海全寧西涼定遠永平諸侯皆給以兵時號鐵冊軍

○夜太陰入斗宿

○丁丑曉刻太白畱井宿

○復賜魏國公徐輝祖鈔四百錠潁國公傅友徳鈔五百錠右軍都督僉事王庸坐事當死因自陳其過惡於上前法司請論如法上曰人莫難於知過彼旣能引咎自責將復爲善人姑貸之命解其官送雲南平夷衛代其父誠屯守尋命爲本衛指揮使

○己卯以故元降將藏卜爲指揮僉事賜紗帽金帶藏卜在故元爲國公自答撘裏來歸故有是命

○庚辰命左都禦史詹徽兼吏部尙書遷刑部右侍郎淩漢爲禮部右侍郎左遷吏部侍郎髙昌安爲河東鹽運司同知昌安蒙古人故元禦史喜山子也以事爲禦史所劾故有是命

○詔賜國子監讀書貴州土官子弟程延等夏布襲衣靴襪

○癸未給賞北平屬衛及三護衛軍士五萬九十餘人綿布二十二萬四千五百餘匹綿花八萬八千六百餘斤

○丙戌命定東宮司經局官制禮部考唐制言太子司經局洗馬從五品校書正九品正字從九品其諸職官祿各有差本朝祿增多於唐宜從裁減詔自洗馬而下官秩依唐制其俸祿則從本朝

○遣老人往江西諸郡縣收糴備荒糧儲凡鈔一百五十五萬三千九百二十四錠

○戊子山東自閏四月至是月雨

○命駙馬都尉毆陽倫往湖廣雲南給賞南雄侯趙庸所集新兵十七萬九千五百餘人鈔各三錠

○庚寅命在京衛所各置軍器庫

○命吏部選天下耆民有才徳知典故者授以官凡四百五十二人

○遣尙寶司卿楊顒閱試雲南左右前臨安曲靖金齒大理洱海楚雄九衛軍馬尙寶司丞楊鎭閱試貴州普定普安平越興隆五衛及舊平夷黃平新添三千戶所軍馬顒所閱者官一千三十五士卒八萬七千三百七十人鎭所閱者官三百七十一士卒二萬九千六百五十九人

○以平壩衛指揮僉事金鎭爲本衛指揮使

○遣老人往靑州所屬州縣收糴備荒糧儲凡鈔二十一萬四千六百八十錠

○遣戶部主事姚原禮等往狹西布政使司儀以所屬西安鳳翔等府州縣歲輸秋糧計數驗丁令各出車牛布囊運給軍餉自西安至涼州量度道裏遠近編成次第交遞趲運惟漢中府所屬遠涉棧道不在編運之數

○置廣西容縣守禦千戶所

○置九溪衛指揮使司於慈利縣

大明太祖聖神文武欽明啟運俊徳成功統天大孝髙皇帝實錄卷之二百二

大明太祖聖神文武欽明啟運俊徳成功統天大孝髙皇帝實錄卷之二百三

監修官資善大夫太子少師臣姚廣孝資政大夫戶部尙書臣夏原吉

總裁官文淵閣大學士兼左春坊大學士奉政大夫臣胡廣等奉

敕修

﹝大明太祖髙皇帝實錄卷二佰二終﹞

大明太祖髙皇帝實錄卷之二百三

洪武二十三年秋七月辛卯朔享太廟

○壬辰上禦謹身殿觀大學之書謂侍臣曰治道必本於教化民俗之善惡卽教化之得失也大學一書其要在於修身身者教化之本也人君身修而人化之好仁者恥於爲不仁好義者恥於爲不義如此則風俗豈有不羙國家豈有不興苟不明教化之本致風俗陵替民不知趨善流而爲惡國家欲長治久安不可得也

○河南河決漂沒民居命賑卹被災之家一萬五千七百一十三凡鈔二萬五千二十錠

○置越州衛命指揮何鑑焦眞竹泰仙童領長沙右護衛軍士守之

○置廣州前衛

○普定衛指揮使顧成蠹政受贓及僣用玉器等物爲其下所告上念成舊勞詔勿問但令都督府移文取其罪狀以戒將來

○癸巳蘇州府崇明縣大風雨三日海潮泛溢壞圩岸偃禾稼詔以在京倉糧賑之通州海門縣風潮壞官民廬舍漂溺者眾遣監察禦史周志淸賑之仍命工部主事鄭興發淮安揚州蘇州常州四府民丁二十五萬二千八百餘人修築堤岸以漳潮汐計二萬三千九百三十三丈

○甲午以指揮僉事藏卜所領故元時部屬答失裏伯帖木兒阿力從等爲千戶鎭撫俾居沙州與漢軍相參屯田賜藏卜白金二伯兩鈔九十錠文綺帛各六匹綺羅衣各一襲其答失裏伯帖木兒以下二十五人各賜金幣衣服有差

○命西涼侯濮玙往臨淸訓練士卒

○淮安府海州臨洪場竈戶紀徳山言近者增添鹽課計丁煎辦本場竈戶一千一百三十二丁三千一百三十三舊額小引鹽三萬一千八百八十九引今增一萬八千二百三十引竈戶去場不下三二百里丁男盡遣上竈煎鹽妨廢耕業且自正月起火直至歲終方得煎完是力役者無少休之日時刑部尙書楊靖亦言臣先職戶部時監察禦史陳宗禮言兩淮煎鹽竈戶丁力不均鹽引斤重大小不同難於稽考宜依律二百斤爲一引竈戶驗丁煎辦其額多丁少者減其舊額臣切詳鹽額及引目斤重俱系開國以來成法前所準行宜令攺正上命戶部定自二十二年爲始仍照原額驗丁均辦引目斤重亦依舊例每引入場重四百斤其兩浙鹽運使司並如兩淮之例

○丁酉詔兵部追還在外軍衛水馬驛符驗初國朝制符驗皆用錦織文具制詞及船馬之狀付都司布政司按察司及諸衛有急則給之乘傳而行還則納之時多假以營私者乃令都司布政司按察司仍舊其各衛悉追取之若有急俾乘快船以行

○鶴慶侯張翼懷遠侯曹興徵北還詔賜之鈔翼四百錠興三百錠

○大理寺奏四川馬湖府沐川長官司土民盜所運官糧律當死上憫其無知犯法命釋之

○夜太陰犯房宿

○己亥詔景川侯曹震還鄕賜黃金二百兩白金二千兩文綺三十匹鈔千錠尋以鳳陽故官田宅賜之

○辛丑以指揮王威爲安南衛指揮使

○河南開封府封丘縣民劉安壽進禁書五符太一書一十種景佑太一書一十卷附陶金歌太一新曆十晶太一各二卷九宮太一太一入運太一艸算太一祭法太一神算五福十神太一各一卷太一局成書二卷遁甲書六種景佑符應經六壬心鏡祭法局算祭法符六甲乾經奇門五總龜各一卷六壬書十種兵帳賦玉曆鈐法中黃五變經艸裏尋鍼訣心印諸賦大六壬斷訣雜六壬書東方朔射覆禽書各一卷

○癸卯命景川侯曹震往四川理軍務時已詔震還鄕未及行復有是命震因奏成都護衛官多缺員者上命與蜀王同涼國公藍玉核取徵南將士歷年久而獲功多者以名聞自指揮僉事至總旗遞升一等其有亡夫軍士數多者不在升轉之例所定職名令兵部準授之尋詔涼國公藍玉還京

○甲辰髙麗遣其臣金乙祥送故元伯伯太子男六十奴火者卜尼到京時六十奴等在耽羅先有命徵之至是送至詔賜六十奴銀五十兩鈔五十錠卜尼銀二十兩鈔十錠衣各一襲其傔從及髙麗使者賞有差

○丙午命太僕寺左少卿祝孟獻往滁陽等九牧監酌量地裏遠近驗馬數多寡添省監羣務從民便先是江北民凡五戶畜馬一匹而馬數有多寡地裏有遠近之異上知之慮其勞逸不均故有是命

○丁未定內外文資官試職借除實授等第凡監生並才幹出身初任京官俱試職一年考稱職引奏實授監生出身初任外職試職三年考稱職平常者具奏實授仍對品調除九年通考以定黜陟應對品無缺及需次久或急缺借除則在外正九品授以在京八品仍食九品祿一年後依初任試職考稱則實授

○戊申雲南烏撒軍民府土官知府何能遣其弟忽山及羅羅生二人請入國子監讀書各賜鈔錠○賜沈陽侯察罕鈔四百錠

○己酉賜南昌等衛將校軍士四萬五千四百八十四人鈔二十三萬五千九百六十四錠

○庚戌遣老人往山東濟南府所屬州縣收糴備荒糧儲凡鈔二十萬六千三百九十四錠

○辛亥敕法司凡在外死罪眞犯者令具其罪狀申刑部刑部詳議旣定然後遣官審決若徒流雜犯免死者俱送京師輸作

○乙卯命安陸侯吳傑往湖廣長沙府訓練將士籍其土軍凡一萬八千二十三人分隸平壩威淸諸衛

○戊午鑄晉王世子妃印其制視王妃用黃金十五兩方寸龜紐篆文曰晉世子妃之印余世子妃印並同

○詔五軍都督府遣官淸理天下衛所將校士卒部伍

○是月賞從徵散毛洞及大渡河等將士鈔都指揮人五十五錠指揮使同知僉事人五十錠千戶衛鎭撫人三十錠百戶所鎭撫人十五錠總小旗九錠軍士八錠陣亡者倍之病故者加其半

○開封府西華等縣雨河水暴漲沒民田廬民多饑困上命賑之

八月庚申朔

○辛酉給事中有薦士者上問宜何官對曰宜牧民又問其所長對曰其人才髙年少勇於敢爲上曰才髙者多過中勇敢者少循理遽使牧民未見其可夫素操刀者乃可使割善制錦者乃可使裁素未學而欲使入政可乎後生少年未嘗歷練恃才輕忽用其血气之勇鮮有不生事擾民者且令就學以餋其徳性變化气質俟學成用之

○旌表重慶府永川縣民黃壽孫妻湯氏貞節

○癸亥命天下有司吏典役滿三年悉遣赴京毋擅遷補○甲子航海侯張赫卒赫鳳陽臨淮石亭村人少有勇略元末兵亂赫集眾自稱千戶上起兵濠州赫率眾來附甲午取滁州升萬戶乙未破和州從上渡江克采石太平升管軍總管丙申從徵蠻子海牙水寨破陳野先營克鎭江丁酉從徐達克常州授定遠將軍毗陵翼元帥癸卯從常遇春徵襄陽甲辰從克武昌丙午從徐達下湖州圍張士誠於蘇州吳元年克蘇州復從湯和取慶元皆與有功洪武元年授福州衛指揮使二年率兵備倭寇於海上三年升福建都司都指揮同知六年率舟師巡海上遇倭寇追及於琉球大洋中殺戮甚眾獲其弓刀以還九年調興化衛十一年升大都督府僉事總督遼東海運二十年九月封航海侯賜號開國輔運推誠宣力武臣階榮祿大夫勛柱國二十一年復督運遼東至是卒追封恩國公謚莊簡誥曰自昔興王之臣竭忠效力功業著於當時者生則享爵祿之榮死則錫褒封之典爾赫從朕渡江三十餘年東徵西討累有戰功邇年漕運涉歷風濤厥迹尢著朕嘗封爾侯爵以報勤勞今者因疾壽終於家朕念相從之久用遵彜典追封爾爲恩國公謚莊簡爾其有知服玆寵命

○乙丑夜歲星犯東鹹太陰犯心宿

○丙寅上以河南北平陳州眞定保定諸處水災詔免徵今年所貸預備糧儲仍賑給之

○戶部奏重造黃冊以冊式一本並合行事宜條例頒行所司不許聚集團局科擾止將定式頒與各戶將丁產依式開寫付該管甲首造成文冊凡十一戶以付坊廂里長坊廂里長以十甲所造冊凡一百一十戶攢成一本有餘則附其後曰畸零戶送付本縣本縣通計其數比照十四年原造黃冊如丁口有增減者卽爲收除田地有買賣者卽令過割務在不虧原額其排年里甲仍依原定次第應役如有貧乏則於百戶內選丁糧多者補充事故絕者於畸零戶內選湊其上中下三等人戶亦依原定編類不許更攺因而分丁析戶以避差徭其各裏冊首類爲圖以總其稅糧戶口之數縣州府布政司以次總之而以上於京師藏之戶部庶幾無移易倚托之患上命頒行之

○丁卯遣官釋奠於先師孔子

○升國子司業龔敩爲祭酒

○戊辰祭大社大稷

○己巳攺鑄監察禦史印先是旣分察院爲河南等十二道每道鑄印二其文皆曰繩愆紏繆守院禦史掌其一每道置禦史或五人或四三人推久次者長之分巡印一藏於內府有事則受印以出復命則納之至是左副都禦史袁泰言各道印篆相類乃命攺其制守院印十二如浙江道則曰浙江道監察禦史印余道並同其巡按印則曰巡按浙江道監察禦史印余亦如之惟浙江江西直隸十府州事繁劇每道置印十餘道皆五

○庚午攺漢陽衛爲荊州右護衛

○壬申涼國公藍玉還至京以平定番寇及散毛洞蠻功賜鈔千錠仍增祿米五百石尋詔玉還鄕賜鈔三千五百錠黃金三百兩白金二千兩文綺三十匹綾十匹仍命工部具舟送之

○詔凡選舉毋錄隸卒之徒

○旌表漢陽府漢陽縣民鄭必貞妻廖氏漢川縣民馬天慶妻龔氏貞節

○甲戌復命兵部淸理驛傳符驗先是上以在外諸司所給符驗過多官吏不分事務緩急動輙乘驛或假以營私致驛夫勞獘船馬損乏命悉追奪之惟都司布政司按察司如舊至是復有是命仍命工部更制之在京止設二百道各王府及山西北平山東狹西廣東福建遼東貴州等處都指揮使司布政使司各給六道雲南都指揮使司布政使司狹西涼州衛各給十道浙江江西湖廣四川廣西布政使司及金齒衛各給五道其都指揮使司不與如有軍務止以多槳快船飛報中都畱守司各道按察司狹西寧夏衛各給四道山海密雲永平河州岷州洮州大理臨安普安松潘建昌茂州諸衛各給三道畢節烏撒永寧普定平越楚雄曲靖洱海五開鎭遠興隆諸衛各給二道各處宣慰使司及衍聖公張眞人歲一來朝各給二道其餘衙門及腹裏軍衛鹽運司俱不給

○乙亥遣老人往直隸淮安等十二府所屬州縣收糴備荒糧儲凡鈔三十八萬一百四十九錠

○賑給河南山東北平三布政司所屬州縣水災貧民鈔七十萬錠○丙子遣官祀歷代帝王

○詔考定使節之制禮部奏漢光武時節以竹爲之柄長八尺其毛三重而黃紹韻會注漢節柄長三尺毛三重以旄牛尾爲之詔從三尺之制

○丁丑祭太歲風雲雷雨嶽鎭海瀆山川月將城隍諸神

○遣官祭旗纛

○戊寅賞成都等衛徵進士卒五萬五千二百餘人鈔三十六萬二千五百餘錠

○壬午西安府耀州倉糧陳腐虧其數法司逮監守者論以死上曰米陳必腐故有虧耗此當推其情若論以死則侵盜者將何以加之命悉宥之

○西平矦沐英奏普安軍民指揮司屢言百夫長密卽叛殺屯田官軍劉海尾灑驛丞余成及試百戶楊世傑劫奪驛馬焚館捨已調貴州都指揮張泰率兵討之於槃江木窄關等處與賊戰緣山箐陡險官軍失利又增烏撒畢節永寧三衛官軍委貴州都指揮蔣文統領剿捕賊乃退遁又言曲靖衛副千戶哈剌不花乃故元守禦六涼州千戶攺授前職今置六涼衛宜調本官於本衛鎭守庶絕後患詔從之

○癸未賑給湖廣長沙府屬縣貧民並驛所水夫鈔有差凡給鈔十六萬七千二百七十五錠

○甲申徙永定衛於永順宣慰使司之羊岸坪

○丙戌北平霸州保定等州縣水災詔通政使司參議趙居仁往賑之凡被災民六百二十七戶給鈔二千六百一十四錠

○戊子長興侯耿炳文奏狹西都司所屬二十四衛馬步軍一十二萬四千九百九十一人馬八千三百七十一匹先是命炳文閱各衛軍士給鈔督令市馬至是以其數奏之

○己丑置北平行都司儒學設教授一人訓導二人教武臣子弟

○賑給北平眞定二府及深州衡水縣被水災貧民二千六百戶鈔一萬三千錠有奇

大明太祖聖神文武欽明啟運俊徳成功統天大孝髙皇帝實錄卷之二百三

大明太祖髙皇帝實錄卷之二百四

洪武二十三年九月庚寅朔日有食之

○置狹西山丹衛

○升山西都指揮同知馬鑑爲前軍都督府都督僉事

○四川都指揮使司奏屬衛軍士之數凡七萬八千三百六十人

○辛卯詔長興侯耿炳文還鄕賜黃金二百兩白金二千兩文綺三十匹鈔千錠賜應天府鄕試考官傅箕蘇伯衡陳圭謝南毛瀚鈔各十錠中式舉人黃文史等五十人各二錠其監生生員試不中者皆有賜且諭以進學之方俾無怠其志

○雲南烏蒙芒部二軍民府土官遣其子以作捕駒等請入國子監讀書賜以衣鈔○癸巳置九溪安福二守禦千戶所隸胡廣九溪洞

○甲午升河南道監察禦史周志淸爲大理寺右寺丞

○髙麗遣密直副使韓尙質奉箋貢方物賀皇太子千秋節

○乙未國子助教黃莊乞歸省墓上許之賜鈔十錠

○加封中山王徐達岐陽王李文忠三代皆王爵先是上思勛臣開國之功𨿽加封爵未足以盡報功之典乃命翰林院侍講學士葛鈞等考古制以聞鈞等奏宋制功臣韓琦生封魏國公歿後追封魏王韓世忠生封咸安郡王歿後追封蘄王考其光世止封公爵王及三代別無定制本朝開平王常遇春三代俱封王爵出自特恩難爲定例其達等三代追贈合依宋制上謂中山岐陽皆開國大勛宜如開平王例三代俱封王爵自今凡開國功臣死後俱追封三代其襲爵子孫非建立奇功者生死止依本爵著爲令於是中山王曾祖祖父父俱封中山王曾祖母祖母母皆封中山王夫人岐陽王曾祖祖父父俱封岐陽王曾祖母祖母母皆封岐陽王夫人潁國公傅友徳江國公吳良海國公吳禎鄆國公韓政黔國公吳復皖國公仇成樂浪公濮英虢國公兪通海三代皆封公爵全寧侯孫恪景川侯曹震會寧侯張溫崇山侯李新長興侯耿炳文等三代皆封侯爵

○丙申魏國公徐輝祖等奏三代蒙恩俱已加封王爵其舊誥宜繳納上命毀其舊誥令中書舍人更以新誥給之於是魏國公徐輝祖曹國公李景隆潁國公傅友徳宋國公馮勝涼國公藍玉安慶侯仇正江陰侯吳髙安陸侯吳傑靖海侯吳忠景川侯曹震西涼侯濮玙東平侯韓勛崇山侯李新全寧侯孫恪會寧侯張溫定遠侯王弼江夏侯周徳興懷遠侯曹興等繳進舊誥凡二百二十八通

○夜太陰入南斗魁

○丁酉復以王府儀衛司儀衛正爲正五品儀衛副從五品典仗正六品

○以福建右參政王鈍爲浙江布政使司左布政使鈍字士魯開封太康人登故元至正丙午進士第授晉寧路猗氏縣尹入國朝用薦爲大名府通判遷吏部郎中洪武十九年升福建布政使司參議尋升右參政二十二年以稅糧愆期當罷特宥其罪召遣持節撫諭麓川平緬宣慰司贈遺金貝固卻不受或勸曰不受固善恐蠻人懷疑生變不若受之乃受而悉以輸雲南布政使司庋置於庫而還至是升今官

○置大寧等衛儒學教武官子弟設教授一員訓導二員仍遷識達達字者教習達達書並賜冬衣錦衾皮裘遣之

○戊戌分戶部四部爲十二部曰河南曰北平曰山東曰山西曰狹西曰浙江曰江西曰湖廣曰廣東曰廣西曰四川曰福建每部分領一布政司及直隸府州錢谷金帛之事其雲南則以四川部兼領焉又置照磨檢校各一人以稽文書出入之數而程督之更鑄印十二文曰戶部某部印每部置郎中員外各一人主事二人

○賞湖廣武昌等衛將士三萬二千一百餘人鈔三十二萬二千五百餘錠

○庚子夜太陰入羽林軍

○壬寅賜畱守中衛指揮使乃兒不花鈔五伯錠文綺帛各十二疋綿布三十疋都察院右副都禦史咬住工部侍郎忽哥赤鈔各二百錠文綺帛各六疋綿布各十五疋

○占城國王阿答阿者遣使進表貢方物

○以通政使司參議嚴震直爲戶部郎中○封中軍都督府都督僉事桑敬爲徽先伯誥曰古者英雄欲立名於天地間必待時而出上佐人君開拓疆宇奮不顧身以成其志天下旣平則防姦禦侮益盡忠貞上下之間永樂治安故能膺爵賞於當時垂英名於悠久朕當羣雄鼎沸之秋提虎旅東渡大江爾桑敬父世傑率舟師來歸由是被堅執銳數著勤勞旣而歿於戰陣已贈侯爵然功在國家朕不能忘遂升爾爲中軍都督僉事俾承先業屢從徵伐克底成功玆又擒除姦凶竦觀內外豈不彰美於前人朕嘉爾忠特封爲推忠協謀武臣龍虎將軍上護軍徽光伯食祿一千七百石子孫世襲爾其恪遵理道益堅事上之誠則神人鑑悅福祿永昌矣

○乙巳分刑部四部爲十二部其部各設官如戶部之制

○置九江衛中左千戶所以本衛餘軍及達達軍士隸之各設正副千戶二人百戶十人鎭撫一人

○以天壽聖節賜在京文官六品以下武官五品以下並國子監生節錢

○丙午升監察禦史夏長文爲左僉都禦史長文松江上海人以稅戶人材舉用時左副都禦史袁泰以嚴厲臨下諸禦史不堪長文因廉得泰家違法數事遂劾泰上嘉長文不壓於勢而不忍罪泰遂宥泰而升長文

○丁未天壽聖節上禦奉天殿受朝賀大宴羣臣

○髙麗遣門下評理鄭道傳等奉表貢方物賜道傳等鈔人二十錠文綺各二疋

○麓川平緬宣慰使思倫發思南宣慰使田大雅等各遣使奉表貢方物

○戊申宋國公馮勝涼國公藍玉定遠侯王弼懷遠侯曹興江夏侯周徳興武定侯郭英以朝賀天壽聖節還各賜鈔百錠

○賜雲南進馬土官鈔每馬一匹給鈔三十錠

○賜思州宣慰使田琛鈔五十錠上以哈梅裏王兀納失裏與別部互相讐殺遣使諭都督宋晟訓練涼州甘肅等處兵馬備之

○己酉霰

○庚戌夜熒惑行昴宿南

○辛亥以魏國公徐輝祖弟膺緒爲尙寶司丞

○賜徽先伯桑敬鈔六千錠俾還鄕營第宅都督汪信陳用劉眞各三千錠

○壬子免豫府左長史饒昶右長史楊原正官坐輔導失職也

○醜癸命賜各布政使司都司衛所府州縣公宴節錢凡布政使司有都司者千貫府有都司者七百貫無都司有衛者六百貫無衛有所者四百貫無衛所者三百貫州有衛者五百貫無衛有所者三百貫無衛所者二百貫縣有衛者四百貫無衛有所者二百貫無衛所者一百五十貫衛無州縣者四百貫所一百五十貫先是命天下有司凡遇天壽聖節及正旦冬至節日各賜官吏筵宴而有司因緣科斂上以其害民故有是命

○甲寅狹西都指揮使聶緯以西安左右等衛所市馬七千六十匹送京師以嘗命戶部運鈔六十萬錠往西寧岷州河州市易故也

○夜太陰在太微垣與塡星同度

○戊午詔禮部鑄秦晉今上及周世子金寶各一每寶用黃金十五斤尋命秦世子寶且停鑄

○賜國子監讀書日本國王子滕佑壽並雲南土官子弟以作等凡六十九人夾衣纊彼

○命賑湖廣所屬黃州漢陽武昌沔陽四府及郴州饑民凡戶二萬九千七百九十三給鈔五萬七千六十錠

○給賜徵北將士四萬九千三百五人鈔四十二萬九千七百錠

○是月﹤鋶﹣釒﹥四川永寧河時永寧宣慰使司言所轄之地水道有百九十灘其江門大灘等八十二處皆石塞其流詔景川侯曹震往﹤鋶﹣釒﹥鑿之

大明太祖聖神文武欽明啟運俊徳成功統天大孝髙皇帝實錄卷之二百四

大明太祖髙皇帝實錄卷之二百五

洪武二十三年冬十月己未朔享太廟

○擢狹西道監察禦史陳宗禮爲戶部左侍郎

○先是鈔法旣行歲久有昏軟者因置例鈔庫聽民換易官收朱墨費三十之一然細民利新鈔非昏軟者亦揉爛以易新者上聞遂罷之至是復出新鈔於承天門外聽民易換命行人主之凡五閱月而復罷

○壬戌升刑部主事黃紹祖爲本部右侍郎監察禦史嚴震爲刑部左侍郎

○詔兵部凡武襲久任外衛副千戶者皆升正千戶其近升副千戶俱與世襲

○遣老人往福建諸郡縣收糴備荒糧儲凡鈔四十萬八千四百五十五錠○癸亥賜國子生冬衣綿衾

○甲子置太僕寺江東當塗二牧監設監正監副錄事各一人江東牧監所屬八羣曰開寧泉水惟正淸化神泉新亭長泰光澤當塗牧監所屬十一羣曰石城永保化洽姑孰延福多福丹陽徳政繁昌東塘壽安每羣設羣長一人

○丙寅以工部司務楊幼文爲蘇州府知府宋信爲同知徐震爲通判初震爲江西參政信爲參議二人嘗以縱酒得罪發刑部書寫至是授今官

○攺都勻安撫司爲都勻衛時都勻所屬苗蠻屢叛都督何福討平之請置衛屯守遂攺爲衛

○戊辰上諭戶部尙書趙勉曰曩造大明寶鈔與歷代銅錢通使以利民近聞兩浙市民有以鈔一貫折錢二百五十文者此甚非便爾等與工部議凡兩浙市肆之民令其納銅送京師鑄錢相兼行使且再定錢制每小錢一用銅二分其餘四等錢依小錢制遞增凡鈔一貫準錢一千文榜示天下知之

○己巳詔公侯府第俱立壇祭祀本處山川以禦制祭文並神壇圖式頒之

○庚午太白入亢宿

○辛未升尙寶司丞何宏爲少卿以太子洗馬詹紱爲尙寶司丞宏東莞伯眞之次子紱左都禦史兼吏部尙書徽之子也

○置馬隆衛初西平侯沐英以越州阿資叛服不常馬隆地當衝要故請置衛以鎭之

○壬申詔修泗州祖陵及揚王太原長公主墳營

○乙亥太僕寺左少卿祝孟獻奏應天府上元江寧二縣太平鎭江二府養馬人戶比句容溧水縣例每十一戶同養馬一匹已令應天等府核實其數分屬江東當塗二監開寧等十九羣計養種馬六千六百五十一匹而畱守等衛又令上元江寧馬戶牧餋官羊間有私易羊者法司逮治其罪當謫雲南臣恐見存馬戶多寡不均請別爲編甲上曰旣令餋馬責其課駒又令牧羊是重其役也宜免其牧羊其易羊之罪悉宥勿問

○兵部奏太僕寺丞李秉彜等在任不事事請逮治其罪又太僕所畜種馬已有定數而所設羣監過多宜裁革之以汰冗官詔從其言遂罷秉彜等官及汰監羣官王道安江治等四十三人別敍

○東川侯胡海等討贛州賊夏三等平之斬首三千七百級生獲蠻人萬三千四百人追擒夏三並俘其黨又三千五百餘人遂班師還京

○丙子更兵馬指揮司治所以舊南城兵馬指揮司攺爲中兵馬指揮司聚寶門外爲南城兵馬指揮司正陽門裏爲東城兵馬指揮司淸涼門裏爲西城兵馬指揮司惟北城兵馬指揮司仍舊每司設指揮一人正六品副指揮四人正七品吏目一人雜職以京師內外地方分隸之

○丁丑夜太陰犯五諸侯南第二星

○戊寅詔刊行韻會定正時洪武正韻頒行已久上以其字義音切未能盡當命翰林院重加校正學士劉三吾言前太常博士孫吾與所編韻書本宋儒黃公紹古今韻會凡字切必祖三十六母音韻歸一因以其書進上覽而善之賜名曰韻會定正命刊行焉

○己卯賑湖廣荊州襄陽二府沔陽安陽二州被水之民及遞運驛夫凡鈔十六萬九千四百七十三錠

○辛巳賜誠意伯劉基孫廌及基次子仲璟金織文綺襲衣鞍馬靴襪仍令廌還鄕省墓○壬午遣老人往蘇州府長州等縣收糴備荒糧儲凡鈔二十四萬五千七百四十七錠

○夜塡星行太微垣端門中太陰在太微垣內

○甲申東川侯胡海普定侯陳桓靖寧侯葉昇景川侯曹震徵南還各賜鈔五伯錠從徵宣寧侯曹泰四百錠仍賜東川靖寧宣寧三侯黃金各二百兩白金二千兩文綺三十疋鈔一千錠還鄕

○封右軍都督府都督僉事張銓爲永定侯誥曰大丈夫有志於功名者必夙夜勤勞始終無怠方能建立勛業流芳千載朕歷觀往古之名臣未有不由此道而能然也爾都督張銓自結髮從朕渡江東徵西討數著勛勞至今三十餘年而蒼顏皓首矣昨命從大將徵西南諸夷尙能不憚鞍馬之勞驅馳矢石之間奮勇當先一鼓而破彊悍之夷年𨿽髙矣志實壯哉非始終無怠者女能如是今特封爾爲開國輔運推誠宣力武臣柱國永定侯食祿一千五百石子孫世襲以報功能爾其敬哉銓鳳陽定遠人歲甲午從軍克滁州充列校壬寅升百戶從戰鄱陽丙午升千戶吳元年累功升和陽衛指揮僉事及徵中原破沂州下濟南以功升本衛指揮同知四年徵西蜀升指揮使調羽林衛十一年拜大都督府都督僉事十三年調右軍都督府十四年徵雲南還以事左遷復州衛指揮僉事十九年復爲右軍都督府都督僉事至是再徵雲南有功始封侯爵

○追封宣寧侯曹良臣爲開國輔運推誠宣力武臣光祿大夫右柱國安國公謚忠莊並攺封其三世祖父皆安國公妣皆安國夫人

○乙酉命孫名張遵署江西布政使司事二人初授知府職歷事於吏部未之官至是有是命

○置各門使依宋制秩正六品以前誠意伯劉基子仲璟爲之

○詔戶部申嚴交通外番之禁上以中國金銀銅錢叚疋兵器等物自前代以來不許出番今兩廣浙江福建愚民無知往往交通外番私易貨物故嚴禁之沿海軍民官司縱令私相交易者悉治以罪

○夜太陰犯房宿

○戊子升監察禦史桂滿爲都察院左僉都禦史以王起東爲禮部試右侍郎起東上虞人獻大明頌故不次用之

○命行人張時中往東昌給賜東平侯韓勛所練將士萬九千九百餘人鈔有差

○給狹西所屬軍士九萬二千一百餘人綿布三十五萬三千一百疋綿花十三萬八千二百斤

○給京衛官軍及外國朝貢使臣百二十一萬九千五百餘人鈔二百九十四萬二百錠

○遣老人往徐州及豊沛等縣收糴備荒糧儲凡鈔一萬一千三百六十三錠○城平壩衛

大明太祖聖神文武欽明啟運俊徳成功統天大孝髙皇帝實錄卷之二百五

大明太祖髙皇帝實錄卷之二百六

洪武二十三年十一月己丑朔人有上書言申明善惡以勸懲天下上覽之以示廷臣曰好善惡惡人之常情彼上書者言此亦知爲政之道夫旌善則善人勸懲惡則惡人息朕往令天下立申明旌善亭正爲此也數年以來有司奉行不謹致令廢弛甚失勸懲之意今言者深合朕心宜再申明使天下遵守

○庚寅賜中軍都督僉事徐司馬文綺帛各六匹鈔百四十錠

○夜有星起自五車北行至紫微西蕃沒有三小星隨之

○壬辰賜在京文武官冬至節錢

○增置西安華山二衛左右中三千戶所

○乙未冬至上禦奉天殿受朝賀

○丁酉眞臘國入貢海舟爲颶風所壞詔賜其使者綿衣人一襲○戊戌罷太僕寺牧監九羣五十四攺置大興等牧監三水安等羣七先是設滁陽牧監凡八羣烏衣馬安石板廣陽來安金壇萬春福祿六合牧監三羣永福黃塘大徳儀眞牧監三羣金駿長興驊驑江都牧監三羣犀馬長寧崇寧香泉牧監十五羣長壽柘臯新興保大開城梅山永勝白馬歷陽千秋翔鸞仙蹤保安仁豊政理定遠牧監六羣昌莪龍潭太安白龍靑龍黑龍長淮牧監四羣孝義香山髙塘樂善天長牧監四羣太平古城第一昌平舒城牧監八羣徳勝大龍南鄕唐龍齊安靑陵鳳臺黃龍至是以其冗而罷之惟存大興牧監以永安如臯沿海三羣隸之天長牧監以徳勝武安二羣隸之舒城牧監以九龍萬龍二羣隸之○己亥命五軍都督府及錦衣旗手虎賁左右興武鷹揚金吾前後羽林左右龍驤豹韜天策神策驍騎府軍左右前後凡二十衛於大江北岸各置牧馬艸場於是湯泉及滁州全椒賈澗等處皆置牧場

○癸卯熒惑犯大陰

○庚戌以重慶府永川縣知縣王佐爲翰林侍讀賜襲衣靴襪

○賜浙江按察司僉事解敏白金一百兩文綺十疋以廉能稱職故也

○壬子以都察院右副都禦史茹瑺爲兵部試尙書

○癸丑選耆民百六十七人授府州縣官俾歷事於諸司

○遣韃靼親王六十七戶往居撒馬兒罕之地給鈔爲道裏費五口之上五十錠三口四口三十錠一口二口二十錠

○山東靑兗登萊濟南五府二十九州縣久雨傷麥及稼詔免其租

○甲寅賜國子生鈔人四錠及襲衣綿衾○賜雲南楚雄衛指揮使袁義白金五百兩文綺二十匹鈔二百錠

○乙卯置景東蒙化二衛先是永昌侯藍玉取大理命景川侯曹震駐兵楚雄景東土官俄陶來降就令爲景東知府後百夷土酋思倫發叛率眾據景東俄陶走大理白崖川西平侯沐英討之大敗其眾思倫發懼請降遂復景東之地至是英奏景東乃百夷要衝蒙化州所管火頭字靑等亦梗化不服俱宜置衛以錦衣衛指揮僉事胡常守景東府軍前衛指揮僉事李聚守蒙化上從之命守洱海衛都督僉事祝哲領兵會都督馬誠往置二衛就以胡常等守之俄陶仍其舊職

○丙辰以西華商水蘭陽封丘杞五縣河水暴溢及陳州沒禾稼遣官賑之

○戊午上諭兵部試尙書茹瑺等曰朕虛心待人汝等當思盡言不宜容默天下之事一人慮之不足眾人計之有餘苟惟依阿承順無所建明非有利於天下也瑺等皆頓首謝

○吏科給事中魏敏以母疾乞歸省從之

○城都勻衛命指揮同知董庸守之

十二月己未朔

○庚申罷永昌府攺金齒衛爲軍民指揮使司時西平侯沐英言永昌居民鮮少宜以府衛合爲軍民指揮使司故有是命

○置鳳溪長官司以永昌府土官通判阿鳳爲長官

○癸亥上諭刑部尙書楊靖等曰自今惟犯十惡並殺人者論死余死罪皆令輸粟北邊以自贖力不及者或二人或三人並力輸運仍令還家備貲以行翰林學士劉三吾等曰聖心仁恕垂念及此罪人受更生之恩矣上曰愚民犯法如﹤口舀﹥飲食嗜之而不知止設法以防其犯而犯者益多推恕以行吾仁而仁或可濟三吾曰三代而上刑罰常簡本仁恕也三代而下刑罰常濫以嚴刻也上曰善爲國者惟以生道樹徳不以刑殺立威

○擢耆儒楊禮善等五人爲承敕郎人賜鈔二百錠

○髙麗國貢玳瑁筆詔分賜翰林學士劉三吾侍講學士葛鈞等

○皇從曾孫贊億生靖江王第九子也

○夜有星起大陵西南行至冑宿沒有小四星隨之

○己巳四川松潘軍民指揮司所屬十長官司各遣子貢馬

○給賜四川成都各府縣水馬驛及遞運所役夫鈔二萬三千六佰一十五錠

○辛未右軍都督僉事宋晟言甘肅山丹永昌等衛軍儲匱乏宜令涼州鹽糧於甘肅中納爲便上以甘肅去涼州差遠命戶部定議尙書趙勉言舊例納粟涼州支淮浙鹽則每引米四斗河東鹽每引米五斗不拘資次支給今議輸粟甘肅宜比涼州量減淮浙鹽入粟三斗河東鹽入粟四斗仍不拘資次支給涼州暫且罷中從之

○壬申詔工部罷天下有司歲織叚疋凡有賞賚皆給絹帛如或匱乏卽就京織造尙書秦逵因奏各布政司府縣歲造弓箭有司多假此擾民若以工匠輪班赴京造之可免有司科擾之患上以爲然亦令於後湖置局造之

○賜文武官明年正旦節錢公侯以下加賜有差

○癸酉田州府知府岑堅遣其子思恩州知州永昌貢方物

○甲戌福建布政使司進南唐書金史蘇轍古史初上命禮部遣使購天下遺書令書坊刊行至是三書先成進之

○禮部右侍郎淩漢有罪免放還鄕裏漢請居京師許之未幾復其官

○置甘州左衛

○旌表吉安府安福縣民劉添彰妻髙氏添彰弟漢彰妻謝氏貞節○丙子都察院奏刑部尙書楊靖前爲戶部侍郎時郭桓盜官糧靖當連坐詔勿問

○戊寅遣國子生鐘必興等十四人巡視山東流民上命必興等曰山東兗登二府所屬州縣近因河決小民蕩析離居難於衣食已嘗遣官賑濟尙恐流離鄕井未遂其生今遣爾等往巡視遇其所在令有司厚加存卹無令失所

○庚辰擢夷陵州儒學正張智爲禮部試左侍郎鞏昌府儒學教授李本立爲翰林院編修

○命戶部賑給廣西布政使司所屬州縣水驛遞運所夫凡五萬七千八十九戶爲鈔十萬八千九十九錠

○西蕃諸夷曰西天尼八剌國曰灌頂國師吉剌思巴監藏巴藏卜曰烏思藏衛俺不羅行都指揮使司曰仰思多前司徒公哥巴思曰烏思藏衛都指揮使司僉事班竹兒藏卜曰分司僉事管卜兒監曰輦思寨官喃兒加曰咂力巴輦卜闍曰札唐千戶端竹藏卜曰宣慰使列思巴端竹曰烏思藏衛鎭撫朵兒只藏卜曰班竹兒藏卜曰汝奴藏卜曰的瓦占寺僧星吉旦遣使札撒巴魯等表貢方物賀明年正旦

○髙麗遣密直副使姜隱門下評理金南徳貢馬四十八匹及金銀器皿等物來賀明年正旦

○癸未置安南衛初官軍徵雲南指揮使張麟統寶慶土軍立柵江西坡屯守至是以其地炎瘴乃徙於尾灑築城置衛守之

○丙戌四川布政使司奏蜀王之國各處土官來朝而錦官驛卑隘不足以容請攺造爲便從之

○丁亥西域阿眞畏兀兒故元太尉哈散短設的國公完者不花阿老丁阿立的各遣使來朝貢馬

○戊子享太廟

○國子生程通言其祖父以罪謫居狹西年過七十無他子孫侍餋乞放還鄕裏俾得就餋上憫其志從之○給賜湖廣府州縣驛夫鈔十七萬二千一十九錠

○給狹西延安等衛軍士四萬二千四百餘人綿布十三萬四十疋綿花六萬三千七百斤

○思明府知府黃廣平遣思明州知州黃志銘率其屬部及太平府龍英州等十五州土官李圓泰等馬湖府泥溪雷坡等長官司土官俱來朝貢馬及方物

○石柱宣撫司土官陳興潮南丹州土官莫金來朝貢方物

○是月山東登州府寧海萊陽兗州府東平泗水曲阜汶上鄒靑州府諸城安丘蒙陰北平通州武淸霸州文安諸州縣水遣官賑之爲鈔十三萬九千六百五十五錠

○大理衛指揮使鄭祥捕斬蒙化州叛賊髙天惠傳首雲南時順寧府土酋猛丘等不輸徵賦自相讐殺祥遂移兵至甸頭破其寨猛丘請降輸賦祥乃還

○拓大理城東南隅從指揮使鄭祥請也○先是福建延平府尢溪縣銀屏山嘗設場局煎煉銀礦置鑪冶四十有二座置鑪首二人歲辦銀二千一百兩洪武二十年增其額並閏月銀一百八十五兩二十一年二十二年又增額銀一十兩至是所收銀課凡二千二百九十五兩

○是歲選天下耆民才智可用者得千九百十六人

○收天下稅糧米麥豆谷三千一百六十萬七千六百餘石絹布七十三萬五千八百三十餘匹絲綿綿花絨茶礬鈆鐵朱砂水銀等物一百三十六萬三千八百九十餘斤錢鈔四百七萬六千五百九十八錠黃金二百兩白金二萬九千八百三十餘兩

大明太祖聖神文武欽明啟運俊徳成功統天大孝髙皇帝實錄卷之二百六

共計七十篇六半篇供事丁承祀徐肇瑞仝對

大明太祖髙皇帝實錄卷之二百七

洪武二十四年春正月己丑朔上禦奉天殿受朝賀大宴羣臣

○烏思藏必力公尙師輦卜闍搠思吉結卜遣使堅惇眞等以所獲故元雲南行省銀印來獻及黑勝等寺僧吉剌思巴星吉等遣喃哥等來貢馬及方物詔賜使者文綺衣各一襲鈔二十五錠

○賜西天尼八剌國王及烏思藏灌頂國師十四部使者紮撒巴魯等文綺帛衣各一襲鈔有差使還詔賜西天尼八剌國王馬達納羅摩等綺帛各六匹復命禮部加賜馬達納羅摩玉圖書紅羅傘各一

○定國子監官品秩員數祭酒一人從四品司業一人正六品監丞一人正八品典簿一人博士五人助教十五人從八品學正十人正九品學錄七人典籍一人從九品掌饌二人雜職中都國子監設祭酒司業監丞典簿博士學正學錄掌饌各一人助教二人品秩與在京同

○庚寅命戶部儲糧十六萬石於臨淸以給訓練騎兵

○永順宣慰使司宣慰使彭添保遣其子木答踵來朝金築安撫司土官徳弟遣把事貢馬保靖宣慰使司宣慰使彭萬里貢方物俱賜文綺鈔有差

○辛卯刑部尙書楊靖奏朝廷設置勘合所以稽考庶務使無畱滯今天下諸司乃有累年稽緩者致使案牘山積庶務不淸請逮問之詔免問更爲限期督之

○癸巳賜髙麗使臣密直副使姜隱門下評理金南徳鈔有差

○賜山東諸城縣民徐成兒鈔十錠初成兒之母年八十嘗侵疾幾死成兒焚香吁天請以身代之後三日母病愈耆民呂興等舉其孝行以聞徵至京賜鈔遣還

○詔發蘇州府長洲常熟吳縣民丁三萬八千餘人修築通州並海﹤山於﹥岸

○甲午置四川龍州軍民千戶所

○乙未築紹興上虞縣海堤四千丈及攺造石閘計工萬六千一百六十

○上命五軍都督府及兵部臣曰往者軍官有犯法當死者朝廷嘗貸之謫徙雲南今已久必知攺過可歲以半俸給之

○升蕪湖知縣李行素爲刑部左侍郎行素在官多政績故有是命

○以後軍都督府僉事袁洪爲左軍都督僉事

○己亥賜思明府署府事故知府黃忽都子黃廣平及安平萬承全茗羅陽各土官文綺有差

○庚子上諭戶部免山東靑兗登萊濟南五府魚課聽民采魚以濟饑饉

○癸卯大祀天地於南郊

○丙午山東平度博興福山寧陽長山五州縣水賑其民戶五千一百四十三

○丁未享太廟

○戊申敕潁國公傅友徳佩徵虜將軍印充總兵官定遠侯王弼充左副將軍武定侯郭英充右副將軍於邳徐滕兗濟南平山徳州樂安及北平都司屬衛遴選精銳軍士訓練以備邊越三日陛辭賜友徳等白金各二百兩鈔二百錠

○戶部尙書趙勉言右軍都督僉事張銓已封永定侯頒賜誥券其食祿千五百石未曾賜予詔以松江府官田給之

○沙州王子阿魯哥失裏等遣國公抹臺阿巴赤司徒苦兒蘭等貢馬及璞玉

○以四川都指揮同知吳英爲燕山左護衛指揮使

○己酉賜耆民酒肉絮帛四川巴縣民廖文倉鄒奎江西寧縣民張煥俱年九十餘月給酒各三斗肉五斤歲加帛一匹絮一斤江西寧縣民翁明壽新建縣民鄒原善湖廣湘源縣民黃思理俱年八十餘月給酒各三斗肉五斤俱復其家所在有司以時給之

○庚戌宋國公馮勝涼國公藍玉東川侯胡海懷遠侯曹興江夏侯周徳興鶴慶侯張翼靖寧侯葉昇會寧侯張溫江陰侯吳髙來朝正旦節辭歸各賜鈔公一百錠侯五十錠

○辛亥北平布政使司左參議周倬言大寧會州山海三衛所屬驛馬皆屯田軍士牧養有丁產者衣食僅足芻菽可供其貧窶者家且不給何有於馬以故歲多損瘠宜令官核之凡貧者仍發爲軍而於大寧各衛選軍士之稍富者充之庶兩便焉通州白河北接太山諸河水道東南至直古海口每霖雨時降水澇泛漲橋梁頹圯修築勞民其通州舊有糧船六十餘艘罷運已久宜攺爲浮梁於白河之上以便經行北平之遵化石門灤陽三驛北接大寧要道使客絡繹置馬十匹而永平府楡關遷安盧峯口三驛惟往遼東一路驛置馬十七匹多寡不均臣以爲宜令楡關等三驛止存馬十匹余馬撥置遵化等驛爲便北平府鄭村常度深溝三霸比因通州裏河漕運故設官管領人夫遞送今河道淤塞舟舡不通三壩所置官夫亦當裁減書奏命廷臣議行之

○賜海運軍士萬三千八百餘人胡椒蘇木銅錢有差

○壬子賜四川石柱宣撫司土官同知陳興潮及其子文義白金百兩以從徵散毛洞有功故也

○刑部言兗州曲阜世襲知縣孔希文境內水患不報請逮問之上曰闕裏世職先聖之後非他有司比勿問被水人民令戶部賑之

○甲寅前軍都督府奏發福建汀州衛卒餘丁往涼州補伍上以西涼去福建萬餘里且閩人不耐寒但令在京居住給糧贍之

○蘇州府崇明縣民趙以禮奏本縣地居海中四望皆洪濤巨浪全倚﹤山於﹥岸捍潮汐以耕稼日者颶風暴作堤防就圯人民墊溺歲用不登幸垂軫念以全民生上覽奏惻然曰生民蕩析而復艱食甚可憫也卽命戶部運京倉糧三萬石至崇明賑之仍命蘇州府修其圩岸

○丙辰禮部試左侍郎張智實授右侍郎復以張衡爲左侍郎遷試右侍郎王起東爲太常司丞

○四川會川建昌二府土官遣其子王保等七人入國子監詔賜鈔錠衣衾靴襪

○丁巳夜有大星靑白色光燭地自梗河東西至近濁沒

○免山東登萊靑兗濟南五府民糧上諭戶部臣曰聞山東之民舊歲被水災粟麥不收衣食窘乏其登萊等府秋糧宜悉免之

○

二月戊午朔西域哈梅裏王兀納失遣使請於延安綏徳平涼寧夏以馬互市狹西都指揮使司以聞上曰夷狄黠而多詐今求互市安知其不覘我中國乎利其馬而不虞其害所喪必多宜勿聽自今至者悉送京師

○己未遣狹西西安右衛及華陽諸衛官軍八千餘人往甘肅屯田官給農器谷種

○庚申芒部軍民府知府速感天全六番招討使髙敬嚴建安州知州也先帖木兒子達失卜花建昌府闊州知州普古子祿捨禮州知州普徳子阿白中縣知縣祿捨及廣西鎭安府東蘭郍地二州土官建昌府故女土官師堯夫弟安伯柏興州知州西天卜烏撒軍民府知府卜穆會川府知府王春及徳昌府土官永昌州知州王若隆州知州洪文姜州知州普徳武安州知州王山黎溪州知州自保會理州知州普祐威龍州知州普習昌州知州吉七里州知州普只普濟州知州及碧捨縣知縣趙士賢麻龍縣知縣盧右等來朝貢馬及方物各賜綺帛鈔錠

○賜國子監雲南生楊仕賢等十一人衣鈔

○辛酉北平府吏民有坐收秋糧受賄者論當死上宥之令輸粟於邊

○壬戌賑山東髙密棲霞莒州被水患民萬五千九百餘戶男女年十五以上者鈔一錠十歲以上者三貫五歲以上者二貫仍命他處被患者視例賑之

○擢河間府景州儒學正胡季安試國子祭酒

○癸亥賜永定侯張銓鈔八千錠令創造居第

○以王興王中李徳成爲太常司贊禮郎俱以孝行選授

○甲子置廣西柳州衛中左中右中前三千戶所南寧衛所屬武緣千戶所福建都指揮使司武平千戶所西安中衛中右千戶所及京城外十六門並置千戶所各鑄印給之

○四川都指揮使徐玉來朝賜白金二百兩鈔三百錠○丙寅上閱漢書賜民爵之令謂侍臣曰漢髙祖立社稷施恩惠賜民之爵子孫相承以爲法或遇有事輙賜民爵至二級三級者又聽民轉移與子甚無謂也夫爵所以命有徳禮曰以賢制爵爵豈可濫及乎且天下之人無賢不肖槪賜以爵則賢人君子何以爲勸髙帝詒謀若此誠未盡善

○丁卯遣官釋奠於先師孔子

○戊辰祭大社大稷

○庚午賜嶽州歸州太平荊州武昌安慶馬船夫五百餘人鈔各三錠

○壬申躬耕籍田遣官享先農

○癸酉上念將校有犯者𨿽宥罪復職而罷其廩祿貧者無以爲養乃詔戶部凡武臣得死罪而宥者給半祿笞杖徒流而宥者全給旣死而有子孫者亦給之其祖父致仕見給祿者不復給

○左軍都督馮誠自雲南來朝賜白金五百兩鈔千錠

○命種桐棕漆樹於朝陽門外鐘山之麓時以朝陽門外多隙地故有是命凡種桐棕漆樹五十餘萬株歲收桐油棕漆以資工用

○以麗江府知府木徳男木初襲父職其弟虧爲千夫長守石門關初西平侯沐英奏土官知府木徳已死其子初當襲而初守巨津州石門關與西番接境旣襲職無守之者請以其弟虧爲千夫長戍守從之

○甲戌徐州沛縣民陳才興言民饑采艸實爲食上命戶部令徐州卽發倉廩以賑之凡戶三千六百八十口二萬三千九十

○丙子夜太陰犯星宿

○己卯琉球國中山王察度及其子武寧遣其臣亞蘭匏嵬谷致等奉表貢馬及方物

○賜畱守中衛指揮使乃兒不花白金三百兩鈔二百錠燕山中護衛指揮使阿魯帖木兒白金二百兩鈔百錠○宥澧州石門縣官吏十四人罪先是縣官言蠻寇作耗焚掠縣治案牘皆爲所毀耆民上言寇止焚其半餘皆官吏故毀以滅其爲獘之迹遣禦史廉問得狀詞連學官趙用彬等用彬子訴於京師上曰案牘旣毀余𨿽存亦難稽考不必窮治並釋勿問

○丁亥賜國子生張睿等五十三人冬衣衾稠初有命賜監生衣物睿等出使於外至是始還禮部言今時已春宜罷給上曰監生一也居者旣給行者不與非宜況居者逸而行者勞乎皆如例給之

大明太祖聖神文武欽明啟運俊徳成功統天大孝髙皇帝實錄卷之二百七

大明太祖髙皇帝實錄卷之二百八

洪武二十四年三月戊子朔日有食之

○周世子有燉受冊寶上表謝

○遣魏國公徐輝祖曹國公李景隆涼國公藍玉徽先伯桑敬都督馬鑑指揮嚴麟朱銘徐質陳義勛衛徐增壽往狹西等處防邊賜鈔有差

○己丑詔於髙麗市馬一萬匹並索閹人二百人

○庚寅旌表龍江衛卒丁歪頭孝行歪頭事母孝母疾幾死歪頭割肝和粥食之母疾遂瘉事聞詔旌表之

○辛卯置雲南永平通海鶴慶三衛時西平侯沐英言臨安大理二衛並金齒軍民指揮使司所集軍士宜於金齒置永平千戶所臨安置通海千戶所大理置鶴慶千戶所所置百戶十人今每所軍士二千當置百戶二十人上命皆置爲衛調臨安等衛軍士益之

○甲午上謂廷臣曰朕嘗命寺人發庫藏中古鏡十餘以鑑容貌多失眞召冶工數人而問之莫能答最後一人言曰範模不正故鏡體偏邪照人失眞朕聞之惕然感悟夫鏡一物耳略有偏邪則不可鑑形人君主宰天下辧別邪正審察是非皆原於心心有不正百度乖矣正心之功其可忽乎

○乙未命靖寧侯葉昇練兵於甘肅賜鈔百三十錠

○丙申禮部言品官棺槨舊制俱以朱紅爲飾今定制禁用朱請更之詔文武官二品以上許用紅朱余以髹漆

○丁酉上禦奉天殿策試禮部會試中式舉人制策曰昔列聖之相繼大一統而馭宇立綱陳紀禮樂昭明當垂衣以治何自弗寧少壯盡行內騷華夏外戍八荒牝馬胎駒於行伍旌旗連歲於邊陲此果好殺而有此歟抑蠻貊欲窺而若是歟觀之往事亦甚艱矣今欲罷乘機絕遠戍垂衣以治又恐蠻貊生齒之繁不數十年後爲中國患當此之際似乎失今可乘之機豈不爲限今興止未判其於乘機絕孰可孰不可爾諸文士論之以妥內外朕將親覽焉時廷對者三十一人擢許觀爲第一賜觀等進士及第出身有差

○己亥以成都府萬年池及南瀆廟池租給蜀府歲用

○以蔚州衛指揮同知陳弼爲振武衛指揮同知指揮僉事蔣興朔州衛指揮僉事夏成並爲振武衛指揮僉事大同右衛副千戶李忠宋義爲鴈門千戶所副千戶

○太陰入太微垣犯左執法

○庚子長興侯耿炳文還自狹西先是奉詔往狹西訓練馬步士卒至是還奏上簡閱兵士之數凡二十三萬餘人

○辛丑置錦衣衛所屬馴象屯田馬軍左右千戶所

○命故誠意伯劉基孫廌襲爵誥曰昔者元運旣隳豪雄鼎峙海內瓜分當是時士大夫甚眾然泛泛從人者亦多所以賢智之士必擇人而歸以樹勛業奠安生民豈易從人而輕滅姓氏者邪又若非義之從𨿽死節不移噫𨿽死名彰矣朕曩與羣雄並驅數年之間異聲教而擅徵伐者不可勝數孰辧眞僞爾祖誠意伯劉基乃括蒼之士居勍敵之陲密爾山寨一聞朕命乃間道兼程星馳來歸陳歷數之有在議戡定之先機及措安黎庶之道其爲人也義气凜然人莫敢犯所以父子相機歿於姦邪紊政之時可謂不移其節矣初授伯爵以終身因其節不移今特以前爵授爾廌爲誠意伯增祿二百六十石共食祿五百石子孫世襲爾其敬哉

癸卯賜左軍都督李勝鈔一千錠令造居第

上諭皇太子諸王曰人君之有天下者當法天之徳也天之徳剛健中正故運行不息人君體天之徳孜孜不倦則庶事日修若怠惰侈肆則政衰教弛虧損天徳而欲長保天位者未之有也昔元世祖東徵西討混一華夏是能勤於政事至順帝偸惰荒淫天厭人離遂至喪滅詩曰殷鑑不遠在夏后之世爾等當克勤克愼他日庶可永保基業

○以太僕寺少卿陳龔爲兩浙都轉運鹽使司鹽運使

○丁未山東耆民張偉等四十六人詣闕謝免糧恩命計日給道裏費遣之

○壬子夜西安府地震

○丙辰命齊王槫率護衛騎兵於開平近地圍獵諭之曰山東都司各衛騎士皆從總兵官潁國公傅友徳調發爾毋相參遇有戰鬥可自爲隊或在總兵之左或在其右有膽略則當先無膽略則繼後若奏凱之時寧使諸將言功勿自矜伐八月終秋髙水冷人馬入關爾亦回京

丁巳

賜致仕武臣年深者鈔人二十錠年淺者半之

夏四月戊午朔享太廟

○

暹羅斛國遣使臣李柰名等進象牙四十生玳瑁二賜柰名等衣鈔有差

○

己未

上謂後軍都督僉事沐春曰曩者胡虜近塞兵衛未立所以設兵守關今虜人遠遁塞外淸寧已置大寧都司及廣寧諸衛足以守邊其守關士卒

上命撤之而山海等處猶循故事其七站軍士𨿽名守關實廢屯田養馬自今一片石等關每處止存軍士十餘人譏察逋逃余悉令屯田

○辛酉靈璧縣丞周榮以事逮系刑部父老赴闕舉榮善政上嘉之命宥其罪賜鈔八十錠文綺羅衣各一襲仍命禮部宴榮及父老遣還

○壬戌廣東興寧縣奏自洪武十九年以來凡編民戶絕者百餘戶田土荒蕪者五百餘頃廣西興城縣奏蠻民作耗所逋賦千四百二十八石無徵命俱免之

○癸亥太原府代州繁峙縣奏逃民三百餘戶累歲招撫不還乞令衛所追捕之上諭戶部臣曰民窘於衣食或迫於苛政則逃使衣食給足官司無擾𨿽驅之使去豈肯輕遠其鄕土今逃移之民不出吾疆域之外但使有田可耕足以自贍是亦國家之民也卽聽其隨地占籍令有司善撫之若有不務耕種專事末作者是爲遊民則逮捕之

○甲子賑給山東山西流民五十六人未鈔其鰥寡孤獨四十五人俾在養濟院給贍

○乙丑河南河水暴溢時開封府陳畱睢州歸徳夏邑寧陵被水患民千三百七十四戶詔遣官循例賑之未幾陳州項城縣亦奏河溢民被水患仍遣官往賑之

○戊辰鑄渾天儀成

○命遣軍士三百人從唐哈散往江北捕虎人給鈔一錠哈散者京衛老卒也善捕虎時江北虎多爲害故命哈散率軍士往捕之

○辛未冊封皇子﹤木旃﹥爲慶王權爲寧王楩爲岷王橞爲谷王松爲韓王模爲沈王楹爲安王桱爲唐王棟爲郢王﹤木彜﹥爲伊王

○罷承敕郎攺張斌梅福楊禮爲四川等道試監察禦史

○應天府江寧縣沙州鄕修築土城侵蘄春侯唐鐸左軍都督僉事沈鏞公田及民田二十餘頃詔增蘄春侯祿米三百餘石沈鏞及民撥官田地償之

○詔更定侍班官員禮部奏定今後文武官除分詣文華殿啟事外凡遇升殿各用禮鞋照依品級侍班如有違越失儀者從監察禦史儀禮司紏劾東班則六部堂上官各子部掌印官都察院堂上官十二道掌印禦史通政使司大理寺太常司應天府正佐官翰林院學士侍讀侍講修撰編修春坊學士光祿司欽天監正佐官尙寶司太醫院官五軍斷事官及京縣正佐官西班則五軍都督及首領官錦衣衛指揮各衛掌印指揮給事中中書舍人

○壬申旌表應天府上元縣徐眞童孝行眞童事父母至孝是年正月父母俱病醫不能愈眞童夜焚香祝天割肝以食之皆得愈有司以聞故旌表之

○癸酉詔凡外衛軍官調京衛者皆給道裏費俾挈其妻子家於京師

○甲戌命禮部置百官侍朝班序牌大書品級列丹墀左右木柵之上令文武百官照品序立侍班違越者罰之

○乙亥給賜種苜蓿軍士鈔錠先是上命戶部釋淮南北及江南京畿間曠地遣軍士種苜蓿飼馬至是各以鈔錠賜之

○丙子夜慧星二一入紫微垣閶闔門犯天宋一犯六甲掃五帝座

○戊寅刑部尙書楊靖奏在京諸司應用皂隸以民充之恆不及數宜將罪稍輕者罰役少舒民力且以懲創犯者可其奏命以杖罪者充役一年滿日釋之

○庚辰詔修泗州祖陵及揚王太原長公主享堂

○辛巳修築浙江寧海奉化二縣海堤成寧海築堤三千九百餘丈用工凡七萬六千奉化築堤四百四十丈用工凡五千六百

○癸未湖廣布政使司奏故潭王府官門棟宇損壞上命工部遣官閱視撤之惟宗廟社稷及齋房有損漏者修葺之

○遣使命今上督潁國公傅友徳收捕番將阿失裏等且諭之曰今上天垂象甚切須體天心凡北平護衛及都司各衛隘口必當整備士馬勵精器械嚴爲守禦不可怠肆

○乙酉齊東知縣鄭敏以事逮至京縣民孟徳等詣闕言敏廉勤有守民受其惠命復其官仍賜鈔百錠衣三襲

○以南雄府同知吉原爲本府知府賜鈔百錠命禮部宴遣之原淮安山陽人初由老人授南雄同知時郡民有陳曾二人互訟軍役原與差來鎭撫陳藝會理其獄鎭撫受陳賄欲獨坐曾原不肯署案鎭撫反誣執原赴京訴之其後事得直上以其執法無私故升擢之

五月丁亥朔上諭兵部試尙書茹瑺曰禮莫大於別貴賤明等威今在外布政司按察司皆方面重臣府州縣官民之師帥聞初到任多無馬乘有跨驢出入者非所以示民也或假借於人因被浸潤不能舉職者有之甚乖治體其官爲市馬布政司按察司二十疋府減其半州縣又減府之半一馬率十戶飼之歲終則更其役

○置雲南樂平長官司

○己丑復停造寶鈔○詔內外軍衛凡總旗歷年多而升百戶者咸賜文綺帛四匹髙麗布一匹

○辛卯端午宴羣臣於奉天門是日上幸龍光山閱公侯子弟及將校射柳中者賞彩帛

○詔定文武官封贈兵部試尙書茹瑺等奏曰文武官員封贈舊制一品封贈三代二品三品封贈二代四品至七品封贈一代上命翰林院考古制學士劉三吾奏宋制與今例同詔從舊制瑺又奏庶子襲父職例止封贈嫡母所生庶母無封贈復命禮部翰林同考古制三吾奏宋制母以子貴庶母亦依所生子之秩封贈詔從宋制

○甲午置畱守後衛中右千戶所大河衛中前千戶所置富峪衛及左右千戶所

○戊戌命漢衛谷慶寧岷六王往臨淸訓練軍士各置護衛漢王甘州中護衛衛王廣寧中護衛谷王興州中護衛慶王寧夏中護衛寧王營州中護衛岷王西河中護衛仍敕中軍都督府凡各王所過處所軍民官不必進見隨侍將士務其約束毋使擾民違者罪之

○癸卯命戶部申明鈔法上禦華蓋殿謂六部臣曰天下事體皆有至當之理但人識見不同決斷之頃各執一偏故難盡善惟揆之於理則無此獘自今凡有政令必會官詳議所論僉可然後施行欲事皆善必當如此卿等其各盡乃心毋阿比以爲同毋矯訐以爲異允執厥中以副朕所托

○甲辰寧波府鄞縣民陳進詣闕言定海鄞縣之境有民田百萬餘頃皆資東錢湖水灌漑湖周回八十里岸有七堰年久湮塞不通乞﹤鋶﹣釒﹥浚之上命工部遣官相度於農隙時修之

○己巳以國子監生滕祐壽爲觀察使祐壽日本國人○命國子監生解奎等四十三人於在京各衛講說武臣大誥

○丙午遣使賫敕勞涼國公藍玉時玉往西塞防邊至蘭州墜馬損右肱上聞故遣使敕勞之曰朕昔率師渡江諸將爲朕股肱者獨中山武寧王開平忠武王材勇謀略出諸將上凡受命徵討未嘗挫衄二王繼逝求其統禦三軍如二王者蓋亦少矣往歲嘗命爾副潁川侯率師討不庭於黔南不數月而捷報黔南旣定命爾副宋國公北取金山遂掩襲虜庭大捷而還方之二王亦庶幾焉今年又命爾整兵燉煌酒泉使者至言爾中途墜馬右臂微恙故特遣使往勞爾其善自調護以稱朕委任之意

○戊申袁州分宜縣民以左道惑眾捕至京誅之

○庚戌賜合門使徐日莊尢良觀察使錢智潘庸夏衣一襲

○甲寅北平通州武淸等縣霖雨河水溢漂民田稼命戶部遣官核實以賑給之

○賜致任中軍都督僉事髙銘半俸終身

○乙卯敕禮部侍郎張智等曰古之儒者務學以明體適用窮則忠信篤敬以淑諸人達則忠君愛國而澤被天下朕自禦宇以來擢用儒士布列百司思得其人以稱其任而卒少見其故何也良由師道不立故成材罕聞爾禮部宜以朕言諭天下俾凡爲儒者必恪遵先聖賢之道以修己教人毋徒尙文藝云

○賜國子監生僧保等五十四人夏衣各一襲僧保等皆雲南建昌土官子也

○詔歸附韃軍及邊民爲軍無丁男者除其役

○自三月至是月不雨

大明太祖聖神文武欽明啟運俊徳成功統天大孝髙皇帝實錄卷之二百八

大明太祖髙皇帝實錄卷之二百九

洪武二十四年六月丙辰朔命兵部自洪武二十三年正月至今在外年深軍官升調在京者皆以綺帛賜之

○夜有大星自天市垣流至騎官沒

○丁巳命禮部淸理釋道二教敕曰佛本中國異教也自漢明帝夜有金人入夢其法始自西域而至當是時民皆崇敬其後有去須發出家者有以兒童出家者其所修行則去色相絕嗜欲潔身以爲善道教始於老子以至漢張道陵能以異術役召鬼神禦災捍患其道益彰故二教歷世久不磨滅者以此今之學佛者曰禪曰講曰瑜珈學道者曰正一曰全眞皆不循本俗污教敗行爲害甚大自今天下僧道凡各府州縣寺觀𨿽多但存其寬大可容眾者一所並而居之毋雜處於外與民相混違者治以重罪親故相隱者流願還俗者聽其佛經番譯已定者不許增減詞語道士設齋亦不許拜奏靑詞爲孝子慈孫演誦經典報祖父母者各遵頒降科儀母妄立條章多索民財及民有效瑜珈教稱爲善友假張眞人名私造符籙者皆治以重罪

○貴州宣慰使安的以襲職遣把事阿孔等奉表貢馬二十二疋謝恩上曰安的居水西最爲誠恪命禮部厚賞其使及其從人鈔有差

○定有司朔望謁廟學禮凡朔望郡縣官詣學謁先聖然後升堂師生各敍楫學官侍坐諸生東西立以次講說經史考課旣已學官率諸生送出學門卽退其他廟謁師生俱不與頒詔行之

○置錦衣衛馬軍前後二千戶所

○廣西布政使司以慶節公宴課鈔之入不足以給其費上言欲從省儉又欲令諸土官衙門自備慶節禮費命下禮部議禮部言舊例本從儉宜減十之七從之○己未詔六部都察院同翰林院諸儒臣參考歷代禮制更定冠服居室器用制度於是羣臣集國初以來禮制斟酌損益更定以聞其冠服皇帝皇太子親王冕服仍舊制但章服畫衣繡裳蔽膝皆易以織文世子冠服則衮冕七章靑纊充耳金簮導圭易以九寸其文武官朝服自公侯駙馬伯一品至九品俱用赤羅衣白紗中單皆靑飾領緣赤羅爲裳亦用靑緣蔽膝同裳色大帶用赤白二色絹白襪黑履公冠八梁加籠巾貂蟬立筆五折四柱香艸五叚前後用王爲蟬侯冠七梁加籠巾貂蟬立筆四折四柱香艸四叚前後用金爲蟬伯冠七梁加籠巾貂蟬立筆二折四柱香艸二叚前後用玳瑁爲蟬俱左插雉尾駙馬冠與侯同不用雉尾一品七梁不用籠巾貂蟬二品六梁三品五梁四品四梁五品三梁六品七品二梁禦史加獬豸八品九品一梁革帶公侯駙馬伯及一品用綠黃赤紫四色云鶴花錦玉環二二品綬同但用犀環二三品四品用黃綠赤紫四色錦雞花錦金環二五品用黃綠赤紫四色盤雕花錦銀鍍金環二六品七品用黃綠赤三色練鵲花錦銀環二八品九品用黃綠二色鸂﹤氵鶒﹥花錦銅環二自云鶴以下花紋並環皆織成俱下結靑絲网笏自五品以上至公侯皆用象牙六品以下用槐木其朝服於大祀慶成正旦冬至聖節及頒降開讀詔赦進表傳制則服之其公服用圓領右衽袍或紵絲紗羅絹從制進造袖寬三尺公侯駙馬以下至四品用緋五品至七品用靑八品以下並雜職官俱用綠暗織花樣公侯駙馬及一品用大獨科葵花徑五寸二品用小獨科葵花徑三寸三品用散答花無枝葉徑二寸四品五品小雜花文徑一寸五分六品七品小雜花文徑一寸八品以下無文襆頭用漆紗二等展角各長一尺二寸未入流雜職止用垂帶笏如具朝服之制腰帶公侯駙馬伯及一品玉帶或花或素二品犀帶三品四品用金荔枝帶五品以下用嗚角帶鞓用靑革仍垂撻尾於下靴用皂在京文武官於每日早朝奏事及侍班謝恩見辭則服之遇雨雪則易便服武官應直守衛則不服在外文武官員於每日早公座亦服之其文武官陪祭服一品至九品並同朝服但不用赤羅衣俱用靑羅爲衣白紗中單赤羅裳俱皂領緣方心曲領常服用雜色紵絲綾羅彩繡花樣公侯駙馬伯用麒麟白澤文官一品二品仙鶴錦雞三品四品孔雀云鴈五品白鷴六品七品鷺鷥鸂﹤氵鶒﹥八品九品黃鸝鵪鶉練鵲風憲官用獬豸武官一品二品獅子三品四品虎豹五品熊羆六品七品彪八品九品犀牛海馬文武官束帶公侯及一品用玉二品用犀三品金鈒花帶四品素金帶五品銀鈒花帶六品七品素銀帶八品九品及雜職未入流官用烏角帶其所穿靴止許一色不許用他色扇面凡年老致仕及侍親辭閒官員許用紗帽束帶若爲事黜降服與庶人同其官員人等衣服帳幔並不許用玄黃紫並織錦龍鳳文軍民僧道人等常服止用絹紗布不得用錦綺紵絲綾羅衢紗彩繡其命婦冠服公侯伯及一品冠用金事件珠翟五个珠牡丹開頭二个珠半開三个翠云二十四片翠牡丹葉一十八片翠口圈一副上帶金寶鈿花八个金翟二个口銜珠結二个二品至四品冠用金事件珠翟四个珠牡丹開頭二个珠半開四个翠云二十四片翠牡丹葉一十八片翠口圈一副上帶金寶鈿花八个金翟二个口銜珠結二个五品六品冠用抹金銀事件珠翟三个珠牡丹開頭二个珠半開五个翠云二十四片翠牡丹葉一十八片翠口圈一副上帶抹金銀寶鈿花八个抹金銀翟二个口銜珠結二个七品至九品冠用抹金銀事件珠翟二个珠月桂開頭二个珠半開六个翠云二十四件翠月桂葉一十八片翠口圈一副上帶抹金銀寶鈿花八个抹金銀翟二个口銜珠結二个服用大袖衫霞帔褙子各一大袖衫眞紅色一品至五品紵絲綾羅隨用六品至九品綾羅絹隨用霞帔皆用深靑叚匹公侯伯一品二品上施蹙金繡雲霞翟文三品四品蹙金繡雲霞孔雀文並鈒花金墜子五品繡雲霞鴛鴦文鍍金鈒花銀墜子六品七品繡雲霞練鵲文八品九品繡纏枝花文並鈒花銀墜子褙子皆用深靑叚匹其金繡文與霞帔同惟八品九品繡摘枝圓花入內朝見君後在家見姑舅並夫及祭祀許用冠服餘皆常服其常服用顏色圓領衫不得仍用胡服其官民房屋並不許蓋造九五間數及歇山轉角重檐重栱繪畫藻井朱紅門窗其樓房不在重檐之例公侯伯前廳中堂後堂各七間門屋三間俱用黑板瓦蓋屋脊用瓦獸梁棟斗栱檐桶彩色繪飾門窗枋柱俱用黑漆油飾門用獸面擺錫環家廟三間俱用黑板瓦蓋屋脊用花樣瓦獸梁棟斗栱檐桶彩色繪飾門窗枋柱用黑漆或黑油飾其餘廊廡庫廚等房從宜蓋造梁棟斗栱檐桶靑碧繪飾門屋三間門用綠油獸面擺錫環俱不得過廳堂正屋制度一品二品廳堂各七間屋脊許用瓦獸梁棟斗栱檐桶靑碧繪飾門屋三間門用綠油獸面擺錫環三品至五品與二品同但門用黑油擺錫環六品至九品廳堂各三間梁棟止用粉靑刷飾正門一間用黑油鐵環凡品官房舍除正廳外其餘房舍許從宜蓋造比正屋制度務要減小門窗戶牖並不許用朱紅油漆庶民房舍不過三間五架不許用斗栱及彩色裝飾其餘從屋𨿽十所二十所隨宜蓋造但不得過三間官員傘蓋亦不許用金繡朱紅裝飾公侯駙馬伯及一品二品銀浮屠頂黑色茶褐羅表靑絹裏三檐雨傘用油絹三品四品黑浮屠頂餘同二品五品黑浮屠頂靑羅表靑絹裏兩檐雨傘亦用油絹六品至九品黑浮屠頂靑絹表裏兩檐雨傘用油紙軍民不得用羅絹涼傘止用油紙雨傘官民人等所用金銀磁碇等器並不許制造龍鳳文及僣用金酒爵椅卓木器之類亦不許用朱紅金飾公侯伯至二品酒注酒盞用金余用銀三品至五品酒盞許用金余用銀六品以下酒器許用銀庶民酒注用錫酒盞用銀余用磁漆官民人等所用牀榻不許雕刻龍鳳並朱紅金飾牀帳不許用玄黃紫及織繡龍鳳文其鞍轡及馬頷下纓並鞦俱用黑色並不許紅纓及描金嵌金天靑朱紅妝飾公侯及一品二品用銀減鐵事件描銀革占﹥三品至五品亦用銀減鐵事件油畫﹤革占﹥六品至九品用擺錫事件﹤革占﹥同五品軍民用鐵事件黑綠油﹤革占﹥其官軍應用弓矢俱以黑漆弓袋箭囊並不許用朱紅描金妝飾其儀從人數公十人侯八人伯六人一品至三品六人四品至六品四人七品至九品二人官員之家役使奴婢稽考唐制王公之家不過二十人官一品不過十二人二品不過十人三品不過八人如有多餘之數與民一體當差其喪服之制則如孝慈錄所著從之上以百官侍朝皆公服而已獨便服非所以示表儀於是又命禮部仿古制爲皮弁絳袍玄圭以臨羣臣東宮聽政亦如之

○庚申賜給事中王紀等四十一人鈔各二十錠

○賜致仕武臣鈔錠其多寡各以從軍之久近爲差○夜太陰入太微垣

○辛酉選歷事官習成等往十二布政司整飭庶務訪求賢才勸勵學校仍責其成於有司

○甲子上以天久不雨恐刑獄有冤濫者命刑部官及監察禦史淸理天下獄訟時法司奏獄囚有夫犯死罪其妻妄訴援例當黥爲奴上曰夫犯罪而妻訴之彼但知愛其夫而來訴耳今以其妄而並黥之是刑罰太過此皆足以傷天地之和也自今宜悉依律斷決勿深文也

○丙寅命禮部翰林院議軍官侄男替襲叔伯職事及弟襲兄職養子女壻承襲養父妻父封贈禮制議侄男襲替伯叔父職事者與爲人後同止合封贈伯叔父母本生父母不在封贈之例弟襲兄職者若兄原襲父祖職事再又立功升授者亡後親弟襲其職事如當封贈原其本止合封贈父祖如是兄自立功得官不因父祖承襲亦止合推恩父祖追贈兄嫂古無此典若軍官沒於王事者褒贈二等死於鋒鏑者褒贈三等養父從軍爲官養子承襲職事隨養父姓者封贈所養父母出姓者止於腳色內開寫養父歷官功績不須封贈若本官以後自立功績升授職事許封贈本官親父母若養父從軍充總小旗先鋒養子代役以後自授官職隨養父姓者封贈養父母出姓者封贈親父母妻父從軍爲官女壻承襲職事當封贈妻父母若因妻父從軍或充總小旗女壻代役以後自授官職者當封贈本身父母議上從之

○丁卯皇第三十三孫允﹤火熙﹥生皇太子第五子也

○戊辰國子監生烏容等以病乞歸詔賜鈔遣還容等皆四川建昌土官子弟也

○己巳以獄囚死罪者輸役造金吾衛軍捨上謂副都禦史袁泰曰重囚系獄罪固當死然不忍悉寘於法且天气炎熱久系者豈能皆生全姑宥之俾營造軍捨以贖其罪於是罪重者皆得免死

○定儒學訓導位於雜職之上時寧波府象山縣僧會司奏儒學訓導每於公會欲班前列及坐於上其儒學稅課局河泊所僧道衙門一體雜職訓導何得獨居於前禮部侍郎張智奏訓導爲國育材教化之本學校興則風俗美師道立則善人多國朝稽古崇文訓導之設豈同雜職上曰然訓導宜班雜職之首

○辛未歷事官羅彥彰奏四川廣安府諸處糧額太重數年轉運煩困布政司府縣多不量民力以定道裏致遠近不均老弱不得其安上覽奏命戶部遣人督責郡縣且議舒民之急以聞○甲戌命禮部印通鑑史記元史以賜諸王

○丙子以殿廷儀禮司正葉瓛爲兵部右侍郎

○詔以襄陽徳安安陸三府及隨州隸河南沔陽漢陽黃州荊州四府蘄歸峽三州仍隸湖廣時禮部參酌河南湖廣所屬州郡道裏遠近給事中荊徳言襄陽等府至湖廣爲遠河南爲近故命分隸之未幾復以襄陽等四府州順流下武昌爲便復隸湖廣

○戊寅賜新除府州縣官潘叔仍等襲衣冠帶

○命禮部頒書籍於北方學校上諭之曰農夫捨耒耜則無以爲耕匠氏捨斤斧則無以爲業士子捨經籍則無以爲學朕常念北方學校缺少書籍士子有志於學者往往病無書讀向嘗頒與五經四書其他子史諸書未曾賜予宜於國子監印頒有未備者遣人往福建購與之

○夜太陰犯畢宿

○己卯降翰林侍講學士葛鈞爲國子助教

○壬午雲南八百宣慰使司土官刀板冕遣使貢象及方物先是西平侯沐英遣雲南左衛百戶楊完者往八百招撫之至是來貢

○升大理寺丞周志淸爲卿上諭之曰大理之職卽古之廷尉歷代任斯職者獨漢稱張釋之於定國唐稱戴冑蓋由其處心公正議法平恕獄以無冤故流芳後世今命爾爲大理卿當推情定法毋爲深文務求明允使刑必當罪庶幾可方古人不負朕命也

○甲申遣官修治湖廣至雲南道路

○乙酉置湖廣道州衛

明太祖髙皇帝實錄卷之二百二十

洪武二十五年八月庚戌朔都察院右都禦史袁泰卒泰蒲州萬泉人洪武四年舉進士爲酃縣丞攺羅山縣十八年正月升都察院試右僉都禦史十九年十一月轉左僉都禦史二十三年閏四月遷左副都禦史二十四年十二月拜右都禦史爲人材辧明於法律有能名然頗深刻爲副都禦史時嘗鞫經歷王爵受賕更罪人姓名鍜成其獄爵已誣服爵屬吏薛希勝當連坐詣大理寺辧訴乃攺讞於河南道考驗爵等實無私獘泰欲掩己罪又嗾河南道復寘之法事聞上命廷臣會鞫之事果冤於是禦史夏長文等劾泰苛刻面欺並其家違法數事罪當死上責泰曰國家治天下者法而持法平者禦史也今若此欲人無冤得乎泰免冠叩頭泣謝上以其老宥之至是卒○壬子詔河南等都指揮使司選善戰將士萬一千人赴京訓練

○山東徳州等衛千百戶陳祥等二十四人赴京陳年老請以嫡長子襲職上命兵部臣曰祥等昔從徵討歷任年久今皆老許其致仕各令其子襲職凡流官皆俾世襲因念大小將校從軍歲久功勞夙著者皆命升之

○癸丑詔代王桂之國大同賜其從官鈔有差

○乙卯命徐膺緒爲大同護衛世襲指揮僉事膺緒中山武寧王次子也

○夜太陰犯房宿

○丁巳遣官釋奠於先師孔子

○戊午祭大社大稷

○皇第三十四孫悅燿生蜀王椿第二子也

○西寧衛所屬西番土酋亦令眞奔言諸番族皆野居散聚射獵爲食請歲輸馬二百匹爲常賦從之○杭州府大風雷雨倉廒災者八十餘間

○己未江夏侯周徳興以帷薄不修伏誅命收其公田

○庚申祔葬皇太子於孝陵之東謚冊曰朕惟先王之典生旣有名歿必有謚名所以彰徳謚所以表行故行有大小則謚有重輕此古今通議𨿽在至親不敢廢也爾皇太子標居儲位者二十有五年分理庶政禆贊弘多今焉永逝特遵古典從公議賜爾謚曰懿文嗚呼徳以名彰行因謚顯公論所在朕何敢私○總兵官都指揮使周興遣人送所俘胡兵至京先是興率師至斡難河轉至兀古兒札河按視安達納哈出之地見車馬迹遂追至兀者河得空車百餘輛將還適永平衛百戶汪廣報言哨遇胡兵與戰敗之追奔八十餘里胡兵棄輜重潰去興乃遣燕山左護衛指揮謝禮率輕騎疾追之至徹徹兒山又大敗之生擒五百餘人獲馬駝牛羊及銀印圖書銀字鐵牌等物悉送京師上令擇胡兵有可用者卯罕阿魯溫沙二人賫櫓北還招諭虜將阿札失等

○徵湖廣江西二都指揮使司致仕指揮千百戶鎭撫等官赴京升平山等衛正千戶胡鳳副千戶範正潘勇鄭義錢保莫祥顧銘所鎭撫楚義俱爲世襲指揮僉事副千戶蘇慶黃忠匡徳百戶支琳周成宮宣蔡麟孫興陸凱俱爲世襲正千戶百戶王用汪貴歸雄周貴李懋陳觀道許賢殷聰胡永魏庸俱爲世襲副千戶皆令在京訓練

○置營州後屯衛命指揮郭麟守之

○賜錦衣衛校尉三千三百餘人鈔各五錠○癸亥遣官祀歷代帝王

○罷周秦二府所屬稅課司歲給米千石

○甲子祭太歲風雲雷雨嶽鎭海瀆山川月將城隍諸神

○遣官祭旗纛

○乙丑以安順等三州西堡等六長官司隸普定軍民指揮使司

○丙寅命國子監辟射圃賜諸生弓矢

○丁卯上以山西大同等處宜立軍衛屯田守禦乃諭宋國公馮勝潁國公傅友徳等曰屯田守邊今之良法而寓兵於農亦古之令制與其餋兵以困民曷若使民力耕而自衛爾等宜往山西布政司集有司耆老諭以朕意乃分命開國公常昇定遠侯王弼全寧侯孫恪鳳翔侯張龍永平侯謝成江陰侯吳髙會寧侯張溫宣寧侯曹泰徽先伯桑敬都督陳俊蔣義李勝馬鑑往平陽府安慶侯仇正懷遠侯曹興安陸侯吳傑西涼侯濮玙都督孫彥謝熊袁洪�暠徐禮劉徳指揮李茂之往太原等府閱民戶四丁以上者籍其一爲軍蠲其徭役分隸各衛赴大同等處開耕屯田東勝立五衛大同在城立五衛大同迆東立六衛衛五千六百人仍戒其各愼乃事毋擾於民

○賜琉球生日孜每闊八馬等羅衣各一襲及靴襪衾褥

○戊辰前軍都督僉事楊春率兵從道州寧遠縣攻粗石等洞及富川諸處蠻寇平之○己巳山東寧海州莒島民劉興等詣闕訴舊所居地平衍有田千五百餘畝民七十餘戶以耕漁爲業近因倭寇擾邊邊將徙興等於島外給與山地磽瘠不堪耕種且去海甚遠漁無所得不能自給又無以供賦稅願復居莒島爲便詔許之

○詔各衛軍士老疾有代者聽其還鄕以罪謫爲軍者不許

○庚午夜辰星犯上將

○辛未今上及湘王柏來朝賜其從官侍衛鈔有差

○甘肅塔灘里長史馬哈沙怯失疊力迷失等來朝貢方物上以其道裏遼遠往來跋涉不欲遽遣其還乃命錦衣衛指揮使張政諭以恩意俾畱京師休息豊其廩餼以優待之

○癸酉旌表徽州府歙縣民江來甫妻葉氏寧國府寧國縣民楊仲庸妻胡氏應天府句容縣民孔士傑妻許氏朱仲謙妻石氏萬壽春妻王氏張徳淸妻周氏廣徳州民陳乙妻蔡氏貞節及旌表孝子姚觀壽之門觀壽廣徳人事其父明克盡孝道有司以聞故表之

○攺建宗人府五府六部太常司官署上諭廷臣曰南方爲離明之位人君南面以聽天下之治故殿廷皆南向人臣則左文右武北面而朝禮也五府六部官署宜東西並列其建六部於廣敬門之東皆西向建五府於廣敬門之西皆東向惟刑部掌邦刑已置於西北太平門之外於是以宗人府吏戶禮兵工五部列於廣敬門之東中左右前後五府太常司列於廣敬門之西悉攺造令規摹宏壯命主事髙有常董其役○給山西民兵十萬人鈔各三十錠令買牛屯田

○甲戌命仍歲給公侯之祿魏國公宋國公曹國公信國公江陰侯靖海侯永平侯蘄春侯各歸舊賜田於官

○乙亥賞淮安大河揚州三衛海運軍士八千餘人鈔四萬六百餘錠

○夜有星靑白色起自天垣東南行至近濁沒

○丙子靖寧侯葉昇坐交通胡惟庸事覺伏誅

○詔武職官謫戍大寧者皆復其官兵部言都督僉事沐春嘗奉旨以大寧謫戍軍官未入隊伍者給馬從徵有功者贖其罪無功則編伍爲軍今奉詔旨則此等皆宜復職然已令出徵難以定議上曰悉令隨從寧王所給馬就令乘之期以十月俱赴太原總兵官宋國公馮勝潁國公傅友徳處定議復職仍令從徵

○丁丑置龍江右衛

○詔致仕武官自指揮而下俱往東勝大同等處置衛人賜鈔百伍十錠

○戊寅賜建昌鹽井衛戍卒妻孥三百餘戶鈔各十錠

○是月頒醒貪簡要錄於內外諸司先是上諭廷臣曰四民之中士最爲貴農最爲勞士之最貴者何讀聖賢之書明聖賢之道出爲君用坐享天祿農之最勞者何當春之時雞鳴而起驅牛秉耒而耕及苗旣種又須耘薅炎天赤日形體憔悴及至秋成輸官之外所餘能幾一或水旱虫蝗則舉家遑遑無所望矣今居官者不念吾民之艱至有刻剝而虐害之無仁心甚矣於是命戶部臣備錄文武大小官品歲給俸米之數以米計其用谷之數又計其田畝出榖之數與其用力多寡而爲之書至是編成賜名曰醒貪簡要錄頒布中外俾食祿者知所以卹民

大明太祖聖神文武欽明啟運俊徳成功統天大孝髙皇帝實錄卷之二百二十

大明太祖聖神文武欽明啟運俊徳成功統天大孝髙皇帝實錄卷之二百二十

大明太祖髙皇帝實錄卷之二百二十一

洪武二十五年九月己卯朔夜熒惑入井宿

○辛巳監察禦史郭文獻等奏戶部左侍郎陳宗禮大理寺丞曹瑾坐罪當杖降官命勿杖俾於工部辦事

○壬午上以鞏昌至甘肅馬驛相去甚遠馬乏而人易困乃命兵部同右軍都督府遣官相度凡百二十里以上者中增一驛以秦河二州所市馬分給之其驛夫則籍於有司附近者於是自鞏昌涼州達於甘肅增置延來等二十九驛驛置馬三十匹

○甲申賜江陰衛出海運糧軍士三千二百餘人鈔萬六千三百餘錠

○乙酉置安陸中護衛○命鑄各按察分司印先是各按察分司所分巡按地方多有未當至是命都察院六部官會議更定凡四十八道浙江四道曰浙東道曰海右道曰浙江道曰金華道福建三道曰寧武道曰延汀道曰漳泉道山西四道曰朔南道曰雲中道曰澤潞道曰河東道江西四道曰九江道曰嶺北道曰湖東道曰湖西道湖廣五道曰蘄黃道曰江陵道曰漢江道曰湖南道曰湖北道廣西三道曰蒼梧道曰南寧道曰慶遠道廣東四道曰嶺南道曰潮陽道曰海南道曰海北道四川三道曰東川道曰西川道曰劍南道山東二道曰濟川道曰膠西道北平三道曰盧龍道曰燕南道曰冀北道河南三道曰河南道曰汝南道曰河北道狹西四道曰漢中道曰岐陽道曰河西道曰隴右道直隸六道監察禦史印曰淮西道曰淮東道曰蘇松道曰安池道曰京口道曰江東道

○夜天鳴○丁亥以都察院左副都禦史張庭蘭爲浙江按察使命觀察使張景徳張希仁徐志行何均寶俱署都察院事

○戊子刑部尙書楊靖奏左軍都督府經歷唐奉先以事請托通政使葉瓛於法當杖上以奉先進士命紀其過

○廣西都指揮使韓觀以討賓州上林寇有功命賞鈔百錠其從徵將士賞各有差

○降太常寺少卿許昇爲刑部主事以典簿劉仲實爲少卿時上召昇問祭祀禮儀昇不能對典簿劉仲實從傍代對甚詳上曰國之大事莫重於祭祀職太常者昏惰如此何以事神遂黜昇而以仲實代之

○夜太陰犯壘壁陣

○庚寅冊立皇第三孫允炆爲皇太孫祭告太廟○以都察院左僉都禦史淩漢爲左春坊左贊善

○攺大同左衛爲大同中護衛以代王分封其地故也

○髙麗知密直司事趙胖等持其國都評議司奏言本國自恭湣王薨逝無嗣權臣李仁人以辛肫子禑主國事昏暴自恣多殺無辜至欲興師侵犯遼東其時大將李成桂以爲不可而回軍禑自知負罪惶懼遜位於其子昌國人弗順啟請恭湣王妃安氏擇立宗親定昌國院君王瑤權國事及今四年亦復昬迷不法聽信讒說離間勛舊其子爽復癡騃無知縱於酒色與禑黨玄禹寶等潛謀復禑位守門下侍中鄭夢周嘗以前者欲攻遼東爲李成桂所阻致令朝廷索取馬匹以此譛於王瑤謀害成桂及趙俊鄭道傅南誾等國中臣民多被殺戮羣臣國人以社稷生靈爲慮謂瑤不足以治民今年七月十七日以恭湣王妃安氏之命退瑤於私第擇於宗親無可以當輿望者惟門下侍中李成桂中外人心夙皆歸附於是臣等與國人耆老共推成桂主國事伏望聖裁俯從輿意以安小國之民禮部侍郎張智奏其事上曰我中國綱常所在列聖相傳守而不失髙麗限山隔海僻處東夷非我中國所治且其間事有隱曲豈可遽信爾禮部移文諭之從其自爲聲教果能順天道合人心以妥東夷之民不啟邊釁則使命往來實彼國之福也

○辛卯置河南中護衛

○癸巳賜大河等衛海運軍士鈔錠有差

○丙申天壽聖節上禦奉天殿受朝賀雲南土官黃威慶等各獻方物

○戊戌今上及湘王柏還國

○賜髙麗國使者趙胖慶儀等鈔錠有差○辛丑湖廣永明縣枇杷千戶所請築城垣詔以軍士築之不許勞民

○壬寅以四川蘇州建昌二衛軍士乏糧人給鈔十二錠尋加賜五錠

○癸卯代王桂至國上表謝

○工部尙書秦逵有罪自殺

○甲辰遷兵部左侍郎邵永善爲工部左侍郎升戶部郎中嚴震直爲工部試右侍郎

○置廣西遷江縣屯田千戶所

○夜太陰犯靈臺

○乙巳遣監生潘文等百七十一人偕歷事官王克敬等分往各布政使司考較諸司案牘人賜衣一襲鈔五錠

○丙午先是安南憑祥洞巡檢髙詳奏言思明州知州門三貴謀殺思明府知府黃廣平廣平先覺而殺之乃稱其病死朝廷以其言不實逮廣平鞠之至是逮至上謂刑部曰蠻夷爭鬥相殺性習然也獨廣平不以實言當繩之以法今姑宥之使其攺過遂命給道裏費遣之還

○戊申﹤鋶﹣釒﹥鑿溧陽縣銀墅東壩河道自十字港至沙子河凡三千九百六十丈又沙子河至胭脂壩凡三百六十丈計役嘉興等府州民丁三十五萬九千七百人

○戶部議減四川蘇州建昌二衛中鹽則例先是�人於建昌衛輸米八斗者給折鹽一引一石五斗給川鹽�人以建昌山路險遠難於轉輸且米數重故中納者少以故兩衛軍儲不給至是議減浙鹽一引納米五斗川鹽米一石

○上諭右軍都督府臣曰近聞狹西都司遣兵常隨秦王出入蓋王府置護衛又設都司正爲彼此防閒都司乃朝廷方面凡奉敕調兵不啟王知不得輒行有王令旨而無朝命亦不擅發如有密旨不令王知亦須詳審覆而行此國家體統如此今秦府未給護衛但令以兵五百暫爲護從而都司乃敢擅增兵至千人其罪不可赦朕以其皆舊臣昔有勞於國具不寘之法爾都督府遣人諭之今後有復違令者治如律

○左軍都督府都督僉事王圭卒圭合肥人慷慨有大志少時爲淮西廉訪司隸卒見官長儀衛尊崇輒慨然嘆曰將相無種在人爲耳及元末兵亂募集鄕民守廬州自稱萬戶上取和陽圭自廬州來歸遂從渡江克太平命圭仍爲萬戶守太平積功升左軍都督府都督僉事子安富從上徵婺州守南陵取潛山擒獲甚眾攻安慶被創而死仲子安貴從徵江州亦戰沒至是圭以疾卒季子寬襲職未幾亦卒

大明太祖聖神文武欽明啟運俊徳成功統天大孝髙皇帝實錄卷之二百二十一明太祖髙皇帝實錄卷之二百二十二

洪武二十五年冬十月己酉朔享太廟

○攺建欽天監於五府之後命五軍都督府申諭之令先是上以天下都司衛所分番校試軍士有不中者其將校往往不去其職謫令從徵至是又恐其玩法怠於訓練命自今軍士校試不中者指揮千百戶必罰無貸

○賜建昌衛指揮張顯等鈔錠有差先是蠻寇作耗顯等與蘇州衛官軍守城有功至是顯以公事至京命禮部驗其功績循例賞賜之於是賜顯鈔一百四十錠衣一襲百戶籍鑑鈔九十錠尋命給賞蘇州建昌二衛守城將士四千九百餘人鈔十八萬六百餘錠白金七千二百兩文綺帛各三百三十六疋○旌表魏敏孝行敏河南鞏縣人登洪武戊辰進士授吏科給事中以母病謁告歸省未至而母卒敏卽之墓所哀慟水漿不入口者五日廬墓三年旦夕衰服哭奠如初喪鄕裏稱其孝事聞詔旌表之

○癸丑戶部言運解州池鹽計其路程自河口楊壺站至淮安白萍站共二十七站每站一百里當用船二百七十艘次第接運至京倉收貯宜令工部造船刑部都察院發囚夫往運從之

○乙卯以唐鑑爲散騎舍人隨直宿衛鑑尙書鐸之弟也

○戊午上遣使諭總兵官涼國公藍玉曰月魯帖木兒凶頑無識生死輕重殊無顧藉其用事者楊把事達達千戶二人而已若大軍厭境或有使來恐是此人宜卽羈之勿令復去昔寇恂斬皇甫文而降髙峻用此計也且月魯帖木兒其出也或詭詐以覘我軍不可信之若知其所在卽遣兵進攻若來降密爲之防所謂事起乎所忽不可不愼其屯守建昌土軍三千人宜收入營諸將校亡者捕送京師又蘇州去西蕃甚邇宜早定之其柏興州賈哈剌境內摩﹤此夕﹥等部亦須除其凶渠然後宥其餘眾俾耕牧以供賦稅凡節制軍務惟此最當畱意賈哈喇者摩﹤此夕﹥洞土豪也初王師克建昌授以指揮之職至是從月魯帖木兒叛

○庚申水西宣慰使奢香遣其子婦奢助及其把事頭目允則隴住等來朝貢馬謝恩詔賜奢香銀四百兩錦綺各十疋鈔五十錠奢助允則隴住等錦綺鈔有差

○辛酉發河南開封等府民丁及安吉等十七衛軍士修築陽武縣河防○賞浙江盤石等衛造防倭海船將士八千七百餘人鈔有差

○壬戌升錦衣衛指揮僉事謝貴爲河南都指揮僉事

○癸亥命戶部於正陽門外距板橋五里度地自牛首山接方山西傍河崖爲上林苑戶部因爲圖以進上以苑中之地民人已種二麥俱俟明年收成後令勿再種其占及民田者給官田償之官田或不敷令民徙居江北倍數給田償之永爲世業民庶墳塋有在苑內者令勿徙聽其以時祭掃尋以妨民業遂止

○乙丑西河中護衛奏軍旗牧馬踐梁國公家奴麥苗奴妻擲鐮傷馬足與孕駒俱斃請治其罪上曰縱馬踐麥苗非也擲鐮傷馬此一時之忿婦人之愚也勿問但掌馬官校失約束不得無責命杖之○夜太陰犯五車

○己巳追封西平侯沐英爲黔寧昭靖王葬用王者明器誥曰嗚呼爾英昔幼孤於擾攘之秋若尋嘗視之豈知有今日者耶古語云吉人天相所以天使爾於我依當依朕之時爾我皆不知有今日之勢及爾日長朕之王業漸昌皇天眷命遂一宇內卽以西境之號封爾開國輔運推誠宣力武臣榮祿大夫柱國西平侯復爾本姓繼爾宗祀天下之廣四維之間皆勇智者也西南諸夷非仁勇者難以控馭自爾鎭後於今十有一年矣朕無西南之憂所以屢加恩眷廣錫貲產冀朕之後及爾子孫共享富貴以保全終始相遇之恩何期天不假年一疾長逝不勝哀悼今特追封爾爲黔寧王謚昭靖爾其有知服玆寵命○乙亥升刑部員外郎吳斌爲都察院左副都禦史

○命故黔寧昭靖王沐英子春襲封西平侯往鎭雲南誥曰世人早失怙恃而撫育存卹者恩亦父母也昔者爾父沐英當天下擾攘之秋孤而且幼無所依歸朕特憐之撫以爲子從渡江左至於長成朕後有子命復本姓歸繼宗祀因有勤勞封爲西平侯重祿厚賞冀爲巨家與國同久曩命副徵雲南畱鎭其地能布恩威蠻夷率服朕無西南之憂者十有一年邇者因疾令終特越候爵錫以王封慰之於冥冥今命爾春襲封西平侯嗚呼朕視爾父猶子思昔提攜猶動首育之心爾當思爾父相從之幸毋忘釋難之恩忠誠爲國夢寐存心則鬼神有鑑福祿永昌矣敬哉

○命鎭守雲南都督寗正署雲南都指揮使司事召都督僉事何福等還京○常州府知府李得善奏獄囚有鬻私鹽者二十餘人因爲首者未獲久淹囚禁耕獲旣廢供饋艱苦乞暫釋各人還家以畢農務且令告諭爲首者俱至理之奏至上從其言後所縱囚果與未獲者如期皆至得善復以聞詔並釋之

十一月戊寅朔夜有大星靑白色有光起自天船西南行至捲舌沒

○賜在京致仕武官文綺人一表裏乙酉山東都指揮使周房言所屬寧海萊州二衛東瀕巨海途岸紆遠難於防禦近者雷擇萊州要害之處當置八總寨以轄四十八小寨其寧海衛亦宜置五總寨以備倭夷詔從之

○丙戌景川侯曹震遣鎭撫甘信入奏五事一曰四川所屬地方鹽井五十七處俱用竹筒皮囊汲水煎辦歲額四萬五千一百七十五引以給各衛軍士月鹽不敷夔州云陽有上溫下溫東西等五井大寧縣鹽井泉湧易爲煎辦已有竈丁九百六十人歲辦一萬六百二十三引請依普安例召�輸粟以備軍儲而給鹽償之二曰四川鹽課司言今商人於雲南建昌烏撒諸處輸粟給以川鹽數支不敷乞令以重慶府綦江縣買馬官鹽八千一百餘引給之三曰馬湖等府秋糧逋徵蓋以四川之民自國初創置貴州黃平松茂等衛營造蜀府徵討雲南祿肇諸處積年勞役請從末減四曰施州衛官軍歲用糧儲皆湖廣郡縣所運川江至險溯流艱難重慶府歲儲糧三十三萬八千石有奇旣無他用可具舟順流至巫山俾施州衛發軍與民兼運甚便五曰建昌蘇州新制之衛控禦羗戎凡弓矢火攻之具四川都司布政司足以造之惟盔甲不易成請於工部支給上皆從之○翰林院編修唐震卒於泗州命禮部遣人往祭之仍命還其喪於京師

○戊子攺建大內金水橋成

○己丑命罷開封府原武縣治河之役時工費浩繁又值天寒故罷之

○庚寅攺會川軍民千戶所爲會川衛軍民指揮使司

○癸巳夜太陰犯司怪

○甲午總兵官涼國公藍玉兵次柏興州玉間遣百戶毛海以計誘致月魯帖木兒並其子胖伯遂降其眾遣人送月魯帖木兒至京師伏誅玉因奏四川之境地曠山險控扼西番連歲蠻夷梗化蓋由軍衛少而備禦寡也宜增置屯衛順慶府鎭禦巴梁大竹諸縣其保寧千戶所北通連云棧宜攺爲衛漢州灌縣卭縣西連松茂碉黎當土番出入之地眉州控制馬湖建昌嘉定接山都長九寨俱爲要道皆宜置增軍衛下羣臣議行之玉又奏四川軍士少請籍民丁爲兵其長河西朵甘百夷地相連屬恃其險遠久不入貢請兵致討上報玉曰籍民爲兵甚不可其民連年供輸煩擾又以壯者爲兵其何以堪況凶渠已殄人知順命𨿽獷猂者漸革其習戍守軍士皆有成﹤矢見﹥何用增益重困吾民乎其長河西朵甘百夷之事朕惟兵久在外不可重勞但養銳蓄威徐議大舉此非四十萬眾不可行也今爾所統之兵選畱守禦余令回衛爾卽還京玉遂班師旣而都指揮使瞿能同知徐凱亦還成都

○髙麗權知國事李成桂聞皇太子薨率其臣制服行喪禮遣其三司左使李居仁進表奉慰並貢白金二錠白黑布各百疋致祭

○琉球國中山王察度遣使察都等表賀冬至貢方物

○戊戌賜致仕鞏昌衛百戶陳日新等四十六人鈔百五十錠

○北平行都司奏大寧左等七衛及寬河千戶所今歲屯種所收穀麥凡八十四萬五百七十餘石○庚子置江東宣課司大使一人從九品副使二人雜職

○升刑部郎中任勵爲本部左侍郎司務祈著爲右侍郎大理寺副張恭爲本寺右寺丞馬文或爲左寺丞

○辛丑賜遼王寧王二護衛軍士綿布有妻子者人四疋無者半之凡八千餘人布二萬八千九百餘疋

○升殿廷儀禮司序班曹餋志爲廣東按察使僉事賜鈔及襲衣上以餋志典禮儀周旋殿廷未嘗有失又自司正而下皆言餋志有行義故遷賞之○壬寅詔鳳陽滁州廬州和州等處民戶種桑棗柿各二百株○癸卯復以少詹事李文吉爲右僉都禦史

○貴州宣慰使安的等來朝貢馬六十六匹賜以綺帛鈔錠

○置貴州宣慰司儒學設教授一員訓導四員

○甲辰河南開封府祥符縣民詣闕言昔河決浸沒田土至今不可樹藝而徵稅如故上命免其賦凡萬一千二百餘石絲五千四百餘斤

○丙午冬至上禦奉天殿受朝賀賜國子監祭酒胡季安以下及監生節錢

○是月上以中外文武百司職名之沿革品秩之崇卑勛階之升轉俸祿之損益歷年玆久屢有不同無以示成憲於後世乃命儒臣重定其品階勛祿之制以示天下正一品宗人府宗人令左右宗正左右宗人都督府左右都督文武勛俱左右柱國階俱初授特進榮祿大夫升授特進光祿大夫祿月米八十七石從一品都督同知勛柱國階初授榮祿大夫升授光祿大夫祿月米七十四石正二品六部尙書都察院左右都禦史襲封衍聖公眞人都督僉事畱守司正畱守都指揮使文勛正治上卿階初授善資大夫升授資政大夫加授資徳大夫武勛上護軍階初授驃騎將軍升授金吾將軍加授龍虎將軍祿月米六十一石從二品左右布政使都指揮同知文勛正治卿階初授中奉大夫升授通奉大夫加授正奉大夫武勛護軍階初授鎭國將軍升授定國將軍加授奉國將軍祿月米四十八石正三品六部左右侍郎都察院左右副都禦史通政使大理寺卿太常司卿詹事府詹事應天府尹按察使副畱守都指揮僉事各衛指揮使文勛資治尹階初授嘉議大夫升授通議大夫加授正議大夫武勛上輕車都尉階初授昭勇將軍升授昭毅將軍加授昭武將軍祿月米三十五石從三品光祿司卿太僕寺卿布政司參政鹽運使宣慰使畱守司指揮同知各衛指揮同知文勛資治少尹階初授亞中大夫升授中大夫加授太中大夫武勛輕車都尉階初授懷遠將軍升授定遠將軍加授安遠將軍祿月米二十六石正四品都察院左右僉都禦史通政司左右通政大理太常太僕各少卿詹事府少詹事應天府丞宣慰司同知按察司副使各府知府各衛指揮僉事文勛贊治尹階初授中順大夫升授中憲大夫加授中議大夫武勛上騎都尉階初授明威將軍升授宣威將軍加授廣威將軍祿月米二十四石從四品國子中都二監祭酒布政司左右參議鹽運司同知宣慰司副使宣撫司宣撫文勛贊治少尹階初授朝列大夫升授朝議大夫加授朝請大夫武勛騎都尉階初授宣武將軍升授顯武將軍加授信武將軍祿月米二十一石正五品翰林院學士華蓋武英文華殿東閣文淵閣左右春坊大學士左右庶子尙寶司卿六部郎中應天府治中欽天監回回監正通政司左右參議光祿司少卿太醫院使太理寺左右寺丞五軍都督府斷事官各府同知王府左右長史宗人府經歷按察司宣慰司僉事宣撫司同知儀衛正正千戶文勛修政庶尹階初授奉議大夫升授奉政大夫武勛驍騎尉階初授武徳將軍升授武節將軍祿月米一十六石從五品翰林院侍讀侍講學士左右春坊左右諭徳司經局洗馬五軍都督府經歷左右斷事官六部員外郎尙寶司少卿各州知州鹽運司副使鹽課提舉司提舉招討司招討宣撫司副使安撫司安撫衛鎭撫副千戶儀衛副文勛協正庶尹階初授奉訓大夫升授奉直大夫武勛飛騎尉階初授武略將軍升授武毅將軍祿月米一十四石正六品翰林院侍讀侍講國子中都二監司業左右春坊左右中允詹事府丞尙寶司丞六部主事太常司丞欽天監回回監副五官正太僕寺丞京縣知縣太醫院判閣門使兵馬司指揮王府審理正大理寺左右寺正都察院經歷神樂觀提點僧錄司左右善世道錄司左右正一中都畱守司並都司經歷斷事各府通判長官司長官副招討宣撫司僉事安撫司同知典仗百戶文階初授承直郎升授承徳郎武勛云騎尉階初授昭信校尉升授承信校尉祿月米一十石從六品大理寺左右寺副左右春坊左右贊善左右司直郎翰林院修撰光祿寺丞應天府推官光祿司各署正僧錄司左右闡教道錄司左右演法鹽運司判官布政司經歷理問所理問各州同知鹽課提舉司同提舉安撫司副使長官司副長官所鎭撫文階初授承務郎儒升授儒林郎吏材幹宣徳郎武勛武騎尉階初授忠顯校尉升授忠武校尉祿月米八石正七品監察禦史五軍都督府都事太常司博士典簿京縣丞通政司經歷大理寺左右評事兵馬副指揮都察院都事翰林院編修營善所正按察司經歷五軍斷事官五司稽仁稽義稽禮稽智稽信王府審理副煎鹽提舉司提舉各府推官各縣知縣中都畱守司並都司都事副斷事安撫司僉事蠻夷長官司長官文階初授承事郎儒升授文林郎吏材幹宣義郎祿月米七石五斗從七品中書舍人太僕寺主簿應天府經歷光祿司典簿各署丞翰林院檢討太常司各祠祭等署奉祀各州判官欽天監回回監五官靈臺郎詹事府主簿鹽運司經歷鹽課提舉司副提舉布政司都事宣慰司經歷理問所副理問蠻夷長官司副長官階初授從仕郎升授徵仕郎祿月米七石正八品六科都給事中翰林院五經博士通政司並各衛知事京縣主簿國子中都二監丞戶部刑部照磨寶鈔龍江提舉司提舉欽天監回回監主簿五官保章正太常司協律郎典牧所提領太醫院禦醫僧錄司左右講經道錄司左右至靈煎鹽提舉司同提舉王府典寶正奉祠正良醫正典膳正紀善元符宮崇眞宮靈官營繕所副各府經歷各縣丞按察司知事宣慰司都事階初授迪功郎升授修職郎祿月米六石五斗從八品六科左右給事中鹽運司應天府知事欽天監回回監五官挈壺正光祿司錄事各署監事儀禮司正翰林院典籍神樂觀知觀僧錄司左右覺義道錄司左右玄義王府典膳副奉祠副典寶副良醫副國子監博士助教典簿宣撫司經歷太常司各祠祭等署祀丞布政司照磨崇眞宮副靈官階初授迪功佐郎升授修職佐郎祿月米六石正九品六科給事中儀禮司左右司副左右司丞太常司贊禮郎詹事府錄事各府知事各縣主簿國子監學正行人司正戶部刑部檢校司經局校書翰林院侍書典牧所大使各牧監正欽天監回回監五官司曆五官監候龍江寶鈔提舉司副提舉王府長史司典簿典儀正奉祠所典樂會同館茶鹽馬司承運庫寶鈔廣惠廣積贓罰甲乙丙丁戊字庫及作鞍轡寶源顏料局應天府織染局文思院等大使煎鹽提舉司副提舉教坊司奉鑾宣撫安撫司知事營繕所丞階初授將仕郎升授登仕郎祿月米五石五斗從九品翰林院承天門待詔都稅司大使國子監學錄典籍司經局正字欽天監五官司辰漏刻博士各牧監副儀禮司鳴贊序班軍儲倉大使茶鹽馬司副使寶鈔廣惠廣積贓罰甲乙丙丁戊字庫副使宣課司大使太常司司樂典牧所副使府學教授行人司副會同館副使布政司庫寶泉軍器各府雜造織染局稅課司並倉大使王府典儀副司牧司大使承運庫皮作鞍轡寶源局文思院副使觀察使太醫院千戶所鹽課提舉司各州吏目五軍斷事官提控案牘巡檢司獄陰陽學正術醫學正科僧綱司都綱道紀司都紀應天府織染局副使教坊司左右韶舞左右司樂階初授將仕佐郎升授登仕佐郎祿月米五石未入流各部司務州學正縣典史教諭行人司行人國子監掌饌牧監錄事羣長翰林院孔目王府引禮舍人河泊所牐壩官阜民司稅課分司茶鹽課司慶遠裕民司揚州府邵伯瓜洲稅課司茶鹽批驗所長史司倉庫州縣衛倉生藥庫巾帽鍼工稅課抄紙印鈔鑄印惠民銀場抽分竹木等局並關大使副使遞運所鉄冶所司竹局鹽運司衛府州庫河州軍民指揮使遼陽靑州府樂安三稅課司大使軍儲京衛府倉都稅宣課司牲稅課等司工部軍器局布政司庫寶泉軍器各府織染雜造局副使斷事兵馬指揮長官司吏目理問所提控案牘驛丞祿月米有差醫學典科訓科陰陽學典術訓術僧綱司副都綱僧正司僧正僧會司僧會道紀司副都紀道正司道正道會司道會與僧道錄司僧綱道紀醫學正科陰陽學正術俱不給祿

大明太祖聖神文武欽明啟運俊徳成功統天大孝髙皇帝實錄卷之二百二十二

大明太祖聖神文武欽明啟運俊徳成功統天大孝髙皇帝實錄卷之二百二十三

監修官資善大夫太子少師臣姚廣孝資政大夫戶部尙書臣夏原吉總裁官文淵閣大學士兼左春坊大學士奉政大夫臣胡廣等奉

敕修

明太祖髙皇帝實錄卷之二百二十三

洪武二十五年十二月丁未朔以金潤復爲禮部郎中潤湖廣人先任禮部郎中坐事謫都察院鞫獄嘗奏事殿中應對稱旨至是上顧問廷臣曰向有戴巾奏事者頗有條理久不在列其人何在吏部以其名對上曰此人才可用遂命復舊職

○山丹衛遣官進瑞麥一莖二穗者凡十一本

○戊申皇第三十五孫有爝生周王第四子也

○敕宋國公馮勝潁國公傅友徳等曰昔漢唐之禦胡虜每秋髙馬肥知其入寇乃設謀定策伏兵以待之否則必爲邊患古今時勢𨿽異而禦侮仿患則同今以十萬之眾捕獵塞上手無尺寸之兵而耕耘田畝可乎故必伏兵甲以自防立斥候以知警則有備無患矣期明年三月發京師壯勇及河南山西銳卒鼓行塞上爾等立屯旣成率數十萬眾飈馳雷擊搜獵虜庭耀張威武不亦壯哉敕至毋違朕命

○壬子夜雷

○甲寅朵甘都指揮使司遣指揮鎖南監藏卜奉表箋來貢馬

○丙辰安陸州知州余彥誠以徵稅愆期當逮問其州民楊麼等七人詣闕言彥誠𨿽慢於摧科而勤於愛民上特宥之賜宴加賞遣還任麼等亦預宴

○安慶府知事周昌言臣見士人或因小過罷黜然其才有堪用而於例不得舉宜垂寬宥令有司得薦起之吏部奏言有罪復用無以示懲昌言不可聽上曰良工琢玉不棄小玼朝廷用人必赦小過故攺過遷善聖人與之錄長棄短人君務焉苟因一事之失而棄一人則天下無全人矣昌之言誠是其令有司幾士人因小過罷黜及遷謫遠方者知其才徳果優並聽舉用

○丁巳夜有星黑赤色尾迹有光起自造父東北行至北斗杓沒

○庚申琉球國山南王承察度遣使南都妹等貢方物並遣侄三五郎尾及寨官之子實他盧尾賀叚志等赴國子監讀書詔賜三五郎尾等鈔各五錠襕衫緇巾皂絳靴襪並文綺絹衣各一襲

○都督僉事何福等徵蠻還京師詔賞福白金二百兩文綺十疋鈔二百錠茅鼎白金一百兩文綺八疋鈔一百錠徐司馬陶文兪淵白金各五十兩文綺四疋鈔一百錠將士二萬四千餘人俱賞有差

○辛酉升府軍右衛指揮僉事陳麟爲中軍都督僉事

○兵部奏畱守中衛百戶犯罪死其子當編戍外衛上曰其父犯法旣死其子勿問

○壬戌西河中護衛指揮僉事王福有罪謫戍會川旣行其叔父都督僉事寬以疾卒上遣使追福還俾營葬事尋寬其罪令還職

○癸亥夜太陰犯五諸矦

○甲子升金吾前衛指揮使陳庸爲湖廣都指揮使湖廣都指揮同知許亮爲右軍都僉事仍以其子傑爲畱守左衛指揮同知子孫世襲

○廣東都指揮使花茂奏東莞香山等縣大溪山橫琴山逋逃蜑戶輂人凡一千餘戶附居海島不習耕稼止以操舟爲業會官軍則稱捕魚遇番賊則同爲寇盜隔絕海洋殊難管轄其守禦官軍冒山嵐海瘴多疾疫而死請徙其人爲兵庶革前患從之

○乙丑都督僉事楊春討靖州綏寧蠻寇楊晟禮平之晟禮自洪武十八年拒命不供賦稅至是命春率辰州衛指揮陳貴等領兵討之先遣人諭以禍福逆順之理晟禮不聽春遂督兵進攻斬蠻人數百而俘其男女千人其黨遁散

○攺制鐵券賜潁國公傅友徳定遠侯王弼長興侯耿炳文武定侯郭英及故魏國公徐達曹國公李文忠安陸候吳傑西平侯沐英家

○丙寅後軍都督僉事韋權卒權合肥人少好騎射喜兵法元季從軍淮西爲列校歲乙未自采石來歸從克太平授銀牌先鋒累功升後軍都督府都督僉事至是以疾卒

○戊辰置雲南沅江府儒學時沅江府言土官子弟編氓多願讀書宜設學校以教之詔從之

○庚午以雲南布政司右參議範祖爲左參議戶部郎中楊大用爲右參議祖當塗人故學士常之子在任三考比入覲以疾卒於京大用雲南人上以其習知土俗故擢用之

○山東布政使趙子良奏濟南長淸東阿兗州濟寧河流久涸舟楫不通詔兵部設車輛遞運

○賜在京致仕武官都督米一百五十石鈔七十五錠指揮米一百石鈔五十鈔千戶衛鎭撫米九十石鈔四十錠百戶所鎭撫米八十石鈔三十錠

○辛未以北平河間府水災詔免其田租凡五萬五千餘石

○後軍都督府都督僉事李恪徐禮還京先是命恪等往諭山西民願徙居彰徳者聽至是還報彰徳衛輝廣平大名東昌開封懷慶七府民徙居者凡五百九十八戶計今年所收穀粟麥三百餘萬石綿花千一百八十萬三千餘斤見種麥苗萬二千一百八十餘頃上其喜曰如此十年吾民之貧者少矣

○哈梅裏兀納失裏王遣回回哈只阿里等來貢馬四十六匹騾十六隻詔賜使者白金文綺有差

○壬申宋國公馮勝等籍民兵還先是上遣勝等往太原平陽選民丁立部伍置衛屯田至是還以所籍之數奏之鳳翔侯張龍徽先伯桑敬籍平陸夏縣芮城三縣民丁爲一衛定遠侯王弼籍臨汾襄陵蒲縣民丁爲一衛宣寧侯曹泰都督馬鑑籍洪峒浮山二縣民丁爲一衛會寧侯張溫都督李勝籍曲沃翼城絳縣三縣民丁爲一衛都督徐禮籍聞喜安邑猗氏三縣民丁爲一衛開國公常昇籍霍州靈石趙城汾西四州縣民丁爲一衛東平侯韓勛東莞伯何榮籍絳州及太平縣民丁爲一衛江陰侯吳髙都督蔣義籍蒲州及稷山萬泉臨晉滎河四縣民丁爲一衛全寧侯孫恪籍隰吉二州及石樓永和太寧河津四縣民丁爲一衛安陸侯吳傑致仕指揮李茂之籍平遙太谷祈縣三縣民丁爲一衛永平矦謝成籍汾州及汾水孝義二縣民丁爲一衛西涼侯濮玙籍遼沁平定三州及樂平和順楡社武鄕沁源五縣民丁爲一衛安慶侯仇正都督孫彥籍石州岢嵐保徳三州及寧鄕臨縣興縣靜樂嵐縣河曲河津七縣民丁爲一衛都督�暠袁洪籍忯代二州及崞縣繁峙五臺三縣民丁爲一衛懷遠侯曹興籍太原淸源徐溝交城介休五縣民丁爲一衛都督劉徳籍陽曲楡次壽陽盂縣定襄五縣民丁爲一衛

○甲戌以宋國公馮勝潁國公傅友徳兼太子太師曹國公李景隆涼國公藍玉兼太子太傅開國公常昇全寧侯孫恪兼太子太保詹徽爲太子少保兼吏部尙書茹瑺爲太子少保兼兵部尙書任亨泰爲詹事府少詹事兼翰林院修撰杜澤楚樟爲詹事府丞徽等以下兼官者並給其俸

○乙亥皇第三十六孫有熹生周王第五子也

○詔狹西都指揮使司甘肅等處回回軍民願還西域者悉遣之還撒馬兒罕之地凡千二百三十六人

○丙子詔五軍都督府諭各都指揮使司以軍馬糧儲之數及關隘要衝山川險易道裏遠近悉繪圖以聞

閏十二月丁丑朔○己卯命戶部遣官於湖廣江西諸郡縣買牛二萬二千三百餘頭分給山東屯種貧民○辛巳上諭禮部臣曰周制諸侯之妻曰夫人漢制妃以下亦曰夫人今王妃以下有所出者皆稱夫人著爲令

○甲申擢縉雲縣稅課局大使陳徳文爲監察禦史徳文南雄之保昌人性和易有幹濟才建昌府知府王克敬薦於朝故擢用之

○乙酉髙麗權知國事李成桂欲更其國號遣使來請命上曰東夷之號惟朝鮮之稱最羙且其來遠矣宜更其國號曰朝鮮

○初昏太白入壘壁陣

○庚寅初昏有太星赤色尾迹有光起自天苑西南流三丈餘炸散至遊气沒

○辛卯更定巡檢考課之法先是巡檢考滿給由無私過者升正九品犯私笞者本等用杖罪降雜職吏部言巡檢之職當以捕獲逃軍逃囚盜賊等項多者爲稱職若止拘過名不考功迹則僥幸者多有在任三年獲軍囚三二百名之上爲犯私罪而降者有全無所獲依例而升者似此功過弗明陟罰未當乞更定其法自今巡檢考滿捕獲軍囚盜賊等項二百名之上無私杖者升一級有私杖者對品用一百名之上無私杖者對品用有私杖者降雜職三十名之上無私杖者降雜職有私杖者降邊遠雜職不滿三十名者發邊遠充軍若有彊賊及逃軍聚眾劫略能擒獲以除民害者二十名之上無私杖者升一級有私杖者對品用一十名之上無私杖者對品用有私杖者降雜職九名以下無私杖者降雜職有私杖者降邊遠雜職若擒彊賊逃軍六十名之上或止二十名而又能獲軍囚二百名之上及擒僞造寶鈔及僞印者具奏升陟從之著爲令○壬辰戶部尙書趙勉有罪下獄

○甲午免翰林院學士劉三吾官時三吾詣吏部自陳壻戶部尙書趙勉夫婦坐贓罪法當死皆緣素失教誨致負深恩近被禦史紏劾𨿽蒙恩宥竊思職居近侍自當引退以勵廉恥吏部以聞遂免其官

○命僧錄司造知周冊頒於天下僧寺時京師百福寺隱囚徒逋卒往往易名姓爲僧遊食四方無以驗其眞僞於是命造周知文冊自在京及在外府州縣寺院僧名以次編之其年甲姓名字行及始爲僧年月與所授度牒字號俱載於僧名之下旣成頒示天下僧寺凡遊方行腳至者以冊驗之其不同者許獲送有司械至京治重罪容隱者罪如之

○乙未置會川衛迷易守禦千戶所○戊戌命宋國公馮勝爲總兵官潁國公傅友徳爲之副往山西河南訓練軍馬及領屯衛其餘公侯都督悉聽節制

○中軍都督府都督僉事髙銘卒銘鳳陽人上起兵於濠州招募勇敢士銘仗戈來從授百戶洪武元年授千戶四年上見銘年老且念其從徵日久多著勞績命其子亮襲職特授銘中軍都督府都督僉事致仕食其祿以優之俾歸鳳陽至是卒

○甲辰戶部尙書趙勉伏誅

○丙午享太廟

○是月刑部尙書楊靖逮一武官將鞫之門卒檢其身得大珠一顆卒持至靖前僚屬方駭愕靖徐曰安有許大珠此以僞物侮人命椎碎之因以上聞上嘉嘆曰靖此舉有四善他人見奇物必以獻朕以求容悅而靖不然所謂以道事君一善也其人藏珠於身苟窮詰之必謂有所投獻是以一珠而起大獄靖有陰徳於人二善也若門卒得是珠因而嘉獎之由是快意求獲人將受法外之苦靖能杜小人僥幸三善也且人處常易而應變難今千金之珠卒然至前略不動心迺斥以爲僞物而碎之靖有過人之智應變之才四善也

○姚安軍民府同知髙保以襲職遣弟髙勝貢馬謝恩

○是歲建端門承天門樓各五門復於承天門外建長安東西二門

○計內外武官並兵馬總數在京武官二千七百四十七員軍二十萬六千二百八十人馬四千七百五十一匹在外武官萬三千七百四十二員軍九十九萬二千一百五十四人馬四萬三百二十九匹

大明太祖聖神文武欽明啟運俊徳成功統天大孝髙皇帝實錄卷之二百二十三大明太祖髙皇帝實錄卷之二百二十四

洪武二十六年春正月丁未朔上禦奉天殿受朝賀大宴羣臣

○朝鮮國權知國事李成桂遣同知密直司事盧嵩安南國遣大夫阮宗亮廣西思明府土官知府黃廣平沾益州知州阿索姚安軍民府同知髙保四川播州宣慰使楊鏗烏撒軍民府知府穆卜東川軍民府女土官攝賽水西女土官奢香平茶洞長官楊再勝楚雄府同知髙政芒部軍民府女土官金築安撫司平伐長官司各遣使貢馬及方物暹羅斛國王參烈寶毗牙遣其臣李三齊徳奉金葉表貢方物詔賜宴於會同館仍各賜文綺鈔有差

○冊美人李氏爲賢妃葛氏爲麗妃劉氏爲惠妃賢妃冊文曰妃嬪之立所以資內助廣後嗣也朕稽古制皇后以下各有員次必婦行貞淑及有子者然後進以位焉爾李氏自選入宮事朕有年生子桱已封爲唐王朕特遵古典冊爾爲賢妃其敬愼之葛妃生子﹤木彜﹥已封伊王冊爲麗妃劉妃生子棟已封郢王冊爲惠妃其冊文與賢妃同

○戊申遣使召署雲南都指揮使司事右軍都督寧正還朝

○詔免天下耆民來朝先是詔天下民年五十以上者來朝京師訪民疾苦有才能者拔用之其年老不通治道則宴賚而遣之至是來者日眾上諭吏部尙書詹徽等曰朕念來朝耆民其中亦有年髙者跋涉道途勞苦可遣人馳傳於所在止之

○庚戌亨太廟

○置四川越嶲衛

○辛亥皇第三十七孫孟炤生楚王第八子也

○中軍都督府都督僉事徐司馬卒司馬禦賜名字從政世爲揚州人元季兵亂司馬生九歲無所依上得之餋以爲子旣長出入侍左右屢從徵伐有功歲癸卯除總制守金華吳元年授金華衛指揮同知洪武元年從曹國公李文忠北徵獲故元宗王慶生三年十一月升杭州衛指揮使十二月以本衛爲都司升都指揮使九年遷河南都指揮使十九年正月入覲升中軍都督僉事二十五年冬率師徵越嶲還至成都以疾卒司馬好文學接人溫然謙恭爲政以惠愛爲先所至撫綏士卒拯卹貧困甚得人心尢敬士大夫公事之隙退居一室講論終日蕭然如韋布之士自少富貴家無餘貲人稱其賢云○癸丑戶部奏定雲南烏撒中鹽則例凡輸米一斗五升給浙鹽一引輸米二斗給川鹽輸米一石八斗給安寧井鹽輸米一石六斗給黑鹽井鹽○甲寅以都察院右副都禦史解敏爲江西按察使敏開封陽武人洪武乙丑進士授監察禦史出署浙江按察司事尋授本司僉事後升副都禦史至是調爲按察使

○乙卯起兵部尙書致仕唐鐸兼太子賓客

○丁巳置廣寧中左右前後五衛及右屯後屯前屯三衛命指揮僉事姚文王確領兵屯守

○辛酉大祀天地於南郊○癸亥詔肅王楧遼王植慶王﹤木旃﹥寧王權之國初命肅王都甘肅遼王都廣寧慶王都寧夏寧王都大寧至是甘肅以狹西各衛調戍士馬未集命肅王且駐平涼廣寧以宮殿未成命遼王且駐大淩河北寧夏以糧餉未敷命慶王且駐慶陽北古韋州城以就延安綏徳租賦惟寧王就國○頒誥命於雲南都指揮使司及京衛各都司衛所官凡百四人

○大理寺右少卿曹銘父喪賜鈔五十錠命馳驛歸葬畢事起復

○甲子雲南武定軍民府知府商勝病不能任事請以子海積襲職從之

○置建昌白黑二鹽井鹽課司設大使副使各一人隸四川鹽課提舉司

○琉球國中山王察度遣使麻州等貢馬及硫黃詔賜麻州等錦綺及鈔有差

○雲南土官縣丞髙銷貴州宣慰使安的署永寧宣撫司女土官奢尾各貢方物賜冠帶襲衣文綺鈔有差

○戊辰罷廣西荔波縣儒學時本縣言自洪武十七年詔置縣治其地界於雲南因蠻寇作亂焚毀學捨其後大軍克復𨿽已重建然生員皆苗蠻猺獞鴃舌之徒教養無成不堪選貢徒費民供無益國家乞罷其學從之○命以大成樂器頒給天下府學先是上以天下通祀孔子而樂器未備命禮部工部集工人制之至是樂成以給各府儒學俾州縣皆如式制之

○以前永寧宣撫司宣撫祿照子阿聶襲職先是祿照遣阿聶及次子智入太學受業至二十一年祿照坐事逮至京得直還卒於途遂以其庶毋奢尾署司事至是奢尾入朝請以阿聶襲父職從之

○夜太陰犯箕宿

○己巳命永定侯張銓往山東都司調沂州衛將士以克齊府護衛

○初靖州會同縣山賊王漢等恃險聚眾據天柱龍寨連結五開龍裏羣盜爲亂乘間時出剽掠命靖州衛發兵討之兵至斬獲甚多至是械其首從五百餘人至京廷臣請誅之上曰蠻人爲亂何代無之但誅其首亂者足矣其餘悉發戍東勝州

○徙長沙護衛官軍於越州訓練

○辛未以刑部尙書楊靖兼太子賓客並給兼官之俸

○置大同左護衛

○命修治靖江王府

○廣西龍州土官知州趙宗壽貢馬及方物○癸酉賜工部右侍郎鄭彥文致仕彥文山西蔚州人仕明玉珍爲宣慰使洪武四年來歸仍命爲宣慰使六年攺潼州知府九年坐事免十三年起爲工部右侍郎至是以年老致仕○賜總兵官涼國公藍玉鈔五百錠文綺二十匹指揮徐質嚴麟鈔各百五十錠文綺各六匹

○給狹西寧夏等衛軍士十萬五百人冬衣○是月重定親王公主婚禮凡親王納徵前一日尙寶司陳設禦座於奉天殿內官監禮部設納徵儀物於文樓下教坊司設中和樂於殿內其日淸晨錦衣衛設儀仗於丹陛丹墀之東西教坊司設大樂於丹陛之東西北向及設樂於午門外設護衛將軍文武執事官如常儀儀禮司設百官侍立位於文武樓南設玉帛案於殿內之東鼓三嚴文武官具朝服東西向立待鐘聲止儀禮司跪奏請升殿皇帝具皮弁服導駕奉引如常儀樂作升座樂止鳴鞭訖序班舉玉帛案置殿中引正使副使入就拜位樂作四拜樂止承制官詣禦前跪承制俯伏興由東門稍東出序班舉玉帛案隨之置丹墀中道承制官稱有制贊禮贊跪宣制曰今聘某官某女爲某王妃命卿等行納徵禮贊禮贊俯伏興樂作四拜樂止儀禮司奏禮畢駕興樂作鳴鞭樂止引禮引玉帛案由奉天門東出置玉圭玄纁於彩輿執事官引文樓下儀物由午門東出以次陳列正副使至禦橋外收服乘馬至妃家妃家前一日設正副使幕次於大門外道左南向設香案於正堂中設受玉帛案於香案之南其日禮物至妃家引禮捧玉圭玄纁先行正副使隨之至幕次執事者陳禮物於正堂捧玉帛者俟於幕次東西向禮官一員先入至正堂立於東西向主婚者出見立於西東向禮官曰奉制命正使某官某副使某官某爲某王行納徵禮引主婚者出迎引禮引正使捧玉圭副使捧玄纁先行主婚者隨行至正堂置玉圭玄纁於案正使立於案之左西南向副使立於案之右東南向贊禮引主婚者就拜位四拜詣前跪贊捧圭正使捧玉圭授主婚者主婚者受玉圭以授執事執事者跪受興置於案贊捧帛副使捧玄纁授主婚者主婚者受玄纁以授執事者執事者跪受興置於案主婚者俯伏平身復位四拜禮畢正副使出主婚者至正副使前致詞云請禮從者酒饌畢主婚者捧帛以勞正副使正副使出主婚者送至門外正副使詣皇帝前復命○冊妃儀前期一日工部以王妃儀仗從西華門入內官監其日淸晨內官監錦衣衛尙寶司教坊司文武執事等官於奉天殿陳設如納徵儀儀禮司設冊案於殿內之東承制官持節官位於殿內之東西向設正使副使拜位於丹墀正使在東副使在西錦衣衛設蓋冊黃傘一於殿門外禮部陳設彩輿於午門外內官陳王妃鳳轎儀仗於彩輿之南鼓三嚴引禮引文武官入就侍立位鐘聲止儀禮司跪奏請升殿皇帝具皮弁服導駕奉引如常儀樂作升座樂止鳴鞭訖引禮引正副使各就拜位樂作四拜樂止承制官詣禦前跪承制俯伏興由東門稍東出持節官舉節舉冊官舉案隨行亦由東門稍東出校尉擎傘遮冊行至丹墀禦道中持節官立於案東西向傳制官稱有制贊禮唱跪宣制曰今冊某官某女爲某王妃命卿等持節行禮贊俯伏興樂作四拜樂止持節官以節授正使引禮引節冊及正副使由東道至奉天門由東門出至午門外置冊於彩輿儀禮司官奏禮畢駕興樂作百官以次出儀仗鳳轎前行引禮引節及彩輿正副使隨行過禦橋收服持節正副使俱上馬至妃家是日妃家先設幕次於大門之外南向設香案於正廳冊使至引禮引正副使至幕次禮官先入見主婚者禮官曰奉制命正使某官某副使某官某持節行冊禮主婚者出迎引禮引正使持節副使捧冊入主婚者隨行至正廳正副使立於香案東南向引禮引主婚者至拜位四拜平身退立於西南引捧冊內官詣前贊禮贊舉冊副使以冊授內官內官跪受訖贊禮贊請詣中堂行禮內使二人引捧冊內官入中堂正副使仍前立候內官出告行禮畢正使副使以節出主婚者請禮正副使如納徵儀受冊其日妃家陳設香案於中堂設冊案於香案之南設妃拜位於冊案之南妃服翟衣訖俟內官捧冊入置於案贊禮女官一員居東一員居西在妃拜位前相向立宣冊女官展冊女官立於東引禮女官二員分左右引妃出房至冊案前拜位女使執事者立於西贊禮女官贊四拜興宣冊女官稱有制女官贊跪妃跪贊宣冊宣冊女官詣冊案前取冊立宣於香案東宣冊訖以冊入於盝贊受冊宣冊女官捧冊立授妃妃受冊贊以冊授執事者妃以冊授女使女使跪受冊置於案妃興四拜畢內官出告正副使行禮畢執事者徹香案冊案設妃座引禮請妃升座眾命婦及應賀者序立於庭北向四拜畢妃降座○醮戒其日內官監設皇帝中宮禦座於宮中設大樂儀仗於丹陛之東西執膳內官先備酒金爵果合以俟皇帝服皮弁服皇后燕居服出樂作升座樂止王服衮冕贊禮引王由殿東門入詣皇帝前樂作四拜樂止執事者以爵斟酒立於禦前之東贊禮贊王詣前跪搢圭受爵執事者以爵立授王王跪受爵飲訖以爵授執事者贊禮贊出圭恭聽戒命隨旨意致戒詞王聽戒詞訖贊俯伏興平身贊鞠躬樂作贊四拜興平身樂止贊禮引王詣皇后前禮同贊禮畢引禮引王出收衮冕具皮弁服行親迎禮妃受醮戒親迎日妃家先於祠堂陳設祭物妃服燕居冠服妃父母同妃詣祖宗前奠酒讀祝禮畢執事具酒饌命妃飲食訖父母坐於正堂女執事引妃詣父母前各四拜父母隨意致戒詞妃聽受訖次辭諸尊長禮畢攺服翟衣以俟○親迎其日儀衛司先設王儀仗象輅於承天門外妃家先設王幕次於中門之外設香案帛案於正堂之中是日王受命訖引禮引王由午門東門出典儀具服跪請升輅王升輅儀從前導過禦橋樂作至妃家門外引禮跪請王降輅導引至幕次禮官一員先入至正廳立於東西向主婚者出見立於西東向禮官曰某王奉制行親迎禮引禮二人具服引主婚者迎王於幕次之外內官二員具服引王出幕次主婚者請王入中堂王先行主婚者後隨內官具服奉禮物入至於中堂主婚者進立於堂中之左妃母立於堂中之右東西相向王至中堂女執事二人引妃出房立於妃母之下內官引王至案前內官捧帛進王王以帛置於案內官引王稍退近東西向立贊禮引主婚者詣帛案前行八拜禮退復位執事者徹案引禮內官導王先出女轎夫舉鳳轎至於中門之內內官具妃儀仗於中門之外女執事引妃出內官跪啟請王詣轎所啟請揭簾妃升轎內官啟請王升輅前行妃具儀從後行王至承天門外降輅候妃至內官跪啟請王揭簾妃降轎王先行至內釋皮弁服具衮冕至奉先殿俟妃入午門升轎將至奉先殿降轎行廟見禮

○廟見是日內官於奉先殿陳設牲醴祝帛訖每廟豕一羊一帛二共一篚祝共一贊引二人引王二人引妃至奉先殿詣徳祖玄皇帝皇后禦前王在東妃在西贊王與妃皆兩拜贊跪王跪妃亦跪贊搢圭王搢圭進帛王受帛以授執事奠於神禦前進爵王受爵以授執事者贊獻爵執事者以爵奠於玄皇帝皇后前再進爵三進爵如前儀訖王俯伏興妃亦興復位王與妃皆兩拜次詣懿祖皇帝皇后次詣熙祖皇帝皇后次詣仁祖皇帝皇后禮如前贊詣讀祝位王詣讀祝位跪妃亦跪讀祝訖王俯伏興平身妃亦興復位王與妃皆兩拜平身執事者捧祝帛各詣燎所王與妃詣燎位禮畢引禮引王及妃還宮行合巹禮合巹其日內官先於王宮設王座於東西向設妃座於西東向各設拜位於座之南設酒案於正中稍南置兩爵兩巹於案上執事者啟請王具皮弁服訖贊引導王與妃至宮門贊引二人導王前升二人導妃後升贊請就拜位王與妃各就拜位兩拜訖贊請王與妃皆升座執事者二人舉饌案進於王及妃之前女官司尊者取金爵酌酒以進王與妃各受爵飲訖女官進饌王與妃皆舉饌訖女官再以金爵進酒王與妃皆飲訖女官進饌王與妃皆舉饌訖女官再以巹盞酌酒合和以進王與妃皆飲訖又進饌王與妃皆舉饌凡三舉酒饌畢執事者徹饌案贊王與妃興就拜位相向贊兩拜禮畢王從者餕妃之饌妃從者餕王之饌朝見第二日淸晨王冕服妃翟衣贊引各啟請出宮至宮內門外以俟皇帝服皮弁服皇后服燕居服升座贊引引王及妃自東門入王先入妃從之贊詣皇帝前王立於東妃立於西宮人以棗栗盤立於妃之右王與妃皆四拜興執事者二人舉案至皇帝前宮人以棗栗盤授妃妃捧棗栗盤置於案上執事者舉案妃隨捧進至皇帝前妃復位贊禮贊王與妃皆四拜興贊引引王及妃詣皇后前宮人以腵修盤立於妃之左贊王與妃皆四拜興執事者二人舉案至皇后前宮人以腵修盤授妃妃捧腵修盤於案上執事者舉案妃隨舉進至皇后前妃復位贊四拜王與妃皆四拜與執事者以皇帝前棗栗案徹於東皇后前腵修案徹於西贊禮畢贊引引王及妃出是日賜王與妃宴

○盥饋第三日淸晨妃服翟衣贊引引妃出升輿將至宮內門降輿由東門入俟膳至贊引引妃詣皇帝前四拜尙食以膳授妃妃捧腵修盤置於案復位四拜贊引引妃詣皇后前禮同贊引引妃退立於西南俟膳畢贊引引妃出王與妃見東宮是日王與妃朝見訖王具皮弁服妃服翟衣詣東宮前行四拜禮東宮皮弁服坐受東宮妃翟衣立受兩拜答兩拜王與妃至妃家其日內官先將禮物往王與妃儀仗導從如常儀王先行至妃父第妃父出迎王先入妃父從之至正廳王立於東西向妃父立於西東向王於妃父母前行四拜禮妃父母立受兩拜答兩拜禮畢王中坐其餘親屬見王行四拜禮王皆坐受妃至入中堂於父母前行四拜禮父母正面坐受其餘親屬見妃各序家人禮

○公主婚禮受冊前期告奉先殿用祝帛羊豕行禮如常儀謁廟受冊其日駙馬受誥如常儀

○公主受醮戒其日淸晨公主具禮服辭奉先殿申時內官陳設儀仗於正宮內丹陛之東西大樂陳於丹墀執事女官備金爵酒壺果合以俟內贊女官二員於殿之東西皇帝常服皇后燕居服升座公主具禮服引禮女官引公主詣皇帝前贊拜樂作四拜樂止贊跪贊受爵女官以爵斟酒立授公主公主受酒飲訖以爵授執事者執事者跪受虛爵退復位贊恭聽戒命隨旨意訓戒公主聽受訖贊興復位樂作四拜樂止引禮女官又引公主詣皇后前贊拜樂作四拜樂止贊跪贊受爵執事授爵如前儀贊恭聽戒命隨旨意戒訓公主聽受訖贊興復位樂作四拜樂止禮畢公主換燕居冠服命婦送至宮門引禮引公主由宮門東出過宮門西上升輦至右門內公主降輦駙馬揭簾公主升轎內使備儀仗鼓樂前導合女樂三十六人接引至府公侯百官命婦送至府各回家

○駙馬受醮戒其日早駙馬父與駙馬具家用祭服告祠堂畢至午後駙馬父坐於正堂駙馬具見尊長服引禮引駙馬至拜位兩拜跪搢笏執事者斟酒授駙馬飲訖駙馬父隨意致戒詞駙馬聽已俯伏興復位兩拜禮畢駙馬便服上馬行親迎禮若駙馬父母俱存則父母同坐於正堂行禮如前儀

○親迎其日駙馬受醮戒訖其儀從鼓樂前導至午門西下馬至朝房具朝服候申時序班二人具服引駙馬由午門西角門入至右紅門內官二員具服接引駙馬至內使監前候報公主醮戒將畢引駙馬至右門西東向立公主至駙馬揭簾公主升轎駙馬先出上馬至府候公主至揭簾公主降轎同謁祠堂

○謁祠堂執事者先於祠堂設祭物畢引禮女使引駙馬及公主至祠堂拜位駙馬立於東公主立於西贊禮贊駙馬公主皆兩拜引禮引駙馬詣髙祖考妣神位前公主仍立於拜位贊跪駙馬公主皆跪贊搢笏贊進爵駙馬受爵授執事以爵奠於髙祖考妣神位前再進爵如前儀贊俯伏興公主亦興詣曾祖考妣祖考妣其儀同訖贊詣讀祝位跪公主亦跪讀祝訖俯伏興公主亦興復位駙馬公主皆兩拜畢導還府行合巹禮

○合巹其日女使陳設駙馬座於室東西向公主座於室西東向各設拜位於座之南設酒案於室中稍南置兩盞兩巹於案上饌案二於室中贊引二人導駙馬二人導公主就拜位贊兩拜駙馬公主相向皆兩拜請就位駙馬公主各就位執事者捧饌案置於駙馬公主前執事者二人以二盞斟酒以進駙馬公主皆飲酒訖執事者進饌駙馬公主皆舉饌執事者再斟酒駙馬公主皆飲酒執事者再進饌駙馬公主皆舉饌執事者以兩巹盞斟酒合和以進駙馬公主皆飲訖執事者又進饌駙馬公主皆舉饌執事者徹饌案贊駙馬公主興就拜位駙馬公主相向皆兩拜禮畢

○見舅姑禮公主見舅姑舅姑坐於東西向公主立於西東向行四拜禮舅姑答兩拜

○沐川長官徳聚來朝貢馬大明太祖聖神文武欽明啟運俊徳成功統天大孝髙皇帝實錄卷之二百二十四

大明太祖聖神文武欽明啟運俊徳成功統天大孝髙皇帝實錄卷之二百二十五

監修官資善大夫太子少師臣姚廣孝資政大夫戶部尙書臣夏原吉總裁官文淵閣大學士兼左春坊大學士奉政大夫臣胡廣等奉

敕修

明太祖髙皇帝實錄卷之二百二十五

洪武二十六年二月丙子朔夜歲星犯壘壁陣

○丁丑遣官釋奠於先師孔子

○上命晉王總宋國公馮勝等所統河南山西馬步軍士出塞勝及潁國公傅友徳開國公常昇定遠侯王弼全寧侯孫恪等馳驛還京其餘將校悉聽晉王節制

○詔長興侯耿炳文還京

○戊寅祭大社大稷

○辛巳置大同後衛及東勝左右陽和天城懷安萬全左右宣府左右十衛於大同之東髙山鎭朔定邊玉林云川鎭虜宣徳七衛於大同之西皆築城置兵屯守○旌表廣武衛卒陳禮關孝行禮關善事其母劉母嘗患病幾死禮關割肝煮粥以啖母母病得差事聞詔旌表其門○癸未遣使往西涼永昌甘肅山丹西寧臨洮河州洮州岷州鞏昌緣邊諸番頒給金銅信符敕諭各族部落曰往者朝廷或有所需於爾必以茶貨酬之未嘗暴有徵也近聞邊將無狀多假朝命擾害爾等使不獲寧居今特制金銅信符族頒一符遇有使者徵發比對相合始許承命否者械至京師罪之

○乙酉蜀王椿來朝

○並長沙護衛於越州衛

○涼國公藍玉謀反伏誅初玉以開平王常遇春妻弟屢從徵伐有功胡陳之反玉嘗與其謀上以開平之功及親親之故宥而不問後諸老將多歿乃擢爲大將總兵徵伐所向克捷甚稱上意然玉素不學性復狠愎見上待之厚又自恃功伐專恣暴橫畜莊奴假子數千人出入乘勢漁獵嘗占東昌民田民訟之禦史按問玉捶逐禦史及徵北還私其駝馬珍寶無算夜度喜峯關關吏以夜不卽納玉大怒縱兵毀關而入上聞之不樂會有發其私元主妃者上切責之玉漫不省嘗見上命坐或侍宴飲玉動止傲悖無人臣禮及總兵在外擅升降將校黥剌軍士甚至違詔出師恣作威福以脇制其下至是徵西還意覬升爵命爲太傅玉怒攘袂大言曰吾北回當爲太師乃以我爲太傅及時奏事上惡其無禮不從玉退語所親曰上疑我矣乃謀反當是時鶴慶侯張翼普定侯陳桓景川侯曹震艫侯朱壽東莞伯何榮都督黃輅吏部尙書詹徽侍郎傅友文及諸武臣嘗爲玉部將者玉乃密遣親信召之晨夜會私第謀收集士卒及諸家奴伏甲爲變約束已定爲錦衣衛指揮蔣瓛所告命羣臣訊狀具實皆伏誅

○丙戌置狹西行都指揮使司所屬經歷斷事二司

○賜皇陵祠祭署令汪倫及守陵人七十七戶鈔有差先是上以山陵之故命給倫等田地以優餋之至是來謝復賜賚之遣還

○丁亥蜀王椿還國其從官侍衛賜予有差

○庚寅躬耕籍田遣官享先農

○太常卿丘玄淸卒玄淸狹西人幼爲道士於均州武當山宗全眞之學往來漢沔河洛間年及五十有司以其有治才薦入京初授監察禦史超擢太常卿爲人持重有守上嘗賜以媛女玄淸國辭不受上益重之至是以疾卒○壬辰置營州府屯衛於興州右屯衛於建州中屯衛於龍山縣左屯衛於塔山北

○癸巳命河南都指揮僉事謝貴署山西行都指揮使司事

○朝鮮遣使送馬九千八百八十匹至遼東命指揮王鼐運紵絲綿布一萬九千七百六十匹以酬之

○乙未遼東開元衛軍士馬名廣上言五事一曰遼東二十一衛定遼等七衛已有都司儒學金復海蓋四州已有州學其開元沈陽廣寧義州亦皆名郡學基尙存遺碑猶在宜建學立師以復其舊二曰天下學校教育人材有出於工商技藝之家稍通於膚淺卽欺人傲物管子曰工商雜類不預士伍萬一任之以政必無益於治宜愼選端厚明敏者入學每三年一考九年通考能通四書本經理趣者入國學旣入國學勿令歷事以荒其業三曰狹鄕之民宜遷於寬鄕地有餘而民力不給則分兵以屯之如此則民無遊食之憂兵無坐食之害四曰兵老死而營無丁者除其籍庶免有司勾補之勞五曰今華夏治安夷狄遠遁正歸馬放牛之日昔唐太宗初年置府兵分隸禁衛天下八百而在關中者五百舉天下之兵不敵關中此居重馭輕之法也臣願外衛軍士老死者免補且漸收蕃衛移置京畿不勝社稷之福書奏上觀所言有可采者但謂工商技藝之子不預士伍則與孔子有教無類之意悖矣命禮部擇其可者行之名廣廣東番禺人能詩旣從軍遼東讀書不輟至是詣闕上書上旣納其言復命吏部用之仕爲吉安泰和縣丞○丙申爪哇國遣番僧阿烈均祿等上表貢馬及方物賜其使二十五人鈔有差

○國子監生魏昭以罪罰爲吏上言願攺過自新入試秋闈許之

○賜致仕廣州衛指揮僉事張嚴以下綺帛鈔錠有差

○己亥升光祿司丞王順徳爲少卿光祿試少卿陳銘堅太常司贊禮郎李徳成爲尙寶司丞

○辛丑命工科右給事中梁煥署吏部事

○命右軍都督僉事楊文率京衛將士運糧往遼東各賜鈔有差

○壬寅降禮部右侍郎張智爲北平府儒學訓導未行攺國子學錄智坐烏思藏奏請印章文移失體故也

○西寧番僧三剌貢馬先是三剌爲書招降罕東諸部又創佛剎於碾白南川以居其眾至是始來朝因請護持及寺額上賜名曰瞿曇寺敕曰自有佛以來見佛者無不瞻仰𨿽凶戾愚頑者亦爲之敬信化惡爲善佛之願力有如是耶今番僧三剌生居西土踵佛之道廣結人緣輯金帛以創佛剎比者來朝京師朕嘉其向善慕義之誠特賜敕護持諸人不許擾害聽其自在修行違者罪之故敕

○癸卯夜太白犯天街

○甲辰給四川都指揮使司所屬及成都三護衛徵西將士萬五千二百餘人鈔十五萬五千八百七十一錠

○乙巳命洱海衛指揮同知賴鎭守景東時西平侯沐春奏鎭在洱海以恩信撫下夷民服從而景東之地尢爲險要乞調鎭往守之遂命指揮程達守洱海代鎭往景東鎭至廣城郭建樓堞置廨捨郵驛倉庫又立屯堡以厚儲偫自是軍民相安遠夷懾服鎭初名正孫後賜今名○置大同右護衛

○賜遼東定遼等衛軍士綿布三十七萬匹綿花一十五萬斤

○賜神策等衛軍士及家屬工匠九十一萬九千餘人冬衣

○田州府知府岑堅遣其子思恩州知州永昌貢馬及銀器皿詔賜文綺鈔錠

○人有告燕山中護衛指揮使阿魯帖木兒畱守中衛指揮使乃兒不花有逆謀上曰二人之來歸也朕知其才可用故任之不疑今反側乃爾何胡人之心不誠如是乎命軍中察實以聞

○是月朝鮮權知國事李成桂遣門下贊成事禹仁烈貢馬及方物

大明太祖聖神文武欽明啟運俊徳成功統天大孝髙皇帝實錄卷之二百二十五

明太祖髙皇帝實錄卷之二百二十六

洪武二十六年三月丙午朔夜太白犯諸王星

○命襄陽衛指揮僉事致仕方全胡良張勝署中都畱守司事

○河東都轉運鹽使司請增鹽額

○上不許止令如舊

○戊申緬國遣其臣板南速剌進方物初上卽位嘗遣使往諭之使者不能達而返及是八百國遣使洪都入貢因言緬國近其邊以地遠不能自達上乃令西平侯沐春遣使至八百國王所諭意至是遣板南速剌至詔賜綺帛有差

○禮部奏更定救日食儀前期結彩於禮部儀門及正堂設香案於露臺上向日設金鼓於儀門內兩傍設樂於露臺下各官拜位於露臺上下至期百官朝服入班贊禮唱鞠躬樂作四拜興樂止跪執事者捧鼓詣班首前班首擊鼓三聲眾鼓齊鳴侯復圓贊禮唱鞠躬四拜興樂止禮畢月食則百官便服於都督府救護如前儀其在外諸司日食則於布政使司府州縣月食則於都指揮使司衛所禮亦如前從之

○庚戌以施昇爲興州左屯衛指揮僉事昇滁州人父政歲甲午自滁來歸乙未從渡江積功至岷山衛指揮僉事與同官馬燁以私忿訐奏謫戍遼東死昇以故官子徵至京請迎父喪歸葬許之上復念政有舊勛仍俾昇襲職

○夜熒惑犯積薪

○辛亥敕代王率護衛兵出塞受晉王節制

○命長興侯耿炳文往狹西訓練軍馬

○乙卯遣魏國公徐輝祖賫敕諭今上曰阿魯帖木兒乃兒不花俱有異志𨿽撫之以誠難保其往人言夷狄畏威不懷徳果然可遣人防送至京胡人反側背恩不可無備爾護衛士卒每遇出獵必選數千騎被堅執銳以訓練之使之常習勞苦則臨陣不怯宋國公馮勝等今已召回諭以防禦之策舊除胡兵非出徵不可輕縱恐盜馬潛遁陰泄事機所系甚重若欲用以禦敵常使參錯爲伍庶幾無慮

○命附馬都尉王寧掌後軍都督府事

○以故中軍都督僉事髙銘子能爲前軍都督府都督僉事賜宴於府

○昏刻東南天鳴○丙辰命宋國公馮勝頴國公傅友徳等往北平等處備邊其山西屬衛將校悉聽晉王節制北平屬衛將校悉聽今上節制凡軍中應有機務一奏朝廷一啟王知永著於令○禁官民步卒人等服對襟衣惟騎士許服以便於乘馬故也其不應服而服者罪之

○丁巳遣使諭北平山西二都指揮使司發屬衛步騎人賫三月糧往駐宣府聽調

○戊午上以天象示變遣使諭晉王今上及宋國公馮勝等令步軍回衛止將精騎巡邏塞外其屯兵仍備畚築之具以俟來歲築城

○國子監生唐簡奏乞歸迎其母就餋許之命授簡爲兵科給事中復賜道裏費

○己未賜山西屬衛及韃靼軍士五萬五千七百四十二人布絹二十萬九千四百七十一匹綿花八萬三千六百十三斤

○庚申復遣使諭晉王今上各統所轄都司軍馬凡軍中賞罰大者以聞小者從宜處分且諭以藍玉之變將兵塞上尢宜謹愼今廣平順徳及山西遼沁二州爲王天賜作耗境內小盜因而延蔓蓋守禦官軍不能討捕故也宜遣人督捕務在殄除此寇以靖吾民

○辛酉詔並西安右衛於西安中護衛先是曹國公李景隆選狹西諸衛精壯軍士爲秦府護衛至是並西安右衛爲中護衛

○壬戌馴象衛進象先是詔思明太平田州龍州諸土官領兵會馴象衛官軍往欽廉藤蘺澳等山捕象豢養馴狎至是以進

○會寧侯張溫都督蕭用等坐與藍玉同謀伏誅

○癸亥前軍都督僉事楊春平蠻還京師初春會茅鼎等討堂厓諸洞蠻平之詔卽其地立右州衛鎭守後春復率長沙衡州寶慶武岡諸衛兵討富春猺蠻駐軍於江華縣上以蠻方連歲用兵民勞於供輸故詔還京師諸軍各還衛屯種○甲子命駙馬都尉李堅掌前軍都督府事○乙丑擢道錄司右至靈王徳益爲太常司卿

○丙寅以致仕指揮繆仙爲湖廣都指揮使劉淵齊讓爲都指揮同知時在京致仕武職官能書判而精力來衰者仍命兵部錄用之故有是命○立西寧僧綱司以僧三剌爲都綱河州衛漢僧綱司以故元國師魏失剌監藏爲都綱河州衛番僧綱司以僧月監藏爲都綱蓋西番崇尙浮屠故立之俾主其教以綏來遠人復賜以符曰自古帝王致治無間遠邇設官以理庶務稽諸典禮復有僧官以掌其教者非徒爲僧榮也欲其率修善道陰助王化非眞誠寡欲澹泊自守者奚足以任斯職今設僧綱同授爾等以官給爾符契其體朕之心廣佛功徳化人爲善欽哉○戊辰命中軍都督僉事陳麟掌四川都指揮使司事

○庚午諸司職掌成先是上以諸司職有崇卑政有大小無方冊以著成法恐後之﹤艸泣﹥官者罔知職任政事施設之詳乃命吏部同翰林儒臣仿唐六典之制自五府六部都察院以下諸司凡其設官分職之務類編爲書至是始成名曰諸司職掌詔刊行頒布中外

○庚午攺華山衛爲西安左護衛

○賜貴州宣慰使司土官安的白金四百兩鈔四百錠綺帛各十匹以其守城有功故厚賞之其從者亦有賜

○壬申貴州中槽蠻夷長官謝河梭貢馬詔賜以綺帛○雲南左布政使張紞考滿來朝命吏部勿考卽逭復任仍賜宴及道裏費以其綏輯荒裔有治績也○入夜有大星靑白色起正南東流至遊气沒

○癸酉以大理寺少卿曹銘爲都察院右僉都禦史右僉都禦史李文吉爲左僉都禦史

○以山海衛致仕副千戶王成爲浙江都指揮使贛州衛致仕副千戶李敬府軍衛致仕副千戶任旺並爲都指揮同知寧國衛致仕副千戶朱光衡州衛致仕副千戶陳原福並爲都指揮僉事

○甲戌攺秦川衛爲西安右護衛○上聞晉王督兵於下水築城遣使責之曰迺者上天垂象徵伐之事不可輕舉向命爾與燕王各統將校出塞以振揚威武禦備胡寇燕王深入虜庭掃淸沙漠爾不及而還今又無深謀遠慮卽有築城之役則人受其害者多矣自今軍中調遣必計出萬全毋徒勞軍士

○攺蘇州軍民指揮使司爲寧番衛遣使賜指揮魯毅鈔三百錠白金三百兩文綺八匹授世襲指揮使以守禦有功也

○是月頒示稽制錄於諸功臣上自卽位以來封賞功臣皆稽考前代典禮凡封爵祿食禮儀等差悉仿唐宋之制其間因時損益皆適其宜然功臣多武人不知書往往恃功驕恣踰越禮分甚或肆情廢法奢僣不度及藍玉以反誅籍其家見其服捨器用僣侈踰制上因詔翰林院稽考漢唐宋功臣封爵食邑之多寡及名號虛實之等第編輯爲書名曰稽制錄禦制序文頒示功臣使之朝夕省覽以遏其奢僣

大明太祖聖神文武欽明啟運俊徳成功統天大孝髙皇帝實錄卷之二百二十六

大明太祖髙皇帝實錄卷之二百二十七

洪武二十六年夏四月乙亥朔享太廟

○置潮州蓬山守禦千戶所命凡創公宇修城隍惟以軍士供役不許勞民

○湖廣徳安府孝感縣言民饑官有預備倉糧萬一千石請以貸民卽命行人乘驛往給之上諭戶部臣曰朕嘗捐內帑之資付天下耆民糴粟以儲之正欲備荒歉以濟饑民也若歲荒民饑必候奏請道途往返遠者動經數月則民之饑死者多矣爾戶部卽諭天下有司自令凡遇歲饑則先發倉廩以貸民然後奏聞並爲令

○丙子革雲南會川府初月魯帖木兒叛土官知府王春攻陷會川毀民居府治至是遂墮其城

○己卯福建鎭海衛千戶黎旻等伏誅時旻帥舟師四百巡海至潮州南澳猝與賊遇未及戰旻與百戶毛榮引眾遁百戶韓觀帥部下四十餘人力戰皆死事聞上命錄觀等功旻等以軍法伏誅

○壬午沈陽侯察罕坐藍玉黨伏誅

○徙遼東鐵嶺衛治於沈陽開元兩界古嚚州之地

○夜太陰入軒轅

○癸未田州府知府岑堅貢白金一千二百九十兩

○甲申命兵部復畱守等衛指揮申敬以下四百七十九人官先是敬等咸坐罪謫雲南俾立功以自贖至是上念其祖父舊勞及敬等亦能立功故召還復其官○乙酉以四川都指揮使司都指揮使瞿能都指揮同知徐凱並爲中軍都督府都督僉事仍會同署四川都司事○命右軍都督府都督僉事宋晟劉眞同署狹西行都指揮使司事

○丁亥旌表湖廣沔陽州民王受妻張氏饒州府鄱陽縣民張彥信妻畢氏寧國府民兪彥達妻陳氏貞節淮安府桃源縣民張住北平府東安縣民王重樂亭縣民杜仁義妻韓氏應天府江浦縣民張二女勝奴皆以事親克盡孝道各旌表其門曰孝行之門○戊子周王橚及其世子有燉來朝庚寅上以天久不雨必朝政有缺失詔羣臣直陳時事羣臣有言請﹤鋶﹣釒﹥決罪囚上以爲然乃詔刑官除十惡及殺人眞犯依律外其餘雜犯死罪令輸粟往北平以贖徒流而下遞減有差若犯者已死妻子拘在官者釋之其未經審錄者刑部都察院大理寺卽時會審有未當者許執法覆奏阿旨奉行者坐以其罪今上遣人送阿魯帖木兒乃兒不花至京以逆謀伏誅

○辛卯琉球國中山王察度遣使壽禮結致貢馬及方物並遣其寨官子叚志每入國學讀書

○夜太陰入南斗

○壬辰升大名府滑縣儒學訓導宋復祖爲國子司業復祖故祭酒訥之仲子也

○直隸髙郵州興化縣奏天旱民饑已發預備倉糧賑貸之以其數來聞

○甲午上以雨澤愆期命禮部令天下郡縣以雨澤之數來聞

○乙未龍州土官知州趙宗壽貢馬及金銀酒器

○命工部造柳葉甲銷子頭盔六千副給皇城四門守衛軍士○丙申詔賜越嶲侯兪淵公田歲租之入計米二千五百石○遼州楡社縣隕霜損麥

○詔絕安南國朝貢時安南弒主廢立故絕之仍命廣西都指揮使司布政使司自今勿納其來使

○丁酉命濟南府齊東縣知縣鄭敏復任先是敏坐事系獄邑民數十詣闕言其賢上命宥其罪賜鈔一百錠綺羅紗衣各一襲宴勞遣還職至是考滿來朝耆民復上言願畱敏再任上從其請仍宴賞以遣之

○戊戌周王橚及其世子有燉還國賜其從官軍士鈔有差

○賜潁國公傅友徳第於鳳陽

○賜國子監琉球生雲南生夏衣靴襪其傔從之人亦皆有賜

○己亥詔百官凡朝會無朝服者許具公服行禮○癸卯直隸滁州知州徐伯大言歲旱民饑已發預備倉糧貸之凡一千五百餘石○甲辰命吏部司封主事翟善署部事

○太白晝見乾位

五月乙巳朔置湖廣澧州守禦千戶所

○己酉命在京各衛凡陣亡病故殘疾軍旗止以在營丁男紀錄入伍不許於舊貫追取

○庚戌兵部臣言故河南都指揮使茅羽無嫡嗣有二庶子皆幼請所宜立上曰庶子論賢不論長第給以羽之祿俟其長擇賢者襲之

○癸丑爪哇國民阿里等八人隨其國使入貢泛海至中途遇風相失爲邏卒所獲以聞詔賜鈔遣還其國○遼東廣寧中護衛軍士失火燒百戶所印法司逮罪之上曰失火出於不測非故意勿問更鑄印給之○乙卯直隸淮安府鹽城縣歲旱民饑知縣吳思齊發預備倉糧之半賑之以其數來聞上遣行人盡發所儲糧給之凡二千九百六十四石

○賜遼東廣寧中護衛將士千一十五人鈔二萬七十錠

○命署四川都司事中軍都督僉事瞿能署雲南都司事

○狹西民有坐事謫戍邊妻病畱中途其弟夫婦請代往監送者聽之禦史責弟不當代兄並罪監送者其人訴於朝上曰弟之代兄義也監送者能聽其代是亦有仁心矣命賜其弟道裏費而並賞監送之人

○丙辰署雲南都指揮使司事右軍都督府左都督寗正至京師

○革思南宣慰使司之洪安化濟長官司○夜熒惑犯軒轅○丁巳復置東川軍民府以土官攝賽爲知府

○戊午給在京各衛軍士二十二萬八千九百餘人夏布各一疋

○甲子魏國公徐輝祖崇山侯李新奏考稽制錄所載公侯家人及儀從戶存畱如制余請給付有司上命發鳳陽隸籍爲民

○乙丑道士仲守純等一百二十五人請給度牒禮部審實皆逃民避徭役者詔隸錦衣衛習工匠

○丙寅以都察院右僉都禦史周志淸爲刑部左侍郎

○重修京師大中橋○定學官考課法以科舉生員多寡爲殿最縣生員二十名教諭九年任內有舉人三名又考通經者爲稱職升用舉人二名𨿽考通經爲平常本等用舉人不及二名又考不通經者爲不稱職黜降別用州學生員三十名學正九年任內舉人六名又考通經者升用舉人三名𨿽考通經本等用舉人不及三名又考不通經者黜降別用府學生員四十名教授九年任內舉人九名又考通經者升用舉人四名𨿽考通經本等用舉人不及四名又考不通經者黜降別用府州縣學訓導分教生員九年任內舉人三名又考通經者升用舉人二名或一名𨿽考通經本等用舉人全無又考不通經者黜退別用先是教官考滿兼核其歲貢生員之數至是上以歲貢爲學校常例故專以科舉爲其殿最○丁卯詔工部自今凡功臣卒不建享堂其墳塋葬具皆令自備惟歿於戰陣者官給之○以後軍都督府都督僉事陳用爲山西行都指揮使司都指揮使戊辰越嶲侯兪淵有罪削爵放還鄕裏

○己巳復湖廣永州衛指揮僉事袁簡職先是簡以徵進後期罷官立功至是以徵五開蠻獠有功復其職

○庚午琉球國山南王叔汪英紫氏遣使不裏結致來朝貢馬及方物

○壬申擢花榮爲東勝衛指揮使榮廣東都指揮使花茂長子也茂年老請以榮代職上念勛舊命仍舊任並擢榮焉

○夜有星靑白色起正南東流至遊气沒

○癸酉復攺桂林左衛爲廣西護衛○廣西泗城州知州岑振侄奉議州知州黃嗣隆等遣人貢馬及方物詔賜以鈔錠○置雲南中護衛調長沙衛將士守之

○賜雲南景東蒙化二衛補役軍丁道裏費有差

大明太祖聖神文武欽明啟運俊徳成功統天大孝髙皇帝實錄卷之二百二十七

大明太祖聖神文武欽明啟運俊徳成功統天大孝髙皇帝實錄卷之二百二十八

監修官資善大夫太子少師臣姚廣孝資政大夫戶部尙書臣夏原吉總裁官文淵閣大學士兼左春坊大學士臣胡廣等奉

敕修

大明太祖髙皇帝實錄卷二佰二十七終大明太祖髙皇帝實錄卷之二百二十八

洪武二十六年六月乙亥朔

○丙子以都察院右僉都禦史曹銘爲左僉都禦史

○復以左春坊左贊善淩漢爲都察院右僉都禦史漢字斗南河南原武人洪武十七年以秀才舉至京獻烏鵲論上喜之擢司經局正字未幾出知會稽縣以事逮系浙江按察司獄久不決會按察使陶晟在京上知漢無罪獄爲晟所淹命械晟還釋漢與俱來旣至拜監察禦史巡按狹西奏狹西民病數事且言古人謂大夫出疆有可以安國家利社稷者專之可也臣竊以爲在春秋戰國則可在今大一統之時則不可苟許其專恐啟大臣擅權之漸上善其言召其子賜鈔二百錠衣一襲又以不受私遺尋升右都禦史時詹徽爲左都禦史論議數不合每面折徽徽銜之奏遣按事蘇松還朝以失職爲監察禦史桂滿所劾左遷刑部侍郎未幾命署吏部數月攺禮部右侍郎又數月上以漢年老令歸鄕裏漢叩頭曰臣願生居京都死葬京土上許之命居於私第歲餘起爲左贊善又歲餘復拜右僉都禦史尋令致仕還河南陛辭上問先賜歸不行今歸何也漢對曰先時詹徽在臣有後憂今徽伏誅臣無憂故敢歸耳漢頗有政事然出言不檢時人亦以此少之

○禮部奏臨江府淸江縣民李均敬妻方氏年二十八而寡歷五十三年今年八十一福州府長樂縣民林以徳妻王氏年二十六而寡歷五十九年今年八十五濟南府齊東縣民郤六妻馮氏年十八而夫亡今年七十八守節凡六十年韶州府樂昌縣民鄧從禮妻蘇氏年二十八而夫亡今年七十一守節四十三年比平府密雲縣民張大妻蕭氏守節三十七年今年六十四鎭江府金壇縣民戴榮甫妻王氏守節六十四年今年九十三皆修潔無瑕命各旌表其門曰貞節之門北平府昌平縣民劉驢兒松江府上海縣民沈徳皆割肝療父疾濟南府長山縣民王徳兒應天府上元縣民姚金土皆割肝療母疾溧陽縣民史以仁母病心气剔股肉以食母皆得愈命旌表其門曰孝行之門

○朝鮮國權知國事李成桂遣使上表箋貢馬及方物謝更國號並上髙麗恭湣王金印且請更名旦從之賜其使李恬等文綺鈔錠

○己丑免武定侯郭英合輸稅糧仍撥賜佃戶○夜熒惑犯太微垣右執法太陰自己卯與太白同度至是犯壘壁陣○壬辰申嚴皇陵禁令凡車馬過陵及守陵官民入陵者百步外下馬違者以大不敬論

○以通政使司左參議宋徵爲左通政降都察院左僉都禦史李文吉爲通政使司右參議尋遷刑部郎中

○都督馬俊坐藍玉黨伏誅○遼東都指揮使司奏諜知朝鮮國近遣其守邊千戶招誘女直五百餘人潛渡鴨綠江欲寇遼東上曰李旦方來奉貢而復欲寇邊是其自生釁端遣使敕之曰昔在元季羣雄並起中原擾動民被兵災幾及二紀朕訓將練兵掃除羣雄四徵不庭蠻夷率服化鋒刃爲農器諸將析圭儋爵享有太平柰何髙麗屢懷不靖詭詐日生數構釁端屢肆慢侮誑誘小民潛通海道朝廷命將鎭守遼東輙遣人以金帛誘之後王顓被弒殺及朝使今爾方遣使入朝聽約束而乃陰令邊將誘女直人潛渡鴨綠江意將何爲昔在漢時髙麗寇邊漢兵致伐髙麗由是敗滅及曹魏之時陰懷二心與吳通好魏亦再加兵討晉以爾固悖慢焚爾宮室俘爾男女隋兵再伐髙麗之民死傷塗地唐兵討爾弒逆平爾土地爲九都督府遼金至元爾國屢造釁端殺其信使由是屢加討伐宮室焚蕩民庶斬虜國滅君誅監戒甚邇爾猶蹈其覆車之轍豈非愚之甚乎往歲請令王昌入朝朕不之許及後以瑤任國事遂以其子奭來朝及奭還國瑤已被廢爾乃廢絕王氏自取其國朕以爾能安靖東夷之民聽爾自爲聲教前者請更國號朕旣爲爾正名近者表至仍稱權知國事又先遣使遼王寧王所逾月方來謝恩何其不知尊卑之分乎朕視髙麗不啻一彈丸僻處一隅風俗殊異得人不足以廣眾得地不足以廣疆歷代所以徵伐者皆其自生釁端初非中國好土地而欲吞並也朕聞金世宗時髙麗進表啟函惟小石數枚及賀正稱進玉帶驗之乃石世宗由是興師破數十城此前代事之可見者也近者爾國入貢復以空紙圈數十雜於表函中以小事大之誠果如是乎爾之所恃者以滄海之大重山之險謂我朝之兵亦如漢唐耳漢唐之兵長於騎射短於舟楫用兵浮海或以爲難朕起南服江淮之間混一六合攘除胡虜騎射舟師水陸畢備豈若漢唐之比哉百戰之兵豪傑精銳四方大定無所施其勇帶甲百萬舳艫千里水繇渤澥陸道遼陽區區朝鮮不足以具朝食汝何足以當之𨿽然際天所覆皆朕赤子明示禍福之機開爾自新之路爾能以所誘千戶女直之人送京師盡攺前過朕亦將容爾自爲聲教以安夷人若重違天道則罰及爾身不可悔

○乙未城廣西南寧衛貴縣守禦千戶所

○丁酉以徐增壽爲左軍都督府都督僉事李增枝爲右軍都督府都督僉事沐晟爲後軍都督府都督僉事增壽故魏國公達次子增枝故曹國公文忠次子晟故西平侯英次子

○申明錦衣衛鞫刑之禁凡所逮者俱屬法司理之○擢肇州吏目諸葛伯衡爲狹西布政使司右參議伯衡金華蘭溪人洪武初以秀才舉擢北平寶泉局大使攺雜造局大使遷福建鹽運司廣盈庫大使凡典錢幣十餘年守法奉職人稱其廉後攺雲南大理府肇州吏目操持益勵時左春坊大學士董倫知其賢會倫出爲河南參議乃上書薦伯衡於朝卽召至京師擢陜西布政使司右參議甫數月丁母憂服除攺廣東參議以疾卒伯衡事親孝操行甚篤拔自下僚參佐大藩尢以能官聞

○戊戌升戶部右侍郎郁新工部右侍郎嚴震直俱爲本部尙書儀禮司正田春爲工部右侍郎遷刑部左侍郎周志淸爲戶部左侍郎以任勵復爲刑部左侍郎勵時坐庫藏出納不明系都察院獄上特命宥之俾復其職

○夜有星大如椀靑赤色光燭地自郎將西北行至近濁沒

○己亥詔習匠軍人老弱殘疾無子孫者於餋濟院存餋

○庚子遷刑部右侍郎祁著爲戶部右侍郎○開卜筮禁先是京師卜筮者多假此妄言禍福特下令禁之至是敕欽天監凡瞽目及陰陽人仍聽其卜筮諸人不許妄詞訐告

○辛丑命禮部申嚴公侯制度僣侈之禁敕曰歷代聖君賢臣必謹禮節循法度者所以畏神明也蓋知畏神明則知守禮法一或不謹則鬼神鑑之將假手於人而禍患作矣朕自卽位之初稽古定制凡爵祿禮儀等殺皆著爲令俾勛臣之家世守之朕觀前代受封皆爲虛號其於祿食止給繒布我朝賜以膏腴土田所以待有功者不爲不至尙有不知分限以速罪戾者已命翰林歷考漢唐宋故事輯爲稽制錄頒之勛臣使有所遵守爾禮部其申明之仍將公侯食祿及服捨器用等殺著爲定式俾不至奢僣亦保全勛舊之道也○壬寅命禮官重定朝賀傳制等儀上以立國以來幾三十年制度典章𨿽曰備具然官制旣多更定而禮文屢有損益故欲因繁就簡立爲中制以成一代令典於是禮官及羣臣定議凡正旦朝會前期一日尙寶司設禦座於奉天殿及寶案於禦座之東設香案於丹陛之南教坊司設中和韶樂於殿內之東西北向其日淸晨錦衣衛陳鹵簿儀仗於丹陛及丹墀之東西設明扇於殿內東西列車輅步輦於丹墀東西相向鳴鞭四人左右北向教坊司陳大樂於丹陛之東西北向儀禮司設同文玉帛案於丹陛之東金吾衛設護衛官於殿內及丹陛之東西陳甲士於午門外奉天門外及丹墀東西錦衣衛設將軍於奉天門外丹陛丹墀及奉天門列旗幟於奉天門外東西典牧官陳仗馬犀象於文武樓南東西相向欽天監設司晨郎報時位於內道東近北立紏儀禦史二人於丹墀北東西相向內贊二人於殿內外贊二人於丹墀北東西相向設傳制宣表等官位於殿內東西相向鼓初嚴文武官具朝服齊班於午門外次嚴引禮引百官由左右掖門入詣丹墀東西北向立鼓三嚴執事官詣華蓋殿伺候內官跪奏皇帝具衮冕升座鐘聲止儀禮司官跪奏各執事官行禮贊五拜禮畢贊供事執事各就位儀禮司官跪奏請升殿駕興樂作奏聖安之曲尙寶司官捧寶前行導駕官前導扇開廉捲尙寶官置寶於案樂止鳴鞭司晨郎報時唱曉對贊唱排班班齊贊禮唱鞠躬大樂作贊四拜平身樂止典儀唱進表大樂作給事中二人詣同文案前導引序班舉案由東門入置殿中樂止內贊唱宣表目宣表目官宣訖俯伏興唱宣表展表官取表宣表官至薕前跪外贊唱眾官皆跪宣表訖內外皆唱俯伏興平身序班郎舉表案於殿東外贊唱眾官皆跪代致詞官跪於丹陛中致詞云具官臣某玆遇三陽開泰萬物咸新洪惟皇帝陛下膺乾納佑奉天永昌賀訖外贊唱眾官俯伏興樂作四拜興平身樂止傳制官詣禦前跪奏傳制俯伏興由東門出至丹陛東西向立稱有制贊禮唱跪百官皆跪宣制云履端之慶與卿等同之贊禮唱俯伏興樂作平身樂止贊搢笏鞠躬三舞蹈贊跪唱山呼百官拱手加額曰萬歲復唱山呼曰萬歲唱再山呼曰萬萬歲凡呼萬歲樂工軍校齊聲應之贊出笏俯伏興大樂作贊四拜平身樂止儀禮司官跪奏禮畢中和樂作奏定安之曲駕興尙寶官捧寶導駕官前導至華蓋殿樂止引禮引百官以次出其冬至節禮同惟致詞則云律應黃鐘日當長至傳制則云履長之慶若天壽聖節禮亦如前但致詞云恭惟皇帝陛下萬壽聖節臣某等誠歡誠忭敬祝萬萬歲壽不傳制○中宮朝儀正旦前一日女官設禦座於宮中設香案於丹墀之南其日淸晨內官陳設儀仗於丹陛之東西及丹墀東西女官擎執者立於禦座之左右陳女樂於丹陛東西北向設箋案於殿東門外設班首拜位於中道之東西設命婦拜位於丹墀北向設司贊位於丹墀東西設司賓位於命婦班之北東西相向設內贊二人位於殿內東西命婦至宮門外司賓引命婦入就拜位女官具服侍班如常儀尙宮尙儀等官詣內奉迎尙儀啟請升座皇后具服出導從如常儀樂作升座樂止司贊唱班齊樂作贊四拜樂止外贊唱進箋引箋案女官前導舉箋案女官二人舉案由殿東門入樂作至殿中樂止贊眾命婦跪內贊唱宣箋目女官宣訖興唱宣箋展箋女官詣案前取箋宣箋女官宣訖興舉案者舉案於殿東贊命婦皆興司賓引班首由東階升樂作自東門入至殿中樂止內贊唱跪班首稱某國夫人妾某氏玆遇履端之節敬詣皇后殿下稱賀內贊司贊同唱興班首及殿外命婦皆興司賓引班首由西門出降自西階樂作至拜位樂止贊拜樂作四拜樂止司言前跪將旨由東門出至丹陛東西向立稱有旨司贊唱跪眾命婦皆跪司言宣旨云履端之慶與夫人等同之贊興眾命婦皆興司贊唱拜樂作四拜樂止尙儀跪啟禮畢皇后興樂作還宮樂止引禮引命婦以次出冬至節禮同惟致詞則云玆遇履長之節傳旨則云履長之慶若千秋節禮亦同前但致詞云玆遇千秋令節敬詣皇后殿下稱賀不傳旨

○東宮朝儀正旦前一日典璽官設皇太子座於文華殿中錦衣衛設儀仗於殿外東西教坊司陳大樂於文華門內東西北向府軍衛列甲士旗幟於門外錦衣衛設將軍十二人於殿中門外及文華門外東西相向立儀禮司官設箋案於殿東門外設文武官拜位於文華門外設傳令宣箋等官位於殿內東西執事官先行四拜禮訖各就位引禮引各官詣文華門外北向立儀禮司官啟請升座導引官奉迎東宮具冕服出樂作升座樂止贊禮唱班齊鞠躬樂作四拜樂止唱進箋給事中前導箋案由殿東門入置殿中內贊唱宣箋目宣訖俯伏興平身唱宣箋外贊唱跪殿箋官詣案前取箋宣箋官宣訖內外皆贊俯伏興平身卽舉案於殿東外贊唱眾官皆跪代致詞官中道跪致詞云具官臣某等玆遇三陽開泰萬物咸新敬惟皇太子殿下茂膺景福賀畢唱眾官皆俯伏興平身傳令官跪啟傳令由東門左出至丹陛東西向立稱有令贊眾官皆跪宣令云履端之節同臻嘉慶贊俯伏興樂作四拜平身樂止儀禮司官跪啟禮畢冬至禮同但致詞云律應黃鐘日當長至宣令云履長之節其千秋節禮儀亦同但致詞云玆遇皇太子殿下壽誕之辰臣某等敬祝千歲壽不傳令○大宴禮其日尙寶司設禦座於奉天殿錦衣衛設黃麾於殿外之東西金吾等衛設護衛官二十四員於殿東西教坊司設九奏樂歌於殿內設大樂於殿外立三舞雜隊於殿下光祿司官設酒亭於禦座下之西膳亭於禦座下之東珍羞醯醢亭於酒膳亭之東西設禦筵於禦座之東西設羣臣四品以上位於殿內之東西設羣臣酒尊食桌於殿外設五品以下位卓於東西兩廊司壺尙食各供乃事引禮引羣臣於殿外東西相向立儀禮司跪奏請升座駕興大樂作升座鳴鞭止鳴贊引文武官四品以上由東西門入至殿中橫班北向立五品以下官列於殿外丹墀北向立樂作贊四拜樂止光祿司官進禦筵大樂作捧案至禦前樂止進花樂作進訖樂止光祿司官開爵往酒捧詣禦前進第一爵酒贊內外官皆跪教坊司跪奏一奏炎精之曲樂作進酒飲畢贊眾官俯伏興四拜平身樂止贊各就位序班隨進羣臣卓散花樂作散訖樂止序班卽進羣臣盞第二爵酒教坊司跪奏二奏皇風之曲樂作光祿司官斟酒禦前序班隨斟羣臣酒教坊司跪奏進酒候皇帝舉酒羣臣以次舉飲訖樂止光祿司官進湯鼓吹響節前導至殿外鼓吹止殿上樂作羣臣起立光祿司官進湯禦前羣臣復坐序班卽供羣臣湯樂止教坊司跪奏進湯樂作候皇帝舉筯羣臣次舉皇帝進湯訖贊饌成樂止武舞入教坊司跪奏平定天下之舞舞畢出第三爵酒教坊司跪奏三奏眷皇明之曲樂作進酒如前儀樂止教坊司跪奏樂奏撫安四夷之舞舞畢出第四爵酒教坊司跪奏四奏天道傳之曲樂作進湯如前儀食畢教坊司跪奏樂奏車書會同之舞舞畢出第五爵酒教坊司跪奏五奏振皇綱之曲進酒如前儀欲畢教坊司跪奏百戲呈應舞畢出第六爵酒教坊司跪奏六奏金陵之曲進酒進湯如前儀畢教坊司跪奏八蠻獻寶進呈舞畢出第七爵酒教坊司跪奏七奏長楊之曲進酒如前儀教坊司跪奏采蓮隊子呈應畢出第八爵酒教坊司跪奏八奏芳醴之曲進酒進湯如前儀畢教坊司跪奏魚躍於淵呈應畢出第九爵酒教坊司跪奏九奏駕六龍之曲進酒如前儀飲訖光祿司官收禦前爵序班隨收羣臣盞光祿司官進湯進大膳大樂作羣臣起立復訖復坐序班隨供羣臣飯教坊司跪奏進膳食訖贊饍成樂止光祿司官收膳訖教坊司跪奏百花隊舞呈應舞畢出鳴贊唱徹案序班徹羣臣卓訖光祿司官卽徹禦案贊宴成羣臣皆出席北向立序班卽徹羣臣座殿外官皆詣丹墀北向立贊鞠躬樂作贊四拜平身樂止羣臣分東西立儀禮司跪奏禮畢駕興大樂作鳴鞭百官以次出其中宴禮同前但進酒七爵其常宴同中宴禮儀但百官一拜三叩頭進酒或三爵或五爵而止凡文武官宴四品以上俱升殿侍坐五品以下俱丹墀內坐文東武西各以其秩其賜升殿坐者不以秩爲拘如宴於奉天門則四品以上官坐門上五品以下官坐丹墀內有越位喧嘩者禦史劾之○傳制誓戒及遣官祭祀禮凡大祀前三日陳設如常儀文武官各具朝服詣丹墀拜位皇帝禦華蓋殿具皮弁服鐘聲止執事官行禮訖儀禮司跪奏請升殿樂作皇帝出升座樂止捲簾鳴鞭訖贊四拜傳制官詣禦前跪奏傳制俯伏興由東門出至傳制位稱有制贊跪宣制云洪武某年正月某日大祀天地於南郊爾文武百官自某日爲始致齋三日當敬愼之傳訖贊俯伏興樂作又四拜興平身樂止奏禮畢凡遣官祭祀前一日陳設如常儀次日各官具朝服於丹墀北向立皇帝禦華蓋殿具皮弁服鐘聲止執事官行一拜叩頭禮訖儀禮司跪奏請升殿樂作皇帝出升座樂止捲簾鳴鞭訖百官一拜叩頭畢分東西立引禮引獻官詣拜位贊四拜興平身傳制官詣禦前跪奏傳制俯伏興由東門出至傳制位稱有制贊跪宣制祭孔子則曰某年月日祭先師孔子大成至聖文宣王命卿行禮祭歷代帝王則曰某年月日祭先聖歷代帝王命卿行禮贊俯伏興樂作四拜興平身樂止禮畢

○進春禮是日早文武百官具朝服於丹墀內北向引禮引應天府縣官就拜位贊鞠躬樂作四拜樂止典儀唱進春引府縣官舉春案樂作由東階升跪置於丹陛中道俯伏興平身樂作又四拜禮畢鳴贊唱排班引禮引文武官北向立贊班齊致詞官詣中道之東跪奏云新春吉辰禮當慶賀贊鞠躬樂作贊五拜三叩頭訖樂止儀禮司奏禮畢○頒誥儀是日早陳設如常儀皇帝升殿鳴鞭百官一拜三叩頭畢引禮引受誥官詣拜位執事官舉誥案於丹墀中道或吏部或兵部官奏訖贊鞠躬樂作四拜樂止執事官舉誥案置於丹墀中道贊跪俯伏興樂作又四拜樂止禮畢○開讀詔赦儀前期一日設禦座寶案如常儀錦衣衛設云蓋於奉天門教坊司陳樂於殿內禮部設宣讀案於承天門上西南向其日淸晨陳設如常儀教坊司設大樂於各門東西相向儀禮司設百官拜位於承天門外橋南校尉四人擎執云蓋於殿內簾前鼓初嚴文武百官各具朝服鼓次嚴引禮引公侯侍班於午門外東西相向鐘聲止儀禮司跪奏請升殿皇帝具皮弁服導駕官前導樂作升座樂止鳴鞭捲簾禮部官奉詔書詣寶案前用寶訖捧置云蓋中校尉擎執云蓋由殿東門出大樂作自東陛降由奉天門至金水橋南午門外樂作公侯前導迎至承天門文武官就位樂作贊四拜樂止宣讀展讀官升案稱有制贊眾官皆跪禮部官捧詔書授宣讀官宣讀訖禮部官捧詔書置云蓋中贊禮唱俯伏興樂作四拜樂止唱搢笏鞠躬三舞蹈跪唱山呼者三百官山呼如常儀唱出笏俯伏興樂作四拜樂止禮畢禮部官捧詔書分授使者畢駕興中和樂作鳴鞭樂止百官退凡使者欽賫敕符丹符到處若事干機密則不許先期報知亦不許本處官司迎接使者與眾官直至本衙門置敕符於案使者立於案東眾官四拜使者取符宣讀訖復置於案眾官再行四拜禮畢遂與使者行禮若與一二人止於本家接符從便安放使者以符授本官本官叩頭開看畢乃與使者行禮若賫詔書至總兵官處近營十里先令人報總兵官設香案於營內南向列金鼓旗仗率諸將出營迎接見使者下馬立於道傍俟詔書過乃上馬后從至營門外俱下馬使者前行總兵官等從至營內使者捧詔書置於案遂立於案東西向總兵官等行四拜禮使者取詔書授宣讀官眾官跪聽宣讀畢以授使者復置於案眾官俯伏興行四拜禮畢使者東立西向總兵官西立東向行兩拜相見畢仍東西相向序坐若賫敕諭敕符手詔至總兵官處徑至總兵官營外先遣人密報總兵官設香案於兵幕南向總兵官親出營迎接使者下馬捧制諭敕符前往總兵官後從至兵幕使者取制諭敕符置於案使者立於案東西向總兵官行五拜禮畢悉令屏去左右使者取制諭敕符親授總兵官開看畢卽收卷復置於案其與總兵官相見序坐如接詔儀○頒歷儀前期陳設如常儀儀禮司設禦歷案於殿中設進歷案於丹陛中道設百官歷案於丹陛下鼓初嚴引禮引文武官進歷官入就侍立位鼓三嚴傳制受歷侍從官各就位文武執事官詣華蓋殿五拜三叩頭導駕至奉天殿皇帝具皮弁服出樂作升座捲簾樂止鳴鞭訖引禮引進歷官就位贊鞠躬拜樂作進歷官皆四拜樂止典儀唱進歷引禮引欽天監正由東階升樂作詣丹陛案前跪搢笏取歷由殿東門入至殿中跪內贊唱跪外贊唱眾官皆跪樂止唱進歷監正以歷置於案唱出笏俯伏興外贊亦唱俯伏興樂作監正復拜位樂止贊禮唱鞠躬拜樂作監正以下皆四拜樂止進歷官退執事舉百官歷案於丹墀中道贊拜樂作百官皆四拜樂止傳制官跪奏傳制俯伏興由殿東門出至丹陛東西向立稱有制贊跪宣制曰欽天監進某年大統歷其賜百官頒行天下贊俯伏興樂作四拜樂止頒歷官取歷散百官散畢樂作駕興百官以次出樂止

○皇第三十八孫悅燇生蜀王第三子也

○癸卯召秦王樉晉王今上周王橚齊王榑期以八月十二日至京師代王桂蕭王楧遼王植慶王﹤木旃﹥寧王權期以九月十二日至京師

○置鹽井衛指揮使司命中軍都督府都督僉事徐凱署司事○宣寧侯曹泰卒太祖髙皇帝實錄卷之二百二十九

洪武二十六年秋七月甲辰朔享太廟

○日有食之

○丙午詔罷各布政司寶泉局以鑄錢擾民故也在京則仍舊鼓鑄

○戊申選秀才張宗浚等俾隨詹事府左右春坊官分班入直文華殿侍講畢進說民間利害田裏稼穡等事間陳古今孝悌忠信文學材藝諸故事日以爲常

○辛亥敕遼東都指揮使司謹守邊防絕朝鮮國貢使又命左軍都督府遣人往遼東金復海蓋四州增置關隘繕修城隍發騎兵巡邏至鴨綠江而還

○壬子信國公湯和男爕奏以原給家奴儀從四十八人還官隸籍爲民○癸丑以長興侯耿炳文男璇爲前軍都督府都督僉事中軍都督府都督僉事劉徳左軍都督府都督僉事袁洪並爲本府左都督左軍都督府都督僉事徐增壽爲右軍都督府都督僉事右軍都督府都督僉事李增枝爲左軍都督府都督僉事

○置甘州左護衛指揮使司

○乙卯雲南武定軍民府女知府商勝貢馬

○丁巳調府軍前衛將士之有罪者隸甘州左護衛賜道裏費有差

○辛酉欽天監監副李徳秀言臣按故元至元辛巳爲歷元上推往古每百年長一日每百年消一日永久不可易也今監正元統攺作洪武甲子歷元不用消長之法考得春秋歷獻公十五年戊寅歲距至元辛巳二千一百六十三年以辛巳爲歷元推得天正冬至在甲寅日夜子初三刻與當時實測數相合以洪武甲子元上距獻公戊寅歲二千二百六十六年推得天正冬至在己未日午正三刻比辛巳爲元差四日六時五刻有此不合今當用至元辛巳爲元及消長之法方合天道﹤鋶﹣釒﹥奏統復言臣所推甲子歷元實與舊法相合略無差繆故敢上聞上曰二說皆難憑只驗七政交會行度無差者爲是

○癸亥命吏科給事中張迪署吏部事其印仍令署部事司封主事翟善掌之

○甲子置寧夏衛調甘州左護衛將士守之初發府軍前衛將士之有罪者隸甘州左護衛旣而以負罪者不可爲親王扈從遂徙於寧夏置衛別調兵爲護衛○乙丑復賜故東川侯胡海田初海嘗有罪收其祿田至是其子觀尙公主詔復給之○丙寅禮部奏定武職隨從人數一品至三品六人四品至六品四人七品至九品二人俱用正軍三日一更

○戊辰廣東韶州府樂昌縣盜起殺縣官發倉庫劫掠民貲命淸遠衛指揮雍文率兵討捕之

○以署北平布政使司事華敏爲本司參議

○己巳置各處布政使司司獄秩從九品

○都督聶緯坐藍玉黨伏誅○河南衛軍王狗兒妻周氏一產三男事聞遣行人給賜鈔十錠米五石且命分其子二俾無子之家養之月給米五鬥過二歲罷給著於例○辛未遣禮部員外郎潘善應司務譚孟髙往祭廬山爲周顚仙立碑顚仙姓周不知其名自言建昌人身長壯貌奇崛舉止不類常人年十餘病癲嘗操一瓢入南昌乞食於市久之至臨川未幾復還南昌日施力於人夜臥閭檐間祁寒暑雨自若嘗趨省府曰告太平人皆異其言遂呼爲顚仙不數年天下果亂陳友諒據江漢引兵入南昌顚仙隱迹不見及上自將伐友諒旣定南昌將還顚仙從道左拜謁潛隨上至金陵每遇上出輙趨進曰告太平告太平間見或捫虱而談擊節而歌詞多隱語上頗厭之特命飲以燒酒酣暢不輟明日復至上命賜以新衣視其舊衣帶系菖蒲三寸許曰細嚼飲水腹無痛又自言入火不熱乃以巨甕覆之積蘆薪五尺許燔甕四旁火盡火�烕發而視之端坐如故如是者凡三及寓蔣山寺月餘寺僧言顚仙與沙彌爭飯怒不食半月矣上幸翠微亭召之步趨無異平時因賜之食乃食上問曰能不食一月乎曰能乃坐之一密室中不食者二十三日矣上將幸寺賜之食京師將士聞之爭持酒肴往食之旣食而盡吐之須臾上至與之食乃復飲食如常時旣醉上將還顚仙於道側以手畫地作圈曰破一桶成一桶矣是時中原尙未定友諒復圍南昌上欲親勒兵往援問顚仙曰陳氏已僣號吾此行何如顚仙仰視良久曰可行上面無此人分曰與汝偕行可乎曰可卽踴躍持杖搖舞如壯士揮戈狀以示必勝之兆舟次皖城無風不能進顚仙曰行則有不行則無旣而行不數里風果大作至馬當見江豚戲水曰水怪見前損人必多上曰顚者言何妄也復爾則棄之江中乃自言能入水不濡遂命投之於江久之復來謁見欲求食上命賜之食食已正衣襟前引頸曰今可殺矣上笑曰殺爾何爲乃縱其還廬山及友諒敗死遣人往廬山求之至太平宮側有言一老人止民捨曰我告太平來不食且半月今去不見矣洪武癸亥秋有僧名覺顯者自言廬山巖中老人使來見上以其虛誕卻之至是

上不豫飲藥未瘳前僧復徒跣至云周顚仙遣進藥上不納僧具言前事乃餌其藥覺有菖蒲丹砂之气是夕疾愈僧亦去不知所之遂親爲文勒石紀其事命善應等往祠焉

○恩明府知府黃廣平遣弟忠華進方物

○壬申普定衛西堡長官司阿徳諸寨長卜剌贊等聚眾作亂命貴州都指揮顧成領兵討平之八月甲戌朔散騎舍人劉昌捕劫盜王天錫斬其首獻京師天錫眞定元氏縣人聚眾劫掠出沒山谷間或變服潛入城市蹤迹詭祕自廣平順徳遼沁山東山西河南諸郡皆被其害是年五月命昌率力士官軍分詣諸縣捕之天錫勢窮遁入李相山北溝自經死昌斬其首以獻盜遂平

○丁丑遣官釋奠於先師孔子

○戊寅祭大社大稷

○己卯曲靖府馬龍州知州法燈等遣使貢馬及方物

○庚辰命吏部今後除授官員卽與實授勿令試職著爲令

○辛巳以王晟爲浙江布政使司左參議初晟署廣東布政使司事至是命爲浙江參議

○署吏部事主事翟善言內外雜職官三年給由無私犯者未入流升從九品有私犯者降用有司官三年秩滿不稱職者黜降稱職及平常者𨿽有私犯亦令赴任今議雜職私犯尙有降用之條況有司曾犯私罪而不加黜降則無以示勸懲上曰有司犯私罪而宥之所以冀其攺過自新也宜勿降等

○壬午皇第三十九孫有火�幾生周王第六子也

○癸未秦王樉晉王今上周王橚齊王榑至京師

○始命天下府州縣儒學訓導冠帶先是訓導冠服與士人之未仕者同至是河南布政使司右參議董倫奏各處儒學訓導合北醫學訓科陰陽訓術一體冠帶以別士類命禮官集議之而未決上曰陰陽醫學技術之流且有冠帶訓導教誨生徒爲國育材豈有重於技術宜授冠帶自是訓導皆冠帶上名吏部附選貼黃○乙酉遣官祀歷代帝王○丙戌祭太歲風雲雷雨嶽鎭海瀆山川月將城隍諸神

○遣官祭旗纛

○命崇山侯李新往溧水縣督視有司開燕脂河上諭之曰兩浙賦稅漕運京師歲實繁浩一自浙河至丹陽捨舟登陸轉輸甚勞一自大江沂流而上風濤之險覆溺者多朕甚憫之今欲自畿甸﹤鋶﹣釒﹥鑿河流以通於浙俾運輸者不勞商旅獲便故特命爾往督其事爾其蒞事惟勤役民勿暴新頓首受命而行曁河成人皆便之

○復以刑部郎中李文吉爲都察院右僉都禦史

○丁亥夜大陰犯昴宿

○戊子中秋節宴羣臣於奉天門○己丑罷新置湖廣古州衛令將士屯田五開

○庚寅刑部奏瀘州民坐侵盜官糧罪當死上曰遠方愚民但知貪利不知有法遂命宥之

○詔凡未入流雜職官襆頭展角與入流官同不用垂帶

○乙未復置武昌府興國鐵冶

○夜五更有大星起東南流丈餘沒

○庚子太陰與太白晝見

○以工部右侍郎田春爲左侍郎命司務王昇署右侍郎事

○賜琉球生仁悅慈等羅絹衣各一襲其從人亦給布衣

九月癸卯朔欽天監進明年大統歷○升和州含山縣典史玉棟爲廬州合肥縣知縣棟開鑿堰塘畫圖入奏上喜其通敏特升用之○夜太陰入南斗

○甲辰賜廣西桂林等衛徵進將士六千餘人鈔三萬三千二百餘錠

○設寧夏僧會司

○戊申賜江陰侯吳髙誥券

○復以劉三吾爲翰林學士

○己酉道州永明縣蠻人作亂擁眾二千餘劫桃川巡檢司殺兵民焚廬舍永州衛百戶李實戰死事聞命永州衛指揮使許仁等率兵剿捕尋討平之

○癸丑代王桂肅王楧遼王植慶王﹤木旃﹥寧王權至京師

○乙卯建遼王府於廣寧○丙辰宥工部尙書嚴震直弟侄罪初震直鄕民有訴其弟侄不法者命震直自訊之獄成具奏上以震直不欺並其弟侄釋之

○丁巳河南按察司僉事王平巡按至孟津有司斂眾財以賂平平械其人並所賂來奏上嘉平得憲臣體命賜平文綺襲衣及鈔百錠書吏衣鈔減平之半仍以敕書勞勉之曰古之有志者篤誠守己事不苟爲及其仕也竭忠以事君務公以福民聲色貨利皆不能動蓋其志已定於未仕之先故生則富貴安榮沒則垂名史冊朕臨禦三十年矣求賢之心夙夜孜孜而鮮有能副朕望任風憲者無激揚之風爲民牧者無撫字之實昨法司奏言河南僉事王平同書吏髙源按臨屬郡其孟津宜陽官吏聞王平至卽斂財爲賄賂計平持法無私不爲利動朕聞之喜若平者眞有志之士哉特遣人賜平鈔百錠及衣被髙源賜鈔五十錠爾其益勵初志務公福民則永有嘉譽欽哉

○己未命自今聖節日在京官吏監生軍民僧道並賜鈔

○庚申天壽聖節上禦奉天殿受朝賀大宴羣臣

○播州宣慰使司宣慰使楊鏗遣其從兄傑建昌土官賈哈剌遣其弟剌撒各進馬

○壬戌上欲運山西角�羊州鹽入京命自絳州垣曲縣壺關至淮安淸河縣白萍驛凡設遞運所二十七

○給神策金吾等衛軍士冬衣布六十五萬六千八百餘匹

○甲子以鄭濟爲左春坊左庶子王勤爲右春坊右庶子初上以東宮官屬久關命廷臣舉孝義篤行之士廷臣以浦江鄭氏對上曰鄭氏朕素知之聞其里人王氏亦仿鄭氏家法皆可選用以風厲天下乃徵兩家子弟年三十以上者詣闕旣至令自推舉鄭氏舉濟王氏舉勤餘皆給道裏費遣還

○升紹興府會稽縣知縣鄒魯爲大理寺丞賜鈔襲衣靴襪魯泗州盱眙人以聰明正直舉授河內縣主簿尋以事降爲會稽縣典史耆民奏其廉能遂升知縣旣而廣寧衛鎭撫趙興以公事至縣爲人請求魯執法不從興遂誣奏之逮至刑部事得直上嘉其有守特升賞之

○乙丑命工部新制弓樣令各處布政使司歲造進貢弓闊三指不如法者罪之

○丙寅秦晉等十王還國賜其從官侍衛鈔錠有差

○丁卯夜有大星光赤色起自諸王北流至五車沒○戊辰賜天界天禧靈谷能仁雞鳴五寺蘆柴地四十七頃有奇

○壬申賜致仕都指揮魏平等十三人金織文綺及素衣人二襲鈔百錠

○朝鮮國王李旦得所賜敕書惶懼遣使奉表陳情謝罪貢白黑布人參及金裝鞍馬

大明太祖聖神文武欽明啟運俊徳成功統天大孝髙皇帝實錄卷之二百二十九

大明太祖聖神文武欽明啟運俊徳成功統天大孝髙皇帝實錄卷之二百三十

監修官資善大夫太子少師臣姚廣孝資政大夫戶部尙書臣夏原吉總裁官文淵閣大學士兼左春坊大學士奉政大夫臣胡廣等奉

敕修

明太祖髙皇帝實錄卷之二百三十

洪武二十六年冬十月癸酉朔

○甲戌享太廟

○乙亥大理寺奏四川民以輸糧違期及移易者坐法當誅上曰四川水陸險峻輸挽良難故有失期彼移易者或兩取便利求無逋欠可矣豈得遽論以死甚失愛民之心其悉宥之仍給道裏費遣還病不能至者遣內官就道給賜稅糧未足者令就本處輸之○丙子以崔士先爲戶部主事士先兵部吏也有才幹爲吏十年未嘗有過吏部以聞上曰吏能如此可謂難矣其擢用之以激勸爲吏者○丁丑命致仕武官有才幹精力未衰者爲都指揮等官指揮王鼐爲浙江都指揮使司都指揮使髙徳鄧義爲都指揮同知千戶張文孫成爲都指揮僉事張翠爲江西都指揮使司都指揮同知鄭顯爲都指揮僉事張聚爲山西行都指揮使司都指揮同知鄧武爲都指揮僉事陶瑾爲廣西都指揮使司都指揮同知蔣成爲都指揮僉事魏平爲四川都指揮使司都指揮同知趙徳謝貴爲福建都指揮使司都指揮僉事朱眞李信爲遼東都指揮使司都指揮僉事吳旺許方爲狹西都指揮使司都指揮僉事李實爲山東都指揮使司都指揮僉事朱彥爲貴州都指揮使司都指揮僉事張敬爲北平都指揮使司都指揮僉事袁成爲北平行都指揮使司都指揮僉事熊興爲山西都指揮使司都指揮僉事竇義爲湖廣都指揮使司都指揮僉事喬成爲廣東都指揮使司都指揮僉事

○定諸王來朝及還國祭祀禮其禮於端門用豕一羊一葷素各一壇不用制帛先是諸王來朝還國祭眞武等神於端門用豕九羊九制帛等物祭護衛旗纛於承天門亦如之至是上以其禮太繁故有是命尋又罷端門祭祀惟用葷素二壇祭於承天門外

○戊寅給北平都指揮使司所屬衛所並三護衛將士九萬一千七百餘人布三十五萬九千八百餘匹綿花十三萬七千五百餘斤

○壬午夜太陰犯外屏

○丙戌宥朝鮮國海寇罪先是有寇百餘人入金州新市屯劫掠獲其一人張葛買者乃朝鮮國海州民詐爲倭國人服遼東都司遣人械至京上命宥之遣還其國○己丑革中都國子監以其師生並入國子監○壬辰詔國子監祭酒胡季安選國子生年三十以上能文章者二百四十一人命吏部除授教諭等官

○夜太白與塡星同度

○丙申擢國子生劉政爲福建布政使司左布政使鄧志和爲右布政使蕭禮敬爲左參政姜謙爲右參政江壽祖爲左參議楊允爲浙江布政使司右布政使羅鐘爲左參政李文華爲右參政陳旼海爲右參議楊鏞爲山東布政使司右布政使劉達爲左參政顏鈍爲北平布政使司左布政使申逵爲右布政使張傑爲左參政張貫爲右參政周振爲河南布政使司左布政使張璉爲右布政使蔣彥瑛爲左參政徐徳源爲右參政魏全爲左參議許銘惠爲四川布政使司左參政房吉爲左參議吳復爲右參議王允爲山西布政使司左布政使陳嘉爲右布政使孫炳爲左參政喬誠爲右參政邵禮爲左參議薛郁爲狹西布政使司左布政使董倫爲右布政使郭燧爲左參政王春爲右參政單鉉爲江西布政使司左參政李裕爲廣西布政使司左參政何慈爲右參政邢政爲右參議方溫爲湖廣布政使司右布政使班平爲右參議龍鐔爲浙江按察司按察使朱源黃壽爲副使鄭隱爲僉事阮友章爲福建按察司按察使陳鏞聞人善慶爲副使王禮爲北平按察司按察使張璉爲副使髙勉爲僉事李皓爲山西按察司按察使劉準爲副使曹汝舟爲僉事曲能爲山東按察司按察使王尙賓孫逢吉爲僉事梁志道爲廣東按察司副使張忠爲僉事李溫爲廣西按察司副使李文憲爲僉事李賡爲河南按察司副使張健爲僉事羅遠鄭瑉爲江西按察司僉事汪同張泰爲狹西按察司僉事○己亥皇第四十孫遜煓生代王世子也○更給天下府州縣工匠輪班勘合先是諸色工匠歲率輪班至京受役至有無工可役者亦不敢失期不至至是工部以爲言上令先分各色匠所業而驗在京諸司役作之繁簡更定其班次率三年或二年一輪使赴工者各就其役而無費日罷工者得安家居而無費業於是給與勘合凡二十三萬二千八十九人人咸使之

○命總兵官宋國公馮勝凡將校有罪削爵聽徵者悉復其職

○是月攺建翰林院於皇城東南宗人府之後詹事府居其次太醫院又次之

十一月壬寅朔賜國子監琉球生及雲南生賀叚志等襲衣鈔錠

○癸卯召道士劉淵然於贛州賜號髙道館於朝天宮

○貴州水西土官遣把事阿夷阿庫貢馬六十五匹

○丁未遣使至山西大同蔚朔及北平密雲永薊諸州郡收糴黍麥蕎粟各九千石俟明年發兵出塞給種屯田

○戊申監察禦史奏稽核在京諸司洪武二十三年二十四年案牘得其隱沒違錯等事通一百二十四刑部尙書楊靖等當逮問者二百餘人詔宥之

○己酉浙江觀海衛千戶呂祥之弟訴祥有罪當黜官上曰兄不友其弟弟不恭其兄豈可復使居官治人皆謫戍於邊仍詔其幼弟襲職

○庚戌戶部奏貴州宣慰使司宣慰使安的言水東所統異種蠻民言語不通𨿽承納租賦而近年逋負益多逃徙鄰境無從徵納西平侯沐春亦言水西土官靄翠所納稅糧八萬石連年遞減至二萬石然亦不能供也上曰蠻夷之人其性無常不可以中國治之但羈縻之足矣其貢賦之逋負者悉免徵逃役者招諭復業

○西平侯沐春奏永寧宣撫司招徠土官祿肇所部蠻民四百六十五戶誅其逆命者七十餘人初蠻民作亂官軍進討旣降復遁數爲邊患至是始平

○辛亥冬至上禦奉天殿受朝賀宴羣臣於奉天門

○癸丑詔建鑾駕庫於皇城東長安門之外

○甲寅詔發漢中等府民丁修棧道凡三百二十橋

○乙卯廣東東莞縣民黃廷輔等聚眾作亂廣東都指揮使司發兵討平之

○夜有大星起自參旗南行至遊气中沒有二小星隨之○丙辰以右軍都督寗正子忠爲鷹揚衛指揮使後軍都督袁洪子宇爲驍騎右衛指揮使○遼東遺民流寓安直境內者二十五戶男女凡百一十六人來歸詔東寧衛給糧撫綏而居之

○朝鮮國械送逋逃軍民百二十二戶三百八十八人及馬牛百餘至遼東

○濟南府沾化縣典史杜濩坐事當徒縣民詣闕言濩廉幹愛民上曰典史幕官耳迺能得民心必有善政可稱命復其官

○戊午詔遼東都指揮使司凡朝鮮人至止令於革河互市不許入境

○夜太陰犯鬼宿

○己未東莞叛寇何迪伏誅迪東莞伯眞之弟也眞次子宏以罪誅迪自疑禍及遂聚眾作亂南海衛以兵捕之迪伏眾狙殺官軍三百餘人遁入海島廣東都指揮使司發兵追擊敗之械迪送京師誅之○庚申曹國公李景隆奏還莊田六所凡田地山塘池蕩二百餘頃○辛酉特授故百戶李思明嫡子順爲副千戶賜冠帶襲衣靴襪白金二百兩鈔三百錠文綺帛二十匹其庶兄成亦賜襲衣以其父討叛賊月魯帖木兒之功也

○丙寅電

○丁卯遼東都指揮使司獲朝鮮諜者李敬先等六人至京師命錦衣衛給廬舍居之

○爪哇國遣使僧阿烈等貢方物

○是月靑州兗州濟寧三府水

○革慶遠裕民司

十二月壬申朔降工部尙書嚴震直爲監察禦史左侍郎田春爲本部主事署右侍郎司務王昇仍爲司務命都給事中冀凱署工部左侍郎卓敬署右侍郎○定六部司務爲從九品每部添設二員復設吏二人掌出入文書簿籍○夜有大星赤色自西南行流至近濁沒

○癸酉皇弟二十六子楠生

○己卯山東濟南府長山縣水傷民田

○罷越巂衛商人中鹽初以鹽井建昌蘇州越巂會川五衛土地磽瘠軍食不敷故令商人輸米中鹽至是以越巂稍近成都糧餉可給故罷之

○丙戌命禮部中禁軍民人等不得用太孫太保太師待詔大官郎中等字爲名稱

○庚寅暹羅斛國遣使冒勾來貢方物

○癸巳廣西太平府太平州知州李圓泰貢白金器皿及馬田州府知府岑堅等貢馬及方物

○乙未賞建昌衛襲職百戶雷貴安白金五十兩鈔八十錠文綺帛各二匹以其父復死於戰陣故也○丙申四川石柱宣撫使馬良龍州土官同知李昭等貢馬及方物○己亥西平侯沐春奏麗江府土民每歲輸白金七百六十兩皆摩紫洞所產土民以馬易金不諳眞僞請令以馬代輸爲便許之

○庚子享太廟

○刑部言天下諸司比年以來勘合不報者積至千數請因官吏來朝罪之上曰勘合不完固有罪但不可因其來朝而治之也其移文趣完之

○蜀王椿進馬

○雲南烏蒙芒部臨安大理普定廣西金齒景東麗江等府土官俱入貢

○貴州宣慰使司宣慰使安的等安順州及十二營長官司各遣人貢馬

○盧番韋番小平伐三長官司土官盧朝等來朝貢馬

○結倫州土官馮志威安平州土官李貴萬承州土官許郭安泗城州土官岑振南丹州土官莫金各遣其弟侄來朝貢馬及方物

○播州宣慰使司宣慰使楊鏗雲南鶴慶府土官董信龍州土官同知李昭松潘軍民指揮使司指揮使牟力結狹西河州衛番僧綱輦占班各貢馬俱賜以綺帛及鈔

○太僕寺奏是歲孳生馬駒萬七百餘匹

○命右軍都督府榜諭河州等處禁民毋鬻官馬先是朝廷以言者謂狹西各處軍民往往有過河販鬻馬匹旣遣使往甘肅西涼西寧印烙系官之馬宜俾關吏禁絕過河私販之獘旣又有言西人所賴者畜牧爲生舊常以馬過河鬻售今旣禁遏之恐妨其生計上然其言乃命右軍都督府給榜諭守關者今後止禁官印馬匹不許私自販鬻其西番之人自己馬無印者及牛羊雜畜之類不問多寡一聽渡河售易關吏阻者罪之

○是月永鑑錄成其書輯歷代宗室諸王爲惡悖逆者以類爲編直敍其事頒賜諸王又輯歷代爲臣善惡可爲勸懲者別爲一書名曰世臣總錄以頒示中外羣臣

○戶部計是歲天下錢糧金帛之數凡糧儲三千二百七十八萬九千八百餘石鈔四百一十二萬四千餘錠布帛五十一萬二千二匹金二百兩銀二萬五百餘兩絲綿茶鉛鐵硝礬水銀朱砂諸物三百六十五萬四千餘斤鹽一百三十一萬八千餘引海�三十一萬六十餘索○是歲建瑉王府於雲南谷王府於宣徳府卷二佰三十終

太祖髙皇帝實錄卷之二百三十一

洪武二十七年春正月辛丑朔上禦奉天殿受朝賀宴羣臣於奉天華蓋二殿

○雲南麓川平緬宣慰使司宣慰使思倫發及元江府土官知府那榮因遠羅必甸長官司長官白文玉等五十處土官來朝各貢馬象方物

○壬寅免山東靑州府樂安等縣田租先是靑州府樂安縣及兗州府嶧縣以水災聞命戶部遣官核實至是詔免其租三千餘石

○置普定衛儒學及惠民藥局

○甲辰享太廟

○乙巳命都察院戒飭天下按察司官時按察司官入覲監察禦史鄭大本劾其不能肅紀綱正風化除姦屏蠹激濁揚淸率皆備員竊祿以致獄訟繁滋枉直莫辧有司病民恬不加察遂使廉者無激勸之方貪者長僥幸之志宜以各官付法司推鞫非才者黜罷詔勿問命都察院爲文戒飭之

○丙午西寧衛鎭撫李喃哥等建佛剎於其地以居番僧來請寺額賜名曰寧番寺

○丁未復置山西平陽府吉州丰國富國二鐵冶光是上以采鐵勞民罷二鐵冶至是工部臣言營造益廣用鐵頗多請復置冶煎煉以供國用從之

○戊申遣官往光州等處市耕牛給洛陽護衛屯田軍士

○命禮部榜示天下僧寺道觀凡歸並大寺設砧基道人一人以主差稅每大觀道士編成班次每班一年髙者率之餘僧道俱不許奔走於外及交構有司以書冊稱爲題﹤鋶﹣釒﹥彊求人財其一二人於崇山深谷修禪及學全眞者聽三四人勿許仍毋得創庵堂若遊方問道必自備道裏費毋索取於民民亦毋得輒自侮慢凡所至僧寺必揭周知冊以驗其實不同者獲送有司僧道有妻妾者諸人許捶逐相容隱者罪之願還俗者聽亦不許收民兒童爲僧違者並兒童父母皆坐以罪年二十以上願爲僧者亦須父母具告有司奏聞方許三年後赴京考試通經典者始給度牒不通者杖爲民有稱白蓮靈寶火居及僧道不務祖風妄爲論議沮令者皆治重罪

○辛亥以中都國子司業周斌爲齊府左長史斌福之寧徳人爲建寧府學教授考滿升中都國子司業未幾革中都國子監召回京師遂升是職

○賜雲南四川湖廣進方物土官及從人凡五百四十一人鈔四千六百五十九錠錦二十三匹文綺一百七十六匹絹二百四十二匹

○雲南摩紫洞蠻寇建昌打衝河西守堡中軍都督府都督僉事徐凱以成都等衛兵擊敗之

○癸丑廣西思陵州土官韋延壽江州土官黃中立思明府知府黃廣平貢馬及方物

○甲寅禁民間用番香番貨先是上以海外諸夷多詐絕其往來惟琉球眞臘暹羅許入貢而緣海之人往往私下諸番貿易香貨因誘蠻夷爲盜命禮部嚴禁絕之敢有私下諸番互市者必寘之重法凡番香番貨皆不許販鬻其見有者限以三月銷盡民間禱祀止用松柏楓桃諸香違者罪之其兩廣所產香木聽土人自用亦不許越嶺貨賣蓋慮其雜市番香故並及之○乙卯大祀天地於南郊○丙辰遣京衛千戶郭均英往賜麓川平緬宣慰使司宣慰使思倫發公服襆頭金帶象笏

○召信國公湯和入朝時和居鳳陽裏第以風疾不能行上思之特召入見勉慰問勞旣而遣還賜鈔一百五十錠俾擇地營壽藏

○己未命瀘州衛指揮僉事皇甫霖鎭守鹽井衛時西平侯沐春奏鹽井衛地邊遠夷而衛新置宜選宿將諳練懷柔可服夷心者鎭之故有是命

○辛酉永順宣慰使司宣慰彭添保貢方物

○上退朝顧謂翰林學士劉三吾曰朕歷年久而益懼者恐爲治之心有懈也懈心一生百事皆廢生民休戚系焉故日愼一日惟恐弗及如是所治效猶未臻甚矣爲治之難也自昔先王之治必本於愛民然愛民而無實心則民必不蒙其澤民不蒙其澤則眾心離於下積怨聚於上國欲不危難矣朕每思此爲之惕然

○命曹國公李景隆佩平羗將軍印往甘肅鎭守調都督宋晟劉貞率馬步壯士緝捕盜馬寇邊仍令狹西都指揮王英領河州洮州鞏昌臨洮軍馬往歸徳金佛寺等處追捕叛羗

○以天下郡縣預備倉糧貸貧民先是命戶部遣耆民於各郡縣糴糧置倉於民間儲之委富民守視以備荒歉議者以粟藏久致腐宜貸於民而收其新者於是遣使給貸之

○甲子烏思藏灌頂國師吉剌思巴監藏巴藏卜等各遣使來朝獻甲冑罽纓等物

○乙丑琉球國中山王察度山南王承察度遣其臣亞蘭匏等奉表貢馬九十餘匹及硫黃蘇木胡椒等物

○貴州宣慰使司宣慰使安的遣使貢馬十二匹先是建昌衛寇亂上以安的固守疆境遣使賞勞之故安的獻馬謝恩○丙寅置各處布政司按察司並各府照磨檢校官上諭六部都察院諸大臣曰頃者朕以各部案牘塡委往往淹積不行吏緣爲姦事愈浩繁於是各設司務職專紀其出入督其稽滯而察其姦獘不旬日間事多完集今在外布政司按察司並各府亦宜設照磨檢校如司務之職於是各司府置照磨所設照磨檢校各一人不署文案及不許差遣

○上以皇孫及諸王世子郡王年漸長未婚敕禮部於河南北平山東山西狹西凡職官及軍民家或前朝故官家女年十四以上十七以下有容徳無疾而家法良者令有司禮遣之俾其父母親送至京選立爲妃其不中選者賜道裏費遣還有司用是擾民者罪之

○戊辰道州猺蠻盤大等五百餘人作亂湖廣都指揮使司遣兵討捕獲其黨周子昌等二十九人誅之餘皆潰散○上以山西大同蔚朔鴈門諸衛軍士月給糧餉有司役民轉輸難苦不勝遂命各衛止畱軍士千人戍守余悉令屯田以息轉輸之勞

○命廣武衛指揮使劉福鎭永州遷安陸中護衛指揮僉事馮喜爲廣武衛指揮僉事時喜以不事事調鹽井衛指揮僉事及陛辭上憫其老故有是命

○己巳北平宣府軍儲倉成初廷議以北平府餘糧運至宣府儲偫遂遣官度地置倉於居庸關下至是倉成凡六百區

○庚午以前中都國子監爲鳳陽府儒學

○是月建漢壽亭侯關羽廟於雞鳴山之陽廟舊在玄津橋西至是攺作焉與歷代帝王及功臣城隍諸廟並列通稱十廟云

○建昌衛指揮使安配烏撒軍民府前宣慰使阿麼沐川長官徳聚隴木頭長官車落弟蒲亭程番長官程谷秀嶽希蓬長官蒲送靜州長官非車子車送及奉議州土官黃世鐵泥溪長官司土官王鳳遣子王凰馬湖府知府安仁尋甸府土官沙姑遣把事李不花臨安府土官甥祿勝來朝貢馬詔賜錦錡及鈔錠有差

二月辛未朔

○壬申車裏軍民宣慰使司宣慰使刀暹答遣其弟刀散等貢方物詔賜綺帛各十匹鈔一百八十錠

○夜雨霰

○癸酉置建昌衛前千戶所守禦打衝河

○重定優給例凡軍官在任亡故及徵傷失陷者自指揮至所鎭撫並賜其妻米五石優給終身無子孫者亦如之坐事死無子孫承襲者賜其妻鈔二十錠令依親不優給

○命中軍都督府都督僉事劉徳前軍都督府都督僉事商暠巡視兩浙城隍簡閱軍士上以倭夷屢爲寇患命徳等巡視沿海州郡城隍度其髙廣丈尺以及軍士器械之數仍督各衛嚴爲備禦遇有調發則一百戶所全軍同出庶幾兵將相知不致相失

○給廣西屬衛官軍六千九百餘人鈔三萬三千二百餘錠

○禮部言朝鮮國歲給大統歷一百本今李旦數生邊釁旣已絕其往來則歲賜之歷亦宜免造詔可

○乙亥夜太陰犯昴宿

○丁丑遣官釋奠於先師孔子

○戊寅祭大社大稷

○庚辰置河南等都指揮使司司獄時河南都司奏獄囚無官專掌故命各都司特設司獄一人○置應天府溧水縣東壩稅課局批驗鹽引所巡檢司等衙門初溧水縣耆民奏朝廷近開東壩旣利漕運且便商賈宜立稅課局批驗所巡檢司各一所從之○詔罷在外文武諸司公晏先是每歲正旦冬至天壽聖節及千秋節令諸司各給官錢設晏於公堂至是官吏以市物擾民故命罷之

○辛巳吏部奏北平等布政使司山東等按察司考核所屬有司官不勝任者四十餘人宜行黜降上曰考核行則善惡明黜陟公則賢者得以展其才不肖者不得以曠其職此輩宜卽除官代還毋令廢事

○壬午免揚州府如臯縣民亡絕逋賦凡二百一十餘戶

○癸未皇帝四十一孫孟爟生楚王第九子也

○四川天全六番招討使髙敬嚴遣使貢馬詔賜以文綺鈔錠

○免松江府華亭縣荒田租稅先是上以民間多荒蕪田土有司仍徵其賦稅民甚苦之命戶部榜諭天下郡縣凡土田荒蕪者以實奏報於是華亭縣言流民七百二十戶該徵稅麥絲綿租米四千一百二十餘石詔核實免之

○甲申夜有流星起自左旗東行至匏瓜沒

○乙酉遣官享先農

○丙戌旌表武昌府江夏縣民孟福妻張氏貞節

○丁亥增遞運驛夫糧額初遞運驛傳夫皆以民間田賦多者充役少則並別戶以足之轉遞往復久不得代船壞馬斃則易買補償𨿽巨室甲戶亦憚其役吏緣爲姦往往富者以賄免而貧者愈困於是饒州府樂平縣民方處漸上言郡縣徭役不均最爲民病如紅船馬船站船等役皆可計會乞令有司計每裏雜役若干驗其丁賦輕重以損益之務令均一定爲圖冊十年之內以次更番其餘輕役則於每年里長之下閒戶差遣如此則吏無賕賄之獘民無不均之患書奏上命戶部集百官議之戶部尙書郁新等言天下水馬驛遞運所夫其役至重𨿽蠲其稅糧而久不得代困乏之故皆由於此今後不須免糧但於各布政使司所屬境內計水馬驛遞運所船馬車牛之數以所隸民戶田糧照依舊僉糧額加倍均派不分軍匠依次輪充周而復始其兩浙稅戶與市民及宥罪發充者應役如故湖廣山西之民先嘗垛軍已除水馬諸項役占人戶宜令依舊克當不須均派上曰若依舊例糧數止加一倍恐不足以蘇民力命增至五倍餘如所議

○給賜胭脂山開河民匠六千人鈔一萬八千錠○庚寅命江陰衛指揮僉事朱信等率軍士運糧往遼東

○辛卯代州繁峙知縣劉英坐事被逮邑耆民十四人詣闕言英在官廉謹誠心愛民乞貸其罪上曰爲令者能得其民之心爲民者能懷其令之惠皆可嘉也遂命釋英給耆民道裏費遣還

○賜致仕指揮楊淸等九十六人鈔各十錠布六疋

○甲午初山東淸州諸府鄒平諸縣被水災者凡一十七處布政司以聞詔免其租稅戶部尙書郁新言近者髙苑縣被災田租皆準收綿布今鄒平縣宜如其例從之

○敕左軍都督府臣曰朝鮮國屢入朝貢旣聽約束乃復使人鈔掠邊境爲國啟釁近日澉浦獲賊胡徳等五人問之迺其國遣之出海劫掠偵伺邊聲者宜遣人往詰朝鮮李旦何得無禮如此今胡徳所連之人甚多朕不欲深究其事姑與李旦言俾知之○丁酉遷蘇州府崇明縣無田民五百餘戶於昆山開種荒田時昆山縣民上言其邑田多荒蕪而賦額不蠲故有是命復慮其重遷乏費命本處衛所發軍船遞之

○四川黎州安撫司土官副使苟徳貢馬

○己亥夜有流星大如盂靑赤色起自正南雲中隱隱有聲西南行至雲中沒

○是月城同安縣嘉禾山置永寧中左千戶所

○緬國及朵甘烏思藏皆遣使入貢

大明太祖聖神文武欽明啟運俊徳成功統天大孝髙皇帝實錄卷之二百三十一

大明太祖聖神文武欽明啟運俊徳成功統天大孝髙皇帝實錄卷之二百三十二

監修官資善大夫太子少師臣姚廣孝資政大夫戶部尙書臣夏原吉

總裁官文淵閣大學士兼左春坊大學士奉政大夫臣胡廣等奉

敕修明太祖髙皇帝實錄卷之二百三十二

洪武二十七年三月庚子朔上禦奉天殿策試會試舉人制策曰昔列聖之馭宇也其立綱陳紀皆精思遠慮至當無疵著爲典章垂法萬世夫何歷代創業之君於革命之際必有損益果前代立法有未善歟抑時君樂於更張而有損益歟爾諸文士當立志之秋正宜講此其悉陳之朕將覽焉時廷對者百人以張信爲第一賜信等進士及第出身有差

○辛丑上謂侍臣曰人主之聰明不可使有壅蔽一有壅蔽則耳目聾瞽天下之事俱無所達矣翰林學士劉三吾對曰人君惟博采眾論任用賢能則視聽廣而聰明無所蔽若信任憸邪隔絕賢路則視聽偏而聰明爲所蔽矣上曰人主以天下之耳目爲視聽則是非無所隱而賢否自見昔唐玄宗內惑於聲色外蔽於權姦以餋成安史之亂及京師失守倉皇出幸𨿽田夫野老皆能爲言其必有今日者玄宗𨿽恍然悔悟亦已晚矣夫以田夫野老皆知而玄宗不知其蔽於聰明甚矣使其能廣視聽任用賢能不爲邪佞所惑則亂何從生哉

○命魏國公徐輝祖安陸侯吳傑往浙江訓練沿海軍士時海上有倭寇之警先命都督楊文節制沿海諸軍備之至是復命輝祖等往加訓練

○特賜新除署府州縣儒學教官季宗等百六十三人鈔人十錠

○癸卯升河南按察司僉事王平爲都察院左僉都禦史曹銘爲左副都禦史初平在河南廉介明敏爲政有聲至是秩滿入覲故有是命○以太子賓客兵部尙書致事唐鐸爲太子少保○甲辰詔武官子弟習騎射上諭五軍都督府臣曰朕嘗令武官子弟演習武藝今天下久安彼年少者惟安享父兄俸祿縱酒嗜音樂歌舞遊戲一旦襲職使之挾弓矢上馬且不能安能爲國效力哉近揚州衛指揮單壽襲其父職率兵泰州捕寇猝與寇遇眾軍並力迎敵壽懼而走且麾眾使退遂致敗事此由其素不練習故爾自今武官子弟宜於間暇時令習弓馬當承襲者五軍閱試其騎射閒習者方許否則𨿽授職止給半俸候三年復試之不能者謫爲軍著爲令

○發山西軍士築東勝城北平軍士築宣府城

○乙巳賜琉球國使臣亞蘭匏甚模結致等宴於會同館

○丙午以進士及第張信爲翰林院修撰○山東寧陽縣民沈進詣闕訴水災先是寧陽縣汶河決南連滋陽西至汶上水髙出河丈餘濱河居民多漂流田禾皆浸沒惟髙阜居民獲存縣以災上聞詔遣使省錄被災戶數使者還言災不甚民妄復遣使核之亦詭符前使言遂逮系其吏民至是進詣闕訴言民實被災者千七百餘戶而使者所錄止百七十餘戶有司督迫租賦民愈困憊上命戶部覆核之得實杖使者釋吏民蠲其田租賦

○雲南臨安府僧鑑音等來朝請開設僧綱司從之以鑑音爲都綱

○丁未命兵部凡武官子弟年幼襲職者俟年二十以例比試○上謂侍臣曰毀譽之言不可不辧也人固有卓然自立不同於俗而得毀者亦有謟媚狎眤同乎污俗而得譽者夫毀者未必眞不賢而譽之者未必眞賢也第所遇有幸不幸爾人主能知其毀者果然爲賢則誣謗之言可息而人亦不至於受抑矣知其譽者果然不肖則偏陂之私可絕而人亦不至於幸進矣問君子於小人小人未必能知君子鮮有不爲所毀問小人於小人其朋黨阿私則所譽者必多矣惟君子則處心公正然後能得毀譽之正故取人爲難而知言爲尢難也

○戊申升行人司正爲正七品左右司副爲從七品行人爲正八品凡設官四十員咸以進士爲之先是所任行人多孝廉人材上以其將命四方往往不稱使指至是始命以進士爲之凡賫捧詔赦奉使外夷諭勞賞賜祭祀徵聘賢才賑濟軍務整點軍馬等事則遣之餘非奉旨諸司不得擅差而行人之任重矣

○旌表嚴州府分水縣民陳光叔妻胡氏貞節

○己酉命授琉球國王相亞蘭匏秩正五品時亞蘭匏以朝貢至京其國中山王察度爲請於朝以亞蘭匏掌國重事乞升授品秩給賜冠帶又乞升授通事葉希尹等二人充千戶詔皆從其請俾其王相秩同中國王府長史稱王相如故仍賜亞蘭匏公服一襲副使傔從以下鈔有差

○庚戌命天下種桑棗上謂工部臣曰人之常情安於所忽飽卽忘饑暖卽忘寒不思爲備一旦卒遇凶荒則茫然無措朕深知民艱百計以勸督之俾其咸得飽暖比年以來時歲頗豊民庶給足田裏皆安若可以無憂也然預防之計不可一日而忘爾工部其諭民間但有隙地皆令種植桑棗或遇凶歉可爲衣食之助於是工部移文天下有司督民種植桑棗且授以種植之法又令益種綿花率蠲其稅歲終具數以聞

○癸丑降山西按察司僉事宋禮呂震爲戶部主事時禮等考滿至京不進功績文冊吏部奏之遂降用焉

○甲寅命韓王松沈王模往省秦王晉王今上周王齊王上以二王年幼欲其遊觀諸王國都以惇友悌之情故有是命二王之行從官各十一人翰林編修王府紀善各一員掌侍從講說經史撰述文字禮部郎中一員掌祭祀所過名山大川及祀典神祗序班二員掌贊相禮儀良醫二員掌調治藥餌典膳二員掌王飲饌百戶二員率校尉二百人扈從二王同日啟行至宿州分道韓王由周曆秦晉抵燕齊沈王自齊歷燕晉抵秦周皆至秋八月而還

○廣西鎭安府知府岑添保上言往者徵虜前將軍傅友徳令郡民歲輸米三千石運餉雲南普安衛本府僻處溪洞南接交阯孤立一方且無所屬州縣人民寡少舟車不通陸行二十五日始至普安道遠而險一夫負米僅可三斗給食之餘所存無幾往往以耕牛及他物至其地易米輸納而普安荒遠米不易得民甚病之去年米才輸七百石尙逋二千二百餘石又本府歲輸本衛米四百石尢困極艱難舊以白金一兩折納一石今民願依前例輸白金如準臣所言恕寬民病書奏從之

○夜天鳴

○癸亥上謂禮部臣曰先王之治天下彜倫爲本至於胡元昧於教化九十三年之間彜倫不敍至有子納父妾而弟妻兄妻兄據弟婦者此古今大變中國之不幸也朕膺天命君主華夷復先王之教以敍彜倫務使各得其序旣定於律又著之大誥以明示天下比聞民間尙有頑不率教者仍蹈襲胡俗甚乖治體宜申禁之違者論如律

○有儒士初授知縣陛辭上問之曰試言蒞民之道何先對曰教化爲先曰教化何施對曰獎勸之上曰治民固以教化爲本而身又爲教化之本長一邑則擊一邑之望民率視己以爲則己身不正民將何法𨿽多爲獎勸彼不見信故曰以身教者從以言教者訟爾其識之

○甲子命工部藏軍器上以四方底寧師旅弗用命工部取甲兵裹而藏之

○狹西有士人上仁政書上覽之謂侍臣曰旣言仁政則必當愛民何故所言皆勞民傷財之事自相悖戾彼山林儒生不深究事體然亦肯言有可嘉也不必指擿瑕玼以杜言路

○乙丑夜歲星犯熒惑於奎宿

○是月詔前軍都督府都督僉事孫彥復姓謝彥字子起本姓謝世爲鳳陽於皇里人父母早逝育於外家孫氏辛丑渡江歸附數從徵討有功累授應天衛指揮僉事移鎭朔州洪武二十年升前軍都督僉事至是上命復其姓

夏四月庚午朔享太廟

○壬申福建泉州府地震

○癸酉詔兵部凡以罪謫充軍者名爲恩軍

○戊寅罷司牧局

○庚辰詔狹西乾州立唐忠臣渾瑊祠先是乾州同知史孟通上言渾瑊在唐徳宗時涇原兵變乘輿在奉天逆臣朱泚據長安引兵圍奉天眾心洶洶泚晝夜攻城經月城中資糧俱盡瑊獨引兵苦戰百計禦敵卒能保乘輿全城郭功載唐史章章可考今其祠廟尙在而祀事有缺甚非報功勸忠之義宜令有司每歲春秋致祭廷議是之故有是命

○更定蕃國朝貢儀是時四夷朝貢東有朝鮮日本南有暹羅琉球占城眞臘安南爪哇西洋瑣裏三佛濟渤泥百花覽邦彭亨淡巴須文達那凡十七國其西南夷隸四川者軍民府凡六烏蒙烏撒芒部卭部普安東川安撫司一曰金築宣撫司一曰酉陽宣慰司三曰貴州播州石柱招討司三曰天全六番長河西長官司凡三十盧山慕役西堡大華寧谷寨頂營十二營平茶程番康佐木爪方番阿昔亦簇占藏先結簇巾�各匝簇北定簇祁命簇阿昔洞簇勒都簇班班簇者多簇麥匝簇泥溪雷坡沐川平夷蠻夷嶽希蓬隴木頭靜州府四徳昌馬湖建昌會川州十九安順龍永寧鎭寧建安禮柏興黎裏闊武安永昌隆姜黎溪會理威龍昌普濟衛一曰建昌縣三中碧捨麻龍其隸廣西者府三田州思明鎭安州二十五龍英江龍養利上下凍思陵萬承安平太平都結思城結倫鎭遠左茗盈南丹紀安思同東蘭那地全茗利泗城奉議縣四陀陵羅陽崇善永康隸雲南者軍民府一曰姚安府八元江麗江景東楚雄鶴慶尋甸大理臨安宣慰使司三平緬車裏八百州二姚鄧土官三海東賓居小雲南縣二廣通習峨隸湖廣者宣慰使司四施南思南永順保靖安撫司一忠建長官司三臻部六洞黃坡等處軍民府一曲靖西域之部也西天泥八剌國朵甘沙州烏思藏撒立畏兀兒撒來撒馬兒罕上以舊儀頗煩故復命更定之凡蕃國王來朝先遣禮部官勞於會同館明日各服其國服如嘗賜朝服者則服朝服於奉天殿朝見行八拜禮畢卽詣文華殿朝皇太子行四拜禮見親王亦如之親王立受後答二拜其從官隨蕃王班後行禮凡遇宴會蕃王班次居侯伯之下其蕃國使臣及土官朝貢皆如常朝儀

○辛巳旌表太平府當塗縣民劉恆妻王氏朱華妻關氏趙福妻魯氏通州瞿彬妻王氏麗水縣葉仲余妻林氏山陰縣民姚彥良妻兪氏貞節禮部言兪氏子體原嘗爲禮部員外郎坐法死宜停其旌表上曰豈可以子不肖而沒其母之賢其亦旌之

○壬午命民間髙年老人理其鄕之詞訟先是州郡小民多因小忿輙興獄訟越訴於京及逮問多不實上於是嚴越訴之禁命有司擇民間耆民公正可任事者俾聽其鄕訴訟若戶婚田宅鬥毆者則會裏胥決之事涉重者始白於官且給教民榜使守而行之

○癸未以尙寶司丞楊能爲都指揮使洮州衛指揮使陳暉宋國公馮勝子克讓爲都指揮同知俱署狹西行都指揮使司事能左軍都督文之弟也上謂太子少保唐鐸曰帝王之於天下體天道順人心以爲治則國家基業自然久安朕每思前代亂亡之故未有不由於違天道逆人心之所致也天之愛民故立之君以治之君能妥安生民則可以保玆天眷卿與朕共事者久夙夜左右資弼良多凡朕之事天子民有弗至者卿卽以爲言使知有所警苟謂已安不以爲意治亂系焉鐸頓首曰陛下敬天卹民之心拳拳如此臣𨿽老悖敢不盡心

○丙戌詔徵儒臣定正宋儒蔡氏書傳上觀蔡氏書傳日月五星運行與朱子詩傳不同及其他注說與番陽鄒李友所論間有未安者遂詔徵天下儒臣定正之於是太子少保唐鐸等舉翰林院編修致仕張美和國子監博士致仕錢宰助教致仕靳權教授髙讓學正王子謙教諭張士諤兪友仁何原銘傅子裕周惟善訓導唐棐周寬趙信洪初萬鈞王賓謝子方吳子恭儒士角�羊震生熊釗揭軌蕭尙仁蕭子尙王允昇張文翰張師哲宋麟並遣行人馳傳徵之

○己丑禮部言兗州府曲阜縣歲貢儒學生員考不中式請以貢舉非其人坐知縣孔希文罪上曰孔希文聖人之後勿問

○庚寅爪哇國遣使貢蘇木香藥等物

○丙申賜國子監琉球生夏衣

○戊戌給山西所屬軍校七萬三千餘人布絹二十九萬六千餘匹棉花十萬九千餘斤○署北平按察司事監察禦史陳徳文奏言嫁母劉氏卒乞奔喪許之徳文四歲喪其父家貧隨母嫁陳氏後年長歸宗至是其母卒時已除奔喪之制徳文獨懇請甚至上特憐而許之

○是月置寧川守禦千戶所於吳川縣

○酉陽宣撫用興邦以襲職來朝貢方物

大明太祖聖神文武欽明啟運俊徳成功統天大孝髙皇帝實錄卷之二百三十二大明太祖髙皇帝實錄卷之二百三十三

洪武二十七年五月己亥朔

○庚子夜有流星大如雞子赤色起自奎宿南行至羽林軍沒

○辛丑詔免孝子郝安童軍役安童永州府祁陽縣人父玄戍定遼以辛卒安童當補役以母老無他兄弟供餋且有姑守節老而無依亦仰給於已詣闕自陳上憐之復其身

○福建泉州府地震

○壬寅前軍都督府都督僉事馬鑑卒鑑字哲壽州人元季劉福通盛文郁兵起鑑年十四爲文郁餋子冒其姓文郁卒鑑代領其眾居安豊自爲同僉張士誠圍安豊上命徐達常遇春攻敗士誠兵鑑遂來降累從徵伐以功升懷遠衛指揮僉事復姓馬二十三年升今官至是巡視廣東病卒年五十六上爲輟朝一日卹其家甚厚

○乙巳旌表寧波府象山縣民周彥博妻王氏吉安府廬陵縣民劉啟宗妻羅氏貞節

○戊申遼東送朝鮮國千戶李堅實鎭撫康保鼎通事金籠至京師詔賜以衣服鈔錠

○己酉敕諭宋國公馮勝曰天道以有餘補不足人反其道乃以不足奉有餘體天道者仁人也以不足奉有餘者非仁人也嗚呼禍福之來皆自人致故智人循理而行則家昌愚人所行悖於理則家亡朕命卿子出鎭西鄙近以家人不從所役來言於朕朕察言觀色良由不得其所故爾然小人略無怨言誠可愛惜朕以卿昆弟相從於開創之初具有功勞且有姻親之愛故不忍忘而爲卿言之自今以後所存役者使得從容足衣食俾無窘迫自然效力下無怨咨則家道昌矣

○癸丑雲南八百土官刀板冕遣其叔父刀板直進象牙席香藥等物賜板直等三十六人鈔四百八十錠羅綺各十匹布一百二十匹

○命左軍都督府左都督楊文率舟師鎭太倉

○甲寅安南遣其臣阮均等奉表由廣東貢方物上諭禮部臣曰安南篡試不許朝貢已諭廣西布政司毋納其使今又從廣東來有司不先請命而擅納其使亟遣人詰責之仍卻其貢獻不受○癸亥以少詹事兼翰林院修撰任亨泰爲禮部尙書○甲子以署吏部事主事翟善爲吏部左侍郎給事中張迪爲右侍郎

○丙寅命四川平茶洞長官楊抵綱孫正賢襲職初抵綱死其子再隆再興再徳三人相繼署事皆死再興子正賢再徳子玄壇保皆以幼不得襲於是抵綱第四子再勝逼正賢母單氏爲妾代署司事請俟玄壇保長還其職旣而謀欲殺正賢及洞長楊通保等正賢等覺之潛逃至京師訴其事且言再勝與景川侯謀反上命逮再勝鞫之再勝辭服當族誅正賢亦應緣坐上命獨誅再勝釋正賢使襲長官職

○禁諸司文移有奉旨施行者勿書聖旨二字凡有升賞差調等事悉以欽字代之

○是月攺廣東廉州千戶所爲廉州衛欽州百戶所爲千戶所○給狹西蘭州等衛軍士十萬四千三百餘人布絹四十三萬九千二百餘匹綿花十五萬六千四百餘斤

六月己巳朔

○庚午丹徒縣民賈良有仇家告其子自斷其指良乃訴於朝言臣嘗得疾臣子臥冰爲禱又絕食三日而禱皆不愈旣而刲股及以指然灰服之遂愈非無故而傷肢體者命法司驗之得實遂釋之

○辛未夜熒惑犯天街

○癸酉上燕間與侍臣論古上曰昔楚莊王謀事而當羣臣莫能逮朝而有憂色魏武侯謀事而當羣臣莫能逮朝而有喜色夫一喜一憂得失判焉以此見武侯之不如楚莊也夫喜者矜其所長憂者憂其不足矜其所長則志滿志滿則驕驕則淫佚敗日至矣憂其不足者則志下志下必能虛心以受人則人孰不樂告以善道故莊王卒伯諸侯以興楚國武侯侵暴鄰國而魏業日衰以此觀之人君當遜志以納善人臣當直道以事君君臣之間各盡其道則天下之事無不濟矣

○給武昌三護衛及長沙衡州寶慶茶陵永州五衛軍士鈔四萬三千八百餘錠初全州灌陽等縣猺蠻作亂各衛軍士嘗從徵討至是各賜鈔錠有差

○丁丑兗州府滋陽縣丞劉奉言河水泛溢浸沒民田三百六十餘頃詔戶部遣官核實免其賦稅

○戊寅命遼東定遼等二十一衛軍士自明年俱令屯田自食以紓海運之勞

○己卯卿云見○雲南曲靖軍人嚴政以親老乞於鄕衛編伍以便餋從之

○壬午詔河東鹽止運至淮安仍添置河東鹽運司運判一人於淮安主之

○甲申置建昌前衛先是西平侯沐春奏層臺衛地多山林少平衍難於耕稼軍餉不給至是命置衛於建昌徙層臺衛官軍實之

○置緬中宣慰使司時緬中來貢上敕吏部置宣慰司以其土官之長普剌浪爲宣慰使賜其使二十人鈔三百一十五錠羅綺各十四匹布四十八匹

○乙酉命兵部遣官至北平布政使司議置驛傳自大寧至廣寧東路四百八十五里置十驛中路北平至開平七百六十五里置十四驛西路至開平六百三十里置十三驛土木至宣府一百里置二驛○癸巳夜有流星大如雞子靑白色起自奎宿西南行至壘壁陣沒

○甲午詔互徙浙江福建沿海土軍初閩浙濱海之民多爲倭寇所害以指揮方謙言於沿海築城置衛籍民丁多者爲軍以禦之而土人爲軍反爲鄕裏之害至是有言於朝者乃詔互徙之旣而以道遠勞苦止於各都司沿海衛所相近者今互居之

○全州及灌陽等縣平川諸原搖民聚眾爲亂命湖廣廣西二都司發兵討之擒殺千四百餘人諸猺遂奔竄遁去

○是月命兵部遣官給賜遼東軍士冬布三十四萬四千餘疋

秋七月戊戌朔享太廟

○更定親王婚禮凡親王納妃預擇親迎日期別擇日行定親納徵發冊催妝等禮其禮物仍依節咨名數同日給送納徵發冊催妝儀前期一日內官監禮部儀禮司設冠服首飾金銀叚疋等儀物於文樓下設玉帛案冊案並節於奉天殿內至日早禮部設彩輿教坊司設樂於午門外內官設王妃鳳轎儀仗於彩輿之南皇帝具皮弁服升殿百官侍班正副使先行四拜禮執事官舉節及玉帛案冊案至丹墀置案於中道持節俟立傳制官宣制曰今聘某官某女爲某王妃命卿等行納徵發冊等禮正副使又四拜禮畢執事官以節授正使引禮引節並玉帛案冊案冠服等物至午門外置冊及玉帛彩輿冠服等物以次陳列而行妃家受聘禮前期一日妃家設香案節案於正堂中玉帛案冊案左右相向至日禮物至妃家主婚者出迎引禮引正使持節副使捧冊執事者捧玉帛至正堂各置於案正副使立於案左右冠服等物以次陳列禮官一員立於左主婚者立於右禮官曰奉制命正使某官某副使某官某爲某王行納徵發冊等禮引禮引主婚者詣香案前行四拜禮執事官捧玉圭玄纁主婚者先受玉圭次受玄纁各受執事再行四拜禮畢內官先以冠服進於妃具服訖內官詣冊案跪捧冊入中堂置於案引禮女官引妃出至冊案前行四拜禮跪女官宣冊訖妃受冊以授執事者再四拜禮畢執事者設妃座引禮請妃升座妃家應賀者行四拜禮正副使侯內官出告行禮畢持節出主婚者送至門外正副使回朝復命妃家回奉禮物從午門入內官監官奏聞醮戒儀其日皇帝具皮弁服執膳內官備金爵酒果王具衮冕行四拜禮執事斟酒立授王王跪飲聽戒命訖再行四拜禮復詣皇后前禮同親迎儀前一日妃家令親人鋪房至日王親迎儀衛司先設王儀仗教坊司設樂於長安門外妃家先設王幕次於中門之外香案帛案於中堂是日王受戒命訖具皮弁服升輦至妃家幕次禮官先入正廳立於東主婚者立於西禮官曰某王奉制行親迎禮主婚者詣幕次迎王王前行主婚者後隨至中堂內官捧禮物入中堂主婚者立於左妃母立於右女執事二人引妃出立於妃母之下內官以帛進王王受帛置於案王立於案左贊禮引主婚者詣帛案前行八拜禮畢引禮內官引王先出中門外詣妃轎所揭簾妃升轎王陛輦前行妃具儀從後行王至長安門外降輦侯妃至揭簾妃降轎王先行至內釋皮弁服具衮冕與妃詣奉先殿行禮廟見儀是日內官先於奉先殿陳設牲醴祝帛訖引禮引王與妃詣四廟帝後神禦前行四拜禮獻帛獻爵讀祝訖又行四拜禮畢還宮合巹禮其日內官先於王宮設王座妃座東西相向各設拜位於座之南王具皮弁服妃服鞠衣行拜禮王再拜妃俠拜執事者設酒案於正中饌案於左右置兩爵兩巹於酒案王與妃升座執事者舉饌案進於王及妃之前女官以爵進酒王與妃飲訖進饌饌訖再進酒饌如前儀又以巹盞斟酒進皆飲訖進饌皆饌訖徹案王從者餕妃之饌妃從者餕王之饌朝見儀次日早王具冕服妃服霞帔褙子皇帝服皮弁服引禮引王與妃詣禦前宮人以棗栗盤立於王妃之右王與妃各行四拜禮執事二人舉案妃隨捧進至禦前王與妃又行四拜禮復詣皇后前獻腵修如前儀禮畢賜王與妃宴回門儀其日內官先以禮物至妃家王與妃導從如常儀王先至妃家妃父出迎至正廳王於妃父母前行四拜禮妃父母立受二拜答兩拜王至中堂坐其餘親屬見王行四拜禮妃至入中堂於父母前行四拜禮其餘親屬於妃前行家人禮

○更定公主郡主封號婚禮及駙馬儀賓品秩皇姑曰大長公主皇姊妹曰長公主皇女曰公主親王女曰郡主郡主女曰縣主郡主孫女曰郡君郡王曾孫女曰縣君郡王玄孫女曰鄕君靖江王府比正枝郡王遞減一等女稱郡君自公主以上俱授冊郡主以下俱授誥命公主夫曰駙馬都尉祿秩依前比從一品自郡主夫至鄕君夫皆稱宗人府儀賓其祿秩各遞減一等散官照品級授公主及駙馬都尉歲食祿米二千石郡主及儀賓八百石縣主及儀賓六百石郡君及儀賓四百石縣君及儀賓三百石鄕君及儀賓二百石凡公主郡主下嫁旣以選定日期預先或一月或兩月或三四月前選日入府第將及納壻預先選日安牀及運裝奩金銀叚匹等物入府先嫁期二日公主受冊郡主郡君駙馬儀賓受誥上具衮冕告廟發冊用彩亭舁至午門外用紅仗二對女樂迎至本府月臺上設冊案香案列儀仗公主具服內命婦二員引禮內官傳制贊四拜贊跪受冊又贊四拜禮畢徹冊案香案次日公主謝恩駙馬儀賓受誥先成禮二日執事官陳設誥案並冠服於丹墀駙馬儀賓行四拜禮受誥又四拜禮畢用鼓樂迎告於家所司各備儀仗鞍馬同日給賜次日駙馬儀賓具服謝恩至日用鼓樂送駙馬儀賓入府成禮俟十日出府謝恩

○庚子賜國子生袁斌等六百餘人有家室者米人三石鈔五錠○辛丑辰星犯鬼宿

○癸卯鳳陽定遠等縣以編賦役黃冊內有欽免土民及太僕寺長淮等監餋馬戶雜役難同役戶編排申請定度戶部以聞詔土民優免有例養馬者亦不令重役

○夜有流星大如雞子赤色起自捲舌東南行至畢宿沒

○乙巳賜應天府溧陽縣銀墅東壩開河石匠四千九百餘人鈔萬四千七百餘錠

○己酉升大理寺左評事汪善爲左寺丞善安慶潛山人洪武二十年由國子生擢左評事二十六年署本寺事以年勞升今官

○夜太陰入南斗

○庚戌以禇富爲宗人府儀賓尙皇從曾孫女興安郡君

○壬子夜有流星大如杯靑白色起自河鼓西行至雲中沒○癸丑皇第四十二孫濟熇生晉王第七子也

○甲寅旌表孝子李徳成及節婦髙氏徳成易州淶水縣人其母早亡徳成念劬勞之恩乃摶土肖象日奠飲食奉之如生一夕夢母墮寒冰間挽之不能淂旣寤與妻王氏徒跣行三百里至呂平墓所臥冰七日時天大雪冰爲融釋鄕裏稱之會朝廷徵孝廉有司以徳成應詔擢光祿司署丞遷太常寺贊禮郎尋升尙寶司丞至是復旌其門曰孝行之門髙氏蘇州府長洲縣民張徳妻也年二十五而夫亡姑何氏憐其少欲嫁之髙氏自陳願攻紡績奉姑訓子誓不易志事聞詔表其門爲貞節之門

○乙卯先是西寧炒團等簇土蕃亦令眞班等言於都督宋晟願率蕃民男女八百餘人內附至是晟還朝以聞上曰蠻夷向化其心固善懷柔之道要不失其本性耳命仍於本族居之

○甲子以謝建爲駙馬都尉尙皇第十五女汝陽公主達都督僉事彥之子也

○置洛陽中護衛指揮使司於南陽汝州

大明太祖聖神文武欽明啟運俊徳成功統天大孝髙皇帝實錄卷之二百三十三大明太祖髙皇帝實錄卷之二百三十四

洪武二十七年八月戊辰朔福建泉州府地震

○辛未詔免河南府祥符陽武封丘三縣水災田租時三縣之田連三歲爲河水暴決浸沒有司不以言上聞之卽遣官核實免其租且切責三縣官吏坐視民災之罪

○壬申以湖廣全州及灌陽縣隸廣西布政使司

○癸酉詔有司免輸明年桑穰先是以造鈔歲買浙江河南北平山東及直隸鳳陽諸府桑穰爲鈔料民間不免伐桑以供科索至是上以其不便於民恐妨蠶作故免之

○甲戌命安陸侯吳傑永定侯張銓等率致仕武官往廣東訓練沿海衛所官軍以備倭寇

○置廣東靑藍守禦千戶所

○乙亥遣國子監生及人材分詣天下郡縣督吏民修治水利上諭之曰耕稼衣食之原民生之所資而時有旱澇故故不可已無備成周之時井田之制行有瀦防溝遂之法𨿽遇旱澇民不爲病秦廢井田溝洫之制盡壞議者遂因川澤之勢引水以漑田而水利之說興焉朕嘗令天下修治水利有司不以時奉行至令民受其患今遣爾等往各郡縣集吏民乘農隙相度其宜凡陂塘湖堰可瀦蓄以備旱熯宣洩以防霖潦者皆宜因其地勢修治之毋妄興工役掊克吾民眾皆頓首受命給道裏費而行

○丁丑遣官釋奠於先師孔子

○戊寅祭大社大稷

○癸未以尹淸爲駙馬都尉尙第十四皇女含山公主

○乙酉遣官祀歷代帝王○給神策等衛軍士二十一萬七千餘人布絹六十一萬八千餘疋○丙戌祭太歲風雲雷雨嶽鎭海瀆山川月將城隍諸神

○遣官祭旗纛

○狹西階文千戶張者等叛命右軍都督府左都督寗正爲平羗將軍會都督僉事徐凱率狹西成都衛兵討之初秦州衛令者親率本所軍往兩當聽調者不聽命衛遣人逮之者遂與千戶趙原吉等率所部八百餘人伐木遮道據守文縣及打江牛頭關等處道梗不通事聞遂命正等率兵一萬八千餘人往討之

○詔禁用銅錢時兩浙之民重錢輕鈔多行折使至有以錢百六十文折鈔一貫者福建兩廣江西諸處大率皆然由是物價湧貴而鈔法益壞不行上乃諭戶部尙書郁新曰國家造鈔令與銅錢相兼行使本以便民比年以來民心刁詐乃以錢鈔任意虧折行使致令鈔法不行甚失立法便民之意宜令有司悉收其錢歸官依數換鈔不許更用銅錢行使限半月內凡軍民商賈所有銅錢悉送赴官敢有私自行使及埋藏棄毀者罪之

○戊子夜天鳴

○庚寅新建京都酒樓成先是上以海內太平思欲與民偕樂乃命工部作十樓於江東諸門之外令民設酒肆其間以接四方賓旅其樓有鶴鳴醉仙謳歌鼓腹來賓重譯等名旣而又增作五樓至是皆成詔賜文武百官鈔命宴於醉仙樓

○癸巳夜太陰犯軒轅熒惑犯積薪

○丙申禮部主事蓋霖以事系獄其父伏闕言霖以菲才受任觸犯國法罪當大辟𨿽死莫贖但臣年老父子之情有所不忍願以次男從軍以贖其死上憫其言特宥之○是月以大理寺左寺丞馬文彧爲刑部郎中

九月戊戌朔浙江布政使司右布政使楊允左參政羅鐘右參政李文華湖州府知府王禎俱以事被逮上以其罪非貪墨俱宥之復其官歸安縣丞髙彬亦連坐耆民詣闕言彬在任公廉未嘗以事擾民民得安業今坐死系獄乞加寬宥上以其得民心卽詔釋之

○乙巳夜熒惑犯鬼宿

○靑州府日照縣民江伯兒以母病割脇肉食之不愈乃禱於岱嶽祠誓雲母病愈則殺子以祀神旣而母病愈竟殺其三歲子以祭有司以聞上怒曰父子天倫至重禮父爲長子三年服今百姓無知賊殺其子絕滅倫理宜亟捕治之勿使傷壞風化遂逮伯兒杖一百謫戍海南因命禮部定議旌表孝行事例行於天下禮部議曰人子之事其親居則致其敬養則致其樂有疾則托之良醫投以善藥至於呼天告神斯又懇切之至此爲人子所當爲也臥冰割股前古無聞𨿽出後世亦是間見至若割肝殘害尢甚且如父母止有一子割肝刲股或至喪生臥冰或致凍死使父母無依宗祀永絕反爲不孝之大者原其所自皆愚昧之徒務爲詭異以驚世駭俗希求旌表﹤矢見﹥避徭役割股不已至於割肝割肝不已至於殺子違道傷生莫此爲甚自今人子遇父母有疾醫治弗愈無所控訴不得已而割股臥冰亦聽其所爲不在旌表之例詔從之

○丙午撒馬兒罕駙馬帖木兒遣酋長疊力必失等奉表來朝貢馬二百匹表曰恭惟大明大皇帝受天明命統一四海仁徳弘布恩餋庶類萬國欣仰咸知上天欲平治天下特命皇帝出膺運數爲億兆之主光明廣大昭若天鏡無有遠近咸照臨之臣帖木兒僻在萬里之外恭聞聖徳寬大超越萬古自古所無之福皇帝皆有之所未服之國皆服之遠方絕域昏暗之地皆淸明之老者無不安樂少者無不長遂善者無不蒙恩惡者無不知懼今又特蒙施恩遠國凡�賈之人來中國者使觀覽都邑城池富貴雄壯如出昏暗之中忽睹天日何幸如之又承敕書恩撫勞問使站斥相通道路無壅遠國之人咸得其濟欽仰聖心如照世之杯使臣心中豁然光明臣國中部落聞玆徳音惟知歡舞感戴臣無以報恩徳惟仰天祝頌聖壽福祿如天地遠大永永無極照世杯者其國舊傳有杯光明洞徹照之可知世事故云○丁未置四川行都指揮使司於建昌府以建昌軍民指揮使司及建昌前衛寧番越雋會川鹽井六衛隸之

○賜國子監雲南四川官生冬衣

○戊申以天壽聖節賜在京文武官並國子監生吏民軍匠人等鈔有差

○己酉溫州府樂淸縣民爲錦衣衛卒誣告逮至京事白衛卒伏誅賜民鈔人十錠遣還免其今年田租

○庚戌山東曲阜縣知縣孔希文坐須知不完罷爲民

○辛亥免四川永寧宣撫司積年無徵稅糧一千三百三十餘石

○癸丑夜太陰犯昴宿

○定正蔡氏書傳成初召國子監博士致仕錢宰等至上語以正定書傳之意且曰爾等知天象乎皆對以不知上曰朕每觀天象自洪武初有黑气凝於奎壁間奎壁乃文章之府朕甚異焉今年春暮其間黑气始消文運當興爾等宜考古正今有所述作以稱朕意於是命翰林院學士劉三吾等總其事開局翰林院正定是書時禮遇諸儒甚厚各賜以綺繒衣被等物又禦制詩命次韻和之朝參則班於侍衛之前宴享則賜坐殿中時酒樓成人賜鈔宴其上各獻詩謝上大悅復遣禮部尙書任享泰諭旨諸儒有年耄思歸者先遣之眾皆願畱至是書成凡蔡氏集傳得者存之失者正之又集諸家之說足其未備三吾等率諸儒上進賜名曰書傳會選命禮部刊行天下賜諸儒宴及鈔俾馳驛而還

○乙卯天壽聖節上禦奉天殿受朝賀大宴羣臣於奉天殿○朝鮮國李旦遣其子某及門下評理趙琳等奉表貢方物賀天壽聖節詔諭其子某自今朝貢�進賀免進表某奏云小邦以小事大之禮必因進表得達微誠況正旦聖節華夷會同莫不奉表進賀難比其餘不敢不進

○丙辰湖廣辰州衛奏本衛地方上抵沅州下接常徳請置五驛如沅州例每一驛置一堡每堡置卒二百人戍守且令走遞從之

○丁巳雲南烏撒軍民府知府卜穆奏言沾益州屢侵奪其地詔令西平侯沐春理斷之

○戊午浙江定海衛奏所屬廓衢等千戶所皆瀕海地方陸路一百二十里水路則風濤險遠遇警急卒難應援請於穿山築城置千戶所分調官軍守禦從之

○己未夜太陰與熒惑會於柳

○庚申修寰宇通衢書成時上以輿地之廣不可無書以紀之乃命翰林儒臣及廷臣以天下道裏之數編類爲書其方隅之目有八東距遼東都司陸行爲裏三千九百四十四馬驛六十四水陸兼行爲裏三千四十五驛四十又自遼東東北主三萬衛馬驛四爲裏三百六十西極四川松潘陸行爲裏五千五百六十馬驛九十二水陸兼行爲裏八千三十驛一百有四又西南距雲南金齒陸行爲裏六千四百四十四馬驛一百水陸兼行爲裏八千三百七十五驛一百一十三南踰廣東崖州水陸兼行爲裏六千六百五十五驛七十有八又東南至福建漳州府水陸兼行爲裏三千五百二十五驛五十四北曁北平大寧衛爲裏三千六百一十四馬驛五十三水陸兼行四千二百四十五驛六十一又西北至狹西甘肅爲裏五千五十馬驛八十一水陸兼行爲裏六千七百二十驛九十六布政司十三浙江福建江西廣東之道各一浙江水驛十三爲裏九百四十八福建水馬驛四十一爲裏二千八百四十五江西水驛十五爲裏一千五百二十廣東水馬驛四十五爲裏四千三百九十河南狹西山東山西北平湖廣廣西雲南之道各二河南水驛三十一爲裏二千八百四十五馬驛二十二爲裏千一百七十五狹西水馬驛五十一爲裏四千一百馬驛四十二爲裏二千四百三十山東水馬驛二十九爲裏千九百一十五馬驛二十六爲裏千四百八十四山西水馬驛五十爲裏四千三十馬驛四十一爲裏二千三百八十北平水馬驛四十七爲裏三千四百四十五馬驛三十九爲裏二千三百六十四湖廣水驛十八爲裏一千七百三十馬驛二十六爲裏一千五百三十五廣西水驛五十三爲裏四千四百六十水馬驛六十四爲裏四千二百六十五雲南水馬驛九十六爲裏七千二百馬驛八十三爲裏五千二百七十五四川之道三水驛九十四爲裏七千二百六十五馬驛八十二爲裏四千七百九十五水馬驛七十爲裏五千九百時天下道裏縱一萬九百里橫一萬一千七百五十里此其大略也四夷之驛不與焉

○甲子置廣海衛於廣州新會縣置惠州平海海豊三守禦千戶所

○丙寅命遼王府校尉軍士屯田自食與定遼等衛屯卒俱俟十年後始收其租

○詔自今諸王婚禮使者所持之節置於冊案使者受命行禮畢執事者舉冊案由王道正副使由臣道出至午門外以節置彩輿舁至妃家門外正使乃持節行禮禮畢仍置彩輿舁回復命

○是月浚淮安山陽縣支家河水南入淮北通安東海州

○遣中使諭狹西都指揮使司訓練將士北自延安綏徳西自蘭州從魏國公徐輝祖等節制候來春徵討西番

○廣西田州府上隆州知州岑永通遣其弟永玉等貢馬十二匹

○升都察院左副都禦史曹銘爲右都禦史銘鞏昌之會寧人洪武十九年以進士授兵科給事中累遷左副都禦史至是升今官

大明太祖聖神文武欽明啟運俊徳成功統天大孝髙皇帝實錄卷之二百三十四大明太祖髙皇帝實錄卷之二百三十五

洪武二十七年冬十月丁卯朔享太廟

○戊辰初命鑄尙宮尙儀尙服尙食尙寢尙功印

○己巳夜有流星大如雞子靑白色起自天市東垣西北行至近濁沒

○遼東有倭夷寇金州卒入新市燒屯營糧餉殺掠軍士而去詔以沿海衛所將校不加備禦命都督府符下切責之

○辛未賜國子監琉球生冬衣

○壬申賜故指揮劉福家鈔百錠文綺十匹以福嘗徵雲南沒於行陣故也

○丁丑陛四川都指揮使司都指揮僉事潘永爲都指揮同知掌四川行都指揮使司事○己卯賜新除知府夏文舉等五十人帽帶襲衣○冊武定侯郭英女爲遼王植妃兵馬指揮張泰女爲寧王權妃

○庚辰命各處都指揮使司自今凡武官到任卽驗札付給祿遣人覆奏還乃視事著爲令

○命自今府州縣學生員凡食廩十年考其學無成效者罰爲吏

○辛巳翰林院詹事府成詔皆賜宴落成之

○升大理寺右評寺王雋爲工部左侍郎署部事給事中冀凱爲右侍郎時雋以言事不實法司請致其罪上曰雋年少有才略在官四年無過姑宥之遂升今官

○壬午府軍左衛指揮僉事淩雲言武官子弟除嫡長襲父職總軍伍余自十五歲以下令入郡縣學講讀經史及禦制武臣鑑戒諸書使其通曉禮法習知今古候有成立授以牧民之職從之

○乙酉賜提督屯田致仕官麥七千五百餘石

○丙戌戶部尙書郁新奏蘇州府太倉常年海運糧儲有司自正月以來卽拘集民船以備盤運及至三月中方已甚妨民業今後請自三月初方許集船盤運其正二月間皆不許從之

○丁亥以監生師逵爲監察禦史初逵與禦史馮彬往江西刷捲理獄囚爲彬所劾罰都察院書寫父歿奔喪至是與其母妻子同至京自言家貧親老願沾一命就祿以餋上閔之遂以爲監察禦史

○己丑罷建岷王官殿上諭工部臣曰邊境土木之工必度時量力順民情而後爲之時可爲而財力不足不爲也財有餘而民不欲不爲也必有其時有其財而民樂於趨事然後爲之則事易集今雲南土曠民稀軍餉轉輸民力甚勞若復加以興造之役非惟時力未可於民情亦有所不欲岷府姑爲棕亭以居俟十五年後民富力紓作之未晚爾工部遣人馳驛往輸雲南守臣罷其役

○庚寅敕天下衛所屯田將士以時耕作毋怠其事每歲秋後遣人上數京師

○辛卯夜有流星二俱大如雞子一靑白色起自天街西北行至捲舌沒一赤色起自天鉤西北行至天津沒

○癸巳上命有司凡軍士居沒官房屋者免徵其賃錢

○乙未旌表瀘州民李堯中妻劉氏貞節

○丙申福州府地震○以府軍衛指揮僉事張豫爲狹西行都指揮使司都指揮僉事

○置神電衛指揮使司於髙州電白縣以寧川雙魚二千戶所隸之

○城寧川千戶所及置樂民海康海安錦囊四千戶所於雷州之地

十一月丁酉朔

○戊戌朝鮮國遣知門下府事李茂奉表貢馬十四匹

○庚子夜辰星犯鍵閉

○甲辰升沐陽縣知縣周質爲山東布政使司參政衡山縣主簿紀惟正爲狹西布政使司參議賜以鈔錠衣服靴帽等物質惟正皆剛直有爲廉潔自守爲同僚所忌因事誣陷之逮至刑部得辧理其事以聞上嘉賞之故有是命○福建興化府地震

○貴州宣慰使司宣慰使安的貢馬二十六匹以免其積歲逋租故也

○乙巳以署狹西行都指揮使司都指揮同知馮克讓爲都指揮使綏徳衛指揮僉事馬溥爲狹西行都指揮使司都指揮同知

○攺甘州左衛爲肅州衛指揮使司置甘州中中衛指揮使司

○戊申皇第四十三孫尙炌生秦王第六子也

○己酉升潞州知州劉士源爲狹西布政使司左參政士源在官以廉幹聞偶以事被逮上特釋之升今官仍賜鈔五十錠文綺衣一襲及皮裘狐帽靴襪

○庚戌夜太陰犯司怪○辛亥雲南易門守禦千戶叚弘毅死其弟長請襲職兵部以長比試不習武藝難之上以其土人宜免比試令襲職

○丙辰冬至上禦奉天殿受朝賀大宴羣臣

○丁巳夜有流星二俱大如雞子一靑白色起自輦道西南行至左旗沒一赤色起自螣蛇東北行至紫微東蕃沒

○戊午以吳倫爲宗人府儀賓尙皇孫女蒲城郡主郡主秦王長女倫安陸侯傑之弟也

○癸亥鳳陽府泗州盱眙縣耆民劉本等詣闕言知縣方素易在職三年民受其惠今以母喪當去官乞畱復任從之復遣使賫敕勞素易曰古者賢知身仕於當時而名流於後世者必其持心操節始終一致而不爲聲色貨利所移奪故能廉以守身仁以利民民懷其惠而神降之福卒致上顯父母下榮妻子身名俱全永永不磨爾盱眙知縣方素易蒞政三載惠愛在民俱稱廉能今以內艱去官民弗忍捨詣闕懇畱再任非能盡牧民之職者曷以致此嗚呼若素易者豈不追蹤古之賢知者耶故特遣使賫鈔二百錠衣被各一襲靴襪二對用旌爾能爾其愼終如始以福吾民爾惟懋哉素易受賜詣闕謝恩復命賜宴於禮部陛辭請歸葬母而後復任詔許之素易饒之樂平人初以明經薦任淮安府學訓導後復以才薦授今官

○

○甲子以馬隆衛指揮僉事李茂爲中軍都督府都督僉事先是茂已致仕遣赴大同置衛屯戍而茂盡心所事故有是命

○乙丑以魯塇爲宗人府儀賓尙皇從曾孫女永福郡君

○越州土酋阿資復叛西平侯沐春都督何福等率兵討之營於越州城北督指揮李得徐毅分道四面攻之又別遣指揮何琪兪輔領壯伏於岐路以兵挑戰於是蠻寇悉眾以出伏兵四起縱擊大敗之殺獲甚眾惟阿資脫身遁去

○置南山守禦千戶所

○給賜定遼廣寧等衛軍士六萬八千八十餘人綿布三十三萬四千八百餘疋綿花一十萬二千一百餘斤

○頴國公傅友徳卒

十二月丙寅朔置寧夏郡收千戶所

○丁卯冊指揮孫繼達女爲慶王﹤木旃﹥妃

○賜公侯及五府都督等官宴於右順門

○己巳洛陽民進瑞粟一莖二穗○賜致仕指揮姚徳等四十餘人麥三千餘石以其督視山東屯田有成故賜之

○辛未廣西郁林州民李友松上言本州北流南流二江其間相去二十餘里乞鑿河通舟楫以便行旅仍乞蠲其所侵田稅及設石陡諸牐詔從之

○癸酉給賜揚州髙郵二衛捕寇有功將士鈔有差上諭兵部臣曰自古君天下者立兵衛任將帥申明號令以嚴守禦況皇城四門尢爲至重近者將佐怠於約束軍士入直致有析離隊伍顧他人待直者亦有約束過嚴使軍士勞苦不得顧其父母妻子者此皆非禦下之道安望其守衛嚴肅哉今朕自定其法令諸將仕遵守凡守衛皇城四門自指揮至軍士各依其伍全隊上直不得使人代替如一所數缺則以別所全隊易之勿以不足之伍分豁補數違者處重刑本隊軍士有告言者賞不依原伍因而縱令在衛自指揮以下各杖一百指揮降千戶其餘遞降俱調邊竟受賄者治重罪其軍士當直如有死喪疾病嫁娶生產等事有妨者皆準所告父母病無丁男者許侍疾不限月日妻病無男女者亦如之親戚吉凶慶弔不出百里外者亦許給假畱難及不實者皆治罪若本身暴疾不準所告致病甚者本管治以罪其力弱子侄願代者聽凡上直各守本門不許從別門往來違者許執獲𨿽國戚亦聞奏區處執獲者賞容縱者處重刑若有關請孕婦不許入內違者皆坐以罪

○甲戌申定皇城門禁法凡朝參午門先放直日都督將軍及應直帶刀指揮千百戶鎭撫散騎舍人然後文武百官以次而入不許攙越其上直官軍俱三日一易於朝退辰時交代嚴加守衛凡內官內使小火者出門須比對銅符若本無銅符及有不比對輙放行者守門官軍治重罪仍密加搜檢有公差帶金銀叚匹出者憑勘合照驗亦須明白附寫往某處公幹及記所服衣服顏色件數回日點對有不同者卽時聞奏其工匠人等出入各門依例搜檢有誤帶鈔物在身者許附寄各門如出門夾帶鈔物者許執奏凡官民軍人有事入奏不許阻遏及問其事情違者官軍皆坐罪

○乙亥置廣東碣石衛及甲子門千戶所

○定遠侯王弼卒

○朵甘都指揮搠幹爾監藏等遣其侄班丹藏卜等來朝貢馬

○夜有流星靑白色起自四輔北行至紫微東蓄沒○戊寅築臺州海門北岸城

○冊指揮孫繼達女爲肅王楧妃

○戊子賜貴州都指揮使司所屬土官寨長把事舍人八十一人鈔一千八百六十錠

○辛卯以耿璇爲宗人府儀賓尙皇孫女江都郡主郡主懿文皇太子掌女璇長興侯炳文子也

○復漢中府同知柴庸職時庸以事下刑部獄其僚屬與同獄者咸言其在官廉介尙書楊靖以聞上特宥之復其官凡爲庸言者亦減罪一等

○癸巳貴州紫江新藍等處蠻民作亂四川都指揮使司都指揮使程暹率兵討平之

○城富川縣徙梧州守禦千戶所於城中時富川典史徐魯以縣治去所甚遠遇猺蠻竊發卒難備禦請徙於城中故有是命○賈哈剌寇鹽井指揮僉事陳進死之進全椒人由蘇州衛千戶升鹽井衛指揮僉事賈哈剌入寇進率眾奮擊所殺甚眾被創而死

○兵部奏是歲雅州碉門及秦河二州茶馬司市馬得二百四十餘匹

○雲南臨安府知府致仕世家寶卒世家寶蒙古人姿貌丰整善言論涉獵書史元末以集賢院學士守膠東登萊等郡洪武元年大將軍徐達下山東參政傅友徳兵至萊陽世家寶以所守城降授大理寺少卿尋攺禮部侍郎二年升刑部尙書未幾以事貶知廬陵縣召還授兵馬指揮司副指揮攺兩浙運鹽使司同知十五年知臨安府秩滿賜致仕還家後復召至京遣賑濟廣東興寧長樂二縣至是卒

○升袁州府宜春縣知縣沈昌爲南安府知府靑州府昌樂縣知縣於子仁爲登州府知府宿州靈璧縣知縣周榮爲河南府知府寶慶府新化縣丞葉宗爲黃州府知府初昌等與膠州卽墨縣知縣孔克庸等十餘人俱以廉能稱先後坐事逮至京其民皆列其善政以聞上嘉之故有是命克庸等皆循例升擢榮後以言事稱旨升河南布政使司左布政使

○夜有流星大如雞卵靑白色起自奎宿西北行至遊气中沒

○乙未享太廟

○是歲攺建通政使司及錦衣旗手二衛於中軍都督府之後建儀禮司於長安街之東

○建行人司於西華門外

大明太祖聖神文武欽明啟運俊徳成功統天大孝髙皇帝實錄卷之二百三十五

大明太祖髙皇帝卷之二百三十五終太祖髙皇帝實錄卷之二百三十六

洪武二十八年春正月丙申朔上禦奉天殿受朝賀大宴羣臣是日朝鮮國李旦琉球國山北王瑉貴州宣慰使安的並金築等處土官各進方物馬匹

○丁酉置四川鹽井衛軍民指揮使司儒醫陰陽學官時本衛新置以儒醫陰陽學並倉庫驛傳未設官爲請吏部議倉庫官以鎭撫兼之驛官以百戶領謫卒當傳者兼之儒學等官宜許其請從之

○辰星犯壘壁陣

○己亥享太廟

○命駙馬都尉梅殷等閱中都畱守司屬衛軍士並籍其戶丁名數來獻

○庚子狹西行都指揮使司指揮僉事張豫言治所北濱邊塞鮮有儒者歲時表箋乏人撰書武官子弟多不識字無從學問乞如遼東建學立師本司衛所官俸舊皆給鈔由是各占田耕種多役軍士乞給祿米十之三庶免役軍之獘甘州等衛隸兵者多謫戍之人例不給賞然邊地苦寒不產木綿乞給衣布以爲禦寒之具遞年軍士逋負種糧積二千八百二十八石貧不能償者乞免其徵從之於是置狹西行都指揮使司儒學設官如府學之制

○辛丑以湖廣布政使司左參議鄭賜爲北平布政使司右參議時賜以親喪服闋故調用之○升西安府知府閻彥淸爲狹西布政使司左參政延安府葭州吏目淩守誠爲衢州府知府鞏昌府徽州吏目林宗徳爲九江府知府西安府涇陽縣知縣李成爲建寧府知府時彥淸等居官皆以廉能稱故升擢之○命廣東都指揮同知花茂討捕海寇時廣東都指揮使司言潮州吉頭澳有賊船九艘泊岸約五百餘人劫掠南柵等村上以廣東瀕海州縣常被寇害由守禦官軍巡邏不嚴所致於是詔都司以兵操海舟五十艘往來巡捕令茂總之

○丙午平羗將軍右軍都督寗正討平階文叛寇張者等復命正以兵從秦樉徵洮州等處

○丁未大祀天地於南郊

○旌表南昌府南昌縣民李秉良妻葉氏貞節

○庚戌命戶部以耕牛一萬頭給東昌府屯田貧民先是命遷登萊之民屯田東昌至是又慮小民貧窶無資市牛故有是命

○福建興化衛軍魏保妻黃氏一產三男事聞循例給賜米鈔

○太陰犯禦女星○辛亥遣使敕周王橚發河南都指揮使司屬衛馬步官軍三萬四千餘人往塞北築城屯田

○壬子置皇城長安東安西安北安四門倉儲糧以給守禦軍士倉設副使一員

○癸丑塡星守氐宿

○甲寅遣使敕晉王發山西都指揮使司屬衛馬步官軍二萬六千六百人往塞北築城屯田

○丙辰冊兵馬指揮周鐸女爲谷王穗妃

○戊午置濟川江淮二衛指揮使司轄各處馬船遞江上往來軍民

○己未冊都督袁洪女爲岷王楩妃

○庚申以羽林左衛指揮使湯弼爲河南都指揮使驍騎右衛指揮僉事蕭中爲都指揮同知府軍後衛指揮僉事兪淇金吾前衛指揮僉事李順並爲四川都指揮同知○甲子敕今上發北平二都指揮使司並遼東都指揮使司屬衛精銳騎兵七千步兵一萬命都指揮使周興爲總兵官同右軍都督僉事宋晟劉眞往三萬衛等處剿捕野人其屬衛指揮莊徳景保安張玉盧震等悉令從徵

○給賜山西北平遼東屬衛軍士綿布人五匹綿花人二斤

○西平侯沐春中軍都督僉事何福等討越州阿資平之初阿資遁去時曲靖土軍千戶阿保張麟所守之地與越州相接其部屬多與之貿易春使人陰結阿保等令覘知阿資所在於其所經行之地星列守堡絕其糧道阿資困急福潛引兵屯赤窩鋪遣百戶張忠等搗其寨擒阿資斬之俘其黨越州遂平

○右軍都督寧正遣人械叛寇張者趙原言至京伏誅

○是月琉球國山南王叔汪英紫氏遣其臣耶師姑等中山王察度遣亞蘭匏等各貢馬共三十六匹硫黃共四千斤詔賜耶師姑等鈔有差

二月乙丑朔

○丁卯遣官釋奠於先師孔子

○宋國公馮勝卒勝初名國勝又名宗異後更今名鳳陽定遠人上起義兵於臨濠下滁州勝與兄國用來歸以忠勇見任隨取和州勝預有功歲乙未六月上率國用等以舟師克采石破太平遂命國用典親兵任以腹心丙申從上破元將陳野先從子於江寧鎭遂從克建業國用以功升帳前親兵指揮使己亥四月國用以疾卒追封郢國公子誠幼上乃命勝代領其眾居中宿衛庚子陳友諒犯龍江命勝伏兵石灰山與徐達合擊大破之獲戰艦數百艘降將士二萬餘人癸卯從伐陳友諒大戰於鄱陽湖勝功居多甲辰升同知樞密院事乙巳從左相國徐達伐張士誠丙午取湖州轉大都督府同知洪武元年正月加銀靑光祿大夫都督府右都督兼太子右詹事四月率兵下狹州進攻潼關守將李思齊張思道宵遁遂西至華州據關而守九月同禦史大夫湯和進兵大行山取澤潞二州擊走賀平章張伯顏十二月破猗氏遂下平陽絳州擒右丞賈成左丞李茂田保保等獲將士五百餘人馬三百餘匹二年從大將軍徐達徵狹西克鳳翔取鞏昌降元總帥汪靈眞保平章�等是歲九月召達還京師命勝總制軍事三年論功行賞封宋國公賜鐵券文曰咨爾開國輔運推誠宣力武臣特進榮祿大夫右柱國宋國公同參軍國事食祿三千石馮勝朕惟歷代創業之君必有親同骨肉愛若肢體之將使之周旋左右出入以防姦詐遂得保全其身施爲造化以有天下卽是而觀其功不小朕自淮渡江以來爾兄國用實典親軍導從有方動合古道俄而因疾長逝朕念其勞追封爲郢國公憫其子幼以爾勝繼之爾勝十餘年間居京師則除肘腋之患歷徵戰則建爪牙之功敵犯龍江帥奇兵而大挫羣寇副將北伐屢克捷而平定中原宣力內外佐成混一今天下已定論功行賞朕無以報爾是用加爾爵祿使爾子孫世世承襲朕本疏愚皆遵前代哲王之典禮玆與爾誓若謀逆不宥余犯死罪爾免二死子免一死以報爾功嗚呼爾以忠誠夙夜事朕累除姦惡爵祿之崇由爾勤勞而致尙其日愼一日持守髙盈訓及子孫保於永世四年賜守先塋戶一百五十五年賜交趾弓五十彤弓五命爲徵西將軍同大將軍達分道徵沙漠兵至掃林山與虜兵大戰斬故元平章不花等四百餘人降太尉瑣納兒加平章管著等進兵亦集乃路守將卜顏帖木兒以城降次別篤山口岐王朵兒只遁去獲平章長加奴等牛羊馬駝千餘萬至甘肅守將上都驢等率所部降獲吏民八百三十餘戶馬駝牛羊稱是師還詔賜第於中立府六年命爲右副將軍率兵山西北平防胡七年召還復命同衛國公鄧愈等往鎭北邊九年移鎭西安二十年復命爲徵虜大將軍北徵沙漠招降故元將納哈出以罪詔收勝總兵印而命永昌侯藍玉行總兵官事召勝還京師上以勛舊不加譴命就第鳳陽奉朝請二十三年賜鈔二千錠令建碑於其先塋九月赴京賀天壽聖節賜鈔百錠二十四年朝正於京師賜鈔百錠命與潁國公傅友徳等巡撫山西塞上二十五年加兼太子太師至是卒勝性勇悍善戰及爲大將馭眾稍無紀律其徵納哈出也禆將有盜胡將馬者勝斬之以狥然亦自掠胡馬至使閽者行酒於納哈出之妻求大珠異寶又胡王死才二日勝彊娶其女大失夷狄降附之心上以此深責之

○給狹西都司屬衛並西安三護衛軍士十萬六百人綿布四十二萬三千八百匹綿花十五萬九百斤

○戊辰祭大社大稷

○詔復置袁州府分宜縣鐵冶所令循舊額辦課

○山東布政使司言靑兗濟南登萊五府民稠地狹東昌則地廣民稀𨿽嘗遷閒民以實之而地之荒閒者尙多乞令五府之民五丁以上田不及一頃十丁以上田不及二頃十五丁田不及三頃並小民無田耕者皆令分丁就東昌開墾閒田庶國無遊民地無曠土而民食可足也上可其奏命戶部行之

○庚午狹西行都司言山丹永昌涼州西寧四衛軍士之馬系臨邊徵調之數宜以官倉所儲料豆支與飼養庶可調用其屯田軍士之馬則於各軍歲輸數內免其十之二以給飼之又言甘州五衛軍士分耕塞上一伍之中有遠至二百里者軍不成伍將吏不能朝夕督視以致軍士怠惰所獲不足自食繼今宜令一百戶爲一屯以便耕種從之

○西平侯沐春言沾益烏撒地境相鄰連年爭地不決宜以所爭地給烏撒衛官軍屯種可之

○置寧夏衛及前左中屯四衛指揮使司儒學各設教授一員訓道二員

○壬申以監察禦史謝祥爲刑部右侍郎工部虞部郎中孫顯爲本部右侍郎

○太陰犯司怪

○甲戌以工部侍郎王雋爲本部尙書通政使司左通政宋徵爲通政使都察院左僉都禦史王平爲右都禦史監察禦史嚴徳瑉爲左僉都禦史範俊常權爲右僉都禦史馮彬爲工部右侍郎右侍郎孫顯爲左侍郎大理寺左寺丞汪善爲左少卿右寺丞徐正爲右少卿兵科給事中張泌爲光祿司卿兵部郎中齊泰爲本部左侍郎主事劉雋爲右侍郎戶部員外郎李彪爲本部右侍郎右侍郎祁著爲左侍郎監察禦史房安爲江西按察使王文爲湖廣按察使陳文通爲廣東按察使黃信爲廣西按察使潘伯庸爲河南按察使師逵爲狹西按察使陳英爲山東按察使張翀爲四川按察使李瑛爲北平按察使

○己卯遣官享先農

○庚辰詔右軍都督府榜諭龍州土官趙宗壽等先是二十一年九月土官趙貼堅卒無子其侄宗壽襲爲土官知州已而鄭國公常茂以罪謫居龍州貼堅妻黃氏有二女其一爲太平州土官李圓泰妻而茂納其一爲妾方是時宗壽𨿽襲職而貼堅妻猶持土官印與茂圓泰專擅州事數淩逼宗壽會茂以病卒其閽者趙觀海等亦肆侮宗壽宗壽乃與其把事等以計取土官印上封章言茂已死並械觀海等至京於是貼堅妻惶懼使人告宗壽擄掠又與圓泰謀劫茂妾並其奴婢往太平州及趙氏祖父官誥諸物盡掠取之又欲並取龍州之地乃自至京告宗壽實從子不應襲土官宗壽亦上章言狀上乃詔宗壽勿問下吏議貼堅妻與圓泰罪旣而以蠻夷遠人俱釋之至是復有人告茂匿龍見州未死前宗壽所言皆妄遂詔右軍都督府榜諭宗壽及其官民人等曰皇上以鄭國公常茂有罪特以其父開平王之功不忍遽寘於法安置龍州其昆弟仍享爵祿撫存如故惟龍州遠在西南自我朝平定天下土官趙貼堅稱藩納款誠事朝廷貼堅已故其妻乃與茂結爲婚姻誘合諸酋肆爲不道及貼堅侄宗壽襲爲土官與貼堅妻互相告訐又言茂已死皇上以誠信待人且以茂功臣之子得罪而死深可矜憫並釋其告訐之罪今有人言茂實不死宗壽等知狀已遣散騎舍人諭宗壽捕茂宗壽漫不加意延玩使者久不復命其意莫測皇上未卽問罪特命榜諭爾宗壽等知之如茂果存則送至京師以贖爾罪復違令則命大將軍率兵討捕罪在不赦如茂果死則宗壽亦親率大小頭目至京具陳其由凡龍州軍民人等悉皆知會

○壬午熒惑犯鬼宿

○乙酉降河南都指揮僉事謝貴爲狹西河州衛指揮僉事時都指揮僉事趙隆有罪詞連貴貴已署山西行都司事上特宥之降今官

○丙戌冊兵馬指揮使呂貴女爲周世子有燉妃

○太陰犯心宿

○丁亥懷慶府倉糧虧耗四百餘石法司逮問守倉者五十人罪當徒上以倉糧歲久減耗非守倉者之罪亟命釋之○戊子詔工部罪人罰役死者免補先是有罰役死者所司輙追其父兄至京補其役上聞之惻然曰朕以人犯法多至於死故不忍加刑令罰役以全其生歿則已耳乃追其父兄補之果何罪耶命釋之

○置廣州衛增城千戶所惠州衛右後二千戶所及所屬捷徑千戶所

○刑部臣奏律條與律例不同者宜更定俾所司遵守上曰法令者防民之具輔治之術耳有經有權律者常經也條例者一時之權宜也朕禦天下將三十年命有司定律久矣何用更定

○乙丑應天府上元縣典史隋吉言農民之中有一夫一婦受田百畝或四五十畝者當春夏時耕種之務方殷或不幸夫病而婦給湯藥農務旣廢田亦隨荒及病且愈則時已過矣上無以供國賦下無以養其室家窮困流離職此之由請命鄕裏小民或二十家或四五十家團爲一社每遇農急之時有疾病則一社協力助其耕耘庶田不荒蕪民無饑窘百姓親睦而風俗厚矣上善其言諭戶部臣曰古者風俗淳厚民相親睦貧窮患難親戚相救婚姻死喪鄰保相助近世教化不明風俗頹敝鄕鄰親戚不相周卹甚者彊淩弱眾暴寡富吞貧大失忠厚之道朕卽位以來恆申明教化於今未臻其效豈習俗之固未易變耶朕置民百戶爲裏一里之間有貧有富凡遇婚姻死喪疾病患難富者助財貧者助力民豈有窮苦急迫之憂又如春秋耕獲之時一家無力百家代之推此以往百姓寧有不親睦者乎爾戶部其諭以此意使民知之

○命北平都指揮使盛熙築萬全懷安等城

大明太祖聖神文武欽明啟運俊徳成功統天大孝髙皇帝實錄卷之二百三十六太祖髙皇帝實錄卷之二百三十七

洪武二十八年三月甲午朔

○乙未後軍都督府都督僉事劉寧卒寧亳縣人初隸劉福通麾下爲總管歲丙午來降授管軍百戶累功至都督僉事十八年以老疾致任卒年七十五

○丙申罷應天府龍江及大勝港抽分場官

○給大同三護衛並蔚朔東勝左右四衛軍校六萬二百餘人綿布二十一萬六千一百匹絹五千一百匹綿花九萬四百斤

○戊戌制諭中軍都督僉事朱信充總兵官前軍都督僉事宣信充副總兵率舟師運糧赴遼東其海運大小官軍悉聽節制○後軍都督府都督僉事李恪卒恪鳳陽人歲癸巳從軍濠州丙申從渡江累功至都督僉事卒年六十八○己亥以錦衣衛指揮僉事楊嵩爲四川行都指揮使司都指揮同知石玉爲狹西行都指揮使司都指揮僉事鎭南衛指揮僉事鄧顯爲山東都指揮使司都指揮僉事四川行都司都指揮同知潘永爲都指揮使府軍衛致仕指揮僉事劉貞爲山西都指揮使司都指揮僉事旗手衛致仕指揮僉事劉義爲河南都指揮使司都指揮僉事府軍衛致仕鎭撫郭靑爲福建行都指揮使司都指揮僉事

○東勝左衛百戶吳信坐侵暴屯卒誅上遣使諭守邊將士曰昔漢將趙充國徵討西羗所用芻糧未嘗仰給朝廷皆由其勸課撫綏有道遂成大功垂羙千載近緣邊列衛因中原之民艱於供給故立屯田之法以代民力柰何將校不能撫綏又重困擾之如東勝左衛百戶吳信不卹士卒侵克其賞賜貪淫無厭是致受害者稱訟夫邊衛士卒居則望烽燧出則禦寇盜天气早寒田谷少獲比之內地士卒勞苦加倍而信又侵暴如此使守邊者皆如吳信田土何得而治糧食何得而充疆場何以禦侮哉今遣人往諭爾等其恪遵朕言毋如吳信爲也

○辛丑太陰犯天樽

○甲辰以武徳衛指揮僉事李聚爲鎭武衛指揮使司世襲指揮使

○後軍都督府都督僉事徐禮卒禮淮安邳州宿遷人元季以從徵功爲參政吳元年率沂州馬步軍三萬餘人來歸累功升都督僉事至是卒於官

○乙巳詔谷王穗之國宣徳府

○己酉詔中軍都督府左都督劉謙右軍都督府都督僉事陳春後軍都督府都督僉事朱榮往彰徳衛輝大名廣平順徳眞定東昌兗州等府勸督遷民屯田

○庚戌鎭南衛百戶遣軍士入龍洞山采荊杖爲虎嚙死法司論當杖謫戍邊上曰猛獸害人人豈能測免其戍邊但停俸一年令出資斂葬之

○癸丑秦王樉薨王上第二子孝慈皇后所生也年十五受封二十三之國至是薨年四十訃聞詔定喪禮禮部尙書任亨泰奏曰考之宋制宜輟朝五日今遇時享宜暫輟朝一日皇帝及親王王妃公主世子郡王郡主及靖江王世子郡君服制皆與魯王喪禮同皇太孫服齊衰期年因視事以日易月亦十三日而除素服期年從之定謚曰湣冊曰古之君國子民者生則有爵歿則有謚爵以辧上下謚以昭善惡此古今不易之典天下之公論也朕自卽位以來列土分茅封建諸子爾以年長者首封於秦期在永保祿位藩屏帝室夫何不良於徳竟殞厥身烏乎哀痛者父子之至情追謚者天下之公議義之所在朕何敢私玆特謚爾曰湣

○夜有星大如雞子靑白色起自紫微東蕃外約流五尺發光如杯大明燭地北行至雲中歿

○戊午罷太僕寺羣監官以其馬匹隸有司牧養計罷監羣一百一十一處先是和州民晏仁言民間馬戶旣養孳生馬匹又於有司供應差役是一戶而充兩差實爲重復下廷臣會議禮部等官言宜省牧馬監羣就令有司兼掌之便至是滁陽牧監及大勝關柏子驑興保寧艸堂五羣大興牧監及永安如臯沿海保全朝陽永昌安定七羣香泉牧監及大全銅城永豊龍勝龍山永寧新安慶安襄安九羣儀眞牧監及華陽壽寧廣陵善應四羣定遠牧監及龍江龍安萬勝龍泉四羣天長牧監及天長懷徳招信得勝武安五羣長淮牧監及長安白石荊山南山團山艸平六羣江都牧監及萬寧廣生萬驥順徳大興驥寧崇徳七羣句容牧監及句容易風仍信福胙通徳承仙上容政仁練塘壽安十羣溧陽牧監及舉福從山明義永定福賢崇來永城永泰奉安九羣江東牧監及開寧泉水惟政淸化神泉新亭長泰光澤八羣溧水牧監及儀鳳仙壇立信歸政豊慶安興遊山永寧八羣當塗牧監及石城永保化洽姑熟繁昌多福丹陽徳政八羣舒城牧監及棗林海亭伏龍龍河會龍九龍萬龍七羣悉罷之復定其管牧州縣直隸鳳陽府壽州及鳳陽臨淮定遠盱眙懷遠霍丘蒙城七縣揚州府髙郵州及泰興江都如臯儀眞四縣廬州府無爲州六安州及巢舒城合肥廬江四縣鎭江府丹徒丹陽金壇三縣太平府當塗蕪湖繁昌三縣應天府上元江寧江浦六合句容溧陽溧水七縣滁州及全椒來安二縣和州及含山縣凡三十七

○詔瓊州府南山海口二千戶所分兵鎭廉州

○攺惠州衛捷徑千戶所爲捷勝千戶所

○命左軍都督府都督僉事李增枝署狹西都指揮使司事以都指揮王英副之

○昏刻西南天鳴有聲如風水相薄西北行至一鼓止

○庚申給京衛軍士夏布人二匹

○狹西四川二都司率馬步官軍徵討西番東峯裏烏雜山及水扶州羅家毛工等族及祈家溝丹堡等處破之獲男女一千六百七十餘口其一十四族五百九戶內附編籍輸賦

○壬戌禮部制秦湣王金冊金寶成其制渾金瀝粉冊盝一里用紅紵絲貼襯聯貫冊葉紅絲絳一紅絨錦藉冊一紅織金紵絲墊冊褥一蓋覆盝紅羅銷江夾袱一里冊紅羅銷金夾袱一嵌金鐵鎖鑰一副木貼金寶池匣一副紅綬絳一內外木匣二俱瀝粉渾金裏用紅紵絲貼襯渾金瀝粉木貼金寶匣一並木貼金寶座一四角蟠螭金匣裏用紅紵絲貼襯紅絨錦寶座褥一紅織金紵絲用寶褥一紅織金紵絲墊寶褥一里寶紅羅銷金夾袱一蓋覆寶釐紅羅銷金夾袱二寶釐嵌金鐵鎖鑰二副朱紅油寶案卓一木貼金寶池蓮池座一俱用瀝粉渾金

○癸亥命賞雲南從徵有功官軍先是西平侯沐春中軍都督府都督僉事何福等率兵討越州阿資上命預定賞格凡獲首賊者賞白金五百兩大把事一百兩小把事五十兩從賊五兩及阿資平春等第其將士之功以聞上命戶部如數賞之凡官軍二萬三千九人賞黃金一百九十二兩白金二萬三千八百四兩鈔九千一百一十八錠

○給賞貴州都司及各衛徵剿西堡獲功並陣亡傷殘官軍三萬七千五百三十二人鈔二十一萬二千四百七十九錠

○給在京金吾等衛並三儀衛司軍士二十萬七千一百餘人冬衣

○是月敕總兵官周興令都督僉事宋晟領遼王府中護衛都督劉眞領寧王府中護衛指揮莊徳領三萬衛軍馬徵剿野人畢日領還

大明太祖聖神文武欽明啟運俊徳成功統天大孝髙皇帝實錄卷之二百三十七

明太祖髙皇帝實錄卷之二百三十八

洪武二十八年夏四月甲子朔享太廟

○旌表平陽府稷山縣民裴思孝妻董氏懷慶府修武縣民江彥深妻秦氏寧國府宣城縣民吳賢生妻張氏山西汾州民郭世玉妻陳氏貞節

○乙丑塡星退行出氐宿

○戊辰遼東義州千戶鄧銘以徵斂部卒財物應杖爲軍其子赴訴請代父罪上許之令代役免杖

○己巳以翰林院編修齊麟爲禮部右侍郎盧原質爲太常寺少卿禮部右侍郎張炳爲左侍郎

○命監生六百九十人分行天下勾稽吏牘賜鈔錠及文綺細絹衣服靴帽遣之○敕岷府西河中護衛並儀衛司官軍校尉往雲南鎭守賜鈔四萬錠○庚午琉球國中山王察度遣使亞撒都等奉表貢硫黃馬匹及方物

○辛未上諭禮部尙書任亨泰曰秦王旣沒國事無統世子長成宜命襲爵爾其集議以聞亨泰同翰林諸臣議漢諸王薨遣使者拜嗣子爲王則玄冠衰絰素服以承詔事訖反喪服又諸侯受天子之命亦宜服其命服使者出反喪服卽位而哭旣合於禮且協人情詔依服命服禮行之

○詔停造遼王宮室敕武定侯郭英曰遼東軍務物情來者多言其艱苦況邊境營繕朕嘗爲卿言不宜盡力以困之今役作軍士皆彊悍勇力善戰之人勞苦過多心必懷叛故往往逃伏艸野山澤間乘間劫掠近者髙麗表奏言多不實朕已命有司究之聞彼自國中至鴨綠江凡衝要處所儲軍糧每驛有一萬二萬石或七八萬十數萬石東寧女直皆使人誘之入境此其意必有深謀朕觀髙麗自古常與中國爭戰昔漢唐時遼東地方皆爲所有直抵永平之境恃遠不臣時時弄兵自古無狀如此今遼東乏糧軍士饑困儻不卽發沙嶺倉糧賑之必啟髙麗招誘逋逃之心非至計也使髙麗出二十萬人以相驚諸軍何以應之今營繕造作暫宜停止且令立營屋以居十年之後再爲之古人有言人勞乃易亂之源深可念也

○壬申蠻寇鄧華仔等伏誅初道州大猛洞蠻人盤滿仔作亂華仔等以逋賦往從之殺千戶百戶各一人寶慶衛指揮同知姚祥會衡州衛官軍討捕擒華仔等二十九人遣人械至京誅之

○癸酉擢國子生李翔爲江西布政使司右參議何昉爲廣東布政使司左參議郭韜爲右參議吳衡爲浙江布政使司右參議

○乙亥攺遼東金復海蓋四州儒學爲衛儒學各設教授一員訓導四員○丁丑詔增給福建新軍月糧先是廣東諸衛新舊軍士其在內郡者守城屯種各居其半其沿海屯種者十之三守城者十之七旣而福建新軍有訴月糧不給者乃命有司增其數俾屯種守城例如廣東

○戊寅麓川平緬宣慰使思倫發遣刀越孟等貢犀象方物詔賜鈔二百五十錠文綺帛各十五匹

○己卯賜兵馬指揮呂貴米五十石

○太陰掩房宿

○庚辰以驍騎右衛指揮使袁宇爲右軍都督府都督僉事

○以羽林右衛百戶朱能爲豹韜衛指揮使司世襲指揮僉事初能爲淮安衛軍士以上封事擢百戶尋以目眚廢令其子義代之至是特升指揮僉事兵部言能已致仕例不當升上曰能居行伍中而所言可用非智識過人者不能也故特升之仍俾其子孫世襲罷百戶之職

○辛巳以陜西都指揮使司都指揮同知陳暉爲都指揮使王英爲狹西行都指揮使司都指揮同知武昌衛指揮僉事謝源爲襄陽衛指揮使司指揮僉事

○壬午降河州衛指揮使趙庸復爲定遼右衛指揮使司指揮僉事初庸任定遼右衛世襲指揮僉事洪武二十六年升河州衛指揮使坐私受番人馬法司逮論死上以其勛舊特宥之復降定遼原職

○癸未湖廣嶽州府華容縣河泊所輸魚油赴京中道覆舟溺其半有司欲論輸者罪追物償官上以風濤之險出於不測命免之

○甲申詔置遼寧谷慶肅五王護衛指揮使司命武定侯郭英會遼東都司分調廣寧義州等衛官軍置遼王廣寧左右二護衛北平都司調大寧左右二衛爲寧王營州左右二護衛宣府左右二衛爲谷王宣府左右二護衛攺興州中護衛爲宣府中護衛狹西都司調慶陽衛爲慶王寧夏左護衛攺寧夏衛爲右護衛調甘州在城官軍置肅王甘州右護衛凡有差遣從王調用

○廣西布政使司言龍州土官趙宗壽屢詔令赴京宗壽與羣蠻結聚拒命不出又言奉議南丹等處蠻人梗化上復命兵部尙書致仕唐鐸賫敕往諭之宗壽不從命

○乙酉詔賜代王桂民租一千石

○戊子熒惑入軒轅中

○辛卯城云川衛命山西都指揮同知王仙領兵置堡屯種

○城雲南建昌衛

○是月播州宣慰使楊鏗遣其弟瑾等貢馬賜瑾綺鈔

五月癸巳朔○乙未太陰與辰星同在井宿

○庚子以李芳英爲中都畱守司畱守芳英曹國公景隆弟也

○癸卯詔鳳陽河南並直隸衛所凡軍官犯徒流死罪宥免者悉發遼東擒捕野人其有徵調過期免罪還職軍官悉令自備鞍馬衣甲器械期以六月至京聽發廣西徵進

○甲辰辰星犯天樽

○乙巳上以內外大小武臣多缺員命兵部自壬辰至甲辰從軍洪武十五年以前除授二十年以前升除指揮僉事千百戶衛所鎭撫者咸升用之其在各王府護衛者從王升轉

○詔發湖廣江西所屬衛所馬步官軍六萬餘及諸衛達達官軍各賫三月糧期以秋初俱赴廣西從大軍徵進龍州奉議等處

○丙午金吾後衛軍臧顏珠妻孫氏一產三男事聞循例給賜米鈔○庚戌旌表建昌府南城縣民寧顏孫妻危氏太原府陽曲縣民賈文遠妻楊氏貞節俱以年少夫亡不嫁臨汾縣民延宜妻魏氏年二十四夫病死是夕自縊於庭樹間與夫同葬旌其門曰貞烈

○癸丑安南國遣其臣大中大夫黎宗轍朝儀大夫裴鑋奏表貢象賜宗轍鑋冠帶賜其從人鈔有差

○乙卯皇第四十四孫悅忻生蜀王第四子也

○丙辰四川宋儂茶洞蠻賊田大虫作亂四川都指揮使司發瀘州衛官軍徵剿賊走寶靖重慶衛指揮楊錦率兵與寶靖民兵追擊之斬大虫等二百餘人俘男女一百八十口

○戊午錦衣衛指揮宋忠還自蜀言連云棧松林馬道驛各九十里險遠不便詔增置武關淸橋二驛

○熒惑犯靈臺

○是月賞鹽井會川寧番越嶲建昌等衛軍士一萬三千四十人綿布二萬六千八十匹綿花一萬三千四十斤

大明太祖聖神文武欽明啟運俊徳成功統天大孝髙皇帝實錄卷之二百三十八明太祖髙皇帝實錄卷之二百三十九

洪武二十八年六月癸亥朔夜天鳴

○乙丑肅王楧始就國甘肅

○丙寅遣前軍都督府都督謝彥通政使宋徵奉金冊冕服持節詣狹西冊秦世子尙炳爲秦王冊曰朕惟君天下者必封建王國使其子孫世世相傳以蕃屏帝室此古昔聖王不易之大法也朕自卽位之初法遵前聖分王諸子命爾父樉首王於秦已有年矣近以疾薨逝今爾世子尙炳年已長成特命爾襲封爲秦王爾其恪勤忠孝親賢愛民永爲藩輔欽哉

○丁卯太陰犯軒轅

○辛未以戶部員外郎莫禮爲本部右侍郎兵部員外郎夏恕爲大理寺右寺丞

○壬申戶部知印張永淸言雲南四川諸處邊夷之地民皆羅羅朝廷與以世襲土官於三綱五常之道懵焉莫知宜設學校以教其子弟上然之諭禮部曰邊夷土官皆世襲其職鮮知禮義治之則激縱之則玩不預教之何由能化其雲南四川邊夷土官皆設儒學選其子孫弟侄之俊秀者以教之使之知君臣父子之義而無悖禮爭鬥之事亦安邊之道也

○癸酉太白犯畢宿

○辛巳總兵官都指揮使周興等率師至開元聞西陽哈在黑松林使指揮莊徳領舟師順腦溫江下忽剌溫戳盧口時步軍亦進至忽剌江分爲三道宋晟率指揮錢忠張玉盧震軍由西北同河至阿陽哈寨劉眞率指揮房寬軍由松花江北岸東南戳盧口至蒙古山寨指揮景誠朱勝軍由中道忽剌溫江東北出銅佛寨者迷河黑松林等處獲野人詢之云西陽哈已於二月河凍時過松花江眞等率兵由斡朵裏追至甫答迷舊城適天雨晝晦不及而還獲女眞鎭撫管三並男女六百五十餘人馬四百餘匹遣人入奏

○甲申羽林衛軍張山妻李氏一產三男事聞循例給賜米鈔

○乙酉攺甘州中中衛復爲甘州左衛指揮使司初狹西甘州置左右中前後並中中六衛后攺左衛爲肅州衛至是以都指揮使陳暉奏遂攺中中衛爲左衛

○丁亥敕曹國公李景隆整飭狹西屬衛士馬惟狹西行都司甘州五衛及肅州山甘永昌西寧涼州諸衛從肅王理之慶陽寧夏延安綏徳諸衛從慶王理之其餘衛所除屯種外馬步軍士悉令訓練以俟徵調

○己丑上禦奉天門敕諭文武羣臣曰朕自起兵至今四十餘年親理天下庶務人情善惡眞僞無不涉歷其中姦頑刁詐之徒情犯深重灼然無疑者特令法外加刑意在使人知所警懼不敢輕易犯法然此特權時處置頓挫姦頑非守成之君所用常法以後嗣君統理天下止守律與大誥並不許用黥剌剕劓閹割之刑蓋嗣君宮生內長人情善惡未能周知恐一時所施不當誤傷善良臣下敢有奏用此刑者文武羣臣卽時劾奏處以重刑又曰自古三公論道六卿分職自秦始置丞相不旋踵而亡漢唐宋因之𨿽有賢相然其間所用者多有小人專權亂政我朝罷相設五府六部都察院通政司大理寺等衙門分理天下庶務彼此頡頏不敢相壓事皆朝廷總之所以穩當以後嗣君並不許立丞相臣下敢有奏請設立者文武羣臣卽時劾奏處以重刑又曰皇親國戚有犯在嗣君自決惟謀逆不赦余犯輕者與在京諸親會議重者與在外諸王及在京諸親會議皆取自上裁其所犯之家止許法同舉奏並不許擅自逮問合議親戚如皇后家皇妃家東宮妃家王妃家郡王妃家駙馬家儀賓家魏國公曹國公信國公西平侯武定侯之家朕皆已著之祖訓爾五府六部等衙門以朕言刊梓揭於官署永爲遵守

○普定西堡土官阿傍誘集蠻民二千餘人叛入山箐時出剽掠命貴州都指揮同知顧成等領兵討之

○庚寅夜有星大如椀靑白色光明燭地自天囷東南行至近濁沒

○辛卯上謂侍臣曰論禮樂者必原於徳此至論也蓋徳盛者禮樂明備否徳則禮樂不興三代之徳盛故禮樂達於天下後世徳不如古禮樂有其名而無其實王通云如有王者出三十年而後禮樂可稱此本孔子必世而後仁之說朕居位已三十年矣禮樂之文粗備而政治不能如古揆徳涼薄故也侍臣對曰陛下武定禍亂文致太平天下翕然同風咸蒙至化所謂十年平之十年富之十年和之眞有奇效矣而聖徳謙沖不有其有此其跨越於前代也

秋七月壬辰朔享太廟

○癸巳命翰林院編修馬京署通政使司事

○甲午置會川衛軍民指揮使司巴松大龍黎溪會川四驛

○廣西都指揮使韓觀率兵捕獲宜山等縣蠻寇二千八百餘人斬僞大王韋召僞萬戶趙成秀韋公旺等傳首詣京師時嶺南盛暑官軍多病瘴上命觀班師觀還軍廣西○昏刻有星如杯大靑白色有先起自庫樓南行至近濁沒○乙未山東布政使楊鏞奏靑兗登萊濟南五府民五丁以上及小民無田可耕者起赴東昌編籍屯種凡一千五十一戶四千六百六十六口

○戊戌七夕宴百官於奉天殿

○河南汝寧府確山縣野蠶成繭羣臣表賀上曰人君以天下爲家使野蠶成繭足以衣被天下之人朕當受賀一邑之內偶然有之何用賀爲

○庚子增設刑部所屬十二部主事各二人以國子生歷事者爲之

○詔凡亡故徵傷武官子弟襲職如比試弓馬不中仍令還衛署事與半俸二年後復比試不中者降爲軍

○丙午太白犯井宿

○己酉太白出井宿犯東扇三星

○辛亥山東寧海州文登縣耆民王子春等言比年水旱田禾不收民間乏食乞以預備糧儲貸之上可其奏○命刑官審錄囚徒惟軍士屢逃者依律餘論死者皆免爲軍從徵廣西

○旌表饒州府余幹縣民劉溫妻祝氏貞節

○甲寅上諭兵部臣曰近在外衛所遇有寇盜卒起守禦指揮千戶不親率兵剿捕但遣百戶旗手領之是以失機誤事自令各衛所地方設有寇三四十人卽調官軍一二百人寇有數百人卽調數千人刻期捕獲毋令滋蔓如指揮千戶不躬率士卒及調兵失律誤事者罪之於是兵部榜示天下

○乙卯貴州宣慰使安的貢馬賜白金三百兩鈔二百五十錠夏衣二襲

○丙辰置河源守禦千戶所

○工科給事中陳洽等奏凡大臣犯重罪𨿽蒙恩宥不宜仍列本班必少加降抑以示勸懲上從之詔禮部凡大臣犯重罪得免者敍列八品九品班後○丁巳遼東衛鎭撫張能言遼東三萬衛所部髙麗女直歸附者常假出獵爲患上命武定侯郭英徙其眾於廣寧西屯種遼海軍出調在外者悉令還衛

○戊午冊都督盛庸女爲周郡王有燻妃

○詔國子生曰孔子作春秋明三綱敍九法爲百王軌範修身立政備在其中未有捨是而能處大事決大疑者近諸生專治他經者眾至於春秋鮮有明之繼今宜習讀以求聖人大經大法他日爲政臨民庶乎有本○有道士以道書獻上卻之侍臣請畱觀之或有可取上曰彼所獻書非存神固气之道卽煉丹燒藥之說朕烏用此朕所用者聖賢之道所需者治術將躋天下生民於壽域豈獨一己之長生久視哉苟一受其獻迂誕怪妄之士必爭來矣故斥之毋爲所惑

○是月撒馬兒罕遣回回疊力必失等貢馬二百一十二匹詔賜鈔有差

大明太祖聖神文武欽明啟運俊徳成功統天大孝髙皇帝實錄卷之二百三十九

明太祖髙皇帝實錄卷之二百三十九終大明太祖髙皇帝實錄卷之二百四十

洪武二十八年八月壬戌朔山東徳州大水壞城垣沒軍士營捨

○以金吾前衛指揮使陳英萬全右衛指揮同知劉遂俱爲遼東都指揮使司都指揮同知

○丁卯遣官釋奠於先師孔子

○命左軍都督府左都督楊文佩徵南將軍印爲總兵官廣西都指揮使韓觀爲左副將軍右軍都督府都督僉事宋晟爲右副將軍劉眞爲參將率京衛精壯馬步官軍三萬人至廣西會各處軍馬討龍州土官趙宗壽及奉議南丹向武等州叛蠻賜文等及從徵指揮而下鈔有差師行遣使祭嶽鎭海瀆諸神曰昔者元運將終英雄並起民受兵殃時予亦與羣雄並驅輯兵保民上帝默相山川效靈所在必克五年而兵偃民息天下太平今二十有八年矣近者蠻夷酋長趙宗壽及奉議等州不循治化負固殃民故命將討之兵興重事不敢不告所以告者兵行十萬各離父母妻子道途饑飽勞逸山嵐瘴气染患者有之此行之難予之所以憂也嗚呼大軍經過荊棘生焉民驚且移十萬之眾經過未有不傷者也用是致告於神惟神鑑予誠懇聞於上帝敷佑三軍使瘴癘之方化煙嵐爲淸涼之气卽殄渠魁良民安業軍士早還以養父母是其禱也

○朝鮮國遣典農正崔子云等送馬一千五百匹至遼東詔發定遼諸衛牧養擇其良者送京師

○夜有星大如椀靑白色有尾光明燭地起自河鼓西北行入天市垣內至侯星旁沒後有二小星隨之

○戊辰祭大社大稷

○遣禮部尙書任亨泰監察禦史嚴震直使安南諭以討龍州趙宗壽之故上謂亨泰等曰龍州地連安南大軍壓境彼必致疑宜告以趙宗壽之罪不可赦安南當愼守邊境毋啟納叛之謀若如朕命彼此邊徼之民皆幸矣亨泰等至安南陳日焜聞命畏恐卽奉詔貽書亨泰等言朝廷懷柔遠邦矜卹蠻夷覆煦教戒不啻如天地父母此皆好生之徳也而陋邦下國畏天事上之誠惟合下亮察而已亨泰等因復書敍朝廷所以用兵之意以慰安之

○信國公湯和卒和字鼎臣鳳陽人幼孤育於母姨家爲兒時嬉戲常習跨馬持矟父老多異之及壯倜儻有大志元末兵起和徒步率子弟十餘人從滁陽王郭子興充小校攻宿州取九灣克定遠降其將謝成李徳春子興命爲千戶歲癸巳從上攻大洪山升萬戶克滁州升管軍總管招降鮑子方兵千餘人甲午上攻和州時同列猶顧望異同獨和毅然以所領兵從上擊陳野先敗之追至赤帝壩中傷而還乙未取湯泉寨獲馬三百餘匹與野先戰於太平流矢傷左股褁創復戰丙申從克建業取句容從徐達下鎭江招靑襖軍千餘升統兵元帥取金壇富莊等寨攻常州下之升樞密院同僉遂畱守常州戊戌張士誠遣兵來寇擊卻之己亥士誠復來攻城和出戰敗之獲千餘人船四十餘艘自是士誠不敢復攻城從徐達攻無錫取新安望亭諸寨癸卯攻楊山牛皮巷寨殺其將陸某斬首五級逐其將莫乙升中書左丞甲辰張士誠兵圍長興和率步將吳福興會常遇春擊士誠兵大破之升中書省平章乙巳攻永新州克之仍還守常州丙午從徵蘇州克太湖水寨下吳江州遂攻蘇州閶門飛礟傷左臂召還建康療之丁未復攻蘇州從徐達俘張士誠以歸升榮祿大夫禦史大夫兼太子諭徳是歲十月命爲徵南將軍討慶元方國珍國珍乘巨舟出沒海島和宣諭朝廷威徳國珍率子弟詣軍門降得海舟千餘貲貨無算遂命和由海道取福州師至而平洪武元年二月取延平漳泉等府元參政文殊海牙等降執平章陳友定送京師召還督造海舟於慶元八月扈駕幸大梁九月從都督馮勝取山西澤潞等州二年克河中府從攻鳳翔六盤涇州慶陽三年取寧夏獲馬牛萬數論功賜號開國輔運推誠宣力武臣榮祿大夫柱國中山侯食祿一千五百石賜鐵券文曰咨爾和朕思猛將佐興王運如雲之從龍於太虛赫然布滿於雨間神龍造化於其內人莫能窺頃刻霖雨天地通和民物皆遂其生此𨿽龍之化實云之助也朕起自艸萊將多鄕里爾和以吳俊之姿勢若熊虎自朕定居江左以爾列守毗陵時姑蘇未下其兵銳狡爾獨當之彼欲窺我情實爾能巡捕謹嚴防禦周密國之事情彼終莫測故我得施其運用豈非若云之從龍乎自是西克永新東取姑蘇皆顯著勛績授以徵南將軍兵至浙東八閩悉歸版籍及副徵山西狹右所至效勞熊虎之將可謂稱矣今天下已定朕無以報爾是用加爾爵祿使爾子孫世世承襲朕本疏愚皆遵前代哲王之典禮玆與爾誓除謀逆不宥其餘若犯死罪免爾一死以報爾勛於戲秉忠效力爲藩鎭於邊陲際遇方今實千年之一會尙其宣爾勤勞訓及子孫以保祿位於悠久四年命爲徵西將軍率舟師取四川二月攻烽火山僞夏將李逢春迎降六月抵瞿塘分兵破其水陸寨柵引水軍直搗重慶降夏主明昇五年從魏國公徐達北徵沙漠六年命練兵於臨淸七年移鎭彰徳八年從徵察罕腦兒獲馬羊牛畜無算九年番將伯顏帖木兒爲邊患命和爲徵西將軍率傅友徳等駐兵延安備之伯顏帖木兒乞和乃還十一年正月進光祿大夫大都督府左都督左柱國封信國公議軍國事食祿三千石賜鐵券文曰古者哲王立綱陳紀賞有功罰有罪執此道而天下安朕起自艸野賴諸將效力平羣雄定禍亂君主華夷當定功行賞之時爾和𨿽居舊將之行惟守毗陵於忠有慊𨿽未彰顯其情在心朕念相從之久泯前過而封見功爵以中山侯今者朕服念爾勤勞特釋爾過授以信國公之爵食祿三千石永爲子孫世祿仍與爾誓除謀逆不宥余犯死罪爾免二死子免一死於戲人臣無將可謂忠矣威福不專可謂智矣爾其愼守斯道以訓後世敬哉毋忽十三年從徐達練兵北平十六年出鎭四川永寧十七年巡視閩浙城池訓練軍士十八年總兵討五開九溪叛蠻俘蠻獠四萬餘人十九年賜鈔萬錠俾建第於鳳陽尋命往浙江溫臺明越築沿海城堡置松門等衛二十一年詔率家屬還鳳陽新第陛辭上賜璽書勞之賜白金二千兩黃金三百兩鈔三千錠彩叚四十表裏賜其妻胡氏白金一千兩黃金二百兩鈔二百錠彩叚三十表裏二十三年赴京朝正旦感風疾失音上親臨視命醫治療遂俾還鄕命其女魯王妃歸寧侍疾已而上念之復命輿至京師賜以安車入殿宴勞有加賜鈔六百錠遣還二十七年正月復召至京師上親撫視見其病篤對之流涕命擇塋域治後事賜鈔百五十錠至是卒壽七十上輟視朝一日遣使弔祭仍命親王各遣官致祭追封東甌王謚襄武賜葬鳳陽曹山之原仍命塑像祀於功臣廟和在諸將中號剛勇善戰其守常州也與張士誠接境士誠日遣遊說﹤口舀﹥以子女玉帛和一無所動巡守嚴密使內姦不出外姦不入東藩無事我師得以從容西平荊楚和有力焉然性頗嗜酒語言少檢嘗醉謂部下曰吾居常州如臥屋脊上左轉則在東右轉則在西言東向則張士誠也部下以告上曰此吾腹心舊將姑置之及論功行賞止封侯爵第一後上復念其相從之久進封信國公賜券文特申誡之和能祗奉訓敕卒以功名終云

○辛未遣官分詣河南山東湖廣諸府州縣買牛分給山東屯種之民

○壬申新添衛指揮使司奏軍士缺糧詔貴州都指揮使程暹整飭附近各衛軍馬以徵方命蠻夷寨柵俾之因糧於敵以給軍餉候至春作方興班師屯種

○甲戌遣行人沈暹往貴州等都司給賜徵討西堡官軍鈔一萬三千三百三十七錠

○詔給在京金吾等四十三衛並三儀衛司軍士二十萬七千一百餘人冬衣

○丙子命右軍都督府遣人諭總兵官徵南將軍左都督楊文令調南寧衛兵千人江陰侯吳髙領之柳州衛兵千人安陸侯吳傑領之皆令從徵先是髙等以事獲罪故俾徵討建功以自贖

○己卯遣官祭歷代帝王

○詔總兵官徵南將軍左都督楊文等如兵至龍州土官趙宗壽躬親來見具陳常茂已死之由則宥其罪若詐遣人來卽進兵討之○庚辰祭太歲風雲雷雨嶽鎭海瀆山川月將城隍諸神○遣官祭旗纛

○辛巳賜山東遼東諸衛恩軍綿布各二匹綿花二斤初以恩軍爲宥罪之人比之正軍例不賞賜至是上以邊地苦寒特命賜之

○兵部尙書唐鐸還京言龍州土官趙宗壽伏罪來朝乞罷兵勿徵詔徵南將軍左都督楊文移兵奉議等處仍命鐸至軍參議軍事上以各王及世子有未婚者命禮部遣人往河南山東山西狹西北平諸處選官民家女年十四五容徳端厚及父母俱存家法嚴整者官給舟車令其父母親送至京選用之有司毋得擾民

○癸未詔置南丹奉議慶遠三衛指揮使司命兵部取罷免武官及遼東捕野人有功者俱送總兵官左都督楊文俟徵進畢日選授三衛指揮以下官每衛指揮五人所千戶三人百戶依缺選補

○丁亥命蘄州衛指揮僉事胡冕爲徵虜前將軍六安衛指揮僉事宋晨武昌荊州二護衛指揮僉事徐越榮鑄副之各率本衛及沈陽等衛官軍討郴州桂陽等處山賊時桂陽縣耆民陳仲才言本處山賊劫掠人民廣西湖廣二都司調指揮胡宗等將兵收捕賊聞官軍至皆遁入山谷及師還復羣出剽掠屢爲民患於是詔冕等討之

○戊子詔更定皇太子親王等封爵冊寶之制皇太子親王俱授以金冊金寶皇太子妃王妃止授金冊不用寶皇太子嫡長子爲皇太孫次嫡子並庶子年十歲皆封郡王授以塗金銀冊銀印親王嫡長子年十歲授以金冊金寶立爲王世子次嫡子及庶子年十歲皆封郡王授以塗金銀冊銀印凡王世子必以嫡長如或以庶奪嫡輕則降爲庶人重則流竄遠方若王年三十正犯未有嫡子其庶子止爲郡王待王與正妃年五十無嫡子始立庶長子爲王世子若王世子襲封及王世子拜郡王娶妃郡王授封並郡王嫡長子襲封朝廷遣人行冊命之禮郡王子授鎭國將軍孫授輔國將軍曾孫授奉國將軍玄孫授鎭國中尉五世孫授輔國中尉六世孫以下世授奉國中尉其有文武才能堪任用者宗人府具以名聞考驗升轉如常選法如或有犯宗人府取問明白具實聞奏輕則量罪降等重則黜爲庶人但明賞罰不加刑責著爲令

○更定王府官制長史司左右長史各一人秩正五品典簿一人正九品審理所審理正一人正六品審理副一人正七品典膳所典膳正一人正八品典膳副一人從八品奉祠所奉祠正一人正八品奉祠副一人從八品典樂一人正九品典寶所典寶正一人正八品典寶副一人從八品紀善所紀善二人正八品良醫所良醫正一人正八品良醫副一人從八品典儀所典儀正一人正九品典儀副一人從九品引禮舍人三人未入流工正所工正一人正八品工正副一人從八品伴讀四人教授無定員俱從九品庫大使副使各一人俱未入流其護衛指揮使司官並屬官隨軍多寡設置不拘員數品秩俸祿並同在京衛分儀衛司儀衛正正五品副從五品典仗六人正六品

大明太祖聖神文武欽明啟運俊徳成功統天大孝髙皇帝實錄卷之二百四十大明太祖髙皇帝實錄卷之二百四十一

洪武二十八年九月壬辰朔

○癸巳五軍斷事官奏淸平衛千戶曹迪受賄賣軍命杖之謫戍遼東三萬衛

○升昌國等衛千百戶萬鐘等十八人爲指揮僉事皆以歷任歲久故也

○甲午詔岷王楩之國雲南攺西河中護衛爲雲南中護衛調指揮同知賀安掌之雲南左衛爲雲南左護衛指揮僉事王福掌之雲南前衛爲雲南右護衛指揮僉事李謙掌之初岷王定都岷州上以雲南土曠人悍必親王往鎭之故命岷王攺都焉

○乙未上諭戶部尙書郁新曰岷王之國雲南糧餉不敷其王國歲與米六百石金銀則貯之王府錢鈔海﹤貝巴﹥諸物則送布政司收之以備用

○雲南鶴慶府四川劍川州地震

○丙申戶部尙書郁新言山東濟南府廣儲廣豊二倉糧七十五萬七千石有奇止給臨淸訓練軍士月糧其徳州平山濟南三衛所儲𨿽足支用然二倉蓄積旣多歲久紅腐宜以三衛官軍俸糧於此支給其今年秋糧宜折綿布以備給賜上曰山東之民供給遼東山西北平軍需宜免之

○龍州土官趙宗壽偕耆民農裏等六十九人來朝謝罪貢方物

○丁酉徵虜前將軍指揮僉事胡冕等進兵追捕彬桂西山養牛諸洞山賊禽賊首康節孫等斬之俘獲其下三千餘人仍以兵搜捕餘黨

○都察院左都禦史曹銘有罪誅

○免山東稅糧詔曰朕起寒微備知農事艱難今天下大定已二十八年矣民人供給煩勞邇年以來朝廷倉廩實府庫光而山東之民供給遼東山西北平軍需勞亦甚矣今年應納官民秋糧盡行蠲免又免直隸應天等五府秋糧詔曰朕年二十八渡江二十九入建業秣馬礪兵與羣雄並驅凡軍興所需皆出我江東五郡之民以此平定天下禍亂海內康寧朕今老矣思民效力無可撫勞今特以洪武二十八年官民秋糧盡行蠲免少報前勞

○戊戌戶部尙書郁新言昨奉詔免應天等五府州秋糧其應天府屬縣江浦六合本居江北非原供億之民難免其租上曰與沙洲鄕受賞之民一體蠲免

○賜廣西思明府土官及朝鮮國使宴

○崇山侯李新有罪伏誅

○夜初鼓天鳴如瀉水起自東北南行至二鼓止

○庚子置靖江王府咨議所秩從七品咨議記室教授各一人品秩俱仿宋制

○辛丑命衛所鎭撫發夜巡銅牌初銅牌掌於中府每夜令軍旗持牌分行巡城及點視各門鎖鑰與守禦知更官軍至是每夜命鎭撫一員發牌分鎖二員領軍旗巡警仍置大木牌一面編定當巡官員姓名及更次序懸於中府

○壬寅兵部尙書致仕唐鐸言長沙寶慶衡州永州四府郴道二州食鹽缺少廣東積鹽實多而廣西新立衛分軍糧未敷若將廣東之鹽運至廣西召商中納可給軍食戶部議先令廣東布政司運鹽至梧州命廣西官司於梧州接運至桂林召商中納每引納米三石令於湖南賣之庶幾官民俱便從之

○癸卯戶部尙書郁新言山東已免秋糧乞以他糧與民易布以給軍士上曰此意甚善然恐有司並緣爲姦以病吾民且軍士綿花布疋遞年給賞今年且停給

○甲辰監察禦史裴承祖言四川貴播二州湖廣思南州宣慰使司及所屬安撫司州縣貴州都指揮使司平越龍裏新泰都勻等衛平浪等長官司諸種苗蠻不知王化宜設儒學使知詩書之教立山川社稷諸壇場歲時祭祀使知報本之道從之

○戊申賜國子監琉球生秋冬衣及賜其從人有差

○己酉天壽聖節上禦奉天殿受朝賀大宴郡臣是日廣西思明府土官知府黃廣成等貢馬朝鮮國遣門下評理金立堅等上表貢方物來賀賜廣成文綺二十匹及羅衣金束帶鈔二百錠從人有差

○代王桂進大同城北所產嘉禾一莖三穗者三本二穗者二十一本

○庚戌頒祖訓條章於內外文武諸司敕諭禮部曰自古國家建立法制皆在始受命之君以後子孫不過遵守成法以安天下蓋創業之君起自側微備歷世故艱難周知人情善惡恐後世守成之君生長深宮未諳世故山林初出之士自矜己長至有姦賊之臣徇權利作聰明上不能察而信任之變更祖法以敗亂國家貽害天下故日夜精思立法垂後永爲不刊之典如漢髙祖刑白馬盟曰非劉氏者不王以後諸呂用事盡攺其法遂至國家大亂劉氏幾亡此可爲深戒者朕少遭亂離賴皇天眷命剪除羣雄混一天下卽位以來勞神焦思定立法制革胡元獘政至於開導後世復爲祖訓一編立爲家法俾子孫世世守之爾禮部其以朕訓頒行天下諸司使知朕立法垂後之意永爲遵守後世敢有言攺更祖法者卽以姦臣論無赦

○今上進永淸左衛龍門東屯嘉禾一莖三穗者二本二穗者六本

○壬子諭西平侯沐春曰前攺雲南左右二衛爲護衛蓋此二衛官軍久居雲南習於徵戰若爲護衛則不可調遣宜仍其舊可攺馬隆衛爲左護衛餘軍置馬隆衛千戶所分調越州衛官軍補之景東蒙化二衛以一衛爲右護衛調雲南中衛於北勝州置瀾滄衛雲南後衛於廣南府置廣南衛其大理劍川鶴慶土軍各隨其地置千戶所悉隸大理衛以洱海蒙化土軍增置中左千戶所各隸原衛官員就彼遷調

○乙卯戶部尙書郁新言近烏撒烏蒙芒部東川歲賦氊衫不如數已詔免徵今有司仍復徵之有乖徳意宜加申明又言戍守貴州雲南軍士舊例三歲則賜以冬布人三疋請如其例賜之上皆從其言

○丙辰以雲南楚雄府知府朱守仁爲太僕寺卿時守仁以秩滿至京特升是職

○丁巳劍川州地震○置大同中左右前後五屯衛時上以代王之國大同糧餉艱遠復命立衛屯種以紓轉運之勞○戊午冊周王第二子有勛爲汝南郡王

○以袁容爲宗人府儀賓尙皇孫女永安郡主郡主今上長女容都督洪之子也

○庚申廣西右江歸徳州土官黃碧言思恩州知州岑永昌隱匿五縣民不供賦役仍用故元印章上以其不奉朝命時左都督楊文方總兵討奉議等處乃令右軍都督府諭文使相機討之

○辛酉遣使諭徵南將軍左都督楊文凡獲奉議等處蠻寇軍器俟班師之日給與新置衛所軍士余收貯王府俟廣西都司各衛缺用則分給之

○四川貴州宣慰使安的遣把事阿沙貢馬賜以文綺鈔錠

○命戶部令廣東海北二提舉司運鹽八十五萬餘引至廣西桂林以給商人之入粟者且以先定納米三石太重今減其半以便商人

○是月重定宮官六尙品職及內官監司庫局與諸門官並東宮六局王府承奉等官職秩尙宮局尙宮二人正五品掌導引中宮總司記司言司簿司闈四司之官屬凡六尙事物出納文籍皆印署之司記二人正六品典記二人正七品掌記二人正八品司記掌印宮內諸司簿書出入錄目審而付行典記掌記佐之女史六人掌執文書司言二人正六品典言二人正七品掌言二人正八品司言掌宣傳奏啟之事典言掌言佐之女史四人掌執文書司簿二人正六品典簿二人正七品掌簿二人正八品司簿掌宮人名籍廩賜之事典簿掌簿佐之女史六人掌執文書司闈六人正六品典闈六人正七品掌闈六人正八品司闈掌宮闈管鑰之事典闈掌闈佐之女史四人掌執文書尙儀局尙儀二人正五品掌禮樂起居總司籍司樂司賓司贊四司之官屬司籍二人正六品典籍二人正七品掌籍二人正八品司籍掌經籍教授筆札幾按之事典籍掌籍佐之女史十人掌執文書司樂四人正六品典樂四人正七品掌樂四人正八品司樂掌率樂人習樂陳縣附擊進退之事典樂掌樂佐之女史二人掌執文書司賓二人正六品典賓二人正七品掌賓二人正八品司賓掌朝見宴會賞賜之事典賓掌賓佐之女史二人掌執文書司贊二人正六品典贊二人正七品掌贊二人正八品司贊掌朝見宴會贊相之事典贊掌贊佐之女史二人掌執文書彤史二人正六品掌后妃羣妾禦於君所書其月日尙服局尙服二人正五品掌供內服用采章之數總司十寶司衣司飾司杖四司之官屬司寶二人正六品典寶二人正七品掌寶二人正八品司寶掌珍寶符契圖籍典寶掌寶佐之女史四人掌執文書司衣二人正六品典衣二人正七品掌衣二人正八品司衣掌衣服首飾典衣掌衣佐之女使四人掌執文書司飾二人正六品典飾二人正七品掌飾二人正八品司飾掌膏沐巾櫛器玩之事典飾掌飾佐之女史二人掌執文書司杖二人正六品典仗二人正七品掌仗二人正八品司仗掌羽儀仗衛之事典仗掌仗佐之女史二人掌執文書尙食局尙食二人正五品掌供膳羞品齊之數總司膳司醞司樂司饎四司之官屬凡進食先嘗之司膳四人正六品典膳四人正七品掌膳四人正八品司膳掌割烹煎和之事典膳掌膳佐之女史四人掌執文書司醞二人正六品典醞二人正七品掌醞二人正八品司醞掌輿輦傘扇羽儀之事典輿掌輿佐之女史二人掌執文書司苑二人正六品典苑二人正七品掌苑二人正八品司苑掌園苑種植蔬果之事典苑掌苑佐之女史二人掌執文書司燈二人正六品典燈二人正七品掌燈二人正八品司燈掌燈燭膏火之事典燈掌燈佐之女史二人掌執文書尙功局尙功二人正五品掌女功之程課總司制司珍司彩司計四司之官屬司制二人正六品典制二人正七品掌制二人正八品司制掌衣服裁制縫綫之事典制掌制佐之女史四人掌執文書司珍二人正六品典珍二人正七品掌珍二人正八品司珍掌金玉寶貨之事典珍掌珍佐之女史六人掌執文書司彩二人正六品典彩二人正七品掌彩二人正八品司彩掌彩物繒錦絲枲之事典彩掌彩佐之女史六人掌執文書司計二人正六品典計二人正七品掌計二人正八品司計掌度支衣服飲食薪炭之事典計掌計佐之女史四人掌執文書宮正司宮正一人正五品掌紏察宮闈責罰戒令之事司正二人正六品典正四人正七品女史四人掌執文書內官監十一曰神宮曰尙寶曰孝陵神宮曰尙膳曰尙衣曰司設曰內官曰司禮曰禦馬曰印綬曰直殿監皆設太監一人秩正四品左右少監各一人秩從四品左右監丞各一人秩正五品典簿一人秩正六品神宮監掌灑掃太廟殿庭廊廡尙寶監掌禦寶璽敕符將軍印信孝陵神宮監掌灑掃殿庭及栽種果木蔬菜之事尙膳監掌供養奉先殿並禦膳與宮內食用之物及督光祿司供奉宮內諸筵宴飲食之事尙衣監掌禦用冠冕袍服履舄靴襪之事司設監掌禦用車轝牀榻衾褥帳幔諸事內官監掌成造婚禮妝奩冠舄傘扇衾褥帳幔儀仗及內官內使貼黃諸造作並宮內器用首飾與架閣文書諸事司禮監掌冠婚喪祭禮儀制帛與禦前勘合賞賜筆墨書畫並長隨當差內使人等出門馬牌等事及督光祿司供應諸筵宴之事禦馬監掌禦馬及諸進貢並典牧所關收馬騾之事印綬監掌誥券貼黃印信選簿圖畫勘合符驗信符諸事直殿監掌灑掃殿庭樓閣廊廡之事又設長隨奉禦秩正六品各門官七掌晨昏啟閉關防出入曰午門曰東華門曰西華門曰玄武門曰奉天門曰左順門曰右順門門皆設官二人門正一人秩正四品門副一人秩從四品設司二曰鐘鼓曰惜薪司皆設司正一人秩正五品左右司副各一人秩從五品鐘鼓司掌祭樂及禦樂並宮內宴樂與更漏早朝鐘鼓諸事惜薪司掌宮內諸處柴炭之事局庫九局有六曰兵仗曰內織染曰鍼工曰巾帽曰司苑曰酒醋面庫有三曰內承運曰司鑰曰內府供用每局庫皆設大使一人秩正五品左右副使各一人秩從五品兵仗局掌禦用兵器並提督匠役造作刀甲之類及宮內所用梳篦刷牙鍼剪諸物內織染局掌染造禦用及宮內應用叚匹絹帛之類鍼工局掌成造諸婚禮服裳付內官監收用及造內官諸人衣服鋪蓋諸事巾帽局掌造內官諸人紗帽靴襪及預備賞賜巾帽諸事司苑局掌宮內諸處蔬果及種田之事酒醋面局掌內官諸人食用酒醋面糖諸物內承運庫掌收支叚匹金銀珠玉象牙諸寶貨之物及同司鑰庫掌鈔錠之數司鑰庫掌各門鎖鑰及收支錢鈔之事內府供用庫掌禦用香米及內用香燭油米並內官諸人飲食果實之類其東宮典璽典藥典膳典服典兵典乘六局各設局郎一人秩正五品局丞二人秩從五品惟典璽局增設紀事奉禦秩正六品典璽局掌璽寶翰墨諸事典藥局掌同禦醫修合藥餌供進湯液之事典膳局掌供進膳羞典服局掌冕弁冠帽袍服佩刀靴襪諸物典兵局掌甲冑戈矛弓矢刀劍諸物典乘局掌車馬之事其親王府承奉司掌王府諸事凡事則呈長史司並護衛指揮使司行之與內官衙門不相統攝設承奉正秩正六品承奉副秩從六品所三曰典寶曰典膳曰典服典寶掌王之寶設典寶正一人秩正六品副一人秩從六品典膳掌飲膳之事設典膳正一人秩正六品副一人秩從六品典服掌冠冕袍服諸事設典服正一人秩正六品副一人秩從六品門官二人掌王城宮殿門啟閉關防出入設門正秩正六品門副秩從六品設內使十人司冠一人司衣三人司佩一人司履一人司藥二人司矢二人又各公主位下設中使司掌府中諸事司正司副各一人皆雜職

大明太祖聖神文武欽明啟運俊徳成功統天大孝髙皇帝實錄卷之二百四十一明太祖髙皇帝實錄卷之二百四十二

洪武二十八年閏九月壬戌朔

○癸亥皇第四十五孫盤烒生寧王世子也

○夜有星靑白色尾迹有光起自紫微垣曰出閶闔門東北行至玄戈旁沒

○乙丑熒惑犯東咸

○丁卯吏部尙書翟善以受賄當死其父謙訴於朝乞宥子死從軍終身以贖命宥之降爲南寧府宣化縣知縣

○遣使諭徵南將軍左都督楊文等近聞奉議兩江溪洞等處林木陰翳蛇虺遺毒艸莽中雨過毒流溪澗飲之令人死師入其地凡行營駐札勿飲山溪水泉恐餘毒傷人宜鑿井以飲爾等其愼察之

○壬申遣行人林英賞播州宣慰使司及興隆等衛所徵進有功將士並土兵凡二萬三千三百六十一人鈔一十二萬三千四百四十一錠

○太白入角宿

○癸酉徵南將軍左都督楊文等自廣西進兵發廣西都司並護衛官軍二萬人及調田州府泗城等州土兵三萬八千九百人從徵奉議等處

○以福建都指揮使司各衛所年深武職升授指揮千百戶鎭撫等官凡六十四人

○己卯湖廣沅州等衛指揮僉事李貞等率兵討沅州作耗苗賊平之斬首三千七十餘級禽獲四千二十人

○庚辰廣西慶遠府思恩縣都亮等洞蠻賊莫父練等一千五百餘人作耗攻掠縣治劫殺官民取倉庫錢糧詔廣西都指揮使司發兵討捕尋剿平之

○免北平霸州文安縣夏稅先是文安縣言去歲雨澇傷民田稼上命戶部遣官核實免其稅

○辛巳壘壁陣星疏折復聚

○壬午冊今上長子髙熾爲世子

○冊兵馬指揮張麟女爲世子髙熾妃

○徙靖州會同縣蠻洞民常通猺賊者往戍大同計男女一千二百五十二人各賜衣三件

○丁亥鎭遠鬼長箐等處苗蠻作亂鎭遠衛指揮使司發兵討之指揮萬繼百戶吳彬等戰死指揮許能聞之卽率兵會偏橋等衛官軍擊敗其眾斬首七十三級禽獲三十八人餘眾散走

○戊子賜京衛軍官命婦帛

○己丑賜府軍等衛習技幼軍八百四十九人衣三件

○庚寅詔更定親王歲賜祿米先是上謂戶部尙書郁新等曰朕今子孫眾盛原定親王歲用祿米各五萬石今天下官吏軍士亦多俸給彌廣其斟酌古制量減各王歲給以資軍國之用至是戶部議更定親王歲給祿米萬石郡王二千石鎭國將軍一千石輔國將軍八百石奉國將軍六百石鎭國中尉四百石輔國中尉三百石奉國中尉二百石公主及駙馬二千石郡主及儀賓八百石縣主及儀賓六百石郡君及儀賓四百石縣君及儀賓三百石鄕君及儀賓二百石皇太子次嫡子並庶子旣封郡王必俟出合然後歲賜與親王子已封郡王者同女俟及嫁然後歲賜與親王女已嫁者同郡王嫡長子襲封郡王者歲賜比始封郡王減半支給上於是重定祖訓錄名爲皇明祖訓其目仍舊而更其箴戒章爲祖訓首章上以是編之作將垂之萬世命大書揭於右順門內西南廊下朝夕諦覽斟酌損益久而後定旣而遣使召諸王至京諭以量減祿米之故且以皇明祖訓賜之

○工部臣言各處續開鑪冶今已三年而內庫見貯鐵凡三千七百四十三萬餘斤上以庫內儲鐵已多詔罷各處鐵冶令民得自采煉而歲輸課程每三十分取其二

○辛卯戶部尙書郁新言親王歲米旣有定議請令有司如數給之上曰晉燕楚蜀湘給與如數代肅遼慶寧谷遠在邊地民少賦薄歲且給五百石齊府千石嗣秦王幼應用米有司月進周府且未給各府罷給及多寡不齊者特出一時權制云

○是月葬秦湣王

○雲南臨安府貢生員趙仁等入國子監

冬十月辛卯朔享太廟

○癸巳上以子孫蕃眾命名之際慮有重複乃於東宮諸王世系各擬二十字每一字爲一世以某字爲命名之首其下一字則臨時取義以爲二名編入玉牒至二十世後復擬續增

○命前軍都督府給安徳鳳臺等門守門軍士七百餘人絹布○甲午賜天策等衛致仕指揮千百戶鎭撫三百餘人麥有差○乙未賜功臣五府六部官宴於華蓋殿

○己亥賜錦衣等衛操練馬軍萬四百餘人布絹各一匹

○庚子國子生劉簡以父坐事當死乃上書言臣祖父母俱年踰七十止生臣父一人無他兄弟侍養父死則祖父母無所歸矣書奏宥之

○徵南將軍左都督楊文等師至奉議州蠻寇聞官軍至悉竄入山林據險自固文督諸將分兵捕之復調參將劉眞等領兵分道攻南丹叛酋

○命北平都指揮使盛熙爲中軍都督府都督同知

○壬寅遣鎭撫顧忠賞畢節普定二衛徵進獲功將士二千二百人鈔一萬一千六百七錠

○禮部臣言百官朝參賜食實出厚恩緣職事眾多供億爲難請罷賜從之先是每旦視朝奏事畢賜百官食上禦奉天門或華蓋武英等殿公侯一品官侍坐於門內二品至四品及翰林院等官坐於門外其餘五品以下官於丹墀內文東武西重行列位贊禮贊拜叩頭然後就坐光祿司進膳案後以次設饌食罷百官仍拜叩頭而退率以爲常至是始罷之

○癸卯冊光祿少卿馬全女爲皇太孫允炆妃

○先是兵徵龍州趙宗壽以安南與龍州接壤遣前刑部尙書楊靖往諭安南輸糧八萬石至龍州助軍餉至是靖奏言臣至安南諭旨其國相黎一元等咸言本國地狹民稀田賦僅可自給願輸米一萬石餘以金千兩銀二萬兩代輸且言昔歲輸米臨安臨安可通舟楫止運五千石猶不易致今龍州陸道艱險乞止運至憑祥洞臣諭令出米二萬石運至沲海江次沲海江去龍州程才半日因詢及沲海村實龍州所屬江闊四十丈舟棹可達丘溫兩岸地勢崎險非可儲糧已令龍州造浮橋運輸其王年幼語言不通政事皆爲國相黎一元與其子澄所專狙詐百出頗聞趙宗壽已蒙恩宥是以觀望如此時宗壽已服罪謝過大軍移徵向武等諸蠻上乃遣行人諭靖令運所輸米二萬石餉給奉議向武軍其代輸金銀則還之

○平奉議州蠻寇初徵南將軍左都督楊文等駐師奉議州之東南分兵追捕賊黨且遣人招降其脇從者賊皆焚廬舍入山谷憑險阻立柵自守文督將士屢攻破之賊眾潰散左副將軍韓觀等遂分兵追討都康向武富勞上林諸州縣破其更吾蓮花大藤峽等寨斬賊首黃世鐵並其黨一萬八千三百六十餘人賊屬八千二百八十七人焚死男女四百三十四人招降蠻民復業者六百四十八戶徙置象州武仙縣蠻寇遂平時兵部尙書致仕唐鐸參議軍事以朝廷嘗命徵進畢日置衛守之乃會諸將相度山川形勢置奉議等衛並向武河池懷集武仙賀縣等處守禦千戶所設官軍鎭之事聞詔從其言

○夜太陰犯昴宿

○丙午湖廣衡州衛指揮使司指揮僉事張大有以罪誅以千戶朱眞爲指揮僉事先是洞蠻盤滿仔等叛大有率兵捕之遣千戶康寧略白水洞仍分兵三道搜捕寧領軍至小塘遇賊戰死官軍死者二十餘人大有按兵不救眞等由別道分擊敗之俘獲七十餘人並降鄰境流民男女一百五十餘口賊平奏功乃下大有獄以失律伏誅遂以眞爲指揮僉事領衛事

○夜太陰犯井宿○戊申詔總兵官左都督楊文置龍州軍民指揮使司調馴象衛官軍築城守禦

○夜太白犯東咸

○辛亥上謂兵部臣曰江淮養馬之民遇有馬死有司令其買補乃去家離業購於遠方至有歷年不返斃於道路者朕甚憫之其令太僕寺凡缺馬者免其償

○乙卯應天府溧陽縣知縣盧何生言本縣荒熟田計一萬三千二百七十四頃丁男七萬四千六百餘若量力均種則官不缺租民有恆產上敕戶部議行之戶部言若附近田地令其量力均種如僻遠不便於民者宜候生齒蕃息以漸開耕從之

○丙辰置淮安府支家河至安東海州贛楡縣瀕河水驛五遞運所三罷山陽縣淮北下闕至贛楡盧家莊陸路遞運所六先是山陽縣民夏圯言本縣至贛楡瀕河水路四百餘里已通舟楫如罷車站攺造舟船置遞運所庶客使便於往來於是遣使驗其道裏遠近置水驛五遞運所三仍以淮北下關六遞運所民夫充役舊役夫一千五百六十人至是五驛三所減其夫之半人稱便焉

○丁巳以李讓爲宗人府儀賓尙皇孫女永平郡主今上第二女讓指揮僉事達之子也

○己未禮部言今天下僧道數多皆不務本教宜令赴京考試不通經典者黜之詔從其言年六十以上者免試

○是月給北平山西二都司軍士一十二萬九千一百餘人絹布共五十二萬三千九百匹綿花一十九萬三千六百斤

○緬國王卜剌浪遣使桑乞剌查貢方物因言百夷思倫發屢出兵侵奪其境土之故上謂廷臣曰遠夷相爭蓋其常事然中國撫馭四夷必使之無事當遣使諭解之

○雲南都指揮同知王俊城廣南土官儂貞佑叛禽之時俊領雲南後衛官軍至廣南築城建衛貞佑疑不自安因結羣蠻據山寨拒守俊遣人招之負固不服輒伏蠻兵艸莽中劫掠覘視官軍進退俊乃與將佐謀曰貞佑小醜如螻蟻耳然敢拒命者與諸寨羣蠻互爲聲援故也今彼大寨據險峻固守故各寨恃之皆有易心以爲官軍不敢近兵法曰善攻者敵不知所守宜出其不意亟取之彼各自救不暇貞佑必禽矣乃遣指揮同知毆慶等分兵攻各寨自將取貞佑又以兵扼間道絕其救援於是諸寨悉破賊眾潰散貞佑窮蹙就禽械送京師因命慶署衛事鎭守

大明太祖聖神文武欽明啟運俊徳成功統天大孝髙皇帝實錄卷之二百四十二明太祖髙皇帝實錄卷之二百四十三

洪武二十八年十一月辛酉朔冬至上禦奉天殿受朝賀大宴羣臣賜國子監生宴於國學

○壬戌命中都畱守司屬衛士卒於洛河山采取煤炭給軍士造器械以省民力

○癸亥侍臣進講尙書無逸篇上曰自昔有國家者未有不以勤而興以逸而廢勤與逸理亂盛衰所系也人君當常存惕厲不可少怠以圖其終成王之時天下宴然周公輔政乃作是書反覆開諭上自天命之精微下至生民稼穡之艱難以及閭裏小民之怨詛莫不具載周公之愛君先事而慮其意深矣朕每觀是篇必反覆詳味求古人之用心嘗令儒臣書於殿壁朝夕省閱以爲鑑戒今日講此深愜朕心聞之愈益警惕○湖廣湘鄕縣言舊有鹽井本處人民私煎販鬻宜令官司開煎徙之○甲子詔從直隸蘇州等十七府州及浙江等六布政使司所屬府州縣小民二萬戶赴京占籍於上元江寧二縣以充各倉夫役名曰倉腳夫

○乙丑遣使敕狹西行都指揮使司曰西涼甘肅山丹屢被胡虜入寇宜畱精銳軍馬備之但時於境上巡邏不可深入其地若春秋耕獲之時尢宜嚴加守備

○貴州都指揮使司都指揮同知顧成等討西堡土官阿傍平之梟其首以警眾並擒殺羣蠻五千三百二十六人獲馬二十四疋稻三千七百三十八石

○己巳置道州寧遠衛指揮使司先是知州徐士銘奏道州僻在萬山邊寧兩廣東接常寧大小猛洞南抵九疑山橫嶂九十六渡溪源西鄰懸田平洲北連灌陽永猺等源國初遣兵三千守禦後調發二千止存千人洪武二十一年山賊何女子逃卒杜回子與猺蠻劫掠居民嘗調軍剿捕至則潰散退則復聚蓋守禦兵少不能制敵乞置軍衛屯守庶幾民獲安業詔從之至是立衛焉

○乙亥辰刻日上赤气一道長五丈餘須臾又生直气一道靑赤色鮮明未散又生背气一道靑赤色鮮明又生淡重半暈白虹二叚貫兩珥又彌天貫日至巳時漸散

○夜月食

○禮制集要成先是上謂翰林學士劉三吾等曰朕自卽位以來累命儒臣歷考舊章上自朝廷下至臣庶冠婚喪祭之儀服捨器用之制各有等差著爲條格俾知上下之分而姦臣胡惟庸等擅作威福謀爲不軌僣用黃羅帳幔飾以金龍鳳文邇者逆賊藍玉越禮犯分牀帳護膝皆飾金龍又鑄金爵以爲飲器家奴至於數百馬坊廊房悉用九五間數而蘇州府民顧常亦用金造酒器飾以珠玉寶石僣亂如此殺身亡家爾等宜重加考定以官民服捨器用等第編類成書申明禁制使各遵守敢有仍前僣用者必寘之法成造之人如之至是書成其目十有三曰冠服房屋器皿傘蓋牀帳弓矢鞍轡儀從奴婢俸祿奏啟本式署押體式服制頒布中外

○命魏國公徐輝祖往鳳陽長興侯耿炳文往狹西錦衣衛指揮劉智往鎭江訓練軍馬

○參將劉眞等攻破南丹州執土官知州莫金並俘其眾復遣寶慶衛指揮孫宗等分兵擊巴蘭等寨蠻獠懼焚寨遁去官軍追捕斬之蠻地悉定

○戊寅後軍都督僉事朱榮言東昌等三府屯田遷民五萬八千一百二十四戶租三百二十二萬五千九百八十餘石綿花二百四十八萬斤右軍都督僉事陳春言彰徳等四府屯田凡三百八十一屯租二百三十三萬三千三百一十九石綿花五百二萬五千五百餘斤

○己卯冊兵馬指揮趙思禮女爲郡王允熥妃

○金吾後衛軍任曾兒妻傅氏一產三男事聞循例給賜米鈔

○癸未北平都指揮使司言燕山等十七衛屯田凡一萬四千三百六十二人租十萬三千四百四十餘石

○甲申置灌陽守禦千戶所初灌陽隸湖廣因廣西平川等三十六源猺賊作亂攻劫縣治詔寶慶衛指揮孫宗總兵討平之縣丞李原慶因奏灌陽去湖廣遠隸廣西爲近遂以灌陽隸桂林府設千戶所命廣西都指揮同知陶瑾領兵築城守之

○暹羅斛國嗣王蘇門邦王昭祿羣膺遣其臣柰婆郎直事剃等表貢方物且告國王參烈寶毗牙﹤口思﹥哩哆羅祿喪詔賜使者及通事柰詩俚曾等鈔有差

○都勻衛丰寧長官司三藍等寨並鐵梁平州西涼蠻賊達管等作亂時都指揮同知顧成破土官阿傍還遂移兵討平之

十二月庚寅朔

○辛卯夜有星如盌大黃白色曳尾光燭地起自翼宿東南行至平星沒

○壬辰上諭戶部官曰方今天下太平軍國之需皆已足用其山東河南民人田地桑棗除已入額徵科自二十六年以後栽種桑棗果樹與二十七年以後新墾田地不論多寡俱不起科若有司增科擾害者罪之

○癸巳車裏軍民宣慰使刀暹答以賜誥命遣其弟刀吾等貢方物謝恩詔賜刀吾等文綺鈔有差

○甲午詔代遼寧谷四府臨邊護衛常存步卒千人騎士五百人及守城者五百人餘皆屯種○乙未方番長官方文康來朝貢馬

○丙申詔邊境築城軍士停役一年以其連歲勞苦故也

○丁酉土官刀板冕遣其下招板阿畝曠等貢紅白西洋布弔賣璧衣手巾剪絨單及象牙白檀香等詔賜其使文綺鈔

○辛丑徵虜前將軍指揮僉事胡冕等捕彬桂山賊餘黨禽殺一千二百餘人其地悉定遂分遣指揮僉事宋晨率兵至兩廣境上追捕潭源諸洞蠻賊

○甲辰太陰掩軒轅

○丙午以鳳陽中衛指揮僉事趙璧爲皇陵衛指揮使司指揮僉事璧鳳陽人與上同裏閈龍潛時常幸其家○戊申徵南將軍左都督楊文等以平蠻捷聞凡禽戮猺蠻二萬八千餘人獲馬五十匹牛二千五百八十六頭又獲印五顆誥敕三道遂詔文等班師

○廣東崖州寧遠縣遷家村賊人羅危等劫掠人民都指揮同知花茂統兵剿捕殺獲賊眾三百五十七人

○己酉朝鮮國王李旦遣使臣柳玽等奉表貢方物進賀明年正旦上見其辭不遜謂禮部臣曰以小事大禮重修辭前者朝鮮王李旦數生釁端已嘗詰問彼謝罪之使方歸而侮慢之辭又至朕非不能伐之古人有言不勤兵於遠所以不卽興師者以此今畱其使者可移咨李旦令遣撰文者至方歸之俾知生釁之由玽言表文是其國門下評理鄭道傳所撰遂命遣道傳未幾釋玽還

○庚戌詔賞貴州從徵將士先是土官阿傍等叛都指揮同知顧成統兵討之上所部軍功至京上命賫賞詣軍中驗功髙下給之

○辛亥洪武誌書成其書述都城山川地裏封域之沿革宮闕門觀之制度以及壇廟寺宇街市橋梁之建置更易靡不具載詔刊行之

○太僕寺上孳生馬駒之數是歲凡九千四百七疋

○乙卯湖廣布政使司上所屬郡縣菓樹之數計栽過桑棗柿栗胡桃等樹凡八千四百三十九萬株

○戊午詔遣內使趙達朱福等使暹羅斛國祭故王參烈寶毗牙﹤口思﹥哩哆羅祿賜嗣王蘇門邦王昭祿羣膺文綺四疋羅四疋氁絲布四十疋王妃文綺四疋羅四疋氁絲布十二疋敕諭之曰朕自卽位以來命使出疆周於四維歷諸邦國足履其境者三十六聲聞於耳者三十一風殊俗異大國十有八小國百四十九較之於今暹羅爲最近邇者使至知爾先王已逝王紹先王之緒有道於邦家臣民歡懌玆特遣人祭已故者慶王紹位有道敕至王其罔失法度罔淫於樂以光前烈其敬之哉

○己未享太廟

○是歲開天下郡縣塘堰凡四萬九百八十七處河四千一百六十二處陂渠堤岸五千四十八處先是遣國子生人才分詣天下郡縣集吏民乘農隙修治水利至是工成

○重建朝天宮成先是建是宮凡正旦聖節冬至羣臣習朝賀禮於其中上以其制度未備故命重建之至是成詔右演法曹希鳴住持

大明太祖聖神文武欽明啟運俊徳成功統天大孝髙皇帝實錄卷之二百四十三

明太祖髙皇帝實錄卷之二百四十三卷終

大明太祖髙皇帝實錄卷之二百四十四

洪武二十九年春正月庚申朔上禦奉天殿受朝賀賜羣臣晏於奉天殿

○壬戌以詹事府丞杜澤爲吏部尙書左春坊左贊善門克新爲禮部尙書澤莒州沂水人繇本縣儒學訓導授司經局試校書升詹事府丞至是與克新並升尙書

○夜有流星靑赤色起自氐宿東行至雲中沒

○甲子享太廟

○乙丑上罷朝從容問左右民間事禮部尙書門克新對曰聖澤深廣天下之民谷安生業幸蒙至治上曰𨿽堯舜在上不能保天下無窮民若謂民皆安業朕恐未然何得遽言至治克新對曰聖徳謙虛不自滿假天下之民受福無窮矣

○丙寅敕復泗州祖陵及徐王楊王守墳戶

○己巳琉球國山北王攀安知遣其臣善佳古耶中山王察度遣其臣典簿程復等各奉表貢馬及方物詔賜來使三十七人鈔二百四十七錠

○旌表蘇州府吳縣民呂原哲妻錢氏貞節

○壬申大祀天地於南郊

○乙亥朝鮮國王李旦遣其臣知門下府事鄭總來請印誥上弗許謂禮部尙書門克新曰古昔帝王列聖相承建邦錫土撫安華夏其四夷外蕃風殊俗異各有奠長自置其民初不以中國之法令治之此內外遠近之別也今朝鮮僻在東隅遠隔山海朕嘗敕其禮從本俗使自爲聲教來則受之去亦勿追今來請印誥實非誠心固難與之爾禮部其咨李旦使知朕意

○丙子命致仕千戶尹林爲四川都指揮僉事

○詔修西安城中水渠引龍首渠水注之覆以石甃以障塵穢計十家作渠口一以便汲水舊西安城中多若水渠成民獲其利

○置北平易州盤石驛大同廣昌縣秀嶺驛靈丘縣蒼峯驛

○丁丑定擒獲倭賊升賞格凡各衛指揮獲倭船一艘及賊者僉事升同知同知升指揮使仍賞白金五十兩鈔五十錠千戶擒獲者升指揮僉事百戶擒獲者升千戶其賞俱與指揮同在船軍士能生擒及殺獲倭賊一人者賞白金五十兩將校軍士與倭賊陸地交戰能生擒或殺獲一人者賞白金二十兩鈔二十錠

○庚辰太陰犯心前星

○辛巳以散騎舍人湯醴爲左軍都督府都督僉事醴信國公湯和庶子也

○以王寧襲豹韜衛指揮僉事寧父英先任豹韜衛指揮僉事嘗領兵徵廣西峒蠻以杖屬官致死得罪誅寧例當遣戍上念其祖智嘗立軍功乃命寧襲職

○夜流星靑白色起自天津東行至遊气中沒

○乙酉撒馬兒罕遣回回阿剌馬丹等二十人來貢馬二百四十餘匹賜鈔五千九百餘錠

○以遼東都指揮同知劉遂爲狹西都指揮使遂廬州人父徳以軍功累官潞州衛指揮僉事洪武十三年遂始襲職數從信國公永昌侯北伐有功其女復爲嗣秦王妃故命統狹西軍衛之政

○思州宣慰使田琛來朝貢馬賜琛及其從人鈔有差

○貴州淸水江蠻人金牌黃等作亂貴州都司發兵捕之攻破蠻人金牌黃遁去上以叛酋賈哈剌未獲下令軍民有能擒獲者賞白金一千兩其黨能擒獲以獻者免其本罪賞亦如之

○是月攺南丹慶遠二衛爲軍民指揮使司

二月己丑朔緬國復遣使來訴百夷以兵侵其境土

○庚寅遣行人李思聰錢古訓使緬國及百夷詔緬國王曰道裏險遠山川阻修風殊俗異此乃天造地設也爾能勤使者涉險遠越鄰邦衝煙突霧晨進昏止異風霜而至中夏可謂難矣古人有云誠君子將有事於遠友千里之外神交而志通今萬國之外爾能勤使遠修其好羙絕古而惟今然排難角�羊紛之事朕之旨意恨不一言而止使彼此各罷兵守樂黎民於市野兩國之民居處𨿽分惟存關市之譏是其和也其或忿爭不已天將昭鑑福善禍淫遲速可待敕至爾其審之緬人旣聽命遂往詔思倫發曰朕惟中國古先聖人馭頑禮徳各有條章列聖相繼守而行之故上下相安黔黎樂業諸侯敬畏世祿子孫國祚綿長若列國敢有憑弱犯寡者則天子發兵以眚之賊賢害民者亦發兵以伐之暴內淩外則興師以壇之野荒民散則用兵以削之負固不服則舉兵以侵之賊殺其親則正其罪以殺之放弒其君則明其罪以誅之犯令淩政則杜而絕之內外亂鳥獸行則殄滅之此九伐之法也爾思倫發律以九伐之法宜加憑弱犯寡之罪何以見之歲以兵寇車裏不時侵掠八百恃彊犯緬戛璃國小民寡而已平之夫中國周臨四夷與諸酋長地裏相接然朕未嘗恃彊憑淩絕滅其嗣者雲南之地已爲我有似乎尙彊以取之非也乃元世祖孫梁王者恃元之苗裔匿我有罪納我逋逃誘我邊守是乃不得已而發問罪之師非無故也況元運天更其苗裔不當安處於此爾麓川之蠢初擅興金齒之役次謀景東而寇定邊理當發兵致討朕釋而不較未嘗彊爾爲約束之邦聽爾自爲聲教今又幾年矣近聞蠶食鄰邦意在擴土地而擅有其眾又將爲我西南之役噫未可古中國聖人有雲山川地理人物之類乃神器也非人彊有必天授然後得之爾思倫發不修鄰邦之好三面發兵蠶食諸國其貪也如是其謀也如是彼麓川周臨之國始古至今各有主者未嘗合並朕𨿽下能止爾聽爾自爲果天通使然爾以人事應之或者猶可朕今戒爾守全設或不守全而動若不全虧是爲全亡然莫若守全以圖綿長不亦羙乎思倫發聞詔恐懼俯伏謝罪願罷兵適其部酋刀幹孟叛思聰等以朝廷威徳諭其部眾叛者稍退思倫發欲倚使者以服其下彊畱思聰等又以象馬金寶爲饋思聰等爲書諭卻之以謂中國不以象馬金玉爲寶所寶者惟忠臣烈士彊兵勇將孝子順孫宜送使者還朝自此不爲侵擾斯可以明忠君之心思倫發大喜邀思聰等設晏爲樂率其部眾送之境上思聰等還具奏其事且著百夷傳紀述其山川人物風俗道路之詳以進上以其奉使不失職謂其才可用甚喜之各賜衣一襲○辛卯詔仍給故東甌襄武王湯和家祿米三千石○賜狹西綏徳衛比試得勝總旗江有孫等九十人綿戰襖褲皮裘狐帽各一事﹤革翁﹥鞋各二緉先是上諭都督府臣曰北平口外及山西雁門關外苦寒之地守邊士卒其來比試者𨿽夏月亦給以衣帽俾歸爲禦寒之具其狹西所屬綏徳慶陽寧夏臨洮鞏昌甘肅亦如之故有是賜

○四川永成鹽井竈戶言井水涸竭艱於煎辦歲課有虧乞於附近南部縣開煎大成鹽井以助不足從之

○癸巳嶽州衛言臨湘等縣民多荒田請撥官軍屯種從之

○夜五鼓有流星靑赤色起自騎官南行至近濁沒

○甲午禮部尙書任亨泰奉使安南還降爲監察禦史亨泰在安南私市蠻人爲僕故降之

○狹西行都指揮使司都指揮僉事張豫言今迆西所統邊衛人稠地狹供給糧儲惟藉內地轉運況各衛軍士多由罪謫旣有壯丁代役而老幼尙同在營蠶食如將此輩聽於黃河以南直抵陜州以北地曠州縣寄籍屯種每歲供給正軍俟三年後與土著軍戶一體輸租應役若軍伍有缺就於幼丁內選壯者補役爲便又言各衛軍士年七十以上並老疾無丁可代者若畱在伍虛費糧賞宜令回鄕依親其因罪謫戍守者則令罷役在營自給所缺之伍別調補之上並從其言惟老疾無親可依者令送至京餋贍

○丙申徵南將軍左都督楊文言廣西新立衛所奉議慶遠二衛水陸並通糧儲足用獨南丹不通舟楫山路崎嶇�人中納鹽糧避遠就近宜令先於南丹輸粟爲便先是監察禦史嚴震直嘗以爲言命戶部定廣西中鹽則例南丹每引納米二石已而減爲一石五斗至是因文言又以鹽價太重定南丹每引五斗奉議慶遠一石五斗俱於順便倉所支鹽仍定行鹽地方梧州鹽於田州龍州柳州南寧潯州慶遠思恩太平鬻瀆廣西鹽於長沙寶慶衡州永州全州道州桂林鬻賣

○置慶遠衛軍民指揮使司左千戶所

○丁酉遣官釋奠於先師孔子

○戊戌祭大社大稷

○安南陳日焜遣其臣通奉大夫陶全金少中大夫阮應龍等奉表貢方物賜鈔有差

○陜西行都指揮使司都指揮僉事張豫言肅州衛軍糧每月於涼州衛關給往復二千餘里甚爲勞費請以甘州見收鹽糧支給便又涼州肅州馬驛及遞運所見役恩軍多系曾經籍沒之人所以衣食不給往往逃故繼今請於弛刑編軍之徒免沒家財其見役者再乞人給月糧三斗上皆從之仍命給以冬衣

○庚子詔給北平遼東山西陜西都司所屬衛所並護衛儀衛司軍校冬布綿花北平都司布六十萬匹綿花三十四萬斤遼東都司布五十五萬匹綿花二十萬斤俱以山東布政司所徵給之山西都司布五十萬匹綿花十五萬斤以本布政司所徵給之陜西都司布五十萬匹綿花二十二萬斤以河南布政司所徵給之

○辛丑楊州府通州火焚官民廨捨一千九百間男女死者二十人

○壬寅北平都指揮使司言自二十七年至今歲調撥山東軍士往古北口懷安等處繕修城堡者於內宜撥三千屯種俟其秋成儲谷於彼摘畱三百守之餘悉發還各衛請如舊例從之

○安南以其前王陳叔明卒遣其臣來告哀上以叔明篡弒得國諭禮部臣曰安南自陳叔明逼逐其王陳日熞使不得其死因篡其位廢置相仍未嘗來告叔明懷姦挾詐殘滅其王自圖富貴不義如此庸可與乎今叔明之死若遣使弔慰是撫亂臣而與賊子也異日四夷聞之豈不效尢狂謀踵發亦非中國懷撫外夷之道也爾禮部咨其國知之

○癸卯遣官享先農流星靑赤色起自西南雲中西北行至近濁沒

○徵虜前將軍指揮僉事胡冕率兵至郴桂徵剿山寇分遣指揮僉事宋晨等討平廣東潭源諸洞及廣西平川增益之地凡斬馘數千餘人生擒賊首呂法子等八人械送京師上以法子等罪不可宥命戮於市將軍胡冕宋晨等𨿽有平蠻之功而縱殺太過乃遣使諭之曰近者苗蠻叛亂諸洞之民被其迫脇乃命爾等徵之意在殲厥凶渠宥其脇從爾等乃奮一時之威一槪戮之其中豈無詿誤不得其死者乎朕觀宋太祖時曹彬爲將不妄殺一人其後子孫昌盛曹翰殘酷身罹窮窘天道福善禍淫昭然如此爾等旣往者不可追矣後當爲戒

○乙巳旌表南昌左衛軍任臘保妻楊氏貞節

○詔發安東沈陽各衛恩軍三千六百餘人往戍甘肅人賜鈔五錠

○丙午常州府武進縣言本縣奔牛呂城二壩河道淺澀請浚深以便漕運從之○戊申詔遣國子監琉球生三五廊亹等歸省賜三五郎亹白金七十兩彩叚六表裏鈔五十錠寨官子實那盧亹等鈔二十錠彩叚一表裏

○辛亥廣西都指揮使司都指揮僉事蔣成率兵討蠻寇卒於道詔遣官致祭仍以米布給其家

○寧王權言近者騎兵巡塞見有脫輻遺於道上意胡兵往來恐有寇邊之患上曰胡人多姦示弱於人此必設伏以誘我軍若出軍追逐恐墮其計於是敕今上選精卒壯馬抵大寧全寧沿河南北覘視胡兵所在隨宜掩擊仍敕周王橚令世子有墩率河南都司精銳往北平塞口巡邏

○壬子陜西行都指揮使陳暉等遣使入奏言韃靼有宗他力者挈其家屬十餘口馬二十匹來降臣等訊之言失剌罕之地有僞王撒力失結僞國公完者不花失包赤之地有僞國公末臺並其屬三千餘人於是命暉及同知馬溥率甘州等衛兵五千人討之以宗他力爲鄕導兵抵其地擊敗撒力失結等獲男女一千四百七十餘人殺院使乞力禿爾等一百三十餘人招降七百餘人得馬駝牛羊七千六百事聞詔來降韃靼送京師馬駝牛羊賜戰士

○甲寅命給恩軍月糧先是編髮恩軍至欽州千戶所俾有司途中續食比至其地例以貰罪爲軍無月糧日給爲艱廣東都指揮使司以言詔有家四口以上者月給米一石三口以下六斗無妻子者四斗

○乙卯遂昌縣民有犯法者官逮之不獲發兵捕之復拒殺官軍縣人繆宗等六人集壯士捕而殺之有司以宗等擅殺人逮系至京上曰頑民犯法竄匿又復拒殺官軍其罪重矣今宗等殺之爲良善除害非擅殺也命釋之給道裏費遣還

○監察禦史辛彥徳出按事道經彭澤聞民間歲歉官吏不以時存卹至有鬻其兒女者還奏之上曰縣令於民最親民乏食鬻及兒女乃坐視其困恬不加卹而又不以上聞爲民父母者果如是耶命杖之令發粟賑其民

○是月田州府上隆州知州岑永通遣其子岑安等貢馬及方物詔賜安等文綺衣服

大明太祖聖神文武欽明啟運俊徳成功統天大孝髙皇帝實錄卷之二百四十四

大明太祖髙皇帝實錄卷之二百四十五

洪武二十九年三月戊午朔四川永寧州土官剌他男剌馬逃等酉陽軍撫司土官冉興邦等貢方物賜鈔有差

○沈陽衛火延燒倉庫及軍民廬舍

○遣官往四川天全六番招討司核實洪武二十四年至二十六年茶課

○庚申命中軍都督府都督僉事朱信前軍都督府都督僉事宣信總神策橫海蘇州太倉等四十衛將士八萬餘人由海道運糧至遼東以給軍餉凡賜鈔二十九萬九千九百二十錠

○辛酉召楚王楨湘王柏至京師○壬戌給廣東及貴州平越等處完聚韃靼軍士七百餘戶鈔有差○甲子今上率諸軍北至徹徹兒山遇胡兵與戰擒其首將孛林帖木兒等數十人追至兀良哈禿城遇哈剌兀復與戰敗之遂旋師

○丙寅廣東揭陽縣言近攺設蓬州千戶所修築城池侵民田地詔除其租稅

○命國子監學正吳起署祭酒博士楊淞署司業學錄張毅署監丞事上面諭之曰太學國家育材之地天下人材所聚爲之師者不專務記問博洽在乎檢身飭行守道尊嚴使之敬慕日化於善則賢才眾矣蓋師嚴則道尊道尊則徳立昔胡翼之爲太學師嚴條約以身先之此最可法

○賜在京文職官五品以上及翰林院中書舍人給事中王府長史紀善髙麗布人一匹○丁卯掌雲南都指揮使司都督僉事瞿能來朝賜白金二百兩鈔三百錠文綺帛各十匹○楚王楨湘王柏還國

○戊辰造三山門外石橋成賞役夫二千餘人胡椒各一斤蘇木各五斤

○己巳賜在京旗手等衛軍士二十二萬二千餘人夏布五十五萬三千九百餘匹

○庚午上以淸州古城地勢寬廣乃苗蠻出入擾邊之處命設千戶所守之

○令吏民有犯流罪者甓京師城各一尺

○賜京衛指揮千戶以下麥三十石其監工致仕官一體給賜

○辛未命山丹衛致仕百戶楊義爲遼東都指揮僉事義巢縣人故元帥兪昭妻弟也因徵戰以傷致疾已令致仕還鄕至是來朝上見而閔之故有是命○四川黃祿井歲煎鹽數多不及原額有司請開煎小徳井鹽以助不足從之○命賜天策衛往廣西駕船軍士凡一千五百二十人鈔七千七百二十六錠

○壬申行人司副楊砥言孔子廟庭從祀諸賢皆有功世教若漢楊雄臣事賊莽忝列從祀以董仲舒之賢反不與焉事干名教甚爲乖錯宜黜雄進仲舒則禮典明矣上納其言命去雄祀仲舒

○癸酉徵虜前將軍指揮僉事胡冕等言郴桂二州數被猺賊剽椋其藍山等縣芭籬召慕等處山谷深邃乃賊出入之地宜設二千戶所分兵屯守庶田無荒間民獲安業從之遂詔冕等還師

○甲戌太陰犯房宿第二星

○戊寅陜西延安府知府李廣以罪系獄同知李受奏其勤政愛民乞宥其過從之

○詔令湖廣九溪衛設蓋倉庾貯收鹽糧以衛鎭撫領其事○置寧國府南陵縣峨嶺巡檢司

○己卯流星赤黃色起自亢宿東行至天市西垣內沒

○庚辰給京衛軍士胡椒各一斤蘇木各三斤

○賞虎賁等衛從徵廣西將士四千九百餘人鈔二萬七千二百二十八錠

○淸水江中平等寨羣蠻聚眾爲亂貴州守禦官軍捕之獲從亂蠻人五百械至京師俱宥死給衣謫戍三萬衛

○壬午遣行人陳誠立撒裏畏兀兒爲安定衛指揮使司初自安定王卜煙帖木兒遣使朝貢詔立其酋長爲四部給銅印守其地後番將朵兒只巴叛遁沙漠過其地大肆殺掠並奪其印去由是其部微弱藍玉西徵兵徇阿眞川土酋司徒哈昝等懼竄匿山谷不敢出及肅王之國甘州哈昝等遣僧撒兒加藏卜等至甘州見王乞授官以安部屬王爲奏請於是遣誠立其部爲安定衛以銅印五十八給之置官屬如諸衛

○癸未大寧衛言屯田軍士多乏農具紅螺山舊有鐵場宜開鑪冶造具以給上曰遠戍勤苦不可重勞其令有司運農器給之

○以都督僉事徐增壽爲右軍都督府左都督李增枝爲前軍都督府左都督沐晟爲後軍都督府左都督湯醴爲左軍都督府都督同知袁宇爲後軍都督府都督同知都指揮使韓觀爲右軍都督府都督同知指揮使李諒爲中軍都督府都督僉事

○蘇州府崇明縣寶慶觀道童孫守常言洪武十九年攺築城池侵用官民田地而租稅未除詔悉蠲之

○甲申監察禦史嚴震直還自廣西言平樂地廣民稀其遞運之船不給請益臨境民戶以助其役上曰彼民旣困而又重困臨境之民不可其令法司錄有罪之人買船遞運以自贖

○乙酉置廣安千戶所於桂陽縣土橋寧溪千戶所於藍山縣張家坡時郴桂二州民言連歲爲徭蠻劫掠官軍至則遁入山谷退則復聚蓋因守禦兵遠故也乞於各縣要害之地增置戍兵遂立二千戶所守之

○丙戌陜西漢中府漢陰縣知縣郭鼎言人民戶絕者眾田地荒蕪宜免其賦從之

○賜旗手等衛徵廣西將士三千九百九十四人鈔二萬一千八百八十六錠

○丁亥增置山東濟陽縣小交村驛以楊壼驛道裏遠故也

○以監察禦史辛彥徳爲都察院左僉都禦史夏四月戍子朔東北方天鳴

○詔以姚安府境內屯田軍士撥隸雲南護衛初雲南惟姚安多荒田調岷府護衛軍士屯種立爲中屯千戶所至是仍撥隸雲南護衛

○以寶慶衛指揮使孫宗爲廣西都指揮使桂林中衛指揮僉事姜旺錦衣衛指揮僉事童勝爲都指揮同知永州衛指揮僉事葛森府軍衛指揮僉事焦銘爲都指揮僉事初徵廣西上命總兵官都督楊文待平寇日於諸將中選其材智可任者署都司事至是文以宗等名聞故有是命

○己丑享太廟

○廣西布政使司言新設南丹奉議慶遠三衛及富川千戶所歲用軍餉二十餘萬石有司所徵不足以給上命俱屯田旣而奉議衛奏本衛地控蠻峒若俱出屯種設有緩急卒難調用宜以三分守城七分屯田爲便上不許

○長興侯耿炳文奏秦州茶馬司不便於互市請遷於西寧命戶部議之

○癸巳賜徵廣西總兵官都督楊文白金三百兩文綺帛各二十匹鈔百錠副總兵都督同知韓觀白金百兩文綺帛各十二匹鈔八十錠

○甲午羽林左衛百戶林全徵廣西南丹州山寨戰死事聞敕追贈賜布米令工部營葬

○乙未嘗北平都指揮使司事都督趙淸言先奉敕撥軍守禦興河懷來彼無見儲之糧其原操軍士今皆屯種乏人轉輸莫若於秋成之時就以云州宣徳二屯所收之粟轉運給之況口內屯軍秋後農隙亦可運糧庶利邊圉上可其奏

○戊戌中軍都督府都督僉事朱信言比歲海運遼東糧六十萬石今海舟旣多宜增其數上命增十萬石以蘇州府嘉定縣糧米輸於太倉俾轉運之

○己亥罷開封府馮陵十字河龍堂快活林傘兒三里萬龍及陳州東橋凡八牐

○置漢中府沔縣柏林驛靑陽驛仍攺沔縣羅村驛爲黃堤驛大安驛爲金牛驛復徙南鄭縣中梁驛於沔縣爲黃沙驛

○庚子禮部奏請靖江王庶子輔國將軍儀仗牙杖一對骨朵一對鞍籠一馬杌一茶褐羅傘一其夫人冠服珠冠一霞帔大衫一褙子一詔從之

○甲辰流星靑白色起自庫樓西南行至雲中沒

○太陰犯斗杓第二星

○丙午上謂侍臣曰朕觀古人於聲色之好亦不能無如公劉之於貨太王之於色好之不過其度也若太康之盤遊桀紂之內嬖秦漢以下耽於宮室苑囿及畋獵禱祠奇伎淫巧之類此好之失其度也好失其度所以敗亡好之𨿽不至過要之不邇聲色不殖貨利惟成湯得其正也

○監察禦史王仲和言湘陰縣丞劉英以生革爲鞭長三尺中夾銅錢撻人至皮肉皆裂嘗出行以巡檢弗出迎怒而撻其妻幾死請逮英罪之上曰刑者不得已而用之故聖人常加欽卹惟恐濫及無辜英一縣丞耳酷虐乃至於此獨不聞劉寬蒲鞭之事哉且律載刑具明有定制乃棄不用而殘酷如是是廢吾法也難論常律遂逮英至戮之於市

○置洱海衛中左千戶所

○攺貴州都司所屬龍裏新添都勻三衛爲軍民指揮使司

○丁未琉球國中山王察度遣其臣隗谷結致等表貢馬二十七匹及方物山南王承察度遣使表貢方物及馬二十一匹其叔汪英紫氏亦遣使吳宜堪彌結致等貢馬五十二匹硫黃七千斤蘇木一千三百斤

○戊申置狹西寧夏甘州二羣牧千戶所

○甲寅署國子監事學正吳啟言國子師生例以文學優劣分隸六堂邇來皆無甄別髙下不分無以激宜考第如例上命魏國公徐輝祖及禮部翰林院官同詣監考試仍令吏部以次錄用毋使淹滯

○是月右軍都督府左都督寗正卒正字正卿鳳陽壽州人少爲裏中韋徳成養子元末徳成率鄕兵從上克滁和二州遂度江克太平建康進兵擊宣州正與有功徳成戰沒詔贈昭勇大將軍中翼元帥府副元帥京兆郡侯以正襲職代領其眾從徐達克常州進階懷遠將軍攻下宣州江陰戊戌從上取婺州又從常遇春克衢州從上克江州攺授民兵千戶破陳友諒兵於鄱陽湖調天策衛千戶又攺雄武衛千戶從傅友徳守徐州與李二等戰有功吳元年擢鳳翔衛指揮副使從徐達平中原取沂莒密三州克益都濟南東昌轉下汴梁河南嵩州渡河取磁州廣平通州進克元都招降元將平章謝雪兒等八十餘人獲馬五百餘匹略永平擒元將平章髙家奴下眞定平太原平陽自河中府渡河追元將孔興等進取塵臺攻鳳翔逐李思齊遂下鞏昌克平涼至定西六盤招降元知院毛翔下臨洮徐達令正招撫土豪趙脫兒孫平章等及馬鞍山以西諸土酋洪武三年五月從鄧愈克河州畱正鎭守時元鎭西武靖王卜納剌等諸酋長擁兵猶眾正遣兵追之於寧河殺獲頗多於是沙家失裏與諸酋長遣人來請降正卽策馬往諭之酋長皆感悅獻其全部軍馬及元所授金玉印章金牌宣命擢臨洮衛世襲指揮同知又招降元宣政院使何鎖南等尋置河州衛以正爲指揮使招徠撒裏畏吾兒安定王卜煙帖木兒等曁土番朵甘灌頂國師烏思藏諸部奉表朝貢七年攺置西安行都指揮使司於河州以正爲都指揮使進階驃騎將軍提調朵甘烏思藏都衛正又招降元右丞朵兒只失結等奏置西寧等衛八年攺西安行都指揮使司爲狹西行都指揮使司正仍爲都指揮使九年十月復姓寗氏進階龍虎將軍會川藏戎爲盜命衛國公鄧愈討之正從徵有功十一年西平侯沐英徵西番遣正追襲叛虜朵兒只巴獲其羊馬輜重而還十二年兼領寧夏衛事至則修築漢唐舊渠令軍士屯田引河水灌田數萬餘頃兵食以足十三年從西平侯沐英徵北至和林擒元平章脫火赤知院愛足部眾萬餘人十四年從西平侯經略公主山寨殲其戍卒取全寧四部十五年除四川指揮使會河西土官故元左丞剌瓦蒙藏卜等來降惟松茂等州西羗未附正調兵討之擒賊首楊知府十九年攺雲南都指揮使二十一年百夷據險作亂賊將刀思郎等聚眾十餘萬驅象百餘拒敵正率兵從西平侯沐英進戰斬其二將賊眾奔潰盡獲其象馬未幾東川蠻反而越州龍海廣西等山寨亦據險作亂正從西平侯沐英討平之二十五年沐英卒詔授正榮祿大夫右軍都督府左都督代英鎭守久之命爲平羗將軍總狹西四川兵討階文千戶張者之亂平之二十八年正月率兵從秦王往洮州打魚溝等處克平番寇三月還京至是以疾卒上爲輟視朝一日遣官弔祭擢其子鷹揚衛指揮使忠爲前軍都督府都督僉事

○撒馬兒罕遣回回札魯剌等一百九十一人來朝貢馬一千九十五匹詔賜鈔二萬五千一百九十錠

大明太祖聖神文武欽明啟運俊徳成功統天大孝髙皇帝實錄卷之二百四十五明太祖髙皇帝實錄卷之二百四十六

洪武二十九年五月丁巳朔

○戊午給賜錦衣等衛軍士七千七百餘人布絹萬五千五百疋

○續置吏部文官歷仕貼黃簿內外二冊其以事去官者則別置冊附錄以備稽考

○庚申會川衛軍民指揮使司指揮同知孫禧言武安等州縣爲月魯帖木兒作亂人民逃散洪武二十五年夏麥秋田俱不耕收逋糧二千八百八十九石無徵敕戶部蠲之

○命中軍都督府都督僉事徐凱署四川行都指揮使司事

○辛酉端午宴羣臣於奉天門

○增置廣西全州柳蒲建安二巡檢司

○壬戌後軍都督府言開平宜立五屯衛命先置中屯衛調官軍屯守○甲子賜國子監雲南琉球生夏衣○乙丑詔各都司致仕武臣俱於今年九月赴京

○賜琉球國使臣吳宜堪彌結致等衣鈔遣還

○貴州都勻衛平浪長官司洞水等寨蠻賊狄把作亂殺其土官王應名貴州都指揮使程暹率兵討平之應名妻吳氏攜其九歲子阿童來訴請襲父職從之

○丙寅熒惑犯諸王西第一星

○庚午上以湖廣諸郡宜桑而種之者少命於淮安府及徐州取桑種二十石遣人送至辰沅靖全道永寶慶衡州等處各給一石使其民種之

○四川威龍州土官知州普習叛普習月魯帖木兒妻之兄也官軍捕之普習中流矢死○辛未給旗手等衛軍士二十一萬七千七百餘人冬衣布帛六十四萬七百疋○壬申月食於斗宿

○乙亥蘇州府言是歲海運糧米凡八十萬四千四百二十二石有奇

○四川松潘衛納卜薛卜任昌等寨番寇不時竊發殺害官軍蜀王奏遣都指揮僉事尹林等率步騎五千討平之

○丁丑播州宣慰使楊鏗遣其弟恕祥等來朝貢馬賜以文綺鈔錠

○戊寅賞湖廣廣西江西諸衛從徵南丹將士綺帛鈔錠有差

○初命詹事府翰林院尙寶司中書舍人六科給事中儀禮司於午門內出入者各給牌爲驗

○庚辰有流星靑白色起自天市東垣內西行至雲中沒

○癸未置徐州石山驛河間府任丘縣新中驛獻縣富莊驛

○甘州護衛將士巡邊至供窩兒獲胡人乃哈歹等詢知逃寇祈者孫乞奴往哈梅裏哈剌章往速剌討來川僞王撒戶失加往朵工事聞詔狹西行都司及肅府護衛祈者孫已遠遁宜勿追哈剌章在討來川不可不捕哈歹等二十人發戍沿海衛所

○乙酉詔分調馴象衛軍士五千人隸奉議衛尋增設中左中右中前中後四千戶所

○廣東連山縣盜起燒劫縣治命廣東都司發兵捕之

○是月修峨眉至越嶲道途畢工先是命成都各衛軍士與民合力修治至是功成

六月丁亥朔

○戊子河南左布政使周榮言近年宜陽縣洛河泛溢渰沒民田乞修築河防使水復故道以便耕種詔令預備磚石俟農隙發軍民並力修之

○廣西都指揮同知姜旺童勝率兵抵慶遠思恩縣鎭寧等村洞殺獲叛蠻三千餘人降一千一百四十三戶以所得故宋太平興國六年銅印一來上

○壬辰徵山西北平湖廣廣東四都司從軍年深武官赴京以備擢用

○癸巳萊州府知府饒孟文致仕孟文臨川人初以耆民選署狹西布政使司事遷知萊州府至是以年老致仕

○甲午熒惑犯司怪南第二星

○以遼東三萬衛指揮僉事劉顯爲鳳陽畱守中衛指揮僉事賜米百石

○庚子歲星犯井鉞星

○辛丑先是會同縣奏所轄上下十八洞凡十六里惟洞口二里遵約束其餘蠻民各立寨柵置標槍刀弩拒命不供賦役恐日久生變乞捕之遂命湖廣都司發兵討捕至是以所獲蠻民械送京師詔宥之謫戍三萬衛

○癸卯流星赤色起自西南雲中南行至雲中沒

○以五軍都督府斷事廖昇爲太常司左少卿翰林院編修張顯宗爲太常司丞左僉都禦史辛彥徳爲詹事府詹事人賜衣一襲

○甲辰置五軍都督府照磨所初五軍文牘俱庋於庫無官專掌多致混亂故特立照磨所以掌之

○命吏部選國子生年三十以上者分隸諸司練習政事月給米一石三月則考其勤怠能者擢用之

○乙巳以監察禦史李文敏爲四川按察使張定爲狹西按察使王平爲副使鄭金保爲廣東按察使耿賢爲副使張明爲河南按察使胡璉爲山東按察使丘野爲副使王冀爲廣西按察司副使王仲和爲福建按察使齊魯及刑部郎中曹瑾爲副使

○戊申命工部左侍郎孫顯署本部尙書事

○戶部尙書郁新言海北之鹽往者召商人於桂林入米二石鈔三貫給鹽一引其時米賤鹽貴商人利之故中鹽者多比來米貴鹽賤𨿽累榜招之不至今宜減其價每引米一石鈔五貫從之

○太子少保兵部尙書致仕唐鐸言昨運廣東鹽已至廣西宜召商人於南丹奉議慶遠衛倉依例納米給梧州所貯之鹽償之其原定桂林府鹽糧宜且罷中從之

○賜遼東三萬等衛督視屯田指揮千百戶八十二人鈔八百二十錠

○壬子太陰與熒惑會於井

○癸丑命湖廣布政使陳惟春復任惟春山西人初以才諝薦授知府攺試觀察使繼署通政使司事升湖廣布政使至是考滿赴京命復任

○是月思明府知府黃廣成遣其弟威佑奉表貢馬及方物詔賜威佑等鈔有差

秋七月丙辰朔享太廟

○夜歲星入於井

○戊午廣西鎭安府土官岑志綱遣其從兄岑武貢馬及方物先是向武州知州黃世鐵侵奪鎭安髙寨等地殺掠其人民馬牛朝廷遣兵平之以其地屬鎭安故志綱奉表入貢謝恩

○己未廣東惠州衛指揮丁振王虒潮州衛千戶彭徳興鎭海衛千戶呂仁下海巡寇遇賊懦怯不卽進兵剿捕致賊殺傷官軍事聞皆命誅之

○庚申上謂侍臣曰人之常情待己厚而待人薄己之所爲有不善𨿽大亦隱忍而不露他人所爲或有過失𨿽小不能容忍亦有過在己而怨咎他人者若此是皆不明之所致惟明者責己厚而責人薄責己厚故能成徳責人薄故得寡怨昧者責己薄而責人厚責己薄故徳不修責人厚故人多怨

○癸亥監察禦史蔡民玉按事陜西還言諸府州縣民以轉輸邊郡道遠苦之宜於驛道有軍民處置倉令各處民夫就近地計程接遞運至邊衛給軍爲便從之

○丙寅上觀唐書至宦者魚朝恩恃功玩忽無所憚謂待臣曰當時坐不當使此曹掌兵政故恣肆暴橫然其時李輔國程元振及朝恩數輩勢皆極盛代宗一旦去之如孤雛腐鼠大抵小人竊柄人主苟能決意去之亦有何難但在斷不斷爾又曰漢末之時宦官𨿽號驕縱尙無兵權故凡所爲不過假人主之名以濁亂四海至唐世以兵柄授之馴至權勢之盛劫脇天子廢興在其掌握大抵此曹只充使令豈可使之當要路執政操權擅作威福朕深鑑前轍自左右服役之外重者不過俾傳命四方而已彼旣無威福可以動人豈能爲患但遇有罪必罰無赦彼自不敢驕縱也

○戊辰夜太白入於角

○己巳置泰安衛指揮使司時監察禦史裴承祖言山東泰安州東接泰山西連五道嶺綿亙深邃逋逃者多聚其間時出劫掠宜於本州置衛五道嶺立巡檢司以鎭之詔從其言遂命立衛於泰安州

○遣中使至桂林等府市牛給南丹奉議等衛屯田軍士

○丙子詔在外未入流官陪祭俱用祭服先是淮安鹽城縣儒學教諭王孟上言公服以朝祭服以祀今在外凡祀山川諸神流官具祭服未入流官具公服然公服旣於朝賀迎接諸禮用之而又服以祀神禮有未宜且未入流官公服制之自八品以下皆同則祭服亦宜與之同上是其言詔自今未入流官凡祭皆用祭服與九品同

○辰州麻陽縣言荒田四十四頃六十餘畝歲租五百七十餘石無徵上命蠲之以其田與沅州平溪二衛軍士屯種

○丁丑命給鈔償水西金築烏蒙馬直初大軍徵雲南命水西金築烏蒙出馬以給軍用水西馬一千餘匹金築安撫司及烏蒙軍民府馬各五百匹至是命給鈔償之匹二十錠凡給鈔四萬餘錠

○先是有朝鮮使者歸至遼東遼東都司遣百戶夏質送之期至鴨綠江而止使者乃誘質渡鴨綠江至義州畱萬戶府數日始遣其還因令船人沈質於江至是上聞敕諭左軍都督楊文令咨朝鮮逮義州萬戶訊其實

○己卯給旗手等衛軍士十九萬九千一百餘人綿布三十九萬八千二百疋明礬八百四十斥

○癸未晉王進山西陽曲等縣所產嘉禾一莖五穗者一本四穗者二本三穗者十二本二穗者二十一本

○是月升貴州都指揮同知顧成爲右軍都督府都督僉事成揚之江都人自丙申從渡江累官至貴州都指揮同知復徵康佐西堡獅子孔白石崖等寨有功故升今職

○頒表箋文式於天下先是天下諸司所進表箋多務奇巧詞體駢儷上甚厭之乃命翰林院學士劉三吾右春坊右贊善王俊華撰慶賀謝恩表箋成式頒於天下諸司令凡遇慶賀謝恩則如式錄進

○衛卒有甲牧馬江北值乙與之忿爭乙以磚擲甲僕地甲之子時年幼持田器在旁因以器擊乙而死乙家訴於官甲之子被逮刑部尙書夏時奏應絞上曰過矣方其父被傷時其子但知顧父豈知有法耶況其幼無識情可矜宜減死論

八月丙戌朔

○丁亥遣官釋奠於先師孔子

○蘭州衛指揮僉事徐遵等以父及祖母俱病卒奏願以喪歸葬鄕裏廷議以遵等職守邊徼例不得歸葬上曰此人子大事不可以公義廢其私恩可其奏

○戊子祭大社大稷

○欽天監言近歲井宿東偏北第二星暗小且促聚不端列

○庚寅遣官祭歷代帝王

○置開平左右前後四屯衛指揮使司初詔立開平中屯衛至是北平都指揮使司奏已立中屯衛於沙峪今議立左屯衛於七合營右屯衛於軍臺前屯衛於偏嶺後屯衛於石塔俱從之

○辛卯祭太歲風雲雷雨嶽鎭海瀆山川月將城堭諸神○遣官祭旗纛○廣西慶遠府思恩縣山賊作亂攻掠縣治命廣西都司發兵討平之

○丙申夜太陰犯羅堰下星

○丁酉命大理寺右寺丞夏恕署刑部尙書事

○辛丑貴州宣慰使安的貢馬謝恩以安的母死朝廷遣使祭之故也貴州都指揮使司言近發兵討淸水江作亂蠻民惟賊首金牌黃未獲今廉知匿土官宣慰宋誠家誠不捕送請俱罪之上曰蠻夷之人鴟張鼠伏其常態耳今旣懼罪藏匿勿問遂寢其奏○丙午烏蒙軍民府知府實哲貢馬及氊衫○夜有流星大如雞子靑白色起自羽林軍南行至近濁沒

○大陰入於井

○丁未免太平等五府田租詔曰朕定天下之初軍國之需皆取給太平寧國應天廣徳鎭江五府州縣朕旣富有天下思與爾民共享康寧然猶慮恩施有所未洽民力有所未蘇是用蠲爾今年官民田租以稱朕酬勞之意

○己酉禮部尙書門克新卒克新鞏昌秦州人爲人寬厚和易始爲本州儒學訓導二十六年秩滿來朝時天下學官入覲者咸命侍朝或試文辭詢問經史及民間政事得失在列者多應對不稱旨獨克新敷奏亮直上甚重之時紹興府儒學教授王俊華亦以善文辭稱旨遂擢俊華爲右春坊右贊善克新爲左春坊左贊善後升今官未幾以疾請告命太醫給藥物不輟其祿已而病革遂卒上嗟悼遣官祭之命有司護喪歸葬於鄕

○庚戌攺六部諸屬部爲淸吏司上以六部之屬皆稱部混而無別故欲易其名因寓飭勵之意凡諸屬部皆曰淸吏司更其名者十有三吏部選部曰文選司封部曰驗封司勛部曰稽勛禮部儀部曰儀制祠部曰祠祭膳部曰精膳兵部司馬部曰武選駕部曰車駕庫部曰武庫工部營部曰營繕屯部曰屯田水部曰都水虞部曰虞衡其戶刑十二部及吏部考功禮部主客兵部職方名皆仍舊俱攺部爲淸吏司

○詔廷臣重議諸王見東宮禮禮官議諸王來朝具冕服見天子畢次見東宮已有定儀其敍家人禮王及東宮俱常服引禮官請王由文華殿東門入至後殿王西向坐東宮東面贊禮官贊四拜王坐受相見禮畢敍坐則東宮正中南面諸王列於東西奏上從之時諸王皆東宮叔父故復有是議也

○壬子桂陽縣知縣周徳甫言桂陽山口爲諸蠻要害之地宜置兵戍守於是命茶陵郴州桂陽三衛各調兵千人築城堡以鎭之

○癸丑太白犯心宿中星

○貴州都指揮使程暹等來朝賀天壽聖節獻馬

○是月降右都禦史來恭爲刑部右侍郎

○復賜旗手等衛軍士二十一萬七千七百餘人布絹六十四萬一千七百餘疋大明太祖聖神文武欽明啟運俊徳成功統天大孝髙皇帝實錄卷之二百四十六

大明太祖髙皇帝實錄卷二百四十七

洪武二十九年九月丙辰朔修廣西興安縣靈渠三十六陡其渠可漑田萬頃亦可通小舟國初嘗修浚之至是兵部尙書致仕唐鐸以軍務至其地圖其狀以聞且言修治深廣可通官舟給軍餉於是命監察禦史嚴正直發旁縣民丁修之浚渠五千餘丈築渼潭及龍母祠土堤百五十餘丈又增髙中江石堤攺作滑石陡凡陡磵之石礙舟行者悉以大煆鑿去之於是可通漕運矣

○朝鮮國王李旦遣其門下評理趙胖等貢金銀器布席等物賀天壽聖節又遣其臣權仲和等來謝恩先是以其表辭侮慢逮其撰表之人至是旦遣仲和來言小邦事大之誠不敢少怠而海外之人學問粗淺未識中朝表箋體制以致字樣差謬聞命以來兢惶罔措欽遇聖節不敢上表故遣陪臣仲和來謝

○上以桂陽溪洞猺人先爲官軍剿捕逃竄山谷乃命桂陽千戶所招撫之於是復業者七十餘家

○丁巳戶部尙書郁新言近置開平衛軍士糧餉皆仰給於北平道路遼遠所費不貲宜廣募�人於開平納米以淮浙鹽償之庶免轉輸之費從之

○庚申狹西行都指揮使司言自涼州至莊浪馬驛遞運所九其大河黑松林岔口三驛以謫發刑徒充役余役夫皆臨洮等府民與莊浪等衛軍參爲之其民去鄕旣遠貲給不充往往捕逃宜皆以刑徒充之又言白城子去肅州百有餘裏北通和林亦集乃路當衝要今令肅州衛遣軍沙山偵守去城四十餘里倘遇烽警猝難策應如置千戶所分撥精壯騎卒就彼屯守庶得備禦詔並從其言仍命右軍都督府遣軍戍白城子

○乙丑五軍斷事官言軍校四十五人皆犯重法當死上曰此輩非訹杓利則脇於威致陷重辟然其情亦有可矜者其以情之至重者一人寘於法餘皆減死發戍三萬衛

○命五軍都督府遣人往北平山東山西河南狹西各衛所核實將士隊伍仍具其善戰步騎將校姓名及馬騾之數以俟調遣

○丁卯朝鮮國王李旦送撰表人鄭總等三人至且言鄭道傳病不能行表辭實總等所撰上謂禮部臣曰今朝鮮送來數儒生勿遣其還蓋此輩略通古今未知大道故任其小智調弄戲侮若朝鮮廢置無乃皆數生之爲彼數生者幸災樂禍曾不如昔楚國一伶人耳昔楚伐鄭軍少北鄖公鐘儀陷焉鄭得之獻於晉晉公見之問南冠者爲誰有司云鄭人所獻楚囚也晉公召問之鐘儀所言皆中理以語範文子文子知鐘儀𨿽伶人君子也盍歸之晉楚構兵連歲不已此人歸晉楚罷兵必成公從之厚待而歸之楚遣人報鐘儀之歸晉之徳也由是兵解數十年無徵戰之勞此一人懷君子之道能排難解紛以安黎庶朝鮮數生曾不如一伶人古人云以道助人主不以兵彊天下此數生不爲王量力敢爲小敵之堅故作戲慢生隙殃民爾移文朝鮮無用是數生畱之京師別授微職以杜絕王左右之禍

○庚午狹西行都指揮使司都指揮馮溥言甘州中納潞鹽�人稀少蓋是各處鹽池常以私鹽侵鬻故官鹽沮遏不行請禁之上命戶部遣人封閉延安綏徳慶陽三郡鹽池仍令軍士巡邏察罕腦兒一十三池之地有以私鹽出境者罪之

○壬申有流星二俱靑白色一大如雞子起自天倉東南行至雲中沒一大如杯起自天苑東南行至遊气中沒

○癸酉天壽聖節上禦奉天殿受朝賀大宴羣臣

○乙亥大賚天下致仕武臣凡壬辰年至甲辰年從軍洪武十一年以前爲官者指揮使銀一百兩鈔二百錠指揮同知銀九十兩鈔一百八十錠指揮僉事銀八十兩鈔一百六十錠正千戶儀衛正銀七十兩鈔一百四十錠副千戶衛鎭撫儀衛副銀六十兩鈔一百二十錠百戶所鎭撫銀五十兩鈔一百錠壬辰年至甲辰年從軍洪武十二年以後爲官者指揮使銀九十兩鈔一百八十錠指揮同知銀八十兩鈔一百六十錠指揮僉事銀七十兩鈔一百四十錠正千戶儀衛正銀六十兩鈔一百二十錠副千戶衛鎭撫儀衛副銀五十兩鈔一百錠百戶所鎭撫銀四十兩鈔八十錠乙巳年以後從軍洪武十一年以前爲官者賞同乙巳年以後從軍洪武十二年以後爲官者指揮使銀八十兩鈔一百六十錠指揮同知銀七十兩鈔一百四十錠指揮僉事銀六十兩鈔一百二十錠正千戶儀衛正銀五十兩鈔一百錠副千戶衛鎭撫儀衛副銀四十兩鈔八十錠百戶所鎭撫銀三十兩鈔六十錠先是上念諸功臣多物故幸其存者欲加恩賚乃詔天下致仕武臣入朝至是至京師凡二千五百餘人咸賚之上諭之曰元末兵爭中原鼎沸人不自保爾諸將奮起從朕效謀宣力共平禍亂勤勞備至天下旣定論功行賞使爾等居官任事子孫世襲永享富貴朕思起兵時與爾等皆少壯今朕年老爾等亦皆老矣久不相見心恆思之故召爾等來見所賜薄物以資餋老爾等還家撫教子孫以終天年諸將臣叩首謝上又曰同歷艱難至有今日顧朕子孫保有無窮之天下則爾等子孫亦享有無窮之爵祿諸將臣無不感激至有墮淚者

○賜國子監琉球生秋冬衣

○丙子民有犯死罪者其弟訴於通政使司願爲軍以贖兄罪辭意懇切上憫之命同系者三十餘人皆減死戍邊○丁丑太陰掩軒轅右角星○是月賜天策等衛軍士萬四千七百餘人綿布各一疋蘇木各一斤

冬十月乙酉朔享太廟

○有流星大如雞子赤色起自天苑北東北行至參旗沒

○置甘州中衛千戶所調安東中護衛官軍一千三十八人往實之

○置廣西潯州衛

○癸巳陜西西安府咸寧縣民孫長寧妻一產三男事聞遣行人許謙賜鈔十錠仍命循例月給米贍之

○升錦衣衛指揮僉事宋忠爲指揮使

○甲午安定衛酋長塔孩虎都魯來朝貢馬四十匹先是上遣行人陳誠立撒裏畏兀兒爲安定衛錫以印章以塔孩虎都魯等爲指揮千百戶至是誠歸塔孩虎都魯隨誠入貢上嘉其慕義厚賚之復遣中使賫金幣往賜其酋長指揮人織金衣一襲文綺帛各三疋白金一百五十兩千戶人衣一襲文綺帛各二疋白金一百兩百戶人衣一襲文綺帛各一疋白金五十兩

○丁酉思南宣慰使田大雅貢馬及方物

○詔定各司奏事次第禮部會議凡奏事一都督府次十二衛次通政使司次刑部次都察院次監察禦史次斷事官次吏戶禮兵工五部次應天府次兵馬指揮司次太常司次欽天監若太常司奏祀事則當在各司之先每朝上禦奉天門百官叩頭畢分班序立儀禮司依次贊某衙門奏事奏畢復入班伺各司奏畢俱退若上禦殿奏事官升殿以次奏畢先退其不升殿者俱於中左中右門外兩廊伺候奏事官出則皆出若於文華殿啟事則詹事府在先余次第並同前凡晚朝惟通政使司六科給事中守衛官奏事其各衙門有軍情重事者許奏餘皆不許詔從之

○戊戌升致仕武官上旣大賚天下致仕武臣復諭兵部令升其官各一級皆授職於甘肅大同北平大寧遼東諸衛所其嗣子職任卑者後皆許從今職升授

○庚子皇第四十六孫有煽生周王第七子也

○金吾前衛軍錢伯奴言京衛士卒有老疾無丁壯代役者其江西淮西諸處屯田軍士多壯勇之人乃委置農畝不能振拔今宜選拔更代庶兵不缺伍農無廢業從之

○辛丑賜國子監雲南生冬衣

○癸卯歲星退行入於井

○丙午賜雲南左右前三衛並楚雄大理臨安曲靖四衛軍士三萬五千人鈔凡七萬錠

○己酉更定雲南通海鹽價初以二處鹽價未定遣官與布政使張紞議之紞以通海去雲南尙三百餘里米視雲南價復減於商人不便今宜輸米雲南府二斗者給淮浙鹽一石三斗者川鹽三石者安寧井鹽二石三斗者黑鹽井鹽輸米通海者三斗給淮浙鹽一石五斗川鹽四石安寧井鹽三石黑鹽井鹽其川鹽及安寧黑鹽二井視入米先後爲支鹽之次淮浙勿拘從之

○辛亥熒惑犯上將

○西平侯沐春言舊例恩軍在邊十年不逃者賞與舊軍同人給布三疋舊軍有逃而復役者人二疋今有逃而復役並以戶丁補役已及十年者亦宜循十年不逃之例給賞從之

○甲寅皇曾孫文奎生皇太孫允炆長子也上曰十月數之終又生於晦日命內庭勿賀

○攺置天下按察分司爲四十一道初以天下爲四十八道至是

上欲省之且以各道名稱有未安者因欲易之命廷臣集議之於是太子少保兼兵部尙書茹瑺等議攺置爲四十一道直隸六道曰淮西道治鳳陽廬州二府徐滁和三州及太僕寺中都畱守司曰淮東道治淮安揚州二府及六合縣兩淮都轉鹽運使司曰蘇松道治蘇州松江二府曰建安徽寧道治池州安慶徽州三府曰常鎭道治鎭江常州二府曰京畿道治太平寧國二府廣徳州句容溧水溧陽三縣浙江二道曰浙東道治紹興寧波溫州臺州虔州金華衢州七府曰浙西道治嘉興湖州杭州嚴州四府四川三道曰川東道治重慶夔州保寧順慶潼川五府州及貴州都司所屬衛分曰川西道治成都叔州馬湖三府嘉定瀘眉雅龍五州及建昌等衛松潘軍民司曰黔南道治雲南大理等府州縣並各衛分山東三道曰濟南道治濟南東昌兗州三府曰海右道治靑州登州萊州三府曰遼海東寧道治東寧沈陽中遼海鐵嶺三萬金州復州蓋州海州義州十衛及廣寧中護衛廣寧左前後四屯衛定遼左右中前後五衛河南二道曰河南道治開封河南汝寧南陽四府曰河北道治懷慶彰徳衛輝三府北平二道曰燕南道治保定河間眞定廣平順徳大名六府曰燕北道治北平永平二府及行都指揮使司所屬衛分狹西五道曰關內道治西安鳳翔平涼三府曰關南道治漢中府曰河西道治延安慶陽二府寧夏衛曰隴右道治臨洮鞏昌二府洮州岷州河州蘭州四衛曰西寧道治西寧莊浪涼州永昌山丹甘州肅州七衛山西三道曰冀寧道治大原一府澤潞遼沁汾五州曰冀北道治大同一府東勝等衛曰河東道治平陽一府江西三道曰嶺北道治南安贛州吉安臨江袁州五府曰兩江道治南昌南康九江瑞州四府曰湖東道治建昌饒州廣信撫州四府廣東三道曰嶺南道治肇慶南雄韶州廣州潮州惠州六府曰海南道治瓊州府及海南等衛曰海北道治髙州廉州雷州三府廣西三道曰桂林蒼梧道治桂林梧州平樂三府曰左江道治南寧潯州二府曰右江道治慶遠柳州二府福建二道曰建寧道治建寧邵武延平汀州四府曰福寧道治福州興化漳州泉州四府湖廣四道曰武昌道治黃州徳安武昌漢陽四府曰荊南道治荊州嶽州襄陽三府沔陽安陸二州曰湖南道治長沙衡州寶慶永州四府桂陽郴二州曰湖北道治常徳辰州二府靖沅二州

○是月遷富川縣治於富川千戶所富川廣西平樂府屬縣也時富川守禦千戶所新立於矮石城典史徐魯言縣治無城恐蠻寇竊發無以禦之宜遷於城內爲便從之

大明太祖聖神文武欽明啟運俊徳成功統天大孝髙皇帝實錄卷之二百四十七太祖髙皇帝實錄卷之二百四十八

十一月乙卯朔上禦武英殿謂侍臣曰夫好憎者人情所不能無也然好得其正憎得其實斯不陷於一偏至於喜怒莫不皆然一有所偏則人得而中之矣大抵人能不偏於好憎喜怒則此心廓然大公不爲物累是以耳目聰明志气如神矣

○免國子監生朔望朝參

○辰州盧溪鉛場等寨蠻酋石答踵等三十五人入朝貢方物初石答踵等恃險不服盧溪主簿孫應隆招諭之石答踵等皆聽命應隆因率之來朝詔賜衣服文綺鈔錠

○壬戌增設詹事府屬官左右春坊淸紀郎各一人從八品司諫各二人通事舍人各五人皆從九品攺詹事府錄事爲從九品

○蠲北平霸州大城縣田租初洪武二十五年秋縣大水明年夏復如之沒稻田五百五十餘頃至二十七年水始平事聞上謂戶部臣曰大城之民連被水災其饑窘可知凡田之租賦悉免勿徵於是免其租凡二千九百七十餘石

○甲子鎭星犯罰星

○乙丑復以孫應隆爲盧溪縣主簿初辰州府盧溪縣主簿林彥聰以事被逮命應隆往代之應隆到官卽招附髙巖等砦苗蠻二千六百四十戶及彥聰事白當復官適應隆率蠻酋石答踵等朝貢至京師答踵等以應隆招集有方乞畱鎭撫新附百姓上嘉之遂可其奏

○廣西太平府龍英州知州趙武雄來朝貢方物

○丙寅賜在京武官綺帛各二疋鈔五錠

○丁卯冬至上禦奉天殿受朝賀大宴羣臣

○己巳詔頒稽古定制先是上以諸功臣之家不循禮法往往奢侈自縱以致覆亡𨿽屢加誡敕終莫之省乃命翰林儒臣取唐宋制度及國初以來所定禮制參酌損益編類成書凡勛舊之家墳塋碑碣丈尺房屋間架及食祿之家貨植禁例皆有定制命頒之功臣之家俾遵行之

○月食於井

○壬申命刑部主事鄧文鏗署都察院事文鏗延平沙縣人始以國子監生登洪武乙丑進士第知髙州茂名縣爲政平恕人稱之後以考最升戶部主事逾年攺刑部至是遂超任之

○甲戌錦衣衛有百戶坐法當死者欲自陳於上前指揮使宋忠爲言上弗許監察禦史因劾忠市恩沽名請罪之上曰忠率直無隱不計禍福爲人請命何爲罪之詔弗問百戶亦得減死戍邊

○戊寅琉球國山北王攀安知遣其臣善佳古耶等中山王世子武寧遣其臣蔡奇阿﹤孛攵﹥耶等貢馬三十七匹及硫黃等物並遣其寨官之子麻奢理誠志魯二人入太學先是山南王遣其侄三五郎亹入太學旣三年歸省至是復與麻奢理等偕來乞入太學詔許之仍賜衣巾靴襪

○壬午攺設四川鹽課提舉司所屬羅泉等二井鹽課司爲羅泉等五井鹽課司

十二月乙酉朔遣行人陳誠呂讓使安南先是思明府土官知府黃廣成奏言本府自故元設置思明州後攺思明路軍民總管府所轄左江一路州縣洞寨東至上思州南至銅柱元兵徵交趾去銅柱百里立永平寨軍民萬戶府置兵戍守而命交人供具軍餉元季擾亂交人以兵攻破永平寨遂越銅柱二百餘里侵奪思明屬地丘溫如嶅慶遠淵托等五縣逼民附之以是五縣歲賦皆令土官代輸前者本府失理於朝遂致交人侵迫益甚及告禮部任尙書立站於洞登洞登實思明府地而交人乃稱屬銅柱界臣嘗具奏蒙朝廷遣刑部尙書楊靖核實其事況今建武志尙有可考乞令安南以前五縣還臣舊封仍止銅柱爲界庶使疆域復正歲賦不虛上令戶部具其所奏遣誠等往安南諭還之

○庚寅皇第四十七孫悅﹤劭火﹥生蜀王第五子也

○壬辰福建泉州府地震

○甲午賜錦衣等衛武臣命婦五千二百餘人帛九萬九千八百餘疋

○丙申賜在京文臣綺帛各二疋鈔二錠

○己亥有流星大如杯靑白色起自翼宿東南行至遊气沒

○庚子賜在京致仕武官米指揮二十五石千戶衛鎭撫十五石百戶所鎭撫十石江淮濟川監工官俸給外如例賞之監工指揮千百戶衛所鎭撫正賞外加米十石致仕都督賞如指揮例監工試百戶賞與見任同

○廣西龍州知州薛繼賢等遣弟薛忠等來朝謝恩貢馬

○養利州土官趙芳思陵州土官黃善政太平州土官李圓泰等各遣使來朝貢方物

○壬寅命趙璟署左軍都督府都督僉事璟父淸爲後軍都督僉事璟資蔭得指揮使上以其勛舊特超任之

○癸卯熒惑守太微垣

○朝鮮國王李旦遣門下贊成事安翊等貢方物賀明年正旦

○乙巳詔定靖江王庶子鎭國將軍以下祿秩儀禮先是王國禮秩俱有定制上以鎭國而下降殺太甚故命更定之於是兵部尙書茹瑺等奏曰臣聞天子不以天下私其親其鎭國將軍等祿秩儀禮宜如舊制從之

○丙午命禮部會議鎭國將軍與駙馬公侯文武官相見禮及其出入稱呼之宜禮部會諸儒臣議凡相見鎭國將軍居左駙馬儀賓公侯居右平行兩拜禮若文武一品至三品官見之亦行兩拜禮鎭國將軍居中答拜四品以下官行禮鎭國將軍坐受之若相遇於道駙馬儀賓公侯向右讓道而行文武一品至三品官引馬側立候其過乃行四品以下則下馬其於內庭出入皆由左門稱呼則曰官人言語則曰裔旨從之

○丁未太陰行房宿中

○己酉烏思藏都指揮答裏巴等遣僧瑣南裏監藏衛鎭撫班竹兒藏卜等貢劍及甲冑等物○湖廣保靖宣慰等司廣西金築安撫等司雲南安順等州西堡等長官司各貢方物○癸丑享太廟

○是月置南丹衛軍民指揮使司復增中左中右中中三千戶所

○永寧州土賊卜八如加等劫殺軍民前軍都督僉事何福遣指揮李榮等領兵討之其子阿沙遁入革失瓦都寨官軍賫三日糧深入追之會天大雪眾饑疲賊據險不下軍乃還

○肇慶府瀧水縣猺蠻李敬宗等作亂率其黨四百餘人襲神電衛指揮郭昂戰死廣東都指揮使司發兵討之

○復永州府知府余彥誠等十人官初彥誠與齊東知縣鄭敏定遠知縣髙斗南義眞知縣康彥民嶽池知縣王佐安肅知縣範志遠當塗知縣孟廉縣丞趙森懷寧縣丞蘇益休寧縣丞甘鏞等先後坐事逮獄至是其耆民具列各官善政詣闕以請上嘉之賜彥誠等襲衣靴鈔遣還仍給耆民道裏費

○順寧府土酋阿羅等伏誅先是其土官知府子丘與其叔父猛丘以兵相讎殺至是猛丘死其把事阿羅火頭宇求等復梗化相攻擊西平侯沐春遣大理衛指揮鄭祥李熒等領兵分道徵之阿羅等率眾拒戰祥等攻討之甚力遂擒阿羅宇求等誅之

○是歲以金築安撫司上馬橋長官司隸貴州軍民指揮使司

○賞寧番衛軍士一千一百餘人布帛綿花初夷寇攻寧番將士嬰城固守間出兵擊走之故有是命

○賜遼東定遼左等衛並廣寧三護衛軍士及遼府儀衛司校尉等十萬三千五百餘人布凡三十四萬一千八百疋綿花十五萬五千二百斤太祖髙皇帝實錄卷之二百四十九

洪武三十年春正月甲寅朔上禦奉天殿受朝賀大宴羣臣

○丙辰享太廟

○長興侯耿炳文佩徵西將軍爲總兵官武定侯郭英爲副往狹西及甘肅選精銳步騎巡西北邊以備胡寇上諭炳文等曰帝王之治天下務安民也今海內無虞民固安矣然邊境之備不可廢弛爾其竭乃智慮以副朕心凡有寇盜卽殄滅之俾邊民樂業則余汝嘉

○上諭禮部臣曰自古分茅胙土之君必得正人君子國家乃昌任用小人必亂其邦朝鮮國王李旦因王氏數終天將更運遂有三韓之地更號朝鮮儀從本俗法守舊章有國之道全矣柰何謀慮不遠罔事大之道左右所用皆輕薄小人不能以徳助王撰述表箋搜求構禍之言置王於無容身之地此徒用之何益𨿽在朕不以爲意然神明有知禍不可逃爾禮部移文移朝鮮國王俾知朕意

○夜塡星犯東咸

○庚申置鎭遠巡檢司初靖州會同縣言天柱有千戶所巡檢司而所屬遠口鄕邊臨淸水蝦蟆船頭諸蠻洞乞移天柱巡檢司鎭之便至是攺遠口曰鎭遠移置巡檢司增弓手七十人

○辛酉攺狹西臨河衛爲鎭番衛

○壬戌夜太白犯建星

○癸亥四川馬湖府土官知府安仁署芒部軍民府事土官何伯及安順鎭寧二州並十二營頂營沐川泥溪平夷蠻夷占藏先結簇等長官阿窩徳聚等各遣人貢馬並賜文綺鈔錠

○乙丑敕肅王楧曰古者兵出於農人無寒餒有寇則操戈以戰無事則荷耒以耕此良法也今春气方和宜及時督軍屯種遇有徵伐爾其親率精兵與長興侯耿炳文等進討

○漢中府沔縣吏髙福興及民人田九成僧李普治謀爲亂縣教諭王王�業告於漢中衛衛遣兵捕普治獲之九成等率餘賊入沔縣後河及土門聚眾至千餘人而狹蜀間番民因之作亂事聞詔徵西將軍長興侯耿炳文武定侯郭英發陜西四川兵討之復敕秦王尙炳曰邇者沔縣及狹蜀間有盜已命長興侯耿炳文等總兵徵討爾宜練士卒繕甲兵時巡邏以備不虞況爾年幼尢當夙夜警惕無怠

○丙寅大祀天地於南郊

○丁卯置行太僕寺於山西北平狹西甘肅遼東上慮西北邊衛所畜馬甚蕃息而禁防﹤鋶﹣釒﹥闊乃設行太僕寺以掌其政山西北平陜西每寺設少卿一人丞三人甘肅遼東每寺設少卿丞各一人擇致仕指揮千百戶爲之每寺設首領官一人吏三人

○戊辰狹西行都指揮使司都指揮使陳暉言涼州等衛十有一屯軍三萬三千五百餘人屯田萬六千三百餘頃涼州西寧永昌肅州莊浪累歲丰熟以十之二輸官八分給與士卒其甘州山丹等六衛地寒四月雪消方可耕種比苗始秀而霜已降軍伍每以缺食爲病請以涼州等衛輸官糧儲濟其不足從之

○漢中衛發兵捕髙福興兵次陽平關之土門賊黨大集有何妙順者號天王突出逆戰宮軍爲其所敗賊遂引眾入略陽焚縣治殺知縣呂昌執教諭呂詵復燒徽州治殺學正顏叔彬

○升行人司副楊砥爲湖廣布政使司左參議行人錢古訓爲右參議崔豫爲江西布政使司左參議李思聰爲右參議

○己巳命左軍左都督楊文往遼東訓練軍馬仍督屯種

○庚午調錦衣衛指揮使宋忠爲鳳陽中衛指揮使時監察禦史劉觀奏忠私作威福以邀名譽故黜之

○辛未城開平衛先是上命中軍都督同知盛熙調山海衛五所官軍往開平立衛發北平都司屬衛軍士城之至是訖工復命熙分調北平等都司軍馬屯守於農隙講武以傋不虞

○詹事府右春坊司諫袁實建言三事其一曰天下生員定額府學四十名州學三十名縣學二十名比先定制府學一年一貢州學二年一貢縣學三年一貢其充貢𨿽少而儲材實多比年府州縣同於歲貢所以經學不明未知文理者日眾宜仍前例以蓄其材其二曰太學者風化之原英才所萃首建彜倫堂次建六堂至於廂廚饌捨室房罔不周備﹤矢見﹥模宏遠矣但師生出入正道自國學至於珍珠橋狹隘污穢乞命工部相度開道便其往來其三曰將軍侍衛人等皆出於農畝知節義者少乞命史官摘取上古以來忠臣烈士編類成書使彼操之暇命官講角�羊使知忠君報國之義事上死長之節從之

○烏思藏都指揮司灌頂國師及尼八剌國各遣使貢方物詔賜灌頂國師及泥八剌國王銀各一百五十兩文綺帛各十疋癿列工國師察裏巴烏思藏都指揮仰卜羅沙魯萬戶列思巴端竹都指揮答裏巴遠毋爾監卒銀各一百兩文綺帛各二疋並賜其使人衣鈔有差

○四川貴宣慰使安的遣把事沙廣西思明府知府黃廣成等來朝貢馬賜襲衣金帶文綺鈔錠各有差

○壬申遷肇慶府雙魚千戶所治於陽春縣初置雙魚千戶所於陽江縣地至是陽春知縣趙淸言縣境接連蠻洞乞移千戶所屯守故有是命

○初置雲南提刑按察司以狹西按察司使張定爲按察司使監察禦史姜滌楊山爲副使監生馮子恭賈興牛廷訓寧溫爲僉事先是以雲南地在荒服未設按察司命布政使司兼理之至是置司設官其軍民重事仍令與西平侯沐春議之

○癸酉命監察禦史劉觀景淸司中署都察院左僉都禦史刑部主事鄧文鏗署右僉都禦史俱月與半俸署通政使司事翰林院編修馬京實授左通政以監生王鐸爲左參議張翼爲右參議

○甲戌給賜陜西北平山西遼東等七都司所屬衛所及秦晉燕代肅遼慶寧谷王府護衛議衛司軍校等綿花布疋

○乙亥詔郡縣以預備倉糧貸民之貧者

○詔滁黃河兩岸河泊所魚課先是河決懷慶等府州縣民人貧困上聞之命除懷慶而下至正陽沙口黃河兩岸河泊所魚課仍聽其民捕魚以給食

○丁丑遣使諭別失八里王黑的兒火者先是遣主事寬徹等使哈梅裏別失八里及撒麻兒罕地寬徹至別失八里而黑的兒火者拘畱之副使二人得還至是復遣使持書往諭之曰朕卽位三十年西方諸國商人入我中國互市邊吏未嘗阻絕朕復敕吾吏民不得持彊欺謾番商由是爾諸國商獲厚利彊場無擾是我中國有大惠與爾諸國也向者撒馬兒罕商人有漠北者吾將徵北邊執歸京師朕令居中國互市後知爲撒麻兒罕人遂俱遣還本國其君長知朝廷恩意遣使入貢吾朝廷亦以知其事上之禮故遣使寬徹等使爾諸國通好往來撫以恩信豈意拘吾使者不遣吾於諸國未嘗拘畱使者一人而爾拘畱吾使豈禮也哉是以近年回回入邊地者且畱中國互市待寬徹歸然後遣還及回回久不得還稱有父母妻子朕以人思父母妻子乃其至情逆人至情仁者不爲遂不待寬徹歸而遣之是用復遣使賫書往諭使知朝廷恩意毋使道路閉塞而啟兵端也書曰怨不在大亦不在小惠不惠懋不懋爾其惠且懋哉

○己卯攺太常光祿二司爲寺官制仍舊攺儀禮司爲鴻臚寺升秩正四品設官六十二員卿一員正四品少卿二員從五品丞二員從六品主簿一員從八品屬官司賓署丞一員正九品司儀署丞一員正九品鳴贊四員從九品序班五十員從九品以儀禮司正房顯爲寺卿擢吏科都給事中仲旼工科都給事中劉繼宗爲少卿翰林院典籍馬定爲寺丞

○升翰林院修撰張信爲侍讀編修戴彜爲侍講上諭之曰官翰林者𨿽以論思爲職然旣列近侍旦夕在朕左右凡國家政治得失生民利病當知無不言昔唐陸贄崔羣李絳之徒在翰林皆能正言讜論補益當時顯聞後世爾等當以古人自期毋負朕擢用之意

○庚辰置興和懷來二守禦千戶所調大興左衛永淸右衛官軍守之

○是月以寧遼諸王各據沿邊艸場牧放孳畜乃圖西北沿邊地裏示之敕之曰自東勝以西至寧夏河西察罕腦兒東勝以東至大同宣府開平又東南至大寧又東至遼東又東至鴨綠江又北去不止幾千里而南至各衛分守地又自鴈門關外西抵黃河渡河至察罕腦兒又東至紫荊關又東至居庸關及古北口北又東至山海衛外凡軍民屯種田地不許牧放孳畜其荒閒平地及山場腹內諸王駙馬及極邊軍民聽其牧放樵采其在邊所封之王不許占爲己場而妨軍民其腹內諸王駙馬聽其東西往來自在營駐因而練習防胡或有稱爲自己山場艸場者論之特示此圖吾子孫其世守之

○頒爲政要錄其書載文武官屬體統及僉書案牘次第軍士月給廩餼與宿衛之禁屯田之政凡十有三條

太祖髙皇帝實錄卷之二百四十九太祖髙皇帝實錄卷之二百五十

洪武三十年三月甲申朔四川柏興州三尖寨土官千戶剌兀遣其子八的髙進馬剌兀卜木瓦寨叛奠賈哈剌之弟也初賈哈剌與月魯帖木兒叛剌兀諫不從自退守三尖寨因至鹽井衛歸順旣而月魯帖木兒就擒賈哈剌遁山谷中怒剌兀異己乃引眾擊其吉水柱寨殺其壻剌牙步步抄布女果木等剌兀遂遣子入貢

○丙戌琉球國中山王察度遣其臣友贊結致山北王攀安知遣恰宜斯耶山南王叔汪英紫氏遣渥周結致各貢馬及硫黃

○朝鮮國王李旦以柳玽等蒙恩放還遣其判三司事偰長壽密直副使辛有賢等貢鞍馬及金銀器布人參等物至京師謝恩上諭禮部臣曰朝鮮密邇東陲比之他國最爲切近前者王氏怠政而亡李氏繼興數生邊釁與語再三終不能止易雲開國成家小人勿用朝鮮本新造之國而所用之人皆非賢智之士此恐非三韓之福也昔子產於鄭凡爲辭命艸創討論修飾潤色必更數人之手而後行所以鄭國稱治如鄭道傳等乃小人之尢者在王左右豈能助其爲善苟使鄭總盧仁度金若恆仍在朝鮮又鄭道傳之羽翼今總等旣不免王不精審又將假手於人矣宜諭其國王深思熟慮以保三韓

○占城國遣其臣卜落記眞卜農來貢胡椒降香象牙等物命賜卜落記眞卜農衣服鈔有差

○上以川狹之間山深道阻故寇盜得以藏匿出沒不常乃詔狹西都指揮僉事吳旺將兵一萬五千四川都指揮僉事兪琪將兵一萬八千從徵西將軍長興侯耿炳文等於沔縣徽州之境據要害立營遣兵入捕髙福興等

○丁亥遣官釋奠於先師孔子

○戊子祭太社太稷

○遣官享先農

○己丑遣鷹揚衛千戶朱貴等運皮襖氊帽皮褲各五千二百一十餘事給開平士卒

○監察禦史嚴震直言舊運廣東海北鹽課提舉司各場小引鹽計八十五萬八千五百引於廣西布政使司及梧州府各收一半召商中買自洪武二十九年正月起運至今年二月終所運才得九萬四千三百六十引若以未運鹽數較之須及十年方得運畢今宜將兩鹽課司所出鹽貨以大船運至廣東布政使司以小船運至梧州府廣西官司又自梧州接運至廣西布政使司先收三十萬引足然後令梧州收畱二十五萬引余有三十萬八千五百引存畱廣東布政司置倉收貯召募商人於廣西乏糧衛所照例納米自赴廣東支鹽令於江西南安贛州吉安臨江四府發賣爲便從之

○庚寅水西土酋居宗必登不科阿加等叛殺普安衛千戶張駭貴州衛百戶魏安汪俊及軍士數十人命右軍都督僉事顧成爲徵南將軍帥貴州都指揮同知湯淸以兵五千會左軍都督僉事何福討之

○辛卯廣西太平府土官張士榮來朝貢馬

○壬辰上罷朝坐奉天門因與羣臣論民間事上曰四民之業莫勞於農觀其終歲勤勞少得休息時和歲丰數口之家猶可足食不幸水旱年谷不登則舉家饑困朕一食一衣則念稼穡機杼之勤爾等居有廣廈乘有肥馬衣有文繡食有膏梁當念民勞大抵百姓足而後國富百姓逸而後國安未有民困窮而國獨富安者爾等其思佐朕裕民之道庶幾食祿無愧

○癸巳實授工部署尙書事左侍郎孫顯爲本部尙書

○甲午命禮部鑄雲南按察司印並巡按黔南監察禦史印四顆

○乙未置鎭溪軍民千戶所時辰州盧溪縣主簿孫應隆招諭蠻民復業者多遂置千戶所以鎭之以應隆爲鎭撫

○置廣西懷集守禦千戶所

○丁酉敕右軍都督府曰古者帝王馭世必嚴夷夏之辧者蓋以戎狄之人貪而無厭苟不制之則必侵侮而爲邊患矣今朵甘烏思藏長河西一帶西番自昔以馬入中國易茶所謂懋遷有無者也邇因私茶出境馬之入互市者少於是彼馬日貴中國之茶日賤而彼玩侮之心漸生矣爾右軍卽移文秦蜀二府長史司啟王發都司官軍於松碉門黎雅河州臨洮及入西蕃關口巡禁私茶之出境者朕豈爲利哉制馭夷狄不得不然也

○常徳府武陵縣民言武陵等十縣自丙申兵興人民逃散𨿽或復業而土曠人稀耕種者少荒蕪者多鄰近江西州縣多有無田失業之人乞敕江西量遷貧民開種庶農盡其力地盡其利上悅其言命戶部遣官於江西分丁多人民及無產業者於其地耕種

○戊戌禮部侍郎張炳言今考中歲貢生員葉憲等七百二十三人已送國子監肄業其不中式一百十八人遣歸本學停膳肄業教官訓導及提調官例皆罰俸上曰師不嚴訓有司失於勉勵者罰如例諸生不中式者且遣歸肄業勿停其膳四川生去京師道遠往復實難可畱國子監肄業勿遣

○以河南按察使張盟爲福建按察使

○己亥命靖江王世子贊儀往省晉王及今上周楚齊蜀湘代肅遼慶谷秦諸王先是楚湘入蜀歷狹西出河南上山西抵大同東至於宣府北平自大寧至遼東轉而至於山東擇文武忠厚之士以從上以贊儀年幼欲其知親親之義且令涉山川險易以成其徳器故也

○以中軍都督府都督僉事陳信爲副總兵率舟師運糧往遼東

○皇第四十八孫徽焲生岷王世子也

○甲辰行人陳誠呂讓至安南諭其王陳日焜令以所侵地還思明府議論往復久而不決誠以譯者言不達意乃自爲書與日焜曰邇者思明府土官黃廣成奏言安南侵據壤地朝廷稽典冊考圖記遣使告諭俾還所侵自誠到王國宣布上意開陳事理而執事所執逾固未肯聽從今以前代載籍所紀疆場利害爲執事陳之按志交趾古交州地後漢時女子徵側作亂光武遣馬援率師平之遂立銅柱紀功亦所以限內外也在唐則爲五管之一統以都護宋時李乾徳寇邊郭逵將兵徵之擒僞太子洪眞乾徳懼而割廣源門州思浪蘇茂桄榔之地以降則當是時此地尙爲中國所有況銅柱以北丘溫等地乎元世祖時而祖光炳入款稱臣及日烜嗣立失臣子之節於是世祖興問罪之師日烜蒙荊棘伏艸莽生民殆盡城郭幾墟日燇嗣立祈哀請罪世祖遣使降詔諭令入朝當時詔書有還地之語而日燇云向者天使辱臨小國迎送於祿州小國懼有侵越之罪往往辭之丘溫而已觀此則丘溫以北之地其屬思明亦明矣今安南乃越淵脫踰如嶅慶遠而盡有之非乘元末之亂僥幸而得之者乎行人下車之日王之君臣皆曰此地舊屬安南而不知所屬之由陳黎二國相及何致政亦執前說以爲祖宗之地未審何所據而然也苟如執事所言則誌書所敍日燇之言無乃但爲浮說耶抑王懼有侵地之罪固執無稽之言以自飾也我皇上天錫勇智表正萬邦怙終者𨿽小過不赦攺過者𨿽重罪亦釋傳曰過而能攺則復於無過又曰過而不攺是謂過矣攺過致祥往歲龍州趙宗壽之事是也吝過召殃近歲南丹奉議諸蠻酋是也是皆明效大驗所共知共聞者王能避殃迎祥歸其侵地豈惟宗祏之安亦一國生民之幸也釋此不圖爭而不讓是爲怙終自禍矣惟執事圖之日焜以書復誠等曰昨辱惠書諄諭不少所據思明書雲天使累造小國迎送止丘溫一節此說迎送之事非疆界之事也蓋丘溫當其要衝往時自思明而入路州道近時自憑祥入洞登道皆小國林野之地不便立站故立站於丘溫以當縣之中有縣官館待故也至於交割夫騎則各於疆界如今坡羅惟關是也當元之初丘溫已爲小國之地思明乃謂當元季擾亂始越銅柱二百餘里而來侵其丘溫等五處觀此則思明人之言不足信矣見誣若此其他可知所稱誌書自漢唐以來遷變不一其可以往昔之事而質之於今日耶余具回咨不敢復贅誠等得書復與之辧論不已安南王饋誠等黃金二錠白金四錠及沈檀等香誠等固卻之安南王曰贐者禮也自陸賈時有之不必多遜誠曰尉陀欲以區區之越與天子抗衡是召禍者也陸賈受其金以分諸子是苟利者也王欲以尉陀自處而以賈處人抑何陋哉安南王無以對遂復咨戶部白伏見上司爲思明府奏侵占穰地遣行人陳誠呂讓持咨文至下國令還所占地下國竊惟丘溫如嶅慶遠淵脫五縣自昔以來供輸下國賦役世世相傳而洞登乃淵縣之地天使往來之路其思明府憑祥人每歲與下國淵縣人交割夫騎於憑祥界坡羅惟關今思明人乃謂下國於其地洞登立站侵占何其戾也夫立站侵占將圖得其地與其人民也今其地其民古昔至今旣已有矣又何用立站爲夫站之廢立隨地之便隨時之宜站之長存丘溫地之便也站之暫立洞登時之宜也此時任尙書吳觀等以有把截邊界之役故令艸起房屋以便歇宿已而復撤何預於侵哉苟不原其地與其人民而欲圖侵占乃不假何時攻戰何時破滅而此時立站其地主與其人民乃拱手而視不敢誰何又從而供其賦役何其靈異至於如此哉又謂元時大軍二次捕交回軍設立永平寨撥軍守鎭交邊著落交趾供給糧餉竊點二次大軍之將帥惟鎭南王不止而餞歸元史𨿽諱而不詳至文其歸也則曰鎭南王在內傍關賊兵大集以遏歸師王遂由單己縣趨盝州間道以出觀此則軍勢可知歸路可辧豈有回軍永平而撥軍守鎭又責交趾供給糧餉者哉又謂下國越過銅柱二百餘里而侵占其所屬丘溫等五縣者謹按漢建武十九年馬援討交趾徵氏女立銅柱時至今一千三百五十餘歲千載之下陵谷遷變誰復能辧又謂拘問老人黃伯顏供說云云者伯顏亦思明人豈不同其願欲𨿽千伯顏將可信耶又謂因前土官失於申明昨襲牧職盡圖具呈及以建武志爲說者豈有廣成之髙曾祖父不識古事不能申明而廣成昨日始至乃能見識古事而申明耶下國與思明接境思明之人往往侵占下國田土殺掠人民牛畜下國疏遠難於告愬思明狃於小獲乃圖大利而誣至此下國畏首畏尾自守之不假何敢有侵占之事哉夫苟有侵占豈難退還今不侵占何以退還此五縣者乃下國世世相傳所守之地惟知固守何敢以先世所守之地而付之思明當各守定界以事天朝何敢覬望與奪以煩上司惟聖天子一視同仁與天地同徳故下國以此自恃而敢傾心陳愬煩瀆臺聽罪焉敢逃今回咨申稟伏冀閣下上體天子之至徳下矜下國之遠人審察鑑裁下國幸甚誠等復命上召羣臣議之或以其抗逆朝命當討上曰蠻夷相爭自古有之彼恃頑不服終必取禍姑待之而已

○西番瞿曇寺僧參剌來朝貢馬○丙午立四川永寧宣撫司九姓長官司儒學○辛亥白虹亙天貫日

○壬子置錦衣衛前千戶所十司曰鑾輿曰擎蓋曰扇手曰旌節曰幡幢曰班劍曰斧鉞曰戈戟曰弓矢曰馴馬

○立西寧僧綱司以僧三剌爲都綱河州衛漢僧綱司以故元國師魏失剌監藏都綱復置河州衛番僧綱司以僧端月監藏爲都綱上以西番俗尙浮屠故立之以來遠人也

大明太祖聖神文武欽明啟運俊徳成功統天大孝髙皇帝實錄卷之二百五十太祖髙皇帝實錄卷之二百五十一

洪武三十年三月癸丑朔上禦奉天殿策試舉人制策曰朕聞古之造理之士務欲助君志在行道受君之賜而民供之所以操此心固此志以待時機之來張君之徳布君之仁補其不足而節有餘妥蒼生於市野於斯之士古至於今歷代有之載之方冊昭如日月流名千萬世不磨朕自爲王爲帝三十四年尙昧於政事豈不思古而然歟抑志士之難見歟諸生敷陳其道朕親覽焉時廷對者五十一人擢陳﹤安阝﹥爲第一賜﹤安阝﹥等進士及第出身有差

○乙卯賜在京文武官夏布人十疋其九品以下者減半

○播州黃平安撫楊光祖卒以其子昌貴襲職貴州龍里長官司長官何友善卒以其子九住襲職

○己未以常徳府澧州隸嶽州府

○癸亥遣駙馬都尉謝達往諭蜀王椿曰秦蜀之茶自碉門黎雅抵朵甘烏思藏五千餘里皆用之其地之人不可一日無此邇因邊吏譏察不嚴以致私販出境爲夷人所賤夫物有至薄而用之則重者茶是也始於唐而盛於宋至宋而其利博矣前代非以此專利蓋制戎狄之道當賤其所有而貴其所無耳我國家榷茶本資易馬以備國用今惟易紅纓雜物使番夷坐收其利而馬入中國者少豈所以制夷狄哉爾其諭布政司都司嚴爲防禁無致失利

○廣東都指揮僉事袁遇春討猺蠻李敬宗等平之獲敬宗及天荒羅雲山寨賊首鄧漢趙榔等並其黨與三百八十餘人斬之生擒二百五十餘人送至京師

○上謂禮部臣曰今天下一統四夷諸番皆以時朝貢至如烏思藏西天尼八剌國去中夏極遠亦三年一朝惟打煎鑪長河西土酋外附月魯帖木兒賈哈剌不臣中國發兵討之固不爲難然鋒刃之下死者必眾宜遣人諭其酋長若聽命來朝一以恩待不悛則發兵三十萬聲罪致討於是禮部檄打煎鑪長河西酋長曰人之爲人無貴賤無夷夏凡有血气者莫不畏死而好生畏禍而好福然與其畏之孰若避之與其好之孰若求之我皇上受天明命以有九有之師東徵西伐不勞餘力四海豪傑授首歸心已三十年矣至如遠者莫若烏思藏西天尼八剌國亦三年一朝不敢後時其故何哉正以君臣之分不可不謹事上之心不可不誠徵伐之師不可不懼也是以朝覲之日錫之以金帛勞之以宴禮比其還國則一國之人同榮之今爾打煎鑪長河西土酋染月魯帖木兒賈哈剌之污不朝久矣豈避禍求福之道耶夫堂堂天朝視爾土酋大海一粟耳伐之何難取之何難盡戮其人何難然而姑容而不爾較者皇上天地好生之心也今遣使諭爾酋長爾其思君臣大義以時來朝則福汝生汝獲利爲無窮矣其或不悛命大將將三十萬眾入爾境問爾罪爾其審哉

○詔令史典吏皆服吏巾先是五軍都督府提控掾史六部都察院都吏各道書吏俱已別制巾樣不與庶民同至是令天下令史典吏皆服之

○甲子禁民間無以金銀交易時杭州諸郡商賈不論貨物貴賤一以金銀定價由是鈔法阻滯公私病之故有是命

○乙丑烏蒙軍民府署府事土官設北源遣使朝貢初烏蒙進馬賜鈔萬錠至是復來貢馬謝恩

○己巳楚庶長子孟熜薨追封巴陵郡王謚悼簡

○辛未以鷹揚衛指揮寗忠爲前軍都督府都督僉事

○癸酉置湘鄕千戶所隸長沙衛

○徵南將軍右軍都督僉事顧成等擊水西叛酋居宗必登等斬蠻寇三千三百五十八人生擒二千一百六十四人獲馬二百二十七匹必登遁去時西平侯沐春亦令土官宣慰安的招諭密羅歸濟阿尼三寨納馬夷民而不科阿加之地去必登遠山谷窮隘不可以進兵遂還

○甲戌攺廣西向武守禦千戶所爲向武軍民千戶所

○刑部署尙書夏恕都察院署左僉都禦史司中等奏請加反逆法以爲漢法反者夷三族宜攺大明律依漢法不分異姓同居三族應坐者男子無長幼皆磔於市婦人入官爲婢沒其貲上曰古者父子兄弟罪不相及漢用秦法故謀反逆者皆夷三族其法大重且夫明刑定律務在公平使加之於人其人𨿽死不怨傳之後世𨿽有仁聖之君必不能有所變更矣恕等曰不軌大惡也重刑以治之所以使民不敢犯也上不允但令如律

○戊寅置寧國府南陵縣峨嶺巡檢司

○庚辰置四川鹽井千戶所

○古州上婆洞蠻林寬自號小師聚眾作亂攻龍裏守禦千戶所千戶吳得鎭撫井孚議城守之計令人馳報貴州都指揮使司堅守以待援至賊縱火燒四門攻城益急得曰我等爲國守邊又有父母在城今賊勢如此徒守無益卽上馬率精銳開城門擊賊或謂得曰賊勢方盛宜俟其怠擊之得曰城破在頃刻何俟之有若城不能守父母不能救是不忠於君不孝於親吾何用生爲卽率麾下馳入賊陣中殺數十人摶戰不已遂中毒弩死孚繼戰亦死於陣城遂陷事聞上曰忠孝立身之大節能兩全者古人所難今吳得井孚臨難捐身因忠顯孝非烈丈夫不能命追贈得爲指揮僉事孚爲正千戶各令其子襲職仍以鈔帛卹其家得滁之全椒人孚泗之盱眙人

○命戶部申明牙儈朘剝商賈私成交易之禁

○壬午熒惑入太微上遣使敕楚王楨曰自古至今有土有眾者務謹身心觀天道察人事不敢自暇自逸劉向云人君候五星出入所捨何分進退休咎務必知之蓋人事作於下則天道應於上可不謹哉其分茅胙土之君亦有一國之休咎苟於神人之理漠然無知如之何而能膺大貴而有土有眾也吾諭爾久矣前者親與天文書一帙備載周天列宿意在爾務知五星出入洞燭禍福以修人事也舊歲熒惑入太微不可不慮況太微居翼軫之度翼軫楚分野也太微天庭也五星無故而入災必甚烏自熒惑之入吾憂不已且熒惑徑入而東往猶可也今順入而逆出已八十日矣在內庭十日有死君者有死後者死宰相者況八十日乎今爾子因疾而逝天象豈不可信災非止此更有甚焉爾當省愆愼徳以回天心故諭

○敕兵部曰巴茶自國初徵收累年與西番易馬近因私茶出境致茶賤馬貴不獨國課有虧殆使戎羗放肆生侮慢之心蓋由守邊者不能禦防或濫交無度縱放私茶或假朝廷爲名橫科馬匹以致番人悖信朝廷初不知此但謂西番不順豈知邊吏有以激之故嘗命曹國公李景隆賫金牌勘合直抵西番以傳朕命令各番酋領受俾爲符契以絕姦欺尙恐邊衛將士巡防不嚴私茶出境爾兵部備傳朕意諭邊守者知之於是兵部具禁約事宜遣人賫諭川狹守邊衛所仍遣僧管著藏卜等往西番申諭之

太祖實錄卷之二百五十一明太祖髙皇帝實錄卷之二百五十二

洪武三十年夏四月癸未朔享太廟

○賜國子監生夏衣人五件有家室者人加帛二疋

○甲申禮部奏先王制禮所以辧上下定尊卑國朝定爲禮制行之旣久玩習爲常相見之禮往往淩越等分有乖禮意請申禁之上命六部都察院翰林院等官議凡百官以品秩髙下分尊單其品級近者相見行禮則東西對立稍卑者居西髙者居東其品秩相越二三等者卑者居下尊者居上其相越四等者則卑者拜下尊者坐而受禮有事則跪白如一品與二品相見二品居西行禮一品居東答禮與三品四品相見三品四品居下行禮一品居中答禮與五品以下相見一品坐受稟事則跪余放此其司屬官品級亞於上司官者稟事則跪凡近侍官員難拘品級行跪拜禮亦不許與外官交接凡同僚官品級有髙下者不拘凡大小官員於內府相見不許跪拜若官員出入街道亦不許抗慢其餘軍民人等於街市遇見官員引道經過卽須下馬卻避不許衝突違者論其罪議上從之

○乙酉敕晉王今上備邊十事其一曰向者發往開平防邊擒胡大小將校宜遣人閱實明白具籍以聞是時塞艸方靑胡人必順水艸而南宜謹斥候廣布置務殫智慮設法堤防每一堠用馬二疋而以三十堠爲一路計用馬六十疋其相去或二十里或三十里則設一路總十路則用馬六百匹其布置之法則由內而外其近裏則二十里爲一堠計十堠外則十五里爲一堠又計十堠又外則十里爲一堠又計十堠以此撙節一路可望五百里少有烽警則無不先知矣其二曰須選人領精騎或五六千或七八千在百五十里至二百里外一路潛伏以偵望之則可知彼之虛實矣其三曰所設十路斥堠每處爲三十層每層馬二匹東西相去二百里廣受所發防邊將校東五層內西五層內皆須在十層兩間以候遠望消息仍令每堠壘炮積薪務嚴備豫晝則望煙夜則望火至加防愼則彼之多寡亦可知矣其四曰王所統大軍除發去都督等員率領堤備其餘護衛或一萬或二萬王親率於附近屯所往來牧放仍須被堅執銳夙夜加謹望遠者去王約三十里不許頃刻有怠王之隊伍常在斥堠以裏不宜久駐一處東西南北往來莫測又須趁逐水艸隨營牧放以就孳焉其五曰今年八月二十日晉王燕王起程九月一日遼寧谷代起程務在約量程途同至京師朕別有議非面諭不可也其六曰今年屯種自東勝至開平開平至大寧廣寧須於五月一報禾苗長餋何如七月再報結實何如十月又報所收子粒若干一歲三報不惟使朕知邊儲虛實而屯軍亦不至懈力矣其七曰晉王燕王宜督諸王並都司行都司報知孳畜預戰馬數必從行太僕寺點視稽驗自洪武二十三年至於今通計所產駒若干悉數以聞其八曰京師發去江淮太僕寺孳生馬及戰馬八年之間數該七萬王督諸王及都司行都司以逐年領馬之數稽其原領月日曁受馬月日條列具陳仍命太僕寺督並更加號令催督都司行都司毋容少怠其九曰向者所發有罪大小將校須悉心點視立成隊伍其中有名到而人不至及有病亡者皆須明白具數以聞其十曰不分大小官員並軍校等凡領騍馬驗其關領月日每年納駒一匹仍須審其孳產有無不可一槪徵索特諭爾知如敕奉行

○申禁人民無得擅出海與外國互市

○戊子命右軍都督府遣鎭撫劉正於瀘州市綿布往西番易馬凡用布九萬九千餘疋得馬一千五百六十匹命分給建昌鹽井二衛軍士操餋

○己丑旌表蘇州府昆山縣民水得妻李氏貞節

○攺秦州茶馬司爲西寧茶馬司遷其治於西寧從長興侯耿炳文之請也

○辛卯上以書諭今上曰玉林天城皆西北要地非堅城深池不可以守今山西軍已築玉林城其天城城宜令北平軍士築之期今歲完否則來年完之毋促役以困其力也

○制諭徵西將軍長興侯耿炳文武定侯郭英曰四川狹西兩界相接之地自定天下以來番漢頑民多潛遁山谷間不供徵徭不懼法度近者髙福興等從山賊作亂阻官道殺人民故命爾等討之大軍旣至其良善者招諭付所司編管爲軍余不順化者必平之乃可班師山深道險難以騎戰如軍中有馬宜發還都司牧餋止畱二三千可也應有機務條列以聞

○敕晉王今上曰近欽天監奏占天象當有胡兵入寇朕以爲不特天象可徵以人事度之胡人亦有是謀何也前歲秋山西塞外降胡逃歸嶺北此數人居山西八年安得不以中國虛實爲胡人謀乎此胡人入寇之端也自今其令都司行都司簡閱步卒騎兵或三萬或二萬常兼數萬步卒而騎兵每五百以一將領之五百分爲五隊每隊領以一戰將而五將咸聽一將之令往來折衝以摧賊陣步兵亦如騎兵之法選將領之嚴飭隊伍與騎兵並進而夾攻我馬𨿽少步兵則多胡馬𨿽多彼無步卒苟有侵犯可與戰矣其深體朕意毋忽

○古州蠻寇林寬復率眾犯新化突至平茶守禦千戶紀達率壯士七十餘人擊之賊眾大集達突入賊陣手殺數人以槍橫挑一人擲之及流矢中臂達拔之復戰賊大驚曰是平茶紀蒙耶卽遁去蓋蠻人稱官爲蒙云上聞之嘉達勇略賜以鈔帛

○癸巳戶部上富民籍名先是上謂戶部尙書郁新吏部侍郎張迪等曰人有恆產斯有恆心今天下富民生長田裏之間周知民事其間豈無才能可用者其稽諸戶籍列名以聞朕將選用焉於是戶部奏雲南兩廣四川不取今稽籍得浙江等九布政司直隸應天十八府州田贏七頃者萬四千三百四十一戶列其戶名以進命藏於印綬監以次召至量才用之○甲午廣南衛火延燒四門城樓及衛治倉庫軍器官文書軍民廬舍傷人○定考核署事官員監生等第時刑部司務楊正等具列郎中以下官及歷事監生勤謹與其才力不逮者以聞上命勤謹者仍治其事才力不逮者下羣臣議吏部侍郎張迪會議凡實授官在任三月才力不逮者考奏黜降署事及歷事監生三月才力不逮者仍送監讀書從之

○丙申升刑科給事中張思恭爲刑部右侍郎人有暮夜以金遺思恭者思恭卻不受其人委金而去詰旦思恭言於朝上善思恭有守遂升其官仍以其金賜思恭

○置安東沈陽二郡牧千戶所時韓府沈府護衛官軍先往東勝立衛特置二所隸之

○思南宣慰使司田大雅母楊氏來朝貢馬及方物詔賜白金文綺鈔錠

○上以武官多私役軍卒踰法制命禮部考定其從人額數於是禮部議指揮及同知六人僉事及千百戶衛所鎭撫四人皆於正軍伍內取用輪番更直每三日一易下直則歸隊伍操練凡衛所直廳六人守門二人守監四人守庫一人止選老軍充役每月一更直上以正軍占役太多宜減其數指揮使至僉事人四人千戶以下人三人百戶以下人二人每三日一更餘如所議著爲令

○丁酉詔革所在鐵冶所山西交城縣大通冶吉州豊國冶富國冶江西臨江府新諭冶袁州府分宜冶湖廣武昌府興國冶河南鈞州冶新安冶四川蒲江縣新市冶凡九所以其采煉病民故罷之

○己亥命湖廣都指揮使齊讓爲平羗將軍蘄州衛指揮僉事胡冕爲左副安陸衛指揮僉事宋晨爲右副統兵五萬討古州蠻寇林寬等

○賜在京致仕武官小麥指揮二十石千戶衛鎭撫十石百戶所鎭撫五石監工及江淮濟川指揮五十石千戶衛鎭撫三十石百戶所鎭撫二十石

○壬寅徵南將軍都督僉事顧成等平水西諸蠻初普定衛西堡長官司土官阿傍作亂貴州都指揮使司發兵討破之賊酋卜剌贊等遁去與土官阿火者助必登劫殺官軍至是成遣普定衛指揮顧統立賞格誘禽卜剌贊復射殺阿火者必登援絕遠遁水西平

○癸卯置東平州及肥城二千戶所以民編甲屯守復發山東布政使司按察司杖罪囚人補之

○升驍騎衛指揮僉事王聚虎賁衛指揮僉事翁義爲湖廣都指揮使司都指揮僉事

○以前刑部尙書楊靖爲都察院左都禦史擢監察禦史嚴震直爲右都禦史

○宥署僉都禦史鄧文鏗劉觀景淸罪初文鏗等奏事罷以奏本送刑科旣而以事差訛私懷都察院印至科更易之爲給事中所奏詔下獄至是宥之命往四川狹西譏察私茶

○辛亥以唐庸爲給事中庸寧夏人父中嘗爲貴州衛戍卒庸代役時有令凡軍民懷一材一藝者得以自效庸詣闕自陳吏部奏庸正軍宜還戍上曰令旣下而背之是不信也人有才而不用是棄賢也遂擢用之太祖髙皇帝實錄卷之二百五十三

洪武三十年五月壬子朔日有食之是夜鎭星犯罰星

○甲寅命六部都察院等官議定贖罪事例凡內外官吏犯笞杖者紀過徒流遷徙者以俸贖之三犯罪之如律雜犯死罪者自備車牛運米輸邊本身就彼爲軍民有犯徒流遷徙者發充遞運水夫凡運米贖罪者甘肅車一兩牛四頭米十石山丹加一石永昌加二石西涼加三石雲南曲靖普安如西涼之數

○大明律誥成上禦午門諭羣臣曰朕有天下仿古爲治明禮以導民定律以繩頑刊著爲令行之已久然而犯者猶眾故於聽政之暇作大誥昭示民間使知趨吉避凶之道古人謂刑爲祥刑豈非欲民並生於天地間哉然法在有司民不周知故命刑官取大誥條目撮其要略附載於律凡榜文禁例悉除之除謀逆並律誥該載外其雜犯大小之罪悉依贖罪之例論斷今編次成書刊布中外令天下知所遵守刑期無刑庶稱朕卹刑之意

○乙卯命楚王楨率師徵古州洞蠻湘王柏副之敕曰近西南蠻夷作亂爾若能於此時與民同憂卽率護衛軍馬親往徵之豈不稱爲賢王今乃以都司奏兵不足請調用屯軍爾護衛兵則置而不用所爲如是何耶夫尊居王位安享富貴宮室衣服輿馬之奉皆民力所供而不能爲民禦災捍患則鬼神必怒百姓必怨福祿將薄矣若能奮威武除民患山川鬼神亦將助順福祿庶可悠久敕至卽選護衛精銳期七月二十日進討以湘王爲爾副仍統領都司所屬諸衛軍馬務在殄滅凶渠以安民庶

○丙辰擢禮部員外郎侯泰爲刑部左侍郎司務暴昭爲刑部右侍郎

○戊午夜熒惑犯右執法

○己未直隸安慶府懷寧縣耆民程慶六率眾數十人詣闕言縣丞蘇益廉幹寬平多行善政今以事逮願加矜宥俾復其職上謂都察院臣曰有司之職所以爲民也蘇益能得其民心良足嘉尙宜宥之以勸其餘

○庚申夜有星大如雞子尾迹有光自天廚入紫微垣後有二小星隨之至遊气中沒

○壬戌遼東都指揮使司言朝鮮國遣使貢馬謝恩上以其貢非時又所云謝恩不知何故詔禮部使卻之○乙丑命雲南景東府土官故知府俄陶之子幹龍英州土官故知州趙仁忠之子雄各襲父職○丙寅戶部尙書郁新言山西狹鄕無田之民募至山東東昌髙唐境內屯種給食已及三年請從本府民地則例驗畝起科自今年爲始徵其租稅上曰民貧則國不能獨富民富則國不至獨貧其再復一年然後徵之

○丁卯詔徵南將軍右軍都督僉事顧成還

上以蠻夷見官軍久駐心必疑懼故難猝服欲姑緩之以示綏懷之意故有是命

○戊辰當塗知縣孟廉縣丞趙森以事系獄縣民詣闕言其廉勤察之果得其實命宥之復其官

○己巳上復以天象示變占北方當有警敕晉王今上及代遼寧谷六王曰驗之歷代天象若此者邊戍不寧往往必驗今天象於往者正同不可不愼也其應𨿽非今歲然二三歲間灼有寇邊者宜令軍馬東西布列各守其地今爾等所守地方不下六千里急遽難爲聚會每處軍馬多者不過一二萬而胡人之馬計有十萬其不出則已設若南行馬勢必盛自非機智深密晝夜熟算孰能制之兵法云致人不致於人多算勝少算不勝況無算乎吾今老矣精力衰微機思謀慮艱於運籌爾等受封朔土藩屏朝廷若不深思遠慮倘或失機誤事非惟貽憂朕躬爾等安危亦系於是可不愼哉吾今略與爾謀或今歲或二三歲大軍未會止是本護衛及都司行都司軍馬各守分地多不過一二萬倘遇胡馬十數萬寇邊不宜與戰或收入壁壘或據山谷險隘之處夾以步兵深伏以待之彼見我不與之戰必四出鈔掠俟其驕怠分散隊伍不嚴我以馬步邀截要道破之必矣若一見胡馬輙以三五千或一二萬輕與之戰豈特不能勝之必至失利務在深藏設計待彼肆志馳騁則一鼓可擒其首將矣

○築遼王府於廣寧先是王之國未築城府但樹木柵於廣寧西大淩河北艸創宮室以居之尋命武定侯郭英督遼東各衛及護衛軍士營建王宮城於廣寧故城西後上聞英督工嚴急軍士勞獘命罷其役至是中軍都督僉事陳信宣信運糧於遼東因命信等以舟師協助都督楊文等率遼東諸衛軍士復築城浚濠建立宮室令髙壯其城門以備不虞或有勍敵難以守禦則王徙居山海衛而以馬步軍守其城王領兵時復往來因諭信等曰髙麗地界遼左其國君臣畏威而不懷徳此以誠撫彼以詐應此以仁義待之彼以譎詐來從昔嘗誘我遼東守將李謚爲叛朝廷先覺故不能爲害今不可不爲之備此夷不出則已使其一出必有十萬之眾定遼境土與之相接宜陰戒斥堠以防其詐凡事有備庶不失機其愼之哉

○辛未上復以天象示變敕晉王今上曰今塞艸豊茂山後地髙夏無酷暑宜用心爲備上天垂象不可頃刻自安爾其訓練士馬控弦以備之庶幾無患

○乙亥旌表饒州府浮梁縣鄭敬成妻王氏金添麟妻鄭氏徽州府歙縣江務本妻許氏貞節

○己卯天下講讀大誥師生來朝者凡十九萬三千四百餘人並賜鈔遣還

六月辛巳朔上禦奉天殿策試下第舉人先是禮部會試者多而中式者少被黜落者咸以爲言上命翰林儒臣考下第卷中擇文理優長者得六十一人至是復廷試之制策曰天生烝民有欲必命君以主之君奉天命必明教化以導民然生齒之煩人情不一於是古先哲王設五刑以弼五教善者旌之惡者繩之善惡有所勸懲治道由斯而興歷代相因未嘗攺也朕承天命君主生民宵衣旰食三十餘年儲思積慮惟欲妥安生民其不循教者亦有由是不得已施之五刑今欲民自不犯抑別有其術歟爾諸文士陳其所以朕將覽焉時廷對中擢韓克忠爲第一仍賜克忠等進士出身有差

○壬午賜進士韓克忠等恩榮宴於會同館

○置政平訟理二旛審諭罪囚上諭刑部官曰人言法家少恩此後世用法之過故有是言朕觀唐虞之世好生之徳洽於民心安有是言哉爾等每論囚引至朕前𨿽詳其致罪之由然一時裁決恐未得其情自今論囚惟武臣死罪朕親審之其餘不必親至朕前但以所犯來奏然後引至承天門外命行人持訟理旛傳旨諭之其無罪應釋者持政平旛宣徳意遣之繼令五軍都督府六部都察院六科給事中通政司詹事府詳加審錄冤者卽爲奏聞無冤實犯死罪以下悉如律其雜犯死者準贖

○乙酉以進士韓克忠爲翰林修撰王恕焦勝爲編修行人司副陳性善行人陳誠爲檢討

○丙戌以進士苗微爲通政使司右參議

○丁亥敕楚王楨湘王柏曰前者命爾兄弟以七月二十以前進兵徵剿洞蠻今占天象太白七月三日伏兵未可行十月二十三日當夕見西方太白出髙深入者勝此用兵所當知也今指揮齊讓兵已壓蠻境卽遣人語之令且出奇設伏嚴爲備禦休息士馬以乘其獘待太白出後則並力討之如生擒蠻人不可輕殺蓋兵以安民非殃民也

○庚寅靖州洞蠻楊髙等作亂以其眾寇五開指揮同知方忠率兵攻之不克

○陜西行都指揮使司都指揮同知王英率兵至白石溝搜捕韃靼獲伯顏答失等男婦五十九人及馬駝牛羊而還

○晉王今上統軍行邊出開平數百里上聞之遣人賫敕往諭之曰近者人自塞上來知爾兄弟統軍深入古人論兵貴乎知己知彼若能知彼又能知己𨿽不能勝亦無凶危不知己又不知彼猝與敵遇凶莫甚焉且以知己言之我朝自遼東至於甘肅東西六千餘里可戰之馬僅得十萬京師河南山東三處馬𨿽有之若欲赴戰猝難收集苟事勢警急北平口外馬悉數不過二萬若逢十萬之騎𨿽古名將亦難於野戰所以必欲知己算我馬數如是縱有步軍但可夾馬以助聲勢若欲追北擒寇則不能矣今爾等率數千馬離開平三四百里駐曠塞中況無輕騎遠偵以知敵情設使胡兵數萬晝潛夜行隱柳藏荻猝然相遇彼以數萬我以數千何以當之若欲縱轡馳行其將何以全軍士哉今吾馬數少止可去城三二十里往來屯駐遠斥堠謹烽燧設信炮猝有警急一時可知胡人上馬動計十萬兵勢全備若欲折衝鏖戰其孰可當爾等不能深思熟慮提兵遠行不與敵遇則僥幸耳設若遇之豈不危哉方今馬少全仰步軍必常附城壘倘有不測則可固守保全以待援至此上策也噫吾起寒微因天下亂不得已入行伍中不二年從者如雲猶且聽命於雄者又二年帥將士東渡大江秣馬厲兵於建業以觀天下之變其諸雄皆放肆無籍之徒𨿽曰無藉而元亦不能馭乃命中山武寧王開平忠武王總兵四徵與羣雄並驅又不數十年羣雄殄滅偃兵息民當並驅之時張士誠稱王於姑蘇陳友定扼險於八閩方國珍擅命於甄越杜遵道劉太保僣亂於中原徐貞一陳友諒相繼僣號稱尊於江漢兵無紀律同類相夷元義兵李察罕輩奮起河洛劉太保莫能與敵梁地遂平察罕之兵徑入齊魯滅亂雄毛氏之類渠帥𨿽能嬰城固守及與察罕拒戰所在敗北察罕兵驕气盈心詐志狂所以卒殞於敵手未久察罕之甥王保保帥兵一切作爲蹈舅之謀不能服眾以致部下聲言效忠朝廷請命加誅王保保自是元內外釁生首將擅兵於外大臣弄權於內朕觀是機發兵討之自洪武元年兵渡江淮長驅齊魯席捲河南遂入潼關復遣大將由鄴下趨眞定移營通州元君棄城北歸而幽薊之區悉定矣西入晉冀晉冀乃平兵渡河西關中亦定不三年而天下一統噫吾用兵一世指揮諸將未嘗敗北致傷軍士正欲養銳以觀胡變夫何諸將日請深入沙漠不免疲兵於和林此蓋輕信無謀以致傷生數萬今爾等又入曠塞提兵遠行設若遇敵豈免凶危自古及今胡虜爲中國患久矣歷代守邊之要未嘗不以先謀爲急故朕於北鄙之慮尢加愼密爾能聽朕之訓明於事勢機無少懈𨿽不能勝彼亦不能爲我邊患是良策也善勝敵者勝於無形爾其愼哉

○戊戌賞鳳陽等衛築城門軍士九千九百八十七人鈔各三錠

○己酉命右軍都督府凡陜西都司行都司軍民馬匹不許出潼關藍田武關違者罪之

○命徵南將軍右軍都督僉事顧成討靖州洞蠻時成統兵平水西叛酋被召將還京會蠻人寇五開故遣使賫敕卽軍中命成與都指揮程暹統兵討之

○駙馬都尉歐陽倫坐貶私茶事覺賜死初上命秦蜀歲收巴茶聽西番商人以馬易之中國頗獲其利其後商旅多有私自販鬻至爲夷人所賤馬價遂髙乃下令嚴禁之有以巴茶私出境者寘以重法倫嘗遣家人往來陜西販茶出境貨鬻倚勢橫暴所在不勝其擾𨿽藩閫大臣皆畏威奉順略不敢違時四月農方耕耨倫適在陜西令布政使司移文所屬起車載茶往河州倫家人有周保者尢縱暴所至驅迫有司索車五十輛至蘭縣河橋巡檢司捶辱其吏吏不能堪以其事聞上大怒以布政使司官不言並倫賜死保等皆坐誅茶貨沒入於官以河橋吏能不避權貴遣使賫敕嘉勞之

太祖髙皇帝實錄卷之二百五十三太祖髙皇帝實錄卷之二百五十四

洪武三十年秋七月庚戌朔享太廟

○置都知監秩正四品掌內府各監行移一應關支勘合設太監一人正四品左右少監各一人從四品左右監丞各一人正五品典簿一人正六品又置銀作局掌造內府金銀器用設大使一人正五品副使一人從五品

○命左軍都督府遣人驛召都督楊文還京

○辛亥皇第四十九孫貴煐生遼王世子也

○壬子徵南將軍都督僉事顧成等奏水西叛酋必登不科阿加聞官軍退皆還舊寨可乘機剿除之上遣使敕報之曰獸聚烏散蠻夷之情耳捕之則又逃竄徒勞師旅不如姑緩之俟一二年再舉可也敕至爾卽移兵討五開等處○癸丑命監察禦史張亨國用聞良輔李昇紀正裴承祖康鸞楊直林崧王中同署都察院事

○乙卯調右軍都督同知袁宇爲左軍都督同知

○丙辰擢行人劉本爲陜西左布政使楊璉爲右布政使劉季箎爲左參政戚存心爲右參政

○丁巳左都禦史楊靖以罪賜死靖山陽人登洪武乙丑進士第爲庶吉士試事吏科擢戶部試右侍郎實授左侍郎尋升尙書攺刑部靖資性明敏有識善敷奏理刑平恕上數獎厲之及使安南還攺左都禦史至是靖有鄕人坐事系獄家人擊登聞鼓狀訴靖爲攺狀艸增飾浮詞爲禦史所劾上念其才不之問禦史論不已乃賜死於家

○己未擢行人司正周鈞爲河南參政司副相振施禮爲左右參議升行人郭子盧爲行人司正鄒英黃宗載爲左右司副

○辛酉命戶部於四川成都重慶保寧三府及播州宣慰使司置茶倉四所貯茶以待客商納米中買及與西番商人易馬各設官以掌之

○甲子升山西布政使司經歷李彬爲右參議

○命太常寺丞張顯宗署國子監祭酒事翰林院修撰韓克忠署司業事行人匡顯鄧彥質蔣恭張庸許子謨周鐸王禮署助教事

○乙丑上謂兵部臣曰古人問國君之富數馬以對朕觀往古以至於今無不以馬爲重況人君統一寰宇欲措生民久安於田裏豈可不重馬哉今我朝定天下三十年矣守邊諸將操精兵嚴備禦初本皆能旣定之後人各怠慢但務理財罔知備禦如甘肅西涼守將宋晟莊徳張文傑等嘗徵討邊夷多獲馬匹牧於塞上又以所虜胡人爲家奴待如親屬諸將曾不思凡徵討所得資畜皆出軍士之力一旦家奴變生罄羣牧而掠去上不能有補於朝廷下不能有益於軍士欲以理財乃至亡財此果智者所爲乎爾兵部其以此意諭之自今邊將不得以胡人爲家奴所畜馬或千百匹或四五十匹不得私鬻若欲財用則入馬於官官給其直若朝廷出師徵討悉以所畜馬分給騎士師還之日損者償其直若馬少不願鬻者聽此外惟驛傳及太僕寺馬戶得買餘皆不許

○升刑部郎中王良張春戶部主事郭資俱爲都察院僉都禦史

○丙寅上諭羣臣曰凡人所爲不能無過舉但當平其心則可以知其過矣其心本公所爲之事或謬此則識見未至致有過誤若緣私意而所行有謬戾者此特故爲耳君子小人之過於此可見然君子之過𨿽微必彰小人之過𨿽大弗形蓋君子直道而行固無所回互小人巧於修飾固多所隱蔽人君苟不察其微則君子小人莫能辧別又曰朕觀往昔議論於廷有忤人主之意者必君也其順從人主之意者必小人也以忤己而怒之以順己而悅之故小人得幸而君子見斥矣人主取人權衡在己當兼取於眾論不可以一時之喜怒爲進退爾

○己巳申明學規教條上謂禮部臣曰太學育才之地朝廷厚廩祿廣學捨延致師儒以教諸生期於有成爲國家用近者師道不立學﹤矢見﹥廢弛諸生惰業至有不通文理不精書算不諳吏事甚者抗拒師長違越禮法甚非育材餋賢之道也向者已令條陳學﹤矢見﹥俾師生遵守爾等宜申明之於是復頒學規教條於國子監曰各堂教官所以表儀諸生必躬修禮度率先勤愼毋惰訓誨使後學有所成就斯爲稱職諸生每三日一背書日讀禦制大誥及本經四書各一百字熟記文詞精角�羊理義或有疑難則謙恭質問務求明白不許淩慢師長若疑問未通闕疑勿辧升堂背書必依班次序立以俟不許攙越每月作本經四書義各二道詔誥章表策論判語內科二道每日習仿書一幅二百餘字以羲獻智永歐虞顏柳等帖爲法各專一家必務端楷旦暮升堂必衣冠嚴整步趨中節坐堂必禮貌端莊恭勤誦讀不得脫巾角�羊衣往來別班會饌必敬恭飲食不得諠嘩朔望隨班謁廟畢方許與假出近處遊訪不得放肆醉飲顚倒街巷及與人爭鬥有傷風教一應事務必先告本班教官令堂長率領升堂告於祭酒可否行之若有疾病無妻子者餋病房調治每夜必在監宿歇𨿽在諸司辦事者亦必回監並不許羣聚酣飲遇有選人除授及差遣辦事從祭酒公選差遣違者罪之

○辛未上謂戶部尙書郁新等曰陜西漢中以茶易馬每馬約與茶百斤歲給茶三百萬斤可易馬三萬匹宜嚴守關隘禁人販鬻其四川松茂之茶與陜西同碉門黎雅則聽商人納米市易爾戶部卽遣人於陜西四川按視茶園之數

○壬申致仕兵部尙書兼太子少保唐鐸卒鐸鳳陽人初從軍守濠州庚子從上討江州授西安縣丞召還除中書省管勾出知延平府三載召爲殿中侍禦史復出知紹興府升刑部尙書攺太常卿丁母憂家居特賜食半俸服闋除兵部尙書攺諫議大夫以事左遷監察禦史尋升都察院右副都禦史復爲兵部刑部尙書遂以兵部尙書致仕仍食其祿及立詹事府起爲太子賓客逾年升少保鐸重厚愼密上初起兵時鐸卽事左右上以故舊遇之爲尙書禦史時僚屬數以事連鐸上重其徳皆釋不問上嘗稱之曰鐸自友及臣至今三十餘載其人交不知變色絕不出惡聲其見恩遇如此卒年六十有九遣官護喪事卹賻甚厚○甲戌夜月掩井鉞

○乙亥命戶部下郡縣更置糧長每區設正副糧長三名以區內丁糧多者爲之編定次序輪流應役周而復始

○丙子敕今上曰夫用兵之道在明號令號令旣出難以姑息違者必正其罪師出以律故也使軍將信其事而無違或臨戰陣或近敵壘庶不失機少有姑息諸軍必慢其將視以爲常誤事不可勝言故用兵必嚴號令使賞罰明賞罰旣明摧堅撫順易爲成功近左護衛千戶李璇奏山海衛指揮黃佑故慢王令如此之人苟不明罰示眾何以號令三軍以一眾志乎近聞發往開平贖罪指揮千戶及衛所鎭撫鬻所乘馬騾徒行將何以揚威武而制胡人哉敕至卽罪黃佑於開平以徇賣馬騾者系送京師

○置荊州左衛

八月庚辰朔賜國子監琉球生仁悅慈等羅衣人一襲○夜歲星入鬼宿中

○辛巳淸平衛奏黔陽辰溪等處蠻民相扇爲亂敕楚王楨曰今黔陽等處蠻人聚眾劫掠必謂官軍徵進故乘夜出沒欲梗阻餉道沮我師行今發官軍二萬四千餘人從爾護衛軍後至則令護衛指揮一人總之與都督湯醴寗忠駐營黔陽辰溪之地如蠻人復來就擒捕之以通驛道

○丙戌楚王楨遣千戶周遜請軍餉上敕報之曰往者諸將東徵西討朝廷何嘗運糧隨軍今爾率兵止在一隅欲請糧三十萬石豈不可愧況三十萬糧儲在靖州者欲備銅鼓立衛五開缺食不可輕費也爾兄弟計所統軍已不下十萬尙未能剿除蠻寇九月間當別遣總兵官發京師大軍進討爾兄弟在軍中當肅部伍不許分營比大軍未至苟有才謀樹立功名先除羣蠻以安民庶豈不偉哉此師之出務令剿絕凶渠然後班師出徵日期九月二十六日預令爾知之

○丁亥遣官釋奠於先師孔子

○黃河決開封城三面皆受水水將及府之軍儲倉巨盈庫事聞詔於滎陽髙阜築倉庫以儲偫之

○戊子祭大社大稷

○夜熒惑入氐宿

○己丑以右都禦史嚴震直爲工部尙書

○甲午遣官祀歷代帝王

○敕曹國公李景隆曰古人安不忘危治不忘亂今天下平定已久恐兵事懈弛緩急罔濟近天象有警尢不可不慮特命爾佩徵虜大將軍印往河南訓練將士大小官軍悉聽節制兵法云用之在乎機顯之在乎權汝其愼哉

○乙未祭太歲風雲雷雨嶽鎭海瀆山川月將城隍諸神

○遣官祭旗纛

○丁酉蘭州奏朵甘烏思藏使臣以私茶出境守關者執之請寘於法上曰禁令以防關吏及販鬻者其遠人將以自用一時冒禁勿論

○戊戌都察院奏獄囚律應死者二十四人請以時決之上曰爾等倉卒論決其中豈無情可矜法可疑者古人云求其生而不得則死者與我皆無憾也苟遽寘於法一有不當誤傷人命遂命羣臣審錄果得其不當死者皆徙戍邊

○己亥左軍都督楊文還自遼東賜馬三匹

○以義門鄭沂爲禮部尙書稅戶人才湯行爲吏部右侍郎嚴奇良爲戶部左侍郎潘長壽爲都察院右僉都禦史王聰爲左通政丘顯爲右通政沈成爲湖廣左布政使盛任爲山東左布政使

○辛丑命都督楊文點閱沿江各衛戰舡

○暹羅國遣其臣柰婆郎直事悌上表貢方物

○癸卯四川鹽井衛遣鎭撫王眞入奏叛酋賈哈剌據十寨已調兵平其五餘負險未下請淂兵五千守關隘卽與都指揮使司進兵剿之上從其請

○丙午禮部奏諸番國使臣客旅不通上曰洪武初海外諸番與中國往來使臣不絕�賈便之近者安南占城眞臘暹羅爪哇大琉球三佛齊渤尼彭亨百花蘇門答剌西洋邦哈剌等凡三十國以胡惟庸謀亂三佛齊乃生間諜紿我使臣至彼爪哇國王聞知其事戒飭三佛齊禮送還朝是後使臣�旅阻絕諸國王之意遂爾不通惟安南占城眞臘暹羅大琉球自入貢以來至今來庭大琉球王與其宰臣皆遣子弟入我中國受學凡諸番國使臣來者皆以禮待之我待諸番國之意不薄但未知諸國之心若何今欲遣使諭爪哇國恐三佛齊中途阻之聞三佛齊系爪哇統屬爾禮部備述朕意移文暹羅國王令遣人轉達爪哇知之於是禮部咨暹羅國王曰自有天地以來卽有君臣上下之分且有中國四夷之禮自古皆然我朝混一之初海外諸番莫不來庭豈意胡惟庸造亂三佛齊乃生間諜紿我信使肆行巧詐彼豈不知大琉球王與其宰臣皆遣子弟入我中國受學皇上錫寒暑之衣有疾則命醫診之皇上之心仁義兼盡矣皇上一以仁義待諸番國何三佛齊諸國背大恩而失君臣之禮據有一蕞之土欲與中國抗衡倘皇上震怒使一偏將將十萬眾越海問罪如覆手耳何不思之甚乎皇上嘗曰安南占城眞臘暹羅大琉球皆修臣職惟三佛齊梗我聲教夫智者憂未然勇者能徙義彼三佛齊以蕞爾之國而持姦於諸國之中可謂不畏禍者矣爾暹羅王獨守臣節我皇上眷愛如此可轉達爪哇俾其以大義告於三佛齊三佛齊系爪哇統屬其言彼必信或能攺過從善則與諸國咸禮遇之如初勿自疑也

○丁未上以在外諸王非時興作擅役工匠諭工部臣曰天下人匠編成班次赴工各有定期然諸王府每有興造臨期之際趨此違彼艱莫甚焉夫勞民動眾春秋所戒方今諸王在國宮室各有定制皆宜守禮安分勿擾於民可也朕嘗聞元時廬州太子爲修宮室令民冒雪舁木監司版圖兒見其苦卽釋之又如威順王在武昌因怒小吏械擊之於市廉訪司官言此小事王宜勿預立卽釋之此二王皆知禮奉法聽納正言所以能保其富貴也今諸王府宜各守定制不得私有興造勞吾民匠若有應須造作而不可已者必奏請方許爾可移文各王府知之

○夜熒惑入房

○戊申吏部尙書杜澤言富民旣名登天府宜依次取用上命先取山東河南淮東者至京選用之○平羗將軍都指揮齊讓討古州叛蠻來降者多畱之軍中上聞遣使諭之曰爾招諭蠻民聞有降者迺畱寘營中此豈兵家受降處置之法凡營壘曲折兵馬動靜彼豈不知一旦背叛必有倉卒不測此事切當愼之昔元時洞蠻作亂調三省軍馬徵之蠻人詐降厚以金銀賂其平章及左右之人平章遂推誠待之不疑其詐賊乃乘其無備夜入其營生禽平章以去眾皆不知又閹而奴之以爲戲笑此覆轍可爲鑑戒自今有來降者當詢其山川地里人口錢糧預爲籌畫然後散其部曲收其器械庶幾不墮其詐易於剿滅爾其愼之

大明太祖聖神文武欽明啟運俊徳成功統天大孝髙皇帝實錄卷之二百五十四太祖髙皇帝實錄卷之二百五十五

洪武三十年九月庚戌朔沔縣賊髙福興伏誅初徵西將軍長興侯耿炳文駐兵文縣武定侯郭英駐沔縣遣陜西四川都指揮同知吳旺兪琪等領兵分道入沔縣之後河土門文縣之茶峪溝三倉五福之地徧行緝捕福興奔竄無所遂就擒並獲其黨汪伯工陳妙貴楊文臯王師傅劉普成等詔悉誅之宥其脇從者爲軍凡四千餘人仍畱四川都指揮同知趙興領兵八千餘人追捕餘寇田九成陳二捨等英還軍陜西未幾召還京師

○辛亥上命戶部下令天下民每鄕裏各置木鐸一內選年老或瞽者每月六次持鐸徇於道路曰孝順父母尊敬長上和睦鄕裏教訓子孫各安生理毋作非爲又令民每村置一鼓凡遇農種時月淸晨鳴鼓集眾鼓鳴皆會田所及時力田其怠惰者裏老人督責之裏老縱其怠惰不勸督者有罰又令民凡遇婚姻死葬吉凶等事一里之內互相賙給不限貧富隨其力以資助之庶使人相親愛風俗厚矣

○壬子冊陜西都指揮使劉遂女爲秦王尙炳妃

○置寧羗衛於漢中沔縣之大安遷漢中衛右千戶所於沔縣屯守先是長興侯耿炳文奏沔縣大安之地連接一百八渡及虞關等處盜賊出沒皆由此路宜置衛鎭之仍遷漢中衛所屬右千戶所於沔縣屯守至是詔從其言

○丙辰皇第五十孫仲﹤火或﹥生韓王世子也

○丁巳晉王代王桂各遣使進嘉禾凡一百四十八本

○壬戌署平鄕縣知縣國子生曹禮言往歲詔天下州縣歲貢人才一人緣屬戶有多寡宜令戶少下縣三年選一人充貢人眾州縣如常制貢之時方取用富民因命天下罷貢人才

○癸亥城銅鼓敕楚王楨湘王柏曰前命爾兄弟帥師徵蠻旣不親臨戰陣建立功勛宜各以護衛軍一萬銅鼓衛新軍一萬靖州民夫三萬餘築銅鼓城每面三里城池宜髙深坊巷宜寬正營房行列宜整齊期十一月訖工令銅鼓衛指揮千百戶守之其銅鼓軍士除畱一千守衛余從總兵官徵進至耕種時仍還本衛爾兄弟可率築城護衛軍士還國繪圖來奏

○朝鮮國王李旦遣其戶曹判書鄭允輔奉表貢方物賀天壽聖節

○丁卯天壽聖節上禦奉天殿受朝賀大宴羣臣

○戊辰麓川平緬宣慰使司刀幹孟叛逐其宣慰使思倫發初平緬俗不好佛有僧至自雲南善爲因果報應之說思倫發甚信之又有金齒戍卒逃入其境能爲火炮火銃思倫發喜其有藝能俾系金帶與僧位諸部落上刀幹孟惡之遂與其屬叛率兵寇騰衝府思倫發畏其勢盛率其家走雲南西平侯沐春遣送京師

○乙亥上以平羗將軍都指揮齊讓逗𨖻不進兵平蠻無功命左軍都督楊文佩徵虜前將軍印爲總兵官右軍都督同知韓觀副之錦衣衛指揮使河淸鳳陽衛指揮使宋忠爲參將統京衛及湖廣江西等都司軍馬往代之遣官祭告嶽鎭海瀆之神曰昔元末兵爭傷生者眾予荷皇天眷命海嶽效靈諸將用命戡定禍亂兵偃民息今三十年邇者西南戍守將臣不能宣布恩威虐人肥己致令諸夷苗民困窘怨怒合攻屯戍擾我善良予不淂已命將出師討之然山川險遠艸木障蔽煙嵐雲霧之間吞吐呼吸多生疾疫與蠻賊持久未遂成功是用再命大軍徵討以除患安民然諸將校各辭父母妻子深入其地歷涉險危冀神乾造化之機消瘴癘之气使兵不黷武諸夷早附各歸營壘餋老慈幼是所望也神其鑑之復諭文等曰都指揮齊讓討賊久而無功故命爾等代之凡用兵行師以嚴明爲勝賞罰必當功罪然後恩威並行人心悅服如分遣官軍入山追捕日可行十五里十里或二十里暮卽還營如此則出入有時寇不得肆其狙詐若五開蠻人果來連構卽調兵會徵南將軍都督僉事顧成同剿捕之其安陸侯吳傑江陰侯吳髙以事獲罪可與步騎三四千俾之立功寗都督湯都督嘗領兵爲楚湘二王宿衛駐營黔陽辰溪之地二人亦令從徵宋都督劉都督亦各與軍一二萬俾自當一路仍先檄思州宣慰司土官轉運糧餉以足軍用○復遣錦衣衛指揮譚全等諭古州從徵將士曰兵徵旣久未見成功蓋齊讓老矣且無智謀宜不能馭將士也今特命左軍都督楊文佩徵虜前將軍印代齊讓爲總兵爾諸將士當思奮力決戰以蓋前愆

冬十月己卯朔享太廟

○詔免淮安府今年田租以淫雨傷稼故也

○壬午行人髙稹自狹西宣諭禁鬻私茶還言三事一曰乞減內地巡茶關隘二曰選老成練達兵務之將捍禦西陲三曰民之逋糧宜從土地所宜折收上並從其言

○癸未詔折收天下逋租上諭戶部曰昨行人髙稹言狹西之民困於逋賦其議自洪武二十八年以前凡各處逋租皆許隨土地所便折收布絹綿花及金銀等物宜定著其例於是戶部定每鈔一錠折米一石金一兩折十石銀一兩折二石絹一匹折一石二斗綿布一匹折一石薴布比綿布減三斗綿花一斤折米二斗上曰折收逋賦蓋欲蘇民困也今如此其重將愈困民豈卹之之意哉其金銀每兩各加一倍鈔止二貫五百文折一石餘從所議乃下詔曰朕荷天眷代元爲君統一寰宇主宰生民已三十年矣設官分職各有攸司邇年郡縣租賦因官吏不職不能宣布條章民愈窮困今敕戶部凡天下積年逋賦皆許隨土地所便折收絹布金銀等物以免民轉運之勞爾百司一如朕命毋怠

○甲申賜國子監琉球生冬衣

○乙酉平羗將軍都指揮齊讓械送蠻寇林寬等至京

○丙戌遣使敕徵虜前將軍都督楊文等曰十月七日齊讓已遣武昌左衛指揮朱俊械蠻寇林寬及潭洞賊首楊通秀至京觀其人皆庸懦愚人宜不能爲此亂計諸蠻中必有桀驁者爲謀主特愚弄林寬楊通秀族其倡亂事急則令其來降爲緩兵之計乃其狡謀也作亂之原實在諸洞蠻酋今寬等具言諸蠻詭詐狀爾等宜次第捕滅其令寬等投降皆是虛詐意在沮我大軍若大軍遠行必於中途設伏掩我不備愼毋遠掠楊文至軍去齊讓營百里先令參將何淸等領步騎同指揮譚全散騎舍人劉添錫等詣讓營中宣詔收平羗將軍印卽送讓赴京其副將宋晨胡冕仍令從徵立功

○戊子上諭戶部臣曰遼東海運連歲不絕近聞彼處軍餉頗有贏餘今後不須轉運止令本處軍人屯田自給其三十一年海運糧米可於太倉鎭海蘇州三衛倉收貯仍令左軍都督府移文遼東都司知之其沙嶺糧儲發軍護守次第運至遼東城中海州衛倉儲之

○己丑詔發贖罪囚人於平涼諸處立遞運所令其轉運糧餉以給軍士

○辛卯敕長興侯耿炳文督狹西諸衛操練軍馬以俟調用仍啟肅慶二王知之

○擢禮科給事中王謙爲通政使司左通政吏科都給事中劉昱爲左參議

○壬辰旌表寧波府慈溪縣民沈性妻張氏紹興府會稽縣民韓擇可妻薛氏貞節

○癸巳夜熒惑犯南斗杓第二星

○甲午賜國子監生劉仕名歸餋仕名馬湖府宜溪長官司人以歲貢入監有母老病弟復廢疾仕名上言從古蠻夷不知文教惟皇上徳化遠被建學立師教育邊夷稍知禮義今臣母老且病願乞歸養𨿽君恩未報而烏鳥私情不能自已上憐之遣歸終餋

○乙未重建國子監孔子廟成先是上以舊廟隘命工部攺作之至是廟成其制皆自﹤矢見﹥畫大成殿六楹髙四丈三尺餘深四丈七尺墀廣二十丈深三十七丈大成門六楹靈星門三東西廡七十六楹神廚庫皆八楹宰牲所六楹

○置衡州府安仁縣長沙府安平縣二巡檢司

○庚子革涼州鹽課司時狹西行都司都指揮僉事張豫言涼州舊設鹽課司置鹽戶撈鹽以給軍士而所收池鹽不多官吏俱爲虛設請罷之而以撈鹽之夫爲甘肅倉斗級上從之故有是命

○甲辰詔免鳳陽府鳳陽縣今年田租先是鳳陽縣自五月至八月不雨禾稼不收耆民許景文等來言詔蠲其租戶部以爲未得其實請遣人驗之上曰天旱眾人所共見況鳳陽朕之鄕裏民何敢欺卽免之

○詔禮部令朝鮮國朝貢三年一來以其國啟本語涉譏訕仍拘畱其使

○賜在京致仕武官鈔人五十錠麥二十石○丁未暹羅國王遣其臣柰斯勿羅者上表貢方物

十一月己酉朔楚王楨妃王氏薨

○壬子署僉都禦史事鄧文鏗等自狹西譏察私茶還京以文鏗爲武昌府知府劉觀爲嘉興府知府景淸爲金華府知府

○宥武定侯郭英罪時英自狹西還監察禦史裴承祖劾英私餋家奴百五十餘人又擅殺男女五人請治其罪上以英功臣詔勿問左僉都禦史張春都給事中馮嶧等執奏不已乃命諸戚裏大臣議其罪使知所警已而宥之

○丙辰上禦奉天門見散騎舍人衣極鮮麗問制用幾何曰五百貫責之曰農夫寒耕暑耘早作夜息蠶婦繰絲緝麻縷績寸成其勞旣已甚矣及登場下機公私逋索交至竟不能爲己有食惟粗糲衣惟垢獘而已今汝席父兄之庇生長膏梁紈綺之下農桑勤苦邈無聞知一衣制及五百貫此農民數口口之家一歲之資也而爾費之於一衣驕奢若此豈不暴殄自今切宜戒之

○命中軍都督僉事徐凱指揮使黃中孫禧將兵討叛酋賈哈剌諭之曰賞罰明信行軍之要賈哈剌𨿽一賊功賞不立何以禽之軍士有能斬賈哈剌首者賞白金二千五百兩斬一從賊者賞銀椀一爾等師往必申明此令

○丁巳思州宣慰使田琛母楊氏以其子琛得罪見釋來謝恩貢馬詔賜楊氏珠冠霞帔及文綺十二匹帛如之鈔四百錠

○癸亥夜月食

○庚午升行人髙稹爲鴻臚寺丞初稹以巡察私茶往狹西還備言道路人民疾苦上曰古之使者以覽觀風俗咨詢民情爲務今稹所言亦可謂能利國福民矣遂擢用之

○攺工部織染局爲織染所巾帽局鍼工局爲二科添設文思院副使二員秩從九品

○癸酉思倫發至京師上閔之命西平侯沐春爲徵虜前將軍左軍都督何福爲左將軍徐凱爲右將軍率雲南四川諸衛兵往討刀幹孟諭思倫發曰爾遠離鄕土經涉歲月不能無懷土之思彊臣爲亂勢不自容奔逃至此欲謀還國非將勇兵彊不可得也朕今送爾至雲南與西平侯且駐怒江上先遣爾平日心腹之人入國中諭爾還國之意以觀國中之向背立衛騰衝以觀其勢若威遠遠幹已附朝廷他郡亦皆聽命則刀幹孟反逆之威日消腹心之人效順者多爾歸國之期可數日而待矣若輕易而進而刀幹孟之勢方盛國人腹心莫與爲敵則爾之疆土終非爾有也

○甲戌都指揮齊讓至京以總兵逗𨖻伏誅

○乙亥攺雲南鶴慶麗江二府爲軍民府時西平侯沐春奏二府地屬遠方州縣人民多義兵土軍聚則爲兵散則爲民卒難調用宜立百夫長領之攺爲軍民府便制可

○是月蔡河漸徙入陳州衛護城堤西南行先是河道由城北向東行至是以黃河南決下流淤塞故也

十二月己卯朔

○癸未時上不豫廷臣數問安敕之曰昔有元治世民庶乂安何其至正之君失於勤民慢於事神由是假手羣雄倡亂華夏兵興之時朕潛艸野不得已而從戎當時倡亂稱尊者幾人恣爲吞並自相磨滅如此者十有七年朕西定荊楚東平吳越北撫華夏爲眾所推戴定鼎金陵國號大明攺元洪武三十年於玆朕壽亦七十矣靜而思之非皇天眷命安得居天位若是之久哉古語雲天不與首亂豈非朕無心於天下而以救民爲心故天特命之乎近者失調受疾卿等頻來問安禮也堯舜禹湯文武之世臯夔稷契伊尹周召爲之臣其有志匡主一也朕以此示卿卿等宜竭忠修職副朕至懷

○戊子皇第五十一孫貴烚生遼王第二子也

○癸巳琉球國山北王攀安知遣使恰宜斯耶中山王察度遣使友贊結致各上表貢馬及硫黃

○戊戌夜太白入壘壁陣

○己亥旌表廣信府玉山縣民葉徳將妻王氏貞節

○以滿復周爲浙江右布政使方孟昇爲江西左布政使吳彥眞爲四川左布政使蔣靑爲右布政使徐玉和爲北平左布政使曹昱爲右布政使丁景福爲山西左布政使施惟中爲河南右布政使李彥禎爲山東右布政使周政爲湖廣右布政使儲顒爲廣西左布政使張拱辰爲右布政使黃名俊爲右參政

○四川木瓜長官石保來朝貢馬

○甲辰夜辰星犯建星○升兵部職方郎中趙彜爲通政使員外郎向寶爲應天府尹先是趙彜爲郎中九年考最以任內有私過遂復職至是向寶任滿亦考最上欲升用之吏部亦言寶任內有過且引彜爲證上曰任人當論材否旣歷九年宜略其過遂命並彜升用之

○乙巳遣思倫發還雲南敕諭之曰古語有云民之所好好之民之所惡惡之此之謂民之父母蓋人心之所在卽天理之所在善治民者必求夫民情焉今爾思倫發長有平緬一方而與民心好惡不同故爲下人之所不容而歸於我朕思爾以父祖世澤民故推之今一旦失民之心背國之俗棄墳暮離親戚而來久而不歸則境土非爾有矣然是非不可不明天討不可不正已遣將問罪刀幹孟故命爾還舊邦賜黃金百兩白金百五十兩鈔五百錠以遣之又敕西平侯沐春曰思倫發窮而歸我當以兵送還其土若至雲南令且止怒江遣人往諭刀幹孟毋爲不臣必歸而主如其不從則聲其罪以討之是時刀幹孟旣逐思倫發懼朝廷致討乃先遣人至西平侯沐春所請入貢言先嘗遣人致方物乞授土官職事爲大甸刀的弄所劫由是弗克上聞願爲奏之春許之

○丁未置爵溪千戶所屬昌國衛移爵溪巡檢司於姜嶼渡先是散騎舍人王瓛言臨山衛及余姚千戶所軍士正伍之外餘軍尙五百人宜分補沿海衛所守禦詔浙江都司定議以昌國衛所屬錢倉千戶所臨海口去衛二百餘里遇警急卒難應援爵溪地在二百餘里之半𨿽設巡檢司而弓兵百人嘗不及數若以臨山余姚餘軍置千戶於爵溪仍遷巡檢司於姜嶼渡以備策應爲便詔俱從之

○戊申享太廟

大明太祖聖神文武欽明啟運俊徳成功統天大孝髙皇帝實錄卷之二百五十五大明太祖髙皇帝實錄卷之二百五十六

洪武三十一年春正月己酉朔上禦奉天殿受朝賀大宴羣臣

○雲南沅江府四川東川府並諸州宣慰司土官來朝貢馬

○甲寅享太廟

○乙卯暹羅斛國蘇門邦王昭祿羣膺遣使貢方物賀正旦賜其使人鈔有差

○湖廣茶陵衛廣安千戶所韃軍脫火赤等詣闕言千戶蔡靑怨朝廷削其祿俸椎牛置酒宴集韃靼總旗闍闍不花等相與飲金屑酒設誓言期旦夕爲亂上謂兵部臣曰亂不靖則起取亂何如靖亂朕無負彼彼將何爲今以茶陵衛韃靼官軍分隸長沙寶慶衡州諸衛與舊軍參伍錯居彼𨿽欲爲亂不可得也乃賞脫火赤銀十二兩鈔二十錠遣還

○丙辰琉球國山北王攀安知遣其臣進表貢馬

○壬戌大祀天地於南郊○上諭戶部尙書郁新曰大寧開平二衛鹽糧若儲偫已多則令商人輸粟於東勝西河以備軍餉新言大寧儲粟六十二萬餘石開平止二萬五千八百石甘肅亦不過一十五萬二千石其商人所入未宜攺輸上曰大寧姑罷若開平儲至四十萬亦宜止之俱令轉輸東勝其價與大寧同西河之儲姑俟甘肅積五十萬石然後再議

○甲子工部尙書嚴正直言貴州新置都指揮使司而未有治所今暫寓貴州衛治署事衛衙歲久蠹朽宜加修葺緣比奉聖諭謂彼處軍士艱苦土木之功未可遽興今貴州奏言材料已具失今弗理恐歲久益加朽壞請及今修葺則易爲力詔俟冬月農隙修之

○乙丑上以山東河南民多惰於農事以致衣食不給乃命戶部遣人材分詣各縣督其耕種仍令籍其丁男所種田地與所收榖菽之數來聞

○以普定衛頂營長官司寨長阿祿爲長官初阿祿從潁國公傅友徳徵雲南累有勞績至是詣闕進馬因自陳前功故有是命

○丁卯廣西都指揮同知姜旺平義寧縣抵巢叛獠以所獲俘馘並招降之數及兵器來獻

○庚午以左通政王謙爲吏部左侍郎

○辛未置狹西連云棧遞運所曰長橋曰鎭山曰白石曰寧溪曰關山曰楡林曰紫關曰畱壩皆屬鳳縣曰淸水曰魚潭曰馬道曰麻平曰開山皆屬褒城縣曰沙河曰順政曰漢江曰金堆曰寬川曰大樹曰柏林曰髙關皆屬沔縣凡二十一所

○壬申給賜狹西北平山西遼東等七都司所屬衛所及諸王府護衛等軍校冬衣布花各有差

○癸酉四川長河西安撫等司土官僧吉藏卜等來朝賜宴於東角門○乙亥太白犯外屏

○丙子有星大如雞子起自大陵西南行至天大將軍沒

○工部臣言各處鐵冶久已住罷今內庫所貯鐵有限而營造所費甚多恐歲用不敷上令暫開鑪冶一年仍復住罷

○是月長河西軍民安撫司土官千戶油籠思卜等來朝賜文綺襲衣鈔錠

二月戊寅朔定吏員出身事例皆以九年考滿出身凡在京三考或在京兩考在外一考或在京一考在外兩考一品二品衙門提控都吏從七品出身掾史令史典吏並內府門吏正八品出身三品衙門令史從八品出身典吏及四品衙門司吏正九品出身四品衙門典吏五品衙門司吏典吏書吏俱從九品出身六品至九品並雜職衙門吏典都察院各道吏典俱除雜職

○曹國公李景隆還自西蕃先是命景隆賫金符往西番以茶易馬凡用茶五十餘萬斤得馬一萬三千五百一十八匹至是還命分給京衛騎士操養

○庚辰命吏部設學於虎踞關選儒士十人教故武臣子弟之養於錦衣衛者儒士人給米月二石

○乙酉倭夷寇山東寧海州由白沙海口登岸劫掠居人殺鎭撫盧智寧海衛指揮陶鏎及其弟鉞出兵擊之斬首三十餘級賊敗去鉞爲流矢所中傷其右臂先是倭夷嘗入寇百戶何福戰死事聞上命登萊二衛發兵追捕至是鐸等擊敗之詔賜鈔帛卹福家

○丙戌有星大如杯赤色尾迹有光起自北河東北雲中西北行至雲中沒

○丁亥遣官釋奠於先師孔子

○戊子祭大社大稷

○己丑旌表饒州府浮梁縣民黃奉亨妻張氏貞節○再試寄監下第舉人中式者四百一十五人次其等第除教授教諭訓導不中者八十七人爲州吏目

○降浙江按察使龍鐔爲知縣以不任職爲人所劾故也

○壬辰遣官享先農癸巳命監察禦史國用署浙江按察使聞良輔林崧署山東按察司副使裴承祖陳敍署浙江按察司僉事監生孟桓濮銘艾麟署山東布政使司左右參議

○乙未裁減永州府道州江華縣丞主簿以其人民不及十里也

○丁酉浙江都指揮使陳禮言近者倭賊二千餘人船三十餘艘入寇海澳寨楚門千戶王斌鎭撫袁潤等禦之賊勢暴悍斌等力不能勝皆戰死詔發兵出海追捕賜鈔帛卹斌潤家

○戊戌升蘇州衛指揮同知蔡本爲湖廣都指揮使金吾前衛指揮僉事何淸爲湖廣都指揮僉事劉誠爲廣東都指揮僉事○袁州衛指揮使石玉卒其母張氏詣闕言玉男偉例應襲父職但偉尙幼未能任事玉弟斌年已二十餘乞以斌暫襲玉職俟偉長成還其職上許之

○庚子西平侯沐春奏麓川刀幹孟請入貢且言刀幹孟叛逐其酋長思倫發恐朝廷聲罪致討故來歸款而思倫發所部忽都亦據守騰衝怒江及景東迆外威遠等處俱已向化歸朝刀幹孟懼爲所攻故欲假朝廷之威以拒忽都其言入貢恐未可遽信今姑勒兵俟之上遣人諭春曰遠夷詭詐誠有之然姑從所請以伺其變其忽都所守諸路爾可從宜撫諭若刀幹孟之虛詐當審度其宜而處之毋自失事機

○水西阿曠畢所部土酋麼不率化犵阿由那與西堡滄浪等寨長必莫者等燒劫屯堡聚眾作亂徵南將軍都督僉事顧成發兵討平之已而西堡賊阿革傍等復紏合阿黎寨三千餘人爲寇成遣安莊衛指揮使陸秉普安衛指揮顧統等分道擊敗之其地悉平成還京師

○辛丑總兵官左軍都督楊文等奏克平古州林寬餘黨並俘獲三十岡等處洞蠻二千九百七人惟潰入山谷者未盡剿絕近軍士多病乞分往近地辰溪等處就糧操練以俟秋成進取餘寇上以餘寇多脇從不必窮追遂詔文等還京師

○漢中府通判陳敏言戶部移文令本府民夫運糧二萬七千石往寧羗衛輸納緣所屬金州及南鄭諸縣屢應徭役人民疲困況平利縣離寧羗一千三百餘里道路險隘舟車不通每夫所負僅三四斗往復艱辛有妨農務本府去寧羗衛止三百餘里宜令本衛餘丁按月赴府倉關給庶使軍民兩便勞逸得均上命右軍都督府與戶部會議行之○甲辰都督僉事徐凱等平卜木瓦寨執叛酋賈哈剌送京師誅之賈哈剌麼﹤此夕﹥土豪也初王師克建昌授以指揮俾領其部落後與月魯帖木兒叛走據卜木瓦寨其地峻險三面斗絕下臨大江江流悍急不可行舟惟一道僅可通人行官軍至輙自上投石遂爲所扼不得進及是凱等至斷其汲道以困之寇不得水日就窮促凱乃督將士直抵其寨力攻之寇不能支遂就擒

○丙午冊曹國公李景隆女爲平陽王濟熿妃

○上諭左軍都督府左都督徐增壽曰曩因碉門拒河西口道路險隘以致往來跋涉艱難市馬數少今聞有路自碉門出枯木任場徑抵長河西口通雜道長官司道路平坦往來徑直爾卽檄所司開拓以便往來三月戊申朔琉球國中山王察度遣其臣亞蘭匏押撒都結致每步結致撒都奴侍貢馬及琉黃胡椒等物其世子武寧貢亦如之先是其國遣女官生姑魯妹在京讀書至是謝恩來貢

○命太常寺左少卿廖昇署吏部左侍郎事

○靖江王世子贊儀徧省諸王還京師

○命兵部凡故武官襲職子弟當優給者令其讀書俟十五歲方許承襲若在外衛所來者十歲以上卽令襲職還原衛所仍俾讀書及習閒弓馬以俟比試

○己酉上諭吏部臣曰用人之道在於隨材任使則天下無棄人矣又曰觀人之法有數等材徳俱優者上也材徳不及者其次也材有餘而徳不足又其次也苟二者俱無此不足論矣若逐勢變移好作威福言是而行非此小人不可用也

○辛亥修涇陽縣洪渠堰時涇陽縣耆民詣闕言堰東西堤岸圯壞乞修治之上命長興侯耿炳文工部主事丁富狹西布政使司參政劉季箎督兵民修築之凡五月堰成又浚堰渠一十萬三千六百六十八丈民皆利焉

○甲寅賜琉球國使臣亞蘭匏等鈔有差

○丙辰上以天下學官多避貫除授有北平山西籍而選在兩廣兩廣籍而選在山東北平者語言不通難於講授命吏部悉召至攺授旁近郡縣

○己未晉王薨王上第三子孝慈皇后所生年十三歲受封又七年而之國聰明英銳受學於翰林學士宋濂學書於錄事杜還眉目修聳美須髯顧盻有威容多智數至是以疾薨上哀慟輟朝三日賜謚冊曰朕惟先王之典生有名歿有謚所以彰其徳表其行也曩者封建諸子王爾於晉爲國藩屏於玆有年邇者因疾永逝特遵古典賜謚曰恭嗚呼謚法者古今之公議不可廢也爾其有知服斯寵命冊寶俱如秦王制度晉世子濟熺將葬恭王欲得民地千一百餘畝爲寢園遣使入奏上命以八百畝爲限而以附近官地償民仍量地多寡給鈔加賜之

○庚申命戶部諭商人於銅鼓五開靖州納米以湘鄕澧州鹽給之不足則給以淮浙鹽戶部定議輸米靖州三石銅鼓二石五斗五開二石皆予湘鄕澧州鹽一引輸米一石則與淮浙鹽並不拘次支給從之

○癸亥太陰犯氐宿

○上諭五軍都督府臣曰近聞守邊將帥多不究心如五開守禦指揮千百戶私役軍人受賄弄法以致軍伍缺少城寨不修蠻獠竊發攻劫屯戍男女死者八百餘人皆將帥怠弛之故也自今如一衛五千六百人指揮五員則以左右前後四所分四指揮管領中所則掌印官管之凡修繕城池五千戶均分其工敵至且守且戰四千戶各守四門掌印指揮提調中所總四指揮而一其部伍如城壁不髙壕塹不深屯種不勤則坐本管指揮千百戶之罪軍容不整器械不精操練不熟則罪分管之官其遣人往諭各衛一循前後處分慢令者究治之

○賜琉球國中山王察度冠帶先是察度遣使來朝請中國冠帶上曰彼外夷能慕我中國禮義誠可嘉尙禮部其圖冠帶之制往示之至是遣其臣亞蘭匏等來貢謝恩復以冠帶爲請命如制賜之並賜其臣下冠服

○甲戌免鳳陽懷遠縣去年田租先是耆民胡官一等詣闕言歲旱稼穡不收租稅無所出願以銀鈔布帛代輸戶部尙書郁新以爲對撥官軍俸糧已定難聽折收上曰民者國之本也彼旣饑餒而又責其賦稅將困踣流亡豈爲人上之道哉命悉免之

○旌表靑州府安丘縣寧氏女貞節初寧氏幼時許嫁同裏劉眞兒未婚眞兒死寧氏年方十六聞訃甚哀旣而謂父母曰古云烈女不更二夫今𨿽未與之醮然聘禮旣行父母之命已定矣夫不幸而死其父母老無他子女女寧能忍恥再事他姓使人老父母無所依乎請往事舅姑父母初未之許請至三而許之寧氏至眞兒家爲服衰麻哭臨祭奠無違禮在舅姑側恭執婦道晝夜勤女工以供奉養舅姑歿盡賣其衿珥以葬歸劉氏凡五十二年年六十八節行完羙鄕裏稱之至是聞詔旌表之

○丙子有星大如杯靑赤色尾迹有光起自翼宿西南行至近濁沒

大明太祖聖神文武欽明啟運俊徳成功統天大孝髙皇帝實錄卷之二百五十六

大明太祖髙皇帝實錄卷之二百五十七

洪武三十一年夏四月丁丑朔琉球國中山王察度遣其臣鴉勒隹稽程復貢馬及硫黃

○戶部奏攺鑄造鈔銅板自二十文至五十文共六十三板並印鈔正背銅印

○罷回回欽天監

○庚辰五軍都督府及兵部臣奏言朝鮮國𨿽奉貢不絕而疊生釁隙請討之上曰朕欲止朝鮮生釁者將以安民也興師伐之固不爲難得無殃其民乎但命禮部移文責之彼若不悛討之未晚於是禮部咨其國王李旦曰曩者我至尊卽寶位握乾符統中夏君臨萬國於時遣使馳報四夷惟爾故髙麗國王遣使朝貢𨿽曰知奉天命實乃效順修睦以安三韓之民我至尊奉天勤民未嘗肯以兵彊四夷每諭王曰靖保爾疆毋生邊釁自始至今切戒諭之自王當國以來假以入貢爲名陰說守邊將士﹤口舀﹥以財賄羣臣屢請興師問罪我至尊恐傷生靈故不忍爲昔漢隋唐遼金元之時王三韓者苟有微釁卽興師致伐三韓之民受害非淺靜思兵禍孰不寒心今王疊生釁隙用招禍愆我朝非無敵愾之將問罪之師至尊之徳海涵春育無所不容唐太宗不應自以爲功矜其智能爾王國之資未嘗不竭王國之兵未嘗不潰王國之民未嘗不疲也我至尊智並日月功邁三王聖神文武豈太宗之可及乎且古人布令陳詞少失恭順之體不免勤兵遠徵今王數生邊釁於我海嶽山川之神必昭鑑於爾已嘗諭王攺圖以全一國生民之命今王譎詐猶爾可謂明不畏朝廷幽不畏鬼神下不卹民命矣中國距爾三韓甚邇安可不責而正之乎𨿽責之其實教之也𨿽教之其實愛之也至尊之仁如此王之不悛何也若縱王所爲專尙詐謀是教人不臣也如王有不臣之人亦何利哉王之左右皆佻儇憸巧不務以道導王專構禍以殃民其得罪於上下神祗昭昭矣鄭總至京罪已承伏而鄭道傳者王尙信用豈非王無悛過之心乎王宜深思熟慮以保三韓毋貽後悔

○壬午四川成都府仁壽縣奏石基鹽井廢宜開益興井以補其課從之

○癸未升衛知事爲經歷先是內外諸衛設經歷一人從七品知事一人從八品後汰經歷惟畱知事一人而印章與所署司名仍舊至是天策衛知事周璇建言宜罷知事而復經歷庶使官制有常名寶不戾上從之

○乙酉降左僉都禦史張春爲刑部員外郎郭資爲戶部主事右僉都禦史王良爲刑部郎中初春等由部屬官擢居臺憲後刑部員外郎溫厚等坐法下都察院獄春與厚等嘗爲僚友故緩其獄久而不決爲監察禦史周庸所劾故降之○敕今上曰邇聞塞上烽火數警此胡虜之詐彼欲誘我師出境縱伏兵以邀我也不可墮其計中烽起之處人莫宜近𨿽望遠者亦須去彼三二十里今秋或有虜騎南行不寇大寧卽襲開平度其人馬不下數萬豈可不爲之慮可西涼召都指揮莊徳張文傑開平召劉眞宋晟二都督遼東召武定侯郭英等會兵一處遼王以都司及護衛馬軍悉數而出北平山西亦然步軍須十五萬布陣而待令武定侯劉都督宋都督翼於左莊徳張文傑都指揮陳用翼於右爾與代遼寧谷五王居其中彼此相護首尾相救使彼胡虜莫知端倪則無不勝矣兵法示饑而實飽內精而外鈍爾其察之

○賜國子監琉球雲南生夏衣

○丁亥旌表湖州府烏程縣民金七妻兪氏貞節

○戊子升刑部侍郎暴昭爲左都禦史天策衛經歷周璇爲左僉都禦史璇以言事稱旨故也

○己丑享太廟畢上步出廟門徘徊顧立指桐梓謂太常寺臣曰往年昔此今不覺成林鳳陽陵樹當亦似此因感愴泣下又曰昔太廟始成遷主就室禮畢朕退而休息夢朕皇考呼曰西南有警覺卽視朝果得邊報祖考神明昭臨在上無時不存爾等掌祭祀宜加敬愼且暮中使供灑掃奉神主恐有不處當以時省視務令齋潔以安神靈

○琉球國中山王察度遣其臣阿不耶貢馬及硫黃

○丁酉遣通政使趙彜持節往山西立晉世子濟熺爲晉王

○升龍江衛經歷黃福爲工部左侍郎羽林衛經歷邊昇爲右侍郎俱以言事稱旨故也

○壬寅詔免淮安府鹽城山陽二縣田租時二縣大水傷稼民因負租上知之故有是命

五月丁未朔太白犯五諸侯○西平侯沐春進兵擊平緬先以兵送思倫發於金齒使人諭刀幹孟不從乃遣左軍都督何福瞿能等將兵五千往討之福等踰髙良公山直搗南甸大破之殺其酋刀名孟斬獲甚眾回兵擊景罕寨寨乘髙據險堅守不下官軍糧械俱盡賊勢益盛福使告急於春春率五百騎往救之乘夜至怒江詰旦徑度令騎馳躪寨下揚塵以驚之賊乘髙望見塵起蔽天不意大軍卒至驚懼遂率眾降春乘勝復擊崆峒寨賊夜潰走刀幹孟乃遣人乞降事聞朝廷以其誕詐復授春徵虜前將軍令俟變以討之春後病卒刀幹孟竟不降乃命都督何福往討擒刀幹孟以歸思倫發思得還平緬踰年卒

○庚戌開四川保寧府南部縣蓮花池鹽井

○辛亥山東平度州昌邑縣知縣賈貴言去年十二月大風拔木海潮泛溢侵沒官民田三百一十餘頃牟麥不收今歲苗稼尙未可耕種恐民失所詔戶部遣使核實免其租

○占城國遣其臣孫子布婆陋垓烏臺夜皮麼貢方物詔賜子布等衣鈔有差

○甲寅上不豫

○丙辰四川平茶洞長官司土酋楊欣來朝貢方物

○戊午敕左軍都督楊文曰兵法有言貳心不可以事上疑志不可以應敵爲將者不可不知是也朕子燕王在北平北平中國之門戶今以爾爲總兵往北平參贊燕王以北平都司行都司並燕谷寧三府護衛選揀精銳馬步軍士隨燕王往開平堤備一切號令皆出自王爾奉而行之大小官軍悉聽節制愼毋貳心而有疑志也

○敕武定侯郭英曰朕有天下胡虜遠遁久矣然萌孽未殄不可不防今命爾爲總兵都督劉眞宋晟爲之副啟遼王知之以遼東都司並護衛各衛所步軍除守城馬軍及原畱一百存守斥候餘皆選揀精銳統領隨遼王至開平迆北擇險要屯駐堤備一切號令悉聽燕王節制

○庚申置成都重慶保寧三府及播州宣慰司茶倉四所命四川布政使司移文天全六番招討司將歲輸茶課仍輸碉門茶課司餘地方就近悉送新倉收貯聽�人交易及與西番市馬

○羽林右衛軍丁以遺火燒廊房六十餘間法司請治其罪上曰彼非故爲也釋之

○癸亥壘壁陣星疏就聚

○丙寅置山東都指揮使司屬衛七曰安東曰靈山曰鰲山曰大嵩曰威海曰成山曰靖海

○暹羅國遣使柰斯勿羅者貢方物賜使者鈔錠

○遣監察禦史史仲成等分往北邊諸王府稽閱牛羊馬駝騾驢之數

○戶部尙書郁新言往者山西狹鄕無田之民募至山東東昌髙唐境內屯種給食今已三年請如民田例徵租上命再復其租一年

○丁卯髙郵州泰州水詔免其田租

○壬申四川新設衛所地方蠻人紏集光金堵虎寨蠻人作亂都指揮程暹等率兵討平之

○乙亥敕今上曰朕觀成周之時天下治矣周公猶告成王曰詰爾戎兵安不忘危之道也今𨿽海內無事然天象示戒夷狄之患豈可不防朕之諸子汝獨才智克堪其任秦晉已薨汝實爲長攘外安內非汝而誰已命楊文總北平都司行都司等軍郭英總遼東都司並遼府護衛悉聽爾節制爾其總率諸王相機度勢用防邊患乂安黎民以答上天之心以副吾付托之意其敬愼之勿怠

閏五月丙子朔罷四川石狗富來二鹽井開西充縣坎龍及內江縣虎跳尹家鹽井三處○浚常州府武進縣奔牛呂城二壩

○己卯置沈陽中屯衛及安東中屯衛

○乙酉上崩於西宮上素少疾及疾作日臨朝決事不倦如平時漸劇乃焚香祝天曰壽年久近國祚短長子孫賢否惟簡在帝心爲生民福卽遣中使持符召今上還京至淮安用事者矯詔卽還上不之知也疾亟問左右曰第四子來未言不及他聞雨降喜形於色遂崩壽七十一遺命喪葬儀物一以儉素不用金玉孝陵山川因其故無所攺天下臣民出臨三日皆釋服無妨嫁娶

○辛卯葬孝陵上以天縱之資起自田裏遂成大業當是時元政陵夷豪傑並起大者竊據稱尊小者連數城邑皆恣爲殘虐糜獘生民天下大亂極矣上在民間閔焉傷之已而爲眾所推戴拒之益來乃不得已起義卽條法令明約束務以安輯爲事故所至撫定民咸按堵不十餘年間蕩滌羣雄戡定禍亂平一天下建混一之功𨿽曰天命人歸要亦神武不殺之所致也卽位之初稽古禮文制禮作樂修明典章興舉廢墜定郊祀建學校尊孔子崇儒術育賢才注洪範敍九疇罷黜異論表章經籍正百神之號嚴祭祀之典察天文推歷數定封建謹法律愼賞罰撫四夷海外遠方諸國皆遣子入學南極炎徼北逾冰壤東西際日月之所出沒罔不率服昧爽臨朝日晏忘餐虛心淸問從善如流神謀睿斷昭見萬里退朝之暇卽延接儒生講論經典取古帝王嘉言善行書寘殿廡出入省觀斥侈靡絕遊幸卻異味罷膳樂泊然無所好惇行儉朴以身爲天下先凡詔誥命令詞皆自制淳厚簡古洞達物情當寧戒諭臣下動引經史諄切懇至聽者感動訓敕子孫臣庶具有成書詒法萬世謹宮壼之政嚴宦寺之防杜外戚之謁而家法尢正紀綱法度彰彰明備至於禮先代罷獻浮存髙年興孝弟勵農桑蠲逋負宥死刑焚獄具旌廉能黜貪酷摧姦暴佑良善寬仁愛人專務徳化是以身致太平三十餘年民安其業吏稱其職海內殷富諸福之物莫不畢至功徳文章巍然煥然過古遠矣傳稱唐虞禪夏后殷周繼然成湯革夏乃資毫眾武王伐�爰賴西師至於漢髙𨿽起徒步尙籍亭長挾縱徒集所附上不階寸土一民呼吸響應以有天下方冊所載未之有也於乎盛哉況生而神明屢有異徵日章天質鳳目龍姿聲如洪鐘奇骨貫頂故元時太史言聖人生江淮按讖索之竟不能得蓋天啟大明隆盛之運實生聖人以膺景命夫豈偶然在位三十一年升遐之日天下哀慕如喪考妣永樂元年六月丁巳尊謚聖神文武欽明啟運俊徳成功統天大孝髙皇帝廟號太祖

大明太祖聖神文武欽欽明啟運俊徳成功統天大孝髙皇帝卷之二百五十七

修纂凡例

一卽位禮儀及賞賚等項恩典備書一追上世宗肅皇帝尊號祔廟稱宗並上孝潔皇后孝烈皇后謚號及更定廟制皆書一冊立皇后皇妃

皇太子及冊封諸王王妃公主皆書其儀注有新定者書

一

皇子皇女生書

一

郊廟並社稷山川等神及歷代帝王先師孔子諸祀典備書有更正者亦書一詔書悉錄全文其敕書有爲事

特降或褒勉臣下撫諭遠人卹刑寬貸關系重大者亦錄全文

一凡

寶璽圖書及諸王郡王寶將軍印並印符印記皆書

一

皇太子賜名冠一應禮儀皆書一經筵日講及

皇太子出閣講讀讀字據廣本補皆書宴賚等項恩典亦書

一親王郡王將軍有攺封降封革襲者書

一土官三年朝貢皆書災傷地方奉

旨特免朝覲亦書

一內外文武官及土官各衙門有新設攺建裁革及復舊者皆書

一凡親王郡王郡主郡主據廣本抱本補鎭國等將軍儀賓公侯伯歲祿官吏俸給軍士月糧有新定折支全支條例並書

一封公侯伯及勛臣之子襲爵皆書

一除授三公三少兩京府部等衙門堂上官及翰林科道侍從官在外中都等畱守司各省都布按三司行都司堂上官行太僕苑馬寺卿鹽運司使皆書有司知府以下保畱升俸秩者亦書若內外文武官有功績顯著及以事特加升遷錄蔭者不限職之大小皆書

一選舉考課法有新定及損益舊例抱本作制者皆書

一公侯伯並文武大臣老病致仕或特賜優閒及特加恩典皆書奉

旨起用亦書一文武大臣誥敕有特賜者書或有損益事例亦書一屯種開墾有事例新定者書

一天下戶口田糧之數於每年十二月終備書

一凡田土稅糧屯田子粒之數及歲辦課稅進貢等項或有增減及因災蠲豁賑卹停罷者書其勸農卹商有新令者亦書

一各衙門庫藏銀兩出入登耗之數皆書有奉

旨取用者亦書

一轉輸漕運之法及各處歲運之數有增減者書

一各處府州縣有升降裁省歸並增設及更名者皆書倉庫坑冶有新建及裁革者亦書

一凡新開鹽場新定中納鹽糧及戶口食鹽則例皆書

一凡朝賀禮儀及冠服之類有新定或損益舊制者書

一每歲聖節正旦冬至郊祀慶成大宴皆書遇節賜宴亦書或奉旨罷免亦書一

車駕視學耕耤禮儀恩賚備書公侯伯年少有

特旨送監讀書及四夷遣子入學皆書已故大臣並見在三品以上子孫以例入監皆書監生撥歷等項事例有新定者亦書

一提督學校條例有更定並各處學校增設裁革及歲貢額數有新增者亦書

一每科兩京鄕試禮部會試

廷試皆書科舉額數有新增者亦書廷試制題悉錄全文進士選讀中祕書亦書一喪祭之禮及上尊謚冊文議文等項備書

皇妃及親王郡王公主喪葬皆書其禮儀有新定或損益亦書

一凡公侯駙馬伯在京文武三品以上歿皆書卒及槪見其行實善惡務合公論其有贈謚及賜祭賻贈命有司治葬皆書若文武官有治行功績顯著及沒於王事奉

特旨褒贈者不限職之大小皆書𨿽不系舊例乞恩

特準祭葬者亦書

一凡旌表孝子順孫義夫節婦悉著其鄕裏姓行名實

一欽天監奏天象气候七政淩犯皆書中外奏水旱等災

修省祈禱亦書

一臣下章奏有關系治體者皆錄之其詳略隨宜或奉

旨處斷者亦備書

一武官子孫襲替優給有新例則書

一遣使撫諭四夷及封拜賜賚皆書四夷朝貢及有宴賚亦書

一凡纂修先朝實錄寶訓皆書一車駕巡幸及命將剿平反叛徵討邊夷書一處分北虜封貢事宜及獻俘告廟行賞皆備書

一京營戎政及各邊鎭戰守事宜皆備書

一廣本無一字各處鎭守防邊閱視文武大臣有增設裁革者亦書

一凡事民衙門官馬孳生馬邊境茶馬買馬馬字據廣本抱本補之政悉書其牧養之地有攺遷者及淸出者者亦書每歲有

敕免所欠各項馬匹悉書總數

一凡關津巡徼驛傳遞運烽火�侯有新設及攺革者亦書

一公侯伯駙馬有罪削奪及兩京府部等衙門堂上官近侍七品以上官在外畱守司都布按三司官有罪下獄黜謫宥免皆書奉

特旨誅戮罷黜干系懲戒得不限職之大小並書如犯姦惡叛逆大罪不限官吏軍民悉書常例廣本抱本作律之外別有比擬條例亦書

一朝審囚犯及差官審錄刑獄皆書刑官有平反冤獄詳本末書之

一風憲官及文武臣寮彈劾大臣之罪皆書並書所得

旨意其職非大臣而所犯重者亦書一修建宮殿並天地宗廟社稷及一應神祗壇場皆書一

山陵營建或修葺皆備書建各王王妃公主墳皆書其制度有損益亦書

一內府工作織造采辦皆書

一修繕各處城池屯堡及新建者皆書

一差官各處提督圩田水利及新開修治河渠圩岸橋道皆書有差

請修築陂塘等事亦書

