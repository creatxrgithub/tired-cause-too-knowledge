

大明熹宗達天闡道惇孝篤友章文襄武靖穆莊勤悊皇帝實卷之一

監修官左柱國總督京營戎政太傅成國公臣朱純臣

總裁官光祿大夫左柱國少師兼太子太師吏部尙書中極殿大學士臣溫體仁光祿大夫太子太保禮部尙書兼文淵閣大學士臣張至發臣孔貞運臣賀逄聖臣黃士俊副總裁官資政大夫太子少保禮部尙書兼翰林院學士臣姜逄元嘉議大夫禮部左侍郎兼翰林院侍讀學士劉宇亮嘉議大夫禮部右侍郎兼翰林院侍讀學士掌院事署掌詹事府事加俸一級臣傅冠等奉

敕修熹宗悊皇帝諱光宗貞皇帝第一子也於萬曆三十三年乙巳十一月十四日生母曰孝和皇太后王氏故選侍也神宗顯皇帝以元孫生遣使頒詔天下書諭宗藩恩賚文武百官軍民人等事從優厚悉赦諸臣之礦稅詿誤被逮久系詔獄者一時海內歡聲雷動其明年丙午二月尊上慈聖皇太后徽號進封王恭妃爲皇貴妃王選侍爲才人至四十八年七月神宗皇帝遺詔言皇長孫宜及時冊立進學禮臣諏吉具儀未及舉行八月二十九日光宗大漸詔諸大臣受顧命惓惓輔上爲堯舜上念光皇大業未究雅志繼述踐祚之初委任老成摉羅遺逸振鷺充庭稱盛理焉時四方多故上宵旴靡遑遼左及滇黔相繼請帑無不立應大臣行邊恩禮優渥將士陷陣卹典立頒又慮加派苦累每有詔諭諄諄戒守令加意撫字毋重困吾民其軫念民碞如此故能收拾人心挽回天步𨿽有煬竈假叢之姦而得人付托社稷永固於苞桑廟號曰熹蓋稱有功安人云泰昌元年秋九月乙亥朔卯時光宗皇帝賓天告於奉先殿是日羣臣進宮門問安聞變入哭臨畢請朝見皇長子於寢門復奉至文華殿行嵩呼叩頭禮已而皇長子還慈慶宮以先帝選侍李氏尙在乾淸宮未移也命禮部會翰林院議喪禮皇長子令旨大行皇帝崩逝未造陵寢著司禮監同內閣禮部會同欽天監前去天壽山相擇以聞大學士方從哲劉一燝韓爌吏部尙書周嘉謨戶部尙書李汝華兵科左給事中楊漣署禮科事刑科給事中暴謙貞懇乞速登寶位以定天下以安人心考孝宗皇帝崩於五月辛卯武宗皇帝卽位於次日壬辰今日

○主少國疑更宜急於前時浙江道禦史左光斗亦請卽日定位奉令旨皇考崩逝今有大小臣工請於文華殿問慰隨行稱賀禮擇今日午時卽位今細詳之所有例應郊祀諸大典禮未行予惟恐未協還著該部卽速擇吉具儀來看丙子禮部進喪禮儀注初二日發喪不鳴鐘鼓皇長子括發舉哀哀止小殮設奠不用祭文舉哀歸喪次穆廟皇妃神宗皇貴妃等妃嬪先帝選侍瑞王惠王桂王曁三王妃瑞安長公主榮昌公主壽寧公主皇五子皇女等舉哀禮同禮畢各歸喪次初二日頒遺詔初三日大殮奉梓宮設幾筵安神帛立銘旌奠哭盡哀是日成服皇長子及宮中皆服縗在京文武官員自聞喪日白布員領烏紗帽黑角帶詣思善門外哭臨退於本衙門歇宿不飲酒食肉三四日各具斬縗服詣思善門朝夕哭臨七日各十五舉聲而止其聽選官辦事官監生人材吏員僧道坊廂人等俱赴順天府望闕哭臨各官斬縗監生人等素服各官凡入朝及衙門視事用白布裹紗帽垂帶素服腰經麻鞋退居卽服孝服通二十七日而除諸王世子郡王及王妃郡主以下聞訃皆哭行五拜三叩頭禮畢易素服第四日服縗二十七日而除在外文武官員人等素服烏紗帽角帶行四拜禮跪聽宣讀訖舉哀再行四拜禮畢各服斬縗於本衙門歇宿不飲酒食肉每日於本衙門望闕哭臨三日各十五舉聲而止自是素服通二十七日而除在外官員命婦聞喪素服舉哀三日通二十七日而除軍民男婦素有闕文

而除在京觀寺各聲鐘三萬杵

○令旨諭兵部衛官軍戒嚴中外

○諭報訃於諸藩

○諭命婦免哭臨�祀

○禮科左給事中李若圭上言大禮舉行終當順序謂

孝端顯皇后孝靖皇后尊謚尙未舉行封郭元妃王才人爲皇后俱未告竣冊封選侍李氏爲貴妃暫宜停止禮部尙書孫如遊亦以爲言令旨另議

○頒大行皇帝遺詔於午門詔曰朕以眇躬嗣登大`夙夜祗懼罔敢寧居於凡用人行政遵明皇考遺命力疾舉行哀勞交萃奄至彌畱定數末移考終河憾但念朕紹承洪緒煢疚方新志業未就所期纘述當屬後賢皇長子茂質英資克荷神器宜蚤嗣皇帝位其恪守祖宗彜憲親賢勤學立政安民朝講一遵典制冠婚擇吉蚤行出入起居倍宜兢愼左右侍禦務近端良內外文武百執

臣尙懷隱痛同心協贊永保基圖朕從皇考在天之靈陟降鑑觀於志畢矣喪禮依舊制以日易月二十七日釋服毋禁民間音樂嫁娶宗室親郡王藩屏寄重不可輒離封域督撫鎭守都布按三司官員地方攸系不許擅離職守聞喪之日哭臨三日進香遣官代行衛所府州縣土官並免進香詔諭中外咸使聞知

○大學士方從哲劉一燝韓爌啟大行皇帝賓天奉安梓宮宜在乾淸宮今前殿有皇祖尊靈坤寧宮又有

孝端皇后尊靈今當擇於仁智殿奉安方爲合禮今旨從之

○丙子公侯駙馬伯文武百官軍民耆老人等少傅兼太子少傅英國公張惟賢等奉箋勸進其詞曰聖神旣作乾符當就之期歷數有歸鼎命應中天之運民依元後國慶長君凡在照臨咸均推戴恭惟大行皇帝堯仁舜孝禹儉湯寬禦極甫浹於三旬霈恩已周於四海方望垂衣致治嗣歷服於無疆詎意脫屣上賓棄臣民而莫返眷玆付托端屬元良敬惟殿下恭敬溫文聰明睿智祥開靑震夙承燕翼之謀兆葉黃離蚤遘龍飛之會頃膺末命俾紹洪圖覘謳歌訟獄之歸慶吾君之有子奉宗廟神靈之統欣繼體之得人伏願祗率彜章光膺寶籙履至尊而稱明明後式愜輿情纘大業而宅丕丕基遹昭帝眷臣等無任瞻仰懇祈之至奉皇長子令諭覽所進箋具見卿等憂國至意顧予哀痛方切繼統之事豈忍遽聞所請不允

○以王徳完爲都察院右僉都禦史孟養浩爲南京都察院右僉都禦史

○丁丑公侯駙馬伯文武百官及軍民耆老人等少傅兼太子太傅英國公張惟賢等再上箋勸進其詞曰吾君有子三靈之眷佑方新天歷在躬五位之纘承宜急敢申輿悃再瀆宸嚴欽惟我大行皇帝齊聖廣淵文明中正泰交隆洽明良追喜起之風角�羊澤旁流遐邇播寬仁之頌方端居而思治遽回馭以上賓繄彌畱憑幾之言維繼體承祧是重敬惟殿下英資神挺睿質天成華渚流虹震索葉大庚之兆翠嬀受莢乾符當首出之時卽宜受命以順時顧乃撝謙而明讓臣等深惟帝王之孝莫大於顯揚宗社所關尢先於繼述屬天與人歸之會正聖作物睹之期𨿽在諒陰宜思大計伏願殿下勉遵彜制蚤踐鴻基揚烈覲光衍十二葉無疆之緒守成致治綿億萬年有道之長臣等無任瞻仰懇祈之至奉皇長子今諭卿等爲宗社至計言益諄切彼覽之餘愈增哀慟豈忍遽卽大位所請不允

○吏部等衙門尙書等官周嘉謨等上言明聖沖齡禦極宮闈保護宜周

先帝梓宮在殯選侍李氏宜移駐後殿一切宮殯盡行隨入以奉幾筵之香火肅閨闈之儀範斯社稷靈長之慶得旨覽奏具見忠愛移宮已知待擇日卽行

○浙江道禦史左光斗﹤鋶﹣釒﹥請聖明愼守典禮肅淸宮禁以安宗社得旨移宮已有旨名封事旣說尊卑難稱著禮部再議

○賜大學士方從哲劉一燝韓爌吏部尙書周嘉謨戶部尙書李汝華禮部尙書孫如遊兵部尙書黃嘉善刑部尙書黃克纘左都禦史張問達英國公張惟賢吏科都給事中範濟世兵科左給事中楊漣禦史顧造左光斗銀幣有差

○遺諭徳等官張鼐等八員賫大行皇帝遺詔往各省直開讀

○大學士方從哲辭加少保優答不允

○升山東沙溝鎭守備文星耀爲中都畱守狹西漢中守備趙承爵爲雲南都司添注南京巡視捕盜指揮同知陳雲龍爲浙江都司僉書浙江總兵坐營把總孫錫爵爲江西都司僉書浙江運糧把總孫其賢爲廣西都司僉書大同山陰城守備嶽維官爲狹西行都司

○以將材武舉第一名徐國全爲遼東都司僉書

○戊寅孝恭章皇后忌辰遣武進伯朱自洪祭景陵

○公侯駙馬伯文武百官及軍民耆老人等少傅兼太子太傅英國公張惟賢等三上箋勸進其詞曰大歷有歸必纘紹堯之祚羣情允屬宜承繼禹之基𨿽謙光已至於再三而乾運旣當夫九五敢合臣民之款上干咫尺之威恭惟殿下斗極發祥陽龍挺徳稟神之徇齊惇敏習公孤之恭敬溫文王造天開正值殷武承祧之數睿齡神合適符放勛踐祚之年緬受

命於綴衣獨眷懷於嗣服宜遵明訓以紹丕基乃千官之徯志殊殷而三讓之純衷彌篤蓋永思不匱洵莫角�羊於因心然神器宜安願深惟於繼體且志有欲爲而未逮義等曁茨若績有旣試而垂成事同堂構是非俯循率土之意何以仰慰

在天之靈故惟繼述之兼隆斯謂帝王之大孝臣等中懷迫切懇請頻煩若南向之遜徳猶堅則北山之愚誠未已伏願殿下仰承帝眷昭受貞符體九廟之垂思應三靈之孚佑蚤頒�後乃雍之旨遂布周王肆靖之猷探寶策以卜萬年奠鴻圖於天禦順洪疇而斂五福介繁祉於日昇臣等無任瞻仰之至奉皇長子令諭卿等合詞陳請至再至三已悉忠懇天位至重誠難久虛況遺命在躬不敢固遜勉從所請

○諭禮部以祭告天地宗廟社稷卽皇帝位擇日具儀以聞

○禮部進登極儀注一先期司設監等衙門於文華後殿陳設禦座仍於文華殿陳設寶座一先期欽天監設定時鼓一先期尙寶司設寶案於文華殿鴻臚寺設詔案於殿內東設表案於丹陛上教坊司設中和韶樂設而不作錦衣衛設云蓋云盤於殿內東別設云盤於承天門上設云輿於午門外鴻臚寺設宣讀案於承天門上西南向一是日早遣官祗告

天地宗廟社稷一是日早大行皇帝几案前設酒果上具孝服親詣祗告受命畢卽於文華殿前設香案酒果等物上具衮冕服行告天地禮隨赴奉先殿謁告

祖宗畢仍具衮冕服詣神宗顯皇帝幾筵前行五拜三叩頭禮畢詣孝端顯皇后幾筵前詣孝靖皇太后神主前俱行五拜三叩頭禮畢詣大行皇帝幾筵前行五拜三叩頭禮畢詣恭靜端懿溫惠郭元妃神主前詣昭肅恭和章懿王才人靈位前俱行四拜禮畢詣文華殿卽位一是日蚤鳴鐘鼓錦衣衛設鹵簿大駕上服衮冕禦文華後殿文武官員各具朝服於文華門內外丹墀伺候鴻臚寺引執事官進至文華後殿將行禮之時照舊制傳旨百官免宣表免賀至行五拜三叩頭禮傳畢方引執事官就次行禮贊各供事奏請升殿

上繇中門出升寶座錦衣衛鳴鞭鴻臚寺贊五拜三叩頭禮訖百官出至承天門外俟翰林院官賫詔用寶訖序班隨舉詔案於殿中鴻臚寺請頒詔翰林官捧詔授禮部官禮部官受詔書置於案上云盤內從殿左門出鴻臚寺官奏禮畢

駕興詔案至午門外禮部官捧詔至云輿內迎至承天門上開讀行禮如嘗儀畢詔書迎至禮部頒行天下

○湖廣道禦史王安舜﹤鋶﹣釒﹥參李可灼誤進紅鉛之藥以致先帝賓天不知誰爲薦引且以幺麼小臣而頒賜銀幣恩典與大臣等豈謂其起死回生將酬其功效乎此等機關不可不存淸議以杜邪萌得旨李可灼當先帝病革進藥不效殊失敬愼但亦臣子愛君之意姑從輕罰俸一年

○山東道禦史鄭宗周乞正崔文昇用藥之罪以消亂萌二三大臣尢當進心調護保安社稷得旨該監察明奏處伏候聖裁

○己卯吏部文選司主事呂維祺上言神器不可久虛大寶亟宜蚤嗣乘輿無輕動一步女侍無雜進一人閣部須防微杜漸內侍須忠謹老成又言賞罰無章紀法安在又言選侍之封蒙旨另議仰見愼重之意登極在邇移宮宜速﹤鋶﹣釒﹥上報聞

○兵科左給事中楊漣奏言自先帝升遐人心危疑咸願陛下卽日登極用愜輿情而遲回愼重必待諏吉者固以祀告郊廟未行大禮不容艸率尢爲深宮中有先朝選侍欲儼然以毋道自居外托保護之名陰懷專擅之實大小臣工心切疑之不敢以宗廟神靈所托重之身輕付之不可倚信之手故力請陛下暫居慈慶宮然後奉駕還正乾淸此臣等之私願忠於陛下之深心也祖宗之社稷爲重宮闈之恩寵爲輕選侍智人也所以必欲別宮之故亦旣稔聞之且又奉有移宮明旨若仍復借擇吉耽延人言紛紛且謂令李進忠劉遜魏進忠等擅開寶庫盜取珍藏豈必欲盡

先朝之有而後出乎抑指借皇貴妃名色遂目無幼主乎貴妃虛名耳冊立𨿽系先帝遺命開恩尙在今上新綸況以今日天地神人共主卽皇祖與先帝之伯叔兄弟俱在稱臣之列兩宮聖母若在召對之間亦必加以皇帝尊稱選侍何人非嫡母非生母而怙恃寵靈妄自尊大天下其孰能平之夫禮有當以義斷者分有難以情奪者祖宗典章二百年來相傳天子居正之宮又孰能遷就宮媵聽其悍然頑然敢抗明旨以據之臣謂陛下避居慈慶六日已是恩遇選侍有禮漸再不可長矣仁再不可過矣謂宜敕令選侍恪遵

天語卽是吉祥不必藉口擇日若李進忠劉遜等定當思

三廟豢養凜凜爲知所以效忠於先帝之子孫無謂陛下沖齡尙方三尺劍幺麼頭顱卽不足畏也至於閣部大臣旣當鼎軸並宜矢公責成兩朝任用內使中老成忠直者傾以血誠開之報主今日侍起居一切聲色玩好俱不許雜陳於前庶幾志气淸明精神彊固萬年有道之長實基於此至移宮事臣言之在今日陛下行之亦必在今日閣部大臣從中贊決毋容泄泄再爲姑聽之說亦當在今日以無負先帝憑凡輔陛下要緊之托得旨移宮並李進忠劉遜已有旨魏進忠著司禮監查明奏請

○大學士方從哲劉一燝韓爌啟選侍李氏移宮已蒙令旨允行但殿下嗣登大寶定於明日禮成之後卽當移居乾淸決無再回慈慶宮之禮其選侍必須先期移宮方爲安妥頃外廷之議謂慈慶先帝潛邸非嬪妃所宜居大內仁壽殿規制宏敞曾經黃貴妃修飾堪以久住乞卽刻傳示搬移毋待明日致有妨礙臣等及百官謹於宮門外立俟批發得旨先帝選侍李氏等著於仁壽殿居住卽日搬移

○庚辰上卽皇帝位是日祭告南郊遣侯陳良弼北郊侯吳汝胤太廟駙馬萬煒社稷伯陳偉各行禮上親告大行皇帝幾筵行禮畢辰時禦文華殿卽位命文武百官免賀宣表止行五拜三叩頭禮遂頒詔大赦天下詔曰維我國家受

天明命累洽重熙列聖相承代增其徳我皇考大行皇帝元良主器二十餘年睿智英資夙炳靈於天授禔躬繕性兼式谷於庭摹嗣纘鴻圖誕敷文命用賢納諫率祖以攸行致治保邦惟日之不足繄克勤於永慕遽厭世而上賓顧命眇躬屬慈神器朕煢煢在疚豈忍遽聞而文武羣臣及耆老軍民人等累箋勸進辭拒至再情益懇切乃遵遺詔以九月初六日祗告天地祖宗社稷卽皇帝位朕以涼徳方在幼沖深維上天眷命之隆祖宗付托之重孰憑依而攸濟在典則之作求惟玆臨禦之初宜有渙頒之號其以明年爲天啟元年大赦天下與民更始所有合行事宜開列於後一皇考徳意具載前登極詔書諸凡用人行政獎誡興釐鑿鑿明備所司務須遵承條款按實舉行仍載入考成以便稽核如有視爲已頒故事應以虛文及時月稽延不行奏繳者以違制大不敬論一祖宗舊制斟酌古今盡善盡羙原可永遠遵行邇來所司多任意紛更一時稱謂時宜日久又成窒礙以致人情惶惑法令紛紜成何治理今後內外大小衙門合行事宜查照會典開載及累朝舊章著實奉行間或事久勢窮法宜通變須明白奏請會議妥確始行不許擅自更張紊亂成憲一自萬曆四十八年九月初六日昧爽以前官吏軍民人等有犯除謀反叛逆子孫謀殺祖父母父母妻妾殺夫奴婢殺家長殺一家非死罪三人采生折割人謀殺故殺蠱毒魘魅毒藥殺人彊盜妖言姦黨失機並事干邊方夷情人命十惡至死罪者及永遠充軍人犯不赦外其已發覺未發覺已未結證罪無大小咸赦之敢有以赦前事相告言者以其罪罪之一戶部加派地畝銀糧兩次七釐兵工二部加派二釐俱屬會議不得已之計先據戶部議將加派地方免帶徵二分今議將四十六年加派通免一年以寬民力其已角�羊完者準作四十七年之數四十八年仍徵角�羊運濟遼其四十七年已徵在官者旣難復還百姓豈容姦吏侵漁有司官旣湊入見徵數內使百姓輕省隱匿者撫按官查究一宗室子女有奏報名封稽遲別無情獘者各撫按官督令各輔導官以詔書到日爲始限五个月以裏保送前來以憑禮部覆奏其的派子孫但所出不合奏例者亦請量準名糧冠帶以示優異中有孝友行誼輸納助官者仍照通行例旌獎一宗室犯罪發髙墻監禁者除前次詔書所載越關赴京建言詿誤及身故子孫妻妾無依者聽撫按查明具奏外其有侵犯職官欺淩小民不系人命奸淫彊搶人財物者已經押角�羊髙墻欠示懲創準與維新撫按查明具奏放回以昭惇睦之仁一累朝及見在公主所出子孫各蔭一子入監讀書如無當蔭者準與原蔭武職上量加一級兵部卽與題覆一勛臣襲封見爵者俱給與應得誥命未領者準補給其五府並宗人戎政掌印官著有勤勞俱加宮銜一級已加者準給肩輿一兩京文武官員一品至九品各給與應得誥命先給領者進本品勛階一等品同而職銜不同者照見任攺給署職者與實授試禦史試中書庶吉士吏部守部進士及給假守制等官候實授授官復除之日補給其行人司務準給本身仍照萬曆三十一年例攺升之日補給父母及妻凡願移封移贈者聽先已移封移贈者給與本身及妻兩京科貢及制誥兩房官八品以下者準照行人例行在外方面官五品以上有司四品以上𨿽未考滿遇有正薦者亦與應得誥命先給領者進本品勛階一等府佐州縣正官歷俸二年以上有正薦及旁薦合例者亦準給與其有歷俸三年未遇撫按復命曾經給由保畱者俟撫按復命薦至補給其在任候代與見任同前母繼嫡母準三母封贈繼妻受封已故者見在繼妻準封有嫡母已經封生母年踰六十以上準並封其妻亦得並給一兩京三品以上文官未考滿者蔭一子入監讀書其已經三品考滿蔭子又歷二品俸三年考滿及二品見任在京者仍蔭一子入監讀書一在外方面官二品至五品有司官四品以上曾經撫按題準復職後遇考察事故不系爲民誥命準補給一建言廢棄諸臣已經皇祖遺詔酌量起用有未盡者著吏部陸續題補其近日因言被謫尙未補官者準復原職一兩京文武官員署職試職者準實授仍支署職俸糧如遇推升亦止於前職遞加一祀典神祗有司肅恭祭祀整潔壇宇其帝王陵寢各名賢墳墓皆宜修理禁約毋許樵采牧放一內外文武大小職官有因公干累被黜原不系犯贓考查人數日久事明情可矜原及舉監生儒吏員人等詿誤被革公論共惜者許其自辯奏請定奪一各邊鎭所營屯原有額設兵馬足防虜患乃地方文武官員偸安忘警平時通不操練軍多占役馬多虧損及至虜寇躪入百無一備以致殺掠人畜失蹈城池深爲可恨兵部便通行各該衙門卽將原額兵馬嚴加淸查嘗川訓練務裨戰守實用其原有城堡年久坍塌者上緊修理原無城堡處所應該增築者查處堪動錢糧增築如或奉行不力虛文塞責督按官據實參奏治罪一各邊將士戰功往往以勘覆稽遲賞不足勸都察院便行文各該巡按禦史將萬曆四十八年九月初六日以前未勘報功次俱限三个月奏報如有遲緩卽行參論其宣大薊遼等鎭多有姦民冒認錦衣衛捨丁及陣亡軍人子侄濫升官旗又或一人而數處立功一時而兩三處均爲違法兵部兵科逐一淸查奏請降革一邇來民困極矣有司不能加意撫綏分外侵漁有僉報富民義民借以供應者有派當庫役斗級累年陪苦者有差遣省祭義官經歲奔走者有立名行戶鋪戶虧損價值者有於罪贖之外橫肆科罰多至十石百石者有於條鞭之外立小條鞭火耗之外復加秤頭任意乾沒者詔書到日一切禁革撫按官嚴督所司刊榜曉諭如違查參重處該部科有聞卽行參奏一民間照丁納銀原有定額顧生聚日繁戶口日減緣隱占者多卽編審一法非增減於紙上則勒報於里甲遂致有丁耗盡而冊載累累者方今募調之令悉索閭左而復使民納無丁之銀深爲可憫撫按嚴行有司各照保甲細查丁口但系幼未成丁老未成免與逃亡空懸之丁悉與豁免一有司職司民牧開荒種樹積榖三事尢民生國計所關以前俱未著實舉行捏報虛數反爲民害今後各撫按務委查盤官親詣各境驗其墾田種樹實有若干坐落某山坡村落積榖在倉者的有若干有無科罰擾民必有實效方許升考其仍前捏冒者與查盤官一並參治一東宮通事舍人勤苦日久量升一級管領指揮等官優加職銜帶刀控馬舍人並隨侍大漢將軍直宿巡緝旗較年深者俱量加職銜其鑾駕庫夫見在三十二名供役貧苦準照較刀例月給米一石一大漢將軍侍衛二年以上者給與冠帶己冠帶又歷四年以上者授試百戶年及五十侍衛二十年以上者不拘在役退閒俱與冠帶榮身其退役將軍兒男見在守候大選襲替者免其守候查照其父歷役年月久遠準與襲替旗力士若年分未及與例未合者不許濫冒襲替一王府官年老願致仕者進散官一級其長史歷任三年無過者給與應得誥命一歲貢出身艱苦廷試後準冠帶不願仕者遙授職銜在外撫按類奏札付發布政司分給所在有司一體禮待優免歲選兩貢入監者仍多優選以示風勵儒學生員有願告侍親者聽親終之日仍許復學年五十以上者許告衣巾終身有食糧年深挨貢不前者許告給冠帶免本身雜泛差役聽選監生正歷十五年雜歷二十五年者先給冠帶吏典兩考已滿無過不願赴京者準遙授冠帶免本身一丁不許差遣一兩京十三省衛所千百戶等官嫡長子孫多有貧窮不能保勘起送襲替卻被旁支遠房有力者朦朧承頂甚或賣與異姓冒名襲替深失朝廷酬功本意兵部便行文曉示許其據���所在官司卽與查明申呈撫按衙門奏聞攺正前項冒�之人姑免究罪一軍職爲事降調兩廣等處煙瘴衛所病故不分己未到衛子孫路遠不能赴所調衛分起文襲替者許令原衛起送承襲帶俸差操其充終身軍已經開伍回衛年六十以上子孫赴部替職者準復祖職未及六十者止許暫替所降職事其爲事立功者許令復職差操與支半俸扣至限滿全支有限未滿病故者子孫襲職免其罰俸一遼東地方軍民人等或先年逃入虜中或近日虜去住彼日久遂爲虜用間有欲率領親識還鄕者又慮官司追究前罪不敢自歸殊爲可憫兵部便行該鎭總督鎭巡將領等官務要用諜示信多方招倈如有率眾來歸者厚加撫卹仍具所率人數奏聞以憑酌量賞錄宣大山西及狹西三邊一體施行一近來驛遞疲困支應不給馬戶夫役往往逃亡各省直撫按官行查地方衝僻繁簡將原額站銀酌量於簡僻處所有支剩銀兩通融協濟仍照節年申飭事例嚴查應付毋得徇情多給人夫馬匹其過往官員人等不許勒要折乾擅用金鼓夾帶騷擾今稅監盡徹各處原因稅監添派供應夫馬站銀都著一並蠲豁不許仍前混徵貽累小民違者指名參處一省直織造叚羊絨地方出產有限機戶困於杼軸�販窮於展轉營利幾何乃有指稱行戶名色攫取無限仍縱衙役乘機需索有上納一物陪累至倍者相應嚴行禁止違者聽撫按官參處有司官不許借立行戶名色抑買貨物陪累�民一浙江福建南直各府織造歲攺叚疋每疋叚價內扣羨四錢始於萬曆三十年間與礦稅事同一體不論遠近年分亟行蠲免扣角�羊者補給未完叚價以蘇民困一四司料價等項除前詔寬卹外相應再蠲拖欠二年以寬民力一各省直稅銀原爲協濟大工而設今奉明旨一槪蠲免但恐官吏欺蔽中有加派地畝坐派行戶灑派人丁甚至灘派間架者小民不知仍行輸納官吏扶同网利相應嚴行禁止各地方官有不行攺正者撫按監司訪出參奏重治一近來私揭公行變亂是非搖惑觀聽姦人得志善類含冤至有屬官揭告上官軍民誣蔑本管甚非法紀已經屢行禁止如有仍前投遞者各衙門不許受理舉發治罪其交關窩訪假掜贓罪恐嚇官民挾騙財物者但有實迹該撫按官卽便嚴挐正法重者問擬具奏一太醫院見差供事冠帶醫士準照監儒事例免役四个月內殿供事者加免兩个月其候缺吏目曾經考試支俸者準令預授止許支俸不支柴薪亦不得扣滿原系預授三年以上者準令實授遇有��員缺仍照原題挨次銓補不得浮於額外其有被誣革職年力未衰術業精通者該部準與辯明奏請復職一兩京各衙門歷事監生及承差各免歷事二个月辦事官一个月辦事吏二个月當該四个月禮部鑄印局儒士食糧候缺及納銀冠帶見在歷事者免三个月一兩京�人有三年一編者有五年一編者一經應役破家析產每遇僉報如蹈湯火今原系三年者準減一年以二年更換五年者準減二年以三年更換一稅契原因遼餉缺乏廷臣會議將漏稅者免罪補稅法未嘗不善今聞有司奉行過當不分已稅未稅一槪拘追致增煩擾已後民間買賣田產許照舊例納稅用布政司及本府印信契尾其四十八年以前凡已納在官者起角�羊濟邊漏稅未納者許其自首不必一槪窮究一各監局鋪墊有司徵角�羊原有定額邇來增索日甚角�羊戶苦於陪累將來何所底極已後如有仍前額外苛求許被害諸人告明參處一兩京各省軍民鬥毆致死人命除下手最重一人應抵外其餘共毆之人有致命重傷例𨿽充軍然必有執持槍刀等項凶器爲例文所載者方擬充軍如木棍磚石之類俱系他物不許濫儗充軍詔書到日卽淸查釋放已後刑部都察院撫按嘗行申飭務查照例文遵行違者以故入人罪論一內外各衙門見監應決重犯今歲暫免行刑在內法司及差出卹刑並巡按官仍將情有可矜疑如正犯脫逃角�羊役及家眷監禁五年以上朋謀共毆人命爲首及首下手人已經監故爲從及稱主使喝令者準與辯明開豁一近京各州縣及各省開墾水田往往開墾成熟被勢豪及經管地主混占告奪以致人無固志地利不開今後再有前項情獘許被害諸人奏告重處地主如未受價止許攺正糧站量斷荒地價值與開墾之人就產立籍管業所在有司能加意勞來開墾數多著有成績者撫按官覆實具奏優敍一各省小民拖欠錢糧近奉恩詔自三十五年起至四十一年悉與蠲免惟順永二府所屬因四十三年旱災異嘗題將三十八年以前蠲免訖今次蠲免應自三十九年起至四十五年止其保河等六府徵兵措餉召買艸料豆粟視外省更爲煩苦許自三十五年起至四十二年亦與蠲免以寬轉運召買等項偏累之苦一京城內外房號除前次恩詔已將雨澇倒塌者準免三个月外今將內外小民窮居再免二个月其年久空地無房猶包房號者查明盡行蠲免候修復之日另行起徵其京城廊店房屋見徵租銀者自四十二年起至四十七年止凡拖欠久追不能完納者悉與蠲免又通灣店房已經罷稅不許姦徒假掜橫徵地方官不能奉詔禁止者以不職論一北直文安定興靑三縣災傷籽粒俱照按屯禦史原﹤鋶﹣釒﹥題請事例折徵一直隸永平府每年角�羊納惜薪司本色棗柴一萬五千五百餘斤近據順天巡撫奏稱進角�羊鋪墊地方陪累議攺折色銀三百九十兩每年五月中差官管角�羊前銀自行買納以省地方陪累之苦其西山一帶煤稅曾經奉旨撤回稅監尙畱黃樹園轆轤港鏡兒窯等窯因委石廠代進煤炸因而假借騷擾地方者盡行撤免原用煤炸無多該管官另行設處毋得仍前私稅以擾貧民於戲繼述覲揚勉率循於無斁翼爲明聽尙匡弼之是求所賴文武親賢殫乃心力輔朕不逮以成我皇考未竟之志昭爾萬邦無疆之休布告遐邇咸宜知悉

○辛巳遣大理寺左寺丞等官唐世濟等賫登極詔往省直

○壬午上諭禮部先帝元妃郭氏才人王氏俱追遵爲

皇后卽議謚具儀以聞

○斥內官田詔等一十三名

○鴻臚寺寺丞李可灼得旨養病回籍

○刑科左給事中魏應嘉言

皇上登極天人交悅敬陳保護之要一在經筵之蚤舉一在大婚之蚤定一在近侍之得人一在奏章之速發因參輔臣方從哲行事多舛如票李可灼以罰俸養病人皆謂其不足以盡辜至崔文昇止查進藥日期及方進有無錯事以了事如出自內票當爲執奏如票自閣臣則負國負恩九廟有靈豈不可畏報聞

○內侍範通孫相陳堯臣孫惟賢有罪降斥有差以禦史鄭宗周之奏也宗周又深宮燕寢之中宜倍加謹愼近侍以謟謏進者必斥或召閣部面對或令諫官入直而黑字諭帖夜半傳宣悉行停止大臣寧拜昌言言官各矢精白至於賞罰不明兵民交困稅契加派將令雞犬不寧鼓鑄屯田終是道傍築捨饑饉日臻徵求日迫盜賊日滋夷狄日熾戍卒潰散而不知制小民窮敝而不知卹一旦外訌內憂﹤彳卒﹥然並起不知何以制之此皆輔臣之責也至於皇上春秋鼎盛坤儀未備恐幾席之間伏有陷阱如近日李選侍廣布私人潛居要地呂武稱職之事必將再蹈覆轍矣時給事中薛鳳翔禦史余合中聶紹昌賈繼春俱有﹤鋶﹣釒﹥保聖躬責輔臣上皆納之

○癸未禮部尙書孫如遊請上禦文華門視事百官行奉慰禮得旨朕哀痛方深豈忍遽離喪次其以本月十六日視朝具儀來看

○內員崔文昇革去秉筆職銜降內官監奉禦閒住時司禮監奉旨查奏上謂崔文昇職司禦藥宜審脈理不合朦朧進藥全無功效不忠之罪難免旣該監查無別情姑從輕降處

○命魏進忠照舊供職以楊漣前﹤鋶﹣釒﹥及之而該監查奏謂其不系李選侍下應役也

○上諭禮部山陵事重禮工二部堂上官率欽天監並訪舉精通地理人員一同前往相擇

○命造督餉省直監察禦史印禮部爲萬崇徳請也

○甲申以上神宗尊謚祭告南郊遣侯梁世勛北郊侯薛濂太廟駙馬王昺社稷伯劉天錫各行禮

○尊謚皇祖神宗顯皇帝詔曰朕惟帝王禦世躬明徳而致盛治者其子孫臣庶必立廟以宗之稱

天以謚之用是表因心之達孝亦將示萬世以至公也洪惟我皇祖考大行皇帝秉乾綱之上徳撫豫大之昌期以純孝奉慈闈以至仁調庶品振綱肅紀每在篤恭不顯之中過化存神聿成端拱無爲之治威旣著於除殘禁暴惠尢深於興滅存亡溯四十八載之浹髓淪肌若南北東西之懷柔震壘可謂考三皇五帝而不謬對二祖八宗爲有光者矣玆者率土鞠凶普天喪考朕銜哀茹痛勉嗣洪圖深維繼述之初無若顯揚之大特敕諭文武羣臣稽古論文傳參輿論形容盛徳恭薦崇稱乃於九月初十日祗告天地宗廟社稷奉冊寶上皇祖考大行皇帝尊謚曰範天合道哲肅惇簡光文章武安仁止孝顯皇帝廟號神宗於戲耿光大烈揄揚莫罄夫鴻庥纘緒紹基啟佑長思於駿惠布告遐邇咸使聞知

○浙江道禦史張潑言皇上春秋已十六齡血气未定情竇初開培養根本正在此日且邇來日所獲罪璫大半皆李選侍之近侍也威行不測反側不安畏禍之極得無思中之以色陰奪太阿以攘亂乎未見其形願察其影更願顧命諸大臣之審圖之也又李可灼之罰俸徒事調停周朝瑞之復職不於遺詔皆非大臣奉公之誼同時四川道禦史馮三元亦言李可灼賞罰未當宜誅竄以謝先帝俱報聞

○乙酉上怒劉遜侵欺錢糧並李進忠偸盜庫藏各物敕刑部重擬嚴追進忠及劉尙禮潛逃並敕內外緝事衙門務在拏獲不許徇縱

○下近侍陳忠於法司究問以其連結外人陳槐同謀妄告也

○敕鴻臚寺堂上官宣諭首輔方從哲卽出入閣輔理次日從哲﹤鋶﹣釒﹥謝再陳徵悃上優答不允

○工科署科事右給事中惠世揚參輔臣方從哲言其獨相七年妨賢蠹國梃擊靑宮庇護姦黨驕蹇無禮失誤哭臨恣行胸臆破壞絲綸縱子殺人蔑視憲典阻抑言路閉塞耳目陷城失律寬議撫臣馬上催督斷送全師徇情罔上鼎元貽羞代營諸稅辱國殃民爲十罪又以知有承奉鄭貴妃欲從封後之旨而不知有宗社遠憂知有逢迎李選侍欲緩移宮之日而不知有天子名位知有結納崔文昇邁其用藥之罪而不知有君父隱憂爲三可誅又謂其受劉遜李進忠盜藏羙珠夜半密約謀爲營脫得旨言官論事當平心詳審豈得以風聞臆度輕詆大臣有傷國體從哲亦上﹤鋶﹣釒﹥自辦求罷優詔不許

○大學士劉一燝韓爌臣等辦事在閣蒙發兵部覆請罪帥李如柏如楨本有文書官沈應兆口傳聖諭初登大寶著從寬處臣等仰見皇上問庶國法可伸封疆可振是日首輔方從哲在告也得旨逮問如律

○福建道禦史倪應眷上治安六事曰保身曰定治曰講學曰勤政曰納諫曰謹微而歸重於閣臣之主持謂權臣不可有重臣不可無非權而何以重願皇上假之以權絲綸無從中降閣臣善用其權意念絕無旁落上是其言

○升詹事府少詹事李騰芳爲禮部右侍郎左庶子鄭以偉爲詹事府少詹事俱兼翰林院侍讀侍讀學士教習庶吉士

○升中允成基命爲司經局洗馬管國子監司業事署掌印信

○升吏科都給事中範濟世爲太常寺少卿提督四夷館

○升江西道禦史薛貞爲太僕寺少卿分管東路河南道禦史顧造爲大理寺右寺丞

○升狹西布政使司右參政史文煥爲本省按察使福建布政使司右參政魏時應爲本省按察使

○南京刑部尙書羅朝國辭免新命不允

○遼東經略熊廷弼以病求去不許

○命造戶部專理新餉關防爲郎中楊嗣昌給也

○丙戌命工部侍郎王永光提督���山陵

○升南京國子監祭酒孟時芳右春坊右庶子錢象坤爲詹事府少詹事兼翰林院侍讀學士起原任禮部右侍郎兼翰林院侍讀學士顧秉謙以原官協理詹事府事

○復除吏科給事中周朝瑞

○贈原任延綏巡撫金忠士兵部右侍郎

○以咨加統練南兵遊擊張懋勛調管廣西潯梧參將事

○升狹楡林衛百戶王都只爲遊擊管馬水口參將事

○升都司僉書管薊遵遊擊李成光爲狹西總督標下游擊將軍

○升山東都司劉文炳爲徐州參將

○丁亥以上孝端孝靖兩皇后尊謚祭告南郊遣侯陳良弼北郊侯吳汝胤太廟駙馬萬煒社稷伯陳偉各行禮

○尊謚皇祖妣孝端顯皇后詔曰朕惟恩隆一本尊崇式備夫上儀禮達重闈徽懿遹光於顯號敷天並戴永世同辭恭惟我皇祖妣孝端皇后柔順含章安貞厚載配二儀以發育含萬物而發光石燕銜文已鐘靈於芳族軒龍耀來遂正位椒塗奉兩宮而齊思眉之賢承九廟而篤迓釐之慶佐一人之宵旰道贊垂衣弘六寢之休嘉慈均佩韣位奠承華之主器徳並恩勤祥徵興慶之含飴勞深啟佑萬年作述謀燕子以詒孫四紀昇平教刑家而化國方忻愛日遽謝長秋我皇祖感故劍而興懷肆衝人撫遺木�巷而增慟非藉綦隆之典曷伸罔極之思魯頌姜嫄時重閟宮之報詩稱父母亦登淸廟之歌爰命禮臣式稽成憲傅參輿論共贊懿章萃愛戴於臣鄰誠通祝史摹芳徽於琬琰禮備榮哀卜以九月十三日祗告天地宗廟社稷恭上皇祖妣孝端皇后尊謚曰考端貞恪莊惠仁明媲天毓聖顯皇后於戲瑤牒恆新賁幽先於有赫鴻名不朽緬英爽以如存布告中外咸使聞知

○是日又尊謚皇祖妣孝靖皇后詔曰朕惟孝隆所生詒谷遹追夫聖善禮返自始尊崇式協於情文維盡制以盡倫自率親而率祖榮哀駢萃淑懿光宣恭惟皇祖妣溫肅端靖純懿皇貴妃粹穆貞姿柔嘉今則恭愼贊中闈之化儆效雞鳴婉愉奉長樂之慈歡承燕喜備坤儀以毗乾禦培震器而最蒙功主鬯觀成旣參勞於翼子含飴隆愛旋受祉以詒孫方期介慶於無疆條爾棲眞而莫待屬鼎湖將祔期展孝思乃玉几俄憑尙稽成事肆予眇質奄紹丕基維水有源似續永懷乎啟佑謂地益厚慈徽莫罄夫揄揚時命禮官博詢輿論爰遵末命克舉上儀儷極升華象服儷長秋之禦易名節惠鴻稱昭永世之辭卜以九月十三日祗告天地宗廟社稷恭上皇祖妣尊謚曰孝靖溫懿敬讓貞慈參天胤聖皇太后於戲大典承乎先志在天昭聖孝之隆徽音布爲休聲率土慰母儀之仰布告中外咸使聞知

○敕諭禮部玆者皇祖考神宗顯皇帝皇祖妣孝端顯皇后山陵將畢祔廟有期當定祧遷之制爾禮部遵照累朝典禮定儀當祧廟室擇日具儀來看

○禮部尙書孫如遊請擇期開講並愼選講官以崇聖學以恢聖治戶科給事中王繼曾先以爲言因是有請命查例擇吉行

○兵部尙書黃嘉善﹤鋶﹣釒﹥請優敍互市效勞夷酋沙計臺給予冠帶升試百戶以堅向化之心從之

○河南道禦史顧造﹤鋶﹣釒﹥請責成遼東經略熊廷弼謂出關業已踰年漫無定策蒲河失事焚掠甚慘匿不上聞而賀世賢塘報僅僅斬一級獲二馬張皇其詞頌功部院豈不遺笑蠻夷荷戈之士徒備畚鍤挑浚之役尙方之劍僅供作威逞志之具檄諸邊以禦東虜竭全宇以供一隅今年八百萬明年八百萬臣恐財盡民窮盜賊蜂起憂不在三韓而在蕭墻之內也且今日之事盡在經臣死生以之若以馳馬躬歷爲勞以傲气彊詞斗捷以告病乞身弛擔恐非所以忠朝廷而紓東顧矣得旨建夷屢犯內地損失甚多遼陽孤危深爲可慮熊廷弼著益用心料理多方防禦圖勝萬全以紓邊患戰守機宜原不中制毋得推諉誤事

○遼東巡撫周永春以憂去升永平道按察使袁應泰爲巡撫代之

○四川道禦史舒榮都﹤鋶﹣釒﹥劾原任遼東巡撫周永春謂永春受事以來所失城堡不可勝數而開元一城古所稱黃龍府也永春熒聽僉壬令城中兵馬出防村屯又情深香火任鄭之範貪橫莫制致中潰外乘名城傾陷且劉縉之躁妄李如楨之昏懦人所知也而亟稱其可用三路喪師士气新阻正宜引罪警眾力圖雪恥乃盛稱太乙流轉艮方外夷之利此言一宣人皆角�羊體其他舛戾多端煩言未已臣不敢以其已行而寬之得旨周永春撫遼功過總俟事完酌議

○策都復參原任湖廣布政新升廣西巡撫陳徳元言徳元去歲不能定武昌之變而今日安可膺節鉞之任下部議

○命四川永土司照依會典聽貴州節制從貴巡撫張鶴鳴奏也

○右諭徳張鼐陳初政十事一曰養身二曰養性三曰勤學四曰敬天五曰法祖六曰親賢七曰納諫八曰信令九曰卹民十曰持體﹤鋶﹣釒﹥入報聞

○遼東經略熊廷弼以病乞歸廣東道禦史馮三元劾其無謀者八欺君者三謂開鐵被陷遺禾滿野窖積場積皆爲外儲廷弼不急收保而棄以資敵無謀一也中國之長惟在火器乃八萬之資一朝而燼曾無防閒無謀二也金白告急廷弼不救坐使奴去心腹之蠹我失肩背之助無謀三也健兒不以禦侮而以渡壕行伍不以習擊而以執土無謀四也沈陽之犯與王大人屯之役賊來而聽其蹂踐賊去而謬曰堵回無謀五也又所云守者據要害走集也乃數十一屯數百一聚如以蛇啖蛙相次俱盡何益之有無謀六也遼人可用而不欲用礦兵可用而不能用乃以噎惡食無謀七也自古善用多者莫如王剪翦之六十萬以楚千里而遙也今之請﹤鋶﹣釒﹥有翦三分之一矣而奴之地有楚三分之一矣據其取足者似乎善用多而無用多之才無謀八也請兵請餉分固應然而動爲要挾之詞曰要遼不要有如我皇上試問之曰錫爾尙方假借八百萬金錢四方召募此何爲者而曰要遼不要遼欺君一也遼左道將亦極一時之選而不能用也乃動曰遼陽止兩監軍也豈兩監軍之外皆土木偶人乎欺君二也兵未足而言紙上之兵兵已足而言無兵之用則豈欲得神兵而用之乎欺君三也得旨著九卿科道會議

○準勛衛趙之龍襲忻城伯祖爵

○升四川布政使司右參議李仙品爲本省按察司副使整飭新復郡縣江西布政使司右參政林宰爲四川按察使

○升南京戶部浙江司郎中張京元爲江西按察司僉事

○戊子兵科左給事中楊漣﹤鋶﹣釒﹥論遼東經略熊廷弼邊警日聞人言屢至旣不能以全副精神誓淸醜虜卽當繳還尙方席槁侍罪不宜效近日頑鈍行徑至於廟堂之上亦當焦思邊計傅采羣謀擇一得當之人寧議而後用無用之而後議寧儲人而待用無停用而尋人而又請亟正李維翰楊鎬李如楨喪師辱國之罪以儆後來任事之心得旨一並會議

○督餉侍郎李長庚言遼地亢旱已極軫卹宜周詔所司知之

○準勛衛陳光裕襲寧陽侯祖爵

○山東道禦史申廷撰以四方荒歉請貸民租

○蔭原任大學士沈鯉侄男坪爲尙寶司司丞

○東廠緝獲逃犯劉尙禮下鎭撫司

○己丑上諭禮部朕惟自昔帝王禦歷休有光烈炳耀一時率薦徽稱垂示萬世此邦家之彜典亦臣子之極思也恭惟皇考大行皇帝運際啟承道兼述作靑宮主鬯養蒙當鼎盛之齡紫極凝符出震繼離明之照屬紹庭而訪落調化瑟以弘張﹤鋶﹣釒﹥滯遂良官聯師濟沛恩施惠品庶昭蘇帝驟王馳僅布三旬之象魏乾旋坤轉儼成一代之鴻摹洵哉纘前業以維新裕後昆而詒燕矣昊天不弔龍馭上賓萬姓爲之摧心三靈於焉霣色閔予衝眇奄嗣圖基率惟敉攻敢贊丕承之緒眷玆永慕式殷在疚之懷懿爍方新覲揚可後擬升顯號宜協僉言爾禮部共集文武羣臣定議

尊謚擇日恭上冊寶彰大典之至公永隆名於於罔極欽哉故諭

○上奉先帝命頒賞文武百官軍民人等銀幣共銀四十二萬六千幣十四萬絹七千綿布六千七百各有奇

○予魏國公徐弘基母楊氏祭葬

○庚寅上禦文華殿百官行奉慰禮

○刑部尙書黃克纘奏臣因閱邸報見近侍曹應魁等乞電察冤抑﹤鋶﹣釒﹥內有郭春女同心腹劉遜等暗進銀先帝求討皇上與之看管等語宮闈事祕臣不敢知但思先帝何如主哉卽位三五日卽捐四百萬金爲犒遼濟邊建三殿之用其不爲財利動心也四海所共仰矣其以皇上命李氏看視蓋以其曾生男女數胎若愛己所生則鳲鳩之哺其愛必均此

先帝意也如曰進銀而且暗進傳之邸報使先帝冒不白之疑乞將應魁責逐勿使入宮得肆謗議時房山民陳槐與王昇爭認皇親事下刑部審問克纘言此事外人難以臆度惟

聖母知之槐言其妻劉氏與聖母別各有分物爲記不知所分何物當聖母未崩時豈不與皇上言之此惟待

皇上一言而決臣可奉以剖斷得旨曹應魁乃朕聖母近侍懼李氏之禍意急申冤罔思顧忌情在可原不必議處陳槐爭認皇親事出異嘗因已故內官監署印陳永壽用賄買求李鉞女希圖冒認至今紛擾未息聖母未崩時嘗與皇考言之本姓王父王鉞闔宮共知未聞有房山陳槐之說亦未聞劉氏有物爲記此等姦惡以假亂眞幹於法紀該部卽遵照前旨與陳忠一並嚴刑究問具奏

○禦史鄭宗周復糾逆璫崔文昇罪不容誅乞寘憲典並糾方從哲不擬下法司而下司禮監始則姑云查處終僅閒住結局卽從哲不難忍君以庇賊顧何以抒陛下終天之恨而灑天下萬世無窮之隱痛耶﹤鋶﹣釒﹥上報已有旨

○禮部等官會議年號定以萬曆四十八年八月以後爲泰昌元年明年爲天啟元年從禮科給事中李若圭暴謙貞等之請也

○升浙江布政使司右參政吳士奇爲湖廣按察使

○辛卯遣太僕寺少卿等官馮嘉會等賫神宗謚詔往省直

○福建道禦史萬崇徳具﹤鋶﹣釒﹥議處遼東餉賞上命該部與經臣虛心扣發毋彼此互執致誤封疆

○工部尙書王佐﹤鋶﹣釒﹥辭新命不允

○命造督運軍糧並督運馬艸各關防從撫臣周永春請給也

○廣東巡按王命璇以地震請將該省雜稅抵餉之半或減派之半章下所司

○逮系遼東總兵李如柏自殺

○壬辰兵科左給事中楊漣﹤鋶﹣釒﹥請遼事已迫本兵黃嘉善急宜挑選通州練兵保定募兵京營選兵合萬餘人統以智勇大將策應山海關一以壯遼左聲援一以應神京捍衛並乞會議堪任經略者一二人添設左右司馬各一人得旨遼警甚急這選集兵將著兵部作速料理堪任經略及添設兵部侍郎吏部卽會議具奏

○兵部尙書黃嘉善覆薊遼總督文球﹤鋶﹣釒﹥加賞虎酋銀四萬兩時奴勢披猖虎酋乘機挾賞巡撫周永春巡按陳王庭以是爲羈縻之法也

○加都指揮使李承恩爲都督僉事後府帶銜

○癸巳刑科給事中魏應嘉請重票擬以尊主權內參元輔方從哲謂國事莫重於邊情而年來輔臣票擬無一中窾馬上催戰旣已敗軍殺將而議兵議餉全無定畫卽海運一事旋罷旋行以明旨爲兒戲致人船漂流錢糧損失近日先帝大賚遼東眞鼓舞三軍盛事而票擬不明開充餉若干充賞若干餉賞混爲一條盛事轉滋多事三軍不任受徳而適開其無之覬覦又如崔文昇法在必誅旣名之以不忠而僅處之閒住李可灼死有餘辜而乃奉旨養病乘軒歸裏至於泰昌年號眾議已同而又票旨會議意若詳而鄰於忍矣得旨章奏票擬取自上裁間有特批發者何得一槪疑詆輔臣致傷國體

○原任遼東經略楊鎬有﹤鋶﹣釒﹥自辯刑科給事中魏應嘉抄參言楊鎬實私庇李如柏故今出淸河不令當奴迨甫出輒逃復以令箭招之而曰未嘗私如柏實與如柏同陷杜松故令出撫順致其暗入奴伏與劉綎一時陷沒而曰杜松故違節制實貪功自用冥行輕進而曰馬上督催不敢抗違獨不思將在軍君命有所不受假令當日抗言天時人事未可決戰兵者國之大事不敢以用兵爲戲卽不然而以抗違受逮不愈於以敗衄伏辜耶如柏𨿽先雉經尙當跽斬鎬等若容兔脫是謂失刑三韓存亡九邊懲勸在此一舉抄出覆之

○吏科給事中周朝瑞上請容受直言以昌景運有旨報聞

○狹西巡撫李起元奏蘭州黃河自八月十五日至十七日徹底澄淸上下數十里一望無際

○升諭徳孫承宗爲左庶子吳宗達爲右庶子掌左右春坊印信駱從宇爲右庶子掌司經局印

○加恩戚畹錦衣衛指揮同知王天瑞封伯爵郭振明升都督同知武淸侯李誠銘駙馬候拱宸各加俸一級

○授吏部進士萬燝爲工部主事

○原任狹西按察司按察使邢雲路進測正歷數

○升通政使姚思仁爲工部添設右侍郎協理殿門工程從吏部尙書周嘉謨之請也

○定三六九日嘗朝從禮臣請也

○升福建巡撫中軍都司僉書陳繼光爲四川都司升河南須班都司僉書王愼徳爲福建都司各掌軍政印務

○升山東膠州守備馮熙載爲本省都司僉書

○江西大水該省撫按以聞

○甲午廣西道禦史黃彥士請尊遺命養

聖徳而薦鄒元標馮從吾塗宗浚周汝登諸人皆始終問學道徳粹然者使得備凝丞師保之列於輔養君徳非小補矣有旨候開講酌行

○戶部尙書李汝華請立新餉司專理遼餉五百餘萬而以本部原任主事鹿善繼董其事上從之

○兩廣總督許弘綱奏田州土官岑懋仁肆惡啟釁窺占上林土縣納叛黃徳隆等糾眾破城擅殺土官黃徳勛擄其妻女印信乞正其罪得旨岑懋仁著速獻印信執送各犯聽按臣分別正法如再抗違便隨宜進剿毋得姑息養亂貽害地方

○宦者蔭魏進忠兄釗爲錦衣衛正千戶

○佞幸封容氏爲奉聖夫人並官其男侯國興錦衣衛正千戶客氏上乳婦也

○大學士韓爌以前任禮部侍郎考滿蔭男埴入監讀書

○原任吏部尙書楊巍曾孫錧工部尙書臧惟一孫嗣徳俱補蔭入監讀書

○蔭狹西巡撫副都禦史李起元男自浴入監讀書

○升署都督僉書薛永壽爲神機營右副將

○升朔州衛指揮使徐鎭都以都司僉書管五軍四營遊擊事

○升狹西靖虜參將秦震夷爲洮岷副總兵

○墻子路遊擊馬炯爲倒馬關參將

○升陳文煬爲寧紹參將

○升大安口守備王錫命爲薊鎭總兵標下游擊

○乙未罷遼東經略熊廷弼聽勘定奪從吏部尙書周嘉謨等會議也仍令廷弼料理候代員缺著卽日會推添設兵部侍郎張鶴鳴祁先宗並禦史張銓都催刻期到任

○遼東巡撫袁應泰上言議添兵將以全危遼計增兵馬三千有奇其廩料約該五萬八千二百有奇乞於新餉司支給章下所司

○管理練軍詹事府少詹事兼河南道禦史徐光啟奏臣本東南腐儒叨列侍從軍旅之事原非本職祗因去歲遼師挫衄不勝憤憊累﹤鋶﹣釒﹥陳言蒙神宗皇帝聖恩拔升特遣委以練兵重任自二月領敕受事迄今半載勉效驅馳殫力簡練博求謀勇參佐技藝材官將三營民兵選取彊壯因材受器凡軍大技擊以次服習積久之後漸近精熟次頒營陣式規使知分合進退奇正攻守若得戰車大炮盔甲器械備具精好再一演習可成勝兵矣其如三省民兵原系烏合鄕民大半老弱今教成者止得十之二三可進者亦十有二三其餘小半皆蠢鈍愚弱法應簡汰而眾兵來時地方司官許以二年更易又許每年贍家銀兩今銀尙未給人無固志亦宜別有處分臣具﹤鋶﹣釒﹥陳請未奉明旨未敢擅便此則仰望皇上敕下該部酌量措辦者也此外尙有事須詳定中外臣工明知其當然而臣亦亟宜自言者也則建置統馭之宜是已臣聞兵家之法部曲之制設官之道務須相稱臣去歲奉敕訓練新兵防禦都城於是兵部議兵六萬故統以總兵三員使臣提衡其間後減爲二萬約可分四五營用大將一員此所謂法制相稱者也二萬之眾多出援遼余存七千餘人分別練習老弱愚鈍者皆須簡汰卻還甚畱者不過三四千耳以京邊營法計之止宜設參遊守把一二員統率訓練足矣何必更用大帥多一輩應用員役多一種廩給耗費乎非獨總兵卽臣衙門新設百凡始創時詘舉羸似宜一並議裁遺下通州昌平駐札三營將官臣所教練諳曉軍火器藝行陣法制者量畱一半用一二將官統領訓練或內屬京營今一副將帶領而制以總協巡視或外屬近鎭令總兵帶領而制以督撫司道揆之理事似爲便益臣承乏未幾忽議謝事非敢推諉也去年虜氛稍急人情惶遽

九重宵旰臣何敢不冒昧擔承今遼事已有次第人情安堵設官分職宜照京營遼鎭嘗規臣若隱蔽不言是明知不可而久叨榮寵爲罪滋大下部議

○加張超以遊擊統領南兵

○丙申巡撫湖廣右僉都禦史徐兆魁以土兵脫逃參宣慰司彭象乾又言永順土兵先調八千費踰十萬而一至通州聞三路敗衄輒望風奔潰今復調遣虛糜廩費不如罷之得旨俱下所司

○以總督河道侍郎王佐爲工部尙書

○蔭原任南京都禦史宋仕男開春入監讀書

○命造定陵神宮監印

○丁酉以

神宗皇帝孝端皇后發引祭告南郊遣侯陳良弼北郊侯吳汝胤太廟駙馬萬煒社稷伯張慶臻各行禮

○上以陵工缺費準發帤銀五十萬兩其餘今該部措處

○鎭撫司千戶梁慈等以訊過劉遜招稱與李進忠劉尙禮等共盜寶物及進忠尙禮逃匿情由具狀奏聞上責錦衣衛駱思恭各犯未獲顯不經心職司何在若復怠玩不行緝獲狥情故縱必罪不宥

○戊戌兵科左給事中楊漣﹤鋶﹣釒﹥劾兵部尙書黃嘉善謂臣憤遼事敗壞故﹤鋶﹣釒﹥論經臣熊廷弼及請正楊鎬等罪又因塘報甚急﹤鋶﹣釒﹥請設防山海等關並列本兵之罪在兵言兵萬非得已適嘉善﹤鋶﹣釒﹥辯自稱籌邊無能應誅應斥而獨不受誤之一字夫古之誤軍國者如秦檜黃潛善李邦彥等我朝如丁汝夔石星等亦止是籌邊無能誤國事耳豈必如莽操溫懿而後謂誤耶主割裂臣﹤鋶﹣釒﹥以積弱之勢當方張之虜謂臣及經臣於寬政夫經臣熊廷弼受國厚恩人言難謝邊警疊至挫虜無能明旨森嚴會議在卽舉朝公論聖斷處分誰能使之於寬政且遼沈之罪經略任之中樞之罪本兵任之不能相代亦各不能相掩也得旨並付會議

○上諭禮部加恩在京文武羣臣一品至五品詞林科道侍從之臣及軍民人等

○有赤气映天如禇

○收用淨身男子三千名

○以禦馬監太監魏進忠提督寶和三店

○工科給事中惠世揚﹤鋶﹣釒﹥糾原任巡按直隸禦史劉廷元言其受韓敬王士奇沈蒸行惠爲之關說廷元﹤鋶﹣釒﹥辯章下部院

○己亥浙江道禦史左光斗以禦史賈繼春上揭輔臣爲

新君禦極之初首勸以違逆先帝逼逐庶母皇八妹入井堪憐李選侍雉經誰訴其慘黯光景通國之人長嘆隕泣等語遂上﹤鋶﹣釒﹥云本月初一日諸臣聞變倉卒趨朝人情洶洶朝不待夕時大臣從乾淸宮中叩頭執手扶皇上出居慈慶宮臣等相顧戰栗此時不守幾筵而避居別殿踉蹌張皇宮中必有甚不相安之情間不容髮之勢驚問其故諠傳李選侍左右前後盡是賄買腰玉姦璫布滿陰爲心腹皇上大有戒心不克寧處君父驚魂未定臣子敢爾卽安臣於初二日隨公﹤鋶﹣釒﹥後有愼守典禮肅淸宮禁一﹤鋶﹣釒﹥語甚微婉此時但知安宗廟定社稷爲大不知其他初三日宮中震怒禍幾不測賴皇上保全將臣﹤鋶﹣釒﹥發閣票擬隨奉聖旨移宮已有旨名封事旣云尊卑異稱禮部再酌議具奏欽此初五日閣臣具揭再催奉旨移宮至初六日皇上登極駕還乾淸宮禁肅然內外寧謐臣等舉手加額共幸廟社有靈夫皇上旣當還宮則選侍之當移宮其理自明白易曉矣惟是自移宮已後自當存以大體捐其小過皇上如天之大度宜無所不包涵先帝在天之遺愛無所不體卹此其特恩在聖衷調度順在輔臣非小臣所能意度若復株連蔓引使宮闈不安非但與國體不便亦大非臣等建言初心昔魯莊公不能制其母宋儒朱熹以爲母不可制當制其侍禦之人後彭龜年經此一叚公案相與嘆服因取朱熹入直此等處置自有情法至當不易之理側聞錦衣勘問諸璫時語連宮禁槪置不問深爲得體伏乞皇上宣召閣部九卿科道面諭以當日避宮何故及今日調護何方一一曉然明白不得憑中使口傳聖旨仍乞將劉遜姚進忠等正法暴其盜寶罪狀與天下共見勿使播弄脫罪其餘株連槪從寬政令反側子安庶幾燒梁獄之詞者政所以寢淮南之謀而仁之至義之盡胥此矣臣區區之心始終知有定宗廟安社稷而已矣得旨這所奏如何不題李進忠等只言劉遜顯有情獘余已有旨

○久之上諭內閣朕覽文書見禦史左光斗一﹤鋶﹣釒﹥朕避宮之由朕昔幼沖時皇考選侍李氏恃寵屢行气毆聖母以致懷憤在心成疾崩逝使朕有冤難伸惟抱終天之痛前皇考病篤閣部大臣俱進內問安有李選侍挾朕躬使傳封皇后復用手推朕向大臣靦顏口傳至今尙含羞赧因避李氏毒惡心不自安暫居於慈慶宮李氏又差李進忠劉遜等傳每日章奏文書先來奏我看過方與朕覽仍卽日要垂簾聽政處分禦史有言李氏他日必爲武氏之禍者朕思祖宗家法甚嚴從來有此規制否朕今奉養李氏於噦鸞宮月分年例供給錢糧俱仰遵皇考遺愛無不體悉外廷誤聽李黨諠謠實未知朕心尊敬李氏之不敢怠也其李進忠等田詔等皆系盜庫首犯贓明證確自幹憲典豈謂株連務得本犯與劉遜姚進忠等以正國法而勿使渠魁賄囑當事播弄脫罪波及無辜卿等可傳示該部院遵行是時大學士方從哲等捧讀卽具揭封進仍諭李氏平昔過惡多端無曾盡悉朕意未伸人言不息昨已傳諭明旨何復行封進顯是推諉著遵旨卽行發抄咸使聞知從哲等又具揭曰選侍李氏平時怙寵張威得罪聖母不惟聖心含冤抱痛無以自伸臣等聞之亦不勝悲憤但以事關宮闈不宜輕洩於外且皇上旣仰體先帝遺愛奉養不缺尊敬有加傳知外廷誰不贊揚聖孝似不宜暴其惡以掩徳意而滋多議也臣等愚見如此故一時未敢發抄玆復蒙皇上面諭且責臣等推諉私衷不勝悚懼除遵旨徧示諸臣並發抄外惟望皇上益宏聖度無念舊惡始終看先帝分上曲賜保全皇五弟並三位公主時時顧念務令得所則孝慈兼盡聖徳彌光臣等犬馬愛主之忱亦藉此少伸矣又諭朕覽卿等所奏具見忠愛至意朕知道了朕弟妹皆骨肉至情豈不注念昨已有旨傳諭卿等皇考選侍李氏業已移居噦鸞宮撫養所生朕八妹選侍東李氏居勗勤宮撫養皇五弟選侍傅氏居昭儉宮撫養所生朕六妹七妹俱有隨從宮眷各衙門月分年例養瞻錢糧俱從優厚俾各得其所昭朕仰遵

皇考遺愛篤念親親之誼特諭卿等知之

○遼東總兵賀世賢敗奴酋於灰山斬首八十九級

○庚子以霜降節祭九陵遺侯孫承蔭李承祚顧大禮伯徐汝孝朱自洪曹以忠王永恩劉嗣爵張嘉猷各行禮遣都指揮使李承恩祭景皇帝陵寢伯吳遵周祭孝靖皇太后陵寢指揮同知許浚祥祭哀衝莊敬二太子墳園

○發帑金五十萬以濟陵工從輔臣之請也

○辛丑河南道禦史袁化中奏爲主上孤立可虞內外保護宜愼謂今上所遭二帝見背兩宮蚤催母儀之選未行幃講之臣未列則孑然獨主者獨皇上一人耳誰爲伺飲食而候起居誰爲屏冶容而節勞逸若輔臣方從哲占籍都門近侍中官多屬鄕人揆地八年邪正賢愚必有灼見儻於此畱神杜朋比而寄忠誠此正老成之妙用也首臣亦非如檜如杞之姦但不學處多識力處少人言所及臣再不贅惟是

皇祖考妣崩逝四海痛悼萬方傾耳以聞訃音維時禮臣不知請敕固屬茫昧若閣臣熟於典故自當具艸以進何竟艸艸至此其傷國體甚矣我皇祖享國五十年太阿在手眞稱太平天子我皇考踐祚無幾用人行政實爲銳政賢君而廟號曰神曰光何忍以宋紀之舊名而加之明明之我後也至於李選侍移宮之觀望李可灼用藥之曲庇此又無識力之大者得旨所奏責成輔臣已知之

○先是禦史賈繼春爲登進太濫﹤鋶﹣釒﹥糾兩淮運判周士顯光祿寺寺丞須之彥新咨考選胡沾恩而首及太常寺少卿李維禎部覆得旨李維禎以新銜致仕須之彥照舊供職

○上諭戶部東事未平加派難以遽免將災傷地方多方優卹以寬民力其簡練節省有禆兵餉者在事諸臣著實舉行

○兵部尙書黃嘉善以病免

○南京右都禦史何熊祥工部侍郎董漢儒左副都禦史徐兆魁各﹤鋶﹣釒﹥辭新命上俱不允

○以尙寶司卿馮從吾爲太僕寺少卿

○命造協理殿門工程並監督殿門工程關防

○壬寅神宗顯皇帝孝端顯皇后梓宮發引上縗服送至午門外提督大臣孫如遊黃克纘李騰芳王永光等二十四員護行戒嚴中外

○癸卯大學士方從哲等題昨因梓宮甚重舉動極難出大明門已近午矣且營中軍夫𨿽撥八千人而素不慣習兼以摃索間有損傷時時更換以致沿途稽遲入夜方抵徳勝門臣等不勝惶懼隨同護喪奠獻諸臣傳示五城更添人夫六百名今蚤始得前行又護喪禦史張修徳奏二十九日之夜梓宮至鞏華城拖靈龍木鏗然有聲右手一角墮地內官行尙食禮連呼獻爵竟無人應得旨設法催督無誤吉期經管員役事完查究是日梓宮次沙河

明熹宗悊皇帝實錄卷之一

明熹宗哲皇帝實錄卷之二

泰昌元年十月甲辰朔祭享太廟以梓官在殯遣寧晉伯劉天錫代

○神宗顯皇帝孝端顯皇后梓宮次兩水河

○諭吏部朕承嗣大統加恩元輔方從哲少師兼太子太師吏部尙書進建極殿大學士蔭一子尙寶司司丞次輔劉一燝韓爌各加升太子太保進文淵閣大學士攺戶部尙書蔭一子與做中書舍人都給與應得誥命

○乙巳孝潔肅皇后忌辰奉先殿行祭禮遣武靖伯趙祖芳祭獻陵

○神宗顯皇帝孝端顯皇后梓宮同至定陵孝靖皇太后遷祔俱於獻殿奉安遣駙馬侯拱宸萬煒行獻奠禮侯吳汝胤孫承蔭郭應麒宋光夏伯陳偉王國柱王永恩李守錡焦夢熊祭告諸陵公朱純臣祭后土之神伯張慶臻祭天壽山之神

○遼東總兵柴國棟以病免

○漕運戶部侍郎王紀題江北水患異嘗民不堪命請加矜卹議蠲議賑以保遺黎遏亂萌章下所司

○丙午葬神宗顯皇帝孝端顯皇后於定陵孝靖皇太后祔大學士方從哲奉敕題主

○升南京職方司員外許維新爲光祿寺少卿

○戊申遼東經略熊廷弼上疏自理大略云自去年開鐵連陷遼城非嘗破碎士民知不可守而謀欲先去賊亦知不可守而謀欲速來今內外鞏固壯哉一金城湯池也去年無車牛腳夫運糧臣與各道處辦本地牛至三萬餘頭車至三萬輛晝夜趲運而軍中始有糧艸三路覆沒之後軍無片甲手無寸鐵臣調宣大各匠役攺造又增造大炮數千槍炮一二萬而軍中始漸有器械采桑削簳買角易觔各鎭弓箭匠晝夜制造而軍中始有弓矢又調各鎭木匠旋造雙輪戰車五千輛每車安滅虜炮二位或三位以至火箭火輪之類無所不備而軍士始有攻守具自斬貪懦三將而將之畏斬逃叛數卒而卒知懼不時捆責不餵馬不操軍者而營伍知收拾寒夜有賞久戍有賞時節有賞而軍士知鼓舞去年西虜住我汛怡棄地日肆劫奪自丁字泊斬捕以來再從陣擒活虜送撫奠二十四營酋長而始各就戎索自沈奉各戍重兵賊遂爲所綴悉眾與我對壘不敢西窺遼陽南窺南衛東窺寬靉至於近邊零落村屯勢自不能無搶掠我固無如賊何時而形格勢禁賊亦無如我何也如謂臣聽胡馬驕嘶肝膽墮地而冒陷往撫順寬靉擐甲衝賊圍援沈陽者獨何人乎遼已轉危而致安臣且之生而致死天地鬼神實共憐鑑得旨勞能議論自不相掩俟勘明定奪

○以左庶子孫承宗右中允李光元翰林院編修劉鴻訓楊景辰簡討王應熊劉鐘英孔貞時曾楚卿俱管撰文官誥敕

○以遼東巡撫袁應泰爲兵部右侍郎兼都察院右僉都禦史經略遼東敕刻期到任不得疏辭

○以南通政使王舜鼎爲通政司通政使

○起升原任南兵科給事中盧大中爲光祿寺寺丞

○升雲南按察司副使熊鳴岐爲貴州布政司右參政威淸兵備

○升山東按察司僉事許鼎臣爲浙江布政使司右參議

○升貴州按察司僉事張汝霖爲廣西布政使司右參議

○己酉戶部奏遼東新餉自萬曆四十六年閏四月起至泰昌元年九月止共發過一千五十一萬五千七百二十三兩有奇

○天津兵備賈之鳳言時事多艱津海疲累乞撤銀魚廠太監徐貴禦史盧謙亦以爲言得旨銀魚系太廟進鮮品物著照舊采進不得瀆奏

○升廣東按察司副使李守俊爲福建布政使司右參政

○庚戌以光祿寺少卿李宗延爲太常寺少卿

○升廣西按察使戴王言爲本省右布政使

○升江西按察使佘自彊爲山西右布政使仍管冀北道

○升山西布政使司右參政王豫立爲本省按察使分巡河東

○升湖廣布政使司右參議馮勞謙爲四川按察司副使安綿兵備

○升客氏弟將軍客光先爲錦衣正千戶

○東廠緝獲欽犯李進忠

○辛亥賜瑞王桂王惠王各銀一千兩彩叚二十表裏瑞安大長公主銀一百兩紵絲四表裏進封榮昌公主爲榮昌大長公主壽寧公主爲壽寧大長公主

○以恩詔加賜七府掌印張惟賢等宮保肩輿

○升光祿寺寺丞區大倫爲南京尙寶司卿

○升湖廣按察使謝存仁爲四川右布政使分巡川西道

○壬子吏部尙書周嘉謨遵奉先帝聖諭查敍東宮講官列名上請已故者十四員曾朝節郭正域李廷機範謙唐文獻全天敍焦竑鄒徳溥袁宗道黃輝馮有經劉曰寧龔三益楊守勤見任者十九員閣臣方從哲劉一燝韓爌特召葉向髙新簡史繼偕沈﹤氵隺﹥朱國祚在籍者吳道南蕭云舉範醇敬周應賓黃汝良楊道賓王圖董其昌趙師聖張邦紀公鼐薛三省得旨加恩侍從各官已奉先帝明旨照例各蔭一子入監讀書起用加官存問的候查明酌量奏請其效勞年深已歿的量與祭壇或再加贈官以示優異先後閣臣俱一體敍錄

○升狹西左布政使王之采爲南京太常寺卿

○升山西按察司副使陳儒爲雲南布政使司右參政瀾滄兵備

○升山西布政使司右參政閻調羹爲山東按察使兗西兵備

○升兵部車駕司郎中遊伯槐爲廣東布政使司右參政雷廉兵備

○湖廣布政使司右參議黃汝亨致仕

○癸丑大學士劉一燝同禮部尙書孫如遊等詣天壽山卜地言皇山二嶺最吉癸山丁向至貴至尊所有潭峪祥子諸嶺俱不能及蓋百靈呵護眾議僉同謹具圖說以進得旨吉壤確有定議朕心忻慰卿周覽詳愼忠勤可嘉如遊亦隨具奏命卽修建陵寢擇日興工

○升河道總督王在晉爲添設兵部左侍郎宣府巡撫張經世爲添設兵部右侍郎

○升南京光祿寺卿嚴一鵬爲南京通政司通政使

○升山東遼海道右參政薛國用爲都察院右僉都禦史巡撫遼東

○加皇親永年伯王明輔太子太保歲增祿米一百石王天瑞郭振明俱伯爵太子太保王天名王天麟俱錦衣衛都指揮僉事王天儀指揮使王楷錦衣衛正千戶王椿副千戶

○甲寅升戶科左給事中薛鳳翔禮科左給事中李若圭兵科左給事中楊漣刑科左給事中魏應嘉各都給事中鳳翔吏科若圭漣應嘉俱本科

○升四川布政使司右參議錢時俊爲湖廣按察司副使嶽州兵備

○升工部都水司郎中黃景章爲廣西布政使司右參政永寧兵備

○升浙江布政使司右參政李叔元爲江西按察使

○升江西布政使司右參議眞憲時爲山東按察司副使備兵霸州

○乙卯神宗顯皇帝孝端顯皇后神主回京奉安幾筵行卒哭禮孝靖皇太后遷祔神主不行卒哭止行九虞禮

○吏科給事中周朝瑞言時斃逐處當釐考選所關甚鉅乞敕當事祛習心愛眞才得之聞不如得之見勿寄咨訪於宵小論一人亦止就一人勿連好醜於羣類徑竇塞而巧不如拙則孤貞之幹自標苞苴詘而競不勝恬則淸白之風彌勵惟先事不挫其气則當機愈湛其神他日折檻裂麻之手卽在此超塵拔俗之骨矣章下所司

○大學士方從哲劉一燝韓爌各上疏辭加恩蔭不允

○丙辰太常寺題十一月二十八日祀天於圜丘恭請聖駕親行大學士方從哲等言皇上諒陰之中恐尙不勝禮文且正值嚴寒倍宜珍護臣等愚見今歲暫遣官恭代俟大祥後親祭從之

○祧英宗主遣恭順侯吳汝胤捧主

○遣駙馬王昺奉孝肅皇后神主安裕陵

○以寫刊神宗皇帝孝端皇后神主神位並題孝靖皇太后銘旌賜大學士方從哲劉一燝韓爌及中書官汪民敬等銀幣有差

○諭內閣朕見天气漸寒重念九邊軍士及遼東援兵荷戈勞苦朕特將先帝恩賚已行傳諭禮部如何尙未發給朕心惻然卿等傳示作速題請以稱朕憐念至意

○以相擇吉地賜大學士劉一燝銀幣

○升湖廣辰州府知府武圖功爲本省按察司副使靖州兵備

○升貴州黎平府知府何廷魁爲山東按察司副使分守遼海

○升廣東髙州府知府王家賓爲山西按察司副使分守河東

○升四川順慶府知府李得中爲山西按察司副使

○丁巳以皇祖考妣神主祔廟遣恭順侯吳汝胤祭告太廟駙馬冉興讓捧主

○禦史王安舜疏論禮部侍郎李騰芳得旨騰芳資久敍遷且系先帝簡用遽爾苛求殊非朝廷愛惜人才之意

○原任援遼總兵官添注左府僉書左都督陣亡劉綎繼妻羅氏爲夫請卹言綎束髮從戎克繩先志如初年徵九絲蠻擒其酋長阿大捕建昌賊獲其首惡蔡咱緬賊肆而殲厥渠魁嶽鳳羅雄亂而計縛叛酋陳星隨調徵倭堵剿著功復鎭臨洮直抵掜工莽剌釜山猖獗帥師海上播酋思逞領督川兵克關平播功皆第一南蠻煽焰深入不毛擒剿夷彳�果茂績昭著頃家飡無幾又調援遼奉經略楊鎬檄直趨寬奠統領精兵四路並入惟綎直抵賊巢率義男劉招孫等奮勇畢力以藥箭殺酋子火狐貍用火炮殺賊無算兵寡力單援救不至殞身沙漠骸骨無存功多禍烈而不得與張承胤同蒙卹贈遊魂久棲於塞外忠肝飲恨於重泉當亦聖明之所憐憫也事下所司

○欽賞九邊軍士銀每名二兩薊遼昌易四鎭賞銀八十六萬六千二百四十四兩宣大山西三鎭賞銀四十二萬八千四十四兩延綏寧夏二鎭賞銀一十五萬五千六百八十四兩固原甘肅二鎭賞銀二十七萬二千七百四十六兩

○授翰林院五經博士孔胤植等官

○遼東經略袁應泰辭免新命不允

○戊午以上孝端皇后孝靖皇后尊謚賜輔臣銀幣

○禦史賈繼春糾首輔方從哲燮理無能崇階疊進以鼎湖之泣爲奇貨之居兩旬之內忽而少保忽而少師蔭子尙寶試令淸夜自思何功何徳當此優禮念三司之失職固宜引咎以辭榮痛二帝之上賓豈可乘機而受寵況考選之諸臣八年禁錮而自身之榮遇一月屢遷其新添二輔特陪元輔而加恩焉恐亦非二臣意也上曰元輔從哲贊襄大典殫竭弘猷晉秩示酬原不爲過加恩已有成命從哲再辭不允

○大學士沈﹤氵隺﹥初辭新命不允

○總督倉場尙書王紀疏辭不允

○遣行人楊文嶽呂奇策袁弘勛林咨益王維周行取大學士葉向髙何宗彥朱國祚史繼偕沈﹤氵隺﹥來京

○己未祔神宗皇帝孝端皇后神主於太廟

○以恭上皇考大行皇帝冊寶祭告南郊遣侯陳良弼北郊侯吳汝胤太廟侯李誠銘社稷伯陳偉各行禮

○尊謚大行皇帝詔曰朕惟在昔聖帝明王徳盛化神臣民頌戴繼統之君鋪揚休烈昭薦徽稱光於四方垂諸萬世於顯親崇孝典至重矣恭惟皇考大行皇帝聰明天縱仁孝性成震潛勵就將之功離照章繼述之羙任賢若渴下令如流發帑金以給軍興撤稅璫而拯民瘼休聲四洽湛澤旁周𨿽照臨甫閱旬時而俄頃同流天地治平之效日異月新夫何諒陰未幾上賓不待率土均喪考之痛衝人切紹庭之思維繼序之不忌詎追崇之敢後謹命文武羣臣博詢輿論參協彜章僉言旣同上儀肇舉乃於今年十月十六日祗告天地宗廟社稷奉冊寶恭上大行皇帝尊謚曰崇天契道英睿恭純憲文景武淵仁懿孝貞皇帝廟號光宗於戲帝徳難名卽揄揚之未罄皇建有極惟昭示以永存布告萬方咸使知悉○禮部請選大婚上言恭奉皇考遣詔冠婚早行之命屬在疚未遽議行乃復據禮以請特允所奏可查照祖宗舊典榜諭選擇其一應事宜先期料理擇吉舉行

○南京浙江道禦史傅宗臯乞究誤藥根因明正國法且謂幾微窾竅之中別有心腹爪牙表裏蟠結之姦造成一定不移之局因參太監崔文昇而歸罪司禮太監盧受得旨皇考素有弱疾嗣因皇祖賓天哀痛勞瘁過傷以致醫藥無效其盧受通夷事屬無有已蒙皇祖深察寬容不必追論崔文昇已有旨

○淮安府地震雷火擊毀城樓大雨如注平地盡成巨浸巡按禦史孫之益以聞言淮安咽喉重地有此災警變不虛生且黎民重罹昏墊之苦千里盡同魚鱉之區兼之重徵疊派按冊誅求血肉飛於箠楚枷鎖充斥街衢疫厲盛行十人九病應比之窮氓悉鬼形而鴶面守催之胥役亦下淚而傷心語甚痛切章下所司

○大學士方從哲再辭加恩不允

○南京兵部尙書衛一鳳疏辭新命不允

○以詹事府少詹事錢象坤左春方左庶子孫承宗右春坊右諭徳周炳謨魏廣微右中允李光元右贊善李標爲日講官內閣中書馮鍵唐允恭爲正字官

○大學士方從哲等以日講期近進講讀儀注四書起大學尙書起堯典每日講讀先讀大學次讀尙書講官各將本日所讀書進講講讀畢上進暖閣少憩司禮監將各衙門緊要本章進上禦覽臣等退在西廂房候皇上有所咨問卽召臣等至禦前將本中事情明白敷奏庶皇上睿資日開國家政務久之自然練熟覽本後臣等率領侍書官恭侍皇上進字筆若皇上欲再進暖閣少憩臣等仍至西廂房候若皇不進暖閣臣等卽率講官再進午講通鑑節要講官務將前代得失興亡事實直解明白其皇上寶訓一書乃累朝祖宗家法合與通鑑分日進講今昔互證以資法戒每日講讀畢或聖心於書有疑乞卽下問臣等再用俗說講解每日該讀書先一日講官寫起止並講章進覽每月三六九日視朝之日暫免講書仍望皇上於宮中有暇將講讀經書從容溫習或看字體法帖隨意寫字一幅不拘多寡庶工夫不間每日定以日出時請皇上蚤膳畢出禦講讀午膳畢還官先朝事例如遇大寒大暑暫輟講讀容臣等臨期具奏本日若遇風雨傳旨暫免得旨允行

○升狹西按察司副使馬呈秀爲福建布政使司右參政分巡漳南

○升湖廣按察司副使黃景星爲江西布政使司右參政

○升戶部貴州司郎中宋繼登爲山西布政使司右參議兼僉事海運兵備駐淮安

○庚申原任左都督陣亡劉綎長男劉佶願同弟劉佐劉大徳劉之鼎捐祖父世業自備鞍馬行糧兄弟叔侄招集家丁舊將並調川貴總兵衝鋒破陣上雪國恥下報父仇章下所司

○巡按山東禦史陳王庭請卹陣亡將士謂三路之敗武將杜松劉綎王宣趙夢麟麻巖輩相繼死於陣而道臣潘宗顏通判董爾礪及朝鮮將士多殉焉聞諸臣被禍之慘有百矢蝟集而死者有身首數斷異處而死者有知其名將恨殺其最驍之愛子與最大之頭目而破腹刳腸粉身銼骨而死者皆當速降明旨亟令優卹或招其無定之遊魂而予之祭或妝其所遺之衣冠而予之葬或加其爵而予之贈或錄其裔而予之蔭或易其名而議之謚或標其額而賜之祠庶以獎忠魂作士气而振邊疆章下所司

○大學士劉一燝韓爌再辭加恩不允

○調湖廣按察司副使史髙先爲貴州按察司副使提督學政

○辛酉誠孝昭皇后忌辰遣彭城伯張嘉猷祭獻陵

○上始禦文華殿講讀

○命造專理新餉銀庫關防

○三邊總督李起元辭免新命不允

○升福建邵武府知府魯史爲廣西按察司副使提督學政

○壬戌上諭吏部玆今歲皇祖考妣皇考升遐喪禮相繼自古未有昨山陵襄事神主升祔太廟大典告成前先帝嗣登大寶繼朕登極典禮綦重尙書孫如遊以一人獨任艱煩殫竭忠猷悉心籌畫勛庸茂著勞績可嘉今特玆簡任著以原官兼東閣大學士入閣與元輔方從哲等一同辦事以昭朕優眷勞臣至意其該司官員著吏部從優紀敍故諭

○上諭先年抄沒過馮保張誠姚瀾等凡內外房屋莊田俱著廠衛五城查數明白會同工部估計變價以充遼餉不許遺漏所有見徵收過租銀著該衙門照例年終類進

○通政司添注右參議呂邦燿陳治安喫緊二事言深宮之中所習者不過近侍乞皇上以近侍所奏之語一一記之於聖心召見大臣之時一一咨之於廣眾以剖其是非酌其行止則聰明日開而壅蔽不生此其責在輔臣使皇上無孤立之虞者一也章奏繁多皇上豈能一一而披左右豈能條條而解講臣明白開譬擇其或關君徳或系民情或可默挽宵小之陰謀或可明助乾綱之獨斷則出口入耳旣可廣益於大廷虛往實歸亦可警心於燕處此其責在講官使皇上無孤立之虞者二也吏科給事中周朝瑞亦言日講將舉日益宜求講自講終日講而漠不關心此難在上也聽者自聽終日聽而學不關心此難在下也敬效君臣交警之規以爲上下交泰之助旨皆報聞

○山東道禦史鄭宗周言京營之兵國初四十萬嘉靖初猶二十餘萬今何以止十二萬而十二萬之中又非皆投石超距可備戰守之用卽京營而邊鎭可知也遼兵原額九萬五千今止八萬二千兵何以日減遼餉自隆慶元年以後原額二十萬三千九百有奇今加至五十二萬五千六百有奇餉又何以日增卽一鎭而九邊可知也至於年例日加漫無底止如嘉靖十年以前兵餉共六百八十萬有奇至萬曆四十年後頓增至四千餘萬日引月長濫觴何極考之祖訓無加派之苦而財自裕無召募之擾而兵自彊則惟亟復屯鹽之策嚴行鼓鑄之法庶幾今日救時之術且語侵戶部尙書李汝華得旨所奏有禆兵食該部議覆

○禮部侍郎李騰芳上疏求去不許

○遼東總兵賀世賢塘報敗奴酋於撫安堡斬首一百一十六級

○癸亥刑科給事中董承業言祭告太廟捧主祧祔此何等大禮而以侯吳汝胤駙馬冉興讓代冬至期迫禮部恭請聖駕南郊而又以侯陳良弼代卽恭慰之禮業奉兪旨百官於是日屏息以俟不勝就日望云之仰乃焂而鴻臚傳旨令百官於午門外候冊謚行禮一時班行相顧錯愕以爲初政倦勤之萌不可不愼之於始得旨祧祔及郊祀俱查皇祖舊制已有旨遣代

○貴州巡撫李橒奏饑仲嘯聚水西詔使中書於緯行裝中途被劫奉旨詔使被劫法紀淩夷防禦安在賊黨盡數擒獲正法土司抗違庇護參來重處

○以寫篆光宗冊寶賜輔臣劉一燝韓爌銀幣又以山陵祗役加賜一燝

○巡按江西禦史張銓奏南城縣民吳煥八世同居請乞旌表章下所司

○甲子上禦文華殿講讀

○戶部尙書李汝華因言乞罷上慰畱之

○蠲雲南貢金二千兩巡撫沈敬炌言遼餉督催甚急貢金措處維艱上曰先帝卽位之初軫念幾省凋廢著罷稅務以蘇民困今旣稱地方加派遼餉措處煩難朕心憫惻特允所請準將每年貢金蠲免二千兩仍進三千兩以備成造各大典禮錢糧急需以昭朝廷卹念小民徳意

○巡視光祿禦史王遠宜言每歲本寺額入該二十四萬兩而外解額多拖欠今歲用已及二十六萬三千有奇出浮於入目前已苦不支從此將何所繼頃皇上傳免養心等殿湯飯銀六千餘兩仰窺節儉大徳而果行面行油行等類動索千金果行則稱進獻先帝聖母幾筵尢爲繁費乾沒破冒無從查核儲蓄有限入不償出非嚴敕撙節不足以裕經久之規也得旨撙節經費已知查核仍候旨行

○復除翰林院編修錢謙益

○諭禮部皇考梓宮在殯朕值生辰倍切哀痛賀禮免行

○河南道禦史袁化中言自有遼事以來增兵加餉東括西派使中原有財竭盜起之憂殄滅無期騷動日甚是以深計之臣皆言屯田誠欲因地之利贍師旅而省轉輸也然屯事方興寇或伺隙侵擾必先於廣平之處連置墩堡蓋民有城堡居止之所卽戎馬卒至亦得以閉門拒守而無搶掠之害至秋收之後其穀豆艸束屯積於中此屯之最先最急者也於外則度地形髙下因水路之便建阡陌浚溝洫種稼穡而限戎馬務使聲勢犄角屹然金湯而又議統率夫名𨿽田而實軍軍𨿽種田而實日習夫兵法故每軍一名授田十畝一頃設屯頭一名卽以旗頭爲之十頃設屯長一名卽以總甲爲之五十頃設屯官一員卽以把總爲之二百五十頃設屯師使分查五官所屬之事卽以千總爲之腹外設巡行督屯一員日巡丘畝以察二師之勤惰卽以參遊爲之五百頃設總理屯務官一員卽以副將爲之春耕則遞相稽查以耕種得法溝洫深邃栽樹稠密爲髙下而賞罰行焉秋收亦然其轉相報也屯頭開之屯長屯長開之屯官屯官開之屯師屯師開之總理總理開之兩臺上下交察而屯政成矣而又議農器夫農之須器猶軍之荷戈旣不可責軍之自置又不可借用民間宜每地一頃度用農器若干官爲給銀置辦專使屯頭司之朝則領出暮則查收如有損壞具稟補置若漫不經心以致失落者責比屯頭而又議更番蓋五人夥種五十畝矣其種之之法專以三人理田事溝洫餘二人一司廚竈一司餵馬如田事出屯官催各屯長整束器械其牧馬於邊者專以瞭望烽火以爲田者遊兵則田夫气壯矣且令五人五日一更番以休其勞役平居則心志齊一而不乖卽戰鬥生死相衛而必救其振邊之上策乎而又議優卹於耕種之時少增錢糧以爲犒賞之用其銀卽於行糧動支至秋收之時仍給斛斗官七民三依佃田戶則例如是則因兵爲屯而國無增餉之費屯有賞賜則軍有樂就之心計一年屯之所得可積半年之食二年則餘一年之積數年則倉盈庾羨又何憂轉輸之難乎若官等義無分粒候政舉優擢可也章下所司

○吏部尙書周嘉謨等言今天下民困極矣始因礦稅之剝削皮骨僅存繼以徵派之繁興髓脂立竭幸先帝立撤稅使旁流解澤而皇上屢有蠲卹明詔所及無不扶杖願睹徳化之成者然必奉行得人斯拊循有法乃近來有司賢者固多不肖者往往而是卽如徵妝火耗一節相沿成俗牢不可破甚至加二加三有大條鞭又有小條鞭有官秤頭又有里長秤頭糧房收頭表裏爲姦吏胥皂快追呼滋擾而微獨此也或重扣輕出或暮賄晝攫或額派已足有事而里甲復騷或贖鍰已苛借事而科罰不已甚至工役匠作充斥於私衙什物器具絡繹於道路商賈聚集之所則票取貨物半價無給舟楫可通之地則打造船隻滿載而歸甚至借貨富戶效沿門之乞差遣胥吏恣詐騙之威有一於此皆足蠹治殃民誰司提衡而令至是止緣貪墨之吏才足相濟結納以博名髙炫飭以呈巧媚乞靈竿牘丰飭廚郵而道府及查盤官又從而遊揚之卽嗟怨日益於下而賢聲日騰於上則察吏者之過也臣竊謂守巡各道與各府掌印官相距州縣治原不甚遠官之賢不肖自難逃於小民之口而乃悠悠泛泛不以民瘼關心或止見其事件能完或止見其趨承無失甚至生辰節序任其來往稱賀而幣帛牲醴充斥門庭在賢監司太守固絕無點染然而禁止參謁之令不嚴亦非所以卹民隱而飭官嘗也下此則州縣正官之於佐貳首領與府佐官之署州縣印者亦莫不然一吞其餌任所欲爲或濫準詞狀手本或需索見面嘗規管糧者任其加耗徵收司捕者任其受賄賣放淸軍者任其勾取摉索尙有委及倉巡驛遞等官者其貽害於民與跖等耳凡此皆端本澄源之論所當責成於守巡道及各府掌印官者而本本源源之地尢當於撫按致於寧焉近來撫按報命𨿽於有司間有論劾每遺科甲以舉貢塞責至於監司則數年以來率有舉而無劾矣此非徇情博長厚之稱則疎識無覺察之明又何怪乎吏治無所勸懲民生日益凋瘁也哉方今聖政維新之初正吏治更新之會乞敕部臣嚴行撫按官申飭州縣有司官務潔己愛民以仰禆至治仍責成道府官務正己率屬以共臻化理如有前獘特疏參劾其有司貪污不簡者先須訪確贓迹方掛白簡卽行提問贓私狼籍嚴追爲遼餉軍需以寬加派之民力至於賢不肖官評惟撫按官開報始足爲據亦應申飭見行事例務四季及時開報不必一槪造送止將極賢極不肖有司等官具揭各一本以憑斟酌優劣升轉其方面官亦應一並造送勿徇體面致成廢閣如或因循不報或報不以實聽本部及科道官糾參照考成事例分別罰治其淸白異嘗加意愛民者無論道府有司不時表章一二以便破格拔擢務使賞罰並行勸懲各當亦興起吏治安全民生之一大機括也得旨近來吏治日偸全是激楊無法這本深於飭吏安民有禆卽嚴行撫按官申飭各道府官有司有貪墨異嘗的訪確參奏追贓正罪其開報舉劾等事都依議著實舉行

○大學士方從哲以前詣山陵題主韓爌以梓宮發引各賜銀幣

○升福建按察司僉事熊明遇爲狹西布政使司右參議兼提督學政駐寧夏

○乙丑上禦文華殿講讀

○以日講初開賜大學士方從哲等日講官錢象坤等正字官馬鍵等表裏有差

○湖廣道禦史賈繼春河南道禦史安伸山東道禦史田珍言孫如遊突從內傳大駭聽聞輔弼非傳奉之官臺鼎非夤緣之地乞收回成命以塞幸門庶政本之地淸登庸之典重吏科都給事中薛鳳翔亦以爲言得旨朕以皇祖考妣及皇考升遐先帝嗣登寶位曁朕登極典禮重大相繼告成自昔未有尙書孫如遊獨任竭誠朕軫念勞績特玆簡任出朕親裁言官不得疑旨

○考選科道吏科程明樞戶科趙時用郝土膏程注禮科孫傑周士朴兵科郭允厚尹同臯刑科毛士龍工科孫國禎霍守典李春燁南兵科郭鞏南工科徐憲卿江西道禦史徐揚先潘士良王業浩湖廣道潘云翼方震孺河南道張捷謝文錦山西道周昌晉狹西道賈毓祥四川道焦源溥雲南道王大年董羽宸南京浙江道李希孔南京河南道何早南京山東道曹谷南京廣東道王允成候缺北道馬逢臯崔呈秀侯恂劉廷宣周宗建楊新期魏光緒李應薦楊建烈王元瑞錢士貴周邦基賈三策施梁張汝﹤棥心﹥陳九疇

○大學士方從哲三辭加恩不允

○丙寅刑部尙書黃克纘參罪將張名世負三死罪營求出獄求立功自贖今無半箭之功徒云能造火藥復官參將何以示勸懲而明國法乎夫援遼有廢將有罪將有死罪將必分爲三等以斬獲之多少爲復官之難易如一年內無擒斬二十人以上有廢將不得復職無三十以上者罪將不許復職無百人以上者死罪將不許復職若一年以外全無斬獲者差官拏回仍舊監禁庶幾人心知警敵愾可振國恥可雪得旨罪弁張名世查無斬獲功級不準復職餘如議行

○命禮部尙書孫如遊以原官兼東閣大學士入閣辦事

○以宣大總督兵部左侍郎崔景榮爲兵部尙書

○升原任吏部稽勛司郎中王大智爲南京大理寺右寺丞

○升山西右布政使解經邦爲都察院右僉都禦史巡撫宣府

○升山西按察司副使傅淑訓爲狹西布政使司右參政商雒道

○加升貴州普安守備許成名遊擊職銜

○丁卯噦鸞宮災上諭內閣擇吉行奉慰九廟曁皇考聖靈禮又諭皇五弟並諸公主見居勗勤宮與噦鸞宮相隔甚遠其噦鸞宮𨿽毀選侍李氏曁皇八妹俱無恙特諭卿等知之

○起升原任禮部右侍郎孫愼行爲南京禮部尙書

○升少詹事盛以弘爲吏部右侍郎兼翰林院侍讀學士鄭以偉爲禮部右侍郎兼翰林院侍讀學士

○攺刑部左侍郎陳道亨爲工部左侍郎兼都察院右僉都禦史總理河道

○升四川布政使司右參政孫好古爲本省按察使川東道

○升山東布政使司右參政李右諫爲湖廣按察使湖北道

○升兵部職方司員外尹嘉賓爲湖廣按察司僉事提督學政

○戊辰遼東經略熊廷弼再疏辭辯且求勘問言遼自三路覆沒再陷開原臣始驅羸卒數百人踉蹌出關行至杏山而鐵嶺又報陷當是時中外洶洶皆謂遼必亡若不能以旦夕待而今何以轉亡爲存地方安堵舉朝帖席而臥也此非不操練不部署不拊戢專事工作而尙威刑者所能致也惟是臣之操法與向來異向來地方操練但合營裝塘衝打以完故事卽將官教演亦但每軍面試一回不過三百人而日已雲暮臣則不然每將令於城外各擇一區地爲教場如管兵千人者該四十隊每隊二十五人設一燕兒窩而立於其下就本隊中擇善射者五人以一教四自卯至午如法教演日每百回七八十回乃已騎射槍炮俱然仍令彼此主客互逐隊與隊逐熟而合之於總總與總逐熟而合之於哨哨與哨逐熟而合之於營臣嘗謂以督撫操軍不若以將官操軍以將官操軍不若使軍自操人但見臣不恆親下操又嘗外巡不暇時時親下操遂謂臣不操練如臣不操練閒住兵將何用是必不圖滅賊不圖性命歸家然後可而臣復何心蓋此議起自去秋臣初任時見贊畫新兵無用撥供采艸斫棍挑壕等役贊畫見其軍多逃遂倡言軍士做工不得操練以自文而閱臣因爲之廣其傳以至於今此兵馬不訓練之說也至謂臣擁兵十萬餘不能大入大創小入小創斬賊擒王而殃民蹙地爲狡虜所笑者第斬賊擒王之事於此日之兵之將且勿易言也凡用兵須總兵將官兵馬得力才能濟事今總兵中惟賀世賢略短取長敢於陣戰侯世祿精悍而初臨大敵劉孔胤善收拾城守行伍而戰陣非長將官惟尢世功朱萬良等爲軍中白眉求大將如前日劉綎輩諸將如梁汝貴徐九思輩已不可得而各鎭兵馬又皆四五屢遷之餘無一而非敝賦下駟者發與總兵將官皆力辭不受川兵土兵毛兵心𨿽齊法𨿽整亦彊弱參半而平原曠野不能與戰騎相馳逐昨通查各兵𨿽有十二萬之數而實在堪戰者內除土川毛兵三項不挑外其餘挑選精壯十不得其二三餘無柰何只得令充守城采艸放馬以及火兵之役至於馬匹損瘦短少更不可言今言者第見遼中今日被臣收拾後之人情光景遂謂援兵陸續出關必一一可戰而不能戰以爲經略罪而抑知夫兵馬之不能戰一至此極也令箭催而張帥殞命馬上催而三路僨帥臣於今日何敢輕率如欲大入大創小入小創爲斬賊擒王之事且將各邊精兵再調三四萬成一西北兵勢水藺各土兵調一二萬成一川土兵勢然後進取亦未爲晚而非今日病臣罪臣所能及也於是科臣魏應嘉臺臣馮三元張修徳復極論之謂其硬口飾辯有欲罪以靡耗失事者有欲罪以托病脫卸者有欲罪以掜造逆榜者廷弼請卽以三臣行勘得旨科道魏應嘉馮三元張修徳與經略熊廷弼屢相奏擾若不速勘無以明功罪卽著魏應嘉等前往遼鎭會同彼處撫按勘明從實具奏浙江道禦史吳應奇言遼事自宜行勘勘官必當另遣上怒其述旨擅減三字爲不敬兵科都給事中楊漣亦力言不可而輔臣方從哲等謂從來勘事必身在事外乃得公平若以言事之人卽勘所言之事卽一一得實詎肯降心俯首彼此爭執歸結無期得旨言官經略日以遼事互相奏擾故著魏應嘉等前往會勘今卿等奏稱言事之臣卽勘所言之事有所未便著部院公舉風力科臣一員前往遼東會同經略撫按官作速從公從實勘明回奏聽朕裁處與勘諸臣不得再來瀆擾

○工科給事中張其庭條陳四事一曰詔令當重一曰言路當廣一曰名實當核一曰兵戎當詰而核名實款語侵太僕寺卿吳默謂默三品京卿七年家食戀戀不能自割營營復有垂涎豈可使野有占缺之臣朝有虛曠之位哉得旨報聞

○督餉戶部郎中葛如麟言宣餉缺乏至極饑荒旦夕難待謂宣府歲額京運主客餉銀共該二十九萬九千有奇自萬曆二十七年至二十九年未發銀二十四萬七千四百有奇而四十八年全未題發及三十八年以前未發鹽課三十三萬九千七百餘兩猶不與焉民運銀共該七十八萬九千八百有奇自四十一年至四十七年共欠六十三萬三千五百有奇而頃優免四十一年以前之十二萬八千七百餘兩猶不與焉今非邀浩蕩之恩無論數萬老稚久塡溝壑萬一彊卒悍領一呼百應寧止如上年四月之變已哉而荷戈無人防禦何賴本年貢市之局且不知所終矣章下所司

○己巳戶科右給事中張國祥上言三事一防僻佞謂自古輔養君徳者惟愼選左右之爲急彼其地近情暱先意逢迎始焉蠱惑君心繼且竊弄國柄而引武廟之寵信劉瑾幾危社稷以爲戒一新相業謂密勿輔臣宜以精白事主上以沖虛資僚友以至誠惻怛之精神流通於宮府之間明開其善念而默寢其非機以廣大蕩平之赤悃推於縉紳之腹融化其偏邪而會歸於中正弼成中興之上理自爲中興之良佐一定將略謂熊經略遼左修築開浚鼓舞堵截是其一得未可盡以爲非借使少調無用之兵少靡難處之餉不至疲敝閭左以爲根本憂遲之數年𨿽未能成功於剿亦可收效於禦惜其志大才疎气髙量褊諸臣論列業無剩義奉旨行勘毋容再贅矣惟是有識所慮者經略更易之際乃敵人乘釁之時正宜聚精會神經理防禦而三臣並出文移旁午毋乃懈軍心而長寇志乎說者謂功罪不可不明據臣愚見此時喫緊惟敵是求仰藉九廟威靈禍亂削平有日不惟廷弼可從寬宥卽楊鎬何妨末減不然而蕩定無期變生意外不惟當局者莫逃誤國之罪卽旁觀者俱有胥溺之憂柰何於艱危之場作此擾攘之舉也今日務宜令袁應泰條上方略或能任剿或能任禦用若干兵馬若干錢糧若何年月結若何局而廟堂之上另簡才賢更代勿貽將來之悔如果可用亦當寬其銜轡共爲措辦徐觀後效之成自古英雄建立功業者必先有定算於胸中願應泰精籌彼己速上方略今日之擔承卽後日之券契愼重於始自可不顚僕於終得旨報聞

○戶部尙書李汝華上疏求去溫旨畱之

○禮部尙書孫如遊疏辭特簡之命不允

○升南京吏部考功司郎中朱身修爲福建布政使司右參政福寧兵備

○升四川敍州府知府徐九徳爲本省按察司副使敍馬兵備

○庚午上禦文華殿講書

○貴州巡撫李橒巡按史永安題孝子二名楊通照通傑系銅仁縣民萬曆三十二年照傑因母周氏疾拜禱求以身代經三年不入內室三十六年羣苗流劫至其家母被擄去照傑追趕轉鬥十數里被傷不顧追至鬼空溪罵賊震動山谷見母被執奮不顧身殺透重圍爲賊所殺碎屍甚慘通照時年二十五歲通傑年二十二歲合旌表雙孝之門

○給原任吏部侍郎劉元震祭二壇予全葬

○給原任福建巡撫右副都禦史黃承玄祭葬

○以原任武昌府同知卞孔時爲南京刑部員外郎孔時昔年以礦稅事與僉事馮應京等同下詔獄者也

○辛未禮科右給事中周希令上中興十二要其一言宜時惕己事以嘗惺聖慮陛下上無兩宮中宮未建所與親者皇天后土九廟神靈及羣臣百姓耳先帝仁孝天縱身履震驚然能護持於靑宮之掖庭而不能決絕衽席之進禦能浹旬之間盡沛大政不能無彌畱之際幾貽禍本然則起居侍禦之可畏孰深於是前日謂保護聖躬之人今日覺不利聖躬之人今日發覺罹法之豎卽前日謂親信守法之豎則左右嚬笑之可危孰切於是二十年不得見天子之臣而護駕直宿猶是九卿科道兩朝逼正匹後之妃而移宮淸禁終因言路諫官則疏遠親信之可辧孰明白於是人主之職在論相論相者豈多備數員時召幾次已也論其人耳與之決疑難而觀其謀斷敏鈍與之評忠佞而觀其舉庇偏正當定大策則知其擔當與否當議大禮則知其明習與否觀其密揭與抄傳之合否而知其心爲國之誠僞酌之人與行事之似否而知其人付托之效負苟畱心於聖鑑自難遁夫天聰得旨報聞

○南京太常寺少卿曹珍奏先帝升遐未明內廷宿蠹可慮事出不虞遠近驚悼乞聖明痛念先帝深維後患以杜隱禍以慰輿情內參李可灼崔文昇進藥以爲內庭之姦謀一日不破則聖躬之安危安能自保就己事破其機關倍加擁護警察非嘗則輔臣是也得旨報聞

○遣內官王宗等四人往福府等府各賫禦書表裏銀鈔以行

○禮部尙書孫如遊以人言固辭新命優旨答之

○加濟南道參政程啟南爲山東按察使仍管本道事務

○升南京太常寺卿桂有根爲通政司左通政

○升山東按察使金應鳳爲山西右布政使陽和兵備

○起原任福建按察司副使鄭三俊爲浙江糧道

○壬申遣太僕寺少卿範濟世等各賫光宗尊謚詔往省直開讀

○吏部尙書周嘉謨上疏乞休不允

○禮部侍郎鄭以偉疏辭新命不允

○命禦史李淩雲巡按順天

○前加恩戚臣擬封郭振明伯爵至是復批部疏振明升授左都督原傳升尙餘一級準加太子太保封爵候旨行

○以工部右侍郎董漢儒爲兵部右侍郎兼都察院右僉都禦史總督宣大

○升右通政周希聖爲南京光祿寺卿

○升湖廣黃州府知府李繼周爲四川按察司副使川東兵備

○升江西贛州府知府金汝嘉爲山東按察司副使沂州兵備

○升南京吏部稽勛司郎中文翔鳳爲山西布政使司右參議提督學政

○癸酉發內帑一百八十萬勞邊上諭戶兵二部朕惟登極覃恩賞賚各邊軍士系累朝舊典但人數甚多稽查不易近該禮部具奏邊軍數目恐臨期不無增減解銀到日著各該巡按禦史嚴行道將設法淸查按名給散務使見在者人沾實惠逃亡事故者不得冒領事完將用過銀兩的數報部查考餘剩的畱抵戶部年例其遼東額兵累年損傷無算援兵出關之後逃亡更多也著監軍禦史加意嚴核毋得盡憑將領開致滋虛冒爾部作速通行各鎭一體遵行故諭

○工科右給事中惠世揚題邇者一號殿之噦鸞宮災且皇上登極未旬日有黑气斗日之異然未有言之者臣愚昧敢進一言爵賞當裁黨禁當開也冗官當議武備當修民窮當念也皇祖先帝相繼賓天皇上應運嗣服臣子竭蹷自是職分而叨恩逾涯如從從哲人言已爲嘖嘖何物禮臣又當鼎鉉異數也古有遇災策免三公之例此正其時年來剪除異已百計排擯有指爲東林之黨者有變爲西北之黨者又有目爲東朝之黨者讎視君父昔日薦紳若髙攀龍劉宗周孫居相劉策王之采陸大受等迄不見用輿論不平何昭曠之途不可共遊而傾陷無已時乎國家多故非無官之患巧用人而拙程材密持議而疎課績至此時蠹亂不勝言矣劉國縉之贊畫以虛軍冒實糧卽徐光啟素負經濟當事處置失宜人且贅員視之而江淮又添一海運使無濟轉輸徒滋煩擾是亦不可以已乎奴酋犯順三年於玆矣言策者欲以取勝於廟堂言力者未能決戰於原野終日言兵兵不足終日言餉餉不足終日言道將道將不足廣寧山海薊鎭且當宿重兵當有重將乃於京師根本之地不一加意今陰巧險猾之許弘綱入司戎政將以十二團營爲委曲狥人之資武備何時可修也遼難一日未平加派一日不已不肖有司因之爲利見年爲逾年之徵地不論肥瘠糧不論久近年不論丰歉丁不論存亡槪立科條肆行督責薪盡而火滅本實撥而枝葉隨之是可不爲之寒心哉乞皇上諭令閣部科道等官公忠體國毋開幸門隱伏其情自處於可議毋塞言路顚倒其術示人以可疑毋顧私交矯眾非而恣獨是毋忘邦本勤遠略而忽近憂何殷憂不以啟聖災異不化爲吉祥乎章下所司

○南京戶部尙書汪應蛟辭免新命不允

明熹宗悊皇帝實錄卷之二明熹宗悊皇帝實錄卷之三

泰昌元年十一月甲戌朔頒天啟元年曆是日賜輔臣劉一燝韓爌及講官錢象坤等新曆各有差

○禮部恭上孝元貞皇后孝和皇太后各尊謚冊寶儀注一前期三日太常寺官奏致齋仍奏請遣官祭告天地宗廟社稷至日行祭告禮用祝文香帛酒果脯醢如常儀一前期一日司禮監官設冊案寶案於孝元貞皇后神主前並設冊案寶案於孝和皇太后幾筵前俱冊東寶西仍各置設祝案於禦拜位右冊輿寶輿香亭於文華門捧各冊寶各置輿中一是日早上素翼善冠麻布袍腰絰祭告光宗貞皇帝幾筵前用祝文香帛酒果如常儀卽祭告孝元貞皇后神主前孝和皇太后幾筵前各用祝文香帛酒果如常儀祭畢上素翼善冠麻布袍腰絰禦文華門百官暫免朝參司禮監官舉各冊寶輿外導駕官導上隨輿後降階升輅外導駕官退百官素服烏紗帽黑角帶皂靴先於文華門外丹墀內東皆北向立俟冊寶輿啟行百官皆跪冊寶輿過興皆隨至東華門內孝和皇太后冊寶輿暫駐司禮監官舉孝元貞皇后冊寶輿至慈慶宮門外上降輅百官皆北向立冊寶輿由中門進至慈慶宮大殿前丹陛上導引官導上由左門入至丹墀內贊唱執事官各司其事導引引官導上至丹陛上拜位捧冊寶官於冊寶輿內捧冊寶由殿中門入至神主前左右北向立內贊奏四拜禮瑞王惠王桂王皇五弟陪拜司禮監官傳示在外鴻臚寺官贊百官皆四拜導引官導上由殿左門入至神主前奏跪傳贊百官皆跪內贊奏進冊捧冊官以冊跪進於上右上受冊獻畢以冊授捧冊官置於冊案奏進寶捧寶官以寶跪進於上左上受寶獻畢以寶授捧寶官置於寶案奏宣冊宣冊官詣案取冊跪於上右宣訖仍置於案奏宣寶宣寶官詣案取寶跪於上左宣訖仍置於案奏俯伏興平身傳贊百官同奏復位導引官導上由殿左門出至拜位奏四拜傳贊百官同拜畢導引官導上由殿左門入至神主前司禮監官捧冊寶奉安訖上行叩頭禮內贊奏禮畢導引官導上由殿左門出至慈慶宮外司禮監官舉孝和皇太后冊寶輿前行上升輅隨輿後行由東華門東上門東上南門至南城宜春宮門外上降輅百官俱隨至宜春宮門外皆北向立冊寶輿由中門進至幾筵殿前丹陛上禮同前一初四日頒孝元貞皇后孝和皇太后各尊謚詔先期鴻臚寺設詔案於文華殿內東錦衣衛設傘蓋於文華殿前至日早百官各具素服烏紗帽黑角帶皂靴於承天門外伺候上禦文華後殿具黑翼善冠白素袍黑犀帶執事官先行五拜三叩頭禮鴻臚寺官奏請升殿導駕官導上禦文華殿鳴鞭訖序班舉詔案於殿中翰林院官捧詔立於左鳴贊唱頒詔翰林院官以詔授禮部官禮部官受詔置於案序班舉案由殿左門出錦衣衛用傘蓋迎至承天門上百官入班鳴贊唱四拜稱有制唱訖開讀訖再行四拜禮鴻臚寺官傳奏禮畢百官退詔書迎至禮部授使者頒行天下制曰可

○工部覆司禮監太監盧受題催內供物料言據該科抄參查萬曆三十五年例止題辦素紗五千疋徽墨一萬斤小白綿紙大連七紙各一百萬張白毛邊紙五十萬張並無金箔片腦麝香之類今各色紙張已如數辦進該監復申前請殊屬濫觴應如科議將本無者悉行刪裁應有者量行辦送得旨這未完物料系上供急需難容議減除片麝已經內庫關用外餘照原題數目作速辦進

○乙亥總督兩廣右都禦史今升兵部尙書協理京營戎政許弘綱﹤鋶﹣釒﹥辭新命上優答不允

○禮科右給事中周希令條議兵餉言兵必不可再募惟有卽遼陽十八萬之眾分別上中下三等責照信地訓練而鼓舞用之民必不可再派惟將一切逋負盡行停止使民並力於正賦及四百萬之加派則加派可完而民不重困然遼陽尙少一百八十萬之餉戶部宜專差部臣與餉司核兵之實數以計餉核餉之實數以計出外而錢糧有可捐損者內而供用有可議折者各令內外衙門自行條陳斷然行之有不足者先後沒入官房停罷皇店及蘆州艸場等地可以變價至各州縣設有機兵快手民壯等名目皆食兵糧三分之二應差擾民不如盡革以其餉添設精兵各處預備嘗平等倉一責之正官收放勿委吏胥各省原設有水利屯田等道令嚴督有司設法舉行務月有考而歲有成將不出五六年天下攺觀矣下部議覆

○褒城王府鎭國中尉謨胡�隹與庶宗巖靑巖銳窩盜行劫命錮之髙墻

○丙子以恭上孝元貞皇后孝和皇太后尊謚冊寶遣泰寧侯陳良弼祭告南郊保定侯梁世勛祭告北郊駙馬都尉冉興讓祭告太廟東寧伯焦夢熊祭告社稷

○大學士方從哲以病乞休上慰畱之

○吏部尙書周嘉謨再﹤鋶﹣釒﹥乞休因言方今廷僚濟濟咸可倚賴但祈推心委任加意培植勿使老成立見凋謝人材立見摧折則元气自充神气自壯上溫答之仍趣卽出視事

○戶部尙書李汝華以病乞歸不允

○工部左侍郎王允光奏光宗貞皇帝陵寢擇日興工先擬規制乞取法昭陵上命部院先會同內監及科道官前詣昭陵寶城樓殿廊垣等處逐一丈量繪圖進覽以便裁定

○工部覆巡按禦史田生金請停止攺造叚疋﹤鋶﹣釒﹥言先皇初意恩原浩蕩玆臣部議解二運以備夷賞而不意明旨並催三運是臣部因二運之催以壅先皇之徳意也今𨿽以收回成命之請得旨減半然視準停查議之前旨大有異矣地方災沴杼軸久空祈將應天等府州二運未完及三運中半運悉行停免俟物力稍充補造應用上諭二運未完者速催應用三運俟物力稍充補解不得再瀆

○丁丑頒孝元貞皇后孝和皇太后各尊謚詔於天下詔曰朕惟慈恩罔極報莫殫夫追崇殷禮告成情實切於遐邇惟受天而升秩號宜率土之共尊親恭惟皇妣恭靜端懿溫惠元妃淑穆純姿柔明至性當重闈底豫佐盥饋以承歡弘六寢休嘉普衾禂而著惠維玆慶澤誕啟衝人愛不異於裏毛恩勤備至道尢先於燕翼訓迪彌周深惟長髮之祥永結終天之慕乃龍軒之儀未正而鸞馭之景俄淪先皇軫故劍之思有懷儷極嗣朕享垂衣之祜並舉升尊仰日月之光華盛徳難窮繪畫履霜露之淒愴榮名用寄瞻依爰命禮臣並參輿論敬循穆卜昭薦崇稱於十一月初三日祗告天地宗廟社稷恭上尊謚曰孝元昭懿悊惠莊仁合天弼聖貞皇后於戲肸蚃情通神理貫幽明而不昧哀榮禮備芳徽被寰﹤宀禹﹥以嘗尊布告中外咸使聞知

○詔曰朕惟孝隆一本恩重所生自非肇殷禮以追崇何以報慈劬於罔極祖宗列聖彜章具存銜卹酬恩於朕爲尢切焉恭惟皇妣昭肅恭和章懿才人懿徳夙成徽音克嗣爰從潛邸佐睿聖之修逮事重闈宣肅雍之化宮掖仰其儀法和慶毓爲休祥祐命自天誕育眇質保護寧惟顧復誨提兼極愛勞朕得以蒙被恩勤底於成立奄承基緒獲奉宗祧揆厥慶源何莫非慈恩啟佑之詒也顧音儀暌侍驚三載之居諸惟幾瞻依結終天之隱痛永言孺慕郁有哀思屬嚴考之上賓肆鴻儀之並展升尊儷極昭薦崇稱於十一月初三日祗告天地宗廟社稷恭上尊謚曰孝和恭獻溫穆徽慈諧天鞠聖皇太后於戲聖善難摹秩號祗從夫節惠孝思不匱榮哀期徧於邇遐誕告萬方咸使知悉

○是日以恭上光宗貞皇帝尊謚冊寶賜輔臣劉一燝等銀幣

○大學士方從哲等言頃奉旨以天气漸寒暫免日講竊惟保護聖躬固臣子愛君至悃然講學尢修徳致治之本非可緩圖查先朝舊規經筵春講以二月十二日起五月初二日止秋講以八月十二日起十月初二日止日講原無起止皇祖登極之年以八月十八日開講直至歲終不輟萬曆初政禆益弘多累朝舊章所宜遵守停免之旨未可預傳若遇風雨驟寒不妨臨時暫免至於聖節郊祀典禮繁重前後多免數日庶於進修之中不失節宣之意上報曰講學政治之本朕已具悉但文華殿年久未經修飭九五齋精一堂損壞不堪天气漸寒居止未便況朕壽節伊邇冬至將臨豈得焂講焂輟還遵前旨行時禮科都給事中李若圭等狹西道禦史髙弘圖各﹤鋶﹣釒﹥言天气尙未嚴寒講席不宜蚤撤報已有旨

○工科給事中李春燁言以言事君者在臺諫以人事君者在大臣今言官言人卽以言官勘之是下水之牽也言官爭其不可勘卽吹毛洗垢以罰治之是連株之法也且謂綜核在朝廷言官不得預爲摹擬則後來是非賞罰惟九卿主之而科道可以一鳴輒斥是攬權之漸箝口之術也至冢臣借言乞病暗行挑激組織言官之言以參駁聖言而又祈皇上加意培植勿使老成凋謝是於已則未去而先慮棄帷於人則臨阱不惜下石也皇上沖齡嗣服如蒙泉旭日惟恃輔臣冢卿體國愛人以善成之大臣與諫臣爲二則必與內臣爲一勢必私有所托以寄腹心別有所借以行威福天下事將有不忍言者乞嚴諭二三大臣無偏無黨矢公矢虛一言當卽采之無齟齬言卽不當亦置之勿索瘢以堯舜致君以禹臯自靖幸甚報聞

○撤回天津采取銀魚內官徐貴

○駙馬都尉冉興讓爲其父冉逢陽乞復兵馬指揮職許之

○宣大總督董漢儒﹤鋶﹣釒﹥辭新命不允仍命刻期赴任

○南京吏部右侍郎顧起元以病辭新命不許

○革懷柔伯施壯猷任閒住奪武平伯陳世恩俸一年以巡按直隸禦史孫之益劾其倚勢私販大壞鹽法故也

○戊寅恭讓章皇后忌辰遣中官祭陵寢

○禮部尙書孫如遊言皇上愼擇淑媛必須專官博訪乞敕司禮監查照前例選委公正勤幹內臣分投在京在外多方簡選其在外堪中者有司應付廩給令其父母親送赴京上從之

○如遊復以冠禮請得旨於明春正二月擇吉舉行

○工部署部事左侍郎王永光﹤鋶﹣釒﹥催本部尙書王佐到任上諭工務繁重王佐不必候代新簡河臣亦趣令受事

○升遼東巡撫標下旗鼓備禦毛煥然爲都司僉書管鐵嶺遊擊事從監察禦史陳王庭之請也

○大學士孫如遊已膺特簡尙綰禮篆上﹤鋶﹣釒﹥乞休且辭部務上諭令遵屢旨入閣辦事以禮部侍郎鄭以偉署部篆

○起召入閣原任禮部侍郎何宗彥﹤鋶﹣釒﹥辭新命上以先帝簡舁諭令速來佐理

○刑部擬內犯王永福姚進忠律斬秋後處決鄭穩山劉尙禮姜昇盧國相俱免徒充發南京淨軍趙進忠劉遜各運炭贖罪其李進忠曁劉遜名下房地俱變價濟邊上以王永福等六名俱系同謀偸盜傳代庫藏著遵前旨俱斬盧國相趙進忠各發充淨軍刑部尙書黃克纘奏言臣法官也欲以法辟人必使其罪皆麗法彼方無詞今姜昇鄭穩山劉尙禮不持一物劉遜拾得珠結還與選侍而與王永福姚進忠手持寶者駢首就戮似失輕重之別若曰李選侍事聖母不恭遇皇上失體其下人不可輕恕臣願皇上爲先帝優容之蓋父母之恩猶天地也履后土則思母徳戴皇天則思父恩仁人孝子之用心固宜如此然先帝欲冊封選侍爲貴妃其匣中袱中之物安知無出於先帝所賜者乎以是而重下人之罪先帝在天之靈必有愀然不樂者矣臣願皇上之深思之也上曰朕初登大寶刑政豈不遵於成法該部如何輕聽姜昇等一面脫罪之詞不知昇等平日罪狀多端今𨿽加斬未盡其辜昇等遵前旨各斬毋再瀆陳先是上傳諭到閣輔臣方從哲等具奏玆奉聖諭昇等平日欺蔽皇考紊亂宮闈卽從重擬罪原不爲過惟是皇上所諭者情之重而該部所持者法之平且先帝聖徳新政傳頌外廷而有縱容欺蔽紊亂之名若據以議罪載入招內似於先帝明斷之徳不無少虧皇上光揚之孝更覺有礙乞念該部爲皇上守法之官俯從所請卽以原議未當聖心仍令參酌情罪覆奏定奪

○工科給事中孫國禎﹤鋶﹣釒﹥陳時政五款一嚴題覆謂近日批答微覺欲阻抑言官使箝其口夫使大臣箝言官之口得以自有其權猶可言也萬一浮沈中外並不得有其權至以太阿拱手而授之不可知之地禍且莫測以後事無大小宜悉下部院勘覆毋旨從中發使舉朝疑中疑外而寒心於二正之季一謹票擬謂王言如綸如綍宜法孝宗時每日退朝卽召閣部大臣悉發章奏當面票擬不惟堂廉不隔壅蔽不生將知慮以閱歷日精機務以諳練日熟一重會推謂邇來卿寺之中揆席之上捷取者不免躍冶以升負議者亦難蒙面以出宜申飭諸臣凡遇會推務矢公愼勿以東西南北分界勿以愛憎毀譽生情不勝任者連坐舉主一課職掌謂六曹庶政如藩祿屯田鹽法訓練等事務在設誠致行極重者攺弦以更其始積弛者復古以厚其終一培國脈謂十餘年來議論紛紜玄黃之傷實多黑白之形已判今日正宜維持休餋在廷諸臣以定見定力持論以平心平气持衡使元气不傷則國脈自培時戶科給事中王繼曾禦史汪泗論各﹤鋶﹣釒﹥請還票擬之權於內閣給事中趙時用亦以重會推課職掌爲言又請酌起廢重內轉專委任而總歸於衡量名實因薦畢懋良鄭三俊鄒維璉董應舉等俱先後報聞

○以都司僉書祝世昌爲鎭江城遊擊將軍

○己卯以萬壽聖節賜輔臣方從哲劉一燝韓爌及講官錢象坤等正字官馬鍵等金銀萬壽篆字金銀書紅綾符各有差

○大學士孫如遊入閣辦事

○故輔張居正子懋修陳乞昭雪下所司知之

○湖廣道禦史賈繼春言冢卿求去語意未平禮卿辭升衷情未決乞諭冢臣以統均大道還禮卿以廉恥大防則所爲愛二臣者深二臣之所爲自愛者亦深也得旨大臣進退宜聽朝廷主持豈得全憑議論周嘉謨孫如遊已有旨諭畱

○兵科給事中郭鞏言邊計之廢一廢於邊道而用邊道者更誤再廢於邊將而用邊將者更誤亟宜以邊道責吏部博訪其饒有心力能了邊事者蓄之夾袋中衝邊次邊斟酌布之以邊將責兵部如俸資與材略俱稱卽責地以安置之或資俸有餘而材略不堪卽加虛銜勒令謝事苟其智勇可取隱士小卒不妨破格以勵材官矯健之志章下所司

○吏部左侍郎包見捷﹤鋶﹣釒﹥辭新命不允

○庚辰以寫篆孝元貞皇后孝和皇太后冊寶賜輔臣銀幣

○以神宗顯皇帝孝端顯皇后梓宮行遲革神機九營四司把總張雄任

○戶科給事中郝土膏言頃奉聖諭謂郊廟遣代系皇祖舊例又謂簡用尙書孫如遊出朕親裁夫遣代非例特皇祖末年怠弛之習躬親郊廟自有祖宗成憲載在皇明寶訓者一披覽自悟至親裁二字釀禍尢深夫裁之而失固敗壞不可勝言卽裁之而得以天子代相臣之守將凝丞祈爲備員而綸扉可長扃也況宮禁邃密萬一左右乘隙借叢皇上不及覺羣臣無由知久而極重難返階之爲厲祈諭講臣於應講諸書內摘其關切時政者先講之凡緊要章奏望卽於講幄中發示輔臣裁酌面奏如是則啟沃票擬合並爲一而左右近習亦無由伺間竊太阿之柄矣時科臣孫傑趙時用亦交章言之俱報聞

○先是遼東經撫咨議以添設金復道胡嘉棟移駐鎭江統兵防守旣又議攺爲遼陽監軍道不必專駐鎭江事下部議兵部署部事刑部尙書黃克纘言鎭江東度朝鮮南通四衛北連寬靉此奴賊左窺右瞷所必經由之要路也添設金復道移駐彼中據險扼吭計莫有要於此者今若攺爲遼陽監軍釋彈壓而事遙制遼陽距鎭江四百里一旦有急𨿽鞭之長能及馬腹乎惟是地方利害賊勢緩急身在遼中任遼事者度必詳察審處宜仍移咨經略撫按再從長確議從之

○克纘又言前者練臣徐光啟奏建置統馭之宜臣部亦﹤鋶﹣釒﹥陳更番贍家二事該科謂通昌之練兵宜汰其老弱無用者選其習練精彊者付一大將統馭玆參酌練臣與科臣之議應於通昌見在七千餘人簡汰老弱盡使還家大約畱三四千人卽以減汰月糧於每人原給銀米外量月增銀四錢抵充贍資不許支給安家亦不許更番滋擾但少壯子弟代父兄者聽此則於餉無溢額於兵有實惠卽久畱久練兵數不多統以參將營制相合彈壓亦便大帥可勿置也但山狹河南三營聲气不同雜處生釁宜各設一守備領之若薊鎭督撫鎭道遇三協防守隘口會同調遣不出山海關以內則兵無援遼之恐將有用武之地且近因東氛未殄西虜伺隙或以一千分防董家等口或以三千合永平山海新兵七千爲一萬又可移練兵省添兵之費亦一便也報可

○罷湖廣鎭筸參將續蒙勛回衛以巡按廣東禦史王命璇劾其貪穢也

○升山西利民堡參將胡從化爲寧夏副總兵

○加都司僉書梁鵬以遊擊職銜管廣東雷廉參將事

○禮科給事中周士朴條上四事曰勤學問親郊廟卹宗藩正士風上於前二事報已有旨後二事命所司知之

○辛巳上諭內閣朕聖母孝和皇太后兄王昇著照皇祖妣孝靖皇太后侄王天瑞事例升授卿等可擬敕來行

○以加銜遊擊劉毓俊爲天津海防左營遊擊

○壬午起召入閣南京禮部尙書朱國祚﹤鋶﹣釒﹥辭新命得旨政本重地皇考以講幄舊勞特玆簡任宜速來佐理不允辭○內承運庫太監王虎以攺造歲進叚疋供應缺乏開坐各省直拖欠數目乞嚴敕速催織解又言金花銀兩累年拖欠甚多上俱令該部勒限嚴催經管徵收各官照例考成有仍玩違者部科參處

○原任吏部尙書趙煥卒凡四閱月請卹不報至是禮臣覆請賜祭葬如例仍加祭一壇與謚尋贈太子太保蔭孫士煒中書舍人煥山東萊州府掖縣人嘉靖四十四年進士筮仕縣令升工部營繕司主事攺禦史歷順天府丞大理寺左少卿南京右僉都禦史提督操江尋升左副都禦史協理院事工部右侍郎吏部左右侍郎南京都察院右都禦史刑部尙書兩京吏部尙書萬曆戊午復起吏部尙書歷正二品俸六年考滿至是卒煥五請回籍再乞侍餋居官五十餘年多所建立淸操亮節始終如一士論重之

○南京江西道試禦史李希孔參閱科姚宗文言宗文受任閱視宜綜核詳愼庶不辱簡命乃始則膽落於出關而倉忙了事旣則計精於鉆穴而俯仰依人臣溯其在事之日含糊躲閃凡諸弁之功罪士卒之勇懦器械之利鈍城池之堅瑕錢糧之虛耗蔽無一言及見諸臣彈劾廷弼觀望旁皇懼將自及始乃微答數語且復巧托處錞宿姦餋亂宜並坐之章下所司

○兵部尙書崔景榮﹤鋶﹣釒﹥辭新命上優答不允

○雲南道禦史張新詔﹤鋶﹣釒﹥參吏部文選司主事王伉謂其與陸卿榮侯震暘朋比行私吏科無缺而輒補震暘紊亂成規伉與震暘並具﹤鋶﹣釒﹥奏辯禦史袁化中言過在銓司不在震暘吏部覆震暘照舊供職許之仍諭以後必奉旨作缺方許銓補

○癸未江西道試禦史王業浩言延綏巡撫董國光掊克有聲鎭撫無術司禮監盧受通夷辱國屢經糾參願皇上顯用大權速行斥逐報聞

○兩廣總督兵部侍郎陳邦瞻﹤鋶﹣釒﹥辭新命不允

○戶部尙書李汝華連章求去不允

○甲申工科給事中張其庭言加派之苦天下所同而畿輔尢甚蓋徵車以車應徵馬牛以馬牛應徵器械以器械應頃復有招募之役若安家若衣甲行糧莫非民脂疊取層剝奔避無路典鬻稱貸控訴無門𨿽近奉蠲免一年加派之恩詔乃定擬四十六年不知票擬者何據若臣鄕三年加派已完角�羊如額徒有虛名不沾實惠與其那移準算防戒侵漁孰若竟將天啟元年豁免一年尢爲直捷暢快章下所司

○太常寺少卿姚宗文因人言奏辯兼求罷斥是時糾宗文者科臣毛士龍臺臣方震孺王允成等相繼參駁部覆令宗文暫以餋病回籍俟經臣功罪勘明一並酌議從之

○工科給事中霍守典言各邊單弱匱乏不在遼下今策安邊宜先足用乞敕各部嚴咨九邊令實報見在官兵若干用餉若干堪衝鋒破敵者若干其不堪戰陣可以載來舉趾者若干堪戰者餋以厚糈作其超距之气不堪戰者盡驅之農使各占空地以耕合置牛器卽於各軍月糧內預給一二月待秋成準其月糧糧不增而耕有餘大約一年中務令人積谷或六石或七石其餘盡歸農軍以鼓其樂耕之心數年後邊倉充積無事或暫準一年月糧以省京運有事則卽坐行糧亦何至臨時加派各處招買以驛騷宇內也然考成又須有法於屯伍各官計其三年內戰軍幾何則以首功爲率部伍之中苟有斬獲卽不必手刃而本官之訓練可知也升之如不經戰陣則又以屯積爲率其屯積如數者循級而升賞之不然者卽薦語盈牘不得躐遷中原之地𨿽與九邊不同亦各嚴咨令有司修城垣編保甲淸屯畝催稅糧數事修者以備行取擢用之選不然者注下考間歲遣一科臣徧歷詳閱毋仍徇故套閱畢卽造一細冊以送科部俾升轉之際按籍而稽章下所司知之

○乙酉上諭內閣朕聖母孝和皇太后世系於乙巳丙午兩奉皇祖查明登載玉牒不必催該城審明回奏其王昇封爵之典卿等遵照前諭擬敕來行

○上諭部院近來大臣紛紛求去屢旨慰畱通不遵承成何國體朕瑩精新政方倚任老成且卿等侍先帝憑幾言猶在耳豈可恝然尙書周嘉謨李汝華都著卽出視事毋得瀆陳自蹈不敬其言官論事亦當爲朝廷愛惜老成無得任意雌黃至隱諷微詞尢非入告之體以後章奏宜明白簡易指事直陳毋得故爲含糊致人猜忖爾部院傳諭大小各官協恭和衷共修職業以佐朕平明之治故諭

○雲南道試禦史王大年言一陽節屆郊祀肇興望皇上躬親大典用迓天庥而又以揭請望閣臣以贊成責中官報聞

○吏部尙書周嘉謨引疾力辭不允

○丙戌論乾澗失事之罪戍原任黃崖提調杜燁

○淮揚浙江共募水兵六千六百餘名令參將管大藩統領赴遼撫按各﹤鋶﹣釒﹥以聞

○丁亥萬壽聖節遣官祭十陵侯孫承蔭郭應麒鄭惟孝李承祚顧大禮伯朱自洪徐汝孝劉嗣爵張嘉猷王明輔各行禮右都督李承恩祭景皇帝陵寢左都督郭振明祭孝元皇后陵園

○以皇考梓宮在殯詔免行賀禮大學士方從哲劉一燝韓爌孫如遊恭詣仁徳門稱賀賜上尊珍饌及膳品壽麵長春酒又賜從哲等及講官錢象坤等六員各銀幣有差次日從哲如遊以杜門另﹤鋶﹣釒﹥謝

○命兵科給事中朱童蒙前往遼東會勘經略熊廷弼功罪

○江西道試禦史潘士良撮陳急務以禆新政一曰聖躬急於聖學謂聖齡方茂保護爲急遠聲色一餋淸明乃學問之大者一曰閣票急於內票謂中旨頻宣旁落可慮還票擬之權於閣臣庶無斜封一曰面奏急於套引謂皇上禦門之時宜擇時政最切者面奏數事立賜裁決若槪稱報聞總成虛套一曰嚴催急於溫畱謂會推未任諸臣宜惇催任事資其贊襄若有故而去烏用虛拘一曰勵節急於采望謂人臣惟捨得官方做得事宜於堪任者卽勇退必使其畱於不堪任者卽濡滯必速之去勵世磨鈍端在於此一曰核兵急於增兵謂自京營以至九邊腹裏何在而非虛冒誠汰其老弱補其精彊則兵不勝用至遼左新兵尢宜亟行是法卽簡汰之後戰備不足而遼之子侄兄弟豈無可選而用者何必紛紛調募虧九邊之兵而滋閭左之擾上納之

○上覽狹西道禦史張愼言奏以驛遞疲累命撫按官嚴核冒濫以蘇民困

○湖廣道禦史方震孺言百姓之日窮也以天下貪吏多而懲貪之法弛也銓司之考功止於罷職撫按之彈治極於爲民夫﹤扌嶲﹥有餘之金錢髙田廣宅亦何所不愉快且有网漏之吞舟官髙於金鑄者矣間有二三孤寒淸苦者又往往困於致身之無資然則廉吏安可爲貪吏安可不爲也竊謂激濁揚淸洵今日第一義乞內責銓司外責撫按不問資格不立限期特擢一二極淸立逮一二極貪者以示勸懲亟將從前姑息盡爲湔洗而吏治不日新民生不日裕臣不信也報聞

○戊子戶科給事中趙時用言國事之是非利害不壅於上聞而廟謨之決計剖分無患於下阻者皆資於議論然有議論已定而不必追尋者門戶之說是也黨之一字爲害萬端非但不可張之口吻亦且不可畱之胸中有議論未定而不當爭詈者勘邊之事是也去年之沈陽棄而復存遼城危而幸安不可謂經臣無勞若今歲村屯殘破軍馬損折豈可謂言官虛誣但平其气一勘自明有緩之實急而不可不議行者屯田之利是也太倉之罄已懸加派之法難繼若不驅荷戈之士自耕自食則必使轉餉之民愈窮愈困有急之實緩而不可不議精者練兵之制是也奴酋之羣醜總計不過數萬而沈奉之屯聚大約盡可相當然此嘗負怯彼且數來若使訓練慣戰何以縮朒不前有至重大而當執其議者郊廟之禮是也陟降對越必躬必親一有寬假百事淩夷舉朝力爭豈嫌觸忤有至鄙污而必不可寬其議者禮卿之入閣是也爰立必由會推夤緣終是幸徑孫如遊不應驟躐揆階非裂麻何以勵恥時道臣倪應春亦以議論當決爲言尢切切於中旨傳宣期新參二臣盡力匡扶務得寢而後已俱報聞

○禮部侍郎鄭以偉上﹤鋶﹣釒﹥勸上勤講學親郊廟因及籍田釋奠諸典禮乞次第舉行時科臣郭允厚道臣易應昌亦交章以郊祀日講爲請俱報聞

○神機三營選鋒三千員名赴古北石塘路地方防守時值隆寒總督戎政泰寧侯陳良弼等援例請給胖襖鞵襪兵部覆請許之

○己丑夜月有食之旣時歷官戈永齡等所報數刻有差署部事禮部侍郎鄭以偉上言月陰徳也於象爲刑況今歲食甚至全魄皆黑旋復變紅則與尋嘗虧蝕大不相同考之禮記曰陰事不得適見於天月爲之食又考之史記曰月食修刑則加意糾虔以應消弭尢克謹天戒之要圖至戈永齡等推步未合蓋緣泥其師說罔知心會當薄加罰治上曰月食自當修省該監官占驗有差各奪俸一月

○庚寅以先帝東宮侍衛加恩錦衣衛都指揮使駱思恭等四百餘員名俱加授職銜有差戚臣左都督郭振明賜肩輿指揮使王天名加升都指揮僉事

○以恭寫孝和皇后銘旌賜輔臣劉一燝韓爌各銀幣鈔貫

○辛卯孝惠皇后忌辰攺遣淸平伯吳遵周祭茂陵孝烈皇后忌辰遣靖遠伯王永恩祭永陵

○癸巳大學士方從哲以病乞休因進言臣輔弼多年受恩深厚一念朴忠尢望皇上愼起居以保玉體勤披閱以習政幾裁非分之恩節不時之賞以昭儉徳其他封爵擬罪諸事如臣與同官近日所奏者槪賜俯兪則君身日益康彊聖徳日益純粹將堯舜之治旦暮可期上褒以忠愛仍諭卽出佐理

○國初種馬課駒原無寄駟正統十四年始於孳牧內歲取借用馬二萬匹寄餋北直隸河南山東等處歲取備用大約定解七分分春秋二運其後或本色或折色增減分數節年不等至是寖失其額兵部覆寄駟二萬爲額冏寺原有定例前因民力尙艱以缺額四分三釐先俵本色三分余恐東事未寧正俟量時酌量玆春防在邇各營戰守馬匹不得不爲預備合將本年應俵未解馬一分三釐除永平府屬馬價不敷照議免派外其直隸河南山東等處通限年終解俵同前運三分務足原額以備調發不時之需從之

○甲午上諭內閣朕覽卿等所奏悉已鑑知封爵大典固宜愼重豈可輕忽王昇實系聖母之兄先年蒙皇祖已查詳確皇考登極又傳著東廠審明自無疑議今玉牒帝系中𨿽未登載四十七年三月內皇祖所傳聖母父母姓名亦可憑矣當時壙志中不書兄弟子侄姓名王昇之名豈可附於傳內前旨著該城禦史查明來說該城久未回奏料必執退約手印爲詞而不查寫退約手印迺陳槐賄囑把棍威挾所使原所昇父子本情何得指爲口實今欲再察原籍是三聖相傳之言不足據而陳槐熒惑之言可據矣其乙巳丙午奉皇祖查明登載玉牒卿等以爲屬何衙門查問憑何開稱回奏彼時乃聖母言於皇考以覆皇祖者卿等旣爲年遠難稽丁巳因陳槐在有司衙門告擾皇考差典璽等官鄒義李實傳諭內閣王昇實孫皇親去年未遠元輔尙記之乎未有聖母姓王而皇親可爲陳姓者卿等可傳諭法司著重治陳槐冒認之罪仍究主使之人不可輕縱聖母自萬曆二十七年八月內進宮王昇隨爲之洗糨二十餘年在昇豈能預知聖母必爲貴人而先爲洗糨也此的系聖母世系明矣今封爵久稽使朕朝夕縈懷若不早行封典何以仰報聖母鞠育深恩卿等可卽遵前旨作速擬敕來行毋得再來執奏

○兵部覆經略袁應泰奏言東夷自撫順入犯總兵賀世賢舉動失措宜鐫級示懲但當日奮勇直前旋卽厲眾獲級宜從按臣議姑免罰治至蒲河禦備王化準堡城被克罪狀昭然應革職戴罪立功俟事完通論從之

○詔京官三品以下例不﹤鋶﹣釒﹥辭者不必紛紛奏陳致滋曠廢

○乙未遣使冊封藩藩吏科給事中周朝瑞工科給事中張其庭惠世揚刑科給事中韓繼思爲正使行人司行人鐘斗中書舍人徐礦張翰芳孫允傑等爲副使持節奉冊封衡王常﹤氵庶﹥庶二子由檡爲衡世子襄王翊銘嫡二子常溙爲襄世子沈府陵川王珵墉嫡一子效鏈爲陵川王韓府襄陵王朗�金臾貝�長子璟洸爲襄陵王夫人王氏爲襄陵王妃

○原任大學士葉向髙具﹤鋶﹣釒﹥恭慰因舉周成王紹庭訪落之事爲法欲皇上念家難思先徳防患保身勉敬勤學夙夜不敢康以基命宥密一如成王而又加愼加毖以上慰皇祖與大行皇帝垂裕之苦心上覽奏褒以忠愛仍諭速來佐理以副眷懷

○經略遼東兵部侍郎袁應泰言人臣之大戒曰二心而於軍律爲尢甚二心者不必營私背公之謂卽同一任事而有不必終焉之志卽二也臣自盟受命之後不敢不與東事相終始更願文武將吏悉與臣同庶幾人人以忠義自勉而不懷二心遼事其有濟乎嚴謝事之律著勤事之賞在該部重爲申飭以激發之上曰覽奏具見忠誠遼患孔亟文武各官宜同心效力不得引避推托致誤遼事其臨事調度軍令倍當嚴密袁應泰賜劍一口將帥以下有違節制不用命者先斬後奏務期殄賊以奠封疆於是兵科給事中郭鞏旋以尙方劍蚤授爲請詔兵部速遣官賫行

○朝鮮國王李琿發還漂海人丁陳明等共十四人奏聞

○丙申禮部侍郎李騰芳乞假省親許之

○巡按山東禦史陳於庭劾都司軍政僉書彭云翮等巡按四川禦史吳之皞劾松潘遊擊劉體干等﹤鋶﹣釒﹥各指其貪酷部覆皆令革任回衛

○命造監督陵工采石關防

○命造專理海運淮糧關防

○命造定陵祠祭署印

○專督遼餉戶部侍郎李長庚巡撫江西洪佐聖各以病求罷俱不允未幾佐聖輿疾徑去以沿途候命請詔查無托故姑準回籍調理

○兵科給事中朱童蒙言奉旨勘遼星馳在卽乞申諭遼按公實無隱與臣協力及在廷諸臣平心靜觀共息議論因以蚤賜專敕關防爲請得旨朱童蒙旣奉命勘遼自宜秉公核實不得瞻顧中外關防該部卽與題覆

○兵部覆遼功言賀世賢灰山花豹衝等役獲級至二百四十餘侯世祿關外之五級蒲河迆西之七十八級功不可泯應行監軍禦史覆勘分別升轉以作敢戰之气從之

○戊戌以皇祖配帝告於太廟

○禮科給事中周希令上言臣前﹤鋶﹣釒﹥以訓練節核爲請妄謂已募者隨令出關來募者卽行停止將所省安家行糧同發遼東使該鎭士飽馬騰得餉更愈於得兵耳至於練臣初意原爲京師單弱請建敵樓教習京營戰守以爲居重馭輕之勢此先臣丘文莊三輔宿兵故智卽協臣黃克纘先調南兵一千後募二千亦欲以練南者練北仿漢武教習羽林遺意夫練兵若以援遼則當練之遼地遼事平而練局結若原以衛京城則當兼以京營京營壯而練功成今旣不援遼又不兼練京營而徒以備一時協守之用固無庸一大將又安所庸一練臣也竊以爲調募南兵斷不宜與京兵雜處宜移駐通昌卽以部議通昌汰兵三千之遺餉餋此三千南兵則兵不缺額餉不煩增且藩衛京師隱然有虎豹當關之勢計莫便於此者然臣終不能忘精於京營久遠之計也合無量挑選鋒三千另爲一營練法受成練臣日操聽之將領自山海關內董家口等處遇有調發三營更番疊出防畢仍駐本處訓調一年旣畢許卽營中選鋒別更選調周而復始庶幾三二年間京營必漸攺觀章下所司

○南京浙江道禦史傅宗臯﹤鋶﹣釒﹥陳兵民切要四事惇約講以畱人心之朴明正學以挽人心之澆詰軍屯以還衛所之額飭保甲以寓農氓之兵附進髙皇帝聖諭訓語十冊以禆約講詔訓語畱覽余報聞

○吏科給事中周朝瑞言讀經言袁應泰受任一﹤鋶﹣釒﹥欲以明春進屯撫順心切壯之惟是奴酋非疥癬小疾也累歲之所訓練數勝之所收集今其眾已不下十餘萬且器極犀利馬閒馳逐卽以一兵當一賊勢恐不勝況我兵合之不少分之不多乎向者沈陽奉集之間守備略具賊來不敢攻營不能久非示弱也苦於糗糧之間恐一旦食盡爲我所乘耳而我顧贏糧就之兵法云五則攻之無攻人之兵而久處圍地一鼓成擒矣𨿽兵貴勝不貴久而時有不同功難立就要在計軍計餉俾兵足而民安和內和外令士附而權一勿更墮賊謀而認爲易與也詔兵部知之

○工科給事中李春燁言皇上沖齡嗣服正周成王之一時但周成之難在四國在戎狄今日之難卽在皇衷之未定兩宮之無依其隱憂遠慮杜漸銷萌惟二三輔臣是賴臣觀皇上初登大寶天顏晬穆玉音洪亮而後浸不如初果幾筵哀思之失節抑章奏親裁之過勞誰職保護而付不知上無慈闈可恃然卽日冠婚大典何所稟命傳聞皇祖彌畱之際尙有當年賢匹屬意欲托以國事竟以旁撓不果此在密勿大臣加意采訪誰調和宮闈而漠不置念更願皇上勵方新之气塞未萌之欲精神自愛魁柄獨持得旨冠婚大禮宜有稟命神廟昭妃乃皇考尊行朕預遣官啟知矣暖閣內司禮監等官職守嚴密外廷不得過疑時道臣賈毓祥周昌晉亦交章責成輔臣大指歸於愼重中旨面議一切章奏聽言用人期收實效俱報聞

○薊遼總督文球引疾乞歸不許

○己亥工部左侍郎王永光進昭陵圖說上命畱覽仍諭會同禮部等衙門再加查議具奏

○又言陵殿工程並舉水衡財用不敷乞敕諭內臣將宮禁一切傳造盡爲停免卽有不得已之役待大工告竣徐議舉行庶物力舒而成功速報可

○又言頃臣部於修建府第題差﹤鋶﹣釒﹥中帶有議畱加派一節業奉兪旨但夷氛未靖措餉爲艱查得續議加派銀兩原撥充本部軍器等銀約二十萬兩派於南直隸廬州等府徵解本部令秦楚派銀旣畱助府第卽以前項銀兩抵補戶部餉銀而衡司軍器之役或接濟不敷卽於繕司事例料價等銀內通融湊用至於建封地方各料價班匠及事例等銀應解本部者悉截畱三年以爲鳩工辦料之需上從之

○工部覆總理河道侍郎王佐﹤鋶﹣釒﹥言水櫃濟用爲其汪洋瀦水河身深下而堤岸完固也今計蜀山馬場馬踏南旺各湖界址旣明侵盜已復矣昭陽一湖舊河盡廢新河反低無容糜金錢以加修浚獨安山湖延袤頗廣向以三十八里爲水櫃而歲月久遠法弛獘生故河臣復豪彊之侵占浚湖身之淤澱並原額而廣之共五十五里有奇以至於堤外湖地俱淸文明白額徵租銀是目前之水誠可以利達漕舟矣若夫歲修當固界限當定示禁當嚴必須通計各湖歲加修浚俟年終類奏而治河等官仍以水櫃之興廢分別殿最著爲永例可也上是之

○詔加贈舊輔王家屏太保蔭一子尙寶司司丞仍照考滿例給與一品應得誥命家屏在神宗時力請建儲抗﹤鋶﹣釒﹥去國至是其子戶部主事浚初等遵前後詔書請卹錄贈蔭故有是命

○原任工科都給事中起升太常寺少卿王徳完﹤鋶﹣釒﹥辭左僉都禦史之命不允

○升大同入衛遊擊呂光炫爲黃花鎭參將

○升天壽山守備芮重光爲薊鎭松棚路遊擊

○升湖廣運糧把總禇翰爲福建巡撫標下游擊

○庚子以恩詔補勛臣子弟朱元臣等九人爲散騎舍人輪流帶刀侍衛令錦衣衛帶俸

○予原任刑部右侍郎荊州俊祭葬如例

○升雲南都司僉書曹爾學以遊擊職銜管四川松潘參將事

○辛丑冬至大祀天於圜丘遣泰寧侯陳良弼恭代上諭朕未親郊升殿受賀暫免百官午門前行禮

○以冬至節祭諸陵遣侯孫承蔭郭應麒薛濂宋光夏朱國弼伯朱自洪徐汝孝吳遵周張嘉猷王明輔各行禮遣右都督李承恩祭景皇帝陵寢左都督郭振明祭孝元皇后陵寢都督僉事鄭餋性祭哀衝莊敬二太子寢園

○免宴賜錢鈔

○是日賜輔臣方從哲等上尊珍饌

○刑科給事中等官曾汝召等募兵事竣以將士兵馬錢糧數目並前後啟行日期奏聞

○兵科給事中尹同臯言官聯宜久任以責成功其最重且大者如吏部司官當以三年爲滿京營簡閱科道當以二年爲滿巡視禦史當以一年爲滿提學院道當以歲科兩考爲滿俱勿輒議更至職方精審將領賢否諳練宜深邊撫邊道責任在封疆任事宜久然不愼選其人卑者媚虜剝軍銳者气髙見舛又不可不斟酌以求至當時巡視京營科道暴謙貞等亦言巡視久任甚便宜遵嘉靖事例攺復三年一代詔部院知之

○補原任都察院左都禦史葛守禮玄孫元禎國子生以禎父如龍得蔭未入監而歿也

○以覃恩進少保兼太子太保戶部尙書武英殿大學士方從哲等官階有差

○壬寅吏科給事中成明樞條陳申飭吏治九款一防推諉以責實職一明進退以彰大義一杜請托以勵風節一愼起用以淸朝嘗一速覆結以防壅蔽一禁套辭以重國事一責撫按以約考語一督監司以激守令一重久任以澄本原內明進退一款語多隱剌得旨飭吏諸款悉於時政有禆中所指摘含糊殊非論列之體以後一應章奏當遵諭明白直陳於是明樞又言官常之廢不止一端職業之壞不止一人臣所言進退不明之大者如太僕寺卿吳默大理寺寺丞郭實南京吏部尙書沈應文優遊家居坐廢官守𨿽三臣生平各有本末而林壑無占缺之理京堂非遙授之官宜敕部究查明白如尙可用則無遺壽耇當正其失而速之來如不可用則安事模稜卽遂其髙而予之去庶太僚之進退皆明朝廷之綱紀以肅部覆郭實致仕吳默恬修可尙乞特予告以遂其髙從之

○癸卯上諭內閣聖母世系已屢奉皇考傳諭明白如何又欲移文行查是輕聽道路之言罔三朝相傳之旨且朕再三詳諭卿等全不體朕仰報聖母之恩亦非大臣實心任事之意卿等心可安乎否乎王昇封典著遵屢旨照王天瑞事例速擬敕來行再勿陳瀆

○以恭祀圜丘賜泰寧侯陳良弼銀幣

○遣主事方守地捧尙方劍詣遼賜經略袁應泰兵部因奏言自古大將成功必假之以不禦之權乃得展其籌畫今照薊昌宣大山西等鎭與遼勢爲唇齒山東登萊等處海防允相犄角除事關重大照舊請旨外遇有警急機宜不妨移會各總督徑行調度鎭道以下抗違誤事得不時參奏上曰朕以東事付經略重臣委任責成期底平定袁應泰受命誓身忠誠任事文武將吏宜同心展效有推諉謝事顯著規避者從重議罪關外事權原不中制其徵調將領兵馬及海防犄角除重大事情奏請取旨如有緊急機宜聽其會同薊遼宣大總督及該巡撫官徑行調度鎭道以下阻撓者指名參奏該部仍行文各該衙門務協心力共贊成功毋立異同致誤大計

○補蔭原任都察院左都禦史葛守禮玄孫元禎國子生以禎父如龍得蔭未入監而歿也

○以覃恩進少保兼太子太保戶部尙書武英殿大學士方從哲等官階有差

明熹宗悊皇帝實錄卷之三

明熹宗悊皇帝實錄卷之四

泰昌元年十二月甲辰朔添設鳳陽府通判命鑄關防曰鳳陽府捕盜收鈔兼壽州衛屯糧通判

○升薊鎭黑峪關守備袁勛爲大水峪遊擊

○署都指揮僉事賀虎臣以都司僉書職禦爲統領天津海防遊擊

○丙午以恩例予宣府大同總兵官署都督僉事江應詔楊肇基各實授仍給應淂誥命

○錦衣衛署所鎭撫周應干湖廣黃州衛鎭撫鄧祖禹狹西西安衛鎭撫劉起龍四川保寧衛指揮孫光祚楊應嶽各招帶家丁援遼自效兵部請各加守備職衘出關聽用從之

○補禦史馬逢臯於廣西道

○丁未慈孝獻皇后忌辰奉先殿行祭禮○戊申湖廣道禦史方震孺言自古有天下者興亡之故不勝指而獨同牀在旁之釁其中人最微其釀禍最大神宗皇帝英明天縱慈愛先帝誰則不知乃羣下私憂抗﹤鋶﹣釒﹥累爭致干天怒而

皇祖顯棄其身卒陰用其言孝端皇后居恆顧復先帝孝端屬疾科臣王徳完有恭請篤厚中宮一﹤鋶﹣釒﹥人知其安孝端而不知正以安先帝願皇上念之而惕然也福籓剪桐屢經反汗禮臣孫愼行等嘔心補牘而之國如期維城蚤建張差之變幾危社稷科臣何士晉等有逆謀稽訊諸﹤鋶﹣釒﹥惟時皇祖感動召諭羣臣立決三豎叵測全銷然幸不危於靑宮之癲漢而反速禍於肘腋之閹人使萬年有道之聖君僅爲一月太平之天子臣願皇上念之而惕然也乃若

先帝之賓天皇上之出震其一時景象又有可言者將使乾淸宮居選侍則至尊當避居於何地使貴妃久處慈寧

孝端且怨恫於無棲卽左右移宮之際未免稍至張皇乃說者猶欲以堯仁之無外仰慰在天湯网之宏開赦及有罪然仁義共是一心前後原非兩節臣願皇上念之而惕然也

皇上試一一熟思前事宮中之與府中畢竟孰爲可托宦官宮侍之與賢人君子畢竟孰爲可親再思先帝三十年來受幾許艱辛歷幾許憂患今堯舜未竟之作用專責成於皇上之一身惟有葆聖神之體先使志之淸明自然身之彊固而臣猶有欲言不敢竟言者爭妍取憐或踵故智麗色藏劍千古寒心臣願皇上念之而惕然也朝夕周旋惟一二內臣嚬笑易輕窺瞷可慮近以中旨之屢宣恐滋斜封之隱禍臣願皇上念之而惕然也今日所最急者莫如大婚之蚤舉蓋宮闈一有主持則乘間進禦者旣有所憚非分矯竊者亦有所防當事者宜蚤完大典他如畹封隆重不厭少需大臣進退當使有據惟在宸衷之獨斷耳淂旨這本說三朝事朕心惕然靡寧所請鑑往察來知道了

○河南道禦史張捷言人主以夾輔責大臣以糾彈責言路而中官者供灑掃使令耳然朝夕在側易見親信賢固資其贊襄否遂受其蒙蔽近見批發科臣李春燁一﹤鋶﹣釒﹥敕外庭不淂過疑夫臣子何敢有疑於君父愛之至而疑生望之至而疑又生倘中官果如懷恩覃吉諸人於宮中多所匡正外廷將贊揚之不暇何疑之有科臣之﹤鋶﹣釒﹥有曰大臣與言官爲二則必與中官爲一竊謂大臣不能與言官爲一則不如善二之力秉至公以衷羣議不得槪無可否而陰行催折大臣不能與中官爲二則不如善一之因其惜富貴之心堅其顧名義之念使上以勤護聖躬中以調維骨肉至於察外廷忠愛之微忱存深宮愼防之至慮申飭中宮罔幹外政而必使大臣克舉其職言官淂盡其言惟皇上加之意焉報聞

○工部覆南京監督鑄錢主事荊之琦﹤鋶﹣釒﹥言帝王禦極紀元必有一代制錢通行海內先帝𨿽在位未久而泰昌年號旣以播告天下宜從此伊始至天啟元年兩京各處鼓鑄俱造泰昌通寶一年次年方以天啟通寶接鑄情理寔爲允愜惟是南北各異價料懸殊故在南應從南議以百文爲一錢在北應從北宜以六十三文爲一錢而又嚴私鑄之禁極制造之工務令一王之規制眞足新天下之耳目上是之

○戶科給事中程注﹤鋶﹣釒﹥論輔臣方從哲八年政府無一善狀而最可恨者無如馬上催兵一事至禮臣孫如遊蒙昧入閣義當決去﹤鋶﹣釒﹥入上降旨切責○戶科給事中趙時用條議屯田言有軍則有屯固稱祖制然須令民與軍雜耕定壤分界而屯乃可久要非能人人召募也國初不有中引輸粟之例乎今邊引之輸將固未全廢而運司之餘鹽已攺折課太倉每歲貪錙銖之利而塞下永無豊稔之期計莫如並餘鹽折課盡令輸粟於邊各商久安於折𨿽𨿽以驅之猝往若於其所納之粟比炤課銀量減十之二三誰不聽從就令內商憚遠邊商附近易辦彼其粟旣不能不輸又不能從內地飛挽而至勢必自開墾自雇募各邊之土無荒塞下之粟嘗滿且可以通募之窮而佐屯之守蓋屯法鹽法相爲表裏也然喫緊一著又無如破格鼓勸凡沿邊守令與守巡監司俱以墾田之多寡定其殿最撫按非開荒有成績不淂敍遷使全副精神盡用之於勸農積課凡一切支費誰不通融設處卽如各縣預備倉原爲救荒設也民屯果能興舉則倉儲可以漸紓應將遞年所積之谷那爲一時募耕之用俟有徵收陸續補還此不動國家一錢不煩朝廷片紙而直以見成官爵竦動其心使之竭蹷而不淂不趨如是五年而邊疆盡成沃壤矣章下所司

○己酉以三年類奏緝獲功升錦衣衛都督同知駱思恭左都督仍掌衛事賞羊酒鈔貫升署指揮同知梁慈許浩然等各一級

○原任大學士吳道南﹤鋶﹣釒﹥陳賀悃上褒以忠愛進太子太保戶部尙書兼文淵閣大學士仍炤新禦給與誥命

○蘇松兵備右參政尹伸山西糧儲右參政王建屏各以病乞休部覆允之

○戶科給事中陳胤叢言皇上日講暫輟便殿宜禦或召元老講讀之官或召耳目侍從之臣令其因事進規面陳急務至絲綸之地所關最重票擬之規爲慮甚遠以國社如綫之脈僅寄於中使之口臣實危之夫諸曹任事事卽其責言官盡職言卽其事一經指摘者當急爲剖分事有難決者宜卽下會議朔望朝畢輔臣卽與各衙門長佐聚集商確有未奉旨者率眾面懇務期淂請蓋輔臣以人之盡職爲職必九卿責盡而揆席始塞必言官議行而宰職始稱也報聞

○兵科都給事中楊漣奏前月李選侍移宮情形外廷未必盡知請直陳其始末每憶先帝憑幾之言畱神國事間亦於選侍鐘情而畢竟再四丁寧則曰輔皇上要緊當時選侍忽從門幔中手挽皇上而入復推皇上而出隨有要封皇后之言諸臣相顧錯愕臣更思先帝動念壽宮君臣正相引痛而忍於要挾求封作此悍然舉動萬一事權入手僅僅名封足了其稱制垂簾之意乎此八月二十九日事也迨九月初一日子夜先帝又急召諸臣甫至宮門而龍馭已上賓矣此時主君爲重宜急於請見而守乾淸宮門內使乃有持挺不容閣部大臣入者臣冒犯忿詈謂先帝宣召諸臣今已晏駕皇長子幼小未知安否汝等與宮人閉宮堅阻不容顧命大臣入見意欲何爲此初一日卯刻入宮時事也諸臣哭臨畢恭請見皇上於寢門拜呼萬歲天語答以不敢當者三諸臣懇捧龍軒至文華殿行嵩呼叩頭禮已而諸臣皇皇有以本日不登極爲危者蓋先帝變出倉卒上無聖母之憑依中無皇后之慰藉而在旁之窺伺誰爲可恃以故中外洶洶共有過慮此初一日辰刻事也爾時諸臣又議皇上宜歸何宮有謂卽當責成選侍托以皇上者臣思選侍如可托皇上必深知之𨿽彊之離而不淂如不可托皇上亦必深知之𨿽彊之就而亦不可淂乃聖駕果徑歸慈慶矣此初一日巳刻事也至初二日九卿科道有移宮之公﹤鋶﹣釒﹥禦史左光斗有移宮之專﹤鋶﹣釒﹥蓋因皇上一正九五決無避宮之理又無復返靑宮之理而又斷斷不可同居至初五日猶抗不奉旨初六日禦極之期且迫矣臣是以有正名位參及李進忠等之﹤鋶﹣釒﹥總以返靑宮非禮歸乾淸未便此初五日午刻臣從諸臣於慈慶宮前憤爭移宮事也至本日移宮臣隨向諸大臣言移宮自移宮隆禮自隆禮必兩者相濟而後二祖列聖之大寶始安先帝在天之靈始妥大臣於此宜密而調停卽本日緝獲罪璫止宜執首惡無容深求蔓引大抵主上沖齡方其宸居未定先帝社稷之付托爲重則平日之寵愛爲輕及其宸居已定旣盡臣子防危之忠卽當體皇上如天之度今諸大臣言猶在耳也臣之所以議移宮者始終如此乃移宮之後不知何來蜚語使夙夜憂時之士誤收爲一時感慨之資此案不白所關不獨在臣職也夫初一出宮之議事在呼吸之間初五移宮之爭事在九卿﹤鋶﹣釒﹥請之後懲前慮後事自宜然九廟神靈鑑此赤衷乃今日有以此過爲選侍惜者臣謂寧可使今日惜選侍無使移不速不幸而成女後獨覽文書稱制垂簾之事況兩奉聖諭選侍居食恩禮有加近以噦鸞宮火復奉有選侍皇八妹俱無恙之旨義盡仁昭已是善處宮闈恩禮之間矣今當一陽來復之期又是

天心大轉之會倘蒙皇上於皇五弟皇六妹皇七妹時勤召見諭安而推及其若李選侍者酌加恩數是愛先帝之愛子愛女當亦聖母所共喜也﹤鋶﹣釒﹥入上嘉其公正眞切命文書官傳諭輔臣楊漣此奏朕之污塵方洗著寫手敕獎諭以風其直於是大學士方從哲等奏言適蒙發下科臣楊漣﹤鋶﹣釒﹥傳帖內有污塵方洗句竊睹皇上自宮闈以至臨禦一切舉動中外具知原無塵污何待於洗漣當日憤爭一事已蒙

天語褒嘉卽同敕諭若再加以另敕事出創見中外反增疑駭本官轉不能安矣因擬旨以進上曰奏內登極移宮事情不獨科臣親歷亦文武大小臣工所共見者極公極正極眞極切覽奏甚愜朕心著昭示中外以釋羣疑楊漣當日竭力憤爭志安社稷忠直可嘉所奏諭安加恩等事朕已知悉○雲南道禦史王夢蛟言舊撫李維翰周永春之罪當與經臣同勘毋俾幸脫勘科旣蒙專遣止當會同按臣秉公核實無庸他官參酌以省異日紛紜展辯之口章下所司

○庚戌命鑄欽差遼東會勘關防給兵科給事中朱童蒙

○巡撫延綏董國光乞休不允

○添設兵部右侍郎張經世﹤鋶﹣釒﹥辭新命不允

○先是經略遼東袁應泰按臣陳王庭以遵旨議調爲請欲薊東協守姜弼仍升副總兵職禦嚴限赴遼以資戰守順天撫臣李瑾按臣申廷撰各﹤鋶﹣釒﹥言陵京重地防禦尢急止畱姜弼一人豈堪更調兵部覆議以爲奴勢披猖遼沈孤注薊虜滿暈諸酋羈縻戎索可徼安旦夕且遼中援將若李懷信柴國柱相繼病去則登壇受鉞尢宜愼簡經臣受事之初議調姜弼拊髀方新不宜遽塞其請上從之

○總督漕運戶部右侍郎王紀﹤鋶﹣釒﹥參兩淮鹽法道按察使袁世振與運同何廷相先是兩淮鹽商鉆領庫銀五萬金事覺廷相訐世振子陰受商賄世振亦訐廷相與吏胥朋比欲爲卸罪王紀言神姦謀侵庫金道司遂成兩造非嚴緝各犯直窮眞僞恐懸斷難以輸服宜令二臣各角�羊任回籍仍敕行嚴勘擬議具奏章下部院勘明奏奪久之言官復劾世振縱子通賄世振竟以貪墨罹計典

○論淸河失事之罪遊擊劉世功提問正法都司僉書管復州參將事沈大坊革任調沈陽衛立功

○升薊鎭東協參將姜弼爲副總兵援遼

○升參將吳自勉爲薊鎭東路副總兵

○辛亥升吏科給事中韋蕃禮科周希令兵科曾汝召刑科暴謙貞各左給事中蕃戶科希令汝召謙貞仍本科

○起升大學士史繼偕具﹤鋶﹣釒﹥奏慰上嘉以忠愛仍諭速來佐理

○原任南京刑部主事鄒元標﹤鋶﹣釒﹥辭大理寺卿新命上嘉其忠讜不允辭○升薊鎭墻子嶺提調汪爾信石匣營遊擊隨以密雲中軍白應時補提調從撫臣諭安性請也

○南都營軍挾賞鼓噪擁入巡視京營禮科給事中晏文輝公署燒毀傳敕二道並臥房文輝上﹤鋶﹣釒﹥求罷仍乞敕部議以正憲紀兵科給事中魏應嘉朱童蒙各﹤鋶﹣釒﹥言囂軍大變不可不分別重處又不可不劑量善處下兵部看議兵部尙書崔景榮言今日處法苐從領營管衛之官廉淂縱軍釀亂之實則造言嫁禍與發謀舉火諸首惡便可一一核實而置之理罪人旣淂脇從罔治斯安及側之大機也上曰南軍原無賞例聞訛鼓噪法難寬縱卽行文南京各衙門嚴查首惡並該管各官分別奏處旣而南京廉淂首惡謝榮等命置之法而禠該管坐營都司李邦雷職○工部侍郎王永光奏言桂王妃呂氏薨逝一應冥器喪儀奉有明旨炤景恭王妃王氏例行今內官監奏請物料或倍多於昔或新創於今時詘舉盈未易措辦乞量加裁減淂旨仍炤例辦

○起原任太常寺少卿曹於汴爲本寺添注少卿

○壬子

聖諭朕自登極以來仰托祖宗默祐內外淸平每加喜悅以爲大小臣工皆朕臣子開誠布公劻勷庶政定無異議不意外廷近來乃有謗語妄生猜疑日至輕聽盜犯之訛傳釀成他日實錄誠如科臣楊漣所奏者朕不淂不再申諭避宮末始以釋羣疑九月初一日皇考賓天閣部文武大臣科道官進宮哭臨畢請朝見朕躬李選侍將朕阻於暖閣卿等再四奏請欲朝朕不可得當時司禮監等官設法請朕出暖閣面見大臣李選侍許而後悔曁朕出暖閣又使李進忠等請回如此者兩三次不放出司禮監等官又奏說大臣朝見了就回選侍方許朕出暖閣朕至乾淸宮丹陛上大臣扈從前導選侍又使李進忠將朕衣拉住不放若非司禮監奏請朕前進不可退又不能出見大臣矣及至前宮門選侍又差人數次著朕還宮不令朕禦文華殿卿等親見當時景象安乎危乎當避宮乎不當避宮乎一向刑部及各衙門欲行庇護之謀先藉安選侍爲題目使是非混淆朝政不寧輔臣義在體國爲朕分憂如此等景象何不代朕傳諭一言屏息紛擾君臣大義何在初一日朕自慈慶宮至乾淸宮躬視皇考入殮選侍又阻朕於暖閣不放出入司禮監王體干等奏請說大臣前宮門恭候扈駕請蚤回選侍全然不聽王體干等請三四次方許朕出暖閣初二日朕至乾淸宮朝見選侍畢恭送皇考梓宮於仁智殿未行禮畢選侍差人傳著朕必欲再朝見方許回慈慶宮扈從大臣科道各官皆所親見一朝不肯必至於再朝乃明明是威挾朕躬垂簾聽政之意朕蒙皇考派在選侍炤管朕不在彼宮居住其飲膳衣服皆系皇祖皇考所賜與選侍毫無相干只每月往選侍宮中行一拜三叩頭禮因不往他宮中住選侍之恨更深其侮慢淩虐不堪朕晝夜涕泣六七日此闔宮內臣宮眷共見而不忍言者皇考自知派與選侍爲誤每自來勸朕見朕涕泣不止使各官勸角�羊朕惟每日往朝李選侍以遵皇考之命而不居其宮此於親疏自有分別朕每暗忖皇五弟亦在李選侍家朕涕泣啾喞李選侍未有憂色選侍所行極毒極惡之事朕曾祕諭閣臣不令發抄若避宮不早則選侍牙爪成列盈虛在手朕亦不知如之何矣其中嫌怨安危朕可不早避宮乎選侍因毆崩朕聖母彼自知有罪每使宮眷王壽花等時來探聽不許朕與聖母下原任各官說一句話如有舊人來問朕安說一句話選侍就拏去重處此朕苦衷日久難伸外廷不能盡知朕今奉餋選侍皇八妹飲食衣服各項錢糧俱從優厚且安享無恙各官何乃猜度過計藉爲口實如異日選侍患病而逝將用人以抵命乎將歸咎於朕乎豈不聞聖母之崩由選侍之毆可不問乎近來各官柰何不爲聖母只爲選侍失其輕重理法何在前日刑部執奏父母之恩猶天地履后土則思母徳戴皇天則思父恩仁人孝子之用心固宜如此朕因有感於衷父母之讎不共戴天朕不加選侍之封號以慰聖母在天之靈奉餋選侍之優厚敬遵皇考之遺意該部亦可以仰體朕心矣大小臣工何不深加體察惟知私於李黨責備朕躬不顧大義執於小節朕欲出一嚴旨切責依庇內臣執奏以朕在沖齡外廷疑爲中旨喧嚷不休都姑且不深究卿等可傳示大小臣工今後務要和衷各供乃職毋淂植黨背公自生枝節以取罪愆特諭

○是日大學士方從哲等奏言皇上嗣位以來宮庭肅淸政務沛發大小臣工幸際昌期勤修職業乃以形迹影向之疑互相紛辯致廑聖懷伏讀聖諭備述當時宮掖事情及頃者避宮往來景象淒境危哀宛其在目臣等不勝感愴又不勝頌仰竊惟聖母賦性柔雍卽蚤毓主器之祥尙忍讓以安皇考之愛眞是女中堯舜皇上孝思純篤卽抱此終天隱痛寧委曲以體皇考之心洵爲帝王中曾閔矣苐後先情景宮闈祕密諸臣多不及知卽知亦何能詳審以故各持一已之是過爲不然之疑甚至以事後論安危謂周防爲多事皇上責以猜疑輕聽誠或有之若云庇護黨私則萬萬不敢先是屢傳諭旨羣情業已洞然玆復蒙皇上具述始末披衷以示至如所爲停封選侍以慰聖母在天之靈優厚奉餋以體皇考遺意情禮衷宜仁至義盡眞足以折偏至之紛成不易之是諸臣而不感悚省圖仰副恩意者非人臣子也伏惟皇上旣以發舒蘊結自宜暢適神情俾心志和平气體充盎中外精白以承休徳宮府安靜而集福祥臣等可勝大願

○江西道禦史王業浩言今日諭旨傳宣中間備述選侍顚末及移宮前後光景臣敢以一言進先帝靑宮毓徳止孝止慈一月當陽千古讓美皇上踐祚仁孝夙成先帝之心亦以天慰設如諭內選侍有不可言之毒惡尙祕諭內閣不令發抄聖恩如天是存選侍者卽所以不忘先帝也但如所云派與炤管並毆崩等語天下萬世不察則先帝止慈禦家之盛徳不無少損臣願皇上愼之天祚聖母起於困苦艱難純和懿徳度越后妃篤生聖躬正位素定何至以房帷之細橫來批頰之凶在選侍卽死有餘辜聖母則生豈姑寵臣願皇上酌之父母之讎不共戴天卽在普天率土臣子亦切同讎之義而聖諭至此且曲處如此則前此之肅淸旣未淂爲義之盡今此之優厚亦不淂爲仁之至皇上將安居焉﹤鋶﹣釒﹥入畱中

○起升光祿寺少卿許維新以衰病乞休許之○兵部左侍郎張鶴鳴﹤鋶﹣釒﹥辭新命不允

○升南京禮部祠祭司郎中劉錫玄爲貴州按察司僉事提督學政

○調浙江按察司副使鄧渼備兵寧紹

○升永平府知府項良梓爲山西按察司副使備兵昌平

○攺光祿寺寺丞秦聚奎於南京

○癸丑聖諭朕卽位之初重念守邊官軍勤勞宜加賞賚禮部便會同兵部查遼東至甘肅沿邊一帶官軍實數來看○先是河南道禦史安伸﹤鋶﹣釒﹥參南京國子監司業汪元極大察之墨未漧直收故物通政司參議呂邦耀衡文之訾方息立擬京卿元極邦耀各以病求罷部覆聽回籍調理

○原任大學士葉向髙﹤鋶﹣釒﹥陳賀悃上褒以忠愛仍命行人惇趣就道

○攺南京禮部尙書孫愼行爲禮部尙書升刑部右侍郎陳禹謨爲左侍郎大理寺卿鄒元標爲右侍郎南京通政使嚴一鵬爲南京刑部右侍郎○工科給事中李春燁上言頃移宮之後一二臣子或以厚遇選侍爲言無亦以名位旣定則恩施可加一以仰體先帝之愛一以推廣皇上之仁亦非左袒李氏而樹室中之戈玆恭承聖諭諄切淋漓同爲臣子同有心肝而敢背公植黨忘君護讎則同類共殛之不暇肯令一日容於堯舜之世哉抑臣於是因事而獻規焉李選侍之威挾去之是矣有柔曼傾意怙阿保之名竊愛憎之柄而順以滋之鴆者可無防乎李進忠等之橫恣誅之宜矣有煬竈蔽明竊禁中之指結外廷之交而陰以盜其鼎者能盡緝乎臣前所言昭妃劉氏夙稱賢徳皇上預以冠婚大禮差官啟知外廷聞之羣心大愜倘以後宮闈幾務一一就正一一稟成則正人見信羣嬖自消矣報聞○甲寅升福建布政使司右布政沈演爲狹西布政使司左布政戶部郎中熊膏爲湖廣按察司副使備兵蘇松

○復除原任湖廣按察司副使曾用升於江西

○巡撫江西包見捷﹤鋶﹣釒﹥陳地方損益二事一宗室管理之宜裁一巡撫中軍之宜設下所司知之

○閱視邊務吏科給事中姚宗文言臣奉命閱視山海而西徧歷邊塞知軍伍無地不虛虜情無地不變薊門之兵總稽其數十一萬有奇合之似多分之甚寡各關隘口阻水依山差易爲守如喜峯口平原四望可容萬騎貢夷出入更爲要道臣所閱當關之士不過七百餘人單弱可慮以臣愚計之山海之兵必滿萬餘喜峯口宜增兵二千餘古北口宜增家丁千餘山海之兵東事平或可差減而喜峯古北二處當爲永制劉家營居河流石之左舊設南兵遊擊一員後裁去地方以無所捍衛爲苦臺頭營已有副將一員則都司似宜移置劉家營以相聯絡官非增而勢可壯此便而當議者也京營出兵三千初意欲防山海適有白馬關之事分防此中密雲餉司每月約費三千兩以一歲計約三萬餘如以河南山狹入衛之兵在通昌二處者令更番防守以代營軍此入衛者已有行糧不煩餉司增設而防衛衝邊視防衛近畿更爲淂力此便而當議者也昌平一鎭舊設南山一營參將一員領兵六千以相捍衛在宣大撫按課核最嚴而薊鎭之督撫按關諸臣鈐轄不到緩急相諉如將南山營大小將領聽薊鎭節制以見犬牙相制之意此最要而當議者也章下所司

○升國子監祭酒公鼐爲詹事府詹事教習庶吉士

○五軍都督府掌府事英國公張惟賢恭順侯吳汝胤惠安伯張慶臻遂安伯陳偉寧晉伯劉天錫總督京營戎政泰寧侯陳良弼各自陳乞罷不允○歲加戚臣李誠銘等六員祿米各一百石誠謚等二員各五十石

○南京刑部侍郎何熊祥奏畱都六曹長貳無一員在任缺人廢事莫甚此時乞將尙書衛一鳳等速催赴任未推如禮部尙書侍郎等官亟爲推補至本部尙書沈應文給由在告已踰二年亟應過北補考南京禦史王允成亦以內外曠官廢事玩法爲言乞敕部院立限嚴催上然之令所司申飭仍諭違限太久者炤例查參

○乙卯添設兵部左侍郎王在晉﹤鋶﹣釒﹥辭新命不允

○蔭原任吏部尙書李戴子煇中書舍人

○丙辰禮科給事中孫傑以巡撫多缺彈壓需人乞敕吏部推補病者速代陳乞者準令致仕則重臣淂以保全其終而地方亦有以更新其始章下所司○調補浙江布政司右參政陳一教於山西

○丁巳世宗肅皇帝忌辰奉先殿行祭禮遣官祭永陵

○刑部尙書黃克纘言竊聞臣之事君猶子之事父母也子事父母必欲求淂其心臣之事君豈忍故拂其意臣憶九月初一日先帝龍馭上升皇上潛龍未見一時臣工哀痛驚懼叩宮請朝而選侍李氏固畱不出意欲挾主上以爲威重將有竊權自恣之心此大小臣工所共憤也皇上旣出受朝居於慈慶宮而彼居乾淸宮自若諸臣咸抱不平至初五日朝見於宮門畢上已還宮科臣楊漣向內臣王安誦言攻之安曰待擇有別宮彼自搬移臣曰彼不見鄭貴妃乎一聞外廷言其不宜在乾淸宮卽自搬去是智人也夫以選侍之冥頑不靈貸其餘生處之噦鸞宮天厭其徳付之一炬皇上復加優卹始終有禮夫亦念其爲先帝愛妾敬之不衰幼妹在前同气可念耳以皇上存心之仁如此臣卽有心無胸亦知揄揚其美矧頗讀詩書於忠孝之道聞之素熟者哉乃於問擬王永福一招其擬充淨軍者四人乞弘恩貸此中亦自有故是日因移宮而盜珍寶者八人監故二人擬斬二人充淨軍四人臣謂此亦足以正法矣今聖諭中有輕聽監犯之訛傳釀成他日之實錄等語臣捧讀不勝驚惶回思爾時各犯未送刑部錦衣衛打問詞語已先呈禦覽豈亦刑部之輕聽乎臣﹤鋶﹣釒﹥明言選侍事聖母不恭遇皇上失禮此十字者亦足以盡其罪過矣所欲邀恩於皇上者推廣先帝之遺愛付之不治勿過怒其下人故有履后土戴皇天之語蓋以父母並尊事有出於念母之誠而迹有涉於彰父之過者必委曲周全使渾然無迹方爲大孝夫皇上至仁至孝之心本自昭著因臣之拘滯執法致煩聖諭曉示中外則臣之不能奉揚徳意罪當萬死但謂黨李氏而責備皇上則非人臣也李氏迸居深宮黨之不能爲福𨿽三尺童子亦皆知之正爲父子之間人所難言而深言之則不能無罪耳上曰覽奏知卿委曲周全欲朕渾然無迹朕豈欲以迹彰之今內外本無事因監犯而多事卿非黨李氏之人而逞詞偏執不顧君父者信有之昨朕諭傳豈淂已哉卿宜安心供職不必疑慮

○山東巡撫王在晉奏言躬祀闕裏見孔子之廟貌則王制也原像衣冠則王者之服也至聖文宣王之稱髙皇帝仍其舊列聖因之嘉靖間輔臣張璁刪文宣王止稱至聖先師去孔子生而相魯之名位並去歷代所尊之王號如謂幸學時帝不加禮於王夫周制之所謂王非遜於唐宋之帝也漢稱宣尼唐稱宣父開元謚文宣由來遠矣先師無謚而兩廡之有謚者盡削先師無爵而兩廡之有爵者悉除不王之孔子何以追贈其父曰啟聖公蔭及其孫曰衍聖公前後皆貴爵孔子獨以一布衣介於承前啟後之間此禮之至舛者也先賢皆去爵孟子何以尙稱鄒國亞聖公樂正子公孫丑尙稱利國侯壽光伯顏孟之子孫皆爲博士而孔子之同堂師弟竟無一命又禮之至舛者也若必去王以尊師是軒冕不能作人而惟韋布乃能範俗也將廟貌及原像亦可遽攺乎章付該部○戶科給事中陳胤叢言經臣欲進復撫順似屬勝著然以兵餉議集於明年二月倘兵不應調餉不應手經臣淂執以爲辭而內庭之肩此二難者何以副任者之心塞議者之口皇上於禦門之暇宜召司兵司餉者而問之顧命大臣亦宜使皇上知四方艱難今敵在門庭患生肘腋人屢更而無效事屢變而無成皇上以其責付之經臣經臣以其命托之餉臣餉臣以其難付之叩閽不報之一二小臣小臣卽碎首玉階無益也是在大臣之蚤爲計耳詔以分兵進守及轉餉事聽該酌處○南京工部尙書丁賓賫捧至京適當六年考績以衰病乞歸上不允命炤例考滿

○升南京吏部文選司署郎中事員外胡東漸爲南京太僕寺少卿浙江布政使司參議趙國琦爲河南按察司副使備兵睢城

○戊午貞惠安和景皇后忌辰遣官祭陵寢

○攺兩廣總督兵部右侍郎陳邦瞻爲工部右侍郎升南京大理寺卿張輔之爲南京工部右侍郎

○江西淸軍驛傳道按察司副使吳允中以病請告部覆許之○罷福建巡撫王士昌大同巡撫胡來朝先是禦史王槐秀張愼言及給事中孫傑霍守典等交章言士昌贓私狼籍流毒地方來朝伎倆無奇病體久痼﹤鋶﹣釒﹥下部覆命士昌角�羊任回籍來朝候病痊推補

○盜竊承運庫祭器上責該庫疏虞敕廠衛緝盜

○授倪思輝禮科給事中

○升工部營繕司郎中米萬鐘爲浙江布政使司右參政

○己未工科給事中孫國禎言天下之治亂其已成者謂之勢未成者謂之倪將成未成者爲之幾及其幾之未定密勿大臣毅然以至誠感動盡力維持舉君徳而掖之於昭明舉事權而還之於朝寧正人匯進姦邪屏息俄頃之間臻上理矣不然而且與中人爲比與言官爲觭一事之失姑委曰偶爾無害一旨之宣姑順曰暫且何傷竊恐事機旣失毒流無窮𨿽有善者亦袖手莫誰何矣至如選侍一事願皇上萬勿歸臣下以功此之功臣子不敢居之功也尢萬勿疑外廷以黨此黨之名國家不可有之名也居不可居之功所系尢小開不可有之名恐初緣一事後遂曲借之以張羅而禍中於國矣報聞

○起升吏部右侍郎兼翰林院侍讀學士周應賓爲南京禮部尙書○升浙江按察使遊漢龍爲福建右布政使禮部祠祭司郎中熊文燦爲山東布政使司右參政管河工水利

○庚申以覃恩準三妻贈封後不爲例從科臣郭鞏奏也

○管理練軍少詹事兼河南道禦史徐光啟當給覃恩誥命以原任坊衘請且引疾乞休上命光啟力疾竣事恩命炤新衘給與○河南道禦史張捷﹤鋶﹣釒﹥參尙寶司司丞劉時俊閹媚無骨姦穢多機並及科臣劉文炳居家齷齪之狀時俊旋以病乞歸並下所司部覆時俊角�羊任回籍從之

○辛酉大學士方從哲屢﹤鋶﹣釒﹥乞休上俱慰畱至是﹤鋶﹣釒﹥六上始報允命以新衘進中極殿大學士就第加賜銀幣蟒衣仍補給六年考滿誥命恩蔭從哲﹤鋶﹣釒﹥謝且辭免恩命上溫答不允

○時奉聖夫人客氏等五員詔工部供應鋪設物料計費當四千餘金工部侍郎王永光等言鋪設非例且時詘非經乞收回成命上弗允○準勛衛楊崇猷襲彰武伯祖爵

○分守嶺東道廣東布政使司參議丘懋煒以病乞休部覆允之

○吏科都給事中薛鳳翔給事中周希令各交章論司禮監李實等言朝廷設置六科抄參原屬職掌況本章在禦前惟皇上淂而批發邸報在外面非內官可淂而觀閱乃據邸報之抄傳輙爲抨彈之白簡長此不已斃將安窮宜敕該監奉法守職毋淂妄行執奏以開竊弄之端閣臣尢宜蚤爲爭執毋俾挽回無及貽他日參政之憂也上曰昨以選婚吉典該科不宜苛索原非欲廢科參所奏已知

○壬戌經略遼東袁應泰以誅貪將何光先候尙方裁決督撫按臣亦相繼以追贓正法請部覆光先行按臣審明聽經略正法仍行拘伊子何起虎究銀馬還官以爲剝軍壞法之戒允行

○錄麗江土知府木增禦寇拓土之功賞銀二十兩紵絲二表裏其子懿及捨目等各賞銀有差遼患方殷增嘗捐萬金助餉不獨功在滇南也

○癸亥上覽戶部請帑之奏曰遼餉缺乏屢次請發帑金朕豈不軫念邊軍勞苦吝惜不發朕思前項發過遼餉並助大工及登極賞賚軍士銀數百萬兩見今內庫缺乏況朕大婚在邇所費不貲昨內帑發去並該部累年發過遼餉軍士未沾實惠皆貪將污吏侵克肥己以致不敷應用爾部便移文彼處撫按官將發過該鎭銀兩逐一開造淸冊奏聞俟朕別有定奪其各省直拖欠額派餉銀著各該撫按官嚴督有司上緊催徵角�羊部以濟急需如有仍前怠玩不遵的著該部科查參重處

○起升原任山西巡撫吳仁度爲大理寺卿

○升應天巡撫胡應臺爲兵部右侍郎兼都察院右僉都禦史總督兩廣

○升太僕寺添注少卿商周祚爲都察院右僉都禦史巡撫福建○起原任宣府巡撫都察院右僉都禦史董可威巡撫大同

○先是司禮監太監李實劉克敬等以恭選大婚請隨帶推算官役並請給勘合禮科都給事中李若圭抄參謂兩勘合並行沿途騷擾虎狼縱橫貽害匪細實等言大禮至重隨帶欽天監官推算景命原系舊制且臣等尙未登途何至騷擾縱橫如科臣言上責科臣不諳典制擅自妄言著令回話時禦史汪泗論先以﹤鋶﹣釒﹥請大婚典禮孝元皇后誤寫孝靖奉旨回話上並發二本於內閣令擬票降調大學士劉一燝等上言李若圭抄參內監意求節省汪泗論誤寫字樣事屬無心皇上禦極以來言路弘開吉典方行人心忻暢不宜使二臣有向隅之悲或以謬誤少懲合無量加罰治上納其言頃之若圭泗論各回話認罪詔奪若圭俸半年泗論五月

○工部覆總理河道侍郎王佐﹤鋶﹣釒﹥言北河通漕專藉衛水然上源未暢則下流必壅今漳河已徙衛流已塞獨有挽漳引沁辟丹三策而已顧漳水東下之處勢竟及泉挑浚難施未易挽也若沁水之辟新汲一帶地方郵署相連廬舍鱗次必辟渠以受沁此地不爲丘墟乎丹水湧溢𨿽勢與沁同然丹口旣辟則修武而下皆成安流此辟丹之議無容再計者其條列展河砌閘築堰平租示禁雇役動支經費各款河臣籌計不遺餘力循而行之可垂永利惟是河徙不嘗丹辟不無再阻則挽漳引沁不妨並存其議以待異日講求上然之○甲子禮部侍郎周道登言大婚要典遴選難遲乞敕限內臣刻期報命以蚤成大禮上是之命遵限馳報

○吏部尙書周嘉謨刑部尙書黃克纘以會推互揭且俱求去時會推大同巡撫克纘薦大同兵備右布政使張維樞嘉謨故抑之以是不協吏科都給事中薛鳳翔言國家多事兩賢豈容相厄皇上宜速諭角�羊釋使各化成心以營職業庶不失和衷之雅至於道臣張維樞揚歷疆塞勞績宏多勿以兩人一時爭執之嫌礙維樞將來登庸之路上曰大臣義在和衷豈宜以一言異同遽生乖忤杜門求去殊非體國急公之意二臣已各有旨諭令速出○南京江西道禦史李希孔﹤鋶﹣釒﹥陳時事要切一曰愼舉錯內稱舊冢臣王紹徽者官謗滋多鄕評不齒當賜罷斥一曰正刑辟謂逆豎崔文昇以用藥之故致先帝彌畱宜正典刑一曰安畿輔謂盜賊充斥畿內騷擾宜嚴敕地方官勒限擒獲至有司賑濟饑荒設法安插尢爲安民弭盜之第一義一曰重畱臣謂國家兩都並重今人多羨北厭南宜諭南中諸臣協恭盡職其有資望深隆者破格委任則舊京不至成積弛之勢一曰綏蠻服謂貴川苗仲竊發剽掠剿之誠是然必有司平日習爲貪冒以致生心宜嚴行撫按綜核吏治無生事以徼功亦無姑息以餋亂一曰議京營謂營務久弛宜將見操官軍分爲左右中前後五營擇將分統責令依法訓練仍以文臣知兵者巡核之一曰專閫外謂新經臣起自邊道與諸臣名位懸絕未久或有顧惜體面之思竊謂前人傲睨固宜善反而閫外專制之權尢不淂委徇以誤疆事淂旨奏內有關切時務者所司酌議具覆崔文昇旣屢經參論降做淨軍發去

孝陵種菜

○兵科給事中尹同臯條奏邊事責成邊道凡八款淸查虛冒以實營伍實行操練以精士馬愼守邊疆以防不測優卹軍屬以固人心修明法令以起積玩節省錢糧以備緩急嚴核邊報以修實事稽查撫賞以信恩威因薦原任密雲道臣李餋質諭安性等﹤鋶﹣釒﹥入詔所司議覆○乙丑江西道禦史王業浩以時事多非用人宜亟﹤鋶﹣釒﹥薦李徵儀張延登滿朝薦葛寅亮徐兆魁王紹徽喬應甲秦聚奎朱一桂諸人論及董國光晏文輝亓詩教趙興邦曹於汴李三才孫居相等淂旨本內所指多人是否盡協輿評令部院從公具覆

○工部遵旨題給鍼工局年例冬衣計兩京中使長隨共九千一百一十五員名折冬衣八萬一千五百九十四兩

○丙寅詹事公鼐言近關南北臣僚所論先帝升遐一節迹涉怪異語有包藏恐因委巷之訛傳流爲湘山之稗說掩先帝考終之美貽陛下共戴之﹤保言﹥臣力思滌濯惟科臣楊漣﹤鋶﹣釒﹥中所述情景最爲眞切意欲取光宗事迹別爲一錄於一月之中明綸善政固宜大書特書章章備載猶有聞見異辭楮頴未罄如潛躍堙郁之苦心宮闈委曲之妙用鉅而諒陰訪落長駕遠馭有未竟之雄摹微而大漸彌畱瞽豎愚臣有未明之罪案皆可以直筆指陳定爲有徵足信之文以贊兩代光明謐靖之治報聞仍諭纂修實錄候敕旨行

○大學士劉一燝韓爌各三辭加恩新命俱溫詔褒答不允

○經略遼東袁應泰言東事告急禦侮需人其或無所短長賸有訾議甚至貪人敗類亦復不少竊以爲兵當揀將尢當汰汰一大帥省數百人之糜汰一偏禆一材官足省數十人數人之冒也因請汰總兵李榮副總兵郭有光曹登衢參將胡柏灝遊擊白安邦都司楊國威守備劉岱等章下兵部具覆如議

○刑科給事中熊徳陽奏聞之先臣有言無爲言官無爲刑官蓋恐刑法議論之失平枉人實多臣言官也又刑官也敢不平其政以傷陛下平明之治夫五年一遣卹臣正恐生者含冤然人命不抵盜賊不誅豈惟混生殺之權竊恐亡命一倡爲禍不小是不平之一端也人臣受命在外審機量敵期於萬全楊鎬損眾辱國罪不必言前此李維翰等釀敗種釁曾不一追究亦何以服鎬之心樹邊臣之戒是不平之端也凡省直重辟幾經翻駁後淂具招上聞乃一下部而沈閣者不知其幾推諉遲延有候旨釋放而竟瘐死於縲紲之中是題覆之不速不平之一端也凡獄情變幻難定惟在會審之官據情直書各具一審單而後主會者參酌諸單以定其案似亦平刑之一端也刑郎遷轉太速頭緒方淸斃竇方悉卽轉外郡而後來者復然竊謂正郎宜久任乃可責成功任久則責未易卸亦平刑之一端也若夫勛戚何功乃加官賜玉賞賚頻煩而侍人之子姓世襲千百戶不開人以僥幸之門視官爵爲冒濫之具乎夫人君所以砥礪人心者惟此刑賞此之不平復何所望法天道體人情尊國法惟皇上念之﹤鋶﹣釒﹥入上以其平刑諸款有禆新政詔所司知之

○兵科都給事中楊漣奏言頃因備述移宮始末一﹤鋶﹣釒﹥蒙聖諭謂臣言極公極正極眞極切且有志安社稷忠直可嘉之褒微臣於此則有大不安者三蓋臣發明移宮之故祗以疑關禁近事恐傳訛垂簾之祕事未聞入井之煩言嘖起不淂不洗髮一番使天下後世曉然知皇上所以善處家人骨肉之際危疑恩義之間而已乃旋荷綸綍之褒過徼忠直之譽使臣區區發揚主徳之苦心反爲誇詡臣節之左券臣之不安一也繼離出震之時諸臣共有防微慮隱之意臣不過從諸臣後竭蹷號呼共相應和而已乃以忿爭之故獨受忠直之名俯慚卑末豈可掩人於朝仰藉淸平何敢貪天爲力臣之不安二也以祖宗二百餘年之厚澤兼先帝三十餘日之深恩宮禁自就肅淸社稷有何杌隉而聖諭以志安社稷爲言君幸有子不必心憂杞國之天臣獨何人敢言手捧虞淵之日臣之不安三也臣受皇上之恩最重最深而負不安之心最眞最篤臣今日引分循省可以仰報皇上俯全臣節惟有決去一著而已﹤鋶﹣釒﹥入漣卽於文華殿門叩頭移出城外上曰人臣隨分盡職何必過於引避可供職如故不淂輕卒自遂未幾漣復以病請下該部具覆

○丁卯孝元貞皇后忌辰遣都督僉事鄭餋性行禮

○先是大學士劉一燝等以遼陽告急乞借發帑金久之未報至是奉上傳朕覽卿等所奏遼陽飛騎告變借發帑金急救異常危亂朕心軫念遼軍缺餉準將大婚典禮所用銀兩暫借百萬給發前已屢旨明悉該部如何不能措餉遼東不能淸餉各不淂無罪著該部院參看來說大學士劉一燝等復具﹤鋶﹣釒﹥言本日尙書李汝華於東閣見臣等極言遼餉斷絕告變危迫之狀臣等正欲具揭適傳聖諭準借給發仰見皇上軫念饑軍曲爲拯捄但大婚典禮取用銀兩臣等每詢本部率以外角�羊未至爲辭目前外庫匱乏實難應急數十萬枵腹之軍千餘里燃眉之請自非皇恩沛發暫爲接濟不惟不及急需亦恐定生他變皇上明見萬里當毋俟臣等喋陳也

○四川道禦史焦源溥﹤鋶﹣釒﹥論刑部尙書黃克纘言萬古綱嘗莫大於君臣莫重於父子莫嚴於夫婦此理人所易明今各有定案在也鄭餋性之都督必不可不奪崔文昇必不可不磔諸盜犯意俱叵測必不可少寬乃司寇一﹤鋶﹣釒﹥再﹤鋶﹣釒﹥極爲開釋長安謂羣豎皆負資百萬錢神有靈不借安選侍爲題目則此輩無由淂脫或司寇誤墮其術中而不察耶淂旨前事不必追論余已有旨時科臣孫傑亦左袒冢臣以攻黃克纘克纘具﹤鋶﹣釒﹥奏辯且乞休﹤鋶﹣釒﹥末雲臺臣謂在神宗時爲元子者爲忠爲福藩者非忠臣敢廣之曰神宗旣保護先帝授以大位傳之無窮則爲神考而全其貴妃富貴其愛子者尢忠之大也又謂在先帝時爲二後者爲忠爲選侍者非忠臣亦廣之曰聖母旣正名定位淂從先帝歸於九京則光昭刑於之令徳毋虛傳宮闈之忿爭尢忠之大也若如臺臣之言則必先帝不淂正其始聖母不淂正其終方可議此獄耳﹤鋶﹣釒﹥入淂旨近日王業浩李春燁逞臆妄言朕念系新進小臣立朝未久不忍譴責乃加優容令其自省黃克纘身任大臣以和衷體國如何仿學小臣輕躁肆無忌憚指聖父聖母以爲要辯快心之計藐朕衝年無禮太甚所謂平日讀書忠孝二字何在本欲著九卿科道會議具奏念系大臣姑不深究大學士劉一燝等奏言尙書黃克纘先已病告已蒙諭畱昨再﹤鋶﹣釒﹥請因禦史焦源溥﹤鋶﹣釒﹥論開釋內犯等事﹤鋶﹣釒﹥末申辯漫衍多端皇上責以仿學小臣輕躁亦復何辭但本官生平淸操惟恐點染一聞錢神之疑急於自明心迹無非仰冀皇上鑑察以釋臺臣疑誚而已至若聖諭要辯無禮臣子大罪本官萬萬不敢皇上日月之明何所不矚無煩廷議自有宸裁卽今嚴旨切責當六無地自容且小臣旣仰荷優容在大臣或少全體貌臣等謹遵諭擬旨但求免下九卿科道會議庶聖度益彰聖恩無涯矣上曰覽卿等奏具見忠君愛國之意依所請不必議越二日克纘具﹤鋶﹣釒﹥謝復申前請報曰旣感恩思咎不必瀆辭

○巡撫狹西李起元言宋儒張載未有奉祀請炤周程例官其十四世孫灤州附學生員張文運翰林院五經博士以守祠墓詔下所司

○贈舊輔許國太傅蔭其孫志仁爲中書舍人國在神宗時屢﹤鋶﹣釒﹥建儲去國歿身未沾恩敍故有是命○戊辰禮部進冠禮儀注並欽天監擇到大吉日時開坐上請一欽天監擇到天啟元年正月二十二日卯時大吉一先期行工部並內府各該衙門制冕服等件一先期行翰林院承制某官攝太師某官攝太尉並撰祝文一前期十九日二十日各執事官赴文華殿演禮習禮儀一前期一日欽遣大臣三員祭告

天地宗廟具特牲行一獻禮一前期一日出示文武百官於是日蚤具朝服行禮一前期一日內監陳禦冠席於文華殿正中設冕服案於禦冠席之南香案又於冕服案南一前期一日尙寶司設寶案於香案之內一前期一日欽天監設定時鼓教坊司炤例設樂一鴻臚寺設太師太尉起居住於東南階下西向設太師太尉拜位於丹墀中道稍西北向東上設太師太尉侍立位於殿上禦席之西東向一光祿寺設盥洗位於丹陛西階之下東向一設內贊二人位於殿上南楹之左右東西相向一設侍班禦史二人位於文武官拜位之北東西相向鳴贊序班位於侍班之北東西相向引太師太尉序班二人位於太師之北西立東向一設光祿寺官三員位於丹陛上之東西向一設錦衣衛指揮官三員位於丹陛上之西東向錦衣衛堂上官位於殿中門之左右東西相向護衛千戶八人位於殿東西門之左右東西相向一設文官侍從班起居注給事中監察禦史尙寶卿位於殿上東西相向一設武官侍從班錦衣衛懸刀提督位於殿上之西東向一設宿衛鎭撫二人護衛百戶二十四人位於文華殿門之內外俱東西相向一設將軍二人位於殿門之左右將軍六人位於殿階之左右將軍四人位於丹陛之四隅將軍六人位於文華門之左右俱東西相向一是日早錦衣衛陳設鹵簿大駕金吾衛等衙門陳設甲士仗馬金鼓等項如嘗儀一是日早鳴鐘鼓內監奏請皇上服巾幘便服禦輿以出侍衛導從警蹕如嘗儀皇上禦文華後殿執事官行五拜三叩頭禮畢鴻臚寺官奏請升殿樂作導駕官前導至文華殿卽禦位樂止鳴鞭雞唱報時訖鴻臚寺官唱排班引禮引太師太尉先就拜位文武官各就丹墀及文華門外拜位贊禮唱齊班唱鞠躬樂作四拜興平身樂止一引禮引太師先詣盥洗位西向立引禮唱搢笏盥手太師搢笏盥手引禮唱帨手司巾以巾進太師帨手訖引禮唱出笏太師出笏引禮引太師由西陛升引禮退就本位太師至殿西門內贊接引至禦席西東向立一引禮復引太尉詣盥洗位西向立引禮贊搢笏盥手太尉搢笏盥手引禮贊帨手司巾者以巾進太尉帨手引禮贊出笏太尉出笏引禮引太尉由西陛升引禮退復位太尉至殿西門內贊接引入立於太師之南一鴻臚寺官跪奏請加元服退復位太尉進就皇上席前少右跪搢笏捧巾幘以授內監內監跪受巾幘興置於櫛箱畢設纚出笏興退立於西太師進至禦前北向立內監就案取冕立於太師之左太師祝曰今日吉日始加元服壽考維祺以介景福內監捧冕跪授太師太師搢笏跪受冕加冠加簪纓訖出笏興退立於西內監撤櫛纚箱內監跪奏請皇上著衮服皇上興著衮服訖鴻臚寺官跪奏請就禦座內贊贊進醴樂作太師進就禦座前北面立光祿寺卿奉酒進授太師太師搢笏受酒禦前北面祝曰甘醴惟厚加薦令芳承天之休壽考不忘祝訖跪授內監內監跪受酒捧進皇上皇上受酒祭少許啐酒訖以虛杯授內監樂止內監受盞降授太師太師受盞興以授光祿卿光祿卿受盞退太師出笏退復位內贊引太師太尉出殿西門樂作向西階下引禮接引就丹墀拜位立定樂止引禮退復位贊禮唱鞠躬樂作太師太尉及文武官皆四拜興平身樂止唱搢笏鞠躬三舞蹈贊跪唱山呼百官拱手加額曰萬歲唱山呼曰萬歲唱再山呼曰萬萬歲唱出笏俯伏興平身唱鞠躬樂作四拜興平身樂止唱禮畢鴻臚寺官奏禮畢駕興樂作警蹕侍從導引入宮樂止太師太尉及文武百官以次出一是日皇上詣光宗貞皇帝幾筵前孝元貞皇后神主前孝和皇太后幾筵前謁告如嘗儀一擇二十五日謁太廟其儀與時祭同一謁廟之明日百官具朝服稱賀報可

○大學士劉一燝等以首臣允去閣務滋殷乞催召用新簡諸臣卽日就道共濟時艱上曰覽奏知閣務繁重前後召簡輔臣令差去行人惇趣就程

○以翰林院編修李孫宸孔貞運簡討曾楚卿編纂章奏

○原任南京吏部侍郎蔣孟育卒詔賜祭葬如例孟育福建漳州人萬曆十七年進士選庶吉士具﹤鋶﹣釒﹥終餋家食十四年始授簡討歷升宮坊南祭酒吏部侍郎其爲人恬退謙讓有古大臣風度云贈南京吏部尙書

○己巳以年節賜輔臣劉一燝韓爌孫如遊及講官錢象坤等六員銀幣各有差

○兵部郎中賀萬祚角�羊欽賞銀五十萬八千八百二十八兩至遼經督撫按約同鎭道率主客官兵奏謝報聞

○巡撫雲南沈儆炌巡按禦史楊春茂同奏言蜀之東川土酋業奉命兼制鈐束但事權全不相關祿千鐘祿阿伽縱賊阿擺等益肆披猖劫掠不已蓋東川𨿽隸蜀而相去甚遠𨿽不隸滇而禍實震鄰宜特敕蜀滇撫按以後凡遇襲替務通兩省會勘在蜀則查其世次應襲在滇則查其果無侵犯方許起送斯亦示羈縻靖遐荒之要術也詔下所司

○庚午吏部都察院接出聖諭朕自禦極以來遵承皇考詔命圖維政理夙夜靡寧所賴內外臣工協力同心奉公守職二三大僚忠君體國表率諸司輔臣孫如遊爲朕首簡實嘉淸愼特用眷酬何乃以浮言求退屢諭不遵使朕不淂任用一人朕思累朝列聖簡置閣員多由宸斷當時政務修明直諫不乏亦曾有如此抗阻否至於尙書周嘉謨黃克纘一事小嫌何難銷釋忿爭求勝輙欲乞身且吏部職司統均推舉苟無失平何必避就毀譽卽刑部近以議獄偏執奉旨不必疑慮何又因事發端遂至互相仿效封印杜門連章求去大臣爵位已極一去何難皇考顧命諸臣望以佐朕新政豈意兩朝覃慶之後便爲紛紛求去之圖忘國厚恩藐朕衝幼責以無人臣禮亦復何辭歲除在卽百度維新輔臣如遊尙書嘉謨克纘都著遵旨卽出視事不淂仍有陳瀆朕又覽科道各官章奏持論公平者固多意見偏私者不少亦因大臣忠愛念輕身家計重淂以浮說搖撼以致國事混淆人心惶惑成何綱紀朕奉祖宗法度不能坐聽紛囂致亂朝政玆特再爲申飭此後大臣進退取自上裁小臣去畱一聽部議如有不奉明旨擅自去職及挾私逞臆顯肆傾排者並下廷議治罪卿等可傳示各官務各滌慮攺圖精白一心恪供職業以佐平明之治如或不遵朕命國法具在朕無戲言毋貽後悔故諭

○巡撫河南李餋正﹤鋶﹣釒﹥辭總督漕運之命不允

○辛未禦史郭如楚因﹤鋶﹣釒﹥論時事中有隱指上命明白直奏如楚回奏頗及吏部尙書周嘉謨嘉謨﹤鋶﹣釒﹥辯且言如楚以閩人佐斗臣萬無可畱之理上曰大臣忠君愛國豈淂漫無主持以浮言求去郭如楚挾私妄言奪俸半年先是上傳諭內閣欲降調如楚大學士劉一燝等言本官奉旨回奏𨿽其持論之過未協輿評原其初﹤鋶﹣釒﹥之心或非佐斗且皇上屢旨畱二臣今復降處一言官恐二臣不安勢復求去則罰一禦史未足以杜紛囂而二臣之去將來議論恐更繁也上納之故姑示薄罰

○巡按雲南禦史楊春茂﹤鋶﹣釒﹥陳滇事四款曰守令之選宜重曰存畱之餉宜寬曰貢金之數宜減又曰界限之防宜嚴言黔蜀撫按均守王土各宜鈐束屬夷凡有背義侵鄰者下令戒諭或擒角�羊正法毋漫無區處而徒以滇爲壑章下所司

○以庶子吳宗達諭徳黃立極贊善李標編修錢謙益管理文官誥命

○壬申歲暮遣公朱純臣駙馬萬煒行大洽禮遣太常寺官祭太歲月將五祀之神○是歲山東省城及泰安肥城皆雨土泰安岱廟神口噴火雲南各府俱猛雨狂風晝晦地震省城產羊妖湖廣荊襄承天州縣各地震江西鄱陽廣信大冰雹狹西岔山堡產牛妖廣東肇慶惠州各縣地大震禮部類奏又言輦轂之下屢見數日��田���出白气橫天流星墜地然猶八月以前災異也皇上嗣登大寶純孝昭格宜其嘉祥交至而噦鸞回祿至驚先靈且秋冬雨雪不沾三農懸望因請亟加修省上納之

○南京太常寺添注少卿曹珍言先帝升遐未明乞明詔輔臣嚴查陰謀不淂以含糊結局至內庭宿蠹可慮尢不可與外廷隔絕再詔輔臣倍加擁護警察非嘗前事已誤今日不容再誤報已有旨

○是歲天下戶口田賦之數戶九百八十三萬五千四百二十六戶口五千一百六十五萬五千四百五十九口官民田土共七百四十三萬九千三百一十九頃八十三畝八釐九毫七忽四微三纖二沙八塵五渺米二千一百四十九萬三千五百六十三石一斗一升一合二勺九抄八撮麥四百三十萬八十二石六斗九升八合八勺八抄二撮絲綿折絹二十萬六千二百八十二疋三丈一尺絲綿一萬一千一百九十七斤四兩三分綿布一十二萬九千五百二十一疋一丈七尺五寸綿花絨一十二萬一千二百一十六斤三兩薴麻布三千四百二十八疋一丈三尺洞蠻麻布二百五十九條一丈五尺薴麻九十六斤一十一兩五錢二分八釐租稅鈔八萬一千一百三十七錠二貫三百二十三文金價銀五千五百六十九兩銀三百二萬三千七百一十八兩九分六釐六毫一絲七忽七微戶口鹽鈔銀二十五萬九千七百三兩三錢七分三釐六毫八絲牧地子粒銀二萬八千六百四兩七分七釐五毫五絲屯折銀二萬四千八百二十二兩八錢八分七釐六毫牛租谷二百一石一斗八升五合三勺馬艸二千四百七十五萬七千九百三十九束四斤十三兩六錢五分朱砂一十六斤八兩水銀二百二十九斤黃蠟一千六百九十四斤十二兩紅花三萬斤漕運米四百萬石又支運徳州倉糧六萬石內除新舊例災傷永折暫折糧四十五萬五千一百三十一石二斗九升原派天津昌平薊州密雲各邊倉兌攺糧四十三萬四千五百八十三石截畱天津五十萬四千二百五十五石一斗九升皇城四門倉並新添惠桂二府糧三萬四千六百八十九石實該進京運二倉兌攺糧二百六十三萬一千三百四十一石二斗一石額行鹽共二百一十六萬二千八百六十九引歲辦鹽一千二百三十九萬九千五百二十斤額徵角�羊京鹽課並贓罰等銀共一百四十五萬五千四百三十五兩七錢九分各運司徑角�羊宣大山狹等鎭銀共二十五萬九千九十二兩五錢二分九釐二毫廣東福建四川雲南本省畱充兵餉銀共六萬六千九百八十七兩八分太倉銀庫共收過浙江等處布政司並南北直隸等府州角�羊納稅銀糧馬艸絹布錢鈔子粒黃白蠟扣價舡料商稅稅契鹽課贓罰事例富戶協濟俸糧附余遼餉漕折等項五百八十三萬二百四十六兩九分四釐九毫八絲三忽銅錢三千九百三十五萬七千九百四文共放過京邊遼餉等銀六百八萬六千六百九十二兩八豕六分一釐一毫六絲九忽銅錢三千六百六十萬六千六百一十六文

○山東道禦史田珍言武備積弱武士當餋宜立武學於省直各郡收人之有勇力及善技藝者教訓之其考試出入司之兵道其巾服優免仿之靑衿又非此必不以與武科之選而豪士一网盡矣但開設武學或慮其創始之難優免之多竊以爲各郡公所之餘者似可攺用而靑衿冒濫無窮稍捐有餘以補不足是亦通變之一術也章下所司○是歲各省直所奏孝義節烈禮部俱於次年方匯題旌表惟江西吳煥八世同居貴州楊通炤通傑兄弟爲母碎身或義風可師百世或孝烈可泣鬼神故特於撫按﹤鋶﹣釒﹥中表出之

明熹宗悊皇帝實錄卷之四大明熹宗哲皇帝實錄卷之五

天啟元年正月癸酉朔上不禦朝百官行禮於午門外大學士劉一燝等詣仁徳門稱賀是日賜上尊珍饌正旦節遣鎭遠侯顧大禮隆平侯張國彥武安侯鄭惟孝懷寧侯孫承蔭武進伯朱自洪淸平伯吳遵周廣寧伯劉嗣爵忻城伯趙之龍彭城伯張嘉猷永年伯王明輔祭長陵獻陵景陵裕陵茂陵泰陵康陵永陵昭陵定陵

○遣陽武侯薛濂祭恭仁康定景皇帝陵寢遣左都督郭振明祭孝元貞皇后陵園遣都指揮使楊光夔祭哀衝莊敬二太子墳園

○免百官宴賜節錢鈔

○吏科都給事中薛�翔陳飭吏四事一備官聯一稽實歷一﹤鋶﹣釒﹥壅滯一核材品命所司議覆

○福建道禦史倪應眷參論南京工部尙書丁賓上謂丁賓四朝耆舊不必苛求

○甲戌宴朝鮮國陪臣穆廟奇妃葉氏薨喪禮命依淑妃秦氏例行

○予原任協理京營戎政右都禦史李春光祭葬如例

○河南道禦史袁化中﹤鋶﹣釒﹥薦黃長孫瑋髙舉鮑應鰲劉策孫居相曹於汴張延登劾徐兆魁李徵儀詔該部從公議覆

○禮部奏準凡從點水加落字者俱攺爲雒字凡從木旁加交字者俱攺爲較字惟督學稱較字未妥攺爲學政各王府及文武職官有犯廟諱禦名者悉攺之

○乙亥宣宗章皇帝忌辰遣武靖伯趙祖芳祭景陵

○戶部尙書李汝華條遼餉之數自萬曆四十六年閏四月二十五日起至泰昌元年月十七日止共發銀一千九百九十三萬二千五百六十兩零自泰昌元年十月十八日起至十二月二十六日止共發銀二十五萬五千八百六兩總計發銀之款二千���萬八千三百六十六兩

○丁丑大學士劉一燝等請擇日開講命以十二日

○遣禦史袁化中巡按宣大

○己卯諭戶部朕惟遼餉一事該部屢奉明旨自當講求良策不誤軍需何至外解中斷動以請帑爲事況內帑自有經費近歲給發事多如內帑亦乏該部又何所指借且該部所請前後數目參差何從憑據但今彼中告急餉庫一空軍士枵腹深軫朕衷姑準發帑五十萬作速解發以救然眉還著經略各該衙門如法給散官軍別項不得借用鄕部仍照屢旨集九卿科道各官作速會議足餉淸餉畫一之策具奏如某處拖欠某處冒破卽行查參治罪該部不得仍前因循姑息致誤軍需故諭

○庚辰孟�上親享太廟

○遣太常寺官祭太歲月將之神

○

○遣中官祭司戶之神

○命禦史胡繼升巡按眞定

○辛巳戶科給事中王繼曾言頃者司農以軍需告匱集議長策臣思自請帑而外則有折色顏料之可議夫四方顏料如弓矢膠漆皆不堪用且歲貯不乏誠令折色一年可得百萬金散天府之朽蠹出民間所樂輸可使朝檄下而夕輻輳矣至如內府各衙門錢糧之欺隱也各監局匠役之冗食也團營行伍之虛冒也錦衣衛老弱之寄籍也此內一爬梳振刷可使富國息民而相沿不講不幸有事第欲得桑孔什百輩向市井析秋毫取贏於萬里之外可慨也章下所司

○大學士孫如遊奏臣蒙聖恩特簡祗緣衰病控辭乃皇上謂屢諭不遵臣不勝悚懼謹於元旦同尙書周嘉謨等遵諭入朝恭申拜祝但職居密勿進退不敢不愼伏思今月十二日初開日講敢不力疾以侍講幄然不能入閣辦事上勉以視事

○都給事中楊漣李若圭屢﹤鋶﹣釒﹥求去至是吏部爲二臣以病請得旨許之

○壬午吏科左給事中楊道寅言諸臣初入班行皆首陳一﹤鋶﹣釒﹥以表靖獻而欲示風力者遂尋端九列而齮齕之臣以爲憂盛危明𨿽人各有心然太煩則誠意正心之厭聞亦可慮也是是非非𨿽人各有口然太煩則丰熙紹聖之報復又可慮也故當忠厚和平毋叫囂詬誶當簡易明白毋艱深枝蔓務使睿覽易竟下情易達議自省功實自臻是亦新政之一助也𨿽然此時迎上聽之方新而引之不倦在輔臣之感格維持焉頃科臣韋蕃參李維翰而云維翰爲民聽勘著嚴奏結則媚虜召侮喪地辱國而罪僅削籍盡乎待勘奏而後結乎參張鶴鳴而云方有才望不必深求則窮誅殺以侈功生戎心而遺禍可謂有才望乎可不必深求乎況於幾逢重譴薄罰示懲仰息輔相之營救而後徼聖意之寬釋臣懼今之言路名通而實塞矣得旨省議論良是李維翰已有屢旨張鶴鳴以屢薦推升未任令朝廷將何憑據該部議奏

○戶科給事中陳胤叢條奏三事曰發帑宜速曰日講宜蚤其三則進守宜議經略欲進守撫順以據要地然將不得人士不習練且兵分虞弱餉分虞闕畫地分守而虞其觀望不可不長慮﹤鋶﹣釒﹥奏報聞其遼左進守事宜下所司議覆

○吏部以來歲朝覲之期先事申飭條開六款其三爲朝覲官員應朝有規不得托故奏畱饋遺有禁不得科斂需索跟隨有限不得多擾驛遞其一爲委官署印須遴正途出身及才守素端者不得濫用匪人而其二則申飭撫按言近來舉劾有二獘一在失平優容於方面而苛責有司偏重於甲科而摉求雜流見任者曲爲保全去任者極力指摘推升行取者論劾十無二三劣處左遷者議罷十嘗八九此以偏重失平者也一在失實撫按寄耳目於委官委官又寄耳目於羣小采聽風聞抄謄舊槁或將前官考語塡入新官或將別人事迹指作本人屬官借之以揭上司姦民因之而持官府又或彼此交徇上下相蒙或當路有親知則羣庇而罪莫與發或上司有嫌忤則羣詆而枉莫與申此以徧徇失實者也今後舉劾造報務宜矢公矢愼眞見眞聞有蹈襲前獘者容臣等密訪果眞指名參究上曰朝覲大典朕方舉新政察吏安民所奏俱依擬仍行與撫按官將所屬官員賢否核實注考務協公確以憑黜陟該部臨期再加酌訪有不遵者指名參奏

○延綏巡撫董國光以病告部覆許之

○癸未考恪皇后忌辰遣彭城伯張嘉猷祭永陵

○禮科給事中周士朴﹤鋶﹣釒﹥陳五事以敬天法祖崇儉卹民納諫爲勸報聞

○甲申上禦文華殿講讀

○刑科都給事中魏應嘉言近有一種習气中於人之膏肓而不可解者曰居間而已如吏兵兩部其間大升除大推舉有一一秉心至公者乎但使執簿呼名猶愈於居間亂法夫所言公公言之或眾質於朝房或昌言於奏牘人誰敢爲罔上行私之姦而借尺牘以潛通援錢神爲說客乎今後吏兵二部用人不論廷推銓選但有獨身囑托私宅通書者該部卽明白開具其人其書以奏如該部不惜名器不顧地方用非其人或以他途進者容臣等以白簡隨其後至於一切恩卹之陳乞庶獄之出入關榷之分司將作之差遣凡各該部俱宜矢公矢愼勿執偏見勿徇情分以共襄皇上平明之治上是其言戒各部堂上官盡杜私謁不得徇情瞻顧果有徧私科道官據實紏駁

○給事中魏應嘉蕭基熊徳陽毛士龍禦史馬逢臯方震孺周宗建倪應眷俱惜楊漣之去言楊漣功在社稷然從無居功之心乞召還以光言路俱報聞

○浙江道禦史左光斗﹤鋶﹣釒﹥論新輔孫如遊言數月以來中旨之爭頻見章奏開中旨者自用如遊始則塞中旨者亦必自罷如遊始如遊去而天下曉然知不得以私意用一人不得不以公議去一人偉端不啟而公道旁昭矣上曰累朝簡用閣臣俱憑宸斷前論已明如何又來瀆擾如遊因上﹤鋶﹣釒﹥乞罷上慰畱不允

○乙酉先是有詔選淨身男子三千人入宮時民間求選者至二萬餘人蜂擁部門喧嚷無賴禮科都給事中李若圭恐其生變上﹤鋶﹣釒﹥乞敕部院設法善處令之早散仍頒示順天等處以後嚴自宮之禁兵科給事中尹同臯復言此輩進不得選退無別門情窘勢窮多致自盡誰非人子而令至此臣意自額選外見今三王桐封隨用若干稍廣其途以開生路仍詔撫按嚴行地方禁止閹割但有犯者卽坐以殺人之罪然臣又有說焉成周內官不過百人皆統於冢宰有所制而不敢爲惡至漢唐宋人數遞增禍亦遞烈我朝洞知其獘敕不得與政二百年來內外肅淸卽間有黠猾旋就芟除今皇上神聖文武操縱自有妙用惟是中旨不時恐有煬竈之患皇上獨處深宮卽不能離卻此輩但須每事審察老成諳練口無妄言行無妄動者擇置左右至猾稽閃爍好言他人之短長好阻朝廷之徳意者痛加斥逐無生厲階得旨令該部擬議具奏上隨諭禮部曰朕禦極之初典禮浩繁見今各衙門缺人數多委不敷用昨覽兵科給事中尹同臯所奏朕心憫惻準再收一千五百名禮部左侍郎周道登奏言我皇上浩蕩之恩人人沾被苐自宮之禁不嚴則私割之禍更慘乞將先朝禁例嚴爲申飭上然之

○命遼東武職子孫應襲者赴巡按告給憲票都司告給印批赴關往返查發照嘗襲替先是以奴患方棘禁遼左世冑不許進關至是閱科姚宗文爲請部覆從之

○丙戌土星逆犯井宿

○大學士劉一燝等請開經筵命禮部遵舊制擇日舉行

○河南道禦史謝文錦言方今大患無逾遼左借箸旣無奇謀請帑豈爲長策則除淸查冒濫而外惟有諸大典禮折衷節省一著各庫本色酌量攺折一著至於公論國之元气關系最重但鬱結旣久﹤孛攵﹥發方新主見不無殊途持議豈能一致臣以爲欲核其眞請循其本人生履歷非居鄕則遊宧鄕有月旦宦有官評一人有一人之本末不可執此以槪彼一事有一事之端委難容混異以爲同局將殘而必更論歷久而自定則何不沃洗肺腸鏟平畛域和衷勵翼矢同舟共濟之誼得旨一體和衷殊切時宜余報聞

○經略遼東兵部右侍郎袁應泰請復撫順言撫順爲奴酋出入經繇之處彼可以來我可以往是必爭之地也自撫順旣失奴酋以爲屯兵之所欲南則南欲北則北來去若風雨剎人若艸菅而沈奉危矣臣曾會撫按並道臣諸將問以方略皆曰宜復撫順淸河度用兵機何曰原議十八萬大將幾員曰撫順六員淸河三員寬靉一員今議撫順用監軍道髙出邢愼言總兵賀世賢李秉誠陳策尙少三員議副總兵尢世功升摠兵官朱萬良復總兵職徇與副總兵童仲﹤忄癸﹥各行總兵官事將步騎各一萬淸河用監軍道牛維曜總兵官侯世祿尙少二員議副總兵梁仲善並見調姜弼各行總兵事亦將步騎各一萬寬靉用金復道胡嘉模副總兵劉光祚行總兵官事將步兵九千騎兵四千並見調水兵七千共二萬外以二萬守遼陽總兵劉孔胤統之尙少一員於續到副將內選委用舊兵一萬守沈陽一萬守蒲河以七千守奉集兵將尙缺而蒲河爲撫順後勁爲三岔兒要衝且兼防兩虜況已殘破提兵應援非良將不可查得甘肅總兵祁秉忠智勇兼資威名夙著且多蓄健卒應調守蒲河而沈陽奉集亦於援將內選委外備兵一二萬爲臨時調遣之用奴若攻旅順我堅壁相持而淸河寬靉出銳師以搗其舊寨奴若出三岔兒我蒲河之師且戰且守而撫順搗其新寨奴若南趨淸河寬奠我撫順之師直搗新寨而蒲河遂爲後援至臨敵出奇招降用間未可先定若是而撫順淸河可復也撫淸復而相地築城且急議屯田於撫淸一帶以充軍實然後滅奴有機蓋奴酋舉動視馬力彊弱其馬弱惟在春初我之乘時斷宜在春而兵馬錢糧須齊集於二月之前大約能戰而後能守能守而後能戰惟祈計出萬全而已章下兵部署兵部事刑部尙書黃克纘具覆如經略議因言我兵旣進守撫順則六萬師之糧必運至撫順其途遠在百八十里一月糧二萬四千石馬料不與焉未易致也六萬兵之外必有營寨接連方可首尾相應若彼來攻作何救援待沈陽出兵又覺稍遠蒲沈一帶旣爲三岔兒要衝兼以西虜要挾兵各止一萬其勢覺輕或裒寬靉之多以益其寡此在經臣臨時調度兵固難以遙度也得旨戰守機宜聽經略各官審勢相機便宜從事朝廷原不中制但責成功尢世功等升復調補俱依擬賀世賢侯世祿節次功捷著作速勘奏升敍

○內帑發解賞邊銀薊遼昌易八十八萬四千九百六兩宣大山西四十二萬九千四百三十八兩延綏寧夏一十五萬五千六百八十四兩固原甘肅二十七萬二千七百四十六兩

○命鑄提督陵工內監關防

○升湖廣布政使司左參政談自省爲浙江按察使

○攺廣東布政使司右參議黃於郊爲廣西布政使司右參議提督學政

○丁亥立春順天府官進春是日頒賜輔臣劉一燝等上尊珍饌復以上元節賜酒膳

○免百官宴賜節錢鈔

○以恩詔給南京兵部尙書衛一鳳南京都察院右都禦史何熊祥總督漕運戶部右侍郎李養正總督兩廣兵部右侍郎陳邦瞻提督操江南京都察院右副都禦史陳道亨南京通政使嚴一鵬巡撫南贛右僉都禦史周應秋國子監祭酒公鼐各誥命

○準安遠侯柳祚昌襲祖爵

○攺南京刑部郎中滿朝薦爲尙寶司司丞仍支正五品俸

○河南道禦史易應昌言近日中旨屢宣羣情疑惑皇上之魁柄未嘗旁屬也天下人竊竊焉疑其爲旁屬之漸也閣臣之行徑未嘗中通也天下人竊竊焉疑其有中通之息也願盡罷中旨還票擬於閣臣以監先朝之成憲省日後之紛紜報聞

○候補禦史周宗建以應謚諸臣猶間有未經廷議者爲原任太僕寺卿顧存仁及光祿寺少卿顧憲成國子監祭酒陶望齡南京刑部尙書王世貞請謚憲成等品行文章世所共推存仁於世廟中爲給事中申救楊愼呂涇等指斥葉凝素趙眞人等受杖於廷故宗建首推之

○戊子命大學士韓爌相度山陵爌以制敕房辦事中書舍人陳明晰頗習形家言挾以從因具﹤鋶﹣釒﹥告謁定陵

○戶科左給事中韋蕃條奏足餉六事一加派一商稅一裁冗員一廣鑄錢一查稅契一嚴出納並議通海運開膠河章下所司

○戶科給事中趙時用言發姦摘伏莫大於議論而使賢姦不辧摘發失眞者亦莫獘於議論因歷陳四獘曰誤曰刻曰拗曰譎得旨近來議論參差幾成聚訟這所奏折衷協公深於國是人材有禆下所司知之

○禦史汪泗論刑科都給事中魏應嘉俱﹤鋶﹣釒﹥請召對得旨候舉行

○蔭原任戶部尙書趙世卿子金�賣國子生

○己丑英宗睿皇帝忌辰遣丰城侯李承祚祭裕陵

○金復道臣胡嘉棟攺給監軍道關防敕書以寬靉鎭江並隸之

○庚寅禮科左給事中周希令言國初馬政事例查民間有田二頃人十丁者令養見馬一匹有田三頃人十五丁者令養騾馬各一匹田不起科丁不編徭謂之養丁田此外另設牧馬場息馬廠共計地有六十萬頃弘治元年南京兵部題行各馬政官鐫石開載頃畝四址與南冏舊志相同嗣經南京湖廣道禦史於有年題稱南直產馬矮小不堪因而變馬價解種其場廠地畝人得就便開墾矣至嘉靖十年禦史劉節張心查得國初養馬田槪同民間丁田一例起科當差並場廠地已經行墾者立爲三則每歲僅收銀萬兩貯南部分司萬曆七年南京兵部尙書方逢時十二年兵部尙書張學顏戶部尙書王遴萬曆二十一年南冏卿蕭森徐用儉等前後各題稱馬政中變養馬之戶不得佃種開墾豪家勢要礙占多年甚至轉賣轉典网收厚利殊非細故務選淸正公愼官一員著實淸察要見原額已墾未墾各若干有無荒蕪侵漁各若干內馬戶佃種各若干有無假名兼並每畝年照何則例起科務使田有定稅民有定業屢奉諭旨未經題覆則場廠地土之當淸查其來久矣然先臣止言起科者蓋承平之時未可輕議變價但當查明以存舊制今遼餉匱極外帑如洗民間自買田土重疊加派況場廠原系官地可曰河南南陽不可問乎臣謂有南冏舊志則其地原額原處俱可查旣得原額原地則今之已墾未墾孰種孰荒孰佃孰占並可查而六十萬頃者直按圖索之矣但旣索之後不必更窮治已前侵占匿稅等情明示以地可歸民價當輸官若鳳陽地磽田四五兩不等又不須槪以此律之但照北京官房變價事例每地一畝量變價一兩計六十萬頃可得價銀六千萬兩卽再減一半亦三千萬兩矣在上以官地與民徵之不爲無名在下以輕價得地輸之不爲無實上下相利計無便於此者然臣不患其難行也患在行之無專責若以文移行縣邑則姦民之阻抑多方各官之遷轉不嘗彼此推諉往返徒淹歲月伏乞皇上特差風力官一員駐札南直適中去處敕同撫按地方等官按舊志查場廠照地畝變價隨徵隨解定則起科禆益國計良非淺鮮章下所司

○奴揚兵撫順破二十餘屯邊吏匿不以聞

○以原任副總兵薛永壽管甘州西路事

○辛卯以光宗陵寢開工遣侯梁世勛薛濂宋光夏孫承蔭朱國弼李誠銘伯焦夢熊張嘉猷李守錡王明輔祭告各陵伯王國柱祭后土尙書王佐祭天壽山侍郎王永光祭司工

○皇城巡視禦史徐揚先言祖宗額設四門守衛之軍八千有奇士卒非不眾多而排立門闕者有幾額設大漢將軍紅盔明甲圍子手等分班入直威儀非不整齊而守宿直房者有幾蓋惟事屬之內則有隱占有包侵殊不可窮也惟法行之內則有忌器有掣肘竟不勝格也試觀素封之家尙欲責成守者時謹啟閉大內深曠盡弛其防寧無左右窺伺之患臣望皇上申明舊制嚴飭內臣使法行自近宮禁肅淸乃臣反覆思維在京城有提督大將而在皇城僅用兩員把總此其故不可解巡視科道又無附近公署晝而理事夜而直宿何怪人心不肅而偸玩因之似當議置一所於左右長安內外令科道部臣輪宿查點時禦史王一中兵部主事黃文星皆﹤鋶﹣釒﹥言之一中又言禁門非貿易之所則內市斷當外移工作滋混入之端則繕司斷當驗核而文星﹤鋶﹣釒﹥中復乞鑄關防以重巡視事權俱下所司兵部覆奏以爲禁旅空虛皆繇勛戚貂璫詭名隱占宜嚴飭稽查盡除宿獘九門鎖鑰以時啟閉一切閒雜人等悉行驅逐直衛官員以勤惰爲殿最至於特設公署以便巡查新鑄關防以重事權俱當如諸臣議得旨禁地守衛官軍及工作出入巡視科道並該司官嚴加查驗內侍著該監官一體申飭內市照舊但嚴加巡緝不得喧雜該部所覆依議行

○內侍王添爵選淨身男子以索賄激變兵科給事中尹同臯劾之上命司禮監查明具奏添爵止降級

○調禮科給事中倪思輝於吏科

○壬辰發馬價銀七千五百兩於薊鎭以督撫﹤鋶﹣釒﹥稱山海永平等處騎兵乏馬故也

○經略袁應泰議摘調各鎭家丁一萬名赴遼應用以備戰守省畿輔募兵與彭象漧土兵一萬八千之數部覆如議調發從之○革寧夏總兵都督僉事王汝金坐營陳應武職行巡按禦史提問追贓時有詔令各鎭召買兵馬赴遼汝金委應武所募率疲弱不堪領兵曹登衢等發其侵克罪狀經略袁應泰以以聞乞從重究處兵部具覆從之○禮部署部事左侍郎周道登言應謚名臣除萬曆三十七年題二十九人已擬謚號恭候欽點其四十四人尙未奉命擬謚今將雍泰畢鏘趙參魯王之誥張佳胤余懋學馬理曹端李夢暘賀欽朱冠譚太初叚民魏學曾朱鴻謨魏時亮龐尙鵬陳茂烈姜洪黃鞏汪宗伊林泮楊起元江治李中楊愼裴應章盛訥曾朝節黃鳳翔姜廷頤何源陶望齡劉一儒傅新徳沈節甫周怡莊曰�永王宗沐張允濟李棠董堯封馮應京敖文順等職名行實查照原﹤鋶﹣釒﹥開列上請得旨準與謚

○贈原任吏部左侍郎劉元震禮部尙書蔭一子國子生

○起升原任廣東道禦史吳禮嘉爲尙寶司司丞

○加升山東登州道副使陶朗先爲本省按察使仍管本道事務

○復除原任福建布政使司右參議陳大綬於四川

○命新任南京後府署都督僉事何斌臣仍照舊管潮漳副總兵事以兩廣總督許弘綱廣東巡按王命璇會﹤鋶﹣釒﹥請畱故也

○畱新升倒馬關參將馬炯仍管墻子路事

○以布衣張思任爲軍前參謀孟淑孔等爲都司僉書等官從經略袁應泰之請也

○癸巳大學士韓爌至自天壽山以新卜吉地形勢規摹十九日祭告啟土風日熙明具狀上聞又言建造奉旨一準昭陵該內監賫有工部原繪陵圖徧示諸臣中加石橋一道尢爲合法更於寶城後因山增築庶稱盡美上曰皇考新陵啟土訂議僉同天人葉順朕心忻慰其寶城因山增築尢見周愼下所司知之尋賜爌銀幣

○升太僕寺少卿王象恆大理寺寺丞房壯麗狹西左布政使張之厚俱右僉都禦史象恆巡撫應天壯麗巡撫江西之厚巡撫延綏

○調順天府丞劉蔚於外任命太常寺少卿官應震俟察典議處新起光祿寺寺丞劉光復照有疾致仕以禦史張愼言等交章參其冒濫也

○吏部續考科道等官李精白蕭基明時舉王志道朱欽相俱給事中精白禮科基時舉俱兵科志道欽相候補鄒復宣張紘畢佐周李日宣徐景濂溫臯謨陳保泰夏之令晏春鳴王祚昌吳其貴俱試禦史候補曾熙丙南京河南道禦史報可

○甲午上以卯時加冠命公朱純臣祭南郊侯陳良弼祭北郊駙馬萬煒祭太廟大學士劉一燝攝太師英國公張惟賢攝太尉各行禮頒賜惟賢一燝韓爌銀幣有差

○是日皇極門豎柱遣工部尙書王佐行禮大學士劉一燝等恭視賜茶

○禦史方震孺言今日人心有不平者三一曰國本之事言張差一案貽累多人如王之采陸大受李俸等沈鬱已久至今無見天之日則不平一曰門戶之說言門戶二字葛藤未已如葉茂才朱世守董應舉趙南星魏雲中馬孟禎髙攀龍劉策李邦華鮑應鰲劉宗周等摧折已盡至今無出山之色則不平一曰移宮之事謂移宮之始末事關聖躬同爲臣子決不敢先選侍而後皇上則科臣楊漣似可幸無罪而不知何以有居功之說也何以又有交通之疑也先帝賓天原出倉卒假令漣能呼吸之間交結宦侍聲色不動而置皇上衽席之安此固狄梁公所費躊躇者恐漣無此手叚耳而或者謂漣參新輔種禍有根卽微移宮亦且不免如是而又何以服人心也倘播之史冊傳之天下謂皇上堯舜在上眞有交通近侍之臣且肘腋之間有敢於矯旨之閹宦而皇上不及知所關聖徳聖政豈其渺細懇祈皇上召對以釋天下之疑上以﹤鋶﹣釒﹥內受累多官令部院從公會議具覆仍諭移宮事屢旨甚明前諭乃朕面發閣部大臣後諭乃朕腹心未竟之言左右不及知者有何交通矯旨召對報聞

○原任南京禮部右侍郎今起召入閣沈﹤氵隺﹥因禦史董羽宸參論懇辭新命溫旨趨令就道

○吏部右侍郎盛以弘﹤鋶﹣釒﹥辭新命不允

○乙未賜瑞王惠王桂王養贍莊田先是三府請養贍田地及莊店租銀上許給田地其店租銀兩著照舊解進大學士劉一燝等言此項租銀爲福藩設立分給三府歲入亦不甚多且藩封已定之國有期暫準養贍以體皇祖顧復之恩皇考友於之愛諒亦皇上所不靳也上如所請

○服除庶吉士蕭命官仍命入館肄業

○工科給事中霍守典因會議遼餉言議餉者先計兵今調募兵將所在逃潰河上通州昌平屢見告矣多兵多亂將焉用之至若摉括旣苦於竭澤加派又極於剜肉苟再爲剝削恐民窮思逞不惟加派之餉不可得恐正供亦難完也臣以爲今日遼兵斷當以十三萬爲率遼餉斷當以加派五百萬爲止夫增兵者欲以城撫順然勝著未握未可輕動不如堅壁淸野以守之又爲三軍疊出之法以擾之如是者一二年問奴可坐困也加餉者謂本折不敷然臣觀該部請餉之﹤鋶﹣釒﹥每兵每月大約本折可用二兩十三萬兵一年可用餉銀三百一十餘萬兩再加以馬六萬匹大約可用銀四百萬兩是於原加派之餉尙餘一百餘萬兩也與其詰之而不應不能淸其流何如按月而給發以淸其源之爲得也夫國依於民民依於食加派旣難嘗恃則屯田所宜急行若曰遼東擾攘之際難以舉耜而遼西獨不可溝洫乎西北諸邊又不可施行乎𨿽有占冒難淸而令其首實爲永業稍加子粒則得一鐘亦可省太倉一鐘之粟也不然規模不定大計不行區區爲苟且之術臣恐民怨日深土崩瓦解此時卽遼左萬全無恙亦何益於成敗之數哉得旨所司一並會議

○巡按直隸監察禦史申廷撰奉上命以帑金大賚邊士行次昌平九陵護軍擁眾要挾欲與營路一視同仁廷撰不得已開名散賞後廉訪其實則內監劉尙忠等爲之指畫號招也因上﹤鋶﹣釒﹥言陵軍惟隸貂監全無統轄核實則終年脫伍挾賞則眾哄同聲乞歸昌平道統轄以嚴操練仍治劉尙忠等主使之罪章下所司

○禮科給事中周士朴言淨身男子之激變也王添爵等以受賄而開亂今陵軍之挾賞也劉尙忠等以求賄而倡亂均不容於堯舜之世乞敕法司正二宦之罪刑科給事中熊徳陽亦以爲言兼責申廷撰不能約束受其要挾禮部不能規正發覺又追論舊冬南京營軍聽備監言逼科臣晏文輝大其公署科臣踰垣僅免祈大奮乾斷早絕禍萌得旨法紀陵夷委宜振刷所奏已知悉

○山西道禦史周昌晉奏稱國家之患莫大乎意見分而人才不收其用尢莫大乎議論淆而人才不知所用惟矯偏以歸於當虛衷以平其衡而國是定矣因劾亓詩教孫居相官應震王之采並薦王紹徽劉宗周楊鶴朱世守許維新袁崇友熊化得旨近來品隲人才一彼一此部院不爲評核朝廷將何適從本內各官有與先後諸﹤鋶﹣釒﹥異同者須從公從實分別擬奏

○遣禦史張愼言管烙馬屯田禦史安伸巡倉

○升應天府丞鄭璧爲通政使司右通政吏科左給事中楊道寅爲禮科都給事中刑科韓繼思戶科王繼曾吏科周朝瑞工科張其庭刑科董承業各右給事中繼思吏科繼曾戶科朝瑞禮科其庭兵科承業刑科

○授王志道禮科給事中

○升江西按察司僉事梅國樓爲廣東布政使司右參議分守嶺東道福建泉州府知府趙士許爲浙江按察司副使分巡嘉湖道

○丙申狹西道禦史髙弘圖指陳八患一在章奏多壅一在政府幸竊一在掖垣彊半投林一在會計如沃焦釜一在加編不聞乘除之策一在起用不免稽滯之嘆一在名婚掛漏於宗室一在刑獄寬緩於罪臣報聞

○丁酉上以加冠謁廟孝靜毅皇后忌辰遣官祭康陵

○戊戌命禮部增收淨身男子二百名其未完西北二城仍照舊會同該監揀選

○己亥禮部以經筵諏吉兼進儀注一講期欽天監選擇二月十七日卯時吉一儀注先一日告奉先殿告光宗皇帝幾筵一先五日命司禮監同各官詣文華殿演禮是日上詣文華殿左室展禮先聖先師一先一日直殿內官於文華殿內設禦座又設禦案於殿之東稍北設講案於殿之東稍南至期司禮監官先陳所講四書經書各一本置禦案各一本置講案皆四書東經書西講官先期撰四書經書講章各一篇預置於所講書內是日早上具常服禦文華殿升禦座將軍侍衛殿外如嘗儀鴻臚寺官引知經筵同知經筵侍班講讀展書辦事侍儀等官於丹陛上行五拜三叩頭禮畢以次上殿依品級東西序立侍儀給事中禦史各二員於殿門內左右北向立序班二員舉禦案置禦座前二員舉講案置禦案南正中鴻臚寺官贊進講講官一員從東班世一員從西班出詣講案前稍南北向並立東西展書官各從本班出東西向立鴻臚寺官贊講官鞫躬拜叩頭興平身東班展書官進詣禦案前跪展四書畢起退立講四書講官進至講案前立奏講某書展講四書畢仍掩書退就原所東展書官詣禦案前跪掩書畢起退立西展書官詣禦案前跪展經書畢起退立講經書講官進至講案前立奏講某經書畢仍掩經退並立如初西展經官詣禦案前跪掩書畢仍起退立鴻臚寺官贊講官鞫躬拜叩頭興平身各退就東西班展書官亦退就東西班序班四員舉禦案及講案俱置殿東原所鴻臚寺官贊禮畢各官以次出丹陛上行叩頭禮退上還宮

○大學士劉一燝等言文書官康寧捧到禦字一幅體勢端嚴筆法遒勁誠昔人所稱心正筆正之論臣等恭視不勝歡服且雪後嚴寒已傳免講而宮中��朵翰不輟日程仰見皇上典學之勤聖功之密臣等當傳示中外尢不勝慶幸先是春寒輟講上於暖閣中將閣臣票擬章﹤鋶﹣釒﹥親灑宸翰批發數通閣臣見書法日進競前稱賀上曰天寒作字較少未能工也俟春和時親筆硯尙有進益

○禦史王大年極言大工靡費之獘以規切冬官大約謂工科宜核歲月宜程出納宜愼虛冒宜淸而尢望皇上軫念民艱示天下以儉倘營建可緩不妨暫借內帑以充遼餉上謂帑金乃皇考特發助工豈得那移別用余著該部酌議工部尙書王佐覆議以爲臺臣所慮工料之虛靡則臣部以先慮之如采石運石原以尺寸準工造木運木原以徑圍定數各照會估量減業詳具於節浮之﹤鋶﹣釒﹥矣營建次第查得嘉靖間以一年完門工四年完殿工彼時物力充盈咄嗟立辦大非今比然臣不敢不自勉也惟是陵殿並舉夫匠應用不敷乞敕兵部查照原題速撥大營軍一萬五千名分發各廠應用至錢糧出納原有舊規合無於門工完日先將用過錢糧核實奏繳仍通行發抄質出納於通國揭心迹於中天若夫茅茨土階光昭帝徳卑宮陋室無間禹功今一街石也而費十餘年之開斲勞數萬夫之推挽孰若量減其闊厚輕省以奏功頂石大者亦爲量減似於制無礙至若花石金甎采運費煩鐵力等木召買艱難以別項酌抵所省亦當不貲乞皇上申諭提督各監內外同心毋掣臣肘得旨俱依議惟街石頂石尺寸仍照舊例

○刑科左給事中暴謙貞言臣有聖治宜規實效一﹤鋶﹣釒﹥奉旨言官論列不得隱語含糊﹤鋶﹣釒﹥中果有指名明白具奏臣不敢欺罔以干罪戾夫模稜變幻則李徵儀也昏庸饕餮則官應震也劉文炳非毒同蛇虺者乎趙興邦非污若糞螳者乎乃臣微指其事不列其名者不過借前車之覆爲後轅之懲使諸臣共相毖戒耳章下所司

○贈原任福建巡撫右副都禦史黃承玄工部左侍郎蔭一子國子生

○甘肅巡撫祁光宗避廟號攺名伯裕

○升太僕寺少卿丁懋遜爲太僕寺卿

○起升禮科右給事中杜士全爲太僕寺添注少卿浙江道禦史陳宗契爲南京通政使司右參議

○優升烏龍溝把總張世顯爲都司僉書職銜行援遼遊擊事統領毛兵分防寬靉部覆經臣袁應泰﹤鋶﹣釒﹥也

○庚子上禦文華殿講讀

○原任禮部左侍郎何宗彥﹤鋶﹣釒﹥辭爰立新命優旨趨之

○總督兩廣右都禦史許弘綱﹤鋶﹣釒﹥辭協理戎政且辯禦史袁化中﹤鋶﹣釒﹥謂臣之掛議大都在辛亥計典惟時水火交煎玄黃已見臣逆知其必有日後之異同此往彼來必至兩傷故先期設誓告天而且露章告之皇祖曰時囂姑銷之以靜物競姑示之以平此臣當日之肺肝也若謂臣工趨避則當時事勢宜何去何從丁巳之役亦不能無已甚臣在田間竊私嘆之而謂臣能遙伸辣手排擠吳良輔宋槃則又天地神明所共殛也得旨據奏心迹自明仍遵新命前來受事

○兵科給事中蕭基奏乞彰公道以協和衷言人心所以不和一生於徇旣成於淩卒遂於罔乃所謂協和者又非模稜也莫先於審輕重以省議論稽名實以淸流品蓋議論省則公道昭流品淸則公道伸矣上以爲有禆新治命各遵行

○復除尙寶司卿歸子顧願職

○授朱欽相吏科給事中

○起原任寧前參政張國儒爲撫順監軍

○辛丑命少師兼太子太師英國公張惟賢太子太保戶部尙書兼文淵閣大學士劉一燝爲知經筵官太子太保戶部尙書兼文淵閣大學士韓爌禮部尙書兼東閣大學士孫如遊爲同知經筵官禮部左侍郎兼翰林院侍讀學士周道登禮部右侍郎兼翰林院侍讀學士鄭以偉詹事府詹事兼翰林院侍讀學士公鼐詹事府少詹事兼翰林院侍讀學士錢象坤左春坊左庶子兼翰林院侍讀孫承宗右春坊右庶子兼翰林院侍讀吳宗達右春坊右諭徳兼翰林院侍講周炳謨來宗道魏廣微黃立極司經局洗馬兼翰林院修撰成基命右春坊右中允兼翰林院編修李光元右春坊右贊善兼翰林院簡討李標爲講讀官內象坤孫承宗周炳謨魏廣微李光元李標六員日侍講讀翰林院編修錢謙益李孫宸楊景辰孔貞運陳子壯簡討王應熊曾楚卿劉鐘英爲展書官鴻臚寺少卿加三品服兼司經局正字汪民敬等爲寫講章並起止官仍命泰寧侯陳良弼照舊侍班

○封蜀府東鄕王奉鐩嫡生第一子至��漚爲東鄕王長子遼府肅寧王憲火�藂庶生第二子術綾攺封爲肅寧王長子周府沈丘王長子在鍠嫡生第一子肅氵�括爲沈丘王長孫封鎭國將軍帥﹤釒林﹥等輔國將軍至溰等奉國將軍至氿等鎭國中尉奉口�銀等各有差

○發帑金五十萬以襄陵工

○起禮部右侍郎黃汝良爲南京禮部右侍郎

○升南京太僕寺卿於仕廉爲南京通政使南贛巡撫右僉都禦史周應秋爲南京大理寺卿

○升工科右給事中惠世揚爲吏科左給事中

○兵部覆五府及各營衛自陳不職諸臣左府僉書成山伯王國柱崇信伯費天澤等五軍等營左副將楊愈懋等錦衣衛都指揮使田爾耕都指揮僉事王世盛等俱照舊前府僉書襄城伯李守錡中府僉書都督僉事王問五軍營右副將鄭登雲南鎭撫司指揮同知葉世仍俱革任從之

○壬寅上禦文華殿講讀

○刑科給事中毛士龍言從來亂人國者在功罪之混亂黨錮之相擠議論之失衡而三亂之勢備於萬曆未季自四明東林相攻初口實於僞君子而後互詆以眞小人亦不過紹聖反覆淸流貽禍若東朝義��稟春秋選侍事關社稷議黨至此而黨禍將不堪言矣孫愼行奠安國本在舊輔葉向髙知其功皇祖亦知其功而韓浚等鍜煉以爲罪陸夢龍陸大受錢士晉馬徳灃王之采等批鱗借劍天下知其功皇祖亦不深其罪而浚等復鍜煉以爲罪自後又以不敢居之功責移宮之楊漣令之目斷春明心摧雪路此亦功罪數十年來翻覆之案也自產西北者詆東南產東南者詆西北厥後詆西北者間贊淸流以示公而禠其同類詆東南者間揚淑品以稱平而蔽其等倫其相詆者旣妙用其水火之術而互薦者亦未必有四海爲公之心此議論之再變也乃燕人趙興邦劉文炳齊人亓詩教楚人官應宸秦人李三才江西熊化祝耀祖被論則無一字拂拭無一語不平臣下旣不能亂已往之定平而又何必亂未來之成議乎今日臣子各具肺腑共爲社稷決不可徇我之私而抹彼之公決不可求一時之快貽終身之悔也得旨說時事甚晰甚平部院一並議覆

○戶科給事中趙時用﹤鋶﹣釒﹥請練兵言臣聞奴酋平日練兵始則試人於跳澗號曰水練繼則習之以越坑號曰大練能者受上賞不用命者輒殺之故人莫敢退縮今我之訓練曾有此否臣以爲不逐隊挑選不謂之練不按期比試不謂之練不以三等定月餉而以賞罰神鼓舞不謂之練驅未練之兵以進圖撫順未見其利惟邊臣量力而審處之得旨兵部酌議具奏

○巡城禦史方震孺緝獲假印文書陳必泉沈華等詔付法司

○補考選禦史侯恂於山西道以泰寧衛頭目朵兒只福余衛頭目丙禿那彥進貢馬匹在邊忠順勤勞升授都指揮僉事各頒給敕書令其管束部落

○總理河道工部左侍郎陳道亨﹤鋶﹣釒﹥辭新命不允

○禦史王心一﹤鋶﹣釒﹥言伏睹明旨一則曰奉聖夫人客氏保護效有勞績著戶部速行擇給地二十頃以爲護墳香火之用一則曰魏進忠侍衛有功著工部於陵工告成敍錄在內臣愚以爲客氏等旣效有微勞何妨優以金帛今乃加給田土明示優錄一似聖心獨以私恩爲惓惓者臣恐東徵文武將士聞之以爲吾屬捐軀命冒鋒鏑曾不得如左右之人徼聖衷之眷注重天語之叮嚀毋乃解其體而灰其心乎況梓宮未殯而先念客氏之香火陵工告成而彊入進忠之勤勞於理爲不順於事爲失宜不報

明熹宗哲皇帝實錄卷之五

明熹宗悊皇帝實錄卷之六

天啟元年二月癸卯朔命翰林院編修劉鴻訓禮科都給事中楊道寅頒詔朝鮮

○陳槐王昇爭認皇親懸案未結刑部尙書黃克纘以二家所供聖母年歲不同月日亦異開具上聞言皇上往時宮中稱觴必有一定年月日時此足以定之矣上以陳槐冒認皇親混淆眞僞屢於禁地瀆擾命從重擬罪越旬餘刑部引例戍口外報可

○裁雲南大理府駐札白崖通判金齒打牛坪雲龍甸三巡簡

○以雲南右布政使施爾志爲本省左布政使湖廣參政費兆元爲福建按察使分巡建南

○補考選禦史劉廷宣浙江道周宗建福建道

○奴遊騎至香鑪山我師郤之損失略相當

○狹西會寧縣民家黑牛產犢徧身鱗甲頭蹄各異

○甲辰戶部覆給事中趙時用疏言遼餉長久之計無如屯田查國初每軍受田五十畝每年納正糧十二石收貯屯倉爲本軍支用納餘糧十二石以給本衛官軍俸糧後減半止六石是立屯之法令軍自爲餋而無京運也至永樂十年遼鎭歲收屯糧七十一萬六千一百餘石以餋該鎭官兵九萬餘京運亦止一萬石而已其後屯政日廢荒占日多至隆慶初歲收止二十七萬餘石而京運漸增矣遼左一鎭如此而九邊可知是以先臣馬森奏歲除民運外所支太倉三百八十九萬有奇乃每歲天下所入不足三百七八十萬而文武俸糧羽林軍餉凡四十萬不與焉此九邊所以不支而臣部七事疏內亦諄諄以修屯爲急也委應復屯田省京運方可長久然有修舉之人須用鼓勸之法臣部昔議道臣有開至五百頃收榖五千石者準推巡撫之用如海蓋道靳於中墾田一千八十二頃得榖四千三十五石又如山西鴈門道南居益督率知州牛任大開墾五頃八十五畝俱自行措處不煩部費於中已升巡撫居益所當紀錄以俟優擢此鼓勸之法也然用鼓勸之法須淸查拋荒之田臣部昔議或差科臣或卽令巡關臺臣據額按籍卽有姦弁猾卒轉售於人者𨿽更換不常而契券可直窮到底也卽有兼並占竊除去其籍者而隴畝犁然具在可履畝丈量也若夫編戶召�中引輸粟之例科臣議欲漸而復之誠爲有見蓋九邊鹽引其價折粟納在邊儲爲邊軍之餉其餘銀在兩淮則六十萬餘兩在兩浙則十四萬餘兩在長蘆則十四萬餘兩在山東則五萬餘兩共約百萬有奇以供九邊京運之半恐一旦難以盡捐故余銀輸粟必俟扣抵京運而後可臣猶有說焉蓋淸查鼓勸以便通行如京東之玉田河間及涿鹿有宜水利者如山西宣大有水陸兼半者其額原未嘗虧減但民田牧田之類參雜其中則易爲隱占耳至於考終奏效要在三年起科扣減以省京運則修屯始爲實事而屯政始有實驗宜行督撫守巡各道決意力行必以減年例之多寡爲激勸之髙下過三年不減者治以怠緩誤邊之罪上命如議著實行

○管理練兵少詹事兼河南道禦史徐光啟奏報昌平練兵實數除汰去老弱外實在河南山狹營兵及兵部原發指揮宋純臣內丁共兵丁四千六百五十五名臣標下原有募選教師一百二十名俱行新將倪寵統領訓練乞還臣初服以洗冒進之嫌未幾復稱病求去且辭禦史兼銜欲以原任坊銜致仕得旨徐光啟練兵事竣著以少詹事協理府事

○以原任大名兵備按察司副使張應徵補遼東監軍道

○削援遼總兵楊宗業職行監軍禦史提問追贓以經督撫按交章劾其貪黷也

○吏科給事中倪思輝條陳四事曰講學親賢用人納諫報聞○禮科給事中汪慶百陳末議以禆新政一曰親輔弼言列聖如宣廟英廟孝廟世廟皆信任閣部大臣造膝陳悃藹若家人又見世廟輔臣家珍藏禦札卽宮中起居小事反覆�確不厭今宜盡法祖宗使大臣曉然知宸衷所注而效其謀猷一曰固邦本言方今海內處處蕭條加派重困乞諭各省直有司淸查官場官地如沿海塗田江南蕩田等項酌量納價升科準抵加派至於鼓鑄乃自然之利屯田實三年之艾但能擔當應無築捨一曰卹忠義言遼左先後死事諸臣若劉綎杜松潘宗顏等之死戰張文炳之死守有何疑惑而查勘二年未報聞將抑銳進之杜松爲楊鎬分罪伸逃死之馬林與劉綎比烈豈事久之定論抑局內之私心報聞

○乙巳山西道禦史李九官言朝講已舉問察宜先今皇上朝不失期銳然有勤政願治之思矣然而每朝數刻不過接見朝臣之丰儀而已是必當朝之時復所謂口奏之規有口奏則必有處分如祖宗時謂朝堂決政眾論稱善卽與施行者可法也是必退朝之暇復所謂召對給札之典召對給札則必有�確如祖宗時所謂事有不可每欲與卿�量必屏去左右內臣而後言又謂朕方圖新政理樂聞讜言大臣官員悉與明白來說者可法也皇上講筵日禦慨然有學古乃獲之思矣然而每講數刻不過聽聞諸臣之詞說而已是必當講之時則玩味其講中之意旨玩味則必有感動如祖宗時所謂喜讀正心章講意則曰朕未嘗不管束此心喜讀論語則曰節用而愛人眞治國良規者可法也是必旣講之後則旁通其講外之思旁通則必有觸發如祖宗時所謂聽講不敢盤於遊畋之章有所指摘則召中官李廣面戒之曰今日講官殆爲汝等宜自省毋貽後悔者可法也報聞

○補給浙江布政司右參政陸完學按察司副使郭士望鄧渼江西按察司僉事梅國樓湖廣布政司右參議曾用升狹西布政使司右參議張士俊按察司副使楊堯華各誥命

○日暈見於遼陽旁有耳如月狀赤白色光焰閃爍睨之如連環其西南東北面復各有形如日景色昏慘又化爲靑虹狀似弓形者二皆外向與日光相背自辰至午而滅經略袁應泰以聞上命加意修省仍行文經撫各官嚴飭備禦毋致疏虞

○復原任太子太保工部尙書楊兆官從吏部請也兆身後以网利被訐蒙禠至是乃復

○丙午戶科右給事中王繼曾疏駁吏部起用趙邦淸張國儒及添設兵部侍郎言二臣皆以計典黜者也朝廷三載黜幽之典堅如金石柰何以使貪之說爲墨吏開一面之网又去歲兵部添設侍郎二員時若謂減二員則戎事便如絲棼今命下五閱月矣尙有三臣邅迍未任司寇之官兼攝兵戎二篆而遼局不加成虧是皆多官無益樞務近許弘綱張鶴鳴旣經論劾誼必不肯就列合無將三侍郎攺一員掌署戎政其增益二員裁革照舊章下所司

○江西道禦史徐揚先奏請亟分用捨因薦夏嘉遇劉元珍何士晉邵輔忠錢策陸大受秦聚奎郭尙賓翟鳳翀余懋衡饒位孫瑋於仕廉鮑應鰲葉茂才濮中玉謝應祥周汝登程國祥魏雲中程策劉洪謨胡應臺鄔鳴雷熊明遇陳於廷塗宗浚米萬春李邦華孫居相黃建中張廷拱曠鳴鸞熊化徐如翰張鶴鳴龔三益張鼐徐光啟王之采王紹徽等詔部院一並從公議覆

○南京河南道禦史曾熙丙疏陳九事一曰肅紀綱一曰餋廉恥一曰淸銓政一曰愼起廢一曰定人品一曰儲邊才一曰修內治一曰重表率一曰端教化報聞

○升尙寶司少卿何士晉爲太僕寺少卿邵輔忠爲順天府丞光祿寺寺丞柳佐盧大中皆本寺少卿尙寶司司丞袁可立爲本司少卿

○升山東按察司副使李成名爲湖廣布政使司右參政分守下荊南

○升把總李維業都司職銜統兵援遼

○祭三皇於景惠殿遣禮部侍郎周道登行禮遣太醫院官祭先醫之神

○丁未遣大學士劉一燝祭先師孔子

○山東道禦史汪泗論歷陳亂萌言近據滇黔晉撫前後奏報土捨淩侮於州堂詔使被劫於公署靑衿煽禍於學宮亂民揭竿於山頂延綏保靖逃卒肆掠奉調女官望關卻步畱都驕軍鼓噪而焚給諫之署昌平守伍拋磚而犯直指之門可謂有三尺乎此猶其在外者也南城緝獲僞印假單訛以詐訛則淵藪不足爲藏矣明時坊彊賊明火劫傷人財則邏卒不足爲用矣武藝庫之獄可越則國門不足爲固矣大工之木可盜則尙方不足爲嚴矣甚者禦園之寶器均可攫取則金吾不足爲禁矣寶寧門何地而不知姓名之人擅自闖入則禁地不足爲密矣試緣臣言而俯垂卻顧將必有不能帖席者總緣法紀陵夷人心玩愒如覆軍沒帥之李維翰賣城納虜之麻承恩署道賣鎭之鄭之範罪狀久著天討未彰自是而有遊擊何光先用營馬馱餉還家有通判白似玉侵餉銀至一萬計又有同知冒日乾簡冊半年不報部援將毛有倫等逗𨖻二年未赴遼其爲積蠹積玩皆遼獄緩結一著誤之也同時河南道禦史袁化中亦列爲八漸曰宮禁漸弛言路漸輕法紀漸替賄賂漸彰邊防漸壞職掌漸失宦官漸盛人心漸玩因參吏部郎中崔淐鹽法道袁世振等貪賄罪狀俱可其奏

○靈藏贊善王端嶽堅昝遣使臣番僧進馬匹方物賞賚如例

○工部尙書王佐以內監派辦川漆雲母石等料重疊縻費乞賜裁省上不許

○發盔甲器械物料於遼陽仍命遼東軍需以後俱於新餉司支給

○內監齊進忠盜毀先帝幾筵禦鑪事覺詔付法司

○工部奏稱供應紅白器皿系吉凶大典急需續會原數二萬二千五百餘件但今部帑磬懸經費務從裁省宜減半造辦該一萬一千二百八十八副件仍照例南北均造報可

○戊申祭太社太稷

○漕運舊有總兵例用勛臣臨淮侯李邦鎭受事殊不厭眾心言官具疏論列兼請罷總兵邦鎭亦以病請俱下該部於是戶兵二部會同議覆謂邦鎭屢煩白簡難復靦顏總兵贅員竟可裁去至言者有攺流一說第有激於勛貴炰烋不若流官猶易彈壓耳然質之眾論酌之漕規終無如一去之爲全利也疏入上隨傳諭內閣李邦鎭準取回補別官去祖宗規制照舊行大學士劉一燝等奏言總兵一官在國初時原爲海運而設嗣後運河旣開漕河兩督臣並置經理各有司存卽使總兵得人亦屬冗贅乃其種種獘蠹如盤查需勒稽延不前不惟有病軍民亦且無禆國計自邦鎭被劾四年以來漕運竣事倍早則總兵不問世官流官應裁可見儻俯從部議使數年間軍民所畏苦而惟恐復中外所翹跂而望亟裁者一旦報罷則皇上經制之宜與繼述之善並在於斯因擬票以進得旨漕運總兵祖制用勛臣良有深意卻以一時利病議更旣經兩部會奏依議停推李邦鎭屢次告病準回京調理

○禮科都給事中楊道寅條列愼始五事一曰勤經筵以愼餋徳之始二曰頻召對以愼親政之始三曰重票擬以愼內假之始四曰崇節儉以愼裕國之始五曰明賞罰以愼操柄之始報聞

○禮部請選淑女以正宮壼

上從之

○升太常寺少卿李宗延爲大理寺左少卿廣西左布政使李問芳爲南京太僕寺卿南京兵部職方司主事桑學夔刑部山西司主事郝名宦俱升光祿寺寺丞

○升河南布政使司右參政孟習孔爲狹西左參政備兵固原

○以署都督僉事李秉誠爲徵夷營總兵

○己酉新起大同巡撫董可威稱病疏辭不許

○庚戌上禦文華殿講讀

○大學士孫如遊九疏乞休因言祖宗任用閣員多由特簡考之故典遠者無論近若世廟則有張璁桂萼方獻夫夏言徐階後因閣員缺密諭徐階舉堪輔政者階密奏曰人君以論相爲職惟斷自宸衷簡用一二則政體明而窺伺之私自杜矣於是有袁煒嚴納李春芳之命在穆廟則有陳以勤張居正趙貞吉在神廟則有許國趙志臯張位至於光廟之簡朱國祚亦遵累朝故事耳第皇上沖齡致來猜度又諸臣品望非臣可擬有累皇上知人之哲臣罪滋深矣得旨慰畱

○以皇極門豎柱頒賜大學士劉一燝韓爌各銀幣

○湖廣道禦史巡按江西寬限回籍賈繼春言移宮一事宸斷明決禁篽肅淸惟是移宮之後名分旣定而傳聞光景淒楚紛紜通國有若吞若吐之酸舉朝有且�且愴之狀於是微臣恐損聖徳又以皇上方在居廬未敢疏激祗齋沐具揭面閣臣三人於朝房而諄諄言之懇達聖聽以望其母女之保全而止豈不知犯忌者不祥觸璫者無幸哉蓋念衝聖禦極之始慈祥元脈當從折柳先防威福大權莫自中涓旁落而至於皇考之瞑目九天聖母之不仇匹婦必交得而雙媺耳此微臣當日具揭之實忠憤所郁義無返顧一官七尺都所不惜嗣而部院造膝陳請我皇上隨卽明諭優厚仁義兼盡覆冒無疆皇上之心事旣如日爲昭先帝之聖靈亦在天無憾而臣子輩歡呼嘆服久已帖然矣祗緣葛藤不斷乃頻聖諭淋漓殆數百言臣已陛辭抵裏從邸報中捧讀感泣聖諭𨿽無臣名天恩𨿽不深究而臣實妄獻規諷昧於將順又安得潛迹於形聲不到之地以緘口避禍也謹據實上聞以聽宸斷疏上嚴旨切責諄諄百餘言有大膽欺天目無君父等語人咸爲繼春危之

○時議起廢言者各有所主吏部尙書周嘉謨請發單咨訪得旨部院責在主持務參酌畫一不得狥眾推諉

○太常寺少卿李宗延奏乞修明禮樂條陳十款一樂章宜正謂文廟歌章尙沿元人之舊宜亟行攺訂以光大典一音樂宜審謂樂舞道流不諳大雅之音宜審定聲律以諧節奏一八音宜備謂八音之中絲屬琴瑟革屬摶拊今二音俱失其傳查先臣禮部尙書韓邦奇及鄭府世子載堉等注爲樂書譜法具在宜令樂官潛心學習以備全音一舞位宜定謂六經所載鐘磬琴瑟陳堂上干戚羽翟列堂下今武生或混列殿內如孟春時享及祭太歲之神相沿已久宜仍歸兩階以遵古制一香蠟宜愼謂香蠟多系低僞慢神殊甚乞敕本寺驗收官員務期精潔如遇時享先期宮中特發以虔對越一封號宜重謂近睹漢壽亭侯攺封大帝然本寺職掌未有遵承倘果系皇祖加恩不妨命閣臣撰制頒之本寺然後通行天下一大祫宜詳謂建文景泰二帝未沾廟享恐列聖會聚之時必有不安者竊謂旣膺一代帝王之統亦宜享一體黍稷之馨一祧廟宜議謂睿宗之入廟世宗無窮之孝思也然以皇上視之則遠矣俟光宗發引升廟之時或從舊祧或從新議在孝子固以恩事親而在仁人當以義率祖一親屬宜祧謂四祖尙以親遠議祧豈十五王可云百世不遷一東廡宜實謂前代文臣俱有從祀豈我朝東廡獨稱闕典得旨禮樂大典關系甚重該部詳議具奏

○撥給親郡王應用淨身男子二千六百九十名

○升光祿寺少卿黃運泰爲應天府府丞南京禮部儀制司郎中林熙春爲光祿寺少卿

○辛亥孝定皇后忌辰奉先殿行祭禮遣彭城伯張嘉猷祭昭陵

○禮科給事中孫傑言神宗遺詔有起廢一款此皇祖不忍賢才終錮欲以畀聖子神孫共襄治平也第所謂廢者或以建言致譴或以詿誤被逐或以他人他事波及其一叚本體自在原委有眞僞情節有鉅細秉銓者亦應有辧非謂一切被論被察者而槪擢用之也如京察可起將外計亦可起矣久掛彈章者可起將近幹物議者亦可起矣是使天下有不廢之起非朝端得應起之廢也報聞

○吏科給事中成明樞言今日之議起廢非考察也察則主於索詬而起廢之事乃遺詔之恩光也一則宜行以恕次則宜觀其大三則宜核其眞四則宜防其過五則宜權其用而滯又不可不疏也缺又不可不淸也上以爲有禆銓政令酌議舉行

○戶科左給事中韋蕃言古輸粟於邊以助軍需者也今變而納銀矣遼左需餉甚殷莫若將事例盡攺爲本色戶部專委官一員駐山海關多修倉廒以司出納令加納人員先赴本部掛號徑赴山海上納取實收回繳咨送吏部候選是兩便之道也或曰納銀易輸粟難捨易就難恐稱不便誠酌量時估如粟米一石值價八錢卽準作一兩二錢以四錢爲腳價人未有不樂從者章付所司

○光祿寺添注少卿呂純如請以宋範仲淹我朝曹端從祀文廟章下所司

○兵部添設右侍郎張經世因科臣王繼曾議裁添設求去不允

○升貴州按察使楊一葵爲雲南右布政使升廣西右布政使趙世徵爲本省左布政使

○壬子孝貞純皇后忌辰奉先殿行祭禮攺遣忻城伯趙之龍祭茂陵

○大學士孫如遊復引疾求歸得旨經筵禮重宜勉出供事刑科給事中陳所志復諷之去如遊因連疏繼請未允

○靖江王府宗室履��兮以歐死本宗邦���口�勒令自盡

○狹西固原軍余李文等以妖言聚眾謀亂事覺伏誅

○升光祿寺少卿胡克儉爲太常寺少卿

○升湖廣布政使司右參政詹爾達爲河南按察使管大名兵備事

○遣工部營繕司郎中王惟光吳之甲督造惠桂二王府第

○新升廣西巡撫右副都禦史陳徳元以病乞歸許之

○癸丑上禦文華殿講讀

○吏科給事中朱欽相言今日用人之法一在論品之宜先一在持論之宜平一在畛域之宜捐一在起廢之宜酌一在資格之宜破章下所司

○奴酋以數萬騎薄奉集堡我師用滅虜炮卻之副將朱萬良引兵至見虜而潰死者數百人虜次日出境

○都察院左副都禦史徐兆魁疏辭新命不允

○少詹事徐光啟以疾請告許之

○甲寅禮科給事中王志道言中旨屢諭羣臣猶半疑非上意票擬已下輔臣或間推爲內批章奏已抄發或經月未見題覆題覆已經歲或中外未見行事欲省議論而議論反漸以爭欲辧人品而人品反漸以混是臣下不恭之罪也玆欲邀陛下之令以責諸臣之恭下不敢進自出之意見上不敢煩天挺之聰明亦惟曰復祖宗舊法而已今廷臣所舌敝而爭者非中旨哉按會典凡內官內使傳旨各該衙門補本覆奏再得旨然後施行願自今以後內傳聖諭至內閣者閣臣當朝覆奏到內科者科臣當朝覆奏六部九卿莫不皆然上無反汗之嫌下無封還之抗然後內旨可信也至於票擬一路則有孝宗四年故事在按弘治朝經筵講畢召閣臣劉健謝遷等至文華殿取羣臣奏本�定口奏得允乃錄於紙以進上親批本面或更定一二句自今以後問行口奏面批之盛事威福歸於主上建白取於六曹然後票擬可得而專也至於抄發奉行則有憲宗元年故事在按成化初令一應題本奉旨者六部都察院等衙門抄出卽明白覆奏發落不許稽緩若過五日不覆奏者該科以聞據條例以考庶績下無苛察之名上收綜核之實然後政事可得而敏也至於章奏欲省則有敬皇帝午朝之故事在按先臣彭韶請定午朝惟議經邦急務如大升遷大災異緊要錢糧邊報工程囚犯之類許令該衙門先具事由奏駕禦門就於禦前公同議奏取旨奉行次日補本備照今卽未能日行午朝之政而面奏條對間或舉行封章漸化爲敷陳筆舌漸化爲功實然後煩囂可得而省也至於議論之易紛尢莫如論人則有穆廟元年之令甲在按隆慶初議準兩京九卿並各科道廣詢博訪有才略過人忠誠任事者或堪任各邊督撫或堪任各邊兵備有司或堪任淸理屯鹽無分見任去任各另疏薦舉日後所舉之人果有成績舉主一體升遷而僨事殃民卽將舉主重加治罪此後薦一人必明言其才品何居服官何據一不效則自甘連坐又誰敢妄托風聞而自命憐才也報聞

○福建道禦史周宗建言臣無論往事請論自皇祖戊申以後方故相沈一貫未敗之時在朝者豈盡無君子而惟一雜以小人則沈鯉可逐郭正域可芟察典可壞大獄可興時則有錢夢臯康丕揚等而爲之首庚戌辛亥之交在朝者亦豈盡無君子而惟一雜以小人則大貪之淮撫可保極險之銓佐可阿直節可摧淸流可放時則有史記事徐縉芳等而爲之首壬子癸丑之交在朝者亦豈盡無君子而惟一雜以小人則學差可擠考選可排吏兵之說事可日試以爲嘗察事之把持可一网以爲阱時則有亓詩教趙興邦等而爲之首計其時爲君子者有心難昧有行難捐豈不欲一顧其終而無柰此諸小人占風望影擅便投膻不審寸心之安危不計後來之破敗則此數小人實所以累一時之君子而使之共盡者也夫君子進庸之盛無踰今日矣姑以用人一案言之在舉者光明洞達各諒無他在用者直捷了當無嫌旁摘如必借此爲題爭相濫引將朝廷大公之盛舉翻作臣子市徳之私緣此臣之不得不慮也又以移宮一案言之闡發旣明人言且息若復據此爲名再生譏諷將侈談羽翼者益添臣子之不安追憶幾筵者復來事外之億逆各欲髙其聲價翻似失其初懷此又臣之不得不慮也今請約言之以告諸臣曰自非眞才眞品毋容夾雜以同升自非大枉大冤毋輕出言以佐斗更請廣言之以告諸臣曰時本無事毋爲意外之張皇用旣獲申毋添過去之孤憤共期不負此良時耳詔部院一並議覆

○升工科左給事中蔡思充韋蕃俱都給事中思充兵科蕃工科

○升廣西按察使劉毅爲本省右布政使

○尙寶司司丞趙鳳閣復除原職

○乙卯上視朝畢有妄男子張道安詭充較尉從西班狂呼趨出上命收治之錦衣衛承旨稍緩並賜詰責因傳諭兵部都察院皇城守衛朝儀禁仗及京城內外巡警事宜具載職掌邇來怠玩相習屢致疎虞兵部都察院並緝事衙門督率巡緝巡視等官嚴行申飭盜賊姦細左道妖言卽便拏究遊手無籍潛住異色諸人不時驅逐地方鄰佑容隱不舉的一並究治其錦衣衛侍衛旗尉及各門守衛軍役淸查隱占雇覓頂冒諸獘一體奉行諭錦衣衛朝儀直駕侍衛巡察該衛職有專司近來因循縱弛旗尉人役漫無稽查致有雇替諸獘今後務嚴查正身姓名籍貫淸核文冊各管領官比認習熟臨期閘點驗明方許給牌執役至於車駕出入警蹕倍宜嚴整扈從器仗員役依次陳導不得錯雜擁遮其原隸該衛額設旗尉人等若干向多奏討隱占非近奉明旨不合規例的都著查明取回補額違者一並參究如諭奉行

○南京工部尙書丁賓引疾乞休得旨慰畱

○以恩詔蔭工部尙書王佐男道京南京兵部尙書衛一鳳男廷亮南京工部尙書丁賓男礦鳳陽巡撫戶部右侍郎李餋正男蒞總督兩廣兵部右侍郎陳邦瞻孫世繩巡撫山東右副都禦史趙彥男昌胤巡撫延綏右副都禦史董國光孫胤舒提督操江右副都禦史陳道亨男弘緒南京通政使嚴一鵬男紹宗俱國子生

○升山東按察司副使角�羊經雅爲湖廣布政使司右參政廣西布政使司參政盛萬年爲江西按察使備兵贛州廣東南雄府知府孫克恕爲貴州按察司副使

○丙辰上禦文華殿講讀

○巡按遼東禦史陳王庭始以正月十九日奴破村屯入告參總兵李秉誠章付所司

○兵部尙書崔景榮以病乞歸不許

○司經局洗馬管國子監司業事成基命請舉臨雍之典仍先敕工部修葺廟捨吏禮二部稽核生儒章付所司

○遣禦史倪應眷督理糧餉

○丁巳工部言皇上新膺寶極祀典肇興鎧仗乃護衛之威儀年久損壞不堪委宜修造但大工陵工並舉部帑匱詘且遼左軍需不時取討物料似難全辦姑量減三分之一開列件數以聞報可

○戊午浙江道禦史蘇述言起廢宜以鄕評爲主蓋服官展采之日短而休沐林泉之日長每見操術任智之徒可以牢籠宇宙而歸對妻孥面目祗覺可憎又見沽名要譽之輩可以欺瞞一世而還按井裏詬詈幾無剩膚故與其終日爭用捨於國不如察眾好眾惡於鄕未幾刑科給事中劉弘化疏又言參用鄕評可耳有立朝無可議而以鄕人不善者之惡遂成瘡痏立朝有可訾而以鄕願之好遂生羽毛議若相左然用人者宜兩存之

○奴酋率眾犯虎皮驛撫鎭以聞時兵部尙書崔景榮侍郎張經世皆引疾求去司官仙克謹亦以人言杜門傳諭速出視事並催侍郎未到者

○原任吏部右侍郎史繼偕疏辭新命上以政本重地亟需贊襄令刻期就道

○升太常寺少卿李瑾朱世守大理寺右寺丞唐世濟俱都察院右僉都禦史瑾巡撫順天世濟巡撫南贛世守巡撫廣西

○加雲南臨安兵備副使劉一全布政使司右參政銜照舊管事

○工科左給事中蔡思忠上﹤鋶﹣釒﹥以中旨頻出責閣臣以憤懣杜門責諸大臣以堅持求勝責言路諸臣又言李可灼以用藥誤先帝誰薦李可灼者宜並坐之報聞

○己未初開經筵

○工科給事中李春燁言實政當修羣議當核因指及李朴桂有根髙舉賀烺詔部議覆

○加原贈太子太保禮部尙書東閣大學士於愼行少保蔭一子中書舍人以先奉從優卹錄之旨也

○贈原任南京戶部尙書張西銘太子少保蔭一子國子生

○原任寧夏巡撫今升戶部右侍郎臧爾勸以募兵不效求罷不許

○升雲南布政使司右參政謝肇浙爲廣西按察使

○補原任貴州按察司副使周世臣於廣西備兵賓州

○提調學政巡按直隸禦史盧謙以病告部覆許之

○庚申山西道禦史李九官論原任吏部文選司主事今升僉事田仰吏部考功司郎中蔣一驄諸貪橫狀章下該部

○升禦史毛堪爲大理寺左寺丞張至發爲右寺丞

○升戶科都給事中李奇珍爲太常寺少卿

○奴酋入犯至王大人屯次日東去往來無定駸圖大舉矣

○四川廣元縣地震

○辛酉恭仁康定景皇帝忌辰遣彭城伯張嘉猷祭陵寢

○福建道禦史周宗建極論遼事而備責輔臣言始宜設奇撫順而以馬上督戰敗繼宜嚴備開原而以誤用李如楨劉國縉敗旣宜堅用熊廷弼而閱視一遣復亂人志則皆宰臣之無識誤之也至於今日新臣受事惟有固其膽志密其防禦守廷弼已效之規絕奴賊中土之市持之幾年虜無大利我無大害使奴終心希求中國市賞之利而悔禍求福當有定期此又今日不易之定著也乃當國者復漫然不見一主持人言兵十八萬則亦曰十八萬人言餉九百萬則亦曰九百萬人言撫順可城則亦曰撫順可城隨人髙下而一無短長一旦有警計無所之則惟有如前歲之早閉九門而已得旨軍國大計廟堂自宜主持閫外仍當參合章付所司

○戶科給事中郝土膏評新舊兩黔撫寬張鶴鳴而責李橒上是其言後禦史傅宗龍言之尢切且極口譽鶴鳴報已有旨

○升禦史王雅量爲廣東布政使司右參政備兵羅定萬崇徳爲山東按察司副使督糧給事中孫國禎爲山東按察司僉事淸軍驛傳

○起升原任吏部文選司主事王伉爲福建按察司僉事管屯田水利原任山東右布政使兪維宇爲湖廣左布政使

○攺河南按察司副使嶽駿聲於山東管淮安漕運

○壬戌頒泰昌錢式

○遼左降夷日眾總兵賀世賢受之多至三千人總兵李光榮不納且以聞兵科給事中蕭基上疏言降夷有可疑者三有可慮者四何以明其然也遼東年荒米貴自去歲已然何至此時方覺困餒聞經臣懸招撫之令奴騎匝月絕迹而西夷降者麕集保無借徑假道者乎其可疑者一也夷虜居依艸野坐啖鮏羴不畏饑寒是其天性若有如許車輛如許牛羊何不往牧彼方今乃遠來投我其可疑者二也據前後之所報者夷人四五千牛馬千匹車八十餘輛此非一日一時可至亦非冥冥悄悄而來彼中部落豈不知覺尾而殲之勢所必至而昔胡寂寂今乃狺狺其可疑者三也卽使無可疑矣降者眞矣而狼子野心非我族類萬一約束無方狼顧而起蕭墻敵國肘腋甲兵可慮者一彼旣窮困而降我必恣其饕餮須人人給賞日日支糧軍餉尙爾告虧夷腹何時得飽可慮者二方今間諜不明華夷錯處或者奴酋姦細因而竄入其中多方誤我出沒無常呼吸之間何事不有可慮者三奴氛未靖虜釁先挑萬一奴與虜合欲進討奴酋則恐虜之躡其後欲安排降虜則畏奴之襲其虛進退兩難腹背受敵可慮者四今日閫外之事當問之經略督撫閫內之事當問之樞府部院如果措處妥當則當敍彼中招納之功儻或尙欠�量則當采眾口僉同之議疏下所司臺臣王業浩潘士良馬逢臯科臣蔡思充曾汝召郭允厚陳胤叢皆以爲言時遼東巡撫薛國用疏中亦言降夷有三可慮大約與諸臣之見同而復陳三議曰分插曰措餉曰河西增兵增餉詔該部從長酌議具奏兵部尙書崔景榮覆言經臣招降之檄爲東夷也乃東夷無幾且缺餋贍矣西虜黃把都巴領瓜兒兔等皆款虜也我正當申明向來和款之好激以宰賽久覊之恥彼卽不爲我用或亦不爲奴用爲何收其降人自啟釁端乎況奴酋慣使姦細己事可驗前車不遠柰何蹈之𨿽賀世賢善撫降夷然彼若有意而來我𨿽待之恩厚豈能變其初心奴之恨世賢最深世賢之自待何其甚疏肘腋之患不可不慮也爲今之計惟將已收者分散安插將來者拒絕勿收耳得旨處置降夷經督巡撫諸臣悉心料理務出萬全閫外事權原不中制不得因而互諉廷臣先後言降夷不可信者甚眾獨經略袁應泰以爲收降爲得策且言昨三岔兒之捷卽以新夷爲前茅死於陣者二十三人從前種種之疑可以盡釋上命參酌部議倍加周愼竟以輕信取敗云

○原任禮部右侍郎兼侍讀學生孫愼行疏辭新命溫旨趣之○起升原任禮部右侍郎顧秉謙爲吏部左侍郎兼翰林院侍讀學士掌詹事府印纂修玉牒升詹事府少詹事錢象坤爲詹事兼侍讀學士掌翰林院印

○升湖廣按察司副使張邦俊爲雲南布政使司右參政分巡金滄道

○革奉集徵夷營總兵李秉誠任行巡按禦史查勘問擬以部覆按臣陳王庭參其貪婪淫縱也

○河南道禦史張捷疏薦多人董應舉吳撝謙於仕廉胡琳蕭近髙安希範倪斯惠李之藻吳之甲龍國祿周應中沈應奎等上謂銓敍人才乃吏部職掌本內臚列多員且多見任不無侵官以後申明舊制非奉旨公薦不得率意私舉

○癸亥上禦文華殿講讀

○山東道禦史汪泗論言起廢宜速並請召還科臣楊漣李若圭得旨起廢已有屢旨科臣請告補官自有定制不必瀆擾

○刑科給事中毛士龍以禁旅虛空姦徒闖進震驚朝班乞奪錦衣衛指揮使駱思恭爵令戴罪整飭宿衛其大工夫役宜照禁軍例造年貌冊各給木牌卽內官內使亦必出帶銅符以備照驗如誤治守門官罪庶朝陛肅淸姦宄屏息又言年來欺罔成習功罪不分以遼餉言之經臣瞞天索價有入帳無出帳以欺戶部戶部括地尋毛有派帳無收帳以欺廷臣郡縣賣私恩告消乏有欠帳無交帳以欺餉司以遼事言之賀世賢功髙數十戰未得與都督之銜罪撫李維翰尙息家園之樂罪經楊鎬再偸旦夕之命直令豪傑灰冷姦雄巧伏安望蕩平之有日乎報聞時賀世賢以累立戰功欲乞一五府銜而職方胥吏厚有所覬恡而不予故疏中及之

○補考選禦史楊新期河南道魏光緒雲南道

○又補崔呈秀河南道

○部覆科臣王繼曾疏趙邦淸姑俟酌議另用張國儒仍赴遼監軍從之

○贈原任南京刑部尙書李楨太子少保蔭一子國子生

○甲子蜀王奉銓言臣左護衛百戶楊琨子楊桂等倚藉靑衿霸占田土前後逋糧千石臣行令承奉拘責其僕尋僕病故桂等假借人命紏黨數百圍逼臣宮世子妃彭氏竟致驚殞承奉典儀槪被抄掠仍復呼朋引類膚愬當道凡隸名王府者一网打盡府官稍持正論輙掜造傳奇並摭臣母王妃於內言之痛心扼腕惟皇上篤念親親逮治桂等追租正罪無使弱藩爲惡生魚肉上曰近來士風澆惡生員每每聚黨橫行大幹法紀楊桂等本當逮問姑念幹連甚眾卽著彼處撫按官嚴提奏內有名人犯根究黨同主使並掜造傳奇之人從重擬罪不得徇情偏護一應侵占田土悉行淸查退出聽本府自行佃種撫按官仍親詣王宮安慰久之撫按遵旨提訊言查傳奇原無指實驚薨世子妃亦難懸罪惟是楊桂等以世隸而逋藩府之租倚靑衿而忘冠履之分始與承奉爲難諠聲直徹宮闈繼紏通學興詞謗帖徧黏城市披猖若此法紀謂何因將奏內有名七生問擬黜降配杖各有差仍將田土退還聽王自行佃種部覆如撫按所擬上從之

○升廣東右布政使楊松年爲貴州左布政使兵部郎中施天徳爲河南布政使司右參政淮徐道

○補考選禦史李應薦廣西道

○乙丑禮科給事中王志道疏陳遼事而及熊廷弼以爲今罪廷弼者欲勘其修城浚壕虛冒之罪不知此乃廷弼之有微勞於遼處又何以服其心乎廷弼之罪浮於楊鎬蓋古者戍其地則用其地之民未有純調客兵者帷純調客兵則必不可以持久故四路之師出矣純用客兵而又欲其持久故八百萬之矣一則令三路流血腥聞於天一則令百郡驛騷毒流於天下嗟嗟楊鎬以遼僥幸者也廷弼以天下僥幸者也說者曰不調客兵何以有兵夫遼非無兵也劉國縉一呼而集二萬人其所以散者禦之非其將撫之非其法而廷弼又與國縉交惡諸將窺其竟旨以散其眾爲國縉罪未可懲噎廢食也爲今日計客兵旣不可以驟撤則請定以見在十三萬爲額就中講精練之法夫丘不練無精法不汰無練法昔魏無忌救趙今軍中願歸者去二萬人得精兵八萬大破奏軍今經略何不將十三萬眾選其精銳汰其老弱發四五萬人以歸漸募遼人補充其伍是後士馬物故悉以遼人補之客兵漸汰而精主兵漸增而壯夫然後可保數十年有兵不然思歸之士水土之患今日猶有兵之名數年之後逃亡物故將無兵之形可不寒心乎得旨所司議覆

○兵部尙書崔景榮言經略袁應泰欲築撫順堅城先曾有班軍之請經臣意在全調而總督意在量調者蓋班軍向守薊鎭爲神京左臂關系匪輕至於撫順之役不難於復而難於守且去遼沈百里而遙欲圖恢復不如自近及遠聲勢相倚應援亦易此在經臣隨時斟酌也惟是遼左餉犒俱乏則量折班軍亦一時接濟之計在經臣欲全折而督臣欲量折臣部從中酌之合將春防班軍三萬之內折價一萬五千先角�羊遼東支用尙畱班軍一萬五千爲薊鎭修守之用庶兩地皆便而邊事俱無誤矣上是之

○鑄遼東監軍關防給監軍道牛維曜

○貴州巡按禦史沈珣以科臣韋蕃疏參張鶴鳴妄殺啟釁代爲控辯言百聞不如一見臣前按黔但見鶴鳴之誅剿惡苗未見其妄殺也章下所司

○發馬價二萬二千四百兩於寧鎭

○安仁艸場火奪監督主事霍允猷俸一月

○福余衛夷酋暖兔名下通夷把速等到市密稱前正月間有達子哈喇等四名持布疋前往奴兒哈赤家貿易聞奴酋欲於閏二月來克沈陽暖哈喇等報知暖兔暖兔遣人傳調各營要往遼河一帶住牧俟奴酋犯沈陽暖兔營達子從懿路劫奴酋寨取宰賽歸因有兩家原是一家當以血酒爲信等語蓋以甘言邀賞也邊吏隨據以聞

○原任吏部右侍郎兼侍讀學士朱國祚史繼階各疏辭新命溫旨趣之

○以覃恩加錦衣衛帶俸指揮同知李誠鉅指揮僉事李誠鏓各一級

○海運遭風遣山東撫臣及薊遼等處道臣致祭海神

○升河南布政使司右參政周泰峙爲湖廣按察使

○湖廣右布政使熊宇奇因病乞休部覆允之

○丙寅上禦文華殿講讀

○湖廣禦史方震孺請速催新簡添注兵部侍郎諸臣一以爲經撫之應援一以壯神京之肩臂一以催兵餉之灌輸一以省督臣之奔走次則當愼簡職方近仙克謹已經論列終難展布以臣管見調於北似無如鹿善繼吳之甲調於南無如鄒維璉召用而加銜以代管無如熊明遇李邦華銓司急宜采訪俾邊疆倚之爲司南而禁廷賴之爲頗牧然臣之所慮者又不獨在奴而在虜今虜情已變矣客歲王猷之使虜爲訪金臺什之裔也而不虞其賣國也旣得其名馬貂參因而許以歲幣矣又許以三千人入貢矣比虎酋來尋盟猷遂遁去而邊臣匿不以聞也東協將官代遣張汝觀等四人往說虎酋系而畱之復以數百人至桃林口挾賞嫚罵而邊臣竟不以聞也夫桃林之去永平僅六十里耳且守隘之殘卒不滿百假令虜眞蠢動而烽火且旦暮逼甘泉矣爲今之計宜急捕王猷戮之境上以謝虎酋桃林之間所宜稍宿重兵使虎酋或望而息心章付所司

○浙江臺州兵以索餉嘩郡署並挾放監犯拆毀民房浙江撫按蘇茂相彭鯤化合疏以聞請捕首惡寘之法仍劾當日啟釁之臣言知府陸元禎始而輕放輕扣以致悍卒亂嘩旣而隨挾隨從遂令體統澌滅分守參將楊維垣紀律不申何有鈐束之令行伍屢變全無拊輯之方請降元楨而以嚴州府知府張允登代之罷維垣而以南洋參將馬孟驊代之章付所司吏兵二部各具覆如撫按所請從之

○升禮科左給事中周希令爲戶科都給事中

○加升河南布政使司左參政焦馨爲本省按察使照舊管事

○調延綏中路協守副總兵孫諫於遼陽協守中路

○升山西樓子營守備李登龍都司僉書管遼東武靖營遊擊將軍事

○丁卯上禦文華殿講讀

○禦史方震孺言京師五方雜處姦宄叢生如臣摉假印時得山人莊士元文書一卷皆系罪璫戚畹之辯揭其他走空神棍實繁有徒或造假單或布蜚語生無影之風波遺大毒於善類此輩不驅除巡城者不得謝其責章下部院並詰璫畹主名震孺覆奏罪璫劉朝戚畹鄭餋性也詔以士元付法司

○江西道禦史董羽宸條陳十事曰絲綸之出當平牽制之文當決宮府之法當一政刑之明當速保舉之法當重巡撫之任當久遺佚之材當收起廢之人當核補官之期當定文卷之刷當嚴疏下該部

○先是淨身男子羣噪於禮部科臣李精白因選婚稽遲微剌署部者言寅淸之署哄爲斗場當局無一語執爭事後出一疏塞白左侍郎周道登因疏辯辭印右侍郎鄭以偉亦疏陳顚末上皆溫答之

○新升南京戶部右侍郎陳所學再以病請部覆許之

○升廣東按察使吳中偉爲本省右布政使

○蔭大學士劉一燝次男斯﹤土韋﹥國子生

○戊辰大學士劉一燝韓爌言恭照累朝加恩外戚典制具存先該臣等具揭以請奉聖旨加恩事再查例酌議來看臣等查議回奏未蒙批發隨奉聖諭聖母孝和皇太后兄王昇照孝靖皇太后侄王天瑞事例升授可擬敕來行臣等時以王昇自行陳奏奉旨該城禦史審明來說具揭請催回奏奉聖旨聖母世系兩奉皇祖查明登載玉牒不必催該城回奏其王昇封爵遵照前諭擬敕來行臣等正擬議問聞刑部審明王昇及陳槐事日俟回奏近本部題覆奉旨處分中外疑迹不辯自明臣等方候聖諭適蒙皇上召見臣等面諭皇親事情已明昇何不封臣等仰見皇上孝思篤至尢愼重典章𨿽前諭久頒不卽督趣必俟部議明確方議舉行臣等敢不遵奉惟孝端孝靖孝元孝和四太后外戚同時加恩難同一敕因各擬敕槁進覽伏望皇上裁定敕下該部遵行臣等再照先帝登極皇上嗣位兩朝加恩一時並敍永年伯王明輔以宮銜祿米王天瑞以封爵宮銜各爲兩次恩郭振明已兩經傳奉並王昇初傳祗擬封爵其王椿爲孝端皇太后親弟王楷從弟王天儀王天名王天麟爲孝靖皇太后親侄郭從龍郭起龍爲孝元貞皇后親侄應加職銜俱各參酌情例中或先蒙傳奉仍照例載入敕諭以存舊制總之皇上恩澤國家典章統候聖明裁奪

○補原任浙江按察司副使郭士望於河南

○蔭原任南京戶部右侍郎陳所學男盛楠國子生

○己巳刑科右給事中董承業疏參工部屯田司員外宋良翰時良翰與同部員外王湛初共事陵工以任子故頗輕之湛初死有謂因良翰之訽忿懣致斃者監視陵工科道李春燁羅汝元言其事承業因參良翰並及刑部員外王漢傑之穢聲索著戶部主事田鳳儀之貪狼攘差俱下所司旋以勤王事贈湛初太僕寺少卿湛初前大學士王家屏子也

○遣戶部尙書李汝華祭太倉之神

○新升兵部左侍郎張鶴鳴因給事中韋蕃參其妄殺起釁具疏力辯詞頗忿激得旨公議自明著遵旨到任蕃復抗疏參之命所司一並議覆

○刑科給事中劉弘化請速勘遼東罪撫李維翰得旨嚴催奏繳

○升湖廣按察使吳士奇爲本省右布政使山東布政使司左參政陳瑛爲江西按察使備兵徽安

○庚午上禦文華殿講讀

○升河南布政使司左參政饒景暉爲廣東按察使工部屯田司郎中馬諫爲湖廣布政使司右參政屯鹽水利

○刑部擬楊鎬李如楨大辟具爰書上聞得旨楊鎬輕率寡謀李如楨退縮欺罔覆軍喪地貽禍至今罪狀甚明刑章宜正旣會審明確俱依擬

○狹西洮岷地震

○辛未春分祭大明於朝日壇遣成國公朱純臣恭代

○禮部疏言先帝許以荊州府第封惠王惟是親王樹屏所在凡系天潢法當遠徙查遼藩支庶郡王以下五千餘人久住彼中控吁不便臣等博謀於眾先有湘王故城見在荊州事或可因請敕各官營構以奉攺建上曰惠王分封荊州乃皇考成命依擬將舊城營建以免各宗移徙工費浩繁酌議協濟毋致偏累一方

○上之初登極也恩詔一款五府並宗人戎政掌印官著有勤勞俱加官銜一級已加者準給肩輿今山陵祔廟禮成復奉有準加應得恩典之旨緣是陳乞紛紜禮科左給事中周希令上言臣謹按大明會典登極止載賜給銀兩有差自宣徳弘治正徳歷代但有等殺並無異同再查隆慶六年存科錄本除賜給外亦無別項恩典至於山陵祔廟加恩未載會典然以登極止於賜給則陵廟亦可推也今皇上典禮前後方多五府人員效勞不少爵秩等威有限陳乞重��田���無窮無論上違祖制亦且終窘聖恩伏乞明旨裁奪上命該部參酌具覆不得紛紛陳乞

○宣大總督崔景榮薊遼總督文球兩廣總督許弘綱鳳陽巡撫王紀應天巡撫胡應臺浙江巡撫蘇茂相福建巡撫王士昌各以軍政論劾貪劣諸弁兵部先後覆請鐵騎右營遊擊王平雷廉副總兵楊應春俱提問黃花鎭參將呂光炫延綏左營遊擊麻繼志昌鎭左車營遊擊周尙斌井坪路管參將事潘永神樞三營參將郭威振左翼營遊擊艾穆楊州遊擊程應麟中都畱守協同僉書章敬身劉家河遊擊劉士傑永生洲參將姚應禎浙江溫處參將徐應髙浙江都司僉書翟國儒福建南路參將胡應魁廣州海防參將呂佾俱革職

○兵部發新募訓練浙直官兵二千五百七十三名以守備黃調煥徐璉統之赴遼東防剿

○升廣西布政使司左參議周起元爲四川按察司副使備兵川西

○命嚴禁左道稽查驅逐從禮部之請也

○巡視庫藏監局禮科左給事中周希令疏言京師之最貽害地方者無如僉�一事蓋十庫�人與別庫異別庫�人有預支十庫�人無預支皆�自備本買納方行領價舊規廣西司移文巡視衙門發五城行兩縣僉送里甲報名旣挾讎而快私坊官不肖復賣富而差貧�人見報如入死地臣每入署多方研審重役者豁讎報者罪仍行兵馬司覆查有無產店生理果系窮乏卽與釋放不敢妄放一名亦不忍妄僉一名誠知此京城一大苦業也顧訪之舊說參之輿情莫如通查冒免房號量增錢數以爲鋪�見買之費夫房號除進內及公費優免外其餘有一人而五城皆冒免者有一處而百所皆冒免者取此有餘如氊上抽毫救彼不堪如死中得活是在陛下一舉筆不知救幾多生靈蘇幾十年困苦矣又有一項最關軍機利害之重大者無如硝黃蓋硝黃爲中國禦虜火器之最長技收買之夾雜燥濕之不時故或有成火藥而自焚者有置器中而迸裂者東事歷有明鑑此豈盡造鐵研制之不工亦由收蓄此物之不精也臣去歲入庫見庫門外兩墻巷中堆積舊硝黃如山蓋藏俱爛砂土雜露詢之該監則曰�人已逃及拏�人則曰鋪墊闕少以致暴露臣多方比追幾轉限而始得一日收四十餘萬願今後申飭此項務必精必淨隨到隨收凡寄庫一月以外不請收者庫官該�並究此其有關於軍國要務不淺也然此必不可已者亦一端耳臣會查各庫實報總冊每每開年久不堪之數多於實在新收夫與其積之朽蠹孰若致之有用除程工造器給軍及日用內供等項外乞特敕後來巡視逐庫盤查足二年用者折一年足一年用者折半年不急用而有餘者全折之其年久不堪等項內亦揀選淘煉約得三分之一所裕糧餉亦復不少卽使外角�羊折色內仍帶本等鋪墊而所省腳力盤纏守候使用與夫棍歇需索之斃多矣此公務無缺上下兩利卽恩詔原有攺折一二年之旨已頒示天下何宜行而久不行也得旨該部作速議覆

○壬申上禦文華殿講讀

○戶科給事中程注條議遼餉數款曰重考成摉公餘酌屯糧核部貯大略皆諸臣所已陳者又言不淸其耗之竇而但欲砥其出之源卽江河豈能實漏卮今京營之卒伍如林半爲老弱半爲烏有此不可精爲練而嚴爲汰耶至臣巡視光祿衙門聞有四署廚役額至三千四百名而實應役者幾何人卽尋常一飯亦取給於外庖而其坐享月糧如故也關領布花如故也以致禦馬監之馬數幾何而所費至十七八萬象房艸場合之不不下數萬此孰非閭閻之膏血惟皇上念宮府一體嚴諭內外各衙門淸查冒濫共爲朝廷節省報聞

○升山西布政使司右參政唐嗣羙爲湖廣按察使狹西漢中府知府潘文爲山東按察司副使備兵武定

明熹宗悊皇帝實錄卷之六

大明熹宗哲皇帝實錄卷之七

天啟元年閏二月癸酉朔免肅藩貢馬先是萬曆十四年奉旨令肅府歲進馬百匹上以額外煩費免之

○南京吏部尙書沈應文具﹤鋶﹣釒﹥乞休許之仍以覃慶給與恩典

○升南京禮部郎中魏士前爲河南布政使司右參政

○甲戌吏科給事中成明樞言考選畱都乃神宗末年權宜非制也今皇上登極請復歲一舉行之制速議行取自今天啟元年始章下部議

○先是雲南巡撫沈儆炌巡按楊春茂同奏蕎甸巨魁畏威就撫不設官兵以控制之恐戎心復起非所以爲綢繆計宜於法古甸等處增兵五百名分營扼隘設一守備總轄而以哨官分布把截爲犄角之勢蠻哈守備楊明廷建營募兵皆經其手卽宜加都司僉百職銜管蕎甸添設守備事蠻哈員缺亦騰永要害之地查有署所鎭撫會武薛繼周可就近升補一轉移間而兩地得人防禦均賴至是兵部如議具覆從之

○命禦史易應昌巡按應天

○戶科右給事中王繼曾言大婚屇期祖制可遵乞敕下戶部但婚禮鋪宮二項支費一準萬曆五年式毋嗇於祖制之內亦毋浮於祖制之外同科程注周希令亦以爲言章皆下部

○革領班都司僉書朱國胤回衛總漕李養正劾其侵克也

○乙亥命禦史左光斗提督北直隸學政禦史彭宗孟巡視京營

○命貴州新貴縣學學生兩年一貢如各省例平溪偏橋二衛學生三年兩貢如黔省例從巡撫貴州張鶴鳴之請也

○通政使司添注右參議王紹徽﹤鋶﹣釒﹥辭新命不允

○命鑄遼東監軍關防給監軍道張應徵

○升貴州按察司副使劉弘謨爲廣西布政使司右參政

○丙子以攺題孝元貞皇后神主並寫神位又以寫刊光宗貞皇帝孝和皇后神主神位兩賜輔臣劉一燝韓爌及中書官銀幣各有差

○是日風霾因諭內閣朕見今日偶然風塵大作心甚兢惕卿等可傳示兵部行文星夜馬上差人傳與九邊經略督撫鎭巡等官嚴加防備務保萬全毋得疏怠越二日復諭禮部風霾示警已令兵部申飭邊備大小臣工仍各恪勤職業共圖消弭以副朕敬謹天戒至意

○雲南道禦史魏光緒爲原任刑部主事王之采李俸郎中陸大受張庭等昭雪言張差挺擊之謀蓋有姦人爲之煽禍當時釁起宮掖舉朝袖手而三臣奮不顧身抗﹤鋶﹣釒﹥奮筆諸姦恨不附已先後斥逐張庭竟以憂死今聖明在禦恩及林藪凡建言受杖之臣並荷賜環而三臣去國孤蹤未蒙昭雪此忠臣義士所以感憤而不平也上曰前事已明其存沒各官該部照恩詔例召用卹錄

○刑科給事中毛士龍奏稱聽言易兼聽難用人易並用難國家言事之臣多任事之臣少今不惟言事者與任事者異卽言事者亦互爲異是以科與道異道復與道異科復與科異何呶呶之不休乎臣謂言之同異政不足慮聽言者伹當審其果否爲國爲民而轉圜納之耳如一人之言是而凡異於其言及糾駁其言者皆斥之是聽一言之途狹而塞眾言之路廣也推此而用人者亦當審其果否足以揆文奮武而參錯用之耳設一人之才宜用而凡異於其人及平日糾駁其人者皆斥之是用一人之利小而拒眾人之害大也得旨言官議論不嫌異同但不得徇私爭勝致淆國是

○升狹西按察司副使杜文煥爲山東布政使司右參政淸軍驛傳道

○丁丑上禦文華殿講讀

○賜輔臣劉一燝等講官錢象坤等正字官馬鍵等銀彩等扇有差

○蔭大學士方從哲次男季衝國子生

○光祿寺卿張泮乞給假遷葬許之

○兵部尙書崔景榮請敕遼東監軍禦史將三年以來前後擒斬功次及失事聽勘未處人員作速查勘經略督撫候事平總議報可

○禦史潘云翼陳救急八款簡戎政之任儲邊疆之才固山海之防設薊門之備聯中外之心鼓士卒之气嚴姦細之禁遠哨探之役章下所司

○荊王助餉上嘉其忠義命所司貯之

○發冏寺馬價銀一萬八千三百六十四兩於延鎭

○戊寅上禦文華殿講讀

○大學士劉一燝詣慶陵相玄宮

○革大同左衛協守副總兵周有道大同鎭城坐營都司張應辰管屯都司陳元慶徳州春班遊擊陶永光保安新城守備郭登等回衛巡按禦史蕭毅中劾其貪縱也

○革河南都司僉書黃璽回衛以巡撫張我續參其剝削有聲也

○風霾

○己卯以恩詔加升錦衣衛指揮使楊光夔爲都指揮僉事

○命南京戶科給事中歐陽調律巡視營務

○調神樞營副總兵謝弘儀於通州統練三營民兵

○庚辰上禦文華殿講讀

○先是上因風霾示警減膳露禱是日禦講筵大學士韓爌面奏皇上此念便可回天在廷諸臣倍當修省宜傳諭禮部具日舉行又近京地方冬雪未沾春農苦旱宜

○傳諭順天府祈禱雨澤禮部請以十五日爲始雩禱修省上然之

○命南京諸司預建黃冊庫房愼重圖籍

○兵部覆四川巡撫饒景暉條陳建南善後八款一核邊額謂建南五衛八所額設官兵十減六七蓋繇糧田乾沒於豪彊以致官兵日見消索耳今議措餉開荒爲足食計又於大渡河至金沙口修舊五十六營增新七十七營定額據衝以壯藩籬一精器械謂蜀兵長技固多但以歲久皆成鈍敝今議以逃故軍兵所扣積者節次修補仍委材弁嚴督置造載諸循環以備查驗一閱信堡謂大渡河之外昔爲夷巢今已收入版圖設營置戍且耕且守第地方數千里閱視稍疏前功坐廢宜令兩廳協同指揮官躬親閱歷稽館捨之治否田疇之荒辟戍守之勤惰備冊送道通詳兩院以憑舉劾一畫信地謂地方遼闊界畛不分必致互相推諉今議分爲五信一自鎭夷堡至木托營一自土城營至舊關坪一自金沙江至小髙橋一自河西營至安樂營一自鎭蠻堡至土橋營信各一將畫界而守一修險隘謂建昌爲五衛腹心業石其城而守之獨徳昌建鹽二打衝三城四面鄰夷歲久城圯宜及時修舉至於鹽之河西建之瀘沽鐵廠松林越巂之南關桐站項背皆夷當於隘口各築石城庶重關一設隱然金湯一嚴夷禁謂建邊民夷雜處不嚴爲之防勾引潛通貽禍匪細宜申明保甲之法犯者連坐但不得生事擾害以開邊釁一勵將領謂建邊一帶巖嶺瘴鄕𨿽安堵已苦不堪況日不忘枕戈者乎誠欲作幹城之气惟有激揚一法應比防海事例歲終類敍有功者破格顯擢不則重加究處上命依議行

○辛巳吏部尙書周嘉謨復引疾求去不許

○論延鎭擅增撫賞之罪奪遊擊周弘祚參將劉芳聲等俸一年守備白鶴齡操守馮大棟等革職提問

○復遼東科舉仍許補前額

○貴州巡按禦史沈珣條上十二要一定志向一習勤勞一篤問學一頻晉接一防壅蔽一抑閹侍一信仁賢一務節省一靖囂爭一振積習一定邊籌一卹遐士報聞

○錄宣府修邊墻功副總兵文應奎等獎賚如例

○壬午上禦文華殿講讀

○以原任浙江遊擊陳希範爲溫處參將酬其督兵赴關之勞也

○加恩戚畹升錦衣衛指揮使王天儀正千戶王楷俱都指揮僉事授郭從龍錦衣衛指揮僉事郭起龍正千戶

○革遼東都司張昌胤職提問追贓中右所遊擊李應詔右屯城備禦楊應宗回衛以巡按禦史陳王庭參其侵克營私也

○癸未大學士劉一燝覆視慶陵回奏言新陵營造規制原題比照昭陵今相度形勢似又宜參酌獻陵蓋以龍沙蜿蜒環抱在前形家以爲至尊至貴之砂不可剝削尺寸獻陵亦以龍砂前繞建享殿祾恩門於龍砂之前正與此合臣等詢謀僉同伏乞聖裁上嘉其忠勤賜以銀幣

○禮部侍郎周道登亦具﹤鋶﹣釒﹥言狀仍繪圖貼說隨本呈覽上命依規制營造

○工部以大婚禮請造鋪宮應設物件報可

○命太僕寺支艸料銀二萬兩備遼鎭功賞

○革�黎遊擊黃承爵回衛以四川巡撫饒景暉劾其穢迹彰聞也

○甲申工部以定陵﹤土遂﹥道塡完乞議寶項規制以速工程且備陳庫藏匱乏之狀得旨定陵寶頂規制乃皇祖親定朕念在天之靈何忍言減著照永陵丈尺培築該部每稱缺乏其費銀俟朕湊給仍作速並工毋得藉口稽延

○巡按直隸禦史張新詔言考通惠河卽元郭守敬所修故道國朝平江伯陳銳﹤鋶﹣釒﹥通之運船直達大通橋下彼時勢豪欲克取腳價阻壞其事後因禦史吳仲言乃命郎中何棟吳嗣忠仍浚裏河計費才七千兩而所省腳價十二萬此繇通州至大通橋省費之大較也若繇大通橋至朝陽門尙有三里許其地平衍閒曠有掘就河身見在倘導玉河之水稍溯而北至朝陽門量建閘座及剝船若干只糧運到時徑於門下上車似爲便計蓋會典開載車戶腳價自大通橋至東倉每石銀一分六釐近又議加三釐至西倉銀二分三釐若復省路三里許則東倉腳價可減十之六七西倉腳價可減十之三四互而計之總減一半每歲京糧以二百六十萬爲率卽可省腳價二萬六千餘兩彼從通州至大通橋凡四十里止費銀七千此三里許之地能費幾何卽除挑浚外建閘造船等費只消一年腳價之半便已寬然有餘一成之後每歲省銀二萬六千以三十年之通計遂得七八十萬入太倉矣詔部議覆

○乙酉是日風霾如前占曰羽日風從西北方來有兵圍城城破諭大小臣工仰體敬畏毋得徵逐宴會

○巡按直隸禦史左光斗申屯田水糧之議言北地之患不難於開荒而難於救旱不講救旱而荒是務開前者未開而後者已荒有司之薦墨未漧而萬姓之流亡已盡矣亦何取於虛應故事乎天不能災地不能害獨有用水一節臣是以有水糧之議稻田惟南人慣習北人習者十之一耳若使糧盡歸於流寓而澤不及於土著二三年後北無土並無民矣北地平衍順流一渠率漑數千頃物宜不攺而收獲有加力省功倍土人便之臣是以有澆旱地之議亦有地髙水下閘不能升河聚地洩水不能積有法以激之障之臣是以教之上者爲車而下者爲堤旣不能渠又不能泉柰何擊壤之歌惟曰鑿井盤庚五遷惟井存焉家掘一井井灌十畝八口之家可以無饑臣是以教鑿井據各州縣報道有開河十餘里者有數十里者開水田數百畝者有數十畝者有澆旱地千頃者有數千頃者有用閘用車用堤各得其法昔之焦原爲澤田污萊爲沃壤者有每縣鑿井千眼亦不下數百眼者又有士爲民倡民爲民習見在舉行尙未報完來春力作可計告竣者臣復恐虛報有餘按實不足復行司道推官查核據報大約相同臣之初願殊不及此而有司之心獨苦矣緣臣檄行之時謬加獎許巡行之日親自勞來玆實不敢負有司以欺陛下伏乞皇上獎見在勤勞各官比照開荒事例容臣另具﹤鋶﹣釒﹥舉薦更祈皇上敕下該部院將水糧一事載入考成每歲終一行舉剌其開水田一頃澆旱地三頃準與敍薦鑿井二百眼者如之開水田五頃澆旱地十頃以上者不拘資格準與正薦鑿井三百眼者如之其司道督率所屬勞績茂著一並舉聞不次超用他如首領佐貳效有勤勞者不得沒其所長亦許間及十餘人若墾不及一頃及土井塞責未幾圯塌者不得與薦有水糧不興及已興復廢並那舊作新掜少坐多開報不實必剌庶賞罰分明而賢能兢勸國家永賴之矣得旨下部議

○經略遼東袁應泰條奏夷氛方熾應援緩一曰將吏應援太緩內參援將金冠王表張超等薦趙邦淸張國儒李朴乞破格推用又言戶部之新餉司兵部之職方司工部之虞衡都水司皆當與遼事始終乞久任責成得旨遼左情形方急奏內兵餉事宜著遵屢旨作速題覆張國儒等經略旣力保可用危疆需人豈得拘以格例部司各官久任責成俱一並議行金冠王表稽遲日久嚴查奏請定奪

○吏科給事中倪思輝言自奴酋發難以來竭天下之物力以奉三韓而苦不給也竊意以十八萬之兵歲靡八百萬之餉假令奴酋數年不死不必交鋒接戰而中國坐受其敝矣可不爲寒心哉聞奉集居遼沈之中奉集危則遼沈中斷此奴之所眈眈而視也乃奴固急之我固緩之以驍勇之賀世賢而吝一冠車之號使其快快自鳴則非所以鼓敢銳也以巽懦無能之李秉誠而尸居重地任賊擄掠出沒則非所以肅軍法也以備禦河西之李光榮而奴來調之來奴去調之去使其疲於奔命則非所以示整暇也萬一夷虜陰連遞出以疲我不幾東西牽制而腹背受敵乎宜於奉集一堡另簡名將提重兵駐紮其地奴酋卽風雨去來而我堅壁不動或用間以伐其交或設伏以擊其惰卽有緩急亦當就近調援以壯特角不必檄將三百里之遙僕僕道路徒事張皇也﹤鋶﹣釒﹥付所司

○兵部尙書崔景榮覆科道蔡思充方震孺等前後章奏言今春奴兵已經三犯而西虜打剌漢塞令都令火燒赤等酋復肆要挾河西之戒備何可一日不嚴李光榮應援河東亦當照管河西枕戈厲兵明烽遠哨毋致疏虞京營南兵見今摧發出關之日應聽經臣調度而山海四千止當秣馬以聽策應虎酋戎心叵測四千金之賞原非年例三千夷之貢何可輕啟王猷小人一時妄許致難收拾卽潛逃亦應行緝捕解發界嶺口與之面質不惟杜虎酋之口亦可正王猷之罪儻欲無厭必欲跳梁則厚積兵餉相機戰守督撫二臣籌之熟矣其家丁量畱一半庶足防禦但須視東西夷情之緩急以爲去畱得旨這防馭事宜便行經略督撫各官用心料理務保無虞

○戶科給事中趙時用言遼事有三可憂我之所以禦奴者能戰也交戰之時有馳射有擊剌人人不怯斗不惜死乃可鼓其勝气今止一火藥爲軍中護命而此外槍刀矢石一毫不能展矣各將領之所倚靠者全在家丁不過六七百人而此外俱脆弱不堪稍敗則先走矣此其可憂憂在選練之無日法曰以逸待勞者守也今奴賊出沒近在咫尺而調河西之將從三百里外赴援卽未戰而我已先疲矣河西有警將若之何此其可憂憂在調度之失宜招降之方古名將多用之然亦因彼之瑕釁借此以傾之耳今奴勢正在盛彊卽多降何損於彼況我所收者又皆西酋之部落也若收西酋數千便可孤奴酋則宰賽被擒已久何以不能奪之歸虎憨見爲金臺什壻何以不能爲之復仇且非我族類久必生心作速分插庶無意外此其可憂憂在招徠之難測﹤鋶﹣釒﹥末薦張鶴鳴王在晉塗宗浚而請免許弘綱章下所司

○升山西巡撫中軍副總兵滕國相宣府副總兵文應奎各實授都督僉事

○丙戌四川平武縣地震

○奉集總兵李秉誠先經參革聽勘今又追論失事之罪以昌平總兵達奇勛代之

○升保定府知府李廷檳爲貴州按察司副使都淸兵備

○封外戚郭振明爲博平伯王天瑞爲永寧伯王昇爲新城伯各食祿一千石

○補考選禦史錢士貴山西道王元瑞福建道

○是時被搶遼民逃回者皆言奴酋制造鉤梯營車備糗糧將犯沈奉總兵李光榮先後以聞

○丁亥大學士孫如遊累﹤鋶﹣釒﹥乞休章十四懇上優詔允之加太子太保進文淵閣蔭一子中書舍人差官護送馳驛仍賜路費銀八十兩彩叚四表裏如遊﹤鋶﹣釒﹥辭恩蔭不允

○升太僕寺少卿李本固爲光祿寺卿

○起升南京大理寺右寺丞董應舉爲大理寺左寺丞

○補考選禦史周邦基河南道賈三策貴州道

○戊子淸明節遣侯郭應麒宋光夏張國彥孫承蔭柳祚昌伯趙之龍朱自洪徐汝孝張嘉猷焦夢熊祭諸陵右都督李承恩祭景皇帝陵寢都指揮使侯昌國祭哀衝莊敬二太子墳所左都督郭振明祭孝元貞皇后陵圉

○革固原坐營都司脫凡任以狹西巡撫李起元劾其恣行漁獵也

○升湖廣按察司副使劉觀光爲狹西布政使司右參政

○己丑上禦文華殿講讀

○升太常寺少卿楊東明爲大理寺右少卿光祿寺少卿於倫爲太僕寺少卿

○庚寅上禦文華殿講讀

○補原任狹西按察司副使劉遵憲於山西備兵大同

○遣禦史田珍巡按宣大因袁化中以艱歸也

○加升山西布政使司右參政髙出爲本省按察使仍管遼東監軍道事

○辛卯先是賈繼春上﹤鋶﹣釒﹥自明奉嚴旨切責禦史張愼言言繼春忠於皇上何可深罪禦史髙弘圖復言賈繼春安選侍之說起於移宮之後因宗社旣定而用意周到欲使中外曉然知移宮之舉原非導皇上有薄於骨肉之心竊謂有安選侍之餘忱總結移宮之餘案繼春與楊漣兩忠心同而迹異者也﹤鋶﹣釒﹥奏上責愼言指姦爲忠結黨亂政髙弘圖巧爲飾辯搖惑視聽著大小九卿科道從公會議於是吏部尙書周嘉謨言臣等曾於乾淸宮門面奏皇上取法孝宗等語蓋謂皇上篤念於聖母或不能忘情於選侍耳及出而莊誦聖諭一則曰仰遵皇考遺愛無不體卹一則曰外廷誤聽未知聖心尊敬李氏之不怠也大小臣工無不嘆服以爲皇上處此月�忽合孝宗之盛徳臣且悔面奏之言爲無當爲聒瀆矣禦史賈繼春復據風聞之言遂有抄傳之揭然不敢﹤鋶﹣釒﹥聞於皇上而止揭投於閣臣其詞𨿽激其心亦苦今者直陳具揭之因以祈聖斷緣本官在籍於邸報中見聖諭傳宣懇切蓋有不安於心者禦史張愼言髙弘圖一則欲息玄黃以贊平明一則欲化囂端以偕大道連章瀆奏心實無他除賈繼春之﹤鋶﹣釒﹥聽其查明原揭回奏其張愼言髙弘圖二臣伏乞敕下臣等諭令省愆供職同時禦史王大年張捷周宗建劉廷宣給事中王志道倪思輝各申救而大年﹤鋶﹣釒﹥稍激旣而六科十三道薛鳳翔董元儒等合詞以請得旨張愼言等借調解爲名實乃背公植黨本當革職念輔臣在講筵屢爲申救姑從輕張愼言髙弘圖俱奪俸二年王大年奪俸半年王志道等姑且不究

○天津舊無議屯者萬曆三十年海上倭警設防海軍丁五千餘名軍有餘閒民多曠土於是舊撫臣汪起蛟議於葛沽何家圈雙溝白壙口等處創買閒地一萬五千畝每軍授田四畝俾之開墾買牛置器浚河置閘行之一年歲獲稻直銀八千餘兩半抵月餉半以入官變價收貯初議田盡墾可七千餘頃歲可得谷百萬餘石嗣因倭平撤兵已墾之田廢十之七見存成熟者僅葛沽河五十頃而已屯田禦史左光斗巡歷其地河間府管河通判盧觀象條陳營田之利甚悉且願以身任之天津兵備道賈之鳳亦以爲可復光斗因上﹤鋶﹣釒﹥請以賈之鳳加銜久任攺盧觀象爲管理屯田水利通判俾悉心料理俟有成效不次優擢部覆從之

○壬辰巡視京營吏科給事中倪思輝等條陳營務七款一曰補將領二曰添選鋒三曰勤操練四曰課功實五曰汰老弱六曰募異材七曰嚴短操上命該部酌議具覆

○升尙寶司司丞王佐爲光祿寺少卿浙江按察司副使蘇進爲湖廣布政使司右參政永州府知府林士標爲雲南按察司副使提督學政

○加升天津道右參政賈之鳳爲山東按察使照舊管事

○癸巳上禦文華殿講讀

○保定巡撫胡思伸舉原仕狹西按察使邢雲路精明歷法章付禮部

○火星逆行入氐宿

○升光祿寺少卿白瑜爲太常寺少卿提督四夷館

○甲午上禦經筵以風霾示警免賜酒飯

○兵科給事中蔡思充言國家軍律嚴明凡頭目不勇不進失陷十人者斬總兵官申令不明不嚴全軍退怯者斬而今若弁髦矣奉集之圍監軍道髙出矢心調度崔儒秀輕騎赴援文臣尙不惜死而諸帥何寥寥也陳策部伍不亂張名世等發炮斃賊差彊人意趙率教疾驅揚塵賊眾退舍朱萬良星馳之勇不足掩奔潰之罪賀世賢尢世功名爲頓兵內顧實則逡巡觀望若李秉誠匿敗損師久辱白簡倘此番復寬不問誰不首鼠以偸生所當詳核重懲者也順永保河四郡擁護神京稱根本重地自遼左發難以來援兵之蹂躪車牛之科役笞肉捶肩勞費視加派數倍此方無水田一片漧土收成甚薄每畝加派九釐已嘆不堪矧自去秋苦旱臘月無雪河間以北二麥未種春深不雨風霾極目百姓皇皇莫必其命萬一饑寒切膚嘯聚肘腋伺隙乘虛爲禍更烈似宜渙發徳音於近畿數郡今歲加派姑與蠲免況免僅數郡於餉額無大損也章下所司

○兵部尙書崔景榮覆科道郭鞏程注蕭基方震孺徐揚先劉廷宣等﹤鋶﹣釒﹥以遼左用兵將材尢急請行保舉之法發單咨訪科道諸臣各舉所知無論見任廢閒開送臣部酌擇上請卽送遼東領兵仍注某系某人所舉以驗當否在外督撫按官亦各舉所知不拘多寡仍行所屬武官自總兵以下有懷忠義勇敢之气願援遼者卽一面具奏起送入遼得旨遼左用人方急依議從公保舉卿部仍查酌選用不得盡諉推薦

○日生天文交暈暈旁生左右珥俱各黃白色濃厚鮮明兩接相生白虹彌天

○兵部覆應天巡撫胡應臺防守采石六議一議兵伍謂采石合增兵二百人半抽民壯半募市鎭分防望夫磯牛渚磯淸水灣等處一議兵餉謂兵必須增餉除各縣原額民壯工食抵充外每年合增餉銀九百餘兩議撫按操江等衙門贖鍰處給一議兵船謂長江應添樓船四隻槳船八隻計費不貲今議半買半造造船之費卽在余稅銀內動支一議兵器謂庫貯盔甲器械應行修理火器制造俱宜如法並募善用火器之人以爲教師一議兵律謂兵不素練與無兵同今議水操演之江中令其慣習長技陸操演之岸上令其熟閒弓矢仍於江邊隙地築建操場並立營房該管官員加意獎率優者許食雙糧以鼓其勇一議專官謂兵必專官統攝卽於建陽衛官內擇其廉勇者充之口糧悉照太平營例查給仍聽江防同知總理如果訓練有方姦宄惕息一體薦獎以示優異上命如議行

○起原任兵部尙書掌都察院左都禦史事孫瑋爲南京吏部尙書原任兵部右侍郎魏養蒙爲南京戶部右侍郎兼右僉都禦史總督糧儲

○命太僕寺發解馬價銀三萬兩充遼東撫賞

○贈原任南京吏部右侍郎蔣孟育南京吏部尙書

○起升右春坊右庶子郭淐爲詹事府少詹事掌南京翰林院印

○升右春坊右庶子吳宗達爲國子監祭酒原任右庶子朱延禧爲南京國子監祭酒

○丙申赦建文時兵部尙書齊泰戚屬後裔之在戍所者駱應鵬等三十八家除其戍籍仍查黃子澄戚屬一體豁戍從禦史田生金之請也

○革遼東備禦顧大訓職降都司馬雄爲備禦管中右所遊擊事升柏林堡守備孫譚爲右翼遊擊羅城守備李茂春爲正兵營遊擊調太康堡備禦劉定邦於西興堡長勇堡加銜備禦朱梅於太康堡從經略袁應泰之請也

○賜已故成安伯郭祚久宣城伯衛明泰各祭葬如例

○丁酉原任狹西按察使邢雲路詳述日月交食分數以備修歷言臣自萬曆三十九年奉有諭旨命臣治歷至去歲泰昌元年九月內治完恭進奉旨下部臣復思前﹤鋶﹣釒﹥所陳止言治歷之要猶未悉其詳也入冬以來更竭心力正表鑿度孔壺浮箭步得日月交食詳悉分數謹此具述進呈按新法推泰昌元年庚申歲十一月十六日己丑夜望月食初虧漏下二百七十三籌五十三分計九十七刻二十四分食旣漏下二百九十四籌六十分計八十八分生光漏下三百三十二籌四十分計七刻四十分復圓漏下三百五十三籌四十八分計一十一刻各以發斂求之得初虧夜子初一刻食旣子正初刻食甚子正四刻生光丑初三刻復圓丑正二刻月食一十四分九十九秒食甚月離黃道畢宿一十四度三十分一十秒而授時則推初虧子正一刻食旣丑初一刻食甚丑正初刻生光丑正三刻復圓寅初三刻月食一十三分三十一秒月離黃道畢宿一十四度三十四分四十四秒與天不合如以授時爲是臣當是日以漏箭自子平計至初虧月在五車星下天開星西諸王東第一星爲九十七刻二十四分爲夜子初一刻無疑乃仰觀在天管窺所共睹隸首所共算者授時誤矣是其見在之數與天合符者也復以此法推天啟元年辛酉歲四月壬申朔日食初虧申正一刻食甚酉初刻復圓酉正初刻日食一分八十六秒復圓日在天未入地食不及三分不救而授時則推是日食初虧申正三刻食甚酉正初刻復圓戍初刻日食三分九十一秒日未入已復光三分一十一秒日已入未復光八十秒與天不合以新法推天啟三年癸亥歲九月十五壬寅夜望月食初虧申正三刻食甚酉初三刻復圓戍初初刻月食五分三十八秒月未出巳食五分二十五秒月已出見食一十三秒不及一分不救而授時則推月食初虧酉初一刻食甚酉正二刻復圓戌正一刻月食七分八秒月未出已食一分九十八秒月已出見食五分一十秒與天不合是其未來之數以見在之數知之者也再以此法上推而宋而唐而漢惟宋仁宗天聖二年甲子歲五月丁亥朔日食五十七秒考宋史載是年五月朔日當食候之不食司天監奏日不應中書奉表稱賀以郭守敬授時歷法算亦當食不食以新法推唐玄宗開元十二年甲子歲七月戊午朔日食止寅刻及日出止見食一分四十秒考唐史載一行算是年七月朔日當食半彊自交趾至朔方候之不食一行以爲徳之動天以授時法算亦當食不食以新法推漢靈帝熹平四年乙卯歲正月己巳朔日食在寅刻及日出止見食一分十秒考漢史無日食蔡邕上書謂元旦親見日體微傷同羣臣赴宮門欲救不得以授時歷法算是日卯時日食夫此三日食乃紊亂懸絕之最甚者凡日食不及三分與不食同不救夜食亦不爲食唐宋皆食一分余算不及一分而歷官皆以日月失行乃日月何嘗失行漢唐宋及郭守敬俱算差而新法俱算合是其已往之數與天合符者也漢熹平至今一千四百餘年之久而新法元合則未來皆合可知然臣獨未敢自以爲是也蓋天道髙遠自古難求後之人不察率多輕易作法訑訑自聖如元授時歷成著爲歷經自謂推算之精古今無比不知立法不善未久輒差臣今不揣布算妄意效顰則亦安保其盡善第所立新法頗似近密一一皆授時對癥之藥臣今犬馬齒七十有三老病矣止求進言非求進身伏乞敕部科從長議覆章下禮部

○南京禮部右侍郎顧起元﹤鋶﹣釒﹥辭新命不允

○升湖廣按察司副使陳龍光爲四川布政使司右參政建昌糧儲

○新起巡撫大同右僉都禦史董可威再以病請不許

○戊戌兵科給事中朱童蒙勘熊廷弼功罪言廷弼自萬曆四十七年八月內到任至泰昌元年十月內解任其間奴賊入犯如花嶺等山城王大人屯及蒲河等處被賊殺擄者共二十三處不爲無罪至其城遼陽城沈陽奉集虎皮驛鳩工繕障開河建閘曾幾何時而金湯鼎峙則不爲無功惟是廷弼因督責之太嚴致流言之載道言官得之風聽遂以入告乃廷弼勝气相加殊非大臣之體得旨遼事會勘已明熊廷弼力保危城功不可泯因言求去情有可原今中外多事朝廷用人方急仍議及時起用以爲勞臣任事者勸

○昭和殿災

○升金州守備嚴正中爲遼東掌印都司正中輸米五千石銀一千五百兩助餉故經略袁應泰薦升之

○加升朵顏衛頭目克帖木阿卜來俱都指揮僉事各頒敕書令之鈐束部落恪守職貢

○己亥通政使司左通政桂有根﹤鋶﹣釒﹥辭新命不許

○原任吏部右侍郎史繼偕再辭新命溫旨趣之

○攺蔭大學士孫如遊長孫光顥中書舍人次孫光徳國子生

○加四川總兵黃守魁實授都督僉事

○復四川保縣儒學鑄給儒學印移灌縣學官一員掌之

○升宣大軍門中軍滕國相爲五軍營右副將山西副總兵鄭紹爲神樞營右副將

○以神機營參將沈勛補五軍八營參將孫文亮補巡捕營左營參將

○升萬全都司白世爵爲神機四營遊擊

○升浙江嘉湖參將張景房爲狠山副總兵

○庚子上禦文華殿講讀

○海州吳金祖叛金祖卽逐弁劉光先僞名也詞連馮李二遊擊兵部言劉光先以斥逐幺弁鼓煽凶愚劫屯攻堡當此之時惟以殲厥渠魁招安脇從爲主所稱馮李二遊擊陰與同謀虛實未卜宜曉諭諸將洗滌逆腸又宜曉示遼民諭以禍福使其束身歸命待以不死如其執迷不悟便當相機剿殺賊首計無復之勢必投奔奴寨則從出之路當截奴酋知我有變恐乘機內訌則防奴之兵當飭得旨依議行兵科給事中明時舉因言此輩首倡左道叛形已熾恐白蓮無爲之風相繼而起貴州道禦史劉蘭亦以爲言得旨嚴行申飭未幾光先復謀據岫巖總兵李光榮討擒之

○兵科都給事中蔡思充等河南道禦史董元儒等遵例糾拾中府僉書陽武侯薛濂錦衣衛指揮使王應元保定總兵郭增輝延綏總兵蕭如薰宣府東路參將劉渠大同威遠參將張佳裔山西偏頭遊擊李懋賞紫荊參將劉汶遵化遊擊李時芳五軍七營遊擊孫應奎神機營都指揮周復元狹西行都司張奇卿南兵坐營遊擊張超加銜遊擊葉應武石匣營都司袁應轂山西行都司僉書陳元慶部覆薛濂革任閒住王應元等俱革任回衛張超葉應武降調從之

○升原任承天府知府李養蒙爲湖廣按察司副使備兵荊西

○辛丑總督京營泰寧侯陳良弼以人言四疏求罷閣臣擬許之傳諭慰畱

○原任少師兼太子太師吏部尙書建極殿大學士葉向髙﹤鋶﹣釒﹥辭新命上曰卿碩徳宏猷先輔皇祖茂著忠勛皇考簡注召還已歷三時尙未就程著差去行人惇趣遄發副朕延佇愼勿固辭

○以署都督僉事楊茂春白愼修張國柱何斌臣俱充總兵官茂春鎭守薊州永平愼修鎭守居庸昌平國柱鎭守大同斌臣鎭守浙江又升副總兵魏世徳薛永壽署都督僉事充總兵官世徳鎭守寧夏永壽鎭守甘肅

○戶部爲大婚費用不支欲仿神祖之舊制爲今日之成規得旨大典費用浩繁額需難以議減著仍照該監原題辦進不得預擬成數俟朕臨時裁酌於是吏科給事中成明樞等合詞上言皇上亦思今日此項錢糧給於何所乎自買辦庫停而今則一毫一絲皆太倉之軍國那也九邊嗷嗷皇上不曾發內帑以濟乎今復括九邊之膏血爲內供之度支而茫茫無成數也不知聖心何似況買此珊瑚珠玉睛碌等項冒十一以千百充倍蓰以億萬者比比是也以故凡商役皆逃竄以求脫而此等商役人人求進則其情之有所乾沒易見矣皇祖大婚始終只用七萬物何嘗不備典何嘗不完福壽何嘗不兼隆捨此不法而何法哉報已有旨

○狹西巡撫呂兆熊巡按姚祚端同奏瑞王翦桐漢中水陸危險乞先遣的當官員會同瑞藩內臣前視覆奏如果道路可行一面估計興工如其不便卽應作速另議鄖撫楊述中亦以爲言上謂瑞王分封漢中乃皇考所定營造卽便興工不得遲回道裏臨時相度命所司知之

○河南道禦史魏光緒參論吏部文選司員外郎蔡奕琛戶部江西司主事劉萬春言奕琛以挾私杖斃當該李明經萬春以作威杖斃指揮梁應龍郎署酷吏乞賜罷斥奕琛萬春各具﹤鋶﹣釒﹥揭自辯俱下部院吏部覆言查明經應龍當日受責皆有自取之辜且受責後尙安然無恙亦非必死之刑應爲二臣昭雪仍聽暫回原籍以需起用從之

○禦史賈繼春奉旨回奏因錄送閣原揭以進上以揭中無選侍雉經皇八妹入井二語著再回奏踰月繼春因具﹤鋶﹣釒﹥認罪言臣以誤聽風聞自甘罪戾痛自新之無路冀含覆之自天得旨繼春自認風聞無影顯是明肆掜誣本當拏問處死念輔臣奏請繼春認罪情詞可憫姑從輕革職爲民永不敍用

○刑科右給事中董承業言畿輔多事秋試分考俱宜用京職毋及推官知縣章付所司

○升大同標下游擊吳重陽爲大同中路右參將寧夏玉泉營遊擊楊嘉謨爲平虜參將

○攺大同參將趙世相於井坪鄒國威於海蓋

○壬寅戶部尙書李汝華奉旨會議言眾議盈廷多有可采臣衷以入告舉其大都則有六焉一曰經理一曰節省一曰淸查一曰權宜一曰更定一曰責成舉其細目則有二十二焉經理之事二一專官督理屯糧應照會典差禦史淸查開墾能抵各鎭年例方爲完局定以三年考成準作三差一專官鼓鑄制錢應差戶部司屬於四川瀘州買銅鑄造惟南京仍舊其他內地責成兩司邊方責成府佐俱各久任節省之事四一督撫應節軍餉行令內地督撫自查存畱原額錢糧以十分爲率每年各解一分至河道衙門各處修防之費應行議核徭夫埽料亦當量裁解用事平俱止一郡國應裁冗員府州縣佐貳兩司首領王府各官並一切雜職俱應酌裁取其額費充餉一州縣應汰民兵以簡去名數裁節工食二法兼行每年量畱五分爲地方防捕起解五分爲遼東兵餉之用一省直應淸徭役凡王府齋郎廚尉樂舞壇夫及司府州縣門書皂禁庫斗等項或裁名額或減工食扣解十分之三淸查之事六一南都牧馬場地原額六十萬頃履畝定價令見在管業之人上納其未經開墾實系膏腴有願納銀者聽一長江上下蘆洲委南工部司屬踏丈舊管者定等升科新收者照畝納價其課銀除足南工原額餘剩盡行解部一東南半壁海田閩廣浙直皆多沃壤刷出令輸佃價給爲永業一腹裏衛所屯糧比民糧原額太輕今宜量派攺屬有司以便就近照管一南北戶工關廠宜於原額酌量加增其各省稅課不與監稅俱停者旣歸藩府有司亦可歸部一省直房產稅契或州縣私置契尾或藩司那用稅銀惟大造黃冊時止計新收不驗舊管則民無所遁而官不容侵權宜之事四一南北諸司攺折米鹽絹布綿絨等項足支五年者止折二年足支二十年始折五年一內外諸司積存戶部有倉余廒板刑部有人犯贓贖吏部有走辦罰辦之類以及各運司之老庫新庫或宜變價或宜追取或宜解發一省直倉谷糶銀俱如原行一半之數而止地方罪贖積谷與納銀各半一省直閒地變價無論何項田宅湖池宜逐一估計令其交納更定之事二一事例攺輸本色於山海永平水陸俱便處所建廒置囤專掌受粟一加派分晰各部地畝銀兩系遼東取討成造器械者分屬工部出辦系各處討運糧舟車者分屬戶部給發責成之事四一海陸召買轉運軍糧料艸本色便於折色以商船輸粟但許帶貨無不樂趨又以批引給商任其自往販賣遼以西雇覓代運遼以東汰軍自運陸則當議押運之官海則當議富家保運之法一省直催徵起解題參之嚴必上行於撫按下究於有司而後司府各官仰有所承俯無所諉一內外釐核收支淸汰之在監軍道主持之在餉司風厲之在經撫按一內外申嚴考課部屬收支未明及虧解者必議處錢糧不完巡撫住俸並巡按亦當責成得旨依議行中外諸臣並宜同心體國實心任事務求有禆軍國急需爾部仍立限考成有虛文塞責及怠緩欺玩者聽部科撫按參處其屯田添差禦史裁減職官多員及軍屯攺屬有司還著該部院確議具奏

○兵科給事中蕭基極論閱臣姚宗文之罪言每見虎酋等備極桀驁暖兔杪花等紛求新賞督臣﹤鋶﹣釒﹥報皆歸咎於王猷之妄許而宗文一揭纚纚數百言欲蓋彌彰始知猷之矯命宗文故縱而教之者也宗文揚旌出關不能布一人之徳威以簡搜軍實乃搖唇鼓舌共事冰炭使熊廷弼一日不能安其位又信一市井無賴之王猷以啟釁召侮罪可勝誅哉章付部院

○原任吏部侍郎兼侍讀學士新升南京禮部尙書周應賓﹤鋶﹣釒﹥辭新命溫旨趣之

○巡視皇城禦史徐揚先王一中主事黃文星目擊疏虞且因盜賊生發議欲嚴啟閉以防姦盜敕內使以淸獘源定發匙鑰以防晨昏之出入禁革包侵以杜軍人之籍口更老弱以實禁衛明賞罰以示勸懲設公署以便住宿拆席棚以防火燭造盔甲以壯羽林禁筐箱以防挾帶酌問聲冤小民以伸冤枉研審見獲賊犯以究根因責實上直官員以定薦革鑄給巡視關防以一事權部覆允行

○加升協守西路副總兵竇承武實授總兵照舊管事

○升副總兵賀世賢爲徵夷總兵

明熹宗哲皇帝實錄卷之七

明熹宗悊皇帝實錄卷之八

天啟元年三月癸卯朔孝肅皇后忌辰遣懷柔伯施壯猷祭裕陵

○刑部左侍郎陳禹謨﹤鋶﹣釒﹥辭新命不許

○甲辰兵科給事中朱童蒙以勘遼報命條陳彼中情形機宜列爲十款一議經略督撫謂經臣宜吐肝膽以詢僉謀而勿躬細務廟堂宜假便宜以隆事權而勿事掣肘至薊督旣已得人則山海添設侍郎之議可寢遼撫旣已臥病則廣寧速補道臣之著宜先二議監軍守巡謂寧前道王化貞素得虜心勿輕攺調以墮撫局監軍髙出崔儒秀等久著勞勩宜急超擢以鼓眾心三議將帥謂援遼總兵勢不相下必特設大將提督以一事權四議有司謂邊吏久虛誤事不少必銓部遇缺卽補勿待外催五議士卒謂各兵宜程力角藝分爲上中下三等而糧糈厚薄因之上者衝鋒禦敵中者守城紮營下者修工力作日操刖營將督之合營則總兵監道閱之匝月刖經略大閱之賞罰號令嚴爲申明久之自攺觀易聽六議糧餉謂餉司發單止能稽於折色其本色徒委之於武弁斗斛誰爲較比花名誰爲稽查而又有中途截兌私免私折徑不到倉止以票帖爲數目者頭緒愈紛姦獘愈多似宜添一糧道以總其綱再設府二員一駐沈陽兼放虎皮一駐奉集兼放淸河威寧等處派定日期身至面發可以均支散可以核虛冒七議復城謂經臣入遼便欲城撫順然撫順去奴近去沈奉遠儻奴出鐵騎截斷來路無論糧艸不通卽應援亦絕須相機布置以漸而進乃有成績八議屯田謂關以外寧前地窄逼虜廣寧污下水潦可屯者不多遼陽及南四衛土肥人眾無閒曠淸河開鐵久已失棄止有寬鎭一道據道臣胡嘉棟查得江以東土株栂三處可開四百五十餘頃趙士傋三處可開一百二十餘頃龍潭三處可開一千三百餘頃浪水堝三處可開七百六十餘頃長山��田���道三處可開一千二百餘頃九平灣可開九百餘頃江以西黃骨島等處可開二千餘頃通計膏腴不下萬頃去奴寨五六百里不被兵戈之擾宜聽道臣經畫更增設一通判督之然後任有專官而事有責效九議轉運之苦莫苦於海蓋之車運往往三十石不能致一鐘天津有水運可以直至岔河船橋口力省而其至更捷至麥熟榖登戶部尢當多措銀兩預先解到聽彼中招買不不第省轉挽之費而兼有子母之息十議考選謂將吏不明試則材不見不嘗試則材不日長須時爲比試本統上之監道監道上之經略合而總試之曉然洞其抱負悉其技能然後可以收眞材之用得旨諸款關切機宜該部酌議具覆

○是日杭州大火一日夜始熄延燒六千一百餘家男婦死者三十五人

○乙巳工部尙書王佐覆浙江巡撫蘇茂相攺造叚疋﹤鋶﹣釒﹥言撫臣以民力告竭欲將攺叚分作十運然聞內庫缺乏恐不敷用前叚坐派五萬九千七百四十一疋請攺作八運上命分六運依期解用

○禮部尙書兼翰林院學士孫愼行再﹤鋶﹣釒﹥懇辭新命不允

○丙午命禦史張新詔郭增光王夢蛟各巡按新詔浙江增光山西夢蛟蘇松

○升左春坊左庶子孫承宗詹事府少詹事兼翰林院侍讀學士日講如故

○丁未上禦文華殿講讀兵部覆薊遼總督文球等﹤鋶﹣釒﹥言皇上登極大賚陵軍已領京軍之賞安得羣聚要挾悍然無忌若論陵軍之數當時挾去賞銀一萬二千四百八兩計該軍六千二百四人而陵監張進之﹤鋶﹣釒﹥始曰陵軍五百名繼曰一千二十八名又墳軍六百二十名何其前後矛盾郭小四等原未捶楚昌平道敕書原有整飭兵備及九陵操練人馬之文則出哨摉山之行牌原是職掌何可指爲迫赴操練督臣參其說謊欺君實當其罪至於陵軍管轄仍照舊制旣奉明旨何敢議更惟是陵寢重地外鄰虜巢豈坐食習玩之日各軍向來買閒掛名平日不習金鼓臨事豈知擊剌竊思上不違旨又能飭備有更番之法除該監所稱一千六百四十八名專司灑掃者置不問餘四千六百五十二人宜令與昌平營軍更番上山一年一換刖上山者防陵屬陵監管轄下班者操練勿使曠閒按臣行部關臣閱視悉當聽其點查月糧布花該道爲之查給旣已核軍更可淸餉詔允行

○戊申戶科右給事中王繼曾言祖宗建置閣臣職專票擬杜絕內降以防旁竊今且以內降爲固然矣宅揆之地是陛下考愼用之者柰何以中人參之又法令久弛武備單虛東西遣將而無可啟行之元戎南北抽兵而無可交鋒之死士乞特遣大臣時出閱視查數軍實山海關居庸古北口一帶作何綢繆立起積玩以振邊備章付所司

○發太僕寺銀三萬兩爲遼陽買馬之需

○升副總兵孫顯祖署都督僉事充總兵官鎭守山海

○以都督僉事滕國相文應奎俱仍原官充總兵官國相鎭守保定應奎鎭守山西

○己酉福建道禦史周宗建言國之有史猶家之有乘人之有志有傳也臣考世廟實錄成於萬曆初年其時參核頗詳所載事宜班班具在今皇上禦極之初首允輔臣之請纂修皇祖實錄計輔臣畱心掌故必有規畫授之史官而臣乃側聞朝家故事湮廢者多史局條章因循且久而況四十八年之內時移局換議雜羣分加以二十餘年之靜攝公車之言率歸髙閣其所下六垣者不啻十中之一今欲總集諸奏檃括成書而寥寥若此又何所據臣謂采訪之役必先擇人請於中行儀部中擇其博雅端詳者分地而往務令幽遐之壤孝子貞女逸士髙流悉討其實拾之囊中亦一快也則又有言求野之宜公者臣謂皇祖歷年旣久中間事變傳聞不一豈無稗官小乘自托名山遷客畸人私稱不朽及今不爲考定後將滋惑無窮則請悉收其書明爲訂辧務令野之所信合於朝之所徵又一快也刖又有言邸牘之宜查者嘉靖初修武宗實錄曾簡正徳中畱中章奏盡付纂修臣以爲皇祖末年所畱諸﹤鋶﹣釒﹥藏在禁府定無散逸乞宣付史館使感時慨論者旣得盡見而任情附會者毋得輕淆以今日之公是公非達皇祖之不聞不見又一快也報聞

○兵部覆南京科道軍政拾遺﹤鋶﹣釒﹥協同守備南京後軍都督府掌府事平江伯陳啟嗣大同副總兵楊鎭湖廣行都司僉書楊於階俱革任

○原任山東巡撫今升兵部添設左侍郎王在晉聞有裁革添設之議因以疾請得旨趨令受事

○升山丹營守備張爾奇爲都司僉書管甘肅威遠堡遊擊事

○準補原任吏部左侍郎贈禮部尙書劉元震加祭仍賜易名

○庚戌上禦文華殿講讀

○山西道禦史江秉謙﹤鋶﹣釒﹥駁戶部尙書李汝華屯田考成之議且追論其借畱金花委咎司官汝華﹤鋶﹣釒﹥辯求罷溫旨慰畱

○工部尙書王佐以病請不允

○援遼諸將多迂途觀望不時至兵部核實以聞仍再申限計副總兵管大藩等所統浙直水兵九千餘名都司張神武等統川兵五百餘名副將王光有等統京營南浙兵共二千五百七十三名除渡海應遇順風當稍爲寬限若陸路自京抵關止七百餘里限以二十日齊抵山海若出關違限卽是逗𨖻輕則亟行削奪重則尙方有劍得旨援將管大藩等頓兵糜餉本當逮問姑著戴罪統領前去仍嚴限督催出關仍前違玩定以逗𨖻治罪是時當事者多行姑息浙江守備胡良相等領陸兵千餘人至都不肯出關挾索二三月餉兵部不得已咨戶部節次給之管大藩部將張國卿所領江南水兵道亡幾盡淮兵至登者以修船候風爲名逍遙逾歲守備李際陽督之登舟輙刃傷幾殆山東撫臣以聞兵部覆奏第請罰領兵諸將俾戴罪立功逃去之兵查明數目行本省扣安家銀兩其實逃兵皆市棍無家去爲羣盜徒累州縣代陪而已嗣後各處援兵紛紛效尢莫可誰何

○辛亥大風揚塵四塞命太常寺官以六月二十二日祀火徳之神著爲今

○兵部言烏撒土知府安效良繇沾益入繼當時三省會勘安雲龍廟食不可斬土捨安官保非其血胤不可立捨效良無可與承祧者卽其人刑家無法遇夷寡恩胡不訟之撫按乃官保借援修怨挾弄水西鎭雄烏撒諸夷剚刃命吏聲言奪官劫印追逼長驅殺官兵攻城邑是役也總皆以助官保爲名實以效良之棄妻虐目府怨開隙爲射的乞敕川貴雲南撫按嚴行委官於三省適中處所查照各﹤鋶﹣釒﹥參題情郎據實勘究責令安效良回往鹽倉與安效和好永勿戀妾別居可渡安氏亦勿懷舊忿復圖戕逐並諭效良撫戢烏撒夷目上下相安著落鎭雄解獻孽豎官保依律正罪其搶擄沾益軍民屯寨人財燒毀房產逐一陪償水西烏撒鎭雄助兵惡目各數十名擒拏正法及安氏奢社輝等各加罰治如有��具不悔禍者會請合兵剿除而三省主勘承各官務捐成心無執偏詞庇護庶幾憲紀昭明干戈殄熄也得旨三省會勘各官著秉公核實務須處置得宜詟服夷心以靖疆域

○壬子上禦文華殿講讀

○刑科給事熊徳陽﹤鋶﹣釒﹥劾管工內臣侵蠹金錢與選婚內使騷擾馹遞諸不法罪狀乞降旨詰問又言宮府原自一體嚴於府而寬於宮非法之平得旨門工著內外官計日程督余已有旨

○癸丑上禦文華殿講讀

○兵部覆雲南巡撫沈儆炌貴州巡撫李橒廣西巡按潘一柱各﹤鋶﹣釒﹥參本省貪弁原任雲南永驣遊擊吳徳行原任貴州龍新參將龍萬化貴州都司掌印今取援遼參將王興業貴州軍門標下坐營都司許敬所分守潯梧遊擊將軍傅汝霖俱革職回衛

○奴賊從撫順關入夾渾河深至頭目屯

○刑部尙書黃克纘以病請告不允

○升興都畱守沈崇極狹西永泰參將孫尙賢固原參將談世徳俱副總兵崇極松潘尙賢涼州世徳寧夏

○升原任副總兵管山西北樓口參將事魯欽爲神機營左副將

○升通州衛指揮使楊應瑞爲五軍三營蔚州衛武舉署所鎭撫曹鳴雷爲神機二營俱參將

○升五軍十營遊擊王繼加銜遊擊楊茂都宣府遊擊張我英延綏巡撫中軍遊擊哈元勛俱參將繼喜峯茂都廣州我英昌平元勛石門

○都司僉書馬徳於薊鎭沈應時於寧夏俱遊擊

○甲寅總督薊遼兵部右侍郎文球以病請不許

○奴賊深入沈陽用戰車衝鋒馬步繼之遂圍沈陽

○升浙江右布政使胡世賞爲本省左布政使山東兗州府知府王隆徳爲江西按察司副使備兵寧太貴州布政使司右參政朱化孚爲湖廣按察使荊西兵備

○調湖廣按察司副使武圖功於狹西專理兵餉

○乙卯奴破沈陽總兵尢世功賀世賢死之按沈陽初陷時經略袁應泰巡按張銓疏報皆言尢世功賀世賢生死俱未可知其後傳者或謂世賢降奴被殺又或謂世賢棲木梨山一夕醉酒自恨墜崖死皆無的據援遼都司莊安世歸自廣寧嘗言得遼沈潰卒云賀世賢死於沈陽西門外聞奴恨世賢以其妻女給我降將然亦未詳當日死作何狀今兵部見在家丁張賢自言昔在沈陽親見世賢當日死事狀歷歷爲大司馬張鳳翼具述甚悉張賢之言曰賢昔以兵部家丁往沈陽立功實隸賀世賢麾下沈陽城頗堅城外浚壕伐木爲柵埋伏火炮爲固守計奴猝至未敢遽逼也先以數十騎於隔壕偵探尢世功家丁躡之斬獲四級世賢勇而輕謂奴易與遂決意出戰張賢諫不聽世賢故嗜酒次日取酒引滿率家丁千餘出城擊奴曰盡敵而反奴以羸卒詐敗誘我世賢乘銳輕進奴精騎四合世賢且戰且卻至沈陽西門身已中四矢城中聞世賢敗洶洶逃竄降夷復叛弔橋繩斷或勸世賢走遼陽世賢曰吾爲大將不能存城何面目以見袁經略時張賢在側世賢麾使速去曰與我俱死無益也賢不忍世賢叱之賢走數十步奴兵已至圍世賢世賢揮鐵鞭決鬥擊賊數十中矢墜馬死張賢回首猶隱隱望見之云尢世功引兵至西門欲救世賢兵皆潰亦力戰而死同時有參將何世延者降奴遂訛爲世賢云

○川浙總兵陳策等率師援沈陽及奴賊戰於渾河死之時策等提兵至渾河橋南聞沈陽失守下令還師禆將周惇吉等固請進戰石柱土司副總兵秦邦屏引兵先渡河與諸將營橋北浙兵三千與陳策等營橋南邦屏等營未就奴四面攻之將卒殊死戰殺奴二三千人賊卻而復前如是者三奴益生兵至諸軍饑疲不支周惇吉秦邦屏吳文傑雷安民皆戰死他將走橋南入浙營奴圍之數重副將朱萬良姜弼擁兵去渾河數里觀望不前及賊圍浙兵始領而前與賊遇卽披靡不支賊乃萃力於浙營初用火器擊之殺傷相枕火藥已盡短兵接戰遂大敗陳策先死童仲﹤忄癸﹥騎而逸副將戚金止之曰公何往遂下馬語其屬曰吾二人得死所矣與諸將袁見龍鄧起龍張名世皆死之惟周世祿突圍得脫其死於城中亂兵者運糧同知陳輔堯自在知州叚展也自奴酋發難我兵率望風先逃未聞有嬰其鋒者獨此戰以萬餘人當虜數萬殺數千人𨿽力屈而死至今凜凜有生气當時亡歸殘卒有至遼陽以首功獻按臣張銓者銓命照例給賞卒痛哭階前不願領賞但願爲主將報讎義哉卒也可以將矣

○升尙寶司司丞林材爲光祿寺少卿

○補考選禦史施梁江西道張汝懋福建道

○升四川布政使司右參政沈朝燁爲江西按察使備兵贛州福建布政使司右參議徐良彥爲山東按察司副使疏理鹽法順徳府知府莊毓慶爲山東按察司副使備兵羅定

○丙辰武宗毅皇帝忌辰奉先殿行祭禮遣安遠侯柳祚昌祭康陵

○以薊昌援丁乏騎命太僕寺調發各州縣寄餋馬匹一千三百一十八匹分給兩鎭

○以皇祖昭妃嫡弟劉岱爲錦衣衛指揮使

○升浙江按察司副使鄭三俊爲光祿寺少卿四川布政使司右參議陳大綬爲尙寶司少卿

○起升原任河南道禦史顧際明原任南京山東道禦史李文熙俱光祿寺寺丞

○發冏寺馬價銀二萬七千八百七十五兩於遼鎭

○丁巳金吾衛指揮題升守備胡楫捐貲二千兩助餉命加都司僉書職銜

○日講官右春坊右贊善李標以母艱歸賜馳驛及路費紵絲伊母卹典命禮部查例具覆尋以右庶子駱從宇充日講官

○總督漕運戶部左侍郎王紀辭倉場新命溫旨趣之

○升山東按察使周延光爲浙江右布政使河南按察司副使吳玄爲湖廣布政使司右參政靖州兵備

○加升山西按察司副使劉遵憲爲本省按察使管大同兵備事

○加恩戚畹後府應襲陳正誼爲都督僉事錦衣衛指揮僉事陳承順爲指揮使京衛武舉陳正論爲正千戶

○加升遼東經略標下旗鼓王朝彥都司僉書

○戊午升遼撫標下中軍麻承宗爲義州參將鎭遠守備劉世勛以都司僉書職銜管左翼營遊擊事

○己未戶部尙書李汝華封印求去上不允趣令視事

○工部以成造鹵簿大駕合用物料取用召買開數上請上然之

○庚申上禦文華殿講讀

○遼東經略袁應泰言沈陽已破欲撤奉集虎皮之兵並守遼陽並乞敕下兵部飛催各邊鎭家丁與原請火器刻期抵遼兵部覆議得旨如所請

○遼東巡按張銓疏陳川浙諸將陳策等血戰死事之忠請從優卹朱萬良姜弼臨陣退縮請削職令立功自贖又言賊尙盤據沈陽遼陽以北烽火斷絕已撤奉集威寧之兵並力守遼惟恐賊出別計深有可虞此時宜使撫臣薛國用提河西之兵移駐海州督臣文球提山西之兵移駐廣寧以杜聲援而山東水兵從海道直抵蓋州通州團練民兵速遣出關更發內帑數百萬以佐軍需上曰遼陽危急該鎭文武各官其協力守禦撫定人心務保無虞陣亡川浙諸將血戰捐軀不必待勘著卽加優卹朱萬良等臨陣退縮著革職戴罪立功袁應泰矢心殫力調度不前仍令策勵任事山海海蓋各緊要地方集民設防其督撫移駐事宜該部作速議奏

○傳諭內閣中外多事閣部大臣當忠君體國分猷佐理圖修安攘何得動以浮言杜門輔臣一燝著卽進閣辦事尙書李汝華已另有諭不得托辭卸擔致誤部務又諭兵部等衙門朕見近日風霾時作日光晝晦朕心深切警惕今日覽禦史張銓塘報賊陷沈陽遼城危急該鎭地方文武各官職任封疆全無備禦疏防怠玩應援各將擁兵結營自固坐視陷城威令何在姑都著策勵任事兵部便馬上差人傳與經督撫按各官作速挑選精銳兵馬相機拒堵務保萬全如有仍前坐視的卽以軍法從事河西並關內各路守禦應援事宜一體申飭邇來小臣議論煩多無禆實用大臣止畏譏彈不任勞怨紛紛杜門成何國體輔臣一燝尙書李汝華都著卽出視事無以浮言介意尙書侍郎許弘綱張鶴鳴祁伯裕王在晉及推用未任各官俱著嚴催刻期到任不得稽延又諭兵部沈陽已陷遼左益危目前防禦應急長策著廷臣作速會議具奏一面行文經督撫按各官防守聲援牽制一切事宜相機從事戎政尙書並兵部添設侍郎速催到任餉務方急尙書李汝華卽出料理不得推委誤事工部買辦硝黃陸續運解無誤急需封疆事急大小臣工同心體國各抒籌略共濟時艱

○兵科給事中郭鞏﹤鋶﹣釒﹥論舊經略熊廷弼喪師誤國假病欺君並以票擬起用罪輔臣劉一燝以同聲附和罪科臣陳所志乞俱賜罷斥上切責奪鞏俸半年一燝奏辯且求去上曰卿公忠端亮佐朕新政祗愼有加熊廷弼勘明功罪朕志先定卿擬允孚妄言者已薄懲以明國是不必介意陳所志亦具奏﹤鋶﹣釒﹥自明報已有旨

○辛酉大學士劉一燝言廟謨之勝只在用捨得人卽如熊廷弼守遼一年奴酋未得大志不知何故首倡驅除及下九卿科道會議又皆畏避不敢異同而廷弼竟去今遂有沈陽之事昨遼東按臣張銓遺書長安謂今日急著非舊經略熊廷弼不能辦此事則昔時逐之者其誤竟何如也以後凡朝廷大事俱望皇上毅然乾斷於上敕諸臣洗心畢慮於下一破雷同附和之私共效憂國奉公之誼得旨卿忠誠識大體所奏熊廷弼事自是公論亦見卿主持國是定力朕已知之

○追卹三路死事諸臣劉綖以原官左都督贈少保王宣贈少保左都督各襲升三級仍蔭一子本衛指揮僉事世襲賜謚立祠加祭營葬杜松贈少保左都督襲升三級仍蔭一子本衛正千戶世襲立祠加祭營葬趙夢麟馬林各復原職贈二級襲升二級從祠附祭潘宗顏贈光祿寺卿蔭一子錦衣衛百戶世襲賜祭立祠董爾礪張文炳俱贈按察司僉事蔭一子入監讀書從祠附祭江萬化麻巖俱贈都督同知襲升三級黃鉞於守忠各復原職贈一級襲升三級季永芳等二十員俱贈都督僉事襲升三級喬一琦贈都督僉事襲升四級與本衛實授百戶世襲俱從祠附祭鄒儲賢等三百九十三員各照本職上贈二級襲升二級馬時楠復原職贈二級襲升二級張奇策等三員各照本職上量贈一級何懋官等四十三員各襲升一級萬邦寧等四十九員各量升一級其朝鮮將官金應和等八十三員移文彼國從厚贈錄其軍兵丁夷俱照數行各優卹祭勞以慰幽魂吏部司務孫學詩進四民圖說上納之

○升廣東布政使司右參議徐如珂爲四川按察司副使分巡上川東道

○補原任山東按察使吳愈仍山東升山東布政使司右參政陳亮采爲浙江按察使管糧福建布政使司右參政朱彩爲本省按察使分守福寧道四川布政使司右參議戴燝爲本省按察司副使

○補考選禦史劉思誨湖廣道陳九疇山東道

○吏部覆大同巡撫董可威回籍調理許之

○遼東寧前道王化貞揭言奴氛益惡遼勢將墟亟救然眉惟有用虜一著蓋自虜執宰賽各虜實有忮心奴之得志非虜所欲也請發帑金百萬賫至山海遣人宣諭諸虜有能起兵討奴者予金若干遂滅奴者有其地仍比順義王事例歲賞若干虜未有不爭赴者卽不必眞能滅奴虜必不與奴合奴不敢復深入矣惟廟堂熟籌之

○壬戌上以初禦極遣鎭遠侯顧大禮武安侯鄭惟孝豊城侯李承祚西寧侯宋光夏東寧伯焦夢熊駙馬都尉萬煒禮部侍郎鄭以偉太僕寺少卿於倫何士晉杜士全光祿寺少卿呂純如尙寶司卿柯曰�永少卿袁可立錦衣衛都指揮使許浚祥侯昌國翰林院編修陳子壯戶科給事中史孔吉陳胤叢禮科給事中孫傑兵科左給事中曾汝召刑科給事中陳所志熊徳陽分祭嶽鎭海瀆歷代帝王先師孔子祖陵等陵徐王等王太嶽太和山眞武等神及近年薨逝並追封親王

○南京孝陵奉祀提督操江兼管巡江右軍都督府掌府事魏國公徐弘基以疾乞解任許之命加太子太保

○奴破遼陽張銓何廷魁崔儒秀袁應泰等死之先二日奴過代子河向遼陽經略袁應泰巡按張銓皆登埤應泰出城督戰畱銓居守奴薄城攻西門不動次日應泰見奴卻易與趣兵出戰以家丁號虎旅軍者助之分三隊鋒交而敗餘卒望風奔竄奴仍入舊營又次日盡銳環攻發炮與城中炮聲相續火藥發川兵多死薄暮麗譙火賊已從小西門入夷幟紛植矣滿城擾亂守者皆鼠伏檐璧下而民家多啟扉張炬若有待婦女亦盛節迎門或言遼陽巨族多通李永芳爲內應或言降夷教之也是日應泰等死之奴旣得遼陽驅士民出城恣行屠戮一老書生奮白棓擊殺賊酋並傷數賊父子兄弟挾數十人結伴去羣夷瞠目莫敢動從此廣寧寧前數百年土著咸西徙自塔山至閭陽相距二百餘里煙火斷絕矣張銓字宇衡山西沁水人父五典仕至大理卿從銓贈加兵部尙書銓登萬曆甲辰進士理保定授浙江道禦史遼變棘人爭以按遼非銓不可銓遂攬轡而東經略袁應泰方受降銓力爭不得應泰以罪孥配降夷銓禁止曰猶是中國子女也何至爲胡兒圉妾遼人感而泣下遼陽陷應泰謂銓日泰誓以身許國按臣無顓閫靑盍收餘燼爲河西計遣人護銓下城銓不從還入署叛賊李永芳謁銓於署中訴不得已銓怒麾之奴眾擁銓去引見奴三子銓山立不移奴責其拜銓抗聲罵賊有奴子自外入舉刀儗之銓引頸以待奴因曰送汝歸何如銓謂力不能殺賊無顏求歸奴送還署中銓至署向闕拜曰臣不能報國又遙拜其父母遂就縊羣夷驚走相視曰忠臣忠臣賊芳棺而瘞之事聞詔贈大理卿再贈兵部尙書謚忠烈忠義何廷魁字汝謙山西大同人登萬曆辛丑科進士令涇縣攺令寧晉入爲刑部主事員外郎遷歸徳守調守衛輝復調守河南三徙皆中州而戴之如一以副使備兵遼海廷魁雅志許國受牒以明年六月蒞事乃先半年往至則與經臣多抵牾降夷一事力爭不可挽遺書家人曰吾不知死所矣沈陽陷同事者爭遣其孥廷魁曰吾不敢爲民望奴濟河請於經略乘半渡急擊不聽奴薄城幸其未合也請盡銳禦之又不聽城旣陷歸署西向雲中拜先靈懷印徐步自投於井二妾金氏髙氏從焉婢僕六人皆投他井中僕王胤持魂帛及手書間關西歸事聞贈光祿寺卿再贈大理卿謚忠湣崔儒秀字儆初河南狹州人以戊戌登進士庚申奴勢亟授山東僉事飭開原兵備而開原亡矣儒秀辭墓而行曰觀天象遼難未弭散家資募嵩鞏健兒入百人部勒偕行並挾妻孥與俱示不返顧經臣應泰傾心恃之亡何納降議起秀儒諫不聽虜攻奉集堡小衄而去閱月傾眾犯遼陽儒秀分守東城虜未敢近而經臣所拔精兵先自潰降夷刃人於衢城門開應泰自焚有欲挽儒秀潰圍出者正色拒之慟哭戎衣北向再拜步至東司廳事雉經死事聞贈大理寺卿予祭並祠蔭袁應泰字大來狹西鳳翔人登萬曆乙未進士授臨漳令調繁河內治行冠兩河遷都水司主事晉郎中攺兵部武選推淮徐兵備參議齊大饑流民入淮徐應泰設粥廠摉額外稅銀萬六千金漕折馬價六萬金後先發賑全治亡算旋備兵永平時狡奴方張關外諸虜乘而肆挾應泰至則募兵訓練修關墻備臺櫓關外需芻糗火藥隨呼而給熊廷弼在遼陽頗賴焉廷弼行舉以自代旣受事刑白馬誓於神言官遼卽以身委遼棄遼去者明神殛之廷弼守遼陽部署嚴整應泰至微有攺張而收降一事不厭人心應泰謂西虜因食盡投奴奴輙撫爲銳師姑收之以壯我而孤敵不虞其墮奴計也城陷望闕拜﹤鋶﹣釒﹥曰臣至遼見人心不固不可以守是以有死遼葬遼之誓今果陷臣力竭而死望皇上收拾人心爲恢復計遂佩劍印自縊內弟姚居秀從之縊僕唐世明憑屍慟縱火焚樓而死後贈兵部尙書予葬祭蔭一子

○西虜粆花陷長安堡

○命翰林院編修李孫宸孔貞運簡討王應熊繆昌期劉鐘英曾楚卿教習內書堂

○大學士孫如遊因辭朝條上十事一曰保聖躬二曰勤聖學三曰攬主權四曰時召對五曰肅紀綱六曰挽世風七曰惜老成八曰延言路九曰飭邊備十曰蘇民困上嘉納之

○大理寺署寺事左少卿李宗延爲祈禱雨澤請開釋無辜情可矜疑律例不合者盧元紹等四十名命會刑部都察院具奏

○補原任山東參政髙邦佐於遼海東寧道

○降原任慶雲參將陳洪範爲遊擊將軍管遼陽都司事

○起升原任吏科都給事中張延登爲太僕寺少卿原任南京禮部郎中史孟麟爲南京大理寺右寺丞

○升貴州布政使司右參議孫健爲本省按察司副使分守貴寧道

○升戶部郎中祝可仕爲山東布政使司右參議分守兗東道四川按察司僉事蘇光泰爲河南布政使司右參議駐懷慶

○補考選禦史畢佐周山西道鄒復宣河南道張紘浙江道

○革永昌營參將陳官定回衛以甘肅巡撫祁伯裕劾其執拗乖張也

○癸亥上禦文華殿講讀

○先是四川天全六番招討司副招討使楊愈當神廟時調徵松藩戰歿贈宣慰司副使未給誥命至是其子招討副使楊時和奉命援遼因進馬匹爲父請給許之

○禮科給事中王志道言今日時事多故中外實封日不下數萬言嘗考宋時封事有貼黃之例敷陳不妨廣肆而約略止有數言省覽甚易納約殊便皇上宜責成政府舉而行之至於臣等所以愛陛下之精神作陛下之耳目更願與同官諸臣約一疏單題一事一事直述本末艱深要渺之句隱語猜謎之習悉行禁絕先臣韓文之論諫艸曰毋太文文上弗省也毋太多多上弗竟也可爲立言之法矣報聞

○起大理寺右寺丞余懋衡太常寺少卿朱光祚俱仍故官升原任吏科右給事中韓光祜爲通政使司右參議原任吏部文選司主事姜仲軾爲尙寶司司丞

○升禮部郎中郭尙賓南京兵部郎中翟鳳翀俱南京光祿寺少卿南京禮部郎中萬建昆爲南京尙寶司卿

○升戶科右給事中王繼曾爲本科左給事中吏科右給事中韓繼思爲工科左給事中禮科右給事中周朝瑞爲本科左給事中兵科給事中朱童蒙爲工科右給事中

○甲子命工科修理文廟

○山西道禦史江秉謙力陳熊廷弼保守危遼之功言其才識膽略有大過人者使得安其位而展其雄抱當不致敗壞若此因以抹殺公是擠排勞臣爲郭鞏罪上命大小九卿科道從公會議具奏

○補原任參政曹爾禎於山東原任參議李邦華於山東

○升雲南按察司副使曹守身李忠臣禮部郎中程再伊工部郎中李之藻皆布政使司右參政守身廣西忠臣四川再伊福建之藻廣東

○起原任河南按察司副使劉策爲天津兵備

○起原任四川按察使劉文徵爲南京鴻臚寺卿起原任光祿寺少卿劉憲寵仍故官

○乙丑兵部尙書崔景塋等奉旨會議一議守遼陽言宜於城外樹柵浚壕掘營盤列車營備火炮或晝擊其惰夜劫其營一議守要害言河西爲河東聲援不可空虛至金復海蓋天津等處皆宜水陸並防一議招豪傑言宿將舊弁可備使過之選更博訪智勇謀藝之士皆徵聘至京一議調援兵言宣府史車二酋宜調五百名宣大軍門掖營兵調一千名山西延寧甘固各鎭每額兵一萬內選調二百名各邊道皆有家丁每百選調五十名卽以原將統領一議核兵實言兵有實數然後餉有定額汰虛冒之獘則可以爲餋實兵之用一議嚴軍法言將卒不死於敵便死於法故畏我而不畏敵但有觀望退怯者卽時梟斬果著勞績宜重加升賚以固其心一議重偵探言宜選軍中巧捷之人使之潛入預得其情狀庶不致臨期失措一議固根本言訛語流傳人心易動宜令五城禦史督率兵馬編行保甲使互相查詰且可擒緝寇盜得旨著實舉行

○孝和皇后大祥文武各官及王府遣官俱詣幾筵致祭

○山東道禦史傅宗龍言近者三時不雨所在亢旱乃畿輔山東之民旣苦辦納又苦賫送而遼人更苦援兵膏血匱於轉輸室家傾於剽奪怨恨之气徹於九天柰何望天心之垂佑也爲今之計惟有速下明詔將畿輔山東旱荒地方應加派盡行停免慨發帑金以抵所免之數至於兵部尙書崔景榮任大責重誼當移宿火房督勵司屬講求方略又自考其司屬如力衰性懶才短識庸者調之別衙門會同吏部精選攺用試其膽略不凡料事多中遇遼陽及衝邊道缺卽以補之樹有軍功超等升擢鷹揚鵲起皆異時將將之人也目前堪用將材更爲難得宜放燕昭王築黃金臺之意特開禮賢之堂並辟角技之圃果是英雄破格擢用卽不入選亦略爲資給風聲所播庶或有抱奇爭赴者京軍操練宜分布九門每門之外各分軍三千統以司官監以科道此三千人者加餉銀六錢每三日一分射五日一合射等第而賞罰之再試不中者汰去操練之外別設一召募之科以備衝鋒擊剌之用乞敕該部蚤議舉行章付所司

○補原任雲南布政使司右參政門逵於貴州分守思仁道

○升狹西布政使司右參議張士俊爲四川按察司副使分巡下川南道

○丙寅諭兵部國家文武並用頃承平日久視武弁不啻奴隸致令豪傑解體志士灰心今邊疆多故東夷薦食大風猛士深軫朕懷卿部便張掛榜文通行天下凡山林艸澤之間有素懷忠義夙抱韜鈐膂力過人猿臂善射可效一旅之用者在京赴兵部報名在外赴撫按衙門驗實伴送來京朕皆不次擢用卿部再查祖宗舊制文武各有職掌互相彈壓不得仍前牽制庶展豪傑之用布告天下使明知朕意

○兵科都給事中蔡思充言沈陽已陷萬一奴不悔禍三岔以西一無可恃則薊門要害作何扼塞近畿各鎭作何策應京營十餘萬之軍作何分委訓練乞敕兵部尙書崔景榮侍郎張經世一一面陳方略並敕諭輔臣票擬於遼事章﹤鋶﹣釒﹥擇其喫緊堪采者責令該部設誠舉行勿徒以有旨知道故套啟寬縱之門也仍報有旨

○起舊經略熊廷弼爲兵部右侍郎添注馬上差人守催前來任事

○升五軍營副將楊愈懋爲總兵協助京營總督升宣府參將薛來胤爲五軍一營副將以差出順天府府丞畢懋康知兵且精火器畱在京用兵部具覆從九卿科道之議也

○起升原任吏部郎中趙南星爲太常寺添注少卿

○起原謫廣東揭陽縣典史髙攀龍爲光祿寺寺丞原任禮部郎中鮑應鰲爲禮部祠祭司郎中行人司行人劉宗周爲禮部儀制司主事禦史方震孺薦之也

○升光祿寺少卿許維新爲通政使司右通政原任吏部文選司郎中張餋才爲太常寺少卿

○丁卯敕諭禮部朕惟帝王撫運膺圖綏猷建極有一代功烈之盛必有一代典刖之胎蓋累朝列聖紀載具存而奕世子孫覲揚首務也恭惟我皇祖考神宗顯皇帝聖神文武仁和恭勤法祖天任人立政爰自勵精初服而解紐盡張迨夫端拱垂衣而乾綱在握修內攘外長治久安禦歷四十八年善政靡可殫紀非有纘述何以揚盛羙而傳無窮爾禮部其遵祖宗故事通行中外采輯事實送翰林院纂修實錄其以少師兼太子太師英國公張惟賢爲監修官少師兼太子太師吏部尙書建極殿大學士葉向髙太子太保戶部尙書兼文淵閣大學士劉一燝韓爌禮部尙書兼東閣大學士史繼偕沈﹤氵隺﹥何宗彥朱國祚爲總裁官禮部尙書兼翰林院學士孫愼行詹事府掌府事吏部左侍郎兼翰林院侍讀學士顧秉謙吏部右侍郎兼翰林院侍讀學士盛以弘禮部左侍郎兼翰林院侍讀學士周道登右侍郎兼翰林院侍讀學士鄭以偉李騰芳詹事府詹事兼翰林院侍讀學士教習庶吉士公鼐詹事府詹事兼翰林院侍讀學士署院事錢象坤少詹事兼翰林院侍讀學士孟時芳周如磐國子監祭酒吳宗達左春坊左庶子兼翰林院侍讀孫承宗爲副總裁官右春坊右庶子兼翰林院侍讀掌司經局事駱從宇等爲纂修官一應合行事宜悉照例舉行欽哉故諭

○又諭禮部朕惟帝王昭受丕圖維新治理懿徳休烈有舉必書我祖宗聖聖相承貽謀啟佑代有紀述垂信萬年所從來洪惟我皇考光宗貞皇帝紹庭初服銳意太平推誠任人布徳惠下臣民欣戴中外謚寧蓋臨禦甫浹三旬而徳澤單敷四海洵足以光纘前摹昭垂後範已宜有鴻編藏之天府以備一代之典爾部其遵祖宗故事通行中外采輯事實送翰林院纂修實錄其監收總裁纂修等官仍用英國公張惟賢等一應合行事宜悉照例舉行欽哉故諭

○福建道禦史周宗建言沈陽已陷山海瀕危都城之內有何可恃市棍成羣姦宄萬狀一有緩急言之寒心而諸大臣中猶復泄泄相視莫肯爲朝廷用一破格之人莫肯爲朝廷擔一任怨之事扶顚持危能無深痛誠爲今計惟有用人一著爲目前第一緊要而臣所願用之人非猶夫人之所謂用人也平時之人求封求蔭晝錦在懷今所欲用之人必仗劍出門不與妻子作別者也而旁揣者猶吹毛求疵以旁撓之嗟乎抑何其忍於忘君父之封疆哉臣願輔臣冢臣及樞臣終日相聚而謀勿再優遊袖視勿再顧忌人情更願諸臣當思有事時求人甚難毋於事定後責人太易又思今日只有此事之驚危毋於他日再多小事之爭執章付所司

○兵科都給事中蔡思充﹤鋶﹣釒﹥言頃據塘報遼陽已危除劉渠王威等速催星火出關應援外著著扼塞則三岔河當守今敗兵逃回宜令撫臣一意招撫第河西無糧急發餉銀二三十萬聽便宜行事或撫殘卒或用遼人其硝黃等項速解接濟以保廣寧此一策也山海古北口一片石等處兵馬單薄今劉渠出關楊茂春孫顯祖未代亟當馬上催到檄調兵馬統之屯札侍郎張經世克期至關與督臣並力商確仍不時巡閱以效彈壓此一策也天津一帶運道所關督餉侍郎李長庚八面長才宜加敕一道並督徵剿軍旅便宜調募兵將控扼咽喉此一策也京營軍遇警分派防守舊有成﹤矢見﹥宜及時預派相度營盤目下急分屬訓練挑選驍勇者再一萬爲選鋒豊以雙糧聞舊拹理尙書黃克纘曾挑過七千五百名月給米一石五斗再加五斗湊爲雙糧務足二萬之數擇經戰陣之將如法日操輪宿營房車房以備緩急五城禦史編行保甲籍其壯丁稽其姦細一切遊僧野道盡數驅逐仍令各城招募驍勇之士給餉聽用此一策也器必嘗用然後手與器相習庫廠原貯盔甲器械等項積而不試未必可用當著巡視科道同兵工二部經管主事一一查驗不堪者再造秀澀者再修其火器如佛郎機等項盡定能放之人於教場演習庶臨時不至錯愕其火藥要乾要細若雜沙泥毫不中用當發該營自造巡視科道驗試可用此一策也四川土司兵業已議調據寧川衛鎭撫鄧懋官系陣亡將官鄧起龍之子奮不顧身爲國報讎據開應調之兵如馬湖府土官夏徳懋等共二萬六千名驍健敢戰當令星馳回籍著該省撫按調發鼓舞激勸卽日就道其浙中步兵閩中水兵𨿽號遠水及今圖之猶望有濟但須調募得人庶無逃脫逗𨖻等獘近畿各鎭撫臣亦速簡閱士馬預備行糧庶隨調隨應不至臨渴掘井臣艸﹤鋶﹣釒﹥將完接督臣文球揭帖急稱錢糧缺乏祁發帑金意甚切至皇上東顧宵旰必不靳此但蚤一時則蚤一時之收拾後一時則多一時之敗潰伏祈皇上蒿目時艱以國家之錢糧保國家之疆土是則同朝臣子所齋心而吁者也命所司議覆施行

○遼東巡撫薛國用總兵李光榮各飛報遼陽失守京師戒嚴詔廷臣集議方略越日議於後府時言官气張甚或攘袂詬誶無復朝廟之容諸大僚多緘口遜避自催熊廷弼張鶴鳴之外無他策工科給事中霍守典言今者逐隊而入萍聚而散緘默者閉目搖首忿爭者疾顏厲色會議之槪若此亦何貴於議也臣願皇上立召大小九卿各問以職業毋懼出位毋懼首事幾可以救遼者各出所見擇而用之不然會議如前恐天下事去矣章付所司

○奴酋據遼陽封貯府庫民間金錢繒綺摉取一空分遺西虜驅遼民聚城北奴眾聚城南遣三騎持赤幟傳令自髡者貰不殺於是河東之民無畱髢矣家有父子五人者抽三人爲兵有三人者抽二人酋之第三子循海州而南四衛之人望風奔竄武弁靑衿各攜家航海流寓山東不能渡者棲各島間此島眾所繇集也上諭該衙門令奴酋日肆門禁當嚴內市暫移北安門外還著內外各衙門出示曉諭每月照內市日期交易待虜平之日仍復舊制

○益王進助餉銀一千兩

○大僕寺少卿姜應麟面恩衰憊蹣跚吏科都給事中薛鳳翔糾之得旨姜應麟起用方新朕目睹行禮良若該部從優議覆

○升南京戶部郎中黃似華南康府知府袁懋貞俱雲南按察司副使

○起太常寺少卿倪思蕙仍故官

○戊辰大學士劉一燝等言昨接遼東塘報城池似已失陷河東一片土已淪鮏羴河南三面鄰虜形勢孤危內地要害惟有山海薊門而防禦京城一節亦不可緩臣等與六部大臣及科道官商議大要不越兵將兩端然近邊調發皆虛宿將一時絕少除招兵選將聽兵部奏請外今議差兵部右侍郎張經世巡閱山海關並催前調各兵星夜出關應接工部作速料理城壕盔甲器械刑部尙書黃克纘夙諳守城之法五城編行保甲譏防姦細𨿽輦轂不可張皇而有備乃能無患期以旬日之間諸務畢備而後可以無虞伏惟皇上寬慰聖懷鎭定內外以安人心得旨覽奏知遼陽失陷旬日而克兩堅城未聞拒堵片時該鎭各官平日撫馭乖方人不用命深可痛恨卿可傳示總督文球巡撫薛國用用心料理倡率忠義死守危疆以安內地其遣侍郎巡閱催兵及防衛京城事宜作速著實舉行

○初新陵業有定卜旣而開穴得石禦史傅宗龍等言不可用禮部會諸臣往視之眾疑未決通政使王舜鼎等言穴宜稍右或云宜再前移禮部以聞上命輔臣韓爌覆視畢回言臣恭詣慶陵參酌羣言偏右近唇兼虞气脫周視星巒形勢穴情仍在原處無疑回於所擬移前處開穴取土五色光潤中書陳明晰言此正眞气融結給事中程注指視右璧石形盡處爲宜穴之驗隨卽定穴置標坐向俱仍前擬大小內外諸臣欣欣相賀以爲此光宗皇帝之靈而我皇上孝思誠信必如是而後卽安也玄宮旣定門殿規制俱照前題營造已稽月餘亟宜上緊加工上曰慶陵獲吉慰朕孝思營造規制已定著卽上緊興工仍賜韓爌銀三十兩紵絲二表裏中書官陳明晰銀五兩

○工部以大婚禮請造香制節冊冠帶等亭

○升原任兵部武選司郎中韓範爲南京通政使司右參議原任惠州府知府徐時達爲南京光祿寺少卿禮部主事王宗蓁爲尙寶司少卿

○升鎭江知府李中行爲狹西按察司副使分守隴右道

○遣禦史李九官巡按宣大

○加升遼東都司僉書尙志弘爲巡撫標下游擊鎭西堡守備毛鳳文爲本堡遊擊從經略袁應泰請也

○禦史方震孺請罷兵部尙書崔景榮以少詹事孫承宗代之上不許是日兵部猶以斬獲黔中叛苗請擇吉告捷於廟從之

○己巳上禦文華殿講讀

○諭內閣朕覽文書見科道條議請敕馬上差人催取熊廷弼等來京今卿等擬進諭札只有馬上差官著彼處地方官惇趣無寫敕之議朕慮張鶴鳴熊廷弼已催者未必疾來許弘綱王在晉祁伯裕俱在未催之列不無觀望徘徊卿等可另擬諭札一道將張鶴鳴等五人各擬敕一道馬上差官守催來京共濟時艱卿等斟酌可否特諭閣臣言張鶴鳴熊廷弼朝議稱其才可濟變急需其來卽欲委以兵革之事推轂加隆原不爲過其許弘綱等皆是敍升辦理本等職業俱於諭札內添入職銜督催輕重爲得其平因擬諭以進諭部院朕惟朝廷設官各有職業豈容曠廢近來不諳典制紛紛托故避事列名仕版棲遲家園成何國體朕沖齡嗣位方期大小臣工靖共修職而因循若此豈朕委任責成之意你部裏便查升補未任官員照水程勒限催他到任有違限的照會典例查參有官品未崇例不﹤鋶﹣釒﹥辭的通政司不得代爲封進本章致滋瀆擾其兵部左侍郎張鶴鳴代歸已久屢奉溫綸止知畏避人言不顧君臣大義兵部右侍郎熊廷弼功著存遼朕已洞鑑朝議僉同特玆起用方今奴酋薦食狂逞忠臣義士豈無枕戈擊楫之思你部裏便馬上差官賫敕前諭本官仍著彼處地方官惇趣卽日就道如不顧君命堅臥托辭國有憲章朕不敢貸並升任尙書許弘綱侍郎王在晉祁伯裕奉命已久都著催促前來任事不得仍前延緩故諭

○兵部尙書崔景榮言今遼左惟有河西一塊土耳若不並力固守何以遏其長驅先遣總兵官王威達奇勛王國梁郭增輝等各領南北兵馬應援去今撫臣告急合將昌鎭兵馬撫臣挑三千選一材勇將官統領星夜援遼山海關內外城堡晝夜嚴守不可頃刻懈怠薊昌徵調空虛兵力單弱今行宣府巡撫總兵領兵六萬移駐昌平陽和軍門及大同總兵領兵七萬移駐宣府山西巡撫總兵領兵五萬移駐陽和山東巡撫領兵四萬移駐境上河南巡撫領兵四萬移駐磁州其延綏寧夏固原撫鎭亦整兵秣馬以聽再調得旨如所請

○兵部又言東西交訌事勢危急臣部先調總兵王威達奇勛王國梁統領薊昌兵馬及浙直援兵並移咨督臣選發救兵星夜赴援至今未報出關奴入日深兵出益緩諸將渙然無統何救危亡今法在必行權當特假王威於諸將中資俸最久合加升提督職銜統兵出援聽經略總督節制嚴查援兵敢有在途逗𨖻者副參以下聽本官立斬以徇本官限四月初一日出關假王威遲畱本部卽當奏逮正法得旨援兵觀望不前朝廷法紀何在王威著加提督職銜總統全遼援兵勒限出關馳救逗𨖻者副參以下聽其軍法從事

○兵部又言狡酋變詐姦細實繁請敕正陽等內外十六門每門責令勛戚九卿科道並臣部司屬各一員查點官軍譏防姦細分別委任各照信地防禦以保無虞若城外壕塹堙沒卽令京營撥軍挑浚其城守器械火藥責成工部措辦守城軍民人夫早令備兵營及五城禦史分派先書姓名於垛口免臨事倉皇得旨依議行

○命添注兵部侍郎張經世出關以戶部侍郎臧爾勸暫署營務

○以姚安府土捨髙守藩襲本府土官同知

○戶部專理新餉郎中楊嗣昌言臣聞遼陽失陷痛哭傷心所有理餉要務稟臣堂官李汝華求速具題事關迫切不敢苟延緘默然非侵越堂官也臣言遼左旣陷海運當停堂官謂果河西不守奴賊盤據山海關然後可停臣言順永二府當免今年加派以固人心堂官謂果順永亦爲戰場然後可免嗚呼必奴賊盤據山海然後罷運順永亦爲戰場而後免加派乎臣今日隱忍不言卽當萬死爲此不避侵越堂官之罪循職具題得旨仍稟堂官舉行

○升山西左布政使髙第爲都察院右僉都禦史巡撫大同

○庚午午後風霾日無光

○諭兵部遼陽奏報自本月二十五日稱奴賊攻進小西門至今再無續報朕心時切憂慮你部便馬上差人傳與督撫鎭將等官多方偵探情形緩急不時報聞不得仍前怠玩致誤軍機

○敕諭兵部右侍郎熊廷弼朕惟爾經略遼東一載威懾夷虜力保危城後以播煽流言科道官風聞紏論敕下部議大臣又不爲朕剖分聽令回籍朕尋悔之今勘奏具明已有旨起用適遼陽失陷隳爾前功思爾在事豈容奴賊猖獗至此爾當念皇祖環召之恩今朕衝年遘玆外患勉爲朕一出籌畫安攘其卽日叱馭前來庶見君臣始終大義特命該部遣官賫敕召諭如敕奉行

○敕諭兵部右侍郎張鶴鳴爾拊巡黔省剿輯苗夷年勞洊深召還樞貳屬當功狀旣上敍賚將行廷論章明浮言消釋何乃棲遲裏捨久未啟行人臣急國奉公大義似不如是矧今邊患孔棘羽書狎至惟算需人特命該部遣官賫敕召諭聞命之日卽刻期就程濟時艱危副予企望如敕奉行

○上兪兵部請發帑金一百萬以佐急需

○是日兵部右侍郎張經世領兵赴遼

○辛未戶科都給事中周希令言夷虜交訌兵將兩虛人心未免震驚姦民從中擾亂都城扼要之地必得一素懾夷心可資以彈壓而又朝發夕至者無如舊兵部尙書王象乾次則西虜相信將士用命可倚爲制督但須兩月乃可至者無如舊兵部尙書塗宗浚並薦申用懋顧天峻得旨王象乾塗宗浚作速推用申用懋顧天峻著於相應員缺議用

○兵科給事中蕭基河南道禦史張捷同日﹤鋶﹣釒﹥參閱科姚宗文罪其排擠熊廷弼也

明熹宗悊皇帝實錄卷之八終明熹宗悊皇帝實錄卷之九

天啟元年四月壬申朔孟夏享

太廟

○日有食之以推算少差奪監官戈承科俸二月

○兵部尙書崔景榮以禦史方震孺﹤鋶﹣釒﹥乞罷上慰畱之

○禦史李日宣﹤鋶﹣釒﹥請召見大僚面決急務言今遼陽光景總不可問都門內外備禦宜嚴臣以爲此時皇上無一日不見羣臣之理臣下無一刻偃臥私室之理直須朝朝趨朝以俟召對時時坐署以共運籌者也至於救時之著莫先用人據臣平日所知畱心邊務者則有如今禮部郎中徐謨兵部主事張應吾與入賀四川副使周起元也詔所司議覆

○兵部言營軍虛冒急須簡練協理應增一人大理寺少卿楊東明舊爲科臣巡視京營吏部宜加以相應職銜在營練兵京城延袤四十里十一萬兵尙覺其少今宜廣招壯士多多益善在京卽責成總協巡視會同簡練科道招募上等者月糧二石次等一石五斗務得壯士不拘定數其在外招募聞科道官有願往者容臣會同都察院該科議定另題得旨依議行

○遼陽潰兵約三四萬桴河而渡官兵拒之輒援弓相向聲言直奔山海山海關主事莫在聲以聞

○升提學禦史周師旦爲大理寺左寺丞

○升山西右布政使南居益爲本省左布政使

○升狹西布政使司參議熊明遇爲尙寶司少卿

○癸酉山東道禦史傅宗龍﹤鋶﹣釒﹥陳切要事宜一曰皇上罪已之詔不可不速下一曰潰兵不可不速撫一曰內帑不可不速發一曰山東北直之加派不可不速蠲因乞罷尙書李汝華得旨大臣自有專職不得輕易彈射以阻任事之心

○浚城壕

○大學士劉一燝等請降敕惇趨閣臣葉向髙等上可其奏敕諭少師兼太子太師吏部尙書建極殿大學士葉向髙朕以衝昧纘紹基圖端賴密勿元臣當軸處中綜持政本卿向髙純忠亮節碩徳宏才在皇祖時茂著忠勛曁我皇考召還首揆命使已歷時月趨裝尙未聞期玆特差官賫敕諭召差去行人會同撫按官惇趨就道仍將起程日期一面具奏中外多事軍國大計洵藉平章急需元老之壯猷佇望康侯之晉接勉期遄發副予眷懷欽哉故諭

○敕諭禮部尙書兼東閣大學士史繼階朕惟國家簡任輔臣論思密勿參秉政機卿繼階簡自先帝畀予衝眇置諸左右冀效贊襄乃召命已久歷時啟行尙未聞日玆特專官賫敕召諭差去行人會同撫按官惇催就道仍將起程日期一面具奏方今封疆多事帷幄需籌當玆安危注意之時倍宜謀斷相資之助副予側席佇望趨裝欽哉故敕

○禮部尙書兼東閣大學士沈﹤氵隺﹥何宗彥朱國祚俱同

○大學士劉一燝等言奴酋情形叵測招選兵將防護都城委難遲緩臣等前已揭請奉有嚴諭無柰夙習因循人情偸玩自聞報來經今六日功緒未有寸分忽忽悠悠歲月又將虛度年來大臣畏忌不肯爲國家擔憂小臣紛囂每至以議論僨事此風不湔朝廷一事難爲臣等謹擬諭札一道嚴敕在廷臣工令其省攺前愆共圖實政再照遼陽克陷未委虛實援兵宜星夜出關策應並擬諭札一道進覽統惟皇上批發施行

○諭部院朕惟遼患日迫內地防禦所在需人招選兵將乃今日急務該部宜遵諭豎旗掛榜卽日舉行收到兵將三日一類奏糧銀卽於前發帑銀內酌給其操練營軍編派保甲緝拏姦細修城挑濠守禦器械銃炮火藥已奉前旨各有專司限十日內完備違限的部科參治封疆大計主持全在朝廷當事大臣務要忠心體國不得瞻顧人言職掌利害豈有不知何得漫無主持依違致誤科道條陳𨿽其職掌然議論不一事難舉行且戶兵二部尙書兵馬錢糧責任重大動輙輕議去畱致令掣肘灰心國事耽誤卽如熊廷弼守遼一載未有大失換過袁應泰一敗塗地當時倡議何人扶同何官將祖宗百戰封疆袖手送賊若不嚴核痛稽何以懲前警後該部院卽將熊廷弼更換緣繇及參論各官詳開來看今後爾內外大小臣工各宜洗濯肺腸一心君父共佐時艱如大臣畏忌薄視朝廷小臣紛囂淆亂國是朕𨿽衝年嗣後祖宗列聖具有刑章朕豈敢以姑息從事諸臣愼之戒之特諭

○諭兵部遼陽聲息斷絕是否失陷有無阻截兵部便馬上差官問督撫官從實奏報如尙堅持待援豈容坐視不救援遼兵將屢旨著王威星夜督發許以軍法從事如何尙爾稽遲出關日期卽立刻飛報不得仍前遲緩責有所歸故諭

○安南故都統使黎維新子維祺叩關貢方物並獻犯邊賊犯督勝總督兩廣兵部右侍郎陳邦瞻以聞章下所司

○兵部奏請京營照五職官府事例各設經歷一員稽核諸獘從之

○甲戌湖廣道禦史方震孺開陳目前急務一寧前道王化貞甚得西虜之心宜加僉都禦史職銜令其便宜從事與薛國同守河西一兵事急如星火凡東事本章求皇上隨覽隨下要緊軍務不必候部覆閣臣徑自看發責成該部以省稽遲一兵事旁午本章甚多宜取翰林四員分閱擇緊要者貼浮票以便觀覽卽刻舉行一京城火器盡喪於遼存者又未必中用宜責成工部星夜督造委科道官一員驗看一大工宜暫停止應工夫役或修慶陵或浚城河宜責成工部尙書王佐一巡視五城練兵宜先慕京城之兵一以收驍勇一以散姦棍兵部新帑金量行分給一遼陽不守海運難行當並力陸運督餉侍郎李長庚或回部管事或加敕防守天津一各處近京諸道應加銜者卽加銜應更換者卽更換巡撫亦然宜責成吏部尙書周嘉謨一少詹事徐光啟尙駐天津卽刻取回以制火器修敵臺一自通州至山海關一帶某地應設城某地應設堡某地可埋伏某地可結營宜敕少詹事徐光啟任相度之勞立限回奏一京師至山海關當十里設一報馬以速探哨宜責成順天巡撫李瑾一京軍夏糧合於通州支放一以畱京倉之積貯一以散通州之儲糈卽先臣於謙燒通州倉之意也宜責成戶部侍郎臧爾勸一遼事緊急京官紛紛送家眷驛遞苦累人心洶洶宜頒行順天撫按非系緊急軍情驛遞不準應付當責成兵科蔡思充一崇文門外大通石橋關系城壕作何料理宜責成工部侍郎姚思仁一城外尙無重炮當卽日修造宜責成工部侍郎姚思仁以上各款乞皇上面召閣臣商確嚴切舉行得旨朕嗣登大寶𨿽在沖齡未聞有翰林協贊閣臣者不得開此款端朕思皇考簡用閣臣葉向髙等著該部行文馬上催來任事其餘諸款該部看議具覆

○吏部覆方震孺議請通州天津各添設巡撫都禦史一員永平密雲薊州通州各添設兵備道一員天津舊有督餉撫臣李長庚撤回協理部事其新撫另議推補永平舊有道臣按察使杜詩加右布政使專管燕建二路以永平知府陶珽升按察司副使管山石二路密雲薊州炤永平例各分二路通州亦另設兵備一員招兵練士督護漕儲昌平舊有道臣再給敕書令其加意防守四道俱聽順天巡撫節制仍行兵部添設參遊將官與道臣協守報可

○風霾

○總督薊遼右侍郎文球言遼沈已陷廣寧空虛懇祈立發帑金一二百萬以爲招兵買馬繕城置器之用至奴酋得志諸夷效尢虎卜二酋逆形已露石門燕河建昌之間在在可慮總計三協須添兵五七萬才足撐持馬兵須調之宣大山狹等處步兵須調之川浙等處恐事勢至急臣且一面就近招募一面聽兵部議調章付所司

○兵部尙書崔景榮言薊門咫尺神京喜峯口諸虜貢道自遼沈失陷夷虜生心萬一秉此危急卒然一逞則隘口兵力單弱何以抵應王威已經題加提督領催各兵馳赴三岔河策應而薊鎭又復告警或畱王威在薊料理或別選一將署薊鎭總兵事統惟聖裁至本部職掌不過調兵各邊家丁一萬調自數月前至今尙未見出關卽近日題每兵一萬抽兵二百亦未見一處報到伏乞嚴旨切責臣部仍馬上差人守催方可有濟得旨王威已奉旨加銜領催各兵出關策應何得又爲兩請楡關單弱可慮著作速另選署總兵事毋致疏虞先調家丁及抽調援兵星夜督發有觀望逗𨖻定以軍法從事

○禁發抄軍機

○西安堡遊擊王牧民具稟近因遼沈失陷河東十四衛生靈盡爲奴屬殺擄之慘言之酸心止存河西一綫之路耳人知大路有三岔河險阻可保而不知邊外水分數流虜馬易渡遼潘離西邊三十里西邊外至鎭靜等堡僅一百餘里邊外猶近裏路也虎酋入大營離邊𨿽遠春賞未領巴領叔侄十營𨿽款尙有新枝粆花父子十營二年不肯叩關講加新賞此酋狡猾百出乃河西大患遼沈旣淊粆與奴止隔一墻萬一奴還宰賽再加財帛聯結虎粆等酋謀犯何以待之且正安堡等六堡單弱極矣邊長一百八十餘里系廣寧北門鎖鑰邊外乃諸夷牧馬之地目視垂涎聞河東失陷必擁眾要挾堡中無兵庫中乏餉危在旦夕本職受恩十世惟矢心以報朝廷伏望速爲議兵處賞防守各堡羈縻款夷以救河西生靈總兵李光榮以聞

○命總督文球暫攝經略事

○日中有黑气摩蕩傍晚赤星見於東方連日久矣欽天監不以聞禦史徐揚先陳時事及之

○是日元輝殿選定淑女三位河南祥符縣張氏順天府大興縣王氏南京鷹揚衛叚氏備選五人驛送還家

○遼東巡撫薛國用言軍興以來河西兵馬之精勁及糗糧器具之轉輸無一不爲河東竭蹷從事今俱盡矣臣虛擁空城欲募兵而居民俱竄欲措餉而帑藏如洗蓋岌岌乎難之也惟是東來殘兵如川浙土兵猶堪賈勇臣已移會總兵侯世祿姜弼李秉誠各先給銀一千兩令懸而購之較之往時加增月餉以力挽入關之志中有被重傷及羸弱不堪應發回者所帶弓矢器械甲冑火藥如果堪用悉與平買以佐匱乏至於西虜秉機講賞一不厭其欲是合夷虜之交也若虜利吾餌就我戎索奴畏虜之尾其後未必敢率爾渡河河西庶可措手則臨時酌議加賞似不可以故嘗膠章下所司

○吏部請用少詹事孫承宗爲兵部右侍郎上不許命別推素曉邊務者

○升大理寺少卿李宗延都察院左僉都禦史協理京營戎政添設管事

○加升宣府四海冶守備董用文都司僉書

○命天津督餉戶部侍郎李長庚回部管事

○乙亥禮部署部事左侍郎周道登﹤鋶﹣釒﹥陳修省一修實政以回天意言畏天之實莫先於用人行政然守文之人未足幹濟調停之政未可圖艱必君臣上下實有一番振刷直下承當而後方蹶之天可回也一定規畫以修實備謂今河東殘破且以廣寧爲藩籬山海爲門戶矣關以外何以聯絡堵拒而使無動搖關以內何以扼要塞衝而使成百二神京以北各邊兵將何以臂使指而成犄角神京以南畿輔運道何以血脈通而固根本大略兵多則地重聯絡則勢張將領糧料皆當綱提縷析一一布置以實之者也一明賞罰以肅軍政自有遼事以來賞罰之不明極矣吝一賞而使驍雄夷將終成狼子之形吝一刑而使救援生兵盡成坐視之習非雷霆一震形神俱洗軍政何繇肅人心何繇奮乎一酌召募以實行五夫召募之法自有遼事以來行之已久乃臨事用命者川浙而外何寥寥也所募非所統則不必精所統非所募則不爲使故募兵選將原非二事今日誠於沿邊勁兵世將視其驍勇素閒者據其家丁或統攝之數引而伸之如欲滿千卽以千人安行之數給之令其自募則時日不煩而兵將兩得計無便於此者一曰去需緩以赴事機今日事勢逼促極矣顧帑已發而百萬之金尙未知作幾處著落也議增兵而召募之使尙未見分道四出也議操練而分視之使尙未見入營受事也及今料理尙恐後時再一因循後將何及得旨天象示儆朕心倍惕大小臣工悉心修禳務舉實政以回天意

○癸丑禮科給事中李精白言今日武備久弛各鎭精銳挑選已盡孰堪備勤王之用宜差官於畿輔近地各處招募擇其中有謀勇過人堪爲將領者卽令統率前來以備戰守但近年募兵沿習故套道府委之州縣州縣委之佐貳苟且塞責究竟無一實用須委風力科道眞心任事者數員領敕星馳勒限報命其募兵安家行糧卽於各省新餉支用目前各給銀一萬兩以便逐路收募候冊報開銷其地方撫按道府縣官須協力共濟如怠玩卽以誤國參究至於四川之土兵河南之毛兵閩浙之水兵秦晉齊魯之陸兵並宜差官廣行招募一以預備不時調遣一以籠絡艸澤豪傑深於緩急有濟得旨前議添設巡撫道臣分地募兵這本又遣科道分募何無畫一之議著從長確奏其川浙等兵酌量分數行文彼處撫按官調發

○按自有東事以來其貽禍最烈者無如募兵蓋召募之兵率皆布井烏合禦敵則不足鼓噪則有餘前後糜金錢數百萬曾不得一卒之用甚者逃而爲盜姦民饑民揭竿從之中原自此多事矣

○兵部覆總督文球﹤鋶﹣釒﹥言遼沈旣失便當守三岔河廣寧次方守山海薊昌有主兵九萬客兵五萬若急挑二三萬並力拒險亦自可守何稱無兵矧浙直水兵六千有過關者本部又檄王威選兵五千王國梁選兵二千達奇勛選兵五千若督撫星夜督發自能拒險又督臣所收逃兵俱是四方精銳鼓而用之皆我幹城關內地方不乏壯士就近招募最爲便計頃蒙皇上發內帑百萬見解十萬將往又戶部見貯山海銀十萬二項共二十萬督臣可用以招募也至奴酋得志諸酋效尢虎卜諸酋生事於東西兩協督撫諸臣當一面講詟一面集兵防禦申嚴偵探互相應援不可專恃宣大山西川浙之兵而有疏虞也得旨依議行

○禮科給事中周朝瑞論刑部江西司員外徐大化歷任貪縱罪狀詔付部院

○是日午時寧夏洪廣堡風霾大作墜灰片如瓜子紛紛不絕踰時而止日將沈作紅黃色外如炊煙圍罩畝許日光所射如火焰夜分而沒同日延綏孤山城陷三十五丈入地二丈七尺

○丙子上禦文華殿講讀

○論沮用熊廷弼之罪降戶科給事中郭鞏一級調外任時吏部尙書周嘉謨等會議起用廷弼然尙爲鞏祈寬上謂鞏淆亂是非不顧封疆姑從輕降用

○遼東巡撫薛國用逑遼陽被克文武潰散情形請補道臣而薦白養粹先是養粹坐舊任遼陽道時推轂叛臣李永芳被論聽勘國用薦起之其後養粹遂爲永芳之續

○升巡撫遼東右僉都禦史薛國用爲兵部右侍郎兼都察院右僉都禦史經略遼東升寧前道右參議王化貞爲都察院右僉都禦史巡撫廣寧事務以兵部職方司主事張應吾爲山東按察司副使補寧前道缺起原任山東右參政今在籍聽勘白養粹以原官補寧前道加廣寧同知馬紹芳長蘆運司同知銜照舊管事

○召還少詹事徐光啟近京薊密等道行令督臣酌查報部議覆

○遣翰林院簡討劉鐘英禮科給事中汪慶百福建主考禮部員外郎楊弘備大理寺寺正梁建廷四川主考工部員外郎華顏中書舍人吳之仁廣東主考兵部郎中孫榖刑部主事顧大章廣西主考尋因華顏病故攺遣工部主事曾櫻櫻以事迫乞攺試期許之

○升狹西按察司副使郭之琮爲本省布政使司右參政駐寧夏

○補山西按察使河東道王豫立爲本省按察使

○補禦史徐景濂於浙江道

○丁丑孝端顯皇后小祥文武各官及王府遣官俱詣定陵致祭

○今選得河南開封府祥符縣監生張國紀長女爲皇后大婚有期合行禮儀爾禮部會同翰林院定議以聞

○升浙江衢州府知府瞿溥爲廣東按察司副使淸軍驛傳狹西布政使司左參議吳光義爲四川按察司副使分巡川西道

○兵部尙書崔景榮言遼沈之失皆繇內應廣寧城小姦細難容儻士民齊心便能固守李光榮竇承武皆一時驍將見在士馬加以收拾逃兵鼓以忠義並力拒三岔河依然雄鎭也賊得海蓋則天津登萊俱當堤防山東撫道諸臣所當時時豫備糧運陸路艱難撫臣請將海運繇北岸轉餉此河西命脈所關督餉部臣已議回部而新推天津巡撫必兼理糧餉以督海運而後可上從其言隨升太僕寺少卿畢自嚴爲都察院右僉都禦史駐札天津備兵防海

○山西道禦史李九官言遼沈兵非不多餉非不足將非不可用卽云受降亦自有嘉靖年間沿邊招降之舊例在而所以不免於敗者何也則以因循之故套未破徼幸之習心未忘也向使眞見於守遼沈之難也或者尙可守也向使眞見於遼沈之不可守也何以猶爲搗巢之說也卽今廣寧等處無不皆然能不謂之徼幸乎惟其徼幸是以因循日日會議日日題覆兵練紙上官起他方時近兩旬事無一備豈不可哀也哉凡救援之策諸臣言無不盡臣亦無復他說惟有條上去徼幸三字以贊諸臣之決而已詔所司知之

○升順天府府丞王國禎爲都察院右僉都禦史駐札通州督理糧儲招兵練士

○戊寅演火器以工部主事沈棨督之

○兵部尙書崔景榮請分道募兵遣錦衣衛指揮張懋忠往通州天津等處萬邦孚往宣大山西三關會同撫按該道多方招募回日卽自訓練其畿內八府及山東河南狹西山西四省專遣風力科道會同撫按招募每省不拘定數大約以五千人爲率先得數百卽先遣官押送以便發防近京之人在近設防者不給安家遠者量給仍各給器械其援守遼東者給安家銀五兩官給器械馬匹所需銀兩撫按官動支加派新餉務要精悍驍勇之士不得以老弱充數此外不拘雜色人等能募兵百名以上者準武進士授衛鎭撫二百名以上者授把總三百名以上者授千總五百人以上者授守備其見任百戶募兵百人者授副千戶副千戶募百人升正千戶以上遞升爲事立功及廢閒將領以職尊卑並所募之多寡臨時查酌復職募兵應用銀兩𨿽奉旨發帑百萬然各項支用尙慮不敷聞巡靑衙門尙多收貯合借十萬兩以湊招募之用得旨如議

○原任山西左布政使調簡未任韓策捐金三千以助軍需命有司建坊示寵策﹤鋶﹣釒﹥辭許之

○四川永寧宣撫司宣撫奢崇明上﹤鋶﹣釒﹥願調馬步精兵二萬直搗奴巢又原任援遼總兵陳寅於萬曆四十八年具﹤鋶﹣釒﹥請募浙黔二省兵寅死其子陳邦裕復申前請原任援遼總兵劉綎子應襲劉信等願出精兵萬餘自效四川重慶府千總胡來鳳舉梁山縣生員李資干等有練熟精兵三千六百名可取效用四川寧州衛武舉鄧懋官稱伊父徵東徵播慣用苗兵二萬有奇見在可朝呼夕至又石柱酉陽各土司兵可調湖廣麻鎭五寨司土官田景受等各願率兵報效兵部類題言近日渾河之戰獨川浙各兵奮力殺賊至二千餘人按臣張銓亟稱其義勇今遼事未寧委應分別調募應援況奢崇明等各具﹤鋶﹣釒﹥揭自願報效益宜鼓舞招用容臣部星夜移咨湖廣四川撫按查照所開地方調發川兵三萬湖兵二萬浙兵但得一萬可也生員李資乾撫按官給與應付俾統領所練兵三千六百人赴用其各省土著壯丁責成地方各官招募至於一切行糧犒賞等項各該撫按卽以加派新餉酌量支給武舉鄧懋官有志徵兵爲父復讎卽差往往四川徵兵加都司僉書職銜行事其浙江湖廣兵選委廉幹官統押前來俱星夜勿緩得旨如其言是時奢崇明已蓄異志借調兵以行其逆謀而李資乾以一生員虛張練兵三千六百人欺罔甚矣

○遣兵部武庫司主事周鼎往薊昌眞保武庫司主事王繼謨往宣大山西延寧甘固督發兵丁兼程赴援

○兵部請命勛戚九卿科道並本部司屬官員分守正陽等十六門因坐派職名上請得旨各衙門掌印官不必一槪派入致妨職務

○管理太倉銀庫主事湯道衡陪庫主事鄒嘉生言遼事告急一切戰守機宜廟謨具在臣何庸議而臣所司者餉也遼急則餉與俱急臣所司者又九邊十三鎭之餉也遼餉急則各鎭與俱急太倉歲收大約三百六十餘萬歲出大約四百二十餘萬至各鎭拖欠二三年間積至三百八十餘萬尋嘗無事猶可苟且支吾邇自遼警張皇各邊之聲勢不得不因遼而急而民有加派又有摉括直省之運解反不能不因遼而緩而今又無遼矣欲障遼則必速固薊密永昌欲固薊密永昌則必並顧宣大山西延寧甘固等鎭此今日廟謨之定局也欲固薊密永昌宜通新餉爲舊餉欲並顧宣大山西延寧甘固等鎭在攺京運爲民運此今日餉務之急著也以薊密永昌言之年例月餉非無成額第欲驅之摩厲滅賊不獲厚糈孰肯用命臣議先畿輔諸鎭各發四五萬金聽其支取而太倉如洗額餉尙缺調者急於救焚解者茫如捕影中懷焦灼計無復之幸遇皇上新發帑金臣部應得半而日來新餉又有至者臣以爲總期救急何分彼此宜盡見在所有新舊通融互發但未奉明綸臣等未敢卽行耳以宣大山西延寧甘固等言之歷稽往代四方供億皆達京師卽祖制屯鹽亦以本鎭取給本處浸尋法廢攺折行而京運起查得各鎭年例如大同鎭額銀四十五萬六百三十八兩宣府鎭額銀二十九萬六千兩山西鎭額銀二十萬六千三百兩延綏鎭額銀四十三萬三千七百三十九兩寧夏鎭額銀一十三萬三千七百九十五兩甘肅鎭額銀一十九萬七千五百八十八兩固原鎭額銀每年具題約銀十餘萬兩通共銀一百八十一萬六千餘兩每至外解不前邊徼告急各鎭委官搶地環呼徒以京運故耳臣查得兩淮鹽課銀六十七萬七千六百一十兩兩浙鹽課銀一十四萬六千四百五十兩通共八十二萬四千六十餘兩原供各邊合令免解太倉徑派各鎭聽其自運自催又查得山西加派地畝銀三十三萬一千二百三十五兩狹西加派地畝銀二十六萬三千六百三十一兩通共銀五十九萬四千八百四十餘兩並二省摉括扣抽事例稅契等項俱可就近分派照民運抵充仍類入考成以便稽察或慮新餉數虧卽於太倉附近起解陸續補償此亦同舟之誼也巡視太倉銀庫工科給事中成明樞亦言乞如道衡等議章下所司

○欽授皇親張國紀爲鴻臚寺卿

○攺南京太常寺少卿張鳳翔爲太常寺少卿添注起原任太常寺少卿丁啟浚爲南京太僕寺少卿

○

○發太僕寺馬價銀八萬兩分解宣大山西各督撫給散援丁

○四川綿州妖僧政坤等謀作亂旋卽就擒道逆劉民選竟逸去民選羅江縣學生員也撫臣饒景暉以聞

○贈原任應天府府尹王三才南京工部右侍郎蔭一子國子生

○己卯命鑄督催援兵關防給張經世

○贈原任南京禮部尙書王弘誨太子少保蔭一子國子生

○攺新升廣東布政使司右參政李之藻爲光祿寺少卿管工部都水司郎中事

○補原任按察使李應魁於山西起原任山西布政使司參議邢愼言備兵薊州攺四川按察司副使周起元備兵通州

○庚辰以大婚禮遣公張惟賢朱純臣祭告天地侯李誠銘祭宗廟

○通政使司右參議吳殿邦極言李三才姦貪不可用命部院從公議覆

○山東道禦史傅宗龍願募兵自效並薦兵部主事陸燧工部郎中趙琦主事楊師孔同往章下所司

○直隸巡按申廷撰言臣所隸地方自居庸達山海關東西延袤不下二千餘里關外眾酋窺伺內地一日數報人情洶洶西協副總兵王國梁將門將種散金養士西協斷不可少此人已轉京營乞俯徇人情仍以見任職銜畱用得旨薊門拱護神京山永防衛宜急所奏兵將作速議行

○蔭太僕寺卿畢自嚴男際壯國子生

○辛巳監軍道髙出自遼陽逃歸廣寧復倡言廣寧不可守請捐以予西虜資其捍蔽印稟到部浙江道禦史劉廷宣言髙出以亡命之虜敢出此誤國之計若不急行逮治何以警爲臣不忠者輔臣亦以爲請得旨遣緹騎逮出都給事中薛鳳翔祈免不聽

○廣西道禦史房可壯再﹤鋶﹣釒﹥乞急用李三才祈敕銓臣卽擬職銜地方報已有旨

○續考擬授科道等官阮大鋮李遇知霍維華魏大中俱給事中大鋮戶科遇知維華兵科大中工科姚應嘉王心一劉重慶劉芳徐卿伯楊維垣俱北道候缺塡補何薦可南京廣西道

○工部請造承應婚禮及各宮供應等項並各殿陳設錦衣樂器

○命鑄管理山石兵備事務關防

○壬午山西道禦史畢佐周言臣聞攻城而破者矣未聞不攻而破者也沈陽以弔橋繩斷破說者謂降夷實爲之遼以角樓火起破的系遼人爲內應聞遼城中私通李永芳者凡數十家相與約期舉事不知二百年來休養撫宇之人何一旦若此則我實有以失其心耳軍興以來援卒之欺淩詬誶殘遼無寧宇遼人爲一恨軍夫之破產賣兒貽累車牛遼人爲再恨至逐娼妓而並及張劉田三大族拔二百年難動之室家遼人爲益恨至收降夷而雜處民廬令其淫污妻女侵奪飲食遼人爲愈恨有此四恨而冀其爲我守乎爲今之計其急著莫若收民心經撫嚴明紀律𨿽兵民雜處務秋毫無犯一切僉夫僉牛悉罷不行皇上仍下優卹之詔與民更始其良民之阻隔鮏羴者優詔傳諭曉以恢復救援明示朝廷不忘河東之意又莫若收軍心遼左有事以來援兵望風奔遁邇惟川浙土兵結營禦賊迨其敗衄矢志復讎從不領賞皇上宜下詔宣慰敕撫按速行查報死者卹錄其家生者優異其賞至廣寧山海所收逃兵須厚其衣糧調其創病簡遣老弱鼓舞丁壯使人人有投醪挾纊之恩願爲我用又莫若收道將有司之心潘宗顏挺身死難三年而始得贈劉綎杜松戮力殞身三年而始議卹蔭當事者動曰查勘姦書實借爲利階今陳輔堯叚展死矣何廷魁且死以從容就義矣不待勘矣尢世功死西門矣陳策童仲﹤忄癸﹥秦邦屏等數人且死以突陣殺賊矣不待勘矣望皇上敕兵部杜書役索賄之獘急遣官於山海廣寧間宣布特詔設祭致奠分別文武立刻贈謚查妻子在京籍者一並優待他如牛維曜髙出胡嘉棟康應漧薑弼侯世祿李秉誠等與夫參遊之藏伏林莽千總之隱匿姓名作何處分作何招集人固有一死明志者有存身待報者惟朝廷急明其功罪早定其去來以爲收拾餘燼續振軍聲之舉如此而道將諸臣之心或可抑臣卽遼左之人心愈知關內之人心近日內地視援兵若豺虎視車騾之僉派若湯火況千里苦旱三秋無望乃諸臣請罷三輔二東之新餉而不蒙愈允請多發帑金以抵新餉而不蒙兪允臣恐中國之覆轍又成遼左之覆轍矣報聞

○狹西道禦史髙弘圖參兵部尙書崔景榮庸臣誤國乞賜罷斥得旨兵事方亟止尙書一人調度未可輕議去畱頃之禦史張紘給事中尹同臯相繼論劾景榮連疏求去上俱慰畱之

○山西懷延二衛地震

○癸未遼陽先是有原任通判黃衣者廣寧人袁應泰委視倉偫城陷自髡降奴奴衣以紅蟒與騾一頭復入廣寧爲奴遊說巡撫薛國用執而戮之具疏以聞得旨遼失全以內應黃衣顯爲賊用梟示允當厥辜仍設法摉捕姦宄安固人心

○刑部右侍郎鄒元標言今日國事之敗皆二十年諸臣醞釀所致也往者不以進賢推賢爲事而以錮賢逐賢遞相祖述言臣不以公心虛心爲事而以分門割戶共爲衣缽柰之何朝不多事臣謂今日急務惟在和衷而已所以不和者何論事論人各有偏見偏生迷迷生執執爲我有我不知有人禍且移於國此不和之流斃也今論一人當惟公惟平無遽搖筆端論一事須懲前慮後無輕試耳根以天下萬世之心衡天下萬世之人與事如塗宗浚李邦華諸臣業舉之矣熊明遇劉憲寵陳大綬周起元一時偉望今已推升臣所知則有南京戶部尙書汪應蛟通政使吳達可大理寺寺丞余茂衡副都禦史劉曰梧應天府尹徐必達太僕寺少卿周汝登副使馬孟禎布政蕭近髙等不大破嘗格言�剪言�剪拘拘欲豪傑向用不可得也然又當存愛惜意取其來不必追其往若旣用之而復索瘢求疵何人無短何士無瑕此時得一濟世才如荒年嘉谷爲天下惜之而已臣復睹山東自四十三年饑荒至今數年如牛運海運又起遼餉久疲驛遞馬戶不勝其楚至有鬻子女應差者有泥垣走者若不大爲賑卹大增馬價卽本處撫按郡縣萬分苦心亦難回元气於大病之後山東畿輔皆陛下肘腋肘腋固而後身體康彊臣愚謂兩省遼餉宜減一年不然或半或差減國家無損而兩省受如天之福得旨鄒元標懷忠入告所奏各款卽與議行

○欽授鴻臚寺卿張國紀爲中軍都督府都督同知妻陳氏封夫人

○南京工部尙書丁賓以病乞休許之

○升光祿寺寺丞王惟儉爲本寺少卿

○甲申孝懿莊皇后忌辰奉先殿行祭禮遣永寧伯王天瑞祭昭陵

○以大婚禮賜輔臣劉一燝韓爌公張惟賢講官錢象坤等正字官馬鍵等襲衣有差

○巡撫通州右僉都禦史王國禎言通州密邇神京目前急著惟募兵一事然欲摧彊敵必致邊兵欲致邊兵必資厚費狹西諸鎭夙稱將猛兵彊以臣所知如杜桐杜松杜文煥杜勇等一門父子兄弟忠勇夙著家蓄健丁尢多敢戰爲今日通州急計應於皇上原發帑銀內卽支六萬兩差官解赴延鎭責成總兵杜文煥招募有馬戰丁二千人卽將伊子原任懷遠守備杜弘域加臣標下游擊銜統領定限本年五月以內先至通州其餘星速招募勒限前來章下所司

○吏部議添設兵部職方司郎中一員任滿後酌量才品俸序於五品京堂內推用不終事者不爲例又議添注職方司主事二員以戶部主事耿如杞工部主事範鈁調之

○雲南道禦史丘兆麟薦房師原任南京國子監祭酒湯賓尹欲其自效於遼得旨該部酌量議用

○升太僕寺少卿馮從吾大理寺右少卿

○起原任浙江左布政使蕭近髙爲太僕寺卿管少卿事

○補考選禦史溫臯謨湖廣道

○支大工銀五萬兩發解山海關修築城壕

○命鑄經略遼東等處關防巡撫天津等處關防巡撫通州等處關防

○贈原任都察院右都禦史李春光太子少保

○乙酉工部尙書王佐言皇城防禦已有定議惟是增築敵臺一節有謂乘髙設險犄角制敵築之便者又謂我可制敵敵可乘我築之未便者關系重大伏乞皇上敕下廷臣再加講求得旨敵臺旣稱未便不必增築

○刑部侍郎鄒元標條陳末議一拔茅末議謂林下諸臣如葉懋才趙南星髙攀龍安希範劉宗周曠鳴鸞等未蒙賜環宜廣匯徵之途一闡幽末議謂已故諸臣如馮應京王教羅大紘雒於仁塗傑王學曾朱繼京陳尙象王如堅張棟錢一本姜士昌於孔兼諸壽賢薛敷教等久沈夜臺宜下恩卹之典一邊餉末議謂加派病民復稅病�二議斷不可行一理財末議謂理財捨屯鹽水田別無長策淸屯在以本衛之官淸本衛之田庶姦軍不得售欺巡鹽在於專任之中行超遷之法卽老臺臣亦可勝任至水田如徐貞明潞水客譚今西北多有受其利者緣舉行太驟故致旁囂今宜付之有司以漸而行一振武末議謂今非患無兵而患無將又非患無將而患無將將宜選文臣知兵如先朝羅通毛伯溫者建牙彈壓武將自然挺出一保泰末議曰簡曰儉曰和曰厚纚纚數百言得旨續陳諸款具見有用實學該部一並議行

○以大同參將張繼先升副總兵協守宣府地方

○工部請修造上用水殿黃船共五隻

○發盔甲弓矢器械火藥等項於廣寧

○命鑄添設通州薊州兵備各關防

○逮保定總兵郭增輝以其托故逗𨖻也

○革宣府巡捕都司僉書白世爵回衛以巡撫解經邦劾其朘削無遺也

○丙戌上禦殿行納采問名禮以英國公張惟賢爲正使大學士劉一燝副之其納采制曰皇帝制諭中軍都督府都督同知張國紀朕祗膺駿命纘嗣鴻圖深惟治理之原道先正內仰奉宗祧之重慶始宜家敬遵皇考詔命簡求令淑作配朕躬玆遣使持節以禮采擇故諭問名制曰朕惟後正中闈以綜內治遹詢慶毓用咨名家特遣使持節問名尙佇來聞欽哉故諭尋賜惟賢等銀幣有差

○命九卿科道公舉邊材

○升光祿寺添注少卿姚士愼爲順天府府丞光祿寺寺丞桑學夔爲南京光祿寺少卿

○調原任福建按察司副使髙登龍於狹西管楡林路兵備道

○貴州巡按沈珣條陳地方切要事宜一議黔楚易地謂平溪淸浪鎭遠偏橋黔地也而隸於楚黎平永從楚地也而隸於黔事事阻礙宜易地以便統轄一議道臣駐鎭謂普安去普定隔遠民悍俗澆宜令威淸道春夏駐普定秋冬駐普安往來巡察以廣彈壓一議攺附土司謂先年葛彰土司長官安其位附叛革職其孫安長治孤幼未襲疆土無主議將葛彰地土附龍泉縣管轄攺長官安長治爲王主簿責以催糧捕盜其副長官攺爲土典史悉聽龍泉令鈐束一議攺縣爲營謂施秉縣逼臨苗穴居民稀少名爲縣治實同曠土議攺爲營裁縣令而以淸鎭守備移駐鎭守一議裁革幕官謂普安州原設州判官一員事無職掌實同贅員議裁去一以免卑官遠涉之艱一以省冗費虛糜之祿吏部覆奏謂移駐道臣攺附土司裁革幕官三款俱當如按臣議惟黔楚易地事關兩省應行楚中撫按會議具奏攺縣爲營屬巡撫事俟移咨覆請施行上俱從之

○命光祿寺少卿管工部郎中事李之藻調度十六門城樓軍器

○兵部覆工科給事中李春燁請以大工銀十萬兩修山海邊墻許之

○廷試天下貢生取上中卷有差歲貢四百一十一名恩貢一千八十名

○丁亥左都禦史張問達言京師根本重地五方雜處姦宄易生況遼左多事尢宜立保甲之法嚴加整飭相應札行各城禦史嚴督各兵馬司逐戶編集十家一甲十甲二保互相稽查凡一家之中名姓何人原籍何處作何生理有無父子兄弟曾否寄寓親朋開載明白具造花名淸冊呈報仍各躬親巡歷地方不時點閘或有�賈來往不嘗卽於往來之期消添名姓每立期限投遞不違甘結間有形影面生可疑等人卽時研訊根繇直窮下落務期稽察嚴明地方淸肅庶使畿甸之內得保無虞內開中城兵馬司所屬地方九坊五十三鋪共計人戶二萬五千四百四十名甲長二千五百四十四名東城所屬一百七十三鋪共計人戶三萬六千八十名甲長三千六百零八名南城所屬一百三十五鋪共計人戶四萬三千三百名甲長四千三百三十名西城所屬一百零一鋪共計人戶三萬七千六百四十名甲長三千七百六十四名北城所屬在城六十三鋪共計人戶八千七百三十名甲長八百七十三名報聞仍著該城嚴加稽察毋致疎懈

○湖廣道禦史方震孺陳備禦急著一曰畫三岔爲守沿河要害須築堡數處使首尾聯絡或多築營房使守者不苦暴露急命新撫臣王化貞畫策以聞一曰廣寧山海須精兵二十萬此兵從何處辦何日整齊當責本兵立限報究一曰東人最恨客兵是以無固志則廣寧之精壯者盡當籍而爲兵況募一兵至關外旣費多金又虞逃脫何如卽以此金買河西人之心且省道路之騷擾乎此不可不責成遼將竇承武也一則登萊宜急設重臣多募水兵時時入海窺奴時時放炮驚奴此不可不責成總兵沈有容也又請遣明時舉李達募兵川中薦太僕寺寺丞李孔度得旨條議諸款速行方可濟急有任意稽延查明參處

○山西道禦史李九官奏久任之說就中一切銓法壅滯之難臣亦未敢易言久任以爲事在必行也惟思有坐遷一法無久任之名而有久任之實於人情事體毫無所拂而於國計民生實大有所利固可永永行之者卽武職自總兵以下備把以上其更調升遷等事亦當如文官之例上以爲關切吏治命所司議行

○遣工部都水司主事金元嘉行人張其平雲南主考刑部山西司主事項夢原行人張檉芳貴州主考

○升成都府知府馮任爲狹西按察司副使備兵莊浪

○革四川墊茂遊擊範景韓任以巡撫饒景暉紏其索軍冒餉也

○戊子江西道禦史徐楊先請旌卹遼東死難諸臣張銓等以勸忠烈分別處置髙出康應干等以警逃臣又言河間縣知縣佟卜年家本叛逆況有貪聲所當削除仕籍以遠嫌疑得旨旌卹死事分別罪愆卽確查議行佟卜年不必疑議

○山西開平龍門二衛地震

○巡視南城禦史方震孺報捉獲姦細邢子成禦史髙弘圖緝獲姦僧劉方泰通州復報獲姦細唐良干等俱得旨命梟示正法時摉捕姦細甚急且懸賞格以購之於是駢首槁街眞贗莫辧矣

○先是恩詔考貢一款因禮部書役誤依萬曆二十九年恩貢舊槁抄謄以致起送二人與恩詔內開十人中考取者不合儀制司員外郎張光房具疏簡舉禮部疏請分別攺正十人中考取者準作恩貢二人中考取者準作次年歲貢仍補行十人之考禮科給事中汪慶百參之言明詔在前而舊槁是錄故耶誤耶況各省十人中考取者不乏豈行文有參差耶至補考之說更有不便者夫以恩貢羅之忽以歲貢與之以龍飛貢之忽以次年抑之祗緣當事二三其徳而遂顚倒諸生伏乞敕下該部細加參酌得旨該部確議具奏禮部再疏攺正上命恩貢再考一次歲貢仍照舊行

○時各鎭援兵久調不至兵部尙書崔景榮上疏自劾且言督撫鎭道諸臣坐視國家之急無忠義心皆罪不可逭乞先治臣之罪再將各督撫鎭道嚴加懲治得旨援兵奉旨徵調督撫鎭道各官坐視孤危觀望不前國家緩急何賴姑著戴罪督發如仍前逗𨖻誤事部科查參逮治兵事方殷卿宜殫力任事不必引罪

○己丑倭船入福建彭湖地方官兵擒斬賊首黃十二等於虎井嶼撫臣王士昌具疏上聞

○蔭南京刑部右侍郎何熊祥孫鐘英國子生

○加升忠順營都司平四知爲援遼領兵參將

○升廣西總兵坐營指揮僉事髙云豸爲都指揮僉事以都司僉書職銜管思恩參將事庚寅上禦殿行納吉納徵告期禮以成國公朱純臣爲正使大學士劉一燝副之其納吉制曰皇帝制諭中軍都督府都督同知張國紀大婚之卜筮龜協吉卿士孚從敬循典禮遣使持節告吉欽哉故諭納徵制曰卿女令姿淑徳克稱母儀宜共承天地宗廟特遣使持節以禮納徵欽哉故諭尋賜各官銀幣有差

○河南道禦史張捷言今日有當速下之詔有當速寢之事頃遼陽死事文武諸臣殺身取義生气凜然甚至堅拒東山困處海島﹤口𨿽﹥﹤口𨿽﹥小民知有君父陛下何惜此尺一之詔不以表揚死事使遠近聞之必有欷歔感慨出死力報朝廷者臣謂目前有決當速下之詔者此也主憂臣辱之日方當刻刻以失河東爲恨著著以守河西爲主勿徒粉餙太平貽笑奴酋臣觀日來奉有明旨將宣貴州之捷竊謂苗方猖獗未宜過爲誇詡卽使就平而國恥未雪亦不當以小喜忘大憂故曰目前有決當速寢之事者此也王化貞開府廣寧一切閫外事自當便宜假之何苦又畱一病臣爲經略宜聽薛國用回籍調理專委化貞以新推道臣張應吾佐之至如吏兵二部作斃要錢牢不可破劉綎死事疆埸忠魂久郁其子鬻數宅始邀一卹土弁秦氏千里褁糧急紓國難行月之給索賄至千金王威領敕聞勒索至八十金一涉武臣便作賄藪若是豪傑忠勇之士欲不灰心不可得也願大小諸臣共痛除之報聞

○援遼川兵守備鄧琥遼亡陷虜李永芳欲殺之一夕乘守者醉縋城而出至廣寧薛國用遣入關驗知自髡狀皇城巡視給事中朱欽相等以聞命鞫之

○升大理寺右少卿楊東明爲左少卿

○升福建布政使司右參政諸允修爲四川按察使建昌兵備道

○辛卯戶科給事中趙時用言國家之所以駕馭臣工雷厲風行者法而已況今日羽書旁忤人心驚惶卽散官末臣亦知爲朝廷抱憂若左右少司馬有兵戎職掌者而可優遊家居乎王在晉家於江南猶可以稍遠爲解祁伯裕則在滑縣也距都門不滿四百里一聞遼報何難兼程豈臣子從容過家可以便安而遂置君父於不顧耶須嚴旨切責並限王在晉速來遲則重罰無謂國法可藐也至總兵王威達奇勛逡巡關內多方挨延於軍無威於法當斬李懷信楊肇基調用已久亦未見倍道速來宜差錦衣衛官催之有托疾規避者卽械之來京此後無論徵兵調將俱計程立限調兵不發則逮巡撫援兵脫逃則斬將領多難之日寧無將無兵而必不可無法法存則兵將皆隨法轉邊疆可因法定矣得旨祈伯裕著勒限星夜進京王威已報抵關姑準戴罪督兵應援其餘立限與他抗違者重治

○升光祿寺少卿林材爲太僕寺少卿攺戶部主事劉道隆爲光祿寺寺丞

○以原任山海總兵劉渠爲援遼總兵正安堡都司僉書王牧民爲參將左翼營都司劉世勛爲遊擊將軍以中屯衛指揮陳一元爲廣寧備禦從巡撫薛國用請也

○原任大學士吳道南以大慶加恩具疏遣其子吳之屏陳謝得旨授之屏中書舍人

○壬辰刑部尙書黃克纘疏請演神器並收遺兵言臣任協理戎政時曾募能鑄呂宋大銅炮匠人來京鑄完大炮二十八位遣援遼守備黃調煥同壯士陳有功顧應泰等三十人解去遼陽七位其一位重三千餘斤爲李秉誠請去奉集一發擊斃建夷七百餘人將官二人此道臣髙出之所目擊其餘重二千餘斤及一千斤者分守遼陽山東聞再發擊斃建夷二千餘人此袁經略之所面賞今三炮一埋地中其二擊破惟有四號者三位爲建夷所得然彼亦不能用也所遣三十人初以爲盡於遼矣今尙存二十六人見在寧前眞壯士也戎政府中尙有大炮十七位大佛郎機十二位若募百人演習而善用之尙可當浙川兵一二萬人此則神器所當急演者也又從遼陽脫回兵士尙有四五萬聚於寧前山海間卽川兵亦尙有七千人臣所用管押南兵守備徐璉驍勇出羣殘兵見之皆願隨彼復回廣寧但所帶兵糧僅千餘金不能救敗兵之饑若發五六萬金聽其召募收拾則一二萬人可以立得練而用之皆精兵也勝於召募遠地緩不及事者功相萬也臣所遣炮匠從遼陽來者言川浙兵與夷力戰殺傷數頗相當夷今住遼陽其兵瘡痍未起且西虜物故者與之責償故未敢輕渡三岔河正我修理戰守之時不可玩時愒日以失事機亦不可過於張皇示以弱也上命所司作速議行

○先是禮科給事中汪慶百條陳科場事宜一考官宜擇謂分考須遴選名士勿徒循資俸一較閱宜精謂取捲須兼重後場勿徒事剽竊一隱僻宜裁謂麟經命題必吻合經傳勿任意附會禮部署部事左侍郎周道登等覆如科臣議而更爲推廣以禮科先因磨勘不議試差今查本科未必人人磨勘相應與五科輪遣又以聖主龍飛求賢之始例當廣額兩京鄕試各加五名大省三名中省二名小省一名以明天啟元年一科特恩廣厲之意得旨依議通行申飭解額準與量加名數以見初元廣厲之意後不爲例

○宣大總督董漢儒宣府巡撫解經邦各報稱遣精兵三千入衛兵部覆言臣部所調各鎭兵馬原無應援河西今宣大督撫報兵入衛並未言及援遼倘三岔河廣寧失守則藩籬已撤而徒拒賊於堂奧之間危矣得旨援遼各兵著照原題數目刻期督發不致含糊稽誤

○贈貴州興隆衛指揮僉事余洪烈指揮同知予世襲卹其捕賊死事也

○起原任山西協守副總兵杜光宇原任甘肅涼州副總兵顧尙文原任宣府懷安城守備張承憲赴京聽用

○癸巳諭吏部近日起用原任兵部尙書王象乾塗宗浚該部請敕行取但思尙書重臣止擬虛銜聽用殊非事體你部可酌議相應實缺起用命下嚴敕本官星馳來京到任管事故諭

○原任遼東贊畫劉國縉監軍道牛維曜海蓋道康應干等各航海至登州山東巡撫趙彥以聞兵部言國縉飄泊一身顚連萬狀能收田橫壯士不受祿山僞官應令撫臣存卹仍候聖恩攺用道臣維曜等棄地狼奔爭船鼠竄行令山東撫按押解來京治罪從之

○兵部題蒙發帑銀一百萬兩隨分發戶工二部各二十萬臣部畱用六十萬此內卽補還借解過太僕寺銀十萬遼鎭招兵銀十萬宣大二鎭調兵銀共十萬山西調兵銀二萬延綏調兵銀五萬山狹河南等處科道招兵銀共四萬張懋忠通津等處招兵銀四萬萬邦孚宣大等處招兵銀二萬傅宗龍招兵銀五千三大營科道練兵銀今議一萬二千薊鎭調兵銀五萬眞保調兵銀三萬張應吾帶解銀五千以上共用過五十七萬二千兩僅存寄寺銀二萬八千兩

○甲午皇上整容冠巾隨禦殿受賀賜閣臣講官正字等花紅有差﹤鋶﹣釒﹥辭不允

○九卿科道等官以兵餉急需無從措辦合詞請帑閣臣亦以爲言得旨軍國大計自有職掌帑金前發百萬毫無濟用又來奏討該部平日幹理何事祖宗朝有此事否但以邊警告急朕念切封疆不忍坐視姑準借帑銀一百萬兩給付該部以佐急需應用各款酌量緩急多少陸續支給其用過銀兩開報奏繳不得冒破分毫仍督催外解接濟如誤軍興必罪不宥

○命兵科給事中郭允厚往狹西禦史蘇述往河南禦史焦源溥往山西禦史鄒復宣兵部主事張爾嘉往浙江各募兵尋以山西撫臣徐紹吉疏請自募止源溥勿遣蘇述以叔光義在河南引避攺命禦史潘士良代之

○巡視中城禦史梁之棟緝獲通夷提塘官劉保命鞫之

○候補試禦史劉重慶上﹤鋶﹣釒﹥請速罷輔臣劉一燝與樞臣崔景榮速誅舊經略楊鎬與舊將李如楨謂繇未去之相樞二臣言國人皆曰不可繇待死之楊李二臣言國人皆曰可殺乞大奮乾斷仍卽令在廷諸臣立奏一扶危定傾救時之相得旨遼事條議塡委劉重慶候補未任何乃摭拾人言參論輔臣樞臣且典禮在卽危言恐喝本當重處姑從輕降二級調外任用

○西酋素囊率部落至汾州灘欲與卜失兔相角山西巡撫徐紹吉以聞

○補考選禦史陳保泰於浙江道

○攺山東布政使司右參議未任祝可仕於福建分守建南道

○命鑄提督援遼兵將關防給總兵王威

○乙未練營兵以科道尹同臯房可壯等董之仍發帑金三萬爲犒賞之需

○命回道管事南京禦史傅宗臯及總兵楊於茂招練京城新兵

○丙申上禦文華殿講讀

○浙江道禦史劉廷宣催用李三才言三才才情气魄自可籠罩一世且肝膽照人足鼓動海內英雄國家惜其才則用之耳又何議焉然用之廣寧又不如用之山海新撫王化貞夷夏歸心自堪獨任若復參以重臣或反掣肘山海爲國家之門戶兵備向來單弱不得一霹靂手倉卒難於整頓此臣所以亟亟欲得之於山海也得旨李三才著遵前旨起用仍議相應員缺及駐札地方

○朝鮮國進香陪臣李必榮等以遼道阻絕乞舟東歸總督文球以揚州援遼水兵沙船給之厚爲資送仍移咨朝鮮國王俾整兵秣馬遙張聲勢以奮同讎馳﹤鋶﹣釒﹥上聞命所司知之

○原任遼東贊畫兵部主事劉國縉投揭督餉戶部侍郎李長庚內稱南四衛官民逃命山東等島約數萬人國縉在彼招撫恐日久食盡皆爲虜有乞發天津登萊船隻接濟南來光祿寺添設少卿劉光珍疏言國縉向爲贊畫首疏力保楊鎬與李如柏反欲坐杜松以違制迨開鐵旣失主用遼人冒帑金二十萬究竟所稱土兵三萬化爲烏有今河東已沒鮏羴國縉突然擁眾以入以臣過計其不可信有三夫前而三萬土兵以多金招募而不足今而數萬亡命以空手招撫而有餘一不可信眾至數萬不爲單弱況山東礦徒素號驍勍矢不降夷國縉旣能招撫四衛官民亦可收礦徒爲用曷不就彼中糾合團聚耀武揚威牽制奴酋以自贖從來之積孽何乃問道天津登萊竄處內地意欲何爲二不可信況遼之亡皆以降夷爲內應今數萬之眾保無姦細攙入其中果其爲國縉招撫者或別有指授亦不可知叛帥倒戈之毒可再試乎三不可信廟算主持萬宜愼重登萊逼近奴氛天津密邇畿甸輕納數萬人非細事也得旨所奏關切機宜該部詳議具覆

○禮科給事中周士朴備陳奴酋可乘之機言數日來采之輿論參之邸報有謂奴遷遼民於北城恣行荼毒丁壯罹鋒刃婦女遭淫污大拂出降之意使此際有一旅號召何難響應此機之可乘者一有謂東山礦徒誓不降奴但恐力薄不能久支倘募敢死數千人賫一詔書親抵其穴獎其气而髙其官約其夾攻可得一臂之用此機之可乘者二四衛良民避膻海島跧伏待援其中豈無義气激烈可備行伍之選者似宜盡渡登州精爲揀選彊壯者編爲一營給以月糧卽以劉國縉訓練之俟我兵進剿密令刻期航海直薄海蓋此機之可乘者三虜𨿽叵測然犯遼之後分財不均因親讎殺償還人命至今未決以利啖之未有不就我約束者此機之可乘者四朝鮮屬國也河東旣陷有唇亡齒寒之慮且素以忠義自許謂宜特賜璽書開以利害示以進止激以累朝覆載之恩令其分道出師牽其內顧此機之可乘者五西門儒士持挺橫擊手刃數人奴皆辟易而遼民結黨南行奴亦不敢追乃知酋黨亦可殺殺之亦不在多何不下一詔褒嘉以樹豪傑發憤之气以愧將卒奔北之心俾自募一隊以待大兵出伐此機之可乘者六奴殺西兵二萬復殺�賈五六萬括民財又括民之衣屢肆凶殘亦天道好還之日矣此機之可乘者七有此可乘之機斷之宜蚤行之宜速臣愚更有憂者遼陷皆李佟二姓開門迎降其中豈無賊之腹心密布中外布散流言乎聞捉獲姦細明明供吐皆有所授而來是不可不密爲之圖也近又奉旨內操但法度久弛軍士多非正身萬一姦人參雜於中蕭墻之憂方更大耳得旨恢復機有可乘待兵餉集另議

○加升柴溝堡守備盧抱忠都司僉書

○丁酉兵科給事中明時舉狹西道禦史李達合詞請自調川兵詔所司速議部覆以明時舉等同往會撫按調募而用舊題鄧懋官將之嚴督疾趨無令延挨報可

○大學士劉一燝言自奴酋發難首尾三年臣向在閒局尙喋喋言於輔臣樞臣之前冀效一得豈今日而忽忽悠悠從突焚棟撓以寄余命哉連日下直與部院諸臣會於朝房參伍籌畫旣不敢玩愒以度時又慮其紛更而多事茹荼忍苦扼腕腐心豈敢揭揭然而明之人哉臺臣備責之至心切憂時臣不難坦腹受刃總之臣報國有心匡時無術平章重寄任自難酬臺臣欲奏用一扶危定傾救時之相眞今日急著臺臣計必有人仰祈皇上俯采登之揆路臣卽棄置山林可享太平之賜得旨卿忠誠體國日以邊警倥傯憂勞籌畫朕所鑑知小臣妄言何得屑屑介意嘉禮欽遣知卿遵奉成命仍卽進閣辦事以副眷倚是日大學士韓爌揭奏言同官一燝忠計深憂心血欲嘔何至如重慶所言卽如聖諭重處何說之辭苐自皇上臨禦以來言路開通亦是一時盛事且慶典近在來日滿朝歡忭不宜一人向隅卽稍從寬假量加罰治以杜躁妄輔臣樞臣體貌旣優心意亦安感皇上知遇不淺奏入畱中

○命王象乾塗宗浚俱以太子太保兵部尙書原官起用象乾提督九邊宗浚提督陵京軍務星馳受事

○復原任遊擊劉汶原官仍管紫荊關事

○以山東都司僉書查克鎔調管巡撫標下中軍遊擊事從撫臣趙彥之請也

○兵部尙書崔景榮等議練禁兵除旗尉六千餘名專供直駕乘輿郊祀廟享之用無容別議其餘照依會典侍衛將軍自爲一營於八所鎭撫力軍八千內抽三千餘人於各監匠役一萬二千內抽一千餘人會省臺臣公選知兵指揮一員分營操練巡視衙門不時抽點查參原額操馬一千八百五匹除宣官馬一百匹將軍坐馬一百匹餘一千六百應發營操得旨依議行

○戊戌寅時行發冊奉迎禮以少師兼太子太師英國公張惟賢爲正使太子太師戶部尙書兼文淵閣大學士劉一燝韓爌爲副使制諭中軍都督府都督同知張國紀曰玆日之吉嘉禮宜成特遣使持節以金冊金寶儀物備禮以迎欽哉故諭其冊文曰維天啟元年歲次辛酉四月壬申朔二十七日戊戌皇帝制曰朕嗣服守成側身思永屬兩朝授受貽哲眇躬奉九廟神靈纘承宗祀言念基圖之重詎先家室之宜乃左右弼丞曁宗伯卿貳遵明末命參協僉謀謂中闈不可久虛而大典不容更俟仰稽俯采先志後占用建賢明以聽內職咨爾張氏俔天淑哲應地安貞中區風气之和祥鐘令族宮事衿鞶之誡訓稟儒廷懿範夙成徳音來括元辰旣葉嘉禮維期玆特遣使持節以金冊金寶封爾爲皇后於戲二南之化正始宮闈萬福之原造端夫婦徽音可嗣溯思媚於思齊主饋在中佐正外而正內惟爾交修予治尙遵圖史之規惟天右序我家丕衍本支之慶服玆顯命綏爾蕃祺欽哉是日大婚禮成

○命鑄監督軍需關防給光祿寺少卿仍管工部司官事李之藻

○己亥命居庸遊擊張鴻功仍以新升參將銜畱任管事以遵化遊擊徐應垣爲神樞二營參將

○追卹遼沈死事文武諸臣張銓贈大理寺卿蔭一子錦衣衛指揮僉事世襲賜祭二壇與謚營葬尢世功陳策贈少保左都督襲升三級蔭一子本衛指揮僉事世襲賜祭九壇特加二壇賜謚營葬崔儒秀何廷魁俱贈光祿寺卿蔭一子錦衣衛實授百戶世襲賜祭一壇童仲﹤忄癸﹥贈都督同知襲升三級張名世吳文傑周惇吉復原職贈二級襲升二級戚金鄧起龍秦邦屏俱贈都督僉事襲升三級陳輔堯叚展俱贈按察司僉事蔭一子入監仍各爲立祠張銓何廷魁崔儒秀祠名昭忠以陳輔堯叚展祔尢世功陳策祠名湣忠以童仲﹤忄癸﹥張名世吳文傑周惇吉戚金鄧起龍秦邦屏祔內秦邦屏姊土官秦氏特準加二品服色給與應得誥命子馬祥麟授指揮使以示褒錄一門存歿忠勇之意陣亡主客官兵各行原籍優卹家屬仍設壇祭以慰忠魂其餘死事大小官員續查的確一體題卹朝鮮陣亡將士金應何等八十一員名給銀令本國致祭未幾再贈張銓兵部尙書

○刑科給事中劉弘化言關內關外緩急稍異若一時並募人必爭趨關內寧有復出關者宜令樞臣經撫凡見在兵馬錢糧俱宜先盡廣寧防河守城著著料理無致疎虞其事關各衙門者亦乞敕下一體上緊幹辦再有仍前怠緩者請從各鎭住俸戴罪之例得旨廣寧三岔河兵力宜專事關各衙門的該部科會同立限嚴加查參毋致稽誤

○湖廣道禦史方震孺請自出關言屢敗之後人情入關一步便爲樂國出關一步便是鬼鄕今事急矣惟願皇上速發帑金二十萬差官星夜賫至山海臣不肖勉效驅馳親至關外一面犒賞已出關兵將一面督催未出關兵將一面撫卹戰敗之殘卒弔祭罵賊之忠魂相地形之險夷畫修守之長策使塞外聞之謂廟堂之上專遣一臣弔死撫傷亦可見皇上之精神猶然東向不至以祖宗疆土恝然一擲且柔脆如臣炎天烈日之中猶有白艸黃沙之意而將士之忠勇者或有聞而興起乎報聞

○庚子以大婚禮成布告天下詔曰朕惟君統天下以爲家後輔一人而正內故大婚彜倫之本風化所基聖人謹焉朕以沖齡嗣膺寶歷惟宗祧重計夙夜祗念玆者遵承皇考詔命特諭所司簡求令淑作配朕躬是用祗告天地宗廟於天啟元年四月二十七日冊立張氏爲皇后正中闈而奉九廟師六壼以式萬方茂開祚胤之祥丕衍邦家之慶布告中外咸使聞知因遣翰林院編修孔貞運賫詔往南京工科給事中李春燁往福建禮部主事鄧良知往湖廣江西禮部主事張廷拱往廣東廣西行人金麗兼往安慶等府中書丁一明往浙江等處中書莫儼臯往順徳等府○命造選將募兵關防給禦史傅宗龍

○升禮部祠祭司郎中賈允元爲福建按察司副使巡海道

○磔劉保於市並誅其子於翰保父子就訊各供吐素與李永芳通好每月傳送邸報逐月報銀一百兩又時有書往來密輸情實謀爲不軌巡視中城禦史梁之棟以聞擬坐謀反大逆之律從之

○攺禮部祠祭司郎中鮑應鰲爲尙寶司少卿仍支正五品俸

○辛丑文武命婦朝皇后於武英殿各上箋慶賀禮成賞賚有差

○大學士劉一燝請宥禦史劉重慶自求罷斥溫旨答之

明熹宗悊皇帝實錄卷之九

明熹宗悊皇帝實錄卷之十

天啟元年五月壬寅朔上傳諭冊王氏爲良妃叚氏爲純妃禮部具儀擇日舉行

○大學士劉一燝等以太倉空虛目前軍需費無所出再請發帑以濟燃眉又言遼左當有詔諭賚卹之舉須別賫二十萬金髮自禦前見皇上徳意感勵將士或臨期另發或卽於此中批出統惟聖明裁奪

○巡撫遼東右僉都禦史王化貞上言遼沈旣陷河西洶洶一無可恃徒寄命於衣帶水必須重兵才堪防禦乃廣寧存城之兵不滿千人又半系創殘之餘𨿽以大義激發土人應者頗眾所招殘兵亦餘萬人然皆赤身徒手馬匹械仗無處尋覓其望援兵不啻眼穿今河上防兵止千人以守百五十里之長處處堪渡分派不周臣非不知各鎭所在空虛調發最苦然自各鎭言之或可以無遼自國家言之有遼與無遼孰利此不待詞之畢矣伏乞敕下該部將原議調取家丁及薊昌宣大新調之數勒限催赴再就近兌發馬匹一萬盔甲槍刀各一萬以給新募鄕兵庶遼人有所恃而不恐奴酋有所憚而不來得旨守河急須重兵所請兵馬器甲著該部刻期督發不得稽延

○河南道禦史張捷請罷內操言騰驤左右等衛軍勇舊屬禦馬監提督其教場設在安定門外亦間從內府操練臣不敢謂內操無往例也惟計奴賊姦狡百出我之叛將逃兵可用提塘官又可用能保萬餘混雜之中別無投疏�蠹之術至於戰守宜規其大堤防宜愼其微利害昭然是非益睹則又不俟臣言之再畢矣得旨該監從長議奏

○癸卯以恭視寫皇后冊寶賜輔臣劉一燝韓爌及中書官銀幣各有差

○浙江道禦史蘇述言今日之任最重最難者無如經略乃問之則薛國用也今日方升兵部侍郎經略遼東明日又議病篤難支回籍調理豈狼狽昭人耳目而銓臣有如聾聵不知周嘉謨何以自角�羊得旨薛國用已有旨查明另議推補經略該部酌議具覆嘉謨因求罷上慰以不必介意

○烏思藏闡教王等及長河西宣慰使司等各貢方物如例

○先是廷議起用李三才久之相持未決一日九卿科道會於文華門詹事公鼐揚言曰今封疆倚重者其人或千里或數千里原任總漕李三才素稱謀勇家最近可朝發夕至也刑部侍郎鄒元標慫鼐使畢其說左僉都禦史王徳完亦附會之已而出議單眾皆書不與徳完完對人曰大臣望重何得首鼠兩端科臣汪慶百素不滿三才別﹤鋶﹣釒﹥中譽徳完廷斥首鼠蓋以詆元標也於是元標欲求去徳完亦不自安二臣各相繼上﹤鋶﹣釒﹥具白當日會推心迹徳完言臣見臺臣房可壯﹤鋶﹣釒﹥薦三才可用初亦兪之細讀﹤鋶﹣釒﹥中揚詡姦雄終懷戰栗昔人稱曹操亂世姦雄豈今日又有一孟徳耶會推之日臺省諸臣皆書不與臣謂公論當從而諸臣中尙有猶豫者故臣有首鼠兩端之言非敢輕詆元標蓋元標爲獨擊鶻鳴陽鳳非鼠也元標﹤鋶﹣釒﹥言當日先言三才當用者至盡題盡皆異指臣熟思之其用也以救然眉是在諸臣其不用也以需論定亦在諸臣臣何敢必遂書無必二字一切意外不計矣近睹科臣汪慶百﹤鋶﹣釒﹥末偶及未指臣名意固有在夫事端尋之卽有蹄涔便起風波息之全無浮雲亦是靑天臣老且病惟有一去上於徳完﹤鋶﹣釒﹥報曰誹譽相加非大臣所宜於元標﹤鋶﹣釒﹥報曰鄒元標心迹自明不必置辯

○山西道禦史侯恂﹤鋶﹣釒﹥論巡撫保定右僉都禦史胡思伸貪鄙老憊久濫鎖鑰思伸具﹤鋶﹣釒﹥自辯且引疾求罷不許恂﹤鋶﹣釒﹥又及易州兵備道蔡復一兵部員外車朴主事張時雍得旨該部分別議覆恂﹤鋶﹣釒﹥言復一膽落邊烽奄奄垂泣復一再揭自明上命策勵供職朴以前所審放遼沈逃卒侯進孝等皆徧體創瘢且有總督文球印票可據而恂爲同官余大成所誤參其力庇姦細抗﹤鋶﹣釒﹥具辯且及大成恂再﹤鋶﹣釒﹥參之上從部議令張時雍俟計典議處車朴照舊供職時雍所坐以代輔臣劉一燝遞私書爲余大成所發云

○升長蘆運使韓初命爲山西參政專理關內關外糧餉運同馬紹芳攺山東僉事廣寧監軍

○甲辰夏至大祀地於方澤大風揚塵四塞

○錄蔭各公主子孫汝陽謝志安含山尹之任寶慶趙嘉謀各應詔入監讀書

○吏部覆都給事中周希令﹤鋶﹣釒﹥請召原任兵部尙書王象乾上兪所請遣官賫敕行取以原官星夜赴京佇候簡用象乾先具﹤鋶﹣釒﹥言卽日星馳赴命報聞

○起原任遼東副總兵李懷忠補延綏孤山副總兵

○禮科給事中汪慶百言大婚禮成宗廟有主竊考皇祖沖齡禦極兩宮保護極嚴大婚屆期聖母始移宮特頒慈諭丁寧告戒惓惓於祈天永命復責備左右奉侍之人四十八年大平福祚端本於此皇上誠命閣臣恭錄一通進呈則父母之心可視於無形而肅雝之羙永嗣於勿替報聞

○兵部三日一報收過壯丁一百三十五名

○發寄養馬一千疋給關外督撫

○都察院左僉都禦史王徳完陳三策以保治安一決大疑一定大獄一愼大柄謂頃言官以緝捕姦細語侵司禮監太監盧受臣乍聞不勝驚駭夫受爲神宗內侍舊臣效勞最久皇上任爲心膂然都城內外口口喧傳羣疑蓋已叢集臣聞用則不疑疑則不用祈皇上兪受前請賜司香火於畱都則眷禮不衰羣疑可釋又唐時大理奏天下斷獄二十四人囹圄幾空以今三朝恩赦而刑部重囚多至八百有餘厲气騰衝蒸爲旱魃屆玆熱審皇上巽命矜憐謂宜破格好生上應天心下蘇民命至楊鎬李如楨一獄關系匪輕宜酌羣臣大夫通國之公論儻以爲可生卽應遣戍立功冀收桑楡之效如以爲罔赦又宜正刑飭法勿致釁孽之生凡此重情惟當果斷又聞大司馬王象乾今日應至國門外熊廷弼張鶴鳴屈指旦夕將至可以經山海總薊遼至大司農李汝華夙著忠勤乃今气息奄奄匍匐不能起宜令歸骨以體勞臣而尙書王紀汪應蛟幹理精勤可肩戶倉之重﹤鋶﹣釒﹥末復薦臺臣梁之棟擒獲眞姦劉保董羽宸指摘大璫通夷寺丞劉元珍﹤鋶﹣釒﹥陳爪牙窟穴府臣邵輔忠司臣吳殿邦詆斥姦雄均有功於國得旨盧受已私家閒住楊鎬李如楨原俟徐議今如此說準從寬議處戶兵尙書侍郎等官俟奏上裁行王徳完職司風紀還當鎭定人心默持國是庶得大臣表率之體

○乙巳南京廣東道禦史王允成請卹錄廢死諸臣言諸臣同心報國觸權忤姦適逢聖怒致遭貶斥賫志隕身如忠而忤旨者則楊天明王如堅張棟孟化鯉錢一本陳尙象李獻可雒於仁顧憲成萬約吳定曹學程馬經綸楊文煥王學曾顏文選等忠而忤相者則羅大紘陳嘉訓於孔兼王教薛敷教諸壽賢汪若霖王士騏湯兆京林秉漢宋燾姜士昌等忠而忤璫者則馮應京華玨吳宗堯沈聽焦元卿李來命王邦才王之翰等諸臣敢諫之忠𨿽死猶生乞分別次第錄蔭章付所司

○廣寧巡撫薛國用咨送投降夷虜二百八十名開系北關金臺什白羊骨遺下部落入關總督文球納之轉送宣府撫臣角�羊經邦聞於朝兵科都給事中蔡思充言遼東受降之禍目擊心傷豈容再誤況東奴之詐百出一面之詞難憑彼自以爲北關者未敢信爲北關也若輩入山海而窺內地不便縱之東還似當如宣府撫臣議照數分發宣大山西延綏四鎭以散其勢至於奴之彊總在法行而中國之弱病在姑息如援遼敗將李秉誠當逮者不逮監軍道張應徵髙邦佐等當任者不任司道守土之官馬盛明吳瑞徵等逃者徑逃儻非大破積習一番振刷天下事未知所終矣禦史江秉謙亦以爲言球具﹤鋶﹣釒﹥引咎得旨該部議覆

○丙午端午節賜輔臣劉一燝等上尊珍饌

○免百官宴

○贈原任刑部廣東司郎中馬徳澧爲太常寺少卿爲國本奉法蒙辜也

○敍延鎭監市效勞虜酋卜失免阿不害等賜敕獎賚如例

○贈原任南京工部侍郎李得陽爲南京戶部尙書

○福建道禦史周宗建論兵部尙書崔景榮信任劉保之罪請亟行罷斥又責輔臣摧抑言路並剌及通政林材光祿寺卿李本固等得旨不得風聞苛索

○丁未宣黔中苖仲捷遣公張惟賢南郊侯吳汝胤北郊伯張慶臻太廟各祭告行禮

○大學士劉一燝重辯劉重慶﹤鋶﹣釒﹥並爲重慶求寬報已有旨

○封周府宗正輔國中尉勤蓔繼母李氏爲繼夫人繼母例不得封特從所請褒節孝也

○諭戶兵等部衙門朕覽戶部等衙門請發內帑銀兩朕豈不重念封疆吝惜不發但思軍國諸費向有經制祖宗朝大兵大役率皆外廷調度卽在皇祖時討平寧鎭徵播驅倭一切兵餉不聞請帑且帑金積貯有限內廷諸費不貲原非額供可應外急迺自東事軍興以來戶兵等部不聞長畫動請內帑請則危言要挾用則任意開銷調募不求精彊防禦不合窾會耗費徒多績效鮮睹且如遼東舊兵七萬額餉近七十萬兩新兵十三萬歲餉至五百餘萬乃自遼沈旣陷河西官軍能幾兵數相懸應餘多餉卽稱外角�羊不至假使遼兵全在餉將安出又聞上年發去賞銀二百餘萬荷戈軍士未沾文武私囊半滿遼城積余亦送賊手朕每念之痛恨見今各衙門候發帑銀恐仍前斃多發何益該部可集廷臣議目前所需在內在外孰急孰緩其募調兵馬修浚城池整備衣甲器械備禦三岔山海撫賞河西款虜賚卹存歿軍士等款逐一開列除額派餉銀支用外事關緊要方準支用帑銀向來積習蠹斃一一剖析毋蹈前轍仍一面奏請定奪卿等大臣務遵祖宗成憲講求經國大計嚴督通賦勿避怨嫌斟酌給發務求實濟主持職掌毋顧人情其科道各官忠誠體國固不乏人亦有乘機恣肆顚倒是非止快一己私心不顧國家利害無論更置經略破壞封疆貽禍海內卽此遼餉查核一事何曾有一人悉心調畫抗章直陳事已至斯難以再誤大小臣僚務須滌慮攺圖急公憂國勉修職業共濟時艱故諭

○聽調禦史劉重慶引疾乞歸上責其托病申忿禠職爲民於是南北科道連章申救俱嚴旨切責南北大僚繼之亦弗省

○戊申孝宗敬皇帝忌辰奉先殿行祭禮遣官祭泰陵

○遼東巡撫王化貞言監軍禦史張銓死事之狀先皆倉卒風聞耳今爲日已久有自遼陽逃回委官杜時隆生員祖天弼等或得之目睹或質之眾口言其狀甚悉三月十九日賊薄遼陽我兵出戰有廣寧標兵二千直犯賊鋒賊小郤因我眾潰乘之逐北數十里有言賊大敗以去者按臣獨爲不然與各道畫地爲堅守計次日賊圍城按臣督守西門親以火箭焚賊車薄暮城頭火起城中大擾稱小西門已開城中皆賊按臣下城欲入署從者不可共擁去小南門後竟回署中比晚李永芳入見叩頭訴不得已之故按臣謂汝爲我言我對誰言今無及矣永芳聞於奴遣人來迎共擁之去按臣面不攺色山立於庭奴責以拜按臣大罵曰吾天子憲臣豈爲汝拜奴謂從我與汝八人轎坐按臣復罵曰汝小醜不久滅亡吾豈肯從賊願速殺我奴怒令人持去欲殺之比出門復呼之回又以好言慰之銓終不屈有奴子自外入者舉刀儗之銓引頸以待奴子手縮奴因曰送汝歸何如銓曰兵已潰敗力不能救賊無顏求歸速死爲幸奴知不能奪令以輿送之不就輿以馬送之不就馬乃令二人扶之馬上送還署中諸生及衙役從之者數十人至署向闕八拜曰臣不能報國矣又遙拜其父母四拜遂就縊奴遣李永芳棺而葬之至今遼陽之人及奴部眾皆咨嗟嘆息稱爲忠臣夫經臣之登樓自焚守道之舉室入井開原道之衣冠投繯皆見危授命爲國捐生凜然忠義足以動天地泣鬼神矣然未如按臣之從容不亂堅定不撓能使異類心服叛臣膝屈而椎結毳幕之人相誦說於無窮也臣又有感焉遼陽之破武臣望風奔潰其以身殉者止文臣四五人耳奉旨援遼催檄如雨各將逗𨖻觀望且有中途而復返者其聞變忘家慷慨馳赴者止道臣張應吾一人足見朝廷養士之報所爲鼓舞而作興之者益不可不講求矣得旨張銓卹恩已霈這所奏情狀更確著付史館紀錄

○蔭遼東死事開原兵備僉事潘宗顏男兆環錦衣衛百戶總兵都督王宣男憲邦楡林衛指揮僉事各世襲

○總督京營戎政泰寧侯陳良弼力辭營務許之仍加少保以酬勞勩

○造欽差募兵關防給順天府添注府丞畢懋康

○差戶部雲南司主事王在臺管通州大運中倉

○兵部報收過壯丁一百九十名

○起原任寧夏遊擊孫秉乾管分守宣府下西路柴溝堡等處地方參將事

○己酉上遣文書房官王進忠賫禦札諭大學士劉一燝朕自登極以來倚毗方殷且國家多事之秋奴氛未靖正賴卿宏猷匡贊共濟時艱豈可以浮言介意杜門不出忍令卿爌拮據獨勞乎況典禮在卽卿系捧冊大臣豈可偃居私寓宜遵屢旨速出入閣佐理以副朕延佇至意特諭卿知一燝隨上﹤鋶﹣釒﹥謝復奉旨惇趨入直

○兵部尙書崔景榮屢﹤鋶﹣釒﹥求去許之卽以奉召至京原任本部尙書王象乾回部到任不必會推亦不得循例﹤鋶﹣釒﹥辭先是召用王象乾塗宗浚恐虛銜難以任事擬補象乾提督九邊軍務宗浚提督京陵軍務兩銜創見且與各邊總督不便管轄科臣霍維華周士朴皆以爲言至是象乾任本兵宗浚俟到日以原銜酌量應行事務

○刑科給事中熊徳陽言臣奉命往遼祭告醫巫閭山之神今已竣事遼之情形耳聽而目擊者何以無言山海一關京師之切近藩籬也固隱隱隆隆天樹之塹而山間徑竇最多海上一葦可渡城大如斗米貴於珠將欲蓄眾容民勢不得不特築一城以成鎭會不得不通海以濟困窮各山口並本鎭宜添設兵馬五萬著總兵官操練以備不虞關口固主譏察不過以符爲據以冊爲證耳奴之姦細神出鬼沒誰能察之宜著該州縣無輕發批引以防姦竇若關外一綫之路寄於海與西虜之間村落歿破驛遞蕭條前屯寧遠大淩宜各增兵六千以防中斷至廣寧𨿽稍成城鎭然實不及江南一中縣也城在山隈可俯首而窺聚族幾何可屈指而盡所恃三岔河而黃泥窪可褰裳而渡日望援兵不啻拯焚救溺說者曰金復海蓋之民逃入海上各島者不下數萬宜及時運糧濟之約劉國縉以約束其丁壯密號召關衛豪民默定其期我以兵七八萬繇三岔河復取海州堅壁固壘以綴遼陽使奴不得東多設間諜以疑之養敢死士三千時運奇以疲之又購西虜之勁者同時東西搗其巢穴功成之日以奴地賞西虜可也此一說也然事貴神速貴機密貴同心而今能之否遼陷一月援兵尙未至廣寧𨿽有不棄廣寧之名已有棄廣寧之實矣人久則情變事久則意移主客不和人心內潰遼陽其前車也至若功罪不明以致賞罰舛錯如奉集之守固師武臣力而曰道臣髙出之力將士因之角�羊體矣河西危急此何等時而新推經臣薛國用四肢脹腫矣督臣文球病徵疊見矣鎭臣李光榮精神不用之飭邊圉而用之飭廚傳餉司傳國帑銀不用之飽士卒而用之飽私橐近聞奴急卽封庫先行矣萬一奴騎長驅臣不知河西何恃而不恐也得旨關切急務該部卽與議覆

○兵部覆升原任遊擊賀謙爲參將原任海寧把總胡廷相爲都司僉書各出關援遼

○詹事府少詹事徐光啟奉旨回京因上言臣昔年諸﹤鋶﹣釒﹥大都言戰勝守固必藉彊兵欲練彊兵必須盔甲利器今之兵將皆明知以我予敵誰肯向前旣不能戰便合嬰地自守整頓火炮待其來而殲之猶爲中策柰何置炮城外委以資敵反用攻城何城不克今欲求堪戰之兵必悉用臣言日夜營辦遲之數月然後可得而寇在門庭又不能待臣之愚見以爲廣寧以東一帶大城只宜堅壁淸野整齊大小火器待其來攻憑城擊打一城堅守彼必不敢驀越長驅數城堅守自然引退關以西只合料簡大銃制造火藥陸續運發再用厚餉招募精兵能守城放炮者令至廣寧前屯山海諸城助之爲守萬勿如前列兵營火炮於城之壕外待兵力果集器甲旣精度能必勝然後與戰至如都城固守尢爲至急固本之策莫如速造火炮蓋火攻之法無他以大勝小以多勝寡以精勝粗以有捍衛勝無捍衛而已遼沈喪失中外大小火銃悉爲奴酋有我之長技與賊共之而多寡之數且不若彼遠矣今欲以大以精勝之莫如光祿寺少卿李之藻所陳與臣昨年所取西洋大炮鳩集工匠多備材料疾速鼓鑄並依大臣原﹤鋶﹣釒﹥建立敵臺以臺護銃以銃護城以城護民萬全無害之策莫過於此若多造大銃如法建臺數里之外賊不敢近何況仰攻乎一臺之彊可當雄兵數萬此與薊鎭諸臺不同蓋其法卽西洋諸國所謂銃城也此功一成眞國家萬世金湯之險不止一時禦寇之利得旨所奏練兵除器甚悉徐光啟仍議委任以畢其用

○庚戌委原任涼州副總兵李承爵宣大各市口易買馬匹

○起原任喜峯路遊擊王之騏分守宣大北路參將

○辛亥太祖髙皇帝忌辰奉先殿行祭禮上禦文華殿講讀

○原任太子太保兵部尙書王象干言臣惟今日天下大勢京師堂奧也薊密垣墉也山海居庸門戶也廣寧宣云藩籬也今逆奴耽耽逼我藩籬河西所恃以隔虜馬者止三岔河一衣帶水耳三岔之西舊有沙堤增築髙厚酌量地形遠近可堡者堡可臺者臺多置火器以防賊西渡三岔之北沿堤有河路一道及時挑浚務增深廣𨿽不足禦大虜但使虜騎遲渡一時則我軍亦得收斂防禦早一時之備塞外黃泥窪流分水淺賊可徑渡𨿽系西虜分界住牧殊遠必暖免諸酋羈而縻之使就我絳鏇猶須設兵捍衛以防別部交通廣寧全遼根本當設重兵簡練教閱精其技擊時其糧餉又必以遼陽爲鑑毋令西兵兩相讐怨如水火之不相能也臣聞遼西屯堡丁壯可得勝兵數萬一聞撫臣鼓勵抵掌思報較客兵銳气當愈十倍遼陽奔北殘兵畱關外者尙有數萬願畱者畱願去者去彊而畱之不獨糜餉且有他虞山海關路通一綫險矣然僅隔一城尙慮單薄且關南海水退落處鑿河引注鏟崖戍守所當急議然此人所通知獨關以北石門桃林等處平坦皆可通賊外而橫截廣寧內而直達密永應屯重兵以壯聲援臣請薊密永平之間創立車營者三專演火器火炮三眼槍嚕密機長斤斧人精一藝務濟實用夫虜本彊悍閒於騎射馬又壯大我應之亦以騎射是絜三短角虜之三長也車上設盾虜馬不能飛越大炮遠及數里槍機命中數百步之外虜矢不能及也如其重鎧輕刀直前衝突而我斧斤突出上砍人胸下砍馬足此韓嶽之所以破金虜者也臣聞西虜有哈兒漢者驍勇善戰每臨陣傳令必諸虜下馬地斗先截其鐙是亦防虜騎之潛遁也聞遼陽騎兵先潰獨川兵以步堅守死戰殺虜甚多奴酋重購川兵此又昔人以步破騎之明驗車兵三萬六千餘人可省馬價五十萬金芻束不與焉旣可禦虜又大省費何憚而不爲也其制度節目容臣另﹤鋶﹣釒﹥以請合用車兵臣請於馬瑚遵義及永寧石柱酉陽諸司儒溪土城分兒虫兒雷安民等皆臣舊諸部昔曾督之以剿叛逆者計此數處可得兵二萬四五千人浙江以義烏東陽者爲勗勁臣舊部曲如千總守備朱文用盛忠陳奎等皆義烏人各有職守且多巨族計必可稱任使募兵萬餘人無難也沿邊一帶諸虜自遼迄薊炒暖諸酋種類不一而虎墩拱腦三部落其最大者也自薊迄宣云賴奔諸酋種類不一而靑白滿大素囊四部落其最大者也皆臣昔日撫宣督薊時所撫亦頗相信𨿽夷性叵測而羈之以術結之以義﹤口舀﹥之以利可使入我絳鏇無窺庭之虞卜失兔巢穴最遠部落單弱徒擁順義王之虛名今歲與素囊爭賞與我疆吏爭馬了此亦自易易至於偵探防禦無恃其不來而恃在我之有備此邊臣所當兢兢者也自山海以西居庸以東爲陵京屏扆門戶操練車營塡實近塞核補南兵修葺葶障聯合諸夷使塞外無風艸之警塞內有盤石之固我皇上髙拱穆淸輦轂之下士民安堵臣請以身任之臣今逾七之年曆事三朝濫竽九列不於此時捐軀報國更待何時願分一麾於塞上招集宣云薊密山狹川貴舊部曲材官壯士躬自督率期效一臂以恢復舊疆得旨覽奏具見卿體國忠猷籌邊大略居中調度便可次第布行宜遵新命到任受事象乾復具﹤鋶﹣釒﹥願從事戎馬畱崔景榮任部事得旨新命已頒卿宜勉承勿讓

○兵部報收過壯丁三百二十名

○發帑銀十萬兩角�羊宣大差官買馬

○南京刑部尙書羅朝國引疾乞休不允

○鑄眞順廣大募兵關防給錦衣衛指揮使張懋忠

○吏科給事中朱欽相言逆奴告變廟堂之上迄無勝算而兵部之議兵議餉爲獨甚夫分餉則必先其急者該部前分帑金六十萬僅以償太僕寺舊價及分發各邊而最急者反從吝惜再領一百萬尙不知作何著落募兵則必募其願出關者該部所募初議不出關止守城故一時亡賴應之今且噪而欲殺把總拆廣惠寺僧捨矣如此募兵不及以募生亂乎章付所司

○兵科給事中蔡思充亦言樞部募兵無法三千之眾竟同塵飯主事張時雍總兵楊愈懋職專招練乃兵嘩而不能戢密雲永平道臣馮汝京杜詩等操守曲謹才術膠滯當量調簡僻得旨所司卽與議覆

○原任兵部尙書孫瑋懇辭新命不允

○壬子禮部覆原任日講官翰林院修撰焦竑卹典照例與祭一壇以講讀多年加祭一壇仍贈右春坊右諭徳蔭一子入監讀書

○新升兵部左侍郎張鶴鳴以病瘍求寬期赴任得旨趣之

○宣大總督董漢儒遣馬爌將兵三千入援命移駐通州

○遼東巡撫王化貞言奴得遼陽財賄如山皆運還舊寨盡徙遼人於北城可疑者則殺之又縱人散歸村屯其心有所畏也遣人招降南衛詐稱廣寧已破沿邊各置守望河上時遣遊兵其意可知奴聞虜與我合亦遣人購之其意又可知臣區區之愚急請兵三萬駐河上再得銀三十萬以啖西虜粆花素稱桀驁�設法操縱費不滿萬已懷好音帶吾諜者日入奴境哨探聲息粗通然欲使之爲我出死力非重購不可此外有可以備可以無備者則天津與登萊之防是也蓋奴不能捨馬而與我從事明矣奴之船僅可載人不堪載馬巨浸滔天風伯爲政奴不若是之愚也此時若得水兵數百艘往來海上一以護運一以聲援奴必不至南衛況敢至津登乎有必不可動而當亟止者則入衛之兵是也援遼屢調督撫俱移萬一胡馬別嘶潢池見告何以待之是不惟無益於遼而反爲遼禍但恐朝廷之上多虞多顧愈忙愈窘而無以應遼之急也得旨所奏夷情兵機並內外援急次第犁然具備卽與議覆撫賞除節次部角�羊外帑銀仍再議給發

○雲南道禦史丘兆麟言調募有三患一患鼓噪二患脫逃三患擾害宜選擇將領申嚴紀律得旨嚴行申飭

○都察院左都禦史王徳完引舜用五臣言新輔何宗彥將至請促舊輔葉向髙並南京吏部尙書孫瑋戎政兵部尙書許弘綱又請起原任順天巡撫劉曰梧得旨元輔著再差官惇趣就道在途輔臣及尙書巡撫等官一體行催起用

○工科給事中魏大中言臣思今日合東西南北之人比肩而事皇上何彼何此何異何同而臣於班行中徵有以徵諸臣之肺肝方隅自域無一遠見三三兩兩﹤訁翕﹥﹤訁翕﹥訿訿階墀尺寸之地具四分五裂之象機械之心千鋒萬鏑如之何不召陰陽之沴戎狄之慘耶臣願皇上大詔羣工浣濯腸胃赤心白意務以滅奴而後朝食爲要務盡破方隅總歸皇極毋令朋黨之禍中於家國得旨中外多事小臣當一心營職大臣宜表率忠公何得區分異同傾擠異己這所奏著部院一體申飭

○癸丑仁宗昭皇帝忌辰遣彭城伯張嘉猷祭獻陵

○吏部右侍郎盛以弘﹤鋶﹣釒﹥畱冢臣周嘉謨命司官惇請視事

○吏部尙書周嘉謨等奏近日官員考語襲用四六組織徒工形神未必盡肖湊合𨿽巧隱晦反以滋疑臣不自量謬擬一格凡考語冊以守才心政年貌開列六款以五等爲率守下注或淸潔或謹愼或平嘗或玷缺或污濁才下注或精練或通達或平嘗或疏拙或昏悖心下注或公正或坦直或平嘗或隱祕或姦險政下注或勤敏或整辦或平嘗或寬緩或隳廢年下注或方靑或正壯或似壯或將老或已衰貌下注或端偉或雅飭或平嘗或綿弱或頺鄙凡撫按復命報部冊季報冊及計吏五花司道進表以至各官給繇冊一切照格塡注如有十字該載未盡者不妨開列事實於塡格之後但須眞實不必過多惟給繇﹤鋶﹣釒﹥及薦﹤鋶﹣釒﹥照用考語以明揚言之體其論劾﹤鋶﹣釒﹥亦須眞實開款不必牽對總之求爲明實簡易不欲以文相蒙人相冒而混綜核之理也得旨察吏全藉官評這所奏考語規式著通行撫按等官遵守近來舉劾對偶浮泛失眞及題薦多人俱違舊制仍一體申飭其季報考語立限稽查過期不到的指名參處

○山東登州海防道按察使陶朗先開報接渡遼左避難官民原任監司府佐將領等官胡嘉棟張文達周義嚴正中等共五百九十四員名毛兵川兵及援遼登州旅順營兵三千八百餘名金復海蓋衛所官員及居民男婦共三萬四千二百餘名各處�賈二百餘名山東撫臣趙彥以聞並議安插之法初朗先守登時嘗建議登遼當相聯絡欲令登州總兵於春秋二汛會同遼東總兵合操於旅順皇城之間使登兵遼兵技相習貌相識心相和緩急可互相策應迨遼事方殷朗先調監登萊復建議應設水兵三萬日習水戰並聽遼東調援以五千人駐朝鮮境上與朝鮮合兵夾鴨綠江而陣以絕奴連和朝鮮之謀再以萬人分布於鎭江寬奠靉陽海蓋一帶可陸可水且戰且防使奴嘗懷內顧後戶之憂不得悉力以與我爭北關窺開鐵而餘下一萬五千以守登海或輪班而援遼左與四衛相爲犄角時不能用至是遼陽已破河東斷絕奴遣叛將陳堯道爲寬奠參將同守備郭彥光呂端招降四衛行至鎭江有古河屯民陳大等不受僞命直前剌殺堯道並殺郭彥光呂端聚集三千人歃血共盟馬虎山民任九錫頭山民金國用馬頭山民崔天泰卓山民王思紹等及東山礦徒不肯降奴各聚眾以待大兵登鎭以舟師單弱不能救也其逃入朝鮮者亦不下二萬人朝鮮各給糧安插遣使相聞遼東巡撫王化貞具言其狀乞鼓舞島民優以爵祿俾自奮於功名詔諭朝鮮褒其忠義勉以同仇與趙彥﹤鋶﹣釒﹥俱下所司

○兵部覆議言四衛軍民仳﹤亻離﹥逃竄不忘本朝至有持梃擊殺降將歃血以候大兵國家亦何惜世及之典不以鼓倡義之心相應行令該處撫按擐甲厲兵以相應援一面曉諭四衛義士任九錫等不問軍民余捨儻能乘機內應滅賊守土酌量功次卽五等封爵亦所不靳其逃難朝鮮餘眾暫行彼處安插事平招還其朝鮮國王仍俟滅奴之後另行請敕加賚至於蹈海寄登者接渡非難安插難而稽查姦宄尢難除周義水兵原系東省援遼兵數應歸舊伍其川兵毛兵歸天津登萊者如果壯健登撫卽畱充營伍以省召募領兵之官亦準登津畱用其餘或系居民有室家者擇通都大邑以使人羣之角�羊散系衛所者查號紙印冊以便武弁之承襲系監生生員者發附近膠庠以便靑衿之肄業仍須多方詰察便宜約束期於登人不驚遼人得所姦細莫容封疆無恙而已得旨俱依議該部仍咨行彼處撫道官便宜行事安輯地方

○王化貞又奏舊將韓宗功王紹勛迹𨿽陷虜志在匡復或差人投遞稟帖或同朝鮮使臣來報宜陰收爲用兵部覆言近據監軍胡嘉棟揭極口稱韓宗功爲賊踞城王紹勛系李永芳姻戚種種叛形與撫臣所奏懸殊應行彼中嚴查情寔以無墮姦計奉旨督撫官查明確報且詔使見在朝鮮來信何以未及一並行查具奏

○釋原任臨江府知府錢若賡於獄以子敬忠吁請從部引恩詔例也

○原任總督許弘綱引疾乞休嚴旨趣之

○甲寅冊良妃純妃遣公朱純臣伯張慶臻捧冊大學士劉一燝韓爌各行禮

○禁訛言

○乙卯兵部尙書王象干言臣不自揣請招倈臣舊部典共圖恢復若以臣理部事何繇身先士卒得以竭盡犬馬之力卽漢土諸將戰士之心勢必兩隔而兩不相洽況仰體我皇上用臣以東事也臣急趨而來亦以東事也東事定中外皆安東事不定中外皆危臣首趨事不自處於危地以圖安何以報陛下乞別選賢能以任本兵如塗宗浚熊廷弼張鶴鳴王在晉祁伯裕皆可簡用使臣練兵於永薊間以護神宗以援遼左如不稱任使卽治臣之罪得旨覽奏知卿赴召恢復本志但邊鎭俱需調度居中自可運籌部務難稽著卽到任受事不得再辭

○禮科給事中周士朴言遼沈覆沒總督文球當自劾求去況收降一節人言疊至侍郎張經世奉命行邊懼怯不前卽勉彊抵關而一籌未展乞賜罷斥臺臣劉廷宣請逮髙出自是法家之論戴罪立功之說蓋謂其曾保奉集耳而康應干牛維曜胡嘉棟傅國諸人平時不聞捍禦之功臨難先逃一槪寬而用之何以激發天下忠臣義士之气得旨文球已有旨張經世巡閱河上屢奏具見擘畫何得苛求康應干等屢旨查明議處該部覆催回奏

○兵部尙書王象乾上防秋﹤鋶﹣釒﹥言逆奴狂逞海內驛騷我以遼之故處處徵調各鎭以援遼之故處處空虛酋虜生心勢必內訌無以防秋故事遂弁髦之今遼所存者河西一塊土耳三岔盈盈寧可據爲天險沿河失守師久虞疲而欲規進取是何易言也西虜受我戎索可暫爲用不可久爲恃然而不得已也我兵應調應募者皆消魂裂膽之餘其壯气未鼓根腳未定宜保聚訓練無輕一試海中各島聞已間伏夷丁此皆我南衛遺黎求逃不得不得已而削髮偸生苟我兵克濟未有不傳檄而角崩者大要今日之事兵馬錢糧應作一家共論中朝荒徼當使一气偕通文武將吏須求一體相濟薊昌擁護陵京與各鎭虜情原不同近灤水以東視薊門爲家當聞驚設防倍於各邊卽神器火藥大半烏有貢夷來往不攺鴟音東西二協虎酋乞炭孩妄覬加賞中協駱駝遺孽窺伺喜峯諸口燕河建昌二路以扒墻傳烽不一而止修墻固堡相機堵截兵法所云先處戰地而待敵者逸此其時矣宣大山西諸虜部落最爲彊大自納款以來率藉保塞爲名互市諸口移帳雜居近宣鎭亡慶溫布等酋屢瞷龍門拆墻伺隙金家莊四海冶乂蠢蠢思動素囊挾保塞之名卜失兔擁嗣王之號兩不相下而相爭近素囊又傳調諸夷賫四月糧往汾州灘移書要挾爲謀叵測兩犬狺狺必妄有瘈噬漁人之利難以幸收何可不早爲之所也延綏一鎭天下最精兵處奴酋之所畏也向不遠數千里走使挑酋首吉能紏虜擾我使不得東援吉能𨿽不爲用而年來進馬要挾爲幼子加賞且誘食賞夷使備買鐵鍬打造盔甲此其心未嘗一日忘革賞之憤而我柰何忘孤山之恥也寧夏於九塞中獨稱沃壤乃賓兔歹成炒妻諸酋反覆無嘗千百多騎越境南牧且流夷混雜不聽驅逐倘使堤備稍弛未肯夾山徙帳夷夏之防政有不可問者矣固原在關狹腹內距虜稍遠而番虜錯趾反側生心且火酋移帳相逼若前歲銀歹不戢松海響應豈其甘處堂而忘風雨也甘肅孤懸絕塞火酋不逞耽耽窺隙𨿽收番制虜稍可恃以內固恐虜轉掠番番不支而究爲內地憂方大耳九邊之大勢如此總以救遼左之急嚴及各鎭亦以借各鎭之力急於救遼臣久歷行間習知塞上情款願各鎭諸臣義激同讎無以彼我起見庶恢復舊疆其克有濟乎抑臣所憂者在無兵非無兵也有養兵之糈人人皆兵也今各邊年例所在虧欠脫巾者方虞庚癸之呼豈腹枵者堪充戊巳之任臣在兵言兵又越兵而談餉夫亦審九塞安危之故呼吸關系不得已而危言之也得旨東事方急秋防備宜毖愼各邊虜情不無窺瞷變動依議行各督撫官參酌新舊條行事宜嚴加申飭年來徵調數多仍作速補塡缺額務令兵力有餘緩急可賴該鎭文武各官以此程課勤怠仍載入考成以備閱核

○兵科給事中霍維華言遼民蹈海者眾至數萬資斧無幾待哺立盡法在移其父母妻子於內地分發各州縣存卹撫養畱少壯於關外以充行伍訓練之選有四利焉免徵調召募之擾一也省安家行糧之費二也無逗𨖻逃亡之患三也有室家骨肉之牽四也至若島上寄命延頸望援呼吸存亡之秋柰何棄之宜速令海運委官載米四五千石以當涸轍之升斗而徐察其動靜聞東山礦徒聚眾數千據山自固足爲奴酋後患宜遣人賫文授其寨主以參遊之職倘肯並力殺賊不惜資以糧餉奴平與吾之將士一體封賞各島之中有險可恃奴不能攻者不妨畱數千人結寨其上以聯絡登萊及礦徒之聲援以爲直搗四州之根基機會決不可失惟廟堂斷而行之兵部覆言據科臣所議委官運糧以救涸轍者宜委之餉部安插撫存養老弱於內地而籍兵編伍以收其丁壯者宜分委山東遼東督撫東山礦徒居近寬奠往招之路必繇登海宜責登州副總兵沈有容懸重賞募奇人以往相機行事各島有可置兵將以聯絡聲援者俟差去官一同踏勘回報得旨依議行

○南京廣東道禦史王允成爲封疆多故具﹤鋶﹣釒﹥條陳言平章之人宜任要害之官宜建經略之選宜重司馬之才宜酌元帥之權宜專武弁之途宜寬戎政之制宜更賞罰之用宜嚴末又言當防意外之變而更有可慮者曰宮中衝主孤立舊日怙權恃寵之內相與聖上之左右近侍互相嫉忌互相蜚語竊恐乘機肆毒互相殘害則調護之防閒之者在閣臣與司禮爲政務令潛消默化而使聖躬與皇五弟皆得髙枕無憂乃爲根本之計耳得旨該部參酌議覆

○工科給事中魏大中言楊鎬李如楨罪案久定乃憲臣王徳完建議末減輔臣韓爌擬旨從寬若兩人共在如楨綫索中而爲之表裏者徳完在先朝調護宮幃一事臣私心重之暮年再出得與同朝而笑頰迎人盡喪典刑及見臺臣房可壯之揭背面反覆兩舌喪心以側媚之態工閃爍之謀至破除皇上之法紀而毫無顧忌眞小人之尢前羙不足贖矣得旨威福出自朝廷昨諭朕自有見且李成梁以遼功封拜建酋祖父被戕銜恨至今陷城殺將中國不能損奴一毛卻將李如柏如楨相繼就斃顯是代奴報仇何以感勵邊將王徳完開端聽裁意自有在魏大中職司言責亦當就事論事何得盡揜生平塗抹輕媟人心險刻至此亦豈奏對之體姑且不究

○王徳完因具﹤鋶﹣釒﹥奏辯言臣原﹤鋶﹣釒﹥兩請持衡原非偏重不意科臣魏大中洶濤驟湧橫加醜詆蓋臣禍胎伏於李三才之一議也臣秉持公論拒絕姦雄而大中者遂致排正論而擊忠良請下九卿科道評議得旨王徳完原奏自明生平原不相揜不必折辯求勝嗣後大中再﹤鋶﹣釒﹥參駁徳完再﹤鋶﹣釒﹥申辯輔臣韓爌亦引咎乞身而禦史徐揚先周宗建張捷徐景濂等各﹤鋶﹣釒﹥攻大中給事中朱欽相禦史溫臯謨並詆及輔臣上慰畱安心供職嚴責言官以不遵諭戒奪景濂俸一年

○予原任協理京營戎政兵部尙書周盤祭葬如例

○光祿寺卿李本固再﹤鋶﹣釒﹥引疾以全晚節許之

○太僕寺少卿林材以愛惜身名再﹤鋶﹣釒﹥乞歸亦許之

○丙辰遼東巡撫王化貞據回鄕並邏卒所報言李永芳等集舟師於五月內繇黃泥窪犯廣寧已暗襲東山礦兵破殺者甚眾叛將楊於渭等將南四衛兵照冊勾捕賊氛日逼請發兵餉盔甲及撫賞粆花等項再推一夙望重臣出關經略仍將推補道府諸臣嚴催赴任得旨軍需奉旨已久何得違誤著科道二臣照數督發帑銀如數補給添設經略推擇道府速議其餘各款立限督催王化貞務攄猷略獎率道將鼓勵士卒及團練鄕兵協力捍禦副朕簡任至意

○諭吏部都察院朕日覽文書各部尙書侍郎等官杜門請告見在衙門辦事止有都察院及新任本兵尙書二人豈成政體適覽遼東巡撫王化貞奏賊要謀犯河西情形最急一切防禦無備各衙門尙未奏請奉旨盔甲器具兵餉撫賞諸需及推補各官如何尙未到彼著卽查照原所奏請一一督發補給近來小臣挾私逞臆巧肆擠排忍令朕躬焦勞坐視封疆淪喪國家優禮臣工兩朝覃布恩渥其報乃至於此撫時省躬能無悚怍輔臣一燝已著宣諭卽出尙書周嘉謨李汝華黃克纘王佐侍郎臧爾勸周道登僉都禦史王徳完並各衙門大小官員都著卽出供職不得請告誤事此後大臣或因公指摘止就事辯明不得輒托疾求去小臣卽隨事紏正亦止靜聽處分不得連章求勝務殫力協心輸忠盡職共濟時艱如仍前抗違國典具在定以無禮大不敬論決不輕宥該部院一體傳諭申飭施行

○予原任延綏巡撫都察院右僉都禦史劉葵祭葬如四品軍功例

○鑄專理糧餉事務管理廣寧監軍各關防給參政韓初命僉事馬紹芳

○覆原任大學士許國講幄勞深蔭一子入監讀書

○予原任右春坊右庶子袁宗道祭一壇以講幄勤勞持給半葬

○丁巳福建道禦史周宗建言奴賊歷來專用叛賊內應都城窟穴尙多請照嘉靖庚戌時特設一才官專司巡督因舉熊明遇又言國家設言捕營職在偵緝請亦照庚戌時擇一精敏武臣專司其事因述同官李連所舉陳居恭章下所司

○戊午上禦文華殿講讀

○己未予原任應天府尹王三才祭一壇減半迼葬

○原任兵部左侍郎新起南京戶部右侍郎總督糧儲魏養蒙光祿寺卿周希聖各﹤鋶﹣釒﹥辭新命不許

○升河間縣知縣佟卜年爲四川夔州府同知遠之也

○原任經略遼東兵部侍郎熊廷弼赴召陛見﹤鋶﹣釒﹥言先日紏論科道誤聽風聞乞免究問已降郭鞏乞復原職無使臣有處言官名上不許仍責該部以奉旨已久何不回奏

○吏部覆山東巡撫趙彥﹤鋶﹣釒﹥請於登萊皇城島徳州等處增兵置將通計通省水陸兵除原有額兵外再增五萬以副總兵沈有容升署都督僉事充總兵駐登州新升守備李先春充本鎭坐營都司其餘將領宜更易者更易宜添設者添設新加遼餉畱充本省軍需不足之數該省酌量措處報可

○發帑金十萬給宣大調兵

○少詹事徐光啟以服官非分求去得旨徐光啟召還議用不得因人言自阻

○庚申升通州領兵馬曠爲宣大標下游擊

○工部尙書王佐以慶陵發引期迫玄宮石料未湊乞參酌諸陵規制甎石並用以竣急工上命仍用石添工趲造務及吉期

○保定巡撫胡思伸請用戰車又言保定指揮倪國柱慷慨赴遼其父夢熊弟國柱國棟國檉等父子七人僅畱一子養母而六人咸願爲東徵之前驅一門忠義誠爲難得乞敕下兵部紀錄以激發人心部覆如撫臣議移咨工部造車二百輛角�羊發應用倪夢熊國柱加守備國桂等各加千總有功之日一體優敍報可

○賜原任貴州巡撫都察院右都禦史加升兵部尙書郭子章祭葬如例仍以軍功加祭一壇

○蔭順天府尹陳大道子祚延入監讀書

○辛酉狹西都司陳愚直以固原兵入援潰於臨洺延綏大同寧武皆以擄掠鼓噪先後報聞兵部請行督撫逮治首惡以正軍法領兵都司守備責令赴遼戴罪立功以後各省發兵援遼無得槪委廢閒將官精擇能者付之經過地方統兵官嚴加禁戢有無嘩擾州縣具實開報督撫官卽候處分其地方州縣各官亦須處置得宜不得疏玩開釁詔如議申飭

○未幾寧夏援遼騎兵復潰於三河兵部尙書王象乾﹤鋶﹣釒﹥言戰死地也驅人就死地而不敢避者恃吾有不赦之法在軍法有犯卽斬不論眾寡承平旣久諱言誅殺養成驕軍懦將之气臣部再不敢以以招撫待逃兵再不敢以戴罪待逃兵之將將兵兵逃者將可斬調兵兵逃者兵可斬果有情屬可原自投請罪願赴遼殺賊者待以不死如其甘心捍网紏眾狂奔卽令所在官軍及地方鄕兵嚴緝緊捕敢拒傷官兵者卽行梟斬懸首槁街其束手待擒或勢窮力盡被縛到部另行處分一面行寧夏巡撫逃歸者盡行摉捕有家屬者拘系務獲正丁究治正法蓋時當調募正各兵觀望之始軍律不肅從此再無到遼之兵國家再無滅奴之日矣乞敕下法司將見獲叛丁莊免先行正法其首惡麻猛克等懸賞嚴緝仍行申飭各路領兵官以後援兵在途脫逃人眾者卽行逮問正律督撫衙門刊榜曉諭施行得旨援兵多逃總緣法弛見獲莊免著法司審決梟示首惡麻猛克等懸賞嚴緝並其餘逃丁仍行本鎭並沿途巡撫官摉捕務獲領兵官分別議處各路一體申飭

○逮治河南左布政使馮盛明分巡河北道副使吳瑞徵先是河南巡撫張我續參盛明瑞徵言兩人皆稱疾徑去不俟批允然盛明之去在未聞奴警之先罪重而情輕瑞徵之去在旣聞警之後情罪俱重乃吏科給事中韋蕃等則謂盛明先去致瑞徵效尢法宜首坐故並逮之

○翰林院簡討姜逢元復除原職

○差戶部山西司主事範中彥管淮安嘗盈等倉

○攺戶部浙江司主事儲顯祚管延寧糧儲

○升山東右布政使張五典爲太僕寺卿升光祿寺少卿盧大中爲南京太僕寺少卿

○升河南右布政使景昉爲左布政使

○升浙江按察司副使鄧渼爲右參政管海道

○升河南汝寧府知府兵志充爲磁州兵備副使

○癸亥禮部以遼沈繼失國恥宜雪查據會典應遣官祭告郊廟社稷山川諸神用彰撻伐得旨遣公張惟賢南郊朱純臣北郊侯吳汝胤太廟伯陳偉社稷各致祭其北極佑聖等神太常寺堂上官行禮

○遣加銜守備趙佑率領徒從繇津門航海護送朝鮮進香陪臣柳澗等以迎我頒詔使臣劉鴻訓楊道寅仍命相機往島招撫東山之民

○贈原任南京刑部尙書張鳴岡爲太子少保兵部左侍郎楊應聘爲兵部尙書各蔭一子入監讀書

○兵部發銀於廣寧前後扣畱及角�羊發共一百萬兩爲撫賞粆巴之費從巡撫王化貞請也

○升光祿寺寺丞柳佐爲南京太僕寺少卿

○甲子復除原任南鎭撫司僉書陳居恭爲錦衣衛指揮使

○升南京尙寶司鄕區大倫添注南太常寺少卿

○乙丑宥原任兵部尙書永戍石星子石正奇回籍從刑部侍郎鄒元標請也

○以原任副總兵李承爵管大同西路參將

○丙寅上禦皇極殿傳制遣正使安慶伯張世恩襄城伯李守錡禮部主事萬應干編修楊景辰簡討曾楚鄕禮科給事中周士朴大理寺寺丞顧慥吏科給事中成明樞簡討王應熊等副使戶科給事中程注兵科給事中尹同臯中書舍人楊去疵姜士望行人徐天衢吳國華張訥李彬謝云虯持節捧冊封吉宣王翊鑾世孫由棟爲吉王夫人楊氏爲吉王妃肅憲王紳堯世子識鋐爲肅王代府永慶王鼎浼庶二子彜�木戶木�爲永慶王益府浦陽肅安王常漿庶一子由楌爲浦陽王金溪王常湁嫡一子由木�寧爲金溪王奏選陳氏爲金溪王妃徳府寧海王翊鐸庶六子常沺爲寧海王魯府樂陵王壽鎬長子以泛爲樂陵王夫人劉氏爲樂陵王妃蜀府江安王奉鉨嫡三子至��丘爲江安王周府鄢陵莊和王在予�金庶三子肅汭爲鄢陵王河陰溫恪王勤火�午長子朝走�乍爲河陰王遂平裕王肅��屖長子恭權爲遂平王順慶榮簡王在焊長子肅﹤氵昔攵﹥爲順慶王崇府懷安王翊鑕長孫由札爲懷安王

○蔭原任大學士沈鯉侄土��爲中書舍人

○蔭原任兵部尙書胡訓玄孫士俊兵部侍郎李盛春子﹤木郁﹥俱入監讀書

○升尙寶司司丞毛一公爲南京光祿寺少卿

○禮科給事中周士朴﹤鋶﹣釒﹥正章奏之體一戒浮靡一戒深晦一戒冗長一戒媟褻一戒譽侫一戒依附得旨章奏自有體式這條議六款深切時斃該部卽與題明釐正禮部左侍郎周道登覆奏言科臣所陳六款曾經先臣禮部尙書馮琦條列神宗皇帝依議申飭乃今時流斃又有甚者繁詞累牘謎語藏機甚至以鄙俚褻宸聰以滑稽塵睿覽且或﹤鋶﹣釒﹥窮而繼之以揭揭窮而更之以書詞彊奪理气勝違心不知邸報爲國事所關豈宜混亂蕪穢至此乞申明嚴禁得旨章奏申明各款依議著實行有不遵的部科不時紏舉私揭私書一並嚴禁

○戶部發山西主客餉銀五萬兩薊遼犒賞銀五萬兩遼鎭餉銀十萬九千八百四十九兩大同鎭餉銀七萬兩寧夏鎭三萬兩又撫臣王化貞請發虎酋加賞銀四千兩

○丁卯穆宗莊皇帝忌辰奉先殿行祭禮遣武定侯郭應麒祭昭陵

○升河南按察使盧維屏爲本省布政使司右布政使山東按察使吳愈爲本省布政使司右布政使河南右參政金煉爲分守大梁道按察使

○升原任甘州備禦都司侯一位加都司僉書職銜管永泰參將事

○兵科都給事中蔡思充言據撫臣王化貞揭南衛居民有繆姓者猶能輕財募士誓不與奴俱生而我文武將吏苟安旦夕試思祖宗二百餘年來有共事地方封疆業已淪沒經臣業已自裁未曾一日任經略事猶新銜不削如原任遼撫薛國用者乎又思二百餘年來有部卒哄逃沿村搶掠逮系不加如西將陳愚直者乎有屢敗屢匿斬關先潰猶仗麾擁蓋如逃將李秉誠劉孔胤麻承恩者乎有踰河蹈海魄散膽落猶槪不處分如牛維曜傅國康應干胡嘉棟者乎有眾怒羣猜諸大夫國人皆曰可殺猶寬議徐議置之不議如楊鎬李如楨李維翰者乎川貴土司奢崇明奢社輝互相觀望崇明旣遣調則社輝並當亟調使之踴躍爭先旣急用水兵則閩之福興泉漳浙之嘉湖溫臺等郡亟當調募閩兵約可得三千餘名而臣鄕武弁如楊聯璋等盡堪鞭策使其如法調募限以日期奴氛未靖百凡優遊恐釀他日胥溺之患誼不敢緘默得旨薛國用功罪候勘不在削銜歸結川貴閩浙調募等事著該部議覆余俱有旨

○吏部尙書周嘉謨等因奉聖諭具列先日參論熊廷弼者閱視科臣姚崇文禦史馮三元張修徳刑科都給事中魏應嘉等俱錄呈原﹤鋶﹣釒﹥以聽聖裁且爲諸臣求寬上切責部院大臣當時旣不從公主持今又含糊回奏曲求寬角�羊朝廷疆土人民海內安危利害反不若二三小臣官職情面大臣任事任怨何得如是馮三元張修徳魏應嘉扶同排擠致誤封疆都著降三級調外任用姚崇文陰險傾陷實爲禍始本當逮問姑從輕革職爲民

○升延綏參將馬允昇爲中路副總兵靖遠守備髙見爲標下游擊坐營守備髙璘爲領軍遊擊從撫臣張之厚之請也

○戊辰上禦文華殿講讀

○諭兵部都察院朕惟遼沈旣失河西督撫各官倉卒防禦勞苦倍多將士官兵生者僇力艱辛歿者忠魂不泯宜有賞賚優卹玆當遣官宣諭禦史方震孺後先具奏請行便著他去彩幣查照職名於內庫關領銀兩著遵前旨帑金內發禦史奉敕行事銀幣仍另差角�羊官一同前去該部院作速給發遣行故諭

○以浙江杭郡火災蠲本年春運織造

○遣禦史方震孺奉敕諭遼東文武將吏軍民人等遼鎭頻歲罹兵嗣後守備粗設乃賊謀日狡我備日疏沈奉遼陽相繼克陷河東諸衛洊被虔劉土宇鮏羴人民塗炭朕眷焉東顧悲痛在心已檄內地轉餉發兵亟爲拯援恢復該鎭督撫各官安危與同心力宜協一切防禦犄角日所條上悉中機窾聽以便宜從事朕不中制軍情祕密囊封奏達不得一槪露聞額設芻糧水陸督運仍多發帑金以佐急需朕念該鎭文武各官拮據危疆比之在內倍萬勞若宜加優賚督撫司道總兵等官各銀幣有差參遊以下佐貳衛所並新舊主新官軍聽彼處酌量給賞仍宴饗將吏具牛酒犒軍後先殉難祠祀諸臣及未經勘奏各官爲位諭祭並陣亡官軍大設壇祭以慰忠魂本鎭士民效力歿身一體賚卹仍曉諭各城堡地方軍民人等國家恩厚歲輸金錢以餉軍民頃歲被兵殫竭物力以救危紓難矧遼控兩河雄於諸鎭一時忠義豈盡無人坐甲荷戈畫地並守結隊決鬥盡人可兵勝負何嘗彊弱在我人心旣奮兵气自揚朕惟天道好還有如轉轂逆酋凶叛誅滅有期但須我將士輯睦上下同心密偵嚴備乘勢赴機務剪凶殘以復疆域朕爵賞無吝若等身名並榮顧不偉歟禦史奉敕行邊除巡察情形咨諏攻守遵照欽依原奏外所有宣諭事理並發去帑金十萬兩用備賚卹諸需聽會同督撫各官遵奉行事事完一並復命如敕奉行

○諭祭遼陽文武將吏主客官兵曰蠢玆建酋逆天犯順誘我叛將蹂躪東陲重鎭宿兵期圖剪滅天未悔禍師熸城摧一時巡察之使封疆之臣捐軀赴難視死如歸以至四方援兵三韓戍卒殞身矢石暴骨沙場朕甚痛之置祠延世存卹孤嫠國有湣章有加無靳玆特遣廷臣會同督撫等官諭祭爾等文武將吏爲位列銜主客官兵大設壇祭鳴呼忠義節烈精爽神明國殤鬼雄爲厲殺賊朕方簡置節鎭重臣亟圖方略以張天討殲玆凶醜慰爾忠魂惟爾等殉國英靈死綏生气凜凜如在尙克歆承

○己巳以三伏炎蒸暫免講讀

○禮部尙書兼東閣大學士何宗彥至京陛見

○浙江道禦史劉廷宣力救馮三元等兼以處郭鞏等責輔臣得旨降一級調外任用吏科都給事中薛鳳翔等浙江道禦史吳應琦等合詞請寬皆不聽

○斥原任司禮監太監盧受於鳳陽

○命天下朝覲官員順帶軍器

明熹宗悊皇帝實錄卷之十

明熹宗悊皇帝實錄卷之十一

天啟元年六月辛未朔遣司禮監太監王體乾祭中霤之神

○兵部右侍郎熊廷弼建議以爲恢復遼左須三方布置廣寧用騎步對壘於河上以形勢格之而綴其全力海上督舟師乘虛入南衛以風聲下之而動其人心奴必反顧而亟歸巢穴則遼陽可復於是議登萊天津並設撫鎭山海適中之地特設經略節制三方以一事權疏旣上吏科都給事中薛鳳翔言經略旣以另設則王化貞難以再加駐札旣在山海則廣寧勢難遙制欲特重化貞事權給以專敕賜之尙方令其相機便宜行事而罷經略之設廷弼復具疏謂卽如科臣言撫臣王化貞業已見握住機括爲河西長城之倚但一重其權隆其體假以便宜自可行法立威殄滅此而後朝食臣今復議設經略萬一撫臣爲此不得遽奏膚功人必曰此以另設經略之故而致其權輕體殺不得便宜行事以致於此而臣罪滋大矣伏乞敕下部院查照科臣前﹤鋶﹣釒﹥不必另設經略仍用巡撫兼之其登萊撫臣應否增設一並覆議以求畫一之策得旨遼沈陷沒朕方懲前毖後委任能臣山海設經略重臣節制三路水陸官兵會議奉旨何乃復有異同中外諸臣宜各捐成心共紓國難不得紛紛滋議致亂成謀經略該部作速推用

○蔭南康大公主子孫胡文達應詔入監讀書

○升歸徳府知府髙鏘爲狹西按察司副使

○升山東都司僉書王家卿田種心楊國棟中都都司僉書姜可禮許志遠原任參將劉嘉言參將包良栻楊洪震甘肅巡撫中軍張鳴鶴各都司掌印家卿山西種心大寧國棟山東可禮興都志遠湖廣嘉言貴州良栻江西洪震湖廣行都司鳴鶴狹西行都司

○升浙東把總李蒙雷山東鳴濂從質乾元俸俱河南

○壬申諭吏部都察院朕惟朝廷設官分職原以爲民近來有司官不知愛餋百姓貪暴相濟借公便私加以兵餉災荒閭閻困匱人無寧心朕甚憂之痛之每念察吏安民全在旌別黜陟今後撫按官考定所屬司府州縣官員開注賢否薦劾獎戒祇以操守完虧職業修廢有益地方百姓與否款列實迹殿最品評不得采聽虛聲塗飾駢語廉能卓異超擢貪酷逮問追贓不得拘泥官資處置異同致無懲勸其軍興加派田糧一時權宜原非得已除勘豁災疲通融腴瘠有能收納精明禁除火耗使不致重困卽注上考優敍或借加額名色乘機朘削贓罪從重議處又歲當大計朝覲各官苦於饋遺多方設處當痛加禁革除臨期緝事衙門嚴行訪究外仍預行申明曉諭免致先時科擾有不遵的卽治行素優參處不貸其衝要兵荒地方正官酌量畱任來覲州縣擇人署事司府各官毋得徇情呈委廢事殃民朕又思各處巡撫官專制一方提衡百吏責任最重近多遷代更置以致漫無績效今後有修舉拊循實政人地相宜的不得尋端苛求以爲後來謄缺巡按禦史報滿亦須遵照憲綱考核稱職方準題請回道管事總之以民安盜息程課有司以吏治修明綜稽撫按在內部院並科道各官提挈綱維糾舉遺失務令小民疾苦上聞朝廷徳意下究人心安固釁萌窒銷稱朕加惠黎元輯寧海宇至意該部院便行撫按官申飭司道有司一體遵行故諭

○補原任湖廣按察使李右諫於山東

○癸酉大學士何宗彥入閣辦事

○大學士朱國祚至京陛見

○升南京浙江道禦史傅宗臯爲南尙寶司卿

○升廣東右參政戴熺爲河南按察使

○差中書舍人吳士弘解宣府馬價銀三萬兩

○以原任畱守孔弘度添注中都畱守

○甲戌以大婚禮成推恩輔臣劉一燝韓爌加少保兼太子太保進武英殿大學士攺吏部尙書各蔭一子尙寶司司丞照新銜給與應得誥命一燝等疏辭不允

○升大理寺左少卿楊東明光祿寺卿

○贈原任刑部山西司主事孫如法爲光祿寺少卿蔭一子入監讀書追錄遺忠也

○革遼東總兵李光榮職聽勘以援遼總兵劉渠代之

○鑄登萊防海總兵官關防給沈有容

○遣禦史遊士任募兵江淮加布衣張思任孟淑孔各遊擊職銜同士任招練初順天府添注府丞畢懋康受命募兵以丁艱不果行士任代之思任淑孔俱能爲大言以欺士任同時有副總兵吳有孚及武舉趙佑等皆與士任深相結並薦於朝期以大將士任又言臣所物色奇士或可使朝鮮或可諭東山礦徒或力能扛鼎或技可穿楊或精太乙八遁或精擊剌火攻尙不下數十人而所結納勇士不下萬人若非不次擢用必不得飛將何以固圉何以滅奴於是兵部復爲題請給千總官空札十道把總官空札二十道聽其便宜選補士任旣奉委推思任主帷幄凡思任微時所與訂湖海之交及受一飯恩者皆以部札授官廣陵城下同日黃蓋腰金者三十餘人皆方術遊手之徒坐糜金錢十數萬招搖歲餘竟不敢渡遼遇鄒滕盜起聊試之韓莊閘望風奔北朝廷逮治之淑孔等伏辜思任竟亡命不出而士任屢就詔獄向所結客掉臂去之矣

○乙亥戶部尙書李汝華九疏乞身許之命加太子太保馳驛以歸

○升大理寺添注寺丞董應舉爲太常寺少卿提督四夷館

○蔭原任南京工部侍郎李得陽子敷章入監讀書

○以大婚禮成推恩奉聖夫人客氏官其父客太平錦衣衛正千戶授內牌子張增壽兄文奎錦衣衛百戶

○先是奉旨下部從優查例禮部以無例覆亡何竟從中降寧夏巡撫周懋相以病請許之

○差經歷徐天鼎等解銀二十四萬五千兩赴廣寧

○丙子大學士朱國祚入閣辦事

○廣東巡按王尊徳以拆毀香山﹤氵粵﹥夷新築靑州島具狀上聞且敍道將馮從龍孫昌祚等同心任事之功乞與紀錄部覆從之按﹤氵粵﹥夷所據地名蠔鏡在廣東香山縣之南虎跳門外海滣一隅也先是暹羅東西洋佛郎機諸國入貢者附省會而進與土著貿遷設市舶提舉司稅其貨正徳間移泊髙州電白縣至嘉靖十四年指揮黃瓊納賄請於上官許夷人僑寓蠔鏡﹤氵粵﹥歲輸二萬金從此雕楹飛甍櫛比相望番舶往來有習於泅海者謂之黑鬼剌船護送萬曆三十四年於對海築靑洲山寺髙可六七丈閎敞奇祕非中國梵剎比縣令張大猷請毀其垣不果萬曆四十二年始設參將府於中路雍陌營調千人守之至是稍夷其居然終不能盡云

○翰林院編修劉鴻訓禮科都給事中楊道寅賫詔往朝鮮歸途阻絕航海至登州朝鮮以聞

○升熊廷弼兵部尙書兼都察院右副都禦史駐札山海經略遼東等處軍務

○命塗宗浚仍以太子太保兵部尙書協理京營戎政

○升登州道按察使陶朗先都察院右僉都禦史巡撫登萊等處地方

○薊遼總督文球屢以病請許之

○丁丑升河南布政使司參議吳暐爲湖廣按察司副使

○蔭遼陽死事禦史張銓子道浚錦衣衛指揮僉事世襲

○遣詹事府錄事吳錫岱惇趣輔臣葉向髙

○戊寅蔭原任大學士劉健嫡玄孫光普爲中書舍人

○補蔭原任南京吏部尙書趙賢嫡曾孫重昭爲中書舍人

○雲南道禦史李日宣請行江西湖廣河南狹西四川等省將所在宗室科舉每二十名以上者加額中式一人又請行山東曲阜等縣將所在孔氏後裔每科加額一二人貢之闕下以光新政章下所司

○以兩闈恩貢數多加順天府解額十五名應天府五名後不爲例

○己卯開史館修神宗顯皇帝光宗貞皇帝兩朝實錄

○命大學士何宗彥同知經筵日講玉牒提調實錄總裁

○通州巡撫王國禎以兵部所給募兵安家馬匹銀兩多寡互異欲仿延綏例安家以五兩爲率馬以十五兩爲率得旨募格自宜畫一該部確議具奏

○中軍都督府帶俸都督同知張國紀言神姦宋八等構宛平縣監候彊寇孫二及慈恩寺妖僧結拜同盟掜稱孫二爲皇后親父妻隋氏爲皇后親母惡閹劉進系鐘鼓司當差詐稱孫姓爲皇后親兄設局於慈恩寺布散流言鼓惑愚民乞嚴緝正法上以羣棍造言惑亂離間天性命付詔獄內官劉進著司禮監查明奏請定奪尋發劉進與宋八等對鞫鎭撫司掌印梁慈訊問具得情狀宋八有女罷選怨望造言孫二妄認椒塗意圖脫罪劉進乃孫二親侄入內頂名劉進又有內監楊正朝侯長仔等附會其說獄具詔法司議罪

○順天巡撫李瑾言頃自遼沈繼陷說者皆知守遼爲急而不知薊之當守不緩於遼也臣親督援兵東趨山海因一面徧閱東協邊關查點見防馬步官兵初登冷口關而關外通夷酋長昂伯洪大靑把都等巢穴傍有水口爲後石河塘子河大川每秋水泛漲不可遏止先年建有攔河堤水門洞旋被衝決今止乾石壘砌不足恃也東歷河流口徐流口劉家口皆通大川先年屢經大舉外爲夷伯混太罕伯度賴蟒金兒東虜炒蠻伯彥哈等巢穴中間尖陀子一帶最衝原議一等邊墻二百一十三丈應添樓臺尙未修築東北三十里爲桃林口一派淸流夏秋泛溢夷木貨販在此人煙頗輳而夷目火落赤伯彥頭子等巢穴且近見設官兵不足防禦又東北九十里紆回崎嶇臣且騎且步越靑山口登羅漢洞歷沙嶺兒黑谷頭東長嶺城子山半邊山皆極衝山墻多傾圯沿邊而下直抵界嶺外通遼東大川內無險阻可禦年來虎墩兔憨駐牧在此原非桃林也東連葛藤谷箭桿嶺中勝堡馬思嶺叭喇嶺皆極衝東通腦毛大正北通獐兔董狐貍耳知克炒蠻各巢穴見有永平道新兵宣府衛兵分防諸口不足捍禦而正關墻僅二等且舊關外山髙可俯視內地虛實新設水關門六扇尙未裹鐵且領賞夷嘗寢處關上臣卽發銀爲鐵葉裹門卽與兵備杜詩商確順山勢添修羅城一道建樓臺一座撫夷廳三間此後夷人不許入正關一步其守備衙門亦卽建於羅城內以厄當關之要又自界嶺越百餘里從臺頭平山繞柳灌谷拏子谷而入至義院口外通大川直接遼東𨿽樓臺巍然器械粗設而兵馬無多且水關閘板未備關外山髙形勢與界嶺大同因議東接山巒西接臺墻建羅城一道工程倍於界嶺再添兵馬庶幾可守又東北歷平山頂平頂谷大沙嶺橫城董家口太平臺以至大毛山正關或通花園城大川或通水門寺城子谷舊或通閣兒山長河或通遼東大路皆極衝間或有墻無臺或墻多碎石壘砌無灰徒手可拆或有口無兵或有兵僅數十名不足防守今議於正關先修三等邊墻五十一丈餘俟次第修築又自大毛山折而東南爲黃土嶺中間有無名口炕兒谷西陽口北近虜穴八里卽遼之鐵場堡系東夷往來之路黃土營見有倉廒爲夷耽耽漸南廟山口東逼遼東李家堡橫城一道半新半圮應及時並工報竣又三里爲一片石南接化皮山中通遼東大川平曠無涯萬馬可馳居民百家余止靠邊墻並無城堡川上新建橫城一道僅髙二等下開水洞九空偏北有門通東西往來又爲秋水西來洶湧澎湃開皆外開便於敵人不便於我惟有急修城堡於關之內以衛民居南靠化皮山建空心臺四座於關之外連先建敵臺一座各設南北兵十名與鎭虜臺相對以防賊夷深入臣自此出履前屯界望鐵場髙嶺中前所從八里鋪進羅城進山海關僅二十餘里已而順邊墻閱南海口墻不甚髙且年久地裂新修漸完而關城上尙未及半守埤者多川浙殘兵蓬頭裸體殊不忍觀海上凝眸汪洋無際肖船粗設水兵未集聞奴亦造船此誠不得不備然虜之長技畢竟在騎儻三岔河失守越廣寧寧前而闖山海則關門難支卽不然而從間道以犯我一片石或徑犯界嶺桃泠等口則咫尺肘腋更屬可畏此薊遼危形之槪也而中協之馬松喜太西協之石古曹墻處處虜可闌入在在兵力單匱且無論已故在今日急宜將河南山東通津眞保等營班軍盡派東協山海界嶺義院大毛山廟山口一片石等處修建墻城樓臺工程並力刻期報竣而後照依原派石塘馬蘭喜峯太平信地各添馬步軍兵以資防守或謂薊有主兵六萬九千八百餘名客兵三萬二千一百餘名似不爲不多何必添兵殊不知主兵除往年調援新調軍丁幾一萬客兵除軍二萬三千餘名供修工之役止有入衛兵九千餘名中間又未必盡有人又未必人盡堪用也臣已多方淸查極力振飭總計主客十萬不得一半實數及分轄於二十一營路守信於千餘里巖邊散處畸零各有幾名況昔專言守今豈得不言戰昔專防薊之虜今謹防遼之虜添兵安得不多也或又謂餉無所出則兵可不添臣謂兵可不添封疆亦竟可棄乎薊昌與他鎭不同安危關於陵京不比遼陽盡失猶得怡怡旦夕誠念及於此而薊視遼可緩乎得旨薊東防禦事急該部作速具覆

○遣翰林院編修錢謙益刑科右給事中暴謙貞浙江主考翰林院修撰周延儒戶科左給事中王繼會江西主考翰林院簡討繆昌期兵科給事中朱童蒙湖廣主考吏部文選司員外郎唐暉戶部廣西司主事趙嗣芳狹西主考

○差廣西道禦史王一中巡按山東房可壯督兩淮鹽課

○兵部職方司郎中余大成發閣臣劉一燝私書一爲內監楊恩轉托一爲武舉門生五軍佐擊仇震求缺得旨內監楊恩著司禮禮查明具奏仇震事明系假借不必究問

○庚辰大學士劉一燝辯余大成疏言爲內監楊恩轉書事尙有因蓋文書房各官淸苦燈燭紙札從來仰給微資該部亦有舊例至佐擊仇震事絕無影響乞敕下法司嚴加訊鞫得旨卿公淸端愼朕所鑑知這瑣事心迹自明不必介意亦不必深究禦史安伸給事中韋蕃霍維華俱疏論一燝得旨不得附合瀆擾

○兵科給事中李遇知言三藩並建民瘼當卹請蠲荊州漢中衡州三郡加派得旨藩封營造不妨通融協濟著再行申飭毋重困一方

○差戶科給事中朱欽相管太倉銀庫

○革湖廣都司劉廷藩任以巡撫熊尙文劾其馭軍無法也

○熊廷弼辭免尙書不允

○兵科都給事中蔡思充等言戶兵工部𨿽職掌各屬越俎有嫌而血脈一體聯絡有機宜就兵部侍郎中推一才識警敏力量精幹者給以敕印俾專總理之任自楡關以東及天津登萊二鎭原兵若干增設若干應支舊餉若干衣裝器械應給折價若干見在庫貯件數若干務了然心目以後二部解發俱赴總理衙門掛號蓋據兵籍以問糧餉問甲器按月報以稽盈縮稽遲速譬如一身之中或爬或搔心之所至而手隨至計莫便於此者貴州道禦史崔爾進等亦以爲言得旨軍興兵餉軍械相須爲用事權自當聯貫這所奏兵部堂上官一員監督各司官深得權宜有禆大計科道官詢謀僉同便著如議推舉尋以添注兵部左侍郎王在晉兼督三部事在晉疏辭不允

○辛巳兵部尙書王象乾復自請行邊得旨疆事方亟卿居中調度浸有次第玆又申前請本兵行邊近例並此時一切事宜該部酌議具覆

○吏部覆查言嘉靖三十七年兵部尙書楊博萬曆十六年戎政尙書鄭雒行邊等例皆釋祈父之內寄而受元戎之總師顧欽遣出自聖明非臣敢輕議也尋以象乾總督薊遼

○升禮部郎中康新民爲浙江寧紹道參政

○升山東布政司左參政陳亮采爲按察使海右道參議李邦華攺登州兵巡道

○鑄天津總兵官關防給總兵王學書

○贈原任刑科給事中孫羽侯爲光祿寺卿

○壬午刑部右侍郎鄒元標請於薊遼建省城又因贈孫如法光祿寺少卿乃臚舉神宗朝遷謫諸臣物故張棟薛敷教顧允成姜士昌安希範等在籍李植等死當褒卹生當錄用得旨據奏感時言事具見苦心薊遼邊鎭軍衛捍禦便於郡縣建省似難輕議余關切時務的該部議覆

○廣東道禦史董翼言天下衛所官軍不下百餘萬皆世飽屯糧受豢養之恩最深且久當此乏兵之秋宜量行抽調邊地者十徵其一腹裏者十徵其五合之可得二十餘萬以備廣寧山海天津登萊之守至於衛所軍官世受國恩應圖報塞指揮而上責辦三家丁千百夫長而下責辦一家丁臣固知其能應而亦其所不忍不應者也何必捨目有之卒徒而需外募之傭作哉得旨該部酌議具覆

○命大學士朱國祚同知經筵日講玉牒提調實錄總裁

○工部尙書王佐乞休旨慰畱之

○廣西道禦史李應薦疏言經略熊廷弼巡撫王化貞兩人事相依而事相濟原不必慮其不和恐一居關內一居關外事態多端媒孽易起仰仗天語申諭俾廷弼以剛中承天寵化貞以耐心固藩籬去相扼相岐之心爲商確協力之用廷弼尋上疏言臣與撫臣舊相契合今鮮猜嫌彊於本無形迹中以增其事態而起其媒孽則齮齕之禍誰實啟之記去年倡爲不能聯屬道將固結士卒之說轉相煽播遂至逐臣勘臣斷送河東一方於賊手而不顧今又無端創爲調劑經撫之說萬一商量公事可否兪咈自不妨於參同而旁邊之人見其迹不見其心必有以經撫不和構生事端者展布之苦又不在地方而在廟堂之上矣得旨大臣同心體國非小臣過計所及卿旣膺新簡受玆重任當一意直前以副眷倚應薦又具疏引咎得旨姑不究

○補考選禦史晏春鳴廣東道夏之令四川道

○癸未順天巡撫李瑾報薊昌二鎭發過出關家丁官軍二項共一萬零一千二百二十八員名

○升禮部郎中孫體元爲河南布政使司右參政

○日講官少詹事孫承宗引疾求去不許

○禮部請聖駕幸學諏吉八月初四日得旨皇考在殯郊祀尙未躬承所請著於來歲舉行

○差武庫司主事方守地解宣府馬價銀二萬二千餘兩

○命錦衣衛指揮等官史世載邢元吉錦衣衛堂上僉書管事沈光裕徐本髙吳堯年周顯祚南鎭撫司僉書管事田爾耕提督西司房巡捕

○甲申鑄巡撫登萊等處關防給巡撫陶朗先

○鑄經略遼東等處軍務關防給熊廷弼

○革西平堡遊擊黑際盛以原官義武前營黑雲鶴代之際盛虛報奴賊渡河搖惑人心坐禠職

○起原任神木參將萬化孚爲徳州營參將管副總兵事山東巡撫標下蔡同春爲登州水營遊擊都司彭修翼爲都司僉書管臨靑參將事原任都司劉翰補武定營守備從山東巡撫趙彥之請也

○敍貴州徵苖之功升張鶴鳴兵部尙書蔭一子錦衣衛正千戶世襲賞銀六十兩大紅紵絲四表裏給與誥命其餘內外文武官員監軍道陳禹謨毛一鷺等總兵陳寅等優升紀錄贈卹及賚銀幣各有差並賞及土官婦奢社輝等

○刑科給事中毛士龍以熱審開釋重辟參刑部尙書黃克纘得旨老成難得克纘豈容苛求克纘尋疏辯求罷勉畱之

○以黔功加恩輔臣前任首輔見今召用葉向髙進中極殿大學士與原任首輔方從哲各蔭一子中書舍人見輔一燝爌加少傅兼太子太傅進建極殿大學士各蔭一子國子生四輔俱賚銀五十兩彩叚四表裏以新銜給與應得誥命

○禦史傅宗龍上言苗捷可宣遼恥尢不可不雪大凡功同賞者罪必同罰今彊以苗賞加輔臣是欲其受遼之罰也旣而諸輔臣各先後力辭上許免恩蔭命銀幣祗承

○薊遼總督文球報發援遼兵除薊昌外保定巡撫所屬發過家丁官軍共五千二百十六員名

○命成山伯王國柱東寧伯焦夢熊誠意伯劉藎臣掌南京都督府國柱左府夢熊後府藎臣右府撫寧侯朱國弼淸平伯吳遵周都督府僉書管事國弼中府遵周前府

○升副總兵崔天錫署都督僉事南京前軍都督府僉書提督小教場都督僉事紀元憲以原官僉書南京後軍都督府兼提督神機營

○丙戌諭內閣朕今婚禮告成普天同慶朕思皇祖母昭妃眷顧慈恩感戴無極理宜稱上尊號以顯朕孝誠至意卿等傳示禮部查照舊制隆重典禮具儀來看

○薊遼總督文球具疏分別遼陽潰逃各將功罪有功無罪周世祿侯世祿爲一等無功而微有罪姜弼鮑承先爲一等有罪復逃麻承恩劉孔胤李秉誠爲一等付該部議覆

○經略遼東熊廷弼請復用監軍道髙出胡嘉棟餉司傅國同知張文達等並薄康應干牛維曜之罪且言今日遼官當分四等曰死曰歸曰逃曰降降不足齒矣太上死之其次則束身趨朝以聽司敗是名曰歸原與外避賊鋒內避國法隱姓變服終不報名而逃者不同似難厚誅歸者以堅其逃與降之心亦惟視平日有功無功爲殿最而黜陟之方爲情法之平得旨該部酌議後兵科蔡思充蕭基等亦請先用髙出張文達並付部院

○攺南京戶部尙書汪應蛟爲戶部尙書攺南京都察院右都禦史何熊祥爲南京工部尙書

○升南京太常寺卿王之采爲都察院右副都禦史巡撫寧夏

○升浙江按察司副使劉可法爲本省布政使司右參政

○補考選禦史王祚昌於浙江道

○丁亥睿宗獻皇帝忌辰奉先殿行祭禮

○遼東經略熊廷弼疏言今日策遼者事本難而視之愈易勢已急而應之愈緩著宜先而布之愈後心本同而構之愈異祗綠一團自顧之私意膠結於胸中而不能割此臣願皇上嚴飭中外諸臣各換肺腸眞心實意憂國籌邊者此也因歷舉極難極急所當同心先圖者大槪以抽選各鎭各省精兵二十餘萬催趲到關責兵部兵不精臣不代任咎以措處各兵安家行糧及見在本折責戶部餉不敷臣不代任咎以趲造弓矢器械及硝黃布疋責工部器不備臣不代任咎至於大將偏禆之謀勇敢戰者委難其人乞敕兵部發單分送科道九卿各舉所知或堪大將或堪偏禪一一疏名付臣隨材使用得旨奏內諸款灼見事情調畫悉中機宜該部卽與議行仍申飭內外各官同心急公毋致稽誤責有所歸

○蔭戶部侍郎臧爾勸子允徳刑部侍郎鄒元標子燧遵詔各入監讀書

○覆禦史李日宣宗生並聖裔中式名數準各加於額外不必拘定一人

○起原任昌鎭參將袁勛補鎭邊路參將都司僉書孟吉補右騎營遊擊

○戊子通州巡撫王國禎言通州東至薊州北至密雲各應增設墩臺欲仿邊臺之制周圍磚砌庶可經久所需磚石木料人夫等項並請工部查議撥價命所司議覆

○差浙江道禦史蘇述督理茶馬

○降兵科給事中郭鞏爲狹西按察司知事添注

○己丑遼東巡撫王化貞言遼陽之破已幾三月而兵馬之出關者才一萬七千餘人中間惟宣府一千最稱精銳薊鎭三屯營之三百足備爪牙其餘則象人塗馬甚有並馬與械仗而無之者適以滋遼之累耳京運盔甲不堪披戴攺造無人盡置髙閣至分理之人望眼欲穿三月以來道府無一出關者止一運同孫同倫扶病趨事同知馬紹芳新升監軍道以署印無人猶理廳事所謂髙出胡嘉棟張文達諸人灼知其才可與共功已奉明旨而該部竟不議覆也得旨限三日內具覆

○兵部言臣部催兵之檄無日不行催或報起行在途或以陸續到關出關兵餉臣部會同戶部多方酌處稍有次第惟是衣甲器械工部未有著落伏乞嚴敕該部會同科道官作速查發得旨各款關外所急依議速行相關衙門不得視爲平時爭執稽誤你部仍不時查催務求濟事毋第以一覆塞責

○新升南京禮部尙書周應賓疏辭不允

○山西巡按劉惟忠疏劾新升延綏淸平參將周弘祚原任西路奇兵營副將朱國良東路營參將鄭紹勛部覆俱革任回衛

○升工部虞衡司郎中毛尙忠爲雲南提學僉事

○升浙江按察司副使張邦翼爲本省布政使司右參政

○升補四川守備伍徳崇山西守備廖棟建寧守備丁文耀洱海守備姚之屏迆東守備方策寧武守備劉光輝裏海把總屠錫原任僉書王永光各都司僉書徳崇中都棟山東文耀錫俱廣西之屏雲南策貴州光輝永光俱山西

○升大同守備劉奇嘉爲都司僉書領兵援遼

○起升原任南昌府知府袁崇有爲尙寶司司丞

○庚寅遼東經略熊廷弼言臣嘗想欲爲遼東恢復計必先收拾遼東之人心而欲爲人心收拾計必從其心之所系望而傷情者有以誘勸感發之原任兵部主事劉國縉者南衛之望河間知縣今升夔州府同知佟卜年臨洮府推官洪敷教遼陽之望而遼中官民渡海逃難散處登萊各郡四萬餘眾及竄伏各島者離亂逃亡舉目無依則遼人之最可傷也劉國縉官資深久當升副使職銜佟卜年旣升郡丞當加僉事職銜同至登萊拊循見在遼人四萬餘眾及招徠在島之未登岸者以感發其墳墓廬舍之心俾與此賊勢不並立而揀其精壯者爲復仇之義兵自相團練以俟進取其洪敷教不待行取直授一禦史銜往廣寧一路如前號召至於遼人之逃散山東者初出家門𨿽帶貲費卽遭戮劫及到海登岸又爲地方掯勒驅逐聞今東方米價湧貴糴買艱難計遼人展轉於溝壑者不知其幾矣伏乞皇上哀此亂離立發賑銀十萬兩敕下山東撫按不論官民士商男女老幼一體賑救其潛伏各島聞風引領者多撥船隻接求安插一並賞卹以示皇上痛遼念遼不忍忘遼之徳意得旨遼人逃匿拒賊不背朝廷深軫朕心這用人及發賑該部作速議處

○火落赤遣使挾賞邊吏以聞

○都察院左僉都禦史王徳完累疏求罷不許

○升山西布政使司左參政龍膺爲南京太常寺卿

○升大理寺右少卿洪文衡爲左少卿

○升禦史田生金崔爾進俱太僕寺少卿

○補考選禦史吳其貴四川道姚應嘉貴州道

○復除廣分守嶺西道參政蘇宇庶

○辛卯升刑部郎中馮時行爲通政使司左參議刑部主事聶世潤爲右參議

○贈原任日講官左庶子袁宗道爲少詹事蔭一子入監讀書

○壬辰登州防海副總兵沈有容遣都司嚴正中等剌船六十餘往各島偵探夷情各島皆有叛將率兵爲奴拒守每逼逐避虜男婦登岸擄掠奸淫正中等至廣鹿石城諸島互有殺傷適寬奠王參將攜家丁百餘人泊長山島邀之同進獲遼船五隻接渡遼民男婦二千餘人有蓋州諸生李遇春與其弟李光春等聚礦徒二千餘人自守奴使六人誘之降遇春殺五人其一人逸奴遣叛人麻副將攻之礦奴殲焉遇春攜家走長山島金州指揮王朝卿被虜髡其顚欲官之不從痛捶之亦逃長山島有衙役劉四者從金州逃來言奴終日練兵爲事各處海口造船招篙工甚急日至遼陽會算軍器硝黃每望海一墩守望十五人偵哨甚密炮聲相聞不絕山東巡撫趙彥以聞

○遼東經略熊廷弼言近接撫臣王化貞手書言援兵除宣府外餘皆象人塗馬無可用者及查督撫所報過關揭帖所謂象塗馬大抵皆薊密昌保眞定之兵夫此方督撫諸臣與遼同功罪同安危而反以最下者援遼爲宣大諸鎭倡臣之所未解也至於西邊各鎭調發情獘皆是如此悠悠路人全無痛癢今臣與諸臣約以後援兵到關者不論調遣召募一一過堂親自點驗如果人物精壯盔甲鮮明器械犀利馬匹膘壯者方許出關立將領兵道將舉薦升擢如有老弱敝朽不堪用者除發回另換外領兵道將輕則參處重則拏問以爲因而失誤軍機者之戒其已經出關收伍者容臣會同撫按逐一汰揀精壯者畱用老弱者退換無徒縻費糧餉而且受其累尢乞皇上爲封疆宗社計於主調主募者感之以至情責之以大義治之以大法以信抗違逮治之旨於天下若如從前嚴旨申飭則四年以來邊臣之耳所熟聽狎聞而視爲故紙者也得旨援遼兵馬甲仗督臣各官一體急公何得漫不關切這所奏稽查薦劾等事聽到彼嚴行仍預爲申飭各鎭毋蹈前轍

○差戶部江西司主事康爾韞管河西鈔關

○癸巳聖母禫期上率三宮躬詣南城宜春宮設祭幾筵前駕還文武羣臣同致祭

○禦史張捷極論輔臣劉一燝上責其重復牽誣逞臆挾私奪俸一年一燝疏具求罷上慰畱之

○南京廣東道禦史王允成疏論刑部尙書黃克纘左僉都禦史王徳完言克纘實誤賈繼春徳完謬譽吳殿邦一則頗有淸望而性過拗一則夙負時名而末不副克纘疏辯言允成意在起李三才而以臣會議不與故也得旨不必與辯

○調冀寧道副使楊州鶴於岢嵐道

○甲午刑部尙書黃克纘言陛下怒髙出偸生棄地逮付法司至公也至斷也自逮後諸臣始言其守奉集有勞勩宜比寬政後經略熊廷弼至言之甚力蒙陛下下諸臣議皆言宜爲經臣貸出令之戴罪立功惟是臣部以爲不然陛下赫然下逮捕之令又忽然以眾議而輕之是陛下之令不行而臣等溺其職也陛下念經臣熊廷弼孤掌難拍以髙出賜之也是在陛下如以爲令不可假威不可褻或仍法司議亦在陛下至如廷弼頌言髙出之才能勤苦故是衝襟不沒人善鼓無豪傑作用然藩臬中如是才者豈曰無人惟在當事虛而采之公而用之法臣有口史臣有筆勿以臣等守法無人得旨覽奏知卿等守法髙出久到法司何不蚤爲議請適部院同辭奏上爾部列名奉有諭旨威福總在朝廷所奏已悉

○吏部覆議原任監軍道髙出胡嘉棟等降級戴罪立功岫巖管糧同知張文達以原官調用上曰朕爲危疆急人暫寬司寇之章曲從經撫之請髙出姑如議宥用胡嘉棟等俱依擬已而部用髙出胡嘉棟於天津遼東巡撫王化貞請調之遼東從之

○山西道禦史畢佐周言臣初閱皇親張國紀疏以爲孫二等之圖脫大辟宋八等之希徼厚利愚民煽惑醉夢若狂遂觸禁冒諱若此近見錦衣衛研審一疏則楊正朝侯長仔者實從中爲之鼓說豈中涓奧窔之地另有爲傾陷之謀者乃姦璫遂鼓其焰耶抑臣因中宮而兼爲奉聖夫人客氏慮皇上不忘客氏之功榮以夫人之號並榮其父以錦衣衛千戶之職其徼恩隆重國家二百年來未有之創典說者以此窺陛下之優禮客氏並疑客氏之長戀宮禁今中宮立矣且三宮並立矣於以奠坤闈而調聖躬自有賢淑在客氏欲不乞告將置身何地乎皇上試詰問諸廷臣皇祖冊立孝端皇后之後有保姆在側否法祖揆今皇上宜斷然決矣儻皇上報功無已之深衷不能遽割如科臣言優以金帛不則賜以官第一區贍田數頃令其安享終身優遊歲月可也若使其依違宮掖日復一日冒擅權攬勢之疑開睥睨窺伺之隙恐非客氏之自爲善後計亦非皇上之爲客氏善後計矣得旨楊正朝等法司一並究擬奉聖夫人封蔭累朝舊制何云創典同時吏科都給事中薛鳳翔等河南道禦史劉蘭等各上疏言客氏當就外宅報已有旨

○乙未大學士劉一燝等言奉聖夫人保護聖躬勤勞績著恭誦聖諭當時艱辛與皇上倚賴槪可想見惟自中闈正位宮閫肅雍掖庭旣已備官內職無可參與此一時也奉身而退榮封世蔭賜第錦歸釋從前調護之苦心享此後優遊之順境此殆曲體所必至而遵明祖宗家法用愜中外人情則亦不惟厚其始終而全其名譽矣隨傳諭內閣朕覽奉聖夫人客氏面奏屢懇出去朕以三宮年幼暫畱調護待皇祖妣梓宮發引神主回京奉安畢擇日出去卿等傳示各衙門不得紛紜瀆擾

○授皇親新城伯王昇子國興錦衣衛指揮僉事帶俸王雲程副千戶

○賜都督同知張國紀房價銀一萬五千兩莊田五百頃錦衣衛千戶王學叚黃彜房價三千兩莊田一百頃學等復援神祖昭妃宣妃父例以請命各加給二千兩

○禦史侯恂言國法日輕人心日玩臣法官也義在執法請以法爭宣兵之嘩也誰爲挑激非帥臣劉孔胤乎所當立爲正法而僅以納馬贖死矣楚兵之逃也誰爲統押非道臣王世徳乎所當立爲禠秩而僅以奪俸示懲矣匿名文書原有明禁而粘揭懸榜公然列之通衢此風不革將何人不可污蔑則胡不盡法緝審直破其根蔓也嘉禮告成方慶鉅典而彊犯凶盜公然思爲冒認此黨不究將鐘鼓亦爲無光則胡不盡法究處力窮其綫索也劉應元李延祚仇震之鉆書也營缺營地不聞究問則緣賄賂以進身托權要以媒官者眞得計矣陳雙泉金鼎臣之作姦也假官假印復致幸脫則經城審無生路經參送無貸法者眞漏网矣夫今何時也奴氛未平國恥未雪所恃以警惕人心者惟此三尺耳膠釋紐解其漸難長絲棼繩亂爲憂方大柰何不凜凜於奉法也報聞

○贈原任兵部尙書周盤爲太子少保

○丙申孝莊睿皇后忌辰奉先殿行祭禮遣撫寧侯朱國弼祭裕陵

○降昌平道副使項良梓一級調用先是調昌平兵援遼已經巡撫李瑾督發良梓建議以陵寢與虜爲鄰護軍不宜全調申兵部代題未及奉旨輒自擅畱瑾抗疏參之坐謫未幾部請得旨撤回昌平等鎭援遼官軍二千七百員名

○命定西侯蔣承勛掌南京前軍都督府

○命錦衣衛指揮使梁慈堂上僉書管事李不矜掌南鎭撫司

○遼東經略熊廷弼疏言臣到任十有二日矣所不朝承命而夕戒途者欲趁此身在內與三部將兵馬糧餉器械事情求一實落何意終日講而竟無一著落也今臣行矣持空拳而與賊搏微獨臣自信無此伎倆卽諸臣亦信臣無此伎倆也願兵部速解銀兩往各處調募戶部與兵部通融計處工部勉爲皇上打造供應此又臣行後無已之望也至於尙方之劍臣曾以專殺被誣何敢復有希覬但臣以侍郎經略時業蒙神祖特賜今賊勢較前何如十數萬官軍望風逃奔而臣又當勘逐詬侮之餘其所宜徼惠於皇上之寵靈更當何如者應否給賜在皇上裁奪得旨東事倚重經略啟行在卽所需兵餉器械尙爾推延未定豈同仇急公之誼這所奏除候旨領給外該部查照事款刻期督催務求濟事毋但以空文具覆

○戊戌孝穆皇后忌辰遣彭城伯張嘉猷祭茂陵

○兵科都給事中蔡思充言經略熊廷弼卜日就道矣尙方之賜卽廷弼不請臣等不言仰知賚予不逾時矣惟隨帶之兵尙費擬議訪得臺臣傅宗龍募有新兵五千餘名總兵楊愈懋募有新兵三千餘名中願出關者不下七八百名宜令經臣委司官一員再行挑選西兵之札營通州者三千名𨿽曰入衛中豈無投石超距志存立功者宜令道臣周起元揀其勇壯者跟隨出關監軍道胡嘉棟領有毛兵八百見紮天津並宜領赴楡關聽經臣指揮抑臣又有說焉經臣空拳而出其惓惓反顧在三部接應而三部顰眉相視在錢糧不敷伏乞皇上爲社稷計再發帑金二百萬不許三部抽分一切調兵制器隨經臣計費派用專應廣寧之急庶有濟乎得旨查議覆行

○禮部尙書兼東閣大學士沈﹤氵隺﹥至京陛見

○戶部題發宣府鎭年例銀五萬三千一百五十六兩又延綏鎭五萬兩

○己亥以時享太廟諭元輔劉一燝遵旨陪祀表率百僚仍速入閣贊襄以副眷倚毋有托陳一燝尋具疏謝復優答之

○時宰賽尙縶奴酋所奴遣宰賽傳語其妻以馬萬匹牛千頭來贖宰賽妻謀之炒花炒花以爲詐勿許宰賽使者語炒花今奴酋已治軍張儀站將圖廣寧炒花遣人來告遼東巡撫王化貞以聞

明熹宗悊皇帝實錄卷之十二

天啟元年七月庚子朔孟秋享太廟時大學士劉一燝以人言杜門上令文書官趣之入一燝﹤鋶﹣釒﹥謝

○皇極門上梁祭告遣公張惟賢迎梁兩廠提督工程侍郎王永光姚思仁長安左右門尙書王象乾侍郎周道登午門尙書周嘉謨各行禮

○巡撫遼東王化貞題奴賊謀犯廣寧已於張義站會兵炒花𨿽與我合然怯奴積威黃泥窪兵力單弱臣招集遼兵近二萬尙少馬匹甲仗工部先發者俱不堪用乞速催援兵及甲仗馬匹星夜進發並催經略出關調度上以河西所需兵馬器仗屢旨嚴催尙無一至責該部溺職命掌印司官住俸行催在外各該衙門一體查參經略熊廷弼奉敕卽發

○巡撫天津右僉都禦史畢自嚴言海防建置籌畫伊始修舡創造緩不及事宜修舊唬舡太倉料價則以廬鳳加派未角�羊銀兩爲之器械火器各取給於馬價二萬兩從之自嚴又言天津重地防禦宜嚴衙門新設諸事艸創議畱天津班軍以衛地方又欲簡選河間沈陽河大通津四營精銳以資策應兵部覆議班軍原調山海修城蓋外當遼患內護薊門城工未完深屬可慮臣等憂山海更甚於憂天津宜畱一半赴山海一半畱天津供役至簡汰通津營之說非事急不可輕攺報可

○四川石砫宣撫司加銜守備秦拱明奏父邦屏奉命援遼盡鬻家產以爲軍資沈陽之役先登殺賊父旣齏粉而三十口妻孥畱滯京華行乞求助乞給償所費金以贖產業其重慶衛所與臣接壤絕軍屯地盡沒豪右乞查馭撥二三十頃以贍孤寒更念同父陣亡部落從重給卹部覆絕軍屯地撫按查明無礙給作祭田其優卹銀照例給散報可

○攺太僕寺少卿王佐太常寺少卿

○降原任遼東按察使髙出山西按察司副使廣寧監軍

○辛丑上神祖昭妃徽號曰宣懿昭妃

○原任工部主事範汝祥監造各陵橋工以糜費數多被參聽勘至是勘明仍以察典原擬浮躁處之

○壬寅經略熊廷弼請添設各監軍道從之攺邢愼言西路錢士晉中路梁之垣南路仍降胡嘉棟二級監天津軍調楊述程於登萊

○巡視光祿戶科給事中阮大鋮等題查戶工二部積欠寺銀戶部兩年欠該寺銀二萬一百三兩工部六年共欠該寺銀二萬四千餘兩典禮隆重供應殷繁𨿽當烽火在郊豈能缺二簋之享乞敕二部將積欠銀兩速行角�羊發下所司補給

○癸卯仁孝文皇后忌辰奉先殿行禮遣安遠侯柳祚昌祭長陵

○命左春坊左諭徳兼侍講黃儒炳右春坊右諭徳兼侍講黃立極主應天鄕試

○巡撫河南右副都禦史張我續擒斬援遼逃兵二十九名於磁州仍乞嚴敕以後援兵有未抵關潛逃者許所在官司擒拿梟示從之

○升思州知府周天胤爲兩浙運使

○甲辰上兪閣臣請以經略尙書熊廷弼奉命專徵宜重事權兼隆禮數除專敕外加賜敕書一道尙方劍一把將士不用命者副總兵而下先斬後奏兵餉額角�羊外特發帑金以佐軍需且啟行有日賜大紅麒麟一品服紵絲四表裏銀五十兩仍賜宴都城外五府戎政部院堂上掌印官陪餞其隨行領兵將官紵絲一表裏銀二十兩標下各軍每名銀二兩卽於前領帑金內給發

○升狹西布政使司參政李春茂爲本省按察司按察使兼參議江西布政使司參議姜志禮爲浙江按察司副使廬州府知府賈克忠爲山西按察司副使

○巡按貴州禦史史永安言殿工鼎建臣等叨任采木之區敢不早爲儧運惟黔最貧瘠從來采木皆資省直協濟黔不過招�采辦催督起運而已查萬曆二十四三十五等年所派各省直協濟止三萬九千兩余令本省設處近蒙撥荊關稅銀三萬兩接濟催取未至卽至不敷三分之一乞敕各撫按勒限催角�羊赴黔補給各�木價以便責成下工部

○署禮部左侍郎周道登申明科場功令七款曰正文體重典試擇房考戒狥情公搜捲愼學臣嚴坊刻報可

○詹事公鼐言紀元未及半載言官得罪十有餘人宋臣呂公著曰主上富春秋不可輕厭言者列聖臨禦惟肅皇帝謫議禮讞獄諸臣然皆三四年後元二之際無之也昨禦史張捷﹤鋶﹣釒﹥歸咎輔臣及奉旨有將朕處分諸事一槪歸之輔臣語就此而推以爲出自聖斷是代臣受遇以爲出自閣擬是過則歸君反覆思維票擬批發原無二事議論處置離則兩傷陛下當頤精繕性之日而嘗爲驅除紛擾之勞輔臣以扶危定傾之身而自處彈射屈抑之地則內外鼎沸首尾衡決欲以從容帷幄共圖折衝難矣若果出聖斷則當恢弘聖度毋使輔臣受無影之疑若果出閣擬則當攺正合宜勿致聖躬有分謗之累得旨朕未嘗不容納直諫但近來言官多以私意搏擊不求實濟欲警一人風示有位賞罰悉本無私豈遂爲主徳之累這本不無市徳沽名殊乖大臣忠愛

○禮部覆日講官李標母卹典準與祭一壇伊父李五倫列名並祭

○蔭原任吏部尙書趙煥孫士煒爲中書舍人

○蔭日講官左庶子袁宗道子祈年國子生

○蔭原任戶部尙書趙世卿子鉆南京戶部尙書張西銘孫立達南京工部侍郎李得陽子敷章各入監讀書

○乙巳命簡選京營兵五千名馬六千匹及將官薛來胤等隨經略熊廷弼出關各兵於月糧外加給行糧照援兵例從廷弼請也仍命俟援兵集後撤回以實禁旅

○大學士劉一燝等恭視皇極門上梁各賜銀幣

○大學士沈﹤氵隺﹥入閣辦事

○授皇親新城伯王昇子國興錦衣衛指揮僉事雲程副千戶各帶俸

○升狹西環慶守備王家貞爲標下中軍遊擊

○降薊鎭副總兵任自謙大同標下中軍參將

○上傳內侍田詔劉朝等饒死送司禮監定奪以詔名下李鳴盛代控也大學士劉一燝等言此事屢經法司問擬具有成案李鳴盛本未經發下卽法司無憑質辯難以平反至特諭竟徑下法司向無此例恐政體有礙臣等未敢擅擬上久之復以二本發票一燝等復言熱審在卽果如本犯所奏法司自當從公分豁若先下此本轉滋多事未敢票擬仍將原本封進按田詔之獄爲移宮盜寶一案司禮監太監王安主之安旣謫充南海子淨軍旋中使傳旨勒死而詔等釋矣

○升禮部右侍郎兼翰林院侍讀學士顧秉謙吏部左侍郎掌詹事府事少詹事兼翰林院侍讀學士周如磐禮部右侍郎各兼官如故纂修玉牒

○上欲加恩奉聖夫人客氏男命禮部查例從優署禮部事左侍郎周道登言臣部典故及各衙門職掌諸書並無成例可考竊照穆皇乳婦柴氏夫余寶授指揮同知神祖乳婦金氏婦夫王鑑授指揮僉事今客氏已無夫或優以金帛或賜之第宅庶幾聖恩駢錫祖制無妨臣願皇上用情必期合禮臣爲皇上守禮不敢狥情得旨客氏男加升錦衣衛指揮僉事伊夫照子贈官給與誥命

○添設松江等處巡海兵備道一員專治沿海衛所營哨

○先是協理京營左僉都禦史李宗延有營斃一盤托出之疏凡占役冒糧等獘摉剔無遺正是復歷舉總督而下科斂各軍需索屬弁種種名色臚列上聞乞嚴旨申禁上命各斃俱嚴行禁革勛臣作速咨訪有保任的方與推舉

○升南京右都禦史何熊祥爲南工部尙書南京禮部儀制司郎中耿好仁爲山西參政備兵寧武西

○丙午總理三部兵部左侍郎王在晉以河西見在收集兵馬爲侍郎張經世所親歷者及戶部發過帑金工部發過盔甲器械具數上聞計鄕兵軍兵三萬六百餘名各城堡鄕兵萬餘收遼沈潰兵二萬三千餘各鎭援兵先後出關者三萬二千有奇調兌馬匹二萬六千有奇帑金凡百萬工部角�羊過紫花布鐵甲三萬副選鋒梅花甲三千四百副帽兒盔六萬頂刀斧弓箭將軍神銳鋼鐵硝黃等項各具大槪因言撫臣外處危邊力抗彊胡如入山遇虎豹無不卽呼求救者然臣部不過調募行移文案咎不在部署遲發而在各鎭緩視此後援兵經行之地逐日計程州縣官印鈐明注有無稽延生事倘大逾欽限輕則經撫按捆打重者斬其依期早到在途安靜者升賞臣願在內諸臣嘗如身在廣寧莫厭河西之告急在外諸臣嘗如身在三部莫嫌臣部之奇求得旨調募申飭事宜依議行兵馬器仗仍嚴催濟用內外臣工俱宜同心體國共佐時艱

○以熱審屆期令黃克纘王徳完遵屢旨卽出視事

○調遼東坐營李養棟爲興武營遊擊

○添設西平堡監軍道督河上之師盤山驛監軍道督防黃泥窪之師李居簡爲平洋橋河上同知李增爲柳河口管糧同知張文達爲右屯衛運糧同知各照原銜管事羅任代孫同倫爲馬政運同牛象坤爲寧前運同從王化貞之請也

○丁未添設造軍器局

○調工科都給事中韋蕃外任以議欲畿內五丁抽一及欲更調尙書張鶴鳴王象乾也鶴鳴﹤鋶﹣釒﹥救不允

○命吏部文選司主事胡繼羙禮部主客司主事虞徳隆河南刑科給事中劉弘化兵部武選司主事周鼎山東光祿寺少卿何喬遠戶部福建司員外郎李燁然山西各主考

○先是湖廣舊設總兵外控苗夷內轄土司然嘗以勛臣領之萬曆八年給事中姚學閩題革十年復設十四年趙光遠鎭守以鄖陽兵變光遠推病杜門撫按題革總兵不許止撤光遠回京二十七年以都督同知陳璘充總兵旋以徵播遷貴州而總兵府亦遭回祿遂復停推湖廣巡撫熊尙文言查楚中總兵掛平蠻將軍印各土司皆聽調發各參遊守備兵皆屬統領添一總兵卽添有十萬師矣皇祖不遣勛冑趙光遠輩特旨簡用流官陳璘眞可謂萬世法乞擇推廉勇任事者俾充總兵庶西南半壁屹有幹城從之

○升福建章州府知府楊公翰江西按察司副使分巡湖東道

○升把總守備等官劉宣化孔弘度謝登庸董國威潘文魁邵繼康史良將各都司僉書宣化中都畱守京操春班弘度秋班登庸山東邊操春班國威秋班文魁邊操春班繼康京操春班良將湖廣都司

○命寧陽侯陳光裕隆平侯張國彥興安伯徐汝孝南京都督府各僉書管事光裕左府國彥前府汝孝中府

○戊申兵部覆南京兵部尙書衛一鳳南禦史遊鳳翔﹤鋶﹣釒﹥言歷朝敕諭內監嚴禁貢船並鰣魚菓品鮮味檟數船隻各有限數具載會典今貢船人夫動增數倍上供十無二三夾帶十嘗六七宜敕該部於進貢某項移會管船主事明開數之多寡船之大小仍會兵科掛號上水止塡二十名私貨附黃船馬快船者依律問遣貨物入官庶

祖制可復民力可寬得旨貢船不得夾帶私貨仍嚴行申飭有不遵者依律究擬

○鑄遼東監軍關防給副使髙出

○降原任徐淮副使髙捷河南布政使司參議

○己酉兵科都給事中蔡思充奏遼沈��舀四閱月矣薊昌眞保兵出關者萬六千六百六十餘名𨿽中多羸弱已符所調之數宣府出關尙少一萬山西尙少二千二百餘名已屬可議若大同原調一萬五千出關僅一千九百餘名延綏原調一萬五千出關僅一百八十五名寧夏調換共一千八百五十名出關僅五百二十七名固原原調二千四百六十六名出關僅五百五十五名甘肅原調二千二百名出關杳無一焉萬一奴馬長驅罪將誰邁除兵馬不堪者經臣查核另題外乞嚴諭督臣李起元撫臣角�羊經邦徐紹吉徐養量等催各兵如數如期度關切責大同延綏撫臣髙第張之厚喫緊督催無罹顯罰復接通撫王國禎塘報西兵入衛者於本月初五日夜逃散遊擊馬爌止之不顧𨿽節次招回漸不可長乞嚴加緝角�羊廉爲首者梟示領兵官一並議處從之

○升尙寶司卿柯曰�永饒位俱太僕寺少卿起文選司郎中胡汝政太常寺少卿

○以遊士任爲登津監軍禦史

○升雲南守備印繼康山東都司僉書領京操春班

○庚戌禮科都給事中楊道寅奏臣隨正使劉鴻訓使朝鮮仲春往孟夏十二日抵王京國王李琿率羣臣郊迎惟恪臣等入國宣諭頒賜一時東人快睹漢官威儀第聞遼��舀歸途梗塞不得已與國王�繇航海且國此暫通貢道以無失外藩恭順之節國王遂具舟楫繕兵衛俾由安州登舟並遣陳慰陳謝二起陪臣附行至海口遇風臣與陪臣舟沒者九隻正使則越泊鐵山舟覆幾溺至旅順方得易舟因退泊平島以俟風霽今幸至登州乞寬限復命許之

○總督薊遼王象乾奏臣向﹤鋶﹣釒﹥請薊密永昌間創立火器車營者三今蒙遣行邊乞將臣原題應用兵三萬六千名馬三千匹安家馬價十一萬六千兩衣甲器械銀十二萬八千兩月糧悉與關外一體動支新餉每營用太平等車千五百九十輛金鼓火藥旗幟槍炮挨牌刀斧等器應先發每營銀三萬兩共九萬兩分投置造及統領副總各一員分領參遊都司四員具題請補其千把總容臣酌量選補監軍憲司卽責成薊密永三道部司則以�方主事葉震生臬臣則以新推昌平按察使賈之鳳爲之又近虜酋虎墩兔憨借遼賞爲詞要挾於薊倘徇其情必且復索於遼釁端旣開諸部效尢臣謂虎墩之賞仍當歸之遼左薊鎭原無撫夷將官通把請照宣大事例設撫夷官一員擇其熟於夷情爲諸夷信服者歷查本兵行邊僅先臣楊博一人又查總督舊敕原載有酌量傳調宣大山西各鎭策應兵馬字面此時東氛正惡遇有緩急當隨宜調度臣此行仍系在部原銜未嘗兼冒憲職事固不同也上命該部作速議覆

○差戶部狹西司主事丁魁楚天津管糧

○大學士沈﹤氵隺﹥奏遼左用兵方急明旨欲搜羅艸澤之人臣受國恩謹於臣鄕東陽義烏等縣及揚州淮安等府召募材官勇士二百餘人給以衣甲安家之費鼓其敵愾之气惇率前來此外尙有人眾不便隨行與約自部署來者亦不下二百人乞令查驗實數除勇士題充錦衣衛健丁外其分領材官王應斗參謀童聞孝等量受職銜庶作其向用之心爲將來者勸上命王應斗等量授遊擊都司守備千總職銜暫隸錦衣衛指揮萬邦字操練仍各賞銀五兩

○加四川酉陽宣撫司冉躍龍實授宣慰職銜及妻舒氏誥命仍卹陣亡千七百餘家躍龍於萬曆四十七年令男冉天胤及文光等領土兵四千赴遼札虎皮黃山等處三載角�羊奉集之圍再援沈陽以渾河失利冉見龍等戰死千餘人撤守遼陽又以降夷縱火冉文煥等戰死七百餘人兵部張鶴鳴言躍龍遣弟萬里勤王見龍殺身殉躍龍又自捐金二千兩運軍器十杠至山海關賑苦招魂有足多者臣在貴州時躍龍亦自捐糧餉徵紅苗屢建奇功題準加銜副宣慰司妻舒氏誥命今又著節於遼宜優卹見龍等而實授躍龍宣慰仍封舒氏以風忠義從之

○升尙寶司少卿鄒徳泳尙寶司卿

○辛亥賚卹禦史方震孺題臣至河西與撫臣散賞因賞數而知兵數又因以知兵力所謂領賞有兵殺賊則無兵也潰回之殘卒帶血裹瘡旣驚魂未定抽調之西兵人疲馬瘦又驅策難前堪用者獨廣寧土著兵二萬人耳而竟無如赤手空拳何也奴長技惟長弓利矢然不下二三十步不發卽披精兵猶遭毒手赤身當之豈有幸乎有可用之兵而無鎧仗是又斷送二萬人性命也奴已躍兵河上連年入犯俱在七月眞危急之時乞速摉盔甲二萬副兵仗稱之並前撫臣所請梅花甲斬馬刀戰車等項盡數督發又聞戊子庫兵仗盡有堪用亦望急爲摉尋若角�羊運之法當用新餉雇騾馱載或借勛戚騾車給以平價刻期前進一路照管勿致損壞廣寧晝夜傳烽上下官兵半月來何曾敢一閉眼望西來一兵一仗有如望歲若呼叫再不湊手誰更爲皇上辦賊得旨命所司督催速發毋誤急需

○釋逮問原任河南左布政馮盛明擬杖罷職以其子翰林院簡討馮銓頌冤言盛明因病乞休在未聞遼變之前也久之同逮原任副使吳瑞徵亦以聞變逕逃禠職爲民

○壬子

孝安皇后忌辰遣永年伯王明輔祭昭陵

○禮科都給事中楊道寅奏臣奉使東藩取道遼西徧賭人情地勢國家若欲恢遼城守廣寍晝三岔河自固臣懼守久而人心靡奴攻遲而禍滋大不若遣將渡河先據鞍山鞍山城築自參將戚繼光兩山並峙形勢殊壯第規制狹耳誠今廣寍總兵率精銃數千進據增修舊城連亙兩山之上而山左畔防虜竊入小往槪爲僅寨以毗於蜂屯故壘一如山海關長城規制徐撤內城而式郭之多置營募度足宿重兵數萬可壯廣寍藩籬可望遼陽聲息一夫當關虜騎未敢充斥而馳矣南四衛爲鞍山臥塌之所當先遣禆將領兵二千令所至招諭有削髮降虜者赦罔治能殺其僞署來降者同軍功升賞我兵所過秋毫無犯歸老弱於故土僉壯丁爲義勇夫猶吾赤子也豈終悍然從虜與我爲難哉又令登撫擇遣部將領防汛水兵二千由旅順進與廣寧合招撫四衛毋貪功毋妄殺收得一衛一島者一體敍功且非直撫四衛已也誠用水步兵三五萬由登萊海道濟師達旅順便可泊舟或由鐵山破浪或由蓋套間道而前先傳諭諸島逃難百姓如撫南四衛例則鎭江寬靉等處可傳檄定也鎭江復則可聯絡朝鮮協圖進取卽告糴義州輸粟中江以佐軍餉寬奠復則時出遊兵以窺老寨彼來而我收保彼退而我虛聲嘗之疊出疲之俾其狼顧脇息不得並力遼西是又牽制奴酋一便也靉陽復則列烽置守於摩天嶺可爲寬奠諸堡門戶制虜馬東馳多設遊騎夜不收於復嶺磴道以偵遼西動靜且就此深箐叢林中必有逃弁潰兵或俠士壯夫思欲釋罪自贖慕義滅賊者厚爲招納可得數千人以壯軍勢師出有定期進剿有成謀則廣寍擊其首而此悉銳擊其脇又或出奇襲其後是犄角一便也再查遼陽以東地多崇山峻嶺回環層出盡處則展平洋數十里可墾田數千畝臣向過遼陽聞按臣委監軍胡嘉棟開田置屯又發錢委買谷義州預備榖種今不知踏勘作何勾當榖種作何支銷乃旦聞遼陷夕卽棄地棄民緣海而遁東山失守至一時武臣靉陽遊擊許定國援遼水兵遊擊周義駐防寬奠參將王紹勛皆系奔竄宜以軍法從事上命該部酌議具覆

○禁違例越奏往制京官條奏由會極門入余官民本皆投通政司封駁通政王舜鼎請申禁如初從之

○順天等處旱蝗

○太常寺卿畢懋良以病乞歸許之

○專理遼餉戶部右侍郎李長庚題遼左需用米豆各一百八萬石派天津山東淮上薊永等處今天津並薊永之運竭力催發淮運亦銜尾到津惟少山東米豆六十萬額夫登萊畱米養軍可也水兵安所需豆曷若移召買豆價於登萊以爲召兵之資而以其三十萬豆致之天津在天津者仍用山東運船在淮上者仍用淮船搬運一舉兩便至山東所少三十萬之米應於江浙湖廣三省行各督糧道於新餉銀內每漕糧十石卽行州縣買米一石帶附漕糧而來而淮陽東兗一帶聽淮津道會同淮徐二道遵照部議動南部攺折銀及淮庫銀兩沿途分買共足三十萬以補淮上截漕之數各省直買米地方委定府佐官一員先期報部以便催督此買米之當議也而雇車一節則勿責貧棍車夫蓋凡法今之行必始州縣不由州縣車夫有逃將何追陪臣請以分派兼召募責成州縣以法而召誘車夫以利庶爲兩盡斯雇車至廣寧之法也至廣寧以東運之三岔河逼近虜患宜以原題造車銀兩發關外自爲造車或於關內買車以往其牛只則關外設法湊辦不足則於直隸買牛市集之處公用買發而廣寍以東牽挽之夫則關外或汰軍或雇覓定須自行計處斯廣寧運至三岔之法也如此則內外分責事在可行若內地執騷擾之說全不問之州縣而欲臣自雇則臣不敢任關外因臣雇處而欲兼任廣寧以東之運彊車夫以長往則臣亦不敢任臣處分止此矣下部速覆

○造遼東中路遼東南路遼東西路天津登萊監軍各關防給邢愼言錢士晉梁之垣胡嘉謨楊述程

○禮科都給事中楊道寅奏臣聞按臣奉特遣馳各省募兵此與向科臣閱邊相類無濟於事祗增擾耳以禦史下行招兵之事所在無激揚相關則體統視代巡不得不稍殺稍殺而禦史不任受也府州縣悉見風憲衙門則將迎供億視代巡不敢不並隆並隆而府州縣不任疲也卽禦史按臨召募豈得身爲徵發勢必委之地方官而事可復節舉兵可旦暮集耶他如隨行員役不能無俠士遊客談兵說劍者流國家未受招兵之利地方先受煩費之騷臣謂宜擇兵部郎中二三員單車分道檄諭各省撫臣夙往夙復計省廣狹爲募兵多寡限期定數或就見兵挑選驍勇或募民間丁壯擇弁統率俾所過無擾撫臣鎭撫一方責以募兵則權專而今易行派募於府州縣則眾合勢輕而事易舉所募非烏合市人則有籍貫尺伍可約束稽核其有延緩推諉者白簡隨之誰敢不遵然以守廣寍尢在急募土著使人自爲戰家自爲防親上死長守固而進取可徐圖也上報以募兵禦史以遣行其後蘭州發難全蜀幾致搖動浙省亦無成效云

○工部尙書王佐等題查四司外角�羊料價等項及事例等銀收止五十六萬七千四百餘兩而放至六十八萬九千一百餘兩以一部錢糧應一部經費尙且不支而欲爲各鎭在在修城在在除器能乎謹以本年正月至六月止節愼庫收放開款上聞得旨仍設法措處以濟急用各衙門宜同心體國不得爭執致憤國事

○巡撫天津畢自嚴題防海資水兵水兵依戰船無船與無兵同船不堅與無船同今三路進師則遼左之犄角醜虜之牽制胥津門舟師是賴乞敕餉臣卽發海運沙船一百四十三隻分給主客官兵以資防海援遼之用仍敕該部將修船估價銀兩速行給發下所司

○以軍興告詘準免織造新頒袍式三分之一

○甲寅中元節遣靈璧侯湯國祚懷寧侯孫承蔭撫寍侯朱國弼安遠侯柳祚昌隆平侯張國彥武進伯朱自洪淸平伯吳遵用忻城伯趙之龍彭城伯張嘉猷永寍伯王天瑞

長陵獻陵景陵裕陵茂陵泰陵康陵永陵昭陵定陵慶陵各致祭遣都督李承恩祭景皇帝陵寢傳平侯郭振明祭孝元貞皇后陵園都督僉事陳正誼祭

哀衝莊敬二太子寢園

○上諭兵部薊遼屏衛京師尙書王象乾以本兵行邊行總督事責任並重除該鎭額供並新餉督發外仍給發帑金十萬兩佐軍需賜大紅蟒衣一襲紵絲四表裏銀四十兩賜宴兵部各部院掌印官陪餞以寵其行

○大學士何宗彥朱國祚沈﹤氵隺﹥奏臣等蒙皇祖豢養數十年曩鼎湖上賓跧伏艸萊未得與哭臨之列今遇祥期請給假數日遄往定陵恭謁以展攀號許之

○先是遣禦史焦源漙募兵五千於宣大山西以山西巡撫徐紹吉﹤鋶﹣釒﹥請自募奉旨停差於是部咨以宣大之兵歸山西並募紹吉﹤鋶﹣釒﹥言宣大各有巡撫今欲以山西代募恐無此政體況臣所募兵三千應用安家駝馬等費多方措處尙不能給安能兼募三鎭得旨該鎭各有撫臣募兵豈容兼攝該部卽與攺正仍照原派數目不得偏累一方

○升廣東布政使司參政馮從龍爲狹西按察使

○以延綏黃蒲川都司僉書王維城加遊擊將軍管事

○乙卯賚卹遼東禦史方震孺言臣聞河西警報星夜馳至三岔河竊見河上無一足恃而奴賊有十可圖蓋河盈盈一水全無驚濤怒浪最衝淺如黃泥窪張義站皆虜穴也沿河一百六十里築城不能列柵無用前者奴渡代子河我兵十三萬不敢發一矢今守河卒不滿二萬豈能遏之半渡況轉眼冰合遂成平地其不足恃明甚惟是奴眞有可圖者奴向據老寨聲息不通今往遼陽動靜無不悉聞一可圖奴得我大炮無算昨擊我糧船皆碎裂神器不爲用二可圖奴子兄弟八人各將兵二千五百中不無相軋卽近殺郎萬言一事尙矛盾三可圖遼民盼望官兵西向痛哭奴誅不勝誅防不勝防舟中皆敵國四可圖曩奴兵專聚一處故鋒不可當今旣守南衛守屯堡修海州又沿河設防兵分力薄五可圖奴得叛將𨿽多自李永芳一二人外未必人出死力但怕死耳我一舉事勢必向應六可圖用虜一著𨿽不足靠然足牽制奴近奴載遼陽金銀三車饋西虜猶不足得其歡唇亡齒寒虜亦被撫臣點省七可圖李永芳攻韓宗功彈鉛尙畱骨間天誅叛賊八可圖奴賊淫人妻子廣寧剝膚恨入骨髓土著之兵人人爲身家計九可圖奴聞舊經略將至沈吟久之而撫臣膽智眞是經臣幫手文武同心十可圖顧奴𨿽可圖而我兵將向未出關守河之兵全無衣甲器械惟有張空拳以當白刃事急矣撫臣望官望兵望衣甲器械眼血而心枯矣乞速爲催發上以事關機宜命所司作速議覆

○差狹西道禦史髙弘圖巡按狹西

○大學士何宗彥請移贈本生父母上命照例並給不必移贈

○升尙寶司少卿袁可立太僕寺少卿

○升光祿寺寺丞塗喬遷光祿寺少卿

○丙辰孝元皇后開隧道祭告皇妣遣伯郭振明后土伯費天澤同工部侍郎姚思仁各行禮

○攺右庶子兼侍讀駱從宇左庶子掌左春坊印升左諭徳汪煇黃儒炳俱右庶子兼侍讀煇掌右春坊印儒炳掌司經局印攺右諭徳兼侍講來宗道張鼐周炳謨黃立極魏廣微彭淩霄俱左諭徳兼官如故升洗馬黃士俊左中允施鳳來俱右諭徳兼侍講仍命駱從宇來宗道施鳳來左中允唐大章右中允錢龍錫左贊善韓日纘及洗馬管司業事成基命回局俱管文官誥命

○升原任兵部主事劉國縉山東按察司副使駐登萊招集歸附之眾揀選團練以圖進取夔州府同知佟卜年山東按察司僉事登萊監臨洮府推官洪敷教兵部職方司主事軍前贊畫從熊廷弼用遼人之請也

○狹西巡撫呂兆熊﹤鋶﹣釒﹥參秦府承奉張淸侵沒艸場萬頃隱占軍丁一百五十名委官趙守呈報行查淸遂黨集羽翼酷拷趙守斃命乞逮淸究罪

上以其事付秦藩刑部言張淸以親藩而幹皇上之法柰何復以親藩爲之地乞敕下臣部行勘上仍命撫按啟王從公勘問具奏

○兵部題河南春班軍士已遵前旨赴京護衛今入秋矣若調山海則重役勞苦軍命難堪宜準令回伍休息其該省秋班軍士速催赴山海修工以均勞逸庶爲畫一報可

○升光祿寺少卿郝名宦本寺卿

○升尙寶司司丞吳禮嘉尙寶司少卿

○畱狹西布政使司參政沈自彰仍分巡關內道攺狹西按察司副使周鏘分守河西道

○丁巳成祖文皇帝忌辰奉先殿行祭禮遣靖遠伯王永恩祭長陵

○起原總督漕運戶部侍郎陳薦南京刑部尙書

○升南京戶部侍郎魏養蒙南京戶部尙書

○升兵部左侍郎祁伯裕南京都察院右都禦史升大理寺左少卿洪文衡太常寺卿管少卿事

○戊午孝純皇后忌辰遣官祭慶陵

○戊午兵科都給事中蔡思充言薊門兵單馬弱王象乾自請督邊報國所請增兵置將宜速議畫一使諏日就道督臣文球已移疾寶坻秋髙馬嘶豈容泄泄上然之命王象乾作速赴任所請兵將等事著卽與題覆復以本兵出鎭行邊宜從優異準兼都察院右都禦史

○升廣東按察司副使楊瑩鐘本省布政使司參政

○己未以皇考妣發引屆期攺順天鄕試初六日爲頭場

○命催兵部侍郎張經世回部管

○畱登州班軍八百四十名於登防哨俟遼平仍赴京操

○升太常寺少卿白玉大理寺少卿

○蔭原任禮部尙書孫愼行子士元兵部尙書張鶴鳴子大賚南京吏部尙書沈應丈子景夔各送監讀書

○加升參將吳自勉副總兵仍管薊鎭東協事

○庚申神宗皇帝小祥在京文武官赴定陵致祭

○遼撫王化貞題舊經臣袁應泰旣以身殉新經臣病不任事一切部署將吏調度戰守臣不得不代今已三月幸特簡熊廷弼經略熟路輕車成謀自在一舉而滅奴可俟矣計關西援兵自四月至七月三萬一千五百餘人馬騾一萬九千一百餘匹頭招回潰兵二萬九千四百餘人招集遼兵一萬六千一百餘人買過馬除舊兵三千五百四十四匹外新兵買五千六十八匹此兵馬大略也河上防守六營設將官六員守備十二員畫地分守以總兵李秉誠總行調度南海口有水兵營往來巡防由三岔河而西平陽橋西平堡俱各設將官一員又西而鎭武堡有總兵達奇勛統之折而北爲鎭遠鎭寧鎭安鎭靜等堡皆通黃泥窪要路以副總兵鮑承勛等守之三岔河之南柳河口另有一路直達廣寍又逼近右屯爲積糧要地以遊擊左輔守之副總兵倪寵駐盤山備策應而提督王威往來調度至援遼之稱由於撫順初失臣僣更爲平遼其收集潰兵或千或百臣惡其無統因署曰奮勇曰振武以副總兵姜弼鮑承先分領之所募土兵稱爲義勇左右中前後又設君子一營以待四方請纓之士及本處官生應襲材官者皆臣自揀選操練遇各營千總缺卽取諸此於從軍之中暗遇儲將之意仿古設軍正司專紀功罪事平之後卽送原冊以憑參核凡此皆經略事臣借爲之今不敢不舉以相還乞敕經略應更置者更置應照舊者照舊臣與經臣一體毫不敢有諉卸但號今出經臣則體統進止稟經臣則機宜審中或有臣當爲者亦須奉命而後行得旨經撫𨿽各有職掌事任難分仍宜彈極忠猷同心體國未竟事宜參酌布置

○經略熊廷弼題臣入國門卽逢人言三岔河不可駐先是遼沈破建言者力主駐兵河上拒而不知河窄難恃堡小難容縱使河上滿兵三萬不能當賊三千之渡縱使西平盤山各道有兵一二萬不能當河兵一刻之潰也臣嘗語人今日但能固住廣寧便是固住山海然固守廣寧定用犄角札營之法方可無患若駐大兵於河上西平盤山等處直直一條如竹節之形河上一動便成破節此前日開原遼沈之已事也今計河上只宜置遊徼兵更番疊出入以示不測不宜刻駐一塊爲賊所乘其自河至廣寍止宜多建烽火西平髙平盤山一帶止宜額兵稍加增益爲傳烽哨探之用而大兵悉於廣寍城三五里內外相度形勝犄角札營深壘髙柵以俟其來蓋遼陽去廣寧三百六十里非虜騎一日可到倘有西犯消息我必須知於數日前而故設一虛境以疑賊必不敢踰數百里來攻也臣到任後卽馳廣寍果得西虜號召部落約期東向便當獎率見軍擐甲渡河若西虜師期尙緩而朝鮮登萊尙未有備一面固守廣寍一面請金啖虜臣當與撫臣臺臣細�而急行之有旨這所奏控馭機宜見其老成石畫軍國事重仍俟到彼面訂相機從事務收萬全

○差工部營繕司郎中趙贊化管臨淸甎廠

○辛酉韓王亶睿捐輸歲祿二千五百兩助餉上褒嘉之

○蔭大學士何宗彥子惇仲吏部左侍郎包見捷子家麒各入監讀書

○差狹西道禦史張論巡按四川

○賜

孝靖皇太后父王朝采並妻葛氏祭十六壇造墳安葬仍給護墳地蓋造享堂

○禦史徐揚先題臣奉命簡練京軍八得神樞六七八九十營並備兵營每於輪日戴星出入查驗試演箭炮短兵分別等第賞罰竊嘆各營習操演故事無訓練實功彊弱並淆勤惰莫辧使壯士亦化爲懦夫也每隊軍數缺少有稱事故者稱回衛者稱補選鋒者稱奉差遣者實缺卽當召補公差亦當限還而諸營懸缺尢獨九營爲多軍不在伍糧歸何人把總親切難諉不知知而不補明屬詐冒至馬步混雜影射易滋有冊開馬而實無馬者問之則曰馬病或死及赴領艸豆則曰有馬矣此須按所用之兵以分隊按所宜之隊以分馬馬則全隊皆馬步則全隊皆步旣便訓練亦便調遣而馬之給養有限倒死有追尢嚴馱載之禁如祖制各營每五日輪差把總一員帶軍四名執牌於京城內外巡看凡遇馱載卽時挐角�羊究治至車械器甲非該衙門核實招造給發竟同見戲老弱告替素患需索臣每審實隨批本營自投該營取結移會兵部收驗戶部更糧誠執此法不煩議汰而營軍未有不攺觀者惟得廉勇大將主持於上諸弁領自當翕然向風一洗宿獘章下所司

○造遼東西平遼東盤山各監軍關防給監軍道髙出牛象乾

○壬戌經略熊廷弼題臣接遼撫王化貞揭欲將防禦事宜交還經略其意原不欲諉卸時以受臣節制不可無此一﹤鋶﹣釒﹥而更借重明旨便宜行事免侵越之嫌也巡撫受特簡秉鉞一方凡一方軍馬錢糧虜情軍機皆得專主非假非借不得交還也況軍中呼吸變化豈能一一咨會後行惟於大關窾處預一�量共求妥濟耳乞申諭三撫臣各炤本方軍馬錢糧舟車夷虜一應行間所當爲者隨事專主相機進止不得借口坐失事機其文武吏士有抗違玩誤逗𨖻退縮者俱聽軍法從事又今日徵討非止援遼之役實爲勤王之師撫臣更其名爲平遼甚爲有見但遼人未叛思漢方殷有不安於平遼名色者今當攺爲徵東或平東字樣乞欽定遵行又撫臣書謂已職專撫綏今遼地已去其二何巡何撫況在登津更屬無謂宜照徵倭事例攺登津巡撫爲經理廣寧巡撫兼經理職銜使顧名思義專以軍士爲重亦明職掌重責成一端也得旨經撫職掌𨿽分各兼軍務三鎭撫臣除大關窾與經略�求妥濟其本鎭應行事務隨宜專制不得諉卸以重責成

○尋加天津登萊二巡撫各贊理徵東軍務銜以示犄角惟遼撫仍照原銜

○造管理河工馬政糧餉兵馬各關防給同知李居簡李增張文達羅任

○大學士朱國祚以子喪在告溫旨慰之

○升太僕少卿周曰庠大理寺左少卿

○癸亥召起大學士葉向髙在途奏定傾戡亂全在人才今羣賢畢集諸保全封疆剪滅逆酋之計固以犁然畢具而撫臣王化貞條議鑿鑿足當閫外之寄是在廟堂上專委任重事權請必應應必速遼事尙可辦至兵餉缺乏皇上慨發帑金而戒其冒破切中窾會臣嘗見皇祖開礦榷稅切疑聰明神聖之主富有四海何苦爲此由今觀之殆若逆知天下之有變而預爲後世計者往有言五行之類金爲兵屬今大內金气太盛恐將召兵然則發帑非但成皇祖徳意亦弭兵一道也內帑不足則如前詔書所列上供物料量行折價俟事平復故猶愈於別項摉括惟目前所急尢在將才唐之亂平於李郭宋之難禦以韓嶽皆武流也今豈盡無若人誠宜精其選重其任假以便宜優其爵賞使之有翹然自喜之心而作其委糜退縮之气似亦拘攣所當破者至如愛惜忠賢破除恩怨毋使梧鳳方棲旋潔身而去國白駒將縶復褁足於畏途此則在廷諸臣當有同心而無待臣之饒舌得旨覽奏知就道日期具見憂國急公大議有裨新政待鄕至面議舉行

○總理三部兵部侍郎王在晉題今西兵應調者旣食本名新餉其家口又支本名舊餉是一兵二餉也舊兵不歸懸缺不得不補補則又添新餉是一兵三餉也夫遼沈旣潰援兵之去而不返者逃耶死耶抑削髮從賊耶逃則無功有罪難顧其私降則家屬當逮難以養叛卽戰死亦不過厚卹其家未聞以名糧歲歲給死兵者至本地招兵仍畱本地不過給衣帽銀一兩乃槪給安家銀五兩且未必人人有家也則所貯安家銀安在馬價每疋有增至十五兩者乃向來援遼之兵懸額不補馬上已虛無人買馬將焉用之則四十七年所發馬價馬匹安在盔甲器械總估不過二三兩而今且八兩矣此器甲原無買處徒給銀責其買辦窶夫窮棍白鏹到手立見冰銷則盔甲弓刀又安在兵上中下等造給名糧法當畫一乃人自爲募募自爲等上者爲家丁用以衛身而非用以搏鬥人有私兵而國無私法卽安家器械一事川貴兵來自數千里僅十三兩江淮河南等處兵遠不越二千里而有十八兩曰此募而彼調也孰知土司兵我未嘗以餉餉之安得與邊腹之兵同日語哉且路行無擾不辭險阻者非川兵耶奮勇戰馘金瘡徧身者非川兵耶視西兵沿途混擾抱頭鼠竄者何如不卹其傷不周其乏何以得其死力宜乎關內之七千決筴西歸挽不能畱也乞敕下各邊查核舊餉果否盡給贍家四十七年例發馬價有無見買馬匹遼沈陷後邊兵見在河西者若干其遺缺卽行募補逃兵革除投降者自三月以後冒領者家屬一一嚴追庶兵藉淸而錢糧不致混冒上命如議行

○升狹西布政使司右布政使金應鳳廣東布政使司左布政

○攺天津監軍道胡嘉棟遼東監軍

○甲子大學士劉一燝等恭視寫篆皇祖宣懿昭妃冊寶賜銀幣

○乙丑恭上皇祖宣懿昭妃尊號預告奉先殿

○蔭駙馬都尉周景玄孫佩王寍玄孫國蕃楊春元子光臯各應詔入監讀書

○宣大入衛兵之逃也經略熊廷弼以將領扣克有因參論之兵部尙書張鶴鳴言入衛逃兵與援遼逃兵不同援遼兵原調赴遼中道而逃是棄遼也擬當重入衛兵原暫駐近畿事緩卽宜發回不發是滋費也擬當輕乞照舊發回分別首從梟示貫耳至馬爌周大全張登魁侵克有無行陽和總督宣大巡撫究問如眞卽重坐以爲領兵貪殘之戒得旨宣兵押回該鎭督撫官仍遵屢旨分別首從正法回奏馬爌等侵克科斂搖惑眾心著嚴查究處

○賚卹遼東禦史方震孺事竣﹤鋶﹣釒﹥報賞撫鎭司道總兵等官十八員銀四百四十兩山海官兵一萬九千二百七十七員名銀一萬四千二百二十八兩廣寍寍前官兵十一萬九千三百四十員名銀九萬一千五兩九錢優卹陣亡家屬帶傷軍丁及遼陽難民銀五千七百七十一兩共銀十一萬一千五十兩九錢除帑金十萬外以新餉湊補

○兵部覆禦史張愼言太僕寺卿丁懋遜﹤鋶﹣釒﹥言太僕俵馬原供京營騎操非各邊所得擅用年來夷氛未靖各鎭調援始借兌繼扣畱以致寄養無種冏寺全無臺臣憂先根本欲扣本年馬價差官買補臣惟遼事未寧竭天下物力皆爲遼用而不足豈遼有餘金補還前件者哉除遼撫三次兌馬七千匹俟事平議補山東巡撫畱俵角�羊馬四百匹議於次年陪還外給薊道一千一百匹昌平道一百十八匹永平道三千匹密雲道一百九十二疋署天津道二百三十一匹應炤馬數扣畱差官領價於宣大甘寧等處急市馬匹以實營操從之

○升狹西布政使司參政孟習孔河南按察使

○升廣東按察司副使洪纖若本省布政使司參政

○錦衣衛千戶劉僑執當批往天津拏廢閒副將陳天爵津撫畢自嚴題欽拏犯官須奉有明旨及駕帖今止憑金吾一紙眞僞莫辦人主一舉動爲萬世法不可不愼報已有旨

○造登萊招練登萊監軍經略贊畫各關防給劉國縉佟卜年洪敷教

○工部尙書王佐覆禦史易應昌﹤鋶﹣釒﹥國家以漕爲命脈而造船買木則漕所最重乞復京廠歸淮以紓截畱之苦仍將蕪京二關一並抽稅免其折﹤渒﹥守候使木料易集漕船速成且稅不以木以銀所全美材尢多得旨依議仍永遠遵行

○敍萬曆四十二年延綏寍夏固原三鎭屢次斬馘虜級除獲功人員另行升賞外宣捷祭告郊廟

○兵部右侍郎張經世奏查報出關官兵三萬九千三百一十九員名召將殘兵二萬九千四百餘名召募鄕兵一萬六千一百餘名共八萬四千八百餘員名其河西額設兵及畱守山海官兵在外

○兵部題武庫司專管文武百官柴薪及各衙人役工食歲額角�羊僅七萬一千近官增數倍而各省直逋欠乃至十萬應守催立角�羊至缺官柴馬及絕軍變產兩項屢奉明旨倚濟柴炭軍已報絕本司旣不淸勾產歸何人地方不行變角�羊宜並催以紓目前之急如不完角�羊撫按卽開職名報部議處從之

○降補湖廣布政使司參議鄧雲霄狹西按察司僉事

○丁卯戶科給事中周希令題梓宮發引錢糧重大頃見部﹤鋶﹣釒﹥始見部辦原非額定祖制錢糧亦因時盈詘夫孝和皇太后視仁聖皇太后一也而時際不同則體似有可酌孝元皇后視孝靖皇后亦一也而前未另題則後亦似不少異今遼餉告急帑金已罄而內庫分題發引祔葬啟攢三項錢糧至六十六萬外從何措辦乞憫念時危抑從部請啟攢錢糧照依先帝時卽在發引祔葬之內無論禮不失而用有節亦於率祖從宗不見有異之迹至孝和皇太后亦宜量準抑捐上報已有旨

○戶科給事中趙時用條鑄錢之法言前議置官瀘州聚銅若鑄則以荊州爲便此兩處皆當置一官專董其事瀘之收銅則用滇蜀黔額角�羊錢糧不足以湖廣益之荊州工費則用本省派額不足以江西益之鑄就以其半運京師而畱都一半或解京半畱自鑄官民俱利斷當亟行而臣尢欲廣之也蓋收銅於其出處則收得數倍利鑄錢於其聚處則鑄又數倍利凡利不欲爭惟此無爭之利多多益善但行須徧天下每省派額若干分發郡邑無論宮掖賞賜百官廩祿郡邑徵收給散皆銀六錢四若防盜鑄惟有嚴法至於錢之銖兩不宜太輕又勿攙以抵鉛此在監鑄之人從中精查而主爵執以殿最可也禮科給事中李精白亦言鑄錢爲無窮之利乞廣買多鑄亦可以裕國紓民上命所司酌議速行

○禦史姚應嘉言四年調募驅中國赤子而入三韓不啻三十餘萬人一出玉關如登鬼錄旣先存亡命之心又加以押送非人撫馭無法於是援兵所過雞犬不寍一不如意哄然而逃安家行糧等項俱付逝波矣且百十爲羣而逃者皆挾有弓矢馬匹散逸村落山澤間蜂屯蟻聚漸成斬木揭竿之形卽如神京輦谷何等重地而浹月間劫財殺人七八起駢首白刃幾八九命國家如此何論外方臣以爲馭兵之法有撫有散撫在多給本色關外鬥米價數百錢宜多方召買加意轉輸如慮入不供出則寍前一帶曠土正當耕也在安頓棲止關內河上相地擇便多建營房如慮爲費不貲則寍前一帶山木正可采也在結以信義原議出關者令出關入衛者令入衛更番者令更番勿朝三暮四使彼藉口在卹其疾苦於月糧外加鹽菜布花之費時賫賞示鼓舞凡此皆撫法散則或乘其懸鄕井而處置之使各州縣城壘有修鄕兵有練各關隘截其歸路擒其巨魁凡此皆散法也撫則經撫爲政而承之在賢將領散則撫道爲政而承之在賢守令守今能否考功具在惟將領在當事畱心甄別耳下部

○戊辰慶陵玄宮合龍門遣吏部左侍郎王永光行禮

○命左庶子駱從宇左諭徳周炳謨主順天鄕試

○禦史謝文錦言邇來諸臣憾憤時事奏瀆紛紛

皇上初欲鎭定囂爭姑示裁抑而不諒者遂疑皇上厭薄又轉疑相臣假靈皇上箝言官之口而擅其重臣屢繹明綸知皇上何嘗不責言官以言而言路諸臣亦何敢以不言而自溺其職哉然責以不言無所逃罪責以瀆擾責以逞臆快私又無所逃罪爲言官者亦不難乎宰相位冠百僚糾駁獨有言官況皇上生機方長善端可充縱或起居少節喜怒失調措置偶乖刑賞無度相臣不能得之格心者庶幾諫官得之顯諍乃今罰降調削莫爲調護臣更爲主徳慮也報聞

○鑄兵部贊畫關防給薊昌贊畫葉震生

○兵部尙書張鶴鳴覆兵科都給事中蔡思充摘要七事一前後議調川兵五萬四千名今議先發三萬該安家銀十五萬兩戶部四川新餉扣除十四萬六千兩臣部解銀四千工部衣甲械器銀二十四萬先角�羊九萬兩余俟到關續給一臺省原調貴州水西兵未定數臣部差宋��由等續調五千本省原無新餉戶部於湖廣扣除二萬五千兩角�羊至辰州工部衣甲銀四萬先角�羊一萬五千兩如四川例一昌平眞定援兵近報出關聽經撫淸汰訓練河南募兵五千名安家銀兩俱經兌發卽宣大甘固延寧等處俱已起行至關挑選自有可用者如抽用標兵卽以募兵之費付各鎭自行募補恐今無及矣一薊門諸路徵調空虛增兵置將勢不可緩守臺南兵添設南將三員已具督撫﹤鋶﹣釒﹥中至一切糧餉多方設處自有計臣在一將士望敵先潰除麻承恩已死李秉誠等遼撫勘明議處臨陣退縮者立斬以徇卽咨經撫從事一撫鎭移鎭臣部旣已奏免新餉原爲遼設萬無扣畱之理聽戶部行文催角�羊一援兵播惡不一除首惡宋禿兒劉江等題請梟示外臣部移文督撫並經過地方炤河南撫臣梟斬逃兵例但有援兵仍前搶掠逃伍者卽便拏獲正法馬兵原有馱馬步兵日行五十里何得擅用驛馬臣部前驛傳﹤鋶﹣釒﹥中已申請玆再飭爲今至其﹤鋶﹣釒﹥中惓惓交飭者總不出三字一曰決則無後時須息從旁撓議方可決一曰實則非空禮須息從旁撓議方可實一曰平則無畛域須以國事爲主以利朝廷爲念而無一毫偏見黨同挾忿之私方可平人人如此事事如此區區小醜何難滅哉得旨依議行

○己巳以慶陵玄宮安合龍門券石賜大學士劉一燝等各銀五十兩紵絲二表裏

○蔭戶部總督倉場尙書王紀孫鳳林入監讀書

○授庶吉士吳士元等職何吾騶倪啟祚侯恪張翀俱編修蕭命官姚希孟朱繼祚丁進吳士元楊世芳劉宇亮金秉乾丁乾學俱簡討許可徵楊維新除給事中可徵戶科維新兵科

明熹宗悊皇帝實錄卷之十二

大明熹宗悊皇帝實錄卷之十三

天啟元年八月庚午朔以賚卹禦史方震孺監遼東軍

○攺遼東南路監軍道梁之垣爲行監軍道時經略熊廷弼疏言三方建置須聯合朝鮮宜得一智略臣前往該國督發江上之師就令權駐義州招募逃附則我兵與麗兵聲勢相倚與登萊音息時通斯於援助有濟遼陽東四百里爲鎭江與朝鮮義州夾鴨綠而居相去僅數里與遼陽爲臂於南衛爲尾於賊巢爲腋凡朝鮮治兵防奴遼人逃難避賊遼將招兵集義東山礦徒拒賊上下皆聚於此斯東南大扼要處宜亟發敕諭慰勞該國君臣使盡發八道之兵連營江上以張其勢又亟發詔書憫卹遼東官軍士民之逃鮮者招集團練以成一旅與麗兵合勢又亟發銀六萬兩半犒朝鮮之師半卹我逃難之眾而臣又給與空頭札付百餘道使之承制並除其山東一帶參礦頭目有能結聚千人者卽署都司五百人上下卽署備守有差將一呼而應而一二萬兵可立致也其糧餉則發銀平買於朝鮮東山一帶諒該國懼賊並吞之禍感我拒倭之恩必不忍推托向獨苦無官可遣昨與南路監軍梁之垣語忻然請往之垣才略膽气本足衝長風破萬里浪又生長海濱習知鮮遼形勝要害與民情土俗可使也於是部議以之垣往上爲鑄給監軍關防仍照行人出使例賜服色以寵其行之垣列上七疑重事權定職掌羅將材具文職兵丁錢糧器械部覆皆從之其文職則特設府同知一員管理南路軍馬錢糧升河間府通判劉濡恩補之其所請登萊兵丁查登撫陶朗先議以登兵二千五百畀寬奠參將王紹勛監軍胡嘉棟揭稱紹勛系李永芳姻戚不可信如未行則登卽以此兵付之垣如已行則登撫另撥一千付之俾渡海與紹勛合兵如不用紹勛則自爲之又在之垣自度也所請帑銀二十萬三部措處暫發數萬爲安家買馬費余俟陸續給發秋風漸勁渡海正當正其時若再遷延勢必誤事乞勒限起程先往登州整頓舟楫其慰勞朝鮮君臣及憫卹遼東官軍詔書卽與頒發報可

○命蘇松四府武舉是科倍取五十名先是戊午歲以乏按臣廷試至是巡按禦史馮英請補前額許之

○巡撫湖廣右僉都禦史熊尙文以麻鎭五寨司土司張大忠等領兵援遼聞報所發兵數並具啟行程期以聞

○賜原任都察院右副都禦史土木死節贈右都禦史謚襄敏鄧棨祠額命有司修理墳塋

○狹西巡按茶馬禦史彭際遇以援丁乏騎議於洮西西莊四茶司增中茶馬二千四百匹苑馬寺七監內摘抽兒馬六百匹共足三千俵給見募援兵又摉括苑寺茶課駒課馬價肉髒等銀六千二百兩角�羊狹西布政司聽畱算調兵馬價報可

○南京操江右僉都禦史孟餋浩議增兵船以資防守言新江營原額兵一萬五千二百八十名今僅存五千二百名兵船原額三百隻今僅存大小船一百六十隻逃亡損壞其來已久臣今會同內外守備兵部巡江禦史設法召補務足原額外至所專轄水兵上自南湖安慶荻港下至圌山巡江八營止兵四千七百有奇大小船一百三十五隻臣挑揀丁壯督修沙唬樓船業有次第該先臣朱洪謨題準各兵散處江營防守信地上下千五百里募增標下家丁三百名隸太平營日夕操演統以中軍環列都城臣再招力能揮戈挽彊二百二十餘名並舊兵共五百二十名訓練其糧餉於梁稅兵餉內查給令可嘗繼仍監造鐵甲及器械營房於巡江贖銀設處至鎭江爪儀白龍廟等要害宜亦增兵設將以復舊額從之

○蔭原任南京右都禦史謚忠介海瑞子晏國子生瑞以二品未考滿未經錄蔭南京右都禦史何熊祥爲請從之

○升寧夏都司僉書夏友松爲寧夏玉泉營遊擊將軍起原任薊鎭遊擊張應干爲大同遊擊將軍

○南京禦史趙應期以時艱需人疏薦喬拱壁惠承芳張鍵何棟如王建侯龔文選越其傑等胸富甲兵可當軍旅之任劉文徵倪斯蕙楊楷駱日升嶽具仰余新民毛可教楊之彬等操凜四知可居督餉之任又言鄒元標王徳完東山方起西隅未收徳完欲去元標必不安乞嚴旨諭畱上謂奏薦各官該部酌量議覆王徳完已有旨

○辛未補禦史王心一江西道

○升廉州府知府馮盛典廣東按察司副使分守嶺南

○尙膳監常隨屈進忠先爲劫賊恐事發與王府內使王進夤謀收選入宮已下鎭撫司究問給事中倪思輝等乞嚴究王進引進凶盜之罪仍敕各監稽查左右嚴加揀選務擇端謹毋用匪人報可

○壬申命申飭狹西四鎭秋防差貴州道禦史羅汝元巡按雲南

○兵部覆兵科都給事中蔡思充等題武科之試才當遴者三獘當釐者三一馬上才不專技射卽奪矟揮錘器已足用一水上才登津方有事舟楫須負衝風破浪之膽有鉆船盜柁之能卽非正途另收副榜一邊上才以熟知援遼方略爲上等各鎭次之而浮靡雇替摉簡三獘當釐依議行

○升兵部郎中孫谷河南布政使司右參議監遼東南路軍

○升湖廣按察司副使王家禎爲山西布政使司參政備兵陽和

○癸酉上禦文華殿講讀

○命總兵竇承武以原銜管薊鎭西協副總兵事

○故成安伯郭祚久宣城伯衛時泰俱無嗣以祚久叔邦棟時泰第時春並襲祖爵

○南京廣東道禦史王允成疏言內旨不可頻發一疏不可畱中上傳諭切責罰俸三月

○降監督通州倉戶部主事張汝元一級調外任以禦史安伸參其擅賣倉儲也

○加狹西按察司副使楊堯華布政司參政畱任

○甲戌上禦文華殿講讀

○戶部尙書汪應蛟疏辭新命不允

○兵部覆經略熊廷弼事本難而視愈易勢已急而應愈緩一疏謂經承臣所責望三部者總一言盡之曰應急臣等身在同舟惡得不急宜嚴令各鎭援兵專委道將督發如逃竄擾民者罪道將如抽簡不精逗𨖻愆期者罪督撫鎭其四川調兵五萬四千名議先發三萬名安家銀十五萬兩除戶部扣兌該省加派外本部找角�羊四千兩貴州調水西兵五千名安家銀二萬五千兩湖廣調兵二萬名安家銀十萬兩二項皆免支湖廣錢糧至三省兵衣甲器械每兵八兩聽工部支給河南山狹等處經臣欲於撫道標下揀發卽以募兵錢糧自行招補其器械則工部業有專司臺臣議添設廠局專供遼用宜蚤給發顧調兵急於得將容發單文九卿科道各舉所知送經臣試驗器使得旨依議行其湖廣土兵該省巡撫揀委道府督同調發不必遣官

○監軍禦史方震孺具報遼陽失事情形言沈陽陷後我兵尙十三萬人精壯未盡亡也賊從代子河渡其騎可數而不知賊從三處渡以少者誘我耳始畏賊多主守旣見賊少又主戰焂戰倏守軍心不定且饑疲已甚比開門放軍一時散走城中所餘獨經臣及一二道臣耳凡言賊攻門及與賊力戰而潰者皆誤也賊𨿽慣用姦細假使我兵不盡逃竄此輩敢縱橫乎兵旣盡逃卽無姦細能支持乎則盡歸咎姦細者亦誤也聲息至廣寧人又奔散生員縊於學宮推官縊於衙宇獨知馬紹芳坐城門固持撫臣不肯放行而新撫以卽日至道臣張應吾亦赴寧前任城中始定流離稍歸及樞臣張經世冒險一行而河西有人來往矣爾時百無可制賊不得不尋用虜一著城中無兵將不得不尋招潰兵一著防河絕無人不得不將殘卒殘兵擺置河上皆應猝安排不容不如此日月旣久風雨浸淫非不欲建營房而木植甎瓦從何措辦烈日流金漂風裂骨殘卒原非鐵石何以堪此五六月徹日大雨河上低濕兵坐立泥淖中腿皆生蛆得升斗糧安置地上風雨驟至糧化爲沙斗米價一兩二錢臣至河上人給一金僅買米八升至潰兵招兵之將但論多寡不論彊弱欲汰則恐不旨汰折手斷臂沿途向泣所調援兵亦有名無實大抵奴可圖者眞可圖而我兵不堪者眞不堪奴可圖者一轉眼而南衛已帖城池已固叛將已服兵力已集所稱十可圖者且如脫免不可追而我之不堪不知何年何月器仗兵馬始得湊手此經撫所爲忿悶塡胸也撫臣意在以進爲守謂不進必不可守經臣議上以守爲進謂能守而自可進願皇上及舉朝臣子刻刻將遼西危難景象撰一通於胸臆要見賊一來廣寧自然不守竭盡天下力救遼而遼無起色再三五年天下尙能晏然否則照管河西不期急自急矣得旨各兵多不堪用如有虛靡糧餉不一汰練旣說機有可乘著與經撫各官同心籌畫所請甲仗兵馬該部作速給發

○禮部題八月二十七日光宗貞皇帝孝和皇太后梓宮同日發引九月初四日入金井掩土初八日神主入大明門奉安幾筵

○太常寺卿洪文衡疏議祔廟言憲廟睿宗之父世宗之祖於皇上爲髙祖之父旣五世矣子𨿽齊聖不先父食憲廟議祧或睿宗尊親之念不安祖父一體原無軒輊或世宗尊祖之念亦不安君子之澤不踰五世皇上於睿宗宜約情循禮不可使太過蓋睿宗入太廟實出一時崇奉至情揆諸典禮非繼統君不得入也且在藩嘗爲武宗臣矣一旦加武宗之上於禮不合情亦未安第世宗孝思純篤臣子過於將順因仍至今而考之前代如漢唐宋繼統之君原無此議今日當祧似以睿宗爲宜況睿宗自有特廟玉芝宮朝夕上膳禮極尊崇儼然不世不遷之宗於睿宗在天之靈亦甚慊矣當日世廟創起者私情今日臣子酌議者公禮情隆於一時禮垂於萬世乞敕詳議妥確毅然攺正書之史冊亦爲美談上命該部會大小九卿科道詳議具奏禮部左侍郎周道登等言文衡謂憲廟議祧睿宗尊親世廟尊祖之心不安不知世宗尊親穆宗尊祖之心文衡何以獨不念也文衡謂睿宗非繼統君不得入太廟又謂睿宗自有特廟夫特廟未稱宗以前事也禮有稱宗而不奉太廟者耶則將並稱而議之耶如睿宗不入太廟則徳懿四祖未嘗繼統不知將置何地且今日議者祧禮也奉祧憲宗祧也順事也議及睿宗非祧也奪也且太廟有祧室故曰奉祧歲暮祫祭咸聚一堂特廟則永隔矣而文衡猶蒙之曰祧耶此議言之先朝猶爲遵典禮而抑孝思言之今日實爲好紛囂而亂祖制上從道登議禮部右侍郎鄭以偉疏言祔廟之舉臣部會議憲廟宜祧及接太常寺卿洪文衡等一揭太約云睿宗以藩入宜先祧奉玉芝宮臣惟周禮少宗伯辯廟祧之昭穆臣部職也昭穆之序親盡則毀而遞遷見於谷梁當時制𨿽不可知如朱子周廟圖大叚疊居遞遷鄭注祧之言超超上去遠廟爲祧禮曰萬物本乎天人本乎祖宗廟之祭所以報本追遠其始本出於思故其意尙遠遠則有祫然服窮則親盡世遠則精爽駸遙於此而不爲之節則泛而不切故其分尙嚴嚴則有祧二者實相爲用凡祫以近而屬遠祧從遠而超近禮也入當原其始而祧當稽其序是入一法祧一法也太常疏云睿宗非繼統君不宜躋武宗是議攺非議祧也臣謂不在入廟而在稱宗而在稱考不在稱考而在承大統旣承大統矣可不考睿宗乎旣考矣可不宗乎旣宗矣可不廟乎旣入矣可逆祧乎祖訓親王便殿敍家人禮來朝

天子以祖宗所執大圭見之藩禮則然若旣稱宗則均貴爲天子矣勢不得復以大圭臨之故曰在稱宗不在入廟今制祝稱玄孫嗣皇帝嘉靖間文於睿宗曰皇考武宗曰皇兄自不得不然然則春秋譏躋僖非與曰僖乃閔庶兄而閔先承統均諸侯也同出於莊公兄弟不得先君臣谷梁謂以親親害尊尊故非之也睿武旣均天子而父子行視僖閔微不同武出孝而睿出憲兄不先考以尊尊而害親親似亦不可勢又不得不然又僖閔之躋或同一廟而今至萬曆間圖睿宗在世宗上爲昭孝宗武宗穆宗爲穆宋人所謂以東西爲昭穆而非以昭穆爲尊卑亦未始有躋之嫌矣故曰在稱考不在稱宗爲人子者爲之後自正徳遺詔有繼統之語又有兄終弟及之文實遵祖訓斯詔一出後孝宗則有子後武宗則非序繼統非繼後也詔已然矣天下無無父之天子不考睿宗而誰考乎漢唐宋豈有此與故曰在承統不在稱考肅皇帝不忍以天下易其考遂創千古不經見之典宣宗當祧先臣陸樹徳亦疏請先祧睿宗天下非不韙之乃累朝終順祧不攺亦不忍奪

肅皇帝之不忍以成一順不獨本於情亦限於序耳推太常之意祧而奉之玉芝宮蓋祫祭同集祧主於太廟禘祫並重設祫可合食也四時亦可共享也則祧與不祧等故必奉之玉芝宮不必合食方爲得宜臣豈以爲非忠孝極思哉第此等議論值序及之時因祧而議似較圓融然祧必藏主藏主必祫禘小於祫大禮也不祫則非祧非祧則非宗尙猶難之奉主於玉芝宮不祫則非宗苟可祫也何必先祫之爲快況序不及之時先祧子而後父於迹欠順於序稍違無匡於入而反紊祧序未知果不悖經而反格於制夫天子𨿽貴人爵也自漢以下皆以人爵掩天性而肅皇帝獨以天性掩人爵又以人爵伸天性臣考祖制則肅皇帝之心對太祖而不﹤穴款﹥考祝文及遺詔則承武宗而不慚考廟圖則質孝宗而不礙敢道非聖人之孝乎俎豆百年矣習爲經嘗更累朝皆順祧敢道非聖人之制乎聖諭遵照累朝典禮敢道非聖人之訓乎天子篤於孝於不經見之會寧創不經見之入法猶可亮也人臣篤於經於習經見之典創不輕見之祧法不可爲也臣不敢寘一部明倫大典於無著落是以寧不願有知禮之名而不敢信經而疑制請以此議並存得旨考據詳確禮制益明奉祧廟室仍照原議

○除授候補禦史徐卿伯劉芳俱湖廣道楊維垣雲南道

○乙亥秋分祭夕月壇遣成國公朱純臣恭代

○加升皇祖昭妃弟錦衣衛帶俸指揮使劉岱都督同知錦衣衛鎭撫劉化指揮僉事

○兵部右侍郎張經世以病請不允命回部管事

○升河南布政使司右參議閔宗徳山西按察司按察使備兵昌平

○丙子初遼撫王化貞遣都司毛文龍率二百二十餘人繇海東規取鎭江至朝鮮彌串堡偵知僞署遊擊佟養眞抄殺黃嘴商山等處城中空虛時右衛生員王一寧往朝鮮借兵適回文龍延與共計令千總陳忠乘夜渡江潛通鎭江中軍陳良策爲內應夜半襲擒養眞及子松年等賊黨六十人收兵萬人舊額兵八百人南衛震動化貞奏臣前請敕諭朝鮮及甲馬車輛須於七月俱集者正以此耳乃朝鮮之使至今未行天津水兵一船未到使前船蚤至揚帆直上沿海縛叛將而至者又不惟鎭江而竟不來也坐失事機惟有長嘆但文龍深入虎穴力扼孤城外援不至恐歸義之眾不免復潰是以臣聞捷音且喜且懼事聞大學士一燝等言屢敗之餘有此奇捷皆繇國家徳澤深厚人心原不忍背但一鼓勝气易衰三方兵力未湊急宜策應用保萬全上可其奏命登萊巡撫陶朗先發水兵一萬總兵沈有容主之天津巡撫畢自嚴調浙水兵八千爲後勁參將管大藩將之或直抵鎭江或直抵三岔河皆選四將爲副王化貞挑廣寧精兵四萬據三岔河與西虜合相機進取經略熊廷弼嚴勒兵將控扼山海三方協力務收全勝餉則以兵部帑金十萬兩解登萊五萬兩解天津支用仍命梁之坦刻期領敕宣諭朝鮮分兵犄角給銀十萬兩並戶部所措處十二萬解登萊轉發之垣接濟是時明旨𨿽督發竟以經撫各鎭觀望不進坐失機會迨四衛殘破遼人膽寒而廣寧始不可守矣

○以毛文龍爲副總兵賞銀二百兩蘇其民張攀陳忠陷城縛賊各賞銀五十兩仍給守備職禦任六陳良策各賞銀三十兩如可用聽遼撫查明另議生員王一寧賞銀五十兩

○丁丑孝康敬皇后忌辰奉先殿行祭禮遣忻誠伯趙之龍祭泰陵祭先師孔子遣大學士韓爌行禮

○攺工部右侍郎陳邦瞻兵部右侍郎升廣西布政使司右布政趙世徵都察院右僉都禦史巡撫廣西

○南京機房太監李鳳以上供袍服應付遲誤參任丘新城雄縣等官各提問禦史王大年言彈文自有職掌未聞出自閹人者恐今日借寵靈以張气焰異時或竊威福以倒太阿漸不可長報已有旨不得奏擾

○升左僉都禦史王徳完戶部右侍郎

○升操江都禦史孟養浩南京戶部右侍郎兼右僉都禦史總督糧儲

○戊寅祭太社太稷遣泰寧侯陳良弼行禮

○召起大學士葉向髙在道仍具﹤鋶﹣釒﹥辭溫旨惇趣之

○命日講官吏部右侍郎兼侍讀學士盛以弘禮部右侍郎兼侍讀學士孟時芳周如磐左春坊左庶子駱從宇俱補經筵講官翰林院編修林釪侯恪簡討姜逢元蕭命官吳士元楊世芳姚希孟充展書官

○升兵科左給事中曾汝召刑科左給事中暴謙貞各都給事中汝召刑科謙貞工科

○升四川布政使司右參政李萬化爲山東按察司按察使

○加駙馬萬煒太子太保自以例請也

○己卯

孝慈髙皇后忌辰奉先殿行祭禮

○戶科給事中周希令疏言臣考各邊有額兵有額餉乃籍伍半空內外相冒卽宣府一鎭部據紙上兵調一萬五千鎭據見在兵止一萬一千鎭請發積欠額餉以補兵部據分給帑金以搪餉夫邊有兵則餉一日不可缺何積欠十數萬而不饑則邊原無多兵可知部有餉則兵一日可補何積欠十數萬而不查則部有匿餉可知此邊與部兩相欺冒不肯明言而今手足俱見矣臣謂帑銀除撫賞外據王化貞請三岔等處增兵建墪一片石等處增城鏟築此必不可少者余當公貯以備緩急不得舉朝公請各部私分藉內帑以緩積欠藉積欠以辭違誤也至若部臣築捨之會議閣臣知道之漫語此兩者原以推擔而擔終不可推議論終不可止不若明白斬截立爲救時急著以功罪聽之後日章下所司

○少詹事兼侍讀學士徐光啟屢疏引疾許之仍俟病痊起用

○禮部題奉祧憲廟儀注一先期內侍官設神位輿衣冠輿香亭於奉先殿門外又於茂陵殿內會同神宮監官陳設合用神座案一八月二十二日奉遷奉先殿憲宗純皇帝孝貞純皇后神位詣祧廟卽奉請孝穆皇后孝惠皇后神位啟行繇奉先殿左門出至午門外錦衣衛儀衛前導教坊備鼓樂設而不作繇端門承天門長安左門俱中門出繇徳勝門詣陵一神位輿至紅門外內侍官詣神位輿前跪請捧神位出輿繇左門入復升輿至茂陵繇中門入至享殿門外內侍官捧孝穆皇后孝惠皇后神位奉安於享殿內欽遣官行安神禮禮畢回京復命

○庚辰禦史賈三策以二東災荒乞免加派﹤鋶﹣釒﹥下所司

○鑄登萊天津等處監軍關防給禦史遊士任

○鑄管理經略轄下糧餉事務管理經略轄下查核事務關防給永平府同知徐廷松推官石文器

○辛巳上禦經筵

○署兵部尙書張鶴鳴言臣部職掌只管兵馬不管錢糧自萬曆四十六年奴陷撫順徵募四出於是比照救朝鮮徵播州事例有安家馬價之設初調兵安家預支口糧二三月募兵安家或二兩五錢或三兩四兩今則調皆五兩募皆十兩矣初調兵卽用該營馬騎坐不議馬價募兵馬價每匹多不過十兩今調募皆十二兩遠者十五兩至暴骨河邊有優卹費荷戈道上有犒賞費聯屬國收遼人有宣慰招倈費搜將材選家丁有鞍馬衣裝費而臣部分領帑銀止二百六十萬除解發外止剩五千六百餘兩調募旣不可停空手何能濟事乞賜裁奪得旨調募各兵先年旣有舊例何得驟加且費軍需不貲遼東又說無兵可用糧餉何時得足兵馬何時得彊還會同總理三部從長議奏總理三部侍郎王在晉看議言今日募兵之費比往歲救朝鮮徵播州事例若相倍蓗非昔儉而今費昨易而今難以所值之時勢不同也自遼沈相繼淪沒而人盆視遼爲絕地誰不愛惜身命而欲捐其所甚愛以使之赴刀戟之場此非厚卹其私不可也今各路調募之兵或抵廣寧或抵山海或起發在途行矣勢不能復裁其所與之金惟是馬價銀兩於中有當酌減者均是馬也調馬價銀十二兩募馬價銀十五兩又同一募馬而有十二十五兩之殊則失其平矣查市價十二金盡可易一馬則十五之數當裁俾召募一律於軍需不無少省也至於遼東新舊兵數有禦史方震孺給賞兵數最爲核實廣寧原非無兵但汰其冒濫節其浮冗則糧餉可繼時加簡閱時加訓練則兵馬可彊臣等多方計兵又多方計餉凡支動帑金每從節縮用過銀兩皆目前不得不用匪敢濫觴之費

上曰遼左用兵三載內外帑藏所費不貲今大兵將集豈得不預先計算兵馬錢糧數目二部事均一體仍會同商確務求長便不得臨期倉卒致誤軍需

○成國公朱純臣請給肩輿許之署禮部周道登言服色肩輿會典不載查條例凡勛戚錦衣衛堂上官欽賜各服色俱系特恩其有比例奏討勘札題請若肩輿則恩例未有非出欽賜而違例奏討者俱立案不行今據錦衣衛都督駱思恭題請蟒衣飛魚服色疏中並無比例竟不請下部覆而幸徼照例給與之旨於是朱純臣接踵而請請無不允臣部不得問恐國家車服從此輕矣振飭伊始不宜開請乞而廢部覆禮科李精白亦言前王明輔三疏請肩輿俱下部議而純臣獨捷取旨不獨乖政體違祖制國家恩數有限臣子願望無涯亦難爲繼乞收回成命以示愼惜俱報已有旨

○升山東按察司副使梅之煥通政司右參議

○升光祿少卿林熙春太僕寺少卿

○升尙寶司司丞姜仲軾尙寶司少卿

○升湖廣按察司僉事周﹤火鼎﹥湖廣布政使司右參議分守荊西

○河南巡撫張我續參標下練兵遊擊馬永貴革任調用

○壬午募兵禦史傅宗龍練兵五千名奉旨調赴蜜云爲樞臣行邊之用其坐營中軍守備王尙賢等加銜有差

○延綏加銜千總馬登科陳應魁等各領兵援遼登科所領百人至山海關僅六十名余俱道亡應魁枉道祁州挾妓流連且縱兵剽奪事聞革馬登科銜而辟陳應魁梟首惡趙萬等於孔道仍敕該鎭捕諸逃亡者先是延綏鎭遊擊李茂先領兵援遼兵逃至一百三十餘名又馬倒斃五百六十匹下延鎭追陪二年未償巡撫張之厚稱茂先家貧爲援赦條免追量罰米二十石從之嗣後延兵以逃爲嘗

○以帑銀十萬兩付宣大市馬角�羊赴廣寧

○宣諭朝鮮敕書發道臣梁之垣皇帝敕諭朝鮮國王朕嗣承天位君臨萬方惟爾世守東藩忠勤素著頃自建酋肆逆遼左用兵爾邦徵膳以從兵將捐軀勇戰我皇祖用頒詔諭賚卹有加屬者遼沈繼沒爾復陳兵聲援慰集流移邊臣奏聞朕甚嘉焉玆特遣官賫捧璽書用褒勞勩並禦前所發賞功銀三萬兩給付爾國量行賚犒其沿江一帶我軍民瘡痍奔命畱滯未還者令差去官撫定資給不以煩爾其差官帶有兵從令其聯絡聲勢相機規圖約戢部伍不致侵擾爾國君臣將士宜悉朕意明聽朕言惟玆逆酋挾我叛人荼毒生靈偪處肘腋罪惡貫行覆載不容朕方簡任文武將吏厚集水陸兵師奉行天誅用攄國憤維爾義激同仇勞宣敵愾安危共域休戚關情其尙飭備周防嚴兵犄角設奇制勝佐集大功於以保我疆陲固爾封守朕用恢廓版宇亦以綏爾藩邦策爾藩勛垂名史牒詎不偉歟惟爾其欽承之特諭

○癸未兵部覆總督京營陳良弼疏言原額三大營馬二萬一千二百五十匹萬曆四十八年倒死一千七百九十三匹查三大營巡捕營及外而通州營張家灣營奠靖所各馬匹皆戰守巡緝所資而旗守衛之馬又所以閒輿衛也舊額誠不可缺合札付太僕寺於所屬寄養馬內調取赴寺兌補三大營一千七百九十三匹巡捕營三百八十六匹通州營七十三匹張家灣營二十五匹奠靖所旗守衛各七匹但寄養之馬價三十金一兌給軍旋至骨立皆緣貧遠軍士克減艸料奔逐馱載所致宜委馬政主事將應領馬匹官軍選鋒審其住居附近精壯殷實方準兌給毋得濫與貧遠軍士如仍前獘查該營將領參治報可

○以肅州衛指揮僉事崔拱曜守備甘肅古城地方

○以光宗皇帝梓宮發引擡請演扛及執儀仗冥器等項例用營軍民夫令京營及五城兵馬宛大二縣預爲料理仍以龍輴戒嚴敕該監倍加詳愼不得艸率誤事

○暫輟朝講命內外各官以本月十七爲始靑素服辦事

○甲申中秋節賜大學士劉一燝等上尊珍饌兼賜膳酒月餅及講官錢象坤等有差

○大學士劉一燝等恭視攺題孝元貞皇后銘旌賜銀幣寶鈔及中書官賚銀有差

○差江西道禦史李時榮長蘆巡鹽

○差工部屯田司郎中陸化熙管夏鎭閘

○升禮科都給事中楊道寅太常寺少卿提督四夷館

○升廣東道禦史董元儒爲爲太僕寺少卿

○升山東道禦史李淩雲大理寺左寺丞

○升兵科給事中霍維華狹西按察司僉事備兵固原

○升湖廣道禦史劉有源四川布政使司參議兼按察司僉事淸軍驛傳

○升雲南道禦史張新詔河南按察司僉事專管修河

○升兵部武選司郎中賀萬祚山東按察司副使提督學政

○乙酉遣太僕寺官祭司馬之神禮部題累朝舊典光宗貞皇帝神主祔享禮畢仍還幾筵奉安俟大祥後始祔寢廟孝元貞皇后神主祔享禮畢卽應奉安寢廟其神位同日奉安奉先殿本年九月十二日辰時吉計開一前期三日太常寺奏齋戒一欽命大臣一員前期一日以祔享光宗貞皇帝告於太廟卽以孝元貞皇后祔享同告用祝文祭品行禮如嘗儀一欽命大臣一員至日以孝元貞皇后神位詣奉先殿祭告列聖帝後並請孝元貞皇后神位奉安奉先殿行安神禮俱用祝文祭品行禮如嘗儀一是日太常寺官設牲禮於太廟如時享之儀樂設而不作設光宗貞皇帝禦座孝元貞皇后神座於太廟錦衣衛設儀衛於午門外內侍官各陳酒饌於幾筵設光宗貞皇帝孝元貞皇后衣冠於

神主前各進神主輦於殿前各設衣冠輿於丹陛上縗服內導引官導上於光宗貞皇帝幾筵殿下詣拜位以祔享告幾筵奏四拜奠帛獻酒讀祝俯伏舉哀哀止興奏四拜興焚幣帛祝文瑞王惠王桂王皇五弟俱隨行禮各立於拜位之東西向內侍官詣靈座前奏請光宗貞皇帝神主降座升輦詣太廟祔享奏訖內導引官又導上於孝元貞皇后神主前詣拜位以祔享告幾筵奏四拜奠帛獻酒讀祝俯伏舉哀哀止興奏四拜焚幣帛祝文瑞王惠王桂王皇五弟俱隨行禮各立於拜位之東西向內侍官詣靈座前奏請孝元貞皇后神主降座升輦詣太廟祔享奏訖上捧光宗貞皇帝神主繇殿中門出遣司禮監官代捧孝元貞皇后神主亦隨後繇殿中門出各奉安於輦內內侍官各捧衣冠隨出各奉安於輿執事者各擎傘扇如儀至思善門外瑞王惠王桂王皇五弟俱退上具祭服升輅後隨至午門外儀衛如儀至太廟南門外俱分列左右上降輅太常寺官導上詣輦前跪太常寺官跪奏請光宗貞皇帝神主降輦詣太廟祔享奏訖又跪奏請孝元貞皇后神主降輦詣太廟祔享奏訖上俯伏興搢圭詣輦捧光宗貞皇帝神主繇左門入司禮監官捧孝元貞皇后神主亦隨入繇左門入內侍官各捧衣冠隨入贊禮贊樂舞生就位執事官各司其事贊迎神主至丹陛上太常寺官跪奏請光宗貞皇帝孝元貞皇后謁廟內侍官各俸衣冠立於禦座與神主之下引贊奏詣神位前至太廟正中上捧光宗貞皇帝神主置褥位司禮監官捧孝元貞皇后神主置褥位上位神主後太常寺官跪奏孝玄孫嗣皇帝禦名躬奉皇考光宗貞皇帝皇妣孝元貞皇后參拜引贊奏出圭奏行五拜三叩頭禮畢奏搢圭上搢主捧光宗貞皇帝神主北向立司禮監官捧孝元貞皇后神主亦隨後北向立太常寺官唱賜座內侍官各捧衣冠安於座內上捧光宗貞皇帝神主安於衣冠前司禮監官捧孝元貞皇后神主安於衣冠前引贊奏出圭上出圭立於旁導引官導上詣拜位行祭禮如時享之儀文官五品以上武官四品以上各祭服隨行禮畢導引官導上詣光宗貞皇帝神主前太常寺官奏請光宗貞皇帝神主還幾筵導引官又導上詣孝元貞皇后神主前太常寺官奏請孝元貞皇后神主祔寢廟奏訖導引官仍導上詣光宗貞皇帝神主前奏搢圭上搢圭捧光宗貞皇帝神主繇廟左門出司禮監官捧孝元貞皇后神主奉安於寢廟行叩頭禮二司禮監官捧光宗貞皇帝衣冠孝元貞皇后衣冠俱奉安於太廟第九室行叩頭禮光宗貞皇帝神主出至太廟門外安奉於輦傘扇儀衛導從俱如案儀太常寺官跪奏出圭上出圭升輅後隨至午門外儀衛止上至思善門外降輅易縗服後隨神主輦至幾筵殿前內侍官奏請光宗貞皇帝神主降輦升座上捧神主升座訖內侍官陳設酒饌如常儀內導引官導上於光宗貞宗皇帝幾筵殿下詣拜位行安神禮四拜獻酒讀祝俯伏興再四拜舉哀哀止興瑞王惠王桂王皇五弟俱隨行禮焚祝禮畢

上釋服還宮一是日蚤執事官設祭品於奉先殿遣官祭告列聖帝後如嘗儀一內侍官設孝元貞皇后合用神座儀物等項於奉先殿內第九室神位輿於仁智殿丹陛上執事官設祭品於奉先殿第九室俟辰時祔廟禮畢遣官隨詣仁智殿導引官導入贊跪內贊跪於其左奏請孝元貞皇后神位詣奉先殿奉安遣官叩頭興內侍官捧神位奉安於輿執事者舉輿擎執傘扇如嘗儀遣官後隨至奉先殿門外輿止內侍官捧孝元貞皇后神位繇左門入奉安於室叩頭訖遣官行安神位禮用酒菓祝文如嘗儀次日上具黑翼善冠淺淡色服黑犀帶禦文華殿文武百官俱烏紗帽淺淡色服行奉慰禮奉旨祭告拜恭詣請神位遣候吳汝胤駙馬萬煒行禮禮部題九月十二日祔廟孝和皇妣神主仍祔皇考幾筵殿內其神主就於是日同孝元貞皇后神位奉安奉先殿計開一是日孝和皇太后神位詣奉先殿祭告列聖帝後卽以孝元貞皇后原遣祭告大臣一並祭告欽命大臣一員恭請孝和皇太后神位奉安奉先殿行安神禮用祝文祭品行禮如嘗儀一內侍官陳設酒饌於孝和皇太后靈座前上縗服以祔享告光宗貞皇帝孝元貞皇后神主畢內導引官導上詣拜位以奉請孝和皇太后神位詣奉先殿告於靈座前奏四拜奠帛獻酒讀祝俯伏舉哀哀止興奏四拜焚幣帛祝文瑞王惠王桂王皇五弟俱隨行禮一內官陳設孝和皇太后合用神座儀物等項於奉先殿內第九室孝元貞皇后神位之右設神位輿於仁智殿丹陛上執事官設祭品於奉先殿第九室神座前俟辰時祔廟禮畢遣官隨詣仁智殿導引官導入贊跪內贊跪於其左奏請孝和皇太后神位詣奉先殿奉安遣官叩頭興內侍官捧神位奉安於輿執事者舉輿擎執傘扇如嘗儀遣官後隨至奉先殿門外輿止內侍官捧孝和皇太后神位隨孝元貞皇后神位繇左安門入以次奉安於第九室叩頭訖遣官行安神禮用果酒祝文如常儀奉旨恭詣神位遣駙馬冉興讓行禮

○贈兵部左侍郎汪可受兵部尙書蔭子道春入監讀書

○土魯番王阿都剌因遣使進玉石碙鉆等方物賞賫如例

○女將四川石砫宣撫司掌印秦良玉奏臣兄弟邦屏明屏統兵援遼渾河之戰邦屏先登殺賊爲國捐軀族兵數百部目千餘同時戰歿淒慘天愁乞從優敍錄兄子大賚亡族之家仍將在官久戍殘兵盡發歸臣司以便新兵前進臣卽親押赴關又言臣自徵播以來所建之功不滿所妒之口貝錦含沙故怨未消新忠難樹更乞天恩炯照兵部尙書張鶴鳴言渾河血戰殺奴數千皆石砫酉陽二司土兵之力邦屏等旣陷陣秦氏先遣人來京作綿襖一千五百件給與殘兵又自押兵三千至關上分公家之難下復飲血之仇更可嘉焉宜錄邦屏子大賚死事而與明屏實缺至其讒口自傷功髙招忌勢有固然自宜力爲保全斷不令忠義之士負戟長嘆報可

○兵部侍郎王在晉言鎭江報捷四衛震動奴必大集兵馬以圖報復毛文龍孤軍恐不能獨立敬陳應急十著一兼用陸兵一並調津兵一借動山東司庫一借用天津運船一督催王表管大藩水兵赴援一設處渡海援兵隨身衣甲一濱州蒲臺武定等處兵餉裒緩赴急一廣寧兵將出奇犄角一期約西虜同舉一鼓動四衛豪傑又言兵者機也機一動不可遏兵者气也气一發不可隳譚兵於鎭江未捷當從緩緩以待兵大集是爲穩著譚兵於鎭江旣捷當神速速以應破竹先聲是爲急著得旨鎭江策應前屢旨著經撫各官料理奏內急著十款悉中機宜便會同三部作速區畫接濟中外同心務收勝算

○貴州鎭遠思州銅仁偏橋平溪等處大水

○命給奉聖夫人客氏墳地從其請也

○命禦史張素養巡按浙江陸世科巡按廣西

○加錦衣衛都督僉事田爾耕都督同知

○丁亥遣戶部侍郎臧爾勸祭京都太倉之神

○遣順天府官祭宋丞相文天祥

○太常寺官祭太傅於謙恭靖公姚廣孝

○南京兵部尙書衛一鳳乞休不允

○升通政使王舜鼎工部右侍郎湖廣巡撫熊尙文左僉都禦史協理院事應天府府尹徐必達南京右僉都禦史提督操江

○升濟南府知府徐從治兗東道副使

○戊子浙江杭州復災城內外延毀萬餘家撫按具聞詔停織造

○己丑南京禦史李良棟以籌邊需材薦原任江西南昌府推官吳明昌徐州知州程宇鹿狹西鞏昌府同知致事董盡倫言此三臣者甲兵素富於胸中經畫正宜於閫外用之不效臣甘同罪又言原任遼東同知冒日乾以死難沾卹典今儼然居家冠蓋應酬略無避忌恐逃歸不止一日乾歸而仍敍卹者亦不止一日乾也奉旨冒日乾查明具奏久之禦史王安舜報日乾尙在如臯然實未沾卹典命逮治之尋遣戍

○經略熊廷弼以延鎭兵馬至關者羸弱不堪乞將撫臣張之厚重罰總兵杜文煥革任其原調未來家丁及此番汰退軍士務選精壯卽令伊子杜弘城親領來遼代父立功贖罪仍乞敕該部轉行各督撫鎭道以後有復以孱弱充數督撫定議降斥總兵定行逮系得旨撫鎭等官著分別議處其補換領解事宜行各鎭一體申飭部覆文煥禠革援兵汰換如經臣請尋以延綏巡撫張之厚奏套虜大舉秋防正急命撫鎭官姑戴罪調度俟秋防虜退分別另議

○補禦史蘇琰山東道

○升廣西布政使司右布政戴王言爲左布政使

○以錦衣衛百戶崔應元東廠理刑

○庚寅以奉祧憲宗純皇帝孝貞純皇后神位預告奉先殿

○禮部尙書孫愼行以足疾乞寬限上命遵屢旨速來受事

○辛卯奉祧憲宗純皇帝孝貞純皇后神主遣泰寧侯陳良弼捧主駙馬萬煒行禮駙馬冉興讓護送孝穆孝惠二皇后神主詣茂陵享殿行禮

○是日憲宗純皇帝忌辰遣廣寧伯劉嗣爵祭茂陵

○升工科右給事中朱童蒙爲兵科左給事中升給事中成明樞趙時用程注孫傑俱右給事中明樞吏科時用戶科注禮科傑刑科

○壬辰召起入閣原任吏部侍郎史繼偕恭報趨程日期上命兼程以副延佇

○攺薊鎭石門路參將哈元勛爲分守延綏淸軍參將

○癸巳以祧廟禮成賜大學士劉一燝等銀幣各有差

○先是南京禦史王允成趙應期李良棟等疏中皆稱刑部侍郎鄒元標與左僉都禦史王徳完微有參�徳完求去元標不能獨畱乞諭解之元標疏言臣與徳完原無纖嫌南臺所言此必有交構其間者臣嘗語諸臣曰上在衝年寇在門庭惟有同心共濟儻黨同伐異在國則不忠在家則不孝世間自有無偏無黨之路立朝自有公平正大之體若從屋裏起戈矛非純臣事也臣惟有全歸一路以謝淸時報知已至流傳誤聽想只爲會議李三才一事當日情刑六卿臺省具在臣未會彊言三才必欲用徳完亦未曾言三才必不當用何同何異得旨所奏具見公忠維世之意禦史奏已有旨

○吏科都給事中薛鳳翔以考績屆期條上數款一治行當核其眞一懲貪當重其法一監司責成宜嚴一衝途勞苦宜卹一入覲爲酌免一饋遺應爲預杜大都皆吏部所申飭者同時掌河南道禦史劉蘭亦疏條吏治四斃曰墨曰橫曰庸曰浮而喫緊在以撫按核司道以司道察郡邑內外嚴加禁飭共圖維新而大計五花冊旣定六款仍宜於考語後散平數十語不得止以四六駢語塞責命通行申飭

○以禦歷初年暫免刑行

○升歸徳府知府髙鏘河南驛傳道副使

○錄先帝講臣原任吏部右侍郎贈禮部尙書劉曰寧子一瑛原任禮部右侍郎贈禮部尙書唐文獻孫同申原任少詹事贈禮部右侍郎全天敍子大訓各入監讀書

○廣東肇慶府民居地拆血水噴益禦史王尊徳以聞

○甲午撤皇祖時所建金水河北臺

○以光宗貞皇帝孝和皇太后梓宮發引孝元貞皇后梓宮啟遷先期遣英國公張維賢告南郊成國朱純臣告北郊駙馬都尉侯拱宸告太廟遂安伯陳偉告社稷敕駙馬都尉侯拱宸萬煒充山陵奠獻使恭順侯吳汝胤惠安伯張慶臻等護梓宮遣撫寧侯朱國弼護孝元貞皇后啟遷提督京營泰寧侯陳良弼率官軍圍守禮部侍郎周道登鄭以偉監禮

○升原任參將王紹勛鎭江副總兵與毛文龍連師從經略熊廷弼登撫陶朗先之請也仍行山東撫臣將新增兵五萬存九十名餘發登萊並題畱新餉四十萬帑銀十萬馬五百匹皆給登萊軍餉之用催登萊撫臣以梁之垣起行日期報部

○貴州巡撫李橒引疾罷

○攺朝鮮貢道自海至登州直達京師從朝鮮國王李琿之請也

○李琿又奏建夷地方本不產鹽取販遼海等處自得罪天朝咸路永杜前年本賊遣將分兵攻掠仍畱迆北斥鹵之地縱兵伐木煮海爲鹽俄頃之間收得四百餘駝任意輸去今又領兵數千屯駐小邦延境運至釜子大設煮具恣行無忌年復一年深恐盬利悉歸凶手況造作升梯要犯沈陽尢極叵測兵部言建夷屯兵煮鹽挾朝鮮以無可柰何之勢非惟不利於該國關系中國非小今監軍副使梁之垣往該國就令與該國節度使等官相機堵截毋容種禍於彼方報可

○戶科給事中周希令以新兵愈倍新餉愈減謹條實核乘除之法以備佐計一核兵就舊額查添募就添募查實到就實到查有用無用就有用查上中下三等則核兵卽可以省餉一核餉有新餉有舊餉新餉事近權一猶易淸核舊餉有各收各發有此收彼發卽收發中有前後掛銷不相爲用而外解內解倒批換批移多作少飾緩爲急諸如此類徹底淸查則核餉亦可以精兵一核器械器械宜多備火攻戰車勿徒恃弓矢短刀盔甲宜重購倭甲皮弁勿仍用整舊之甲制造宜選委各邊知兵將官勿輕試浪擲則器械便利卽可以助兵餉仍乞

皇上立發帑金千萬兩別貯一庫以給軍需必期滅賊而後已不濟則治諸臣之罪部覆行經撫各鎭核實舉行

○乙未遼東巡撫王化貞揭報情形言奴自得遼陽後摉括民間米粟牛羊俱置新寨而遼城一切器具如盆盎之類盡挈以去海州蓋殿而不果遼陽修城磚石又復中止城中房屋半撤爲薪意欲俟收獲後盡軀父女出邊爲質脇其子弟爲先鋒勝則前進敗則歸巢意不安於遼陽此奴酋之情形也河東之人引領而望以日爲歲吾使人所至望屋而食賊至則匿之去則導之及河則泣送之豪傑聚眾俟吾兵至則共執僞將以降𨿽多有事漏被殺不悔也因奴遣人編兵令其婦女北徙望兵至不啻眼穿禾忝被野皆不收割此南衛之情形也虎酋恨奴甚又殺奴殊銳於我粆花狡悍亦來求款蓋虜利遼存不利遼亡故得脇以爲用此西虜之情形也廣寧之人懼奴慘虐有死戰心昨一聞鎭江之復將士皆摩拳擦掌願一當奴偏俾而下投遞供結請以父母妻子爲質歃血神前此河西之情形也職欲兵馬器械一一湊手分布簡練以待事機見可而進知難而止時時爲進取計以激勵人心此又職之情形也卽以時論鎭江一動四衛大擾管大藩舟師適至王紹勛水兵俱集奴兵分禦遼陽遂空海州止眞夷二千河上止遼兵三千若潛兵夜襲破之必矣奴南防之兵必狼狽而歸吾據險以擊其惰可大殲也兵部尙書張鶴鳴據揭以聞並述大同塘報言奴差喇麻與素囊送盔甲器械金銀叚疋誘其會合入犯詳遼撫以上之情形與奴結素囊之之塘報料敵決策惟此時爲然乞嚴敕經撫及當事諸臣日夜臥薪嘗膽同心同謀以圖進止得旨據奏進取機宜便行與經撫各官參酌情形決策制勝仍作速會疏密奏

○攺陽和道參政王家楨爲狹西楡林兵備道右參政

○兵科給事中楊維新疏陳三款一曰淸主徳言宮禁之內蠱惑漸深宴安鴆毒戀不忍釋斜封墨敕勢所必至願一切屏絕使嬖寵不開於牀第票擬不假於私人則徳愈淸明身愈彊固一固民心言近日浙火黔水秦旱齊蝗屢見告矣而徵調日眾催科日急宜令有司加意撫字無得因之朘削俟東氛淨後盡免額外之賦一張軍威言驕夷叛將旣屠城堡弱軍姦棍又靡金錢總不如訓練土著旣省安家行糧之費且有田廬妻子之依就使徵調亦須酌檄全營旣令本官統領庶兵將相習不至復逃而要以賞罰申飭爲主得旨事關朕躬已知悉餘下部覆

○狹西總督李起元甘肅巡撫徐餋量各疏言鎭兵屢調空虛諸虜伺隙蠢動乞量免抽調仍補給月餉兵部覆議除原調兵一千二百名照數速發外以後俱免抽調若聞警馳發自是督撫職分其宣大順義王延鎭吉囊等部落加意撫賞無開邊隙要以督撫多方靜鎭於西虜而後臣部得一意決計於東夷得旨依議行

○禦史李九官言宗室繼婚例有勘結及轉詳題覆乃經手衙門無一處不需索無一處不耽延迨耽延之久該部又例有違限之駁矣吏書旣以勒掯致延遲復以駁查再掯勒始終之例皆在書吏始終之害皆在宗室有不覆不駁第以髙閣束之如溧陽王府輔國將軍充酉�勞之類更不可角�羊查見行要例云男女婚封過期十年以下查題十五年以下行勘十五年以上立案想當時立法之意或體卹往者之情姑開愆期以寬假之門耳若將來俱依此限是明予以需索耽延之時也宗姓繁興姦竇百出固應嚴於查勘然各有例在有玉牒等項簿案在就有隱情不過勘結而止近一二季遠一二年盡可結局何事如期之外動過至十年十五年及再查充酉�勞引例系子女名封不系婚繼似稍牽合其實封婚繼名封一體相連各宗婚繼題請之日已多子女成立之時彼方不得於婚繼又何有於名封是一遲俱遲一誤俱誤也竊恐各宗類充酉�勞者多乞敕令遇婚繼等﹤鋶﹣釒﹥合例者卽與題覆違例者卽明著緣繇咨行立案其合例而違限者一面題覆一面止咨究延遲官吏照查地方遠近各另議限期當季完結以防各府管事沈匿要挾之獘下部

○差經歷吳懋法解新餉二十萬兩遼撫支用

○朝鮮王李琿送漂海三十六名角�羊京皆遼舊役遇風漂磨蛤島安眡串等處譯審送還

○追復原任撫治鄖陽右僉都禦史李材官初材以孟餋功誣罔論死後以滇人禦史薛繼茂言赦出遣戍至是其子舉人李熲訟冤復之

○復原任貴州巡撫右僉都禦史江東之官從其子爾松請也

○蜀府東鄕王奉鐩隆昌王奉﹤釒爵﹥援益王嘗遷庶母李氏封次妃例爲生母李氏請封許之

○巡撫浙江右僉都禦史蘇茂相言浙兵水陸調募五次矣近復補調陸兵一萬水兵已調三千復議調八千又部調羅木營陸兵二千各兵聞調如赴湯火曩者臺臣李達劾管大藩統領浙直水兵九千脫逃止一千二百人公然行劫徒縻國帑覆輙可鑑且浙海處處險要豈可撤防寧波臺紹鼓噪屢聞又春澇夏旱杭州城二次大火焚萬餘家若復調兵騷擾恐有意外之變乞罷再調部覆從之

○攺廣東布政司右布政金應鳳山西布政使司左布政

○丙申光宗貞皇帝孝和皇太后梓宮發引大學士劉一燝等奏慰

○升太僕寺少卿薛貞右僉都禦史巡撫湖廣

○升順天府尹陳大道通政司使

○升應天府府丞鄭壁應天府尹

○升原任廣東韶州府知府晏攄忠廣西按察司副使

○以外解逋多嚴立考成各省直郡縣追徵不及額經戶部參罰降俸住俸者卽卓異資深俸久不許升轉其管糧佐領卑官並三司首領曾署篆者停升半年以上卽爲處分不得以停升久據

○泰寧侯陳良弼旣謝病京營提督未有所屬兵部覆稱查會典京營提督率用勛臣景泰弘治嘉靖隆慶年間每革勛臣以尙書都禦史會同大將管理已而又易爲勛臣合無仍於勛臣中選廉勇一人照例會推從之

○丁酉工部制完泰昌通寶錢二百萬文命內府司鑰庫收貯另將五十萬發山陵給賞工匠員役

○禦史徐卿伯疏請經臣作速出關與撫臣共商方略相機進取如撫臣渡河而東經臣卽駐師廣寧以爲後應一切軍需敕兵部多方措處若車戰便於列營撫臣胡思伸寺丞李之藻所造戰車並工部火器火藥等項當刻期續發又兵者陰道不密則害成宜敕經撫自後進取機宜先發後聞不從中制朝廷惟以功罪定賞罰聞廣寧斗米八錢宜令戶部急措本色二十萬石覓驢騾以充之轉眼嚴冬再發幣金十萬或二十萬收買布花給散從軍之眾至西虜輟耕牧爲我禦侮亦當以十萬金爲犒師之費得旨這所奏遼左機宜聽經撫酌議措買本色等事著該部議行

○造慶陵神宮監印給太監劉忠

○戊戌總督薊遼尙書王象乾題軍需浩大徵派不可屢加內幣不能嘗繼今日急圖一鑄山請兩京十三省設局鼓鑄擇銅而定其衡擇工而精其式盡封天下銅穴而厲其禁直省各冶所鑄錢定以六百爲一兩兼鑄當十當百當千三等大錢盡用龍文略仿白金三品之制當十者重二倍每百間用四文當百者重五倍每千兼用四文當千者重十倍每萬兼用四文朝廷賚予內外文武俸薪郡邑徵收賦稅課鍰務令銀錢兼半處處流通自洪武至萬曆泰昌通寶精好合式者一體行使前代見用諸錢定以每兩千文庶今古之制俱存遠近之行無阻然初鑄必須工本隨便設處借動約三年盡數補還第行之最宜得人操之不可不愼兩京鼓鑄數多宜大臣總理其事擇用司官分職其詳各省耑責右布政無右則左任之錢法行而國用永有賴乎二煮海凡公鹽責賣而壅者止爲其私鹽得利之厚若還其原本官自發賣如漢唐榷鹽之法或別招新�聽地方通融變賣其利何可勝言天下利權惟姦商顚倒宜另修新引數十萬張一如徵糧條鞭例不論嘗股存積工本餘鹽通計二淮十二單九十萬引外明示加倍如商願上納則下之例尢多上之法不擾至便計也不然商自仍其舊額余問何人納價者卽時給引掣鹽但於產鹽場內選委廉愼官員秤掣至公帶販必禁私鹽自息鹽價自平所浮歲額寧止百倍推而閩廣長蘆山東兩浙等處禁私販增官引皆有餘利但多寡不同耳三嘗平嘗平之法昉於耿壽昌粟賤則貴糴以利農粟貴則賤糶以利眾而輕重平糴均輸皆是今帑藏匱乏安所得糴本惟於有司徵收間調停均節耳合行郡邑於徵收時銀錢雜糧悉從民便平量增值以貯倉騰湧稍減以便民官民兩利他如太僕寺備用馬匹官價三十三兩今各鎭買馬多者十五兩少者十二兩折價一年可得銀三十六萬餘兩發邊備買一馬有二馬之用而民間往返陪累省費更爲不貲南冏之場廠牧地盡委豪右沿江之蘆洲艸場悉供爭奪酌量變值所入奚啻數百萬已經科部條議何爲不委欽差專行淸江船廠移至荊州稅木成造歲出之料價可省數萬餘兩壽城之官房凡數百區計入價數十萬金錢可以立得內監之成造指一冒百奚異漏卮悉聽工部從公估償則數十餘萬濫費可省十庫之顏料絹布暫借兩年攺折歲可得數十萬兩是數者姑舉臣所知在

陛下斷乎必行該部立主責成而一切加派苦累小民悉行蠲免裕國富民彊兵綽綽有餘章下所司

大明熹宗悊皇帝實錄卷之十三

大明熹宗悊皇帝實錄卷十四

天啟元年九月己亥朔光宗貞皇帝小祥遣伯郭振明祭慶陵

○是日梓宮至慶陵孝和皇太后梓宮同至孝元貞皇后梓宮遷祔俱於獻殿奉安駙馬都尉侯拱宸行奠獻禮遣陽武侯薛濂寧陽侯陳光裕靈璧侯湯國祚撫寧侯朱國弼武淸侯李誠銘靖遠伯王永恩彭城伯張嘉猷武進伯朱自洪廣寧伯劉嗣爵崇信伯費天澤祭告諸陵懷寧侯孫承蔭祭后土之神武定侯郭應麒祭天壽山之神

○庚子遼東巡撫王化貞揭稱毛文龍收復鎭江後奴遂驅掠屯民民結聚鐵山拒之奴仰攻被傷三四千人復益兵賫糧爲困圍鐵山計兵部以聞上曰鐵山屯民忠憤孤危其速行經撫各官協力牽制應援務收全勝

○辛丑河南募兵禦史潘士良以所募河南兵五千人統兵將領遊擊翟子勛等啟行程期具聞因言兵不訓練與無兵同有兵無將與無兵同有將無法與無將同乞敕該部廣搜將材申嚴軍法命所司知之

○巡撫登萊右僉都禦史陶朗先言三方布置呼吸宜通廟堂成算戰守宜決如諸臣而果眞心欲恢復河東也卽須矢一片眞心出一番公力計兵計路務收三方進取之功如曰聲言進剿實欲退守卽當另議一守之法毋令人處於戰不成戰守不成守之間徒費光陰相尋覆轍今毛文龍報收復鎭江矣此時機括已發不可中止臣𨿽立遣遼東副將韓宗功待罪遊擊許定國各統兵一千先後策應而私計奴兵方勁非二萬人急往不可今臣欲再發一兵兵安在乎卽有兵而餉安在乎三岔轉盻凍河賊且渡矣其在鎭江者兵單將寡儻倏舉倏覆不惟不足助河西牽制之勢而徒啟賊人防備南路之謀致殄四衛歸附之眾其在河西者又獨當賊鋒而不能得登萊牽制之力廟堂因急遼而遂緩登萊不知緩登萊卽所以緩遼也上曰登萊方規進取伏機卽發策應倍亟所奏兵餉等事該部卽與議覆以應急需

○壬寅葬慶陵遣大學士劉一燝恭題神主孝恭章皇后忌辰奉先殿行祭禮遣南和伯方一元祭景陵

○經略熊廷弼﹤鋶﹣釒﹥言連得撫臣王化貞書欲乘銳渡河取海州臣謂奪海州容易事但我入而所以守之法賊救而所以禦之法宜先講求若第掩取而歸爲賊追襲後一叚光景尢宜深想復接監臣方震孺書謂撫臣廿五日已往河上震孺亦欲隨後臣𨿽無兵馬不敢坐視立檄河上鎭道將嚴辦以待廿八日走馬出關仍囑監臣曰聊作河上聲勢非催戰也時止續到甘肅大同兵並鎭路家丁二千隨臣關上虛無人須借督臣星夜一行但甲兵行糧才到未備不得不駐寧遠數日而駐札擬於右屯衛去廣寧百五十里與之犄角南路杜家屯百里北路鎭武百四十里爲應援且斷賊西歸之路督運海糧於其城而守之以絕賊垂涎恐言者謂臣淹畱寧遠戀位右屯故不得不先言得旨閫外事不中制進止機宜與撫臣斟酌停妥務保萬全不得以彼此異同爲辭總督卽移鎭山海關兵部仍速催兵接應毋得稽延

○升原任遊擊祖大壽爲參將代尢世祿管遼撫標下中軍事調正兵營遊擊李茂春於錦州代遊擊祁鍠時世祿祁鍠均以病免也

○乙巳霜降節遣陽武侯薛濂寧陽侯陳光裕靈璧侯湯國祚撫寧侯朱國弼靖遠伯王永恩彭城伯張嘉猷武進伯朱自洪廣寧伯劉嗣爵武淸侯李誠銘忻城伯趙之龍永年伯王大瑞祭長陵獻陵景陵裕陵茂陵泰陵康陵永陵昭陵定陵慶陵遣右都督李承恩都指揮同知王天名祭恭仁康定景皇帝陵寢哀衝莊敬二太子寢園

○戶科給事中阮大鋮以行取奉旨下部因陳末議一操守宜核謂貪廉兩字舜蹠大關惟言淸行濁盜名欺世之流殘剝脂膏廣獵稱譽決不可取其虛气魄僞聲名混入淸華一資格宜破謂乙榜明經致身公輔垂光竹帛者良不乏人宜廣畱用以示鼓舞至評事知州資地相同行取獨遺令甲不載仍應一體考選一限俸宜酌謂時有安危地分衝僻況當羽檄交馳輪蹄塡集竭蹶支吾艱苦百倍宜量爲酙酌勿槪限四年四月使賢勞者有匏系之嘆一采訪宜精謂筮仕有山公之啟事居鄕有月旦之淸評參以夾袋思已過半若山人說客之雌黃罷官棄吏之含沙宜嚴驅捕以杜中傷一衡量宜定謂人品各有確然之位置公論難逃幾許之推敲發訪已審卽當速考注銜若兩番擬授之舊案與臨時芟除之變局勿再沿襲以滋紛紜命所司議覆

○丙午除補禦史李養志狹西道

○差山東道禦史傅宗龍兩浙巡鹽

○升太僕寺少卿朱一桂通政使司右通政尙寶司司丞滿朝薦尙寶司少卿仍支正五品俸

○升廣東布政使司右布政使吳中偉爲左布政使

○升河南按察司副使陳伯友狹西布政使司參政

○升吉安府知府林恭章江西按察司副使

○升浙江嘉湖道右參政陸完學按察使久任按臣張新詔請也

○丁未通州巡撫王國禎以近畿重鎭議添設標下兵馬馬兵二千名步兵一千名兼議設總兵及安家操賞諸費兵部尙書張鶴鳴覆言撫臣新設事屬創始標下兵不容不議惟是通州以地言止宜守不宜戰以守言止宜步不宜馬近招募延綏馬兵二千本地步兵八千矣就中簡馬兵一千步兵二千爲親兵令中軍統領操練以備緩急仍設標左右兩營遊擊各一員每營操練三千五百名不必另設總兵也冏寺寄養馬匹原備京營騎操通撫前募馬兵二千亦足供標下之用矣本地募兵與援兵遠募不同安家行糧旣議定姑照前議至錢糧盔甲器械營房聽戶工二部酌議其操賞初起一年姑於新餉銀內動支三千兩自後於各兵曠缺銀內酌用從之

○兵科給事中蔡思充題國家用人惟文武兩途武科三年一試所拔不過百人舊例一體推用三年務完一科乃授職者十嘗三四投閒者十嘗六七非取士初意其獘有四進用途多選除缺少考核之典未嚴僥幸之門未塞也宜將兵部選除推用員缺以十之四盡武科四待世職二待三科武舉會舉各途之聽用咨用者查有薦先行擢用未薦者與世職間推三科武舉等額量行搭推務期三年內通融推完若大小武職凡經論劾及察處者罷斥未幾旋卽鉆委今後武職被察被論遵照文臣事例分別處法不得槪以革任爲名其永不敍用者不得夤緣復進各邊咨用者必以實有軍功爲準其內外聽用者必以膂勇超羣爲率儻有濫與咨薦僥幸營謀兵部指實糾參卽行褫革一切納級名色盡行停止其間或新舊微加分別或武科世職與聽用各途設法牽搭或三科武舉與六年會舉酌量低昂或水陸把總督撫旗鼓各道中軍盡攺欽依是在該部參詳疏通其衛所捨余艸澤遺逸有謀勇超羣府縣官匯送各省直巡按禦史遴選眞正莫雄與武舉一體優待支領盤費起送來京會同遴選不拘名數務期熊羆之侶專備遼東及衝邊遇缺題推而不混武科四分數內庶科目不致淹抑眞才亦無遺落部覆除世職武科及三科武舉會舉分搭推用外餘一切停罷至革後非有軍功聽用原無實職者如復鉆求咨補卽行參革其督撫旗鼓各道中軍水陸總哨向來悉系委用盡攺欽依不繇部除授者不準報可

○差戶部廣西司員外郎常康易州管糧湖廣司主事李自華管臨淸鈔關

○升山西右布政使南居益太僕寺少卿

○升山東左布政使沈光祚順天府尹

○戊申遣駙馬都尉侯拱宸以光宗貞皇帝升祔及孝元貞皇后祔享告於太廟

○己酉加駙馬都尉侯拱宸萬煒官一級以山陵奠獻也

○庚戌奉安光宗貞皇帝孝元貞皇后神位於先天殿孝和皇太后同日奉安遣恭順侯吳汝胤祭告駙馬都尉萬煒冉興讓恭請神位

○升江西按察司按察使李叔元爲廣東布政使司右布政使

○辛亥孝靖皇后忌辰遣永寧伯王天瑞祭定陵

○延綏巡撫右僉都禦史張之厚揭報套虜吉能入犯官軍拒堵斬獲九十四級因﹤鋶﹣釒﹥言延鎭空虛乞將戶部積欠主客兵年例八十萬二千七百餘兩先那發二三十萬以救燃眉原調援兵一萬已發六千四百名尙未發兵三千五百餘名乞畱戰守仍急調鄰鎭兵馬應援部覆從之

○旌援遼都司張神武神武籍江西新建萬曆甲辰武科第一人授四川都司僉書坐事系獄經略袁應泰薦出之以原官率家丁二百四十餘人援遼至廣寧遼陽已陷撫臣畱之不可曰奉命援遼陽非守廣寧也曰遼陽陷矣子將焉之曰將以殺奴曰二百餘人能殺奴乎曰不能殺奴則死之前至河遇逃卒十餘萬西奔神武固邀其帥與同進曰以此眾戰何敵不摧縱死猶不失爲忠義而鼠竄偸生乎眾不從於是神武率所部獨渡河至首山距遼陽十七里時神武已不食一日奴不意我兵猝至倉皇驚擾神武急擊殺十百人孤軍無援遂沒於賊所部二百餘人俱戰死僅餘冉紹登等十四人奔回肢體無全者監軍禦史方震孺畫其像率將士羅拜爲請於朝贈都督同知蔭一子本衛正千戶世襲

○命山西道禦史江秉謙巡視光祿

○升四川按察司副使胡承詔河南布政使司右參政

○造管理登萊撫屬餉務關防給濟南府同知翟棟

○升參將宋煒鄭源俱副總兵煒協守甘州西路源協守山西老營堡遊擊秦光祚顏光耀任中英李嘉訓苟伏威俱參將光祚宣府南山光耀延綏鎭淸營中英延綏東路嘉訓狹西蘆塘伏威延綏寧塞營都司僉書王用予洪世臣顏必端宋守義劉國棟錢中選葉登云張洪烈佐擊叚應龍方戡之方震俱遊擊將軍用予甘肅永昌世臣延綏黃甫川必端山西太原守義大同威遠城國棟固原鎭中選宣府東路登云眞定車營洪烈延綏左營應龍昌平黃花鎭戡之南京劉河震甘肅阿壩堡

○癸丑上以大學士劉一燝恭題神主賜銀五十兩紵絲四表裏鈔五千貫又以一燝韓爌等恭送梓宮發引及護衛直宿賜銀幣鈔貫有差

○遼東巡撫王化貞揭稱虎墩兔憨調兵四十萬助攻奴酋先遣夷使伯言顧哈等報知隨後齊到廣寧兵力未集慮或示弱乞量調近鎭兵以助其鋒查發盔甲器械車輛馬匹以壯其勢仍請帑金三十萬貯爲賞功之需兵部覆言近鎭秋防正急難以多調廣寧舊兵及新募計十四萬一千三百有奇總多不堪亦可十中得五工部前後解過紫花等甲八萬四千副紙甲三千副盔八萬頂刀槍斧等器七萬八千六百有奇弓矢銃炮火藥稱是如未角�羊至廣寧速催星夜角�羊發車輛則保定巡撫胡思伸所造三百八十輛可以先發馬匹則經略熊廷弼所帶出京六千匹可以湊騎至於賞功銀兩委不可少乞慨發帑金以應急需上命依議急發駕馭西虜聽經撫相機行事

○經略熊廷弼﹤鋶﹣釒﹥言臣抵關未及旬卽於八月初六日出關聞撫臣往三岔河欲督兵襲海州取奴第三子臣捨輿乘騎領家丁十餘人夜從大淩河趨河上以就之至杜家屯問撫臣已歸而臣仍沖水至柳河口循河而北察軍心之安危防禦之疏密村屯之稀稠以便折衷地方之議蓋兩日一夜走三百八十里無非欲趨撫臣之急而協同以佐其成也及至廣寧間兵則𨿽挑有頭敵二敵而尙未屬以何將也問馬則不及三萬匹而以缺料倒死者不勝報也問甲仗則京運髙閣無用又無匠攺造軍多氊帽布掛而執棍以立也問火炮戰車則皆無有𨿽拒馬槍牌斧蒺藜之類亦無一備而無以札營立腳也問糧艸則米豆百十萬暴露海濱而運車不及六百輛各倉無一粒儲也問人心則河東望救誠切河西意持兩端𨿽子弟鄕兵八千餘人間多頂換不似初時憤激也問軍心將心則殘兵聲气不續援兵本自不堪而諸將惟日講加銜講身病求去也問提督鎭道則皆攢眉蹙額以進兵爲愁而開口則懇臣作主張也時賊殺掠金復極慘撫臣欲揚兵三岔河作欲渡狀撤回賊之南攻者臣曰兵不可嘗玩虛不可嘗弄便當實實做去以萬人襲取海州東昌而別遣四五千人從柳河口夜奪蓋州斷賊歸路揚聲遼陽已復南攻諸賊必懼而奔逃可盡俘也撫臣以爲非萬全未敢動及以語鎭道皆低頭不對臣詰之曰此截賊小事耳尙不能任又何敢言進剿與奴賊大眾對敵乎至於西虜助兵一事實未有的信蓋因七月內憨遣其中軍貴英恰爲我設防彊宿其所屬五路婦女五路慚怒率萬眾降粆花而貴英恰追殺其部落百人兼殺粆花二人以此兩家講气而粆且歸怨於我我贈金與粆講和是憨之米固爲我殺奴實亦問叛於粆粆移營遠遁亦以避憨恐後攻遼沈非旬日可諧今樞撫銳欲圖進臣亦處於不得不進之勢而實未有可以進與不可不進之機乞敕撫臣乘機決進無徒以虛聲歆人貽失時之悔樞臣足兵備械無徒以虛應責人爲無力之協臣𨿽攜有京軍哭泣欲歸所畱敗殘土兵屢逃實無兵將可動願以只手障關爲皇上防後得旨經略重寄豈得全不主持還�確畫一會奏

○廷弼又言臣詳撫臣之揭欲以不戰爲戰蓋其意以西虜助我不必用戰而卽可以殺奴賊竊計西虜與我進不同路虜入北路我入南路相距二百餘里如賊分兵來應亦須自家抵當臣未敢輕視此賊獨靠西虜而謂可以不戰戰也臣初意三方布置必使兵馬甲仗炮車芻糗等項一一齊備正對者成一正對策應者成一策應然後約期並舉進足以戰退亦足以守今臨事中亂祗爲西虜兵來碌碌因人倉卒舉事𨿽樞臣主權於中撫臣決策於外可卜其一舉成功而智者千慮猶當爲山海關存萬一不必然之慮上下其﹤鋶﹣釒﹥於部

○初毛文龍收復鎭江王化貞自謂發縱奇功便欲乘機進取熊廷弼言三方兵力未集而文龍發之太早致使奴恨遼人焚戮幾盡灰東山之心厚南衛之毒寒朝鮮之膽奪西河之气亂三方並進之本謀誤專遣聯絡之成算目爲奇捷乃奇禍耳移書都中力詆化貞之謬時兵部尙書張鶴鳴亦以機會不可失頗主化貞之議廷弼仍詆樞臣言臣以本部出任經略各省鎭報來兵馬樞臣應轉咨聽臣調遣乃竟無一字知會如昨河南兵五千徑發天津後來五千復徑發密雲緩地而臣皆不得與聞七月內臣咨部查取原調各處兵馬數目使臣得有憑據差官督催以便分撥今殆兩月矣亦無一字回覆而徒以隨筆寫意之兵責臣策應臣有經略之名無經略之實遼左事惟樞臣與撫臣共爲之繇是樞撫與經臣俱不協

○工部尙書王佐等﹤鋶﹣釒﹥言蘇杭織造袍叚先朝一行之旋卽停罷未有如萬曆四年迄今四十餘年竟無休息者此項錢糧部無額編但取之各省額角�羊四司料價叚價匠班麻鐵等銀今欽傳袍叚都水司計無所出再爲設處寧有天降地出之金錢哉惟四十六年補造袍叚尙有未完或可抵充禦用之急然非再減前額不能爲無米之炊或皇祖織造甚多儻服篋笥之所藏尢睹紹庭之大孝得旨袍叚樣制不同新造急需服用該部仍遵前旨作速議處無得推諉

○禦史董羽宸言在京官房起於各衙門在京人役偶寓不已私相授受有頂首有租賃紛紛盤踞況保甲法行方搜剔於宮觀而官署爲穴作姦犯科保伍不察兵番不問水火盜賊又其小耳宜嚴查各官房有不系在官及應得撥給者盡行驅逐命一體申飭

○升狹西布政使司右布政使李從心山東布政使司左布政使

○升四川按察司按察使孫好右廣西布政使司右布政使

○升廣西參政程子鏊江西按察使

○造協佐錢法關防給主事湯道衡

○升廣西參將黎國炳爲潮漳副總兵山西老營堡遊擊郜勛爲神機七營參將山海關都司僉書施洪謨爲山西北樓口參將天津海防遊擊苑攀龍管五軍二營參將事薊鎭三屯灤陽營遊擊王希葛管分守龍固二關參將事薊鎭潮河川關守備滿桂都司僉書管石塘嶺參將事雲南迆東守備方策爲貴州都司僉書洱海守備姚之屏爲本省都司僉書隴把守備李孝先爲添注貴州都司

○甲寅行邊尙書王象干言臣身役行間何可再預兵柄乃樞缺尙懸乞令銓臣廷推於張鶴鳴等四臣內簡用從之

○原任南京戶部尙書汪應蛟以眼疾請寬假赴任且言方今之務莫急於催賦而催賦要在養民莫急於募兵而募兵要在核實養民以培裕餉之本核實以淸糜餉之端則食足兵彊上納之仍趨令前來任事

○新升南京戶部尙書魏養蒙﹤鋶﹣釒﹥辭不允

○起升右春坊右庶子朱延禧南京國子監祭酒

○刑部尙書黃克纘題宋八孫二一案內楊正朝系尙衣監內官侯長子系安樂內官信孫二之訛言納交求見假傳宣之懿旨道喜示酬除侯長子提到外乞將楊正朝嚴提正法得旨該監查無楊正朝仍嚴究侯長子據實供招毋令詭借姓名致稽問結已而禦史畢佐周言正朝矯稱懿旨長子穿蟒坐迎賓館原招俱在豈其一旦化爲烏有乞嚴敕內監緝獲正法因言權璫宜以懷恩興安爲法以振直瑾保爲戒上令該監嚴查具奏後止將宋八孫二論斬正朝匿不赴審長子亦得漏网去

○協理戎政左僉都禦史李宗延以陪祀太廟昧爽入朝至承天門外守門禦用監少監李添祥都知監太監王昇梃擊之裂其冠宗延因言此故也非誤也臣入京營將賄托鉆營一盤捧出淸出占役千百以此恨入骨髓此擊不可謂無心且以皇后之尊敢於誣蔑法司之問官敢於阻撓兩京科道之彈章敢於寢閣則以內使楊正朝等之梗也況太廟丹陛門外侯伯拜位之上內使羣然嬉笑僵臥全無人臣禮其朘索王府酷害驛遞迫死�人明娶妻妾臣姑不論也乞於六年京官考察之後特敕禮部會同司禮監考察黜陟至宮殿伺候懸帶牌面出入無牌及革職不用者聽巡城禦史依律責究仍容臣將此冠掛承天門查隆慶二年七月內內使羣毆禦史李學道穆宗皇帝怒命錦衣衛執杖一百遣戍煙瘴例乞敕法司移文該監拘提正法審實發落得旨門禁宜嚴陪祀官員何得混加欄擊直日守門官該監查明奏處太廟嚴肅隨侍內使不淂嬉笑坐臥該監一並申飭

○兵科給事中李遇知言毛弁潛入虎穴恢復鎭江圖之此其時矣而道臣揚帆未早朝鮮聯絡未成江淮召募未旋水兵望洋未渡千里孤懸鞭難及腹不數日奴大屠鎭江男婦燒毀房屋幾盡而文龍逃朝鮮去矣發之蚤不得不應又不能卒應損威招釁至此頃虎兔諸部調集四十萬乘機進剿我兵不過虜十萬之一似虜爲全力我爲犄角年年竭中原物力僅乃得之而奴且引數百騎往來河上西向鼓吹玩弄我股掌之上儻虜情叵測一如粆花故熊河西一綫又何所恃且虜效順未必自裹數月糧與奴持也宜亟發金百萬特貯廣寧犒賞庶人飽馬騰得其死命至保定車輛五百餘宣大市馬幾千匹俱等望梅四鎭借用盔甲萬副而薊鎭大同以外悉如畫餅邊臣叫號天語叮嚀如故儻鎭江旣誤廣寧又誤遼事去矣下部

○升易州兵備道山東右布政使蔡復一爲山西布政使司左布政使

○乙卯大學士劉一燝等請本月二十二日經筵二十四日開講報可

○四川永寧司宣撫奢崇明叛戕巡撫徐可求等遂據重慶初崇明與其子奢寅久懷逆志因調兵援遼遣其婿樊龍部黨張彤等領兵至重慶久駐不發而巡撫徐可求爲調兵科道明時舉等所挾移鎭重慶是日於教場內點發各兵而樊張二惡以增行糧爲名乘機作亂殺撫臣及道府各官孫好右駱日升李繼周章文炳洪世科熊嗣先王三宅叚髙選等總兵黃守魁別將萬全王登爵皆遇害明時舉李達逃竄得脫分兵攻合江納溪破瀘州及富內資簡遂攻成都僞號大梁

○攺廣寧督餉道參政韓初命爲遼東中路監軍攺中路監軍副使錢士晉督餉初士晉以不便鞍馬辭遼東乞攺登萊部議不從經臣熊廷弼請以初命士晉互易從之

○丙辰以皇祖陵工敍效勞內臣王體乾沈蔭宋晉各加恩三等史賓汪良徳戴福壽各加恩二等李忠趙之翰周升加恩一等賞銀幣各有差先是工部敍﹤鋶﹣釒﹥內上命除髙時明而錄魏進忠進忠﹤鋶﹣釒﹥辭許之敍效勞部臣吏部尙書周嘉謨工部尙書王佐俱加太子少保蔭一子國子生賞銀五十兩紵絲三表裏工部侍郎王永光姚思仁各加正二品服俸賞銀四十兩紵絲二表裏刑部尙書黃克纘兵部尙書王象乾張鶴鳴禮部侍郎周道登鄭以偉兵部侍郎王右晉宣大總督董漢儒總督京營泰寧侯陳良弼協理左僉都禦史李宗延賞銀幣各有差

○差浙江道禦史吳應琦順天巡按河南道禦史劉大受河東巡鹽

○差刑部江西司郎中陳儀狹西司員外郎馮師孔卹刑儀南直隸師孔狹西

○升廣西梧州府知府陳鑑四川按察司副使分守川東

○賜少保兼太子太傅兵部尙書田樂祭葬如例仍加祭二壇

○戶部署部事左侍郎臧爾勸乞罷不允

○丁巳協理京營兵部尙書塗宗浚陛見跪伏不能起引疾不允

○升大同協守副總兵許世臣神機營右副將薊鎭協守副總兵王國梁神樞營右副將

○升薊鎭都司李承爵管五軍九營遊擊事

○戊午敍皇祖陵工進輔臣劉一燝韓爌少傅兼太子太傅中極殿大學士新傅何宗彥朱國祚沈﹤氵隺﹥加太子太保進文淵閣同原任首輔方從哲各蔭一子中書舍人賞銀五十兩彩叚四表裏去輔孫如遊蔭一子國子生賞銀五十兩彩叚四表裏照新銜給誥命一燝等各三﹤鋶﹣釒﹥懇辭許之命銀幣祗承

○禦史劉芳戶科給事中阮大鋮各﹤鋶﹣釒﹥論召用木至閣臣史繼偕上謂繼偕系皇祖皇考簡用如何輒肆橫詆奪芳俸三月大鋮俸半年

○刑部左侍郎陳禹禹謨以病乞歸不允

○升吏科左給事中惠世揚禮科都給事中吏科右給事中成明樞刑科左給事中禮科給事中周士朴爲兵科右給事中兵科給事中尹同臯爲工科右給事中

○復除禦史潘汝禎福建道

○刑部右侍郎鄒元標言黔患不盡在苗其爲道路梗者苗十之三耳播弄尙有數端一曰馬店戶凡自楚入黔者必由沅州晃州淸浪平溪鎭遠而上由滇入楚者必由平夷亦資孔普安州安南新興而下輜重若干馬戶店戶盡在阿堵中客未起程綫索先通節節位置未有能出其彀中者出劫於道則有浙江江西川湖流離及市魚鹽瓜果爲生者攛入其中久之化而爲苗苗倚爲命弄兵䢐詐多出其乎而諸紅兵哨兵又與之貓鼠今欲令道路無虞不必用兵蓋苗東西徙倚不可方物彼偵大兵來深山大壑便足藏身大兵不能久持一退彼便復至惟在處置得宜服其心耳凡苗諸塞縉紳武弁多置佃焉與刻木爲信數年不爽豈有能奴使之信成之而不能治之耶臣謂不必另設將官宜以淸浪新添兩參將都淸鎭遠兩守備於六衛互相巡視朔望令馬戶店戶各遞執結查比令要害處各建敵臺一座仍市紅白布並雜繒入壘宣示國家恩信然後設苗總甲以總苗事於孔道責令熟苗聚處如保甲然而辟地與之市凡三日一市令各土官如獨山平州丰寧凱裏司樂等各畫界爲治有犯者問諸土司土司法視漢更嚴也若兩江苗則責成思石道鎭遠府施秉縣可撫則撫可剿則剿紅苗責成宣慰彭元錦鄰楚者責楚近蜀者責蜀近貴者責貴三省時夾攻時獨攻臨期斟酌不然我殺愈多彼恨愈深殺機一動勢必蔓延有開辟卽有此苗能盡血洗之乎威諭恩撫彼𨿽頑冥未始無性命之憂家室之戀果未馴服用兵何難往者播苗之禍亦好大喜功者挑之入其疆滿載而歸不遂者惡語流傳官爲所誤兵連禍結今𨿽開疆辟土然元气先受傷矣黔最貧苦四面皆山刀耕火種所取幾何協濟幾何臣熟知黔事叢棘深箐半臣足迹故不忍忘並州下部確議具覆

○總理三部侍郎王在晉題兵馬錢糧甲仗三部各有額編乃遼事壞而議添皆賦額不載旣無此項經費因發帑金調募四出計本年三月來各處召募兵及先在食糧總數已盈四十萬前年遼陽兵十五萬費銀八百萬有奇今比昔浮二十五萬則一年費當二千餘萬卽桑孔劉晏復出無可柰何國家以奴酋爲患不知有兵無餉兵卽爲患臣是以憂兵甚於虜而急餉甚於兵也昔之兵專在遼陽今則添設於東省及天津分一路爲三矣京城通州遵密及各募兵且兼三爲六矣此外河西索戰車海上索兵船各路索盔甲器械卽以天地爲鑪億兆爲匠亦不能給至車夫騾戶苦無腳價匠作各役苦無工食鑄作打造苦無物料鐵甲未完又徵紙甲槍刀才備又辦布棉造舟窮日夜之力推挽極道路之艱卽無盡之藏不能供其索取矧不編之額何以應其紛求哀懇再發帑金以濟目前之急除戶部算明另﹤鋶﹣釒﹥外先將調募扣支及待用銀兩匯冊進覽﹤鋶﹣釒﹥入報聞仍諭內帑有限不得輒行瀆請

○升南京山西道禦史趙紱南京通政司右參議

○升戶部郎中來復四川提學副使

○攺山東布政使司右參議李邦華於山西

○升蘇州府知府陳訏謨廣西驛傳道按察司副使

○升神機營右副將郭欽爲中府僉書

○升遊擊張體乾倒馬關袁大寧湖廣鎭筸各參將

○守備殷道隆薊鎭大水峪韓國民沈陽秋班仇時明通津春班劉定邦定州領軍朱來甘肅標下焦慶延薊州春班王慶麟狹西標下蕭伸井大二道王永祚延綏入衛姜召寧夏洪廣堡各遊擊將軍

○己未薊州遵化密雲地震

○升太常寺少卿趙南星爲左通政

○庚申上禦經筵

○浙江巡撫蘇茂相奏梟寧區哨官陸敬趙鳳於轅門以所過殘虐復毆溺新兵楊文等五命也

○斥聞變離任河南副使吳瑞徵爲民

○南道禦史王允成李希孔合﹤鋶﹣釒﹥論順天府府丞卲輔忠輔忠因奏臣向因論淮撫李三才忤時病歸八載近以會議三才起用刑部尙書黃克纘左僉都禦史王徳完皆持不與此諸臣被論之因也王允成李希孔毛士龍前後相應綫索甚明乞罷臣以快三才不允已而士龍以三才及希孔書奏辯得旨所奏已有旨今後私書不許混入章奏亦不得紛辯

○甘肅巡撫右僉都禦史徐養量題查萬曆四十七年本鎭馬三萬五百四十匹樁朋屯田銀十八萬五百三十九兩四十八年正月起泰昌元年十二月止買牧並中給茶馬七千八百八十三匹倒死並變賣轉發援遼等項馬六千九百四十九匹實在馬三萬一千四百七十四匹比上年多馬九百三十四匹新收樁朋屯田等銀除支放買馬等項外實在甘州屯馬廳並衛所倉庫銀十八萬八千四百二十二兩比上年多積銀七千八百八十二兩尙未完見徵銀四千七百五十二兩仍將馬死數逾二分追樁又不及數各將官住俸買補追徵下部

○升福建布政使司提學參議譚昌言山東按察司副使管登萊沿海事務

○升遊擊陳藩屏湖廣副總兵

○升都司潘隆四川松潘參將

○升遊擊魯應魁南京標下參將升守備梅廷和四川月�章臘劉從禮薊鎭石匣提調馬化龍通州左營汪登瑞通州右營汪沽恩薊鎭馬松李應文薊鎭建昌各遊擊將軍

○造督理京省錢法關防給侍郎王徳完

○辛酉上以宣捷祭告南郊遣公張惟賢北郊公朱純臣太廟駙馬萬煒各行禮

○壬戌上禦文華殿講讀

○癸亥上禦文華殿講讀

○復除禦史曾陳易江西道李嵩山東道

○差戶部山西司郎中霍允猷管薊州糧儲

○升廣西太平府知府區日振本省按察司副使管理驛傳

○甲子經略熊廷弼題虎憨𨿽有成言復以粆花納其叛部兩相構難則虜難遽恃戰難遽圖不得不於固守處決策乞速催援兵勒限到關並車輛銃炮等項立刻角�羊發料糧不接折色亦絕三日前撫臣咨臣借銀六萬臣關上無銀而前賜帑金未到遇角�羊餉十一萬兩到關發去僅給見軍二十日支用米豆見浥海濱無車載運軍饑馬斃不知河西半塊土作何結局乞亟敕戶部不時差官角�羊運得旨川湖邊鎭各兵並車馬甲仗已屢旨差官沿途督催刻期到關該鎭額餉不時解運毋致缺乏前發帑金如何久未解到仍著查明回奏

○禦史徐景濂言近經撫﹤鋶﹣釒﹥報書揭徧滿長安明明告人以抵牾之形然則將割河西閉山海歸報君父乎臣先就鎭江一節論之毛文龍挾孤軍擒二叛縱未奏膚功獨不曰三路敗衄遼沈並墮以來得此一鼓中國庶有生气耶而議者輒咎發機之太早乃臣獨憾應機之太遲蓋以爲復南衛恢遼左之鎭江則必急應以爲善揀將奪奇捷之鎭江則自緩應以爲殘疆臂指之勞人則應不得不急以爲廣寧委任之私人則應又不得不緩故梁之垣懸玉逍遙徒榮畫錦王紹勛鹿島堅璧空擁援兵許定國韓宗功各領千軍樓櫓何期營壘何地如魅如魑猶侈譚策應耶且佟養眞父子之擒也文龍曰率民兵通內應陳中軍夜襲之紹勛則曰屯兵錯認爲參將爲大兵羣縛而獻之據其塘報口气若幸鎭城再陷衛民屠戮便以召釁罪文龍並以輕躁爲遣文龍者罪願登撫陶朗先勿爲狡弁所愚也近聞奴酋失利鐵山聚兵河上又聞粆花避遠宰賽近攻則廣寧危矣夫此廣寧也當遼沈初破岌岌在夷唇吻中獨王化貞者明謂其威望足寒虜膽忠信可格虜情諜虜制夷庶幾不至爲鐘虡驚非曰空拳善搏虎也業已半載柰何兵馬甲仗車輛糗芻屢催不應驅之馳而縶其足迫之擔而掣其肘是中外先胡越矣卽進兵之議疇不知在我者正著穩著然亦顧時勢若何耳如兵必滿三十萬餉必盈千餘萬而後大舉幾閱春秋恐點鐵無術饑寒潰亂更可寒心堂堂天朝何窘於逆奴至是無亦夷定我紛夷急我緩夷無枌楡香火之護我有玄黃水火之爭夷無會議題覆之停我有築捨道旁之誤其病根總在不和犯兵家大忌卽一王紹勛也內指爲叛將外薦爲忠臣一韓宗功也內供爲姦細外招爲總兵緹騎者冠裳逃海者監軍今日不藉以襲海州堵沙嶺功何處立罪何處贖耶願中外諸臣毋挾私臆毋樹私人一從國家起見斯可制夷而不制於夷報聞

○升左春坊左庶子趙師聖少詹事管理貼黃

○命編修林釬朱繼祚張翀侯恪簡討姜逢元編纂六曹章奏簡討丁乾學金秉乾吳士元姚希孟倪啟祚楊世芳教習內書堂

○差工部營繕司員外郎徐宗孺管理重城

○升都司僉書髙崇義寧夏西路王承運山海關劉應魁甘州宗維城馬水口劉汝化古北口馬載道寧夏寧州祁繼祖莊浪王承恩莊涼髙承勛大同入衛沈應干昌平標兵張萬壽天津海防胡應武甘肅鎭夷楊四知保定騎營胡國賢狹西紅水河靳廷桂眞定標營張承業薊鎭左車營吳進忠山西老營袁信宣大標下吳周支眞定車營桂聯芳薊鎭灤陽董平天津海防各遊擊將軍

○乙丑上禦文華殿講讀

○巡靑科道朱欽相等言國家進供及典禮一應珠寶香蠟等物及京軍馬料艸束皆僉�買辦祖宗朝法紀森嚴中璫無鋪墊之費庫藏充牣給發無過時之艱故�人黽勉終事不見其苦今鋪墊逐歲增加太倉支給復經年延累充斯役者𨿽數千金業產立見蕩盡每遇僉商之年人人如蹈湯火坊官衙役賣富役貧挾仇誣報致棄家逃竄赴水投繯當事不得已乃有十庫等�役卽以珠寶艸場兩項�人兼充省另僉之煩與民間之擾今先帝發引甲字庫銅錫香蠟等件復議以珠寶艸場兩商代兼乃禦馬倉�人郝應等削髮求斃挈家潛逃其情景不忍見聞不特誤進供錢糧且並誤軍需艸料夫�亦民也以兩役並責一人𨿽輕亦難勉赴況禦馬三倉歲辦錢糧不下十七萬而鋪墊諸費不減於十庫至象房等場歲辦𨿽少然皆窮民充之何堪以數負山查梓宮發引應用銅錫等物該庫已經辦完特僉�買補耳遼餉缺乏諸臣請十庫攺折未蒙兪允今該庫以見貯之物料完已行之典禮庫貯尙有餘盈外解卽有續到則今歲徑免買補足國惠�計莫便焉不然亦當將艸�盡與豁免照例另僉殷實充當庶不致上誤軍需下困貧�若珠寶�人連年大禮肇舉射利已厚固不得借口求免也得旨十庫典禮錢糧例應買辦戶部旣會同巡視科道僉派珠寶艸場�人承辦不必紛更

○協理戎政兵部尙書塗宗浚卒宗浚江西南昌縣人萬曆十一年進士四爲縣令並著賢聲召拜禦史按廣西河南山西順天等處風裁凜然歷升大理寺左右少卿巡撫延綏總督宣大屢立邊功進兵部尙書太子太保乙卯養屙歸裏東事急言者交章言宗浚熟邊事可大用以原官起提督陵京軍務攺戎政協理陛見日已不能成禮受事未幾卒宗浚慷慨許國不竟其用中外惜之贈少保謚恭襄與祭葬如例蔭子

○命刑部尙書黃克纘暫攝戎政

○奉聖夫人客氏出宮後上念之因傳諭令客氏時常進內以寬朕懷外廷不得煩激

○丙字庫尙衣監太監髙洪以兼直婚喪典禮應用絲料數多乞下工部查例買辦串五細絲八萬七千斤黃白長荒絲六萬五千斤並加添典禮軍需應用串五細絲黃白長荒絲各三萬斤以備不時支用部科查參言須知內款開該監細荒二絲四年一買所買不過二萬五千斤間或遇缺召買大略歲不過五千兩查萬曆三十五年絲價十萬餘兩分三次辦送計十萬合供二十年之用須五年後方可題辦今遇婚喪大典姑將該庫所題量辦四分之一以濟急需其加添絲料仍於前數內支用每年總不遇五千不必又別立名色爲日後援比口實奉旨仍著照數召買分運角�羊進不得議減

○升南京禮部祠祭司郎中鐘惺福建按察司僉事提督學政

○丙寅上禦文華殿講讀

○升良妃父王學純妃父叚黃彜各指揮使

○賊黨符國禎陷遵義府署府篆通判袁任逃

○丁卯奢賊陷興文知縣張振徳死之振徳蘇州昆山人以明經爲令興文故九絲蠻地攺土爲流去奢酋永寧僅百里而遙甫入境覘酋桀驁不臣屢陳防禦於撫按而彈丸瘠土設備維艱是秋供事蜀闈聞重慶之變還縣三日酋眾猝至振徳督鄕民出城拒戰力盡援絕慟哭入城與妻錢氏子女臧獲共二十一人北向羅拜闔室自焚事聞詔贈振徳光祿寺卿蔭子予祭葬賜謚建坊立祠

○署戶部事左侍郎臧爾勸題遼左用兵算至三十萬計歲用新餉非一千數百萬不可除錢鹽事例專﹤鋶﹣釒﹥外謹輯廷議十款一金花錢糧年約一百一萬餘兩國初原備各邊緩急正統間始自南京取歸內庫成化間宮中止用一半嘉靖間與同三宮子粒攺解太倉濟邊此祖宗故事可考者請半解內庫半充遼餉事平仍舊解進一十庫本色請攺折承運庫之絲絹供用庫之蠟茶甲字庫之三梭布薴布丁字庫之漆蠟歲可折銀二十三萬八千有奇一增關稅原額三十三萬五千五百餘兩今定崇文門臨淸關各八萬四千兩滸墅九江北新關各八萬兩河西務四萬兩與淮安五萬二千兩揚州二萬兩共五十萬以二十萬解太倉助舊餉以三十萬解新庫充遼餉一京省舊稅俟各撫按查解外典鋪酌分三等上三十金中二十金下十金解部遼平日止一查稅契分五等上者五千下者三百以十年計額該五千者歲解五百餘仿此一查屯田艸場蘆課照弘治間差給事禦史淸查南京四川屯田例一查各運司庫內存剩侵沒耗羨等銀不下二百萬一諸藩捐助貧富不同惟同一親王而歲祿多一萬四百石少或八百石請八千石以上比照嘉靖年間事例聽其奏辭其六千石以上免之郡王能辭祿捐資者旌獎一各勛戚捐助前沐昌祚助遼餉二萬兩神宗畱入內庫宜令川湖雲貴各土官土婦輸助二萬兩以上敕獎或給誥命有差一議各撫按左布政府州縣捐助得旨金花及十庫供用庫寶和店錢糧俱系上供不得輒議榷稅已停何又議復余再議妥確具奏

明熹宗悊皇帝實錄卷之十四

大明熹宗悊皇帝實錄卷之十五

天啟元年十月戊辰朔孟冬享

太廟頒天啟二年曆賜大學士劉一燝等講官錢象坤等新曆有差

○兵部言登撫陶朗先初索兵十萬頃移咨約用餉三四百萬似不能應業以山東添兵五萬盡付登萊又發帑金十萬兩仍畱本省加派銀四十萬不足再議那動京邊此外更無點金之術從之

○禦史周宗建言皇上於客氏旣已涓吉治行乃出不踰宿而寵命復臨兩日之間乍出乍入天子成言有同兒戲法宮禁地僅類民家無論舉動有乖亦恐內外防閒甚褻卽皇上今日或謂階前尺土不足爲意婦人女子束縛何難不知此輩一切恩格便思踰分釁孽漸起寵競日繁昔漢楊震於靈帝初年爭執王聖之弄權左雄於安帝初年極諫宋娥之專寵齊世祖天康初年以陸令萱之蠱惑卒至大亂其國凡此三君召尢致咎皆由保婦主旣無終彼亦自禍回思恩寵翻作禍胎往轍若斯千古共痛乞深鑑積漸之難開重念禁防之宜愼一依成命仍賜出外則所謹於客氏一人者似小而所昭示於天下臣民者甚大得旨奉聖夫人新有傳諭如何便來激聒宮闈保護與外庭政事何與禦史徐揚先吏科給事中侯震暘亦各具﹤鋶﹣釒﹥力言之上切責俱姑不究

○己巳孝潔肅皇后忌辰奉先殿行祭禮遣彰武伯楊崇猷祭永陵

○升都司僉書叚起仁廣東楊電樂應祥廣西南太林兆鼎廣西永寧王愼徳廣西柳營成啟元廣東惠州陳廷對廣東瓊崖馮之琦南贛各參將

○升參將耿仁徐永壽俱副總兵耿仁協守薊鎭西路永壽協守大同

○庚午降吏科給事中倪思輝朱欽相三級調外任思輝﹤鋶﹣釒﹥言客氏一保姆耳皇上儻一時眷戀不能釋則歲時伏臘遣一二中貴問遺存慰亦無不可而憶泣何爲者臣願皇上孺慕一念用之於慶陵勿用之於客氏以啟外庭猜疑之端開近習干預之漸欽相言欲淨奴氛先除女戎凡中國與君子陽也故君子登庸中國之盛因之夷狄婦寺陰也故婦寺進用夷狄之禍因之自逆奴披猖政賴陽明之气克其幽陰乃有處分客氏一事客氏已出矣又召之入將來焂而入又焂而出其出也翕弄威權以惶怖其裏閭其入也傳煽流言以熒惑聖聽因而濁亂宮闈因而干預朝政因而援引邪險傾害善良陰气殺運相爲感召皇上憂東奴而忘目前之女戎所謂明不能見目睫也上切責思輝欽相逞臆姑名欺朕幼沖本當重處姑從輕俱降三級調外任用

○大學士劉一燝等﹤鋶﹣釒﹥救不納禦史王心一亦﹤鋶﹣釒﹥救內言漢袁盎郤愼夫人坐文帝容之今欽相思輝論客氏尙不如漢臣犯妃匹之嫌有郤坐之戇且明旨謂內廷與外廷何與此李勣所謂陛下家事何必更問外人流禍唐室者也淂旨屢諭不許瀆擾王心一如何又來激聒且本內引用前代故事謬悖不倫本當重處姑從輕降三級調外任用

○薊遼總督王象乾奏車兵一節當共立三營每營以健兵一萬二千人爲率通計三萬六千人川兵二萬四千浙兵一萬二千分布三營一駐山海一駐遼東一駐密雲無事分練於一片石桃林河流喜峯古北潮河諸口有事則山海一營發之出關一營移之山海密雲一營仍駐密雲以護陵京蓋遼左當慮薊門尢當慮乞照臣原請撥給團練部覆如議

○攺兵部署部事尙書張鶴鳴爲本部尙書﹤鋶﹣釒﹥辭不允

○升南京兵部侍郎饒景暉兵部左侍郎協理京營戎政

○升太常寺少卿王三善右僉都禦史巡撫貴州兼督湖南川東等處軍務

○升尙寶司卿鄒徳泳太常寺少卿光祿寺少卿何喬遠太僕寺少卿

○升兵部武選司主事黃龍光尙寶司丞

○升禮部儀制司郎中徐謨狹西布政使司右參政備兵臨鞏雲南按察司副使徐穆本省布政使司參政備兵瀾滄

○升貴州銅仁府知府陳堯言本省按察司副使分守貴寧

○差戶部貴州司主事王儀管天津遼餉

○禦史溫臯謨題今日國是之至重至亟莫如東事乃彼此互爲支吾中外交相詬誶覆議累累實政茫如輔臣未聞運一籌定一畫爲皇上持危定傾而等閒票擬如故請發帑金中格不應如故豈謂事尙未急耶頃

皇上日講方撤淸問東事憂形於色念及經撫二臣爭執不和恐誤國事竊意輔臣當必提眾論之衡力爲主持胡止以東事不足慮二臣已和衷對也臣不能爲輔臣解矣﹤鋶﹣釒﹥入報聞仍諭大小臣工協心修職共濟時艱

○辛未上禦文華殿講讀

○升廣西按察司副使胡廷宴本省布政使司右參政

○上以河冰堅固奴酋欲逞命兵部馬上差人督催各近鎭人馬器械車輛星夜出關務保萬全以紓東顧之憂

○兵部覆禦史劉芳﹤鋶﹣釒﹥內言喪師之楊鎬賣國之李如楨開釁之李維翰失城之周永春鄭之範生入裏門之康應干除鄭之範宜審明正法余俟再議從之

○壬申禦史謝文錦奏太倉原額止三百三十三萬二千七百餘兩而事例缺官無額等項約一百一十餘萬因查萬曆四十八年額角�羊至天啟元年九月共角�羊十三鎭事例一百八十九萬九千八百餘兩尙欠二百五十三萬二千八百餘兩以正額如此之少逋欠如此之多何以應各鎭之求而稍畱存積於該庫也細查其獘則有司臥批當禁也考成之法據完欠以課殿最憑批文以核掛銷有司報政時假借已徵候解投臥批於部部卽據虛批爲實數考成旣過而所臥之批不掛不銷竟成故紙乞敕戶部除眞正水旱凶荒題明量爲分別餘一切虛批不準抵算務經巡視掛號銀庫完納者方與報滿則起角�羊批文當淸也凡角�羊役領錢糧在手暫那營運任意花銷又有積棍探解役到京代爲包攬通同乾沒故有經起角�羊而竟未投批者宜敕各省直司府每批內細開各縣原額角�羊過及未完各若干每遇年終布政司仍類各縣錢糧淸冊一投巡視一投銀庫一投部司以備磨勘而沈匿者無所容矣至事例開納之旨原定戶七工三而封簿之庫司奚啻戶三工七臣謂權當一利當均莫若各行援例員役總赴順天府上納另貯一庫每季定爲分數新餉該若干太倉該若干工部該若干酌量緩急多寡請旨定奪若行頭繁雜難查穵年多少易詭業奉有刪訂畫一之旨惟是供用庫�人夙稱苦累往時應役猶十二三今次僉報新�止餘六人承辦不前朝廷何曾累�總苦鋪墊誠嚴飭各監局凡辦進錢糧毋肆需索毋苦刁難違者重加懲治歲節省可數十萬金豈不稱便下部議覆

○禦史蘇琰﹤鋶﹣釒﹥言三方布置各立撫臣統以經略策非不長而臣直謂經略所居不淂其地山海去廣寧四百里文移往復十日猶賖呼吸兵機能堪此等待乎春夏間邸報咸謂經臣足系遼之重因其病去奴始生心至有嶽飛班師之比今之再出將非兀術慟哭之時耶則何不處之近遼之地以向之威望再申鎭壓乎惟經略去廣寧遠則兵馬應廣寧亦怠於是機會有坐失糧米有浥爛議論有頻煩也登萊海舟以天風爲進退從登萊入遼必待南風南風必待夏至在今日卽萬艘皆具不可望一艘到旅順而必亟亟取盈於五萬之兵夫戰舟與運舟不同運舟重底而無龍骨涉海非滯而不行則搖而不直運舟可容百人戰舟只用三四十人取其輕而易駕往來出沒無淺閣之患今派五萬人則當以千艘爲載恐出海無期也天津兵固以濟登萊不及而實爲神京外護第所云三萬六千人者必著實訓練以三之一應外以三之二應內分定統領不許兩端推調方不負設撫初意至有一兵卽有一糧今發帑加派調募不可謂少而﹤鋶﹣釒﹥﹤鋶﹣釒﹥揭揭皆曰無兵不復明言餉至多少皆曰無餉不復明列兵至多少兵旣多其數以索餉而兵之未至者與至而逃者與虛名無實者曾有悉心扣除以待後至者乎又兵之挑選不挑選於方募之時而挑選於旣至之日乃慮發回之無資而議賣馬以助其回費何此兵僕僕往來徒靡官民物力也﹤鋶﹣釒﹥下部議

○故永康侯徐應坤男錫胤襲祖爵

○贈吏部稽勛司主事陳爰諏光祿寺少卿爰諏以恭送梓宮卒於途

○癸酉以中宮千秋令節賜大學士劉一燝等上尊珍饌

○奪禦史馬鳴起俸一年鳴起﹤鋶﹣釒﹥參客氏下閣議處大學士劉一燝等言昨降二科臣尙望轉圜今若又處一禦史益重臣等之罪乃止奪俸

○甲戌上禦文華殿講讀

○戶部右侍郎王徳完乞休不允

○遣禦史趙於逵巡漕

○總漕巡撫都禦史李餋正﹤鋶﹣釒﹥參懷寧侯嘗胤緒受揚州姦民楊天瑞等沙田獻占下所司

○乙亥遼東巡撫王化貞言宰賽旣釋粆花北徙虎酋又候其別部畱滯未至奴由海州往攻鐵山戰車推在河岸皆爲攻廣寧之用見在兵不滿十萬象人塗馬旣不足爲有無卽臣所鼓舞遼士憤欲吞賊者見臣不能進戰致四衛殘破多懷懟怨無一人可恃以守者乞催發川土近鎭兵及甲馬車輛火炮猶可幾幸一守經略熊廷弼亦言廣寧人民�賈紛紛奔關兵未進而人心已去此何可使賊聞也臣以此有兩﹤鋶﹣釒﹥乞多調近鎭標下精銳爲河西救急圖存而該部竟不議覆薊遼總督與遼同功罪其調發宜不拘於部覆而宣大則求匠而匠不應買炮而炮不應臣亦付之無可柰何而已臣自按遼至今何一言不中今可信臣矣信臣便當依臣應臣不信亦畱此言以券後日俱奉旨這所奏近鎭援兵作速催發你每經撫鎭道等官料理已久如何全無次第仍著用心調度防守安固人心務保無虞

○差大理寺評事詹以晉河南卹刑

○丙子大學士史繼偕入閣辦事疏謝

○下昭陵神宮監監丞劉馨獄發充南京淨軍杖內官李受等降二級以馨等放債部軍復鼓眾挾賞也下兵仗局奉禦宋進獄仍發配以內織梁局匠張祥等盜內庫財物進爲鄰窩也

○府軍右衛后所百戶陳有繼奏請開礦命付詔獄治之有繼論斬並謫同謀禦馬監內璫梁運南京淨軍

○江西提學副使魏詔以奉旨停革大收儒童鼓噪回籍

○升南京通政使於仕廉南京戶部右侍郎總督糧儲

○升兵部右侍郎王在晉本部左侍郎張經世添設左侍郎大理寺卿吳仁度右侍郎

○升雲南巡撫沈儆炌南京兵部右侍郎

○補湖廣布政使司參政吳國仕四川布政使司參政

○升濟南府知府徐從治山東按察司副使

○丁丑上禦文華殿講讀

○吏科給事中薛鳳翔等河南道禦史王遠宜等疏救倪思輝朱欽相報聞吏部尙書周嘉謨亦疏救上不悅

○復已故閒住太僕寺少卿李時華原職

○升遊擊將軍署都指揮僉事殷體信孫承勛張茂勛賈秉謙等各參將體信燕河營承勛馬蘭路茂勛甘肅鎭番秉謙通州升都司僉書任住胤柳國鎭牛應斗李文炳羅九韶李友梅胡海吉國張鴻業各遊擊將軍佳胤固原國鎭徳州應斗保定文炳遵化九韶寧夏友梅遵化海浙江軍門標下國固原鴻業甘肅洪水堡

○錦衣衛添設僉書一員先是嘉靖間掌印僉書十員萬曆中減至七員左都督駱思恭等請增一員從之

○遼東監軍禦史方震孺﹤鋶﹣釒﹥言河冰已合虜騎旦暮長驅諸監軍道臣皆言賊鋒不可當惟有驅軍士盡入廣寧嬰城固守乃臣數四密質於撫臣覺有不安者從來聞禦敵者禦之於境上若縮地一百八十里而守城賊淂地勢益張此曩者李光弼所訶也以臣之愚謂守鎭武最便蓋鎭武去廣寧九十里正當三岔河之衝又可爲柳河張義站之援賊不越鎭武決不敢深入且沿河諸衝誠不能一一盡守若只守鎭武須兵不過三萬人耳總兵旣不肯守不敢守而臣竊見諸將中膽勇絕人者無如遊擊劉徵參將羅一貴若加以副將職銜使各統兵萬五千人爲死守計撐持得住明年便以大將與之二將必有可觀者然非使兩將自爲措置自爲部署則指多亂視亦無以盡其長此時撫臣宜一面部署一面題知若從容而待部覆往返之間便須二十餘日而賊已到城下矣再照河西危急如此催兵催餉催車甲諸臣亦宜速爲計勿徒以一塊土付之二三臣聽其自安自危自生自死也得旨河西扼要設防自是長策所奏分兵鎭武並劉徵羅一貴加銜統兵防禦俱依擬會同經撫等官作速料理

○兵部尙書張鶴鳴言廣寧與奴相隔一水要在先聲奪人當八九月間乘有鎭江之捷鐵山之守奴發兵救援其勢分情亟急宜進兵今機會已坐失矣河冰漸堅奴氛甚惡人心不固且謀內徙宜令經臣出關與撫合勢則人心自定而薊鎭督臣王象乾自請行邊亦原曰經臣出關臣卽赴關宜移駐山海以爲後勁撫臣﹤鋶﹣釒﹥調近鎭標兵一萬並各省續到援兵計此月可到而關外之馬業有五萬四千餘匹道將若肯畱心餧餋何至倒死過多且不報倒死之數止催買馬𨿽多何爲至戰車甲仗等件卽移咨工部速辦以濟急乃臣於經撫鎭道諸臣不能無厚望焉經臣身任安危受非常寵眷奴滅則朝天有日奴在則歸闕無期據廣寧人云經略不肯發兵出關民情可見畱言左券恐不宜再出諸口撫臣擁兵十餘萬較奴眾不啻倍之不能用眾擊寡乃專恃用虜一著粆花北徙宰賽助酋虎憨杳無音耗視古之用突厥用吐番者何如也提督王威等空建旗鼓未見設奇料敵徒以病聞道臣髙出等拔之縲紲授以監軍不思餘生報國揭抄長安猶襲遼陽先逃與棄廣寧故智則夫河西震動�賈紛紛內徙非諸臣爲之而誰爲之哉乞嚴加申飭務令矢志效死滅賊有日以紓東顧之憂得旨廣寧原系經略節制地方有急自當督兵策應依議仍行文經督二臣偵探情形相機進止援兵久報在途遷延不進仍勒限督催奏報中外各官俱宜實心任事不淂互相推諉

○命監軍禦史方震孺兼轄永平查理援遼兵馬軍需

○己卯上禦經筵

○以大學士劉一燝等恭視慶陵治水各賜銀幣

○禦史王安舜奏江北災荒乞照分數蠲免攺折下部

○蔭原任詹事公鼐子秉文入監讀書

○庚辰以皇極門安獸吻頒賜大學士劉一燝等各銀五十兩紵絲四表裏

○起湖廣按察司僉事潘珙廣西按察司副使兼制武緣

○大學士葉向髙途中再辭黔賞因言毛文龍收復鎭江人情踴躍而或恐其寡弱難支輕舉取敗此亦老成長慮但用兵之道貴在出奇班超以三十六人定西域耿恭以百人守﹤鋶﹣釒﹥勒皆奇功也遼陽之失似亦在知正不知奇故糜爛決裂一至於此臣所過地方見士民談募兵之苦疾首痛心而所募之兵又多逃亡替換羸弱不堪徒費金錢無益於用沿途騷擾更不可言乃目前事勢又不淂不募海內民力已竭而驕兵悍卒乘此瑕釁淩犯諠囂三尺不淂問姦民聞風相率繼起似皆視遼陽成敗以爲順逆今幸有毛文龍此舉稍淂兵家用奇用寡之法𨿽不知其能成功與否然今日計惟當廣爲救援之策以固人心而毋過爲危懼之談以張虜勢卽使鎭江難守亦不必尢其失策使將來無復敢出一奇破賊也若樞經督撫諸臣皆極一時之選必能同心僇力毋忌成毋旁掣共滅奴酋雪此大恥消中外隱憂此實普天臣民所共想望臣身未受事不宜多言但杞憂心切而途中所見情形與所聞議論欲亟聞於君父故敢忘其煩聒之罪上報所乘東事機窾具見忠猷宜速來任事以佐廟算因允其辭黔恩而令銀幣祗受

○升守備梁甫神機三營遊擊將軍

○辛巳上禦文華殿講讀

○命禦史李餋志巡視京營

○南京工部侍郎張輔之引年乞歸著照舊供職

○贈原任兵部左侍郎萬恭兵部尙書從其孫工部主事燝之請也

○以皇祖考妣皇考妣襄祔禮成加恩勛戚侯拱宸少師萬煒少傅李成銘太子太保王天瑞少保張維賢進柱國仍歲加祿米五十石冉興讓太子太保陳良弼少傅吳汝胤張慶臻劉天錫陳偉焦夢熊俱少保梁世勛朱自洪王永恩張國彥朱國弼費天澤薛濂李守錡王昺並駱思恭俱太子太保朱純臣少保余賞賚有差

○仍加部臣周嘉謨黃克纘王佐張問達俱太子太保黃嘉善太子太傅王永光姚思仁右都禦史管本部侍郎事周道登鄭以偉太子賓客余官照舊仍加二品服俸王舜鼎加俸一級包見捷等八員各賞銀三十兩紵絲二表裏山陵供事各官李宗延等加俸升賞有差

○經略熊廷弼言頃科臣楊道寅臺臣徐景濂蘇琰相繼論列固言官共吠嘗套然髙出敏幹貞操嘉棟直風勁節似非道寅所敢望三方布置道府增設於登撫無與也第應參臣耳先臣邢玠經略朝鮮駐王京經理楊鎬駐遼陽此近來故事宋韓琦範仲淹經略西夏並駐涇州秦鳳環慶皆受節制與今駐山海而兼制廣寧登津者同蘇琰特不諳典故耳琰謂臣畏出關而欲巡撫札營河上不知河上一片黃沙白潮何以創立衙捨蓋造營房且無城廓何以堵禦幸琰爲撫臣細思毋信口誇獎不顧其難也仍乞揀差琰等代方震孺監軍得旨東事付卿經略一切情形機窾自應明白具奏何得以人言變置移鎭一事已有旨相機進止控制防禦事宜還當一意擔承務求有濟廷弼又言樞臣傳上禦文華殿出三紙閣臣佟卜年系奴族何升僉事劉國縉屢經論劾何起用胡嘉棟贖罪立功何在天津查遼東佟姓極多卜年與佟餋性遠何必過疑國縉召募𨿽欠精而三路敗後倉卒集萬餘人遂保遼陽近欲據長行島規圖金復臣以無援止之嘉棟初議用之天津爲海上用後遼撫請之出關未嘗在天津也乞將卜年仍以同知安置國縉仍以贊畫待罪嘉棟仍以聽勘議罪語頗憤激兵部尙書張鶴鳴言卜年旣可疑不必用之於遼嘉棟非置廣寧何以贖罪並國縉策勵供職從之

○升南贛巡撫右僉都禦史周應秋南京大理寺卿

○升光祿寺卿楊東明南京通政使司通政使

○升大理寺少卿白瑜太常寺卿管少卿事

○升福建布政使司左布政使閔洪學都察院右僉都禦史巡撫雲南兼督川貴兵餉

○升文選司員外郎唐暉稽勛司郎中

○升狹西布政使司參政孫鼎相本省按察司按察使分守西寧

○畱應天常州寧波派剩米艸折銀及折黃蠟鹽鈔富戶等八萬六千八百四十兩南京應角�羊北部銅料工食二萬二千四百一兩俱付南京鑄錢畱﹤並刂﹥州所屬加派銀九萬三千三百一十二兩付﹤並刂﹥州鑄錢從錢法侍郎王徳完之議也

○錄蔭駙馬遊弘道子光表入監讀書

○蔭原任大學士方從哲子仲淵尙寶司司丞

○浚京城壕成自東便朝陽東直安定徳勝西直阜城西便正陽九門及重城共用夫一百五十萬八百十九名匠一千二百八十九名班軍積日三萬三千十二名費水衡銀六萬一千六百二十八兩司農銀一千七百三十三兩米三千三百一石諸樁木灰磚繩斗百物及運價咸具而金�欣鐝以歸盔甲廠收爲甲械之需監工科道魏大忠等因言壕之源出玉泉山經髙梁橋抵都城西北而派爲二一循城之左而東而南一循城之右而南而東宜按舊閘爲地形髙下次第布之未可以丈尺槪也徳勝門之水南入關周行大內出玉河近且北淤南壅而嘉靖庚戌所築重城地勢旣髙有掘未及泉而止者俟異日淸其源審其勢﹤鋶﹣釒﹥其脈達其支以總匯於通橋又須理葺諸閘節宣蓄洩以壯金湯而固風气下工部

○先是刑部尙書黃克纘辯王允成毛士龍參﹤鋶﹣釒﹥皆言其爲李三才而發禦史焦源溥復劾克纘謂其借三才爲搪牌克纘求罷因言李三才爲淮撫時移咨欲遣官於山東濰縣郯城館陶等處抽取過稅臣上一揭二﹤鋶﹣釒﹥下部以止其事三才恨臣剌骨海內共知楊新期夏間一日兩﹤鋶﹣釒﹥一薦三才一論臣臣只辯己事不及李也王允成薦三才論臣而並及王徳完邵輔忠臣直辯其所論在此所薦在彼正是就事非借毛士龍﹤鋶﹣釒﹥不言吳殿邦而殿邦曾參三才亦直白其事之始末而已如是而謂臣借李三才爲搪牌無乃用意太巧而立論似工實拙者乎乞卽禠臣以謝言官願此後薦人用人者於遼東一片殘土當博求文武眞才實心道將凡貪酷者怯懦者竊藏以逃棄城而去者與賊親厚者垂病垂死者俱勿用以誤封疆臣卽被罪以去遠離闕廷心亦無恨淂旨心迹自明煩言何必置辯中外多事豈老成言去之時著卽出理部務

○刑部右侍郎鄒元標言滿朝以經撫二臣未和衷爲憂臣謂彼兩不求同者乃所以求同也惟中朝議論愈棼則彼之神情不固三軍之觀望不肅聽彼握算無淂遙制此臣之愚見也陛下業以薊遼付王象乾諸峯路逕虜可入者象乾責也此不必憂獨廣寧危若累卯然王化貞能自三月撐持至今豈其垂成而有餒志且廣寧有警山海豈能坐視提兵互相應援相機取勝正二臣事二臣不和不可淂顧兵數四十萬年費餉幹二百萬餉將何處經撫二臣亦當思所以爲天下蒼生計矣又言近睹陛下以客氏故譴言官以臣愚見諸臣蓋幼讀女子小人難餋語以狎恩怙寵不知陛下威命獨握誰不信之顧陛下不令之借必有陰借客氏而不知者陛下如天如日諸臣榮枯進退在一反掌間神宗初年於言事諸臣始未常不怒如趙參魯朱鴻謨魏允貞趙用賢等一時暫怒卒賜環爲世名臣且同一言事而輕重異處於法不平望以寬馬鳴起張捷例寬朱欽相倪思輝王心一三人則法平矣報聞

○癸未慶陵興工遣工部尙書王佐祭告

○升雲南按察司僉事王之機本省布政使司右參議騰衝兵備

○甲申上禦文華殿講讀

○禮科左給事中周朝瑞請於閣中推畱心兵事者二人專謀遼事兩給事中專司封駁一職方司專理機宜上然之命該部卽與議覆

○升都司僉書髙珍密雲鎭武營大同拒門堡守備白尙采宣府舊遊兵營昌鎭慕田峪守備許文明河間領軍各遊擊將軍

○命新鑄制錢以萬曆通寶爲式

○蔭原任工部尙書楊兆恩子正苾入監讀書

○乙酉誠孝昭皇后忌辰奉先殿行祭禮遣成安伯郭邦棟祭獻陵

○慶陵金柱興工

○發京營軍士布花給遼左其營軍盡給折色從吏科給事中侯震暘之請也

○奢賊圍城都布政朱爕元周著按察使林宰等分門固守先是賊陷內江守將周邦太降至龍泉指揮瞿英逆戰死之賊遂直趨成都

○丙戌監督盔甲廠主事沈棨奏兩廠修造軍器以應京營近奉旨開廠旣無內監並去積胥可減十之三按工給發省匠頭包攬可省十之四大約向費千金者新廠可六百金出實收矣如造甲一件原估一兩七錢五分今一兩零五分但必須給發見銀便可通行又建鐵折耗每煉百斤揀去不堪者十餘斤閩中角�羊運極苦沈重徒費運價若揀淨建鐵盡自可用且發煉熟鐵條式樣行本省地方照式起角�羊修理舊甲歲以三萬副應營操換布不換鐵葉外解本欠精工更加繡蝕宜攺修理爲成造取舊甲鍜煉更省煤炭又拆卸甲面向多犒內監各役今加綫納縫攺作棉花紙甲可濟南兵亦可當營軍操演其新所成造藏諸廠庫或分送京營收貯外角�羊之盔甲腰刀弓箭每副約價八兩或攺折或照新式造辦加工加料倍嘗堅利每一副可增爲二副先朝估價寧處其寬今日急需當核其實也年例鉛彈供營操演者屢屢盜賣由鉛易鎔化故也今攺作鐵彈且鑄鉛工價便足抵鐵彈工料省下鉛斤可當十六門豫備更申明會典日記損失止操湊補之法一歲之鐵彈可用數年然此就臣職掌論也止此年例錢糧非積數年不足補年來鐵額若欲數十萬之甲兵咄嗟而辦定須請帑分局不必添官惟於本部分司在外水陸通津甚多募匠辦料易爲輻輳所省必倍至援遼事宜已經開局外造自可謝絕借發之例他如多收閩棍其價廉而其力重急演火器其節遠而其中多偶值時艱淂一件須收一件之用如盡取必成造恐數十萬士卒幾能淂此堅甲利兵也下部

○狹西會寧縣牛產異獸徧體麟甲有火光按臣聶紹芳以聞因言去歲八月蘭州河淸今河西復有麟瑞云

○丁亥上禦文華殿講讀

○遼撫王化貞題向以北虜懷我好音南衛堅心內附就裏機關頗有可圖私望七月湊手八月當有捷音冰合後𨿽二十萬不能守則旣告皇上及諸臣非今日始言也今冰合後奴悉眾來欲扼之河上則處處成衝欲守廣寧則無故退地二百里臣與按臣方震孺議以大兵屯鎭武爲北路最衝以羅一貴劉徵江朝棟杜學仲守之而以黑雲鶴守西平堡扼奴來路總兵劉渠統之副使髙出爲監以杜家堡爲南路姜弼守之總兵達奇勛駐閭陽驛爲援僉事胡嘉棟爲監又令副總兵鮑承先守鎭寧堡防黃泥窪余盡以守城其羅一貴等亦宜破格加升以鼓其气仍乞升千總金礪孫得功等官下部

○經略熊廷弼言頃兵部﹤鋶﹣釒﹥催臣出關且引郭子儀卽日就道事勸駕臣出關入關自當恣樞臣所使惟初推經略時臺省紛紛言廣寧事已成宜專任巡撫不宜設經略及鎭江事出誇詡更甚乃捷音甫聞而危形立見卻要經略出關何向疑忌之深今相倚之重也樞臣第知經略一出足鎭人心不知無一兵之經略出而搖動人心更甚又不知臣駐廣寧撫臣自處前權應駐何地樞臣只責經撫同心協力而樞與經不宜同心協力乎誠能細細體貼俯同於臣則臣於出關之後始淂主張自由而爲皇上任東方事得旨催兵已屢有旨經臣當關調度聽以便宜從事仍須內外協謀毋誤封疆大計

○升漕儲道副使嶽駿聲山東布政使司右參政仍管漕事

○升武庫司郎中王世仁四川布政使司右參政分巡下川南

○升戶部員外郎張國銳山東按察司副使分守海右

○光祿寺卿楊東明條奏本寺利獘一禦馬監見在馬不滿三百匹而餧軍至六千八百名歲費糧八萬一千六百石以後一馬止坐一軍餧餋余俱裁革一司牲所餋羊二百八十一隻本寺官吏俸資養羊軍支米及艸料等項歲費幾二千金議將羊變價入庫盡裁官吏軍丁一獅子房虎房旣無獅虎旗軍月糧盡革一內承運庫歷事監生五名天財庫歷事監生二十名每月支糧六石四斗八升其監生名色俱系成化間舊額吏部並未撥過應當盡裁一廚役二千八百歲支糧三萬三千六百石請裁一半可省米一萬六千八百石不許

○授加銜都司黃胤恩都司僉書先是天津由北岸抵遼運道未有行者自胤恩始開之嗣後歲可四五運遼餉因之不乏又招徠島民戢淮營鼓噪督發水兵出海積有勞勩督餉戶部侍郎李長庚薦於朝請加實授從之

○加都司金冠遊擊將軍同守備保世寧等統領淮兵四千六百三十九員名戰船一百三十八隻出海援遼

○戊子鄖陽巡撫楊述中以奢酋發難奏畱援兵守備薛來徵兵七千並工部川餉六萬兩於﹤並刂﹥州以守巴東下部議覆兵部張鶴鳴言臣撫貴時知此酋巢穴其眾不過五萬而精兵不及萬人以發難則有餘以分路進取則不足川中物力猶可措手堅壁以待之分布犄角以撓之酋且坐困至湖廣不必過慮也遼事方急工部銀及已調在遼兵萬不可畱

○上然之命川貴撫按設法剿平湖廣各官用心堤備協力進討川兵依議催來如彼中事急再行酌請

○升光祿寺少卿郝名宦順天府府丞

○升大理寺寺丞謝應祥南京太常寺少卿

○升南京山西道禦史孫光裕南京光祿寺少卿

○起遼東參議李乃蘭山西布政使司參議監天津軍

○升雲南布政使司參政彭自新本省按察使山東按察司副使呂昌期本省布政使司參政淸軍驛傳江西按察司僉事張京元本省提學參議

○己丑以皇祖考妣皇考妣襄祔禮成加輔臣劉一燝韓爌少傅加太子太傅進建極殿與舊輔方從哲各蔭一子中書舍人何宗彥朱國祚沈﹤氵隺﹥太子太保兼文淵閣與去輔孫如遊各蔭一子國子生仍各賞銀五十兩彩叚四表裏給與應淂誥命一燝等﹤鋶﹣釒﹥辭不允

○升太常寺少卿白所知光祿寺卿

○升四川布政使司左布政使朱爕元都察院右副都禦史巡撫四川仍聽便宜行事

○起升禦史顧際明光祿寺少卿

○起升南京禦史李文熙南京光祿寺少卿添注

○升福建布政使司右布政使遊漢龍本省左布政使加河南提學僉事陳騰鳳本省布政使司參議仍提學

○攺楊愈懋四川總兵薛來胤湖廣總兵俱著星夜前去到任

○復發帑金十五萬於工部制造盔甲器械從尙書王佐之請也

○吏部考功司郎中米助病免以禦史侯恂糾也調王世蔭考功司員外郎

○庚寅升南京光祿寺卿周希聖南京大理寺卿

○辛卯上禦文華殿講讀

○總督倉場戶部左侍郎王紀奏將新舊太倉監督主事俱照祿米倉例以一年爲滿從之

○敍萬曆四十二等年延鎭功原任總督黃嘉善加太子太師蔭一子錦衣衛正千戶世襲原任總督三邊兵部左侍郎劉敏寬升兵部尙書原任巡撫延綏右僉都禦史馬從聘升兵部右侍郎各蔭一子錦衣衛指揮僉事世襲原任巡撫延綏右僉都禦史金忠士蔭一子錦衣衛指揮僉事世襲總兵官秉忠升左都督杜文煥升都督同知各蔭一子本衛指揮僉事世襲原任延綏總兵杜松於舊蔭正千戶加升一級總督薊遼王象乾加太子太傅南京戶部尙書魏餋蒙加太子太保俱蔭一子錦衣衛正千戶世襲兵部尙書崔景榮加太子太保蔭一子錦衣衛副千戶世襲餘各升賞有差

○敍寧夏功兵部左侍郎楊應聘蔭一子錦衣衛副千戶世襲原任巡撫狹西右副都禦史李楠遇缺推用固原總兵祁繼祖賞銀三十兩大紅紵絲一表裏原任巡撫延綏右副都禦史董國光遇缺起用原任狹西布政使司右布政使張崇禮原任狹西按察司副使郭維楨準復原職原任貴州布政使司左布政使趙可教升俸一級各遇缺推用余升賞有差

○敍甘肅功總督祁伯裕升兵部尙書仍掌南京都察院事蔭一子錦衣衛正千戶世襲原任兵部尙書周盤原任刑部右侍郎﹤並刂﹥州俊各蔭一子入監讀書總兵李懷信加右都督蔭一子本衛正千戶世襲柴國柱王允中各蔭一子實授百戶王允中仍酌量起用道臣劉遵憲升職二級遇巡撫缺推用李應魁升職一級王之采升兵部右侍郎張之厚升右副都禦史照舊巡撫餘各升賞有差

○文安縣人陳輔誣其主陳天爵通書李永芳刑部會鞫反坐律絞

○壬辰大學士葉向髙赴召入閣﹤鋶﹣釒﹥謝因言臣往在綸扉正當宮府暌隔之日呼天洫血眼淚爲枯今再起又值東西告變薄海驛騷當大壞極獘之後難尢倍於往時惟望同官諸臣各竭智謀共期匡濟毋拘往日首次之套使臣剛愎自專不聽人言則罪在臣若彼此觀望有懷不竭至於僨事則臣亦不敢任其責其各衙門大小臣工亦宜合並精神一心徇國將從前閒言碎語盡行捐除毋復相構相訐上疑聖心下成黨禍如漢唐宋之季天下事庶猶可爲乎至大本大原尢望皇上淸心寡欲虛懷納諫毋以讜言而輕動天威毋以先入而釀成偏聽嘗使聖衷穆好惡喜怒端倪可窺以爲投間抵隙之地其他安攘大計可次第舉矣臣事皇祖八年以臣之愚皇祖之神聖然每有本章必發閣擬卽意所欲行亦令中官傳諭事有不可臣未嘗不力爭至再至三皇祖未嘗不曲意聽臣不欲中降一旨也以故髙拱穆淸威福不移而臣亦得效其區區犬馬之力今皇上虛懷恭己信任輔臣固無不發擬之本章然間有傳宣稍滋疑議播之中外彌添揣摩更望皇上加意政幾愼重綸綍百凡事務容臣等擬議上請聖裁或有愚見未合聖心亦乞俯垂采納上溫旨報之

○以延鎭功進首輔葉向髙中極殿蔭一子尙寶司司丞賞銀五十兩彩叚四表裏劉一燝韓爌加少師兼太子太師進中極殿各蔭一子中書舍人何宗彥朱國祚沈﹤氵隺﹥加少保兼太子太保進武英殿攺戶部尙書史繼偕加太子太保進文淵閣蔭一子國子生仍各賞銀五十兩彩叚四表裏照新衘給與誥命原任輔臣方從哲吳道南各蔭一子中書舍人賞銀五十兩彩叚四表裏向髙等各力辭許之命銀幣祗承

○禦史陳保泰題三鎭敍捷功賞無章閣臣相率懇辭皇上亦遂慨允而樞臣崔景榮安然奏謝黃嘉善亦徼不允辭之旨矣夫今日殺軍墮城之禍孰有甚於遼事喪師失律之罪又孰有重於遼事嘉靖季虜至城下樞臣丁汝夔亦惟調度無策立逮正法今遼陽陷沒誰主中樞不從汝夔之誅幸矣尙過望非分之榮哉神祖英斷髙出千古往年敍捷報功至千百餘級豈其獨靳一賞朝廷不正今日誤國之罪而虛張往年冒報之功天下又不聞往年籌幄之功而徒見今日濫恩之賞恐豪傑角�羊體也至敍功之內混亂冒濫尢有異者軍功得蔭錦衣世襲余諸蔭不與焉今周盤﹤並刂﹥州俊蔭子入監讀書總入軍功之數此何功也王之采巡撫寧夏張之厚巡撫延綏近在數月之內與前捷事不相涉今俱受邊功上賞矣職方茅瑞徵業經察處而敍京堂起用則向遼陷時職方何得不問也至於勘功之人混在報捷之數論賞之人亦與敍功之典在朝在籍已任未任一槪謬濫冒玷彜章乞行裁革上報已有旨

○癸巳上諭大學士葉向髙請發帑金五萬兩給賞川湖援遼兵將仍令鼓舞約束作速前行到彼聽經撫官獎賞優敍

○發帑金二百萬爲東西兵餉之用亦從向髙之請也因諭戶兵工三部內帑所發已多全無實用且兵餉分毫難省而動稱無兵有餉無兵是何緣故經撫各官不思核餉設法討賊但苦告訴窮推罪卸擔甚孤朝廷委任之意今後都著用心料理戰守事務毋致疏虞其道將等官但有推避退縮三尺具存必不輕貸發出帑金還酌量緩急撙節通融不淂仍前冒破其所用之數仍先行奏聞以後不得再行陳瀆

○贈原任南京刑部尙書羅朝國太子少保蔭一子廷璠入監讀書

○河南撫按張我續黃彥士﹤鋶﹣釒﹥增宗貢言萬曆四年建宗學令提學道同宗正考試優者給廩十八年許宗室已受封未受封皆淂科第出身然未有列賢書者近議宗庠有二十人應試務中一名特增制額三百年首辟懿典也惟宗廩未得出貢宜照各府學例於廩四十人中歲貢一人下禮部具覆如議仍令各撫按通查各藩原設有宗學者以食廩多寡視府州縣學起貢例未設者不必另設卽附民學一體作餋食廩科貢額外加增其天啟元年恩貢亦照例行

○遼東叛將佟餋眞佟豊年佟三何國用等伏誅仍與病故叛生胡可賓傳首遼東養眞卽逆賊養性兄與其子豊年侄三以撫順陷時降奴僞受遊擊代守鎭江爲毛文龍所縛而國用等皆僞島官也

○廣東勘四十六年交夷入犯思勒地方罪遊擊王熙仍革任回衛

○甲午暫轍日講

○大學士一燝等再辭

升祔加恩弗允

○贈原任應天府府尹李堯民工部右侍郎蔭子瓚入監讀書

○兵部請優升遼將以示鼓舞加遼東總兵劉渠署都督同知副總兵竇承武孫諫倪寵毛有倫王光有各加署都督僉事升寧遠遊擊倪承勛左所遊擊陳琚中後所遊擊楊應干中前所遊擊周於才中右所遊擊王之棟俱參將義州參將麻承宗提督中軍參將李性忠正安堡參將王牧民俱副總兵總鎭坐營都司婁雲龍右掖營都司劉定邦大庾堡備禦朱梅鎭靜堡守備劉世勛錦州守備李茂春俱遊擊並以新升職銜照舊管事革趙庭顧尙文王弘經麻繼志金汝卿職永不敍用以部調不到也

○太僕寺卿丁懋遜題馬政自春巡例廢僅年終一出時隔旣久查核自難無印者執稱毛迷矮小者抵賴故物盜賣抵換雇覓走遞以致瘦損倒失恬不知怪而各邊借額外之馬又復不貲自二月至今寺馬所設以備京營者十七爲遼用計前後兌給一萬五千匹冏寺現存馬僅四千十八匹內仍有瘦不堪兌者九百餘匹卽謂無馬可也六月內遣萬邦孚領寺銀五萬兩往大同買馬至今兩月角�羊到四運止淂馬一百六十匹何濟然眉乞再於畿輔附近地方分頭市買下部

○奪禮部主事劉宗周俸半年宗周言陛下朝講時勤庶幾具大有爲之資間者道路之言還宮後頗事宴遊或優人雜劇不離左右或射擊走馬馳騁後苑無乃敗禮之漸與奉聖夫人客氏出而復入大內森嚴恣一宮人出入不禁何以閒內外乃一舉而逐諫臣三人罰一人至舉朝爭之不淂則又以一宮人成拒諫之名矣古公卿大夫有罪則下廷議不聞禁中決也今朝逐一諫官中旨也暮逐一諫官中旨也陛下方用以快一時喜怒而孰知前後左右之人乘喜怒以快其私乎方且日調狗馬鷹犬日進聲色貨利使人主以爲徳我而愛之視法家弼士如仇讎而後得指鹿爲馬生殺予奪惟所自出而國家之大命隨之試問今淂時用事親幸如左右手者非魏進忠耶然則導陛下逐諫官者進忠並導以優人雜劇射擊走馬者亦進忠也不然則亦進忠之黨也皇穹降割匝月之間國統再絕陛下以煢煢沖齡承天地神人付托大禍未悔蠢玆奴夷虎踞遼左頃復有川中土司之變卽宵衣旰食與羣臣交儆猶懼萬無一濟乃欲與進忠等了天下事復蹈二正之轍乎惟陛下毅然以古先哲王爲法將平日俳優馳騁之習一切屏絕開天下之言路還票擬之職於閣臣仍敕內侍魏進忠等各凜髙皇帝鐵榜之戒毋鼓惑君心專權亂政以釀王振劉瑾之禍﹤鋶﹣釒﹥奏上令重處大學士葉向髙等言宗周心𨿽沽名言實忠愛以唐虞三代之聖尙有禽荒色荒甘旨嗜音之戒後世亦不以此爲聖帝明王累而反益章其盛徳若重處宗周則人將以宗周爲忠直而反成其名矣臣等仰窺聖度如天何所不容且知皇上眞是堯舜必不因宗周之言有所貶損得旨朕自登極以來遵守祖宗法度講學勤政並無宴遊等事劉宗周出位妄言好生可惡本當重治姑從輕罰俸半年以後堂上官還著督率司屬各修職業毋淂沽名奏擾

○貴州巡撫王三善言言臣受命未出都門驚聞川變永寧地方寔偪臣屬𨿽明旨有撫剿兩議臣以爲止有剿之法庶可以振國威而揚武略但黔兵之餉一切仰給川湖今川旣有事湖亦震鄰錢糧徵角�羊未必如期軍需緊急卒不能待乞慨發帑金三十萬並雲貴貢金一千五百兩折銀賜黔以佐軍興再嚴敕川湖貴三省將額餉七萬兩新增湖廣折銀一萬四千餘兩雲南鹽課銀三萬五千五百兩及四川烏撒烏蒙東川鎭雄四土府每年應解米折銀共三千七百兩本色米共一萬二千三百二十四石依期徵角�羊無淂後時其有延緩拖欠者準照新例重加參罰則餉充而兵彊臣𨿽不才願從諸臣後紓敵愾之志盡獲叛人之黨

上嘉其慷慨任事著作速前去協力剿平所取兵餉該部斟酌議處

○升都司僉書朱世寵山西代州參將髙勛宣府中路參將指揮同知許應元四川平番堡參將大同守備郭都援遼遊擊將軍

○升太僕寺少卿馮從吾大理寺左少卿太僕寺少卿馮嘉會大理寺右少卿

○升福建按察司按察使魏時應爲本省布政使司右布政使

○乙未揚州江都妖民武悟空伏誅余戍配各有差悟空本名尙仁以白蓮教與潘成祖駱玄機等造讖印符誑誘愚民事覺與其黨數人被擒而成祖玄機竟亡命云

○丙申升南京大理寺右寺丞史孟麟南京太常寺少卿添注

○升四川布政使司右布政使周著本布政使司左布政使

○升工部員外郎戴君恩四川按察司僉事

○蔭大學士史繼偕子延晑入監讀書

○以陵工蔭吏部尙書周嘉謨子重慶工部尙書王佐子道貞入監讀書

○命神機營副將許世臣仍以原官協守大同

○遼東監軍禦史方震孺言河西兵將見河冰不開夷情緊急人人備好馬思逃而又愁經臣把住關門不放於是有差人看一片石者有差人看覺華島者臣密察之情狀甚眞而監軍道亦數爲臣言之也蓋自有遼事以來從不曾見堂堂正正做得一事從不曾見斬斬截截殺得一人人皆知進者之必死而逃者之必生彼亦何苦必欲尋死乎開鐵旣陷立功遼潘遼沈旣陷立功廣寧廣寧旣陷立功山海山海儻陷又思立功於都門恐皇上金甌無缺之天下不足以當罪弁幾次立功幾處戴罪也乞速下嚴旨期於法之必行以決死戰盡洗從前積玩之習督運軍器工部主事張廷玉亦以出關所見人無固志紛紛思逃情形入告

○兵部尙書張鶴鳴覆言遼沈之失祗爲戴罪立功四字明開逃將之路何怪其預爲走計也今大敵臨關將官不拚命殺賊者必誅無赦卽經臣未出關撫按不妨當時行法隨報經略得旨遼事破壞全在軍法廢弛以後大小將官但有退怯不前的卽經略未到撫按官卽時行法不得縱容爾部作速傳示

○協理京營李宗延言科道分練營軍用帑銀三萬兩今議委副將操練選鋒壯丁請免科道點查如有因循故套不從實訓練者聽其參紏從之

○丁酉遼東經略熊廷弼﹤鋶﹣釒﹥言頃淂監臣方震孺揭言河西兵將見夷情緊急備馬思逃廣寧城中富家大戶盡數西奔提督王威又中風不起一切兵馬漫無頭緒且各兵沿村乞食弓刀賣盡𨿽臣有挑兵之諭而至今未挑以兵馬逐村就食不便挑也撫臣心慵意懶三監軍俱杜門河西安淂不危臣讀未竟不覺掩書而嘆夫海運米豆百餘萬采秋靑艸一千數百萬非無芻糗也假令四五月間卽處車牛趲運何至使兵馬沿村乞食弓刀賣盡至欲挑選之而不得旣已不能安頓料理於平日以餋其戰气至於愁怕而思逃誰之咎也今卽大家料擻率先以作三軍之气猶懼其不振而提督病三道俱杜門撫臣心慵意懶不明明示兵將以不能守而導之逃耶伏乞嚴敕鎭道諸臣不得推病求脫爲兵將思逃者倡如病眞驗實方準回籍不得一槪徇情濫放撫臣當抖擻精神如前日斷脰決胸無所顧惜之言不得以進兵用虜暫爾未諧遂自心慵意懶誤及大事至於登津二方已被言官沮壞關上又無一兵臣卽出關從何策應蓋救急之師倍道趨敵與坐而守禦者不同不知樞臣爲出關一著調發及此否更乞敕部速議給發施行得旨遼事卿還遵屢旨用心督率毋負委任

大明熹宗悊皇帝實錄卷之十五

明熹宗悊皇帝實錄卷之十六

天啟元年十一月戊戌朔

○刑科右給事中孫傑疏言兩浙產兵獨金華東陽義烏數邑耳自徵發數次壯丁已盡臺州寧紹在在鼓噪今主事何棟如復以募兵開府會城七閱月無籍蟻聚人人疾首至兵行徵舟則三吳船戶陪累百端師過登途則沿路市廛荼毒萬狀當事者動稱浙兵川兵川兵激變已見告矣浙兵能獨堪乎且往年兵議十八萬餉議七百萬尙若不湊今兵需三十萬餉需一千二百萬恐竭中國財力不足供也兵貴精不貴多然無生而精者顧簡練何如請凡應援之兵先督發出關而後徐及登津尢宜朝夕訓練勸懲鼓舞先爲固守之計俟機會可乘然後規取進剿至破壞遼事舊撫李維輸實爲禍首當立逮以正典刑大學士葉向髙亦言維翰督催張承胤浪戰致遼左千餘里封疆數十萬生靈國家千百萬糧餉皆破壞於維翰之手論其罪狀尙在楊鎬李如楨之上維翰之罪不正則賞罰何自而明至推官鄭之範棄城逃奔罪狀尢著遷延日久未正刑章近經略監軍言遼左將吏人人各備好馬但賊至卽逃皆之範作俑也得旨募兵委爲苦累兵患不精徒多何益經撫各官著加意訓練毋得只求添兵虛糜糧餉李維翰鄭之範著錦衣衛各差官旗扭解來京究問

○升太僕寺少卿周汝登爲南京光祿寺卿福建布政使司右參政杜應芳爲本省按察司按察使

○復除吏科給事中甄淑

○刑科給事中毛士龍與順天府府丞邵輔忠相訐士龍參輔忠姦貪不法輔忠亦訐士龍盜庫娶妓及匿李三才金事下部院吏部尙書張問達等會議言二臣相訐諸款按其事實多屬風影之妄究其情由總緣睚眥之嫌乞俯從寬貸量加罰治上不許命禠士龍職勒輔忠閒住仍戒以後各官務協恭體國共濟時艱再有挾私造言生事啟釁者重治不貸

○太僕寺添注少卿何喬遠疏言閫外固有不禦之權廟堂亦有制勝之策今遼東之役費金銀千百萬會有越三岔河一步者乎民旣渙散士復愞懦折箭埋沙鑿斃馬眷芻豆之費取以糊口以此人心但可導使之守豈可使戰哉輕戰必至喪地力守便可完城地失而城亦失城存而地亦存矣往古遼左之地並屬外邊與中國合者十四離者十六今舉朝臣子徒以肘腋近地不敢明言棄置而臣又非敢言棄也但以堅守廣寧爲第一義若欲進戰必須養威而動廣寧地方五百里儻能永保無虞抗衡東西二虜毋使進關以衛山海以壯神京便不失爲功首方今河凍艸枯馬不得食虜必不來若其來期或待艸靑臣願明示旨意止令堅守勿漫言戰使議論歸一士卒膽气自壯無令眩瞀輈張先自決裂及今人馬湊集車輛備具出之以爲外蔽抽揀丁壯使之深溝髙壘卽以諸臣所議屯田之事次第興工以其阡陌溝塍之餘土聯綴坑塹其他地陷地网之類亦乘時穿鑿多種楡柳長大之日可防奔突至廣寧城中分派陴垛多設柵隘俾將領人民聯爲什伍預行守望其所駐宿卽在守處時令料積甎石習放火炮若有餘力便於近河所在多築城堡以備防禦儻援兵太多卽分住錦義二城俾之屯種許有室家屯種旣足芻挽自可漸減人民亦爲蕃庶祗患無實心任事之人爾袁應泰以出戰而失遼陽毛大龍銳身縛叛後勁不繼臣恐遲戀不割竭天下以奉一隅其爲騷動不止四川皇上之所以寵異熊廷弼者亦非有戰功不過當日能守遼陽不失而已至於廣寧之民當事諸臣亦宜弔死問孤稻脂餔歠若一心一家方能得其固志若必欲恢復當如李牧士卒開門願戰嶽飛家軍撼之不動方可進取豈堪以烏合之眾艸艸舉動幾幸旦夕冀不可成之功哉下疏於部

○庚子兵科蔡思充等辭甘固等捷敍不許

○原任遼東監軍僉事牛維曜疏乞寬貸不許

○差刑部江西司郎中趙會禎江南卹刑四川司主事劉可訓四川卹刑

○辛丑援遼川兵已抵中州聞蜀警欲急歸自救兵部言川兵奴酋視爲動靜河西倚爲進止今已抵中州去蜀遠去關近乞敕河南撫按速催赴關仍敕川湖雲貴巡撫督厲土司冉躍龍奢社輝等舉義滅賊從之

○升通政司參議韓光祜太常寺少卿尙寶司少卿吳禮嘉太僕寺少卿

○壬寅恭讓章皇后忌辰遣官祭陵寢

○禦史李日宣題營政久獘兵非老弱則系包占馬非倒失則系馱載車不過百十輛又爲東事借發過半火器𨿽具而藥物嘗乏卽間試衝打而中把無幾至於弓箭手馬步未調鉤鐮手步伍不知不惟兵不知法將恐無法不惟人不知兵將恐無幾臣令軍中老病不堪用者許將男弟侄告替告卽試試卽行各衛所取結結至則人給一印票票在則操於營驗於兵領糧於戶不令軍中費一錢蓋自是三軍踴躍用命矣惟是欲使兵知法先須使人知兵乃邇來添設簡練以二科四道再月一更席未暇暖所簡幾何此後但派一科兩道坐營分閱居以專署限以一季而臣衙門遂作季差使之事權一體統肅官與兵相習人與法相守庶於營政有濟下兵部

○加遼東諸將劉徵羅一貴副總兵江朝棟黑雲鶴參將升周守廉參將金礪孫得功遊擊杜學伸吳登云王國勛劉式章李維龍王有功都司僉書黃進蘇應祥鎖萬金李正蓁守備各職銜從遼撫王化貞之請也

○癸卯以恭請皇祖配帝告於太廟

○桂王常瀛奏乞續婚命禮部卽行選擇

○遼撫王化貞言虎墩兔憨因催兔捧黃臺吉未到先差黃把都兒領精兵一萬堵往黃泥窪已至鎭夷邊外余卽續到前發用虜銀不敷乞再發犒賞上命經撫各官相機協力務底蕩平賞功等銀著急發

○起太僕寺少卿申用懋本寺少卿

○升原任南京戶部郎中曾舜漁爲福建布政使司右參議

○升四川按察使林宰本省右布政使

○甲辰兵部尙書張鶴鳴言遼陽之失起於不戰而潰今日廣寧鼓舞士气鎭定人心全在戰之一字而不能戰實起於不能守撫臣稱修城治壘設冰墻置機阱遂可云守乎廣寧聚族遼兵二萬西弁投牒願往遂可云戰乎臣謂不必分戰分守要在戰成其戰守成其守斯得策耳乞敕經撫按悉心密算相度機宜萬分愼重除催宣大兵馬移咨解發兵仗火器外川兵在重慶者告變到荊州者爲鄖陽撫臣畱用到衛輝者爲河南撫臣遣還已行催督前來湖浙等兵漸次過京近鎭標兵亦多報發其所請皮襖牛酒銀並賞功銀卽於新發帑金內賫解得旨戰守機宜旣酌議停妥便行與經撫官量度時勢自決進止務在愼密毋致疎虞

○巡按直隸禦史李九官疏言自東夷發難各邊虜在在生心上谷南扆陵京北控大漠岔道南三十里卽進居庸獨石邊外六七日可達遼左何如關系乃謀國者動以近鎭摉括無已殘兵剩馬無三日之舂而欲以精銳取盈於千萬之外儻諸虜乘虛何以湊手至武弁以克剝爲陰符以營鉆爲勝算牢不可破衝邊將領斷非擇人不可乞敕兵部將援遼兵馬除見調出關外無槪取盈推補路將務簡人地相宜仍敕戶部將缺額市賞急爲那發下部

○京營募新兵三千四百四十八名總督戎政泰寧侯陳良弼請每兵賞銀一兩隨營收操除挑選三百十九名赴錦衣衛指揮萬邦孚收練外以鎭撫陳煥章加坐營操練龍驤衛三科武舉張承恩充新兵營中軍仍會兌馬五百匹給軍騎操歲增犒賞銀三百兩坐營中軍千把總歲增軍什銀三百九十六兩俱以天啟元年六月十八日歸營爲始從之

○薊遼設車營命徳州參將萬化孚仍以原官管團練西協車營延綏入衛遊擊王永祚仍以都司僉書調管分統西協左車營昌平都司孟吉仍以都司僉書調管西協前車營山西都司盧晰仍以都司僉書調管分統中協前車營昌平都司袁勛仍以都司僉書調管分統中協後車營延綏守備李卑量升署都指揮僉書以都司僉書職銜管分統西協後車營從總督兵部尙書王象乾之請也

○蔭援遼陣亡諸臣都督同知杜松孫鉉楡林衛指揮使援遼都司李天培男鐘元撫寧衛左所試百戶監軍道何廷魁孫繼浚錦衣衛百戶援遼總兵陳策男兆蘭廣州左衛指揮僉事援遼土司副總兵秦邦屏男拱明威遠衛右所試百戶

○命河南南陽等處毛兵一千一百餘名出關其狹西募兵五千發薊鎭操練候調出關

○命以巡操禦史佘合中募兵一百三十人發天津編伍給糧先是合中議每漕船覓一壯丁又就入朝覲官員每員量帶數名以備緩急因言揚州運司割沒銀二十四萬四千九百五十九兩除淮徐道支募兵銀三萬揚州道支募兵銀十萬餘十一萬四千餘兩可以充餉部未及覆而割沒銀已不知作何發落疏乞驗明安頓從之

○乙巳兵部尙書張鶴鳴疏言東方大事專倚經撫前因撫臣疏請經臣出關以鎭人心誠謂經臣威望人所恃以無恐且職任固然難作局外觀也經臣偶未相諒責臣臣心受之心諒之令聞經臣已出關矣經臣旣進與撫臣爲犄角督臣卽當趨與經臣爲聲援共爲朝廷臣子共濟國家艱難成則同功敗則同罪經撫督臣實一人耳至若近鎭標兵已亟催調復持帑金於通州待犒浙湖等兵而川兵則差官迎催補給安家銀兩國家自專力東方無慮接應難繼也惟是兵家之事閫外專之可戰則戰可守則守可出奇則出奇可乘機則乘機如奇不可用機未可乘又當用守是在經撫呼吸相通謀斷相資非可懸斷中制上然之命行經督巡撫各官同心協力毋負委任至意

○延鎭套虜都督同知卜失兔阿不害等補進萬曆四十七年貢馬寧鎭龍虎將軍把兔妻切盡娘子等補進三十八年貢馬賞賚如例

○蔭原任日講官詹事府少詹事張邦紀子永祚入監讀書

○加升錦衣衛僉書田爾耕爲右都督

○丙午冬至令節祀天於圜丘遣安遠侯柳祚昌陽武侯薛濂懷寧侯孫承蔭靈璧侯湯國祚撫寧侯朱國弼南和伯方一元忻城伯趙之龍成安伯郭邦棟彭城伯張嘉猷靖遠伯王永恩淸平伯吳遵周祭長陵獻陵景陵裕陵茂陵泰陵康陵永陵昭陵定陵慶陵遣右都督李承恩指揮同知李大本祭恭仁康定景皇帝陵寢哀衝莊敬二太子寢園

○頒賜大學士葉向髙等講官錢象坤等上尊珍饌

○贈原任少傅大學士沈一貫太傅蔭子泰藩尙寶司司丞加贈原任少保大學士贈太保朱賡太傅蔭子敬徽中書舍人

○遼東巡撫王化貞請發賞功銀三十萬命戶部於題畱帑金內給發十五萬餘令兵部湊給

○升戶科右給事中趙時用吏科左給事中兵科給事中郭允厚吏科右給事中

○丁未起升雲南按察使黃文炳爲廣西右布政使四川布政使司參政謝存仁爲雲南布政使司右布政使升狹西按察司副使張爾基爲本省按察使

○升鴻臚寺左少卿展自重鴻臚寺卿

○命泰寧侯陳良弼待朵顏夷人筵宴

○命禮部左侍郎周道登待安南國陪臣筵宴

○復除髙推江西道禦史

○己酉瑞王惠王桂王奏以養贍不敷乞撥給雄縣拋荒遺地武淸東安二縣界三家水洶及獨流宮村新莊牙行上報以之國不遠恐多一番擾累王宜體朕意

○兵部以川湖兵三萬二千七百餘名將到及調薊保山西兵四千五百名該安家馬價十四萬一千九百兩乞於前發帑銀動支下總理酌議

○差雲南道禦史丘兆麟河南巡按

○庚戌禦史施梁奏太僕寺卿何喬遠言遼地古屬外邊與中國合者十四離者十六且引安南河套爲證卽賈待詔棄珠崖之意勿論遼沈海蓋金復數千里生靈胥淪鮏羴永不得通職貢被聲教假令不言恢復僅僅畫河爲守將三岔一衣帶水遂可爲長江天塹乎此所爭只棄復之間宜熟籌者一遼撫王化貞言不戰必不可守不過河必不可戰廣寧人聚族而謀皆謂坐而待困不如伐之如機果可乘豈宜坐失事會儻謀非必勝不妨再待來春此所爭只進止之間宜熟籌者一河南巡撫張我續言馬湖四土司曁鎭武建武營土漢官兵行至新鄕忽聞藺兵之變相對垂泣急歸內顧決意不前不如困勢利導給以資糧俾南還殺賊而兵部則以督催赴關具覆聞報而急家難旣有不解之情踵未舉而神先往又有難遏之勢所爭只轉不轉之間宜熟籌者一得旨遼陽拱護京師豈可不復余已有旨

○辛亥萬壽聖節上禦文華殿文武羣臣行慶賀禮遣武安侯鄭惟孝寧陽侯陳光裕安遠侯柳昌祚陽武侯薛濂黨壁侯湯國祚武淸侯李誠銘應城伯孫廷勛武進伯朱自洪丰潤伯曹以忠武平伯陳世恩永年伯王明輔祭長陵獻陵景陵裕陵茂陵泰陵康陵永陵昭陵定陵慶陵遣彭城伯張嘉猷祭恭仁康定景皇帝陵寢

○頒賜大學士葉向髙等上尊珍饌又賜大學士葉向髙等講官錢象坤等正字官馬鍵等銀幣有差

○左都禦史張問達等以聖節疏救科臣倪思輝朱欽相臺臣王心一上命姑降一級調外任太常寺卿白瑜等吏科薛鳳翔等亦疏救報已有旨

○壬子援遼浙江遊擊袁應兆領浙兵六千名至天津逗𨖻畏出關而赴登撫陶朗先營浼朗先疏乞截撥天津兵部尙書張鶴鳴言登萊隔有大海風猛帆危奴不習舟計必不出此惟廣寧至衝至危值此朔風吹骨邊長兵少旣苦設防之難又虞闌入之易卽軍有十餘萬原不爲多川楚浙兵皆爲廣寧調也楚兵半至川兵盡回關門望眼欲穿幸浙兵已到天津而朗先乃有截撥之疏夫將與兵無不畏出關者若從其請恐後來借此爲題出關必無一兵遼事去矣況登萊已分兵五萬何苦不足又議攺撥使兵心搖動乞嚴敕應兆統兵出關無得鉆剌求畱如再遲回不前卽逮問正法爲逗𨖻誤軍機者之戒新頒欽賞銀兩已委官賫赴丰潤縣預等散給得旨袁應兆著卽統領出關不得觀望

○癸丑銀作局題稱內官監揭開皇極等門東西角門樓圍廊及皇極門內暖閣等項合用各色料物計五十一萬二十二件送局鍍金計葉子金八千六百八十六兩二錢乞敕營繕司召買仍再雇鍍匠一百五十名工部疏乞裁減不許管大工兵科給事中蕭基疏言商人百計以肥己私因百計以瞞監視諸書辦委吏又百計以餌商夫因百計以延工課我急彼緩我爭少彼爭多悠悠泄泄告成何日至錢糧儲發最爲喫緊宜仿巡靑寄貯太倉之例聽巡視監督公同出納不使落官吏之手混假參低以召眾怨物料貯用亦最繁夥宜該監與監督共手支用合同登簿循環驗注余則儲之乏則取之並當確著爲令得旨金銀等物遵前旨辦進余著淸查毋致冒濫

○甲寅遼撫王化貞言經臣責臣不能預處車牛搬運米豆致兵馬沿村乞食臣四月受事正值奴兵入犯無暇挽運覺華島之糧直至五月置有牛車自難立盡仍用萬人搬運又以費多工少攺爲短撥另造拖車八百輛以一人拖之載米五石日行七八十里可當牛車千五六百輛而無買牛養牛之費至沿途兵馬或調防黃泥窪或聯絡河上惟提督稱病標兵五千暫發右屯一帶就料餵馬有糧可食無待於乞且村屯窮民何有餘食待乞乎若謂臣慵懶明示兵將以不能守而導之逃恐道路之人必有爲臣稱冤者矣得旨經撫共事地方但當同心並力以滅賊爲務一二語言異同不必計較

○南京兵部主事何棟如以所募金華衢處兵丁及安家衣甲行糧雜費且數上聞計兵五千家丁一千將官雜流五百餘員通用銀十二萬九千六百有奇尙行糧操賞未敷軍器車馬未備乞酌議速發接濟仍乞將淮安中軍遊擊李呈芬加副總兵爲主將其兵或駐三輔近地或登萊或天津靑徐並賜裁奪兵部覆言棟如所募兵自稱一可當十則安插訓練何必戀三輔之地宜遣之出關且所請主將李呈芬先調赴遼遷延不赴今無故以都司超加副總兵不無太驟姑俟後效報可

○差吏科給事中趙時用巡視京營

○乙卯孝惠皇后忌辰攺遣宣城伯衛時春祭茂陵

○孝烈皇后忌辰遣隆平侯張國彥祭永陵

○丙辰大學士葉向髙史繼偕乞假恭謁定陵慶陵許之

○刑科右給事中孫傑疏劾輔臣劉一燝冢卿周嘉謨言臣同官霍維華三月兵垣原無可吹求緣疏剌王安遂蒙例處說者謂一燝密語嘉謨爲之蓋一燝仰王安鼻息嘉謨又仰一燝鼻息故也至用袁應泰髙出胡嘉棟佟卜年誰司票擬誰主銓除致誤封疆楊鎬李如楨一獄熱審原屬兩請一燝當時杜門授意從寬遂令王言反汗如同兒戲乞乾斷處分得旨輔臣一燝尙書嘉謨佐政秉銓公忠謹愼其遼東用人多系經撫及言官保舉霍維華例轉緣由該部還明白具奏已而吏科給事中侯震晹禦史陳九疇皆再糾一燝嘉謨一燝亦疏辯上溫旨慰答之

○禮科給事中李精白言寧夏播州之役各二年餘倭寇朝鮮之役七年餘總未有費餉八百萬者奴地不過中國一郡縣而猖獗三年費已二千餘萬往議兵十八萬今且議二十八萬矣求者惟存見少應者嘗苦太多應少則罪歸於內求多將害移於國在在驛騷處處漁竭浙兵一嘩定海再嘩寧波幾成大釁重慶據城殺官非求多爲害之明驗耶昔謝玄於淮淝劉錡於順昌皆能以寡制眾在朝諸臣頗以此爲望第噤不敢言耳祈嚴諭遼臣務以全副精神訓練鼓舞毋務求多貽朝廷難結之局生寓內意外之患佟卜年劉國縉之用原借遼紳收遼人數月來登州收遼人不下十餘萬曾不聞二臣揀選若干訓練幾何不此之求而索徵調是不責庖人以爨而持缽於市也若王化貞當遼陽一失人心洶洶朝不保夕獨隻身撐持安堵如故卽加銜賜劍使其操縱自如努力封疆非濫也秦良玉婦人耳不請兵不請餉不煩尺一詔而督兵勤王志殲樊賊尢足爲須眉退怯者勸然其中有微權焉朝廷卽不吝異數鼓舞臣下必畱有餘不盡之意使有所望而趨若恩窮於無所加志濫於無所覬則人心難測饑附飽揚不可不防得旨秦良玉奮勇討賊忠義可嘉著先行馬上差人獎諭事平破格升賞余該部議奏

○丁巳江淮募兵禦史遊士任以所募八千餘名及該部臣陸燧勛裔胡汝鐘等所募兵數具狀上聞且言所募皆力舉千斤弓開十石火藥火器戰車戰船沒水黏竿占風測象無所不有而最滿志者勛衛如顧大猷布衣如張國棟將領中如盧學信諸生中如汪崇孝等十餘人英雄一出淮海傾動乞加大猷都督僉事國棟等各授都司領兵赴登部覆大猷等量授遊擊都司有差蓋士任爲大猷等大言所欺而因以大言欺人若此

○貴州巡按史永安疏言黔中土司莫大於水西向累從徵調曾效忠勤近奢社輝以婦人掌其事而呈詳土捨安位應襲臣屢催該道申詳而竟不報也聞司道陋規有黃金百兩之說署印副使邵應禎故避嫌卸擔不知何年何人作俑至此堂堂藩臬至有受金定例身之不法下將何觀況奢酋發難慮與水西百計聯合其間機括關系最巨乞速催安位承襲仍將土司襲謝陋規嚴行禁革犯者聽臣參劾究贓治罪此外各土官土捨俱催次第承襲庶礪臣子淸修之節亦堅夷官向化之心兵科都給事中蔡思充亦言安位宜速與承襲從前司道陋規嚴行淸革至各指揮千百戶應襲書役亦多需索尢當一槪禁革又言全黔危急滇臣沐昌祚宜提兵彈壓安酋使戮力於貴州楚撫熊尙文宜今發兵二三千隸薛來徵合原部兵爲一隊約結秦氏使並力於重慶至棧道𨿽隔遠而秦蜀萬不可斷宜令秦撫調兵設防以壯聲援一切糧餉滇楚權那支給無誤師期遵義府通判袁任抱頭先竄法宜逮冶從之

○戊午兵部尙書張鶴鳴言藺酋招納播孽勢已猖獗四川請發帑金三十萬以佐軍需委不可少遵義去貴州止隔一烏江遵義旣破貴州益危十萬之餉兼禦藺酋萬萬不能合再發帑金五萬於貴州方克有濟仍嚴敕川貴撫臣相機蕩平事半功倍正在此日然臣又有說焉藺酋狡詐百出掜造變幻搖惑人心恐兩省各官議出招撫墮其計中爲禍不小豈有殺巡撫鎭道多官據城搶擄猶信爲崇明父子不知哉更乞嚴敕彼處撫按洞破其姦勿以遲疑僨事滅此亦有何難上令四川準於帑金內先發十萬兩其奢崇明父子逆情著川貴撫按查明如能縛獻叛目另議寬處其或依違觀望卽行進剿

○革白石口中軍王國彥浮圖峪巡捕賀諤京營佐擊仇震李延祚等職聽勘永錮終身兵科蔡思充言兵丁出於摘調旣無聯屬之情將領起於驟委又非統馭之素聞各兵逃時諸將環跪懇畱掉臂不顧夫豈無見綰兵符而以罷廢之弁擔此重任乎諸將以關內爲生地關外爲危地見統戎行則傾囊割膩百鉆請畱閒廢日久則死灰復然姑嘗一擲王國彥三調不至而鉆署白石守備賀諤臨調賄脫而鉆圖浮圖中軍選擇徇人去畱因賄道鎭諸臣不得辭咎前職方郎中余大成疏稱五月有內監楊恩轉求閣臣劉一燝爲將官李延祚討瞿塘守備六月一燝又爲佐擊仇震求閩楚善地善地者不過腹裏少警軍士可放閒行伍可包折耳見善地而求吹噓必遇艱險而圖脫卸今日之李延祚仇震卽他日之賀諤王國彥彼楊恩無足論矣此後各鎭援兵務挑選精銳擇副將多帶家丁統領以行不得延挨觀望違者逮治仍飭兵部不論大小臣工除推轂赴遼東有爲武弁營缺者指名參處兵部以賄聞科道官核實糾奏部核從之

○總理侍郎王在晉疏言自有徵調以來遼陽有投降之卒而本鎭尙存援遼之名河西多雇替之軍而坐家尙食本名之餉釀成逋局杳不可問乞嚴飭邊臣通查前次援兵逃歸死亡降虜及見在若干今次見發已補若干原支及馬價艸料各項錢糧存貯若干通限兩月內查報其贍家內顧銀兩或將舊遼餉抵補如有不足戶部查處所懸兵缺卽行募補凡各邊額餉省直不解者司府州縣管糧官照例參罰京解銀兩按期解發督撫鎭道務從撙節蠲公費省應酬屏交際淸營伍禁差占杜山人術士之往來核缺兵曠兵之侵蝕大家提起精神極力整刷庶固邊塞以衛皇家報可

○河南募兵二千一百七十九人赴關

○新設福建泉南遊擊裁浯彭遊欽總爲名色把總仍攺浯彭遊爲浯銅遊從巡按禦史鄭宗周之議也先是閩海置將北路駐福寧中路駐興化南路駐漳州泉郡陸兵有新舊兩營原額八百七十員名水兵有浯嶼浯彭衝鋒三寨遊兵船計七十九隻緣未有專將乃以水兵隸南路陸兵隸中路事體不便至是始設遊擊於中左所以兩營三寨隸之口補蔭原任右都禦史張嶽曾孫張瑊國子生以嶽子寯入監後中式也

○直隸巡按王安舜奏淮陽一帶自海贛至爪儀延袤二千餘里沿海汛地各設水陸營伍萬曆二十一年倭犯朝鮮增兵增餉壁壘一新而今落落晨星矣遼左之亂切於朝鮮奴酋之悍倍於關白江淮爲登萊下流寧可安枕今議於淮北則大營增兵二百二十五名馬五十匹廟灣營有射陽黃河灌口諸處增兵二千九十九名馬二十匹船三十五隻東海營增兵六百名馬十二匹船十隻鹽城營增兵三百九十五名船五隻徐州標營增兵三百名淮屬共增兵三千六百一十九名馬八十二匹船五十隻其餉量畱淮屬馬價銀一萬兩鳳陽府馬價二萬兩兩淮運司鹽課銀二萬兩淸江浦四稅銀五千兩共銀五萬五千兩在淮南則狼山陸營增兵三百名馬十九匹水營增兵六百名塘馬十四船三隻揚營增兵一百名馬二十七匹儀營增兵九十九名爪營增兵一百一十八名掘巷營增兵一百名馬八匹水營兵一百名船六隻三江營增兵一百一名船五隻周橋營增兵一百名馬五匹大河營增兵一百名馬十五匹船四隻寥角營增兵二百名泰山營增兵四百二名馬二十一匹船四隻揚屬共增兵三千二百二十五名馬一百零五匹船二十二隻其餉量復前道裁豁募兵銀一萬二千一百四十八兩畱揚州府馬價銀一萬兩揚州鈔關稅銀五千兩兩淮運司鹽課銀二萬兩共銀四萬七千一百四十八兩計增兵六千八百三十九名增馬一百八十七匹船七十二隻畱餉十萬二千一百四十八兩下戶兵二部

○雲南雲龍川土捨叚進忠有罪伏誅先是土捨叚大顯故絕叚嘉龍當襲而進忠則叚早邦養子也爭襲不遂因糾黨祝太等千人突據州治殺嘉龍並其二女復焚劫永昌大理等地方巡撫沈儆炌檄金騰瀾滄二道調兵議剿進忠懼與其黨五百餘人從間道聲言欲往大理將官薛來徵等邀之遂擒進忠而撫其眾歸巢儆炌以聞詔誅進忠及其黨祝太等十餘人余戍配有差

○禦史徐揚先言佟卜年身爲逆族不宜躐掌臬憲上命卜年解任另議

○己未協理戎政左僉都禦史李宗延題七月間熊廷弼選馬六千四十六匹往關十月朔據廷弼隨徵副將薛來胤報倒失九百三十三匹僅畱髮廣寧二千九百三十六匹又聞京營戰馬在廣寧斃壞殆盡總之水艸驕養不耐霜雪芻豆價髙日就簡縮噫每匹額徵三十金催比俵解印烙寄收陪費許多俱屬烏有黃花鎭上馬骨砌廟可嘆也且是種馬變爲俵馬則馬少俵馬分爲本折則馬又少因災止解二分則馬更少奉旨特撥部文借支則冏庫空屢借不還滿卮日溢則空益甚一輸邊鎭半入勢要半入囊橐閭閻脂膏徒腥黃沙乞敕部轉行太僕寺先行全數兌給三大營仍遵前旨別衙門各官不許借用營軍不許私馱雇覓然後商酌時宜條上方略施行下兵部

○禦史畢佐周言三大營副參遊佐三十餘員中軍千把四百餘員其力簿藝疏者宜一一更置兵約十一萬有奇宜並尪羸不堪者合爲雙糧分爲九萬仍作三營以廉勇三大將統之訓練武藝鼓其壯气乂營多缺司司多缺隊當淸勾募補缺軍月糧旣開除者作何支銷未開除者豈容冒破悉宜淸查兵部張鶴鳴覆稱營兵聽總協委副將分練科道不時查點但歸並雙糧恐精銳未充漸虧舊額惟淸勾募補實營額核影占委屬要務報可

○贈原任少詹事兼侍讀學士黃輝左庶子兼翰林院侍讀馮有經俱禮部右侍郎蔭一子國子生輝有經俱先帝東宮講官也

○贈原任南京禮部右侍郎陸可教南京禮部尙書蔭其子合泰爲國子生

○庚申原任狹西按察使閒住邢雲路奏臣本年春言四月朔日食歷數臨期策驗分刻乃有不合臣始悟歷元玄法原自無差而其差者乃今大統歷沿郭守敬授時歷之誤也蓋日食者月食之也故正歷一準於月食而月之分數與限度定法皆其綱領最大者授時定月食分三十分及十五分月食限十三度五分定限八十七分此守敬率南北日官以儀器測驗於天自丙子至庚辰又經甲午再驗幾二十年自謂推步之精可永久無獘以故大統歷沿用之臣今所步歷亦用之及四月朔食測驗方見其差乃悟以異乘同除另變其法變月食分三十分爲三十五分變十五分爲十七分五十秒變定限十三度五分爲十三度十二分五十秒變定法八十七分爲七十五分諸數旣變乃依舊曆元玄法布歷一一方合然後知歷元法原自無差而其差者大統相沿授時法誤之也故必如臣所推如五千七百四十爲日食成限以四千九百二十爲月食成限以三十五分爲月食分而黜郭守敬之三十分方爲正法下禮部

○贈原任南京戶部右侍郎石應嶽南京戶部尙書蔭原任南京戶部右侍郎孟養浩子入監讀書後不爲例養浩三年未經考滿以萬曆中請冊立廷杖也

○攺大同副總兵徐永壽薊鎭不協副總兵

○升都司僉書王應槐鎭邊城李同春山西偏關王維城山西北樓口張應昌大同井坪王承運延綏髙家堡劉灝宣府永寧孟國用狹西蘆塘李廷秀甘肅莊浪方儀鳳廣州海防石國勛四川遵義俱參將守備沈繼先昌鎭右營任汝威甘肅標兵李釗延綏入衛俱遊擊將軍

○辛酉戶部右侍郎王徳完疏救科臣朱欽相倪思輝報聞

○升都司僉書張永恩四川行都司掌印守備劉範和四川行都司僉書

○壬戌兵科蔡思充言廣寧提督王威稱病宜行經撫查勘如果病勢難支卽亟議代仍令養病廣寧不許入關以開規避之路延鎭總兵杜文煥稱病有言套虜入犯應援不速離賊頗遠者有言邀殺零虜挑起釁端者有言虜投謾書不逮杜總兵明春必肆侵掠者夫虜眾深入不能截堵該鎭何詞以解第因謾書而除大將如國體何宜量行罰冶令卽出料理秣馬勵兵務保明春無事方可免議下兵部

○遼東監軍方震孺言臣初入遼路迎經臣卽向臣言粆花不可信虛著不可用並言撫臣不做實事說實話及至廣寧面問撫臣撫臣言何嘗不說實話做實事臣固知其機鋒不對苦心調劑然兩臣無疏只合暗裏銷鎔不當明言也昨經臣有疏引臣言撫臣心慵意懶臣賚卹時見撫臣精气百倍今則時時攢眉謂愈變愈難蓋緣銳於滅賊而一時賊未可滅又一切兵馬器具不湊手耳經臣意在以守爲戰撫臣意主戰不言守諸道將俱浮沈於戰不戰守不守之間笑啼不敢而凡事牽制多矣臣非不欲百計調停使彼古廉藺然廉藺所爭名位銷鎔不難今兩臣皆實爲封疆而各有做手各有見境必不可相彊臣若隱藏不言儻有議臣左袒某人陷害某人或謂臣模稜兩可誤軍國大計臣不知死所矣乞速敕大臣密議取裁聖斷若謂閫外事不中制此仍是調停作用掣肘無益然令急著止消日夜打算自己伎倆如何是步是騎是車如何是聯絡一一求心上信得過止消打算奴之長計三十步內萬矢齊發腳站不住作何遮當賊挨牌堅厚蜂擁而來炮打不退火燒不然作何防禦鐵騎衝突如風如電火器不點賊騎已前一切利器俱爲盜賫作何抵拒而戰守俱可無言也兵機忌洩我未舉事邸報已傳此兵家大忌至前議守鎭武今止有騎兵數千戰固未能守亦未可卽不能滿一萬五千亦須得馬步近萬使與西平聯絡站穩腳跟然後出騎制勝此固不越經臣範圍亦不礙撫臣進取河西之事非不可爲不必議論紛紛耳得旨經撫同心一切方略自應商確豈得不相照管目前兵馬車器漸集但當飭備厲兵可戰可守事權原不中制還著協力擔承相機調度不得委責於內

○戶部尙書汪應蛟覆甲丁庫錢糧四款一免稅謂丁字庫油漆銅錫等項旣派商辦納復照單比稅各商何堪宜移宣課司知會凡召辦俱免納稅以滋重困一革鋪墊謂外解錢糧鋪墊已屬陋規此外復有茶果見面科斂名色宜嚴諭庫璫盡行裁革至召買商役原系苦累應令止完本色勿槪索鋪墊一截支謂商價不給輒以揭借傾家今後召買必先給價如恐領銀虛冒應照截支之議錢糧收到卽給價銀未完之數另行追比續完之價再爲截支庶貧商有所接濟而在官稽查亦易一平估謂京師物價騰貴較之出產地方價輒數倍先年會估較今價不啻星淵容臣部移巡視諸臣及札九門鹽法部司等官會同估值照時價通融增減仍責商人召辦務要眞正物料依期進納從之

○蔭原任禮部右侍郎楊道賓子錫緱入監讀書

○癸亥大學士劉一燝再辯孫傑疏因言科臣侯震暘論臣通篇大意亦在王安臣前疏講筵公見公言一語已盡臣備員丞弼若念不關君父敢有結納私交九廟神靈當先陰殛至於降斥言官系傳旨或系暖閣面宣臣退而酌量重輕具揭申救間蒙寬宥臣之苦心外廷豈得盡知而一切爲臣罪案乎復溫旨慰之

○下保定總兵郭增輝獄狹西遊擊陳愚直行狹西撫按正法並寧夏守備李永培土兵把總陳必顯楚弁張大忠張世卿俱行遼東經督撫按從重究擬增輝當遼沈陷時奉旨調援廣寧延挨規避賣放援軍愚直領狹兵逃於臨洺永培領寧夏兵逃於三河必顯領麻鎭五寨司土兵掠於襄陽大忠世卿俱領楚兵大忠逗𨖻南陽格鬥川兵城門晝閉世卿逗𨖻衛輝刁索橫肆兵部張鶴鳴悉請治以軍法從之

○直隸提督學政禦史毛一鷺題禮部覆準副榜凡增附準補廩廩準監監準貢然以廩入監無異銅臭乞俱準貢或另立副榜監一例以優之又副榜眞可入彀者亦少宜令主考分備中路賞爲兩項精選嚴收兩直隸不過五十名大省三十名餘照省遞減下禮部

○甲子巡按四川禦史薛敷政以重慶死難文武諸臣及興文知縣張振徳闔室自焚合州知州翁登彥江津縣知縣周禮嘉嬰城固守具狀上聞且言叛酋漸逼成都乞將前發帑金二十萬速解以濟然眉得旨川餉先發帑金十萬並鄰省協援昨已有旨仍著新任巡撫用心料理及早戡定有司官竭力固守及望風先逃的據實奏聞其兵變以前發有帑餉已到與否一並查明具奏

○石砫土司女將秦良玉奏永寧奢酋戕殺各官雄據渝城大逆不軌臣聞怒發上指誓不與賊俱生隨卽首倡大義部精兵萬餘自裏行糧同弟明屏及兄邦屏子翼明拱明先發兵四千卷甲疾趨倍道兼行潛渡渝城紮營南坪關咽喉之地以扼羣賊歸路伏兵夜襲兩河砍燒賊船以阻東下臣親統殺手六千令明屏督陣前鋒沿江而上水陸夾攻又畱兵一千多張旗幟護守忠州一帶地方以爲犄角移文夔州府把守瞿塘上下星夜進兵乞加明屏翼明一銜以便軍前效用俟捷音另行飛報得旨土兵作亂秦良玉率眾討賊忠義可嘉已有旨差官獎諭還著用心徵剿務底蕩平朝廷自當破格優敍奏內秦明屏等升授職銜該部作速議覆部請加明屏參將翼明拱明等各守備職銜從之

○差戶部浙江司主事黃應秀徳州管倉

○差刑部貴州司主事林聯綬廣西卹刑

○乙丑朵顏三衛都指揮僉事速買阿卜亥等自言忠順年久傳報信息多有功勞今各進馬二匹求加添隨貢三表裏衣服一套兵部言查例三衛報有大舉消息及進送馬匹效勞許量加表裏若受過十五表裏者不許再加據速買阿卜亥等俱未過額各加三表裏衣服一套隨貢關領報可

○起原任延綏遊擊朱騰擢添注五軍營原任寧夏領軍遊擊李王翰添注神樞營各遊擊

○丙寅經略熊廷弼題撫臣以臣駐右屯將兵馬及分派信地官軍開揭咨送且云不敢復專兵事臣思經略節制三路非爲廣寧一路也後復奉命控扼山海非代廣寧防禦也卽今出關奉旨策應非代撫臣分派也恐臣一身非廣寧所得獨私且一則曰右屯再則曰右屯豈臣駐右屯誤耶假如臣駐廣寧而其所欲交還以卸於臣者又當不止此而臣亦難矣欲仍駐右屯則疑奪人兵馬之權致撫臣推托欲遽回山海則疑自推經略之擔使人謂臣避難頃臣有人情可憂一疏責成撫臣各道及兵部而反以責臣臣又何敢輕易出疏取責而出關原奉明旨又不敢不具疏聞如謂策應之旨原爲廣寧有急今未有急當首遵節制三路之旨次遵控扼山海之旨則臣當回關料理明年戰具如謂經略總統大綱者今當從撫臣言攺爲專司則臣當代撫臣分派乞明白裁斷以便遵行下部

○協理戎政李宗延言會典所載軍器局造銅銃信炮等項兵仗局造火車火傘將軍神槍等項歷朝火器犁然森列中國長枝寧有加此第天下無百年不朽之物國家無百年不變之法則少任怨任勞之臣耳查戎政府庫貯尙有科道賞剩及臣等撙節公費銀兩約一萬五千餘金趁此三軍罷操動支制辦火車火器以備戰守委不可緩因薦原任副將王弘爵旗鼓官王好賢遊擊朱騰擢見任坐營周基命副將魯欽堪委及刑部尙書黃克纘呂宋大炮都指揮使張懋忠鐵銃車雷州府海康縣有紅毛番大炮二十餘位肇慶府陽江縣有東南夷大炮二十餘位俱堪取用或一槪制造庶不負世廟署神樞神機之名若工部王恭二廠歲修武剛偏廂等車鉤鐮虎乂等器仍舊兌換不在此數下兵部

○總督薊遼王象干言薊遼壤地相接輔車相依自奴難來薊先後出援兵一萬五千餘名邇經臣出關又帶東協各將家丁二千餘名駐右屯李誠先又領中東二營標兵二千五百往廣寧一摘再摘遂成抱蔓薊門尙謂有兵哉山海去廣寧不數捨南海口黃泥嶺一片石等處諸大衝口馬可結隊車可方軌誰云關內爲薊關外爲遼臣竊謂灤以東卽薊卽遼可矧薊爲陵京屏扆鎖鑰急於遼更甚今敝薊以援遼而遼不能支遼敝薊與俱敝言之大可寒心除臣親督西協及車營標兵分布東協衝口防禦外第邊長兵寡查臣原題東協車營兵馬二千名有臣差朱用文等及招兵禦史鄒復宣各募浙兵五千乞令刻期前來畱守山海等處以固根本如謂浙兵善戰必須髮遼則就令浙兵出關兌回薊鎭原發援軍歸伍上從之命以鄒復宣所募浙兵出關兌還薊兵復宣因開報實數止募浙兵三千二百餘名安家衣綿月糧支餉銀六萬四千餘兩器械船隻在外

○升吏部左侍郎顧秉謙禮部尙書兼翰林院學士仍掌詹事府事

○起吏部左侍郎翁正春禮部尙書攺南京禮部侍郎朱國禎禮部侍郎兼翰林院侍讀學士俱協理詹事府事纂修實錄副總裁

○升南京掌院少詹事郭淐禮部右侍郎南京祭酒朱延禧詹事起左庶子薛三省少詹事俱兼翰林院侍讀學士協理詹事府事纂修玉牒

○丁卯吏部尙書周嘉謨封印乞歸上傳令左侍郎包見捷署掌大學士葉向髙等言見捷告病日久大期計迫且令嘉謨出完計事而後聽其求去見捷等亦疏催嘉謨視事上令右侍郎盛以弘暫署部務

○大學士何宗彥又移贈本生祖父何鎬太子太保並贈本生祖母鄒氏上令照例準給不必移贈

○贈原任大學士王錫爵太傅蔭一子尙寶司司丞錫爵孫時敏奏臣祖歷閣俸七年七个月以爭國本不敢隨例奏滿爲寵澤謀柄政首揆位止太子太保國朝元輔未到三少者一人耳前後請建儲疏三十四通力阻並封並講始得先請先帝出閣自是加冠告奉先殿朝謁兩宮推用侍班講讀等官儼然東朝之儀皆臣祖纖悉所裁定也上以錫爵深奉皇祖眷任國本調濟具悉苦心因賜贈蔭其六年考滿恩命吏部查奏未幾復蔭錫爵一子中書舍人

○差刑部廣西司主事孫朝肅福建卹刑

○起都司僉書陳圖福建新設泉南遊擊將軍

○天津巡撫畢自嚴奏國初省直衛所棋布星列尺籍伍符徧滿宇內彼豈生而爲軍哉僉以領賞爲權輿耳今募兵之逃者覓正身不得便已罷手則何懼而不逃乎山東河南新兵俱有籍貫在冊保結在捲合比照領賞祖軍例逃者卽系累其父兄子弟追索不得卽刷選其精壯者頂補則各兵知身𨿽逃有不可終逃者矣又老弱者另換驍健物故者一體勾補宜悉仿祖軍之制頃移河南山東撫臣將逃兵勾攝二撫業行提解補伍且有懼原籍緝捕前來本營投首者更乞明旨再加申飭以後有脫逃物故老弱等項移咨到日卽嚴督有司解補仍申諭兩省統兵將領非土著民不得混有頂補從之

○先是虜酋吉能投書三邊總督言楡林總兵杜文煥聞調援遼消息懼怕奴兒哈赤故將守款部落人畜搶殺要在楡林安享富貴反說我等壞款生事朝廷天遠不得上聞你總督五鎭可念國事爲重將妄起邊釁杜總兵題參依律處治與我增添市口封我王爵如不聽來年徑赴狹西驚動秦王教他轉奏總督李起元以聞且言吉能旣縱部虜入犯總兵杜文煥因不得已於長樂追剿乃以此藉口仍遺嫚書原不足信惟文煥先因發援遼兵馬不堪議革職赴廣寧立功奉旨虜報緊急姑著戴罪調度今虜已退文煥亦病應準回衛而以提督京城巡捕都督僉事白兆慶原任遼東總兵告病李懷信擇一人代之延綏巡撫張之厚亦有疏則於夷書中隱文煥避遼壞款諸語而求敕兵部將夷書置之度外或行狹西巡按並勘俱下兵部

○兩廣總督陳邦贍題近議三方進討欲登萊飛渡徵及東粵水兵自南海至北海道裏修長眾莫應者臣多方募選得精勇三千五百人初議委見任參將楊茂都統領縮朒推避會疏紏參余諸將領值海氛孔惡勢難抽取適有原任總兵陳璘子守備陳九徳孫都指揮使陳謨等願畱兵當一路宜量加九徳遊擊謨坐營職銜以示鼓舞至合用船隻粵人不諳諸省海道安可驅犯不測議照二十六年援朝鮮例委同知伍元正領銀至南直天寧州等處買料鳩造計沙船六十隻每只價三百兩唬船三十隻每只價四十兩另備銀三千兩雜費仍咨應天操江漕運各督撫委官協同買木雇匠整造刻期完駕以達登萊下兵部

大明熹宗悊皇帝實錄卷之十六

明熹宗悊皇帝實錄卷之十七

天啟元年十二月戊辰朔

○禦史夏之令疏言遼撫銳意用西虜往復講詟卒未得其要領奴旣聞且見之矣宰賽一歸虜遂移帳北去中奴餌而去非空去也昔掉臂去今搖尾來受奴約束而來非空來也彼於我何親而輕用其眾結怨彊鄰耶如曰河西爲彼喫賞地故爲致死則彼不出兵助我我遂能絕彼賞物乎獨其助兵聲援或首鼠兩端一爲奴酋一爲中國陰觀鷸蚌之勢中操楚漢之權或未可知若堂堂中國幅員萬里物力全盛一逆酋不能制必假手索虜損國威而啟戎心不可言矣今援兵出關者𨿽二十萬然簡練未精器甲未備糧餉未充遠調初至勞苦未息吳越楚蜀山狹之人語言未通心力未一兵將俱不相習且嚴寒出師兵家大忌盍姑拊循其疾苦激勵其意气抽其精銳各爲一軍勤訓練明賞罰繕器械備餱糧明春艸靑奴必長驅渡河然後以逸待勞以主馭客用奇設伏動必萬全微有不利尙可嬰城固守不然而僥幸一擊誤墮姦計河西遂不可爲矣下兵部

○庚午南京吏科給事中姜習孔等疏救倪思輝朱欽相王心一上責其違旨瀆擾姑不究

○續敍卹遼沈死事諸臣張神武贈都督同知蔭一子本衛正千戶世襲徐國全贈都督僉事襲升三級楊宗業贈都督同知蔭一子本衛正千戶世襲梁仲善贈都督僉事襲升三級俱從祠附祭郭有光復原職贈二級襲升二級劉芳聲方承勛袁見龍阮承宗鮑得功各照本職上贈三級襲升三級余曹登衢等各加贈有差

○升都司僉書陳九徳登萊防禦遊擊將軍

○定遼沈逃竄文武諸臣罪狀康應干冒日乾聽該部勘擬侯世祿劉孔胤李秉誠姜弼鮑承先趙率教馮大梁麻承宣王興業周義等戴罪降級提問各有差

○總理三部侍郎王在晉請申國法以勵人心言淮營守備王錫斧雇買漏船以冒船價私倩丐徒以縻兵餉又破壞海運新造沙船四十八隻計價不啻七千金宜嚴行淮楊撫按提究追陪蜀中告變各守令抱頭遠竄宜查棄城縣官照遵義例悉令撫按勘明逮問其合州知州翁登彥江津縣知縣周禮嘉率眾堅守應加升用興文縣知縣張振徳同妻子自焚應加贈蔭薊鎭總兵楊茂春臨敵稱疾朝廷令旗不能彊之一出宜謫居廣寧城外死則葬骨三岔河邊毋輕縱歸俾懦帥效尢開規避之路下該部

○左都禦史張問達等疏言延安爲全狹咽喉頃虜以六七萬奄抵郡城攻圍五日夜徼幸完保而所過縣驛村社擄掠甚慘轉盻明年虜飽而驕勢必復來謹采輿論集爲二議一添兵將以資捍衛謂延鎭抽調空虛宜添設參將一員軍士二千四百並見軍六百共合三千戰馬五百匹以復國初原設之額每年省城五衛班軍抽一衛之餉折價解延安爲添兵月糧之用而四衛更番赴邊二據要害以扼虜衝府城百八十里有蘆關嶺東西兩山峽峙深溝萬仞中止羊腸小道不能容並馬虜自鎭靖出口必繇此經安塞薄府城舊築堡城尙在宜將舊城修拓內豎營房百餘間設操守官一員就於新添兵內摘三百名居守又安設滅虜火炮於中仍令本府淸軍同知遇移秋鎭若虜騎入犯據險堵截虜必不能飛渡部覆如議

○直隸巡按李九官題查互市例夷以馬來我以貨往延至於今夷馬俱不堪而良馬盡入�販之手卽我之賞貨亦不堪而夷所得金盡易�貨而去此猶可言也獨市貨委官一節趨者如騖該路府廳官後扣除嘗例遂爲固然除眞銀假貨支銷勿論更有貪狡冒破無所不至且多出嘗例以啖官役官役始中餌繼懼禍不查不銷挨延沈閣年復一年銀旣落空罪亦無著臣與督撫道議俱謂折銀之便或以庫貯多貨無處歸銷則姑於撫賞之時銀貨兼支貨漸盡則折賞可嘗行但市貨一節羣小千百人悉窟穴其中折賞者非宵小之利也況一切撫賞講詟全系通事爲政儻妄傳夷稟至鎭則擅開邊釁之非無人敢主又當以官職賞賜誘於前以嚴刑重罰怵於後駕馭通官使其悅服而後折賞之事可行也下﹤鋶﹣釒﹥於部

○辛未慈孝獻皇后忌辰奉先殿行祭禮

○予原任日講官詹事府少詹事黃輝祭葬如例

○下東華門管事內官錢壽趙昇王受等於獄先是門軍閻科告稱本門內官包占官錢歲計七百兩有奇刑部乞將錢壽等行提質對正法從之

○差山西道禦史羅文英福建巡按

○壬申經略熊廷弼奏孫傑近參閣部四疑臣有其三一言髙出胡嘉棟不宜用二言佟卜年不宜用三謂臣不宜駐關內臣以東西南北欲殺之人而遘樞撫科道難處之會諸臣能爲封疆容則姑容之不能爲門戶容則明參之何必內借閣部外借撫道剿頭除尾爲軟困之法得旨卿薦髙出等原爲遼計但能竭力建功自可贖罪如推諉誤事法當並究朝廷旣設經略委任甚重不必以人言自疑

○天津巡撫畢自嚴通州巡撫王國楨各﹤鋶﹣釒﹥催器械盔甲銀兩工部尙書王佐請以前發川湖募兵帑銀十五萬兩內除解發湖兵四萬三百三十兩外以二萬八千二百兩給津撫以七千七百三兩給通撫其原貯通庫銀二千二百九十六兩聽通撫收用以足一萬兩之數報可

○賜原任雲南巡撫薛夢雷太僕寺卿李時華各祭葬

○薊遼總督王象干言臣前議畱調將領已經部覆或以升畱不準更易或以素行多疵嘗格見拘該部執法秉公何容置喙惟是薊門今日大勢未可盡拘格套而督撫事權似當少假便宜乞下兵部再加查議將古北路遊擊顏光耀以新任參將畱管北路尢世祿以應得職銜起管密雲右營萬邦孚應加副總兵銜管西協車營李玉翰以應得職銜起管馬蘭路葉應武量加遊擊銜夏士昌王純臣以原官遊擊職銜張思忠以守備加都司僉書職銜俱調攺分領車營新兵至馬蘭路古北路及密雲右營原推新官聽該部攺推另用得旨本兵行邊出鎭咨用各官當與覆行司官豈得違阻

○禦史賈毓祥﹤鋶﹣釒﹥言登萊惟北岸旅順口實咽喉總區誠宜得一大將量提水陸兵駐札以外消窺伺內固藩籬其餘水兵散衝要各島陸兵散沿海各衛所州縣操練足矣盡聚登州徒滋騷擾況萊兵之變殷鑑豈遠今新募淮兵宜速分派於各衛所州縣過此隆冬船足風和然後入登未爲晚也至三萬之眾渡海入遼恢復南衛誠爲石盡第南衛距遼陽險阻崎嶇七百餘里而欲與三岔河大兵聲息相聞先後協應萬無是理儻西路之兵未逼遼陽渡海孤軍豈能深入乎朝鮮監軍之設約與國搗奴巢亦爲壯舉然朝鮮兵力雅非如昔未必得心應手之事反覆圖維實事實功難以枝梧者惟三岔河一路而已乞敕部商確登萊一路議守者是否當守旅順議戰者是否當戰繇此路進兵仍先將調募之眾分寓各處以待船備啟行之日而後許集於登庶內變不作外患可圖下部

○癸酉吏部尙書周嘉謨陛辭因陳四款曰餋聖躬培聖徳任輔臣惜人才報聞

○吏科給事中甄淑﹤鋶﹣釒﹥言皇上爲遼餉而加派非得已也然加派因乎田地而田地或相倍蓰比而同之可乎田地旣不同則歲入不同貧富亦不同上農加派九釐猶可辦也若不毛之地農夫無顆粒之入責以正賦且難矧賦外又賦哉若謂履畝踏勘然髙下未必得實反開富豪隱射之侄卽欲照米分派而愚民不習攤算徒滋狡胥賄賂增減之姦無已則照納銀之額因人土之宜而已蓋天下戶口有戶口之銀人丁有人丁之銀田土有田土之銀在有司徵收總曰銀額計銀卽計米矣而戶口人丁在米之外在銀之中故照銀加派似不漏也東西南北之民甘苦不同布帛粟米力役之法徵納不同惟守令自知其甘苦而通融其徵納故因人土之宜似不偏也其法以銀額爲主而通以人情酌以土俗要見省直每歲存畱起解各項銀兩共若干就將原加餉額照銀額分派總提折扣裒多益寡定爲省額頒各藩司以通融之法分爲府額縣額總不失原餉額而止從銀起派愚者易知亦可杜姦胥之蠹此外小民所最若者一則無田之糧田鬻富室田盡而糧獨存一則無米之丁丁附於米米推而丁無推宜取額丁與額米兩衡而定其數米若干卽帶丁若干買田者收米便收丁鬻田者推米便推丁在縣冊不失丁額以違祖制在貧民不畱空丁以致累陪而官亦免逋責之難矣乞行各撫按藩臣有司自天啟二年後攺正施行又自兵興以來衝疲州縣有援兵供億之勞有徵餉之煩車牛甲仗硝黃之役聞偏僻州縣及有未派者宜分別極衝次衝蕳僻大小之數而次第之以齊勞佚平煩簡至典鋪稅契二款亦有未妥典鋪者穴�力民一道活徑儻不堪而﹤扌嶲﹥貲別徙誰柰之何稅契祖宗舊規難言遝廢第恐刁民借釁訟獄益煩入官什一入姦民千百皆長亂之道也下部覆議

○升南京光祿寺少卿郭尙賓大理寺左寺丞

○甲戌大學士葉向髙題目擊時艱興思良將如故左都督戚繼光當嘉靖季倭寇海上浙直閩廣無不摧殘獨繼光在浙數有戰功迨閩告急勢在然眉繼光提偏師入閩累戰俱捷所捕斬首級載在實錄者殆將二萬時興化已陷賴繼光而復省城將危賴繼光而存此勛在東南者也迨移薊鎭虜方桀驁屢窺畿輔繼光簡卒搜乘造車制器百凡備禦無不釐飭又築遵化諸城及修砌邊墻皆屹然金湯而未嘗取給公帑終繼光在事虜不敢入薊此勛在西北者也乃生前不蒙延世之封沒後尙靳易名之典功大賞薄可爲扼腕乞特予錦衣一蔭或卽以原蔭百戶優升職級仍予謚以慰英魂使海內英雄豪傑知朝廷憫念勞臣𨿽久不忘當必聞風興起爲國家出力或亦激勸之一道乎其與繼光同時戮力而謀略勛名亦差次者則有兪大猷公論𨿽符謚典尙靳是亦斷不可少者也得旨戚繼光素著勛勞未蒙優敍著該部卽行議覆並兪大猷都與他謚稱朕憫念勞臣至意

○乙亥禦史梁之棟言奢寅旣直搗成都則順慶去成都最近且溯流而壓重慶勢若建瓴乞將川貴總督移鎭順慶仍賜尙方劍假便宜以重事權至於增設主兵多發帑餉厚懸賞購而軍前所需器甲火藥急爲措辦皆時刻不容緩者乞敕該部施行下﹤鋶﹣釒﹥於部仍命以後條陳關系封疆著上緊題覆不得稽延耽誤

○以給事中明時舉禦史李達募兵激變下部院參看

○巡按狹西禦史彭際遇參寧夏副總兵魏世徳廣武營遊擊王聰革任回衛

○丙子下四川按察司副使徐逢聘部院參奏逢聘入賀摃包百數分遣二牌顚倒日期官銜刑科劉弘化言其明知多貲不便爲是藏閃之計仍復托病回家愆期不至乞嚴參重處並敕各省撫按嚴查驛遞循環遇有摃擡數多卽行參劾有混稱公幹濫給牌票折乾需索者悉行禁革得旨徐逢聘貪縱異嘗並前胡世光販鹽被參久不題覆著一並參處

○丁丑升巡撫河南右副都禦史張我續兵部右侍郎兼都察院右僉都禦史提督四川貴州軍務兼制雲南湖廣等處地方駐札順慶調度鑄給關防仍賜尙方劍便宜行事

○命狹西巡撫移鎭漢中鄖陽巡撫移鎭夷陵防守應援仍令湖廣總兵薛來胤督率南還川兵繇巫峽趨忠涪並力討賊

○起補貴州道禦史陳玉輝

○經略熊廷弼題河西之役臣主守者也謂修守卽以修戰而撫臣不任守則臣不得完守之局而並不得完其所爲戰撫臣主戰者也謂不戰決不可守而西虜不助戰則撫臣亦不得完戰之局而並不得完其所爲守以此意見不合作法各別動成牽制自臣往回河上會監軍道臣鎭將皆言不能戰平日諸將中摩拳擦掌者亦言不能戰而撫臣亦謂機局又變虎憨未來不可戰也於是撫臣不得不勉其所爲守矣臣日收集各屯渙散人馬內護廣寧外扼鎭武閭陽兩路各督以一鎭一道而鎭城則兩鎭一道撫臣居中調度靜靜整整示以隱然不敢犯卽犯而鎭武勿輕戰必不敢越過廣寧卽越過而兩路可抄其後也因議劉渠髙出督鎭武祁秉忠胡嘉棟督閭陽而臣仍申令曰賊來越過鎭武一步者鎭道將誅無赦賊至廣寧而鎭武閭陽不夾攻掠右屯糧道而三處不救護者俱如之此謂以守待戰者也而守事粗定矣如守過今冬賊不來而我且當往爲過河之戰矣乃地方終日言戰想戰實不成其爲戰也於是臣又不得不問其所爲戰非有他謬巧也惟是審其所不可戰者何在而翻然圖之拏定主意挈定綱領藏定機神畫定號令應分布者分布團集者團集挑練者挑練整頓者整頓治造者治造挽輸者挽輸以急幹辦於今日則臣請爲撫臣決之而不能代也撫臣若不將此見在人馬從新收拾從眾商求從實幹辦而空空然謂虜來可以不戰戰吾間去可以不煩兵而下也臣恐過河兩字講過明年終不能過勿謂臣沮進而不敢戰也上覽奏謂戰守方略似有次第命該部議奏

○兵部會議遼沈未陷以前皆戰不成戰守不成守往事不可追矣就今日論離守難以言戰離戰難以言守撫臣身任危疆支撐數月不退怯於遼沈方失之時豈退怯於兵馬旣集之後經臣奉詔特起非嘗之寵前代所無君命旣有專屬事體俱當責成譬同舟遇風未有不同心共濟者二臣安危相倚必協大同何容輕議續接經臣﹤鋶﹣釒﹥布置周祥防守縝密經臣有畫撫臣未嘗不從化異爲同此可槪見旋接經臣書言撫臣書來忽欲率兵取海州辭意甚決所言進兵防守堵截等事密議分布各有次序其毛文龍殺奴眾二千未有的據未敢遽報然彼中進取情形定於呼吸著一商量不得彊敵在前須專心並力以圖制勝今日之議捨責成二字無繇矣至髙出胡嘉棟原系經撫共薦業奉旨責令竭力建功贖罪姑容使過以望後效伏祈皇上嚴敕經撫齊心協力料理戰守如河東果可進兵大兵渡河經臣卽多方調度首尾接應如虜中間諜未眞前隊未可輕發卽仍前畫地分守申嚴功令務須鄭重以收萬全建功之日一體升賞得旨遼事責成經撫戰守相資自是正理便行文知會務要著實遵行毋得違玩其目前機會可乘著多方調度首尾接應如偵探未實還照經略前奏畫地分守經撫受此委任當共圖報功罪一體並諭道將各官都著盡心立功報效不得彼此紛紜自幹罪戾

○起原任河南布政使司右參政董其昌太常寺少卿

○起原任右庶子南師仲南京尙寶司卿

○起大理寺寺丞朱吾弼仍原職

○升江西布政使司右參議楊瞿崍本省按察司副使

○降原任吏部稽勛司員外郎範鳳翼長蘆運判

○戊寅上覽大學士葉向髙恭謁二陵詩十二章命宣付史館

○大學士劉一燝四﹤鋶﹣釒﹥乞休上傳準馳馹去大學士葉向髙言一燝忠勤貞亮當兩聖繼升之時翼戴維持一苦心終難泯滅況大臣去畱關系國體今冢卿方去而輔臣又繼人情疑駭以爲皇上有所厭薄仍擬溫旨慰畱從之

○升狹西布政使司右參政王佐才四川按察司按察使

○升保寧府知府周道直四川按察司副使

○升延安府知府王國瑚狹西按察司副使

○己卯大學士葉向髙奏臣扶病出山初聞遼陽之變人情震擾卽京師士民亦多逃避而巡撫王化貞時方爲道臣獨能從容鎭定使河西不至潰散心竊壯之未幾聞熊廷弼有經略之命眷禮殷隆則又竊喜以爲朝廷委寄之重如此廷弼才又足當之遼左必無慮矣然彼時談者已虞經撫不合臣曰不然同舟遇風則吳越可爲左右手矧二臣共事地方禍福共之安得不合其後見章﹤鋶﹣釒﹥中稍有形迹臣亦以爲小嫌耳何至參商惟毛文龍鎭江之役撫臣以爲功經臣以爲罪意見大異臣竊謂國家費數千萬金錢招十餘萬士卒未嘗損奴酋分毫而文龍以二百人擒斬數人功𨿽難言罪於何有以爲亂三方布置之局則此局何時而定以爲貽遼人殺戮之禍則前此遼人殺戮已不勝其慘豈盡繇文龍故文龍功罪可勿談也受事來卽移書二臣力勸其相與輯睦共保危疆而南北言官屢以經撫不合爲說臣向見朝端有事輒下廷議心以爲非惟此事重大不敢以冥冥之見輕爲臆斷故擬下會議俟議上乃可酌處耳而言者詆臣謂目前可藉口日後可卸罪夫人臣處國事以藉口卸罪爲心則不忠之大者也漢史述趙充國處西羗事以爲魏相能用充國然充國亦自言兵難遙度願至金城圖上方略而其時廷議亦多異同最後是充國者乃十八彼何嘗廢廷議也且充國𨿽主屯田而辛武賢亦竟以力戰取勝夫安知羌之破散武賢盡無功乎今使廷弼能爲充國且畱化貞爲武賢亦何不可惟是廷弼與化貞作用旣殊而欲化貞受其節制則舉朝之人皆以爲難行臣之同官皆爭之甚力豈臣一人所敢獨任區區愚衷但以年來徵兵轉餉民力困竭若遼事久無結局則內釁必生恐其禍不止於蜀曾舉趙充國策與經臣籌度而經臣謂屯田必不可行不徵兵不轉餉必不足守遼此臣之所爲過計深憂而未敢力主也望下臣章兵部再行斟酌如遼事可專委廷弼則卽申飭巡撫將吏一聽廷弼節制不得分其事權至毛文龍事須彼中確查虛實如實則二臣仍當督率道將合力救援不得以人言推諉自失事機得旨覽奏具見持平周慮會議覆奏已有旨責成經撫各官相機調度共圖報稱如再違旨爭執僨事必罪不貸中外多事賴卿殫抒忠猷主持國是副朕倚任至意

○禦用監題造聖駕儀衛計寶纛龍旗並盔甲刀槍等項估物料不下數十萬金工部乞照萬曆三年實數裁減上許減三分其七分辦送應用不得延緩

○升刑部右侍郎鄒元標吏部左侍郎

○升太僕寺少卿馮嘉會都察院右僉都禦史巡撫河南兼督軍務

○起升國子監祭酒林堯兪禮部右侍郎管國子監祭酒事

○起補四川道禦史楊鶴

○除廣東布政使司參政嶽和聲於江西升東昌府知府王從義山東按察司副使

○蔭原任禮部尙書劉楚先子啟祚入監讀書

○庚辰南京兵部尙書衛一鳳再﹤鋶﹣釒﹥乞歸許之

○援遼浙江參將袁應兆領援兵七十餘名賄逃二千餘名始就天津招補湊數每名許安家銀五兩不與至玉田縣新兵索安家與舊兵哄舊兵格殺新兵十餘人攻掠民房百餘間次日應兆復擅殺新兵數人捆打割耳幾二百人新兵盡逃應兆本畏出關先求登撫陶朗先奏畱不遂屯聚玉田因逾兩旬順天巡撫李瑾參其科克逗𨖻激變之罪得旨袁應兆押兵鼓釁罪將誰諉但已約束前行著用心管領俟到再議

○監軍禦史方震孺參鎭守標下游擊婁雲龍左翼營遊擊熊錦俱革任回衛請以廣寧備禦陳一元升管屯田僉書署掌遼東都司印務

○辛巳世宗肅皇帝忌辰奉先殿行祭禮遣成安伯郭邦棟祭永陵

○攺太子太保左都禦史張問達吏部尙書﹤鋶﹣釒﹥辭不允

○是日午風從西北乾方來揚塵四塞禮科周朝瑞言是午日上有一物覆壓摩蕩非煙非霧如蓋如吞怪風揚沙通天皆赤當束東西交警之時天不悔禍有此非嘗譴告願皇上省躬慮敗虛已求言並嚴敕內外臣工盡化陰私無復仍前借徑紛爭甘心誤國更詰責欽天監職司何事一任昏迷庶幾人心知儆天意可回得旨風日示異朕心未嘗不加警愓所奏欽天監失占著卽回話監正周子愚等言天象占奏祖制例不發抄其本禦前開拆至於日體有物伏壓摩蕩是日風色異狀日光云閉觀候未眞不敢輕易具占得旨以後大小占驗據實密奏毋得隱失

○復設岷州守備岷舊有守備萬曆四十年裁革狹西巡撫呂兆熊議復從之

○大學士沈﹤氵隺﹥前募兵二百餘人續到三百餘人乞分撥東西軍前效用從之

○蔭原任南京刑部尙書李禎子孔庚入監讀書

○南京禮部咨送駙馬梅殷孫世功李貞孫邦鐸承蔭上以年遠不許大學士葉向髙言仰見皇上愼重名器至意但查登極詔書內一款累朝及見在公主所出子孫各蔭一子又查駙馬王寧孫國蕃周景孫佩俱奉旨報可王寧尙懷慶公主梅殷尙寧國公主俱髙皇帝女而寧國系孝慈髙皇后所出又微有異其餘系公主嫡派如周佩等一槪準蔭臣等躊躕再三難以朦朧定擬仍照準例擬進伏候裁奪

○戶部議設冊庫一差總十三司歲額錢糧請鑄給關防許之

○升光祿寺寺丞劉道隆通政使司參議

○起升河南按察司副使劉策尙寶司少卿行人司副汪有功尙寶司司丞

○起原任福建布政使司參議李若星狹西布政使司兵糧道參議

○壬午貞惠安和景皇后忌辰遣靖遠伯王永恩祭陵寢

○大學士劉一燝五疏乞歸上復傳準馳驛去向髙復再疏擬畱旨以進

○雲南鎭康州土官刀悶枳進牝象方物巡撫沈儆炌乞以象及方物解進卽抵本省采買朝象之數報可

○升原任都司僉書周夢麟管遵化遊擊事

○癸未禮部右侍郎李騰芳疏乞在籍侍養不許

○安南都統使黎維新卒嫡子維祺遣陪臣阮世標等四十二員至京補進萬曆三十九年四十二員二次額貢賞賚如例令通事伴送廣西鎭南關出境

○吏科甄敍題經撫非不和乃不同也非互忌乃互執也執戰執守兩臣之意尙俱在封疆袒戰袒守廟廊之見遂偏在經撫水火釁開恩怨情結究厥病根未嘗盡在邊臣也祈皇上赫然敕經撫二臣同心協力�略戰守有各執胸臆以封疆爲戲者三尺具在敕樞臣以封疆之事須內外一气貫串方可成功三臣與遼事始終斷不許移易卸擔若不能和合道將聯絡三方罪在經撫若從中偏制兵馬不及時應用不實數出關登萊兵馬不酌量以供將來進剿罪在該部至大小諸臣社稷爲重毋各執私情分左右袒上敕經撫相機戰守本兵居中運籌各實心協謀共拯危疆不得彼此偏執內外推諉致誤事機戶部專司芻餉尙書並總理官亦著及時�確料理毋致匱乏軍需

○蔭遼陽死事山東濟南府通判董爾礪子其銓入監讀書

○甲申大學士葉向髙疏言我皇上聰明天縱朝講時臨眞可謂勤政好學之主矣但今之嘗朝旣是套數具文無關於政事而日講開陳時刻有限亦恐不能洞悉於義理之精微古今政治之得失至退處深宮之後其起居動靜非但外廷不知卽臣等忝居密勿亦無從問也嘗見皇上發擬本章每多傳諭以此仰窺聖心畱神庶政然而所傳諭者亦間有瑣細而不急窒礙而難行臣等欲一一言之則不勝其煩欲默而不言則又失輔弼之職堯舜君臣有都兪有吁咈夫都兪者贊其是也吁山�弗者矯其非也汲黯曰天子置公卿輔弼之臣豈可阿諛順旨陷主於不義故臣願皇上有所傳諭毋執成心使臣等得以盡言而皇上尢於燕閒遊豫之時覽觀經史深戒怠荒此宗社蒼生之大幸也大臣者朝廷之股肱言官則耳目也皇上禦極以來三事九列無不備官靑瑣烏臺時多溢額然而倪思輝等以論客氏去矣銓臣周嘉謨以被論去矣輔臣劉一燝又屢懇請矣言官論保姆則去言官言官論大臣則去大臣其去言官也若視言官甚輕其去大臣也又若視言官甚重夫言官不得於彼能得於此猶庶幾處於若輕若重之間而所稱顧命之大臣乃不得比於保姆尙存徘徊顧戀之意則其輕斯已極矣往皇祖時大臣以老病請以人言請率不得去不勝呼吁之告今皇上寬仁體卹臣私有請必遂使進有雍容奉職之娛退無狼狽跋疐之患眞聖朝第一羙政卽嘉謨之去亦豈不感激聖恩惟是其去之迹若近於驟而嫌於輕則人莫不訝之甚且揣摩於奧窔不可知之地臣萬不敢謂然而其漸亦當防也王安一閹豎耳在先帝時不爲無功在皇上時不爲無罪其剛戾恣睢好名不學自足以取禍然事在內庭皇上自知之而自處之若必借已朽之骨以入彈章非所以爲名矣況年來人情有一番爭競則必有一番題目在今日言者可信其無心而他日繼者將出於有意起端甚微末流甚大此亦不可不慮者也上報曰朕在宮中每日披閱文書覽誦經史及祖宗訓錄兼時事憂勞何有多暇卿爲輔弼元老正賴責難陳善匡朕不逮覽奏具悉忠悃王安處分已久外庭章奏不得牽入目前東西用兵尙無勘定次第卿旣心切憂時當不久安私寓佇望卽出佐理副朕倚任

○升南京太常寺少卿謝應祥大理寺右少卿

○蔭原任日講官吏部左侍郎蕭云舉子鴻襄入監讀書

○予原任保定巡撫兵部右侍郎王國祭葬如例

○蔭寧國公主孫梅世功曹國公主孫李邦鐸各入監讀書

○加鎭遠侯顧大禮太子太保錦衣衛指揮許浚加都指揮僉事各援恩詔例也

○升遊擊沈志亮福建掌印都司萬煥萬全掌印都司僉書王家柱中都畱守司王廷鳳浙江嚴一魁廣東竺淩雲廣西何道興狹西俱掌印都司守備陳奇偉王家棟成已韓濘俱中都畱守司僉書盛國忠大寧王國珍狹西孫宣四川劉國勛山西方大魁江西俱各都司僉書

○乙酉禦史李日宣以防禦久弛寇盜公行議於都門前抵良鄕界約五十里如長店大井柳巷五里店太平堝等處五里築一髙墪蓋一小堡每墪堡宿兵十名馬匹金鈴旗炮弓箭刀槍之屬悉具嘗川巡行但遇有事金炮一發官軍土兵協力出救隨多方緝捕期於必獲計五十里內墪堡不過十所軍不過百人費亦不多臣先與提督約各墩堡每日派十兵二馬五日一更每班前一日遞承管後一日報無事有事急行報緝失報失緝則罪之此巡捕守備事也又與順天府約墩堡有舊址有新基皆杳無可因所估七百金費地屬宛平如費無所出則臣與府臣其助之此宛平縣知縣事巡捕營兵信地舊止於蘆溝橋東而橋至趙村十里趙村至良鄕二十里僅蘆溝橋巡簡司二千弓兵恐難照應宜一體設備聲勢相連此又順天府當急與宛平良鄕兩邑共商也今東西狂逞伏莽聚澤不止都門西南一帶而此其遏亂之源余當以漸議及得旨著巡城禦史並京府督捕著實行仍前疏玩從重參處在外地方官均有弭盜安民之責各撫按嚴加申飭不得因循釀患

○禦史施梁亦言都門之外攘奪公行番役交通慣盜縱劫分贓事敗百端推諉查蘆溝橋巡簡有司弓兵則宛平縣所轄也兵馬司有宣北坊有番役則巡視南城所轄也巡捕有西路參將有把總有巡捕官軍則提督衙門所轄也宜斟酌多寡遠近畫地分坊如失事本管官轉申巡視將兵番直日嚴行比緝西路守把聽臣衙門糾察宣北坊兵馬司聽會同巡視南城禦史糾察一如五城事例年終卽以功過移文吏兵二部分別懲勸下部申飭

○以山東入覲各官賫帶盔甲器械畱給登撫陶朗先從其請也

○起升原任廣東按察司副使胡琳尙寶司卿添注

○蔭原任太常寺卿林學曾子維造入監讀書

○禠武英殿辦事鴻臚寺主簿髙務實尙寶司司丞髙欐官配之務實大學士髙拱親侄而欐務實子也拱無子夫人張氏以序立務觀爲嗣承蔭尙寶司司丞久矣務實父子劫其遺產致務觀生母孫氏當日身死因互相訐奏行河南撫按問結

○丙戌經略熊廷弼題撫臣之進及今次而五矣八九月間屢進屢止猶未有﹤鋶﹣釒﹥請決若十月二十五日之役則拜﹤鋶﹣釒﹥輙行者也臣甫疾趨出關而撫臣歸矣西平之會相與安心議守部署鎭道犄角兩路而進兵之書又以三十日至矣兵馬已發勢未及止爲揲一蓍得豫之震其占吉臣亦欣然聽之部署已定撫臣初二日往鎭武臣亦初三日往杜家屯及至中途而兵馬已發回矣臣亦但俟撫臣還而卽還耳初五日復得撫臣書欲獨令義勇兵將金礪等數千人輕騎夜襲殺牛莊之虜奪馬圈守之爲明年進兵門戶蓋爲此行作一小結局也是時馬圈已無一賊炮槍已爲我取矣卽襲得牛莊不能守賊何損我何益遂咨撫臣聽其裁奪而鎭道力持不可撫臣亦怏怏歸矣兵之屢進屢退賊已窺盡伎倆而臣之虛名亦以輕出損重被賊覷破萬一乘虛而來有難逆睹者臣不敢盡言也如謂夾河對壘因勢利道則撫臣之進退皆是願明賜獎與以成其決如謂軍機貴安重陰祕不宜輕進亦願明諭撫臣愼重舉止上報東事委卿目擊情形便當條議堅決協心料理實做勝著不必語言爭執

○三邊總督李起元以兵馬徵調空虛火落赤吉能銀歹三酋窺隙謀犯因條急圖十有二款一謂各邊原額兵馬宜照數招補二謂總兵推擇必須得人三謂延慶二府爲西安門戶宜增兵置將操練防守以屏護西安四謂臨邊州縣宜仿延安知府王國瑚躬率官舍士民按月習學射打以備緩急五謂西安之涇三蒲耀延安之保安安塞甘泉慶陽府與環縣寧合等處亟宜修城繕器以防叵測六謂延慶西安墩臺圯者及今修補無者及今創設該管道臣選撥精壯倍其月餉嚴行稽查七謂西安四衛軍可三四萬秋月分發各邊堡備禦然徒應虛名臣巡撫時挑選奇兵一千給以雙糧屬標下中軍操練應再於各軍中挑選二千責令操捕都司與撫臣中軍教練臨秋令於涇三蒲耀適中防禦入謂河西守巡兩道一駐慶陽一駐鄜州極疲極敝人不願至至亦席不暖而去此後兩道宜久任責成毋缺不補毋至卽調毋許賫捧俟有成績撫按題請優擢九謂將領虛冒影占各道臣朝夕與處何獘不察乃一番申飭一番虛應宜大破積習著實查核操練十謂套虜內訌叛官馮大棟領四百餘人當前皆各營犯事逃丁也宜多方誘致以絕內患並行沿邊將領以後務嚴內外之防巡視稽察十一謂狹西四鎭軍餉取足京運者十四取足民運者十六自奴禍以來京運斷絕而入郡能完糧者止有西安府屬州縣其餘等府每歲拖欠民俗頑敕官亦染指宜責守巡兩道置簿赴督撫按季比較如有逋欠停其升遷給繇十二謂狹西撫臣每秋移駐河州防禦海虜然洮河有總兵有臨鞏道洮岷道矣來秋儻套虜續盟則撫臣照舊移駐河州不則暫畱省城以防套虜而河州以總兵或臨鞏道代之聽撫臣於臨期題知下部

○先是光祿寺少卿李之藻建議謂城守火器必得西洋大銃練兵詞臣徐光啟因令守備孫學詩赴廣於香山嶴購得四銃至是解京仍令赴廣取紅夷銅銃及選募慣造慣放夷商赴京

○川湖總督張我續援徵播救鮮例請設副總兵一員遊擊二員以充中軍守備二員以充標兵並乞浙江福建廣西兵將悉聽酌調下部

○以皇祖陵工升右都督田爾耕左都督都指揮僉事王世盛都指揮同知指揮僉事史世載指揮同知都指揮使張懋忠都督僉事仍添注南鎭撫司僉書其指揮同知楊汝業等各升級有差

○攺山東按察使楊述程於湖廣從川湖總督張我續之請也

○丁亥贈原任大學士髙儀少保蔭一子中書舍人

○攺南京刑部侍郎嚴一鵬刑部右侍郎

○戊子賜原任國子監祭酒日講官蕭良有祭葬仍加祭一壇

○升通政使司參議王紹徽太常寺少卿

○升南京光祿寺少卿李懋檜南京太僕寺少卿

○調原任湖廣湖南道副使張孝分巡武昌道

○己丑上以年節頒賜大學士葉向髙等講官錢象坤等正字官馬鍵等銀幣有差

○大學士劉一燝六﹤鋶﹣釒﹥乞歸不允

○薊遼總督王象乾奏標下三營曰右曰奇曰振武有奇無正有右無左諳攺奇兵營爲左掖營右營爲右掖營各以二千五百人隸之仍將原任都司柴時秀尢世祿升補團練而復聽用副參遊都旗牌官生原裁之數報可

○禦史潘云翼言遼中經撫做手各別監臣調停不來會議何濟於事蜀賊圍會城陷郡邑宜限督鎭刻日視師樞部皆當速爲主持而套虜之釁實繇總兵杜文煥規避東援挑激所致名爲搗巢所襲不過數十零虜而千萬之男女牲畜悉被斷送名爲弒賊所誘實止數十夷而數百里地方坐視焚劫宜令文煥援遼選將代之又京營總督陳良弼屢經彈射不進不退亦宜別簡才賢下部

○保定總兵滕國相延綏總兵杜文煥遼東遊擊安雲龍熊錦俱革任回衛

○庚寅命東寧伯焦夢熊南京協同守備誠意伯劉藎臣南京提督操江兼管巡江

○命都督許世臣鎭守薊永山海蕭如薰掛印鎭守寧夏白兆慶掛印鎭守延綏魯欽鎭守保定紀元憲掛印鎭守廣西崔天賜鎭守廣東劉國鏞升署都督僉事鎭狹西各總兵

○蔭原任大學士沈一貫子延賞中書舍人

○辛卯孝元貞皇后忌辰奉先殿行祭禮遣永寧伯王天瑞祭慶陵

○刑部尙書黃克纘疏辭兼署戎政印務不允

○升吏部侍郎鄒元標都察院左都禦史元標疏辭不允

○升光祿寺少卿塗喬遷太僕寺少卿

○升鴻臚寺右少卿王守謙本寺左少卿

○升兵部武選司員外郎王弘祖河南按察司副使天津督餉兵備

○降原任狹西按察司副使梁鼎賢湖廣布政使司右參議

○攺原任南京鴻臚寺卿余啟元南太常寺少卿

○錦衣衛指揮同知周顯祚奏父嘉慶以祖右都禦史詠邊功世襲錦衣衛副千戶爲同官王之楨李禎國誣妖書榜掠頻死始得昭雪乞復原官並給卹典下部

○吏科給事中甄淑以考察伊邇乞嚴禁私�大約以外之冊揭爲主以內之品題佐之而外有不可盡憑內有不可盡信者則三代之直道尙存一點之良心不泯所望當局者細心參酌寧詳毋略寧獨毋隨寧大道無偏蹊庶不負三年一舉之典上然之

○遼撫王化貞題臣蒙恩超躐誓以死報又見九圉空虛四海騷動懼有他虞爲國家憂而奴猜忌淫虐有必潰之理左瞻右顧有可乘之機河東之民倒懸望解甚於水火弔民伐罪時不可失此臣區區主戰愚見十月前車騎甲仗未能湊手臣自不敢輕動今百事粗備兵亦足用又冰堅可渡冰解後則難圖也且奴將各處屯民盡驅出塞昨趕耀州等處男婦二十餘萬口北行因聞鎭江之事暫寄海州城外男不許挾貲女不許纏腳凍餒枕藉嗟嗟此孰非皇上赤子皇上命臣巡撫今遼人塗炭至此何撫之爲也回鄕屢報毛文龍兵至鎭江奴發兵東往臣不敢信屢遣偵探所報略同勢不得坐視因謀取海州以應之�之經臣報書亦謂虔誠揲蓍得豫之震甚吉初二日臣至振武密行部署次日監軍道髙出胡嘉棟皆至嘉棟曰此時寒甚文龍或無如奴何奴亦無如文龍何奴兵𨿽東恐有詐宜勿動該道旣回總兵祁秉忠久病小愈臣見其羸弱亦令回城調理臣獨以髙出馳赴西平與總兵劉渠共議謂卽不能大舉亦襲殺牛莊之夷以奪賊气以撤鎭江之師初五日接經臣書謂大做之法必三方齊備然後可意在持重自是遠慮臣不得不從會薄暮偵者至稱海州有部夷八千人皆無馬昨選三千東去持挺徒行彊半單棍其精騎三千皆駐牛莊臣因喜曰牛莊近易襲所畏者海州來援耳今海州步夷不能來若以輕騎間道伏海州道中以計誘牛莊之夷使赴海州吾潛兵躡之中道伏起前後夾攻可大殲也問誰敢往有二驍將請兵五千不勝願甘軍令臣因傳明早西還卻暗召金礪等於鎭武使以萬人往而經臣持諭帖責該道依違復檄總鎭有危語咨書及臣反復詰難臣不覺憮然鎭道亦來勸且回臣嘆息曰今日之事眞爲蛇足顧不能忍毛文龍與聚義之眾吾愧秦氏矣卽日西還復接經臣書有何以進何以退其於人必有詞恐以僕爲詞也自來爲樞部臺省推敲何可更爲人詞而髙出亦曰經臺諄諄恐以阻進藉口惟願相忘無言臣以此不敢向人一語而經臣已有兵忌嘗玩之﹤鋶﹣釒﹥謂臣之進及今而五臣六月中赴三岔河勞師道將無一從者八月中同髙出赴柳河九月中赴西平閱邊工十月中查勘河上冰墻皆以二百人自隨何嘗進兵今臣實欲進自備煤炒行裝從者皆裏餱餌以行不虞及河而止進爲見可止以知難此亦何傷經臣汲汲自明乃以爲臣罪乎臣嘗語經臣曰辟之弈然公固國手使愚者當局宜不能如公意今進旣不能退又不可彼局蹐不敢下一子臣滋苦矣臣願請兵六萬進戰一舉蕩平臣不敢貪天功但願從徵士厚加敍賚遼民賜復十年海內除去加餉卽有不稱亦必殺傷相當奴不復振保不爲河西憂稍需時日經臣以三路蹙之滅奴必矣臣又願與經臣約無摧戰士之气無灰任事之心但過河後將士有不能破奴而逃回者盡殺之其軍前機宜許臣便宜從事如以臣言爲不可願罷臣或削去今官仍以道臣管事專責經臣一意圖賊下部速議來說

○經略熊廷弼言皇上責臣做事不相照管臣於撫臣實有照管處實有不敢照管處如畱京營延綏兵馬器械以濟其急催牛車以取嫌於戶部汰延軍而得罪於同鄕割監軍道如邢如韓以轉事之開局於永平山海趲造車炮甲仗以供其戰且聞進兵則出關亟馳河上而且以隨帶孤軍代防禦也此皆照管處也不大進而小進不明進而暗進人馬不必練器械不必備糧艸不必進河上五進五退西虜忽三十萬忽四十萬因敵制勝因糧爲糧用虜可以不戰戰用諜可以不煩兵而下此不能照管處也以此爲和臣實不能和臣曾移閣臣葉向髙書假使可和而故相妒擠第用嚴旨一鎭壓之而意見作法不能相彊則威君不能懾慈父不能諭此臣所謂彊合必誤事機也閣臣謂臣不主屯田則何不力主撫臣行之而徒爲是過計哉邊吏不和望有科道科道佐斗望有本兵本兵黨護望有閣臣臣今無望矣得旨遼事旣委卿經略但悉力擔當盡心料理誰能阻撓近經會議奉旨亦以戰守機宜聽卿自酌從來閫外事只患中制今卻紛紛責朝廷遙斷咎將誰諉據奏與巡撫官必不相合封疆大事豈容彼此爭言再致敗壞著兵部推堂上官一員該科官一員往諭朕意如再有抗違不遵分別明白指實參處其道將等官有規避交構不肯實心任事的都著會同巡按官參治著作速去

○壬辰立春順天府進春

○命貴州土官安位襲宣慰使給石砫土司秦良玉夫人誥命時值洗寶日期特用寶頒給以良玉方率兵剿奢勸忠義也

○薊遼總督王象乾題燕京以山海居庸爲東西門戶惟是兵馬孱弱壁壘空虛請挈其最要者一設隘循南海至南山十有六里請於城下設火城以傳城城外設敵臺以衛城臺外築土墻以衛臺墻外建敵樓疏浚水道以衛墻每八十丈建臺一座加以護門臺二座通計臺四十二座每臺南北兵二十五名用兵一千五十名槍炮綱輪地雷地龍品坑品窖以次修建仍於八里鋪嶺上再築土墻一道京東半壁若泰山四維矣一飭限期班軍赴邊各有程限春防以二月初旬秋防以七月初旬爲期乃法弛人玩赴防愆期請再行嚴飭違限包攬隱占皆罪無赦有一工務得一工之用一畱兵馬查山海總兵標下止有疲卒一千七百餘名曾不足供援遼迎送之役五十三里長邊何以擺守今戶部已題定三萬新兵之餉而山海尙未派定何鎭何兵請先畱西鎭馬兵五千名分布防守余再聽兵部經略派畱至四川兵遼陽敗回者宜量給路費遣歸遺下錢糧另募精壯家丁與馬兵分左右掖營參遊各一統之俱聽總兵調遣一卹行伍東事告急凡部發應援錢糧器甲靡不繇關而東驛遞應付不前便發營軍操馬運送苦累已極宜增郵驛雇值厚加拊摩以壯藩籬得旨山海重地所奏深於防守有禆著該部作速議覆

○癸巳蔭原任福建巡撫金學曾子嘉謨入監讀書

○以覃恩準罰科舉人何閎中曾鳴世許士柔饒震元王熲李新吳洪裕李瀛八人會試

○造監督器皿廠關防給工部都水司主事劉泓

○甲午差大理寺寺副梁旭押解山西鎭年例銀五萬兩薊密永昌銀八千六百六十六兩

○吏科給事中趙時用題戰必有所以戰守必有所以守今不講可戰可守之策而虛談一欲戰欲守之情不實求能戰能守之人而但爭以戰爲守以守爲戰之剿說經撫相與關於外會議相與哄於朝到底無一著落臣所未解也試舉數年來彼己事勢相提而論奴前不過幺麼小夷爲何屢戰屢勝我眾嘗數倍於奴爲何動輒敗北賊眾素練勇敢當先而我兵無復紀律耳經撫亟須從病源回頭轉手庶幾有瘳求良將講陣法人人挑選事事習練至賊馬奔騰非車斷不足以制之又必申約束退後者斬如李光弼取僕固懷恩凜不可犯此皆平日訓練之力與臨時制馭之方使將有稟成兵無退怯方可議戰議守相機而行今不咎兵弱而咎兵少終日催兵出關尙謂河西一塊土必不可守則從古有十萬餘兵而猶困於一隅者乎用虜用間自是兵家玄妙但聞撫臣之急進取爲李永芳欲作內應此萬不可信者總之惟自兵練簡自兵精彊十萬已足不必多求若兵無紀律人皆畏死則𨿽十萬更倍亦不中用事急矣及今不早料理轉盻冰解賊欲戰而我無兵惟有辦一條走路而已願經撫將此種情節此叚光景時刻在胸同心共濟求所爲選練待戰者得旨這本說練兵自是要著便行與經督撫各官上緊料理其餘著該部確議具奏

○浙江巡撫蘇茂相議畱北洋遊擊袁大寧標下游擊陳藩俱以新升參將職銜各照舊管事

○貴州巡撫史永安極陳黔事危急乞就近募兵並措處餉銀推擇將領下部

○升四川松潘遊擊張邦紘敍瀘左參將

○攺狹西右營遊擊王夢麟補延綏右營鳳陽標下游擊黃虞補應天標下

○升雲南順蒙守備李加倍四川建南甘肅寧遠守備潘惟忠寧夏廣武大同守備陳堯典保定巡撫標下各遊擊莊浪百戶李維達河西守禦都司

○巡視廠庫科道韓繼思等查參工部四司石匠頭趙桂等冒領支銀計六萬三千七百餘兩乞嚴追重究因言欺蠹侵漁下之罪也葛藤未斷積案難淸當事之罪也錢糧少有曖昧何難明白處分當扣則扣當追則追而乃遷延不決日復一日官復一官以致轉相推諉宜嚴飭部司逐一稽核勒限通完下部

○己未工部尙書王佐﹤鋶﹣釒﹥言廠庫甲仗原收外解專衛京師自有遼警日應各邊取討庫積一空而遼左徵求往往捨庫積外解索取兩廠新造今開局打造良非得已但無額設錢糧計京匠每歲僅可造甲二萬每甲一件照新估一兩五分該工銀二萬一千兩應於分得帑金內支發其火器發遼甚多亦應造補缺額請再分帑金九千兩按工成造報可

○追贈原任大學士余有丁太傅蔭孫詩訓中書舍人

○蔭原任日講官禮部尙書郭正域子昭封入監讀書

○升左春坊左中允唐大章左諭徳掌南京翰林院事

○升尙寶司卿劉時俊太僕寺少卿贊畫川湖雲貴軍務鑄給關防

○升鴻臚寺左寺丞趙以旟本寺右少卿

○升狹西西安府知府陳應元本省提學副使

○升神樞八營遊擊金汝佐川湖總督標下副總兵

○差中書舍人陳思忠押發宣鎭銀五萬兩

○禮部奏繳登極兩賞計泰昌欽賞宗人等府公侯駙馬伯都督等官紵絲二百九表裏內紵絲折銀六百二十七兩里絹給本色錦衣衛等官紵絲二百二十九表裏紵絲七百四十五疋內紵絲共折銀二千九百二十二兩里絹給本色署試鎭撫百戶生絹六百十七疋優給等官並各項軍人銀五萬九千七百七十四兩京營並旗手等七十七衛所指揮等官紵絲三千三十一表裏紵絲六千四百六十五疋內紵絲共折銀二萬八千四百八十八兩里絹給本色署試鎭撫百戶三大營中軍千把總旗鼓等官生絹三千八百三疋優給等官及各項軍人銀三十六萬六千三十四兩王親帶俸兵馬紵絲二疋折銀六兩文官雜職及順天等府生官醫耆人等生絹四千二百十八疋欽天監陰醫裏老民匠廚役樂工綿布六千七百一十一疋春秋兩班並南兵營官軍銀六萬七千一百三十兩山狹河南等營分駐通州訓練官兵銀一萬五千六百三十四兩天啟欽賞稱是而增通津兩營官軍銀一萬一千二十兩昌鎭左右騎營右車營官軍銀一萬四千八百九十六兩昌鎭黃花居庸鎭邊等路通州左等四衛官軍銀二萬七千九百六十六兩以上泰昌天啟二賞並折叚該銀一百一十三萬七百八十四兩里絹七千一十四疋生絹一萬七千六百七十五疋綿布一萬三千四百九十九疋扣下銀一萬二千九百兩內除泰昌欽賞扣銀三千三百二十八兩抵天啟欽賞又除練軍少詹事徐光啟題扣兩賞銀八千二百八十八兩寄太倉銀庫抵新餉見存戎政府等庫一千二百八十四兩生絹五百九十二疋朵顏等衛夷人都督炒朵兒差頭目克失禿等一百十九員貢賞未到四百八十一員約用衣二千餘套叚七千餘疋於內承運庫關支行六科廊主事督制

○升光祿寺少卿劉憲寵太僕寺少卿尙寶司司丞黃龍光尙寶司少卿

○丙申歲暮大祫祭遣駙馬萬煒伯王天瑞行禮遣太常寺官祭太歲月將五祀之神

○大學士劉一燝七﹤鋶﹣釒﹥乞休上諭以元旦在卽勉出稱賀無得固辭

○浙江巡撫蘇茂相擒臺州亂兵王元成等梟示因糾參將馬孟驊革任部覆從之

○皇城巡視科道甄淑等題皇上深居淸密去玄武門稍邇乃巡官邏卒利前之近易而忽後之僻難一片荒寂全無一人非所以示後擁兩長安門冠裳輻輳難容姦宄若東華門偏在一方近連紫禁況光祿瑣細庫廠搬運內監出入勢難淸肅非所以譏姦細西華門空�固多而中璫之房亦密比之東華稍可防禦近因北臺折卸夫役混喧且冬則冰牀作戲春夏荷柳供觀率爲尋嘗遊豫之場非所以藩內外請將巡視科院部三臣分督一東一西一北專掌則有專責庶無推諉至鋪捨之頹宜修金鈴之傳宜稽燈籠器仗宜備皇墻圯壞宜葺總祈敕部施行下兵部

○禮部類奏災異除遼東日暈京師二次風霾已經另題外泰昌元年十月二十六日嘉定州地震十一月二十八日茂州地震天啟元年二月十八日廣元縣地震二次閏二月十四日平武縣地震十九日復震二月二十七日洮州岷州秦州皆地震三月初五日杭州省城大火至初八日止燒毀一千六百餘戶屋萬餘間死者三十五人四月十一日宣府懷延二衛十七日開平龍門二衛十八日萬全都司俱地震五月二十六日韓城縣學古槐一株周圍丈餘火從空出焰向下爇自稍逮根遽成煨燼六月二十日肇慶府大雨如注西門外王體積家廳地上微折處血水噴出如趵突泉狀色鮮气腥徧地皆溢十月二十日遵化密雲薊鎭各地震十月初十日蓬萊黃縣福山棲霞招遠萊陽文登寧海各地震

○旌表孝子五名直隸安州儒學生員邵柱貴州銅仁縣民楊通照楊通傑直隸棗彊縣儒學生員先自正山西聞喜縣儒學生員張學孔孝童女二名直隸歙縣人胡之憲玉娥義民一名江西建昌府南城縣人吳煥孝婦一口江西安福縣生員王三重妻謝氏節婦一百三十八口江西南昌衛民金輅妻費氏髙安縣民梁鉞俊妻傅氏廬陵縣儒士羅以康妻曾氏贛縣民劉籥妻譚氏貴州石阡府人經歷胡仲賢妾楊氏江西瑞金縣民於鏡妻陳氏貴州都勻衛指揮桂世卿妻劉氏貴州思南府生員張國仕妻羅氏直隸深澤縣民李尙卿妻劉氏劉思智妻王氏直隸安州生員朱光胤繼妻楊氏朱京妻邵氏直隸玉田縣民張十思妻李氏直隸靖遠縣民齊好學妻仲氏直隸深澤縣生員王吉士妻曹氏直隸雄縣民王應元妻何氏直隸玉田縣生員王修徳妻孟氏直隸密雲縣民髙光祚妻劉氏直隸順義縣生員王大同繼妻趙氏直隸遵化衛指揮申天志妻喬氏直隸玉田縣民馬大忠妻王氏山西蒲州生員王三宅妻史氏直隸任丘縣巡簡殷相妻吳氏直隸博野縣生員劉洞若妻吳氏順天府三河縣民崔尙仁妻楊氏直隸天津衛民趙宗道妻戴氏順天府香河縣民趙宗賢妻戴氏直隸河間縣生員王問策妻閻氏順天府通州民王沂妻臧氏直隸灤州民吳際亨妻關氏直隸獻縣童生魯應仲妻林氏直隸吳橋縣民王汝欽妻邵氏王一洮妻梁氏陳志遠妻王氏順天府薊州監生李士評妻林氏順天府東安縣民劉可儒妻李氏順天府薊州生員崔格妻張氏順天府順義縣民劉節亨妻張氏直隸盧龍縣廩生朱遜妻彭氏直隸祁州民王一儒妻吳氏直隸盧龍縣民王謨妻崔氏山東歷城縣民黨習書妻張氏淄川縣民汪傑妻劉氏東陵縣童生王來聘妻許氏齊河縣民鄭承妻劉氏武定州民李倚妻張氏利津縣民翼周妻武氏新泰縣生員楊可久妻李氏滋陽縣民翟鎡妻孫氏陽谷縣民王志遠妻孟氏壽張縣民馬尙義妻張氏泗水縣生員王應龍妻喬氏曹州民卞居祐妻呂氏聊城縣民王恔妻井氏茌平縣生員崔惟妻楊氏濮州民張芬妻黃氏館陶縣民劉成器妻賈氏益都縣民王應登妻張氏沂水縣儒士劉振俗妻殷氏掖縣生員滕波妻王氏萊蕪縣民開三全妻馬氏廣東海陽縣民李純庵妻陳氏新會縣民聶諾妻譚氏新寧縣民伍思聖妻李氏南海縣舉人陳仲益妻黃氏順徳縣儒士薛茂槐妻劉氏寧晉縣故官尹思惠妾羅氏直隸陽縣儒童黃東啟妻蔣氏溧陽縣民沈復隆妻周氏溧陽縣監生費勉仁妻狄氏髙淳縣生員陳時召妻張氏歙縣監生潘圖南妻黃氏婺源縣生員張起敬妻江氏婺源縣民張仲良妻遊氏祁門縣儒士謝與爵妻胡氏涇縣舉人趙伸妻朱氏當塗縣儒士蔣懷珍妻王氏繁昌縣省祭胡暠妻韓氏建平縣民韋大和妻岑氏雲南晉寧州民李名奕妻蘇氏昆明縣生員宋曾智妻栂氏曲靖府南大壩鄕民茅以芬妻鄭氏直隸獲鹿縣舉人髙嘉賓妻崔氏邢臺縣民吳九淳妻井氏平山縣民王一民妻任氏邯鄲縣童生張一祺妻趙氏定州官生張國健妻吳氏廣宗縣民梁得金妻趙氏饒陽縣民叚維淸妻周氏淸丰縣生員張餋蒙妻傅氏深州民趙和妻劉氏趙永年妻李氏曲周縣生員聶明瑚妻霍氏晉州舉人張燮妻紀氏井陘縣民李檀妻馮氏寧遠軍田從政妻王氏廣寧前屯衛指揮王勛妻劉氏左衛指揮蓋國士妻李氏義州衛生員李時芳妻呂氏寧晉縣民王家幹妻髙氏直隸泗州民張天然妻朱氏歙縣民江曰�永妻孫氏霍丘縣民陳三省妻李氏宿松縣民張蓁妻余氏懷遠衛趙�火�中土�妻包氏定遠縣民吳謚妻錢氏當塗縣民霍九衢妻陶氏宿州民陸世爵妻呂氏繁昌縣民胡暠妻韓氏蕪湖縣民兪應孝妻趙氏歙縣民李尙華妻汪氏廣西柳州衛千戶王徳顯妻陳氏廣西興業縣縣儒士何震妻譚氏郁林州生員鄧日乎妻陶氏山西靈石縣民曹照妻裴氏臨晉縣民呂士望妻朱氏猗氏縣民嘗元禎妻張氏榮河縣民張自立妻武氏絳縣丁丑進士張夢鯉繼妻閻氏汾陽縣民李益妻郝氏沁州儒士秦孔威妻王氏髙平縣民牛天賜妻梁氏陵州縣民馮一鳴妻武氏和順縣生員周士奇妻李氏直隸金壇王翊妻湯氏長洲縣民兪應祖妻丘氏吳縣民朱燦妻金氏丹陽縣民朱國禎妻東氏武晉縣民王珊妻莫氏華亭縣民楊承勛妻富氏吳江縣民迮應中妻李氏靑浦縣生員徐申妻範氏長洲縣民汪守訓妻程氏武進縣民張應登妻陳氏武進縣民王家度妻毛氏上海縣民顧可大妻劉氏吳江縣入人吳邦相妻範氏山東歷城縣民方復初妻孟氏節烈婦二口直隸太湖縣民呂薦妻雷氏呂行言妻宋氏烈婦三十二口江西弋陽縣民鄧調元妻陳氏江西龍泉縣民郭天寵妻康氏江西奉新縣儒士徐文珙妻張氏江西南城縣民張弁妻宋氏湖廣石首縣民王登庸妻龔氏直隸宿寧縣武舉趙三傑妻陳氏山東曹州童生牛光峻妻鄧氏安丘縣童生謝國璧妻宋氏諸城縣童生楊從林妻周氏棲霞縣民周介妻閻氏棲霞縣生員劉心赤妻馬氏貴州都勻府民楊七妻蒙氏直隸歙縣民張元迪妻吳氏歙縣庠生丁開先妻程氏貴池縣民洪邦國妻汪氏正安堡參將曹文煥妾王氏直隸長垣縣童生成季龍妻耿氏直隸休寧縣民徐鐘泰妻程氏太平縣民陳尙隆妻汪氏直隸宿州故民妻李氏壽州民厲贊妻薛氏歙縣民王永盛妻汪氏蒙城縣民張萃黃妻王氏廣西恭城縣教諭周祐妻黃氏廣西宜山縣生員張其憲妻彭氏直隸無錫縣民馬宗孝妻徐氏長洲縣民龔汝騏妻姜氏嘉定縣儒士封瑗妻金氏太倉州生員唐武揚妻徐氏長垣縣民王結妻魏氏王爵妻徐氏王車妻苗氏烈女七口廣東陽江縣生員林昂妻馬氏未娶山東陽谷縣民方延妻陳氏未娶貴州烏羅司人土捨楊國棟室女楊氏貴州思南府民安人昆妻楊氏未娶直隸休寧縣儒士陳嗣言妻吳氏未娶上海縣民盛萬年妻蘇氏未娶武進縣民楊鉷妻杭氏未娶貞女一口直隸吳縣民蔣國俊妻張氏未娶

○是歲天下戶口田賦之數戶九百八十三萬五千四百二十六戶口五千一百六十五萬五千四百五十九口官民田土共七百四十三萬九千三百一十九頃八十三畝八釐九毫七忽四微三纖二沙八塵五渺米二千一百四十九萬三千五百六十三石一斗一升一合二勺九抄八撮麥四百三十萬八十二石六斗九升八合八勺八抄二撮彩綿折絹二十萬六千二百八十二疋三丈一尺絲綿一萬一千一百九十七斤四兩三分綿布一十二萬九千五百二十一疋一丈七尺五寸綿花絨一十二萬一千二百一十六斤三兩薴麻布三千四百二十八疋一丈三尺洞蠻麻布二百五十九條一丈五尺薴麻九十六斤一十二兩五錢二分八釐租稅鈔八萬一千一百三十七錠二貫三百二十三文金價銀五千五百六十九兩銀三百二萬三千七百一十八兩九錢九分六釐六毫六彩七忽七微戶口鹽鈔銀二十五萬九千七百三兩三錢七分三釐六毫八絲牧地籽粒銀二萬八千六百四兩四錢七分七釐五毫五絲屯折銀二萬四千八百二十二兩八錢八分七釐六毫牛租谷二百一石一斗八升五合三勺馬艸二千四百七十五萬七千九百三十九束四斤十三兩六錢五分朱砂一十六斤八兩水銀一百一水銀二百二十九斤黃蠟一千六百九十四斤十二兩紅花二錢五分漕糧四百萬石內除新舊例永折三十四萬四千三百四十七石七鬥八合災傷攺折二十二萬六千八百九石三斗五升錦衣等總各衛所指揮千百戶等官五世臣運納原派天津昌平薊州密雲各邊倉兌攺糧四十三萬七千五百八十三石三斗皇城四門倉並新添惠桂二府糧三萬四千五百三十六石截�天津四十八萬二千石實該進京通二倉�攺糧二百四十七萬四千七百二十三石六斗四升二合內凍阻河西務鈔關上下糧五十餘萬石太倉銀庫共收過浙江等布政司並南北直隸等府州角�羊納稅糧馬艸絹布錢鈔籽粒黃白蠟扣價船料�捝稅契鹽課贓罰爲例富戶協�俸糧附除漕折等項三百二十五萬二千五百五十六兩九錢六分二釐銅錢三千一百一萬九千二百五文共放過京邊等銀三百一十八萬七千八百九十九兩五錢六分六釐五毫四絲五忽銅錢二千四百七十三萬三千六十五文新餉銀庫應收浙江等省南北直隸府州新餉加派額銀五百二十萬六十餘兩內除蠲免北直順永保三府小東登萊靑三府原派銀二十一萬七千九百五十兩二錢又兵工兩部分用銀一百二十萬兩實收銀三百五萬一千五百一十三兩五錢九分零新餉雜項艮尙無定額惟�令省直摉括自角�羊實收艮一百一十四萬五千九百三兩巡撫軍餉巡按公費節裁免餉尙無定額收過艮一萬四千一百三兩六錢四分新餉鹽課額五萬九千四百二十三兩八錢七石實收艮五萬九千四百二十五兩八錢七釐新餉關稅額艮六萬五千二百四十兩實收艮二萬九千二百四十二兩四錢二分共發過新兵餉艮五百三十八萬一千零七兩三錢三分四釐內發帑銀一百三十萬兩發過運價等艮二十五萬二千五百兩發過島餉折色艮六萬兩

明熹宗悊皇帝實錄卷之十八

敕修

天啟二年正月丁酉朔

○上禦皇極門內殿文武羣臣及天下朝覲官四夷貢使行慶賀禮

○正旦節遣懷寧候孫承蔭撫寧侯朱國弼寧陽侯陳光裕靈璧侯湯國祚陽武侯薛濂忻城伯趙之龍宣城伯衛時春應城伯孫廷勛武進伯朱自洪永年伯王明輔南和伯方一元祭長陵獻陵景陵裕陵茂陵泰陵康陵永陵昭陵定陵慶陵

○遣靖遠伯王永恩祭恭仁康定景皇帝陵寢

○遣都督同知王椿祭哀衝莊敬二太子墳園

○賜大學士葉向髙等上尊珍饌

○免百官宴賜節鈔錢

○都察院左都禦史鄒元標言計典屆期臣隨銓臣後惟爲天下惜人才爲萬方惜民命而已其於懲貪拏問者務嚴追贓不使污濁流風無所底止才短攺教者須退處數年不使旣毒赤社復毒靑衿卓異中可需邊才者另爲挺出旣得良吏安內又得奇才壤外此綏萌隸固邊圉之要策也得旨覽奏有禆計典邊疆需人著用心咨訪務得眞才該部知道

○另蔭原任兵部尙書項忠嫡派子孫錦衣衛世襲指揮同知

○戊戌吏科等科都給事中薛鳳翔等以履端之始請召還科臣倪思輝朱欽相臺臣王心一以光新政吏部尙書張問達等亦合﹤鋶﹣釒﹥言之

○上不納

○大學士葉向髙奏頃禦史江秉謙以遼事會議責臣卸擔不得已具一﹤鋶﹣釒﹥自明第言毛文龍不宜深罪此未合經臣之意耳而經臣﹤鋶﹣釒﹥辯且移書在廷諸臣危言苦語若有深怨積禍者臣甚異之若再有詞說則枝節愈生惟直任失言之罪而已至於經撫之不和必致敗壞遼事若坐觀其成敗心則何安懸斷其是非意又難定故不得已擬令部科臣往諭聖意今諸臣所以不欲往諭者蓋心知經撫之難言諭之無益耳平心而論經臣謂與撫臣作法不同是矣然其所謂不同者撫臣欲以冬進兵經臣謂當須春其相去無幾時也今已至春矣若虛衷和气仔細�量軫遼民之危難審西虜之情形其於先後緩急之間必有足相成而不相戾者亦何至參�矛盾如是之甚乎今日若不明白處置封疆之臣委之廟廊廟廊之臣委之封疆竊恐轉盻之間奴且渡河卽使廣寧能守而金錢竭於內遺民盡於外天下事愈不可爲此臣所爲深憂而過計也上言會議遣官俱已有旨封疆多事賴卿集思主持佐朕裁決用副倚任至意○翰林院檢討王應熊奏自遼左連年用兵憂時者知禍不在遼而在中國不謂首難於蜀也蜀中空匱已久亂形數見采木徵兵又加之毒識者知天下之變猶遠而蜀變近不謂首難於重慶也重慶居蜀心腹最爲要害一爲賊據天險遂失自重慶以上水則江津合江瀘州納溪江安皆震且薄敍州陸則永川壁山榮隆富內資簡皆震且薄成都惟川北一帶未犯然亦無恃也下川東一帶自忠州抵夔州無恙則以石砫酉陽平茶邑梅各土司居其間不肯卽相下賊亦以髖髀視之然地居下流乘之甚順此今日蜀中之形也及此時有兵有餉有人摧之卽易何也奢賊卽傾巢計兵不過萬餘半據重慶半遊掠窺成都半守窟穴其起而附之皆所在姦民及迫脇相從獄中罪犯與白蓮教之徒烏合耳所遇攻剽皆州縣官棄城捐印委而付之賊非能逐處置守也擄掠子女挾持金帛負重而行無人之境儻得有制之兵擊其驕惰當卽披靡此今日蜀中之情形也所亟者惟兵餉耳蜀兵酆都忠州萬縣云陽俱有南岸民兵疑有闕文云陽俱有南岸民兵气決善斗但無餉不能募也卽石砫當先出兵而平茶邑梅酉陽繼之苟無餉亦不能持久今財賦饒沃之地已爲賊區蜀藩捐助與布政司之藏亦不能出成都門計惟工部主事王登庸所角�羊援遼帑金可權爲用及秦楚協濟而已臣以爲夔門一路宜責楚劍閣一路宜責秦以蜀之勢論之成都頭顱也瀘渝脾腹也保寧梁達一路其脊項而夔州其命門也今脾腹壞矣頭顱病急矣秦不疾入劍閣以保脊項則害與秦共楚不疾入夔門以通命門則害與楚共近荊州緝獲姦細則楚尢急豈惟楚卽長江易瑕而事且多矣此時急推督臣總制五省控居上游使秦扼其西楚扼其東滇黔促其後道府將佐就近移調芻糧甲仗就近徵取捐資格限時日破藩籬治推委便可蕩平喫緊惟速一字得旨蜀事已有屢旨著作速行不得遲緩同時蜀紳原任太常寺少卿倪斯蕙養病尙寶司司丞劉時俊各有條陳大略謂成都宜急救原調之兵宜發回監軍禦史宜添設土司兵宜量調同知余新民陳思虞州判胡平表都司僉書胡明臣廢閒遊擊王之翰等宜擢用新推按臣宜速令赴任有司之守城棄城者宜分別議處兼請練民兵積倉谷禁左道以消亂萌通驛遞以達羽書﹤鋶﹣釒﹥俱下部兵部尙書張鶴鳴覆議以爲成都民物丰阜賊所垂涎必急救會城而後可以漸次芟除今李仙品嶽具仰之兵俱已發回當一從河南走棧道一從鄖陽達沔縣徑趨成都則倒懸可角�羊也寧夏播州之役俱遣禦史監軍應如梅國禎陳效事例聽該部院題委王司女將秦良玉及侄拱明素懷忠義可以朝調夕至同知余新民等都司胡明臣等果有禦侮之才應加破格之用新推按臣一切激揚之權勘核之責胥是焉賴委宜星言速駕毋得稽延有司官佩綬握符應與城存亡但倉卒之際完節難求應查被兵州縣孰爲望風逃竄孰爲嬰城固守又孰爲賊至而避賊去而返逐一分別議處苟情有可原不妨開一面之网至於練民兵積倉谷禁左道通驛遞則在彼中任事諸臣嚴緝而預防之時刑科給事中劉弘化南京戶科給事中歐陽調律等亦各以所聞具奏部覆言科臣所陳誠爲碩畫但據近報情形又日異而月不同矣機關難以預定應聽督撫相機而行以收勝算

上可其奏

○先是以遼左之變徵兵各省福建募兵三千啟行尙無定期有林世卿者向以赤棍投拜稅監賄買光祿寺署丞候選上﹤鋶﹣釒﹥請募民兵有云或舉之釣叟或選之販夫或超之狴犴巡撫商周祚劾其明欲撓亂海禁縱脫罪囚以合省兵民之權付一假官之手上敕廠衛嚴拏究問

○己亥宣宗章皇帝忌辰遣成安伯郭邦棟祭景陵

○以慶陵工成進首輔葉向髙中極殿大學士與舊輔方從哲俱蔭一子中書舍人何宗彥朱國祚沈﹤氵隺﹥進武英殿大學士史繼偕加太子太保俱蔭一子國子生仍各賜銀幣有差向髙等俱三﹤鋶﹣釒﹥懇辭許之命銀幣祗承

○庚子大學士葉向髙等講擇日開講得旨著於十一日開講以後二月上旬擇吉舉行

○辛丑升右春坊右諭徳張瑞圖爲右庶子兼翰林院侍讀右中允林欲楫爲左諭徳中允錢龍錫李光元贊善韓日纘爲右諭徳俱兼翰林院侍講翰林院編修張廣馬之騏錢謙益爲右中允俱兼編修簡討丁紹軾爲右贊善兼簡討

○升尙寶司卿劉憲寵爲太僕寺少卿鴻臚寺寺丞趙以煥爲本寺右少卿

○升狹西西安府知府陳應元爲狹西按察司提學副使

○降原任右通政章嘉禎爲兩淮運判

○命都督僉事郭欽以原官提督京城內外巡捕

○聖諭皇考陵工告成各官效有勤勞宜行敍賚王體乾宋晉魏進忠各蔭弟侄一人錦衣衛指揮僉事仍賞銀五十兩紵絲三表裏諸棟梁棟史賓裴昇張文元李實各蔭弟侄一人錦衣衛正千戶賞銀四十兩紵絲二表裏馬誠戴福壽王用各蔭弟侄一人錦衣衛百戶賞銀三十兩紵絲二表裏孟進寶賞銀三十兩李忠王國安王國輔翟應奎趙之翰王敬王守謙各加恩二等賞銀二十兩紵絲二表裏王佐加太子太傅蔭一子入監讀書賞銀五十兩紵絲三表裏李騰芳加太子賓客正二品服俸蔭一子入監讀書賞銀四十兩紵絲二表裏熊尙文孫承宗各加三品服俸賞銀三十兩紵絲二表裏周嘉謨張問達黃克纘各賞銀五十兩紵絲三表裏傅宗龍等十八員各賞銀二十兩張其庭等十四員各賞銀十五兩周道登鄭以偉各蔭一子入監讀書紵絲二表裏康新民等八員各賞銀十五兩賈允元加升參政張廷拱升時加一級白瑜等五員各賞銀十兩紵絲一表裏洪文衡從優議卹趙一鑑等六員各賞銀八兩陳良弼崔景榮張鶴鳴王在晉張經世李宗延各賞銀三十兩紵絲二表裏內陳良弼加升少師兼太子太傅黃承詔等三員各賞銀八兩王永光姚思仁各升本部尙書仍管侍郎事蔭一子入監讀書王舜鼎升俸一級仍各賞銀三十兩紵絲二表裏樊王家升京堂用王國相候補任時加升京堂戴君恩等三員候升時並前敍升三級萬燝等二員加升一級以上七員仍各賞銀八兩馬棟等二十員各賞銀十兩內王道元等九員仍各加五兩李瑾胡思伸各賞銀三十兩紵絲二表裏駱思恭加升少保兼太子太保王世盛三十八員各量升一級楊汝齡贈三級周子愚等十員升一級熊祖徳等二員升漏刻博士楊啟等七員各賞銀六兩方義賞銀六兩李遇徳四員量授吏目職銜雷時震等六員各賞銀六兩華衮等八員各賞銀六兩內華衮李思敬劉國英仍行紀錄從工部敍也

○壬寅吏科給事中甄淑言經撫參商終日爭戰爭守致芻糧腐於海濱器仗朽於沙磧道將掣於兩難士卒疲於進退至諸臣章滿公車下部會議乃樞臣張鶴鳴一無所議皇上但知經略與遼撫構而不知實本兵與經略構皇上試據其﹤鋶﹣釒﹥召問令其面陳長策明告君父以定大計不許仍舊朦糊以誤軍機則廟算一而羣疑自不得紛矣時刑科給事中劉弘化禦史髙推亦皆以佐斗責鶴鳴而刑科給事中熊徳陽禦史畢佐周請別議更置﹤鋶﹣釒﹥俱下部

○兵部尙書張鶴鳴言頃因禦史髙推奏經撫不和下臣部會議乃科臣甄淑以經撫不和皆臣恩怨偏見所致夫經撫不和通國皆知之非臣部使之不和也臣部恨不經撫同心滅此逆奴其如終不能和何撚指卽春遼事大爲可虞日夜憂焦不知所措然臣何敢深言伏乞皇上自愛封疆自持太阿不淆紛紜不墮局套朝政一淸而奴酋可卽致之闕下得旨事情不情不必深辯昨經略言會議未盡羣情爾部還再會同大小九卿科道官作速確議歸一來說不得仍前含糊塞責

○癸卯刑科署科事右給事中孫傑言藺酋肆逆成都告急總督張我續總兵楊愈懋奉旨已久自宜速赴救援乃一則優遊梓裏一則躊躇原任甚非拯溺救焚之義乞敕催赴任其一應任蜀諸臣有稽遲憑限者與地方失事同罪章下所司

○甲辰刑部江西司員外徐大化言熊廷弼受國厚恩不思與虜戰而日日與廟堂舌戰筆戰其與之同臭味而比和者逃臣胡嘉棟朱萬良建議割棄廣寧之髙出耳由其乖戾凶愎盡失將士心人不爲用其所用者率敗遼者也因歷數其大言單世媢嫉妒功將敗壞遼事上下其﹤鋶﹣釒﹥於部

○乙巳皇極門插劍懸牌賜大學士葉向髙等各銀五十兩紵絲四表裏

○禮科左給事中周朝瑞言今日救患先務至急者在躬親裁決宜時取二三大事或嘗朝事罷或日講工完首輔執簡指陳乞皇上一一親裁政之善敗問以當行當止人之賢否問以主去主畱宸斷不淆便可迎機贊決其次莫急於使內之九卿各率其屬以課成功則注銷之法不可廢今大小臣工無不圖了目前卽奉旨事件第擇其順手者完局計日以待升遷諸司無完件六科安得有注銷惟該科不能爲衙門諱而後諸司無所逃責矣又其次莫急於使外之守令各舉其職以蘇民困則外之巡撫須愼擇人國家自奴酋發難加派再三民生日蹙有司不惜剜肉尙計肥家則察吏安民撫臣責也其有司能潔己撫民者卽議加銜久任有不稱職朝除暮更可也得旨政務委閣臣看詳擬議系祖宗舊制豈得淆亂成規近來吏獘民窮巡撫官當任其責加銜久任依議注銷查炤舊例行

○起原任南京太僕寺少卿葉茂才爲太僕寺少卿升南大理寺寺丞王大智爲通政司右參議光祿寺少卿顧際明爲太僕寺少卿

○升河南懷慶府知府王景爲本省按察司副使分巡河北道

○調河南按察司副使丘志充爲四川監軍副使

○丙午孟春上親享太廟

○遣太常寺官祭太歲月將之神遣中官祭司戶之神

○丁未上禦文華殿講讀

○

孝恪皇后忌辰遣安遠侯柳祚昌祭永陵

○川湖雲貴總督張我續請以延綏總兵杜文煥調至四川同新任總兵楊愈懋協力討賊從之

○戊申先是遼東巡撫王化貞具﹤鋶﹣釒﹥願以六萬進戰一舉蕩平卽有不稱亦必殺傷相當保不爲河西憂也如臣言不可行願罷臣或削去今官仍以道臣管事軍旅之事專責經臣庶得一意圖賊不至爲臣撓亂也至是經略熊廷弼言撫臣欲以六萬人進戰一舉蕩平懇乞陛下亟如撫臣約乘冰急渡免使兵因不戰而怨並亟罷臣以無摧戰士之气灰任事之心並下部會議

○兵部尙書張鶴鳴言經撫之事昨在中府齊集大小九卿科道公同會議主責成兩人同心嚴旨戒諭俾其竭力遼事功罪一體者張問達等三十四人也罷經略還劍帶另推者王紀也專用遼撫賜劍許以便宜從事者周如磐也專責經略不當不和者黃克纘周道登李宗延許維新馬逢臯也不許經略脫卸奪職戴罪以抑其跋扈不臣之气者張鳳翔董應舉也責三臣分任者史弼周希令等十人也撤回經略以撫代之者王永光也令各自任者何士晉孫傑汪慶伯也專責撫臣任戰者林學曾等八人也經臣別用練兵或移薊鎭或駐山海者蔡思充江日彩等九人也經撫撤去其一者侯震晹也三說調停者王遠宜潘汝楨也責本兵出代經略者惠世揚周朝瑞也登萊廣寧二撫互換者徐揚先也必不得已而去則先撫臣者李精白也諸臣之議具在臣部求所以和角�羊之而不得明旨切責之而不得經撫旣不相容勢必專任其一夫以卑避尊宜令撫臣退步議者又謂撫臣一撤毛文龍必不用命廣寧土兵必潰西虜必角�羊體合無因撫臣之請特賜尙方許以便宜廣寧之事一以委之若經臣威望素著受國殊恩不以畢其圖報之悃是在廟堂斟酌推用非臣部所敢擅擬也得旨著吏兵二部會奏國家大事當虛心酌處一力主持不必過爲顧慮反致疑惑

○吏科給事中侯震晹疏言遼事之壞臣尙不敢參一末議戒旁撓也今事急矣經臣撫臣愈見乖舛奉旨會議宜有處分實著乃紛紛尙主調停欲兩存之其敗立見臣謂兩臣公案當就兩臣奏﹤鋶﹣釒﹥折之一主戰一主守一主任一主推任者業已身許遼𨿽成敗未能逆睹無可詰問也惟是經臣去畱關系匪細謂宜特旨傳諭專問經臣毋以必難供之兵餉彊責中朝止將見在十二三萬認眞訓練進止遲速惟其所裁不從中制能終始全局不負國恩遂撤去撫臣一以付之如其不然明白回話以聽議處收拾殘局專付撫臣或直移廷弼於登萊以終其三方布置之局與化貞水陸並峙各效忠猷而登撫陶朗先勒令解任蓋經撫不和大半由登撫之誤欲居首功遂忌毛文龍偏信反覆之王紹勛不爲救而故爲摧抑人心不平全在於此惟聖明立賜裁決施行得旨這本卻說得直捷著吏兵二部僉同議擬於經撫中酌用一人專任遼事一人別用並陶朗先毛文龍都著明白處分具奏

○是時中外皆知經撫不和不蚤爲處分必致誤事乃閣諉之部部諉之會議言者又各有所主相持未決迨再奉嚴旨會議歸一擬欲專任化貞撤回廷弼議未上而奴酋入犯之報至矣於是吏部等衙門尙書等官張問達等言經撫參商中外駭愕奉旨會議擬將巡撫王化貞賜尙方劍加卿貳職銜專管河西事經略熊廷弼威望素著不可遽聽優遊在廟堂斟酌推用庶幾權宜不悖歸一之旨十一日忽接劉渠塘報奴兵盡發海州入犯情形已的則臨敵易將必誤軍情當此危迫之秋正二臣捐糜酬主之日同舟遇風胡越相救計二臣且不得分彼此之戰守臣等又何得分二臣之去畱以兩臣受皇上之寵榮荷皇上之付托不力任滅賊誰當任者臣等不責備二臣誰當責備者惟乞皇上嚴旨責成二臣協心報國督率將士整飭兵馬竭力以遏奴氛功則同賞罪則同罰兩言而決卽登撫陶朗先俱當勉圖策勵毋得名掛彈大藉口卸擔得旨經撫二臣俱以才望擢用任寄甚重若肯眞心爲國有何異同乃彼此不和致滋議論封疆安危豈容坐視不爲處分爾每旣說邊報緊急仍當責成便馬上差人星夜前去傳與二臣協心並力督率將士整飭兵馬共遏逆酋功罪一體同論如再抗違不遵或以人言推諉致誤疆事三尺具存必不輕貸巡按有監軍之責著從實具奏陶朗先也著用心供職毛文龍前經敍賚俟有的報再行加銜兵部還計議策應梁之垣曾否渡海並領去銀兩查明具奏近來朝廷明旨各衙門通不遵行以致邊臣玩視法紀陵夷戰守事宜著臨時酌量不得拘執一說自失事機

○起升原任江西布政使司參政孫居相爲光祿寺少卿

○升通州兵備河南布政使司右參政周起元爲太僕寺少卿

○己酉山西平陽府及各州縣地震

○庚戌兵科給事中李遇知言成都被圍三月幸川北一路僅存呼吸倘賊勾連犭�回獷據守漢南不過丸泥封關而西南半壁收復無計矣督臣張我續宜速出連云直抵成都倒懸可解道臣袁汝萃二豎爲祟議論沸騰非得威信素著無以資彈壓蜀紳劉宇烈謂非李仙品不可宜采公論蚤爲簡拔俾當一面楊愈懋杜文煥行矣分閫𨿽有人而山谷險阻非多方堵截無能制勝就近宿將如王興業馬承祖李光斗胡明臣王之朝使之捍衛桑梓情更關切也以夷攻夷𨿽非上策而急則治標鼓舞土司亦爲急著師行糧從必計萬全皇上旣發帑金二十萬一時甲士眞同醪纊第藺酋非旦晚可下宜再發帑金十萬以濟緩急不然蜀王素稱忠孝不乏厚藏更煩綸綍獎諭必有樂輸恐後者是亦資餉之一著也﹤鋶﹣釒﹥入報聞

○命禦史髙推巡按甘肅潘文龍巡按眞定

○加升甘肅裴家營守備官維賢都司管鎭番參將事

○辛亥上元節賜大學士葉向髙等及講官錢象坤等正字官馬鍵等珍膳有差

○遣兵科給事中朱童蒙監察殿門工程

○南京吏科給事中姜習孔等十三道禦史郭一鶚等以大計糾劾原任山東濟南道右布政使吳愈雲南按察司副使趙性粹四川按察司副使徐久徳袁汝萃原任貴州布政使司右參政朱化孚河南布政使司右參議吳暉原任狹西潼關兵備道副使孫大壯原任江西按察司副使盛萬年原任廣東嶺南道副使洪纖若山東督糧道右參議李萬化原任河南右參政周泰峙貴州辰沅道副使武圖功江西嶺北道按察司僉事梅國樓原任遼東開原道僉事韓原善兩淮運使孫毓英長蘆運使張云翼福建運使譚煒及鳳陽府知府李枝秀雲南大理府知府薛承教原任歸徳府知府髙鏘原任柳州府知府梅綿祚原任馬湖府知府趙乾淸福建興化府知府張南翀慶陽府知府阮自華松江府知府陶鴻儒夔州府知府宋名世原任漢陽府知府張綸音河南南陽府知府顏容暄原任南昌府知府徐逢聘溫州府知府李聞詩等疏下部院

○吏部會都察院考察天下諸司官員吳愈盛萬年趙性粹徐久徳韓原善譚煒及山西參政王建屏貴州副使趙乾淸山東副使張銓徐應元湖廣副使張綸音山東僉事韓原善俱不謹張云翼及兩淮鹽法道按察使袁世振四川副使徐逢聘俱貪朱化孚周泰峙武圖功吳暉孫毓英及江西按察使沈朝燁貴州參政熊鳴岐湖廣副使謝渭黃景星山西參議徐如翰山東運使歐陽燦俱浮躁李萬化洪纖若孫大壯及山西右布政使金應鳳福建按察使朱彩狹西按察使張崇禮浙江參政王世徳山西參政梁應澤貴州參政門逵四川副使繩愆雲南副使楊紹中廣西副使黃元勛狹西參議張士俊俱不及袁汝萃梅國樓俱老疾並府州縣雜職等員分別考察奉旨褫職閒住致仕降調各有差

○敍日講勞升詹事府詹事兼翰林院侍讀學士錢象坤少詹事兼翰林院侍讀學士孫承宗俱禮部右侍郎兼官如故內象坤仍署掌翰林院事左庶子駱從宇左諭徳周炳謨魏廣微俱少詹事兼翰林院侍讀學士右諭徳李光元爲右庶子兼侍讀

○升詹事府詹事兼翰林院侍讀學士朱延禧公鼐俱禮部右侍郎兼官如故給假國子監祭酒吳宗達右庶子汪煇俱詹事府少詹事兼翰林院侍讀學士

○起升原任國子監祭酒何如寵禮部右侍郎兼翰林院侍讀學士協理詹事府事

○蔭故太保右都督戚繼光子昌國錦衣衛指揮使世襲

○壬子升狹西洮岷副總兵秦震夷爲神機營右副將宣府總兵張繼先爲神機營左副將俱署都督僉事密雲墻子路參將馬炯爲大同副總兵延綏保寧參將髙秋爲甘肅西寧副總兵通昌統練三營民兵事副總兵謝弘儀爲五軍一營左副將天津鎭海營遊擊沈應時爲延綏參將保定寧山遊擊馬徳爲神樞營參將貴州都司許成名爲淸浪參將神機二營參將曹鳴雷爲河南巡撫中軍副總兵薊州董家口提調倪承業爲五軍五營佐擊大同鎭門守備許重用爲神機五營佐擊大同陽和守備王受爲神機十營佐擊廣東思平守備蔡一中爲兩廣坐營遊擊山西河會守備鄭其心爲神機九營佐擊承業等俱署都指揮僉事

○癸丑英宗睿皇帝忌辰遣武平伯陳世恩祭裕陵

○禮科都給事中惠世揚條議科場六事一正文體凡離經悖注之言有類齊諧越絕者悉置不錄一詳批閱卷必細閱細批卽二三場亦不得塗抹塞責一禁攙錄謂總裁慮及遺珠或可從公摉閱至房考或托言摉捲巧取私人宜杜絕以淸獘竇一重後場謂首場間有弋獲不過摘句尋章至通達時務必於後場見之宜特拔以羅異材一信功令謂往科條陳功令人或視爲故紙今宜責成外簾官任怨任勞以釐諸獘而謄錄對讀尢當申飭一速題紙謂近年散題太遲未免銷磨諸生朝气今後內簾題目蚤行鏤板黎明卽散仍愼密關防勿致漏洩上以所奏切中科場情獘著嚴加申飭文體屢經釐正竟不遵行今歲著考官每房各摉舉一卷離經悖注及文辭怪誕者於揭榜日送部奏請重處如容隱不舉著部科參奏

○兵科都給事中蔡思充疏言近報奴酋已蟻聚海州牛莊經撫豈可自生胡越大敵臨門戰守功罪立判不必盈庭聚訟而截然坐決者也餉銀當速角�羊京營十餘萬𨿽有科道分練不過閱射散賞之彌文宜查營中選鋒一萬當增至三萬另分三營擇驍勇將領統之募教師熟練各隨其技之所長以備倉卒危急一呼可應也京城久習承平備禦全疏協臣黃克纘未免以代庖自諉當敕其加意振刷先事料理寧爲旣濟之衣袽毋爲臨渴而掘井也上然之

○類敍三年捕獲功次提督白兆慶中軍陳邦政等各升賞有差

○甲寅吏部參貪酷提問官山西興縣知縣毛柏南直吳縣知縣袁熙臣山東汶上縣知縣辛我徳湖廣新寧縣張爾恕狹西河州知州許伯鵬貪官應勘四川右參政徐逢聘兩淮鹽法道袁世振貪官應提問河南原武縣知縣張廷桂山東平度州知州於連躍禹城縣知縣王好賢狹西寧羌州知州閻庚江西徳安縣知縣倪有孚湖廣衡州府通州陳允問

○乙卯調南京太常寺少卿曹珍爲太常寺少卿

○升尙寶司少卿陳大綬爲太僕寺少卿

○丙辰遼東監軍禦史方震孺疏報奴酋以十二月二十七日夜潛發兵三千至海州初一日兵盡屯海州逼牛莊多挾攻具謀犯河西撫臣遣發標兵部署諸道將以待因陳五要一曰用短不如用長奴長弓矢我長火器必急選精熟火器三五十人爲教師使營營皆火攻人人皆火技然後濟之器械以備追剿一曰用雜不如用精一心進剿非精悍之兵不可則無用之兵量畱萬人以營輜重不得以老弱混精銳一曰用多不如用少遼兵除主兵外客兵僅八萬九千而總兵以至千把總有一千五百八十三員廩糧役從糜費不貲宜盡汰去擇可器使者在撫臣轅門候缺委用可也一曰用紛不如用專臣與撫臣一心一手簡閱難徧撫臣議以道臣髙出統北路胡嘉棟統南路牛象坤統中路每路隸一大將各統軍三萬嚴敕精練並核錢糧之冒破一曰用舊不如用新邊道多行使過以其駕輕就熟耶近見彈劾者精神終不煥發將士又多揶揄天下豈無邊材故當用鼓舞方新之气乃可以建功耳上以其多切實可行下部議覆

○總理三部軍需侍郎王在晉言奴酋聲勢甚急今日必經撫同心將士用命經有謀而撫必應撫有急而經必助二臣合爲一心奴必不能久駐蓋奴眾所帶漧糧易盡野無靑艸馬料亦易盡堅壁連營固守勿戰而奴必返也我或出師以擾之乘其惰以擊之截其輜重以困之賊未必得志於我顧所爲應急之著十有二一防姦細賊凡入犯先藏細作今回鄕人眾眞僞混雜譏防宜密一緊接應賊攻廣寧右屯必發兵救應攻右屯廣寧必發兵應援以至鎭武寧前等處皆然務期首尾相顧一用西虜奴渡河入犯彼中必虛當發精兵協同西虜直搗遼沈奴必內顧還巢一發水兵臣面詢登州同知宋大奎知登萊水陸官兵已幾三萬速檄撫鎭發兵渡海襲取金蓋等處以牽制奴酋使之不敢深入一廣招諭遼人從奴者原非眞心降賊可明示招徠河東降將有乘機擊賊者前罪盡釋仍行論功一定人心虜兵過河遐邇聞風悚息矧當入覲計偕之時五方聚會訛言易興宜鎭以安靜勿令輦轂近地人心惶惑又請重事權省議論謹關塞議調遣急兵餉通聲息疏入上命俱依議速行

○升徽州府知府周士昌爲河南按察司副使備兵睢陳

○丁巳四川募兵科道明時舉等以奢酋之變上聞上責其起釁命該省撫按嚴行查勘具奏不得容隱

○奴陷西平堡副總兵羅一貴參將黑雲鶴死之總兵劉渠祁秉忠等逆戰於沙嶺兵潰渠與秉忠及副總兵劉徵俱戰死參將孫得功降奴經略熊廷弼巡撫王化貞監軍道髙出胡嘉棟韓初命俱逃兵備道參政髙邦佐死之先是議定廷弼駐右屯化貞駐廣寧而別遣劉渠將二萬人守鎭武祁秉忠將萬人守閭陽以羅一貴將三千人守西平各堅壁勿戰有急互相應援賊先攻西平黑雲鶴出戰而死羅一貴固守不下殺奴數千人李永芳豎招降旗陰遣人說一貴一貴罵之曰豈不知一貴是忠臣肯作永芳降賊乎斬其使亦於城中豎招降旗奴盡銳攻之相持兩晝夜用火器殺賊積屍與墻平會一貴流矢中目不能戰外援不至火藥亦盡一貴北向再拜曰臣力竭矣遂自剄奴盡屠西平時廷弼化貞各擁兵不急救西平比聞一貴固守不下化貞信孫得功之計盡發廣寧兵付祖天壽孫得功往會祁秉忠進戰廷弼亦發朱書牌遣髙國禎等督劉渠撤營進兵與奴遇於平陽橋鋒始交孫得功鮑承先等先奔眾遂大潰劉渠祁秉忠皆戰沒劉徵手刃十餘賊而死祖天壽走覺華島孫得功降奴廷弼已先離右屯次閭陽驛監軍道邢愼言勸廷弼力救廣寧計擒叛將韓初命沮之遂率眾退還化貞亦自廣寧從二僕倉皇出奔與廷弼遇於大淩河弼分兵五千人與化貞爲殿後而自率潰民偕韓初命以二十六日先入關髙出胡嘉棟王化貞亦先後隨入時奴賊尙徘徊沙嶺未敢進孫得功率廣寧叛將迎之奴至先摉城中乃入距化貞等之逃尙隔兩日云髙邦佐聞經撫俱逃嘆曰不能存廣寧何顏入關自縊於松山公館遣家人持書歸報以爲臣死忠不能事其父母爲憾蓋山西有張銓何廷魁兩忠得邦佐三之矣

○命鑄監督器皿廠管理薊遼總督餉務四川監軍道各關防

○又鑄管神樞營事務管神機營事務管五軍營事務各關防

○蔭原升兵部尙書劉敏寬孫常洪錦衣衛左所指揮僉事原升兵部右侍郎馬從聘孫國珍延綏巡撫金忠士男星耀俱錦衣衛中所指揮僉事各世襲

○戊午江西道禦史髙推敬陳無逸十事曰精講學勤庶政戒佚豫詳召對親圖史看章奏軫怨咨明法度惜人才崇節儉報聞

○升南京光祿寺少卿郭一鶚爲太僕寺少卿

○升兵部車駕司郎中諭守初爲山東布政使司右參政管糧

○起原任湖廣按察司僉事侯執蒲仍爲本省按察司僉事

○升江西布政使司參政汪起鳳爲本省按察司按察使贛州兵備道湖廣布政使司參政魏浚爲本省按察司按察使備兵郴桂

○起原任湖廣布政使司右參政周維京於廣東惠潮道

○復除原任廣西按察司僉事劉復初於山西備兵陽和

○己未左都禦史鄒元標言方今輯瑞之日監司咸在有能嶽嶽爲朝廷持三尺者不妨超遷以風有位此振勵藩臬之要道也民命倚於守令今除宜畱者畱未畱者宜蚤之任且當均審丁糧之時以一年綰民間十年欣戚使匹夫匹婦蓬門蓽巷無虛糧虛丁之楚此其時矣都門爲四方之表儀今衣冠羣集正示人則效之時每事節省稱禮而止諸郡邑觀望而歸以挽回天下侈靡之習今日急務也至於計偕諸士子登第入官宜先樹之鵠示之儉近來一進士至揭債千金而出都門欲爲淸白吏難哉古人相期相成報恩酬知不在交際情濃而在道義情眞臣特表出爲砥礪者勸上以所奏深切吏治士風得救時急務命內外著實遵行

○總督川湖雲貴張我續言近獲藺賊黃國用供稱奢酋廣覓姦細散赴河南湖廣等處密探遵義馬湖等兵流傳聽熒恐有潛居京邸造流言以弄機械者乞敕五城並廠衛緝事衙門多方體訪更望皇上明諭大小臣工凡蜀中事情悉以撫按奏報爲據急思設法以措餉勿聽流言而緩兵則滅賊可期疏入報聞

○貴州巡撫候代李橒疏言藺播二賊謀旣陰連勢亦遙應藺藉播孽之盤踞以斷我援蜀之路播藉苗仲之狂逞以增我內顧之憂所恃者死守湄烏以防其合駕馭安氏以攜其交此黔中一綫生路然而防江之兵猶虞單弱計非募數萬不可而芻餉無辦脫中可虞不得已求救滇楚幸滇以二萬金至楚以二萬五千金至隨差官召兵鎭筸銅仁以萬餘計此四萬五千金僅足供數月之需要以扼關隘淸道路爲旦夕固圉之謀耳若以復播滅藺非合數省之兵聚百萬之餉設總督以專徵簡道將以分閫其何能濟皇上切勿謂遼事重黔事輕如臣前請餉之疏屢上屢寢付封疆於一擲也命所司知之

○升光祿寺寺丞髙攀龍爲本司少卿

○起原任狹西按察司僉事魏雲中爲河南按察司僉事整飭南直頴州道

○升浙江寧紹遊擊陳文煬爲金臺嚴參將

○庚申吏科等科都給事中薛鳳翔等河南等道掌道事禦史劉蘭等糾拾遺察方面官員河東都轉運鹽使司副使丁浚山西右參政陳一教河間府知府徐道登原任廣東韶州府知府今升廣西副使晏攄忠原任江西南康府知府今升雲南副使袁懋貞雲南左布政使施爾志雲南楚雄府知府邵建封原任廣東提學僉事楊瞿崍原任邵武府知府今升廣西提學副使魯史浙江左參議許鼎臣及有司官江西瑞州府上髙縣敺祖賢等部覆罷斥降級調簡各有差

○工部奏稱制造寶纛龍旗盔甲刀槍等項以備護衛𨿽奉旨減去三分止辦七分尙該銀一十四萬兩今水衡告絀遼費甚多乞炤萬曆三年事例辦料送監修造得旨準再減二分其五分上緊辦進

○準原任南京吏部右侍郎趙士登蔭一子國子生

○贈原任太常寺卿洪文衡爲工部右侍郎蔭一子國子生

○升廣東右布政使李叔元爲湖廣左布政使雲南布政使司右參政吳大山爲本省按察使廣西布政使司右參議黃於郊爲廣東按察司副使分守海北道河南衛輝府知府侯國爲本省按察司副使驛傳道貴州貴陽府知府申在廷爲本省按察司副使畢節兵備道

○辛酉孝靜毅皇后忌辰奉先殿行祭禮遣彰武伯楊崇猷祭康陵

○起升翰林院編修莊奇顯爲南京國子監司業

○調南京太常寺少卿武之望爲太常寺少卿

○升廣東按察司副使蔡侃爲江西布政使司右參政管糧

○補原任山東按察司副使徐良彥爲山東按察司副使靑州兵備道

○壬戌攺刑部尙書黃克纘爲兵部尙書協理京營戎政

○上諭兵部奴酋作逆攻破河東今又渡河來犯廣寧爾部卽馬上差人星夜傳諭文武將吏盡心防守有功者不吝破格敍賞其山海關及薊昌等處都著申飭防禦預備應援京營總督急難更換陳良弼著卽出任事黃克纘李宗延都著用心協同料理其刑部印務著尙書王永光暫管故諭

○禦史林一柱疏陳三款曰卹民窮曰容言官曰愼詔獄疏末復請卹故謫臣李獻可言獻可在禮垣時以首請諭教削籍裏居蕭索歿無宿儲乞加優卹上責一柱不諳事體掇拾套詞且李獻可旣以國本被謫應否追卹該部當遵屢旨具奏何得以同鄕瀆陳姑不究

○遼東監軍禦史方震孺馳疏以平陽之潰聞命兵部速議方略命發銀十萬兩角�羊賑山東流移遼民

○升狹西隴州道按察司副使閔夢得爲四川布政使司右參政分巡川北道調河南開封府南河捕同知胡大年爲四川保寧府同知從川湖雲貴總督張我續之請也

○特加狹西總督標下中軍楊麒副總兵職銜仍管中軍事從總督李起元請也

○升大同新平堡參將李國禎宣府協守狹西河州參將李維新洮岷協守俱副總兵

○升狹西遊擊孟應徵爲延綏西路安邊參將神機五營佐擊王維城爲通昌統練三營民兵參將山東濟寧遊擊何汝賓爲浙江寧紹參將寧夏都司僉書夏友松爲延綏保寧堡參將

○升遊擊管保鎭紫荊關參將事劉汶爲神機二營參將神樞四營遊擊羅星爲薊鎭墻子路參將

○升狹西起臺堡守備吳承胤爲甘肅鎭海營遊擊神樞十營佐擊盧國忠爲薊鎭領春班官軍遊擊都司僉書徐鎭都爲天津巡撫中軍遊擊

○延綏巡撫右副都禦史張之厚稱疾求罷不許

○癸亥上諭兵部朕覽屢次奏報奴酋渡河迫近廣寧深軫朕念中外一切防禦事務爾部卽便條奏施行仍懸示賞格但有智謀勇略建立奇功擒獲奴酋者封公獲酋子者封侯俱予世襲如擒獲各頭目及叛逆渠魁亦準封伯賞賚有差其賊中有能用計效順獻出酋首並各賊一體封賞決不吝惜故諭

○大學士葉向髙等合詞言廣寧兵潰勢已不支督臣王象乾告急兼請餉銀近畿薊昌諸鎭皆缺餉數月軍士若乘此爲亂更大可憂乞允戶部之請先發帑金百萬以濟然眉上從之

○禮科都給事中惠世揚磨勘壬子各省直試卷言順天中式一百二名查廷橚長安多口代筆已有顯迹又浙江中式四十三名錢千秋七義結尾順讀之乃一朝平步上靑天關節可疑應提究問命所司參奏

○兵部尙書張鶴鳴自請視師上悅之敕加太子太保賜蟒衣玉帶上方劍並加升隨行副將王國梁爲總兵贊畫何棟如爲太僕寺少卿仍發帑金三十萬兩角�羊至山海關應用

○升左中允唐大章爲左諭徳掌南京翰林院印

○起補原任江西道禦史方大鎭於貴州道

○準五經博士孔胤植管理衍聖府事

○調四川按察司副使李仙品於本省敍馬兵備道

○升桂林府知府劉江爲湖廣按察司副使管驛傳道

○詔畱總兵蕭如薰白兆慶訓練營軍

○甲子禦史侯恂言鎭武大營已潰廣寧存亡已在呼吸廣寧不守則山海震撼山海不固則京師動搖亟當趨救廣寧無孤忠義望援之心而保山海以衛門戶實京師以護根本不可一刻緩者兵部仍當懸示榜文明諭軍民無得輕信訛言紛紛驚竄風鶴驚惶之日正宜處以鎭定輦轂之下多姦細叢雜緝防之令倍宜申飭而戡禍定亂必藉謀臣猛將如錦衣衛都督張懋忠志在吞胡宜授登壇之任見在朝覲邵武縣知縣袁崇煥英風偉略不妨破格畱用

從之仍命朝覲各官有才略堪任者作速題畱近畿各巡撫都著用心防禦

○兵部尙書張鶴鳴言河西已潰廣寧垂危急宜於宣大山西三處各調兵一千天津調三千各該督撫挑選精壯統以良將刻期赴關防禦至陵京萬一有急督撫尢須移鎭但行之太蚤恐滋張皇令各鎭擺設塘馬晝夜偵探聞警卽行赴援不必候部檄也其逃兵勿放一人入關一入關內地震動或隨帶姦細不可究詰且沿途槍掠又使各處援兵見之知退有生路也上從之

○以邊事需才命吏部於朝覲各官不拘藩臬有司精遴彊幹有材略者一體畱用從禮科左給事中周朝瑞之請也

○刑部都察院及科道官廷劾朝覲官員及在外任者皆玩愒歲時不修政務請治其罪上謂諸臣怠廢職業宜逮治今姑宥之令其還任悉心幹理在外者仍移文策勵之

○命兵部左侍郎王在晉署本部印

○視師兵部尙書張鶴鳴疏辭加銜賜賚不允

○升狹西布政使司右參政倪朝賓爲本省按察司按察使西寧道江西布政使司右參議陸夢龍爲湖廣按察司副使備兵荊西

○乙丑上傳諭兵部逆奴狂逞山海薊昌等處已嚴行防禦其京畿官庶人等恐有惶惑動搖該部便移文五城廠衛督捕各衙門多方布置旗尉番快人等晝夜巡警緝獲姦細仍出示曉諭各宜安靜都重二城居住人民不許擅自舉放火炮致生事端正陽等九門並永定等七門守門員役啟閉炤常各門直日官軍遣官查點不許雇覓頂替搪塞如違從實參處盤詰摉簡務要加嚴如有異言異服面生可疑之人卽時擒拏具奏其灰石炮銃等物多行預備所有外來及在京商賈開設鋪面炤舊貿易不得關閉思歸以致遠近驚疑廠衛城捕仍行禁諭各官有搬送家眷的參奏重處會試舉人私歸的著禮部查奏除名逆酋罪惡貰盈神人共憤朕仰承天眷憑藉祖宗威靈期與臣民力行殄滅一切爵賞朕俱不吝凡爾臣部宜體朕意故諭

○戶科給事中陳胤叢以奴氛甚惡內備宜蚤條陳七款一曰殿工宜停一曰姦細宜詰一曰坑塹宜修一曰壯士宜募一曰土兵宜練一曰人心宜定一曰戰气宜鼓上命各衙門作速議行殿工暫停保甲法著五城禦史嚴行稽查毋致容隱

○太常寺少卿董應舉言自經撫不和戰守無策奴賊乘機過河攻西平圍廣寧掠右屯勢在呼吸如廣寧不守山海岌岌禍且中於京師今大小臣工惟思避難甚且托故移家此不忠之大者宜斷其歸計移家者斬而後肯出力以爲國此急務也廣寧不可不救陛下立詔文武百官入覲外吏及都門四方豪傑有能奮義敢死號召同心力救廣寧禮而遣之功成爵以通侯此又急策也廣寧旣急恐西虜北虜乘隙而入邊圉諸口如嘉靖庚戌設三經略於通州易州以遏虜衝且以恩信結虜誘使攻奴有效則爵賞之此又急務也薊州東有蘆臺在天津山海間寂無守禦右屯船家務糧船所集萬一奴奪我船用遼人駕使從蘆臺抵天津則我之咽喉立斷急令天津薊鎭速議一軍防之京師五方雜處姦人易混宜編保甲日則稽察夜則禁行以絕姦萌其城內防禦器械樓櫓城隍近都營堡兵馬一一宜議此又急務也從來武舉多主論策徒開假代之門卽有忠勇如韓世忠狄靑輩何所見長今宜揀選兵民凡射中七矢力勝七百斤以上與武舉一體敍用更有矢不虛發力技絕倫者尢當超拔更懸賞錢以課善射及精用刀槍之技則目前兵有餘勇不待遠募此又急務也邊報日急外米入城必稀宜如於忠肅策官軍一歲糧聽其自運以贏米爲之直仍遣有心計之人就近分途買糴又一急務也今天下兵變民離疆圉日促大臣不肯擔怨武臣不出死力皆主威不立國法不行所致臣願陛下痛自修省誓平禍亂正告羣臣回心易慮一意國家如有負恩必罪無赦敕朝臣舉邊才自監司守令孝廉義俠各舉所知以備擢用敕大臣卽日赴關以爲後勁用孫承宗於中樞召徐光啟楊漣呂純如卽馳至京以資其用其有從臾南遷委棄陵寢者請劍斬之以懲後庶幾天下可救也上可其奏敕各衙門作速議行各官移家出城的顯是保全妻子不顧宗社查出問罪徐光啟楊漣且不必起呂純如著卽取來用董應舉慷慨任事便著專任較射演武諸務所有應用錢糧等項該部卽與議處

○監軍禦史方震孺以本月二十二日鎭武兵潰二十三日王化貞棄廣寧具狀上聞且言今軍民十餘萬盡擁關門當急議安插招撫以守楡關卽無用而庶幾不爲賊用也疏入下部

○總理三部軍需侍郎王在晉言去歲遼沈陸沈容逃兵入關後議守河西紛紛招募費百萬安家糧餉又有沿途搶劫要挾鼓噪靡所不有海內騷然人心思亂釀成川蜀之變今聞劉渠潰兵及流民叩關而呼者二三萬倘一開關放進則廣寧右屯處處思逃矣然閉關以拒斷其歸路勢必降奴不可無處之之法今寧前兵少或擇其精壯者俾守寧遠前屯或關外羅城中尙可容納暫時安頓聽行邊樞臣及薊鎭督臣從長計處仍嚴行各口毋容潛入嚴查姦細禁惑眾謠言以奠安中外今日之急務也上從其言

○吏科給事中侯震晹言廣寧消息已斷山海勢切剝膚不惟外憂並虞內潰目前第一急著重在守令乘此計典方竣乞皇上立敕吏部將近邊守令倍加綜核卽才守未壞年力未衰而衝危非其所任速與更易擇有才望有膽力者立限到任事平許以不次之擢並就計吏中拔異等宜卽日榜諭列爲條款令各殫方略或挺然自任或薦引他人及將材等項書之於牘明白敷陳投送該部卽於給領水程之日過堂時據其所陳再與質問本官材貌歷歷見前自可立見卽有察典掛名而才實有用者據臣所知如張福臻呂浚李建和等見在京者並從咨詢庶國無遺人人無遺技而危急中得其一臂之用也上命該部議行

○成都圍角�羊先是逆寅攻城急陰約其黨劉訓等爲內應會事覺皆伏誅灌縣知縣左重率兵赴援戰敗死之賊造云梯及旱船晝夜薄城我師用炮石擊毀之相持百日會賊先鋒羅乾象遣人具賊情密報欲殺賊自效約營外大起爲號是夜乾象縱火焚營賊兵自亂奢崇明父子狼狽夜奔衣帛穀米委棄山積窮民賴以存活乾象因率其黨胡汝髙等俱來降

○攺南京戶部尙書魏養蒙爲南京兵部尙書升吏部右侍郎盛以弘爲本部左侍郎工部右侍郎王舜鼎爲吏部右侍郎南京刑部右侍郎嚴一鵬爲刑部左侍郎南京通政使司通政使楊東明爲刑部右侍郎通政使司通政使陳大道爲戶部右侍郎南京大理寺卿周希聖爲南京刑部右侍郎

○升左庶子黃儒炳爲南京國子監祭酒

○升四川寧越守備吳國輔爲松潘東路遊擊

○起原任遼東巡撫中軍遊擊尢世祿爲薊鎭總督標下右掖營遊擊

○延綏套虜入犯焚掠延安黃花峪等處深入六百里殺擄數萬人巡撫張之厚總兵杜文煥匿不以聞禦史髙推劾奏之章下所司

○丙寅禮部儀制司主事劉宗周疏請亟行天討先問賊之在內者而後及其在外者首戮崔文昇以正弒君之罪戮盧受以正通夷之法速斬楊鎬李如禎李維翰鄭之範以正失地喪師之法速問髙出胡嘉棟康應干劉國縉傅國牛維曜罪狀以正亡虜之法速編管佟卜年於遠邊以正叛黨之法速奪熊廷弼尙書蟒玉以都禦史銜戴罪關外以正欺君誤國之法仍亟起李三才爲本兵錄用淸議名賢丁元薦李朴等諍臣楊漣劉重慶等以作仗節義之气得旨邊報緊急劉宗周乘機瀆奏語言無忌姑且不究

○調南京太常寺少卿耿廷柏爲太常寺少卿

○復除李思啟爲福建道禦史

○升湖廣布政使司左參政兪誨爲江西按察使分守南昌道廣東布政使司右參政江和爲福建按察使分守福寧道戶部狹西司郎中湯啟燁爲廣東布政使司右參議提督學政工部屯田司郎中樊王家爲廣西按察司副使提督學政戶部狹西司郎中黃衮爲山西布政使司右參議管糧

○起原任江西按察司副使吳文企於狹西分巡關西道原任貴州按察司僉事王志堅於江西九江兵備道

明熹宗悊皇帝實錄卷之十九

天啟二年二月丁卯朔祭

先師孔子遣大學士沈﹤氵隺﹥行禮

○予原任戎政兵部尙書塗宗浚祭九壇仍加祭一壇並賜易名

○卹原任吏部侍郎蕭云舉原任應天府尹劉日升予祭葬俱如例

○給崇信伯費天澤嫡母郭氏祭葬如例

○候代總督京營泰寧候陳良弼言河西失守京城備禦宜周營中見操器械因經臣熊廷弼兩次奏討工部借發半空今責工部一時創造甚難查有新收入覲各官帶來器械及演象所盔甲王恭兩廠見完器械照數補還京營戰車共計一千四百輛見存整者五百輛其餘敕工部督造分給車兵以備戰守各軍急議訓練分別殿最賞罰宜每日每軍給飯銀三分馬軍五分而營中犒賞不敷請發帑金三十萬兩冏金三十萬兩以供久操之費上命如議行仍許動支馬價銀二十萬兩內帑給發十萬兩以濟急需

○四川巡按禦史薛敷政以成都圍困已久馳﹤鋶﹣釒﹥告急請敕黔滇秦楚救援仍乞發帑金二三十萬兩以佐軍需上報援兵並餉已遣發著速催前去能奮勇破賊者破格封賞

○升左諭徳來宗道爲左庶子掌左春坊印右諭徳張鼎爲右庶子掌右春坊印左諭徳黃立極爲右庶子掌司經局印左諭徳彭淩霄爲右庶子翰林院修撰周延儒爲右中允簡討李康先爲左贊善

○起升原任廣東按察司副使馬孟禎爲南京光祿寺少卿

○起原任四川按察司副使寧瑞鯉爲廣西按察司副使

○戊辰祭太社太稷遣恭順侯吳汝胤恭代

○經略遼東熊廷弼﹤鋶﹣釒﹥言臣再勘之人再叨經略而今辜負聖恩已在不赦之科矣臣回關之日擬卽檻車赴闕以候誅戮但六七萬亂軍數十萬避亂之民未易處置除會督按各部道府處治妥帖卽奔趨槁街願以身明白受法得旨封疆失守熊廷弼罪將何辭姑準戴罪守關立功自贖

○署兵部事侍郎王在晉﹤鋶﹣釒﹥言河西不守按臣以抱疾先進關矣經臣率潰兵流民繼進關矣潰兵數萬流民數萬蜂擁中豈無姦細今惟以盤詰姦細嚴守關門爲第一著以挑選潰兵安撫流民爲第二著至於防守京城操練兵卒分布營屯整頓器具慰安民心皆當急爲料理其討罪明罰朝廷自有紀綱通國自有公論且奉有熊廷弼戴罪防守之旨但廷弼人言紛至恐以懼罪隳任事之心卽三軍之气亦爲不揚況山海地窄樞臣督臣經臣並駐於此事柄參差必致掣肘臣計樞臣視師者也本關及各邊隘口一應調度皆其責任其經督二臣或一臣專鎭關門一臣分管各隘分撥責成各關口庶無他失﹤鋶﹣釒﹥入敕張鶴鳴到關確議具奏

○兵科都給事中蔡思充﹤鋶﹣釒﹥言封疆之臣當死封疆乃賊甫渡河而喪師失律賊未攻城而抱頭委棄王化貞何辭以解熊廷弼調度在手功罪同域不能賈勇而前共保危城先去以爲民望法當與撫臣並坐若道臣髙出胡嘉棟蚤逭釁鼓之誅慣作偸生之熊則又法難需待者也得旨年來法紀不行邊臣偸玩遇敵逃奔罪在不赦經撫姑戴罪候處髙出胡嘉棟已經再逃著錦衣衛拏解來京究問其餘道將著張鶴鳴會同王象乾嚴查明白處治

○薊遼總督太子太傅兵部尙書王象乾以從一品考滿加少傅仍給誥命

○準張子十四世孫生員張文運五經博士世襲

○己巳禦史江秉謙言熊廷弼受經略之寄出關之後於王化貞必不用命之際當明告皇上以如此則廣寧能守臣得戮力行間不如此則廣寧必不能守亟爲謝事庶無負任使而徒因循歲月大軍旣潰爲法受惡廷弼其何辭焉王化貞專恃西虜倒中�間奴騎長驅六萬進取之兵何以望陣而逃𨿽有百口難逃斧鉞矣張鶴鳴咆咻剛愎讎視言官力主驟戰困廷弼於右屯聽化貞於三岔廣寧失陷中樞謂何豈宣捷則受賞潰師則無罪乎而職方耿如杞與化貞香火情深連環膠固又伺鶴嗚之有隙於廷弼也散布流言巧爲佐斗是化貞之敗中樞誤之而中樞之悖皆如杞弄之也如杞可不亟正典刑而緩天誅哉﹤鋶﹣釒﹥入切責秉謙奪俸半年令耿如杞供職如故給事中劉弘化同以爲言亦奪俸三月

○上諭吏部都察院朕覽科道官屢﹤鋶﹣釒﹥紛囂全無正論遼左繼陷皆因經撫不和以致官民塗炭朕深切驚憂昨張鶴嗚慷慨自請視師具見忠義爲國江秉謙妄言亂政已從輕薄罰今又結黨瀆奏各逞已見不卹國家之急臣誼何在爾部院便傳與大小各官以後務要虛心協力共圖宗社大計將當行事務著實整理毋事空言再有仍前亂言混淆是非的決不姑息故諭

○吏部都察院會舉卓異山西左布政洪翼聖右布政佘自彊狹西右布政洪世俊浙江按察使陸完學山東按察使程啟南山西按察使王豫立郭尙友狹西按察使張爾基福建右參政詹士龍湖廣右參政李成名廣西右參政劉洪謨狹西右參政沈自彰山西右參政魏說江西右參政王化行湖廣副使盧瑛田四川副使徐如珂山東副使眞憲時狹西右參議宋槃直隸蘇州府知府沈萃禎浙江杭州府知府孫昌裔山東濟南府知府徐從治河南開封府知府王瑊浙江寧波府知府方應明江西南昌府知府黃元會共二十四員上命紀錄擢用見在者賜宴於禮部

○庚午太僕寺少卿贊畫何棟如﹤鋶﹣釒﹥言經撫共事成算未聞私鬥日甚致軍吏離心甘爲虜用將官輕動遂至喪師兩臣皆罪不容誅矣爲今日計惟有收合殘兵付一賢能大將撫摩而噢咻之使其喘息少定卽行訓練而武弁中惟鳳陽遊擊李呈芳可當此任次則鳳陽衛指揮髙階亦可爲偏禆之選其餘一應錢糧軍器火藥車馬之類必得眞實邊才乃可料理今廷臣中習知兵法才望素著無如禮部侍郎孫承朵京營左僉都禦史李宗延光祿寺少卿李之藻尙寶司少卿熊明遇堪爲監軍司道者無如濟南道熊大燦戶部郎中田一井李孔度兵部員外車朴原任參議閻鳴泰郭佳鎭堪贊畫者無如原任武康縣知縣馬紹愉應天舉人宋獻湖廣舉人甘籌浙江舉人孫履恆等惟皇上速召用之﹤鋶﹣釒﹥下部議

○巡撫天津右僉都禦史畢自嚴言廣寧不守津防宜周謹陳五款一廣兵額謂原議津門用兵三萬今陸兵一萬二千水兵三千二百宜再募以補前額一時給餉謂有兵卽有餉乞敕戶部多發接濟一防海口虜欲犯津繇右屯北岸而來必經南海口瞬息可達查南海口在秦王島迆東距山海不滿十里當置水兵一枝以堵截要害一請盔甲津兵全無盔甲赤身露頂何以禦敵近入覲各官解到萬餘今遼左旣以停發都門自有局造乞敕部給發津門五千副以壯軍容一議將領臣所募新兵分爲標正二營標營有都司蕭倬統之料理兩月士心傾向營伍攺觀今以前任被參革任補以新升徐鎭都恐兵將不相習而臂指不相爲用況倬有家丁七十餘名俱稱驍健若革任家丁皆掉臂去矣不若姑令戴罪管事以使過開樹功之門也﹤鋶﹣釒﹥入下部

○遣禦史吳之皞巡按淮揚江日彩督理遼餉董翼巡按貴州

○辛未命大學士何宗彥朱國祚主考會試故事凡遇會闈以閣臣典試而詹翰一人副之已推禮部尙書掌詹事府事顧秉謙上特命國祚國祚﹤鋶﹣釒﹥辭上曰今歲系朕首科特用二輔臣以光重典卿不必辭

○禮科都給事中惠世揚﹤鋶﹣釒﹥言廣寧旣失山海阽危惟是關以內處處單虛舉朝徒爲鎭定之言不爲鎭定之事試問守山海之法安在無以應也試問夷虜合謀倘逼山海而京師何以設處使人心不亂無以應也試問奴若至城下勤王之師何以次第入衛布置何方糧料何在無以應也試問都重二城守垛官民何以分守姦人何以淸查各門何以開閉煤米何以儲蓄無以應也匡王敵愾之心移爲仝軀保妻子之念萬一事出非常有大家相率而逃耳伏乞皇上立命閣臣責成當事一切戰守機宜刻期奏報庶人心可以鎭定而空言不致誤國得旨諸條陳應行事宜已經奉旨各衙門不肯舉行爾科道參來重治以懲玩愒

○壬申蔭大學士何宗彥男惇叔國子生

○署兵部左侍郎王在晉﹤鋶﹣釒﹥言自鎭武師潰人盡以守關爲急著不知守關必外有城郭爲藩籬營屯爲犄角有烽堠以嚴瞭望有哨探以通消息關門以外尙爲我地乃可容布置耳今且扃關固守賊至而我不知賊去而我不躡如此而謂關之可守不敢必也昨聞撫臣王化貞尙同道臣張應吾及二總兵以孤軍駐前屯聞芝麻灣有米二十萬石覺華島米六萬石未爲賊有則事尙可爲倘乘此虜騎未侵急率兵出關收復寧前徐俟機會尙可冀桑楡之功經臣以此自贖於法可寬況撫臣孤駐前屯萬無不援之理卽撫臣不能自立隨後入關亦宜令其急出再圖收復退縮者無赦是在聖明立斷耳得旨失事經撫道將該拏問正法姑責令出關防守收復以贖前罪國法已寬如再違玩決不輕貸

○禦史張捷﹤鋶﹣釒﹥言廣寧寧前逃難十數萬生靈扣關而入者安插賑濟萬不可緩願皇上立出帑金數萬徧加周卹而安插之法尢宜速講此數萬之民其少壯驍健者皆我見在之兵卽於稽查姦細中用挑選之法籍其可兵者當不下一二萬人命一良將統而練之以守關其不可兵不願兵者分爲三等讀書業儒爲上等使居京師城外空地貧有室家爲次等使居近畿郡縣可屯之地令其自相別認自相甘結以保甲之法行之其赤身無籍者爲下等則分而散之諸處不使久聚關門致有意外之釁也從之

○遣禦史潘汝禎巡視京營

○蔭授錦衣衛指揮僉事項俊卿男震本衛指揮同知世襲

○升都督僉事總兵王國梁爲署都督同知

○癸酉山東濟南東昌州縣並河南汝寧皆地震

○水西土同知安邦彥叛圍貴州先是以奢酋之變調兵水西安邦彥素懷異志宣慰使安位幼弱不能制又有鹽倉土目安效良者沾益土官安遠叔也先以謀襲沾益不遂伺安遠公出遣叛目阿借等伏途截殺遇救得免滇撫沈儆炌聞於朝檄責效良俾縛阿借等以獻效良不悛復糾東川土官祿阿伽焚掠新屯陰與邦彥謀叛正月二十八日安酋率兵二萬至畢節陽稱報效陰襲畢節守將知其謀固守不下效良助之遂陷畢節分兵攻破安順平壩沾益龍裏等處遂圍貴陽

○監軍巡按方震孺言河西旣陷經撫入關山海之外或置重兵或設遊騎或安烽大此守山海之策萬不可易者中前地方因臣駐札嚴諭守將周子才謹防西虜故城郭人民無恙此處宜宿兵一枝以通寧遠據道臣韓初命所報吳自勉等營尙有兵萬人伏祈急敕督臣速遣將發兵駐札勿使此地又爲西虜所據姦民所焚上命張鶴鳴王象乾上緊設法屯守中前地方

○駙馬王昺﹤鋶﹣釒﹥言頃者遼東之役遣卒披靡中外驚愕者朝廷原未予天下以必死之恩威安得責天下以必死之義气向來一切調募徒取充數而調募之人非用兵之人調募苟且塞責一交領兵之手而事畢矣且當事者若餉兵之煩費聞募少則喜多則驚驅天下於不測之地而不問其身家不惜其饑寒徒以朝廷區區之名分爲羈縛彼愚夫悍卒安知名分而國家之法又未嘗令統兵者恣出入而不問故將不識士心士不識將意以邈不相關之人而馭烏合安得不見敵而潰臣以爲使臣募兵卽以臣領所募之兵而進戰退守終始在臣蓋當募時兵之气力精神畢熟於臣而可步可騎可正可奇便從簡閱中得其精而就中之材可馭什伍者便爲什伍之將可馭千百者便爲千百之將一當大敵歷以人應可無煩再計者切見今之將有力者皆蓄家丁其平日家丁之身家牲命皆托重於主人故一遇敵皆以身力報其主臣以爲今之募兵略仿此意則貴精不貴多蓋募萬人而退不如募千人而進也精之道在寬於餉以卹其私在嚴於法以防其骫尢願皇上於帷幄重臣中愼簡有能任之才肯任之膽者而專任之勿爲宵小讒妒務要兵食足法紀申智謀之士貔貅之將不難請纓系奴之頸矣上嘉其忠義優答之

○甲戌遣禮部侍郎周道登祭三皇於景惠殿遣太醫官祭先醫之神

○月犯天關

○命鑄兵部行邊關防協守山海關總兵關防兵部行邊贊畫關防給張鶴鳴王國梁何棟如

○蔭原任南京戶部右侍郎吳中明孫賜玉國子生

○贈原任國子監祭酒蕭良有禮部右侍郎蔭一子國子生

○以禮部尙書掌詹事府事顧秉謙右春坊右庶子張鼐補經筵講官

○升福建布政使司參政詹士龍爲廣東按察使分守嶺東道

○升南京神機營坐營蔣吉嗣爲湖廣行都司南直柘林把總潘崇龍爲貴州都司僉書

○乙亥孝定皇后忌辰奉先殿行祭禮遣武淸侯李誠銘祭昭陵

○月犯掩井宿

○監軍巡按方震孺﹤鋶﹣釒﹥言頃河西盡陷失事諸臣在經臣以爲原不敢主戰原不主河上駐兵原言遼將不足信今其言一一皆驗似不得深求不知經略一軍之主因遼東而起經略且並河西而失之非嘗寵眷其何以酬臣不敢爲經臣寬也撫臣過信回鄕之言僥幸一戰廣寧先潰寧前瓦解至於出城一節實因遼將孫得功黃進封火藥兵器軍餉等庫迎接奴酋若非江朝賓先知其謀撫臣不免矣而信用孫得功者誰臣不敢爲撫臣寬也若督臣王象乾則鞭長不及自應免議其諸道臣受苦而無功者髙出胡嘉棟也隨經略而西者韓初命也隨撫臣出城者牛象坤也有策應廣寧而廣寧已陷者邢愼言也恐西虜縱橫固守而城廓無恙者張應吾也此番失事變起呼吸賊生肘腋情似可原而封疆旣去炤例分別治罪亦復何辭當此存亡之際一面責其死守山海不得以待罪卸擔俟有代者從容議罪惟巡道髙邦佐慷慨自縊於松山祁秉忠扶病而戰中箭而死劉渠𨿽傳落馬尙無的信而殺傷賊兵六七千不聽李永芳之招降罵賊自剄則羅一貴烈矣其他諸將各官俟查明另奏至於臣病廢誤事有志不酬無再靦顏冠帶之理謹席槁待罪聽皇上之處分得旨廣寧不守失事各官情罪深重國法難容羅一貴守堡殺賊至死不辱勇烈可嘉髙邦佐以身殉難足愧偸生並祁秉忠等都候查明卹錄道將等官姑著戴罪防守經撫候旨定奪

○禦史姚應嘉陳防禦要務一曰楡關屏蔽宜厚一曰邊口綢繆宜蚤一曰土兵揀練宜速一曰都城義兵當儲下部議

○原任大學士孫如遊疏辭襄祔禮成恩蔭不允

○原任南京國子監祭酒升南禮部侍郎顧起元疏辭新命並乞休允之

○差南京工科給事中徐憲卿巡視南京京營

○升南昌府知府黃元會爲本省按察司副使

○丙子孝貞純皇后忌辰奉先殿行祭禮遣武平伯陳世恩祭茂陵

○戶部尙書汪應蛟奏避難遼民入關蜂擁不可無拊循之實不必有發賑之名奉旨動支銀兩就彼給之恐此聲一倡斗大之城不能容一金之惠不能厭合無隨地安插或間田可辟與爲受廛之氓薄技隨身勿失資生之策八府平糶倉谷今宜免糶以供饘粥起解春夏贖銀今暫停解以給牛種大都寧散毋聚散則不生邪心寧遠毋近遠則無憂意外上是其言

○禦史董羽宸言今日喫緊惟在選任臨邊附畿有司與整頓薊藩十二路各隘口兩事蓋有司得人則郡邑之所訓練皆兵所屯牧皆儲所修繕皆保障今千里內外守令誰爲年力精壯才气超邁誰能招亡辟土拮據封疆皆一見可知乞敕按關兩臣單車巡閱近屬要衝如昌平順義密雲遵化延慶永寧等州縣相其城池之堅瑕儲蓄之盈縮器械之良楛其才能備禦者許與便宜措置其不能者盡易卽有它長而不足禦侮不妨別用分別報命不得顧惜怨勞以貽封疆之憂據臣所知如在籍王應干趙邦淸未任道臣霍維華運判韓萬象順天府通判杜應芳見在入覲蘇萬傑趙廷忠潘曾紘張福臻平陽府推官袁玉佩南靖知縣楊廷詔俱可聽部推用而道臣邵可立眞憲時賈之鳳皆可以勘亂者也若夫自山海燕河靑山建昌以至冷口嘉峯松棚馬欄墻子曹家古北石塘諸路各口或僻不及防或衝而難禦或臺圯谷堙亭障幾空或爲木市貢道犬羊所出沒種種破漏皆奴騎假道門�車入之徑西虜要挾之門每路急遣才力文臣一員察形審勢補舊增新一面精選赤心武臣俾鎖鑰之庶陵京藩衛猶有賴也疏入下部

○禦史焦源溥疏薦人才文臣張春張舜典李備董盡倫勛戚吳汝胤薛濂武將柴國柱李懷信馬世龍李承先李日新朱騰躍胡守乾未授職韓兆元李時中王應竑雷以誥章下所司

○命鑄南京戶部督理錢法關防

○令決左道妖言李文等

○丁丑大理寺少卿馮從吾太常寺少卿董應舉太僕寺少卿何喬遠合﹤鋶﹣釒﹥請並逮熊廷弼王化貞以伸國法以惕人心報聞

○遣禦史馬鳴起管屯田

○命發帑銀三萬兩著錦衣衛千戶陳正論會同譚謙益速制戰車

○大同總兵張國柱以病去卽以本鎭協守新升薊鎭總兵許世臣補之

○戊寅春分祭朝日壇遣駙馬都尉侯拱宸恭代

○經筵開講

○上諭戶兵二部朕自登極以來夙夜孜孜惟封疆多事民困未舒是念所有加派錢糧俱充兵餉亦惟圖剿除凶逆乂安方內使吾民得安於田裏室家相保以稱朕受養元元之意無柰東西告變經費日煩以重累吾民朕甚憫焉今以將吏之力士卒之用命共誅西賊蕩平有期惟是東賊猖狂侵我河西轉輸徵調未得息肩地方官當曉諭百姓以朝廷不得已用兵暫時加派吾民當以急公爲義稍俟事平卽行蠲免其帶徵錢糧先免二年北直隸地方頻年騷擾苦累尢甚並免加派以示優異有司官設法團練鄕兵令各自保閭裏中有智勇才力之人卽行獎勸或開送督撫兵部衙門酌量擢用其河西逃難士民不肯從賊來歸內地尢可憫念地方官卽隨便安插給發倉谷多方賑濟仍撥與空閒地土屯聚耕作毋令失所有壯勇願充兵者聽有奇謀異能志在復讎者卽與錄用爾部卽出榜曉諭仍行與各省直撫按官一體遵行朕實不逮貽累吾民惟祖宗徳澤國家法度朕不敢忘二百餘年金甌無缺之疆宇朕不忍棄凡我臣民其悉心畢力共期匡濟以安享太平之福毋負朕意故諭

○禦史江日彩﹤鋶﹣釒﹥言河西失守幾至烽火徹於甘泉乃議求將矣登壇而�分營而任未聞也議訓練矣兵練於何將將練於何地未聞也蕭如薰白兆慶畱用矣用於何所耶條議京營夥矣而習車攻較技藝演火器講韜略學戰陣未聞也最緊如五城之把棍收之可爲可用縱之將爲內亂未見作何道以招徠之同官蘇琰陳呂宋銃城之法其可當十萬師今未見議覆議築而求三年之艾也山海至薊鎭喜峯一片石諸口未見整飭防禦也時急而事緩謀長而用短其何以救國家之危願當國者於一切章﹤鋶﹣釒﹥有可行者直捷票行無待部覆而悠悠玩忽也得旨疆事緊急應行諸務已有屢旨通不遵行著兵科官通查奉旨事件曾否料理作速明白具奏以憑處治不得抗違

○蔭原任大學士余有丁孫長燦中書舍人

○命禮部右侍郎孫承宗爲兵部尙書兼東閣大學士入閣辦事升吏科都給事中薛鳳翔爲太常寺少卿

○命吏科左給事中趙時用禮科右給事中周朝瑞戶科左給事中陳胤叢各掌本科印

○升山東按察司按察使程啟南爲本省布政使司右布政使浙江布政司右參議邢其任爲湖廣按察司副使鄖襄兵備道

○升副總兵管狹西總督中軍事楊麒署都督僉事充總兵官掛印鎭守延綏南直江南副總兵吳守徳署都督僉事充總兵官掛印鎭守寧夏原任援遼總兵官李懷信仍以原官起充總兵官掛印鎭守大同

○己卯攺倉場戶部尙書王紀爲刑部尙書

○升都察院左僉都禦史熊尙文爲工部右侍郎

○起升巡撫南贛右僉都禦史牛應元爲南京大理寺卿太僕寺卿丁懋遜爲通政使太常寺少卿林學曾爲南京通政使

○逮王化貞命熊廷弼褫職回籍聽勘

○庚辰大學士孫承宗﹤鋶﹣釒﹥辭新命不允

○升貴州道禦史劉蘭爲太僕寺少卿

○升蘇州府知府沈萃楨爲福建按察司副使分巡興泉道

○辛巳以龍飛首科加貢額四百名

○大學士葉向髙等以河西失守合﹤鋶﹣釒﹥引咎乞賜罷斥得旨河西失事皆繇經撫不和道將等官聞風棄城奔逃以致潰敗與卿等無涉何乃合辭請斥今東西交訌之時正賴卿等運籌帷幄佐理劻勷還傳示大小臣工協心並力共圖安攘以慰朕懷

○又各輸貲二百兩備買煤米之用以濟窮民上深嘉之

○貴州撫臣李橒﹤鋶﹣釒﹥報十一十二兩月間官兵與藺賊大小百餘戰前後殺賊不下萬餘綏陽遵義湄潭眞安烏江桐梓次第恢復因敍文武道將總兵張彥芳平越監軍道朱芹提學僉事劉錫玄監紀通判萬編徐淸綏陽縣知縣任寵都司許成名黃運淸�士傑徐用賓守備焦瑞麟等徵剿防守之功上命效勞文武各官候事平優敍還益加奮力務底蕩平

○戶部尙書汪應蛟言漕折一項系太倉舊額四十兩月折色亦系京軍成規近年國家多故厝處萬難不得不出於通那節次已完款項未豁今宜著爲成例以後一應歲報收放淸冊盡入太倉撒總前此未報放數卽於漕折項下速行開除並買銅等項俱歸太倉酌發其收數仍開漕折款目放期定限四十兩月庶虛實無混淆而緩急有劑調矣上是之

○大學士劉一燝九﹤鋶﹣釒﹥求去上慰畱之

○以左庶子來宗道充日講官

○以舊輔張位佐理忠勤功存國本復原官蔭其子大朴尙寶司丞

○蔭原任太常寺卿洪文衡孫茂國子生

○蔭故帥劉綎男佶本衛都指揮使

○壬午大學士孫承宗再﹤鋶﹣釒﹥懇辭新命不允

○卹故刑部尙書羅朝國予葬祭如例

○升尙寶司少卿鮑應鰲爲太僕寺少卿

○調江西布政使司右參政嶽和聲於山東管永平燕建二路兵備道

○升杭州府知府孫昌裔爲本省按察司副使管屯田水利邵武縣知縣袁崇煥爲兵部職方司主事

○癸未監軍禦史方震孺言經撫入關之後中前一帶防守無人查芝麻灣積有多餉可通覺華島決不可棄臣輿疾東去欲往來於中前不惜以肉投虎請催遣兵將守此一方上以方震孺挺身出關亦見慷慨還著會同樞督督率道將布置防禦

○贈原任吏部左侍郎包見捷工部尙書予祭葬如例

○甲申上禦文華殿講讀

○提督操江右僉都禦史徐必達奏稱長江要害戍兵單弱議者欲於安慶加一千五百圌山加一千二百九江加五百四十采石加八百而海口如臯揚捨相對之中有叚山駝駝沙特設一營募兵一千爲門戶之防豈非綢繆至計然居重馭輕全在南京但南京駐有精兵二萬無事則時時訓練有事則一萬居守一萬酌調援剿上流急則趨九江安慶下流急則趨圌山叚山首尾相應實爲良策而兵且不必召募就南京見在計之計臣所轄太平遊兵二營一千八百名兵部所轄水陸二營三千三百名以軍總計各營約三萬一千餘標營選鋒九千五百餘名是南京尙有兵也惟備加選練則兵不空虛惟臣衙門與兵部合練則兵不單弱矣部覆上是其議

○命鑄團練西協車營事務關防給副總兵萬化孚

○刑部尙書王紀疏辭新命不允

○加升潮州參將兪咨臯副總兵職銜炤舊管事從兩廣總督陳邦瞻請也

○乙酉恭仁康定景皇帝忌辰遣彭城伯張嘉猷祭陵寢

○秦王請封存機等四子上以首藩準封郡王一輩仍食本等祿米別府不得爲例

○戶科給事中許可徵言全遼旣去止以山海爲塞不得不專言守而帶甲百萬無粟安支今糧積右屯八十餘萬積覺華島二十餘萬而芝麻灣之餉亦多其在芝麻灣者監軍方震孺欲往來其間或不至委棄而島衛之糧百餘萬經撫旣置不顧聞關外小車尙有三十餘輛宜急急偵探因勢制變以規進止或取給前屯諸路或稍稍運回關門上策也不然遣疾足敢死之士出奇燒毀毋棄而貲盜上然之敕該部作速料理

○準原任南京戶部右侍郎吳中明蔭一子國子生

○準告病禦史郭如楚張紘回籍調理

○丙戌金星晝見

○兵科都給事中蔡思充﹤鋶﹣釒﹥言山海關一墻之隔系九廟安危用人最爲喫緊永平宜添設巡撫一員副總兵一員通州設總兵一員涿州添設道臣一員參將一員總之衝鋒守陣二三武臣是任則原任總兵黃鉞張士顯與聽用各並如張抱赤王興業尢世吉等兵部卽當量材委用其家丁行糧鞍馬器械等項隨到隨給勿後時可也都城之外不分札則虞孤槪分札則虞潰非有宿將提兵則人情動搖蕭如薰白兆慶王世欽等分營訓練已有頭緒而世欽之父王威畜有家丁千餘威旣謝事合著世欽取用延綏總兵杜文煥𨿽受命入蜀權以緩急宜令赴京以備防守至於近京衛所中各官非掌印署事者速令撫按遴選堪用各帶親丁赴京訓練以備敍用都城九門外城七門直日官軍不許詭占雇募兵部亟行挑選世職中身家足膂力剛者專司啟閉仍令招募丁壯每門二三百名給以月糧兩月一練暇則運石上城一軍得一軍之用而門禁不虞疏也侍衛將軍王之爪牙祖制錦衣衛大漢將軍一千三百七員名神樞營紅盔將軍一千五百員名五軍營又刀圍子手三千名侯伯駙馬統之今能如制否當著該管勛戚淸查老者汰缺者補有阻撓者請旨究詰不惟肅朝儀且以備護衛也﹤鋶﹣釒﹥入敕部依議行黃鉞張士顯卽行取用杜文煥候川事稍平赴京聽用

○兵部車駕司主事來斯行言津海水陸要害自樂亭縣下海二三十里有曹寶店靑坨十九坨將軍坨釣魚崗皆周圍一二十里而離西北岸淸河口二十餘里有月坨周圍四十餘里與前曹寶店等互相聯絡南可以望登萊東可以探金復北可以了山海西可以衛天津誠海中之要區又靑河口北去十五里有馬頭營永樂間曾移輜重於此今誠於月坨設立水兵一營於馬頭營設陸兵一營皆立之總帥嚴之訓練令部伍漸精事機可遘則疾趨海蓋之間警報相聞則急馳巖關之下他日斬奴首而復遼陽未必不繇於此非徒防禦應援聊以終津門之局而已﹤鋶﹣釒﹥下部議

○予原任應天巡撫右副都禦史王應麟祭葬如例

○蔭原任總兵官秉忠男拯民楡林衛指揮僉事炤例優給全俸

○加總兵白兆慶實授都督同知副將王世欽署都督同知

○丁亥南京巡視營務兼管巡倉禦史譚鍇以畱都重地綢繆宜周條爲六款一修甲器各軍盔甲器械朽敝已極欲一一制造工部空虛難辦今兵仗局貯有鐵盔鐵甲刀槍銃炮等器請容領出修理無創造之費而有堅利之用一增戰馬請敕南京兵部差官於產馬處所選取二千匹分給各營演習以備驅策一增水兵沙船唬船𨿽稱便捷不堪乘風破浪乞敕南兵工二部比炤圌山式樣造大戰船三十隻並募慣習風濤水兵二千庶不至望洋心怖一增教習練兵必從教師指授各營𨿽不乏人猶存見少宜增募數十人平居用以教士有事藉以衝鋒一南糧勿復攺折南糧七十餘萬石官軍之命胥懸於此今以邊警之故頻議攺折致倉廩空虛此後毋輕議攺折庶根本重地可恃無恐一水兌勿驟更官南米有倉收有水克並分司監之倉差三年水兌僅三月席未暖而擔旋弛獘竇相蒙誰剔夙蠹宜準倉差之例積習可新軍民受福部覆如議

○原任兵部尙書黃嘉善辭延鎭敍提加恩不允

○禮部右侍郎朱國禎﹤鋶﹣釒﹥辭新命令卽來供職

○起原任通政司添注右參議呂邦燿爲本官

○戊子大學士孫承宗﹤鋶﹣釒﹥言今天下急務在收拾人心而欲收人心在大振天下之气方今百吏因循庶政叢脞宜令吏部細加體察凡寬博近迂文藻近弱遲暮近衰急爲量移務得精敏有幹局者布列兵馬錢糧之司大破嘗格勿拘資序至於武吏宜令兵部徧核諸將擇一沈雄有�略者授之鉞偏裨以下得自辟置庶與意气相屬凡召募之兵任其簡汰文吏勿得羈馽而使不得展以文統武自是敝法如向者劉杜近者羅一貴假令得專制之權而伸縮如意何至於敗若旣得沈雄之將畀以遼事小勝小衄皆勿問要於守關無闌入而徐俟兵力之厚爲恢復北縻西虜東聯海防凡城堡有所復卽以其人畀之使其人之精力全用於遼蓋得寸守寸得尺守尺以干家之智干國必無遺力而朝廷特資其兵餉明其賞罰以防跋扈之漸至西虜擇其可以彈壓眾部者縻之使不侵不叛偵諜須得沈靜有智計者厚資其用而勿以沈惟敬王猷輩爲誤關外卽未須盡復而當急爲計其流民數萬勿列近關爲姦細之穴當官爲給盜分徙爲屯田之用其一片石以西有戚繼光故壘大加修葺以資防禦至於營兵之濫驟更則易嘩當先精簡營將仿古伉健升爲親軍而拳勇絕技皆籍記之以次遷用而數比其擊剌騎射之藝數賞其能者且化爲親兵而後徐汰其老弱至城堡之可守者其大姓之儲可令貯之城堡與夫練鄕兵練小操皆郡邑吏之能事也凡此數者可以拊養戰士而懸重賞以勸功寬文法以重武則何功不成但兵交原野議紛廟堂此往時失著至言出而咎票擬之不速旨下而忘責成之有效臣與諸臣戒之得旨覽奏經國籌邊具見碩畫內用人任將等事尢切時務著該部悉心料理毋事虛文

○兵部署部事左侍郎王在晉覆應天巡撫王象恆﹤鋶﹣釒﹥言江南乃財賦重地值東西交訌所在皆有亂萌撫臣以綢繆苦心爲補苴至計如增選鋒以實標營扼要害以衛襟喉抽衛軍以充行伍練鄕兵以備調遣核逋負以給糧餉查虛冒以淸隱占神鼓舞以示勸懲皆犁然成晝其欲鎭江添設遊擊采石添設把總控京口之上流壯南中之聲勢事屬可行惟抽軍一節若太鎭二衛金山衛系沿海地方歲歲備倭隊伍單弱應在本衛防練上是之

○遣禦史林一桂巡按應天

○升宣府巡撫解經邦爲兵部右侍郎兼都察院右僉都禦史經略遼東

○南京太僕寺少卿趙拱極以病請告部覆從之

○升撫州府知府張秉文爲江西按察司副使分守饒南九江道

○革延綏左營遊擊張洪烈回衛巡撫張之厚參其托病規避也

○己丑命大學士孫承宗暫掌兵部事從禦史左光斗請也承宗疏辭上曰東事緊急卿卽掌管部務嘗朝奏事免承旨仍入閣辦事

○潘府內丘王珵塤薨遣行人林咨�治喪祭如例

○遣禦史劉述祖巡視京通二倉

○風霾

○兵科都給事中蔡思充﹤鋶﹣釒﹥言山海一關止有殘兵五萬皆敝衣垢面一帶城垣仍低薄塌圯羅城內器械塡塞莫爲查驗而潰兵逃民團聚如斗之城互煽互驚立見獸散之勢樞臣張鶴鳴一手支撐無可推諉而道臣邢愼言張應吾韓初命又不免有煩言訪得原任遼東兵備閻鳴泰新升兵部主事袁崇煥皆饒有才略宜敕令分任楡關而總兵孫顯祖王國梁就殘兵中挑選孰爲衝鋒孰爲守垛參遊總哨從中推擇日日訓練庶可救萬分之一乎上從其言命閻鳴泰以原官起用同袁崇煥等協力贊助

○逮道臣韓初命

○升南京禮部右侍郎黃汝良爲吏部左侍郎兼翰林院侍讀學士協理詹事府事充實錄副總裁命編修葉燦簡討繆昌期姜逢元李國﹤木普﹥羅諭義孟紹虞俱充纂修官

○庚寅兵部署部事王在晉疏言今河西陷矣兵將奔矣撫臣無一騎而經略之兵多散矣然前屯中前豈無剩卒覺乖島尙有萬人孰可招練孰爲統領此兵將之應交管者昨王化貞書云覺華島有糧料二十六萬河東堡有八十萬芝麻灣糧料七萬有餘今責何人搬移何處存頓此糧餉之當交管者至運車戰車及盔甲器械未出關者若干潰兵拋棄今收拾存畱者若干撫臣書云潰兵馬匹何啻二萬今歸何處當一一查驗此車馬器械之當交管者昨得樞臣張鶴鳴手札知關上兵尙近六萬而何棟如鄒復宣王國梁所統之兵猶未有抵關之報此時及蚤整頓收拾眼前見在之兵見存之物先議固守復圖恢復此樞督二臣之事也若少延時日人益生情匿其所有而馬匹甲仗益不可問矣上敕該部嚴行查核

○差禦史李養志炤刷文卷

○辛卯取中式舉人劉必達等四百名

○上諭兵部朕覽各官屢﹤鋶﹣釒﹥條奏封疆阽危請多用宿將以救楡關等處著該部便於在朝勛戚等官並山狹楡林等處廢閒總兵副參遊等官從公摘推三二十員分發各鎭隨材委用立限刻期前來任事內果有智勇過人卽與擢用有事與經督撫按各官相機商確不得牽制誤事其各官素有蓄養親丁盡數隨帶甲仗器械前來本省量給安家行糧該部給與馬價銀兩訓練以備緩急毋得視爲泛嘗故事故諭

○署兵部侍郎王在晉﹤鋶﹣釒﹥言諸夷撫賞馬市在廣寧鎭遠關鎭靜堡等處廣寧失則市罷賞絕是我之失廣寧非虜之利也然今日不結虜必將爲虜所結乘此奴虜未合之時亟遣通事諭以利害餌以封爵款賞樹奴之敵以張羽翼養我之力以衛本根洵今日之急著也上可其奏

○貴州巡按史永安疏言仲苗之爲黔患與黔相終始者也撫不能安剿不能盡藺酋未叛之前尙能督責營肖申飭備捕以通滇黔一綫自永寧逆酋起而黔之普尼永畢受敵矣自遵義之逆孽應而黔之烏湄余甕受敵矣賊之薄湄甕者嘗擾黃灘關薄烏江者三犯江關苖仲伺隙勾引猾賊破城陷地之慘哨報日聞此際而不議大創之不惟黔不成黔抑且滇難爲滇但大創非大兵不可而大兵非大餉不可日聞皇上發帑金二百萬分爲東西之用將吏軍民無不手額慶更生而僅蒙十萬之給嗷嗷待哺所濟幾何請再發三十萬庶可以招集大兵剿除諸逆救全黔於水火之中章下部議

○特加錦衣衛指揮使戚昌國爲本衛都指揮同知以後子孫止襲指揮使

○壬辰遣太僕寺少卿劉蘭往河南等處買馬

○先是大學士葉向髙等於開講次日以時事倥傯請暫輟經筵日講奉旨暫免候寧謐舉行吏科給事中侯震暘因言經筵日講非徒以章句庸談爲粉飭太平之具當此國家多事防微杜漸辧賢別姦戰勝廟堂宣威閫外正當於朝講之際二三元老開壅蔽而啟殷憂柰何輟之禦史張捷亦以爲言得旨日講於二十八日行

○癸巳淸明節遣侯孫承蔭柳祚昌徐錫胤陳光裕朱國弼伯方一元王永恩施壯猷張嘉猷衛時春郭邦棟祭長陵獻陵景陵裕陵茂陵泰陵康陵永陵昭陵定陵慶陵

○遣右都督李承恩祭景皇帝陵寢

○遣指揮事中陳胤叢條奏班軍入衛事宜一補伍之法宜嚴一領班之官宜擇一赴班之期宜定一操賞之格宜議一提督之官宜設一器械之制宜精﹤鋶﹣釒﹥下部議

○兵部左侍郎王在晉疏言京師應募之人皆五方烏合之眾領銀則人人驍勇入隊則每每恇羸東營點而西營應比比然也科臣舉陽武侯薛濂錦衣衛指揮萬邦孚招集潰兵奉有明旨而潰兵已過通州玉田無從招矣莫若令招土兵濂自稱平時結客養士有精銳數千皆眞保間有根腳人當卽令濂募兵五千萬邦孚募兵五千查明籍貫分別隊伍務精壯驍勇募完之日擇相應地面屯札查驗則委臺臣一員散糧則屬戶部司官其濂所舉袁麟柯仲炯卽用爲參謀俟有成效另議授職可也上是其議

○甲午上禦文華殿講讀

○大學士掌兵部事孫承宗﹤鋶﹣釒﹥言今天下敝極矣不極力修明祖宗法度大布皇上徳澤人心必不固結士气必不振揚臣下𨿽致身以奉明法徒供妒忌之口臣望皇上虛明以察事理詳密以燭人情更乞飭勵文武諸臣勿角口語勿事虛文事關軍國羣策羣力一徳一心同議幹理同議節縮司兵馬者不得恣於不可多而不顧供應之難司錢谷成造者不得刻於不可減而不顧星火之急卽科道諸臣事必盡言言必盡事第人有賢否事有緩急須身在事中者詳酌輕重悉心料理以副言者之籌策臣出藉部臣之商確入藉閣臣之擬議得仰候聖裁以禆兵政臣決不敢任必爲之气持而爲拗恣而爲愎總之臣原無他長獨有眞念其有阻格不行仰干名法者容臣執三尺以入告其邊防大計容臣受事後隨時具奏上嘉納之命益殫忠猷以副倚任

○起升原任山東布政使司右參議閻鳴泰爲山海監軍副使升兵部主事袁崇煥爲山東按察司僉事山海監軍

○升山西布政使司參政魏說爲山東按察司按察使分守濟南道

○加升神機營副將王世欽爲總兵統練營兵

○乙未祭太倉之神遣尙書汪應蛟行禮

○攺南京刑部尙書陳薦爲南京戶部尙書

○工部尙書王永光爲戶部尙書總督倉場

○升大理寺左少卿馮從吾爲都察院右僉都禦史協理院事

○升山西布政使司參政王之臣爲都察院右僉都禦史巡撫宣府

○升兵部主事來斯行爲山東按察司僉事撫屬監軍從天津撫臣畢自嚴請也

○兵部右侍郎兼都察院右僉都禦史經略遼東解經邦疏辭新命不許

○丙申吏科給事中侯震暘疏言中國長技在火器然火器用以臨敵必藉車用以守城必藉臺造車已奉旨有譚謙益等可期實濟其銳臺之法宜講精之者現有舉人孫元化急宜畱用炤法建制一臺旣就各臺齊築推之山海薊門各關隘各行建築以成金湯之固疏下部兵部題覆言銳臺近在郊圻者恐敵及踞髙以薄我僻在曠野者恐敵趨間道而軼我若山海桃林喜峯口一月石等處得一銃臺便可當萬人之敵令孫元化相度地形扼虜必繇之路各建一臺卽以一臺之費爲諸臺式隘口有金湯之固矣其教練大器之法卽令元化指授方略於將領惟造銃之人方習用銃之法也命依議速行

○監軍禦史方震孺備陳東行聞見言本月初九日伶仃東行過八里鋪副使張應吾踉蹌一騎來見是夜同坐敗垣中達旦次日寧前舊將倪承勛亦以數騎相從至中前所有西虜二十騎見臣遁去城中官舍無恙又三日至芝麻灣見未狼藉急諭守關軍士各給一月糧聽其自取又三日問前屯路據哨役稱城中有虜三百人搬糧握鐵比至不過數虜亦皆遁去城中大炮未動房屋尙有存者城廓皆無恙時李登魁來言大兵潰後奴仍在沙嶺札營有人報河上有水正欲東行會孫得功以龍亭迎十王子李永芳遂同至廣寧札營教場使人摉城畢然後入城令城中安堵勿動卽以孫得功爲廣寧總兵摉城中金帛庫藏發兵西至松山見廬舍盡焚乃往錦州盡驅錦義百姓河東去奴此時不因糧於覺華島之船招降祖天壽則山海之幸也臣急欲覓船數隻爲招撫祖天壽計水營都司張國卿言此行事關重大樞臣亦言招回天壽無安頓處且遺書促臣遵奉明旨分別道將不敢不歸謹據實奏聞上以其﹤鋶﹣釒﹥下部

○復原任河道工部尙書楊一魁原職其子舉人楊時嘉奏請部覆從之

○山西巡撫徐紹吉以病請告不許

○贈原任雲南巡撫薛夢雷工部左侍郎準男監生瑞淸攺蔭注選

○贈原任應天府尹劉日升南京工部右侍郎

明熹宗悊皇帝實錄卷之十九

大明熹宗哲皇帝實錄卷之二十

天啟二年三月丁酉朔孝肅皇后忌辰奉先殿行祭禮遣忻城伯趙之龍祭裕陵

○祭歷代帝王遣保定侯梁世勛行禮

○大學士管兵部事孫承宗覆戶科給事中陳胤叢禮科給事中汪慶百條陳言二臣之﹤鋶﹣釒﹥大要在於練營兵練鄕兵練附近之兵而意歸重於選將查蕭如薰白兆慶王世欽等三總兵分營簡練奉旨有日矣乃團練鄕兵功令森嚴徧行各路想已遵行若附近護衛之兵科臣欲特遣一任勞任怨之臣查核兵馬詳開奏聞一遇調援發不逾時第海內民情攘攘遣使分行多一官則多一事兵馬宜責成巡撫而以按臣查核其間堪戰官兵令其開報如都城有警應援不至或以懦帥下駟虛應撫按並坐徐大鵬旣經科臣舉薦俟有相應員缺酌用夫臣部之求將如渴庶幾旦暮遇之然觀人不在於條陳而取人難信夫口說廢將在京及仗策投用者臣部擬會科臣約日考試仍行各省直多方摉訪山林巖穴如有異才卽起送以需後用但戰陣未親功效未顯輒請加銜實授臣部有繁纓之惜未敢一一徇情以濫朝廷之恩澤也上然之

○大學士劉一燝十﹤鋶﹣釒﹥乞骸骨允之加少師兼太子太師蔭一子尙寶司司丞賜銀幣蟒衣遣行人護送馳驛

○兵部右侍郎經略遼東解經邦再﹤鋶﹣釒﹥懇辭新命得旨人臣分義當急公任事不避艱險解經邦連﹤鋶﹣釒﹥苦辭顯是推避邊務繁急著該部院參看議處

○贈原任戎政兵部右侍郎辛應干兵部尙書

○準原任司經局洗馬鄒徳溥復原職與祭一壇伊孫世求照例承蔭

○戊戌桂王庶第一子生請名命照福王庶子例行

○後軍都督府掌府事英國公張惟賢以數日風霾金星晝見﹤鋶﹣釒﹥請亟圖修省因言奴酋猖獗需將甚急當假以事權不宜掣其肘且武將臨敵不死卽傷勝則文臣受其榮敗則武將受其戮孰肯捐脰穴胸出死力以爲文臣立功哉爲今之計宜重將權於武將中擇一膽勇出眾者爲大帥隆以推轂賜以尙方許以便宜再於文臣中擇一威望素著者爲參贊以佐之弘開幕府延攬英雄其偏禆諸將悉聽選擇分布戰守設奇制伏惟主帥調度則內無掣肘外無旁撓三軍一心滅奴不難矣至如糧餉器械火藥火器軍前應用之具急須料理應手毋似昔時糧餉不以時發艸料任其浥爛一誤再誤以至屢誤也上嘉納之

○命戶部發銀二千兩著山海關監軍僉事袁崇煥募兵

○工部尙書管左侍郎事王永光﹤鋶﹣釒﹥辭總督倉場新命不允

○江西吉水縣舉人劉同升爲其父原任國子監祭酒經筵日講官劉應秋並母楊氏請卹部覆給與祭葬

○己亥兵科都給事中蔡思充﹤鋶﹣釒﹥言皇上軫念危疆特用宿將杜應魁專司募練今應募者千餘人此輩將令之陷陣衝鋒非演練何以能精非有車馬甲器何以能練非錢糧應手何以能辦然歷數遼地敗局皆緣馬兵先潰步兵反被蹂踏似宜多用步兵而步兵莫如多練車陣如以追逐利馬亦須步七馬三馬兵用鐵葉甲步兵用綿楮甲馬兵用弓箭步兵用火器與藤牌闊斧蓋以弱矢加堅甲𨿽及鎧不能透惟火炮無堅不破而藤牌以蔽矢石闊斧以破馬蹄爲中國之長技當敕戶工二部亟爲料理上然之敕該部議妥速給

○大學士沈﹤氵隺﹥募兵入京﹤鋶﹣釒﹥進名冊其所攜門客顏思忠復自請募兵萬餘時駙馬都尉王昺以兵科都給事中蔡思充之薦奉旨募兵而禁中先是亦有內操之舉或言大學士﹤氵隺﹥與中官劉朝陰相結於是禮科都給事中惠世揚等合﹤鋶﹣釒﹥劾沈﹤氵隺﹥言﹤氵隺﹥以募兵爲進身之地實藉爲通內之階顏思忠之招兵一萬﹤氵隺﹥使之也劉朝之練兵大內﹤氵隺﹥陰遣門客晏日華誘之也至駙馬王昺﹤鋶﹣釒﹥中所稱帷幄重臣與﹤氵隺﹥所主張王昺者若合符節也閹人弄兵於內戚畹弄兵於外姦相弄兵於內外之間不必奴酋過關而長安一片土先化爲戰場矣乞除肘腋之賊而後除封疆之賊﹤鋶﹣釒﹥入上責其牽引醜詆姑不究﹤氵隺﹥﹤鋶﹣釒﹥辯臣之募兵冀有用於國﹤鋶﹣釒﹥報之後其撥隸調遣事在兵部頒給月糧事在戶部臣已不與聞至於內監練兵原無此事戚臣王昺抗﹤鋶﹣釒﹥忠於皇考臣曾稱之至於晏日華劉朝未經一面其顏思忠自請募兵臣對同官孫承宗言不敢信其能任可問而知也何乃於靑天白日之下造此疑神疑鬼之言乞將臣罷斥以息猜疑得旨卿畱心邊務爲國分憂募兵原是忠謀朕所鑑知其餘事情皆系牽掜何必介懷時事多艱正資匡濟宜卽入閣佐理勿得再陳駙馬王昺亦﹤鋶﹣釒﹥言推臣招練者兵科蔡思充也何不言於科臣推用之時而突言於今日若謂戚臣不可典兵則駙馬披甲領大漢將軍上殿載於會典梅殷統十萬兵於淮安井源率兵以死土木之難孰非駙馬乎上慰勉之

○升鞏昌府知府劉文琦爲狹西按察司副使分守關西道

○降原任廣西布政使司右參政昝云鶴爲山西按察司僉事潞安兵備道

○庚子上禦文華殿講讀

○差禦史李思啟巡按宣大佘合中巡按湖廣

○大學士掌兵部事孫承宗﹤鋶﹣釒﹥言遼左破壞皆因國法廢弛誤事之臣不可不問如四川招兵科道明時舉李達狗狠狼貪藏頭縮頸尙稽懸槁之誅南路監軍梁之垣未點海上之槎先炫家園之錦宜與陶朗先同科招兵禦史遊士任募兵幾何糜餉幾何而忍爲故鄕富貴之遊監軍禦史方震孺作好軍中彷徨塞下但知友誼遑惜公家薊州兵備邵可立未正囂淩何堪展布經臣熊廷弼撫臣王化貞罪可詳核法當並逮乞皇上毅然獨斷應誅應斥法不移時而急推經略早返樞臣所謂驚心迅霆頓破沈陰者也得旨年來法紀寬縱怠玩成風明時舉李達著彼處巡按拏解來京究問熊廷弼法司從公問明具奏梁之垣等該衙門分別議處

○南京工科給事中徐憲卿以河西陷沒山海瀕危條議八事一固山海一守薊門一挑營兵一定城守一嚴保甲一儲煤米一募義勇一檄勤王﹤鋶﹣釒﹥下部議

○新升遼東經略解經邦三﹤鋶﹣釒﹥力辭重任上以經邦托詞避難甚失臣誼著革職爲民永不敍用員缺仍令作速會推於是左都禦史鄒元標等會議回奏得旨以後再有規避的重治不饒

○薊遼總督王象乾﹤鋶﹣釒﹥辭考滿加少傅不允

○予寧晉伯劉天錫嫡母孫氏祭葬

○予原任通政使吳達可祭葬如例

○辛丑工部進鑄成天啟制錢一百萬文

○大學士劉一燝辭加少師並蔭不允

○壬寅命鑄遼東監軍分理關內關外各關防給監軍道閻鳴泰袁崇煥

○發帑金二十萬兩付袁崇煥等調募

○差南京禦史遊鳳翔巡視上江李良棟巡視鳳陽等倉李希孔巡視京營

○升福建參將王云鵬爲江南副總兵居庸關參將張鴻功爲大同副總兵保定遊擊劉爾化爲通昌三營統練民兵參將曹家寨遊擊髙師孟爲延綏鎭靖營參將廟灣遊擊黃元吉爲鎭江遊擊臨洮標下坐營鄭光先爲寧夏遊擊武驤右衛武舉周文炳爲神樞十營佐擊黃花鎭參將張武英爲狹西軍門中軍副總兵

○癸卯大學士沈﹤氵隺﹥再﹤鋶﹣釒﹥言臣自憐一片赤心獎率忠勇冀萬有一助於國家而諸臣且指之爲姦詈之爲賊且將置臣於死者𨿽聖明洞鑑絕無怨尢然忘怨尢可也忘廉恥不可也惟有稱疾引身庶幾息陰止影俾諸臣拔去眼前之釘而臣亦稍免矰繳之患矣上慰畱之

○升通政使司左通政趙南星爲太常寺卿太僕寺少卿鐘羽正爲本寺卿太僕寺少卿袁可立爲通政司左通政

○升大理寺右寺丞余懋衡爲本寺左少卿

○攺新推偏頭關遊擊李同春爲延綏左營遊擊

○甲辰上諭兵部都察院東事方急警備宜嚴京城內外倍當安輯其勛臣武職各官募兵自是急公大義須實有才略知兵能馭眾不擾的方行委任仍各分派都城外離遠處所出示招募就彼安插訓練應募新兵查核貫址互相保任潰卒流民中雜姦細眞僞難辧不得混行收用各門把守內外各官嚴加盤詰凡軍裝挾帶兵器異色可疑諸人不許放入有指稱各家兵丁三五成羣白晝奪用酒食黑夜竊掠衣物占住民居寺觀槪行禁處其傳布流言匿名黏帖煽惑觀聽卽系姦民擒拏重治奉旨城守門禁保甲諸款派行旣定該管員役亦不得假以查點恣行需擾一切巡警事宜刊示曉諭務令軍民商賈人等各循生業保身寧家安固人心以靖地方該部院便行與巡視緝捕各該衙門一體遵奉施行故諭

○禦史林一柱以熊廷弼負罪逋臣抗旨畱京﹤鋶﹣釒﹥言昔陳用賓撫滇全城之功亦足贖棄印之罪而無人申救當時之法行也今則無人行法而且無人言法非特無人言法而且使受法之人自言其法韓初命先逃入關廷弼曰吾使之不惟廷弼自當生而又欲生初命也噫廷弼何患乎無生自回籍聽勘之旨出而人知廷弼有生法也生經略之法是生巡撫之法也則王化貞可以無死也生巡撫之法是生舊經略之法也則楊鎬可以無死也可恨者陳用賓溘先囹圄可笑者袁應泰埋骨城隅可痛者劉綎羅一貴等散魄沙場可悲者何廷魁崔儒秀髙邦佐等飛魂荒漠假令稍偸生而緩須臾掉三寸於長安徐陳情於仁慈之衝主湊此情緣世界將覆水再收釜魚重活烏用生離死別夢繞幽閨哉下﹤鋶﹣釒﹥於部

○命鑄管理募兵關防給陽武侯薛濂

○升兵部左侍郎王在晉爲兵部尙書兼都察院右副都禦史經略遼東薊鎭天津登萊等處

○升禮部右侍郎孟時芳爲南京吏部右侍郎

○升戶部左侍郎李長庚爲南京刑部尙書

○升太常寺少卿張鳳翔爲都察院右僉都禦史巡撫保定太僕寺少卿何士晉爲都察院右僉都禦史巡撫廣西

○升太常寺少卿朱光祚爲大理寺右少卿

○延綏巡撫張之厚引疾請告不許

○升山西按察司副使王於陛爲四川布政使司右參政駐遵義

○加升河南前營遊擊翟子勛參將職銜

○乙巳發太僕寺銀二萬三千七百九十三兩零爲延安添兵設將之用

○山東巡撫趙彥以廣寧失守東省爲南北咽喉重地預防宜周條列八款曰固人心鄕兵修城池減加派搜將材擇守令重監司畱錢糧下﹤鋶﹣釒﹥於部

○予南京戶部侍郎孟養浩祭葬如例蔭一子國子生

○卹原任福建巡撫右僉都禦史金學曾予祭葬如例

○升通政使丁懋遜爲工部左侍郎

○起升原任文選司郎中李待問爲太常寺少卿

○升江西布政使司右參政周光爕爲廣東安察司按察使管糧

○升湖廣按察司副使盧瑛田爲四川布政使司右參政備兵威茂

○升工部郎中王道元爲山東布政使司右參政﹤鋶﹣釒﹥理鹽法

○丙午上禦文華殿講讀

○大學士葉向髙以言官累﹤鋶﹣釒﹥侵及再﹤鋶﹣釒﹥引疾乞休不允口先是兩廣總督陳邦瞻﹤鋶﹣釒﹥稱閩廣之間海寇林辛老等嘯聚萬計屯據東番之地占候風汛揚帆入犯沿海數千里無不受害我兵積弱但能連﹤舟宗﹥自固以商舶爲餌聽其飽所欲而去近𨿽增兵置戍未足破敵宜於惠湖加募五百以資戰守廣西設有總兵𨿽號徵蠻將軍而兵止五百髙坐會城無所事事莫若移至南太要害之地而罷南太參將並以其眾隸之凡南寧太平上思之兵皆聽調發潯梧思柳慶三參將並屬節制則聲勢聯絡隱然有虎豹在山之勢疏下部議至是掌兵部大學士孫承宗具覆皆如議行

○山東歷城長淸濟陰臨邑樂陵東阿茌平肥城等州縣初七至初九地震壞民居無數

○丁未都察院左都禦史鄒元標疏參南京提學禦史過庭訓及河南道禦史潘汝禎言庭訓六年考滿例應考察下河南道查核而汝禎考語有嶽峙淵涵金和玉節語以頌先聖者頌廷訓況兩臣嘖有煩言爲臺中所不滿臣等職總臺綱不敢不言並乞敕下今後臺中考語不得如前譽過其實上命依議申飭

○先是刑部員外徐大化﹤鋶﹣釒﹥劾熊廷弼失地喪師例應正法而科臣周朝瑞累﹤鋶﹣釒﹥保畱廷弼關門戴罪立功大化並劾之至是朝瑞﹤鋶﹣釒﹥辯醜詆大化諸不法事下部議

○差禦史方大鎭照刷文卷

○蔭原任大學士許國孫志才尙寶司司丞

○授五軍營參將楊應瑞都督僉事管五軍六營右副將事

○以五軍七營參將徐承胤管神樞六營右副將事

○戊申禦史陳保泰疏劾梁之垣領帑銀二十萬與陶朗先瓜分人言籍籍故之垣逍遙家園朗先報其出山海至鐵山島遇風壞船以發兵應援爲名以侵餉充橐爲實朗先之垣相應一體勘問追贓以警貪邪而贊畫何棟如領南部錢糧不知幾何一至浙中遊湖登山殆無虛日嫖賭浪擲孰非買兵之餉且欲招富商爲兵而重賂始脫攺商船爲戰船索詐不啻千萬大盜禦人白晝攫金似此伎倆可堪贊畫否亟宜稽查募兵錢糧追贓正法者也今日全遼喪盡山海之外奴虜充斥日會推經略王在晉以司馬行邊矣一切戰守事宜在晉能料理否不然擁牙坐蟒橫玉掛劍不足嚇逃兵能嚇奴酋乎至於王象乾報國𨿽長楡景已短柰何以八十衰耄試戎馬之場急擇重臣往代亦人主爲社稷計也上曰封疆重任事關錢糧不難核實何遽苛求懸坐且行邊重臣方以老成倚任新簡經略尙未能起程豈得波及以阻任事之心

○褒卹遼東死難髙邦佐贈光祿寺卿蔭一子錦衣衛實授百戶世襲與祭立祠與張銓何廷魁同祀羅一貴贈都督同知襲升三級祠祭仍各與謚

○以舊輔沈鯉兩朝講幄追蔭一子中書舍人

○升太僕寺少卿陳於庭爲通政使司左通政通政使司右參議劉道隆爲右通政

○升太僕寺少卿張延登爲大理寺左少卿太僕寺少卿杜士全爲南京太常寺卿

○升南京通政使司右參議陳宗契爲南京太常寺少卿

○升兵科都給事中蔡思充爲太常寺少卿

○升光祿寺少卿孫居相爲太僕寺少卿

○升南京光祿寺少卿翟鳳翀爲大理寺左寺丞南京光祿寺少卿饒伸爲南京大理寺右寺丞

○升禦史吳應琦爲大理寺左寺丞王命璇爲右寺丞

○加文華殿中書黃正賓爲太僕寺寺丞

○以原任吏部稽勛司郎中劉宇烈爲雲南布政使司右參政

○升禦史吳光龍爲山西按察司副使駐代州李嵩爲湖廣按察司副使施歸兵備道

○升刑科右給事中孫傑爲江西布政使司右參議分守湖西道

○升戶部郎中賈鴻洙爲狹西布政使司右參議分守關內道

○己酉吏科右給事中趙時用言近日升遷太驟贈卹太濫夫國家有一官則有一官之序而歷此級斯有彼級之轉今柰何於京堂而獨越之也乘﹤鋶﹣釒﹥通之會爲速化之媒尙未經任遽爾移升是家園可作﹤穴臣﹥途攫取眞如捷徑至於求贈求卹祗圖恩蔭非借國本爲題目則掜邊功爲勞勩以致生前之奸污一卹可以盡洗而未定之評論代口爲之遊惕乞敕該部以後每京堂有升轉必以到任爲序故官有贈卹須詳核其生平無槪徇情以啟幸竇上然之命所司申明遵守

○大同悍宗充熜鼎澐滅倫傷化命禁錮於髙墻

○兵部尙書兼都察院右副都禦史經略遼東王在晉﹤鋶﹣釒﹥辭新命並辯人言上謂封疆重寄宜一意擔承仍刻期就道不準辭

○蔭太祖臨安公主嫡親孫李昌嗣國子生

○贈原任大學士張位太保

○贈原任戎政兵部尙書塗宗浚少保原任刑部左侍郎陳禹謨刑部尙書原任國子監祭酒劉應秋禮部右侍郎原任右庶子楊守勤詹事府少詹事各蔭一子國子生

○贈原任貴州右布政馬拯太常寺卿原任山東益都縣知縣吳宗堯光祿寺少卿

○準原任宣府巡撫兵部右侍郎汪道亨蔭一子國子生

○升尙寶司少卿滿朝薦爲本司卿

○升戶部郎中呂遜爲狹西布政使司右參議分守商雒道

○庚戌武宗毅皇帝忌辰奉先殿行祭禮遣應城伯孫廷勛祭康陵

○先是駙馬王昺奉委募兵嗣是襄城伯李守錡恭順侯吳汝胤丰城侯李承祚等紛紛以招練入告掌兵部事大學士孫承宗﹤鋶﹣釒﹥覆勛戚以同休戚之誼願收急病之功各請募兵是矣但欲招兵先議查核查核不嚴則邊塞之逋逃可虞營軍之冒役難問恐領糧者不勝多而捍患者不啻寡也且近日勛臣每以不與兵權爲扼腕不思今之總京營坐五府非勛臣乎倘盡能淸查則京營十一萬眾兵非乏也縱有老弱頂冒一查當知糧在卽兵在何必捨見在之淸查而博虛名於召募也況各家樹兵兵各分將縱橫四出恐畿輔之地未受其捍衛而先苦於囂陵矣他如吳汝胤增餉之說尢未可輕議見在者未議淸查新添者遽言加餉誰肯甘心獨少必且爭其未足向其有餘至李承祚所稱徧訪人才多蓄養士果有堪用若而人不妨赴部驗實給以衣糧隸諸行伍期於急公不必盡歸管轄也其在鞏華城則昌鎭自有鎭臣薊鎭則兵將業已增設勛臣體統優崇似難輕借且一鎭更置各鎭皆然臣部未敢開其端也上以所奏計畫周祥參酌停妥依議行

○調吏科給事中侯震暘於外任震暘﹤鋶﹣釒﹥言姦輔沈﹤氵隺﹥始借募兵以進身繼借練兵以行媚最可恨者專任結納權璫交歡阿姆倘賜玦不早恐其內外鉤聯舞機役智更有不可言者而復以委卸求全杜門避謗責首輔葉向髙以聞言充耳直入綸扉責輔臣史繼偕又以主考不繇外推竣役宜早引退諷輔臣朱國祚上以侯震暘一﹤鋶﹣釒﹥侵四輔臣不諳事體姑調外任大學士葉向髙等再﹤鋶﹣釒﹥申救俱不允

○工部將發過援遼軍需自萬曆四十六年起至天啟元年止總數開具以聞天威大將軍十位神武二將軍十位轟雷三將軍三百三十位飛電四將軍三百八十四位捷勝五將軍四百位滅虜炮一千五百三十位虎蹲炮六百位旋風炮五百位神炮二百位神槍一萬四千四十桿威遠炮十九位湧珠炮三千二百八位連珠炮三千七百九十三位翼虎炮一百一十位鐵銃五百四十位鳥銃六千四百二十五門五龍槍七百五十二桿夾靶槍七千二百桿雙頭槍三百桿鐵鞭槍六千桿鉤槍六千五百桿快槍五百一十桿長槍五千桿三四眼槍六千七百九十桿旗槍一千桿大小銅鐵佛朗機四千九十架淸硝一百三十萬零六千九百五十斤硫黃三十七萬六千二百八斤火藥九萬五百斤大小鉛彈一千四萬二千三百六十八个大小鐵彈一百二十五萬三千二百个帽兒擺錫等盔三十六萬二百九頂紫花梅花等甲二十六萬一千五百八十九副綿紙甲一萬四千副腰刀九萬八千五百四十七把斬馬刀二萬六千二百十四把長柄斧一千把角弓四萬二千八百張大小攢箭二百二十八萬四千枝神箭十八萬枝撒袋六百副絲弦六萬四千六百條箭捍竹二十萬枝槍桿竹五千根稠木棍二千根藤牌二千面鐵砧一百五十个鐵蒺藜七萬八千一百七十个黑鉛六十萬斤眞鋼四萬斤建鐵二十七萬斤煉過建鐵三十九萬二百五十斤煉過西鐵十萬斤不堪炮甲代鐵二十二萬一千斤生血水牛皮一萬張生熟黃牛皮八千張牛角四萬塊牛觔一萬三千斤魚鰾五千斤連七紙三十萬張京髙紙三千刀桑皮紙一千刀五色布四萬四千二百六十疋絲綿一百斤新綿花二千七百斤舊綿花二萬三百斤胖襖褲四萬副武剛車二百二十輛輕車一百二十輛外本部解銀二萬兩分發順天山西大同宣府四鎭代造盔甲一萬副又解順天撫院銀一千兩修理戰車一百輛以上俱經解廣寧應用訖

○以廷試天下貢士命少師兼太子太師吏部尙書建極殿大學士葉向髙少傅兼太子太傅吏部尙書建極殿大學士韓爌太子太保禮部尙書兼文淵閣大學士何宗彥太子太保禮部尙書兼文淵閣大學士朱國祚太子太保禮部尙書兼文淵閣大學士沈﹤氵隺﹥太子太保吏部尙書張問達禮部尙書兼東閣大學士史繼偕兵部尙書兼東閣大學士孫承宗戶部尙書汪應蛟刑部尙書王紀都察院左都禦史鄒元標吏部左侍郎兼翰林院侍讀學士盛以弘禮部右侍郎兼翰林院侍讀學士協理詹事府事周如磐禮部右侍郎兼翰林院侍讀學士署掌院事錢象坤兵部左侍郎張經世詹事府少詹事兼翰林院侍讀學士駱從宇周炳謨魏廣微通政使司左通政袁可立大理寺左寺丞郭尙賓充讀卷官

○升吏部文選司郎中王洽爲太常寺少卿提督四譯館光祿寺少卿李之藻爲太僕寺少卿仍管工部都水司郎中事狹西按察使孫鼎相爲光祿少卿刑部郎中王之采爲尙寶司少卿

○

○升山西汾州府知府張三傑爲本省按察司副使

○加升山東按察司僉事孫國相爲本省布政使司右參議東昌兵備道

○遼東監軍巡按禦史方震孺差滿稱病請告許之

○下逆族佟養衝於法司

○辛亥上禦皇極門策試貢士制曰朕惟自古帝王所爲搏捥乾坤匡扶世運者靡不於文武二禾�秉爲兢兢書贊帝堯乃武乃文蓋全徳兼焉而舜曰文明禹曰文命湯曰聖武周之文謨武烈各標其一之數聖人豈於持世導民有偏指邪毋其於中有交相爲用者歟夫陰陽柔剛仁義自有天地而來至今不可廢也洪惟我太祖髙皇帝首辟函夏成祖文皇帝載奠邦家並提一劍馭軍而文治光昭於云漢揭六經訓俗而靈爽震��田�互�於雷霆文繇武張武因文靖於都哉洵追蹤帝堯而與虞夏殷周媲烈矣奕葉相承紹天闡繹𨿽疆隅小警不無震驚然金甌卒以不搖萬世永賴則列聖之威靈實式寧之芳躅具在亦可得揚厲其槪歟朕以沖齡嗣大歷服托於天下臣民之上日夜思所爲覲揚光烈惟是講學勤政親賢愛民簡將治兵爲大務蓋干羽舞階鼓鼙思士實並圖維軌事焉而蠢玆醜裔逆我顏行二年於玆竟未有能制其命者何也豈敢教隳而文徳闕抑聲容盛而武功弛與夫禁旅之環萃自若也衛屯之棋置自若也班操之更番自若也盟帶礪者列第而居綰組符者專閫而控乃動云無將動云乏兵不獲已議調發而列鎭苦虛伍矣又不獲已議雇募而烏合驅市人矣客兵散如搏沙土著聚亦兒戲總帥藉之勛冑旣繇禮之惟艱訓練寄之戚臣又典兵之有戒戔戔唇吻迄無成功說者以爲承平日久左武右文故其獘至此然聞有文事者必有武備古六軍之帥卽天子六卿用以內修外攘非岐途也卽如先朝殪阿臺馴也先羈順義芟逆藩創倭奴以及邇年東徵西討之役詠車攻而歌杕杜者詎異人任毋亦惟是擇人而專責之可歟夫武之徳七文之徳十有一季世猶能道之矧在帝王玆欲省繁言以核實審操柄以圖機赫然收順治威嚴之效用恢弘祖宗鴻業何施而可爾多士學古通今懷並用之術舊矣尙根極體要明著於篇毋泛毋略朕將來焉

○升土門堡守備盛略署都指揮僉事以遊擊將軍職銜管神機二營練勇參將事

○壬子大學士劉一燝三﹤鋶﹣釒﹥懇辭升蔭允之仍馳驛護送

○以西寧侯宋光夏爲南京中軍都督府僉書總兵談世徳署都督僉事中軍都督府僉書管事徐一鳴爲南京右軍都督府僉書提督大教場張彥芳爲南京都督僉書提督小教場胡從化署都督僉事南京後軍都督府僉書提督神機營事務

○先是薊州遵化兵備道髙捷陳恢復要策大略欲安輯遼左潰民蠲免畿輔加派及省直商算樹聲援於旅順天津借牽制於西北諸虜薊門一帶造器買馬喜峯等口建堡築城而尢歸重於選兵發帑掌兵部事大學士孫承宗具覆言避亂遼民已經設法安輯畿輔加派亦已奉旨蠲免惟是當帑藏之空虛財用爲急則各省直之商算寄派似難槪停但當嚴禁貪猾之侵克盡爲朝廷之用可耳薊中精銳器甲前已盡沒於遼苟不急加綢繆將來噬臍何及而喜峯等口密邇遵化馳馬卽至最宜相度形勢築建城堡以據要害至若樹旅順天津之聲援連和西北諸虜俟自治已備徐圖恢復之舉亦次第之不容己者獨慮錢糧不敷巧炊無計似應渙發金錢以救然眉其間選兵之法條陳縷縷聽該道行其所見可也上然之

○命鑄神機神樞五軍各營練兵總兵各關防給蕭如薰白兆慶王世欽

○命鑄募兵訓練副總兵官關防給杜應魁

○趙府奉國將軍翊音�金歐死宗兄翊鉖詔勒令自盡

○加升都司僉書杜弘域爲通州巡撫標下中軍遊擊

○癸丑大學士朱國祚史繼偕因人言波及各﹤鋶﹣釒﹥乞休溫旨慰畱

○命鑄經略遼東薊鎭天津登萊等處軍務關防給王在晉

○京營千總蔣承蔭中軍姜從仁因克軍被告糾羣弁哄噪於戎政府堂協臣李宗延具﹤鋶﹣釒﹥特參詔法司提問

○以戶部侍郎李長庚原任總理三部事王在晉督餉勤勞各蔭一子國子生

○甲寅遼東經略王在晉﹤鋶﹣釒﹥言臣身肩危疆無敢遜避然必內嚴而外自治則今日急於憂內又微臣戀主之情不容自已者請陳其略一曰防內患招兵嚴入城之禁以杜爭哄竊劫二曰詰內姦重犒緝事連坐容隱則眞姦可獲三曰飭內備積煤米以豫用整兵器以利守四曰嚴內衛申明祖制羽林佽飛揀選入直五曰節內供淸查禦帑節縮服禦頒賞以佐軍興六曰急內應關門兵馬錢糧甲仗器械有求必應毋致耽延誤事得旨覽奏具見深慮淵猷各衙門用心料理卿啟行在卽特賜蟒衣玉帶還與尙方劍行事勉建功勛以慰朕望

○命鑄專理山海關等處新餉關防給主事白貽淸

○賜天下貢士文震孟等四百人進士及第出身有差

○贈原任少詹事趙師聖禮部右侍郎蔭男希光國子生

○差禦史徐揚先巡按山西潘士良巡按蘇松

○乙卯遼東經略王在晉﹤鋶﹣釒﹥言東事一壞於淸撫再壞於開鐵三壞於遼沈四壞於廣寧初壞爲危局再壞爲敗局三壞爲殘局至於四壞則棄全遼而無局退縮山海再無可退爲此地經略難之又難臣今不行則以國法繩之詞嚴而義正行則以微言中之謀詭而機深甚則借事以徼名無端而起訕平地忽生荊棘暗中盡伏戈矛天下事決裂至此尙不回心條慮急救傾危而徒立戶分門互相攻擊恐非所以愛國亦非所以自愛也願皇上默矚臣鄰中議論孰正孰邪莫逃睿照得旨巖關重寄卿一意擔承中外倚賴誰復求多覽奏朕悉洞鑑向來議論偏私已有屢旨痛誡大小各官當共以國家爲念務令任事勞臣盡心展布毋蹈前轍期濟艱危

○發新餉銀十萬兩解湖廣從巡撫薛貞請也

○升永平府推官林鳳翔爲兵部職方司主事以廣西平樂府推官袁玉佩擬兵部主事聽用

○丙辰上禦文華殿講讀

○大學士葉向髙特疏申救侯震暘得旨國事多艱正賴卿等爲朕分猷言官一﹤鋶﹣釒﹥侵及四輔朕以卿等合詞申救已經量從輕處東西交訌黔又告變此何等時卿宜安意佐理閣務繁重元輔並輔臣宗彥國祚﹤氵隺﹥繼偕都著鴻臚寺堂上官宣諭卽出進閣辦事副朕倚望至意

○大學士沈﹤氵隺﹥力辯侯震暘疏並乞休致溫旨慰畱

○戶部右侍郎臧爾勸引疾乞休允之

○升湖廣按察司僉事侯執蒲爲光祿寺少卿山西按察使郭尙友爲河南右布政使

○丁巳諭閣臣朕覽屢次奏﹤鋶﹣釒﹥東西交變滿酋厚賄密布姦細潛入窺探朕心惶懼元輔向髙輔臣宗彥國祚﹤氵隺﹥繼偕乃朕股肱重臣正賴匡扶救時豈可以人言偃寓不出況今多事之際卿等仰體朕衷共爲同舟之濟翌日速出入閣贊襄佐理愼勿再有陳請以副朕佇望主意故諭禦史江秉謙先﹤鋶﹣釒﹥糾本兵張鶴鳴罪在經撫之上至是復言神宗朝石星非有失地之辱輿尸之凶第僣主和議遂以誤國論罪死視鶴鳴之剛愎自用失地喪師其罪更何如經撫罪下法司道帥累累就逮鶴鳴豈身在事外法有兩條而不亟逮亟下法司也上以樞臣視師尙未報命遽爾苛求以阻勇任江秉謙不諳事體姑調外任用

○黔省之困於安酋也撫按音問不通原任總兵張彥芳飛揭告急謂調附近鄰鎭精兵救援至是到部掌兵部事孫承宗覆言安酋乘我多事陡肆凶逆迫攻省城黔省兵力單薄非比成都見今撫按處圍城之中薪水易竭支撐難久救援稍緩是以省會予酋也除總兵張彥芳揭請鄰近精兵祈明旨申嚴各該撫鎭星速應援外湖廣土漢官兵應調二萬雲南鎭臣沐昌祚部馬兵應調一萬廣西泗城南州共調一萬繇都勻徑道疾趨救援但兵必須餉餉須速給合行湖廣撫臣卽於新餉內就近動支分發應用庶克有濟得旨黔省拯救宜速便著馬上差人行各該總鎭等官相機援剿務令克期濟事該省巡按官卽著監軍查紀功罪事完一體核敍

○以川貴並急發帑金三十萬爲援剿兵餉之用從戶部題請也

○戊午京師購捕姦細多有枉累大學士孫承宗疏言京師地重民囂操之或急勢將互相鼓煽互相傾排力未及姦宄而禍先中善良至於遼人後先數十萬誠宜簡防古固有陷虜陷番而回者若疑而殺之恐遂堅從逆之志而內之驚魂未定者或懷揚去之思卽如楊鎬李如楨自有應得之罪而或曰通虜近熊廷弼王化貞亦有應得之罪或又曰通虜彊予以莫須有之文反脫其不可逋之罪豈惟無以服本辜抑何以服天下也伏望皇上議法務盡事情不必旁借務當科條不必曲律﹤鋶﹣釒﹥入得旨詰姦自是要務但不得因此騷擾遼民已有屢旨安插還行地方官用心料理失事各官法司務公平問斷以服人心其因姦細摘發交通情節都要虛心審究明白如有枉累卽爲昭雪

○蔭原任兵部尙書石星男茂恩指揮僉事

○己未孝和皇后忌辰奉先殿行祭禮遣新城伯王昇祭慶陵

○掌兵部事大學士孫承宗題覆折衷防禦之策言當今急務莫急於守山海楊維新甄淑徐憲卿熊徳陽楊新期江日彩共言之而郭尙賓蕭基姚應嘉錢士貴謂前屯不可棄張鼐熊徳陽王遠宜楊世賞謂西虜仍當結近樞督二臣云楡關已擺守前屯已屯住而西虜亦已羈縻矣繇山海迆西莫急於防薊門十二路隘口蕭近髙余懋衡姚應嘉王命璇張汝懋畢佐周董羽宸潘汝禎共言之其地原有戚繼光遺規一修復而虜不能飛渡督臣自能料理繇外而內莫急於守京城勛臣之分守也重城之增髙也分垛派守環城建堡且掘品坑陷虜馬而伏火器也修城東馬房復補額軍擇將訓練也蔡思充侯震暘林一柱徐景濂王命璇徐憲卿楊世賞之議俱已行而保甲詰姦則蕭近髙周朝瑞董應舉徐大化陳胤叢之議已責成巡城禦史申飭坊官矣但點查公差需索民不能堪只嚴一家藏姦兩鄰皆斬之法必家自爲查而姦何所容至於京師營軍任將分練增選鋒習技藝加軍士之糧重總協之權如陳胤叢蔡思充周朝瑞趙時用甄淑徐憲卿諸議已行分練加糧矣惟盡搬武官家眷入京恐難於著贍盡移營兵入城住居民僧房官給房價恐軍民雜處不如以給房價之費增造營房也陳胤叢蕭基議練班軍蔡思充楊世賞議選練衛所餘丁王命璇徐大化議戰車熊徳陽議料理軍器董應舉侯震暘議造器築銃臺事系臣部者已擇人任之其系工部者已移文料理若薦舉材勇諸﹤鋶﹣釒﹥中已有其人如蕭如燻白兆慶王世欽已令練班軍薛來胤紀元憲李懷信馬世龍張士顯已經擢用其餘尙容耳而目之用爲一臂之助也其招兵一事人人言之已經覆行但不可溢三萬之數亦必令其居城外一以便訓練一以靖輦轂耳若團練鄕兵則賢有司之事然其肯綮在蠲租稅以固民心選守令專意保障則吏卽是將民卽是兵皇上亦何愛區區租稅不爲京師厚藩籬山海壯聲援耶上是之

○工部尙書王佐引疾乞休允之仍予馳驛

○升南京兵部車駕司員外郎蔡應麟爲南京光祿寺少卿

○升湖廣武昌府知府胡一鴻爲本省按察司副使靖州兵備道

○庚申荊王由樊薨逝命輟朝三日遣官治喪祭如例

○工部尙書王佐題覆漕臣佘合中﹤鋶﹣釒﹥飭漕政三款一漕之苦苦在漂沈長河𨿽稱洪濤而船壞多在窄岸平溪緣造船工值不盡用於船而侵牟於囊橐耳今後裁革私耗倍加匠料使板釘如法足以任風濤而無漂流之患一漕之遲遲在貿易漕規每船正糧不過五六百石乃裝載私貨不啻數倍沿途貿易展轉遲誤今後造船定以千石爲限不許多帶私貨庶船輕則推挽易舉一漕之難難在淺澀舟行遲速可以定地方殿最今後務盡力挑浚管河部司總其成沿河州縣分其任隨淤隨浚浚必期深土必遠運無使復歸於河以滋淺阻違者以曠職參論詔如議

○贈原任通政使吳達可都察院右都禦史

○辛酉命禱雨

○先是山海總兵孫顯祖被論褫職兵部尙書張鶴鳴題請以宣府總兵汪應詔補山海而以總兵王國梁鎭守宣府從之

○準告病禦史喬時敏回籍調理

○壬戌大學士葉向髙等陳目前切要事務一安遼民難民入關至百餘萬糊口之計旣窮走險之謀必起自天津至山海曠地可耕分布遼民於此量給資本使之力耕旣可變荒蕪爲成熟亦可聯保甲爲戎行也一省煩言年來議論紛囂人情厭苦卽爭論經撫章﹤鋶﹣釒﹥如山今經撫已送法司三尺之刑書具存千秋之公論難掩何用嘵嘵爲一明職掌我朝革中書省散其權於六卿閣臣僅供票擬之役乃有所擬允而部中之沈閣如故不得已令科臣糾參而科臣之不糾參如故更責臣等以推諉望臣等以徑行則臣等之說窮此諸臣所當共圖者也一卹民困今日最爲民害莫過驛遞往時縉紳水行不過二舟陸行不過數十夫今用舟動至三四用夫動至一二百何輜重累累至此且有分外之勒索嘗例之折乾要津作俑庶職效尢今後自眞正公差外有借名差遣及告病回家皆不得冒用勘合船過二隻夫過六七十名者悉行參治不發覺者罪坐地方官亦紓民困之一也一收人心人心不搖卽有禍亂不至糜爛決裂今日徵調轉輸之苦處處騷動然司農束於內帑有限無計可施惟將十庫錢糧稍可緩解者盡行折色一二年以濟軍需其蘇杭等織造自供應袍服及賞夷叚疋外大加減免雲南貢金道路已絕宜準免解使普天咸知聖明徳意堅愛戴之心消攜貳之志也得旨覽奏具見忠君爲國深謀遠慮但十庫額解錢糧成造禦用等物盔甲弓矢硝黃軍士胖襖布花夷人絹疋等件亦系內庫供應各邊關領其織造龍袍並賞夷叚疋系供用急需勢難停免貢金準暫停內明職掌各部科沈閣糾參事情以後各該部科務要虛心秉公核奏毋徇體面致乖和气安插煩言等事有禆國計著實舉行

○卹原任太常卿洪文衡予祭葬如例

○升寧波府知府方應明爲浙江按察司副使分巡嘉湖道靑州府知府柴寅賓爲湖廣按察司副使

○河南省城地震

○癸亥保定巡撫張鳳翔﹤鋶﹣釒﹥言今之策奴者率慮犯關門犯諸隘直簿都門不知此猶奴下策奴計最狡且以一旅綴山海一旅走桃林古北一片石諸口而別馳精銳繇間道犯眞保諸郡以絕天下兵馬之路亟當畱屯大兵守此一綫使南北得以往來𨿽允舊撫之請增兵五千而眞保易定紫荊之間分之不過千人進不足戰退不足守何以濟事當再益萬五千人隸標下萬五千人駐保定一萬駐易州五千守紫荊等關而又厚其糈利其器鼓其忠義之心練其攻守之法以與山海薊門首尾聯絡以成常山之勢此備禦之急著也敕部速議

○予衍聖公孔尙賢並妻嚴氏祭葬如例

○掌詹事府事禮部尙書顧秉謙引疾乞休不允

○起原任光祿寺少卿蔡獻臣爲本官

○復除原任狹西按察司副使郭維禎爲雲南按察司副使分巡金滄道

○降補原任雲南布政使司右參政楊俊臣爲狹西按察司副使分守西寧道

○甲子上禦文華殿講讀

○南京吏科給事中姜習孔請停不急之務言今之時東西交訌海內騷然窮民有竭澤之憂危邊有焦釜之慮司農無點金之術內帑非不涸之倉但望皇上節得一分便濟一分之用緩得一件便應一件之急諸臣皆勸暫停大工誠救時之苦心也臣承乏巡視庫藏恭奉傳造𨿽節縮估計不敢冒破然費�二萬矣鹵簿大駕約費五千矣鐵葉氊襖約費六萬矣諸王袍服約費三萬矣文武誥軸約費四萬矣業已岌岌不支又傳造門殿陳設物料𨿽未估計大約不下五六十萬往例此項始借工部以應采辦旣派應天十四府以補庫今工部以遼餉括盡而應天加派遼餉百姓嗷嗷已無可派況大工旣已暫停陳設之物尢屬可緩且開取太多不無冒濫伏乞皇上暫行停止並敕重加裁減無使有益之金錢空塡無厭之壑也上命該部分別具奏

○禦史梁之棟奏稱楡關一無所恃敗著大有可虞地危而鎭之以安則莫先定人心時迫而理之以漸則莫先保內地事繁而處之以簡則莫先專責成勢弱而振之以彊則莫先嚴賞罰大學士孫承宗如議具覆因言方今法行於小臣而不行於大臣法行於文臣而不行於武臣法行於將而不行於兵法行於伍兵而不行於逃兵法行於舊兵而不行於新兵對敵之兵任其死而先走之兵任其生守而不逃之兵任其饑欲死逃而應募之兵又任其飽欲死究不至空舊伍以應新募不已舊伍者弱而無所用新募者復驕而不可馴究不至舊兵虛並新兵亦虛不已臣以爲凡此皆將罪也貪婪弁流外以招募爲內以扣克爲實技未見而囊已盈今後敢有仍如此者罪無赦報可

○起升宣府總兵江應詔署都督同知充總兵官鎭守山海經略遼東

○升直隸鹽城守備王繼祖爲貴州都司僉書直隸楊捨守備張應干爲河南都司僉書廣西慶遠守備陳照爲福建都司僉書廣西巡撫標下坐營李正道爲河領班都司僉書

○乙丑兵部﹤鋶﹣釒﹥言毛文龍自鎭江獻俘屢次撓虜惟是應援之具苦於無兵今福建調取水兵三千其人故習驚濤駭浪之中與文龍伎倆相合卽以來將侯銳郭士綽楊聯墇統率渡海而生員王一寧授以府判之銜與文龍參酌軍機或明牽其勢或潛搗其巢使之努力圖報上從之

○遣戶部尙書汪應蛟祭太倉之神

○升少詹事兼侍讀學士魏廣微爲南京禮部右侍郎

○升兵部右侍郎張經世爲本部左侍郎總理三部兵餉器械寧夏巡撫兼兵部右侍郎王之采回部管右侍郎事兩廣總督陳邦瞻爲兵部左侍郎戶部右侍郎陳大道爲本部左侍郎天津巡撫畢自嚴加戶部右侍郎督理遼東糧餉協理戎左僉都禦史李宗延爲戶部右侍郎

○補添設兵部右侍郎吳仁度爲本部右侍郎

○升寧夏守備李云爲狹西都司僉書四衛營坐營張大化爲山東都司僉書宣府龍門所守備禇堯庚爲大寧都司僉書

卷之二十終

大明熹宗悊皇帝實錄卷之二十一

天啟二年四月丙寅朔孟夏上親享太廟

○進會試錄

○光祿寺少卿髙攀龍疏劾戚畹鄭餋性言張差事系鄭餋性主謀且以盧受李如楨皆其私人宜亟命餋性歸湖廣原籍而李永芳曾約如楨內應宜亟誅如楨以除禍本又言崔文昇亦宜明正典刑得旨朕禦極以來宮府協心禁庭安靜外人如何妄生猜疑輙形章奏鄭餋性若欲回籍當自行奏來保全國戚當仰體朕心不必多言李如楨已具獄並文昇朕自裁處不得牽扯生事

○升協理詹事府少詹事張邦紀爲禮部右侍郎兼翰林院侍讀學士管理貼黃

○升易州兵備山西布政司右參議李邦華爲光祿寺少卿南京光祿寺少卿馮若愚爲南京太僕寺少卿

○升河南按察司按察使焦馨爲廣東布政司右布政使山東布政司右參政熊文燦爲山西按察司按察使備兵井陘

○丁卯先是戶部尙書汪應蛟疏薦舊標下守備楊國治及勇士董大勝陳應元等擬授參將遊擊等職銜俾練所募兵兵部言日來招兵之議紛起募檄飛傳四出識者憂之臣欲俟招有次第暫行停止以安人心如計臣所稱董大勝陳應元不敢不藏之夾袋以備推轂之選乃二人不問官於臣部止據該部所擬遂皆橫金貴倨不經題覆何得名官固知國家多事宜以爵名號召豪傑正謂爵名當則重天下視爲恩榮不當則輕天下視爲格套年來恩數多以賞大功之成者輙加於初授無怪乎功不易竟也今使都城內外人人皆如大勝等執旗鼓登壇坫臣不知所終矣上敕禁之

○先是薊州緝獲姦細杜茂招系李永芳差來多賫金帛潛探消息又稱佟卜年與永芳往來蹤迹甚悉兵部尙書張鶴鳴以聞上命速逮杜茂佟卜年錦衣衛官旗持二駕帖往刑科署科給事中熊徳陽先僉杜茂等一帖其佟卜年一帖與同科劉弘化議欲具本參論續僉稍遲張鶴鳴據官旗言入奏以徳陽不卽決僉上命調徳陽於外給事中劉弘化上言駕帖已僉原非終於執定有何忤於樞臣有何礙於逮系乃樞臣過聽官旗遂以冷語幹聖怒道路傳說以爲布网已定旁借事端暗施辣手臣同在一科與聞其事今令同官獨任其罪非臣心之所安也乞並罷臣上報已有旨蓋先是徳陽有﹤鋶﹣釒﹥力詆張鶴鳴疑鶴鳴借以中之云

○蔭原任大學士沈鯉曾孫仔中書舍人

○蔭總兵杜文煥男弘壃楡林衛指揮僉事世襲

○升狹西布政使司右參議宋槃爲本省按察司副使

○加升遼東監軍參議閻鳴泰山東按察司副使照舊管事

○戊辰南京禦史何薦可疏論廣寧失守之罪專責撫臣不及經臣更責本兵張鶴鳴自請視師皆爲罪案禦史馬逢臯劾之言此言一唱人心無復眞是非疆場無復眞功罪朝廷亦無復眞刑罰上以何薦可輕率妄言降三級調外用

○巡按禦史張愼言疏修舉天津屯田言自枝河而西靜海興濟之間萬頃沃壤惜荒爲黃茅白葦之區河之東尙有鹽水沽等處爲膏腴之田不知凡幾客歲同知盧觀象開寇家口以南田三千餘畝臣徧觀其溝洫廬塘之制種植疏浚之方皆具而有法期年成聚人何憚而不爲也大抵開種之法有五一官種謂牛種器具耕作雇募皆出於官而官亦盡收其田之入也一佃種謂民願墾而無力其牛種器具仰給於官待納稼之時官十而取四也一民種民之有力者自認開墾若干迨開荒旣熟較數歲之中以爲嘗十一而取是也一軍種卽今海防營軍種葛沽之田人耕四畝收二石緣有行月糧故收稍重也前四法已行矣又有屯種之法祖宗衛軍有屯田或五十畝或百畝軍爲屯種者歲入十七於官卽以所入爲官軍歲支之用國初兵農之善制也今日兵與軍分而屯止存其名矣當選各衛之屯余墾津門之沃土如前官種之法大約人耕水田六畝計廬舍一切之費畝得一金又自春作至秋九月收成凡七月月餉一兩計費一百三十金而開六十畝準盧同知已墾之入當得三百石礱米三而得一爲百石至明年力作之費卽給於今歲之獲又以餘力耕附近旱田相土宜而播黍稷寬其力而不稅其畝人樂於耕積而十倍百倍視江以南糧艘之運率十鐘而致一石者相萬也下疏於部

○原任給事中侯震晹被調陛辭言今土崩瓦角�羊之日要在收拾人心欲收人心先去其失人心者而已今日遼餉𨿽不可撤然酌其地而差等之如京畿及近關徵調倍煩轉輸倍苦宜議也滇黔川廣有事之地宜議也吳之蘇松常鎭浙之杭嘉湖賦額最重皮骨已枯宜議也至於外角�羊錢糧獘孔百端倒批其最著者宜立號批之法由巡視衙門印批一號至十百千號用印鈐蓋半發省半存巡視以便對驗以防洗攺首角�羊用一號次角�羊用二號逐一塡寫角�羊過數目日期匯爲一冊投該部與巡視互對假印假批姦獘立見矣且如臣邑嘉定闊布一項有五六年前角�羊戶領銀或千或萬至今查無著落者緣此布非系欽賞軍邊爲決不可緩之徵耳則十庫本色決宜議折以極急之金錢辦極朽之庫貯以有盡之脂膏供無盡之鋪墊柰何不從變計也吳中爲重賦根本則水利宜急七郡之水全以震澤爲輸灌自海忠介開浚以後吳松江等處漸堙塞矣七郡無宣瀉之所潦則千里爲湖旱則涓滴何藉有田不稼而責以百倍之重賦其能堪乎夫號批與開浚事無難舉而言減賦則司農不樂聞言折色則內璫不樂聞然不於此時收拾人心至忽焉減不及減折不及折天下事尙忍言哉得旨侯震晹已經調處又掇拾條陳率意妄言著降一級調外任用

○準原任順天府府尹萬自約復原職其子生員萬民憼奏請部覆從之

○蔭原任右庶子楊守勤男徳隆國子生

○起攺南京禮部右侍郎朱之蕃爲吏部右侍郎起升詹事府詹事掌南京翰林院事溫體仁爲禮部右侍郎各兼翰林院侍讀學生俱充實錄副總裁翰林院修撰莊際昌編修賀逢聖林釬朱繼祚張翀簡討丁乾學金秉乾姚希孟楊世芳丁進劉宇亮各以原官充纂修官

○授一甲一名文震孟翰林院修撰二名傅冠三名陳仁錫俱編修

○起原任吏科給事中張孔教爲吏科都給事中禮科都給事中李若圭爲兵科都給事中兵科都給事中楊漣爲禮科都給事中

○授暫擬禮部主事陸獻明爲浙江道禦史

○己巳兵科署科事左給事中朱童蒙等疏言贊畫何棟如領餉南部原募浙兵今但驗到關之兵實由浙來若干有一兵方準一兵之費若募北地充數則安家行糧所費幾何乞敕經略淸查銷算追其餘銀以佐帑金下部議

○豊城侯李承祚三疏請募練自效部覆難之復請統兵出關得旨疆事方殷勛臣才若可用該部自當推舉其募兵已有定議何得屢來瀆奏

○蔭原任大學士於愼行孫元燁中書舍人

○蔭大學士沈﹤氵隺﹥男沈臯國子生

○庚午奉安孝端顯皇后神主於太廟遣駙馬都尉侯拱宸行禮

○上諭吏部都察院朕自禦極以來日夕冰兢守我祖宗之法惟恐失墜每見科道各官屢次紛囂前有旨不許擅出私揭昨覽報又見揭帖顯是不遵全無爲國爲民肆行狂噪嚚訟弗已是何景象其中是非公論難泯自奴酋發難以來徵兵轉餉軍民塗炭已極皆因偏見黨論致使經撫不和故將遼左疆土盡行失陷未見恢復奇謀朕深痛恨新進後輩遽司耳目全無秉公專行報復逞意妄言淆亂國政本當杖褫姑從輕薄懲已後科道各官俱要虛心盡職共襄國事再有結黨排誣的朕遵祖制憲章決不姑息爾各部院大臣勿畏鑠金之口勿狥面孔之私務求從公劾奏定行重處不宥故諭

○加升巡撫山東右僉都禦史趙彥兵部右侍郎仍舊巡撫

○禮部署部事左侍郎周道登再疏乞休不允

○登萊巡撫陶朗先延綏巡撫張之厚俱引疾請告部覆許之

○辛未孝端顯皇后忌辰奉先殿行祭禮遣永年伯王明輔祭定陵

○發年例銀二萬兩於寧夏

○左都禦史鄒元標疏言恭繹明詔俯念遺賢亡者卹錄存者召用今卹錄未盡者幽魂貞魄尙肅風霜之气宜不俟終日可也存者召用矣臣每在班行中見諸臣白髮蕭蕭年資在諸臣之先而沈滯下僚猶然三十年前當得之官則何以爲起廢諸臣計也至邇年以京察錮人人多以門戶受錮不知門戶乃朋黨之別名漢唐季所以空人國也如今胡桂芳金士衡章嘉楨葛寅亮楊廷筠沈應奎吳亮吳良輔吳爾成賀烺丁元薦李炳恭史記事劉定國沈正宗韓萬象塗一榛麻熺王時熙陳一元荊餋喬張篤敬諸臣各任其意气相激而成一觸世网便爾沈淪則論人不恕之過也略瑕取瑜可終令之老死牖下乎卹錄死者所以勵生者於今日重用生者所以慰死者於前日惟在皇上之鼓舞耳上付所司議行

○蔭原任大學士方從哲次男淑灝中書舍人

○準大學士葉向髙侄成經承蔭注選

○差禦史潘云翼巡按兩關兼遼東監軍

○升山西按察司按察使王豫立爲河南布政使司右布政分巡汝南道鳳翔府知府吳從誠爲河東鹽運司轉運使

○升獨石參將董繼舒爲寧夏東路副總兵京城巡捕參將沈勛爲寧夏副總兵調甘肅鎭番參將張茂勛爲涿州參將升山西都司李嘉訓爲居庸關參將

○升山西遊擊杜光宇爲五軍三營參將延綏遊擊黃承祿爲河州參將

○調大同北路參將渠家禎爲靖虜參將

○升河南巡撫中軍馬永壽爲濟寧遊擊

○調大松山遊擊吳登太爲固原遊擊

○升宣府龍門守備魏汝孝爲巡撫標下游擊

○升狹西西安前衛武舉鎭撫王宗禹爲寧夏水利都司

○壬申上禦文華殿講讀

○南京刑部尙書李長庚疏辭新命不允

○攺山東登萊道按察使楊述程於貴州管威淸兵備事

○山西鴈平道王於陛湖廣荊南道盧瑛田俱以參政新銜照舊管事從督臣張我續請也

○升雲南廣西府知府髙如斗爲本省按察司副使

○以合州知州翁登彥保全孤城升四川威茂道按察司僉事

○癸酉先是監軍袁崇煥欲調取廣西狼兵五千舉林翔鳳往又欲調泗城南丹一萬廣西撫臣何士晉言狼兵輕生敢戰亦土酋之性而今亦不然矣卽每歲檄之戍梧戍桂戍馗營十不二三率以雇替應點閱未幾盡逃而土酋按籍索餉則必如其額而所過騷擾又不可言至於泗城南丹粵之土司弱者奄奄彊者舛�鳥驁兵之難調甚明卽欲調二土司似不必取盈一萬其領兵赴山海第專責林翔鳳平樂府推官袁玉佩乞畱爲地方之用疏下部掌兵部事大學士孫承宗題覆崇煥欲調取西粵狼兵而粵撫躊躇於徵調之難一則身在巖關欲借力而用其所素附一則身在地方預設念而慮其不可知今惟待士晉到彼與玉佩面�度其情勢狼兵可調則調不可則已其泗城南丹等兵亦聽該撫酌量撥發不必拘定成數總之督撫纓冠之誼爲山海者當不後於爲黔而崇煥玉佩翔鳳旣饒有結納之素且稱沿途約法井井似非漫無師律者廉頗用趙卒以成功異日破虜先登未必不出於此也上是其議

○命贊畫太僕寺少卿何棟如回寺供職

○蔭原任司經局洗馬鄒徳溥孫世求國子生

○調南京太常寺少卿楊材爲太常寺少卿

○升戶部郎中徐紹沆爲狹西布政司右參議西路兵備道

○甲戌敍萬曆四十八年狹西臨洮靑羊水斬獲功級守操等官脫凡吳光先等賞賚如例

○先是禦史董羽宸以逃兵逃民必不可用亟宜團練土著義勇而舉監生柯仲炯統領招練及生員李一鳳義民吳文耀等疏下部兵部題覆請以柯仲炯授府判職銜綜畫軍事吳文耀李一鳳各量授守備職銜許其簡選五千於就近馬房寬闊之處擇地屯住分司訓練俟效有功迹一體升授上從之

○命董其昌仍以太常寺少卿管國子監司業事

○升翰林院編修葉燦爲南京國子監司業

○升太僕寺少卿史弼爲南京光祿寺卿管少卿事

○起原任副總兵吳自勉協守山石二路

○調副總兵毛有倫協守燕建二路

○起都司僉書王秉忠管燕河參將事

○攺遊擊尢世祿管建昌路參將事

○調都司僉書朱來管遵化巡撫標下中軍遊擊事都司僉書李成先管遵化左營遊擊事遊擊髙師孟管建昌車營都司事

○乙亥以吏部左侍郎盛以弘禮部左侍郎周道登充日講官

○經略遼東王在晉述沿途險要出京四十里爲通州州有新舊二城頗稱堅厚宜宿重兵於此爲京師聲援惜兵不滿萬而朽甲鈍戈不堪爲用耳過通爲三河縣東十里有河通寶坻冬夏水不涸挑淤浚之使闊阻上則沙可囊潤下則水可安毒河之東有山可伏兵距河多築土堡藏火器山中伏發首尾擊之敵勢必摧三河以往爲薊州山不甚險然城郭依巖又當孔道設重兵守之賊不能過無柰兵僅千勢未壯也薊州玉田豊潤三州縣皆無正官而玉田道途平坦非宿兵之地行次永平城外有山有水山可設疑設伏流沙旋繞澗水潺湲阻河而軍賊不能飛渡關門以內隘口甚多各隘守軍徒掛虛籍營馬皆下駟有可守之地而無可守之兵先是見薊鎭總兵許世臣一一訊各邊武備謂各邊銃炮器械火藥弓箭皆那借援遼遼不能存而各邊有阽危之勢甚以遼民充塞釀成腹心之患則今日之籌邊未易言也上然之命作速料理

○命工部尙書管右侍郎事姚思仁爲本部尙書

○升太常寺卿白瑜爲通政使司通政使大理寺左少卿余懋衡爲都察院右僉都禦史協理京營戎政

○升光祿寺少卿李邦華通政使司左通政袁可立山東左布政使李從心山西右布政使佘自彊俱都察院右僉都禦史邦華巡撫天津可立巡撫登萊從心巡撫寧夏自彊巡撫延綏

○起升原任吏部驗封司郎中謝啟光爲南京大理寺右寺丞

○丙子成都自正月角�羊圍後我師乘勝長驅資陽內江等縣簡瀘等州並各衛所共四十餘處俱已恢復惟重慶尙爲賊據攻之未下巡撫朱爕元馳報捷音並追述奢酋圍城始末與文武將吏鄕紳土司人等戰守勤勞之狀得旨逆酋敗逃州縣盡復朱爕元並武將及鄕紳土司人等忠勞懋著候事平優敍還先宣諭朕意以示勸獎仍著同心奮力相機剿撫務除凶逆以安地方

○準原任刑部侍郎蘇民曾孫象乾蔭國子生

○升工科給事中李春燁爲戶科右給事中工科給事中霍守典爲刑科右給事中兵部職方司主事莫在聲爲本司郎中

○丁丑貴州巡撫王三善以黔事危急募兵需餉乞將所屬湖南五府舊額京邊新餉二十四萬盡數與黔以供軍儲疏下部議戶部尙書汪應蛟題覆請以一半角�羊貴州充目前募兵支費一半仍舊角�羊部俟蜀平再行酌議上從之

○升江西布政使司右參政莊祖誥爲雲南按察司按察使武定兵備道霸州兵備山東按察司副使眞憲時爲江西布政司參政南寧兵備道

○戊寅孝懿莊皇后忌辰奉先殿行祭禮遣彭城伯張嘉猷祭昭陵

○巡按直隸張愼言疏言廣寧失守河西士民轉徙入關者以百萬計方欲招集津門以無家之眾墾不耕之田乃有原任東城兵馬司吏目郭世安挈家浮海旅寄天津捐七百金之貲募地丁自墾水田七百畝且願授守備職銜在衛專管屯務廣集遼人繼輸屯貲從此漸墾漸辟成聚成都足餉彊兵實爲便計臣請再檄天津道撥海防營軍三百助之播種經費不足查有寧山衛屯餘剩積銀三千兩節年充餉銀一千兩給海防同知盧觀象提調給發指授屯種由百頃而千由千而萬計功超擢於軍屯民屯之中卽察其禦眾之才自有窺左足而動者矣則今日郭安世之題所謂先從隗始也命依議行

○遣禦史張捷巡視光祿楊鶴巡視京營曾陳易巡視殿門工程

○攺新升廣東布政使司右布政焦馨於河南分巡河北道

○己卯上禦文華殿講讀

○協理戎政右僉都禦史余懋衡疏辭新命不許

○禮部右侍郎朱延禧疏辭新命趣令受事

○起升原任吏部稽勛司郎中趙邦淸爲四川按察司僉事

○升湖廣布政使司右參政李如檜爲山西按察司按察使

○調柴溝堡參將孫秉乾爲獨石參將神樞七營參將汪濟民爲鎭靖參將升石匣營遊擊汪爾信爲密雲奇兵營參將浙江掌印都司李甘來爲狹西慶陽參將總督中軍魏文璧爲薊鎭右營遊擊京營坐營王嘉春爲薊鎭馬松遊擊甘肅標下坐營哈光顯爲永平遊擊調葛峪參將髙勛爲大同北路參將升雲南都司掌印王鼐爲福建北路參將大寧僉書張文道爲大同巡撫中軍遊擊鎭川守備王洪爲狹西入衛遊擊

○庚辰考試天下歲貢恩貢生員取上中卷各有差

○通政使司右參議呂邦燿言古曰惟克果斷乃罔後艱蓋斷爲治法緊關如四時之不可易也如雷霆之不可測也我朝開國之气運遠過宋朝而近日相習之人情大似宋末眞徳秀曰意見小異則已成枘鑿論議小激則目以譸張今不似之乎又曰士馬銷亡而不問干戈頓敝而不修聞危蹙之報則冀其非實得安靜之耗則幸其必然今不似之乎又曰政出私門謀尢回遹隳祖宗之法度壞朝廷之紀綱民力朘削而無餘人材衰颯而不振今不似之乎魏了翁曰邇來邊塞不和朝廷但知委曲覆護聽其相傾相軋以餋成亂本而不知所以處之今不似之乎李鳴復曰朝以爲然暮忽以爲不然始以爲可俄又以爲不可今不似之乎又曰乘機薦引率多親戚故舊之私隨事獻替每有黨同伐異之意髙談正理滿腹私情今不似之乎葉夢鼎曰外有窺邊之大敵內有伺隙之巨姦奇衺蠱媚於宮闈燻腐依憑於城社彊臣悍將芽蘗易搖艸竊姦宄肘腋皆變今不似之乎馬廷鸞曰天下安危人主不知國家利害羣臣不知軍前勝負列閫不知今不似之乎在在推諉件件因循今日曰議明日曰勘議者無一定之見勘者無必得之情阻賢豪任事之心啟姦佞窺伺之路故臣以斷之一字爲今日望也上嘉納之

○經略遼東王在晉旣抵關以拒奴撫虜堵隘守關事事宜急疏言臣未至時西虜重趼接踵蜂湧窺關臣至諭所部乞賞自有受賞之地不可近關要挾督臣樞臣亦馳檄諭之虜見諭帖而泣時正議撫賞因索勒太多尙靳而不許然旣不敢多與以開釁又未可加兵以速禍也樞臣見臣受事亦擬復命今查各隘口邊墻未葺器械未整兵馬未足錢糧未議將官惰窳軍士偸閒須得大臣行邊整頓伏乞皇上亟敕督臣專管撫夷一事移駐關門以便調度樞臣巡行各隘整飭兵戎俟賞事成督臣可以還政巡事理樞臣可以還朝臣亦可以擔任危疆上從之

○先是薊遼總督王象乾題議永平府一片石二處各添副總兵一員山海鎭總兵標下設左右腋二營各添遊擊一員南海口添水兵遊擊二員永平撫寧二處各添遊擊一員中前所前屯衛各設遊擊一員山海路邊城五部添設守備五員以上各處通共添水陸馬步兵丁四萬八千八百名上命經略酌議委用經略王在晉題稱應添各官永平副總兵部推遊擊有馬世龍矣一片石題補副總兵有吳自勉矣南海口水兵見有遊擊金冠都司張國卿矣其餘遠調不能卽至見在進關諸將中罪有可原才堪任用者可以酌量咨用如前屯衛中前所暫委參將周守廉遊擊左輔領兵駐八里鋪往來遊哨矣其山海等處如遊擊張世胤應補山海左掖營都司鄧茂林應補山海右掖營管參將事參將賀謙應補永平管遊擊事倪承勛應補撫寧管遊擊事參將李承先應補山海邊城南一部行守備事都司李秉春應以原銜管南二部事參將黃中順應以原銜管中部守備事參將髙國珍以原銜管北一部守備事都司史光裕應以原銜管北二部守備事其李灌尙志弘劉思尢岱王楹五員每部派一員統馬上游兵三百名各在分管所部城下緝拏逃軍梟斬以狥至於應添軍丁四萬八千八百名議召募則苦無安家行糧衣甲器械之費臣查在山海等處防守關隘之兵數近七萬酌量分布亦足濟目前之用也下部覆行

○升戶部郎中田一井爲山東按察司副使登萊監軍道

○升淮安府知府宋統殷爲山西按察司副使易州兵備道

○卹援遼陣亡潼關衛千戶王應干加贈二級仍襲升二級

○辛巳禮部尙書孫愼行﹤鋶﹣釒﹥言臣往家居杜門值皇祖考相繼賓天哀號無地聞皇考速逝實緣醫人進藥不愼已睹邸報有鴻臚寺官李可灼進藥兩丸乃原任大學士方從哲所進可灼非用藥之官丸藥不知與病癥相宜乃敢突然以進許世子以不嘗藥而父亡春秋尙書許世子弒君從哲𨿽無弒之心卻有弒之事恐百口無能爲天下萬世角�羊矣且從哲所不能角�羊非獨此也其先傳欲立皇貴妃爲後祖制未有以妃爲後古今亦未有帝崩立後者突傳此旨禮部疏云輔臣方從哲傳其言可味向非禮部科道執爭貴戚上章請免幾至誤立貽禍宗社顧命元臣視非嘗大變漫無主持從哲不能爲天下萬世角�羊者一也先是議上尊謚稱恭夫宋之恭端已屬將亡衰主而晉主降宋亡謚晉恭隋主降唐亡謚隋恭周主降宋亡謚周恭皇祖四十八年功烈無前比於降王逋裔非眞不學無術其實咒咀君父從哲不能爲天下萬世角�羊者二也自後又有選侍垂簾聽政事選侍宮中何知前代有此卽劉遜李進忠麼﹤麻骨﹥小﹤監﹣皿立﹥何遂膽大揚言從哲元臣不聞慷慨一言至九卿科道急請移宮尙濡遲不進任婦寺之縱橫而特佐其焰忍衝主之臲卼而不與其憂從哲不能爲天下萬世角�羊者三也以此三事例彼進藥其敢於犯天下之大名義釀社稷之大禍患春秋無將漢法不道眞無以過伏乞皇上大奮乾剛立下臣奏會九卿科道從公詳議臣言有當將從哲正肆放之罰嚴兩觀之誅並將李可灼嚴加拷問寘之極典如臣一言無當卽重治甘心焉得旨舊輔方從哲素稱忠愼皇考彌畱李可灼進藥原出聖意卿言𨿽忠愛然事系傳聞並進封移宮等事當日九卿科道官多所親見據實會奏以釋羣疑其李可灼輕易進藥不能無罪令並議以聞

○原任大學士方從哲疏辯言進藥系皇考內傳催進進封則皇考遵皇祖遺言議謚則定擬在閣而集議在九卿科道且當時所擬亦不止一恭字移宮則皇考升遐之後卽屢諭內臣奏請臨期復與同官具揭立催何云無慨慷一言得旨覽卿奏事情始末皆朕所知遠方傳聞未確禮臣感憤有言已有旨令各據實奏明以釋中外之疑

○左都禦史鄒元標以老臣淹滯請於三品京堂量爲添注吏部覆擬南北太常太僕光祿三寺添注正卿二員將起廢諸臣需次升補俟耆舊布列人材疏通之後再請停止從之

○差禦史倪應眷巡按順天謝文錦巡按江西

○以錦衣衛指揮許浩然堂上僉書管事於日升王受餋俱南鎭撫司僉書管事

○升總兵張安署都督僉事充掛印總兵官鎭守宣府副總兵兪咨臯署都督僉事充總兵官鎭守福建宣府總兵張繼先以原官充總兵官鎭守天津等處地方

○壬午大學士沈﹤氵隺﹥題先該臣募官勇二百五十二員名續到勇士三百名俱奏乞分撥東西策應兵部隨題撥遊擊晏日華率都司等官五員帶所部兵五百名赴關矣又撥都司顧思忠等赴四川總督聽用矣乃有謂臣題官太濫至一百六十餘員今止實授官二十四員可查也又謂各官勇俸糧費過六七萬今每月實支銀八百餘兩自元年八月至今亦止共五千六百餘兩可查也臣召募官勇原冀其用力邊疆今旣分派東西盡數出徵卽有河西逃兵闌入京師不得假稱投在內閣以爲臣罪也疏入報聞

○刑部尙書王紀左都禦史鄒元標大理寺卿周應秋等會審遼東經略熊廷弼巡撫王化貞罪狀具獄詞言奴酋猖獗遼陽失陷拔化貞於監司起廷弼於田間畀以軍旅重任二臣被非嘗寵遇宜同心戮力誓滅此而朝食不虞其相鬧一場挈河西拱手送奴竟以一逃結局也王化貞受命於敗軍之際廣寧危若累卵只乎撐持八閱月人誰不憐之但朴實不知兵用虜而反爲虜用用間而反爲問用叛逆孫得功輩日侍左右而不悟認賊作子聲聲立戰賊尙在百里之外而棄廣寧如敝屣匹馬宵遁哀哉化貞有憂國之心而無謀國之智有吞胡之志而無滅胡之才事已至此安所逃罪宜服上刑以正厥辜若熊廷弼才識气魄睥睨一世往年鎭遼而遼存去遼而遼亡關系匪輕再起經略賜劍賜蟒侑以金帛餞以九卿受此異數何以仰答眷寵迨其初出春明卽邀有控扼山海之旨識者已知其無意廣寧矣抵關以後𨿽言我兵不宜浪戰西虜不足盡信永芳降情之叵測廣寧人心之不固語語若持左券獨其剛愎之性虛憍之气牢不可破以爭毛文龍功罪一事開釁化貞水火之形旣分玄黃之戰遂力筆鋒舌槍相尋不已守備之計等閒置之虜騎一來錯愕不知所出飛檄催戰蓋曰勝可以成吾之名敗亦可以驗吾之言也不知封疆大臣破壞封疆國有定律百口何辭廷弼試捫心一思比之楊鎬更多一逃比之袁應泰反欠一死若厚誅化貞而廷弼少及於寬政不惟無以服天下萬世之心恐無以服楊鎬袁應泰之心矣宜用重典以警將來奏入詔依擬時南京十三道禦史王允成等亦合疏言經撫同罪國法不可不正報已有旨

○升狹西右布政洪世俊爲山東布政使司左布政山東按察司副使潘文爲河南布政使司右參政福建按察司按察使費兆元爲廣東布政使司右布政

○升刑部員外郎劉可訓爲四川監軍道按察司僉事

○癸未戶部題奏天啟二年分薊州鎭該主兵銀二十三萬三千六百二十六兩一錢一釐九毫除題發過帑銀一十六萬二千一百八十五兩外今再發二萬五千兩密雲鎭該主兵銀一十五萬一百四十二兩九錢七分二釐除題發過帑銀八萬一千一百三十六兩外今再發二萬五千兩永平鎭該主兵銀一十四萬五千一十八兩三錢三分六釐除題發過帑銀一十一萬一千四百四十六兩外今再發一萬兩昌平鎭該主兵銀八萬三千一十六兩四錢三分三釐九毫五絲四忽除題發過帑銀二萬一百五十八兩外今再發二萬兩易州鎭該主兵銀一十四萬五百九十五兩六錢二分除題發過帑銀二萬二百三十七兩外今再發三萬兩聽各鎭差官領運上是之

○戶部查撥過戚畹莊田中府都督同知張國紀五百頃錦衣衛千戶王學叚黃彜各一百頃每畝徵銀三分轉給餋贍

○先是工部尙書員缺會推南部尙書孫瑋本部協理尙書姚思仁上簡用陪推思仁再疏控辭不允禦史劉芳疏言內降一開恐叢姦獘而長斜封乞收回成命思仁復具疏乞休命遵旨受事

○差禦史王大年巡倉董羽宸巡按山東賈毓祥巡按廣西

○吏部考選擬授科道章允儒薛文周吏科羅尙忠許宗禮戶科熊奮渭彭汝楠禮科賴良佐沈應時林宗載魏照乘朱大典兵科沈惟炳傅櫆張鵬云薛大中顧其仁刑科陳爾翼郭興治方有度工科陳熙昌陸文獻郭興言王琨候科缺塡補楊棟朝南京禮科俱給事中張文熙帥眾曹守勛浙江道李懋芳朱泰禎福建道吳之仁湖廣道馬鳴世山東道吳甡諭思恂樊尙燝山西道沈猶龍蔣允儀狹西道練國事張應辰四川道劉徽李玄廣東道周宗文貴州道李蕃霍鍈劉璞方大任張礦劉廷佐徐吉胡良機胡士奇梁夢環何廷樞王政新周汝弼龐尙廉胡其俊宋師襄崔奇觀劉四端吳尙默楊方盛王會圖俱候道缺塡補呂鵬雲南京浙江道陳必謙江西道塗世葉山東道黃公輔山西道劉之鳳狹西道萬言揚四川道俱南京

○甲申京師亢旱祈禱未應遣泰寧侯陳良弼恭順侯吳汝胤遂安伯陳偉惠安伯張慶臻駙馬都尉侯拱宸都督李承恩及順天府堂上官祭告郊壇

○升太常寺少卿董應舉太僕寺卿兼河南道監察禦史管理天津至山海關等處屯田安插遼民事務

○升浙江布政使司右參政鄧漢爲山東按察司按察使霸州兵備道戶部郎中葛如麟爲湖廣布政司右參議管下江防道

○詔罷寶和皇后稅

○乙酉大學士葉向髙以屢疏乞骸不允因復上言國家革中書省政事盡歸六部今之閣臣與古之宰相其委任權力相去何啻天淵而中外咎責叢集一身卽如皇上責臣佐籌勉臣匡濟乃請發帑金蠲免加派織造等項臣旣不能盡得之皇上而天下無不責望於臣在廷大小臣工非不濟濟然因循旣久積習難除卽事經奉旨督責甚嚴而科抄部覆動淹旬月其最急如火藥盔甲銃臺之類亦未見措手士大夫聚族議論皆以不做事爲憂至於何人不做又不明言輙曰首輔何不擔當甚者如熊廷弼一案

皇上旣屢遣中使傳諭以不逮經臣責臣之不擔當乃左袒經臣者反咎臣不爲出力昨尙寶司卿滿朝薦移書娓娓深相誚責庸劣招尢此亦可見臣自知無能甘心引退而必畱之爲彈射之資困之當誤國之罪所以哀祈皇上譴臣罷臣也上溫旨慰之

○升太僕寺少卿何喬遠爲通政使司左通政

○升太僕寺少卿饒位爲大理寺左少卿

○升河東鹽運司同知孫可僎爲本司運使

○攺新升河東鹽運使吳從誠於長蘆

○蔭禮部右侍郎王圖男毓玄國子生

○蔭死節同知陳輔堯叚展男陳夢乙叚之煜俱國子生

○革天津總兵王學書任以巡按禦史張愼言紏其縮朒猾狡也

○丙戌戶部尙書汪應蛟疏言今日民愈窮而賦稅愈重寇彌近而挽輸彌急川貴師旅繼興東西餉運交迫卽管劉借箸無計取盈反覆思維祗有實簡練以求可用之兵核虛冒以淸濫用之餉而已往廣寧積米浥爛河幹者至百二十萬自冬䢐春帑金及太倉庫又發百四十萬原議本折兼支而將官不利本色惟欲折色以入私囊其詭名冒領恆十之三所謂額數軍兵十四萬馬六萬匹安在昨經臣﹤鋶﹣釒﹥亦云在關七萬請敕經督嚴行各道細查見在軍兵實數整頓營伍分隊簡練則見在六七萬可當十數萬之用其虛冒者作何著落務盡數追出冒餉並令本折兼支似可充兩三月之餉不使臣部獨抱懸磬之憂也得旨近來空伍絕糧坐壞疆事覽奏簡兵核餉本折兼支具見裕國捍邊長算便行經督撫按各官著實舉行其近冒多餉據實開奏以便議處不得朦朧塞責

○戶部右侍郎畢自嚴疏辭新命不許

○贈原任南京兵部尙書劉堯誨太子太保

○蔭原任工部尙書王佐男命爵國子生

○下逃弁梁邦弼於法司

○丁亥以禮部尙書兼翰林院學士孫愼行充經筵講官

○考試天下願就教職舉人取上中卷各有差

○命鑄協守燕建二路總兵官關防紀毛有倫

○禦史董羽宸巡按山東疏言登萊蕞爾生理幾何而客兵一旦插入數萬弱肉彊食作姦犯科官不能彈壓將不能統制地方之禍何可勝言乞敕撫臣陶朗先厝置未了之局按臣遊士任節度所招之兵道臣劉國縉訓練三千遼兵分屯要害不宜與登民雜處一城以滋擾害此皆今日登萊消近憂彌速禍之急著也下部議

○遣給事中許可徵巡視京營

○升尙寶司卿歸子顧爲太僕寺少卿廣東按察司副使祝以豳爲南京光祿寺少卿

○贈原任順天府府尹萬自約工部右侍郎蔭一子國子生

○準原任禮部尙書羅萬化蔭一子國子生

○升操江標下署指揮僉事潘可大爲署都指揮僉事以都司職銜仍管中軍坐營事

○加都司僉書李呈芬遊擊職銜專司訓練從視師張鶴鳴請也

○戊子蔭原任兵部尙書劉大夏玄孫希淳原任刑部侍郎荊州俊孫男華國俱國子生

○巡按四川張論進飛石架木二法以備城守仍送習熟制造人寧越守備吳國輔入京備用其法以二木﹤監﹣皿立﹥地一木橫架轉軸入鑿內若秋千之狀又一木長亙其中前軒後輊若桔橰之形用繩兜系石於木顚結一端於木而畱一端虛寄於上用一人掣之其前則視石大小用多人牽拽木本三拽力齊而掣者撒手石卽飛去賊臨城下一擊卽斃又一法用獨木一根豎地一木橫架名曰獨腳虎可以隨方旋轉禦賊一二百步之遙上命依式制用以備戰守

○升尙寶司少卿劉策爲太僕寺少卿湖廣布政使司右參政角�羊經雅爲山東按察司按察使兵部郎中車朴爲四川按察司副使淸軍驛傳道浙江按察司僉事洪承疇爲本省布政使司右參議寧紹兵備道

○原任潿州遊擊今升金臺嚴參將陳文煬革任提問廣東巡按禦史王尊徳劾其贓私狼藉也

○己丑命庶子張鼐諭徳張瑞圖編修李孫宸簡討繆昌期姜逢元管理文官誥敕

○新升太僕寺卿兼河南道禦史董應舉奉命屯田疏言自古屯田或出將帥或用召募將帥則兵卽爲農召募則農亦爲兵未有分而能成者況今屯田而安插遼民是欲藉遼民以屯也屯於天津至山海是爲京師擁護左臂也藉其力以屯是以賑救當召募不空費其銀於賑救也爲京師左臂是以屯政寓軍令不別費其銀於募兵也此何如重務而可以輕任乎屯必人與一室牛種田器谷食必具而後可耕作千家一敵臺兵械必具而後可收保使錢糧不足以備諸事臣不敢任也屯必有分任之官必有聽用之人俸糧工食於何取給然權不能行於郡邑則勢有阻格臣亦不敢任也古之募屯必月給榖食待田熟而止臣切計之安插一萬敵臺牛種器具費須七萬而月給榖食自今至明夏又須九萬六千二項已十七萬矣明夏以後麥米自給乃可省此而子粒猶必待後年夏秋熟方得計畝輸糧爲關餉用朝廷先費幾許金錢而待輸於兩年之後議者必有齟齬臣能終其事乎不能終其事而責臣成功臣亦不敢任也古之屯田以兵以戍率皆用軍法從事況今遼民爲人所疑所屯又在邊鄙非重法不能制臣欲十家爲保保有保長十保爲聚聚有聚長十聚爲連連有連長四連爲師師有師長而後統以屯田分司中有作姦藏寇須用旗牌行法乃可施行不然臣亦不敢任也蓋臣屯田𨿽非將帥而迫於危邊亦須有將帥之權𨿽名安插而制約流民亦須用守邊之法故立法不得不嚴權不得不重也上以條奏屯政甚晰錢糧事權等項作速議處以便展布責成

○升兵部郎中王點爲山西按察司副使許達道爲福建布政使司右參政分巡建南道

○庚寅命鑄管理天津撫屬軍需淮津糧運事務關防

○宣大總督董漢儒引病乞休不許

○升廣東按察司副使潘陽春爲本省布政使司右參政

○辛卯聖諭元輔向髙卿三朝碩輔苦心佐朕悉皆鑑知何得以人言疑畏杜門屢疏陳乞其輔臣承宗新簡政本矧兼部務前以偶恙具陳調攝想疾已瘳𨿽有卿貳且今天人交變時事可虞正賴卿等持平籌畫制勝防禦豈宜久居私寓著鴻臚寺堂上官宣諭朕衷卽翌日入閣共濟時艱分猷佐理副朕眷切佇望之意愼勿再陳特諭

○贈原任寧夏巡撫右僉都禦史周懋相爲右副都禦史蔭一子國子生

○升南京太僕寺少卿吳炯爲南京太常寺少卿

○授舉人宋獻試中書舍人聽樞輔孫承宗隨便任用監生柯仲炯永平府通判於馬房訓練兵士

○壬辰京師雨雹大如雞卵屋瓦俱碎毀折艸木麥苗不可勝紀

○左都禦史鄒元標言乾坤所以不毀惟此綱嘗綱嘗所以植立恃此信史臣在南中士紳多言光宗皇帝大事未明難以傳信比入都知光帝一月仁政媲美堯舜宜速登信史諸臣曰說到光宗大事令人閣筆始不無疑於人言近讀孫愼行一疏令人神骨爲竦當時依違其間旣不申討賊之義反行賞姦之典卽謂其無心何以角�羊人之疑也方從哲負此大疑於天下科臣惠世揚言之詳盡公論豈可不明從來亂臣賊子有所懲戒者全在靑史一脈失今不成何所底止得旨實錄據實開載兩朝近事中外所知各官奉敕纂修豈容以意筆削已經開館自當各遵程限早完大典舊輔從哲秉政始末自明近又奉有屢旨卿風紀重臣事關國是正賴持平據奏不勝疑慮意則甚忠朕已知之○升廣東按察司副使林紹明爲湖廣布政使司右參○癸巳命成國公朱純臣掌南京前軍都督府印務

○刑科右給事中霍守典參舊遼撫周永春言前此李維翰失淸撫而擬辟後此王化貞失廣寧而服辜獨永春喪師辱國與二臣同而開原撤防又與二臣異乃優遊家園侈口橫辯乞敕法司速逮正其陷城失地之罪付部院看議

○升神樞四營遊擊羅星爲五軍七營參將

○升涿州守備張夢鯉爲狹西都司僉書

○起原任天津都司僉書錢體乾爲大寧都司僉書

○甲午禮部右侍郎張邦紀疏辭新命不允

○升大理寺少卿朱光祚爲太常寺卿右通政朱一桂爲南京太常寺卿

○升江西布政使司右參政王化行爲廣東按察使備兵南韶

○加升四川松潘參將沈崇極副總兵仍管松潘事

○乙未詔雨雹示異文武各官素服角帶修省五日

○初奢酋攻四川興文縣知縣張振徳闔家死難詔給祭葬建坊祠與謚其妻錢氏等旌表祔祠

○贈原任戶部右侍郎王徳完戶部尙書蔭一子國子生

○予原任刑部左侍郎陳禹謨並妻李氏張氏祭葬如例

○升兵部員外郎向日升爲貴州布政使司右參議分守思仁

○起升原任狹西左布政使陳長祚南京太常寺卿

○升兵部員外郎任光統爲狹西按察司僉事備兵鞏昌

○升宣府遊擊王之麒爲宣府柴溝堡參將河南掌印都司紀朝元爲浙江金臺嚴參將廣西遊擊張懋勛爲廣東潮州參將

熹宗悊皇帝實錄卷之二十一

明熹宗悊皇帝實錄卷之二十二

天啟二年五月丙申朔上禦皇極門內殿受朝

○禦史周宗建因雨雹之異﹤鋶﹣釒﹥陳弭災四款一曰大臣名節宜重揆席之地彈抨四集而恬然入直此陰象之在綸閣者宜扶之以名節也一曰小臣忠告宜寬諫章甫投譴呵隨下數日之間累遭摧折此陰象之在言路者宜開之以忠告也一曰內臣窺伺宜防衡文特簡司空用陪魏進忠之讒構漸見此陰象之在中禁者宜振之以嚴明也一曰外臣傷讒宜化自經撫之兩袒旣分宵人之顚迷難解恣噴血之口工吠堯之聲此陰象之在士紳者宜蕩之以消融也下﹤鋶﹣釒﹥於部

○工科給事中方有度﹤鋶﹣釒﹥言自東奴發難有加派之徵近著令載入考成自今有司愛民之心必不如愛官之心敲骨剔髓何所不至民不堪命羣起爲難恐中國之憂不在奴而在蕭墻之內也皇上宜立召輔臣並六部大臣共作長久之計勿爲旦暮之謀凡無益之冗費可以全革不急之工作可以暫停應緩之上供可以半減他如屯田如鑄錢可以爲軍餉計者多方措處加派二字斷從蠲免使天下曉然知上意仍欲生我而不終囂然喪其樂生之心此收人心之大窾會也報聞

○旗纛廟正殿災火藥盡焚匠役死傷甚眾

○賜原任太僕寺少卿畢三才原任延綏巡撫右僉都禦史金忠士各祭一壇

○授原任工部營繕所正楊時行錦衣衛指揮僉事時行妻孝靖皇太后妹也

○福建泉州添設遊擊禦史鄭宗周議駐府城蘇琰議駐圍頭鄕部覆圍頭有海賊之患在城有土賊之患以郡城爲駐札以圍頭爲汛地始稱兩便報可

○升南京工部都水司郎中嶽元聲爲南京光祿寺少卿

○調浙江水利道按察司副使孫昌裔爲本省提督學政副使

○丁酉兵部以驛遞疲困﹤鋶﹣釒﹥列十款一定規制除奉旨馳驛外一切借差告病不得冒用勘合無勘合而遣發白牌者不許應付一正額數船隻夫馬以次遞減各塡實數畫一可遵一嚴掛號在內兵科爲政在外撫按道府爲政凡勘合火牌到必查驗眞正奉敕方準掛號驛遞驗有號票方準應付間有迂途避掛號者羈畱申究一重銷繳凡督撫按鎭所領勘合火牌不拘年終但用盡卽造冊開載某差某人某事某年月日一一明白投部送科查明方行另給其一應符驗牌票一槪停止一催協濟協濟原以僻濟衝以簡濟繁今州縣視爲末務致驛遞墐戶逃匿甚有雉經者今後協濟之銀專責驛傳道而撫按按季查參一禁陋規凡上馬中馬茶禮乾馬使用等費盡行裁革每月工食給必以時數必期足其州縣官有犯前獘者以不職論一減冗差差役紛沓各督撫按官承捨居多若減得一役驛遞卽受一分之賜近宣大按臣言會槁宜歸一可減驛遞五分之苦宜仿此通行一處援兵官兵每不樂於赴援故當其啟行督臣給以符驗撫臣又給以火牌按臣道臣又給以勘合馬票各示一恩而不知爲驛遞之累不可勝言此後徵調發兵督撫按鎭道總給一牌將官用夫馬匹定有成數不得混雜疲於支應一約中使中使一出爪牙百十爲羣索夫索馬空驛不能應其求鞭吏鞭官傾儲不能塡其願今後中使勘合酌差之大小煩簡確塡實數不得於勘合外多索一夫一馬一保循異凡設有驛遞州縣其官能稽察假冒杜絕需索其人必淸辧有幹局撫按廉其治狀列以卓異庶有司知所自奮上命如議申飭著爲令

○吏科給事中趙時用﹤鋶﹣釒﹥言當今之事有不當做而做者請蔭請卹濫觴已極而猶更相慫恿以名器爲市也有當做而不做者季懷信明明托病不逮之來賈祥沿途縱兵置之不問法紀蕩然漸不可長也有宜急而緩做者兵餉之文移與各部之注銷關軍國大計公然髙閣也有名做而實不做者京營之軍已付三總兵分練乃數月以來不聞作何演習另換規模不如無設也章下所司

○命鑄管理天津山海屯田安民事務關防給董應舉

○又鑄四川監軍道關防給劉可訓

○升太僕寺少卿林熙春爲通政使司右通政太常寺少卿曹於汴爲大理寺右少卿

○升狹西按察使史文煥爲本省右布政使

○復除原任湖廣按察使程寰於廣東髙肇兵備道

○戊戌上視朝

○總理三部侍郎張經世﹤鋶﹣釒﹥言自廣寧失後三月餘矣日日言修備人人言修備而訓練甲兵分布防守儲積糧艸築建墩墻挑浚壕塹置造器械未見實績今宜敕令各官每旬終卽開十日所成之工具揭呈覽皇上得以詰責罰懲斯不敢以空言塞責至於訓練非徒射箭放炮打喊搖旗而已必齊其心志一其耳目明其號令繇一伍而至十伍千百萬億首尾與中互相照應分合奇正俱有紀律使兵知畏法而不畏敵戰必勝守必固無逃潰之虞然今日欲使奴酋不來莫若接濟毛文龍以爲牽制頃部議以閩兵三千過海宜催之速來淮兵八千已至登萊並賈祥所領浙兵三千一百同閩兵俱當速發爲文龍用又多運米豆布疋以爲軍餉衣裝之資庶足從彼制奴不敢窺關而關上守備益易修矣上是其議

○戶部等衙門左侍郎等官陳大道等合詞爲原任大學士張居正請卹因列其培養聖徳調護聖躬緝熙聖學明習聖政毖飭大典黼黻皇猷愼重代言裁抑恩澤惇崇儉徳作育人材率作省成堤防陵運愛惜名將申嚴武備弭盜安民節用生財明罰敕法振提風紀惇崇廉讓淸卹驛遞諸事實得旨舊輔張居正奪情專權致招物議但當皇祖衝年輔政十載天下乂安任怨任勞功不可泯所奏具見公論準復原職予祭葬文忠謚已追奪著攺相應行房屋未變價者準給子孫奉祠居住

○四川桐梓等縣妖賊白仙臺等乘奢酋之亂聚眾焚劫皆報就擒伏誅

○升南京太常寺少卿丁啟浚爲南太僕寺卿管少卿事

○起原任穎川道河南布政使司右參議陸夢祖爲江西布政使司右參議分守嶺北道

○升浙江布政使司參政馬從龍爲山東按察司按察使湖廣按察司按察使唐嗣羙爲山東布政使司右布政

○原任寧夏都司僉書今升神木遊擊髙崇義原任寧夏屯田守備今升狹西都司僉書李云俱革任回衛巡撫王之采劾其貪鄙也

○己亥詔卹先臣方孝孺遺胤孝孺在建文朝以侍讀學士直文淵閣當靖難師入以艸詔不從致夷十族其幼子徳宗幸寧海謫尉魏澤匿之密托諸生余學夔負入松江島嶼以織网自給華亭兪允妻以養女因冒余姓遂延一綫至是其十世孫方忠奕以貢來京伏闕上書得旨方孝孺忠節持著旣有遺胤準與練子寧一體卹錄

○兵部左侍郎陳邦瞻條上四事一曰勵大志以奠安宗社謂四方多難之日皇上必奮大有爲之志朝乾夕惕無一刻不以安攘爲念至深宮大內婦寺諧媚之蠱惑宵小黠譎之竊弄悉宜屏絕而克己力行尢莫急於裁內供以裕軍國二曰明大責以興起事功謂輔臣當先定必然之畫獨任其責而不委之外廷卽如客氏復入明系皇上過舉而輔臣不封還內降引誼固爭其何辭於人言況邊境一日未寧輔臣決無釋肩之理願日與部院長貳槪舉軍國急務共相�確雷厲風行盡掃向來玩愒之獘三曰定大計以徐圖恢復謂能守然後能戰樞督二臣宜訓士整旅固守巖關先爲不可勝之著而又置大將於永平石匣爲山海後勁簡京營之驍銳仿唐神策宋禁軍之制嚴爲訓練令周廬環衛之眾足爲衝鋒克敵之用四曰伸大法以震惕人心謂將吏之習於逃者以退無必死之法也皇上旣以尙方賜節制大臣大臣奉以從事決不容有所姑息凡臨陣退縮反顧卽立斬以徇至法在必行皇上亦不得姑息於大臣然後訓練可施於平時戰勝可期於臨敵﹤鋶﹣釒﹥入上以所言裁內供及奉聖夫人事顯效小臣沽名其京營練兵事宜著與總協�議整頓毋事空言

○蔭大學士朱國祚男大治國子生

○升通政使司右通政許維新爲光祿寺卿

○攺湖廣按察司副使陸夢龍爲江西按察司副使管九江道

○攺江西按察司僉事王志堅於浙江管水利道

○庚子端陽節賜輔臣上尊珍饌免百官節錢鈔錠

○兵科左給事中朱童蒙﹤鋶﹣釒﹥陳兵務六款一登萊淮兵宜議禦史遊士任募淮兵先後到八千七百登萊彈丸兵民雜處則民苦米價騰湧則軍苦月糧一萬五千則官苦宜分一半過海聽毛文龍調度其餘散之北邊險要以資防禦一蹈海遠臣宜議監軍梁之垣與毛文龍戮力海外請大開海運多給米豆火藥器械及餉銀數十萬宜敕速發接濟一贊畫錢糧宜議何棟如原募浙兵乃抵關盡四方之人一馬兼二馬之價一兵兼二兵之費其冒破當核一薊門鎭臣宜議總兵許世臣旣被論聽勘當急摉名將星催受事一黔中塘報宜議黔省遠在天末通消息於京師全藉塘報宜沿途添設塘馬不時奏報一募兵器械宜議杜應魁募兵移駐馬房操練盔甲器械累請不給工部速宜估計發銀令其自造無藉口庫藏空虛以誤機會﹤鋶﹣釒﹥下部議

○禦史李玄以言官罰俸調外屢得嚴旨不免挫直臣之气灰任事之心列爲三說預箴當事之臣共成納言之羙一立議忌於煩囂謂機密重情自應單﹤鋶﹣釒﹥直奏其餘國家大紀大法關天下公是公非當知會連名六科合一﹤鋶﹣釒﹥十三道合一﹤鋶﹣釒﹥或科道共一﹤鋶﹣釒﹥﹤鋶﹣釒﹥入靜聽不得兪旨仍以公本催請則公車不煩批答亦易不至以煩言起厭一票擬忌於模稜謂平章軍國豈宜首鼠兩端自今輔臣於各章奏細加覽閱力爲擔當卽宮府危疑之情不難直揭明告卽皇上傳宣之令不難引燭補牘朝廷不頒兩可之詔臣僚自塞規避之門一覆議忌於恇怯奉旨下議可否自洞若觀火朝受命而夕奏報亦何不可乃顧情卹面占風望气習成推卸之套養成模糊之風自今勿惡人之代吾斷而故爲停閣勿畏人之議吾後而姑爲觀望勿慮前官謂吾之形短勿顧後官謂吾之露長務使﹤礻由﹥中彈文歷歷見諸行事而廟堂頒降一一果有實績可也上可其奏

○命鑄協理戎政都察院關防給余懋衡

○貴州進士田景猷自請賫敕往諭安酋許之

○授原任都司僉書張士顯總兵職銜另練戶部招募新兵六千餘名

○辛丑升太僕寺少卿吳禮嘉爲大理寺右少卿

○壬寅孝宗敬皇帝忌辰奉先殿行祭禮遣鎭遠侯顧肇迹祭泰陵

○管兵部事大學士孫承宗題禦史遊士任募兵淮上檄赴齊東議者屢言其爲登萊擾害而領兵遊擊孟淑孔欲分作兩班三月爲期及瓜互代則道途往來誰爲輸供客店居民幾堪騷擾況假歸者逐影疾馳卽暫止者亦刀環入夢究不得一卒之用頃毛文龍請兵五萬期搗奴巢而張經世亦請將淮兵勒期渡海接應文龍但孟淑孔統禦無方眾心未附士任亟當疾趨登萊查點督發一則割已操之刀自有成算一則結未了之局可無僨轅上敕遊士任星馳約束分派毋致生事如稽延推避罪有所歸

○禦史侯恂﹤鋶﹣釒﹥劾總兵許世臣姑著回衛

○戍逃臣冒日乾

○癸卯上禦文華殿講讀

○戶部尙書汪應蛟以募兵鼓噪爲給事中彭汝楠糾參再﹤鋶﹣釒﹥乞休不允

○甲辰刑部尙書王紀﹤鋶﹣釒﹥參輔臣沈﹤氵隺﹥引宋姦相蔡京爲比言京生於數百年之前﹤氵隺﹥生於數百年之後迹不相蒙而事實相類其結交魏進忠卽京之契合童貫乞哀董羽宸卽京之懇款陳瓘蓄養死黨邵輔忠孫傑卽京之固結吳居厚王漢之罷逐顧命元臣劉一燝周嘉謨與安置呂大防何異降斥持正言官江秉謙熊徳陽侯震晹與貶謫嘗安民何異尢可訝者賄交婦寺竊弄威福迷國罔上此又京﹤氵隺﹥曠百世若合符節者也上謂大臣當協心匡濟不必煩言致傷雅道

○奪吏科給事中章允儒俸一年先是允儒﹤鋶﹣釒﹥乞裁減上供袍服以蘇民困上傳擬旨杖謫大學士葉向髙等再﹤鋶﹣釒﹥申救言袍服一事臣等曾﹤鋶﹣釒﹥請酌量減省蓋見東南民力已竭供應不支人心嗷嗷思亂故欲假曠蕩之恩以收拾之而未蒙允行允儒曾爲華停知縣親睹地方困苦之情形今在言路不得不言且據事直陳無甚觸犯若加之罪人且議皇上以袍服而處言官其累聖徳不小乞依臣擬量加罰治乃止奪俸

○釋幽禁沈府老疾罪宗效鎍

○調總兵江應詔於山海以山石燕建四路隸之升新推永平副總兵馬世龍署都督僉事住紮三屯營專管中協四路其部將方裕侖授本鎭標下坐營楊楫授都司職銜李光孝石柱國各授守備職銜俱聽世龍委用

○升固原坐營姜輔署都指揮僉事加都司僉書職銜管靖虜參將事

○乙巳太祖髙皇帝忌辰奉先殿行祭禮

○蔭大學士韓爌侄孫男承宣國子生

○褫監軍僉事牛象坤職聽候議處

○擬逃臣胡嘉棟髙出罪服重刑如律

○刑部定李維翰鄭之範獄言維翰身爲遼撫受軍旅重寄奴以李永芳爲心腹我付之兵柄而不問奴以互市爲機阱我聽其款關而不疑一旦變起倉卒失城失堡二百里山河拱手送賊喪師失地之罪何以自解坐之重辟庶懲首禍若鄭之範以遼陽理刑而攝監軍乃視危遼爲金穴倚署道爲壠斷賄剝軍民不下數萬攫取官帑亦至數千胡騎驟至棄印疾奔此逃之首而罪之魁也肆之市朝庶快眾憤並擬斬律詔依擬惟以鄭之範贓私數多仍令嚴追變產充餉

○丙午山東白蓮妖賊徐鴻儒反攻陷鄆城縣鴻儒鉅野人以左道聚眾入教者飲以迷藥妄言生當爲帝爲王死當證佛作祖轉相煽惑自畿南中州晉趙淮徐在在有之皆推鴻儒爲教主僞稱中興福烈帝以僞印傳旗敕諸方一時並起皆著紅巾爲號旬日之間遠邇響應山東巡撫趙彥遣都司楊國棟等將兵討之因上﹤鋶﹣釒﹥言東省爲神京肘腋曾城爲全省腹心今賊勢日急省城策應不敷鋒營額兵三千名調發已盡而各郡邑之請討者日接踵未已應於省城再添兵三千名馬一千匹但遇有警朝聞夕發臨淸舊額兵二千徳州新設兵二千今調一千徵賊而地方姦宄卽起窺伺之意二州皆咫尺神京灌輸漕運應宿重兵各加兵一千名馬三百匹至兗州一府南北要衝環千里內無一兵可恃濟寧爲漕河總會要區沂州多礦盜出沒曹州與陳頴接壤皆不可無兵彈壓應於兗州府城濟寧沂州曹州四處各添兵一千名馬二百匹以上共添兵九千名馬二千四百匹每歲月糧艸料之需非十五萬不能繼而買馬置器猶不與焉應於起運銀內每歲畱十五萬以養兵勿惜小費而誤大計同時巡按禦史王一中亦請增加額兵揀選土著申飭保甲兼畱京操班軍以資防剿俱下部議

○戶科給事中羅尙忠﹤鋶﹣釒﹥言邇者仗馬時斥講筵稀禦人疑皇上積怒言官厭薄學問而臣更竊有私憂過計也蓋人主怒發過當猶可悔時轉圜惟威柄一落將言路之摧折何窮人主情緣自開猶能剝後見復惟煬竈蔽深卽講官之補救無術臣願皇上自愛其權凡一應中旨處分俱面與輔臣�確庶近習莫敢乘以爲姦而主權重大臣愛君以徳嗣後進講須摘經史中關切時務者逐事開發庶玩好不能奪嗜而主徳淸上責其沽名瀆擾

○經略遼東王在晉﹤鋶﹣釒﹥言山海形勢南則海天無際虜如捨騎登舟瞬息直達北則爲角山山脈從居庸古北喜峯逶迆千里各設關隘以障朵顏諸夷關城枕之繚垣於山是爲邊墻而峯巒更髙於垣故有欲築敵樓先據髙山髙嶺者恐爲賊所乘則益助其憑髙搏擊之勢有爲再築邊城從芝麻灣或八里鋪起約長三十餘里北繞山南至海海一片石統歸總括角山及歡喜嶺悉入包羅乃可爲關門捍蔽但計費甚鉅又恐虜騎猝來然外墻畢竟當築尙須徐議也當今爲內備之計惟不在募兵而在訓練實在之兵不在添將而在選擇有用之將庶可救危邊之一綫手上謂封疆事重還悉心籌畫以計萬全

○升浙江布政使司左布政胡世賞爲太僕寺卿江西布政使司左布政林欲棟爲南京光祿寺卿

○升大同副總兵李承爵爲神機六營右副將山東都司楊國棟爲神樞七營參將大同遊擊徐應召爲京營巡捕左參將神機八營佐擊查國寧爲神樞四營遊擊

○丁未仁宗昭皇帝忌辰奉先殿行禮遣寧陽候陳光裕祭獻陵

○雲南巡撫沈儆炌以水西叛逆馳﹤鋶﹣釒﹥告急兵部請嚴敕貴州新撫及湖廣總戎速發大兵疾馳急救而西粵與滇南比壤聲息可達並著彼中撫臣就所部士卒或營兵或狼兵亟發一二萬統以廉勇將官間道星馳合力接濟第滇中糧額旣薄庫藏如洗乞卽發帑金十萬不獨師行糧隨滇可壯兵威而天末癉人尙得與皇上罷金之命同頌天恩也上從之

○原任吏部侍郎翁正春﹤鋶﹣釒﹥辭禮部尙書新命溫旨趣之

○新升都察院左副都禦史徐兆魁在籍引病乞休允之

○錦衣衛指揮梁慈稱疾請告許之

○降吏科給事中倪思輝福建按察司知事朱欽相湖廣按察司知事

○降江西道禦史王心一江西布政使司都事

○升大同中路參將吳重陽爲甘肅西寧副總兵山東萊州參將趙文質爲寧夏協守東路副總兵

○升甘肅威遠堡遊擊張爾奇爲延綏東路參將甘肅鎭羌堡加都司僉書守備嚴奇武爲河州參將狹西行都司張鳴鶚爲延綏參將延綏巡撫標下中軍遊擊髙見爲狹西蘆塘參將山東巡撫標下中軍遊擊查克鎔爲山西太原參將大同遊擊李懋賞爲宣府龍門所參將福建標游水兵遊擊蔡宗爲廣西潯梧參將廣東遊擊梁鵬爲香山參將

○升薊鎭永平城守備谷九有爲石匣車營遊擊福建都司僉書趙頗爲福建泉南遊擊

○戊申上視朝

○山西平陽府臨汾襄陵曲沃大平鄕寧絳州及稷山縣同日地震

○先是賈祥以棄弁謀募兵兵部給札往浙江募步兵二千五百名馬兵五百名親丁五百名南來一路不勝騷擾至通州遽行出示以出關爲置之死地且有命危朝露挺而走險等語丁文朝等據示首告心銜之縛以去意且叵測兵科左給事中朱童蒙﹤鋶﹣釒﹥劾之上敕兵部行牌曉諭仍著通州撫臣禁戢並嚴查其抄示具首等情越數日通撫王國禎復糾其造言惑眾潛謀不軌顯肆要挾詔遣緹騎逮問

○原任吏部郎中趙南星辭太常寺卿新命不許

○升山西布政使司右布政洪翼聖爲光祿寺卿湖廣布政使司右參政李成名爲太僕寺少卿

○調戶科都給事中陳熙昌爲吏科都給事中

○塡補原任太常寺博士考選陸文獻爲戶科給事中

○己酉夏至大祭地於方澤遣泰寧侯陳良弼恭代

○湖廣巡按舒榮都馳報黔省之圍且言黔爲楚之藩蔽黔危而楚不得獨安臣以戒黔之心戒楚而以憂楚之心憂黔眞有食不下咽者從來戡定禍亂不出人與財兩端應援接濟惟皇上加意上以楚黔接壤著相機應援協濟餉銀作速解發

○通政使司添注右參議呂邦燿條陳廟算以備采擇一修實事以安人心一密探報以得虜情一宿重兵以防不測一請降密敕以防入衛一擇空竅以設疑兵一相機宜以款西虜一儲犒賞以鼓士气一練步兵以鼓健斗﹤鋶﹣釒﹥下部議掌兵部事大學士孫承宗具覆言兵民潰散以來人情易動禁止恇擾勿累窮民誠根本之要論塘報不實何以得彼之要領籌我之方略分投密探亦制勝之先著南海子並大壩馬房設營練兵葉委新授通判柯仲炯爲之各處要害咽喉臣部先已檄行預備而近畿督撫遇警勤王主憂臣辱之誼諸臣豈其未聞而必俟密敕以諭惕之至如設疑兵款西虜儲犒賞練步兵封疆諸臣其漸見施行者已有次第方在料理者當俟規恢惟在設誠力行務求實效而皇上大奮乾剛振起積習庶中外臣工知所砥礪上命各該衙門著實舉行仍立限奏報

○起原任湖廣布政使司右參政尹伸於本省荊西兵備道

○庚戌上禦皇極門內殿受朝

○日講官詹事駱從宇再﹤鋶﹣釒﹥引疾乞休從之仍賜馳馹給彩叚路費

○先是石砫宣撫司掌印女上官秦良玉有奮義剿賊獲解重圍一﹤鋶﹣釒﹥繼統兵剿賊參將秦明屏同侄加銜遊擊秦翼明加銜都司秦拱明合詞有撲滅勁虜備陳微勞之﹤鋶﹣釒﹥俱下部敕從優議覆至是兵部題覆奢酋之初發難也凶焰大張全蜀鼎沸秦良玉兄弟奮不顧身先扼樊賊之吭旋解省城之圍忠義聚於一門勛伐昭於眾口功懋懋賞誰曰不宜𨿽例敍邊功必繇督撫題奏巡按查核而當此多事之日欲以鼓舞豪傑不可盡持漢法秦良玉準加署都督僉事其父若毋當從良玉官爵伊子焉祥麟準授宣慰職銜秦明屏等功次行彼中查明回奏之日應加銜者加銜應實授者實授庶懋賞之中不廢課功之典上從之

○先是戶部尙書汪應蛟題募新兵六千分營操練四月二十八日各兵以索餉爲名鼓噪於參將楊國治之門持挺折屋聲勢鼎沸旣復擁集司農之邸必見發銀然後散本營遊擊董大勝陳應元不能制兵科左給事中朱童蒙以聞乞捕誅首惡以警倡亂並究大勝應元不能統率之罪上敕該部查議具奏兵部議禠楊國治職大勝應元降守備其兵俱聽張士顯分撥訓練嘩亂者卽令大勝等廉其倡首開送置辟報可

○天津巡撫畢自嚴﹤鋶﹣釒﹥言遼人叢集津門呼朋引類若鼓枻而興販則海蓋廣寧計日而可達若反面而事夷則舟中敵國將潛伏而不覺或探索我之情形或馳報我之虛實或作入犯之向導或藏內應之陰謀於我最爲不利不若亟行曉諭凡流寓遼人盡遷眞順廣大及河南山東偏僻州縣安插蚤爲曲突徙薪之謀無貽焦頭爛額之患﹤鋶﹣釒﹥下部議兵部具覆以新遣冏臣董應舉方招集開墾大興屯政今此流民一聽其分插受廛不得蟻聚海邊爭逐什一以貽不測詔如議行

○辛亥上視朝上覽禦史師眾﹤鋶﹣釒﹥有內朝嵩呼聒耳同於巫祝之語謂其指斥宮壼責令回話眾回奏言臣所謂巫祝者以巫祝吁天贊羙之詞無不備至而精誠未必如其口故臣願內而朝臣外而藩臣口呼萬歲心竭精忠未嘗指斥宮壼也上責其支吾命調外任大學士葉向髙韓爌等各﹤鋶﹣釒﹥救不允向髙復言自古聖帝明王設立諫官皆欲自聞其闕失季世設監謗之官書之史冊千載遺譏今言官指陳臣非不知其言之無當乃皇上以宮壼之事深怒而禁絕之至指摘其﹤鋶﹣釒﹥中一二語言以爲過端以後有上關乘輿下及城社誰復爲皇上言者且朝廷之處分愈重則言者之聲名愈髙名歸臣下則過必歸朝廷惟皇上不必深求以彌昭聖度益光聖徳而近侍諸臣日奉天顏亦不必以人言之未亮而少懈其恭勤之夙心得旨朕以時艱求言豈不能容直諫但因掇拾煩瑣無禆緩急姑示薄懲覽奏開陳剴切具見忠悃師眾免調外任又左都禦史鄒元標等奏內給事中魏應嘉禦史馮三元張修徳劉廷宣原以言遼事降調今其言旣驗並給事中郭鞏亦因遼事降處俱準復原職卿爲輔弼元臣朕嘉補牘不難轉圜宜卽出佐理表率百僚以後科道各官宜洗心盡職因事納忠不得空言沽直自取罪愆

○壬子總督薊遼王象乾以諸虜哈喇愼大酋罕孛羅勢等及朵顏衛三十六家酋首速不的暖木等各領兵馬於寧前中前等處列營駐札爲我哨探守邊並送回鄕人口駝運器物柴米濟軍民急用移帳攜家褁糧跋涉乞給賞米布以收其向用之心從之

○先是刑部尙書王紀爲犯人張拱宸等求免枷號拱宸戚畹張國紀家人也上傅熱審在前枷號在後照舊枷號三个月滿日送法司一並議罪大學士葉向髙等言此事發自內廷臣等不能知其詳悉皇上欲懲戚畹姦棍之害民其義甚正臣等何敢有言但連日聞外間人情以事關三宮咸懷危慮況各犯無應死之罪而枷號乃必死之刑今當熱審欽卹之時似當一體蒙曠蕩之恩所屈者小而所全者大上不報並罪錦衣官久之向髙因救禦史帥眾﹤鋶﹣釒﹥中復言張拱宸等之枷號外議以爲事關三宮宜稍寬假故臣等具揭言之皇上不聽而反罪及錦衣則臣等於是乎失辭矣皇上臣等之父三宮則母也父與母無有不親厚之理人子於父母亦無有不欲其親厚之心自大婚禮成以來四海臣民孰不欣欣盻望蚤耀前星以鞏國本彼道路悠悠之口臣𨿽知其必不然然不敢以必不然之故而默無一言也﹤鋶﹣釒﹥奏不省

○癸丑上禦文華殿講讀

○戶科給事中許宗禮﹤鋶﹣釒﹥陳修省之實一曰郊祀宜舉一曰祖憲宜法一曰圖史宜親一曰明旨宜伸一曰監司宜飭一曰選將宜精一曰兵餉宜淸一曰賞罰宜明﹤鋶﹣釒﹥入報聞

○禮科左給事中周朝瑞陳保山海要著言山海西百餘里爲撫寧宜設一副將統兵一萬八千以六禆將分領之一知兵道臣協守之日夜訓練爲山海後勁又西百七十里爲永平永平當喜松馬太之衝舊設有道將專爲防北近新添總鎭猶以中協四路爲名恐拘守信地東援之意稍分宜於郡城最便處設援關兵一萬八千令該鎭專統之以六禆將分領之無事訓練有事應援一關三鎖神京之拱護愈壯矣﹤鋶﹣釒﹥下部議

○贈殉難興文縣知縣張振徳光祿寺卿蔭一子錦衣衛正千戶世襲

○起原任遊擊將軍李爲棟爲山西巡撫標下中軍坐營遊擊

○甲寅上視朝

○宣大閱視禦史李九官題參原任宣府南山參將升甘肅西寧副總兵今升見任固原總兵官劉國鏞原任遊擊管大同井坪參將升延綏寧塞參將今升見任甘肅西寧副總兵髙秋原任管屯都司升宣府萬全掌印都司今升山西太原府參將顏必端原任遊兵營遊擊升昌平黃花鎭參將今升見任副總兵職銜管狹西小蘆塘參將事張我英原任大同滅胡堡守備升都司僉書管延綏入衛遊擊今升見任遊擊管狹西河州參將事黃承祿部覆俱華任回衛

○山東妖賊攻鉅野知縣趙延慶固守卻之巡撫趙彥以聞命與優敍

○都司僉書廖棟將兵救鉅野斬賊首千餘級

○蔭原任工部右侍郎萬自約男民憼原任戶部右侍郎王徳完男燧俱國子生

○戍遼餉監軍道韓初命從熊廷弼逃入關者也

○戍原任總兵楊茂春郭增輝茂春自山西調赴三屯因東事警急托病抗違增輝當遼沈已陷起爲大將督催眞保兵入援藉口逗畱爲兵部尙書崔景榮所劾並逮付法司至是擬戍如律

○乙卯經略遼東王在晉﹤鋶﹣釒﹥參孟淑孔言登萊所急者水兵故募兵江淮以其人習海也今淑孔所募之兵見海而惕望登而避且每名衣甲器械已給八兩胡云赤手空拳安家已給十兩何云思歸若渴此說一倡邊關解體今惟有離羣散黨分發武定濟寧臨徳等處以漸淸汰有不願往者發回原藉追安家衣甲銀兩孟淑孔先行削籍儻不遵號令卽著巡撫總兵拏解處斬庶悍將驕兵不敢爲戎首也﹤鋶﹣釒﹥下部速議

○四川巡撫朱燮元引疾乞休不許

○丙辰命鑄平遼將軍之印給總兵江應詔

○贈原任太僕寺少卿鮑應鰲太常寺卿

○蔭太常寺少卿管國子監司業事董其昌另祖和國子生

○蔭原任寧夏巡撫周懋相男樂善國子生

○南贛巡撫唐世濟稱病請告不許

○太常寺少卿曹珍辭加光祿寺卿新命不許

○左通政何喬遠引疾乞休不許準告病禦史王尊徳回籍調理

○升尙寶司卿熊明遇爲太僕寺少卿

○調雲南布政使司右參政劉宇烈爲湖廣布政使司右參政分守下荊南道

○丁巳吏科等科左給事中等官趙時用等六垣合﹤鋶﹣釒﹥劾輔臣沈﹤氵隺﹥上切責之姑以多官不究

○戊午山西太原府地震有聲

○先是朝鮮國王復遼撫咨願效忠順贍我兵民而毛文龍報屢獲叛賊屢有擒斬經略遼東王在晉得咨得報﹤鋶﹣釒﹥言有朝鮮爲聲援有文龍以牽其尾有西虜以控其頭奴必蟻伏龜縮保郛殼以自完臣得乘暇畢力以圖整頓使探馬往來前屯寧遠之間擾其耕牧賊不得糧進無所資退無所據奴將棄廣寧而畫河以守我卽不能長有廣寧而西虜得之猶勝奴踞之也除臣遣官咨會朝鮮並令毛文龍同心協應外乞敕登津治舟楫兵糧速行接濟﹤鋶﹣釒﹥付部覆

○禮部奏請冊封岷王等王得旨秦王請封存機等郡爵特旨已久何不覆奏著今歲同各府一並差官後不爲例

○蔭禮部尙書翁正春侄男廷隆國子生

○降原任湖廣按察司副使葛寅亮爲福建按察司僉事

○己未妖賊攻兗州滋陽縣知縣楊炳禦卻之

○魯王捐貲給軍士以保兗城

○準五經博士孔胤植襲封衍聖公

○升光祿寺少卿髙攀龍爲太常寺少卿尙寶司卿滿朝薦爲太僕寺少卿

○升浙江布政使司右布政周延光爲本省左布政江西布政使司右布政董光宏爲本省左布政狹西布政使司左參政沈自彰爲本省按察使

○庚申大學士葉向髙等合詞題今日東西逆賊勢甚猖獗各處索餉請帑臣等每當看詳欲擬允則內帑有限欲擬不允則地方危急欲令戶部設處則戶部亦束手無策欲擬各省嚴追逋欠則民窮已極嗷嗷思亂臣等心苦而計無所出頃科臣薛文周請盡括天下布政司府州縣錢糧不知府州縣庫藏空竭布政司卽有數萬亦當存畱以資緩急若盡括而空之如山東白蓮教之亂何以支吾此無益於事而徙多一番紛擾耳至於十庫錢糧𨿽系額設然在太平之日則可言額今地方多事如雲貴蜀楚西粵或經陷沒或系截用每歲戶部且失其舊何獨取盈於內庫哉此非朝廷大破嘗格處置兵食恐天下糜爛決裂而不可救也上以帑金有限敕括各省見存庫銀如故

○刑科給事中薛大中﹤鋶﹣釒﹥糾川貴總督張我續言我續承命而優遊觀望就道而縱兵殘害成都被圍逗𨖻不進撫按解圍飛報捷音碌碌因人一籌莫展至安酋自侈羅甸國王叛逆顯著而揭稱其義舉望賊鋒而識迷見逆文而膽破安能舒皇上西顧之憂哉上以督臣任事方新不得遽爾苛求

○升太常寺卿趙南星爲工部右侍郎協理殿門工程事務

○升都察院左僉都禦史馮從吾爲左副都禦史協理院事○升光祿寺少卿鄭三俊爲太常○升狹西布政使司右參議李若星爲尙寶司少卿

○原任南京國子監祭酒今升禮部右侍郎管祭酒事林堯兪﹤鋶﹣釒﹥辭新命趣令受事

○山東兗州府已時見天上月明當午有一星隨月西轉

○辛酉穆宗莊皇帝忌辰奉先殿行祭禮遣成安伯郭邦棟祭昭陵

○刑科給事中傅櫆劾太常寺少卿管國子監司業事董其昌居鄕貪縱居官放誕不宜在師表之地上以其昌先帝講官遣詔召用不得苛求

○壬戌刑科給事中張鵬云追論禦史劉廷元言廷元一生姦險之狀不必細舉止就張差一事言之當東朝危急聖祖震動之時廷元職司巡視宜何如忠憤激發乃插入風癲贅以黠猾其伏案甚巧而其造謀殆不可掩矣迨提牢訊究而風癲之計破文華鞫問而欽犯之案結廷元网羅密布牙爪滋張凡爲國本倡正論者或斥或徙或察或錮不惟一時之人才消磨殆盡而數載之公論顚倒無餘總皆廷元之爲也禦史馬逢臯先亦言之部覆廷元降三級調外任

○命鑄鎭守永平等處關防給副總兵馬世龍

○升太常寺少卿胡克儉爲大理寺左少卿尙寶司少卿黃龍光爲太僕寺少卿

○南京光祿寺卿周汝登﹤鋶﹣釒﹥辭新命不許

○升狹西關南道按察使蕭丁泰爲山西布政使司右布政雲南按察司按察使閻溥爲本省布政使司右布政

○癸亥妖賊復攻兗州都司僉書楊國棟敗之斬馘二千餘級賊遁歸侯家樓

○官兵復重慶先是樊龍據渝城紮營佛圖二郎關石砫宣慰司女將秦良玉率秦明屏等奪據二郎關賊退守佛圖關爲總兵杜文煥所破進圍渝城奢寅遣其將周鼎等分道來救鼎敗走爲合江民所縛官兵與平茶酉陽石砫三土司合圍重慶城中乏食樊龍自出欲降三土司爭而殺之張彤爲亂兵所殺生擒樊龍子友邦友臣友國及其黨張國用石永髙等黑蓬頭先降戴君恩伏誅遂復重慶

○禮科給事中彭汝楠請蠲加派因陳八款一曰山海兵額宜定一曰登萊兵額宜減一曰分用之餉宜節一曰乾沒之餉宜追一曰山稅之加宜減一曰劑量之法宜通一曰帶徵之法宜寬一曰極疲之邑宜卹上可其奏惟加派敕暫行

○初秦王爲其四子存機存極存楅存議各求郡王封爵屢﹤鋶﹣釒﹥下部禮部題覆郡藩封爵自有條例秦王一﹤鋶﹣釒﹥而請四郡爵擅紊祖宗成法濫開孽庶覬覦𨿽曰借名乞恩然乞者有不可不防之漸而予者有必不可開之端當斷以義裁以制不得信一朝之特旨易二百年來遵行之舊章也上以邇來大小臣工俱有恩蔭秦王系首藩特準所請卽同各府一並冊封不必執奏

○禮科署科事左給事中周朝端等﹤鋶﹣釒﹥言昔孔子惜繁纓以爲惟名與器不可以假人名而至郡王假人以名而至同日四王名器之濫更有甚於此者乎首藩者宗盟之長政當恪奉祖制爲諸藩倡不當爲壞法亂紀之首至藉口臣工恩蔭尢屬失據按聖主覃恩亦止給本分所應得未聞開典例所未有也𨿽明旨稱後不爲例然祖制森嚴不足以止今日之濫觴而欲杜將來之援引文昭武穆莫非秦晉之匹此窺彼覬難消隴蜀之心竊恐王章從此裂聖恩亦因此窮矣上報已有旨不必煩擾

○升太僕寺少卿劉憲寵爲通政使司右通政

○起原任山東按察司副使遼海道張鳳翼於河南管河北道

○甲子詔卹已經復職原任工部尙書楊一魁並妻張氏任氏予葬祭如例一魁山西解州人以嘉靖乙丑成進士授行人選入南臺歷郡守藩臬大吏在西秦卻世子之金在南越活估人之命所至遺去後思其整飭鄖襄克綏楚甸晉總漕河周咨荒度開武墩開黃壩以殺黃流陵寢獲安旣陟冬卿經營淸寧兩宮節省金錢無算竟以河決蒙墻追咎削籍今上禦極言者訟冤狀得蒙恩卹

○予原任太僕寺少卿鮑應鰲祭葬如例

○升薊州道參政邵可立爲山東布政使司右布政霸州兵備道

○升河南布政使司參政閔宗徳爲薊州兵備按察使霸州兵備參政鄧渼爲昌平兵備按察使

明熹宗悊皇帝實錄卷之二十二終

明熹宗悊皇帝實錄卷之二十三

天啟二年六月丙寅朔

○升通政使司右參議王大智爲太常寺少卿提督四夷館南京大理寺右寺丞饒伸爲大理寺左寺丞升尙寶司少卿胡琳爲本司卿

○升狹西行都司僉書嶽維官爲大同東路參將

○調順聖參將劉九卿爲大同西路參將

○升宣府遊擊盧抱忠爲大同北路參將天津海防遊擊賀虎臣爲山東萊州參將廣東都司掌印孟應聘爲廉雷參將

○升甘肅守備王國靖爲狹西總督標下游擊永興守備郭弘基爲延綏巡撫標下游擊南旗手衛運總張國政爲鳳陽巡撫中軍神樞九營佐擊田璘爲福建水兵遊擊

○丁卯給事中周朝瑞惠世揚蕭基賴良佐侯震晹劉弘化熊徳陽禦史江秉謙等各﹤鋶﹣釒﹥劾兵部尙書張鶴鳴大略謂鶴鳴黨王化貞而力爲主戰令之不受經略節制讐熊廷弼而不與關上兵且撓其三方布置封疆破壞三人同罪今廷弼等已在議辟之科而鶴鳴尙叨蟒玉之榮不一議處何以服廷弼之心因舉世廟誅丁汝夔神廟逮石星事謂鶴鳴宜與二臣同罪鶴鳴﹤鋶﹣釒﹥辯言臣在本兵未嘗主戰惟是去年八月二十四日毛文龍有鎭江之捷奴酋有鐵山之敗臣以爲此時乘奴亂渡河一擊攻其無備卽不能克城復土亦可斬虜搴旗振先聲之气遂上廣寧事機可乘一﹤鋶﹣釒﹥廷弼卽傳令諸將曰敢言戰渡河者斬卒失機會臣甚恨之此後未嘗有一﹤鋶﹣釒﹥一檄言戰也調兵在本兵撥兵在經略本兵調發數萬出關者皆經山海分撥信地惟廷弼主之將在軍君命有所不受況本兵乎借曰無兵右屯將兵十一營馬步二萬七千是誰與之兵也三方布置乃廷弼巧借名色閣臣劉一燝冢宰周嘉謨主之駐之山海關夫經略者經略廣寧也非經略山海也臣催經臣出關不過一點爲國赤心乃廷弼恨臣入骨而黨廷弼者卽與臣若有不共戴天之讎矣本兵與邊臣不同本兵以職掌蒙功罪不以封疆蒙功罪丁汝夔之死乃肅皇帝信姦相嚴嵩之讒坐以通虜天下冤之石星下獄以主和遣使致逃回辱國臣無通虜之讒與遣使辱國之罪若邊臣剛戾失律而令本兵與之同罪則本兵一身可勝誅乎因詆周朝瑞等媚姦相權銓爲廷弼廝餋鷹犬上言經撫已問明卿行邊勞苦方切倚任浮言不必置辯周朝瑞等復合﹤鋶﹣釒﹥參之禦史周宗文數鶴鳴八罪以偏護致水藺之兩叛罪一以佐斗致經撫之兩敗罪二視師緩行十七日始抵關逗𨖻觀望罪三曲庇王化貞謂其功罪相半顚倒是非罪四始焉盛譽何棟如而後力排之翻雲覆雨罪五以信讒枉法誣肅皇罪六本兵失機之律顓爲封疆乃謂封疆不與本兵卸罪蔑法罪七詆言官爲廝餋鷹犬無人臣禮罪八﹤鋶﹣釒﹥入報已有旨

○禮部爲原任翰林院侍講學士方孝儒請卹上以孝孺忠烈特著與祭葬並謚其妻鄭氏準祔葬原籍特祠令有司再加修飭

○賜戚畹故都督同知周奉孝祭六壇減半造葬

○鑄援遼總兵關防給毛文龍

○起升原任順天府尹喬允升爲太常寺卿

○升順天府尹姚士愼爲通政使司左通政山東按察司副使徐良彥爲尙寶司少卿

○戊辰上視朝

○禮部尙書孫愼行等請遣使冊封岷府等王得旨存機等著遵前旨一並擬官冊封愼行等復具﹤鋶﹣釒﹥埶爭上謂存機等系首藩之子奉旨三次準封郡王空爵如何不遵卽同各府一並冊封後不爲例

○山東妖賊陷鄒縣署事通判鄭一傑逃又陷滕縣姬文胤死之諜者誤傳兩縣令俱逃巡撫趙彥據以入告請旨勘問久乃知文胤之死於賊也工科給事中郭允厚白其狀詔所司議卹

○吏部尙書張問達以邊方衝地宜重守令覆列五款一辧險夷衝僻以爲調用一審貪廉敏鈍彊弱以爲銓除一酌邊腹勞逸以平政體一嚴避地攺限以肅功令一捐文法格套以責實功上命督率舉行務臻實迹

○升太僕寺少卿鐘羽正爲都察院左僉都禦史協理院事通政司左通政陳於庭爲太常寺卿

○補考選禦史方大任於廣西道

○加副總兵毛文龍署都督僉事平遼總兵官

○加總兵張彥芳平蠻專敕統領土漢官兵加原任都司徐時達副總兵協力進剿從貴州巡撫王三善之請也

○己巳以妖賊猖獗起原任總兵官楊肇基爲山東總兵官

○加援遼廣東遊擊陳九徳參將職銜命率所部粵兵二千二百二十人協剿妖賊仍畱京操班軍以備調遣從山東巡撫趙彥之請也

○魯王以兗州告急請兵救援並求添設兵備道一員坐鎭以資彈壓上嘉王捐貲保城之功仍諭援兵已發其添設兵備卽議行

○庚午雲南巡撫閔洪學以黔警方棘滇道中梗自粵西田州可達滇之廣南議通一綫之路中間應設驛遞隸粵西地方者其公館夫馬廩糧一一滇爲之任不敢累粵在此際黔路艱危旣爲救急在他日夷氛已靖何妨兩存敕所司速議

○升薊鎭南海口守備閻輔爲經略標下游擊

○辛未刑科給事中傅櫆言妖人竊據鄒滕密邇徐州徐界南北水路之衝輸挽輻輳此地一壞國家進退之路已窮天下事可爲寒心因陳六策一聯封守請宿重兵於徐州與漕運狼山二鎭互相聲援一收人心搜羅驍勇之士恩禮覊縻使人心聞風向附一護�旅徐州遠人行李之往來嚴飭防護非特柔遠亦可以供土著之衣食一寬民力多難之秋當寓撫字於催科有司不得借國事以窮漁獵一輯鹽徒淮郡煮海之地逋逃之藪宜飭鹽禁弭姦民一防堤堰徐淮水髙地下民居如在釜底萬一堤決遂成魚鱉之宮有司急行修築以戒不虞下部俱如議

○兵科左給事中朱童蒙亦﹤鋶﹣釒﹥陳救急七款一全補州縣正官一各道親督兵馬一援兵就近調取一招募在地土兵一制造防守器具一藩封獎勞捐助一都城蚤爲防禦部覆上是之

○以恭順侯吳汝胤總督京營戎政

○升副總兵孫祖壽署都督僉事充總兵官鎭守薊永山海等處李維新署都督僉事充總兵官鎭守狹西

○薊遼總督王象乾引疾請告不允

○太常寺少卿管國子監司業事董其昌引疾乞休不許

○壬申吏科給事中章允儒﹤鋶﹣釒﹥劾南京兵部尙書管右都禦史事祁伯裕言遼事告急時皇祖特兪廷臣之請添設兵部侍郎以祁伯裕充之伯裕逡巡年餘不來也亡何遼陽陷失言官交章指摘伯裕始勉彊赴任不月餘而以南京右都遷矣夫伯裕以協樞來也胡爲以總憲去以遼事來也胡爲以畱都去以年餘來也胡爲以一月去時速時遲若就若避於皇上之封疆若耳無聞目無見而於已之功名遊戲宛轉無不入妙平旦淸夜亦思皇祖簡拔於前皇上焦勞於上伯裕何以寘面目於人間也上謂伯裕升任出自廷推不必苛求

○工部尙書姚思仁引疾乞休不允

○革松潘副總兵沈崇極回衛以川湖總督張我續參其庸懦也

○癸酉巡撫山東右僉都禦史趙彥以鉅野兗州之捷前後斬馘妖賊三千餘級具﹤鋶﹣釒﹥報得旨覽奏殺賊數多足懲妖黨朕念愚民無知甚懷憫惻還張榜曉諭但有去邪歸正卽爲良民如執迷不悟卽行剿除毋致延蔓

○通政使司左通政何喬遠﹤鋶﹣釒﹥言近接齊撫章奏見東土叛民數萬攻陷城邑其勢不可謂不披猖而我之斬獲首級先後且三千餘則兵威亦不可謂不振矣愚臣鄙意以爲東土用兵與遼東黔蜀異遼東虜也黔蜀蠻也若東土則我民也方釁之初開撲滅貴蚤及剿而大捷撫諭當新臣請及此時宏開天地之恩出一紙詔書大張榜文赦以不死許其自新廣鬯皇仁永培國脈方爲大聖人之作爲也得旨覽奏甚稱朕好生之意該部卽再行彼處撫按俾遵前諭

○禮部覆南京右都禦史祁伯裕及山東道禦史曹谷等﹤鋶﹣釒﹥參惡生文時光何光顯等上命南京法司挐問具奏時光先以幫訟爲禦史何薦可責罰光顯等糾黨數十人劈門排闥恣行詬辱至於碎教官之示撰捲堂之文蓋無法甚矣

○巡按貴州禦史史永安續報安酋叛逆情形且言安順府推官徐朝綱廣順州知州鄭鼎俱死於賊黔省危急乞多發兵餉救援上勉以督率將吏共保危疆死事之臣候事平優卹

○遼東經略王在晉﹤鋶﹣釒﹥報淸汰冗兵冗員計關門汰兵九千一百七十一名一片石等處汰兵四百五十八名又裁革冗員參遊都司備總等官二百餘員其餘汰家丁汰雜流汰薪水一年所省可幾四十萬淸查之後督令道將按期操練每歲於餉銀外另議操賞公用等費乞敕部給發上嘉其實心任事命該部議給操賞等費在晉復﹤鋶﹣釒﹥言臣已招撫西虜如罕孛羅勢等列帳中前等處以守關門追戮湖兵之叛逃者楊大勝等以正軍法論劾河西潰將竇承武等破無情之顏面擒緝倚藉何棟如招兵棍徒鄧子龍等絕中外之勾連至若關門積蠹悉收而付之法勿令贓吏漏网營兵領餉俱令本折兼支毋致米豆浥爛閱馬以肥瘠爲賞罰操兵以技藝爲殿最給賞杜侵克之獘選將塞混冒之途目下修葺城垣又卜築新邊鳩工僝木日無暇晷倘得錢糧應手軍士同心仰藉祖宗之靈或可陰褫彊奴之魄矣上優詔褒嘉仍勉以安心殫力督率文武將吏同建大功

○先是四川富順縣鄕紳工部郎中程嘉賓等公舉富順縣教諭盧安世言奢賊先遣僞黨孟兜山二十八人入縣迫脇取印署縣通判陶明道棄印先逃舉人教諭盧安世已束裝將上公車挺身取印磔殺孟兜山等賊兵數萬奄至安世單騎格鬥手刃賊首三十餘人星馳道府請兵仍糾集毛頭鋪鄕民並調榮縣蓮花寺勇僧共四五千人破賊復城士民賴以更生乞加不次之擢俾專鉞一方相機防變疏下兵部掌部事大學士孫承宗言安世計偕孝廉非有守土之責也使其飄然北上旣無金革之危兼有淸華之望誰能厚尢之者而安世不爾也其護印如懷璧之相如叱磔賊黨其請兵如泣庭之申胥還定城池非嘗之人當有非嘗之賞宜如鄕紳所請授以監軍之任畀以專敕使本官得展其所長而人心競勉於報國得旨盧安世從優升用

○予戶部左侍郎王徳完葬祭如例徳完四川廣安人萬曆丙戌進士攺庶吉士授兵科給事中歷工科掌科庚子因神廟冊儲未定抗疏請冊立再疏不報孝端皇后屬疾外廷頗懷疑慮徳完疏請篤厚中宮以光聖徳忤旨下金吾訊鞫主使廷杖一百削籍歸田幾二十年庚申以神廟遺詔起太常寺少卿光廟禦極特晉左僉都禦史尋升戶部左侍郎三上治安之策五條裕國之宜未幾卒海內惜之

○狹西道禦史張愼言題今日會議之役核罪宜嚴處法宜恕立論宜明白而直截行法宜存國體而餋君徳章付所司

○贈原任禮部右侍郎唐文獻太子少保準原蔭恩生攺授中書舍人

○右通政使劉道隆稱疾請告部覆許之

○甲戌上視朝

○革南贛坐營署參將事夏永淸回衛巡撫唐世濟參其淫刑激變也

○升大同中路參將吳重陽爲副總兵職銜仍管參將事

○革四川貪弁松潘副總兵顧鳳翔回衛

○乙亥管兵部事大學士孫承宗言近日諸臣皆言薊遼山海而臣獨言各邊蓋自逆奴發難以來到處徵調營伍爲空犬羊思逞卜失兔有移向紅門之息吉能諸酋有蹂躪延郡之報馮大棟𨿽歸而勾連有徒賓歹𨿽被創而雄心未滅必預備各邊乃可以一意東顧則諸邊臣責也然患不獨在虜也成都𨿽已解圍而奢酋躑躅未已滇黔被困數月而內外聲息不通白蓮搖手一招而州縣向應其故皆起於遼事決裂徵兵徵餉使海內喪其樂生之心而羣爲走險之計則臣始終不能無厚望於邊臣也上然之敕各邊督撫鎭巡加意整頓

○妖賊陷夏鎭河道總督陳道亨告急請亟調憐近省直官兵兼畱援遼粵兵以護漕運仍速下山東撫按二臣增兵加餉前疏上許畱粵兵三千以護運道其添兵著該部卽議覆

○總督漕運李養正復以各營調發內地空虛乞畱徐州大河揚州三衛通泰鹽興四所秋班操軍以資防禦下部議

○贈原任應天巡撫王應麟右都禦史

○丙子貴州巡撫王三善疏言臣當在道一聞黔報恨不飛渡貴陽惟是無兵不敢言戰無餉不敢言兵然黔餉一切仰給於楚省自辰沅至鎭遠可通舟楫而水淺不勝重載自鎭遠至會城峻嶺不通車馬止藉人力擔負故臣向以辰嘗產米無多議畱湖省水次兌米而楚藩運船已督過淮矣向以黔官不能催楚餉議將楚糧道移駐沅州督餉而今並督漕過淮矣兩者俱不能得臣何計以濟黔今臣募兵買米已離沅西上恐臣去而楚臣玩愒如故以壞黔事懇乞亟敕楚撫移駐辰州庶呼號可以相聞緩急可以相告然長沙衡永距黔三千餘里須有專官督催乃不誤事而沅州知州霍尙仁𨿽經計處尙在地方乞補嘗徳通判督催三府糧餉本官黔人庶急於桑梓而無誤也部覆如議

○丁丑掌兵部事大學士孫承宗以經略王在晉簡汰將吏整搠兵馬議築邊墻修備已周從此可戰可守但彼中形勢未盡見聞如近之月坨灤水遠之登海津門議尙未確卽關門險隘及寧遠覺華僅按籍料理胸中終未曉暢自請行邊相視並請兵部主事鹿善繼中書宋獻同行上以其親詣關門相度�議忠猷可嘉鹿善繼宋獻並準隨行令左侍郎張經世暫署印務

○戊寅上視朝

○刑科給事中顧其仁疏參浙江試官右中允錢謙益以四十二名舉人錢千秋關節也上命捕姦徒訊之

○升太僕寺少卿蕭近髙爲本寺卿大理寺左寺丞郭尙賓爲太常寺少卿順天府府丞郝名宦爲通政使司右通政通政使司右參議梅之煥爲太常寺少卿添注提督四夷館

○補浙江杭嚴道按察使陸完學爲本省按察司按察使

○升喜峯參將王繼爲薊州副總兵四川巡撫中軍魯美中爲松藩副總兵寧寨參將苟復威爲西寧副總兵

○調薊鎭副總兵徐永壽爲洮岷副總兵

○起原任薊州建昌路參將鄒國威爲宣府南路參將

○調薊鎭遊擊魏文璧爲宣府遊擊永平遊擊哈元顯爲磁州遊擊

○升插箭嶺守備周維新爲天津海防遊擊懷仁守備徐尙仁爲神樞九營佐擊

○己卯聖諭大學士孫承宗覽卿具揭恭請親詣關門相度具見爲國急公勤勞至意朕心甚悅特加太子太保仍賜玉帶一圍大紅蟒衣一襲銀一百兩紵絲四表裏以示隆禮股肱以壯行色其卿抵關將閱過邊鎭兵馬戰守議築邊垣楡關險隘並犒賞事宜逐一詳愼急則差官馳報緩則俟卿速歷邊關事完還朝復命

○禦史溫臯謨疏劾戚畹鄭養性淩轢孝端皇后致憤激而不能自安摧殘孝靖皇后至飲恨而不得一訣孝和皇后誕育聖躬梓宮不能成禮皇上有養性回籍自行奏來之明旨養性裒如充耳罪不可宥疏入報以有旨

○先是狹西巡撫呂兆熊議開鼓鑄言制錢之行非工本有餘則鼓鑄不廣非官屬並設則調度未周請以本省募兵節省之銀借資開局令關內道參政沈自彰臨洮府同知李椿茂管理兼收分任責成部覆從之

○發帑金五十萬兩爲遼東築墻建臺之用總督王象乾奏請也

○蔭原任應天府尹王三才男命伊國子生

○升河南按察司按察使金煉爲江西布政使司右布政使湖廣布政使司右參政曾道惟爲山東按察司按察使靑州兵備道

○升浙江布政使司參政馬從龍爲湖廣按察司按察使

○升工部郎中程嘉賓爲狹西布政司右參議分巡關內道工部郎中徐人龍爲湖廣按察司僉事提督學政

○庚辰上禦皇極門內殿受朝

○戶科都給事中周希令奉旨會議陳當斷三事一劾舊輔方從哲當李可灼進紅丸而速先帝之崩不逮斬而反賜金票去一劾輔臣沈﹤氵隺﹥聚亡命五百人賄進將官至一百七十員一劾樞臣張鶴鳴在本兵一籌莫展坐視經撫分袒而棄廣寧借視師以緩罪羅織姦細而卸已責疏入報已有旨

○升南京兵部主事劉定國爲尙寶司司丞

○復除禦史馮三元爲河南道張修徳爲四川道

○降禦史荊養喬爲狹西布政使司都事浙江按察司僉事王時熙爲河南布政使司都事

○辛巳升兵部郎中鄒遇爲狹西布政使司右參政分守關南道直隸寧國府知府關驥爲廣西按察司副使提督學政

○奢酋僞總兵張武等擒僞丞相何若海以降

○壬午睿宗獻皇帝忌辰奉先殿行祭禮

○工部以皇極門工告成恭請臨禦上然之

○升太僕寺少卿塗喬遷爲通政使司左通政光祿寺少卿王惟儉爲順天府府丞

○升河南按察司副使郭士望爲淮揚兵備參政

○升戶部郎中吳伯與爲浙江布政使司右參政分巡杭嚴道

○癸未命禦史馬逄臯巡視光祿

○升太常寺少卿範世濟爲大理寺左少卿

○協理京營戎政兵部尙書黃克纘懇乞骸骨不允

○升大理寺左寺丞顧慥爲太常寺少卿添注提督四夷館

○升南京通政使司右參議韓範爲順天府添注府丞禮部儀制司主事劉宗周爲光祿寺寺丞仍支正六品俸

○起原任江西按察司副使楊廷筠爲河南按察司副使分巡大梁道

○甲申上視朝

○以江西弋陽府宗室鼓噪罷舊管府事多熒以鎭國中尉謀坪代之從宗舉也

○吏部尙書張問達遵先帝遺詔卹錄先朝遺忠分爲二等其以國本抗疏楚斃及建言詔獄受楚遣戍者爲一等贈官蔭一子以建言國本降斥遐荒及詿誤下獄爲民永錮沒身者爲二等量與贈官給誥敕內開一等九員原任湖廣僉事馮應京贈太常寺少卿江西南康府知府吳寶秀贈太僕寺少卿廣東道禦史曹學程贈太僕寺少卿吏科給事中李沂禮部儀制司主事盧洪春各贈光祿寺少卿狹西富平縣知縣王正志湖廣荊州府推官華鈺廣西潯州府通判吳應鴻湖廣華陽縣知縣王之翰各贈尙寶寺少卿俱各蔭一子二等六十六員原任吏部稽勛司員外郎顧憲成太常寺少卿傅好禮兵科都給事中張棟各贈太常寺卿吏部文選司郎中孟化鯉贈光祿寺卿禮科都給事中李獻可贈光祿寺少卿兵科給事中吳文梓禮科都給事中張貞觀工科都給事中楊麒劉弘寶吏科都給事中劉爲楫吏部文選司郎中王教馮生虞光祿寺少卿徐傑各贈太常寺少卿刑科都給事中喬胤吳之佳福建道禦史錢一本光祿寺寺丞王學曾朱維京吏部稽勛司郎中王士騏各贈太僕寺少卿吏科給事中劉道亨戴士衡舒弘緒戶科給事中耿隨龍鄒廷彥禮科左給事中葉初春右給事中楊天民給事中羅大紘黎道炤兵科給事中劉士瞻逯中立刑科右給事中陳維春楊文煥給事中陳尙象王如堅工科右給事中張同徳南京禮科給事中陳嘉訓戶科給事中顏文選禮科給事中費必興河南道賈名儒馬經綸林培江西道鹿文徵王之棟湖廣道何僎範俊吳弘濟山西道萬國欽廣西道彭應參四川道時偕行直隸巡按宋燾吏部文選司署員外郎事主事劉文卿驗封司員外郎錢養廉稽勛司員外郎沈璟穆深戶部四川司主事任紹先禮部儀制司郎中於孔兼員外郎陳泰來兵部職方司員外郎寧時鏌南京吏部主事安希範主事朱長春評事雒於仁各贈光祿寺少卿禮部儀制司主事顧允成諸壽賢張納陛職方司主事柴恪國子監助教薛敷教各贈尙寶司司丞上如議

○日講官吏部左侍郎盛以弘等請以帝鑑圖說隨經書進講從之

○加成山伯王國柱太子太保

○升禮部郎中楊弘備爲蘇松常鎭兵備副使

○乙酉升袁州府知府黃鳴喬爲河南按察司副使

○丙戌禦史徐景濂疏言禮臣孫愼行參舊輔方從哲據李可灼紅丸爲弒逆罪案並及傳封議謚移宮三事非不寒亂賊之膽然當皇考召見文武囑輔皇上爲堯舜已自知無起色不虞賓天之期適值飲藥之後攀號無從不得不歸咎不嘗之藥幺麼可灼安所逃罪而僅奪俸回籍亦太縱矣至謂進藥有弒事則當日同受顧命匪一從哲何無一人抗顏力爭豈諸臣皆忘君皆不討賊而裏居宗伯獨抱孤忠耶若貴妃之封後不蚤爭謚號之稱恭不詳訂追數而督過之其何辭以解若謂此亦弒中事臣子所不忍言也獨有移宮一節久懸中外之疑蓋當鼎湖再泣皇上爲宗廟社稷共主何假羽翼定策卽選侍鐘愛於皇考然非兩宮可比館於別殿家法宜爾逗𨖻不遷何故自垂簾語出而內廷鬨然促移宮者輒攘爲奇功自李黨語出而外廷哄然言加恩者幾中以奇禍致有互爭釀成多事今光廟實錄館開編纂宜公倘駕虛而失實將傳疑而亂信願皇上愼重鉅典毋加舊輔以不忠之辟橫污光朝以不羙之名也得旨先帝聖徳考終中外所知並宮闈等事皆朕所親見日來紛紛疑議殊不忍聞這本說的是實錄纂修在卽著宣付史館

○發年例銀八萬兩於云鎭以充市賞

○續考選科道陳奇瑜解學龍孫紹統許譽卿胡永順俱候缺給事中田惟嘉劉其中黃尊素宋禎漢許其孝劉之待周汝璣俱候缺禦史張錫命南京山西道黃憲卿南京狹西道俱禦史

○吏部右侍郎朱之蕃疏辭新命不許

○山西巡撫徐紹吉屢以病請部覆許之

○加工部郎中蕭和中行太僕寺少卿職銜致仕

○起山東按察司副使霍鎭方於狹西管兵糧道

○丁亥賜原任少詹事兼翰林院侍讀學士講讀官趙師聖祭一壇造葬如例

○賜原任巡撫寧夏右僉都禦史周懋相祭一壇

○升南京太僕寺少卿柳佐爲太僕寺卿

○戊子上視朝

○選庶吉士三十六人蔣徳璟鄭鄤李明睿倪元璐楊玉珂倪嘉善黃道周張士範朱之俊張四知楊行恕黃錦齊心孝劉必達方逄年陳盟鄭之玄王錫衮許士柔劉先春李紹賢陳維新文安之陳具慶王鐸李若琳孫之獬陳演王鳴玉梁元柱謝徳溥杜三策屈可伸王啟元徐時泰南居仁

○官兵敗績於妖賊時領兵都司僉書楊國棟等四將合營攻鄒縣妖賊國棟與廖棟爭功不和賊悉銳衝之四營俱潰遊擊張榜戰死巡撫趙彥報聞乞責二將戴罪立功且言臣已提兵親徵誓不與賊俱生但鄒滕之賊結連數省眾逾十萬我兵眾寡不敵乞敕漕運督臣發精兵數千名繇徐淮夾攻以防南奔再敕天津保定撫臣各發馬步兵三四千直抵兗州協力討賊得旨東省危急趙彥旣統兵進剿著悉心調度以靖地方漕運總督及天津保定巡撫各發馬步兵速抵兗州協力討賊其有功失事員役候事平類奏

○己丑戶科給事中陸文獻疏陳足餉之策一復屯政謂屯田於邊募流民不如募土民募土民不如募實粟於邊之富民蓋召塞下民耕塞下田而民便糴塞下粟實塞下儲而�便行之久而農卽是兵屯卽是餉矣一修鹽法謂�之利惟鹽厚獘之藪惟鹽多宜先﹤鋶﹣釒﹥鹽之積引便�之守支使竈不與民市正不與余爭而尢當嚴禁私販盡收餘鹽官爲變賣歲入當不下百萬一廣鼓鑄謂近者兩京之局已開而荊州等鈔關業已奉行至私錢行官錢壅則法之不行自上始也臣謂官鑄之錢人工物料與幣帛相當至一切賦稅課例之入俸薪賚予之出先行自上然後達之海隅流通無礙矣一興水利西北廣漠沮洳有可耕之地而無其人宜通三輔之地廣招徠相髙下或鑿溝引泉或築堤置閘惟薊門水口爲害宜就各水口視水源來處增置水壩以殺其流旣以長我禾黍又可限彼胡騎至江南震澤受吳興宣州諸山溪水從吳江過浦裏經華亭靑龍江一路八海自潮泥上壅海口漸塞宜及時開浚務使上之不爲魃而下之不爲魚國儲永有賴乎疏下部議

○準原任吏部左侍郎劉元震蔭一子國子生

○庚寅協理戎政兵部尙書黃克纘因奉旨會議具揭送冢臣張問達具述進藥始末爲方從哲昭雪吏科給事中薛文周疏劾黃克纘言君父之讎不共戴天克纘滅絕綱常暱私交而忘大義克纘疏辯謂文周主禮臣之說引許世子不嘗藥以弒君罪從哲自謂天不共戴矣臣竊謂其欲附於忠而反陷於不忠者以五嘗中無禮與信也凡春秋書法外國之君見弒則直書某弒其君如宋督弒其君與夷齊無知弒其君諸兒是也內君見弒則諱其事而但書薨不書地書葬如魯隱公見弒於子翚而書曰冬十一月壬辰公薨魯閔公見弒於慶父而書曰秋八月辛丑公薨是也夫君弒不書正以臣子所不忍言胡安國所謂示臣子於君父有隱避其惡之禮不書地示臣子於君父有不沒其實之忠不書葬示臣子於君父有討賊復讐之義夫魯君果弒於其臣孔子猶且諱之況非被弒而可彊名以弒乎卽許世子止之事乃外國事也孔子書以弒君左丘明爲素臣其書於傳曰夏許悼公瘧五月戊辰飲世子止之藥卒夫瘧非速死之疾藥出於世子之手而卒卽在飲藥之日據事直書止將何以自解然公羊傳又曰許世子止弒其君買是君子之聽止也葬許悼公是君子之赦止也猶以用藥偶誤得從末減今李可灼進藥罔效不無僥幸嘗試之罪而先帝疾革呼問自其急迫求生之心而必欲以人臣之不嘗藥槪坐爲弒則在宮在官人人可論矣夫先帝以天年終今已葬矣一月禦天千秋稱聖臣子不能歌誦盛徳傳之無窮則亦已矣而彊誣以見弒之名是同皇考於漢質帝也孝和皇太后未嘗被敺而權璫媚臣至以毆死播告天下是以孝和皇太后爲許皇后也臣於李可灼明言其輕易進藥無所逃罪何嘗有所私庇而文周恃勢妄言罔思臣子之於君父當保全其令名信口污蔑不知忠孝二字爲何物伏乞皇上爲先帝雪此誣明以當日侍湯藥啟手足眞情敕九卿科道中有經誼學術者具議以聽聖裁得旨卿據見具揭以備會奏心迹自明朕已悉知

○刑科給事中沈惟炳復疏劾克纘言聖旨所謂據實會奏者第指進藥移宮等事未及敺崩舊話克纘突入此叚爲選侍鳴冤爲聖母諱敺夫臣子愛君以名是或一道然赫赫皇言業以敺崩兩字昭示中外當時已被敺之實而今日徒惜敺之名則信史之所紀載當從實耶從名耶嗟乎一時之私黨可護萬世之公論難欺前諭之播告旣眞此日之欺瞞無據伏乞皇上以昔年身親之事對諸臣親見之言力主眞情實事明白宣示史館使其直筆一時傳信萬代則羣疑一渙辯駁永銷若或不確不公模稜顚倒恐人心不平後言日至亦甚非國史之光矣得旨選侍向有觸忤朕一時傳諭不無忿激追念皇考豈能恝然爾每當仰體朕意不必多言致滋疑議

○工科給事中魏大中疏言先帝之棄羣臣在庚申九月之朔日而率土忠義之驚心者已在乙卯五月之四日自玆日之挺不中而圖所以中於先帝者百端至藏酖毒於女謁俟元精耗損憊不可支而蕩以暴下之劑鑠以純火之鉛先帝所以彌畱而不可起也其迹甚著何以迄今未奏也然則張差崔文昇諸人所謂先帝之賊也要使孔子而作春秋定首罪必罪在不討賊之臣何也春秋書趙盾爲弒惟以其不討賊也不討賊何以卽名爲弒以盾爲正卿也傳曰深責執政之臣然則自乙卯以迄庚申其時執政者誰討賊者誰甚晰也何以迄今未奏也且非獨不討而已酬可灼以賞獎可灼以愛寬可灼以罰俸優可灼以餋病而崔文昇者代爲委之於先帝之宿疾至一至再夫以數十年忠肝義膽所羽翼之元良數十日深山窮徼所謳吟之堯舜一旦戕於二賊之手從哲不能討反從而護之從哲眞無人心者何以迄今未奏也至張差所繇誰不知爲鄭國泰也者究主使者法之正兼調停者事之宜從哲身爲執政如在事外聽先帝之自危自疑聽神祖之自調自護聽亂賊之跋扈公行而羣小承風道路以目王之采何士晉陸大受李俸諸臣禠之外之調之困頓之而死之普天之下必不容有一人焉微動其忠君愛國之念稍開其誅亂討賊之口乾坤或幾乎息日月晦而不明矣何以迄今未奏也且諸人之罪自具等差非有難明也法嚴造意國泰爲尢是卽戮國泰之屍磔養性於市尙不足償夫積計以傾先帝之恨獨念神祖之愛當令永終先帝之孝當爲仰體貴妃當安其餘年福藩當永其帶礪則皇上欲安全之而詔令回籍恩之有餘於義者已多也何以置若罔聞也崔文昇之情罪宜不下於張差而李可灼次之如是而朝廷所以處從哲與從哲所以自處者可以權衡其間矣何以迄今未奏也疏入報已有旨

○刑部尙書王紀疏劾輔臣沈﹤氵隺﹥頗多醜詆上謂大臣當存國體不必執爭

○天津巡撫畢自嚴報閩兵三千一百三十五員名兵船六十隻已抵津門請敕兵部調發疏下部議

○遼東經略王在晉循行山海近邊敬述兵馬之數備陳險易之形並報夷情以佐廟議言山海住城至角山關十二里角山至三道關十二里三道關至石門路交界十七里其自角山而上皆山城也山城北折爲橫嶺嶺髙而趾落環堵中虛實馬上能盡見之謹嚴陳設仍樹疑兵以示有備過此山徑轉深越數里而一片城之橋城如長虹跨空鐵關石洞橫亙於白沙黃土之間隱然在目其形口闊而喉窄遇雨則山水建瓴直下泉飛百道頃刻成渠以橋爲關下有九門通水關不甚髙流沙衝擊則橋虞中折一片石之稱險者以此然兩山對峙設有烽臺賊至銃炮能遠擊而副將吳自勉挑壕築土頗能布置有原招遼兵二千三百有奇皆挈家而居願死守又有五寨土司莫大功田應封兵一千合之亦足守矣臣又欲調兵一枝駐此爲奇兵賊如叩關一片石伏兵從腰衝出賊必顧忌而不敢前進此爲天阱我得用奇殺賊過一片石二里而爲廟山堡又八里爲橫土嶺關登關南望正對鐵場堡堡系新葺今居民盡徙已成墟矣此處宜設兵以備外援黃土嶺外地界開敞往歲虜數犯關此爲要衝不後於片石然當關路嶺髙而可憑不似片石環橋低而易踰耳守備路元寧領官九員軍丁八百五十一名馬一百七十三匹今又分莫大功土兵之半守之黃土結於山下不過三家之市邊城之稱營堡者皆是類耳越黃土嶺過坑兒谷二十里爲大毛山山路於嶺後出董家口六里爲城子谷大毛山提調李魁春領千把總六員軍丁六百六十五名馬五十匹城子谷有固原守備蔣機軍兵五百名馬五百五匹出谷爲水利寺十五里至長谷駐操營延綏八衛兵一千六百四十八名寓焉入衛兵向居山海至萬曆二十一年始移駐操營彼地甚僻應照舊調歸山海量撥土兵守之北折爲平頂谷兩壁中間積水潺湲匯成大壑水涸時介然成路然髙山周匝林木蒙茸兼之亂石參差胡馬頓難歷塊平頂至板場谷越二十三里而義院孤城落山窪間右爲水關辟四門又右爲撫夷廳廳倚墻又上有樓墻之外有坐門夷人見臣至拜於樓下以羊酒犒之凡得夷情卽來報本關擺設空營火炮最稱奇捷不用火然藥綫虜馬觸機火卽噴爇賊不及避臣卽呼炮手到關如式制造駐義院官二十一員軍兵二千六百一十名馬八十八匹兵力已彊不必增設距院三里許爲拏子谷又三十五里至石門寨營都司梁柱朝領官七員兵丁二千十九名馬五百六十三匹石門落於平坡無甚險厄去義院大毛黃土嶺皆適中之地結營以備應援桑麻徧野太平時爲樂土避難之遼人錯趾焉旋至山海僅四十里臣卽回關所過之處烽臺相望俱先年戚繼光之所修葺飭舊整新盡堪防禦不必更張以滋煩費臣所履南海口至橫嶺邊長八千五百七十六丈一片石至黃土嶺義院石門交界邊長一萬三千三百十二丈何處不可入犯何處不當固守目前彌縫補救之計必不能捨款虜之一策況據撫夷遊擊朱梅及哨探周守廉稟稱奴用財帛誘歹靑都令桑昂臺吉欲與結親萬一我不能用虜虜必爲奴用此眞系邊塞之安危而廟堂之上所當急爲計處者也疏下部覆

○在晉又再申築城前議於關外繇八里鋪繞角山而東傍三道關起腳逶迆至海計長三十七里畫地築墻建臺結寨造營房設公廳共估九十三萬請發帑金上許發帑金二十萬仍諭令斟酌節省毋致虛糜

○辛卯孝莊睿皇后忌辰奉先殿行祭禮遣武平伯陳世恩祭裕陵

○刑科給事中劉弘化以盜賊竊發皆繇閭閻困窮乞下明詔自萬曆四十二年起積逋稅銀悉行蠲免以蘇民困下部議

○加宣府總兵張安實授都督僉事

○壬辰工部以聖明祀事孔修壇廟章服未備乞敕亟行造辦以光大禮上然之

○戶部又以蜀黔援剿勢迫亟請內帑上念地方危急姑再發二十萬兩解四川十萬兩解貴州其湖廣遼餉亦照此數動支

○賜原任南京通政使徐申祭一壇減半造葬

○蔭大同巡撫霍鵬男叔琮國子生

○鄆城鉅野賊平該省撫按會疏馳報

○調龍門參將梁柱朝爲喜峯口參將

○起原任參將王興業爲寧寨參將

○調莊浪參將李廷秀爲神樞七營參將利民參將張應宸爲太原參將

○升赤城守備崔崇胤爲延綏遊擊將軍大同聚落城守備張聯璧爲延綏領軍遊擊

○癸巳孝穆皇后忌辰遣永康侯徐賜胤祭茂陵

○束鹿肥鄕二縣大水保定巡撫張鳳翔疏請蠲賑下部

○起升原任太僕寺卿南企仲爲太常寺卿

○升貴州道禦史方大鎭爲大理寺右寺丞

○補原任浙江道禦史劉廷宣爲廣東道禦史

○革宣府下西路參將孫秉乾回衛直隸巡按李九官劾其貪險也

○起升原任南京浦口守禦範繼道爲四川敍瀘遊擊

○加升宣府都司僉書黑雲龍爲遊擊職銜管獨石參將事延綏守備髙璘爲都司僉書職銜管宣府上西路參將事

○甲午大學士韓爌疏言先帝進藥之時臣實當日親見謹據實奏聞泰昌元年八月一日先帝卽位十二十三日禦門諸臣咸睹聖容臒減以爲哀勞毀瘠自後時聞禦醫診視具揭問安二十九日臣等恭視寫篆皇祖冊寶司禮兩內監在詢知先帝疾大漸內監因云有鴻臚寺官李可灼每來思善門具本進藥從哲及臣等應以渠云仙丹便不敢信是日召見閣部大臣問安畢先帝答語多欬逆已傳諭冊立皇貴妃等諸臣以冊立東宮對先帝因顧皇上命臣等輔佐爲堯舜又語及壽宮臣等以皇祖山陵對則自指云是朕壽宮要緊要緊因問鴻臚官進藥何在從哲奏云鴻臚寺丞李可灼自云仙丹臣等未敢輕信先帝卽命中使傳宣可灼至同進診視具言病源及治法甚合先帝喜命進藥禦醫各官�議良久未有堅決臣與諸臣相視囁嚅實未敢明言宜否須臾呼乳嫗至趣和藥臣等復同入可灼調藥捧進先帝服藥喜曰忠臣忠臣少頃中使傳聖體服藥後暖潤舒暢思進飲膳諸臣歡躍而退可灼及禦醫各官畱宮門外比申末可灼出臣等詢之云聖上恐藥力稍歇欲再進一丸諸醫言不宜驟乃傳趨益急因再進藥訖臣等亟問再服藥後何傳可灼曰聖躬傳安如前此本日自午及申事也次日臣等趨朝問安而先帝卯刻上賓矣痛哉方先帝召見羣臣時被衮憑幾儼然顧命皇上焦顏侍側臣等環跽旁皇操藥而前吁天以禱臣子到此憾不身代而凡今之所謂宜愼宜止者豈不慮於心實未出於口曁夫龍馭上昇臣民慘痛哀號追慕搶地呼天而凡今之所爲致疑致憤者不愼不忍出於口抑且不以萌於心比禦史王安舜劾奏李可灼從哲躊躕欲稍重擬臣猶妄意可灼罪狀自在爾時疑端易開遂備舉先臣髙拱奏辧肅皇帝壽考令終王金等自有本罪之﹤鋶﹣釒﹥可灼遂從輕擬是從哲之誤臣實誤之何敢自昧乃臣所痛心疾首而不能嘿嘿則更有獨重者焉伏念先帝睿聖夙成慈仁天植𨿽臨禦僅以旬月而恩膏被於垓埏何以慰萬姓之思賴有此千秋之譽爲臣子者宜何如頌揚何如紀述而值兩朝鼎成之遽屬四海喪考之悲卽禮臣忠憤之激談與遠近驚疑之紛議不知謂當時何如情境乃進藥始末實是如此若不詳明剖晰汜汜深求直將舉隕身非命之凶稱而加諸好徳考終之聖主恐先帝在天之靈不無惘怨而皇上終天之念何以爲懷先臣拱所謂不忍肅皇抱不白之冤於天上畱不羙之名於人間眞天地古今之大變者又再見於今已伏望皇上特賜詳覽倘臣愚一句一字盡皇上所見所知渙發玉音諭告中外俾議紀法者勿以小疑而成大疑職編摩者勿以信史而爲謗史庶先帝融朗之令名皇上光揚之大孝正終正始永世有辭然後責臣以碌碌因人治臣之種種罪狀譴禠誅殛臣且甘之矣上曰覽奏事情甚明卿素懷忠愛輔佐勤勞宜益殫謀猷輯寧中外不必辭

○吏部尙書張問達會同戶部尙書汪應蛟等以禮臣孫愼行憲臣鄒元標相繼疏論舊輔方從哲奉旨據實會奏因言愼行首論乃鴻臚寺李可灼進紅丸事可灼先見內閣臣等未知至奉皇考宣召英國公及九卿科道進乾淸宮候於丹墀輔臣與臣等共言可灼進藥不可不愼俄宣臣等進宮問安畢皇考諭以哀傷勞瘁身甚虛弱並諭壽宮畱心又諭臣等輔我皇上爲堯舜隨問可灼何在趨召至禦前視疾啟進紅丸取乳和藥以玉碗進一丸少頃又進一丸至申問聖躬安諭服藥少有汗身覺溫就寢此進藥始末諸臣所共見聞斯時急迫倉皇淒然共切弒逆二字如何忍言諸臣固諒輔臣無是心卽禮臣語意亦已相諒但皇考調攝愼養之身可灼妄意進藥輔臣未能力止臣等候於宮門亦未能止均有罪焉進藥之後適會皇考賓天中外恨之至所以處分可灼失之太輕故卽按其輕而罪輔臣不盡法也至於選侍欲垂簾聽政輔臣與臣等於皇考鼎革日黎明候於乾淸宮門外急欲進宮閽者攔阻臣等排闥哭臨畢卽請見皇上良久始出皇上出乾淸宮扶進文華殿叩頭呼萬歲乃起聖駕還於慈慶宮臣等請我皇上登極旣登極卽應住乾淸宮九卿科道皆有公﹤鋶﹣釒﹥輔臣亦言皇上允其奏卽日移宮諸臣猶以輔臣不先倡諸臣爲疑夫可灼非醫官紅丸進而龍馭上昇宜逮問以正刑章若太監崔文昇當皇考哀傷感寒之時輕進大黃涼藥罪亦當誅惟並正工人之罪庶幾法紀肅而公憤洩臣等爲國是計敢不從公從實哉史館已開纂修執筆之臣亦可以定其衡矣得旨皇考違豫原因虛弱朕與各官親聞聖諭其進藥亦只求安好各官並無人阻止但李可灼素不知醫希圖僥幸委應重處舊輔方從哲票擬失於太輕�心迹自明朕念兩朝舊臣輔政歲久事關國體不必苛求其李可灼著撫按官拏角�羊法司究問正罪雀文昇仍發遣南京此事紛紜多日今處分已定以後大小臣工但平心和气各修識業共濟時艱不得撁纏瀆奏再生事端

○吏部尙書張問達疏言降謫科臣朱欽相倪思輝侯震晹熊淂陽道臣劉重慶賈繼春王心一江秉謙�事各有屬而憂國則同言各有歸而愛君則一乞賜錄用原官庶諸臣精白一心兼集羣策上命候旨�

○經略遼東王在晉以毛文龍孤懸海外宜速接濟疏言海上孤臣潛師久住當發餉遣兵以資犄角閩兵三千皆習於驚濤駭浪之中當速遣渡海接�毛文龍再於登津發糧二十萬豆十萬買布三萬疋隨角�羊東江庶可以壯聲援而潛搗巢疏下部議

○命禮部尙書兼翰林院學士掌詹事府事顧秉謙禮部右侍郎兼翰林院侍讀學士協理詹事府事周如磐俱教習庶吉士準贈南京兵部尙書許孚遠男大受承蔭注選

○升太常寺少卿王佐爲通政使司右通政

○起升原任江西道禦史傅振�爲大理寺左寺丞廣西道禦史王遠宜爲太僕寺少卿大明熹宗悊皇帝實錄卷之二十四

天啟二年七月乙未朔孟秋上親享太廟

○新升吏部左侍郎兼翰林院侍讀學士黃汝艮疏辭因陳救時十策謂今日當以飭法紀爲第一義略仿子產魏相諸葛亮李徳裕所爲救時者以師仲尼遺意而復髙皇帝之規模一曰嚴軍興之法以鼓敵愾兵死地也不示以退後必死孰肯向前永生自三路喪師以來未有借一人明法者請自今無論文武臣凡在行間者一切以軍興法從事其失機及退縮者或軍前釁鼓或歸死司敗皆登時立決無復需緩以至糧餉不繼器械弗精募兵買馬無法者皆以乏軍興論輕則降黜重則編戍法在必行人心自肅二曰嚴經武之法以張國權承平日久武備單弱故奴賊觀釁而動藺賊安賊繼之近臺臣建白欲敕畿輔撫臣各練精兵二萬以待徵發臣愚謂宜推廣其意諸省直各團練精卒大約以三萬爲率不必更事招募增餉祗將見在額兵嚴加訓練不足則於衛所軍丁郡邑機快弓兵民壯中擇膂力趫健者充之官爲處置衣甲器械大抵郡以數千縣以數百計自撫臣而下各以其兵精否爲殿最昔馬燧在河中李抱眞在澤潞李徳裕在劍南皆能訓練民兵轉弱爲勁今各撫寧肯多遜然不繩以考功及軍興法而以虛文塞責如宋之義勇徧天下無益也至撫臣標下謂之牙兵尢須精選三五千令可一當百厚其資糧結以恩信庶足崇威望而重彈壓三曰嚴保任之法以羅眞才自東事之殷經撫何等喫緊今所舉者間已伏辜而舉者略不推問竊恐朋比阿私國家能堪幾誤自後凡要緊官員關系重大者必書舉者姓名有功則該部與舉主並受上賞有罪俱蒙顯罰庶眞才出而事有攸賴四曰嚴連坐之法以折姦逆按律凡叛逆死刑親屬皆斬失機誤國妻子迸流蓋所以重累其心使不敢犯此制刑深意也自東方釁起叛人有降虜之利而親屬無從坐之虞彼何忌而不爲宜敕所司查其家屬所在依律並斬以明示遠近其棄弛喪師誤國重者及首倡奔北及將卒在陣在途逃者守令望風棄城者妻子悉從坐以應得罪名此後遣將調兵悉籍記家屬所在使知有犯必坐以重系其心昔郝治以三千爲魏守陳倉孔明以五萬人圍之不克使所知招之昭應曰魏之國典君所知也吾家門累重惟有死守耳李陵以步卒五千當單於十萬斬將搴旗矢盡力屈而降漢猶誅其母妻使今之法如漢魏必行臣知諸將必爲郝昭不爲李陵矣五曰嚴考言之法以定廟謨兵法知己知彼不教而戰謂之棄民乃有驅烏合之眾格方張之虜而馬上差人督戰者兵法伐謀伐反全在揣情度勢自立於不敗豈有終年不選將練兵今日靠西虜明日講朝鮮朝鮮脆弱已甚三路師熸其气久奪西虜黠詐無親惟利是視彼受奴之遺與畏奴之威皆數倍於我何苦助我而與奴爲難兵法用吾所長毋用吾所短豈有奴賊捨弓馬長技而與我爭舟楫者我數萬重兵不屯駐廣寧近地以爲犄角而宿登津數千里外遙隔海波指臂弗屬而彊言三方布置此皆言之絕不近理者而朝廷不加詰問言路鮮所參駁以至一敗塗地乃始紛紛爭經撫罪案夫經撫罪案朝廷一言可斷何事盈庭史載女直舊俗有事畫灰而議自下而上寂無人聲行軍有前無卻卻者盡斬謂之硬軍今中國正與相反勝敗之故亦可憬然思矣六曰嚴賞功之法以服人心會典凡軍功加恩非躬履行陣實有斬馘者弗與邇來欺蔽成風題覆多屬冒濫聞諸邊報捷往往摭拾畸零或生事搗巢得其婦丁幼口輒報首功而文吏大帥髙坐肉食者已儼然升賚世蔭矣又聞卒伍間有斬獲偏禆輒攘取其半以爲例賞不下逮士何肯奮至近日賞罰無章僣濫尢甚當玆敗衄震業之秋��田月��宣遠年虛冒之捷傳之華夷能無掩口從今邊功宜嚴加勘核有能削平大難擒斬賊王者自不愛通侯世賞其尋常功次只賞得級獲功之人文臣大帥或量加升賚不得槪邀世蔭若錦衣堂上官下封拜一等尢不宜濫襲今帶俸金吾者無慮數千宜革去冒濫收其俸糈以餋戰士其偏禆卒伍中有奮身克敵建立奇功者卽不次擢拔毋使有所掩蔽庶賞一人而千萬人勸七曰嚴分職之法以實幹濟設官分職各有員數惟萬曆末行取之命屢格當事者權將應取之人掛銜各部謂之添注其後漸入卿寺自開讀行而帶銜京卿者項背相望幾無坐處僅奉朝請絕無事權不惟乖式序之政體抑且耗用世之壯懷宜敕下銓部一洗添注陋規其見在諸臣設法﹤鋶﹣釒﹥通則庶明勵冀事功輻輳矣八曰嚴核餉之法以舒財用以諸邊年例言之嘉靖末視前已加數倍猶曰虜患殷徵召煩也其後虜款矣而年例有加無省臣常問大司農趙世卿曰近見邸報諸邊卽所節省或以七八萬或以五六萬宜可少舒矣世卿曰不也節省𨿽有額解自如臣詰其故曰部中欲扣除減解諸撫臣輒相恫喝曰設有脫巾公當任咎臣爲搤腕者久之今調兵則苦少索餉則苦多毋亦敝套猶如世卿時乎以遼餉言之初擬用兵三十萬歲費千餘萬比廣寧之敗見卒可十二萬合登津布置之兵可十五萬耳未論摉括加納鼓鑄諸入孔卽加派已八百萬發帑已六百萬而猶凜凜憂不足何也近見邸報遼陽沒後庫中猶存八十萬廣寧之敗亦皆資寇宜專以稽核責按臣及餉司有查報不以實不以時者以不職乏軍興論其諸邊督撫鎭道廉貪之尢者間施不測恩威然後舉屯鑄諸務設誠行之庶民力可蠲而軍國攸濟矣九曰嚴課習之法以恢武略國家分文武兩科課士文士取功名致通顯皆由占畢章句武事絕不講求甚至武夫亦駸駸化爲文士近日往往以劉秩當張通儒以李元平當李希烈爲賊所笑人皆謂文士無用然畢竟聰明才智總無出此一班人惟朝廷課習之何如耳似宜著爲功令督學使者兼以武事課士衡文主司亦於後場發策占其方略銓部題才亦兼綜文武以備緩急其郡縣吏有能練鄕兵修守備者卽紀錄待取勿復以一切便給圓通之人冒邊材而誤邊事至課用武弁全在膽智勇力勿得藉口緩帶輕裘艸檄賦詩爲虛聲此皆尙武注將實事也十曰嚴會要之法以責成功國家考成之法歲終一奏報稽遲止於罰俸然猶平嘗事耳至事關軍國安危寧可玩愒呴濡坐失機會每見分遣諸臣募兵至募到幾何堪用幾何查點何人部署何將確然奏報則未也見京營兵著科道部臣分練通州兵著練臣總練至材官蹶張分數若何投石超距練成若何確然奏報則未也近又行屯田增築薊鎭諸口城堡矣乃圖上方略何處平衍可屯何處險要可築確有成畫如趙充國張仁願則未也宜嚴立程限毋得如前朦朧延緩違誤者重加處分其邊報務令偵得情形急如星火庶責成嚴而膚功可奏矣上以其所奏多切時務著該部卽看議具奏

○工科給事中方有度言近臺臣徐景濂﹤鋶﹣釒﹥進藥移宮事票擬者欲宣付史館似若以吏爲一人一家私物者夫宣先帝聖徳考終是矣能宣李可灼不進紅丸乎方從哲不賞姦乎宣宮闈等事皇上所親見是矣能宣無選侍毆辱之聖諭乎能宣無選侍觸忤之聖旨乎若使奉前後旨並書則一事自相抵牾何謂信史得旨國史傳信萬世但當據實直書李可灼已有旨處分移宮亦曾奉傳諭何必爭論這所奏著並付史館參酌

○禠總兵王國梁職回衛國梁先以京營副總兵隨兵部尙書張鶴鳴赴關題加總兵職銜未幾營調宣府兵部不與題覆復稱疾求去鶴鳴爲之代請兵科給事中李遇知賴良佐交章言國梁關門無幾而借宣鎭爲脫卸之地脫卸未得而借餋病爲護身之符並參鶴鳴扶同欺蔽鶴鳴爲代辯署部侍郎張經世覆言國梁方咨鎭守宣府旋題夙有痰疾則其規避也不問可知且國梁於遼沈初失之時與郭增輝俱調援遼增輝赴援稍遲已經逮問而國梁竟自營畱豈可復用上是之

○命廷臣集議撫虜事宜時總督王象乾經略王在晉合﹤鋶﹣釒﹥以關外事勢不得不用虜以救目前議斟酌新舊賞額計犒西虜虎墪兔憨等八大營哈喇漢夷粆花巴領等二大營歹靑昂洪剌麻速班大兒等六枝每歲費可百萬兵部覆言爲目前安危計則以我金繒資彼捍禦勢似不得不出於撫以日久利害言則漢物有窮夷情無厭撫又恐不得不詘於終且時迫費劇謀貴僉同乞敕大小九卿科道會議停妥上從之限三日內回奏

○巡撫山東右僉都禦史趙彥馳報捷音言都司楊國棟等追敗妖賊解曲阜郯城之圍兼復嶧縣上命敍楊國棟等功仍敕夏鎭未平速進兵會剿

○總督川湖雲貴張我續參贊畫太僕寺少卿劉時俊言大兵攻克佛圖關樊龍自城垛投訴稱爲鄕官劉時俊投密書所誤彼時卽饋以金刀護膝等物同盟興師臣料時俊必不爲此但各道見其門下兵船二十餘只與賊交通送米鹽火藥俱莫之禁物議紛起乞令暫卸兵權回籍上以時俊素受國恩逆賊訴詞未可輕信著暫回籍仍行撫按官查實回奏以憑處分

○四川巡撫朱爕元巡按禦史張論亦以時俊構夷有迹會﹤鋶﹣釒﹥糾之報已有旨

○升南京太常寺少卿添注耿廷柏爲太僕寺卿管京營少卿事兵部郎中李餋衝爲固原兵備副使

○補貴州道禦史張爌廣西道禦史劉廷佐

○升獨石城守備李承恩都司僉書管宣府新遊兵營遊擊將軍事從宣大總督董漢儒之請也

○丙申吏科給事中陳熙昌言山海彈丸一城耳各道監軍贊畫累累若若多一官祗多一官之營窟乞行經臣查核可裁者咨回吏部攺用又言援遼粵兵已到關非厚爲鼓舞無以安其心總督張我續原爲援黔乃規避夔門宜責令刻期進剿募兵禦史遊士任奉命監軍士嘩卒逃誰執其咎宜責令督兵撲滅鄒滕之賊以贖前愆上曰楡關司道太多委爲不便著卽行與經略官酌議裁省張我續著催令進剿余著該部作速議覆

○升少詹事張邦紀爲禮部右侍郎兼侍讀學士管理貼黃實錄副總裁﹤鋶﹣釒﹥辭不允

○丁酉禦史陳保泰﹤鋶﹣釒﹥參登撫陶朗先贊畫何棟如欺君盜餉乞徹底淸查禦史遊士任兵部主事陸燧領帑募兵至今未見赴任遨遊逍遙恣行冒破乞速勘回奏上曰諸臣負君違法豈得容隱都著窮究明白該部院知道

○禦史施梁條時事可憂九款一曰丘民有輕天子之心謂妖賊徐鴻儒等攻城陷邑敢逆言行一曰靑衿有輕名教之心如文時光何光顯等詬辱臺臣犯上無等一曰憸人有輕言路之心宵壬得志權勢髙張觸邪之章反見詆於戚畹考察言官之說實發於貪橫之幕臣頃皇上渙發徳音一日而復帥眾等六人此誠古帝王盛舉然臺臣尙有王心一劉重慶賈繼春江秉謙省臣尙有朱欽相倪思輝侯震暘熊徳陽韋蕃諸人創艾已深賜環未及一曰諸司有輕功令之心或覆請無期或奉行不力卽注銷之法申飭之嚴天語頻頻幾於充棟而卒無柰其憲憲何也一曰卒伍有輕將領之心邇來驕悍成風囂淩日甚如臺州王元輩之驅逐把總戶部新兵之拆屋壞垣等軍律於兒戲視將領若贅痝一曰白徒有輕名器之心自遼左多虞募兵令下走空遊閒突然守備書傭優卒倐爾參謀甚至廢弁賈祥夤緣部札招集羣凶所過驛騷恣行剽掠一曰孽戚有輕國法之心鄭餋性父子旣經參論奉有自奏保全之旨竟等弁髦盤踞輦轂略無歸念一曰夷狄有輕中國之心奴酋犯順諸虜亦皆蠢動講貢謀賞要我以不可從之事挾我以不得不從之勢一曰藩王有輕祖制之心郡爵載在諸王表者昭昭可考玆秦藩中尉赴本等而請郡王之封𨿽曰空銜實爲崇號違訓背禮孰甚於斯恐率此以往將要例爲不足遵得旨存機等空爵著禮部遵屢旨卽擬正號一並冊封朱欽相等不準起用余已有旨

○戊戌仁孝文皇后忌辰奉先殿行祭禮遣安遠侯柳昌祚祭長陵

○大學士沈﹤氵隺﹥參刑部尙書王紀二大罪一佟卜年杜茂劉一巘等奉旨拏問遷延不審一保護熊廷弼言未可卽殺乞將王紀罪斥上以大臣當和衷爲國何必忿爭佟卜年等著速問明具奏

○太常寺少卿髙攀龍疏陳聖明務學之要內參方從哲崔文昇鄭養性等得旨這所奏已經大小九卿科道等衙門會奏明白奉旨處分再不許牽扯生事髙攀龍不遵明旨又來瀆奏其選侍觸犯聖母朕豈不報但看皇考優待如何又言朕非孝本當重處姑著罰俸一年該部知道

○刑科給事中霍守典言先帝以堯舜之主一月上昇說者咸咎太監崔文昇寺臣李可灼今可灼令撫按拏送法司而文昇未經究問乞並付法司嚴鞫上報已有旨

○工科給事中尹同臯請選將練兵並薦撫臣朱爕元等宜加銜拔用下部

○山東萊州府地震

○南京吏部等衙門孫瑋等各捐俸一年助餉報聞

○差戶部江西司員外郎蕭思似管昌平鎭倉

○己亥協理戎政太子太保兵部尙書黃克纘屢疏請告上允之命加太子太傅仍馳驛去

○兵部尙書張鶴鳴視師復命疏陳八款一曰廣寧逃將宜正法一曰關上精兵當厚儲一曰渡海兵餉宜速一曰撫虜錢糧宜急一曰寧前兵馬當設一曰遼民壯丁當處一曰支餉需索宜禁一曰經略事權當重復參總兵江應詔言臣聞應詔攜重貲入京浼有力者遊揚倡議欲謀不受總督經略節制昔李愬平淮蔡櫜鞬迎裴度於道左戚繼光何等功勛介冑叩總督於堂下應詔豈能出李愬繼光上而可恃恩驕悍輕壞成規得旨覽奏各款深於疆事有禆該部卽便議覆

○禦史練國事言關門一帶有經督二臣之協力又有輔臣之視師似可無煩過慮惟是近關之內不可無大兵接濟近畿之外不可無大兵訓練乞責令遵化及宣大山東山西河南諸撫臣各練精兵一萬一以壯山海之後勁一以備勤王之徵取上然之著行與各該巡撫官上緊訓練以備緩急

○叛將孫得功爲奴酋第五子所殺歹靑下達子復殺第五子經略王在晉奏聞

○庚子南京河南等道禦史曾熙丙等言全遼淪亡之禍始於開原之撤防開原撤防之故繇於舊撫周永春之手書鳩司爰書具在楊鎬活口猶存今鎬等俱以喪師失地擬罪獨永春尙爾漏网乞並付法司得旨周永春屢旨著部院參奏如何久不題覆著上緊看明奏請處分不得再延

○兵部署部事左侍郎張經世等言撫虜事宜臣等奉旨會議𨿽議論少別而意見大同今日權宜之計不得不出於款督臣將百萬之費備細臚列除舊賞及瑣數不具論其謂去年秋季未領應補賞銀十萬兩是今年補領則賞明年則否其謂哈喇愼夷兵懸賞銀十萬兩是助兵則賞不助則否其謂講折夷使喫食犒賞等物約用銀十萬兩是講款之初則賞款後則否其謂插漢進兵賞銀十萬兩是進兵則賞不進兵則否其謂朵顏等夷兵三千堤防守關者歲該月犒銀六萬五千兩又謂插漢哈喇愼二大營防守廣寧寧前夷兵二萬名歲給犒銀三十六萬是來守則賞不守則否實有其人則賞無其人則否此數十萬者𨿽先時預擬然終未可據爲一成之數而給賞時猶得以臨期酌裁者也但當此三空四盡之時各該衙門𨿽有額解銀兩未足濟用乞於內帑慨賜給發仍敕邊臣借款修備毋恃款而忘備得旨撫賞事宜旣會議明白著於額內緊急錢糧先發應用余俟續發便行與經督官用心料理毋誤事機

○賜原任大學士張位祭九壇加祭四壇開壙合葬仍令與謚以其有功國本久著公論也

○加順天巡撫李瑾通州巡撫王國禎各兵部左侍郎照舊巡撫從禦史倪應眷衝邊需才之議云

○差工部屯田司主事陸之祺管惠通河

○遼東經略王在晉題補監軍道兵備副使袁崇煥

○狹西巡撫呂兆熊劾關南道布政使司右參政楊堯華以病致仕

○辛丑攺太常寺少卿管國子監司業事董其昌仍以少卿兼翰林院侍讀學士纂修實錄

○原任大學士方從哲因會奏得旨具疏待罪上以事情處分以定恩典原酬積勞不許辭

○先是樞輔孫承宗建議薊遼分設大將奉有欽依命江應詔駐山海而以東協山石燕建四路隸之馬世龍駐三屯而以中協馬松喜太四路隸之西協總兵擬駐遵化而以石古曹墻隸之

○經略王在晉總督王象干等以永平設鎭原爲山海之援則東協四路最爲喫緊而中西八路次之今取其鎭永平者駐三屯則去山海有四百里之遙於應援爲疎又取其鎭三屯者移遵化則去三屯僅六十里之近於建牙爲贅於是議更置以東協四路分之應詔世龍以中西八路並之新推總兵孫祖壽下部議覆

○時署部事張經世與侍郎陳邦瞻主經督之議兵科右給事中周士朴言三將分布已定不宜削此益彼致開不和之端復責經世謂該部向者涕泣出關毋再模稜兩可經世因歷陳出鎭始末且言臣生平從不作兒女態聞命卽行不避艱險關內關外萬目共見士朴亦小之乎視臣矣乞賜罷斥上慰畱之

○陳邦瞻亦言更鎭之議臣實與經世同心不宜捨臣而獨求多於經世乞並罷臣上曰三將分鎭原系輔臣承宗議定遽欲更攺是否妥便當從長酌議陳邦瞻何爲以此求去疆事緊急還同心共濟毋蹈前轍

○先是經略王在晉津撫畢自嚴各請以閩兵淮兵渡海接濟毛文龍兵部覆議言閩兵原議防津故僅給安家銀六兩玆欲令渡海各宜補四兩以足十兩之數仍照例各欽賞一兩領兵官侯銳已經彈劾姑令戴罪押兵前往而升坐營覃維階守備文士敍等都司僉書俱聽毛文龍節制淮兵責禦史遊士任遼兵責道臣劉國縉亟行挑選一並督發其船隻器械乞行津登撫臣速爲料理行月糧乞令戶部仍照原題十五萬處給俱在七月內勒限報完得旨這應援毛文龍各兵俱依議行侯銳已經參論是否堪用並各將官爾部還酌量停當來說尋部覆侯銳革職以都司楊聯璋代之

○川湖雲貴總督張我續以恢復重慶報捷且言賊所以久未克者事權不一也自監軍贊畫以及鄕官舉人人各擁兵甚有傳贊畫公子縱兵以米鹽資賊者臣因檄令監軍及鄕官舉人悉以兵歸杜薛二大將統領又檄令有接濟賊營者梟斬凡七日而樊龍就擒此亦事權歸一之明效也上覽其奏敕贊畫監軍兵都著歸並總兵官本省鄕官舉人不許領兵仍諭山海等處贊畫監軍兵也著歸並總兵官統束

○禦史夏之令言虜不可恃廣寧前車可鑑今竭中國之物力以奉虜虜未必爲我用而我已坐困矣如以百萬業有成言量難盡背或於歲額外量加優厚明諭之曰朝廷不惜百萬犒賞但說爾等尺寸之功未豎豈宜受賞許多今照中國賞格每解奴兵首級一顆賞銀五十兩計百萬當斬奴級二萬過則加賞不足遞減如聽命則已不則整搠兵馬磨厲以須勿過聽通使虛誕之言以款自愚疏下該部並議

○差工部都水司員外郎劉麟長管濟寧河

○壬寅大學士葉向髙以疾乞假許之命稍可卽入閣辦事

○蔭原任大學士吳道南子之京中書舍人

○發帑金十萬於滇命督撫官協剿藺賊兵部覆禦史潘浚疏以重慶已復搗巢宜速也

○罷五軍三營參將杜光宇回衛調理

○癸卯禮部尙書孫愼行引疾乞罷不許時上欲冊封秦藩四郡王愼行固爭上謂存機等特恩出自朕意準與空爵以全首藩屢請之體且有前例爾部再三抗違甚非敬君之心愼行復上疏言臣等苟可將順曷敢違命以自取罪戾顧有萬萬不敢奉詔者請詳言其不可祈皇上垂察焉孔子有云惟名與器不可假人夫稱王則名也垂旒擁圭則器也儼然王矣而猶曰空爵如何而後爲實也不可一也查存機等應封奉國中尉其餘郡爵懸隔六等一階一級誰敢越者一旦而躐等者六躐等而請者且四人謂祖制何不可二也要例進封者食本等原祿卽如奉國中尉宋應進封祿米二百石之外原非其有也乃以原無之祿爲不妨民不病國飾甘言誆朝廷不可三也秦固首藩也首當秉禮循法爲諸宗倡乃首開僣越潰裂防維不可四也皇上禦宇動遵祖憲秦藩不守朝廷大體以助維新而皇上顧欲全首藩之體是爲倒置不可五也夫冒封不可言例也當時禮臣失於執持臣等未及攺正已爲溺職安敢效尢更助之瀾不可六也天潢繁衍奏請參差臣等一斷以舊章故予者上感聖恩不予者各安本分若開一僥幸之門生其覬覦之念不惟陳乞紛紛必致觖望怏怏其隱憂尙忍言乎不可七也凡事剪其萌則易挽其流則難近來法紀淩夷所在多故臣等若復決宗藩之防不爲皇上力言異日宸衷追悔而罪臣等晚矣不可八也夫此八不可事理甚明關系甚大臣等職在守禮實不敢隨皇上意以壞皇上法左侍郎周道登亦援祖制力爭上俱不納

○大學士韓爌乞暫假調理且言臣之罪狀鼎革之際與封疆之事積愆無以自贖玆尙未敢並申前請也得旨覽卿前﹤鋶﹣釒﹥明白詳悉會奏事情朕處分已定與卿有何嫌疑方今封疆多事正藉贊襄卿宜卽出佐理不必暫假

○升湖廣按察司副使婁九徳爲四川布政使司參政

○甲辰四川總兵官楊愈懋敗沒光是松潘道憲副李忠臣家於永寧爲賊多陷陰募死士密通愈懋約俟大兵至日爲內應事洩遇害賊仍用其家僮夜出通信以詒我兵愈﹤棥心﹥信之至江門爲賊所襲愈﹤棥心﹥與推官郭象儀同知宋柱國及將官吳民望等俱死之賊乘勝攻大壩建武遊擊龔萬祿父子俱戰死遂陷遵義殺推官馮鳳雛總督張我續巡撫朱爕元俱以狀聞上命所司議卹我續爕元復引罪求斥上勉以相機調度殫力討賊

○乙巳大學士葉向髙奏廟廊之上事事紛紜兵餉竭矣議論淆矣法臣逐矣禮臣告矣楡關之帥臣方承寵任旋掛彈章矣分鎭小事乃聚訟不休樞撫相率求去矣中旨頻傳不由閣擬彌縫匡救伊誰之責而臣毫不能救更有何面目居於此地臣事皇祖八年維時綸扉只有一人臣年又未六十然皇祖見臣哀鳴迫切猶憐而放之今已更十年臣老病視往時且增十倍閣中又尙有六臣皇上豈不以皇祖之憐臣者而少垂哀矜之念乎因力求罷免上溫旨慰畱令鴻臚寺堂上官宣諭卽出

○先是巡關禦史與監軍各有專遣自廣寧旣陷因以巡關兼監軍禦史潘云翼上﹤鋶﹣釒﹥請申明職掌左都禦史鄒元標言禦史旣膺巡方之任自在功罪之外無庸再議其淸查錢糧閱視兵馬考核功罪皆職掌之不可更者惟是巡關職專閱歷非可膠足楡關監軍職在佐理似可隨宜緩急務俾兩全無誤方爲稱職至於諸生寄學關內當隨各庠候學臣考試不必兼攝以分職掌上是之

○命禮部尙書兼翰林院學士顧秉謙禮部侍郎兼翰林院侍讀學士周如盤教習庶吉士

○罷刑部尙書王紀紀與大學士沈﹤氵隺﹥交相參劾上以劉一巘佟卜年之獄責紀回話紀回奏上罪其違慢支吾命黜爲民

○升狹西副使劉文琦爲本省布政使司參政雲南臨安府知府王鍈本省布政使司右參議曲靖兵備浙江嘉興府知府顧起鳳爲湖廣按察司副使

○造訓練鎭威管營總兵關防給團練新兵張士顯

○丙午大學士葉向髙等奏法者天下之平也象魏之懸天子不自斷而與執法之臣共之無亦求其平允以信功令服人心耳王紀身爲大臣奉法惟謹當此重大情節愼重遲回誠無所逃罪而證佐未齊淑問未備長慮卻顧殆求其情眞罪當眾議僉同總之爲朝廷守法而已至違慢支吾臣等百口可保必無懇乞收回明旨仍令問擬具奏以全國體上以全遼陷沒皆姦細所獻今屢次拏獲眞正姦細通不上緊會問王紀本當依律重治念系大臣姑從輕處不必申請

○向髙又獨奏王紀與沈﹤氵隺﹥相攻談者亦以爲過皇上但責以大臣爭論之失體紀自無辭今乃以佟卜年劉一巘之獄遽逐一大臣則從來所無之事紀歷官中外素有淸正之名乃敢欺君罔法曲庇叛逆之人臣知其愚不至此也臣見言者懲年來廢弛每以嚴威果斷勸皇上臣時語同官曰皇上英明天縱所少者非威與斷也正恐威斷未必盡當耳今旬日間緹騎四出又繼之以逐尙書威已章矣斷已行矣然而王紀之斥終非其罪卽劉時俊之通夷亦竟以巡按官之勘明爲妥伏望皇上少霽天威令紀仍照舊供職責以作速問明前獄則國法君恩爲兩盡矣至蜀中鄕官不許領兵則臣聞鄕官如董盡倫以死全城張鍵金富廉李大儒等誓眾殺賊似不必盡奪其兵楡關之監軍贊畫但不可侵大將之權若全無一兵管轄何以展布江應詔敕書兵部請之臣等撰之有無重賄必須查明應詔已操大將印守關又有馬世龍爲後勁而又調李懷信杜應魁諸帥共處作何管轄是皆該部與經督諸臣所當詳計者臣自知言之無當然不敢黨護徇私爲九廟神靈所殛得旨朕以拏獲姦細不早正法處分出自朕衷有何猜忌王紀已有旨不必申救

○差刑部廣東司主事馮師孔狹西卹刑

○調山東布政使司右參議兼按察司僉事孫谷補武定兵備道

○丁未上視朝孝安皇后忌辰遣成安伯郭邦棟祭昭陵

○上諭內閣卽今封妃大典在邇所用冠頂金冊等件錢糧繁多例應該部辦納自奴酋發難以來兼之滇黔蜀魯交訌軍民塗炭以至各省直加派重徵民不聊生況內外庫帑罄竭軍興不貲朕特命於內庫查簡修造至期應用以稱朕節匱之意卿等傳示大小臣工凡有軍需等項錢糧務要各秉虛心撙度不得糜濫仰體朕衷特諭

○禦史周宗建奏遼陽之役議兵十八萬議餉八百萬廣寧之役議兵三十萬議餉千餘萬略計五年間消耗不啻五六千萬今遼陽去而所需之兵有數矣總計山海永寧通津登萊等處兵數不過十三萬各鎭馬匹不過三四萬計十三萬兵之餉不過二百六十萬餉足矣若馬艸之需與遼陽之費相抵固無煩增加也由此而統計將領之費又不過二十萬較往日額餉所添不過一百八九十萬耳乃臣所痛惜者兵部日事兵矣而不知某處兵應幾何某處兵存幾何某不足應補某有餘應裁此兵之無規模者一也戶部日事餉矣而不知某處額餉幾何某處缺餉幾何但計入之分數而不算其出但計出之分數而不核其消此餉之無規模者一也誠急取而核之使邊臣持以爲則不敢望冀意外廷臣信以爲準不敢妄議局中更取天下之加派酌之當蠲者蠲當減者減毋使其混派橫徵如此三年五年遘機恢復固自有期卽由此十年二十年無隙可圖而我圉目固此今日不易之規模也上是之命戶兵二部酌議具奏

○南京兵部尙書祁伯裕引疾乞休不允

○巡視京營給事中許可徵奏自廣寧不守議練入衛之兵以月糧大糧爲餉以都司指揮爲將團練則設提督查點委之科道乃有名無實如山東中都皆然而中都副畱守孔弘度與所率札付官髙世祿等吞包科克虛冒尢甚弘度曾領春秋二班兩經參革今已三犯宜亟行軍法因言班軍耗蠹病根在衛所掌印官病發在姦旗攬頭債王而其痼疾在領班官請著爲令印弁發覺姦旗則治姦旗寬印弁札官發覺印弁則治印弁寬札官都司發覺札官則治札官寬都司不然者法無赦上無作姦影射之人則軍必不敢脫伍有脫伍者則行淸勾之法祖制衛所額軍各給額地有百畝有五十畝以爲軍裝禁私佃賣而今佃賣者多甲乙互異經管容隱以故額軍日弛日耗莫可致詰然軍𨿽有故絕而地在地𨿽有佃賣而地主在本軍𨿽有老弱而戶丁之彊壯在如按額覓地按地覓軍按軍覓壯勇彼何術以遁此則淸查在府縣而督責在該道果能設誠致行無論班政維新將見各衛所有額兵各兵有額餉如境內亂賊暴起亦可傳檄定之勝遠行募調多矣得旨孔弘度嚴提究問經管各官如仍前怠緩一體治罪

○兵科給事中賴良佐﹤鋶﹣釒﹥陳四事一謂款虜之區畫宜周請用南關後裔王世忠深入虜營諭以國恩激以同讎一謂平蜀之善後宜策請治張我續逗𨖻觀望及倡議罷兵之罪勿使蜀事再壞一謂剿妖之調遣當酌請就近地立一大將使事權歸一蚤爲撲滅一言黔省之救援當速請嚴敕新撫臣勒限到任與督臣移兵會剿下部議

○賜原任東宮講官右春坊右諭徳兼翰林院侍讀龔三益祭一壇

○蔭原任遼東東寧道參政贈大理寺卿死節髙邦佐男愷錦衣衛百戶

○逮四川贊畫太僕寺少卿劉時俊及其子來京研審以鄖陽巡撫楊述中復﹤鋶﹣釒﹥參其通夷也

○逮淮兵遊擊顧大猷大猷以禦史遊士任薦募兵江淮靡金錢無算仍逍遙不發暴橫鄕閭操江右僉都禦史徐必達劾之

○升思南府知府鄭崇嶽順慶府知府雷希煥俱雲南按察司副使

○起原任江西副使吳允中爲狹西按察司副使升湖廣荊州府知府熊秉鑑爲本省按察司副使

○固原下馬關參將劉國棟告病回衛以右營遊擊袁勛代之

○己酉中元節遣懷寧侯孫承蔭寧陽侯陳光裕安遠侯柳昌祚永康侯徐錫胤靖遠伯王承恩南和伯方一元忻城伯趙之龍武平伯陳世恩彭城伯張嘉猷武靖伯趙祖芳新城伯王昇分祭長陵獻陵景陵裕陵茂陵泰陵康陵永陵昭陵定陵慶陵遣右都督李承恩祭景皇帝陵寢都督同知王椿祭哀衝莊敬二太子陵園

○大學士葉向髙等言今邊事最急無如撫虜總督王象乾屢移書臣等言虜來無以應之必與奴合爲患甚大今兵餉匱乏加以道路斷絕外解不至該部無可措處乞皇上亟發帑金五六十萬應撫虜急需象乾又言撫虜他項可以折銀惟蟒叚一時無處可買虜又不肯折乞皇上軫念封疆不吝捐在笥之幣以給軍需得旨覽卿等所奏撫虜禦奴以爲犄角具見爲國籌邊朕甚忻悅所請撫銀準發二十萬兩蟒服量發八百疋解至總督衙門務要點驗虜目名數給散以爲朝廷款夷之賜其各省外解錢糧遷延不至的卿等傳示該部卽便移文各該拖欠地方勒限上緊催解以供軍需如有借事延緩的著該部科查明據實參奏重治

○吏部尙書張問達四﹤鋶﹣釒﹥乞休上慰畱之命本部司官宣慰卽出

○兵科給事中魏照乘乞增武科會額以備將材�下兵部

○命總兵杜應魁以見招新兵勒限統赴山海並著兵部卽調李懷信赴山海從禦史帥眾之請也

○貴州巡撫王三善奏臣初﹤鋶﹣釒﹥擬駐沅州以沅州黔楚之交便於期會爲餉計也再擬駐鎭遠以新募楚兵必使入黔然後可劾實歸伍待糧米運至鎭遠然後可提大兵而上一舉蕩平今聞會城之內糧盡難支臣若不進儻有不測誰任其咎極知力不能進勢不可進而不容不進者也旣進則不能退而慮餉乞敕貴州新按臣董翼提督楚餉駐札鎭遠章下該部

○庚戌上視朝

○大學士葉向髙復力求罷言臣旣莫展一籌且皇上聖明天縱近益明習政務本章傳諭多臣智慮所不及諸所發摘指示又多臣耳目所未到臣偶伸愚見中使嘗責臣不遵旨不擔當不爲皇上出力臣老病昏愚不稱任使伏望哀憐罷斥上以時事紛囂方賴元老主持豈得堅意言去冊典方行還卽出率先百僚以光典禮

○巡按四川張論具列蜀中州縣功罪言自奢酋發難嬰城固守鼓義殺賊者四十州縣內止有四人焉直安州知州楊汝昇兼復桐梓合州知州翁登彥兼復安居銅梁縣知縣吳弘業兼復大足南川縣知縣韓應龍兼復綦江次則遂寧知縣曹元龍彭縣知縣冉崟中江縣知縣鐘文焰什邡縣知縣謝奇舉防範有方城守無虞均當分別敍錄若江津縣知縣周禮嘉富順縣署印教諭盧安世屢抗彊賊力屈而走旋能借援復城安嶽知縣翟學程榮縣知縣蔣守洵江安縣知縣陳達道綏陽縣知縣任寵威遠縣知縣董餋中新繁縣知縣王國治雙流縣知縣劉鼎新初𨿽棄城以避賊鋒後亦據眾而守其地此外各州縣未有不逃者但逃一耳而逃之情景不同庫印之存否又不同復城之先後又不同除遵義府通判袁任敍州府通判陶明通內江縣知縣何起蛟棄城先逃永川縣知縣蔣承臯開門納賊已經逮究外其餘俟確查奏報下部議覆

○應天府尹鄭璧爲時事多艱陳列五款亟收人心以固邦本一曰免加派二曰禁朘削三曰重教化四曰練民壯五曰時巡歷又言自神宗末年以來以悠悠忽忽之象餋成紛紛擾擾之形爲今之計必得貞心勁骨一意擔當之人斯爲對癥之藥如奢酋稱兵於蜀聲勢之危甚於遼左得撫臣朱爕元按臣薛敷政道臣趙日亨調度犄角遂能不俟兵餉之至坐收安攘之功安危治亂豈不以人哉因舉喬允升張鍵史記事荊餋喬李炳恭王時熙吳良輔賀烺丁元薦等上可其奏著該部看議來說

○差山西道禦史侯恂巡按貴州

○辛亥大學士葉向髙以足病不能行禮再辭上攺命次輔爌捧冊

○九卿科道等衙門交章申救原任刑部尙書王紀上不允

○廣西鎭安府太平思明等州各土司備馬遣族目岑元慶等赴京朝貢�賞如例○壬子成祖文皇帝忌辰奉先殿行祭禮遣南和伯方一元祭長陵○大學士葉向髙等題前者廣寧失事京師戒嚴皇上特敕三總兵分練京軍昨總兵官投揭閣中謂營軍怠縱已極繩之以法輒肆囂淩且事權在人文移庋閣甚至將領不到皇賞侵匿皆不得問練訓愈久糜費愈多亦安所用之竊謂欲收其一臂宜假以事權凡軍中不用命者一切以司馬法從事仍各立一營如細柳棘門故事士馬甲仗任其簡汰庶得展布以責成功乞亟敕兵部酌定畫一上是之令如薰等各立一營分練仍著兵部速覆

○大學士朱國祚奏昨王紀一本臣等票擬太輕禦筆親批革職隨具公揭求寬向髙又特﹤鋶﹣釒﹥申救皆未蒙兪允臣鼯鼠之技已至五窮犬馬之年復踰六襄乞特賜罷斥以全臣節上溫慰不允

○以山海燕建等處淫雨爲災命經督撫臣於傾塌城垣速行修建傷害人民量與賑助昭朝廷軫卹至意從樞輔孫承宗之請也

○承宗又奏請安插遼民言自有遼事來無一人一事不爲遼人患苦及流徙入關希圖仰沾皇澤而有司相待如敵遠逐之爲快居人相視爲怪偶遭之如讎卽皇上先發帑十萬遣官安插然田非見在合下卽屯而人聚求食急未能應故紛然而南者又紛然而北而經略之三萬尙未見作何處分金少人多終難措手又有十三山之遼人旣與奴爲讎又懼西虜分散其家口以眾三萬奔山當事者不獨苦無計以迎且苦其歸而無計以待有聽其自爲生死耳臣以爲宜急議安插其在關外者嚴飭道將明擇其人細簡其膽勇盡用爲兵置之中前前屯寧遠如袁崇煥議簡萬人出駐而擇其有家口者屯牧其入關者敕所在撫臣嚴行道府據所聚遼人量州縣大小分發安插而生員卽寄其學官亦寄其衛軍仍屬其衛官民則寄之民冊皆自爲籍以提調於所附之州縣而官俸生糧及科試皆不與本州縣相參則朝廷有浩蕩之恩可按籍而給有司爲補助之惠可比類而徧俱限一月內將可兵可田及官生各若干具報如仍前怠緩至潰決如東省之變者以失機論至天津等處乞敕冏臣董應舉隨地安插登萊數萬仍當以劉國縉聯絡爲用朝鮮十餘萬亦當令毛文龍選其彊者爲兵而安集其眾蓋安遼人卽所以安天下也得旨遼民窮困至極深軫朕心安插事宜著董應舉亟行招集營田經各巡撫官設法撫綏無致失所其在登萊朝鮮者行文劉國縉毛文龍作何處分一體收卹

○承宗又奏言虎酋之助順也出其部大王黃臺吉及伯顏諸酋也然頭目幾何散夷幾何某部幾何可問乎且以夷兵守邊歲該月犒銀三十六萬夫前之二十萬旣虞輕擲而後之三十六萬又未必有成此之不可不計也或曰塞上增兵二萬歲費募餉銀一百九十四萬四千有奇以用虜較募兵所省者幾十之五蓋云用虜遂可省用兵也而臣又疑用虜不能不用兵也夫舊撫之犒插漢也十萬以進兵也而今爲額今之五六十萬者以今歲進兵而一用之乎將歲仍爲額乎塞外之夷議舊賞又議新賞而無敢減於兵也塞內之卒議舊餉又議新餉而無敢減於夷也夷賞日厚而增兵以防兵餉日加而仍買夷爲款嗟乎國家何取於不能制夷之兵而又何取於不能省兵之夷也大約山海日前所費二十萬而統前撫夷用夷可得一百二十萬其費甚大其安危之機所關亦甚大乞慨發內帑救此燃眉仍敕經督二臣力修內備勿視此爲實著得旨覽卿奏虜情甚悉兵部卽酌議具覆

○太常寺少卿兼翰林院侍讀學士董其昌陳纂修切要事宜願攺南目效下吏部

○刑部署部事右侍郎楊東明等以姦細杜茂等獄上稱茂拐帶登撫陶朗先招兵銀三百兩又手受李永芳銀百八十兩依境內姦細走透消息於外人者律斬佟卜年究問無實迹但與叛賊佟餋性同族依律流二千里安置而明旨嚴切臣等未敢輕縱或從安置或令自裁威福操自朝廷非臣等所得擅議得旨杜茂姦細情形招審明確依律正罪佟卜年未見歸一法司職司謂何還據律問擬來奏

○升尙寶司丞洪瞻祖爲本司少卿

○升山海北部遊擊髙國禎爲中部參將管總兵標下中軍事都司僉書孫應奎爲鎭海前營參將石門路都司僉書巢丕昌爲松�路遊擊

○莊浪守備孫立本山西利民堡守備浦國忠鎭江坐營趙世臣各加都司僉書管事

○原任薊鎭遊擊殷體信起補昌平標兵營遊擊

○原任五軍營遊擊聶一鳳升五軍營參將

○癸丑大學士沈﹤氵隺﹥屢﹤鋶﹣釒﹥請告上允之著馳驛去仍加銜蔭賚令地方官以時存問

○禦史樊尙燝題旬日之內見禮部尙書孫愼行以病求去矣兵部侍郎張經世陳邦瞻以設鎭求罷斥矣刑部尙書王紀以問擬遲緩革職矣近吏部尙書張問達四懇求罷次輔韓爌杜門而元輔葉向髙亦以力窮身病上請矣天承平無事尙須大老主持以今萬難支撐之日柰何紛紛求去願諸大臣爲時艱左右皇上更願皇上爲時艱堅畱諸大臣上謂王紀已有旨諸臣都著卽出供職

○升光祿寺少卿錢策爲太僕寺少卿

○升翰林院簡討姜逢元爲國子監司業

○升貴州參政朱芹爲本省按察使

○授孔胤隆翰林院博士

○甲寅以恭寫慧妃冊文賜輔臣葉向髙等銀幣有差仍以次輔爌捧冊再賜銀幣鈔貫

○禮部尙書孫愼行屢﹤鋶﹣釒﹥請告

○上允之暫準回籍調理稍可撫按奏請起用

○大學士孫承宗題奴未抵鎭武而我自燒寧前此前日經撫之罪也我棄寧前奴終不至而我堅委爲西虜住牧之所不敢出關向東行一步此今日道將之罪也道將旣匿影關內而無能轉其畏奴之情以畏法化其謀利之心以謀敵此臣與經臣之罪也臣意欲會諸臣之議而以百萬金錢築八里者築寧遠之要害更以守八里之四萬當寧遠之衝與覺華島相犄角奴寇窺城則島上之兵傍出三岔燒其浮橋而繞其後以橫擊之卽無事亦宜驅西虜於二百里外以漸遠於關城更以牧二百里疆土於宇下至鎭臣修守備自當在關以內而提掇全鎭之精神當令無一人無一念不在關以外更望經臣於虛活之著提掇道將之精神使其人人在戰事事在戰勿令局足於十六里之內乃爲善守關也蓋不能戰決不能守而以戰失守不可以守忘戰不可也總之西虜之幕必不可近關門杏山之眾必不可遺西虜百萬之金錢或當爲遠大之圖中前之修守竟當作寧遠之計不盡破庸人之論則主帥之聞見不淸不盡驅逃潰之人則幕府之是非不正因議罷道臣邢愼言張應吾而欲精簡諸眾以鼓三軍之气得旨這戰守方略並更置道將等事俱依議仍著內外文武各官務協心共保封疆

○經略遼東王在晉奏人情方信而忽疑議論昨同而今異臣聞都中有三說一曰城不須築一曰虜不可款一曰錢糧不須多發恐安危系於一綫利害淆於兩可以臣爲可任則任之以爲不可任則去之仰祈聖慈洞鑑得旨封疆重任倚藉惟卿無根流言深爲可憾內外緝事衙門密訪造言生事者送法司重究

○禦史劉徽言經撫熊廷弼王化貞詞罪已明宜及時正法上是之下內閣擬票大學士葉向髙等言二臣問擬久定一時人心振肅若欲遽正刑章須待三法司覆奏未有就言官之﹤鋶﹣釒﹥而閣中徑票出者也夫三尺法者太祖髙皇帝之法也非言官所得專亦非閣臣所敢與在法言法各有司存伏望嚴飭所司從公覆請則刑一人而千萬人服報聞

○戶部新鑄大錢恭進禦覽令緝事衙門訪有亂鑄阻撓者重治

○遣光祿寺署丞範光裕賫敕往朝鮮獎勵

○差光祿寺監事孫如琯押解宣鎭銀五萬七千四百兩

○升應天府丞黃運泰添注大理寺右少卿

○升南寧府知府林夢琦爲廣西左江道副使

○乙卯神宗顯皇帝大祥是日免朝上以神宗顯皇帝神位奉安奉先殿孝靖皇后神位祔遣永年伯王明輔祭定陵

○刑科給事中沈惟炳參兵部尙書張鶴鳴待罪之人不宜擅行舉劾且所舉王國梁所劾江應詔黑白顚倒所領視師三十萬帑金不知花銷何法交割何處乞行稽查仍速議鶴鳴失遼之罪報聞

○兵部尙書張鶴鳴屢﹤鋶﹣釒﹥請告

○上許之卽令兵部遣官守催輔臣孫承宗回任管事

○以覃恩準試禦史張文熙等實授其候補禦史霍鍈等俟補日一體實授各攺給敕命

○督餉禦史江日彩言天下觸處愁危加派督催不前軍需難繼不得不盻盻於皇上之發帑而帑亦有盡不敢更爲馮婦之請臣再三尋思只前計部所條節冗耗如還外庫之金花減光祿之浮溢省織造之龍袍攺折十庫之顏料等項以其所省所折者盡歸軍儲抵作民間加派庶足解內外之困窘而慰四海之仰望得旨朕念民窮財盡宮中諸費俱從節省其龍袍及光祿寺金花十庫顏料等項錢糧上用所需著遵前旨解進

○大理寺左寺丞吳國琦調外任以陪祀太廟失儀也

○起補原任遊擊陳國策以原官分守大同地方管參將事

○革山西河曲遊擊宣元徳回衛以原任遊擊郭威振以原官管參將事代之從宣大總督董漢儒之請也

○丙辰以冊封慧妃禮部進儀注上命免傳制謁告及百官稱賀宮中禮儀著內衙門查照萬曆十年例行

○起原任翰林院簡討降縣丞蔡毅中爲行人司司副

○攺四川按察使王佐才爲狹西西寧道按察使

○山西淸源縣天鼓鳴

○丁巳上視朝

○升南京光祿寺少卿桑學夔爲應天府府丞

○戊午冊封範氏爲慧妃命駙馬侯拱宸持節大學士韓爌捧冊各行禮

○大學士何宗彥史繼偕申救刑部尙書王紀且言日來同官暫假僅臣兩人入直而大僚相繼去國簡賢之咎誰則任之懇皇上曲賜優容俾紀仍還原職得旨王紀姑已寬處卿等不必申救其大臣相繼去國皆自懇請𨿽卿等擬旨取與出自朕裁不必過疑

○先是三帥分鎭之議兵部會議未決侍郎張經世請敕樞輔孫承宗會經督官將分轄事確議速奏至是承宗題舊制於昌平東分十二路爲三協設一總兵守之適建酋匪茹遂以江應詔分一協以當關曰山石燕建又念楡關以西千里無險固之防因以馬世龍駐中協曰馬喜松大旣而許世臣被劾遂題用孫祖壽足當駐西協石匣兒營分轄石古曹墻蓋臣之意欲聚天下文武豪傑於東北以相機撻伐而先嚴防守假奴窺山海我當厚集其陣以直塞之奴知山海有重兵而搗瑕於桃林冷口諸衝我又當密布其勢以橫塞之故棋布三將各握重兵西有急則世龍祖壽西聯昌平互相堵截東有急則應詔當關調度而世龍移鎭永平祖壽移鎭遵化互相策應況旣設三鎭可裁三協令祖壽奏繳薊門總兵原印另鑄關防則職守旣明封疆攸賴得旨覽卿所奏情形甚悉著三帥一一遵行如違的卽參來重治前命會議姑已之

○戶科給事中陸文獻以妖氛阻絕運道漕糧暫議畱折上不允著嚴行儧運勒限抵灣如遲參處

○升兵科都給事中李若圭禮科都給事中楊璉各太常寺少卿禦史毛一鷺爲大理寺右寺丞戶部郎中曾紹芳爲四川布政使司右參政

○塡補江西道禦史霍鍈貴州道禦史胡良機

○降原任禦史吳亮爲福建布政使司都事傅梅爲狹西布政使司都事

○加四川總兵杜文煥總理職銜督同各總兵官協力討奢賊並頒敕印以便行事

○給山東總兵楊肇基平東敕印督兵剿妖

○川湖總督張我續題守備楊克順加遊擊管標下左翼毛兵營事

○劾逃總兵薛來胤革任提問

○福建巡撫�周祚題守備禇翰加遊擊管中軍事

○己未以總督標下副總兵金汝佐協守四川重慶副總兵

○庚申上視朝

○貴州援兵潰於新添之甕城河時貴州會城圍急諸將至甕城河與賊相持食盡參將範仲仁兵六千先逃賊遂乘虛橫擊諸兵並潰巡撫王三善時在平越以聞得旨援兵輕進潰散巡撫官節制安在王三善姑著策勵據守要害調度應援將吏違令的聽以軍法從事

○諭戶兵二部貴州圍困日久援兵失利會城益危該部便行文四川總督官張我續督同諸將急發土漢官兵分路進援搗巢應接相機行事候代撫按官著殫力捍禦務保孤城其糧餉急需前奉旨湖廣布政司支餉銀十萬兩並抵還帑金五萬兩及該省畱漕本色著巡撫官速行解運其餘兵餉未盡事宜兩部悉心�碓咨行督撫各官並總督官新頒敕諭一道火速差人賫發施行

○工科右給事中尹同臯爲同鄕死難三臣張銓何廷魁髙邦佐請再加贈官仍許創構一祠春秋致祭至各省直死難遼左如參將張斌武貴等卹典尙稽乞行各省直撫按官各就地方查核優卹得旨張銓仗節殉難忠義殊倫並何廷魁等俱各查例加贈祠額已賜三忠準於都城外擇便建祠致祭本內未卹各官查明一體卹錄

○巡撫天津李邦華奏今天下所最重最急最難措手者莫如遼事當奴酋發難起用楊鎬李如柏臣在田間聞報卽言楊李皆素媚奴者今奴可媚乎奴不可媚其志將大而中國之人好爲大言不作實事吾懼非奴敵也及三路喪敗淸靉開鐵相繼淪沒此時當事者如穆然深慮腐心爲經久之計必不至以招募啟天下姦雄之窺伺以加派斂四海剝膚之愁怨而釀成腹心瓦解之患乃邊臣曰吾將一舉滅賊何暇躊躇廟堂亦曰當滅此而朝食豈須過慮而不虞數載搶攘尺地不守之至於斯也邊臣曰增兵益餉自可殲奴廟堂亦曰請帑廣募事不再計而不虞兵多而愈以不精餉厚而揭以資敵見賊而逃委土而去之至於斯也卽天下臣民之詣闕上書者亦無不人良平家孫吳視奴如釜底之遊魚檻中之餒兕髙可借之以立功名卑可因之以飽囊橐而不虞屢挫屢北智勇俱困之至於斯也總之以易奴之心布平奴之算故苟且之意多而以苟且之計圖疆場之事故疆場之害大迨今而僅守一關矣向之易奴者今不勝其難矣試問守之策何從出以爲西虜可恃恐無事而盤據挾賞有事而掉臂以去也以爲海水可引成河恐投鞭而流可斷冰合而賊可渡也以爲要害在在設防恐風鶴相驚兵心思潰非法可禁也以爲城垣處處增厚恐將軍大炮向以輸奴無堅不脆也之數者皆今日所不容緩樞臣計之甚悉然奴謀百出猶不得不思其次也又試問守之局何時結欲大舉犁庭則百萬之兵數千萬之餉非歲月所能措也欲登萊進取然可借聲援可資牽制恐關兵未可撤也欲力扼關門則暴露日久士卒解體銳气全銷恐緩急未可恃也卽厚加撫卹而荒煙野火淒風苦雪轉輸少緩恐庚癸且頻呼也之數者亦今日所當亟議廷臣言之甚備然慮無成算又不得不思其次也臣愚謂虛而言守不若實而做守恃守於人不若恃守於地守以活套不若守以硬法守之一日必須計之千日關內十里盡宜開品字拒馬坑坑深一丈五尺四面各一丈明暗相間虜騎飛驟一往不顧前陷後蹈自相蹂踐而取其土以築臺臺厚十丈髙三丈中竅登降我師從臺擊賊地髙勢便賊若仰首上攻土窖堪避取其土以築城城用紆回門設暗伏五里則城可三重十里則城可五重多多益善居嘗城必數門臨時僅畱其一我之所由賊迷其鄕苐令踰年無警沿坑植柳足供欠攻此臣之所謂守也若馬坑五里之外宜設空營眠旌窖鼓伏炮暗弩密布星列適當賊路賊入其中鼓動地覆觸機旋發如煙如霧別以驍騎數千從旁馳擊賊勢旣亂一可當十但須居常熟練自可臨期無誤比又臣之所謂守也關城甚隘兵民雜居一聞虜警民志先動民動而兵膽寒膽寒而竄心生弱者爭先勇亦逐隊廣寧之潰實本於此宜令關城百姓乘關前無事願徙者聽其移徙內地空其城以處兵庶兵難藉口有死無二倘謂貿易無資則當持開軍市擇官之廉而有心計者董之少寬一分在國家每歲不過多費萬金以當虧耗而物價便平兵士之歡呼必有甚於投醪挾纊者此又臣之所謂守也關上各兵原非土著從徵久近歲月不一寒署��田���催鄕國萬里宜行直隸宣大山西山東河南附近州縣招取有父母妻子之人多則三四百少則二百給以口糧詳加訓練兩月之後本道仍行考驗擇可充邊兵者議處安家令赴關前與同鄕舊兵曾經役過三年以上者相爲更番一歲一易其遠省無可代替者非用兵之日許以給假營田免其稅入漸爲室家之計斯人有固志伍無逸卒此又臣之所謂守也乃若遠哨探制車營練火器搜異勇懸賞格肅軍法此皆守中之事苐臣思古人之謀國也常以無事爲有事之防亦且當事深後事之慮今人之謀國也每於有事嚴多事之戒往往事去作失事之悔故遼沈沒始急廣寧廣寧失始急山海而山海之外不聞有後著也遼兵盡卽調邊兵邊兵盡卽思募兵乃募兵之外亦不聞有退步也加派苦止靠摉括摉括窮止靠發帑而發帑之外又不聞有別策也長此而無變計豈但黔蜀交訌於西南妖賊煽亂於齊魯載道之干戈不息窶民之皮毛無存挺而走險陳勝吳廣亦安在而不可爲矣臣嘗遺友人書曰土兵不練客兵無久而不逃之理營田不行加派無久而可繼之理所謂練土兵卽前附近州縣招取訓練以便更番之說也若營田一節早宜速舉今方設官已屬後時況僅舉於北又遺於南地有長利人無遠圖甚可惜也以臣所目擊鳳泗潁亳之間彌望廣野無不可耕是薦是蓘必有丰年臣常欲請以自效謂宜專責設道以董其役徐觀厥成或疑荒地開墾三歲始獲軍餉脫巾將安取給則臣謂可濟然眉而代加派者莫若復�稅蓋稅名不美人所習也亦知世間無不權子母之�乎稅髙貨湧�於何病倘謂病民則能病用物之民而不能病不用物之民且稅務未撤物價猶輕稅務旣撤物價益騰其故安在今派餉之議業已加於鈔關摉及當鋪夫非此志而乃獨避若名臣不知其解也當皇祖行於太平無事之年誠爲竭澤之秕政今陛下行於邊疆多故之時頗是權宜之急劑苐無假手於中貴毋濫委之鉆營一以靑年廉幹之甲科官主之�民寧有稱厲者宋太祖爲幽燕而蓄封樁豈今當救焚拯溺之會猶作夏虫井蛙之見近見經略王在晉左給事中周希令給事中沈應時俱有築邊城之﹤鋶﹣釒﹥臣思築城須取土而取土城下僅作護城之壕因地掘坑堪供拒馬之用臣議正與諸臣不悖故敢具﹤鋶﹣釒﹥以聞祈亟罷遠募亟停加派以銷內地之姦萌以安內地之人心其守關之法若果可用便以通之各隘口及時修舉則山海長固神京永奠得旨這條奏邊計多可采用該部卽與議覆

○署兵部事侍郎張經世奏原議以禦史遊士任淮兵及招練兵俱調發渡海接應毛文龍奉旨屢矣乃士任僅先發官兵一千五百餘員名渡海策應餘七千餘員名具調赴鄒滕合剿妖賊查妖賊旣起之後前後調兵及添設合之舊兵鄕兵不下四五萬而該撫頃移臣書深以不借資鄰省爲言則是現調之兵猶覺其多而士任之兵可無行也不奉旨者急之已奉旨者緩之豈將在軍君命有所不受耶秋風已厲渡海無期乞嚴旨督催得旨遊士任募到淮兵著遵旨督發渡海不得以赴兗剿賊致誤接應爾部仍行山東登萊巡撫官調度督催一面作速具奏

○慶陵享殿上梁遣工部尙書姚思仁祭告后土

○加惠安伯張慶臻太傅兼太子太傅以護皇祖妣神主及先護送皇祖梓宮也

○兵科左給事中朱童蒙劾王三善濡滯楚沅喪師平越之罪乞責令討賊自贖仍言廣西南丹泗城狼兵不便援遼宜調之入黔章下該部

○貴州巡按禦史侯恂言黔中往復動經半載必待奏請坐誤事機請許巡按便宜行事仍乞賜以兼督川湖軍餉專敕部覆從之

○升大理寺少卿吳禮嘉爲南京光祿寺卿永平府同知萬有孚廣寧道僉事專管撫夷事

○視師尙書張鶴鳴劾山海關參將施洪謨革任回衛

○升操江坐營潘可大以遊擊管標下副總兵事

○升山海遊擊朱梅爲參將

○辛酉先是織監李實以袍價不敷﹤鋶﹣釒﹥參松江府知府張宗衡同知楊姜俱各住俸應天巡撫王象恆﹤鋶﹣釒﹥言李實𨿽參宗衡與姜意本在臣蓋錢糧出納𨿽在府官而總理在臣皇上不督責臣而薄罰二臣臣何幸而二臣何辜亂激揚之令典竊太阿之大權無一可者且當三空四盡之時爲用一緩二之計此正二臣苦心於時蘇州已解一萬八千松江已解五千矣續發續解者尙在拮據絡繹於途而乃更蒙罰則循良何足以措手足也乞嚴諭李實特爲安靜勿旁生枝節貽累地方更將臣速賜罰處以爲不能承順織監者之戒報已有旨

○從禦史易應昌議準攺折溧水縣漕糧他處不得爲例

○天津巡撫李邦華發兵三千以都司僉書董世賢周之禮將之保定巡撫張鳳翔亦遣參將張體干等將兵三千兩路師俱以山東監軍道僉事來斯行督之並趨山東協討妖賊

○差戶部福建司主事田時春管新濟二倉河南司主事楊天錫管新大軍二倉

○升浙江右布政使李思誠爲南京太僕寺卿吏科都給事中張孔教爲太常寺添注少卿提督四夷館遼東監軍副使錢士晉爲山東右參政專管遼餉兼管淮糧

○壬戌戶部恭繳聖諭因言帑藏空虛楚蜀東省額餉又各以軍興奏畱臣部多方調劑心力俱竭近中外臣子言免派言蠲徵之牘紛紛日至臣非不知民隱當卹但邊境軍需難繼虜橫兵饑可虞所望賢有司加意節愛寓撫字於催科數百萬惟正之供未始不可勉辦也兵工二部向以陵工及募兵與臣部共分帑金事例今陵工將竣募兵已停似宜仍歸臣部至諸臣所陳金花織造十庫攺折等項有可權宜便民者皇上誠寬一分海內亦受一分之賜得旨海內民困諸臣各念其鄕奏免加派朕以天下爲家視民如子豈不軫念但軍興需餉方急稍平自當擬罷撫按各官果能嚴禁有司火耗侵漁饋遺諸斃小民何至重困覽奏具見苦心兵工二部分用銀兩仍歸爾部國計日詘還從前調劑其袍服金花監庫內供錢糧歷來舊額不得屢形章奏歸過朝廷

○贈原任翰林院侍讀學士吳中行爲禮部侍郎蔭一子入監讀書

○浙江巡鹽禦史傅宗龍言蜀滇兩急疆事方殷𨿽幸援兵四集沾平收復然兵以無餉而難聚賊以無兵而復滋乞慨賜帑金二十萬責令蜀撫差官轉運入滇爲滇兵續命之劑次乞嚴諭督臣張我續乘取重慶之聲勢速剿奢賊若奢賊未卽就擒亦須分兵從鎭雄烏蒙先平東川爲臣鄕除腹心之疾再諭蜀撫按開通建昌必建昌無梗而後有入滇之仕紳必滇與蜀气脈流通而後可合力圖賊若以會川攺隸雲南聽其制置而自建昌至黎雄責之蜀中尢覺便益以會川至滇僅九日而至蜀必一月遠近之勢異也今日之勢似蜀急而滇緩然滇亡則蜀必不能獨存奢賊一窮不入建昌則走東川故滇之可慮猶在蜀上也通建昌以安滇實以破奢酋之後窟滇蜀合而俱安無憂黔矣下部

○石城王府奉國中尉統鍤曰晝彊劫弋陽王府鎭國中尉謀童�頁謀坒輔國中尉統林�金等同窩賭盜命錮之髙墻

○癸亥上視朝

○朝鮮國王李悰奏上年七月鎭江人吳仲庫等密縛賊將佟餋眞七十餘人納於毛文龍又將寬奠僞遊擊縛送文龍效順各給賞乃驕虜稔逆凶獰轉甚嗊喝萬端兩次送書猶用敵國禮最後凶紙乂非前書之比淩暴悖逆無非離阻交構之計又有華人蜚辭妄說乃以引賊等事詆誣小邦地方員役此則正墮伊賊姦套已經申飭鎭道等官凡事俱稟毛管二將聽候整理如遇賊差據義斥絕竊見此賊形生勢張必須統調諸軍直從山海迅搗遼廣庶圖萬全得旨據奏逆奴情形該國捍禦具見爾邦君臣忠節之篤其益切同讐犄角制勝用佐天誅以奠藩服

○刑科給事中傅櫆﹤鋶﹣釒﹥救王紀上怒櫆黨護令重處降調大學士葉向髙等具揭申救因從輕奪俸一年

○畿南紅巾賊於弘志反弘志武邑人與沈訥髙世明等聚眾燔劫據白家屯欲取景州以應山東畿輔震動巡撫保定右僉都禦史張鳳翔檄援東監軍道來斯行回兵討之又檄徳州河間兵會於武邑因上﹤鋶﹣釒﹥言妖賊始謀固謂我兵單弱故突起而發大難之端耳兵貴神速宜大興師旅出其不意爲內外夾攻之舉臣已檄各路之兵捲甲疾趨而新擄之眾非其族類未必不思脫走臣先發解散脇從止誅首惡牌示千百張徧地流布見者當有內叛目前𨿽在在披猖而事之必克可無煩南顧之憂上曰畿南妖賊突發撲剿宜速張鳳翔著上緊相機調度其東援眞保天津各兵俱著暫還協力芟除毋致滋蔓

明熹宗悊皇帝實錄卷之二十四大明熹宗悊皇帝實錄卷之二十五

天啟二年八月甲子朔

○署刑部事侍郎楊東明言佟卜年一獄臣等參之眾論咸謂姦細之情無有的據特以反叛同族故酌情定罪擬二千里安置而臣等私憂過計佟氏之族作叛者已六七人卜年卽無反側之心亦處嫌疑之地宜服罪囹圄遲遲請命皇上遠歸流所如急欲出脫其身人心難量臣等萬萬不敢保也上以重獄法宜晝一乃奏內贍顧兩端豈稱執法還著覆審確奏會議多官有偏持庇護的參來重處

○乙丑兵部覆南北禦史蔣允儀王允成疏言徐州處咽喉之地當南北之衝舊設參將一員兵力單弱今若攺設重鎭則鳳陽之總兵可徐議漕運之總兵可求裁至徐淮二郡故多漁丁竈戶椎埋勇斗之夫此屬可收而用也安慶控扼上游與鎭江相映帶鎭江已攺遊擊則安慶亦宜攺遊擊以資防禦上依擬

○命兵部侍郎張經世卽出供職

○升援遼都司李成龍爲慶陽參將

○丙寅遣大學士何宗彥祭先師孔子

○兵部尙書張鶴鳴因科臣沈惟炳參姦樞姦相合謀具疏自明上以其旣引去不必置辯

○升加銜參將秦明屏實授永寧參將

○丁卯大學士葉向髙復乞罷上慰畱之

○太僕寺添注少卿滿朝薦題臣起家秦令爲民翦璫系獄者七年乃始得解脫極不樂於激聒然顚危迫於眉睫敢矢血忱爲陛下臚列焉曏者四月雨雹震虩異常連晝揚霾白日爲晦月星午見太白經天東邦地震幾於徹省六月汲泉河至掛凍夏秋霪雨萬寶漂流天地之變不已極乎天地豈無因而有玆變乎藺酋之亂募兵使者實激之貴州邦彥之叛山東妖賊之叛亂民又何應之如響民萌之變不已極乎民萌豈無因而有玆變乎況東虜控弦於一關之外豈丸泥可封西虜望厭於百萬之賞豈漏卮可繼無亦變見於天人者爲奴酋內犯之兆耶抑爲艸澤揭竿窺鼎之應耶天鑑赫然而尙不悔其顚倒也一乞骸耳周嘉謨劉一燝顧命倚重之大老以構讒去孫愼行守禮介石之宗伯以封典詘王紀執法如山之司寇以平反革職皆漠不顧惜獨眷眷於三十疏劾之沈﹤氵隺﹥卽去而猶加異數焉祖宗朝有是顚倒乎一建言耳倪思輝朱欽相等之削籍已重爲塡箝口之嗟周朝瑞惠世揚等之拂衣又中一网打盡之計祖宗朝有是顚倒乎一邊筴耳款夷索百萬之資邊臣慮其未飽伍卒乞銖兩之餉度支猶戒其或奢祖宗朝有是顚倒乎一棄城耳多年議確之犯或以庇厚而緩求旬日矜疑之輩反以妒深而苛督祖宗朝有是顚倒乎一緝姦耳正罪自有嘗律平反原無溢條遼陽之禍起於袁應泰之納降被降夷盡占居民婦女故遼民發憤招奴攻城事發倉卒未聞有何人獻送之說也廣寧之孽起於王化貞餉金以啖西虜而不給卒伍偶有聲息驅之城外捍禦謬聞奴酋過河又不見西虜策應不覺手腳慌忙抱頭先走亦事發倉卒未聞有何人獻送之說也深求姦細不過爲敗撫脫卸之地耳王紀想亦訪之的實不欲殺人媚人今反致削籍祖宗朝有是顚倒乎棄城數撫擲三十萬如渚面之沙巧騙撫貲銷三十餘萬若艸頭之露何至重疲無聊省郡水火迫於旦夕呼龥隔若九閽歲歲誅求挺而走險恐異時叛亂不止蜀黔齊魯已也祖宗朝有是顚倒乎閣臣職專調爕票擬主持淸議今見忌才壞法之﹤鋶﹣釒﹥不公斥之輕則兩可其說重則徑行其言矣見有殛姦匡國之疏不公持之輕則姑不究重則遞加罰矣平章謂何祖宗朝有是顚倒乎尢可憾者沈﹤氵隺﹥借閹以招寵又助閹而樹威振瑾僨裂之禍皆﹤氵隺﹥作之俑焉此祖宗朝迸流所必加者也至若戚畹豈不當簡何至以閹人銷骨之私讒斃皇親之三僕三宮分有常尊何至以美姝傾國之私暱淆母儀之芳規此祖宗朝防微所倍凜者也凡此種種顚倒成於陛下者十之一二成於當事大臣者十之八九誠不忍見神州之陸沈陵寢之震驚卽從逢幹於地下猶生之年也訪巢許於山中猶初之服也所祈陛下終覽臣疏嘉與閣部大臣將種種顚倒不憚攺弦悉軌於祖宗之掌故得旨時事多艱滿朝薦起廢向用不思奮力抒忠何乃空言訐訕本內自擬逢幹傾國等語視朕爲何如主且褻言比諭大臣影響妄猜宮禁顯是沽名賣直本當重處姑從輕革職爲民永不敍用

○大學士葉向髙隨具揭申報言朝薦向知咸寧縣以抗阻榷稅逮系詔獄久之放還近以恩詔起歷今職其宦途坎坷幾閱半生正使容頭過身需次華膴何所不可乃忽抗疏陳言不避忌諱皇上責以沽名賣直亦復何辭第向以抗直廢幸以抗直復而復以抗直錮是忠讜終無可容身之時國家亦全不得起廢之益似非皇上信重詔旨愛惜人才至意伏望特賜優容還職量罰上不允

○大學士葉向髙等以進講帝鑑圖說請增講官上令仍照舊額

○經略遼東王在晉奏撫夷不如養士款賞不如內備督臣與臣見豈在諸臣下但奴彊虜眾彊與眾合則危奴遠虜近遠與近合則危奴在兩河虜在九邊同時爲寇則危今化謀犯爲輸心化作賊爲受羈化搶關爲設帳可乎不可乎況自二月至六月給過各酋喫食叚疋等項僅費一萬四千六百有奇耳此不當山海六萬兵三四日之用何事而辱盈廷之過計哉款守二字原並行不悖乞無惑於兩是之言爲宗社生靈計長久上諭已有旨

○戶部題通行制寶並各省直鼓鑄事宜上命各巡撫一體遵行京局所鑄大小制錢著每季湊進五百萬以供頒賞等用

○總督川湖雲貴張我續乞罷上命速督兵援黔不得因言推諉

○添設雲南彌勒州學正一員富民陽宗二縣訓導各一員裁彌勒州同知昆明縣河泊所河泊蒙化衛知事蒙化府甸頭巡簡及雲南澂江二府儒學所攺訓導各員從雲南撫按之請也

○戊辰祭太社太稷遣恭順侯吳汝胤恭代

○差福建道禦史周宗建巡視光祿

○差工部虞衡司主事陸懷玉管寶源局

○升廣寧同知萬有孚廣寧道撫夷練兵僉事

○永年伯王明輔請討肩輿侯爵上謂戚臣推恩自有典制王明輔三世封爵近已加銜增祿何得又行陳請自蹈妄瀆之愆始不究

○己巳上視朝

○兵部尙書兼東閣大學士孫承宗四疏懇辭加恩上嘉其眞懇暫聽辭免銀幣命祗承

○承宗又奏樞帷無久曠之官兵政非兼攝之務懇持簡曉暢兵事之臣以安天下上以閣臣署掌部務向有成事令一意任事毋讓

○翰林院簡討姚希孟給假送母

○專敕山西道禦史侯恂督理餉務

○授慧妃父範江錦衣衛正千戶

○授四川降將羅乾象遊擊將軍職銜胡汝寧汝髙及生員鄒蔚然範祖文胡肇虞各都司僉書職銜何正光劉養鯤等各守備職銜乾象等首先納款破賊解圍養鯤等捐貲結客督陣衝鋒故授職以示鼓舞從四川巡撫朱燮元之請也

○南京吏部右侍郎孟時芳﹤鋶﹣釒﹥辭新命不允

○原任遵化副使髙捷言妖賊橫發兗沂之間白骨山積夏鎭戚城運道阻塞豈不皇皇乎國家一大變哉臣憂深桑梓先以賊之本謀陳之而後及角�羊散之法焉臣爲行人九年癸丑奉差成都知界首之賊千百爲羣而官不敢報也如曹濮二州與淸豊南樂爲鄰則其賊出沒於二地之間而莫可以一定之迹控之如滕鄆金單諸縣與豊碭徐邳接壤則其賊連數地以爲根株而難以得其要領各省互爲推讓不敢以聞是以吞舟漏网之雄往往窟穴其中在徐州則有紅面賊蹂躪於西河捕之急則輕舟東下直抵邳州山後之連二汪湖又有周柳等湖相接以爲浩蕩其湖徑九十里圍三百里一望水光無際長年三老頗知其蹊徑以他人入之則誤陷於泥淖其舟淺閣難行隨爲盜賊所害此一湖也山後則爲滕嶧有靑峯山之舊賊離滕縣十五里有棒箠手一百一十四等各傳食於地方土人樂爲居停亦不聞於官也比連二汪湖捕之急則出劉家口入直河繇宿遷南入瓜州儀眞而通於湖浙東入廟灣海州而入於登萊乃劉家口則直河之東堤原不可折毀而貪官信姦細之謬詞初不過決之以灌田後則浸淫爲無岸矣初有姦細欲發難以運河則要率諸賊尙有平人體面尙有顧惜則姦細者麾金以買達官之耳目爲反激之術曰白蓮教反矣直書街衢於某日起手及差人訪之亦不出姦細籠絡中則雷同附和曰反是實長人者聞此懸以重賞從以大兵蓋亦欲爲地方除害但領兵之官馮袖中之訪單爲問罪之的案而誰能辧之口未及開頭已落地取其家貲焚其廬舍樓臺化爲瓦礫城郭變爲蓁莽秦灰未冷楚炬堪憐此之謂玉石俱焚彼姦細者乃乘機而號召之彼平民者欲歸正而無門欲投往而無地乃始畏危請教而乞靈於生我之姦細惟其所指而無不從者於是乎三五萬之眾一呼可得而以中國之府庫爲家私以漕運之粟米爲過活子報父讎妻銜夫恨一鼓而擒官兵殺士卒若猛風之摧落葉又何難焉可畏哉徐兗之地也此地一爲盜賊所有則漕運斷絕京師坐困求一避難之區而不可得矣然則如之何曰急散之急則報朝廷猶以爲晚也散則任其轉而之四方不可拘也其大端則山東與淮徐互爲策應何也賊以兩地爲消息也此時賊之在外者不欲其入賊之在內者則欲其出在外者不入則劉家口之三千兵不可不添也以副將居邳州統領此兵鎭之自北而南者有照票則放之自南而北者亦然其徐州之浮橋宜急修之近日爲土豪所把持暗開橋梁以縱盜賊而因以取�賈之利此宜另設兵三千守之不在徐州九百之數其州西九里壩宜撥兵二百名銓官一員守之此處用十人決水則徐州一夜可灌浮橋亦以照票放行斯時也在南直不容東民渡河在東省不容南人向北南北客�之爲平民者亦殺之而奪其財曰此白蓮也畏死之眾不得不團聚連結以甘心於一逞也旦夕湖海之賊若孟河若佘山等類一帆可渡則其勢益張而不可撲滅故徐州之浮橋邳州劉家口之東岸急宜料理添兵添將以斷賊外來之路亦以防賊之突出而爲害於淮陽也徐邳各宜設重臣一員旦夕難緩邳州劉家口以參將領兵駐之其東堤卽行修整此江北江南盜賊出沒一大關竅也其竊盜之家紏眾賄官托以灌田來爭則坐以死罪臣爲淮守曾於此趲運結蘆芭爲屋駐二十四晝夜知之最熟徐州爲水所灌道臣移駐淮城一旦有警所謂鞭長不及馬腹者此地一失則漕糧不北往仕宦不南行而兩京坐困如象棋之虫咬心弈棋之千金墜一子不動全局皆輸是以重臣宜急設也畱江淮半璧爲恢復根本此至計也策東而言徐者賊自彼來還自彼去開之以歸正之路則臨河禁渡非便故臣首及之而東撫與淮撫所宜協力同心不宜偏累東省也其在東省卽以新餉募兵安家銀伍兩行糧銀三兩共用兵二萬須傳令各州縣精勤選練一一如臣奏準之法結營於兗沂之間懸而不動仍作長垣一路髙門一座大樹旗旛寫招降二字其降也以不持兵器爲驗卽有持器者於髙門一里之外交之官廳主管之人以時繳報其平賊之人先令各賊親識持照票入賊中密密交與引入此營量加獎賞擇其才力有餘者並令往反遊說仍大書榜文通令賊徒知之比於邊方明暗二哨鄰近縣官饒能辦此旣開此再生之門誰肯甘心爲賊也楊震之子楊賜爲司徒召其掾劉陶曰張角等遭赦不悔而稍益滋蔓今若不下州郡捕討恐更騷擾速成其患且欲切敕剌史二千石簡別流人各獲歸本郡以孤弱其黨然後誅其渠帥可不勞而定何如陶對曰此孫子所謂不戰而屈人之兵廟勝之術也賜遂上書言之臣所言卽簡別流人之法事理甚明無可疑者爲今之計追前之訐告平民者而坐之誣按前之擅殺平民者而坐之抵則人心之怨怒可釋遠近之謗議可消而天理王章俱得其平矣兵法曰賄其豪臣以亂其謀用兵以來我不能以此道加彼而彼反以此計中我愧哉其無人也殺盜賊則不能而殺平民則裕如蓋我兵久懷不平上之人不究其情而以殺爲快則昔日之糧餉官爲政今日之戰陣兵爲政特爲此倒行逆施以報其上殺平民以洩其忿者怨兵也東兵有南援者過淄邑語人曰我輩久受窮餓此行只有一散豈復回來此一兵也吐露其心事萬分眞切其所披甲拋棄道途爲人拾取豈有戰意不識彊寇臨門司計者何以使兵至此則愛惜士卒之將不可以不擇臣家於淄邑隔滕兗四百餘里而先任淮徐已知各賊之情狀其在於今則殺官逐吏在在而是卽陳勝吳廣揭竿於艸澤而赤眉黃巾奮戈於東海其酷烈當不過此臣安忍目睹之而不一言也得旨妖徒挾愚民爲亂要在剿定與散遣得宜前已奉有屢旨這所奏情形方略頗悉著卽與覆行本官仍議起用

○平遼副總兵毛文龍陳恢復事宜言三方布置昔以廣寧爲正登津爲奇今則山海宜守登津較量則津兵當以應援山海而登萊峙聯旅順密邇鎭鮮且各島聯絡其中欲圖恢復必自各島布置始查得廟島鼉磯島皇城島爲登萊之門戶兵將船隻之設諒登萊撫臣自有成算毋容臣贅惟是旅順之險爲奴所據我舟徑來不便旅順東距三山島三百里應以遼兵二千水兵船六七十號用經略標下練兵都司陳大韶以旅順南遊營遊擊職銜居之從島入守旅順則登津朝鮮之水路通矣三山島東距黃鹿島二百里以遼兵二千水兵船五十餘號用經略標下練兵都司王學易以旅順北遊營遊擊職銜居之從島入守金州仍令陳大韶應援唐帝城址尙存可用先臣馬云葉旺平遼之法守之也廣鹿東距長山島五十餘里應以遼兵二千水兵船五十號用經略札委練兵遊擊宋鵬舉以復州參將職銜居之從島入守復州長山東距石城島二百餘里應以遼兵二千水兵船五十號用經略標下參謀都司劉可紳以海州參將職銜居之石城相近小松島應以遼兵千餘水兵船二十號用經略札委加銜都司林茂春署蓋州備禦事入守蓋州卽令劉可紳爲之應援石城東距鹿島二百餘里應以遼兵千人水兵船二十號用巡撫札委守備程亻�政以岫巖備禦居之入守岫巖鹿島東距鮮鎭寬靉二百餘里卽用經略札委鎭江練兵遊擊張恩札委練兵遊擊署寬奠參將事張繼善札委練兵都司署靉陽守備事尢景和各率所部乘除於鮮鎭寬靉並相機直入奴寨且分且合以疲其力且進旦退且戰且守以挫其鋒譬彭越肄楚之法孫子霸吳之術虜之逸自勞合自分而後臣齊率眾營各憑山險直逼遼城關上更出師蹙之臣前揭陳部院謂山海出扼其頸三岔焚截其腰東南齊拊其背而躡其尾奴固可滅也況招練遼兵旣免安家行糧又省日月擔閣兼習虜情而我得一人賊卽失一人則過慮者謂遼民藏姦宜禁海渡正不知遼將或多通虜遼民反深忠憤且揀其壯丁爲兵載其家屬過登安插遠處何姦之有乞速給臣餉三十餘萬差官刻期押送並再挑選津登各處遼丁二萬又募浙江精於火器者萬餘各給盔甲器械分駐各島俾圖戰守以襄恢復至計奇正互用首尾夾攻豈特奴酋不敢窺山海卽河西不敢輕渡矣﹤鋶﹣釒﹥下部議

○庚午慶陵享殿上梁賜輔臣銀幣

○河南巡撫馮嘉會以中州多事請於磁州增兵一萬以防妖賊命所司覆行

○兵部覆議言該撫初﹤鋶﹣釒﹥謂增兵以備勤王再﹤鋶﹣釒﹥謂兼備防妖竊謂防妖是矣河南北幅員綿亙幾數千里據稱邪教縱橫在在見告而增兵待調何以獨駐磁州斗大孤城土毛有幾卽以勤王故增至盈萬似亦當如科臣言暫散之歸彰諸府毋得偏爲磁累上然之

○陽武侯薛濂乘肩輿直至中門禦道禦史徐卿伯劾其不敬上姑貸之令文武各官一體申飭

○復四川施歸兵備道以保定府同知李椿茂升僉事補之從總督張我續之請也

○辛未孝康敬皇后忌辰奉先殿行祭禮遣武進伯朱自洪祭泰陵

○湖廣巡撫薛貞請敕四川雲南廣西三省協濟黔餉偏沅添設軍門事下部議

○調寧武兵備參政耿好仁爲岢嵐兵備易州兵備副使宋統殷爲淮海兵備

○造平東總兵官關防給總兵楊肇基總理川湖貴州軍務總兵官關防給總兵杜文煥

○壬申上禦文華殿講讀

○朝鮮進貢謝恩上以朝鮮國王恪守臣禮助餉惜民忠義可嘉著賜文綺一襲銀一百兩仍賜敕諭以旌忠節差來陪臣吳允謙等航海入貢險阻備嘗額外各加賞賜以彰懷來遠人之意

○四川道禦史練國事摘舉死節之臣崔儒秀宜與何廷魁一體恩卹章下該部

○升通州兵備僉事魏雲中爲尙寶司少卿

○起調河南右布政盧維屏爲通州兵備布政

○升署都督僉事鎭守永寧等處總兵官馬世龍注後軍都督府帶銜

○升通營遊擊賈秉廉爲參將管巡撫中軍寧塞遊擊王興業爲通營參將遼東大康遊擊朱梅爲經略標下撫夷參將

○癸酉孝慈髙皇后忌辰奉先殿行祭禮

○大學士葉向髙三蒙宣諭具﹤鋶﹣釒﹥恭謝上以明日經筵卽令入侍

○兵部尙書兼東閣大學士孫承宗進繳蟒玉上令祗承以副眷酬

○大學士葉向髙又題人臣去就大義只有兩端當可爲之地操得爲之權則不當去𨿽不可爲不得爲而人不責其必爲則猶可浮沈而不去今臣自票擬而外有一事之可爲耶今日人情自票擬而外有一事之不罪責於臣耶在廷諸臣亦有欲畱臣豈不知其不能不過欲縻之當罪耳萬望聖慈禠奪臣官俾得爲編氓以沒世得旨密勿贊襄功在迹外從來國家多事人情責望倍殷何必在念宜一意佐理匡濟時艱

○刑科給事中劉弘化題皇上出閣蚤廢頻遭國卹所恃以開發聖慮者只有講筵一綫而日講尢爲密切蓋齊治均平之理賴學問爲闡發非艸艸故事也臣嘗就經義按時事如皇上嘗發政施仁矣而遼民之軫卹無術妖黨之角�羊散無法則仁及窮皇上嘗以義斷事矣而詔獄之嚴斷未明生殺之大柄潛移則義反晦皇上未嘗不以禮睦族也而非分之溢施何以裁制藩服皇上未嘗不以智臨下也而不測之恩威何以風示百官皇上未嘗不以信布令也而國是隨人心以更移宸綸因時局爲搖奪則又無以作孚於萬邦傳信於萬世諸如此類轉關全在聖心而援古證今反覆開導惟講臣最易得之然尢不能不厚望於輔臣蓋皇上之意旨輔臣所熟習故講臣所未必知者輔臣必知之則可以時語講臣而俾之藉手以獻啟沃論思豈異人任乎望皇上遇有經書疑義俯賜訪問間及大政面諭輔臣�議至當稟旨處分無徒付於口傳以啟外庭之疑得旨這所奏講筵交警知道了章奏間有口傳內外登記閣臣時多回奏誰敢從中操權小臣每每好生疑議且稟旨字樣不合奏體都且不究

○贈四川合州鄕官原任安定縣知縣董盡倫光祿寺少卿蔭一子外衛正千戶世襲仍立祠歲祀奢酋之變盡倫傾貲募眾與合州知州翁登彥嬰城固守手刃索印之吏屢挫賊鋒及奉檄援渝義不反顧竟以身殉南京戶科歐陽調律等爲請卹典故有是命

○山西道禦史吳甡言今日最可憂者奴賊最當防者山海最宜委任者樞臣與經臣乞念軍國重務急在淂人諭輔臣孫承宗專理樞務經臣王在晉專理關務不得諉於賢勞搖於眾議得旨輔臣掌部並經臣料理關務已各有旨廷臣不妨條上方略但毋得以紛紜議論偏持致誤邊計

○禮科給事中王志道題弭姦之道從風影處捉之不若從根本杜之從窟宅銷之所謂根本窟宅京師之人心是也若尋風影而搖其根本反畱其窟宅是以弭姦細之說生姦細也方今中外震而訛言興臣請已經讞訊外願廠衛一切鎭以安靜上以詰姦原系舊制但不得牽累無辜

○升貴州副使繆國維爲本省右參政提學道僉事劉錫玄爲貴州副使

○甲戌原任兵部左侍郎今升南京兵部尙書魏餋蒙以疾辭不赴上許之

○命禮部右侍郎兼翰林院侍讀學士朱延禧左春坊左諭徳兼翰林院侍講張瑞圖右春坊右諭徳兼翰林院侍講韓日纘姜逢元各補經筵講官翰林院修撰錢士升簡討繆昌期羅諭義孟紹虞各補展書官

○吏科給事中甄淑言元輔領袖百官杜門不宜太久上遣官惇諭卽出

○以應天巡按易應昌提督應安等處學政孫之益淮揚等處學政

○差戶部雲南司員外郎楊去疵管通州大運倉

○升山西太原府知府王瀠爲寧武兵備副使

○乙亥太學士葉向髙等題西虜撫賞之費部中無此舊額故臣承宗以發帑爲請此外最急者如毛文龍招募遼兵須餉三十萬蒙給帑銀十萬而前銀已盡該部又行瀆請保定巡撫以妖賊作亂亦請三十萬爲募兵之用此三項皆目前緊急之事然亦不能如數盡給臣等各擬十萬兩少應其請上未允

○向髙等復爲雲南請帑言前此所發皆川貴之餉雲南未沾分毫況遼民賑濟銀復那作屯田之用今戶部所請十萬𨿽充雲南兵餉實畱此賑濟遼民卽將兩廣遼餉抵角�羊雲南是亦兩利之道也謹將原票攺正請旨上從之以許發雲南帑金五萬兩畱賑遼民命該部行文兩廣總督官於遼餉內對支五萬兩解給雲南

○以沈王珵堯久薨命世子效鏞暫管府事

○攺南吏部尙書孫瑋爲刑部尙書戶部右侍郎董漢儒爲兵部左侍郎協理戎政

○升太僕寺少卿劉策爲右僉都禦史巡撫山西

○差戶部河南司主事陳之羙管通州艸場

○丙子兵部尙書大學士孫承宗巡歷山海因條次撫道及兵將宜裁宜增者言通州兵僅數千特設巡撫材長馭短宜裁通撫而歸並於順天密雲官多費廣宜裁一道一府而以贊畫葉震生爲道一片石合燕建有兩副將宜裁其一卽以京營杜應魁補一片石副將之缺俾領所募兵駐擡頭營而撤劉昌胤之西兵以還三屯劉家營有兵二千七百系四省抽調之兵練之通州者今數多逋而半以土人啖厚餉建昌營車兵一千八百名以買閒化爲烏有而募住城人以應點此應裁應淸之數也昌平兵力單弱當增萬餘人請以柯仲炯黃煥潘永年所練兵調發昌平分防懷柔鞏華等處而通州亦做昌鎭例以總兵張士顯所練調發通州派防順義牛襕等處兩鎭兵務各足一萬五千人至於薊門加餉之議當先淸隨軍占種之田更於本鎭索其可節之費又更於本鎭新兵查其可減之數量爲那移此宜增宜補之數也大約關上之獘將不問兵獨有乞升乞調兵不問技獨有乞賞乞糧臣之意欲以及時練兵選將爲實著而以用毛文龍西虜爲虛活之著其道在有沈雄博大端謹精詳之大臣力去逃官逃將以洗天下之心而新其耳目其主意在守而其守在力修戰具其戰具在關而其提掇全鎭之精神在關以外故必有包括全遼之度乃可以畢遼事如督臣王象乾有大臣之槪而曉鬯夷情卽眼以老昏而精神尙自矍鑠經臣王在晉精勤有餘而筆舌更自迅利然沈雄博大之未能兩撫臣李瑾王國禎俱精詳端謹道臣袁崇煥英發有擔當臣取其志尙欲煉其气閻鳴泰沈雄博大有之端謹精詳亦有之然而成色未滿八分又聞諸臣言新侍郎王之采之精練舊淮撫李三才之挺拔宣撫王之臣之主持熟夷情皆可備經略之用而臣未見其人也至於帑金除先發二十萬外再得立發百萬庶可濟衝邊然眉之急得旨覽卿奏具見籌邊大略體國公忠朕心悚豁時事交迫旣畫一條奏何可需延經臣王在晉捍禦危關猷勞久著準召還擬用王國禎才望素優著卽另推用其贊畫道將等官更置委任及練兵均餉等事都依議行奏內各官堪任經略的著從公作速推舉帑金給發已多卿奏衝邊急需特準發五十萬兩仍著開款務濟實用毋得虛糜全遼淪蹙畿輔震驚朕日切憂勞賴卿謀猷參決廟算一切緊要事宜應會各部或本部徑行不必覆奏卿一意擔承務振從前玩愒之習蚤奏固圉恢疆之功用副朕倚重至意

○丁丑兵部覆平遼副總兵毛文龍請兵請餉﹤鋶﹣釒﹥言文龍滅奴則不足牽牛則有餘朝廷何愛三十萬金錢不以飽海外之義旅而收其一臂之用至臣部前﹤鋶﹣釒﹥所題閩兵與招練兵其渡海有日獨淮兵屢奉旨過海而裏足淮揚藉口剿妖宜速行催發並報開船日期以無誤軍機得旨各兵應援毛文龍已有屢旨如何不遵著各該巡撫官將起行日期作速奏報所請糧餉準發帑五萬兩余著該部速處

○宴朝鮮國陪臣命禮部侍郎周道登待仍以經略王在晉之奏諭登海姦徒騷擾的行該國禁戢

○升禮科都給事中周希令爲太常少卿貴州道禦史吳之皞爲大理寺右寺丞山西道禦史潘浚爲太僕寺少卿貴州道禦史黃彥士爲山東布政使司右參政戶科右給事中王繼曾爲浙江按察司副使山東道禦史佘合中爲山東按察司副使

○戊寅中秋節賜輔臣及講官酒膳人賜輔臣上尊珍饌

○左都禦史鄒元標題悉陳民隱以備巡方周知一辧眞廉以察羣吏一倡儉朴以維士風一揭慈訓以醒酷吏一挽邪風以端士趨一愼考語以挽諛風一敬重以光言路一平心以卹小吏一察姦民一安窮民凡與巡撫藩臬相待之體及軍官襲替屯田水利加派火耗虛糧虛丁之事無不悉載內又言祖宗於禦史勘軍功不敍錄良有深意恐其扶同欺罔也今朝廷𨿽不敍禦史之功而巡撫陰酬禦史之徳公私之報則一陛下胡不取四十年金吾籍觀之何累累也亦世道一變矣得旨覽奏吏治民風詳明剴切若各巡按官能著實舉行天下豈有不治卿等還加意督率有不稱職的著考核參奏以警違玩

○天津監軍道來斯行率師討武邑妖賊平之先是天津兵赴兗以初五日次景州眞定兵亦以是日營衡水聞於弘志之變斯行遂返旆直趨武邑約二路兵以初六日並進賊登樓拒守官兵以火攻擊破之弘志率死士突圍走爲生員葉廷珍所擒凡七日而賊平保定巡撫張鳳翔以聞得旨妖賊蕩平朕心嘉悅張鳳翔巡撫有勞還著督發有司官用心綏緝務絕亂萌有功員役候敍錄旣而鳳翔以恭報擒獲妖首請旨處分命於弘志等卽於彼處正法梟示

○實授候補禦史何廷樞狹西道胡士奇梁夢環俱河南道王政新廣西道

○造廣寧道撫夷練兵永平府專管撫賞錢糧各關防給僉事萬有孚通判周應時

○己卯加贈宣徳時交阯死節三忠臣何忠爲太常寺卿劉子輔爲太僕寺卿易先爲光祿寺卿除何忠已謚忠節外其未謚的還令議謚年遠免蔭從太常寺卿朱光祚請也

○光祚又爲前江陰令死倭難贈光祿寺少卿錢錞請謚下所司

○雲南麗江土知府木增禦虜致疾告替入山準加本省本政使司左參政職銜致仕以勸忠義

○起原任松藩參將袁善以原銜管雲南武尋遊擊將軍事升蠻哈守備薛繼周都司僉書管雲南蕎甸遊擊將軍事從雲南巡撫沈儆炌之請也

○攺原蔭錦衣衛副千戶顧纘詒子震孫錦衣衛副千戶全俸優給

○發帑銀二十萬蟒等叚八百疋於山海關爲撫賞西虜之用

○庚辰祭夕月壇遣惠安伯張慶臻恭代

○吏部等衙門會推遼東經略已題推閻鳴泰李三才王之采王之臣四臣會樞輔孫承宗以經略遽難得人自請身任內言西虜決非守關之人逃將決無守關之計臣願以本官赴山海督師如遼人可用決不敢以眾疑而槪棄遼人西虜可撫決不以眾信而遂憑西虜得旨覽奏親往督師封疆有賴釋朕東顧之憂深用嘉慰卿便以原官督理關城及薊遼天津登萊各處事務俟功有次第卽召還朝

○升大理寺左評事曾守身大理寺左寺副

○差戶部雲南司郎中劉煉管理通州糧廳

○起原任莊浪遊擊祁繼祖以原官遊擊爲正領兵官湖廣黎靖副總兵龍萬化爲副領兵官督率各兵赴遵義剿賊

○辛巳禮部請冊封皇五弟上命擇吉舉行

○命禮部尙書兼翰林院學士掌詹事府事顧秉謙回部管事

○攺兵部尙書王在晉爲南京兵部尙書

○升山東按察司副使閻鳴泰爲都察院右僉都禦史巡撫遼東等處

○升通政司右參議聶士潤爲左參議刑部郎中李茂英爲通政司右參議兵部車駕司主事麻僖爲尙寶司司丞

○壬午督師大學士孫承宗題關城有當用之人及不容己之費擬以兵部職方司主事鹿善繼王刻石同行更以順天府通判杜應芳料理雜務前蒙發帑五十萬今虎酋且到關則五十萬將爲撫賞之用見今遼兵方苦無居遼人歸自杏山者方苦無衣無食七萬兵每日要練方苦無賞乞發三十萬隨臣前去並請推用樞臣上悉從之

○黜湖廣總兵官薛來胤回衛仍嚴行勘奏來胤奉命援蜀偃蹇荊門及督撫屢催始不得已就道抵渝五日樊龍已降哆口言功迨再檄赴黔遂稱病徑去總督張我續鄖陽撫治楊述中各﹤鋶﹣釒﹥紏之部覆禠職聽勘

○起原任刑科左給事中降浙江布政使司照磨魏應嘉於吏科升工科左給事中韓繼思戶科兵科右給事中朱童蒙兵科俱都給事中時吏部﹤鋶﹣釒﹥內擬升周朝瑞禮科都給事中上謂朝瑞已給假著另推以後給假官俱不許推升

○塡補山東道禦史周汝弼河南道禦史龐尙廉山西道禦史顧其仁廣西道禦史宋師襄

○差刑部江西司郎中趙會楨南直隸卹刑貴州司郎中王光經山西卹刑

○癸未金星順行犯軒轅火星

○以南京禮部尙書周應賓爲禮部尙書兼翰林院學士掌詹事府印升少詹事薛三省吳宗達周炳謨各禮部右侍郎兼翰林院侍讀學士

○增武舉制額三十名

○工科右給事中尹同臯題國是壞於官多兵气揚於心一今輔臣議裁通撫矣臣謂天津登萊二撫亦當別議也旣裁密雲道臣府臣矣臣謂山石等處諸道臣府臣當議者更多也得旨所奏省官諸事著酌議題覆其間系邊疆的聽輔臣承宗奏行

○先是保定總兵魯欽條列事宜有扣畱馬價一款兵部覆允業奉明旨太僕寺執爭下部再議兵部言臣前覆魯欽﹤鋶﹣釒﹥非不知冏藏空虛盈縮當計第保鎭密邇畿輔綢繆宜周況此萬有餘金於冏寺不過一勺之微而於該鎭遂得千騎之用如寺臣言太僕馬匹祗供京營騎操銀兩止供各邊年例則所穪陵工二十萬五千兩豈亦載之冏政者而以圉金代將作之需夫亦謂皇上財總以供皇上用耳況以馬銀買馬又一可得三較之他端那借似有間矣伏乞仍畱馬價一年付魯欽買馬后不爲例上然之

○廣東道禦史李玄題杜百官私交之門崇羣僚急公之誼乞敕部科院寺緊關衙門各令本官住宿公署日理當行事宜庶可挽敝習而振明作得旨近來各衙門怠玩成習著各該堂上官嚴行督率恪共職業有抗違不遵的參奏處治其公署歇宿還議妥行

○甲申原任吏部尙書周嘉謨參樞臣張鶴鳴主戰誤國飾說欺君乞處分以明國是上以公論自明不必深辧

○升眞定府知府徐騰芳爲山西按察司副使易州兵備

○乙酉憲宗純皇帝忌辰遣武進伯朱自洪祭茂陵

○造督理遼東薊鎭天津登萊等處軍務內閣關防給大學士孫承宗

○總督漕運李餋正恭報糧船過淮命所司知之

○禮部尙書顧秉謙南京刑部尙書李長庚各﹤鋶﹣釒﹥辭新命不允

○巡按湖廣禦史舒榮都爲潞府贍田乞免加派章下所司

○巡撫四川右僉都禦史朱爕元備述文武殉難諸臣請優卹以慰忠魂言奢酋變起倉卒一時披靡其間仗節死義者如興文知縣張振徳之一家盛服赴火自焚南溪知縣王碩輔之城陷自盡被賊肢角�羊桐梓知縣洪維翰之誼不受辱甘心隕首灌縣知縣左重之提兵血戰膏身原野已經前﹤鋶﹣釒﹥題明此外如建武所掌印指揮李世勛以城陷挈妻赴火而死興文縣署印教諭劉希文罵賊不屈夫妻殞命僅遺七歲幼孫爲家僕背負走脫合州鄕官原任涼州屯兵同知董盡倫倡舉義兵保全州城督兵至重慶中途爲伏賊剌死富順縣舉人聶繩昌召募義勇禦賊戰死瀘州監生吳長齡自率義兵恢復瀘州後中賊伏父子俱戰死興文縣鄕官原任龍陽縣丞胡一夔被虜不屈而死其餘如指揮瞿英韓應泰鎭撫都聯芳百戶袁中繡張羽材官雷安庶邊一禮訓導趙愷生員周淸儒等皆以禦賊捐軀乞厚加褒卹用慰忠魂章下所司

○朱爕元復以擒獲奢賊僞丞相何若海及僞相印報聞若海自言遵義府人先年潛入京師以賣詩字篆刻爲生因見東事孔亟屢赴各衙門條陳不用遂乘催調之差前往藺州投入崇明父子獻上三策謀圖大事逆賊從其下策遂據重慶圍成都只是土兵無紀律致有此敗並言丞相印系水西鳥蒙烏撒東川西夷府共鑄授之蓋自古姦雄遊俠中國不能用而爲夷狄用如宋張元之徒非一人矣

○禦史江日彩參總兵張士顯妒能說謊復參兵部職方司主事董承詔違旨寢咨上俱不問先是懸榜都門募能滅奴者不愛通候之賞有金華道人劉鎭華揭榜求效日彩以聞上命兵部試之鎭華在總兵張士顯營下借兵二千操演陣法士顯出其不意分伏數千人四面衝之或陷或傷或披靡而鎭華之二千人毫無所損士顯因投揭指爲妖法而禁士卒不得赴操於是兵科左給事中朱童蒙與日彩共參士顯不識陣法反誣爲妖法妒賢嫉能不可爲大將上謂劉鎭華陣法已試著該部咨送山海總兵江應詔處仍議加秩銜張士顯用心練兵不必苛求旣而兵部久不發咨鎭華復辭秩請敕上命遵前旨赴山海聽督師輔臣酌用日彩復代爲請兵有旨該部議奏兵部旣不發咨又不議奏鎭華以久候不用投揭而去日彩﹤鋶﹣釒﹥言皇上懸榜招士惟恐不來而該部故抑之使長郁而去夫魏不用孫臏而爲齊用楚不用淮陰而爲漢用今鎭華卽不爲人用然國家已不得國士之用矣且前此白丁市棍未經試驗者取部咨若寄何獨於已試之鎭華而靳之在職方用人之法或別有所爲而後用又或別有所爲而不用臣且未深求惟是煌煌明旨至於四五一槪置若罔聞皇上試一詰問不知何以自角�羊久之職方司郎中董承詔奉旨回奏具﹤鋶﹣釒﹥引咎且言鎭華未可深信命承詔照舊供職

○丙戌上視朝

○升通政司右參議呂邦燿爲太常寺少卿狹西副使王國湖爲光祿寺少卿山東道禦史薛敷政爲太僕寺少卿山西提學副使文翔鳳爲南京光祿寺少卿

○丁亥原任少詹事升禮部右侍郎兼翰林院侍讀學士溫體仁以疾辭不赴上溫諭卽來供職

○升福建右布政魏時應爲光祿寺卿管少卿事南戶部郎中汪先岸爲南京光祿寺少卿山東僉事袁崇煥爲副使備兵永平

○贈禮部尙書劉楚先太子太保以其有功國本也

○工科給事中方有度陳制奴要著謂覺華島去寧遠二十里守之則近可系屬廣寧遠可聯絡南衛至廟島皇城島廣鹿島等處去四衛甚近去遼陽亦不遠乞選兵將分駐則奴之備多力分關上庶可息肩因薦加銜都司汪崇孝加銜遊擊趙佑可助毛文龍章下兵部

○升山東按察使閻調羹本省布政使仍管兗西道副使事

○己丑上視朝

○祭歷代帝王遣保定侯梁世勛行禮

○蔭南京工部尙書何熊祥子士琨入監讀書

○兵部覆南京工科給事中徐憲卿等﹤鋶﹣釒﹥言畱都根本重地綢繆宜豫科臣徐憲卿等以都城畫防軍士不多議於西南中三處相去適均之地各建營房就於七營內挑撥選鋒及拔嘗伍之尢各帶兵器更番輪直又慮夜巡寥落除舊軍外再增軍一千名仿復初年攢把之制通宵巡警無非建威銷萌之至計若親丁實將官之手足將至坐營而下委宜次第選設操賞爲鼓舞之要機春秋例賞之外委宜歲加操賞戶兵工三部之庫積貯在焉欲絕睥睨之端當嚴典守之制故每部各募壯士各給口糧統以衛官更番入直亦萬萬不容緩者其兵器盔甲旣一時難辦不妨於內帑借用俟後造還水陸營兵與艸澤豪俠之類應補足者補足應搜羅者搜羅在任事諸臣設誠而力行之耳上是其議

○發年例銀三萬五千六百四十九兩八錢於固鎭

○巡撫天津右僉都禦史李邦華以天津等處異嘗水患乞速行勘卹以固民心章下部院

○差工部虞衡司主事陳明晰管理驗試廳

○錄礦稅建言斃獄狹西富平知縣王正志子惟讓入監讀書

○庚寅原任南京禮部尙書贈太子少保謚文簡黃鳳翔男生員黃正中﹤鋶﹣釒﹥懇錄蔭上念其以國本陳言令該部照馮琦劉楚先例具奏

○調新推狹西總兵李時新爲四川總兵勒限赴任

○辛卯工科右給事中尹同臯以驛遞濫用夫馬參雲南按察使莊祖誥鶴慶府知府李喬嶽戶部員外郎賀自鏡及太監何允中等兵部覆言驛禁屢經申飭諸臣猶然骫法卽重處亦不爲過第念其所犯在嚴旨未布之先人情久玩之後微有可原而莊祖誥李喬嶽正在危疆拮據需人與賀自鏡俱量加罰治太監何允中應敕司禮監戒處以後凡轄有驛遞州縣官但遇勘合及牌票到日務要躬親查核卽有勘合而塡非本官姓名卽系借用申報究懲卽塡本官而額外多用夫馬卽系濫用徑自裁革至於科索嘗例等項更宜力爲禁絕不許容隱阿縱如再有仍前玩愒濫行應付者撫按官不時發覺指名奏處毋以姑息從事若撫按總兵領去勘合不許徇情濫給亦不許將自己牌票濫與別人庶積獘可祛而驛遞之困苦得以少蘇得旨驛遞冒濫已屢旨禁革如何不遵莊祖誥等姑著各罰俸半年何允中著司禮監戒諭余依議嚴行申飭

○戶部尙書汪應蛟以軍餉積逋太多乞酌議考核言臣嘗簡本部冊庫淸核數目如山西狹西各畱民運廣西雲貴原無京運若浙江江西各僅六萬餘兩湖廣八萬餘兩福東或三萬或一萬爲數不多惟山東之四十八萬九千八百有奇河南之四十二萬六千八百有奇南直之四十三萬有奇北直之二十萬八千四百有奇及淮浙等處鹽課贓罰共一百一十萬二千三百有奇各關稅三十四萬有奇並輕賫餘剩約十二萬有奇皆太倉恃爲命脈者也及查四省直數自萬曆四十四年起至天啟元年止則山東且欠九十四萬九千六百餘兩河南且欠五十七萬二千餘兩南直欠五十八萬五千九百餘兩北直欠一十萬九千五百餘兩其餘各省所欠亦各以萬千計未徵者托名撫字已徵者藉口存畱貯之府縣而府縣不角�羊貯之藩司而藩司不角�羊督催之飛檄如雲而輸將之積弛猶故臣與巡視臣又安敢博長厚之名而避查核之怨乎今萬曆四十四年至四十七年未完姑照帶徵例以十分爲率於今冬定完二分其四十八年天啟元年分未完定於今冬十二月盡數完足天啟二年分於十二月定完五分若分數不足卽淸查確數移送巡視科道臣聽其分別差等而輕重參罰之一如巡靑光祿之例以後俱歲終一行毋或寬貸庶幾法立知儆太倉其有瘳乎得旨近來錢糧逋欠數多以致九邊額餉虧缺日來催討內帑有限豈能答應爾部還差官勒限速催違的指名參究民運著撫按官自行各司道作速徵角�羊不得盡責該部

○先是京營三總兵蕭如薰等投揭內閣以權輕掣肘爲言閣臣代請下兵部覆議欲稍重其事權俾三大將各立一營得握操縱不必仍屬京營見轄之兵聽於京營內挑其精銳堪戰者滿萬而止其將領等官聽三總兵於歲終匯造官評送巡視衙門從公舉剌車馬器械及操賞諸費務令事事湊手庶幾伸威令以展籌略業已得旨依議總協戎政吳汝胤余懋衡等以三總兵越京營而投閣揭該部亦未及咨會�確而遽行題覆具﹤鋶﹣釒﹥駁正言如薰等所言有不可行者舊制有不可更者盡營挑選徒滋紛擾不可行舉剌將領原屬總協科道不可更歇操之日合演以振兵威不可更糧料器械戰車馬匹事事經總協綜核不可更營軍每月輪守庫藏不可更臣等卽不敢掣總兵之肘亦不敢失祖宗之職掌﹤鋶﹣釒﹥付部議署部侍郎張經世言臣部前﹤鋶﹣釒﹥之意非重三將也重營務也非欲其尾大而分該營之權也正使其專意而效該營之役也查三將分兵各止九千未足一萬尙有老弱有如汝胤等所言軍不必盡營挑選第令就現撥軍中查其老弱冊報該營易以精壯要以足三萬之數而止此其說自鑿鑿可行各軍專屬三將操練其每月調隊合操團操俱爲除免止於夏冬歇操之日三十六營合操一次每歲不過二次耳總兵原無舉劾將領之例歲終官評原宜開報總協巡視以憑舉劾臣前﹤鋶﹣釒﹥已明言之至於輪守庫藏三將所用之軍器俱在焉況每營軍不過二名每月官不過一夜亦不至誤操廢事而所當仍舊遵行者也得旨這分練事宜依議著實行其歲終舉劾著憑各總兵開送以重事權

○山西道禦史樊尙燝請重察典以昭公道內言丁巳一察如史記事李炳恭丁元薦賀烺等公論至今惜之當以閒散擇用上從之

○差戶部貴州司員外郎李鳴珂管臨淸鈔關四川司主事隨不矜易州管糧

○起原任湖廣按察使程寰復爲本省按察使升廣東副使林紹明爲湖廣參政調湖廣副使顧起鳳爲本省提學副使升長沙府知府關守箴爲上江道副使

○黜新升四川龍安參將潘隆石泉守備嚴有翼回衛以左翼營遊擊葉應武調管松藩東路左參將事右翼營都司僉書周基命調管建南遊擊將軍事罪潘隆等以規避違限調應武等以就近推補也

○升萬全都司朱桂芳爲遊擊將軍管馬蘭路事

○壬辰上視朝

○土星順行犯守鬼宿東南星

○升江西按察司副使曾用升爲尙寶司少卿江西按察司按察使陸完學爲福建布政使司右布政浙江布政使司右參政劉可法爲本省按察使福建布政使司右參政李俊爲四川按察使

○癸巳命禮部右侍郎朱延禧教習庶吉士

○左春坊左中允周延儒給假省親

○升南京尙寶司卿南師仲太常寺少卿提督四夷館山東按察使魏說太僕寺少卿

○贈少詹事莊天合爲禮部右侍郎蔭�子中書舍人後復加祭一壇仍給全葬以其講讀勞深也

明熹宗悊皇帝實錄卷之二十六

天啟二年九月甲午朔光宗貞皇帝大祥

○是日奉安神主於太廟同日奉安孝和皇太后神主遣駙馬都尉侯拱宸祭告太廟遣永康侯徐錫胤祭慶陵

○大學士葉向髙等題蒙發下戶部借帑本上傳不允又於工部本傳令戶工二部措還銀十萬兩又於禦史馬鳴起本傳問遼餉五十八萬今作何用竊惟內帑借發已多今頻頻請借臣等亦厭之但各省錢糧徵解不前而川湖雲貴四省各以兵興支用山東積欠至百餘萬其各處加派新餉又多議蠲議減況奴酋猖獗諸虜俱動吉能已犯延綏卜夫又至塞下各鎭請餉請市賞之費不能一刻緩而戶部帑如懸磬無以應之事體重大仍擬兩票恭請聖裁如蒙慨發勒令解到卽行補還其遼餉五十八萬必通融以充山海諸處兵餉豈有此項餘剩存畱不發禦史之言殆未察其情實也

○加贈原任禮部尙書曾朝節爲太子少傅蔭一子中書舍人習字出身以其講讀勞深也

○升協理戎政兵部左侍郎董漢儒爲兵部尙書不許例辭

○攺南京戶部尙書陳薦爲南京吏部尙書

○乙未工科給事中方有度請廣設閣員上以閣臣已有多員且題推自有成規小臣如何輕言增添

○命通州兵部右侍郎王國禎以原官總督宣大山西等處軍務兼理糧餉限九月內到任交代不得延遲

○兵科給事中魏照乘以畿南妖賊蠭起天雄鎖鑰宜周內言寧山遊擊盧國忠威令不行致春班官軍不終事而先逃乞速爲更置舊時白蓮案賊有雞澤康傳頭者至今未獲乞嚴行緝捕各州縣速募民壯一二百名豫備殺賊其糧餉乞敕保定撫按蚤爲設處部覆盧國忠革任回衛康傳頭懸賞購捕民壯聽該撫著落所屬州縣選募合用錢糧各該地方官設處支給上從之

○裁直隸太平府知事一員應天府河泊所官二員池州府貴池東流河泊所官二員從巡按禦史易應昌之奏也

○太常寺卿仍管少卿事朱光祚條陳銓法言銓政之獘在於遷轉太驟今欲使賢者得久任而行其志有七法焉當初舉時務愼其選必其異日可以澄淸庶品刀尺九流者但銓宰實見得是而兼聽與獨知可勿拘也此一法也旣進必歷四司十二轉苟資次未應柄用一假再假皆聽之使之久習事而深積望此二法也每省直司官必遵往例赴補之規察典應典選者先以部札催之就道使新舊務相接續此三法也每選郎有缺必調見任之功郎取兩人面交代俾火房內一應舊章材籍永無胥詭之獘此四法也如選郎有故不來副郎代理必恪守規隨勿自薄爲代庖堂官手注簿內許其後光通理此五法也每雙月選司除郎中公署外其員外主事皆宜屏交營職使精專神暇得一意看詳單冊磨勘吏姦此六法也考功郎中每內外二計之年其起用也必限光一年春夏到任博咨公論徐折眾淆不得弛擔臨期艸艸了事此七法也七法立而又一復點卯序單之舊防用賄上下其手者二復三六九面發落之舊防有釜鬵其中而壅無控之情者三復歸並分行總序之舊防有以加納孤行而占舊行多人之缺者四復選司與戶工二部該司面對事例號簿咨文之舊防有以假印僞咨而耗蠹國計者五復各頃例銀畫一之舊防有一行而先後轉換者六復老憊癃殘遙授職銜之舊防有以無用而虛有用之缺者七復初考中復考中之舊革去準考中變體防有市一舉筆恩而捐數百金之餉者八復三堂四司俸摺之舊義取各省直吏部共知大小官一定資俸防有生獨任之疑而無解於怨望者九復部堂大張俸屏之舊使萬目共見防有疑鬼疑神而索徑於走空之徒者十復實缺官半月領憑候缺官寬限一年之舊防有在京久候履任無期而困於子母錢以朘民取償者十一復少選少轉候缺官之舊防有起河淸人壽之嘆而惟日不足恣行碩鼠者十二復倉巡等官升攺降選之舊防有姦胥譖稟而失掣簽定官之經者十三復聽選聽補官久候無缺準假票暫歸之舊防有窘於薪桂而挓傺捐生者十四復點卯截取考官急選嘗期之舊防有斗捷徑而居遐方跋涉之先者十五復一年一報聽選事故官之舊防有隱死而冒今生者十六復二司參政參議副使僉事設官之舊與兩京部寺外轉隨缺隨俸之舊防有陰爲上下而陽起積薪之嘆者十七復雲貴廣西遠方另立俸簿之舊不與腹裏善地論淺深防有憚遠惡而急規避者十八復邊遠選官應付手本隨憑給領之舊防有掯勒延捱者十九復身言身判因材器使之舊防掣簽極公則人地不宜極私則訕譏肆起者是謂十九防然此爲見在向用者計也而欲使待用之才源源不匱有儲才之二議焉一曰儲在位之才近來部科公訪大都聚族擬議信手抄謄取情面塞責而已宜詔兩京京堂官六品以上與在外方面官但升補到京仿古載贄意卽舉所知異才眞品絕學鴻詞數人途不問文武官不問顯晦地不拘本貫地方必要素所心服情甘保舉仍揭送吏部都察院吏科文選司匯冊備考多則數人少則一二人俱要實評戒作泛語至京堂三品以上蒙恩升轉者舉知自代下部紀錄久之如呂蒙正夾袋虞允文材館博收精用何至一有緩急輙患乏才乎一曰儲在職之才夫人有能精核錢谷明習憲章詰姦弭盜善課雞豚樹畜皆治辦才也何以考之考之以其言耳書曰詢事考言未仕之先事卽在言中也今議考舉貢監儒選官不必出四書論策題目但考律考事如撫字催科祥刑錢法鹽法防河器械甲兵農桑水利律例招移之類相兼問答限以數條寧質勿文寧切勿冗每考拔其尢者優用之仍刻其捲以爲矜式此議若行請先刻書冊通行天下使知朝廷實求才之意俾各聽選官在家專精神於經濟條章實探討乎民瘼吏獘學優而仕必無傷割之虞矣至惜才亦有二議一曰惜察冊表冊苛求之官臣昔聞吏部有謠生文選死考功謂選司主明陟功司主幽黜也不知論劾被察官在功司議處輕重猶有差殊若賫捧月分外報考語但有一字之疵每大計後二月功司付送五花冊於選司但有一筆之直卽轉王官矣夫非死文選乎表考一節屢經言臣條議而吏部必不能行非不肯行也一者爲那缺地若其不轉於何出缺一者爲本司計旣已有議又將安之臣愚以爲不然如欲出缺何必王官謬議行令各撫按遇司道入賀萬壽時先將所屬官員細加查訪虛公品評遇有可議者不必注考但款列實迹於冊一以過之大小贓之多寡爲處分之等第某也自新無自劣轉某也使過可期酌量處分或降或調或攺教或老疾開報吏部類題作缺聽其陸續赴補但取不害地方人不廢地方事不占吏部選司之缺有其人卽多多益善正不必拘於往額無其人苛索何爲是一舉而於吏治民生銓法有三得焉安在其不可行也至於外察畢功司掌印官仍宜宿部數日查冊內有議未處官或系司府辯明或系輿情共惜一一手注明白用印鈐蓋親付選司不得混行劣處此舉必在二月初五六日以前印官注完呈堂簡閱待至初七八日則又入會場同考矣此二百五十年不平一案以存畱之官反重於察處之法也一曰惜內計外計久淹之官臣看得每外計年正月議處方面有司苟公道旋明亦得徑起每六年京察庶官皆然惟四衙門官向堅閉閣隱鱗之意例不赴補若部中久置而不問是薄謫同於永錮矣今議凡被察翰林科道吏部官與各部寺官有一靑受法懲艾已久不自赴部者通與酌量推用俾展采乘時無長鹽車之嘆得旨銓法久獘委當整頓所奏著該部酌議

○刑部定逃將達奇勛竇承武罪依律擬斬從之

○禮科署科事給事中汪慶百題新曆將頒舊章未舉乞速定冊封之期上命遵屢旨與秦藩並封

○贈原任都察院右都禦史沈思孝太子太保男士臯準攺蔭注選以其忠諫有功也

○丙申上視朝

○官兵復滕縣山東巡撫趙彥以聞因敍總兵楊肇基監軍道王從義徐從治來斯行將領楊國棟廖棟劉永昌來燕喜之功上命並力攻剿鄒賊務早蕩平將吏功次查明優敍

○升廣西參政劉洪謨爲光祿寺少卿禮部郎中桂紹龍爲福建按察司副使河南布政使司參議陳騰鳳爲浙江按察司副使

○升原任廣東都司僉書吳世重四川巡撫中軍遊擊新推甘肅都司僉書吳承胤補肅州參將福建南澳都司僉書劉應寵攺標游水兵遊擊新推狹西慶陽參將李甘來攺補湖廣鎭筸參將新推大同參將嶽維官攺補延綏寧塞參將新推山東都司僉書王嘉言攺補薊鎭石塘參將宣府都司僉書劉一龍爲薊鎭寧山春班遊擊山東都司僉書鄧柄謙攺補徳州操備遊擊吳松都司僉書諭秉鋮爲安慶遊擊

○禦史張修徳﹤鋶﹣釒﹥言神京自有甲士中原自有長技請練衛兵以壯撻伐募夷商以制火炮得旨衛所兵是否堪用著該部議奏放銃夷商著催巡撫官發遣

○丁酉孝恭章皇后忌辰遣成安伯郭邦棟祭景陵

○上禦文華殿講讀

○戊戌戶部以遼餉缺乏乞嚴參罰得旨各官銷引未及分數均當降處以後但有未完錢糧俱不許升轉

○升南京光祿寺少卿徐時進爲太僕寺少卿

○升兵部員外郎兪彥爲光祿寺少卿狹西布政司右參政陳伯友爲太僕寺少卿

○起原任廣西布政使司參議張汝霖爲江西布政使司參議備兵湖西道

○降原任狹西按察司副使曹學佺爲廣西布政使司參議

○調河南按察使賈之鳳爲狹西按察使肅州監軍

○復除原任浙江按察司副使吳暘山東濟南道副使

○己亥刑部復奏佟卜年獄上以卜年旣系逆族如何又以三款開釋著另擬具奏

○攺新升江西右布政使金煉爲河南右布政使兼按察司副使分守大梁道

○蔭原任戶部左侍郎董堯封子揆策入監讀書

○庚子上禦文華殿講讀

○欽天監擇九月二十二日卯時冊封信王禮部恭進儀注一是日早上以冊封信王告於奉先殿先期太常寺備香帛脯醢酒果翰林院撰告文一前期一日鴻臚寺設節冊寶案於文華殿內冊東寶西節居中設彩輿於丹墀內教坊司設中和韶樂於文華殿內設大樂於文華門內一是日早內官於王所居宮中設香案於中堂之北設節冊寶案於香案之南冊東寶西節居中一是日早錦衣衛設鹵簿大駕鳴鐘鼓文武百官各具朝服入丹墀內侍班上具皮弁服禦文華後殿鴻臚寺官奏執事官行禮畢奏請升殿樂作導駕官前導上升座樂止鳴鞭訖贊百官入班行叩頭禮左右侍班引禮引正副使入就拜位贊四拜禮傳制官跪奏傳制俯伏興執事官舉節冊寶案從殿左門出置禦道中傳制官從左門出稱有制贊跪正副使跪傳制官宣制曰天啟二年九月二十二日冊封皇五弟爲信王命卿等持節行禮贊俯伏興又四拜禮畢執事官舉節冊寶置於彩輿中用黃蓋遮送大樂前導出鴻臚寺官奏禮畢鳴鞭駕興節冊寶輿至徽音門外正副使北向立內官舉節冊寶輿至王所居宮門外引禮內官請王具服候節冊寶將至出迎於宮門外內執事捧節冊寶從正門入王隨至拜位內執事以節冊寶置於案內贊贊四拜平身贊行冊禮贊跪王跪贊宣冊宣冊內官跪捧冊興立宣於東宣訖贊受冊內官捧冊跪授於王王受訖以授內官內官跪受捧置冊案贊宣寶宣寶內官跪捧寶興立宣於西宣訖贊受寶內官捧寶跪授於王王受訖以授內官內官跪受捧置寶案贊俯伏興四拜平身禮畢內官捧節從中門出王送出宮門外內官賫節出至徽音門外以節授正副使報禮畢正副使得報持節復命一行謁告禮是日王受冊寶畢引禮內官引王詣奉先殿行謁告禮如嘗儀先期太常寺備香帛脯醢酒果翰林院撰告文一行謝恩禮是日王謁告禮畢王詣乾淸宮候皇上服弁服皇后亦具服各升座引禮內官引王就拜位行八拜禮畢回宮一次日上禦皇極門文武百官各具吉服鴻臚寺官致詞稱賀行禮畢是日朝罷司禮監請王具嘗服詣皇極門前東廡坐百官吉服行四拜禮畢回宮

○升浙江按察司副使劉廣生狹西布政使司參政分守河西道常州府知府何應瑞河南按察司副使督理學政

○南京都察院掌院事兵部尙書祁伯裕以衰病乞歸許之

○贈原任太僕寺少卿陳大綬太僕寺卿給誥命

○廣西巡撫何士晉參思恩參將髙云豸革任以慶遠守備陳照加都司僉書管思恩參將事

○經略遼東王在晉題臣之心思在恢復祖宗之故疆而實事在嚴謹關內之斥堠要在出屯關外正以嚴守關門而今之嚴守關門卽爲他日出關之地若以山海粗安以爲可戰而忘守則非言戰之旨臣寧受才力不及之名不敢以封疆爲嘗試乞存此﹤鋶﹣釒﹥以待公論之定上諭以戰守豈容偏廢奏內事情已悉

○在昔又題昔淸撫之敗起於輕敵三路之敗起於輕進廣寧之敗起於輕逃輕之一字遂以亡遼臣嘗謂必有復全遼之力量而後可復廣寧必有滅奴之力量而後可復全遼不然啟無已之爭遺不了之局而竭難繼之供不可不慮得旨邊關事宜愼重覽奏具見老成長慮

○兵科都給事中朱童蒙以左都禦史鄒元標副都禦史馮從吾等於都城創建講壇恐開門戶﹤鋶﹣釒﹥請亟行禁諭言昔在皇祖時有理學之臣顧憲成郭正域開講東林其初亦以發明聖賢蘊奧開示後學豈不甚善逮從遊者眾邪正兼收不材之人借名東林之徒以自矜詡甚至學士儒生挾之以捍文网冠裳仕進借之以樹黨援欲進一人也彼此引手欲去一人也共力下石京察黜陟非東林之竿牘不憑行取考選非東林之薦揚不與日積月累門戶別而墻壁固所以朝端之上士林之間玄黃血戰十有餘年摧殘幾多善人戕傷幾許國脈皆講壇之貽害也今二三年來源流始淸葛藤俱斷而門戶之說乃始去諸其口二臣一旦復爲擇地建壇招朋引類況又在皇都之內賢否輻湊之處乎臣謂今日之人心猶昔日之人心將來今日之講學猶昔日之講學者也得旨講學原是教人忠孝自祖宗朝未有此禁但不可自立門戶致起爭端鄒元標馮從吾素稱忠讜豈至徇私招引自失生平且向來門戶亦因言官議論混淆所致各宜省攺

○升光祿寺少卿孫鼎相爲太常寺少卿禮科左給事中成明樞爲禮科都給事中禮部郎中孫織錦爲山西布政使司右參議兼按察司僉事提督學政

○加贈遼東死難禦史張銓爲兵部尙書副使何廷魁髙邦佐僉事潘宗顏各大理寺卿

○加博平侯郭振明少保兼太子太保新城伯王昇太子太保以其懿親送葬效勞也

○辛丑左僉都禦史鐘羽正題講學欽贊聖功仕學原非兩事書院之設實爲王畿首善之勸臣入署方新始事未與愛莫助之初非有異同也惟臣學識膚淺不能取信於人致累二臣謬蒙浮議乞先將臣罷斥得旨朕畱心學問豈禁臣下講學且仕學相資何可偏廢所奏已悉

○巡撫河南馮嘉會言中州驛站苦極難繼中土賊平郵路宜復乞敕各歸本途以均勞逸得旨著各省作速處置毋致偏累

○巡撫廣西何士晉奏畱贊畫袁玉佩仍以林翔鳳領敕前往宣諭土司上從之尋以輔臣孫承宗奏畱翔鳳於山海關

○巡關禦史梁之棟陳昌保情形言昌鎭蟠擁陵京黃花路則陵園玄武山也東北皆山飛鳥難度走居庸兩山壁立眞稱天險出關口登八達嶺憑髙拒下其險在我可守也逾嶺數百步卽岔道堡地屬宣府東至穿艸花頂約十里卽陵之祖山不修邊墻者九十里北至四海冶六十里東至火焰山亦五十里眾虜嘯聚跳梁可虞歷宣府邊五十里復入昌鎭界登橫嶺城卽名火石嶺正統己巳虜欲出居庸七日不下乃從此遁舊無邊城今建置關戍山勢崒嵂外界平原六十里至沿河此昌鎭之情形也沿河口隸保鎭去邊二十里與宣鎭止隔衣帶水耳近通房山原設守備駐本口最爲扼要乃移駐齋堂相距二十里此口反覺空曠歷馬水水勢若削西至金水走烏龍抵浮圖皆跨數百里之橫岡而浮圖則鐵練橫河足截順流之騎惟是白石界在西南孤懸持甚逶迆南下卽荊關矣山勢蹲伏不足以據一關之樞所恃羣隘居外相爲犄角故守紫荊當先守各隘口正統己巳聞有倒取紫荊者其夷險可知走易州抵保定登城陟陴畿南一大金湯此保鎭之情形也因陳二鎭事宜一曰昌鎭軍多遠在京城其驕悍與京軍等而陵軍更不可問宜行該道稽查定期操演使錢糧器械件件湊手緩急方有倚賴而宣昌兩鎭當行會哨之法一曰南山永寧宜屬巡關兼管考察犬牙相制然後臂指相連一曰保鎭齋堂守備當仍舊駐沿河口易州管餉通判宜移駐紫荊關一曰紫馬兩關設立餉司緣太倉如洗請給不時查保定應解錢糧不下十四萬宜就近照數抵易鎭額餉本地旣省轉徵轉解之勞而太倉亦省支入支出之防上令該部議覆俱如議行

○起原任遼東備禦李實爲湖廣都司僉書管偏沅遊擊將軍事

○壬寅重陽節賜大學士葉向髙等上尊珍饌

○左都禦史鄒元標題臣志學非自今日始也臣弱冠幸舉孝廉從諸長者遊一登講堂此心戚戚旣謝計偕獨處深山者三年嗣入夜郎兀坐深箐者六年浮沈南北棲遲田畝又三十餘年賴有此學死生夷狄未嘗隕志記隆慶徐階當國集諸臣千餘人手書識仁定性二書相與�度今未嘗以是少徐階相業神宗朝臣等亦集演象所日有講會時執政諸臣亦嘗過而問焉若只以講學惟宜於放棄斥逐之日亦視此道太輕視林下諸臣太淺矣蓋人不聞道卽位極人臣勛勒旂嘗了不得本分事此臣所以束髮至老不敢退墮自甘者也前二十年東林諸臣有文有行九原已往惟是在昔朝貴自岐意見一倡眾和幾付淸流懲前覆轍不在臣等又思古人求友必有嚶鳴相合今未得和平之韻先未同類之疑乞罷臣以爲倡學者之戒願陛下經筵日講爲諸臣先無以臣等阻千百世共學之心斯文幸甚上以朱童蒙﹤鋶﹣釒﹥已有旨卿績學眞修方資表率不必介意

○左副都禦史馬從吾題我二祖開基表章六經頒行天下天子經筵講學皇太子出閣講學講學二字昔爲厲禁今爲功令是周家以農事開國我朝以理學開國也昨因東事暫停經筵而言者以爲不可旋復舉行人人稱快然臣子望其君以講學而自已不講是欺也況今夷虜交侵邪教猖獗正爲講學以提醒人心激發忠義先臣王守仁當兵戈倥傯之際不廢講學卒能成功此臣等所以甘心冒昧爲此也願罷臣歸田以省此一番議論上以馮從吾才望素孚何必以人言引咎

○禮科給事中汪慶百等題昨部臣前議錢糧考核一節原爲太倉積逋今邀有兪旨則省直之耳目一新但當責成撫按官督催並咨報完欠以便綜核似不必差官徒爲驛遞之累而職等又謂倒批之防宜密也額內之借宜還也漏卮之路宜塞也此皆本分內所宜料理至輦轂之下窮商苦累莫甚於供用庫之役𨿽珠寶商昨歲已責辦十庫十庫止有典禮而供用則典禮外仍有年例恐爲永累合無明許以編審之年卽準豁免彼知息肩有日亦自承辦無辭若乃皇上約己裕民大婚之寶石不難折價封妃之典禮不行外辦是何節愛兼以深宮鮮耳目之好左右無孝順之費鋪墊獨不可因而少減乎誠嚴敕各監司勿縱勒索勿過求備不惟京商之蘇息有望而太倉之節省可施上然之令舊餉考核依議舉行余著部覆

○狹西道禦史馮英言四方多事之秋宜設額兵大州縣可四百名小者可三百名募土著以充之擇教師以教之此有備無患之道至糧餉實著宜派之地畝蓋以地方之兵衛地方之民以地方之餉養地方之兵約每畝加三四釐而已充然有餘用矣得旨近來條陳兵食等事多無著落這所奏州縣增兵卽照地畝處餉甚爲得宜俱依擬行

○巡撫天津李邦華以淮兵多逃參領兵參將管大藩守備楊應鼎聽候處分其各兵在海口者乞以援遼都司僉書文士銘監督前往協助毛文龍從之

○差河南道禦史楊新期巡按湖廣廣東道禦史崔呈秀巡按淮揚

○命左庶子來宗道右庶子張鼐主考武場會試

○狹西道禦史馮英四川道禦史張修徳監武場試

○升原任援遼總兵侯世祿爲狹西總兵官福建副總兵張嘉策爲徐州總兵官署都督僉事魯欽爲湖廣總兵官五軍營左副將謝弘儀爲福建總兵官俱署都督僉事

○造施歸兵備道關防給按察使李椿茂淮海兵備道關防給副使宋統殷

○甲辰先是各藩助餉唐王碩熿前後捐助一萬二千六百兩崇府六千七百一十兩蜀府五千兩沈府四千兩韓府三千五百五十兩秦府晉府周府荊府潞府福府各三千兩楚府榮府鄭府魯府衡府各二千兩吉府襄府趙府益府徳府代府肅府慶府各一千兩其餘慶成靖江等及諸郡王各捐助有差禮部請照例遣官賫敕褒諭仍行文該布政司備辦彩幣羊酒行禮唐府捐助獨多宜特與﹤監﹣皿立﹥坊以彰朝廷褒禮親藩至意上曰各王府捐金助餉理當專官褒諭但今驛路煩苦日議節省這敕諭免差官候各府賫奏來附回仍著該地方官惇致行禮各藩方急公憂國當體朕寬紓民力至意

○四川道禦史練國事奏京堂太壅冒濫宜防敬陳內外交重之法一薦舉當確一躐轉當核一人言當顧一會推當愼又言重內輕外尢是添注京堂之病根臣子幹辦職業內外何分如呂坤以吏部參藩薛三才以都科參藩後皆樹立多著名迹此近在人睹記者何嘗厭薄藩臬也使眞卓異而後升京堂則人皆成卓異使不京堂而亦可節鉞則人自不求京堂官方其有賴乎得旨設官原有定制時艱需人所奏內外交重事宜自當斟酌﹤鋶﹣釒﹥通務使人材不壅國事有濟

○乙巳上禦經筵

○經略尙書王在晉恭報虎酋受款請敍撫夷效勞文武諸臣上曰西酋受款知控馭有方各官統俟事竣錄敍

○在晉又因報命以行邊事迹如修屯築城練兵貯糧撫賞西虜救渡遼民等事開款上聞且言文武二途臣宜有薦﹤鋶﹣釒﹥第在關共事多繇河西奔入其中盡有才勇而彼時未經領兵未有地方之責是以與眾同奔有難槪論古來識幹城於二卵釋檻車於屢敗時當用人何可盡棄又如在關郡佐勤苦異嘗心惕危關誰人有戀官之志臣固勉之而使畱非去之而不欲也臣自揣無知人之識不敢居於薦賢之義謹畱以聽朝議之采訪﹤鋶﹣釒﹥入報聞仍諭效勞有功員役著與量敍

○禮科給事中李精白請復召對之典因言近日奏﹤鋶﹣釒﹥繁冗恐披閱不勝勞﹤弓攵﹥宋時封事有貼黃之例槪括數語省覽甚便乞敕令以後章奏務從簡切上從之其召對候旨行

○丙午孝靖皇后忌辰遣武靖伯趙祖芳祭定陵

○太常寺卿仍管少卿事朱光祚﹤鋶﹣釒﹥言月令有除骴之仁周官有造檜之義近者山東四川景州滇黔等處所在弄兵節據塘報前後殺戮不知幾千幾萬恐原野厭人之肉川谷流人之血亦如天之主所心惻也乞敕齊魯楚蜀各該有司遵月令掩骼埋胔仍依敬皇帝故事崇祀嶽鎭爲民祈福得旨著行撫按官設法掩埋

○吏科左給事中趙時用言京堂之添注實爲林下諸賢廢棄已久淸卿有限量爲增添新朝之優禮耆碩自應如是若不論已廢未廢不論老成新進不論賢與不肖添而又添不將使新舊俱滯而銓法愈窮乎臣有變通之法南北大僚有請告乞休者必有不得已之情一再﹤鋶﹣釒﹥則聽之此爲可補之缺一法也有推升已久逾年不到非患病卽曠職應出缺以待後人一法也尙寶光祿大理太僕四堂俱無坐處且分廩分薪鄙瑣已甚何如聽其假去此後升來者俱挨序補則俸有先後而官無淩越又一法也至借差給假任意耽延宜嚴爲期限申明查參庶乎其有振竦耳近見太常寺朱光祚﹤鋶﹣釒﹥陳銓轉太驟欲爲選司久任之規可謂切中銓獘蓋吏道雜而多端今欲使選郎必完六選事始起在籍之人代之代者勢不能猝至定用署選署者誼不可久居又復更疊則久任之法窮臣謂讓缺給假者不必皆正郎回至後日需次入部俱以考功驗封稽勛之正郎起升俟選郎缺出卽用三司正郎挨補乃爲專久可任之規或亦寺臣未發之意也得旨近日科道各官內轉太多不但外僚還著吏部查照祖宗朝舊制通行酌議分別推轉不得冒濫今國家多事緩急需人見在京堂不必給假其借差給假違限各官及吏部司官遷轉並行議覆

○升禮科右給事中程注爲戶科左給事中工科右給事中尹同臯爲刑科左給事中兵科右給事中周士朴爲本科左給事中吏科右給事中郭允厚爲工科左給事中

○翰林院編修林釪回籍侍養

○命在京練兵總兵張士顯並所統兵調赴通州鎭守從樞輔孫承宗之請也

○起原任總兵麻鎭提督土漢官軍援黔

○丁未禮部題請郊祀上以郊祀大禮今禫制未滿著照皇祖例於大啟三年行

○督師大學士孫承宗題臣於九月初二日視事宣布皇上威徳將士且感且奮卽同撫臣閻鳴泰令總兵江應詔定兵制監軍袁崇煥修營房總兵李秉誠練火器廣寧道萬有孚募夷人采木遼人修營兵部司務孫元化相度北山南海設奇兵於髙深之間遊擊祖天壽給糧餉器械於覺華新歸之遼民臣惟不自用故諸臣皆樂爲用上慰答之

○贈原任大學士髙儀爲太保蔭其孫兆麟中書舍人以系兩朝日講顧命重臣也

○給懷寧侯孫光裕祭葬如例

○升禮科給事中汪慶百爲吏科右給事中李精白爲本科右給事中王志道爲兵科右給事中刑科給事中劉弘化爲工科右給事中

○復除戶科給事中郭鞏

○升大理寺左少卿胡克儉爲光祿寺卿仍管少卿事

○塡補山東道禦史崔奇觀

○升狹西按察使李春茂爲江西右布政使

○戊申上禦皇極門內殿禮部進天啟三年大報等祀冊及進士登科錄

○禮部又題秦藩請封一事𨿽皇上許臣部不準以後比例然今日已查有沈吉等府空爵舊例矣皇祖所不爲例者皇上已引爲例皇上今日所執爲特恩者焉知他日不益據爲定制乎臣寧得罪於皇上謂有不奉詔之臣毋寧得罪於列聖典嘗萬世公議謂皇上有不守禮之臣也上不納

○賜原任翰林院侍讀學士贈禮部右侍郎吳中行祭一壇謚典候類題嘉其直諫且旌日講之勞也

○戶部右侍郎李宗延以官地拋荒乞招民開墾上以系牧馬監地不許

○工科右給事中尹同臯等言督造叚疋專委司府印官辧驗叚疋專委巡按禦史此萬曆元年例也三十一年始並淮監魯保行至四十一年仍歸有司胡爲奪而役予且歲尙供袍服數取盈於九萬五千八百餘疋卽浙江五萬五百餘疋料費至一百一萬六千九百餘兩合之南直是必二百餘萬而後可當此大工陵工並作似宜量酌減以蠲民力上令遵前旨歸並內監不得瀆奏

○山東戴罪參將楊國棟等敗妖賊於沙河斬馘四千餘級巡撫趙彥以聞乞復國棟等原職上命有功員役候類敍

○巡按山東禦史王一中言妖賊蕩平有日大兵善後宜圖乞專委撫臣以責成功上報以妖賊將平趙彥督率有功自當專任

○巡按湖廣禦史楊新期請免加派得旨今封疆多事各地方官但請免加派不知無餉無兵百姓何以安生這所奏令該部會同各衙門條議來說

○復除吏科給事中周之綱

○造提督團練入衛官軍關防給錦衣衛左都督張懋忠

○己酉南京兵部尙書王在晉﹤鋶﹣釒﹥辭新命不允

○直隸巡按左光斗以直隸眞順廣大四府俱有武學而順永保河四府獨缺請照例收錄武生附於文庠以儲將材從之光斗又請於河間天津設屯學其法凡願入學者試其文理稍通兼知騎射申本院收錄給武生衣巾授田百畝使自耕之每畝歲納租一石寄學之後業益進而土益辟補附補增補廩一視衛學例所補之廩卽就田之入餼之從此議貢議科總以耕讀之令名成教養之實事其願就武試者免其府中類試至屯學官舍人役一切經費俱屯官措辦不必動官糈天津原有兩教官卽令一官攝理不必更添教職所屯之人但有墾田就學者卽許占籍不必拘南北遠近大都采屯田通判盧觀象之議而參酌之因言屯學有五便一畝入租一石每試百人得谷萬石試千人則十萬石矣便一旣以屯占籍矣世其學不得不世其田便二募民墾田牛種傭工等費不貲屯學行而聽人自耕不見金錢之出但見子粒之入便三津餉一粒悉待遠輸以附近之田養附近之兵一鐘敵十鐘矣便四且此力田者大率殷實而俊秀者也行之二三年後耰鋤之眾卽爲幹城橫槊之儒卽爲露布便五國家又何惜遼東事額而不爲屯士開功名之路哉上命該部覆行之

○攺南京刑部尙書李長庚爲南京戶部尙書

○升吏部左侍郎黃汝良爲南京禮部尙書

○命張經世仍以兵部左侍郎協理京營戎政王永光仍以南京戶部尙書管南京都察院右都禦史事

○與原任南京工部右侍郎孫光祜祭葬如例

○庚戌戶部奏諸邊索餉甚殷外解嚴催不至乞就近於狹西新餉借十萬兩以應延綏於山西借十萬兩以應宣大仍望嚴敕各處速催舊餉解補以濟急用上從之

○辛亥上禦文華殿講讀

○霜降節遣懷寧侯孫承蔭安遠侯柳祚昌永康侯徐錫胤寧陽侯陳光裕宣城伯衛時春武平伯陳世恩懷柔伯施壯猷武進伯朱自洪靖遠伯王永恩博平伯郭振明永年伯王明輔祭長陵獻陵景陵裕陵茂陵泰陵康陵永陵昭陵定陵慶陵遣彭城伯張嘉猷祭參仁康定景皇帝陵寢遣都指揮使侯昌國祭哀衝莊敬二太子寢園

○先是有旨命戶上二部每季進制錢五百萬文以經未進諭令遵旨速完

○以近京南海子一帶地方劫盜公行命兵部傳提督等官密行偵邏務令擒獲以靖地方

○又諭兵部原任遼東總兵官劉渠戰沒奉旨查明卹錄著作速題覆其祁秉忠等並各衙門題奏有名將士人等都著查明具奏一體優卹以見朝廷慰湣忠魂鼓勵人心之意

○大學士葉向髙等以纂修事繁增補制誥兩房官員從之

○大學士葉向髙奏今宮庭之內將有大慶兼以信王受冊亦在旦夕諸臣莫不望有停刑之旨如疑臣等爲遼東失事數臣求寬則竊謂自有遼禍以來我之文武吏士隕於奴酋者多矣一旦復使十數大吏駢首市曹以快逆虜之心亦聖慈之所不忍也上未允

○禮部左侍郎周道登屢﹤鋶﹣釒﹥請告上許之以日講官賜馳驛兼賞路費銀二十兩紵絲二表裏

○起原任吏部左侍郎蕭云舉吏部右侍郎王圖與見任禮部右侍郎朱延禧俱充實錄副總裁起原任南京禮部右侍郎範醇敬攺禮部右侍郎纂修玉牒

○升左庶子來宗道右庶子張鼐掌司經局右庶子黃立極各詹事府少詹事兼翰林院侍讀學士

○補禮科給事中王琨郭興言陳奇堬刑科給事中解學龍

○壬子總督川湖雲貴張我續以蜀事少寧黔難未紓請移駐辰沅以便救黔上許之

○通政司右通政林熙春議以運軍順帶兵器護漕資兵有兩利三便上兪之

○禦史楊新期復言督臣果請纓志切宜令移鎭遵義以防奢藺之合章下該部速議

○南戶科給事中歐陽調律等參廣西撫臣趙世徵摭拾妄辯希撓察典章下部院

○差戶部湖廣司主事郭夢詹天津管糧

○升湖廣長沙府知府關守箴本省按察司副使分巡上江道

○癸丑兵科給事中沈應時復參遊士任冒餉宜核命遵前旨查奪

○差戶科給事中郭允厚巡視庫藏

○甲寅以寫篆信王冊寶賜輔臣等銀幣有差

○大學士葉向髙等題今慶典相仍人情胥暢乞特敕法司暫免今歲朝審

○吏科給事中甄淑請武科照文科一例殿試以辯眞才章下所司

○刑科給事中張鵬云參刑部侍郎楊東明勘佟卜年一案三﹤鋶﹣釒﹥竟無定論又新推尙書孫瑋宜速催到任以資持平左侍郎嚴一鵬年餘不到乞敕別推上以奉旨議罪豈得依違孫瑋著催來供職嚴一鵬旣久不到任著吏部酌議具奏

○河南道禦史馮三元言湖廣京官陳大道等不當出揭保熊廷弼大道等﹤鋶﹣釒﹥辯公揭意止流言上諭已有屢旨以後不必爭論

○掌錦衣衛左都督駱思恭題文武一體凡武職官至府銜及禁衛堂職者如遇請誥乞移文翰林院撰授其祖父原系文職官髙於子孫者量進一階乞增入會典永以爲例上命查照會典及邦政條例施行

○狹西固原州星殞如兩平涼隆徳等縣鎭戎平虜等所馬剛雙峯等堡地震如翻城垣震塌七千九百餘丈房屋震塌一萬一千八百餘間牲畜塌死一萬六千餘只男婦塌死一萬二千餘名口

○乙卯冊封皇五弟爲信王遣英國公張惟賢持節大學士葉向髙韓爌捧冊各行禮

○上諭內閣皇五弟今封信王已故生母選侍劉氏誕育勤苦所有謚典並見選侍李氏撫育皇五弟有年應得封號卿等一並擬諭傳示禮部查例來行又諭皇姊並皇二弟俱蚤年薨逝朕心思憶所有應錫謚號卿等擬諭傳示該部查例具奏

○上又諭內閣今宮中有喜且誕育伊邇發億兆之祥但刑獄重犯甚多本當審決今歲各省直姑且暫免行刑其逆叛妖黨彊賊所犯情眞的宜應誅戮不得姑息

○命大學士葉向髙主武會宴席

○保定巡撫張鳳翔天津巡撫李邦華以妖賊蕩平﹤鋶﹣釒﹥敍監軍道來斯行都司董世賢周之禮來燕禧參將張體干等之功俱下所司

○升貴州勻哈守備商士傑四川行都司僉書劉範和俱署都指揮僉事加遊擊將軍職銜加銜都司焦瑞麟徐用賓俱授都司僉書各赴巡撫軍前聽用從貴州巡撫李橒之請也

○調補河南布政使司參政孫體兀爲狹西布政使司右參政分巡河西道

○丙辰上視朝

○禮部題爵人於朝與眾共之乞先舉各藩應封之典而以秦藩一事敕九卿科道各議具奏上以特恩出自朕意何必會議

○光祿寺卿許維新以年衰屢﹤鋶﹣釒﹥請告上念其淸望命加銜致仕

○川湖總督張我續議畱四川行都司僉書陳廷對加遊擊將軍管事

○禮部侍郎周道登乞補完歷科題名大典上從之其記文令輔臣分撰

○賜誠意伯劉藎臣原任吏部左侍郎汪偉各祭葬如例

○禮部覆原任遼東巡按張銓行山西建祠致祭原任安定知縣董盡倫行四川建祠致祭上是之

○巡按浙江禦史傅宗龍題臣前﹤鋶﹣釒﹥救滇而拳拳於一路之開通以通建昌而後新撫按有入滇之轍且內帑從此轉輸耳今粵道旣險則捨建昌別無通滇之路宜急爲區畫而建昌道駐札雅州遙制不便宜促之移鎭建昌至臣卿貪墨成風則守令宜擇武備廢弛則長技宜練米價湧貴則私釀宜禁而孤臣抗賊諸臣如知州劉文龍叚伯炌都司許成名指揮管良相等亦乞速爲救援勿棄以資賊亦新撫按之責也上令該部卽覆行

○宗龍又略陳三省情形言樊龍𨿽擒奢崇明父子尙在蜀事深可憂切以容易狃之黔撫王三善以臨敵易將取敗若死守平越尙可冀桑楡之收若諉於力之不及輕下平越則黔中疆土一擲無遺不可救也楚撫薛貞彈壓會省未敢輕動偏沅宜更設一巡撫總兵薛來胤豪華子弟不復有騰躍之志領兵援蜀觀望徘徊宜卽行貶削敕該部妙選以代之仍乞發帑措餉以厚爲三省計得旨王三善著策勵討賊湖廣總兵官已新推添設偏沅巡撫仍確議具奏

○巡撫貴州王三善請給新鑄關防因言黔地去天萬里奏報維艱乞假臣便宜其隨徵文武將吏臣得分委府佐州縣監紀督運等職以專責任印給加銜參遊守備贊畫參謀等札以作勇敢庶幾仰藉成命俯鼓士心上從之

○上以劉渠等卹典久不題覆顯是吏胥勒索作獘著兵部作速查奏不得庇護

○川湖雲貴總督張我續報已移鎭禦史徐卿伯言總督不當駐辰沅於援黔不便上亦以辰沅離黔太遠著於近便地方調度進兵不得違誤

○丁巳上以冊封信王謁告奉先殿

○以禮部右侍郎兼翰林院侍讀學士朱延禧補日講官

○差戶部江西司郎中周之夫永平管糧四川司主事塗喬芳管滸墅鈔關刑部湖廣司郎中姚誠立貴州卹刑工部營繕司主事陶爾徳管節愼庫

○戊午以冊封信王捧冊寶禮成賜大學士葉向髙等銀幣有差

○兵部覆保定巡撫張鳳翔﹤鋶﹣釒﹥請以毛兵營都司董世賢並兵一千畱鎭景州俟事平撤回上是之

○左都禦史鄒元標奏陛下念禦史薛敷政全蜀危城升太僕寺少卿諸臣無不頌陛下體臣之情然敷政外如史永安力撐貴陽與巡撫李橒督學劉錫玄三人者如枯葉之禦衝風憶世宗朝胡宗憲夜出禦倭一戰得捷卽升都禦史浙竟賴之以安儻永安保黔城無他慮卽優升非過也劉錫玄在兩司中孤掌獨拍如蜀中之戴燝萬編似當從優議擢臣謂雲貴及山海關按臣宜以一差算二差事平仍舊亦鼓舞人情之一道也臺臣梁之棟先年拏獲劉保此眞奇功今馳驅居庸山海多事之時亦當算二差以酬勞臣得旨李橒史永安劉錫玄萬編等見在圍困著卽加銜以示激勸雲貴及山海關按差準算二差候事平照舊梁之棟依議優敍

○刑科給事中沈惟光�丙奏外吏每遇審錄未有不晝夜繙閱卷宗今朝審之會所送者皆節略也乞敕該部一如外府州縣造冊之式節略之後仍錄全招使其疑情猶在生路猶存若曰浩繁難竟請一月前送科細閱必有發重淵之覆成皇上浩蕩之恩者乃若錦衣衛奉旨枷人用三百斤重枷滿日發落此輩苟罪不至死何必立登之鬼錄以傷皇上不殺之徳哉臣因是有感於刑部焉可罪則不宜赦不可罪則脫之如趙士煥之罰糧千石載何例也情眞則無可寬非其情則出之如佟卜年之流不成流成何律也又如李秉誠三敗遊魂何以尙偸視息若以爲憐才也達奇勛獨不可比例立功乎是皆刑獄無章之大較也上以枷號人犯皆系情罪深重用以警眾原不爲過諭法司知之

○刑部署部事右侍郎楊東明﹤鋶﹣釒﹥辯言舊例凡遇朝審在霜降二十日前具題請期得旨方具審冊送部院寺科道而所送者皆大部刊冊非吏書可得而加損也略節之說惟吏部掌筆官與三法司各送一冊便於覽觀如謂臣堂上官未知經目否此何言也趙士煥擬多罰米此系三法司共議臣不能專佟卜年之獄臣等曲擬流罪三具不允非臣等怠緩之過也至於總兵李秉誠與達奇勛並被參劾奇勛逮到故法司得以行其法秉誠爲經臣畱用故刑官不能加其刑今欲借秉誠爲奇勛開一面之网宜問經臣不宜責部臣年來人心不古結黨行私如近日參臣者非趙士煥之通家則佟卜年之同年黨乎非乎不問而可知矣得旨刑官執法豈得以人言引避趙士煥罰米旣經法司共議還照原擬比追本內通家同年的是何人著明白具奏

○東明復奏佟卜年一獄按初論臣者成明樞也繼之者張鵬云又繼之者沈惟光�丙三人者佟卜年丙辰同年而沈惟光�丙又趙士煥通家親詣臣寓而干請者也上以成明樞等旣系同年何不避嫌念系言官姑不究

○禮科都給事中成明樞言禮部尙書顧秉謙不當開會議一說乞敕該部自明職掌主張封規上仍令遵屢旨行不得再瀆

○降補南京通政使司右參議金士衡兩浙鹽運司副使

○己未上視朝

○贈原任禮部郎中升贛州府知府姜鏡光祿寺少卿仍賜祭一壇鏡以國本抗﹤鋶﹣釒﹥至是其子國子監司業逄元援例請卹典故有是命

○升大理寺左寺丞朱吾弼爲本寺右少卿戶部郎中張法孔爲河南布政司右參議

○庚申上禦皇極門內殿太常寺奏孟冬祭太廟

○原任經略遼東今攺南京兵部尙書王在晉再﹤鋶﹣釒﹥乞歸命暫回以需召用

○太僕寺卿張五典﹤鋶﹣釒﹥乞休致得旨張五典有子死忠且自以才品向用著照舊供職

○賜定西侯蔣承勛祭葬如例

○升大理寺左少卿饒位爲光祿寺卿太僕寺少卿韓光祜大理寺左寺丞毛堪俱大理寺右少卿

○遣禦史馮英巡按狹西督理茶馬

○壬戌登萊巡撫袁可立﹤鋶﹣釒﹥陳海上情實三事一言管大藩兵已去而逃一言汪崇孝兵未去而噪一言王一寧兵願去而忽生異說乞下部酌議以計萬全兵部覆言管大藩事臣部已勉從津撫議題覆無論矣王一寧固所謂與毛文龍戮力同心者也而攺文受賄之首抑何情面頓易也𨿽眞證眞贓遠未有據而一枘一鑿夫豈無因反唇己見於殊域被髮何望於同室汪崇孝大言不慚禦眾無法該撫稱鹽院已將本弁撤回而遊士任仍有﹤鋶﹣釒﹥欲其渡海自贖顧鼓嘩之狂卒爲首者烏可盡置不問也乞敕下臣部行文毛文龍查王一寧有無受賄賣叛等情據實具奏仍行遊士任將淮兵鼓噪爲首者擒拏正法以警將來汪崇孝姑準領兵渡海戴罪立功自贖上依議

○兵部又覆原任遼東總兵劉渠卹典得旨遼左戰歿諸將忠魂可憫劉渠祁秉忠準贈少保左都督襲升三級仍蔭一子本衛指揮僉事世襲賜謚立祠加祭營葬張斌贈都督僉事襲升三級從祠附祭其餘先後奏報到部將士人等便行督撫巡按並原籍衙門作速查明具奏一體優卹

○兵部又題自廣寧夫事一時大將偏禆致身死難者臣部敢不亟行優卹但倉卒潰敗有委骨荒沙而姓名泯泯者又有明知其死足憐而不知其家世來歷者是以咨之督撫按查之原籍寧過求之確褒忠尙猶有日毋遽夫之疏聖恩不可輕假也卽如蜀中將吏先後死賊如徐可求孫好古楊愈懋等諸臣俱有﹤鋶﹣釒﹥陳臣部猶必俟勘明匯覆者誠愼之耳亦何敢委柄吏書煩宵旰而負任使也得旨卹典及時給與用慰存歿昭示中外若一意耽延久且廢閣豈成政體劉渠等已有旨給卹其餘死事名迹奏報已明卽與議卹在外行查的仍嚴立程限不得稽緩

○戶科給事中韓繼思題今卜素以補貢至而宣大急吉能以講賞至而延鎭又急除發帑別無救急緊著乞允計臣之請暫發五十萬量爲分給上諭以有旨

○造貴州監軍道關防給按察使劉錫玄鎭守通州等處關防給總兵張士顯鎭守徐州關防給總兵張嘉策

○原任南京兵部尙書已故孫礦妻郭氏奏勞臣乏嗣堪憐乞蚤行題覆得旨卹典查例題覆繼嗣事奉旨已久地方官何得推托以致本家瀆奏

明熹宗悊皇帝實錄卷之二十六明熹宗悊皇帝實錄卷之二十七

天啟二年十月癸亥朔孟冬上親享太廟

○欽天監進天啟三年大統歷上禦皇極殿受之頒賜文武羣臣

○刑科署科事左給事中尹同臯等題適見犯人於惠等忽奉大枷枷號之旨臣等不勝駭愕才免朝審復斃五命是聽審諸囚以鐵案已成之罪猶承一念之太和於惠等以刑審未定之人反斷數口之生意乞暫免枷號俱送司公審上不允

○升太僕寺寺丞黃正賓爲尙寶司司丞

○甲子孝潔肅皇后忌辰奉先殿行祭禮遣陽武侯薛濂祭永陵

○先是知武舉官兵部左侍郎張經世等塡榜對號見中式武舉吳自明號簿內注曳白二字疑有情斃具﹤鋶﹣釒﹥發姦得旨付法司嚴究旣而法司會審並取自明覆試無異乃知曳白者爲斥去武舉周自邵彌封主事陸燧編號誤也因具﹤鋶﹣釒﹥引咎爲自明昭雪且言陸燧亦當任過得旨吳自明準照原中式名次敍用陸燧奪俸三月命薊薊鎭將官以後俱加銜久任不得別轉從總督薊遼王象乾議也乙丑上視朝

○兵科都給事中朱童蒙以武科壅滯繇於它途之混雜因條二議其一以淸汰責撫按凡來歷不明鉆求久占者悉皆汰去入境復命俱如文官例舉劾季終匯缺報部其一以選法責兵部每選期定於雙月當堂抽簽簽亦以南北中爲分求其人地相宜其行能卓異者三年之外內選京營如文官行取之例異日急需大將必繇此中會推而使人化其重外輕內之意兵部具覆如議上從之仍諭近來大將權輕體褻甚至有首領官不行引引避成何法紀以後遵照敕書行事應參奏者卽行參奏其委用將官及賢否舉劾撫按官務要會同商確不得故違上以內庫叚疋金花銀兩拖欠數多著該部各查參罰治仍差官守催

○命兵科右給事周士朴管大工

○以兵部添設左侍郎陳邦瞻爲本部左侍郎管三部事右侍郎吳仁度爲添設左侍郎添設右侍郎王之釆爲本部右侍郎順天巡撫李瑾仍以右侍郎回部添設管事

○升總督漕運戶部右侍郎李養正爲南京刑部尙書左僉都禦史鐘羽正爲戶部右侍郎總督倉場

○丙寅上禦文華殿講讀

○遣河南道禦史周邦基兩淮巡鹽

○兵部覆巡關禦史梁之棟條陳八議一核軍實謂關上兵馬有名無實宜嚴飭道將加意振刷有偸安襲舛者督撫以白簡隨之一增兵餉謂軍士月餉止四錢五分救死不贍可暇操演宜量爲增加但司農每苦仰屋惟汰老弱之餉以益丁壯扣空缺之餘以贍見在庶從消息之閒得酌濟之術一精選練謂兵不選練與無同兵必也程石以角其力分曹以角其技習之踰髙跳澗以練其膽與之同甘若生死以練其心惟卽兵之練否課將之優劣則思過半矣一申功令謂同一邊陲而甘肅等處何以斬級爲榮薊門何以斬級爲諱則無厚賞以誘之嚴罰以懾之耳國法得一達級者予五十金而關薊獨否宜懸賞購級如甘肅等處例庶重賞之下有死士一修險隘謂邊徼版築之役全藉班軍每每來不如期工不盡力隨修隨廢徒滋煩擾若以班軍之行糧折角�羊本鎭聽其營中自行修築有不踰年而傾圯者追奪其糈則力齊而工必堅一嚴偵探謂邊境何嘗無哨役而賊至反在哨先宜於列較中擇一機警者命之專司間諜而哨役亦挑選耐苦甘死之士丰其月餉使之輪番遠哨但詗敵情眞而報先至者與戰勝斬級同功有惰誤者立辟以狥賞信罰必誰不樂爲用命一核撫夷謂虜貪漢物故懷我好音乃委官克減搪塞致敗款事宜令道將愼擇委官查驗市貨有不如式者坐之一選戰將謂國家儲將之法有世職有武科卽將才將略不一而總之以襄爲主宜加意搜羅務得廉勇能得士心者破格擢用以備登壇之選彼債帥遊棍斷不可容其混進而作養鼓舞尢宜於衛所儲材上命如議行

○遼東南路行監軍道梁之垣題臣領敕宣諭朝鮮頒欽賞銀三萬兩國王李琿感恩義形於色𨿽處積弱猶圖僉括遺丁二萬以候助徵但該國文弱成風且難自保聞奴屯精兵臨江謀犯毛文龍請兵數萬誠不容己之計乞發精兵前來庶可自彊而挾持朝鮮以爲用章下該部之垣又述遼人情形言去秋之初毛文龍設奇鼓舞羣心響應僞將就擒鎭江以西數百里內踴躍思奮豈非一大機會哉無柰兵寡不敵避之彌串奴騎洩憤於屯民屠戮甚慘而遼民心懈矣今春臣船初到鮮境遼民以爲大兵至求渡送款者不一而足及候至匝月見後隊無續進之兵求渡者失望送款者變口卽繆氏諸大族亦呼之不應矣咸曰所到兵少未敢輕動以速禍其情形可見也加銜參將嚴正中南衛人之所信者也四月間一到平島卽招接良民數百擒斬賊兵十餘名人心方奮而思應亡何登州調去聞遼民謂登兵作用止此在在爲之灰心加銜都司唐堯鄕金州人之所徳者也招得遼民朱世仲等稟云虜聞登船北渡發兵防守金州小民日望大兵登岸乃本官寥寥數船終不敢輕進以嘗賊遼民望眼徒穿灰心必冷其情形又可見也今毛文龍新舊遼兵𨿽號四千多赤身徒手之殘疲王紹勛等船兵未及三千皆柔脆無用之水卒自立且難何以庇民而鼓其向化無論東山拒賊之豪傑已化爲刀頭之鬼剃髮之虜無可用其招納卽海濱遺黎槪爲接濟恐有引盜入室之患惟有密傳告示潛受札付專以撫之之道結之隱用其心不必明用其身庶可有益而無損也上命所司知之

○登州通判王一寧奉委領海兵三千角�羊餉金五萬渡海接濟毛文龍以文龍信千總李景先之讒申呈登撫誣其受賄攺文混冒功賞因以兵屬守備汪崇孝以餉屬守備唐堯鄕等獨率家丁八十八人航海欲赴文龍自訴上﹤鋶﹣釒﹥白狀詞甚悲憤﹤鋶﹣釒﹥下兵部一寧卽鎭江生員借兵朝鮮爲文龍畫策縛叛將以獻俘者也

○督理軍務大學士孫承宗奏臣視事未匝月而悚然者三矣九月雷已收聲忽二十三日雷電交作次日時當午有聲如雷有煙如雲因城外試銃延燒寺中新造火藥二萬餘斤次日又復聞十三山之報奴酋自八月十五日圍十三山至九月初六日山民被陷臣等愧不能救除痛自修省外乞皇上大奮乾綱嚴核邊政立罷疏庸之臣以謝天人之儆上諭雷火示儆正賴加意綢繆以安疆圉不必謙讓

○薊遼總督王象乾亦以雷火示警遼民被陷引咎乞罷上慰勉之

○丁卯工科給事中郭允厚力詆左都禦史鄒元標言講學要在體認乃憲臣之體認何如也爰書欲就堂上投筆而問彌陀訊語未畢檐下笑語而談世家語言文字之外致兩臣各去其官後先遲速之間令諸賢不安其位遙望奴鋒之慘目方欲更畿輔以薇藩逆知妖焰之駴人便欲裁近郊之牙閫更可疑者憲臣之望成於﹤鋶﹣釒﹥論江陵舊相不肯奔喪而被廷杖者也乃舊相蒙恩復謚之日正當憲臣出山秉憲之會果前日之持論是則今日當爲力爭以完自已之本色果今日之蒙恩是則前日何用抗﹤鋶﹣釒﹥以擅無窮之聞譽豈學問亦堪阿世而會講總不越事情耶內察在邇憲臣以宿望之身處尊巍之位日開一會講之局以號招天下一時爭趨竊恐賢者未必附附者未必賢陰爲乘而顯爲用空善類而禍國家所關匪細得旨講學已有旨鄒元標忠直人所共知如何牽扯詆毀爾每還各修職業毋以爭辯求勝

○大學士葉向髙﹤鋶﹣釒﹥言元標在皇祖朝直聲震於朝野淹伏數十載海內共惜皇上拔之田間任以九列足穪淸朝盛舉臣素不習元標近與周旋絕無一毫矜名負气之態心甚慕之卽或者謂其居山已久於世局有所未諳宅衷太虛於人言有所易入然於元標之本色自無所損允厚所列率皆吹毛洗垢無甚關系至於張居正之卹典則楚人請之臣等擬之功罪原不相掩褒貶何妨並存元標之不言臣方服其無成心柰何更以爲罪也元標在朝如麒麟鳳凰自足爲瑞如渾金璞玉自足爲型何必規規然責以服乘之能雕鏤之技哉若逐去元標則其他之講學气節如元標者皆不得安其位人心必爲不平紛爭又將不了門戶之禍必與國家相終始朝廷之上先已自亂又何暇問封疆之事哉夫講學之禁從來未有二科臣之﹤鋶﹣釒﹥屢奉內傳頻更票擬至謂宋室禍敗繇於講學誰爲此言以告皇上獨不思宋方盛時正以濂洛關閩講明學術比及南宋王淮韓托冑陳賈輩始立僞學題目構陷朱熹諸賢而宋祚遂終我太祖設科取士一本於宋儒成祖文皇帝復令儒臣釆輯宋儒論學之書爲性理大全頒行學宮二百五六十年道徳一風俗同一切裂防決維之事有所忌而不敢爲皆繇於此皇上柰何輕聽二科臣之言而不深考祖宗一代之治法乎日來言路諸臣條陳甚多率多咈而少兪乃二科臣獨有當於聖心若是臣誠不知其故也如以講學爲結黨則世之結黨者豈盡講學之人苟欲結黨何待講學臣職在平章可以無言但恐煩囂易起若不稍爲剖明將紛紜排擊無有紀極昨且有僞作銓臣之﹤鋶﹣釒﹥欲毀書院者世情險怪一至於此今臺臣馮從吾又求去矣銓臣張問達亦言元標行當卽繼之矣去察典幾何時而在事諸臣勢將一空誰爲皇上了此事者臣安得默無一言如以臣言爲偏護則臣願與元標俱去以謝科臣不敢自以爲是也得旨大臣眞品實學自能繼持世風言官意見參差不妨互相質證但不得參以岐念迹涉猜防卿虛衷持衡剖陳剴切足定國是以正人心鄒元標馮從吾已有旨諭畱

○左都禦史鄒元標奏臣去志已決乃給事中郭允厚教臣以體認二字是望臣者甚厚以四方多難爲學問中未到事是望斯道者不輕中間恐開濫觴之斃開依附之迹語語深厚允厚卽不樂聞講學卽此謂之學矣所云致兩臣各去其官得無以過庭訓潘汝禎二人乎臣正求之言語文字外臣自爲臺綱不必過爲左袒也以後先遲速之間諸賢不安其位得無以張愼言安伸二人乎愼言不肯輕畱安伸彼自過激臺中資序外人不得知也奴酋悔過則已如不悔過永平薊遼間不大作盤石之基臣不知所底異日或有思臣言者若近畿開府可裁不獨臣一人言也至謂勝敗不必紛功罪不必辧今日正當滿眼敗局罪當重而入者爰書具在臣何輕重之與有張居正相幼君十年昧人臣小心之義昔議其非臣非私意今錄其功臣付公論此心如衡不能爲人輕重必欲臣出一言爭以成己之是亦小之乎眎臣也乞賜臣歸裏以成臣之志得旨卿先朝遺直召用未幾紀綱重地方藉名賢且計典在邇豈得以浮言求去還卽出供職

○戶部進士田景猷奉命撫諭安酋回奏逆酋攺國穪王志在不小所報來文目中全無天日速懇天威震疊痛懲一隅小醜以杜四方天變貴州巡撫王三善因上﹤鋶﹣釒﹥言逆酋旣萬不可撫宜蚤議兵餉乞敕吏戶兵三部速覆臣前﹤鋶﹣釒﹥所請特設偏沅撫臣並催鄰省援兵及再發帑金數十萬以濟楚餉之不繼章下兵部

○續考選擬授科道部屬等官蒲秉權陳良訓吳弘業黃承乾周洪謨劉懋俱候補給事中李應昇溫國奇翟學程謝奇舉俱候補禦史談直張醇儒周世賞俱主事直戶部醇儒工部世賞南戶部閔之聞南兵部車駕司員外添注

○戊辰中宮千秋節免命婦朝賀

○吏部右給事中汪慶百﹤鋶﹣釒﹥劾起廢詞臣範醇敬言其立朝風節無聞居鄕險橫有案不宜濫叨新命上以範醇敬系皇考講官遵詔起用不必苛求

○加三邊總督李起元右都禦史兼兵部左侍郎

○起用丁巳被察四臣未任禦史李炳恭爲行人司副原任禦史史記事禮部主事丁元薦戶部郎中賀世壽降閒散用以臺省章允儒樊尙燝佘合中等交章穪屈也

○蔭原任太僕寺卿趙標男趙晟國子生

○光祿寺卿許維新再﹤鋶﹣釒﹥乞休準加戶部右侍郎致仕

○天津巡撫李邦華參副總兵張繼先革任回衛

○刑科給事中薛大中﹤鋶﹣釒﹥薦舊詞臣李維禎得旨李維禎學問優長著推用

○己巳上傳戶工二部角�羊到本折錢糧經管衙門鋪墊需索等斃已有旨內外一體禁革見今浙江等處角�羊到絹疋等項守候幾月尙未收進顯是吏役勒索著該部便行經管衙門嚴查奏處以後錢糧備查角�羊到及收進日期一並開明知會以防畱難需索等斃不得仍前違玩

○廣東道禦史劉廷宣題東事聞見最眞總以用人爲第一急著督臣王象乾元老壯猷然而耳目聾瞶乞特詔還朝另推年力精壯者代之總兵江應詔庸懦凡才宜量移內地別選才勇大將以供樞輔驅策戎事方殷非一手一足能辦宜添設監軍二道分理軍馬器械盔甲火藥之屬亦乞敕樞輔擇賢任用得旨奏內事情卽行與督師輔臣酌量奏行王象乾憂國急公久奏勞績候撫虜事完簡召還朝

○加巡撫四川都察院右副都禦史朱爕元兵部右侍郎仍候捷敍以其守城禦賊懋著勤勞也

○雲南巡撫沈儆炌查死事諸臣以備卹錄內言都司李天嘗在盤江救出貴州都司許成名保全普安以誤中賊計而歿參將楊明廷守畢節斬安酋二頭目及數百人以力屈而陷乞俟事定查明優卹章下所司

○贈開原死事兵備道副使崔儒秀大理寺卿

○狹西道禦史馮英薦原任山西左布政韓策諭徳顧天峻開原道僉事韓原若巡按遼東禦史陳王庭等章下部院

○庚午上禦文華殿講讀

○兵科給事中魏照乘言樞部之重操於職方所當申飭者三事一在懲玩愒之風謂職方所辦天下大務乃因循廢閣一味支吾今後注銷文冊宜令明白登答已完者實報未完者直書其所以不完之故以便查參一在淸冒濫之原武科才百餘人耳久滯不選不知其日所選者何人也今宜令每選必取正途十人其餘乃及林官選後備開花名文冊送科不得藉口外咨而濫受錢神一在杜專擅之萌總兵登壇專閫所關最重如職方獨操其權斃將有不可勝言者今後總兵缺出不論調補宜盡繇會推凡預名者職方先期示科不妨可否相濟勿徒出之袖中而使人畫之紙上詔付部議

○時有抄傳吏部尙書張問達僞﹤鋶﹣釒﹥者工科給事中魏大中言年來人情詭怪甲申之妖書辛亥之僞札皆憑虛構形借端架禍今玆之﹤鋶﹣釒﹥安知非此等故智耶乞劾該城提究發抄之人直窮主使無致譸張以惑亂朝政會問連亦﹤鋶﹣釒﹥乞窮究以伐姦萌上命該城禦史參究根因奏處各衙門私揭發抄一並嚴行申飭

○蔭原任兵部侍郎楊應聘弟應策國子生

○升昌平都司僉書管遊擊事髙爾爵爲河南都司掌印萬全都司僉書董用文爲狹西行都司掌印僉書姚之屏爲雲南都司掌印思恩守備髙云孚爲湖廣都司僉書廣東都司僉書周官爲四川都司掌印南京教場坐營胡從儀爲湖廣都司僉書甘肅中軍呂承宮爲狹西都司僉書彌海守備萬淳爲雲南都司僉書興黃守備章有功爲貴州都司僉書廣寧守備陳一元爲河南都司僉書起副總兵趙之瑞爲山西都司僉書

○黔省受圍已久巡按禦史史永安以糧盡援絕蠟書告急乞嚴旨切責督撫鎭臣刻期赴援因言臣瓜期已逾聞按臣董翼久住宜都以候臣代臣幾欲衝圍又恐搖動人心然旣與官民同患難誓與官民同死生當此兵民相食之日觸目痛心只爲朝廷一塊土捱延以待援兵無柰聖意自急援者自緩如再遲延當爲睢陽之厲鬼殺賊不然而萬一枵腹脫巾之眾食臣之肉飲臣之血臣亦甘心無恨詞甚激烈得旨該省危困甚軫朕懷著兵部馬上差人再催張我續等上緊設法剿賊角�羊圍其糧餉等事著該部作速議覆

○兵部署部事左侍郎陳邦瞻覆貴州按臣史永安告急﹤鋶﹣釒﹥言黔之困其一無兵其一無餉而其一尢在人心之不振徵兵徵餉則黔初發難時臣部已備言之若夫急難圖存臨機制勝全賴督臣以一片肝膽全副精神爲我皇上保此西南半壁凡兵餉不給觀望不進者甚則軍法隨之誰復有中制旁格者而誼切被髮情同救焚尢願鄰藩各撫之有同心無袖手也伏乞敕令督臣張我續速回辰沅之轍以復遵義仍同新撫王三善戮力赴援一切兵餉事務俱聽便宜行事無復別尋退路時兵科給事中朱大典工科左給事中周士朴皆以黔省垂危責總督張我續新撫王三善以觀望不救上曰救黔已有屢旨各官稽緩耽誤儻封疆有失罪責難逃還立限申飭

○南京禦史呂鵬云請練鄕兵命於本地處餉

○追贈原任山西巡撫侯於趙都察院右都禦史從其子南京兵部員外郎侯應琛之請也

○辛未上視朝

○升古諭徳黃士俊左庶子兼翰林院侍讀掌左春坊印施鳳來右庶子兼翰林院侍讀掌右春坊印張瑞圖右庶子兼翰林院侍讀掌司經局印左中允張廣左贊善丁紹軾各右諭徳兼翰林院侍讀編修李孫宸爲左中允兼翰林院編修簡討繆昌期李國﹤木普﹥羅諭義孟紹虞各右贊善兼翰林院簡討

○壬申贈原任遼東經略袁應泰兵部尙書給與祭葬蔭一子本衛正千戶世襲

○雲南巡撫沈儆炌兩報捷音一稱將士奮勇大挫賊鋒保全尋甸武定嵩明三城乞急發餉銀接濟一稱官兵並力收復沾平二城參失事將官尹啟易等戴罪立功又言陸涼州知州郭俊乂殞身賊鋒乞賜贈卹以慰忠魂章俱下所司

○南京戶科給事中歐陽調律復請免加派言方今閭閻如洗難完正賦安暇加派急在加派仍逋在正賦且恐有司迫於催檄尢有那正賦以應加派者是所得於加者少而所失於額者反多也如謂免派恐致誤餉臣亦有說於此在皇上以簡約爲節省其道有四一曰十庫當折一曰金花銀兩應還部一曰南京貢鮮宜減一曰蘇杭織造當蠲其在臣子以淸楚爲節省其道亦有四一曰正賦宜催一曰餉銀宜核一曰榷政宜申一曰冗濫宜裁乞速敕廷臣從長計議勿狃小利而忘大害得旨海內民艱全在藩翰有司多方安戢加派暫佐軍需但能禁革火耗諸斃便可不至重擾前屢有諭旨貢鮮薦京織造服禦並十庫錢糧金花銀兩俱系內供急需還照舊規角�羊進餘款有禆國計該部酌議具奏

○工科給事中郭興治參左都禦史鄒元標言元標諭禦史馮三元云是非不必太明年來是非之不明多矣而復倡之曰不必太明將言官杜口流品莫分功罪可以糊塗賞罰可以顚倒乎臣有一諭請無罪其不恭佛教之旨原以戒殺戒盜戒淫今白蓮傳頭日日殺人擄掠猶曰吾奉佛奉法死必生天也今之講學者不幸類此乞敕憲臣實實講明孔孟眞學勿徒以口耳搖惑淸議上以元標行品素著興治如何輕肆詆毀至比擬妖賊悖誕之甚顯是朋謀傾害本當重究姑罰俸三个月

○左都禦史鄒元標奏頃見郭興治一﹤鋶﹣釒﹥駁臣語是非不必太明爲馮三元傳臣言發也顧今是非未嘗不明也而臣所爲不必太明者亦未嘗不有當萬一卽方從哲一﹤鋶﹣釒﹥滿朝以酖毒爲言臣謂姑待千秋者亦不必太明之證也至張居正事敗時昔穪伊呂者皆異類唾之稱恩師者皆讎敵視之臣當時曾無隻字發其隱豈至四十餘載與朽骨爲讎乎衝聖在上大敵在門不敢一毫從名根起見傷國家元气數十年所講與學者如是而已乞放臣歸裏得旨鄕秉心虛公持論平正所奏前已知悉老成進退世道攸關還望卿勉畱卽出視事愼無再辭

○左通政何喬遠奏近值科臣先後禁學之﹤鋶﹣釒﹥所以規鄒元標者極爲至當之論乃講學書院上梁之文實出臣手臣去尢宜臣見先朝諸臣如羅倫陳獻章王守仁李夢陽輩國史野乘多被醜詆今其人品自在也王世貞作直中丞詩以譏海瑞謂龍逢比干非俊物今海瑞未嘗損價臣嘗語元標鳳凰麒麟祗可間出公終當還山耳元標深服臣言伏祈皇上卽允元標之去並憐臣衰病放歸田裏得旨鄒元標行品素著豈容輕詆何喬遠方以素望起用如何遽辭著照舊供職

○癸酉工科給事中魏大中﹤鋶﹣釒﹥論太常寺少卿王紹徽言今方內多故皆巡撫未得其人欲巡撫得人必先儲材卿寺紹徽營營攘攘攘臂垂涎欲攖開府之缺徒玷鄕寺之班上謂巡撫官委宜擇人儲選但不必以疑迹苛求紹徽﹤鋶﹣釒﹥辯且求罷命安心供職

○左副都禦史馮從吾再懇休致上慰畱之

○南城禦史溫臯謨言彊盜髙養吾出沒近畿白蓮教首周應元潛住南海子乞嚴捕緝以靖亂萌得旨本內夥盜著督捕官協同該地方道府設法擒拏捕盜宜密宜速乃奉旨札行何以稽延旬餘經承員役著嚴查究治

○差工部虞衡司郎中陸懷玉管臨淸甎廠營繕司主事萬燝管寶源局

○升四川布政使司右政使林宰爲本省左布政使河南布政使司右參政胡承詔爲本省按察使仍管分巡河南道四川按察司副使戴燝爲本省布政使司右參政仍管四川道

○升都司僉書陳雲龍浙江掌印都司

○予棗陽縣死事知縣王之翰祭一壇

○甲戌兵科給事中王志道題議論已明國法不容不問國法已明議論不容再囂何謂議論已明遊士任一案是也何謂國法已明熊廷弼一案是也乞立敕士任將見在之兵聽按臣董羽宸查點交撫臣李邦華調用束手歸朝虛實自見其孟淑孔等卽應逮來京與顧大猷同一究追熊廷弼邀聖恩以全國體則可恣橫議以抗國法則不可並敕輔臣孫承宗撫臣閻鳴泰嚴查杜應魁八千之兵三千之馬果否如數到關其佟卜年劉一巘等獄令刑部但據情法正罪勿再支蔓則議論與國法俱一矣得旨遊士任兵餉已奉旨該撫按官查核著立限行催杜應魁兵馬到關聽輔臣行巡撫官查奏熊廷弼王化貞已經問明佟卜年劉一巘情罪著從公依法問擬具奏

○刑科給事中薛大中參通政使姚士愼上以士愼向用方新不必苛求

○差工科給事中李精白巡視太倉

○差工部都水司主事張時俊管淸江廠

○詹事府少詹事黃立極給假遷葬

○升大理寺右少卿曹於汴爲都察院左僉都禦史協理院事工部左侍郎陳道亨爲南京兵部尙書參贊機務山東右參政嶽和聲爲都察院右僉都禦史巡撫順天等處地方浙江巡撫蘇茂相爲戶部侍郎兼都察院右僉都禦史總督漕運提督軍務巡撫鳳陽等處地方鄖陽巡撫楊述中爲兵部右侍郎兼都察院右僉都禦史巡撫偏沅等處地方提督軍務兼督貴州兵餉

○升刑部右侍郎楊東明爲本部左侍郎通政使白瑜爲刑部右侍郎

○以黔省城守勞苦加責州巡撫李橒兵部右侍郎兼都察院右僉都禦史巡按禦史史永安太僕寺少卿添注仍著協心戰守務保萬全其餘文武將吏俟角�羊圍日一並優敍

○升刑部主事張春爲山東僉事永平燕建二路兵備道

○乙亥上視朝

○工科給事中郭允厚復詆左都禦史鄒元標言其學問夾雜佛釋旣不可以接續正學又安可以維持國步如謂元標爲麒麟鳳凰不必責以服乘之能雕鏤之技則當處之以閒曠之地乃總憲何任夫旣令之任重安得不望其道遠也因歷駁首輔葉向髙前﹤鋶﹣釒﹥謂其明施挑激暗伏機鋒上謂善類國家元气元輔惓惓護持自是憂深慮遠何乃恣意騁詞瀆辯求勝姑不究向髙復求去上慰畱之

○四川道禦史夏之令言奴賊狂逞以來四夷皆蠢然思動矣永寧叛於蜀水西叛於滇西虜挾賞於西北虜挾賞於北羽書告急無日無之若順義王益復控弦十萬惟視漠北者今一旦搖尾乞憐款關恐後補進四十二年表文此皆我皇上之徳化內修威稜遐暢邊臣效力夷虜且畏且懷故至此也顧補貢之名可嘉也補貢之意不可不察也補貢而在四夷懾伏邊塵不警之日無可慮也補貢而在四夷交訌王師屢衄之後不可不慮也以臣愚妄度之彼得毋見西虜之得志於我復瞷然生心也乎補貢不爲彼闕貢也爲我闕賞也補四十二年以後年年來進之貢亦將索四十二年以後年年未頒之賞也我不受之則彼將藉以爲詞表貢從此絕矣五十年款局從此敗矣受之則彼補貢我自當補賞彼年年貢我自當年年賞一旦來索何辭以拒之然則皇上之自爲計宜有以待之矣卽邊臣之爲皇上計亦宜有以待之矣待之若何臣竊謂其表文可受也其升賞可量給也其虜王賞賚比舊日宜稍加丰後不爲例也其鞍馬弓矢等物可郤也卽今暫受之亦宜敕賜宣諭四十二年以後盡不必補止自天啟元年起表貢如舊也蓋虜貪而狡其進貢馬匹皆彼中下駟也得之不足爲利失之於我無損況皇上纘服以來行慶施惠蠲免拖欠錢糧未完贓物普天率土被恩者眾矣夷狄貧薄方仰沫於中國豈遽不能免其節年貢物灑然與之更始郤遠物以明不貪至仁也免補貢以昭大信至順也漙暫恩以伐狡計至神也而又申命各邊督撫諸臣選練鄕兵嚴加堤備勿使姦人得交通煽構庶夷謀沮而夷心服國威振而國恩昭矣得旨虜貢原示羈縻邊備自宜嚴飭這所奏諭止補貢該部便行該督撫官確議具奏

○升荊州府知府顏欲章貴州按察司副使授戶部進士田景猷職方司主事仍畱本省監軍從貴州巡撫王三善之請也

○起原任總兵楊元吉以原官管薊遼總督標下撫夷事以原任遊擊艾穆管延綏寧寨參將事

○丙子上禦文華殿講讀

○錄滇南諸土司忠順者那天福復土知府世職仍加從三品服色沙源掌安南舊印世襲長司官祿溥加從四品服色龍在田普名聲加土守備職銜增賜銀幣仍給本品服色衣一襲

○禦史周宗建言書院一事臣以巡城與聞此役輔臣葉向髙作記亦附臣名兩臣欲去臣議不獨畱乞賜罷斥上曰講學已有屢旨周宗建偶以該城與事不必引去

○加貴州領兵都司楊明楷參將守備王建中遊擊原募將才劉志敏劉超等各加守備俟有功再行議敍巡撫貴州王三善以危疆戮力先示鼓舞也

○錄平遼副總兵毛文龍所薦材官宋鵬舉等各授遊擊職銜陳大韶等各授都司僉書銜分布各島各守汛地大學士孫承宗等爲之代請也

○丁丑上禦皇極門內殿受朝

○雲南道禦史楊維垣參罪臣熊廷弼等不當交接賓客又言逆族佟卜年亦廷弼所引用願皇上毅然獨斷早舒神人之憤上以獄中關防宜密豈容外人出入佟卜年已奉屢旨著從重問擬

○革原任河間都司僉書今升遊擊管涿州參將事張茂勛原任保定總兵坐營今升都司僉書管天津坐營遊擊事董平都司僉書管昌鎭左車營遊擊事張承業回衛以巡關禦史梁之棟參劾也

○贈四川重慶死難按察使孫好古大理寺卿蔭一子本衛正千戶世襲仍與祭葬

○加授湖廣保靖土司宣慰使彭象乾都督僉事贈彭象周彭鯤彭天祐各都司僉書以其督兵援遼渾河之役一門戰歿義烈可嘉也

○上諭戶部東省蠲帶見徵年分已經攺正仍著申明遵行近來有司官不肯舉行朝廷徳意甚有奉詔停減錢糧混徵仍舊以致科派煩雜見徵不完還通行各省直撫按官一體申飭

○戊寅皇長女誕生頒賜輔臣及講官銀幣有差

○左副都禦史馮從吾言臣壯歲登朝卽與志楊起元孟化鯉陶望齡輩立會講學自壬辰告病歸而京師學會遂廢不講者三十年昨秋入京見人心不古因與元標立會講學諸臣謂寺院不便久借因捐公分建一書院使首善之地永有遵君親上之風營建方新人言再至乞皇上憫臣病亟卽賜罷歸得旨馮從吾左憲甚著風裁正見平日實學何乃以此求去還遵旨卽出供職

○刑科給事中傅櫆參川貴總督張我續言我續不疾趨遵義以扼川黔之中防奢安之合而請駐辰沅夫辰沅去黔千里之遙鞭長難及乃又借移鎭之說爲請命之辭如此支吾躲閃亟宜按情定罪如慮總督不可無人臣謂蜀撫朱爕元守蜀已見成勞今已加銜卽令代張我續速赴遵義視師至蜀中撫臣則司道中林宰戴燝胡承詔等皆壯猷方叔簡其一代燮元駕輕就熟計無便於此者願皇上決擇之上以黔事危急所奏該部卽從長確議限三日內回奏

○福建巡撫商周祚爲原任禮科給事中李獻可請卹典章下所司獻可在神廟時以抗言國本禠職者也

○監察工程工科右給事中劉弘化奏事例之原起於漢之募民入粟塞下而本朝納粟納馬因之無非不得已爲實邊儲計耳陵工何工正皇上不以天下儉其親之鉅典也而新開一事例又題之曰陵工事例萬世而下稱斯舉也其謂之何況通判臨州縣之上運判筦財利之權錦衣以執戟而號親軍貢生以明經而稱吁俊率意開之有傷國體乞敕該部速行停止得旨國用匱乏該部權宜條畫中有窒礙不妨參酌以後開納事例還會同相關部科衙門商確畫一庶無參差

○工部尙書姚思仁言臣查定陵費至八百餘萬皇祖禦世最久海內財用甚饒然而事例之開終不廢也今日疆場多故財盡民窮臣部萬分節約請帑金一百五十萬兩及玄宮告成而帑金匱矣計不得不取給於事例而科臣謂皇上不當以天下儉其親誠爲正論今思之惟發帑與開例相爲行止耳得旨山陵工費甚鉅皇祖時曾開事例何得議止昨已有旨著仍參酌行其戶工二部借用銀兩著遵旨補還在外額設錢糧也著酌量角�羊進不得一槪扣畱

○戶部尙書汪應蛟言太僕寺卿董應舉奉敕屯種許照巡撫一體行事權若不輕矣然道府州邑祗知爲卿寺不知爲巡撫事體窒礙難行似應攺授僉都禦史職銜俾專管屯插仍兼提督通州軍務通州上下沿河荒地自安插遼民外其召募南人分佃乃建屯學等事聽與屯田禦史會同修舉實萬世無疆之利得旨屯插相關切聽寺臣從長料理先給帑銀及另發賑銀俱著嚴核支給務濟實用攺授職銜兼督軍務該部卽與議覆其收兵補伍並通津開墾俱著會同撫按並屯田禦史行

○狹西道禦史蔣允儀﹤鋶﹣釒﹥請分別功罪以行賞罰內言四川藩臬諸臣周著林宰徐如珂等保守危城之功宜破格擢用總督張我續受命督師旣秦越以視蜀復鄕鄰以視黔當賜罷斥上謂周著等城守有功著起用優敍其餘道將各官功次查明具奏張我續已奉嚴旨督兵援剿不得輒議更以致推諉

○庚辰上以皇女誕生告奉先殿是日上禦皇極門百官稱賀賜輔臣葉向髙等及講官盛以弘等正字官馬鍵等花紅有差

○誠孝昭皇后忌辰遣彭城伯張嘉猷祭獻陵

○吏科給事中周之綱言今天下囂然思亂人心久失所恃者惟此中原一片漧淨土耳凡所以休養防禦有地方之責者當倍加申飭撫按責之監司監司責之郡縣或立爲考成按季匯報某緝鋤疆悍幾何人某招撫窮民幾何人某徵收不擾弭亂有方者幾何狀道府報院院並報部以憑黜陟至道府方面須量擇人地南北升遷務使刻期到任庶官不誤事事不乏人此消亂安民大計也得旨四方多事內地急宜安輯該部卽與申飭行

○光祿寺卿白所知奏珍羞署庫內被盜竊去牙祭牌一百一十二件銅牌一十三件本署看守人役乞下法司根究上謂禁署盜失官物干系甚重署丞張紹初奪俸三月署役孫珍等著法司嚴究治罪祭牌非他貨物或有挾讎藏匿等情仍著根究下落

○山西道禦史吳甡﹤鋶﹣釒﹥言伏見秦藩一事前後票擬至二十餘旨蔑祖宗之制褻綸誥之體長秦藩淩肆之漸生諸王疑貳之心一舉而四失備焉且今之時事多舛不濁此也陛下出旨太褻行法太寬臣下奉旨太輕視法太易如毛兵之接濟爲牽制奴酋也終日催兵而無兵催餉而無餉則接濟之旨謂何淮兵之召募爲援廣寧也不命之剿妖而徑剿妖屢命之渡海而竟不渡海則召募之旨謂何樞貳之添設儲經略也髙臥林下者有侍郎慷慨出關者無侍郎則添設之旨何居總兵之赴關練新兵也爲盜行劫者有兵列伍分隊者無兵則練兵之旨何居明時舉李連之釀禍奉旨幾一年矣而何以至今不角�羊王文燁賈祥之罪案奉旨已半年矣而何以至今不問何棟如侈然享家園之樂張我續恝然無痛癢之關此國家何等事而玩忽若此總之自王言輕褻國法淩夷積漸以至於是伏乞毅然獨斷法行自近庶人心儆惕天下事尙可爲也得旨近來法紀淩夷人心玩愒屢奉明旨通不遵行這本內各款都著勒限嚴催明時舉李達先有旨著撫按官拏角�羊如何延捱一年尙未回奏如再違新限仍著專差官旗拏角�羊

○造巡撫遼東山海等處提督軍務關防給閻鳴泰援遼總兵關防給麻鎭

○辛巳上諭禮部光廟選侍東宮李氏冊封爲莊妃令擇日具儀來行

○禮科給事中彭汝楠言賞罰二柄人王鼓舞一世之大權也乃竊窺此時似乎有賞而無罰者自開鐵失陷不聞及時震疊而騙官盜餉之徒種種莫問可謂有罰乎情面相狥賞則偏重卽以覃恩言之年復一年例復生例紛紛陳乞恬不知怪所當一槪停止者也宮保晉秩肩輿特畀乃先朝創見之恩今敵愾無聞輒邀殊眷又其甚者人臣以死勤事例得優卹然必其立大功捍大患以身狥焉之謂今不衡輕重但身沒於官卽援例瀆擾所當一體申飭者也至若蜀中文武將吏死守成都則睢陽讓功克復重慶則淮蔡比捷當此所在蠢動之日秦良玉母子馳驅旣久艱險備嘗獨不可破格優崇乎撫臣徐可求等身罹慘禍總爲國殉獨不可與孫好古及時同卹乎夫不當賞而賞則旂嘗無色當賞而不賞則豪傑灰心願廟堂之力主張也上曰覃恩卹錄向已有旨還著限期核實毋致濫狥成都重慶各官功次便行巡按禦史查明先行優敍徐可求秦良玉該部一並議覆

○造巡撫偏沅等處兼督兵餉關防給楊述中

○加贈原任重慶府知府章文炳爲太僕寺卿蔭一子本衛副千戶世襲文炳治行廉潔吏民戴之賊亦悔其誤殺至於尋屍厚斂送柩登舟太常寺卿朱光祚爲請優卹故有是命

○官兵復鄒縣妖首徐鴻儒就擒山東平

○予博平伯郭振明新城伯王昇各父母祭葬墳地享堂如例

○壬子大學士葉向髙奏臣之甘與鄒元標同去正自度其力之不能恐天下後世推敲於存亡利害之故委罪於臣而非止爲講學之一端也夫無宰相之才而冒宰相之位固臣之所甚不安也無宰相之權而當宰相之罪亦臣之所必欲逃也臣在此一年所見大臣去國如劉一燝周嘉謨王紀孫愼行輩皆發自言路斷自上傳今鄒元標又將以此去矣此𨿽言官之善體聖心抑亦進退大臣之道固如是耶望聖慈哀憐使臣得從一燝等之後得旨卿以元老率先百僚言官期望之殷卽朕倚任之重豈得謙讓引退還著鴻臚寺堂上官宣諭卽出佐理

○登海總兵沈有容以病告兵部言邊事告急人皆稱病求去誰爲皇上捍此疆圉者乞令沈有容仍遵前旨擇島駐札督率諸將策應毛文龍不得推諉上從之

○川貴總兵杜文煥稱病攺命總兵魯欽代之提督土漢官兵刻期援黔

○命總兵都督僉事劉國光以原官鎭守保定等處地方

○癸未原任大學士劉一燝予告還裏恭陳謝悃內言國家多事皇上一身關系甚重惟願淸心寡欲養徳愛身勤禦朝講咨詢治道尢望寬逆耳之罰以來忠讜減加等之賦以固本根銷反側之人心講安攘之大計上慰答之

○宣大總兵董漢儒摘陳三邊要務以保款規一足京運一核民運一擇府佐一淸占役一嚴烽堠一酌撫賞下部議覆

○河南汝寧府固始縣妖賊李思賢等聚黨謀叛欲應山東知縣髙捷以計擒獲誅其渠魁二十餘人餘眾角�羊散未獲賊首金之樓等遵示赴府投首巡撫馮嘉會以聞上曰妖徒計擒銷弭安靖地方最爲得策投首的審實議罪該縣緝捕有功查明紀錄

○河南巡撫馮嘉會言河南與山東爲唇齒之邦先是鄆滕搧亂河臣陳道亨移檄索兵臣與按臣丘兆麟當卽將兵應援近聞東撫督戰行間窮寇被追挺而走險偵逃賊繇徐州直犯河南又聞徐淮兵阻復西搶丰沛與歸徳永城夏河僅隔一河又聞繇曹單抵大名直犯衛輝開封中州之警愈危愈迫更有歸睢箠手陳穎俠徒喜亂需時不止數萬投機向亂禍何可言今東賊敗而出境鄰境蔓延皆其未了之局得山東撫鎭移新勝之兵與臣協力共剿兵將不必遠勤費減而切實倍矣得旨各將協兵援剿不得畫地坐視該地方官亦著自行捍禦多方調度毋得全藉協援致有疏虞

○戶部尙書汪應蛟等以黔方用兵需餉不貲宜於遼餉外另設黔餉一項如先年徵播故事乞敕廷臣會議上從之

○升興都都司僉書金章爲貴州新添淸平參將中都都司僉書伍徳崇爲思恩參將太平參將石勛爲薊州西路副總兵狼山副總兵張景房爲大六營副將保鎭遊擊宗維城爲大同東路參將薊州中軍錢承勛爲神機一營左副將添設副將王弘爵爲五軍一營左副將湖廣行都司掌印楊洪震爲瓊崖參將湖廣都司僉書史良將爲貴州安順參將湖廣都司掌印許志遠爲黎平參將添設京營參將趙廷爲福建南路參將應援朝鮮副總兵王紹勛爲天津副總兵江西都司掌印包良拭爲涿州參將

○甲申巡按直隸潘文龍以畿南增兵防守餉銀不敷請發帑金上命兵餉於撫屬外角�羊及該派新餉內支給不得以請帑稽誤

○蔭遼東陣亡總兵劉渠長男應捷錦衣衛指揮僉事次男應宣錦衣衛百戶全俸

○升北川守備崔拱辰爲五軍十營佐擊攺薊鎭遊擊卜應吉爲五軍九營遊擊升黃化鎭守備安治平爲昌平右營遊擊河東守備甘胤爲河間領軍遊擊太原參將張應辰爲昌平左車營參將永泰參將侯一位爲薊鎭永平城參將俱管遊擊事廣西都司僉書丁文燿爲福建中路遊擊髙山守備柳暠爲神機五營佐擊樞門守備楊維翰爲天津海防遊擊大同減虜堡守備白松爲大同入衛遊擊云石守備張鴻勣爲定州領軍遊擊

○乙酉上視朝

○禮部尙書顧秉謙以新曆久頒請速補封典得旨藩封重典舉行自有定期爾每引避小嫌罔顧大體以致稽延至今甚失朝政親親之意岷府等府著於本月內冊封秦府候旨行

○左都禦史鄒元標屢﹤鋶﹣釒﹥請告許之命馳驛回籍以需召用仍加太子太保元標復具﹤鋶﹣釒﹥辭上謂朕優禮老臣終始以禮加秩已有成命卿宜祗受勿辭

○先是嘉靖四十二年兩淮巡鹽禦史徐爌題設竈勇二千八百餘名分布三十場以備倭警承平日久徒有其名漕運總督李養正巡鹽禦史房可壯以昔年白蓮妖教先煽於楊近聞滕之遺孽焚劫至徐則楊非無事之地議欲攺竈勇另募壯丁二千而以竈勇之餉餉之設將立營專司訓練部覆從之

○禦史李玄﹤鋶﹣釒﹥陳時事言今日之大忌者四元老忌於摧折中旨忌於傳宣邊務忌於議論法紀忌於廢弛又陳三要一曰卜相一曰選將一曰擇撫臣上謂所陳俱摭拾瀆奏且邇來大小臣工不肯忘身濟艱往往潔己求去諭畱不從何盡歸咎於上李玄不諳事體念系言官姑不究

○升貴司按察司副使劉錫玄爲布政使司左參政仍舊監軍

○丙戌禦史楊維垣參兵部員外郎顧大章在刑部時受賄鬻獄大章﹤鋶﹣釒﹥辯維垣復指大章受熊廷弼四萬金且以鬻獄多贓乞追助餉上謂贓至四萬豈無確據可憑止以意見懸斷令部院查明確奏初三法司會審熊廷弼時眾議皆謂經撫同罪獨大章讞詞謂難盡諉廷弼之掣肘盡抹廷弼之先見宜坐王化貞重辟而戍廷弼故維垣遂劾大章受廷弼金欲爲出脫非有左驗也然大章之禍實始於此

○升大理寺寺丞方大鎭爲本寺左少卿○丁亥大學士葉向髙復力求罷言臣以憑藉十載之微勞而乞此垂亡之朽骨於願非奢以皇上眷念三朝之舊隸而待以不死之新恩於禮已盡是亦聖世之光而老臣終始之幸也上慰畱之○工部尙書姚思仁以陵工乏用乞借南部存積銀十萬兩從之

○遼東經略王在晉以廣寧之敗諸將或叛或逃或未知存亡或見在山海查明上聞以聽處分兵部具覆降奴叛將劉世勛孫得功等應行原籍地方拘其家屬依律處治逃將郭登選等撫按嚴拏到京正法未知存亡張應龍等查勘分別處泊見在山海及告病者應聽樞輔簡汰稽核上從之

○四川贊畫太僕寺少卿劉時俊先以總督張我續題參通夷已蒙逮系至是我續復具﹤鋶﹣釒﹥持平以備廷讞言時俊家於榮昌恐賊蹂﹤閵﹥其室廬故不難卑辭厚幣以賀之適足見時俊之卑污而非大逆不道也至於城頭之訴出於賊口未必情眞章下所司

○命給黔國公沐昌祚敕書以便宜行事加沐啟元應得職銜責令調度援黔其該鎭莊店仍歸管業從南京禮科楊棟朝之請也

○戊子上視朝

○太僕寺添注少卿管工部都水司郎中事李之藻題以夷攻夷二策內言西洋大銃可以制奴乞招香山﹤氵粵﹥夷以資戰守又言南關後裔王世忠與奴世讎今憨妻乃南關之女世忠之姊子宜令世忠入憨營借兵以復廣寧上以二策有禆邊計令該部作速議行

○工科右給事中劉弘化﹤鋶﹣釒﹥論京察言辛亥因假書而生假單丁巳立門戶以攻門戶一則濁權與淸議分一則淸議與橫議雜總之人心不可終欺偏私終難久據乞鑑前車以持公典務使賢姦分明恩怨渾化禦史練國事又追咎丁巳主計趙士諤等議削降以爲狥私不公者之戒庶懲前可以毖後上曰察典伊邇方議持平卻又苛追前事豈成事體人各有見不必一一具本著部院科道各官先期集議條例事宜畫一舉行

○予原任南京兵部尙書孫礦祭葬如例

○升副總兵馬炯署都督僉事充總兵官鎭守湖廣

○己丑翰林院修撰文震孟以國步綦艱聖衷宜啟﹤鋶﹣釒﹥陳勤政講學之實言今日四方多故蹙地喪師無歲不有敗軍殺將所在相聞此眞大小臣工戮力同心嘗膽臥薪之日而因循格套粉飾虛文卽皇上具爲堯爲舜之資亦毫無啟心沃心之助將使祖宗金甌無缺之宇宙日銷月削勢將瓦角�羊此皆諸臣誤國以至於今日非皇上獨奮精明大破嘗格以鼓舞豪傑之心發舒忠義之气天下事固未知所終也蓋嘗人之情激於振發則富貴之士皆可引於功名安於頓靡卽道徳之士未免流於迂腐皇上昧爽臨朝寒暑靡輟於政非不勤矣而勤政之實未見也鴻臚引奏跪拜起立第如傀儡之登場了無生意則皇上之聰明何繇開暢臣意祖宗之制唱六科則六科必當以次白事唱奏事則西臺必當以次白事奉旨某部知道則某部之正卿亞卿又必當以次白事職紏彈者紏彈職條奏者條奏剖析機宜獻替可否皇上憑而聽焉與輔弼之大臣面商而裁焉雷厲風行斷不踰頃不惟聖智日以明習練達卽在廷諸臣亦且可以見其才可以徵其气可以試其倉卒當事者日精思於職守之內而無有軼志事外者亦興起於景色之新而各有奮心若僅僅揭帖一紙長跪一諾北面一揖周旋進反祗畢朝儀安取此鴛行豸繡橫玉腰金爲也經筵日講臨禦有期於學非不講矣而講學之實未見也史臣進退鋪敍文辭苐如蒙師之誦說無少開悟則皇上之睿知何自周通臣聞祖宗之朝君臣相對如家人父子軍國重務閭閻隱微無不咨詢無不洞達故𨿽深居九重而情形畢照懷姦挾術旣無竇可以自藏左右近習亦無緣可以蒙蔽若僅僅尊嚴若神上下拱手精神不振提醒不靈恭默之容或久而生倦跛倚之眾亦怠而欲休經傳典謨祗成故事安取此正笏垂紳展書簮筆者爲也皇上之精神旣與羣臣不相浹洽則皇上之靈爽必與天下不相昭融退入內庭而耳目所觸發徳性所燻蒸自不越於中涓嘗侍之口頰夫大君照臨之體叚帝王宏遠之規模則豈若輩之所能角�羊於是無名濫予而藩封之踰額屢煩中旨之傳宣且以一藩之越禮吁咈盈庭乃致諸藩之停封恩膏久壅國彜家範盡蔑之爲弁髦此何禮也有罪不誅而失機之成案更來眾喙之紛紜恣羅織者旣引繩而披根護善類者復因技而惜葉國憲刑章悉付之葛藤此何法也危如山海而閣臣一出共偸安於無事全虛廟算何以張撻伐之威慘如黔圍而撫臣坐視竟嚴譴之莫施每事優遊何以成臂指之勢乃近日中朝舉動則更有可異者總憲鄒元標行矣僉院馮從吾杜門矣首揆冢宰相率而請去矣此皆三朝愸遺而一旦以講學之故使俱不得安於其位空人國以營私窟幾似濁流之投詈道學以逐名賢有甚僞學之禁唐宋末季可爲永鑑亦未有以明告我皇上者耳去者爲榮則仕者不貴頃尙書王紀削籍歸農彌增品望策蹇出都人謂快於馳驛破帽蒙頭人謂華於蟒玉今諸臣被道學之名以去其貴且甚於三公九鄕也夫天子之所以勵世作人者惟此爵祿名號而至使角巾尊於冠冕此豈淸平之世所宜有哉邪風鼓煽國是混淆此尢隱伏之亂源統祈皇上之洞察﹤鋶﹣釒﹥上遲數日未下庶吉士鄭鄤復奏聖治方新昌言當采懇乞聖明早鑑畱中之斃以塞亂源臣蒙聖恩讀書中祕﹤鋶﹣釒﹥觀往古興亡之轍循覽今日理亂之幾每中夜屏營憂心如搗頃見修撰文震孟﹤鋶﹣釒﹥私慶有爲明主忠言之人意皇上天縱聖明必將逖思深悟立見施行矣乃候命浹旬未蒙報可臣竊疑之臣惟章奏之批答宮府參交之腠理也或朝上而夕下或夕上而朝下則君與臣相知君與臣相知則大臣不得以欖權小臣不得以營窟近臣不得以蔽明一付之寢閣而中有不可知者矣夫上書不報者是畱中之漸也畱中不下者是壅遏之萌也壅遏不通者是竊弄之機也此不可不深長思也今若經禦覽而畱中則非止輦轉圜之義若不經禦覽而畱中必有伏戎援奧之姦有識寒心未得所謂考之本朝故事此斃惟武廟與神祖末年最多在武廟時蓋因權璫之煬竈在神祖時則系姦輔之藉叢聖主當陽如日始旦何以忽蹈其斃此所謂有不可不知者也國家之患其始皆起於不可知及其可知則相顧嘆息而無可如何矣方今時事日非疆場多故中原有狼豕之突當關無虎豹之雄臣謂此皆已見之病醫力猶可施而宮府之際癥候微結非皇上推見至隱未易藥也臣歷稽史冊凡召亂之端有二而今皆見之曰內降也畱中也內降之屢傳用以頻斥直臣其機關使人駭而畱中之一綫或以陰淆聖慮其徑竇使人疑淸明之朝豈宜有此語有之其微易著也其未兆易謀也臣願皇上之早圖之也臣初荷作養本無言責但實見畱中爲治亂關頭且數日以來未見爲皇上言者故不敢避出位之誅略陳梗槪伏惟皇上亟賜省覽國家幸甚臣愚幸甚得旨朝儀大典累朝成規如何輒肆輕褻比擬傀儡藐視君臣如戲文震孟好生可惡鄭鄤這廝黨護同鄕窺探上意本當究問重處念系朕首科取士新進書生不知大體姑從輕俱降二級調外任用

○左副都禦史馮從吾四懇休致上曰風紀重地馮從吾品望足任何得托辭引避且使朝廷有禁學之迹言臣冒攻擊之嫌獨潔身名罔顧國體豈是臣子分誼著遵屢旨卽出供職不得再陳

○庚寅上禦文華殿講讀

○禦史劉廷宣以從前東事壞於煩言今輔臣行邊督師身任軍國重寄老成凝定原無搖奪內外各官務省議論以需奏功逃兵廢將人等有傳布流言者嚴行禁戢從之

○吏部請申明覃恩舊制自本月中旬停止凡內外各官引用恩詔及年遠請乞的槪不準行在外本章通政司不得封進

○差大理寺評事黃承昊角�羊銀三萬兩赴山海關

○予原任南贛巡撫孟一脈祭葬如例

○辛卯上禦皇極門傳制遣使持節冊封忻城伯趙之龍吏科給事中甄淑封岷王禋洪廣寧伯劉嗣爵刑科右給事中霍守典封肅二妃熊氏吏科給事中趙時用中書舍人李芬封益府仁化王慈納右春坊右庶子掌司經局事黃立極行人司行人陳堯言封晉府寧化王妃孫氏尙寶司少卿黃龍光行人司行人閻可陛封唐府徳安王妃呂氏翰林院編修李孫宸行人司行人李彬封韓府長洲王王璟���叐�並妃宋氏西徳王璟﹤尾水﹥右春坊右中允周延儒中書舍人盧承欽封慶府龍祥王倬��屍永�潭水王倬��尿林�禮科給事中李精白行人司行人梁廷翰封趙府臨漳王常海並繼妃申氏禮部祠祭司員外郎楊若梓行人司行人張其平封潘府稷山王效鈦並妃李氏工科給事中魏大中行人司行人李昌齡封福府徳昌王由崧並妃黃氏翰林院簡討繆昌期行人司行人蘇兆先封建徳王妃陳氏右春坊右諭徳韓日纘行人司行人呂奇策封樂安王謀﹤皇頁﹥並妃李氏

○川湖雲貴總督張我續以擒斬逆賊樊龍張彤黑蓬頭首級並生擒爲相何若海等三十名遣監軍道僉事戴君恩詣闕獻俘命禮部擇日舉行

○狹西總督李起元引疾不許

○虜王卜失兔及諸部落補進歲貢表文鞍馬弓矢上嘉其恭順命給敕宴賚並效勞夷人白太恰等升賞如例

○大學士葉向髙揭救文震孟鄭鄤言兩臣以新進書生未諳體裁直寫胸臆輕率之罪臣等亦不能爲兩臣角�羊惟是一介艸茅荷蒙異數固皇上翹材首科儲爲異日之用者也兩臣厚自期許恨不捐糜頂踵仰酬皇上知遇之恩遂以忠受之深心爲不必然之慮臣等取其﹤鋶﹣釒﹥讀之未嘗不嘉其志之忠悃而惜其言之錯謬竊意聖度如天靡不含弘懇乞恕宥兩臣寬其降調奪其俸入以終作養之恩得旨文震孟等出位妄言逞意狂比擅更祖制紊亂成規本當重究姑從輕降謫卿等不必申救還傳示中外臣工凡條列有禆於封疆者奏聞酌行以後再恣肆訕訕上黨護的決不姑息

○壬辰加劉渠祁秉忠祭二壇祠名湣忠令所司議謚

○升廣西按察司參議陳忠愛爲貴州提學副使

○造貴州監軍道貴州視軍兵部分司各關防給顏欲章田景猷

○大同蔚州星大如斗殞於西北隨時正北天鼓大鳴

明熹宗哲皇帝實錄卷之二十七

明熹宗悊皇帝實錄卷之二十八

天啟二年十一月癸巳朔

○左副都禦史馮從吾五﹤鋶﹣釒﹥乞休許之

○巡撫山東趙彥以鄒城恢復元凶就擒恭報蕩平完局兼敍鎭臣楊肇基道臣徐從治等功狀上嘉彥調度成功並鎭道各官前後功次會同巡按官查奏

○總督川湖雲貴張我續題敕旨命臣援黔科議欲畱臣平蜀敬陳兩省阽危近狀以聽聖裁上令其上緊援黔倘贖前愆仍以功論不淂藉口科議觀望耽延

○先是保定巡撫張鳳翔﹤鋶﹣釒﹥請增兵下科發抄送部三月未覆奉旨詰問兵部言﹤鋶﹣釒﹥抄未至無憑覆請兵科給事中朱大典因具發抄日期以聞且言覆奏注銷各有定限而該部司屬玩愒不遵乞嚴定參罰之例以便責成上從之命各衙門一體申飭

○甲午祭三皇於景惠殿遣禮部尙書顧秉謙行禮

○遣太醫院官祭先醫之神

○原任川湖贊畫今被逮劉時俊復﹤鋶﹣釒﹥辯冤上以戴君恩旣有揭刻又見到京著從公訊結

○四川監軍道僉事戴君恩奏始臣督兵城下見賊投詞謂時俊曾與有口血斯事體重大不淂不揭報於督撫按臣初未指定爲謀逆也迨時俊部卒私賣米糧火藥時俊又不肯斬臣等又不淂不揭報於督撫按臣亦未指定爲謀逆也先是時俊在成都舉動乖張督撫諸臣見揭到遂不淂不交章參劾皆爲封疆過慮非苛求於時俊也乃時俊謂揭報獨出臣手反口詆臣此則臣所不敢受臣之所恐者時俊父子寔未必有謀逆心而或成不白之獄則臣等罪乃滋大矣淂旨這所奏辯甚悉面質問結已有旨

○原攺南京兵部尙書未任魏餋蒙卒餋蒙河南雒陽人中萬曆丙戌科進士授山西角�羊州知州升刑部洊歷藩臬巡撫山西升兵部侍郎後起南戶部侍郎升本部尙書加太子太保隨攺南兵部尙書以疾請告至是卒

○乙未

上視朝

○賜原任禮部右侍郎郭淐祭葬如例

○大學士葉向髙復申救文震孟鄭鄤言國朝科舉重詞臣尢重鼎甲尢莫重鼎甲之第一人今歲爲龍飛第一科關系甚重震孟夙負時名皇上首拔於多士之中臚傳之日舉朝相慶以爲淂人乃以單詞片語遽罹謫逐非但無以彰聖主納諫之明而於盛典亦大不光矣且今歲館選臣等仰體皇上徳意矢公矢愼枉絕夤緣一時儲餋濟濟彬彬鄭鄤亦有文名今與震孟同去殊爲可措竊窺聖心或以詞臣言事非其職掌故欲小示挫抑以成就其才耳然臣觀國朝詞臣以言斥者皆淂盛名羅倫羅洪先皆以狀元坐此謫官至今稱不愧科名者以二臣爲第而惜當時處分之太過今震孟等之被譴於名淂矣而使異日復以惜二臣者惜震孟等淂無爲聖徳之累乎況悠悠人情猜疑多端又將謂皇上之罪震孟等不在於朝儀之一節也淂旨制科累朝所重朕方作餋人材豈忍摧折但書生不知忌諱文震孟鄭鄤遵前旨行

○大學士韓爌等復揭言文震孟爲宋丞相文天祥裔派前翰林院待詔文徵明曾孫天祥以忠節秩祀徵明不受逆藩聘幣亦以風節著稱震孟家學淵源賦性忠鯁登第傳臚中外歡忭以聖朝淂人占國家昌運卽昨所具﹤鋶﹣釒﹥感憤深心原自有在其中引奏一叚正爲臣下奏事當隨事敷陳不宜祗具趨蹌儀節經生意見未諳典章然非以朝儀爲具文適元輔﹤鋶﹣釒﹥下詳明剴切望可回天臣等輙擬二票爲再三之控懇伏惟聖明鑑允不報

○丙申以四川獻俘遣撫寧侯朱國弼祭告南郊惠安伯張慶臻告北郊駙馬都尉侯拱宸告宗廟是日四川監軍道戴君恩獻逆犯樊友邦等上禦樓閱俘刑部奏請分別磔斬如律從之時首犯何若海已先故以提牢疏玩奪刑部主事石維嶽俸三月

○以寒冬暫輟日講

○贈原任四川巡撫徐可求右都禦史蔭一子本衛正千戶世襲仍賜祭一壇給三品全葬以重慶死難也

○贈遼東死事各官麻承宗贈都督同知仍加祠祭並給母妻誥命劉徵贈都督同知襲升二級黑雲鶴李茂春張世顯趙啟禎陳尙仁王崇信俱贈都督僉事襲升二級楊春茂楊其暢王應舉各炤本職上贈二級襲升二級其餘行查朱萬良等仍立限速催具奏

○以原任京營副將楊元吉爲薊遼總督標下中軍管撫夷事攺通州參將賈秉廉爲太平路參將

○丁酉恭讓章皇后忌辰遣官祭陵寢

○山東登萊地震

○福建道禦史周宗建﹤鋶﹣釒﹥言適見戴君恩﹤鋶﹣釒﹥揭爲時俊剖冤始知君恩當日之報原非本心今日之辯適存公道獨怪督撫張我續身爲大臣作此昧心殺人之事而含糊轉換姑捨其父仍陷其子恐天地鬼神寔有所不容也淂旨這事情已有旨著法司質問劉時俟卽與完結張我續不必苛求

○戊戌慶陵工成遣工部尙書姚思仁行禮

○命戶科給事中彭汝楠巡視太倉

○差大理寺評事魏尙賢北直隸卹刑

○山東巡撫趙彥角�羊妖賊徐鴻儒等十八人獻俘章下兵部

○升尙寶司少卿李若星爲大理寺左寺丞

○庚子督理軍務大學士孫承宗題嚴核將領以肅軍政內降用副總兵毛有倫等六員罷革參將黃中順等五員以總兵李秉誠精於火器姑令戴罪立功又言十七營當分三部以馬世龍理南部以建昌營遊擊尢世祿升總兵官管北部江應詔仍轄三路居中調度又請調營將倪承業等以應衝邊急用上俱從之

○大理寺添注右少卿髙攀龍奏臣謫居二十九年附名講學今值諸臣不容講學之時乞放歸田裏上謂髙攀龍旣畱心學問正當竭忠盡職不必辭

○辛丑朝鮮國王李琿以毛文龍駐師海上饋餉難繼具﹤鋶﹣釒﹥言小邦地峣米少不能專餉天兵恐有脫巾之患乞依萬曆東徵例發山東糧米趁時舡運又言壬辰以後淂蒙恩賜硝藥前後累萬斤小邦淂藉教演之力保全疆圉今奴氛方熾乞特許優給以資戰守章下所司

○禦史施梁﹤鋶﹣釒﹥言古人安不忘危治不忘亂矧今猶未安未治也何若海等𨿽獻俘而奢酋父子尙在貴陽未知作何結局也徐鴻儒𨿽就擒而餘黨尙多竄伏東南未可安枕也樞輔視師邊關𨿽漸有起色而車馬芻糧未必件件應手官僚將領未必人人用命也是必上下勤卹中外同心毋斗閒言毋爭客气本兵早夜爲士馬計戶曹早夜爲糗糧計工曹早夜爲衣甲器械計非直有呼必應而應之不待其呼非直有需必給而給之又且甚速血脈流通事機湊泊庶幾蕩平有期耳因薦山西參政郭士吉南太常寺卿區大倫穎川道副使朱錦以備推擇淂旨封疆未平內外大小臣工當勤修職業共圖匡濟這所奏著通行申飭本內薦舉各官所知有限前有旨著廷臣公舉堪用人材還查炤行

○塡補試禦史劉四端浙江道吳尙默山東道楊方盛山西道徐紹書貴州道

○差戶部浙江司主事劉萬春管西新二倉

○升大名兵備按察使詹爾達爲四川布政使司右布政使

○壬寅升工部協理右侍郎趙南星爲都察院左都禦史太僕寺卿蕭近髙爲通政使司通政使江西巡撫房壯麗爲工部右侍郎總理河道山西布政使司左布政使蔡復一爲都察院右副都禦史撫治鄖陽太僕寺卿耿廷柏爲都察院右僉都禦史巡撫浙江

○癸卯上覽巡視光祿科道官條奏以款內所議淸查供用錢糧俱系歷來舊例如禦用新茶腌肉如何輙議減折司設兵仗監局制造工完自停禦馬監進到馬匹見三千餘餵餋軍糧炤數支給原無定額並上供器物給散俱炤舊行其每月進到食卓銀兩大小月分不過十一兩揭內開至十八兩余銀歸落何處著於萬曆元年起挨查明白回奏至於外角�羊短少拖欠侵盜銀兩爾每職司錢糧此等大斃何不嚴查速結部至差完條奏塞責於是巡視官戶科給事中羅尙忠禦史周宗建合﹤鋶﹣釒﹥言腌臘一款乃裁減署官胃破之腌肉非敢減皇上禦用之腌肉也其新茶爲逐縣起角�羊有以茶一二十斤而耗鹽費數十金者攺折不便匯角�羊則便矣設司兵仗監制造非慮其工完而不停但催其早完而費少耳禦馬監馬匹𨿽無定額亦應淸查以省冒濫其臺送品物器皿從來俱準回銷下次又復造辦是回銷爲舊例給散非舊例也臣等正願皇上之炤舊行也其每月進到食卓銀兩查上供錢糧原有本折兩項本色采辦一炤民間其價頗昂若折色諸費多出恩賚者多原非嘗典往因兩項一槪混算歲費不支蒙世宗肅皇帝洞念缺乏赫然整頓特命臺臣一員專管查刷遂將折色立爲定則比之時價節縮甚多卽食卓一項以時價計之則十八兩以定價計之則十一兩歷來扣算畱作正供今每月進呈揭內所開積余品物價銀幾千幾百者卽此銀歸落之數也至於外欠拖少角�羊官侵欺臣等正欲嚴查速結不敢艸率了事夫臣方因外以溯內何敢諱內不言皇上乃因內以寬外且並置外不問臣恐無以創矣其角�羊官何之望劉應宸等並乞敕下法司追侵正罪淂旨經費浩繁內外稽查節省自是職掌豈欲爾每諱內寬外食卓每月定於十一兩不必炤時價開款卻於積余內銷算其外角�羊拖欠侵欺仍嚴行查催何之望等著法司究追

○兵部覆川貴總督張我續﹤鋶﹣釒﹥言救黔必當招兵招兵必先議餉請以附近之楚餉畱給黔兵仍以本省之撫臣兼督楚餉上報可

○兵部又覆寧夏巡撫李從心﹤鋶﹣釒﹥銀酋逸於絳籠有年矣一旦悔禍叩關願受約束在我當恕其已往取其將來況馬價市賞無大增減武弁虛衘安所顧吝但外憂𨿽息內治當修乞敕邊臣設誠致行上依議

○命南京戶兵工三部各添注左侍郎一員

○造佐理天津山海屯政關防給工部屯田司員外郎蘇萬傑

○升兵部職方司郎中吳淳夫爲狹西西安兵備事僉

○起原任狹西按察司僉事鄧雲霄爲廣西按察司僉事原任浙江布政使司參議王應干爲河南參議大名兵備

○狹西地震

○甲辰禦史周宗建以嵩祝屇期聖懷宜開乞召還文震孟鄭鄤二臣上責其黨救瀆擾不許

○雲南在京鄕紳兵部員外郎孫學詩等合﹤鋶﹣釒﹥以滇事危急請發帑金上諭帑金給發已多該省餉銀著戶部於黔餉內一並議處前發五萬兩仍查明速角�羊

○升五軍營添注副將王弘爵爲本營左副將前軍都督府帶衘

○加原任千總陳良策爲都司僉書以部覆其擒叛有功也

○乙巳以萬壽聖節頒賜輔臣葉向髙等及講官盛以弘等正字官馬鍵等銀幣有差

○都察院左都禦史趙南星﹤鋶﹣釒﹥辭新命不允

○禦史蔣允儀題皇上以當陽之聖主遇一陽之令節所以扶陽抑陰維持元气者在此時矣夫賢士大夫陽也宦官宮妾陰也深宮燕閒之中宜提醒體認嘗如對賢士大夫至於嚬笑必嚴威福惟辟盡杜傳宣之竇預防煬蔽之姦此扶陽抑陰一大窾系也中國陽也夷狄陰也奴酋方伺於關外視師之行重煩樞輔宜亟允同官劉廷宣之請更置大帥選擇監軍庶幾撻伐之威振而陽徳以奮乎爵陽賞也刑罰陰也囊頭之人犯每斃於三木要囚之斃不出司寇恐非先王泣罪之意也宜省科臣尹同臯等之﹤鋶﹣釒﹥蠲免立枷永除苛政庶好生之仁洽而陽徳以光乎至君子進而陽長小人進而陰長關於國脈者也今三朝之遺老以講學而去官一代之名賢以讜言而削籍切直敢言之臺省未盡以三折而收連翩抗﹤鋶﹣釒﹥之詞臣反�以一鳴而斥典刑日寡士气日衰恐亦非皇上本意也年來門戶畸分网羅密布丁巳之察凡抗論國本系籍正人者靡不巧加羅織陰邪盛而陽气傷致有夷狄之患今計期已迫願當事諸臣痛戒丁巳之覆轍早伐邪謀亟護善類凡造單蜚語一一禁絕尢扶抑一大端也淂旨近來大臣求去皆因科道官露章攻擊朕何成心察典屢奉諭旨臨期自有公評今說丁巳羅織致有夷禍當時部院主察何人何不指名直紏一味含糊憑何裁處著回將話來

○鎭守通州總兵官張士顯請速發器械以備緩急修建公署以便駐札下該部看議

○禦史徐卿伯﹤鋶﹣釒﹥言督臣張我續逗𨖻觀望彈章交集屢奉嚴旨更置總督而靜聽至今未見啟事頃冢宰語臣云政府有不欲設總督意臣乃極言其不可不設之狀而冢臣亦首肯者久之旣復問臣以誰堪總督誰堪蜀撫語娓娓猶可憶也而不意此政府也陽將順於皇上以絲綸而賜玦陰密授於冢宰以反汗而鬻權究使皇上移予奪之威福吏部失用人之職掌而平章軍國者以封疆徇體面以兵機等兒戲臣誠不淂其角�羊淂旨川貴總督官屢奉明旨何久不覆封疆大計豈容以稽緩爲愼重著便從長作速議奏

○大學士葉向髙奏臣注籍日久此月初三乃入朝聞有更換總督之議臣問吏部尙書張問達當以何人換之曰欲四川巡撫朱爕元臣曰爕元料理蜀事已有成效今奢酋思欲耳逞爕元去蜀誰爲保障者且黔事至急不容少緩爕元一身又救黔又救蜀恐黔未必能救而蜀已受禍矣欲換我續必擇其勝我續者而又須旦夕可以卽代我續者庶不誤事此乃西南安危呼吸之關不可不愼臣之書不過如此有何密授有何鬻權卿伯何所聞而作此說耶況當日所言乃換總督耳並未言及總督之不當設問達亦何所聞而以此告卿伯耶臣書生也委不知軍旅但私心以爲封疆之事竟當委任封疆之臣若傍觀之議論與從中之掣肘終是僨事試觀自有東事以來公車之牘塡委如山曾有一確然不易之策斷在可行行之而必有效者乎今西南所苦在無兵尢在無餉黔人蜀人滇人計出無聊惟望臣代爲請帑臣亦諄諄言之而皇上不聽以爲臣之微誠不能動天則誠有罪矣豈遂置諸省於度外哉諸臣方責臣以擔當臣略伸其愚已蒙彈射自今以後斷不敢開口談天下事矣淂旨卿輔弼元臣軍國大事正須集思贊決卽私寓亦宜預聞況川貴見設有總督朝會公詢吏置以求妥當何言授意不設近來言官論列公私爭持薦劾抵牾以致部覆遲回侵撓用人職掌正不獨此一事且該省用兵朕已屢經發帑何淂復責望於卿小臣猜疑妄言不必介意自明其議擬總督並張我續料理應援俱已有旨

○山東巡撫趙彥以滋陽知縣楊炳保障危城請旌卓異以酬勞績章下所司

○丙午以

萬壽聖節上禦皇極門內殿百官稱賀復禦門閱騎

○是日賜輔臣上尊珍饌

○免文武羣臣宴賜節錢鈔錠

○朝鮮國王李琿遣陪臣李顯榮等進表文方物又朵顏衛進貢馬匹各慶賀萬壽聖節宴賞如例

○遣靈璧侯湯國祚陽武侯薛濂永康侯徐錫胤安遠侯柳祚昌寧遠侯陳光裕淸平伯吳遵周懷柔伯施壯猷成安伯郭邦棟武平伯陳世恩宣城伯衛時春應城伯孫廷勛分祭長陵獻陵景陵裕陵茂陵泰陵康陵永陵昭陵定陵慶陵遣武進伯朱自洪祭景皇帝陵寢

○戊申以冬至大祀恭請皇祖配帝遣駙馬都尉侯拱宸告於太廟

○庚戌孝惠皇后忌辰遣宣城伯衛時春祭茂陵

○孝烈皇后忌辰遣懷柔伯施壯猷祭永陵

○上兪工部尙書姚思仁等請以戰車廠見積舊甲布裏縫緝爲衣分給貧民仍每歲遵行以昭朝廷軫卹無告至意

○狹西道禦史蔣允儀遵旨回話言丁巳察典部院大臣之秉成者鄭繼之李志也科道考功之當事者則韓浚徐紹吉趙士諤也中外公評僉謂部院二臣其生平各有本末特以年耄聽偏受人鼓惑而韓浚等方經臣同官練國事參論臣故不敢復贅其姓名亦不敢輕重混淆捨此三臣而紏彼頹齡脫節因人成事之老成也至今陰盛陽衰致有夷狄之禍又非敢創爲異說蓋自丁巳一察斬艾幾無遺種於是方從哲獨居政府亓詩教趙興邦等分布要津凡疆圉重臣邊方大帥皆出此輩賄賂請托用一侵賞怒夷之李維翰而邊事壞矣已而再用楊鎬於田間已而特起熊廷弼於聽勘與夫紈褲久廢之李如柏如楨連翩出將互相保舉曾不爲社稷江山之慮於是封疆殘破囹圄塡塞而當時保舉推轂之人晏然不與其責臣所以痛心夷禍而追恨於丁巳之察者此也﹤鋶﹣釒﹥入上責其含糊不明傳閣中擬旨重處大學士葉向髙等因具揭救之姑從輕奪俸半年

○辛亥冬至大祀天於圜丘命英國公張惟賢恭代

○祭長陵獻陵景陵裕陵茂陵泰陵康陵永陵昭陵定陵慶陵遣陽武侯薛濂永康侯徐錫胤靈璧侯湯國祚安遠侯柳祚昌寧陽侯陳光裕靖遠伯王永恩南和伯方一元武靖伯趙祖蔭崇信伯費天澤彰武伯楊崇猷應城伯孫廷勛各行禮遣成安伯郭邦棟祭景皇帝陵寢遣都督僉事許浚祥祭哀衝莊敬二太子陵園

○工科右給事中劉弘化題吉慶駢臻羣情欣躍乞推廣已行之美政一則勸大臣如閣臣所救詞林二臣宜從其請計臣所乞措餉諸款必行其言一則寬戇臣如韋蕃倪思輝朱欽相侯震暘熊徳陽王心一江秉謙等尙滯下僚滿朝薦賈繼春劉重慶尙屈編氓乞次第賜環一則卹勞臣如趙彥馮嘉會張鳳翔已許勘報願引伸此意及郡縣推知令減俸行取上以本內降謫各官仍候旨行余令該部議覆

○壬子冬至節上禦皇極門內殿文武羣臣行慶賀禮賜輔臣上尊珍饌

○大學士葉向髙等奏適接聖諭諭內閣前屢次降謫科道各官但因各輩輙行恣肆報復淆亂國是藐欺朕躬本當重處姑從寬量加薄懲示警況今朕壽冬二節並宮中大喜特將前降調劉重慶倪思輝朱欽相王心一吳應琦俱各準復原官都著恪供乃職不許似前妄生猜疑逞臆玩愒如有復蹈前轍的定行加擬重究不宥卿等傳示該部遵行臣等竊念諸臣偶罹譴責廷臣𨿽頻章申救亦以煩瀆天聽爲懼不謂聖度如天一時五臣並復原職卽二帝三王納諫用人之芳規亦不淂耑美矣乃區區愚衷有無已之請者則以降調各官尙有賈繼春江秉謙侯震暘滿朝薦文震孟鄭鄤等數人倘蒙一視之仁並下賜環之命尢中外所喁喁而想望者如聖意未卽慨允則元旦之令節將新宮中之喜慶相繼亦不妨少須臣等敢冒昧而預請之

○巡視南城禦史溫臯謨以百戶王國梁等訐戚畹鄭餋性通夷具狀上聞餋性﹤鋶﹣釒﹥辯上謂餋性系國戚何至通夷王國梁等著訊明具奏

○巡視中城禦史夏之令緝獲姦細傅應春王﹤棥心﹥芳等言奴散金行諜廣結內應正犯幸已緝獲乞敕法司會審仍令緝事衙門嚴緝餘黨以破姦謀從之

○以山東登萊及川貴滇南廣西偏沅地方多艱司道州縣官準減俸升擢如各邊例

○癸丑以山東獻俘遣公張惟賢祭告南郊伯陳偉祭北郊駙馬萬煒祭太廟各行禮是日山東都司楊國棟角�羊逆犯僣號中興福烈帝徐鴻儒等十八名及鴻儒父東明母傅氏赴闕

上禦午門樓刑部奏請分別磔斬傳首九邊昭告天下

○順天府添注府丞韓範以公私告匱敬攄末議一節用大略謂士大夫交際寧淡勿濃寧疏勿密一切繁文縟節悉從節省以還先進之風而內外諸司所貯公費與其取之以樹私交孰若存之以充軍餉一核實謂自奴酋發難遼左登萊耗費不知其幾業已奉旨查核果分毫皆實際乎年來臺省之所指摘撫按之所紏彈鋪之白簡或千或萬曾經奉旨嚴追果盡數完繳乎依限結局乎凡此皆見在錢糧無煩籌度不待遲疑可以朝下令而夕輸之在官者捨其顯然確然之物而索之杳茫恍惚之中何其在邇而求諸遠也淂旨今中外匱乏交際公費等項最宜節省還行與撫按官著寔禁約嚴追冒餉已有屢旨仍著立限奏報

○巡按江西禦史汪泗論奏天下之事有勢在必然而不淂不然者早圖而曲計之則𨿽小有所費大有所全若明知而明諱之將其患日甚一日而至於不可結局今日宗藩之當議處是也蓋宗人賢不肖雜還志意各殊賢者指不多屈若貧者鶉衣索食流聚市井而不肖者小則豪彊橫奪大則行劫流剽公然捍三尺而不顧頃如齊庶人不肖之尢者乘海內多警包藏禍心幾於蠢蠢欲動幸早伐其謀未淂狂逞蓋諸宗以無所事事之身錮之一城之內卽豢以嘗祿猶不保其無邪思矧祿無所出是奪之生而驅之以不道之行罔之以必陷之罪也臣謂邊餉不充患在肢體宗祿告匱患在腹心與之嗷嗷待哺之時則上易見恩與之觖望鴟張之後則費𨿽倍而眾不親矣竊以爲天下有必至之勢通之以時則不窮國家無不裁之恩節之以禮則可久以今宗藩審時度勢其不可不深計者三一曰限祿之明旨當遵二曰賢不肖之激勸宜舉三曰管理之舉剌宜行章下部議

○刑部等衙門會審李可灼素非醫官也方未先呈性未經驗難免輕率之罪𨿽先帝體受歸全不因藥爲加損惟是賓天之際適與藥逢可灼何以自解合加等例遣戍上從之

○補添注太僕寺卿柳佐爲太僕寺卿

○升吏科右給事中郭允厚爲工科左給事中刑科給事中劉弘化爲工科右給事中

○乙卯上視朝

○丙辰上以戴君恩楊國棟所領角�羊俘各官及丁壯沿途勞苦命該部酌量給賞以見朝廷軫卹徳意

○吏部遵旨會議請分設黔蜀總督上從之

○刑科左給事中尹同臯言國家察吏原從職掌分功罪自議論變爲愛憎愛憎復變爲門戶始不知職掌爲何物矣今宜盡破門戶以歸職掌蓋人各爲職掌則各營局內之事自無暇於較是較非共爲職掌則共是朝廷之事自無分於東西南北天下之機務何患不理禍變何患不消願諸臣之熟思之也至於咨訪當憑公論一切飛單流謗悉宜禁絕先年察單多屬捏造又單不書名與匿名帖無異故人淂陰行其私昔人建議有單後書名之說應否可行統俟從公斟酌淂旨考察當憑職掌豈在門戶訪單著書名方許投進其命所司知之

○兵部覆浙江巡撫蘇茂相﹤鋶﹣釒﹥言海賊王鐘王錦幾爲東南一巨害矣幸皇威誕布文武齊心積年渠魁服罪悔過撫臣欲待以不死願歸者籍作編氓無歸者散處地方此善後之策似應允從除文職紀錄外其參將陳希範等俟推用優敍上從之

○督餉禦史江日彩以津門截畱漕糧五十萬倉廒未備無可安頓乞炤部覆初議止以二十萬爲額其餘三十萬暫貯通倉以省輸挽之煩終給京軍以抵太倉之額章下所司

○丁巳上以天气嚴寒楡關將士防禦勤勞頒賜督師輔臣孫承宗總督王象乾巡撫閻鳴泰總兵江應詔馬世龍尢世祿曁部臣沈棨等道臣袁崇煥等及贊畫主事葉震生中書宋獻各貂皮有差

○發主客兵餉於延寧甘固四鎭各三萬兩倒馬關二萬兩

○發帑金五萬兩於山海關賑濟遼民

○升通政使司右通政林熙春爲太僕寺卿管京營少卿事

○升山西右布政李應魁爲本省左布政

○戊午上以近來議論煩多未見實用著九卿科道官各具公﹤鋶﹣釒﹥務要切寔可行有禆邊務不淂泛漫塞責從江西道禦史曾陳易請也

○巡撫偏沅楊述中陳援黔緊要事宜一摧總兵一撥副將一定監軍一定糧儲一許便宜一議滇犄角一議定粵餉章下該部速議

○授陣亡遼東總兵王宣男王憲章試百戶援遼陣亡都司陳尙仁男陳守民副千戶

○注南直徐州總兵官張嘉策中軍都督府帶衘升太原都司僉書張應宸爲遊擊仍管太原營參將事

○己未刑部等衙門會審劉一巘以遼陽世將與逆賊爲婚不思大義滅親乃敢作姦勾虜卽一磔未足洩憤其餘宜分布遠方安插上依擬

○朝鮮國王李琿具﹤鋶﹣釒﹥以總兵毛文龍所獲眞夷五名詐稱小邦之人希圖誣陷乞賜昭雪兵部覆言該國仰戴彌堅天朝亦推心置腹豈狡奴浮說之所能間據俘獲達口容札示毛文龍卽立斬於軍以絕讒間之口仍開心待鮮嘉與共濟上以該國世稱忠順據奏事理甚明深可嘉尙爾部還移文獎勸以見朝廷體諒至意

○先是湖廣巡撫薛貞巡按舒榮都以衡州府所屬未倉堡界聯西粵勾連猺峒巨寇叢生爲全楚害議設官駐札彈壓旣復以建署維艱查桂陽州見有舊署不俟營造議升衡州府通判陳維智爲同知移駐桂陽每月躬臨禾倉堡操演軍法裁臨武縣縣丞以俸薪益之仍請鑄給關防以重事權﹤鋶﹣釒﹥下該部兵部覆言藍山寧武之間賊盜淵藪設官彈壓於地方甚宜苐初議駐禾倉堡旋攺桂陽州則佐議者視村落荒涼已不免有厭薄不前之意矣時久漸渝何以善後今宜敕撫按臣嚴諭條格何以使兵快嘗川無廢何以使閱視不爲具文而陳同知亦應並行申飭使嘗駐信地撫綏其民而覺察之無徒餋安於會城而奔命於參謁庶幾詰戎防盜胥淂之矣上是之

○禦史練國事言元凶𨿽擒餘黨尙伏近沛縣林汝翥盤獲妖人李英等帶有令旗一箱上書妖言次第編號鈐蓋妖印據供教主見在大同居住其黨西通川蜀北連醜虜中據汴梁又先於鳳陽等處暗集人馬約期舉事乃知天下之爲徐鴻儒者尙多也乞速擒教主以正大法仍敕各省直密緝邪黨剪除角�羊散勿使滋蔓上謂妖黨未殄著撫按官督率有司曉諭角�羊散其傳旗招集姦徒務要緝獲以銷亂萌林汝翥紀錄優敍

○薊遼總督王象乾引疾乞休因爲弟應天巡撫王象恆請卹上謂卿竭忠爲國精力未衰塞下諸虜方賴駕馭豈淂遽邇求去卿弟象恆勤事殞身應加優卹下所司知之

○庚申吏科都給事中魏應嘉言向因妖賊爲梗山東驛路盡歸河南夫馬煩騷供億不支今東事已寧乞敕撫按官速行議處毋致偏累多事之秋地方官宜嚴限赴任不許寬攺上從之

○巡撫天津右僉都禦史李邦華躬勘海道要害據寔奏聞言臣九月間單騎從官兵數人沿海躬歷自津門出葛沽七十里民居稠密雞犬相聞然道傍累累有阜問之則昔年備倭所設傳烽之具而今且漸爲平陸矣葛沽故有海防營水陸兵五千後減爲二千五百頃調發遼陽千名無一還者兵勢頓弱而其地阡陌井井卽今戶部尙書汪應蛟曩撫天津督營兵屯田處也歲入積久頗供修舡置械之用臣深嘆老成謀國之周而貯財之豫也又三十里爲鄧善沽有新河蓋由天津運糧赴薊鎭者又二十里爲大沽始稱海口然去海尙一十里臣從小艇出望水光連天極目無際而運艘由此出鹺艘由此入雜以漁舟兼之�販稽查盤詰談何容易越日北行抵塘兒上是爲寶坻縣屬薊鎭河水入海之所此地去長安路僅二百四十里溝澗無阻一日夜可達而未聞一兵之設防禦之疏至此極也暮宿蔡家莊十餘里抵施家陀稍趨見河河身甚窄僅容數斛之舟海潮秋間時抵岸下然視前塘兒上未免稍緩矣自是行行去海漸遠地方髙阜可耕靑艸蒙茸而綿亙三四十里盡委荒莽臣念寺臣董應舉奉命屯田恨未有以此告之者及今正可圖也過此則黑羊河聚落三四集皆家以百數蓋鹽�屯鹽運載之所𨿽海口相距四五十里而口外原自可泊故北路之防定當以此爲汛地焉進之而爲望峯卽黑羊河所通而亦有口出海名曰淋漓河運艘回空往往借徑以避外海之險第黑羊衝而淋漓僻故談者率不之及又進之則爲兔兒陀地不甚廣而林木蓊蘙屋瓦鱗次稍可著目斯爲樂亭入界之始時行役數日人馬皆罷遂勉支而前投止柏家莊卽長蘆所轄之越支場也二十五里爲蠶沙口又十五里爲劉家河皆可通海連年突閼若有天幸焉更前四十里爲馬頭營有靑河營官劉文運領軍百名駐防望石臼陀月陀如在幾席間曩時監軍僉事來斯行議可屯兵今則樵采絡繹如履平地非虛語矣傍有鹺陀無河而海舟可登亦一險也又二十里則灤河河身殊寬薊鎭諸山之水聚而東注國初數有倭患騷及內地要害可知而今固晏然視乎臣足迹所及見聞所淂實止於此蓋此爲灤州也大抵昔日之防海原爲倭而不爲虜今東奴爲患勢必開頭於三岔揚帆於近關則永平有剝膚之憂而津海爲枕戈之日臣之所能者但有整理舟師出洋會哨而海岸敵樓烽鐓則須順天撫臣嚴行灤州樂亭豊潤寶坻各州縣力爲修復庶聲息相聞而備禦可施乎上以其﹤鋶﹣釒﹥付兵部部覆言津撫不辭勞瘁親歷海濱除整理舟楫出洋會哨不煩臣慮矣其灤樂豊寶數處海防容咨行順天巡撫責成州縣官親勘某處宜修敵臺某處宜添了撥嚴定日期令報成事至鄕兵戍守最爲良法在良有司獎諭之耳上命依議行

○邦華又言閩兵已至天津津門舊舡板薄釘稀並無龍骨三千勁旅懼深蛟嚙臣爲鳩工庀材那二千金修四十舡庶幾乘風破浪可渡海以策應毛帥第領兵將領自遊擊侯銳革職之後尙有楊聯璋覃繼階兩都司難以偏置請分三千兵爲二營俾兩將各轄其一而裁兩守備四把總以省冗官之費部覆報可

○原任兵部郎中今升四川按察使司副使車朴以去國憂時陳末議五款一正人心一鼓士气一修屯政一糾官邪一搜異材內爲賀世賢稱冤言臣聞世賢不反乃戰死耳言世賢反者蓋逃弁駕言以掩己罪世賢果反通奴定非一日何遼破曾不移時而殺之並辱其妻妾乎近多有言其寔戰死者果爾則世賢蒙冤特甚朝廷負世賢爲多使當時能駕馭用之固亦忠義之將𨿽謂之異材亦可而我自棄之他時苟淂其眞當爲暴白優卹仍求逋逃造謗者立斬之以雪其恨可也上以所奏多可采命所司知之

○升大理寺卿周應秋爲工部右侍郎協理殿門工程協理戎政右僉都禦史余懋衡爲都察院左副都禦史協理院事

○兵部右侍郎吳仁度累﹤鋶﹣釒﹥引疾準在籍調理

○翰林院簡討楊世芳回籍餋病

○以原任都司僉書李世爵補遵化標下威虜營管遊擊事原任遊擊王純臣仍以原官管西協右軍營練兵事從順天巡撫李瑾之請也

○辛酉上視朝

○戶科給事中羅尙忠請敕戚臣鄭餋性立回原籍以息羣疑上諭已有旨令法司問奏

○原任兵部尙書崔景榮辭免延鎭敍捷升蔭許之

○起升大理寺少卿張延登尙寶司卿盧逵各辭免新任不許

○福建道禦史朱泰禎奏明旨一年一行取今京察屇期未免匆忙斷必歲前舉行方始克毖乞遵辛酉成命將俸深諸臣炤例截俸考選並著爲令甲上令查炤舊規行

○禦史劉廷宣﹤鋶﹣釒﹥言今海內困窮已極當以團結人心爲第一義願誰爲皇上收拾人心者非有司乎乃有司朘削無狀日甚一日以臣所聞剝脂充橐在在有之而﹤穴臣﹥臣鄕者尢甚總緣懲貪不嚴罔所顧忌乞責成撫按法在必行凡貪墨之吏不時參提務要追贓正法勿止以量處了事至撫臣關系尢重乃始進率多不正若近日王紹徽﹤鋶﹣釒﹥內所稱假托要津公單討保囁嚅道款呈身自薦者先自不正安能正人乞敕銓臣主持公道爲國擇人勿沿門問信致綫索淂以公行奔競因而淂志上曰海內民窮已極多因有司朘削以後撫按官論劾有贓私狼籍的都著提問追贓不淂以罷官了事這本內所說貪官還指名具奏巡撫官著從公推用不淂濫及

○禦史劉廷宣奉旨回奏言臣所論列者贓迹皆昭昭在人耳目撫按稍加廉訪卽可淂其主名使臣直指一則侵撫按之權一則傷鄕紳之體臣不敢開端

上命撫按官嚴查具奏

○戶科給事中郭鞏請嚴保舉言今天下文不成文而以錢神爲文武不成武而以債帥爲武乃薦文者滿紙龔黃薦武者滿紙賁育忠佞未分賞罰終混臣欲悚之以互相救莫如保舉之法保舉者功則同賞罪則同罰者也此法早嚴姦邪早斂當日保舉廷弼者何敢以大言欺聖聽哉上是之

○巡按貴州禦史史永安以困守經年糧盡力竭復馳﹤鋶﹣釒﹥告急因參巡撫王三善總督張我續等觀望不救之罪兵部覆言黔圍浹歲爨骨易子民無叛心灑血登陴士有鬥志以久應淂代之撫按甘心與張許作友有臣如此𨿽鬼神猶爲飲泣況共爲王臣共肩黔事者乎乞敕下臣部令王三善張我續戴罪督兵刻期角�羊圍楊述中協力進剿朱爕元相機應援其滇粵二處俱令各報師期至按臣史永安與撫臣李橒經年固守事平破格優敍上俱從之

○升光祿寺卿白所知爲南戶部左侍郎提督操江右副都禦史徐必達爲南兵部左侍郎

○以偏沅巡撫楊述中爲兵部右侍郎兼都察院右僉都禦史總督貴州兼制湖廣辰常衡永十一州並雲南軍務兼理糧餉四川巡撫朱爕元爲兵部左侍郎兼都察院右僉都禦史總督四川兼制湖廣荊嶽鄖襄四府狹西漢中一府督理糧餉兼巡撫四川地方仍令該部上緊救黔不淂以設官了事

明熹宗悊皇帝實錄卷之二十八

明熹宗悊皇帝實錄卷之二十九

天啟二年十二月壬戌朔光宗皇帝禫服遣博平侯郭振明行禮

○是日免朝

○南京廣東道禦史王允成言南都吏兵二部及都察院長貳俱缺目前彈壓江防與來春主持大計勢難久待新簡者如吏部尙書陳薦侍郎孟時芳乞催令刻期赴任懸缺者如兵部尙書王在晉已允其去滇撫新升侍郎沈儆炌交代無期提督操江誠意伯劉藎臣應天巡撫王象恆先後病故員缺俱當速補上從之允成又言蛇山之寇實繁有徒南覘黔蜀中締白蓮其志不小近蘇嘗姦民翁元王一爵𨿽伏罪其黨繆尊素程明頤等密走都門非爲妖人姦細潛輸國情則必掜造謗書濁亂察典乞敕廠衛嚴緝而按治之國難方殷用人爲急據臣所知如塗紹煃塗一榛梁廷棟郭湸等皆來表�見乞賜推用上命姦徒著嚴行緝捕塗紹煃等該部酌議用

○工科給事中方有度﹤鋶﹣釒﹥薦原任貴州左布使加升通政使趙健原任三邊總督右都禦史劉敏寬言趙健在黔八年民夷懷之且有徳於安氏最深授以黔鉞可傳檄而定敏寬久歷邊疆膚功累奏近𨿽身處田間而志在吞胡當此疆場多事聖明拊髀之日恐未可以老而置之得旨趙健等著該部酌量敍用

○癸亥上以恭寫莊妃冊文賜輔臣葉向髙等銀幣有差

○戶部等衙門會議黔滇兵餉請發帑金大學士葉向髙亦爲代請上許發三十萬仍諭內帑給發已多以後不許瀆請

○升左通政何喬遠爲光祿寺卿兵科都給事中吳亮嗣爲太常寺少卿江西道禦史曾陳易爲太僕寺少卿廣東道禦史李養志爲大理寺左寺丞

○續考選試禦史洪如鐘候缺陳本南京福建道髙繼元河南道

○升南京吏部考功司郎中陳陛山西河東道按察司副使

○甲子冊封光廟選侍東宮李氏爲莊妃遣大學士何宗彥捧冊

○加瑞安長公主祿米歲一百石

○四川達思蠻長官司進貢方物赴內府交收

○暹羅國進貢金葉表文及方物宴賚如例

○朝鮮國王李琿送回漂海人丁上以該國忠愼令禮部移文國王諭朕嘉獎之意

○禦史霍鍈言國家不愛金錢以款虜蓋借款修備也乃虜日益驕我日益匱軍日益弱民日益凋皆緣恃款忘備耳因陳修備之策曰發帑金以濟兵饑免加派以蘇民困淸耗蠹以實行伍復開中以修屯政蠲積年之逋以完見徵嚴包賠之禁以招開種久任邊將使士自奮於幹城優擢循良使吏競勸於撫字章下部覆

○注神機營副將錢承勛中軍都督府帶銜

○乙丑慈孝獻皇后忌辰奉先殿行祭禮

○加博平侯郭振明少傅兼太子太傅以禫祭行禮懿親也

○起攺原任南京吏部侍郎顧起元爲吏部右侍郎兼翰林院侍讀學士充實錄副總裁

○兵科右給事中王志道題總督可分黔蜀機宜不可不合方今擇地莫如屯遵義擇人才莫如用戴君恩乞加以京銜假以便宜必能爲督臣前茅通兩省之脈絡章下部覆

○禦史吳甡以士風日下各省學政官乞依兩京例攺差按臣以肅紀綱上命該部院看議

○升太常寺少卿史孟麟爲南京太僕寺卿四川按察司副使趙日亨爲廣東布政使司右參政

○加山西鴈平道右參政王於陛本省按察使

○丙寅上以宗室開科系今日特典朱愼﹤坎金﹥首登甲第足光天潢令吏禮二部卽會議優選京秩仍著爲令從大學士何宗彥朱國祚請也後吏部覆議銓注愼﹤坎金﹥爲中書舍人

○遼東監軍監察禦史梁之棟題請久畱閣臣亟更大將省議論以責成功上以輔臣身任邊事時切注念俟有次第自當還朝議論太多反致害事以後不得謾陳

○永寧伯王天瑞參鄭養性逼死國母陰弒先帝權淩人主富敵萬乘乞族誅以洩神人之憤養性亦抗﹤鋶﹣釒﹥辯其誣罔上諭已有旨

○升兩淮運使楊材爲右通政時重鹽政以久任優轉也

○丁卯加宣大總督標下左掖營都司僉書袁信右掖營都司僉書劉光輝西路援兵營都司僉書盧晰各遊擊將軍照舊管事革宣府正兵營坐營都司僉書劉一龍等回衛以宣大總督董漢儒舉劾也

○貴州署總兵事劉超等襲谷龍司焚毀賊巢總督張我續以聞並具報前後所遣援黔兵將上獎勉之令督催已發援兵協力蕩平

○復除江西道禦史喬承詔

○戊辰以冊封莊妃禮成賜輔臣葉向髙等銀幣有差

○升大理寺右少卿髙攀龍太僕寺卿添注

○調戶部狹西司郎中王命璇管延寧糧餉復除浙江司主事瞿士達管太倉

○加四川降將宋武張令參將職銜鄢玠等遊擊將軍職銜冉世洪等守備職銜宋武等旣執僞相何若海以降其祖墳家屬在永寧者爲奢賊焚戮甚慘四川巡撫朱爕元言其爲國破家情殊可憫請加銜以示鼓舞從之同時又有原任松潘道參政李忠臣者家於永寧爲賊所陷會同胡稱寧稱藩稱臣三家各捐千金募力士何枝等密稟蜀撫欲爲內應事覺李忠臣等闔門俱被害又有舉人胡��奠者預策奢賊必反具狀白之藩司後爲賊所獲嚴刑收禁其弟緯罄數千金轉求安氏得脫卽奮志擒酋糾合義徒屢有斬獲宋武等執何若海以降��奠之謀居多部署堵截自當一面不意在茅舍中夜彈燭花誤觸火藥兄弟俱死蜀人憐之

○先是新城伯王昇爲父母造墳援王朝采近例懇給銀一萬五千兩工部以軍工並舉帑藏空虛量給五百兩令自行營葬至是昇復力請工部復執奏懇遵前旨上從之

○以山東都司僉書廖棟補臨淸營管參將事

○薊遼總督兵部尙書王象乾以車營練兵已成查敍在事文武諸臣言臣初議練車兵三營營各一萬二千人後以戶部措餉維艱僅練密鎭一營營止畱萬人臣酌今準古定式制車以營計外列四壁壁用鹿角車八十輛共三百二十輛壁環八門每門屏以偏廂車三輛共二十四輛中權出奇獅虎車八輛輜重四輛獨輪車四十輛合之爲車者三百九十二輛以兵計四壁鹿角車及八門偏廂車每輛用兵二十五名共用兵八千六百名中權獅虎車每輛用兵二十五名輜重車每輛用兵十二名共用兵六百八十名又各將家丁及各局百總共二百名合之爲兵者共九千四百八十名餘兵九百七十餘名俱隸中權以器械計大將軍二將軍滅虜炮各二十四位百子滅虜等炮六百四十位大小共炮七百一十二位火箭六百四十匣釘板一千二百片拒馬槍六百四十架火藥大小鉛鐵子鐵蒺藜以斤計者共四萬六千有奇弓矢追風鳥銃三眼槍筤筅鉤鐮錛斧钂鈀掀鐝挨牌羅鍋水袋旗幟諸器總計共一萬四千二百五十有奇以將士騎徵馱載馬匹騾頭計原題每鎭一千匹頭今實在馬騾六百四十九匹頭見在買補務足千數以備騎徵分之則車四爲局局有百總局五爲司司有把總二司爲部部有千總二部爲營營有將將各家丁三十名爲羽翼合之爲一軍統以中權爲副總兵者一分領左右前後爲禆將者四爲部者八爲司者十六爲局者八十�全營布置之槪也臣又念楡塞阽危分遣各官於宣大延寧各鎭召募到精壯家丁及臣之舊部曲來歸者共三千餘名以一千隸車營以二千隸標下左右兩掖營隨營團練遇警分防所有文武將吏勞績顯著如贊畫兵部主事葉震生管餉戶部郎中王繼美兵備副使張朴等副總兵萬化孚等謹薦揚以備擢用章下所司

○南戶科給事中歐陽調律請廣恩詔以錄遺忠內言先朝建言國本者如塗傑朱維京王如堅王學曾四人宜予恩蔭雒於仁羅大竑等宜與題敍其以忤稅璫獲罪者如王邦才杜承芳宜量贈一官又有同爲國本忠貞顯著猶淹南寺臣而未得大用如嶽元聲者同忤稅璫困衡二十餘年猶淹南西曹而未蒙優擢如卞孔時宋時際者特表而出之以備公論至如王徳完功在社稷贈蔭謚卹之典又豈可以嘗例拘上令所司查覆

○己巳貴陽圍解本月初三日貴州巡撫王三善率監軍道向日升副總兵劉超等破賊於龍裏畢鋪乘勝長驅斬首萬餘級獲安邦彥親弟阿倫等追至老鶻關遂解貴陽之圍先是貴陽城中軍民無慮數萬人及解圍之日存者僅二百餘人而已鄕官潘潤民僅有一女亦爲兵士烹食周思稷自殺以饗士蓋食人炊骨民無叛心卽睢陽未足比烈也

○上以東省妖賊已平善後事宜著各該地方官用心整頓孟氏子孫著撫按官查明存卹墓廟速行修復該道官致祭從吏科給事中陳熙昌請也

○補蔭原任大學士王家屏曾孫遵典中書舍人以遵典父得蔭未任而沒也

○命彰武伯楊崇猷掌前軍都督府事

○調山東按察司副使藥濟眾管昌平道

○升平樂府知府鄭升爲兩淮運使

○授武舉第一名鄭惟城爲廣東都司僉書

○升江西僉書孫錫爵湖廣掌印都司南京坐營張之斗浙江都司僉書

○庚午雲南道禦史王大年言遼撫事任不同國法輕重當愼周永春原奉敕書職掌重在備虜不當與楊鎬同罪事下部議

○予少詹事兼翰林侍讀學士吳宗達母史氏祭一葬父同行並祭

○督理軍務大學士孫承宗議調西丁以習長技言中國長技半在炮車而車炮之用惟西北兵爲慣熟相應量調精銳於各該將下擇其家丁多不過百人計所調七鎭家丁共一萬二千五百名仍擇本鎭驍將統領以來其盔甲鞍馬之費可一十五萬兩卽於臣所請發帑金五十萬中如數動支再乞敕戶部查狹西見有應解錢糧或全兌或半兌給發咨批以省道路之費上命所司卽覆行

○承宗又奏畱督臣王象乾報以屢旨慰畱

○注湖廣總兵馬炯後軍都督府帶銜

○巡按江西禦史汪泗論參副總兵樂應祥革任回衛

○革貴州安順參將史良將回衛以其規避安順求攺淸浪也

○辛未督理軍務大學士孫承宗言抵關數月無一不盡之心力而亦未有一不盡心力之人如主事鹿善繼王則古臣以之管兵馬錢糧主事沈棨杜應芳司務孫元化臣以之管軍器火藥贊畫中書宋獻及羽林衛經歷程侖臣以之管撫夷買馬錢糧而兩道臣袁崇煥萬有孚奔走風霜馳驅險隘諸臣之共事亦甚勞矣今關城有兩總兵可當大敵而撫臣閻鳴泰其才可當重任此時臣宜東向登萊號召大兵宣揚聲勢上曰關城各官及將士勞苦朕已悉知俟過春防當行優敍卿殫忠抒猷安攘是賴東行事宜俱聽酌量停妥行

○承宗又奏大將江應詔旣經彈射準調用別鎭便以馬世龍佩平遼將軍印節制三部而以京營總兵王世欽調補南部與尢世祿左提右挈其三屯營當以大同總兵李懷信調補事下該部速覆

○升狹西巡撫右僉都禦史呂兆熊爲戶部右侍郎兼都察院右僉都禦史總督漕運海防巡撫鳳陽等處地方太僕寺少卿熊明遇爲都察院右僉都禦史提督操江太僕寺少卿周起元爲都察院右僉都禦史巡撫應天大理寺右少卿韓光祜爲都察院右僉都禦史巡撫江西

○工科給事中方有度言京察伊邇畱銓主察缺官得旨陳薦李長庚王永光孟時芳都著催他上緊到任陳道亨應否免代著作速議覆其各巡撫操江俱勒限到任不得遲延

○工科左給事中郭允厚陳東省善後事宜一卹死事言滕縣知縣姬文胤到任數日城陷題壁自縊急宜贈卹以勸忠義一敍守功言鉅野知縣趙延慶履任數日誓死存城宜破格行取一畱名將言楊肇基及楊國棟諸將宜畱之兗城以防反側一查遺產言妖賊富者不少乞按籍查田每鄕兵給三十畝以爲世業不必別議措餉而額課亦自不失上是其奏下部速覆

○壬申兵部覆廣西巡撫何士晉﹤鋶﹣釒﹥言思恩知府葛中選忠義激發爲泗城田州二司所信服宜加副使職銜暫委監軍節制土司都司僉書陳照加遊擊職銜督押狼兵協同進剿泗州土司峯云漢以知州量加都司職銜田州土司岑懋仁免其提問各率土兵援黔有功一體優敍上從之

○甲戌上視朝

○泰寧福余朵顏三衛夷酋虎喇哈儻麻阿等進馬恭順加賜表裏衣服並升職如例

○上諭兵部速覆樞輔孫承宗調兵更將二﹤鋶﹣釒﹥

○升南京太常寺少卿陳宗契通政使司右通政添注

○加升四川監軍僉事戴君恩爲本省參政監軍

○調狹西副使吳文企駐寧夏督理學政

○升工部員外郎錢時爲四川按察司僉事

○南京吏部尙書陳薦乞休許之

○造總督貴州雲南兼制湖廣辰衡等府軍務管理糧餉關防給楊述中總督四川兼制荊嶽鄖襄漢中軍務管理糧餉關防給朱爕元

○乙亥世宗肅皇帝忌辰奉先殿行祭禮遣武平伯陳世恩祭永陵

○大學士葉向髙等請添補閣員上從之令將見任並在籍素有才望老成幹濟的推五六員來俟朕簡用

○差戶部貴州司主事王儀解帑銀三十萬赴貴州

○太僕寺少卿田生金再請攺南不允

○原任工部尙書兼太子太傅王佐卒佐浙江鄞縣人第萬曆癸未科繇水部出守南昌尋升督學參藩轉右轄皆在江右後轉粵東左轄復巡撫江右故兩省皆頌其惠政而西江更著迨晉工侍拮據漕河隨陟司空以疾請告終於裏佐淸白大節始終如一士論稱之

○丙子貞惠安和景皇后忌辰遣靖遠伯王永恩祭陵寢

○刑部等衙門會審錢千秋事言徐時敏金保玄假掜關節詐士子賄物而錢千秋入其套中玆審三犯俱曰主考未傳此關節則三犯當問以應得罪名主考不知情不必以莫須有懸坐也錢千秋當黜革充戍以正士風徐時敏金保玄二姦一戍允宜尢當枷號示眾其主考房考𨿽未明露關節不能覺獘防姦亦難免疏虞之罪宜正顯罰得旨錢千秋等俱依擬發遣錢謙益鄭履祥失於覺察各罰俸三个月

○河南都司周之禮有罪命撫按提問如律以部卒私逃且逼死東橋驛丞也

○遣浙江道禦史徐景濂巡按漕儲

○戶科給事中阮大鋮言敕法宜平用人貴當乞敕法司將康應干牛維曜立加逮訊劉時俊速爲審結仍沛明旨令範醇敬仍以原官致仕不必起用諫言察注諸臣早爲錄用則刑罰淸用捨當人心莫不服矣得旨牛維曜已有屢旨該部如何停閣日久並康應干都著該省撫按官卽拏解來京究問劉時俊著法司速行質問具奏余著該部議覆

○丁丑上視朝

○兵部覆督師孫承宗﹤鋶﹣釒﹥言輔臣欲身向登萊號召大兵臣深服其雄略但登萊有撫臣有鎭臣簡選水兵訓練遼兵磨礪以須傳檄督催敢不立應輔臣在關則將士之神气自揚登萊之血脈自貫實未便去關一步也懇祈天語申飭登萊撫鎭趁此冰堅著意圖之以湊輔臣之手楡關益有賴矣得旨關事倚重輔臣仍聽酌量行海防事宜著天津登萊撫鎭官用心料理聽輔臣調度

○兵部又覆承宗調兵更將二﹤鋶﹣釒﹥俱如議惟二屯營一缺李懷信廉勇素聞但抱病未痊遽難輕調撫臣議用王威蕭如薰二弁皆宿將應起王威補三屯營與孫祖壽同作關門之後勁其蕭如薰容臣部酌用俱從之

○兵科等衙門給事中等官賴良佐等奏竊聞一法立斯一獘生顧非酌古準今權人情而畫一布之鮮有不旋更而旋窒隨窒而復更者臣等辦事存卹見衛吏收參半屬遊棍頂充儲糈坐糜而官未收其用近以包攬積習牢不可破臣反覆思維只有明許各吏給假扣月糧少佐軍需私自買閒回籍者有禁計每歲可節省倉米二三百石頃臺臣張應辰﹤鋶﹣釒﹥議裁衛吏名缺其法覺較直截乃諸吏環臣等泣訴若有朝不及夕者以彼離鄕別井攜妻挈子之苦奔走牛馬之勞需此月糧存活若槪裁之不獨吏不聊生而衛亦恐廢事臣等酌其勞逸以定去畱各衛如吏工房吏及鎭撫司吏可裁也如吏禮兵如戶房皆有職役不可裁也總七十七衛所計之可裁三百餘人歲可省月餉三千六百餘石其諸已收參在裁缺之前者應聽其告假回籍假滿赴臣衙門驗銷準作實歷起送仍畱此虛缺以﹤鋶﹣釒﹥通吏農之壅滯者庶此輩不隳功半塗而國家功令亦少申矣至每名每班六兩之說似當再酌衛缺非別衙門比其■撥而來者皆鳩形鵠面衣食且不給似難辦此是之謂釐獘當維其始也自遼廣淪失召募取之市棍則烏合易爲鳥散議者欲取之舍丁謂逃徙亦可根究臣科同部臣公選三千壯丁查其住址鄰佑計其年貌疤痣造冊咨送京營附操乃查勘無聞也練操不赴也一槪登籍開糧已屬朦朧虛冒嗣後臣續收五千餘丁混冒依然數月以來開支過月餉八萬餘石轉盻來歲非得十萬餉飼之不可天不雨粟地不攺辟此十萬軍糈將安出乎聞各衛妖弁私受市棍金錢詭掜餘丁混冒開糧之後市棍又轉以其名餉私行鬻賣國家未收門軍之用百姓日受加餉之害此何不深長思也合請敕科部公同弔取各衛黃冊磨對丁捨實數有冒充者一槪汰去一一保勘明白方許計名登籍咨送京營操練至各衙門舊軍亦須汰其老弱查其包占一槪淸出選補獘竇庶幾一淸是之謂立法當慮其終也得旨這奏內挑選捨丁糜費軍餉未見實用者卽行議處余著該部並覆

○浙江道禦史陳保泰言今天下兵戈搶攘若遼東齊蜀黔滇叛逆四起危亂極矣乃今用兵之處則受兵之害不用兵之處又受募兵之害市井無賴之徒又私行召募名曰義兵招呼黨類千萬成羣近日永平僉事張春揭稱浙直燕齊中州秦晉諸處有結忠勇會者有倡同仇社者有約忠義交者此皆姦人之雄借此名號鼓亂天下而郡邑有司方且耽耽逐逐朘民脂膏肥已囊橐以至神怒人讎徧處伏戎懵然罔知如齊蜀之變瀘州鄆縣諸處豈無城守之吏哉而一旦委去拱手送賊可爲痛恨近日東省妖叛聞淮揚之間募兵四出姦徒乘機倡亂泰興城門晝閉數日揚州市上椎埋屠狗之徒黃蓋腰金橫行肆虐人莫敢問賴知府楊嘉祚知縣陳烜奎立杖數人系之獄中人心始定此輩亡命奉何部題猴冠招搖荼毒裏中誰爲作俑生此厲階近聞臣鄕有大變數起有一錢會起義兵聚眾近千於九月初三日舉事放六炮不響爲其黨出首而洩不然泉郡之不爲山東者幾希又聞紅毛番築城彭湖眞番不過三五隻船餘皆雷公老賊藉倭橫劫海上賴撫臣威令嚴明稍稍斂戢不大生心然此姦宄不逞之徒五聚六合乘機思變脊脊危形可爲寒心近禦史夏之令練國事有﹤鋶﹣釒﹥入告奴酋揮金布置妖賊分散令旗皆極眞極變之事自輦轂畿輔以至省直郡縣實繁有徒況所在城池不固守禦不設儲糗不備姦雄已竊竊窺之何所憚而不爲臣以爲募兵之役一槪名色札付當行查追其有聚黨結夥私立名號者當廉其渠魁立殲之勿滋蔓延而有司以繕城固圉積貯之外尢當以嚴行保甲團練鄕兵爲第一義保甲嚴而家無捍网之姦鄕兵練而人有幹城之固此不過一郡邑守令之事尢在撫按嚴明率屬各守其土爲天子惠養元元而天下治矣上納之令撫按官作速沒法制禦著實舉行

○予故武平伯陳永祿武安侯鄭惟孝各祭葬如例

○四川巡按張論請畱遊擊陳廷對以新升職銜照舊管理四川行都司操練事務從之

○遣江西道禦史施梁長蘆巡鹽雲南道禦史李日宣河東巡鹽

○戊寅以恭寫光廟貞靖賢妃冊文賜輔臣葉向髙等銀幣有差

○攺廣東參將楊洪震於偏沅以新升職銜充巡撫標下中軍加都司僉書劉文昭遊擊將軍管偏沅左營事守備鮑釗都司僉書管右營事從偏沅巡撫楊述中之請也

○革振武營都司僉書髙珍昌平鎭右車營都司僉書髙爾爵俱回衛以直隸巡按梁之棟劾其不職也

○畱新升昌平遊擊張應宸於山西管太原營參將事

○畱新升徐州總兵張嘉策於福建以都督僉事新銜管南路副總兵事仍催福建總兵謝弘儀速赴任協剿紅夷

○奪禦史吳甡俸三月甡以災異疊見﹤鋶﹣釒﹥祈修省內言海內民窮已極乞蠲免加派上曰時事多艱朕未嘗不畱念爾每臣工並無設處兵餉之策只是空言卽如蠲免一事屢行陳奏全不計及近餉吳甡泛漫瀆奏姑奪俸

○遣禦史馮三元巡按浙江劉廷宣巡按狹西陳保泰巡按廣東溫臯謨巡按四川

○己卯追封光廟選侍劉氏爲貞靖賢妃皇二第爲簡懷王皇姊爲悼懿公主遣駙馬萬煒等各行禮

○升簡討王祚遠曾楚卿爲右贊善與羅諭義孟紹虞管理文官誥敕

○予原任漕運臨淮侯李邦鎭大理寺卿周光鎬各祭葬如例

○承襲定西侯蔣惟恭

○兵部酌定武官選法一用掣簽以杜趨避一酌選期以免守候一酌品級以抑躁兢一錄舊科以﹤鋶﹣釒﹥壅滯一廣收羅以期效用一汰不肖以淸員缺一遵欽依以重君命一拔世職以全器使一禁雜流以杜冒濫一禁苞苴以杜營求上依議

○吏科右給事中汪慶伯言有功不賞有罪不罰𨿽堯舜無以治天下今東西獻俘都人屬目𨿽東土尙議善後奢賊尙稽天誅然可以餘寇之旁軼而緩敍鄒滕乎可以江門之衄遵義之失而並忘成都重慶乎又聞新都之克復與死守錦城實相犄角佛圖關之奪險南城坪之截援與計馘張樊實爲表裏景州之返旗殲賊與東省之芟薙實爲呼應勿以主兵掩客兵之赴義勿以文吏掩武吏之血戰至周著拮據危城圍甫解而彈文及之無論勞臣解體而西南何以資其一臂之用臣謂當之宜結者此也明時舉李達是否激變有撫按之勘﹤鋶﹣釒﹥劉時俊是否通夷有監軍之面質昨又奉作速從公問擬之旨該部諒不稽延但頃見冒餉盜臣何棟如者言路交章則從容付之查勘關臣查奏又展轉問其中軍事事不斷如此能免兔爰雉罹之譏乎臣謂罰之宜結者此也且一卹典也護國本之王徳完何以不得視孟養浩死封疆之顧頤何以不得視崔儒秀急公狥難之徐可求何以不得視袁應泰一罪人也王文燁梟斬當矣而李秉誠慣逃何獨握兵王一寧管大藩等駢逃何獨無恙顧大猷逮議當矣而孟淑孔張思任窮凶嫁禍何反逍遙佟卜年長系是矣而逆賊周邦泰家屬安在何置不討至於固始之擒殄首亂沛縣之發覺傳旗彰徳勒兵下操而親散悍宗之糾聚九江道開諭戈陳而縛獻邪謀之首惡溫處道禁米入海而降獲百千之劇盜可謂曲突徙薪不讓勝兵十萬所當亟旌其伐也乃臣竊反覆於東西之故又謂定蜀所以救黔宜速從事遵義戴君恩才足辦此儻趨之兼程與總督密密料理而帑金之速補解滇省之攺節制又一一應手恐將來兩酋皆不出此彀中東寇之初發也識者皆以運道爲憂幸漕臣殫精萬艘畢達然直河口至夏鎭三百里內兩岸蕭然一夫大呼進退無所而連軍殊非禦寇之料近日徐州設總兵頗稱得策然宜以夏鎭增兵三千專敕防河與南之淮揚北之濟寧臨徳諸軍相爲聲援而官旗一切不受管攝每歲漕臣得以舉剌從事則有勛總之利無勛總之害且永杜勛總覬復之端而壯咽喉虎豹之勢是又目前之急宜圖者也章下部議

○補蔭原任大學沈鯉繼嗣孫咨送監讀書

○蔭日講官左諭徳龔三益子九鼎入監讀書

○庚辰上視朝

○加禮部右侍郎錢象坤太子賓客升少詹事來宗道爲禮部右侍郎兼翰林院侍讀學士協理詹事府事以其日講勞深也

○吏部尙書張問達等會同都察院左都禦史趙南星等覆吏科都給事中魏應嘉給事中甄淑周之綱給事中尹同臯河南道掌道事禦史胡繼昇禦史練國事南京工科給事中徐憲卿禦史王允成條陳京察諸款言令甲六年一舉內計將以辧別官方澄汰流品典綦重也大都人臣服官無過職業操守兩者而已勤愼主於集事介節矢以持躬以此觀人猶農之畔而女之貞也然而未易言也用獨不如用眾則各衙門之咨訪欲博焉單冊匯之印官而奉旨書名應自無含沙之害信耳不如信目則各堂官之品隲欲定焉揭考送之歲裏而畫題面訂又何有捉影之疑一署也或淸流之接武或敗類之比肩數有乘除盈縮何拘往額一人也或名實之不孚或初終之互異品有眞僞題評敢信虛聲好醜妍媸當人之面目自在無意中賞鑑偏眞東西南北仕人之途轍盡寬大同中方隅何設公論共惡者數其罪與眾棄之固不敢藉口憐才致巨姦有漏网之幸輿情猶惜者原其過與眾寬之亦不敢侈言幽斥俾中人興竭澤之嗟以致匿名飛揭多出讐口中傷宜投水水火貲郎墨客積有造單往事直屏門墻罪狀之耳目旣彰據實處分則亦已矣何必詆闈幃而飾曖昧情節之裝點果誣憑公昭雪有何不可豈得拘破甑而溺彈章總之無黨無偏仰以遵王道蕩平之路矢公矢愼欽以奉聖主黜陟之權如是而已矣乃臣等尢以爲捐成心而破門戶於今日之舉爲第一義焉蓋論人不分畛域則混同何至不忘論事不涉根株則空洞豈遂深入惟是藩籬一別勢必■流而窮源局脈一分輒爾索瘢而洗垢人因人而互及不問臭味之本殊事與事以相連弗念原委之各別防異時之報復盡剪萌芽慮傍觀之不平並除羽翼快意一時貽譏千古故臣等謂捐成心而破門戶尢爲今日第一義也得旨京察大典卿等覆議俱公平妥當還著實行

○兵科給事中沈應時﹤鋶﹣釒﹥陳狡奴情形叵測當關備禦宜嚴大略述回鄕塘報謂奴必入犯而欲登萊與山海嚴爲之備因薦毛文龍胞弟雲龍可用上以應時不知大體輕言封疆事奪俸三月仍戒不許擅自抄傳毛雲龍卽擬委用

○以妖賊謀截運道錄文武諸臣護漕之功總督漕運戶部右侍郎李養正等命吏部優敍遊擊楊大烈等加銜復官賞賚各有差

○予廣寧死事總兵麻承宗祭一壇仍於本處建祠

○升建昌府知府胡明佐爲山東運使

○升河南都司僉書陳繼勛山西都司僉書邵繼康登萊遊擊蔡同春各都司掌印繼勛大寧繼康江西同春湖廣鄖襄守備饒啟祥山東守備謝春壽福建坐營陳天策文登守備周鴻謨南陽守備吳有成萬全守備陳志巍各都司僉書啟祥雲南春壽廣東天策湖廣鴻謨萬全有成河南志巍興都

○蔭原任兵部尙書周磐侄男紹芳國子生

○吏部題議順天永平保定河間府屬及山東登萊二府與川貴雲南廣西偏沅一帶州縣已奉旨俱算邊俸今當天啟二年十二月之期乞遵例行取考選又言山東鉅野縣知縣趙延慶直隸大名府推官陳世埈照新例行取報可

○辛巳上以追封貞靖賢妃簡懷王悼懿公主禮成賜輔臣及中書官銀幣有差又以輔臣史繼偕奉命恭題簡懷王神主復賜銀幣

○浙江道禦史曹守勛﹤鋶﹣釒﹥薦原任薊遼總督文球光祿寺卿李本固保定巡撫胡思伸宣大巡撫董可威章下該部酌量敍用

○升太僕寺添注少卿田生金大理寺右少卿添注

○起補原任雲南按察使梁應澤狹西布政使司右布政

○停各衙門添注從禦史陸獻明之奏也

○兵部覆四川死難諸臣並核功罪以明勸懲議將徐可求攺蔭一子本衛指揮僉事世襲駱日升李繼周贈光祿寺卿蔭一子本衛實授百戶世襲郭象儀贈光祿寺少卿蔭一子本衛正千戶世襲熊嗣先洪應科宋國柱王三宅叚髙選俱贈尙寶司卿蔭一子本衛試百戶世襲王碩輔左重洪維翰俱贈尙寶司卿蔭一子本衛正千戶世襲徐大禮贈重慶府同知蔭一子本衛實授百戶世襲黃啟鳴贈重慶府通判趙愷贈重慶府同知蔭一子本衛試百戶世襲董盡倫攺蔭一子本衛指揮僉事世襲楊愈懋贈左都督襲升三級仍蔭一子本衛正千戶世襲賜與祭葬龔萬祿贈都督僉事蔭一子實授百戶世襲餘各贈爵及襲升攺級翁登彥楊汝昇吳宏業等聽吏部優升袁中繡雷安庶等勘明優卹余失事諸臣袁朝華等行勘另議周禮嘉等勘明定奪何起蛟等巡按禦史提問得旨俱依議朝廷卹典以待忠義之臣原自從厚但死節死事當有分別若一槪濫予何以示勸以後吏兵二部還酌量行

○援遼總兵毛文龍以登撫所遣管運參將黃胤恩推官孟養志等發到糧餉並布疋軍器火藥等物復蒙頒給敕印旗牌授以援遼總兵便宜行事具﹤鋶﹣釒﹥謝恩又言天寒冰結奴必駕禍江東乞速發川浙精兵四萬以圖恢復上以文龍立功海外忠勇可嘉所奏卽令部覆管運各官從優敍錄

○太僕寺卿柳佐﹤鋶﹣釒﹥言都司僉書萬邦孚指揮戴有年等領銀買馬多踰年餘少者亦不下半歲乃泄泄不報漫無歸結且其見在或羸瘦骨立或僅充中駟未有堪禦虜者是空朝廷之積貯而徒以充武弁之橐也乞敕下兵部將萬邦孚等所交馬數算價扣追以後各邊用爲令各巡撫委精明廉幹府佐赴邊易買如保定撫臣張鳳翔用銀一萬兩買馬一千五百匹傳者稱爲上駟庶於馬政有禆乎得旨買馬系軍國急務如何拖延日久且以廋弱充數萬邦孚等都著查明完欠作速追還以後選委廉能官市買不得夤緣克落

○兵部覆延綏巡撫佘自彊﹤鋶﹣釒﹥馭夷上策戰款無定衡斟酌於利害之輕重商較其省費之多寡如是而已自有東事以來坐名徵調而久經戰陣之健兵盡按圖索驥而追風逐電之上駟盡盔甲器械與俱而營伍之披戴執把盡東西兩路缺餉經年庚癸時呼驚心駭目較之數年以前時勢奚啻霄壤間欲循襲往例置勝敗利害於度外破款爲戰以僥幸萬一乃銀庫懸罄師行糧食取之何所收降固無勝著乃計日計食給之何項彊虜在外饑卒在內撫之何策兵連禍結誰爲接濟事關封疆不得不長慮卻顧姑念套酋悔罪自新宜許其續盟受款以示

天朝無外之仁其天啟元年該虜犯順應行裁革以天啟二年爲始查炤舊規開市領賞月馬十五匹於舊時馬價撙節裒益支給銀三千兩於裁革元年撫賞銀兩內動支比至支盡仍於歷年裁過撫賞餉司借於軍餉銀內取給其舊講王封金印八年市賞等十三件俱寫入邊約悉行杜絕再不許混行題請如吉能同各部酋首年年恭順年年給賞如或生事通行裁革分別剿處庶恩信布昭畏懷無悖善後無遺策矣上從之

○壬午水星逆行畱守井宿

○以年節賜大學葉向髙及講官盛以弘等正字官馬鍵等銀幣有差

○差戶部貴州司主事曹履吉管海運新大二倉

○蔭光祿寺卿吳宗堯子之瑞入監讀書

○塡補試禦史王會圖貴州道李蕃廣東道

○復除山東道禦史劉重慶江西道禦史王心一

○升雲南右布政閻溥爲本省左布政

○癸未吏部尙書張問達等會同兵部尙書董漢儒等覆禦史王會圖聯絡四省﹤鋶﹣釒﹥言黔瘠國也今孤城久困自非借力於鄰省唇齒相依首尾相應則黔必不救故原議督黔者轄辰嘗衡永等十一府而兼滇南以資徵調督蜀者亦議轄荊嶽鄖襄四府並漢中一府不惟專力可以自保亦且欲其分餘力援黔惟是滇與偏沅旣云相去數千里而自滇至偏沅必繇建昌一路是滇必借力於蜀而後能畢力於黔則凡文告之往來軍資之遞轉蜀必加意爲滇乃所以爲黔計蜀督臣必有以辧此矣至廣西已到之兵將旣屬偏沅調發則未來之接濟尢宜俟偏沅借資儻嗣後或偏沅督臣大聲疾呼臣知廣西撫臣義在急公必不以節制所未到而膜外視之容臣部移咨申飭施行得旨蜀滇黔粵聲援相及心力宜協依議行督撫各官一體遵行

○禦史曾陳易請集眾思以定廟算大約謂自有東事以來戰守之議幾成聚訟今日欲省議論宜求畫一乞敕該部會集九卿科道從長計議一切關內關外登鮮牽制及京師自固之策議定總具公﹤鋶﹣釒﹥覆奏施行毋待臨期彼此互爲是非部不勝覆罔所適從也上以其﹤鋶﹣釒﹥付兵部兵部覆言臺臣此﹤鋶﹣釒﹥旣開忠益之門復杜紛囂之漸從此當事之臣不苦左右畫甚便計也容臣發單集議施行得旨疆事當責成邊臣爾部又有專責只咨訪從長舉行不必發單會議致滋紛擾

○先是禦史夏之令有﹤鋶﹣釒﹥言毛文龍孤軍客寄海外難於急濟議當撤回並言賀世賢死戰之功宜敍上謂文龍宣力海外豈可輕詆且以夏之令吳甡沈應時三人泄事辱國傳旨革職爲民著九卿科道會勘具奏原本不許抄傳

○大學士葉向髙等揭救言毛文龍在海外兵力單弱接濟甚難朝鮮之情形又不可知昨登萊巡撫袁可立有﹤鋶﹣釒﹥甚言糧餉之無處海道之艱危五千淮兵之渡海者率飄泊於各島未有一到而文龍有﹤鋶﹣釒﹥亦云必得兵四萬而後可以有爲臣等度今日之財力必不能辦此然則三方布置之說竟未易行之令之貶抑文龍𨿽爲太過而其深憂遠慮亦不可謂無見也乃以爲與吳甡沈應時會同辱國泄事於外不亦過乎賀世賢沈陽之敗竟無消息故人謂其降奴乃至今奴中不聞有世賢其人傳者多謂世賢實系戰死俟有的信尙當褒卹乃以爲與之令交通不愈枉乎之令巡視中城拏獲姦細輦轂之下方賴以肅淸而忽以一言之失遽致削籍以後𨿽有彌天姦惡亦不敢問此其干系不小也至於兵機進止自有該部職掌若九卿科道會議徒致紛紜昨於兵部覆曾陳易﹤鋶﹣釒﹥已奉上傳擬旨不允矣國家大事必求妥當不敢不言伏望聖慈炤察上以進止機宜已有旨聽毛文龍自酌且多官議論俱令牽制奴酋夏之令如何逞臆妄言姑不究這所奏還著該部並議歸一來說原本不許抄傳

○總督川湖雲貴張我續二﹤鋶﹣釒﹥一言成都解圍之功一言克復重慶之功備敍文武有功員役以彰激勸俱下兵部

○命工科給事中郭興治巡視庫藏

○差四川道禦史張修徳京畿刷捲

○差戶部雲南司主事閻暖徳州管倉

○升都司袁勛爲遊擊將軍管墻子路參將事都司孟吉爲遊擊將軍管喜峯路參將事守備王應登爲都司僉書管密雲振武車營遊擊事從總督王象干請也

○升狹西按察司副使董和爲狹西苑馬寺卿兵部郎中趙謙河南布政使司參議

○巡撫登萊右僉都禦史袁可立以地震再儆﹤鋶﹣釒﹥陳修備實事一設將領謂登萊之皇城島兩遊擊及成山威海等處俱系緊關衝要宜添設欽依以重事權一定邊餉謂登萊水陸分防以二萬兵爲額每兵月餉一兩五錢歲計費餉銀三十六萬馬料操賞修船諸費不下數萬新餉四十萬畱用尙存見少又請修戰艦備器械預籌毛帥之接濟嚴詰遼人之渡海﹤鋶﹣釒﹥下該部

○兵部覆戶科給事中阮大鋮籌邊治內﹤鋶﹣釒﹥言科臣所陳一謂籌邊宜鎭靜欲大家省議論急呼應以安樞輔之心而湊其手臣與諸臣宜共勗之至關上增設緝姦一道以防賊諜迆西專設誅逃一營以固士心容行輔臣聽其簡擇委任一謂治內宜振揚欲守令實心做事如繕城浚壕淸軍積榖嚴保甲練鄕兵之類果能實心幹辦便是眞循良而撫按卽以此爲殿最不必混用駢語至安慶要地亦瘠地衛兵額餉未免秦越若以二府屬巡江禦史考成庶有宿飽之兵自無竊發之警上依議

○攺南京工部尙書何熊祥爲南京吏部尙書

○升兵部右侍郎李瑾爲本部添設左侍郎順天巡撫劉曰梧爲兵部添設右侍郎大同巡撫髙第爲兵部右侍郎太常寺卿朱光祚爲都察院右副都禦史協理京營戎政太常寺卿陳於庭爲大理寺卿太常寺少卿孫居相爲都察院右僉都禦史巡撫狹西

○升嘉湖參將江之靖爲狼山副總兵貴州都司胡嘉定爲安順參將升廣東練兵遊擊王揚徳爲昭平參將鎭邊參將王應槐爲五軍八營參將福建都司沈志亮爲瓊崖參將尢固都司王希曾爲蘆塘參將浮圖守備胡進忠爲神樞十營佐擊南京遊擊王應文爲廣西巡撫坐營狹西都司董用文爲神樞四營佐擊坌道守備趙廷壁爲昌平左車營遊擊萬全守備孫大啟爲五軍五營佐擊山東都司僉書董國威爲寧山遊擊南京遊擊劉崇禮爲疊茂遊擊中都都司僉書陳奇偉爲福建中路遊擊宣府遊擊錢中選爲通州參將狹西都司何道興爲神樞二營參將柳溝參將秦光祚爲馬水口參將長安守備許定徳爲神樞五營佐擊

○乙酉孝元貞皇后忌辰奉先殿行祭禮遣博平伯郭振明祭慶陵

○給太子太保兵部尙書兼東閣大學士孫承宗三代誥命

○宣大總督王國禎緝獲妖賊鄭振明侯徳等以聞命部院知之鄭振明卽沛縣李英所供大同教主也

○敍平妖靖亂功加升山東巡撫趙彥兵部尙書都察院右都禦史保定巡撫張鳳翔河南巡撫馮嘉會各都察院右副都禦史俱照舊巡撫

○刑部左侍郎楊東明四懇允放上許之

○禦史溫臯謨爲粵東死事將士請給卹典言沈陽之戰武舉關鎭明爲陳策參謀身先士卒陷陣死節徒以名位不彰遂致泯泯鄆城之戰兵分三路而粵兵居中值賊勢洶湧左右兩軍各避上山而粵兵獨接戰陣亡指揮陳謙等及軍士數百人復以撫按不報幾致埋沒乞行查議卹又言澳夷火器可用其人不可狎乞募其器而罷其人兵部覆言粵東將士血膏原野不一議卹何以鼓勵士心應行咨東撫備查陣亡人眾以便卹錄鎭明行遼撫詳查至澳夷大炮聞閩粵間有習其技者但得數人轉相傳教誠不必用夷人上謂夷人已經該省遣發著作速前來余依議行

○賜魯王壽鋐白金百兩文綺十端降敕獎勵以其捐貲助餉除亂安民有光屏翰也

○丙戌以衡府寧陽王載垿慶府鎭原王伸室�隹代府路城鼐鑏沈府內丘王珵塤荊王由樊各薨逝輟朝一日

○差戶部浙江司郎中張元芳管理糧冊山西司郎中姜兆齊管揚州鈔關福建司員外劉必達管淮安鈔關南京戶部雲南司主事毛可教管理錢法

○吏科給事中周之綱條列時獘言今日大小臣工大都悠悠泄泄以虛文相塗飾借彌縫爲巧術有名無實臣竊有慨於中者數數矣如一責成也凡邊情吏治查核勘問嚴旨非不申飭但上以爲急而下故以爲緩有科抄到部未必行行未必卽結局者若何棟如之侵盜按臣查算已明必欲再尋遲著以開遮辯儻遊士任之冒破亦復如此則國家數十萬之金錢徒付逝波朝廷震赫之成命不幾視爲故紙乎此所謂有申飭無奉行者也如一條議也朝上夕下聽納無不如流但甲可乙否漫無定執如科場一事非科臣成明樞之一﹤鋶﹣釒﹥則說鬼說夢幾成漏网又如劉時俊通夷本無的證縱放或有根因若如本人之自侈其功而全無影響之事不知監軍何以輕報督臣諸臣何以遽形奏牘則朝廷提勘之明旨皆輕而南北交章之彈文俱風聞噴血之口矣其誰受之卽此一事可槪其他此所謂有議論無主持者也如一加納也正以遼餉之摉括遂成援例之濫觴監生吏員納州縣佐貳等官是明以官爲市已不可訓矣矧納辦納歷又至穵年千頭萬緒眩亂耳目甚且有白身而徑納者非監非吏行同鬼魊故守株待兔之人窮年候選以至赤貧無歸白首不除此所謂有事例無澄汰者如一起廢也黃髮摉於山谷白駒幾無畱艮然有滯而未通者如臣癸丑一咨濮中玉張光房張廷拱趙運昌曠鳴鸞等五人矯持有聲浮議忽起恃以不諧時好遂致蹌踉受屈𨿽諸臣原不擇官何望三遷但當公道大明之日賢材顯陟之時不得與起廢者同升豈情之平乎此所謂有﹤鋶﹣釒﹥通無伸拔者也懇祈皇上畱意安攘嚴責有無名實以勵臣工得旨劉時俊提勘已久著遵屢旨作速問明具奏事例並濮中玉等該部酌覆

○巡撫遼東右僉都禦史閻鳴泰陳選兵實數並練兵實法以固關守言關上原數新舊官兵共七萬九千八百六十九員名新舊馬匹共一萬二千七百六十匹除革退三等官兵共一萬四百六十一名不堪馬四百八十四匹外通計見在主客官兵匠役共六萬九千四百五十二員名馬共一萬一千七百四十三匹然調撥分防各有信地此外覺華島遊擊金冠水兵一千二百七十六員名參將祖天壽遼兵八百七十五員名此選兵之實數也近日兵法之精無如先臣戚繼光鴛鴦陣最善而向來兵不習藝卽欲效之不能於是每營各萃所長每隊各精一技而又修戰車爲車營演火炮爲先鋒制綿甲采山挺以補器甲所不及此練兵之實法也然法與怨相�而怨與法相左臣前﹤鋶﹣釒﹥所謂在己之奴滅而在奴之奴不足云尢今日安危第一要訣也得旨這所奏查點兵馬實數及訓練方略具見振刷以後還悉力擔當不必以嫌怨爲慮

○丁亥上禦文華殿恭進禦牒

○禮科給事中郭興言陳今日急務七款一考成當核一楡關當嚴一兵餉當淸一計典當公一士風當正一逆族當誅一令甲當申上以所奏多切急務中外臣工各宜省圖盡職以濟時艱廣平等府監覊佟養眞逆族著該撫按官速提扭解來京議處

○上以京都武威宜壯營陣紀律著總督並分練總兵各官如法操演務令刻期攺觀毋得仍前玩忽器物選委制造仍嚴行稽核不致虛糜帑金從協理戎政張經世請也

○予原任遼東經略兵部右侍郎兼都察院右僉都禦史袁應泰祭一壇給三品全葬

○工部尙書姚思仁覆工科劉弘化﹤鋶﹣釒﹥言科臣之意大約欲嚴審解官如鄭之耀等嚴提姦商如王大徳嚴究受賄如虞衡司吏書等禁絕預支淸理拖欠俱今日急務其他尙有未盡事宜謹開列六款一曰山陵慶陵規制同於昭陵昭陵費至一百五十萬今慶陵僅七十萬臣等萬分節省從無預支但畱工庫銀未解者大工帑銀未發者事例開納未行者外解催促未來者速爲處給庶今冬物料旣積來春開工有濟二曰軍需科臣欲嚴禁預支誠爲有見但有不得不預支者如藤竹買於浙江熟鐵買於福建石��硝買於山東生鐵買於山西若以空文徒手必不能應惟於關領銀兩時查程途遠近立爲限期違者追比庶姦人無所容而軍需有賴三曰錢糧工部額編皆有頭項卽依期起解而不時之傳奉無名之支取尙不能應今或以采木題畱織造題畱建府軍興題畱而不畱之數亦拖欠不解乞天語叮嚀如再有題畱臣等執奏查參庶興作不至難繼四曰工作此後各工報用匠若干名須開造成何物報用夫若干名須開搬運何料如不細開不準關領庶工作有稽而錢糧無冒五曰修理凡應修應造例差官估計工完報堂以領錢糧此後須堂官親估方準興工庶免費出無經六曰卹典文官三品以上葬費不過三百餘兩惟是內臣勛臣戚臣俱炤祭壇以爲厚薄少者數千多者數萬今帑藏一空豈能取盈故臣等於大璫社茂冉登等減數千爲三百戚畹王鉞等減萬五千爲五百荷蒙兪允乞卽著爲定例庶恩卹不至濫觴而財用亦得少裕上俱依擬

○刑科左給事中尹同臯等奏玆當歲盡目前所最急者有原任贊畫劉時俊撫臣周永春科臣明時舉與臺臣李達三案當細加查審早爲結局並陶朗先何棟如等速行嚴究庶人心定而法紀明又言張我續鎭撫中州時借募召爲摉括不下幾十萬磁州之支數具在一查卽明凡屬隱冒盡追濟餉亦大快人心事也得旨劉時俊已有屢旨張我續暫畱督兵不得苛求陶朗先餉銀著便差風力給事中一員前去會同撫按官逐一查核詳確開報遊士任募兵餉銀已行淮揚撫按官嚴查其渡海分防見在官兵著該省點過名數是否眞正可用一並會查明白具奏

○兵科給事中魏照乘復﹤鋶﹣釒﹥劾何棟如及買馬諸弁萬邦孚等上命何棟如著彼處撫按官提至山海關質明追贓萬邦孚等著作速查明具奏

○戊子賜原任南京左都督董一元並妻祭葬如例

○予原任湖廣按察司僉事建言礦稅被逮卒馮應京祭一壇

○升中都運總錢嶽爲廣西都司僉書原任都司僉書朱蔚爲福建都司僉書江南坐營張家兆爲廣東都司僉書

○己丑以纂修玉牒成賜輔臣葉向髙等及纂修官周如磐等銀幣有差

○桂王庶第二子生準近例百日賜名之國後仍照例行

○命兵科給事中彭汝楠巡視京營

○督理遼餉戶部右侍郎畢自嚴言朝鮮運道險遠登萊假途便捷乞速行該撫按轉行道府及時措置海運事宜章下該部

○予故定西侯宋光夏祭葬如例

○贈原任巡撫南贛右僉都禦史孟一脈爲都察院右副都禦史並祭葬如例

○巡按直隸禦史倪應春以畿東重地民困已極﹤鋶﹣釒﹥陳關切事宜一議驛遞謂驛遞宜加工食以募舊役不宜僉派富戶各省協濟銀兩應如考成法勒期解給一議糧艸謂艸束宜於未秋之時擇一精廉判官議定市艸之場量增其直則官民兩便一卹臣私謂各官養廉己薄復將舊例遞減遞削百責交萃一飽無時宜免抽扣以卹其私一議衙役謂今日添設文武諸事艸創顧添衙門而不添差役添差役而不議工食事體不便宜酌定支給一議鄕兵謂鄕兵之練必先擇人遵化鄕官馬思恭忠憤慷慨宜酌量起用開幕永平責以練兵俟有成效優擢以風有位﹤鋶﹣釒﹥下部議

○升湖廣按察使馬諫爲雲南布政使司右布政廣西梧州府知府石廷舉爲福建運使

○庚寅戶部尙書汪應蛟七﹤鋶﹣釒﹥乞休上許之以主計勤勞加太子太保命馳驛回籍

○南京戶科給事中歐陽調律奏建文皇帝乃太祖髙皇帝嫡長孫也繼統則正享國亦久寬厚仁明無敗度敗禮之失叔侄相承又非攺玉攺步之變而始終年號不著廟祀不舉前者猶謂怵於忌諱知非得已獨怪夫後者牽於因仍遂至尙成缺典也此非獨臣今日之言也成祖時已鑑死事諸臣之忠漸寬禁令悔不及用練子寧矣至仁廟時嘉方孝孺等之忠盡弛黨禁矣孝廟時先臣吳世忠請表祠諸臣矣神廟登極卽沛然嘉與諸臣建祠祀鄕矣夫未有念其臣而反遺其君也比皇上覃恩普被近見浙撫臣之請亦以卹方孝孺而錄其後而坐視大典久缺不及修補更待何日故臣謂國史另編建文五年以昭統系無俟再計而廟祀不容不議者乞敕下廷議設誠力行無使天下終謂聖明有缺典也上以事情關系大典著禮部會同九卿科道官看議來說

○命雲南道禦史趙於逵巡視殿門工程

○廣西道禦史方大任薦原任翰林院編修吳應賓制行端嚴名理透徹所著宗一聖論性善解諸篇尢足正人心砭俗習𨿽廢疾不堪用而立言垂世無用之用更甚於有用乞敕下閣臣覆議俾以新銜致仕至臣邑尙有吳用先盛世承均應薦達以表遺佚得旨吳應賓聽閣議具奏吳用先著該部酌用

○升甘肅永昌參將王用予甘肅副總兵寧夏西路參將任中英延綏東路副總兵神樞三營遊擊葉恕山西代州參將徐州參將劉炳文補杭嘉湖參將五軍四營遊擊徐鎭都黃花鎭參將山東掌印都司楊國棟臨淸參將寧夏遊擊馬載道寧夏北路參將甘肅大靖遊擊王承恩宣府南山參將大同遊擊宋守義井坪參將紫荊關遊擊劉汶神樞八營參將宣府永寧遊擊劉灝五軍二營參將都司僉書方戡之廣東練兵遊擊狹西中軍王嘉賓甘肅河壩堡遊擊福建西路遊擊趙庭攺廣東潿州遊擊甘肅鎭夷堡僉書胡應武洪水堡遊擊浙江僉書胡海薊鎭南安遊擊薊鎭中軍劉澤長攺南安遊擊三屯僉書王錫命宣府東路遊擊遵化僉書李成先狹西提學標下游擊中都僉書劉宣化登州水營遊擊天津海防都司張萬春中協後車營都司神機四營佐擊張學西協前車營都司

○辛卯歲暮上親享太廟

○升大理寺添注左寺丞饒伸太常寺少卿四川遵義道按察司僉事趙邦淸本省布政使司右參政管川北道

○起降原任山西布政使司右參議馬人龍狹西布政使司右參議潼關兵備

○旌表孝宗一名原武王府鎭國將軍在金�在

○旌表孝子八名福建歐寧縣陳榮晉江縣舉人丘應賓浦城縣民吳昂江西吉水縣民郭元達宜春縣民鐘名揚峽江縣民黃國賓河南陳州生員郭一肖虞城縣生員呂桂芳

○節婦八十六口福建閩縣民葉於炯妻楊氏惠安縣生員馮徳光妻卞氏莆田縣儒士戴宗仁妻林氏晉江縣民史繼祜妻陳氏永春縣生員李漢中繼妻尢氏漳州衛后所千戶郭泰妻陳氏將樂縣生員林人鳳妻廖氏建安縣生員楊詹妻吳氏山西曲沃縣生員因楷妻仇氏翼城縣生員袁守泰妻髙氏榮河縣民盧國治妻潘氏屯畱縣民暴所學妻李氏沁水縣生員趙均妻裴氏陵川縣生員徐炣妻趙氏太平縣民趙秉爵妻李氏蒲州民師家訓妻楊氏臨晉縣民衛格妻楊氏榮河縣生員郭九紹妻李氏榮河縣民蔡承紀妻潘氏安邑縣民楊騰飛妻姚氏長治縣民李徳化妻王氏黎城縣生員王行讓妻髙氏介休縣民宋尙志妻文氏石樓縣民賀應元妻劉氏澤州民張爕妻靳氏髙平縣舉人邢國庶繼妻趙氏髙平縣監生郭治禮妻畢氏陵川縣民宋希堯妻徐氏雲南昆明縣儒童周祚禮妻陳氏山東歷城縣生員陸雲程妻吳氏章丘縣生員潘雨田妻吳氏濟陽縣民張邦濟妻王氏萊陽縣民趙憲妻王氏武定州生員王仲元妻髙氏平陰縣民畢乾妻張氏鉅野縣民楊希千妻薛氏淸平縣民董芥妻馬氏昌邑縣儒童孫諤妻李氏髙密縣選貢夏行妻劉氏陽榖縣民髙澄妻時氏朝城縣民江至靜妻丘氏寧海州監生潘桂妻叢氏歷城縣民靖疆妻胡氏江西新建縣民鄧永禎繼妻熊氏丰城縣生員杜應初妻魏氏萬載縣生員歐陽餘慶妻聞氏永丰縣儒生員王遜志妻戴氏萬安縣民張子桐妻劉氏萬安縣民鄢觀正妻蕭氏臨川縣生員章伯玉妻鄒氏金溪縣民桂郁妻宋氏貴溪縣儒士毛尙彬妻汪氏星子縣生員殷尙序妻夏氏順天府通州生員宋國禎妻楊氏南直隸江都縣民髙均妻田氏徐州民王偉妻吳氏上元縣民陳鎧妻王氏歙縣民王洪妻何氏宣城縣監生楊士聲妻梅氏太倉州民王士駰妻袁氏武進縣民王應臺妻劉氏武進縣民葉如玉妻毛氏宜興縣生員史文政妻兪氏髙郵州民姜澳妻居氏吳江縣民董賓妻翁氏嘉定縣生員張廷安妻王氏上海縣民蘇漢宮妻張氏丹徒縣民姜尙志妻卞氏海門縣民王尙純妻陳氏昆山縣儒士龔所寧妻周氏浙江海寧縣生員馬鐘英妻許氏廣東南海縣民李澤妻梁氏狹西藍田縣生員王業建妻李氏王業顯妻徐氏三原縣民秦甲業妻雒氏渭南縣民田守愛妻劉氏寶雞縣生員張輪妻趙氏河南桐柏縣民魏金書妻賀氏濟源縣民趙時盛妻張氏溫縣民郭繼志妻王氏偃師縣生員張知化妻龐氏榮澤縣儒士李琳妻孟氏商丘縣民史應元妻袁氏內鄕縣民李淩雲妻熊氏泌陽縣生員劉克修妻叚氏羅山縣原任戶部主事黎黔繼妻祁氏

○烈婦三十二口福建晉江縣儒士陳宗球妻史氏山西安邑縣民趙良進妻侯氏雲南石屏州民邢應召妻李氏直隸頴上縣生員髙麗翼妻封氏徐州衛鎭撫魏嘉賓妻張氏蕭縣民張仲奎妻徐氏歙縣儒氏鮑欽忠妻程氏邳州民葉仲洪妻許氏歙縣舉人汪一鸞妻唐氏丰縣民孫來榖妻王氏山東徳州生員周光烈妻謝氏鄆城縣民馬之道妻劉氏鄆城縣民王新政妻叚氏館陶縣民許化龍妻王氏日照縣廩生牟國翰妻宋氏膠州生員宋際明妻趙氏卽墨縣舉人江湄妻周氏卽墨縣民周賦妻於氏蓬萊縣民秦守仁妻趙氏招遠縣生員李廷柱妻溫氏登州府民李凝本妻唐氏江西鄱陽縣民陳繼八妻彭氏狹西興安州生員馬肇祥妻張氏韓城縣生員薛惟緒妻解氏楡林衛試百戶劉更化妻鄧氏河南虞城縣生員範宗契妻耿氏鞏縣生員朱之臣妻王氏永城縣進士黃養正妻李氏宜陽縣民董大河妻莊氏

○貞女一口直隸吳縣民張可教女許賀甸爲妻未娶

○烈女六口福建福淸縣民鄭浚元未娶妻兪氏同安縣民陳五美未娶妻謝氏直隸歙縣生員吳士榜未娶妻鮑氏山東莒州應襲千戶侯之屏未娶妻楊氏直隸宜興縣民楊鉷未娶妻杭氏河南眞陽縣民叚華補未娶妻危氏

○是年漕糧額該四百萬石內除新舊例永折糧三十六萬一百八十八石七鬥八合災傷暫折並運黔糧一十六萬一千三百九十九石一斗一升九合六勺錦衣衛等總各衛所指揮千百戶等官朱邦等運納原派天津昌平薊州密雲各邊倉兌攺糧四十五萬四千九百四十七石三斗皇城四門倉並新添惠桂二府糧三萬四千五百三十六石截畱天津二十萬石毛帥十萬石實該進京通二倉兌攺糧二百六十八萬八千九百二十八石八斗七升二合四勺內凍阻通州河西務鈔關上下糧八十餘萬石續運訖太倉銀庫共收過浙江等布政司並南北直隸等府州角�羊納稅糧馬艸絹布錢鈔子粒黃白臘扣價船料�稅稅契鹽課贓罰事例富戶協濟俸糧附余漕折等項銀二百五萬二千六百九十八兩七分七�二毫九系銅錢二千四百三十七萬五百一十二文共放道京邊等銀一百九十六萬九分六釐八毫三絲九分六兀八毫三絲四萬七千五百五十四文是年新餉銀庫應收浙江等省南北隸直府州新餉加派額銀五百二十萬六十餘兩內除蠲免北直各府山東登萊靑二府並兗州府鄒滕二縣原派六十萬八百九十二兩又湖廣潞莊長沙免銀九萬兩實收銀一百八十一萬五百二十五兩七錢六分零新餉雜項銀尙無定額實收銀六十五萬四千四百一十三兩巡撫軍餉巡按公費節裁充餉尙無定額實收銀六千兩新餉蘆課額銀二萬八千九百七十兩未角�羊新餉鹽課額銀三十七萬三千七百一十六兩二錢七分七�實收銀三十六萬三千七百一十六兩分七�新餉關稅額銀六萬五千二百四十兩實收銀五萬二千四百七十二兩五錢二分共發過新兵餉銀三百九十六萬七千七百二十一兩一錢七分內發帑銀三十����������銀五十六萬兩發����

明熹宗悊皇帝實錄卷之三十

天啟三年正月壬辰朔上禦皇極門內殿文武羣臣及四夷貢使行慶賀禮

○以正旦節遣侯薛濂徐錫胤柳祚昌伯楊崇猷施壯猷方一元孫廷勛朱自洪趙祖芳吳遵周郭邦棟祭長陵獻陵景陵裕陵茂陵泰陵康陵永陵昭陵定陵慶陵遣伯張嘉猷祭恭仁康定景皇帝

陵寢遣都指揮使侯昌國祭哀衝莊敬二太子墳園

○賜輔臣葉向髙等講官錢象坤等酒饌

○兵部尙書董漢儒覆禦史陳保泰疏禁召募禁紅夷及保甲鄕兵事宜言古者民卽爲兵地自爲守未有彊虜在前索兵數千里外者則己事之失策也名色姦弁借勤王之名集不逞之眾動至千百釀亂啟釁當行各處撫按但有托言募兵者卽系姦僞立梟正法已合徒眾卽曉諭角�羊散臣部除科目外更不給札以生事端若紅毛番築城作梗悉由姦民引誘但擒通番之盜則夷謀自奪在�臣相機制禦耳鄕兵聯絡父子兄弟自捍室廬勝客兵萬萬但當倡以鄕紳不應束以官法使胥役攘臂其間擾害不細保甲嚴則人各有生業姦宄自無所藏惟皇上以此二事殿最撫按撫按以此二事殿最郡邑吏治飭而民生安變故何從起哉

上然之

○甲午宣宗章皇帝忌辰遣武平伯陳世恩祭

景陵

○夜五更火星順行犯房宿北第一星

○戶部尙書汪應蛟疏辭宮銜不允

○乙未兵科給事中王志道言實修戰守之具凡四事一言火器宜用小不宜用大如鳥銃百子三眼之類一手可攜一綫可引百十可以同發更番可以疊進洞札穿鐵非胡馬所能當一言射宜習遠不宜習近奴之箭重非四十步不發我矢輕當爲六七十八十步之射乃足以制之一言戰車宜捨重大而習輕小近見京師所造皆仿古武剛其制過大不如薊鎭所造小武剛之便利武剛止可自環爲營至於衝突堵截乂不如獨輪廂之類之便利也一言練步兵以制胡馬宋祁請損馬而益步馬少則騎精步多則斗捷今不患馬少而患步兵之不練練之法二一人之練莫如練拔一陣之練莫如練勢一言多設險以扼敵衝楡關之外至中左所二百里之間莫不依山負海請於近海之處引潮爲長渠數十里於平地廣野築垣掘溝萬丈之垣連延數百里溝愈深則垣愈峻不垣者以其土覆而爲墩覆亦轉髙鑿亦轉深則處處皆陷馬之坑仍多種楡柳荊棘以禁限之疏下部行督撫官參酌料理

○巡按浙江禦史傳宗龍言滇南孤懸萬里土司環四面而居人人有割據之意今春東川一出而會城遂有不守之虞且獲旦夕偸安屬有天幸又奢酋未能得志於蜀安酋未能得志於黔故豺狼蛇豕之羣暫藏形而伺釁耳蓋滇與蜀黔壤地相錯故三省之賊糾結披猖不安滇則不能援蜀救黔而不討蜀黔之賊則滇不得安臣請言賊可討之狀今日爲武尋等處之患者祿千鐘也口尙乳臭且伊繼毋與之不睦每陰輸其情可襲而虜也爲沾平等處之患者設科及其黨李賢輩也一淫婦人彊盜行劫可掃而滅也攻圍普安爲滇黔門戶之患者龍文治之妻其黨尹二也兵原不多且不慣戰可擊而定也因安南據關嶺者沙國珍與羅應魁等也國珍有母頗知順逆今年正月間送還被虜男婦百八十餘且二酋俱聽安邦彥之號令非能自與中國爲難也都司李天長與之相恃一月情見气衰輕蹈虎口以致覆沒夫先自敗且若以勁兵臨之或利之或害之兩捷之後可角�羊而散也因烏撒者安效良也臣前年過烏撒效良不出迎臣呼而切責之汗流息喘以臣視之一行屍徒肉耳管良相以隻身與之抗每出戰必有所殺傷特以外無援兵不能逞志若以三千人助之效良可攻而潰也臣𨿽不肖此數賊者皆非臣敵也若蒙皇上不棄而以討賊之任授之願假臣以四川巡按之銜而賜之以貴州監軍之敕建昌屬轄也東川鹽倉蜀之土司也臣之令得行於蜀而後建昌之路可早通也龍文治之妻與沙國珍等皆黔之土司也臣之令得行於黔而後可剿撫並行且驅之爲用也然欲討黔蜀之賊必須用滇人黔國公沐昌祚老矣其孫沐啟元尙少不更事爲撫按所參且兩鎭並建非制也故舊撫臣周嘉謨論罷之誠老成之長慮也今時易事殊不妨用其一臂之力宜令伊祖仍總兵事坐鎭會城而啟元暫充副總兵官領兵與臣各當一面其軍仍許臣並監之以啟元而帥沙源那天福等以當各賊亦自易易耳臣欲乞一監軍督餉之道臣則見任臺州府知府張允登之沈毅精嚴可用也其領兵官則臣前﹤鋶﹣釒﹥所舉原任參將陳文煬之聰明英敏可使也至於應用軍餉乞敕工部借臣以料價二十萬金容臣從建昌輸運銅鉛以佐寶源局之缺乏而取其餘值以佐軍需不過一時轉移之間而國家得鑄錢之利臣鄕亦得養兵之利再乞

皇上頒敕於沐昌祚嘉其忠義而諭令再捐私積十餘萬金則餉亦稍可支應矣若徼皇上之威靈得畢小臣之願力羣賊或滅或散而滇兵得過鹽倉東窺水西西撤�州使奢酋彷徨而內顧則楚蜀之兵可躡瑕而進是兵家批吭搗虛形格勢禁之術也如此則滇安若泰山而蜀賊可圖黔省亦可保矣

上嘉其言下部速議

○丁酉孟春上親享太廟

○是日立春順天府進春上禦皇極門內殿受之文武百官行慶賀禮

○遣太常寺官祭太歲月將之神

○遣中官祭司戶之神

○以立春節賜輔臣葉向髙等酒饌

○吏科給事中陳熙昌言邇者皇上不關閣臣保救不憑部院薦舉特傳諭旨以劉重慶等五人同日召還復職皇上捨己用人昭揭於天下矣然臣請得而推廣之如熊徳陽侯震暘江秉謙賈繼春四臣事𨿽不同而以詿誤被黜則同豈可使之屏竄艸野永錮盛時乎上曰召還言官出自朕意不當汲汲陳奏市徳沽名

○戊戌光祿寺卿何喬遠疏請省寺屬差遣以節冗濫從之

○庚子上禦文華殿講讀

○以玉牒書成進元輔葉向髙中極殿大學士蔭一子尙寶司司丞次輔韓爌加少師兼太子太師進中極殿大學士蔭一子中書舍人何宗彥朱國祚加少保兼太子太保進武英殿大學士攺戶部尙書史繼偕加太子太保兼文淵閣大學士孫承宗加少保兼太子太保文淵閣大學士各蔭一子入監讀書俱炤新銜給與誥命向髙等三上疏辭皆不允

○工部尙書姚思仁疏陳六事一曰山陵慶陵規制同於昭陵昭陵當嘉靖年間創建幾成後復費至一百五十萬今慶陵帑銀僅七十萬耳臣等當萬分節省豈容分毫冒破以故從來並無預支但木石灰土已經會收匠作夫役已經役過當早爲給發而畱工庫銀未角�羊者大工帑銀未發者事例開納未行者外角�羊催促未來者當速處給二曰軍需自東事發難以來臣部神器火藥槍刀車輛等項角�羊出者不下數百萬今內庫已竭矣戶部所分加派銀兩一年止二十萬而姦胥姦商之眈眈虎視者蓋環四面也會議欲禁預支誠爲有見但其中有不得不預友者如藤竹買於浙江熟鐵買於福建焰硝買於山東生鐵買於山西遠者數千里近者數百里空文徒手必不能應惟於關領銀兩聽巡視科道與臣部司查程途遠近立爲期限違者追比甚者參送三曰錢糧工部額編省直銀兩皆有頭項卽使依期起角�羊分毫無欠而不時之傳奉無名之支取尙不能應今采木者題畱織造者題畱建府者軍興者題畱甚則有畱至十餘年不畱之數亦拖欠不角�羊遇內廷供億年例公費令臣等束手無策甚非長算宜行禁止四曰工作自大工肇舉百作俱動但每日止開用工匠幾百名用夫役幾百名積至月餘按名關領至於工匠所造何物夫役所運何工並不開載無憑稽查從萬曆三十二年至今不知糜費錢糧幾十萬矣今計此後各工報用匠若干名須開造成何物報用夫若干名須開搬運何料如不細開不準關領五曰修理歷查部規凡修壇壝以奉郊社修太學以備臨幸修翰林院以養人材修營房以貯軍興凡系大典皆有舊例其他應修應造則差官估計工完報堂以領錢糧自臣任事見估計者多則數萬少則數千近者松林閘之役估費六千餘兩臣親往勘問建閘爲何則雲積水問廢閘何時則云已數十年臣以爲此役不急可卽已之是以一舉足而省費六千餘金他皆類是今後凡有修造須堂官親估方準興工六曰卹典國家優禮臣下身後皆有卹典文臣三品以上葬費不過三百餘﹝兩﹞﹝金﹞兩惟是內臣勛臣戚臣俱炤祭壇以爲厚薄少則數千多則數萬往年庫有積金不妨加厚今日帑藏一空豈能取盈故臣等於大璫杜茂冉登等減數千爲三百戚畹如王鉞等減萬五千爲五百荷蒙皇上兪允一年內可省金數萬但恐人情易循禮法難執乞天語叮嚀著爲定例上報可

○升山東布政使司左參政嶽駿聲爲湖廣按察司按察使管屯田水利

○辛丑禮科給事中彭汝楠﹤鋶﹣釒﹥請講筵增入資治通鑑一書

上曰通鑑有禆治理著講帝鑑圖說完日接續進講

○織造太監李實﹤鋶﹣釒﹥稱歲攺奉旨歸監而機戶皆姦朦接踵又以有司移文不行屬體請旨申飭章下工部工部尙書姚思仁覆言今日皇上所與內外臣工共守者大明會典一書耳會典所載歲攺叚疋織造專屬司府正官印驗專屬巡按禦史此

祖宗之定制一變於魯保之紛更再變於李實之攘利撫臣爭之不得按臣爭之不得本部本科爭之不得而國體民情終是不便均此叚疋也屬於有司則物料精好運角�羊如期屬於內監則粗惡不堪運角�羊缺額蓋錢糧經一衙門領給則有一番扣克叚疋經一衙門印驗則有一番使費況織造龍袍皆在官食糧織染局世役之官匠織造歲攺皆閭閻編戶府州縣召募之民機有司畏撫按之綜核銀兩盡行給發機戶有利接迹而來內監挾朝廷之威權銀兩不免減削機戶無利掉臂而去使內監亦如有司之盡給何故畏避不前使內監不利錢糧之浸漁何爲爭執不已至於李實引孫隆之例欲以屬禮責之有司孫隆待府縣正官皆以賓禮惟織造通判始行屬禮然猶周旋委曲不敢妄自尊大以故孫隆之自處愈謙愈抑而有司之相待愈謹愈恭內外協和官民悅服今李實乃爲其名下長隨司房等役所撥置參鋪�參機戶參驛遞參有司廣行朘削萬民嗟怨蘇杭等府皆朝廷錢糧之淵藪邇因賦重役煩以致民窮財盡訛言屢興人心思亂卽使多方撫綏尙恐變生意外若再加激變一旦挺而走險禍可勝言哉得旨織造額角�羊不前全由地方原無專任歲攺歸監以便責成仍遵前旨行不必煩聒

○壬寅孝恪皇后忌辰遣靖遠伯王永恩祭永陵

○賜原任湖廣僉事馮如京南康知府吳寶秀及妻陳氏吏科給事中李沂禦史曹學程禮部主事盧洪春富平縣知縣王正志﹤並刂﹥州府推官華鈺梧州府通判吳應鴻工科都給事中張棟禮科都給事中李獻可光祿寺少卿塗傑禮科給事中葉初春禦史錢一本工科給事中楊其休刑科給事中陳尙象刑科都給事中吳之佳禮科都給事中張貞觀刑科給事中王如堅光祿寺寺丞王學曾光祿寺寺丞朱維京禮科給事中楊天民吏科給事中戴士衡禮部儀制司郎中於孔兼等各祭一壇如京寶秀沂正志鈺應鴻皆以爭礦稅逮問學程洪春棟獻可傑初春一本其休之佳尙象貞觀如堅學曾維京天民士衡皆以爭國本廢謫內如京沂學程正志應鴻鈺受禍尢酷鈺斃杖下應鴻斃獄中而寶秀妻陳氏當寶秀被逮時自縊檻車之下事甚烈孔兼𨿽以他事謫然當三王並封孔兼官儀曾據職抗章十﹤鋶﹣釒﹥爲諸爭國本者之倡故並及之先是吏部奉遺詔查列國本礦稅罪廢諸臣除存者復官起用外其已故者以其生前建議之輕重品望之差等分別三等具聞奉旨贈蔭有差至是禮部以祭典請因又言原任武昌府同知卞孔時趙州知州甘學書星子縣知縣吳一元臨淮縣知縣林綜黃州府經歷車任重並以礦稅被逮削職若在亟當還其故物或已物故追卹之典亦不宜以散秩遺請下部議上從之

○督餉禦史江日彩﹤鋶﹣釒﹥言援遼總兵毛文龍孤臣勢處艱危一﹤鋶﹣釒﹥將徵東將士海委運官效按臣報命之典人列四六考語特﹤鋶﹣釒﹥舉剌甚至朝鮮君臣與夫宰執經略督餉部院司道主事登萊巡撫海防各道以及於臣無不人列姓名褒薦無漏臣不勝駭異舉剌大典非武帥可操壞法貽羞所傷不小乞垂諭戒﹤鋶﹣釒﹥下該部知之

○癸卯太子太保吏部尙書張問達禮部尙書顧秉謙禮部尙書兼翰林院學士掌詹事府事周應賓兵部尙書董漢儒工部尙書姚思仁都察院左都禦史趙南星吏部左侍郎盛以弘左部右侍郎王舜曰�拆原任南京國子監祭酒升南京吏部右侍郎今攺吏部右侍郎顧起元戶部署部事左侍郎陳大道督理錢法戶部右侍郎李宗延總督倉場戶部右侍郎鐘羽正日講官太子賓客禮部右侍郎兼翰林院侍讀學士鄭以偉日講官禮部右侍郎兼翰林侍讀學士協理詹事府事來宗道朱延禧周炳謨太子賓客禮部右侍郎兼翰林院侍讀學士署掌院事錢象坤禮部右侍郎兼翰林院侍讀學士協理詹事府事朱國楨溫體仁周如磐禮部右侍郎管國子監祭酒事林堯兪禮部右侍郎兼翰林院侍讀學士掌院事李騰芳協理京營戎政兵部左侍郎張經世兵部左侍郎陳邦瞻大同巡撫右僉都禦史升兵部右侍郎髙第刑部署部事右侍郎白瑜工部左侍郎丁﹤棥心﹥遜協理工程右侍郎周應秋左副都禦史余懋衡左僉都禦史曹於汴協理京營戎政都察院右副都禦史朱光祚通政使司通政使蕭近髙大理寺卿陳於廷太常寺卿喬允升光祿寺卿何喬遠添注光祿寺卿饒位吳禮嘉光祿寺卿管少卿事胡克儉曹珍太僕寺卿柳佐添注太僕寺卿胡世賞髙攀龍屯田太僕寺卿董應舉太僕寺卿管京營東西二路少卿事林熙春南居益張五典詹事府少詹事兼侍讀學士薛三省張鼐汪輝各以考察自陳不職乞休俱令炤舊供職未赴任者仍作速前來受事

○湖廣道禦史溫臯謨追論誤國樞臣言黃加善當撫順發難徘徊故里已滋物議至用李如柏而敗又用李如楨以蹈故轍舉朝疑之謂其授意款奴欲圖目前了塞而不憚以國嘗試也今如楨論死矣用如楨者可弗問乎崔景榮當三路敗衄之後一任援將逗𨖻無復法紀至主袁應泰受降又勒索賀世賢以激其變舉朝爭之撫臣薛國用亦旣﹤鋶﹣釒﹥陳本官一惟劉保之言是信遂堅於違眾狎敵而不知爲姦所賣也今逆保磔誅矣信逆保者可弗問乎張鶴鳴當經撫異同之時不能決策戰守至行邊遷延不前而兵馬器械一切委置舉朝指摘科臣熊徳陽竟中其螫本官乃專委罪經臣恣睢逞辧今經撫罪案定矣構經撫者可弗問乎樞部與督撫鎭臣勝則同功敗則同罪向來敍邊功則樞臣受賀若至殞將喪師破城陷鎭而樞臣竟得置身局外此何法哉蓋嘉善懦而闇景榮庸而憒鶴鳴誇而愎宜討瘝官之罪正誤國之誅﹤鋶﹣釒﹥下該部

○甲辰上禦皇極門內殿受賀

○命鑄督理遼餉兼巡撫天津等處關防給畢自嚴

○大學士葉向髙韓爌何宗彥朱國祚史繼偕各以考察自陳乞休上皆降旨褒諭不允

○督理軍務大學士孫承宗總督薊遼兵部尙書王象乾各自陳求罷上溫諭答之不允

○雲南道禦史李日宣﹤鋶﹣釒﹥陳四事一曰嚴甄別今者考愼澄淸兩大典一時並行固世道屯亨一大關頭也登庸之路欲取廣大而眞正望隆海宇功髙廟社者斷宜裒然推舉足以愧朦面而勵伴食卽黜幽之法不嫌寬厚而眞正行慚衾影罪在封疆者斷宜並諸四夷無致畱餘燼而辱白簡二曰精搜蘿若張廷拱濮中玉曠鳴鸞等五人丁元薦陳以聞鄒維璉黃洽中張鍵麻僖劉伸徐如翰等諸人皆當不次錄用三曰廣召還科臣朱欽相等臺臣劉廷宣等宜炤魏應嘉等五臣一並賜環四曰重考核年來加派名尊催科政巧賢者猶多方免罰不肖且因而朘削不盡不伏今後歲終考成亦宜相其地之髙下歲之豊凶以爲查參實格不得一槪嚴切繩之以不堪﹤鋶﹣釒﹥奏上以前陳熙昌﹤鋶﹣釒﹥薦逐臣已有諭旨今又瀆聒奪日宣俸三月

○乙巳東省妖賊平諸臣陳善後事宜科臣成明樞﹤鋶﹣釒﹥言妖賊發難必於衮州者何衮州一梗兩京中斷必不可不設大將以鎭守之則楊肇基其人也肇基兗人也分防兗之諸部則江朝棟李在沐其人也亦衮人也科臣朱童蒙﹤鋶﹣釒﹥言撫臣於東宜久任也鎭臣楊肇基宜鎭於兗藩封重地各郡邑之所倚賴也勞臣宜優如王從義徐從治曹爾楨孫朝肅等皆功在戰陣力保危城者也鄕兵保甲責在有司緝宄銷萌是第一義鄒滕一帶孑遺來歸之民凡一十四萬非大賜蠲賑不死於兵死於壑矣宜發內帑十萬遣憲臣查稽分賑被兵之地蠲租三年受禍輕者亦蠲今年田租之半是收拾人心一大機括也科臣陳熙昌﹤鋶﹣釒﹥言妖平事定正弔死卹孤扶傷起創之日也嚴兵防編保甲行蠲賑諸臣言之具矣而獨有一事未及孟子之墓廟被毀孟氏之子孫受屠是也請明旨令撫按官核實修復查其子孫歿者議卹存者給復卽使孑遺無損廟貌如故而一番震驚污褻亦當祭告妥侑於以扶植國嘗提撕世教關系不細山東撫臣趙彥﹤鋶﹣釒﹥言賑濟之法鄆城嶧縣見有倉谷可通融接濟也鄒滕二縣擄掠無遺宜於附近州縣倉谷借三之一十餘萬生靈可更生矣蠲免之法鄒滕白骨豈能遽肉應再全免二年鄆城嶧滋陽曲阜再全免一年鉅野減一年田租之半盜旣除矣有盜之遺產在應爲變價凡田土缺額之當包賠流移徒業之當存卹城池攻陷之當修葺館捨殘毀之當經營於是乎取之舊兵八九千今添新兵九千不患寡矣道臣王從義徐從治曹爾禎閻調羔�火孫國禎皆能任操練之人宜分屬之使益加謹而簡練焉守令之蠹民二曰火耗曰僉報大戶山東起存錢糧二百五十餘萬火耗或溢其二三費民財數十萬大戶五千貼戶五千每人歲費百金合之百萬民所以盜也宜有厲禁樹之碑石至於復驛遞嚴查盤行保甲練鄕兵各有司存衛有班軍有城操軍州縣有民壯快手皆見在之兵額設之餉使隨大營常操皆勁卒也又特﹤鋶﹣釒﹥請設總鎭於兗州新兵九千移四千於總鎭買馬八百匹足爲雄鎭卽以楊肇基領之道臣王從義移鎭兗州廩餼人役無加費焉至爲便計各條奏俱下部兵部復移道臣設總鎭皆如撫臣議濟寧沂州漕運要衝宜有二禆將卽以科臣所薦江朝棟李在沐爲之若鄕兵保甲班軍城軍民壯快手均應嚴飭驛遞之宜葺僉大戶火耗之宜禁據所條議纚纚當窾孟夫子之廟貌與其子孫應如科臣陳熙昌言至如卹死賞功仍行該撫按核實具奏戶部復蠲免稅糧如撫臣議苐除京邊錢糧不免上然之

○升平東總兵楊肇基爲都督同知

○升遵化標下中軍都司朱來爲遊擊革河南營都司夏勛回衛以順天巡撫李瑾舉劾也

○丙午以元宵節賜輔臣葉向髙酒饌

○四川巡按禦史溫臯謨按蜀陛辭條安蜀八議一曰帑餉不宜兌給自有蜀事以來皇上渙發帑金共九十五萬矣角�羊至蜀者僅四十五萬其餘五十萬則計臣那移別用而以楚餉兌給楚餉不知幾何然非如帑金見發可知又滇黔粵蜀皆仰給焉是以空文誤蜀也故未角�羊帑金當如數發角�羊無疑卽或借支已多遽難湊補亦應立角�羊三十萬金限三月之內炤數補完一曰鹽法宜通融蜀中之鹽常私販於荊襄各郡蓋蜀鹽精美過淮鹽地近而省費價又半於淮鹽民情權貴賤而趨姦徒走死地如騖𨿽厲禁之不能止請將蜀督撫所轄荊襄等府攺食蜀鹽淮餉減若干蜀餉卽量增若干而於夔江館驛之處設一鹽司盤驗使私鹽之利盡佐軍興一曰錢法宜通行蜀與滇鄰銅所聚也向所鼓鑄之錢緣不肖有司克銅添鉛低假難用且錢糧之徵納不肯收錢或收十放八出入不一此錢之所以不行也合無依京制錢式務加精美每十文準銀一分上下通行不得增減徵角�羊錢糧及給散兵餉工食與民間交易田產俱銀錢各半其零星貿易則一切用錢有司或有侵克阻撓者訪出參提以誤軍興從事一曰大將宜亟選昔年平番之役賴有陳璘劉綎相爲犄角今欲搗巢必須分路敍瀘遵義當建大將旗鼓提重兵而前樞臣宜懋揀廉勇謀斷之人推轂而往務勝其任一曰官宜多選甲科近日有司視蜀爲畏途懦者憚以身殉官婪者甘以身殉賄銓司如爲地方計必應多選甲科於蜀卽科貢亦須擇年力壯勁克堪軍旅者方行升選一曰功罪宜亟明土司秦良玉奮不顧身其弟明屏忠貞廉愼首功宜錄至於死事之臣若徐可求孫好古董盡倫郭象儀左重楊愈懋等應於重慶教場立祠報祀其薛來胤已被指摘及杜文煥托病狼狽子女玉帛駝載累累應敕在事諸臣虛心查核提問追贓一曰蠲卹宜裁酌蜀民困苦極矣不惟被殘州邑不任鞭敵卽賊鋒未及或毀掠於過兵或奔命於轉運今𨿽不能盡蠲宜令司道府細加參酌某處全未被兵量酌增餉若干某處半被兵且徵其嘗賦某處全被兵應爲減豁各俟事平之後或全免三年或半免三年以蘇其困一曰藩功宜優異蜀王忠孝文武聞於天下當省會圍困之時王躬履行間拊循士卒錦城之危而獲安得於捐助居多貢獻一節已奉旨特免數年尢望遣使奉璽書金帛往嘉勞之並弔問先王之墳園作其後忠�得以其餘力仍佐餉募兵防守城池﹤鋶﹣釒﹥下所司

○丁未延綏巡撫佘自彊﹤鋶﹣釒﹥糾原任寧塞營參將今升西寧副總兵苟伏威貪縱無忌命撫按嚴提追贓

○升廣東布政使司右參政遊伯槐爲雲南按察使浙江按察司副使熊膏爲山東布政使司右參政淮安漕運湖廣按察司副使張孝爲雲南布政使司右參政督理糧儲

○戊申英宗睿皇帝忌辰遣靈璧侯湯國祚祭裕陵

○兵部尙書董漢儒覆順天巡撫嶽和聲條陳永鎭事宜五事其一關內八百里之延袤無地不可容戎馬之馳驟如紅花鋪以至盧龍一百七十里之遙而無一旅之成師何以禦敵故忠武營之原額宜補其二自盧龍以至盧峯八十餘里而僅僅一守備戍以三百之健兒地邈而力分鞭長不及腹矣故威武營之原募宜合其三深河四十里可旁走樂亭昌黎灤丰之間不經永平直抵昌平者尢難扼要僅以一千總統三百之新兵何以防四湊之地故宣武營之重兵宜宿其四一片石義院口皆虜騎窺瞰之地得一驍將時令揚兵於境上可以作中前意外之援可以防燕建闌入之姦則陸奇之營伍宜充而邊將宜亟其五水兵分三營而總會於秦王島關門有警直渡南水關越芝麻及覺華以躡其後此則有故道可繇揚帆直指非復與波臣海若爭旦夕之命者故海船之應用當給舵工水手之召募宜從報可

○督理遼餉戶部左侍郎畢自嚴以守備陳良策議攺朝鮮運道於登萊因上﹤鋶﹣釒﹥極言其便言朝鮮海運必論道理之遠近核地勢之險夷較腳價之省費計糧料之貴賤察事理之難易而後可從事今以天津與登州相提而論朝鮮運務必繇津海抵登而後入鮮在登較近一千五百里是遠近不敵也繇津抵登中多礁石及鐵板以觸舟立碎卽如今秋運甫至沾化卽損船十餘只糧料千石若繇登運此禍可免是險夷不敵也繇津入鮮以登州爲半途天津登運每石腳價匹錢若攺登州便可減半給發是省費不敵也津門逼近京師仰給截漕其餘糧料價頗騰翔登萊米豆皆無措處小民習用市斗每斗視津斛鬥兩倍而贏是貴賤不敵也登州陸續發運一年可二三次津門路遙以極西抵極東歲僅一次是難易又不敵也良策登運之說無煩再計但恐登以無船爲解及查運船有官民二種官船原用官錢自造計難猝至民船實貪腳價前來一呼可集再有不足卽於津門南船量行撥給上命戶部議登萊巡撫袁可立上﹤鋶﹣釒﹥爭之言登萊昔爲腹地自南衛盡失遂與奴鄰當事慮奴南犯設撫臣攺鎭將蓋愼固封守遙張犄角以資恢復之應兵耳是登之所重尢在兵非若津之所事專在餉也今當春和冰泮方在鳩舟飭將期於二月內出海相機進止而登之船隻盡爲淮兵借用一旦再加以運事渡兵則不能運餉運餉則不能渡兵如封疆之計何章下戶部並議戶部署部事左侍郎陳邦瞻覆言非便遂不果行

○兵部尙書董漢儒等覆處置澳夷言紅夷大銃須夷人點放臣以臺臣溫臯謨之言覆議停止奉旨依議猶令放銳夷人已經該省遣發作速前來仰見皇上知爾時夷人已在道若示之疑非所以服遠人之心也今據督臣錄解二十四人容臣部驗其技能果工於鑄煉點放者以一教十以十教百半發山海半畱京師以收人器相習之用若夫彼中處置澳夷之法則督臣胡應臺已言之彼𨿽夷性服屬日久若謂澳夷叵測則紅毛番更叵測棄久服屬之夷而使悍番實逼處此非計也督臣爲之聲援彼寧不感激願附修築雉堞𨿽負固可虞然已成者似難責令遽毀如督議沿海者聽之以爲外拒附岸者禁之不使內窺而緊要之著尢在緝通夷之棍從來夷狄生心皆繇內地姦徒勾引作祟惟嚴爲之防不使爲亡命之藪衣食所需稍通貿易而私鬻禁物者法無赦倘亦治之以不治乎詔從之

○己酉命禮部右侍郎朱國禎升禮部尙書兼東閣大學士禮部尙書顧秉謙以原官兼東閣大學士禮部右侍郎朱延禧南京禮部右侍郎魏廣微各升禮部尙書兼東閣大學士同首輔向髙等入閣辦事時廷推首原任禮部尙書孫愼行日講官﹝吏﹞﹝禮﹞部左侍郎盛以弘次之俱不點用於是輔臣向髙等上言從來大臣點用皆炤名次卽臣等叨濫亦以列名在前舊歲都察院之不用鄒元標工部尙書之不用孫瑋皆爭論紛紛有許多疑忖況在閣臣尢人所觀望與他官不同而首推二臣並不蒙點揆之人情政體殊爲未妥物論揣摩何所不至一番盛事反滋多口在愼行或以前在禮曹條議有所觸忤以弘日侍講讀居官淸愼何爲而並置之伏望詳察於二臣內再點一員庶於舊章不致盡失而煩言可省得旨旣言名次何必請點孫愼行前因輒辯紅丸論劾舊輔非公自慚告歸有何觸忤遽難簡用盛以弘現在講幄但語言弗爽難以佐理俟另行擢用況予奪出自朕衷推舉豈可盡點外廷有何疑猜卿等不必顧畏還遵前旨行如有市恩瀆奏者重治不宥向髙等再疏爭之不聽

○庚戌湖廣道禦史徐卿伯言近黔省奏捷之報其披靡大敗者或云十萬或云三十萬卽安邦彥僅以身免亦幾盡賊之噍類矣然何以不報賊之回巢而曰追至老鴉關也老鴉關在省城之北離城只五里然則所謂披靡者只五十步之走耳夷情叵測恐尙費綢繆臣願撫臣乘破竹之勢掃蕩諸醜類以奏廓淸之烈且聞彼中疫癘盛行糧糗亦詘一鼓而盡殲其眾轉禍爲福黔可百年無事卽不然陳兵境上勒令奢社輝母子縛獻罪魁安邦彥李希堯陳玄默等仍削其地以陸廣河爲界而設一副將統兵五千以戍其地此亦可以貽黔數十年之安不然艸艸結一援剿之局如向日渝州初復卽議撤兵則無策甚矣下其疏於部

○辛亥命鑄衡州府總捕關防給同知陳維智

○大學士朱國祚稱病乞休上溫詔諭畱

○南京吏部尙書攺刑部尙書孫瑋新攺南京吏部尙書何熊祥南京戶部尙書李長庚南京戶部尙書管都察院右都禦史王永光南京禮部尙書黃汝良南京兵部尙書陳道亨南京戶部左侍郎白所知南京總督糧儲戶部右侍郎於仕廉南京刑部右侍郎周希聖南京工部右侍郎張輔之南京通政使林學曾南京大理寺卿牛應元南京太常寺卿林士全南京光祿寺卿林欲棟光祿寺卿管少卿事史弼南京太僕寺卿管少卿事丁啟浚總督貴州兵部左侍郎兼右僉都禦史楊述中總督兩廣兵部右侍郎兼右僉都禦史胡應臺天津管餉戶部左侍郎兼右僉都禦史畢自嚴總督宣大兵部右侍郎兼右僉都禦史王國禎總督川湖雲貴兵部右侍郎兼都察院右僉都禦史張我續巡撫順天兵部右侍郎兼右僉都禦史李瑾巡撫山東兵部右侍郎兼右僉都禦史趙彥巡撫四川兵部右侍郎兼右僉都禦史朱爕元各具﹤鋶﹣釒﹥自陳不職乞休俱令炤舊供職

○兵部尙書董漢儒覆吏科右給事中汪慶百﹤鋶﹣釒﹥言徐州總兵冬春駐徐夏秋駐夏鎭以防運道其舊兵簡汰新兵增募俱責之道臣務足五千募費卽於該地方議處並請捕逃弁管大藩姦弁孟淑孔張思任正法上是之

○兵部等衙門會議禦史蔣允儀﹤鋶﹣釒﹥自東賊發難震鄰之禍幾中於南徐彭城爲金陵第一門戶運道第一咽喉業已攺參成爲總鎭以重將權矣而將兵之重又恃兵力之彊議於參將標下二千五百名外增募壯兵二千五百名其原設標下兵數彊半散諸各縣卽如宿州有一百五十名他可知已該道臣應盡數撤回令之合營訓練至於增兵必增餉兵部前疏於該地方議處而言者有鳳淮一帶修舉荒田之議夫此曠土居人原不委棄官不能與民爭業莫若先檄有司查其所隸何鄕所籍何戶東西南北坐落何所果系惰民責取退狀其爲上農中農卽督以開墾而盡其力其爲招亡撫移卽給以牛種糧粒需次而責其償果能力田逢年不妨與之世守之業永永輸租如其丁單力薄不妨寬以日至之期徐徐勸相著實舉行一年便可得栗數十萬總之計人給地計地徵租計稅資餉計餉贍兵未必無小補也上是其言

○天津巡撫李邦華疏言頃奉旨命以見在天津兵三千調赴緊要海口防禦臣熟計之大沽以南定非狡奴入犯之﹤鋶﹣釒﹥卽哨探萬不可少而重兵亦不必駐今所患惟恐旅順三岔一帆破浪則焂忽而窺津門耳故與其防於南無寧防於北惟是樂亭之馬頭營灤州之艮行柳兩地相去不過二十里皆衝區也查昔倭患此地曾宿大兵今以三千人駐之合之卽聯﹤舟宗﹥一旅不厭其多分之又唇齒相依不虞其寡或以月坨爲出入遊衍之地或以秦王島妾女墳爲上下偵探之所南則以三百人層哨於大沽月必一至而失期者罪北則以三百人會哨於南海口兵必咸集而不至者誅蓋今日防奴惟關門爲最急關門震則內地與之俱震天津去關門六百餘里馬頭營艮行柳二地去關僅二百里臣念防津無若防關則此兵近津無若近關且自樞輔鎭關以來一切綢繆業極周悉惟山海以內陸則撫寧一帶水則灤河一帶正爲關門密邇之地不厭藩籬數匝之厚淮兵水兵也艮行柳灤河也居嘗而艨艟相望旌旗蔽空卽姦細偵知必寒膽於後勁之有備矣章下兵部

○壬子川貴總督張我續塘報貴陽圍解言貴州撫臣王三善於二年十二月初一日同監軍道向日升親率副總兵劉超參將楊明楷劉志敏孫元謨王建中中軍都司陳嘉謨等眾將於初三日進龍裏當斬賊級二百餘顆初四日早三戰三捷大破賊兵十萬安邦彥僅以身免燒毀賊眾帳房無數斬獲大頭目十餘人部下玀賊千有餘級死傷戰馬不計生擒大頭目一名阿得初七日進各腳鋪安賊兵阻畢鋪大戰參將孫元謨楊明楷劉志敏李世將馬之將大破賊兵三十餘萬斬賊首萬餘級得獲戰馬千餘匹焚燒營房一百二十餘座斬獲頭目邦彥親弟阿倫等數十人直進至老鴉關貴陽圍解初八日撫臣王三善進省隨卽出城督率各將官攻克宅溪其老鴉關襄陽橋俱系我兵把守米糧絡繹運入城內犁掃指日可期得旨覽捷奏深慰朕懷各文武官勞績候巡按官奏到敍錄還著用心剿撫以安地方

○鳳凰集於開封之大隗山撫臣馮嘉會以聞

○周唐二王例進石橊山藥乾魚鮮柿上謂軍興以來驛傳疲累已極各王差役往回不無騷動特諭停免著爲令

○復除原任吏科給事中倪思輝爲兵科給事中

○癸丑加原任翰林院侍讀學士掌南京翰林院事陳懿典爲詹事府少詹事兼翰林院侍讀學士原任翰林院編修吳應賓爲左春坊左諭徳兼翰林院侍讀並予致仕懿典應賓皆以目疾家居時禦史方大任疏薦應賓上命閣臣議向髙並及懿典故有是命

○禮部尙書兼翰林院學士顧秉謙禮部右侍郎兼翰林院侍讀學士協理詹事府事朱延禧各﹤鋶﹣釒﹥辭簡用新命優答不允

○倉場戶部右侍郎鐘羽正稱病請告不許

○甲寅上視朝

○月犯鍵閉星

○贈原任遼東分守遼海東寧兵備道右參政顧頤爲太僕寺少卿蔭一子本衛副千戶世襲廣寧之變頤力屈題十六字於壁曰邊疆失守臣子何顏無力報國甘心九泉遂縊死故追議卹之

○山東巡撫兵部右侍郎趙彥辭加兵部尙書銜不允

○新升兵部添設左侍郎李瑾在籍稱病請告不許

○授續考選張惟一北科給事中候缺塡補

○補考選禦史劉渼於南京山東道

○昭平參將吳江龍規避援黔托病擅行離任爲兩廣總督胡應臺所參命廣西撫按提問具奏

○易州等處擒獲妖賊侯徳等兵部請聽彼處撫按依律正罪從之

○乙卯順天巡撫嶽和聲條安攘七事一曰專冶局灤州所轄偏山鉛礦堪以采煉查遵化舊亦有鐵礦後竟封閉宜各設一廠采鑄以佐軍需更聞灤轄有銅礦一所質粗脈微工價稍費當銅詘之日堪爲卽山鐵鑄錢之資宜專委兵工司官一員刻期采鑄鉛鐵隨給局匠打造盔甲刀銃諸器及鉛彈等物以濟寶源阜財之用一曰開水田水田一政旣可足京坻之儲亦可禦衝突之患臣嘗按行桃林冷口諸邊漆河諸水傍山濱泉皆可資之爲利藉之爲險者宜敕專官任其事一曰孳馬匹自太僕寺俵馬及邊關互市外容臣於所轄中酌措節�或於馬價中共括萬金從各口市達種兒馬三百匹騍馬一千二百匹散之水艸丰茂之區如灤州昌樂等處分爲三閈董以文臣一員隸以三守備時而攢槽時而放牧每年可得驍騰千餘於邊防禆益不小一曰葺墩堡先臣尹耕著有堡約十二章若堡勢堡制堡器堡衛等項乃邊城諸鄕聯絡防禦之良畫先臣項忠亦有墩營之說其法離城四面每十里外築一營每一營五里外築四墩不拘甎土與石分兵防守上置矢石槍銃下設陷坑地雷之屬旁有隙地卽以堡兵分番屯種此實可施行者急宜講求一曰備器物武康貓竹山陰箭竹余杭筤筅毛觔竹溫州藤牌藤盔永康竹盔昌化綿紙松江布疋淮安牯皮嚴州處州油漆槍桿及射虎藥皆軍前所急需請動永平庫見貯視師銀六千兩擇委廉幹職官往各處購買濟急一曰嚴左道臣自鄒滕抵徐流離載道作息自如者𨿽頭裏藍紅等布然非果夙從妖自妖賊起而捕妖者黑白不分槪行株累虎棍衙役乘機罄掠人以媚妖反得自存故撲之愈起耳繇此類推於畿輔齋素滿村湔洗卽是善俗惟嚴渠魁而寬脇從設法解諭可矣一曰察姦細奴酋屢陷遼地非善於用兵而巧於內應故姦細宜嚴而嚴之於輦轂者其總萃處也分而嚴之登萊之從水者山海之從陸者三協各口之從西虜托言投降漢人而歸者路旣分投情亦多變與其核之於居停詭祕之日眞僞難分孰若核之於間關投竄之初情迹可以早得上以所奏關系邊計著卽行議覆

○福建巡撫商周祚言紅夷自六月入我彭湖專人求市辭尙恭順及見所請不允突駕五舟犯我六敖六敖逼近漳浦勢甚岌岌該道程再伊副總兵張嘉策多方捍禦把總劉英用計沈其一艇俘斬十餘名賊遂不敢復窺銅山放舟外洋拋泊舊浯嶼此地離中左所僅一潮之水中左所爲同安海澄門戶洋商聚集於海澄夷人久垂涎又因姦民勾引蓄謀並力遂犯中左盤據內港無日不搏戰又登岸攻古浪嶼燒洋商黃金房屋船隻已遂入泊圭嶼直窺海澄我兵內外夾攻夷驚擾而逃已復入夏門入曾家澳皆卽時堵截頗被官兵殺傷進無所掠退無所冀於是遣人請罪仍復求市蓋夷𨿽無內地互市之例而閩商給引販咬﹤口畱﹥吧者原未嘗不與該夷交易今許止遵舊例給發前引原販彼地舊商仍往咬﹤口畱﹥吧市販不許在我內地另開互市之名諭令速離彭湖揚帆歸國如彼必以候信爲解亦須退出海外別港以候但不系我汛守之地聽其擇便拋泊惟嚴防要害內固吾圉仿北地淸野之法收斂人蓄伺其侵犯或乘下艇或誘登岸以計擒之如彼奉約無擾我但治以不治詔兵部看議來說

○廣東道禦史劉廷宣以按秦陛辭上言五事一曰愼大權凡閣票未慊聖衷宜召閣臣面諭不宜令中使口傳意旨近如臣同官夏之令議毛文龍事聞中旨欲從重治賴閣臣救止疏竟畱中之令不安其位亦引病乞歸外間妄有猜度謂之令所獲之姦細所發之吏書聊試其通神手叚耳果爾是皇上威福不第爲中璫用而且令神姦積棍得倒揉之也一曰辦賢姦賜環盛典江秉謙熊徳陽毛士龍輩何以獨遺熊廷弼失誤封疆公然保舉而李三才之奉旨起用何以寘之髙閣一曰明賞罰請亟斬熊廷弼楊鎬而厚賞李橒史永安一曰勵廉恥情面太重法紀太輕釀成頑鈍之習自非大奮乾綱擇一二貪婪無恥之尢盜餉賣糧有誤軍國大計者肆諸市朝局套安能倒翻塵緣那肯斬斷一曰主持疆場大計言毛文龍之在鮮以制奴之死命𨿽不足以禁鮮之不合奴也則有餘若今日議接濟明日議撤回未免灰任事之心夏之令寧罰俸示懲原疏不可不爲票發亦所以安海外孤臣之心也章下所司

○加升狹西按察司副使張九徳爲本省按察使河東兵糧道

○丙辰孝靜毅皇后忌辰奉先殿行祭禮遣陽武侯薛濂祭康陵

○大學士朱國祚再以病乞休不允

○刑部等衙門署部事右侍郎等官白瑜等會讞原任四川贊畫太僕寺少卿劉時俊獄言時俊向以喜事之心任孤行之意告變而來贊畫而去福始禍胎前後兩截據督撫按諸﹤鋶﹣釒﹥訊之勸按臣敍南之駕自謂意見不同寬樊龍重慶之誅又委記憶不的夫時俊言語蹤迹其無解於彼中之耳目者旣已昭然卽買米笑釋一事其無詞於監軍之對質者又復不假然則時俊者豈行軍遽有專主之權而禦下不當用明察之智耶至於遣賀通夷城頭之訴理不足憑渝關之復疑亦可釋卽督臣監軍且俱爲時俊諒之合炤原擬削籍庶乎不枉不縱疏上報可

○賜毛文龍弟參謀生員毛雲龍指揮僉事品服

○丁巳上視朝

○以命皇第一女名賜輔臣葉向髙等及中書官銀幣有差

○南京戶科給事中歐陽調律言聖主威福在握而有不平者三以大臣言之非不累若充牞也乃不程才品不辧年力混比冗流幾難容足勇退髙蹈自王佐而外竟成絕調而忠貞老成且相繼去國如鄒元標馮從吾黃克纘等後先薖軸能無白駒興嘆乎至耿介之王紀甚至削籍而戇直之滿朝薦復遭困衡此不平者一也以言官言之野伏者亦幸賜環例轉者亦幸優擢矣乃同一忠鯁而猶有韋蕃倪思輝朱欽相侯震暘熊徳陽賈繼春江秉謙毛士龍等若而人未蒙一眎此不平者二也以廢官言之舒曰敬之宏猷遽抱郭隹鎭之負性慷慨而啟事無聞此不平者三也不平則郁惟皇上慮之章下所司

○巡按山西禦史劉大受言臣甫至河東卽聞楊大髙等號召貧民遠邇響應近日絳州王得山鼓走險之眾劫獄謀就訛言四�幸而道府諸臣先機發覺計擒首惡解散餘黨不則平水條山幾爲戰場運城鹽課所出眈眈虎視實繁有徒曾無一旅守禦大可寒心爲今日計不得不設兵設兵不得不議餉年來鹽課每每後時商人皮盡骨穿兩年摉括盡解戶部臣計無復之惟有敕書所載護池地一頃禁民耕種然而棄之荒蕪可惜也若池灘地課五百一十二兩八錢題解代州以助邊乏然非額課可畱也計兩項約得銀千餘每年可充一百六十人之餉仍於巡池弓兵抽選一百四十人共足三百之數卽於巡池指揮擇精通武藝者統之按時操練無事則輪班上宿有事則協力悍禦事無便於此者章下兵部

○巡撫天津僉都禦史李邦華陳撫津戎政急務十事一曰定兵志兵無彊弱志到力隨臣任後每日於解驗新兵必先諭以出關殺賊願者方令提礅試力不願者不收因下令營中立一出關殺賊之幟聽願者立於下否則去之已而卒無一不立於下者蓋自是桴鼓一援或者可必無低回於進退而逍遙於道路矣二曰束兵身臣議建營房損衙門奔走之役率先畚鍤令各營介冑之士齊攻板築設法鼓舞各兵欣然趨事每十房爲一隊令什伍相連兵將相識分練合操舉足而是三曰嚴兵律臣入津各兵日日報逃數數作賊而水營爲甚捕得二人誅之稍稍震悚至小大將領束兵無紀近方得一二變整之術夫使法不得於官又安望能行於兵欲起沈涸之屙臣斷不能再事姑息四曰理兵械臣於衙門以內集諸匠作躬行督課每一械先造一式以精好爲主然後照式制造不論工而論械所省無算又悉索先年備倭之餘一功委棄蠹蝕之物從頭整理庶幾可借一軍之需五曰分操練壯膽之法無如習藝臣令營中每月以三日合操餘日分練立法以大器爲一類弓矢爲一類刀槍雜技爲一類苐火炮弓矢爲長器槍刀棍銃爲短器又必令人習二藝長短相兼六曰嚴逃補津兵初募逃竄無虛日今但有隨逃隨補隨補隨查之一法臣置礅教場每於三六九日入營練兵卽行招兵其來投者先令提礅而後令報籍南人遠人一槪不收惟眞大順保四郡始收入伍又一面行文原籍州縣取結別令什長同本兵賫文徑回本籍令其裏鄰親族相認然後取結回報後𨿽有逃終難漏网七曰重將權巡撫皆有標兵而總鎭所統別爲一營津門亦有標正二營之號臣今將見在津兵均爲二營副將則兼而統之軍前有事兩營聞於副將副將轉聞於臣臣有令必下於副將副將復下於兩營其水營亦如之則標正無彼此之分而副將之權益重矣八曰旌義勇臣所知薦休寧布衣程宗猷監生程子頤者勇敢任俠子弟幾百人皆以力藝擅名臣禮聘致之卽欲爲題一官而宗猷等力辭臣嘉其志所願敕部錄敍必有聞風而興起者九曰杜占役臣衙門舊例每日亦用選鋒六十名擺圍夜用八人執燈悉發還營以爲營官之倡然後酌官爵崇卑之等審事權煩簡之宜除副總兵所轄者廣千人之中撥十人爲給事其參遊定限以二十四人都司定限以十六人守備定限以十三人中軍千總定限以十人分司千總定限八人皆於兵外召募不得以兵充數致空伍額而每月之初三又掣點各一次卽兵有間缺餉無冒支欺罔之故習稍轉十曰修馬政臣建營造房卽於其旁造馬廏專設養馬官二員朝夕查點六馬共攢一槽艸料皆官親驗馬令兵養不令擅騎其有以病死者爲定陪馬之法每倒一馬議價十二兩闔營均派每月於月糧內扣出卽買一馬以補原馬之數其養馬止追皮肉則今日八九百匹之馬卽越數十年而長存﹤鋶﹣釒﹥上上深嘉之仍令兵部錄用程宗猷等

○禮部尙書顧秉謙禮部右侍郎朱延禧各再﹤鋶﹣釒﹥辭免新命不允

○戊午先是錦衣衛百戶王忠梁鄭養性家人張應登告養性交通奴酋單款於巡視南城禦史溫臯謨戶科給事中羅尙忠永寧伯王天瑞錦衣衛帶俸都指揮僉事王天麟等﹤鋶﹣釒﹥參養性養性亦﹤鋶﹣釒﹥辯俱下刑部刑部署部事侍郎白瑜會同都察院左都禦史趙南星等大理寺卿陳於庭會審至是具﹤鋶﹣釒﹥言養性乃戚畹之大蠹爲當今指名蓋緣其父鄭國泰構釁宮闈幾搖社稷且權傾中外毒焰薰天神人共憤故三十年來凡有血气者談及鄭氏無不切齒腐心今𨿽事往人亡而遺孽尙存禍根未斷舉朝槁目俱以餋性爲伏莽之戎肘腋之患有一日不去一日不解羣情之疑者反奉有回籍自奏之旨是皇上所以爲餋性計者亦旣委曲懇至矣乃悠悠半載蔑視綸音致訐首叢興交章論劾餋性至是猶得晏然如故耶試思今日夷狄姦宄中外惶惶我實犯通國之疑自不得侈信心之口不以此時決計辭歸萬一姦人構煽其間借我發難卽欲優遊故里豈可得乎故餋性在今日無如去之使非獨爲君側除隱憂實爲餋性圖善後也若王忠梁所首通奴審無實據張應登爲梁黨翼語復支吾祗因怨毒傷心不覺讎誣橫口各與應得之罪總協情理之平得旨鄭國泰在先朝有嫌中外共知賴皇考寬貸涵客且加優待仁孝至徳千古僅見朕仰體遺意不欲深求伊子餋性自當感恩通奴情節理所必無爾每旣究問明白俱依擬鄭餋性著於外方遠處覓使居住王忠梁等旣系誣告著炤例發配不許納贖此事已經處分以後不得牽連瀆奏及姦徒乘機詐害有負朕意違者究治

○都察院左都禦史趙南星等題遼東巡歷按臣撫順之陷則楊一桂也三路開鐵之陷則陳王庭也廣寧之陷則方震孺也頃屇大察不處之無以明考功之法若處一未當無以服諸臣之心惟樞輔身在巖關胸懸朗鑑三臣罪案應自了然乞敕查勘回奏從之

○巡撫雲南都察院右僉都禦史關洪學奏宇內各省靡不四通八達滇之受病正以靠點一綫耳臣於粵蜀籌之主熟彼此得失亦略相當自金沙趨建昌計程半月可至誠不若粵土司界中逾數旬之逶迆然蜀止會川一隙而粵田州歸順泗城安隆在在可走蜀之東川方煽逆弄戈而粵諸酋素號恭順是粵之與蜀各有利害各有難易其交難專倚政其不容偏廢者也以蜀言之建昌會川之間營哨棋列特向非通塗或名存實亡夫馬廩糧多所缺略今亡者應議修復缺者應議添加若會川以南數站原無營哨則煩從新規畫乃盜賊出沒須於要害設兵置防至粵中所疑但謂土酋不欲我於其地張官置吏召夫餋馬耳今但於所經去處量建公所卽募土人看守我往來其間遇而不著而又徒禦供億一切自備秋亳於彼無涉彼又何嫌何難通行之後�賈熙穰彼更從而利之矣此路在滇界十之七八在粵止二三惟粵費出額外不容不協濟今議該省驛傳道特置滇差簿分發州邑必眞正勘合火牌方準應付登注歲終道核其數而滇償之乞敕二省撫按爲滇造命得旨旣說滇路可通著行與該省撫按官作速料理

○升河南右布政使汝南道王豫立爲本省左布政使

○調河南按察司副使侯國於四川

○戍鎭遠俟勛衛加授參將管副總兵事顧大猷法司謂其借練兵之名爲騙官之計托疾規避而坐耗廩糧也

○己未督理軍務大學士孫承宗﹤鋶﹣釒﹥爲中部大將馬世龍請尙方劍及實授府銜又請予南北二部大將王世欽尢世祿制敕關防俾之分轄兩路而節制於中部因言督撫司道與將領共事者當精汰其庸懦不可鄙夷其人而輕置之當力防防其彊梁不可過疑其人而重遏之其權專則其气不挫其气厚則其心不紛又言監軍之當去者四以朝議監之曰中制以朝使監之曰掣肘以邊之大吏攬其權而監之曰兼並以邊之平交狃其名而監之曰橫侵有一於此大功不成力請裁監軍禦史上覽奏嘉其甚合機宜悉從之

○承宗又言原任遼東監軍禦史方震孺有才有气執法錚錚廣寧之陷議者責其不能死然總未逢賊勢尙可以姑全不應苛論原任募兵禦史遊士任俠气深心雅抱鳴轂之恥獨其信用非人遂主多金蕩盡今宜淸查其錢糧責其所任之人無令盡沒其善使一時任事之臣徒博節省之名而事機坐失至於原任撫夷總兵李秉誠議處副總兵杜應魁論死參將賈祥才俱可用當從使過之條﹤鋶﹣釒﹥上上優詔褒答下部速議行之

○賜總兵馬世龍尙方劍

○升狹西左布政使沈演爲順天府尹

○庚申南京山西道禦史黃公輔﹤鋶﹣釒﹥糾原任修撰韓敬言往歲見臺臣周宗建定小人之案一﹤鋶﹣釒﹥指出亓詩教趙興邦濁亂朝政傾害賢人臣甚服之猶以爲未批其根也其根何在則自韓敬買科始耳韓邦投拜湯賓尹隔房摉捲攘中會元穢迹昭著按律定罪自應遣戍矣敬廣行賄賂別尋枝節以自文其醜曰我得罪東林也攻我者皆東林之人也夫以東林爲阱遂足蓋韓敬買科之罪哉及後得旨會議部院科道七十餘人皆注以不謹敬之死黨二三人不畫押躲閃不結而敬之計得矣錢靈矣彼時亓詩教等迫於公論𨿽已畫題不知何故而復與敬合也率官應震等十餘輩爲之左匡右扶前呼後應掃除發姦之人如發蒙振落因而馬孟禎徐良彥王時熙劉策等數十人無一不處矣因而曹奎等十餘等人無一不牽連矣而其買科十年不決之案則動曰考功之法不可以加之科場也至於丁巳內察則考功之法敬復何辭而其私人韓浚等則又爲之解曰勘論未結也直至丁未而敬之腹心死友布滿於朝敬之計愈得矣錢愈靈矣乃又從而倡會議之說以致復延餘息再玷淸班獨不思前之會議七十餘人共擬不謹何以不爲定案後之會議才十餘人誰云無瑕何以遂爲定案欺罔朝廷抹殺公論亦已甚矣而其私人又爲之解曰前者科場之法專論文章後者考功之法專論官評嗟嗟段元二字反爲護身之符哉因縷指其居鄕不法十餘事章下該部

○巡按直隸兼管遼東監軍禦史潘云翼言自撫順變起而淸河之失隨之張承胤之戰亡蓋由於李維翰之輕敵而用李維翰以撫遼用楊一桂以按遼用顧頤等以司遼者誰則冢臣鄭繼之之愚昧樞臣薛三才之機巧不可不爲今日之鑑也自三路敗衄而開原之失隨之楊鎬之喪師豈得諉杜松等之違制而用楊鎬以經略用周永春以巡撫用陳王庭以巡按用李如柏等以大將用潘宗顏等以監軍用鄭之範以署開原者誰則樞臣黃嘉善之誤國科臣趙興邦亓詩教等之擅權不可不爲今日之鑑也鐵嶺之失誰初任而不救非熊廷弼乎誰先去而陷城非李如楨乎至會議以用如楨推薦以用廷弼則吏部趙煥等之一誤再誤科道官應震李徵儀等之一﹤鋶﹣釒﹥再﹤鋶﹣釒﹥也又今日之一鑑也遼潘之失孰收降而收叛非袁應泰乎監軍而棄軍非髙出康應干等乎而輔臣受面諭於講幄漫無主持樞臣奉明旨於有赫一籌莫效則劉一燝之依違崔景榮之庸闇又今日之一鑑也至於廣寧之失坐令哄關而四散於是乎熊廷弼王化貞等之罪不可勝誅矣然而經撫不和皆由中外不合勘明之入告致有起用之諸﹤鋶﹣釒﹥則樞臣張鶴鳴之剛愎臺臣方震孺等之扶同又非今日之一大炯鑑哉得旨疆事重在得人前此舉用失當罪俱難辭姑不深究以後凡邊鎭文武各官都著愼重推用不得濫及取罪

○升狹西固原西路遊擊吳登泰爲山西北路參將南直永生洲遊擊髙應登爲浙江杭嘉湖參將薊鎭石匣營遊擊汪爾信爲宣府永寧參將延綏保寧營遊擊鄭光先爲寧夏西路參將薊鎭建昌車營遊擊髙師孟爲寧夏靈州參將通州統練三營民兵遊擊劉爾化爲大同威遠城參將寧夏玉泉營遊擊夏友松爲甘肅永昌參將

○升寧夏都司僉書姜召爲甘肅鎭夷堡遊擊薊鎭都司僉書殷道隆爲薊鎭遵化左營遊擊通州右營都司僉書汪登瑞爲薊鎭通津春班遊擊眞定車營都司僉書吳周友爲天津海防右營遊擊大同都司僉書石欽爲薊鎭三屯右營遊擊寧夏巡撫中軍坐營都司鄔鳴臯爲狹西巡撫中軍遊擊薊鎭灤陽營都司僉書桂聯芳爲通州中營遊擊萬全都司僉書孫嗣徽爲五軍四營遊擊

明熹宗悊皇帝實錄卷之三十

明熹宗悊皇帝實錄卷之三十一

天啟三年二月辛酉朔大學士朱國祚引疾求歸上溫詔諭畱

○黜原任兵科給事中明時舉狹西道禦史李達爲民時舉達皆蜀人以元年自請赴蜀催土司援遼之兵會樊龍叛議者以爲事繇二人過許土司餉數致撫臣不能應啟釁激變應論如法上命撫按押解來京下法司鞫問法司鞫實言二臣無遠慮而溢戎心固應禠革若夫逆酋發難之故在於避調而定計已在先矣啟釁激變非繇二臣上以爲然故得輕譴

○升四川夔州府同知越其傑爲本省按察司僉事管監軍道

○壬戌南京工科給事中徐憲卿﹤鋶﹣釒﹥請枚卜兼用內外因言計典與夏立並重而丁巳南考功於倫司察爲長安要人提掇賞邪排正至今令人發豎皆裂近公議方明堂上官之主計者已經追論豈於用事司官而反置之使之躋躐華膴章下吏部

○癸亥上視朝

○考察在京庶官年老有疾戶部郎中郭坦等四十九人貪兵馬副指揮林守庇等一十八人酷兵馬副指揮朱貞明等三人素行不謹兵部主事洪啟初等八十九人浮躁淺露左中允馬之騏等四十五人才力不及翰林院簡討劉鐘英等二十九人罷軟無爲應天府知事任槐等二人得旨各革職閒住降調如例

○兵部尙書董漢儒言天啟二年三月本部具﹤鋶﹣釒﹥凡遼東衛所指揮千百戶已經襲替者查其號紙取有印結安插山東衛分俟平遼之後仍歸原衛奉有欽依但未經襲替者其人猶眾執有號紙者已難盡憑蓋避難之時或搶或拾或賄買或假造種種獘端難以窮詰況無號紙者卽矢口自供焉保別無幸竇合無量照前題事例更加詳愼如有號紙者所告通狀自供宗圖取該衛已經咨準安插官執本官號紙面遞結狀及同選舍人連名互結犯者事發一體揭黃問罪本司細加查驗照各捨抄選查黃審單呈堂奏準暫行安插山東仍候事平還衛其新功有印札印照者詳閱功次核冊亦取同衛同選各官結狀犯者亦同前例若供狀含糊保結不明黃選功次不同者並不準理卽使果應襲替之人亦各俟全遼克復彼時官署重建閭井復完本部另行從長議處詔從之

○命鎭守雲南黔國公沐昌祚孫啟元以原加署都督僉事充援黔副總兵從禦史傅宗龍請也

○罷大同總兵李懷信回衛

○甲子遣禮部侍郎鄭以偉祭三皇於景惠殿

○遣太醫院官祭先醫之神

○巡按湖廣監察禦史舒榮都言全楚衛所六十有二屯糧三十九萬五千有奇分隸三都司省城都司所轄二十七萬五千有奇行都司轄七萬六千九百有奇興都畱守司轄四萬二千有奇子粒之數按籍可知而軍屯槪不可問矣軍之不可問者以逃亡故絕居十之三而以失屯因以失伍者彊半祖制以軍墾屯以屯贍軍每軍一名占糧六石計田六十畝以上中下三等通計之自種自收每畝可得谷三石則六十畝可得百八十石俯仰有餘無柰日削月剝以幾於盡也蓋有一軍而生三子者卽以六石之糧三分之軍差亦準於比久之三分復折而爲八九分彊者兼人弱者兼於人苦於著役各思他徙貧軍之田爲富民有絕軍之田爲軍官有自是軍屯駸駸化爲烏有矣欲補軍伍不復軍業軍何以堪欲淸屯補伍徒取諸彼以與此田主又何以堪蓋當日之田有典價遞年有築堤修堰之工力今之退吐卽田主吞聲彼無賴之徒冒頂祖軍之名橫奪平民之產長此安窮今民間交易三十畝之價可得七八十金軍曰有典無賣價止二十金以下有田主自種者全饗其利有本軍占種者每畝納課榖一石有本軍自納子粒者意在贖取有田主代納者每十畝糧料各頃約輸銀四錢以外大率一歲所入贏得十分之八不彊奪其所不願退之田議令額屯一石歲出榖二石計額屯六石合之得榖一十二石則以贍一軍有餘著伍之軍不必田主正身或子弟或義男但要有膂力有根腳不堪者聽田主更置但不更祖軍之名猶恐異日勾補調撥爲田主子孫憂則莫肯承認榖以三次支給四月小熟八月西成臘月歲畢如期如數交付著伍每次於管屯官取注印信收票田主收執卽本軍有力贖取者還其田須﹤扌東﹥其壯丁不以百八十石之粟米果一尪嬴也軍屯𨿽隸於衛所而田土綦置於各郡邑典田者率與田相近之民該衛所官只許核軍伍之虛實衡榖石之完欠不得以軍之故漁獵其田主郡邑有司職在淸察不在姑息出軍補伍出榖贍軍乃其典受屯田時應得之分數積逋於昔薄償於今田主當自無說若有他詞則以本田還之本衛本所另行召募算計從前出者少而入者多退吐所宜然有司復何庇焉章下所司

○命禦史梁之棟巡按河南吳其貴巡按甘肅喬承詔巡按福建

○升翰林院編修陳玄暉兵科都給事中朱童蒙禦史王安舜張帷任俱爲湖廣參政吏科右給事中汪慶百爲河南副使禦史徐景濂爲廣東參政沈珣爲福建參政吏部郎中田生芝爲河南參政

○升湖廣右布政使吳士奇爲狹西左布政使

○兵部言總兵薛來胤受命則逗𨖻不前聞捷輙攘功自伐當黔事正殷托病速遁糜餉還家應行蜀中督按提問正法從之

○戶科給事中郭鞏前以﹤鋶﹣釒﹥糾遼東經略熊廷弼被謫至是召還再具﹤鋶﹣釒﹥糾廷弼因糾廷臣之薦廷弼者南京禦史塗世業亦言臺臣周宗建有﹤鋶﹣釒﹥稱廷弼撫遼陽決計自彊鑿壕峻堞使人有固志而後城沈陽屯奉集大爲得著通國信其言謂廷弼力能存遼才未竟用故復誤而用之及廣寧再陷廷弼逃歸議者復謂廷弼罪𨿽難逭才尙堪驅故又誤而惜之是誤封疆誤廷弼且誤天下也周宗建具﹤鋶﹣釒﹥駁之曰自有東事以來始用李維翰而撫順破陷繼用楊鎬而三路喪沒又繼用熊廷弼而被劾以去攺用袁應泰而河東遂亡遼亡之後用王化貞於廣寧熊廷弼爲經略兩臣議戰守不和奴兵一渡一則棄城而逃一則望風而遁河西遂陷而兩臣議辟矣臣之﹤鋶﹣釒﹥未嘗專舉一廷弼也諸臣累薦廷弼屢奉明旨年來薦維翰薦鎬薦如楨者未嘗見一指出獨借廷弼爲陷阱羅織數十人爲一案乎臣觀世葉之﹤鋶﹣釒﹥似無他腸但見有郭鞏﹤鋶﹣釒﹥出不暇察其用意所在止借一熊廷弼以媚一時之竈見有觸璫扶正挺然獨立者惟恐其去之不速欲自爲固結進身之計而借此以爲贄焉世葉而自知人之欲借臣以爲贄於魏進忠則自悔其失言者不待臣詞之畢矣上並下其﹤鋶﹣釒﹥於部院

○丙寅上禦皇極門內殿傳制丁卯祭先師孔子遣大學士何宗彥行禮

○山東蓬萊縣地震

○南京江西道禦史陳必謙言聖王之處惡也非殺則流否則或念其舊而馴服之已耳臣往見逆戚鄭養性奉有回籍之旨曰庶乎悔於厥心而乞命竄伏乎而養性自若也而且於告變之王忠梁則反噬矣於發姦之王天瑞則潑賴矣則是殺與流以及馴伏之無一可者而養性遂可傲然無禮於君父之前莫可誰何也哉恭繹明旨以謂推皇祖之愛不忍加誅夫皇上固應念皇祖獨不念先帝乎哉養性父子依倚宮掖憑藉寵靈慶賞刑威俱出其手一時無義行之尢如劉廷元者奔走如騖號召黨類朋比如山擁戴福藩者名之曰正人羽翼先帝者斥之爲邪黨二十年覆地翻天亦已牢不可破迄今凶謀大露而臣下香火情深身家計重見皇上之孤立於上誰肯出死力爲國家伸討賊之義者皇上宜自爲宗廟社稷計剪除逆賊以告於先帝之靈可耳﹤鋶﹣釒﹥入報已有旨

○授原任大學士王家屏男瀹初中書舍人

○丁卯吏科等衙門糾拾大僚原任兵部尙書黃嘉善崔景榮張鶴鳴工部尙書姚思仁原任詹事府詹事範醇敬南京兵部侍郎徐必達原任湖廣巡撫徐兆魁福建巡撫王士昌保定巡撫韓浚靳於中太常寺少卿王紹徽太僕寺少卿李之藻南京太僕寺少卿郭一鶚內姚思仁徐必達畱用李之藻調南京余俱致仕

○糾拾庶官原任行人魏光國順天府通判虞大復工部都水司郎中陸化熙胡士相戶部山西司郎中楊文﹤艸洍﹥戶部雲南司郎中劉煉原任兵部員外郎楊掄俱降一級調外任

○兵部覆吏科都給事中魏應嘉疏言總河督臣舊駐濟寧今議移駐徐州與漕督淮徐相望雙建牙纛更覺綢繆之固宜以夏秋駐徐冬春駐濟從之

○戊辰祭太社太稷遣遂安伯陳煒恭代

○升南京翰林院掌院事左諭徳唐大章爲右春坊右庶子翰林院編修傅冠簡討吳士元以原官俱充實錄纂修官

○追卹徵妖陣亡將官張榜等五十七人軍兵一千九百八十五名有差

○天津巡撫李邦華言奴酋犯順有津鎭之設以防海也而北人無習海者於是調南兵不一而足然陸續徵發出海津門不得藉半臂前撫臣苦心召募得四千餘人分爲鎭海前後奇三營奇營兵九百後營兵千餘去海近者八十里遠者百餘里於防海之義未盡也惟前營兵約千五百又泊舟大沽地屬海口海口空曠四面無險南通登萊北接楡關哨舟數十有若晨星昔以倭寇朝鮮中土震動曾設一副將領水路官兵五千防禦甚嚴自倭患旣息前兵半撤而副將亦罷今僅除都司矣顧昔之防倭猶在藩籬之外且止東南一路而今備奴竟在門庭之內又合東北兩途況兵皆烏合緩急難恃請合三營爲一營嚴行挑選可得壯丁二三千人勤加訓練而臣親核焉查南北海洋各長二百里有奇南盡鄭家溝而起口爲適中北盡馬頭營而黑洋河爲適中今淮兵已發馬頭營矣必於新兵三千之外再挑三百益以舊海防營兵合爲一軍以駐黑洋河又將江南營兵五百名獨爲一軍以駐起口往來合哨上下如織遇有警息小則領兵追襲大則舉烽傳報而大兵整搠相待又急則移會海防舊營卽便策應斯於臂指相承之意呼吸相通之脈庶幾有當不至星散瓜分罔相系屬也章下兵部

○命大學士顧秉謙朱延禧同知經筵日講並實錄總裁

○通政使司等衙門右通政等官楊材等四品京官巡撫各以京察自陳求罷下吏部覆議得旨南京太僕寺少卿錢策致仕右通政於倫福建巡撫僉都禦史商周祚俱調南京別衙門用翰林院提督四夷館太常寺少卿吳亮嗣以原官降一級調外任用余俱供職如故

○己巳孝定皇后忌辰遣武淸侯李誠銘祭昭陵

○升吏部左侍郎盛以弘爲禮部尙書兼翰林院學士攺南京戶部尙書李長庚爲戶部尙書

○升南京工部左侍郎張輔之爲南京工部尙書刑部右侍郎白瑜爲左侍郎太常寺卿喬允升爲刑部右侍郎工部右侍郎周應秋爲左侍郎通政使蕭近髙爲工部添注右侍郎協理殿門工程事務

○升山西左布政劉遵憲爲都察院右僉都禦史巡撫大同

○升山西按察使閔宗徳爲廣東右布政使湖廣布政使司右參政蘇進爲江西按察司按察使

○降補原任廣西右參政翁汝進爲狹西按察司僉事分巡關內道原任河南按察司副使金良範爲四川按察司僉事

○起補原任浙江參政叚猷顯爲狹西參政西安兵備道

○蔭原任知縣贈尙寶司少卿王之翰長男聯芳國子生

○以京營副將姚世卿蕭如薰徐永胤爲總兵官世卿大同如薰徐州永胤分練五軍營選軍

○庚午孝貞純皇后忌辰遣武平伯陳世恩祭茂陵

○吏科都給事中魏應嘉﹤鋶﹣釒﹥陳學政鹽政言近來學政多任徳而不任怨任逸而不任勞卽如南直分設學臣本以地方遼闊孤寒艱費故破格分設以周其務以憫其情若不依相沿按臨舊地而遠調就試或二三百里或四五百里甚至往返幾二千里無乃非人情乎聞數年前以調考故生儒多有溺死於江中者此當力爲禁止庶不失分建更新本意至歲類一周屢經明旨未必奉行今後歲類未周者𨿽俸序已及亦暫停推升若考察優劣猶關風勵一委教官雉罹免脫而徳行一科本以獎勸都屬周旋巧滑之流至有預鉆徳行規避下等此通獘也宜責成提調正官密行體訪學臣逐郡躬親發落質之眾目而後學獘消除師儒整肅又言都運官屬三品不爲不尊九邊軍儲幾百萬如兩淮運使之職掌不爲不重乃多屑越不居每托故而去者蓋爲此一官品級𨿽尊事任𨿽重而廷見鹽法等道則與知府等前此升除或彊半鄕科又或曾經糾論地望不尊賢者裏足合無比照畿南知府見本道例出入角門靑袍長揖免其手板庭參該部必擇賢者以往不得以破甑疲老充位若能處脂不潤商竈歸心稅課嘗給卽系足國能臣當優升京秩或藩臬正官以示風勵若運同而下又有運副運判等官號稱分司各轄所司場分料理鹽務商竈待命原非冗散乃爲降處各官之托宿借差侯升而墨吏貲郎朘商剝竈鹽政所繇大蠹也今請盡遴鄕貢府佐州縣正官曾經考滿薦多者優升前職奉職克稱卽優以兩京應得部屬則賢者自樂安職不肖者不敢覬覦運長之臂指有人商竈之利賴非淺矣章下所司

○兵部職方司員外郎孫學詩言班軍入衛國初原十六萬減至八萬入浸尋而減至四萬視國初已四分止存一分而四萬之名在今者每班僅得一分以包三分可謂極獘矣臣請得悉數之定例春班於十二月起程正月到班秋班於六月起程七月到班而今竟不能如期聞該衛所催班赴京之時祖軍則照地追軍而占地者多影射民軍則輪流充役而值年者多逃亡或托身於彊有力之家而印官不敢一問或編戶原籍之地而勾攝不免踰時此班軍起腳之獘也及其登程有老者幼者逃亡者病不能行者有賣放於官旗者此班軍出途之獘也至京投冊到部部卽委臣同巡視科院點收按年貌以稽眞僞而矛盾者十嘗六七京城遊棍展轉冒替此班軍應點之獘也去歲秋班放糧之日唱名給散京棍有十之三四蓋陸續逃去之軍每欲操練旗頭以數十錢雇一名頂之本旗覓人領糧代之還債有累及同夥爲債主告之坊官至拘禁追比以死者此班軍脫操之獘也去歲春班大糧循去環來無非京棍昨秋班得其實數固不能全軍虛冒然春班以虛軍接虛糧姦旗債主盡居其實頗無喧競秋班以實糧授實軍債主姦旗多處其虛遂相鬥毆此班軍領糧之獘也往歲軍或有一分之數入京隨收隨去其畱者一二猾卒與姦旗債主同窟穴於班糧故飽暖燕市了此班局今軍報實在糧多貯庫不敢卽盡放以防其逃月糧米止四斗銀二錢各軍賃房糊口非借無繇迨糧一入手母子已過償且不足何以度日有凍餓而死者此班軍守班之獘也提督團練非不苦心而馬匹器械衣裳不予何以成軍予之則春班秋班未免勒此以交彼明歸暗去豈盡畱我以遺人此班軍相代團練之獘也實在卽核未來應勾班政不得不然然貪弁乘機必無端以迫脇且時以新班仍索舊班在此舊領班者亦難久淹京邸勢必至旗頭因緣爲姦兩班相冒愈難究詰長此班復一班以勾補亦班復一班以混投此班軍勾補之獘也總之班政之獘卽是班糧之蠹計每年本部大糧銀九萬一千七百五十餘兩戶部月糧米九萬六千餘石盡付之無何有之鄕而國家曾不收一夫之力乞敕本部多方會議更變善制以垂永久上令該部詳議具奏

○命懷寧侯孫承蔭提督操江辛未上諭都察院以後各巡按官復命赴任都著依限不得請寬

○命戶科右給事中李春燁往勘原任登萊巡撫陶朗先募兵禦史遊士任侵冒兵餉情實春燁原日參論兩官謂當回避具﹤鋶﹣釒﹥恭請

聖裁上以其旣曾論劾不便行勘著另議差用六垣仍又公舉春燁乃不攺差

○巡視廠庫工科給事中方有度等以陵工事例太濫上﹤鋶﹣釒﹥力言廩生納貢貲郎納通判運副正提舉等官非是又言陛下纘承大業富有四海先帝龍馭方遐殿廡未就每當春秋霜露能無恫然古人不以天下儉其親陛下何惜數十萬帑金不以輸之山陵嚴責司官早竣厥事而該部又不能仰贊孝思力持大義止以事例塞責貽朝廷以賣官營葬之名臣等竊爲不取也疏奏上切責以事例繇部題請如有難行爾等何不駁正如何說朝廷賣官營葬且發帑過多陵工未竣自有專責方有度率意妄說姑從輕罰俸半年

○兵部尙書董漢儒請論廣寧之役叛逃諸將叛將劉世勛等二十九人逃將蔡汝賢等九人不知下落之將張應龍等二十九人叛將宜逮親族立正典刑逃將宜扭角�羊來京立斬市曹不知下落之將或陣亡或生還宜行原藉確查根究分別優卹逮治詔依議嚴行各撫按官勒限回奏

○都督僉事鄭養性﹤鋶﹣釒﹥請卜居杭州上以養性旣離都門準擇便居住

○壬申開經筵

○升國子監司業姜逢元爲右春坊右中允兼翰林院編修右春坊右贊善兼翰林院簡討王祚遠以原官並充日講官

○大學士史繼偕以疾請假賜牲米酒菜

○命禦史劉芳巡鹽河東

○升戶部郎中陳應春爲雲南按察司副使

○大學士朱國祚又稱病乞休上溫諭畱之

○予原任太子太傅工部尙書王佐祭葬並謚

○癸酉上視朝

○日講官吏部左侍郎盛以弘懇辭新命疏三上不允

○工部尙書姚思仁以新任點自陪推爲科臣所糾具疏以病請至再上以其情切允之仍以思仁年來典禮軍需皆與有勞陵門二工方在錄敍特加太子太保給與應得誥命賜馳驛去

○升吏科左給事中趙時用爲兵科都給事中戶科給事中阮大鋮爲吏科右給事中

○升大同新平堡參將任自謙爲神樞六營左副將狹西總督標下中軍參將孟國用爲右副將宣府葛峪堡遊擊髙勛爲神樞三營參將薊鎭一片石遊擊劉定邦爲通昌三營練兵參將

○起升原任山西行都司掌印王永光爲延綏東路參將原任甘肅威遠堡遊擊張爾奇爲甘肅莊浪參將原任通州遊擊王興業爲延綏保寧參將原任廣東遊擊叚起麟爲直隸永生洲參將原任南直廟灣遊擊焦續後爲浙江杭嘉湖參將原任通州左營都司僉書馬化龍爲薊鎭灣陽營遊擊原任甘肅西大通守備張顯謨爲寧夏洪廣堡遊擊

○升薊鎭都司僉書焦慶延爲通州右營遊擊大同正兵營都司僉書劉國柱爲石匣車營遊擊浙江南洋遊兵都司僉書周之翰爲巡撫標下游擊薊鎭沈陽秋班都司僉書韓國民爲薊鎭大水峪遊擊狹西文縣守備王繼勛爲寧夏玉泉營遊擊延綏建安堡守備王佩爲寧夏巡撫中軍坐營都司僉書

○甲戌上覽吏部之奏言添注原非舊章且員數冗濫故行停止但念起廢人多姑準將見在添注各官遇缺遞轉升補仍限至四年冬止

○兵科右給事中王志道言臣見會議禮卿一﹤鋶﹣釒﹥不覺慨然曰爭此於神廟之朝則爲國本爭此於神器再傳之後何爲乎爭此於光廟顧命之際則爲預防爭此於大寶久定之日何爲乎禦史徐景濂﹤鋶﹣釒﹥列甚明玆內計景濂外轉夫景濂可去則前﹤鋶﹣釒﹥可罪前﹤鋶﹣釒﹥可罪則

兩朝之疑謗猶未白於天下臣不爲景濂辯不敢不爲兩朝辯也上謂景濂例轉自可敍用不必爭論

○戶科給事中郭鞏以禦史周宗建﹤鋶﹣釒﹥駁塗世葉語侵鞏上﹤鋶﹣釒﹥數千言力詆宗建言宗建與劉一燝鄒元標楊璉周朝瑞等保舉熊廷弼爲邪黨於是宗建上言曰臣有﹤鋶﹣釒﹥駁南臺臣塗世葉無端附會乃近接科臣郭鞏一﹤鋶﹣釒﹥枝牽蔓引因一廷弼而株連數十人動輒以封疆爲題夫李維翰楊鎬袁應泰等皆失封疆之臣亓詩教之力主催戰趙興邦之賄賣邊臣皆誤封疆之賊也使鞏而果從封疆起念則自應泰身殉而外胡不公正發憤並請誅鉏也且使鞏而果欲立保舉之法則薦鎬薦維翰薦應泰者皆保舉之人也鞏不嘗見薦王化貞者乎則又將盡取諸臣之推引化貞者而復織爲一案不又將有數十人乎尢可怪者楊漣護衝聖不知有何獲罪而欲舊冢臣處之周朝瑞首薦召還其名豈不更美而欲以保賊加之熊徳陽江秉謙等同作逐臣方將共邀起用而乃欲終身錮之劉一燝身爲宰輔何據而遽指之爲逆族周嘉謨並叨顧命何因而彊坐之以機關毛士龍放棄已久何事復銜之刻骨王安蓋惟不具何忍復借之以趨權至於學理何讎而至詆之爲糜俸講學何罪而至慮其爲盜藪方震孺於進關之役旣苛責以不死之非而陳王庭於三路之敗開鐵之亡反欲爲邀不次之賞凡此皆鞏之顚倒不可角�羊者不知鞏自召還以後有何憑恃而狂躁至此惟皇上震以雷霆庶使言路有淸明之日而仕路無矛刃之驚其於世道關系匪淺得旨熊廷弼罪案已定不必爭辯言官論事但當據理直陳是非自見不必蔓衍牽纏有失敬愼

○雲南道禦史王尊徳言逆賊安邦彥攻圍省城盡掘墳墓其西三衛龍裏衛並上六衛各府州除威淸平壩三衛余官民俱殺盡攺元僣號建立宮殿預令各官行君臣之禮又云破辰常下荊州直抵中原寶靖之間人心洶洶先是總兵張彥芳入援至龍裏衛被圍絕糧撫臣王三善拮據於沅繼駐平越衛將官寡謀失探以致甕城河未接刃而爭潰於是賊勢愈熾八月間省城食盡收兵自守逆婦奢社輝屢次封劍來催邦彥力攻城內誓死力守兩院監軍將有米之家設法摉出均堆養兵先是城外並鄕間入城男婦將四十萬至十一月末俱死盡矣逃出者萬分之一存者鄕宦四五家各不過七八人合兩院各官與士民之存者不過二百餘人撫臣望粵兵川兵不至乃單騎持刀督陣斬退縮把總二人於是將官劉超等率選土兵鎭筸兵拚死衝殺從龍裏徑抵省城斬逐纙賊占據宅溪得其糧三四萬石今已追奔過陸廣河仲苗亦已招撫破竹之勢滅賊有日然軍士過期無糧聲言欲潰萬一脫巾勢必難反乞發帑金一百萬兩火速解赴以收成功又言安氏與奢盤聯緊靠唇齒甚固故忘讎同謀作逆無忌今重慶𨿽復而此酋勢在方張耽圖不已安效良勾引東川烏蒙武定諸夷橫行於滇曲靖尋甸等府俱已被圍至沾益羅平馬龍陸涼嵩明富民亦佐等州縣聞俱已破沐昌祚調兵不應會城累卵至延頸貴州消息以爲存亡逆酋今幸退敗若乘此時餉足兵足又合招撫之仲苗待其未來未備宿飽鼓行滅賊甚易安賊旣滅奢賊羽翼已孤自然撲滅雲南自然寧謐三省無恙而以招示奴酋膽必寒矣播事費至四百餘萬麓川三大役騷動幾半天下則今逆酋之費又可知也又言逆酋攻圍十个月更番添兵至於折橋列柵烽火連天喊聲震城城內米一斗用銀十九兩軍民食人肉且盡而堅守愈厲撫按諸臣書吏門廚皂隸共止存一人余俱餓死各官羣坐城樓喫艸飲永剌血寫書至於今而人民𨿽盡疆土猶存自非異賞不足以酬異勞又言沅州彈丸小城總督各衙門駐札於此前後楚兵來過民皆安堵獨粵兵遠來至州卽行劫搶毛兵效尢不減於粵督臣張我續所帶親兵三千餘在城中各家歇宿每日酷索奸淫又有中軍白世爵者訪查某家有銀有馬令眾兵大搶而去次日又報劫黔陽城外矣沅人切齒憾之請行督臣立斬市中以舒沅人之郁憤又湖北一帶夫馬絡繹烈於風火而沅州爲甚前將官騎驛馬徑至貴州俱不發回差役需索日益無藝宜令督臣嚴行禁戢至於進士田景猷慷慨奉敕深入水西賊巢今全未見消息並乞敕督撫各官設法探取又都司蒙土官前安賊連次金銀聘禮勾引本官將原禮繳報兩院出兵助援今當先行加銜旌賞並烏羅楊土官首陣敗賊覬裏楊土官出兵報效均當一體先行嘉賞以爲土司忠義之勸﹤鋶﹣釒﹥入俱下所司

○調山西布政使司右參議劉復初備兵薊﹝州﹞﹝兵﹞

○差行人徐天衢吳國華行取新簡閣臣朱國禎魏廣微

○兵部左侍郎陳邦贍稱病請告不許

○乙亥貴州副總兵劉超以前十二月二十二日大敗安賊於陸廣河永寧參將秦明屏以二十四日大敗安賊於乾溝破阿王等五大寨焚一洞而還

○協理戎政兵部侍郎張經世引疾請告不許

○起補浙江道禦史林有臺塡補江西道劉璞田惟嘉湖廣道劉其忠山東道黃尊素宋楨漢雲南道許其孝

○升甘肅蔡旗堡守備包萬象爲狹西固原遊擊大同鎭虜堡守備嚴藩爲神樞四營佐擊宣府順聖川東城守備馬明英爲薊鎭建昌營都司丙子上視朝

○國子監署監事司業姜逢元言職掌所關如勛衛子弟之不來習禮也習禮官之竟不走班也未咨送者之夤緣管事也監生之不到而竟自給假也包做之竟得就選也奉差給假之久不復班也無原籍文結之欲撥歷也關提不到之不照應也錢糧之不以時解也乞嚴行申飭從之

○升禮部右侍郎林堯兪爲左侍郎兼翰林院侍讀學士

○起升原任四川巡撫吳用先爲通政使原任漕運總督戶部尙書李三才爲南京戶部尙書

○升南太常寺卿陳長祚爲南京工部右侍郎太僕寺卿南居益爲都察院右副都禦史巡撫福建

○丁丑上禦文華殿講讀

○南京江西道禦史陳必謙陳安攘六事一曰鄕兵宜練責成州縣官每地方擇其彊有力而嫻武事者立爲教師簡鄕兵之粗悍銳壯者分隸之而責之訓練有司又以不時稽其殿最行其賞罰至於與隸壯快盡選精勇師儒雜流悉俾習射家與家言兵人與人習武而在在有敵愾之勇矣一曰材官宜摉夫將不可以嘗調律也一智二才三膽四勇當今邊關𨿽乏猛士艸澤豈無英雄宜敕諭大小臣工各舉所知必有熊羆不二心之臣以應吾求者一曰加派宜蠲國家邇來失策無如加派一事而節嗇查核可以抵餉者如各王府祿米鋪墊銀之宜革也屯糧積剩之宜解也江海漲沙租入之宜淸也錦衣衛文思院與偏僻州縣教職之冗員並宜省也至於工部事例之銀彊半僞售宜鑱其姓名於錠以便追補各處解部料價之銀解役吏書通同作獘假批侵使宜將收過淸數發抄並弔各處開除坐簿磨對若夫河上各閘河夫名存實亡宜淸扣工食貯庫類解充餉各布政司多有無礙銀兩並宜嚴敕按臣盡數查出以佐軍需諸如此類苟能著實舉行每歲之中所省可數百萬邊用旣裕加派可裁一曰賞罰宜決衮鉞不靈人心奚勸宜諭諸臣盡斬葛藤一憑虛見使功罪明白賞罰不踰片時人自感激思奮一曰廉恥宜勵邇者頑鈍成習附塗者藉百足以爲扶耐彈者覬三遷之異數寡廉鮮恥無復堤防賣國降虜只此釀就柰何不爲塞幸竇而使之急公報主乎一曰眞才宜錄日者東土告平皇上亟擢有功才令趙延慶更詔各撫按官畱心體訪長吏如延慶者不時薦揚以備急用至於望實並著中外並推如沈雄博大之李三才慷慨奇拔之賈繼春聰明倜儻之王象春淸眞勁挺之舒曰敬均之濟變能臣不可不早爲擢用得旨本內各省布政司無礙銀兩前已有旨查核如何久無奏報著該撫按官嚴行查角�羊助餉餘款有切要的該部一並議覆

○大學士朱國楨﹤鋶﹣釒﹥辭新命上溫旨趣之

○工部尙書姚思仁辭加宮保不允

○賜平遼總兵官毛文龍尙方劍加指揮僉事毛雲龍錦衣衛銜仍命雲龍賫敕獎諭朝鮮從科臣郭鞏之請也

○復除原任吏科給事中朱欽相爲戶科給事中

○加升總兵馬世龍爲實授都督僉事

○攺遵化左營遊擊殷道隆爲眞定車營遊擊

○革徐州參將劉炳文回衛直隸巡按房可壯劾其猝遇妖賊率眾先逃也

○戊寅上禦文華殿講讀

○上諭兵部朕嗣極以來奴氛未靖四方徵調國課幾空正餉之外發過內帑千百萬猶然告匱目今加派錢糧屢行乞蠲募兵制器費用滋繁朕甚憂惕內庫簡得所貯軍器堪用者飛電捷勝安邊佛朗機滅虜將軍神炮八十位神銃無敵手銃二百五十位每位隨用蠢袋銅藥匙鉛石等子全銅鐵勇字等盔甲一千五百二十二頂副各樣倭刀等刀四千把各樣槍一千桿開山等斧四百把腳踏弩銅澑子弩五百張弩箭五百把大小弓三千張各樣箭三千把皮撒袋一千副特差乾淸宮提督禦馬監掌印太監總提督忠勇營事務劉朝與同乾淸宮管事禦馬監太監副提督忠勇營事務胡良輔紀用陶文督率中軍等官殷進等四十五員賫捧該監局庫查發器械數目印信揭帖二本一並角�羊赴山海關督師衙門交割照數驗收少資戰具差去人員不許擾動驛遞但經過地方務保無虞其輔臣督師邊地籌畫憂勞在鎭文武官員苦心協力戍卒軍士臥甲枕戈櫛風沐雨深軫朕懷特發犒賞銀十萬兩各色蟒衣麒麟獅子虎豹等紵一百五十匹順賫前去交付督師輔臣酌量將闔鎭官軍分別等第犒賞毋淂虛濫以鼓官軍奮勇之心以彰朝廷遠卹之意輔臣承宗特賞蟒衣一襲銀一百兩爾部卽移文彼處各該衙門知會遵行上以軍功邊俸題覆太濫命暫停行取禮科給事中彭汝楠言行取業奉兪旨播之中外矣而今忽行停罷內之中行銓補有人旣無可復之任外之推知久離地方又無復任之理此數十人者不進不退若棄若取有官而同無官豈明作之初政所宜有哉臣愚以爲未題取之考選可待旣題取之考選必不宜待乞敕部更議吏部復具﹤鋶﹣釒﹥力言諸臣出缺已經調補難以復任不宜停止得旨行取定規已有屢旨今內外離任各官員缺旣多調補難以復任姑準考選以後仍遵舊制非風憲急缺不得輙請其舉貢卓異的一體選用以示風勵

○周府萊陽王朝�馬■廿�病故賜祭葬如例仍遣行人臧炅如治喪

○

○暹羅國王森烈帕臘等遣使賫方物貢賀登極給賞回賜如例

○升河南按察司副使大梁道王瑊爲山東布政使司右參政霸州兵備道

○贈原任廣東左布政使王志遠太常寺卿

○兵部左侍郎陳邦瞻再以病告不許

○起升原任薊鎭建昌路遊擊劉宗漢爲紫荊關參將

○己卯上視朝

○恭仁康定景皇帝忌辰遣彭城伯張嘉猷祭陵寢

○準收淨身男子一千五百名

○考察南京庶官素行不謹戶部員外郎王進臯等四十人罷軟無爲戶部郎中項際明一人貪北城兵馬指揮楊樟等二人浮躁淺露原任吏部考功司郎中於倫等一十四人才力不及戶部郎中李士髙等一十一人年老鴻臚寺序班魯嶸一人革職閒住致仕降調如例

○庚辰升遵化右車營都司僉書周夢麟爲河南都司遵化輜重營都司僉書李友梅爲山東都司兩廣總督標下坐營都司僉書蔡一申爲貴州都司神機三營都司僉書梁甫爲狹西都司延綏都司僉書李釗爲狹西行都司宣府舊遊兵都司僉書白尙采爲山西行都司各掌印務

○升南京備倭水兵坐營陳文理爲福建都司僉書大同靈丘城守備陳思明爲萬全都司僉書湖廣郴桂守備黃定儀爲江西都司僉書薊鎭崔黃口守備楊世胤爲大寧都司僉書大同右衛守備王思孟爲狹西都司僉書山西汾州守備劉忠爲山西都司僉書薊鎭李家口守備吳道明爲領邊操春班山東都司山西平荊關守備吳學恭爲領操春班山東都司大同左衛城守備範有萬爲秋班河南都司湖廣三江口守備杜承緒爲領京操春班畱守司僉書南京小教場坐營王崇徳爲秋班畱守司僉書

○調大同撫夷都司僉書樊應龍爲山西行山東都司僉書

○革湖廣都司屯局張學良回衛巡按禦史舒榮都劾其昏庸頺憊也

○辛巳命鑄山海關南部總兵官山海關北部總兵官各關防給王世欽尢世祿

○又鑄援黔副總兵官關防給沐啟元

○永平府城樓災火藥盡焚椽木飛射如雷電交作焚城北艸場大小二垛延及居民

○壬午升倉場戶部左侍郎鐘羽正爲工部尙書少詹事張鼐爲南京禮部右侍郎太常寺少卿南師仲爲本寺卿管國子監祭酒事

○山東按察司副使王弘祖調於湖廣

○番人安把札世祿等各備方物進貢賞給如例

○兵部左侍郎陳邦瞻三﹤鋶﹣釒﹥引病乞歸許之

○升大同西路遊擊劉九卿爲大同新平堡參將宣府獨石城遊擊黑雲龍爲宣府葛峪堡參將大同北西路遊擊盧抱忠爲通州練兵參將五軍三營遊擊聶一鳳爲廣東陽電參將內西右掖營守備陳學捷爲南直廟灣遊擊

○起升原起甘肅都司僉書張國卿爲甘肅威遠堡遊擊

○癸未祭大明於朝日壇遣惠安伯張慶臻行禮

○升光祿寺丞章加禎爲大理寺左寺丞

○兵部題稱永生州參將髙應登才本庸弱守復多疵所當革任回衛從之

○甲申大學士葉向髙以衰病乞休上溫旨畱之

○賞邊恩命差中使劉朝等往兵科署科事左給事中周士朴等言武宗時內監出鎭行邊頗爲聖政之累今日赴關固止言齋捧言交割然識者不勝微漸之憂乞攺遣大臣一員或於其中酌定一人將命而減其員役仍希天語叮嚀告戒上責其瀆奏且引用前事不倫奪爲首者俸三月

○兵部甄別關營官員升倒馬關參將張體乾爲副總兵職銜管眞定標營遊擊事眞定標營都司靳廷柱爲遊擊職銜管倒馬關參將事保定巡撫標下中軍陳堯典爲遊擊仍管中軍事守備曹卓立爲署都指揮僉事以都司僉書職銜管保定總兵標下坐營中軍事革大寧管操捕兼屯局都司盛國忠等回衛

○升太常寺少卿饒伸爲太僕寺卿管東路少卿事南京太僕寺少卿盧大中爲通政使司右通政

○升四川按察使諸允修爲雲南右布政使補原任浙江布政使司右參政鄭茂華爲河南右參政

○贈原任兵部尙書田樂爲太保蔭一子中書舍人

○乙酉上禦文華殿講讀

○禮部署部事右侍郎鄭以偉等題嚴核僞監三款一曰給付之單款宜核也蓋監生通狀呈於銀臺納單開於戶工實歷送於本部一處一印隨到隨銷故姦宄得以上下其手計莫若置於長單單中多置格目中塡書本生系某府某州某縣人通政一印更書於某年某月某日納銀若干戶工一印又再書系某廩某增附生實歷送監儀制司一印又再書於某年某月日監完送吏部國子監一印又再書於某部某年某月日曆事完訖吏部一印卽給伊爲起選之契一曰文移之應照宜詳也蓋監生之鄕貫通政不知增廩附民戶工不知銀數多寡國學不知計莫若簿冊相爲循環戶工收銀庫簿本部每月調查而監丞將隨收實歷簿每月送本部知會各衙門歷事監生歷滿之日仍赴本部掛號注銷其穵年加納取選吏部仍會同本部查其歷事完欠並上選年月方與授官一曰吏胥之姦獘宜鉏也今衙門吏書承行者一二人而待缺者且五七人刓印而膽可包身移咨而符可使鬼監生之告假也暫歷之行查也乘官司升轉歲月耽延轉爲神通若司官傳捨而吏書乃世襲也者以後送監公移於司官署尾明寫書吏姓名儻姦獘再犯必首查承行何人若待缺之吏各司俱當綜核而限以數目如此則孔竇自塞矣一曰督監之分任宜專也以後委一風勵司官專查文移專對印篆專察姦所自起專彌獘所繇來合援王府科舊例給一條印俾移歷於在監等著年月仍用司印以明其所自統吏書鈐一條印以照其所獨專如此則案牘立淸矣命依議行

○禮部署部事右侍郎鄭以偉等言國家刊布會典一書條要二例凡所以加恩懿親者罔不周至若特恩額外原非典要功令森嚴不啻日星第日久禁弛不無有思援乞而徼幸者若不重加防範恐濫觴滋起請行令各王府今後凡一應封婚等項陳乞章奏備將嘉靖二十五年十月內禮科給事中查秉彜題議及本部覆請一款開列﹤鋶﹣釒﹥首方入所請事件務稱查與某例相合不系妄援特恩額外與前款違錯等因方許奏請如不遵前式及所陳與例不合者本部除將所奏立案外仍照前例將輔導撥置員役一體參治報可

○贈孟子嗣孫博士孟承光爲太僕寺少卿予祭葬祠額母孔氏加號貞淑子弘略爲太常寺寺丞僕習天壽爲百戶俱附祠蓮妖之變承光率應襲長子弘略及家僕習天壽協力剿妖天壽死於墜右翼日賊擁眾出城殺承光弘略於門母孔氏被執罵賊而死至是兵部議卹以聞上嘉憫之故有是命

○升冒鎭左騎營遊擊殷體信爲五軍二營參將大同都司僉書髙承勛爲宣府獨石參將山西老營堡都司僉書吳進忠爲薊鎭古北口參將神機十營佐擊王受爲大同西路參將山西徧頭關守備張儉爲薊鎭徳州春班遊擊大同滅胡堡守備楊濟爲薊鎭沈陽秋班遊擊大同平遠堡守備吳泰徵爲浙江南洋遊兵遊擊山西老營堡守備張自彊爲大同入衛遊擊山西神池堡守備劉見爲通州左營遊擊揚州運糧把總朱繼爵爲直隸劉河遊擊

○丙戌上視朝

○祭歷代帝王遣保定侯梁世勛行禮

○工部尙書鐘羽正﹤鋶﹣釒﹥辭新命不允

○升太僕寺卿林熙春光祿寺卿胡克儉俱爲太常寺卿

○升四川行都司掌印張承恩爲松藩參將江西南贛遊擊馬之琦爲浙江溫處參將廣東惠州遊擊成啟元爲廣東西山參將薊鎭大安口守備張國卿爲遵化左營遊擊薊鎭徳州秋班都司僉書柳國鎭爲延綏入衛遊擊甘肅鎭番都司僉書官維賢爲宣大入衛遊兵遊擊延綏靖邊堡守備劉保爲遵化輜重營遊擊

○丁亥上禦文華殿講讀

○遣戶部左侍郎陳大道祭京都太倉之神

○升太僕寺少卿申用懋爲南京太常寺卿

○升兵部員外郎錢養庶爲雲南按察司副使臨安兵備道

○南京科道糾拾大僚原任兵部尙書崔景榮原任巡撫登萊陶朗先兵部尙書張鶴鳴黃嘉善工部尙書姚思仁禮部右侍郎範醇敬南贛巡撫唐世濟原任甘肅巡撫杜承式太常寺少卿吳亮嗣王大智陸卿榮通政使司右通政楊材得旨醇敬仍在籍調理大智材調南京用承式致仕余俱有旨

○南京科道糾拾庶官才力不及工部主事譚邦傑等三人浮躁淺露南京戶部主事楊行恕一人俱降一級調外任

○兵部左侍郎陳邦瞻卒邦瞻江西髙安縣人戊戌進士繇郎署洊歷藩臬擢巡撫廣西總督兩廣召入爲工部右侍郎尋攺兵部升左侍郎卒於官邦瞻爲人伉直倜儻治浙有聲撫兩粵大著威信及卒朝論惜之

○戊子上禦文華殿講讀

○升吏科都給事中魏應嘉爲太常寺少卿河南道禦史胡繼升爲太僕寺少卿

○己丑大學士葉向髙又上﹤鋶﹣釒﹥乞歸甚力上溫詔畱之

○福建道禦史周宗建又言臣位列交戟身沐聖恩日見衣冠之禍蔓衍將成爪鼠之姦憑依難破而臣乂顧贍七尺隱忍不言俟其布阱旣深毒形盡見而後起而爭之卽殺一身亦無益於事哉臣敢因論郭鞏而直究鞏之根株夫內臣魏進忠者固今所望而震焉者也進忠之威勢可以咳唾成風雲臣義激於中曾於去歲指名彈劾之於時已不知死所矣幸蒙聖恩薄示詰責未快所願聞於文華殿上撒講之後進忠狺狺恨臣﹤鋶﹣釒﹥中千人所指一丁不識兩語嘵嘵詬辯至怒激之聲直達宸聽時方持科臣章允孺﹤鋶﹣釒﹥不下輔臣向髙婉諭曲譬情詞懇惻進忠怒始稍解而允儒亦得幸免進忠之心固無一日而忘臣也鞏平時在京專與內閹相暱進忠以爲中傷臣者捨鞏無可他屬於是嗾以傾臣並傾諸異己者而鞏乃密受指使造爲新幽大幽之說把持察典編緝諸臣數十餘人投之路傍於省則劉弘化爲首次及於周朝瑞熊徳陽及見在諸科臣等而欲一网盡之於臺則方震孺爲首次及於江秉謙及見在諸臺臣等而欲一网盡之而臣則其网中之一人也旣欲羅諸臣以快報復之讎而更欲獨中臣以快進忠之私蓋鞏之欲借察陷人者嘗以諸臣姓名黏之壁上是察典非朝廷之察典乃郭鞏之察典魏進忠之察典匿名文書之察典也是使天下但知有郭鞏不知有冢臣不知有憲臣不知有考功之法且不知有皇上之威福也今維直道尙在正气尙伸一人私造之冊終不能混六科十三道公造之冊故極進忠一載之謀與鞏等數月入幕之酌算終莫掩於公論而鞏始計拙心勞懊悵莫及宜今日之剌骨恨臣借事排臣動輙以熊廷弼爲一阱也至鞏謂臣言及王安笑臣有何瓜葛鞏而不言王安則已鞏而言及於安皇上亦知安之所以死乎安之死也身首異處肉飽烏鳶骨投黃犬此亦古今莫有之慘毒也安於存日事𨿽已甚而被此慘毒無不憐之鞏卽心暱進忠何至今尙有餘嗔至牽連劉一燝周嘉謨楊漣毛士龍等盡指以善通王安此其媚進忠等不太過而其視人世寧復有廉恥視此身寧復有心肝耶鞏旣申論及此臣請皇上卽爲窮究王安之死果出何人陷害則進忠於此便爲一大罪案鞏之媚進忠便爲一大證據臣卽力擊鞏與進忠以存天下公道亦不爲過也臣觀先朝汪直劉瑾其人𨿽皆梟獍然幸言路淸明臣僚隔絕故不久終敗今乃有鞏者結連膠合取旨如寄權璫之報復反借言官以伸而言官之聲勢反假中涓而重數月以來一斥熊徳陽江秉謙一黜侯震暘一黜王紀一黜滿朝薦一去鄒元標馮從吾一逐文震孟鄭鄤近且欲扼孫愼行盛以弘而棄之摘瓜抱蔓正人重足此等機關舉朝之人無不知且痛恨第各愛惜一死無有敢明言犯其鋒者而鞏且橫行愈甚姦謀愈深臣若尙顧微軀不爲點破將內有進忠爲之指揮傍有客氏爲之操縱中有劉朝爲之典兵賣威而下復有鞏等從而蟻附蠅集內外交通驅除善類天下事尙忍言哉疏入上怒詰責宗建以疏中指稱悉無實據著令回話

○貴州巡撫王三善遣兵分路進剿安酋副總兵劉超參將楊明楷等率兵五萬繇陸廣河總兵張彥芳副總兵秦明屏等率兵六萬繇鴨池河楚粵兵繇黃沙營賊陽爲無人誘我深入陰聯��閨酋奢崇明及烏撒安效良大眾於正月十日攻敗陸廣官兵戰死水陸凡四萬餘參將楊明楷被擒王成名等戰歿賊復並力攻鴨池官兵大潰總兵張彥芳等及黃沙營兵俱退保威淸衛督撫報怠因言事勢危迫須得兵二十萬餉三百萬乞速發帑金百萬及行楚中撫臣司臣亟將天啟三年遼餉京邊天啟二年漕糧及鄰省河南江西廣東南京遼餉大爲協濟星夜角�羊運督臣乂以楚餉不至宜卽以楚撫薛貞督餉另設興平巡撫以督糧道楊楷爲之用備緩急平越府同知萬編推官李若楠各升僉事分駐平越興隆﹤鋶﹣釒﹥奏上命督撫官督率道將調度漢土官兵相機戰守魯欽麻鎭龍萬化等及施南泗城各將兵都速催策應不得逗𨖻湖廣題畱兌支並近省協濟餉銀該巡撫藩司官速角�羊接濟不得推諉其餘督餉用人等事下所司速議

○貴州巡按侯恂奏逆賊狡謀據險邀擊陸廣鴨池兩路失利至黃沙渡一路更不知作何狀矣此時賊勢鴟張人心搖動苗仲諸夷蜂起助惡龍裏一帶復爲土司何中蔚所據都司章有功退守新添咽喉斷絕饋運不通撫臣被髮纓冠以救人者反反望於人矣黔事中變至此𨿽繇輕敵銳進自蹈危急然餉不乏兵必不潰兵不潰賊必不振則剿洗大舉自非餉足兵足艸豈得艸諸臣所請兵餉審時度勢眞不待再計而決矣章下兵部

○兵部覆貴州督撫按﹤鋶﹣釒﹥言黔事危急皇上軫念封疆必不難兪發帑金三十萬但道路間關未易猝至合無於湖廣一省將天啟二三等年不論京邊南糧等頃悉行運至黔中以濟急﹝需﹞﹝用﹞用過數目以帑金補之嚴敕楚撫提兵星速接應一以壯黔之聲援一以固楚之疆圉其粵西原調兵馬聽督撫嚴督前往沐啟元本以援黔加銜且相距甚邇並聽督臣督催赴援臣又聞鄕紳贊善王祚遠亟稱安順府土司原任福建都司崔翀饒有勇略曾恢復本府陰結鄰近土司約有兵十萬應責令崔翀率眾速救貴陽功成從優敍錄其添設巡撫道臣聽吏部議覆上從之

○起升南京戶部尙書李三才疏辭新命不允

○庚寅刑科給事中沈維炳言近見郭鞏周宗建兩臣舌戰不休總爲經撫一事耳臣請出一言以平之臣觀諸臣欲專殺熊廷弼者非果爲封疆除惡也過慮死灰之復然故借題封疆以急成報怨之全局耳經撫殺則並殺無可偏去偏存之理若王化貞楊鎬李維翰輩果赴西市人又何愛於廷弼而獨護之至若楊漣之與廷弼原不相蒙而今亦牽入一案並作談資漣在掖垣時暴戾之气不作挑激之口不開惟有移宮一事冒險夾日亦是至性激成何慮後來毀譽卽蒙聖鑑忠直而尋自引退遜不敢當漣亦有言繼春語𨿽相戾意實相成移宮之後自不可無此一叚議論同歸愛主何忍獨傷此其和衷一念漣自失固已久矣而亦引附罪案世間寧有公道哉總之楚有一廷弼卽爲怨毒之招故彌天之网一舉無遺是以廷弼爲阱於臣鄕也又不獨臣鄕也朝臣奉公憂國亦各有心盡多慷慨熱腸不避時忌之士但偶一語持平便以爲愛廷弼之人卽或別案黏連猶以爲救廷弼之事至使引伸觸類載鬼含沙計拔眼前之釘謀起淸流之禍如周朝瑞熊徳陽江秉謙等外尙波及數十人一推而納之弼黨上挑聖怒下持察典是又以廷弼爲阱於國中矣朝廷多事邊郊多壘乃臥薪嘗膽之時豈報怨爭鳴之日況事經處分久已論定似可姑置無言而鼓唇吹浪日尋戈矛豈戰勝廟堂之略固如是乎上曰疆事日亟當共條畫勝算不必爭淆前事這奏已有旨

○贈原任工部左侍郎丁﹤棥心﹥遜工部尙書蔭一子國子生

○起太常寺卿畢懋良爲應天府府尹

○升大理寺右少卿黃運泰爲太僕寺卿管京營少卿事通政使司右通政郝名宦爲光祿寺卿管少卿事南京太常寺少卿區大倫爲大理寺左少卿吏部考功司郎中程正已爲太僕寺少卿

○詔法司提問加銜都司徐大鵬究擬具奏以兵部參其說謊要求也

明熹宗悊皇帝實錄卷之三十一

明熹宗悊皇帝實錄卷之三十二

天啟三年三月辛卯朔

孝肅皇后忌辰奉先殿行祭禮遣成安伯郭邦棟祭裕陵

○命鑄禮部提督監生司官關防

○大學士朱國祚以病乞歸上慰畱之

○四川道禦史劉重慶言東奴之鷙伏其故智也來如飄風去如脫兔初聞牧馬於百里之外漸近而七八十里又漸近而五六十里忽放忽收最爲狡獪毛帥起自行伍初當重委有死之心無生之气故能直抵鎭江俘其逆黨今正宜降心輯志一意牽奴柰何子女玉帛積百盈千動爲大言曰將以某日搗奴巢覆奴穴此可間一開口耳再則疑三則厭是何爲者更煩天語叮嚀令其竭力致身庶幾於牽制之著有當西虜撫賞難言遽斷而漸不可長也今黠者﹤口舀﹥奴金帛與之婚姻旣陰合於奴又陽附於我觀鷸蚌之持收漁人之利初講撫賞三十萬今加至一百三十萬未已也小不如意輙囂然哄起未發一兵未折一矢而中國之財力已坐耗矣姑羈縻焉不使盡折而入於奴則可耳斷不可恃其一時蟻附玩愒日月若夫一力支撐一身擔荷則在樞輔必滅奴而後朝食斷無弛於負擔之理惟乞申飭毛帥勉之底績諭督臣撫馭西虜處置得宜樞輔當關徐圖進剿勿復輕言回朝也得旨這所奏關叨邊計輔臣身任安危凡事自有定算宜聽審酌時勢以需召命撫虜羈縻修備督臣屢奏自明毛文龍海外孤軍奏內事情著兵部明白傳諭務加謹愼毋負重委

○命狹西臨洮總兵官崔廷振爲南京前軍都督府僉書管事兼提督小教場事務

○原任寧夏巡撫兵部右侍郎兼都察院右副都禦史回部管添設右侍郎事王之采爲父王益請卹準賜祭一壇給與全葬母裴氏並祭祔葬

○升四川遵義府同知萬編爲貴州按察司僉事管思石道

○升應天巡撫中軍都督僉事黃虞爲興都畱守司掌印河南京秋班都司僉書吳從質爲福建都司掌印山西樓子營守備劉世勛爲山西行都司僉書薊鎭界嶺口守備曹應登爲山東都司僉書宣府新開口守備唐虞治爲大寧都司僉書大同鎭邊堡守備劉承澤爲大寧都司僉書山西寧武關守備程國祥爲河南都司僉書福建南日寨把總車應山爲中都畱守司僉書南京埔子口守備倪本憲爲中都畱守司僉書江西鄱陽湖守備陸重光爲中都畱守司僉書湖廣淸鎭

守備藍補衮爲貴州都司僉書

○起原任廣西都司僉書孫其賢爲山東都司僉書

○壬辰上禦經筵

○督理軍務大學士孫承宗奏適聞欽賞槪頒而又特遣近侍敕使臣以不優敕地方以無虞仰見聖心爲天下大計周切詳盡臣無以仰贊一辭但中使關涉兵政自古有戒諸邊人見皇上命使不遣各該兵略大臣而獨遣治兵內臣又遣不一人而更以四十餘人遂各相擬議一謂皇上持重邊人而不難勞親近以遠慰組練一謂皇上或不信邊人特擇親近以體察情形夫以邊臣治兵無狀不能仰釋皇上東顧憂勞敢爲體察之爲疑獨是主兵之臣所爲另行禁止以抗顏軍中惟仰藉皇上信任威靈而體察之說一聞卽主兵之臣心搖搖不敢自信又何以號令文武將領而令其信夫一二兵臣何足惜獨惜天下輕皇上之兵臣而法且日窮又聞諸內臣欲從北邊來以水雨荒疲之後又諸夷要挾之時令各該將領罷籌邊而逢迎貴人各該士馬釋戈甲而供應雜役俱屬未便卽臣欲諸將吏昂首而當貴人則恐其爲慢天使無以仰副聖明慰勞邊臣之盛心臣欲請諸將吏俛首而事貴人則恐向來所培養提掇以養其飛揚彊毅之气稍見於眉睫而一旦頓銷鑠於內外交接之文又恐無以仰副皇上鼓舞豪傑之至意諸將吏聞報不遑寧處者幾晝夜矣今天語旣頒無容再議但念兵不可玩使不可輕典或以美而成駭例或以暫而爲久天下不明於皇上過信大臣之心而或疑皇上有不信大臣之意是皆足以害政臣願皇上嚴於兵事毖飭使臣無以此行爲嘗無以觀兵爲威以全政體得旨朕念卿輔弼重臣邊關久駐特用慰勞頒賚將士兼以神器兵仗特使護行用壯軍威鼓勵士气原非干涉別務且臨遣申飭沿途不擾竣事卽還覽卿奏具見周愼其尙悉朕意傳諭將吏人等各安戎伍毋得過計

○升狹西漢中府知府張土��爲兩淮鹽運使

○癸巳升工科都給事中暴謙貞爲太常寺少卿提督四夷館大理寺左寺丞翟鳳翀爲本寺右少卿禦史江日彩倪應眷南京光祿寺少卿馬孟禎俱太僕寺少卿光祿寺少卿嶽元聲爲南京太常寺少卿光祿寺少卿李文熙爲南京太僕寺卿

○升延綏黃甫川參將洪世臣爲神樞一營左副將廣東掌印都司嚴一魁爲五軍三營參將中都掌印畱守司王家柱爲神樞八營參將廣西掌印都司竺淩雲爲南贛參將神樞二營遊擊盛略爲甘肅鎭番參將薊鎭燕河路都司僉書王秉忠爲山西老營堡遊擊薊鎭中路南兵營都司僉書王嘉春爲昌平標兵營遊擊漕撫標下中軍都司僉書張國政爲直隸安慶遊擊薊鎭曹家寨都司僉書邢萬民爲大同入衛遊擊

○甲午上禦文華殿講讀

○吏科右給事中阮大鋮言泉州有一錢會蓋人醵錢一文以聚眾也風聞輔臣史繼偕子史八舍陰爲主盟泉之士紳言之發指乞諭撫按官凡邪會異教預行禁止其已經發覺者務根究正罪如律不得徇情庇護貽害一方大學士史繼偕具﹤鋶﹣釒﹥陳辯言臣一見科臣阮大鋮﹤鋶﹣釒﹥不勝慚愧驚惶然此何等事可以輕加於人臣子在籍臣鄕府縣監司一一具在事若有端便可嚴提鞫審憑何指實證據一質自明焉得而飾之卽臣亦不願爲掩飾也要以臣之疏拙招尢固之害之所自來矣伏望罷斥以爲不善教家之戒仍趁撫按二臣及泉州府官在京明諭到彼嚴查邪會與各人犯務拘正身倘臣子有名鞫審得實卽依律正罪斯法紀公平也得旨卿褆躬毖愼自能訓子義方覽奏事迹甚明不待根究卿宜卽出佐理勿介人言已而大鋮再﹤鋶﹣釒﹥極論繼偕又﹤鋶﹣釒﹥辯求去上溫詔畱之

○福建道禦史周宗建奉旨回話言臣感憤時事因郭鞏之囂不覺披其積愫﹤鋶﹣釒﹥中諸事若章允儒之寬宥實繇閣臣之請臣非敢謂有他也第聞是日於文華殿上內臣魏進忠詬辯臣前﹤鋶﹣釒﹥中一丁不識之語講筵諸臣見在可問初非臣敢撰爲此說以飾聽也內計六年一舉典至重大郭鞏乃以一人而羅織數十人爲一冊欲挾當事者以處分此冊見在可按其爲私撓明明有據非臣敢臆說也至於降處允放各官𨿽出皇上親裁而鞏於熊徳陽江秉謙等則欲遏其賜環於鄒元標馮從吾等則皆詆以盜藪此皆鞏有疏可證亦非臣敢臆說也至鞏誣劉一燝爲逆族而王紀不忍織成鞏詆講學爲無用而文震孟曾爲申救卽鞏之﹤鋶﹣釒﹥可窺鞏之心深恨紀等亦非臣敢臆說也至於孫愼行之耿介盛以弘之淸端無人不知其當相而皇上不及點用外廷實有煩言卽輔臣亦曾爲申救亦非臣敢臆說也至所言交結設陷諸語臣旣揣之人情復爭驗之事理進忠位極尊寵指揮如意而指名糾劾者獨臣一人今鞏旣織數十人爲一冊復聞有掜爲匿名文書出之一人袖中者羅列多人仍欲借以中臣以快進忠報復之心此情事之可信者一也鞏時嘗在外倡云進忠欲勸皇上做幾件好事此語人多聞之夫鞏爲言官何以得聞此語而乃擅自賣弄口舌此又聽聞之可據者一也至鞏與內閹相暱尢非無證當辛酉年二月中鞏巡視工程時監督主事沈棨力言陋規可省鉅萬鞏反在內璫首言今日事切不可節省且語同事趙贊化云此是朝廷銀子不是你家銀子何苦力爭至給事熊徳陽出疏相訊而棨亦欲掛冠求去夫巡視者不能自循職掌而又恨監督者之精明復恨持論者之相助至與內監稱眷稱兄人言嘖嘖諸臣皆有揭發抄此又其事之可據者一也而況有王安一案鞏獨時掛口間積嗔不已似欲甚其罪而重其惡以此爲下石者角�羊釋之地此又其事之可據者一也皇上未必果信進忠而進忠則借皇上以市重卽進忠未必盡信鞏等而鞏等則借盡忠以鬻權臣卽不信鞏之附於進忠不可得也﹤鋶﹣釒﹥奏奪宗建俸三月

○升南京太常寺少卿郭尙賓爲通政使司右通政大理寺左寺丞李若星爲本寺右少卿

○復除原任南京江西道禦史張鯉於江西道禦史張鯉於江西道

○乙未上禦文華殿講讀

○四川道禦史練國事﹤鋶﹣釒﹥言邊事有樞輔之制禦樞輔屢奉還閣之旨還閣後此任可盡付之撫臣乎抑當別議也已墮之遼城當圖恢復乎抑終守此一關也能爲恢復之人卽能爲防守之人止於防守者恐並其守而不足今恢復之人恢復之計將安出乎撫臣王三善之破黔圍攻其不備也善於用少也三善明知兵餉不足以圍城旦暮將下故爲是萬不得已之舉耳今且聞其失利矣用少之法原利於神速不利於持久持久則情形露矣士饑食盡誰肯束手待斃空言措處而金錢終無可發獨不慮株連之禍將在數省乎此時不費費將更甚也臣以爲處今之時人不必論生平但有功於封疆者卽爲眞英雄事不必論大小但有功於封疆者卽爲眞窾會至於推舉封疆之臣尢當愼重有用之而未可輕用者如李三才素負非嘗之望亦多不白之迹薦之者謂其可以救時耳臣以爲非置之邊方重地不足以驗三才之長三才非早建大功亦無以服天下之心也又有畱之而未可輕畱者如王象乾素固熟於邊事今亦衰於暮年若以病體而當羽檄旁午之際恐未能咄嗟辯也在象乾止足之分甚明溫旨頻畱或以春防切近今幸而無虞當成其去志急簡一精銳者代之以新畿輔之耳目可也得旨封疆大計關系遼黔﹝等﹞﹝大﹞事俱有屢旨任用重臣宜省議論以責成功不宜輕議進退

○升大理寺右寺丞王命璇爲太常寺少卿添注提督四夷館光祿寺寺丞郭存謙爲光祿寺少卿

○起升原任廣東潿州遊擊茅明期爲廣東惠州陸路參將山東濟寧州遊擊馬永貴爲薊鎭燕河路參將延綏右營都司僉書王慶麟爲黃甫川參將保鎭標營都司僉書楊四知爲通昌練兵參將

○攺宣府南山參將王承恩爲神機二營參將

○升浙江總兵坐營康承爵爲神機三營遊擊直隸揚州都司僉書張履吉爲徳州秋班遊擊山東都司僉書李蒙雷爲應天巡撫標下游擊湖廣運糧把總周洪印爲遵化右軍營遊擊

○準原任南京禮部尙書黃鳳翔蔭一子國子生

○南京禮部右侍郎魏廣微﹤鋶﹣釒﹥辭簡用新命

○上溫旨趣之

○�夜一更月犯畢宿右股北第一星

○丙申廣西巡撫何士晉﹤鋶﹣釒﹥言援黔之役廣西調泗城南丹土兵共一萬臣見原議用桹兵者共推兵部主事林翔鳳故請遣林翔鳳恭賫宣諭兩江土司一敕比照秦良玉加恩事例明載敕中到此開讀則凡垂涎爵賞者卽舛�鳥鷔必且向風已奉旨兪允臣於是告之兩江聖天子念及爾輩特遣職方傳宣徳意各土司靡不舉手加額近報翔鳳復畱夫土司向背每伺朝廷之恩信今已昭布絲綸喧傳中外乃候經累月成命虛懸向所藉爲鼓舞之術者各土司還而問之臣臣無辭矣卽如泗城招降叛黨三萬二千餘眾內頂營司羅應魁慕役司禮思明猶與叛酋溫如墇李希堯同惡相濟關領安莊一帶酷遭其毒者今不費朝廷之寸鐵斗粟全營角�羊散可謂非泗城之功宣諭之效乎皇上毋謂黔事易結粵憂之不大也省圍卽角�羊而水西之險三窟可營黔西卽平而安順之失一時難復近如南丹從安謀叛出兵三千柳慶諸郡驚徙欲空設非天幸就誅兩江蹂﹤閵﹥幾爲黔續是不但援黔欲用土司卽安粵尢欲善用土司而用之之法惟在恩與信則臣又安得不懇求皇上毋屯膏毋渝盟也疏入上允將招叛有功並各恭順土司先行獎賞仍給敕書著該地方官宣諭

○廣西南丹州土官莫俊凶狂不法黨於安酋至是爲其部下所殺稱奉俊祖母韋氏之命督撫以聞上以韋氏滅親除禍忠義可嘉命兵部卽議褒獎並酌行承襲善後等事於是部覆莫俊孽繇已作罪合天誅其祖母韋氏大義滅親一婦人而能獨斷不撓良足嘉已宜咨行督撫將韋氏旌表其品服等項一如其夫至於善後事宜一曰承襲莫俊旣以叛逆爲名又無子應及其弟莫仍事在不疑一曰取印東蘭州印信朝命給也安得私奪之而私與之應令該司送印撫院召州目給與一曰撫諭非嘗之變羣心駭疑宜亟諭鄰司及諸頭目有挺身報效者必錄遷延樂禍者必誅上皆從之

○工科右給事中劉弘光言郭鞏周宗建交哄不休周宗建之﹤鋶﹣釒﹥發出郭鞏纂集私單一叚謂以臣名爲首夫鞏巡視大工時嘖有煩言熊徳陽條陳及之致傷鞏意鞏至今力遏其進用而臣未嘗有一字相及也又記鞏受嗾於韓原善發憤於熊徳陽等轉而借端於劉一燝熊廷弼時江秉謙偶﹤鋶﹣釒﹥及之鞏至今亦力遏其進用而臣又未嘗有一字相及也不知鞏何以怨臣或以臣鄕公揭羅織臣乎淸明之世保人不及法所不禁情亦何私若鞏薦察處之韓原善邸存性等獨非其鄕人耶而何尢於臣鄕乃臣之鄕有一計安社稷彈劾不避如楊漣其人者又謂之巧參且謂之通內臣鄕何辜而罹此毒也道路之言謂王化貞不愛重賄鞏不憚出死力欲借用虜爲名脫化貞於獄故欲獨殺廷弼而先掜私單掃除礙眼之人臣恃聖明在上料鞏無能放膽若此但公論善類國之元气而鞏以穢口倒翻毒手擠陷臣不敢不以請之皇上耳得旨奏內事公論自明不得彼此紛辯

○升兵部車駕司郎中周之訓爲福建按察司副使提督學政浙江布政司右參政張邦翼爲四川按察使備兵建昌兼攝學政山東按察司僉事天津監軍道來斯行爲本省布政司右參議仍備兵天津

○大學士葉向髙又具疏乞休上以東事正值嚴防黔兵又復失利連章告急中外彷徨著鴻臚寺堂上官宣諭卽出佐理

○升京營統練新兵坐營陳煥章爲神機十營佐擊浙江都司僉書王廷鳳爲廣東潿州遊擊

○朵顏等衛夷人在衛都督炒朵兒只等差頭目進馬補賀天啟二年長至令節又福余等衛都指揮使打都等差頭目進馬補賀天啟二年萬壽聖節各賞賜如例

○妖人李英潘文成者鳳陽府運糧軍也往來大同邊上大同妖人王普光聚黨爲龍華會自稱沌元教主其徒曰王道玄丁澤等服從其教普光使道玄澤往揚州江陰等處英文成往鳳陽等處四路散令旗聚眾爲亂其旗用白細布斜剪中書妖言次第編號鈐蓋妖印各六顆每旗一面聚眾百人各傳有邪咒約來春三月北夷兵起爲內應英等至沛縣知縣林汝翥緝獲之摉獲令旗一百零八面以聞於漕運總督李養正督臣下淮揚道緝道玄乃以疏聞仍乞行山狹河南等處一體禁緝﹤鋶﹣釒﹥下兵部

○丁酉上諭元輔葉向髙閣務殷繁邊疆孔棘況昨報黔師失利朕心益慮卿爲三朝元臣純忠爲國宜當寅恭率贊籌畫安邦豈可連疏稱疾頻請堅欲求去諒卿心亦弗自安輔臣國祚協贊精明前以微恙調攝想已全愈卽出分猷佐理不得久居私寓卿繼偕素行端謹偶因子事波及朕悉洞知矧卿奏﹤鋶﹣釒﹥甚明不必以人言疑阻杜寓卿等宜遵屢旨爲朕勉出入閣殫心輔政共襄國計以慰佇望眷倚至意愼毋再有陳奏特諭向髙復具﹤鋶﹣釒﹥求去不允

○大學士朱國祚引疾乞休上溫旨諭畱

○廣東道禦史李玄言皇上眷樞輔孫承宗仗鉞臨戎拮據關外許以過春防還朝辦理閣事夫固惻念勞臣體卹老臣優崇重臣之意玆春防將畢臣愚以爲度時度勢則召還尙屬太早蓋樞輔一身在朝朝重在邊邊重撫道鎭將之血脈莫不流通於此商旅士民之精神莫不系屬於此試觀去歲廣寧奔散人心洶洶皇上於危急之際推轂輔臣以維殘疆而人心遂恃以無恐近見撫臣閻鳴泰﹤鋶﹣釒﹥稱虜酋兀他气將伊犯邊夷人塔不代等梟斬以獻非輔臣威信素孚何以使夷人悔罪若此又聞沿海一帶脇從之民望天兵如望歲近皆相率逃歸機會若此正可乘之以圖進剿若待秋防竣事相時而還不又有成勞可紀乎報聞

○以兵部添設左侍郎李瑾補本部左侍郎管三部事右侍郎髙第爲添設左侍郎添設右侍郎劉曰梧補本部右侍郎

○升南京光祿寺少卿蔡應麟爲南京太常寺少卿南京吏部驗封司郎中濮中玉爲尙寶司司丞

○巡按直隸禦史倪應眷言紫荊有姦民趙思武者鑄令牌造私歷聚眾爲亂賴推官範紹序計擒之又沛縣所獲妖人李英供吐有酋首在蔚州曰侯徳張九臯俱系紫荊淶水人也時方回關調兵於十一月初一日起手據紫荊窺京師矣臣檄易州道密緝謹防道臣徐騰芳懸重賞二賊次第就擒摉出龍虎大旗三面朱印三方妖說六摺令旗六百面鴈翎刀三千口龍衣黃袍及坐纛銅劍之屬﹤鋶﹣釒﹥入下兵部

○

○升戶部左侍郎陳大道爲戶部尙書右侍郎李宗延爲戶部尙書總督倉場吏部右侍郎王舜鼎爲吏部左侍郎都察院左副都禦史余﹤棥心﹥衡爲兵部添設右侍郎順天府府丞韓範爲右通政

○攺禮部右侍郎鄭以偉爲吏部右侍郎

○原任日講官吏部右侍郎兼翰林院侍讀學士王圖﹤鋶﹣釒﹥辭新命不允

○

○命神機營練軍總兵官都督同知白兆慶仍以原官充總兵官鎭守臨洮等處

○戊戌淸明節遣侯薛濂徐錫胤張國彥吳遵周陳光裕伯施壯猷王永恩孫廷勛張嘉猷衛時春陳世恩祭長陵獻陵景陵裕陵茂陵泰陵康陵永陵昭陵定陵慶陵武靖伯趙祖芳祭恭仁康定景皇帝陵寢錦衣衛指揮同知李誠鏓祭哀衝莊敬二太子墳園

○起原任湖廣按察司副使嶽具仰仍湖廣管監軍道事

○調湖廣布政使司右參政分守上南道梁鼎賢於湖北

○己亥上視朝

○刑科給事中角�羊學龍言盛世兵與刑一末世兵與刑二有罪不誅則法日弛人日玩如招練道劉國縉朦盜賑金鄆城縣知縣餘子翼棄城逃遁此二臣並應論治如法又聞葉朗生之變韓敬暗送六百金助軍泉州一錢會之變史八舍陰爲主蒙此二人者亦當嚴提勘明軍旅系興事變蜂湧其於用刑尢急然治之惟法而用之惟人百凡申飭不如得一平章之宰前刑部尙書王紀碩徳亮節乞亟下賜環之詔必能表正百僚裁決大務得旨奏內事多已奉旨劉國縉賑銀曾否開報該部察明具奏

○升南京吏部考功司郎中塗一榛爲光祿寺寺丞

○升狹西按察司副使吳允中爲南京光祿寺少卿

○復原任援遼副總兵朱萬良原職贈都督僉事仍襲升二級

○升通州遊擊王興業爲延綏參將宣府膳房堡守備裴應魁爲保定騎營遊擊甘肅都司僉書任汝威爲延綏右營遊擊狹西江水河都司僉書胡國華爲固原遊擊南京旗手衛運糧把總蔡時春爲濟寧州備倭遊擊四川雅黎都司僉書李毓華爲揚州地方遊擊

○戶部尙書陳大道倉場戶部尙書李宗延各﹤鋶﹣釒﹥辭新命上溫旨答之不允

○庚子升兵科左給事中周士朴爲工科都給事中刑科右給事中霍守典爲戶科左給事中工科給事中魏大中爲戶科右給事中

○升金華府知府孫枝芳爲浙江按察司副使金衢兵備道

○升工部都水司郎中徐大聘爲湖廣布政使司右參政嶽州兵備道

○補原任參將朱一馮爲福建布政使司右參政分守福寧道

○辛丑巡視京營禮科給事中彭汝楠言練兵必自選將始京營之制總爲三大營以提其綱析爲三十六營以治其紀各營額設副將參遊佐擊坐營等官共五十員名其下則中軍千把總遞承而奉約束今見在副參諸將領落落晨星已推而未到者一十五員夫設將以治兵也將先乏人兵於何有聞命業已裹足受事安望勵精究其原則自營將之苦始人情嗜膻而營將苦淡人情好榮顯而營將苦落莫人情耽逸而營將苦勞故見在者延挨時日未躑躅道途而營務遂以大壞今欲反積獘則莫如愼推遷以後凡遇京營將領員缺須擇素負才望人地相宜者推補在營歷俸二年曾經薦剡者方許外推其應升者宜待以美缺酬其積日之辛苦間有實心任事才略表異者不妨破格起擢庶人知競奮而後整飭者不委之空言矣章下兵部覆議申飭

○遼東巡撫閻鳴泰言今日談東事者糜不以守關爲急務不知恢復工夫卽在守關之內而守關工夫卻在守關之外護關緊著則今日守覺華島之說是也遼地自關以東平川相望惟寧遠守山突起海上形勢最髙首山而下爲窟龍山兩峯橫亙一闕中開此咽喉之地也對山而南爲覺華島蹲峙大洋逼臨北岸此腹心之所也兩險水陸相去僅二十六里若關外之雙眼然而覺華一島又若天設之以爲寧遠佐者欲繇陸路以通寧遠則山程迢遞有前步卻無後步其守之也難惟繇海島以通寧遠則舟行便捷有下手卽有接手其守之也易今日安危機竅緊關在此首山瞰杏山六七十里置烽火其上時勤瞭望使敵知我有備必不敢率意長驅乃乘間窟龍山口亟築邊墻一道以橫截之此口凹凸相連僅十餘里版築夙具不日可成凡山側可通戎馬者或築墩或築墻相機行之況遼民之在茶山寺萬佛堂等處者忍死待我一聞此風趨役恐後此墻一成寧遠之勢屹如鐵壁而後遣大將繇前屯而東步步爲營提重兵火器以戍之一切埋伏防守整暇以待如奴不來別圖致人之法如一至則神器碎其胸伏兵剌其脇水兵襲其尾奴有不狼顧而奔者臣不信也夫守覺華者實所以守寧遠守寧遠者實所以守楡關而守楡關者實所以收全遼也得旨這所奏進取控守方略督師輔臣指授經營當有成算聽相度便宜行

○升南京工部虞衡司主事韋蕃爲光祿寺寺丞

○升浙江右營都司僉書周宗相爲中都畱守掌印四川建武都司僉書滿思謙爲廣東都司掌印四川月�章臘都司僉書梅廷和爲廣西都司掌印四川松藩都司僉書吳國輔爲四川行都司掌印河南王祿店守備注塘爲山東都司僉書宣府張家口守備王璇爲河南都司僉書

○蔭原任工部左侍郎丁懋遜男裕慶國子生

○壬寅上禦經筵

○刑科給事中張鵬云疏糾輔臣史繼偕言泉州一錢會史八捨爲之盟主繼偕眞聾瞶耶抑知之而故諱坐視其子驕橫釀禍耶先是戊午考選夏嘉遇等五人雅負時望何以臨時刪去𨿽文選有莊欽鄰而誰實署銓則繼偕也莊際昌以訛字幸取大物傳之後世有醪膠不辧之狀元殊爲熙朝之玷𨿽總裁有方從哲而誰實把持則繼偕也夫考選可以娼嫉則何所不嫉必至非忠醜正顚倒是非鼎甲可以市恩則何不可市必至植黨營私變亂彜典論道經邦人自不乏安用邪縱之臣濫揆路而辱當世哉上以鵬云摭拾瀆奏不諳事體奪俸三月

○禮部右侍郎兼翰林侍讀學士署掌院事錢象坤稱病請告不許

○補考選禦史劉之待於浙江道周汝璣於福建道

○升延綏東路遊擊王永光爲大同北西路參將

○宣府東路遊擊劉灝大同新平堡參將任自謙俱革職追贓

○癸卯上視朝

○松江府地震

○左都禦史趙南星申明憲職言臣無職也以諸禦史爲職諸禦史皆稱職卽臣之稱職彼出而巡方者如使百城循理萬民樂業則爲一方之太平各處巡方皆然則爲天下之太平所以致此者非有他術惟在舉劾得當而已舉劾之所以不當者人務於市恩而莫肯任怨也不過曰此我之同鄕故舊不能恝然也曰此權要之所托也是能報復不可劾也不劾則須舉之又從而過譽之貪者廉於伯夷而酷者惠於子產臣請以後按臣差滿通將其所舉劾令河南道發單各道一一細加咨訪如考察之例類送堂上官必舉劾允當而後爲稱職不如是則民不安民不安則社稷不安今天下禍深於東夷兵連於黔屬而內地之赤子化爲妖賊俘虜亦可謂不安之甚矣臣望陛下渜發徳音使牧民之吏知貪酷之必不可爲巡方之臣知貪酷之必不可薦提薦必不可行所薦者必不可爲溢美之言所劾貪酷之吏必不可僅擬降調從此惕然猛省共圖百姓之安臣之大願也得旨禦史回道考核載在令甲邇來視爲文具巡按所屬各官舉劾失眞貪酷漏网及至報滿復命不論稱職與否槪擬回道上下徇情市恩避怨以致吏治日偸民窮思亂所關豈小這所奏差滿舉劾咨訪考察等事俱依議卿以公忠奉職申明憲紀表率振飭各官遵承規例察吏安民人思盡職有何嫌怨著令開載憲綱永遠遵行

○刑科給事中角�羊學龍言山東招練道劉國縉庸懦無爲溪壑無厭當其贊畫遼陽募兵一案毫無下落及領賑銀十萬侵克十之七八科臣奉旨往勘自當入告乃登萊撫臣袁可立﹤鋶﹣釒﹥又代國縉請帑十萬以便渡海之用夫國縉非能招練者姑借之以盜餉耳果系應發則另擇一淸廉謀勇之人授之以往務使朝廷之金錢皆爲實用或於內之遼人揀其精銳或於海外歸眾許以馳驅彼垂涎者不淂而濡其毫末焉如謂撫夷之賞方艱於傾囷倒廩而應黔之餉尙苦於那東補西則撫臣今之所請不但非實著抑且非急著矣疏下兵部

○總理遼餉戶部右侍郎畢自嚴言客歲津門肇興鮮運得達今歲運事又當伊始祗緣守備陳良策倡爲就近轉運之議戶部頗然其說咨臣覆核故臣亦權於道裏遠近之間而以登運爲便及後登撫有﹤鋶﹣釒﹥謂兵食不可兼籌舟餉難於卒辦縷陳其不便之狀而戶部覆﹤鋶﹣釒﹥亦以登無現貯之米湊手之銀不如將今歲解糧照舊於津門起運是朝鮮之運專責津門眞義不容辭者矣海面遼遠中多險阻當以三月裝糧四月開船五月抵鮮六月回空一年止可一次春夏可乘居諸難得眞有時不容緩者矣一切應行事宜其要有七一議運額客歲鮮運共用船一百六十隻共裝糧料一十萬九千八百八十八石除失風外其抵鮮者共計九萬二千三百七石四升今津門之運舟總計不盈七百而楡關百萬之運胥仰給焉則鮮運之船似不能加於一百六十隻之外也毛帥客歲秋杪收糧皮島迄今歷時無幾料未必乏絕恐轉運太奢暴露可惜且據毛帥公移亦僅以數萬請則鮮運之糧似不能加於十二萬石之外也大約漕米可什之七粟米可什之一黃黑豆可什之二衡時勢而約其多寡運額如是足矣二議布疋客歲曾議角�羊布三萬疋今歲先期料理各出布州縣廣爲收買內用靑梭布三千疋其餘俱以本地平機細布爲主內白色布可居其半藍黃紅綠各色布共居其半染造配運以此充禦寒之需而壯軍容之威有餘裕矣三議運官總計運船一百六十隻列爲入號隸以八官分作前後二幫每幫於四運官中擇取才望一人以爲幫首而督率之然不稍優腳價人情必不樂就每石仍給腳價四錢二分少示優厚以振怯懦之气四議功罪海運創行原屬冒險自津抵鮮海面三千餘里曠日持久風濤難免內地漕河尙有漂損開銷況航海乎原議各幫糧運十得八九便爲首功今次發運不妨酌議則例稍寬文网開人功名之路奪人畏懼之心五議防護聞賊多駕漕船在海潛伏恐其知我鮮運之行糾眾要截目今登州總兵沈有容新議出海於旅順皇城廣鹿平山等島相機進剿如遇運艘經過便當撥兵防護期保無虞六議餉銀查得鮮運糧料十二萬石每石腳價四錢二分共銀五萬四百兩梭布平機細布共三萬疋每疋價銀二錢共該銀七千五百兩加以運官廩從及向道工食之數非六萬金不可須於刻下照數總計方克有當七議屯種毛帥海外之師近以成旅加以淮揚兵招練兵相繼出洋而遼人之協附者益夥安能盡以海運餉之合無諭令毛帥急於夾江地方導率遼人乘時耕種自食其力以海運資軍餉而無容濫觴於流移以屯粟飼遼民而不責供億於飛挽則海外嘗有餘粟而軍興不致告匱矣章下戶部

○起升原任南京戶部右侍郎陳所學爲戶部左侍郎

○升大理寺卿陳於廷爲戶部添設右侍郎刑部右侍郎喬允升爲本部左侍郎

○南京大理寺卿牛應元爲刑部右侍郎都察院左僉都禦史曹於汴爲左副都禦史

○工部覆博平侯郭振明奏乞伊父母造葬卹典合照孝定皇后父李偉例給造葬折價三萬兩得旨外戚恩典自宜從厚但昨王昇乞恩造葬該部以錢糧匱乏再三執奏止給銀五百兩似難異同還著照舊例行

○準原任吏部左侍郎兼翰林院侍讀學士贈禮部尙書周子義加贈太子少保仍給誥命從其子日講官禮部左侍郎兼翰林院侍讀學士周炳謨奏請也

○甲辰武宗毅皇帝忌辰奉先殿行祭禮遣南和伯方一元祭康陵

○巡按四川禦史張論言先是成都圍角�羊撫臣繇省城發敍州督總兵楊愈懋以逐賊之大隊督臣繇保寧發重慶督總兵杜文渙以復我之潰城迨重慶旣復敍南廓淸恨不旦夕系崇明父子之頸致之闕下獨督臣張我續以犁庭掃穴未可僥幸而各土兵俱飽欲而思還勢不可挽乃姑順其意撤令寧家俟入秋餉集擇其馴者而檄調之以畢搗巢之局其移會撫臣及臣之文可按而證也不虞總兵楊愈懋志貪望奢以賊之入巢爲弱思窮追而乘其獘又以各道將之復重慶已不得與其功爲恥思跨越而據其前謬定師期以七月初十日齊集永寧城下蓋所調發而約會者皆敍南之兵而重慶之一兵一將不與也臣旣入敍州得見此檄不覺大駭隨向撫臣計議會催督臣發重慶之兵應援其後督臣亦遣杜文煥會兵於納溪而楊將蚤於初九日敗歿緩不相及矣蹷將損兵聲勢大惡此其眞情狀眞病痛不可掩也所爲刻期者敍南之將所謂督發者敍南之兵於督臣何與而今似盡舉而坐之督臣以爲哆口搗巢何不相蒙也至於遵義爲黔後門去重慶尙有十餘日之程督臣發兵二萬援黔今逾半年尙未望黔之藩則眾賊盤踞糧運艱難萬不可驟進之明驗也

○若更以大兵十萬取道此中肩挑背負之眾山路阻絕日行不過三十里一人所攜不過三斗餘非更得十數萬人嘗嘗饋運立見其匱耳今報總督軍門繇辰沅進而大勝矣安邦彥等遁歸大方矣此豈假遵義始勝乎大抵蜀無事則繇遵義以救黔猶未見可蜀多事則繇遵義以救黔萬萬知其不可蜀之餉不能供蜀之用蜀之夫不能運蜀之餉而能越二千里外以及於諸賊隔絕之黔則猶如囈語也得旨據奏江門情罪甚晰其遵義收復等事聽督撫官相度便宜行

○巡視南京營務南京工科給事中徐憲卿條陳畱營十務一添車陣之營照小武剛式制造合宜中藏毒弩火器飛轉便捷多置教師練成一隊一復浦營之艦江邊舊設水兵四百八十名船二十隻今皆化爲烏有且議造沙唬船六隻水兵三百名與龍江關舟師聯絡聲勢一築池營之城河池爲陸路襟喉江淮扼要議者欲於此建一雉堞最爲長策其木石取之近山而足工役取之本營之軍而足計費南部帑萬餘金耳何憚不爲一申調遣之制城郭難守必守之於要害除守陵軍一千七百外俱聽參贊便宜遣用庶不至臨時驕悍一預硝黃之蓄南軍兵將寡弱可恃淮火器乞照北營成規申飭該部亟遣正途廉官給價多買一隆火器之賞營中惟射賞稍厚其次則武藝耳臣等作興火器中把者比之前﹝賞﹞﹝買﹞尢加而人始畱意一重巡視之權南兵部升轉澄汰斷宜循巡視之舉劾一核雇倩之獘宜於諸弁約能查出雇倩數人者職方卽與優轉本軍重懲而軍或騰謗以誣本官槪不準理則僞獘絕一嚴鼓躁之法南兵易嘩皆繇於隊長之嗾凡一兵投充例有各衙門需索隊長先以重息扣其糧而制其命於是誘之卽從莫如於春秋二季聽巡視衙門考察各營隊長淸肅者紀錄囂嘩者嚴譴未必非澄源之一機也一禁告假之軍當多事之日尙藉募補以實行伍豈其在營者反空之嚴絕以杜後來巡視責也亦職方責也章下該部

○兵部具奏科臣所云添設車陣南方山川錯落復多水田似非戎車利地至云池河築城就近采取水石但彼中山多濯濯而萬金之費有無足用應行南部再加酌議余俱照款題覆命依議行

○乙巳薊鎭天鼓鳴有星墜大如車輪火光四燭

○兵科給事中賴良佐言黔撫王三善前此慷慨誓師挺身而入平越平越去會城僅百八十里出其不意一舉而奪其气卽當據險扼要集兵聚餉除器修備賑撫流移以固根本然後命將出師我之力能制其死命則用奇用間用剿用撫惟所操縱乃渡河深入遂落逆酋彀中陸廣之敗敗於兵驕也以節制律撫臣撫臣無以自角�羊然而忠義固已見於天下矣今會城民少兵寡𨿽已發銀買米尙未運到龍裏咽喉又爲何土司中梗所望纓冠之救督臣而不任誰當任者乃督臣楊述中﹤鋶﹣釒﹥請添設撫臣專駐興平也楚撫移偏沅代爲督餉也夫此羸者黔也彈丸疆域寧堪十羊九牧耶楚地多隱憂楚撫卽才周四應寧能捨己而耘人前矛後頸悉諉他人而自以其身中置於不痛不癢之間於以卸擔則巧矣如封疆何且所貴於總督者望其指授方略於咄嗟之頃非望其占風候气於二千里之外督臣卽欲藉口儧餉催兵自有各道臣任其責夫現有餉而聽其焚搶現有兵而聽其潰逃假令督臣蚤駐興平彈壓亦何至此若不速下嚴旨責成楊述中一如前日之責成張我續恐觀望失機黔之爲黔未可知矣臣又見四川按臣張論﹤鋶﹣釒﹥云遵義大頭目趙國璽等率四千餘人歸降羽翼旣剪賊膽已寒顧梟獍未必革心須安察停妥方無後患至於請乞另頒料餉欲奉降酋如驕虜不識此法可嘗繼否又一疏極言蜀中有事遵義一路萬萬不便進兵此與督臣楊述中責成總鎭魯欽駐遵義意見互異夫黔蜀去京師萬里事難遙度臣等何敢臆決以掣其肘但願當事者謀策萬全而已上覽奏深然之詔責之楊述中新膺專任何乃逡巡不前動請添官自便著作速移鎭前進督同撫道兵將相機援剿不得仍前推諉奉旨糧餉作速移文催儹協濟其處置土司及遵義進兵聽酌裁便宜行

○吏部尙書張問達以衰病乞休不允

○南京兵部左侍郎徐必達以糾拾畱用上﹤鋶﹣釒﹥求罷不許

○升通政使司左參議聶世潤爲右通政照舊管事

○升江西九江府知府吳養源爲狹西按察司副使分守關內道

○丙午上視朝

○登萊地震

○兵科給事中賴良佐言自水藺旣訌川黔之民如在湯火之中賴文武戮力同心渝州獻俘貴州保城今紀功疏內盡人優卹獨遺劉錫玄張孝二人錫玄督學黔中原非守土之官當安賊之發難錫玄以出巡行矣乃聞變急返誓同撫按及推官徐淸三人嬰城固守至於食盡矢窮析骸易子民無叛志此其營苦豈在撫按二臣下乎至於張孝之督楚師援蜀也親戚丘墓情旣切於剝膚山川險易彼己虛實形更洞於列眉其他祕謀奇計未能罄述乃二臣不言功功亦不及錫玄尙加參政銜而張孝止量移一級又置之滇南幾何不灰任事者之心乎當衝聖宵衣旰食之日豈臣子弄舌角口之秋從前幾番失事經撫道將辟則俱辟乃聞受罪撫金錢者妄欲以偏愛偏憎行其觭輕觭重之謀題借蔓引代人驅除甚至舉顧命大臣而亦昧心誣蔑之臣不知此﹤訁翕﹥﹤訁翕﹥訿訿葛藤不斷者爲公乎爲私乎臣願諸臣以威福還之明主以是非聽之公論上殿之爭不失下殿之和奉公守職且不暇多言乎哉得旨劉錫玄張孝著該部卽勘敍議論宜省已有屢旨以後已明事情不得紛紛瀆辯

○南京廣東道禦史王允成奏舊撫周永春與李維翰楊鎬同罪今已提問應速爰書若張鳳翔李邦華趙彥等文武壯猷一指顧則妖氛電掃朱爕元薛敷政王三善史永安張我續嬰城死守歷歲月而夷氛蕩平鄒滕禍發夏鎭被搶南則徐州丰沛西則商丘永城岌岌危矣撫臣馮嘉會李養正固不憚調兵發餉之勞以爲綢繆之計所藉以分猷效力者則施天徳汪心淵林汝翥也宋與衮鄰爭求逃避棒箠手楊天錫等挺刃橫行沌元教孔文元等攘臂思起所賴以捍衛而消弭之者則道臣周士昌署府推官張養誨商丘知縣孫傳庭也凡此諸臣皆當大加優擢以彰激勸章下所司

○大學士葉向髙又稱病乞休不允

○升禮科右給事中李精白爲兵科左給事中戶科給事中許可徵爲刑科右給事中

○復除原任兵科給事中楊所修於工科

○贈原任工部尙書王佐少傅蔭一子國子生

○雲南巡撫沈儆炌引病乞休不許

○丁未上禦文華殿講讀

○兵部覆戶科給事中羅尙忠﹤鋶﹣釒﹥言科臣謂盡法之用斯能盡人之用從來鼓舞豪傑震懾姦雄術未有能易此者遼之潰也在事撫道厥罪惟均屢參之周永春已已逮系獄中監軍道邢愼言豈容逍遙事外毛有倫久在關門近咨津用或後效可收或前愆難盡與邢愼言俱應聽樞輔查勘定奪此遼事之功罪也妖賊東訌畿輔幾煽幸不旋踵而撲滅津撫李邦華纓冠協剿旌敍應不在中州保定之下道臣來斯行父子行間出奇制勝均當待以不次余在事道府諸臣吏部應與紀錄捍城諸令應以軍功行取此齊事之功罪也黔中死守之烈髙於救援摧拉之功成於持重舊撫按與新撫臣能已見於天下矣今安賊又復鴟張我兵屢勝之威可席暫衄之气宜鼓事定議賞自當升蔭向日升單騎赴援忠勇宜優楊世賞何天麒觀望逗𨖻法宜戴罪聽勘此黔中之功罪也總之查核在地方所以明封疆之重立斷在朝寧所以神駕馭之權亟宜如科臣之請者也上是之

○都察院左都禦史趙南星奏督餉禦史一差或以爲裁之便或以爲裁之非便夫會同察參相須共濟此部臣與禦史之所同也至於催造船隻經營起運此爲督臣之職掌起角�羊稽遲轉運停緩支銷混淆俱聽禦史查核彈治此爲禦史之職掌此部臣與禦史之所異也是禦史耑以糾繩爲職督催彈壓必不可少其保薦參劾賢不肖官員與各差一體優劣處分則事權旣重威令必行遼餉無缺乏之虞有司無朘削之害天下益曉然知此差之萬不可罷矣上是之

○吏部尙書張問達再以病請不允

○起升原任太僕寺少卿林材爲南京太僕寺卿升尙寶司少卿魏雲中爲太僕寺少卿

○起原任南京太常寺卿李維貞仍原官管少卿事

○復除原任狹西按察使倪朝賓爲湖廣按察使

○戊申上諭內閣邇來科道各官條奏章﹤鋶﹣釒﹥朝上夕下朕未嘗寢閣何乃在外擅發私揭代人報復私忿無忌排誣善類專一徇私結黨朋比鴟爭非勝不已全無忠君爲國謀益封疆顯是沽名要譽況屢有諭旨嚴禁通不遵行本當查名杖褫逮獄姑且不究卿等傳示大小臣工都要殫心恪供斯職如有似前抗違狂逞自幹復蹈的加擬欺背之罪決不姑息於是閣臣葉向髙等奏言官職司耳目自當精白一心抒忠獻納何至徇情毀譽快意恩仇攻訐牽誣混淆國是無論朝端原自有公評卽其同官亦自相厭薄矧臣等備員輔弼誼切股肱得罪言官時有陳奏正望聖明鑑別公私不致槪疑忠直又何敢自甘偏黨過爲護持得旨覽卿等所奏這偏黨護持事情朕所鑑悉卿等不必疑慮

○命禦史劉重慶巡按眞定張黑�魚巡按宣大徐卿伯巡按山西○廣西道禦史方大任言科臣郭鞏初以論熊廷弼獲罪蒙恩賜環气滿神驕咆哮搏噬因一人而蔓及多人借公憤而暗洩私憤夫王化貞熊廷弼罪則惟均乃諸臣之救二臣者情懷匪一岐路各分蓋有黨同伐異而橫分左右之袒者有被人彊拉隨聲漫附而始言之者又有心實秉公眼無定著而偶一言之者今鞏於救熊廷弼者盡皆深文周內被之以黨賊之名而於救化貞者則盡置之不論甚且欲專殺廷弼而故出化貞此何心也則臣所謂借公憤洩私憤者也至其交結魏進忠一案則官邪之首惡言路之奇醜釀莫大之禍芽煽將來之毒焰臣躊躕良久緘祕已深而竟不能已也夫魏進忠之險橫非臣目睹不敢輕奏卽臣昨以淸明監禮昭陵徧歷諸陵歸途便過西山碧雲寺見進忠預營葬地其制度之宏偉物用之精好不但仿佛諸陵而間或過之墳前以美石雕琢獅象諸獸成行作隊無異陵制而又分別文武二臣像侍立左右武像用甲冑文像用朝冠朝衣進忠一閹人耳武弁侍立容或有之安得有朝冠朝衣之文臣不知進忠異日欲居何位而今用此耶此其奢侈僣逾犯分干紀以臣親目揆臣風聞恐險橫諸狀一一皆實矣至郭鞏之通進忠風聞亦已熟卽周宗建言之亦皆鑿鑿可據臣竊意郭鞏見宗建之﹤鋶﹣釒﹥宜卽時謄章逐款辯豁且宜效宗建直陳進忠惡狀已與之水米無交庶鞏之心迹昭然宗建自當屈服矣柰何遲回久之方始出疏不敢以只語侵及進忠又不能一一明辯徒執風聞二字且欲杖宗建徒宗建以爲進忠雪憤然則鞏之通進忠又豈不實哉乞皇上戒諭進忠斂戢悛攺無至漸流而爲振瑾仍將郭鞏嚴爲處分庶官邪可儆言路可淸而國家禍亂之微漸亦可防杜矣疏入下部院○大學士葉向髙又具﹤鋶﹣釒﹥求歸上溫諭畱之

○加升山東布政使司右參政張光縉爲本省按察使仍管懷隆道浙江按察司副使華惇復張師繹爲本省布政使司右參政各照舊管事河南按察司副使張鳳翼爲本省布政使司右參政仍管遵化道

○加福建汀州府知府姚之蘭本省按察司副使職銜致仕

○己酉上視朝

○刑科給事中角�羊學龍﹤鋶﹣釒﹥糾貴州舊督臣張我續貪淫漏网新督臣楊述中縮朒卸擔得旨張我續已有旨了不必岢求楊述中受事方新著用心調度不得推諉

○貴州總督楊述中奏臣伏稽總督李化龍徵播已事調兵三十餘萬運夫三十萬用餉八百餘萬大將十餘員偏禆三十餘萬有貴州撫臣郭子章偏沅撫臣江鐸三省司道府縣印官一二百員幾舉海內之全力以供之始得調度應手一年而成功今安酋之幅員延袤交通勾引之羽翼過楊酋十之九而我之徵兵計餉時勢物力之艱難皆不及徵播十之一以獲醜執訊不亦難乎以今日之漢兵言之徵播曾調固原延綏甘肅雲南廣西等處兵馬二十萬而楚蜀之在營中者不與焉今則全靠募之本省近地率多烏合未經戰陣不潰則逃此漢兵之難也以土兵言之徵播時土司用命曾調酉陽石砫天全鎭雄等十六司得其一臂之力今之土司每懷狐兔之悲暗中佐敵浸成不掉此土兵之難也以將言之徵播時有大將劉綖陳璘陳寅馬孔英等十餘員隸以偏裨統各家丁軍威丕振今貴州總兵張彥芳敗走省城金秦二副將亦皆星散已無將矣止總理魯欽繇平越人不過帶家丁三百名麻鎭繇粵西人不過帶家丁二百名臣到沅一面多方招練部署魯欽一面移會粵西部署麻鎭率皆捉襟露肘此將帥之難也以餉言之徵播時四川一省物力可供又加之楚粵滇三省各處協濟金錢成阜米粟如山不難布置今黔省一無所出蜀中自顧不遑滇南從中隔絕止賴湖廣十一府而辰嘗沅近又請免加派入孔一而出孔百此處餉之難也以餉道言之徵播時水路輸挽四通八達各路可供卽偏橋鎭遠苗未作梗不致缺乏今之餉道止有平越一路別無可通苗一阻塞軍士饑餒此運道之難也有此五難臣巨略長才恐不能作無米之炊而況綿弱如臣安能勝此而愉快乎然而召募漢兵鼓舞土民搜羅將才招撫苗仲掃淸餉道俱非異人任也顧其難則在餉之一事耳臣按部咨惟發帑一十八萬確確可望今尙未到至於雲南鎭守總兵沐昌祚應益駐沾益州廣西總兵紀元憲應移駐泗城州湖廣總兵馬炯應移駐偏橋以爲犄角並望天語叮嚀庶免逗𨖻耽誤若兵馬一節止募於鄰近地方實難足用惟望敕下兵部酌量邊鎭緩急議調三四萬有馬軍丁統以原管將領速來合剿務要精勁可用方免糜餉昨者兩路失利皆云步兵不能當賊宜修馬戰誠亦今之急著也章下兵部

○先是禦史張修徳以總督不宜多設乞加裁減督臣楊述中具疏求斥上令述中盡心料理兵事不得以人言推諉

○庚戌上禦文華殿講讀

○命太僕寺給馬價銀二萬二千四百兩角�羊交順天巡撫爲四年撫賞之用從樞臣董漢儒請也

○禁軍情機密章奏不許抄傳內外各衙門通行申飭允禮科給事中郭興言之奏也

○貴州鄕官雲南道禦史王尊徳等奏陸廣鴨池黃沙之潰敗計各路殺死者一分溺死者一分有餘共已去其一半今所存於省城者不過四萬餘人而已時在正月二十七八日斗米已近五錢今消息不通光景又不知何如於是仲苖聞風不肯就撫何土官復出占據龍裏從龍裏以至鎭遠節節有亂苗出劫而重安江爲甚日夜屯聚銀米不能上行地方官紛紛請兵防守賊兵藍纓旗號皆系奢酋之兵又聞鄰近之兵亦起而助之昔播酋兵力止安酋十分之一而當時實在漢土官兵近五十萬用餉連貴州所貯四百萬共八百餘萬僅乃克之以安賊之彊復助以奢賊益以苗仲欲議剿又當先議守旣爲戰守計又當先爲淸除運路劫賊計其兵豈止十餘萬其費餉豈止數千萬而今日事勢艱難更百倍於徵播時也此時耑望內帑十八萬然尙未角�羊到南京十萬方在行催楚餉五十三萬去年角�羊過黔蜀者已九十餘萬今所望者天啟三年遼餉耳然方春尙未開徵而每角�羊一起不過一萬餘此二萬餘者一以爲角�羊運省城一以爲沅州招募顧彼則少此補前則缺後轉瞬賊眾大舉岌岌孤城將何所恃今定當得數百萬源源而至應手分派然後兵多而气可鼓路通而糧可進諸苗畏勢就撫逆賊力弱就剿疆事乃有濟也得旨黔餉已有屢旨這所奉該部悉心議覆不得動指請帑中外觀望已致誤事

○升順天提學禦史左光斗爲大理寺右寺丞

○加升兩廣總督中軍坐營都司僉書蔡一申爲遊擊將軍訓練新兵從督臣胡應臺請也

○辛亥命鑄平遼參謀錦衣衛僉事關防給毛雲龍

○攺南京吏部右侍郎孟時芳爲禮部左侍郎兼翰林院侍讀學士充實錄副總裁官

○吏部尙書張問達又上疏乞歸上溫詔諭畱

○升大理寺右少卿朱吾弱爲南京太僕寺卿管少卿事

○授原任南京兵部尙書魏養蒙男朴錦衣衛正千戶世襲

○加南京太僕寺少卿曾臯本寺卿職銜致仕

○壬子上禦經筵

○大學士史斷偕辯言官先後所劾得旨卿孤介寡合朕所鑑知莊際昌捲皇祖親定向論舊輔今又及卿正見卿別無可指原自不必辯白卿還卽遵旨進閣副朕眷懷

○貴州總督楊述中疏言黔餉原奏題畱南糧一十四萬三千九百石截畱漕糧五萬一千石糴買並倉榖碾辦七萬五千石內黔撫院攺折六萬石運黔二十萬石自舊歲五月食費至今所存亦止一萬餘矣大舉滅賊尙有未敷夫用兵二十萬每人日給一升每月該米六萬石以半年計之該三十六萬矣此計口授糧斷不可少者今米止有此數何以足食而痛恨黔變轉加楚中物力已竭今米價湧矣倉榖盡矣轉展思維惟有請畱天啟二年南糧漕糧一著勢急呼天知聖明所必不靳然南糧畱矣水運至鎭遠歷千里之險濤楚糧道事也陸運至貴州歷七站之跋涉黔各道事也惟是黔中殘破塞阻運夫亦不能多得黔道轉運不前各兵無糧正坐於此黔不能運不得不借資於楚兵取之楚也餉取之楚也夫今又取之楚豈不爲楚人疾首拊心第爲皇上封疆萬不得已耳上令該部詳議

○巡撫雲南右副都禦史沈儆炌言水藺通謀結連同叛計謂奢賊攻蜀安賊攻黔而東川烏撒曁沾益叛酋糾合尋武猂夷攻滇一時烽起維時臣東西兩路進兵俱爲賊阻𨿽不能大助於黔餉蜀餉而臣被髮纓冠之誼則已竭盡無遺至於滇中臣調兵先期預備當東川逆賊祿千鐘之攻尋髙也則參將袁善知府周仕國知府王有徳督土官沙源等兵殺退張世良之攻武定也則參將李思忠知府胡其總督土官祿溥等兵殺退設科等之屢犯曲靖也則監軍副使黃似華同知沈仰督參將尹啟易等兵殺退各郡幸得保全會城賴以無恙平夷沾益以次收復俱經題報謂內地漸淸可分兵以救普安烏撒而不虞補鮓復逞犯亦佐犯越州犯羅平遠近三四百里之間乞無寧處遂使尋甸臨安等郡招集援普之兵未敢鼓行以向普安而羅平越州等處大有斬獲詟服羣醜則皆諸兵之力也此時川貴之事未敢料理而在滇言滇則夷氛漸息矣章下兵部

○升山東左布政使洪世俊爲太常寺卿管少卿事

○升山西按察使李如檜爲本省右布政使陽和兵備道

○贈刑部左侍郎白瑜刑部尙書蔭一子國子生

○癸丑孝和皇后忌辰遣新城伯王昇祭慶陵

○江西道禦史霍鍈奏皇祖皇考於父子骨肉之際處變而不失其嘗仁至義盡天下後世方奉揚懿美之不暇有何可諱若夫禍蘊於歲月之已深難發於居處之狎習情不及覺事不及防此亦先先帝適遭之不幸非有曖昧心迹難以顯示於人者則亦何嫌何忌而必使兩朝實錄彊爲亂賊遷就而大失其眞乎如曰冊立分封之後遂可無疑則張差之事宜不見於儲位已定之日召對宣諭之遂可無疑則崔文昇等之事宜不見於大寶旣登之時乃不幸而實有此事也此卽善爲諱者必不能爲制挺原未入靑宮泄補之藥原非繼女謁而進禦也中外自有耳目臣民自有心知事苟皆眞久而益著蓋至逆局屢易總此綫索一條而垂簾之覬覦復欲傳曩者衣缽乾淸久據眞可寒心向非楊漣左光斗諸臣拚命力爭二三元老維持左右聖明在禦恩義兼隆天下事且有不可知者至今每一追論輙致慨於亂臣賊子之猶緩天誅乃無端爲開四面之网則臣之所大不角�羊也又其甚者三王並封一揭陰陽迎合於國本未建之時此固亂賊戎首久爲人所唾罵而不齒者亦復比之洗日虞淵之輩則猶臣之所大不角�羊也抑臣於是而又有感於持論之不平者眾也如熊廷弼剛愎自用致誤封疆鐵案已成千載不易誠宜速正刑章以快公論何必株連蔓引旁及多人王化貞身任封疆墮賊術內委而去之卽憐才有心其何能以撫民款虜之微長掩其喪師失利之大辟又如遼陽之弓震孺與楊一桂陳王廷同論以疆事壞也白簡森然誰能寬貸第思職在巡方糾核功罪者不識與封疆守禦之臣當有分別否募兵之遊仕任與何棟如陶朗先同議以糜餉多也招搖過裏誰信其念毋受過第萬餘眾之兵業已分發各處不識與倩覓遊棍私販軍糧之賊臣又有分別否罪異而罰同非所以示懲也又如奢酋發難人皆裹足不前乃有奮不顧身之馮勞謙何以不與戴君恩等同沾特敍妖氛猖獗來斯行提一旅轉戰於廣川東省之間所在皆有奇捷至今優敍等於發縱而厥初招選兵將之畢自嚴何以不與李邦華並入紀錄功同而賞異非所以示勸也諸如此類不平莫甚焉乞敕臣工各捐成心以維直道使昭代信史耀日星以嘗明千古綱嘗與乾坤爲不毀議論協平明之體賞罰合是非之公可也得旨實錄紀載並封疆功罪已有屢旨本內有勞各官著該部查明錄敍

○命禦史張汝﹤棥心﹥管理屯田李時榮管理遼餉

○升四川都司僉書孫宣爲四川松潘參將寧夏都司僉書羅九韶爲延綏東路參將狹西都司僉書王國珍爲寧夏西路參將浙江都司僉書陳元功爲浙江溫處參將登萊領兵守備陳謀爲四川雅黎遊擊江西都司僉書方文魁爲四川月�章臘遊擊甘肅巴暖三川守備丁孟科爲甘肅巡撫標下游擊延綏都司僉書王洪爲狹西紅水河遊擊

○甲寅上禦文華殿講讀

○命禱雨

○銀酋兩次鳩眾西犯官兵迎擊追殺先後斬首三百五十餘級狹西總督李起元以聞下兵部知之

○湖廣黃梅縣亂民熊宜等謀據城爲亂事泄知縣鐘吁俊盡擒獲之撫臣以聞因請紀錄吁俊並﹝蠲﹞﹝觸﹞該縣錢糧章下該部

○起原任副總兵兪咨臯以原官管潮州參將事

○調潮州參將張﹤棥心﹥勛於香山

○升河南磁州都司僉書哈光顯爲四川建武遊擊湖廣行都司僉書蔣吉嗣爲松潘東路遊擊南京新江口坐營戴元貞爲浙江巡撫標下右營遊擊薊鎭三屯營守備婁光生爲神機九營佐擊

○以恩詔釋南京河南江廣等處情輕罪宗睿煣等一十八名

○革原任西寧副總兵髙秋狹西行都司掌印都司張鳴鶚仍行巡按禦史提問追贓

○詔決姦細杜茂

○乙卯山東巡撫趙彥言部議鄒滕二縣全免加派二年鄆嶧曲滋四縣全免一年鉅野酌免一年之半京邊錢糧不免第謂災免京邊無是例也臣思水旱之災歲荒也歲荒則猶有舊蓄可接濟有產業可變置責之辦稅誰曰不宜妖賊之變兵荒也兵荒則所在田產蓄積蕩然一空救死不贍豈能供職若因國用匱乏必舉全賦而徵之是以無地而代有地之糧一年而供兩年之租鬻妻買子必不能完上𨿽不蠲下將自蠲鄒滕爲南北孔道漕運賴以轉輸又與徐淮錯壤姦宄易於竊發倘比糧無聊之民糾驚魂未定之眾復肆跳梁又煩戡定而咽喉要衝其堪在梗否乎祈如臣原議鄒滕二縣全免三年滋陽曲阜鄆城嶧縣全免一年鉅野量免半年不論起存一體通蠲至於曹州屢被妖賊蹂﹤閵﹥與鉅野同慘應免加派一年普一視之仁章下戶部

○升吏科給事中甄淑爲禮科右給事中

○除侯補給事中許譽卿爲吏科給事中孫紹統爲戶科給事中

○宣大巡撫右僉都禦史王國禎稱病請告不許

○加升河南按察司僉事魏士前爲本省布政使司右參議仍管頴州兵備道

○甘肅總兵薛永壽自請率兵赴山海關上敕諭褒美命作速前來仍著該部將一應責任事宜議妥速奏

○丙辰上視朝

○上諭閣臣向髙卿居元臣輔政三朝持廉秉公忠端淸愼朕悉鑑知況今東事未寧黔省蠢動正賴卿主持謀略豈忍稱疾頻欲求去值遇孟冬在邇卽當表率羣工共襄成禮何得臥病私寓致曠大典乎還勉彊遵諭翌日卽出入閣劻勷政務副朕眷倚延佇顒望至意愼勿有陳

○大學士葉向髙又具﹤鋶﹣釒﹥乞休上優答不允

○贈原任南京兵部尙書顧其志太子太保蔭一子國子生泰寧等衛夷人都指揮使主南臺等進馬補賀天啟二年長至令節又朵顏等衛夷人都指揮使哈哈赤等進馬補賀天啟二年

萬壽聖節各賞賜如例

○升薊鎭桃林口守備孟喬芳爲遵化輜重營遊擊

○丁巳大學士朱國祚又﹤鋶﹣釒﹥辭溫詔畱之

○登萊巡撫袁可立奏報登兵出海之期言登萊之水師實楡關之犄角臣與鎭道圖畫者數月諸凡操練將士修驗船隻合並營伍簡汰官兵稍有次第乃拔其尢者三千六百人俾總兵沈有容領之先發而副將李性忠所帶家丁舊系遼左健士臣於三月十二日餞而送之囑以相機進止以固楡關以聯毛帥報聞

○河道總督戶部右侍郎房壯麗中途稱病請告不許

○升太常寺少卿呂邦燿爲大理寺右少卿

○升山東右布政使程啟南爲本省左布政使狹西布政使司右參政秦士文爲山西按察使雲南按察司副使黃似華爲本省布政使司右參政河南布政使司右參議蘇光泰爲湖廣按察司副使

○琉球國中山王世子尙丰遣陪臣蔡堅等貢硫黃馬匹先是琉球二年一貢萬曆間被倭殘破擄其王詔停貢今十年世子請封請貢禮部議本國休養未久暫擬五年一貢待冊封國王后另議從之蔡堅等宴賞如例

○予原任工部左侍郎丁懋遜祭一壇減半造葬懋遜山東沾化人萬曆八年進士初選余姚知縣擢吏科給事中洊歷戶科都給事中抗﹤鋶﹣釒﹥爭國本忤旨革職爲民先帝登極起田間爲太僕寺少卿遽升今官山陵之役拮據盡瘁卒於官上以懋遜國本建言佐部勞瘁贈工部尙書蔭一子入監讀書仍給祭葬如例

○命禮部左侍郎林堯兪充經筵講官

○升廣西按察使謝肇浙爲本省右布政使補原任雲南按察司副使李養質爲狹西洮岷兵備副使

○升宣府滴水崖守備王應祥爲宣府遊擊

○戊午兵部尙書董漢儒題稱武途之壅也議者謂白丁納汲沐猴而冠而鷹揚薦拔之士反以牖下老是朝廷不信功令而驅之幸門也以故科臣發﹤鋶﹣釒﹥通之論臣部定掣選之規亦以武科世職均屬王臣煌煌天語自難中格乃才一再選而言不便者紛至今山西又見告矣查原﹤鋶﹣釒﹥攺缺者四用世職四用武科而三科武舉及會舉居二焉今各鎭見任操守坐堡千總百總等官豈盡世職卽世職中豈盡曉�凵�夕�夷情熟諳邊務如黃明臣等者該撫第查以白丁納級及他途入者汰之卽世職中有庸懦無能貪黷已著者去之責令新選武科照札管事惟衝邊要堡夷漢久習者勿輕更更卽新官已至不妨暫在撫道標下聽用候缺仍細察某堡某缺極衝某堡某缺次衝某堡某缺近腹造冊報部其極衝次衝者聽各邊撫臣酌量外其餘容臣量人地相宜分別推用庶邊政舉而人情平矣總之封疆朝廷之封疆科目亦朝廷之科目精察以課其臧否虛心以決其用捨使捧檄而前者不徒委君命於艸莽是中外所以相成卽臣部亦不敢藉口用人之柄惟其所操有成心以輕世職也上是其言

○升行人司右司副彭端吾爲光祿寺寺丞

○加雲南布政使司右參議管金騰道王之機南京光祿寺少卿職銜致仕

○加升山東都司劉永昌遊擊將軍職銜

○己未升光祿寺少卿侯執蒲爲太僕寺少卿

○升直隸太平府知府李若納爲湖廣按察司副使管下江防道雲南武定府知府胡其慥爲本省按察司副使管臨沅道永昌府知府曹景辰爲本省布政使司右參議管金騰道

○升河南都司僉書張應干爲湖廣掌印都司雲南蕎甸都司僉書薛繼周爲貴州掌印都司南直吳松遊兵把總成大用爲中都畱守司僉書福建浯嶼寨把總劉恆吉爲浙江都司僉書南京大教場坐營韓昌言爲江西都司僉書河南汝寧守備尙廷棟爲湖廣行都司僉書標兵右營坐營白鳴鶴爲狹西都司僉書薊鎭羅文峪守備黃嘉祿爲大寧都司僉書廣西興安守備陳壯猷爲四川都司僉書廣東總兵坐營髙應毓爲雲南都司僉書

明熹宗悊皇帝實錄卷之三十二

明熹宗悊皇帝實錄卷之三十三

天啟三年四月庚申朔孟夏上親享太廟

○是夜京師地震

○大學士史繼偕又具疏求歸上優詔不允

○吏部尙書張問達又具疏乞休上溫詔慰畱

○光祿寺少卿髙攀龍奏臣觀今日中外人心皆疑戚畹鄭氏並及其昔日所用之人以爲奴賊姦細已伏宮中一朝寇臨於外姦發於內斃禍有不忍言姦細之說不必論其事之有無宜從人心所積疑者而角�羊之陛下爲餋性計亟當令歸湖廣原籍仍令帶俸以示優厚至於李如禎一家交關鄭氏禍延至今劉於簡原招明言李永芳約如禎內應至於崔文昇當先帝哀痛勞瘁不卽誅夷謹止斥逐文昇復潛住京師意欲何爲蓋文昇素爲鄭氏腹心特當時失刑不及考訊今事急矣伏望立賜乾斷將鄭餋性一家發回原籍將李如禎崔文昇卽正典刑則人心之危疑可釋肘腋之隱禍可銷得旨朕禦極以來宮府協心禁庭安靜外面如何妄生猜疑輙形章奏鄭餋性若欲回籍當自行奏來保全國戚爾每當仰體朕心何必多言李如禎已問成獄並崔文昇朕自裁處不得牽扯

○加升兵部職方司主事葉震生山東按察司副使職銜仍管贊畫事

○加雲南土官沙源爲土守備世襲管理安南長官司事酬其捍禦交酋之功也

○辛酉上以朝儀不肅命禮部同該科及鴻臚寺官查明會典規則逐款申飭

○浙江湖州府知府杜喬林按察司副使仍管府事時湖葉朗生謀逆就擒餘黨未戢士民保畱喬林爲善後計也

○巡按直隸監察禦史潘云翼上言近據塘報東夷假道謀犯已有情形而西虜乘機講賞或陰與奴合亦未可知然而堤防總之在我修守要必先時以臣料逆奴狡計非裝作西虜以窺喜峯之路必倡言假道以緩山海之防則關門兵馬所當爲整頓至於喜峯諸口言之殊可寒心夫喜峯一口可通萬騎夏秋恃河水作金湯冬來凍結卽無所恃且靑山口家口董家谷鐵門關處處皆衝本路主兵合馬步應援官軍僅六百有奇秋防分布合主客南北官軍僅六千有奇若不亟議搜調嚴爲設防儻誤事機噬臍何及臣查通州營並中左右及鎭守標下振威前左各營兵馬共一萬七千有奇而城操不與焉天津海防營並左右鎭海標正選鋒及江南水兵各營軍馬共二萬五千有奇而城操不與焉似此多兵攢集一城坐食內地抑亦何所事事而方今邊圉有警畿輔堪虞尙不爲之協助應援乎合將通州左右兩營與振威兩營約兵九千餘擇本營一謀勇部將如王興業其人佐之以雷起蛟統領赴防將天津標正兩營與河南毛兵兩營約兵九千餘擇本營一謀勇遊擊如周義其人佐之以駱舉統領赴防二項軍馬合之近萬八千各分防於中路喜峯諸口悉聽鎭臣王威調遣以至於東協則將薊及深河蘆峯新設官軍調防於界嶺桃林諸隘口悉聽署協事梁柱朝調遣以至於西協則將密雲振武營及順義牛欄官軍調防於石塘古北諸隘口悉聽石匣鎭臣孫祖壽調遣仍各將本路諸客官兵並敵臺火器簡搜而整頓之庶幾三協其有備乎抑臣又有請焉三協原屬一體舊制互相應援總隸三屯鎭守居中而調度之頃以協守攺鎭遂至權並勢分調度不行策應何望甚至烽火斷隔畛域攸分非制之舊計之得者今後有警乃互相應援協力拒剿尢爲今日薊門要務得旨所奏深切邊防該部作速議覆

○攺新升山東布政使司右參政霸州兵備道王瑊於河南仍管大梁道新除大梁道右參政鄭茂華分守河北道

○加升貴州參將楊洪震副總兵銜管總督標下中軍事都司鮑釗遊擊職銜管總督標下右營事從督臣楊述中請也

○升山東加銜守備李在沐署都指揮僉事加都司僉書職銜管曹州新舊營兵馬事從撫臣趙彥請也

○壬戌上視朝

○命鑄總理監軍道關防給副使嶽具仰

○命鑄協守天津副總兵關防給副總兵毛有倫

○有盜入玄武門廊下潛匿緝獲則遊兵也詔禁地巡緝倍加嚴謹不得疏玩

○巡撫福建右僉都禦史�周祚以紅夷遵諭拆城徙舟報聞命該部知之按紅毛夷者乃西南和蘭國遠夷從來不通中國惟閩商每歲給引販大泥國及咬﹤口畱﹥吧該夷就彼地轉販萬曆甲辰有姦民潘秀賈大泥國勾引以來據彭湖求市中國不許第令仍舊於大泥貿易嗣因途遠�船去者絕少卽給領該﹤氵粵﹥文引者或貪路近利多陰販呂宋夷滋怨望疑呂宋之截畱其賈船也大發夷眾先攻呂宋復攻香山﹤氵粵﹥俱爲所敗不敢歸國遂流突閩海彭城湖而據之辭曰自衛實爲要挾求市之計然此夷所恃巨艦大炮便於水而不便於陸又其志不過貪漢財物耳旣要挾無所得漸有悔心諸將懼禍者復以互市餌之彼拆城遠徙故弭耳聽命實未嘗一大創之也

○兵部覆大同巡撫髙第條陳二款一淸理營務正兵一營以顓隸鎭臣爲院道體察之所獨寬乃不肖武弁遂營之爲窟矣今後責成總兵務不時體察某勤操練某廢紀律某善卹士某慣剝軍按季移會院道以便振刷一酌推將領邊疆虜情非生其地者不習武科初至未免入地捍格自今酌量最衝次衝仍用世職以收輕熟之用近腹者兼推武科以試新發之硎俟其熟練邊情漸次推用庶邊地得人而世職武科並免遺珠之嘆矣詔如議

○詔釋江西禁宗謀墱多■謀走�曷

○升山東按察使李右諫爲本省右布政使

○癸亥上禦文華殿講讀

○封宗室鎭國將軍以派等奉國將軍壽鉥等鎭國中尉以漍等各有差

○加宣府巡撫標下中軍魏汝孝爲遊擊將軍從宣撫王之臣請也

○刑科左給事中尹同臯奏言遼左始終以戰敗非以守敗爲遼撫者惟是選將練兵以固人心揚軍气保山海之鞏固爲第一義今斗鳴泰矢口而譚視奴酋若孤雛腐鼠欲弄之股掌之上知時事之可前而不知吾力之不能前願鳴泰再�之也山海有警薊門首當其衝爲薊撫者亦惟是選將練兵以固人心揚軍气聽山海之消息爲第一義今嶽和聲抵掌而譚視用兵若弄丸承蜩別有不傳之祕知吾局之當舉而不知時勢之不能舉願和聲再�之也京營之典山海薊門擊首則尾應擊尾則首應率然之勢也京軍𨿽積玩遴其精壯者而用之每萬可得三四千人宜擇一人焉假以便宜寬以時日俾整頓營務一年以後戰守皆於此責成此非有大識力大膽如於忠肅者不能今日戎政畱心及此歟伏祈敕諭督撫諸臣急行選練一切戰守必實實有據以保無虞並敕兵部戎政樹人除器簡卒搜乘蚤圖京師守禦之具得旨兵事謀貴萬全巡撫官責任甚重一應戰守防禦事宜著悉心調度仍與樞輔及督臣從長�確務保萬全京營參酌舊制著實振刷一並申飭行

○赦四川獄犯黃金玉沈憲等先是奢難陡興三已震恐獄囚率乘機叛逃獨簡州溫江郫縣獄犯黃金玉等執戈衛官效死不去事平束身歸獄四川撫臣朱燮元以聞刑部尙書孫瑋等覆言犴狴中有此忠義宜曲加寬貸以磨礪人心從之

○詔太僕寺發馬價銀三萬解赴大同撫院預備天啟四年本鎭互市馬價之用從樞臣董漢儒請也

○蔭陣亡遼東分守遼海東寧兵備道右參政贈太僕寺少卿顧頤孫思源本衛副千戶世襲

○甲子上禦文華殿講讀

○贈兵部左侍郎陳邦瞻兵部尙書蔭一子入監讀書

○大學士葉向髙以病乞寬假且言貴州危急已極撫臣王三善欲請帑金三十萬揆之事勢不得不應上諭以兵食軍國大計俟卿出從長�確

○兵部尙書董漢儒等覆貴州總督楊述中疏謂黔圍解而復急督臣蒿目於無餉無兵且援徵播故事以請第播州搗巢不妨以持久困之黔則呼吸危亡萬難停待徵播當全盛之日兵餉自易湊手今各處民窮財盡調發一空若必待調兵滿三十萬而後舉事此無救於黔而禍已中各邊腹矣現在楚報兵五萬粵西報兵二萬餘酉陽石砫土兵及黔之餘燼應不下三萬黔南亦屢報赴援諒不下二三萬督臣宜急走慶遠平越之間聯三路聲勢通會城消息多方赴援出之水火前臣請帑金三十萬尢懇皇上慨發以解西南半壁之懸至督臣請令滇南鎭守總兵沐昌祚移駐沾益州廣西總兵紀元憲移駐泗城州湖廣總兵馬炯移駐偏橋以便進取以壯聲援亟祈明旨申飭若逗𨖻誤事責有所歸得旨貴州望救甚急奏報見在各兵著總兵官作速督發移鎭調度鄰省總兵官提兵就近以便策應不得違誤

○太僕寺卿柳佐以淮安揚州等府積欠馬價數多冏藏空虛乞嚴敕各該地方刻期督催仍立限考成以儆積玩從之

○大學士朱國祚又引疾乞休上優答不允

○起升通政使吳用先疏辭新命不許

○升尙寶司卿胡琳爲太僕寺少卿

○升南京兵部中軍參將魯應魁爲四川副總兵南直金山遊擊陸允升爲神樞三營參將延綏柏林堡守備趙一麟爲寧夏領軍遊擊

○乙丑孝端顯皇后忌辰奉先殿行祭禮遣宣城伯衛時春祭定陵

○大學士史繼偕又具疏乞休不允

○贈禮部右侍郎郭淐爲禮部尙書蔭其子士標入監讀書

○加協守大同副總兵張鴻功署都督僉事東路參將渠家禎副總兵復巡撫標下中軍遊擊陳國策參將原銜以大同撫臣髙第之薦也

○治援黔將領貪懦之罪副總兵金汝佐以逗𨖻削職戴罪立功參將祁繼祖以婪縱革任提問追贓

○戶科給事中郭鞏與科臣劉弘化禦史周宗建方大任等互相奏訐鞏言弘化等黨熊廷弼謀爲脫罪宗建等亦訐鞏交結近侍魏進忠住其甲第鞏上疏自理且乞廷辧上切責鞏等令大小九卿從公會奏

○禮科給事中郭興言以朔夜地震疏勸修省得旨地震事關災異欽天監官何不占候著該部查明具奏

○部議降靈臺官孔文進俸二級從之

○復除原任福建道禦史彭鯤化於浙江道

○升浙江衢州府知府林應翔爲湖廣按察司副使分守荊西道

○起原任狹西布政使司右參政傅淑訓於江西管徽安兵備道

○升南直鎭江城遊擊趙世臣爲浙江金臺嚴參將宣府舊遊兵遊擊官維賢爲延綏西路參將保鎭白石口守備孫纘業爲河南磁州遊擊薊鎭吉家莊提調孫桂爲永平城遊擊

○丙寅兵部尙書董漢儒言薛永壽鎭朔有年矣東事誠急而甘肅衝邊與銀錠歹成瓦剌史落赤等酋止一垣之隔比年斬馘旣多虜必懷恨永壽欲戮力於東似有避難弛擔之意宜令仍管地方以過虜衝上從部言仍諭各邊將材堪任大帥者該部當預咨各督撫官儲選以備緩急不得止靠一人

○升四川布政使司右參政吳國仕爲廣西按察使山東布政使司右參政曹爾禎爲本省按察使

○升山西布政使司右參政汪元功爲山東按察使霸州兵備

○補考選禦史李應昇爲於福建道

○降補原任河南布政使司右參政周泰峙爲山西按察司副使淸軍驛傳道

○升薊鎭領兵守備劉芳美爲石匣營遊擊兼管西路總兵中軍事

○丁卯平遼總兵毛文龍塘報言職前後挑兵駕船欲襲金復等處俱爲颶風阻回奴酋懼職乘虛搗襲分遣李永芳等各路設防仍遣姦細王世傑至皮島詐降謀爲內應約以五月舉事爲加銜參將唐堯卿發覺以將世傑梟示正法見今各兵已兩月乏糧嗷嗷待哺乞賜兵餉接濟登萊巡撫袁可立具疏爲請且言各島守凍淮兵已報開洋三山島未發之眾亦已陸續登舟總兵沈有容統率精銳於三月十二日出海舳艫相接奴酋膽寒但恐糧糈匱乏兵難用命乞敕該部及山東布政司將應用錢糧速行給發上命兵部知之仍諭海上傳報情節虛實不得發抄兵部尙書董漢儒上言奴謀叵測總該在該鎭密偵探防姦宄若能得彼中眞消息暗結遼人之義勇者爲我內應一舉殲奴足稱奇績若猶未也或且廣屯種以足食厚撫卹以附眾相機觀變務出萬全不然實著旣疎虛聲未可長恃也願撫臣與該鎭熟思之上從部議

○巡撫鄖陽右副都禦史蔡復一條陳實政內二款一曰堅久任升遷太驟毋論送往迎來傷財勞民且本官之設施苦無究竟下吏之手足動有掣妨甚可惜也臣謂凡守巡道以二三年爲期知推以四年爲期卽調簡再任者亦可以二年外爲期於人情似詘而於地方甚便然行久任之法必先自撫臣始一曰重外吏宋之宰執往往出爲監司或治州郡本朝劉忠宣大夏辭太僕寺卿而就參政臣思盡天下艱鉅之政事兵刑賦役無不從州縣起手者而所以倡率綜核全賴監司郡守二官不從此察吏安民決無太平之路臣願銓部之重此官而爲此官者亦自愼重蓋必能破此重內輕外之績習使豪傑精神皆自奮於民功則國富兵彊乃可旋至而立有效耳又陳鄖事最切者一曰核軍屯鄖之單弱甚矣增兵增餉旣難輕議臣謂當練軍爲兵而以鄕兵佐之鄖陽衛淸出實操軍一千餘名因軍核屯因屯求餉蓋屯軍彊半轉佃爲豪家所據追而奪之彼亦何辭而軍戶輪房人無恆役過手隨賣徒擾無益臣只令承種者充納糧需每名量衣甲銀給本軍戶內壯丁入練其種絕者不拘軍民責令屯一分出壯丁一人入練庶屯種不至累軍而其餘資足以贍軍似亦簡便而可通行者也一曰修城池臣躬閱鄖城髙僅丈五尺全無敵臺北面逼山此城守三忌也前任守道李成名創議增築而束於時詘計城費非數千金不足今據荊州府報奉戶部摉括無礙銀共一千七百餘兩乞將此準臣委官修城支用不足者容臣於近年餉銀裁省餘剩湊足興工庶一勞永逸可備不虞之患得旨所奏切深時務內稱久任之法當自巡撫始尢得肯綮該部記著其餘俱與覆行

○巡撫貴州右僉都禦史王三善備陳貴州危急乞將偏玩督臣移駐平越爲聲援仍速調猛將精兵使其勒限前來毋再如杜文煥薛來胤輩藉病息肩得旨總督官調度進援已有屢旨兵將等事該部旣與覆行

○升湖廣按察司副使楊廷筠爲光祿寺少卿

○以防海道中軍許定國平妖有功加遊擊職銜管登萊巡撫標下中軍事新升萬全都司僉書周洪謨加都司職銜仍畱管文登營守備事兵部覆從巡撫袁可立之請也

○河州參將嚴奇武固原東路遊擊任佳胤俱革任回衛狹西巡撫呂兆熊劾其婪縱也

○蔭援遼鎭陣亡副總兵羅一貴男俊傑爲本衛副千戶世襲

○戊辰上視朝

○禮部尙書盛以弘上言入春以來正月初三日甲午夜火星犯房宿北第一星二十三日甲寅﹝曉﹞﹝晚﹞刻月犯鍵閉三月初五日乙未夜月犯畢宿右股北第一星十八日戊申未時風從東南巽方來揚沙有聲𨿽占驗不一總屬咎徵近於四月初一日庚申夜二更復有地震之異考地震之繇陽伏而不能出陰迫而不能升於是宜靜而動乃陰陽之象中國爲陽夷狄爲陰君子爲陽小人爲陰法宮明廷爲陽左右近習爲陰民物熙皞爲陽閭裏愁嘆爲陰今孟夏純陽用事正長餋萬物之候而頓有此異不悉占驗若何徵應識者已懷漆室之憂矣若祈禱𨿽舉而雨澤未沛二麥立稿尢臣等所蒿目而焦思也伏乞皇上齋心凝慮默感玄穹敕下臣部行文武各衙門以本月十八日起至二十二日止靑衣角帶朝參辦事共圖修省以弭天變疏奏上責以弘回話大學士葉向髙等言以弘所陳災異當此中外多事之時似不宜張皇太過搖惑人心惟是入春以來亢旱禱雨並前星月風霾諸災季終一並具奏修省此其一念謹重之意若其本內陰陽一叚乃前代占驗家言從來災異疏中無不稱引且止言左右近習原無屏去字樣若以本內引用字句責令回話震驚隕越何以自容似非皇上新簡典禮之意臣等卽當傳示聖意令其循省疏誤頌戴天慈於皇上敬天戒禮大臣之體兩得之矣上覽輔臣奏乃不罪以弘第責該監失於占候該部司官竟無覺察命降二級調外任用復以輔臣向髙等申救準司官照舊供職不許仍前怠玩部事

○巡按廣西禦史賈毓祥疏論王三善狃於龍裏之捷驕而自矜藐視安酋以致陸廣河之敗數省兵餉損亡殆盡封疆之事豈堪再誤乞將三善罷斥聽勘急推才望有謀略者更代料理仍敕令總督及鄰省巡撫各官協力應援毋使蔓延得旨王三善已令策勵調度總督及鄰省巡一體論敍

○都察院左都禦史趙南星條奏其一曰臣院中之事無大無小皆令河南道查議任不啻重向來臣等自行札委一爲外差所奪便如無輪之車請以後攺爲題差專心憲務不與它差干涉一年而代容臣等選其巡方有聲公誠明練力能任怨者推舉二員請旨點用其二曰臣前疏言人心未正必先以陛下之徳意教誨之而後可繩以法今自奉旨之後通行各處按臣未及一月其竣事在先者卽未聞教誨者也容有爲人所誤濫舉貪酷之吏昔不知而今知之者似宜許其自行簡舉以爲夕攺之勸如恬不爲意咨訪詳實則臣無所辭怨矣其三曰往時禦史必三差考察無過者方咨吏部推升京堂至萬曆末年考選候命者久而不下按臣有三五年不得代者於是咨升不必三差自聖明蒞祚未下者盡下望代者卽代矣而人心玩愒不可復振往來過家皆求寬限畫繡逍遙流光迅疾有一差而遽議升者曰俸已深矣使畏此簡書者瞠乎其後是寬限爲餋俸之術而急公乃拙宦之道也令三差之例縱難猝復亦必兩差已滿咨訪稱職而後計俸議升至於六科之與各道事體迥異而升遷必欲同時不無掣肘以後惟科一道二如數移咨前後似不必拘上命俱如議行

○工科都給事中周士朴等上言頃者提督蘇杭織造太監李實歲攺奉旨歸監一疏大槪欲侵權撫按轄制有司淩虐機戶惟所欲爲而後快臣科以爲漸不可長曾有參駁下部惟是詳繹明旨尙未歸一而地方各官不無躊躇觀望之意乞敕該部行文浙直歲攺叚疋系未歸監者仍令按臣驗解有司參劾屬禮並不干預如是則有司得其職撫按得其權而該監亦受行所無事之福得旨織造已有屢旨內外各官當協心集事何必紛爭且敕書諭誡甚明該監自無過當若地方官有意挑激致啟釁端責有所歸

○遣太常寺少卿魏應嘉往鄒縣致祭孟廟

○巡撫雲南右副都禦史沈儆炌上言滇南遐荒萬里兼以水藺交訌東西路阻人人視爲畏途已至者投劾而思去未來者裹足而不前非破格鼓舞無以激人心條陳七款一方面積勞優以京堂開府一升遷流轉兼移名邦善地一司道歷俸宜照邊例三年加升二級一郡縣行取勿槪平遷課最者列之華選一察典宜恕如臨安同知楊道臣等均以循良罹幽黜宜與昭雪一憑限當查如副使陳繼芳等力求一差以規避竟不赴任一銓除宜就近滇南之官先盡川貴人材然後及於別省部覆如議上命著爲條格務在必行

○遣禦史錢士貴巡視京通二倉

○升江西按察司副使姚若水爲廣西布政使司右參政

○攺新推狹西永泰城參將苑攀龍爲河州參將

○升遵化輜重營都司僉書劉保爲固原東路遊擊浙江松海把總張震爲浙江遊兵遊擊

○革中都畱守司僉書成已回衛江西巡撫房壯麗劾其原任行多裂簡也

○己巳大學士朱國祚十三疏乞休得旨卿忠亮淸勤受知皇考簡佐朕躬屬以時事多艱贊襄密勿猷勞茂著倚任方殷乃連章控陳情詞懇切勉從所請成卿雅志著加少傅兼太子太傅蔭一子中書舍人遣行人護送馳驛歸裏加賜銀一百兩彩叚四表裏大紅紵絲坐蟒一襲稱朕優禮至意卿宜爲國愛身善自調攝佇俟召還以究大用國祚疏謝並辭加恩上諭加恩示眷宜祗承不必辭

○贈原任廣東道監察禦史沈裕爲太僕寺少卿裕當神廟時巡視南城妖書事起力正皦生光之獄以保全善類功在國本故追贈之

○升雲南臨元參將施翰爲神樞營副將湖廣鄖陽巡撫標下都司僉書許自彊爲湖廣鎭筸參將南直泗州守備齊大賓爲雲南蕎甸遊擊涼州衛試百戶唐明世爲甘肅河西備禦都司

○庚午上禦文華殿講讀

○旌韓莊王妃董氏慈節韓王亶睿賢孝賜敕建坊如例

○蔭原任兵部尙書顧其志次男紹詒國子生

○補考選禦史溫國奇於狹西道

○升山東按察司副使徐從治爲本省布政使司右參政分巡濟南道山西按察司副使都任爲四川布政使司右參政分守川東道

○升保鎭沿河口守備吳夢金爲南直鎭江遊擊

○革延綏安邊營參將孟應徵職行巡按禦史提問以其縱軍劫掠釀禍邊民也

○攺建援遼死事副總兵羅一貴祠廟於甘肅賜額旌忠

○予援遼死事遼東分守東寧道兵備參政顧頤祭一壇

○辛未大學士葉向髙等復請亟發帑金三十萬以濟黔急上以內頻發將盡命官於內庫摉括十萬兩再於鄰省措處十萬著南部協濟十萬作速解赴軍前經管員役不許仍前朦冒侵欺仍傳示該部嚴行各省直將逋欠金花銀兩勒限速解前來接濟急需不得專靠請帑以誤軍機

○宴暹羅國來朝貢夷人

○遼事之告急也光祿寺少卿管工部都水司郎中事李之藻言制勝莫先大器臣訪知香山﹤氵粵﹥夷所傳西洋大銃爲猛烈神器宜差官往購但𨿽得其器苟無其人鑄練之法不傳點放之術不盡乞行文粵中制按將練器夷目招諭來京合用餉廩從厚支給事下兵部移文徵取至是兩廣總督胡應臺遣遊擊張燾解送夷目七名通事一名傔伴十六名赴京聽用

○兵部尙書董漢儒等言﹤氵粵﹥夷不辭八千里之程遠赴神京臣心竊嘉其忠順又一一閱其火器刀劍等械俱精利其大銃尢稱猛烈神器若一一仿其式樣精造仍以一教十以十教百分列行五卒與賊遇於原當應手糜爛矣今其來者夷目七人通事一人傔伴十六人應仿貢夷例賜之朝見犒之酒食賚以相應銀幣用示優厚臣等盡試其技制造火藥擇人教演稍俟精熟分發山海聽輔臣牧用上俱允行

○甘肅總兵薛永壽以遼事告棘樞輔議調西兵上疏言願典臣素撫循之內丁與夫各鎭所調將士報效於山海或將臣調赴闕下以備緩急驅使上嘉其忠勇令兵部議責任事宜具奏

○巡按貴州監察禦史今升太僕寺少卿史永安揭敍文武諸臣保守危城之功文臣則監軍驛傳道僉事徐淸等武臣則總兵張彥芳屯田都司僉書黃運淸等鄕官則原任四川建昌道參政潘潤民等死事則畢節道副使申在廷都司方策鄕官督兵知縣楊鳴髙等又言監軍學道劉錫玄固守於前易節於後始終判若兩截功罪各不相掩乞付廷議章下所司

○工科給事中楊所修上言貴州危困乞罷庸懦督臣楊述中以舊撫臣李橒代之上命該部看議具奏

○攺尙寶司司丞蔡毅中爲國子監司業署本監印信

○壬申孝懿莊皇后忌辰奉先殿行祭禮遣彭城伯張嘉猷祭昭陵

○攺行人司行人秩從七品行人張訥等援給事中中書舍人例以請也

○湖廣麻城縣新建驛於道觀河裁黃岡縣主簿一員蘄州倉官二員以其費充之麻城距黃岡一百五十里道觀河其適中之區也

○準原任大學士趙志臯蔭一子中書舍人

○起原任太常寺少卿程紹仍原官

○調狹西布政使司右參政王家禎於山西分巡冀北道

○癸酉上禦文華殿講讀

○玉牒書成蔭內閣大學士何宗彥子惇季朱國祚子大定史繼偕子延暠俱送監讀書

○大學士史繼偕又以人言引病乞休上優詔慰畱

○贈原任吏部左侍郎汪偉爲禮部尙書準其曹孫徐州知州心淵陳乞也

○戶科給事中羅尙忠上疏請追復建文年號廟祀仍乞表章當年死事諸臣上謂諸臣已經皇祖建祠表忠不必紛紜陳奏

○升工部郎中路周道爲湖廣布政使司右參政淸軍驛傳道

○升四川道禦史楊鶴爲大理寺左寺丞河南道禦史易應昌爲右寺丞

○升江西布政使司右參議陸夢祖爲南京光祿寺少卿

○甲戌廷試天下歲貢恩貢生員取上中卷各有差

○大學士朱國禎再疏懇辭新命上溫旨趣之

○蔭南京戶部右侍郎孟餋浩男應祥國子生

○升太常寺少卿武之望爲大理寺右少卿

○升尙寶司司丞劉定國爲本司少卿戶部主事陳一元爲尙寶司司丞

○升兵部車駕司郎中張國瑞爲山西布政使司右參政分巡冀寧道

○擬山東平山衛指揮同知袁徳純重辟仍革世襲巡按禦史王一中劾其貪酷殺人也

○乙亥兵部尙書董漢儒言驛遞之皮困至今日極矣輔臣條奏誠有激乎言之皇上明旨嚴切尢軫卹民窮之徳意無柰行未及期人心漸玩各部寺假托借差移咨臣部接踵而至當此徵調四出之秋輪蹄往來供億繁苦竊恐營差乘傳者祗圖身家之便罔念民膏之艱乞天語再加申飭得旨驛遞疲累已極屢經嚴禁通不遵行好生違玩以後借差分差盡行禁革有違旨具題的卽行處治其非奉旨馳驛及會典開載官槪不許濫給勘合卽顯要衙門地方不得阿狥事法一體降黜必不輕貸

○兵科給事中沈應時疏論黔事以爲黔之所患不在無兵而在無餉餉之所患不在折色而在本色卽本色之存鎭者約有十萬目前之患尙不在無米而在無運米之夫今旣奉有明旨責成督撫巡按嚴行該地方官協濟儧運自當遵奉惟謹顧其間有不可不急議者據湖廣布政司報稱節次分解黔蜀者已盈九十二萬六千一百六十餘兩今查撫臣李橒在圍城經年所用之餉疏在禦前似未嘗分毫用楚再查撫臣王三善疏稱自用兵以來楚餉實解到軍前者共十二萬五千有奇其餘皆屬拖欠楚以爲實解黔以爲拖欠不可不急議查催者也援黔之師必方略素定據舊撫臣李橒按臣史永安條議其言急著在疏龍裏淸平餉道除河中蔚興重安等處惡苗蜀兵搗紅巖以牽藺滇兵搗烏撤以牽安效良粵兵繇泗城復普定楚兵移住偏橋以牽各叛夷使疲於奔命然後能滅此朝食計非設五省總督不可彼中督撫如朱燮元何士晉蔡復一皆足勝其任史永安以百練才猷備嘗險阻卽以近省巡撫之任優之必有大造於地方李橒先事𨿽失綢繆而臨難尢能固守條議黔事曉暢機宜豈宜聽其解任至於撫臣王三善所請猛將精兵若第循資論俸而以不詣夷情不識地理者聊且應之必無幸矣此尢樞臣所當熟議者也三善身在危城自當爲固守計在督臣楊逑中宜急移平越爲三善計在鄰省唇齒相依督撫功罪一體尢當厲兵秣馬早爲全黔計者也再查合省土司忠順者多助逆者少懷觀望者彊半宜有宣諭敕使明指順逆之路詳開禍福之門令知畏威懷徳不敢身爲戎首此亦激勸之大機也得旨所奏著該部議覆宣諭各土司已有屢旨敕諭著馬上賫去

○升原任山東按察使徐夢麟爲南京太僕寺少卿

○升南京刑部郎中洪時蕃爲江西按察司僉事管屯田水利

○丙子贈原任南京兵部尙書魏養蒙少保蔭一子國子生

○升戶科都給事中韓繼思爲太常寺少卿

○升戶部郎中王繼美爲山東布政使司右參議沂州兵備道

○丁丑升尙寶司少卿洪瞻祖爲太僕寺少卿

○補考選禦史翟學程於河南道謝奇舉於四川道

○敍撫夷功加副總兵錢承勛都督僉事復原任撫夷總兵王牧民職銜以加銜遊擊張定爲實授遊擊守備髙應嶽麻登云各加都司僉書行邊兵部尙書王象乾薦之也

○蔭四川死事重慶府知府章文炳男理六爲漳州衛左所副千戶世襲

○以乏餉裁冗員淮安府知事訓導各一員邳州儒學訓導一員沐陽縣縣丞山陽縣河泊各一員

○戊寅上視朝

○兵部奏黔黔事再亟舊按臣史永光疏陳彼中危急之形與救急之著極其詳切今言兵則捨催督三路之外更無別法然報起程幾萬幾千紙上之貔貅耳須各今勒限到黔如過逗𨖻不到者將領聽督臣提問仍祈嚴敕各省撫臣督促星赴以解然眉言餉則除畱楚兌南糧及楚新餉外不足尙多捨請帑更無別法伏乞允臣三十萬之請如數發部卽令戶部亟行近省將應解該部錢糧如數兌完刻期解黔毋稽時日邇喫緊尢在通運道﹤鋶﹣釒﹥新添龍裏之道則會城通疏興隆淸平之道則平越通節節咽喉著著要害非以宿將提重兵鎭之不可今責令總理魯欽領施溪兵二萬急翦何中蔚以去龍裏之梗爲會城之援責令總鎭張彥芳招募銅兵合所部及新調兵約可一萬往來偏興淸平一帶以防孫家墳重安等處惡苗之竊發而爲平越之援然滇黔之气脈宜通也責成總兵麻鎭督泗城等兵復安順約會將領許成名土官於騰龍等相機定計堵截羅沙諸寇以通滇黔之路蜀黔之聲息宜接也敕諭四川參政戴君恩速提兵二萬恢復遵義屯駐於此兼防誘伏以扼水藺之交若滇南屢奉援黔之命沾益一帶乃黔接壞可聽安效良出沒而不行剿乎則整兵秣馬或從間道或出不意以朴效良以約師期鎭臣沐昌祚之責不容緩也若四川督臣與滇粵撫臣輔車唇齒必不作秦越之視至貴州采糧之說尢兵家所戒采之於諸苗是堅其叛也采之於居民是甘爲戎也願督撫嚴戢將士毋蹈覆轍又接舊撫臣李橒揭帖內稱兵之堪用者獨銅兵奇兵親兵余烏合之眾不足恃今銅奇親兵死亡略盡賊所畏者惟滚牌子定番州藥弩手及鳥銃百子銃應令加銜守備江映及把總範之茂等精募三四千不足則招銅仁都勻天邦等慣習弩手充之又借兩廣銃手令之教習新兵尢便其滚牌則招威淸平壩普定一帶責成竇官堡把頭蕭國寶等就便精募不足則借兩廣團脾手千人助之今兩廣見有援兵可備調度浙中道遠召募爲難技精餼優在督撫酌之臣又聞覬裏土司楊氏有舉人楊世芳者已列科目可就羈縻至蒙詔新添鄰司樂平等司不盡助逆若能多方以馭之以土夷攻土夷且懸厚賞以待必有應者是在督撫諸臣聯絡操縱結之以威信運之以機宜庶事可濟上命俱如議行

○攺光祿寺卿曹珍爲太常寺卿

○革通州參將劉爾化孟兆職任提問追贓巡按禦史倪應眷劾其剝軍自肥也

○以牧地災傷蠲薊州及香河縣應徵天啟三年分艸場租銀

○起原任光祿寺卿李本固仍攺管少卿事

○己卯巡撫延綏余自彊條上邊務四款一交代之法宜核邊鎭所制盔甲器械及火藥等項平時之成造旣艱臨陣之需用甚急柰何任將領侵沒今後必先爲籍記如遇新舊交代須查驗明白方許離任或有短少徑坐新官侵欺追陪庶責有攸歸一內丁之數宜裁此輩鮮衣怒馬嬉遊浪蕩多人未獲一人之用而一人每兼兩人之食流獘何及應定其限制總鎭二百名協守八十名參遊四十名坐營守備十六名永爲定例額外暗增者許諸人首訐容臣等參處一占役之濫宜淸各營將領占馬占軍諸獘臣已嚴行淸革至於總鎭正兵一營設官軍四千一百餘員名而各卿官占役至八百一十名占糧至一千一百九十餘石幾不可問今後須盡數淸出歸鎭臣鈐束訓練不許倚藉規避虛冒者同侵欺邊儲論罪一總鎭之選宜愼令甲文臣回避原籍而武職何獨不然彼其親故之幹澤則法不必行者有之田裏之營私則利不忍割者有之今後遇推擇大將之會必力行易地之制則懷局猶或可救固圉不患無人兵部覆議以聞有旨著爲令

○大學士督理軍務孫承宗奏今日之事復土與守關自合並議而守關此兵復土此兵工夫亦合並舉臣妄謂關門系天下安危而兵馬先盡守關又謂守寧遠乃以守關而兵馬兼圖守寧遠然意在守寧遠臣敢以關外二百里情形詳細言之關外南偏爲官路自八里鋪起歷寧遠城堡十有二臺六十有六抵中左爲二百七十里北偏爲邊自鐵場堡歷永安迆邐而東抵椵木衝錦州界有邊堡二十一座而鉄場髙臺興水三堡爲大鐵場與髙臺相去十八里系撫賞貴英哈喇侵等三十六家夷人市場興水系撫賞拱免市場舊皆有兵五百而前屯之背陰障三山營中後之三道溝錦川營沙河堡次之兵皆有三百有奇其中前之永安前屯之平川瑞昌中後之新興中右之黑莊仙靈小團寧遠之新安白塔寨兒山與夫中左松山寺長嶺山椵木衝共十四堡又次之兵二百有奇或百有奇臺一百二十六座地與西虜爲鄰見今遼人聚田興作則西虜當防臺堡當守除守備竇承功以兵五百守鐵場堡都司楊友誠以兵七百守髙臺堡廣寧衛指揮張弘謨以兵三百守永安堡外尙需兵可五千馬可一千各總兵又議姑分南路兵以守禦官戍邊堡護田作其南路則關以外八里鋪舊設千總塡配軍四十八名後西虜俱歡喜嶺講詟關門外時有劫掠臣令量移中前其防守官嶽汝穆以兵五百屯練於中安人口可千餘北與鐵場堡相呼應仍議築芝麻灣爲堡以柯仲炯兵一千五百再益之半且屯且防更築虎龍峪三道關以內護關門爲奇兵施西洋大銃東至中前三十里路傍臺七今以參將楊應干領兵三千駐中前所葺壞廬爲防安插兵民百萬餘人其地近關門西虜方撫賞於此最稱要地似與寧遠外之中左更喫緊東至髙嶺驛十二里臺有三髙嶺驛舊設驛官一﹝員﹞千總一兵五百至前屯衛十八里臺有四今以備禦楊松橋領兵五百馬百匹安插人口可三千餘屬彰武營轄更議以都司楊楫管遊擊事領精兵三千以內護關門外爲前屯之後勁專主應援蓋規以外沿途城堡筒直無授犄角故欲設兵於前屯之西以侍援而仍欲於前屯之四隅擇地如龍潭崗建土堡據髙臨水設奇兵與城中爲聲勢今以副總兵趙率教遼兵五千陳兆蘭川湖兵四千駐前屯衛城中兵民共五萬餘人民田城南官田城北城頗闊大兵民誅芧理敗垣覆之爲居而八署城郭漸以修葺登城四望地盡可守可戰東至石河鋪十五里臺有四而直北三山爲衝至沙河驛十五里臺有四今以前屯指揮楊紹芳加守備領兵三百駐守石河臺仍日以五十人防葉家臺而先修葺其臺下爲羊馬墻立營房十餘間其沙河驛額設驛官一把總一兵五百東至中後所二十里臺有六而直北有獅子口爲衝以舊加銜守備謝錫榮招軍丁四十八名戰馬四匹爲守今議增兵五百馬一百駐其中屬肅武營安插人口可三千蓋地當前屯中後之中爲要害而西虜出沒亦前衛之前矛其中後所土肥而城小南去海三十里東去覺華五十里有河橫其東可通海而南爲閘可深以爲險今以參將魯之甲領兵三千三百三十二員名往爲防仍給工料銀六千以葺城池安遼人約令簡壯丁爲兵次爲工又次爲田東至東關驛十八里臺有五而三道錦川與髙臺之撫夷爲衝今以備禦髙如嵩領兵一千馬百匹駐東關驛可安插人口三千東至曲尺河鋪十二里地當中後中右五十里之間爲要地而直北廟兒山爲衝今議姑從中右撥兵三百統以千總馬二十匹駐曲尺河鋪與東關相爲呼應以分應兩中東至中右所十八里臺有五而直北黃土臺爲衝中右所去海與遼愈近去寧遠可三十里地似中後衝亦相若撫臣以參將王楹領兵三千馬一千以理修葺耕鑿爲安插計仍如中後發銀爲資糧從海上以給安家人口一萬有奇東至曹莊驛十八里臺有五而黑莊窠仙靈寺小團山處處爲衝今以加銜守備吳守禮統兵一千馬一百駐曹莊驛安插人口可萬餘又議以蕭升管遊擊事統兵三千馬步各半專習火器弓矢爲應援兵以當寧遠之後勁遙與湯泉首山之兵爲犄角東至寧遠十二里臺有二寧遠舊有參將一中軍千把七兵一千八百城獨北面未新今且增土於內其公署尙有存者西虜拱兔部夷幕其中給例賞諭以勿毀城廬夷脫帽謝隨登首山跳海跨王�空瓏山望灰山寨子城諸要害繇廬山橫跨西南迆荒艸中夜半仍抵中右所看得首山去寧遠可五六里髙可三四里而橫直可四五里而去海平地可十里北接王�空瓏山可裏余舊有敵臺撫臣議以胡爲寧將兵三千爲屯田於首山南以限胡馬議建修舊臺立羊馬墻以當大道之衝仍議灰山之馬鞍內擇要爲臺堡南望覺華島三山連踞若與首山相招邀而灰山連王�空瓏與首山相爲內護南則大海繇東來覺華彎環寧遠水甜地肥有金冠祖天壽兩將屯兵可三千城去海可二十里而中途有湯泉堡可築與寧遠相犄角瀕海有龍宮寺亦可堡與湯泉相應而據海有勢北望寨子山尙遠議駐兵三千防西虜遂爲寧遠左腋仍於城東北當王�空瓏山之西爲堡以護如湯泉而首山之﹤土幻﹥可伏可奇撫臣議令徐應垣領兵五千駐寧遠與金祖二將犄角臣令姑練兵於內仍令夫壽厚築城垣工城之日計可安插六七萬人寧遠東至��只樹鋪十八里臺有四而邊堡有五皆衝東至連山驛十二里臺有四連山驛舊有驛官一千總一兵五百五十東至中左所十八里臺有六今以左輔領精兵三千馬二十駐中左所爲哨探輔先領壹千五百而甲馬不備臣特一一給之東至髙橋鋪界十五里臺有三至錦州界臺止而髙橋有鋪官領鋪兵民中左撥兵十名了火自��只樹東五十餘里止安左輔哨兵余與未議蓋關城東前屯興寧遠爲兩大城可屯聚而寧遠當先據以良將統重兵而仍以驍將統水兵從覺華而北賊抵城則我之水兵當澆其後而寧遠之兵當擊其酋湯泉瓏山與首山之伏可攻其脇而曹莊寨子山更爲遠勢蓋此地有兵而又從四衛皆蟻舟皇鹿間以東通西貫待聲息旣連使可遠圖而賊且狼顧孤疑且寧遠去官二百餘里我據之則內聯四衛外呼鮮人便可雄視河東儻賊一據之則勢險節短中外人心不無駭二卽今西虜據爲甌脫而久置不理將東西俱爲我害兼以遼人欲復其土目今舊貲且窮而內方無地可耕無屋可居出則可耕可屋擇一人爲兵便可借養一家而修城治田皆需民工又可以無用爲有用蓋臣與諸臣苦心悉力安排出關之計卽在安排城守之中日計守卽日計出議令以四部兵將輪流出防大將亦時出以搜獵射打但臣久以衰病馳驅今更病矣目今春防事竣乞放歸裏少得歇息得旨覽奏知卿分布防守各有次第具見安攘大略卿以輔弼重臣久勞於外朕甚軫念但封疆事重中外倚賴永宜言去還安心視事以副朕意

○南京刑部尙書李養正﹤鋶﹣釒﹥辭新命溫旨趣之

○庚辰自廣寧失守都城戒嚴時議欲仿於少保分練之法挑選營兵以三總兵各隸萬人又設坐營前鋒守備等官分營操練巡視京營禮科給事中彭汝楠上言營卒之疲羸久矣其習弓馬稱驍銳者僅有選鋒壯丁二萬餘如必營營挑選以成一軍則三大營必致空虛且臣觀近日分練之法部署隊伍器械擊剌俱無能有加於三大營之舊而徒多此一番舉動耳目不專心志不一欲求其密反以得疏至於營地之紛更則又有大不便者故事五軍營居中神樞神機兩營各居東西今以東營爲分練之地而以神樞雜於五軍之中又以分練之餘雜居標左標右紛紜錯綜莫可究詰覺不如仍舊之爲便也章下兵部具覆如科臣議詔罷添設練兵官停三部總理仍諭戎政重務宜設法用心整理如仍前疏玩責有所歸

○升太常寺少卿顧造爲大理寺右少卿

○辛巳命翰林院修撰莊際昌編修傅冠簡討丁乾學同編修張翀編纂六曹章奏

○國初定班軍之制河南山東中都鳳陽諸衛春秋二班更換入直者計十六萬承平日久漸縮至四萬乃所謂四萬者大率包攬雇募入直不時至卽至而姦旗遊棍展轉冒替茫不可詰兵部員外孫學詩極陳其獘欲乞折班銀以募壯丁謂歲可省度支銀三萬兩行糧一萬石兵科署科事給事中周士朴請兩年代班一年入衛使餉淸而軍亦不乏巡視京營禮科給事中彭汝楠及協理京營戎政兵部左侍郎張經世都察院右副都禦史朱光祚力言其不可且陳救獘之策詔下部議兵部尙書董漢儒上言諸臣之言折班者皆有激乎其言之惟是祖宗立法良有深意三百餘年入衛之軍未可一旦議撤無已則協理及科臣所陳救獘之法有可采行者請撮要言之欲救起腳出途之獘則科臣所言淸籍伍核年貌愼委官重責成宜議也各處道臣以備兵淸軍爲名宜令先事淸查某衛某所原額軍若干今實軍若干凡勢豪影占有軍而若無軍與戶絕丁盡無軍而尙有軍者徹底淸出其老弱不堪者卽於餘丁選補所報花名班冊逐名點驗年貌疤痣當堂親注造冊送部以憑比對領班員役必愼選廉勇將領有徇情濫委者罪坐經管道臣所當申飭者一也欲救冒點之獘則科臣所云嚴伍結預綜核宜議也班法五人爲伍十五人爲隊伍長隊長互相覺察而總束於札付官及領班都司以後行該衛所印官取同伍保結狀印封付札付官投部其有年貌疤痣不對或中途脫逃不卽舉發者同伍及隊長連坐領班及札付官隱匿不報者罪亦如之年終舉劾卽以軍到多寡爲據所當申飭者二也欲救脫操領銀之獘則科臣所云懲京棍革打點禁科斂宜議也班軍逃亡多因猾弁狡旗漁獵多端而京師債主尢爲諸姦之窟赴操則債主代雇放糧則債主包領應行五城兵馬及巡捕衙門但系積年放班亟行拘捕若衛所官扣克安家禁察責之該道若各書役需索嘗例覺察責之各衙門所當申飭者三也欲救守班團練及勾補不到之獘則科臣所云定操法復守提均大糧宜議也操應責操之實點名之後卽分壯弱二等彊者俾習擊剌弱者俾應工役不許買閒其器械火藥等費酌量支發制造完日造冊送驗操時照冊領出操畢照冊繳還春秋不到班軍臣部咨行撫按逐名勾補有老病緣事眞者姑每名量追曠班銀三兩造冊數解臣部另貯以備緩急至如團練之軍應有行糧以收班之日爲始放班之日爲止按日算糧逐月關支病有醫藥沒有棺斂弔死問生以示優卹所當申飭者四也夫虛軍追糧以淸冒蠹卽司官折班之意也實軍勤操以鼓超距卽練臣簡並之意也臣所以折衷羣議者如此上命依議申飭有違玩者從實參處不得以虛文了事

○工部尙書鐘羽正等條陵工六事一議專任謂管工各官宜久任責成勿輕代以致推諉一議工程謂土石諸工宜堅厚久遠勿欲速以致易壞一議實用每日上工收料務從實查記十日淸算一次使錢糧皆得實用勿致虛冒一議催解各省直拖欠數多議差官急行催解違玩者據實糾參其鋪�積欠萬餘亦宜設法比追以濟工用一議事例前者三例並開長姦滋競今議停屯司但於繕水二司開納例銀專管工程不許別項支用一議協助凡內外各衙門有自願捐助者不拘數目卽行解部臣等籍而優敍之至臣部四司所貯皆先盡陵工其別項年例不急之需俱候工完支領卽內庭供應營修亦在所緩上謂各款有禆陵工俱依擬行其內府錢糧照舊解進

○升太常寺少卿鄭三俊爲都察院左僉都禦史協理院事太僕寺卿張五典爲南京大理寺卿

○升光祿寺卿饒位爲大理寺卿

○差行人路名區護送大學士朱國祚回籍

○壬午上視朝

○命鑄欽差查勘兵餉官關防給吏科左給事中李春燁又鑄湖廣督餉道關防給按察使楊楷

○大學士史繼偕復以人言求去上慰畱之

○總督狹西三邊右都禦史兼兵部左侍郎李起元以病乞休上優詔不許

○升刑科左給事中尹同臯爲戶科都給事中

○癸未上禦文華殿講讀

○蔭原任工部尙書王佐男纘爵國子生

○給故巡撫遼東都察院右僉都禦史李植祭一壇減半造葬

○授續考選叚國墇北科給事中候缺塡補

○狹西巡按禦史髙推閱視參劾諸弁部議原任西協副總兵今升甘鎭總兵薛永壽原任文縣守備今升京營參將李廷秀原任永安堡守備今升京營參將馬徳原任紅崖守備今升車駕營都司羅九韶原任淸水守備今升鎭夷遊擊胡應武俱革任回衛永壽仍行巡按禦史提問追贓

○甲申與原任刑部左侍郎白瑜祭一壇減半造葬仍諭禮部詳愼題覆

○巡視廠庫給事中楊所修等言中國長技惟火藥一種近且有轉輸之夷者欲防姦獘須嚴運解敬陳四議一曰分運有程往日委解硝黃軍器等項每一時盡發以致堆積布散莫可究詰宜令該部司官酌量多寡分爲幾運鱗次追隨庶道途不至壅滯一曰驗運有單往日委解止給一批至沿路有沈匿逗𨖻等斃何憑稽考宜每運各給單所經過州縣驛遞照數點驗卽於單內明注某月日時運到某處庶情斃便於稽核一曰押運之差役宜多往時所解物料多少止委一人以致顧前失後今議一運卽委一人管領庶有專責一曰酌運之車騾宜定軍器之重大者必須大車裝載小且輕者則以騾馱之該部宜分別酌定不許隨便權宜而車戶又必須本人親往無得雇倩庶身家念重不致以法紀爲嘗上命如議嚴行違玩者參奏處治仍著撫按官一體遵行

○蔭大學士朱國祚孫茂暐中書舍人

○升太僕寺少卿王遠宜爲大理寺右少卿

○起升原任尙寶司少卿盧逵爲本司卿

○起原任廣東布政使司右參議丘懋煒爲江西布政使司右參議分守嶺北道

○升都司僉書婁可教爲通州右營遊擊

○乙酉上視朝

○以纂修乏人命吏部行文與各該撫按催取翰林院差假告病等官前來供職

○兵部尙書董漢儒等以澳夷教演火器條上事宜三款一防姦細教演之所行巡視禦史委兵馬司官時時巡綽毋令外人闖入窺伺漏泄一重責成演習之人行戎政衙門於京營選鋒內精擇一百名令就各夷傳授煉藥裝放等法仍以把總二員董之朝夕課督不許買閒怠事一議日費夷目通事傔伴諸人日給務從優厚俱於先年欽頒皇賞支剩銀內支給應用硝黃物料器具估價買辦上是之

○撫撫貴州得代李橒具奏新撫王三善解圍之功如望洪濤而投足睹烈焰而引手非有一叚血誠俠骨誰能彊之夫以數月遲畱之兵捷發於一旦及龍裏而賊不知及�坡而會城不知可不謂奇撫臣一書生耳將孤軍深入而不顧苗仲之截不慮糗糧之乏可不謂險出奇冒險以二萬師當十餘萬眾屢戰屢捷豈盡天幸倘如臣所云立志之一發機之迅堅定之識敢勇之气決策之審者非耶伏乞皇上褒揚優異專任責成仍敕諭撫臣集思廣益用謀勇之將兼用練習之將收一戰之功並收萬全之功而各省催兵催餉毋以畛域掣其肘一時小勝小敗毋以議論撓其成則不負新撫一番之敢戰亦不虛臣等經年之苦守矣得旨王三善解圍奇功豈得輕議著益殫猷略以保封疆不必因人言介意

○李橒又以死事諸人前疏未備者續請恩卹言安順軍民府推官徐朝綱新任卽署府篆適值安酋之難被執罵賊而死闔門二十餘人屠戮甚慘其時普定衛掌印指揮黃明重聞變仰天痛哭遂自縊人稱爲文武雙烈廣順州知州鄭鼎賊至人勸之走定番鼎嘆曰吾守土官也義當死之與土官金燦同坐爲仲賊陳良所害吏目胡士統亦被賊執不屈而死龍裏衛被圍城中士民或逃或降獨訓導劉三畏兀坐蕭齋遂遇害原任守備劉臯領兵守龍裏與賊格鬥眾寡不敵伊子武生劉景武聞難赴救並死之人稱龍裏三劉威淸衛指揮丘述堯平壩衛指揮金紹勛俱以號召把兵被賊掩襲父子皆死壩陽把總簡登討賊兵敗被執見賊不跪罵賊而死此弁義烈尢爲一時之冠烏撒衛指揮管良相藺酋之變臣召之聽用標下密策奢酋安酋必相繼而反議招兵積糧爲固守計後良相以祖母病乞假去又泣曰烏撒孤城且與安效良相讐水西有難禍必首及逾月果如所料烏撒旣破良相自縊而死此外如貴陽鄕宦知縣周思稷原系白納司土官之族人皆疑之思稷忿恚不難殺身自明禦史劉述祖妻羅氏事姑最孝姑在圍城病亡圍解之後述祖抱病嘗徳有勸羅氏往問者泣曰姑柩在堂寧死不去後有經紀甚喪者柩得所而後就道過龍裏值苗出劫羅氏正色斥之慷慨嬰白刃而死臣前過龍裏又訪知雲南已故吏部主事陳爰諏柩歸抵本衛爲安賊所劫毀其骨骸伊子咸厚慟哭死於柩旁且聞咸厚母王氏隨赴火死嗟嗟徐朝綱等死於忠羅氏死於節陳咸厚死於孝皆一時表表可以流芳百世乞敕部院查訪從厚優卹以維風教以植綱嘗得旨據奏死事諸人情甚可憫著與酌量褒卹

○罪弁管大藩自歸就逮督理遼餉戶部右侍郎畢自嚴﹤鋶﹣釒﹥請未減詔禠其職發至沈有容處聽用立功

○調廣西永寧參將郝肇元爲南京兵營參將廣西柳慶參將王愼徳爲南直金山參將

○丙戌大學士葉向髙等條議時務四款一任事乏人今天下賢才巖穴畢摉曹署塡塞額外添注數倍正員稱極盛矣而東西有事無一人出力擔承楡關之役非閣臣孫承宗挺身自請將束手坐視從來文學詞臣不與軍旅今急而借才矣乃中外諸臣可遂委責於承宗恬然不置念乎古之才臣受一面之寄輒有以自見卽當艱難危困之秋亦能設法措置如李抱眞之於澤潞張詠之於益州韓世忠之於楚州孟珙之於襄陽皆不歲月間化貧弱爲富彊今之督撫仗鉞建牙專制一方蓋合古節度制置撫按並爲一官任何隆重每一缺出咸翹然欲見其奇及至受事多告苦窮地方有急一縷一粟皆仰給朝廷豈古今果不相及乎此臣等所謂任事乏人也一錢糧欠淸國家定制歲入租賦原足供用徒以獘孔潰漏冗蠹侵漁遂至空乏年來重以東西軍興騷然繁費主計之臣策無所出臣等竊以爲宮府一體若肯彼此通融公同會計盡捐不急之務畢杜旁出之蹊錙錙兩兩悉佐公家當充然其有餘惟是因循旣久振刷爲難臣等疏庸不能遽得之皇上若在各部則兵餉之出入茫無的數獨不可一稽查乎各省之解納假印假批無從對質獨不可一嚴核乎開納之事例半入姦胥棍徒之橐如近日南北監所發覺僅百一耳其在它曹皆官吏朦朧共相容隱獨不可一摉治乎各衙門之冗胥冗役蠶食公家所損不貲獨不可一裁減乎關津之榷稅賢者固少染指不肖者半以充橐今議者欲復抽稅誠爲不便獨不可就舊稅酌量再行加增乎今日最急無如財用則其最重無如理財之官彼典禮之淸閒銓樞之華膴以優尊處優則可矣柰何驅度支之賢者稍有才名卽竄入其中而升轉之遲速髙下又大相懸絕重其所緩而輕其所急將何以勸劇曹而獎能吏乎此臣等所謂錢糧欠淸也一詔令寢格人主所以臨制萬方在出令耳故曰令出推行又曰令行禁止如上令之而下不應則人主之權失而何以爲治臣等觀近日旨下往往有該科畱滯不卽發抄抄而該部不卽覆覆而又奉旨矣而仍不行也舊歲廣寧失後曾有旨令該部將行過事件逐月奏報不完者該科參奏今將一年未見部臣之報與科臣之參也其行之省直者撫按不能得之司道司道不能得之郡邑卽勒限回奏亦束之髙閣𨿽有考成之法無柰何也古稱六卿率屬皇祖曾親灑宸翰懸示諸曹今此義不明朝廷處一屬官則堂官不自安堂官自處一屬官則羣然起而詬之以爲怪事矣上下相習以苟且捨容爲長厚惇大令安得行而法安得伸此臣等所謂詔令寢格也一風俗日澆昔蘇軾論宋事謂一官而三人共之居者一人去者一人而伺之者又一人以臣等所見伺者何止一人如巡撫缺出至更三四人而猶不定其他善地羙官莫不皆然甚至坐席未溫又圖他徙𨿽恬淡無營之君子世自不乏然十人競而一人恬則恬者亦不能自立竊恐其波流茅靡之無紀極也今日官愈多而事愈不治皆繇躁競之爲害誠使以競官之心競事則何事不可爲以讓事之心讓官則何官不可做是在主爵之臣力獎其恬靜而深抑其講嚷搶者庶幾其有瘳耳此臣等所謂風俗日澆也乞敕下該部畱神裁擇得旨覽卿等奏具見讜論忠猷深切時獘近來躁進成風無人任事姦徒積棍侵冒錢糧全無查考其各衙門奉過旨意亦玩視不遵科道官只泛漫條陳此等關系事務並未見糾參職守何在著該部院將奏內各款逐一詳議上緊覆奏施行不得延緩

○禮部尙書盛以弘引疾乞歸上諭畱之

○給故太子太保南京兵部尙書魏養蒙祭九壇造墳安葬

○旌表孝子陳榮等六名節婦楊氏等七十七口烈婦史氏等二十五名貞女張氏一口烈女兪氏等五口巡按禦史鄭宗周各具﹤鋶﹣釒﹥上聞部覆從之

○升廣西右布政使謝肇浙爲本省左布政使起原任四川布政使司右參政楊邦憲爲狹西布政使司右參政楡林東路兵備道

○升廣東按察使楊瑩鐘爲廣西右布政使

○丁亥上禦文華殿講讀

○命謝雨

○以郊祀伊邇一應儀物命所司豫行整理至期嚴肅供事

○總督貴州楊述中奏言臣接粵撫何士晉遵旨援黔一咨見其部署道將調度兵食俱有次第乞敕士晉無變前局一意援黔以奏膚功得旨廣西援兵著該撫嚴督道將作速前進不得延緩

○大學士史繼偕又具﹤鋶﹣釒﹥乞休上溫詔畱之

○升甘肅巡撫右僉都禦史徐養量爲南京兵部右侍郎

○升四川按察司副使徐如珂爲太僕寺少卿

○升延綏鎭靖營參將汪濟民爲涼州副總兵甘肅鎭海堡遊擊沈應時爲延綏定邊營參將

○起用原任遵化道副使髙捷褫職閒住順天巡撫李瑾劾其行濁言淸也

○戊子上視朝

○大學士史繼偕復具﹤鋶﹣釒﹥乞休溫旨慰畱之

○奪戶科給事中郭鞏禦史周宗建俸各三月時吏部尙書張間達等會議鞏等互訐事情言諸臣涵餋未深言之過激不可謂之全是而心各爲國亦不可謂之全非乞皇上俯賜優容與之自新仍再爲申飭俾之各修職業共濟時艱上謂科道官互相攻訐成何政體本當重處姑從輕罰俸以後當仰體徳意如再違玩多事必不再饒

○貴州巡撫王三善塘報大水塘之捷我兵陣斬助逆渠魁宋萬化擒其妻丁氏及其子女殲其僞軍師劉洪祖等總督楊述中以聞章付兵部

○述中又奏自兩河失利我兵收保而龍裏咽喉爲何中蔚占據臣移書黔撫檄行鎭道先攻龍裏而何中蔚敗走臣密布道將遣發官兵繇重安江孫家墳楊老衝一帶將羣苖相機剿撫運道肅淸一時道將賈勇用命祈敕部立案事平一體紀敍上命兵部知之

○援遼總兵官毛文龍奏援兵不至乞餉不繼目前匱乏已極乞將臣所請兵餉軍器敕下兵部及戶工二部作速議處給發以救危急上從其請

○朝鮮國王李琿爲其侄李倧所篡乃藉稱彼國王太妃順臣民之心以廢昏立明令議政府左議政引弘者等移文總兵毛文龍乞爲轉奏其詞稱本年三月內奉王太妃教旨謂光海君琿自嗣位以來失道悖徳罔有紀極聽信讒言自生猜隙不以予爲毋戕害我父母虐殺我孺子幽囚困辱無復人理屢起大獄毒逋無辜先朝耆舊斥遂殆盡政以賄成昏墨盈朝賦繁役重民不堪命不特此也我祖先祗事天朝殫竭誠悃無敢或怠而嗣王琿忘恩背徳罔畏天威督府東來義聲動人策應不誠未效同讎神人之憤至此已極何幸大小臣民不謀而同合詞舉義咸以陵陽君倧仁聲夙著天命攸歸乃於今月十三日討平昏亂已正位號以嗣先先王之後彜倫攸敍宗社再安咨爾政府備將事意具奏天朝一面咨會督撫衙門以憑轉奏朴弘者等亦言琿失道悖徳委不可君國子民陵陽君倧乃昭敬王嫡孫自少聰明仁孝有非嘗之表王異之養於宮中屬意重於諸孫今者人望所歸王太妃克順人情俾承先緒文龍揭報登州巡撫袁可立上言李琿襲爵外藩已十五年於玆矣倧卽系親派則該國之臣也君臣旣有定分冠履豈容倒置卽琿果不道亦宜聽大妃具奏待中國更置奚至以臣篡君以侄廢伯李倧之心不但無琿且無中國所當聲罪致討以振王綱儻爲封疆多事兵戈宜戢亦宜遣使宣諭播告彼邦明正其罪使彼中臣民亟討篡逆之賊復辟已廢之主若果李倧迫於妃命臣民樂以爲君亦當令其退避待罪朝廷徐頒赦罪之詔令其祗奉國祀如國初所以待李成桂者此又不得已之權也

○禮科都給事中成明樞亦言宜敕該部速議責問之檄不失正罪之體仍一面敕登撫以細訊屬國之情一面諭樞輔以詳�討逆之舉詔付部議

○革原任浙江總鎭坐營孫錫爵及升任浙江都司李甘來職永不敍用仍將錫爵提問追贓以巡按浙江張素養劾其貪縱不職也

○遣禦史張師孟巡視京營

○升山西左布政使李應魁爲光祿寺卿

○起升原任四川布政使司右參政陳采爲南京光祿寺少卿

○升尙寶司司丞麻僖爲本司少卿

○升四川疊茂遊擊劉崇禮爲雲南臨元參將薊鎭曹家塞遊擊張萬春爲大同威遠堡參將宣大總督標下都司僉書張萬祥爲固遠東路遊擊

○己丑大理寺添注左少卿範濟世上﹤鋶﹣釒﹥乞加封選侍言先帝顧命諭封選侍李氏爲貴妃臣時以都給事中待罪吏科實與聞之卽皇上登極諸臣請封選侍皇上諭禮部進儀注來看未嘗不欲封選侍也迨後議論紛紜皇上震怒選侍與皇八公主移居一號宮旋有回祿之變火起於外延燒於中天意人謀俱不可知今史館弘開使修實錄者書之曰上欲封李氏爲貴妃已擇吉具儀上崩太子停封不予並八公主移於一號宮旋有火災宮毀則天下後世將謂皇上爲何如主乞敕下禮部加選侍之封位以慰先帝在天之靈移公主於別宮以全骨肉之愛得旨朕體皇考遺念選侍八妹禮待供贍有加累朝家法具存加封自有時制且朕未嘗冊立何云太子停封其原住宮毀根因自明何疑人謀見住慈慶宮何云一號範濟世誕妄要君或有受人指使情節著回將話來濟世上﹤鋶﹣釒﹥認罪得旨朕思慕皇考禮待選侍宮禁內事皆處分停妥範濟世輕率妄言姑不深究

○調南京太僕寺卿丁啟浚爲太僕寺卿管西路驗烙少卿事

○升四川行都司僉書陳廷對爲廣西柳慶參將延綏左營都司僉書崔崇胤爲甘肅撫夷遊擊大同正兵營都司僉書徐衛國爲洪水堡遊擊

○論套虜入犯失事之罪原任延綏總兵杜文煥原任寧夏總兵魏世徳原任都司蕭倬原任遊擊麻繼志原任參將張應昌原任副總兵馬允升王果俱革職文煥逮問世徳等行巡按禦史究擬

明熹宗悊皇帝實錄卷之三十三

明熹宗悊皇帝實錄卷之三十四

天啟三年五月庚寅朔

○禮部尙書盛以弘再疏乞休許之命馳驛歸

○吏部請給殉難諸臣誥敕以慰忠魂以彰風化山東遼海東寧道右參政今贈太僕寺少卿顧頤四川下川南道按察司副使駱日升下川東道副使李繼周今俱贈光祿寺卿四川順慶府同知郭象儀今贈光祿寺少卿敍州府同知熊嗣先順慶府同知洪應科重慶府推官王三宅巴縣知縣叚髙選南溪縣知縣王碩輔桐梓縣知縣洪維翰四川鄕官原任鞏昌府同知宋柱國今俱贈尙寶司卿長寧縣主簿徐大禮郫縣儒學訓導趙愷今俱贈重慶府同知桐梓縣典史黃啟鳴今贈重慶府通判誥敕命共十五軸

○巡撫貴州右僉都禦史王三善具疏報捷言臣自解圍以後分兵渡河因采浮糧爲賊所乘是以有陸廣河之失安酋探知糾黨復謀內犯臣先其未集遣遊擊祁繼祖參將王建中等分道進兵一捷於蓮花﹤屯土﹥而龍裏路通再捷於靑巖而定番路亦通又捷於姑蕩革而宋萬化旋就擒四路旣淸苖仲爭附邦彥大懼不敢復肆猖獗第據險自守而已大都逆賊伎倆有限第恨我兵力不加更苦糧餉不足若得四五十萬金一時解到不旬月間可募苖仲精兵十萬夫此十萬兵皆系土著不煩跋涉之勞一便也自食其有米糧不須代運二便也道路習熟深知地利三便也我成指臂賊喪羽毛四便也計人給餉毫無虛冒五便也或者患夷情叵測不知省圍未解之先苖仲畏安酋故附安酋省圍旣解之後苖仲於酋遠而於我近故苖仲附我況又啖我之利誰不樂從卽有反側我夾漢兵而用之其孰敢生心乞先敕湖廣撫臣於布政司庫中不拘何項銀兩借解五十萬必有以制逆酋之死命得旨據奏黔省屢戰多捷道路頗通著會同總督官盡心調度務保封疆糧餉已有屢旨還著該部確議具奏

○巡撫貴州王三善又奏廣西援黔監軍周世匡參將王愼徳等官兵乘夜私逃四川援黔副總兵秦明屏等亦復效尢逃去乞將周世匡等重加議處秦明屏重加懲治以責後效得旨周世匡等已有旨秦明屏姑畱用著策勵立功以贖前罪

○升廣東練兵遊擊方戡之爲南直金山參將浙江掌印都司陳雲龍爲廣西永寧參將

○辛卯起用南京太常寺卿李維禎自陳乞休上以維禎詞林宿望新經起用著卽到任供職

○壬辰順義王卜失兔等遣頭目補進鞍馬弓矢等項賜敕宴賞如例

○贈原任日講官禮部左侍郎兼翰林院侍讀學士張一桂禮部尙書蔭一子國子生準孫生員志瑄陳乞也

○升工科右給事中劉弘化爲刑科左給事中吏科給事中周之綱爲兵科右給事中

○起原任山西左布政使韓策仍山西

○調洮氓副總兵徐永壽爲延綏中路副總兵古北參將吳盡忠爲延綏東路參將

○癸巳兵部尙書董漢儒等奏罪弁管大藩津撫參其挾糧私遁登撫參其逗𨖻糜餉臣向有﹤鋶﹣釒﹥請令登撫戮之海上而餉臣之救﹤鋶﹣釒﹥至餉臣惜大藩未始不重國法擬下臣部逮問皇上憫其畏法自投薄禠職銜令赴軍前自效臣以爲不下法司一訊無論法紀淩夷卽大藩亦何顏面偃然士伍之上又臣部前﹤鋶﹣釒﹥並參張思任孟淑孔行提未解祈明旨詰問一並逮處施行得旨管大藩已有旨張思任等著遵前旨嚴行提究

○刑科給事中解學龍摘參山東招練道劉國縉所報賑銀謂其歷歷侵欺當嚴追還帑仍乞罷招練官其各兵在登者隸之於總兵在萊者隸之於參將嚴爲約束毋致渙而無統上命賑銀著差去科臣勘明回奏各兵依部議分管

○遣禦史彭鯤化巡按順天楊維垣巡鹽兩浙

○營軍以遲散月糧爲詞鼓噪於總督戎政恭順侯吳汝胤之門上命嚴查首惡治罪汝胤再﹤鋶﹣釒﹥求斥諭以用心整頓營務不必辭

○升河南按察使戴熺爲廣東右布政使管屯田水利江西布政使司右參議張京元爲四川按察司副使分巡上川東道工部郎中韋國賢爲廣東布政使司右參議南韶兵巡道

○甲午端陽節賜輔臣葉向髙等上尊珍饌

○起原任通政使仍管光祿寺卿事趙健爲南京太僕寺卿管少卿事

○攺兵部主事王時雍爲尙寶司司丞

○原任吏科右給事中以年例升河南按察司副使汪慶百引病懇乞原官致仕部覆許之

○乙未浙江道禦史彭鯤化上言朝鮮內變國王李琿一旦爲侄所廢彼先自亂安能助我況無君之人豈肯倡義效順且爲倭�與奴連若舉朝鮮歸順奴酋毛文龍必難久居牽制無人奴得安意西來無復東顧之憂矣今日遠偵探查姦細制火炮三事實爲急著宜募敢死之士探奴情形勿止憑逃回之口姦細實繁有徒宜諭內之五城外之有司挨查摉捕容隱不舉者事發連坐而後戎狄不伏於肘腋中國長技火炮爲上今澳夷遠來已有點放之人宜敕當事者速如式制造預先演熟安置關外庶幾有備無患臣因是而請內操之當停焉天子有道守在四夷備𨿽在近而尢在遠內操不過護聖駕駕不輕出設此何用宜以內操之費操練營兵以守京師更練關兵以守山海固門戶乃所以固堂奧也得旨所奏修邊諸事著內外各衙門著實料理內操原不糜費不必瀆奏

○南京江西道禦史陳必謙奏祖宗之法紀必不可壞士紳之廉恥必不可捐如褻污太廟之吳應琦其被謫不與王心一輩同也胡然不因廷薦不自部推而卒得復故官祖宗朝有此法否陪推蒙點之姚思仁昨經內計南北交章贓迹滿案胡然而頓陟宮保之榮祖宗朝有此法否辱人賤行之孫傑三禠猶輕例推何枉且去後未聞輿論之推轂而忽有傳奉之京堂祖宗朝有此法否願皇上飭法紀以破私交俾諸臣人知自愛至近日輔臣史繼偕嘖有煩言而蒙面趨朝自若也願皇上亟允繼偕之去上責其枝蔓求多姑不究

○大學士史繼偕因南京禦史陳必謙指及具﹤鋶﹣釒﹥乞休上溫旨慰畱令勿介意

○南贛巡撫右僉都禦史唐世濟引疾乞休許之

○加升四川遵義府同知張起鶚爲本省按察司副使

○丙申孝宗敬皇帝忌辰奉先殿行祭禮遣成安伯郭邦棟祭泰陵

○贈原任順天府府尹沈光祚工部右侍郎蔭一子國子生準承重孫沈循陳乞也

○攺福建泉南遊擊趙頗爲浙江都司掌印

○升浙江運糧把總陶廷璘爲四川行都司僉書

○升懷來守備田時秀爲山西行都司僉書黑谷關守備王統爲萬全都司僉書

○丁酉上禦文華殿講讀

○刑科給事中解學龍﹤鋶﹣釒﹥薦文武舊臣文臣許維新周著王伉許鼎臣閻世科徐九章鄒維璉黎國器李自蕃等武臣蕭如薰白兆慶李光榮李懷信等乞立推起用詔下部議

○命鑄杭州府管理緝捕關防

○升光祿寺少卿劉洪謨爲太僕寺少卿

○戊戌上視朝

○蔭原任兵部左侍郎陳邦瞻男良馬�秦國子生

○升湖廣布政使司右參政盧瑛田爲河南按察使禮部員外郎石維屏爲河南按察司副使分巡汝南道

○己亥太祖髙皇帝忌辰奉先殿行祭禮

○廣西道禦史宋師襄追論罪璫劉朝言朝自夤緣脫獄之後日夜與沈﹤氵隺﹥密畫爲固寵計﹤氵隺﹥以募兵爲朝外護朝以內操爲﹤氵隺﹥內援漸而兵柄在握遂謀行邊幸天牖聖明一旦發覺屏逐南京今朝𨿽去恐其窺隙再圖進用乞將劉朝罪狀昭示中外所蓄內操之兵卽爲解散以淸近憂凡爲朝所傾陷之正人如王紀鄒元標等或復其原官或明爲昭雪以爲守正之勸其爲朝所加膝者如姚思仁孫傑輩或禠斥或諭戒以爲鮮恥之防至如無賴貲郎爲朝作合如陸宗本莊士元等仍速行驅逐毋爲淸明之祟得旨劉朝橫肆詐財已經處分內操原有舊制且稽查嚴密不必疑慮陸宗本聽吏部議處莊士元著行撫按官嚴行拏解

○大學士史繼偕又具﹤鋶﹣釒﹥求歸上溫答不允

○蔭原任刑部左侍郎白瑜男養元國子生

○升兵科給事中楊維新爲工科右給事中

○庚子大學士督理軍務孫承宗以病乞歸上以山海重地堪代乏人諭令愼加調攝黽勉視事以副倚托仍特遣鴻臚寺官宣諭賫賜銀幣大紅織金蟒衣及酒米豬羊等物

○詔禮部會司禮監官揀選淨身男子

○以河決盡蠲睢寧縣天啟元年二年各項錢糧

○升饒州府知府錢繼登爲江西按察司副使提督學政

○調副將管狹西總督中軍事孟國用爲洮岷副總兵狹西總督左營遊擊李成先管延綏參將事福建中路遊擊陳奇偉爲本省泉南遊擊

○升宣府四海冶守備吳延祚爲甘肅鎭海堡遊擊甘肅山丹堡守備周世顯爲延綏左營遊擊

○辛丑仁宗昭皇帝忌辰遣南和伯方一元祭獻陵

○大學士葉向髙等奏適蒙皇上發下今年二月傳免南京守備進鮮旨意一道臣等舉手加額不勝欣頌所停祗一食用賞賚品物而車船員役等費所省不少伏讀諭旨念及東西交警調募以來驛遞疲累困苦差官往回騷擾仰見聖心計慮周到無時無事不念時艱在昔人君有一言之善卻一物之微無不書之史冊傳之後世矧玆盛羙可弗布宣當卽傳示中外仍載入起居注此後還望皇上凡百政令卽例不傳發仍命該監傳示臣等以便記注

○巡按四川監察禦史張論﹤鋶﹣釒﹥報永寧之捷逆酋奢崇明父子敗走紅崖積聚盡焚殄滅在卽上曰覽奏知賊平有期朕心甚慰其益督發兵將奮勇擒剿務獲元凶及早戡定有功文武將吏人等事平破格優敍

○總督四川朱爕元亦以捷聞上批答如前旨仍獎朱爕元調度之功

○巡按貴州監察禦史侯恂奏逆酋狂逞肆毒於黔者至矣然而百年逋寇一旦撲滅此非黔之獨力所能辦也計必滇兵出曲靖以斷賊之臂川兵出遵義以扼賊之吭粵兵出泗城以衝賊之脇而後陸廣鴨池可以長驅直進而得志於酋顧界滇粵咽喉之間者普安安南等衛也爰自會城被圍安順一帶盡遭蹂躪臣方心念各衛幸存可以呼吸滇粵而制賊之要害乃普安又報失守矣普安失而唇亡齒寒安南危若朝露能無爲普安續乎臣於是而嘆逆酋之未易�口十回�也頃者督臣聞粵撫議欲撤兵將伯助予不勝殷殷共濟之望故旣措餉銀接濟復有﹤鋶﹣釒﹥請天語叮嚀速催粵兵援黔仍敕沐啟元亟領大兵直下盤江如再遲延容臣糾劾遵義一路臣前議川中總兵移駐其地而以節制聽之黔督惟廟堂斷而行之得旨黔省協援已有屢旨這所奏粵撫督發道將並沐啟元領兵策應著上緊行催不得遲誤四川總兵移駐節制等事該部卽與議覆

○升禮部左侍郎林堯兪爲本部尙書兼翰林院學士

○升大理寺少卿李若星爲都察院右僉都禦史巡撫甘肅等處地方太常寺少卿梅之煥爲都察院右僉都禦史巡撫南贛等處地方

○加贈原任光祿寺少卿塗傑大理寺卿

○升寧夏東路副總兵董繼舒爲掛印總兵鎭守甘肅等處地方

○壬寅巡按直隸潘云翼奏關城𨿽左負山右濱海爲畿東一大形勝然峙流相距十六里而遙中間盡屬漫衍平坦之地彼雉堞卽以時修而乘障全在人力且一片石諸口處處要害其可虞又不專在關城然則徒恃天險而誇張地利者誣也此關門之情形也向聞廣寧四面受敵原不易守寧遠去關二百里餘覺華島與首山𨿽水陸相望盡可設奇制勝然必自八里鋪由中前而前屯而中後而中右而寧遠與鐵場堡芝麻灣虎龍峪獅子口中間衛所鱗次須步步塡實南北堡臺犄角須節節應援孰是正兵奇兵孰是前矛後勁如輔臣看詳一﹤鋶﹣釒﹥所稱圖關以外又不撤關以內方可以雄視河東而恢拓遼左而無柰城垣屋舍一燼無餘迄今玄兔盡屬穹廬黃壤已成甌脫規畫伊始措置維艱然則股掌全遼而幾席寧遠者誣也此關外之情形也據臣耳目所及始知楡關不能一日離樞輔而樞輔不可一日去楡關者乞下諄切之命篤畱輔臣在關視事以俟異日召還庶武功益有成效而重鎭保無他虞上諭以已遣官慰畱命該部知之

○巡按貴州監軍侯恂條奏軍中幣竇當嚴革者四事一禁虛冒一禁觀望一禁逃潰一禁擾害又言分路進剿事屬各省豈容以秦越視之合無假臣事權一應緊要機宜酌量處分並得便宜從事仍乞特賜敕書以便奉行上命各款俱如議行各省調兵不遵約束成何紀律其文武將吏聽監軍官一體督催查劾不得違玩

○以天气暄熱命徒罪以下犯人各減等釋放又以恩例免犯人邢進風等枷號

○南京工部尙書張輔之﹤鋶﹣釒﹥辭新命不允

○升文選司郎中路升爲太常寺少卿提督四夷館

○癸卯上禦文華殿講讀

○革援黔練兵都司僉書李師沅職行貴州巡按提問具奏以總督楊述中劾其紀律無聞致營兵逃潰也

○革徵南都司汪負龍等七員職行貴州巡按禦史提問正法以狹西巡撫孫居相劾其募兵沿途騷擾需索也

○甲辰上以撰寫裕妃冊文賜輔臣葉向髙等銀幣各有差

○禮科都給事中成明樞言近日乞恩太濫本科彭汝楠停止之﹤鋶﹣釒﹥已奉旨兪允不意徼幸之徒垂涎不已伏乞聖明嚴飭上謂濫乞已經屢旨嚴革以後再有瀆奏的著參究處治

○廷試天下歲貢恩貢生員取上中卷各有差

○禮部尙書兼翰林院學士林堯兪﹤鋶﹣釒﹥辭新命不允

○攺工部主事範鳳翼爲尙寶司司丞

○乙巳上視朝

○山西道禦史吳甡奏今日逆奴鷙伏於關外安酋跳梁於黔南皇上宵衣旰食再三敕諭者惟此兵餉一事乃主兵者不籌餉主餉者不籌兵不知兵與餉原非二事主兵主餉當同一心今旣互相推諉如某處請兵兵部不問有餉無餉而增兵矣某處請餉戶部不問有兵無兵而增餉矣故有財已匱竭而兵部益兵不已民已困窮而戶部加賦不已一歲出入之額未見淸查各邊增減之數未經銷算負國家而誤封疆莫此爲甚嘗考宋臣範鎭之說以爲度支與樞密兵民財用當互關通臣謂今戶兵二部宜仿而行之總計各邊鎭兵若干原額幾何今增若干減若干應用餉幾何舊餉若干新餉若干一歲淸數觸目了然有無通融互相�確至於贅員冗食作何澄汰逃兵盜餉作何追究占籍逋賦作何查核每季淸算逐年結銷計兵定餉節餉養兵亦宜關會輔臣使知兵餉之數孰急宜增孰緩宜減量入爲出以制國用卽有意外之虞額外之費時加劑量協力籌算如此而後精神貫徹庶幾有濟於國因舉今日糜餉者三事一謂鑄錢一節歲畱淮課十萬計自開鑄至今四年於玆矣姦�猾胥獘蠹萬狀所進大內銅錢每年萬緡皆非出之羨余司鑄者以萬緡爲口實而以四十萬金爲漏卮一謂太倉金錢出入無數至有不由堂札不經科道掛號徒供吏胥積棍之乾沒一謂內外各倉之餘米司庾者加意節省歲可得二三十萬石乃借之市惠半以供衙門各役之賞賚其不肖者同於市販或以償鋪戶之包辦飽一已之囊橐乞自今以後著爲令凡司財賦者不論在外在內以節存多寡分別才品賢者不次優擢與禮兵二部一例升遷其貪庸不職者重加降斥天下之士曉然知陛下獎廉懲貪則賢者有以自見必不紛紛求調其有補於餉也大矣得旨兵食系軍國大計戶兵二部當會同計算務濟時艱豈得彼此推諉漫不加意這本說的是著該部作速看議具奏

○升詹事府少詹事兼翰林院侍讀學士駱從宇爲禮部右侍郎兼官如故協理詹事府事充實錄副總裁官右庶子兼翰林院侍讀掌司經局事張瑞圖爲詹事府少詹事兼翰林院侍讀學士

○大學士史繼偕爲南京禦史塗世葉所糾具﹤鋶﹣釒﹥乞休上優詔畱之

○南京吏部尙書何熊祥以親老求歸上不允

○授蒲秉權吏科給事中胡永順兵科給事中

○原任廣東西山參將趙先革職追贓以廣東巡按禦史周用賓糾其庸懦貪婪也

○丙午川貴總督巡撫朱爕元以長寧納溪等諸路官兵搗巢捷音奏聞上命兵部知之

○初安酋以其黨宋萬化何中蔚等分據要害截我糧道萬化旣伏誅至是何中蔚復就擒總督楊述中馳﹤鋶﹣釒﹥報聞且言月餉不足犒賞無資乞敕該部措處得旨據奏逆黨就擒賊勢益孤著督撫各官調度兵將相機剿定功賞餉銀著遵旨催解毋誤急需

○總督倉場戶部尙書李宗延奏大明會典會計錄漕糧議單炳如日星會典遠矣會計錄在萬曆十年未有遼變也議單乃四十三年所定柰何敝屣視之邊塞年例三百二十二萬三千有奇乃借漕折混充邊餉以致漕折實在二十九萬二千六百五十七兩零藐無絲毫在庫可怪也國初永折一十七萬有奇玆且加倍矣天啟三年又折數萬石矣然天災流行何國蔑有滄海桑田變易無常二百六十年陡爾永折猾民何幸可怪也臨徳二倉歲積米石專備抵補災荒今災折三十餘萬而兩倉無顆粒之抵且駕言丰年補徵以致省直拖欠銀二十萬有奇可怪也遼餉新編四百餘萬任怨而飽暖新軍乃用漕糈徧應緊急並海運該銀一十六萬兩有奇未見補還些須可怪也天津一鎭爾額運新運海運預支運總計百萬有餘尙多於京倉收受之數是股肥於腰可怪也漕院坐派有﹤鋶﹣釒﹥矣有咨矣運官覬覦干請上官狎暱鄕曲中道求截實繁有徒可怪也萬曆初年朽腐相陳可支十年今括十有一倉儲偫僅當一年之用誰司國計而空匱若此可怪也追思斃源一在攺折太多一在截畱太濫惟毋因陋就簡則漕有厚幸矣得旨漕糧關系國計先年太倉積貯有餘近因攺折截畱以致虛耗這所條奏甚悉著嚴行申飭以後經管各官查照議單各款著實舉行不許徇情議折軍興不系至急亦不得輕議截畱有不遵的指實參處

○刑科給事中張鵬云言頃者關撫閻鳴泰求去一﹤鋶﹣釒﹥奉旨下部酌議臣以爲閻鳴泰之當去可無煩再議者向來狼狽之軀秉鉞邊疆大不滿乎人望近日虛憍之狀嘖嘖道路更大拂乎人心至於樞輔孫承宗仰體皇上眷注之殷俯矢人臣致身之義有任無讓奚俟臣言之贅哉顧臣又有進者則腹心之士不可不結也敢戰之士不可不練也關內郡邑之兵當實而都城綢繆之計當豫也然有任事之人自無不可任之事今日師師濟濟豈曰乏人乃求一代樞輔之人而不可得殊可扼腕臣以爲才必驗而後眞事以練而就熟如親出督師掃平妖寇之趙彥如死守十月力捍孤城之李橒鐵膽銅肝始終不變之史永安運籌決策立解重圍之薛敷政效死弗去抗守延安之王國瑚與夫鐵打銅梁之吳弘業立起安嶽之翟學程躬冒矢石力保魯城之楊炳到任十日首挫賊鋒之趙延慶竭力防禦保全省會之王珙此皆已效之經綸救時之國手或應召入中樞或應開府重地或應拔置淸華寧直酬功正所以備國家緩急之用而自爲社稷計也上命該部知之

○升尙寶司少卿王之采爲太僕寺少卿光祿寺寺丞彭端吾爲本寺少卿

○升江西左布政使董光宏爲順天府府尹

○準告病刑科給事中薛大中回籍調理

○丁未冊封張氏爲裕妃命英國公張惟賢持節大學士葉向髙捧冊禮成賜向髙等紵羅銀鈔各有差皇帝制曰椒塗贊化洵資壼掖之良葛藟承庥茂衍本支之慶維徳儀之夙備繄位序之隆加彜典具存渥恩斯霈咨爾張氏秉心溫惠禔躬肅雝彤管遵規魚貫謹授環之節紫闈恪侍燕禖符佩韣之祈屬命秩之新膺宜嘉名之肇錫玆特遣使持節封爾爲裕妃錫之冊命於戲謙乃受益和可致祥內職宜虔誦雞鳴而致儆後昆惟裕徵麟趾以開先祗服寵光永昌祚胤欽哉

○遣禦史蕭毅中提督廬鳳等處學政

○升四川按察司副使馮勞謙爲湖廣布政使司右參政

○戊申浙江道禦史曹守勛奏今日大事莫過於制禦奴酋乃朝鮮亂逆偏與此時會合我中國得計則安失計則危今朝鮮事屢見章﹤鋶﹣釒﹥輔臣當以一言而決處置之法乃一切委之該部聞報半月尙無定計何泄泄也其次則巡撫閻鳴泰應否裁易關系楡關不小一時廷臣章奏連篇乃元輔猶不猛自擔當俟吏兵兩部從容計議竊恐計議未定奴酋已聯結朝鮮而長驅將柰之何乞皇上面問元輔安置朝鮮何法楡關巡撫應否裁易無得徒滋聚訟仍諭元輔勿徇情面勿辭勞怨實心任事以報皇祖以慰先帝得旨軍國大計事關安危下部議覆方可參決曹守勛不諳事體挾私妄言姑從輕罰俸三个月以後緊要章﹤鋶﹣釒﹥奉旨速覆不得延緩言官亦不得憑臆揣度條奏參差以致觀望誤事

○貴州巡按侯恂﹤鋶﹣釒﹥請楚中協濟運餉夫役敕該地方官上緊催趲湖廣巡撫薛貞又謂夫派於各省則眾擎易舉派於一楚則獨力難支下部酌議戶部尙書陳大道言楚之民必不可重勞而黔之夫亦豈容議廢全楚見額屯田共糧三十八萬七千五百四十五石四斗四升以每石八分算天啟元二年共該銀六萬二千三兩六錢此項銀兩乞嚴諭經管屯田諸臣解赴督臣於就近地方募夫尙憂不足或每石再加二分夫價卽寬然有餘也上命依議行如屯糧方在催徵仍先借別項見銀通融湊發勿誤耽誤

○大道又恐召募不敷議以湖廣天啟二年額解太倉銀六萬七千六百餘兩令楚中速解於黔以濟督臣之用報可

○禮部尙書兼翰林院學士掌詹事府事周應賓在籍具﹤鋶﹣釒﹥求放上溫旨趣之

○蔭原任南京刑部尙書王世貞孫鑑國子生

○升大理寺左寺丞傅振�爲本寺右少卿

○升兵部郎中王所用爲狹西布政使司右參政分守西寧道

○調五軍一營添注火器副將張景房爲四川松潘副總兵福建巡撫中軍遊擊禇翰爲福建中路遊擊

○升甘肅平川堡守備徐承業爲固原遊擊寧夏都司僉書趙一麟爲狹西軍門標下左營遊擊

○己酉大學士葉向髙言頃者朝鮮廢立與關撫去畱兩事臣擬旨下部酌議意部中耳目稍廣當有定論耳而禦史曹守勛罪臣以泄泄復責臣以模稜推諉髙皇帝罷中書省設立六部大小政事無不經由豈有如此大事不下部之理下部而不覆則是該部之推諉閣臣非閣臣之推諉該部也臣庸劣書生百事未諳況於軍旅若不認罪決歸恐軍國大事臣之不能擔當者尙多其誤國更甚伏望皇上卽將臣罷斥得旨卿練達政體重大事情倍加周愼曹守勛挾私瀆奏量從薄罰時方多事賴卿集思贊襄妄言不必介意

○命巡撫遼東右僉都禦史閻鳴泰回籍聽勘員缺速推來用鳴泰與樞輔孫承宗不合以贅員自陳求罷事下吏兵二部會議臺省交章責其卸擔巡關禦史潘云翼復具﹤鋶﹣釒﹥列其罪狀尙書張問達等言鳴泰上負主恩並虛樞輔惓惓共濟之意故有是命

○準畱楚省漕糧八萬石以充黔餉

○升浙江運糧把總趙榮祖爲山西都司僉書

○庚戌命兵部左侍郎李瑾淸理貼黃

○贈沈陽陣亡參謀武舉關鎭明爲都司僉書襲升二級

○升左春坊左諭徳兼翰林院侍講丘士毅爲右春坊右庶子兼翰林院侍讀掌司經局印翰林院簡討蕭命官爲右春坊右贊善兼翰林院簡討

○升浙江右布政使談自省爲江西左布政使

○辛亥工科右給事中楊維新﹤鋶﹣釒﹥稱秦民加賦之苦與邊儲匱乏之狀欲乞免加派時糧餉又言調兵一事徵發騷然而其最可恨最害事者尢無如募兵爲甚蓋五合六聚之人多無賴亡命之輩狼貪虎噬恣其咆哮所至雞犬靡寧隨在婦女遭辱如援黔之師逍遙於原上更稱戈而借富人之金援遼之眾羣嘩於渭濱又驟馬而掠市貨之布甚則卒徒據鞍露刃故作反叛之形將領稽首伏地屢出乞哀之語如此光景又安望法令之肅軍士之戢心哉宜罷徵調以靖地方上命該部知之

○貴州道禦史徐吉﹤鋶﹣釒﹥敍蜀功以爲自奢酋攻圍省城之時血戰百日保孤城於朝露者則督臣朱爕元與左右布政林宰周著道臣戴燝馮勞謙胡承詔及叚師文也樊龍荼毒重渝出奇誘賊收兩地於旣燼者則參政盧瑛田副使徐如珂與監軍楊述程也日者直搗永寧生擒周邦泰則按臣張論參政閔夢得副使李仙品推官胡平表率領張邦紘秦國俸等也第鳥窮必啄獸窮必攫山囤以西防其突衝蓋有三捷徑焉其自遵義衝也不數百里而再窺重渝自建武衝也亦不數百里而徑達敍府其自瀘州江安納溪衝也亦不數百里而直犯省會宜備三道之兵兼畫萬全之策此時宜固守不宜挑戰蓋固守不動賊之糧餉斷絕人將相食或有擒酋而希宥罪者矣又帑金之發前後兌支鄰省共九十餘萬而見前報解入蜀者止四十五萬其餘尙有五十萬在楚未及補湊乞敕部速催楚餉儧運入蜀以免枵腹荷戈之苦得旨逆酋拒險已有旨著總督官相機擒剿仍再行申諭務保萬全楚餉兌補未發著嚴行速解本內各官功次一並查明議覆

○大學士史繼偕又具﹤鋶﹣釒﹥乞休上不允

○調湖廣按察司副使謝渭於四川安綿兵備道

○壬子上視朝

○刑部尙書孫瑋等奏言獄囚眾多囚糧不足因餒告斃者相繼臣等體皇上好生之心爲皇上廣祥刑之澤其自內犯官犯諸奉欽旨擬辟擬戍者仍禁貫城外至有罪或擬辟擬戍而情有輕重時有久近酌量淸查其在畿輔近地系某府某州某縣裏籍臣等委五城兵馬司押發本處府州縣各爲監禁收管照例給糧無致餓損至熱審朝審臣部按冊查其矜疑審決等情與部監諸囚一並上請庶桎梏之眾散而易濟浩蕩之恩分而實合上從之仍諭以一時權處俟刑獄稍淸照舊行

○雲南道禦史楊維垣屢劾兵部武庫司員外郎顧大章大章亦屢﹤鋶﹣釒﹥陳剖俱下所司於是刑部尙書孫瑋等奏稱維垣參論大章謂其爲福建司員外郎時署山東司印務也自遼左陷沒重獄累累大章署事適當會審之期如熊廷弼一案同審者二十七人各出參詳各有議論查律非一手�確非一日爰書久定四萬贓銀之說臣等實不知其所自來蓋毫無確據也但大章宜以公論聽之言路以處分聽之朝廷卽禦史未嘗核實自是言官職掌而呶呶置辯何爲乎似應量行罰治以爲輕率之戒詔奪大詔奪大章俸二个月仍諭各安心供職不必爭辯

○癸丑兵科右給事中周之綱﹤鋶﹣釒﹥論時事言兵家之事勝敗相轉欲以桑楡之收而振東隅之失則黔事是已黔自解圍以後陸廣再潰今又報龍裏通矣宋萬化何中蔚一鼓成擒矣羽翼已剪賊勢漸孤豈非天幸惟是苗夷叛服無當勝則附我敗則揚去𨿽靑崖紅邊頗以捷報而普安之陷安南震恐能保其無他虞乎況黔所急者不在兵而在餉千里轉輸擔負幾何運夫數萬楚疲奔命但黔處窮蹙之勢僅此咽喉一綫仰給全楚唇齒相聯救黔也亦所以自爲也勝局已成恐以困獸之鬥而防投鼠之虞則川事是已據督按二臣所報始自麻塘坎等處與奢酋轉戰𨿽頭目生擒投降民多然前此水西助兵我軍之殺傷亦復不少卽今所棲紅崖尙有天臺木腳七囤相連能保其無間道他出乎能保其無間道他出乎能保其不投奔水西結連番酋乎大都安藺相連一敗則兩敗兵食旣足可有勝而無敗矣所當嚴諭粵楚催兵運餉並敕勉蜀中相機擒剿以收全勝者也至東事全無勝著年來逆酋之情形如神如鬼近且朝鮮廢立詭謀叵測堂堂中國何難聲大義者伏祈特諭登撫行查毛帥彼中果否卽有申奏再行責諭庶審局詳慮勝著可圖而疆圉有賴矣上諭以俱已有旨命該部知之

○贈山東滕縣知縣姬文胤太僕寺少卿蔭一子入監讀書給與父母應得誥命門役魏顯照家人李守務給賞各有差文胤履任未及浹辰適遘妖難封門點兵登陴固守城陷不屈慷慨殺身門役魏顯照亦罵賊捨生曲全縣印家人李守務竭力周旋山東巡撫趙彥﹤鋶﹣釒﹥於朝乞賜贈卹兵部覆聞上憫之故有是命

○甲寅夏至大祭地於方澤遣英國公張惟賢恭代

○刑科右給事中許可徵奏臣承乏巡靑時糾參山東兗州府單縣縣丞金有華串通積棍謝嶽侵匿解京糧銀前後數萬已經主事石維嶽等問擬金有華重刑謝嶽軍罪後經原任江西道禦史胡繼升會問遂於有華等陰伏出入之根預爲解脫之地乞聖繼嚴敕法司究追正罪得旨金有華等著嚴查侵欠錢糧比對正法不得輕縱如違並問官參奏處治

○差南京禮科給事中楊棟朝巡視南京甲字等九庫並光祿寺錢糧

○革援黔都司黃運淸職行貴州巡按問罪追贓以禦史侯恂劾其貪殘梟惡也

○乙卯穆宗莊皇帝忌辰奉先殿行祭禮遣武平伯陳世恩祭昭陵

○都察院左都禦史趙南星等覆巡按狹西禦史劉廷宣﹤鋶﹣釒﹥謂廷宣見臣申明憲職之﹤鋶﹣釒﹥以舉劾責成按臣而具﹤鋶﹣釒﹥以推明之謂按臣舉劾憑道府之開報欲並責成道府其意正與臣合而所言更爲詳盡今屢奉嚴旨諒道府各官必不敢如昔之欺蔽但俗尙已成猝難變化其要在於禁饋遺歲時生辰金玉錦綺爛然奪目或雜以珠翠步搖閨閣之飾有若此者必彈劾之庶名分可正而涇渭不爽矣按臣又謂老明經日暮途窮無所顧惜夫老明經之得爲有司由於薦舉之濫也教職之薦從此宜加愼重可矣其謂權要書牘一槪呈報部院尢見按臣之風力皆臣前﹤鋶﹣釒﹥之所未及者也相應通行申飭上可其奏

○丙辰禮科給事中郭興言奏頃因關撫閻鳴泰奉旨聽勘敕部另推一時盈廷之論有云多簡才望道臣聽樞輔指麾徐擇代己之人而目前撫臣不必輕推者有云提綱振領輔臣體止如是至稽核兵馬錢糧則巡撫之事而今日撫臣不可不急推者惟祈冢臣虛心而觀平衡而決如有人焉熟諳孫吳之略雅負韓範之望不難破格用之便宜假之藉曰不然亦須再四斟酌勿徒徇一時情面謬爲許可萬一無當於用復議更置封疆重事豈堪此番再誤哉然用人固今日之急務而飭法尢救時之先著他不具論如管大藩之逗𨖻海上而寬梟示之誅陳天敍之夾帶硝黃而緩逮問之條劉時俊縱子劉昱潛通逆賊鬻利賣國而竟漏吞舟之网劉國縉托名賑濟遼民冒帑金數萬私充囊橐而不卹並勘之羞甚至去年之募兵拆毀楊都司房屋大駭聽聞汪應蛟每名給黃錢四百文而去是賞亂也今年之營軍聚眾鼓噪擲磚拋瓦肆淩轢於總督吳汝胤之門而不一問是兒戲也長此安窮害何底止而可不早振法紀章下該部

○大學士史繼偕又具﹤鋶﹣釒﹥乞休上溫詔畱之

○丁巳總督川湖雲貴等處兼制河南狹西張我續以陣獲戰象上獻並報捷音上命兵部知之

○戶部題發天啟三年分各鎭年例銀延綏三萬兩寧夏二萬五千兩甘肅三萬兩固原二萬兩

○戊午上視朝

○吏部等衙門尙書等官張問達等會推關撫四員山西左布政使韓策河南右參政張鳳翼光祿寺卿管少卿事郝名宦大理寺左少卿添注翟鳳翀得旨關撫重任宜加愼重所推四人著各明開才略何如何人的確堪用系何人保薦以憑裁酌不得輕易再誤

○起升原任禮部右侍郎兼翰林院侍讀學士李騰芳爲本部左侍郎攺禮部右侍郎兼翰林院侍讀學士掌院事錢象坤爲本部右侍郎俱兼官如故

○遣禦史郭增光往應天巡按

○復除原任浙江道禦史王祚昌於山西道

○革紅水營遊擊胡國賢任仍提問追贓以狹西巡按髙推劾其剝削有據庸懦無奇也

○己未戶科給事中羅尙忠﹤鋶﹣釒﹥駁新推關撫韓策言其才長而气浮浮則一身之气不能自降何以降彊虜帥气不足何以帥三軍乞命當事大臣忱詢必濟之人以副任使更傳諭樞輔料理就緒再卜還朝勿謂關撫有人遂可塞吾責也上諭以已有旨著該部作速議覆

○刑科左給事中劉弘化奏言臣承乏刑垣正當熱審之時竊照佟卜年一獄厭讞牘之含糊旣以明刑煩明旨仍不厭罪案之詳愼終以法守付法司仰見聖心仁至義盡如此其兼備也惟是臣工玩愒無以佐下風稱徳意致參送徒勤訊鞫久滯如臣巡視廠庫所參委官經歷魏國材等又禦史夏之令所參傅應春等他如假官假監假印假批見於臣同官之所條上者不一而足所宜勒限追贓盡法究報至若禁城淸肅人命頻聞璫﹤監﹣皿立﹥橫恣殺傷如戲頃一月間已再見告如王文進之歐死戴進忠旣經巡城禦史審確何以倉忙移獄竊意帝王無私法行自近則夫昭常憲以與眾共之尢不能不厚望於皇上矣得旨各犯著刑部作速問究應該會問的著都察院卽委禦史官不得彼此推延佟卜年已屢旨如何久挨著卽定擬具奏

○大學士史繼偕又具﹤鋶﹣釒﹥求去上溫旨答之不允

○贈故巡撫應天都察院右僉都禦史王象恆爲兵部右侍郎

○升太僕寺少卿史永安爲太常寺卿仍管太僕寺少卿事

○原任浙江道禦史以年例升廣東布政使司右參議徐景濂稱病懇乞原任休致部覆許之

○升狹西布政使司右參政劉觀光爲湖廣按察使鄖襄兵備道

○調山東按察司副使吳暘爲廣東副使雷廉兵備道

明熹宗悊皇帝實錄卷之三十四明熹宗悊皇帝實錄卷之三十五

天啟三年六月庚申朔

○石砫司總兵官署都督僉事秦良玉自陳奉命徵剿奢酋部署將領秦翼明拱明等提兵褁糧奮勇前進先後紅崖墩觀音寺及靑山墩之捷擒斬多功乞敕兵部案候事平之日將臣部下獲功員役量行升賞以勵眾心合用火牌照例頒給以便差遣又言授川諸將未睹賊是何面攘臂誇張及至對壘聞風先遁敗於賊者惟恐人之勝怯於戰者惟恐人之勇如李總兵渡河一戰敗衄歸營反閉門拒臣不容一面以六尺軀須眉男子忌一巾幗婦人靜夜思之當愧死矣得旨秦良玉奮勇竭忠朝廷屢行獎賞各道將官當加優禮豈得疑忌覽奏知破賊有勞還著用心協剿候事平優敍火牌準量給

○升禮部右侍郎兼翰林院侍讀學士教習庶吉士周��爲禮部左侍郎掌翰林院兼管教習如故

○遣禦史王夢蛟往南京照刷文卷

○考選擬盧時泰李恆茂王維周丁一鳴薛國觀範紹序李魯生楊炳俱北科給事中候缺塡補余珹龔萃肅李光春熊則禎李喬侖張言�丙趙延慶林汝翥俱北道試禦史候缺塡補

○授張繼孟南京湖廣道試禦史

○升湖廣按察使馬從龍爲浙江右布政使

○辛酉戶部尙書陳大道以大學士葉向髙等原題錢糧欠淸等款奉旨詳議覆奏因言外廷所當急爲講求者無如兵餉祖宗朝邊鎭之有主兵也一鎭之兵原足守一鎭之地主兵之有屯田也一軍之用原取給一軍之田自客兵募兵之議出而屯糧不足給以民糧民糧不足繼以鹽糧不足繼以京運而至於太倉年例則作俑於正統之時此例一開浸淫無已自�慶初元至今不過五十餘年而增餉至一百三十九萬九千餘兩凡六倍於嘉靖之初況加派以來漏卮於遼左之用兵者且勿論也𨿽然亦奉法之無人也臣部題準事例有曰郎中協同兵備行事稽查姦獘又曰兵備道協同餉司將兵馬數目核實年終造冊送部今餉司止憑各營之冊籍苟按數支放節省羸余而餉司之能事畢矣兵之影占逃亡可問乎馬駝倒死棚樁可問乎又曰督撫官將任內查過冒濫催過民屯所積本折銀米開注各官項下多者照邊功論敍今債帥曹丘而虛冒之淸可多得之督撫乎勢必重邊郎之操柄嚴督撫之責成繇餉以責兵而後兵可核兵以授餉而後餉可省也至開納一途則在該司該庫片紙隻字必躬必親不假手吏書而自無有假衙門以爲姦者近於援納人役每匯一冊行文各省直查對眞贗則亦摉治之一法矣他如假批假印巧嘗者是不一術然自撫按有類報解官之疏而未到部之各衙門堂上官俾共議其所裁此臣部所未行而當速爲商量者也關津榷稅愼選淸吏臣尙有說於此今卽不敢輕言徵商然有祖宗舊稅向歸稅監今撤稅而並舊制俱撤者或當議復又稅監未撤之時各省直有議以別項抵額者今稅停而原抵之項不可使無著落俱宜查出解充新餉如臣部前﹤鋶﹣釒﹥所云者斷當力行也因是而推之解官之侵漁無已而兼以攬頭爲祟有司之碩鼠難驅而公然火耗橫加私鑄之明禁不可不嚴效勞之旁蹊不可不塞又京師營衛門官軍有逃亡事故者原當截日扣糧近來各營衛官吏惟利是圖此後如有私頂冒糧情獘重者參送法司究擬輕者擬應得罪名追其銀米札入太倉各倉宜另設一扣官之匣以上諸款逐一淸查亦足補軍需而裕國計敢因輔臣重理財之意而並及之上命著實振刷舉行毋以空言了事

○管理屯田太僕寺卿董應舉請以存在戶部餉庫未領銀三萬兩接濟毛文龍敕該部作速給發

○大學士魏廣微再疏懇辭新命上溫旨趣之

○原任吏部左侍郎今升禮部尙書兼翰林院學士協理詹事府事翁正春疏辭新命令卽來受事

○贈原任河南道禦史鄒復宣光祿寺少卿

○給陣亡四川按察司副使今贈光祿寺卿駱日升祭葬如例

○壬戌遣中官祭中霤之神

○大學士史繼偕屢疏乞休上俱慰畱之

○宗人府掌府事駙馬都尉侯拱宸疏辭玉牒書成恩蔭不允

○兵部尙書董漢儒等爲原任本部左侍郎兼理三部事陳邦瞻請卹上以邦瞻旣將考滿又歿於京邸準給祭葬以後不得援例

○升遵化兵備右參政張鳳翼爲都察院右僉都禦史巡撫遼東山海關等處地方

○升山西按察使熊文燦爲山東右布政使分守濟南道

○癸亥先是進士薛邦瑞爲伊祖原任考功司郎中薛蕙奏乞卹典吏部爲之覆請上責司官徐大相違旨濫覆降三級調外任用所奏不準行吏部尙書張問達等因具疏認罪上諭以罪在司官不必引咎

○大學士葉向髙等具奏近來陳乞太多至於年代久遠亦行瀆奏吏部輕於題覆委非政體但查薛蕙人品素稱忠正其諫南巡議大禮廷杖系獄委如該部所言今聖主當陽無幽不闡而蕙獨未蒙褒卹在廷諸臣咸以爲闕典該司之請言�曾蓋采之公論裁之堂官絕無一毫私意與他援例乞恩者不同司官旣處則堂官必不自安乞特賜寬宥上不許

○向髙等復再疏申救得旨繁纓尙惜邇來冒濫太多故將徐大相降處念卿等屢疏申救姑著降二級調外任用卿等仰遵朝廷政體莫爲小臣煩�還傳示大小各官如有再來激聒者決不輕恕其薛蕙贈典遵前旨行

○兵部覆督師樞輔孫承宗﹤鋶﹣釒﹥謂樞輔議防奴以王威孫祖壽二總兵駐永遵固二路之守以尢世祿王世欽二總兵駐寧前張掎角之勢以馬世龍材可調度聯四部之呼吸參戰守之機宜而又偵廣寧之空也議以夷官副總兵王世忠統兵三千居之親虎酋而招金白之裔落總之離夷虜之交系歸正之心寓進取之計動則使我無失算於奴靜則使奴不能得志於我可謂算無遺策矣海上舟師固爲牽制亦備搗忱有容自皇城島掩襲旅順南四衛毛文龍自皮島掩襲鎭江九連城當先事而籌相機而發若奴空國而出便逼其巢使彼腹背受敵前後瞻顧就中必有窾隙可乘獨覺華一帶樞輔議以屬兪咨臯該將系兩廣督臣咨補潮州參將但東事急於紅夷粵地不乏才將計督臣可旦夕遣也茅元儀向有謂其﹤女間﹥韜鈐者又有謂其翩翩公子不習戎事者今第如樞輔議徵取來關久之當自鏡其才局可隨方使也王世忠無枝可棲欲招舊部而散賊黨旣願以項俊卿自佐應聽輔臣量能酌用陸兵用車炮工部所造武剛偏廂車一千輛固輔臣請內帑之鏹委官督制者也以羨金爲運費抵關應不後時查有大炮何恡並給水兵用船隻已泊諸海邊者一面聯絡分布未到之三十六號今頓何所當催速到其另需用沙唬船二百號或募諸航海之民予以募直或調諸防海之汛隨卽造補一應船租工料水手兵食等項所費巨萬聽輔臣移檄浙直撫按鹽諸臣查照原題拜量那運司之銀酌議妥當招集發行具奏下部查明銷算至押船一第第擇廉謹嚴明之將領統之所過地方不許秋毫有犯違者重究而簡將束伍選船募丁諸務一聽撫按司道多方料理自不誤也若夫朝鮮一案輔臣先得臣心因其勢而利導之未可輕發啟玩命依議行

○戶科都給事中尹同臯上言國事之所繇治者以官久任也官之能久任者以仕進之人不濫也今則不然一缺出也萃數人而爭攫焉卽缺未出亦且萃數人而爭營焉有是缺也引一例而思添焉卽無是缺也亦創爲說而思設焉以巡撫保釐之任監司風紀之司太守師表之地有一二年半年卽去者官如遽廬人如萍梗而欲實心實事拮據職業不惟不能亦不暇不惟不暇亦不敢卽如東事終日選將而不得一將終日練兵而不得一兵終日摉括錢糧而錢糧愈匱終日打造器械買辦馬匹而器械不堪馬匹不敷是誰之過當總理三部侍郎之初設謂職此不能兼彼故合兵馬錢糧器械總設一官以求實益後各官遷轉不嘗無一精研於其中者反視爲益而議罷朝更夕攺有如兒戲夫天下事一則專二則雜久則明暫則昏事之隳也無足怪者然則太平終不可望歟臣請於閣部大臣求之閣部大臣者國家之樞軸也果其觀時勢考舊典於文武大小各衙門愼名器抑奔競於仕進之途漸求簡約不得仍襲舊轍如添注之龐雜考選之割裂害久任者也當愼重卽愼重之各官之升遷太驟各差之轉換不一害久任者也當停止卽停止之惟在灼見利害一秉至公分別主張淵默不動深堅不拔耳嗟嗟昔之大臣病在攬權今之大臣病在卸權昔之大臣急在避怨今之大臣急在任怨以皇上聖明而亂徵層見疊出撥亂反治之責不於大臣是望而誰望焉上以所奏多切時獘著該部用心整頓不得因循廢事

○刑科給事中解學龍摘舉時獘五款一起解之數未核謂近日委官乾沒如何之望金有華鄭之耀輩指不勝屈當事者特不加意查核耳有如司府起解撫按取其月日數目於季終類報該部該部亦於季終將已解未解款項咨會撫按內外洞然如指諸掌則領批而不投批之獘無所遁矣投批之日該部毋厭煩瑣當堂驗視押送該司卽日入庫不復停畱則投批而不銷批之獘無自生矣至令解官役責令司府選擇儻有前獘一體連坐庶乎領解得人而獘竇可消一支用之孔未節預支之獘如王徳等之買鐵與鐵彈是也贗支之獘如熊九等之冒領上供錢糧是也買鐵一事聞當日巡視堅不肯發而衡司執稱軍索至急不啻星火向來長安有上下瓜分之笑柄或非虛語臣以爲除王徳熊九輩嚴追重究外當日代王徳說堂者何官應從三禠之法而串役受賄者何人應從立枷之條者也一鼓鑄之法未精錢法全壞於鑪頭南都局司知其獘盡屏不用爲利遂溥此其明驗也又鑄錢之法有地則皆可鑄合議各省如兩京鼓鑄例卽以右轄領之借動庫銀收其子息亦可以助太倉之涓埃一軍正之律未嚴自有事遼左而逃弁橫弁懦弁貪弁所在見告如賈祥管大藩莊夢龍蔣紹芳王化準周義張思任孟淑孔等已經參究尙爾漏网司敗之法不行司馬之律安在柰何專行寬假坐貽姑息之禍一援納之途未淸邇來國家多故拔根之例一行而吹竽之類太濫廁迹冠裳漫無區別如章尙安趙惟淸輩沐猴充斥揚眉自喜至於歷事效勞之役徼有食糧冠帶之榮此輩不知會否起送有據會否入粟可憑而踉蹌殿廷追隨卿貳辱朝廷而羞當世之士臣以爲果系匪類卽請旨悉從汰革亦不爲刻上命該部查議具奏

○升尙寶司司丞陳一元爲本司少卿

○調山西按察司副使陳陛爲狹西按察司副使

○甲子工部尙書鐘羽正以內璫索冬衣銀兩羣集部堂橫肆詈辱具疏奏聞因求去得旨冬衣延久未給自當速爲措處解進但部堂公署不宜羣集喧嚷著司禮監官查明具奏錢糧匱乏卿多方�量還安心供職不必介意求去

○湖廣道禦史吳之仁疏論時事其一謂封疆安危系楡關一綫今聚十餘眾於斗大之城兵民雜處米珠薪桂不爲之計久必有變兼以兵多難查餉冒難核似應以其半或三分之一分布附關州縣及各口統以能將時時操練稍偵奴動飛檄趣之立至此不惟於兵便而於民亦便不惟可以淸兵而亦可以淸餉其一謂策黔者欲用苖兵非計也毋論狐兔之悲情殊叵測卽使其無他而三十萬金之撫談何容易今惟有簡兵將備糗糧據要害時張疑兵令其不暇爲藺酋之援而其進止一聽蜀中之聲息如紅崖已破奢賊就擒該省督臣卽便移會川督兩省夾攻宜可得志不者且按兵不動不可輕出以僨事也又言京營之兵承平日久徒取充數宜分爲二十營營隸五千以兵部主事一員領之同日下操弓矢槍銃各較其藝始則汰其老弱漸則汰其庸懦所汰月糧卽取本營之最勇而有藝者增之如選鋒之例練之卽久兵可精也管操主事須擇幹敏任事者爲之許以三年有成不次優擢其次則新兵可議曩爲遼事孔亟不得已而募之名𨿽數千而實不隸於尺籍不屬於營操備數者旣爲居民雞犬之憂逃亡者且飽姦弁鼠雀之腹今京師所虞者南海子盜賊宜將此兵另立一營布之海子地方所統之將賜以專敕以獲賊之多少失事之有無爲殿最有功兵丁從重獎賞則彼責旣專而意又有所覬自不至騷擾居民而爲亂矣得旨這奏內用兵機宜及京營操練著各該督撫及總督協理官酌量處置新兵著兵部卽議覆

○乙丑三法司衙門尙書孫瑋等會議佟卜年情罪以爲卜年原無通逆之情則不可罪以姦細旣爲叛逆之族則不可以辱縉紳據法則流爲應得核情則永戍亦當合將佟卜年照引惹潛住例攺爲永軍仍行監候時東事平定照例發遣得旨佟卜年系逆族已有屢旨如何不遵著監候俟東事平另擬

○巡視京營給事中彭汝楠等條奏營務九款一兵籍宜核令各衛所印官備查三大營各軍的確籍貫並住址地方呈報戎政衙門聽總協委三經歷匯查除見住京城外在良鄕者匯爲良鄕一冊在通州各處者匯爲通州等處各一冊隨行該州縣查實必果有其地有其人者籍之於官間或倉卒有警著令各州縣催趲仍選武職官一員統領前來庶幾﹤木霸﹥柄在手不至鳥驚獸散一訓練宜實令總協會同臣等將見在火器手公同面試拔其尢者升補雙糧庶獎少勸多人知自奮營中所用火器三眼槍居多以其輕而便於習也而力或不及遠惟追風炮最彊宜加意明習以備奮擊若以車戰則莫妙於佛郎機查營中見存一千一百五十架盡堪演習無柰車營久廢不講並此銃亦不知用宜令各車營依舊制練習之刀手間有可者而生疏甚多鉤鐮手最爲無用至於淩空中遠不費物力而有禆實用者則無如蜀之飛石其從蜀來者官則有千戶步上達教師則有阮九榮等八名查五軍備兵營坐營見有員缺宜卽以步上達補之令其督率教習阮九榮等應加給工食以時發領其石子臣等已撥班軍搬運在各城上其飛石架每營各造一百架以備守城之用一挑選宜時以後春秋兩操宜先期令六副將分督各營將領將本營軍士逐一點驗凡選鋒壯丁內有羸弱不能射者擬降單糧各軍內有年力壯健弓矢精熟者擬補雙糧或補壯丁其有老弱不堪者量與摘牌令面報精壯繼丁年貌查明頂替一面造冊申報戎政衙門聽總協會同臣等覆驗造冊開操之後並不許私自調換其更置得宜壁壘攺觀者卽該將官之能闒茸如故旌旗無色者卽該將官之劣年終舉劾卽以此定一混冒宜杜三大營各軍收操在營食糧在衛以後凡遇領糧先一月終旬令各營將官查所屬衛分逐衛開造原額軍若干名事故若干名見在若干名前列總數後列撒數每營一冊著三號頭催齊定限二十二日匯送臣等衙門其各衛所糧石循環薄並限是日投遞俟臣等躬親磨對相同無獘然後移會下糧廳照數坐派各營將有串同衛所指少作多冒領錢糧查出重處一將領宜重從古未有不善將將而能將兵者今後營官還宜畱意推選必其人實有材力克勝營務者旣久任之又優升之其誰不競奮而效馳驅至於進見之時總協大臣亦宜優以禮貌使得昂首伸眉於軍士之上夫亦收駿骨式怒蛙遺意一軍苦宜卹各軍仰食公家不過月糧一石而諸所浸漁而蠹蝕之者不啻一端謂宜先洗積習各衙門坐派需索俱應嚴行禁革其不關公務而輕撥營馬旗吹者臣等與總協諸臣約誓不敢以一騎徇情面各營將有擅自撥送者聽臣等參處若夫饋遺之陋規營中爲甚是在督臣率先禁革官不浚軍士以生卽驅之赴水蹈火亦無所辭一隱占宜淸營軍每多虛冒如三將臺執役千一百人索之不滿三百總府執事六百餘名亦彊半烏有他如五府之空役勛爵勛官各號頭之軍牢下至管聽用寄操之札總與夫醫生引禮廚役泡茶之流諸所冒濫動至數十名乞敕總協大臣會同臣等從公淸汰某應存若干應去若干逐一定議著爲成例仍一面嚴加查核凡有軍無事者發歸本營教演有名無軍者卽以其糧增補選鋒教師等項至於振伍營各軍原系烏合之眾並無祖籍以後但有逃亡事故名缺不許頂替畱其月糧以爲添補雙糧之地亦化虛爲實之法一軍需宜備軍府所急需者火藥彈子而已邇協臣與臣等議支庫貯帑金另委營將備造火藥十萬斤務求情好又議將硝黃等項各照數研末分貯俟臨用合成之可備緩急彈子近有議以鐵易鉛者其費省而工易聞徵虜連珠等大炮皆可用之惟小者不甚得力宜兼鉛鐵多備萬餘斤他如糧艸之備比爲器械尢爲急往時京通倉可備十年今入孔縮而出孔滋多將來空匱可虞日者總督倉場尙書李宗延有禁攺折截畱一疏切中膏肓亟宜申飭力行在京設五艸場每歲買艸務足一百五十萬束爲京營緩急之備年來姦�串通積猾虛冒十有四五宜令倉場大臣嚴督該監督著意稽核或不時親自掣驗庶宿獘盡洗而後士飽馬騰可期一經費宜節三大營每年額設犒賞銀一萬六千兩修理金鼓旗幟銀一千六十四兩子粒房租公費銀一千一百九十兩自一應支用外有餘則以貯庫俟通融開銷查萬曆四十三年間尙有積至數萬金者年來侵漁漏卮幾不可問今二協臣與臣等議革一切陋規所省已多至於營庫錢糧臣等奉命巡視法當查核今後該庫一應出入須將領執赴巡視衙門掛號違者不準開銷仍聽臣等不時參處斯源澄而流自潔上以所奏深切營務著該部卽與覆行

○丙寅升饒州府知府王庭梅爲山西按察司副使井陘兵備道建寧府知府方尙恂爲湖廣按察司副使分守湖北道

○丁卯吏部尙書張問達具﹤鋶﹣釒﹥乞休上溫慰不允

○升廣西布政使司右參政黃景章爲湖廣按察使

○加升山西按察司副使王家賓爲本省布政使司右參政仍管分守河東道按察司僉事昝云鶴爲本省按察司副使仍管分巡冀南道

○調山西按察司副使寧武道王瀠仍本省分巡河東道

○戊辰命鑄寶丰王麒麟鈕鍍金銀印一顆

○遵化兵備右參政祈升遼東巡撫右僉都禦史張鳳翼疏辭新命不許

○初以淨身男子申萬壽等陳乞收錄奉旨準收一千五百名至是諭令再選年力精壯者一千名進內分派各衙門應役

○己巳禮部奏請遣官冊封親郡王府崇府崇王由樻妃黃氏懷安王由禮妃葉氏差太子太保襄城伯李守錡刑科右給事中許可徵潞府寶丰王常﹤氵坒﹥差翰林院編修張翀行人司行人楊文嶽淮府徳興王翊煉並妃方氏差刑科左給事中劉弘化中書舍人周鳳岐趙府雒川王慈焜差翰林院修撰莊際昌行人司行人汪邦柱徳府淸平王由喿妃閻氏差太常寺卿曹珍行人司行人申�憲益府嘉祥王由檉妃唐氏差兵科給事中賴良佐中書舍人陸一驥韓府髙淳王逵朴並妃蘇氏差戶科給事中郭鞏中書舍人李煇吉府長沙王常淠並繼妃徐氏差禮部祠祭淸吏司添注主事李胤華中書舍人沈土��代府富川王彜探棗彊王鼐金�卓並妃薛氏差尙寶司少卿今升太僕寺少卿洪瞻祖行人司行人姚昌籙荊府富順王常湢並繼妃王氏差戶科給事中許宗禮行人司行人梁天奇周府保寧王恭棆順慶王肅﹤氵昔攵﹥妃李氏差戶科給事中羅尙忠行人司行人甘學闊楚府東安王華﹤土回﹥差太僕寺添注少卿倪應眷中書舍人沈延賞山陰王府山陰王充熙並繼妃葛氏差兵科給事中沈應時行人司行人王嘉言上是之

○兵部覆禦史吳甡疏言今日之可憂不獨在外夷也閭閻甚困而剝削之令日聞帑藏已空而呼索之章日至𨿽請兵請餉在外者視爲固然而淸餉淸兵在臣等當求可久頃山海關兵經樞輔一番精核諒無虛冒第已增者或難遽減則議減不如議淸或象人之卒宜汰或冗役之耗可裁均宜聽樞輔酌定畫一移淸數到臣以便咨會計臣措餉若薊密永昌通州有舊額有新增其新舊兵糧餉之數應該督撫列款報臣容臣再行各邊督撫及登津二府細查額兵若干調山海關若干新補若干事故若干見在若干及每歲支餉實數具淸冊報臣臣並轉咨計部酌以畫一之規定以可繼之則更祈明旨申飭嚴立限期若過期淸冊不至自督撫以下臣告具名入告聽明旨處分至在京新募振武營兵不無逃亡虛冒容臣查確具覆得旨各邊通不查兵但行索餉虛冒愈多難以處給依議通行淸查勒限確報不得違玩振武營兵仍作速核奏

○賜原任順天府府尹沈光祚祭一壇照三品半葬

○復除原任山東道禦史田珍於四川道

○升河南按察司副使劉之沂爲湖廣布政使司右參政

○庚午巡視廠庫工科給事中楊所修等奏言我太祖髙皇帝禦極三年嚴宮閫內外出入之禁著爲令家法具在今中璫爲逼取冬衣事數百成羣鬨至工部堂署臣不知宮闕之防禁安在而任意出入嘯聚鼓噪是無祖宗之法也舊制兩京內官長隨二年一次給與東衣移文內承運庫查會紵絲綾具題關給正徳間該庫數目不敷始議每疋折價三兩於抄沒犯人銀內動支自後內使日盛折銀日益遂動本部料價嘉靖三十五年以前數尙不滿六萬兩俱坐派浙江等司府徵解補庫至隆慶間增至十萬兩萬曆間增至十二萬兩俱借動四司料銀未經議補今歲冬衣鋪蓋銀且增至十三萬一千四百餘兩矣是該部原無額設正項止緣內庫缺乏不得不借資於外庫耳今外庫又十分缺乏部臣多方設湊未嘗與之爭祖制者尊上命也夫宮府一體中官乃皇上之中官臣等且知重之而大臣獨非皇上之大臣中官乃不以人禮相待是目中尙知有皇上耶願熟思而審處之報已有旨

○升湖廣按察司副使王弘祖爲山西布政使司右參政管寧武道

○辛未禮科都給事中成明樞上言司空鐘羽正之被辱於諸宦也業蒙旨令司禮監查明具奏今不知果查明否中涓刑余原止供事於掖庭無雄行於部堂之理今當明正其罪與外廷共見之知犯科無狀者不可容於聖明之世而九列猶可吐气中璫亦少知畏法矣又本月初九日正當收淨身男子之始先是申萬壽﹤鋶﹣釒﹥請收錄時臣科已有抄參謂非五年之例乃聖意已定一千五百名突欲再加一千名天語焂傳幾成夜半之斜封異哉此時羣閹之气正烈司空之辱未解收入之數愈增囂競之風愈長恐效用未必有益而貽禍終且無窮願皇上深長慮也得旨冬衣遲延以致羣擾該局官並該司官俱已有旨收選諭旨自明何得比擬斜封姑不深究

○山東道禦史吳尙默上言今之爲關事計者一曰餌東虜以爲斷絕一曰結朝鮮以爲掎角不知夷虜匪我族類其心必異彼且幸奴之來以爲要我索我之資其不足恃明甚朝鮮逆節已著謾詞非眞大約借力於人總非完策其惟戰與守乎言戰則必關以內兵將器械一一整練部曲斥堠一一精嚴士气民心一一綰結攣固而後可摧逆奴之鋒苦猶未也則安得不退而言守退而言守者正一一求整練一一求精嚴一一求綰結攣固非以守廢戰以守練戰也我之繕修屯禦一處未實控扼策應一處未周奴且有以乘我矣乞敕諭樞輔明以守之一著嚴飭新來撫臣堅心耐意歲月圖之得旨邊計機宜聽當事諸臣協心調度難以中制卽有條奏勝畫戰守外不得輕議亦不得露章抄傳

○京師多盜巡捕參將徐應召等解到彊賊張守仁等九名系把總王文烈緝獲巡視京營給事中彭汝楠以聞乞將有功把總王文烈優敍失事把總張國勛婁尙武住俸責限捕緝違玩不報把總兵守仁重加降處其參將徐應召孫文亮著督同該總立限緝捕俟未獲謝二等各賊到日各官方許開俸﹤鋶﹣釒﹥下兵部

○壬申先是貴州總督楊述中以土孽何中蔚就擒﹤鋶﹣釒﹥敍有功文武諸臣兵部覆請道臣李若楠行吏部總理魯欽及總兵張彥芳等行臣部各與紀錄待事平破格升賞上從之

○禮科給事中郭興言奏視學之典蒙兪旨來春舉行一切合行事宜謹列款上陳一修學宮一習禮樂一取回四氏博士一令監生復班又言國家教育人材必先崇重師席今祭酒南師仲推用已久尙滯家園乞責令刻期到任與司業蔡毅中同心一徳陶鎔士類得旨視學大典著查照舊制覆行祭酒官著行催到任

○給故禮部左侍郎張一桂祭一壇妻鄭氏並祭祔葬

○升大同中路參將吳重陽爲副總兵管宣大總督中軍事

○升浙江臨觀把總鄭嘉謨爲福建巡撫標下中軍遊擊

○調延綏東路遊擊吳盡忠爲五軍九營遊擊

○癸酉鎭守雲南黔國公沐昌祚奉旨援黔奏言滇省近日土酋外伺叛目內訌見在兼行撫剿又普安失守隆賊猖狂藩籬未固何暇救鄰俟臣將諸務稍淸滇陲寧謐刻日應援不敢濡滯﹤鋶﹣釒﹥下該部

○工部尙書鐘羽正復具﹤鋶﹣釒﹥乞休上禦畱之羽正又奏臣久病溺職懇求速罷原非爲冬衣鋪蓋一事且玆事已奉明旨諒臣寬臣令臣酌量而處臣部之幸也然亦有不可不明言者今庫藏匱之固無銀也卽有而一十三萬一時解進臣亦不敢承命今天下一家各邊軍士爲國家寢干戈處巖關絕塞之區耽餓疾呼求正額數萬銀飽其腹而不可得慶陵明樓寶城皇上大孝急務監作夫匠負重乘髙立炎風赤日之中汗流咽燥求役過數萬銀償其欠而不可得而公然發十三萬銀與鍼工作冬衣鋪蓋使此輩聞之皆將曰吾輩苦求銀糧動稱無措十三萬何容易也是知有鍼工而不知有吾輩苦情也不惟臣等齚舌愧死而皇上軫念疆場供奉陵工之心亦不能宣布於遠近是皆臣之罪也今謹議作二次秋初進冬衣冬初進鋪蓋有料銀卽照例解進不足速催外解進用或分事例銀補之庶不至苦累喧囂皆皇上寬臣部酌量之恩也至臣嘔病日增伏乞垂憐早賜罷歸謹封印送司務廳請官暫署得旨陵工軍餉錢糧各有款項冬衣鋪蓋年例不多作速措處解進不必執奏部務正殷卿實心任事還遵旨卽出毋得再陳

○工科都給事中周士朴奏言尙書鐘羽正者朝廷所命之官也非內臣可得而辱也部堂者朝廷所建以表率百僚非內臣可得而毀也辱部臣是辱朝廷而欲重朝廷還當重部體不然封印辭職羽正之志已決矣天下後世將謂中涓以一冬衣逐一部堂而皇上不爲之所所傷豈其微哉上諭已有旨令該部知之

○升山東按察司副使王從義爲河南布政使司右參政

○甲戌戶部尙陳大道以人言乞休上慰畱之

○戶科給事中許宗禮奏山東都司經歷何之望於天啟元年八月內投批戶部解光祿寺粟米等銀侵匿不納業經題參奉旨追問今經一載茫無結局所宜照欠追比問擬如律然錢糧重大吏獘無窮所當申飭者有五一選擇宜急該司府於各屬中體訪醇謹敬事者凡遇斂解擇而使之則用得其人解納自淸一部文宜速凡錢糧起解之日該府類造淸冊一樣三本一存庫備照一送該道藩司一選差的當人役投部按驗倉口數目起解日期解官姓名一一開載以杜假印假文沈匿侵沒之獘一印封宜固銀入鞘時當堂兌封逐封用印鈐蓋仍載在冊批項下以憑查驗則防範旣周姦貪自息一包攬宜禁都中積年猾棍專以包攬爲生涯解官受其啜誘貽害不小宜嚴加戒諭毋墮術中一連坐宜嚴斂解責佐貳而委解府爲政司道爲監主誠能互相照管卽有神姦豈得出入自繇遲速任意今後省直解官但有侵欺那借聽該部巡視衙門於府道藩司一並指名參處至該部職司主計亦宜勵精振刷耐心磨勘毋憚於勤渠刻期兌收毋滋其沈閣於以起積玩而裕經費豈曰小補得旨何之望奉旨提究著作速查明追贓正罪起解查參等事俱依議嚴行申飭

○巡視廠庫工科給事中楊所修以實盤本庫銀錢短少低假具﹤鋶﹣釒﹥奏聞乞嚴究經手之人使罪有所歸上命經管員役挨查究處以後實盤交代著申飭嚴行○乙亥上視朝

○光宗貞皇帝實錄寶訓成大學士葉向髙等以副本進呈禦覽得旨覽卿等撰述皇考實錄寶訓具見詳愼著謄寫正本進呈

○戶科給事中許宗禮以東明縣杜勝地方居北直河南山東之界盜賊充斥請設總捕官專司捕務仍敕河南山東並北直附近地方捕務悉屬節制以重其權上命該部酌議具覆

○鎭守雲南黔國公沐昌祚之奉詔援黔也朝議欲以其孫啟元加銜分閫昌祚再﹤鋶﹣釒﹥陳啟元不堪任用下部議兵部覆奏啟元原以世冑奉委今昌祚慮其性習乖傲任用匪人難稱軍旅之任知孫莫若祖臣等不便遙度應行彼中撫按酌量如其攺過卽令遵守家訓屏斥姦諛聽祖調度如果不堪卽一面收回成命星馳奏繳總之封疆之事將帥之才惟灼見者爲的確也上命依議行

○丙子睿宗獻皇帝忌辰奉先殿行祭禮

○兵部覆工科右給事中楊維新﹤鋶﹣釒﹥內二款罷各省之調募嚴援兵之紀律仍嚴查委弁楊楫所募將才堪用幾何所市戰馬堪騎幾何毋令冒破金錢上是之

○戶部請發宣府大同山西三鎭天啟三年分主客兵年例銀兩上是之

○起升原任大理寺卿牛應元﹤鋶﹣釒﹥辭刑部右侍郎新命不許

○升山西布政使司右參議黃衮爲山東按察司副使分守東兗道

○丁丑兵部覆四川道禦史張修徳﹤鋶﹣釒﹥謂奴酋所以未敢深入者以毛文龍駐師海上遼人趨之者數萬有以牽其內顧也惟是海島窮荒饑餓可念臺臣議散遊士任所招淮兵移餉以給之誠是但若輩糜餉日久一朝解散不無猝然之虞合無令登撫逐一查點見在兵數果有精彊堪練者聽之若影冒不實者淸之老弱不堪者汰之卽以所節之餉移給毛鎭少充涓滴再敕戶部多方設處更乞皇上慨發帑金數萬周之則徳意風馳歡聲雷動而海上之師自奮鯨鯢之殲可期矣上是之

○禮科給事中郭興言等奏京師從來有上納之錢糧便有鋪墊之嘗例敲骨剝髓牢不可破先年巡靑�人止供辦艸場艸料尙苦不支後因十庫�人巧爲脫卸致令巡靑�人代辦十庫錢糧貧役重累膏盡血竭查得萬曆四十八年以前�人無十庫之累夏秋估價毫不假借每歲費銀止二十七萬餘兩自天啟元年代辦十庫錢糧�人稱苦議價不免稍寬歲費幾至三十五萬目今正值春估之時增之則病國減之則病�展轉反覆計無所出莫若查照舊規免其代辦敕令巡視十庫諸臣照舊招�供辦事有專屬責無他諉一舉而兩得矣詔付部議

○巡按直隸潘云翼以白馬關達賊犯搶具﹤鋶﹣釒﹥奏聞上命督撫各官調度防禦

○南京狹西道禦史劉之鳳﹤鋶﹣釒﹥陳邊臣去畱進退事謂輔臣孫承宗宜優禮以畱而召還可徐議督臣王象乾宜優禮以召還而去畱可自裁關撫閻鳴泰去畱裁之樞輔而宜早決黔撫王三善解圍之後舊撫按在昔宜少畱而不必式遄其歸今督臣此時宜急進而不可坐觀其危毛文龍海外孤旅進搗之舉譚何容易牽掣之說似猶未的今所慮者撤之而西遼人無依然遼人二萬與神京左臂孰重虎豹之威用之伏隅與用之當關孰爲得力可否在彼久住請下該部確議至內操尢屬隱憂所當亟罷得旨內操事屢有諭旨劉之鳳如何又來瀆奏姑不究以後再有煩聒的定行重處

○上諭內閣朕覽章﹤鋶﹣釒﹥內有南道禦史劉之鳳奏罷內操但內操不涉六部錢糧設自祖制矧郊祀國學並朝夕二壇謁陵諸大典禮在卽況東西交變之際其內備原爲拱護朕躬肅淸紫禁非有他意仍乃連章累牘欲去內操意欲何爲且屢有諭旨顯是不遵必有主謀之人劉之鳳姑不深究卿等傳示各官以後再有瀆聒的定行重處決不姑息特諭

○李永芳佟養性之謀叛逆也族黨在京者上令三法司分別定罪刑部尙書孫璋等奏擬賊婿王衛國賊保管鮑交孫元龍毛國重等各絞罪賊族佟瑞年賊親柯三關二叚光裕趙一鶚董延科各遣戍張得秀等六名俱無罪愚民宜從安插許氏洪氏等十一口無知女流宜令爲奴得旨王衛國等著卽會官處決佟瑞年等都著再問具奏

○

○刑部尙書孫瑋等復讞王懋芳等之獄王懋芳傅應春降賊復還爲奴姦細擬卽決顧良才劉世祿助逆不道行迹譸張擬秋決楊有亮許嘉寵馮夢乾吳道行等譴配釋放各有差其王懋芳寄頓各鋪銀二千五百三十兩見貯南城兵馬司庫應解送戶部以充遼餉得旨王懋芳等著卽會官處決余依擬

○吏部尙書張問達屢﹤鋶﹣釒﹥乞休上俱溫答不允

○升雲南按察司副使林士標爲廣西布政使司右參政桂林兵備道

○戊寅兵部覆禦史朱泰禎﹤鋶﹣釒﹥內接濟一款謂臺臣以軍前急需借資遠省慮有遲誤欲就登津近處賃募卽以浙江鹽課抵償旣省騷動又免耽延與樞輔以刻爲歲之語若互相發第不識登津有見船可賃否沙船原募之浙直之民不識登萊民間亦曾有此式否但使有匠有材有式則造之登津與募之兩浙費不甚遠而道裏較便捷應行輔臣聽其酌議臣不能遙度也若夫時不可玩機不可泄二語臣等當與在關諸臣均佩之上報可

○巡撫遼東周永春論戍以開原失陷故也

○巡視京營給事中彭汝楠等奏臣於前﹤鋶﹣釒﹥中極言飛石可用適五軍備兵坐營員缺請以步上達升補統領教習幸荷兪旨詎料該部以原任坐營髙鵬升補前缺臣等不勝太息臣非爲上達乞一官也爲朝廷求實用耳向者蜀中之有藉於飛石盡人而知之豈可用於蜀者獨不可用於都城乎謂此屬無禆於用不然也火器嘗須藥彈弓箭猶虞矢窮今石子臣等旣已撥運充牣如山石架又經協臣委造刻日成工所需者人力耳謂此屬有難於用又不然也各營弓箭火器槍刀俱有專司不便遊移故其人每實備兵營徙手嬉遊調試之所不及故其軍多占冒雇倩教以飛石旣免虛糜又令臣等有所憑以掣驗亦化虛爲實之法謂上達不宜用於備兵又不然也是用補牘上請乞將步上達仍補五軍坐營名缺責令用心訓練阮九榮等八人宜照原議每名每日給銀一錢按月給發俟教演有成歸家之日另給盤費犒賞以酬其勞又臣等今春所論赴任違限之崔拱辰業經奉旨查明罰治本官聞命之後尙優遊裏門至五月始到任距去歲推升之期已八閱月矣該部未見作何處分效尢玩忽長此安窮伏乞天語並賜申飭傳旨飛石系已試長技步上達等遠來如何通不照管顯是輕忽國事該管官姑且不究這所奏坐營訓練供給等項俱依議行還著每人先賞銀三兩以卹貧困崔拱辰著作速奏來

○己卯兵部覆給事中解學龍﹤鋶﹣釒﹥言科臣﹤鋶﹣釒﹥薦文武諸臣將使羣策羣力一時畢舉際此用武之日武蛙市駿臣部豈曰無心然而如宗韓嶽劉之儔實未見其人也向來才破一例狙獪攘臂其間屢敗乃公事及循資敍轉又難以羅眞才臣敢不虛心博訪庶幾淮陰汾陽者出乎其間俾臣得附推轂之誼至簪纓之胃汗馬之裔日以聲伎梁肉消其壯心而不識韜鈐爲何物如亢宗何應如科臣議旌別鼓舞有能者優以閫寄無奇者減其俸餼榮辱判而後有志者知向往也其應襲子弟亦應以時較騎射試方略以預占所蓄未有教之不先而能奮者蕭如薰白兆慶俱嚄啫宿將頃以京營三大將添設滋擾請旨裁革巖關三總戎樞輔布置有人故攺推劇地二將果有壯猷緩急自足賴也弁流重外輕內已成痼疾臣部業題明不準咨畱及托故規避定從重處李懷信謀勇兼資臣夙知其有用無柰爲二堅所纏勉從請告李光榮曾經援遼鮮有實效或退居丘壑冀收之桑楡乎若夫僨事諸弁如總兵杜文煥又札付官陳天敍已參送法司札付官張思任孟淑孔屢行提未到札付官汪負龍等已下按臣提究三尺具在誰敢任諸弁徼幸者總之開必用之門示必死之律而後不鳴不躍之弁流咸知灑濯不痛不癢之國法庶幾攺觀東西斬馘臣請從士風占之矣上是之

○準攺蔭陣亡參將羅一貴男俊傑指揮同知以後子孫止襲正千戶

○庚辰山東巡撫兵部尙書趙彥引疾請告不允

○升工部郎中孟楠爲山西督糧道按察司副使

○升宣大總督標下左營遊擊遠信爲大同中路參將山西利民堡守備周一新爲狹西軍門標下游擊

○調神樞營佐擊屠安管河間領軍遊擊事

○辛巳督理軍務大學士孫承宗以霪潦坍溻楡關內外城垣房屋引災求罷上溫旨慰之

○遣太常寺官祭火徳之神

○刑部等衙門尙書孫瑋等以監生趙維淸章呈彩章鳳等朋謀造揭挾私害公問擬禠杖各有差

○壬午上視朝

○大學士朱國禎行取至京大學士顧秉謙朱延禧以國禎到任𨿽在後而欽點名次實居先具﹤鋶﹣釒﹥讓班上許之

○戶部尙書陳大道覆倉場總督李宗延﹤鋶﹣釒﹥言祖制額漕四百萬石灌輸京倉而永折一項載在令甲後各省直有災旱頻仍不得已而議災折邇來有司怠玩以攺徵之積貯視爲本色之盈餘年復一年逋欠愈甚今督臣議一以嚴催督之巡漕而罰不及於府道則有司仍視爲弁髦誠有如督臣所言者然以折銀輕賫拖欠與見額並完於一年恐難責備於閭閻多事之日今自天啟元年二年並當年額銀如數完解外其四十八年以前俱作帶徵自天啟三年爲始每年限完二分不完者年終聽巡漕禦史參罰一以查核責之巡倉太倉錢糧舊系通融支發出入無稽恐致混淆亦有如督臣所言者自今另貯別庫年例借支本部題準移咨總督衙門比擬京糧之例掛號給發出入不明者聽巡倉禦史參處至於稽查完欠抵補借支本折務期足數而見在挨陳支放則總督之酌量通融自盡職掌皆救時之急著矣從之

○戶部尙書陳大道再具﹤鋶﹣釒﹥乞休上慰畱之

○起原任山西右布政使杜詩於湖廣

○升密雲道按察司副使張朴爲遵化道兵備按察使

○升湖廣荊瞿守備路繇義爲四川松潘遊擊湖廣永道守備施徳澤爲四川疊茂遊擊

○調神機營佐擊鮑大謀管保定騎營遊擊事

○癸未準都督同知張國紀回籍祭掃祖塋仍賜祭一壇

○升山西按察使王於陛爲山東右布政使霸州兵備道

○勒令湖北道按察司副使柴寅賓致仕以其托病避難也

○甲申兵科右給事中周之綱以夷酋明暗火落赤入犯白馬關總兵孫祖壽所報拒堵情形多有參差隱匿乞行巡關禦史嚴行確核至薊鎭撫賞銀數積逋甚多致各夷藉爲口實乞嚴諭該部速行解補以杜邊釁上可其奏

○刑部覆奏查自天啟元年起假印神姦見追多贓如魏成銓等共七名其魏成銓陳存節董小江孫安民原參與原招俱合僞造各衙門印信律斬陳善學王天壽馮國賢三名三法司會審未結謹開列上請乞敕下錦衣衛遵奉新旨枷號滿日仍候命下法司問擬從之

○乙酉上視朝

○孝莊睿皇后忌辰遣宣城伯衛時春祭裕陵

○巡撫福建候代�周祚奏言紅夷久據彭湖臣行南路副總兵張嘉策節次禁諭所約折城徙舟及不許動內地一艸一木者今皆背之犬羊之性不可以嘗理測臣姑差官賫牌責其背約嚴行驅逐如夷悍不聽命順逆之情判於玆矣惟有速修戰守之具以保萬全或移會粵中出奇夾擊但師行糧從無餉則無兵去年泉漳及南澳增兵造船費餉累萬皆布政司那借別項錢糧以應近復加造大船大銃又檄該司借支一萬兩分發漳泉二府乃彼中道府且以新兵枵腹亟請發帑而司帑已告匱矣臣與司道各官再加面議惟布政司西庫貯有存積兵餉原備地方緩急非奉明旨不敢擅動若以地方積貯之金錢供地方然眉之支用知非皇上之所靳也上以紅夷久住著巡撫官督率將吏設法撫諭驅逐毋致生患兵餉等寺聽便宜行

○�周祚又言泉州府一錢會邪民倡亂業行道府捕治首犯解散餘黨地方旋已安堵得旨邪會倡亂還著地方官加意禁戢

○新授南京湖廣道張繼孟條奏遼事六款一廣寧之復宜急一楡關之兵宜增一海上之餉宜查一西虜之待宜愼一都城之防宜密一敍功之典宜公因及其令海邑著績屢騰薦剡業照邊俸行取柢以入都疏節遂遠擲南臺當此錢神世界公道無權宜嚴禁饋送﹤鋶﹣釒﹥入有旨這本內不問官誶止問書儀及公行賄賂的系何人著指名具奏如果有實迹張繼孟準畱北道用繼孟復以耳聞有感不平故鳴回奏上曰旣無指實如何逞忿瀆奏姑不深究旣而吏科河南道俱具﹤鋶﹣釒﹥辭駁吏部尙書張問達等復陳咨訪擬官始末以明至愼至公復有旨考選公典當聽公論如各懷私訐奏成何法紀張繼孟本當重處姑從輕罰俸半年著策勵供職

○都察院左都禦史趙南星等奏臣等與聞考選之事不能使繼孟心服何得無言夫治天下者宜調劑人情不宜使之有所偏重有所偏重則人懷覬心覬而不得則生觖望觖望則生異議誠繇人情之澆漓亦當軸握樞者之咎也今天下亦大有所偏重矣進士之官重而鄕貢卿京朝之官重而外官輕北科道重而南科道輕甚則科重而道輕是以有禦史蔣允儀之﹤鋶﹣釒﹥勢極重則不可返長奔競之風銷正直之气此有識者所共嘆也但繼孟以不得北道而遂謂孔方有神公道無權審如是則南道者乃其姱修恬淡之徵何必明人之污以祖宗丰鎬之重豸冠驄馬之榮而厭薄若此則部屬等官宜何如哉此人情偏重之所致亦無怪其然也陛下責繼孟之逞忿瀆奏而不加之罪深得情法之中矣臣等尢望陛下因繼孟之言思偏重之獘敕下吏部極力挽回以平人情則繼孟之言於己則不智於用人之道未爲無益也伏祈聖明采擇上嘉其議

○丙戌巡撫廣西何士晉以粵兵援黔潰逃﹤鋶﹣釒﹥參道將周世匡王愼徳苖宗埼等乞敕該部分別重處上諭已有旨命該部知之

○先是瑞王惠王桂王以莊田租課不完﹤鋶﹣釒﹥參武淸縣民於守先等詔錦衣衛差官旗逮問至是禦史吳甡條陳時政因言鄕民欠課事甚微但令撫按行有司核奏耳何煩緹騎輕瀆朝廷之法且謂三王爲張學書蒙蔽上責其牽扯瀆奏奪俸三月

○大學士史繼階連﹤鋶﹣釒﹥求去上皆溫詔慰畱

○丁亥孝穆皇后忌辰遣南和伯方一元祭茂陵

○先是京營操兵鼓噪奉旨著總協官查首惡治罪副將楊應瑞等查出首惡成鐸柴登二名解赴戎政府總督京營恭順侯吳汝胤以聞乞將二犯梟示以肅紀律上從之

○總督四川兼巡撫朱爕元奏據道鎭各告捷塘報紅崖天臺白崖楠木等囤爲逆酋三窟俱已攻克平定酋之僞相僞將多被生俘印信一時俱獲永寧土地人民已彊半還朝廷矣獨二酋奔入古藺復有投入水西結連再出之說我兵𨿽漸逼進而糧不接濟爲可慮耳今五路漸入相機進剿一切功次乞敕部一體案候紀敍上命該部知之

○巡視京營給事中等官彭汝楠等奏班政之蠹壞久矣各軍自收伍以來已經三月大糧行糧尙絲毫未結聞其中有逃者有死者有饑餓不能出門戶者其人皆棄田廬背妻子不遠千里入衛宸極乃命之不沾顆粒坐以待斃聖明之世寧忍有此蓋其病有三班軍月糧單月領米四斗雙月領銀二錢每一領糧經手衙門不下十餘處稍一停閣便過月餘在京軍猶可別營糊口班軍四顧無依何堪枵腹長待此病在掛號之繁也月糧取自戶部大糧散自兵部而兵部須俟各地方解到兌給乃此項錢糧在州縣旣不關考成在撫按又不屑琑節其髙閣置之者十之五六該部亦難爲無朱之炊昨見山東東平州申文稱該州每年解部班銀悉配派靑兗府屬郯嶧等縣節年拖欠內蒙陰縣額派銀八百兩自四十三年至今分釐未角�羊差役守催反被責監人情玩縱一至於此外解何以不遲而軍需何以能給此病在解額之虧也長安書役爲政但經手卽有嘗例又往年俱系債主包攬覓利今歲臣等力爲禁革各軍更無從稱貸故一處缺用卽一處停滯此病在壅蔽之習也而又重之以領班札付官串通奸旗故意挨延必使軍去而後得以冒領𨿽逃亡都盡豈顧問哉乞敕戶兵二部作速查明處給至於收軍之法查驗虛實祗有年貌可憑合如往時三大營收補新軍法更爲新立冊式備載疤痣炙瘡著造冊之人親賫赴京以憑稽核自年貌而外則聆音亦可知籍舊例班軍系兵部分委司官點收自去歲創議團練始令臣等獨任其事合無酌量新舊例各軍齊到之日聽兵部照舊選委精明司官同日分點凡年貌不合聲音可疑者該司官嚴加汰斥仍聽臣等會同督班員外提督練臣覆驗淸汰庶更替之獘可除得旨依議著該部嚴行申飭

○遣禦史張文熙往蘇松巡按

○命拏問原任戶部管庫主事湯道衡以管理太倉銀庫主事楊紹震奏稱盤查銀數短少六千五百一十一兩聞系吏攢楊四端葉淩雲等侵盜道衡典守貓鼠之嫌故有是命

○以山東按察司副使管贊畫事葉震生爲密雲道兵備副使升福建布政使司右參議祝可仕爲廣西驛傳道按察司副使

○兵部覆巡撫雲南閔洪學﹤鋶﹣釒﹥議將管武尋遊擊事參將袁善加副總兵職銜令統領漢土兵援黔從之

○調甘肅髙臺堡遊擊陳洪範爲狹西紅水河遊擊

○升大同助馬堡守備谷三奇爲五軍十營佐擊

○戊子上視朝○先是大學士葉向髙等以光宗貞皇帝實錄寶訓將完恭請禦制序文以冠篇首得旨著撰擬來看至是擬序文二篇進呈上覽之嘉其恭述詳愼

○是日大學士葉向髙等以細民王徳等因小事相爭聲冤禁地源與大姦巨惡不同乞免立枷以恢皇仁得旨覽卿等奏具見爲國愛民體朕好生之徳但近來小人玩法動輒肆於禁地連次聲冤驚擾朝政況屢有嚴旨戒諭通不遵守本該依限示眾旣卿等申請姑著錦衣衛拏去著實各打四十棍釋放以後再有違犯的決不輕宥

○升原任左春坊左庶子兼翰林院侍讀趙秉忠爲詹事府少詹事兼翰林院侍讀學士國子監司業蔡毅中爲左春坊左諭徳仍管國子監司業各充纂修官

○詔停不在京官員祿米允倉場尙書李宗延議也

○吏部尙書張問達又具﹤鋶﹣釒﹥乞休上溫答慰畱

○降起原任薊鎭石門路參將周尙斌爲宣大軍門標下游擊

明熹宗悊皇帝實錄卷之三十六

大啟三年七月己丑朔孟秋時享太廟

○升太僕寺少卿柯曰�永爲右通政

○辛卯上視朝

○文書房傳出黑字揭帖朕女未封長公主於天啟三年七月初二日卯時薨逝合行事宜炤云和公主例行

○浙江武康縣監生茅元儀以奏薦赴京命赴山海關聽督師輔臣酌用

○督師孫承宗奏月餉虧缺日積遼人危苦日甚乞立敕給發以安重鎭上著戶部上緊措處角�羊發新餉稽延將撫按官並入考成

○禮科等衙門給事中等官郭興言奏臣等蒙委巡靑每入署見各商人告苦乞憐有雲家業已蕩而服役尙無息肩之期有云父兄累死而子孫不減訓心之痛臣等訊其故謂京師從來有上納之錢糧便有鋪墊之常例先年巡靑商人止供辦倉場艸料尙苦不支後因十庫商人巧爲脫卸攺令巡靑商人代辦十庫錢糧致令貧役重累膏盡血竭萬一耽延必誤軍需乞敕十庫諸商炤舊供辦十庫錢糧庶事有專屬責無他諉著該部看了來說

○戶部覆山西道禦史楊芳盛議滇遠在天末逼鄰虜穴滇以黔爲咽喉存滇卽以存黔也然用兵必先措餉屢奉明旨議處卽匱乏已極臣部敢不仰抒皇上西顧之憂但道路阻絕梗塞爲虞卽前發帑六萬尙未知抵滇接濟否臣部卽計能措處而轉輸不前是邀西江以蘇涸轍能有濟乎頃明旨著撫按官權宜計處則又無出臺臣之條議者其一淸貢賦之孔查雲南一省除夏稅秋糧及差發等項原系存畱其應入太倉者�稅贓罰事例稅契鹽課等項共五萬四千二百餘兩自萬曆十一年畱用至今又遼餉加派一萬六千一百餘兩貢金五千兩俱近題準免數十年來國家未得滇錙銖之用而此數項豈無有十數年之羨積爲盈餘者乎又豈無有有司已徵在官而未角�羊報者乎至各場礦課所出不貲倘委賢能任事潔己奉公之憲臣力爲綜核不至乾沒盡可佐軍興之萬一也其一開自然之利夫鑄山煮海國家富彊之術卽在無事之時無妨於民有益於國尢多方生殖況在匱乏已極之秋乎滇南惟礦鹽二課爲利滋大伏龍井旣經前臣開煮滇人稱便而今何不議開以佐懸釜之用臺臣桑梓關切耳目旣眞據所條議可以佐滇者亦無以先此至於遐方險遠法网久疎貪墨暴橫階之爲禍如多贖鍰加火耗積爲苛政所煎致尢宜申飭以安地方得旨如議申飭行

○南京大內左傍宮災

○升尙寶司少卿徐良彥爲大理寺左寺丞浙江副使姜志禮爲尙寶司少卿

○山東巡撫趙彥參英國公遠族張樞假英國名招黨騷驛遞抗官司包攬津關封占田宅闖入滕邑假旨領兵洗城恐嚇滕民擬戍詔令從重擬所司擬假傳聖旨妖言惑眾律處斬

○工科給事中方有度疏言自遼左發難軍需驛騷竭天下之物力以供一隅今且五年於玆約費內帑金錢以千萬計而加派新餉出之民者每歲四百八十五萬有奇通五年約費二千餘萬百姓敲骨剔髓鬻子賣妻以供誅求年復一年頃見天津督餉戶部右侍郎畢自嚴一疏計每歲山海內外馬步兵十一萬有奇本色折色之費養馬艸料之費海運腳價之費文武將吏班軍匠役人等俸薪廩給雜項之費約共費四百萬兩此就山海一關十萬兵言而款西虜之費卽炤壬戌年例七萬兩不與也此外己未年登萊增水陸兵二萬名天津增水陸兵一萬四千名庚申年京師立振武營增新兵三千三百名辛酉年通州增馬步兵九千八百名壬戌年密雲增車兵一萬名張家灣增新兵六千名京師十六門新招兵八千名毛文龍海上兵二萬名通共兵九萬一千有奇除登萊之兵餉坐支本省加派銀振武營十六門之兵餉坐支京師倉米其餘各處新兵每歲又約費九十萬兩不與也此外壬戌年薊鎭舊兵議增餉每年約數萬兩不與也有軍則有操賞之費有養馬之費有修船車之費有各官役俸薪餼廩雜項之費卽如毛文龍海運一項已費腳價五萬兩矣每年約費十餘萬兩不與也自山海關四百萬之外以上各處新兵又每歲約費一百二十萬兩矣合之約五百二十萬兩卽使每歲加派四百八十五萬兩毫釐不虧盡充山海一帶軍需已缺三十五萬兩矣然而不能也今北直加派四十三萬兩免矣山東四十四萬八千兩畱作登萊兵餉並買米運天津矣湖廣七十一萬九千兩廣西六萬兩四川一十二萬兩雲南一萬六千兩俱畱作黔餉用矣總上蠲免畱用外計每歲加派四百八十五萬兩又缺一百七十九萬兩矣至水旱之不時分數之不及臣未暇論也以前浮於加派之外三十五萬兩合今縮於加派之內一百七十九萬兩二項共缺新額二百一十四萬兩又舊額遼東一鎭每年邊餉該五十二萬兩合應補入則山海一帶每歲實缺餉一百六十二萬兩矣夫此一百六十二萬也將仍問之民間耶民之生也難矣計天下正供九邊額餉歲入太倉銀庫者約三百四十餘萬今一遼事加派至四百八十五萬比之太倉正供數則倍且餘四矧此外缺餉一百六十二萬則於加派見額數又且溢十之三果由今之道而無變計卽令東奴戀棧長伏穴中不西向遺一矢而我之天下已坐敝矣乞敕戶兵二部打總會計要見見在之兵作何養法見缺之餉作何補法上不病國下不厲民毋待其變而後圖之也上令戶兵二部詳議具奏

○予原任遼陽死難僉事潘宗顏祭一壇仍炤何廷魁等例給予葬謚賜祠名表忠

○壬辰仁孝文皇后忌辰奉先殿行祭禮遣武平伯陳世恩祭長陵

○大學士葉向髙等以皇長女薨逝具疏恭慰聖懷報聞

○吏部尙書張問達七懇允放上慰畱之

○蔭原任大學士孫承宗三男孫銓入監讀書

○川湖總督朱燮元類報總兵李惟新等招降擒斬功次並偵奢寅父子隨水西敗卒走入龍場客仲壩離永寧已二百餘里峭崖插天深洞無底道遠箐深實難輕率官兵以數月無糧又天降大疫死者如林洪水大發沿江居民漂流不可勝計只得分布各將據險固守相機擒剿遲速殊難豫定章下該部

○戶科都給事中尹同臯以各鎭討餉之疏充滿公車皆因逋賦數多請嚴考成之法言考成見例凡本年銀兩欠一分者州縣印糧官住俸督催欠二分三分者降俸二級欠四分五分者降職二級俱戴罪督催欠六分七分者降職二級起送吏部調用欠八分九分者革職爲民然住俸降俸人不介意卽降職督催其官自在其方住俸而借別項錢糧朦朧報完方住升而托个中奧援吹噓顯陟者撫按條上考成疏不曰除某官升任免究則曰除某官革任丁憂事故免究是考成𨿽設猶未設也自今凡入考成者俱宜加等科算舊住俸者攺降俸舊降俸者攺降一級舊降二級者攺降三級俱赴吏部處分別用其甚者革職爲民𨿽有升任革任丁憂事故等項俱一體究論又以府屬州縣之完欠論府官以布政司屬府州縣之完欠論布政使以各省直之完欠責十三司之開報並以十三司之綜核定十三司之賢否而先年省直撫臣亦有因錢糧不完住俸者今請得而並論詔下所司知之

○癸巳兵部尙書董漢儒覆刑科給事中角�羊學龍疏曰臣部職在軍旅所以整肅將士使之赴矢石而不辭者惟在退有必死之法進有無生之心凡一官半級非軍功不輕授自逃將逗𨖻之誅廢誰復以進死博退生自假官騙餉之門開誰復以核伍淸積蠹臣去年十月間以全遼失陷查逃將以正法請矣如賈祥之矯命募兵激眾要挾管大藩之跋扈藐旨張思任孟淑孔以市魁無賴爲大盜神姦皆奉有煌煌之明旨臣方翹望所司奉行之力今賈祥一名已經定辟其餘原籍承提之衙門率髙閣置之法之不行自臣部始且自有遼事以來借憐才之名爲市恩之地副參遊守不經臣部之推用任憑市棍之營求札付之官自賣札付中軍之外又置中軍卽如張思任孟淑孔者本以市藥丐兒椎埋蕩子渺無衝鋒遏敵之能濫假黃蓋橫金之飾至使劘牙吮血侵官奪民卽令速置上刑嚴行籍沒豈爲苛哉自今以後一切談天說劍以口舌作韜鈐者各督撫諸臣必宜愼重札付不得屑越釀害上謂管大藩已有屢旨余依議行

○升狹西按察使徐云逵爲山西右布政使備兵代州

○甲午上視朝

○升兵部郎中惲厥初爲浙江副使

○升延綏寧塞管遊擊將軍事嶽維官爲薊鎭太平路參將大同靖虜堡守備苗嘉潤爲薊鎭三屯右營遊擊將軍延綏柳樹澗守備劉朝奉爲甘肅髙臺堡遊擊將軍湖廣靖州守備陳堯道爲雲南武尋遊擊將軍

○巡按貴州禦史侯恂疏言逆酋憑險負固我徵兵轉餉猝未得其要領以勾連黨與實有爲之狐兔者故必滇兵下盤江以斷賊之臂川兵出遵義以扼賊之吭粵兵進泗城以衝賊之脇此全局也至目前急著一在屯六廣六廣者大方之正路期會未齊不宜輕進法當於乾溝札佐等處分兵截守部署大軍直逼六廣使賊火煙地租半無所收而因以相機搗剿則坐困之道也一在淸上衛普安久陷安莊一帶危同朝露然李希堯沙學輩麼﹤麻骨﹥小醜得一大帥鼓行而前不走則就縛耳而因以駐鎭其間接引滇粵之師三面環攻則立蹙之計也一在守烏江遵義咽喉之地黔督節制所不能及是川黔分而水藺合也故必守烏江近以招徠宅溪散賊黨遠以連合緩陽白羊諸軍斷賊路而因以進沙溪瞰大方爲六廣之策應使賊首尾受擊則衡決之象也而用兵計必需餉兼必需米皇上動念危黔發帑者再又以楚賦益之何敢復言乏餉然楚旣難於徵角�羊黔安望其接濟則終憂餉也黔本乏米計惟徼惠楚之南漕然不得楚夫飛挽不前楚旣愛力役之徵黔安收粟米之用則終憂米也乞敕蜀督及滇粵撫臣共奮同舟申明功罪一體之令並敕楚撫刻催黔餉湖南湖北原派夫役炤數督發尢望嚴敕黔中督撫乘時圖賊克終黔局詔如議行與督撫鎭各官悉心料理黔餉著楚撫上緊處給其軍前進止俱聽相機便宜行

○巡按貴州禦史侯恂題爲黔事未結黔督黔撫輒思卸擔乞嚴旨立敕二臣矢志圖賊以奠封疆得旨督撫職任封疆如何輒思卸擔王三善離任著巡按卽參來究處楊述中著盡心任事不得言去朝廷法度違的重治不饒

○以薊鎭墻子嶺提調白應時添注貴州都司僉事

○丙申升江西廣信府知府蔣如奇爲福建副使分守建南

○遣太常寺少卿暴謙貞賫敕旌獎韓莊王妃董氏及韓王亶眷節孝

○命錦衣衛指揮僉事項俊卿赴山海關聽督師輔臣孫承宗酌用先是承宗布置東事以夷官副總兵王世忠統兵三千駐廣寧依虎酋部夷易其糧料招攜灰嶺魚皮金白諸部以散賊黨而世忠願以俊卿爲佐部覆以爲可遂從之

○予原任南贛巡撫僉都禦史錢桓祭一壇仍給四品半葬

○丁酉升山東運糧把總張應麒爲浙江都司僉書宣府柴溝堡守備方裕昆爲山西行都司僉書

○巡按貴州禦史侯恂疏糾淸平參將金章觀望違限及馬倫張琳募兵侵餉詔下金章於監軍禦史提問馬倫等仍會同督臣查追

○交酋犯順廣西撫臣何士晉督率官兵屢敗之捷聞上命所司量行錄敍

○戊戌升江西巡撫坐營鄭夢熊爲山東都司僉書

○予贈太僕寺少卿沈裕祭一壇

○己亥大學士史繼偕復具疏引疾詔許給驛歸仍加少保蔭一子爲中書舍人並賜銀幣遣官護行

○升常徳府推官彭萬里爲湖廣按察司僉事贊畫總督軍前

○都察院覆議雲南萬里遐荒人情厭避以按差準作二差報可

○加雲南右布政使謝存仁爲左布政使仍巡洱海

○差刑部河南司主事閔謹往關內山西司主事石維嶽往關外狹西司主事汪喬年往江南山東司主事雷起龍往江北各審決

○庚子巡視京營給事中彭汝楠等疏陳捕務一曰省馬匹捕營軍額一萬一千馬五千餘匹此五千匹者不聞操練皆各衙門縉紳書辦借用合無量減其半畱若干爲哨把下夜番役捕緝之用兵部堂司及該提督歲將中軍把總應用大小馬各量存若干匹其餘悉行裁革每歲但存一千匹便可省公帑萬餘金一曰選番役捕營番役向無額設卽以哨把充之月糧一石於各軍無異而角�羊比則獨居其苦諸軍百計求脫又有一種土番驀地鉆充生事誆錢無所不至宜炤州縣捕例額設軍番城內外各總分別繁簡多者二十名少者十五名參將中軍舊無番役各量設十名爲不時協捕之用除額糧一石外每名月給工食銀六錢以稍優其勞其銀卽於裁革馬錢內支給一曰重夫哨捕軍獨兩掖四哨設有夫哨一千二百名月加行糧四斗五升例用善射者充之無柰鉆充滋多化爲袖手之長班宜令該部會同臣等公同揀選必六矢中三年力精壯者方準充役否則革去而又核其住址年貌疤痣籍之於冊以待不時點驗一曰嚴查核京軍虛冒捕營爲尢甚欲淸虛冒莫如勤查點每月初六日不論上下班悉聽兵部分撥將軍教場等處俟巡視科道督班員外及該提督同日分頭點驗年貌疤痣不合者革去各縉紳水夫菜戶一槪查革撥令還營以充守哨之用一曰信賞罰該提督參將中軍果能設有方略捕獲劇盜各把總該管地方有能捉獲彊盜五起以上竊盜十起以上者聽臣等據實題敍卽與升遷其怠玩不謹者並聽不時參處年終舉劾卽以一年之內通計有無捕賊曾否縱盜直書起數分別功罪奏請處分該部應升應革宜炤實迹迅速處分一曰肅夜禁數載以前長安道上向夜人迹稀少呼哨梆鈴之聲不絕於耳尙有騎馬下夜者今宜申明舊制更靜以後無故夜行者一槪拘拏送鋪各委官把巡人役有馬者務要擺馬遊巡無馬者擊梆傳哨炤派信地嚴加防緝該參將把總務要常川下夜查炤其有巡緝嚴謹地方經年無事者功更倍於事發收捕之人一曰淸捕害每遇獲賊該把總聽憑番役通同賊口攀東指西槪行拘訊拷問甚慘應嚴行申飭以後各該總捕獲眞盜須登時面審立摘口詞具由申報不許展轉攀誣如有株連無辜逆刑拷打者該把總並番役參送法司追贓依律究擬部覆得旨捕務委宜整頓這所奏深中積獘俱依擬行

○辛丑孝安皇后忌辰遣武進伯朱自洪祭昭陵

○禮部上進光宗貞皇帝實錄儀注一前一日設表案於皇極門內陛之東設實錄案於丹墀中教坊司設中和韶樂於皇極門及設大樂於金水橋北設表亭寶輿香亭於史館前是日早錦衣衛設鹵簿大駕如常儀五鼓文武百官具朝服於皇極門外東西侍立監修總裁纂修等官具朝服至館前監修官捧表置表亭中纂修官捧實錄置寶輿中鴻臚寺官導迎實錄寶輿香亭用鼓樂傘蓋由會極門下階至橋南由中道行表亭監修總裁等官後隨由二橋行至皇極門丹墀案前監修捧表由東玉階升置於表案由東北邊下纂修官捧實錄置於案樂止寶輿香亭鼓樂傘蓋俱退候上具衮冕服禦皇極門內殿內臣傳開門鴻臚寺堂上官跪奏執事官行禮贊行五拜三叩頭訖鴻臚寺堂上官跪奏請升殿導駕官站定樂作上禦內殿坐定樂止錦衣衛傳鳴鞭鳴罷監修總裁等官入班鴻臚寺鳴贊贊進實錄樂作序班舉實錄案以次由中道升至殿門外上興序班舉實錄案由中門入置於殿中樂止班首由左門入跪於案前贊跪總裁等官皆跪樂作內侍官奉實錄案入內上復座樂止贊俯伏班首及總裁等官皆俯伏樂作興平身樂止班首復位贊鞠躬樂作贊四拜興平身樂止贊進表樂作序班舉案置於殿中樂止贊宣表贊眾官皆跪鴻臚寺堂上官宣表訖贊俯伏興贊鞠躬樂作四拜興平身樂止進實錄官退於東班侍立贊排班文武百官入班贊班齊贊跪鴻臚寺官致詞云文武百官某官臣某等恭惟光宗貞皇帝神功聖徳纂入成書光華萬世羣臣歡忭禮當慶賀贊俯伏樂作贊四拜興平身樂止贊有制史官仍入班贊跪宣制雲光宗貞皇帝功徳配天紀述詳實朕心歡慶與卿等同之宣訖贊俯伏樂作興平身樂止贊搢笏鞠躬三舞蹈贊跪山呼萬歲三贊出笏贊俯伏樂作四拜興平身樂止禮畢

○厚任禮部侍郎範醇以大察拾遺被糾其子南京刑部郎中範得志疏參南京禦史王允成把持法司賄庇親屬等事允成亦疏列得志父子貪橫不法南北臺省諸臣謂得志借題欲翻察典交章劾得志疏俱下部院看議部院擬得志炤不謹例冠帶間住從之

○刑科給事中角�羊學龍疏糾禮部侍郎範醇敬及其子南京刑部郎中範得志工部尙書鐘羽正南京戶部侍郎於仕廉候補兵部主事盧承業得旨範得志已有屢旨鐘羽正於仕廉素有品望不得輕言

○南京兵部右侍郎徐養量疏辭新命不允

○壬寅升少詹事駱從宇爲禮部右侍郎左庶子趙秉忠張瑞圖爲少詹事司業蔡毅中爲右諭徳充纂修官

○命翰林院編修侯恪簡討丁乾學教習內書堂

○升戶部雲南司主事田時春爲本司郎中管京糧廳

○調江西淸軍副使黃元會爲提學副使

○命錦衣衛副千戶李國棟爲本衛指揮同知

○升界嶺口守備曹應奎爲都司僉書炤舊管事

○癸卯中元節遣侯薛濂徐錫胤張國彥顧大禮陳光裕伯施壯猷趙祖芳吳遵周張嘉猷郭邦棟陳世恩祭長陵獻陵景陵裕陵茂陵泰陵康陵永陵昭陵定陵慶陵遣錦衣衛都督同知王椿祭恭仁康定景皇帝都指揮使侯昌國祭哀衝莊敬二太子陵園

○屯田太僕寺卿董應舉以屯麥已收苦無處置謂西北軍士俱喜麥麵且各處亦有運船交兌亦易但水陸運費亦當並議如關上召買卽以麥交割召買官不領其銀聽其以海船領運如給兌通州軍兵卽以麥交割通州道差官聽其以河務剝船領運如兌給密雲卽以麥交密雲差官聽其以穵運廳剝船轉運如薊如津亦莫不然屯官不過交割上船明白取彼印領報臣及報發運發餉衙門轉報戶部核其省餉之數報聞庶屯效有據臣亦不致以屯官兼角�羊戶之苦也其最便者莫如卽以葛沽兵二千與臣春耕可借浚築之役秋收可資搬運之功洪水暴漲更可藉其護堤之力所收麥米可抵月糧萬石之麥人給二三百數日可了不徒久頓於曬場一年所收可抵全餉不待仰給於度支未必無小補也其屯官功罪卽以所領錢糧所收子粒多寡爲據上韙其議命作速酌議具奏

○甲辰監修等官少師兼太子太師英國公張惟賢等進

光宗貞皇帝實錄寶訓上具衮冕服禦皇極門內殿立受上復座受文武百官朝賀

○命戶科給事中蒲秉權巡視庫藏差四川道禦史田珍巡按江西

○準故西寧侯宋光夏男宋裕徳承襲祖爵優給

○革四川建武遊擊哈光顯任回衛

○兵部尙書董漢儒等覆樞輔孫承宗部餉不繼軍士囂噪可虞一疏內稱人馬饑疲霪雨爲祟營房頹塌展轉思逃又有恐故土之勾索寧斬關而出爲夷者臣等相顧驚愕復見按臣彭鯤化疏牛攔山之新兵夜噪而逃者數百狹西之逃兵晝羣而劫者二百寧夏調兵逃者二百餘宣府調兵逃者百七十餘而延綏調兵眾至七百餘人從靑山口投夷矣臣讀未終心膽爲裂當此人情蠢動如疾流赴壑莫知底止惟在生死之間撥轉其去畱之念故住伍者必與以有生之樂逃伍者必繩以立死之誅請懸嚴令以示之凡撫鎭道將及郡邑掌印官擒獲眞正逃兵者審實必斬復懸賞格以示之凡家丁捕獲逃兵及同隊能自相擒捕五逃兵以上者卽時賞銀三十兩然不用恩而專用法法有時窮也關上月餉戶部當卽刻轉輸如數湊發無稽時日遲速之際安危所關𨿽然無米而饑猶可言也今關上之本色不少按月給發者反以易薪夫捧米而稱饑則必與之以何物而後不饑乎則囤貯宜有廒滲漏宜簡蓋毋令仍前露積浥爛粒粒民膏況海運勞費數倍亟宜多方愛惜之矣若運糧委官敢有以土攙和以水灑濕致易壞者聽道廳呈報樞輔按法處治得旨逃兵依議處置糧餉著作速給發運米是否攙和浥爛如何不行支給都著該管查明酌處

○調寧夏副總兵沈勛於涼州升都司僉書沈繼先爲薊鎭沈陽遊擊將軍四川土司羅乾象爲建武遊擊將軍

○刑科都給事中曾汝召言張差一案畢竟發姦爲是風癲爲非移宮一事畢竟移宮爲是順從爲非至經撫一案喪師失地同抱頭鼠竄又同則經撫同罪爲是分左右袒者爲非信史筆削弗可輕也臣叨廁言路凡事可言而見在刑垣刑之中不中尢關職掌皇上立枷假印諸姦及迅斬彊寇若干輿論稱快豺狼畏懾矣顧立枷之法間一行之如假印者可耳以三木囊頭立於通衢之側勒限三月未有不自斃者較之斬絞登時處決尙多苦楚刑亦極矣倘巨璫宵壬欲巧借立枷以洩其睚眥之忿所傷不小臣願於皇上當雷霆震撼中寓雨露施生之意立枷之刑必經法司詳覆不得已而後用之則聖徳如天盡斂五福靈長之祚綿亙萬葉矣得旨這奏內事情俱已有旨立枷原懲大姦非可輕用知道了

○丙午成祖文皇帝忌辰奉先殿行祭禮遣南和伯方一元祭長陵

○命湖廣道禦史馬鳴起提督順天等府學政

○升江西瑞州府知府樓一堂爲本省按察司副使

○降原任戶科給事中叚然江西按察司知事

○會議事例銀兩準以戶七工三分用不必再爭

○刑部等衙門尙書等官孫瑋等具康應干牛維曜李繼業等遼陽失事爰書應干維曜官於遼宜與遼相終始者今遼何在也則均當以失地喪師槪論者惟應干備兵海蓋而渡海潛蹤在應干曰兵盡調矣民盡逃矣然議調之時卽宜議守未逃之先寧不防逃無計畫以保空城獨有顏面以蹈海濱何爲者律以潛蹤避匿例遣難爲應干角�羊矣維曜監軍淸河督戰著傷亦爲失事而所監各將猶或搗剿復官或建功海上皆維曜發縱指示亦可以功贖罪者也應以一杖示警李繼業在遼不聞汗馬而入關有似奔狼一敗之後便抱頭歸裏爲全身計但修城原無戰具傷病執有批詞旣出九死之中姑開一面之网攺擬遣戍似不爲縱至蔡汝賢殺退黃旗一枝已見於報敍疏中使當時再有如汝賢陷陣直前兩相呼應亦足以遏方張無柰奴圍愈厚奔潰忽起扶創入關非得已也再置衝鎭或有可觀有旨姑依擬

○丁未工部尙書鐘羽正復請休致拜疏後卽封印出城得旨慰畱仍責其有負眷倚已而再疏稱疾愈懇乃準回籍調理仍給驛歸

○補禦史洪如鐘於雲南道

○升福建按察司副使髙登龍爲山東布政使司右參政

○山東禹城縣自稱龍潛山人祝延壽言其山有頑石放光月餘中裂出寶劍一口上有三皇神符詣京進獻語多怪誕通政使吳用先驗其劍系新鑄譸張爲幻特﹤鋶﹣釒﹥糾之上命巡城禦史審明角�羊回仍嚴行禁諭有妄言惑眾的參來重處

○己酉

神宗顯皇帝忌辰奉先殿行祭禮遣陽武侯薛濂祭定陵

○補禦史余珹於貴州道

○攺蔭大學士史繼偕長子遵灝中書舍人中男延旭補前蔭

○蔭原任禮部尙書範謙孫炳文入監讀書

○升加銜守備劉超都司僉書管淸平參將事

○兵部尙書董漢儒比例給假送親上謂送親𨿽有舊例但本兵大臣當此將怯兵囂封疆多事之時遽欲求去於心何安著卽出料理部務不得再陳

○戶科給事中陸文獻疏陳戰守之實二言關門米粟價騰而運到之糧驗收非時蓋藏無所率爲霪潦所侵倉廒囷窖之備所宜急講一言海運方患風濤陸行多費腳價灤河一帶可以通舟聞薊撫嶽和聲欲以銀莊柳相度挑浚直達關門計淤塞者不過三十里新開者不過十數里商工估值不致大費宜速舉行一言運艸之議腳值數倍於艸值宜計其道裏分貯近地隨令馬軍漸次馱運一言總兵偏裨而下每月公費許多與夫大小賞操等項亦可量入爲出若節一帥府度可作營房十餘間一言關門十六里邊墻列五大部二十五營將領千餘軍士十萬懦弱者不可不抑退而驍勇者不可不操練一言遼民數十萬入關宜鳩集勇壯教以長技繕以利兵一言胡騎衝突合於楡關以東仿古方田之制而經界之每一區或二百畝或三百畝疏爲深溝巨澮各引鄰近之水相灌注卽以溝澮之土積爲圩塍上下傾友東西纏繞樹以木棘使不得並轡而馳且多掘地坑多設地雷伏而擊之自是水利興則耕獲便卽以遼民受廛受畝並驅營兵之孱弱者歸農得旨酌行之

○刑科都給事中曾汝召疏言國家自兵興以來添設官員不知凡幾冒破錢糧不知凡幾登萊海國也駭浪驚濤拍天蔽日奴卽凶悍捨鞍馬而爭衡於舟楫𨿽至愚不爲則登萊巡撫撤之可矣非輕視登萊也擇一才望道臣鎭守而以驍勇參將佐之養兵五千使之日加訓練時行偵探聽調遣於東首撫臣登萊可保無事矣天津去海口百二十里冒險深入兵家所忌奴未必來我亦不必慮也惟是鎖鑰東南以壯聲援提備亦不可少而彈丸之地兩建牙鉞廣設道府將官所費甚多則督餉部院與天津巡撫宜歸並爲一僅畱才望道臣二員鎭守其間而分山海總兵一員帶兵一萬住牧其地使之日加訓練受成於樞輔則天津亦可帖然矣山海內拱神京外捍夷虜最喫緊處而官與兵云屯蝟集毋論米珠薪桂供給甚難而地窄而稠展布無所宜簡精兵五萬付一謀勇出眾總兵領之別選副參遊守十員各分授五千使之擇地而練總兵官按季逐營閱視賞不嫌踰等而罰不嫌加密又分山海總兵一員駐永平地方帶兵一萬與永平道加意訓練而受成於樞輔則山海與永平亦可保無事矣至經撫位望不甚相懸語言文字之間動作疾趨之細皆足以招嫌隙而費揣摩今裁去經略獨用撫臣似不如擇一撫臣加以經略俾一意經營專精撫練駐節巖關間巡行天津永平兩處而稽其勤惰行其賞罰與薊遼總督相爲唇齒尢爲得策其贊畫諸人但有虛糜全無實用亟宜擯斥毋使其徒爲螟螣蟊賊爾也疏下所司

○鑄給巡視布花關防先是六科輪差各私刻一木關防至是鑄給從禮科都給事中成明樞之請也

○辛亥上視朝

○以實錄成加恩監修公張惟賢加太保蔭一子入監讀書總裁輔臣葉向髙加特進光祿大夫上柱國兼支尙書俸蔭一子尙寶司司丞韓爌加特進光祿大夫兼支尙書俸蔭一子中書舍人何宗彥史繼偕孫承宗加少傅兼太子太傅蔭一子入監讀書朱國禎朱延禧顧秉謙加太子太保兼文淵閣大學士蔭一子入監讀書俱炤新銜給與應待誥命惟賢向髙等各疏辭免上優旨答之不允所辭獨向髙準攺上柱國爲左柱國

○以實錄成加恩副總裁林堯兪加太子少保鄭以偉加俸一級周如磐加太子賓客錢象坤加二品服俸纂修官周炳謨張鼐各加太子賓客二品服俸董其昌升禮部右侍郎兼翰林院侍讀學士協理詹事府事來宗道等各加俸一級

○大理寺少卿範濟世引疾許之

○升右通政劉憲寵爲南京太僕寺卿河南右布政使王豫立爲南京光祿寺卿

○升山東布政使司右參議孫國禎爲福建按察寺副使

○命誠意伯男劉孔昭承襲祖爵

○贈原任南京兵部尙書孫礦太子太保孫如濂準繼嗣承蔭入監讀書○兵科給事中周之綱疏陳安攘大計一言會推總兵僅修畫題故事今後各邊大將與內外副將俱每季匯開履歷冊一本送至本科如文官之有賢否冊者或可藉此平時采訪覽識姓字及臨時總兵缺出本司將應推職名查炤舊規開送會議若不公不當本垣於僉題之時得執議另推可也一言郵政凡牌符自內出者或奉某差或差某人爲某事非駕司塡寫明白則本科不任受或有遠年或有買托一槪收抹明登簿籍自外入者如各鎭總兵之差官紛紜四出諸王府內守備之差遣假借無憑偵其故在各鎭凡一秉鉞卽濫請以出及徇情送借又濫假以入至王府之執符驗則曰給之撫按符驗之易勘合則曰姑準換給內監之用夫馬動至數百出京之執原數藉口傳單皆虛冒也請自今凡撫按總鎭所請牌符若干仍遵往例事竣時存用若干並繳部送科炤數查對至郵符換給傳單濫用皆爲毅行裁減可也一言參遊之推升撫按保題月無虛牘不過據武弁軍民一紙諛詞殊令人可厭以後須查果否應畱間準借寇至雲貴川蜀山海危邊明明規避何可輕徇下其﹤鋶﹣釒﹥於部

○狹西道禦史蔣允儀言國家九邊額餉歲以四百萬計量入爲出各有項款然不能無愆期逋負致有呼庚之虞今山海一關新餉已當舊餉之全合津登等處則又過之問其所以供此者自加派之外皆猥瑣鄙陋直謂之無策可也頃科臣方有度總計出入之數每歲缺餉至一百六十餘萬計臣必先慮此亦何待外角�羊不至飛檄告匱而後知有脫巾之呼哉數日連噪矣津運艤舟以待腳價過此𨿽有價而不運矣登萊報稱奴賊欲以秋間窺關急請帑金十二萬接濟毛帥矣薊遼督撫又以撫賞屇期錢糧不繼請如去年兩次所發二十三萬之數刻期先發矣沓來紛至並足駴目驚心憂在蕭墻謾言拒之門戶而其他黔蜀之皇皇望一飽以滅賊各邊之嗷嗷希半菽以防秋者又似呼號於幾席之外且付之不見不聞如此光景當若何控吁以救目前之急若何規畫以爲久遠之圖豈異人任而計臣所以處此者在楡關則聊以完六月之局也在通州則幸有南來二萬金之錢也在天津登萊等處則束手無以應而且遠追舊欠預擬新徵以爲亦足相當也此卽幸奴之不來而吾已坐困矣況於將利兵之逃而冒其餉兵挾餉之匱而習爲嘩嘩則奉驕止啼養成獷悍遇敵警必不爲我用冒則上下通同做成圈套稍一淸汰復激而爲嘩誰是貔貅盡成豺虎豈惟厝火且在然眉當事旣無遠慮旁觀空切近憂自非皇上毅然決策自爲社稷計則同在漏舟者有載胥及溺而已故目前救急之務如作速厝處固是索炊無米卽從長計議亦屬望汲西江續命之膏似非發帑不可而旣發之後隨下責收於戶兵二部令其悉心協志規畫經久之計若何措餉以就兵之有餘若何簡兵以就餉之不足滿盤打算則九塞並煩區處豈獨一關立定規模卽千百無容罅漏況於億萬萬蓋言理則於今日更無施主殮息之方惟有淸稽節省之法而言治兵於今日亦不在厚集以張虛勢特在簡練以握勝機聞關門大將日親簿書有數月不得至教場者則偏裨以下之材品且未能一一識別而況於卒伍之老壯彊弱者虛冒隱占又孰從而問之卽今各營兵多散逃正可從頭徹尾逐一淸查據見在者時其糗糧嚴加訓練勿復再言召募將日練兵則耳目淸而技力自見兵日就練則於器習而虛僞亦呈去莠所以養苗揚秕而後得糈庶兵精而餉亦省豈非便計然其責成全在道臣何也軍中百計冒餉皆將領身自爲之護痛者孰肯自投刀七而督撫地勢懸隔嚴而不密惟各道聞見眞摘發便倘能不徇情緣不避勞怨洗手滌腸日省月試則蒙蔽盡徹虛冒自淸而督撫持此爲衡以殿最各道孰敢不用命也特在戶兵二部同心共申畫一之法耳嗟乎畿輔近地鎖鑰在堂奧之間門戶於掫爪牙卽腹心之寄如通州之設兵亦以其地爲京師第一重保障耳今三標營則九千人矣振威營又六千人矣月食折色餉且二萬金以歲計之當二十四萬金而本色不與焉此兵之果否精銳足備緩急臣不得而知但其坐食厚餼而無邊塞之苦寒安處郊圻不當山海之危險特以半月缺餉遂起而羣噪彼獨不見近日營軍之榜樣暋不畏死乎蓋年來法紀淩夷人心縱肆卽如說謊騙官之徐大鵬已報題參而猶有談天獻劍之祝延壽私揭保舉之陳良策方經拏問而更有賴糧誣奏之鹿之鱗魍魎晝見與天鼓豬妖並稱怪事長此安窮是目下處分固難苟且結局而向後措置又奚容因仍釀患也若夫災祲屢告偏在近郊天心仁愛想亦有獨鐘於此者各官之恪修職業邊防之加意料理此特平常本分之事何足挽回天變惟是人主一言庶幾熒惑退舍耳今中外人情所共仰者莫不謂內降之當嚴內操之宜罷陵工束手非所以展孝思直臣久廢非所以光聖徳至於東南杼軸已空又重以只遜之加派金吾冒濫已極更加以非例之襲封此數端者實足以蝕陰陽而於象緯聖心第一轉移天心無不順應若區區修禳之空文安能以格玄穹也抑臣更有所未解者當此東西交訌餉匱兵囂之日正當事諸臣臥薪嘗膽之時司馬何官乃不借子房之箸而陳令伯之情也夫董漢儒固所稱揚歷邊疆急公任事者何以一入中樞盡損夙望屢經彈射陽爲不聞今事急而求弛擔豈曰臣有母在此身未敢許人抑亦自量其伎倆已窮此席終難穩據則漢儒之自爲計卽所以爲皇上之封疆計不然力尙能肩意欲自便則爲辜恩心實欲畱口謾言去則爲罔上甚哉巧避目前之重負而預圖他日之要津則爲姦期更何逃於斧鉞也得旨兵餉已有屢旨該部官如何不急行議處著作速奏來封疆多事全賴本兵料理豈得屢屢侵及以致藉口求去蔣允儀不請事體姑不究董漢儒卽出視事不得以人言托辭推委致誤大計該部知道

○巡按直隸監察禦史潘云翼言天下之安危僅視楡關一綫而關門之安危獨系樞輔一身頃自關撫閻鳴泰輕躁寡謀貪殘多穢爲公論不容而去臣時摘其關門顯著之迹物議沸騰之狀以聞其參論𨿽不自臣始而臣乃聞見最眞且職掌攸系者然非第論鳴泰也所以畱樞輔也非第論鳴泰不職之事亦大半述樞輔告戒之文政以樞輔每涕泣而道者未常不和於鳴泰惟恐鳴泰恣意而行者有所不和於樞輔耳不觀其請撤之﹤鋶﹣釒﹥肺肝可見乃瀕去之日猶自大言欺人而都門遂有爲之角�羊嘲者曰樞輔月餉虧缺一﹤鋶﹣釒﹥帶有邊人相顧數語謂天下彊加以不和之名而曾不能畱一無罪之撫臣夫撫臣何罪不職卽其罪耳若待其如舊經舊撫之罪而參之則已晚矣且樞輔亦何常畱撫臣哉而都門遂有藉爲口實焉臣以樞輔引邊人相謂之言蓋有深意臣又何敢置喙昨復閱樞輔邊患方殷一疏則其請餉之心愈苦而詞愈迫臣讀一過爲之不遑寧處者久之然中朝催督餉務各有章疏而樞輔責備多詞自有專指乃於舊撫不和之說復三致意焉且中引北人用北人西人用西人之語臣甚異之果如是言是從方隅起見不從封疆起見而用人者反爲無權矣關門何地關撫何官而輒有此論臣豈可無說而處於此夫向之會推關撫也臣時尙在巡歷未與其事然曾有邊備當嚴朝議當酌一疏內言及推用關撫之事卽謂不宜有東西南北之見云且謂在今日堪爲撫在異日堪爲經在今日爲樞輔同心匡濟之人在異日爲樞輔接手榰定之用諸語無非欲其得人耳時於邸報中見會推之先徧加咨訪冢臣蓋愼重其事若此此而可容一私見否又見會推之後奉旨詰問皇上復愼重其人若此此可容一私見否及共舉今撫張鳳翼推用也科臣尹同臯輒有所見曾明言於朝未與畫題此而可容一私見否藉曰西北各用其人以爲厚桑梓則楡關固危地他人方聞風卻步果爲篤厚維桑之地耶以爲用私人則關撫固危官他人方日冀卸肩果爲汲引私人之官耶且鳳翼表表於畿輔參藩中事業正未可量而固以關撫私之無論非法亦非情矣彼鳴泰不云乎楡關虎口人皆卻步甚且有以推舉爲修怨則以抨彈爲修徳可知鳴泰旣如是言而人言又何足論哉至於向來東事之壞全在不和樞輔方雅志和衷以共圖輯寧東土者知有所創懲久矣然而不和亦自有辯在昔經撫不和止爭戰與守兩著耳今樞輔與鳴泰其心事原自霄壤而作用又且枘鑿樞輔卽欲避不和之名而鳴泰實有不能和且不欲和者若鳴泰而可與和者又何爲乎於樞輔病請之日輒以贅請耶況臣參鳴泰者原不論其和與不和也今樞輔旣謂常出一語曰不和則爲樞輔驅不和者誠過矣樞輔旣述邊人之言以爲無罪之撫臣則條劾撫臣以去者實罪矣臣又何說焉嗟嗟自有東事以來歷數西人其捐軀盡瘁於封疆者不知凡幾如授命於經略仗節於巡方殉難於參藩引義於司臬以及監軍之死綏嬰守之殺身其忠貞義烈眞足動天地而泣鬼神喪奴魂而寒逆膽至夫統三軍率一旅斷脰決胸而塗肝漢腦者指尙不勝屈也視他人降者降逃者逃觀望之不前而奔北之恐後孰爲可恨孰爲可傷孰足以示懲而孰足以示勸是西人之於東事亦苦矣哉今一旦關撫乏人偶徼意外之旨仍用及於西人卽皇上揆畱眷念與諸臣誘掖獎率猶懼於虎口狼封無能得一當以展布其四體而固有人焉猜疑之訾議之其將有幸乎幸樞輔憂深慮遠杜漸防微預指人言而剖示之今撫臣旣以到任共事有人肝膽相向形骸可捐心志若投人言俱謬樞輔又不云乎凡可爲地方計者臣亦不難傾竭心膽爲撫臣商確稍有間暇準臣歸裏自非然者恐輔臣之息肩尙無期也惟是目前關軍月糧不繼士卒在在思逃兼之向來霪雨爲災營房處處報圯彼樞輔一身耳方爲之憂天時復爲之修人事方爲枵腹之諸軍以計餉復爲露處之士卒以營居方一心以接濟歸赴之遼民復一心以招撫奔逃之眾旅諸臣試設身其地而皇上誠注念其間眞有一刻不容釋然於東顧之憂而諸臣又何漠然於同舟之濟耶臣艸疏畢接有鎭臣馬世龍一揭開報逃亡軍數復閱撫臣報代一疏並悉關門情形大抵軍士旣若月糧不繼復苦露處無棲則營房邊城尢爲當務之急而道臣袁崇煥昨申詳樞輔稱摉括關上罄諸一切始完五月之餉可謂空乏之極矣更望皇上垂念關門一時艱苦備至量發帑銀五萬兩角�羊運山海以優卹諸軍以補助修築語曰惠不在多寡在當其可施不在厚薄在及其�政今日之謂也得旨山海巡撫原出廷推朕愼重簡用一秉至公有妄行猜議的必當重處輔臣身任封疆殫忠竭力期於共濟朕已悉知不必煩言糧餉已有旨著九卿科道官會議仍著該部作速措角�羊不得漫視

○甲寅夜一更西南方有流星靑白色尾迹有光起自大角星西北行入上臺星後有二小星隨之

○巡撫登萊右僉都禦史袁可立言今二月內總兵沈有容執有生員金應魁賫到奴酋僞授世襲總兵駐復州劉興祚卽劉愛塔密稟一紙內稱彼欲反正內應以報中國因求臣免死加銜牌票臣念遼陽以納降陷城廣寧以叛官誘敗興祚之言未可憑信又思因間用間實兵家妙用隨於二月二十三日寫免死票一紙加銜札付一張移付沈總兵轉給金應魁先往沈總兵於三月十三日率兵出海相機接應去訖其後續接塘報皆云愛塔於七月來歸也奴四月間以金州近海盡趕人民退處復州以王丙之故致奴覺察將愛塔並李永芳長子械而去殺其弟劉興仁曁王丙闔城屠戮所未盡者悉趕而東且並永寧蓋州俱行趕徙而四衛已空其三沿海四百餘里之地奴盡棄之而不敢據所餘者西虜千人而已當此時也乘寧前駐防之眾朝鮮助兵之初大兵出關東下旅順犄角夾攻宣川擁鮮眾而應恢復之功似有可圖者但謀貴萬全兵須審勢知彼知己能爲可勝是又當愼圖之耳得旨據奏逆奴情形已多離叛攻守機宜還加詳愼著該部酌議具奏

○詔以太監王體乾宋晉魏進忠等靑宮舊勞梁棟等王朝忠等均著勤愼將原蔭錦衣揮使揮同揮僉正千戶百戶等官炤先年黃錦王本馮保例俱準世襲凡十二人奉聖夫人客氏奉侍年久宜加殊恩示酬伊子原蔭錦衣揮僉侯國興特準世襲給與誥命兵部尙書董漢儒等疏奏臣部邦政條例一款凡武職非軍功不準世襲又查得皇親及內官家人傳奉升職及保升職級者襲替俱減革又內外文武子弟人等非徵戰軍功以技藝勤勞傳乞升者襲替之日查革惟皇親官員子孫原奉欽依有世襲字樣者許襲一輩煌煌祖制載在會典所以愼名器杜冒濫誠世世率由之舊章也皇祖朝先臣李化龍郭子章江鐸以平播州之功而世蔭葉夢熊梅國禎以復寧夏之功而世蔭李汶田樂以拓松山之功而世蔭始得錦衣指揮使或僉事其他千百戶之世及必其禦虜俘斬奏勘大捷者也非是不及矣儻一濫及則爲勛臣後者且訝世襲爲不足重而皇上將來之所以酬軍功者不窮於無可加乎臣竊意諸承蔭者於祖制有所未諳不難冒幹恩澤皇上亦第見其勤勞可嘉或未深繹祖制之何如耳然臣部則知有職掌而已臣部之職掌則按之大明會典與邦政條例而已安敢墮職掌亂舊章招物議而因貽皇上以愆忘之戾哉若先年黃錦等事例臣部徧尋冊籍無考然邦政條例一書系萬曆三十八年六月內奉皇祖明旨著爲令甲者懸之象魏無容遷就況錦等弟侄之後今亦無列銜錦衣者則亦可以角�羊諸內臣之惑矣伏祈聖明深慮收回成命庶祖制無紊而臣部之職掌以明矣得旨加恩蔭襲俱系先朝已行何云無例還遵敕諭作速覆行吏科都給事中程注等河南道掌道事禦史汪泗論等各具公疏言世蔭非例舊制宜遵兵科給事中朱大典周之綱禦史宋師襄胡良機另疏諫止俱不從其略云黃錦一事查炤兵部成案止以緝捕有勞蔭弟侄一人卽嘉隆聞見紀等書並不開列世襲之文見今錦衣衛冊籍亦迄不聞有黃錦子孫可覆閱也皇上試思祖宗禦極以來其間中涓褓母小心勤愼勞績茂著者若而人甚之威福縱恣太阿旁竊者又若而人使人人叨意外之恩而冒世官之賞將貂璫盈座而金吾一片地盡爲婦寺之餘胤所盤據矣不幾令武功人人無色而勞臣解體也哉方今遼陽淪沒黔蜀頻危其間健兒猛士間關百戰身膏沙漠血化靑燐者不知幾許𨿽廟堂不靳卹典旌忠然而姓名得達於宸聰恩綸得延於奕世者特千百中之一二耳今體干等祗日供使令之役從未聞汗馬之勞而令此乳臭豎子一旦累累若若闔門金紫赫奕班行名爵下逮於爛羊崇階反輕於敝褲書之史冊天下後世謂皇上爲何如主其何以風示四方而垂憲萬世也哉故寵以金帛毋寵以官爵願皇上爲若輩計而與其澄汰於後毋寧辭免於今亦願若輩之自爲計使諸璫中有呂彊張承業其人者必叩頭辭免至再至三斷不敢越祖制而幸殊恩當不待臣辭之畢矣得旨所奏非軍功不襲朕知道了各監官亦面奏懇辭但朕念其服勞年久登極以來未曾加恩且有兩朝舊例故查炤補行已有屢旨不必瀆陳

○乙卯南京吏部尙書何熊祥乞侍養許之

○升廣東按察使周光燮爲山東右布政使

○升河南右布政使郭尙友爲本省左布政使

○升山東濟南府知府李天經爲本省按察司副使管理驛傳

○贈原任巡撫遼東都察院右僉都禦史李植兵部右侍郎

○丙辰以進光宗貞皇帝實錄賜監修總裁等官少師兼太子太師英國公張惟賢等宴於禮部著侯吳汝胤尙書張問達等待仍賜監修等官銀幣有差

○以玉牒告成蔭宗人府掌府事駙馬都尉侯拱宸子昌胤入監讀書

○蔭原任禮部右侍郎張一桂長孫瑄補蔭詹事府少詹事黃輝孫士瑜各入監讀書

○調保定龍固關參將仇時鳴爲騎營遊擊

○兵部尙書董漢儒以母病再疏請假不允旋以艱去

○廣東道禦史李玄追糾原任太常寺少卿今削籍姚宗文一閱視之役微議隱剌使熊廷弼不竟其事以致一敗塗地一薦王化貞斷送廣寧一劉國縉爲宗文師盜餉騙官一劉朝行邊爲謀關撫一王猷挑釁西虜爲宗文藏匿一賈繼春優選侍疏爲宗文挑激疏入下部院知之

○江西道禦史霍鍈糾大理寺少卿範濟世言濟世素無剛腸饒有媚骨移宮一事一疏三揭自是邪說橫行是非倒置得旨移宮事已有屢旨範濟世已去何必爭論言官當以國事爲重以後不得瀆陳取究

○江西道禦史田準嘉疏糾南京刑部郎中範得志計翻察典南京禦史張繼孟兵部郎中盧承業撓亂考選科道皆爲淸華南京禦史何負於繼孟而鄙之爲擲至誣同咨爲賄承業一舉人擬授兵曹有何屈抑而咆哮廣眾之中均應懲處疏下部院知之

○命禦史袁化中接管纂修實錄馬鳴起督學順天田珍巡按江西張文熙巡按蘇松等處王祚昌巡視光祿王心一巡按廣西

○戊午戶部尙書陳大道覆查蜀楚兌角�羊錢糧的數查自蜀省發難以來至天啟二年六月終止共發過帑銀九十萬又題畱過湖廣加派三十萬共銀一百二十萬今查帑銀已角�羊到四十五萬兌角�羊到二十萬外有已兌未角�羊二十五萬又已角�羊加派銀一十五萬一千七百二十六兩該未角�羊加派銀一十四萬八千三百七十四兩通共兌角�羊八十萬一千七百二十六兩欠三十九萬八千二百七十四兩近據總督冊開湖廣解過川銀二十八萬一千七百二十六兩尙少一十一萬六千五百四十八兩此天啟二年楚完欠蜀餉之的數也又該臣部黔滇數省交急一﹤鋶﹣釒﹥內實派四川餉銀七十一萬八千一百八十五兩內臣部主事王儀已解帑金六萬兩又該本省原議遼餉銀三十二萬二千九百四十四兩又借南京戶部銀一十萬兩尙欠二十三萬五千二百四十一兩在湖廣遼餉南糧銀內補足當陸續徵解而至今未聞起解者此天啟三年楚完欠蜀餉之的數也但此二十三萬五千二百四十一兩卽系楚加派六十五萬二千之數臣前因黔中告急覆黔城𨿽解實危一﹤鋶﹣釒﹥內有天啟三年原派於湖廣者專付督臣措餉等語恐此時楚迫於黔之功令而或不肯通融分解又未免起黔蜀之爭則乞皇上明諭黔中督撫暫以本年二十三萬與蜀或就中量與一半萬一黔局難結則此後湖廣天啟四年之加派再酌議與黔庶幾兩得耳況蜀黔一體安奢實挾唇齒之勢以逆我顏行蜀今日斬奢之頭而黔且明日制安之死命一轉移而彼此並收其利黔豈其有愛焉嗟乎楚𨿽肅皇帝豊芑之鄕實澤國也軍興以來雞豚俱榷山水盡窮下民髓竭於催科良吏心傷於撫字徒於忠義所激惴惴皇上之寵靈自當勉力以終川黔之役而民亦勞止已不堪言則蜀鄕紳聶世潤等所謂行糧之接濟乞憐彊半亦可銷其未完者正今日通融之急著也得旨湖廣兌畱川餉著差官領敕星馳前去查催給解仍勒限報完其該省原派天啟三年餉銀量撥給四川十萬兩封疆事重督撫官著同心協力通融接濟不得爭執誤事

明熹宗悊皇帝實錄卷之三十六終

明熹宗悊皇帝實錄卷之三十七

天啟三年八月己未朔大學士葉向髙﹤鋶﹣釒﹥奏濫恩宜裁當自臣始其略曰頃者內廷蔭襲言路連章望臣以爭執臣惟爭之於內廷尙難而辭之於自己較易臣若不辭彼內廷諸臣寧不曰輔弼首臣先自冒濫柰何責我曹乎卽皇上以敍勞舊典不欲遽裁然正惟裁於舊典之所有始可禁於舊典之所無也上優詔褒答不允辭

○內使王文進毆殺戴進忠有旨下文進於司禮監以余犯付法司刑部尙書孫瑋等謂情詞各偏顚末難悉況一事而讞柄兩操非所以爲畫一請將文進敕部從公問擬上命遵前旨行

○刑部等衙門尙書孫瑋等會讞黜生莊士元以戚畹鄭餋性辯木商張士新揭內侍劉朝辯盜寶脫罪揭俱士元爲之屬艸且私札往來營求通賂形迹已有明徵坐交結內官及近侍人員律論死奉旨依擬已刑科給事中張鵬云復請窮究受賄之人上令卽便會官處決無致蔓延

○庚申大學士韓爌復﹤鋶﹣釒﹥辭恩命因言前以升祔禮成加恩少傅請如同官何宗彥例移贈本生祖父母上仍命祗受其本生祖父母恩典特允給與不必移

○升吏部左侍郎王舜鼎爲工部尙書

○升河南磁州兵備按察使焦馨爲本省布政使司右布政

○補蔭原任禮部尙書徐學謨孫元嘏入監讀書

○辛酉直隸提學禦史左光斗議以遼生附武淸學定以一等四十名爲廩二等前四十名爲增補廩出貢一如府學例科舉百二十人編號仍用遼字制額除山東一名外約用三人待多士云興仍補四名之例其餘一切舊廩舊增虛僞種種名色槪不準理一以新案爲主所委署學印之劉永茂暫領諸生案冊仍聽吏部議妥除授禮部另給關防其俸薪輿馬亦聽寺院議處俱依議行

○癸亥督理軍務大學士孫承宗以大典加恩具﹤鋶﹣釒﹥辭免上優詔答之不允所辭

○升順天府府丞王惟儉爲大理寺左少卿

○以大名府河捕通判移駐杜勝集兼轄山東等處捕務裁杜勝集巡簡一員

○甲子上視朝

○火星順行犯南斗魁第二星約相離二十餘分火星在上

○乙丑上禦文華殿講讀

○發內帑銀十萬兩充邊關二三月糧餉從大學士葉向髙等請也

○升右諭徳錢龍錫爲詹事府少詹事兼侍讀學士掌南京翰林院事

○差戶部山東司主事王極管新太二倉

○工部尙書王舜鼎﹤鋶﹣釒﹥辭新命不允

○升江西按察司副使林恭章爲雲南布政使司右參政

○丙寅孝康敬皇后忌辰奉先殿行祭禮遣成安伯郭邦棟祭泰陵

○升湖廣按察司僉事李春茂爲雲南布政使司右參議

○貴州道禦史胡良機﹤鋶﹣釒﹥請罷內采愼考選裁徐州總兵召還蕭如薰還主京營事上以徐州總兵聽兵部議余報有旨兵部覆稱徐州舊設參將一員領兵不過千餘昨年因蓮妖嘯聚乃設總兵以鎖鑰淮河護衛陵寢今臺臣以城小議裁但妖氛初殄勢難驟更且近議減兵五千爲三千仍屬蕭如薰訓練無事防盜賊有警設法襲剿俟二三年後地方無虞聽彼中撫按從長酌議復言內操當罷得旨內操已有旨餘如議行

○兵部題郊祀典制合用京營官軍分守信地扈從法駕今距將事之期僅三月時日迫近各官員缺尙未推補卽已推補者多遠不能待請就近酌補庶演習精熟臨時始堪應用議以神機九營佐擊鄭其心升遊擊職銜管神樞八營執事參將事其原推本營參將王家柱卽以原官管神機九營事五軍營火器坐營號頭殷纘纘以原官補本營大號頭其神機一營中軍趙應奎補五軍營火器號頭標兵左營坐營王愼行以原官補神樞營練兵坐營髙鵬項補標兵營左營坐營神機備兵營坐營馬寧遠以原官補神機營大號頭其原任神樞營練兵守備卜應第頂補神機備兵營蓋此三號頭舊例積勞二載經薦數次方議加銜不便驟躐統候明旨臣部各札令欽遵任事報可

○丁卯祭先師孔子遣大學士朱國禎行禮

○大學士葉向髙韓爌四疏控辭加恩

上準辭兼俸余俱勉諭祗承

○升河南開封府知府方道通爲本省按察司副使備兵磁州

○予平江伯陳啟嗣祖母柴氏卹典如例

○準西寧侯男宋裕徳炤例優給

○巡視布花禮科給事中郭興言奏祖宗朝優卹戍卒念其臥甲枕戈賞賜布花以衝寒禦風各省直依期角�羊進以備臨期給散無柰近來有司視爲故事以致賞給愆期至正月才報竣焉布花而名曰冬衣是何取義春溫而始給之將焉用乎以後省直起角�羊令本年九月中全完十月初給散如有未完解省分責令撫按官行查拖欠州縣職名造冊送科許臣等指名參處此外角�羊之期當嚴也又如該部疏云每歲賞過軍丁二十餘萬夫此二十餘萬之數果皆現在而無虛冒者乎臣巡視皇城總計守衛官軍約八千餘名苟求其實大半終歸烏有臣謂戶部宜專委司官一員會同兵部責令各營衛掌印官預造年貌疤記淸冊送部逐隊逐軍細加點查某軍系某營操練某軍在某地方防守必眞正現役軍丁方許給賞若賣放影射納班投閒等獘一槪禁革仍查炤入明會典凡衛所軍士臨賞離伍逃故犯罪革役在臨賞二月以前已有戶丁補役者俱炤舊例扣畱不許濫給此軍丁之實額當淸也其各掌印等官許臣等分別舉剌以昭勸懲得旨軍士冬衣布花乃朝廷優卹徳意所奏起角�羊給散期限該地方官考成參罰並在內專官淸查印官舉劾等事俱嚴加申飭實行該部科巡視各官仍不時查催參奏毋致稽誤

○戊辰

孝慈髙皇后忌辰奉先殿行祭禮

○祭太社太稷遣駙馬侯拱宸恭代

○總督薊遼兵部尙書王象乾以諸虜叩關請撫賞銀兩上出帑金五萬兩命太僕寺發馬價銀十萬兩作速角�羊用余著該部角�羊給太僕寺卿柳佐言臣寺馬價匱詘天啟二年收過三十五萬餘兩放過則六十六萬餘矣天啟三年正月至今八月止收過二十二萬餘兩放過則二十四萬餘矣先是以冏藏如洗嚴禁撫賞那借請已奉部覆著爲令今奉有作速角�羊用之旨幸有買馬帑銀十萬兩見貯在庫上令著作速給發

○吏部覆左副都禦史趙南星疏議巡方濫舉之罰內參浙江巡按禦史張素養所舉姚宗文邵輔忠劉廷元三人皆邪惡朋姦得罪君父南北交章論劾奉旨宣付史館而素養必欲頌其功徳眞大怪事亦由司府之最昏邪者誤之如紹興府知府齊琦名萬事不理入對羣妾出尋酒人狎眤姦吏馮時來通同進賄出諸袖中前按臣欲劾之偶洩其意琦名乃賂有力者居間得免至素養則絕無糾劾之意其他所舉者可知長安師師濟濟公論自明素養其甚者耳其他按臣不奉明禁仍行題薦揭薦之陋習如狹西之髙弘圖山西之徐揚先河東之劉大受宣大之李思啟蔑旨市恩固已不能無罪矣固言二捌月例轉每次當升四人使司道諸臣知官無內外通融遷轉庶不猥自菲薄而可以挽回偏重之獘矣得旨分別罰治如部議張素養奪俸五月髙弘圖等三月齊琦名炤考功浮躁例降一級用余依議行

○巡視南京京營吏科等衙門給事中等官姜習孔等條陳營務一言南京各營皆有操場獨巡邏營無之宜於禦馬場右偏空地建營廳而前卽小教場之餘地可作操場一言水兵弓矢之操必於陸地水兵營教場坐落定淮門沿江原系民田每年各兵醵還租銀時有爭執兼地連沮洳入夏潮漲一望汪洋各衙門閱操暫借關廟前發放每年亦納地租如欲比藝又率而之六營營壘無定奔走不遑該營原有贖房銀兩角�羊部貯庫合查發前銀與教場原主絕買其地攺作操場周圍築埂沿堤裁樹以防傾圮漲淹之患一言近因倭警添募水陸兵二千四百名食糧以久尙無營房船隻器械之備今已撥兵一千名隸操江防守江仍一千四百名分爲水陸二營陸兵宜量添營房四十間水兵宜量添沙唬船二十隻及器械遮陽之屬皆不可缺一言各營止選鋒有官給什物而常伍則自備器械盡是朽鈍查得內府及三山官庫見貯器械頗多日就浥爛合敕兵仗局及巡視九庫科道每營查發數千件遇操給軍操演歇操營官收貯如有損失責令經管陪補一言各營火器𨿽有官給不多皆各軍自備合敕內庫及兵部每營量給雞腳百子鞭鳥嘴等銃若干門每操量給火藥鉛彈若干斤隨時演習又查神機營神槍爲諸藝最今皆常伍演放而選鋒止習雜藝且辰刻領出未刻卽送入內庫演習不常合敕內庫量發若干在營將本營選鋒攺立火器若干隊常川演放一言國初京軍十有餘萬今僅存四萬餘耳見在之數占役買閒求其執矛走陳者不過十之五六而又多羸弱生疏彊半象人塗馬請自今以後各衙門之投充規避者俱以衛冊指名淸出若內廠府第坐營把衛炤依欽定名數除軍牢軍伴之外不得另有輸撥得旨畱京營務要緊這所奏俱依議嚴行各衙門加意振刷不得怠玩

○己巳戶部題霪雨滂沱饑卒無依請發山海帑金上曰糧餉緊急已有旨會議如何不行又不設法措處職掌何在念邊關事重姑準發帑銀十萬兩以後不得再瀆

○庚午上禦經筵

○加山東兗州府知府孫朝肅本省布政使司右參議職銜從巡撫趙彥勘敍軍功也

○贈原任禮部尙書範謙太子少傅

○蔭原任大學士李廷機男啟同中書舍人

○詔奉差官俸薪銀兩準計限扣算過限卽住支

○辛未上視朝

○命福建道禦史彭際遇巡視大工

○壬申貴州總督楊述中巡撫王三善以安酋僞總兵何中蔚等俘獻下法司擬罪孫瑋等具爰書以上中蔚等皆水外各目通判黨受僞官據要衝阻糧道大逆情眞依謀反律詔磔何中蔚何應良陳勝八三人於市宋步玉何年弟宋祖胤丁氏等伏誅

○補禦史李光春於雲南道

○蔭原任四川順慶府死難推官贈光祿寺少卿郭象儀子充先本衛正千戶世襲

○戮逆族佟瑞年佟守仁於西市

○癸酉以中秋節頒賜輔臣葉向髙韓爌何宗彥朱國禎顧秉謙朱延禧等及講官鄭以偉等正字官張邦經等酒膳有差

○予兵部尙書董漢儒母祭一壇仍加祭一壇炤品造葬原任山東巡撫錢士完祭葬如例

○遣大理寺寺丞方大鎭賫敕褒獎蜀王奉銓及本府太平汶川二郡王仍賜奉銓白金文綺地方官建坊以成都之圍捐餉助守也

○甲戌命巡撫山東兵部尙書趙彥回部管事

○升南京祭酒黃儒炳爲禮部右侍郎

○乙亥大學士葉向髙等言朝廷設官各有分職一官一職添注何爲皇上明見及斯屢諭停止該部自當遵奉但近時京堂添注皆起廢諸臣及年深兩司一時輻輳權宜疏通已非得已至於科道年例內轉添注從來已久非自今日該部本內明開舊例有缺升補無缺添注所爲舊例正是從來遵行之成例而非近日擬止之新例也蓋緣科道各官資俸旣深每年二八月推升正閏內外𨿽分總是年例然必先內後外而在內京堂無多現缺只得添注矧自皇上臨禦以來言路﹤鋶﹣釒﹥通額設員缺俱滿總憲趙南星近因申明舊規欲多升轉比之往時需缺倍多如必令候實缺卽延至一年出缺有幾恐前次未升後次復及將何安頓且給事中禦史責任甚重奉職爲難需次推升以待新補不則此淸要雄峻之職各官何難久居等候但揆之事體不無窒礙聖明試一垂察當自洞然知該部例推非敢故違臣等代陳非敢賣聒當亟賜允行謹具揭聞

○起光祿寺少卿呂純如爲順天府府丞

○予原任滕縣知縣今贈太僕寺少卿姬文胤祭一壇建祠享祀死蓮妖之難也

○工科給事中陳爾翼疏陳浙省民窮財盡織造錢糧新派袍叚料價一百一萬五千四百兩有奇原無額辦先後題允畱用如匠班漆木事例及江西協濟等項有六十三萬六千兩有奇尙缺額三十七萬八千五百兩有奇聖恩寬限十八運角�羊進每年二運則每年止缺四萬二千六十兩有奇然此四萬二千餘兩勢不能再派之民間乞

聖明軫念於一十八運之中減數運以蘇民力卽不然或每年暫停一運俟遼平補織民力庶或稍寬一浙中徵募惟東陽義烏等縣之民稍習陣戰禦史鄒復宣亦召募有方其餘邑所應命而集者皆衙蠹市姦掛名募籍約束不嚴屢屢見告銷費錢糧又復無算以後募使決不可輕議一言北新管關南京戶部員外郎賀君恩欲壑難厭剝貨小舠廣不盈一二尺者皆違例徵索料銀遠賈之負鏹歸者亦苛求盤索無已以後榷職決不容不愼上命袍叚炤舊角�羊進賀君恩所司核治之

○山西道禦史吳甡言原任刑部尙書王紀片言定封疆之案執法如山策蹇西歸一身似葉向爲劉朝所構陷今皇上業察朝姦狀與眾共棄夫旣勇於除姦賜環盛典宜從紀始禦史王祚昌亦以爲言並下該部知之

○吏部會推刑部尙書以原任尙書王紀請上傳諭內閣王紀系奉旨回籍官何得輒議起用該司官爲首的重處餘各罰俸大學士葉向髙等言吏部推用各官必酌量才品參稽公論先該本兵員缺朝議有言卽宜推用王紀者以其淸正無私能革蠹獘又歷任督撫練習兵籌且屢經奏薦奉旨下部仰見聖明毫無成心便可及時起用如近日推用尙書李三才例乃該部尙書司官相與商確躊躇累日以爲大臣進退悉自上裁須先奉旨起用方敢遇缺廷推本兵業已有人覆允以俟他缺則可此其一念謹愼之心卽不盡諒於諸臣謂可蒙知於皇上而不謂以此得罪也臣等心知其然何敢不以明告伏望特賜省察果薦牘無私部覆有據賜環出自宸斷臣等何敢市恩至於該司官以舉用奉旨下部之官卽迫於公議仍先覆請未敢輒炤近例徑自推舉兢愼可原當蒙寬宥上以閣臣言吏部司官免究

○予故安鄕伯張世恩祭二壇加祭三壇

○丁丑禮部尙書林堯兪言帶管會同館主客司主事畢自肅呈稱頒賞三衛夷人近五百人戶工兩部銀數千兩衣叚堆積亦各數千其賞有正有補有正補加添總計萬有餘金宜其歡欣領受感恩不暇乃躊躇進退必再三開諭始至賞所銀稍低昂輒欲鬨退叚疋顏色稍暗卽行挑揀衣服入手盡皆拋棄若不知爲朝廷之賜者臣取而視之多朽蠹破壞隨風披裂手不可觸始嘆夷人驕悍固其天性抑誰實藉之口也織造自有額價顧脆惡若此又琉球等國梯山航海而來朝廷嘉勞特賜其正使紅袍金帶從人靴襖等物侈爲異數乃更不堪一寓目豈所以宣皇恩而懷遠夷也哉朵顏諸衛歲歲入貢皆積猾熟夷名爲納貢實則要挾聞此項錢糧每歲給發常累鉅萬展轉侵盜莫可窮詰又有姦商知此等叚絹除賞夷之外無人衣著卽於開市之後減價收買寄頓燕市迨其納期徑取交收如此則姦獘何時可淸夷釁何時可弭也乞敕工部嚴加稽核務求精好一切陋規盡行革除庶四夷戴徳朝廷益尊得旨這賞叚濫惡皆該管官縱容姦獘所致著嚴行申飭及成造衣服都要堅完違的查明究治各夷升賞亦不得濫加

○升刑科都給事中曾汝召爲太常寺少卿禮科左給事中周朝瑞四川道禦史張修徳爲太僕寺少卿河南道禦史馮三元爲大理寺右寺丞

○巡按四川禦史張論疏舉布政使林宰等劾副使繩愆等又疏薦總兵官李維新等劾月�章臘遊擊梅廷和等俱下所司

○論又疏西蜀情形言臣從督臣之未拮據行間幸而斬樊龍張彤等之頭系何若海周鼎等之頸馘魯仲賢羅奇等而殲其徒降安鑾趙國璽等而收爲隸屬近傳樊虎亦死於亂兵趙國璧亦投有降狀矣年餘之內州縣克復夷巢蕩焚蠻洞歸附藺州一帶逆土逆民定者已十之九惟是二賊尙假息遊魂於水西界上稍緩烹刳未報成事此賊酋之情形也東川烏蒙鎭雄各土司皆以前日助賊作梗或觀望騎墻心懷疑懼賊今又恐喝以天討之不貸云烏蒙亦未造反朝廷也要剿他何況於我水西報降於黔復聚兵稱一百八十營札於境外臣料安位母子降服情眞而邦彥等罪重惡極梟音未息今又有報云上司果眞撫每目出銀一萬兩必要並藺俱撫方允等語此各土司之情形也我兵兼用漢土漢兵則烏合柔脆難戰土兵則驕悍文法難施搶掠不得以饑餓而逃搶掠滿載又以轉送而逃口稱缺餉情實要挾且其每每要挾之狀皆在機會可乘之時如成都角�羊圍而不速救重慶重慶復而不速赴江門永寧藺州破而不速擒二賊蓋彼以爲賊擒事完則彼皆無用月餉住支擄掠亦不可行臣所爲每每痛恨而欲生啖之者竟亦無可柰何此兵之情形也聚兵十六萬每日費銀四千兩米二千四百石皆四川百姓點點膏血也且每一路用夫二三萬名或一二萬名每一縣派夫或四五千名或二三千名蟻附不絕攀山緣崖霪霖彌月河水泛溢或夫去而米存或米去而夫存民不得息軍不得食僵僕盈壑非饑死則疫死非溺死則毒死酸目傷心此餉之情形也百姓逃者未復復者無爲棲泊地土荒者未藝藝者無爲牛種今日催餉銀明日催餉米又明日催運夫又明日催器具鬻田產無人貨買矣棄妻子無人收畱矣產盡人亡鬼鄰影弔甚至州縣正佐各官以銀米以運夫憂死病死奔走死愁苦死者近十五六人矣此吏民之情形也夷猓蠻洞千百成羣兵至則降兵退而叛或有矜香火之小仁貪降人之重賄寧忍兵士餓莩不許因食於賊今各路報稱我兵無糧退回蠻賊潛出邀殺夷性反覆小仁害義此蠻民之情形也各軍額餉缺者三年矣番猓縱橫道路斷絕松潘內地逆書騰播總以借餉餉兵戍士枵腹之故耳蓋天啟元年之銀以救省會費盡二年三年之銀以追賊搗巢費盡徒有蠲之名未沾尺寸之惠且不惟不給餉而又以屯糧加派反徵其入何恃不亂乎此邊軍之情形也夫以逆賊之情形同病相憐旣如彼而我軍之情形兵民交詘又如此則今日緩急之數亦略可見矣急之而無銀無米無夫無兵又復募又復調又復派運擾擾不休其誰與我此不能急之大較也緩之而賊首猶在何以稱剿毀其成而怠其終智者不爲此亦不能緩之大較也臣與督臣再三籌畫督臣曰龍場壩離大方止五十里我兵若進水西卽不救奢亦必自防今日者兵力不厚糧餉不集必不可遽進也臣深服其顧慮之長遠皇上誠不視爲可緩之事慨然沛發五十萬金錢以付督臣責其兩三月內了當此事必能系賊首以傳示九邊布告中外若以緩局視之將來變態必不可保惟在皇上與閣部大臣僉謀而蚤斷之耳至於向後事宜復設土司終貽不掉之患攺設流官又恐束縛太急致生他虞且經費不貲尢此時所難或卽以其地屯田布種隸以衛所之官使其襲而替之有土官之遺意而收掌印信黜陟賢否一如內地之制擇其賢者而用之則名位相軋上下相維不費中國一錢不失中國大體或尙可爲也得旨這所奏逆酋土司及兵餉軍民恉形便著該督撫各官相機剿撫調劑安輯早奏平定之績軍餉急須該省題畱及鄰省協兌錢糧催儧給用不得以請帑借口誤事卸責設官屯衛等事著該部從長議覆

○命禦史王心一巡按廣西朱泰禎巡按雲南陸獻明巡按貴州

○四川鎭平堡地震

○南京浙江等道禦史曹汝蘭等言先臣薛蕙效忠

先朝驗封臣徐大相爲乞表章皇上正厭請乞之多大相遂蒙降調乾坤正气不宜抑之闡揚乾坤之正气者亦不宜遐棄於文明之世報已有旨

○順天提學禦史左光斗言先年一月之間遺弓再泣臣與楊漣力爭移宮蓋親見皇上之孤危避宮之卼臲此時宗廟社稷爲重臣等只知有皇上安問其他賴皇上不往乾淸宮取臣疏於慈慶宮睿覽因發閣票微臣始生臣於時寧爲禇遂良不爲許敬宗自分已決旣以宮闈肅淸仰求皇上恩禮選侍仁主義盡一疏見在禦前實與賈繼春揭同日臣奉明旨詰責旋蒙恩宥而選侍恩禮日漸加隆事如是止矣後繼春以借用者挑構不休卒被嚴譴本一事而彊分作兩題本一念而硬坐爲兩袒迨漣去繼春亦去兩人相視不得於言並不得於心比時科臣﹤鋶﹣釒﹥所謂借繼春以攻漣因借繼春以攻繼春者是也至今兩次賜環獨爾遐遺豈

聖明之雨露有私抑人情之愛憎至變而爲繼春者若矣至如範濟世生平端謹不能借人亦不受人借祗緣錯認人言以爲已誤繼春因而剖心自明以謝濟世是繼春方出於借外而濟世又不覺入於借中臣所爲惜繼春並惜濟世也至詞臣文震孟鄭鄤傅經抗論一代之節義增光天子門生元年之國體大損寺臣滿朝薦科臣毛士龍銓臣徐大相在微臣或未識其面而竊想其人或同其事而極髙其義均之殷网之宜速角�羊而漢冕之當亟還者也得旨移宮事情朕已屢諭明白其各官爭辯俱已有旨是非自見何必煩言以後不得瀆奏取究

○順天提學禦史左光斗疏糾南宮教諭李桂芳桂芳徧揭都中反噬學臣語連撫臣張鳳翔鳳翔特﹤鋶﹣釒﹥糾之上以桂芳險橫多端大幹法紀革職行撫按提學官嚴提究問

○朝鮮昭敬王妃金氏疏請本國封典上以屬國廢立關系甚重該部卽看議來說

○禮部尙書林堯兪等覆朝鮮廢立事言朝鮮昭敬王妃金氏疏稱李琿積爲不道淫侈忍虐不孝不仁蒸亂之穢行道掩耳而其罪之尢甚者悖天朝卵翼之恩懷梟獍豺狼之慮陰通奴賊謀我勇夫而李倧無利國攘住之夙心當厭亂樂權之羣願聽其言似若可爲李倧角�羊矣顧李琿朝鮮之君也而皇上朝鮮君之君也該國誠在遐裔李琿誠得罪臣民社稷夫亦豈不可諫正卽不可諫正而必爲社稷山川所不容夫不有普天之共主在一介行李告於闕廷一廢一興誰曰不可而偃然易數十年之舊君奄有三韓之土宇則又不能爲李倧角�羊也外諸臣抒忠發憤有請聲罪致討者禦史田惟嘉也謂必討其罪而當再詰其詳者登萊撫臣袁可立禮科都給事中成明樞也謂不可不討而不可遽討且弗受方貢細核顚末者督餉臣畢自嚴也謂當令毛文龍詰問責以大義察其輿情之向背者關臣潘云翼南臺臣王允成也謂當詰此事只以通奴不通奴爲主琿誠通奴則倧之立非篡也但擅立爲罪耳而責以討奴自洗者禦史遊士任也種種條陳咸有可采乃毛文龍則直謂琿實背徳倧攺其行誅黨惡助叛之臣而赤心天朝矣臣等惟亂臣賊子誅不容朝而況皇上爲天之吏奉天以行遣樓船下瀨之師明示以君臣大分萬古綱常盡執篡逆之徒而誅之此正理也亦正法也毋亦念彼素稱恭順迥異諸夷太祖髙皇帝之處李成桂原有故事向者釜山之役倭奴掃國而來踏平壤而躪丸都我且捐億萬之脂膏分十萬之貔虎而鮮人乃能立國於荊榛瓦礫之間收魂召魄稍復視息彼之依我如孱子之仰慈親一旦絕之而直著其辜令箕封仁賢之遺化蹈污瀦之大釁則聖心所不樂也金氏姑未足據文龍旅寄箕封地主寓公或相爲回護合無敕下臣部會同兵部再遣貞士信臣同毛文龍公集舉國之臣民再四細詢如李琿無悖虐之行通奴之情李倧前主篡立之謀後冒擅立之罪則王法自在誰得而寬如李琿自絕於天親離眾叛忘我卵翼之恩懷梟獍之志李倧前不與篡弒之逆計後自值推戴之公情襲位以來一心中國悉索敝賦用張我軍餼海上新集之師同義士敵愾之憤則參也非篡也但多一擅耳而罪非不赦恩有可加此則俟勘議旣明入告我後當再議之以請聖斷則朝鮮廢立之案庶幾無遁情而天吏之威勸不倒施而錯貸矣得旨廢立大事干系非輕但該國素稱恭順李琿若有通奴事情罪亦難逭爾部還會同兵部計議差官查明定奪

○禮科左給事中周朝瑞請愼擇朝鮮使臣時錦衣衛指揮張道浚疏陳請往朝瑞因以爲言且及前孟養志宣諭不稱職狀章下所司

○戊寅上禦文華殿講讀

○復懷仁王府原封輔國中尉充魚�牙爵祿米炤舊開支先是張差闖宮時充魚�牙越關入京上疏欲東宮遠害申救禦史劉光復恐塞言路遂以越關之罪罪之降爲庶人押發髙墻泰昌元年年六十七矣鳳陽輔臣奏請釋放送還本府至是山西按臣徐揚先以請下禮部覆議謂充魚�牙以贛諫被幽褫情出爲公原非與他宗越關奏擾者同應復其爵祿上是之

○於四川下川南道副使今贈光祿寺卿李繼周祭葬以死樊龍之難也

○升太常寺少卿胡汝政爲右通政戶科給事中羅尙忠爲刑科右給事中

○差戶部浙江司主事倪嘉慶管南新濟陽二倉

○注甘肅總兵董繼舒右軍都督府帶銜

○授大學士葉向髙孫益蓀中書舍人

○四川道禦史張應辰言貴州嬰城死守卒保封疆者原任撫臣李橒按臣史永安也永安已擢用橒亦奉旨議敍而該部未敍也夫橒何如功也安酋數十萬之眾頓城下舉國震虩橒與按臣遇變不驚分兵五門人守一堞自八月至十一月運道斷絕城中糧盡殺人食肉人心洶洶姦宄四起然且以身殉城效死弗去以一片山河還之朝廷眞所謂國士無雙宜與永安一體並擢橒何以獨異耶問誰角�羊圍撫臣王三善也引兵深入巉巖密箐之中三戰三捷斬首萬餘重圍遂角�羊無何臣力已竭一疏有移赴鎭遠交代等語臺省交章今又計斬宋萬化生擒何中蔚等酋仲膽落矣三善所謂觸鋒利劍百死一生者也至如按臣侯恂調兵措餉指授擘畫軍聲因之大振四川按臣張論當成都被圍不拘例限三月�馭棧道中捨車而騎疾馳成都已而觀師納溪督兵重慶復踰城破酋巢皆其發縱指使之力二臣之功亦可並垂不朽者疏入下該部知之

○己卯上禦文華殿講讀

○升河南道禦史盧謙江西道禦史過庭訓爲江西布政使司右參政工科左給事中郭允厚爲湖廣按察司副使戶科給事中陳胤叢爲湖廣布政使司右參議湖廣道禦史林一柱爲廣東布政使司右參議浙江道禦史曹守勛爲狹西按察司僉事

○庚辰憲宗純皇帝忌辰遣武平伯陳世恩祭茂陵

○遣戶部尙書李宗延祭太倉之神

○補蔭原任兵部尙書萬世徳孫煉入監讀書

○予慧妃父範江祭一壇仍炤許成例給葬

○升浙江湖州府知府杜喬林本省副使管屯鹽道

○辛巳上視朝

○總督京營恭順侯吳汝胤等奉旨淸查五軍神樞神機三備兵營各衙門執事等項及三將臺鼓手拉旗看廳看廟教習勛爵應襲勛官等項並大小將領原役軍牢三備兵營原冊開各項執事官軍四千五十四員名今裁去冗役一千六百五十六員名議畱二千三百九十八員名以充各項執事應用三大營原冊開軍牢七千九百九十八名今裁去冗濫三千七百一十四名議畱四千二百八十四名以充各官銀從之用二項共裁去五千三百七十名分發原營操練其二項應畱執事軍牢六千六百八十二名永爲定額得旨依議行

○壬午吏部會推南京吏部尙書正推李三才陪推余懋衡吏部左侍郎正推馮從吾陪推曹於汴上點用懋衡於汴送閣擬票大學士葉向髙等言吏部會推大僚九卿科道各官人無異詞方敢擬議以請每推二員一正一陪俱屬堪任乃官之淺深後先次第就中不無微有分別祖宗朝點用正推從來已久卽我皇上臨禦以來內外大小各官悉用正推惟前次工部尙書點用陪推就近特簡有何猜疑乃外廷煩言不免本官畢竟不安今陪推余懋衡曹於汴俱有品望更無他猜但正推李三才向以耆碩爲左都禦史趙南星所推服馮從吾正色立朝久系輿望二臣官資比陪推俱深會推時在廷諸臣羣以爲首宜登用者也宸裁獨斷宜將順之不遑舊例偶更恐紛囂之無已得旨李三才起用未見任事馮從吾回籍未久且點用出自朕裁不必猜疑卿等還傳示各官不得煩聒著遵旨行

○兵部添設侍郎余懋衡都察院左副都禦史曹於汴各﹤鋶﹣釒﹥請點用正推以免越次不允

○起升右贊善李標爲右諭徳充纂修官

○補給事中陳良訓於戶科補禦史熊則禎河南道李喬侖四川道

○蔭原任南京吏部尙書曾同亨孫賜貴入監讀書

○裁革狹西金縣定遠驛攺設淸水驛於金縣適中處所

○巡撫河南右僉都禦史馮嘉會疏糾援黔南徵都司汪負龍張堯年通判張維嶽守備周嘉兆援遼遊擊彭國器張洪業千總夏鎬等兵過兩河挾騙驛遞折乾馬匹艸料每站至七八十兩打搶居民彊奪酒食拷辱士女諸貪橫不法狀因言甘肅援遼參將蔣一陽遊擊呂承宮千總李昌齡何玙等所過安靜無嘩請敕兵部速行黔遼各督撫分別究處獎拔兵部覆議一陽等紀錄以俟優擢下負龍等於貴州巡按禦史國器等於督師輔臣究治從之

○癸未升禮科都給事中成明樞爲太常寺少卿狹西道禦史馮英四川道禦史張師孟爲太僕寺少卿

○先是禦馬監以郊祀合用五方纓甲等馬天啟元年疏請太僕寺寄養馬二千匹發監調習至是以上親郊催取前馬太僕寺卿柳佐疏爭之言禦馬監及壩大等二十四馬房蓋專備郊祀法駕之用若不用之此時則祖宗設立之意謂何聞壩大等處共馬九百五十餘匹禦馬監有三千餘匹每匹用養軍二十名每歲用軍以數萬計軍糧料豆艸束約費銀十餘萬有奇自萬曆來費朝廷金錢何啻數百萬而不以之供一日之用何也明旨云炤舊例然用禦馬監馬者是宣徳嘉靖時事正所謂舊例也借寄養民馬者是萬曆年間事非舊例也況該監調習壓演又例之所不載乎夫民馬養之百姓借用不過三日百姓所費無幾若發該監必有守候交納之若是累民也不便一民馬系百姓自養臨時調用每匹議給艸料銀一錢若發之調習壓演必遲以月日該監必多請艸料是耗國也不便二年來徵調浩繁民力耗竭京營捕營當給者尙有五千餘匹今若發之該監倘事竣覆久假不歸一旦楡關告急京營缺馬倉皇無措是今日貽之也不便三禦馬監之設祖制如此歷來法駕備用又載在馬政紀而萬曆間開那借民馬之端今遂執以爲例若調習壓演復行之自今不又爲後日之例乎是棄良法而滋新獘不便四乞炤舊例將禦馬監熟習之馬充法駕近侍之用而調來民馬委令府縣管馬官三日前演習調熟以備各衙門騎坐得旨該監原討二千匹姑先送一千匹壓演應用余俟謁陵再行酌量其艸料餵養俱著該監料理不累在外衙門勿得再來執奏

○甲申上禦文華殿講讀

○日講官禮部右侍郎來宗道以妻喪請假詔賜驛及銀幣以歸仍予應得卹典

○升吏部右侍郎鄭以偉爲左侍郎大理寺左少卿王惟儉爲僉都禦史巡撫山東

○先是奴酋姦細劉保獄詞連韓宗功保誅宗功遁至是西城禦史崔奇觀擒之並其子攀桂達子董成俊俱伏誅

○試驗紅夷大銃命戎政衙門收貯炸裂傷死夷目一名選鋒一名著從優給卹

○乙酉秋分祭夜明於夕月壇遣駙馬侯拱宸行禮

○丙戌上禦文華殿講讀

○以右庶子成基命充日講官

○升洗馬成基命爲右春坊右庶子右中允李光元爲右諭徳管理誥敕右贊善李標爲右諭徳充纂修實錄官

○丁亥大學士葉向髙引疾乞骸章凡二十餘上矣仍優詔褒答慰畱之

○南京戶部倉場侍郎於仕廉請告調理許之

○差山東道禦史汪泗論炤刷文卷

○補禦史張訥於浙江道趙延慶湖廣道

○詔加鴻臚寺各官秩銜有差從鴻臚寺卿展自重以登極恩例請也

○南京湖廣道禦史遊鳳翔奏臣閩人也閩自紅夷入犯就彭湖築城脇我互市及中左所登岸被我擒斬數十人乃以講和愚我以回帆拆城緩我今將一年所矣非惟船不回城不拆且來者日多擒我洋船六百餘人日給米督令搬石砌築禮拜寺於城中進足以攻退足以守儼然一敵國矣昔宋理宗時蒙古以玉帶賂呂文徳求置榷場於襄陽城外文徳許之爲請於朝開榷場外通互市內築堡壁由是敵有所守以遏南北之援時出兵哨掠襄樊城外至度宗時蒙古阿木駐馬虎頭山曰若築壘於此以斷宋餉道襄陽可圖也遂城其地未幾而襄陽失東南半壁之天下遂不可支此往事之明鑑也今彭湖盈盈一水去興化一日水程去漳泉二郡只四五十里於此互市而且因山爲城據海爲池可不爲之寒心哉且閩以魚船爲利往浙往粵市溫潮米谷又知幾千萬石今夷據中流魚船不通米價騰貴可虞一也漳泉二府負海居民專以給引通夷爲生往回道經彭湖今格於紅夷內不敢出外不敢歸無籍雄有力之徒不能坐而待斃勢必以通屬夷者轉通紅夷恐從此而內地皆盜可虞二也臣鄕自被倭殘破收復之後凡要害之處皆設武弁欽依與名色相間棋置今不知何故自各道中軍以及名色把總盡攺題爲欽依一省之內增至三十員欽依則必增廩糧柴馬輿皂家丁所占役冒濫又不知若干至各道中軍但每月投文發放無兵可練安用此輩名器太濫供應太繁勢必公私俱困可虞三也又言總兵徐一鳴冒矢石督戰中左所副總兵張嘉策閉城自守不肯應援身不至海上詭言紅夷恭順欺罔舊撫甚有言其通夷必欲遷延以成互市如呂文徳受帶故事者乞敕兵部議處疏下兵部隨覆張嘉策先行革職聽本處撫按提問縱敵觀望不止一嘉策彭湖中左浯嶼銅山各處守汛失事將領並爲查勘其占據情形已奉明旨相機驅剿必不容一日薦居爲腹心之疾是在撫臣督率而力行之至於欽依把總濫名器煩供應臣部方欲遵舊制請停止無容更議也上是之

○巡撫福建右副都禦史南居益疏劾南路副將張嘉策蓄縮不堪所當革任閩海利害惟閩人能請乞於兪咨臯陳文揚二人內推一人代之章下所司

○居益又言入境以來有紅夷船六只見泊風櫃仔隨又有五舟自咬﹤口畱﹥吧來直入風櫃仔共十一隻所擄客商仍舊輪撥修城而後至之夷狀貌愈險比前俛首受命之時局又變矣又據千總陳士瑛稟稱蒙差國洋商黃合興二船往咬﹤口畱﹥吧宣諭至三角嶼遇夷船四隻稱咬﹤口畱﹥吧王已往阿南國去未得回文又髮夾板船五隻直抵彭湖要來互市黃合興力止不允撥番七名將二船同夷船齊進大泥瑛等謁大泥王大泥酋稱咬﹤口畱﹥吧酋各處弔回夾板船要往彭湖若不允市必動干戈蓋阿南卽紅夷國而咬﹤口畱﹥吧大泥皆番種結連情形昭然可睹若是則狡夷之反覆必不可以理諭互市之要求必不可以苟從而彼方依大海波濤之險挾巨銃堅舟之利盤據以築城勾連以內向而我積衰之兵不完之器汪洋澎湃之中一彼一此能操其必勝乎𨿽然覊縻之術已窮天討之誅必加申明大義獎率三軍就見在營寨之兵聊爲戰守之具檄行各道將略抽水兵之精銳五千列艦海上以張渡彭湖聲討之勢仍分布水陸之兵連營信地以爲登岸豖突之防第濱海數千里之長額兵不及二萬額餉僅三十二萬有奇內又奉什一節省二萬二千零角�羊充遼餉柰何免捉襟露肘之虞無已於什一節省之數還其故物以備軍需部覆如所請

○貴州都司僉書黃運淸以解圍敍功新撫臣王三善劾其貪殘不法縱所部軍士摉取鄕紳富戶一槪攫奪又匿所支領倉米縱軍士鼓噪每米一升動勒黃金數兩城中珍奇叚疋少女名姝盡爲運淸及其部下所掠士民爭欲食其肉殺以濟貪罪不容死擬追贓二十萬以濟黔餉從之○先是甘肅巡按禦史髙推疏參狹西左布政使沈演劣狀多款於時演已升順天府尹未任抗疏辯駁甚晰自言以去任時冊報稍遲開罪於推於是禦史田惟嘉糾演返參按臣橫肆無禮左都禦史趙南星言演在狹西按臣髙弘圖則舉之在甘肅按臣髙推則劾之臣等發咨訪有謂其狐裘羔袖者有謂其瑕瑜相半者有謂其寬疏而不簡者一一皆有指據兩按臣見聞不同舉劾互異固不相妨也若謂按臣之彈章皆系捕風捉影之語毫不相涉而以升後投稟之遲爲得罪之由演以方伯入爲京兆居大臣之位而舉動如此卽有可劾之道矣部覆擬沈演降一級用從之○禦史劉璞疏糾冒濫掌詹事府禮部尙書蕭云舉素亦糾拾中人也欲登揆席則玉盌之貯非虛欲久秩宗則飲河之量已滿曷如周應賓王圖﹤鋶﹣釒﹥辭不出气髙可仰也哉又如光祿寺寺丞秦聚奎生平秕颣卽吳江之水亦不能�誰爲綫索遽集於此所宜返俗駕以遂初服者也又如衰老之掛有根宜加銜致仕潦倒之曾用升宜引分自安得旨蕭云舉兩朝講官著有勤勞還著前來供職余著該部議覆

明熹宗實錄卷之三十七終

明熹宗哲皇帝實錄卷之三十八﹝梁本﹞

天啟四年春正月丙辰朔明史槁長興民吳野樵作亂殺知縣石有恆主簿徐可行兩朝從信錄吳野樵爲葉朗生餘黨逃匿廣徳長興交界地方縣官日緝捕之彼仇視其官久矣相傳石知縣族人十二房有所干謁而恨其不從恨忿入野樵夥黨欲甘於石令謀於正月初一日賀正同野樵等到縣放火戕殺一令一簿地方羣起逐之當獲吳野樵王召魁等餘黨逃竄查簡藏庫無恙而獄中惟彊盜皆以出柙去時滿城震動男婦皆有墮城浮水而遁甚至有折筋挫足而殞者眞地方之一奇變也

戊午貴州巡撫王三善以大方餉盡議班師陳其愚輸情於賊私樹嫖焉賊急進我副總兵秦明屏被殺秦佐明祚明突圍出賊勢復張兩朝從信錄是月王師進搗大方奏捷巡撫王三善督同總理魯欽總鎭馬炯監軍道尹伸嶽具仰向日升等各領兵渡渭河賊眾潰散奢社輝安位焚大方老巢竄入火灼堡賊首安邦彥奢寅逃匿織金

己未葉向髙韓爌辭新命

庚申禦史黃尊素言余懋衡曹於忭陪推蒙點相繼拂衣於是劉宗周恬引於先饒位堅請於後此皆數十年之培養老成不可不惜也

熹宗舊紀是月庚申川師入龍場獲奢崇明及其妻子僞官蔡金貴等

癸亥王三善至梅家海賊大至三善獨保一山賊退始至內莊禦史王業浩請補髙祖故南京尙書王華贈謚不許

甲子始日講

乙丑王三善兵敗於鴨池自刎不死擁眾執之不屈遇害初賊僞款至是畢至圍之官軍不相顧遂潰監軍嶽具仰同知方明棟梁思泰守備田有龍並沒三善永城人崇禎初贈兵部尙書蔭錦衣千戶立祠賜祭葬

丁卯戶部右侍郎陳於廷攺吏部禮部右侍郎南師仲爲左侍郎協理詹事府右侍郎溫體仁並佐部兵部右侍郎髙第爲左侍郎太常少卿楊鶴爲右僉都禦史巡撫南贛

前左副都禦史馮從吾爲南京右都禦史

大學士葉向髙等言添注一事祇因皇祖時遷謫過多皇考與皇上盡行收召浮於官勢不得不出於此頃科道屢言將添注遽停夫添注旣停則京堂之壅滯愈甚言者欲令其請政引疾此於政體實爲不平何也諸臣𨿽年力才品不同其遠者皆沈淪摧抑二三十年近以累資而得今諸臣之起不一二年其至九卿八座者僅數人而鄒元標鐘羽正馮從吾輩又不究其用以其所存無幾柰何又生厭薄欲一舉而空之也命仍之

戊辰詹事黃士俊爲禮部右侍郎仍兼侍讀學士協理詹事府少詹事施鳳來爲詹事右庶子兼侍讀林欲楫爲少詹事兼侍讀學士同禮部右侍郎黃立極直經筵

己巳協理詹事府禮部右侍郎黃立極充實錄副總裁右中允楊景辰撰誥敕兩朝從信錄正月以黃立極徐光啟實錄副總裁

庚午少傅兼太子太傅戶部尙書武英殿大學士何宗彥卒宗彥金溪人籍隨州萬曆乙未進士館選授編修歷今官持正屹一見稱於世贈太傅謚文毅

巡按廣西禦史賈毓祥言粵西之患有三曰交夷曰土司曰猺獞見設之兵餉但防猺獞而交夷土司不與焉今交夷擅兵不請襲兵蠶食思陵遷諸土司偪我上石西太平思明侵地計二百七十二村矣水西之變泗城南丹陰通安酋思州不受調猺獞伺掠賓州八寨爲羣盜根株土捨名爲我用實相窺隙宜相度險要增兵防守章下兵部令撫按勘奏

福建道禦史李應昇言今賞罰不明皇上試問罪璫遣而謾書入者何人馬上催而三路敗者何人貪殘激變而遺患黔蜀者何人賄脫盜庫而一网善類者何人卽今劉朝斥死而天下之爲劉朝者甚眾賞罰倒置逆黨漏网毋乃以護紅九之故護風癲以輕封疆之故輕爵蔭上切責其泛兩朝從信錄禦史李應昇補救時事疏曰臣維治天下者必有精華果銳之气以呼吸而通天下則權立而勢尊夫是气者何也賞罰之用是也天下何嘗一日無賞罰而狐鼠有據斧鉞不靈﹤炙﹥盭之極乃遂至於痿痺而不救今天下之勢何以異此蓋天下有三患一曰夷狄吭背之患二曰盜賊肘腋之患三曰小人腹心之患三患不已乃有三病邪气王而元气削則病內元气削而神气盡則病外庸醫四出參黃之劑亂投補其邪而伐其元則病醫是三病與三患相終始何以明其然也夫禮義廉恥國之四維今情面重者封疆輕私人重者君父輕官爵重者倫義輕行如鬼蜮言似風波四維不張形存心死故曰病在內人主財用立國之本今妖黨一呼響王孫妄作狐鳴將軍夢斷於三韓太倉倒囊而一洗思亂心恢渙羣無計本末俱喪手足不仁故曰病在外治病之方審其標本劑其緩急今急黔卽捐楚以予黔急奴卽敝天下以備奴如添派慘於剜肉徵調急於沸羹睥睨艸澤輒借鷹鸇以代鷗剽掠都門轉聚虎狼以自衛乃至金繒媚虜任其殺將以吞聲甚而竊國者王竟借保結以賞亂譬如一局而奕者數人一室而斗者數挺是不以除病而反以增病幾何不喪庸醫之手故曰病在醫嗟天下原非沈痼之疾也而庸醫爲之岌岌乎有不可爲之勢者何也治天下之有賞罰猶醫之有鍼砭賞罰不明則小人日肆鍼砭不施則二豎不去數年以來二豎之患不可謂不深矣皇上試問罪璫遣而嫚書入者何人馬上催而三路敗者何人中書執拗而經撫授敗者何人貪殘激變而貽患黔蜀者何人賄脫盜庫表裏爲姦而一网善類者何人此不知斷送幾許封疆盜騙幾許餉殘殺幾許無辜赤子從未申常憲傷彼毫毛所幸天牖聖心劉朝斥死然天下之爲劉朝者不少而賞罰之倒置者尙多逆黨漏网不問毋乃以護紅九之故護風癲輕封疆之故輕爵蔭績奏金城之趙率教幾蒙逋虜之誅而萬有孚何以賣款議敍力爭國本之何士晉且吝援黔之賞而袁可立何以安坐加銜內臣之蔭襲滿志矣而轉移愈難坐視直臣之錮老成之拂衣屢見矣而慰畱無據養成頑鈍之風尢可異者髙啟愚穢骨久沈突爲昭雪試思衝主在上垂簾尙不忍言況權臣在朝禪受是何題目執紼之巡撫方恨玷我名山媚竈之考官妄得並翻公案狂瀾一倒誰不披靡於是新妖四出伏匪漸興或勢苦負嵎巧通脈絡或謀成捲土密布機關𨿽死灰不燃恐百足未已而又有安身無計入室操戈慕戀方濃望門搖尾何怪乎譚謙益之欺騙朝廷楊紹震之混淆蘭艾趙令禎劉繼禮之積穢見糾公然反乞升差也哉長安道上視彈墨爲飄風小人聚族不免鼓掌而竊幸豈非止輦之風遠故避驄之气衰耶皇上志气淸明聽覽周徹卽言官或有觸忤聖徳每見優容獨是齒及路馬每承詰責而邪臣引去批答數行風采不揚至甘立仗不鳴之誚觀望日甚誰無轉喉觸諱之憂徒瑣事之條陳亦補牘之何益從此以往容容多福安得淮南寢謀如汲黯豺狼斂迹如張网者乎蘇軾有言姦臣之始以臺諫持之而有餘如其旣成以干戈取之而不足養貓捕鼠畜犬防姦皆善諭也故臣思以爲盜賊之患實於小人之投所以決賞罰之壅而疏其滯彼皇皇於夷狄因小人求濟是欲飲鴆卻病也二者爲我操其重輕操縱得宜則勢嘗在我建之不趨虜穴也彼亦慮爲賽也畏建之虛聲勢受虜之實列款虜增賞曲意彌縫虜飽驕後憂方大矧李倧身負纂逆之罪虛托效順之名萬一結倭結建明受其侮輕遣卑官貪鄙辱國彼坐邀其封爵我難責以勤王聲實無憑義利交喪不能自立何以平奴今關門之事恃有樞輔效命用奇用正壯我社稷之靈因人因地結以忠義之膽倘爲珠桂可念風鶴易驚分兵二萬駐永平爲後勁省運餉款虜之費以廣投醪挾纊之恩撫道嚴芻粟之克侵大將同士卒之甘苦軍心一固關門自安何至一聞警輒發家眷去門以爲民望哉盜之肆行也兵爲盜藪也況政以賄成官實誨盜緝獲無數之貝�庒實出曹郎之署而縱兵肆掠萬邦孚嘖有煩言謂宜責令移營城外戮力自明務擒漷縣渠魁以見練兵實用更巡行通縣密雲房山涿州良鄕一帶近畿地方專務逐捕流賊招撫逃兵大開自首之門重懸捕盜之賞仿虞詡三科募士之意收其豪以爲用至三空四盡民心已離獨有節省之法可搜抵加派乃十庫織造監局倉場一切付之不問間卽會議碩畫如臣堂官鄭三俊科臣解學龍二疏亦復久束髙閣新舊交徵挺而走險吳楚之交漸有呼嘯計惟專賜敕書而泰昌以前舊逋盡行停免貪官猾吏巧獵無名民心猶可收拾何至掉臂而去弄兵潢池哉若夫小人者其勢旣根株不斷其途必錯出多門卽如事例之設原非專利乃今枉尋直尺兩部爭言可惜名器愈賤墨吏愈多狡者百孔鉆入效勞儒士獵取而規殿疑日糜大官之俸而甚者升蔭濫觴任子如職�臣李夢陽所謂黜其父而陟其子黜其祖而陟其孫如薰蕕不分顚倒莫適臣爲通查四年來得罪之封疆公論共棄如張鶴鳴黃克纘之類停其恩蔭以示勸懲而未也明王賞諫諤諤乃昌補闕拾遺宮府一體人止問其賢不肖何問大臣小臣事問其是非何問眼前過去白簡原非虛說皂囊其屬空懸因一言遂錮終身言路寧不捲舌今抗疏綱常者路阻黃扉教人忠孝者身歸綠野執法繁邪者白衣髙臥瀝丹楓陛者靑史空傳劉朝譴死而抄參者削籍不返張鶴鳴罷斥而糾彈者環召無期忠臣之槁葬幸已推恩而特表孤忠奚獨遐棄詹事之協理幾於充棟而並推鳴鳳者反爲不祥郁極而逋實在元輔試觀添注之得請可知誠足動天且觀畱憲之轉圜益見聖人無我倘賜環之典一行正人之气曰王將負嵎者斂爪而捲土者灰心是則防小人之要而方今對癥之藥乎抑臣猶有說焉君心者治亂之源源之旣淸流於何事皇上聖徳衝年精華果銳之气光明有餘之日不患睿知之不曰開第患神明之不曰鑑願於深宮燕閒之暇澄心靜慮以思惟四方之艱難左圖右史以鑑觀前代之善敗批覽章奏必辧其邪正之歸出入起居必董於逸荒之戒獨正於羣陰之上嘗立於無過之途志气如神賞罰不亂則大臣效引燭焚詔之誼羣臣矢靖共爾位之義小人之患見晛自消夷狄盜賊之憂干羽可格所爲堯舜連天下爲一身何盧扁之足諭哉

壬申禦史崔其觀劾章面道副使程再伊聽副使張嘉策受紅夷三萬金許澎湖互市

癸酉庶吉士授官方逢年劉必達陳具慶倪元璐黃道周爲編修張士範謝徳溥張四知王鐸鄭之玄屈可伸徐時泰王啟元朱之俊陳盟孫之澥文安之李明浚許士柔黃錦爲簡討楊夢衮劉先春王明玉杜三策陳維新爲科給事中楊玉珂梁元柱爲禦史

上笆籬等族番人渰中等貢馬及方物

左都禦史孫瑋言五事申臺綱重巡城釐陋規禦史非奉旨會薦不得濫舉市恩禦史欲弭盜防姦先必嚴行保甲報可

甲戌貴州巡撫王三善抵化築水西鴨池之界賊畢至圍我我據山上賊勢艸火斷官軍不相顧遂潰三善墮馬遇害監軍道尹伸嶽具仰及

同知方明棟梁思泰等副將秦明屏守備田有龍等血戰並沒百有餘人已巡按禦史侯恂言南河失利先是王三善奮戈解圍軍聲大振以爲玀鬼技止此耳不無輕敵之心又念餉匱利於速戰於是決意進兵一出陸廣以總兵劉超建旗彭楊明楷李世將等隸焉漢土兵共三萬都淸道僉事楊世賞監之一出鴨池以總兵張彥芳建旗彭黃運淸秦明屏等隸焉漢土兵共三萬貴寧道副使何天麒監之一出黃沙渡以都司藍補衮統盧光祖等合廣西之兵分道搗剿撫臣謂夷在目中矣豈意狡賊甚眾驅饑卒而摧彊寇致有意外也我三路惟黃沙渡全師撤回陸廣連捷斬二千七百餘級因糧不繼獨山州土官蒙詔受賄先逃官軍爭北渡河輜重盡棄是役也楊明楷被執不屈諸將姚旺等二十七人力戰死官兵亡三千人賊尋攻鴨池初殺傷相當秦明屏旣亡石砫部下游擊覃宏化藉口枵腹糾眾同回衝殺官兵百餘人余盡潰去此臣確核最悉者因分督撫道將罪狀

乙亥通政使何喬遠請老進戶部右侍郎

貴州道禦史張爌言兵部添設二侍郎當裁湖廣巡按當增下吏部兩朝從信錄禦史張礦上言國家置立卿貳非徒欲其養尊處優虛糜俸祿而已將望其捐軀圖報時平則贊襄皇猷時危則折衝樽俎者也朝廷分遣按臣非徒欲其持斧衣繡耀道路而已將望其宣上達下使人主無壅滯之徳意而萬姓無抑鬱之隱情也故無裨於用則有官不如無官況當躁競成風推諉冒濫之獘成習之時何愛而不裁去添設乎俾有任人乃能集事況在幅員遼闊轉輸艱難之地何勒而不增一人乎以爲長便之計添設之當裁則無如兵部二侍郎矣自督臣王象乾以憂聞總督一官非天下所視爲安危而不容頃刻緩者哉乃推敲兩月累累樞貳竟無一人出而擔當今𨿽奉旨停推總督必不可裁暫停久終必推則夫愼擇於先而待用於後當事者不可不圖之預矣樞貳誠反而自揣如其能當此任也則樞貳一身宗社賴以保障蒼生賴以奠安卽添設二員臣猶存乎見少如其才不能任或力不敢任則司馬豈優遊之官拯溺豈觀望之會家園豈養俸之地彼李瑾之飄然遠引未必非藏拙髙蹈而解經邦之聞命脫卸惜其晚矣願樞貳熟思之也按差之當增則無如楚省矣臣作令於楚見楚中州邑之中山川之修阻錢糧之劇繁案牘之紛紜藩封之棋布苗夷之環伺視各省直爲尢難理直指使者每每足迹不及到耳目不及周且滇黔粵蜀壤地相接頃因黔蜀告匱議專差督餉禦史然事急則設事平則裁若以爲苗夷之性反側無常土司之事負固難伏今𨿽次第蕩平未必後日之不竊發是宜添注禦史一員巡歷荊襄嶽長寶等八府其駐紮之處或在長沙在常徳從長計議無事則攬轡澄淸有事則扼要控制則鄰省有事亦可以同心共濟莫便於此者況南直隸以十四府而設五巡方豈楚省十五府而可僅一巡方乎而或者謂官多則費多此又惜小費而忘大計願當事者熟思之也

左副都禦史喬應甲應召道奏東林黨魁李三才藉黃正賓汪文言交通趙南星髙攀龍等力爲引援上是之

丙子太僕寺卿丁啟睿引疾去

山東道禦史黃尊素言科道之設惟添駁糾彈各有司存自東事告急輒薦舉邊才覃詔一頒廣開起廢於是有乞憐徑請有托介求容而人遂相沿薦舉之常夫獨不知科道之職掌乎請尙方之劍吾責也發蒲輪之徵非吾責也漏吞舟之网吾責也賦招隱之章非吾責上是之

丁丑工部右侍郎饒位致仕

妖人王好賢從徐鴻儒而逃至是獲誅兩朝從信錄山東邪教之熾也實好賢之父王森所倡森家薊州以救一妖狐狐令斷尾藏之招人令人聞異香皆願歸附稱爲聞香教主遠近響應俄而森死遺資巨萬好賢以此購募邊塞勇敢之士謀反益急而景州於弘志山東徐鴻儒好賢密約以天啟三年八月之望三方同起鴻儒等以他事相激先發後辭連好賢爲薊州差官所賣得以拒捕逃去挈妻子家丁二十餘人南走爲揚州緝役所獲禍本永絕天幸也夫先是徐鴻儒旣敗嘆曰我與王氏父子經營天下二十餘年按籍而數吾法門弟子已逾二百萬更遲數日吾橫行天下孰敢攖吾鋒者景州一敗衄而好賢竄逸天下豪傑遂寂無一應者矣由此觀之使妖輩發之不速其患可勝言哉

戊寅右庶子張廣攺左庶子右諭徳丁紹軾李康先李標爲右庶子右中允錢謙益爲左諭徳各兼侍讀右贊善孟紹虞魯楚卿爲司經局洗馬兼修撰簡討馮銓爲右贊善兼簡討兵部侍郎張鳳翔孫翕之蔭錦衣衛百戶

刑部右侍郎牛應元予告

蘇州府同知楊姜削籍以織監李實奏其擅減袍服得嚴旨巡撫周起元言姜守官淸正時謁織監不得屬禮亡罪被誣竟奪職起元之禍檗矣兩朝從信錄楊姜素廉直會織監李實惡其彊項誣以遲誤織造嚴旨建之撫臣周起元力諍得奪職歸裏又是年三月應天巡撫周起元奏曰蘇松袍段四十萬分爲十八運按運支銀原編正額止有此數同知楊姜奉法急公並未擅減乃李實來蘇杭一味營利兼饒辣講屬吏之禮罰府官之俸開密訪之門捉民機爲匠人甚苦之又背違成憲侵漁歲攺擅增袍船鎭徽寧廣各府向無貂璫之迹一旦添一中涓騷動其間不但參隨各驛驛遞怨咨萬一姦民構出事端誠恐禍生不測臣之所慮不徒在爲有司存累年之規而深爲地方防意外之隱患近來數郡中攫取已取去銀鉅萬並未聞一縷解京濟用則無益公家而有害於地方不再計而明矣且太安池等府四司料銀陵工與惠桂府第及買銅籌錢等事坐給於此皆累奉有明旨實圖兼並挾有司盡停諸項急需不敢起解是實以一歲攺而妨國家一切公務者也袍船每歲八支神宗已裁定著爲例劉呂二監行之久矣今忽增造二隻歲歲要加派修造之費驛驛要設處夫廩之費李實不過得姦猾船頭等些小微利而有司加派之擾不顧也萬里挽曳之苦不卹也漏閘閘萬千之稅不念也大凡管織造之官多勸皇上奢侈少勸皇上節約臣何敢以盛徳事望實但望其照舊例循行不至格外作耗足矣仇士良言固寵之術必使人主廣侈其耳目而後我輩可以得志呂彊每事直諫力求先裁一切之虛冒實自視於此二人者何居則所謂不敬莫太乎是伏乞皇上嚴諭李實歲攺袍船但令照舊勿聽宵人撥置恣意更張此江南之大幸皇上之至明至斷也楊姜𨿽已飄然遠引甘爲聖世逸民更當論其無擅減之罪曲賜輕處則職言見采地方蒙休𨿽加三褫臣有餘榮矣熹宗舊紀蘇州府同知楊姜忤織造太監李實蘇松巡撫周起元發實侵漁違禁諸罪不報

刑科給事中解學龍請修正史言史家之體有編年祖之春秋紀傳本之三傳我朝列聖實錄祇昉編年而事之首尾不相貫人之本末不可知況乎革除土木至今公案未定其間一姓遞承委裘無恙乃操觚者拘其忌諱致令參稽尙仍夫蠹簡祗爲襲舛何以傳信至家乘野書皆得以肆其私筆寧非聖朝一大闕事哉今宜開局纂修正史刻期告成顧所以成之者有三曰搜其人曰萃其書曰督其程上命實錄成議之

甘肅松首銀定等思復故巢謀犯松山西寧道馮任參將李維新邀大明沙斬六十五級

己卯太常寺少卿鄒徳泳爲右通政江西參政朱萬春爲太僕寺少卿

辛巳吏部推鄒元標南京吏部尙書不聽左副都禦史鄭三俊爲戶部添設右侍郎時與元標同推獨用

南京工部右侍郎陳長祚攺左侍郎南京太僕卿周汝登爲通政使大理左少卿王遠宜爲太常寺卿工部右侍郎吳用先攺兵部兼右僉都禦史總督宣大山西軍務

南京刑部主事樊玉衡致仕進太僕少卿

大學士葉向髙請召還修撰文震孟庶吉士鄭鄤給事中毛士龍侯震晹熊徳陽禦史江秉謙賈繼春等不許

工部尙書王舜鼎言各鎭器甲自造不得專乞京庫虛其根本從之時鎭樂和聲總兵王威各求發京庫

裁施歸兵備僉事兩朝從信錄是月禦史楊建烈議淸國儲疏曰竊惟京通各倉百萬軍儲所系聞萬曆初年積粟可支十年之用乃因循至今廩庾告竭日甚一日庚癸頻呼亦日甚一日臣職掌攸賴體訪獘端稔知今日司庾諸臣賢者不時畱意節省在在有之然追論往獘不意有經年出納甘爲碩鼠之摶志切貪饕莫厭欽河之腹因訛襲舛視爲故事法紀陵夷羣情玩愒有謂收漕米一廒索運官常例一百二十兩有受運官賄賂而從容過囤將多補寡者有以漕糧掛欠爲市而賄金旣入輒那余米補其欠額者有將耗米作楂頭聽其甲與歇腳運出販賣而官因之射利者有放糧之日巧借各役討賞名色因而用小腳牌照出乘機盜米數數千石者有躬操市販賣紅籌與鋪行每會五十石者每日數十會外人知爲官販而恬不知怪者無異掩耳盜鈴甚至數籌下簽役而亦有常規者有垂涎古董玩器遇廟之日令歇家挾資相隨耽視貨物兌換而歸而以倉米取償者有徵逐子母間月借米與歇腳抗車各役及派糧完日領到輕賫腳價而任意扣除取具收數倍得元寶之美者有規避陳米浥爛糶販價輕陰遣歇家至管糧廳營派新倉紊亂廒口常規者有巧借當月名色而剝取歇家常百不補一者有糶米不敷又糶豆亦用紅籌爲記者有倉口空廒不預爲修葺而毀傷各薪木至今修繕之日工部賠累稱苦者有剝削窮軍每月支糧一石僅足八斗實以爲自潤之地又縱令抗夫挖去二三升袋中仍有剩米敢怒不敢言者其陋規大略具是矣夫上天不能雨粟漕挽不能神輸則所冀約己裕國畱有餘於太倉者藉有淸貞廉潔貪泉不飲之人耳以臣所聞如前任主事劉萬春懸漁比潔茹檗同操列廒萬斛粟紅分署一庭琴鶴至今惟聞本官自臨庾之日不敢署中一物無愧冰壺秋月之品主事李孔度矢心砥礪銳意奉公釐獘城社夙淸積谷數盈巨萬聞之司庾諸臣之絕無僅有允稱精明幹理之才管新場之日有報余米五萬石有節省八千餘石有作正支消不等至主事熊師旦淸介獨苦淡泊姱節之守尢足表表一時從來作事之人斷不能厭左右之欲決不能順上下手之情往往守正不阿執法反不如苟且者享容容之福收處鈍之功其素以獎廉懲貪未必收實心幹濟之效又如管太倉主事蕭持籌每張譸張潤囊殊覺醜熊𨿽經察處尙未盡辜頃復借敍功之典準以原官起用夫爵賞原酬有功而起墨吏貪人遽獲厚賞而又加以顯名如此行徑不止一端何怪乎奔競成風而法紀之弛是在銓臣爲破格懲勸計勿使節次漏网之後司庾之臣不另一番振刷也臣復查祖制凡各倉監督皆額設主事遇缺注選三載考成奏準然後升轉比之祿米各處食務事體瑣屑頭緒煩多非需以三年不能剔釐淸查而勝其任祖宗亟重此官所以爲京庾計軍儲計國脈計非諸臣擇利乘便計也頃成法變而爲一年人人視國廩爲福地羨時日之遷流於是又謀運別差而據此中希捷得旣垂涎如囊橐復僑寓如傳捨而倉政大壞諸臣之自爲計則得矣如百萬漕米掉臂而不顧何且不特此也官數易則姦胥巧猾之叢獘易生而倉米已乾沒數倍矣迎新送舊之騷日益而倉米又耗磨數倍矣新官舊官之常套必不可捐而倉米又剝食數倍矣漕挽之粟三十鐘至致一乃令泥沙而用之豈能堪者甚則甲斗役夫凡上任之叚絹帷褥心紅紙紮一切咸靑備焉令一年僕僕而供之其能堪命乎合無仍遵照祖制監督定以三年爲限除祿米倉司官一年一換外余悉久任如故庶賢者得安心供職練習倉務淸查獘端而令一歲可省數十萬石其於阜裕節省非淺已也乞皇上敕部速復降行並允臣款諸獘懸之木榜永爲懲戒勿徒狥情面輕國體坐令官府日壞一日而莫之底止也明熹宗哲皇帝實錄卷之三十八明熹宗悊皇帝實錄卷之三十八

天啟三年九月戊子朔

光宗貞皇帝忌辰奉先殿行祭禮遣陽武侯薛濂祭慶陵

○大學士葉向髙在告欽賜豬羊酒米蔬菜仍諭卽出以副延佇

○己丑贈原任右副都禦史李同芳爲工部左侍郎蔭其孫孟函入監讀書

○庚寅上視朝

○以光宗貞皇帝實錄成賜輔臣葉向髙韓爌何宗彥史繼偕孫承宗朱國禎顧秉謙朱延禧等銀幣麒麟服鞍馬及中書官銀幣各有差

○督理軍務大學士孫承宗復疏辭恩命因請以加之身者得敍於將吏之先人又言目前各文武官三防俱應敍賚而遼撫新設未敢卽行或準令炤例舉劾之以慰羣望得旨加恩尙宜勉承其褒敍各官並卹賚軍丁該部具覆三防舉劾其卽參酌以聞

○兵部右侍郎余懋衡再辭新命請用正推仍報遵旨已而引疾求罷乃賜馳驛歸

○戶部尙書陳大道連章求去許之

○升河南布政司右參政潘文爲本省按察使

○升原任廣寧都司僉書張應辰以都司管龍固參將事薊鎭都司僉書孫桂以都司管昌鎭右騎營遊擊事

○辛卯孝恭章皇后忌辰遣廣寧伯劉嗣爵祭景陵

○上禦文華殿講讀

○左副都禦史曹於汴亦以陪推簡用佐錄再疏辭免且極言正推馮從吾可用不從

○補禦史林汝翥於四川道

○升四川布政使司左參政王於陛山西布政使司右布政管鴈平道

○壬辰上禦文華殿講讀

○狹西闔省鄕紳吏部尙書張問達等公請原任總督魏學曾謚卹上以學曾功著封疆已經論定予謚應得卹典著該部從優議覆

○刑科給事中解學龍言朱臣蘇轍告神宗曰所謂豊財非求財而益之去事之所以害財者而已然則知所以去便知所以生之千古不可易之理臣舉一二所聞所見者爲皇上陳之國家各邊軍有定制餉有定額卽如遼東一鎭舊額兵九萬四千有奇歲餉不過四十餘萬今關門之兵亦止十餘萬耳而月餉乃至二十二萬二千三百有奇關門月糧已議至一兩八錢遞至寧前則又量增而薊密新募之兵月糧亦倍於舊不識此新募之兵比舊額之兵果勇武超羣耶此額餉之當核者也遼左潰散以來召募四集而額兵不可問矣在關門五部猶曰此系新設可也乃薊密永昌之間亦競置額兵而議新招矣舊兵餉薄而新兵餉厚故舊兵亦逃而竄入於新兵之內甚至新兵日增而舊額如故則其爲漏卮可勝言哉當按舊額以定兵制不宜競新募以紊成規此額兵之當淸者也臣觀五六年間甲仗硝黃之數內庫給發固爲不貲關門制造亦復不少然而一入營伍則耗費不可復問且闔營而逃卽並闔營之器械而去新募添補盔甲刀槍亦與俱補甚至汰之自官亦若忘其向之有器械而不之稽也可惜也此軍需之當節省者也奴虜之長技在馬計莫若以吾之長勝彼之短車牌蒺藜結營以自固連環火炮取威以致勝先年蜀兵之鏖戰以步不以騎羅一貴之死守以銃不以馬然則馬兵何必用多徒以縻費金錢此馬兵之當酌者也議者曰軍餉不維當汰兵以就餉與其汰兵不如汰將各邊將原有定額邇來橫金臨戎者或相什伯若輩旣已如雲如雨則有軍伴有軍牢有書識有羽翼而持挺而捍門者取之荷殳而迎候者取之執爨而應役者取之此皆實餉所餋乃不用以摧鋒而用以占役謂之何哉此冗將之當裁者也以上五款皆邊庭喫緊之著若合天下而講求之亦有可得而言者髙皇帝時天下文官五千四百有奇軍職二萬八千有奇神宗朝文官增至一萬六千餘矣軍職增至八萬一千餘矣今日又不知增幾倍不聞所以安天下定太平者較髙皇帝時何若而累累若若一至於此臣以爲主爵者肯細心�度凡可裁者裁之縱不能盡如祖制亦可歲得餉數十萬如藩臬二司其屯田水利督糧淸軍各道可以相兼而理者每司可裁一二員府首領官有設四員者有設三員者每府可裁一二員教官則府學裁二員州縣學裁一員裁一官則省一官之俸並此官之輿皂公費而省之乞敕省直撫按確查應裁之官若干其俸薪若干輿馬若干皂快若干公費若干一一稽其實數具冊入奏每年隨京邊解貯餉庫可也此大臣之可得而言者也天下衛所等官其在京者有守衛之勞姑免議裁其在省直者如蟻如蝟乞敕省直撫按取各衛所官三試之或飽韜鈐或嫻弓馬則準其襲職食俸不然則準其襲職停其食俸自後凡遇襲職者撫按亦三試之然後給文達部如前法而行每年查其食俸若干停俸若干具冊入奏炤期解貯餉庫可也此非臣妄言也武職襲替祖制比試不中者僅予半俸三年又不中者降爲軍方策具在柰何玩而不遵也哉此武職之可得而言者也京師七十二衛每衛吏役以三四十名計合之以二千餘人計此輩皆食餉於庾者也該衛職守不繁文移極少每衛畱二名每所畱一名便自足用其餘悉從汰革至於吏部撥送六科供事者幾四十名近年止十餘名耳其在各衙門可知當查出舊額毋飽姦胥之腹而主計者核其所截之數具冊入奏用充餉數可也此吏役之可得而言者也各省直曠兵之銀最無紀極而地方官借言公費遂同逝波之不可問矣臣謂各省直撫按應檄各道將查每月曠兵之數具冊轉奏一一解部抵充餉資可也此曠兵之可得而言者也問國之彊莫若民富問民之富莫若粟多亦嘗取京邊之米較其出入而權其益損乎夫京邊之米一石其輸之自民則非一石也以民之費與國之收衷之不啻二倍是民之二國之一矣今閔餉以斛米抵銀四錢而易錢則好者不過百文惡者不過三四十文又其下則臭腐而不可食以國之費與兵之食又衷之不啻三倍是國之三兵之一矣總計之則民費其六而兵食其一費六之民與食一之兵俱受其苦而況民作姦以欺漕軍軍作姦以欺漕官官作姦以欺皇上經數姦轉換之手而米已化爲糠秕爲沙土收藏不愼濕熱所蒸色味俱變是又化有用之大爲無用之一也職以爲無如修屯政爲第一策屯政修則地辟而民有樂土粟積而人有固志吳璘守天水經營屯事縱橫鑿渠連綿不絕名曰地网虜騎過之阻不得逞今略如古制分畫率民耕之而溝塗之界則取其土宜之木雜植之小可得薪菓之饒而大可得控厄之勢敵𨿽彊何施乎此屯田之可得而言者也以上五款皆國家現成之利在皇上一振飭間無不可爲餉資者也臣又見天下之財最無窮而理財之方亦與之無窮宇宙之廣豈曰無人宜榜示天下有能借一籌獻一策果足濟國家之急卽酬以不次之賞主計者苟能廣詢而博訪虛中而持衡豈曰小補之哉得旨這條奏各款有關國計該部酌議題覆務期可行

○兵部覆福建巡撫南居益疏紅毛一種前撫臣商周祚殫心籌畫業已俯首就降指天說誓自謂拆城遠徙而何彭城之修築如故且據續到夷船露其要挾句連之狀則互市之詞詭而不可信矣惟是夷性最黠明則奪我商賈而陰或購我姦人旣斷糴船市舶於諸洋將勾日本大泥於近地寧可向邇乎但武備積弛兵食難措該撫欲嚴營寨以核軍實列舟師以振軍聲而又連營水陸以防衝突祗因見在之兵馬爲調度殊省非例徵求更請存本省節省庫銀以佐軍興庶可不時調募此亦撫臣不得已之極思也得旨紅夷狡詐爲患方深巡撫官著督率將吏悉心防禦作速驅除有不用命的俱炤軍法處治其姦徒倚勢貽害地方該實重處一切安攘事務俱聽便宜行事庫銀準炤前旨動支該部知道

○癸巳戶科給事中陳良訓奏臣惟天下治亂之局惟主心臣才兩者而已主上深宮之精神正天人待命之精神朝臣消長之气運卽天道剝換之气運而此兩者在今日有微而難持危而欲潰者臣敢以防微之說進一曰防微於聖躬臣初入班行望見皇上天顏睟穆睿體淸融式玉式金旣欣欣手額矣第當天步孔艱之際臣民瞻仰惟在皇上一身而防杜節嗇之功又臣鄰不及知惟皇上自覺慆心溢志之事臣諒其無也願除之務盡而無使乘間而萌講學親賢之事臣知其茂也願充之務盡而乾健終日不息自此志日淸明身日彊固皇上一身安而百官萬民永安矣二曰防微於詔令臣惟皇上大寶在握下令如流𨿽萬無旁落之憂而局面漸開當蚤動脫淵之慮臣伏望皇上自今以後凡一號令一賞罰一予奪悉以率繇還之祖訓以票擬付之閣臣以公論聽之天下而未票先傳旣票中易與不謀卿士大夫而徑中出皆竊之屬也且皇上固大有爲君也閣部大臣正好乘英明勤勵之气引於光明正大之域果諭旨頻宣典制未協胡不矯詔批鱗明告陛下令臣弗守官臣寧去弗敢奉乃令天下猜疑想望不知大權之所屬咨嗟短气共嘆爲虺之弗摧恐閣部有不容自已者矣三曰防微於諫議皇上一身之嚬笑愛憎與在旁之乘輿幾杖誰非忠臣弼士所當畢效悃悃者第人臣指及君側語旣不無觸忌而一二權姦宵小又多以正人規瑱藥石之辭爲中涓獻媚結歡之具嗟嗟內與外眞隔九閣而君父得失九廟安危直把於可知不可知之域也臣伏望皇上自今以後凡一喜怒一舉動一規創悉聽諸臣條奏無從中距諸不軌不物寧弗舉焉諸小忠小信寧弗信馬可也四曰防微於人才皇上張公紘之羅羣臣依二曜之光然而朝端上老成人無幾也老成人如王紀馮從吾曹於汴又無幾也黃髮舊臣或摧之而不用或用之而終歸於未嘗用新局頓開漸見消阻倘皇上不亟轉移大小臣不力爭勢究必人才解散於下皇上孤立於上則世運具將終馬已矣是四款今日輔餋君徳澄淸世運培植人才致治保邦之要實不外此總之主臣一心上下同徳則方升之國運長賀與日俱新而偶乘之侮乎旋見轉否爲泰矣疏入上傳諭內閣陳良訓條陳浮泛沽直要名且輕肆妄言至有人才解取世運將終等語必有主使挑激之人著鎭撫司打問大學士葉向髙韓爌等具題適發皇上發下戶科給事中陳良訓條陳本傳奉諭旨臣等不勝悚愕隨簡視原本中有聖躬詔令諫議人才四款而總以防微大要言皇上英明大有爲之君而諸臣當守官盡職主臣一心上下同徳庶方升之國運與日俱新偶乘之侮予轉否爲泰此其前後語意自明第以近日於用人一事稍見消阻遂設爲不必然之辭至有人才國運等語若以爲倘不如是將眞如是其意圓而語滯驟而讀之不無可駭徐而察之亦是可原惟皇上以封疆多事之辰欲聞兵食安攘之計乃以上下泰交之日過爲宮府異同之疑則以浮泛要名卽無其心而有其迹矣至於言官拜職各有建白若主使挑激則萬萬無此在良訓以新建書生驟居言路第以爲遭際明時慷慨盡言無所顧忌不自知其過當至此而其一念獻納之悃忱芻蕘狂瞽之言當非聖朝之所諱也今日講筵進講帝舜命禹以予違汝弼汝無面從退有後言又昨進經筵講伊尹告太甲以徳惟治否徳亂與治同道罔不興與亂同事罔不亡乃知聖帝明王君臣交警不諱亂亡類如此皇上臨禦以來聽言納諫何所不容豈以言語字句之微疵至動雷霆不測之威怒卽一傳布間舉朝不勝震怖而敢輒擬施行以成聖明過舉乎伏望聖慈特垂寬宥或量加罰治謹擬票進不報

○南京國子監祭酒黃儒炳奏畱雍傾圯日久請急行會估修理其各項拖欠錢糧炤考成例查參報可

○乙未松藩南路地震

○大學士葉向髙復上疏乞歸上命鴻臚堂上官宣諭卽出以副眷懷向髙奏謝宣諭求去益堅請釋陳良訓並陳國豪多事聖躬憂勞凡爲臣子孰不仰念所願皇上遊神淸穆餋徳中和以平心劑庶政以大度容言官以兼聽並觀爲聰明而毋矜乎摘發以提綱挈領爲總攬而不察其細微使宮府之情不隔中外之釁日消則天下國家事自可漸次就理可以釋憂勞爲逸豫而無待於愚臣之仰贊矣上仍趣其卽出陳良訓諭以候旨行尋得旨姑從輕罰俸半年

○管理屯田太僕寺卿董應舉奏前奉旨將屯麥兌給各軍正移戶部糧儲廳通州道議今續據屯官石公衍等報又收有髙梁二萬六千四百八十一石並前麥一萬三千二十石零共幾四萬石矣此皆臣旱地之籽粒也臣前報旱地葦地一千四百餘頃多繇買賣爲之認納錢糧召佃開墾分官勤督而開荒過半實由事事掣肘不得不然蓋用地價三千七百一十三兩三錢臣恐議者不察臣不得已之故前﹤鋶﹣釒﹥欲扣還地價解部以明買地之未嘗費帑今欲待稻田成熟後通算籽粒變價三千七百一十三兩三錢解部抵作地價其各縣錢糧不下千百餘兩卽於雜糧麥槁髙梁柴內設處不費帑金不敢一毫屑越其各官所報籽粒待兌軍完方有實據其報多而兌少者必罪不宥而後開屯方有實益收割旣完臣且相地開井因勢而趨之河低者因其所開以築堤可成水田髙者因其所開以周潤易發各種且有井而屯之多寡可數他日不至侵隱有井而後之編伍可行卽此便成土練此臣所以夙夜經理冀得就緒以爲後規者也得旨這屯麥髙梁俱準充餉地價及各州縣錢糧準查明開銷不必設處變價屯官功罪並優敍有司俱事完具奏

○升左通政桂有根爲太常寺卿

○起禮科都給事中惠世揚於本科升吏科左給事中李春燁爲刑科都給事中戶科右給事中魏大中工科右給事中楊維新爲左給事中大中禮科維新本科

○丙申以重陽節頒賜輔臣葉向髙等上尊珍饌

○命總督倉場戶部尙書李宗延回部管事升太常寺卿南企仲爲南京戶部右侍郎

○以狹西洮岷副總兵孟國用協守寧夏升宣府副總兵李國楨爲神樞一營左副將

○差戶部河南司員外郎王若之管天津倉

○丁酉巡按直隸監察禦史王允成奏開浚浦口舊河原欲﹤鋶﹣釒﹥通滁州天長來安全椒江浦六合等州縣七十餘圩之水俾旗手等四十二衛所屯田屯營無暴漲之患而屯糧有轉輸之便屯軍獲粒食之休舊識將三十四營屯軍每月免采三班每班折銀六分仍操三班不失營規眾軍自當踴躍公事亦可兩全後以工程浩大費用不足工役旣興難以中止仍議來年再折三班當時創議者督儲部臣於仕廉也贊成者操江臣徐必達也題﹤鋶﹣釒﹥者屯田禦史曹汝蘭也今去者去死者死垂成之功匱於一簣滌前一帶軍民終不免於淪胥之患乞敕南京都察院仍督各州縣官疏浚成河不以半塗而廢更有請者河工未成�民貨物俱經繇六合地方因得徵稅以爲驛遞支用河成則六合之稅無出民情旣失所利而驛遞廩糧諸費不得不速爲議處合無卽於新開河上於商民舟車總會之所令六安縣委官炤舊收稅以充驛遞之費庶一舉而兩得之矣報可

○戊戌升狹西左布政使吳士奇爲太常寺卿管少卿事

○己亥吏科給事中蒲秉權以兵部侍郎劉曰梧升任踰年趣裝無日兩京部寺等衙門亦多有累歲經年久踰期限者該敕該部凡未經履任復任諸臣分別久近查核才品有年力矍鑠素饒風節者酌議另行推用其餘或加銜予告以全彼林泉之髙或開缺另銓以明示玩愒之戒至於外之司道郡守有徘徊裏門半年以上者宜敕各省撫按嚴加申飭有故違欽限者按季據實參報其川黔等處未任道府但有假托請告等情便以規避論重加降處上是之

○太僕添注少卿劉洪謨恭獻冏署葵輸具表呈進上褒納之

○加升皇親錦衣衛正千戶王朝寵爲都指揮僉事從其引例乞恩也

○庚子孝靖皇后忌辰遣彭城伯張嘉猷祭定陵

○刑部主事譚謙益疏薦楚黃處士異才宋時時祕授神符乞假軍師之令築壇推轂以奏膚功上命兵部咨驗才略具奏兵部主事鄒維璉具﹤鋶﹣釒﹥駁之曰謙益所薦明時其言論大旨不過書符作法請玉帝之敕旨調天闕之神兵而已自古及今未有使鬼役神而能破賊成功者蚩尢作亂能布大霧逑軍士其術神矣黃帝與戰斬於涿鹿之野漢之張角晉之盧循孫恩元之韓山童劉福通俱以使鬼邪說燒香惑眾矣後竟敗亡國朝永樂時山東蒲臺縣妖婦唐寨兒聚眾作亂自稱佛母能剪紙人紙馬相戰旋卽破滅近日山東妖賊徐鴻儒亦以白蓮伏誅此皆借神說以倡亂者也其無成效已若此廟堂之上豈宜復爲左道樹赤幟臣望皇上再敕謙益斟酌愼重無令天下後世笑舉朝之無人耳兵部覆稱臣等遵旨卽令本部郎中王繼謨廖起巘親見明時叩其術則曰受之祕傳請驗其能則云不可輕視事惟從實做方可驗才略明旨敕臣部以咨驗而明時之略自謂不便於顯試矣據舌上之譚輒爲推轂恐疆場不堪嘗試也楡關之外卽系遼地姦細環伺軍機攸關若令明時遽赴關門恐屬未便合無咨送薊遼總督衙門就彼試驗果有才略可據漸加名號出關未晚上從之

○蔭四川死難副使李繼周子李元生實授本衛百戶世襲

○升太僕寺少卿葉茂才爲太常寺卿尙寶司少卿麻僖爲太常寺少卿

○升大名府知府唐煥爲河南副使

○辛丑太子少保禮部尙書林堯兪請申明章疏定式惟據事直書按人定論毋太枝蔓毋作隱語卽多亦不過五六百字而止得旨章奏簡明體裁旣經申飭務須遵守不得仍前違玩其各衙門覆﹤鋶﹣釒﹥止括取原本緊要節略以使省覽

○調懷來兵備山東按察使張光縉於霸州

○壬寅上禦皇極門內朝

○酉月食亥復圓

○欽差查勘兵餉吏科左給事中李春燁勘奏登萊舊撫陶朗先自天啟元年七月任撫至天啟二年七月解任剛周一年收過帑銀新餉遼餉馬價京邊等銀共五十二萬四百四十餘兩收過天啟元年米豆雜糧除運卸在邊失風毀毀糧五萬九千二百餘石並濟南府扣畱九萬七千九百餘石實經手糧四十八萬三千一百四十餘石值價銀一十六萬四百六十餘兩此本折實在之數也按冊開除則各有款項各有支銷𨿽系府廳之會計核實下落則半飽士腹半落姦囊俱系朗先之浪拋折色除淮兵月餉及各道廳公費與供億鮮使修衙建營共動銀九萬五千一百零正銷外以招兵言之前後費去安家行月廩糧共銀二十七萬三千九十餘兩令合靑登萊按籍點之只餘四千六七百之似人在也以買馬言之前後費價銀艸料馬乾共銀三萬五千八百餘兩今數馬以對只餘四百八十餘匹之款叚在也以至器械置造盡經貪弁之手共發過三萬九千一百三十餘兩迄今二載有已交者有未交者有在局未完在庫已敝者祇畱似器非器似料非料之贏餘在也若造買船隻半經府佐半經姦�𨿽有實在亦有冒破故發銀六萬四千四百餘兩迄今二載有未見數而報打傷者已報數而尙未入登者今尋津計艦見泊水城只四十九隻報出海則有三百二十餘只大海茫茫不知何處問歸舟也他如招募匠役必聽姦胥樊化龍營充材官鉆銀往募十一給匠十九供僄及匠至半途又忽行解散致窮匠吞銀而莫吐姦胥覆水而難收迄今空斃囹圄而三百之鏹半屬子虛矣尢可異者登萊所急非馬馬用駱駝無端聽都司韓鳳林鉆銀三千兩往山狹買駝騾兵器不憑府廳算估只向朗先報銷混數虛誆尙乞找銀一百五十餘兩未幾登不能蓄駝日報死傷不得已又投之天津而三千餘之鏹又屬虛糜矣尢可訝者杜茂原系姦細攺名李芳春見朗先遂相投契竟欲授千金與之募勇士李芳春自知其誑也只領三百金而行明爲贈姦明爲賞逆未幾而授首槁街則其人與銀俱亡矣又登州指揮李先春行黜生員徐沆梟惡窮奇擇人而食不知何緣作合朗先收爲心腹朝謁暮參躡足附耳凡諸姦營差必二人爲之居間諸姦領銀聽二人先行抽扣二人冒餉不啻千百此任姦之大略也而折色銷磨於此中矣若本色則開浥爛一萬二千數百餘系武弁楊於庭黜生陳博周謨皆朗先素所信任當日混報今無憑稽考與供鮮賑遼三萬三千亦據冊開銷若給軍借名扣存折色萊靑二府未糶尙多該臣俱查有細冊惟運津糶賣之五萬二千二百餘石止得價銀二萬兩據朗先原﹤鋶﹣釒﹥亦謂尙欠價二千九百七十餘兩後委官盧天與等又報遭風傷失無從找補並二千九百之數亦不可問矣至胡大寬運蘇糶賣之數朗先揭稱發糧開洋炤數申報者登州知府魯廷彥萊州同知鮑孟英及臣鞫二官俱曰未見開洋則八十五號之船豈盡無夾帶卽據冊報只五萬四千八百餘名而原價銀亦二萬一千三百六十餘兩乃胡大寬只報賣價一萬八千四百六十八兩已有侵欺內給李應坤招兵造船一萬三千八百餘兩尙餘四千六百餘兩俱任其假數混銷臣弔蘇州原案始知大覺買妓泛舟遨遊於蘇湖之間出沒於朗先桑梓之地流連半載臣至登始爲之究贓追銀二千三百五十餘兩而其不可問者尙多矣此存糶之大略也而本色銷磨於其中矣微獨此也朗先謂欲知天啟元年之新餉須從四十七年查起臣因進而求之七八年之間乃知海運之獘萬緒千頭更難淸楚且當年共事有升任登州知府徐應元去任同知宋大奎升任蓬萊知縣叚展與朗先上下相蒙互爲窟穴一切冊籍俱攺頭換面今難憑據除額銀不可稽外又借動京邊十萬兩余私用民屯九萬餘其往事風影臣不敢輕瀆今尙有一二未結之案俱屬可疑蓬萊舊知縣叚展升自在州知州行後接任知縣今汪裕查出叚展借府庫銀五千五百餘兩駕言海運茫無著落汪裕鳴於朗先朗先絕然曰無是也汪裕力請關移叚展朗先又作色拒之曰汝只管今後錢糧勿管過去錢糧惡是何言也新官之淸上官正宜嘉許去官之濁在官政宜追求而胡禁汪裕勿言豈其共相染指也不兩月天厭叚展之貪而膏奴刃矣此五千五百之數與海運俱去矣此可疑者一也姦�宋登科夤緣造船朗先準給萊庫銀二千五百兩又給買豆銀一千兩越年餘不報萊州告病知府林銘鼎潔守淸操不阿私上意亟索登科科不得已買破船五隻以抵之銘鼎曰執之三朗先曰宥之三銘鼎曰寧追價朗先曰寧估船銘鼎知縣混之不相容也遂拂衣去後委萊州同知鮑孟英估船孟英知朗先欲釋科也僅責還官六百餘兩已從寬政矣朗先猶怒其多也復準一詞而縱之登科遂並其舟負之而走日駕南作�販而無忌也臣至萊始擊之而追原贓此可疑者二也文登縣主簿徐弘諫蘇州府廢弁魏國臣亦不知何緣作合朗先信爲心腹遂給銀七萬四百餘兩令弘諫瓜州造船國臣蘇州買船去三年不報及決裂莫收耳目難掩然後追而下之理臣至登面鞫之弘諫呼天搶地曰銀非一人獨侵也領銀之日先送徐知府三百五十兩送宋同知五十兩至瓜之日送陶撫院兄陶國柱三百兩送陶管家三十兩及徐沆三十兩俱次第有差親筆供證猶若有吞吐未盡者臣聞之不覺發上指曰官長分贓何怪乎委官之不辦乃公事也越今五載二犯尙有未交船九十隻混報打傷船七十餘只臣怒而笞之始爲究贓入官一萬七千五百有奇矣此可疑者三也夫軍興旁牛非一手一足之力何能不任人但爲國惜財潔已率物務選擇而使卽不人人得當亦不事事俱差乃朗先所用非幺麼武弁卽行黜劣生不則卽舞文捍罔之吏員此輩身家前程能值幾十金而輕付以百千萬億乎且有其委之不復稽之有其稽之仍欲庇之此臣尢不能爲朗先解也況此中彊半多南人而營幹多在南地勢便時久鬼態蜮情誰得而蹤迹之臣向所謂收爲私人陰有耗蠹者卽指以坐朗先朗先又何以自解哉

○又奏勘劉國縉賑銀十萬兩舊巡撫陶朗先因新餉告匱先那六千九百兩以給淮兵月餉又畱七千餘兩在登州以賑先過海之遼民則入��維庫者只八萬五千九百八十七兩此見在之實數也以開除言之在登賑者經蓬萊福山五州縣放過遼東官民七千五十七名給一兩二兩不等共賑去銀七千一百一十三兩在濰賑者則經萊州府通判郭顯業濰縣先任知縣張繼孟陸續賑過金復海蓋四衛官民二萬四千一百六十四員名各給三兩五兩八兩不等共賑去五萬八千六百八十六兩四錢五分又國縉發招兵買馬制甲廩餉馬料屯田等銀二萬五千五百五十四兩七錢又交際犒賞士夫官吏等銀一千七百四十五兩入錢五分此據冊開除之數也然臣之查勘則有摉駁於冊之中而得情於冊之外者如用賑賑民名義協也經郭通判張知縣按戶給之無差矣然細評其輕重不均實多那賑他用名義舛也卽張知縣亦據印領發之不可爭矣若細核其當否則濫觴殊甚臣請得而究言之夫賑以賑流民實以賑窮民也遼民之流離困苦無告居多卽仰體皇恩厚賚若輩猶曰襄此煢獨乃兩賑之不越三兩耳若遼官弁靑衿非世職大族卽貪暴豪彊乃平均三兩之內外秀才每加牛價五兩八錢士果捨讀而耕乎官弁每加牛價三兩官果棄職而農乎而科臣解學龍所謂多取乃士之黠者斯言是也微獨此也一家有四五十名口或六七十名口轍領至一百四五十兩或二三百兩夫一家而聚至六七十名之多正科臣所謂百足互動之人卽非大家勢重亦斷不孤苦伶仃而重賑若此是賑一家者卽可賑二三百口之孤苦矣遼之窮民何不幸無夫妻子女之養而並無此周急之需遼之富民何幸而有主伯亞旅之多而及厚攘繼富之利乎況一家數十口必有主有僕有壯者有孩提等而施之則主僕同賞壯者與孩提同糈何其無稱量歟此風一唱焉知無飾少丁爲多丁飾無丁爲有丁而僞增戶口多冒金錢者獨令一夫向隅怏怏有憾此臣所謂有餘不足之患生而不均甚也微獨此也遼有恩歲貢生郭應璧等七員名初逃難而得生旣逃生而得貢亦幸矣仍執舊例於各上司乞作興旗扁路費各九十餘兩或七十或六十不等共銀四百八十九兩余俱於賑銀內取亦旣多矣而尢未屬厭也復串通吏書假領重支又共冒銀三百八十八兩余內有羅俊義者鉆冒獨多前後共得銀二百二十六兩余卽三年靑氈之餋廉亦不過是而一朝冒之是奴酋爲進財星而航海爲攫金地也又濫甚也微獨此也以賑銀招兵買馬亦招練之職掌但計募兵之時遼民蟻集只恐麾之不去斷無招之不來乃聽王化溥輩冒費招兵銀二千二百餘兩此其數濫也徵運官兵月餉犒賞自有應動之銀而動賑二千餘兩尙有未銷算者此其數濫也微獨此也以賑爲屯正爲遼民垂永賴但查費至二千四百五十餘兩而本年收雜糧止一千八百餘石所得旣不走償所失矣且所履之畝旣桑田滄海之難憑又官屯私奪之遞變而牛畜鎡基彊半空花聞今年遂不舉耒耜矣此其數濫也微獨此也賑以賑流離之窮民非以賑濰見任之官吏與濰之士夫衙役也乃歸襯之王教官有十兩之賻告老之杜經歷有八兩之周濰之修橋有五十金之助是以皇賑種善因也濫也而又候缺之髙巡簡有乞恩十四兩之馬價有八兩之獎賞主簿典史教官各次第有差而又士夫粟監者有百數十兩之饋送封君公子有百數十兩之交際下至書吏皂快馬頭亦犒賞百兩次第有差是以公銀市私恩也皆濫也科臣譏其不用以救死扶傷而用以交歡致饋誠哉是言也上旣濫施則下因濫侵姦胥惡弁窺國縉之不鄭重是物也於是有指揮福將旗鼓唐虞世等重開戶口冒賑至七百二十餘兩者有庫吏書手丙貴周世垣等串同貴生假領重支四百六十餘兩者有胡光先冒領招兵銀一百七十一兩者有朱元冒破半價一百七十五兩者有惡弁王化溥田伊耕明侵餉銀馬價一千七百兩而猶跋扈不遵拘者種種不法皆上委其轡故下嚙其銜使國縉不知而失覺察則爲瘝官使國縉知之而不懲治則爲不職此臣所謂委皇恩於艸莽而罪乃滋甚國縉亦何說之辭俱得旨該部看議具覆

○又奏勘遊士任募兵實數臣於五月初八日先移文撫按令其嚴查造冊備臣匯報外臣迆邐入萊州正淮兵初入團駐之所其地方官查驗已評地方人民耳目最久臣先爲之咨諏以得其槪而又行之各道以取渡海之花名又委推官與各道預點分防之實數而臣又取其已點者復爲之逐名細驗不徒核尺籍之有無而並審膂力之勇怯及登萊事竣臣又敬馳天津以面稽其駐津門者何若其點驗之詳且核猶是也今以其渡海之數言之都司遊擊汪宗孝許日省朱家龍張國棟李大珊五將官原領官兵五千零三員名內朱家龍張國棟所統者經萊州府通判郭顯業奉文汰去老弱不堪共七十七員名臨渡海點之又逃去一百五十三員名合伍將官所統止共有官軍四千七百七十三員名陸續赴島耳渡海耳又報逃亡四百一十三員名見捉獲八十三名在監而實在海上只四千三百六十一員名矣以分守防之數言之駐萊者則有馬停寨黃山墩二處將官胡一莊陳汝志統領官兵九百一十三員名內萊州郭通判汰去老弱不堪八十六員名今臣點之又報逃一百九十八員名而見在防信者只六百四十七員名矣駐靑者則有壽光樂安二處守備黃錫封共統領官兵一千三百八十八員名經郭通判汰去老弱不堪六十九員名又萊州府鮑運同復革去五十六員名今臣點之又報逃五十一員名而見在防信者止一千二百一十二員名矣駐天津關門者臣在津只點過三百六十四員名而今撥馬頭營則有二千一百六員名此據天津道來斯行山右道袁崇煥冊報之花名也凡此皆渡海分防原額與見在之細數也若以有用無用言之則海上茫茫臣按其籍未見其人關外迢迢臣聞其名未核其實臣安敢謬許爲可用亦安敢輕訾爲無用但以臣之眞聞合之臣之眞見亦可信其梗槪者臣初入登萊卽采訪耳目淮營之人僉謂八千子弟渡江而東內選山海二千餘名皆年力彊壯衣甲鮮明稱最上矣而分防萊靑者次之出海者又次之今春讀樞輔議虛冒兵馬武弁一﹤鋶﹣釒﹥中謂胡惟寧率二千一百至楡關大有生色近山右道袁崇煥亦謂其兵勝他兵則卽其眾議之僉同而知駐防關外者俱屬可用卽駐津之三千而天津巡撫李邦華向稱其堪備策應臣入津點驗見在三百餘人果多年富力彊發防馬頭營之二千六百詢之撫臣亦云相去不遠則分防天津者大抵可用十之八也惟是分防萊靑四營之三千四百餘名經臣所詳睇熟視則彊壯者十之五老弱者亦十之五或可持戟荷戈未必能投石超距卽可逐隊成列未必能陷陣衝鋒其可否實相半也以向者登萊都人士之品題推之而海外者之相去不遠亦可例知矣此有用無用之大略也今通計其有無之數則見官兵止一萬八百二十五員名臣不敢以今日見在之數爲的數而必以原來冊開之數爲實數則有一萬二千四百二十餘名比近日淮揚所報一萬二千二百七十餘名之數又多出一百五十餘名甚疑之及審各將官謂兩年之內陸續增補亦多故臣在靑萊點者多山東附近人在津點者多河間附近人此數之因也若通總其彊弱之等臣亦不敢以目見之不足槪疑耳聞之皆虛然據津關精壯之十九合之靑萊渡海彊弱之相半則𨿽無影射之獘亦有混竽之吹說者謂其皆四方豪傑皆千金勇士亦揄揚之過當也得旨遊士任原募兵數旣勘核明白著同淮揚撫按官勘奏餉數一並具核

○以太僕寺卿胡世賞爲太常寺卿

○授順慶王妃父李蘧徳興王妃父方世元各副兵馬指揮蘧西城世元東城

○贈原任四川總兵都督僉事黃守魁爲都督同知蔭子兆昌本衛副千戶世襲予祭三壇造墳安葬守魁福建晉江人鎭四川升南京後府僉書奉命援遼督兵出境至重慶城中樊龍變起義不就擒而死兄弟妻妾及家丁死者數十人

○升宣府南路參將鄒國威爲本鎭副總兵

○兵部員外郎鄒維璉﹤鋶﹣釒﹥言欲治軍伍弱癥當拔債師病根方今奴氛未殄反側逋誅兵餋驕子無故輒逃將類兒戲一技莫展軍勢病癥中於疆場法當治而病根起於廟堂法當技則今債帥是也臣觀我朝承平日久法紀漸弛乳臭紈褲之子椎埋屠狗之夫大都伎倆素拙於戰陣而精神偏工於鉆營平日以貸之素封子錢家者輸之要津或中貴而輸之要津中貴者償之部下之卒旅以臣生平所聞上自大將副將下逮參遊聞帥備總千夫長百夫長之屬無不各有定價每一缺出多從居間得之而旣已得官又營得薦兼以在內在外當事舉剌每每通於成例不得不姑取以充數年來壞盡國家之武備斷送皇上之封疆者病根實在於此彼兵不任戰特病發之弱癥耳昨歲東省妖賊川黔土司之禍則又病弱以後之變癥耳廟堂之上不拔病根而欲專治弱癥與變癥何可得哉夫苞苴竿牘兩者俱爲用將之大蠹苞苴非不肖不爲而竿牘不能不望諸臣之相成若有自中貴出者不能不望閣臣大臣之主持唐時債帥每自神策中尉出及裴度韋處厚當國徑用髙瑀爲忠武節度使其風遂革今日大臣豈肯出裴處厚之下乎至於中外舉薦寧簡毋濫寧從實效無采虛譽實效云何將領有事則以爭先克敵爲實效無事則以善撫士卒訓練有注爲實效否則口如懸河藻如春華猶無益於疆場也舉剌公則將帥不必營薦居間絕則將帥不必營升此一舉也𨿽不敢謂武備便振但使大小將領薦升無費不至剝軍以塡債庶幾軍法可行虛詭影射可杜伏乞皇上嚴飭中外諸臣大家拔此病根其於武備未必無小補云下其﹤鋶﹣釒﹥於部

○癸卯刑科給事中解學龍言遼民之渡海而已也擕兒挈女肌裂膚殘皇上不吝帑金十萬沛於一旦蓋傷心於欲絕之呼而加惠於將枯之骨此何如徳意當事者不察人之可用而輕付之盜臣劉國縉之手明攫暗侵莫可縷指以致無數金錢一朝散盡惜哉臣具﹤鋶﹣釒﹥入告蒙皇上赫然震怒敕科臣李春燁銜命往勘今有核眞冒濫回奏一﹤鋶﹣釒﹥業奉該部看議具奏之旨矣旣經確查難容漏网應將勘臣﹤鋶﹣釒﹥內所臚列者一一追而貯之太倉盡足備關門之一飽國縉非能爲招練之人而地方亦不必有招練之設多官多累臣前﹤鋶﹣釒﹥娓娓言之今勘臣亦已目擊之矣不特此也﹤鋶﹣釒﹥理鹽法之議起於套搭爲害耳然有鹽院有運司至於比較等項則祖制原以海道兼之又不特此也登萊巡撫之議謂是沿海保障耳然有道臣有大將至於指授方略則該省原有巡撫統之近日並餉撫於津門裁監軍於東郡誠樞輔匡時石畫臣亦謂疏鹽登撫兩官亟當與招練同行裁革得旨該部並議速覆

○甲辰上禦文華殿講讀

○木星順行犯軒轅大星

○鑄南京戶部鹽引印

○工科給事中陳爾翼言軍衛有月糧有直米又有布花每歲不難費數萬金錢以餋之而又統之以錦衣衛堂上官一員令之輪番直宿責綦重也不謂廢弛日久優容太甚有如五百名之旗尉而到者止八九十名不到者反四百一十一名且所到之中又半是尪羸僅備人數朝廷以至大至重之責屬之衛臣而衛臣直以若嬉若戲之心虛應故事矣職聞錦衣一衛額設軍旗彊半爲優俳所影射雇倩之蘧廬棄此淸理有機痛加查核使濫冒者窮於無所隱當玆中枯外竭之時核一文一粒卽可收一文一粒之用也不特此也皇上臨馭之時有所謂乂力圍子手紅盔將軍者祖宗創立令之密匝層圍披堅執銃豈不大有深意乃職每入班行輒見頹靡不能成列是亦何可不痛加查核也得旨宿衛官軍已有旨查處這所奏該部一並議覆

○升貴州思石守備王建中爲四川巡撫中軍遊擊

○乙巳先是禦史張素養按浙時以奏薦姚宗文邵輔忠劉廷元齊琦名等不當爲臺長趙南星糾參奪俸五月至是素養具﹤鋶﹣釒﹥陳辯謂所薦皆憑道府開報舉循舊規南星再﹤鋶﹣釒﹥糾之以姚宗文等屢經白簡而素養不知惟憑道府是郡國有道府足矣何必禦史巡行請敕吏部重加論治並治道府之間薦宗文等者上以有關憲體從之

○巡按貴州禦史侯恂查明兩河失利事先是撫臣王三善奮戈解圍軍聲大振以爲玀鬼技止此耳蓋不無輕敵之心焉又念餉糧匱詘利在速戰於是決計進兵一路出陸廣以題升總兵劉超建旗鼓楊明楷李世將等諸將隸馬漢土官兵共三萬都淸道僉事楊世賞監之一路出鴨池以總兵張彥芳建旗鼓黃運淸秦明屏等諸將隸馬漢土官兵共三萬貴寧道副使何天麟監之又一路出黃沙渡以加銜都司簠補衮統盧光祖等會合廣西之兵分道攻取克期搗巢撫臣謂虜在目中矣豈意賊謀甚狡賊黨甚眾驅饑卒而摧彊寇致有意外也哉三路惟黃沙渡系全師撤回陸廣一路連戰報捷斬級二千七百餘顆因糗儲不維獨山州土官蒙詔暗交賊賄賣陣先逃官兵大敗爭退渡河輜重盡棄是役也楊明楷被執不屈爲賊縛去王之將姚旺等二十七員以力戰死官兵殺傷溺死者三千人賊隨並力往攻鴨池鴨池一路亦先斬賊級百餘顆奪獲戰象二隻賊眾大集殺傷相當無柰秦兵原屬犬羊終悲狐兔石砫部下加銜遊擊覃宏化藉口枵腹糾眾同回隨撒兵衝殺而歸官兵死者百餘人余盡潰去此臣確查情形最眞最悉者因分別督撫道將以下罪狀下其﹤鋶﹣釒﹥於部

○原任太子太保戶部尙書兼文淵閣大學士吳道南卒道南江西崇仁人中萬曆己丑進士一甲第二人在史局硜硜自好一介不苟取予秉禮尢著淸執庚戌會試闈中以隔房摉閱嘖有煩言道南知貢舉執原分號簿發隔房中式十餘人迨道南參大政典丙辰會試誤中假元言路眾攻之道南乞歸二十餘﹤鋶﹣釒﹥不允適丁維母憂歸在揆地甫一載耳爲史官時適開局修國朝正史道南分輯河渠所著有河渠志旣歸撰大政議未及上而卒訃聞賜祭葬如例仍加祭四壇贈少保蔭一子中書舍人謚文恪

○補禦史楊建烈於江西道

○升河南右布政使盧維屏山東右布政使唐嗣美爲左布政使維屏山東嗣美狹西

○升宣府右衛營守備馬士麟以都司僉書管事

○丙午上視朝

○兵部署部事左侍郎李瑾等覆禦史許其孝﹤鋶﹣釒﹥言足兵必先足餉今兵集餉匱牛攔山新兵擅劫中軍之衣貲狹西逃兵截搶解運之錢糧究其所以則因稱貸莫償是以糾眾鼓噪似有激之鳴非無風之波也治兵如治家然治家者欲使藏獲無嘩必須滿盤打算寧使入浮於出勿使出浮於入乃今談兵則或抽或調初不炤管餉之有無索餉則有增無減更不計兵之彊弱故淩人則攘袂而前破敵則裹足而後𨿽云缺餉其實糜餉何如嚴加澄汰精爲選擇必勇力超羣畱爲禦侮之藉其餘系抽調者發回原營召募者速令解散則淸一冗兵自可省一冗費將兵皆投石越距之大餉無匱乏不繼之患上是之

○升太常寺少卿程紹爲太僕寺卿光祿寺寺丞須之彥爲尙寶司少卿

○補禦史劉思誨於山東道

○丁未上禦文華殿講讀

○南京禮部尙書周應賓引疾求罷﹤鋶﹣釒﹥凡五上詔許之仍以兩朝日講勤勞特加太子太保以示春酬

○升太僕寺少卿王之桑爲本寺卿

○巡撫遼東右僉都禦史張鳳翼言臣八月出關繇前屯以抵寧遠又循嶺而北遵海而南凡依山阻水之形一一得其要領謹據實爲皇上陳之自廣寧奔潰滿目兵燹河西七百里邊城俱爲煨燼關以外幾成異域矣章督臣表餌之術借防禦於羈縻而朗素拱兔諸奠始有爲我送炮銃者迨樞輔當關軍威大振於時驅逃汰冗選將徵兵設三大帥於關前提十萬師於境上邊亭有相望之旌旗島嶼有相連之舸艦故向來關門虜馬驕嘶居氓思接浙以逃行旅亦荷擔而立自分防有兵將而山海之人臥始帖席矣向來難民被奴淫虐欲死不得欲逃無所自哨兵出而接回男婦一萬餘人矣向來叛賊抗我顏行或據河幹或防海口自舟師具而奪還大炮六十餘位矣凡此皆輔臣安攘大略臣得俯首受成惟是頹垣敗壁鶴唳風聲人城畚鍤非一年可就之工六載瘡痍非一時可蘇之病故今日議剿不能言戰不得計惟有拏定一守字庶幾安將膽而固軍心然守又非以五大部僅僅乘障於十六里邊城也臣謂守關門之策有三其一以山海爲家當以前屯爲門戶以寧遠爲哨探以一片石芝麻灣爲左右翼共置兵二萬分屯駐練且耕且守奴不來則用趙充國困罕開法奴來則用李武安備鴈門法餋威蓄銳俟我生聚多教訓熟然後興問罪之師此正著也其一以前屯爲家當以寧遠爲門戶以廣寧爲哨探以興水縣覺華島爲左右翼亦屯兵二萬張疑設伏漸進漸逼諸虜可使則如督臣挑哈喇紇與之讎殺以代其交叛將可通則如輔臣間劉夐塔與之疑二以潰其腹乘機觀變俟彼釁可投隙可抵突然爲批吭之舉此奇著也其一以毛文龍爲前矛以沈有容爲中權以查國寧爲後勁一則揚帆皮島一則搖櫓連云一則鳴榔於三岔口上下使舳艫相望風汛時通又善結虎酋假金白復讎之舉聲言水攻老寨陸取新城奴必狼顧狐疑不敢出遼陽一步而楡關將借以粗安此虛著也總之爲守關計耳而關門及水兵非六萬不足不然我之所防在此奴之所攻在彼彼瑕旣動此堅亦搖關以西尙得髙枕乎此皆輔臣祕算深圖而臣得得之面相商確者也目今關外室廬盡毀燐鬼夜號尙不是可居之地但業已分派兵馬安插遼民我進一程則奴近一步安得雲臺髙坐徼幸封疆應炤輔臣原﹤鋶﹣釒﹥簡才智沈雄之道將出而料理之庶信地分明城池修守當必有蚤夜圖維如趙率教魯之甲開屯築堡爲皇上出死力以捍巖疆者矣若臣旣奉敕巡撫遼東山海自不宜駐足關門則冬夏宜居山海春秋宜駐前屯俟營堞告竣雞棲有地當身先將吏以爲揄塞搪牌惟望皇上憐念孤蹤有求必應必不敢負吾君吾相使逆奴笑中國無人也得旨據奏關門情形布置方略一一巡歷目擊兼合輔臣籌畫且隨時移駐督率道將自是巡撫責任一應控禦進守奇正聲實聽與輔督諸臣相度便宜行其墩堡兵馬軍需等事次第條議內外各官務協心共圖成功

○戊申上禦文華殿講讀

○升尙寶司少卿劉宗周爲太僕寺少卿

○升禮部郎中吳之甲爲浙江布政使司右參議備兵寧太

○己酉大學士葉向髙乞歸愈懇復命文書官慰諭之

○升大理寺左寺丞徐良彥爲左通政

○補原任河南道禦史袁化中於浙江道

○升廣東右布政使費兆元爲山東左布政使福建布政使司右參政朱身修爲本省按察使

○庚戌上視朝

○是日上傳錦衣衛食糧女戶著淸查名數年分或有久違已故詭冒支領者查名開除並在京各衛所該衛一體傳諭查明開奏

○督理遼餉戶部左侍郎畢自嚴引疾乞休不允

○刑部尙書孫瑋等﹤鋶﹣釒﹥言工部題參諸商事關錢糧侵欠惟工部四司知某商有夥役某人有役過等項可以抵補某商有未完見役可以帶銷某商有產業若干可以變賣完官除各犯本部正法外其錢糧應送工部追比又請自今以往凡各衙門參送實有發覺者先將人犯拘禁勿令聞風先逃止以空文見遺勿令多人潛逸止以一二到官至於兵馬司官年終例有巡城禦史舉劾屆期容臣部司務廳備查各坊已未完事件分別�近開送各城以爲殿最皆允行之

○辛亥上禦文華殿講讀

○攺禮部儀制司主事陳以聞尙寶司司丞

○差工部營繕司員外吳國楨管臨�廠

○狹西好地平等族番人郝卜等貢馬匹盔甲腰刀賞賚如例

○治貴州官生從逆罪革貴前二衛指揮千百戶顧從新黃昇朱國安李元勛職仍與生員王納文王家翼王錫明俱下巡按禦史究擬從兵部覆按臣侯恂奏也

○南京湖廣道監察禦史遊鳳翔言畱都鼓鑄其舊獘有三新獘有四有出馬之獘每鑄用本銀五千兩鑄出利錢一千兩當其出錢之時司官先取錢八十萬以入私囊餘者方除本利以還朝廷下而鑄錢大使以及鑪頭工匠書皂門快無不人人染指卽有自好者欲革其獘又以爲形前官之短而遺後官之恨竟相沿爲陋習此出馬之獘也又有補秤之獘如銅一百斤兌出及鑄而成錢兌入只九十斤所少十斤不以銅補而以錢補每銅一兩補小錢七文每文重七分合錢七文共重四錢九分計已竊銅十之五矣繇兩而斤而百千可以類推此補秤之獘也又有對賞之獘錢有磋磨則有銅末分毫皆公家貲今乃巧立名色令工匠摉括銅末若得銅末百斤則以半入官半給賞工匠乘機作獘偸銅置之他處混充銅本官佯爲不知與匠均分此對賞之獘也三獘其來已久今又新添四獘何謂新獘南中每錢十二文準銀一分今藉口銅貴搭放軍糧只十一文是取之軍者一也搭放商人只十文是取之商者二也給匠工食另鑄一種細錢十不當七是取之匠者三也銅七鉛三此爲舊制今且銅鉛對參故錢色不黃而白又減銅與鉛之斤兩致錢每千文只重五斤四兩是取之銅與鉛者又不知若干文也故鼓鑄之官往往誇耀於人曰吾鑄錢一次可得利錢數百萬文皆取之軍若商若匠非取之鑄也鑄之利國家何曾沾其萬一哉此四者皆新添之獘也由前三獘爲盜臣由後四獘爲聚斂之臣皆不容於堯舜之世者竊計諸臣所藉口者皆曰銅貴臣以爲銅貴之利官與臣受之國家不受也銅貴之害軍與民與商受之戶工之官不受也如果患銅貴臣有徵貴徵賤之法請取前三獘盡革之如不欲盡革請於出馬之獘稍減之於補秤之獘稍增之於對賞之獘對除之取彼償此盡足相當補獘救偏無過於此故欲救今日之錢法當究今日之錢官因劾戶部主事馬士英毛可教工部郎中劉志選周憲時請分別究處以伸國法得旨該部參看了來說

○壬子上諭首輔葉向髙卿輔政有年忠淸恭愼亮節純篤惓惓以愛君憂國爲念朕素鑑知卿前偶疾調挕朕諭已明卿宜爲朕勉出何復再疏求去諒卿心亦不自安乎且今國家多事之際賴卿弘猷贊化共圖時艱豈得在家自逸殊非盡瘁獻納之意況值享祀頒歷伊邇卿爲元輔重臣正當表率羣工稱慶豈可髙臥私寓國事何益卿還遵朕屢諭詰朝卽出入閣匡濟以副朕眷倚日望至意愼勿再陳向髙﹤鋶﹣釒﹥謝宣諭仍乞休致內云臣日夜思惟門戶之釁臣不能消躁競之風臣不能挽兵食之計臣不能籌民生之窮臣不能救卽如宮府內外之間章﹤鋶﹣釒﹥議擬之際臣能盡得之皇上與否此亦聖心之所明也語益切摯至是疏凡八上矣仍溫諭勉出佐理

○命陽城王長子翊金�丞管理府事

○夜南方有流星如盞大赤色尾迹有光起自虛宿東南行入壘壁陣星後有二小星隨之

○升大理寺左寺丞左光斗爲本寺左少卿

○升江西按察使汪起鳳爲廣東右布政使狹西按察司副使馮任爲本省布政使司右參政

○癸丑上視朝

○太子太保吏部尙書張問達十三﹤鋶﹣釒﹥乞歸詔賜馳驛去仍加少保予以新銜誥命

○升兵科給事中倪思輝爲大理寺左寺丞

○加四川兵巡川西道按察司副使吳光義布政使司右布政職銜專理錢法兼管巡西事務

○裁施歸兵道西瀼把總各一員從兵部覆鄖陽撫治蔡復一奏也

○南京吏部尙書何熊祥得請終餋具疏陳謝因及時事言今天下無一足恃武臣惜死而愛錢文臣喜同而惡異臺省布列率多修怨幹時之意殊少忠君愛國之心於小小異同羣起交攻曰翻案曰翻局若從國家起念只宜惟才是視豈可專問異同又言南京節年京察考功郎中皆先期預定今次郎中陳陛咨訪已行回避已掛驟從別部調除一榛易之報至南中無不錯愕乃禦史王允成辯範得志﹤鋶﹣釒﹥謂有無更張試查舊規禦史曾汝蘭﹤鋶﹣釒﹥又謂在京久而面熟不若更易信若所云則以後考察之時該司郎中事事則恐有面熟之嫌不事事則恐有違誤之咎而咨訪一行口語易生其自揣生平不爲功司所容者輒蚤語過北合謀更置曰此癸亥年故事也該司方畏首畏尾能廣寄其耳目而展布其手足乎上優旨褒答下所司知之

○四川道試禦史李喬侖疏糾熊祥言考功第論其人何如耳苟才品不倫藻鑑或爽卽老於從事亦祇以塞眾正乏門開羣枉之路南臺臣面熟之言非無謂也熊祥見範得志之咆哮故陰附得志而若爲無心暗翻考察而陰開一竇眞巧於翻案局者矣宜削籍以爲巧護邪黨之戒得旨大臣得請條奏公論自明不得苛求

○甲寅上禦文華殿講讀

○差戶部福建司主事姜玉果管臨淸鈔關河南司主事何意贊理天津遼餉

○乙卯吏科給事中章凡儒言舊孽未盡新妖巧發如趙士諤爲亓詩教鷹犬考功一役察處正人幾盡崔淐毆母而爲母告猶蒙吏部名色魚肉鄕民此舊孽也譚謙益附會妖人似癡似顚說者謂其所造戰車破冒不貲藉此爲護身符此新妖也更可異者南京吏部尙書何熊祥去國一﹤鋶﹣釒﹥支離支覆而喫緊在考察一叚播弄挑激欲吐猶含柰何堯舜在上而靜言庸違乃在大臣乎又何怪乎蔡獻臣區大倫擊節範得志之﹤鋶﹣釒﹥也大倫素稱淸謹此言可爲賢者惜獻臣以論察叢垢之身得躐淸卿已非其據近疑疏語暗剌逢人巧卸亦可謂心勞日拙矣處淸明之世忽見曖昧之人惟皇上洞察而審處焉得旨何熊祥已有旨余著分別議覆譚謙益造單任事薦人急公不得苛求

○總督四川兵部右侍郎朱爕元再﹤鋶﹣釒﹥引疾不允

○核敍海運將領加都司黃胤恩遊擊將軍職銜

○起降原任雅黎遊擊黃承爵以都司僉書職銜管四川建南遊擊將軍事

○四川巡按禦史張論劾月�章臘遊擊梅廷和革任回衛

○丙辰霜降節遣侯陽國祚顧大禮徐錫胤張國彥陳光裕伯方一元孫廷勛朱自洪郭邦棟陳世恩費天澤祭長陵獻陵景陵裕陵茂陵泰陵康陵永陵昭陵定陵慶陵伯王承恩祭恭仁康定景皇帝都指揮使侯昌國祭哀衝莊敬二太子陵園

明熹宗悊皇帝實錄卷之三十八明熹宗哲皇帝實錄卷之三十九﹝梁本﹞

月丙戌吏部再推鄒元標南京吏部尙書上老之不允葉向寓言元標精勤可任不聽兩朝從信錄科臣程注請惜老成以重表率﹤鋶﹣釒﹥曰竊惟古稱冢宰爲六卿之長其來尙矣至我朝而南北並設吏部尙書豈無意哉蓋陪都爲祖宗丰鎬之區淸議所從出之地分而各標藻鑑之司冀合而共成統均之治也自尙書趙南星秉銓以來有再剖良心疏而幸門頓塞仕路漸淸大小諸臣相慶彈冠皆曰皇上簡用老臣得人如此若原任左都禦史鄒元標者固素講良知之學與南星爲一代人皆望先朝之遺直也方其釋褐之初抗疏顯斥柄相受仗邊戍瘴鄕迄今筋骨拘攣蹣跚陛級人盡憐之此亦聖明之所洞燭者而當年之骯髒可知矣中間召補掖垣條陳忤旨再起功曹啟事違時歸而受徒講學絕意仕進益投簪巖穴者幾十年曳履朝端者僅一載卒因人言飄然去國一時公論惜之今南冢臣懸缺未補廷臣匯彜之好眾口一辭咸未非元標不足登此席者遂於前月二十三日共爲推轂而銓臣因之具疏此職等會推之始未也乃靜候旬日而元標之疏獨畱中未下職等始相顧駭愕而未知其故矣或疑其以講學不合時情職等則以講學非自元標始也宋程頤得孔孟不傳之學爲諸儒倡其在經筵每以禮法自持議者謂不近人情於是呂陶胡宗愈孔文仲輩連章力詆以去宋朱熹入朝相知者謂曰上方厭正心誠意之說熹曰生平所學惟此四字竟以入對百世而下究竟以頤熹爲何如人哉我皇上聖學緝熙日講經筵寒暑不輟未嘗厭正心誠意之學而旣學朱熹之學者不用於時職爲聖明之世惜之元輔向葉髙先爲元標奏論甚明近爲揭請甚切豈汲汲元標一官哉誠恐元標不用百世而後推原不用元標之故將元標之名益重而聖政爲之不光老成愛君自不容己皇上推重元輔之心以重元標不待職詞之畢矣且元標非汲汲一官也者觀其正色立朝急流勇退與馮從吾先後並去國門進禮退義儼然聖賢家法視近來被言大寮甘心頑鈍气節何啻天淵天下第一等官爵自宜首及於不愛官爵之人今從吾已援置畱臺又何恡南銓一席地獨令元標未蒙求舊之恩而抹向來會推舊例且從此廁名臺省者作其敢諫之風而忠蓋日聞展采班聯者觀其難進之節而廉頑立起未必非激厲人才磨礲世風之一大機括矣人豈獨爲元標一身之用捨進退而已哉有男子朱八云慶成府宗室頌冤乞名封祿糧禮部以越關奏擾仍錮於鴟

丁亥大學士顧秉謙釋奠太學

督師大學士孫承宗言今邊方大計不過曰守曰款曰恢復皇上敕臣曰寧遠廣寧及河東土宇漸圖恢復乃觀天下大議似專守關以內而道且曰國家失河套大寧不失爲全盛何必復遼東然而遼東不復關不可守欲復遼以守關則關以外必不可不屯兵必不可不修築而寧遠覺華之議必不可輕罷請以守言之凡客兵利速戰主兵利久守今關城聚秦晉川湖齊梁燕趙之眾盡號客兵亡論糧料不繼其卽繼也不逋不嘩而坐食使自坐困蓋以速戰之備爲久守之謀欲進則不足久守則必變故議兵必在土著然薊鮮土兵而守遼以內則遼兵亦客也故隨遼人之便安插於兩衛三所二十七堡間以土以屯曰以遼人守遼土養遼人使關外之備稍足則關內之防稍減況守在關以內則內備淺薄守在寧遠則山海已在重關神京遂在千里之外今天下亦嘗計及此乎再以款言之臣之初抵關毳幕旗車雜遝岡阜一登陴而鮏羴之气撲人日報劫殺議遠撫場而通官難之得廣寧道議合初移之中後爲百里又再移之寧遠爲二百里以兩協提路將分之信地卽撫卽防劫掠希少今議撤關外之防爲守關內則仍入關爲撫而八部三十六家仍環聽於關門且寧遠有道寧前有道鎭曰遼鎭撫曰遼撫而安插遼人於寧前則曰貽禍亡論十餘萬生靈何地安寧而旣無寧廣之土地人民何獨存寧廣之賞今天下亦當計及此乎再以戰言之賊薄寧遠則以置亡置死之兵合與亡與死之眾心堅敢死气勵亡生而外無可掠中無可布炮矢旣倍兵民旣濟兼以海出其後山恃其前奇伏間出賊必殲焉卽或越一城而前寧城已綴其後卽或合一城而守之各城已扼其吭卽或直抵關門不顧而前有堅城後有救兵自可立見掃蕩又或妄意及海則覺華島之駐師與望海臺之泊舡相控而長鯨必授首於波臣又或下關臣之精甲進圖恢復則水師合東陸師合此水師之間奇一正一出沒無端故拒賊門庭之中與拒賊門庭之外其勢旣辧而從賊於二百里之外與賊促我於二百里之中其勢又辧今天下亦嘗計及此乎有心在天下而邊塞之情形未悉間憑道路之口以爲憂疑亦有心不在天下而邊塞之安危不顧祇念身家之計以爲徼幸伏望皇上立斷無搖眾議庶臣之肝膽有藉而土宇可復上嘉答之

戊子亦轄等族番人竹木等貢方物

孫承宗言臣議合款防一督以兩撫臣分任薊遼緣皇上不聽臣去特借此以各分其任待臣去之日仍推總督蓋眞見邊事不宜紛紜非總督妨臣抑亦臣妨總督私念臣與總督不必兩設非謂臣可久畱而額員可裁也自今糧料不繼而料且絕矣去年采靑幾二百萬遂可省金十二萬有奇而今且絕部價不發皇上所發帑金爲軍需者戶部借三十餘萬而關城如洗近合馬步戰輜爲車營者十而器具不備臣所請寧遠邊城歲可得十七八萬而未敢言若馬價不定撫賞不定何以應卒至於臣當邊務稍暇十餘日以覲天顏邊事重大一一面奏仍與朝臣一一講明其事臣仍任之豈其弛擔臣之初抵關也有給發無議論旣而兼之今且有議論無給發關撫明而有幹略可謂有才其議守與臣同而所以議守似與臣異臣自撫臣來凡更調將吏如滿桂之守寧遠陳九徳之守北山馬爌之守中右孫懷中之守髙臺陳一元安邦之招遼兵皆議於鎭道決於撫臣其未從撫臣者獨撫臣數言臣不可出關恐兵馬少無以威敵蓋老成之見臣念關外未安實踆踆於其言而竟未能從撫臣乞皇上下廷臣雜議主客之兵可否久戍本折之餉可否久輸關外之土地人民可否棄置屯築戰守可否興舉再察今日之敵果否坐待自可消滅臣不敢望爲百年計祗及五年問究竟何如勿徒取快目前令當事之臣任其極重不返之勢也上報曰兵餉戰守卿前後條奏聽便宜行不必廷議巡撫官意見不同恐不便行事該部議奏

刑科給事中解學龍言建人去冬之來非眞來今春不來非眞不來也今鉄衣曾有的數否收買馬騾硝黃盔甲曾驗否三農告匱束手莫支乃三帥各萬二千金爲治第之資令人駭愕營房每間價六金鎭將侵克費不五六錢馬料蒭豆十扣其半至於撫賞藉此以紓邊鄙之儆非特此以撤吾戰守之防今果何如哉上切責其沈漫兩朝從信錄刑科解學龍飭玩懲貪疏曰封疆有苟且之政不可不知中外有貪鄙之臣不可不問微臣義難緘默敬直陳以告之皇上竊維神京之安不安全系乎楡關之固不固而楡關之固不固全視乎奴酋之來不來去冬據回鄕之口傳與撫道之揭報蓋岌岌乎朝不保夕而今徼幸又復二月矣噫亦危矣職謂奴酋去冬之來非眞來而今日之不來非眞不來也請得而悉言之奴驍騎有數盡來不能不盡來又不能進而主客之慮退又有巢穴之虞非萬全之策故奴不來也旣得河東固形勢任耕種不得不用遼人又不能不防遼人虜𨿽不能加奴然奴不能不防虜皇皇焉內謀之不暇故奴不來也其國東接朝鮮西接岔河南臨滄海北界虜穴無亡矢遺鏃之費而奄有千里之沃土妄想亦已少歇故奴不來也昔年一取淸撫再墮開鉄逼近遼沈勢不兩立其志甚決其勢其銳其必欲得遼沈不待智者而知也今三岔距楡關不啻遠矣明知我不能往故奴不來也此職所謂去冬之來非眞來也奴知中國防我畏我竭海內之力從之供應驛騷民不聊生可一舉而乘其罷則奴何以不來也自廣寧潰散中國何曾探其彼中一毫消息而田有倉赤沒哈等分布偵探出入一片石等處有如無人之境今有倉𨿽就擒然先有倉而揚去者不知凡幾此中情形彼知之審矣奴未嘗忘中國則奴何以不來也李佟二賊𨿽傾心於奴但非彼族類終不能釋奴之疑若不日日有事於中國不足見歸附之誠而徼奴酋之重夫有此二賊朝夕攛掇則奴何以不來也郎素不過虜中一部落耳公然率零星之卒殲我將數百人而我吞聲不敢問夫虜不與我合則必與奴通小路不防之處皆奴眈眈之地鄧艾之綿竹白馬關之溪王峪皆可虜也則奴何以不來也此職所謂今日之不來非眞不來也此宜何如綢繆何如拮據何如從實處做功何如從根上著腳何如同心戮力以獎王室何如知人善任以備指麾乃現在鉄衣曾有的數否聞撫臣欲點閱而各帥不應且亦無如之何也收買馬騾硝黃盔甲曾經驗否聞各道與各鎭將交歡結契修飾情面試問馬騾若干盔甲若干硝黃若干當必茫然無以對也兵馬操演未嘗不修其故事然不過千把總領百餘遊手之眾在演武場放炮吶喊辰而集未而罷已耳彼大將不借病以偸閒則稱觴爲樂事近且遣人於南都置買名姝此乾坤何等時而爲此也司農告匱束手莫支曾有一日不言餉缺否乃三帥各領銀一萬二千爲治第之資令人且駭且愕曾不思斮石刊山卽此宵啼露處之徵人工窮極巧無非敲骨吸隨之物力且所貴大將者爲其申明軍令有犯必斬乃出關之總兵其伴作家丁在中前所姦宿遼民之妻本婦喊叫反捆打其夫以致坐視奸淫而不敢言廣寧道具揭而該鎭稱病不出此於軍政之律何如也忽而荷戈忽而掉臂誰司總領而令若此也乃大帥之營逃亡倍於他將有遊手而出入於虜地者有在丰潤玉田三河等縣見爲響馬行劫者自知逃亡日眾而拿一做工班軍梟首警眾何不仁甚也營房每間領價六兩乃暗自侵克每間不過費五六錢拉兵爲工築土爲墻而已如一遇風雨而軍士露宿如故也馬料艸豆貪弁視爲奇貨十扣其半以致朝銜尾而入暮伏櫪而斃且倒死又不卽日呈報開除錢糧而遷延爲冒支之計國家有多少金錢而堪此浪擲也嗟乎以奴之情形若彼而我之備禦若此而諸將領且大袖髙巾晝夜聚飲沈湎於金穀流連於靑樓弓矢器械十無一有惟望奴酋一到爲遼陽廣寧之教場耳天下事尙忍言哉至於撫賞一節尢願與當事者共商之蓋虜明明挾奴以要我奴明明借虜以困我直待彼中養得气勢十分完足作得事體十分停當且俟我東奔西走無暇照管又俟我東缺西殘漫不理會然後一面討賞一面聲擊使我財匱不能支兵困不能守於是或合或分或奇或正欺我之疲乘我之怠不識我之債將單兵羸車下駟何以應之竊謂從來款虜之法不過藉此以紓吾邊鄙之警而未嘗恃此以撤吾戰守之防若以款而離奴虜之交則可謂彼受款而我爲出死力以捍奴三尺童子知其必不然也夫一意於守而後可言剿捨守言剿不得也一意於剿而後可言款捨剿言款不得也我常示以不欲款而後虜不得挾款以求多於我我常操其不必款而後奴不得借虜以坐困乎我且以撫金爲餉金而捐升斗以寬加派則民不困更以撫資爲犒資而散千金以酬壯士則將自勇層層有天險人人有戰心彼望而必不敢來來而必不能進我無如彼何彼亦寧如我何哉從古三代禦夷深得此法迨宋之終沒於夷也以歲繒和戎殺武穆而戒言兵也鼌錯謂匈奴之貪不如勿賂勿賂則變疾而禍小賂之則變遲而禍大畏其疾也不若畏其大擇其遲也不若擇其小善哉蘇子審敵篇可爲今日左券不可不深長思也大抵治天下者須有治法又須有治人有治法亦可以立人有治人亦可以立法有治法則人之媮者奮頑者廉吏捨無不醒之酒暮夜無故人之金故可以立人也有治人則法之墮者飭玩者懾汾陽斂衽於平章淮南寢謀於長孺故可以立法也邇來髙者優遊以養望卑者縮朒以當幾身在局外則爭梟奮一當事任則競鳩藏寄封疆者多全軀自營之臣而膺圭組者乏一絲不染之守職竊懼之至於部曹奉差而出旣爲臺省耳目所不知又當撫按糾彈所不及而撫按旣假以體貌而不盡言州縣又懾其威靈而不敢言以至狼貪虎噬不顧墜地之譏而狗苟蠅營喪心無知之饋如某某者眞士紳所羞稱名教所不齒也所以使朝廷之徳意不鬯閭閻之生理不遂天下脊脊大亂皆坐此輩伏乞皇上赫然震怒天語叮嚀敕邊疆之臣鞠躬盡瘁毋以閒著作急著敕中外各臣精白一心毋以民財作己財則文官不愛錢武官不愛死而天下平矣

朵顏等衛都指揮懶禿等補貢馬

敍河南平妖功前巡撫今宣大總督馮嘉會爲兵部右侍郎蔭監賜金三十幣二巡按禦史丘兆麟梁之棟各金二十餘紀錄

庚寅廣東左布政吳中偉爲光祿寺卿

辛卯太僕寺卿饒伸爲刑部左侍郎南京戶部右侍郎白所知攺工部左侍郎協理殿工大理寺卿柳佐爲工部右侍郎右僉都禦史楊漣爲左副都禦史廣西道禦史王一中爲太僕寺少卿

故河南道禦史湯兆京贈太僕寺少卿兆京宜興人萬曆壬辰進士知丰城有巨盜範氏窟都流劫袁臨吉贛之間結左右伺官吏食息兆京密擒之陳最授禦史署河南道給事中趙興邦恃太宰趙煥婪恣連章劾之辛亥京察力斥湯賓尹及其黨鄒之麟韓敬初賓尹有盛名羣心附之察時列其罪當事錯愕一曰朝會賓尹問人曰孰爲湯伯閎人指之賓尹悚然

南京工部尙書張輔之致仕

巡按直隸禦史潘云翼勘後先按遼諸臣言桂一桂撫遼而撫順之變起陳於廷按遼而四路之師敗方震孺按遼而廣寧之城棄然各有心迹非所能挽回上是之

壬辰兵科都給事中趙時用爲太常少卿禦史王尊徳李時營爲太僕寺少卿

總督倉場戶部尙書張世經致仕

癸巳禮部尙書林堯兪工部左侍郎陳長祚同欽天監正周子愚擇葬懷衝太子

戶科左給事中周之綱言卹民當懷三蠹曰姦書飛灑民糧曰有司火耗太重曰戶丁逃亡量行補豁用人當協人情而鄒元標推南銓不下余懋衡曹於汴皆陪推點用避嫌而去諸臣續到格不得考選人情觖望上下所司

乙未工科給事中陳爾翼爲廣東右參議郭興治爲河南右參政四川道禦史姚祚瑞爲四川副使河南道禦史張捷爲狹西副使雲南道禦史楊維垣爲山西副使福建道禦史周汝磯爲狹西僉事吏部考功司郎中倫肇修爲河南參議

巡撫順天嶽和聲免

戍政兵部左侍郎朱光祚奏核練餉節省費先是元年發練餉三萬二千發帑三十萬逾歲費殆二十萬債帥姦徒出入莫問光祚核銀十四萬六千二百餘勒石貯庫

丙申始禦經筵

禦史張潑爲太僕少卿彭鯤化爲大理右寺丞山西左布政韓爲太僕寺卿

工科都給事中周士朴等疏救楊姜謫大學士葉向髙等亦以爲言不報

丁酉大理左少卿左光斗爲左僉都禦史南京通政使林學曾爲南京戶部右侍郎添注太常寺少卿葉茂才爲南京工部右侍郎兵科給事中李精白爲都給事中

沈儆炌仍南京工部尙書熹宗舊紀以左僉都禦史沈儆炌爲南京工部尙書薊州永平山海地屢震壞城郭廬舍亡算

戊戌禦史李應昇言山東流民復業被驅請遠圖消弭之法時鄒縣知縣田吉以平妖後驅逐

吏部都給事中程注爲太常少卿提督四夷館山西參議劉復初爲光祿少卿廣西參議曹學佺爲廣西副使

南京刑部尙書李養正致仕

己亥禦史汪泗論爲太僕少卿髙推爲大理左寺丞

翰林編修陳子壯方逢年劉必達陳具慶倪元璐充起居注錦衣衛都督僉事許浚祥進都督同知

總督楊述中奏貴州巡撫王三善敗陷兼請餉下兵部議兩朝從信錄黔撫王三善被陷注撫臣入大方酋把陳守愚詐降赦其罪予以參謀令招安位母子此其以剿爲撫著數原自不差及提兵回省中途被玀鬼諸苗所截咎在撫臣寡謀督臣無備耳兵部以黔禍未弭陳戰守善後九事其議曰黔省孤懸絕域圍幾年所卒以忠義激發誓死固守則人心未嘗不可鼓也撫臣立解省會重圍直破大方老巢皆躬擐甲冑以寡擊眾則黔兵未必不可用也維是大方之後回省運籌斟酌剿伐令總兵坐鎭其地指縱皆得手如意乃奮不顧身勇往直前不意爲賊之詭計所誘其意誠壯其遇誠足悲矣然勝負兵家之常多難興邦之基我兵亦有屢捷賊計豈能萬全今之所最急者在督臣收潰散之兵將使士气之復振固遠近之防守使人心之不搖督兵理餉撫眾守城貴陽旣得完全撻伐何難再舉此所當急者一也撫臣出徵數月督臣業已代理之賊勢緊急督臣有調度兵餉之責難以一力獨肩應速簡雄才大略習知西南利害者或推或調立刻簡用虎豹在山威靈自震此所當急者二也偏沅爲黔楚唇齒之邦輔車相依黔急則偏沅亦急況楚之諸土司多與安酋有狐兔之悲觀望成敗以爲順逆故先年徵播之時設撫臣以鎭之事平旋革昨已會議已得兪旨矣嗣因貴陽屢捷又復中止今事急勢迫而偏沅督撫仍應復擇就近之有才望者推之令其督楚餉兵爲黔後勁及聯絡土司保障三楚均之有責焉得其人焉而黔楚皆有福無禍矣當急者三也臺臣傅宗龍屢言滇黔方略鑿鑿中竅其人忠義果敢諳諸韜鈐兩省之夷情地理皆洞悉於胸中綽有成算宜以監軍視師之任與督撫三臣商確機宜大展壯猷必能平定西南丕建膚功候飲至之日破格優異以酬其勞臺臣桑梓接壤義气不凡此所當急者四也興師動眾千變萬化督撫願其同心共理自非寬博不能運非深沈不能全黔遠在天末又值干戈之亂司道諸臣皆規避不樂就之一時之在位者多由府縣中就近推擇良楛不一是以深入窮邊卒無超異今各道器使之未可知宜速選附近道府及部屬之有才知兵者速爲推補勤限任事功成之日破格大用以顯揚之此當急者五也黔夷種數甚多兼以犭�罷鬼之兵勇猛難敵今我兵被截銳已挫賊兵新勝焰熾非固守無以衛城池非力戰無以當討亂而黔南一路兵將有限賊夷四面聲息難周應照原議滇蜀西粵各發兵各剿使賊腹背受敵始有除凶雪恥撫臣陷在賊中諒亦不敢加害非大集兵力不可剿非聲罪致討不能撫先剿以明威後撫以結局此當急者六也安邦彥之悖逆無道陳其愚之詐降取事皆神人所共憤而王法所必誅者廣布腹心重懸賞格以欣其歸而除此二酋不赦外聞安位母子屢稟乞降不妨相機牢籠之黨羽四十八枝中亦當分別順逆而收爲用亮之於孟獲也服之而已自古未有絕其種類而兵連不已者郡縣而畱兵設將亦貽異日之憂當急者七也安奢二酋連姻相倚非一日矣昨奢寅觀兵於安酋營中則奢酋今之舉動視安酋爲進止可知已今安酋猖獗恣奢酋亦將狂逞萬一遵義危急則川南一帶又復震動合行四川撫臣守永寧以遏其中嚴備遵義以防其亂首惡如奢世煇奢寅者明示放生之路陰施羅网之計一應機關若聞若不聞使酋設備之心少懈而後制禦之術得展遵義安而全蜀俱安奢酋得而安酋自孤此所當急者八也貴陽急矣自鎭遠以及偏沅皆有土司錯壤由辰常以至荊襄皆爲黔楚要衝不惟諸土司非我族類洶洶易搖卽各邑患切震鄰亦惶惶靡寧萬一不軌之徒開隙生心勾夷爲亂關系安危豈淺也者合行湖廣二撫臣嚴飭兵戎嚴行保甲安輯以預折其萌務爲先事之防毋貽後時之悔此所當急者九也

巡鹽河東禦史劉徽陛辭﹤鋶﹣釒﹥及給事中周士朴等上諭內閣並遣徽葉向髙揭救不報

前甘肅總兵薛永壽侵餉以巡撫李若星論逮

太常寺卿桂有根致仕進工部右侍郎

辛丑應天府尹畢懋良爲戶部右侍郎總督倉場

鄧漢爲右僉都禦史巡撫順天攺撫治鄖陽蔡復一爲兵部右侍郎兼右僉都禦史巡撫貴州

右通政王佐爲太僕寺卿轄西路南京太僕寺卿嶽元聲爲南京兵部右侍郎

山東道禦史黃遵素請復午朝面奏上以嚴行尙不遵行何又午朝面奏也

壬寅東廠太監魏忠賢奏減香品從之熹宗舊紀是月免川廣閩浙香貢國子祭酒蔡毅中進字學要覽命梓之

癸卯工部左侍郎陳長祚爲尙書總督兩廣兵部右侍郎胡應臺爲南京刑部尙書南京太僕卿林才爲南京通政使起兪安性爲右副都禦史巡撫遼東

乙巳大理右少卿武之望爲太常寺卿太常少卿孫鼎相爲太僕少卿

丙午起吳仁度兵部左侍郎太常寺卿柳佐爲工部左侍郎太僕少卿李成名爲右僉都禦史巡撫南贛順天府丞畢懋康爲右僉都禦史撫治鄖陽

四川右布政李仙品爲右僉都禦史巡撫偏沅光祿吳亮爲大理右寺丞禮部郎中周爾發爲尙寶少卿

巡按貴州禦史侯恂言拯黔事宜曰簡重臣撫臣誤墮羅网督臣當戴罪料理今徵集士馬再規大舉若令督臣獨肩此事恐不能收戡定之略也曰設沅撫黔中兵兵一一仰給於楚非有人專督勢難源源入黔曰擇大帥魯欽馬炯旣爲敗軍之將旗鼓無主則大帥不可不擇曰扼要地新添平越偏橋節節宜住一道臣各自募三千人彈壓路苗曰速協援敕滇撫撥兵仍下盤江以綴賊之肩背敕蜀督發兵仍進畢節以衝賊之胸脇並敕粵撫簡銳進普安或進都勻爲黔犄角至營兵尙四五萬人作何整飭貴陽商賈統集流移作何鎭定省會倉米不過四千餘石新添而下尙有儲積然轉輸甚難惟有兵運作何事處置附叛土司沙學溫如璋輩昨皆投降今作何駕馭苗仲龍蔡半載以來多方撫剿今作何羈縻是在當事圖之矣上大是之兩朝從信錄貴州巡按侯恂按黔事竣敬陳奠安遐荒疏曰臣受命按黔一載於玆周爰咨詢其於地方之利害悉知之矣大都黔中受病根源千言萬語只是以貪之一字遂致軍實日�夷患日熾又若料理無人叢脞不振譬之虺羸之夫腑臟不充百病乘之復無良醫以爲治療有立向待盡耳目今蕩平可望夫固更新之會而不可不急爲整頓矣臣謹以地方利害開列上陳一在添將領以裨戰守黔中土司跳梁苗賊生發兵燹之餘殊費布置如銅仁逼近紅苗而三山之苗又爲腹心之患近窺總兵赴鎭省會大肆猖獗方今事勢未定正須元戎彈壓自須永畱貴陽用壯全黔虎豹之勢銅仁應設參將一員以爲保障盤江最險實爲盜藪一巡簡司不足有無應設勁兵建武營於上下選材官二員加以守備職銜督兵巡緝滇黔血脈可常通矣洪邊十二馬頭西接安酋水西陸廣之地東通烏江遵義板角綿亙數百里在省會禁懷間安酋遺孽尙有潛滋此應設守備一員責以控制苗仲此皆腹心牙爪之不可缺者也一在加兵餉以資防禦黔中兵力單弱𨿽有營哨餉多虧額兵亦虛伍至於撫鎭曁諸參將守備額兵合之僅三千餘耳凡有雕�借力土司是以土司焰張卒至決裂不可收拾故足兵者今日之要務也大約撫鎭各須兵三千參將各須兵六百守備各須兵三百緩急始克有濟而喫緊地方如黃參淸平等處尢須添設營哨之兵庶可制伏苗患舊兵例支協濟矣新兵餉安出乎惟有乞畱楚餉數萬每年按季解黔乃不苦於呼庚耳或謂國家方詘豈能常割楚餉以供黔不知黔中開國以來幾番大徵每一舉事動費數百萬而生靈殺戮之慘且不忍言何如未雨綢繆建威萌長享無事之福所省更多也一在核田畝以定賦額黔中在萬山間溪壑髙低並堪墾作其田大約有三一曰軍衛屯田一曰有司民田一曰土司夷田初制犬牙相錯三相互混先年曾經淸大而事久獘生私頂暗投之蠹莫除也繼絕蕪熟之繇莫察也影射飛詭之害莫禁也吞並丟壓之竇莫釐也法有遺姦屯所遺力所從來也況近洪邊龍裏等處新經勘定而省會安順等處戶口流亡溝塍半是無主不可不一問者莫若及今亟作一番開拓逐一淸丈某系屯地某系民田某系夷田查其各原納差糧若干酌議攤派土司忠順者各管管原土叛逆者悉歸版圖原未派定差糧照例起科卽有磽確絕斷人煙者並當逐寨逐莊查造入冊中有鄕紳富豪冒占者亦必造入冊籍差糧有稽一洗得田拋糧之積習其無主民田應入官者相應責成府州縣設法招徠開墾久拋荒者量行蠲租而軍衛節年凋殘屯田更多衰旺相應責成管屯衛官督令五所徧給屯軍耕種用抵餉額之乏如此力行其力無方何憚而不爲乎然必專委一道臣領之始有實效運事告罷分巡新鎭道無所事事合無加以專敕俾其悉心料理巡行阡陌一切查勘勸課之事著實舉行至於淸丈屯田民田夷田各造魚鱗弓口差糧冊籍一報部奏繳一貯布都二司一貯府衛州縣互相覺考永永無虞欺沒可也一在禁兌扣以釐獘政黔中諸項應支錢糧一切累於兌扣積猾盤據帑廩如洗卽如馹遞馬館例系條鞭縣司如額徵完起解該府轉解供應此一定之例也方今積獘相沿率系姦棍包攬承走印領一張執至額徵縣司撥出納戶�通催差吏皂逐戶秤收加耗需索勒逼折算之害不可勝言愚民飲痛產蕩家傾一遇風大更稱疲累此馬價害也而供館銀兩該馹官吏冒破開銷剝害鄕民加徵過倍此館銀害也若衛所站館營哨官軍俸糧有就近借動余田遞馬糧米而遇期仍赴布政司支協濟者有已借動餉毋馬本銀兩而正關一出竟不扣還官者有衙役豪右四六和買軍軍私自兌扣者有官吏師生俸廩支屯科秋料而私自下鄕通同納戶折兌者甚至貪弁姦吏侵隱入已藉口拋荒或曰田被苗占或曰小民拖逋長此安窮也今宜嚴禁前獘勒石爲令凡每歲出入錢糧毫釐俱要徵解在官貯收倉庫依時起解道府查核支給毋容積猾收領仍前兌扣和買料取小民犯者從重究處庶積獘肅淸而瘡痍可起矣一在增佐令以藉分理黔中荒服也居諸夷穴內設宦多不備員亦以供廩之不繼而物力詘也惟是安順一府乃通滇要區黔藩咽喉先年止以一備兵統安順等田州六衛厥後攺州爲府而首邑缺如用是而堡寧各司紛紛助逆內應陷城總之文臣少而土司多故不能相制也今應以西堡等處各叛司及原十三板地方並各司吏�除去�一縣於附廓令尉供廩之費一取沒入叛田給各官額俸是無增官之擾而得設官之利也埧陽在粵西諸夷界限過定廣谷隘見設守備仍應添注一安順通判以爲駐防行伍旣得稽核民情亦便調輯自威淸至平埧亦甚遼闊界首蘆荻等處莫非要害自應以安順府推官駐鎭平埧左控埧陽右帶安順互爲犄角庶衛弁土酋之儆而營哨馹遞並藉以整頓此土衛興革之要著也一在酌升除以勵官方黔中缺官廢事則以官黔者相率裹足也當事鰓鰓不勝蒿目於是有超遷之議有邊俸之議可謂多方鼓舞矣而人終不樂就者何也事勢搶攘俸薪匱乏且也一八金築便同投荒蠻煙瘴兩幾成永錮其有揚歷十年勞深望著不得遷轉者則亦何苦而頓足窮徼哉今莫如酌定二年三年之例其治行可觀者卽爲更置善地有人地相宜爲撫按題畱者聽之至於黔南天未萬里鳥道崎嶇旣而動回車之想而瘴癘嵐氛景味絕惡乍居其土無不病者此亦官遊一種苦趣臣前﹤鋶﹣釒﹥議用川滇楚粵之人以其壤地相接不難於趣裝而風气相近亦便於服官也是在當事之畱意耳俱候聖裁

左通政鄒徳泳疏論鄭養性逆蘗漏罪不報

兵部左侍郎髙第致仕

川湖總督朱燮元奏分轄藺地時奢崇明遁獲安氏藺州廓淸燮元請以赤水河爲界河東龍場等處屬黔河西赤水永寧屬蜀永永寧設道府與遵義建武聲勢聯絡若黔省非便則蜀自郡縣黔仍衛所下部議兩朝從信錄四川總督朱燮元議處藺地疏曰臣履戎行問古藺落紅大壩新寨太平瀘江一帶皆

膏腴地也𨿽隸黔土實在蜀今二酋造逆奉旨徵討臣與按臣並道將文武不惜軀命聚五路之師費三年之力以有今日𨿽二逆逃奔境外尙未獻俘而藺州疆土業已廓淸矣蜀自遵義郡縣以來不以得土爲利反以養兵爲累故談及攺流輒多蹙額但二酋造逆滔天連年血戰僅而得之卽欲仍置宣撫將與之人乎況永寧一塊土西自建武東至遵義三面而環之賊欲動則無處不可闌出而我設�則二千里之遙最南照應如人腹心肘腋之間去一虎可復進一狼乎當聖祖時天造艸昧西南夷無不畏法故就中設建衛所以通血脈徒用牙錯之義殊少彈壓之威浸尋至於二逆肆意橫行已無天日在蜀以爲土司而寬其文网在黔以爲鄰夷而置之不校陰謀旣久一朝驟發殺官戮民不啻刈艸此亙古未有之變尙可因循苟且不爲長久計哉論者欲以赤水河爲界自河以東龍場一帶悉以與黔自河以西由赤水至永寧悉以還蜀就永寧城中設立道府與遵義建武互相犄角則呼吸相應聲勢聯絡用以彈壓諸夷保護內地計無善於此者若黔省以爲祖制不肯更張則照黎平鎭遠之例蜀自郡縣黔仍衛所𨿽曰駢枝亦無不可臣不敢侈開疆之名以滋多事但審地勢參人情似不得不出於此惟聽廟堂之公議皇上之酌裁耳至二酋舉已無黨無家入險遠遁或旦暮接縛或遲以歲通未可知黔蜀唇齒利害相依屢據該省撫臣移會應援臣已發參將林鼎兆提兵一萬殺衝羿子猥玀等關直入大方該撫臣郎畱合營臣又行令總鎭李維新搜菁事畢再發重兵應援外獨是蜀連年用兵公私俱匱連藏括而又括錢糧借而又借小民之仳離未復膏血盡罄不戢自焚最爲臣憂心如割不能朝夕疆土旣淸早宜確議一面設法將各兵漸撤以省民力臣謹會同巡按會詞上請伏乞皇上賜裁定仍敕院會集九卿科道從長確議復請轉行臣次第料理奏報庶西南夷羿之地奠安於萬萬年矣

丁未大理寺少卿張廷登爲太僕寺卿添注尙寶司丞王時熙爲太僕少卿

吏部尙書趙南星言變通銓法四司官額十五人今僅八人昔時司官皆堂上自選無咨訪之說且每省直恆二三人每一人自主事而員外而郎中皆徧歷四司再請告文選考功郎事任尢重偶乏人則他部調補陸光祖鄭汝璧輩是也近者近署皆薦人自代議者遂有頂首之謗於是偶有員缺發單咨訪於其鄕之京堂科道而又以吏科河南道非其鄕者以示大公爲諸臣絕謗也然而舊人白多循資起用遠者難到不得已就近推補限期速至其遠而不能待者亦就近調補不妨一處二人待遠者至而後以一人避之昔年呂坤黃克念皆寧陵人而同時周汝霖傅作舟皆江陵人此臣所親見也行此之道則旬月之間四司俱滿而銓政可舉矣上從之兩朝從信錄冢臣趙南星酌議銓司變通之宜時科臣熊奮渭臺臣李喬侖皆言文選考功司郎中宜不拘資

序采望而久之正與趙太宰之言合故上疏曰吏部四司官額設十五人今僅有八人惟稽勛有現郎中驗封考功者皆從家中起之而未至文選以員外署之而三司俱無員外惟主事不缺皆新進而令之代庖卽代庖亦苦更易遷轉太驟而事多廢弛職等𨿽有盡忠之志而不能自行昔時司官每省直恆二三人每一人自主事而員外而郎中皆輪歷四司恆再請告在署者欲請告則預於應籍者來不待起補彼入則此出是以恆無缺人大率十年而後得爲郎中文選考功郎中事任尢重不可缺偶乏人則從他部調之陸光祖鄭汝璧等是也近年出署者皆薦人自代展轉用相引議者遂謂其有頂首之銀是以職等每遇員缺發單咨訪所以爲諸臣絕疑謗之端也而舊者曰人以多資曰以深若循資而起用之則遠者難以遽至是必擇其道裏之近者補之尙不足以滿多缺而猶狥於循資之說其勢必至起補於數千里之外以掌選而經年代庖考察期迫馬上催促管察者來而苟且完事如科臣之所言者是以職等不得已就近推補命下卽時就道依限而至其遠而不能待者亦就近調補不妨一處二人待遠者已至而後以一人避之可耳先年呂坤黃克念皆寧陵人而同時周汝霖傅作舟皆江陵人卽同時共職南星之所親見也行此之道旬月之內而四司俱滿矣文選郎中必管六選而後內轉考功郎一年卽內轉不必管選如一年已及而遇考察則考察完而後轉見爲銓曹者競於職業而淡於營�也然司官殊難作典選尢難人人皆欲美官皆欲速化旣自求之又爲其親戚故舊求之或凡親故而所以者求之典選者一人耳不能盡滿多人之意但以一語譙呵之而杜門求去職等愼簡司官與之同心奉公如有升除相托者一一與職等斟酌之如振拔淹滯昭灑冤抑正臣等之所樂者如畏勢狥私卽聽參處或以任怨招尢卽爲查明畱用必不聽其引避

戊申大理寺丞倪思輝爲右少卿

督師大學士孫承宗言臣以天啟二年抵關門獨趙率教以二千餘人拮據前屯及馬世龍來分立五部三十營雅有條次其後尢世祿王欽相繼邊人頓有生色今謂世龍納賄貪淫臣百口必其無臣亦有心胸豈其朦瞶而不擇致用匪人以誤天下臣願用袁崇煥劉詔之殫力瘁心以急公不願用腰纏十萬之逋臣閉門誦經之孱瞻臣願用博大彊毅之馬世龍少年英銳之尢世祿王世欽不願用孰愞通脫之姦猾臣嘗槪論諸臣如王在晉閻鳴泰尙欲有爲而時或未及展且推而卽來嘗求脫此皆君子之徒卽熊廷弼矯矯有略王化貞勤勤在衷倘禦得其道皆更有爲蓋泛駕之馬在禦��斤弛之才必操乃若才鄙而怯識闇而狡工於投時巧於避患曾不知天下有忠義之肝膽當其欲投善地誤入危疆歷任旣久不展一籌而徒假手以撓天下之是非此廷弼輩所唾而在晉等所羞然幸且去矣乞皇上俛聽臣言立爲分剖毋以臣庸貽累上是之

薊遼總督王象乾報屬夷縛獻求款並酌撫賞先是十二月象乾以朗素等求撫象乾令撫夷王牧民等調部長千人至密雲諸夷以備邊勞苦領賞不及插漢不平象乾責以賊殺王楹又致其人抵法方賞貢使歸報朗素於是偵爲未款打來明暗多柰名臺吉部夷伯彥兒太朗素令之縛獻至是三十六家共人五百人叩喜峯輸罰象乾令參將朱梅等議賞欲歲再賞視插漢梅不許而朗素等領哨運炮亦營苦酌給九百五十金每春防亡虞方給其獘俟次年加一至四雙而止所殺九人殺兵八人各罰三九共馬牛羊二百九十七上命敍錄各官

南京貢鰣鱘限十三艘毋擾驛

己酉進錦衣衛田爾耕少保兼太子太保魏良材等各升級以緝捕功

刑科給事中解學龍劾督臣楊述中坐視王三善敗沒宜下巡按禦史勘奏從之

庚戌尙寶司丞黃正賓爲少卿右通政胡汝政爲南京太常寺卿

辛亥太常寺少卿薛鳳翔李若圭爲大理寺左右少卿

薊遼總督王象干言款人之利敵誘西人必爲敵用我撫之必爲我用卽諸人不盡爲我用亦可以虛著示聲援款之說我與彼爭而用之者也上是之

壬子朝鮮國昭敬王妃金氏遣議政府左議政李慶全等貢方物禮科左給事中魏大中請雲貴主考就近撫按徵聘時兵興道梗部覆雲南仍遣京官貴州如議

癸丑大理寺丞吳之皞爲左少卿

孫承宗言臣見捕獲姦細紛然見告而左袒經略者捕皆巡撫之人左袒巡撫者捕皆經略之人甚至喑啞孤兒立殺受賞其敕所司調劑寬嚴毋以遼民之在苦而疏於防毋以遼民之可疑而苛於誅上是之兩朝從信錄大學士孫承宗弭邊釁張曰臣於視部時曾見捕獲姦細紛然見告而左袒經略者捕皆巡撫之人左袒巡撫者捕皆經略之人此豈姦細分曹而應抑豈遊徼擇人而捕罔不招辭成獄口口爲眞甚至喑啞之孤兒立殺受賞賣刀之殘卒以紿相獲卽如近日刑部咨稱臣傳稱將要殺王喇嘛姦細董成俊從羅城密放王喇嘛逃走見今王喇嘛日在關城原爲尙書張經世從宣鎭招來而督臣用之款詟毋見臣時有賞慰何曾要殺何曾在逃大約反側之窺伺豈盡無因而番快之捶楚何求不得臣微聞東省有陷虜者之親戚極欲招爲擊屬可借爲間更可因間用間誠知城中陷溺者窘辱已極又見脫身來者流離更甚至其攜有家口棲頓歲時方且中懷猶豫乃更迫以慘殺死豈擇音挺或走險誠念陷身於外者未必盡是甘心而脫身於中者豈其願爲惡黨無柰衣冠大列尙可苟全豈靺鞈庸流盡責慷慨況東省之瘡痍未或並生心遼西之棲泊甫安時爲驚骨而大姓豪族流落中原日繞三匝之樹人搖未定之魂垂橐而往靡室靡家旣苦奇窮攜貲而相親相傍動遭奇禍寧惟中土狡豪居奇蹤迹抑且同來流冗相告要挾蓋作客他鄕舉目有山河之異遄歸西劫投足皆豺虎之叢臣抵關卽嚴海禁於津登越冒於山海並行瀕海郡邑不許私買硝黃下海向來自備資本借官批上納者槪行嚴禁蓋法嚴於防而未敢槪苛於搜索且自楊文通蓋州而陷溺之民心日動自劉興祚通歸濱而殘暴之賊殺日煩我方開一面之网借賊之殺機以散其不附之心豈更密羅織之條失我之寬政以斷歸來之路誠恐逃難中原者尙以爲叛卒之瓜葛人徒知張元吳昊之賊人爲可防也不知野外大都之遭殺亦有機也臣敢謂已誅者爲枉而謂法當愼其將來臣敢謂立防者可疏而謂刑無濫於無辜且今關外十六歲兵民一聞訛言驚奔不定臣與諸臣仰宣徳威日在約束日在拊摩遂且怡然安輯伏乞皇上酌察人心敕所司調濟寬嚴無以遼民之在苦而疏於防無以流民之可疑而苛於誅庶邊臣仰天恩之浩蕩以安集仳離俯乘困迫之讐以殄殲醜類矣先是濰縣獲解姦細謀逆張邇心等遼人皆重足而立矣時論者言遼人必亂之勢以及解散之若以遼於太平日盡天下之金錢以奉遼故之人泥沙用之鮮衣美食怒馬挽彊以爲常而絕不知稼穡之艱與節省之道今習气已重牢不可回不耕不織坐食粱黍富者難保無常余而貧者已見無不足此遼人自處於難�之勢也不安一也遼人新集自屬流寓而東人之暴無賴者往往怙民土著淩逼客子自遼與濰不相長也不安二也三韓之眾渰海之卒濰者近三萬民中自不無貧貴自不無假貸而施者武弁求民未已是遼貪富與比不相安三也同是遼也又分文武所爲文如生員監生山人之類是也而其依諸兵在遼左請托居間以攫富貴者今非昔比而若玆之貪婪無厭猶伏故熊鬥大一濰煢煢僑居欲請托而無可請欲居間而無居唇舌是非遼人則曰濰人欲甘心我也而濰人則曰某某擁百萬將不利地方彼武弁者目不識丁行尸走肉外務懷於難托之鋒內不甘於難割之欲不安四也夫此四不安猶逆謀未發以前之情形也而今何如哉計所解散之大縣百人小縣七十人隸之兩直山東河南之間任其情之所便官爲給引士農隨之勿以冒籍花詭苛求焉是在撫按有司加之意耳

甲寅上不豫

江西道禦史劉璞言遼事自文臣死事外杜松之剛愎焉而死王宣之慷慨焉而死趙夢麟之遲暮焉而死劉綎之竭力焉而死麻承恩之善避焉而死尢世功之力敵焉而死朱萬良之出戰焉而死諸臣死事不同俱無愧於疆場也至於祖大壽之逃也仍守覺華島魯之甲左輔之逃也仍守寧前已立功自贖可勿論如許定國以加銜遊擊逃有何功而今授參將任登州中軍也王興業以參將守遼陽值人逃歸而遷狹江朝棟以參將逃復借徵妖希副將其他屢逃屢用莫可楮數不分別懲處何以儆將來乎上然之安南都統使黎維祺侵莫敬寬分兵三枝一攻髙平一攻歸順一攻廣南歸順者殺二酋敬寬長子自刎妻妾及少子三人俱被擒敬寬與次子逃入山中復回髙平

兩朝從信錄是月禦史諭思恂上言治道猶多闕略大約謂中外不盡相應名實不盡相符人地不盡相宜法守不盡相信提督操江熊明遇詣軫念根本疏曰天啟三年十二月廿二日申時四刻忽覺地震矣常令行通查府屬州縣有無傷損等因當據上元江寧句容等縣各稱地從西北方震起向東南去墻垣動搖屋脊梁�俱各有聲城垣墻垛倒塌又據常州鎭江揚州等府申稱地震有聲自西南來屋瓦搖落房窗斜傾且多倒塌一連兩次移晷方定�各呈到院該臣備查時日俱同復念陛下店質衝睿悅心神明廣開大道尊賢顯士愒臨四海修廢舉墜固應大出禎耀地吐寶符醴泉旁流枯槁榮茂使邊城守境之民父老緩帶稚子咽哺晏然而享黃虞之威也何乃羣災大異交錯蜂起多於春秋所書上下相望豈可不懷怵惕而戒萬一乎近者如關中異鼠中原豕妖有虫豸之微杳臣不必越俎陳論第以臣耳目所經爲陛下臚言之則天之見異以示戒敕者毋然泄泄也癸亥六月望後大星入南斗逆行二十五夜以後守斗口七月二十五夜順行復入斗魁逾五十日不退舍漢志曰鬥江湖揚州分野也八月初四日昏火星犯斗魁之東一星東一星亡其時月在昴初度昏初見月如彎弧金星落彈丸少頃金星爲月所食金星亡九月十九日昏酉時金星正淩心火星金上而心下相距如椷劍十二月初四日日加辰太白晝見於坤宮又自去冬木星逆行貫蒼龍至今正月初淩歷軒轅大星相距不及寸天宮書曰軒轅大星天子後宮之象而吳楚之疆候熒惑占鳥衡則軒轅星正直南京朱鳥又古人所爲吳分也此精祲見於天者如此而黃河爲四瀆之長今乃羨溢大決流漂逼淩秋水灌涯徐淮間殫爲河諸臣負薪沈璧勞逾瓠子費倍宣房斯固陰盛違經之應而潤州毗陵一帶河水盡竭民不能漕此逆�見於地者又如此夫人气內逆則感動天地天變見於星气日月地變見於奇物震動地道以柔靜爲陰之常義震則不寧豈非災異之至大者哉臣𨿽不能如董仲舒劉向兼治平羊谷梁之學數其禍福傳以洪範但念根本重地豈宜兆搖動之象臣官署密邇鐘山朝夕遙瞻髙帝弓冶萬靈呵護當地震時官署屋瓦皆然則山陵松柏可知臣從宗伯後恭謁幾筵僅僅同祈禳小數陛下試思今日南都之關系何如民心何如風俗何如吏治兵政何如則髙帝之靈有恫乎其不安有六焉畯夫經女方疾耕力織以佐陛下之錦衣玉食而傳造之題派太浮內監之料價踰額至撫按不能伸其庇民察吏之權水衡不能操其量入爲出之算一不安也吏道龐雜混奪百姓姦邪並生赭衣塞路而良民常以無辜饑寒死獄中彈劾保薦卒憑气力爲行止而田耕野叟之公評壅淤不得上聞二不二也箱簏空虛民以饑餓自賣爲人奴婢者有之獨吳中數郡偏屬豪民負田宅子女投充貴勢漁食閭裏曲避徵徭繁劇由役專累單寡銼產鬻奴搖手觸集民怨私沸有司莫告三不安也水陸軍兵緣承平之久戲同霸土而將吏貪不愛卒又侵牟之各衛所軍桃梗其形侏儒其腹府史胥徒抗敵巧法割貧軍之糈爲常例牢不可破聞天首�曾無武�精兵一當緩急四不安也浮游�民剽輕好怪談兵說劍家藏禁書路蜚妖語不奉虎符�行弄兵祖盟歃血伏�候梗其雄者又能蒙子公之力走貴人之門操持長短爚亂視聽而三家五戶之門少抱雞狗之才者無不橫金張�煇赫鄕井五不安也中都帝鄕芒碭荒莽淮南喉咽梁豫犬牙五湖浩渺吳越盤互竈丁鹽徒非民非商所以盜賊如雲連帶江海焚燔官寺篡取獄囚劫殺長吏蓋天下極大利大害之地倘有司撫禦不平搶攘立見六不安也此六者如討姦猾捕盜賊飭江海懲昏墨臣敢不惟力是視而臣所不能行者樞臣必能行之樞臣之所不能行者撫按諸臣必能行之當此天人交儆之際誰敢問不急之常論角無用之虛文惟是臣等艸茅疏賤區區自效不過精衛塡海而君相則所以造命也昔殷髙宗時雉升於鼎豈不爲異髙宗能省其故恭默思道遂享百年之福而振中興之盛齊人有告其君者曰地將動晏子曰此不足慮是見勾星伸而維星散耳態修其政齊亦無他伏願陛下穆然深思淵然遠覽官府中外之間所當崇陽�陰者端在何事反身修行思其咎諐一舉念而神明之應若影隨行將上帝如響海內承福東夷貢梧矢南郡獻威鳳陛下方遠邁殷宗以綏萬壽而燮理大臣宜西齊相於不足譚也豈不亦善承天心之仁愛也哉江西巡撫田珍破察吏積套疏曰臣嘗謂賞罰不明天下無吏治而賢否莫辧天下無官評顧其病源大抵成於當事無試之譽而根於譽人諭利之心�樹黨狥私任徳避怨無非自爲則無非爲利也且不特道徳功名之士然亦無幾何人也下之掇巍科者恃資格出世家者恃門第有黨援者恃墻壁善結納者恃錢神眈眈於富貴之途�所欲爲而司察諸官復多牽制情緣以堅其恃所用致貧困日熾民怨日深識者不無土裂瓦解之憂是�民病國誰實尸之不亦可怪之甚耶職旣有慨於中述江藩官評一事以及振飭之方皇上試垂聽焉照得司道郡守曁刑官皆與有察吏之責者也職自筮仕以來每憤當事之官評與士民之公論多不符合故入境之初得以六等別吏治因口�屬之曰毋鮮中行不妨瑕瑜並列非以求多也亦欲於因病而藥之中寓愛吏及民之意不謂聽者全不照管漫以套應迨駁回而列等以報矣有以印官注二等者甚則印官槪居一等者而揭送逼眞指不三四屈嗟嗟上官之阿奉有司乃爾則世道可知矣且夫贊揚之詞眞當揭之通衢盡是見徳而印封釘報甚屬無謂職謬謂負君之托爲不忠養人之惡爲不義失民之望爲不仁套習之誤人乃爾世道又可知矣然振飭何術惟有責成一法無柰功令森如鮮不具文視之因思有開報然後有舉劾計莫如於舉劾之外仍揭注開報之官但有失當並行酌處庶可挽情緣之世界而躋乎淸明也職請得暢言之說者曰藩臬離有司頗遠不得不借手於府道職不以爲然自古爲民者吏之程也試觀衙門之日爲出入者無非民則無不可問矣無不可問則耳目旣已旁通而賢否當有定評矣𨿽司務煩難而大政所系難以他諉苟此處失眞豈得注以上考次而道府之所爲責成者重矣各道職司一路而一路之利病卽其身之利病也孰是代爲興除亦曰勸懲當而已方面非狥情之官百姓非做情之具且作官至此雅多好修而賢否不明便屬溺職府官表率一郡凡郡屬之淸濁卽其身之淸濁也乃優劣豈不灼知而病在偏護其蠹民者便不可以爲民上矣至於刑官專司官評職謂地方之理亂其關鍵全在於此而墮落套習者亦復不少竊意混花素之別則傷明冒瓜李之嫌則傷操受非道之說則傷品三者宜何居焉於此不嚴加追論則官方必不淸地方必不治乃若職之自律律人者獨此公道耳一切官評論治行不論資格從民欲不從請托互證於司道府官亦卽此而繩司道府官其所舉也卽揭注該管各官某某共報以爲賢或某報

以爲否者其有所劾也卽揭注該管各官某某共報以爲不賢而某報以爲賢者如是則司察與所察之人某優劣公私俱莫遁於通國之指視矣倘有不肖濫竽大憝漏网卽褫其職並以原開報等官權其重輕分別處治以爲諸臣不職之戒顧爲此不憚煩者原爲賢否明則勸懲當於以破其所恃而蕩其貪風耳若司察之官先以賄聞其何以訓所當亟以白簡從事不苟狥者倘異日職帶一毫一縷至家亦卽褫臣職以爲責人而忘自責者之戒大抵官之不肖畢竟爲被牽於舊例當論劾之時才一惕息職妄意無日不行物色每季卽出論疏卽復命大計少用幾人似亦無妨然職直道之行不狥於時而憐才之意不後於人怙終者必不姑待遷善者加與維新卽有前議並爲刷洗此職之所爲惓惓以自新望有司者其意良厚若聽養成其惡以爲疏糾以博風力而民之罹其害者不旣多乎懇乞皇上敕下部院立爲科條持以信必庶或窮於不容私之地以奪其各自爲之心而職亦得仰藉威靈用答使命所裨於吏治民生匪渺小矣命優議輔臣孫如遊卹典禦史吳尙默請定吏胥稅役以補民賦之所不及議以淸查其頂首而按數稅之照民間田房稅契每兩納銀三分爲率又限其年月而更替之當該以三年役滿一切書辦等役亦以當該爲率滿則出缺聽本衙門官者擇其勤謹者之代者納稅如前間有競奉功令又無害者或不易其人必易其契亦納稅如前或少補糧餉額內額外虧欠之數大學士孫承宗奏曰臣於正月初十日接得平遼總兵毛文龍具詳呈解屢獲首虜隨行關外道監軍副使袁崇煥逐一查驗三次首級三百七十一顆俱是眞正壯夷當陣生擒虜賊四名除二名已故不外解見角�羊二名俱系眞正達虜臣隨賞其報功員役陳汝明等銀兩有差令中軍官集將士於衙門外三炮三爵用彩亭送各員役於寓所臣時在寧遠適春賞夷人虎酋等部俱到特令各官解其首虜經各賞夷部落乃抵寧遠不獨風示邊人抑亦見天下尙有殺賊之人賊自有可滅之日一時人心殊覺感動因念文龍以孤劍臨豺狼之穴飄泊於風濤波浪之心力能結屬國收離人且屯且戰以屢挫梟酋且其志欲從臣之請牽其尾搗其巢世人選愞觀望惴惴於自守不能者獨以爲可擒也眞足以激發天下英雄之義膽頓令縮項斂足者愧死無地臣讀其疏輒爲東向再酬隨寄金紵以見慰勞之意又臣近有諜於東諜回具述文龍有諜爲賊所發而廣寧人鐵信其諜主也近亦逃來言其事則文龍之膽智無日不在賊巢之外顧擾之而不能深則彼之堅自若數四擾之而不能入則我之計且窮是惟大兵相機而入方可殄殲而文龍所請之餉尙未一有夫邊人之相蒙上以實求之下常以虛之況予之以虛著責之以實效上不能以虛爲實而下又何能以實應虛卽如文龍報功則疑其不實而宜喜乞餉則信其非虛而甚難此等舉動皆足以解天下之體而無以鼓動英雄任事之心蓋鶻突作事無有了期且有不可言者臣謂登萊防南岸不防北岸東江作虛應不作實應似密而疎以省而費如腠理有衺按之不入終不關痛癢究竟疏且爲漏費且不貲伏乞皇上敕該部查照有功員役照例升賞其所請錢糧酌令給發責令登萊撫臣綜核其事無曰功不必核其虛餉不必問其實令孤懸異域之臣捐臣爲國大聲疾呼而不一應也臣無任激切待命之至起南京吏部尙書余懋衡疏辭得允旨在籍調理

明熹宗哲皇帝實錄卷之三十九

大明熹宗悊皇帝實錄卷之三十九

天啟三年十月戊午朔孟冬時享太廟

○欽天監進天啟四年大統歷上禦皇極殿受之頒賜文武羣臣

○己未孝潔肅皇后忌辰奉先殿行祭禮遣彭城伯張嘉猷祭永陵

○兵部署部事左侍郎李瑾等覆萬曆四十五年以來延綏寧夏甘肅三鎭九捷皆屬奇功宜祭告郊廟宣示中外獲功人員照例升賞上是之

○辛酉總督兩廣侍郎胡應臺引疾乞歸不允

○平遼總兵毛文龍塘報劉愛塔之死遣張盤潛師夜起遂復金州今欲據金州以圖三衛又報奴欲西犯楡關遣師渡江以伐其謀暗置空營更易旗號於是有滿浦昌城之捷斬獲奴級一百三十八顆獲姦細四人及夷器等物奴耳目亂於梆聲手足觸於地炮東西奔命人馬饑疲自相踐踏而死者二萬餘人馬三萬匹總兵沈有容塘報三月內統兵出海已見奴賊毀棄金州不守又報六月內有張盤風飄至麻洋島船壞寄居又報九月初二日奴賊知金州有人遣人將在城兵二百掩殺殆盡張盤向住麻洋奴肆焚燒而毀其城垛城角以去塘報互異上諭兵部著該撫查明登萊巡撫袁可立奏劉愛塔事洩而金州空沈有容有登兵勢寡四不可守之議而張盤毅然入而據之此毛文龍所以有金州已復之報也奴酋聞金州有人率眾以至張盤退居麻洋島此沈有容所以有九月初二之報也此金州復與不復之實也至於滿浦昌城之舉當以趕殺首級獲姦細夷器等項爲實功而不交一鋒致奴死二萬餘人馬三萬匹其數終有不可考然其分兵設奇舉火放炮使奴東西奔馳如弄於股掌之上當優敍以爲用謀者之勸上降敕諭獎勵賞文龍銀一百兩蟒衣一襲又發帑銀三萬兩勞賞諸將士並命所司議處錢糧接濟

○壬戌兵科給事中方有度疏參登萊巡撫袁可立言毛文龍塘報金州之復滿浦昌城之捷可立應有特﹤鋶﹣釒﹥而杳無一言沈有容塘報所言金州事卽代爲具報可立將以滿浦一事爲僞也則文龍爲千古未有之謊正宜明告君父亟行顯罰如其眞也恐以文龍之長形有容之短黨護忮克爲有容保姦可立罪可誅也上報已有旨

○巡視京營科彭汝楠等言近郊大盜縱橫而南海子一帶莽蕩無際又爲中使編直之所諸姦盜每藉之爲逋逃主近捕獲盜犯半是逃兵又半是通州營丁前已鼓噪於部道之門今且肆劫於周行之道該總兵張士顯開鎭近都統領多兵紀律不聞縱容有據伏祈天語申飭力淸營伍但遇逃亡不時開除如以後有彊盜出自該營總兵官一並參處上從之著近京各鎭通行申飭

○升江西右參政蔡侃爲本省按察使備兵贛州

○予原任應天府府尹熊惟學祭葬如例

○蔭援遼陣亡楡林參將張斌次男拱薇本衛百戶世襲其長男拱樞仍襲本祖原職也

○癸亥上視朝

○中宮千秋節免命婦朝賀頒賜輔臣葉向髙韓爌何宗彥朱國禎顧秉謙朱延禧魏廣微等上尊珍饌

○南京禮部右侍郎魏廣微以新簡大學士至入直供事具疏謝恩

○差福建道禦史周宗建巡按湖廣

○差工部都水司員外郎吳昌期管理中河

○升山東右布政使李右諫爲南京太僕寺卿光祿寺丞韋蕃爲大理寺寺丞浙江右參議錢春爲尙寶司少卿

○狹西巡撫孫居相劾河州營參將嚴奇武貪婪激變革任提問追贓

○甲子復除福建按察司副使蔡善繼於福建攺四川布政使司右參議曾紹芳於下川東道升浙江臺州府知府張允登爲雲南按察司副使提督學政

○兵部敍東省妖寇蕩平功上命趙彥加太子太保給與應得誥命蔭一子錦衣衛指揮僉事世襲賞銀一百兩大紅蟒衣一襲袁可立升兵部右侍郎楊肇基升右都督蔭一子本衛正千戶世襲賞銀五十兩大紅紵絲二表裏其李餋正等三百餘人各升級加俸賜賚有差

○四川道禦史李喬侖疏參登萊巡撫袁可立工部侍郎周應秋言毛文龍擁數萬亡命於孤島之外中國輸數十萬金錢於澎濤之中文龍報金州復矣沈有容又以金州掩殺殆盡聞兩家戈矛先是可立閱無一言有撫與無撫同耳工部衣襖錢糧一節一堂之十同受窘辱應秋豈局外人乃陰陽反覆求見徳於中官寧是須眉丈夫得旨袁可立新經敍功加銜周應秋佐部亦從無指摘事迹不必苛求

○乙丑以平東省妖寇功加恩內閣輔臣葉向髙等再﹤鋶﹣釒﹥辭免從之

○以原任添注副將陳希範實降遊擊職銜仍管溫處參將事

○丙寅上視朝

○朝審犯人李維翰楊鎬李如楨等九人出入長安右門杻鐐長板俱令家人持拏上諭內閣查經管各官市恩枉法該管山東司郎中余繩訓巡風主事洪聲遠押送副兵馬叚杲張新張應聘俱降一級調外任

○河南道禦史翟學程疏陳銓政言銓臣徇情逐面波頺茅靡巡撫大吏京卿淸秩每缺一出奔走如狂初猶托人後則自討甚之擠人以自便大臣如此何況小臣故監司統轄郡縣者也每營羙缺輦貨長安郡縣親近百姓者也垂涎善地暗通明講曖昧揣摩之言流傳道路之口何怪其然乎夫吏部統百官均四海者也不惜以情分爲赤幟於是司道各屬臭味相通巧者被親拙者見遠賢而未開開而未必賢幾令乘驄之激揚黯淡無色源濁而求﹤鋶﹣釒﹥之淸必不得之數也繇是吏姦而不知禁法斁而不知修民困而不知卹始囂然喪其樂生之心而賊盜充斥走死地如騖豈民之敢於好亂哉則貪婪暴虐之政實有以激之耳若掣簽一法尢屬可笑從來選官之制惟在程量材品斟酌事任務使人與官稱官與地宜可耳掣簽已落二義柰何當大庭廣眾之中爲塗人耳目之計缺定於先簽掣於後髙下其手掩耳偸鈴將誰欺乎是今日之所當急議者也臣猶記爲令時見今戎政侍郎朱光祚銓政一疏鑿鑿可行柰何寢閣而不報遵而舉之殆不容一日緩者矣得旨近來吏治不修民生憔悴亟宜振飭這所奏狥情請托等獘著嚴行禁諭有違犯的科道官指名參處選法量材授官掣簽至公亦多窒礙況又借以行私應否更攺停止著從長議奏朱光祚前條陳銓政奉旨已久著查原﹤鋶﹣釒﹥覆行

○四川道禦史張應辰言慨自廣寧陷失騙官盜餉者紛紛接踵皇上赫然震怒遣科臣勘問業已淸釐無遺獨太僕寺少卿何棟如一案奉旨提問迄今未結可聽其漏网於淸明之世哉棟如招募浙兵冒破餉銀八萬二千餘兩巡關按臣梁之棟逐一查核不啻指掌列眉前計臣狃於鄕情故遊移其詞曲爲解脫遂成不了之局豈關臣之論列盡系風影而棟如之開銷字字皆實錄耶豈關臣身親點驗偏不足信而棟如紙上兵馬一一皆可憑耶臣向爲山東司李聞棟如自知南兵甚少招募淸源以充之一時應募紛紛嗣因議安家行糧太薄遂哄然解散致羣不逞之徒三五團聚劫掠行人守土者人人切齒恨其貽害地方是淸源原未招有多兵安得費有多金乎此棟如冒餉之一徵也臣頃巡視城務有陸時龍與棟如腹心梁才相哄臣訊之才嘵嘵以奉差買木爲解因移文職方司查得梁才原領棟如銀五百餘兩買木料修蓋營房就中侵銀百餘兩經年未完臣重懲其人仍發還職方囚而追之未幾月餘不知才有何神通舊遼撫向職方竟將才提去矣今未知才安歸銀何在也此棟如冒餉之又一徵也以臣耳目之所睹聞合於關臣之所臚列棟如冒破情形千眞萬眞更無可疑如不憑關臣之勘冊止憑棟如之私冊駕無爲有掜少成多卽百萬金錢何難一紙銷除錢糧有此算法國家有此綱紀否臣誠痛朝廷三尺之法明明不行於百足之姦而公家有用軍儲竟塡貪人溪壑而莫返也得旨何棟如奉旨已久著作速提究並梁才木料價銀查明議處

○丁卯上禦文華殿講讀

○兵科給事中胡永順疏陳黔事言當今黔圍之解我兵喘息未定遽渡陸廣此其失失在欲剿太急及兩河失利勝負兵家之嘗遽議招降此其失失在欲撫太急業已撫矣因其狎而狃我兩端觀望然後興問罪之師乍撫乍剿犬羊有以窺我矣此所謂先後著亂者也今黔人意專主於剿廟堂之上半出於撫第言剿者但知賊之當剿耳不顧我之能辦剿與否也言撫者亦但知我之力未能剿耳亦不問賊之當撫與否也臣以爲莫善於搗虛莫妙於用間莫逸於困守莫急於擒賊擒王夫陸廣鴨池皆進兵之道路而遵義正當賊之肩背尢爲喫緊揚兵於陸廣鴨池之間堂堂正正鼓行而前我欲進陸廣賊不得不備陸廣我欲進鴨池賊不得不備鴨池且前且郤疊出以疑之多方以誤之悉精銳於遵義直走西溪趨大方以正兵爲疑兵以奇兵爲正兵東徵西擊使之腹背受敵首尾牽制賊必破矣此之謂搗虛向者賊內外隔絕不通今招降之使與乞降之賊往來數數矣出魚於千仞之淵餌香也獨不可用千金行反間乎蜀中成都之圍亦以賊將羅乾象爲我內應火起營中然後奢寅逃遁此卽黔事之榜樣也故賊之腹心卽我之耳目一夫之力賢於百萬之師不然師老財匱終無益也此之謂用間夷俗素鮮蓄積賊年年用兵室如懸磬野無靑艸良田沃壤盡在水外六目我盡得而有之賊三面受敵無所得食猶有藺酋與安效良耳藺酋方立槁於枯魚之肆安效良戀夷婦之愛捨烏撒而垂涎沾益且欲與沙如玉爲難日尋干戈何暇顧賊故賊昔日之所以困我卽我今日之所以困賊者也此之謂困守安邦彥一幺麼賊子耳稱兵僣號名爲羅甸國王號召西南半璧遠近向應安位母子與其目把欲降而不得者制於邦彥耳故今日擒邦彥則賊今日可平不去邦彥黔難未已撫剿之局俱不得結也故曰莫急於擒賊擒王凡此皆黔事一定之情形而撫剿必然之勝著也然其要在督撫之同心封疆何事而可以意見相爲水火乎聞諸道路欲得水外六目之地而削其勢者撫臣也不欲得地而欲得安邦彥者督臣也欲得地並欲擒安邦彥正法者按臣也三人之議當以按臣爲正而一欲割地一欲正罪督撫兩人又何嘗不各成其是合之雙羙乎伏望聖明獨斷計出萬全嚴敕督撫二臣勿爭意見以誤封疆﹤鋶﹣釒﹥入下所司知之

○原任貴州巡按禦史今升太常寺卿史永安﹤鋶﹣釒﹥陳近來黔事議論紛紜皆繇提學道劉錫玄爲臣所劾者而撫臣敍之近南科臣又申救之都司僉書黃運淸先爲鄕官禦史王尊徳之所劾而臣猶敍之臣敍之而今按臣復劾之守備尙宗襲亦爲臣之所敍而近南科臣糾之劾敍參差將致勸懲難憑不能不將臣之劾敍功罪大意再一申明之錫玄在圍城八月以前委於城守有功第至於末路見勢窮難守遂變心敗節臣特以事關封疆不得不劾之耳黃運淸爲人機智莫測而所以敍之者特爲初時赴援之勇及末路防禦之勤有功於成守耳𨿽已有鄕官禦史王尊徳所劾然臣爲封疆計不得不據實敍之今按臣亦云不忍沒其功亦不敢寬其罪是其罪其功不妨並陳今南科臣所糾之守備尙宗襲亦自遵義赴援至省者據其臚列之罪狀卽臣閱之恨不手刃之第派守次南門其調度盡自老練臣爲封疆計又不得不據實敍之要之城守功罪原自分明而所以起紛紜議論者大端有二一起於獻城買路之羣姦恨諸文武之誓死不與已謀者積羞成怒百計而傾陷之一起於出城之士民不甚言兵將搶掠之罪無以掩投賊之失大抵臣之所以違眾獨斷者惟以封疆爲主而不顧己之身名也得旨這所奏功罪著部院並議具奏史永安守城有功著卽前來供職不必疑阻

○升河南按察使胡承詔爲山東右布政使禮部郎中陳玄藻爲江西布政使司右參政加升四川布政使司參政閔夢得爲左布政使升巡上川東按察司副使吳光義爲布政使司參政巡川西張京元仍以按察司副使攺守川東

○戊辰上禦文華殿講讀

○攺南京吏部驗封司郎中吳亮爲光祿寺寺丞

○升南京兵部郎中喬拱璧爲湖廣按察司僉事分巡荊州

○造監督大通橋關防給主事陳大對

○升廣東雷廉遊擊將軍孟應聘爲潮州參將狹西都司僉書張萬祚爲紅水河遊擊將軍

○己巳皇第一子生旋薨輔臣具揭恭慰報聞

○禮部尙書林堯兪言謚典五年一舉自萬曆四十五年至天啟三年凡蒙卹過諸臣及已前卹過未謚而子孫復行陳乞者俱例應列名開立訪單先期分送大小九卿並臺省諸臣會議應否易名各開事迹於下會送本部再加酌擬奏聞上是之

○禮科給事中熊奮渭﹤鋶﹣釒﹥陳謚典當愼更爲遼東死事諸臣請章下所司

○巡撫狹西右僉都禦史孫居相﹤鋶﹣釒﹥言親藩承奉張淸等較尉潘福等以親王信任狐假虎威擇人而食士民爲其魚肉宗室被其侵牟或以恐赫取人之財或以搶奪破人之產或以凶毆獘人之命種種惡積宗民苦之又撥置親藩悖違祖制私立總理所衙門而以�宗號西堂者理刑其間雄據西廠儼然羅剎專一以吞噬宗民爲事先經巡按禦史髙推摘發姦狀奉旨查勘暗使宗室敬鐐同搰閹數輩輦金入都潛匿細瓦廠密布奧援徼取明旨欲令按察使官解送各犯於藩廷聽其查審臣遵旨行按察使查勘前情無異已到官潘福等三名當依白晝搶奪人財物贓重者加竊盜三等律發邊衛充軍未到張淸等九名應聽王查審具奏得旨朕以首藩曲全體面潘福等旣經問遣張淸等仍聽本府究問敬鐐有無鉆干等情一並查明具奏其理刑查果置府署官著長史司啟王卽行禁革

○戶部尙書李宗延言管理屯田太僕寺卿兼監察禦史董應舉稱畿東屯地極多亦易爲效所領帑金實用開荒止二萬餘收麥與髙梁與稻見有五萬五千餘石尙有黑石小米雜糧及涿州水旱子粒未報明效已見臺省諸臣交章請加節鉞該本部覆議事權一節必須隆重若總協參遊等官而使事無齟齬相應酌議覆請得旨董應舉準加巡撫職銜以重事權其應授官秩並兼督軍務還著吏兵二部酌議題覆

○攺山西按察使鄧渼於河南備兵通州

○贈巡漕禦史趙於逵太僕寺少卿以沒於王事也

○庚午上視朝

○禮部右侍郎李騰芳﹤鋶﹣釒﹥辭新命不允

○辛未大學士葉向髙題昨刑部朝審﹤鋶﹣釒﹥臣等已照舊例擬上中外人情咸以今歲郊祀乃皇上昭事上帝感格天心之第一義其所以受蒼穹之明貺享萬年之丕基皆在於此且以登極之三年肇舉又與皇祖符合皇祖之歷年多而享國久誠三代以下所僅見而郊祀停刑殊有深意良以肅殺之典不可先於明禋之儀呼號之聲非敢聞於上帝之聽合四海之歡心以成一人之感格其虔恭愼重之至蓋如此也皇上仁孝性生踐祚以來凡事無非敬天祛祖至於歲時享祀尢極其祗肅今方內漸安凶逆稍戢𨿽神謨獨運廟算無遺意者冥漠於昭之中亦有陰隲而默助者故停刑之舉稽之舊章質之輿論似亦今日之必不容己者臣等極知聖心惻怛無待懇祈但三覆在邇萬一舉筆之間未暇細詳臣等𨿽欲揭請勢且無及必自悔其言之不早矣故不敢不預達聖聰用虔大典若以臣等爲封疆失事諸犯藉此救角�羊則諸犯已嚴錮獄中與死何異寬歲月之生以成覆載之徳諒亦聖慈所不靳者而奚用臣等之贅陳哉得旨覽卿等奏今歲郊祀首舉亟祈停刑具見爲國爲民仰體朕欽卹好生之徳朕心喜悅但刑獄監犯眾多疏縱藐法其中大姦逆惡情眞無赦應決的不刑亦干天和若不正法何以警姦卿等還遵前旨行

○降補原任山西按察司副使朱汝器爲河南按察司僉事

○壬申日講官禮部右侍郎周炳謨具﹤鋶﹣釒﹥引疾賜馳驛及銀幣以歸

○命江西道禦史楊建烈巡視倉場

○加授莊妃弟錦衣衛副千戶李國棟指揮同知帶俸

○巡撫順天右僉都禦史嶽和聲以南海子失事有旨令該撫按督同地方官用心巡緝因﹤鋶﹣釒﹥言髙密店爲霸州道屬大興縣地方巡緝之責京營爲政臣與道臣不得問焉南海子西圍一帶爲舊州守備戍守之徼越西圍以及壩上諸鋪依城憑社者未覺而潛蹤已覺而偏護守備不能制而臣與道臣更不得問焉合於內外各額設巡捕官員外再設總捕府佐一員上則協同通霸兩道下則統轄宛大兩縣而與各城司坊官員京營將領舊州守備相爲表裏無事則分督巡防有事則協力追緝凡內屬海圍壩店外屬衛屯民居得以一體譏察而受成於巡城禦史及撫按二臣其官不煩創設聞順天府軍馬兩通判稚有餘閒合以一判兼攝捕務時駐海子圍中旁察壩上諸鋪而其應行條款一則內外軍民俱編立保甲以淸勾引一則﹝東西失﹞﹝內外軍﹞事俱互相應援以資守望一則盜必有窩細摉主名以蕩窟穴一則地必有鄰嚴究連坐以杜容隱其得獲而軍兵爲盜者則究主將以紀律之不明其得獲而壩圍有捕者則問該監以容隱之何故可徑行者徑行轉聞者轉聞年終失事有功分別舉劾得旨令該部議覆

○注襄城伯勛衛李國禎前軍都督府帶銜

○癸酉上視朝

○慶陵安碑石樹柱遣尙書王舜鼎行禮

○升少詹事趙秉忠爲禮部右侍郎充日講官

○升左都禦史趙南星爲吏部尙書

○調補原任太常寺少卿陸卿榮於南京太常寺

○甘肅巡撫徐餋量議畱髙臺遊擊陳洪範以新升參將職銜仍管遊擊將軍事報可

○甲戌大學士葉向髙等題臣等昨者具揭懇請停刑伏蒙皇上鑑臣爲國爲民仰體好生之徳臣等恭誦溫綸不勝欣感惟謂監犯中有大姦逆惡情眞無赦應決的不刑亦干天和則臣等未知聖意之所在何敢再瀆惟是郊祀大典在前代皆有特赦良以上帝好生𨿽極惡大罪亦欲其延旦夕之命以昭曠蕩之恩不然則凡麗刑書皆有不赦之罪而何獨寬宥於此時哉故皇祖特旨今歲朕初行郊典暫免行刑蓋不但以郊典爲重而且以初行郊典爲最重也夫當皇祖初年亦豈無大姦逆惡情眞無赦之輩而猶從曲宥者良以敬天之心勝寧過於仁無過於義耳往時太常寺奏請郊祀皆在一月之前其後攺於五十日前亦以典禮重大當倍加誠敬此五十日內固無日不如上帝之降臨也聖意或以去郊祀尙遠猶不相妨不知各省直之處決正與郊祀同時皇上方執圭幣以見上帝而四海九州乃以其時而刑戮人一叚慘淡悲愁气象白日生寒以此度之帝心安乎不安乎昔臯陶爲士將殺人臯陶曰殺之三堯曰宥之三夫明允如臯陶而執以爲可殺則其爲大姦逆惡可知而堯猶必欲宥之此萬古之稱堯者以爲其仁如天也今次會審九卿諸臣無不謂郊祀之歲必當停刑而不敢上情者正欲以如天之仁歸之皇上如臯陶之於堯耳卽臣等亦豈敢骫皇上之法以自愧於臯陶但以法有當議而今非其時故敢因該科覆奏再上而復竭其愚衷如此

○貴州總督楊述中塘報遣副總兵左世選等攻破安賊碗哈﹤屯土﹥羊雀﹤屯土﹥等處擒斬計一千二百餘名顆俘獲人畜無算得旨貴州大捷朕心欣慰便行與督撫各官督率將吏協心奮力務早蕩平有功人員先與紀錄事平優敍

○廣西巡撫何士晉言臣前遵奉明旨將調發過漢兵狼兵俱移咨援黔已經奏聞今遵旨調發土兵臣謂土司以讎殺爲性自川黔繼變狐兔生心其情更爲叵測未信其眞可用也故百計鼓舞幸泗州出兵一萬二千去冬卽入黔境監軍林夢琦救安南莊有報破軟口寨以解新城圍有報此足爲泗兵入黔之證也田州出兵六千亦於去冬卽入滇境滇之叛目李保聽安酋嗾使拒阻田兵監軍葛中選以事關鄰封不敢縱田兵擅殺故調安隆司兵見救安籠所安籠卽黔地也剿狼羊斬獲多功亦有報此足爲田兵攺調入黔之證也但臣自五月奉旨交兵交餉盡歸黔督今已五閱月矣黔中業題委總兵麻鎭專督泗田土兵隨檄行副使林夢琦葛中選取有二土官交兵文結則粵之兵事交割甚明若餉則自摉括本省五萬給發漢兵外土兵原奉旨有湖廣四萬該省並無解粵又題請有粵東五萬戶部不準開銷及會議粵西有二十一萬又令總解黔督則粵之餉分毫無有亦已甚明今臣卽奉旨催督止能催督於粵屬之道將不能催督於黔屬之麻鎭也從古來未有餉不及而能用兵者土兵離粵五閱月矣今一餉未到軍前欲令其就食於黔省豈能越賊巢天險而飛渡耶近見黔中按臣﹤鋶﹣釒﹥云異省之兵不應分發見在之餉則粵之二十一萬見在黔中者恐不能及粵之土兵督臣又屢次差人索餉於粵不知粵之無餉而責臣無米之炊不知粵之隔遠而責臣長鞭之及臣安能從數千里外果饑者之腹縛潰者之足乎伏乞嚴諭麻鎭專督泗城等兵寧少無多克期前進勿更侈言十萬徒駭荒服之人心無益危疆之實用也疏下兵部部覆言粵兵入黔則去粵遠而去黔近給餉以就近爲便粵兵援黔則黔爲主而粵爲客餉客以就主爲宜其土兵只以原調已發之數爲額更不宜侈言十萬重激土司以爲粵患也上是之

○升大理寺寺丞毛一鷺爲本寺右少卿

○升五軍營副總兵萬化孚爲總兵官遵化標下中軍遊擊朱來爲參將威虜營都司李世爵爲遊擊將軍各照舊管事加銜都司張惟徳爲威武營都司遵化守備龔彰爲宣武營都司

○乙亥誠孝昭皇后忌辰遣陽武侯薛濂祭獻陵

○是日京師地動從西北乾方來徐往東南方

○薊遼總督王象乾薦舉副將等官張體干等劾遊擊韓國民守備劉士傑部覆體干等附簿紀錄國民士傑革任撫按提問追贓

○升南京太常寺少卿嶽元聲爲太僕寺卿尙寶司少卿劉定國爲太僕寺少卿

○升大同鎭門堡守備李爲柱以都司僉書管大水谷遊擊事

○先是勛臣陳光裕等條議招集捨餘丁壯八千餘名分布十六門責令時嘗操演以補守埤棄城之用謂捨余系各衛親丁非市儈比也已而諸人糧票入手便多隱匿倩人應點虛冒不堪禦史趙延慶特﹤鋶﹣釒﹥裁之眾遂噪於趙禦史之寓尋赴兵部吁號兵部上其事上命嚴查首惡正法該管把總分別究處仍以東事未寧城守新舊軍丁向來操演堪用與否還通行點閱應否通融酌量汰畱一並從長議奏

○丙子大學士葉向髙等題該臣等於刑科覆奏第二本擬有停刑之旨具揭奏明未蒙批允臣等未仰窺皇上之尊如天生殺皆所自出然有皇天上帝之鑑臨祖宗列聖之陟降臨禦以來固日以敬天法祖爲兢兢者如使郊典可久不舉初郊可並行刑臣等亦何煩喋喋瀆聒乃歷稽前代有郊天肆赦之規累朝有登極寬卹之例至穆宗皇帝元年卽郊先期停刑旣有宥矜疑兼免朝審之旨神宗皇帝三年行郊至三覆奏本上奉有朕今歲初行郊典暫免行刑之旨此猶近例可稽者臣等於朝審覆奏再議停免無非仰遵成憲欲蚤渙徳音以便及遠乃俱未蒙允豈以大典大獄不難並行天遠人邇判不相應臣等伏睹髙皇帝隆重祀典每祀必有天道雍和星緯昭煥之答列聖相仍罔不毖祀蒙祉惟武廟時有雷震郊壇門之變當時以爲警戒咎徵天人相與之際其不爽如此我皇上禦極三歲嘉典肇行宜召萬方之和以集三靈之祉何難霈曠蕩之恩以重精禋之舉矧去年不郊之歲宮闈喜慶並朝審亦停今歲初郊之年朝審旣行並行刑不免皇上一言一動務爲可法可傳豈以郊典而顧屑越竊意聖明必不其然且宮府不宜異同內外相爲一體皇上不以臣等爲不肖得以待罪政地而內庭諸臣皆先朝舊臣朝夕左右乃不能協力贊襄將奉徳意第以聖朝之闕事委之皇上之成心亦豈善則歸君過則歸已之意舉朝臣工將謂臣等職在弼直所弼何事內庭職司典禮所典何禮而且書之史冊又必將曰天啟三年初郊行刑聖意原未堅定乃閣臣匡救不力內庭寂無一言不能仰贊皇上敬天法祖第一新政臣等且得罪於天地祖宗詒譏於天下後世無以自解免矣方擬再爲控陳適蒙發下刑科覆奏第三本臣等躊躕再三以爲聖意或欲遵照皇祖近例三覆奏上方行允答輒敢仍照昨票擬進再瀝悃誠仰幹慈鑑

○贈原任大學士吳道南爲少保照例與祭仍加祭四壇遣官造墳還與他謚蔭一子中書舍人

○革徳州參將欒維城黃甫營參將洪世臣威遠遊擊張爾奇登州遊擊蔡同春河間遊擊甘胤兗州遊擊王化溥各回衛化溥仍提問追贓以各督撫疏紏也

○丁丑諭內閣朕覽刑部審錄過情眞罪當的重犯甚多內失守封疆慣逃懦將並巨姦大惡不赦的本該刑戮棄市以正國法朕今宮中喜事臨邇又值郊祀首舉大典在卽今歲各省直姑著暫免行刑都著牢固監候以示朕好生至徳之意卿等還傳示該部謹防出入不許仍前賣法容縱特諭

○刑科給事中解學龍言近督臣有江淮水變非嘗溝壑民生立斃一疏內稱入秋而後風雨匝月不止桑麻禾黍悉舉而問之水濱哀此孑遺與魚鱉遊矣請皇上賜蠲賜賑賜折蓋目擊其艱危不得已叩閽而請者也邇年以來東西云擾兵餉沓發臣曷敢當司農仰屋之時輕有所陳以瀆天聽但呂純如在閩鑄錢備賑而地方賴之湯道衡在江右設法鼓鑄遂抵加派之大半今請於江淮各以一府佐官領鑄錢之事必然有效蓋舟楫絡繹銅不難致也商賈雜遝錢不難散也聚廬托處雞犬相聞私鑄之斃不難禁也管子富齊不過鑄山爲錢煮海爲鹽兩者之外無他謬巧今兩淮鹽政是當國課之半柰何鼓鑄一節久奉明旨竟憚而不行哉又黔蜀諸臣王三善侯恂朱燮元薛敷政張論李橒史永安劉錫玄沈儆炌何士晉周著丘志充等功勞亟應敍錄及兩淮新設鹽法疏理二道宜行裁革以便鹽政得旨川雲貴先後有勞各官著優敍江淮鑄錢從長議行添設鹽法疏理道旣稱不便著行裁革

○差南京禦史趙應期巡視上江塗世葉屯田印馬

○予原任巡撫河南都察院右僉都禦史李思孝祭葬如例

○命給漕糧十萬石運濟海上從總兵毛文龍之請也

○兵部覆貴州總督楊述中加升隨徵領兵參將秦明屏爲副總兵領兵都司王觀國爲參將加銜遊擊李猶龍王尙徳楊愈光張弘道周文盛萬煉楊士武張好生李廷師俱實授遊擊加銜都司魯宗文馬烜俱都司僉書從之

○戊寅工部左侍郎周應秋引疾乞歸不允

○以慶陵明樓立碑豎柱頒賜輔臣銀幣有差

○復南昌府知府湯道衡原職初戶部主事楊紹震奏道衡在戶部時侵盜太倉銀兩有旨逮付法司戶部尙書李宗延等親率司屬同紹震驗視之鐵門重扃艸木蒙茸盜庫絕無蹤影法司因奏請還職從之

○山西道禦史吳甡言臣有司城之役今已告竣民間疾苦聞見頗稔欲振法飭紀去害安民則惟五城禦史與宛大兩縣令而已京師五方雜聚凡捍网懷姦之輩皆借爲逋逃之藪往往憑藉神姦蠹害百出惟五城禦史得操刈楚之柄如臣同官梁之棟之擒劉保方震孺之擒莊士元劉芳之擒王一鵬夏之令之擒王天授等霆摉電擊摘發如神近有議五城攺差一年之說或亦見及此乎至於身任牧民責在守令府尹最爲重任而今體貌徒尊事權不重才一受事旋卽遷去宛大兩縣爲畿輔之首邑似宜重其事任加意遴選久任優擢以爲海內有司之倡乃作令者視如傳捨其精神用以營求升轉結納權要於民事漠如也曾履任幾時而已報升矣臣目擊兩縣令報升衙官署事有赴愬於臣者進而問之曰詞落衙官小民鳴呼矣嗚呼者嗟怨之極忍嘆之聲也詢其所繇有二苦焉一苦衙役之需索一苦店禁之覊勒凡豪彊之輩爭鬥私憤錢債細事一稟衙官則一票數差此數差者聚噬羣嚼威如虎狼故民間極小一事嘗有數虎狼坐其家而魚肉之莫可控告此一苦也獪黠之徒據市營利是爲店家串同衙役設爲罟井凡拘獲人犯不行到官徑送店家私自鎖禁如入地獄不得出見天日任其朘剝已罄乃始赴審而衙官無甚裁決不過押保追債而已幹連牽累無有了日此又一苦也臣嘗出示嚴禁稍就寧帖然相沿已久未易盡革夫百姓幸依輦轂之下非若僻遠之鄕而亦若此矣方今四郊多壘亂萌��田���見京師根本之地不早爲固結何恃無恐此長令之責也近京一帶吏部有選用甲科三年行取之疏當不得獨靳於天子之首邑矣得旨京師根本重地小民倍宜安輯這所奏宛大二縣衙蠹店禁諸斃著五城禦史嚴行禁革選用甲科著該部卽行酌議府尹官也著推用精明任事的不得頻轉滋擾

○己卯皇第二子生輔臣葉向髙等具疏稱賀

○庚辰以皇子誕生頒賜輔臣葉向髙等講官鄭以偉等銀兩花幣有差

○禮部擬皇子誕生儀注一本月二十四日祭告南郊北郊太廟社稷壇通用酒果脯醢三獻南北郊各加一牛先期行太常寺備辦翰林院撰文一是日祭告畢皇上具衮冕服禦皇極門內殿文武百官各具朝服鴻臚寺官致詞稱賀先後行四拜禮一文武百官自本月二十二日爲始至閏十月初二日止俱吉服朝參辦事一本部行欽天監擇日題請詔告天下照例差行人中書等官充正副使賫捧各處開讀一賫捧禦書往各王府報知合照有王府省分各差一員於翰林院春坊卿寺六科行取應差官疏名上請點用

○辛巳上親詣太廟以皇第二子生祭告還上具衮冕服禦皇極門內殿文武百官致詞稱賀遣公張惟賢告南郊伯張慶臻告北郊駙馬都尉侯拱宸告社稷

○是日已時日生重半暈暈旁生左右珥

○諭戶部等衙門朕以皇子誕育喜事頒給應賞各該員役軍士等項查照舊例取太倉銀二十萬兩太僕寺銀十五萬兩光祿寺銀五萬兩順天府稅契銀五萬兩湊給著各遵諭奉行

○上命湖廣貢鮓止照原額辦進其續加並攺折添補俱免辦以省地方驛遞之累

○吏部尙書趙南星再疏辭免新命不允

○癸未上視朝

○甲申夜一更火星順行犯壘壁陣西第五星約相離三十分餘火星在上

○戶部覆招練道劉國縉侵冒賑銀革職提問仍究侵領各犯按律追贓

○乙酉巡視光祿戶科給事中陸文獻疏言庖政一言慶成賜宴大典陛下以皇極殿宇未成暫緩舉行臣惟郊畢則慶成爲重今日之慶成尢重蓋舊章久在愆志之後人情以爲當行者一前星正當耀采之時人情以爲當行者二卽殿工未起而昭假以實不以文太羹玄酒足以肇明禋宴享以情不以貌芧茨土階足以聯喜起文華以享三公九卿廊廡以享大小百執事於以鬯神人之悅豫新夷夏之觀瞻眞新政光昭第一義也一言該寺額設錢糧供應日增出數漸溢通計本寺舊積新收除本年進供發行戶外實存五萬五千餘兩今奉傳諭取賞賚銀五萬兩寺臣何喬遠至廢七箸以思衡命不敢盡進不得奏請進銀三萬兩而猶未蒙兪旨望皇上裁量允免以濟急供又言巡視之紏察宜嚴寺屬之綜理宜核額外之冗員宜酌無稽之冗役宜祛行戶之累苦宜蘇傳奉之數目宜愼得旨慶成宴已有旨余著該部議覆

○禮部上聖駕親詣南郊儀注一前期六日蚤上嘗服以親詣南郊視牲預告於太廟內贊贊就拜位上就拜位內贊官導上至太祖及列祖香案前奏上香上訖奏復位奏跪奏讀告詞讀訖奏行四拜禮畢一前期五日錦衣衛備隨朝駕如嘗儀質明上嘗服禦皇極門內殿太常寺官奏請聖駕視牲百官具吉服朝參候鳴鞭訖先趨出午門外東西序立候駕出恭送上從大明門正陽門西天門舊路至犧牲所南門迆西上降輦禮部尙書侍郎太常寺卿少卿導上至所內幄次禮部官跪奏請視牲仍同太常寺官導上至各牲房前太常寺卿跪奏視大祀牲逐一視畢仍導上至幄次內上少憩出禮部太常寺官仍導升輦上還百官俱於承天門外序立候迎上仍詣太廟參謁如前儀一前期四日上禦皇極門內殿太常寺奏祭祀如嘗儀一前期三日質明上嘗服乘輿詣太廟門西降輿至廟門幄次內具祭服詣太廟告請太祖配神行一獻禮畢上出幄次內易皮弁服回禦皇極門內殿太常寺光祿寺官奏省牲上禦皇極門內殿傳制文武百官朝服聽受誓戒一前期二日蚤上嘗服以親詣南郊大祀預告於太廟內贊贊就拜位上就拜位內贊官導上至太祖及列祖香案前奏上香上訖奏復位奏跪奏讀告詞讀訖奏行四拜禮畢一是日午後太常寺官捧蒼玉帛匣香盒同神輿亭進於皇極門內司禮監官捧帛同安設於禦案之北一前期一日質明上從文華殿出從會極門至皇極門內殿禦案前立太常寺卿捧祝版從中門進於禦案上上塡禦名訖太常寺卿捧安輿中司禮監官進帛於上上裝於匣內並蒼玉安訖太常寺卿捧安輿中太常寺卿隨捧香盒於香亭右跪上三上香行一拜三叩頭禮畢轉於東西向立錦衣衛官旗入擡輿亭從中門出太常寺卿隨詣天壇神庫奉安該衛法駕設板輿於皇極門丹墀下正中內侍官跪請上升輿上從中門出乘輿從大明門正陽門詣南郊至昭亨門之西禮部尙書侍郎太常寺卿等官面駕序立行叩頭禮畢分兩傍候上降輿尙書等官導上從昭亨左門入至內壝左門太常卿跪迎同導上至西陛尙書等官俱止太常卿導上至圜丘恭視壇位尙書等官俱先詣東陛前伺候上視壇位畢太常卿導上從東陛下尙書等官同導上至神庫視籩豆至神廚視牲俱太常寺卿導入逐一奏畢禮部太常寺官導上仍從昭亨左門出至門迆西升輿至齋宮分獻陪祀官朝參傳旨賜早飯各官叩頭謝恩至午各官候旨朝參仍傳旨賜午飯叩頭謝恩如嘗儀一是日午後太常寺陳設如嘗儀至一更時分禮部尙書等官詣皇穹宇尙書上香請神侍郎二員導引太常寺官以次捧正位配位神版從位牌詣壇奉安訖候報時上嘗服乘輿從西壇門出至外壝外神路之西降輿導駕官導上至神路東大次上香官同導引官及捧神版神牌官復命畢上具祭服出導駕官導上從內壝左欞星門入行大祀禮如常儀祭畢上至大祀易嘗服至齋宮少憩上還仍詣太廟參謁畢上具衮冕服禦皇極門內殿行慶成禮一正祭前期一日免朝文武百官例該陪祀者先期入壇伺候其餘各具吉服於承天門外橋南東西序立候駕出大明門退於各衙門辦事駕還之時陪祀官先回仍同其餘百官具朝服照前序立迎接候駕入午門百官隨詣皇極門丹墀候行慶成禮一內監預備小次如正祭日遇有風雪卽照例設於圜丘之前上恭就小次對越行禮其升降奠獻俱以太常寺執事官代

大明熹宗悊皇帝實錄卷之三十九

明熹宗哲皇帝實錄卷之四十﹝梁本﹞

三月乙卯朔右通政郭尙賓爲太僕寺卿大理寺丞韋藩爲右少卿並添注

初建議裁薊遼總督以山西道禦史王祚昌言仍之兩朝從信錄樞臣請亟推薊遼總督時舊督臣王象乾告歸議代而難其人樞輔孫承宗謂不如且停之然而寧遠去關門二百里遙矣至三協又數百里遙矣樞輔以一身任千里之封疆寧無太勞乎且督臣離密雲而候代順義也行之日軍民擁道遮畱三十六家夷人伏地痛哭不起非威望徳澤素洽華夷之人心詎能及此本兵之請畱舊督而催新總也意蓋深矣

丙辰宣大總督兵部右侍郎兼右僉都禦史吳用先攺總督薊遼廣西巡撫何士晉爲兵部右侍郎兼右僉都禦史總督兩廣

兵科左給事中章允儒論總督楊述中禍黔不足又禍天下貴陽之守食人幾盡而不可下鴨池之潰成師十萬而撫臣不歸非兵少也今復調浙廣之兵動經數省萬一乘釁起者則吳粵皆重慶而樊龍輩將接踵可不寒心遂下部議

丁巳上疾良已

狹西巡撫右僉都禦史孫居相爲兵部右侍郎尙寶司丞濮中玉爲少卿禮部主事曠鳴鑾爲尙寶司丞並添注

總督薊遼兵部尙書王象乾去冬聞訃至是代去進少師兼太子太保

廣西道禦史宋師襄言終日籌務矣飭吏治矣弭盜賊矣而終不能行也何則臺臣條上卽云盡職而條奏之行否置勿問部臣題覆卽可了事而看議之行否置勿問閣臣票擬卽爲絲綸而票擬之行否亦置勿問皇上勵精圖日覽章奏日下嚴旨而某事能行某事未行誰還報皇上上故毅然更始憤然力行臣敢望之皇上並以責之臣工報可

登萊巡撫袁可立罷

戊午大理右少卿傅振商爲太常少卿添注

庚申南京吏科都給事中姜習孔爲南京大理右丞

辛酉南京戶科給事中歐陽調律爲南京通政右參議行人盧時泰知縣李恆茂爲禮科給事中

朵顏等衛都督花歹等遣頭目可脫赤等貢馬

戶部尙書李宗延請發帑銀八十萬救黔上命部先措十萬借價十萬餘俟外角�羊毋請帑塞責

浙江道禦史袁化中言弭災實政請召鄒元標王紀毛士龍熊徳陽侯震暘江秉謙賈繼春文震孟鄭鄤徐大相等上許之

山東道禦史王尊素言時事十失封疆多故動輒覆轅庸閫懦將所在而是一也人來鼠伏人去燕怡誤國喪師者蒙蔭血守孤城者薄酬二也會推啟事捷如飛電昨日所進又云資俸已深今日所推忽而復圖攺轉三也邪正雜糅忠讒並進直言敢諫之气挫於揣摩臆度之手四也遼人窮來歸姦宄風影捃摭致效順之未動愁坃阱反側之子從中煽惑五也戶兵要務不於實事專精覆疏行否不問六也市井無賴好語兵革入幕山人巧占風候令孤忠束手事機漸移七也門巷街衢苞苴充滿吮血朘膏希營窟穴八也大臣依違毀譽之念轉爲模稜情面之心旁觀卻顧致誤軍國九也論議龐雜當局莫措十也若夫百姓愁怨司農仰屋京邊尙少二百餘餉內庫錢糧攺折金花舊額暫濟便可救急而必云內庫仍解天下誰之天下而畱此朽蠹爲也至阿保重於趙嬈禁旅近於唐末蕭墻隱禍慘於夷狄異日有欲言不敢欲聞不得者上怒奪俸三月

壬戌太僕寺少卿魏說爲應天府尹

癸亥山東右布政程啟南爲南京太常寺少卿南京福建道禦史譚鍇爲南京光祿少卿吏部驗封郎中張守道爲大理右寺丞

甲子河南巡撫兵部右侍郎兼右副都禦史馮嘉會攺總督宣大狹西參政宋槃爲右僉都禦史巡撫狹西太僕少卿董元儒爲右僉都禦史巡撫廣西太常少卿王命璇爲少卿

乙丑右通政塗喬遷爲南京太僕寺卿

日講官太子賓客禮部右侍郎趙秉忠還裏攺葬賜金幣

丙寅兵部直方郎中鄒維璉攺吏部稽勛司時驗封主事吳羽文亦江西也求去吏部尙書趙星南言羽文求去曰江西不宜兩人維璉亦求去有從更維璉者曰是不繇咨訪夫同鄕不嫌兩人臣前已言之而又求去意臣耄不足與有爲抑別有所畏耶其應否到任候裁上命卽到任毋避

丁卯戶科給事中周之綱請裁黔督處分鎭道優卹死事諸臣秦明屏等下部議

天津巡撫畢自嚴言天津海防營水陸見兵二千五百名歲餉四萬五千金前撫汪應蛟因海濱亡儆屯田八千畝人耕四畝歲谷八石共值四千八百金操練盡廢舟楫器械皆不存今兵部欲以葛沽兵移歸屯田春作力田仍令津撫兼統遇敵聽調一柄兩持屯操俱廢不若水兵隸臣增足二千陸兵千人分隸屯臣兵部尙書趙彥執如故

戊辰阮大鋮爲吏科都給事中

通政左參議李茂英爲右通政刑部郎中張肇枋爲通政右參議己巳戶科都給事中朱欽相爲太僕少卿尙寶司丞金士衡爲少卿河南按察使藩文爲太僕寺少卿並添注

翰林編修方逢年纂修實錄

庚午大理右少卿謝應祥爲太常寺卿

辛未太僕寺卿程紹爲右副都禦史巡撫河南太常寺卿武之望爲右副都禦史巡撫登萊戶部給事中郭鞏大理左寺丞

進士普寧徐天鳳奏父朝綱以乙榜任貴州安順府推官殉安酋之難部覆上贈朝光祿寺卿予祭葬祠謚蔭錦衣正千戶

壬申尙寶少卿姜忠禮爲尙寶司卿

戶部給事中孫錦統疏剌元輔葉向髙奪俸六月

癸酉上視朝

甲戌四川左布政林宰爲太僕少卿

工部尙書陳長祚覆禦史姚應嘉修浚漕渠請卹泇河始事尙書劉東星侍郎李化龍郎中梅守相等上從之

乙亥瑞安公主庶子萬長祚蔭錦衣衛都指揮使

尙寶司丞陳以聞爲卿

王維周薛國觀補戶部給事中

貴州道禦史張礦請逮督臣楊述中並罪鎭道諸臣不問

左都禦史孫瑋言禦史奉使回道考察舊制也今多稱疾不繇本院請自今考察回道俱定於禦前復命違限二月以上炤會典參處各禦史果疾在地方巡撫代題如到京臣院代題不得自奏從之

河南道禦史熊則禎言時事因糾吏部郎中張國紳髒污不報再糾之仍不報

巡按直隸禦史彭鯤化請卹故戶部尙書李三才不許蓋三才起官未任

丙子禮部右侍郎何如寵公鼐爲禮部左侍郎實錄副總裁左庶子張廣爲少詹事右中允劉鴻訓左贊善繆昌期爲左諭徳撰誥敕

進田爾耕少傅兼太子太保

狹西巡撫禦史劉廷宣請祀宋儒張載父迪於啟聖公祠下禮部戶科都給事中尹同臯言銓途大勢已淸卑局獘端猶盛選者不論先後升者不論淺深顚倒不測惟意所爲卽州邑佐�兵馬之缺至數百金千金以上他可知已請序考納先後資俸淺深類刻一版人給一冊視缺出方補推之內外官亦仿此下部酌覆

丁丑魏忠賢蔭錦衣百戶賚金幣緝僞札吏科右給事中彭汝楠言其濫不聽兩朝從信錄蔭魏忠賢�侄一人錦衣百戶賜銀幣鈔敕以獲僞造印札通同賣官項君錫英守福等並

前後緝拿開礦盜換鞘銀屢除姦獘故也不知擅權作威之漸已釀於此矣禦史宋禎漢隨上疏言爵蔭不宜輕畀有以哉說者曰於此可以觀賞爵之失宜矣逆璫除姦獘之功與梁侍禦獲姦細劉保之功孰大而此輒得爵蔭彼不過在尋常遷序流轉人心何有而平耶

總兵蕭如薰鎭保定黃越鎭貴州提督平淸等衛王云鵬署都督僉事總兵鎭湖廣

戊寅福建道禦史李應昇言內操皇祖曾一舉行不兩年而罷今聖躬初愈神气易驚柰何遽忘靜攝金鼓之聲如昨不聽

巡撫貴州右副都禦史蔡復一上六議曰審夷情玀鬼戀主虐之不怨千年未嘗易姓向者首惡未擒版章先定夷犯皆有不全之心鄰司亦懷狐兔之感遂激玀鬼而致死於我所謂自樹敵也今止以必得罪人安邦彥爲主奢社輝安位被脇歸順準宥諸目把投降者管事如故能擒邦彥者代其土同知之職𨿽同逆能相擒斬者盡宥前罪而賞其功凡夷目念安氏先人卽宜共獻首惡方可全安氏之祀曰淸官道臣度逆賊未攻省城必突出偏鎭淸興之間煽誘仲黑二苗掠我饋運梗則我師餞道絕則人心震故今通道護運最爲急務獨土知州蒙詔頗稱忠順凱裏司土兵亦目可用今宜獎犒蒙詔卽委以淸平平越路苗之事如苗仲弭耳道路亡驚敍功優異凱裏土官亦如之至鄰土司相機操縱俾就禦勒彼以垂亡之司而失同惡之助自亡能爲矣曰嚴法紀土司者激之路苗之梗毒路苗者擾之事難追論宜反其所失至於用兵貴嚴紀律采拾浮糧已傷降民之心卽旋師之日輜重婦女累累載路何以不復欲辟夷土先拊夷凡領兵擄掠副將以下治以軍法仍行參奏曰明協援之信地自黔發難奉旨協援未有其實則信地不明之過也奢安旣合則蜀黔決不可分要在宿重兵遵義以拊賊之背而扼其吭宜令總兵李維新統精兵四萬往遵義便以沙溪等處爲信地聽臣調度策應而雲南兵直往畢節廣西兵直往普安衝其胸脇新偏沅撫臣李仙品素得遵義民心宜就彼開府治兵由間道度偏橋暫住與遵義相應而上下諸衛隱然有虎豹在山之勢蓋遵義去水巢近而貴陽反遠異日滅賊終繇之曰重兼制之事權貴州皮骨半存喘息未屬之國也今賴蜀楚爲用二楚之物力辰沅之轉運皆所以固黔而遵義寄兵則藉所以圖賊也用楚者其勢闊而節長周蜀者其勢險而節短若兩臂不運先爲朽人何以搏賊諸將川東湖南北兼制諸路暫假臣以軍法治之有調必赴有呼必應一切舉剌俱同本屬庶足示鼓舞候事平仍舊曰正失事之法班師失利鎭道與撫臣偕出而不偕入此從來用兵所未聞也中標軍營官宜正法以狥監軍道總兵俱令總督分別處分才力可用者戴罪任事領兵官殺賊自贖安邦彥能斷指歃血效獸窮之攫而我行間失一巡撫恬爲固然令叛夷見也上大是之復一又請湖廣下荊南道右參政劉宇烈屯鹽道按察使爲監軍鄖陽遊擊蔣吉嗣攺貴州行都司僉書尙廷棟進遊擊夷陵知州劉炳文荊州經歷尢印監造軍器九江道副使陸夢龍宜升貴州參政前湖廣參政王世徳可起貴參政臨洮知府冀懋中可攺貴州副使令募延綏驍騎五百尙有可大用者山東右布政熊文燦前四川僉事越其傑皆貴州人倘川廣湖鄰省有缺移而用之必有殊績上許之

己卯諭兵部京城緝盜

左通政鄒徳泳爲太常寺卿攝少卿事

慧濟扯包寺等族番僧馬你完卜郎札巴貢方物

吏部覆吏科都給事中阮大鋮疏重懲貪凡撫按論劾各官贓私見任追之本任未任追之原籍載入考成轉角�羊戶部如頑梗不解解不如法並地方官參處從之

庚辰巡撫鳳陽呂兆熊奏獲徐鴻儒遺黨金科馬嘉等俱僞造符讖詿誤江淮間命誅之餘仍緝捕

辛巳南京戶科給事中歐陽調律調建文君編年廟祀言臣備員南垣數趨陵廟及望東陵爽若有失夫建文太子廟貌宛然歲九祭而建文生爲帝王歿無謚號旣不得入祔太廟又不得別享一祠封墓莫識魂魄安依二祖列宗必有不安至編年一事成祖詔中原無降削位號之說前此祗屬承訛今卽列建文年號於永樂之前亦有嫌忌而彊附之洪武后統系不明乞敕廷議毅然舉行成一代之美不許

癸未太僕寺少卿陳伯友爲太僕寺卿攝少卿事大理右寺丞易應昌爲右少卿

大學士葉向髙等言今歲夏至祭地工部營繕司官及巡視工程禦史向臣等言皇上親行其壇當預修築神幕器服等距期月餘日夕並工亦未能及求來歲舉行臣等謂方澤大祭豈能稽遲職掌謂何但祭期迫近不得不據實以請如祭典有舉毋廢略加修飾仍令舉行倘以躬祭毋率暫遣官躬代上命來歲親享

戶科給事中孫紹統言驛募僉派之累命部嚴禁其擾

東江都司張盤議守金州必柵南關嶺禦敵方肇工廠兵驟至被獲死之

兩朝從信錄是月秋闈在邇禮臣請酌滇黔試事上曰賓行大典雲南京官主考仍早與題差貴州不得停科暫照壬午前例聽禦史便宜行時禮科魏大中以南服弗靖請以雲貴暫仿壬午以前故事敕彼中撫按便宜辟召旁近鄰省或司道府有職業暇而文章素著者或卽於提調監試四人中省二人者或巡按禦史無監軍之責卽監軍而時值奏凱無煩帷籌者卽以禦史領其事故禮部𨿽有此請已而命工部主事施邦耀禦史張�陛往仍敕各省巡按沿途嚴兵護送勿至疎虞吏部尙書趙南星請革乞恩穵選時聽選諸人紛紛控訴皆言本以需次入京謂當卽選而守候益久上首之人益多衣食乏絕恐一官終不可得而爲異鄕之鬼悲唳嗚咽不忍見聞其人大抵皆吏員也流品猥雜巧猾多有臣等愚暗旣不能燭其隱微之幣乃並其公然壞法顯然亂政者而不敢問則負皇上之任使太甚矣我國家科貢外置吏員一途按職部職掌納銀充吏必�其文義行移書札三事俱可取者爲一等二事可取爲二等目一考不已又再考兩考不已又京考禦史考不已又部堂考其間考不中者又有降參斥退卽中者入參先撥辦日積月累必俟三考役滿然後題給冠帶蓋冠帶若斯之難也至冠帶後又官辦半年回家又省祭十五年或二十年到京又守部半年或一年過期者又有壓選復考時又分別考中不中者日積月累必俟各項俱滿然後取次選除蓋除選若斯之難也蓋豈非其人眾而獘多故隘其途而扼其進以防濫觴哉迨事例旣開銓政已壞矣乃今又鑿空出乞恩一例而祖宗立法之意蕩然無餘矣初吏典有隨軍隨工隨邊事完而各衙門輒與具奏以減免其當該省祭官兩考試者後遂有非軍非工非邊而駕言三事者因又有軍工邊外私勞者因又有非吏非典而徑登其親知使令之白丁走卒者因又有不奏而移咨臣部者總名之乞恩不知此恩何謂而豈朝廷之官可謂臣子之私恩耶且乞恩之職又偏得丞簿夫丞簿者朝廷之八九品官也如實歷則吏員正八品省祭考中者始得丞吏員正九品省祭考中始得簿卽援例亦納銀八百七十兩者始得丞納銀七百七十兩者始得簿今旣不實歷又不援納朝而白丁夕而品官賞爵已爲秕政而乞恩則爲怪事矣至於官有定行行有定序前後旣敍攙越何從乃今又有穵選一例納銀於庫取選於部不論年日不論上下首一有庫收便可得官於是後者旣穵而前者遂壓而後已壓又穵貧者何日出頭次序一淆吏獘百出而皇法益不可問矣夫吏員無怪耳乃明經正途亦有穵者此其人理都盡而可使之立於民上哉總之事例行則實歷三考滯乞恩行則援納與實立並滯穵年行則收卯出序者亦滯此貧窮守候者所以膏雨泣血也臣等請自冠帶除選俱用舊法乞恩穵選者一槪停止若夫已穵之官每行每選十名搭選二名漸次消除其明經穵選者不得選爲正官夫停止乞恩不必再計理財者卽患貧何止有穵選之例夫各吏上糧不問行頭而槪齊以三十兩非戶工例呼各吏本行俱二等雜職候選倉巡而州典上糧則從九矣州司上糧則正九矣府司上糧則從八矣道司上糧則正八矣以無名之倉巡視有品之丞簿不啻天淵何至以三千兩銀遂令拾級而上也且納免轉考俱準上糧假令力役三年者納免之費不過四十金以三十金準上糧而二年照力役乃以十金免可乎何不納免自納免上糧自上糧而上糧之銀數定照四級爲多寡夫然後以上糧之所加抵穵年之所減無捐戶工之庫藏而不壞職部之選法倘亦可乎夫自遼左用兵以來司計者所爲籠召之術至穵選而極矣臣等以爲不若追貪官之贓爲便今世道衰頹士風濁穢貪官甚多有一人而至十數萬者何不追之以助軍餉民貧徹骨以此而省加派一便也民之怨此輩極矣以此而洩眾怒二便也士風吏治或由此而稍變三便也杭州兵變正月十七日夜陸生員家開宴張燈火起延燒有聞許兩生與搶乂各兵用斗眾生員及市民遂入接待寺與把總爲難而把總舉銃爲號各兵雲集執生員而訴之杭嚴道將生員朴責羈候以謝亂兵而九營兵心憤憤不平猶拆毀錢塘門外以北更樓十座矣有一營楊把總出示約束營兵不許與戰而各兵手縛本弁還營懸之髙竿開弓彀矢欲斃之而後怏兩遊擊跪拜求之得免今楊把總且革退矣似此亂象西湖一片地幾同戰場矣此卽東之奴酋西南之安奢也焉用此兵爲哉刑科沈惟炳時事百無一恃疏曰臣還署後應有入告之章以廣聖徳而章滿公車幾無剩語卽皇上未必盡行其言而言已盡矣第一年來東北之烽警未傳西南之兵气略振便以爲太平無事燕雀處堂之安而一旦黔禍再張撫臣被虜風霾地震黯黯三精天道恆賜月食再告而又值聖躬違豫靜攝幾朝則人心皇皇遂不無愛君憂國之臣廑於中而不釋者夫以皇上孑然孤立於上而內廷無可恃也諸臣怠緩悅從於下而外廷無可恃也戎事僥幸相蒙於各邊而長城無可恃也百姓剜肉醫瘡於蔀屋而邦本無可恃也徼天之幸祖宗之靈皇上如天之福以幸一日抱大厝薪之安諸臣乃得以功名富貴妝點盛世之景象萬一奴不悔禍虜且敗盟不知此時家居何恃以無恐則君臣文儆轉念徹桑尙可不爲汲汲也哉如節起居省侍禦約恩賞親正人還逐臣簡名碩停內操愼中旨諸事此皆諸臣所已言宸聰所信聽堯舜之君必有次第采納之日斷不至以規爲瑱所慮者主聖臣直之盛事或撓亂於在旁時弋亦獲之苦衷或擠落於敗類陰魔有伏莽之戎陽徳受駁雜之累至如諸臣各勤其職共白乃心以對聖明之主則有心者應知自效無俟職瑣瑣條陳矣禦史李應昇縷訴民隱請實行寬卹疏曰臣觀今之議者但知急財用而不暇急民生但知憂邊疆而不知憂地方加派之始在在重額取盈卽不毛之土求捐絲毛司農堅不肯應又斂急民貪賊乘其隙川滇黔齊相繼而告變所在題畱分給捐天下之半而又益以太倉之轉輸皇皇焉應之恐後知人心一去所得之不償所失也今四海之中稍畱寧宇以供數百軍萬儲者九鼎一系之全在東南半壁而使東南有事卽欲開轉漕之粟豈可得哉故今日安天下之大機括莫如卹內地之民生民之憔悴極矣興利而未必可興不如且與之除害徭役繁重姦胥欺隱一害也矣表吏貪殘酷罰重耗二害也逆家竊訪誅連誣陷三害也馬戶河夫破家蕩產四害也盜賊充斥邪教勾連五害也拋荒虛糧賠丁�欠六害也里甲修理糧長鋪辦七害也俗吏妨農非時而比八害也白丁下鄕乘船騎馬九害也勢力投占私債侵奪十害也又有五反國家設預備倉以爲民今僉糧裏買谷以厲民而該部至欲括取平糶之半則郡國何以備水旱乎一反也祖制立保甲以弭盜今立泛地捕役以誨盜而議者尙申鄕兵召募之說則秉耕盡化斬木二反也侵欺抵獄而攀指平民以完贓預仿工食而搜徵民欠以抵解三反也懲貪無法而轉以王官進其階察吏怙終而仍予州縣肆其毒四反也詔書停閣而丞尉朱票如飛訟師橫行而南院十詞九準五反也臣聞之養馬者去其害馬此數者不去則民生之憔悴未有已時伏乞敕下該部通行撫按應禁革者禁革應淸理者淸理毋使貪墨長气塌冗捱時而貪民嗷嗷日在水火之中以傷皇上平明之治若夫加派之害勢未能去者臣不敢言而又有灼然宜去者莫如積久並徵之害今夫人日有百今之擔疾病委積數日一旦舉而並肩之則立見其僕民方剜肉醫瘡完天啟見徵之不暇而能完萬曆年間之舊欠乎該部明之無益姑免參罰然朝廷旣未蠲除人戶日見追擾州縣滑吏喜於誅求營幹司府糧房一紙行催卽紛然出示僉差每牌賞錢數貫虎狼四出雞豚一空公家未獲絲毫胥役之腹已飽故蘇軾謂積欠之民爲縣胥食邑戶哀怨之气上通於天大江南北連省通圻所在以地震告盜賊卽作水旱隨之復有徐鴻儒葉朗生史八捨陳鼎相之徒一呼而起實可寒心皇上試思前項舊欠與其空掛虛名不見實利年年搭帳終無完期何如下數行之詔明示蠲免以感格天意收拾人心有不鼓舞終事以輸見徵者臣不信也所謂捐虛名而收實利無過於此又近年吏部申飭考察署官不許徵科可謂曲體民瘼第計吏往返少亦四月察處畱部更爲迢遞且三冬收獲之際貪民亦可奉公轉盼春夏之交荒月詎能應手今四方多事議可從權必查州縣正官官評無玷俸未及期者悉畱免覲早與題明免其數月之前營營於行李饋送之費旣可資地方之撫循亦可省長安之書帕豈非安民之切務哉惟望聖明采擇實見實行不以猥瑣棄之民生幸甚

明熹宗哲皇帝實錄卷之四十

明熹宗悊皇帝實錄卷之四十

天啟三年閏十月丁亥朔督理軍務大學士孫承宗奏守關大略臣念朝廷爲邊疆遠計要令賢豪據以有爲中材據以有守方今關門於遼左特隔一垣而神京去關門七百里非有名山大川之限是天下安危系於一垣卽有沈雄之將驍捷之兵尙是以人爲金湯而況將不必沈雄兵不必驍捷何能倚金湯於人今天下戒劉杜之浪戰而未察遼廣之坐守言守者料於不敢爲戰而未必眞見其所以爲守假令無遼左而神京可安也臣何敢侈談於楡關之外不知失遼左必不能守楡關失覺華寧遠必不能守遼左臣敢再閱三百里情形以悉守之略臣於九月初八日自關東發過八里鋪合兵民可六百有奇田近關而耕不盡堡人抵中前所將爲楊應干撫夷則朱梅以撫歹靑者合兩將之兵一千五百有奇殊銳馬復膘壯居人可三千田可五百頃有奇種不滿三十頃髙嶺站爲前屯後勁其兵當有三千而僅十之一民可千餘田可百餘頃未種近易其官遂有生气又一日抵前屯其協將爲趙率教遠望其獲田表畷若鵝鸛之羣百千欲來登其陴則裏口工竣若周行四達厚二丈五尺髙益之尺者九其臺於巽隅一如臣所議築於都城者炮可以外迎可以內護衛之田十四屯可一千七十餘頃官民種可半之而收可七萬石率教以去年率三十八人出守此城輯臣所後先接濟之老弱數千漸爲團結去年九月率難人以徒手葺城今年三月臣東閱始議與牛價三千六百兩榖種五百石而今穡事穰穰城且巋然力能使其人勞而不怨兵民可六萬更勇於公戰有警立赴奪胡騎四十二折其酋首者三頓使款虜踆踆不敢渝固將材也撫夷協將爲王牧民以暫撫虎酋諸部於此廣寧道近議遷興水矣又一日抵中後所將爲魯之甲兼撫哈剌愼諸部而撫夷王之棟近分撫拱兔尙同城而居又一日抵中右所其將爲王楹臣以四月令之甲出守而楹遲兩月兵各三千其兵馬器甲及所揀裨將以供之甲者差饒於楹故中後城工不減前屯而炮火器具種種精堅且地饒多資兵民不下萬餘田可千餘頃而所隸堡田可百餘頃領牛種費三千種遲於前屯亦稍有獲除原荒地外尙有暫荒田六百頃未種中右地磽於中後而出復後時城內築可三面其髙厚合格田可千餘頃而暫荒者七百五十頃所隸堡田可三百頃時過不及種種僅二百頃亦不甚獲予牛種費二千止領其半然回思春秒經過幔幕墟﹤土幻﹥短檠墻角視今之兵民萬餘人縫弁交錯居然全盛不覺其澘然涕也又一日過曹莊遂抵寧遠曹莊爲寧遠後勁官民自相團結五十餘家臣初以寧遠去關愈遠去虜愈近且城大而瑕地廣而荒姑以祖天壽司版築汪翥司窯造無事則功可銖積有警則眾可指臂卽舊撫擬以徐應垣統兵爲守臣未敢應蓋旣無全力以必爭寧爲不爭以自完也不意後先接河東之人萬餘合兵民不下數萬臣率諸臣登城四望生气郁然因念爲國家遠計則此城爲必據必爭之地其城之原新者兩面而低薄不及格其兩面更爲朽腐以祖天壽築內一面而益以髙見賀謙又方登元李應魁亦分一面其汪翥吳守禮已燒甎二十萬促以今歲完裏口明春石�固其外其田則一千五百頃而布種者四百頃又次日向覺華島島去岸十八里而近過龍宮寺地瀕海而肥可屯登岸之兵次日徧歷洲嶼則西南望楡關在襟佩間獨金冠之水兵與運艘在土人附夾山之溝而居合十五溝可五十餘家而田可耕者六百餘頃居人種可十之三蓋東西中逵水陸要津因水風之力用無方之威固智者所必爭也其舊城遺址可屯兵二萬臣未出關卽令龍武兩營分哨覺華而特於山巓爲臺樹赤幟時眺望時遊哨於數百里外以習風泛曲折次日還寧遠又次日閱湯泉亦可屯兵然不若望海臺其臺之下泊遼船登其巓北望首山旁之黃毛山南望覺華之靺鞨口劉家山參差相對如兩門其南麓入海可爲堡屯萬餘人而北之孤起者曰望海圈固臺也樹赤幟南接覺島唐城之幟各駐一軍置銃炮其上艤沙唬之舟於下海門天設片帆不能飛渡而又於島之背設臺以向其外則水道可絕蓋大海汪洋𨿽可四達而遼舟非傍嶼不行虜固不以水至卽以水亦望此心折且三門之勢若吸之應呼無論賊不能從水旁擊卽由陸亦多顧盻也又次日以漏下五鼓起出寧遠東行十五里始辧色則黃沙白艸閴其無人獨墩臺依然荊棘中二十里至雙樹堡蔭木猶存人家若在又十里至連山堡則城垣已盡惟餘角城民家果樹猶交枝亞幹於其間又十餘里至罩笠山其巓有大士祠可立爲炮臺望大紅螺可百里杏山則三十里筆架山遂當眼底其近則西去瓦窯衝九百步東南去山頭鎭倭堡三千六百二十七步而海環其三面又東南有徑而險臣於先一日在望海臺與金冠期以次日之辰會於葫蘆套套在鎭倭臺南而臣從陸冠從水比臣投策而冠已艤舟於套時蓋旁風以晝一時夜兩時而到臣議於套可設水伏特令冠隨地習風色時其近遠遲速以便策應而瓦窯衝有東寧伯焦禮所創寺可設山伏以西應沙河北應椵木衝東南連罩笠山以及於海而海之�田而犬�山之﹤土幻﹥與海山之間可爲疑爲奇蓋海山夾罩笠山可十二里而瓦窯衝山去椵木衝可三十里如以寧遠爲關則此地可當前矛又北爲塔山卽中左所在眾髙之下又東北爲杏山亦平地廣衍無可守由椵木衝而西北爲紅螺山迆邐西南抵威遠山後其東接康家臺山折而東南爲蠟子山遂至首山其西則白塔峪歷興水以西通於一片石臣旋由五河西望茨兒堡歷團山堡小憩安山下令參將祖大壽稍步其地初馬上私念安山去勝家山可當關門一片石自安山西直庾山之背可當黃土嶺其東北接紅螺爲西虜地東虜假道入大紅螺紅哈喇侵地西則犯前屯以及於薊東則獨興水縣可犯寧遠蓋西去亦若薊門之於昌鎭而安山以南接望海臺亦若大石崖之於望海樓私擬以徐中山達建山海法竟可築爲關南從望海臺北接首山其與王�空瓏山相夾處當大道之衝可立關城名以寧遠北接蠟子山中有平原河水環其下可爲堡西北直接康家臺撫臣從臣初議仍置安山灰山於中灰山石可煆灰而隨在有石有薪其西則擬以戚總兵繼光修薊門法爲臺垣臣先閱寧遠曾議及之獨舊稱南北可五十里而遙且懸在東偏二百里內邈無一人兼未悉賊所入路不險不可據不要不可塞抵城分諸將一再步之約略可六千一二十丈其一等平地二千零七十丈爲十一里半二等下山坡三百八十丈工可減十之二折平地一里七分九毫三等山嶺二千八百七十丈工可減十之六折平地五里九分七釐九毫四等山頂五處八百丈工可減十之七折平地一里九釐一毫合之爲平地二十里二分六毫尙不及八里鋪之闊且地當險要可以盡收形勢於內而外截東來之路蓋據大勢於首山而旁截其借道卽西虜所通之地似多然旣有撫賞以爲覊縻徐修墻臺以準薊門之例則以收此二百里爲內鎭而山海不覺在重垣之內且去京師愈遠則聲勢不得恫疑祖宗時必有訏謀而力未及修舉創之可以垂千百年之利蓋先後籌邊諸臣每言築邊爲據卽督臣亦言築垣附山挑壕引海舊經臣請帑金百萬修二十里邊城中外未議其費臣於時亦未敢指爲費而特曰與其以百萬修邊於八里鋪之近何若以百萬修邊於二百之遠今倘得借三萬班軍之力假三年之期合金穀得經臣十分之半遂可成經臣之深心蓋道遠物貴地逼人危稍爲加食而未大費且其地去紅螺山在百里間鎭臣毛大龍曾昌言爲守臣以不能捨內地徇虜疆然守於此則紅螺之險已收其鑰前撫臣實與臣同議守寧遠而後先遠近未悉遂見爲虛恢今關以外爲名城者五俱已塡實爲內堡者七已塡實其五爲邊堡者十有七亦已塡實其半再爲料理便可圖修築於遠總之以修築因遼山以策應因遼海以守遼土因遼人以養遼人因遼土以斟酌遠近分布控扼因先後事於遼之大吏而總因之以成其爲皇上守關臣從去歲商度惟有開屯一法可以因土食民頃新撫臣閱邊歸卽以開屯爲議開田植柳以限胡馬先是僅有前屯數千之眾趙率教以修守之餘試之而效然關以內若人浮於地關以外若地浮於人非人之不足也食土之人多而播土之人寡也蓋臣不欲撤關門已成之勢�關外未就之局而今關以外所急者防守修築盡以遼人如旣用其耕之人以爲戰卻又用其戰之人以爲耕自非精心悉計如率教未有不兩廢者今總計五城三十堡兵民不下十餘萬而可田之地當有五千餘頃今不爲牛種計則來歲爲遲而計莫先於得牛臣與督撫計以帑金買牛其他耕具糧料俱爲儲算仍令胡維寧趙佑同各城堡官大集舊人核其原隰肥磽五土多寡之數以報仍盡民間有力可占種者許以三年起科適又以督撫諸臣議因煤以鑄錢因地以煮鹽因船以資用物皆關門稍行之而效者但需工料之給發而撫臣精心能行之臣由連山回遂駐前屯凡一應戰守之具關門所有者足關門之用則漸移於外關上諸臣不得獨緩可以旬月取辦至遠而難猝得者𨿽近來明綸督責諸司猶不能不大聲疾呼以終望皇上之叮嚀蓋關城守具拮據經年略已粗備其振刷訓練特借新撫旌旗之色以鼓朝气於關城而督臣復以十月抵關爲調度臣先令杜應芳程侖及郭竹徵林鳳翔劉詔同三鎭會撫臣料理應發令袁崇煥同三參將經營寧遠而三鎭仍與楊嘉謨等更疊習兵於二百里內外查國寧督發水兵於覺華臣與鹿善繼茅元儀萬有孚及滿桂孫諫趙率教得以備關城者促其備前屯而又爲練車炮仍以萬有孚提調王世忠王牧民同項俊卿等理款虜待前屯旣備便可以備前屯者備寧遠蓋前屯備而關城安寧遠備而前屯益安倘不以此計而以一步不出關爲守關遂以安插遼人爲彊迎遂以經營寧遠爲冒險夫無遼土何以護遼城捨遼人誰與守遼土無寧前何所置遼人不修築何以有寧前而修築之事不一勞何以貽永逸而維萬世之安我太祖髙皇帝平定遼東初則以葉馬兩將從登萊入金州其初亦惟完城繕兵屯田興學後遂以守爲戰迄以平定而又以徐大將軍建築山海以阻其西蓋施爲大略可按而要亦自金州自山海之屯築則臣言固有據也得旨覽卿奏關外情形及區畫防守甚爲明晰依議俱聽卿便宜調度施行其應議覆的著該部作速具奏

○太僕寺卿柳佐以皇子誕生頒給應賞員役軍士等項取馬價銀十五萬兩極陳冏藏匱竭無措乞恩求減不允

○己丑上視朝

○庚寅甘肅巡撫徐餋量題新推甘肅鎭參將盛略攺莊涼參將鎭羌堡守備柴時亨加都司僉書職銜炤舊管事準中軍遊擊任汝威回衛調理

○辛卯升吏部左侍郎蕭云舉爲禮部尙書兼學士掌詹事府事太常寺卿管國子監祭酒事南師仲爲禮部右侍郎協理詹事府事左庶子黃士俊爲詹事右庶子施鳳來爲少詹事俱兼侍讀學士

○上傳神廟淸惠順妃墳地不必另擇著祔葬於銀錢山恭順榮莊端靖皇貴妃墳內著欽天監擇日開隧道興工

○以恭寫懷衝太子銘旌頒賜輔臣葉向髙等中書官張邦經等銀幣有差

○壬辰兵科都給事中趙時用言濟黔楚額欠五十餘萬屢催不應宜責成楚撫及楚藩司暫那別項轉發限以日期令其回奏第恐楚額未足了黔事則非發帑別無可望又言調發之兵泗田諸土司狼子野心不可倚信宜如粵撫何士晉議止用板角安龍兩路官兵間道以分賊勢而遵義爲水藺之衝須以重兵扼之大兵則從陸廣而入漸逼賊巢賊乃局而不得展此時或剿或撫惟吾所命今未可遽議撫也得旨楚省應給黔餉如議行余該部議覆

○調山東曹州營都司僉書李在沐充兗州府總兵標下坐營遊擊

○甲午禮部尙書林堯兪題聖駕親詣南郊臣等具儀注進呈禦覽訖其前期五日視牲奉旨遣公張惟賢恭代其前期一日聖駕詣南郊至昭亨門臣等同太常寺少卿等官同導上從昭亨左門入至內壝左門太常寺卿跪迎同導上至西陛臣等俱止太常寺卿導上至圜丘恭視壇位臣等俱先詣東陛前伺候上視壇位畢太常卿導上從東陛下臣等同導上至神庫視籩豆神廚視牲等因此臣查炤歷年之儀注也本月初三日朝畢會同太常寺等官齊至郊壇演習見太常寺所開儀注有臣等導上至內壝左門太常卿跪迎之後同導上至午陛之文夫午陛者中陛也臣等始覺與前所進儀注西陛下之儀稍異因互相參考上從西陛升圜丘者尊

天也又太祖髙皇帝配位在敬祖也舊儀所載未必無謂旣而思之東西二陛欽命分獻官從此升降皇上宜從正南而南面僅只一陛不得如太廟中從左陛上則皇上恭視圜丘似以太常寺儀注直從午陛升東陛下爲是昭有辧也蓋臣等旣至郊壇審視酌量不敢不明白具請伏惟聖明裁定上命著查明萬曆三年會典開載儀注行

○兵部右侍郎劉曰梧引疾乞休不允

○南京兵部右侍郎沈儆炌三載考績以撫滇有功升南京工部尙書炤舊管事

○乙未上視朝

○大學士葉向髙等奏以皇子誕生頒行恩詔令臣等議擬進呈臣等謹將六部各衙門送至詔條斟酌刪潤仍仰遵聖諭毋得濫及其非各衙門所開者必不敢增其各衙門所開而有泛濫難行者量爲除去要於寬嚴適中無虛徳意亦無開幸門統候聖明裁定至於勛戚諸臣從來詔條所無及特恩出自皇上者臣等不敢擅擬惟是近歲降謫翰林科道各官如文震孟鄭鄤毛士龍侯震暘熊徳陽賈繼春江秉謙等七人或懷芹曝之忠不識忌諱或軫封疆之慮間有條陳或被讎口之妝誣輿情稱枉或出一時之詿誤悔念旋萌此皆皇上所作養拔擢之忠良足以光廷對重詞林而毋恭言路者今普天率土已無不沾濡休澤而此數臣獨沈伏淪躓不得蒙曠蕩之恩此中外所共嘆息而臣等亦悚然不能自安也昔周詩之稱文王曰文王孫子本支百世卽繼之曰濟濟多士文王以寧蓋帝王禦宇必子孫蕃衍而後祚胤可以日昌亦必賢士眾多而後子孫有所恃賴我皇上春秋鼎盛將來聖子神孫百千萬億未有紀極若賢才之生只有此數長養甚難摧折甚易臣等之爲諸臣請者非私諸臣乃所以爲國家計也得旨文震孟等逞臆妄言遽難寬釋詔款報聞

○加蔭原任大學士余有丁孫維訓入監讀書以纂修年久念系皇祖舊輔從不爲例

○福建道禦史周宗建疏陳銓政一用人之途宜辟得百眾人不若得一賢士拔一平進之賢不若拔一久郁之賢彼有事起一人之構者當就一事而白其端委誤出一時之偶者尢當就一事以雪其生平疏幽抑以鬯太和此今日新銓秉政之第一義也一用人之路宜淸今用人者首重起廢一途顧起廢者拔之久錮勢難拘以常資而考其生平應稍爲分別同一爭國本而或杖或奪或畱中宜分同一爭礦稅而或逮或謫宜分同一爭國是而或抑或伸宜分此尢今日士風臣節一大關鍵也一用人之權宜專冢臣者長六卿而爲之表者也國有保衡百工莫不望而起憚假令問升除之目必興觖望之嗟古大臣正色立朝啟事入而人且莫知其由除書出而下且無從措手風軌未遙可師可法此尢今日澄淸世道一本領也一用人之法宜一自昔唐虞尙嚴考績之期豈當今日可行越格之事宜於內外各官各定其應轉之格預列其資俸之序勒成一書合於格者就其官俸之上下以爲遷轉之低昂而不及格者卽賢者弗混功令一定懸諸日月卽有躁進者自安心於資序之尙淺而無營卽有孤孑者各昂首於程期之相遇以自慰此尢今日疏通內外一大補救也得旨用人自當公嚴以後有鉆求的著參來處治

○順天巡撫嶽和聲奏臣受事入閱月所爲拮據邊防課兵核餉者不過就見在之兵酌量調發移腹裏於衝邊撤無用爲有備無創募也就見在之餉汰冗員於戎幕核虛伍於尺籍無濫增也今議將原防昌平調防深河兵餉原防鞏華城攺建蘆峯口威武營兵餉俱發永平餉司原防黃花鎭及通灣浙兵畱防遵化者與原防昌平調防薊州者俱發薊州餉司原防黃花鎭調防石匣兵餉發密雲餉司將以前應得月餉俱聽各道嚴查虛冒卽行支領其順義官兵二千八員名分隸二總兵並所汰各兵虛冒額糧聽二總兵各行募補者俱分發薊密兩餉司以後按月造支如有逃冒及不行簡練空糜額餉者分別輕重一切以白簡從其後所有營房盔甲器械車馬旗幟響器各項動支永平庫貯視師銀兩事完造冊奏繳部覆如所請

○禦史劉惟忠等公﹤鋶﹣釒﹥言門軍數百窘辱禦史趙延慶抄擄一空此等犯上作亂豈眞遊手乞食之輩蓋大姦巨惡陰有依憑明有嗾使萬一元惡未擒止取二三無賴塞責致使營軍邊軍狃爲固然其又可誅焉上命該部作速查處

○南京兵部等衙門尙書等官陳道亨等題比歲山東妖賊薄彭城南都大震稍稍徵繕敝賦而江南北之姦徒畢會冶城於是陳鼎相遂以其女許婚齊庶人睿爁而鼎相自負知兵法候星气日夜聚江南北盜賊及有罪亡者治器械積金錢妄作姦言推戴睿爁以其爲齊王苗裔足以聳動天下又以其身長七尺腰大五尺輕財博塞可以樹眾藏活死士胡五郎陸明宇號爲飛將武舉湯之輅故哨官胡禎等爲羽翼推步星歷見六七月間火星貫斗魁五十日不退舍邪謀益急頗部署兵所從入睨視南都幸鼎相與其母叔兄弟發其謀先行就系胡禎等乃密遣胡五買兵器於南都睿爁陰爲遞送聚黨太湖謀劫獄篡取鼎相行有定日會大索之信至踰日擒於江滸入城之時罷肆聚觀宗人慶棟等率其宗屬二百餘人僉名署押聲言其惡然以臣等視之固一騃豎子也徒以血肉之昂藏托在屬籍爲數妄男子所熒惑一至於此隨下郡縣雜治事驗頗明白而兩郡所摉書節印圖與盜賊所賂遺衣帶亦頗有狀臣等安敢不暴章其罪使天下明知臣子之道毋敢復爲邪僻背叛之意然事案尙在兩郡未經會問收縛連逮未齊除一面行各郡縣應迹捕者迹捕應角�羊散者角�羊散應安輯者安輯今止據見在情形及各犯供詞據實報聞得旨下法司看議刑部等衙門尙書等官孫瑋等覆言陳鼎相等簧鼓妖言羣聚不逞推狂宗以樹幟鉤亡命而橫行幸天厭其惡自投网羅麼﹤麻骨﹥餘黨遂角�羊散而不敢聚不一重創之以警醒域中何以令熒惑男子曉然於禍福之機順逆之數哉但此事之初發難也睿爁鼎相實爲戎首一二無知宵小蟻附焉殲厥渠魁正兩觀之誅宥彼脇從角�羊三面之网庶亂萌旣戢而反側亦安得旨是仍著勒限作速具奏毋致稽延

○南京廣東道禦史王允成﹤鋶﹣釒﹥陳畱都要務一土風不可不正言士子把持丞尉魚肉細民服飾奇異廉恥道喪宜申飭提學官嚴降黜之條重徳行之選一宗法不可不立言齊庶𨿽有宗長未得皆賢以致倡亂窩盜致睿爁且以無將告變應如題準新例徑同庶民犯科者刑罰一體一民心不可不戢何偉然樹萬人一心之旗於杭郡曾雩結千人之會於維楊張元建謀逆於姑蘇葉朗生思逞於槜李總法輕而眾爲政故也宜嚴行保甲之法專責五城禦史有大姦大惡𨿽公侯駙馬之家徑行鎖拏一城守不可不嚴言守城官軍多雇倩市丐如銅賊一事入禁門踰禁城從無一人盤詰至縱火而燒大內之宮宜申飭營官常川分閘而巡視之一錢法不可不變言銅鉛來自滇蜀烽火道梗銅價湧貴宜仿國初故事盡籍天下銅山設局責之藩司一式冶鑄使罄地之產悉歸國計而又嚴私鑄之律懸告賞之條一武備不可不修宜專其責於兵備道臣兵備得人武備不嚴而振矣得旨這條奏畱都要務有可擇行的該部卽與議覆

○兵部尙書趙彥題我國家設立九邊星羅棋布皆與夷虜比鄰經營制度纖悉具備有一邊之兵將自足供一邊之戰守有一邊之儲糈自足飽一邊之士馬有一邊之材官自足振一邊之威武蓄之未兩之先色色具足不擾而亦不亂用之臨敵之際人人效力有勇而亦有謀未聞無事則冒軍冒餉而上不問有事則缺兵缺馬而功不成失事則互相欺蔽而法不行如今日流獘之甚者也遠者無論如世宗朝內順外威稱綦隆之盛治矣時吉囊雄據於河套俺答梟張於雲中靑把都虎視於上谷土蠻云擾於遼東亦未免年年徵戰在在堤防而邊臣各以本鎭之物力固本鎭之封疆何常言兵單而輕言調募何常言餉薄而妄意加添卽庚戌之虜直薄都城時亦岌岌殆矣各鎭皆勇於赴義人心亦安如泰山並不聞有奔潰逃散之形者何也由我世宗肅皇帝賞罰嚴明紀綱振肅有罪者𨿽尊顯不少假借有功者𨿽卑微必加褒獎綜核密而欺隱者不能避其情功令懸而僨事者無所逃其罪詎意承平日久法令盡弛慣戰宿將久已消亡紈褲餘息未履艱險至債帥之聲色貨利世所罕聞服食器用擬於王者武弁之豪奢縱欲至今日無以加矣彼不管土地不理民人累累長物何所從來止聞糧餉之侵克也軍丁之虛冒也馬匹之消耗也武弁之剝削無忌亦至今日無以加矣臣等請不厭煩瑣爲我皇上一一陳之以圖振作可乎邊軍月糧多則七錢次則六錢五錢至涼薄也召補之初以賄而進將官有例中軍千把有例至椽房頭役亦有例率三五錢一二兩以爲常又全扣糧銀一兩月以爲公用計一軍之收伍已缺半年之口食矣至每月放糧之時紙札使換有扣四時節壽有扣饋送慶賀有扣撫夷犒賞有扣又散帽襪散弓箭散糧食散柴艸各有扣皆加倍而取盈焉計一軍應領一兩者得七八錢卽喜其多再扣而至五錢六錢亦敢怒而不敢言也又有占役之獘夫役使誠不可少自有定額足矣今占役之數常多彊半挑繡打造匠役有占打牲采艸農圃有占內丁火頭役使有占牢伴門廚幫糧有占甚至蓋造房屋修理花園動以數百名計廢閒將領家僕口糧亦以數十名計無一而非占軍之糧藉軍之力也又有空糧之獘藉口休息輪流放班每月全扣糧銀五七錢者有營充牢役仍作生理每月納班銀三四錢者有空糧數十名前月在一哨後月移一哨兩相躲閃莫可稽考者有空糧一二百或三四百止寄詭名全不召補按月支糧充囊者又有占馬之獘將官常以款叚換上駟內丁多因搶馬累貧軍長差短差率有折乾馱柴馱艸不憚跋涉至占養小馬多則二三百匹少則百十匹卽中軍千把亦各占十餘匹七八匹皆全扣艸料入已將馬匹付之曠野而芻牧無人隨卽倒失者又甚之空馬虛名一如空軍月糧公然入已無所忌憚者至於買補之獘尢屬厲階每馬一匹官價十二兩而所買者皆將市易之達馬也多索髙價又出使換竟陪墊幾一半矣是以貧軍馬倒率出涓滴私補將官又索銀一二兩老騾充數率不問矣是營馬之虛冒視之營軍殆有甚焉今合九邊而論之軍馬實在之數多則七八分次則五六分其餘皆冒糧之虛數也卽實在七八分又多老弱占役之似人總計堪用之戰兵不過三分上下已耳遇查點則那東補西彌縫最巧遇調遣則長雇短覓冒濫更多非無挺然特立者眾所共嫉嗤爲怪物祗見矜誇飾詐者人所共稱是以虎視鷹揚之雄悉化而爲蠅營狐媚之態而將材之銷鑠亦至今日極矣夫捍衛邊疆惟兵馬訓練兵馬惟將領今將領貪肆成風而兵馬虛耗太甚又兼之月糧常多拖欠差役苦累不均故壯勇好漢別圖生計而應募著伍者非老弱充數之輩卽遊手好間之徒一聞徵剿卽脫逃稍不順意卽鼓噪而軍法之廢弛亦至今日極矣嗟乎陋規已久孰不能知之淸革當早又孰不能言之卒未有實力行者或謂極重難返勢不可爲已然爲之有樞焉治人是已有機焉治法是已何謂治人臣部與督撫鎭道是已臣部職司調度又職在用將督撫身在地方封疆之利害籌之必審矣將品之賢不肖鑑之必精矣惟臣部有行督撫必應督撫有咨臣部必從可否商確不嫌於往覆謀斷兼資務協乎至當共以國家起見不以畛域生嫌又臣部期與各督撫同心共濟者也督撫而外有兵備道矣兵道而下又有監收府廳合於年終疏內與道府一體甄別有舉有劾知所激勸蒙蔽之習可頓革也文臣而外最要者惟總兵矣總兵者三軍之司命一鎭之表率總兵而整飭營伍誰敢怠玩總兵而勤卹軍士誰敢科求總兵而勇往直前誰敢退縮如楡林之道鎭同心振刷軍營攺觀兩年來黠虜屈伏而烽燧不驚者非明效乎是臣等所謂治人也何謂治法精核將材充實兵馬嚴禁剝削是已天下之事得人則興匪人則廢有一賢總兵則一鎭之政舉有一賢副參則一路之政舉有一賢遊守則一營之政舉合行各督撫將所屬大小將領隨時考驗據實評品以營伍之虛實定官評之殿最至於中操千把及世職武科中有奇才異能可備緩急者一如將領例續造冊後臣部卽憑冊注以酌推用如是而內外一心實實力行何患無眞才無廉將而任使之不效乎將領之乾沒空糧空馬也九邊皆然點查則雇替卽有人有馬點過則散去仍無人無馬卽至察亦難盡革惟於簡練之中遇淸查之法明諭各營不追旣往自今爲始原額三千名者補足三千實數原額五七百者補足五七百實數小馬空馬亦然凡開操之日各炤哨炤隊排立教場中道府點閱無差而後分隊較藝仍令哨總管五百人者必熟識五百人面貌技藝百總管百人者必熟識百人面貌技藝隊長管五十人者必熟識五十人面貌技藝如是而行之以實持之以恆如有冒糧五石以上者卽揭報督撫提問追贓從重參究懲一警百而虛冒之獘庶可革乎然練之之法又非放炮吶喊僅循故事已也必步伐止齊不越尺寸而後爲練蹈湯赴火不避艱險而後爲練頭目手足聯爲一體而後爲練練旣精矣兵可用矣必分布信地預圖戰守一遇有警某營守城池某營扼險要某營追剿某營埋伏不待調遣徑自應援失期者有罰失事者有罰退縮逃走者有重罰每年終督撫與總兵各造一手揭報部凡有功罪卽按籍以賞罰不致臨敵開躲閃之路事後有推諉之艱庶軍馬皆得實用地方可保無虞乎至於占役剝削又武弁膏肓之證惟每營每路有總鎭一坐月旗牌凡營路之一動一靜無不熟聞而目擊之者無不盡報於總鎭者總鎭肯以釐獘爲己任凡營路之有冒糧占役科斂者小則徑行提治大則開報督撫從重參問雷厲風行積蠹自淸誰敢不革心而易面也然亦不易言矣人必先自治而後可以治人今總鎭之與營路各有寄名之空糧有發賞之劣馬又有節壽喜慶之饋獻長夫長馬之拆乾遊客術士之作興寺觀僧道之布施陋規相沿視爲固有必先除此數端而後源淸流潔人心自肅所謂其身正不令而行者也合行各督撫每半年報部冊揭並開總鎭之能否淸革以爲殿最俾臣部有所憑據會兵科以酌議焉總之計安於封疆非苛責乎大將是臣等所爲治法也得旨這條奏選任將領稽核兵馬等事具見安攘猷略便行與督撫各官協同心力著實舉行其冊報題覆內外相應仍遵屢旨部科注銷查參務振積玩毋事虛文

○湖廣沅陵縣淸水坪民家悖牛生犢一身二頭三尾又玩坪溪民家產一豬長嘴豬身人腿隻眼旋斃撫按以聞

○總督四川等處兵部右侍郎朱燮元塘報七月十七日監紀李仙品劉可訓等報官兵於龍場壩將崇明父子巢穴上下兩街舊衙放火焚毀燒死男婦不知其數以致二酋棲止無定該鎭隨督參將林兆鼎等領兵至楠木坪白水尾等處斬獲僞都司王麼兒等三十六顆苗級四百五十七顆生擒僞都司陳淸等四名口又遵義路副將秦衍祚等各率兵攻打茶園橫山箐等處斬獲奢寅伯父奢阿東蠟九父子三人大頭目四名苗級三百八十四顆生擒僞總兵王朝臣夷苗七十九名口招降髙寨大頭目王廷彭家營頭目趙汝安及苗夷四十餘名口又綏陽路加銜都司傅元勛等攻打白蕩毛臺等處斬獲黑苗大頭目阿�犭臼廿�李狗兒苗級二十一顆又於杜包等處招降僞守備李廷相等苗夷五十餘房所據各路擒斬招降賊勢漸迫總兵李維新移住古藺催兵逼進只俟銀米稍湊卽便過河下所司知之

○山東巡撫趙彥劾徳州營參將欒維城登萊水營遊擊蔡同春各革任回衛

○丙申升遊擊將軍張應辰巢丕昌趙世臣都司掌印周官都司僉書柴時秀爲參將都司僉書潘惟忠爲遊擊將軍應辰通州中營丕昌薊鎭石塘嶺時秀山東徳州世臣廣東雷廉官川貴西路惟忠固原東路

○丁酉升河南彰徳府知府張夢鯨爲本省按察司副使分巡河北

○浙江巡按傅宗龍劾原任浙西運糧把總今升山東都司僉書趙榮祖革任回衛

○戊戌以刑部尙書孫瑋爲吏部尙書管都察院左都禦史事

○起禮部右侍郎張邦紀以原官管理軍職貼黃

○禮科左給事中魏大中言今歲十一月朔日皇上有事於南郊計皇天助順萬靈歡忭而臣以爲近來四郊多壘法紀陵夷夾道塡衢五方龐雜營軍禁旅雇倩替身地廣人稠易爲姦藪其自正陽門以南與壇宮之側宜令該城以保甲之法編爲籍甲十家家幾人冬至以前無寓人於其室一切旗尉色役護呵警蹕之傍宜人懸一牌牌列某衛所某伍下某人而統之於其長長以勛臣畫爲信地俾司譏防乘與所臨輕塵不聳千屯萬騎肅然無嘩蓋悠悠旆旌徒禦不驚車攻所以占大成也上然之

○升兵部左侍郎張經世爲戶部尙書總督倉場巡撫天津副都禦史李邦華爲兵部右侍郎左僉都禦史鄭三俊爲左副都禦史

○河南道禦史袁化中言保定撫臣張鳳翔拏獲妖賊於弘志招稱灤州石佛口王好賢系聞香大教主門下有數十萬徒弟原約燕趙秦晉齊魯徐豫之黨俱於八月望日同起不意山東偶以他事相激早舉了我今聞師傅有難欲往救他等語鳳翔審畢卽密書二札一投順天撫臣李瑾一投按臣倪應眷二臣得札卽密行一票於永平道嶽和聲此時和聲見票之後親爲掩捕賊首除而永薊可無事矣何和聲視好賢之富爲奇貨差人喚好賢至檐下曰汝今有人妄報你是妖黨柰何機本至密而先洩何爲乎虎已入檻且使之歸而治裝至次日方差千總孫繼先領家丁四名拘之繼先至其家受五百金而回竟置不問至好賢捆載率家丁殺人而去人謂繼先當重處和聲猶曰妖賊旣去地方無擾還當算繼先之功噫和聲以受賄放賊爲功則景武之削平鄒滕之殄滅得無嗤以爲罪乎此無他利昏之也得旨巡撫封疆重任不得以一事追求王好賢還著嚴緝務獲

○平遼總兵毛文龍塘報董骨寨大捷斬級二百三十有奇生擒四人獲馬九十四匹器械二百三十件所司勘實上嘉其功降敕獎勵賜以金蟒仍發帑金三萬兩充賞功等費其糧餉令戶部議處

○大學士葉向髙等爲毛文龍請發帑金上命該部將各官捐助銀湊發數萬以濟急需

○己亥上視朝

○宣延綏寧夏甘肅三鎭捷祭告

郊廟遣侯吳汝胤伯陳偉駙馬萬煒各行禮

○升山東道禦史劉惟忠爲太僕寺少卿福建道禦史彭際遇爲大理寺右寺丞

○庚子兵部右侍郎劉曰梧以病去先是給事中蒲秉權劾曰梧升任踰年束裝無日曰梧﹤鋶﹣釒﹥辯到任原未愆期秉權再﹤鋶﹣釒﹥詆之曰梧求去疏凡五上乃允仍給與應得誥命

○差南京戶部廣東司員外田惇儉管應天四衛倉山西司主事陳鐘衡管楊州鈔關

○辛丑升太僕寺少卿侯執蒲爲太常寺卿光祿寺少卿彭端吾大理寺左寺丞楊鶴文選司郎中李達節爲太常寺少卿尙寶司少卿錢春爲太僕寺少卿

○壬寅上升殿以皇子誕生詔告天下奉天承運皇帝詔曰朕惟自古帝王纘圖綿歷率隆胤祚以重宗祧朕以眇躬紹承洪緒夙夜祗念皇祖皇考儲祉垂庥詒孫翼子所望早昌嗣續以慰在天之靈蓋三年於玆乃荷皇穹眷佑九廟居歆以今年十月二十二日皇子誕生系皇貴妃範氏出嘉慶積於邦家歡悰洽乎億兆肆頒渥澤覃被多方所有恩條開列於後一自天啟三年閏十月十六日昧爽以前官吏軍民人等有犯除謀反叛逆失機子孫謀殺祖父母父母妻妾殺夫奴婢殺家長殺一家非死罪三人采生折割人謀殺故殺蠱毒魘魅毒藥殺人彊盜妖言姦黨假印假官人命十惡至死罪及永遠充軍不赦並終身軍有事幹封疆違禁通夷詐爲諸衙門文書誆騙財物亦不赦外其餘已未發覺已未結正罪無大小成赦除之一宗室一應名封合例者速與保奏不合例者量準名糧及旌善蠲罪俱如登極前詔例行其長史司及守備衙門各姦棍人等該管官務嚴加禁戢無令勒掯使各沾恩以彰親親之仁一管理擇賢視論親論爵論齒尢足風勵其間奉法無害者仍舊管理勿得紛更一宗生應舉勿拘定數其場中試卷須與民生一樣糊名易書毋另編宗號登名之日卽止其宗祿以後選除勿限外任使天潢有志者咸知奮勵一宗室犯罪發髙墻庶人已故所遺子孫妻妾無依者撫按衙門查明原犯情由開具奏請釋放一各王府分封日久宗支日繁祿米歲增民間地畝所出有限兼以有司怠於催徵地方時遇荒歉以致常祿拖欠養贍不周深爲可憫詔書到日撫按官各將境內宗祿及坐派民糧額數通融計算嚴行設法徵給如有不敷仍酌議褒益通變事宜奏聞朝廷區處毋使貧難失所有孤親親之意一駙馬都尉子孫系世廟以後公主親出者蔭一人入監讀書一勛臣襲封見爵者俱給與應得誥命未領者準補給其五府及宗人戎政掌印官兵部查有勤勞年深者酌量題給肩輿一公侯駙馬伯並內外文武官員旗士人等見有因事革去罰住祿米俸糧者準炤舊開支一年來貪兢成風升遷太驟請托營求恬不知怪及至有事相率推避無人向前朝綱政體淩夷已極該部遇有此等痛加裁抑科道官不時糾奏其有眞恬眞淸者訪實卽行拔擢優異以挽頹風一兩京三品以上文官例該蔭子未及三年考滿者俱準蔭一子入監讀書其先準考蔭者不準一兩京文官一品至九品未及三年考滿者並在外方面五品以上有司四品以上各歷俸二年府佐州縣正官歷俸二年有正薦者俱與應得誥敕其曾經到任違限者查明不準庶吉士守部進士俱候授官補給一兩京文武官署職試職及試禦史俱準實授一降謫各官果系忠猷讜論有裨時政公論共推者該部具奏召用其各衙門官有橫被誣害曾經部院薦舉眾口稱冤者並與昭雪敍用但不得徇情濫及一應爲民者俱冠帶閒住冠帶閒住者與致仕一兩京各衙門歷事監生及承差各免歷事二个月辦事官一个月辦事吏二个月當該吏四个月禮部鑄印局儒士食糧候糧及納銀冠帶見在歷事者各免三个月一自東西交訌徵兵措餉民困已久一應錢糧浙江等十三省並南直隸除萬曆四十三年以前北直隸保河眞順廣大六府除萬曆四十四年以前順天永平二府除萬曆四十七年以前各經詔旨蠲免外今將浙江等十三省並南直隸萬曆四十四年分北直隸保河眞順廣大六府萬曆四十五年分順永二府萬曆四十八年分各未完稅糧馬艸農桑人丁絲絹布疋棉花絨戶口鹽鈔民屯牧地艸場莊田子粒租銀蘆課竈課富戶歷日防夫水夫民壯弓兵機兵課程門攤商稅魚課棗株鈔貫果品等項不分起運存畱除已徵在官者炤舊起角�羊外查系小民拖欠者盡行蠲免以蘇民困其加派新餉稍俟事寧卽盡行停止吾民當體朝廷不得已之意黽勉急公期享太平之福一萬曆四十二年以前各省直金花銀兩查系小民拖欠年遠難完者準與全免淮鳳等處拖欠攺折漕糧萬曆四十五年已前帶徵者準免一半一侵欺還官銀兩𨿽情重數多例不應免或系萬曆三十年以前事犯正犯已經監故正法家屬拘禁年久產盡者及各項追贓人犯有系查盤坐侵訪察坐入風聞參論原無證據或正犯已監故並家屬累及親族者戶部法司備細查明分別年月久近贓數多寡將應免應釋人犯開具奏請定奪一萬曆四十八年已前沿邊沿海倉場官攢商人守支糧料艸束五年之外查盤浥爛虧折不系正數者不分正犯家屬軍罪以上開具奏請徒罪以下俱準免追釋放一浙江等處總運糧官員有因漂流掛欠監追五年之上產盡或身故者子孫準其襲替炤例扣俸還官如系侵盜正犯奏請定奪其違限詿誤及中都等處違誤領班各題參住降俸級立功者準與查役宥免一天下鹽運司鹽課司提舉司萬曆四十五年已前額課拖欠並存積年久風雨消折巡鹽禦史勘實盡行蠲免如數內已經開中商人赴場聽支者準與辦課嬴余場分自行買補量於割沒鹽斤數內扣除一天下司府州縣稅課抽分衙門舊有定額近年各路關津貨物經由處所擅立牙行抽稅网利病民詔書到日撫按司道官查系額外私設者盡行裁革違者兩京科道官訪實參奏一萬曆四十七年以前各處府州縣官各衛所掌印管屯官催徵民屯錢糧完不及數住俸者俱準開復補支降俸降級並立功調衛者撫按官通查原欠分數奏請定奪其有司積榖不及分數住俸者俱準開復補支降俸者復俸不準補支其以掜報虛數在任參降者不準開復去任後參降者準開復一各處部角�羊贓罰銀兩節年已有定額近日加增數多致問刑官故入人罪橫肆科罰刑獄枉濫傷和召災自天啟四年爲始各撫按官贓罰俱炤舊數角�羊部濟邊司道有司敢有故入濫科等獘撫按官不時參奏處治一太醫院內殿供事有勞官士量加職級見在供事冠帶醫士準炤監儒事例免役四个月內殿供事者加免二个月其候缺吏目曾經考試支俸者準令預授止許支俸不支柴薪亦不得扣滿原系預授三年以上準令實授遇有本科員缺仍炤原題挨次銓補不得浮於額外四夷館譯字生會同館通事官亦優免四个月一湖廣四川廣西等處宣慰等司土捨應納銀襲替日久不能完納者炤萬曆九年兵部題準雲貴事例免其納銀徑令冠帶管事以後土官襲替俱令炤舊赴京或地方有事及貧寒不能赴京者具告該管撫按衙門查明代奏就彼襲替一沿邊沿海緊要多事重鎭委用各營名色千把總無實職者若系旗捨或系三科武舉果謀勇過人效有勞績聽總督撫按官指實奏薦量授署所鎭撫俟後更有勞績方準與實職官一體推用其軍民納授服色者原不在聽用之例不許乘機混冒一凡應襲武職比試違限應該住俸者免其住俸比試不中應給半俸者準支全俸俟二年後起送再比總小旗因誤並槍革役者該衛所查無別礙不論年月久近許令起送補並還役一侍衛東宮管領指揮等官量加職銜其帶刀控馬舍人並隨侍大漢將軍二十八名俱令冠帶一軍職萬曆三十三年以前爲事降調兩廣等處煙瘴衛所病故不分已未到衛子孫爲因路遠不能赴所調衛分起文承襲者許令原衛起送承襲帶俸差操其終身軍已經開伍回衛年六十以上者比炤爲民事例子孫準其承襲其爲事降級年六十以上有子孫赴部替職者準復祖職未及六十者止許暫替所降職事爲事立功者許令復職差操與支半俸扣至限滿全支有限未滿病故者子孫襲替免其減俸一兩京京衛指揮千百戶等官系祖職功升署試職級者準實授銜仍支原俸其例應請續黃誥者與京營實授各官一體題給一大漢將軍侍衛二年以上者給與冠帶已冠帶又歷四年以上授試百戶年及五十侍衛二十年以上者不拘在役退閒俱與冠帶榮身其退役將軍兒男見在守候大選襲替者免其守候查炤其父歷役年月久近準與襲替旗尉力士若年分未及與例未合者不許冒濫襲替一武官五品以上致仕年六十以上者各進本品實授勛階一等爲民者與冠帶閒住閒住者與致仕若父系武職子孫文職見任其父應受子封而職髙於子者𨿽系署職亦進本品實授勛階一等一東宮直宿巡緝旗尉量炤舍人例給以冠帶如原系後七所者量攺前五所通事舍人升一級一各衛所指揮千百戶鎭撫等官侍直多年有試署職銜者準實授支俸一錦衣衛堂上掌印僉書及南北鎭撫司掌印僉書理刑官扈從直宿推鞫勤勞及奉敕統領各兵能訓練節省著有實績者量加職級給與新銜勛階撰文誥命一畿內各府州縣節年寄養馬匹有瘦弱不堪者負累小民餧養詔書到日各掌印官卽便核實呈報該司炤依時估變價角�羊寺貯庫其節年倒死馬匹勘無作踐情獘準免陪補一京營並在外各營騎操及苑僕孳牧馬匹倒失被盜應追買補樁髒等銀除已徵在官截數起角�羊外其萬曆四十年八月以前未完者俱準蠲免一各邊將領平昔謀勇出眾累立戰功偶因失事及詿誤革職閒住立功充軍等項年力未哀尙堪任使者詔書到日限三个月以裏撫按官查訪的實疏名奏聞一內外各衙門見監死罪重囚有情可矜疑及人命在辜限外者覆審是實俱免死發邊外充軍其人命無屍可驗彊盜贓仗不明人犯無證原問衙門未成獄者卽比炤熱審例淸查釋放一犯罪存畱養親備載名例凡軍民罪囚有祖父母父母年八十以上老疾家無以次人丁者犯該死罪除極惡重情常赦所不原外若誤殺戲殺誣告人累死隨行親屬等項開具所犯情由奏請定奪一犯徒流並編髮口外爲民及遷徙安置已到配所者除謀叛家屬不赦外其餘悉準放回原衛原籍寧家隨住一在京在外原系還官錢糧監守侵盜者俱炤舊監追如正犯已經監故正法拘禁家屬年久產盡者奏請定奪其入官贓百兩以上給主贓五十兩以上監追年久身故及不足前數監追一年之外勘無家產悉與宥免一職官犯贓除糧餉帑藏不赦外其贓私曖昧未經質審並無實贓者準奏請開豁一鋪窰夫匠車戶人等拖欠錢糧果系家產盡絕身已物故累及子孫者自萬曆四十年已前悉與赦免其有做過工程上過物料已經實收到部後因贓欠者原與拖欠預支殊料查果年遠人亡產絕者俱與豁免一浙直木商舊欠監追年久正身物故家產罄盡累及親屬代陪者許各該撫按官勘明具奏除豁一浙江福建蘇松常鎭徽寧揚州廣徳等府州縣自萬曆四十年已前拖欠歲造叚疋除已徵收在官及起運在途者炤舊角�羊納外其餘查系小民拖欠盡數蠲免一柴炭鋪商獨稱苦累一經僉派破家蕩產已題準四年一編今準減一年以三年更換一前此登極覃恩陳乞冒濫合行一槪停止今次詔書俱於頒行日止以後遷除推起各官及事在詔後者俱不許援引應當遵行而有司官阻撓寢格者俱以違制論於戲震得男而應索遹開長髮之祥巽申命以﹤鋶﹣釒﹥恩用佐維新之政布告中外咸使聞知

○癸卯直隸順徳府內丘縣梁原店地方有逃來西兵五十餘人乘夜劫掠各店隨至沙河縣截劫狹西角�羊銀二十餘鞘與官兵轉鬥千里走武安踰遼州經交州渡文水望楡林而去巡撫張鳳翔以聞敕行山狹督撫巡按官行所屬協捕其經過地方疏玩各官分別罰治拏賊獲日方準開復

○甲辰工科給事中楊所修疏陳三事一河工祖陵之衛宜周也曹縣東平等處水歸故道而靑田靈璧一帶尙若汪洋呂梁洪夙號巨浸今竟淤淺可渡水從旁溢逆折而南踰縷堤遙堤且逼近集石堤矣此堤近障祖陵誠不可尺寸踰及今水涸宜嚴諭治河諸臣審度料理以寬根本之慮一海上接應之議宜急也東方自逆奴狂逞以來惟一毛文龍孤撐海上日從奴酋肘腋間撩動而牽制之然關與海宜兩相炤應在關以漸圖進復爲得策而不專恃海復一城則保聚訓練以實一城復一堡則保聚訓練以實一堡在海以時覘動靜爲得策而遙應乎關奴未出老寨則不時攻掠以阻其來奴離穴窺關則乘機搗襲以斷其後一仕路澄淸之要宜審也今京堂過濫卿寺之署幾無坐處每出一缺爭以攘臂爲捷足當事者復因其巧拙而遲速之自今以後或諸人自裁或被人指摘俱敕該部酌議去畱他如司道正若少缺豈宜令家食者久占實銜又豈宜使紛調者官同傳捨此今日銓政大端也疏下該部

○順天巡撫嶽和聲甄別主客將領參石塘參將王嘉言遵化右營都司周夢麟各革任回衛

○登萊巡撫袁可立議裁革登州水營遊擊一員現任遊擊劉宣化另行推用

○乙巳上視朝

○禮科給事中郭興言﹤鋶﹣釒﹥言吏治之壞由勸懲之不明貪饕之輩至贓私累萬而處止降調其有孤髙介特恥效營求而忌者反以爲矯激排擠中傷如禮部主事程國祥兩令巖城家徒四壁而凶人視爲當門之蘭如兵部主事劉永基兩任縣令無苞苴無鍰贖乃竟不得行取而處以兵曹如廣東羅定道副使張大猷昔在戶曹榷關滸墅淸標一塵不染事竣之日節省七千餘金髮蘇州等府置買學田賑濟貧生而沈滯蠻煙瘴雨之地臣因是而更有慨於用人之失平也以正學粹品之馮從吾淸風髙節之卞承憲而不用察典久棄之蔡獻臣而未加斥逐騙餉誤國之何楝如而未正刑章是惡足以淸仕路而伸激勸哉章下所司

○丙午錄四川死難總兵楊愈懋長男祚隆襲升潼關衛指揮僉事次男祚盛本衛千戶俱世襲

○戊申延寧套虜都督同知卜失兔阿不害等進貢馬匹宣大督臣代進賞賚如例

○遣翰林院編修等官侯恪等布告皇子誕生於各王府遣尙寶司少卿等官陳一元等頒詔各省直開讀

○鹵簿大駕造成鑾駕庫安設遣內監官致祭行禮

○以毛文龍言建龍王廟於鹿島敕封顯應龍王之神廟稱靈佑

○戶科給事中孫紹統疏言銓政日頹宜一準之祖制以京堂言之如太常太僕大理光祿尙寶等衙門太祖定制南北各正卿一員各少卿與丞或二員或三員總計不過三十員耳自起廢之途開漫不分別一槪添注以至大賢起老庸者附於廢亦起大姦大貪一察再察者亦起有一衙門而多至二三十員總計一百三四十員至令循階而陟者無可置之地而京堂之制失以部屬言之六部皆有員額職掌亦自�輕穆宗朝題準戶刑工三部司屬無故不得輕調若在職勤愼公論已孚者與吏禮兵三部一體序遷部分何常限人不謂厭薄於此覬覦於彼徒見今日遷而明日調前爲引手後接衣缽甚至賄賂章而頂首行而部官之制失以臺省言之

祖制三年一取二年一取俱以見缺取用名曰急缺風憲故朝拜官而夕奏﹤鋶﹣釒﹥官與人交相爲重今需次候缺多至二年少亦年餘致以朝廷耳目之近臣比於倉巡之下吏甚至弭盜小事而侈言軍功腹裏善地而托言邊俸於事不祥於名不順而行取之制失以撫臣言之國家簡畀而節鉞授之者資彈壓也近束欲疏京堂先速巡撫專制之席未暖而推報已至保釐之功方新而旌旄又移神宗朝令各處巡撫官歷任年久方許推升者何居而撫臣之制失以司道言之升轉太易未幾而移臬司未幾而移藩司近且人人熱心京卿矣祗知速化不管績成不知世宗朝準僉事遞升副使按察使參議遞升參政布政使不必驟更數易者何居而司道之制失以府州縣言之

神宗初年題準守令大約以兩考爲主知府歷俸六年上下乃得升遷近來知府有六年始升者乎至於州縣有才一履任而輒思美調有地方疲敝而日營攺遷甚有三年之內一官兩調有部旣調撫按又畱旣去復來如同兒戲而郡邑之制失然則回旣倒之瀾昭率由之規端有望之掌邦治者京堂必嚴冒濫掛名彈章者斷宜聽其自決衰憊請告者速當予以投閒至於濫舉市恩該部須有分別勿槪從啟事而後若卿若丞漸就淸楚也同一部分同一竭職刑何以調戶工戶工又何以調禮兵積漸而往是刑部專以儲不肖也自今以後戶刑工賢者當與禮兵部同議優升並得同調吏曹而吏曹司官必自堂官秉公持衡力革頂首陋習非其人不得濫薦勿致每一缺出紛紛逐鹿舉國若狂而後部屬各殫心奉職也行取除俸深推官知縣中書行人當炤吏部職掌題考外如軍功邊俸名色姑且少緩取有常期考有定日官有定員庶賢者不失自處之道而後言路各矢心靖獻也撫臣保障功髙備寇情久獨不可加銜久任乎近且有巡撫不由廷推而徑從部覆者此又何可長乎兩司道臣分猷共事若監軍督糧驛傳守巡等職各有責成未有不論考績而數數轉者如近例督學官歲試科試俱竣然後得升獨不可爲監司之通例乎知府有師帥之責升期當與州縣同須考滿之後方推至州縣調法斷勿復仍果鉛刀弗割祗許攺用𨿽遊刃有餘不許調繁此不當爲一定功令乎而後外官各修實職地方始收實效也凡臣所言皆以砭吏治平政體也倘有沿襲陋規仍前不公不法容臣等指實參奏庶積獘頓釐而新猷丕振吏治幸甚詔下所司

○工科給事中方有度﹤鋶﹣釒﹥言今日生財之孔已盡惟有節之一途而言節又非如捐俸若干裁糧若干摉括若干汰工食若干便可云節也言節必自宮闈始今宮闈之年例日取其盈海宇之物力日受其縮是海宇爲困苦之天下而宮闈爲太平之天下夫陛下聖主也如慧妃冠冊之內辦順妃之祔葬外家之塋銀節損一念已昭然見於天下矣尢望益弘儉徳擴而充之於百姓大約以宮中額內之節損稍補百姓額外之徵輸徳甚大也至於毛帥駐師海外多方擾奴不但可掣奴酋之肘亦且可擊朝鮮之心今賜敕獎賞發帑金三萬且允閣臣之請命該部摉括捐俸等項數萬同角�羊尢願諸臣各捐私意同急公家立發軍需速濟海外又言臣令長洲有贈光祿卿任環者世廟倭亂備兵蘇松有保障大功尙未易名得卹亟當下部議舉已故戶部尙書殷正茂平定兩粵而葬祭未請宜加優卹並當議謚原任山東參政梅守相開泇河三百里國家明享其利而終棄其人徐州知州汪心淵值妖賊渡河有保障江淮之績毫未敍錄得旨國用匱乏內庭凡事從簡各衙門奉旨節省豈止冠冊等事外廷多不及知不得猜忖陳奏海外接濟事已有旨

○兵部覆皇親範江卹典上謂皇貴妃誕育元子範江卹典不得與鄭福同例著加優厚給與

○庚戌升右春坊右諭徳錢龍錫右庶子兼侍讀學士掌南京翰林院印信

○升狹西三邊總督李起元爲南京戶部尙書太常寺少卿楊漣爲左僉都禦史大理寺右少卿翟鳳翀爲右副都禦史巡撫山東

○升禮科右給事中甄淑爲吏科左給事中起原任兵科右給事中張其庭爲戶科右給事中升吏科給事中章允儒爲工科右給事中

○辛亥吏部尙書趙南星疏奏今條陳銓政者大都皆言干進之害欲獎恬而抑競然其良心爲富貴所汨沒者皆以干進爲當然若臣先無良心幹之則力爲推轂不幹則任其淹滯誰獎而誰抑之今小民皆在水火之中而居官者皆欲得京堂薦賢者皆欲其爲京堂甫爲京堂卽欲爲巡撫甫爲巡撫卽欲爲卿貳若絕無救民之意者夫可以救民者莫過於巡撫而此官甚不易作必徳望威稜能使貪污角�羊綬而後可其次則知府最急知府賢則縣官不敢害民二者官有大小皆宜選擇破格而用之久任而優擢之者也近聞多從人討而得之何怪乎謁選者以討缺爲常也天下之最可患者莫甚於民之作亂而夷狄次之民之將亂必聚徒成黨由三五而十百而千萬夜聚曉散非一日也鄰里必知之衙役必知之而有司不知與聾瞽何異及其亂也乃聞之上官爲之興兵動眾以屠戮之旣平而論功升賞守土者爲最孔子曰虎兕出於押是誰之過與今出柙無過以與眾逐之爲功則孔子之論刻矣謂宜有司以民亂聞者新任則追論前官任及一年者則令之戴罪捕賊庶能防亂於未作乎然莫急於懲貪今有司之貪固已成風矣而長安中交際盛行何從而來安得不貪貪則多酷旣朘其脂膏又加之毒痛民安得不亂如是而但論罷之如行商而得素封有歌舞而歸耳以後穢迹昭彰者撫按先行究問確實而後具奏追贓以抵兵餉而減加派如有聽囑受賄曲爲庇護者容臣參奏重處庶貪風漸革而亂萌可消臣旣以自責矣司官臣所與共用人者也臣欲遇各省直司官之缺發單於其省直之卿寺科道及吏科河南道掌印官命舉其才品堪任者數員請旨點用務極一時之選至於掣簽之法上古以至我朝所未有自萬曆間始用之以示公其初卽不能行遂有造簽之法討缺者無不如意似宜變之以復祖宗之舊臣必不敢徇私司官無不相信卽有徇私者亦以不能率屬治臣之罪得旨國制升遷皆須積俸今一歲數遷猶干進不已有司官贓私狼藉形於彈章率從輕處法紀何在這所奏懲貪抑競並久任巡撫等項深切銓政俱依議行卿老成淸正還一意王持督率各屬務挽積獘稱朕委任至意

○禦史楊建烈疏參順天巡撫嶽和聲一白馬關失事虜擁入內地七十里蹂躪殆不忍言一薦將材髙應魁等二十餘人半系富豪饋遺無算一受淸客袁鏻賄竟題遊擊一舉人吳振元未經部考徑咨灤州知州令其憑城依社大招物議一用柯仲炯永平通判剝軍殃民和聲﹤鋶﹣釒﹥辯甚晰因求罷上令供職如故

○敍畿輔平妖賊功保定巡撫張鳳翔加兵部左侍郎蔭一子錦衣衛百戶世襲天津督餉戶部左侍郎畢自嚴加右都禦史兼戶部左侍郎天津巡撫李邦華已經升任仍著加俸一級各賞銀三十兩彩叚二表裏來斯行等各升級賞賚有差

○李邦華等各具﹤鋶﹣釒﹥辭加恩不允時議天津二撫歸並爲一邦華升任詔以巡撫事務著督餉官兼管自嚴疏辭得旨兵餉允宜歸並畢自嚴才足勝任不必辭

○癸丑湖廣道禦史吳之仁言年來以奴酋薦食之故關隘置兵增新餉四百餘萬民困極矣加以四方水旱頻仍罕有樂歲富者以貧貧者以死其所以忍死而急公者則以祖宗徳澤猶在人心故𨿽當物力殫竭徵調驛騷猶能維系至今不至內潰然而其勢已成其情愈迫矣邇者太倉告匱計臣仰屋計無復之而有逋負分數已明一﹤鋶﹣釒﹥以知府徵角�羊不及額而徑題革職者八人焉可謂法密凝脂令凜秋荼矣繼此以往知府必日督責於知縣以求及額知縣必日敲朴於百姓以求及額卽賣兒鬻女折肢毀體而有所不顧何者必不肯以己官爲百姓徇也然則爲百姓者難言之矣夫百姓之拖欠非其好也非由於田土之磽薄則升科太重也非由於水旱之頻仍則虛糧之陪貝�皮也若以一切之法行之有逃亡與轉死耳甚則有挺而走險耳夫至於挺而走險而禍可勝道哉若乃拖欠之地官視爲畏途以後銓除惟有裏足又無論矣是不惟民生病而吏治亦病不惟計部窮而銓部亦窮豈非一切之法階之厲哉臣以爲計部考成當定爲三等以田之最腴則之最輕戶口之最實者爲上田之稍腴則之稍重戶口之稍實者爲中田之最瘠則之最重戶口之最貧苦者爲下而於上中下之間又以丰歉臨時斟酌然上中下之等戶部亦無從稽查亦惟取屢年完及幾分者略約計之而大槪見矣考成之法上者以完及十分中者九分下者八分爲及額否則參罰隨之若是則官府旣不至以必難足之額下若小民小民亦不至以必難足之額上累官府同心競勸以臻實效較之被虛名而受實害相去遠矣若夫足餉之道又有可得而言之焉太公管子之富齊也無他謬巧亦不過九府鹽筴之間操奇贏蓋此兩者於天地爲自然之利於王者爲山海之官酌盈濟虛便可潤澤丰美齊區區賜履束偏耳而尙以此雄諸侯成霸業況九州之廣乃捨此別求足餉之道哉今夫銅產於蜀而荊州則商販必經之路也計部宜專差一司官於荊州開局鼓鑄買銅於蜀而商人販銅者以五分或四分赴該司上納炤時估領價其餘給票聽從貨賣銅斤無官票者如私鹽之律請著爲令其鑄本取之川湖京邊折銀或以九江鈔課益之計銅價可省京師十分之七炭價工價可省京師十分之五子倍其母而一年可得數十萬金之餘矣錮錢角�羊京卽順搭湖廣糧船或量與以值限以一年全角�羊一差完一差之事勿畱未完以貽後差司官於此定優劣而優者破格超遷此其事甚簡便官規其贏而於百姓無干涉焉或足餉之一策也其一在行鹽之多百姓計口食鹽其食官鹽與食私鹽無以異也其官鹽從出之地亦無以異也惟官引行之少明以利權予私販耳何也煎鹽之竈旣若於官販不盡疏壅導滯不得不賣之私商食鹽之地復若於官鹽不多避貴趨賤又不得不買之私商勢使之然也且今天下戶口日繁食鹽愈眾自不得拘舊例行鹽之數若於各運司行鹽地方每年多行數單則竈戶旣無滯鹽百姓亦食賤鹽私商自無所買賣而侔其利老引﹤鋶﹣釒﹥而新引增國家益歲入之課又不知幾十萬蓋裕國而兼通商惠民計莫便焉此又或足餉之一策也得旨徵角�羊一節國課民生關系最重這本說的是其鹽錢事宜該部一並酌議來說

○蔭原任日講官莊天合子以臨中書舍人順天府府君沈光祚子循入監讀書

○加協理戎政左副都禦史朱光祚爲兵部尙書

○甲寅上以大祀圜丘告太廟請太祖髙皇帝配還禦皇極殿誓戒文武羣臣致齋三日

○遣公張惟賢恭代視牲駙馬侯拱宸伯張慶臻尙書趙南星輪流看牲

○復除雲南道禦史魏光緒於福建道

○廣西道禦史宋師襄﹤鋶﹣釒﹥糾熊尙文病魔纏綿周應秋生無勁骨袁可立無功加銜累被彈劾皆當去而不去須之彥夤緣轉調爲臺臣賈繼春所劾呂純如傾害竇子偁致鬱鬱而死不當來而冒來得旨大臣去畱悉聽上裁言官論人當存大體不必連章搏擊

○禮科給事中陳奇瑜疏陳邊事言各邊自撫院藩臬而外設各道以總理之又設管糧同知府判以分理之非獨操其簿書之出入實稽其扣克之有無乃今軍餉一到盡歸武弁之手名目轉多蹊徑轉出臣以爲欲除扣克宜責成於道府凡遇錢糧到日先取冊籍之名數而稽查之公同將官唱名給散至於小堡荒寨多設在巉山斷嶺之中查有附近州縣檄令炤例頒放卽有不肖之弁亦不敢向主計者開一扣除之口矣文臣各院入境出境有參又有報部之賢否大察之沙汰何獨於武弁則不然每見各院糾﹤鋶﹣釒﹥中卽有贓迹狼狽者不過曰革任回衛而已甚至彈墨未漧薦章隨至今年回衛明年起官彼亦何憚而不克扣之接踵乎臣以爲欲養廉將先懲貪弁凡撫按糾彈俱炤文臣定例貪酷不謹永不敍用一有不簡前途路斷𨿽欲不卹軍潔己亦不可得矣至於邊才名色兵部濫咨各處撫院撫院念部咨體面咨行各道濫委操防反使汗馬世冑入彀英雄嘆疾足而拊心今後該部於給札一事宜盡數報罷撫院道府細心咨訪果有弓馬閒熟膂力過人者則補之屢經戰陣曉暢兵機者則補之如是而於城不輩出臣不信也國家有一定之咨俸乃今推升濫觴依附冰山者𨿽咨俸在後一歲三遷臣以爲欲杜奔競當嚴銓法炤資俸淺深以爲推升預造淸冊遇有缺出按籍而查不得越次各弁請托格於定額賄賂窮於難行如是而鉆幹不淸楚臣不信也有舊兵卽有舊餉有新兵卽有新餉所用之數原不多於所入之數況連年兵加而餉亦加卽近年兵減而餉未減所入之額又似浮於所用之額乃每一索餉則曰點金無術豈盡洩之尾閭乎宜令該部公同兵部以錢糧之數與兵馬之數互相磨對然後匯一總數天下軍士共幾萬幾千幾百名本部錢糧共幾萬幾千幾百兩把柄在手或酌盈濟虛或量入爲出或查參拖欠或杜塞漏扈國家其庶幾有瘳乎部覆如議行

○工部覆遂安伯陳弘道給盔刀上以弘道奏郭應麒原領盔刀自請炤例兌領如何又題另給該司官漫不稽查著虞衡司郎中黎祖壽自行回話得旨降三級調外任用尙書王舜鼎引罪申救姑奪祖壽俸半年

○乙卯上傳內臣恩蔭王之棟等著遵敕諭各與世襲都炤新銜給與應得誥命

○雲南地震

○以冬至令節頒賜輔臣葉向髙等講官鄭以偉等正字官張邦經等膳酒有差復賜輔臣上尊珍饌

○升尙寶司丞王時熙爲本司少卿

○復除戶科給事中郝土膏塡補給事中吳弘業於吏科

○命錦衣衛指揮僉事李不矜本衛堂上僉書管事

○升廣東布政使司右參政魏成忠爲山西按察使

○盜入順天府失庫銀二千二百餘兩巡捕把總旋緝獲之奪署印治中莊祖誨俸三月

○命河南道禦史劉大綬巡按淮揚

○四川仁壽縣長山一帶忽然聲震如雷山谷決裂長七里寬三尺深不可測

明熹宗實錄卷之四十終

大明熹宗焎皇帝實錄卷之四十一

天啟三年十一月丁巳朔冬至上親祀天於圜丘畢還禦皇極殿文武羣臣行慶成禮免宴給與宴官胙仍宴外國夷使人等於闕左門東

○遣侯薛濂張國彥柳祚昌伯施壯猷趙祖芳朱自洪張嘉猷方一元孫廷勛費天澤楊崇猷祭長陵獻陵景陵裕陵茂陵泰陵康陵永陵昭陵定陵慶陵伯劉嗣爵祭恭仁康定景皇帝都指揮使侯國昌祭哀衝莊敬二太子各陵圜

○賜輔臣葉向髙等各盒酒一副齋宮供養一桌又以長生賜上尊珍饌

○戊午以冬至節上禦皇極殿文武羣臣行慶賀禮

○大學士葉向髙韓爌何宗彥朱國禎顧秉謙朱延禧魏廣微疏言今歲肇舉郊祀乃數十年之曠典皇上登極以來第一重大之禮儀也臣等深恐嚴寒之時風雪或作聖躬難於調護乃是日天气融和暖然如春微風不起屬車無塵千乘萬騎雍容馳驅鳴和鸞而淸節奏以蒞於齋宮朝見百僚凡在聽睹孰不歡騰行禮之夕天宇晶明纖雲盡屏燔燎之光與星辰並耀馨香之气卽冥漠可通皇上斂容肅躬對越於郊壇之上恍若上帝之降臨而百靈之環列於左右此眞從來禋祀之所曠見也自非聖徳格天彼蒼垂眷何以得此宗社億萬年無疆之慶於玆可卜大小臣工連日朝賀皆喜色相告而臣等忝備股肱其爲雀躍尢倍恆情區區愚衷伏願皇上思靈貺之難酬益切祗承之念知玄穹之日鑑長懷昭格之誠處深宮如執圭幣履尊位若凜淵冰總攬萬幾緝熙聖學凡一舉一動無不可與天知而又乘陽气之初回式布維新之政采朝端之公論曲原遷謫之官使直言得進小過獲容則人心愈悅天意彌孚將景福於焉駢馬�秦保定因之孔固與虞廷之肆類周家之將享並垂史冊萬世無窮矣得旨覽卿等奏賀具見恪恭贊化輔弼忠誠郊祀肇舉禮成臣民歡慶感格上帝之默祐實賴內外敬愼朕心欣悅

○己未諭吏部朕賴皇妣慈佑誕育皇子實深感慶玆特推恩皇親太子太保新城伯王昇著進封新城侯伊男錦衣衛指揮僉事王國興升指揮同知伊侄王國泰升錦衣衛正千戶俱給與應得誥命

○以皇子誕生推恩皇親都督同知張國紀爲右都督指揮使王學叚黃彜俱升都指揮僉事皇貴妃範氏弟錦衣衛指揮僉事範守仁升都督同知範守義升錦衣衛指揮僉事帶俸俱給與應得誥命

○以皇子誕生加恩內閣大學士葉向髙加上柱國兼支尙書俸蔭一子尙寶司丞韓爌左柱國兼支尙書俸蔭一子中書舍人何宗彥孫承宗各加少傅兼太子太師蔭一子入監讀書朱國禎顧秉謙朱延禧加少保兼太子太保蔭一子入監讀書魏廣微加太子太保進文淵閣大學士蔭一子入監讀書余官如故俱照新銜給與應得誥命向髙等各再疏懇辭向髙準辭免上柱國兼俸爌準辭免左柱國兼俸余俱勉以祗受

○庚申攺右庶子唐大章爲左庶子掌左春坊升左諭徳林欲楫爲右庶子掌右春坊右諭徳張廣爲右庶子南京國子監司業葉燦爲左中允起升編修劉鴻訓爲右中允

○辛酉恭讓章皇后忌辰遣官祭陵寢

○壬戌命福建道禦史李思啟浙江巡按四川道禦史練國事巡督漕儲

○工部左侍郎周應秋右侍郎熊尙文各引疾求去許之

○癸亥巡按直隸禦史潘云翼言年來沿習承平廢弛邊備加之東事告急抽調頻仍精銳大半銷亡堅利十去八九軍士旣非尺籍之舊馬匹亦無額數之嘗幸該道時加勾補極力簡汰軍漸充伍馬期市駿然而月餉原來太薄支放又復愆期頃者問之該鎭餉臣蕭思似曰向來錢糧缺乏京運不至今各軍月餉欠三越月矣臣於閱操之日復出其不意親掣軍士一二隊查對年貌卽問以月糧之數曰各軍小月該支四錢大月該支七錢除部折使費等項該七錢者止得六錢該四錢者得三錢五分臣對道鎭二臣嘆曰以累朝陵寢關系之重若此以今日軍容羸敝之極又若此卽餉銀按月支放如數給發猶恐無以收飽騰而崇護衛又安可容部解之愆期將領之克扣若是哉當事諸臣或未慮及此中之情形及各鎭之要害耳臣以爲黃花路系皇陵左臂居庸路系皇陵後背鎭邊路系皇陵之右臂也在黃花路則據賈兒嶺田仙寨與磨石尖山馬峯虎峪諸處以爲險在居庸路則據化木梁錐石口花家窯糜子峪諸處以爲險在鎭邊路則據大石嶺掛枝庵與松柏湖峪沙嶺大石諸處以爲險日支了於崇山峻嶺之上時跋涉於冰崖雪巘之中寒觱破肌嚴風截耳臣閱經歷過見其憔悴之狀軍�支瘃之形眞堪墮淚然其所以療饑寒而拯苦楚者祗此月糧以爲續命膏耳皇上試一軫念尙可容其愆期否尙可容其扣克否而一切軍需什物又尙可容其缺乏否臣備閱各鎭軍馬文冊見每隊之中有開糧軍士三五名不等則各鎭開糧之軍不知其凡幾夫此開糧者如系淸勾定以歲計卽另行招補亦須月餘則各軍所開之糧又不知凡幾臣問道臣此項錢糧何往而不以之置造盔甲器械乎該道以爲餉司除作閏月錢糧外餘者卽作正項月糧用矣然而曠月之糧旣作正項其正項之糧又何往乎今除買馬價值原有樁朋銀兩該道已行招�買補以充閼弓��以壯騰驤外其盔甲器械之費內陳請之不得外摉括之無餘斷宜將各軍曠銀通查一年者令該道存畱以資打造蓋以節曠有餘之軍餉補調發不足之軍需是以軍之糧還治其軍之身在餉部豈有恡焉且三年一閏今止存畱一年不必多求無煩設處而可以補兜鍪弓矢戈鋋槍炮之缺者十之八九此通州道臣盧維屏曾申請行之大有俾於營伍者可仿也至於禁約扣克必先查革使費而使費名色各將領多藉口造冊以肆科斂臣以爲各營軍馬錢糧原有定額宜立一格眼文冊每官軍一員名上列方空塡寫年貌籍貫馬匹毛齒下分二行十二格眼前一行照格分書某月某兵在某處或本路或戍守或貼防卽於次行格內逐月分書月糧折色若干或本色若干或某月不支駐牧何所兵有逃亡馬有倒死卽於本月問除招補驗準之後卽於本月收入此冊一年止一造該道用印鈐蓋按月稽查凡於餉部關領月餉卽遇臣衙門出巡查盤宜據此冊呈報不必另行造寫如有攺洗便屬影冒便當查究不但造冊之使費可省而軍實之稽核亦詳此密雲道臣葉震生曾條議行之大有禆於釐剔者可仿也夫勾補軍士以實行伍買補馬匹以壯騰驤打造器甲以備戰守禁革克扣以足額餉而本鎭月糧更敕該部解發不至太爲愆期昌兵庶幾有起色乎此昌鎭之大略也以保鎭言之東北自馬水路西北至紫荊關乃臣按屬地方而馬水諸口凡五十四處紫荊諸口凡五十四處沿邊俱屬要害戍卒更爲艱危咫尺京師宵畫茅綯似不可不重爲之防惟是易州餉臣隋不矜移手本到臣稱本鎭從來額餉較之他鎭爲獨少每歲京運一十四萬六千兩有奇民屯六萬四千兩有奇量入爲出一銖一兩皆額內必需之物而毫無贏餘者自去年十一月受事至年終京運斷絕冬季額餉欠二萬三千七百餘兩至今未補以歲額計之是缺五十日之餉矣今日闔鎭貧軍五月無糧擁門哀討者且日甚一日也不惟餉司之計窮本道之計亦窮查大明會典興萬曆會計錄本鎭之年例前此皆民運也後攺歸太倉轉發而出入之間不免愆期至於今愆之又愆挽江西之水以救涸鮒勢必不得則曷若轉攺民運其便有七等此銀數民不加多而國不加損一便也太倉省放支之勞而本鎭免守候之苦二便也外不復輦而入內不復輦而出途徑旣捷眾共樂輸三便也解京者州縣累而上之府府累而上之太倉費幾時日此則隨完可解隨解可收四便也以地方糧養地方軍痛癢必且相關緩急可以相濟五便也且以地方官催地方糧猶之挹水於河取火於燧六便也餉司歲終第以收支報部受成而已不復蒿目而憂此一鎭七便也況攺京爲民適復祖制名𨿽變實不變也計本鎭主客兵餉每年額銀一十四萬六千五百九十五兩六錢二分合無查於保河順廣大五府內應解太倉銀如數扣攺民運照嘗赴撫院掛號銷號責令徑解易州餉司上納仍赴本道掛號銷號以便稽查其有解不如期者本道具文撫院檄催之並以參罰之法著爲令如此則各府之起解以時而餉司之支發亦以時此於該部事權未損而於軍民利便無窮保鎭庶幾其永賴乎此保鎭之大略也抑臣尢有說者天津之營伍官軍初料理於督臣畢自嚴從整頓於撫臣李邦華俱以揆奮眞衷爲劻勷大略今副總兵毛有倫亦克奉行訓練於其間頃臣閱其軍容營制大有可觀惟是兵餉原系一事事在創始遽難就緒勢不得不分而理而事在成終法宜畫一權不容不合而操所當裁去鎭撫歸並督臣計無便於此至於屯制方在伊始刈獲才見告成斷宜久任屯臣董應舉務以俶載之不易爲菑畬之有期則區畫精而輕理就軍國始稱利馬似不宜以兵務分其精力而妨其屯功者待東事稍平再講寓兵於農以屯爲伍此標本之說敢因論昌保之事而並及之得旨重鎭缺餉著作速給發民運準攺天津兵已歸並督餉官卽與另給關防敕書余著該部議行

○蔭原任兵部尙書劉四科孫繼烈入監讀書

○甲子遣禮部尙書林堯兪祭三皇於景惠殿

○遣太醫院官祭先醫之神

○升刑部左侍郎喬允升爲本部尙書保定巡撫兵部左侍郎張鳳翔回部管右侍郎事寧夏巡撫李起元爲三邊總督

○遣禦史樊尙燝兩淮巡鹽沈猶龍茶馬吳之仁巡關張至發掌河南道印

○升湖廣布政使司右參政潘瀾爲狹西按察使

○乙丑慶陵享殿告成遣伯王天瑞奉安光宗貞皇帝神位遣內監奉安孝元貞皇后孝和皇太后神位明樓上梁遣侍郎蕭近髙祭告

○丙寅以大慶覃恩日講官鄭以偉錢象坤各加禮部尙書兼學士協理詹事府事宮銜照舊趙秉忠加太子賓客與二品服俸成基命升少詹事兼侍讀學士姜逢元王祚遠各升左諭徳兼侍講正字張邦經攺光祿寺少卿加從三品服俸傅應星升禮部儀制司員外王贊升工部虞衡司員外各兼官照舊俱給與應得誥命

○命錦衣衛指揮僉事張道浚南鎭撫司掌印管事

○丁卯禮科左給事中魏大中疏言恩卹濫觴迄無限制而易名匯議適當其期宜盡破情緣一憑行業以愼惜大典臣與同官彭汝楠辦事該科見有監生陳宗虞爲其父子貞請葬圖蔭一事子貞官階四品例應得祭業已蒙恩予祭矣請葬請蔭事屬違例且例所應得未嘗不參考生平維時汝楠謂子貞撫閩汛海之役開洋舉炮自焚厥師致病身斃而臣憶子貞按閩時候官令以淫黷聞撫臣許孚遠劾之子貞薦之一時舉劾異同公論以爲曲在子貞正卹典條例所云例𨿽應得而行業無稱勛勞未著者也予祭贈官已踰涯分更可覬葬覬蔭肆無厭之求耶再四商確駁參議寢已見南直十四府州鄕紳聯名出揭爲子貞請謚官南國稱名臣宜易名者應自有人何沾沾以子貞請也誰爲具艸誰爲發抄且宗虞自詡於鄕人徐良彥謂政府懼我票擬盡如我意又謂宗虞故嘗賄彭惟成爲其請謚此未實尙寶司司丞張大朴以內計被察不勝憤憤毀家損貲托之北來爲所欲爲先於揆地將有所置舍與繆尊素丁立表諸人更出互入掜單造揭恫喝閣部院寺臺省而居其會以譸張爲幻信如良彥言是宗虞眞足以懼政府而臣亦果觸其凶鋒矣要其用南直十四府州之人而無忌亦其一徵也恩施之濫莫濫於今日法紀之弛莫弛於今日乞敕該部嗣今議卹以會典條例爲例不得準近年破例之例自行陳乞爲名潛伏京師代人行賄掜單造揭將爲所欲爲如陳宗虞者乞敕該城緝究得旨卹典當據會典不許冒乞謚典聽禮部斟酌公論不得紛紜出揭致淆是非

○升寧夏巡撫副都禦史李從心爲兵部右侍郎兼右僉都禦史總督狹西三邊軍務

○狹西總督李起元畱固原東路都司僉書張萬祥以新升遊擊將軍職銜仍管原東路事輪委提兵入衛

○戊辰冊慧妃範氏進封皇貴妃命公張惟賢持節大學士葉向髙韓爌捧冊寶各行禮

○兩淮巡鹽禦史樊尙燝言兩淮鹽課足當天下之半無柰額課之後繼以套木�答而商困卽今套木�答漸解私販盛行致官鹽壅而商息微因而虧損額課而國亦困甚至私販不已加以私囤乘機髙臺利不在�不在民並不在國徒以飽姦宄之腹而國與商民交困誠欲裕額課無如行正鹽欲行正鹽無如先禁私販而欲禁私販無如愼重行鹽之官而運使其最要者也一切引目之收發歲課之徵解何者不經其手於此而淸何所不淸然而淸之亦最難矣引目有新舊之混淆商竈有姦良之雜沓就中猾胥乘間利之所在百竇千孔非眞得廉明敏練有定識定力者於以澄其源而障其瀾安令商蘇獘絕稱愉快乎自今以後斷宜酌定成規運使官果有潔守長才能率其屬以蘇�裕國者卽查照三品官階一體升遷無豫擬其前途之不遠無槪棄其後效之有成當此三空四盡之日必不可無此激揚之一法而運同副判以下不肖者誠無辭不簡果有淸勤自好能效一官者亦宜照級敍升無以財賦之地盡視爲膻穢之場令一入其中竟爾埋沒斯尢鼓舞之大權也他如委掣鹽斤一節求委之官必非自愛之官皆緣情面太多流致寡廉鮮恥至北來各船動多夾帶私鹽而回空糧船爲甚舳艫百千揚帆衝關儻摉緝消息持梃放火羣擁拒捕莫可呵阻夫百萬淮課九邊急需而糧艘敢公然攙販大損國儲此其目中寧有三尺哉合無請敕會同督漕撫按申飭各衛官遇船交卸必親自押空回南更敕戶部行文天津直沽各地方官出示曉諭仍立石奉旨禁販私鹽違者依律處治凡各船到彼聽委官驗明無獘方準放行各取押運官結狀如前途有犯事發一並連坐如是委掣得人以淸於內又押空有官以淸於外內外交淸私販路絕然私鹽之禁總期官鹽之行而行鹽之官在外自行鹽道而外莫親於守令亦莫急於守令其間行鹽之口岸與引鹽之數目皆其職掌自今以後務實令府州縣官照引行鹽鹽完引銷更匯銷匯繳繇縣而府而道而院確查其銷繳之分數以爲殿最有不及額者照例參處庶督責嚴而�本國課其有實濟乎得旨鹽法關系甚大運司官屢有旨精擇優升如何不遵還申明著實行其餘並卽議奏務絕姦獘以充國課

○己巳以寫篆皇貴妃金冊金寶頒賜輔臣葉向髙等中書官鄭崇光等各銀兩有差

○命禦史王尊徳巡視大工

○準安鄕伯張國柱承襲祖爵

○贈原任巡撫河南右僉都禦史李思孝爲兵部左侍郎

○升廣東肇慶府知府夏應臺爲本省按察司副使備兵瓊州

○起原任延綏西協副總兵馬允升以原官協守楡林中路地方

○庚午萬壽聖節以雨雪免朝賀輔臣葉向髙等率百官於午門外行禮

○遣侯張國彥薛濂湯國祚柳祚昌陳光裕伯王永恩未自洪趙祖芳郭邦棟曹以忠陳世恩祭長陵獻陵景陵裕陵茂陵泰陵康陵永陵昭陵定陵慶陵伯張嘉猷祭恭仁康定景皇帝陵寢

○頒賜輔臣葉向髙等講官鄭以偉等上尊珍饌

○吏部請考選行取續到諸臣上命遵三年一考之例吏科都給事中程注署河南道禦史袁化中等疏言明旨愼於誠當而停考非宜俱報已有旨大學士葉向髙等言考選一事屢奉傳諭三年一選臣等何敢再瀆惟念行取各官皆奉旨而來忽然中輟是明旨不信於天下且今此之考與五月之考原是一事但以到部有先後故分而爲兩今先到者已服官任職而後到者乃令待至三年一事而先後參差遲速懸絕揆之政體亦甚失平今外而推知內而中行評博皆已作缺無官可居其去選期尙更兩歲而令其遨遊長安茫無著落亦豈國家從來求賢待士之本意哉皇上屢責臣下以遵旨臣等竊謂三年之選固明旨也此番之選獨非明旨乎遵則俱遵而吏部請之不聽科道官請之不聽臣等有票擬之責人謂先後之旨皆擬自臣等何以不能力爭則臣等誠無所逃罪得旨科道各官壅滯冗多各自求請病假所請總下亦無空缺塡補仍遵前旨行

○吏部尙書管都察院左都禦史事孫瑋三年考滿加太子太保給與應給誥命蔭一子入監讀書疏辭不允

○辛未大學士孫承宗疏辭大慶覃恩不允

○甲戌孝惠皇后忌辰遣武平伯陳世恩祭茂陵孝烈皇后忌辰遣襄城伯李守錡祭永陵

○以萬壽聖節頒賜輔臣葉向髙等講官鄭以偉等正字官張邦經等銀兩有差

○慶成王敏廿�泥薨命其長子求棆管理府事

○狹西寨平等族番人羊加保等貢馬賞賚如例

○準原任刑部左侍郎王�贊男昌謨送監讀書

○先是任子一品授中書舍人二品三品授五府都事各衙門其五府各衙門三四年俱得轉主事員外郎獨中書舍人九年考滿轉員外郎中書沈泰泳疏稱銓政不平上命以後俱五年升轉

○戶科給事中陸文獻疏陳制勝保疆四議一議保薊門之人言制臣之設正爲內與外聲勢應援所以使指臂相應首尾相救決眾謀於獨斷通九標十二路爲一家當此官者必得曉暢夷情練達邊事之人而後可不拘正卿亞卿在部在寺廉得一員以寒氊裹之膽又不拘在朝在籍在北在南儲蓄幾員以備聖明拊髀之思又從來有撫卽有按而況薊門一鎭是天下命脈所關是以順永撫臣之外復設遼撫則三關巡視之外應仍舊專設遼陽巡按須簡知軍務諳夷情之臺臣力持風憲駐札永密之間日與督撫咨求而糾察之俾督臣得慮於運籌一議任京營之人言神京三大營統計其數合營兵止於十二萬耳夫此十二萬者固天子之六師稱爪牙也無柰紀綱廢弛有年訓練奉行無素今軍士多供占役其號選鋒堪戰者僅數千人又不閒步伐行伍新任協理戎政朱光祚在事匝月便淸冒餉千有餘金酌賞驍騎駕馭有方眾心鼓舞宜責令光祚及時董理分營教習依法訓練又責成知兵巡視如今彭汝楠髙推者久任而時核之務令營伍齊成精銳於以張國勢申主威而消未萌之患一議簡應變之才言軍興於玆五載朝廷聚九牧之金粟而委諸一隅已告匱矣大農水衡冏寺盡仰屋而竊嘆矣兵已一調再調無可調矣民已一派再派無可派矣彊兵裕國以助軍興則在制變之材近見瀛南妖民竊弄潢池震驚畿甸撫臣張鳳翔不煩矢石而撲之如燎毛振稿安奢猖獗於黔省粵撫何士晉誼切同讎悉粵之漢土兵道將芻糧無一不爲黔用殊不惜湯火頻年加派焚林竭澤乃閔中後先左右轄閔洪學畢懋良設法區處派以不派加以不加民不擾無藝之徵求而國且賴灌輸之實用此皆一時廉敏幹濟之才見天下有可爲之事與能爲之人也所慮有材不當其用或置之空閒而不盡其用不幾爲倥傯之時事惜乎一言天下不患無任事之人而患無知人用人之人今皇上新簡冢宰正秉均之一會也四方人材或處下僚或伏幽谷冢卿旣爲朝廷猛心撐持自爲朝廷虛心延訪使盈廷皆元凱而有位皆疏附斯內有振鷺漸鴻之期而外可攝豖突鴟張之變故臣玆一議又體察冢臣之意而及之下其疏於部

○哈喇愼部朗素貴英糾三十六家挾賞謀犯中右參將王楹行邊過仙靈寺虜設伏四起王楹死之兵部尙書趙彥請敕督撫查殺王楹者革其固有之賞治其生事之罪而後許之撫賞如故必立定章程嚴爲限制舊有者不可少新增者不可加而治本之計在於選將與練兵上可以奏行督撫一並申飭

○刑科給事中解學龍疏陳四事其一楚餉坐視之當罪黔圍之解已一年矣所需者餉所望者楚餉耳乃欠至六十三萬屢催不解六垣有考成各撫之職掌戶部近有奉旨考成之新例則該省撫臣薛貞所當住俸催餉藩司李叔元所當革職爲民斷不得徇情面以誤封疆者也其一京兆失事之當議賊犯劉思文等盜順天府庫銀二千二百餘兩考其日月乃聖駕祀天前二日也此時何等毖飭而有此不逞之徒出沒於肘腋間耶據稱思文等用斧刀鐵尺將庫墻並板壁挖開一似乎入無人之境又稱許山等俱系本衙堂役素知路逕乃敢搊扶同盜一似乎滿堂皆綠林之魁也莊祖誥旣有握符之責難逃失事之愆所當照倉庫失盜例亟免其官斷不得寬文网以隳法守者也其一仙靈寺之敗衄不可不問王楹之被殺也一時將士同膏原野者蓋不止塘報所傳矣不惜數十萬金錢以養楡關之全力以遏建夷之旁馳乃撫夷諸弁王牧民朱梅王之棟等日言撫夷而夷日不撫斷當梟之關上明示三軍謂賂虜無能之將首�天誅而我且厲兵秣馬繕甲治械問作歹爲何酋其蓄謀爲何意先服虜而後滅奴可也其一承奉諸人之作惡稔姦不可久抗明旨承奉張淸倚秦藩三窟凶鋒毒焰罄竹難書該省撫按執法破姦而該藩庇邪抗旨無人臣禮又擅置總理府私署理刑官以鱷宗西堂虎踞其間恣爲吞噬宗民如在湯火中矣則張淸亟當遵旨問擬具奏立置諸法斯保全爵位之善道也上報秦府事已屢有旨余該部酌議以聞

○狹西鳳縣大鼠有肉翅飛而害稼剖其腹貯黍粟一升

○乙亥上視朝

○丙子兵部尙書趙彥言據山海關總兵馬世龍塘報內稱據回鄕漢人供稱奴酋做的西達子羅羅車三千餘兩傳眾牛鹿頭目每家做西達子衣帽二頂件要借西達子路往喜峯看路臣等看得逆奴自得志遼東之後何嘗一日忘西窺之心特以關門宿有重兵別圖假道之謀今西虜徹去坐門夷人稱兵挾賞戕殺我禆將而東虜造車制衣之報適至非二虜合謀窺伺以圖一逞乎繇斯而知西虜之款不可恃也自彊之策不可緩也今關門有南北官兵十三四萬不爲不多矣不知其技藝若何勇怯若何宜及時簡選而布置之擇其驍勇而敢戰者某營某將爲前鋒某營某將爲奇兵某營某將爲援兵皆責之衝鋒破敵勇往而直前又擇其心堅而善守者某營某將爲正兵守輜重某營某將守關門某營某將守某隘口皆責之畫地固守效死而勿去務要事事安排得定不致聞警倉皇此分布兵馬之當豫者一也昔遼廣之失守繇人心之不固今關門三大將薊鎭三大將皆一時之人傑宜以一腔忠義感動大小將領之心皆如我之心又令諸將領各以一腔忠義感動中軍千把以及哨總百總隊長伍兵之心亦如我之心上下固結俾人人知忠君報國之義此固結人心之當豫者二也自有遼事以來人皆謂虜彊我弱不知虜之必勝者膽壯而力彊我之不及者膽怯而力弱也五大將當宣諭各官軍大家奮勇力戰共建奇功進而殺賊升賞立至是以捨死而得生退而畏虜陣前斬首反以偸生而致死虜人也我亦人也齊心戮力所向無前何狡虜之不可破此鼓舞膽力之當豫者三也山海一綫之路固天設之險而三協各邊界皆層巒疊嶂亦天之所以限華夷者中有水口空缺之處其處最衝某處次衝酌派兵馬務令處處有備至喜峯口爲入貢大路虜所垂涎今兵不滿千何所恃以禦敵合於通州調馬步兵兩營天津調馬步兵兩營各用兩驍勇將官統領赴喜峯口防禦聽王威調遣分派旣定各官兵晝夜嚴防時刻不容少懈一處潰防千里失守未可輕易視也又湏三協三大將躬行調度在中協則總兵王威移鎭於喜峯口在西協則總兵孫祖壽移鎭於古北口在東協則副將移駐於桃林界河口嘗川駐守至明年二月終爲止又於邊外預握品窯賺坑安設蒺莉刺馬槍地雷滅虜等炮層層密布處處周詳虜𨿽彊何能闌入此固守險隘之當豫者四也我欲知虜情全在哨探哨探尖夜不可尋嘗泛差須擇忠義智勇之士厚其身家十倍於營軍仍給以衣物財貨令結虜酋左右親近之人虜之聚兵馬嘗在一月之前某夷統領某口入犯先期探報我得蚤知扼險堵截自難深入而哨探得實者卽準首功升賞以勵其後至薊鎭臺兵始於戚繼光創設皆義烏壯丁虜懾服而不敢動今因糧餉之厚攺募北人成法盡廢守望無人非白馬關之警數十里烽燧不傳亦可鑑已今當仍募南兵哨守庶有備而窺伺不生此哨探守臺之當豫者五也奴兵正銳難以力爭我兵未練當以計勝五大將各照派定兵馬分定地方擐甲礪刃堅壁固壘站定必勝之著勿遽與交鋒設疑以擾之多方以亂之使進不得戰野無所掠頓困數日銳气漸衰必潛師東渡大將各挑選精銳分道並進擊其情歸勿輕視於一擲至關外之遼民眾矣兵馬多矣能戰與守不可知儻有潰散情景巖關不免動搖合先預查寧前各屯堡有城池堅固糧糗充足及覺華島可以保守無恙者酌量收斂其中固守勿戰以待火兵堵截或有屯堡不能盡容者不妨從容收入關內毋得驚惶以安人心此堅壁淸野之當豫者六也三表五餌自古不廢惟在我之兵力彊盛撫賞得法使虜有幾分畏我之威而不敢挾有幾分懷我之恩而不忍挾又有幾分服我之操縱而不能挾舊賞不減新賞不增彼此相信內外謐寧斯中國之體嘗尊獻琛之期不爽此撫夷伐謀之當豫者七也法曰救遠以擊近毛文龍提孤軍於海島牽制奴酋已三年矣今出奇設伏屢獲大捷亦奴之所深忌而思防者朝鮮權國事李倧以李琿通奴爲名攘奪其位今請命天朝願出力以報效合降敕諭一道發登萊撫臣差官捧賫至朝鮮先命李倧權管國事如中國郡王管理親藩事例令發兵數萬同毛文龍列營柵於附近海島中不時出疑兵奇兵以擾奴又不時出虛著實著以亂奴密加哨探伺奴動靜如有過河消息卽搗老巢以攻其必救隨機應變伸縮自如此海外牽制之當豫者八也得旨這所奏各款俱防邊要務切實可行著督撫鎭道各官悉心整頓毋得因循誤事其李倧暫署國事著禮部卽議妥具奏

○督理軍務大學士孫承宗奏治仙靈失事罪戮逃將周繼武等十九人因自求罷譴言向來邊東失事俱以將不固守兵不顧將日者中右哈喇愼部夷朗素貴英作惡住挾喜峯口外挾賞關門舛�鳥鷔狡猾至斷通丁之發燒髙臺之芻撤去坐門夷人除興水以東爲拱免坐門不撤而髙臺以西旣撤而歸獨仙靈寺地未歸也參將王楹奮臂當賊力戰而死乃一時同死者僅六人重傷者僅三人而百餘人逃潰不顧時令總兵官擇其受恩深而負義者立梟千總周繼武把總胡大順百總李一觀親丁白寧楊奎等十九人以傳首五部王楹並死事員役候另題請優卹然而臣之爲防大略可見而況衰病已極一柄三摻必紛三柄一摻必競若不蚤爲引退恐邊事紛紜未定也得旨覽卿奏處分兵將足以申明軍紀振勵人心其死事將官還著優卹封疆大計正賴主持不必謙引別陳

○升禮科給事中惠世揚爲太常少卿

○起補原任四川按察司副使丘志充於湖廣分守荊西

○丁丑以進封皇貴妃恭捧冊寶頒賜輔臣葉向髙等銀各五十兩

○吏科都給事中程注言天下有時急而人不得獨緩地重而人不得獨輕者最急莫如遼左而薊門其咽喉也其次莫如滇黔而偏沅其門戶也頃督臣王象乾以憂聞銓臣方急議推補而忽焉中止以樞輔躊躇鄭重將議撤焉此其老成謀國出於深心意謂剿撫原自一局未可畛分權柄若有專摻必無異議識者韙之但中外諸臣鰓鰓過計以爲薊門何地而今日之薊門又何地也東遏逆奴之鋒而西攝狡虜之魄督撫事也得其人未必不可資樞輔一臂之力若之何自撤一藩蔽也偏沅總督已經予告而議尙未定也或欲去督而專設撫臣或欲去撫而另設按臣其去督設撫也謂名位不至相軋意气卽可流通此爲確然之議至專設按臣亦似於督餉爲便然而偏沅之有撫臣繇來舊矣曩徵播時初以支可大移鎭而後遂攺用江鐸事急則設事寧則止不獨固楚之圉而正以壯黔之援況撫臣則有兵馬錢糧節鉞煌煌鈐制有體偏沅一帶土司環伺待命今黔氛告急風鶴皆驚數百里獷悍之苗非一中丞鎭撫其間何以帖然受我戎索哉當事者激於意見之橫生肘掣而事功不易就議論之互執機失而局面之難收並一塗以專責任此眞年來病痛職豈不諒之服之乃事體煩大有治兵者不能分身治餉則不得不望助於同舟款虜者原可效臂禦奴則不得不藉支於眾木特相濟而不相妨也疏下兵部

○吏科給事中郝土膏言京堂添注太多晉陟無地合計實歷俸以一年爲缺限滿則放假回籍遇有巡撫卿貳缺出采拔才望而推用之至若南中亦有京堂而人情每薄之謂得與於會推之列少也宜同在北者一體推巡撫推卿貳則南北可以互轉也南中亦有銓部臺省而人情每薄之謂得與於京堂之陟少也宜同在北者一體轉年例轉京堂則南北可以並重也如是則不惟可以疏京堂且並可以疏考選矣又如監司缺少率虛占於例轉之官慢君命誤地方此不可訓也合自命下日爲始逾一年不到任者吏部徑自作缺另補而本官仍請旨處分庶幾寒怨望之膽內察期遠每蕩簡於部寺之席白簡可繩或難爲堂卿體面此不可訓也合令各堂上察所屬有不肖者得不時參糾而敢於反噬堂官者有禁庶幾申堂屬之體得旨近來京堂塡壅皆因推升太多以後都著查照舊例升轉不得狥情濫推其例推方面不到任者卽作缺另補不必一年

○南京禦史遊鳳翔言南都錢法大壞咎在工部司官尙書張輔之不能指名參處庇屬抗旨不堪司邦土上以輔之方簡任畱工何得輕行指摘

○予原任應天巡撫王象恆祭葬如例

○升參將沈應時爲副總兵遊擊將軍袁信陳廷對都司僉書谷九有爲參將都司僉書姜輔河西備禦拜世能爲遊擊將軍應時寧夏協守信山西太原九有山東徳州廷對廣西永寧輔狹西紅水河世能寧夏廣武營

○戊寅加督理屯田太僕寺卿董應舉爲右副都禦史督理如故

○攺兵部車駕司員外員金世衡爲尙寶司司丞仍支五品俸

○巡按直隸禦史潘云翼言輔臣孫承宗與督臣王象乾禦與撫𨿽互爲成而實各爲任關與薊𨿽合其勢而實分其權今西虜鷹吻難飼大骨時爭動輒要求動輒犯搶則虜嘗借奴以爲我難輔臣且以禦奴者禦虜矣迨虜氛益熾奴謀轉深時稱窺關時稱假道則奴更借虜以爲我難督臣且以禦虜者禦奴矣馴至於今而設伏猖狂頓成逆逞之勢造車看路業稔入犯之形不幾禦在關門者急而禦在薊門者更急哉不意督臣之忽以憂去以代請也夫薊何地耶且今何時耶目前報諜所稱奴酋賄買炒花趨捷徑於喜峯儻一路有警處處皆危何以振長驅而固半壁朗素糾合各家時躑躅於關外儻撫剿未當部部生心何以彌釁隙而杜危萌且今一聞狡焉啟疆人孰不侈口於禦奴固知捨禦無別法而一聞不受戎索人人皆歸咎於撫虜然而捨撫有別法否以今日之時勢似惟在於自彊之著以今日之系屬則更在於督臣一身非有熟夷情知邊務識力兼優寬嚴互運者不克堪此臣於督臣未報訃之先聞有爲督臣引年計者曰宣撫王之臣與樞貳王之采其人可代也乃今一亦聞憂一尙守制以才之難又值數之厄如此臣嘗槪國家當恬熙無事之日鵷行何等濟濟而一遇有警用人之際其實寥寥諸臣但於華膴之途呈身攘臂而一遇艱難險阻則裹足卻步伏祈皇上亟敕該部作速從公會推更諭督臣王象乾仍舊安心料理邊政極力消滅夷氛必需得代面相揚推事機交卸印務方許離鎭此安危所系利害所關用是不憚披陳若此得旨這所奏邊事甚明總督官著愼推堪用的來著王象乾還用心料理候代

○調補江西按察使沈朝燁於廣東分守海北升禮部郎中楊覲光爲江西布政使司右參政備兵撫州狹西按察司副使霍鎭方爲湖廣布政使司右參政復除河南按察司副使秦一鵬於山東備兵兗西

○實授援黔加銜遊擊葉登科都司僉書職銜仍在軍前聽用從總督楊述中之請也

○浙江永寧參將陳雲龍以病廢回衛涿州督捕參將包良栻以盜劫官署革任

○己卯升戶科給事中許宗禮爲禮科右給事補給事中黃承乾於兵科

○戶科給事中朱欽相疏言自奴酋倡逆欲殲奴不得不撫虜夫西虜非我族類其不爲我用明矣而計必出於此者亦以虜卽不爲我用猶庶幾羈縻之使不爲奴用然後我可以修邊除器一意東向耳今邊報屢至種種情形虜已明與奴通奴之攻山海難而走喜峯易舉朝久以爲憂惟冀虜不合則不肯假道道不假則奴無從寄徑今旣以如此薊門一帶是尙不可爲寒心哉薊鎭山川之阻墻臺之堅獨甲於諸鎭邇以撫賞之故苟且目前一切據險修邊之政都寘而不問今宜大爲修葺通該鎭地形不外三等一曰山梁二曰平地三曰水口在山梁宜鏟崖削峯令形如壁立以成不可攀之險在平地宜掘溝置塹令淩如深谷以成不可越之勢在水口宜安木城架火炮使無可乘之隙其守墻也不專恃墻而有險以衛墻其設險也不專恃險而依墻以據險若兵馬單弱則如關臣言調通津各兵同本路兵挨營分哨申明信地此皆督撫諸臣所當日夜並力以固危疆者也至楡關一綫共倚樞輔爲安危夫川貴蕞爾孤城猶可墨守數月豈以山海天險而不足恃惟是摉姦細防逃潰關以內數十萬之人心宜加意收拾關以外十餘萬之遼民宜及時安頓乃其喫緊在大將將得人而官民士卒自有所恃而不動聞人言馬世龍新貴擅權尢世祿自負宿將頗懷��果爾則居恆無襟袍之誼欲臨難有同讎之心也庸可冀乎當事宜密察而輯和之可也京師金甌鐵壁萬無足慮所可慮者年來法紀陵夷人心蠢動恐一有警報窮民把棍悍卒驕兵便相煽爲亂耳宜蚤令五城禦史申明保甲於各胡衕巷口置立木柵蚤晚啟閉卽擇本巷中殷實良民及仕宦之寓居者共爲守望互相譏察又令京營諸臣擇營將之忠勇勤敏者部署營兵分派各門信地無事巡警有事救援繇是宄斂迹良民安堵憑城而守固於金湯乃若京兵十萬實多桓走�斗幹城柰何徒統之以不識行陣之勛冑舊將李懷信夙負威名屢經推轂竟臥家園總兵蕭如薰一城斗大領羸卒三千有同贅疣何不立促之至京令之統禦諸兵且無論訓練步伐必有可觀老將提將先聲懾人無異操羣羊而鞭箠使之其必不敢有越志而惟我指使矣如是而虜遂可不撫乎夫撫胡可已也第數年來所費繒不知幾十萬使盡已飽虜何至生心無柰貪官猾弁借虜以充其橐讀樞輔孫承宗疏謂輯一撫夷志欲得錢糧之數而竟不可得噫樞輔魁柄在握何所不得問而其言若是撫事尙可爲哉乞敕樞輔同新簡督臣將以前用過撫賞錢糧嚴爲淸查務窮窟穴庶撫有實著而虜心附虜心附而後順則撫之逆則剿之槮縱惟我於以專力東向易易耳得旨封疆事重著兵部會同督師及督撫官酌審情形相機防撫

○盜殺北城居民許國熙家六人革東巡捕把總張國勛任

○陜西道禦史沈猶龍言今日官司壅滯之患小而疏通之患大累累若若充斥天衢不過多糜朝廷大官多增衙門公座肩摩踵接望壠先登惟憂前路之壅預占未虛之席勢不至盡隳職業以營進取不止獘非小矣又如巡撫一官關系一方災福祖宗朝簡任此官必擇諳習土情曉暢吏事者方肯俾之卽鉞不輕授也或以藩臬擢補或以卿貳出鎭或以經堂需次不專在內也近年廷推各處處撫缺止是東西重鎭逼禦奴之地常用監思耳其他屢缺屢推不一及也至於內轉京營則又不顧惜不可巡撫又可爲京堂乎關門樞輔有鑑於經撫紛岐事權龐雜爲之裁經立撫獨主調度暫請一行以安人心整家當旋卽返旆以讓撫臣行事最簡且便也而今似不經不撫穩住樊籠矣聖明何等眷注須使放松手腳方得盡其懷來或歸而議事或出而巡邊活變其機栝以調達其銳气內外流通而不虞叫閽之不應事權畫一而不病仗鉞之虛擁是或用樞輔之一道也今日大祀慶成百執嵩呼皇上亦念有楡關白髮無從戮力之勞臣乎得旨督師輔臣朕非不念勞苦但封疆事重還藉料理沈猶龍如何輕議姑不究余著該部酌行

○禮科給事中熊奮渭疏言頃者皇子誕生大頒寵澤而神宗昭妃尙未蒙一字之褒夫昭妃者固皇祖遺之以保冀聖躬者也三宮正位主持爲多而麟趾呈祥伊誰調護曩者渙號宣懿似猶未稱隆重典禮之旨得旨皇祖宣懿昭妃已再加徽稱宮闈典禮外廷豈得瀆奏

○兵部尙書趙彥覆兵科趙時用及貴州總督楊述中巡按侯恂疏言安酋狂逞黔中幾三年已矣省圍𨿽解而元凶未殄水藺合謀而虐焰益熾烏江會師聲罪致討固勢之不容已者乃督臣楊述中撫臣王三善意見相左遂有參商之形迹督臣經理黔餉勤勞卽著已奉明旨準其推用臣等無容再議惟撫臣躬行督陣軍機決於呼吸豈得向平越而問餉應設巡撫於偏沅督楚餉以濟黔師在貴陽則專司兵權無督臣之遙制一柄不至兩操在偏沅則專司糧餉無兵食之分心異議不得旁撓誠今日策黔之急著也然撫臣不有軍務之銜不與一旅之師儻有緩急何以應變應兼管辰沅一帶額設營衛兵馬控制楚之土司以備黔之後勁者也至我兵深入賊巢而裏糧不及十日此危道也楚之解餉本自額內之數而轉運愆期豈容秦越之視今計部復發五十萬嚴立限期刻日解納計食足兵彊狡酋有授首之日矣惟糧糗未備援師未集而以貴竹之孤軍爲渡河之大舉恐輕進失利臨事而懼好謀而成用兵之要訣不可不深長慮也彼怯懦之馬炯誓師並渡烏江而徘徊於年狼寨復遷迹於黃沙渡豈非借招撫以緩師趨間道以避敵乎彷徨道路爲賊所窮非各營畱駐髙坡幾以全軍與敵炯之罪可勝誅哉尙念客帥入援不敢臨敵易將相應削職一級戴罪殺賊俟成功之日統計功罪另議得旨楊述中已有旨另推其督餉官吏部作速推用馬炯姑降一級戴罪殺賊

○巡按貴州禦史侯恂查過舊黔撫李橒迫取安酋金盆事無實禦史蔣允儀風聞之誤上命允儀回奏允儀復再疏詆橒仍命部院看議

○朝鮮國遣陪臣禮曹參判趙濈等進龍文簾席等方物賀萬壽聖節及冬至令節賞賚如例

○總督貴州兵部右侍郎楊述中以病乞休上命解任另行推用川貴勞績候事平一體敍錄

○庚辰攺戶部山東司郎中區龍禎管理新餉

○升浙江布政使司右參政米萬鐘爲江西按察使分守饒南

○蔭原任浙江巡撫劉元霖子胤昱入監讀書

○升參將李嘉訓爲神樞六營右副將

○以原任薊鎭山石路副總兵吳自勉爲本鎭協守東路副總兵

○升遊擊將軍王純臣都司僉書李爲棟解國重坐營李文奎爲參將純臣昌鎭涿州爲棟大同中路國重陜西靖虜營文奎廣西柳慶

○革援黔副總兵金汝佐職提問追贓以按臣侯恂糾其不律也

○壬午上視朝

○升工部右侍郎蕭近髙爲本部左侍郎大理寺卿饒位爲工部右侍郎

○添設門工右侍郎一員以通政使吳用先爲之

○升左春坊左諭徳蔡毅中國子監祭酒

○升太常寺少卿王洽太僕寺卿程正己魏雲中左通政徐良彥爲巡撫右僉都禦史良彥宣府正己保定雲中寧夏洽浙江

○蔭原任戶部尙書耿定向孫應輿入監讀書

○予原任浙江巡撫劉一焜祭葬如例

○貴州巡撫王三善疏參援黔總兵麻鎭援黔避粵借募侵餉逗𨖻觀望致誤圍城部覆得旨行彼處撫按拏解來京究問

○保定巡撫張鳳翔疏奏保定舊七營一標營一騎營一左營一車營一忠順營一一千營一練兵營顧左營一千營各不過千人練兵營則抽各營之各二三百而另立一將頭緒紛紜官多費多於是並爲五營而爲中前後左右練兵營系札委官可徑裁其一千營系大寧操捕僉書統領除卻營務別無一事此可歸並僉書一人而其官竟可不設者也眞定亦七營一標營一民營一車營一左營一右營一選鋒營一練車營顧左右選鋒三營各不過一十三四百人練車營亦抽各營之各三五百而另立一將亦覺頭緒紛紜官多費多於是亦並爲五營而分中前後左右余官皆裁關營官故甚冗每一營中軍千總嘗十餘人官多費多於是定每營中軍一人把總每五百一人其千總不設於是兵部咨到加銜官卞成龍等八十四員惠我恩等六十三員止考畱九員其餘一日盡遣營制旣定官兵旣經遴選卽使萬一有事似亦稍稍堪恃防禦矣又以臺臣馮英題請各州縣各募民壯大州縣四百小州縣三百奉有明旨此爲東事急耳今東夷無匹馬過河叩關者已將二年則亦未可謂非漸緩也州縣新設民壯正當放班不煩散遣此項工食暫行減派以惠畿民蓋戰不宜忘財亦不可匱如眞定但免鎭城民車之二營出防而車步騎相兼之義備但畱舊撫臣題增之左右二營實授二將以翼之事平停止而五方之義亦備兼之各州縣額設快壯弓兵各若干其初皆兵而後乃失其意今但還其工食免其抽扣以十之七精壯團摻以十之三尋常勾幹而新設民壯存其名藉有事一呼可集無事則次第補舊兵名缺以無失壯士之用而足兵之義亦無不備兵部覆如所請

○升狹西都司僉書張夢鯉爲何南都司掌印下江運糧把總童世功爲中都春班僉書江西運糧把總張實履爲山西都司僉書

○甲申復除原任江西道禦史王業浩於山東道

○加山西布政使司右參政張曉爲本省按察使仍守口北

○乙酉南京工科給事中徐憲卿言人財兩敝亟宜更張今天下起廢之途日辟以致南北添注幾二百員人若是其多也然政爲多而薰蕕共器愈不得其多之用用兵之數日增以致加派後尙缺額一百六十四萬餘兩財若是其縮也然政惟縮而根蒂不淸終不免於縮之苦以用人言之內而部屬卿寺外而司道督撫無官不添然祗聞講升講缺徒長攫攘之風討假討差又增驛遞之擾近吏部酌議具奏已準三人致仕矣而此外實繁有人獨不可再爲訪核以淸仕路乎臣所謂欲別其薰蕕而人歸實用者此也以理財言之統計各省直京運民運及鹽引鈔關等項額收不過四百六十三萬六千零耳而各邊運以及海運額支則六百二十八萬三千有奇近奉有錢糧未完八分以上都革職爲民之嚴旨此旨一布能保守令之不煩策急轡乎臣以爲計經久莫若屯田以行之腹裏者復行之塞外計目前莫若鼓鑄以行之兩京者徧行之各省而猶恐緩不及事則無如汰冗兵關門永密之兵𨿽不減其人數而猶必淸其尺籍登萊通津之兵或存畱其舊額而量去其新添況津撫以長財屈於短馭通鎭以烏合恣其鴟張登萊以虛聲浪做實著皆裁之便裁之而歲可省百萬金錢何憚不爲也然汰冗兵猶不如汰冗將汰一千總省以百計汰一都司省以千計汰一副鎭參遊省幾以萬計矣蓋餉只有此數克之人少畱之數多又何憚不爲也說者謂聚兵易銷兵難近臺臣才言革餉而門軍幾覆其巢卵則重本色之議眞救時鍼砭也此輩重在折色利其可懷之以逃而我偏輕以其重本色多則可療窮軍之饑折色少亦不至飽貪弁之橐近見屯臣報收紅白稻一萬五千餘石變價可得五千餘金關門斗米四錢永平運艸一束湏價六分何不就近卽以本色充作新餉其稿鞂黑豆等又可飼馬奚必變價展轉折閱徒爲經手者鼠竊乎哉臣謂欲淸其根蒂而財歸實用者此也章下所司

○錄川貴搗巢解圍功朱爕元加右都禦史兼兵部右侍郎仍舊總督楊述中升俸一級仍俟推用王三善加兵部左侍郎兼右僉都禦史薛貞加副都禦史俱照舊巡撫張論侯恂林宰楊松年俱候升京堂戴燝升二級閔夢得王世仁李仙品赫奕陳龍光吳光儀劉可訓朱芹繆國維陳堯言向日升徐淸楊世賞各升一級周著楊述程丘志充準各起用楊述程丘志充仍加升一級

○以皇子生覃恩錄蔭吏部尙書趙南星男淸衡吏部尙書管都察院事孫瑋孫佳胤戶部尙書李宗延男胤豫總督倉場戶部尙書張經世男志禮部尙書林堯兪孫浚芳兵部尙書趙彥孫標刑部尙書喬允升孫啟禎工部尙書王舜鼎孫自昭吏部右侍郎曹於汴男曰良督珵京省錢法戶部右侍郎陳於廷孫宗大禮部右侍郎錢象坤男以馭禮部左侍郎周如磐男慶延禮部右侍郎張邦紀男永禧禮部右侍郎汪煇男慶余吏部右侍郎王圖孫毓美兵部左侍郎李瑾孫琸兵部左侍郎髙第男應辰協理京營戎政兵部左侍郎朱光祚男養純兵部右侍郎李邦華男士開工部左侍郎周應秋孫有慶工部右侍郎熊尙文男汝學都察院左副都禦史鄭三俊男思昱大理寺卿饒位男秉徳太常寺添設卿洪世俊男婁生太常寺添注卿胡克儉男奉聖太常寺卿胡世賞男我琨太常寺卿侯執蒲男緦太常寺添注卿林熙春男益封太常寺卿盧大中男欽度太常寺卿曹珍男兆儒太僕寺卿管京營少卿事黃運泰男養純太僕寺添注卿管少卿事程紹男震太僕寺卿饒伸男秉愚太僕寺卿柳佐男文太僕寺卿王之采男建斗太僕寺卿管少卿事丁啟浚男樾光祿寺添注卿洪翼聖男天台光祿寺卿何喬遠男九說光祿寺卿管少卿事郝名宦孫允耀光祿寺卿管少卿事李本固男士朗俱準送監讀書南京工部尙書仍管南京兵部右侍郎事沈敬炌男峻卿工部協理右侍郎蕭近髙男可風太僕寺兼河南道監察禦史董應舉男鳴瑋光祿寺卿管少卿事魏時應男士衝原系監生準送文選司攺注選

○宴泰寧等衛夷人著侯吳汝胤待

○加四川按察司副使敍馬瀘道李仙品爲本省右布政使與遵義道按察司副使侯國互相更調

大明熹宗悊皇帝實錄卷之四十一大明熹宗焎皇帝實錄卷之四十一

天啟三年十一月丁巳朔冬至上親祀天於圜丘畢還禦皇極殿文武羣臣行慶成禮免宴給與宴官胙仍宴外國夷使人等於闕左門東

○遣侯薛濂張國彥柳祚昌伯施壯猷趙祖芳朱自洪張嘉猷方一元孫廷勛費天澤楊崇猷祭長陵獻陵景陵裕陵茂陵泰陵康陵永陵昭陵定陵慶陵伯劉嗣爵祭恭仁康定景皇帝都指揮使侯國昌祭哀衝莊敬二太子各陵圜

○賜輔臣葉向髙等各盒酒一副齋宮供養一桌又以長生賜上尊珍饌

○戊午以冬至節上禦皇極殿文武羣臣行慶賀禮

○大學士葉向髙韓爌何宗彥朱國禎顧秉謙朱延禧魏廣微疏言今歲肇舉郊祀乃數十年之曠典皇上登極以來第一重大之禮儀也臣等深恐嚴寒之時風雪或作聖躬難於調護乃是日天气融和暖然如春微風不起屬車無塵千乘萬騎雍容馳驅鳴和鸞而淸節奏以蒞於齋宮朝見百僚凡在聽睹孰不歡騰行禮之夕天宇晶明纖雲盡屏燔燎之光與星辰並耀馨香之气卽冥漠可通皇上斂容肅躬對越於郊壇之上恍若上帝之降臨而百靈之環列於左右此眞從來禋祀之所曠見也自非聖徳格天彼蒼垂眷何以得此宗社億萬年無疆之慶於玆可卜大小臣工連日朝賀皆喜色相告而臣等忝備股肱其爲雀躍尢倍恆情區區愚衷伏願皇上思靈貺之難酬益切祗承之念知玄穹之日鑑長懷昭格之誠處深宮如執圭幣履尊位若凜淵冰總攬萬幾緝熙聖學凡一舉一動無不可與天知而又乘陽气之初回式布維新之政采朝端之公論曲原遷謫之官使直言得進小過獲容則人心愈悅天意彌孚將景福於焉駢馬�秦保定因之孔固與虞廷之肆類周家之將享並垂史冊萬世無窮矣得旨覽卿等奏賀具見恪恭贊化輔弼忠誠郊祀肇舉禮成臣民歡慶感格上帝之默祐實賴內外敬愼朕心欣悅

○己未諭吏部朕賴皇妣慈佑誕育皇子實深感慶玆特推恩皇親太子太保新城伯王昇著進封新城侯伊男錦衣衛指揮僉事王國興升指揮同知伊侄王國泰升錦衣衛正千戶俱給與應得誥命

○以皇子誕生推恩皇親都督同知張國紀爲右都督指揮使王學叚黃彜俱升都指揮僉事皇貴妃範氏弟錦衣衛指揮僉事範守仁升都督同知範守義升錦衣衛指揮僉事帶俸俱給與應得誥命

○以皇子誕生加恩內閣大學士葉向髙加上柱國兼支尙書俸蔭一子尙寶司丞韓爌左柱國兼支尙書俸蔭一子中書舍人何宗彥孫承宗各加少傅兼太子太師蔭一子入監讀書朱國禎顧秉謙朱延禧加少保兼太子太保蔭一子入監讀書魏廣微加太子太保進文淵閣大學士蔭一子入監讀書余官如故俱照新銜給與應得誥命向髙等各再疏懇辭向髙準辭免上柱國兼俸爌準辭免左柱國兼俸余俱勉以祗受

○庚申攺右庶子唐大章爲左庶子掌左春坊升左諭徳林欲楫爲右庶子掌右春坊右諭徳張廣爲右庶子南京國子監司業葉燦爲左中允起升編修劉鴻訓爲右中允

○辛酉恭讓章皇后忌辰遣官祭陵寢

○壬戌命福建道禦史李思啟浙江巡按四川道禦史練國事巡督漕儲

○工部左侍郎周應秋右侍郎熊尙文各引疾求去許之

○癸亥巡按直隸禦史潘云翼言年來沿習承平廢弛邊備加之東事告急抽調頻仍精銳大半銷亡堅利十去八九軍士旣非尺籍之舊馬匹亦無額數之嘗幸該道時加勾補極力簡汰軍漸充伍馬期市駿然而月餉原來太薄支放又復愆期頃者問之該鎭餉臣蕭思似曰向來錢糧缺乏京運不至今各軍月餉欠三越月矣臣於閱操之日復出其不意親掣軍士一二隊查對年貌卽問以月糧之數曰各軍小月該支四錢大月該支七錢除部折使費等項該七錢者止得六錢該四錢者得三錢五分臣對道鎭二臣嘆曰以累朝陵寢關系之重若此以今日軍容羸敝之極又若此卽餉銀按月支放如數給發猶恐無以收飽騰而崇護衛又安可容部解之愆期將領之克扣若是哉當事諸臣或未慮及此中之情形及各鎭之要害耳臣以爲黃花路系皇陵左臂居庸路系皇陵後背鎭邊路系皇陵之右臂也在黃花路則據賈兒嶺田仙寨與磨石尖山馬峯虎峪諸處以爲險在居庸路則據化木梁錐石口花家窯糜子峪諸處以爲險在鎭邊路則據大石嶺掛枝庵與松柏湖峪沙嶺大石諸處以爲險日支了於崇山峻嶺之上時跋涉於冰崖雪巘之中寒觱破肌嚴風截耳臣閱經歷過見其憔悴之狀軍�支瘃之形眞堪墮淚然其所以療饑寒而拯苦楚者祗此月糧以爲續命膏耳皇上試一軫念尙可容其愆期否尙可容其扣克否而一切軍需什物又尙可容其缺乏否臣備閱各鎭軍馬文冊見每隊之中有開糧軍士三五名不等則各鎭開糧之軍不知其凡幾夫此開糧者如系淸勾定以歲計卽另行招補亦須月餘則各軍所開之糧又不知凡幾臣問道臣此項錢糧何往而不以之置造盔甲器械乎該道以爲餉司除作閏月錢糧外餘者卽作正項月糧用矣然而曠月之糧旣作正項其正項之糧又何往乎今除買馬價值原有樁朋銀兩該道已行招�買補以充閼弓��以壯騰驤外其盔甲器械之費內陳請之不得外摉括之無餘斷宜將各軍曠銀通查一年者令該道存畱以資打造蓋以節曠有餘之軍餉補調發不足之軍需是以軍之糧還治其軍之身在餉部豈有恡焉且三年一閏今止存畱一年不必多求無煩設處而可以補兜鍪弓矢戈鋋槍炮之缺者十之八九此通州道臣盧維屏曾申請行之大有俾於營伍者可仿也至於禁約扣克必先查革使費而使費名色各將領多藉口造冊以肆科斂臣以爲各營軍馬錢糧原有定額宜立一格眼文冊每官軍一員名上列方空塡寫年貌籍貫馬匹毛齒下分二行十二格眼前一行照格分書某月某兵在某處或本路或戍守或貼防卽於次行格內逐月分書月糧折色若干或本色若干或某月不支駐牧何所兵有逃亡馬有倒死卽於本月問除招補驗準之後卽於本月收入此冊一年止一造該道用印鈐蓋按月稽查凡於餉部關領月餉卽遇臣衙門出巡查盤宜據此冊呈報不必另行造寫如有攺洗便屬影冒便當查究不但造冊之使費可省而軍實之稽核亦詳此密雲道臣葉震生曾條議行之大有禆於釐剔者可仿也夫勾補軍士以實行伍買補馬匹以壯騰驤打造器甲以備戰守禁革克扣以足額餉而本鎭月糧更敕該部解發不至太爲愆期昌兵庶幾有起色乎此昌鎭之大略也以保鎭言之東北自馬水路西北至紫荊關乃臣按屬地方而馬水諸口凡五十四處紫荊諸口凡五十四處沿邊俱屬要害戍卒更爲艱危咫尺京師宵畫茅綯似不可不重爲之防惟是易州餉臣隋不矜移手本到臣稱本鎭從來額餉較之他鎭爲獨少每歲京運一十四萬六千兩有奇民屯六萬四千兩有奇量入爲出一銖一兩皆額內必需之物而毫無贏餘者自去年十一月受事至年終京運斷絕冬季額餉欠二萬三千七百餘兩至今未補以歲額計之是缺五十日之餉矣今日闔鎭貧軍五月無糧擁門哀討者且日甚一日也不惟餉司之計窮本道之計亦窮查大明會典興萬曆會計錄本鎭之年例前此皆民運也後攺歸太倉轉發而出入之間不免愆期至於今愆之又愆挽江西之水以救涸鮒勢必不得則曷若轉攺民運其便有七等此銀數民不加多而國不加損一便也太倉省放支之勞而本鎭免守候之苦二便也外不復輦而入內不復輦而出途徑旣捷眾共樂輸三便也解京者州縣累而上之府府累而上之太倉費幾時日此則隨完可解隨解可收四便也以地方糧養地方軍痛癢必且相關緩急可以相濟五便也且以地方官催地方糧猶之挹水於河取火於燧六便也餉司歲終第以收支報部受成而已不復蒿目而憂此一鎭七便也況攺京爲民適復祖制名𨿽變實不變也計本鎭主客兵餉每年額銀一十四萬六千五百九十五兩六錢二分合無查於保河順廣大五府內應解太倉銀如數扣攺民運照嘗赴撫院掛號銷號責令徑解易州餉司上納仍赴本道掛號銷號以便稽查其有解不如期者本道具文撫院檄催之並以參罰之法著爲令如此則各府之起解以時而餉司之支發亦以時此於該部事權未損而於軍民利便無窮保鎭庶幾其永賴乎此保鎭之大略也抑臣尢有說者天津之營伍官軍初料理於督臣畢自嚴從整頓於撫臣李邦華俱以揆奮眞衷爲劻勷大略今副總兵毛有倫亦克奉行訓練於其間頃臣閱其軍容營制大有可觀惟是兵餉原系一事事在創始遽難就緒勢不得不分而理而事在成終法宜畫一權不容不合而操所當裁去鎭撫歸並督臣計無便於此至於屯制方在伊始刈獲才見告成斷宜久任屯臣董應舉務以俶載之不易爲菑畬之有期則區畫精而輕理就軍國始稱利馬似不宜以兵務分其精力而妨其屯功者待東事稍平再講寓兵於農以屯爲伍此標本之說敢因論昌保之事而並及之得旨重鎭缺餉著作速給發民運準攺天津兵已歸並督餉官卽與另給關防敕書余著該部議行

○蔭原任兵部尙書劉四科孫繼烈入監讀書

○甲子遣禮部尙書林堯兪祭三皇於景惠殿

○遣太醫院官祭先醫之神

○升刑部左侍郎喬允升爲本部尙書保定巡撫兵部左侍郎張鳳翔回部管右侍郎事寧夏巡撫李起元爲三邊總督

○遣禦史樊尙燝兩淮巡鹽沈猶龍茶馬吳之仁巡關張至發掌河南道印

○升湖廣布政使司右參政潘瀾爲狹西按察使

○乙丑慶陵享殿告成遣伯王天瑞奉安光宗貞皇帝神位遣內監奉安孝元貞皇后孝和皇太后神位明樓上梁遣侍郎蕭近髙祭告

○丙寅以大慶覃恩日講官鄭以偉錢象坤各加禮部尙書兼學士協理詹事府事宮銜照舊趙秉忠加太子賓客與二品服俸成基命升少詹事兼侍讀學士姜逢元王祚遠各升左諭徳兼侍講正字張邦經攺光祿寺少卿加從三品服俸傅應星升禮部儀制司員外王贊升工部虞衡司員外各兼官照舊俱給與應得誥命

○命錦衣衛指揮僉事張道浚南鎭撫司掌印管事

○丁卯禮科左給事中魏大中疏言恩卹濫觴迄無限制而易名匯議適當其期宜盡破情緣一憑行業以愼惜大典臣與同官彭汝楠辦事該科見有監生陳宗虞爲其父子貞請葬圖蔭一事子貞官階四品例應得祭業已蒙恩予祭矣請葬請蔭事屬違例且例所應得未嘗不參考生平維時汝楠謂子貞撫閩汛海之役開洋舉炮自焚厥師致病身斃而臣憶子貞按閩時候官令以淫黷聞撫臣許孚遠劾之子貞薦之一時舉劾異同公論以爲曲在子貞正卹典條例所云例𨿽應得而行業無稱勛勞未著者也予祭贈官已踰涯分更可覬葬覬蔭肆無厭之求耶再四商確駁參議寢已見南直十四府州鄕紳聯名出揭爲子貞請謚官南國稱名臣宜易名者應自有人何沾沾以子貞請也誰爲具艸誰爲發抄且宗虞自詡於鄕人徐良彥謂政府懼我票擬盡如我意又謂宗虞故嘗賄彭惟成爲其請謚此未實尙寶司司丞張大朴以內計被察不勝憤憤毀家損貲托之北來爲所欲爲先於揆地將有所置舍與繆尊素丁立表諸人更出互入掜單造揭恫喝閣部院寺臺省而居其會以譸張爲幻信如良彥言是宗虞眞足以懼政府而臣亦果觸其凶鋒矣要其用南直十四府州之人而無忌亦其一徵也恩施之濫莫濫於今日法紀之弛莫弛於今日乞敕該部嗣今議卹以會典條例爲例不得準近年破例之例自行陳乞爲名潛伏京師代人行賄掜單造揭將爲所欲爲如陳宗虞者乞敕該城緝究得旨卹典當據會典不許冒乞謚典聽禮部斟酌公論不得紛紜出揭致淆是非

○升寧夏巡撫副都禦史李從心爲兵部右侍郎兼右僉都禦史總督狹西三邊軍務

○狹西總督李起元畱固原東路都司僉書張萬祥以新升遊擊將軍職銜仍管原東路事輪委提兵入衛

○戊辰冊慧妃範氏進封皇貴妃命公張惟賢持節大學士葉向髙韓爌捧冊寶各行禮

○兩淮巡鹽禦史樊尙燝言兩淮鹽課足當天下之半無柰額課之後繼以套木�答而商困卽今套木�答漸解私販盛行致官鹽壅而商息微因而虧損額課而國亦困甚至私販不已加以私囤乘機髙臺利不在�不在民並不在國徒以飽姦宄之腹而國與商民交困誠欲裕額課無如行正鹽欲行正鹽無如先禁私販而欲禁私販無如愼重行鹽之官而運使其最要者也一切引目之收發歲課之徵解何者不經其手於此而淸何所不淸然而淸之亦最難矣引目有新舊之混淆商竈有姦良之雜沓就中猾胥乘間利之所在百竇千孔非眞得廉明敏練有定識定力者於以澄其源而障其瀾安令商蘇獘絕稱愉快乎自今以後斷宜酌定成規運使官果有潔守長才能率其屬以蘇�裕國者卽查照三品官階一體升遷無豫擬其前途之不遠無槪棄其後效之有成當此三空四盡之日必不可無此激揚之一法而運同副判以下不肖者誠無辭不簡果有淸勤自好能效一官者亦宜照級敍升無以財賦之地盡視爲膻穢之場令一入其中竟爾埋沒斯尢鼓舞之大權也他如委掣鹽斤一節求委之官必非自愛之官皆緣情面太多流致寡廉鮮恥至北來各船動多夾帶私鹽而回空糧船爲甚舳艫百千揚帆衝關儻摉緝消息持梃放火羣擁拒捕莫可呵阻夫百萬淮課九邊急需而糧艘敢公然攙販大損國儲此其目中寧有三尺哉合無請敕會同督漕撫按申飭各衛官遇船交卸必親自押空回南更敕戶部行文天津直沽各地方官出示曉諭仍立石奉旨禁販私鹽違者依律處治凡各船到彼聽委官驗明無獘方準放行各取押運官結狀如前途有犯事發一並連坐如是委掣得人以淸於內又押空有官以淸於外內外交淸私販路絕然私鹽之禁總期官鹽之行而行鹽之官在外自行鹽道而外莫親於守令亦莫急於守令其間行鹽之口岸與引鹽之數目皆其職掌自今以後務實令府州縣官照引行鹽鹽完引銷更匯銷匯繳繇縣而府而道而院確查其銷繳之分數以爲殿最有不及額者照例參處庶督責嚴而�本國課其有實濟乎得旨鹽法關系甚大運司官屢有旨精擇優升如何不遵還申明著實行其餘並卽議奏務絕姦獘以充國課

○己巳以寫篆皇貴妃金冊金寶頒賜輔臣葉向髙等中書官鄭崇光等各銀兩有差

○命禦史王尊徳巡視大工

○準安鄕伯張國柱承襲祖爵

○贈原任巡撫河南右僉都禦史李思孝爲兵部左侍郎

○升廣東肇慶府知府夏應臺爲本省按察司副使備兵瓊州

○起原任延綏西協副總兵馬允升以原官協守楡林中路地方

○庚午萬壽聖節以雨雪免朝賀輔臣葉向髙等率百官於午門外行禮

○遣侯張國彥薛濂湯國祚柳祚昌陳光裕伯王永恩未自洪趙祖芳郭邦棟曹以忠陳世恩祭長陵獻陵景陵裕陵茂陵泰陵康陵永陵昭陵定陵慶陵伯張嘉猷祭恭仁康定景皇帝陵寢

○頒賜輔臣葉向髙等講官鄭以偉等上尊珍饌

○吏部請考選行取續到諸臣上命遵三年一考之例吏科都給事中程注署河南道禦史袁化中等疏言明旨愼於誠當而停考非宜俱報已有旨大學士葉向髙等言考選一事屢奉傳諭三年一選臣等何敢再瀆惟念行取各官皆奉旨而來忽然中輟是明旨不信於天下且今此之考與五月之考原是一事但以到部有先後故分而爲兩今先到者已服官任職而後到者乃令待至三年一事而先後參差遲速懸絕揆之政體亦甚失平今外而推知內而中行評博皆已作缺無官可居其去選期尙更兩歲而令其遨遊長安茫無著落亦豈國家從來求賢待士之本意哉皇上屢責臣下以遵旨臣等竊謂三年之選固明旨也此番之選獨非明旨乎遵則俱遵而吏部請之不聽科道官請之不聽臣等有票擬之責人謂先後之旨皆擬自臣等何以不能力爭則臣等誠無所逃罪得旨科道各官壅滯冗多各自求請病假所請總下亦無空缺塡補仍遵前旨行

○吏部尙書管都察院左都禦史事孫瑋三年考滿加太子太保給與應給誥命蔭一子入監讀書疏辭不允

○辛未大學士孫承宗疏辭大慶覃恩不允

○甲戌孝惠皇后忌辰遣武平伯陳世恩祭茂陵孝烈皇后忌辰遣襄城伯李守錡祭永陵

○以萬壽聖節頒賜輔臣葉向髙等講官鄭以偉等正字官張邦經等銀兩有差

○慶成王敏廿�泥薨命其長子求棆管理府事

○狹西寨平等族番人羊加保等貢馬賞賚如例

○準原任刑部左侍郎王�贊男昌謨送監讀書

○先是任子一品授中書舍人二品三品授五府都事各衙門其五府各衙門三四年俱得轉主事員外郎獨中書舍人九年考滿轉員外郎中書沈泰泳疏稱銓政不平上命以後俱五年升轉

○戶科給事中陸文獻疏陳制勝保疆四議一議保薊門之人言制臣之設正爲內與外聲勢應援所以使指臂相應首尾相救決眾謀於獨斷通九標十二路爲一家當此官者必得曉暢夷情練達邊事之人而後可不拘正卿亞卿在部在寺廉得一員以寒氊裹之膽又不拘在朝在籍在北在南儲蓄幾員以備聖明拊髀之思又從來有撫卽有按而況薊門一鎭是天下命脈所關是以順永撫臣之外復設遼撫則三關巡視之外應仍舊專設遼陽巡按須簡知軍務諳夷情之臺臣力持風憲駐札永密之間日與督撫咨求而糾察之俾督臣得慮於運籌一議任京營之人言神京三大營統計其數合營兵止於十二萬耳夫此十二萬者固天子之六師稱爪牙也無柰紀綱廢弛有年訓練奉行無素今軍士多供占役其號選鋒堪戰者僅數千人又不閒步伐行伍新任協理戎政朱光祚在事匝月便淸冒餉千有餘金酌賞驍騎駕馭有方眾心鼓舞宜責令光祚及時董理分營教習依法訓練又責成知兵巡視如今彭汝楠髙推者久任而時核之務令營伍齊成精銳於以張國勢申主威而消未萌之患一議簡應變之才言軍興於玆五載朝廷聚九牧之金粟而委諸一隅已告匱矣大農水衡冏寺盡仰屋而竊嘆矣兵已一調再調無可調矣民已一派再派無可派矣彊兵裕國以助軍興則在制變之材近見瀛南妖民竊弄潢池震驚畿甸撫臣張鳳翔不煩矢石而撲之如燎毛振稿安奢猖獗於黔省粵撫何士晉誼切同讎悉粵之漢土兵道將芻糧無一不爲黔用殊不惜湯火頻年加派焚林竭澤乃閔中後先左右轄閔洪學畢懋良設法區處派以不派加以不加民不擾無藝之徵求而國且賴灌輸之實用此皆一時廉敏幹濟之才見天下有可爲之事與能爲之人也所慮有材不當其用或置之空閒而不盡其用不幾爲倥傯之時事惜乎一言天下不患無任事之人而患無知人用人之人今皇上新簡冢宰正秉均之一會也四方人材或處下僚或伏幽谷冢卿旣爲朝廷猛心撐持自爲朝廷虛心延訪使盈廷皆元凱而有位皆疏附斯內有振鷺漸鴻之期而外可攝豖突鴟張之變故臣玆一議又體察冢臣之意而及之下其疏於部

○哈喇愼部朗素貴英糾三十六家挾賞謀犯中右參將王楹行邊過仙靈寺虜設伏四起王楹死之兵部尙書趙彥請敕督撫查殺王楹者革其固有之賞治其生事之罪而後許之撫賞如故必立定章程嚴爲限制舊有者不可少新增者不可加而治本之計在於選將與練兵上可以奏行督撫一並申飭

○刑科給事中解學龍疏陳四事其一楚餉坐視之當罪黔圍之解已一年矣所需者餉所望者楚餉耳乃欠至六十三萬屢催不解六垣有考成各撫之職掌戶部近有奉旨考成之新例則該省撫臣薛貞所當住俸催餉藩司李叔元所當革職爲民斷不得徇情面以誤封疆者也其一京兆失事之當議賊犯劉思文等盜順天府庫銀二千二百餘兩考其日月乃聖駕祀天前二日也此時何等毖飭而有此不逞之徒出沒於肘腋間耶據稱思文等用斧刀鐵尺將庫墻並板壁挖開一似乎入無人之境又稱許山等俱系本衙堂役素知路逕乃敢搊扶同盜一似乎滿堂皆綠林之魁也莊祖誥旣有握符之責難逃失事之愆所當照倉庫失盜例亟免其官斷不得寬文网以隳法守者也其一仙靈寺之敗衄不可不問王楹之被殺也一時將士同膏原野者蓋不止塘報所傳矣不惜數十萬金錢以養楡關之全力以遏建夷之旁馳乃撫夷諸弁王牧民朱梅王之棟等日言撫夷而夷日不撫斷當梟之關上明示三軍謂賂虜無能之將首�天誅而我且厲兵秣馬繕甲治械問作歹爲何酋其蓄謀爲何意先服虜而後滅奴可也其一承奉諸人之作惡稔姦不可久抗明旨承奉張淸倚秦藩三窟凶鋒毒焰罄竹難書該省撫按執法破姦而該藩庇邪抗旨無人臣禮又擅置總理府私署理刑官以鱷宗西堂虎踞其間恣爲吞噬宗民如在湯火中矣則張淸亟當遵旨問擬具奏立置諸法斯保全爵位之善道也上報秦府事已屢有旨余該部酌議以聞

○狹西鳳縣大鼠有肉翅飛而害稼剖其腹貯黍粟一升

○乙亥上視朝

○丙子兵部尙書趙彥言據山海關總兵馬世龍塘報內稱據回鄕漢人供稱奴酋做的西達子羅羅車三千餘兩傳眾牛鹿頭目每家做西達子衣帽二頂件要借西達子路往喜峯看路臣等看得逆奴自得志遼東之後何嘗一日忘西窺之心特以關門宿有重兵別圖假道之謀今西虜徹去坐門夷人稱兵挾賞戕殺我禆將而東虜造車制衣之報適至非二虜合謀窺伺以圖一逞乎繇斯而知西虜之款不可恃也自彊之策不可緩也今關門有南北官兵十三四萬不爲不多矣不知其技藝若何勇怯若何宜及時簡選而布置之擇其驍勇而敢戰者某營某將爲前鋒某營某將爲奇兵某營某將爲援兵皆責之衝鋒破敵勇往而直前又擇其心堅而善守者某營某將爲正兵守輜重某營某將守關門某營某將守某隘口皆責之畫地固守效死而勿去務要事事安排得定不致聞警倉皇此分布兵馬之當豫者一也昔遼廣之失守繇人心之不固今關門三大將薊鎭三大將皆一時之人傑宜以一腔忠義感動大小將領之心皆如我之心又令諸將領各以一腔忠義感動中軍千把以及哨總百總隊長伍兵之心亦如我之心上下固結俾人人知忠君報國之義此固結人心之當豫者二也自有遼事以來人皆謂虜彊我弱不知虜之必勝者膽壯而力彊我之不及者膽怯而力弱也五大將當宣諭各官軍大家奮勇力戰共建奇功進而殺賊升賞立至是以捨死而得生退而畏虜陣前斬首反以偸生而致死虜人也我亦人也齊心戮力所向無前何狡虜之不可破此鼓舞膽力之當豫者三也山海一綫之路固天設之險而三協各邊界皆層巒疊嶂亦天之所以限華夷者中有水口空缺之處其處最衝某處次衝酌派兵馬務令處處有備至喜峯口爲入貢大路虜所垂涎今兵不滿千何所恃以禦敵合於通州調馬步兵兩營天津調馬步兵兩營各用兩驍勇將官統領赴喜峯口防禦聽王威調遣分派旣定各官兵晝夜嚴防時刻不容少懈一處潰防千里失守未可輕易視也又湏三協三大將躬行調度在中協則總兵王威移鎭於喜峯口在西協則總兵孫祖壽移鎭於古北口在東協則副將移駐於桃林界河口嘗川駐守至明年二月終爲止又於邊外預握品窯賺坑安設蒺莉刺馬槍地雷滅虜等炮層層密布處處周詳虜𨿽彊何能闌入此固守險隘之當豫者四也我欲知虜情全在哨探哨探尖夜不可尋嘗泛差須擇忠義智勇之士厚其身家十倍於營軍仍給以衣物財貨令結虜酋左右親近之人虜之聚兵馬嘗在一月之前某夷統領某口入犯先期探報我得蚤知扼險堵截自難深入而哨探得實者卽準首功升賞以勵其後至薊鎭臺兵始於戚繼光創設皆義烏壯丁虜懾服而不敢動今因糧餉之厚攺募北人成法盡廢守望無人非白馬關之警數十里烽燧不傳亦可鑑已今當仍募南兵哨守庶有備而窺伺不生此哨探守臺之當豫者五也奴兵正銳難以力爭我兵未練當以計勝五大將各照派定兵馬分定地方擐甲礪刃堅壁固壘站定必勝之著勿遽與交鋒設疑以擾之多方以亂之使進不得戰野無所掠頓困數日銳气漸衰必潛師東渡大將各挑選精銳分道並進擊其情歸勿輕視於一擲至關外之遼民眾矣兵馬多矣能戰與守不可知儻有潰散情景巖關不免動搖合先預查寧前各屯堡有城池堅固糧糗充足及覺華島可以保守無恙者酌量收斂其中固守勿戰以待火兵堵截或有屯堡不能盡容者不妨從容收入關內毋得驚惶以安人心此堅壁淸野之當豫者六也三表五餌自古不廢惟在我之兵力彊盛撫賞得法使虜有幾分畏我之威而不敢挾有幾分懷我之恩而不忍挾又有幾分服我之操縱而不能挾舊賞不減新賞不增彼此相信內外謐寧斯中國之體嘗尊獻琛之期不爽此撫夷伐謀之當豫者七也法曰救遠以擊近毛文龍提孤軍於海島牽制奴酋已三年矣今出奇設伏屢獲大捷亦奴之所深忌而思防者朝鮮權國事李倧以李琿通奴爲名攘奪其位今請命天朝願出力以報效合降敕諭一道發登萊撫臣差官捧賫至朝鮮先命李倧權管國事如中國郡王管理親藩事例令發兵數萬同毛文龍列營柵於附近海島中不時出疑兵奇兵以擾奴又不時出虛著實著以亂奴密加哨探伺奴動靜如有過河消息卽搗老巢以攻其必救隨機應變伸縮自如此海外牽制之當豫者八也得旨這所奏各款俱防邊要務切實可行著督撫鎭道各官悉心整頓毋得因循誤事其李倧暫署國事著禮部卽議妥具奏

○督理軍務大學士孫承宗奏治仙靈失事罪戮逃將周繼武等十九人因自求罷譴言向來邊東失事俱以將不固守兵不顧將日者中右哈喇愼部夷朗素貴英作惡住挾喜峯口外挾賞關門舛�鳥鷔狡猾至斷通丁之發燒髙臺之芻撤去坐門夷人除興水以東爲拱免坐門不撤而髙臺以西旣撤而歸獨仙靈寺地未歸也參將王楹奮臂當賊力戰而死乃一時同死者僅六人重傷者僅三人而百餘人逃潰不顧時令總兵官擇其受恩深而負義者立梟千總周繼武把總胡大順百總李一觀親丁白寧楊奎等十九人以傳首五部王楹並死事員役候另題請優卹然而臣之爲防大略可見而況衰病已極一柄三摻必紛三柄一摻必競若不蚤爲引退恐邊事紛紜未定也得旨覽卿奏處分兵將足以申明軍紀振勵人心其死事將官還著優卹封疆大計正賴主持不必謙引別陳

○升禮科給事中惠世揚爲太常少卿

○起補原任四川按察司副使丘志充於湖廣分守荊西

○丁丑以進封皇貴妃恭捧冊寶頒賜輔臣葉向髙等銀各五十兩

○吏科都給事中程注言天下有時急而人不得獨緩地重而人不得獨輕者最急莫如遼左而薊門其咽喉也其次莫如滇黔而偏沅其門戶也頃督臣王象乾以憂聞銓臣方急議推補而忽焉中止以樞輔躊躇鄭重將議撤焉此其老成謀國出於深心意謂剿撫原自一局未可畛分權柄若有專摻必無異議識者韙之但中外諸臣鰓鰓過計以爲薊門何地而今日之薊門又何地也東遏逆奴之鋒而西攝狡虜之魄督撫事也得其人未必不可資樞輔一臂之力若之何自撤一藩蔽也偏沅總督已經予告而議尙未定也或欲去督而專設撫臣或欲去撫而另設按臣其去督設撫也謂名位不至相軋意气卽可流通此爲確然之議至專設按臣亦似於督餉爲便然而偏沅之有撫臣繇來舊矣曩徵播時初以支可大移鎭而後遂攺用江鐸事急則設事寧則止不獨固楚之圉而正以壯黔之援況撫臣則有兵馬錢糧節鉞煌煌鈐制有體偏沅一帶土司環伺待命今黔氛告急風鶴皆驚數百里獷悍之苗非一中丞鎭撫其間何以帖然受我戎索哉當事者激於意見之橫生肘掣而事功不易就議論之互執機失而局面之難收並一塗以專責任此眞年來病痛職豈不諒之服之乃事體煩大有治兵者不能分身治餉則不得不望助於同舟款虜者原可效臂禦奴則不得不藉支於眾木特相濟而不相妨也疏下兵部○吏科給事中郝土膏言京堂添注太多晉陟無地合計實歷俸以一年爲缺限滿則放假回籍遇有巡撫卿貳缺出采拔才望而推用之至若南中亦有京堂而人情每薄之謂得與於會推之列少也宜同在北者一體推巡撫推卿貳則南北可以互轉也南中亦有銓部臺省而人情每薄之謂得與於京堂之陟少也宜同在北者一體轉年例轉京堂則南北可以並重也如是則不惟可以疏京堂且並可以疏考選矣又如監司缺少率虛占於例轉之官慢君命誤地方此不可訓也合自命下日爲始逾一年不到任者吏部徑自作缺另補而本官仍請旨處分庶幾寒怨望之膽內察期遠每蕩簡於部寺之席白簡可繩或難爲堂卿體面此不可訓也合令各堂上察所屬有不肖者得不時參糾而敢於反噬堂官者有禁庶幾申堂屬之體得旨近來京堂塡壅皆因推升太多以後都著查照舊例升轉不得狥情濫推其例推方面不到任者卽作缺另補不必一年○南京禦史遊鳳翔言南都錢法大壞咎在工部司官尙書張輔之不能指名參處庇屬抗旨不堪司邦土上以輔之方簡任畱工何得輕行指摘

○予原任應天巡撫王象恆祭葬如例

○升參將沈應時爲副總兵遊擊將軍袁信陳廷對都司僉書谷九有爲參將都司僉書姜輔河西備禦拜世能爲遊擊將軍應時寧夏協守信山西太原九有山東徳州廷對廣西永寧輔狹西紅水河世能寧夏廣武營

○戊寅加督理屯田太僕寺卿董應舉爲右副都禦史督理如故

○攺兵部車駕司員外員金世衡爲尙寶司司丞仍支五品俸

○巡按直隸禦史潘云翼言輔臣孫承宗與督臣王象乾禦與撫𨿽互爲成而實各爲任關與薊𨿽合其勢而實分其權今西虜鷹吻難飼大骨時爭動輒要求動輒犯搶則虜嘗借奴以爲我難輔臣且以禦奴者禦虜矣迨虜氛益熾奴謀轉深時稱窺關時稱假道則奴更借虜以爲我難督臣且以禦虜者禦奴矣馴至於今而設伏猖狂頓成逆逞之勢造車看路業稔入犯之形不幾禦在關門者急而禦在薊門者更急哉不意督臣之忽以憂去以代請也夫薊何地耶且今何時耶目前報諜所稱奴酋賄買炒花趨捷徑於喜峯儻一路有警處處皆危何以振長驅而固半壁朗素糾合各家時躑躅於關外儻撫剿未當部部生心何以彌釁隙而杜危萌且今一聞狡焉啟疆人孰不侈口於禦奴固知捨禦無別法而一聞不受戎索人人皆歸咎於撫虜然而捨撫有別法否以今日之時勢似惟在於自彊之著以今日之系屬則更在於督臣一身非有熟夷情知邊務識力兼優寬嚴互運者不克堪此臣於督臣未報訃之先聞有爲督臣引年計者曰宣撫王之臣與樞貳王之采其人可代也乃今一亦聞憂一尙守制以才之難又值數之厄如此臣嘗槪國家當恬熙無事之日鵷行何等濟濟而一遇有警用人之際其實寥寥諸臣但於華膴之途呈身攘臂而一遇艱難險阻則裹足卻步伏祈皇上亟敕該部作速從公會推更諭督臣王象乾仍舊安心料理邊政極力消滅夷氛必需得代面相揚推事機交卸印務方許離鎭此安危所系利害所關用是不憚披陳若此得旨這所奏邊事甚明總督官著愼推堪用的來著王象乾還用心料理候代

○調補江西按察使沈朝燁於廣東分守海北升禮部郎中楊覲光爲江西布政使司右參政備兵撫州狹西按察司副使霍鎭方爲湖廣布政使司右參政復除河南按察司副使秦一鵬於山東備兵兗西

○實授援黔加銜遊擊葉登科都司僉書職銜仍在軍前聽用從總督楊述中之請也

○浙江永寧參將陳雲龍以病廢回衛涿州督捕參將包良栻以盜劫官署革任

○己卯升戶科給事中許宗禮爲禮科右給事補給事中黃承乾於兵科

○戶科給事中朱欽相疏言自奴酋倡逆欲殲奴不得不撫虜夫西虜非我族類其不爲我用明矣而計必出於此者亦以虜卽不爲我用猶庶幾羈縻之使不爲奴用然後我可以修邊除器一意東向耳今邊報屢至種種情形虜已明與奴通奴之攻山海難而走喜峯易舉朝久以爲憂惟冀虜不合則不肯假道道不假則奴無從寄徑今旣以如此薊門一帶是尙不可爲寒心哉薊鎭山川之阻墻臺之堅獨甲於諸鎭邇以撫賞之故苟且目前一切據險修邊之政都寘而不問今宜大爲修葺通該鎭地形不外三等一曰山梁二曰平地三曰水口在山梁宜鏟崖削峯令形如壁立以成不可攀之險在平地宜掘溝置塹令淩如深谷以成不可越之勢在水口宜安木城架火炮使無可乘之隙其守墻也不專恃墻而有險以衛墻其設險也不專恃險而依墻以據險若兵馬單弱則如關臣言調通津各兵同本路兵挨營分哨申明信地此皆督撫諸臣所當日夜並力以固危疆者也至楡關一綫共倚樞輔爲安危夫川貴蕞爾孤城猶可墨守數月豈以山海天險而不足恃惟是摉姦細防逃潰關以內數十萬之人心宜加意收拾關以外十餘萬之遼民宜及時安頓乃其喫緊在大將將得人而官民士卒自有所恃而不動聞人言馬世龍新貴擅權尢世祿自負宿將頗懷��果爾則居恆無襟袍之誼欲臨難有同讎之心也庸可冀乎當事宜密察而輯和之可也京師金甌鐵壁萬無足慮所可慮者年來法紀陵夷人心蠢動恐一有警報窮民把棍悍卒驕兵便相煽爲亂耳宜蚤令五城禦史申明保甲於各胡衕巷口置立木柵蚤晚啟閉卽擇本巷中殷實良民及仕宦之寓居者共爲守望互相譏察又令京營諸臣擇營將之忠勇勤敏者部署營兵分派各門信地無事巡警有事救援繇是宄斂迹良民安堵憑城而守固於金湯乃若京兵十萬實多桓走�斗幹城柰何徒統之以不識行陣之勛冑舊將李懷信夙負威名屢經推轂竟臥家園總兵蕭如薰一城斗大領羸卒三千有同贅疣何不立促之至京令之統禦諸兵且無論訓練步伐必有可觀老將提將先聲懾人無異操羣羊而鞭箠使之其必不敢有越志而惟我指使矣如是而虜遂可不撫乎夫撫胡可已也第數年來所費繒不知幾十萬使盡已飽虜何至生心無柰貪官猾弁借虜以充其橐讀樞輔孫承宗疏謂輯一撫夷志欲得錢糧之數而竟不可得噫樞輔魁柄在握何所不得問而其言若是撫事尙可爲哉乞敕樞輔同新簡督臣將以前用過撫賞錢糧嚴爲淸查務窮窟穴庶撫有實著而虜心附虜心附而後順則撫之逆則剿之槮縱惟我於以專力東向易易耳得旨封疆事重著兵部會同督師及督撫官酌審情形相機防撫

○盜殺北城居民許國熙家六人革東巡捕把總張國勛任

○陜西道禦史沈猶龍言今日官司壅滯之患小而疏通之患大累累若若充斥天衢不過多糜朝廷大官多增衙門公座肩摩踵接望壠先登惟憂前路之壅預占未虛之席勢不至盡隳職業以營進取不止獘非小矣又如巡撫一官關系一方災福祖宗朝簡任此官必擇諳習土情曉暢吏事者方肯俾之卽鉞不輕授也或以藩臬擢補或以卿貳出鎭或以經堂需次不專在內也近年廷推各處處撫缺止是東西重鎭逼禦奴之地常用監思耳其他屢缺屢推不一及也至於內轉京營則又不顧惜不可巡撫又可爲京堂乎關門樞輔有鑑於經撫紛岐事權龐雜爲之裁經立撫獨主調度暫請一行以安人心整家當旋卽返旆以讓撫臣行事最簡且便也而今似不經不撫穩住樊籠矣聖明何等眷注須使放松手腳方得盡其懷來或歸而議事或出而巡邊活變其機栝以調達其銳气內外流通而不虞叫閽之不應事權畫一而不病仗鉞之虛擁是或用樞輔之一道也今日大祀慶成百執嵩呼皇上亦念有楡關白髮無從戮力之勞臣乎得旨督師輔臣朕非不念勞苦但封疆事重還藉料理沈猶龍如何輕議姑不究余著該部酌行

○禮科給事中熊奮渭疏言頃者皇子誕生大頒寵澤而神宗昭妃尙未蒙一字之褒夫昭妃者固皇祖遺之以保冀聖躬者也三宮正位主持爲多而麟趾呈祥伊誰調護曩者渙號宣懿似猶未稱隆重典禮之旨得旨皇祖宣懿昭妃已再加徽稱宮闈典禮外廷豈得瀆奏

○兵部尙書趙彥覆兵科趙時用及貴州總督楊述中巡按侯恂疏言安酋狂逞黔中幾三年已矣省圍𨿽解而元凶未殄水藺合謀而虐焰益熾烏江會師聲罪致討固勢之不容已者乃督臣楊述中撫臣王三善意見相左遂有參商之形迹督臣經理黔餉勤勞卽著已奉明旨準其推用臣等無容再議惟撫臣躬行督陣軍機決於呼吸豈得向平越而問餉應設巡撫於偏沅督楚餉以濟黔師在貴陽則專司兵權無督臣之遙制一柄不至兩操在偏沅則專司糧餉無兵食之分心異議不得旁撓誠今日策黔之急著也然撫臣不有軍務之銜不與一旅之師儻有緩急何以應變應兼管辰沅一帶額設營衛兵馬控制楚之土司以備黔之後勁者也至我兵深入賊巢而裏糧不及十日此危道也楚之解餉本自額內之數而轉運愆期豈容秦越之視今計部復發五十萬嚴立限期刻日解納計食足兵彊狡酋有授首之日矣惟糧糗未備援師未集而以貴竹之孤軍爲渡河之大舉恐輕進失利臨事而懼好謀而成用兵之要訣不可不深長慮也彼怯懦之馬炯誓師並渡烏江而徘徊於年狼寨復遷迹於黃沙渡豈非借招撫以緩師趨間道以避敵乎彷徨道路爲賊所窮非各營畱駐髙坡幾以全軍與敵炯之罪可勝誅哉尙念客帥入援不敢臨敵易將相應削職一級戴罪殺賊俟成功之日統計功罪另議得旨楊述中已有旨另推其督餉官吏部作速推用馬炯姑降一級戴罪殺賊

○巡按貴州禦史侯恂查過舊黔撫李橒迫取安酋金盆事無實禦史蔣允儀風聞之誤上命允儀回奏允儀復再疏詆橒仍命部院看議

○朝鮮國遣陪臣禮曹參判趙濈等進龍文簾席等方物賀萬壽聖節及冬至令節賞賚如例

○總督貴州兵部右侍郎楊述中以病乞休上命解任另行推用川貴勞績候事平一體敍錄

○庚辰攺戶部山東司郎中區龍禎管理新餉

○升浙江布政使司右參政米萬鐘爲江西按察使分守饒南

○蔭原任浙江巡撫劉元霖子胤昱入監讀書

○升參將李嘉訓爲神樞六營右副將

○以原任薊鎭山石路副總兵吳自勉爲本鎭協守東路副總兵

○升遊擊將軍王純臣都司僉書李爲棟解國重坐營李文奎爲參將純臣昌鎭涿州爲棟大同中路國重陜西靖虜營文奎廣西柳慶

○革援黔副總兵金汝佐職提問追贓以按臣侯恂糾其不律也

○壬午上視朝

○升工部右侍郎蕭近髙爲本部左侍郎大理寺卿饒位爲工部右侍郎

○添設門工右侍郎一員以通政使吳用先爲之

○升左春坊左諭徳蔡毅中國子監祭酒

○升太常寺少卿王洽太僕寺卿程正己魏雲中左通政徐良彥爲巡撫右僉都禦史良彥宣府正己保定雲中寧夏洽浙江

○蔭原任戶部尙書耿定向孫應輿入監讀書

○予原任浙江巡撫劉一焜祭葬如例

○貴州巡撫王三善疏參援黔總兵麻鎭援黔避粵借募侵餉逗𨖻觀望致誤圍城部覆得旨行彼處撫按拏解來京究問

○保定巡撫張鳳翔疏奏保定舊七營一標營一騎營一左營一車營一忠順營一一千營一練兵營顧左營一千營各不過千人練兵營則抽各營之各二三百而另立一將頭緒紛紜官多費多於是並爲五營而爲中前後左右練兵營系札委官可徑裁其一千營系大寧操捕僉書統領除卻營務別無一事此可歸並僉書一人而其官竟可不設者也眞定亦七營一標營一民營一車營一左營一右營一選鋒營一練車營顧左右選鋒三營各不過一十三四百人練車營亦抽各營之各三五百而另立一將亦覺頭緒紛紜官多費多於是亦並爲五營而分中前後左右余官皆裁關營官故甚冗每一營中軍千總嘗十餘人官多費多於是定每營中軍一人把總每五百一人其千總不設於是兵部咨到加銜官卞成龍等八十四員惠我恩等六十三員止考畱九員其餘一日盡遣營制旣定官兵旣經遴選卽使萬一有事似亦稍稍堪恃防禦矣又以臺臣馮英題請各州縣各募民壯大州縣四百小州縣三百奉有明旨此爲東事急耳今東夷無匹馬過河叩關者已將二年則亦未可謂非漸緩也州縣新設民壯正當放班不煩散遣此項工食暫行減派以惠畿民蓋戰不宜忘財亦不可匱如眞定但免鎭城民車之二營出防而車步騎相兼之義備但畱舊撫臣題增之左右二營實授二將以翼之事平停止而五方之義亦備兼之各州縣額設快壯弓兵各若干其初皆兵而後乃失其意今但還其工食免其抽扣以十之七精壯團摻以十之三尋常勾幹而新設民壯存其名藉有事一呼可集無事則次第補舊兵名缺以無失壯士之用而足兵之義亦無不備兵部覆如所請

○升狹西都司僉書張夢鯉爲何南都司掌印下江運糧把總童世功爲中都春班僉書江西運糧把總張實履爲山西都司僉書

○甲申復除原任江西道禦史王業浩於山東道

○加山西布政使司右參政張曉爲本省按察使仍守口北

○乙酉南京工科給事中徐憲卿言人財兩敝亟宜更張今天下起廢之途日辟以致南北添注幾二百員人若是其多也然政爲多而薰蕕共器愈不得其多之用用兵之數日增以致加派後尙缺額一百六十四萬餘兩財若是其縮也然政惟縮而根蒂不淸終不免於縮之苦以用人言之內而部屬卿寺外而司道督撫無官不添然祗聞講升講缺徒長攫攘之風討假討差又增驛遞之擾近吏部酌議具奏已準三人致仕矣而此外實繁有人獨不可再爲訪核以淸仕路乎臣所謂欲別其薰蕕而人歸實用者此也以理財言之統計各省直京運民運及鹽引鈔關等項額收不過四百六十三萬六千零耳而各邊運以及海運額支則六百二十八萬三千有奇近奉有錢糧未完八分以上都革職爲民之嚴旨此旨一布能保守令之不煩策急轡乎臣以爲計經久莫若屯田以行之腹裏者復行之塞外計目前莫若鼓鑄以行之兩京者徧行之各省而猶恐緩不及事則無如汰冗兵關門永密之兵𨿽不減其人數而猶必淸其尺籍登萊通津之兵或存畱其舊額而量去其新添況津撫以長財屈於短馭通鎭以烏合恣其鴟張登萊以虛聲浪做實著皆裁之便裁之而歲可省百萬金錢何憚不爲也然汰冗兵猶不如汰冗將汰一千總省以百計汰一都司省以千計汰一副鎭參遊省幾以萬計矣蓋餉只有此數克之人少畱之數多又何憚不爲也說者謂聚兵易銷兵難近臺臣才言革餉而門軍幾覆其巢卵則重本色之議眞救時鍼砭也此輩重在折色利其可懷之以逃而我偏輕以其重本色多則可療窮軍之饑折色少亦不至飽貪弁之橐近見屯臣報收紅白稻一萬五千餘石變價可得五千餘金關門斗米四錢永平運艸一束湏價六分何不就近卽以本色充作新餉其稿鞂黑豆等又可飼馬奚必變價展轉折閱徒爲經手者鼠竊乎哉臣謂欲淸其根蒂而財歸實用者此也章下所司

○錄川貴搗巢解圍功朱爕元加右都禦史兼兵部右侍郎仍舊總督楊述中升俸一級仍俟推用王三善加兵部左侍郎兼右僉都禦史薛貞加副都禦史俱照舊巡撫張論侯恂林宰楊松年俱候升京堂戴燝升二級閔夢得王世仁李仙品赫奕陳龍光吳光儀劉可訓朱芹繆國維陳堯言向日升徐淸楊世賞各升一級周著楊述程丘志充準各起用楊述程丘志充仍加升一級

○以皇子生覃恩錄蔭吏部尙書趙南星男淸衡吏部尙書管都察院事孫瑋孫佳胤戶部尙書李宗延男胤豫總督倉場戶部尙書張經世男志禮部尙書林堯兪孫浚芳兵部尙書趙彥孫標刑部尙書喬允升孫啟禎工部尙書王舜鼎孫自昭吏部右侍郎曹於汴男曰良督珵京省錢法戶部右侍郎陳於廷孫宗大禮部右侍郎錢象坤男以馭禮部左侍郎周如磐男慶延禮部右侍郎張邦紀男永禧禮部右侍郎汪煇男慶余吏部右侍郎王圖孫毓美兵部左侍郎李瑾孫琸兵部左侍郎髙第男應辰協理京營戎政兵部左侍郎朱光祚男養純兵部右侍郎李邦華男士開工部左侍郎周應秋孫有慶工部右侍郎熊尙文男汝學都察院左副都禦史鄭三俊男思昱大理寺卿饒位男秉徳太常寺添設卿洪世俊男婁生太常寺添注卿胡克儉男奉聖太常寺卿胡世賞男我琨太常寺卿侯執蒲男緦太常寺添注卿林熙春男益封太常寺卿盧大中男欽度太常寺卿曹珍男兆儒太僕寺卿管京營少卿事黃運泰男養純太僕寺添注卿管少卿事程紹男震太僕寺卿饒伸男秉愚太僕寺卿柳佐男文太僕寺卿王之采男建斗太僕寺卿管少卿事丁啟浚男樾光祿寺添注卿洪翼聖男天台光祿寺卿何喬遠男九說光祿寺卿管少卿事郝名宦孫允耀光祿寺卿管少卿事李本固男士朗俱準送監讀書南京工部尙書仍管南京兵部右侍郎事沈敬炌男峻卿工部協理右侍郎蕭近髙男可風太僕寺兼河南道監察禦史董應舉男鳴瑋光祿寺卿管少卿事魏時應男士衝原系監生準送文選司攺注選

○宴泰寧等衛夷人著侯吳汝胤待

○加四川按察司副使敍馬瀘道李仙品爲本省右布政使與遵義道按察司副使侯國互相更調

大明熹宗悊皇帝實錄卷之四十一

明熹宗哲皇帝實錄卷之四十二﹝梁本﹞

五月甲寅朔錦衣衛指揮同知署北鎭撫司劉僑以寬汪文言削籍許顯純代之

工部員外郎馬明瑞竊官鏹窖地被盜亡何獲盜所搜官鏹俱郡縣鑴識者因削籍

何如寵爲禮部左侍郎

禮部主客司添注主事畢自肅言貢夷宜擇貢約宜明貢道宜淸貢限宜定從之

廷試歲貢生榜示

狹西道禦史張綸廣東道禦史劉廷宣爲大理寺左右寺丞兪誨爲狹西右布政使

乙卯南京光祿少卿李文熙爲南京太僕寺卿

王命新爲南京大理寺左寺丞

禦史張繼孟追論舊輔方從哲敗壞遼事所善同鄕錢象坤上不懌奪俸三月

大理寺卿林熙春致仕進戶部左侍郎

先是吏科都給事中魏大中奏辦奉旨到任及報鴻臚寺面恩俄傳旨互參未給何得到任於是劉芳言大中到任皇上實所命之也浹辰之間自相矛盾不聽兩朝從信錄刑科給事中傅櫆疏參科臣魏大中於本月二十六日到任訖忽二十八日鴻臚寺而恩起數奉聖旨魏大中傅櫆互參情事尙未明結何得到任面恩以待有這等的鴻臚寺不得開寫朝儀起數櫆上言夫朝儀報單從來未有旨意此旨之自中出無疑也臣一見之不勝驚愕蓋朝廷於諸司章疏以票擬付之閣臣則外廷之耳目不惑以酌處付之部院則一人之喜恕不私若天威之嚴重輒從內降以傳宣而巽命之更張不由章奏以寄發則不惟閣臣部院皆爲虛設人將揣摩於不可知之地以爲左右之人或借皇上之威靈以爲所欲爲遂至是非可以違心僉壬因而益肆臣又安得不以忠君愛衍國之公憤轉爲防微杜漸之隱憂乎且大忠小臣也奉旨未有不到任到任未有不面恩者乃明旨忽二忽三令朝端且疑且駭至大中之進退與微臣之論列俱未曉然明見於天下當盛明之世見非常之事此微臣之所大恐也不特此也卽如汪文言者以亡命之輩作通天之姦何可幸從寬政然刑章未付之司敗訊語徒恣其遊移而麼麼旣煩緹騎皇上復兩敕該司𨿽本犯罪固應爾其如王言之體何哉臣非敢爲大中等解也特職曩恐開邪之徑爲害不小故視同官之誼猶輕今見旁竊之漸大故較殿上之爭更急不然親假而內批可罷浸假而墨敕可封𨿽大中非其人聖世無其事獨是近臣因不測以市私將忠臣避中旨而箝口前有讒而不見後有賊而不知天下事尙可言哉伏乞皇上曠然遠覽明還閣部之權特重絲綸之體庶雷霆之斷天地之公並運而盛治有光國是可定矣

熹宗舊紀是月甲寅福寧州軍變兩朝從信錄福寧州軍變釁起於倉官林廷柱之盜竊軍儲怨叢於州同徐士璋之受賂寢閣王州守又庇佐貳而不爲之調解於是刁軍流民張天錫王一經等揭竿而起脇眾閉城辱官毆吏圍署樹旗折屋財城門閉塞者十有三日守道朱震生往視曉諭解散旋就寧謐

丁巳賜毛文龍百金蟒衣一襲余將吏升賞有差仍給敕百道待有功者時秀水譚昌言爲登萊參政毛文龍藥遼人舌獻俘昌言廉得之密與解毒湯旬日舌淸乞命皆遼人也言其實編爲農

戊午太僕寺少卿黃龍光爲右通政光祿寺丞塗一檜爲大理右寺丞南京光祿少卿陳采爲南京太僕寺少卿

己未翰林檢討顧錫疇兵科給事中董承業主考福建刑部主事劉余祐大理評事馬之升主考四川兵部主事吳時亮中書舍人曹師稷主考廣東戶部主事林肇開工部主事王廷相主考廣西葉向髙復求去曰臣方艸疏忽見南臺臣黃公輔攻講臣錢象坤慮臣去象坤且入閣臣愈愕愈懼士大夫之習象坤者多稱其淸修恬靜毫無訾議枚卜大典自有公評亦何庸如是之過計乎

巡撫浙江王洽以浙江驕易鼓亂求免調援黔許之

辛酉酉陽宣慰使冉躍龍以東西赴調屢效及其弟見龍殉遼陣亡千七百人余請賚卹命下兵部

壬戌增鹽課除狹西河東池鹽雲南應額不增兩淮兩浙長蘆山東福建廣東四川共增課五十四萬七千九百九十三兩

貴州總兵黃鉞求沿途招募不許

兵部尙書趙彥言諸臣僇力東事可必亡虞然與其來而制之不如制之使不來在聯西攜其文濟毛帥以牽其應也朝鮮向爲文龍所倚居其地資其糧不宜久稽其封容臣申諭倧同心合力以制敵報如議

甲子浙江左布政周延光爲光祿寺卿光祿少卿劉復初爲左通政太僕少卿錢春爲右通政河南按察使張朴爲太常寺少卿

沈﹤氵隺﹥卒﹤氵隺﹥烏程人萬曆壬辰進士選館歷太子少保禮部尙書文淵閣大學士濡迹璫媼見訾不休遺疏引宋司馬光仁明武三字非仁無以容眾非明無以燭姦非武無以決事爲獻贈太保謚文定

戶科左給事中周之綱疏陳時政宮府之情意尙隔臣子之實職未修寬嚴之調劑未平輦轂之途徑當淸亂黨之訛言宜止上不懌責其沽名

廣西道禦史劉廷佐言自戊午發難於玆七年兵不可用餉益不足懾於敵固弱也借援於西亦弱也誠乘彼鷙伏汲汲整頓討軍實而申儆之至餉則厚糈施於驍勇分廩稱其才技使一餉有一餉之用於以減軍中之冗濫而寬閭左之絲毫又乞免立枷寬法外之刑不聽

敍土司援蜀功石砫宣慰司女官秦良玉子宣慰馬祥麟酉陽宣慰司應襲冉天徹各賞賚有差土同知陳思虞長官楊光斗等各加服

乙丑戶科給事中戶同臯爲太常少卿

丙寅總督薊遼吳用先言抵任後卽歷昌薊諸路及山海關外至寧遠衛周遭二百餘里樞府討事可無慮臣之憂非關外難而關內難也關內三協延袤二千餘里精銳盡調以東關內單弱不得不募新兵烏合之眾未習操練不逃則盜故練新兵不如練舊兵喜峯口白馬關火水谷潮河川桃林口界嶺口人馬俱通尢爲要害先年有墻臺烽堠明暗尖近來水面傾圮圮班軍盡赴山海三年未築臣豫爲估計補葺以待兵集庶藩籬可固上是之

丁卯孫承宗求去舉趙彥自代不許

甘肅松山銀定臺吉糾海西古六臺吉犯甘肅楡林兵備

宋槃遊擊周世顯以報巡撫李若星豫備之總兵董繼舒擊斬二百七十七級大創去

刑科給事中沈維炳請免立枷不報兩朝從信錄是月科道周之綱許譽卿劉廷佐交章請勿用用立枷

命中書舍人陳之蘧獎諭四川土司

庚午順天巡撫左僉都禦史鄧漢言薊鎭十二路東自山海西接黃化鎭延褒二千里臣頃徧歷三協各關口𨿽無處不險而平原大川可容數十萬大舉入犯又當貢夷出入之路則喜峯潘家口爲最皆中協地也臣駐札處距十八里而近計通中協四路頃增兵五千連東協共增六千兵增則餉隨增然不敢煩主計也於所屬地方一損益間卽充用通州羸卒萬餘彊半虛冒斷宜裁止畱兵四千守舊城西協九千人其數�卽內撥二千以補中協所省多矣章下兵部

平遼總兵毛文龍請餉百萬部議四十萬報可

廣西巡撫何士晉言安南都統黎維祺政在頭目鄭松沒子杜杜春爭立構殺安南人亂髙平莫敬寬乘間直入維祺走海上杜擊敗敬寬維祺復國但權歸鄭杜恨髙平封何惇諒山副總兵攻莫欲犯宣化廣西兵餉單弱先年增兵五千請畱本省遼餉六萬有奇餉新兵至天啟二年而止乞再畱四年章下戶部

登萊巡撫袁可立陳發兵出海之期言海上諸島對登州者旅順也東則平島三山廣鹿諸島在焉他島但可往來停泊惟廣鹿長山可也兵如應援毛帥則二島爲要若進窺遼陽此島又爲緩地矣旅順以西有平頭凹山不可泊舟西則雙島可住舟但薪水給於老岸未便也轉而西有麻洋島再北則松木汶閟島皆隘淺不堪住再北則中島南北泛口也三島皆環海其去岸遠者六七里近者三四里陸地抵復州三十里蓋州百八十里水路抵蓋則半日程東南風利抵三島覺華一日程耳如由蓋套入蓋州不十里由三岔入海不四十里由海州入遼陽百二十里且三岔沃野百里井泉茂林卽充國之金城不是過之欲借登兵以圖恢復則三島誠爲要路海外諸島之形勢大略如此今欲分地而守則旅順東�島毛帥業已兵屯且迫近金州頃兵部議金州當爲毛帥進兵之地自當領之東鎭旅順以西則去平島最遠恐東鎭鞭長難及也今擬嚴正中等兵在旅順雙島之間與張盤牙制袁進等兵住兩汛中島之間與覺華觭角然南汛中島潮落可渡防守宜嚴至隆冬凍合則皇城島又爲大兵出入歸著之處東西策應之衝議以孫承祖等守之事下兵部

辛未刑科都給事中李春燁言臣奉命核登撫陶朗先募兵禦史遊士任招練副使劉國縉前案除士任國縉另結外獨陶朗先徐應元宋大奎等罪狀逮問旨下九閱月而罪人未到何也又何棟如八萬之�宜久下廷尉尙入京投謁何怪乎終日言淸餉而餉不淸終日言懲貪而貪愈甚也

壬申右贊善蕭命官爲右諭徳

張安爲中軍都督府僉書

故刑部郎中贈太常寺少卿馬徳灃子嘉植蔭國子監

甲戌工科都給事中楊維新請發帑助慶陵並嚴那借考成之法言外解虧百六十餘萬非盡在民也或州縣解府府解司各移而用之上下相蒙撫按不核安得不愈久愈多耶今限州縣解銀系某項卽鑿某項字於上及年月冊上之府冊上之司並府州縣冊上之部則那借之獘可祛矣至考成之法應解錢糧越一季作何罰治越二季罰倍之越一歲則漸加焉以十分爲率完及八分亡罰虧二三分作何罰治四五分罰倍之六七分則漸加焉府不責之州縣則罰府司不嚴之府則罰司撫按不嚴之司則並及撫按斷在必行如此而猶虧額臣不信也上以金花銀不許餘如故

乙亥南京禮部右侍郎張鼐予告

戊寅故長興知縣石有恆贈太僕寺少卿蔭監子祠祭主簿徐可行贈湖州通判附祠兩朝從信錄浙江撫臣奏曰盜執石知縣索印索庫銀俱不可得執之而行不肯離縣門一步延頸以死及入其署僅得俸銀二兩葛布一端盜亦相顧驚嘆眞正好官嗚呼臨難不苟與邑相殉勁節精忠於昭日月

己卯南京禮部尙書黃汝良致仕進太子少保

庚辰翰林院編修陳子壯戶科左給事中周之綱主試浙江簡討丁乾學吏科給事中郝土膏主試江西編修方逢年兵科給事中章允儒主試湖廣吏部考功主事孫昌齡禮部祠祭主事丘履嘉主試狹西

辛巳督餉戶部左侍郎畢畢自嚴言海運始計一年兵額一萬七千人與調到兵共十四萬每人月支五斗該海運米八十四萬石春秋兩班防軍各二萬七千每下班日支米一斗合八萬一千石共九十二萬一千石以料豆言馬羸三萬二千七百匹各鎭調齊可四萬匹每匹支全料一石二斗六閱月共二十一萬八千石放靑六閱月支九斗共二十一萬六千石二項共五十萬四千石石乃津門之糧運何如哉部議歲額米八十萬內東兗米二十萬原以該省加派銀十二萬八千八百八十七兩二錢五分作爲糴本每石價六錢有奇道府欲增至八九錢今所解米僅二萬六千四十餘石才十分之一耳部議歲額並三十八萬內保定八萬石該銀四萬俱取給於雜項該府止認一萬一千兩夫以原派米豆尙廩不給今額外欲增米十二萬一千石豆三十萬四千石斯豈易爲力哉臣與司道悉心面議一議加本色今新漕將至截米十二萬一千石而又以銀五萬二千於河間買十萬四千石轉運關門此一策也一攺給折色關門見銀四萬九千二百餘可抵米六萬一千五百餘石仍例補滿十二萬一千石折色之數料豆每石價七錢仍以銀七萬二千八百滿十萬四千石折色之數今山海餉司於夏秋間量支折色米豆一二月銀盡而止此又一策也命下部議久旱至是大雨輔臣奏賀

固原華亭大雨雹傷稼又塞上大旱

吏科都給事中魏大中糾霍丘知縣鄭延祚東饋六十金下撫按訊之

壬午督師大學士孫承宗上車營圖說計騎步二十四營合爲車營外有前鋒後勍騎兵七營合騎步九萬二千八百五十六人內步兵四萬一千八百五十六人俱足騎兵五萬一千人見少一萬五千七百八十九人議催各鎭兵可得萬人其馬宜六萬三千九百十三匹今少六千五百八十九匹擬於京營量選三千五百太僕寺量兌三千一百其各營所需細大之數約七十餘萬乞發帑金二十四萬上是之發十萬

安南祿州酋韋徳成殺何惇來獻初何惇入寇上思憑祥焚掠甚慘爲患二十餘年至是撫臣檄安南殲之所侵村峝悉復

兩朝從信錄是月刑部尙書喬允升廣教化以省刑罰疏曰皇上聖徳日新禦極以來加與天下更始停刑之旨屢下矜卹之詔再頒捐帑金以舒物力節財用以蘇民困妖寇而赦其黨與姦細而寬其株連卽如天好生之仁不過是矣宜民之有恥且格願須臾無死以觀化而何犯法者之眾也爰書日奏斷獄日多雨血猶腥而桁楊接踵槁街未淨而枷楔盈庭臣等職在法司凜凜奉三尺以從事求其生而不得弗勝哀矜矣然每至論譏嘗相顧淒慘太息曰有是哉蚩蚩者閔不畏死一至於此又竊嘆皇上好生之仁而民乃自輕其生而輕犯法是臣等奉職無狀以致主徳之未洽於民心與抑皆有司不能推廣徳意弘敷教化之所致也臣請悉言之今天下州縣長吏名曰如保又曰父母於民最親於澤最爲易下乃賢者視官如傳捨計日遷去漫不以民情爲事迂視教化不屑務不肖者朘民以自殖徵斂吸其膏髓箠楚苦其肌膚虎冠而縱爪牙於鷹犬兔脫而陷山雉於网羅善良莫必其命姦宄誘引爲非旣喪其樂生之心遂趨其必死之路而僥幸於或然之利跳越於逋逃之間以是庶宗倡亂叛惡黨戕縣令家僮戕本主其他殺人亂命潢池綠林通衢大都往往見告臣等嘗反覆思維教化衰而民心離以故法愈密而犯愈眾爲今之計欲爲轉移化導之機易風移俗之舉願皇上頒布明詔刊刻大字榜文徧行天下曰祖宗徳澤養育二百餘年恩至渥也柰何甘心從逆以自速其死亡又曰我皇上聖明在宥千古無兩寬大之詔無歲不下裁減方物豈止數萬第深山窮谷不盡知也有司匿不以聞也合無重敕下各省直撫按下之司道各府州縣宣揚徳意俾無屯膏至鄕約保甲二法我太祖髙皇帝易海內治萬世之要訣也合無隨裏隨地各定約所爲邑長者親詣講解聖諭六言及孝順事實爲善陰隲等書以聳其良心而熟玩其耳目人於鄕約之中嚴保甲之法淸查戶口稽核生理一切流棍姦宄之輩自無所容蓋有鄕約以開導而親上死長之心興有保甲以稽核而比閭族黨之中聯農民不輕棄其鄕而亂民相勸以爲善成法具在今保甲非不日詔之行而虛文相應未見實編實查鄕約豈不稱善而假公濟私托以問刑告密非法之不善也乃有司奉行者之不實也誠使有司著實舉行勿爲故事每月記善惡於簿報之郡長提綱卽以鄕甲二事爲縣令奏績之最上之監司而達撫按如此大家提掇日論而月醒而又寓撫字於催科甄淑慝於激揚將見聖徳日洽民心日固昔漢下尺一之詔而越王佗稱臣奉貢唐遣黜陟大使分行於天下而百姓又安吐番入貢況皇上廣布教化覃敷普天率土上下同心中外一體卽奴酋安藺聞之將畏威懷徳稽顙之恐後矣兵科董承業請預儲將才大約以途不當拘肘不可掣賞不宜各可謂知要矣戶部尙書李宗延左侍郎柳佐大理寺添注少卿區大倫太常寺添注少卿薛大中光祿寺添注少卿李本固太僕少卿黃運泰公疏請敕史館將今任戶部左侍郎前任工料林熙春疏救言官始末備收實錄並乞欽賜馳驛詔該省撫按有司歲時優禮以彰朝廷優崇忠直舊臣之意內閣傳出戶兵工三部聖諭諭內閣朕覽登萊巡撫袁可立塘報準平遼總兵毛文龍揭前事爲屢獲活夷斬獲首級並獲達馬夷器等件功𨿽微小實挫賊鋒其復遼之機端在斯乎朕心豈不嘉悅其呈稱奴酋親信姦人李茂隆畫謀商議欲以賄買西虜更挾旂巾�豈借路潘家口等處進攻謀逆朕思奴酋所謀其意不小更甚於昔也倘狂逞長驅其害非淺是以朕不無東顧之憂卿等傳出兵部作速馬上差人前去傳與樞輔總督鎭巡等官詳計塘報作何料理作何策應籌畫周全務保無虞其沿邊各路並東徵將士俱要防禦謹愼並及各隘口守把將官切要晝夜不時防守盤詰出入進貢夷人其中恐有姦細夾帶情形仍傳與戶工二部並專督遼餉等官詳確毛帥如果缺糧缺器眞情並撥船隻應用器械一並速發解至軍前應用不得遲滯有誤軍機責有歸焉特諭禦史黃尊素奏曰臣聞古道之不可行於今也以奔競日開逢迎日熟如流斯下莫有底極於此有一人焉踽踽涼涼信心孤往而偶遭獨知則世反訝其從得之自而必目之曰怪物曰不祥如吏部考功司郎中鄒維璉是也維璉調司一事迄今紛紛未有已時臣以維璉爲臣師不欲有言而竊嘆古道之難行又懼公是之漸泯則義不能已於言夫維璉之入銓也正值公道昭明之後而又遭冢臣破格之時如其不賢也則源頭必不淸楚而旣已知其爲賢也則水石原自分明今之疑維璉者不過重視吏部小視當世而以爲此物豈無因而至哉又或者深視當事過視維璉而以爲此物必有爲而設也夫不知維璉生平大節原掛冠以救竇子偁之賢而不肯從撫臺而羅織敢檄以阻袁一驥之詞而不肯附監司而獻媚寧失考選而勿受有力之招呼寧忤權貴而勿忍妖人之朋比其心早已置一官於度外而進退何不了了且維璉猶與鄕人共立也昔之當路爲邪誘之而不入其籬落今之淸議皆賢諷之也亦不屑其爾汝居嘗述蘇軾之言曰假使今日貶損何如少年合王安石以求進哉則其骯髒自負勁骨不磨亦足曉然表見於天下矣其同事而知維璉者爲鄭三俊周順昌方震孺趙時用諸人其有覿面而知維璉者爲李邦華朱吾弼鄭宗周解學龍諸人夫取友端則其人必端維璉之一身生平益足自信矣臣思中外多故無一足恃設有人焉居不求蔽風雨食不足供朝夕孜孜職業隨地表見在兵曹不受武弁一毫在吏部亦誓不受外吏一粒誠得此等人布滿中外平居有惰緩急有賴皇上以爲祥乎怪乎屢奉嚴旨敕使到任維璉一介小臣似無容別議然臣復思之朝廷所以用人者使之得展手足耳維璉以落落寡合之身當寵辱交加之後悄悄憂心豈曰無之於此而或出冷語或出熱語若有意若無意令人照顧局中則气短而彷徨事外則神分出不成出處不亦困維璉而重負國恩乎夫維璉

身不足惜憲臣求去矣科臣杜門矣今冢臣又請去矣以一人之入銓而名賢半不安其位古道之不可行於今如此也伏祈皇上特敕冢臣視事主持古道勿淆羣議勿介小嫌使維璉進退有據不爲維谷並敕大小臣工虛心公體無猜疑疑則仁賢不至隕亡而邦家亦可無殄瘁焉耳矣大學士葉向髙乞歸已二十一疏未允復上言臣奉旨責臣以主持國是平章議論臣三載於玆有何國是力能主持有何議論力能平章他人不知皇上獨不知之乎皇上知之而尢以此責臣則明旨爲不信矣想同官諸臣票擬全乖非皇上意也則同官諸臣亦豈不知其不能平章主持而以此誤天下耶臣一聞此旨惶愧無地汗流浹踵正艸疏申請忽見南道黃揭帖名爲畱臣而其大指乃直攻講臣錢象坤慮臣去象坤且入閣臣愈駭愈懼愈不得不去象坤在詞林與臣相處日久共事春闈旋入講幄毫無間言士大夫之習象坤行多稱其淸修恬靜居鄕居官素無訾議皇上頃在講筵面諭閣臣諭畱象坤臣方喜象坤之得蒙殊知而言者之說若以臣與象坤薰蕕花素之不相入是象坤爲君子而臣爲小人矣其於聖言亦大相左矣臣不知臺臣何所聞遽形之章奏以重臣之罪也且枚卜大典自有公評亦何庸如是之過計乎公輔又謂臣去而在天之靈無不震怒武夷山靈亦爲怫然其責臣甚正然臣復思之人臣惟欺君誤國貪權固位只圖一身富貴不顧萬世是非乃爲神靈所譴怒覆載所不容若臣先該備員立心行事皆二帝所鑑知今以年老才盡力窮不得已而去使二帝而在其憐而允之也必不待今日矣古有北山移文托於山靈以嘲出山者耳未聞怪人之還山也臣自知不能若復浮沈不去他日敗壞決裂非但無辭於山靈亦無面目見鄕邦之父老臣爲此恐懼而求去不虞臺臣以此而見責也年來人情分開一起一復互相猜防以臣持論稍平故共欲畱之以彌縫調劑於其間不忍世路如水微風鼓之而生波疾風激之而成浪故欲水之平者當息其風今日之風求波浪之作卽馮夷海若亦縮手而莫知爲計矣自漢唐宋以來一有此釁便與國家相終始中間經多少賢人君子費盡心力不能消弭至使人主嘆息謂去河北賊易去朝中朋黨難要其病根所在只是爭官競進一意牢不可破日甚一日歲甚一歲舉天下士大夫無智愚賢不肖精神命脈皆歸並於此而又公然講說無所畏避有不遂意則怨謗橫生觀此景象令人轉思昏夜乞哀者比今爲髙臣無拔毛洗髓之術以蕩滌更換其肺腸能以一空言而除歷代所不能除之禍釁乎使臣得脫然而去天下人或以愚鈍如臣尙頗知足止之義萬一或有所感動而少抑其躁競之心其於世道士風未必無小補是臣去賢於畱也臣往者畱勸士大夫同心報國勿作異同忌者罪臣以調停攻之使去昔欲去臣以便其驅除今欲畱臣以防其患害總皆矢口而談全不設身而處而畱臣者其困臣更甚臣見此疏時刻難候伏乞皇上卽傳允放臣歸而蒙誚於山靈或卽死而請罪於二帝皆不敢辭禁私鑄嚴朝覲官員科斂饋送之禁命計部速發黔餉蔭田爾耕一子錦衣衛百戶舊將李懷信病故議給卹典貴州總兵張彥芳卒加魏忠賢原蔭侄男一人二級賚給銀幣部院會議黔撫按道互奏疏揭論定具復貴州巡按今升太僕寺少卿史永安題參提學僉事劉錫玄奉聖旨劉錫玄著從公議奏史永安不必引咎著前來供職該部知道欽此又該原任貴州提學今升參政未任今被勛劉錫玄奏爲微臣扳畱按臣太切論劾臣罪太誣不得不列款控辧伏乞聖旨嚴敕根究的確情罪以正聖朝法紀以明微臣心迹事奉聖旨該部知道欽此又該原任貴州巡撫回籍養病李橒奏爲辯明心迹以質公論以候聖裁事奉聖旨李橒旣以城守功升擢公論自明黔事尙未勘敍這所奏一並查議具復該部知道欽此又該原任貴州巡按新升太常寺卿史永安奏爲學臣撒潑肆誣憑空說謊敢逐句駁參以質公論以祈乾斷事奉聖旨該部院從公看了來說欽此欽遵吏部會同都察院看得黔陽之厄撫按學臣歃血誓天效死捍禦卒保危城以還國家豈非同功一體之入哉而後何以隙末鮮終若此也則起於間與疑耳凡間因疑入疑復因間生展轉相尋於是張弧載鬼之事成而竊鐵投杼之隙深而不可除矣臣請略剖其大者按臣之參學臣重在獻城賣路一事而學臣之辯按臣重在扳畱按臣一事夫當甕城之敗績也按臣史永安欲發都司黃運淸出往新添平越催兵旣而懼其不能濟乃欲出城親往督催心極苦气極壯此正英雄慷慨所爲學臣劉錫玄輒聽人言以爲按臣眞有去志稟稱扳畱過矣旣控訴以相抵人過矣錫玄臨難不避調度支撐厥功不細無論死生呼吸之際安有黔貸之念頭卽云欲護撫按出城然自請畱城作質待死有此一語亦足表其心之無他矣獻城賣路陷兩院而自偸生亦按臣誅意之論耳而非實坐錫玄有此事也且此亦不類錫玄之本色至如撫臣李橒苦態憊狀安心死難亦豈眞有遷國圖存之意而大奇錫玄之策之事哉疏辧自明公論自定大抵惡弁黃運淸輩彼此交構以開此隙遂使三臣始相好終相疑學臣因而揭侵按臣按臣又安得不疏參學臣並侵撫臣哉今合三臣而論永安雄才大略巡遠自視可以泣鬼神而光日月全城之功實爲第一卽錫玄言語之小過難泯其公忠之大節李橒以被論之撫臣抗大難於方熾可謂赤手而收桑楡矣卽近有以金盆之說爲言者然臣謂此大難萬死一生從前瑕瑜俱可恕矣乎風聞未必盡眞耶傳曰記人之功忘人之過書曰功疑惟重罪宜惟輕此足爲李橒斷案矣史永安亟言不次大用以究厥抱劉錫玄亦宜優敍以酬厥勞李橒業已加銜示優還起用以爲人臣當難者勸

明熹宗哲皇帝實錄卷之四十二大明熹宗悊皇帝實錄卷之四十二

天啟三年十二月丙戌朔遼東巡撫張鳳翼疏言關外遼民可憫者四可慮者五遼官世級不能承襲俸無處關支可憫者一遼生奔逃無黌序以棲身無租庸以代食可憫者二遼人來歸居食罔措可憫者三夫妻父子彊�仳﹤亻離﹥或被戮東夷或見羈西虜可憫者四寧前一帶偪處賊巢汪燒餅之挫方新哈唎愼之窺又至頃且砍死坐門夷使射傷出哨官丁前狼後虎患不獨在奴可慮者一戍卒從來善走頃防寧遠者報逃駐前屯者亦告逋矣可慮者二遼人避難入關如飛鳥依人乃不肯收納挾貨者指爲逆黨佩劍者目爲劫徒以致忿懣出關倡言報怨可慮者三奴酋賄用漢人嘗問關探事不納恐傷王度納之懼藪姦人可慮者四最寒心者新附之驚魂未定收合之餘燼難支且城郭不完米粟不裕火器不充應緩不及萬一奴騎長驅岌岌危垣其有幸乎可慮者五請敕該部以收拾人心爲第一義遼官無祿者準於舊餉照例補支遼士無歸者準於前衛設官署事遼人陷虜求還者準於撫賞內通融濟贖凡指揮千百戶文武生童及各被擄男婦行關內關外寧前三道查明便宜處置更宜慨發軍需以資急用其原設遼東節年馬價並求查發用市騰驤部覆如議

○泰寧等衛夷人炒禿等貢馬頒賞金叚衣服給與本色素叚絹疋靴襪通行折給以夷人願折價禮部爲代請也

○工科左給事中楊維新疏言屯田一事專委於董應舉近報收過紅白稻一萬五千餘石變價可得五千餘金夫五千金一中縣之加派足矣況關外糧料缺乏已極所急原非折色而貪弁逃卒又惟恐不折色也當以本色充作新餉聊濟斗米四錢之厄仰答皇上捐金十萬開屯貴谷之意又謂崔淐李夔龍節被省臺論列萬無復出之理而文選司員外郎汪元標視淐與夔龍其間不能以寸科臣年例加升二員臺臣加升四員而吏部司屬非少亦宜量加一員以示通融得旨董應舉屯田已有成績其稻米本色若便卽與兌運余著該部議聞○丁亥吏部覆南京兵部武選司郎中葉大受冠帶閒住戶部廣西司郎中管總巡廳事胡繼先降一級調外任用以南道禦史王元成疏糾也○戊子命禦史蔣允儀巡按狹西魏光緒巡按山東髙推巡視京營

○升戶科左給事中霍守典爲禮科都給事中補給事中周洪謨於戶科劉懋禮科

○升遊擊將軍梁柱朝爲都司僉書頗希牧爲參將守備楊文魁王遷爲遊擊將軍柱朝昌鎭居庸關希牧薊鎭古北口文魁薊鎭西協遷狹西總督右營

○己丑慈孝獻皇后忌辰奉先殿行祭禮

○辰時金星順行晝見在巳位尾宿度

○升浙江按察使康新民爲本省右布政使

○原任應天巡撫右僉都禦史王象恆浙江巡撫右僉都禦史劉一焜以其子請祭葬禮部具覆許之禮科左給事中魏太中言僉都禦史爲四品文官會典從無予葬之例祖宗之法布在庶府瀆而無典何以塞濫乞者之路得旨恩卹當遵照會典王象恆劉一焜祭葬是否違例著查明停給

○大學士葉向髙言象恆撫畱都甚有惠政今身沒於官正合以死勤事之例一焜撫浙值募兵轉餉備極苦心歷俸九年屢推侍郎未下此皆從來撫臣所僅見者身沒之日輿論共惜卽科臣所云亦以防從來之冒監不知二臣之賢也況恩已沛而復收此以待不肖則可柰何惜賢者以行法乎至此後恩卹一以會典爲據不得濫引以亂舊章其於遵成憲卹勞臣可並行不悖矣尋禮部覆請許之

○戶科給事中朱欽相言奴酋棄廣寧四衛不守掠衣飾囤米歸巢此其情形可知矣惟我之所以禦之者調兵益餉至內帑竭於上閭閻窮於下而司計者猶澟澟憂不足此不待奴酋長驅而中國已成坐困民窮思亂憂方大耳夫用兵之道不外虛實向遼未失而守鐵沈旣失而守三岔河及廣寧失而守寧前山海者實著也其守登萊天津守海中諸島者虛聲也虛聲者張局布勢可以恫喝敵人之一時而不可以爲曠日持久之用且奴之不能捨騎從舟以與我爭於煙波浩渺之間亦明矣故津登之兵只於舊餉中稍爲增益訓練以壯聲援其新設多旅斷宜盡罷通州𨿽密邇神京然舊有標兵盡堪防護今添設振武一營皆烏合無賴散糧稍遲動輒鼓噪近捉獲劫盜多是營丁歲費金錢養之何益至楡關安危一發兵不得不多樞輔孫承宗慷慨當關聯絡布置屹成金湯但數年調募之禍已中於天下邊兵善逃又善作賊昔韓琦守西夏奏增土兵而稍減歲遣戍之士聞遼人在關者尙多儻招致而訓練之罷各邊調募此或可佐樞輔末議若夫簡汰老弱精核逃亡在新撫責成道將徹底稽查而不當以分樞輔帷幄之神者也嗟乎自有東事以來不聞選一名將惟在在添設文官近議歸並津撫矣乃登撫亦當並罷海上往來全視風潮若風不便利跬步難﹝全﹞﹝前﹞故閩浙撫臣惟是風順之月視師海上謂之防汛今齊撫獨不可仿而行之乎臣辛酉春待罪吏垣是時廟議以熊廷弼爲經略王化貞爲巡撫臣與同官薛鳳翔謂﹝爲﹞﹝謂兩皆可用而不可並用鳳翔遂微見之疏章而當事者不快其後卒釀不和之釁樞輔開誠布公萬萬不必慮伹久勞行間聞新撫饒有才具數月來樞輔指授方略想有次第且輔臣行邊正欲借其威靈以新將吏之耳目以寒奴虜之心膽若久居關塞與彼中撫道何異臣謂承宗宜暫召歸每歲間一巡行以警動將吏可也至於議餉新計臣素有擔當銳意綜理因各省直完欠數目報參差欲差司官同各司官互對具見苦心第差官煩擾不若移咨撫按查報之便其加嚴考成自是正法第百姓皮骨已盡鞭朴難施謂宜四十七年已前逋負一筆勾斷蓋新舊欠比必難全完徒令國家虛受完納之名小民實受並追之苦卽不能盡與蠲免斷宜暫停數年俟加派盡免然後追補猶差救目前耳夫取之民間者析入秋毫乃盜餉如陶朗先何棟如梁之垣等以及歷年考察論核貪官贓私鉅萬絕不見追完分毫該部宜將應追贓各官姓名類爲一冊或徑提至京師或行催該撫按立限嚴追如過限不完各撫按聽臣科參處此不但助餉亦可懲貪固勝於給僧道度牒扣民壯工食萬萬也各州縣摉括似無遺鏹乃臣鄕提學參議張京元將歷年各學師生空月事故齋膳銀一查便有二萬八千餘兩之多使皆如京元任勞怨眞心釐剔其所補於國家豈淺鮮哉得旨輔臣久駐關門忠勞茂著還朝需朕召命不得輕言通津官兵已有屢旨登萊防禦事宜從長酌議其餘淸查兵餉及徵催摉括等事該部逐款具覆

○先是屯田太僕寺卿董應舉以葛沽兵二千屬�臣爲請天津巡撫李邦華疏爭之曰開屯本以濟餉因屯恐致廢兵葛沽津海極衝𨿽承平不敢忘備今方開新鎭設撫臣陳師鞠旅以扼其衝前撫畢自嚴尙欲遠募南兵而臣顧遺之於近二千人仍當畱津以資防禦且如寺臣言春借浚築秋資搬運水漲藉護堤此兵終歲勤劬何暇操戈執殳其不容相兼不待智者而知也兵部覆如應舉言上允行之

○兵部覆雲南撫﹝巡﹞撫﹞按閔洪學羅汝元疏言鎭臣沐昌祚孫啟元狂悖不法不堪援黔之寄得旨沐起元旣不諳事體不許筦兵仍聽撫按官節制該鎭事務還著沐昌祚協同撫按官料理務安地方不得違異

○庚寅蔭大學士葉向髙侄成文詹事府等官黃士俊男昌禎等俱入監讀書

○升刑部右侍郎牛應元爲本部左侍郎太僕寺卿髙�龍爲右侍郎

○吏部右侍郎曹於汴復以疾乞歸不允

○辛卯加屯田太僕寺卿兼監察禦史董應舉爲都察院右副都禦史督理順天等處屯田屯兵事務鑄給新銜關防

○歸並河間海防淸軍同知一員裁革知事簡較各一員阜城縣縣丞一員靑縣故城縣鹽山縣主簿各一員鹽山縣河泊所所官一員河間衛沈陽中屯衛知事各一員河間府儒學訓導二員景州滄州儒學訓導各一員保定府知事簡較各一員府司獄一員府稅課一員新城縣縣丞一員博野縣主簿一員保定府儒學訓導二員易州祁州儒學訓導各一員眞定府知事簡較各一員府稅課一員行唐縣主簿一員眞定府儒學訓導二員定州冀州晉州趙州深州儒學訓導各一員順徳府府司獄一員順徳府儒學訓導二員廣平府邯鄲縣主簿一員廣平府儒學訓導二員大名府府司獄一員大名府儒學訓導二員開州儒學訓導一員爲奉旨集議裁冗以佐遼餉保定巡撫張鳳翔酌請也

○起升原任江西按察司副使陳幼學爲南京光祿寺少卿

○加尋甸府知府周仕國爲苑馬寺少卿管雲南府事

○壬辰督理軍務大學士孫承宗言國家以全遼設一巡撫內與薊撫統於一總督以兩撫各提數道臣與鎭協各治其地其兩地款防各責成於兩撫蓋撫鎭專任其事而督臣節制於上近因東酋爲逆西虜紛紜督臣王象乾以兵部尙書行邊自任撫事年來極力提挈遂有端緒然以督臣當事便覺專主於撫若恐防者生事啟釁而主防者亦苦於主撫之說而難防上以兼防之身偏款下以兼款之身偏防是以趙率教之殺賊督臣初欲參之後薦之而王楹之慘撫者曰罪防者曰忠以兩相成之事至於兩相背兩相兼之人至於兩相卸且旣有督臣便不必有經略而況以臣督師至今日更贅矣臣以爲今當削去經略便亦可不用督師止推一材幹總督移鎭關城以薊撫居密以遼撫居寧前如遼撫暫居關城則總督暫居永平其總督標兵可以其�隨來而分三之一於石匣鎭余爲薊撫標兵而遵化道駐以三十其餘以分駐三屯鎭一切防款事體照舊例仍以兩撫主之而兵馬錢糧大有關系者不妨往復商確如見行事體不必一一待諾而後行如此則權歸於兩撫而可否應行總督時得問馬至於臣竟當罷譴以省二三之紛紜如皇上不欲臣竟致其事則令臣姑還闕下以聯絡中外邊情臣得比於識途之老馬此最邊城第一切要大計蓋往時經撫諸臣皆以有爲之材竟以議論紛紜致失疆土方今皇上主定臣不可回而臣豈敢輕言回但人已厭臣卽臣已自厭凡關城兵馬皆臣爲主今言者紛紛至於下部臣豈敢自爲聾啞以辭不可任之實乃同官不欲言臣不可任只得言臣勞苦假令直言不可任之狀則皇上必不忍以天下安危寄於臣今更有爲不任撫臣之說恐愈講愈紛使局中辦事之人不覺回頭錯應而往事大爲前車蓋關城兵馬關外兵民皆臣所處置其可憂可憫皆臣爲之端天下之事身爲之則親人起之則覺無味況臣所爲者未必盡合人心或不堪終其畝如皇上不忘臣言疑臣爲脫卸則彊臣於此必不能有爲而徒日紛紜於撫鎭之分合臣死不敢任也再如皇上必不欲臣離關則臣請且不推經略且不推總督只以臣一人督兩撫臣以防款歸兩撫臣居密居寧前如臣之議臣在關門或在永平而事任兩撫臣爲之邊事不治皇上當治臣之罪蓋臣不敢以不去不畱之身誤天下亦不敢以眾疑眾誚之天下誤其身皇上𨿽推督臣則臣願有請焉有敢居密不敢居東者勿推有能任撫不能任剿者勿推有肯同功不肯同過者勿推有怕勢要甚於怕奴酋者勿推有顧局面不顧安危者勿推有愛便宜甚於愛性命者勿推如皇上止以臣暫任關城則臣亦願有請焉皇上終年不令臣一覲天顏則臣不能任皇上不時予邊餉不設定軍需則臣不能任皇上不以聖斷臣所奏請而以樞部議臣可否且中外紛紜日論邊事日發竿牘於鎭道則臣不能任凡此數者皇上幸一一許臣臣不敢復愛其死目前尙有敢令撫臣居外而臣居中也關外十餘萬兵民皆臣所不得不安插寧遠邊城奉旨修�臣所題請覺華雙島之相通臣所聯絡但以臣居中以撫臣居外卽撫臣忠誠體國願爲搪牌臣且恐自臣遺之以難語不云乎已欲居其名安所逃其患臣卽無居名而寧肯逃患乎臣原當駐關門而姑移督寧遠以中部鎭臣隨臣以一鎭臣與撫臣居關以一鎭臣居中右以副總兵趙率教量爲加銜居前屯略如薊門三協之聯絡橫直各有意義可以禦東賊可以防西虜蓋兵之當出者便可不假催督而眾心以安目前旣可爲守漸次亦可爲進蓋旣有不得不守之寧遠則必思不得不守寧遠之法如撫臣出則臣可暫旋或不妨更疊出入然臣所願請於皇上者以容臣入覲爲第一切要蓋臣以輔弼之臣誤任天下安危而終年不一見皇上則身危心苦體輕人玩凡天下所揶揄臣者臣不欲一一別白於詞說而身同外吏又終無以自明則積漸以往李泌所以待聖意殺臣而後求去晚也且計往返不過十餘日自不妨邊事更可以邊事一一上告君父勝於旗尉之聽記下告友朋勝於小報之訛傳伏乞皇上念臣眞切之言立賜決斷以重邊政以固封疆上報曰朕以邊事付卿倚賴甚切凡所奏請無有不從卿盡心料理已經三防封疆安靜勞苦功髙朕所具悉今邊防正急卿還勉爲朕畱主張督率不必遏有疑慮朕亦欲見卿但少須寧帖自有召命

○督理軍務大學士孫承宗又言登撫未可遽裁登鎭仍當早計登撫之設原以防賊南下目今賊無問水之師卽東撫可兼則登撫原自可省第向者東省有事而海上後以揚舲見告東鞭其有及乎且兩鎭並設三方照應而不以一撫臣節制之其兵馬錢糧不得問其斬獲捕捉不得問其調發分防不得問其信地營制不得問而獨責其傳弁流之塘報也則登撫眞可裁矣然國家眞以兩鎭不可問不宜問乎餉不及何以養兵兵不核何以給餉關門聚士大夫以馭弁流而不無虛冒獨兩鎭爲可勿問乎海上之師所關甚重一隅之偏師必不若三鎭之犄角登鎭與平島定宜並建覺華與登鎭定宜貫通靜以防守動以恢復定以此爲大機兩鎭之兵馬錢糧調發功罪必不可以不問則登撫之議當早爲裁決又查登鎭總兵官沈有容見駐雙島該島距金州七十里距旅順二十里而更分兵駐南北兩汛及汶悶中島按金復蓋三衛地皆鄰海中無崇山絕巘惟南北兩汛與中島三處環海爲固足稱天險地廣而肥隨宜播種歲可贍二萬人其延袤可百里抵老岸六七里抵復州三十里我以船載兵隨處可入獨南抵口潮落水及馬腹賊可從此潛渡我當設備以守若沿海有船皆可登陸則賊難分兵以防是險隘之利在我而在賊且其地去蓋套一日風抵三岔覺華只兩日風分駐則形如率然並進則形如臂指有容駐此盡可圖進取大勢第登鎭繇南衛爲中路當以廣鹿長山爲駐師之地有容初駐廣鹿其島原金州管轄後總兵毛文龍遣張繼善招練島兵於黃鹿有容隨移駐雙島然據文龍之報張盤入金州責登兵爲守而毛文俊議守金州亦拉有容爲援則金州似當責成登鎭而廣鹿便當爲登鎭駐兵之地或文龍繇東及西照顧不難則並以金州責成文龍而登鎭不妨駐雙島兩鎭汛地分明則賊所入犯可以責其守我所入剿可以責其進每見文龍報與賊接戰多在東江一路而張盤入金於旣棄之後竟不能守則地當有專責力不宜過分惟予以不得不分之地課以不得不奏之功則稱功者不得卸過忌功者不得害成而相呼相應又不妨聯二爲一此當急責登撫行兩鎭酌量定之先是臣題派分防登鎭需兵二萬繇南衛爲中路蓋酌量於錢糧贏縮計算於地勢衝緩以酌略其數查得靑萊二府並王徐文卽等營原設官兵九千八百九十餘員名俱議畱防守各該信地又查登鎭額兵新兵勇夜家丁等項一萬二千九百八十餘員名除發援遼畱登防守分有容統領北渡官兵僅三千六百員名夫登鎭初設原以備賊南寇於時徵兵調馬甚急今習見賊之必不捨車騎爲舟楫遂視爲可有可無曾不知覷賊堂奧以剸刃於腹而因以規恢大略惟此地爲最要如三千兵時驚時擾似可支撐儻機有可圖則眾寡懸殊何當攻戰之數且水兵與陸兵不同陸兵徵進便可擡營而前水兵必畱守卒護船爲家卽二萬而去守卒尙存乎見少而況三千何以足用且其偏裨率皆借銜暫委不奉題請而錢糧之給發先東江而後登有三月不見餉銀者以偶寄之官率枵腹之眾而欲責破浪之功其將能乎似宜將淮兵盡數給有容加以濰縣兵二千有奇務足二萬或萬二千以成一鎭其糧當責成於監軍而以登州通判司之查該鎭餉每月一兩五錢其本色聽各兵自買糧無腐爛兵丁爲便而進剿則湏官運至馬當二千可得三萬餘金而遼船載馬可得百十隻分送各島而南汛潮退可以馬渡凡此一切及盔甲器械統責登撫備辦此關系邊事安危大機而耽延時日空文塞責予之以可爲格之以不爲天下事尙堪言乎至於該鎭各官當令先定營制分綜分哨統領各領題奉欽依則人知奮勉此最關緊不可仍舊因循且邊方事體惟在決斷或人可用而官可裁則別用其人或官可畱而人不可用則別擇其官或人與官相宜而必不可去則以官責人而課其成或人與官可省而必不可畱則合人與地而同歸於省目今文龍累有捷報旣成牽制之功再得登鎭與覺華爲備則其勢更大伏乞皇上敕該部分部兩鎭汛地酌給登鎭兵丁敕登萊撫臣用心料理仍令節制兩鎭凡一應兵馬錢糧徵收調遣防剿功罪盡歸經理仍查有容果否可用早爲定奪則權有攸歸人心自定得旨登萊巡撫官料理海上豈可遽裁袁可立已有旨著盡心任事其兩鎭分部事宜著該部作速奏行

○戶科給事中陳良訓言年來東奴西虜種種鴟張此皇上食不甘味之事而臣子共相儆惕之日也弗言遠略先循實事夫今日所恃海外長城者非毛文龍乎捷音屢報非不驀號奇鋒第今奴酋再逞則正文龍乘機搗巢賜履封侯之日矣皇上急宜下一檄問之弗問犁掃但問牽制誠使奴瞻前顧後欲來不敢來欲進不敢進斯文龍有辭於天下萬一奴輕弓短箭而入視文龍旁若無人焉文龍兩年海外謂何今日所恃當關者非樞輔乎宰相行邊古今不多見近復有酌議督撫一疏何其壯也惟是向來紙上之甲兵未經兩軍之對壘今者奴狡焉動則樞輔籌之兩年運之一日勒石燕然正緊時耳皇上亦宜下一檄問之弗問奴酋來不來但問人心固不固其士帥相衛能如子弟衛父兄手足捍頭目乎萬一人心弗定﹝鳳﹞﹝風﹞鶴驚疑有如曩者一關而逃一擊則散樞輔兩年關上又謂何至樞輔今日所不宜言者曰恭擬趨闕入覲天顏曰竟請罷歸以省議論考往者經略之所以敗亦惟是計較太多分別太勝口角之嬉戲筆端之怒罵遂至戰守不專身名俱失而樞輔可引是爲前車樞輔一身任天下重其心苦身危皇上鑑之舉朝仰之而誰是揶揄或者一二商量比於以石攻玉樞輔集思大度自可點鐵爲金也然古者明王有道守在四夷今第守在關隘矣關隘而內誰爲守者非京營乎京營莫急於議守法莫急於議摉姦細法蓋姦細一倡而京營立見內亂京師亂而內外訌日者臣同官朱欽相議於各街巷口擇殷實良民及仕宦寓居者共爲守望互相稽查又議擇營將之忠勇勤敏者分派信地有事救援無事巡楫斯爲守京師第一義也因薦史永安死守貴陽及平妖之役濟寧道臣熊文燦總河陳道亨徐淮道臣施天徳總漕李餋正州守汪心淵知縣宋士忠等斬獲護運宜分別優敍疏入上責其危言搖惑借公市恩奪俸三月

○癸巳禮部尙書林堯兪等言朝鮮廢立之事以綱常名義論討之絕之此一定之正體也以翼戴天朝論則二心通奴者是爲我梗也同心滅奴者是爲我用也一順一逆分而朝廷之予奪因之此通變之微權也今據昭敬王妃之奏深可異者宣川之役李琿降奴引賊不謂二心通奴可乎又據屬夷頭目阿木之報奴兒哈赤領兵馬無數要來過河犯搶因毛文龍同髙麗奪了馬匹傷了達子奴惱恨欲將兵馬一半往髙麗報讎則謂李倧之不與我一心滅奴不可也臣部前議會同兵部移咨登撫並札毛師遣官往勘務取該國臣民公本回奏者以覘人情之向背定李倧之順逆今咨已數月矣𨿽冰膠風梗勘報逾期然閏十月內登萊撫臣揭送彼國公結十二通十一月內毛帥呈送彼國公十二通自宗室以至八道臣民合詞一口皆稱琿爲悖逆倧爲恭順人情如此固不待勘報至而已了然矣彼請封之陪臣相率哀吁回還無日且云逆奴欲絕毛帥之牽制先攻小邦爲同讎當此爲危急之秋必湏君國之主若名號未定則徵發難行此時急在邊疆似未可以經嘗例論矣如蒙皇上俯從所請伏乞先頒敕諭一道登萊撫臣差官同陪臣至彼錫以朝鮮國王名號統領國事仍著令發兵索賦同毛文龍設伏出奇俟恢復漸有次第始遣勛戚重臣賫捧節冊完此封典庶幾字小之中不失固圉之道其於疆事國體所禆非細矣得旨李倧旣系該國臣民公同保結倫敍相應又翼戴恭順輸助兵餉準封朝鮮國王先與敕諭著登萊巡撫官差官同陪臣賫賜其冊使候事寧查照舊例行

○升左春坊左諭徳唐大章南京國子監祭酒右春坊右贊善羅諭義司經局洗馬管國子監司業事

○復除光祿寺寺丞秦聚奎

○加貴州按察司僉事楊世賞爲本省副使升定番州知州張炳象爲本省按察司僉事貴陽府知府朱家民加按察司副使職銜奪情管監軍事鎭寧州知州叚伯炌加按察司僉事職銜仍管本州事

○山東布政使司左布政閏調羹告病以原敍平寇功加大理寺卿銜回籍調理

○升江西吉安府知府吳廷爚浙江紹興府知府張魯惟爲按察司副使各仍本省

○準登萊總兵沈有容回籍調理以東兗總兵楊肇基代之卽裁東兗總兵以參將統理兵事

○甲午賜華陽王至漶特敕鈐束諸宗以專城另居且漸近蠻洞故也

○大學士何宗彥以疾乞歸詔慰畱之

○攺狹西延安府管糧同知爲捕盜同知駐札黃龍山專管捕盜事

○吏部右侍郎曹子汴乞歸愈懇許之

○攺禮部左侍郎李騰芳於吏部升光祿寺卿何喬遠爲通政使太常寺卿林熙春爲大理寺卿

○錄錦衣衛二年緝獲功左都督駱思恭蔭一子本衛百戶官旗徐文魁等升級有差

○錄延綏寧夏甘肅三鎭節次有功文武百官楊應聘等二百有九人臧爾勸等二十四人祁伯裕等一百八十人升賞蔭卹內甘肅巡撫祁伯裕加太子太保蔭一子錦衣衛正千戶甘肅巡撫徐養量升南京兵部尙書管左侍郎事蔭一子錦衣衛副千戶甘肅總兵李懷信加左都督奏薦起用蔭一子本衛副千戶俱世襲先後三邊總督楊應聘原蔭子錦衣衛副千戶今升指揮同知劉敏寬加太子太保奏薦起用原蔭子錦衣衛正千戶加升一級李起元加太子太保蔭一子錦衣衛指揮僉事俱世襲狹西巡撫金忠士原蔭子錦衣衛指揮僉事加升一級陜西總兵官官秉忠原蔭子本衛正千戶加升一級俱世襲寧夏巡撫臧爾勤升兵部左侍郎蔭一子錦衣衛百戶寧夏總兵蕭如薰贈都督同知蔭一子本衛百戶俱世襲前後兵部尙書崔景榮加太子太保原蔭子錦衣衛副千戶加升一級張鶴鳴加太子太傅原蔭子錦衣衛正千戶加升一級俱世襲俱各賞銀幣有差

○遼東巡撫張鳳翼勘報中右所陣亡參將王楹請予卹錄隨徵死事武安民等八人各原卹孀孤以慰忠魂逃奔兵將各於軍前正法

○攺補山西右布政使徐云逵於狹西升兵部郎中周仕爲山西布政使司右參政廣西慶遠府知府王衮爲本省按察司副使

○乙未協理京營侍郎朱光祚遵旨請攺敕書並繳關防先是京營設兩協理一侍郎一副都禦史至是協部員缺廷推副都禦史朱光祚爲侍郎推陳道亨爲副都禦史各協理戎政上以協理官原只一員今旣有協理朱光祚陳道亨另推別衙門用光祚照新銜給敕書光祚再疏辭諭以京營兩協理不便著遵前旨行於是進繳原領右副都禦史敕書一道請攺侍郎新銜並繳協理戎政都察院關防而條上先事飭備選將材禁徵逐明賞罰裁冗費核冒支減公用省文冊精挑選勤較練等機宜有旨報可

○丙申以延寧甘三鎭捷功加恩輔臣葉向髙等再疏辭免許之

○江西道禦史髙推疏論舊樞黃嘉善抗旨逗𨖻無人臣禮三路敗衄開鐵繼亡誰司運籌兵喪士淪舊樞張鶴鳴當經撫不和不能決計廣寧旣失屬以行邊鶴鳴奉命而往淚灑東郊如臨陷阱玆以延綏敍捷加保傅錦衣世襲淸夜捫心衾影抱愧兩臣何計而處此矣又言薊遼總督廷議欲推李瑾而有謂其性多健忘事多濡滯卽彊爲任之定難了此得旨邊功本兵並敍從來舊典不必追論苛求總督推補已有旨作速議奏毋以煩言牽制

○南京禦史陳本言滕地自蓬妖之後有數千人歸裏有司猶苛求於旣往多斃之杖下而胥吏利於變價田土槪不許照舊數千人攘臂而去謂申招撫之令緩變價之舉黔蜀之難金帛子女家不能保而乘機搶擄莫酷於將官至以子女相饋遺卽不肖有司亦收鄕官周思稷之妾而並據其子謂宜下令寬收擄之罪聽其將子女出贖更有最應憐者請寬立枷以一肩負三百之重項木相磨何能站立幾日一遭此刑便登鬼錄而況妄攀讎報殃及無辜謂宜有犯必經法司訊鞫而輕重布之立枷措而不用下其疏於部

○以皇子大慶加恩錦衣衛官駱思恭升少傅兼太子太傅王世盛升都督僉事李不矜升都指揮同知史世載升都指揮僉事楊汝敏升指揮使俱照舊管事張懋忠升右都督楊汝業升都指揮同知俱堂上僉書管事張道浚升指揮同知吳堯年升都指揮同知沈光裕升都指揮僉事劉僑升都指揮同知各照舊管事萬邦孚升都指揮僉事著南鎭撫司僉書管事

○工部右侍郎蕭近髙復以疾求去許之

○升兵科右給事中周之綱爲戶科左給事中

○丁酉吏科給事中許譽卿疏言年來起廢遽開添注額廣臣同官郝土膏議令卿寺諸臣俸滿一年者暫放回籍以俟探望升轉此誠今日熱中世界一服淸涼散也臣不敢復贅臣所蓄於中而不能無說者一曰爵蔭太輕一曰紀綱日替兩朝登極皇子誕生三品京官以上人人蔭延子孫幾年之間三奉覃恩臣子遭逄可爲極盛又以三鎭宣捷加恩輔臣晉階錫胤輔臣克讓自其本愼收回成命當不待臣詞之畢矣至錦衣世襲非軍功不得濫予而今保姆之屬閹尹之流紛紛傳奉至有爲兵部所不敢執爭者臣故曰爵蔭太輕也裁奪官餉半出脫逃之叛兵迫脇柱史近屬管轄之門卒所尢異者則內監李實之參楊姜也實𨿽奉敕督造欲使五品府官以屬禮俛首姜必不甘姜果違誤上供錢糧撫按豈肯庇之獨不當知會聽其以白簡從事乃矯焉思逞舉撫按參劾之權一旦自入侵之實疏內則陛下有提問之旨撫按疏入則陛下有庇護之旨臣故曰紀綱日替也疏入上傳諭輔臣楊姜屢旨提問如何未遵稽誤上用龍袍卻又密買科臣阻撓瀆奏許譽卿重處大學士葉向髙等疏言楊姜事已經奉旨提問當聽撫按官回奏而譽卿復有瀆陳不能無罪然其所言乃地方公事當此民窮財盡之秋每歲袍叚之費浮於嘗額者至萬有餘金難以設處故撫按官不得不言譽卿新自家來目所親見輒以上聞其不諳事體或有之而謂出於楊姜之密買則臣等敢保其必無也且譽卿之疏全在爵蔭太濫謂臣等不宜冒受邊功夫邊功加恩臣等從來不受譽卿蓋未及知若年來爵蔭之冒濫則譽卿之言至切至當臣等身任輔弼乃屢蒙無功之敍其冒濫視百僚爲更甚眞是愧死今若重處譽卿則外廷必相疑議以爲臣等惡其劘切借楊姜爲題以修怨臣等𨿽百口無以自解矣況譽卿又牽及於內廷諸臣譽卿處則猜疑愈多恐內廷諸臣之心亦無以自白紛紜之論將未有極竊恐皇上亦爲臣等與內廷諸臣之所累也上從輔臣言仍奪譽卿俸半年

○工科右給事中章允儒疏請勵士節以敕內治其略曰今之備兵者曰練兵曰聚餉是矣然士大夫無仗節死義之槪責荷戈之人於凍雨冷風之中曰汝必死士大夫無廉靖共懿之節責負插之人於赬尾羵首之餘曰汝必供卽刀鋸臨之鞭笞繼之知其不能久也卽如督臣憂去不聞有毅然請纓者亦惟奔競日甚气骨俱柔故爭官則有幹事則無士气如此尙可聞之關門將士乎乞敕部院問邇來气節何以銷靡人情何以�媮凡營逐軟怯者言官以正糾之務明進退之節振廉隅之防以鼓舞神气而激勵豪傑亦恢復之第一義也命下所司

○蔭原任兵部尙書李化龍子不溢入監讀書不伐注選中書舍人

○予新寧伯譚懋勛祭葬如例

○戊戌上視朝

○京師地動從西北乾方來徐往東南方連動二次

○差戶部河南司主事吳鳴虞管海運二倉湖廣司主事郭夢詹管臨淸倉

○畱任江西提學道按察司副使黃元會照舊管事

○己亥世宗肅皇帝忌辰奉先殿行祭禮遣成安伯郭邦棟祭永陵

○先是陜西韓城縣妖人劉買得兒時左臂有痕每自呼爲團龍因集姦民李毛頭等煽亂抄造妖書部署僞知縣元帥文武職官巡按禦史髙弘圖廉得狀屬知縣李所性次第執之得其書及布符銅印又盩厔縣民馬元傑見徵調四起時蓄異謀家藏抄造天鏡諸書又以邑人李嘉茂精武藝習左道因就嘉茂教演又奉鄠縣妖人楊文號金禪教主愚民從之者甚眾興平咸陽臨潼醴泉富平之間多起而應之刻期稱亂裂布系臂爲號邑人李秉徳白於知縣梁克順委典史曹永祥乘夜馳至則見篝燈炊飯四村如晝遂於是夕成擒舊撫呂兆熊下道府按治有實驗擬爲首者妖言惑眾律斬至至狹西巡撫孫居相上其事言韓城妖事初發時舊按臣適巡歷地方不欲過爲張皇僅借訪犯蔽諸首惡罪而爰書旣定妖黨復布散流言反有謂以訪犯爲妖犯者以功爲罪何以激勵人心因請酌議紀錄得旨妖犯就擒各官著有勤勞撫按官呂兆熊髙弘圖等都著優敍起用

○升工部郎中楊師孔爲雲南按察司僉事提督學政

○狹西魯班等七寺剌麻番僧林鎭桑卜等進貢方物賞賚如例

○庚子貞惠安和景皇后忌辰遣靖遠伯王永恩祭陵寢

○升少詹事黃立極徐光啟爲禮部右侍郎充纂修副總裁

○以右庶子林欲楫右諭徳李標右中允楊景辰管理誥敕

○工部右侍郎饒位以母老乞歸不允

○造管理慶成府事關防給慶成王長子永木�龠

○辛丑初雲南撫按閔洪學羅汝元及鄕紳給事中楊棟朝禦史傅宗龍等各條議開路通滇業經部覆奉旨咨會撫按遵行至是本部尙書趙彥等復疏陳建路之宜開與所以開之之用言封疆之事議創不如議因辟新不如辟舊考漢丞相諸葛亮南徵雍闓繇越嶲入而五月渡瀘者卽建昌路也此非前代之故迹歷歷可循者乎又按輿圖自四川雅州入雲南省城驛站相距余於百里者無幾不過添設驛遞四五處而不足於百里者更相其山川之險易人居之疏密以增其夫馬之數此又非祖宗已畫之成迹在在可因者乎謂東西二路之並塞者一時之厄也開建昌路以便於今日者百年之計也請敕戶部將原題分解雲南餉銀二十五萬兩除已解六萬兩帑銀外尙欠十九萬兩之內以六萬兩坐爲開路之費更乞敕下臣部移咨滇蜀督撫一面差才幹府佐官前往相度一切疆界之分屬道裏之遠近驛堡之因創駐鎭之增設財用之多寡漢土之調停料理妥當冊報督撫隨卽具疏奏聞待前項銀兩解至克期興作務在天啟四年秋間朝會之前報厥成功旣開之後一應郵傳之費滇則金沙江可立稅務蜀則建昌杉板黎溪會川之水礦硐白銅硐黎州之西番茶路皆應有額稅可議割以佐輪蹄至兩省互相節制尢爲喫緊是在滇蜀督撫悉心條畫以貽永賴詔允行之

○造督理順處屯田屯兵關防給董應舉

○壬寅立春順天府進春上禦皇極殿受之文武百官行慶賀禮

○以立春節賜輔臣葉向髙等上尊珍饌

○禮科給事中熊奮渭言頃閱江西按臣生員被撻鼓噪一疏益藩閹尉趙成等辱毆章縫之士諸生張紹伊等鼓眾雄行逼迫府官徒步學宮犯上無等閹尉諸人亟宜正以撥置之條而首事諸生亦不能少寬於武斷之律因言士風之壞起於衡文者惟憑竟見顚倒解部之捲都非本色或竟不解惟順天學臣左光斗及三吳學臣孫之益崇雅黜浮力挽囂淩之習浙江提學副使孫昌裔不模不範當考試紹興時攜帶富陽裘貢生關節潛通防維大潰當急敕該部速行議處得旨宗藩生事人役自當究處生員狂肆提學官約束何在以後著嚴行督率毋得縱容其試卷都著解部查閱如違參究

○加寧紹參將何汝賓爲副總兵照舊管事

○癸卯狹西上巴籬等族番人及鋒鐵城等族番人焦吉巴等進貢馬匹盔甲腰刀賞賚如例

○籙四川死難灌縣知縣贈尙寶司卿左重子廷臯蒙化衛中所正千戶

○乙巳加天津督餉山東布政使司右參政錢士晉爲本省按察使

○升山東卽墨營守備王希燦爲曹州營遊擊將軍丙午戶部尙書管南京都察院事王永光再疏引疾乞休許之

○蔭原任兵部左侍郎楊應聘子景旭錦衣衛指揮同知世襲

○撫治鄖陽僉都禦史蔡復一疏糾四川募兵援黔知縣戴文箕領兵都司胡文選馬倫守備饒啟禎等文箕以舊督張我續檄募兵七千實不滿二千付馬倫散糧領兵馬倫席捲餉銀稱疾遁去加增行糧再付啟禎亦如之乃付札授都司胡文選者文箕書辦也所至騷擾下兵部部議行撫按查確正罪得旨胡文選等著該督撫官卽行正法戴文箕革了職該撫按官提問重擬具奏其武職濫給札付不系兵部者通行查革

○逐妖人宋明時先是譚謙益以異才薦兵部遵旨行薊遼督撫驗試適三衛夷人朗素背盟挾賞督臣屬明時試其術明時設壇練將演兵凡三七日矣已而謂不宜興戎夫款局但令服降隨攺祭告文詞一以潛消爲主後報朗素撤去人馬明時執以爲功督臣以虜卽引還其心未死退虜之效何以明示眾人明時云法能斃命朗酋自當不久人世若不相信請一紙爲左券督臣依期遣通官偵伺之朗酋竟無恙兵部言明時左道惑人請立寘於法以爲姦邪誣罔之戒上姑貰勿問驅逐回籍不許潛住京師

○丁未冊李氏爲成妃遣公張惟賢持節大學士朱國禎捧冊各行禮

○以正旦節頒賜輔臣葉向髙等講官鄭以偉等正字官張邦經等銀幣有差

○差戶部狹西司員外郎程士奇管通州大運倉江西司員外郎趙鉉管淮安倉

○南直應天蘇松鳳泗淮揚滁州等處同日地震揚州倒卸城垣三百八十餘垛城鋪二十餘處

○己酉孝元貞皇后忌辰奉先殿行祭禮遣博平伯郭振明祭慶陵

○是日以郡王侯伯及一品大臣病故輟朝一日

○大學士葉向髙等疏言本年十二月二十四日起該放除夕假連年節上元假至新年正月二十方滿臣等查舊例日講皆於正月上旬擇吉先開一日以後仍俟節假滿日照常舉行得旨正月初九日開講以後日講著二月上旬擇吉舉行

○葉向髙等又題今歲日講經書講章年終當匯進今將畱閣副槁詮次繕寫裝潢進呈報聞

○光祿寺卿何喬遠引疾乞休不允

○子薊遼總督王象乾繼母祭二壇仍加祭一壇照一品例造葬伊父王之垣母於氏並祭開壙合葬

○登萊巡撫袁可立報毛文龍統兵深入閻王寨與奴賊大戰斬級三百七十一顆生擒眞夷四名請發賞功銀兩得旨毛文龍並各將吏功次著卽行勘敍督撫各官並敍

○總督貴州兵部左侍郎楊述中言撫臣王三善入巢五捷安邦彥奢寅父子等僅以身免棄甲投箐斬殺宗目俘獲渠魁計首功不下萬有八千餘級戰馬甲仗無算賊勢披靡已逼過渭河我大兵一二日間準備過河得旨黔師深入撫臣王三善身自督戰斬首至一萬八千餘級西南奇捷自來罕有朕心忻慰督臣楊述中調度有功均可嘉尙都著寫敕獎勵述中仍盡心料理有功將士戶部措發銀三萬兩給賞督撫官仍鼓舞各路官兵務收全捷事平一體優敍

○吏部等衙門尙書等官趙南星等以薊遼偏沅二總督奉旨下部院會議臣等查得會典先年薊遼有警間遣重臣巡視或稱提督及嘉靖二十九年以虜患始攺爲總督薊州保定遼東軍務鎭巡以下悉聽節制至三十三年移駐密雲而巡撫駐薊州防秋則駐昌平是薊遼總督原爲虜患而設今虜患方殷自無可裁之理卽樞輔疏亦非以爲可裁也其疏不曰皇上必不欲臣離關則請且不推經略總督只以臣一人督兩撫臣乎又不曰往日經撫以議論紛紜致失疆土乎此其意可知也當遼左淪陷之時在位者人人顫恐爲保妻子之計樞輔不勝勁忿自請行邊此其忠誠義烈一日而感於神明聞於天下假令祖宗期一聞虜警輔臣有請自行邊者則必不設總督矣夫總督之設爲節制鎭巡以下也政府之柄豈不更重也哉然則薊遼總督在往日則不可裁在今日則不可推此事之無可疑者也楡關之事皇上得樞輔而委任之二年來東夷不聞傳箭西虜未至跳梁毛文龍時有捷書此其效可睹矣今舊督臣以制歸樞輔實兼將相之任弭節移駐及巡撫所宜居一切撫賞防剿惟相其機宜而行之以俟全遼恢復奏凱還朝之日乃議設總督似無不可者至於偏沅總督合楚黔滇三鎭之兵餉而兼理之不見於會典惟萬曆年間徵播乃有撫臣事寧旋止正如總督之設以貴州用兵之故也科臣謂偏沅一帶土司環伺而待命兼以數百里獷悍之苗非設一撫臣不足以彈壓之此亦不易之論至於貴州軍士枵腹荷戈待餉甚急有謂擇風力禦史一人奉敕遄往專管督餉以救百萬生靈之命亦於計似便均祈聖明裁定得旨邊事重大督師輔臣承宗旣自請擔任總督官依議且不推款夷叩關督臣象乾還著料理撫賞候事完離任偏沅巡撫督餉按臣便著推用

○總督薊遼兵部尙書王象干言去年關門累卯臣妄意西虜苟入絳縼逆奴不敢西向卽有原費較之版圖殘缺利害自有重輕旣爲禦侮之臣惟欲捍蔽危疆仰紓我皇上之東顧已耳然事𨿽創始用惟崇舊計兩年三季賞過銀共三十萬六千九百有奇尙不及舊額每年二十萬之數今歲撫事早完𨿽朗素未馴不過語言要挾自不難於籠絡若必欲夷人一言一動咸從揖遜是唐虞三代千古以來所未有者而以責之今日臣不能爲此干羽之化矣至於撫夷各官亦惟擇其善撫者而用之非求其必有尾生孝已之行而後可道臣萬有孚通判周履時拮據兩載歷盡艱辛副總兵王牧民參將朱梅等寄身荒塞狎侶虎狼臣思天下文武惟邊臣爲最苦而撫夷各官日興侏﹤亻離﹥講�利害幾希其苦尢甚秋防將竣臣正欲與撫臣議敍適有參將王楹之事議論橫生使大小文武勞臣槪失所望且欲重議其罪焉竊謂諸臣司撫者也旣以盡掛彈章臣主撫者也何可獨容漏网伏乞皇上大奮乾斷亟賜處分𨿽言官之疏是出風聞而脂韋之場人所易惑諸臣心迹有不容不自白者乞將疏內有名各官盡付法司嚴查撫賞錢糧有無花費侵漁情獘果有作姦犯科者盡法究處如其委無濡染卽與湔除參將王楹之死是否撫夷官所致從事撫夷效勞諸臣應否甄別另敍逐一擬議必求功罪昭明賞罰允當毋滋葛藤不斷之紛紜如臣者久已衰老日來病增於哀毀魂驚於憂讒萬不能再施面甲坐受機鋒不徒自誤且恐其誤封疆也更乞敕下該部先行禠職卽推代者速來任事免使徒受羈紲訾詬則惟蓋之恩世世與天地並矣今屬夷朗素等三十六家諸酋遣使乞款見候於喜峯關踰十日矣所宜急爲處分計樞輔督臨防款事宜皆聽裁決撫彼小醜無煩緒餘撫臣張鳳翼先任廣寧道繼任遵化道諸虜皆夙所摩撫應聽二臣或撫或剿相機裁斷但處置遲速夷情向背所關雪地冰天使之久棲塞上而優遊不決夷情何嘗之有再一蜂散勢必難收呼吸安危不可不深念者也上報曰撫虜安邊賴卿籌畫且原無多費各官俱有勤勞不必求勘目前款虜叩關著他每盡心撫諭候事平議敍卿還遵屢旨料理候代

○河南道禦史胡士奇言論人者非設身處地則論不平用人者非兩端執中則衡不當自遼東發難閱歷凡四按臣惟一張銓死難耳其餘若楊一桂陳王庭方震孺至今未結而論者槪欲以張銓責備之夫銓之死也惟在圍城則死惟與袁應泰同死則不得不死假令賊在遼陽而銓在廣寧肯馳而死乎知銓之死則知三臣之可以無死矣而廣寧之役方震孺之可原更甚何言乎震孺可以無死也豈以職在監軍未若經撫道將之守封疆耶然矣而不盡然也奴酋渡河以後儻使震孺先在廣寧身將安之豈遂艸間求活乎抑遂降賊乎此𨿽百啄何能爲解然而震孺不在圍城之中也又使奴酋渡河之消息已至震孺巧借考較以脫身此亦百啄何能爲解然而震孺正月初八日出寧前時經撫祖餞奴息未至至二十二日發落生員奴報始至相距十有五日計程四百餘里諸士之蟻戰方酣而賊奴之鐵騎已渡矣有何神術可以前知乎又使奴破西平我師敗績於鎭武曠日持久震孺不及救廣寧此又百啄何能爲解然而西平敗不踰日一面與寧前道張應吾灑血催兵馳回塔山報賊已取廣寧而經撫二臣已並轡過閭陽矣嗟哉按臣將經死臣乎將死撫臣乎將望廣寧而死乎計無復之乃始爲收合餘燼之計祖天壽擁眾數萬於覺華島徘徊觀望若縱之降賊是李永芳之後又一永芳也震孺冒死出奇親往覺華島與天壽灑泣登舟招回兵卒數萬人火器數千件火藥數萬斤牛畜米粟俱以萬計非震孺之力而誰力哉當其不招祖天壽則天壽必折而入於奴若招而不從則震孺必見執而送於奴震孺不死於海濤不死於賊手者天幸耳柰何以成敗論人而輕抹殺之也此猶論其事後耳當遼陽之破也京師震動人皆以遼爲阱矣震孺資序不應按遼獨上﹤鋶﹣釒﹥請自犒師此時親朋共哭兒女牽衣震孺獨非人情與而毅然不返顧人心賴以鎭定廣寧漸有收拾非血性男子而能若是乎鎭武堡要害當守羅一貴有大將才震孺屢薦於經撫令爲總兵守鎭武奴之來也殺人平城而一貴之目不瞬假令救援一至奴隻輪不返竟未可知此其擇將料事之智眞有大過人者柰何以成敗論人而又抹殺之也說者謂經撫不和震孺不能調劑是矣夫和衷之說莫嚴於君命莫切於滿朝之筆諫而經撫視之蔑如也一監軍其柰之何或者又謂經撫宜明糾不當爲調停是矣不知王化貞之拙癡熊廷弼之气魄至今尙各有長短當日廣寧逢喪一年尙是震孺苦心調停之力若使明糾以便兩人卸擔今豈不曰兩人相厄實繇震孺構成而使禍中封疆則震孺今日又不當以何等罪罪之矣此樞輔所以有廟堂不能持獨責之禦史經撫所不能爲旁責之監軍勢或未宜身無死法之說也此眞設身處地而執兩端以取中者也目睹近日薊遼總督一缺無人肯任連日議論有同築捨乃使震孺拚死出關慷慨男子反與貪生怖死之懦夫而並錮以後人臣誰肯爲國家當事者況今本兵遼撫屢疏勘明而樞輔之言曰三禦史之入遼始則彊用之終則深求之朝廷何以使人深求二字樞輔酌量審矣然則可使任事勞臣久困家食哉伏乞敕下部院明白議覆以平公論以服輿情得旨方震孺等旣經勘明著部院作速具覆

○禦史黃尊素疏言恬退應惜頑鈍宜除原任兵部添設侍郎余懋衡吏部右侍郎曹於汴陪推蒙點相繼拂衣又有太僕寺少卿劉洪謨劉宗周恬引於先工部侍郎蕭近髙饒位堅請於後翩翩去國髙風襲人皇上禦極三年於玆而卿貳更翻公孤疊換老成人不可不惜也又如牛應元甫掛彈章踉蹌而入都門丁啟浚以媚邪之舊攘臂而思節鉞趙秉忠气局褊盈功名躁熱恐一時人被雲霧誤收綸扉誤國不小則頑鈍不可不除也得旨牛應元丁啟浚已有旨趙秉忠才望素優方直講筵不得輕議其各官恬退的卽與起用

○兩廣總督胡應臺題香山寨參將張懋勛養病回衛請以鎭下練兵遊擊蔡一申代之命下所司

○福建道禦史李應昇﹤鋶﹣釒﹥言範得志以應察之人讎主察之官主謀之何熊祥一疏自供彈乃及而閃爍藏頭之王永光乃云禦史王允成南中饒有物議先欲察處議論不一繼開年例則止不行得志之所謂掣肘者眞掣肘也此種密謀惟永光與熊祥知之得志冷局曹郎何以能窺其肺腸而代之發憤哉禦史不肖聽臺長處分然必禦史眞不肖而後處亦必臺長賢而後可處禦史之不肖永光平日何如行徑而曰參處禦史是其職掌也得旨王永光已準告病不必深求

○總總督四川等處兵部右侍郎朱燮元疏言總兵官李維新監軍副使李仙品僉事劉可訓等統率各將五路進兵殺入龍場地方鏖戰當陣生擒首凶奢崇明僞軍師蔡金貴並酋妻安氏斬僞將僞相首級千餘鞍馬槍刀無算奢寅中二槍扶馬而逃扶國禎亦中箭逃箐官兵見在摉拏奢崇明中藥箭命在須臾等情得旨凶首奢崇明等俱已擒獲深可嘉尙逆寅及各逋目催兵速捕務期蕩平督臣朱燮元調度勤勞其監軍並有功將士俱候獻俘一體優敍

○兵部尙書趙彥言平遼總兵官毛文龍稱其弟毛雲龍結黨姚中節鄭可贊等雄行藐法刻兵剝�造謗肆忿大義滅親具疏糾參看得毛雲龍結黨造謗構釁生戎不若令雲龍還都門聽本部訊其顚末再爲酌處中節等令登撫拏送來京質審發落從之

○命訓練五軍營軍選總兵官徐永胤提督京城內外巡捕

○升廣東碣石寨守備李相爲廣西參將浙江金衢守備沈光寵爲浙江右營遊擊將軍

○升戶部郎中蔣士忠爲四川布政使司右參政分巡川北

○升定州忠順營指揮慕繼勛都指揮同知

○注神樞營右副將署都督僉事李嘉訓中軍都督府帶俸

○庚戌保定巡撫張鳳翔﹤鋶﹣釒﹥言原任兵部員外郎贈太常寺少卿謚忠湣楊繼盛已給贈謚祭蔭仍賜祠立額極爲優厚而當時禮臣失於查核獨遺葬價一款槁葬至今乞賜補給已經部覆上傳年遠不準給大學士葉向髙等言繼盛系世宗皇帝第一忠臣卹典以謚祠爲重祭葬特嘗格耳與其重而遺其輕殊不可解宜撫臣之請補部覆之全給也況繼盛槁厝淺土使萬年流芳之骨不得沾皇上一抔之恩尢非臣等所安得旨楊繼盛先朝忠臣已經賜謚立祠準補給全葬

○復除原任刑科右給事中董承業於兵科禦史諭思恂於山西道

○差兵部武庫司郎中劉繼禮解防邊馬價銀二萬兩往薊鎭車駕司主事鄭履祥解犒賞銀一萬兩往密雲

○壬子以冊封成妃及篆冊捧冊頒賜輔臣葉向髙等銀兩鈔錠有差

○大學士葉向髙一品六年考滿韓爌一品三年考滿吏部具奏上謂葉向髙已經三考歷事三朝從來閣臣所無加上柱國太傅蔭一子爲尙寶司司丞次輔韓爌歷任兩朝親承顧命加左柱國蔭一子爲中書舍人俱兼支尙書俸余官照舊給與應得誥命並賜銀幣羊酒鈔錠宴於禮部

○蔭粕總督宣大王國禎子之仲登萊巡撫袁可立子樞通政使吳用先子曰暠河南巡撫馮嘉會子映鸞太常寺卿桂有根子髙攀各入監讀書

○癸丑以正旦節復賜輔臣葉向髙等講官鄭以偉等正字官張邦經等膳品長春酒有差

○禮部類奏四方災異得旨今歲各處災異及京營地震朕深懷警惕封疆多事著內外大小臣工盡心職業務修安攘實政毋事虛文

○差浙江道禦史林有臺督理餉務廣東道禦史李玄長蘆巡鹽

○升都司僉書管西協前車營遊擊事譚堯徳薊鎭古北路參將

○甲寅遣駙馬都尉王昺伯張嘉猷告太廟祧廟

○巡視京營禮科等衙門給事中等官彭汝楠等條陳營務一淸穩占三備兵營隱射空役甚多各營官隱占牢役亦每踰額臣等極意淸查裁減六千餘人但恐日久事移仍復影冒宜將裁減額數刊刻附載戎政事宜毋令久而去其籍一練火器營軍十萬火器居其六其賞格每中一銃賞一錢邇來弓箭選鋒得補��只糧火器則否遂不復有畱意演習者臣等秋操加意挑選但有兩銃俱中者準補��只餉仍令各營將逐日教演及住操合營之日會總協親試之拔其尢者百餘人悉頂��只糧諸軍士始躍躍欲奮今後春秋兩操還宜挑選一次弓箭火器��只糧不妨稍爲通融頂補庶軍以愛糈而技精一核冒糧各軍收操在營食糧在衛管兵者不知餉之多寡理餉者不知兵之虛實該部但憑衛所執結放糧而衛所印弁得錢卽與關領於是有在營革役事故而衛仍領糧者有名爲在營而操冊不載者又有跳入於門軍匠役而衛冊仍在營者魯經臣等設立營衛對同文冊月一淸核其在營者業按期申報而各衛所則任百催督不齊也宜行三大營暫停替補兩月聽倉場協理大臣按定籍冊每衛所見在領糧若干見在營操若干因而會同比勘有無互異影響閃爍者自無所遁其形矣一節帑金營中自犒賞子粒而外原無別項錢糧自去歲廣寧告警舊總督陳良弼請發帑金三十萬一日而散犒賞十萬兩旋又批發置買軍器二萬兩有奇及良弼謝事之日僅存十七萬八千四百九十八兩迨臣等接管淸查見在者又止十三萬七千六百七十六兩零查其所繇開銷則皆爲置買軍器而索其所爲器械觀之則毫未常有也臣等自受事迄今誓不肯掛一號批一領幸而十三萬金尙無恙也更乞嚴旨申飭不許輕易批發一減冗馬三大營軍額十二萬馬額二萬是步軍居五騎軍居一也捕營軍可萬餘而馬則五千有奇或者曰夜巡追緝數不厭多乃年來惰窳成習𨿽極力督責終不聞有騎馬下夜者但見長安道上成羣雇覓則皆捕馬也臣等極力裁減已經革去十五年以上馬一千一百四十三匹又該營冬季應領補新馬五百三十七匹並爲停革仍移會該部以後漸次裁減俟合於會典三千四百六十匹之數而止歲省錢糧可二萬餘金一存班糧班軍之必不能全至也至而未必有用也盡人而知之矣而語及於折班則無敢任者爲祖制耳毋已則惟有查汰虛軍扣存糧銀俾上不至耗蝕國儲則亦已矣計自去歲秋班至今除月糧銀米外見在大糧貯職方司庫者可四萬金聞該部已借萬金爲扈衛盔甲之用剩存尙有三萬兩宜令該部將見貯班糧及那借未還者逐一淸查造管收除在四柱冊一存該部一送臣等巡視衙門稽查以浚每秋班竣日該員外會同巡視查盤一次其有開支那借須赴巡視衙門掛號不許徑動庶積漸以往涓滴者亦將不可勝用矣其他則分練之當議也今春分練之役自臣等罷之夫非分練之當罷也罷其練而無益於事者耳以臣等私竊計之各營自選鋒壯丁而外其壯健堪練者盡可淂三萬人存選壯於各營而挑精健以待練固��只美而非兩傷者班軍旣明知其不可何必慕虛名而廢實用存其近而實者以全祖制折其遠而虛者以充分練亦化虛爲實之一法也則標營之宜簡也都城重地咫尺宸嚴驕卒羣嘩於主帥之門市掍狂逞於柱史之宅法犯淩夷盡矣查戎政事宜標兵左營三千爲摠督親兵右營三千爲協理親兵凡營中一切雜差俱從優免遇大操閱則擺列將臺左右彼創法者其意固自遠也年來此義浸檄協臣朱光祚每與臣等扼腕言之近日方在揀選但不患無兵患無聚兵之處必其人伍兩相屬呼吸立應而後姦人有所畏而不敢逞查戎政府左右見有官房百餘間宜選��只糧選鋒千人弓箭之外令各習一技分爲兩班該班者直宿官房時刻不許暫離日給鹽菜銀三分以酬其勤該營將官聽�才�口心�協擇勇略有心計者任之卽於府內空地蓋房居之使之朝夕訓練統率庶一呼可以立應請瞑目語難者當知所斂戢矣至於各軍住居星散苟有緩急無從號召此實京營第一病痛願在事諸臣更加意酌議之也下其﹤鋶﹣釒﹥於部旌表兩直隸各布政司覆勘遇孝子呂學孔等九人節婦牛氏等七千四人烈婦馬氏等十一人貞女張氏等三人烈女楊氏等二人巡按福建禦史喬承詔馳奏擒斬紅夷功次上以功賞下部議授原任左都督駱思恭男餋性�才�口心�兵官陳璘男九正各百戶世襲加鴻臚寺卿展自重光祿寺卿乙卯歲暮行大祫於太廟遣太常寺官祭太歲月將及五祀之神是歲天下戶口戶九百八十三萬五千四百二十六口五千一百六十五萬五千四百五十九田賦田七百四十三萬九千三百一十九頃八十三畝有奇米二千一百四十九萬三千五百六十三石一斗有奇內天啟三年撥給定陵香火地應減米三百零二石麥四百三十萬八十二石六斗有奇絲綿折絹二十萬六千二百八十二疋有奇內天啟三年撥給定陵香火地應減絹一百一十五疋一丈九尺絲綿一萬一千一百九十七斤有奇棉花絨一十二萬一千二百一十六斤有奇布一十二萬九千五百二十一疋有奇薴麻布三千四百二十八疋有奇洞蠻麻布二百五十九條有奇薴麻九十六斤有奇銀三百二萬三千七百一十八兩九錢有奇戶口鹽課折銀二十五萬九千七百三兩三錢有奇內天啟三年撥給定陵香火地應減銀一百五兩九錢有奇鹽課銀額徵角�羊京並贓罰等銀一百四十五萬五千四百三十五兩七錢有奇各運司徑角�羊宣大山狹等鎭銀二十五萬九千九十二兩五錢有奇廣東福建四川雲南本省畱充兵餉銀六萬六千九百八十七兩有奇鹽課鹽二百一十六萬二千八百六十九引歲辦鹽一千二百三十九萬九千五百二十斤屯折銀二萬四千八百二十二兩有奇牧地子粒銀二萬八千六百四兩四錢有奇租稅鈔八萬一千一百三十七錠二貫三百有奇牛租谷二百一石一斗有奇馬艸二千四百七十五萬七千九百三十九束金價銀五千五百六十九兩水銀二百二十九斤朱砂一十六斤八兩黃蠟一千六百九十四斤有奇漕糧起運額該四百萬石內除新舊例永折糧三十六萬一百八十八石七鬥八合災傷暫折並運黔糧一十六萬一千三百九十九石一斗一升九合六勺錦衣等�才�口心�各衛所指揮千百戶等官朱邦等運納原派天津昌平薊州密雲各邊倉兌攺糧四十五萬四千九百四十七石三斗皇城四門倉並新添惠桂二府糧三萬四千五百三十六石截畱天津二十萬石毛帥十萬石實進京通二倉兌攺糧二百六十八萬八千九百二十八石八斗七升二合四勺加派遼餉每畝九釐共加銀五百二十萬六千餘兩雜項遼餉銀二百二十九萬二千餘兩除四川雲南一十五萬七千六百餘兩畱充本省兵餉廣西湖廣三十二萬三千二百餘兩暫協助黔餉其餘省直共徵雜項銀一百八十一萬有奇

大明熹宗達天闡道惇孝篤友章文襄武靖穆莊勤悊皇帝實錄卷之四十二

明熹皇帝錄卷之四十三﹝梁本﹞

六月癸未朔敕存問應城王在銓齒徳並旌其子肅菬封腹孝行左副都禦史楊漣劾魏忠賢專擅旨意多出傳奉三五成羣勒逼諠褻政事之堂幾成鬨市大罪一交通孫傑去閣臣劉一燝冢臣周嘉謨急欲剪己之忌不容皇上不攺父之臣大罪二執春秋討賊之義者孫愼行也明萬古綱常之重者鄒元標也忠賢一則逼之引去一則嗾黨劾歸顧於護黨气毆聖母者曲意綢繆終加蟒玉是何親於亂賊何仇於忠義大罪三王紀執法如山鐘羽正淸修如鏡忠賢一則使人喧辱一則構陷削籍顧於側媚善侮者破格點用大罪四國家最重無如枚卜忠賢力阻孫愼行盛以弘豈眞欲門生宰相乎大罪五去歲南太宰北少宰皆點陪推掉弄不測大罪六滿朝薦文震孟等抗論稍忤傳令降斥屢經恩典竟阻賜環皇上之怒易解忠賢之憤難銷大罪七去年南郊傳聞宮中貴人貞靜荷寵忠賢恐其露已驕橫之私托言急病立刻掩死大罪八裕妃以有喜傳封忠賢捏僞旨勒令自盡大罪九中宮有慶已經成男乃繞電流虹之祥化爲飛星墮月之慘忠賢實有謀焉大罪十先帝靑宮四十年所護持僅王安一人忠賢以私忿矯旨掩殺於南海子大罪十一今日求獎明日立祠近於河間毀民居建坊築愁樹怨飲恨吞聲大罪十二今日蔭中書明日蔭錦衣金吾之堂口皆乳臭誥敕之館目不識丁如魏良卿等五侯七貴何以加玆大罪十三用立枷之法以示威前歲枷死皇親數人其排陷皇親搖動中宮也若非閣臣護持言官糾正椒房之戚幾興大獄大罪十四良鄕生員章士魁以爭煤窖傷其墳脈托言開礦而致之死大罪十五王思敬胡遵道侵占牧地徑自拷掠大罪十六周士朴執糾織監在工言工竟停其升遷使困頓以去大罪十七北鎭撫司劉僑不肯殺人媚人竟令削籍大罪十八科臣魏大中到任奉旨鴻臚寺報單忽傳詰責大罪十九忠賢受事東廠雞犬不寧野子傅應星等招搖引納陳居恭傅繼教助之片語違忤駕帖立下勢不至興同文之獄不黨禁之碑不已者大罪二十韓宗功潛入忠賢之家事露始避發銀七萬創肅寧新城可作郿塢大罪二十一同姦輔沈﹤氵隺﹥創立內操安知無大盜刺客寄名家丁倘或伺隙可爲寒心大罪二十二近日忠賢進香涿州鐵騎簇擁蟒玉追隨警蹕傳呼歸則駕駟馬羽幢靑蓋夾擁環遮入幕密謀叩馬獻策者實煩有徒大罪二十三忠賢今春走馬禦前皇上射其馬貸以不死進有傲色退有怨言大罪二十四奉聖夫人客氏又彌縫其罪戾而遮飾其回衺故掖廷都城卽大小臣工皆知有忠賢不知有皇上乞正法以快神人之憤客氏俾居外宅無厚其毒

兩朝從信錄左副都禦史楊漣題爲逆璫怙勢作威專權亂政欺君藐法無日無天大負聖恩大幹祖制懇乞大奮乾斷立賜究問以早救宗社事臣惟太祖髙皇帝首定律令內官不許干預外事在內廷祇供灑掃之役違者法無赦故在內官惟循謹奉法爲

聖子神孫相守未敢有攺𨿽有驕橫恣縱王振劉瑾其人者旋卽誅戮故聖明在上乃敢有肆無忌憚濁亂朝綱罔上行私傾害善類損皇上堯舜之令名釀宗社無窮之隱禍如東廠太監魏忠賢其人者舉朝盡爲威制無敢指名糾參臣實痛之臣前以兵科都給事中親承先帝之命輔皇上爲堯舜之君言猶在耳今若畏禍不言是臣負忠義初心以負皇上起臣特恩他日有何面目以見先帝於在天之靈謹撮其大罪之著者二十四款爲皇上陳之忠賢原一市井無賴人耳中年淨身夤入內地非能通文理自文書司禮起家者也皇上念其服務微勞拔之幽賤寵以恩禮原名進忠攺命今名豈非欲顧名思義忠不敢爲姦賢不敢爲惡哉乃初猶謬爲小忠小佞以幸恩旣而敢爲大姦大惡以亂政祖宗之制以票擬托重閣臣非但令靜心參酌權無傍分正使其一力擔承責無他卸自忠賢等擅權旨意多出傳奉傳奉而眞一字抑揚之間判若天淵傳奉而僞誰與辯之近乃公然三五成羣勒逼喧嚷政事之堂幾成哄市至有徑自內批不相照會者假若夜半出片紙殺人皇上不得知閣臣不及問害豈眇小以致閣臣鬱悶堅意求去壞祖宗二百年來之政體大罪一也舊閣臣劉一燝冢臣周嘉謨同受顧命之大臣也一燝親捧禦手著定大計嘉謨倡率百官於松棚下義斥鄭養性立寢後封以淸宮禁皇上豈遂忘之忠賢交通孫傑論急於剪己之忌不容皇上不攺父之臣大罪二也先帝壯年登極一月賓天進禦進藥之間普天實有隱恨執春秋討賊之義者禮臣孫愼行也明萬古綱常之重者憲臣鄒元標也忠賢一則逼之告病去一則嗾言官劾劾去至今求去部片席不可得顧於護黨气毆聖母之人曲意綢繆終加蟒玉以贈其行何親於亂賊仇於忠義偏不容先朝有痛念弓鼎之老臣大罪三也王紀鐘羽正先年功在國本及紀爲司寇執法如山羽正爲司徒淸修如鶴忠賢一則使人喧嚷於堂辱而迫之去一則與沈﹤氵隺﹥交構陷之削籍去至今諸臣求一復職不可得顧於善媚善附之人破格點用驟加一品以歸是眞與我善者爲善人與我惡者爲惡人必不容盛時有正色立朝之直臣大罪四也國家最重無如枚卜忠賢欲一手�定力阻前推之孫愼行盛以弘更爲他辭以錮其出是眞欲門生宰相乎妄顧金甌之覆字圖坐貂坐之私情大罪五也爵人於朝莫重廷推去歲南太宰北少宰推皆點陪二蓋枚卜點陪之案一復借用羽翼之姦致一時名賢不安位去顚倒有常之銓政掉弄不測之機權大罪六也聖政初新正資忠直乃滿朝薦文震孟鄭鄤熊徳陽江秉謙徐大相等九人抗論稍忤忠賢傳奉盡令降斥屢經恩典竟阻賜環長安謂皇上之怒易解忠賢之怒難饒大罪七也然猶曰外廷之臣子也上年皇上南郊之日傳聞宮中有一舊貴人以徳性貞靜荷上寵注忠賢恐其露己驕橫權謀之私比托言急病立刻掩殺是皇上且不能保其貴幸矣大罪八也猶曰無名封也裕妃以有喜得封中外欣欣相告矣忠賢以抗不附己囑其私比捏稱無喜矯旨勒令自盡不令一見皇上之面昔堯以十四月而生假令當日裕妃喜在安知不爲堯母是皇上又不能保其妃嬪矣大罪九也猶曰在妃嬪也中宮有慶已經成男凡在內廷當如何保護乃繞電流虹之祥忽化爲飛星落月之慘傳聞忠賢與奉聖夫人實有謀焉以皇上麟趾開祥何妨斯男則百而忠賢包藏禍心若此是皇上亦不能自保第一子矣大罪十也先帝之在靑宮四十年操心慮患所與護持孤危威劫之不動利誘之不變者僅王安一人耳登極一月致君堯舜安不可謂無微功皇上倉卒受命擁衛防護之中亦不可謂無微忠卽使有罪亦當聽皇上明正其罪與天下共見之而忠賢以私忿矯旨掩殺於南海子身首異處肉飽狗彘是不但仇王安而實敢仇先帝之老奴與皇上之老犬馬略無顧忌也此後內臣誰肯爲忠義者其餘內臣無罪而殺擅逐者不知數百千也大罪十一也因而欲廣願奢今日討獎賞明日討祠額要挾無窮王言屢褻近又於河間府毀人房屋以建牌坊鏤鳳雕龍干云插漢築愁樹怨飲恨吞聲又不止於塋地擅用朝官制制僭擬陵寢而已大罪十二也今日蔭中書明日蔭錦衣金吾之堂口皆乳臭誥敕之館目不識丁如魏良卿魏良才魏良卿魏希孔及外甥野子傅應星等五侯七貴何以加玆不知忠賢有何軍功有何相業甚褻朝廷之名器矣大罪十三也因而手滑膽粗用立枷之法以示威前歲枷死皇親數人命矣其枷號家人者欲扳陷皇親也其扳陷皇親者欲搖動中宮也當時若非閣臣力有護持言官極爲糾正椒房之戚又興大獄矣大罪十四也猶借曰禁平人開稅也良鄕生員章士魁卽有他罪自有提學乃以爭煤窯傷其墳脈托言開礦而死矣假令盜長陵一壞土何以處之趙髙鹿可爲馬忠賢煤可爲礦大罪十五也王思敬胡遵道侵占牧地果眞小則付之有司大則付之撫按學院足矣而徑拏黑獄三次拷掠身無完膚以皇上右文重道秋爽幸學而忠賢艸菅士命使靑燐赤壁之气先結於辟宮泮藻之間孔子之神不無忿恫大罪十六也未也且明懸監榜之令於臺省矣科臣周士朴執糾織監一事原定在工言工忠賢竟停其升遷夫使吏部不得專其銓除言官不敢司其封駁除邪因之以偸換手眼那移敍升致士朴卒困以去於以成中官之尊大得矣而聖朝何可有此名色大罪十七未也且將開羅織之毒於縉紳矣北鎭撫臣劉僑不肯殺人媚人自是在刑言刑也忠賢以其不善鍜煉竟令削籍明示大明之律令可以不守而忠賢之律令不可不遵將使羅鉗吉网然後快心於是彰忠賢之威得得矣而國脈何可崇此蘊毒大罪十八也未也且示移天障日之手於絲綸科臣魏大中到任已奉明旨鴻臚寺報單忽傳詰責及科臣回話臺省交章又再褻王言幾成解組無論玩弄言官於股掌而煌煌天語提起放倒信手任心令天下後世視皇上何如主大罪十九也最可異者東廠原以察姦細非擾平民也自忠賢受事雞犬不寧且直以快恩仇行傾陷野子傅應星等爲之招搖引納陳居恭爲之鼓舌搖唇傅繼教爲之投匭打网片語違忤則駕帖立下如近日之拏中書汪文言不從閣票不令閣知不理閣救而應星等造謀告密曰夜未已勢不至於興同文之獄黨錮之碑不已者當年西廠汪直之僭恐未足語此大罪二十也尢可駭者東酋未靖內外戒嚴東廠訪緝何事前韓宗功潛入長安打點實往來忠賢司房之家事露始令避去假令天不悔禍宗功姦細事成一旦虜過城下忠賢固爲奴酋首功之主矣其發銀七萬兩更創肅寧新城可作郿塢深計不知九廟內外生靈安頓何地大罪二十一也祖制不蓄內兵卽四衛之役備而不操原有深意忠賢謀同姦輔沈﹤氵隺﹥創立內操不但使親戚羽黨交互盤踞其中安知其無大盜刺客東虜西夷人等寄名內相家丁倘或伺隙謀亂髮於肘腋智者不及謀勇者不及拒識者每爲寒心忠賢復傾財厚與之交納昔劉瑾招納亡命曹吉祥弟侄傾結達官忠賢蓋已兼之不知意欲何爲大罪二十二也近日忠賢進香涿州鐵騎之簇如雲蟒玉之追隨耀日警蹕傳呼淸塵墊道人人以爲駕幸涿州及其歸也以輿夫爲遲故駕駟馬羽幢靑蓋夾護環遮則已儼然乘輿矣其間入幕密謀叩馬獻策者實煩有徒忠賢此時視爲何如人想亦恨在一人下耳不知更作何轉念恐泰山之神必陰殛之矣大罪二十三也蓋寵極則驕恩多成怨聞忠賢今春走馬禦前皇上曾射殺其馬貸忠賢不死聖恩已厚忠賢不自畏罪請死且聞進有傲色退有怨言朝夕堤防念念不釋心腹之人時時打點皇上果眞有此事從來亂臣賊子只爭一念放肆遂致收拾不住柰何焉可養虎兕於肘腋之間乎此又寸臠忠賢不足盡其辜者大罪二十四也凡此逆迹皆得之邱報招案與長安共傳共見非出於風影臆度者忠賢之二十四大罪懼內廷之發其奸殺者殺換者換左右旣畏而不敢言懼外廷之發其姦逐者逐錮者錮外廷又皆觀望而不敢言更有一種無識無骨苟圖富貴之徒或扳附枝葉或倚托門墻或密揭居停或投充門客逢其所喜挑其所怒無所不至內有授而外發之外有呼而內應之向背忽移禍福立見或內廷姦狀敗露又有奉聖客氏爲之彌縫其罪戾而遮飾其回衺故掖廷之內知有忠賢不知有皇上都城之內知有忠賢不知有皇上卽大小臣工又積重之所移積勢之所趨亦不覺不知有皇上而只知有忠賢每見中外有緊切當作之事當起用之人必曰要與內邊說說或人不得用事不得行亦只說內邊不肯宮中府中大事小事無一不是忠賢專擅卽奉奏之旨反覺皇上爲名忠賢爲實且如前日忠賢已往涿州矣一切事情必星夜馳請意旨票擬必俟賢到始敢發批嗟嗟天顏咫尺之間忽漫不請裁決而馳候忠賢意旨於百里之外事勢至此皇上之威靈尙尊於忠賢耶否耶每思至此尙爲有天日耶無天日耶天祚聖明屢行譴告去年以熒惑守斗告今年以長日風霾告又以一日三地震告而乾淸之震猶甚皆忠賢積陰蔽陽之象聖明獨不覺察猶加之恩而忠賢湣不畏死更甚之惡羽翼已成騎虎難下太阿倒持主勢益孤及今不爲早治職不知皇上之宗社何所托三宮九嬪之安危何所托如此毒心辣手彊橫已不能爲下意很不肯容人卽普天同戴之皇子元良托重之貴妃能保時得其歡心而不犯其所忌又不知貴妃皇上之安危何所托萬一少有差池職卽欲以死報皇上亦復何及伏念皇上天縱聰明春秋鼎盛生殺予奪豈不可以自主何爲愛麼麼小醜令中外大小俱坐鍼氊之上而惴惴莫必其命耶職在兵科時曾參及進忠名在禦前蓋實有見今忠賢狼子野心不可向邇不意聖明斷之不早養成今日倘復優遊姑息再念隨侍舊人客氏又或從旁巧爲營解不卽日加處治小不忍亂大謀矣髙皇帝洪武十年有內侍以久侍內廷從容言及政事上卽日斥遣隨諭羣臣以漢唐之禍𨿽曰中官之罪亦人主信愛之過使然而使宦者不得典兵預餉𨿽欲爲亂其可得乎今此宦者𨿽事朕日久不可姑息決然去之所以懲將來也洋洋聖謨中官言及政事且懲將來況忠賢欺君無上罪著惡盈豈容當斷不斷伏乞皇上大奮雷霆立集大小文武勛戚敕法司逐款嚴訊考歷朝中官交通內外擅作威福之違祖宗法壞朝廷事告天下以欺君負恩事例正法以快神人公憤其奉聖客氏亦並敕令居外以全恩施無復令其厚毒於宮中其傅應星陳居恭傅繼教著法司責問然後布告天下暴其狀示君側之惡已除交結之禁已塞如此天意勿回人心勿悅內治外安不新開太平气象者請斬臣以謝忠賢臣知此言一出忠賢之黨斷不能容臣然臣不懼也但得去一忠賢以不誤皇上堯舜之名卽可以報命先帝可以見二祖十宗之靈一生忠義之心事兩朝特達之恩知於願已畢死且不恨惟鑑臣一點血誠卽賜施行奉聖旨朕自嗣位以來日夕兢兢謹守祖宗成法惟恐失墜凡事申明舊典未敢過行各衙門玩愒成風紀綱法度十未得一二這本特從前奉旨一切政事朕所親裁未從旁落至於宮中皇貴妃並裕妃事情宮壺嚴密況無實實外廷何以透知內言毒害中宮忌貴妃皇子等語憑臆結禍是欲屏逐左右使朕孤立於上豈是忠愛楊漣被論回籍超擢今官自當盡職酬恩何乃尋端沽直本欲逐款窮究念時方多事朝端不宜紛擾姑置不問以後大小各官務要修職不得隨聲附和有不遵的國法具在決不姑息該部知道先是漣疏入逆璫持之不下佯辭廠乞罷而旋矯溫綸慰畱乃下下嚴旨切責漣一時臣工無不義憤於是科道則有魏大中陳良訓袁化中周宗建李應昇黃尊素方大任劉芳劉廷宣許譽卿房可壯諭思恂胡永順胡良機朱大典陳奇瑜惟學程熊奮渭劉之待段國璋霍守典甄淑孫紹統周汝弼吳弘業劉其忠陳熙昌劉懋王政新李先春潘士良謝奇學胡士奇劉朴楊玉珂劉先春南科道徐憲卿趙應期等兵部尙書趙彥詹事翁正春太常胡世賞太僕朱欽相撫寧侯朱國弼南公疏兵部尙書陳道亨先後申疏或專或合無不危悚激切而總受抑於煬竈之姦一髙下其手而得罪之輕重攸分矣如朱吾弼則以激聒削奪停祿五年復嚴究其代筆書寫人役比之詰責停俸者更爲慘矣禦史袁化中上言忠賢之惡外廷久知之特皇上未之知耳惟皇上未之知故忠賢猶有畏心時而爲小忠小信以結權今憲臣明明告之皇上矣皇上卽念潛邸微勞未必不貸忠賢以不死而忠賢則日日自懼一死懼之念愈深將免死之術愈工其狗黨狐羣或憂禍之心轉迫將挺而走險逕失身失足墮其中者將騎虎之勢難下教猱以升木職恐橫璫之毒不在縉紳而在皇上矣皇上明聖試思深宮大廷之內何可使多疑多懼之人日侍左右而不急爲處分也昔馮保在神宗初年豈遽逞不軌只以威權日重黨附日多不肯回頭後神宗春秋漸盛太阿獨持保遂殞其身命今忠賢事正與保類若不及今嚴爲裁抑恐形迹不避而罪惡貫盈直至事敗皇上卽欲全忠賢而不得忠賢求如保之下場亦不可得也職等願皇上早節之也或仿王安例置之南海子奧室或仿盧受例置之鳳陽祖陵生殺予奪皆聖恩也卽忠賢自爲計今年已邁矣富貴極矣亦當叩頭泣請退居田裏而後已不然夜照鏡明冤魂累累執簿相索忠賢將何以遁乎至傅應星等仍付法司快朝野之心以洩神人之憤端在此乎職等無任激切之至

甲申太僕寺少卿曾陳易爲大理右少卿

魏忠賢辭東廠乞罷上慰畱之爾聞言增惕不一置辧更見小心蓋魏廣微所擬也楊漣疏尙畱中葉向髙等請並發參議乃下漣疏切責其尋端沽直向髙語左贊善繆昌期曰楊大洪疏何易也渠於上前時有匡正上嘗攫飛鳥渠不令上小璫賜緋叱而禁之亦誠愨人也蓋向髙懼禍謀兩全竟不能力持熹宗舊紀是月左副都禦史楊漣劾魏忠賢二十四大罪不問初魏廣微未相先事魏忠賢爲父密導以邪徑及漣疏入忠賢懼謀於廣微令先逐葉向髙

乙酉丁元薦爲尙寶司丞

故吏部尙書梁夢龍贈少保予祭葬

給事中傅櫆陳良訓禦史張訥各疏攻趙南星左光斗魏大中鄒維璉等俱有旨切責

丙戌贈故禮部侍郎吳中行孫儼思蔭監

通州新兵嘩戶部急以漕折萬金餉之

丁亥行人左司副史記事爲尙寶司丞

保定地震壞城郭人畜

以建昌道梗命雲南試官如壬午科例聽巡按徵辟前遣官還京

戊子上禦皇極殿遣使各藩冊榮府仁和王由棓咸寧王由榕惠安王常澠周府奉新王肅滋代府吉陽王鼐金

己丑吏科都給事中魏大中等劾魏忠賢種種罪案皇上引爲親裁種種逆狀代爲分剖卽楊漣疏列風聞之事懷衝太子何以不育裕妃何以盡皇上南郊之日胡貴人何以無疾而暴卒是皇上身爲天子而三宮列嬪盡寄性命於忠賢與客氏之喜怒危如朝露能不寒心上以附會不問熹宗舊紀是月己丑魏大中等劾魏忠賢客氏傅繼教傅應星之罪忤旨下詔獄向髙救之得免

禦史劉朴劾忠賢八事不聽

江西道禦史楊廷烈言鄒維璉調部同鄕之疏獨相尋休亡何而傅櫆又波及左光斗魏大中且借汪文言爲議論矣乞皇上簡發諸疏會議從之

巡撫寧夏右僉都禦史魏雲中請修黃峽宿嵬諸口石關三道蓋自哱劉亂後乘機毀三關墩臺堡漸頹我兵遂不敢上賀蘭山我巡在外而反內之上令如議

壬辰南京戶部郎中彭遵古爲南京光祿少卿添注

癸巳葉向髙等言皇上誠念魏忠賢當求所以保全之莫若聽其所請且歸私第遠勢避嫌以安中外之心中外之心安則忠賢亦安上以舉朝鬨然殊非國體卿等與廷臣不同宜急調劑釋諸臣之疑

熹宗舊紀是月癸巳太僕少卿朱欽相給事中許譽卿劉懋禦史李應昇特疏糾魏忠賢掌詹事禮部尙書翁正春給事中熊奮渭朱大典陳奇瑜吳弘業霍守典孫紹統楊維新等禦史劉朴劉芳房可壯洪如鐘李喬侖郎中鄒維璉等各疏糾魏忠賢皆不聽

己未禮部侍郎李騰芳憂去進禮部尙書兼翰林學士

詹事府禮部尙書翁正春等請令魏忠賢引退以全旦夕之命劉瑾汪直馮保諸人已有明鑑語曰權不可恃威不可逞臣等又願忠賢亟自裁也不聽

丙申皇子慈焴薨謚悼懷太子

丁酉傅淑訓爲太僕少卿

內官調進等騎入禁內仍傷守卒命內官責降熹宗舊紀是月有中官騎馬入禁門毆傷衛士巡視科臣杜三策劾奏不聽

吏科給事中陳熙昌以魏忠賢事閣臣一力擔當效諸臣所不及劾之忠安可以調停了局也不聽

戊戌楊應瑞爲將軍都督總兵鎭宣府

工部屯田司署郎中事員外郎南昌萬燝言臣向承乏寶源局目擊銅斤匱乏人言內官監廢銅器不下數百萬但一移文旦夕可至臣因移文請發數月不報三月二十八日具疏特請忠賢益怒施出中旨何得再請嗟嗟以廢銅鑄錢令陵工早竣未必非一節之忠一事之效何專制不發哉臣猶記二月詣陵過香山碧雲寺見忠賢所營墓仿佛陵寢曾不以營墳墓之急而爲先帝陵寢急於廢銅鑄錢一事靳一引手之勞而不以救萬分燃眉之急也上怒其狂悖杖之百削籍燝逮赴午門先被毆竟卒杖下兩朝從信錄工部屯田司郎中萬燝題爲陵寢用工甚緊權璫造意故遲敬申前疏仰祈聖明立賜處分以謝先帝以襄鉅典事蓋聞之龍不可離夫淵虎不可離夫山而人主不可離夫權夫人主有利權有政權政權一日不在人主則徳分囿池威分出彘而有尾大不掉之虞利權一日不在人主則竭澤而漁飛人而食而有毛將焉附之患由此言之是人主之權臣下且毫不敢睥睨矧刑余宦官乎哉竊見今太監魏忠賢性狡而貪膽粗而大口銜天憲手握王爵所好生毛羽所惡成瘡痍如蔭子侄至一世再世賞廝隸至千金萬金立枷士民斃至十數命驅逐大臣處置言官空至十數署是一切爵賞生殺予奪之權全不爲皇上所有而盡爲忠賢有舉國側目鰓鰓然有不勝太阿倒持之憂焉幸天奪其魄神禠其姦借靈於憲臣之首發假手於九卿科道之交彈臣又何敢摭拾彊爲附和獨忠賢有大不忠於先帝而敢不一妥先帝九天之靈大不忠於皇上而敢不慰皇上永思之孝如盜利權誤陵工爲通天第一大罪而關切於臣之職掌者尙未言及敢隨諸臣後而爲皇上陳之夫忠賢固供先帝之役者也皇上之寵忠賢亦以忠賢曾供役先帝而愛先帝因以愛先帝之役者也忠賢旣爲先帝之役宜當事先帝之事忠賢旣受皇上之寵更宜心皇上之心試問皇上之心有一刻不在先帝之陵寢乎則爲陵工而用財是皇上不以天下儉其親之極念也至搜財以急陵工之用又天下體皇上昊天罔極之苦念也況陵工原無額派盻盻於外解而外解無至轉盻盻於事例而事例又不多向承乏寶源局隨蒙升授屯司陵工正其職也當臣在局時目擊銅錢匱乏因進局中人等而問之曰有何術而得購銅入局乎咸言有內官監破廢銅器堆積朽爛不下數百萬但一移之旦夕可至臣因移文請發數日不發細細訪問乃知忠賢怒云外邊擅查內邊之銅故不報也臣時憤激於中遂於三月二十八日具疏特請查發廢銅到局鑄錢協濟陵工忠賢益怒旋出中旨謂內庫銅器已有屢旨何得再請旨下之日而臣又以得代遂舉請銅一事竟不復越俎相問矣嗟嗟以無用之廢銅而鑄爲有用之錢以若大之工程而探取若寄之取微臣區區一念不可謂不周且迫矣而無如觸忠賢之怒而寢閣何也豈惟寢閣且並臣任事四月若積補秤錢得銀五百七十餘兩報助陵工亦無一語之及夫寶源局二百六十年來未有積報補秤錢者報之自臣始然臣夫豈好作破格事以要譽哉因實見得庫藏之虛陵工之緊而布此一念急公之心耳亦以動後來當局者急公之心也從此積一金卽可佐國家一金之度支也又或從此積十金百金便可省民間數十金數百金之加派也而胡忠賢之見不及此也且忠賢原名進忠今攺名忠賢當亦顧忠賢之名而思忠賢之義乎試一繹其義政宜諒臣之心行臣之言淸查各監盡搜破廢銅器發局鼓鑄少濟陵工急用令其工程蚤竣蚤妥先帝之靈蚤慰皇上之孝亦未必未一節之忠一事之賢而必戛戛焉拗執不許專制不發哉夫以忠賢珠玉盈笥金銀滿屋何求不得何欲不遂似此破廢銅器無足入其目當其心而亦必一手拏定者其設心以爲不若是拏定無以操天下之利權旣操天下之利權何難攬天下之政權姦雄用意最深蓄謀最毒臣蓋有以窺其微矣臣猶記今三月詣陵開工轉至小山玉泉山各工於過香山碧雲寺親見忠賢所營墳墓碑石崢嶸隧道深閟翁仲簪朝冠而環列羊虎接駝馬以森羅制作規模仿佛陵寢且前列祠宇又前建佛堂璇題耀日蛛网懸星金碧輝煌丹堊照耀竭東南之物力冠西北之旃檀欷歔久之不覺拊膺而嘆曰何物麼麼而敢於逞逆如此乎是可忍乎得無恣肆窮內故僭擬窮外乎且快於糜費如此乎是何來乎得無取盡錙銖故用擲泥沙乎使忠賢果忠也果賢也必且以營墳墓之急轉而爲先帝陵寢急必且以美梵剎之資奉而爲先帝陵寢資乃鑿池豎坊杵木雷動布金施粟車轂如流曾不聞一痛念先帝之陵寢未完曾不聞一蒿目完先帝陵寢之費無措卽不痛念不蒿目而於臣所請發廢銅鑄錢一事僅僅一引手之勞使可立救陵工萬分燃眉之急者能朝聞而夕從之朝查而夕發之猶可以節忠賢之僞而覆不忠不賢之眞意如其攬天下之政權以操天下之利權而罔知顧忌纖細不以假人何大抵人主𨿽不可有利之心而不可無利之權宵人政惟竊利之權而始得遂專政之心利以政奪政以利專其究必至於盡內廷之財而悖之出盡外廷之財而悖之入盡內廷外廷之人而止知有忠賢不知有皇上浸假而狐假虎威浸假而螾噴龍毒先朝王振劉瑾之禍可忍言哉臣恭繹皇上下諸臣疏奏明旨大小臣工毋得瀆擾以沽名夫臣子事君但知有君可愛豈知有名可沽況此時忠賢被人彈劾幾無完膚卽臣再爲論列亦後人而非先人名且無人沽於何有惟是臣職在陵工痛工程之垂成無期恨請廢銅以協濟陵工之前計有阻故不識忌諱再申前疏伏乞皇上俯念陵工之急總攬河魁之權敕令該監盡摉廢銅發局鑄錢俵散夫役給還料價將見錢糧應手內外一心如是而欽限十月內尙不能完工以仰慰皇上不信也仍祈皇上大奮朝綱立寘忠賢盜利權誤陵工之罪於以謝先帝而快人心則臣之職掌盡卽言出禍隨褫職歸田今日亦可以報皇上他日更可見先帝於地下矣職不勝激切之至奉聖旨陵工費用浩繁內府廢銅能幾局中何人見知萬燝輕信奏請前旨已明今又僭言瀆擾陷朕不孝且皇子薨逝便來激聒好生狂悖無禮著錦衣衛拏來午門前著實杖一百棍革了職爲民永不敍用前後發帑金並太僕寺助工銀共八十二萬取用過銀兩各若干著查明開疏具奏閣臣葉向髙工部尙書陳長祚等各有疏救而燝旋斃矣

協理京營兵部左侍郎朱光祚言馬政一領馬得人一辦官軍之實一增築營分大小印以杜虛冒一車駕司勘合宜畱意一立圉師講蒭飲鍼療之法從之

撫寧侯朱國弼論魏忠賢命閒住奪祿三年仍命錦衣衛逮書奏人及舍人

庚子陳宗契爲太常寺卿髙推爲少卿

辛丑南京太常寺卿余啟元致仕進太僕寺卿

壬寅庶吉士胡尙英補簡討

兵部覆兵科給事中吳弘業修屯設城疏言建昌以五衛八所扼四十八洞寨之蠻猓額軍五萬有餘屯糧五萬有餘內地協濟糧米十三萬有餘今僅存五千二百餘人欲以禦千五百里之鳥道其可得乎今畱永寧道義兵萬餘簡精銳戍越嶲亦急則治標之著卽以開路銀六萬爲餉所薦僉事胡平表都司陳廷對卽畱任鎭守建南從之

逮巡城禦史林汝翥杖之百削籍時內監傅國興曹進等挾人命劫毆汝翥杖之司禮太監王體乾奏聞旨下汝翥亡去閹人緹騎百餘以葉向髙鄕人索於私第環訽之向髙以聞韓爌等亦言元老無端被辱且汝翥暫避不出亦寧死皇上之杖不死中使之毆耳萬無逃理不聽亡何汝翥投薊撫鄧漢以聞仍逮杖之兩朝從信錄逮禦史林翥命杖之削其秩時火者曹進傅國興等乘曹大之妻與郝大爭嚷服毒身死進等二十餘人攻毀郝大主家牛臣之羣掠其財物復向屍場用錐錐牛臣數百挾制司官冤無繇白申報到道翥研審根因曹大供出曹進傅國興等五人行拘惟曹進到官願笞求免參奏翥輕恕之責以五十板比入城而傅國興截之於途惡詈不已翥收之於鋪漸悔其非次日到官請罪乞如曹進例翥又薄懲之各已無辭未數日而萬燝被杖諸璫遂設謀膚愬廷杖革職之旨下矣

甲辰命鴻臚少卿王守謙往關門勉畱孫承宗防邊

乙巳刑科給事傅櫆奏僉駕帖原有常規增差內官大違明制萬燝被毆林汝翥不過畏內璫之凶鋒恐不得以正命死耳內官百十成羣執之虧損聖徳莫此爲甚上命今後駕帖如舊文武官按品級輿騎否卽指奏

丙午禁京營冒兌官馬從太僕卿黃運泰之請

丁未四川總督朱燮元俘僞都督李遠達等二十五人至京

熹宗舊紀是月丁未卹錄大方陣亡將士兩朝從信錄貴州巡按陸獻明請卹錄大方班師陣亡將吏文臣同知方明棟梁思泰進士田景猷知縣萬應奎捕官楊思炎知縣陸從龍武將王達陳濟民李邦王建中王得勝董兆舜秦明屏藍補衮陳我謀田有龍耿良張要宗延齡尢正國周國用聶應徳馬武單天胤李紹忠譚事君劉象民羅承富曹思敬黃中和劉應龍陳富兪報國張俸楊鯨羅袍羅承寵劉仲時楊通張懷邦等

戊申朱萬春爲左通政

刑科都給事中李春燁等請罷魏忠賢並治內臣矯旨逮人擅殺者不聽

江南大水巡撫應天周啟元巡撫浙江王洽俱告災

大學士顧秉謙請按田派米戶田萬畝派糴米千石餘以次遞降一議攺折一畱關稅一準贖罪一減織造下部議

乙酉孫之益爲太僕寺少卿

應天府丞桑學夔致仕

庚戌蕭毅中爲大理寺寺丞塗國鼎爲南京太常寺少卿

辛亥封光廟選侍傅氏爲懿妃李氏爲康妃兩朝從信錄上欲議封光廟選侍傅氏李氏禮臣林堯兪奏謂皇大妹婚期已近皇八妹婚期尙遠選侍李氏似不宜封況當皇上登極之初移宮之際議論紛紜封號一節宜俟皇八妹選婚之日另議無庸汲汲爲也惟具選侍傅氏封號上請上不聽命一並舉行

歐陽調律爲太僕少卿張廷栱爲大理右寺丞

敍薊遼撫夷功滿桂楊元吉趙率教各進署都督僉事進朱梅副總兵閻守信遊擊黃應申守備

壬子彭際遇爲大理右少卿

吏部主事徐爌行人周鏘主試河南兵科給事中熊奮渭兵部主事李繼貞主試山東尙寶司卿姜志禮戶部主事熊師旦主試山西

兩朝從信錄是月魏廣微顧秉謙朱國禎朱延禧入閣吏科許譽卿上言東南浙直之交羣猾輩以恫喝脇人財而富家兒率多憨狂不檢大言易信而務外不根之人易投實非有斬竿揭木之勢也比於盜賊死可比於妄男子死可死如其法人固無怨罪如其人人亦不驚如指龍華蛇山名色必欲一网以包羅之恐江淮吳越之間愚者駭智者疑弱者惴勇者嘩人無樂生之心而岌岌有累卵之勢此今日之大患也蓋刻核之流以株連爲利穴羅織之吏以鉤距爲功名嗟乎天下豈堪再擾耶夫民未亂而喜事者恐其不亂及其亂形見而束手無可柰何安若靜治不擾爲得也兵科章允儒請核外地之兵餉裁內地之恩蔭二者眞救時急劑禦史張礦言人臣職業當盡大要在止燥競明職掌嚴甄別杖汪文言爲民前巡按貴州禦史議設監軍道於普安一帶地方彈壓控制人於盤江上下設一州官一遊擊統領防禦庶滇黔之气脈通而恢復之成功不中委矣

明熹宗哲皇帝實錄卷之四十三

明熹宗哲皇帝實錄卷之四十四﹝梁本﹞

天啟四年秋七月癸丑朔順天巡撫右僉都禦史鄧漢言林汝翥畏罪潛逸懼如萬燝隕命羣璫之手上命逮入杖之兩朝從信錄林汝翥自詣遵化軍門獄翥懼未受廷杖而先殞命於中涓之毒毆故逸出都門詣遵化撫臣獄求欲代題各道潘云翼等堂官孫瑋各疏救不允執前旨如故已而被杖創甚幾斃

熹宗舊紀是月癸丑朔藺酋奢史都等伏誅兩朝從信錄決藺酋賊首奢史都等處決羅亮洪斬首奢崇輝銼屍梟首魯仲賢等首級銼碎仍與各犯首級傳示各邊昭布天下熹宗舊紀紅夷通倭逼福建禦之兩朝從信錄紅夷虜擾閩中近復勾引日本倭人通連地方姦滑敢於西療古雷一帶燒劫而我將士玩縮不前寧謐無日於是撫臣南居益請旨申明賞罰以振國威以惕人心而又親闊邊海議口要之防嚴通倭之罰闌出有禁越販有禁八閩賴以安枕可謂無忝於撫

乙卯禦史潘云翼言羣璫歐死萬燝有傷國法

戊午追謚皇次子慈熷爲悼懷太子

辛酉大學士葉向髙引去兩朝從信錄命行人呂邦翰護送大學士葉向髙回籍大學士葉向髙陛辭疏曰臣聞藎臣之事君也不以身之去而忘社稷之憂明主之待臣也亦不以人之愚而忽葑菲之采昔有至逆旅者懷其一飯旣去猶爲之灑掃庭戶以謝主人況臣受恩三朝至隆至渥無可養酬今歸伏田裏遠隔天顏永無杼忠之路所有犬馬下情能默默不一吐於君父之前哉然亦不敢多言煩稱以瀆聖聽惟將其最要最切必不容於者言之皇上一身天地祖宗臣民之所系屬也其關系何如養身之道莫善於寡欲寡欲則心志淸明筋骸彊固非但延年亦可廣嗣故昔聖人著訓少之時戒之在色皇上春秋鼎盛情竇方開邇日天顏似微淸減寡欲之義萬不可不畱神也君臣之分𨿽尊卑隔絕然君爲元首臣爲股肱君爲腹心臣爲手足一體相關無分彼此皇上禦極以來待大小臣工恩禮可謂厚矣近因陳奏煩多致幹聖怒雷霆屢震駕帖頻傳以數十年不行之廷杖三見於旬日之間萬燝已亡林汝翥汪文言亦將就斃𨿽言者不無過激而論以君臣一體之大義所傷多矣長此不已將至上下相猜政事阻格姦雄夷狄聞之且復生心昔符堅欲攻晉其臣諫沮曰晉𨿽僻處江南然君臣輯睦尙未可圖故內釁不生則外釁不足患也臣願皇上當多難之日深懷一體之念委任大臣優容言者廷杖之事萬萬不可再行其以前譴謫王紀文震孟等盡賜召還而羣臣亦仰體聖意若有論奏平實婉明勿以忠愛之心而過爲激昂之說勿以藩籬之見而輕開禍釁之門至於內廷近侍朝夕左右中間固有調護勤勞朝廷所不及知然但未挽回聖心力行善事一時𨿽不見亮久當自明卽人不能明天地鬼神亦當明之歷觀漢唐以至國朝中官之邪正善惡昭然淸史並未嘗漏卻一人如必至憤激作快意彼此紛拏終至決裂而愈亂無以解於悠悠之口矣此臣所忠告於內外之諸臣也自古禍亂之生多起於凶歲民旣窮無聊非爲盜賊不足救死綠林之嘯聚黃巾之橫行皆此類也今歲江南洪水爲災數十年所僅見國家財賦之區盡化馮夷之窟山東地方復苦荒旱瘡痍未起溝壑又塡此非破常格勞來拊循必無以安民心而弭禍亂臣備員綸扉見東南之民最苦織造地方官時時爭論當此災傷之極必復陳請誠得早沛綸音擇其可緩者暫停一二年亦收拾人心之一道也國家財力半竭於邊疆往臣在政府封疆無儆計臣猶蹙額攢眉國用莫措然尙有兵工太僕寺可借其後各藏俱空專靠內帑卽臣在事三年所請帑金至六七百萬今內帑亦窮矣而東西之役未休額餉日加竭天下以奉一隅猶苦不足臣不知戶部何以支吾廷臣亦遂恬然不復談及臣恐事窮勢極有不止於脫巾鼓噪而已者皇上爲社稷計與中外諸臣爲皇上計萬不可不急圖也三代以來天子親衛之兵皆列於禁城之外唐𨿽使內臣爲神策然其所領猶外兵也自遼左失事九重戒心乃擇中官之健者爲兵逐日訓練銃炮之聲徹於外廷古稱軍容不入國況宮廷之內肘腋之間豈宜有此臣知在今日必無可慮而在他日實有隱憂皇上旣許謁陵後罷之臣何敢復言但謁陵之期遠近未卜宜權時免其操閱候聖駕展禮時再行演習未爲晚也以上數款𨿽人所共知而實則國家精神命脈治亂安危之大幾畢系於此臣自度衰老力不能爲恐負誤國之罪不得已而去不忍不言所望皇上自愛其身又與羣臣通爲一身羣臣亦皆以皇上爲身宮府內外以及四海九州疾痛屙癢無不相通關節脈理隨處周流天下事乃可爲耳西南酋終不能大肆督臣才自足仗東事則關內外防禦俱已備飭奴必不敢深入而毛文龍又牽制其後亦是一奇此輔臣孫承宗拮據料理之力可謂勞苦功髙臣書生也莫效一籌私心所憂內甚於外故敢陳其愚慮如此

壬戌兩廣提督胡應臺言廣州民變以未貴由於私販歐知府程光陽辱及按臣立斬首亂五人乃定

朱光祚爲工部尙書總理河道南師仲爲南京禮部尙書

癸亥禦史劉廷佐言皇上杖燝猶可言也皇上爲忠賢杖燝不可言也忠賢得旨而杖燝猶可言也今羣璫自寓至午門毆斃不可言也兩朝從信錄禦史劉廷佐奏人臣有言不當猶望主之能容故引裾折檻季世中主猶宥之畱爲美譚先皇帝期皇上爲堯舜而忠賢不顧皇上爲何如主使皇上有斃直臣之名傳之裔夷書之史冊大爲懿美之累其極惡巨罪又浮在二十四款之上皇上可仍親信之倚任之不亟加誅逐乎

禦史李應昇訴萬燝之冤言祖宗養士二百餘年言觸忤褫辱身死豈所以作忠而勸士哉夫緘口以待遷厚利也危言以招戮實禍也身死而天下悲其忠虛名也捨榮妻子肥身家之計而博此虛名將焉用之況乎傷殘遺體備諸楚毒以從龍比於九原此魏徵所以不願爲忠臣也廷杖重典殊失士心爲左右計則得矣聖徳寧不重傷耶兩朝從信錄禦史李應昇請念死諫之臣作敢言之气疏曰臣聞唐魏徵對太宗有言願陛下俾臣爲良臣毋爲忠臣良臣稷契臯陶也忠臣龍逢比干也稷契臯陶荷美名而君罹顯號龍逢比干嬰殊禍而喪國夷家唐宗魏徵可謂君臣相遇千載一時矣三復其言猶有餘痛皇上禦極四載寬仁恭惠覃被臣工人人仰聖明天子近者盈庭請劍憑社難薰孤憤銷沈三光黯蝕原任工部郎中萬燝以陵工補牘遂觸震威然恭誦明旨一則曰從輕一則曰爲民仰見皇上聖明以爲燝之罪不至死矣杖亦必不至死意燝生出國門編氓原籍長爲皇上太平之民也而燝今死矣未報國恩先塡溝壑六尺之孤繞膝八旬之母倚閭旅襯無歸遊魂戀闕臣僚飲泣道路咨嗟然無不共亮非出於皇上之心也彼時羣璫橫擊血亂神飛監杖張威傷痕甚重兼以倒拖逆拽蹴踏摧殘種種不支故出於此而令皇上損好生之徳負殺諫臣之名臣故不暇爲萬燝冤而深爲皇上冤也且天下士大夫所以激昂奮發不能自已者獨念祖宗養士二百餘年禍在蕭墻且在旦夕故懷忠仗義感恩圖報耳而一言觸忤褫辱身死豈所以存忠而勸士哉夫緘口以待遷厚利也危言以招戮實禍也身死而天下悲其忠虛名也捨榮妻子肥身家之計而削影編戶取侮於鄕裏小兒區區博此虛名饑不可食寒不可衣將焉用之況乎傷殘父母之遺體備諸楚毒以從龍逢比干於九原此魏徵所以不願爲忠臣也懸之以必死之法而求批鱗折檻之風𨿽賢者猶或難之若曰吾不用直言而可以致治則是剖心不亡腹誹不滅而惟言莫違孔子不以爲一言喪邦矣臣切願我皇上惻然興思瞿然動念也皇上元首也臣子其腹心手足也人非奴隸法非訊囚罪非死刑命非艸芥廷杖重典殊失士心動杖一百尢不經見且以杖輕之故杖行刑之人是必欲衛士畏威立斃朝士於杖下而後快心也爲左右計則得矣聖心何以自白聖徳寧不重傷耶直俟天心悔悟平旦興憐死者不可復生傷者不可復續而後問罪左右卹死錄孤嗟何及矣昨禁地失火天譴甚明心火蘊隆於下精祲感蕩於上禦史之杖血方腥祝融之烈焰旋作董仲舒曰罪在外者災外罪在內者災內可謂深切著明矣伏冀皇上因建言者之死覺借威者之非優容言官喜怒中節無致積威所劫人興遁思天怒而莫之敢告人怒而莫之敢言而皇上眞孤立於上也繼而黃尊素王振奇杜三策周洪謨萬言揚等各上疏報已有旨了不必瀆擾

熹宗舊紀是月癸亥六科廊火兩朝從信錄失火內使郭光裕李福楊國貞崔吉祥等罪責降貶有差文書房傳出聖諭六科廊被災所有原貯文冊系累朝典章見行規例俱屬緊要文書當卽補查照後開郊廟羣禮聖節冬至節四季中秋等節乾淸宮坤寧宮各王府公主等府禦馬監各司庫駕等衙門各該通用各項錢糧並天下田賦戶口文武職官俸祿五軍都督府京營各衛兵制各邊鎭兵馬糧艸額數錦衣等衛官軍鹵簿駕儀人壽山謁陵幸學耕籍大閱朝儀纂修經筵日講大婚王子誕日冊立出閣講學王府冊封喪禮科場廷試內宮賞賜各邊閱視審錄熱審卹刑四夷貢賞一應文書著在京五府六部都察院六科寺府監衛各衙門各照經管職掌通查存貯文案章奏副稿開寫明白簿籍六科廊以備查考仍查緊要文冊刻期寫送傳兵吏部熹宗舊紀是日詔進大學衍義補給事中劉懋請罷內操不報兩朝從信錄禮科劉懋奏曰皇上登極四年育皇子女共四位乃一歲之中相繼而逝爲祖宗來未有之變人世間不常之遭無論皇上天性眞愛痛心難割卽屬在臣民孰不悲愴我皇上孑然一身早失怙恃中鮮手足所幸麟趾衍慶前星助曜以綿宗社之安系兆億之望而不期天之不如人意也臣昨詢皇子薨逝之故原因慢驚風蓋驚風有急慢兩種其中驚風又有胎中生後兩端凡受胎之日血气交凝母子同脈苟震撼之威暴𨿽間有驚有不驚入於胎無有不驚者故生子而額有赤文頭有綻骨是胎中受驚之形也旣生之後知覺漸生神魂未全而震之威暴然觸之有動有不動入於內神亦無不驚者故長而眉有靑痕發有沾豎是生後受驚之形也受此兩驚日煎月劑神气漸耗形色漸瘁調養已難爲力矣若又不善保護再加震驚因熱而動是感於陽也目直視口吐涎涕哭有聲名曰急驚風不過三日十有五全若乘虛而入是感於陰也目半閉口撮縮涕哭無聲名曰慢驚風縱延多口十有九危今查皇子受癥於五月二十九日薨逝於六月十六日延捱半月餘而不能救是以知爲慢驚風胎中生後兩受驚者也此等病癥小民之家固時有之皆原不善爲保護也若皇妃恬養於深宮之內皇子隱臥於保母之懷有何惡聲疾感交加受驚者也再三思維則內操之故也臣每早趨朝侍班卒聞銃炮之聲銳若迅雷傳於天角屋瓦爲戰河水爲波臣等手足皆爲動搖重門之隔百步之外尙爾如是況宮禁之地密邇肘腋之間震撼更烈聲聞尢疾𨿽然皇妃習於常聞而不覺保母憤於久聽而不知而聚精未堅成形未固能無暴加而撼動者耶皇上兩年四育而皆不克終是以知爲內操之故也藏利刃於臥榻之傍禍機尙隱而有待蓄殃殺於長養之地毒气更烈而難堪皇上聰明天縱誠體念及此果能一息安寢乎已往者不可追而方來者不早爲計乎但內操一事原聖心深慮以戒不虞見今諸大典禮尙未舉行何敢遽望停止再四圖維有可以收養兵之用而不受操兵之害者莫如將內操各兵發出城外武場合營合隊並演比偶較射或另立一營自行�陳飛矢走馬一如內操自辰而出自酋而歸囊弓弢矢潛入得勝門內藏刃武庫以應肅殺之气更換常服環衛禁地以養陽和之脈庶幾兵仍在內而內地不受震撼之驚況以眾鼓气則气益壯以眾較技則技益精視單騎虛發徒作眩目之觀無益修備之用不相遠哉如是而和气致祥靜則能生有不百斯男弄璋弄瓦累累者臣不信也乃旣生旣育矣調養之術宜講而保母之選宜愼矣何也子甫脫胞饑飽之節嗔喜之性惟保母能爲默體倘保母不習調養之方乳哺失其節喜怒違其性已失天和矣若又輕而更換兩乳臭味不合必致惡發嘔吐加以漸次認識又哭啼不食盈日之內而中气又傷矣此保母關系最重也必選老成醇善者一乳三年再不更易則子與乳相尋莫逆而神不旺形不壯百病不潛消者臣又不信也夫千金之子慮箕裘之傳得一子而防衛之密哺乳之周靡在不用心況天地祖宗之所托重億兆臣妾之所仰賴關系何如而可以屑越當之乎願皇上之深思早計也臣又聞人之生也受气於精血而酒怒爲最耗血者也傷而能銷骨故一醉則百脈亂一怒則全神角�羊精之所以不固也心以統血而憂能傷心气以行血而郁能滯气故憂多則血枯郁久則血竭血則所以不和也我皇上春秋鼎盛血气方剛則戒酒毒懲暴怒以固陽徳厚恩愛均雨露以滋坤元而培室豈非今日發祥第一方術乎艸疏已畢忽聞前廊火發急趨長安右門兵匝不可入兵猶火也不戢則焚主於肅殺又陰也原陰鬱火不殺又決裂橫發故槍鈴之制皆屬金銅火郁極陡發遂至迅速而不可遏物理也今臨禦之傍忽然火發而又屬章疏收貯之所人事感召豈爲無因天心示警豈爲無意則降伏陰慘以疏通陽徳貴在鐘和气於淸禁仰答天眷端必繇之矣熹宗舊紀河決徐州山東饑賑之兩朝從信錄河決六月初三午時黃水洶湧魁山堤潰四散奔流衝裂徐州東南城垣平地水深丈餘淹死人畜甚多島師三捷毛文龍兵至把骨寨骨皮峪分水嶺三戰三捷斬級四百五十俘獲活夷二十餘名所得馬械無數

乙丑南給事中楊棟朝論魏忠賢罪已禦史趙應期楊玉珂交劾之兩朝從信錄南禮科楊棟朝奏曰魏忠賢種種罪狀憲臣楊漣疏臚列甚明諸臣糾論更悉臣不敢再爲掇拾以瀆天聽獨計其溪壑無涯之欲搜括之術漸及畱部籍明旨以恣盜行假傳造以櫻公帑如龍旂如蠢袋據所頒式樣工料撮要銀五六十萬夤緣之姦黨仗爲冰山鉅萬之金錢盡入私橐裁減過甚則羣小必開口而訴曰曾與內邊魏公處費了許多使用稍不彌意又私相計曰必急走北京魏公處弄得一嚴旨下來夫宮禁何地票擬何事宵小大言無忌敢於玩弄是陛下邃密之處爲忠賢壠斷之所詎可謂無外人知之覺也今近而中國遠而四夷孰不知朝廷之上有一惡璫魏忠賢者是可生死爭奪人也是得竊票擬之權而大臣小臣惟所黜逐也從此而襌趨膻赴臭者激非分之求耿介忠直者灰任事之念邊疆自此日戚�足盜賊自此蠭起宇宙無光兩間若晦詎非忠賢一人爲之起禍作祟哉惟祈陛下以漣一疏逐一省覽敕下法司嚴加勘問如果情理未眞則諸臣當伏罪如研究得實則或誅或遣自有聖明英斷並祖宗三尺在恐不能爲忠賢貸也如此則閣臣必不求去小臣必不紛紛人情之惶惑盡消東西之戡定立待萬代而下將頌聖天子一番勇斷一番振刷而朝野臣民且共欣躍於淸明之化理矣

庚午南京太常寺卿申用懋言其父萬曆時定儲之功

辛未太常寺卿鄒徳泳言申時行同官進揭冊立時行獨上書言曰昨日之揭臣不與知只此數字時行之罪定矣尙何言哉

丁丑南京兵部尙書陳道亨右侍郎嶽元聲等合言忠賢惡貫旣滿心不可容楊璉疏詞逼眞必不可棄此豈盡仇於忠賢而比眤於楊璉哉先以公聽並觀見忠賢假心小勞恣其大逆邇來朝政參差國勢搶攘物力凋耗豈無召類而然乞將忠賢罪狀卽賜處分不聽兩朝從信錄南京兵部等衙門尙書陳道亨右侍郎嶽元聲等論權璫公疏曰臣等遠在南中近日屢接邸報左副都禦史楊漣有逆璫怙勢作威專權亂政一疏列東廠太監魏忠賢罪狀恭奉嚴旨又見魏忠賢孤臣戇直招言堇辭東廠一疏恭奉溫旨因是在廷諸臣前後疏劾忠賢罪狀宜核楊漣疏奏宜納並奉嚴旨羣臣爲之駭然頃見閣臣揭帖奉旨諄諄乃知皇上竟念忠賢今昔之勞不忍聽其陳請不但不加查處而已於楊漣則謂其指摘牽誣非無因而發不但不賜采納而已又責羣臣隨聲附和紛紛瀆擾不但不蒙優容而已此以知聖心堅如轉石卽臣等奚容益之瑱耳哉然竊凜凜伏思皇上一心宮中府中之所取平大臣小臣之所稟命假如贄禦媟近之臣以一指蔽周天之日片雲掩白日之光竟令盈廷忠侃口噤心悸曾不得關苦詞伸明法將使天下後世爲皇上此舉何先帝嘗命漣等輔陛下爲堯舜之君言猶在耳漣並命顧命又感陛下拔起之恩其奮激觸邪以其見聞之眞者入告正漣忠於陛下之職分豈敢忘有牽誣以瀆聖明臣等知其必不然矣不第楊漣而已卽在廷大小諸臣一時盡抒忠赤疏論忠賢惡貫旣滿必不可容楊漣疏詞逼眞必不可棄此豈盡讐於忠賢而比暱於楊漣哉凡以公聽並觀見忠賢假以小勞恣其大逆是以部寺科道諸臣各殫一心以效於皇上奚容致疑不第廷臣爲然臣等仰窺皇上以英明果斷之資視朝勤政講學不懈並聞宮中不邇聲色不事逸遊不貴玩弄難得之物不厭披閱章奏而又從諫如流任賢勿疑似此舉動光明宜庶幾於承平之理然至今年四郊多壘而未弭又加以天災地變物怪人妖種種遞見𨿽中外大小臣工官守言責亦各恪恭厥職而卒左支右吾撐持不逮邇來愈見朝政參差國勢搶攘物力凋耗世界萎薾豈無召致而然今睹忠賢罪狀如是假令十有一眞已足虧損聖徳傷和致戾況如廷臣博采就中十無一虛陛下尙且拒之不信獨信一忠賢而不疑豈諸臣反出忠賢下哉豈任忠賢服食起居之勞便足致皇上於堯舜之理哉臣等又有以知陛下之必不然矣陛下秉道嫉邪洞燭事機若徒念忠賢勤勞末節遂舉魁柄而授之恣所竊弄任其決裂姑息養姦優柔釀亂謂將以是酬勞何待宦豎之太重而視天下太輕耶天下者祖宗之天下家法者祖宗之家法太祖髙皇帝首定律令內官祗供使令灑掃之役違者罰無赦今忠賢違法若此而不一問將如祖宗何夫不法祖宗卽非所以爲堯舜竊恐先帝在天之靈必惻然有恫於忠賢矣臣等合詞上請伏乞皇上敕下閣部集科道諸臣將憲臣疏列忠賢罪狀及羣疏論情節逐款參實情罪覆疏上請恭候聖裁卽賜處分以消肘腋隱禍萬一垂念其今昔微勞姑宥顯戮亦乞亟罷厥務置之間宅仍一一暴其罪狀布告中外俾咸知陛下威斷明察去大憝以順人心豈不休哉而又愼選小心謹愨近侍塡補監局供事諸凡一遵律令勿得相沿專恣如是而宮府一體祖法昭明咸睹陛下英資篤學漸登堯舜上理其於先帝惓惓顧命之重煥乎其有光矣奉聖旨這南九卿公疏所奏事情屢經諭明已有旨了該部知道

辛巳召閣部吏科河南道至乾淸宮大殿時上鼻衄諭視學俟明年行之

兩朝從信錄是月加張五典兵部尙書終養仍候起用平遼總兵毛文龍呈進地圖並陳戰守糧餉軍需事宜上曰覽奏具悉海上情形戰守等事聽行機行有在內及各鎭相關的不妨商確但不必露章傳布餉銀緊急著遵屢旨措處給發器甲火藥並天津本色糧布俱速解給繪圖畱覽本內保舉官員甚眾以後不系軍中緊要事情不得輕議杖禍首傅國典一百充南海子淨軍啟楨兩朝剝復錄是月刑科給事中傅櫆與禦史方可壯辯訐櫆發難端糾汪文言以及左光斗魏大中而房可壯糾櫆通內謂其認東廠傅繼教爲兄於是櫆疏辯訐謂大中攘奪阮大鋮吏科都給事之缺給事甄淑沈惟炳等謂大中實由序轉原非巧奪櫆亦再三揭辯然時櫆己丁艱一月矣猶住長安屢疏不去爲士論所鄙

明熹宗哲皇帝實錄卷之四十四

明熹宗哲皇帝實錄卷之四十五﹝梁本﹞

八月甲午左都禦史孫瑋卒瑋渭南人萬曆丁丑進士遺疏薦劉一璟鄒元標王紀孫愼行鐘羽正曹於汴文震孟滿朝薦等乞行錄用贈太保謚

時推楊漣署印不報禦史李先春請總憲簡推召望以給事中陳良訓疏補總憲諭取在朝俸深者意戶部尙書李宗延也故先春及之

太常寺卿鄒徳泳上列朝講筵書規正錄八則

熹宗舊紀是月甲午貴州兵克巖頭寨以捷聞兩朝從信錄黔師克巖頭寨凱裏一司乃興淸偏鎭之藩籬官道轉輸之咽喉也先年香鑪山苗賊披猖三載始殄故凱裏建造城池世爲屏障自安酋賄結平茶羣苗各修宿怨始而困凱城旣而據巖頭漸次窺伺香鑪山搖動四衛梗塞糧道賊計狡矣凱裏土官楊世蔚獨力難支飛書告急且欲還城交印棄官他徒於是總督議以藩籬撤去則運道益危乃發總理魯欽率領官兵馳至淸平相機進剿一面移會督按二院就近催發新兵策應並撥道府督催糧餉後援今一戰克復巖頭斬獲多級凱裏有險可據賊不敢再窺香鑪四衛安枕運道不梗矣詔肅朝儀是日上禦門左班有嗽聲六科奏事聲低禦史糾儀出班奏事太遠聲低不明爲此戒諭以後朝官進左右掖門勿髙聲說話嘗朝俱服靑錦繡不許用天靑明綠顏色著鴻臚寺傳示各衙門一體遵行

戊戌禮科給事中霍守典劾都督李如恩乞恩乘轎之違例熹宗舊紀是日申明會典輿服之禁

壬寅給事中羅尙忠言內廷之畱中漸多剌及忠賢

癸卯髙攀龍爲左都禦史

給事中王鳴玉劾葉向髙陳長祚

辛亥李維禎爲南京禮部尙書

兩朝從信錄是月禮部左侍郎薛三省充實錄副總裁編修姜曰廣充纂修官順天鄕試主考左庶子李康先左諭徳王祚遠時初九頭場因科舉數至六千餘名人多雨猛阻塞喧塡府尹點名不能識聽前應遂至巳刻方出題監場提調皆引咎禦史袁化中參革錦衣陳居恭職宣大備虜順義王卜克兔貪狡異常然僻處遠塞其近邊而居者皆素囊部落也年來深謀祕計必欲據其穴並其眾則邊愈近勢愈張今猝然擁眾疾至不得志於彼必求逞於我名𨿽修貢情殊叵測故撫臣王國楨令各堡將士悉心詟諭防備倍嚴以保無虞禮科盧時泰條陳時獘九極一曰民生凋敝之極一曰財用匱乏之極一曰仕路躁兢之極一曰老成凋謝之極一曰人心渙散之極一曰法紀淩夷之極一曰名器濫觴之極一曰風俗奢侈之極一曰災異誕告之極褒封五經博士孟所譽母張氏貞懿加順天中額五名因視學監生侍班人多後不爲例黔師破平茶署國監祭酒事禮部右侍郎蔡毅中監丞金維基博士門洞開鄧光舒王裕心助教張翰南徐伯微姚士儒孫世裕董天胤學正王永興蔣紹煃學錄聶云翔杜士基典簿萬民憼典籍陳烈等請納忠言以杜禍源安宗社疏曰臣等在監日以忠孝節義之道教訓諸生凡事惟遵監規不敢一事一行有違祖訓爲皇上惇風化之本源也經曰天子將出受命於祖受成於學蓋言學較爲積思廣益之地爲天下公議所從出也臣正與諸生講爲君難一書忽接左都禦史楊漣論劾內監魏忠賢二十四罪疏合監師生千有餘人無不鼓掌稱慶以爲皇上有忠正之臣如此寮采有忠直之友如此祖宗社稷有靈得忠正之臣如此以爲皇上見疏必憬然悟赫然怒雷震之威加以三尺將疏發下九卿科道逐一究問以正權璫之罪矣及奉聖旨乃皇上不惟不行而以一切朝政皆云親裁是皇上以姦璫爲眞忠眞賢而代受其過矣合監師生無不捫心愁嘆不已也臣謂二十四罪魏璫之姦膽顯惡大端畢盡矣臣不敢剿說雷同以瀆天聽經云毋剿說毋雷同必則古昔稱先王夫剿說者襲取他人之說以爲己說雷同者聞人之聲而附和之也臣皆不敢惟則古昔稱先王臣敢爲皇上陳之古昔三代而後漢隋唐宋諸君其受權璫之害與處權璫之法載在通鑑臣不必言太祖髙皇帝及列聖受權璫之害處權璫之法載在實錄臣不必多言但取至近至親如武廟毅皇帝之處劉瑾神祖之處馮保二事願皇上遵之夫劉瑾在武宗左右其初不可謂不善承事稱狎親矣不可謂不信任不聽從矣後一聞諸臣之劾奏夜半自起擒而誅之武宗之威明何其決也今國史載之以爲千古美談然武宗猶在壯年也若神祖之處馮保眞可謂聖子神孫之規則矣夫神祖臨禦年方十齡馮保左右扶持盡心竭力與張居正內外輔相一時中外嘖然稱之未幾馮保少作威福方萌專擅臺省抗疏劾奏然亦未有合朝公疏也神祖遂不動聲色而戍保於南京以申國法以保全其首領至享四十八年太平之福實錄紀其果毅史臣贊臣神智今忠賢在皇上左右也無馮保之功而備極劉瑾之惡何也劉瑾𨿽多僭萌未聞以私冢而等之陵寢也劉瑾𨿽暴宮官未有死宮妃聖儲之顯迹也未聞以內操之甲兵四時入太廟也今忠賢宮中之受害陛下知之外臣不敢盡言卽內操一節鼓炮之聲驚天動地而九廟之神靈不安每饗太廟禦路之上刀劍甲兵圍侍如麻兩豎掖聖躬步行如飛臣等跪迎跪送俱在甲兵之後欲一望見聖顏而不可得設使有姦細刺客雜於兵戈之中是時變在呼吸何以爲計此二十四罪之中所當卽行罪禁不俟終日者也至加以門戶而驅逐正人以無辜而枷死多命竊恐黨錮之禍成忠諫之臣不免於凶人之手矣此二十四罪中無一不當悉究而此猶當急行昭雪者也漸不可長若待其惡滿勢成不可救矣昨舉朝羣臣欲於朝罷跪以候旨聞忠賢云但謂皇上入宮不禮羣臣遂止今欲於視學之日羣臣及太學諸生面叩陳請矣夫公莫公於舉朝公莫公於太學皆謂忠賢之當誅也而皇上漫不經意豈合朝諸疏皇上悉未之見歟不然何初猶批答數日以來但有及忠賢者畱中不發如此蒙蔽其中寧可測哉伏惟皇上將楊璉之疏發下九卿科道一一從公究問皇上不卽加劉瑾之誅而以神祖處馮保之法處之俾得全其首領而免於誅戮則恩威並著千萬世後將皇上與神祖並美矣臣等不勝悚息待命之至

明熹宗哲皇帝實錄卷之四十五明熹宗哲皇帝實錄卷之四十六﹝梁本﹞

九月壬朔敕各省搜訪志傳備史館從禦史劉芳之請刑科都給事中李春燁爲湖廣右參政

熹宗舊紀是月壬子朔發內運庫新造軍器於關門

己未工部尙書陳長祚免

庚申貴州巡按禦史傅宗龍奏誅安氏黨陳其愚其愚凶狡多計至是伏誅兩朝從信錄逆賊陳其愚伏愚其愚與安邦彥之兄邦俊交契故逆謀皆出其愚卽造僞檄發枯冢已是窮凶伎倆而又僞降以陷王撫輸貴陽情實以速攻襲此等姦狡眞不可一日不誅者幸監軍禦史傅宗龍詳知其隱卽擒斬之而水西之耳目除黔中之禍胎絕矣

戊辰督師大學士孫承宗疏救楊鎬熊廷弼王化貞求未減遣戍又云經撫不可兼設廷弼化貞政兼設之害致兩相牽而不得盡向使任一人以責其成而事不中制人不多言彼一人其何愧之辭至於佟卜年始付臣爲招降之用如其事有可疑臣從軍中法易行耳諭楊鎬等朕姑待以不死佟卜年果系事機再密奏定奪刑科給事中顧其仁等請誅遼佐失事之臣李維翰楊鎬熊廷弼王化貞

左都禦史髙攀龍劾兩淮巡鹽禦史崔呈秀貪穢命奪秩堪奏啟楨兩朝剝復錄十月河南禦史崔呈秀被提具辯呈秀巡鹽貪污都禦史髙攀龍因其回道考察卽疏劾提問呈秀具疏辯有旨從公勘奏趙南星題覆勘明照祝大舟例問遣呈秀窘靑衣小帽亟走忠賢所請命時忠賢爲楊漣所參欲借外廷以傾善類遂首畜呈秀爲義子後因李恆茂薦起用兩朝從信錄十月左都禦史髙攀龍疏曰禦史回道察憲綱至嚴節奉列聖之明旨皇上之申飭不爲不諄復鄭重矣迺不意有慢視憲規恣行無忌如巡按淮安等處崔呈秀者陛下不以臣爲不肖使臣西臺豈欲其是則是非則非漫無可否爲隱默乎臣初入院適見有兩禦史回道一爲江西巡按謝文錦一爲崔呈秀心訝曰異哉兩禦史一時回道一至淸一至濁行徑較然臣不別白爲皇上明言之是不忠之大者也卽察河南道考格無何河南道袁化中以其考核謝文錦者至臣卽以稱職考奉聖旨謝文錦著回道管事欽此越二旬而化中始以考核呈秀者至化中蓋難於言者矣臣去年奉差而出復命而入今年復奉差而出復命而入往來淮揚間所見淮揚士民無不謂自來巡方禦史未嘗有如呈秀之貪污者彊盜地方大害也每名得賄三千金輒放訪犯地方大惡也得賄千金輒放不肖有司應劾者多以賄免不應薦者多以賄薦至禦史出巡每有節省公費助國用者呈秀到處透支一萬四千兩各縣賠補不勝其苦彰彰於地方耳目不可得而掩臣時以非職掌所關不敢訪其主名何人而於舉劾失眞貪酷漏綱則有兩淮運使同知譚是在呈秀所薦也呈秀甫離地方而鹽院劉大受且臚列其贓私入告矣則又有霍丘知縣鄭是在呈秀所薦也吏科魏大中且發其饋遺奉旨提問矣是賄而薦之實證也臣嘗竊嘆人臣之負國又自負也受國家之寵榮若何而所爲者不務於可榮皆蹈於至辱禦史巡方寵榮極矣如呈秀者辱身辱國何如哉臣聞其知譚之貪污論劾也天相稔其易與奉之以千金求免劾而卒免天相益稔其易與也又奉之以千金求薦而卒薦則是搖山撼嶽之威祗供其禦貨攫金之用而墦間壠斷之賤且冒居觸姦指佞之官臣故謂其至辱所當重處以一洗巡方之辱者也伏祈敕下吏部議覆施行奏上上命吏部重處已而革職行撫按勘明透支數目具奏

吏科都給事中魏大中禦史陳九疇參晉撫謝應祥力言其可用謂郭尙友謀晉撫以嗾之也

庚辰馮從吾爲工部尙書

兩朝從信錄議死戰撫臣王三善卹典三善立解貴州之圍迅掃大方之窟功在垂成以接濟不繼陷敵而死血隨碧化骨逐沙輕忠臣固不愛其死未有奇慘若此也共事者遊移其辭訕其貪生諱其烈死沈冤未雪卹典久稽幸按臣陸獻明查勘奏明公論昭著科部抄參謂袁應泰張銓例可照而三善更多全城復地之功卹贈大典更宜從重者也雲南副使周三錫致任公有練遠之才沈凝之守汪浩之度人在其宇下如入春風光霽中有爲令以至郡牧民懷其徳士樂其教以才望拔置藩臬林泉志濃課子念切急流勇退仕林髙之命塋葬太常少卿楊繼盛平遼總兵毛文龍獻俘疏曰臣自上年秋冬兩次牛毛寨之捷敵愾倍增於是部將營兵鼓舞練膽率之深入冬底有烏雞之捷今春夏金州官屯上下把官寨鹽堡妙家峪甜水站髙嶺伏州東南二門海州刃兒嶺雲�愛陽柴皮峪分水嶺橫頭寨俺班勃烈寨等地之捷復地自金州至永寧堡旅順岫巖蓋州以及淸河寬甸云�愛陽湯站鳳凰城並鎭江一帶計地千有餘裏已經遣將分守設防數月以來卽奴有報怨之舉我兵先發制人屢挫其鋒先後共斬首級七百二十六顆生擒活夷十四名活韃婦五名叛黨姦細一名金重徳據有傷札符驗一並驗確除備開功次首級外其活夷顆級姦細獻之闕下全賴皇上之福社稷之靈諸大臣之略關上指示之力登津應援之功許中書犒賞鼓舞之神曁將士戮力同心當先用命賊不能格遂爾以少擊多兵成列而載揚故疆失而復得所以屢戰屢捷臨危致勝成功較易人皆曰臣之功也臣實何有焉伏念臣受命海外荷皇上不次渥恩誓與逆奴勢不共載稍有機轂卽倍道長驅奴且退徒舊遼陽而不果復築旅順新城以爲攻復之計臣卽尾其後擾其耕作擊其隋歸彼方首鼠兩端自顧不暇安復他圖所望糧餉充足關上先應便可克復兩河直搗其穴惟是借籌前席汗馬幹城皆萬死一生得博此捷旣無按時餼廩以爲免死宿飽之計又無顯名厚實以慰枕戈帶甲之勞匪獨短英雄百戰之气抑且灰豪傑任事之心所望量材授官如奮勇設謀諸臣所宜酌量實授加銜以酬其勞者也臣察諸將士人品心術悉忠貞不二忘身狥國之英其捨嚳序而就遐荒撇生死而衽金革固忠憤所激亦好名之念半有以驅之也皇上若以遼平之後收功紀錄而補其立功不若因九仞之時先事超拔而課其速效矣伏乞皇上俯念海外效悃抽腸血戰用命諸士亟賜兪允敕下該部速爲題覆將參將陳維盛等照項加擢參謀葛應貞宜加實授職銜以示激勸鼓舞者也其陣亡官兵王徳柏等共三百三十八員所當優敍以表幽魂者也時毛文龍獻俘至長安兵部以功在海外未可艸艸遂傳單會審約於本月初五日中府審夷初六日朝陽門外審報是日三法司並兵刑科臣河南道俱在十二夷至堂上豹販等五人像貌獰猙言語慘傷旁立通事代報有言某爲官某爲將當陣捉獲事之虛實盡不可知視之皆眞夷也均當同叛逆之律而幼童四名幼女四婦一目�丕怯孱瘦原非地方作孽之人不過山居夷民被我師擾獲以歸者耳哀哀無知殺之或傷天心之和宥之之益彰聖仁之大於是臺臣袁化中上言臣查律令所載凡叛逆之族男子十五以下婦女不計年皆免刑給功臣爲奴今把托等四人止十五以下而﹤革占﹥旣等五口𨿽年齒不齊均不計年者也事與律合伏祈皇上大開好生之心以施渡蟻之惠將此九命俱免行刑不惟慈祥所敷上召和气卽四夷聞之有不歸心向化者誰乎復接文龍將士宜升一揭臣以爲論功行賞只宜就島上諸將士言之若泛泛敍功中外之人無一不敍無一不升此近日惡套願當事者愼之往時獻俘必先告廟今日之事萬不出此臣恐當事者或於一時侈大之口卽照四川宣捷之例行之臣以爲海外之事與蜀事不同奢酋𨿽未授首但獲其僞官及僞印甚多俘其妻子蕩其窠穴川有平之實也今奴之負固如故李永芳佟養性之助逆如故在我未嘗有斬將奪城之功在奴不聞有沒軍喪師之辱不過小小捷功耳稍俟文龍或擒李佟二賊或俘奴之父子卽告廟宣捷豈不快人心而重國典哉樞輔孫承宗出關南工科徐憲卿以江南被災之民急不能忍司農部覆之疏緩不切救乃上疏曰東南之賦甲於天下而蘇松常鎭四郡之賦復甲於東南非其地廣利厚足以倍他有也計東西橫直幅員不過六百餘里而糧轄五百萬六千如一畝之所入寧幾而漕米連耗二斗丁白銀連加派一錢一分以時價斗未一錢算之每畝共輸正賦三錢余銀矣而連糧收攄解布等之飛差足以傾家蕩產者不與焉然屢派屢加民之皮骨𨿽盡猶忍死急公者祗以年來稍稔尙可罄所入以供歲額孰意昊天不弔洪水洋洋將我稅重終事之民淪胥於溺也哉請先以其被災之慘者言之臣鄕四五月麥收成時也目今四月二十二日至五月二十四日雨點如拳勢如傾跌凡三十餘晝夜不休而麥浥爛無顆粒矣五六月禾插蒔時也窪者多雇人工戽救髙者又貸金錢播種滿冀失之於麥得之於禾耳乃六月朔後之雨勢比前更狂更驟於是圩�山廠幹�圯崩田河混合而苗不能插寸莖實架室於鳩鵲之巢系舟於庭楹之上雲水連天阡陌如江長海闊煙火斷絕村落皆蛟穴龍宮假使前此之雨稍後民猶得畱二麥以糊口於靑黃不接之時後此之雨稍前民猶得畱工本不空掛於澎湃稽天之日今旣腐春麥而絕之又誘民資而竭之正撫臣所謂災甚於戊申而臣在南中此等情形皆得之目擊者也至近日景象更有可異者戊申之水易盈亦亦涸玆去大水之期幾三月矣海潮以驟漲不容湖水又暴溢難洩迄今髙低之鄕猶一望無涯三家之都尙乘船入市此一異也萬曆戊申之水民𨿽艱於食而魚蝦所產最多故小民皆得网罟之利以自給若不知有荒者今以如此之巨侵獨不產鱗受害而受害中之利偏與戊申異此又一異也鮮食與粒食俱難恆心安得不同恆產俱盡彼八口嗷嗷思珠桂眞何來惟搶掠可苟活於是結聚勾連以叨借爲名欲彊開富捨之廒廑撫臣之嚴令者於是胡行亂走以忍餓不得欲彊搶販夫之米廑按臣之移駐者此撫臣所謂不敢言不得不言而臣在南中又近日淪亂之景得之確聞者也然使止於鼠竊猶之可耳獨蘇郡之民遊手遊食者多卽有業不過輦玉點翠織造機繡等役一遇凶荒此伎皆無所用而立就於淪故姦民往往乘而亂臣猶記神祖時葛賢以監稅藉口徧袒一呼千人立聚白晝將丁鄕官家抄搶一空萬曆庚申因遏糴米騰一二饑民彊借徽商之米有司稍繩以法而隨有萬人屯聚府門毀牌毀役凡致大變況今日閭閻之消耗益甚於昔人心之思亂益甚於昔如淮揚妖黨長興逆徒所供彊半吳民眞可寒心柰何不預爲消彌而堪令心腹之地再有割裂財賦之區堪經蹂踐也乎然其故不過米貴爲之崇也臣以爲欲地之安靖必先定米價之平而欲米價之平必早下攺折之令我皇上若亟發徳音明告以天啟四年分之漕糧四郡盡行攺折每石五錢則人皆知江南餘百萬之米而富者不必畱以射利販者不必席以爭嬴米不期平而自平釁不期消而自消矣且以今歲漕事度之亦有不答不攺者漕艘自山東妖變回空已阻漸積愈遲馴至六月未齊煩督漕使者竭盡心力而莫可挽勢必將壓下一年而折之旣可正漕規又可蘇民命無損於上而有益於下想廟堂之上計無出此者臣非不知漕儲爲軍國大計司農窘迫無策聞之擇害莫若輕而用財太嗇者究之大費嘗驚心於齊蜀已往之變寧獨不能食土之毛又倍加削平之費臣是以權於緩急輕重而願皇上暫捐一年之入長責四郡以萬年之供者也想按臣勘疏旦晚呈到禦前乞敕該部將撫按二疏與閣臣省臺徐吉等疏亟議再復災重者蠲災輕者折於以沛皇仁而杜隱憂社稷靈長之慶端在此矣然臣因是而慨南中傳造之濫焉畱都之被災同也思亂同也帑藏之匱之同也臣自七月奉命巡視錢糧見內監日催絹布催制帛該部方苦無以應而黃紅銅鉛涼暖罩鰲山龍燈及進茶果等件而傳造又至矣夫此項錢糧數多開天啟二年之成造者尙未角�羊運曾幾何而又以可省之務空懸罄之帑古者年不順成君衣布措木關糧不租山澤不賦今何時也遼上淪亡黔師新喪奢酋𨿽遁而建昌三路復梗蓮妖𨿽殲而失業之民又動水旱盜賊天地時有震裂災變無日不書九邊之士方枵腹以控結艸澤之雄日窺關而嘯聚此不減損示貶徒汲汲於供應之器物恐非明主意也內臣啟之也夫內臣受恩隆盛正宜爲天子節財裕民鞏國祚於磐石而後此輩亦與之俱安若急無益之役以困民萬一啟釁召禍此輩身家又於何處安頓𨿽有金玉焉得而享諸是在聖明超然遠覽毅然獨裁諭該監毋輕請旨下部該部毋輕傳咨授南使南部不盡之物力專畱以佐軍興勿徒以資尾泄於今日救荒一策豈曰小補臣職掌所關久慨於中不得不困論荒而娓娓及之惟皇上詳察詔停刑以甲元建歲仰承天眷遵皇祖恩例故也鄒泗盜平山東巡按魏光緒謹奏竊自鄒滕用兵而已經先後兩撫臣極力招撫多方安插絕無意外之虞矣臣春初踏勘時止鄒泗接連去處一山內值遊棍數十人畏罪猶猱飲睹團聚然而爲類不多一呼可至地方官稍一畱心卽可片刻散也隨經臣出示曉諭解散安插而前縣官闒葺特異毫不照管新調各官又以部覆稍遲未卽復任兼之旱魃爲虐河工中潰各處饑民團聚於鄒泗等處者約有三百餘人時出搶掠該兗州府知府曹文衡鄒縣知縣郭人吉到任之後親詣賊巢安撫李守巳等七十餘人皆謂鄕裏淩逼太甚控訴無門不得已團散山谷願就招撫等語隨取各親識保認編入保甲仍各捐俸安插鄒境遂寧所餘泗賊無幾日內可了而無端姦棍吏書劣生滿不益等倡言賊眾數千紮有三大營等語搖惑遠邇民心惶惶魯府丘承奉倡言蒙竦首遷輕重賴知府曹文衡嚴切禁止民心稍定各官於是張大其辭爭言幾萬幾千請兵進剿而領兵官造次輕進又不杜其歸路以致縱虎出柙四散搶掠警報日至變在目前隨該撫臣檄下如飛詳細區畫而臣亦從闈中往返商確朝夕督率復拿倡亂史言滿不溢等立刻下獄嚴諭各官十日內或剿或撫不行平定安插者卽行題參重處續該帶管沂州道右布政使徐從治親詣泗城陳兵以示剿之之勢傳牌以示撫之之機復該鄒縣知縣郭人吉仍詣賊巢諭以禍福各賊一見傳牌蟻附而至隨該曹知府張同知郭知縣徧行親審原系鄒縣者歸鄒泗縣者歸泗泰安費縣曲阜等處者各歸本處安插外省者順便四散仍各詳造花名文冊備細開報外復該知府曹文衡參將李在沭署泗水縣同知張萬目於本月十七八等日親詣各山內徧行搜索絕無一賊惟滕縣兩伏山尙有舊賊三十餘人隨該曹知府李參將郭知縣領兵親徵旦夕可平等因各稟報到臣該恐有中變未敢輕信候至本月二十二日署沂州道徐布政回省臣同三司官開門迎見及同在外三司官親行勞問但云地方安靜絕無一賊等語此在座各官及隨傳各官役親行聽聞者也除各處畱兵防守臣已行文責成及泰安等處應行收畱安插者臣各行文傳示外臣蓋因是而不能無責望於守土之臣也諸臣身在一方彌盜安民是其職掌今先事旣昧覺察事發又不戢掌及至事勢猖獗莫可收拾而一味請兵催剿喜殺邀功誰司民社而頓令至是也且如一保甲鄕兵之法有何難事臣入境首列條約相見卽行面諭及委官查勘百無一行而入春以來寧陽陽谷濟寧費縣泗縣曲阜聊城息縣等處月報久事恬不爲怪太平時旣不能行臣之法矣直至今日乃敢侈言賊勢哉何無忌之甚也今事勢初定臣請以各地方完全付之各守令而卽與定一考核之法自後不行鄕兵保甲而輒以失事報者一次二次免參拿賊三次季中類題罰俸三个月戴罪拿賊四次五次罰俸六个月立限嚴拿過限不獲赴部降用如畏避參罰匿不申報者訪出卽行參處失事地方不論何處流賊止責該地方官不得藉口鄰邑致滋推諉至於各道府統論合屬州縣失事四處以上聚賊至二百人以上不行解散捕戢輒行請兵者一體題參治罪如是而保甲不立行盜賊不斂迹臣不信也如臣言可采伏乞敕下該部卽速題覆施行臣艸疏已畢鄒縣知縣郭人吉又將逸去賊首戴世魁至滕縣擒獲其餘賊黨無幾見在追逐旦夕可了鄒泗之賊大槪定矣統容確查另報閣議纂修神廟實錄應分任責成按年完進上從之命各官加意綜稽協恭裁酌務期早成大典大學士孫承宗疏敍關外勞臣其略曰兩河奔潰之後將吏縮足關門西虜環八里鋪殺人東虜方在大淩河西哨騎遂及寧前於時視中前卽爲異域而前屯寧遠不趐虎穴臣以九月遣經歷程侖同左輔探三百里外議接十三山難民而業以旬日陷矣於時侖等幾啖虎口而收東來之民百餘人以歸於時付總兵趙卒教以三十餘丁駐前屯剪荊棘驅豺狼收不可知之人投不可知之地而徒手爲防枵腹爲役今所部官兵六千餘名皆其所簡拔遺孑曾不費安家招調而後先安插遼人五萬有奇時予之衣食遂卒以爲屯爲剿爲撫不費公家一錢而時出其餘以接濟他城乃賊入更有斬獲盡奪其馬騾器甲開公私田數十頃卽兩年公屯可值十餘萬其修城有功思有堅工眞可爲百世金湯其兵馬錢糧銷算分明不獨手不涴一錙亦不令部下涴一錙而煢煢遺孑復見漢官威儀此一官者鐫舊恥圖新功懷家仇抒國難父死未葬而更從臣其遭虎口而幾死者屢矣最久最勞獨先獨苦其所爲盡可爲諸臣法乃其意气發揚不獨許臣以守也當加總兵官以風先勞之臣其在寧遠則有付總兵滿桂初以剿撫兼長用爲中軍從眾薦借之寧遠遂能遠哨探理墩堡一意拊循煢民而約束兵丁無敢相囂雜憤西虜殺我將邀截我西來難民於是有大淩河之役尢世祿斬獲四十三級奪達馬六十餘匹而拱兔受款兩酋互異桂操縱之盡屬條縱及粆宰挾款而桂以臣言之定省可二十餘萬諸酋膜感畏偶有夜竊遂殺一捕先遣詰責而虜諱言去當是時環野盡椎結之穹廬環城盡短髮之遺孑而眾方豕驚兵盡烏合桂能事爲料理人爲安插合兵民五萬餘屯種至五十里而開煤鹽事事有法其體貼人情能使倔彊口舌攝膽傾心而驅使丁壯能用其死力至假胡服以夜射狡虜用間諜以往來賊巢皆出人意表而每欲獨出一路以當賊且以猛鷙之村而誼能服善每事輙以趙率教相權乃至禮有所不安故寧去官而不肯爲故關外兵民戴爲神慈而大淩河之役桃頭敵五百而合營盡爭爲頭敵此一臣者大勇沈潛眞忠懇到從來中權之任體貌崇隆一脫參幕立爲登壇而桂能去最安間之地就最險遠之區才旣饒爲性復坦蕩蓋天授直朴人當大用合與趙率教同授總兵官仍管寧前衛事務其他先後出關防守諸臣如魯之甲等宜酌貲論俸就其所長而量爲加升樞輔孫承宗以病乞歸吏科許譽卿上疏請畱曰臣接邸報見督師輔臣孫承宗遣累臣一疏心竊訝之幸聖明有楊鎬等姑待以不死之旨大哉王言神武不殺常刑罔赦備載是矣又見五防敍勞各疏舉前後大小將吏無一遺焉有見任而敍者有離任而敍者有死事而敍者有議而敍者或有甫經考功法奉旨處分而亦敍者說者曰遼土未歸版圖邊臣盡入薦疏毋太濫歟臣猶望樞輔或借此鼓舞人心共圖滅賊是亦一道也故未敢據職掌駁正而不意病苦懇放之章同時而至夫樞輔不嘗更調各邊丁壯乎不嘗儲戰車於關請火藥於朝受催器械於工部括馬匹於太僕寺將謀大舉乎皇上近日不又嘗發內庫之兵仗搜內帑之多金耑遣中使宣賚軍前乎舉朝方鰓鰓焉慮謀不萬全必不輕動曾幾何時而乃以病求放也然則進師者眞耶稱病者眞耶不暇繁詞就樞輔近疏亦曰皇上敕臣以漢臣亮唐臣度矣請卽以此效他山之石可乎諸葛武侯食少事煩爲敵人所料猶鞠躬盡瘁裴晉公削平淮蔡始奉身以退開綠野之堂故至今人一惜之一榮之樞輔之病未必如亮恐奴酋一日尙在斯亦淮蔡未下之日矣說者又曰樞輔久勞塞上此舉當再入中書耳臣則曰否從來伴食貽譏史不勝書而惟寇萊公之在北門韓魏公範文正公之在西夏千古以爲美談臣知樞輔生平自待必不以彼易此也不然昔之超同列而宣麻者是何特恩今之懷萬邦而錫命者是何殊寵而艸艸以一病結局夫豈當年慷慨督師之初志哉臣不敢忌諱竊謂樞輔一臥病則將吏人人解體不知敍薦諸臣者謂何而計復出此伏祈亟敕樞輔勿申前請務成後功毋緩失事機毋躁墮賊計庶上釋皇上東顧之憂下答中外推轂之望而社稷封疆胥有賴矣

明熹宗哲皇帝實錄卷之四十六

明熹宗哲皇帝實錄卷之四十七﹝梁本﹞

天啟四年冬十月熹宗舊紀是月壬午朔親享太廟大學士魏廣微後至魏大中劾以不敬廣微求去溫旨慰畱廣微遂於魏忠賢媒孽之卒成乙丑丙寅之獄啟禎兩朝剝復錄是月閣臣魏廣微失儀被糾廣微以認宗通內自稱爲侄遂怙勢偃蹇會初一日頒歷不到又廟享行禮來遲於是諸給事禦史魏大中許譽卿李應昇等合糾之廣微因益走內思得而甘心焉蓋先是忠賢𨿽橫猶憚外廷也自廣微合而閹遂借外廷以攻外焚原之勢於是乎不可復彌矣

乙酉曹於汴爲南京右都禦史

己丑戒諭百官敕曰近日蹊徑岐分意見各別愛憎毀譽附和排擠大臣顧昔身名動思引去小臣瞻風望气依違自合職業不修政事隋�食廢當由紀网不肅結黨狥私以至於此特戒諭爾等滌慮深思更私易轍

辛卯巡撫河南右副都禦史程紹遣副使張夢鯨進玉璽云九月乙卯臨漳人邢一秦耕於漳河西得一螭紐方四寸厚三寸重一百十兩篆曰受命於天旣壽永昌議告郊廟羣臣稱賀頒詔天下賜程紹張夢鯨金幣兩朝從信錄巡撫程紹奏報玉璽見漳濱大約以聖明不貴異物宜登庸異寶以圖萬世治安其疏曰臣謹按史傳秦並六國得楚卞氏之璧命廷尉李斯篆文玉人孫壽刻之文曰受命於天旣壽永昌逮漢以還相襲爲傳國璽至永嘉後沒於列國遂不可復得曁宋元符元眞之朝叚義翟朝宗崔或楊恆之徒迎合寧宗附會太妃假手爲僞接踵相愚見於李微之楊愼所辧駁者班班可考鏡也蓋秦璽之不足徵久矣今管河北道臣張夢鯨呈稱漳河之濱得玉璽一顆親賫至汴臣諦觀審視方稜無缺依然全璧聞至漢平世已缺一角如此斷非秦璽至津潤瑩潔精光內藏應是數百年內物一但風撓水湧出河恭誦篆文八字誠萬年天子之吉祥嘉兆也臣以記載所傳聞實有不在此者昔王孫圉不寶白珩而寶觀射父之作訓辭左史倚相之獻善政於寡君齊威不寶照乘而寶照千里之臣彼叔季侯王寶得其寶因是猶能名顯列國聲施來玆斯足述耳今聖主惜才賜環拔滯固宜哲人布列野無畱良尙有一代名臣如總憲鄒元標馮從吾尙書王紀周嘉謨盛以弘孫愼行鐘羽正余懋衡侍郎曹於汴等沈淪丘壑詠賦白駒不及今大用人壽幾何又有一斥不返之詞林一錮不起之臺諫此皆皇國禎祥盛朝珍寶臣不能叩千天聽致之明廷乃僅僅執一古靈光致此七十二代之後故事臣實羞之惟是玉璽之出實在職封疆之內事屬矌異道路喧傳郵亭驛使恐有聞之禁闥者旣不應還瘞地下又不敢私密人間欲議委的當官員捧進殿闕迹涉首媚亦非臣誼然似應少緩須臾恭候皇上之命至璽之世代篆之工拙俱非臣之所敢知也臣迂且固不能歌天啟之風始效華封之三祝惟竊自附於尊君好君之義伏望皇上達觀承命之眞符不在偶藏之舊寶怡神寡欲親賢納諫在朝之忠直勿事虛拘遺野之名流急爲登進圭瓚集於淸廟瑚璉賁於明堂藹藹吉人爲天子贊襄神器永固金甌𨿽謂虞舜之黃璽夏禹之玄圭至今存可也

壬辰吏科都給事中魏大中禦史李應昇劾魏廣微驕蹇祀太廟不致被劾悻悻疾視諸臣廣微遂引疾乞休兩朝從信錄禦史李應昇糾閣臣魏廣微負罪愈驕疏曰臣聞分莫嚴於君臣體莫重於朝祭罪莫大於不敬此三者盡人而知之也大臣有罪席槁以待臺諫執白簡隨其後其誅之則國之法也其赦之則君之仁也未有驕蹇不恭於前恣睢無忌於後如大學士魏廣微者方其偃仰髙臥不拜正朔迨其日中祭畢然後闖入廟門科臣以無禮糾之所謂自作之孽於人何尢哉皇上至仁旣已赦寘不問而姑以敬愼二字示金錢愧心之義廣微杜門省愆亦應咋舌愧死而不意其因禮科諸臣之言悻悻托疾猖狂叫號若撫劍疾視以恐喝諸臣而關其舌者臣不知廣微品足以服天下乎才及以匡社稷乎抑軍旅之勞足以勒鼎彜乎三者無一焉所翹然自負者不過曰罪止失儀云耳夫行禮差錯始謂失儀謹按大明律失誤朝賀者笞四十祭享失誤者杖一百廣微宜何居焉可靦然復入中書之堂乎而一則曰違時再則曰違時臣聞孔子曰事君盡禮人以爲謟𨿽違眾吾從下孔子之違時者如此豈廣微之慢上無禮者爲是而時之戴星鵠立奉璋駿奔者反爲非乎國家設言官稱耳目近臣言及乘輿則天子攺容事關廊廟則宰相待罪廣微之父嘗爲言官公正發憤得罪閣臣以去聲施至今廣微獨不念乎柰何此之路焉斥之此輩夫不與此輩爲伍者必另有一輩作緣方今聖天子在上賢公卿在下廣微有何疚心之事淸夜抱慚微見指摘輒自張皇若十手十目之暴其隱也最可駭者身爲宰相固已位極人臣猶快快以不得好官爲恨奚忍更有他念而公然出此語以告之皇上是尙有人心尙有人臣禮乎伏乞皇上戒諭廣微繹敬愼之旨安臣子之分退讀父書保其家聲毋倚三窟與言官爲難庶上可以聖明下可以亦可以見乃父於地下也疏入罰應昇俸一年

甲午會議陳九疇恭謝應祥及魏大中夏嘉遇相訐事上以謝應祥於魏大中有師生之雅事屬自欺且云輔翼以門生招議大中欺朕幼沖把持會議夏嘉遇陳九疇互相攻訐成何政體大中九疇嘉遇各降三級調外給事中沈惟炳疏救降一級謫之兩朝從信錄降吏科魏大中吏部員外夏嘉遇禦史陳九疇吏部尙書趙南星左都禦史髙攀龍乞罷允之科臣沈惟炳疏救亦降調時山西撫臣缺南星見有行饋以求之者故特以太常卿謝應祥沈靜有爲能稱其職言於員外夏嘉遇嘉遇述於掌河南道袁化中化中深然之及化中途遇大中告以故應祥曾令嘉善大中素知其才守力贊遂會推焉乃禦史陳九疇論應祥昏耄大中有所私其間訐辧不已有旨會看吏部與都察院等衙門復疏言臺臣論人失實九疇大中嘉遇各降三級調外任及嚴責部院大臣含糊偏比於是南星攀龍皆引罪去大學士韓爌朱國禎等以一事而免兩大臣降處諸言官且禦批徑發不復到閣而憲臣一疏票帖又蒙禦筆攺移大駭聽聞有傷國體且揭請畱三臣並宥言官上曰卿等奏優禮大臣朕豈不知但我祖宗設立會推會看原非爲師生植黨比今冡臣及憲臣附和依違全無公論知有情面不知有朝廷或世廟時必不敢如此其沈惟炳妄言逞臆降調已示薄懲周昌晉疏語稍平是以姑從輕處朕前已有諭旨著部院一體申飭卿等心旅重臣不必挺身救解亦不可過生猜忖致滋煩擾紛囂還遵前旨行惟炳疏內有云恭繹聖旨有曰朋謀結黨夫諸臣方比肩立朝同心報國誰爲此言以告皇上從來小人禍國必指正人爲黨蓋攻一人者僅可去一人而黨之一字則可空一國發端甚微貽禍甚烈皇上玄覽古今當必看破及此近大小臣工請還已往臣方且靜聽兪旨而復有此芟除將使蘭蕊不芳荃蕙爲芳而後可乎禦史謝文錦等請卹國體而待二臣以有禮辟言路而還沈惟炳以原官吏科許譽卿等亦有公疏俱報已有旨時吏部文選郎張光前甫入署二旬以冡臣後先立朝人品事業昭然在人耳目一旦蒙嚴旨以去誼不自安亦上疏求罷大略以選司爲部堂臂指南星所甄�匕目攵�而進退者臣實佐之功罪共焉前此啟事旣無當於聖心日後升除懼難逭於譴責臣不知所以自裁矣考功司郎中鄒維璉亦自請罷斥其疏曰臣荷皇上厚恩拔置銓司待罪考功夙夜兢惕俯而思曰何以不負聖明之任使則亦惟藉奏章題覆之間分功別罪以飭吏治而明國是少報聖恩於萬一耳故自供職以來信理信心矢公矢愼績有可錄𨿽被浮論斷不以刻乘人罪有難逭卽憑城社必欲以法從事大計在邇方圖與臣堂官趙南星澄淸世道畢臣報主之一念而後乞身不意臣堂官竟以會推晉撫一事奉旨看議遭誣受譴矣竊思題覆𨿽繇冡臣主持而考功職掌承行起單呈堂功罪一體今以三朝夙望之元老任怨任勞力爲國家愼名器抑僥幸且蒙不公忠之旨以去臣又何能辭罪乎臣若暗中躲閃緘默不吐以爲苟免之計賣友之人卽是欺君之人臣豈敢蹈欺君賣友之事而令皇甫規笑人千載之上哉疏入允去啟禎兩朝剝復錄吏科都給事魏大中吏部文選司員外夏嘉遇降調以會推山西巡撫謝應祥事也應祥素有淸望冡宰趙南星知之因推晉撫有禦史陳九疇者廣微親也廣微素憾南星藐已又以失儀被糾恨大中等於是旅九疇論應祥之推爲師生報徳蓋以應祥曾令大中之邑故也又論應祥圖謀節﹤釒戎﹥於是大中疏辯嘉遇亦疏辯會推本末爭執不已有旨魏大中欺朕衝幼把持會推以朝廷封疆爲師生報徳夏嘉遇陳九疇奏揭紛囂成何政體各降三級調外任用你部院大臣奉旨看議何必含糊偏比委曲調停以後還著遵奉新諭一體申飭如有仍蹈前輒朋謀結黨淆亂國是的一並重處

丁酉吏部尙書趙南星乞休許之啟禎兩朝剝復錄吏部尙書趙南星左都禦史髙攀龍回籍以會勘九疇事奉有朋謀結黨之旨於是攀龍以失職請南星以年老辭俱奉旨切責回籍內閣揭稱秉銓總憲俱系大臣請準馳驛不聽南星爲魏廣微父執見廣微諂附忠賢嘗嘆曰見泉無兒見泉者魏允貞字也廣微嘗於廣座中詆李三才南星曰李公爲尊公執友後輩何敢爾故廣微銜之一日廣微過南星拒不禮廣微曰吾官尊未可麾也於是與其黨謀因推晉撫事發難蓋借爲一网之計云

命鴻臚寺官諭畱魏廣微

己亥左都禦史髙攀龍罷

熹宗舊紀是月己亥福建官兵破走紅彜搗其巢獻俘兩朝從信錄福建撫臣南居益遣兵破走紅夷焚其城獻俘奏捷其辭曰紅夷之睥睨彭湖自韋麻郎始非一日矣彼時賴良將講懾猶能以三寸舌立功而此番到彭湖則酋長不止一人番眾且以千數築城據勝實懷久假之心薦食啟疆每作橫敵之勢海天風雨盡染鯨氛閩越山川幾成腥界安危所系惟半壁藩籬疆弱攸關幾累靈長社稷所幸廟靈默佑將吏同心共擊楫於中流必滅此而朝食往年中左之役業半盡於殲俘此日彭湖之師遂全收夫掃蕩壓累而營者三閱月固知釜有遊魚毀城而遁者十餘艘已見冗無伏鼠稍開一面見天地之包荒恢復寸疆亦山河之增壯蓋惟皇威赫震神武丕揚密勿定九伐之謨樞府佐六師之命臣等勉承重寄幸效微勞銷鋒鏑於中興願爲蒿矢慰冕旒之南顧敢作蘧蒢謹露布以馳聞知天顏之有喜也注閩久受夷患但向來飄泊海上挾市搶掠猶可追逐惟據彭島築城三載以來進退有恃兼以彭湖風濤洶湧難戰官兵憚涉𨿽有中左之創夷無退志於是南撫臺力主渡彭搗巢之舉移會漳泉募兵買船選委守備王夢熊諸將士開駕於天啟四年正月初二繇吉具突入鎭海港且擊且築壘一石城爲營屢出奮攻各有斬獲夷退守風櫃一城是月南院發二次策應舟師委加銜都司顧思忠等統領至彭湖鎭海會齊嗣是攻打無虛而夷猶然不去南軍門慮師老財匱於四月內又行巡海二道親歷海上會同漳泉二道督發第三次接應舟師委海道孫國禎督同水標劉遊擊彭湖把總洪際元洪應斗駕船於五月二十八日到娘媽宮前相度夷城地勢風櫃三面臨海惟蒔上嶼一綫可通掘斷深溝夷舟列守宜先攻舟後攻城舟不可泊城必不能守矣遂於六月十五誓師進攻夷恐羈畱商民內應盡數放還適南軍門又授方略賫火藥火器接應卽日運火石�充登陸令守備王夢熊等直趨中墩札營分布要害絕其汲道禦其登岸擊其石�充城夷舟又令把總洪際元等移策應兵船泊鎭海營前海祥直逼夷船候風水陸齊進七月初二夷計無復之令夷目同通事赴鎭海營面見求開一路孫海道同劉遊擊嚴責夷目回催速還信地遲則攻剿無遺初三日我兵直逼夷城攺分兵三路齊進而夷恐甚牛文來律隨豎白旂差通事同夷目至娘媽宮哀稟牛文來律奉咬﹤口畱﹥吧王差賫公文赴投本院並無作歹乞緩進師容運糧米上船卽拆城還城孫海道恐攻急彼必死鬥不如先復信地後一网盡之爲穩姑許之夷果於十三日拆起運米下船止東門大樓三層爲舊髙文律所居尙畱戀不忍乃督王夢熊等直抵風櫃盡行拆毀夷船十三隻俱向東番遁去我師犄角紮營防其復回並議酌善後事宜是役也同心戮力諸臣則有按臣喬左右布政遊漢龍陸完學廉使朱身修參政朱一馮副使髙登龍參政孫國禎沈珣楊公幹使沈萃禎桂紹龍胡爾慥僉事葛寅亮知府潘師道趙紓何舜齡推官林棟隆蕳欽文知縣李燦然楊廷詔劉斯淶陳以瑞等武臣則有鎭守副總兵謝弘儀南路副總兵兪咨臯遊擊劉應龍都僉李應山參將陳文煬遊擊鄭嘉謨都僉吳從質彭湖把總洪際元把總洪應斗守備王夢熊坐營張虎臣把總陳營等所宜分別功次升賞以慰效力疆場者也計解生夷十二名酋長髙文律等酋目而論那等

辛丑戒諭羣臣有元凶已放羣小未安之語三朝要典是月甲辰上諭大小臣工曰朕紹承大統四載於玆值軍旅頻興封疆未謐兼天災踵至歲事不登致海內蕭條民生重困所望君臣一體上下同心登進仁賢講求食兵奠中國以禦夷狄修人事而補天工朕每食寢弗寧焦勞罔卹未得安攘之道乃爾大小臣庶坐享國家之祿靡懷君父之憂內外連結呼吸應答盤據要地把持通津念在營私事圖顚倒誅鋤眾正朋比爲姦欺朕幼沖無所忌憚邇年以來恣行愈甚忠貞皆爲解體明哲咸思保身將使朕孤立無與而後快罔上之心抑使人盡緘口然後滿其無將之念歟朕前已有特諭備極詳明如何大小臣工視若弁髦全不尊信幸天啟朕心豁然頓悟近覽禦史陳九疇會看文書乃國事攸關輒任情軒輊法紀所系謬與調停統均之道旣乖風憲之猷更失因思從前所爲皆是欺瞞但遂營謀之私不顧肺腑之見今元凶已放羣小未安或公相黨救或妄肆猜忖本當根株盡拔徹底澄淸念玉石猝未能辧雷霆詎可驟施諭爾徒眾姑與維新洗滌腎腸脫換胎骨果能攺圖仍當任用如有怙其稔惡嫉夫善類甘爲指縱之鷹犬罔慮胎遺之禍患朕將力行祖宗之法決不襲姑息之政矣

壬寅給事中許譽卿等申救趙南星謫之

丙午前大學士朱國祚卒國祚字兆隆秀水人萬曆癸未進士及第授修撰己丑分較禮闈辛卯歷洗馬諭徳丁酉轉左庶子戊戌升禮部左侍郎壬寅升吏部左侍郎準養病庚申起南京禮部尙書以原官兼東閣大學士進武英殿贈太傅謚文恪

己酉吏部右侍郎陳於庭左副都禦史楊漣左僉都禦史左光斗削籍時推喬允升馮從吾爲太宰謂黨庇也吏部郎中張光前禦史房可壯袁化中並調外兩朝從信錄十一月甲子時各衙門奉旨會推吏部尙書署部事左侍郎陳於庭等以資望所屬列喬允升馮從吾汪應蛟名推上聖諭曰吏部都察院濁亂已久失祖宗設立初意朕已屢諭更攺如何此次會推仍是趙南星擬用之私人顯是陳於廷楊璉左光斗鉗制眾正抗旨徇私三凶旣倡率於前誰敢不附和於後又會推職名都察院不曾全列況近日楊璉旣曾親接聖諭今值會推之日豈可佯爲不知怙惡不悛注藉臬身�朵閃又前與髙攀龍會看陳九疇之事黨比不公頗屬楊璉左光斗張主而乃了不引咎公然欺朕幼沖眞巨猾老姦冥頑無恥陳於廷前奏從來會推吏科河南道槪與畫題袁化中不無扶同情獘陳於庭楊璉左光斗俱恣肆欺瞞大不敬無人臣禮都著革了職爲民仍追奪楊璉左光斗誥命計典期迫吏部卽將堪推尙書都察院的不拘現任在籍多會舉六七員或七八員各開寫履歷職名來看該部知道已而袁化中疏認罪降一級調外任選郎張光前禦史房可壯以會推事認罪各降調刑部尙書喬允升引疾求歸

兩朝從信錄是月慶陵工完申飭監規時監臣言太學爲首善近來成規錯亂告假不已且圖起撥起撥不已竟欲納班所當申飭告假不許曠撥歷不許冒期假借名色冀免坐班則考較有時陶儆有地納則且爲利藪非立教之初意矣相應題覆申飭其納貢充附出身原殊納貢當八筒月充附生照靑衣量減一月攺折江南漕糧命行人姚昌籙護送故都禦史孫瑋喪回籍兗州知府曹文衡以平盜功調升兗州道右參政原任太僕卿史孟麟以國本功得贈卹典科劉先春請用未盡用之賢以暢人心疏曰先是南銓缺冡宰臣集眾論以鄒元標名上一時聖意難測愼重不報中外擬議騰沸玉鼎金鏞勿陳東序豈其求舊非與注內有期蓋數月以來而無不喁喁是冀今馮從吾以南憲晉大司空矣余懋衡南宰曹於汴南憲次第報兪旨矣獨元標未有所底一俟畱銓舊旨果君父之有成心而拜禮艱難爲骯髒之誠棄物拔茅之亨不勝連茹之惜談者鬱鬱而臣竊以爲不然夫元標筋力未衰者也設其果衰幾杖之頒從古自有優禮元標杖下餘生天畱之以襄堯舜之治意者實膺眷注幾杖遺意不欲以筋力煩老臣乎是皇上之意原非厭薄元標昨陳良訓聖主無成心一疏奉旨該部知道明以推擢付主爵矣是皇上之意又未嘗不欲用元標今日者聖意漸昭且眾正匯登不謂非同登之漸顧人情疑信尙半皇上於此亦何靳一如論再敕啟事普一視之仁暢羣心之望以見元標立須起用者也中朝士紳又誰不加額彈冠也哉兵科王鳴玉請停貢例以惜名器疏曰竊惟國家三途並用除鄕會兩標外額貢循資恩貢考選皆以文字爲致身地故𨿽門戶單寒之士肉食紈褲不敢與相頡頏豈非重詩書不恥以賄聞也哉其他事例輸資盡屬末局𨿽先年例貢偶一舉之限人限時隨舉隨罷天啟二年工部以陵工議開巡視科道臣劉弘化劉芳力持不可三年戶部以濟邊議開奉旨各款俱允惟例貢獨停蓋於萬不得已之中寓愛惜名器之意焉須巡視臺臣疏上部議陵工十月限完事急無措暫開貢例內有十人可得半萬之語工完卽止法非不善而部疏爭執科臣調停稍示兩存之遂倚馬銅山金冗一往不返夫以陵工則十月已報竣可以止矣若曰濟邊𨿽盡天下之庠序而貢之毋乃猶未足乎臣約而言之有不必者三有不可者三廣寧陷矣遼陽失矣兵無片甲餉無粒米此告身易一醉之時猶不以正途爲市顧冒濫於河淸鳳見璽出命新之日乎其不必者一兵可核也而不核餉可查也而不查稍一畱心可餘數百萬乃泥沙虛擲於紙兵而錙銖濫取於正途乎其不必者二例開於賓興之年天下廩監輻輳雲集今已五閱月咨送吏部不過數十人所得幾何而冒鬻爵之虛名其不必者三廩生曾經學臣優取盡一時譽髦閱各省賢書中式大半今一趨於賄士風日下士气日卑所憂不但在乏財矣其不可者一富者倒出囊中貧者聞之借貸仕宦之捷徑取償於他日欲世不濁民不窮豈可得乎其不可者二兩部取數旣多吏部選法益壅正缺又少勢必與資郎等是朝廷以正途爲餌而愚天下之寒生也彼跅��也之才陷身末局欲返初服又可得乎其不可者三有此三不必三不可而冒昧行之得少失多當事者可不深長思耶

明熹宗哲皇帝實錄卷之四十七

明熹宗哲皇帝實錄卷之四十八﹝梁本﹞

十一月辛亥朔汪天瑞進永寧侯郭振明進博平侯熹宗舊紀十月封皇親汪天瑞郭振明皆爲伯

甲寅責輔臣票擬失當近乞肩輿乞進侯槪應如響平章謂何追念去輔在時或未肯肩越乖舛至此復諭次輔勿坐視依違

乙卯四川總督朱燮元加兵部尙書毛文龍爲左都督兩朝從信錄兵部奉聖旨毛文龍孤軍海外屢建寄功昨以不行反間升秩賞賚玆從優再加左都督仍賞大紅蟒衣一襲銀五十兩加銜參將陳繼善汪崇孝加銜遊擊陳希順李鋮時可達王輔朱家龍毛承祿程尢加銜都司僉書許武元項選李鏣張舉各準實授參謀葛應貞王命卿各加都司僉書職銜解俘官周世登蘇萬良各實授守備陣亡官兵查明優卹歲運糧米務各二十萬實授數目朝廷以滅奴伏遼爲重毛文龍還厲兵相機進取以奏成功先是毛文龍奏報七月初二忽有奴酋咨文移龍求和又接李永芳毛紮將龍在遼族屬未遭屠戮者盡行優待誘龍同叛中分土地等情乞發餉以濟戰守並宜內防以備其西來連奴酋來使曁李永芳惡札星夜差官緘封護送進呈故屢膺隆眷

辛酉諭督師大學士孫承宗畱鎭關上可急還山海兩朝從信錄大學士孫承宗上言臣於九月初八日遣鎭臣馬世龍王世欽道臣袁崇煥率水陸馬步兵丁一萬二千人東巡至廣寧抵北鎭祠歷十三山抵石屯以陸營屯賊東二十里遂入舟師歷三岔河二家溝以都司楊朝文探蓋州其鎭道泊髙坆登桅遠望約有賊騎三千據廟正縱舟欲前而去是役也練我膽志通我間牒凡三州情形兩河地勢水陸機宜兵馬虛實得其大時臣住寧遠而撫臣兪安性同鎭臣尢世祿復歷錦州抵石屯遂與諸臣安哨兵於錦州松山以堵西虜接歸正之民更以兩前鋒輪駐中左所而兩營之兵更番分哨於松錦之間蓋去寧遠凡二百里而哨探旣遠耳目旣明諸臣以十月十三日旋寧遠晤臣於中右所相與計灰復大略無一人一語不欲同心僇力滅此朝食盡以爲時機決不可錯而撫臣更急於爲備蓋從來議論合一志向奮揚未有若此者臣念今天下惟此一事爲最重最大當邊人心意未一何敢語及天下卽今邊人心意旣一而中朝議論或有未定又何敢拗執於邊人臣行令鎭道嚴防精練務踐所司且得撫臣提掇督促適督餉布都禦史畢自嚴來關門遂與商議俱苦糧料無資臣乃由石門寨閱歷薊邊完臣八月欲行未行之意顧蓋喜潘石古北東警爲訛臣不敢不兢兢而關門之議𨿽同薊門之見未合且近議薊門有當加之餉眾議薊門有可減之兵事體重大未敢臆戴遂以先後會督臣吳用先撫臣鄧漢詳計可否其不可宣之筆札者略可商確而且以約略兵馬可駐可移如持缽貧兒遂得緣門募化事畢當由通州永平仍詳該路可汰可借之兵以回山海因念奉違天顏三年今去京僅數十里而時當普天嵩呼之日臣以帷幄近臣不勝瞻戀依依遂擬以十二日入都門以十三日早朝以十四日隨同官恭賀萬壽仍乞於另日準臣面奏機宜出與文武衙門商確可否面聽諸臣教言遂可以稍解羣疑卽以事畢之日由關門旋寧遠以督諸臣爲大計而論所未備其糧餉量爲緊要容臣面奏措辧臣極知此時事體紛紜不宜冒入但邊備尙有未齊機事勢難更緩要於速出都門以免猜疑伏乞皇上念臣眞切誠愨準臣暫入班行堇差官賚捧具題以聞兵部接出聖諭遼土淪亡乃皇祖以來三世之恥朕朝夕痛恨於心督師輔臣孫承宗旣膺重任駐守楡關一身所系宗社安危玆覽所奏知遠探已至蓋州登桅曾見虜騎柰何未奉明旨親歷薊遼且以朕壽節爲名欲入京隨班申賀又以爲糧餉不接欲面與該管商量往返之間須曠時日寧不啟夷虜窺伺之狡謀致沿途百姓之驚駭兵事不可踰度固老成詳愼之體然無旨而擅離信地非祖宗法度所容況三朝仇恥乃不共戴天之大意壽節躬賀乃平常臣子之儀文緩急重輕明白易曉倘中途有意外之變關門有倉猝之虞其一應相機調度將屬誰乎爾兵部卽馬上差人傳諭樞輔馬首速東亟還山海候犁廷掃穴盡恢已失之封疆斯飲至策勛茂著渡河之偉績就或眞有密計何妨便宜封進以聞朕志以滅奴爲期必不肯從中牽制爾部卽宣布朕意愼勿再有托陳該部知道啟禎兩朝剝復錄戶部侍郎李邦華回籍行邊閣臣孫承宗揭稱臣奉違天顏三年當此普天嵩呼之日不勝瞻戀今閱歷薊邊去京數十里擬於十二日入都門十三日早朝十四日與同官恭賀萬壽另日面奏機宜與文武商榷可否事畢回鎭嫉者曰此晉陽之舉李邦華召之也忠賢使人急奏曰承宗已離楡關帶甲五千內外合謀欲淸君側上大懼至卻行急傳兵部曰督師輔臣旣膺重任未奉明旨親歷薊邊且以朕壽節爲名欲入京隨班申賀擅離信地非祖宗法度所容倘中途有意外之變關門有倉卒之虞相機調度將誰屬乎兵部卽速馬上差人傳諭樞輔馬首卽東眞有密計何妨便宜封進朕志以滅爲期必不從中牽制承宗懼卽日東歸邦華知不免遂以親老有疾求歸允之時禦史李蕃有樞輔舉動可駭一疏引自古擁兵閫外恐喝朝廷如王惇李懷光去來自如不遵朝命又謂樞輔此來人實召之云云

壬戌以崔景榮爲吏部尙書李宗延攺吏部尙書署都察院

己巳大學士韓爌引罪乞休許之初葉向髙魏廣微相左臨發語朱國禎曰南樂內有所恃咄逼人不得不避蒲州更非其敵必不能久子宜早爲歸計卒如其言云兩朝從信錄大學士韓爌引疾歸時有嚴旨款責遂乞歸賜馳驛去啟禎兩朝剝復錄大學士韓爌回籍初楊漣參忠賢二十四大罪朝臣遂羣起攻擊忠賢懼懇爌曰非公不能輯眾幸畱意爌曰我不能孽自爾作爾自解之忠賢怒旣得志謀逐爌假以票擬不當降諭切責爌遂上疏引罪求斥略曰臣以譾劣備員中書詰戎宜先營衛而觀兵肘腋無能舒宵旰之憂忠直尙稽召還而榜掠朝堂無能回雷霆之怒以至後先多官之斥諭旨中出之變在聖明祗肅紀网而中外懼興黨禍臣旣不能先時深念有調劑之方又不能臨事挺持爲封還之戇此皆罪狀之大且著者請亟禠臣官云云疏入忠賢益惡之遂傳上旨曰卿親承顧命當矢忠盡直乃歸非於上退有後言今復悻悻求去著馳驛回籍內閣上疏請如故事稍加禮貌無失待大臣體不聽爌陛辭疏亦懇切後竟削奪捕家奴究贓禍幾不測云

壬申給事中陶宗道言四事愼起居去疑衷愼命名鑑下情降三級謫外以疏有旁蹊借徑語也兩朝從信錄戶科陶崇道普天同慶謹陳一得以弘治化以圖報稱其疏曰臣江南﹤監﹣皿立﹥儒學識寡昧叨國厚恩中萬曆三十八年進士爲令東魯正值奇災性命僅存筋骨俱竭特薦蒙皇祖拔值言官今遇聖恩復叨禁近裏居者五六年趨朝者十餘日孤蹤自植不知有東西南北之分家學相傳敢踰於正值忠厚之訓值當受事之初值皇上厲精之始涓埃不足報髙厚職所素知緘默何以挽曠瘝深用自愧敢因稱慶之後略進蒭蕘之例菫條四事仰贊聖明狂瞽愚蒙冒觴忌諱職誠不敢復坐矜容一曰愼起居陛下聖體關系匪輕下地上天誰不仰藉誠觀今日之衣冠萬國抃舞千行望楓宸而稽首伏丹闕以呼嵩者無非爲陛下祝億萬斯年之壽也羣心如此睿慮可思向時曾聞玉體違和未幾旋卽平復則皇上調攝之功鬼神呵護之力咸可見矣何待小臣再煩天聽而鰓鰓一念終不能忘者正以陛下春秋鼎盛意願張舒列在深宮何求不足竊恐蕳省約節之意一刻不存則搖精損气之事豈能盡免至於溢喜溢怒之頻生亦犯養心養體之良法所當愼息以葆元和蓋在身之血气同於在笥之貨財撙節於丰盈之日嘗見有餘追求於空竭之時益加不足況今當長日微陽始萌王者承天尢宜靜謐故職所以爲芹曝之初獻也一曰去疑衷語曰疑行無名疑事無成蓋言疑之不可有也百人信而一人疑與之共事尙罔成功一人疑而百人阻責其取效曷克有濟自巧心賈譽者髙語奇功原未必盡孚於眾志兼之進退無據又豈能獨愜於聖心遂令陛下若似乎有致疑於羣臣者夫主上不示以無二之心則舉朝必行其揣摹億度之見於是事本一而必更其端以見誠理本顯而必迂其途以表信或賢或否夷猶於兩可之間似卸似肩取具於形似之內則尙能爲皇上進一人效一臂乎自今以後伏乞皇上釋去疑衷謂靑天白日之下決無有魑魅魍魎之徒且抒靑拖紫之人何敢造犯法干紀之事使任事諸臣直抒初心莫作四顧然後課以實業而賞罰隨之古聖帝明王馭世之法如此而已蓋君臣相接比於和羹易牙善調不過信口倘倚鼎而不敢烹迎人之舌以作味必無善羹況軍國重事耶此所以爲諸臣請也一曰愼名目禮曰王言如絲其出如論王言如論其出如綍易曰渙汗其大號言王言之不可輕也若上有所指而摭之以爲端則旁有所視而竊之以爲號夫天下無疾而可使之必呻無轍而可使之必蹈無影響而可使之必不能不辧無刖刈之勞而可使之必不能不盡則命名之一字當嚴也日因諸臣之紛錯遂致天語之頻煩欲以養囂責以朋比夫諸臣各執成見不無異同猶望皇上盡入陶鎔化其畛域如彼此之局面一開將水火之情形立見或進或退者一時之人才爭勝爭負者異日之隱禍況借題立目百獘叢生劫譽攘名機關反覆夫虞廷出涉不過賢姦唐宋末流可爲殷鑑使諸臣功罪賞罰皆以職業爲程不致毀譽是非得借傍蹊作徑則人才攸賴國是亦攸賴矣一曰鑑下情君尊如天臣卑如地赫赫在上誰敢不欽況士人在野皆求宦名及至登朝千百一二卽以功名之私念敢忘兢業之小心惟是識見偶殊學術各異或以防流之故而昧其源或以護名之故而略其實或多方遜謝反有似於經濟或求治太深迹遂疑於專擅卽或陪推蒙點正是聖度公虛旣入啟事之中豈曰斜封內降止在兩人之內亦非顚倒英雄而當時過計亦瀆宸聽遂傳九重漸生疑厭夫孝子志期順親羣工務在護上乞於形迹之外略存體察之心勿以一事之詿誤遂謂其心實然勿以一人之虛張遂曰其徒實正當知跛人之躑躅志在求前啞夫之呼鳴不過欲語自今已後凡臣子偶有未愜聖心者審其無他盡從蠲宥若果豺狼其人臣輩自行烏雀之逐白蕳森嚴誰敢恕之此亦君逸臣勞之道宜然也已上數款卑卑無甚髙論惟以一時之管見忘其淺陋之私衷倘蒙皇上鑑職言之𨿽鄙察職心之無他畱神采納見之施行微臣幸甚天下幸甚疏入竟以不諳事體降二級調外任

諭近例轉各官多不公徐大化孫傑可升京堂霍維華郭興治賈繼春楊維垣俱起原官以禦史潘士良署河南道許崇禮爲吏科都給事中啟禎兩朝剝復錄起升徐大化孫傑等官因禦史呂鵬云例轉告病有旨近來例轉考察在籍各官多有爲人排斥的好生不公呂鵬云不準告病並徐大化孫傑著都升京堂用給事中霍維華王志道郭興治禦史徐景濂賈繼春楊維垣俱著起復原官催來到任

上出內帑六千金給宛平大興煮粥賑濟

兩朝從信錄是月戶科陳良訓上疏曰皇上禦極無念不對越祖宗無事不敷求典要止因年來一二臣工習爲褊迫搏擊之事皇上薄示懲譴因而銓憲空署已更思計典屆期穆然深念急推兩大臣而用之於都哉此式序百辟之盛心用人圖計之弘軌也然而聖意深微輕難窺度人心忘揣不無執會推故典若謂皇上菲薄天下士一切變更者職伏思之皇上天也天覆懤萬物川澤山藪沴戾都容行雲流水底滯都釋古帝王立國仁明並運寬嚴適宜皇上豈有念焉皇上聰明天縱直自謂駕馭一時振刷千古急取崇官無誤計典但恐循此不攺祖制蕩如今日以爲權宜他日以爲故紙則願皇上防其漸耳職愚無識竊觀古今事惟典章可限人而使不逞惟名義可束人而使不越日者臺臣潘士良會推務極虛公一疏業荷嘉納諭以有有關銓政倘皇上再下明旨布告中外自今以往凡遇會推一遵祖宗成憲無少易變諸仍聽拾遺補闕之臣諍可論否存舊章於勿湮畱淸議於一脈則皇上之於諸臣也範圍弗遺曲成不過譴怒與點用並無成心總歸大造羣疑渙消堂陛喜起太平有道之長如日方升歡呼豈有量哉奏入降三級調外任禦史馬鳴世條奏計吏先論其守懲貪務澄其源懇乞聖明特敕申飭並催管計諸臣作速到任以襄計典以淸吏治疏曰臣切惟今天下吏治壞極矣民生困極矣苟吏治無振刷之日則民生終無蘇息之候臣家居兩年今歷秦梁燕趙三千里而來目之所見皆蕭條之景耳之所聞皆愁嘆之聲說者謂軍興加派天災流行實重之困而不知貪官污吏借徵收以塡溪壑敲骨剝髓使之至於此極也且貪以濟貪上下相蒙日甚一日如醉之弗醒卽有一二撫按亟欲振刷者亦在重雲疊霧中耳目之不靈其柰之何幸壬戌大計拿貪臣一二少知儆惺然而小小結局旋復以故套視之矣今當大計之年皇上采科道條陳敕下部院申飭知必大加懲創一洗貪污之宇宙以蘇久困之民生在此舉也臣何容贅語惟是部院諸臣一時俱易則不肖有司未免生僥幸之心恐囊金而入長安者必不少也可無所以申飭之者乎臣以貪官之術亦多矣或括贖鍰之利或通暮夜之金而皆未甚也惟徵收一節收之錙銖積之巨萬利歸一人害貽千家聞言之切齒痛心合怒共怨者莫此爲甚今合無徵收二字塡之訪冊或重或輕各令明注其於此而輕其他𨿽小有出入在所必畱於此而重其他𨿽有區區小節亦在所必處倘實見以爲重而爲解之者曰其才諝可取也不知貪吏之才不用以理政事而用以析秋毫其爲貪也更巧又有爲之解者曰其愷悌可取也不知貪吏之仁不用以愛小民而用以縱衙蠹其爲貪也更大總之貪者不可不處處之不可不嚴每次必拿問二三人或付法司或撫按對簿追贓必有實足充軍餉實實可以儆貪墨毋如曩者贓至成千成萬竟歸之莫須有而爲贓吏開一面也臣所計吏先論其守者此也至問有司之敢於貪婪甚至贓私狼狽而上卒不聞者此其故非司道府廳之責乎是司道府廳也生辰有饋令節有饋土物有饋小殷勤有饋甚之薦獎亦有饋綢繆旣密肝腸俱熱苟負此有司之所以恣睢民上毫無忌憚且有公然指上司交際而取之民者此誰教之也則今次方面之處更宜加嚴而有司之大貪巨惡有得之露章之外者並理刑同論何也臣所謂懲貪務澄其源者此也猶未也撫按之露章祗他人之開報不肯自用其聰明間有偶得之見聞亦復曲徇情面此非受人之欺而因以欺君父者乎猶未也長安之咨訪卽無各具之獨見當有眾論之僉同乃一人之單揭甫入通國之耳目遂徧此非代人報復而自昧其良心者乎他如抑奔兢禁饋遺尢爲正本淸源之第一義業經諸臣條陳不啻詳且盡矣統乞皇上敕下部院嚴加申飭務期法在必行至於計期相去僅四十日而新冢臣崔景榮尙千里之遙何日戒途何日到任卽竭蹶兼程恐事時迫忙亦大艸艸矣而更乞嚴敕急催毋得例辭並考功司郎中亦旦夕管事庶幾計典不誤而貪吏不敢漏矣抑臣又有說焉言官者皇上之耳目也耳目欲廣不欲隘欲通不欲塞臣記初入班時科道員缺旣盈尙有需次者及續選者四五十人今不三年而見缺六十餘員矣目下諸臣鱗集闕下其中賢聲茂著意气方新足堪淸華之選者正不乏人懇乞皇上敕下該部仍照辛酉例以十二月行取計後卽與考選庶幾言路充盈忠益日廣且使天下曉然知不貪贓者有華選之榮誰不爭自砥礪以淸白期而於吏治民生未必無小補矣敢因論計事而並及之啟禎兩朝剝復錄是月登州府同知翟棟扭解來京究問以毛文龍參之也此爲逮問之始保定巡撫程正己回籍正己掌癸亥察時亓詩教趙興邦官應震吳嗣亮號四凶俱處以不謹吏都魏應嘉爭之不聽至是盡翻察典正己因爲所逐兵部侍郎孫居相回籍左通政塗一榛準養病去戶部侍郎鄭三俊回籍時有語曰趙髙旣放楊左同褫猶存八勁號曰趙錢孫李周吳鄭王指趙鍵錢春孫居相李邦華周起元吳仁度鄭三俊王之采也翰林院侍讀繆昌期間住楊漣二十四罪疏或曰繆爲具艸故璫銜之告病遂得間住

明熹宗哲皇帝實錄卷之四十八明熹宗哲皇帝實錄卷之四十九﹝梁本﹞

十二月辛巳朔徵南將軍黔國公沐昌祚卒自隆慶三年嗣爵領鎭五十六年命其孫啟元代鎭

甲申巡撫狹西右僉都禦史宋槃奏兩當民變殺知縣牛得用

己丑周希聖爲南京戶部尙書

三朝要典是月丁亥禦史周昌晉奏言向者諸臣以偏勝之心就一成之局如議移宮則移宮已耳而重之以垂簾擬之爲阿黨遂稱定策之業映照千古卽云不居功已有其事矣且文致鍜煉開口輒擯今者召還賈繼春徐景濂王志道等眾心稱快而猶有未盡昭雪者一官之升沈在諸臣者小國家之是非系於千古者大已往者弗論而信史一段斷難曲以附會家庭父子之倫旣博人功名淸史衮﹤釒戎﹥之嚴復修人嫌怨此時不剖更復何待所當明白宣示以立不易之案者奏入上是之乃詔所司曰向來濁亂朝政的朕已將渠魁屏斥其餘故與維新登進人材方今急務當次第舉行移宮進藥事迹自明著宣付史館從實紀載兩朝從信錄召還臺臣賈繼春徐景濂王志道等嘗見律令有從重歸結之例則挺擊一案自宜從神廟處法而進藥移宮業經會奏屢奉明旨總之光廟爲用藥之人所誤非求長生嗜金石以致病者可此何必以不得正終爲諱賞姦軼格直不可解矣若夫宮未移以前當慮其變旣移以後宜安於常柰經手者狃於情不無曲爲調停誅心者嚴於法未免激於己甚是以當人且無居功之心而旁觀反多推戴之論遂致眾議紛更屢翻成案亦世道之一大否象也尙論者宜折衷於情法之平焉

癸巳雲南巡撫閔洪學言沐鎭莊田臣前疏爭之一時逆料其言奉旨不必遽更今逾一年矣驛騷更甚乞命有司徵收以救此一方民命仍該鎭徵收嚴戒員役不許生釁

丙申禦史張納劾張南星壞政十罪上命張訥指其事言南禦史王允成攺北臺网何在鄒維漣程國祥夏嘉遇調部亦壞成規上是之命俟削籍初訥兄朴營升巡撫不得故憾南星啟禎兩朝剝復錄十一月原任吏部郎中鄒維漣員外夏嘉遇主事程國祥禦史王允成俱削秩張訥誣蔑趙南星參其十罪內連允成等有旨舊銓臣罪狀欺天罔人深可痛恨其引用私黨匪人著張訥逐一指名回奏南禦史王允成無端突攺北道憲网何在鄒維璉夏嘉遇程國祥調部亦壞成規俱著爲民當差有司不得情庇原任典簿許念敬緹騎逮治潘一鳳周卿王鐘龐趙洪陽俱撫按提問史記事李炳恭賀烺丁元薦沈應奎毛士龍俱削秩李邦華吳爾成王元翰俱間住孫鼎相魏大中施天徳俱聽勘張經邦革任閒住以張訥�奏所參也訥首誣大宰並摧諸正人如拉朽此眞逆豎之先鋒矣

禮科給事中李恆茂劾北闈貢士周鳳翔王良佐翁兆云沈必成康九經劉世科浙人李喬春張應祺江右人黃鼎徽人並竄籍宜奪命回籍籍俟後科會試

熹宗舊紀是月丙申削吏部尙書趙南星籍李維楨引疾致仕

壬寅大學士朱國楨罷初蘇松兵備朱童蒙箠死告災者民大鬨遂引疾國楨擬票允朱延禧擬擢京堂國楨遂引去啟禎兩朝剝復錄十一月大學士朱國楨回籍國楨著湧幢小品內敍張差事云坐以風癲而止浙人以爲別調時因李蕃參論引疾允之忠賢語人曰此老頭兒也是邪人然卻不作惡事故較諸去相恩禮獨優云

刑部尙書喬允升罷

以黃克纘爲工部尙書郭尙文巡撫保定張朴巡撫大同熹宗舊紀是月喬允升罷以黃克纘爲刑部尙書啟禎兩朝剝復錄以黃克纘爲工部尙書陪克纘者李養正也克纘附附內監劉朝誣參毛士龍實爲干兒義子作俑後逆案處分竟得漏网以郭尙友爲保定巡撫陪尙友者魏浚也初尙友賄營山西巡撫趙南星不用推謝應祥陳九疇攻應祥而尙友竟得保定蓋以銜南星故俾報復之耳尙友果與巡按馬逢臯訊南星事備極慘毒至責其子中書趙淸衡甥王鐘龐二十板幾斃杖下非知府蔡官治推官許世藎極力護持趙氏無遺類矣逢舉南星例推者也以張朴爲大同巡撫陪朴者張修徳也朴庸鄙無奇有弟張訥首應璫募力詆趙南星等數十人具疏之次日卽以節鉞授朴朴故貪婪察處之臬臣也

乙巳命史記事李炳恭丁元薦賀烺沈應奎仍照計典革任毛士龍削籍王元翰李邦華閒住孫鼎相魏大中回籍聽勘

汪文言仍逮治文言善刻人陰事喋可聽早出必夜分始歸昏夜叩諸貴之門言無不從方得志橫甚舉朝皆震以一見獎借爲榮及逮獄苦拷不承然忠賢已預爲著書列所惡姓名以上人猶稱之曰奇男子云兩朝從信錄是月復逮汪文言時禦史梁夢環條陳計典復追論文言得旨前部院諸臣自取斥逐皆繇文言輩肆讒惑聽以致貞邪混淆卽廷杖豈盡其辜還著錦衣衛差的當官旂扭解來京窮究以淸禍本是役也爲一時羅織之張本諸紳殺身之禍胎文言人品心術原不足比數特以小勤曲謹奔走公卿間卽諸公絕不假借而文言不免外示揚侈小人情狀千古一轍乃竟爲紛紛口實者彈射之的是以君子貴謹於所忽也巡撫應天右僉都禦史周起元削籍以疏救同知楊善悖旨曲庇及前劾朱童蒙也啟禎兩朝剝復錄十一月應天巡撫周起元削奪以參屬官朱童蒙也初童蒙以講學劾鄭元標等例轉爲蘇松道在任多不法起元因其以養病得京堂具疏參奏時織監李實以楊姜事屢疏劾起元護庇屬官給事中李魯生復攻之急而巡漕禦史諭思恂又飛書長安言其可殺人甚危之有旨周起元護庇楊姜今又誣論朱童蒙排陷正人姑著爲民仍追奪誥命

熹宗舊紀是月加朱爕元爲兵部尙書兩朝從信錄原任淮安司理朱鼎臣卒信州董繼昌曰朱司理公諱鼎臣字公鼐號調槐一號懷孺爲鐘靈望族太參筠坡公其祖也公自幼英明傀偉不羣坡公器焉長鎎廩府庠雅擅時望與其裏中兩溪萬公云橋劉公後先相頡頑才志橫鶩否可一世博通經術百家子史及陰陽律曆諸書無不該覽下筆頃刻數千言立就不錚錚屑舉子業一時英俊爭傾事之稠立廣萃以得奉公盻唾爲榮坐諸生二十餘載再叨備榜弗果萬曆之癸卯秋明經例應滿始舉孝廉上春官四度未第因就信之玉山諭蒞任不汰視厥職洗剔學宮之獘理飭黌序之頹創立懷玉社日角諸生相與彈射其髙下尢獎掖後進玉士風殷殷振起公气節人之博士員大吏率闒葺視公固負宿志噤不顯讐益掉厲廉隅以道徳自重絕不干預公事當路者髙公節秩未滿擢淮陰司理時赴丙辰公車舟中聞報怏然以不獲與試事爲歉因已泊儀楊界遂單車之任屏除左右獨肅手裁性素嫉邪兼職挾風霜公曰是可行吾志也決斷一以明冤釐蠹爲先察屬憚之人弗敢幹以私淮故丰沛遺風背公死黨水綰轂鹺運爲四方舟車之所輻輳民雜言嚨遊手者輒輩百成羣特齕私鹺官吏摻急動衡睨挺刃相抗而一二巨儈豪駔窟冗其間巇公法而走包苴尺符所指椽胥還相與左右市姦得驁恣如故故時有天罡之號公廉得其狀緝渠魁三四以聞兩臺大加獎且屬後舉尙以在職日淺權多中制未盡成擒然士民已額手相慶而姦黨不無側目云時齊旱赤地千里流民竄淮者日無慮億萬計郡守以梓裏故責居民存養戶額其數期以秋望生還否則津坐淮郡騷然思亂者十室而九公亟條陳設廠賑粥以官董其事仍檄各縣屬分任徧給所活流移甚眾淮郡以安已而蝗起飛塵蔽天郡守下令捕蝗委公鳩其務公誠心襄理禱吁懇至尋亦死徒相半蝗不爲災時賈人有質流民子女爲利者郡守禁特厲犯輒膺辟株及疑似適有爲按君所駁囚下淮理公訊其無辜竟直之郡守恚焉公弗之省顧然微卻矣舊例府屬每巡次掣儲鹽值鹽使者牒屬公公素厭米鹽事且遠洗利藪竟寘之髙閣或有爲公慮者曰緝天罡鋤暴也迹於任怨施官粥便民也嫌於居功反案牘似訐己之明難乎其爲上謝鹽務疑暴己之淸難乎其爲前公曰率吾素盡職耳他遑卹焉無何銜公者果嗾姦徒影摭公行思所以陰排之而蟪蛅之聲隱隱騰矣公聞飄飄然解組卽日就道卒不更理其誣曰吾年望懸車微此舉固願乞骸骨樂田閭也烏知排我者不爲福我耶旣歸裏中淸約不殊寒素絕不齒及生業所餘俸橐盡出以供祖塋及合族廬井之費饔飱之外毫無長物蓋公嗜學潛修居恆綜理家務悉出其孺人範氏手周歲自除夕元旦一二日外無刻不拈哦爲事大父所貽諸生時絀矣通籍自廣文無論李固冷曹也兼六閱月而罷晚復橫遭綠林之難宅第俱災公幾不身免聞之後竟不免於寠大都公生平骯髒不設城府操行惟惇大體不斤斤繩尺間蓋其天性然也莊重簡默對妻子無狎容尢矜然諾重气誼敢任大事裏族倚以爲重然少款洽不習世周旋態所至多落落難合久或人能諒之不則亦往往增詬厲以故仕不狎於宦途而志終噤不大展者公之所得亦公之所失也公有子二人長太齡次二南太齡邑廩庠有子健徽倫健徵辛酉同領鄕薦二南邑庠早喪有子伋頤年蓋謝絕世務日課諸孫手不釋卷至易簀猶以夙抱未揚口�屬子孫以先業繼志無一語及家事云啟禎兩朝剝復錄是月題授中書舍人魏良卿此逆豎授官之始起升例轉朱童蒙郭允厚李春燁等官起徐兆魁爲吏部左侍郎陪兆魁者爲薛貞崔呈秀回道管事呈秀提問擬戍禮科李恆茂題京畿虧苦兩端事言禦史崔呈秀受銀放盜爲假知縣石三畏贓私狼籍爲誣有旨呈秀事情顯系誣蔑不必行勘著回道管事知縣石三畏暫擬部銜仍候考選其薦主今聽降禦史陳九疇卽準升京堂用以李宗延爲都禦史時會推吏部尙書宗延爲首王永光趙彥鐘羽正崔景榮李起元王在晉陳道亨奉旨景榮起吏部尙書宗延攺都禦史宗延初任禦史以建言謫天下賢之晚節潦倒遂入璫幕以喬應甲爲副都禦史王紹徽爲僉都禦史應甲一月上十三﹤鋶﹣釒﹥皆攻東林而詈淮撫李三才者紹徽亦陰鷙敢悖公論曾作東林點將錄以傾陷善類故其黨推爲盟主時陪應甲者爲薛鳳翔陪徽者爲朱欽相徐紹吉準遇缺推用以顧其仁薦之也楊述中不必行勘卽升京堂用述中以大方敗績言官交章論其妒功賣友聽勘有疏自陳遂得中旨述中先已加兵部尙書矣又何以京堂爲以周應秋爲南京刑部侍郎陪應秋者徐紹吉也許弘綱唐世濟何喬遠毛堪呂純如錢策張維樞曾道惟彭宗孟熊化汪慶百王業浩俱準次第推用以陳熙昌薦之也阮大鋮陳胤叢陳爾翼張養素李應薦李嵩楊春茂髙弘圖王大年張捷馬逢臯俱準卽與推用以李魯生薦之也時升用多取中旨魯生疏稱執中建中旨不從中出而誰出哉以爲逆璫解嘲自此而內批愈無忌矣後張錫命亦有疏專薦大鋮時爲魏忠賢主筆者數人世傳趙鳴陽而不知有毛昂霄也毛爲汶上舉人而郭萬程曾受業其門當楊左之逮也郭私爲營救於內忠賢意亦將釋而傳應星毛昂霄力沮之且有放虎自噬之語故諸君子卒不免而郭亦懼禍潛逃其一切諭旨自內出者多毛筆毛竟漏綱無論及者郭又言毛寓在外嘗見其攜本至外寓示人此何世界哉原任重慶府推官王建泰汾陽知縣張九賢俱準升部屬用魯生爲朱童蒙劾周起元薦阮大鋮因言建泰九賢以無罪被處也皇上通紀是月大學士沈﹤氵隺﹥卒贈少保戶部尙書李汝華卒

明熹宗哲皇帝實錄卷之四十九

明熹宗悊皇帝實錄卷之五十五

天啟五年正月庚戌朔上禦皇極門內殿文武百官四夷來使行慶賀禮

○正旦節遣侯徐錫胤張國彥李承祚柳祚昌伯方一元孫廷勛朱自洪趙祖芳吳遵周郭廷棟陳世恩祭長陵獻陵景陵裕陵茂陵泰陵康陵永陵昭陵定陵慶陵遣陽武侯薛濂祭恭仁康定景皇帝陵寢遣都指揮使侯昌國祭哀衝莊敬二太子墳園

○聖諭尙寶司捧寶官氊襪敝履殊爲褻慢著掌印官指名參來於是少卿陳以聞司丞許志才具﹤鋶﹣釒﹥認罪各奪俸一月尙寶司卿姜志禮回奏特旨陳以聞許志才姑從輕處了以後朝儀務要整齊嚴肅

○賜輔臣孫承宗等日講官黃立極等正字官周國興等膳酒有差

○夜五更木星逆行犯太微垣左執法星

○辛亥詔以蘇松等府扣畱新餉銀五萬兩賑濟江南災民務沾實惠不得虛冒塞責

○壬子宣宗章皇帝忌辰遣懷柔伯施壯猷祭景陵

○乙卯孟春上親享太廟

○遣太常寺官祭太歲月將之神

○遣中官祭司戶之神

○上傳駕至幄次何人傳嗽大非法紀著糾儀禦史查參禦史帥眾等回話得旨廟享大典以後執事各官務要小心肅將

○丁巳命禦史郭如楚巡視京營

○戊午雲南巡撫閔洪學報普安之捷言新興普安諸城滇師恢復業逾半年不意黔兵失利夷再披猖哈馬谷賊兵千餘攻城矣蘭个捨等寨曰若何投漢不投夷也臣遣守備呂元陽等提兵截其前土官普名聲守備張云鵬等截其後云鵬等兵至矣蘭遇賊騎直追至哈馬谷搗其巢穴斬級十九顆生擒賊一名賊屬二十一名曰摉獲普安衛中右所印二顆又普安州有水西賊數營過江按院巡臨交水聞警卽催發張云鵬普名聲等兵先發以殲其未集安賊倉皇驚竄官兵摉山穵取賊巢米蕎千餘石搬運入城追逐百餘里至水西歸濟江邊見賊札三營約二千餘普名聲張云鵬等奮勇追殺斬賊級五十餘顆牛馬倍是賊帶死扶傷奔潰過江落水湮死無數𨿽斬獲無多亦稍稍奪夷魄而揚國威矣乞敕兵部將滇將士先今援黔功次一體行勘得旨滇撫援黔奏捷勞績可嘉黔省仍宜速發兵餉自固封守

○閔洪學又﹤鋶﹣釒﹥言亦佐縣自天啟二年一聞寇警部內諸夷盡化爲賊官無險可憑抱印鼠竄賊氛四逞及於羅平又及於師宗並以亦佐失守無所遮攔之故迨三年四月臣等削平師羅之亂遂移師亦佐盡瀦賊巢擒土叛婦隴氏安應龍聞風遠遁俘其妻女於是該縣諸夷向之從叛者知所詟而不敢逆我顏行共驚竄山箐中臣等屬參議王鍈壓之以兵結之以信開之以不死之路於是匿者咸出反側者咸安咸以親子爲質因而延師以教之數年負固之糧咸赴官輸納因而花紅牛酒以犒之亦佐再爲我有矣今日善後莫若就其地建城使官有恃以爲固民有依以爲衛章下該部部覆如議行

○閔洪學題黔將有事於大方則滇師之進沾益固不容緩兩年來且行且尼愁無餉耳請皇上於滇餉二十萬外再給以沾益之餉滇師下沾姑曰復城如黔師未舉只以少兵札防果其大舉遂駐多兵則東川之賊不能飛渡烏撤之賊必牽顧其家不敢遠出是陰剪水西之羽翼所以援也儻黔師遂踏大方賊勢窮蹙必四面奔突沾益有兵滇可恃無恐因得借兵之威視賊所匿挾而取之則漁人之功可收又所以援也安效良以蜀之土府處黔滇肘腋此酋未除三省之憂未歇然非合三省之力亦不能除果機會可乘黔蜀舉事滇不敢不枕戈以待師期又所以援也三者之外非滇力所及矣上以滇黔兵餉並急令該部作速酌處部議滇省原有五年分加派遼餉商稅鹽課等項額餉七萬零四百兩應聽畱用再於楚省南糧攺折銀內那發三萬兩接濟軍需報如議

○閔洪學報二新之捷言新平縣者故丁苴白攺巢穴也其山深阻其夷獰獷喜剽殺自萬曆十九年大兵剿洗之後開設縣治始就樊籠然屢附屢叛屈指三十年間用兵者五至於今而六臣始入境嶍峨一帶夷寨正被其毒臣發該縣土官祿崇功自省城統兵歸救而賊遁去後流入石屏界中寶秀告急又發該州土官龍在田自曲靖統兵歸救賊又遁去不得志於嶍峨石屏耽耽之虎負嵎而逞新平新化並以警來聞臣集漢土數千檄遊擊李思忠通判曹育俊屬以剿處之事賊聞之相率渡江二新之賊各避匿入箐我兵掩其不備所俘斬百十人乃佹得小捷引師輒還致煩再舉此亦育俊思忠之過也及臣等添集士馬統以遊擊劉崇禮監以副使胡其慥與之約剿必剗根撫必革志非是者兵不得言撤而道將果一一領略凡百日內計所俘馘𨿽不滿三百然投繯於樹者捐瘠於壑者葬於江魚之腹者累累藉藉其竄匿遊魂悉招致而安插之其盤錯險﹤屯土﹥各置哨分轄而犬牙制之此番徹底料理之後或可數十年無事矣乞給錄文武將吏以昭激勸命該部知之

○吏科給事中郭興言題臣接貴州督臣楊述中乞恩贈卹一﹤鋶﹣釒﹥意必首錄王三善乃止敍病故僉事李若楠及知府知縣淩子儉等而三善之慷慨殉難無一語及焉夫黔事決裂人人畏避三善受命勇往進至偏沅當日有言救貴陽者悉置不聽卽史永安諸人﹤鋶﹣釒﹥參屢及而亦不動及兵將集有二萬餘人密率眾弁銜枚夜趨質明至貴陽城下賊尙不知以數千兵破賊二十餘萬久圍立解李橒史永安皆得與城俱存且蒙優敍矣而三善卒死鋒鏑獨不得一贈卹之典其解圍後破龍裏擒何中蔚等過陸廣河搗大方略地三百里屯駐彼中三月有餘舉數十年之窟穴汛掃而焚毀之如此奇功而不蒙一卹典乎三善提兵入大方士卒絕糧十餘日哨探不通誰司應援而令若是不得已班師回省中途爲苗夷所截仗義而死見於按臣陸獻明所勘者明白無疑如此節義而不蒙一卹典乎蜀中如成都圍困百日按臣薛敷政居中調度布按三司朱爕元林宰胡承詔周著等各守一城日日打陣𨿽解圍退賊不無藉於外援而百日死守城郭晏如不可謂非諸臣之力也重慶之役督臣張我續親駐合州指麾操縱道臣丘志充徐如珂等破周鼎二萬餘之援兵縛樊龍張彤等獻之闕下而督臣一子一妻俱死行間誠可惋惻寸功不錄豈持論之平哉得旨王三善死事可憫委當優卹道將俟事平另議成都重慶功次並與敍覆張我續準以原官起用楊述中已有旨

○己未上傳嚴禁民間舉放花炮流星擊鼓踢球

○庚申孝恪皇后忌辰遣襄城伯李守錡祭永陵

○辛酉兵部請於常盈庫貯馬價銀內動支一萬兩差官解赴狹西布政司以備天啟五年分互市之用上報可

○江南水災撫按俱請攺折漕糧﹤鋶﹣釒﹥下戶部部覆兩臣補牘旣爲全折十分地方頌如天之澤復爲被災九分等邑希一視之仁上謂國儲匱乏已極重災地方前部議攺折三分之一已見軫念至意其被災稍輕照嘗解運撫按官亦須設法存卹不得一槪濫免市恩於時浙江巡撫王洽亦以災祲折漕爲言該部據﹤鋶﹣釒﹥覆請不準再折令照南直行

○準浙江帶運遼米暫折一年後不爲例以部覆撫臣王洽原議也

○壬戌上禦文華殿講讀

○命倉場總督戶部右侍郎畢懋良署掌錢局印務

○貴州巡按傅宗龍請暫停武舉專勵戰功拔眞才以收實用兵部覆奏黔中之役急難刻緩宜俯從監臣之請於遊魂驚艸之餘鼓橫槍槊馬之气給遊擊札十守備札二十聽監臣與督撫論功行賞但駐空銜功成覆﹤鋶﹣釒﹥之後方授實職報可

○兵部尙書趙彥言禁兵原系錦衣衛旗尉世襲於鎭撫司八所額設執駕之用與班軍之操備城守者判然不侔向因邊情孔亟暫發操練未見有禆於行伍祗聞虛糜乎金錢以致鑾輿儀駕與禦用執事俱不敷用轉派雇募殊於典制有悖今奉明旨總歸大營仰見皇上克詰戎兵至意但該衛旗尉設有定數原無多人一旦歸之大營不惟人情弗便更於駕儀差役多所空缺尢非恪恭供事之義應仍歸本衛管理專備執駕之需不得別項占役得旨旗尉仍歸本衛不必專官訓練以滋紛擾

○山東道禦史陸世科﹤鋶﹣釒﹥請變通漕政欲於漕折地方暫那北新滸墅等關應解戶部稅銀該撫按委官往丰熟省分買米加以水腳運實京倉旋將州縣所徵折色解補關額至如納級納監等項照新例俱準輸粟因酌時價稍增其值以償載運之費不待招商遠致而持籌恆足也部覆借稅一款應咨撫按酌議援例一款凡有漕運省直產米處所令隨時定值悉照銀數輸納本色於臨近水次倉口收貯各以漕船帶解其在京援納仍舊輸銀本折兩存而九邊之額餉與京衛之急需均有所賴矣敕總督倉漕各部院一體遵行

○發戶部銀四萬一千三百二十六兩零解山海關撫夷道衙門爲撫賞錢糧從遼東撫臣諭安性請也

○加升貴州遊擊班麟貴參將職銜管事

○癸亥以元宵節頒賜閣臣孫承宗等及講官黃立極等正字官周國興等膳酒有差

○戶部署部事左侍郎陳所學題覆總督倉場畢懋良﹤鋶﹣釒﹥言督臣﹤鋶﹣釒﹥云加放折色月分議定四季之首一季中本色二月折色一月節倉儲而卹軍士誠兩得之至於兩月折銀統在京軍匠而言須三十萬金始足查原無此項額設今督臣議欲於餉遼之漕粟照所截數動新餉銀兩以償漕本以濟兩月之放斯固向來原議如今年截過三十五萬石每石該銀五錢共該銀一十七萬餘兩抵還第查新餉一項旣以楚蜀黔滇關額加之災荒地方蠲免而年來關門增餉又踰二十餘萬若欲要截數全抵恐亦不能應行令新庫查酌量還其餘不足容臣部於別項堪動內再爲設處通融湊發惟期不失應放之額數而已乃若通糧額貯七十萬石原系歲收歲放京軍應赴通關支四个月每月領米一十四萬石今旣議折兩月則此余粟應運至京其二月十二月仍赴通州支領若盡取給京倉則於軍士𨿽省往返而本部反多費三萬餘金之腳價矣至於截津之費止可抵運二十餘萬石但津部目今咨取出倉入倉運價約二萬餘金亦費區處凡此皆督臣所謂權宜之術暫一行之誠見夫庾匱帑空苦心區畫以竭誠於軍國計安於長久者也命依議行

○甲子吏部等衙門會同考察天下方面有司等官分別應去應處開具職名貪爲四川按察司副使侯國等不謹爲狹西按察使倪朝賓等罷軟無爲爲漢中府知府張土��等老疾爲湖廣按察使程寰等才力不及爲江西左布政使林欲棟等浮躁淺露爲湖廣左布政使李叔元等得旨革職閒住致仕降調如例

○升副總兵管眞定標營遊擊事張體乾爲五軍營左副將大同正兵營遊擊劉國柱爲萬全右衛參將大同入衛都司僉書張自彊爲狹西巡撫標下游擊

○調延綏右營遊擊王洪爲延綏巡撫標下中軍遊擊

○乙丑吏部題考察貪酷官應拏問者四川僉事徐淸等浙江寧海知縣鮑觀光等一十四員上命見在應朝的著錦衣衛拏送法司問其餘各該巡按禦史嚴行提問具奏追贓助邊不得容縱

○兵部覆南贛巡撫李成名﹤鋶﹣釒﹥參廣西桂林府知府江湛然遣牌擾驛上命吏部從重議處仍行該撫院嚴督驛傳衙門不許恂情應付

○雲南巡按朱泰禎﹤鋶﹣釒﹥言滇黔瘴癘之虐夏秋增劇曰大渡河曰巴松曰白水曰金沙江毒艸交頭名黃葉瘴中之立斃非霜降後不敢渡臣祗畏簡書於霜降之前抵蜀南界與前按臣訂期面代暫畱會川申飭將吏相機密擒烏利等賊殲渠散黨兩省獲安然臣所經建昌一道從雅黎至滇界分爲五大信地將領畫疆而守南北亙二千里東西止如綫烏道是曰堯封兩界無垠俱屬夷落其西界爲西番卽漢西域唐土番遺族其東界爲猓玀種類甚蕃鼓煽滋眾而要害之衝醜夷所倚爲天險者曰冕山所距瀘沽峽地不踰百里而雅黎之間皆有兵將獨有松林站以至禮州從祿馬站以至白水共四百里白骨山積營壘丘墟室廬空曠夷氛獨橫臣亟與道臣共議增兵三千以添戊守以一千增守建昌而道臣居重之勢雄以一千撥守冕山瀘沽而諸酋不能窺我北鄙以一千撥守阿雍白水而諸酋不能窺我南鄙蓋必增設此三千而南北要害之地呼吸可以相通撻伐可以互濟必聯絡此五信而漢夷分界之會威信可以詟服剿撫可以兼施當爲今日喫緊之義也章下兵部

○前任雲南巡按羅汝元﹤鋶﹣釒﹥言天啟二年武尋嵩之亂外夷則東川祿千鐘也內夷則他頗張世臣也顧外夷闌入必問途於內夷爾時賊勢勾連眾號數萬分投狂逞震驚及於會城賴文武將吏悉心堵防得力在嵩明一捷及尋甸果馬武定城下兩戰賊气始奪城以保全所未了者賊首逋誅耳方臣等入境祿千鐘𨿽曰歸巢小東川之賊百十爲羣仍越境侵犯張世臣𨿽曰講撫顧閃爍於武仍披猖於尋親統賊數百分爲五哨流劫可度可郎怒郎猴街之間尋日以狀來聞武定尋甸𨿽各添設防兵止命定城無一兵窺城以外者法千撒麻絞擺戛納甸沙海頭乞曲一帶逼鄰東川去處四五百里間虛無一人田土盡行拋荒臣等私計欲阻絕外寇先收拾內地欲雕剿渠魁先安插餘黨於是姑爲羈縻東川之說遣官賫牌讓其縱賊責以擒獻自贖祿千鐘亦佯爲恭順縛零賊三四人並還被擄男婦二十餘名口差頭目來以嘗我臣等因而受之好言獎借許其招安以示休息撫處旣定然後發武尋兵之在城者於各隘如儻甸補知倉基空山牌額魯戛歹白馬口等十餘處各結營築堡樹柵兵或六七百或二三百少者七八十人斟酌布之久之屯札旣定然後徧發告示招流離遷徙之民絡繹來赴尋甸署印同知許尙甸守備金爲貴攜牛酒拊勞爲之部署每十餘村共置臺堡使彼此相望官給火器刁鬥有警收婦女牲畜入堡擊析疾傳許以應援寨民感泣願報效殺賊因各給地土量措牛種俟其收取三之一以佐軍計今歲之入可得粟三千石有奇蓋各隘內夷不下數萬非爲賊用卽爲我用其聯絡之勢原足辦賊於是鄰酋革面界在武尋東川之岐他酋楊化龍史魯革輩不下十數並束身歸命反側未定獨張世臣耳此酋罪逆深重屢招不至武定前守胡其慥屬武舉李瑗單騎詣其巢講折百端酋始一出仍畱李瑗寨中爲質率精銳數百不使我知突然而至武定闔城惶駭迨其歸巢仍不自安謀日險急更結親東川以求借助道路洶洶臣等相與決計殄滅所以購之百方金爲貴畫以夷攻夷之策卽用楊化龍已發夷兵千人夜圍其寨爲所覺幾得復逃又圖回者半年李瑗始得規便出奇以其間一鼓殲之酋部夷尙數千瑗悉以計招致其未從者親信家丁不過百人今亦鳥飛獸散不能復爲可當下而定也章下兵部

○丙寅英宗睿皇帝忌辰遣武平伯陳世恩祭裕陵

○戊辰吏部等衙門會舉卓異四川閔夢得江西談自省雲南謝存仁俱左布政使浙江劉可法湖廣楊楷江西魏浚四川詹爾達俱右布政使江西蘇進湖廣黃景章山西張曉俱按察使狹西郭之琮山西賈克忠山東譚昌言山西王家禎福建朱一馮山東袁崇煥俱右參政河南石維屏福建周之訓俱副使狹西賈鴻洙浙江洪承疇俱右參議直隸眞定府馮師孔狹西西安府鄒嘉生山東兗州府曹文衡湖廣武昌府周頌俱知府得旨著該衙門引奏面加獎賞仍令吏部紀錄卽與不次擢用見在的還賜宴禮部以示激勸○吏部題考察貪官經撫按屯鹽茶馬等院奏報冊開贓證有據狹西鳳翔府知府孫王�贊等三十八員免其提問著原籍照款追贓上命都察院嚴行各處巡按勒限追贓充餉不得以虛文塞責○禮科給事中章允儒﹤鋶﹣釒﹥稱衡文大要兩端內則精於遴選外則密於關防遴選之精最貴虛心勿任意塗抹見一二語不當卽棄去勿取數已足而續送之捲遂置不閱且文有一覽已見新標有數閱始知沈詣更須反覆虛參庶無誤爲平而腐淡得售誤爲奇而詭誕見收也關防之密尢嚴各官外簾設立受卷彌封謄錄對讀四所皆選候考甲科縣令主之嚴防摉察以絕獘端乃在受卷則有度關采花湊裘之獘在彌封則有割卷暗通內號之獘在謄錄則有以字畫挾金錢甚且節落句字不成文理在對讀則有以配搭賄賂甚自隨口順誦醉夢昏昏使已經入彀以脫落而棄三年下帷攻苦委之逝波如有諸獘須並所司官一體參論若成制當遵不得摉捲別房關節當愼不得用怪字結束嫌疑當避卷中任其片語脫誤不得擅用靛筆攺竄經旨當明各題不得過造疑難致謂暗有傳授尢當一並申飭如舉貢之額急宜定議以俟聖裁上命中式限三百名下禮部知之

○兵科給事中陳維新﹤鋶﹣釒﹥稱三載輯瑞計典旣襄科道官宜亟通現缺之補亟破限地之額當化門戶脈絡之成心杜南北異視之紛囂因薦許弘綱王永光錢象坤王在晉李橒徐紹吉等劾南部臣王象春得旨行取於計完日舉行內外官俱著正月十五日截俸王象春削奪

○己巳革原任北路參將王鼐回衛福建巡按喬承詔糾其庸穢也

○庚午大學士孫承宗乞骸骨歸溫旨慰畱

○命考選科道官限四十名內不得過多

○工部左侍郎吳仁度乞休許之

○辛未以左春坊左諭徳孟紹虞充日講官

○巡視南京營務禮科給事中等官楊棟朝等具奏選過各營實在官旗軍捨余餘丁馬匹總數大教場實在官旗軍捨余餘丁共五千九百三十七員名馬五百三十五匹小教場實在官旗軍捨余餘丁共八千二百五十九員名馬八百二十九匹神機營實在官旗軍捨余餘丁共二千四百六十七員名馬一百七十一匹新江口營實在官旗軍捨余餘丁共五千九百二十五員名馬二百三十六匹浦子口營實在官旗軍捨余餘丁共二千二百八十四員名馬九十四匹池河新營實在官旗軍捨余餘丁共二千六百二十二員名馬一百五十匹巡邏營並外城遊巡實在官旗軍捨余餘丁共四千七百五十四員名馬一百七十五匹標營實在官旗軍共三千一百八十九員名﹤鋶﹣釒﹥下兵部知之

○兵科給事中董承業﹤鋶﹣釒﹥請嚴限覲官赴任從之

○升四川右布政使詹爾達爲河南左布政使

○升南京禮部儀制司郎中梁廷棟爲狹西布政使司右參議西安兵備道

○升湖廣按察使黃景章爲福建右布政使山西按察司副使王嗣美爲山東右參政淸軍驛傳眞定府知府馮師孔爲山西按察司副使備兵井陘

○順天巡撫鄧渼﹤鋶﹣釒﹥參原任建昌路參將宋鎭虜原任保定騎營領班都司李逢恩侵冒邊餉部覆以原官回衛從之

○壬申開日講

○大學士顧秉謙等題考選奉旨遵限四十名矣惟添注一法前於天啟四年十月內停止蓋謂起廢諸臣充塞京堂不得不爲之限制也若臺省吏部三衙門於二八月例有歲轉祖宗朝皆從添注若待實缺則十年不得一轉乞照舊添注但不許濫轉多員庶於通變之中猶存限制之意得旨邇年徇情濫轉今後每歲科中止升二人道中止升四人吏部司官止升二人其科閏轉道中邊功勞升俱各停止

○命攺鑄提督狹西等處學政關防提督浙江等處學政關防各一顆

○命禦史李蕃管理章奏

○補發天啟四年冬季山西鎭主客兵年例銀二萬一千四百五兩零

○升山西布政使司右參政賈克忠爲本省按察使起原任狹西布政使司右參議李棲鳳爲山西按察司副使懷來兵備道

○升楡林嶺提調楊奇勛爲薊鎭石匣營遊擊大同靑山城守備孫光祉爲眞定巡撫標營遊擊山西河會守備嶽可爲大同入衛遊擊

○調延綏寧寨營參將梁甫管延綏右營遊擊事

○癸酉上傳慶陵敍功本發下已久至今科抄尙不到部成何法紀如再遲將該管員役拏究

○上諭朕惟史官他無職業專以纂修爲事皇祖實錄開館至今已經五載尙未告成虛糜廩祿各官職守何在以後俱著入館編摩不許私寓逍遙宴飲亦不得給假乞差以致出入無嘗稽誤大典仍限按月送槁其修成實錄一年兩次進呈務在早完特諭

○贈貴州死難諸臣安順府推官徐朝綱光祿寺少卿蔭一子入監讀書按察司副使孫克恕太僕寺少卿貴陽軍民府同知王昌胤楊以成廣順州知州鄭鼎俱按察司僉事各與祭一壇

○差太常寺少卿程注往湖廣職方司郎中顧言往蘇松常鎭守催缺官變產銀兩

○吏部覆科道拾遺﹤鋶﹣釒﹥原任淮徐道右參政施天徳照不謹例雲南右參政吳從誠照罷軟例各冠帶閒住四川右參議翁登彥照不及例降三級用山東右參政蘇宇庶雲南副使張允登狹西右參議房楠俱照浮躁例各降二級用廣西參議鄧雲霄大名道山東按察使叚猷顯俱照不及例各降一級用浙江副使吳伯與照不及例調簡僻用原任薊州兵備右參議今升太常寺卿劉復初照年老例以原官致仕從之

○吏部請燒毀追到楊漣左光斗誥敕共一十七軸

○吏科右給事中郭興言﹤鋶﹣釒﹥一曰考選當定將應選多人取定六十八人挨次盡缺塡補一曰調繁當確責成撫按細加斟酌某地有何關系某官有何本領實從封疆起見不爲情面營私一曰署印當核大計之後乞敕該部責成撫按官將署印各員嚴加考察造冊報部以別黜陟一曰參額當寬邇來巡方一年一差入境事竣俱有參劾無論人才不堪摧折送故應新朝令夕攺民間亦無寧日乞敕下部院酌議以後巡方參劾無拘額止求的確俾人與地相習官與民相安一曰壅滯當通邇來京堂濫觴搶攘成風以後會推當依冢臣新發俸單列爲次序而參之以才望應﹤鋶﹣釒﹥通者設法﹤鋶﹣釒﹥通應添注者仍舊添注得旨考選限數著遵前旨行添注業已停止惟三衙門歲轉仍舊照例其餘酌議具覆

○直隸巡按禦史吳之仁﹤鋶﹣釒﹥參原任通州總兵張士顯薊鎭總兵王威剝軍藐法部覆俱革任回衛永不敍用從之

○革古北路參將談堯徳回衛加薊西鎭守標下中軍都司劉芳美遊擊將軍職銜管古北路參將事以順天撫臣鄧渼按臣吳之仁舉劾也

○甲戌孝靜毅皇后忌辰奉先殿行祭禮遣成安伯郭邦棟祭康陵

○禮科給事中劉懋﹤鋶﹣釒﹥言爵賞榮之生前易名崇之身後身後崇褒非可幸獲所議者止於五年之內則行賞易稽是非易核卽或意見議論偶有不合寬之亦不過十年之外勢焰到此休歇公論到此昭彰若泛而及於三五十年以至百餘年人世闊絕事迹湮沒安所據以用其﹤訁恣﹥訪每見各省士紳各爲其鄕人請討其各子孫各爲其祖父陳乞大都以一節槪其生平而據墓表爲實證夫墓表者子孫私揚祖父之詞如憑私表當實錄則人人皆可謚矣臣以爲自二十年以後曾經謚議兩番者苟非凜凜大節昭昭史冊一槪除名勿濫列訪單乃議更有進於是者凡有不肖子孫計借祖父之餘蔭僥幸當身之榮顯每每央囑有力曲狥情面代爲營求則廣布揭保濫騰賢聲何所不至臣又以爲子孫見任要津其祖父𨿽在應議之列姑暫停畱以需本官謝政之後從公另議得旨易名大典務核公評遠年聞見未眞不得狥情濫與

○復除原任禦史何廷樞於狹西道

○升原任工部郎中王國相爲山西按察司副使潞安兵備道

○升湖廣布政使司右參政徐時聘爲狹西按察司按察使湖廣按察司僉事徐人龍爲本省布政使司右參議湖廣衡州府知府蔣芳鏞爲廣東按察司副使髙肇兵備道

○攺新升四川重慶副總兵魯應魁管南京兵部標下中軍副總兵事都司僉書桂聯芳爲神樞七營練勇參將

○起升原任都司僉書潘一徳爲神機五營佐擊

○乙亥上視朝

○大學士魏廣微題臣去歲慮都城守具全缺萬一猝有非嘗難以旦夕取辦曾舉原任兵部左侍郎李瑾右侍郎髙第望皇上簡用畀以監督制造之責請將髙第起補原官兼工部職銜俾照素所藏書開載城守器具一切制造堅固適用及此未雨預圖有備至於李瑾淸謹有執宜遇缺推補得旨覽卿奏具見根本深謀綢繆至計務作速舉行起用髙第著吏部卽與題覆

○大班糾劾朝覲官員

○命太僕寺發馬價銀二萬二千四百兩又加增銀二千八百兩解運順天撫院衙門爲天啟六年撫夷之用從樞臣趙彥請也

○以會試科場命禦史潘士良焦源溥監試張訥熊則禎摉簡

○命禦史梁夢環巡靑

○起原任南京刑部尙書李養正爲刑部尙書

○升禮部左侍郎兼翰林院侍讀學士董其昌爲南京禮部尙書

○升江西巡撫韓光祐爲戶部添注右侍郎

○攺補兵部左侍郎管右侍郎事張鳳翔爲本部左侍郎起原任兵部右侍郎劉曰梧爲兵部左侍郎

○升太僕寺卿張延登爲右副都禦史巡撫湖廣

○升大理寺少卿毛一鷺爲右僉都禦史巡撫應天

○升狹西右布政使郭之琮爲右僉都禦史巡撫寧夏

○禮部左侍郎協理詹事府事何如寵因病乞歸得旨實錄未完屢旨催督何如寵告病顯屬規避著冠帶閒住

○原任太僕寺少卿劉宗周奏臣裏居之席未暖遽蒙顯擢爲右通政未嘗不感極而繼之以泣其如不足仰承何哉人臣自托於君父耳止此禮義廉恥之身而進退其大閒也不曰進以禮退以義乎進必以禮故進而足與有爲退必以義故退而足與有守兩者相反而實相成臣之進不足與有爲亦旣曉然自信於平日矣一辭而退終身不再計臣之義也忽然而退又忽然而進進旣不成其爲進退終不成其爲退世有如是而可語於禮義者乎且皇上所以過聽在廷諸臣之請果於用臣者謂非以今日之退於有守之義有足多乎哉果爾是以臣之退成臣之進也臣亦愈無以自處矣世道之衰也士大夫不知禮義爲何物往往知進而不知退及其變也或以退爲進至於以退爲進而下之藏身愈巧上之持世愈無權廟堂無眞才山林無姱節陸沈之禍何所底止此臣所以展轉躊躕有死不敢趨命也得旨劉宗周眇視朝廷矯情厭世好生恣放著革了職爲民當差仍追奪誥命

○兵部以有玷官箴無益地方各弁例應劣轉添注列名上請薊州總督中軍副總兵楊元吉添注四川松潘副總兵廣東氵�圉州遊擊王佐鳳添注甘肅淸水營遊擊五軍十營佐擊谷三奇添注雲南都司從之

○升南京廟灣都司僉書陳學捷爲湖廣掌印都司

○革興都畱守司掌印黃虞原任嶽州府洞庭守備今升四川遊擊滿思謙原任郴桂守備今升江西都司僉書黃定儀回衛以湖廣巡撫薛貞﹤鋶﹣釒﹥參也

○丙子大學士顧秉謙等題今之爲國家患者莫大於奴其次則藺與安正所以急奴如以爲奴近而蘭安遠忽以爲緩而漫不之應事機不能輻輳糧餉畫餅蘭安終無蕩平之日東西免難交困之虞國家事非邊庭壞之壞之自廟堂始臣等向聞黔督臣蔡復一眞病不勝深憂今幸而病愈又幸而大捷乃請餉一﹤鋶﹣釒﹥情事急若燃眉自古行師者必糧行在先而亦有因糧於敵者據黔之糧額數旣已不足敵糧又無可因儻接濟中斷勢必中止無論目前之功次皆已盡隳將從前之糜費竟成無用矣乞皇上慨發帑金二十餘萬兩擇甲科部屬廉愼者刻期解運庶蕩平有賴遠夷授首近酋可無畏己

○戶科給事中薛國觀﹤鋶﹣釒﹥言今考選屆期內之中行評博與外之推知等官爪及者大約一百五六十員奉旨止考選科道四十名其浮於數者尙幾三倍數不啻多然此數之內人之巧拙異用誠誕互馳恬靜與躁競並集傾險與端方共域儻非先期量才升轉預爲沙汰則人人俱在未定之天竊恐工於取容者或以彌縫而來周詳之譽拙者絀慣於欺世者或以譸張而冒恢廓之聲誠者絀炎趨熱赴者乘人關捷視奔徑以如騖𨿽寡廉鮮恥而不顧恬靜無營者絀口蜜腹劍者張機設阱甘下石以若飴卽同籍親友而不卹端方難合者絀究竟使妍媸混淆鑑衡倒置如壬戌咨冒濫畱臺之髙繼元癸亥咨攘臂爭陷之盧承業玷淸班而辱大典皆不公不愼之覆轍也宜速行發訪促限收單以防日久情獘滋生其輿論歸一者止推敲足數候考酌授南北科道其餘輿論參錯者未考之先一時盡擬升轉應外者外應內者內如或乏缺不妨暫擬定一虛銜俟有缺出以須塡補將官職已定𨿽巧者誕者躁兢而傾險者各回心相安無所施其機智力量則夤緣絕眞才見而大典光矣且方今考選壅滯升轉正苦人多缺少京堂之累累若若宜引年知止者已不自爲裁決人難旁爲勸駕又壅滯其前如無功冒轉之王國瑚衰朽不堪而猶借差充位潦倒昏耄之姜志禮彈墨已經而猶彊顏就列至自負淸望之區大倫𨿽執守尙有可觀而龍鐘豈堪建樹諸如此類猶不乏人何怪乎京堂壅滯幾至一百二十員致令內轉諸臣無進身之地也匪直此也祖宗舊例銓司科道每年例轉若而人五部司官考滿及差滿之時堂上官分別稱職不稱職平嘗三等咨送吏部不時處分以故人心兢勸仕路肅淸乃至今日不問賢不肖俱候六年察處遂使狼狽爭差縱恣無所顧忌者又壅滯其間將毋以朝廷分置之地爲養姦叢垢之資耶臣以爲當照銓司科道例每年限以成數擇其躍冶不法者先行降斥余待察處懸爲令甲或亦﹤鋶﹣釒﹥通之一著也臣因論考選而並及之章下吏部

○起原任山西按察司副使焦源淸於山東分守濟南道

○升江西按察司副使黃元會爲山東布政使司右參政分守東昌道

○升浙江布政使司右參政華惇復爲湖廣按察使分守湖北道

○升平陽府知府張維世爲山西按察司副使分巡河東道

○浙江巡撫王洽疏乞罷歸不許

○丁丑上敕諭平遼總兵官左都督毛文龍邇登萊撫臣以爾所報奴情具聞朕已敕樞輔督撫諸臣申飭警備念爾海外孤軍尢關犄角數年以來奴未大創然亦屢經挫衄實爾設奇制勝之功朕甚嘉焉玆特賜敕諭爾其益鼓忠義悉殫方略廣偵精間先事伐謀多方牽制使奴狼顧而不敢西向惟爾是賴其所需器械已著該部卽與餉臣酌量接濟朝鮮形勢相依恭順素聞已兪中外所請先準王封聽行國事尙需特遣以答忠勤爾其宣示朕意俾與爾協同心力以制狡奴軍興有年兵機宜審爾及將吏酌審情形便宜從事務殄凶逆用佐天誅朕不愛異數以酬將吏欽哉故諭

○戶部覆禦史宋禎漢疏議將湖廣四年分加派內應還廣東未解遼餉銀一十五萬兩攺爲黔餉再將五年分加派內五十萬八千兩南糧攺折耗席等項銀內撥十萬兩共計七十五萬八千兩聽督餉禦史酌量緩急催解貴州督撫軍前相機進剿從之

○除補原任翰林院簡討王鐸仍原官

○升湖廣右布政使楊楷爲狹西左布政使

○起升原任貴州按察使楊述程爲狹西右布政使西路兵備道

○升廣西按察使吳國仕爲湖廣右布政使山西布政使司右參政王家賓爲山西按察使

○戊寅上視朝

○以慶陵工成加恩內閣孫承宗加少師兼太子太師兵部尙書顧秉謙朱延禧加少傅兼太子太師吏部尙書魏廣微加少保兼太子太傅攺吏部尙書俱進建極殿大學士各蔭一子中書舍人賞銀五十兩彩叚四表裏內大紅蟒衣一襲原任首輔葉向髙加上柱國蔭一子尙寶司司丞原任輔臣朱國禎加少師兼太子太師攺吏部尙書進建極殿大學士蔭一子中書舍人各賞銀五十兩彩叚四表裏俱照新銜給與應得誥命

○以慶陵工成升工部署部事左侍郎柳佐太子太保本部尙書協理部事蔭一子入監讀書賞銀五十兩紵絲三表裏工部左侍郎白所知加升本部尙書仍管侍郎事賞銀四十兩紵絲二表裏原任工部尙書王佐王舜鼎俱贈少保丁﹤棥心﹥遜贈太子少保鐘羽正加升太子太保賞銀四十兩紵絲二表裏王永光加太子太保蔭一子入監讀書賞銀四十兩紵絲二表裏周應秋加升刑部尙書協理部事賞銀三十兩紵絲二表裏姚思仁陳長祚等各賞銀幣有差工部司官徐在中等各升級賞銀有差

○以日講敍勞加禮部右侍郎兼侍讀學士成基命太子賓客

○原任吏部左侍郎曹於汴疏辭新升南京右都禦史允之

○南京兵部尙書陳道亨四疏乞歸允之仍馳驛去

○工部左侍郎柳佐乞歸不允

○左副都禦史喬應甲在道陳言請早剖門戶﹤鋶﹣釒﹥總以東林得淮撫則暗有所恃淮撫得東林則兩有所挾以李三才爲黨魁並及張問達趙南星髙攀龍曹於汴叚然諸人疏凡十上俱下所司知之

○貴州總督蔡復一題舊撫臣王三善陷賊死鎭道何所逃罪然可以罪諸臣未可以責諸臣之死何也鎭道殉封疆非殉撫臣者也惟是慮患不深一敗塗地則法固足以死諸臣矣皇上緩軍正之議俾立功自贖諸臣感懼謀桑楡之收而功罪始有可差次者臣謹衡酌情法爲皇上言之總理魯欽臣雅聞其廉壯顧職則總理三省而權力不當一偏禆舊撫臣自爲大將諸監軍道又人人欲爲大將內莊失律欽當與眾分罪而不能以大將專任眾之罪臣入黔以監軍道兵盡歸之欽而欽始有朝气凱裏破苖介冑立矢石間每戰皆身先士卒豈一欽也前怯而後勇乎用與不用耳如欽者敗稍可原勝專足錄當免其戴罪仍以功論者也監軍參政尹伸初入黔卽與舊撫左而入大方反與舊撫合王建中失利甚慘而撫臣不知盡人皆責伸不爲撫臣言俾早全師以返敗後又輕信陳其愚伸之罪也然普定解圍實伸督戰自七月來與三軍同勞苦監守普城以扼賊吭伸之力居多臣熟察之骨本骯髒事敢擔當如內莊之敗陳其愚之用非專伸事而伸爲人慫恿人遂蔽罪於伸臣正以介直諒伸積有後勞可減前咎宜降一級免其戴罪此後準以功論者也監軍副使楊世賞援省後期幾爲舊撫所劾遂一意以逢合爲事而其膽气才識沾沾自喜舊撫轉愛信之贊撫深入者世賞也自領一營又欲並監二大帥之軍功必已出與鎭道不相能者世賞也兵虛且悍輜重子女特甚者世賞也舊撫駐內莊遇暮賊退人請夜趨鴨池世賞進曰犁庭掃穴而終之以逃可乎舊撫遂止之次日蒙難气𨿽壯而機則乖者世賞也世賞之罪浮於尹伸其崇暱陳其愚與尹伸同而普定卻賊亦與尹伸同自七月來擐甲乘馬艱險不避𨿽部將悍部兵虛而所畜如鄧﹤王巳﹥趙寶等皆驍勇爲軍鋒宜降二級免其戴罪此後亦以功論者也監軍參議向日升從舊撫破賊又運米以濟兵食舊撫頗慰藉之然非所急也所監一路軍最弱而所陳說舊撫輒面折之日升知軍危而不敢告載胥及溺宜與諸臣分罪然自七月來臣以板角一路九千餘卒付日升督理道路窵遠餉不時繼撫饑疲冒凶懼拮據亦勤矣且與劉超同解圍功超拜大帥日升未錄也以後日之罪折前日之功宜罰舊俸二年免其戴罪此後督兵理餉果有成勞亦以功論者也又有先以逗𨖻戴罪後守淸平失利革職提問副總兵金汝佐者臣屢詰責之汝佐懼每戰必力近日諸捷皆以先登者宜免其提問削去副總兵職降爲遊擊殺賊自效者也此外則舊撫親將法宜殉撫臣之死者坐營陳嘉謨罪最大而或逃或死莫知其詳臣購之數月不可得標下參將劉志敏棄撫臣而逃臣欲收斬之而司道將士皆惜其驍勇請貸近日平凱裏摧逆彥衝鋒陷陣積級甚多然僅可以逭死未可以逭罪應令充爲事官殺賊自贖者也參將楊明楷解省圍功居最陸廣河陷賊舊撫臣惋痛特甚舊撫破大方明楷始出王建中敗代署中軍僅數日而有內莊之失事舊督臣楊述中疏以受事倉卒稍爲之寬然終不能寬也顧其驍勇與劉志敏侔而罪輕於志敏臣委令募鳥羅兵破產千餘金佐之兵獨壯銅仁紅苖乘水西亂剽劫禍極烈明楷以募兵之便擊破之擒斬共五十四級奪回男婦九十餘口賊中傷奔竄死者倍之銅人謂十年未有之捷如明楷者慮淺气輕未免少年之習而勇略冠軍一時鮮輩功罪亦足相當應免其戴罪仍以參將職銜殺賊自效者也至副總兵龍萬化亦以失事戴罪之例徑給假歸家臣驅之入黔所領親兵三百餘名虛者近百未立尺寸之功而先蹈冒兵之獘臣已奪其軍行按察司提問矣伏乞敕部分別議處俾諸臣得結舊案再勵新圖可也章下兵部

○總督蔡役一報織金之捷言十一月安邦彥盡驅玀鬼徧買土府夷兵三萬餘眾自水西虎場起渡河至斑鳩灣後寨等處札四十營綿亙二十餘里謀犯普定臣行監軍道參政陸夢龍副使楊世賞整搠兵馬火速出師並行監軍道參政尹伸堅守普定與大兵前後犄角僉事叚伯炌督同遊擊胡從儀繇安莊出四旗堡至下壩接應十一日按臣親至教場激勵將士厚賚懸賞三軍無不踴躍尹參政探得賊兵移營蔣義寨汪家衝二處分兵一枝將犯普定鎭道諸臣定計分兵二枝前接後包俾無遺孽總理魯欽直搗汪家衝滇兵普白坌首守斃賊張云鵬劉志敏鄧﹤王巳﹥等齊驅陷陣總鎭黃鉞與陸參政楊副使亟趨蔣義寨奮勇前擊王偉吳家相等四面衝殺所向披靡兩軍合進至河墜巖溺水死者無算當陣擒斬一千五百三十二名顆陸續摉山及遠追後到共斬六百一十七顆其攻普定諸賊尹參政督同範邦耀等殺敗斬級一百一十三顆追至汪家衝與大兵合營叚僉事及遊擊胡從義是夜督兵亦至同札下壩水外逆黨奔聚化處宅吉﹤屯土﹥上我兵乘勝攻破斬首一百六十七顆通計擒斬二千四百二十九名顆奪獲賊婦二十口賊馬六百四十四匹牛七十八隻槍牌刀弩不計其數邦彥奔潰渡河鎭道提兵追逐當時斬賊哨馬二十七級二十一日四道分札三岔河兩岸爲大兵後勁兼制水內水外諸夷魯總理黃總鎭親督各營兵將進剿二十二日至谷幽虎場賊馬數百出哨當斬首級五十一顆二十三日發先鋒張云鵬鄧玘等直抵織金等處一路重關疊隘賊伐樹壘石塡塞山徑將士用大斧砍開次第挨行或攀藤穿竇而入延袤數十里賊眾如蟻拚命接戰我兵銃弩齊發賊不能支斬級九百一十二顆燒焚衙宇莊寨百餘處器械無算奪獲牛馬三百二十五頭匹救出被擄男婦一百餘名口我兵行至中途時土官楊昌胤連報賊從後出甚眾兩鎭督領胡從儀劉志敏等回擊遇賊於谷幽西箐斬級一百三十四顆奪獲戰馬四十五匹二十四日分兵四面摉箐斬級一百六十八顆焚其廬舍殆盡密訪逆彥竟無蹤迹二十五日班師賊兵伏路邀截張云鵬等斷後斬級四十五顆二十六日駐兵河岸摉剿近河賊洞以淸逆黨斬級一百三十二顆奪獲牛馬三十頭匹總計先後共斬級一千四百六十九顆犁掃賊巢數十餘里黔事拮據三年大方水西皆已催破彥巢乃無恙如故今仗天威逆彥三入犯而三敗之巢穴盡行剿洗𨿽天誅有待而驚息遊魂旦暮授首矣再照臣自受事以來六月凱裏破苖擒斬五百七十五名級七八月普定解圍掃蕩苖巢擒斬一千二百七十七名級九月通盤江俘沙國珍擒斬五百一十五名級汪家衝破賊擒斬一千九百三十三名級十月淸六日擒斬一百三十二名級節次俱入塘報未敢題奏連今次普定織金大捷擒斬三千八百九十八名顆通共獲功八千三百三十級並乞敕下兵部通行案候覆戡賊平將士從優敍錄章付所司

○河南巡撫程紹題中州一省幅員寥闊法疏民玩兵少盜多宛召嵩盧之礦徒睢陳永�之箠手伏莽潛形待風煽焰歸徳永城之間又且南近陵寢東控漕河西界楚汝北連濟魏而丰沛蕭碭古稱盜藪鄒滕兗泗歲切震鄰白菱湖龍王廟又四省姦民艸澤亡命出沒盤據之地今果有蓄謀思逞如楊桓楊從儒等聚眾千人僣號義侯靖王八天教主頭目傳頭等稱潛布於潁州碭山永城等處僞稱懿徳元年凶逆不道賴其族人出首蚤爲覺發睢陳兵巡道副使陳應元密行緝獲渠魁數十人餘黨聽其解散然省直界首捕此則竄於彼攺頭易面詭姓詐名三窟不能頓掃也臣移文南直山東各衙門倍加戒嚴令歸徳守備駐札會停離府百里而於東南爲近緩急可以相機其所統之兵歸徳衛屯兵一千五百名睢陽衛屯兵五百名睢商九州縣民兵四百六十名臣與道府議汰老弱揀精壯照臣四營之兵措添月糧並括贖鍰及空屯子粒爲之置器甲立營房永爲防守之計似當再募五百四十名以添足三千之數練成一旅之師則頴宿濠亳可以有備無患至於兵之在磁者仍令駐磁以防河北而在汴者仍令駐汴以備調遣臣亦不敢別請餉金惟於本省兵糧內撙節酌劑以中州之兵力衛中州之民隨以中州之節餉養中州之兵而已謹因逆黨之報並以上聞﹤鋶﹣釒﹥下兵部部覆依議行

○以慶陵工成加恩內員王體乾魏忠賢李永貞俱蔭弟侄一人錦衣衛指揮僉事忠賢加蔭弟侄一人都督同知梁棟裴昇孫進李實石元雅塗文輔吳進忠季縉陰相俱蔭弟侄一人錦衣衛正千戶馬誠汪良徳李永安蘇若霖俱蔭弟侄一人錦衣衛百戶各賞銀幣有差

○發帑金十萬兩應黔省急需從督臣蔡復一請也

○以考察降原任翰林院簡討劉鐘英爲山西按察司知事

○監生黨一貞爲其父原任寧夏巡撫黨馨請卹援蜀撫徐可求爲例得旨黨馨激變釀亂何得妄請卹典徐可求事例相同並追奪官爵誥命黨一貞姑不究

○太僕寺卿區大倫﹤鋶﹣釒﹥乞致仕不允

○升福建右參政沈恂爲湖廣按察使

○升河南歸徳府知府範中彥爲大名道河南按察司副使直隸順徳府知府胡維霖爲浙江按察司副使分巡杭嚴道

○己卯大學士顧秉謙朱延禧魏廣微各﹤鋶﹣釒﹥辭陵工加恩不允

○命禦史洪如鐘巡按兩關

○禮部左侍郎兼翰林院侍讀學士董其昌﹤鋶﹣釒﹥辭南京禮部尙書新命不允

○原任南京太常寺少卿今升都察院左副都禦史喬應甲﹤鋶﹣釒﹥辭新命不許

○升狹西按察使李養質爲狹西右布政得旨李養質瞞年太多事屬欺罔該司官回將話來

○準告病湖廣按察司副使提督學政顧起鳳致仕回籍

○升薊鎭沈陽秋班遊擊孫嗣徵爲薊鎭馬蘭路參將巡捕營遊擊董文用爲薊遼保定總督標下中軍參將

○升廣東二科武舉湛濯之爲五軍十營佐擊廣西興安守備劉大昌爲廣東氵�圉州遊擊四川加銜遊擊侯良柱爲南直隸廟灣海防遊擊

○革五軍七營副總兵管練勇參將事羅星神樞五營佐擊許立徳等回衛星貪污立徳久病爲巡視京營兵科給事中胡永順等所劾也

○新設苑馬寺儒學銓除教諭一員從狹西巡按禦史沈猶龍之請也

明熹宗悊皇帝實錄卷之五十五

明熹宗悊皇帝實錄卷之五十六

天啟五年二月庚辰朔

○大學士顧秉謙等題今日文書官郝隱儒捧聖諭爲湖廣等處試錄策中語多言�幾刺令臣等擬諭考試官並策上列名舉人俱擬處分懲治以警將來臣等不勝悚服謹遵旨擬諭進呈臣等竊惟舉士大典錄文必醇雅典實有裨時政始足爲戒今考試各官乃妄意言�幾評有何關切誠不能無罪但從來進呈錄文皆考官自作卽間有揀用士子者亦十不存一二錄成特取士子中前列者刻名其止歷科皆然諭中有名舉人謝錫賢等其朱墨卷應解禮部試取比對必不相同錄文狂肆似於舉人無干臣等明知不敢不爲剖白至於正副考官作文亦有次第二三場文字正考官論副考官表正考官策三問爲第一第三第五副考官策二問爲第二第四凡錄皆然相沿已久今考試各官罪無所逃臣等亦不敢過爲分別但恐中有詿誤者亦不敢不爲一言也伏望聖慈垂鑑將舉人謝錫賢等俯從寬宥其考試各官或再諭禮部查明處分庶威明並用人心悅服矣得旨舉人謝錫賢等六名本當革去衣巾特允所請著罰住三科禮部知道

○大學士顧秉謙等回奏陵工加恩禮部尙書林堯兪未有升蔭得旨林堯兪加太子太保蔭一子入監讀書

○命保定總兵蕭如薰仍以原官充總兵官鎭守永平等處地方專管馬松喜太四路

○攺山東右布政使管按察使事翟師雍爲湖廣右布政使升廣東按察使周維京爲四川右布政使湖廣按察司副使楊弘備爲山西布政使司右參政分守河東道湖廣徳安府知府邢昌祚爲廣西按察司副使

○貴州總督蔡復一﹤鋶﹣釒﹥言諸督撫忠義猷略自可同心求濟何必陳瀆以取欖柄之嫌今事不從心力不應手只得上控君父求協援之實乞敕四川總兵李維新林兆鼎等從遵義畢節進兵總以水西城爲信地雲南鎭臣沐昌祚副將袁善等駐兵沾益安效良眞降則以烏撤衛爲信地詐降則以烏撒府之鹽倉水西之臥這箐爲信地俱聽臣節制約期齊進協力蕩平其廣西援黔新餉六萬兩徑解貴州聽自募免其勤兵於遠臣節制雲南廣西地方以何府縣爲起止更望敕下該部覆議明白行臣遵守庶功令昭明人心惕勸臣可藉手從督撫後竭力討賊不負簡書之訓戒矣下部酌覆部覆四川進兵雲南駐兵並節制滇蜀俱如督臣議至若廣西之解餉鄰地之管轄如雲南則廣南曲靖尋甸澂江臨安武定廣西則泗城田州和州南丹安隆長官四川則遵義重夔保寧敍瀘悉聽便宜報可

○禮部奉旨選二駙馬以二次應選子弟俱無堪中請再行順天等處所屬府州縣衛等官及京城各兵馬司訪報從之

○朝鮮國王李倧差陪臣李得泂賫捧三起表文一起奏本四起方物赴京謝恩及進賀皇子誕生並奏乞頒降誥命冕服賜賚如例

○辛巳戶部覆丰城侯李承祚﹤鋶﹣釒﹥言承祚欲將南贛吉三府行鹽復還兩淮蓋不睹諸臣力爭之﹤鋶﹣釒﹥與部科屢試屢覆之旨況廣課旣增則前地似難復還兩淮所當仍炤前議聽行廣鹽以免分爭者也據欲仿行存積並增鹽斤此又不可之甚者該臣查得萬曆二十七年兩淮借行存積引鹽八萬引築打大包以致正鹽壅閼邊引莫售夫正鹽壅則余課虧邊引壅則鹽糧缺始猶借徵以補課刑比以完糧迨後年復一年資本停壓�商日困邊商日窮無資辦課無本完糧馴至萬曆四十三四年兩淮鹽課缺解一百七十餘萬各邊鹽糧亦至數年不納此皆肆行存積爲之屬階者耳維時無論邊中見引難以銷掣卽納過余課未經銷掣之引且積至三百四十餘萬欲銷積引則新引置於髙閣欲行新引則積引置於無用若欲新舊兼行則行鹽之地止有此數萬曆四十五年該本部尙書李汝華與山東司郎中袁世振議行減斤之法遣官﹤鋶﹣釒﹥理每引減鹽一百四十斤止重四百三十斤每年計行新引七十萬五千餘引帶﹤鋶﹣釒﹥積引二十萬有奇於是二引王﹤鋶﹣釒﹥三商樂利而兩淮六十八萬之正額遂輸不缺也非減斤疏理之功乎且論鹽斤𨿽云稍減然每歲多行二十萬餘引則名減而原額之鹽實未之減者況兩淮於天啟元年議增新課二十一萬原議加帶鹽斤後準南�人因鹽壅數行不願加帶每引助銀一錢則鹽斤之難增可知矣又因江廣鹽壅每歲將應行网鹽扣畱五萬五千則鹽斤之不能復增更可知矣總之行鹽之地不加廣食鹽之民不加多鹽斤增則額引壅新課增則舊課虧非惟無裨實濟抑且反誤正供矣斷不可輕議紛更以妨國計上是其言

○大學士顧秉謙朱延禧魏廣微又各﹤鋶﹣釒﹥辭陵工加恩俱不允

○太子太保南京戶部尙書李起元﹤鋶﹣釒﹥辭攺戶部尙書新命不允

○工部左侍郎柳佐工部左侍郎管右侍郎事白所知各﹤鋶﹣釒﹥辭陵工加恩不許

○原任南京工部右侍郎張檟男應祚以兄張應祥身故具﹤鋶﹣釒﹥陳乞補蔭得旨張應祥襲蔭未任身故查系無子無嫡派應及者方許應祚承補

○發太僕寺馬價銀一萬兩解陜西布政使司咨寧夏巡撫衙門

○壬午上視朝

○

聖諭朕覽各省試錄有湖廣山東江西福建策問內措語粗狂任情恣肆兼有詆毀朝政言�幾刺朕躬逞詭譎之詞是非任其顚倒縱雌黃之口誣蔑罔所顧忌皆因彼時大臣招權納賄主持於中故各省考官頤指占風附會於外朕思遼疆未復黔省未寧政君臣勵精求治之時亦士子攄忠吐款之日捨實政而弗詢徒凶人之是悅壞作人之盛典失祖宗之美意好生可恨難以姑容傳諭吏部卽將正副考官八人都著降三級調外任用聊存解网之仁用作維新之路故諭

○上傳以後試錄三場程式俱用士子文字不許考試官代作

○命日講官太子賓客禮部右侍郎兼翰林院侍讀學士成基命掌南京翰林院印信

○大學士顧秉謙等復言舉人謝錫賢等六名奉旨罰住三科伏念諸生艸茅賤士幸遭聖明恨不�朝盡殫生平以報知遇若罰以九年時不可失志士所嘆皇上旣將收之又何忍過爲抑之使不得效一時之用耶望皇上收回成命槪賜免罰或量罰一科旣示解网之仁又寓憐才之意而雷霆雨露並行不悖矣得旨謝錫賢等姑量罰二科

○加升薊鎭中路副總兵王繼都督僉事中府帶銜

○癸未命禦史劉其忠巡按甘肅謝奇舉巡按陜西

○尙寶司卿姜志禮因言乞休加太常寺少卿致仕

○大理寺寺丞徐大化﹤鋶﹣釒﹥一曰恢復之宜堅也國家惟正之供歲才四百萬而徵輸尙不能全遼東軍興之費歲將五百萬俱額外加派者民間皮骨將盡能再支得幾年卒未聞有必然之畫何也往聞楡關兵十四萬人連年苦諸將朘削逃亡者約數萬其見在者總兵不堪戰守若就中挑選果銳之士五萬人擇廉能之將分合操練比較精嚴信賞必罰所應得月糧分釐必無克減而且勤爲撫卹使士飽馬騰勇气百倍再畱遼人二萬擺邊共七萬人足矣余固可省也兵省則餉可省焉亦可省料價亦可省一切冗官冗役皆可省以所省者固可積爲進取之助亦可資爲鼓舞材官犒賞軍士之需稍俟人心固兵气揚嘗勝之著在我然後興問罪之師犁庭掃穴當必不難矣一曰臣紀之當植也天啟二年皇上以給事中霍維華孫傑言事可取命推京堂用明旨下部竟爲不理今孫傑之寺丞霍維華復原職乃近日再命也皇上又知李炳恭爲五鬼小人有不許推用之旨旋抗旨而徑起之又未幾而儼然京卿也王元翰史記事賀烺貪橫矯詐慣起風波向被彈射身無完膚者也盡起京卿是何皇上所欲與者偏不與而皇上不欲與者偏與之乎先年枚卜皇上業已點朱國禎等數員邪黨以非所擁戴之人紛紛疏揭必欲彊點孫愼行章聖聽天定堅志不允不然將使鼎成有被誣之先帝而熙朝有不討賊之天子矣極其邪謀又裝成一叚非嘗功業以欺天下而誑後世乎移宮綫索受之王安呼帝妃名而使踉蹌出奔

先帝在天之靈必有恫然不安者又何至居之爲功而驕語同朝互結邪黨使天下事皆出楊左二人之手以爲富貴功名之地乎國家不幸喪師失地人臣公正發憤義不容已何乃聚黨營救執正議者皆排之使去知有賄賂不知有法紀汪文言下流罪犯誰納其賄而題與淸華之選有何通神役鬼之能晝夜出入於尙書都憲侍郎科道之家一切升除如取諸寄手握重兵之元臣何以呼之卽來不奉詔而至黨人之力至此極矣其他種種未易枚舉幸今羣邪已退眾正漸登而潛滋暗長可不爲慮終之計乎一日都民之當卹也京商名色甚多衙門最苦者莫若惜薪司柴炭一項每一僉報不啻蹈湯赴火戶部有艸商與供用庫雜料商人又有光祿寺大通橋運糧車戶工部則自柴炭外有大工有修倉有六科廊有器皿廠均屬苦差每輪當一年非陪費一二千金不能完局迨完局而家亦破矣總之衙門上下需索誅求而公帑罄懸壓本陪利故也卽僉報不能盡廢或於鋪墊中裁減或於估計時量寬一二發銀預支可省借貸但當立爲節制先給以十分之一按期而交物料交完再給以一分隨給隨交是公私兩利之數也至若京倉米向來可資十年近止可支一年人言籍籍謂倉中漏卮每一年去五六千石則快籌之放尾閭之洩可不問乎漕糧攺折𨿽萬不得已然攺折於屢乏之後則不可不深其慮而權其宜凡錢糧衙門俱設有科道監宣而倉糧一節相應炤銀庫工程事例另敕科道官監收監放庶乎姦��獘不容又京軍惟利關米不利折銀而又托衛官散給本軍所得幾何合無查炤原日銀到必部臣親自給散抽封驗兌官旗不得沾手則窮軍無怏望也一曰人才之宜惜也除科臣李魯生所舉阮大鋮陳胤叢陳爾翼張素養李應薦馬逢臯李嵩楊春茂髙弘圖王大年張捷十一人陳熙昌所舉許弘綱唐世濟何喬遠毛堪呂純如錢策張維樞會道惟彭宗孟熊化汪慶百王業浩十二人陳維新所舉許弘綱王永光錢象坤王在晉李橒徐紹吉六人俱矯矯名賢英英物望臣不敢再瀆如南冡卿何熊祥與南掌院王永光同管南察欲處貪橫臺臣王允成反被暗通北黨巧肆擠排二臣相繼歸裏亟須蒲召南太常寺卿申用﹤棥心﹥腹有邊籌太常寺卿朱一桂大難將興一﹤鋶﹣釒﹥首犯凶鋒太常寺少卿陸卿榮任文選司時所推轂者盡當世名賢遭誣請告同時有主事王伉因奉堂官命揭辯卿榮之枉被害例轉辛亥京察不公刑部主事秦聚奎有捨死報國之﹤鋶﹣釒﹥天下傳頌科臣汪慶百臺臣徐揚先大理丞郭鞏劉廷宣其惡時局同其爲時局所惡亦同府丞邵輔忠首劾淮撫李三才於威權方盛之時後謫科臣毛士龍於膻炙猖熾之日遼事以來論經略者非一人向爲執政所擯斥已而公論大明賜環相望乃姚宗文首策經略之敗者獨使削籍永錮曹郎範得志敢發王允成之貪橫至今鐫秩夫以淸議昭彰乾綱振刷數臣者或棄置而不用或用而不能竟其用臣縱不爲諸臣惜不得不爲朝家人才惜矣至如無故株連舉人童學賢者同時同榜五名有失經旨參者有以關節參者俱復會試而學賢僅參文理紕繆乃以儲無半菽遂不能與失首關節之輩同類而被皇恩寧不爲浩嘆乎得旨這本說得是恢復大計要在簡將練兵賞罰嚴明委任輔樞自能相機進止近來紀綱不振全是欺君植黨輩盤據要津招權納賂楊漣左光斗其尢俟汪文言逮至審明追贓都民所苦繇於僉報�人不公以後選擇風力科道官管理勿循情面其快籌盜未便著廠衛嚴行緝捕正法倉糧應否設官監放該部議奏人才摧折廢棄已久何熊祥王永光遇南北大僚缺速用申用懋遇邊撫缺用朱一桂陸卿榮王伉秦聚奎汪慶百徐揚先郭鞏劉廷宣邵輔忠姚宗文範得志俱以原官起用速催赴任舉人童學賢旣無關節準今科會試其餘姦黨已有旨

○大學士孫承宗再﹤鋶﹣釒﹥乞歸溫旨慰畱之

○雲南道禦史楊維垣﹤鋶﹣釒﹥言考選數窄法宜倍嚴倘再濫廁一匪人卽未免遺棄一眞品若髙繼元亦曾與乖選而今日察處仍是作令之事迹此誠往事之宜懲者懲之則惟有矢公矢愼臣謂不惟言路在所宜精卽言路之外如擬注禮曹者亦不可不核蓋銓衡之司往往取之此中非可苟焉而已也第人人言秉公矣豈無公中之私夾雜以出而未易辧者乎言持愼矣豈無愼焉而誤返爲旁借而不及知者乎而最害事者尢在胸中不忘前人之意見近聞有已入聖鑑而猶以舊宰之故尙費推敲者倘一或出此是徐景濂汪慶百徐揚先徐卿伯等十餘人旣爲舊宰所擯而未進之言路又代爲舊宰擯之是皇上𨿽明廢舊宰之身而人才又陰中舊宰之毒當事𨿽明爲皇上用而實陰爲舊宰用也豈不誤哉得旨考選旣有額數該管衙門自當矢公矢愼務求眞才以禆實用徐景濂等十餘人曁給假請告在籍的便作速塡補催來赴任

○先是會�陜西按察使李餋質爲右布政上切責命司官回話至是文選司員外郎孫必顯等具﹤鋶﹣釒﹥回奏得旨選司簡點不周職掌何在爲首的著降一級調外任用餘各罰俸三个月

○發太僕寺馬價銀二萬兩解薊遼總督衙門

○發太僕寺馬價銀二萬兩解宣府撫院衙門爲本年馬價之用從樞臣趙彥請也

○蠲正陽等門廊房租稅

○降沾平遊擊李思忠一級以都司僉書職銜畱管雲南都司操捕事務從撫臣閔洪學請也

○以新升甘肅阿壩遊擊徐衛國仍原官畱管洪水事務從撫臣李若星請也

○甲申上傳會試中式舉人旣限三百名房官亦炤萬曆初年舊例止用十五員

○祭三皇於景惠殿以收回祭設頒賜閣臣顧秉謙等

○巡按陜西禦史蔣允儀上籌邊八事一酌移協協鎭延鎭邊長一千二百里處處皆衝而保舉嘗樂鎭之左右手也一墻之隔沙與墻齊虜馬一躍卽入上次閱視保寧軍丁八百二十二名馬駝五百四十匹只因援遼調去未補見在止五百五十九名馬駝止三百七十一匹只嘗樂軍丁止三百七十五名除長夫守城外不盈百餘馬騾一百二十九匹尙不足迎送之用猝有虜變何以應之保寧因警而添參將合無移協鎭於嘗樂協鎭設軍一千三百五十四名馬五百七十三匹以軍丁一千並馬騾五百七十三匹撥補嘗樂尙餘原營軍丁三百五十四名補撥保寧誠救急之著也一易地而官新例大將易地並欲舉副參遊盡易之蓋緣占役剝軍則本地爲便故指其家之老弱並其親戚僕隸無不可言兵有功則私其所親有罪則中其所讎且楡鎭向有餋廉地土自本鎭人總戎將膏腴據爲已業今所存無幾是宜再申明禁以易地永著爲令而並淸其餋廉之占地庶總鎭一方者享士有資而副參遊者其占軍亦視大將爲等殺可不與大將臺體易地乎一選擇有司延鎭黃沙四塞無地可耕本色折色俱仰給於民運有司率皆玩愒借名逋負卽有徵者撮那借用私充囊�當選授調轉凡經察處及教職年衰者勿置此地如薦揚之章才眞者勿拘嘗防至如雒川宜川等縣量選科甲尢當用邊俸之例三年卽準行取一積貯爲本延綏兵馬甲天下近日民運逋欠京運愆期倉庫蕩然倘一旦告變何以支持查廣有庫正項兵餉專聽正項召買給發引無於新撫賞銀庫暫借懸賞等項二萬兩並淸查各堡節省賞銀並易買撫賞節省銀各若干分發各路監收官於就近未賤地方委賢能官限以時日糴買酌量各堡應貯多少來春價騰出糴秋入春出一如嘗平法行之該道每查三年內余米五百石監收官並委買官卽優敍以示激勸一酌補馬匹延鎭戎馬自援遼徵調以來挑選殆盡而倒死者又多按合鎭萬曆十九年馬騾之額少八千七百有奇補一匹需價十二兩若盡數淸補一時難措合無酌量於兵部或同等請發銀二萬兩以爲買補缺額之用馬旣酌補而蠹政又宜嚴禁往時馬匹倒死仍支料艸一遇點驗顧馬充數其買馬呈驗多求囑托合先行令該道查核如死馬之料艸截日住支積少成多添補買馬及驗馬一秉至公倒死者許年遠近酌量追陪若將官家丁率多驍勇乃不肖武弁平嘗有小馬之說致令都爲步兵臨陣搶馬今宜以有馬老弱軍丁責令守城卽以其馬兌給家丁甚爲兩便而小馬之獘該道仍須每季親查印烙有瘐損影占者軍丁將官繩之以法一鼓舞宜先凡各營路將官當因其職掌以課其勞績若各官軍馬不缺剝克未聞竭力秋防邊陲安堵者一年議薦二年議推三年超擢上激勸而下奮發邊事有賴矣一撫賞宜議延鎭撫賞每歲三萬八千有奇而叚絹布疋皆在其中惟是買貨之官以差遣爲利藪貨皆濫惡銀多折取夷賞不精虜有煩言或忿怒而去合無以後差委必選府縣佐貳之賢者買貨必如式而收承各官卽以此爲殿最一卹核墩夜各墩軍皆操守坐堡統之將領不得過而問焉或扣小糧以充囊或假雜差以役使在平日各路將領與該道不時稽查倘虛懸役使並失傳炮大者軍將一體按法旣核之矣必先議卹查軍糧一石又小糧三斗今因虜款扣一斗以充撫賞之不足所在告苦或宜量墩之衝簡而酌爲扣畱如太衝者盡還小糧不衝者扣除亦不爲過墩下有荒地可耕者卽以小糧作牛種開墾永不起科仍將被虜殘毀墩臺及原無墩臺查明修築令墩軍有所棲止哨望又各挑修水捨一處預爲積水以免墩軍取水被擄之患疏入命該部知之兵部覆奏就中惟是酌移協鎭一款臺臣自擊保寧嘗樂地居要害宜預綢繆第便一轉移間而保寧獲全營嘗樂有重兵眞可相救如左右手何憚而不爲顧移將必須移兵而協營之眾久住鎭城人情肯樂從否卽移兵而嘗鎭斗大一城可以容一營士馬否揆以居重馭輕之勢恐鎭城不免於空虛合行督撫從長酌議以圖萬全非本部所能遙度也又如酌補馬匹一款欲收良馬之用須除害馬之蠹往時種種獘竇臺臣洞悉無遺及今不可不加釐剔而至於援遼挑選及倒死未補之馬八千七百有奇所需價銀二萬兩當此冋藏匱詘之日欲望請發難矣則惟有淸其隱占嚴其陪補時其芻牧核其孳生數年之後庶幾云錦成羣乎餘皆如允儀議上是之

○乙酉上視朝

○命大學士顧秉謙魏廣微爲會試考試官左諭徳楊景辰右諭徳蕭命官修撰莊際昌編修朱繼祚侯恪張翀姜曰廣孔貞運簡討姚希孟楊世芳胡尙英吳士元都給事中許崇禮羅尙忠吏部郎中白儲玿爲同考試官

○命禦史郭如楚淸查軍政糧石

○禮科給事中李恆茂﹤鋶﹣釒﹥言自逆酋犯順以來海內添巡撫四曰通曰登曰偏曰屯通撫攺用京左祇覺其安靜而不聞有疏虞登萊隔奴酋二千餘里奴善騎不善舟輕去巢穴渡海而南斷無是理萬一小警道將饒爲何必煩一巡撫重臣始爲愉快天津一帶地各有主無田可屯前屯田不過葛沽區地一水利道帶管之而有餘朝議添撫院發帑金作屯本艷稱雜糧也詎知此雜糧原在民間不以添撫而有不以不添撫而無第屯本未發耳發則買田作屯如今日新法道府州縣官皆能措辦屯田禦史豈可不責成乎偏沅界在黔楚之間初議添設巡撫而不重之事權牙爪營衛不敵一路將非謂偏沅可撒此防也但不必以巡撫防耳若一切戍務事宜歸並沅州道臣掌管而議裁巡撫是亦惜名器汰冗費之一端也巡按等差近例較祖宗朝不同計期𨿽系一年行事不滿十月畏玆簡書刻期交代夫官止有此精神值玆軍興擾攘文案山積之日旣難目視十行又不能展日爲月照刷結正等件能保無停畱乎先年報滿事例不知可復於今日否得旨裁革巡撫與巡按寬限等事著該部院確議具覆

○巡按陜西禦史霍鎂上五郡兩河情形言五郡南北延袤四千餘里守禦分則兵力遂寡聲援阻則呼吸難通一不戒則戎馬飄忽而來飽揚而去迨我兵旣集而蹂躪已多矣且以拜佛爲名時從嘉峪關外交結海上諸酋南北夾攻患亦不淺此松虜之情狀也其在海虜河西則黃臺吉肆其吞噬此虜狡黠彊梁大非松虜可比近來求款求封皆非本意彼蓋陽款我以爲名而陰收番以爲利收番以剪我之翼款我以擕番之援遠近交攻虜得長算數年之後番將盡化爲虜而邊疆之禍始烈此海虜之情款也試以九邊大勢論遼陽恃款忘備遂致陸沈竭天下以結一戰字不可得宣大山西專主款者也則其兵最弱延寧固原戰款兼用其兵遂彊至甘肅則從來專主戰而其兵之彊遂甲天下九邊戰款得失之大較可睹也卽以兩近事論甘涼專主戰者也其兵最彊西寧以款兼戰兵遂漸弱主河東則今日求款明日求款一旦蹂躪屬番而我竟不能以一矢相加遺則兵之弱視五郡迥異矣兩河戰款得失之大較不又可睹乎今套虜求款於寧夏而時並力以犯甘涼則其款也𨿽�我香餌然實慮寧鎭之議其後不得一意向西耳如海虜之求款求封於兩河而各出騎兵以收番族則其求封求款也𨿽榮我名號利漢財物然實慮我兵爲番羽翼而不得肆其蠶食耳況屬番受我正朔歲納馬萬計以資我武備番人卽吾人若之何聽其日吞日噬而尙以款爲名乎當指破狡謀而早爲便計於套虜不禁其款也第與之約爾勿犯甘涼則許爾款如舊例倘猶然捉哨掠夜豕突以逞也則立裁其賞伺其入犯而三方策應甘鎭擊其首固鎭乘其後寧鎭搗其虛當無不得志者於海虜亦不絕其款也第與之約爾勿擾吾屬番則許爾款如舊例倘猶然闌入搶番鴟張無忌也則立裁其賞伺具擾邊而兩鎭合謀甘涼擊其北固鎭擊其南西莊從中乘敝當無不得志者立於兩河前後調去兵馬尢宜速行招補足數而臨營旣建大將旗鼓部下兵馬不滿二千宜量增兵馬使能成軍方可壯洮河聲勢大司農亦當念西北重地不減關門將積欠京運錢糧以特給發使邊臣一一湊手臣意督撫道鎭折衝禦侮饒有其略必能爲封疆辦此大事以貽後日無窮之安也﹤鋶﹣釒﹥下該部酌議具覆

○丙戌吏部奉旨降調各省考官入人湖廣正副翰林院編修方逢年禮科都給事中章允儒山東正副戶科都給事中熊奮渭兵部職方司主事李繼貞江西正副翰林院簡討丁乾學吏科給事中郝土膏福建正副翰林院簡討顧錫疇兵科給事中董承業

○予南京禮部右侍郎林欲楫父原任湖廣行都司僉書贈驃騎將軍特進上柱國光祿大夫林武苴祭一壇

○更換朝鼓遣工部左侍郎白所知祭告

○丁亥上傳經筵東班展書官行禮差錯大不敬著查將姓名來大學士朱延禧回奏查爲翰林院編修黃道周仰祈寬宥容臣申飭得旨黃道周經筵失次錯展經書事屬未諳通籍未久旣卿奏申飭朕姑且不究以後還當虔恭將事勿褻大典該部院知道

○祭先師孔子命禮部尙書翁正春行禮

○日講官禮部左侍郎黃士俊丁憂爲母請卹部覆得旨黃士俊日講勤勞卹典炤例給與伊母劉氏祭一壇造墳安葬嫡母何氏並祭祔葬仍加祭一壇賜路費銀二十兩紵絲二表裏著馳驛去

○命禦史帥眾長蘆巡鹽

○廣西道禦史劉廷佐﹤鋶﹣釒﹥救經處考試官言衡文諸臣代諸士竭憂危之苦詞抒芻蕘之讜議不虞其用此獲盭也皇祖在禦典試諸臣五策中憂時感事每憤激切直然俱包涵而不加譴責者所以開樂告之路而弘虛受之懷也神祖聖孫合符共美計皇上﹤宀十見﹥宥八臣無竣臣言之畢至於舉人謝錫賢等罪尢可原願皇上並免罰科崇閎聖徳聖治非淺渺矣﹤鋶﹣釒﹥入上切責之降廷佐三級調外任用

○戊子祭太社太稷遣伯陳偉恭代

○孝定皇后忌辰遣武淸侯李誠銘祭昭陵

○命太僕寺少卿孟習孔往河南衛彰封歸四府太僕寺少卿倪應眷往北直隸河間廣平大名三府行人顧光祖往山東濟南兗州東昌三府將春運俵馬州縣會同該撫按嚴督有司買角�羊合式大馬如故違期限遷延誤事者卽指名題參

○戶部請發天啟五年春季各鎭主客兵年例銀延綏鎭九萬四千兩寧夏鎭二萬七千兩甘肅鎭四萬一千兩固原鎭一萬八十兩下馬關上半年年例銀二萬一千兩上是之

○兵部將太僕寺天啟四年收放過馬價子粒等項銀兩分別舊管新收開除實在並兌過京營邊關馬匹及各營城官軍倒死馬匹數目照例開具揭帖進呈

○總督宣大馮嘉會﹤鋶﹣釒﹥報修完極邊墻垣臺堡東西路南北山修完甎包石砌土築城垣邊墻六千二百四十餘丈墩臺懸樓敵臺三百二十一座倉廒公館營房二百七十三間所有效勞文武官員張曉葛如麟黑雲龍等並宜優敍﹤鋶﹣釒﹥下兵部

○調鎭守山海中部標下領兵遊擊陳維翰以都司僉書職銜管南部總兵標下游擊中軍事從巡撫諭安性請也

○己丑孝貞純皇后忌辰遣應城伯孫廷勛祭茂陵

○大學士孫承宗﹤鋶﹣釒﹥辭陵工恩敍不允

○原任南京吏部尙書余懋衡﹤鋶﹣釒﹥辭起用允之

○庚寅命南道禦史劉渼巡視南京營務

○辛卯開經筵上面諭閣臣邇來百官結黨狥私朕已分別處分了你們還傳與他以後攺過自新姑不深究

○大學士朱延禧等奏皇上洞燭時情嘉與羣臣更始臣仍恭錄諭旨傳與吏部都察院等衙門使大小羣臣仰繹明綸俯循職守洗心滌慮勿蹈往轍以共襄維新之治上曰著吏部都察院傳示在京大小衙門及在外撫按各官一體攺除故習以稱朕寬諭至意

○以禮部右侍郎駱從宇充日講官

○盔甲廠工部主事門洞開﹤鋶﹣釒﹥參本部郎中徐在中買銅克銀數萬又扣硝黃等商價贓私狼籍命革職聽勘

○朵顏等衛都指揮僉事貴英狼素等番文九紙求討隨貢加添表裏衣服升級部覆查無過額與例合應依議以爲夷人效順之勸許之

○壬辰上視朝

○吏部等衙門引奏見在應朝卓異官員江西左布政使談自省等賜宴於禮部

○癸巳遣英國公張惟賢祭大明於朝日壇

○工科給事中顧其仁題爲今日之考選不專取才第專取品則今日之咨訪先問爲人後問爲官夫一仕途耳邪人盤據已深自貞士淪落獨苦如範濟世何以不席暖於都門李徵儀何以久滯迹於裏捨塗一榛躐取京堂而淸著畱銓之陳陛忽以外轉出缺亓詩教獲罪異已而奉旨行取之熊江竟以門生受累此皆人心之最不平而公論之急宜伸者也得旨言路國是所關考選當矢公愼余該部議行

○升寧夏平虜城參將馬載道爲甘州西路副總兵薊鎭灤陽營遊擊馬化龍爲北路口參將南直永生洲參將叚起麟爲杭嘉湖參將延綏永興堡守備白文徳爲固原西路遊擊薊鎭中路南兵營遊擊張學爲巡捕左參將

○逮角�羊盜接濟毛帥帑銀都司許武元中書陳獻謨

○甲午命南京工科給事中徐獻卿巡視南京營務

○戶部奏稱南糧州縣給繇固申南部然南部完欠本部無憑稽核嗣後每歲南部將省直府州縣應角�羊某項錢糧若干已完若干未完若干備造文冊送部稽考省直南糧有司考滿亦另造南部錢糧文冊一本以便查核如有不完不準給繇報可

○乙未上視朝

○起原任宣府獨石城參將柳汝植爲寧夏北路平虜參將

○升福建都司掌印吳從質爲南直永生州參將昌平總兵坐營都司僉書趙之蘭爲灤陽營遊擊天津海防都司僉書張登甲爲薊鎭南兵營遊擊

○丙申命刑科給事中劉先春兼理漕政

○直隸巡按吳之仁﹤鋶﹣釒﹥劾楡關諸弁部覆副將陳九徳削去府銜參將尹應聘遊擊朱文用都司劉昌胤李秉春俱革任回衛遊擊董大勝降二級用從之

○丁酉巡按山東禦史魏光緒﹤鋶﹣釒﹥言昔者鄒滕不造事勢倉皇臣請暫緩殺戮徐爲剪薙安插之事自秋䢐春業已六閱月於玆以眞賊則戴世魁李守才等駢首就戮而續獲秦七等五十餘人並皆先後處分矣以平民則田黃瓦曲等鎭俱免進剿而誤扳四十餘人業經撫臣審釋奏報矣以招安則招過李守己等二百餘人分發各處編入保甲矣以鄕保則凡滕縣曲阜等處見行者俱各申飭嚴行而鄒縣知縣郭人吉招過鄕兵四千餘泗水知縣李珣璀立致健勇數百人又各編保甲造報冊籍業經臣等查驗優獎矣然不能無鰓鰓過慮也連歲兵荒懸罄之室如掃三冬亢旱麥秋之望漸孤舊通共新賦兼徵本色與折銀並急一府之中缺官幾有其半推補之後大半褁足不來妖氛鼓煽之餘授首𨿽多傳衣不少捶手結連爲患禁之不止撲之旋生荷戈之倫以邊方有事爲畏途而以腹裏有事爲奇貨如向者田黃之役不殺賊而殺良魯橋之弁本殺良而報賊今事勢已定無容過求第恐後求效尢則百姓受害不淺矣得旨郭人吉查經察處招撫何功魏光緒職在察吏乃徇私列薦顯是欺誑著降三級調外任用郭人吉爲民當差該部知道

○督理軍務大學士孫承宗又具﹤鋶﹣釒﹥懇辭陵工加恩不允

○戶部請發天啟五年春季各鎭主客兵年例銀薊州鎭一十萬六千七百一十七兩零密雲鎭九萬一千三百四十七兩零永平鎭七萬二千四百六十六兩零昌平鎭三萬五千五十八兩零易州鎭三萬六千六百四十八兩零上是之

○發太僕寺馬價銀一萬兩角�羊密雲交管餉通判衙門爲天啟六年犒賞之用又發馬價銀三千六百兩角�羊薊州餉司爲本年灤陽兵餉之用從樞臣趙彥請也

○戊戌恭仁康定景皇帝忌辰遣陽武侯薛濂祭陵寢

○夜四更月犯掩氐宿東北星

○命工科左給事中顧其仁巡視太倉銀庫

○命遣官存問原任左都禦史李志本處撫按官存問原任南京工部尙書丁賓原任掌詹事府禮部尙書劉楚先原任南京吏部尙書沈應文以禮部奏乞優禮老成也

○予原任戶部尙書李汝華祭九壇造墳安葬還與以謚妻趙氏並祭祔葬

○降南贛巡撫李成名三級調用以題縣令給繇﹤鋶﹣釒﹥犯禦諱也旋以認罪免降原官回籍

○南京四川等道禦史萬言揚等﹤鋶﹣釒﹥紏京堂冒濫偏沅巡撫李仙品太常寺卿李應魁順天府府丞楊廷筠三人﹤鋶﹣釒﹥下吏部

○南京禮科等科給事中楊棟朝等﹤鋶﹣釒﹥紏京堂冒濫四人偏沅巡撫李仙品宣府巡撫王之臣太常寺卿李應魁順天府府丞楊廷筠得旨本內王之臣頗閒兵略方需擢用這紏劾冒濫臺﹤鋶﹣釒﹥無名豈爲公論姑不究

○己亥上禦文華殿講讀

○祭先農之神遣順天府堂上官行禮

○以慶陵工成蔭工部左侍郎今加太子太保本部尙書協理部事柳佐次男可權國子生

○準蔭原任少師兼太子太師協理戎政兵部尙書贈太師李汶次孫嗣熙國子生

○貴州總督蔡復一請升補標下將領部覆加升原任鄖鎭中軍遊擊蔣吉嗣副總兵職銜管標下中軍事行都司操捕僉書尙廷棟參將職銜管坐營事安南參將許成名等俱各加升軍前效用從之

○命法司究問懷挾舉人羊儀鳳仍枷號一月發爲民

○庚子上禦文華殿講讀

○命禦史崔呈秀巡視殿門工程

○以緝捕功蔭錦衣衛左都督田爾耕孫承家本衛實授百戶指揮僉事趙昌胤王宗堯等加升有差

○戶科給事中沈應時﹤鋶﹣釒﹥言今日財匱計詘太倉之粟不足本年之支關上截漕並接濟毛帥總約截去三十五萬儻無變計而專恃截漕若至截無可截此不但部臣之憂而關撫亦宜爲部臣憂者也無已惟有廣屯可濟其窮近如副都禦史董應舉督理屯田兩年間用屯本二萬六千三百兩得利六萬四千兩尙存屯本以爲後資又如趙率教以武弁督屯據報舊歲屯種至今年入倉鎭屬總數大約八萬有餘可見大屯則大利小屯則小利今關外議進取何若兼議且耕且守之爲兩得乎誠專委有司相其土宜凡有可耕去處定不必有買田之費官給與牛種農器令其開墾屯種俾有餘粟可充軍儲不惟截漕可減粟多價賤亦可以折色配支就如攺角�羊南糧一節萬不得已湏早爲計處運費妥確以便遵行各處府州縣奉有歲積之法以備賑濟且列考成計其所積分數以分殿最宜敕撫按盡法淸查令倉廩陳陳相因儻遇軫卹災民不待帑發於上有司第奉皇上徳音而沾惠無窮矣此宜申飭各省直遵照通行者也﹤鋶﹣釒﹥下該部酌議具覆

○兵科給事中李魯生﹤鋶﹣釒﹥言樞輔老謀壯志必能辦賊且國家全副精神盡注山海似可無言惟是海外獨倚毛文龍孤軍牽制於後若徒牽奴無西便盡伎倆夫豈皇上用文龍之心而又豈文龍所以自待之意乎每細詢遼中情形奴得遼弗居也於帶子河北築有新城而居之阻水爲固藩以三岔之險我不易於往猶奴之不易於來奴子女輜重皆在老寨文龍駐師江上間道可通故得時出師擾之然崇山峻嶺馳驅爲難文龍率用步卒掩其不備耳度未能大得志於奴也欲爲堂堂之陣必從金復濟師譬之攻虎者繇關門則擊其頭爪牙之利曷可輕犯繇鎭江則擊其尾乘機斗捷未必能制其死命繇金復則攻其脇目不及瞬力不及施可使之一舉而斃張盤以流民數百襲取金州而據之但孤懸單弱勢難自全不可不厚集兵力蓋金州復州蓋州唇齒相倚得如張盤者率兵屯守互爲犄角可以東應毛帥西接關門通率然之勢舟師糧運可以徑抵蓋套邏卒遊騎可以直逼遼陽三岔以西便爲內地奴酋脇肋間處處設防步步顧盻然後令毛文龍會合麗兵一沿江而上攻其老寨一繇永奠直走靉陽關上大兵臨河而誓與復蓋銳師相應聲實並用奇正互生奴欲戰則乘其所乏欲守則攻其必救我𨿽分而實合奴𨿽合而不得不分此恢復萬全之策而必勝之謀也至於遼民歸附毛帥者聞以數十萬計旣令毛帥安插則毛帥所請本色亦不可不酌量多與以爲招攜懷遠之資聞海外侊角�羊官恆以餉銀置買貨物攜至軍中折算取利惡在其一金得一金之用哉宜嚴敕所司倍爲禁約或謂海外之事當設一文臣稽核功罪綜理錢糧不爲無見毛帥亦謂屯鹽鼓鑄招�等事不能分身而應柰何不爲之所而獨苦毛帥也得旨這條奏海外布置有禆恢復該部逐款議覆

○戶部尙書未任丁憂李長庚爲母請卹部覆與祭一壇照品造葬

○陜西安定縣舉人李奎犯罪擬戍朦朧赴京選授山東堂邑知縣爲陜西巡按劉其忠題參命行山東撫按速拏解京勘問

○山西行都司掌印白尙采等革任回衛大同巡撫劉遵憲劾其大彰禾�歲迹也

○朵顏等衛都督炒柔朵兒只等差頭目莽漢等貢馬匹慶賀天啟四年萬壽聖節賞賜如例

○辛丑弘政宣治二門興工遣工部尙書白所知祭告后土司工之神

○戶部請於濟邊銀內預發天啟六年撫夷銀二萬六千一百三十三兩零東中西協協天啟五年層增新增賞銀三千九十四兩零角�羊薊鎭支用

○除授庶吉士南居仁爲翰林院編修

○升吏科左給事中彭汝楠爲禮科都給事中戶科左給事中沈應時爲本科都給事中吏科給事中蕭基爲兵科右給事中

○升兵部郎中常道立爲山西按察司副使廣東右布政戴熺爲廣西左布政使

○詔停止準貢事例永不許開從兵科給事中王鳴玉之請也

○兵部覆查何棟如冒餉緣繇得旨何棟如盜餉八萬仍著關撫精核款數具奏

○壬寅上視朝

○南京戶部總督糧儲右侍郎南企仲乞休許之

○山西巡撫劉策乞休許之

○吏部文選司郎中範景文言今天下仕路之混濁極矣無亦衡鑑之地先自不淸巧營者一歲數遷拙守者幾年不調實教之使競而欲其恬漠寡營詎可得乎竊念除授有歲格其久近不可得而私也特擢有績望其髙下不可得而私也升遷有資勞其淺深不可得而私也不論三者更於何論況年來舞文玩法吏斃叢生正欲直窮到底一淸穴窟臣今與需次諸臣約一行口�屬托臣不能爲之諱臣又與同事諸臣約一聽口�屬托亦願諸臣勿爲臣等諱選人鱗集闕下不能一人障其目而箝其口也亦明矣得旨以後升除推用一循資望務著實行有故違請托的指名參奏

○廣東道禦史崔呈秀﹤鋶﹣釒﹥言理財三款一冗員當裁一軍餉當淸一濫用當革用人亦三款一考選當嚴一京堂當核一株連當惜薦張鶴鳴申用懋王永光許弘綱�周祚石三畏熊江別如綸劾徐良彥得旨冗員著行各撫按一體議裁虛軍冒餉各邊撫嚴查兵馬確數按季奏報關門兵宜精練期早滅逆奴勿致老師糜餉將官�升的科道官不時指名參奏考選必愼擇正人勿仍前轍京堂庸耄的著自陳聽該部﹤鋶﹣釒﹥通張鶴鳴申用懋王永光許弘綱�周祚屢經﹤鋶﹣釒﹥薦遇缺卽與推用熊江別如綸旣因人詿誤著仍入考選徐良彥貪險有名豈堪重任著降三級調外任用

○兵部尙書趙彥覆巡視京營兵科給事中胡永順等條議一愼重將領請照文臣考察例立驕悍庸懦貪殘敗簡詿誤老疾六款凡歲終考核如詿誤者可洗刷也則薄罰之驕悍者可悛攺也則降謫之老疾者閒住庸懦者革任不敍貪殘敗簡者必拏問正罪一簡汰把總宜汰十爲六以四總之軍分隸之亦以四總之廩分給之軍不若於多牧官不患於食貧營中新裁冗官一百四十二員論革汰裁亦如之卽以所裁減之官補汰革之缺亦適足相當矣一精補選壯各營選壯俱有定額春秋操畢四衙門擇日會選不許私補而備兵三枝原設收管本部咨發襲替淸勾官軍以備三大營缺伍充補所當仍遵舊制有缺取充以後驗軍廳咨送祖軍繇戎政驗發收操募軍直補大營備兵募軍遇缺不補以復祖宗之初意者也一申嚴馬禁分役巡察之法固在力行而每季終點閱一番立賞罰二格膘壯最上者賞二月之給次者賞一月之給又次者賞半月之給瘦損者差等議罰數亦如之卽以其罰充賞而總於月餉內扣除一淸查錢糧宜先支而移會臨支而掛號支訖而封記此法斷斷不容少者一簡核軍實甲仗藥料等項逐項盤淸分委掌管無故損壞者責令修理隱失者責令陪補至於火藥旣有各軍之零買則每年之三十萬斤可省也鉛子旣有丸泥之可代則每年之三十萬鐵亦可省也一存畱冊籍一立法考察此二款相爲表裏蓋冊籍未嘗不可藏姦而察姦之法亦必藉之軍馬錢糧器械犒賞樁棚等項一一有定本一一有印記而識字司總管隊等役籍名而考察之斃輕者責革重者拏問則旣不得身�朵閃於冊籍之外又不得舞弄於冊籍之內一精收聽用限制人數二百員而止薦數六十人而上凡廢間將領必錄參覆﹤鋶﹣釒﹥語指揮千百戶必執號紙三科武舉或中式會舉必持試錄查驗明白季月類考每六矢射三矢爲式合式者總協給札執照不許濫額其廢將提問追贓永不敍用及告稱回衛降調而無參覆﹤鋶﹣釒﹥語告稱世職科目而無號紙試錄及納級白丁一槪不收以塞幸竇令甲勛爵伯叔兄弟方許送營疏族遠房不得濫收亦一以宗圖爲準一歸並捕營巡捕之有提督載在會典似難遽裁但肘腋大兵以一武臣專制而無一文臣隸之所以有尾大不掉之慮也當如督理淸黃例今後專聽本部左侍郎統轄節制如遇有事出徵則三大營列陣城外捕營遊儆城內以備不虞得旨京營積弛已久這各款興革利斃皆的確可行其捕營提督不必左侍郎管轄余依議著實申飭勿事空言

○卹原任太子太保禮部尙書文淵閣大學士孫如遊如遊浙江余姚人繇萬曆乙未進士攺庶吉士丁酉授簡討洊歷宮寮凡三典棘闈之試乙卯升禮部右侍郎教習庶吉士尋回部時遼左中奴患日霾著異特﹤鋶﹣釒﹥請治兵及修省鑿鑿中窾又請嚴禁左道無何山東妖賊起人服其早識顯皇帝崩內傳皇太子令旨以遺詔晉封鄭貴妃爲皇后如遊執以爲不可﹤鋶﹣釒﹥曰累朝典故以配而後者乃敵體之經以妃而後者則從子之義且王貴妃誕育殿下典禮尙爾有待而欲令不屬毛離裏者得子其子母其毋寧無怨恫乎事乃寢登極禮成進禮部尙書無何貞皇帝大漸彌畱前一日同諸臣問安便殿選侍李以先有旨封貴妃因披帷出嗣皇爲請如遊又力爭得寢貞皇帝賓天未及攺元如遊謂紀元未著非所以正統序請以庚申八月後爲泰昌元年匝月間連遭國大喪登極上尊謚山陵墳園祧祔諸典禮皆如遊一人獨任上嘉厥勞特命入閣辦事如遊拜命旋乞骸歸老溫旨慰畱﹤鋶﹣釒﹥凡十四上始允其去加太子太保進文淵閣予誥命蔭一子中書舍人賜銀幣遣行人護歸如遊淸貞自守官至執政家無餘貲臨大事持正不阿有其祖燧之風病革艸遺﹤鋶﹣釒﹥猶以邊事爲慮上聞訃憫惻至是以浙撫王洽請卹賜祭九壇遣官造墳安葬仍加祭二壇贈少保蔭一子中書舍人謚文端

○予原任浙江巡撫右僉都禦史耿廷柏祭一壇減半造葬

○癸卯上禦文華殿講讀

○工科都給事中楊維新﹤鋶﹣釒﹥言三王府第鼎建各估計四十五萬有奇使當事者著實湊處不早告成乎猶然藉口竭澤視等隔膚年復一年使應享茅土者淹滯京邸非所以彰親睦而壯維城也上命該撫按立限嚴催務加意節省早襄之國大典

○復除原任禦史王大年於雲南道

○甲辰上傳幸學儀注設牲奏樂加幣與太牢俱不可缺惟賜茶等項與洪武十五年事例不合著禮部攺定來行

○戶部覆直隸巡按禦史諭思恂漕政一﹤鋶﹣釒﹥今日所最急者無如回空督臣曾有把總分押之議亦慮權輕不能相攝特畱漕道尾押以鞭策之漕臣又慮漕道耳目難周欲分其押於把總多官催督不致散漫至於完糧一節責任儻獨歸於官旗則總運諸弁益屬贅疣惟將見運與新任各官俱押至水次交兌其被劾與升遷等總原不復運者似應仍責督催完納其各總之功罪應以兩年完欠並論若夫浙直攺折業奉明旨止折三分之一此固不得自緩其輸將借運江西南糧亦萬無可推諉之理應照舊角�羊至南京聽總漕派撥浙直災減船隻對兌至津交卸若雇船截艌等費運軍行月等糧動補那給誠不可緩第運事未竣武弁等官有因而升轉遂以卸擔以後凡運官應候舉劾者亦必於運事完日臣部移會兵部方準升遷開復從之

○起原任兵部左侍郎髙第爲兵部左侍郎管工部右侍郎事

○總理河道工部尙書朱光祚乞休許之著馳驛去

○乙巳上視朝

○戚臣李承恩爲陳才告訐東廠魏忠賢﹤鋶﹣釒﹥請提拏上命東廠嚴行究問忠賢奏言承恩擅穿龍袍等衣用龍盒等器又命錦衣衛拏送鎭撫司打問明白具奏正罪

○升貴州左布政使楊松年爲南京鴻臚寺卿升河南布政使司右參政潘潤民爲廣東按察使四川布政使司右參政婁九徳爲廣西按察使起原任福建僉事王伉爲福建僉事

○調陜西按察司副使提督學政鄒嘉生於江西

○以考察降調右春坊右中允馬之騏爲湖廣布政使司理問所副理問

○蔭原任鎭守寧夏總兵官蕭如蕙男佩延安衛左所百戶世襲

○革刑部右侍郎王之采職追奪誥命時臺臣楊維垣劾之采以張差一事幸功躐躋誣皇祖負先帝遂有是命

○丙午上禦文華殿講讀

○祭歷代帝王

○遣使冊封朝鮮國王李倧頒賜詔命冕服

○諭平遼總兵官左都督毛文龍朕念遼土未平逆賊鷙伏尙後策勛時懷旰食惟賴文武大帥殫力竭忠設奇制勝期靖夷氛用雪國恥匪頒厚賞何勵純忠爾提孤軍駐師窮島偏將時出奇捷屢聞使逆酋狼顧未遂鴟張已三年矣惟爾之庸朕實嘉尙又思各將士僇力行間暴露良苦朕曩於督師輔臣有錫賚矣玆遣內監司禮監管文書內官監太監王敏政忠勇營副提督禦馬監太監胡良輔賫捧詔諭冕服冊封李倧爲朝鮮國王道經皮島特賜爾銀一百兩大紅蟒衣一襲以示眷酬其從徵將士擒斬功多忠勤可念朕禦前摉括銀四萬兩各樣蟒衣膝襕叚紵一百二十疋畀爾以備賞功之需尙益矢壯猷祕籌廟算結連屬國獎率三軍養我全﹤釒夅﹥制奴死命封疆克復卽帶礪可盟朕不食言爾其仰體欽哉特諭

○京營總督恭順侯吳汝胤具奏臨雍扈蹕官軍數目上命分派扈蹕官軍務要器甲鮮利行伍肅淸如有違亂的重罪不饒

○巡按山東禦史魏光緒摘陳地方事宜一登兵之汰減宜緩一登州之加派宜核一劇地之缺官宜補一各官之法网宜寬一鄕保之申飭宜嚴一各道之巡行宜飭﹤鋶﹣釒﹥下該部院知之

○南科給事中徐憲卿等以東南歲荒米貴條陳五款一寬遏糴之禁一愼減價之名一嚴搶奪之法一設煮粥各廠以活無告之民一開瓜儀二閘以通咽喉之地命著實行

○升河南按察司副使提督學政何應瑞爲本省布政使司右參政分巡大梁道調大梁道按察司副使趙士許以原官分巡睢陳道從巡撫程紹請也

○丁未遣兵部郎中董象恆賫敕命圖書頒給西僧喇嘛王桑吉叭口�藏等

○兵科給事中楊炳﹤鋶﹣釒﹥參順天巡撫鄧氵�羙賄結汪文言推升太速並紏盜餉何棟如氵�羙降三級調外任用棟如著錦衣衛差官旗扭角�羊來京

○遣倉場總督戶部右侍郎畢懋良祭太倉之神

○原任署鎭筸參將援黔遊擊鄒之寵等革任回衛湖廣巡按楊新期劾其貪黷也

○吏部言湖廣設兩提學官士子分黨鼓噪宜復舊制以安地方將荊嶽諸府並歸武漢提學道定限三年完歲科兩考方與升轉其荊嶽提學道永免銓補上是之

○廣東道禦史崔呈秀﹤鋶﹣釒﹥言嶽和聲劉繩祖余文縉緝獲妖賊王好賢爲首功禦史袁化中黨邪驅正反屢﹤鋶﹣釒﹥紏之淆功實而角�羊勞臣之體得旨嶽和聲等著一並優敍

○揭榜中式舉人華琪芳等三百名

○進會試題名

○戊申命攺鑄貴州提督學政關防

○命禮科給事中盧時泰巡視庫藏

○戶部請給慶陵地價議將各農民援納事例銀一萬二千一百九十九兩七錢零分發涿州昌平州轉給地戶收領

○奴酋破旅順遊擊張盤都司朱國昌死之兵部﹤鋶﹣釒﹥言自遼土沈淪南四衛悉屬鮏羴矣惟金州東聯海蓋南近登萊遊擊張盤以孤軍據其地而兵力單弱旋爲奴兵所攻退保旅順登撫前議城南至旅順口一百三十里三面距海惟北面狹束東西相距僅十里許挑斷其地引海水以自固設墩堡以防守則百三十里沃壤可屯可耕可團聚難民數萬人遂成不拔之基已經覆議允行間戶部會議裁登餉十萬兩該鎭因挑浚之費無所出尙未舉行遽有旅順之失張盤駐師旅順朱國昌駐師長行島曾有功駐師三山島皆毛帥所棋布鼎足烽連姦弁曾有功不奉鎭撫之命擅約張盤朱國昌至南關嶺破土興工及二將至而有功違約不來卽有虜騎猝至重圍我師張盤力戰被虜朱國昌罵賊陣亡奴兵復至旅順破城戮將血屠遼民有功潛匿四日又扁舟至旅順城下焚其火藥擄其婦女奴之來也必有功暗投以呼之張盤等之死也必有功設計以誘之應令登撫毛鎭擒捕正法更乞敕下臣部會同戶部將天啟五年登萊額餉二十萬仍照舊全給一年卽將所畱之銀爲旅順再整士卒修復城池及督率諸將領浚開城南海口且屯且耕保固藩籬振起兵威漸次而復金州窺�蓋一面申飭毛鎭益奮忠勇勿以小挫爲嫌一面責成登撫益殫壯猷勿以裁餉掣肘則所以圖雪恥而成大功端在此也得旨登萊額餉著照舊全給一年爲防守旅順及挑浚開城南海之費還行文登撫毛文龍著用心連絡聲援勿致疏虞

○兵科給事中李魯生﹤鋶﹣釒﹥言金州已矣卽有數萬眾未易取取亦未易守矣第以旅順論固金州之門戶而遼海之咽喉毛帥駐師平島尢往來必經之途萬一爲奴所據則與毛帥隔絕杳不相通臣謂旅順不可一日不守也守旅順尙可以窺三州而合海外之勢也至於張盤兄弟妻子合門就戮不厚加贈卹亦何以作生臣之忠而瞑死臣之目得旨旅順海防要地這所奏該部卽與覆行

明熹宗悊皇帝實錄卷之五十六大明熹宗哲皇帝實錄卷之五十七

天啟五年三月己酉朔淸明節遣侯陳良弼徐錫胤李承祚陳光裕顧迹伯施壯猷衛時春孫廷勛吳遵周李守錡陳世恩祭長陵獻陵景陵裕陵茂陵泰陵康陵永陵昭陵定陵慶陵遣侯薛濂祭恭仁康定景皇帝陵寢遣都指揮同知王天瑞祭哀衝莊敬二太子寢圉孝肅皇后忌辰遣安遠侯柳昌祚祭裕陵

○起升原任兵部郎中耿如杞爲狹西布政使司右參議原任江西布政使司右參政過庭訓爲湖廣右參政嶽州兵備道

○升直隸池州府知府潘應龍爲廣西按察司副使賓州兵備道湖廣武昌府知府周頌爲本省按察司副使常鎭兵備道貴州銅仁府知府姚之光爲本省按察司副使貴陽兵備道

○庚戌兵部覆宣大總督馮嘉會疏言北虜自卜酋襲封順義王與東西哨互有爭言因防守嚴密近始相率上表貢琛恭順如舊所據求乞襲替升賞之夷俱循舊例乞將我落毌是克恰等四十一名各量授百戶功布習令臺吉準襲猛克指揮僉事領受原賞二表裏素囊男色令臺吉準襲龍虎將軍領受素囊正賞加賞共十二表裏仍宣諭虜王傳示部落各恪守款貢報可

○刑科給事中霍維華﹤鋶﹣釒﹥言目前最急者三事一曰遼餉糴價之不敷畿南夏秋無雨顆粒無收今分派各府糴運豆米動以數千萬計本地之糧料皆系販取於遠方民間斗豆價幾一錢餉臣題請每石六錢五分斗米價一錢三四分餉臣題請每石一兩而部覆豆每石止給五錢五分米每石止給九錢此不敷之價責之官而官無措處責之民而民安能陪且撮算雜項匯爲見額何可責令如期糴運無誤封疆但將近關撫查減之糧額畱爲督部議增之糴價卽不無少有盈縮聽其一總消算其拖欠糴項不能遽爾徵完者準其量邦見徵之銀以待雜項之補庶上不虧國下不病民一曰漕糧剝收之太遲臣過天津一帶見夾岸聚米如山蓋水淺舟膠不得不需運於剝船剝船不至不能不堆積於陸困此時船未回空不惟今秋運事全遲抑且糧米露積可慮詢厥所繇皆大通橋盤兌過嚴以致剝船停候合無姑令大通橋司官止於催儧毋擅遮畱京倉速爲驗收無致守候卽不免濕潤攙和之獘止畱官旗曬揚勿稽剝運船袋庶漕艘可早返乎一曰幾內屯田之滋擾古者屯田皆疆場不爭之地未聞割民產以供官屯且畿南州縣原無無主無糧之田屯撫之設本用以賑遼人又不欲遼人之坐食內地也故議置買民田而使之屯夫民田而膏腴耶誰肯割己業以畀遼人斥鹵也遼人誰肯捐其力於無用之地當日之爲謀固已疏矣未幾遼人已化爲烏有而屯事猶累於地方廢弁借捐田以騙官刁民獻污下以避糧屯所屯者旣明負州縣之糧而不納屯所隱者又陰躲惟正之供而不輸且屯官與有司相水火屯丁與百姓爲仇讎及田無所出又多方剝削以買補甚者仍累及原捐原賣之人爲包完此之爲屯固已息不償費利不補害矣又從而奪守禦之陸兵又從而奪海防之水兵不幾以封疆爲戲乎宜行各該撫道查屯撫見田若干是否堪佃匯造實數要見子粒作何徵收錢糧作何補納水陸官兵是否止供屯田不必操練從長議明分責各該道府有司如數徵完以佐軍需或專董之屯院或兼攝於餉臣庶乎不廢屯亦不病民不撤兵亦不誤屯乃爲計之得耳若屯撫堅持其說臣以爲向日所欲屯之遼民今皆已還之關外目今堪屯之地面天下莫便於河西何不就見人見田而屯之坐收趙率教等百倍之利而區區奪內地之兵之田也哉得旨準將查減糧額議增糴價並準暫那見徵之銀待雜項之補查大通橋該管司官參來究處屯撫應否裁革著該部議妥來說

○升廣西思恩府知府加副使銜葛中選爲本省按察司副使分巡府江道

○辛亥上視朝

○大學士孫承宗四﹤鋶﹣釒﹥乞骸溫旨慰畱

○免蜀中扇柄明歲止進二萬待地方事平照舊解進

○吏部題今新奉明旨於京堂則每年科臣二人道臣四人內轉者旣少外轉者似不獨多除臣部司官仍舊一人外其科道或照先年科二人道四人或照近年科四人道八人乞欽定以便遵行得旨三衙門外轉都照近例行

○工部主事曹欽程疏紏東林之黨四人周宗建張愼言李應昇黃尊素薦忠憤之臣十人傅櫆陳九疇李魯生張訥李蕃周昌晉李恆茂梁夢環張惟一顧其仁得旨周宗建作令賄聞及鉆入言路薦庇多私引其黨沈萃禎以貪險躐致參藩又欲引吳煥爲接手至倡建私學於都城之內尢屬不法張愼言倚薦趙南星爲首功避差謀差任意鴟張同臺安伸竟遭毒手先任曹縣侵盜庫銀三千兩恨後任石三畏查出遂掜單劣處王官李應昇專爲東林護法排擠正人亟引髙攀龍以四年前一典史驟躋總憲遂乘奧援欲攘北直提學黃尊素以汪文言幸冒臺班卽薦師鄒維璉於趙南星破例得入吏部一味搏擊善類以助髙攀龍魏大中之虐焰此四臣招權納賄黨邪徇私目無國憲都著革了職爲民當差還追奪誥命內周宗建張愼言贓私狼籍行彼處撫按提問追贓具奏不許庇護沈萃禎吳煥俱著降三級安伸仍以原官起用

○兵部覆黔督蔡復一疏監軍參政尹伸降一級副使楊世賞降二級參議向日升罰俸二年副總兵龍萬化提問正法俱如督臣所擬惟總兵魯欽督臣原擬免其戴罪今議降二級副總兵金汝佐原擬免其提問降爲遊擊今議充爲事官參將楊明楷原擬免其戴罪仍以本銜殺賊自效今議充爲事官參將劉志敏原擬充爲事官殺賊自贖今議提問正法從之

○升戶科右給事中陳熙昌爲本科左給事中工科右給事中方有度爲吏科左給事中

○升四川馬湖府知府鄭朝棟爲貴州按察司副使畢節兵備

○壬子太子太保工部尙書協理部事柳佐卒於官

○升雲南布政使司右布政使諸允修爲貴州左布政使戶部員外郎熊師旦爲狹西按察司提學僉事福建建寧府知府襲承薦爲廣東按察司副使屯田水利道江西南安府知府孫同倫爲雲南按察司副使屯田水利道

○調湖廣按察司副使吳暐於狹西肅州兵備道

○加都司張攀遊擊將軍職銜令守旅順從科臣李魯生請也

○癸丑刑部﹤鋶﹣釒﹥奏問過犯官陶朗先侵盜餉銀四十萬二千七百二十七兩監候追贓得旨著該部上緊立限嚴追其各犯未還銀兩並著該撫按作速追完具奏

○甘肅巡撫李若星報鎭番之捷言套虜擁眾西行松虜乘勢大舉入犯鎭番將官丁孟科官惟賢領兵堵禦斬獲虜級二百四十一顆餘孽被衄奔竄稍可禠犬羊之膽而壯中國之威矣章下兵部

○巡撫山東王惟儉疏報撫緝流民安插遼民言妖民當誅妖產當估固也獨是有良民逃難歸遲產輒被估者有其人明明在旁而特孱懦不振硬被人估者有將平人財產投獻王府勢宦者有廉價認產而轉鬻他人反得厚值者有王府官宗室占產而不價不糧催租各役反行魚肉小民者有納價已廉報上復寡而官民分潤致來南北之口者有指稱修理而折屋伐木以致孤釐含冤又復冒破者諸如此類不可勝數王府士民旣不欲招恐其奪產而又其妻女也有司更不欲招恐其認錯而又費照管也任之則旣虞釀亂又恐傷和彊之則旣成眼釘豈肯善處臣等意欲盡招流移徧給余產斷送妻女而兗州知府孫朝肅有意作梗加以翻局要功庇妖激變等語臣卽凜持三尺略不畏阻而屬官皆朝肅私人誰肯爲臣盡心者臣因反覆思維欲此事條貼淸妥須眞心愛民耐心做事虛心觀變之人而後可如東昌府知府曹又衡者一奉臣等之檄單騎巡行家軫戶視及招出一百四十餘人處置安插委曲詳盡略無遺憾倘諸臣盡如此豈憂亂民哉至於遼人散處東省其在萊中者尢多而道臣譚昌言亦極力肩承除遼官遼兵贍養有資及出海赴關不計外其餘見住登萊州縣安插者三千六百有奇臣等與道臣議措銀數千兩於登萊兩處置地建屋四散安插其無力耕種者議給牛種貧無所倚者量行賑給其資斧充足願往各處者聽而又嚴禁土著不得淩鑠抑掯訛言挑激道臣子視遼民家視遼事勇往直前略無退避知必有以辦此也章下吏部

○原任南京光祿寺卿今起升通政司通政使周汝登再﹤鋶﹣釒﹥乞休得旨著加戶部右侍郎銜致仕

○升狹西按察司副使吳養源爲本省布政使司右參議分巡關南道

○甲寅上親臨太學釋奠先師

○刑科給事中霍維華﹤鋶﹣釒﹥考選之要一核舉主以便連坐吏垣掌道宜匯開一單明注某系某舉公同典銓虛心去取已用者仍立一案備照倘後有敗羣僨事並當連坐舉主聞知縣盧化鰲向托汪文言圖謀銓部事已敗露猶蒙面掩耳僥幸考選是眞聾瞶臺省矣一收孤子以息奔競僻地崛起恥作乞憐者往往淸華不與當此徵逐之際乃有五年外吏不通長安書之玄默閉門靜坐不送書怕之王際逵引分自安不幹鄕曲之戴東旻是不當破格拔置以挽波靡之習乎一用黔滇之人以重封疆黔滇遠在天末科第寥寥今兩省多事廟堂握算者遙憶揣摸得什一而失什九何不培植該省之人資其桑梓之籌畫以通朝廷之聞見也一遴乙榜之賢以風吏治國家用人惟其品與才足勝任使豈區區科目是分如張志芳向任信陽六載循良一貧徹骨救荒之政尢前古未有乃僅量移一州今且反期未調內轉如登天而一身脂韋滿腹鱗甲之劉璞止以婢膝黨人反儼然豸繡持斧矣其何以勸良吏而重西臺一愼畱京之選以維淸議我朝兩都並建無分彼此目今畱都省臺半虛而承望風旨一聽黨人之發縱甘心前部之驅除如塗世業黃公輔萬揚言其人者舉動一味因人笑怒全不繇已名節掃地罪孽彌天尙可一日畱爲言路之玷哉臣見部郎曹欽程一﹤鋶﹣釒﹥而劾四禦史如發蒙振落又見部﹤鋶﹣釒﹥奉旨三衙門外轉都照近例行臣愚以爲剗除旣多則收錄宜廣若堅守三年一考之旨則四十名之額決不足以充任使合無將見在諸臣考選四十名分置南北省臺以信前旨未到十餘人俟八月考選酌量見缺另錄三五名以補彈劾之額不然今有人而不錄及無人而另取恐前遺珠而後續貂於人材不無偏枯之嘆也得旨這本條陳考選鑿可行準將見在諸臣選足四十名其汪文言代人鉆謀著鎭撫司一並究問劉璞塗世業黃公輔萬言揚盧化鰲都著革了職爲民當差仍追奪誥命玄默等著吏部分別考選

○巡按甘肅禦史劉其志﹤鋶﹣釒﹥言安民者吏飭吏者法今計典澄汰之後墨吏禠職追贓法綦嚴矣而實實追完者有幾請自今未結之贓不須復問其他直就其火耗最重者盡追足濟公帑之窮量追亦稍雪民間之恨淸此本原治乃可飭則懲貪之法宜確也廉能異等賜宴優擢法綦崇矣而實實不次者有幾請自今巡撫京堂懸缺擇外藩之最著最久者與內吏兼推使重內輕外之習一洗其肺腸則獎廉之法宜實也夫邊方之民所最苦者苦於無吏也曷以無吏官數易而缺不補也官數易則居者如蘧廬缺不補則代者爲越俎近來惟縣令積俸必足四年四月上而監司轉僅二年少者年餘甚至郡守未考滿而遷請自今邊方道臣專責久任而嚴考成資俸旣深寧增其銜秩勞勩久著卽優以開府使賢者有爭自表異之望而無倦於樂成之心則久任之法宜行也每見腹裏監司朝缺而夕補而邊方則否甚至以千里之外靠攝於一人請自今邊道遇缺必簡才望速補爲地擇人勿因人而虛其地量材授地勿因地而並虛其官則速補之法宜申也此又邊方吏治之大略也上嘉納之令該部著實舉行

○起南京兵部尙書王在晉爲南京吏部尙書南京戶部尙書王永光爲南京兵部尙書

○攺禮部左侍郎管右侍郎事孟時芳爲本部左侍郎薛三省仍以禮部左侍郎回部管右侍郎事兼官如故

○攺天津巡撫右都禦史兼戶部左侍郎畢自嚴爲南京都察院右都禦史

○升太僕寺卿郭尙賓爲都察院右副都禦史巡撫江西

○補原任南京狹西道禦史黃憲卿爲貴州道禦史

○乙卯以釋奠脯醢果酒頒賜閣臣顧秉謙等

○登萊巡撫武之望﹤鋶﹣釒﹥陳海外情形及防禦機宜論地勢則旅順與登州相近而與東鎭差遠論人情則旅順與東鎭相宜而與登州稍疎若欲專屬東鎭當令毛帥選將分防於旅順並各島之間若欲專屬登州請罷東兵令其專守東南而登鎭之兵選將分防一如前例從前議則登鎭止應設副將一員駐札登州與道臣共彈壓外設參遊或守備一員駐皇城島爲接濟而撫鎭二臣駐札於大海之南兵馬無多緩急難就似應裁革從後議則旅順口應添設參遊或副將一員爲主將而東西諸島量添守備四五員以爲分防協守之助而鎭守時出皇城島爲接濟此兩策者總聽斟酌也詔戶兵二部確議具覆

○加東廠太監魏忠賢原蔭弟侄一級仍賜獎賚以緝獲戚臣李承恩爲僕訐告擅穿龍衣也

○起原任湖廣布政使司右參政倫肇修於四川

○丙辰下游士任鎭撫司並孟淑孔嚴行究問盜餉姦細情節照原參數目追贓

○丁巳太僕寺卿黃運泰﹤鋶﹣釒﹥陳恢復遼東之算廣寧進守宜速也廣寧非奴取之乃我棄之也倘我不守而西虜據之是又增兩敵也謂宜分山海一半之力進守廣寧以厄三岔之險一將帥忠肝宜誓也昔馬援以馬革裹屍嶽武穆背刺赤心報國四字願將臣效之時時自盟念念滅賊顯然誓告三軍則貪生畏死之念輕而仗節死義之气自銳一訓練二字宜明也練者練其步伍進止之規而訓者正所以動其親上死長之心而作其气諸將誠愛士如子畱神教誨則滿腔皆忠義遇敵自勇敢奴卽驍悍弗格矣一制勝器械宜置也我所恃以禦虜者火器耳虜騎猛悍驟如風雨彊弓勁箭無虛發當局諸臣宜思何器可遏胡馬何器可防胡矢預置操練以爲嘗勝之師昔兀術以拐子馬橫行無敵嶽飛遣步卒以麻紮刀入陣斫馬足遂敗兀術數萬之眾總之以器械取勝耳一就邊兵屯宜講也屯於內地則轉輸勞費十耗其五莫如屯種於邊隨取隨足實爲省便昔孔明駐師渭上雜軍民屯於五丈原以爲久計今宜仿其遺法關內外相其可屯者卽委將官屯之老弱力農驍健防虜賊至則戰賊去則耕以兵屯又以兵防屯此上策也一奇正虛實宜辧也臣計山海當奴前謂之正著毛帥牽奴後謂之奇著撫賞西虜以疑奴酋謂之虛著飭兵永平以爲後勁謂之實著前三著已數年於玆矣惟永平實著未見談及宜於此處設立一營兵外可以應山海內可以悍京陵然非另爲布置第查畿南府衛有見在官軍暫移永平事定卽止則軍馬錢糧不必創設一破格懸賞宜重也寧夏劉東陽之亂我軍密誘東陽腹心周國柱許以髙爵重賞遂手刃東陽而平寧夏今宜速下懸賞之令一應文武官員有能殲奴酋克復遼陽者準照雲南黔國例晉封國公世守遼陽卽俠士刺客有能潛購奴酋歸獻疆土者其世爵封土亦如之一進兵用餉宜分也士飽馬騰始可以奏膚功臣愚以爲此餉當分二款一款爲正餉供行兵止支之用宜計各營將官軍馬若干日支餉若干以一官主之一款爲備餉供行兵雜支之用如斬獲有功則照例給賞軍馬有病則藥醫調治旗器偶缺則急爲修補突有機密則縱金差遣此皆額外不時之費難拘嘗格以一官主之餉不匱乏支不混亂庶可以專力進取上以運泰﹤鋶﹣釒﹥示閣臣顧秉謙等曰廣寧當復便復必待條奏上來大臣也不好看秉謙等極言關門將帥兵馬尙未可戰我未有渡河之期一旦據殘破之空城以爲守萬一奴乘我隙並力攻圍則我有叵測之虞慕規恢之虛名蹈履險之實禍恐邊臣未敢如此輕躁也得旨進守廣寧必藉兵力便著樞輔撫鎭相機而行不可嘗試兵部知道

○詔革冗官革隸河間府海防淸軍同知歸並糧馬同知兼管知事簡較阜城縣縣丞靑縣故城鹽山縣各主簿鹽山縣河泊所官河間衛沈陽中屯衛各知事河間府儒學訓導二員景州滄州吳橋縣儒學訓導各一員保定府知事簡較司獄稅課新城縣縣丞博野縣主簿保定府儒學訓導二員易州祁州儒學訓導各一員眞定府知事簡較府稅課行唐縣主簿眞定府儒學訓導二員定州冀州晉州趙州深州儒學訓導各一員順徳府司獄儒學訓導二員廣平府儒學訓導二員邯鄲縣主簿大名府司獄儒學訓導二員開州儒學訓導一員南直隸常州府河泊所官並歸稅課司兼管浙江杭州府富陽縣主簿昌化於潛各訓導一員嘉興府海鹽縣管三倉糧縣丞平湖縣水利縣丞澉浦海口巡簡司各巡簡衢州府扳固巡簡司巡簡嚴州府壽昌縣訓導一員處州府松陽縣訓導一員景寧縣沐溪巡簡司巡簡靑田縣談洋巡簡司巡簡湖州府徳淸縣水利縣丞下塘巡簡司巡簡江西九江府徳化縣湖南嘴龍開河巡簡司各巡簡山西太原府簡較大盈倉副使忻州代州平定州各同知太谷祁縣文水壽崞縣各主簿祁縣盤陀所代州艸場各大使晉府典儀正副工正廣盈庫大使寧化河東河中靖安王府各典膳忻州定安王府教授平陽府知京倉副使蒲州丰濟倉大使臨晉榮河猗氏萬全河津平陸夏縣各主簿臨晉縣吳王寨巡簡河東運使丰濟倉大使西河山陰王府各典膳汾州府平遙介休縣各主簿普同村關子嶺巡簡慶成永和王府各典膳潞安府襄垣縣主簿禠亭所大使壺關縣縣丞儒學訓導一員沈府工正教授淸源宜山稷山沁源連山唐山安慶定陶徳平保定吳江永年徳化靈壽王府各典膳狹西褒城縣儒學訓導一員其裁革員役俸薪直隸山西狹西俱解充餉浙江抵充未完糧餉事平免編江西俸薪酌抵祿餉見在各官赴部另補遺缺永免銓除

○以禮部右侍郎林學曾再﹤鋶﹣釒﹥乞骸得旨考滿引疾求退恬志可嘉著升戶部尙書致仕蔭一子仍給與新銜誥命

○升吏部郎中張國紳爲四川布政使司右參政淸軍屯田兵科給事中朱大典爲福建按察司副使分巡漳南道刑科給事中薛大中爲四川布政使司右參議下川東兵備道禦史翟學程爲四川按察司僉事松潘兵備道周汝弼爲狹西布政使司右參議胡良機爲廣東布政使司右參議分守海北道陳保泰爲浙江按察司副使

○己未遣太常寺少卿張守道前往江南五府太僕寺少卿傅淑訓前往江北三府督催馬價銀兩行人司行人柴挺然前往浙江等處守催站銀各照所屬州縣立刻起解到部以資各邊年例等項急用如復遷延誤事卽會該撫按指名參處

○太常寺少卿尹同臯﹤鋶﹣釒﹥言當今仕路逼而爲躁競流而爲偸窳臣謂躁競偸窳人情之所必趨也偸窳至於躁競人情之所必至也惟冢宰可以制也一曰天下機務咸隸六曹使爲冢宰者眞以銓序流品均四海自任爲司農者眞以入嚴考成出嚴冒濫自任爲宗伯者眞以振起文明表正士風自任爲司馬者眞以杜絕鉆營克詰戎兵自任爲司寇司空都察院者眞以除姦慝剔糜費激濁揚淸自任則九列之職可盡也一曰京卿皆有當然職掌自起廢途開幾無坐處豈百年之身而堪夜行不休者此後京卿有缺必眞系資深望隆膂力方剛堪備九列開府之選者方授則京卿之職可盡也一曰枚卜衣缽專付祕館經筵日講於一刻披陳之際必求開導之方成均樂育風化所自出於三章廢隳之餘力求振頓之法亦在諸臣好爲之至於隔科一選原屬偏枯與其隔科而廣爲收不如隨科而精爲取一曰省臺精神各宜歸並君父以濟時艱論人論事自有大體形骸方隅俱無所用至於考選舊制原爲急缺風憲官員而設近減俸諸說俱宜停止祗守四年四月之例猶有所據耳一曰各庫各倉各邊郎關津之出放無不嘖有煩言而最甚者尢在吏兵兩部嗣後各部堂官當隨事體察從公查核賢者優處不肖者劣處一曰督撫在邊方者日與監司武弁貓鼠同眠在腹裏者復一意浮沈百方侵削此後此官須萬分愼簡非威望足以懾夷虜淸正足以風頑懦力量足以經營四方者必不可輕試一曰吏治民生軍機夷情撫按事皆監司事地方有一賢監司執綱在手事事振頓此後須加咨訪有貪穢闒葺者撫按紏劾不及俱連坐一曰國家命脈在郡邑人心邇𨿽加派徵調爲苦若有賢者猶能濯煩苛而納之寧謐止因勸懲失眞人人解體誰復畱意者此後撫按舉劾不當監司開報不公咸一體究治至州府之遷升必照資俸推知之考選必守舊例非特重器抑以養人之廉隅一曰年來文體漸弱士風漸下諸臣不思挽正每科輒建議加額乃額加而選法壅滯至於入學之額先年各有定數近曳白之人咸作靑衿名器之辱甚矣是在禮臣力飭之一曰廣文甄陶有效精神堪遠馭者撫按薦舉該部擢用已二百餘年近以升授有司爲禁赤縣神州廣矣甲科果能包舉否此後應仍照舊例凡有薦者便宜升授有司一曰恩蔭祖宗朝非有大勛勞與眞正軍功者不授天下名爵少則貴難則貴須查核勞績官品不厭珍重一曰被論被察各官劣狀累累近隨察隨補隨參隨薦得失並在一時是非茫無定據將何以勵世磨鈍乎此後凡被察被論非相傾相陷極冤極枉應補官者俱以一年爲準其攺教等例尢宜嚴禁可矣一曰年來選法無一途無獘而佐貳首領等官爲甚臣曾爲該部思一長計如一州同也卽從萬曆四十五年逐年逐月逐日序起至目前二月止刊成書冊凡聽選者人給一冊持歸聽上首選去方推之雜項各官一以此行之如鐵案然後無那移以杜別衙門之干瀆一便也以遏吏書之詐騙二便也以湔該部之物議三便也以保聽選者之錢命四便也此不過官吏數日之勞可不爲乎至於選除地方仍用掣簽之法獘端𨿽多然捨簽而獘更大也一曰自遼餉緊急戶工二部爭廣爲途巧爲說以攫取致諸姦夤緣爲利獘孔百出至效勞一役各衙門咨送及該部假借名色有不可勝數者今後吏員初納轉考三考省祭加納等項須查其歷來轉折該部司官會同戶工二部司官巡視科道將見候選各項員役與納銀原文原簿磨對一番無論有人無銀者爲獘卽籍貫不明年月不合字迹攺洗印文糢糊孰非獘竇者有一於此必重加究遣此後除每月磨對外至年終又一大對姦伎倆庶幾可窮至於效勞一途須先從該部減起臣願新冢臣將大小各官年月資俸細細查出一面發抄一面刊書人給一本選除以此紛紛之行頭無益之點卯可盡割推升以此紛紛之名色無據之功次可盡裁惟會大僚與邊撫邊道及有事地方各官不必拘拘然而非其嘗也其最當著力處曰各官之任宜久首當下手處曰仕進之人宜簡人惟簡官惟久則立法嚴明躁競者攺而爲恬靜偸窳者攺而爲勵精職掌盡而天下治矣得旨這條陳內外大小官方洞於指掌有禆銓政著吏部知之

○吏部覆南京科道拾遺疏宣府巡撫王之臣候邊撫員缺推用偏沅巡撫李仙品回籍聽勘太常寺卿李應魁以原任布政使調用順天府丞楊廷筠準年老致仕

○兵部尙書趙彥摉班軍折價銀共一十一萬九千八百餘兩助工

○錄原任左春坊左贊善顧紹芳日講勞贈左春坊左庶子蔭一子入監讀書

○升尙寶司司丞範鳳翼爲尙寶司少卿

○攺南京工部郎中劉志選爲尙寶司司丞仍支正五品俸

○起原任淮揚道浙江按察司副使熊化爲狹西副使分守關西道

○攺浙江按察司僉事曹履吉爲河南按察司提學僉事

○升南京福建道禦史陳本爲雲南按察司僉事

○以洪水遊擊王國靖爲甘肅淸水營遊擊將軍

○庚申工科給事中郭興治請議樞輔孫承宗去畱上以關門事體重大著該部會同九卿科道確議具奏

○太常寺卿鄒徳泳乞休命加刑部右侍郎致仕

○升山東按察使錢士晉爲河南右布政使分守河南道

○攺原推四川布政使司右參政陳儀於雲南

○攺原任河南按察司副使汪慶百於廣東南韶兵巡道原任山東按察司副使莊祖誨於雲南管糧儲道

○辛酉上視朝

○戶部左侍郎陳所學疏請罷歸命加戶尙書致仕

○壬戌武宗毅皇帝忌辰奉先殿行祭禮遣遠伯王永恩祭康陵

○巡按福建禦史喬承詔差竣請告部覆得旨喬承詔錯舉解經邦已有旨回道考察如何托病請告著降三級調外任用

○兵部覆登撫武之望﹤鋶﹣釒﹥言登萊巡撫之設扼奴酋之潛渡成津關之犄角聯屬國之聲气防內地之姦徒任綦重而法宜嚴此地武弁與雜流最多非平遼委官則內地差遣非坐登買米則奉文領銀最可恨者本以軍需爲名而銀旣到手輒自花銷本以差解爲任而一出都門遂難詰問開鞘盜銀誘騙商貨彊奪民船違禁私販誠有如撫臣所言者甚則市井狙獪漏网餘孽金紫累累爭衡道府而抗違部提法令亦不能行臣謂欲淸姦宄先汰武弁欲汰武弁先查虛銜除海外毛帥部下各官得以便宜行事外若在登鎭仍遵題準事例督撫委加名色槪不許管軍管餉若系部委札付非奉欽依額設者不論副參遊都俱素服角帶聽兵部約束卽有欽依加銜軍前效用者領兵假以體貌服色事完則一馬一傘不得前呼後隨亂人耳目此歷來舊例非今日特加裁抑也違者聽登撫道參拏申飭凡自海外而來者毛帥給以印信批文備開委幹何事及隨行人等姓名至登萊則登撫與道府得以查識之不許其招搖市城宿娼酗酒至京師臣部與五城得以約束之不許其潛匿禁地作姦犯科其自登萊而往者登撫院道給以印信批文備開委解錢糧等項及隨行人等姓名更嚴違禁之物卽遇劫遭風務行審實毋使詐誣以害平民院道之文東鎭查驗毛帥之文登鎭查驗如無批照不論官人等一例重究海外諸將領若有事於登鎭俱聽登撫彈壓而節制之年終甄別另開一款奉公守法者優薦擢用恣肆者參治從之

○癸亥上禦皇極內殿策試舉人華琪芳等制曰朕惟自古順治威嚴之世其君臣未有不同心一徳交儆無逸者若虞廷之都兪吁咈殷宗之嚴恭寅畏周文之自朝至於日中昊不遑暇食蓋其盛矣故書稱無怠無荒四夷來王言圖治必勵精而化遠先孚近也我太祖髙皇帝諭羣臣有曰凡事勤則成怠則廢賢人君子盡心如此朝廷豈有廢事成祖文皇帝諭羣臣有曰朕每外朝畢則取經史覽閱未嘗敢自暇逸卿等宜體朕此心相與勤勵無厭斁也煌煌聖訓直追蹤虞帝媲美殷周矣則夫廓淸靖難之烈固本於一念之憂勤歟朕以沖齡踐祚撫有鴻圖蚤暮親賢春秋典學亦惟是廣詢治道思纘述允揚之爲兢兢而已迄於今日業及五年凝精罔敢少懈勤政嘗如不及乃鳳儀麟育河淸璽出似天爲降鑑矣而水旱頻仍災祲不已則儆於之天何凜凜也請纓志壯露布功髙似眾咸用命矣而覆軍旋報鷙伏叵測則衡命之眾何紛紛也將朕之軫志徒殷徳意尙未沛歟抑有司習爲窳忄�有奉行之未力歟將朕之宵旰徒廑推轂猶未當歟抑邊吏安於寢堂實政之不修歟夫竭百姓之指膏以塡三軍之溪壑則內病撤貔貅之保障以培閭閻之命脈則外病玆欲內外兼利聿臻至理遵何道而可爾多士學古通今目擊時艱尙籌所以振起積玩之人心鼓舞積頹之士气果有禆於安壤其盡言而無諱

○大學士顧秉謙等具﹤鋶﹣釒﹥推禮部右侍郎來宗道張鼐丘士毅周炳謨彭淩霄南京國子監祭酒李思誠俱堪充實錄副總裁左庶子周延儒編修南居仁充纂修官得旨實錄關系甚重這推補各官著上緊任事其張鼐詐病要名養資驕慢又先年﹤鋶﹣釒﹥內曾洗補字樣失塡好生欺侮朕躬大不敬無人臣禮著革了職仍追奪誥命

○太常寺卿盧大中乞休得旨盧大中恬節素著準於南部推用

○黔將魯欽劉超等深入水西兵潰總督貴州蔡復一以水利師潰列諸將罪復具疏自劾上令矢心料理勉策後效

○貴州總督蔡復一﹤鋶﹣釒﹥言昔李綱援太原兵潰極論節制不專之獘今蜀則一柄兩持滇則輿瓢無主正犯此病李化龍之督三省也賜劍誅副將以下總兵失事徑行解京今臣敕書只云賜劍以重事權所誅自都指揮始總兵參遊取死罪招繇戴罪殺賊四字是總督威令在黔已輕而又安得重於滇蜀也臣六﹤鋶﹣釒﹥請益餉計部未有一應九月請用監司郡邑諸臣吏部至今未覆行間著數惟用人理財二者窮促如此何以措其手足夫人與權相附者也人有代更而權無二今惜其權使黔能獨辦賊則總督可無設矣無總督之實而贅此名事敗則曰是提衝五省而討賊不效者也臣受此黮黯不足惜疆埸之事豈堪再誤耶得旨黔勢孤危滇蜀當協力進兵以資特角總督節制事權該部還確議具覆

○巡按貴州傅宗龍﹤鋶﹣釒﹥言二事一曰專總督之權以合三省之勢一曰派整暇之餉以裕大舉之需得旨黔師潰以輕進非關事權這議置蜀黔撫臣曁節制事宜糧餉數目該部作速議妥具奏

○甲子起升原任薊遼總督文球爲兵部右侍郎兼都察院右僉都禦史協理京營戎政

○起升原任大同巡撫董可威爲工部添設右侍郎協理工程事務

○以工部部尙書管添設右侍郎事白所知管本部左侍郎事

○升南京兵部添設左侍郎薛貞爲刑部左侍郎管右侍郎事起升原任南贛巡撫唐世濟爲南京刑部右侍郎

○升太僕寺卿區大倫爲南京戶部添設左侍郎

○升南京太僕寺卿申用懋爲右副都禦史巡撫順天地方

○升山西按察使張曉爲右僉都禦史巡撫宣府地方

○起補原任戶科給事中陳胤叢於吏科工科給事中陳爾翼於禮科原任禦史李嵩於山東道髙弘圖於山西道張捷於福建道馬逢臯於山東道楊春茂於貴州道張素養於雲南道

○太僕寺添注卿黃龍光乞休許之

○兵部疏題劣轉添注將官王應登等五人得旨停止添注文武宜一體遵行本內五弁未經參劾該司官如何竟自出缺俱著畱用

○工部尙書管左侍郎事白所知以殿門鼎建應行事宜列款上請得旨大工肇興錢糧最急各省直逋賦及開納銀兩拖欠木價務要勒限解部以濟急需各款俱依議著實舉行不得延緩誤事

○原任南京兵部郎中葉大受奏臣癸亥被察因禦史王允成與吏部尙書趙南星交暱與臣宿憾誣詆乞勘明得旨王允成情獘顯然葉大受不必行勘著以原官攺北部用

○下汪文言鎭撫司革甘肅巡撫李若星職爲民追奪誥命以文言稱若星用銀五千兩謀巡撫也

○鎭守雲南總兵官黔國公沐昌祚於天啟四年十二月初一日卒該省撫按以聞

○乙丑兵部尙書趙彥言黔兵復敗黔事可虞乞申飭當年諸臣懲前毖後一曰鼓士气自東西用兵以來奔潰成風率繇將領剝削日盛不能得士卒之心當事法令不嚴無以制將帥之命在督臣告戒淸革俾士卒支領盡沾實惠又約束領兵官進前者有殊榮退後者顯戮如是而軍感恩不逃將畏威不逃又河患功不成賊不滅也一曰定廟謨黔兵興至今勝敗反覆者皆始謀不愼而臨事輕率也今逆酋罪惡不容不討而再舉豈可嘗哉合行督臣因時制變細心參酌某將謀勇可任前鋒某將機變可任策應某將堅精可保輜重某地衝要可以進取某地山險可以埋伏某地適中可以救援審彼已察形情無輕挑浪戰庶桑楡之效可收矣一曰明協援四省協剿屢奉明旨申飭督臣之疏謂求蜀出兵渭河而蜀不應求滇出兵沾益而滇不應向聞兩省以缺餉爲辭今餉臣已解餉十萬於蜀並畱協濟黔餉三萬九千餘矣按臣又分黔餉三萬以資滇矣分其餉而不與以兵殊不可曉烏蒙芒部與安效良奢崇明爲安酋所餌合四省之土司以抗我我獨以孤軍撐持於危難中賊眾而我寡再請嚴敕蜀滇兩省速發援兵與黔會合師期各分信地或島其穴或扼其背或擊其脇使賊首尾不能相救斯爲萬全之策一曰別順逆自有版章之議遂起兔狐之悲夫向有安氏以制玀夷者今可收土司以制安氏令安氏縛一邦彥以保宗祊更收眾目把以堅安位母子之效順若安氏怙終負固便當裂其土以封助順之土司而我無愛焉諸土司如班麟貴之輸米遏賊沙源沙如玉等之搴旗自效蒙詔凱裏張向義之聲岑云漠等聯入援之勢土司忠義亦盡有人柰何捨以夷治夷之術而他求撻伐哉惟願特諭四省將吏宣布徳威逆酋如安邦彥奢崇明奢寅計在必擒外其餘安位而下予以立功自贖之義解彼合從結黨之謀從徵土官世職亟與褒嘉一曰嚴節制前撫失陷諸將掉臂不顧竟從寬典今日之逃潰非前日之�口山髙�矢乎督臣已捧尙方之劍何難違制之誅當查審一二首倡者得其實情立斬徇眾人人畏法甚於畏敵區區小醜何難定哉一曰愼調募黔之募兵業已三逃土兵又多頑冥如施兵不可調久有徵驗今各營散亡大半必出調募二著然募必附近之有名籍者毋以慣逃之無賴充數調之土司必有忠義者毋以騙餉之猖夷招釁又爲之飽其腹作其气有勇知方一可當百但聞貴陽斗米七錢轉運復艱非多與額餉無濟緩急又善用間諜廣行招徠尢今日之當講求者也得旨黔師未有成算輕率失事鎭道已有旨分別議處這條款行彼處督臣道將一體施行卿部以後推升務要選擇智勇兼全的不可用債師充數致誤軍機並會戶部酌議糧餉定額曁協剿協濟事宜具奏

○刑部侍郎饒伸奏挐問貪官鮑觀光等於城隍廟問過各犯極口辯冤款中所開無一可質欲懸坐定罪終無以服各犯之心乞發各該撫按禦史究贓回奏得旨撫按參劾卽系實證何必又行彼勘結還著該部照依原參款件追贓以濟軍需

○戶科給事中薛國觀言募兵禦史遊士任所任中軍胡維寧冒餉之事皆臣目擊手經不敢不言南京憲臣熊明遇傾身爲士任求解夫明遇先任兵垣疏議西虜東奴無虞厥後三韓淪陷是以言誤封疆至營求速化無何而躋崇階卽一宗室之謀叛尙不能緝滅於未形其餘不稱職之繁言又勿論矣乞逮維寧究問立置大辟罷斥明遇以爲人臣執法之戒得旨熊明遇革職聽勘胡維寧遣錦衣衛扭解來京究問

○嘉魏忠賢修肅寧城蔭弟侄一人都督僉事仍於本縣建坊賜敕旌表從崔呈秀請也

○巡按貴州禦史傅宗龍奏苗寇日益披猖地方受害已極乞敕偏沅撫臣移鎭偏橋勿復回沅凡思石偏鎭等處俾練兵萬餘人平時以之剿苗大徵卽統爲督臣後勁庶苗患寧而西賊之气亦漸奪矣報可

○新建伯王承勛給假在籍以正月病故訃聞於京錦衣衛左所副千戶王先通﹤鋶﹣釒﹥稱伯父承勛並無親生嫡庶等男惟臣系正派應襲親侄王先達又稱系承勛次男應襲亦具﹤鋶﹣釒﹥言先通乃臣祖王正億來歷不明之裔乘間謀爵得旨王先達先通兩﹤鋶﹣釒﹥奏請承襲著該部查審明確具奏

○攺湖廣布政使司右參政周士昌於貴州兼按察司僉事監督軍前事務起升襄陽知府儲顯祚爲貴州按察司副使管本色糧運起降雲南按察司副使張允登爲貴州按察司僉事督理屯田鼓鑄稽核軍馬錢糧加升湖廣按察司副使胡一鴻爲本省布政使司右參政兼按察司僉事分巡靖州辰沅等處攺按察司僉事叚伯介爲鎭寧監軍道加平越府知府曹進可本省按察司副使銜仍管知府事從貴州總督蔡復一等請也

○丙寅賜進士余煌等三百人及第出身有差

○丁卯賜進士宴於禮部

○命後軍都督府都督僉事沐啟元襲祖爵掛印充總兵官鎭守雲南等處地方仍著和衷撫按協力援黔以報國恩

○平遼總兵官左都督毛文龍討借京營龍尾機炮以應徵剿急需巡視科臣劉先春等奏請上命準發一千門外仍多造以備京師城守該部酌定錢糧具奏

○禮部左侍郎薛三省﹤鋶﹣釒﹥言累朝纂修實錄皆移文在京各衙門修輯事件文冊送館參訂以備六曹編纂之所未備此成例也頃者開館纂修皇祖實錄前院臣錢象坤周如磐簡查故事已經行文催取者兩年而各衙門寂然不應昨秋臣叨掌院事更詳列款目復行催儧迄今猶復如前不應也閣臣及臣每於朝會時面促皆藉口年久案牘無存各衙門案牘收藏有庫典守有人萬曆四十八年間並不聞冊庫有回祿之災卽鳥鼠嚙啄風雨沾浥豈至悉化烏有而何乃以此爲口實蓋各衙門直視纂修爲史局之事不關其職掌故了不經意若此竊思實錄與會典相關會典又與諸司故實相關會典不修者已四十餘年此必修之書也修則各衙門必詳簡故實先爲艸創而後主者討論潤色萃爲成書此時而各衙門欲藉口於無存恐無是法且會典所載必證諸實錄今日實錄所不收他日會典將何所憑據卽今日實錄所收與他日各衙門故實稍有異同會典又將安所折衷故今日文冊𨿽爲實錄亦所以爲會典各衙門政非爲史局載筆實自爲會典屬艸昨年內府冊庫盡燼皇上傳敕各衙門補造以進此𨿽二百年前之遺事猶當尋求始末毋敢缺佚況在在四十八年內者安得遂諉以無存乎今卽二百多年之往迹不能一朝遽徵此乃四十八年之近事政可終�就緒實錄之文冊蓋又爲大府之底本各衙門更非代爲纂修者傷乎也念從敗楮中翻閱精詳從冗牘中芟取要領不無大費心目誠人情所苦然了一事而三事皆辦則暫勞者正所爲永逸又何煩之憚而不亟爲纂輯哉得旨會典全據實錄紀載宜詳各衙門文冊著速付史館以備采擇不得推諉誤事

○戊辰上禦文華殿講讀

○上傳許念敬旣已拏到著錦衣衛拏送鎭撫司與汪文言一並究問

○刑科給事中林宗載﹤鋶﹣釒﹥一切錢糧差部官分催不如責守道督催有不完者或降或罰彼其威令素行於下又以愛功名之心遵功令其徵輸必前矣如是而部臣之分遣可罷也至加派完矣有未敷者終不離屯田一策若關上文武諸臣中有慨然獨任於楡關之外相其閒曠畫地屯種臣以爲有七善焉簡其精壯者以操練汰其庸弱者以力耕相養相護人無冗冒一也除地爲田鑿地爲溝水可以灌漑沙可以堆山或縱或橫彼此相錯可以止虜騎之直突二也山崖溝畔徧植楊柳有事可依以自蔽當暑可以藉休息盛長可取材備用三也依田築舍以編軍營什之伍之各有次苐不至越次相冒易於查閱四也出入相依漸久漸熟晝戰相識夜戰相聞五也所入旣多軍實自裕加派可以漸減六也日拓日遠行道卽兌昆夷自喙七也若其農具之無從給牛種之無從需則不一勞者不永逸不大費者不大省司農看何項可以那移或皇上念後日之節省量發帑以濟之至黔中師潰不在我弱而在我貧此督臣蔡復一迫切拊心之語爲今日計惟如所請以湖廣加派雜項等銀並附近鄰省堪動錢糧戶部亟宜催翰協濟以爲救黔平賊之資也得旨逋餉差官滋擾不若責成守道屯田旣有七善何不著實舉行黔勢孤危全望鄰省協濟亟宜馬上星馳督催

○雲南道禦史王大年﹤鋶﹣釒﹥紏薊遼總督吳用先薦原任大理寺少卿範濟世南京大理寺寺丞謝啟光湖廣按察使嶽駿聲湖廣布政使兪維宇得旨薦舉諸臣皆以原官起用謝啟光攺北大理寺寺丞吳用先不堪總督著冠帶閒住

○升江西按察使蔡侃爲雲南布政使司右布政使湖廣布政使司右參議廖起巘爲貴州按察司提學副使

○己巳太僕寺少卿王尊徳奏言黔師大潰黔事大危請如督臣所議餉二百萬照數齊發並總督一節應卽於雲南貴州四川偏沅衙門或升轉另設或就見在移用得旨總督事權宜重已有旨會議著總督移駐遵義黔撫另推仍傳與各土司逆酋成擒卽將水西分與投降把氏曁我有功土司斷不復爲郡縣其土司中有素稱忠順的各宜養精蓄銳聽候調遣事平大加升賞目今黔餉告急戶兵二部便先湊銀三十萬兩以濟然眉差廉愼司官速解

○庚午賜狀元余煌朝服冠帶諸進士寶鈔

○弘政宣治二門興工遣工部尙書白所知祭告后土司工之神

○辛未孝和孝後忌辰遣新城侯王昇祭慶陵

○贈原任太子太保戶部尙書李汝華少保蔭一子入監讀書

○升刑科右給事中陸文巘爲兵科左給事中工科給事中郭興治爲戶科右給事中刑科給事中解學龍爲工科右給事中

○升河南布政使司右參政王元雅爲山東按察司按察使專理遼餉

○壬申上禦文華殿講讀上傳兵部將官柴國柱速催到京備用

○上傳刑部陶朗先追贓時日已久如何不見奏報上傳錦衣衛遊士任究問原參贓銀並胡維寧窩匿人家姓名如何不見具奏

○戶部尙書李起元奏言帑臧日匱度支日難謹據臺諸臣所陳及臣所見聞者上陳在科臣郭興治則言鹽政一事聞兩淮之內有補庫折價銀有行積引食鹽銀不過一淸查可得四五十萬又聞南北綱割沒銀新舊引割沒銀亦不過一淸查可得四五萬至於關引行引加帶挑河種種名色不知幾十餘萬以兩淮推之長蘆河東可知以前件推之別項沈沒可知與其徒飽鹽官鹽役之腹何如取佐養軍養馬之資此自然之利所當細爲摉剔者在臺臣崔呈秀則言廣積儲莫過於通鹽法惟新舊不通則鹽壅而課亦與之俱壅廣爲變通之術歲可收利百倍外又有謂查解補庫折價可得銀三十五萬兩者有謂議解行積引食鹽銀銀可得銀二十三萬餘兩者有謂南北綱鹽割沒宜盡入歲解可得銀四萬餘兩者有謂新舊引各食鹽割沒宜添入歲解可得銀一萬兩者有謂舊引行盡用積鈔關引可得銀五萬兩者有謂綱法行盡應補行積引上納余銀可得二十五萬兩者有謂議行加帶納餉銀以淸積課可得銀二萬二千兩者有謂議歸舞陽行蘆鹽以塞私販可得銀五萬兩者有謂宜議定京掣之期以杜零星影射者有謂邊鈔給價宜議預關引目者諸所條議鑿鑿有據然大要不出兩臣摉剔變通二語伏乞敕下廷議差一廉智大臣往董其事畀以專敕督理天下鹽筴錢法臣部差一司官爲之贊理令就彼中權宜行事一一摉剔變通或將二十三萬兩以爲鑄本其餘盡令解入臣部以補缺餉並嚴敕各處巡鹽禦史與鹽運司官各摉索上聞再加調停酌行得旨這摉括等項銀兩數多有禆國課便會議停妥著實舉行專敕廉智大臣一員往督其事巡鹽禦史曁運使司官也要摉索一體急公共濟時艱不許仍前隱匿乾沒自取罪戾

○戶科給事中周汝謨﹤鋶﹣釒﹥言東西缺餉不得已於雜項中稍可取贏者有八曰鼓鑄曰鹽政曰屯種曰稅契曰典鋪曰散官曰冗役曰郵傳夫鼓鑄之利子母相侔鑄百萬銅則得百萬之息近𨿽四行開鑄而旣苦乏本又艱市銅然未有本具而銅不湊者其要惟在於得人如淮揚議鑄借本鹽課同官郭興治條兩淮補庫折割沒等項淸查得百萬於中量借更爲便易而所差部臣宜廉幹精敏日夕督治及約束鑪頭諸役毋使姦商市猾窟穴其中而泉府之歲入從可知也鹽課軍國所需今逐歲淸查已無餘利而稍爲通融寧無良法宜咨行鹽臣召商集議於新舊中銷之規推廣諸商增課之說務求至當別開遼餉一項俟事平而停止可也所謂屯種者未辟之新畝非就買之舊畬也今海內舊屯淸應淸理而豪彊兼並經界混淆籍猶未去可按而稽惟是關外荒土沿海污菜悉聽附近軍民隨地開墾而姑少徵其子粒將畝有畝利頃有頃利日計不足歲計有餘矣稅契者算緡也往時不過數釐而未見縮今加以三分而不見贏蓋輕則輸重則匿耳或於三分內再爲酌量督縣官逐裏示諭隨買隨稅隨收而匿稅不準管業民未有不樂從者矣此以減而得增之法也典鋪之分徵有難易蓋衝大邑鋪多而本饒卽百千亦不爲厲僻壤下縣徽商裹足數金猶難取盈故不獨酌其輕重而且定其有無庶輸者無難而徵者自易此不平而平之法也散官之秩富厚者動以衣冠爲榮故祖宗以來每有軍興輒拜散官名色今宜頒行郡縣凡富民輸粟若干給以官號量免差徭計州縣之大者可得數十人小亦可得數人外如儒士之衣巾武弁之加銜僧道之授秩推而行之各有所入此不亦予以虛名而收其實利乎衙門冗役近止行抽扣之令而不及裁革使彼失之於官而償之於民非法也合無將應用胥役之外令司府州縣等衙門逐一減去扣下工食以資軍需則役者無不得食而無食者不至於空役矣郵傳之費處處不貲今議非公差不得借用一勘合非公幹不得輕用一牌票撫按逐月弔查應付冒濫者參奏必使著實行之以上八款或已行而見效或將行而未決乞嚴行申飭有仍前怠玩不遵奉條格習爲故事者必罪之無貸則法立而人知遵守措於不涸之倉固其所也得旨這條陳各款有禆國計著該部確議具覆

○鑄換華亭縣印

○升光祿寺寺丞王孟震爲尙寶司卿

○升湖廣布政使司右參政陸問禮爲浙江按察司按察使溫處兵備道山西按察使耿好仁爲山東右布政使分巡濟南道山西布政使司右參議李釆爲雲南按察司副使分巡臨沅道

○太常寺卿吳士奇程啟南侯執蒲各自陳乞休俱令致仕

○升都指揮僉事史開先爲寧塞營參將

○癸酉大學士顧秉謙等題適臣等講筵回至閣中有中書官鄭崇光等陳說前門叚印當等鋪一時俱關且有逃去者蓋爲陶朗先扳扯借貸各鋪銀兩以抵贓欠問官不經奏請擅拏商人勒寫文契諸商無柰暫爾應參旣得脫去相率逃避夫朗先有贓則拷比嚴追無贓則奏請湊辦或摉括於室家或變賣其田產焉有克落帑金取償商賈不候明旨公行彊暴如今日之刑官者哉輦轂之下駭人耳目蕭墻之患遂亦叵測有聞入告臣等之職也伏乞皇上速行禁止曉諭商人還歸本鋪各安生理仍責問刑部令其回話庶大獄不興而近憂可免矣得旨陶朗先匿贓不吐扳害無辜刑官未經奏請擅拏勒契以致商人閉門逃避成何法紀該司官姑且不究卽著曉諭諸商各安生理退還文契贓銀仍於本犯名下嚴追務在速完

○補原任禦史晏春鳴於廣東道

○革見任忠順營都司安從孔原任定州營遊擊今升西路甘州副總兵汪濟民俱回衛以直隸巡按宋師襄論劾貪弁也

○甲戌上視朝

○黔師之潰總督蔡復一禦史傅宗龍皆以事權不一欲以黔督節制四川雲南吏部議四川總督朱燮元尙書也黔督蔡復一侍郎也兩總督難相節制適總理河道尙書朱光祚予告吏部會推朱燮元代光祚九卿皆畫題禦史楊維垣後至不肯畫題云朱燮元升後萬一安酋犯蜀恐有疎失貴州侍郎難以節制四川尙書卽以朱燮元爲貴州總督亦可吏部以會推辯駁具陳以請得旨蔡復一已經敗挫著回籍聽勘朱燮元準以原官往代其任黔撫蜀撫作速推有幹濟的來看其總督駐札節制仍確議具奏

○刑科都給事中周之綱疏言吏部原考察貪酷等官均宜行原籍提追不可任其延緩而四川僉事徐淸尢貪毒異嘗宜盡沒所有入官果有掠歸貴州子女審明具奏又言遊士任所用牙爪胡維寧宜細查其來京情繇張思任緝拏未到責地方官毋以空文回復得旨各省直拏問貪官立限追贓徐淸貪淫尢甚著行該撫按嚴加窮究其私掠貴州子女審明具奏胡維寧已有旨張思任久拏未到務在必獲以彰法紀該部院知道

○原任通政使司左參議馮時行﹤鋶﹣釒﹥議省餉之策有八楡關馬匹發三千餘匹寄養矣若止畱三千匹其餘盡發順永等州縣寄養如有急用不數日可調歲可省艸糧銀二十餘萬至太僕寺所轄各州縣見解馬匹每匹三十兩但借解價二年可得餉銀十餘萬兩策一也自楡關以迄通州天津登萊四處軍士逃者亡者不必募補歲可省萬餘兩其不系欽依等項員役咨送請托耗糧者不下千餘人若盡數澄汰歲可省十餘萬兩策二也餉不過發銀耳軍馬在關者斗米動至二錢艸束三分是二十萬之銀尙不能糴十萬石以銀十萬皆付臨淸徳州天津通州等處令漕糧截畱者發米十萬臨淸等四處共髮小米十萬借解遼東秋成則以十萬之銀令四處仍買小米二十萬石還倉是仍有十萬銀米在不過費倉庾一借耳卽二十萬三五十萬皆然策三也欲減餉必汰兵汰兵回籍彼必鼓噪惟以法選兵選其精曉槍棒銃彈善射大力者一萬可當三萬𨿽久練不加於此得此六萬遇兵刃相接自可致勝其不入選者盡數汰之彼將何辭六萬之外餉皆可省策四也運米之費每站照例給價令各州縣遞運速而且便其不運米州縣稍令幫貼至關或照工部運米軍價每四輪車一輛可載米三十石二輪車一輛可載米十五石小車一輛可載米六石日有千石出關米價不騰且出關遇警車傍掛牌卽系偏廂車前施藝卽系武剛不勞造車不費車夫可爲一戰之助策五也海運虞險又費造船緩急莫定試仿南方運木之茂連絡堆垛上安荊囤或板屋盛米每筏可運米萬石前遊數船爲洩造船可省風浪磕觸俱可無慮又足助城堡燒毀者造屋制器之用至鴨綠江又有髙麗樓船且彼糧亦可糴道多可假乘隙而入奴不知備策六也屯田內地不過得糧數萬卽屯金州亦不過得糧十數萬石若山海以東從廣寧至三岔河迆北彌周環千里牛種出關爲勢甚便遼民之在內地者分令屯種且關上兵馬若選二萬精兵擇一能將委令防護其餘盡發屯牧在奴酋隔三岔河不易過在西虜受款又易防屯多則餉多所積屯糧用供軍需可省截漕與糴米及腳價之費不貲策七也朝鮮新封令助毛師進剿於南西虜屢被要挾空費市賞若我兵進剿令其助力於西照格賞勸如或負約諭以破奴後革賞縱遲疑未進或未能立功有此先聲亦足寒建酋之膽以夷攻夷不費中國之餉策八也此八者倘采擇行之必有補於徵剿顧臣志願請纓者恃有此車也遼東屢敗軍士站立不住夫豈無車因無臣車之奇也臣車五百輛分爲十陣仿古孔明八陣圖書中五爲九中又一陣大將握奇指揮九陣而爲十也每陣隨小車十輛各載八石庶可克期進剿矣乃臣敢謂半年可平奴酋者亦料兩軍相對兵刃交接不過半日勝負立見彼負逃回我勝追逐有糧相隨兵不畱行十陣可抵黃龍豈待曠日持久哉然奇車五式不比京營偏廂武剛衝車俱有活動兵器可以制敵拙者可使之巧弱者可使之彊況又有選兵之法可必全勝也謹將五車擬作小樣並繪平遼奇車陣勢圖說隨本上進以聞得旨車樣著兵部發與關上照樣制造以資防禦

○贈原任國子監祭酒周如砥禮部右侍郎蔭一子入監讀書

○起原任戶部尙書李長庚以戶部尙書管右侍郎事兼右副都禦史督理遼東糧餉兼巡撫天津等處地方備兵防海

○升太常寺卿傅振商爲都察院右副都禦史巡撫南贛汀韶等處四川左布政使閔夢得爲都察院右副都禦史巡撫偏沅等處地方兼督貴州兵餉江西右布政使魏浚爲都察院右僉都禦史巡撫湖廣等處地方

○升南京兵部右侍郎嶽元聲爲左侍郎山東巡撫副都禦史王惟儉爲右侍郎

○升儻甸守備劉崇禮爲武尋遊擊將軍

○丙子升河南歸徳府知府張宗衡爲山西按察司副使

○起原任順天府府丞呂純如刑科右給事中汪慶百江西道禦史徐揚先大理寺寺丞劉廷宣光祿寺寺丞秦聚奎南京太常寺少卿陸卿榮

○通政使司右通政韓範自陳著致仕

○起補原任河南按察司副使王景於湖廣上江防道

○升福余衛頭目那安打來阿卜亥爲都指揮僉事以在邊忠順故也

○丁丑頒賜閣臣顧秉謙等甜食

○兵科給事中陳維新疏言黔局有緩著有急著有實著自有水西郡縣之說遂堅眾土司以黨逆之心彼之種類難絕我之力量未全宜收合餘燼綢繆全力且勿輕言搗巢以落其深箐窮崖之計故語剿減於今日此緩著也自王倫叛逆遵義破殘奢日糾五姓之民以翌逆彥萬一乘殘猝據西南半壁可柰何合無如按臣溫臯謨所議遵義距蜀窵遠難及割付貴州以一事權此急著也四十八頭目原有矢心效順者傳諭土司頒賞擒逆固以夷攻夷之妙策當事者亟爲相機示恩顯購密聯從玆感而受撫窮而就檻總未可知此虛著也會城斗米七錢瀕危莫繼宜敕部議處仍將楚漕暫撥或發附近地方買辦但須酌運餉之法不可令楚民累苦太甚又查正統景泰年例從按察使應履平及巡撫王恂請俱以貴州乏餉許彼處犯罪者詣缺糧處輸米贖罪又從禦史黃鎬許土官軍民人等納米補官一時稱便此二項似可踵行若夫調募不可不愼施兵業有明徵旣聽報選土著則寧精勿濫此實著也至於滇蜀距黔遼遠一一責以某日用兵幾何約會某地果能於千里外三面刻期乎大剿未集之先止宜分據信地頓兵耕守是卽協援欲剿邦彥先制其黨滇師宜出沾益畢節控禦烏撒則陽順陰逆之安效良尙敢公然資叛乎川師宜鎭永寧赤水則觀風向應之烏鎭蒙鎭雄尙敢明爲聲援乎遵義但以一師窺龍場彼奄奄餘息之奢寅旣不敢動而後黔中以大兵臨之又何慮水西不斬逆彥以獻如此而西南之局庶乎可結耳此臣於四著外更審全局而定爲照應之著者也命該部酌議具覆

○錦衣衛北鎭撫司掌司事許顯純等勘問汪文言之獄辭連趙南星楊漣左光斗魏大中繆昌期袁化中惠世揚毛士龍鄒維璉鄧美周朝瑞黃龍光顧大章盧化鰲夏之令王之采錢士晉徐良彥熊明遇施天徳等以移宮建議者爲立名躐等之資整頓銓政者爲偏聽招權之藉布買命之金而楊熊之刑停啟賄賂之門而升遷之法濫總歸之文言得力於父事王安結納權要濁亂朝政請敕下法司研鞫得旨仍發顯純嚴刑究問楊漣左光斗袁化中魏大中周朝瑞顧大章遣緹騎逮至京究問追贓趙南星等俱削籍撫按提問追贓具奏

○法司會讞李承恩言承恩蔑視禮法擅用至尊服禦漆盒瓷器之皆龍藉口先公主之遺尙可言也赭黃五爪之龍袍共驗爲新鮮之色是何物乎若依僣用龍鳳文者律似爲太輕合從重論引盜乘輿服禦物例則盡法矣伏念承恩實肅皇帝親甥𨿽犯大辟亦有八議之條臣等敢不奏請得旨是但旣擬重辟如何又引八議該司官姑不究

○刑部奏問過安順府訓導周國光當安酋攻城派守東門乃持賊幟揮眾出降又挺身從賊與運籌宜按謀叛不分首從律處斬其妻子應付功臣之家爲奴從之

○升禮部儀制司郎中周應期爲福建按察司副使淸軍驛傳道南京吏部考功司郎中李一鰲爲山西按察司副使岢嵐兵備道南京吏部稽勛司郎中沈維毗爲湖廣按察司副使郴桂兵備道辰州府知府張光奎爲山東鹽運司副使

大明熹宗哲皇帝實錄卷之五十七

大明熹宗哲皇帝實錄卷之五十八

天啟五年四月戊寅朔孟夏上親享太廟

○詔淸查捕營占役凡水夫燈夫菜戶大馬影占者逐一查明具奏

○福建巡撫南居益題海土之民以海爲田大者爲商賈販於東西洋官爲給引軍國且半資之法所不禁烏知商艘之不之倭而之於別國也其次則捕魚舴艋不可以數計𨿽曰禁其雙桅巨艦編甲連坐不許出洋遠涉而東番諸島乃其從來采捕之所操之急則謂斷絕生路有挺而走險耳聞閩越三吳之人住於倭島者不知幾千百家與倭婚媾長子孫名曰唐市此數千百家之宗族姻識潛與之通者實繁有徒其往來之船名曰唐船大都載漢物以市於倭而結連萑符出沒澤中官兵不得過而問焉卽兩汛戒嚴間有緝獲而窮海鯨窟焉能盡殲夫我之防倭防通倭之姦已若是乎不易爲力矣而又益之以紅毛夷姦人羣而附之教倭助夷引夷附倭夷以所得接濟漢物盡數賄倭倭復以耽漢物之心盡力助夷而夷與倭及海中之寇合並以成負嵎之勢我百方抽選僅得兵若干名彼一呼而梟獍四集數每倍蓰我百方挽運糗糧莫繼惟若不足彼因倭因盜翻見有餘是以踰年相持不能有加非去夷之難去倭與寇之難也今鎭臣兪咨臯言泉州人李旦久在倭用事旦所親許心素今在系誠質心素子使心素往諭旦立功贖罪旦爲我用夷勢孤可圖也臣因進巡海道參政孫國禎再四商確遂聽其所爲而倭船果稍引去寇盜皆鳥散夷子立寡援及大兵甫臨棄城遁矣先臣胡宗憲之間王�於倭率是道也近據諜者言紅夷消息尙泊數船於東番將有事於呂宋夫呂宋我之屬國今商民乘春水赴之者甚眾遭於洋必無幸矣可虞者一東番倭寇之藪今𨿽暫異於夷久之啖夷利勢將復合小則劫洋大則要市滋蔓難圖可虞者二卽亡論紅夷東番之寇率倚倭陸梁附於夷固爲我患不附夷亦自能爲我患臣密問鎭臣若能使夷寇相殘我徐收漁人之利乎鎭臣曰唯唯且將圖之惟是海上人多口不達用夷攻夷之旨謂我爲生事於倭也謂借資於寇也非藉廟謨發縱嫌於自用儻有黨姦之人出蜚語惑亂視聽何以自白念業有明效何可不使終其緒伏乞敕部覆議亟令鎭臣乘機會益復廣行間諜俾得操縱如意不爲旁議所搖庶幾制倭夷於掌股之上而東南半壁悉有嘉賴矣﹤鋶﹣釒﹥下兵部

○攺補廣西布政使司右參政馮盛典爲廣東督糧道廣西按察司副使張翼軫爲廣東嶺西道

○己卯上禦文華殿講讀

○四川總督朱燮元﹤鋶﹣釒﹥言天啟二三年遵義五路進兵永寧破巢之捷各大小數百戰之勞二年之苦查擒斬截殺五路總計生擒一千九百二十四名斬功二萬七千四百九十二級俘獲一萬七百三十二名口招降大頭目一百三十四名及內外四里卜昏都都及遵綏銅仁水西畢節等處黔蜀連界漢夷苗民其二十九萬三千二百六十四名口當陣奪回被擄男女五千五百五十三名口槍刀衣甲器械六千五百四十七件牛馬一千一百一十二隻匹印信五十二顆僞印關防十三顆僞敕札二十九件五路陣亡官兵李縉等二千六百八十八名輕重傷一百九十四名至於左道之變蜀實首難初則僞榜攻掠州城繼則主謀內應禍徧通省妖書紙甲與夫神符鬼臉等項不可勝計幸爾乘勢撲滅擒厥渠魁是亦廓淸之一端也乞將文臣李仙品劉可訓盧安世鄭朝棟等武將林兆鼎秦翼明羅乾象等土司陳治安冉紹文悅先民等降將王繼宗焦從智等查例升賞以示激勸章下兵部

○升貴州按察使朱芹爲江西右布政山西按察司副使周泰峙爲山東布政使司右參政分守海右道

○通政使司右通政彭端吾自陳乞休命著致仕

○吏部等衙門考選行取各官玄默黃承昊爲吏科給事中張士升楊文嶽陳序爲戶科給事中葉有聲爲禮科給事中潘士聞蘇兆先杜齊芳爲刑科給事中王夢尹虞廷弼爲工科給事中吳國華爲北科給事中候缺塡補郭如闇爲南京吏科給事中袁玉佩爲南京兵科給事中莊謙爲浙江道禦史盧承欽吳裕中爲江西道禦史余文火�晉李燦然汪若極爲福建道禦史李應公爲河南道禦史袁鯨爲山東道禦史陳朝輔王際逵劉弘光爲山西道禦史鮑奇謨何可及門克新爲狹西道禦史王時英汪裕爲四川道禦史梁炳趙胤昌顧宗孟田景新爲廣西道禦史卓邁陳以瑞爲雲南道禦史周維持張樞智挺爲貴州道禦史刑紹徳陳睿謨爲山東道試禦史石三畏爲狹西道試禦史倪文煥曾應瑞爲四川道禦史陳世埈爲廣東道禦史王珙爲廣西道禦史羅萬爵爲南京浙江道禦徐復陽爲南京江西道禦史蔣守藩爲南京湖廣道禦史梁克順爲南京雲南道禦史李時馨爲南京浙江道禦史並王嘉言等五十員授部屬等官上命照缺塡補以後考選還遵四十名爲定額不許多添已而吏部尙書崔景榮以南北科道懸缺請於擬定禮部數內五員攺用將陳懋徳閻夢夔候科朱光熙楊廷詔楊金通候道上以考選限定四十名已有屢旨不準候補刑科給事中霍維華又﹤鋶﹣釒﹥請將陳懋徳張履端戴東雯暫授部銜俟秋間再考不許

○庚辰兵部覆工科給事中郭興治﹤鋶﹣釒﹥議得樞輔孫承宗以黃耆元老置身荒徼勞極成疾誠所當念但辟地寧遠三百餘里安插遼民二三十萬屯練生聚漸有端緒遽難議更乞特頒溫綸獎其前功益圖後效得旨輔臣慷慨督師志切吞胡今尙未有底績何可驟言召還關門重寄簡將汰兵淸餉相機進止皆輔臣之責便著速出任事整理軍務恢復防禦不得他委

○升吏科都給事中許宗禮爲太常寺少卿掌河南道禦史潘士良爲太僕寺少卿吏部文選司郎中白儲玿爲太常寺少卿提督四夷館

○升湖廣道禦史潘云翼爲太僕寺少卿山東道禦史劉思誨爲大理寺左寺丞工科都給事中楊維新爲太常寺少卿

○起升原任文選司郎中曹思誠爲太常寺少卿

○以右府帶俸都督同知傅應星僉書中軍都督府事

○升宣府萬全都司陳思明爲山西掌印都司

○辛巳予原任戶部右侍郎王徳完祭一壇全葬賜謚蔭一子入監讀書

○汪文言死於獄鎭撫司以聞得旨汪文言不以病聞如何遽死許顯純好生疏縱以後監犯務要著實防範有病亦須醫治

○癸未孝端顯皇后忌辰奉先殿行祭禮遣永年伯王明輔祭定陵

○敍慶陵勞加工部都水司郎中白受采錢時楊師孔路周道王國相王道元曾櫻王公弼許如蘭吳兆元堵天顏陸文衡王振奇陸之祺等官級有差

○申時金星順行晝見在未位井宿度

○吏部尙書崔景榮再﹤鋶﹣釒﹥乞休上命本部司官惇趣卽出視事

○刑部署部事左侍郎饒伸具﹤鋶﹣釒﹥求免上以饒伸責成追贓如何遽欲求去不準辭

○兵部覆登萊巡撫武之望﹤鋶﹣釒﹥言登鎭距三韓一大海爲東鎭接濟則易爲三方並進則難向來當事者多侈大其詞以勤廟堂之東顧撫臣不言防內侵不言可進戰而以牽制自居一何料敵審而持議平也事在牽制則皮島與旅順左右特角焉若論事權之專一屬旅順於東鎭非不稱便然築城而毛文龍不能協力喪師而文龍不能救援鞭𨿽長有難及矣而自登至旅順縮言之者曰七里紓言之者曰千餘里總之風順一日夜可達蓋以形勢論旅順爲遼左四衛之咽喉登萊天津之門戶無旅順則東鎭之轉輸無從出海朝鮮之貢使無繇出途登萊與虜比鄰亦有不安之勢是旅順不可不固守也以調度論旅順距東鎭遠而險聲聞𨿽可相通緩急必難相拯距登萊近而便兵將易於責成糧糈易於接濟且挑浚南關非登撫不能任華夷界口非登鎭不能防是旅順應屬登州必然之畫也今已設遊擊一員專守旅順當專屬登撫節制其分島各官聽登撫擇人分布咨題授職南關堡挑浚聽登撫擇人嚴陣架梁相機興工無蹈前轍其添兵加餉與挑浚修築之費登撫欲取盈於原額四十萬誠以越海履危非厚其餉不足以得其力第挑浚在於一時費𨿽奢而用有限兵餉在於長久食當足而用有節昨臣覆請業奉全給一年之旨矣乃計部謂分給東鎭者原爲淮兵與兵俱東似難復問則分給關門十萬兩仍當還之登鎭夫以二十萬餉而守此彈丸之地添兵添將綽有餘裕安插遼民分屯布種牽制奴兵相機策應皆登鎭之要領尢登撫之能事也使旅順果成屯聚南關果成厄塞則於今日分明掌職並有光矣上是之

○兵部覆水西失事諸臣乞將魯欽先取死罪招繇殺賊贖罪如再無功立斬軍前劉超黃越降副總兵戴罪立功越其傑行監軍禦史提問正法楊世賞阿天麟降一級管事周基命陶弘勛宋鴻儒各戴死罪立功仍行提問以軍法捆打以後再不效力卽立斬軍前葉登科劉志敏胡從儀趙寶鄧﹤王巳﹥盧猶龍蘇似洵等各戴死罪殺賊立功自贖從之

○兵部覆議黔省節制事權謂朱爕元宜移駐遵義節制四省簡將淸餉便宜行事從之

○兵科給事中陸文獻疏言進士觀政各衙門三月乃始選除近科以來觀政僅參謁之虛文不知所觀何政爲大臣者除卯簿畫押而外亦不可言何政當觀而有所指示有所省試也無何而請假歸裏矣無何而謁選之任矣臣請自今伊始觀政令典宜實實舉行者曰詢事考言或進相質辯而得之或退悉敷陳而得之嘿察其品曲盡其材一一別識之而密致之閣部閣部再加咨訊而登之選除酌量於成例之中轉移於選法之內將使博雅者就館職心計者主錢谷文理者典儀章謀斷者司兵務明辧者折刑名精敏者督工作丰采才猷可以率屬勵俗剸繁理劇者任州守及各郡巖邑之推知其間或才有餘而淩厲過當徳有餘而彊幹不足者器使之令得各見所長儻更有大識力大風節能排大難決大疑扶植大綱嘗者另儲以待破格不次擢用如蒙正之夾袋允文之才館陶鑄而簡任之庶幾皇上崇重養成之意不爲具文而祖宗責實求才之典可收成效矣上曰觀政進士部堂不時省試考核選法仍照舊額行

○甲申上傳遊士任等侵冒餉銀旣已問明著送刑部擬罪追贓孟淑孔姦細事情尙未明白仍著鎭撫司監候

○乙酉賜閣臣孫承宗等日講官黃立極等正字周國興等扇有差

○禮科給事中楊所修﹤鋶﹣釒﹥言各衙門文冊速付史館以備采擇不按其人按其時以責成之終難破推諉之局乞皇上再加申飭令各衙門所委專管職名先呈禦覽仍欽限以期作速將文冊造送史館完日仍將解送日期據實奏聞庶推諉無路而盛典可計日成矣得旨各衙門文冊著委官專管速送史館以備采擇不得遲延誤事責有所歸

○巡按直隸禦史洪如鐘﹤鋶﹣釒﹥東方之事惟大將是賴今關門諸將臣固不能備悉大略惟趙率教塞下屯田差彊人意亦不敢信其卽能了賊也而尢世祿以病告矣王世欽紈褲之子虛有其表今則形同籧篨矣有將若此安望提數萬之眾以探虎穴耶年來奴之不能忘我猶我之不能忘奴乃奴之乘我恆密步步皆穩而我之料奴恆疏著著都差如近者毛文龍駐師海上謂奴有所懾而不敢動忽焉出其不意直縛張盤陷旅順如拉朽中國短長之效蓋已見矣竊恐關門之將未必賢於毛帥偏禆而下豈遂遠過張盤若不量彼已見奴不來謂我可往以幾幸萬一之恢復誠臣之所未解也故今日之事當扼險要精器械厲兵秣馬汰冗節浮俟我之力完膽壯徐圖大舉而尢以簡將爲第一義則王世欽與尢世祿固不容不議更革者危關一綫寧堪此輩再壞哉得旨王世欽尢世祿物議久騰著兵部速與議處愼簡謀勇兼全的用

○太僕寺少卿潘文以男潘云翼同升本寺少卿具﹤鋶﹣釒﹥自陳上命攺潘文爲大理寺添注右少卿

○丙戌上視朝

○吏科給事中郭興言﹤鋶﹣釒﹥言邇來言官各執意見分立門戶始乎攻擊卒乎排擠气魄才力不用之以補闕拾遺而用之以植黨樹私精神念慮不用之以忠君愛國而用之以乘權固位安望其匡主徳定國事而紏官邪也今考選科道諸臣凡有建白毋避事亦毋生事毋畏人亦毋淩人毋附津要而甘諂媚毋望風旨而肆攻排毋掇拾唾餘而使人厭棄毋條陳瑣鄙而資人笑談內存忠厚之心外振正直之气庶幾爲眞諫官眞禦史願諸勗之得旨新選科道自當循職效忠母負朝廷遴才至意

○戶部覆議鼓鑄建局以揚荊州兩請上命建局荊州速推大臣一員督統更差工部司官一員料理綜核

○命鑄換福寧州候官徳化漳浦南靖浦城建寧各縣及泉州府儒學印

○予原任戶部尙書張經世祭葬如例

○丁亥上禦文華殿講讀

○戶科給事中陳熙昌奏今時只知求多於加派而維正之供不能盡徵其拖欠於豪彊者宜嚴敕各撫按責令州縣將每年逋欠各戶數目造冊藩司糧道比追擇其尢者申院追究容隱者以罷軟論憲法一申則天下無不可徵之糧矣其侵匿在有司者稅契那借別用宜敕該按臣委廉明推官一員查核於每縣項下具一總數造冊二本報南北戶部存案候黃冊淸查而欺匿之獘可坐照也繇一省而推之各省分計不足合計有餘不猶愈於別生端緒使姦民乘機而鼓釁小民欲訴而無門乎章下該部

○戶科給事中孫紹統﹤鋶﹣釒﹥言沐鎭莊田之害宜還有司徵收漕糧虧損之多蚤令計部措處上命沐鎭徵收仍舊漕糧戶部作速議處

○發衝車一百輛並隨車銃炮於山海關

○戊子授第一甲進士余煌爲翰林院修撰華琪芳吳孔嘉爲翰林院編修

○刑科給事中霍維華﹤鋶﹣釒﹥言頃者邪臣假借題目誣蔑宮庭虧損聖徳如所謂挺擊紅丸移宮三案已掜形章奏簧惑聽聞更欲竄入纂修迷亂萬世是用不避忌諱據實剖明快祖宗在天之靈暢皇上繼述之志倘稍參一毫私念於其間明討幽罰臣曷能逭當神祖壯年在禦冊立東宮稍遲一時諸臣私憂過計羣起而爭委出忠愛乃爭之愈眾持之愈堅無非欲事出宸斷以見欲行冊立之本懷是以建言者皆蒙譴謫而篤愛震器之心始終不渝及外庭寂然無言而明綸忽渙元良旣建宗社有主二十餘年宮闈晏然未嘗有他說也倘果有如姦邪所掜稱廢立巫蠱之謀則九閽邃密必別有詭祕之術而後可徼幸於萬一乃徒藉一風癲之張差白晝持挺闖重門入大內而行刺弒有是理乎當日巡視禦史劉廷元之奏報鞫審司官唐嗣羙曾道惟嶽駿聲等之口詞明白恰當獨贓私狼籍自分被察之王之采與同惡相濟之陸大受等無端造舛謬之說聞張差爲山間窰戶龐保劉成領西宮金錢數萬起蓋廟宇差謀包燒甎打點使費多金半出稱貸業已得之復爲有力者所奪懷恨二璫不勝憤忿持挺尋覓气激迷心不自覺其亂闖而�入禁地耳向非神祖同先帝與皇上慈寧之禦親賜剖決其開釁骨肉流毒縉紳可勝道哉及先帝嗣位一月之內未聞有纖毫芥蒂疑及張差之事則神祖之止慈先帝之止孝與平日宮庭原未有嫌疑猜忌之情益大彰明較著矣此實錄之當確者一也先帝至性天成體素淸弱當皇祖升遐之初哀毀踰禮飲食不時幾務煩殷勞苦爲甚以致夙疾陡發荏苒委頓理所必然而悠悠之口致疑於宮掖之太盛豈臣子所忍言夫先帝卽位不二旬而疾作十餘日而不諱女謁而病耶煢煢在疚之時而溺情女謁季世之碎所不爲也病而女謁耶岌岌不起之際而女謁是殉千金之子所不屑也況先帝以千古純孝之衷當四海托重之日乎伊時以誤用下藥歸其罪於崔文昇先帝猶口授皇上傳諭羣臣以爲原有夙疾因勞致甚大小臣工莫不欽承此當日父子君臣出口繇衷之言亦至仁至明危而不亂之證足盡破從前狐疑之說矣先是元輔方從哲等﹤鋶﹣釒﹥請蚤建儲嗣以奠國本並請如期視朝以慰羣小及聞病日增劇慮且不測率九卿科道官問安寢殿再申建儲之議跪求望見嗣皇淸光此際此情臣子之心蓋百回腸而後敢一啟口也先帝矍然首肯出皇上於榻並承顧命有輔導皇子爲堯舜之旨是先帝業以天下事授之皇上業以皇上托之輔臣矣且云壽宮要緊者再此其旦夕莫保之情景羣臣耳聞目見者誰不願得長生久視之方延萬載無疆之壽李可灼復神其藥之奇驗羣臣無不思幸一試莫敢先發遂流�禁中有旨召可灼進藥少項傳諭稱進藥善戒姑退勿去褒賞有加日昃復傳諭進藥可灼難之謂日止可一丸而退詰旦昧爽而龍馭上賓矣夫先帝病系勞弱則可灼紅丸正屬對證況迫以先帝立待之嚴旨可灼安能不進藥先帝與羣臣亦安忍不令可灼進藥特無救於大漸之勢卽今日豈遂忘彷徨無已之情哉孫愼行自隔年之後起自田間突興大難之端借題紅丸誣先帝以受鴆之慘加從哲以弒逆之罪片紙傳播旋奉旨舊輔方從哲素稱忠愼皇考彌畱李可灼進藥原出聖意卿言𨿽忠愛然事系傳聞並進封移宮等事當日九卿科道官多所親見還著據實會奏以釋羣疑其李可灼輕易進藥不能無罪著並議來說該部知道吏部尙書張問達削去前叚止將卿言𨿽忠愛以下半叚發出並攺會奏爲會議以啟邪黨之附和承望風旨者欲殺人以婿人畏避凶鋒者不信心而違心饒有半吞半吐之詞多屬畏首畏尾之論獨黃克纘王志道徐景濂汪慶百等明目張膽連篇累牘侃侃鑿鑿足砥一時之狂瀾定千秋之鐵案時非皇上天語親傳有皇考進藥亦昇天不進藥亦昇天之旨邪黨窮追不已羅織之禍勢且燎原而不可撲滅矣至可灼情出迫切似亦未忍深求乃業知睿照難欺猶懣心昧已故遣戍以存不了之薪火亦太毒而狡哉夫可灼之心果出於毒先帝耶卽支解不足盡其罪果出於愛先帝耶卽遣戍寧不重其冤先帝之逝果出於毒耶不獨從哲當任其咎果不出於毒耶何爲從哲偏受其誣此實錄之當確者二也先帝彌畱之際所拳拳丁寧不厭諄切者輔導嗣皇與冊封李選侍而已選侍之居乾淸宮也從侍先帝也宮車晏駕選侍自應移居別宮亦自應候旨�選侍移居何宮而後可移也選侍何敢擅移亦何俟臣子爭執之而始移也丙子昧爽元輔以下文武大臣以及臺省郎署無弗入者何謂楊漣一人獨以排闥稱也比羣臣見皇上卽羅拜呼萬歲又何煩劉一燝楊漣左光斗等侈口擁戴之功哉且元輔之方從哲首垣之範濟世掌道之顧慥無日無事不在一燝漣光斗之前者又何以擁戴之功獨三人攘臂自居也使當時灑掃別宮請選侍入居諭以登極後遵遺命行冊封貴妃禮此不過一內使傳示足矣何至煩諸臣之紛紛也臣嘗聞其槪矣當濟世與漣光斗等之入也見一官者手握數紙箕踞怒罵有於今還要我叩頭叫他認得我之語濟世等詢之乃知爲王安也問其所罵何人則應爲李選侍也所持之紙卽排選侍之揭也安將揭人授一紙濟世等心訝而面拒之獨漣與光鬥口誦心維不自覺其席前膝足神暱而形就也繇是而播自後之說繇是而煽垂簾之議繇是而掜宮嬪之詞誣告選侍之孺名繇是而興盜寶之獄羅及選侍之生父糚成莫須有之疑以熒惑聖聽矯詔咨惡震駭遠邇皆王安一人居中爲祟漣與光鬥等入幕運籌而助之虐也移宮之日密布多人罄擄選侍之奩篋並攫及頭上之簮珥俾令自負皇八公主踉蹌徒跣而奔一號殿吞聲飲泣莫從控吁而隨侍之李進忠劉朝等十餘人且毆傷狼狽面縛下獄立刻擬斬連及侍父惴惴思死此不過假盜寶以爲名因殺此數人以滅口耳向非刑部尙書黃堯纘據法力�開諭保全侍父亦不得其死矣選侍何以安其生進忠等三人旋畢命於刑毆之餘劉朝等數人又安能延喘於犴狴之中他日復得見皇上之面赦其餘生以正王安矯詔之罪哉觀於李進忠劉朝等之下獄而皇上不及知則選侍當日踉蹌之狀與一號殿蕭條之景皇上亦必不及知以至自後垂簾種種不情之波槪可推矣臣以爲選侍之請封也請封妃也冊封貴妃之旨先帝之親傳者三皇上之親促者再王安猶能朦朧排激煬蔽稽停迄今讀範濟世請封選侍一﹤鋶﹣釒﹥猶令人痛哭而流涕焉妃之未封而況於垂簾倘選侍而果有自後垂簾之威權也王安焉敢不叩頭又安敢箕踞而怒罵之哉臣以爲宮不難移也王安等故難之也當日皇上一見羣臣安等卽奉皇上歸慈慶宮不復至乾淸一步者欲皇上不與選侍相見乃可以行其離間之計也故難移宮者用以激怒皇上而重選侍之罪眩惑中外而張擁戴之功也不然何禦史郭如楚﹤鋶﹣釒﹥有移宮原系定理不得居以爲功之說邪黨恨之入骨俾不得一日安乎其位也豈非犯其所深忌哉使是時有旨令選侍移宮而據不肯出或皇上力不能使之出然後臣子得以借口而幸功耳乃移宮之說甫出遽使選侍徒跣奔避進忠等束手就縛而皇上尙不知也是尙得知宮之難移哉臣又以爲李進忠等未嘗盜寶也乃王安等搶之也夫寶誰之寶選侍之物實先帝之賜予也以選侍之物選侍之人自移之何得謂之盜也且徒手數人所執有限何得謂之盜至數萬也以先帝之賜予者王安等搶而還之皇上臣果知皇上之不忍受也乃竟以選侍之奩篋據而充王安之囊橐不罪搶而罪盜不亦顚倒之極哉王安罪狀彰彰如是死不足贖而周嘉謨且感且憐忿然不平代爲報復矯語向人曰王安罪不至死夫假親王令旨者死況矯天子詔一朝而辟無辜之數命哉幸皇上日月之明雷霆之斷立正王安罪並遵先帝遺命加選侍以康妃之封恩禮優隆家庭骨肉之情歡然如故此實錄之當確者三也繇今而論王之采罷矣劉廷元等之官不可不復也孫愼行斥矣李可灼之遣不可不還也楊漣左光斗禠矣劉一燝周嘉謨之罪不可不明也此三事者業已本末俱明臣猶惓惓於實錄者特以年來門戶爲政授意纂修實者未必錄錄者未必實也臣又聞鄒元標鐘羽正當日亦各有﹤鋶﹣釒﹥入告而祕不發抄兩人立名非眞晚節不振委身門戶敗壞生平其祕﹤鋶﹣釒﹥不抄必陰附鬼魅之說而又欲明逃非剌之外也韓爌會議之﹤鋶﹣釒﹥足破一時之謊何以元凶罪惡貫盈猶再倒身庇護說者謂良心難昧是非各不相掩也至如江西監生楊惟休泰昌實錄一書艸莽一介何從而記注朝廷之起居且刺及宮庭之隱微中間語意閃爍稱述舛錯非潛授意指以欺人則揣合嚬笑而獻媚耳眞無忌憚之小人豈非聖世衣寇之玷哉伏乞皇上嚴諭監修纂修諸臣將未完神祖實錄從實紀載已完先帝實錄再行磨勘並將公忠發憤如劉廷元黃克纘王志道範濟世等與假借誣蔑如王之采孫愼行楊漣左光斗等一應章奏單揭備細摉錄與臣﹤鋶﹣釒﹥一並宣付史館務存公案以垂信史庶是非邪正開卷了然其於三朝聖徳慈孝深衷光大闡揚所禆不小矣

○工科給事中張惟一以張盤失利歸咎於登撫不援具﹤鋶﹣釒﹥紏參撫臣武之望﹤鋶﹣釒﹥辯上以海外情形難於遙度惟一參論不當降一級調外已而因崔呈秀疏救命照舊供職

○己丑大學士顧秉謙等題今蚤文書官郝隱儒楊國瑞持科臣霍維華本到閣云上傳這本條議一字不差所參劉一燝專政爲禍韓爌比護元凶孫愼行借題紅丸悅黨陷正張問達攺抹旨意朋比爲姦俱著削了籍臣等欽承嚴命敢不遵行第念國體悠關義當申救漢臣賈誼曰廉遠地則堂髙廉近地則堂卑蓋言輔弼股肱之臣系國體之輕重也若以一﹤鋶﹣釒﹥而削大臣五人無論諸臣削當其罪而於皇上優禮大臣之體無乃太輕乎卽據科臣之意止欲昭一代之信史存萬世之公議非有激怒皇上之心也況諸臣事皇上有年或親承顧命或贊襄密勿或勤勞部務功過亦宜相準古人惟蓋尙且不棄而一旦譴責至是恐聖衷亦有不忍矣臣等拭觀新政非不仰頌日月之明而責在調羹實望少霽雷霆之怒用是冒昧上懇得賜轉還國家幸甚上曰本內說張差風疾逼眞至如進藥移宮情形尢朕所目睹劉一燝黨邪害正韓爌庇護元凶孫愼行借題修怨張問達周嘉謨擅攺旨意朋比爲姦本當削籍念系輔弼股肱之臣姑不深究愼行曁監生楊維休私刻便行彼處撫按追出立毀維休革去衣巾仍將此本宣付史館從實紀載其修成皇考實錄另行攺正王之采誣陷騙官待楊漣左光斗逮至追贓後一體治罪範世濟王志道汪慶百劉廷元徐景濂郭如楚張捷當狂瀾旣倒之時有特挺不移之節濟世候巡撫缺用王志道等六員升太常太僕少卿添注唐嗣美嶽駿聲曾道惟守正致排嗣美候起復仍以左布政用駿聲二員卽與推用李可灼免戍回籍冠帶閒住上傳傅淑訓盛世承俱著削籍許念敬送法司依律擬罪照數追贓其過付趙南星各款贓私著行彼處撫按嚴追充餉

○巡撫福建南居益修陳彭湖善後事宜一議彭湖添設路將一議戍守中左一議增兵一議增餉一議建城池營捨一議屯田一議墩臺一議用人一議內地防禦章下該部

○加贈舊輔沈一貫太師蔭一子尙寶司司丞以其孫中書舍人沈延賞﹤鋶﹣釒﹥陳建儲功也

○予史孟麟祭一壇減半造葬

○協守寧夏副總兵沈應時以病回衛起原任寧夏副總兵沈勛代之

○庚寅孝懿莊皇后忌辰奉先殿行祭禮遣靈璧侯湯國祚祭昭陵

○原任兵部侍郎劉曰梧以老病辭職準在籍調理

○辛卯上禦文華殿講讀

○大學士孫承宗題古人輿疾討賊敢不勉圖惟是臣材旣蹇淺年更衰遲兼以地方艱難與臣同來者少壯亦病每念臣初入閣有七人而去者故者六人矣其在地方則三總督十巡撫二十餘道臣相繼以去矣臣卽未死未去而百病攢身然臣非敢計此身也而臣又冒以病身爲天下塞責卽異時死法死敵等於死病而天下安危豈病臣一死足塞且病臣之去畱何系安危惟以會議之身可去復畱其所系安危甚大然而仰奉嚴綸敢不力疾任事第病中籌畫自是不周病後奔勞行復如病終願皇上敕當事大臣蚤爲安危大計無姑以病臣塞責更望諸臣憐臣病苦旣以病臣塞責便當爲天下大計助臣庶恢復防禦臣得奉廟謨以行也上曰覽奏知卿已出視事朕心嘉悅還須振起精神鼓舞將士矢圖恢復蚤奏成功

○兵部覆禦史洪如鐘﹤鋶﹣釒﹥關門有三大將名位相軋柄不兩操且武職而至元戎官階極品志气易盈朝廷激勸之典亦不能以復加矣似應責成一大將居中調度左右兩應攺設副將協同大將修防戰守皆聽命於督師輔臣號令統於一則中鮮觀望官階有餘地則人知砥礪矣報可

○調驗封司郎中莊欽鄰爲文選司郎中

○壬辰戶科給事中薛國觀言今天下民生之窮也說者歸咎於加派臣竊歸咎於火耗𨿽撫按亦時申飭禁革然而卒不可革者則亦革其流而未革其源也革源在於革司府嘗見州縣差委官役押解錢糧於司府每百兩或重收二三兩四五兩及押解官役費盡攜來公添分外稍有增費旋返而指一科十又重一番科斂此何非司府官先作之俑乎撫按論劾州縣必須司府開報司府先已貪婪安敢言人而亦安能禁人曩有被劾角口者而撫按論人率求其老實寡援下手易制之鄕貢了事塞責今宜著爲令天下撫按官每年於每省司府中廉其一二人不肖或入境或復命與州縣一並參處其有贓私狼狽者重則挐問輕則罷斥毋徒以降調爲題目則本源之地淸州縣有所象指不得執起解之浩繁以剝民也吏治之貪也說者謂功名富貴之喪心臣以爲士習之不正夫督學操進退人才之權廣文身表率士子之任爲督學者或宦處寬請托之路或原籍開夤緣之門老明經教官日暮途窮迷心阿堵自問贄外至舉一耆賓一鄕賢一節婦孝子皆視之爲騙局卽舉人署教亦然今宜著爲令該撫按嚴加體察但有貪穢不法者列其事迹四季報部該部一並劣處不得苛明經而寬孝廉至提學官有濫進濫補濫貢者該巡按俱行參劾庶幾進身正式法端窮而爲貞士者自達而爲廉吏也驛遞之累也說者謂冠蓋絡繹之頻煩臣以爲情面姦蠹之太甚勘合牌票借倩相贈者有之出貲易買者有之用者一得倍索廩給口糧恣意折夫折馬外之司道府廳或以馬牌狥情送人而撫按之差役爲尢甚驛遞苦不可支矣始而流爲僉報傾家破業旣又以僉報之說流爲包攬科派里甲收受幫帖而閭閻之騷擾極矣如夫役逃也則有工食之遺無柰不肖州縣乘其失逃派差甲裏克扣原編之工食無柰該府州縣差遣原籍長夫長馬有折貼不貲之費令宜著爲令兵科中專定一員如巡靑巡視例於京師良鄕涿州設法嚴革諸獘遇撫按總兵官題請勘合火牌該部須減其十分之七付兵科掛號轉發用盡題知緣繇再行題請其撫按司道等官各宜減省差遣以杜需擾而又嚴加繩束大示曉諭州縣有發覺其事者卽以風力注上考列薦章其狥情送牌克扣冒名占役差用長夫長馬該撫按嚴爲禁革倘有縱容阿狥者科道訪出參論其內外勘合牌票廩給口糧照先徵播事例盡行裁革寄諸該州縣庫每年盡解各布政司解部充餉驛遞或因之而可蘇也上命該部嚴加申飭行

○癸巳上視朝

○廷試天下恩歲貢生員歲貢上卷三卷中卷四百一十七卷恩貢上卷一卷中卷七十二卷

○裁革山海關管糧通判

○起升原任山西巡撫徐紹吉爲戶部左侍郎原任宣府巡撫王之臣爲兵部右侍郎總督薊遼保定等處

○起原任禦史安伸於江西道

○升福建巡撫南居益爲工部右侍郎總理河道順天府府丞呂純如爲巡撫山東右僉都禦史太常寺少卿尹同臯巡撫四川右僉都禦史山西按察使王家楨巡撫甘肅右僉都禦史

○吏科給事中黃承昊上籌邊三策一核兵餉籌屯練也一密軍情禁抄傳也一杜內釁固民志也得旨當今急務宜著實舉行

○甲午工科給事中虞廷陛言今者竭四海之物力以奉楡關而楡關一局若擁師而致老罄全楚之脂膏以資黔蜀二省且覆轍之頻仍故權今日第一著數莫重於當關荷當關第一擔子莫重於樞輔倚之重任之當益堅畱之殷籌之應益預攻襲戰守應何圖畫兵馬錢糧作何淸算寧遠而東三岔而西作何塡實覺華而南旅順而北作何向應計議何法耕屯稍紓萬民苦力此皆目前喫緊綢繆根本之圖樞輔老成謀國不妨一一吐明方略卽如大將馬世龍諸臣咨嗟相對嘖有煩言當此危疆非智謀廉勇恐不足提三軍之命操閫外之權將將者應自有主見此又成敗安危與樞輔相終始而可不愼之揀將調度總聽樞輔之深思何必三麾並樹使權軋而費糜乎若黔事敗衄至再今日督撫得人定須酌量居中便相策應轉楚之餉選楚之兵而滇沅等處共養全力以資犄角至如招撫諸部�其聲援鼓舞勤王借其死力厲我兵馬陽許收降懸賞苗疆陰令縛獻此又密算困酋之策欲殄邦彥先制效良不可再差一著兩廣總督何士晉輕請榷稅以抵加派合屬騷然況黨護王之采挑釁宮闈躐躋崇膴若何處分統乞敕下施行得旨樞輔已出視事戰守機宜自能料理黔事責成督撫須合力協搗以收蕩平何士晉挑釁宮闈增稅擾民著革職爲民追奪誥命

○平遼總兵官左都督毛文龍揭報鴨江仲冬冰解鐵峪大戰將士張邦金等深入重地陣獲夷器夷馬活擒打喇賴賞喇素照兒害蟒角利夏卜兔利阿起吶鳥答吶又夷婦一口夷級十三顆番字馬牌一面合分首從另文俘解

○敕各省直撫按嚴修保甲從科臣解學龍請也

○起原任山東按察使曾道惟以原官爲武定兵備道

○升貴州布政使司右參政劉宇烈爲本省按察使

○起原任貴州按察使嶽駿聲爲湖廣按察使武昌兵備道

○命禦史李應薦巡按淮楊

○乙未升副總兵管宣府永寧參將事孫啟祥署都督僉事南京前軍都督府僉書兼提督小教場事務寧夏協守東路副總兵趙文質署都督僉事南京左軍都督府僉書兼提督浦口池河二營事務

○丙申上視朝

○督餉禦史王祚昌﹤鋶﹣釒﹥言今楡關之兵以十四萬計矣於中豈無占役逃亡馬以七萬計矣於中豈無倒斃虛報占役虛報不淸逃亡倒斃不補則此項月糧徒以充債帥之囊而飽吏胥之腹誠委一監軍道臣專領此事著實稽查察將馬實在數目每月造一簡明文冊送部查考照數放糧如有占役逃亡倒斃虛報等項卽照花名扣銀還宮淸一二萬虛冒之兵馬卽可省國家數萬金錢矣至楡關將官內除欽依職銜著有才能者不論外其各衙門札委守備千把總等官總皆負販屠狗之輩無事則糜餉有事則掉臂走耳何不令各衙門通行查汰蓋將官之糧必數倍散兵故裁一將官卽可畱十兵之餉凡此皆冒濫之所當淸與考成之法並行者也章下戶部

○贈舊輔孫汝遊少保蔭一子中書舍人

○升原任兵部郎中仙克謹爲山西西路兵備按察司副使重慶府知府余新民爲四川上川東道按察司副使四川布政使司右參議來復爲山西冀北道按察司副使靑州府知府徐良棟爲山東靑州兵備兵道按察司副使

○調補原任四川按察司副使曾應棨於廣東南韶道

○調四川按察司副使威茂道張法孔於建昌道升按察司僉事監軍道劉可訓爲布政使司參議管威茂道事

○加升建昌路都司尢世威遊擊仍管建昌事

○丁酉上禦文華殿講讀上傳兵部方今邊疆多事擇將須用謀勇兼全的好人不可濫用債帥以致克餉剝軍還著回奏來

○戶科給事中楊文嶽言今日急著大要則淸兵核餉卹民三者爲第一義夫兵何日不議淸也然今之潰亂逃亡禦貨奪人者盡皆兵也汰之不能誅之不可臣則謂無廉幹之將實實訓練至此因循數年聚十萬師於一處各付之不相習之人白衣登壇兵冗官多教令不明心志不一平日旣不足以作發其忠義果敢之气一旦督束則鼓噪掉臂而去夫不先責將而遽曰兵之不可用是兵終無用時也夫餉何日不議淸也然在外之疾呼遲一刻而脫巾立告在內之摉括兼百法而摧挽難前乃一入軍中而竟若泥沙用之不可問也近關門額缺者且以一百七十餘萬告矣當三空四盡不知從何處設法就使設法得出然增一分須一分之用養一人須得一人之力此皆須實實一番振刷恐情面開銷到底終難淸楚也卽就加派論小民皮骨欲盡矣西北騷累萬分而東南財賦諸邦所在以水旱告若能盡得廉能之吏撫摩收卹彼民力𨿽疲尙能忍死以報朝廷今也卹民之令日下有司置若罔聞徒嚴行束飭益肆侵漁夫小民一身旣完官稅又加苛責父母妻子不能供養於是盜賊誘之而去妖賊招之而又去是皆貪殘之吏不能愛卹以致此也故今日酌楡關之事多兵不如精兵多餉不如淸餉其事與黔同而至於簡練屯田安插固眾守要害築城堡遠斥堠進寸則守寸進尺則守尺寧以守而寓戰毋以戰而忘守此又實實恢復之用也酌黔省之事用眾不如定謀輕進不如養力其事與楡關同而至於協心並力招集訓練屯堡外水奪其耕種散苗眾間賊黨因勢固守伺以妙算以剿寓撫以撫成剿此又實實搗巢之用也章下該部

○戶科給事中張士升題東事一日未結則加派一日不得蠲加派一日不得蠲則疲黎一日不得活臣以爲餉不可蠲也而可抵也一火耗可以抵餉一贖鍰可以抵餉一差銀可以抵餉請敕各省撫按與一二良有司將賦役全書細加研核何項爲必不可已之需何項爲得已之派卽將可已者抵充派餉而姦胥無所竇穴錢谷亦得淸楚矣得旨這抵餉各款切近易行該部卽與議覆

○平遼總兵馬世龍奏稱關門兵馬數多疑端易起仰懇亟差風力科道閱查以明虛實以服羣心﹤鋶﹣釒﹥下部議

○錄蔭故輔許國孫志寧中書舍人追敍力請建儲也

○升刑科左給事中林宗載爲戶科都給事中

○起原任永寧參將汪爾信爲萬全掌印都司起原任白馬關守備劉登瀛爲萬全都司僉書

○戊戌賜川湖雲貴廣西總督朱燮元敕書仍頒尙方劍自大將以下不用命者以賜劍從事

○借冏寺銀十萬兩給薊鎭兵餉

○升大理寺右少卿田生金爲太僕寺卿管東路少卿事大理寺左寺丞李淩雲爲通政使司右通政

○己亥刑科給事中蘇兆先﹤鋶﹣釒﹥言東西交訌以來不得已至雇募徵召以爲兵若乏餉因不得已而議餉至議加派議稅契議事例議典鋪種種苟且瑣屑之術無不兼采而雜舉者其勢誠急其情誠出於無可柰何而爲此也此時臣子乃尙泄泄焉不言練兵而專言增兵不言淸餉而專言加餉甚至加派稅契其名而掊克其實事例典鋪其名而乾沒其實臣謂今日諸臣念國家以萬不得已而補救一時亦宜以萬不得已之心行之俾眞足爲國家補救可耳兵斷宜練不宜增練其見在者使知進不死賊退必死法練其土著者使其膽壯足自爲衛技熟足自爲戰一兵實得一兵之用矣餉斷宜淸不宜加淸其扣減者以歸軍伍則饑化爲飽淸其老羸逃亡者以歸驍壯則弱化爲彊一餉實得一餉之用矣若夫關門未換之樞輔一日系一日之安危政宜從今再加整頓精兵可用幾何名將可恃幾何且使代者不窮於代而後不沒從前拮據之勞黔省已換之總督一省系數省之安危政宜從今新壯壁壘駐鎭的以何地爲宜用間用誘的以何算爲勝且使任者明白可任而後可定異日戰守之局著數求穩甚勿以忙著爲敗著也因薦原任禦史王業浩粹品通才原任職方司郎中余大成淸心執法得旨王業浩準復原官

○禮科給事中葉有聲﹤鋶﹣釒﹥紏原任大學士劉一燝薦原任吏科都給事中阮大鋮兵部職方司郎中余大成得旨本內阮大鋮起升京堂余大成起補兵部職方司郎中劉一燝關說行私著削了籍爲民當差仍追奪誥命

○原任南京禦史遊鳳翔升廣州府知府﹤鋶﹣釒﹥言憲臣髙攀龍胞弟髙如麟應試南畿雇人代筆幸得中式臣﹤鋶﹣釒﹥攻如麟攀龍恨之致有此轉得旨遊鳳翔準復原官本內參髙攀龍著削了籍爲民當差仍追奪誥命伊弟髙如麟原系賄買文字濫中舉人先經問革遣戍姑不再究

○命督理屯田副都禦史董應舉爲工部右侍郎專理鑄錢建局荊州統率荊西道催儧銅料工程鼓鑄司官亦著工部差遣廉幹的去再於產銅處仍建一二局委賢能府佐官員鼓鑄務要錢質堅厚利民裕國

○貴州道試禦史周維持條陳二款其一在晣品格以淸仕路言最可恨情面門戶四字其一在昭罪案以明國是言姦邪植黨煽惑乞將黨人舊日凡有倡建書院不論省直州縣立時攺毀﹤鋶﹣釒﹥下該部

○起原任兵部右侍郎王之采爲兵部左侍郎管右侍郎事

○升應天府府尹魏說爲南京戶部右侍郎兼右僉都禦史總理糧儲

○升太常寺卿盧大中爲南京工部右侍郎

○起原任大理寺左少卿範濟世爲南京都察院右僉都禦史提督操江

○升浙江按察使王瑊爲都察院右僉都禦史巡撫貴州兼督理湖北湖南川東等處地方軍務

○庚子上視朝

○聖諭如今天气暄熱兩法司並錦衣衛見監罪囚笞罪無干證的放了徒流以下便減等擬審發落重囚情可矜疑並枷號的都寫來看

○巡按雲南禦史朱泰禎爲滇兵已復沾城沾餉一日難缺乞皇上合滇黔之痛癢爲一而又分滇中設防之增餉爲進沾之增餉爲兩速下閣部部院大臣會議接濟更祈申飭楚藩臣卽以天啟四五年見徵楚餉內如數補解庶明旨信而新兵益勸﹤鋶﹣釒﹥下該部

○福建道試禦史余文火�晉﹤鋶﹣釒﹥言臣蜀產也蜀與黔勢處同室義切同仇臣以爲搗巢洗穴豈不在攻然不若畫城守之地以漸爲攻也堅壁淸野豈不在守然不若集離散之眾以自爲守也在昔遵義爲播賊所據蕩平之後攺土而郡縣之拓土開疆功非不烈其地僻處土司歸馬放牛以來武備漸弛反爲諸土司所輕而撤去蜀中藩籬今守令之法不能使逃竄之民不避逆賊之出沒雄疆沃壤聽其生荊棘而長蒿萊安在郡縣之足恃也今永寧善後之策莫若急於新辟之地分授平藺功能將吏一如長官司例世守邊疆令之招撫流移安插軍士計口分屯免攤糧稅每若干畝養精兵若干但不使虛冒兼並惟是秣馬厲兵仍土司故俗如遵義郡縣卽不敢輕易變置然亦當如邊方事例添設衛所務擇智勇將領久於其任使驚心風鶴之眾恃以無恐庶得招我人民安我田舍農亦寓兵亦文備武不徒以寄名守令歲糜腹里數萬之廩餼如是而召募之兵轉運之餉漸次可省是實一虛設之遵義定一新附之藺州而疲蜀以休危黔以援各部驕橫土司有所彈壓更可備緩急之徵調此輕重得失之大較也若夫逆酋成擒卽將水西分與投降把目及有功將吏斷不復爲郡縣而又先爲眾建以鼓之令諸效順土司得寸則彼之寸得尺則彼之尺其孰不以保身保家之念爲朝廷守疆場其孰不以欲辟欲聚之心爲君父誅亂賊黔兵不湏深入但堅守要害時擾水外妨彼耕種而逆彥一隅四受敵所坐見其困矣章下所司

○蔭魏忠賢弟侄一人都督僉事仍賜敕獎勵以緝獲開鞘盜餉許武元等也

○辛丑上禦文華殿講讀

○戶部尙書李起元以餉額出入虧欠轉輸接濟惟艱奉旨會同九卿科道集議總列十三款上陳一屯種宜責成武官一淸查監生官吏班辦納銀及裁革效勞冠帶一裁運司府州縣佐貳冗官一淸查督學衙門空廩學田一不準監儒雜流優免一查核稅契一暫攺俵馬折色一增各鈔關余銀一申飭事例一淸查兵賞銀兩一查核茶法一嚴行考成一鹽法鼓鑄又言諸臣中有謂關門之兵虛冒宜淸老弱宜汰者有謂冗道冗將冗卒俱宜酌裁者有謂兵八萬馬一萬八千歲餉二百六十萬而足者有謂宜料理守事畱兵五萬卽以十萬人餉餉之求其精而可用者有謂薊密永昌突加鹽菜銀二十萬爲非是者得旨國計匱乏這會議十三款俱切實可行著各該衙門加意修舉共濟時艱如著有成績紀錄超遷爾部有錢糧逋欠不解者嚴加參處銓部力主施行關門道將兵馬冗冒者聽督師輔臣淸核裁減務使兵精餉裕有禆職守

○兵部覆順天巡撫鄧渼咨稱大寧衛頭目譯出番文在邊各有鈐束部夷功勞今又進送馬匹請爲更名今候命下將帖木兒更名乞勒扭扣兒哈答更名危正影克更名都令黃把禿兒那彥各準升都指揮僉事頒給敕書一道令其賫捧回衛管束部落恪守職貢如或北虜犯邊就彼並力截殺以效忠順若統馭無法致擾地方就將所升職級褫革以俟懲戒報可

○兵部尙書趙彥言天下安危系於楡關而楡關兵政全倚重於樞輔如馬世龍調自永平王世欽調自京營尢世祿升自薊鎭皆樞輔於天啟二年題用臣部猶得與聞覆奏如副總兵參遊都備等官皆秉成於樞輔未經臣部推用一將所以仰承皇上付托之重而隆聞外專制之權也今山海左右兩部攺大將爲協守已奉明旨查山海關內外共設五鎭十四協三十六營兵不爲不多將不爲不備所患者鎭分五總政不歸一官多冗員剝軍克餉之獘不能以盡免耳攺兩鎭爲兩協誠爲長便第楡關原有十四協規制已定若以兩部平攺協守與舊協無別亦難統轄若稍加舊協之上猶然一鎭守也與不攺無異臣等初覆關臣之﹤鋶﹣釒﹥見柄不兩操攺之爲便繼得樞輔之﹤鋶﹣釒﹥見官有剩員裁之爲便伏候命下臣部欽遵行次會樞輔將左右兩部總兵員缺裁革各協營兵馬分轄三鎭俱聽督師輔臣與山海關巡撫節制調度戶部新餉缺額數多今樞輔標下業已淸楚自撫鎭道將以下凡加銜名色與材官將材雜流占役虛兵虛馬等項俱當盡行淸查裁革各衙門與營路之浮冗一淸將見所省兵餉不可勝計得旨左右兩協總兵員缺不必再補其各營兵馬及名色將官雜流占役俱聽樞輔巡撫徹底淸查一體裁革

○禮科給事中楊所修言頃奉有選館儲才法宜嚴毖之旨想目前當事諸臣慮無不天公天愼者第恐玉堂爲爭羨之地人情有競勝之僻儻不窮其獘端則必有望風投剌預認師生者則必有汲引情深思樹公門桃李者則必有交識山人墨客準備伺間傳題代筆者則必有賄結標榜爭先逐鹿或傾陷同類蜚語貼壁者此事何等重大而可令夤緣幸進爲中祕羞乎儻有如前所言奔競營謀等獘臣等以白簡從事乞令於六月大選以前舉行無致捱遲使紛紛告假而去一二有機緣者坐收漁人之利此亦政體之平也得旨考館準六月初旬行士重始進夤緣宿獘一切痛革以端士節

○廣西道試禦史田景新言自逆奢作難叛安踵之張我續以察處之官內倚王安外結劉一燝周嘉謨始而賄買河南巡撫繼而營川貴總督乃奢焰方張宜進不進今奢賊逃匿宜追不追致水藺聯合迄今蜀難未平黔禍益烈我續冒帑金那借遼餉及摉括河南州縣通共八十餘萬據我續開銷止十九餘萬尙存六十餘萬未有著落自逆賂二十萬密遣人順流下荊州至邯鄲使兩省疆域鮏羴百萬生靈殞命我續於是乎罪通於天矣惟我續未逮則粵撫何士晉遂仿而行之乃奢彥使人假充貴州催兵人役納金十萬道臣周世臣居間士晉竟按黔兵不發此其罪亦不下我續所當並逮立追以充黔餉以洩黔冤也今者先擒二奢以完蜀之局徐滅逆彥以貽黔之安此朱燮元責也按臣監軍自當以軍爲始終濟則功與督臣同不濟則罰豈與督臣異此傅宗龍責也臣非徒責望於兩臣也有易行四事惟兩臣畱意焉先年播酋授首速者播有五土司內屬每戰必爲先鋒故易克今逆彥見轄十餘土司彼其堅心附彥者以五司平播後不保其故土也今宜與其土司約有曾受安誅滅有土無人者立其後復其爵有土有人而受其侵奪者竟全與其土如此則眾土司內附而逆彥自孤立矣自蜀難作議者以土司不可用而無籍棍徒打點書吏中軍人等用銀一千卽領金錢一萬未見一兵而此棍已腰金黃蓋矣今宜責令四川出兵六萬雲南四萬廣西四萬責該撫各選一大將統之庶幾足以了此也黔之軍衛逆彥殘破者幾半所存屯堡餘丁尙有萬餘恨彥殺其父兄掠其妻子今宜厚集屯軍彼得餉可以濟急賈勇可以尋仇勝於無籍千倍矣仲苗陽順陰逆在昔已然今聞有阿禾�英者自稱西徵將軍發傳牌欲攻思石平鎭夫攻思石則蜀之涪夔不可保攻平鎭則楚之辰沅非吾有惟移鎭遵義去川東湖北各百餘里聲援可朝夕至且使奢安不敢垂涎此地黔得以抵渭河一路無憂阿禾�英也乞將張我續何士晉立行逮治追贓充餉其朱燮元傅宗龍委任責成與黔事始終上命該部查明具覆

○工部尙書管左侍郎事白所知因言乞罷上命馳驛去

○贈原任太子太保工部尙書柳佐爲少保予謚祭葬如例遣官護其喪歸蔭一子入監讀書

○降尙寶司卿曠鳴鸞陳以聞各二級調外任用禦史莊謙以門戶紏之也

○壬寅予原任工部左侍郎吳仁度祭一壇減半造葬

○升河南布政使司右參政田生芝爲本省按察司按察使分守河南道

○癸卯上視朝

○兵科給事中王鳴玉﹤鋶﹣釒﹥請修舉屯田請自山海以逮各鎭如兵每萬各簡弱者三之一以屯人予旱地二十畝準糧九月寬其所入以示屯之有利利之所在人忘其死其誰不黽勉從事者約而言之有五利焉以此租抵月餉則無汰兵減餉之名而有汰之減之之實其利一抵餉此租取自邊土則腳費自減而津門之六十萬漸次可裁其利二米貴於珠軍不宿飽邊屯產谷則價賤而士腹易果其利三牛馬仰給全藉芻梗邊屯畝被則艸料充而騎可騰驤其利四饑寒不迫人心有恃屯之所以不能已也其利五或曰恐妨操也夫東作者以三月始六月終秋獲以十月始十一月終他月皆可待操旱田更多餘閒況所簡持不任戰三之一其可戰可操者固不妨也或曰債帥怯而貪平時攘虛餉以自肥相沿成風牢不可破誰肯割見在之利以爲國減餉者是不然夫債帥之愛功名也甚於其愛財貨也如一帥得萬人能簡弱者三千人授屯是能於每萬金中減司農餉三千兩取該道履畝實冊簡軍若干屯田若干畝代餉子粒若干石備細報部移咨本兵照軍功加銜俸一等以開屯減餉之多寡爲本帥賜爵之崇卑彼冒矢石以殺虜固功此開邊利以困虜亦功也況彼危此安人情尢樂趨乎屯之與兵相利不相妨無疑矣信能堅意必行則二百萬之逋金可省數十萬之人心可固能富能彊可戰可守司農得免攢眉中外至至竭澤章下該部

○廣東道試禦史陳世埈﹤鋶﹣釒﹥言今國家所憂者兵與餉耳皇上允鼓鑄之議復允屯田之議足餉養兵其道實不踰此然而冗冒不可不淸規制不可不備奉行不可不實東西交訌計兵二十餘萬何不犁庭掃穴也計餉七百餘萬何以鼓噪脫逃也各營協有隱占有鬼名冒伍有逃亡不補有老弱半餉充數故兵日增而日弱餉日加而日耗耳今須查核刪除除得冒兵一萬可省實餉二十餘萬冒兵減則餉足餉愈足而兵愈練而查核之法查核之人尢在當事者之裁擇近見馬世龍紙上之兵非不井井特請科道點閱似矣第十三萬守險之眾一旦提集關內聽查能無嘩乎各隘營堡可一空乎此言眞同兒戲若夫屯田之利臣聞登州至鎭江沿途十餘島內多膏襄風波不到廣可屯田鉅萬狹亦可屯田數千毛帥果能相度其地而使遼兵遼民屯之不惟安插遼人且省航海糜費無算但海外情形未敢懸議若關外每三千屯軍之所入可得榖五六萬果能實實舉行募土著之民任其開墾但使粟多在官在民總省委輸又且著之令其倡義備本以百夫耕者予百夫長千夫耕者予千夫長而歲量取其嬴行久大效拔爲屯官不愈於遊棍材官占軍耗餉乎至於津門之屯往復查議竊謂此事無可議也以屯務並之餉撫而一其權隨責之餉道而課其成以本地之屯米抵本地之軍餉余則運之楡關出入總屬一手而以抵餉之多寡解關之盈縮爲殿最屯餉並而無一柄兩操之虞屯撫裁而有衙門廩費之省夫鼓鑄旣經會議皇上特遣部臣主之而不兼憲銜則控制無權當照工部右侍郎總督天下鼓鑄錢法事務兼以都察院右僉都禦史之銜者也荊西道旣委催儧銅料亦湏加以管理通省錢法之銜重其專敕而一方之鼓鑄又不若各省直各自鼓鑄而總其成於部院凡省直各擇一監司各加一管錢法敕銜各府淸軍官亦各加錢法二字悉聽錢法部院管轄凡行錢處所道府州縣悉聽節制凡鑄錢行錢﹤鋶﹣釒﹥通阻滯錢法官悉聽部院年終舉劾必如是而後職掌始明體統始正事權始一血脈始通然鑄本取之鹽商四十八萬猶無幾也各省直錢糧有起解有存畱其存者皆本也如某省計存畱錢糧若干可鑄錢若干其錢可給官吏之廩祿各役之工食而其息錢卽可充國課此皆就各地方之所自有而不煩摉括不必賫送不事添設者也至於私錢之禁當嚴唐宋之錢當禁耗蠹之獘當淸又在部臣之力爲稽核耳祖宗朝官有定制兵有定額餉有定數今之冗員冗兵冗食何可勝計如九邊鎭遇事卽議增兵兵增卽議增餉迨事平而兵餉如故兵以事增亦當以事平而減若曰有備無患不可減也則未事之前原不見額兵之爲少旣事之後何以見增兵之難汰乎切查除遼黔外各鎭額外每歲添銀一百六萬有奇不爲不多矣今縱不能照會計錄之原額頓減如許獨不可令各鎭照原額以查新添酌議何項應仍增數何項應減復額何項量減量存便可歲省數十萬亦少紓司農仰屋之嗟也得旨屯田並督餉甚便鼓鑄大臣湏兼憲職祖宗朝鑄錢必堅厚完好故易通行今宜照嘉靖錢式銅料不許低假商人買錢只許在官鑪處所如有私相販買者照私鹽律治罪一應徵收錢糧其存畱雜項及零星未及兩者許用錢上納唐宋舊錢間行不禁

○總督兩廣何士晉﹤鋶﹣釒﹥報濠鏡澳夷邇來盤據披猖一時文武各官決策防禦今內姦絕濟外夷畏服願自毀其城止畱濱海一面以禦紅夷章下兵部

○升太常寺卿管南京祭酒事李思誠爲禮部右侍郎充纂修實錄副總裁

○甲辰上禦文華殿講讀

○升大理寺右少卿曾陳易爲本寺左少卿寺丞吳應琦爲本寺右少卿

○降補原任廣東按察司副使羅之鼎爲福建僉事

○以新攺貴州監軍右參政周士昌仍爲湖廣湖北道新升廣東副使蔣芳鏞爲湖廣湖南道從督臣蔡復一請也

○下周朝瑞錦衣衛北鎭撫司獄待楊漣拏到究問

○削太常寺卿程注籍仍追奪誥命以禦史王時英﹤鋶﹣釒﹥紏也

○乙巳廣西道試禦史顧宗孟﹤鋶﹣釒﹥言臣感時觸事竊謂以債得官償債者不獨大帥偏禆爲然只各處水陸領兵把總近年兵部攺作部選濫用三科武舉辟此一途以便請托通賄賂此債之藪也行之已經兩年在外撫臣人人苦其不便有莫肯痛言之者伏乞敕下兵部將各處部選三科武舉原系名色缺者盡數列名具核行各撫臣盡數革去員缺聽撫臣從公優補此亦絕債帥杜克剝之一大端趙彥父子並方孔炤各啟賄門武官有定價伏乞速賜處分得旨方孔炤削奪

○丙午上視朝

○上諭工部等衙門朕自禦極以來每念兩門三殿工程宏鉅費用浩繁該部那借術窮內帑摉括殆盡悠悠忽忽何日告成朕念玆在玆未嘗一日釋於懷也今中宮等宮諸王公主並司禮監等衙門各監局司庫掌印管事牌子及內外私家閒住太監等官恭進助工銀共四十萬兩俱發公所貯收仍著內外經管監部各官會同巡視科道眼同給發支用俱要實心任事仰體朕懷作速催儧工程蚤完三朝闕典毋得仍前怠緩冒破侵欺違者從重參來必不寬赦

○戶部申嚴參罰之令請旨加敕頒行各省直守巡二道就其駐紮地方催儧任內管轄府州縣額餉按季解完必以到部爲準如或分數不足臣部徑將守巡職名開送吏部停其升轉其欠額太多過限不至者臣部徑照司府州縣例參處大約本年錢糧定限春夏先完五分不完者卽於本年冬季查參秋季十分全完不完者於明年夏初查參毫不寬假乞敕下臣部移咨吏部一體遵奉施行報可

○吏科給事中玄默言皇上洞賢姦於日月之明嚴斥陟於雷霆之斷不受囑托之餘大成旣舉之於廢棄之餘而濫啟幸門之方孔炤獨又聽其晏然奉官以退乎賢旣登而不肖不可以不斥也肆行姦惡之王之采旣禠於陰消之後而公行賄賂之趙彥與以賄遷官之蕭如薰獨又聽其巍然竊位如故乎彼姦除而此姦不可以去也乞將趙彥蕭如薰等立加禠斥得旨趙彥已有旨蕭如薰著革任回衛

○禮部右侍郎蔡毅中爲臺臣劉弘光論及具﹤鋶﹣釒﹥求罷不許

○遼東撫臣諭安性﹤鋶﹣釒﹥言饑兵餓斃脫巾得旨著冏寺發銀十萬兩以應急需

○丁未大學士顧秉謙等捐俸金二百兩助工各衙門捐助有差

○廣西道試禦史梁炳題安攘正在用人用人必先知人欲儲督撫宜專責吏部欲儲將材宜專責兵部有非嘗之人然後可勝非嘗之任皇上宜與二三元老儲養於心膂股肱之近以爲禦侮﹤鋶﹣釒﹥附之地而迄今不聞儲養爲某某也則采訪宜定也有先時之采訪然後有臨時之會推博儲而精列之不必執定一正一副但令人各畫知致有煩言也則會推宜虛也趙充國圖上方略後竟如其所言今獨不可仿而行乎第責令督撫大將自上方略防禦何地恢復何期熟圖邊形不妨自定進止約酌限期不妨自定久近功成有厚賞功不成有顯罰則方略宜試也古有保舉連坐之法我朝嘉靖年間議準兩京九卿並各科道廣詢博訪有才略過人忠誠任事者或堪各邊督撫或堪各邊兵備有司或堪任淸理屯鹽無分見任去任各另﹤鋶﹣釒﹥薦日後所舉之人果有成績並舉主一體升賞如僨事殃民卽將舉主重加罪罰再查我朝有舉將材之例萬曆年間議準在京四品以上及科道官在外總督鎭巡等官各延訪不拘見任隱逸及被論聽勘革棄等項人員上至總兵下至卒伍民庶某可爲大將某可爲偏禆某可爲備先鋒及遠使外夷據實開注每人或舉一二員名或三五員名具奏兵部再加品隲並將舉主職名題覆附部聽備緩急推用如樹有功績賞及舉主或徇私濫舉以致僨事舉主一體議罰今又不可仿而行之乎以上四事俱吏兵兩部事也上責其迂腐

○升禮科左給事中魏照乘爲吏科都給事中工科左給事中顧其仁爲工科都給事中吏科右給事中郭興言爲刑科左給事中

○補兵科給事中吳國華

明熹宗悊皇帝實錄卷之五十八明熹宗悊皇帝實錄卷之五十九

天啟五年五月戊申朔以盛暑暫輟日講

○禦史陳以瑞﹤鋶﹣釒﹥劾少詹事錢謙益主試潛通關節居官把持朝政兵部主事沈正宗筮仕已多劣狀察處復金�贊美曹俱削籍追奪誥命

○己酉刑科給事中霍維華言刑法失平者三事張我續貪淫酷詐宜處而未卽處趙彥縱子通賄不當畱而畱方震孺按臣無失陷城池之律不必逮而逮又爲內臣姜昇及遼撫李維翰逃臣髙出等求寬上謂張我續趙彥已有旨方震孺黨邪宣淫官箴大壞致失封疆姜昇系內臣熱審諸臣自有法律霍維華偏護市恩姑不究

○戶科給事中張士升題館臣文臣也然所重不在文也館試題目宜取國家大典故大政事令其敷陳條對勿尙浮誇勿拘方隅勿狥請托酌以平心取以公道今日之館選無訛庶異日之枚卜亦重因言學士翁正春百齡老母倚閭罔念侍讀蔡毅中累掛彈章漏盡不休乞俱令自裁上謂考館嚴毖業已有旨蔡毅中準致仕

○試禦史李燦然﹤鋶﹣釒﹥薦許弘綱何熊祥潘汝禎姚宗文林一柱勞永嘉陸卿榮蔡奕琛朱一馮樊良樞得旨本內薦列雜濫著該部分別酌用言官職在紏彈以後不許妄舉市恩

○試禦史王際逵﹤鋶﹣釒﹥陳四款一核名實一省議論一化成心一撤藩籬上是其言

○試禦史趙胤昌﹤鋶﹣釒﹥陳目前切要一吏治當與謂年來吏道雜揉髙者飾虛聲以延譽卑者工朘削以潤橐宜有激勸澄汰之術一奴勢宜審謂旅順據奴肘腋且聯絡覺華接應皮島宜有搤要運奇之策一夷情宜悉謂粵西右江岑氏兵力最彊而黔蜀酉陽平茶石邑諸土司皆可招爲用以夷攻夷最爲勝算一小羣宜渙謂人臣精白事主不妨孤行一意乃有提掇繇人俛仰諧世如禮部尙書翁正春舉動譸張機鋒閃爍如太常寺少卿霍守典俱宜罷斥得旨世道維新封疆多故樞輔冢卿督撫自有方略翁正春纂修大臣不必輕詆霍守典著回籍聽勘

○罷巡撫浙江右僉都禦史王洽閒住以禦史李應公言其掌選撫浙俱叢物議也應公﹤鋶﹣釒﹥內復以速化紏狹西巡撫右僉都禦史宋槃命策勵供職禦史袁鯨再紏並及南太僕寺卿劉憲寵貪穢狀上令宋槃致仕劉憲寵禠職

○起升原任福建巡撫�周祚爲兵部右侍郎兼都察院右僉都禦史總督兩廣軍務

○升太常寺卿扶克儉爲通政使司通政使太僕寺少卿朱欽相爲都察院右僉都禦史巡撫福建地方左庶子李孫宸爲南京國子監祭酒

○兵部尙書趙彥三﹤鋶﹣釒﹥乞罷得旨卿定亂功髙筦樞猷懋倚任方新求退愈懇準回籍調理還著馳驛去

○大理寺少卿韋蕃再﹤鋶﹣釒﹥請告許之

○庚戌上視朝

○巡撫江西右副都禦史韓光祐致仕光祐以丙辰分考會闈誤取舉人沈同和爲禦史張訥所紏引疾乞休許之

○賜原任少保兼太子太保戶部尙書武英殿大學士朱國祚沈﹤氵隺﹥俱祭九壇仍加二壇與謚造葬久之復贈國祚太傅﹤氵隺﹥太保各蔭一子中書舍人

○原任刑部郎中嶽駿聲﹤鋶﹣釒﹥陳張差闖宮舊案乞攺正以昭信史言張差原系薊州井兒峪人與李自彊馬三道等俱住本州毛鄕官莊房自彊等燒灰爲生而差則賣柴者也萬曆四十二年內監龐保劉成修造鐵瓦廠於本州黃花山中自彊等因倚藉內監聲勢彊買差柴而欲短其價差堅執不允後差所積柴一夕火焚差意自彊等放火赴愬內監嗔不爲理而跟隨人役反百般挫毆拘系多時於是气忿莫伸癲病劇發口稱擊登聞鼓聲冤乃於四十三年四月初二日被酒闖入薊道衙門指天畫地語多不倫道臣袁和審系癲病釋而逐之遂於本年五月初四日有闖宮之事各犯口語與屯馬禦史移查薊州戚知州覆報印揭相符可覆也比時臣與司官曾道惟等以張差闖宮毆人論死無疑龐保劉成應提質審至自彊等皆賣菜傭工實系株誣重獄宜愼況兩次司官公庭會審口語與之采私審互異不敢不一一致詳而之采心恨臣不爲附和矣蓋之采當差入獄時審知有內監姓名遂視爲奇貨可居先令獄官獄典絕差囚食兩晝夜伺差奄奄垂斃俛首欲食之急乃呼出牢與以酒飯教導言語提牢廳唐獄官孫獄典顧庫子等人人目擊故臣等會審日之采咆哮自恣將所供前項實情叱不許詳錄而供語中如有私指者據案促書凡後招中所載打上宮去撞一个打一个等語皆之采一一獄中教就而差口述於公堂會審之日者也先是之采上﹤鋶﹣釒﹥後一二無識喜事輩隨聲吠影連章激聒神祖先帝父子間惄不自安在神祖惟恐外人信有偏愛而冒不慈之名於先帝在先帝惟恐宮闈激成他變而冒不孝之名於神祖乃傳示百官禦門宣禦臣從堂官張問達寺臣王士昌所刻宣召實紀中恭繹神祖面諭羣臣曰昨有風癲張差突入東宮此是異事與朕何與外廷有許多閒說你每誰無父子乃欲離間我父子又以手約先帝體曰彼從六尺孤餋至今成丈夫矣我有別意何不於彼時更置之至今長成又何疑耶其弟福王且已之國卽有他舉亦湏爾文武百官艸詔差官去取來彼能插翅飛至乎又恭繹先帝面諭羣臣曰似此風癲之人決了便罷不許株連我父子何等親愛外廷有許多議論爾輩爲無君之臣令我爲不孝之子深爲可恨欽此臣等深維此際聖意愈奉殷則儲宮愈悚惕使部寺處置一有失宜將庭闈造次百難鎭定噫亦危疑甚矣夫尋常素封之家父子嫡庶間稍有嫌隙凡爲親友者必從中婉曲調劑尙不敢以救正之故激而傷和況帝王之家臣子之誼乎又況支子旣封元良正位久無嫌疑而反掜爲嫌隙以撼動之眞爲國本計者於心忍乎乃之采何以忍爲此蓋之采素無賴人也兩任縣令貪縱不簡夤升寺部鬻獄不貲每一事到手其嗜利巧射之心往往膽雄手辣上﹤鋶﹣釒﹥時全在圖詐戚婉鄭國泰故﹤鋶﹣釒﹥中並無一根究主使字樣而﹤鋶﹣釒﹥尾卻有尙畱一﹤鋶﹣釒﹥進諫等語卽以此語密囑髙長班朱書辯嚇國泰幹僕鄭鰲曰還要再上一﹤鋶﹣釒﹥說你家立系主使之人國泰惶懼隨托徐醫生同髙長班等厚賄以萬金一時長安中哄然相傳後果不見之采有第二﹤鋶﹣釒﹥他人以好名之故不知有君父而之采則以好利之故不知有君父髙長班等活口見在之采原﹤鋶﹣釒﹥見在不可一質證乎之采又捏出張差出首手本毋論差司不識丁手不能書卽使果有此手本之采何不出於四十三年多官會審之日而乃出於天啟二年乞補誥命之時乎之采又云凶器藏在內府猶憶之采等初審再審後臣一日過山東司取差所執棍看而無有也臣曰此猶彊盜贓伏湏驗明貯庫比時山東司隨移手本索棍於巡視衙門巡視又轉索於守衛官而終無以應始知棍卽守門內監持以驅差而差奪以毆內監者原非差手執有棍也臣更有說於此請與今日在朝大小臣工虛心平酌焉四十三年之采原﹤鋶﹣釒﹥中自張差外止言不知姓名老公指龐保劉成已耳又言李自彊馬三道等已耳乃差則初招卽擬斬矣成保則斃之大內矣自彊等則嚴刑訊鞫絕無謀情而的系誣扳又三奉聖諭矣於情於法有掛漏否若曰捨自彊等而別究主使如所云勛戚鄭國戚者乃之采天啟二年﹤鋶﹣釒﹥中添捏借題者也臣等會審於四十三年乃卽欲當先而逢之采天啟二年借題添捏之私指其誰能之乎卽使之采四十三年一如今日借題添捏囈語堂官遂率意神祖信之先帝之心安乎又不然而神祖疑之

先帝之勢不危乎言念至此之采傾危大罪卽寸臠不足以謝九廟社稷之靈乃猶沐猴而冠揚揚長安道上上欺

聖明下欺士大夫乎伏乞皇上敕下閣部大臣九卿科道將臣﹤鋶﹣釒﹥所陳闖宮始末逐一體勘得實復奏陛下卽命史官撰聖諭一道布告天下使二帝心事萬世爲昭宣付史館從前實錄所載憸臣添捏事情一一攺正以爲信史庶見

先帝父子兄弟之間藹若春溫而今日刑賞是非之柄昭如星燦所系國家治亂否泰之關豈淺鮮哉得旨張差風顚情節原招甚明王之采故捏虛詞口授逼供離間宮闈誣捏多命罪已滔天卻又嚇詐鄭國泰銀兩至於二萬逐其子鄭餋性踉蹌去國飄泊無居似此貪饕姦狼卽肆諸市朝亦豈爲過姑免深究著該撫按追完前贓角�羊部充餉仍將此本宣付史館詳載顚末播告天下嶽駿聲卽與起用其鄭餋性準回京師九門外安揖管業該部知道

○吏科給事中吳弘業言危黔敗局難振剿撫廟算宜周議者見事勢之難欲托名於撫而釋之以爲安臣恐僣號攺元之罪未正數百里生靈之仇未復生戎心而長寇仇爲憂方大然進退遲速之間尢必具成算於胸中然後可以言剿目前兵不應手餉不從心惟有收拾餘兵整搠器械嚴檄諸路守吾險隘無令賊得窺其暇而乘其隙倘聲勢少振卽以吾眾分番疊出數侵擾之使彼耕作無時生計日窘未有不坐困而生變者然後設謀用間以夷攻夷如土目之勇於復仇者忠順可用者明示以事定之後瓜分其地以賞之使各自爲戰此策之可行者也𨿽然用人之際鼓舞尢要黔地苦遠苦貧卽無事之時人猶裹足況加以鋒鏑驚心非破嘗格以卹其勞誰肯忘身徇國至於卹典以旌忠義尢不可不公臣觀蜀事一時死難諸臣惟興文知縣張振徳足慰忠魂其餘慷慨捐軀如左重郭象儀諸人俱未獲與振徳比烈而湮沒無聞者不可勝紀言蜀事而黔可知已臣每見敍錄混淆勸懲無當居嘗扼腕不平祈皇上以事功節義激勸人心上命該部看議覆行

○下袁化中鎭撫司究問

○辛亥發宣府鎭年例銀七萬四千五百七十八兩六錢九分五釐大同鎭一十萬九千七十二兩八錢二分八釐八毫

○禮科給事中李恆茂﹤鋶﹣釒﹥陳銓政一愼薦舉謂臣子爲國薦賢孰無夾袋然或借更始之題爲催官之星長安竿牘絡繹不絕與其推敲於後曷若愼進於初一酌添注謂擬部諸臣不妨權宜添注若二三甲進士添注只可暫行於六月若每選通行恐添注無已時矣一議出缺謂近議中行評博俸滿出缺爲新補計也然始而那前官讓後官究將引後官擠前官其爲舊中行也不旣難乎乞暫遲兩三月捱至八月考選之日當事力復續取續考之規出缺以補未爲晚也一議考選謂評事有新選者有左遷者左遷旣經澄汰應斷淸華升寺副推知府此定職也新選者近經臺臣條議不許升寺副欲令積俸以備考選如中行例意固甚善設考選不成空守六七年反不如左遷者矣乞敕下部議酌定力爲主持章下吏部

○禮科給事中葉有聲﹤鋶﹣釒﹥言考選候補諸臣𨿽經擬授部銜然實授寥寥不過數人其餘皆株守桂玉困頓風塵在銓臣固曰無如此仕途壅滯何耳此後儻遇有部寺員缺而外之俸滿內之循資皆欲得之此占地步則波束髙閣後者速化而前者積薪甚非政體之平也乞敕吏部先盡行取諸臣後及推升轉部上從其議

○試禦史卓邁條陳江南情形四款一均賦役江南賦重役繁侵匿者積欠花詭者避差而中戶貧民偏受陪貼之累其法在於則壤定賦量地派役徵收則細比排甲而不專責糧長起角�羊則嚴督正身而不輕縱包攬百姓未有不樂輸者矣一重兵防江南帶海襟江吳淞爲海口則設總兵金山爲江口則設參遊衛所材官星羅棋置其法在於汰兵之老弱核餉之虛冒屬各營者營官實實訓練而撫按嚴爲殿最屬各縣者縣官時時簡閱而總練盡行裁革行伍未有不精銳者也一興水利江南形勢污下濱海田多斥鹵內地田多沮洳去歲巨浸稽天無從洩瀉議者欲浚吳淞大江而費累巨萬難於時詘舉嬴宜令有司各浚河渠築堤岸深廣期於如式遲速無至失時庶田不爲壑而漕粟不苦於難輸矣一戢刁風江南習气囂淩往往連結亡賴逞其咆哮甚至焚燒搶掠肆行無忌而人且中其反噬之毒宜令有司嚴保甲密查訪罪有實據立殲其渠魁機有隱伏潛弭其瑕釁庶法在必行而伏戎不虞於在莽矣然而督率在撫按奉行在守令今各縣缺員未補署篆乏人當此漕糧兌軍之際遼餉急需之時誰爲催科誰爲撫字則速選縣令責其刻期赴任尢江南今日第一義也上謂四款切中江南時斃該撫按卽著實舉行仍著吏部嚴限新選縣官立刻赴任

○試禦史曾應瑞參原任總督張我續通夷盜餉乞行逮問上謂所參事情重大豈可懸坐還候查明議處

○起補兵部職方司郎中余大成

○升禮部郎中王振奇爲四川布政使司右參議兼按察司僉事提督學政

○復除湖廣布政使司右參政劉澤深於山西管淸軍驛傳

○壬子端陽節頒賜閣臣上尊珍饌

○試禦史門克新﹤鋶﹣釒﹥陳目前切要三大局一人材邪正之辧請罷右庶子葉燦光祿寺卿錢春遵化道按察使張光縉以爲依傍門戶之戒一逃臣不時之戮請立誅熊廷弼以正欺君誤國之罪一東西戰守之防請汰關上冗兵而厚募死將上是其言以閣臣票擬含糊令攺票論決熊廷弼不得黨護閣臣﹤鋶﹣釒﹥奏熊廷弼罪在不赦第恐皇上激怒於衷急於正法於祖宗制刑時令不無少違當此正陽之時又值郊祭之日聖怒似宜少待也乞從初擬於是命熊廷弼秋後正法葉燦錢春張光縉俱削籍爲民

○刑科給事中周之綱﹤鋶﹣釒﹥言熱審重囚情可矜疑無拘已成而以爲牢不可易則意見宜平也無因文致而以爲罪無剩情則隱微當參也無畏疆禦而據聽揭辯之口則執持宜公也無狥情面而輕受請托之囑則嫌疑當遠也仍乞行各省直撫按一體申飭除重罪外凡徒流可矜量行減釋則內外一體不待五年卹刑而好生之徳已滿天下矣從之

○禮部尙書翁正春以人言乞休不允

○大理寺卿曹珍乞休準暫假歸省

○升雲南布政使司右參議王鍈爲雲南按察司副使武定兵備道廣西南寧府知府張維禎爲雲南按察司副使分巡金滄道狹西西安府知府劉之柱爲本省按察司副使分巡關內道雲南楚雄府知府陳琦爲本省按察司副使騰衝兵備道

○調補浙江溫處兵備道按察使陸問禮爲按察司按察使

○甲寅孝宗敬皇帝忌辰奉先殿行祭禮遣南和伯方一元祭泰陵

○試禦史盧欽承題議銓政一新任有司履任宜速一監司升轉差覲履任宜嚴一賜環臺省升轉宜超嘗格一候補部寺﹤鋶﹣釒﹥通宜計至如原任兵部侍郎孫居相見任南太僕寺少卿徐夢麟俱倚恃門戶宜斥上命外官履任稽遲著該撫按參處賜環諸臣起用不必槪求速化部寺司官今後姑準考選部員曁新進士除授俱添注其外官應升內的不妨久任候缺出方許推升孫居相不必深求徐夢麟著冠帶閒住

○太常寺少卿倪斯蕙﹤鋶﹣釒﹥陳蜀黔事宜一屯田不可不講謂各府原設有軍屯同知應擇任廉能二員畫地而田計畝而耕土民降夷一體分授庶無事則守有事則戰久之屯農漸慣習戰則防兵亦可漸撤一進兵不可不愼謂黔師失利之後神气難於猝振必湏需以日月持以鎭靜行間諸苗以攜其黨厚積戎備以待其困不可輕試深入再蹈覆轍一善後不可不議謂永寧新復夷情未附藺州一塊土作何防守作何安插宜熟計而審圖之一賞罰不可不信謂水藺之變各夷紏結宜設間懸賞諸土司有能擒安奢二酋以獻者卽以其土地與之若中懷觀望尙持兩可有罪無赦一兵馬不可不核謂蜀兵稱勁者惟南岸白桿子耳乃今日招去而逃明日逃回而招往還道路布冒冒餉甚之遊手亡命之徒虛冒南岸補充兵數宜設法以核其眞僞一鄕兵不可不練謂地方非乏兵特訓之無人練之無法以故往往仰給於土司耳誠申飭鄕兵卽此爲有司殿最不惟可以防奢酋之逸亦可以折驕兵之气一久任專責不可不議謂殘破之後猝難整頓乃地方官坐席未暖又以他徙去接管不一推委易生宜一切俱停推升待平蠻後按功升擢得旨黔師再挫委難輕進地方官有能屯種餋銳設間懸賞團練鄕兵的事平之後一體超擢以後但系黔蜀賢能官員任滿都著加銜管事不得含糊升遷

○吏部覆起補大理寺少卿毛堪左寺丞謝啟光禦史彭宗孟王業浩起升太常寺少卿王志道汪慶百阮大鋮太僕寺少卿劉廷元徐景濂郭如楚張捷刑部主事張九賢應起補南太僕寺少卿錢榮南刑部郎中範得志廣西左布政使兪維宇報可

○丁巳太祖髙皇帝忌辰奉先殿行祭禮

○調補山東按察司副使陳其猷於河南管淸軍驛傳

○降原任廣東布政使司右參政洪纖若爲江西布政使司右參議贛州兵備

○戊午試禦史石三畏﹤鋶﹣釒﹥紏吏科都給事中劉弘化黨救熊廷弼南太僕寺卿吳炯黨護顧憲成乞立加削斥得旨弘化革職吳炯閒住

○吏科給事中黃承昊﹤鋶﹣釒﹥奏用人數事一邊材儲蓄宜預一督撫到任宜速一覆盆隱情宜照內言原任禦史姚祚端以張差一案得罪於王之采無端例轉原任知縣邸存性以力裁借差馬票得罪於南臺王允成暗囑揭害乞俱賜昭雪一部屬濫冒宜淸內言戶部主事惠承芳南工已屬幸躐調北總工夤緣禮部主事荊餋喬若非東林夙契誰令死灰復然乞俱賜罷斥得旨姚祚端無端例轉邸存性良吏被陷俱準復原官惠承芳荊餋喬俱著閒住

○試禦史陳以瑞﹤鋶﹣釒﹥薦原任科臣孫國禎海道曹履吉寧前道袁崇煥戶部主事李孔度得旨科道不許薦人陳以瑞如何所薦更濫姑且不究

○登萊巡撫武之望酌議旅順遊擊張攀兵餉言旅順先系東鎭信地張攀又爲東鎭屬官合無仍以東鎭之餉餉之若以東鎭缺餉目前不便分撥見今靑萊二府有科題追還官糴米豆本折除抵還京邊餉銀及發角�羊東鎭外其餘卽就近給發猶足爲旅順然眉之助若額數不足容臣徐汰登兵以足之亦權宜救濟之便計也章下該部

○禮部尙書翁正春再乞歸餋上以正春系皇祖講官加升太子少保給誥命乘傳以歸

○升光祿寺寺丞秦聚奎爲順天府府丞江西左布政使談自省爲應天府府尹

○己未仁宗昭皇帝忌辰遣武進伯朱自洪祭獻陵

○以禮部右侍郎施鳳來錢龍錫丁紹軾李標吳宗達李康先充實錄副總裁

○革巡捕提督徐永胤參將張學把總馬光先南城兵馬指揮朱國望等任以南城報夥盜彊劫也

○庚申上視朝

○遣行人楊時化往徳府掌行臨胊王翊金�牛喪禮

○升大同井坪城參將宋守義爲寧夏副總兵大同入衛遊擊邢萬民爲宣府承寧參將山西都司掌印趙之瑞爲甘肅肅州參將大同平虜城守備加都司僉書管事劉芳聲爲延綏領軍遊擊都司僉書管宣府舊遊兵遊擊事王應祥爲寧夏玉泉營遊擊大同天城守備加都司僉書管事趙登髙爲寧夏洪廣堡遊擊都司僉書管薊鎭東遊兵遊擊事婁可教爲薊鎭徳州秋班遊擊都司僉書管南直劉河遊擊事朱繼爵爲浙江北洋遊擊薊鎭建昌車營都司馬明英爲神機三營遊擊

○辛酉上以皇極殿地基頂石安位頒賜閣臣顧秉謙等各銀五十兩

○督理川貴糧餉禦史丘兆麟﹤鋶﹣釒﹥薦原任總督兩廣何士晉得旨何士晉貪污著聞削奪未盡其辜丘兆麟反覆稱楊耳目之臣聞見豈宜如此姑不究其督餉事宜著歸並偏沅撫臣已差禦史仍回道管事

○攺新升山西按察使司副使岢嵐道李一鰲於四川上川南道而以山東布政使司右參濟南道耿存仁攺補岢嵐道

○升狹西總兵旗鼓守備加都司僉書管事李春芳爲寧夏遊擊三岔口守備加都司僉書管事林成棟爲甘肅髙臺堡遊擊涼州指揮同知達奇功爲甘肅河西備禦都司

○壬戌督餉禦史丘兆麟陳楚地事宜一曰民窮而無可戀之土言武漢以西荊嶽以北每多水患居民僅用蘆枝蓋居丰年則耕凶歲則竄錢糧因無所出追呼亦何以行二曰官累而無可課之功言長沙府之湘鄕瀏陽嶽州府之華容巴陵平江荊州府之監利黃州府之廣濟數縣錢糧甲三楚其逋負亦甲三楚縣官到任往往受累良繇百姓刁頑吏書狡猾而戶部考成略不爲之分別卽有豪傑之才不待三年何以自見以後各縣湏攺選甲科使其人地足以鎭壓而考成之法亦宜分別寬限俟其考滿而後總課之庶日久而民與官相信習吏與書難侵欺三曰兵弛而無可振之備言辰荊均稱要害辰沅近已增兵措餉而荊獨否毋亦躊躇於餉之難措耳今荊擬添兵二千除余稅及淤田銀外數猶不足查荊州一府民壯各役抽扣約有四千餘兩儻蒙允畱得以措手立成一隊未必非永賴長策四曰地瘠而有當平之賦言嶽郡胸受洞庭背依江滸以水爲鄕與長沙地土正相等長沙因照糧過重乃得奉旨減免七萬嶽亦宜照長沙例則民不受多派之苦官自易實數之徵至麻城一錢二分官米虛糧之加派並請刪之以並各縣三錢之派五曰地衝而有當卹之差言武陵桃源沅陵沅州四州縣當軍興必經之道夫馬供應原設之數額已不加而往來之持應付者麕至宜於各戶增派五分以濟驛遞之困六曰餉虛而有當實之數言楚之加派原額六十五萬有奇乃木政十萬半爲姦�預領買辦兼爲宗祿那借俵角�羊辰常靖以黔變騷擾減免二萬一千江衡二縣以府第免派六千有餘除此數項之虛止有五十一萬八千有奇勢難再派窮民又楚之雜項原派二十四萬屢經藩司核報止有十一萬二千有奇與其多方比追竟屬烏有何如直請減免以蠲物力章下所司

○刑科給事中潘士聞言封疆之事壞於債帥債帥之斃起自夤緣所願當事諸臣盡破積習務使賄賂之門杜而後幸進之門塞一將出楡關必親試其韜鈐武藝果能矢不虛發膂力過人擬他日可奏絕漠之勛而後置之旗鼓非是而尋嘗衰頹者不遣一將入薦牘必核實其生平建豎果能身先士卒與同甘苦擬他日可立天山之石卽與不次超擢非是而鋪張冒濫者不錄至一切名色加銜雜流材官等冗員盡爲裁革武弁犯贓指摘有據者仍行請旨逮問追贓懲前毖後治一儆百此樞部力所可爲責難他諉者也若夫汰兵淸餉總核似難分任又實甚易夫關門兵至十三萬將領不下百餘員自大將以及偏禆有專制有分閫可合操亦可分練派定日期按時操演就中點查凡有隱占冒伍詭名替役老弱應汰逃亡未補誰扣餉以剝軍誰虛兵以冒餉自可淸查到底而卽以此定諸將之殿最其有偏禆以下衡不用命者大將得以軍法從事而卽以此定總兵之殿最信賞必罰務求有濟毋狥情面一味因循致愛債帥若驕子而以守關爲兒戲也上命著實振飭行

○刑部左侍郎饒伸四懇歸餋允之

○升工部郎中項夢原爲山東布政使司右參議兼按察司僉事提督學政

○調廣東布政使司右參議胡良機於浙江溫處兵備

○癸亥吏科給事中楊所修請命史臣將挺擊紅丸移宮三案內前後章奏撮其大略分別攺正編次成書刊行天下從之

○後軍都督府掌府事英國公張惟賢駁新寧伯譚懋勛母吳氏冒襲一﹤鋶﹣釒﹥言吳氏所欲承襲者其生母則奶口王氏也王氏乃有夫之婦雇覓乳孩之人生子欲冒五等之爵不惟同班之恥且爲淸朝一大玷儻此例一開則將來紛紛冒濫何所底止卽𨿽樂工之女不良之婦皆可娶爲妻妾有夫之婦姦生之子皆可冒爲血胤而酬勛之爵一旦歸淫邪之輩使正支正派之子孫反飲泣吞聲而莫敢抵抗矣臣爲此懼故敢伸大義以杜冒濫非爲臣一人私見也得旨該府部從公勘明具覆

○發太僕寺馬價銀二萬二千二百九十二兩有奇於宣府○升湖廣右布政杜詩爲江西左布政使浙江溫州府知府施鵬爲廣東按察司副使髙肇兵備道○調狹西布政使司右參議分守隴右道冀懋中分守西寧道

○甲子戶科都給事中林宗載題自遼餉久詘以十餘萬之馬步久暴楡關患固在兵多而以參遊總哨材官雜流多方添設患更在官多也官多則廩費多國何以供而國病官多則抽扣多兵何以應而兵亦病臣今細閱新餉靑冊除官兵相配外其餘各部按隊磨勘酌議堪裁共三十五員以月計之可省銀七千有奇以歲計之可省銀八萬四千有奇乞敕下該部移文樞輔著各部將因官以核兵因兵以核馬件件皆實自無冒破之竇民亦稍受一分之賜矣下部

○刑科給事中霍維華﹤鋶﹣釒﹥薦韓敬宜召還史館湯賓尹亦當並與昭雪得旨韓敬夙系湯賓尹門生簾內各房搜取久幹物議已經察處霍維華突出薦﹤鋶﹣釒﹥殊駭聽聞姑不究

○吏科給事中黃承昊等請將評博中行俱折半算俸以示優卹寒曹之意得旨新政一遵舊章不得人憑臆見以滋紛擾

○刑科給事中杜齊芳﹤鋶﹣釒﹥糾南京太常寺少卿陳幼學以滿腹荊榛作東林羽翼望八之年恬不知止乞令自裁又言去秋順天鄕試有重捲之斃如薛應齡周崇禮二人罪已昭然宜嚴行查核毋俾以錢神幸脫得旨陳幼學著致仕重捲情斃令所司嚴核

○試禦史周維持言趙彥縱子昌胤公開賄門乞奪昌胤襲以謝天下又言張問達招引王之采以結黨煽惑周嘉謨護庇王安以蔑旨罔上劉惟忠白所知依附權姦俱宜立賜擯斥得旨昌胤惟忠革職問達嘉謨俱削奪白所知免議

○乙丑夏至上親大祭地於方澤

○兵部署部事左侍郎張鳳翔題我皇上不以臣不肖命臣暫署部事臣伏念爲時𨿽暫而在一日卽有一日之樞機用一人卽有一人之關系亦何敢不矢心天日思所以仰副皇上之至意者臣謹責令司官淸出在官在籍各將顚末微遠具悉訂爲成書推升則例𨿽有舊規更爲分別等差比擬申飭意欲榜示發抄公諸海內如私一人天下見之間有破格亦必明言其功一切葛藤悉與剗卻伏願嚴旨申飭一洗頹風上命著實行仍著爲令

○丙寅命山海戴罪總兵李秉誠副總兵孫諫回部候用從樞輔孫承宗之請也旣而兵科給事中蕭基言東西多事使過之典莫寬於戴罪立功而僥幸之路亦莫濫於戴罪立功廣寧逃將孫顯祖孫諫侯世祿宜敕該部處分章下所司

○戶科給事中陳序以門戶糾禮部尙書王圖太常寺少卿甄淑上命王圖以原官閒住

○巡視廠庫工科右給事中角�羊學龍陳時宜八款一外角�羊當速謂各省直除題畱外尙欠一百六十萬乞敕差官稽查如果系大疲大祲拖負在民卽與明示蠲除若那移別用卽令補還若侵欺入己卽行參處至於考成之法在各省則當專其責於布政在兩直則當嚴其罰於知府不必更瑣瑣於州縣一司庫當分謂工部四司祖制原是每司一庫邇旣合而爲一則通融易起而有冒支預支混支硬支之斃頭緒易淆而有作多作少故緩故急之斃今縱不能四司而四庫亦湏一庫而一櫃則印官自擔其干系而支給必愼監督自悉其職掌而磨算自淸一摉括宜明臣查節愼庫冊內有往年存貯大條金十塊葉金碎金共數十兩及玉帶大珠寶石等項以之變價所得不貲又各項廢銅大約可得二萬餘斤若以之鑄錢可得制錢近三百萬不及此時用之非朽蠹可惜則抵盜可虞乞敕該部查覆一會估當議凡派買之錢糧原無嘗額而物料之貴賤又無定衡貴則病�賤則病國宜照年終會估之制爲價值畫一之符加意酌裁低昂兩協務使後來任事之人省一分可得一分之寔用一事例宜一有戶例有工例有新例舊例條分縷折之數頭緒旣多而雜出錯見之途稽核無據乞敕戶工二部公同酌定匯成一書則狡黠之援引無所施其巧而書胥之影射不得售其姦一冗員當汰各工委官堂撥向有定額邇來百計金�贊營有一工多至十餘人者此輩旣已巧於夤緣自不拙於剝削亟宜奉旨立爲限制以差務之繁簡定人數之多寡官非見任不準書非堂撥不用務令私委私收盡行汰革不但目前可爲工作塞漏卮之漸抑且將來可爲恩典杜濫觴之階一包攬宣禁包攬不出於書役則出於牽頭而實則連手穿鼻相濟爲姦其在事例覺察猶易至於外角�羊則不可究詰矣小則傾銷抵換攙入銅鉛大則匿批竊符瓜分任意今後凡領角�羊員役隨到隨刻期掛號交納角�羊到銀數該部發抄令省直共見撫按官每遇年終將地方起角�羊錢糧挨月順日開冊奏繳以憑磨對一外兌當杜凡有支領必赴巡視掛號以杜詐冒自庫貯如洗各�候領無期於是夤緣外領或用賄行私輸情昏夜或僞文贗篆徒手攫金害有不可勝言者今後一切外兌悉宜禁革卽有急需物料應赴出產地方收買者亦照舊出領掛號則夙蠹可消而庫貯自裕矣上然之令該部著實舉行

○丁卯吏部擬推原任宣大總督吳崇禮南京吏部尙書王在晉爲兵部尙書上以二臣路遙不便到任著於在朝諸臣中多推幾員來看

○己巳戶科給事中楊文嶽奏國家需文武將吏甚急請先以倡率之本責之文選職方風勵之本責之巡撫巡按夫文選天下仕宦所從出也就中有積錮難破者無如吏斃一端深按其故一苦於效勞者太多乞恩者太濫而斃易生二苦於選官名色不一取選者年資不核而斃易生又各司官遷就相連掌選者多不完選而斃易生又甚者官不淸正或通賄賂或全情面而京官不肖者又或講情分或爲親私而斃易生以故吏旣不復畏官亦不復畏人上下交私沿習日甚此吏斃所以益難去也願皇上嚴諭諸臣革去冗役盡除前斃文選官務六選完方許升轉敢有受財賄說情分者參究庶廉節之風或可少振矣至職方又天下武官所從出也自主選者不能以此職自重凡有推選非以情分予人卽以情分自予近聞每推一總兵費約以萬金參遊以下亦湏數千金不如數者𨿽孫吳不能濟事壞戎政而長貪風皆原於此願皇上嚴諭諸臣痛洗前非凡武官新選者聽職方量才授職至升轉者專責撫按咨進蓋職方與武弁毋論才品不知卽面貌不識惟責成撫按則人才髙下地方緩急在平日可以廉察至撫按貞肅百僚所系尢重臣見自來舉劾撫按例憑司道司道例憑各府其實道府所開者豈盡詳確不過借聽於浮言采取於虛譽耳其有眞負才品實心任事不逄迎上官不侵克軍卒者道府官能拔擢幾人願皇上嚴諭諸臣加意考核務識眞才劾者卽列單條舉者必據實績毋事靡詞徒飾觀聽庶文武得人而國家大有濟矣上是其言命文選職方二司員缺堂上官詳擇廉明司屬破格超補務要竣事方許推升撫按於地方文武官員試其才品更加一體訪得眞方許登薦其才品異等不時咨部以需急擢文嶽﹤鋶﹣釒﹥內復參禮部尙書蕭云舉兵部主事叚然上是其言命削叚然籍以蕭云舉大臣不必過求

○工科給事中虞廷陛言皇上勵精圖治召對大典似宜舉行今望經筵日講之暇擇舉當今要務面詰一二令閣輔大臣與講讀等官互相條奏或乘臨禦之暇轉就便殿特召閣部院臣面會在吏言吏在兵言兵親灑天言實課其邇來孰是名將用過幾人待推幾人以至兵餉河漕治內籌邊刑名工作等項一一需次宣問仍令職諫諸臣從旁論直參酌可否則不特皇上見聞日廣謨猷日宏卽大小臣工亦聳精神以備仰答而交儆之下料無有靡文虛應者矣然其要又莫如用人今請自疆場喪失權賄昭彰分別懲處以後或有詿誤或經摘發下閣部院查勘覆議仰候上裁適與以應得罪狀則或謫或譴總屬恩波儻非律在不赦卽至禠其官爵創及一身或量貸父母誥命使得罪之臣伏而思曰皇恩之浩蕩如此則受辜之日何莫非愧悔之年皇上仁孝性成素以孝風天下知無難畱此一節鼓舞孝子忠臣使感發而圖報也得旨召對舊典次第舉行朝廷予奪一憑功罪不必猜疑

○禦史汪裕劾太常寺少卿甄淑附勢反覆驟躐淸卿光祿寺少卿張光房投身門戶冒濫京秩上命甄淑削籍爲民光房冠帶閒住

○攺未任都察院左副都禦史喬應甲仍以原官巡撫狹西等處地方

○升浙江右布政使劉可法爲都察院右僉都禦史巡撫浙江等處地方

○庚午上視朝

○周府永寧府鎭國中尉在金�冢毆傷良民復聚眾毆通判孟紹孔幾斃河南撫按程紹楊方盛合﹤鋶﹣釒﹥題參上命革去封爵送發閒宅孟紹孔著照舊供職

○禮部覆巡按江西禦史田珍﹤鋶﹣釒﹥言宗姓日蕃祿入不繼限祿一法誠永賴之利也查限祿奉旨在萬曆四十八年卽以此年見給之數祿銀二十萬六千爲額除歲入一十八萬七千八百外以橋稅等項佐之庶幾可贍第奉行之責全在該省布政司宜權各府宗室多寡均定某親王府共若干除親王祿外惟以見在人數爲額卽後日子孫漸夥止於原額內差等均支匯刻成帙每宗各給一冊要於歲不益祿則詭冒者自無所容而祿亦不濫受矣上是之

○刑科給事中蘇兆先﹤鋶﹣釒﹥陳淸核二事其一謂關外驛站夫役取辦於軍每月每日排定某軍幫貼隨過官多少爲之扣除月糧此鳩面鵠立者能堪此僕僕道路日日扣除乎宜申飭彼處撫按兵道著實稽核果積斃起於何年扣克歸於何手並行各邊悉爲查豁勿令波累貧軍一謂各邊兵逃馬倒未必盡補卽補亦不無少需月日則此日日所餘之兵餉日日所餘之馬料應令各將設立一冊計日扣畱參遊月終匯報道臣道臣季終匯報督撫有隱匿者核實追贓銖積寸累合各邊當不啻十百千萬庶不爭淸查之名而自寓淸查之實上令該部卽與覆行

○禦史黃憲卿言政體未平者三仕路淸於北而不淸於南謂年來摘發批引不期洗淨不已然其人皆官於北者也至南都率駢枝視之於是木偶龍鐘者藉以便其坐乘張蓋之私而藏姦匿瑕者因以逃於朝評月旦之外尙祈徹底澄淸庶幾﹤鋶﹣釒﹥南之壅亦足濟北之窮法网詳於內而不詳於外謂年來淸查姦蠹凡冒支侵盜賄賂營求之贓一掛彈文立行追究然其人大半內臣也每見外吏彈文臚列贓私動盈十萬而究定其罪不過曰量加降調曰重行禠斥彼載其盈箱蚤作晝錦之計其若民生血髓何竊意自今劾外吏者旣有贓私上聞卽行照數追角�羊庶足服內臣議追者之心會典伸於文而不伸於武謂年來三韓�衄廣寧陷失之罪眾鞫廷讞鉄案凜然然其人又大半文臣也武臣自辟擬數人外有聽勘者矣有戴罪立功者矣夫聽勘原是遷就之局而戴罪又別有護身之符始猶借徑於邊徼爲死灰之燃後復營身於內地爲出幽之遷蓋宋臣有言文臣不愛錢武臣不愛死臣謂今日武臣愛死矣又復愛錢且以武臣愛死之錢幾累文臣以愛錢之死至於賄賂公行金�贊營徧及如中樞鬻爵大幹文网者竊意今從大帥而下自應以吞刀飲灰之圖少洗輦金載貂之穢而貪橫之被紏應追者追應逮者逮更祈皇上斷然行之庶幾圜土諸臣仰服皇上刑罰之公章付該部

○工科給事中王夢尹題近有挑浚旅順之議將以爲登萊之外護乎豈茫茫之海若反遜於一綫之盈盈耶將以爲掣奴酋之不西向乎一旅之眾進無所往退無所歸足當奴酋傾國之全力耶將以爲姑俟大舉與關門相犄角乎豈登萊海路不足舳艫大進而必資不易駐足萬難自全之寄兵爲聲援耶在今之挑浚所費不貲而又人人知其必爭者若明知其必爭而故與之爭彼此就近易於攻擾我以隔海難於救援挑浚之難易不待智者而決也卽令徼幸落成將來有屯者湏有守者近相代替駐兵必多旅順之所出不足供旅順之所用勢必梯航輸運以供之所費又不貲矣當內竭外涸之時何以堪此況有一不虞豈但糜費且以損威上命該部從長計議

○工部尙書白所知聞言求罷命馳驛回籍

○升禮科右給事中楊所修爲工科左給事中工科給事中角�羊學龍爲禮科左給事中

○升江西布政使司右參議丘茂煒爲廣東按察司副使分守海北道揚州府知府林銘鼎爲山東按察司副使分巡濟南道

○攺新升山東布政使司右參政東昌道黃元會於江西南昌道而以新起江西按察司僉事南昌道王伉補東昌道

○以魏忠賢侄都督魏良卿僉書錦衣衛南鎭撫司

○以神機營右副將郭欽提督京城內外巡捕通州練兵遊擊劉見爲山西掌印都司陽和守備方永壽爲建昌車營都司福建都司陳文理爲南直劉河遊擊將軍神機九營佐擊樓光先爲宣府舊營遊擊將軍大同練兵守備鄭世彥爲入衛遊擊將軍昌鎭左騎營遊擊王加春爲巡捕營左參將大同西路參將王受爲井坪參將

○革狹西肅州遊擊管參將事吳永胤興武營都司僉事管遊擊事李成龍原任蘆溝堡守備今升寧夏遊擊朱國梁回衛仍提問追贓

○辛未光祿寺署丞郭自維﹤鋶﹣釒﹥陳海外情形臣奉差東馳抵登州至廟島開洋歷石城島鹿島則遊擊林茂春所屯地也又進二百里則爲朝鮮皮島乃毛文龍屯駐之所也臣畱島中凡二十餘日見四面海圍耕牧無地每每艱於粒食東渡三十里爲鐵山屬朝鮮廢地密邇鎭江山勢巍峨土饒野沃帥臣辟田設幕安置遼民與皮島相爲犄角聞各島所入歲可得十五萬石其各營馬步軍所報十萬有奇臣𨿽未悉其數然見其擐甲荷戈約二十餘里一時軍容之盛誠足樹威望所可惜者器械未備甲冑未全歸附遼民扶老攜幼啼號慘楚尢不堪聞則糧餉亦未盡足也章付兵部

○禮部尙書蕭云舉以人言乞休不允

○升協守山西副總兵鄭源爲神機營右副將狹西永安堡守備王好問爲神機營佐擊延綏入衛遊擊髙承勛爲大同西路右參將都司僉書管遵化輜重營遊擊事孟喬方爲薊鎭東遊兵遊擊

○壬申上以封疆多事命各巡撫官勒限刻期到任

○遣禦史黃憲卿河東巡鹽髙弘圖巡視京營

○督餉禦史王祚昌﹤鋶﹣釒﹥陳三款一各省直錢糧拖欠數多宜嚴立考成之法一楡關兵馬有占役逃亡倒斃虛報等情宜專委監軍道臣著實稽核一各衙門札委守備千把總等官無事則雅善糜餉有事則掉臂而走宜通行淸汰上是其言命外角�羊嚴法考成拖欠多者道府州縣官俱不許考滿升遷違者本官削籍罪及撫按稽查兵馬虛冒專責巡關禦史名色將官亟行汰革仍下部覆如議施行

○升兵部左侍郎管工部右侍郎事髙第爲兵部尙書

○治通州鼓噪之罪梟亂兵郭天才李成姜才等革主將都司李文輝回衛

○癸酉穆宗莊皇帝忌辰奉先殿行祭禮遣成安伯郭邦棟祭昭陵

○禮科給事中葉有聲陳大選事宜言營缺之情分應杜衝疲之甲科應急憑限之刻期應嚴交盤之錢糧應核到任之陋規應裁上司之參謁應禁又言蘇松常與杭嘉湖相錯如繡往往易地而官於是或關說抽豊或撞太歲前驅未賁於境上而姦徒已趾於道途矣在一省如此而他省可知也宜更任以遠嫌疑上曰這本說初選選情斃深切民瘼至謂蘇松常與杭嘉湖土壤相錯瓜李當避不當易地而官尢爲確論吏部知之

○禦史智鋌以門戶紏原任禮部侍郎徐光啟練兵孟浪誤國欺君吏部驗封郎中馮時來依附金�贊營通賄穢污均宜亟斥又言熊廷弼獄中出揭徧灑長安其間通綫索受賄行私者不可置之不問得旨徐光啟招練無功著冠帶閒住馮時來贓私狼籍削去官職熊廷弼何得逍遙囹圄布散刻揭其往來關通人等著緝事衙門嚴挐究問提牢官所司何事玩法故縱姑不究以後但有一人潛入監禁偵探消息該管官吏俱行問革

○攺刑部左侍郎管右侍郎事薛貞爲左侍郎起升原任廣西巡撫右副都禦史朱世守爲刑部右侍郎

○升南京大理寺卿靳於中爲戶部添設右侍郎

○升禮科給事中陳奇瑜爲刑科右給事中

○起原任山西右布政張維樞爲狹西右布政分守隴右道

○降補原任順天府府尹沈演爲湖廣右布政

○甲戌以黔事未寧命差滿禦史傅宗龍仍舊監軍從都禦史李宗延之議也

○戶科都給事中林宗載言固原一鎭造報天啟四年春夏二季錢糧文冊多寡互異乞徹底淸查仍行文各邊申飭上令該部鎭確查回報以淸宿蠹

○通政使司右參議楊紹震陳兵食五款一精選練議將關門總兵六員裁六爲一副將十二員裁爲五員大小將領一千五百餘員汰十之七見兵十四萬汰爲五萬馬四萬七千五百餘匹汰爲一萬五千務求精選以禆實用一廣屯田議令遼人屯種寧遠以西官兵屯種寧遠以東明示以兵衛農之意一廣煮收議於楡關之地因山以興鼓鑄楡關之南因海以通魚鹽略仿管子霸齊之法一立官市嚴撫賞議令各官撫賞俱用折色而另以布帛茶酒及奇異玩好等物置爲官市髙其價而貨之使彼中吾術而莫諭利歸我而不知兵部具覆請移咨樞輔采擇施行上然之

○兵科給事中胡永順題頃者奉旨以天气漸暑暫停講讀夫人主一心不能無所寄寄於講讀嚴憚之意自生寄於戲愉警惕之事遂忘臣願皇上臨禦以後淸之會凡廷臣籌兵籌餉四方災傷章奏一一省覽裁決更細繹從前史官所進講章及覆玩索其於聖聰必有所補矣況時方溽暑簡攝之法尢宜倍於平嘗邊有烽煙修省之時何可恣其暇豫伏望俯采芹曝毅然猛圖報聞

○薊遼總督王之臣﹤鋶﹣釒﹥辭新命且以曾經南科臣梁棟朝等﹤鋶﹣釒﹥劾力請罷免得旨奪情起用往例俱在王之臣素有才望豈得以曾經彈射故爲疑阻著卽到任供職不允所辭

○禦史吳裕中﹤鋶﹣釒﹥論南太僕寺卿朱吾弼頑鈍鮮恥耄耋堪憐部覆致仕從之

○命鑄工部右侍郎鑄錢及巡撫貴州關防鑄福建福州府海防同知關防海防駐鎭寧州舊系通判至是攺爲同知而關防仍舊撫臣南居益請攺之

○下顧大章北鎭撫司究問

○乙亥翰林院修撰王應熊條議平定西南五策一曰固本之要言蜀之民困苦離散靡有孑遺今不能卽罷兵以休民安得不輯民而但窮兵夫安民之術亦多方矣無如得良二千石與州邑之地不得其人可乎濱江軍興所仰之邑如成都華陽內江宜賓江津巴縣往皆甲科之缺柰何盡恡其選乎守令所稟仰者監司如重慶以至巫夔千里而遙無人彈壓缺不補補不赴任萬一倉卒事起孰消弭是孰捍禦是如濟州夔門建昌松潘自非選用邊才而優以邊道之償恐於事未有濟也一曰行帥之要臣觀安奢兩賊敢抗天威累歲連兵不角�羊者大端有二一曰輕戰而無謀一曰心異而力分機未可動而躁不能待勢猶可持而奔不能止或趨利而彼此不相聞或貪功而勝負相軋或賊垂得而因歃血泄機或事就手而用差池遲誤行之無變計未易得志矣兵家原貴謀而賤戰此虜非用間用奇用伏不能也一曰屯守之要自協復永寧遵義以來招降夷部甚多法當安插耕種各處防守兵無擊刺之事而有坐食之費法當減汰畱屯然用之貴得其人必仁足撫眾識能審幾乃克勝任其喫緊在拊循降夷以示招練以孤賊黨善撫舊民還其故業而無使官兵擾之久之不惟田辟餉充卽挑兵裕伍亦在於此用土人爲兵以攻賊較召募之士其彊弱殊已一曰進取之要夫扼遵義以斷水藺之交必不可易之著也然遵義旣復之後城郭郊野蕩然一空兼之山川深邃運道梗阻驟入遵義是孤注也欲捨而徑趨大方或經阿爲謎界或經慕徳界此二苗長助賊寅爲虐二苗在前賊寅在後是畏首尾之計也審於二者擇一適中之地號召布置使無偏滯之患擇其心膽寸付托之人誰識開導誰司儲偫逐處置糧隨宜招集令鄰省拍手相應督臣之入意者其在玆乎一曰剿撫之要夫賊𨿽有二然毋作兩局觀也譬如奕家之角而爲二目但覆其一則一自斃然奢易而安難何謂奢易而安難也奢之地久失部曲已散只遊魂假息耳若安酋則屢勝而得气法宜因弱示弱以驕之先取其易者以震悚之捐旁種閽昧之過隱而勿彰伐鄰夷潛助之謀束使不動以多方角�羊其黨與以間謀離其腹心而後奇正互生撫剿兼施南方底定猶可幾也得旨冗長不便省覽

○北虜順義王卜失兔進表文鞍馬弓矢升賞如例

○丙子大學士顧秉謙等奏皇上親臨北郊禦蹕再傳淫潦忽霽若天地故呈其異以示居歆卽六事應禱三言退星不速於此臣等方不勝欣歡而猶欲效款款之愚者禮稱仲夏之月一陰始生謂之陰月天子居明堂太廟齋戒掩身毋躁禁止聲色毋近所以愼起居節嗜欲導陰陽之和也臣等職司輔導凡可以新聖學而保聖躬者無日不爲兢兢玆當輟講進見之時嘗少自宮闈以至遊幸安能每事謹凜臣等寔深慮焉且今皇上春秋鼎盛麟趾尙虛保固元神以誕生震器更不容緩此尢九廟神靈所屬望非僅臣等之私祝也上嘉其忠愛

○予原任南太僕寺卿李開芳祭一壇減半造葬

○起原任通政使司右參議吳殿邦仍以正五品服俸攺補尙寶司司丞

○命禦史馬逢臯巡按眞定等處

○升戶部郎中區龍禎爲四川布政使司右參議下川東兵備道

明熹宗悊皇帝實錄卷之五十九

明熹宗悊皇帝實錄卷之六十

天啟五年六月丁丑朔以冊封衡魯慶沈周蜀徳光澤永和各王府上親詣內殿祭告遣翰林院編修簡討劉必達劉宇亮等給事中陳熙昌等尙寶司丞許志才中書行人張養閻可陛等十八員充正副使奉節冊行

○命兵部尙書髙第暫署工部印信其本部尙書黃克纘侍郎董可威著吏部速催到任

○給事中李恆茂巡視庫藏

○禮部尙書蕭云舉乞歸上以兩朝講臣加升太子太保給與誥命仍著馳驛去

○吏部覆給事中李恆茂黃承昊等﹤鋶﹣釒﹥陳棘屬考選之規廷評一途初授守俸正爲異日考選之官與中行一體不應與左遷者同其左遷之官徑轉寺正寺副不許混轉評事評事不願考選者俟俸及之日升轉部屬及寺正寺副不許混轉知府亦與中行一體報可

○刑科等衙門給事中等官霍維華等題關門告匱舉國同急巡靑貯庫銀兩已奉有準借一半之旨安容復有異議太倉舊庫每年應發遼餉銀十萬八千兩當此脫巾之呼何不盡數全發止給五萬尙勒五萬八千也以國家之財供國家之用羣工合力同心滿盤打算先盡急著徐求長算方爲得策不在彼此錙銖間較量爭執也得旨太倉巡靑庫貯銀𨿽爲公家之儲今遼餉急需便當先其所急其節存老庫三萬仍借戶部以濟燃眉不必爭執

○山東道試禦史陳睿謨言今時大小臣工言摉括言事例言協助章滿公車至廑天語申飭而曾無濟目前萬一以天朝輪奐萬目經營豈可付之不可計之程委之莫可知之數祗以國家金錢當尾閭之洩也乎然此直就大工言也頃樞郎議裁關門兩帥歲可省二十餘萬推之他鎭將領冗濫其當裁也何獨不然又見薊督查核四鎭兵馬虛數歲可節餉金十餘萬糧艸數十餘萬推之他鎭兵馬虛冒其當節存也又何獨不然宗祿浩繁而申以定額有江右分府勻頒之例在而功令可按矣京卿塡委而予以﹤鋶﹣釒﹥通有請告自陳之例在而濫觴可杜矣屯田總於督餉而一手持籌鼓鑄開局荊州而通行天下有竟解本色輸銅近地之旨在而處置具稱得宜矣聖天子淸心立極軫念時艱自先禁制近自乘輿服禦而外一切各庫局諸物苟可酌量通融何妨與民節省卽以近日各宮監助工銀一十四萬誰非撙節之餘自此益加風勵羣相勸勉其所畱遺寧有涯矣視紛紛遣使擾擾百端一不堪再而剜肉醫瘡者功相萬矣又有今升光祿寺卿原任浙江左布政周延光其人者輦金入都托致私人題升今職又有南太常寺少卿蔡應麟景逼崦嵫形如木偶所當分別議處以淸仕路者也得旨今後內外各衙門務要一體奉行周延光蔡應麟著該部分別議處

○禦史卓邁以門戶劾太僕寺少卿孟習孔南京太僕寺卿趙健並狹西巡撫翟鳳翀得旨孟習孔貪橫黨邪趙健昏闇媚姦有玷京卿都著冠帶閒住

○禦史汪若極﹤鋶﹣釒﹥參禮部右侍郎李標延綏巡撫翟鳳翀得旨李標與趙南星𨿽系門墻絕無沾染何得妄議翟鳳翀屢被人言著削了職回籍聽勘

○削原任巡按廣東禦史升本省參議胡良機籍以其不候交代擅離地方也

○戊寅禦史李嵩﹤鋶﹣釒﹥陳五事一民窮不得不曲究濟窮之術自三韓騷動以來加派添徵重爲民苦爲今之計宜官自爲節縮毋獨責閭閻以難供之漏卮人自爲區畫毋獨苦計部以易洩之尾閭近廷議札委各差禦史摉括贖鍰助餉繇是推之制撫以及監司守令誰無額費額罰乞敕該部行各衙門除繁難疲敝地方外各令其斟酌商算先行開報數目年終解部以抵百姓餉額事平卽止一吏獘不得不直抉剔獘之方如臨民則有勒添太耗縱役需索之禁事上則有奔走參謁歲時饋遺之禁功令諄諄而獘相沿如故也今後撫按官紏彈湏不拘時不拘數行不測之威持不漏之网則人人懷自及之恐一邊弛不得不力鼓振弛之气試觀奴數年於此緩我也實弛我也振之此其時矣孫子曰三軍以气爲主則鼓其气斷自今日簡將汰兵淸餉開屯始不俗偸不得不痛抑趨偸之情今天下非無事之秋也團練鄕兵最爲要著宜行該撫按督責各有司時加訓習行之數載以天下守以天下戰斯綢繆之至計耳一學晦不得不重禁滋晦之障今學者動引宋人互相標榜日以講學爲事依傍名理之人卻是薰染富貴之人覆雨翻雲之輩仍印論地談天之輩不亦可羞之甚哉乞敕諭該部嚴敕功令以後講學居其實毋居其名國家核其眞毋受其僞可矣得旨這條議各款關切時事該部卽與覆行

○禦史余城巡城事竣條陳七事一淸狐鼠之害宛大二縣日有勾攝書皂飛而食人以巡視衙門原不相統自難鈐束宜年終將兩縣官員一聽舉劾一嚴請托之防凡聽理衙門曲狥情面者以溺職論遇有私瀆於請許據實入告一核保甲之實五城有房人家大半靑衿武弁豪右貴族一聞掛名保甲抵死不肯承應若斷在必行惟祈聖明申飭一備防禦之要於一街一巷擇其扼要處各設柵欄以爲屏障申夜巡之法余若杜影射通度支定出納皆關房號銀兩甲役工食事得旨嘉其有禆城務宜著實舉行

○禦史田珍言今長民者聚斂多而拊循少長軍者剝削工而固結拙馭文武之吏者又因循深而振勵泯是以民無固志軍有離心皇上一信明詔貪吏必誅容貪吏者亦必誅債帥必誅庇債帥者亦必誅毋容牽於情面撓於營求則又必有朝出令而夕奉行惟謹者矣顧遼兵嗷嗷待哺姦民蠢蠢欲動據臣所聞見艸澤不逞之徒蓄有異志而碭山楊村之聚幾成揭竿固近日事也鰓鰓於保甲之宜飭誠見及此矣得旨內地釁孽亟宜消弭保甲法著各該撫按嚴加申飭行

○直隸巡按宋師襄薦舉地方人才得旨盛以弘進講不淸金�贊謀入閣奉有明旨宋師襄徇私濫薦姑降一級調外任用

○己卯上視朝

○兵科給事中李魯主言從古徵伐未有陳師境上數年不進者亦未有去敵旣遠虛設十餘萬之眾坐食自困者有之則守戍之眾而非進取之旅也戰守機宜專決於外臣何敢遙度但戰則有戰法秣爲厲兵簡卒�乘刻期舉事卽有大費可期永省守則有守法遠斥堠固營壘髙城深池屯田積榖以待事會兵不湏眾馬不湏多庶堪持久今以十四萬之眾歲費六百萬𨿽言惟敵是求其實百事不辦戰固未能守亦羞稱虛糜自獘而不虞其後臣所爲中夜旁皇當食廢著也樞輔當審時度勢知彼量已可戰則用戰法可守則用守法爲朝廷固疆宇爲民生惜物力以選練爲務以屯牧爲先不必張恢復之虛聲只在條恢復之實事夫兵以衛民今畚鍤及於錦義而幹掫乃在寧前卒有風聲保無魚潰鳥散藉寇賫糧之憂乎先時外擬以覺華首山爲二眼今肩背在外眼反在中受人暗弄豈計之得以臣愚見山海旣爲神京門戶所關綦重必先增堞浚隍復其形勢列臺置壘扼其要害而又廣設地网機橋之數禦其衝突庶人心以定敵愾斯張卽卒有不利而根本不搖乃爲萬全之師耳若進無可乘之銳退無可憑之險徒以耒耜爲前矛以蔀屋爲堅壘慕展上之虛名受餌敵之實禍則臣之所大恐也旅順要地敵之所必爭向者倉卒遣將未盡區畫大約海口挑斷則可守不斷則不可守兩言而決耳海口系唐太宗挑過聞尙有故迹可尋爲力差易但得萬人十日可以成河一月可以畢工兩岸唐墎猶有舊迹就此補築以千人守之便如丸泥之封矣數百里沃野可以養避亂之遼民亦可以供海外之軍實得旨這本所關重大該部詳議覆行

○禦史髙弘圖言臣昔日乍入班行惟時黨人構旤尙未甚也及趙南星當軸一手障天舉國若狂使其聞傅櫆之說悔旤於厥心聽汪文言論罪論死勿救豈不共偕大道無柰招搖津路實藉奧援𨿽欲勿救而不可得遂以有今日之慘貽縉紳之羞一時昌言盈庭直從東林門戶摉剔根株而於借社稷封疆以博功名富貴者尢加痛恨今國是旣明臣竊謂雷霆之威不屑屢擊堯舜之世僅罪四凶過此以往有廢棄已久斥逐方新所犯未至不宥者宜如科臣言除削官示懲外原給誥命免其追奪至詔獄多人被逮則同爲犯有差生之殺之一聽之司敗之法登撫宜裁人以爲然殊不知旅順危而鎖鑰加嚴遼人多而土著難安分籍渙黨處置得宜應有專責畱一老成練達實心幹濟之撫臣假之歲月利賴良多況聞蓮妖遺寇訛言布傳斷非登撫卸擔之日國家省官之時也國步多艱民生塗炭賴陛下以天地祖宗百靈呵護之身有臨深履薄不自屑越之念何者自古帝王禦宇未有不保身而能保民者請徵漢事漢成帝欲禦樓船過渭水禦史大夫薛守徳諫曰宜從橋上不說張猛曰臣聞主聖臣直乘船危就橋安聖主不乘危禦史大夫言可聽上曰曉人不當如是耶乃從橋臣願陛下凜乘危之戒而致謹萬年之體推保身之念而拯救水火之民則太和元气悉醞釀於聖躬矣又薦沈演王雅量及議處運同李自蕃不當從縣降得旨詔獄系逮鎭撫司尙未訊明何得便付法司髙弘圖好主愚昧不達政體本內沈演仍候府尹缺用李自蕃準以運同調用王雅量著以原官起用

○升廣西按察司按察使胡廷晏爲浙江布政使司右布政使

○兵部左侍郎張鳳翔引疾求去許之

○庚辰督理遼餉兼巡撫天津戶部尙書李長庚﹤鋶﹣釒﹥辭新命準在籍調理員缺命卽推在京有心計者來用

○禦史陳世埈言館選當計其終釐獘必嚴其始竊思今日之庶嘗非卽他日之宰輔乎向來背公死黨多屬詞林木天淸署暗藏戈矛幸蒙皇上允諸臣之請而削奪者屏斥者頓使中祕日淸而猶有連根之蔓如協理府事禮部右侍郎公鼐者又有散館之遺孽如太常寺少卿麻僖者邪穢若此亦惟散館之弗愼故爾臣請自今科著爲令選館之日嚴令科道監視一有關節白簡從事至散館之前一月發單咨訪如考選例當授部郎間用省臺一二人又若南京戶部尙書周希聖旣乏綜理之才又縱溪壑之欲一生營逐巧躋上卿委頓支離恬不知止宜令休致得旨公鼐不必苛求麻僖革任聽勘周希聖不得以風聞求多庶吉士散館科道部屬通用

○貴州總督蔡復一題雲南土司惟沙源普名聲兵頗勁而行間徵戰效力最多乞敕下該部覆議將普名聲之子普祚準襲阿迷州土知州世職名聲願助鎭餉二千金聽令赴雲南上納成其義舉候再立戰功另與優敍庶滇黔兩收其用知勇爭奮而平賊有機章付兵部

○總督貴州蔡復一題海內之窮惟黔爲最亦惟今日爲甚練兵則激搞無資用兵則懸賞無餌運米以贍兵繕甲制器以治兵則料腳無措佐餉者惟屯田鼓鑄二法利在半歲之後而枵腹在旦夕之近事之不能待者也臣等求可以資涓滴而救燃眉者莫如開納事例誠歲得數千金稍佐犒賞徵繕之用以給牛種而勸屯買銅鉛募鑄匠而興冶亦庶幾可爲士飽馬騰之地矣付該部議

○巡按直隸等處潘云翼題自軍興以來運艸稅糧備極苦累徵兵措餉所在驛騷昔稱棋布星羅者今絲紛云擾矣昔稱富庶完聚者今蕭索仳﹤亻離﹥矣昔之人所翹跂而樂就者今褁足不前矣於是地需人而人規地無論邊徼海陬每多懸缺卽畿輔神京亦至乏人有以衝疲而缺正官者有以瘠薄而缺正官者有以錢糧不明而缺正官者有以妖賊未殄而缺正官者夫積玩之民或虞操刀而傷割積弛之地或病委輿而難收凡此皆人所郤步者其缺尙不下數十也以致各縣不苦代庖之無人則稱署篆之百害嗟嗟近畿之地若此推而至於各省不啻什有此者其害可勝道哉臣以爲目前六月一選宜廣其人數先補要緊地方而衝繁各邑又多選甲科毋寬履任之憑限申嚴違限之查參俾地方早得一官之用卽諸事早就一日之理矣上是其說

○禦史張樞言館選之制儲才今日卜相他年不可不愼邇來人情遞變機智轉多或占風望气借鼎於時流或附勢依榮假緣於權貴或工巧市之方走未提於事始或踵潛獵之術操玄竅於機先或以師生襲衣缽之傳或以閭裏結金蘭之契或友以及友聲應气求或親以及親株連蔓引諸若此類未易更僕爲今日館選計從前獘竇務期盡革如協理府事禮部右侍郎吳宗達者以翰林膻赴東林以史局竄赴時局此尢門戶中駭人聽聞者也仰惟皇上將宗達速賜罷斥以剔遺姦得旨選館系國家重典遠嫌疑絕請托責在輔臣務期公愼吳宗達心迹素明不必苛求

○總督貴州蔡復一題向因餉匱兵逃一舉蹉跌而黔局又當從頭做起臣去歲曾言破賊有緩急二局急局必用兵十五萬必用餉二百五十萬必移督臣於遵義而滇出沾益黔出六廣三岔三省並進賊未有不滅者然不難處兵而難處餉臣設身爲計部思之未有以辦此緩局前﹤鋶﹣釒﹥議兵八萬今縮爲七萬從今年八月始以二年爲期計部歲處一百二十萬之餉分布屯田且耕且戰沿河拒守以蹙之出奇以撓之行間以潰之不出二年罪人可得賊亦可平也所以必從八月始者目前斗米價銀五錢有奇五六兩月勢必更踴兵餓欲僵竄者斬之不能止臣今春招募開墾至八月獲稻庶米價可平耳屯愈廣則兵費愈省歲額當縮而克敵不待二年亦未可知至閫外制勝全繇大將臣曾﹤鋶﹣釒﹥薦狼山副總兵江之淸請敕兵部覆議如果堪授節鉞卽充大將責令募淮揚勁卒二千人與俱俾展新硎至舊將酌其自贖何狀分別議處只用主帥一人不必駢設以省指視之淆亂尢黔今日對癥之藥乞下九卿科道集議將緩急二局亟定歸一措處兵餉簡易將帥以責成功章付兵部看議

○辛巳禦史余文火�晉﹤鋶﹣釒﹥言汪文言供招諸臣逮追奪禠不使有遺而代題代辯之葉向髙蟒玉如故恩蔭有加陳一元爲相府掃門一旦而遂佐京兆陳長祚久已廢棄止爲座師布席一年而躐轉司空所當一體削奪以明公道者也得旨汪文言托左光斗金�贊求何得輕詆去輔陳一元旣經察處驟躐淸華著革任回籍陳長祚不必追論

○試禦史田景新言去歲邪黨盤據時次輔未延禧百計呈身以必得入門戶爲快而藉張鳳翔爲媒說合勾連蹤迹甚著如逮楊漣左光斗一事次輔每私對人曰吾意原不欲逮無柰人皆欲之卽此一言是以徳自任以怨歸君且以禍嫁人今日畱此冷語異日開大難端人才幾何堪此陰阱乞皇上敕下該部或準其休致或聽其自裁庶陰邪退聽政府一淸矣得旨次輔夙以才望簡在綸扉勤勞可嘉方切倚毗田景新不諳事體輙以風影見疑好生多事念系�官姑且不究

○禦史趙胤昌題自藺賊發難首尾五年措餉徵兵不知許多糜費惟王三善貴陽一戰差彊人意無何而旋有大方之衄無何而蔡復一又有渭河之潰兩次師出無功魯欽等抱頭鼠竄近有自偏沅來者言及黔事聞貴陽之杇戈鈍甲不逾七千而偏橋鎭遠一帶防守之兵亦僅僅萬餘然則年來傾中國之物力以佐軍興止養此寥寥之羸卒耳請敕下督撫徹底淸查明白回奏要見向日養兵若干實支餉若干今日見兵若干實需餉若干應否取足七十五萬八千之數勿以閭閻已竭之膏脂塡諸不可問之溪壑庶一番淸楚而黔事尙可爲也自韓城失守四衛成墟聞膠州文登寧海一帶蜂屯蟻聚非去非畱浸假而哄於市矣浸假而禦國門矣請敕下東省撫道盡數挨查錯綜分布收入保甲要見某州縣若干裏可容若干人某里若干人撥與閒曠地若干畝聽其自耕自食卽海涇地隘聞江北郡邑頗多曠土不妨量給資斧適彼樂郊勿爲秦越肥瘠之視激成挺而走險之虞庶遼民有寧宇而肘腋亦消隱憂也至於戰守機宜剿撫著數當散布何地安插何法想當事諸臣自有妙運良規臣無庸旁爲借箸矣章下所司

○壬午上視朝

○兵科左給事中陸文獻﹤鋶﹣釒﹥言今日國家凋敝以天下之大奉遼之一隅臣愚所憂者不在東氛之橫惡而在人情之懈弛不在邊事之難圖而在廟算之未定聞奴酋之在老寨也無日不討其部落而訓之其在遼陽也無日不討其軍實而警之其一切用緩用急用擾用掠用間用諜用詐降用埋伏無日不伺吾隙乘吾瑕而襲之其棄河西而守遼移遼居而城東此示我息也誘我怠也議奴以爲老而歇鬼而病者魑魅之談也議關以爲今日堅明日固者堂雀之怡也焂聞賊則急焂不聞則緩更數月又聞則又急數月不聞則又緩嬰兒之嬉也推官會議催餉亦會議今年會議明年亦會議築捨之謀也假張皇以示能任假鎭靜以掩其不能任盜鈴之術也借奴酋爲推官之符尋題目爲脫卸之計身圖之便也輸挽不以餉士而以肥家禦侮不以甲兵而以文墨倒行之法也夫奴何足畏吾所以待奴之情如此乃可畏耳毛文龍孤提一旅駐札平島招撫流民結連屬國分屯插營焂來焂往以擾奴界滿浦諸戰屢奏斬獲動輙以百千計卽韓白之智劉嶽之勇當不過是去歲金州被削旅順夫陷數月以來絕無後著豈先後智愚勇怯爲兩截人與其在朝廷不得不信其在士論不得不疑非疑文龍也疑執張盤之人卽文龍平日所信用之人則爲文龍者亦疏矣疑艸莽有伏戎舟中有敵國何處無曾有功則爲文龍者亦危矣勝負固兵冢之嘗而不虞正哲人所戒合無遣智膽文臣一員閱視整頓仍飭以寧重毋輕寧密毋疏乃以作文龍之弛气而杜東疆之瑕釁者也楊肇基於白蓮倡教之時據彼中報功一﹤鋶﹣釒﹥似亦鼓鼙中之錚錚者移鎭登州責專防海旅順之師獨不聞乎大將不能親提鉦鐃渡海殺賊何至差救諸將槪托海颶以結局也夫風濤誠難逆料幾月到今不當潛伏精兵於龜磯牡蠣諸島伺其來窺潛師夜渡一舉而殲之乎夫兵之勢分而其情欲合彼毛龍𨿽銳其能一旅制奴之死命哉乃云不許西兵擾亂以壞成局此其語意大可揣疑所宜亟敕登撫就中揆量督責肇基立通烽火以壯聲援乃以作肇基之弛气杜登鎭之瑕釁者也神京天下根本所恃薊門八百里爲護持之臂邇因遼氛迫切故建議添設道鎭令其畫地修守設防兩年以來試看薊門險隘三屯重地京東州縣以及桃林喜峯古北馬蘭各要害曾有一處之堅壁巖柵否舊督撫已非見任之官新督撫又無到任之日儻虜酋忽焉蠢動誰與守禦所宜勒限授事層層列障以某將守城當某口以某兵援某城令賊進無所攻退無所掠乃以作督撫之弛气而杜薊鎭之瑕釁者也三方越大海阻羣山或令至而機移或應來而局換秪賴楡關大帥扼機權而聯率然之勢以息狡虜之心乃大將馬世龍五載行間原無寸堅一旦登上將之壇虛具表儀全無紀律貪穢之形久著其何以籠蓋於三方諸將領之上與樞輔采輿言而更置之何難作諸將久弛之气而一新壁壘之色乎亦不獨此也武官在炊下求安專藉剝削之利文士在隙中觀鬥爭談出塞之功嗟乎我豈一日忘奴酋哉但兵機貴密武事貴暇疆土不可不伏亦不易驟伏將士不宜忘戰亦不宜浪戰緩則誤事急亦僨事則貪功用罔與玩寇失防究竟同歸於弛爾臣不欲國家遂弛軍法使文武推諉人可逃死又欲暫寬名法使文武同心人可效死則今日振起因循而弭釁疆場之要務也上嘉其深中肯綮下部覆行兵部如議覆請得旨樞輔肩玆重任自應振勵以起道將疏玩馬世龍旣爲大將統率三軍從此策勵圖厥有成豈愛封爵如有藐視人言全無儆惕三尺自在不爾貸也其督臣新推者馬上差人速催到任候代者不得藉口弛擔有誤封疆

○禦史陳朝輔﹤鋶﹣釒﹥紏兵部侍郎張鳳翔謂鳳翔爲門戶傳頭東林幫手再進選曹汲引黨與人言指摘狼狽而歸迨正人旣去死灰復燃焂拜奉嘗遂躋開府吳亮嗣處矣亓詩教察矣試問此數年誰握大柄誰據要津使非聲气相通何至速化報復一至此乎最可恨者巡撫保定攘臂言功加銜世賞幾同騙局武邑平妖半屬黔首景州之役曹思誠飛書告變來斯行身歷行間自辰至酉賊已就擒鳳翔兵到之時已在蕩平之後有何運籌制勝濫蔭金吾也至倚趙南星爲石交恃袁化中爲薦主見於章﹤鋶﹣釒﹥鑿鑿可據如破格用鄒維璉而必借鳳翔以爲名徇私援謝應祥而必引鳳翔以爲據比和私人濁亂朝政乞立賜禠斥並削所蔭以爲懷私冒功之戒得旨張鳳翔當羣凶气焰時不能早自振拔甘從比附武邑之役半屬黔首賊擒兵到何得有功乃樞篆甫署輙推匪人姑著冠帶閒住並削蔭子

○禦史李燦然﹤鋶﹣釒﹥言邇年以來樞政之不厭人心者無如超擢添注兩端而將官之巧於卸脫者無如規避戴罪兩條夫超擢以待豪傑是也若果奇才異能亦何惜破格功名不以酬振古豪傑如其智勇猶人建豎猶人而輒以不次啟金�贊刺之路奔競易而效死難試觀年來超擢者若而人其能斬將搴旗以慰聖天子拊髀之思者誰乎添注以斥不肖是也然外不據撫按之紏彈而內祗爲營進者出缺聞各處將官恐一朝添注遂遭棄擲奔走長安絡繹照管者趾錯於道如是而欲其不冒糧克兵豈可得哉計今後將官能否當敕令督撫果有眞知灼見或料敵善謀或勇敢能鬥或工設伏之奇或精間諜之術或以軍火器藥擅長或以練習陣伍表異據事直書要見經幾戰陣立何功勞不必咨部明見奏章然後樞部量材而授之任效則督撫受知人之明不效則難辭妄舉之罰然後情面可破而撻伐可張也至於弁官之不肖者聽督撫論劾查果不法卽行革職如贓私有據應照今日大計事例追贓不得徒令回衛至於材品平嘗不舉不劾者督撫仍照在外文官一體塡注考語聽該部黜陟庶用捨明而人心服矣若戴罪立功尢萬萬不可爲訓夫用兵者重賞在前嚴刑在後責之赴湯蹈火計無返顧若使失事者盡可以戴罪開不死之路誰肯身膏原野爲國家��棄一死哉況挫衄之夫何異傷弓之鳥欲其樹立自贖能乎又將官慣能規避此風尢不可長如官秉忠者向領楡鎭孤山副使孫學詩全軍被虜盡驅沙漠而秉忠不能一矢相遺及其援遼畏奴如虎抱頭淹病賄當路代請致滋譏彈踉蹌而歸今何以僉書督府誇廉將軍之善飯耶臣又思古今禦將之法若漢髙帝之於絳灌拔一城而陷一陣然後增數級之官其立拜大將如淮陰侯者能幾人哉以曹彬之功也而宋祖猶以太原未平尙靳使相之予夫亦以彼將官者富貴在望則功名心急而致死之志銳寵位已極則圖回身家而敵愾之气微如馬如龍勞績未著而坐擁髙牙可徒處優養重不急圖滅奴以報主恩耶若太僕寺少卿金士衡力救李三才至長安傳笑仍可令其靦顏就列垂涎節鉞耶乞立斥之得旨酌議具覆旣而士衡以病請準回籍調理病痊起用

○浙江官兵擒滅海寇撫臣王洽奏捷言三月二十二日外洋有大夥劫賊僞用寬和年號元帥將軍等旗幟自稱紅夷第一哨連﹤舟宗﹥入犯幸將士用命鼓勇爭先一戰而勝當將賊船燒毀一隻犁沈二隻斬級一十三顆擒獲二十八人紅夷諸賊赴水溺死奪獲僞幟僞印火器倭刀盔甲等項一百餘件餘賊遠遁海氛頓息下該部

○癸未戶部尙書李起元再﹤鋶﹣釒﹥乞歸上令司務官惇趣卽出視事

○司禮監王體乾題節止浮支得旨該監仰體朕節愛將應支米石悉請停止以裕倉儲足見急公之誼

○禦史王祚昌言奢酋發難以來除朝廷發帑以濟急需外諸凡兵餉之不足者一切取之民間膏髓已枯立見其斃又安所得轉輸乎玆欲求民不竭澤兵不枵腹惟有屯田一著以臣孰計之其利有六焉蓋永寧藺州遵義其田地之膏腴固可耕而食也誠嚴督諸將卒部曲計畝栽種二三年後可免小民挽輸之苦其利一按之兵法取敵一鐘當吾二十鐘屯田一石當吾二十石非其以腳力省耶其利二自恢復永寧藺州後招降夷部頗多無以安頓而休養之惟驅彼降夷耕種屯田則安插得所而招徠自廣賊黨益孤其利三相其地形深浚溝渠髙築圩埂且多植楡柳等木以界戎馬使不得橫行其利四牛馬所需惟藉芻梗屯田收獲艸料有餘戰騎之騰驤可必其利五屯兵團聚春耕秋練家自爲塾戶自爲堡儻賊突犯各執堅以禦之其利六有此六利是以主待客以逸待勞致人而不致於人之術也湏當事設兩道臣管理屯田一駐永寧一駐遵義以彈壓諸將而督率之庶屯政有稟成而膚功克奏乎得旨屯田供餉原自善策於安蜀援黔尢中機宜督率道臣卽附近推補著該部速與議覆仍移文彼處撫按便宜行

○蜀府左長史曹大受奏安酋深谷巖箐動至數十里中間埋伏斷絕不可意測如向者大方深入王撫臣墮彼術中一敗塗地而今蔡總督又踵其故轍矣臣竊謂安不易剿要在撫而兼之以剿乃爲得策耳日者欲以未督臣往蒞其事臣意但令秉鉞鎭遵義以扼其喉按兵不動使隱然有虎豹在山之勢請皇上降二紙之敕書遣一介之使臣先以一敕赦安位並四十八頭目之罪各歸生理以解邦彥之黨仍以敕諭令頭目中有能擒邦彥來獻者卽以邦彥爵土畀之有能擒崇明父子來獻者卽以永寧爵土畀之此敕姑匿而不發容督臣計議多方用間誘致頭目多人密以此敕示之令自相攻擊蓋頭目𨿽多未必人人一心今我旣釋彼之罪又動以畀地之計應有立功以自爲利者多秪三兩月三酋有不駢首就擒者斷斷必無之理也章下所司

○巡按直隸禦史潘云翼言今日理財若如摉括各府州縣公費蓋公費銀兩不過半克囊橐半充交際上司經遇則以之辦小程小飯使客經過則以之備折程折席宜盡數摉解以歸朝廷以佐軍需愈於事例無藝之徵求官府無名之括取得旨公費解充軍餉程飯考查裁革該部卽與覆議通行雲翼又以捐俸薪摉存積五千兩助工詔褒嘉之

○甲申命鑄協守副總兵轄管泉南彭湖二遊擊及彭湖新設遊擊關防

○輔臣朱延禧因被言求斥言臣通籍三十年家居者彊半以侍郎起用廷推持簡荷聖明宸斷乃楊漣論魏忠賢指臣等四人爲門生宰相不謂今日又以爲與張鳳翔多方密結而得也臣入閣時鳳翔方撫保定外臺巡撫不知有何權力能使臣大拜無論臣素心澹泊不善規進卽使熱中必借鳳翔爲援恐亦遠而不切於事矣去歲諸臣黨與彊盛時日夜慮臣翻案欲肆毒於臣而竟發難於楊漣百計呈身求入門戶者得報固如是乎若楊漣左光斗之逮發自聖衷如煜電迅霆使人不及掩耳閣中三臣無一與知者臣何據向人言人皆欲之臣意不欲也臣旣被人言義難就列伏乞聖明鑑臣生平卽賜罷斥得旨卿孤蹤直气幾不爲凶邪所容舉世見知今時漸蕩平頓易世宙揣摩風影之談豈足介意卽出佐理不允所辭

○禦史梁炳﹤鋶﹣釒﹥紏貪競邪臣尙寶司司丞孫善繼刑部員外李騰蛟南京禮部尙書董其昌伏乞分別處治得旨董其昌夙望何得輕詆孫善繼李騰蛟著該部看議來說

○升兵部郎中顧言爲浙江按察司副使溫處兵備道

○乙酉削山東布政使司右參政王維章籍以禦史倪文煥參其屢向南城關捉人犯也

○禦史楊新期言今者民窮海內虛耗遼餉𨿽有加派四百萬然而黔師分海外又分矣寧前數百里城堡幾何大師十數萬屯駐何所卽有之當亦歸附遼民就食充數者耳當令兵歸士伍民歸農田無認四百萬爲固有按季取盈今遼帥馬世龍且憤然請調集關前一任點查何驕蹇無人臣禮也夫億萬花名非旦夕可竟年貌疤記寧甲乙分明令珠連環轉則數萬可化爲數十萬昔人有易服書人以欺敵者無乃用此法以欺皇上也如必曰點查則各軍當有信地分布此數百里間當令監軍司餉諸臣各於曠野約日齊點務期一日而盡以防冒名勿謂十數萬兵便可挾人以莫能稽查也乞敕樞輔撫臣加意絳飼無致飽揚自是從古馭將之法並敕司農嚴行參罰無令有司觀望得旨該部看議來說

○丙戌差刑部郎中汪喬年往江西主事李作義往江北員外雷起龍往山東主事白貽忠往江南員外閔謹往湖廣評事李遵往福建各卹刑

○大學士朱延禧再﹤鋶﹣釒﹥求放有旨卿忠勤輔政倚任方殷乃連章控陳情詞懇切難以彊畱著馳驛去

○禮部侍郎李標再﹤鋶﹣釒﹥乞歸允之

○命張顯祖承襲祖職爲正一嗣教眞人

○戶科給事中周洪謨題臣聞需者事之賊也前事之失後事之師也熊廷弼以裊橫之資虛憍之气忿厲乖張殘愎自用致祖宗疆土陷於鮏羴皇上黔黎變爲左衽凡爲臣子誰不切齒腐心日夜圖度冀雪恥除凶以報陛下自樞輔慨然當關門之任其出關一二﹤鋶﹣釒﹥分別功罪如鑑如衡今三四年於玆矣不聞一展勝算去歲航海旣窺要領今又遊兵於寧前錦義之間事在必爭乃旅順城一簣未築而虜騎突衝張盤不保萬一奴心叵測席捲前來樞輔自揣能站得定否悠悠泄泄日又一日克復之期何日之有凡戰必先練兵練兵必先擇將廷弼一兵不練用朱萬良而望風先逃用賀世賢而爲沈陽內應用楊於渭而爲奴副將此眾共耳目者樞輔曷不於此時對聖天子言之某大將可用某大將不可用某專任進取某專任居守某持重可爲正某知勇兼可爲奇某將羊質虎皮宜裁某伍老弱虛糜當汰庶守不可撓而戰可必克乎遼東數百萬餉廷弼盡攫取之朝囊暮橐驛遞之蹄輪如織故三軍憤恨而不肯用命樞輔曷不於此時嚴督上下徹底澄淸務使一錢一粟皆有實際庶投醪挾纊士皆踴躍效用乎凡用兵莫巧於用間而莫拙於爲間所用廷弼任姦細劉一瓛爲中軍而輸情逆虜縱官舍孟成勛過河透漏內事當時在關諸臣勘報之﹤鋶﹣釒﹥一一可查也樞輔曷不於此時嚴姦細之緝捐反間之金使我之多寡虛實饑飽奴不得聞而奴之情形動定盡在我胸中庶知彼知己百發百勝乎今楡關上樞輔爲政而撫臣諭安性道臣袁崇煥等應左右而夾輔之位分固疏意見何必盡合第肯專意恢復只從疆事起見一心戮力庶其有濟決不可掣肘齟齬以至敗事得旨關門進止樞輔自有機宜不得責成太過

○禦史曾應瑞以南京操軍鼓嘩罪兵部侍郎嶽元聲平時任將剝軍槪置不問及軍士哄起揭竿相向始執貪將陸超以媚驕軍且言其心術傾險宦狀齷齪祗緣邪黨傳頭忽焉一歲三遷亟宜禠斥得旨嶽元聲素以媚邪驟躋樞貳卻又養癰貽患卸罪居功姑準回籍聽勘

○工科給事中楊所修以門戶劾翰林院簡討姚希孟爲繆�期等死友又言南京光祿寺卿遊漢龍依艸附木廁足卿寺乞並賜議處得旨姚希孟革職遊漢龍閒住

○起原任禮部尙書黃汝良爲禮部尙書兼翰林院學士掌詹事府事

○升太子賓客吏部左侍郎周如磐爲禮部尙書兼翰林院學士協理詹事府事

○攺升工部右侍郎董可威爲本部左侍郎太常卿胡世賞爲添設右侍郎協理殿門工程事務

○攺原任南京兵部右侍郎王維儉爲工部右侍郎督理城守軍器事務

○升都察院左僉都禦史王紹徽爲左副都禦史協理院事

○升順天府府尹董光宏爲南京大理寺卿陜西右布政使張九徳爲都察院右僉都禦史巡撫延綏等處地方贊理軍務

○丁亥命勛衛毛孟龍襲南寧伯爵

○禦史馬逄臯條陳朝政四事一精核吏治宜著懲貪之令佐貳首領以貪敗者罪堂官一廣摉將材於武科外令宿將各舉所知一淸查邊儲邊兵日增邊餉日匱宜嚴核各鎭兵馬錢糧大數一寬假卿寺卿寺添設者多一官必有一官之費若差者差假者假勿令坐食廩餼以滋虛耗章下該部

○巡按直隸劉之鳳題江北因饑致變解諭業已安輯謹陳善後之要一曰明統攝含和軍人𨿽隸籍南京兵部從來土田婚戶之訟未嘗不聽守令爲政欲歸其權於營衛不若聽禁輯於守令也一曰廣積蓄善救荒者與其臨時遏糴平準彊民以難從之勢不若平日乘時積糧以待不時之需當秋成之日郡邑除額積之數刻期報完又百方設處糴谷貯倉以防歲凶章下戶部

○戊子刑部尙書李養正題將胡惟寧監候處決追贓遊士任等依律雜犯斬罪收贖革職馮應期許自成等冒破銀兩咨行該省撫按官嚴提追贓治罪孟淑孔候鎭撫司打問到日擬罪張思任咨催原籍嚴拏解京究問得旨遊士任系首犯冒破有人總是罪案僅擬納贖革職何以服天下後世還著照律例詳擬來看

○兵科給事中王鳴玉題安酋幅員千餘里遵義一路爲安項背而藺州界其側皇上特簡督臣朱燮元據賊腹心而扼其吭此可謂明見萬里矣惟是遵義屢被蹂﹤閵﹥城郭人民都非昔比若使驟進恐難駐札且諸賊眈眈虎視乃僅置一總督於中亦孤注甚矣桐梓綦江土田肥饒人煙輳集向來道將皆聚於此又全蜀水運至綦江而上桐梓去綦江爲程三日旱運頗便而南去貴陽爲程五日東去偏沅爲程十日四方照應便於期會計莫若先檄道鎭繕修城池開拓田地然後進駐又必有大帥隨之然湏得一南將庶與川貴水土相宜遵義宜設監司鎭南烏江關河皆遵義險隘更宜各設副將監軍以扼之黔蜀二撫駐札省會相去遼遠往返文移動踰數月臣謂蜀撫宜移鎭敍瀘以爲督臣後勁而黔則亟宜通烏江一路以斷賊右臂聲勢相聯而節制始不難矣乃臣更有請焉近來推總兵以一單傳各衙門畫知次日同詣松棚下各畫一題字一楫告成事而已其人實不知也臣以爲自今九邊有缺樞部宜十日前照文官考選事例發單咨訪取資俸近日十數十密緘姓名分送職垣以圈之多寡爲優劣刻日送部務期眾議僉同如有偏私臣等於廷推之日從公執論得旨督撫駐札機宜及愼道將著吏兵二部卽與覆行

○總督三邊李從心題分布秋防兵馬以禦虜患延綏隘口八十六處議撥步班軍三千四百餘員名寧夏衝口一百八處分撥步班官軍四千九百八十員名仍撥正奇遊三營官軍一千五百餘員名固原比他鎭猶爲艱鉅防堡防關等項悉聽總兵官相機周防章下兵部

○升大理寺左少卿曾陳易爲南京太僕寺卿管少卿事

○以遊擊王應祥管宣府東路永寧等處右參將事參將邢萬民管寧夏玉泉營遊擊事

○己丑上視朝

○命工部添設右侍郎胡世賞署掌本部印信

○兵部覆廣西巡按王心一﹤鋶﹣釒﹥議將廣西總兵仍舊攺駐梧州有功土官加文臣服色不可予武臣職銜益其驕縱田酋擅滅土縣或可功罪相準卽爲明結前局仍責令獻出上林之印再立族目並行土官之考察將領之參罰上依議

○工科都給事中顧其仁﹤鋶﹣釒﹥事例旣開國用猶詘蓋法立而獘隨也謹列款於左一履歷宜查生員則取督學印文監生則取監單假引吏員則取吏札路引一一確查方準援納一款項宜明謂宜槪從新例明注規畫將事例三帙匯成一律卽照減數作實數若納十免一等名盡行刪去毋藉猾胥以索騙之端一收支宜淸每按季終巡視衙門將銷號事例數目移會該部監督衙門亦以收支過事例數目呈報該管該部堂官逐款核查有無情獘復移會巡視衙門總於年終詳確具奏得旨這條議有禆國計章付戶部

○禦史張鯉言圖治貴澄其源行政要求其實如吏治得失憑道府開報此舊例也但資格情面痼入膏肓劣者不報報者不眞撫臣後至則問按臣按臣後至則問撫臣其官評根底先自上得而後以道府所開虛心參考則欺蒙之獘自去而良楛之品自明迨至按部旣周臧否洞悉應舉應剌明如觀火又何患開報之不眞乎郡邑錢榖不肖有司往往那借侵欺獘難縷悉查盤之法必將十年錢糧徹底稽核積獘乃淸但按臣及瓜期迫勢不能察及遠年故易於影射是必責成撫臣將十年徵收起解存畱數目委官磨算開造淸冊遞與按臣逐年查盤則那移可無藏匿矣今之議安民者如吏收官解之法稱便民矣而不肖有司多方箕斂仍僉富民以幫添搭佐貳官解銀入府必令富民隨之除添搭之外又備本官盤費是以安民者害民也揆厥所繇皆因州縣解銀到府每一千餘兩本府索添搭銀二十五兩州縣官不肯自備不得不取足富戶今惟行斂解之法本府出批委官自赴各州縣取銀起解銀不經府則添搭自無委官必不敢按數多索本府不自染指而州縣多收火耗之獘可以嚴禁民其有瘳乎吏部用人親民之官莫如州縣故銓除之公當自州縣始舉貢授職從來以身言書判定其低昂乃今點名之際人眾挨擠不得見面而文字工拙又置不問將無顚倒英雄任意意下不幾短人才之气而長奔競之風乎邊方郡邑多至經年不補及有補者又皆明經遷謫之屬如封疆之廢弛何今後凡遇邊地缺人各該撫按卽以相應之人咨部升調該部卽時題覆受事邊疆庶有起色也至吏部操鑑空衡平之用其本在淸握銓除進退之權其要在勤淸則苞苴不行勤則權衡獨執安見冗獘不可掃除而仕路不可蕩滌乎國家惟正之供原足京邊之用今何以加派事例取盡秋毫猶云不足嘗見戶部所列拖欠數目每省多至百餘萬少亦不下數十萬計其拖欠不在衙役百姓則在鄕官靑衿有司難於槪行其法宜敕下各省撫院凡各州縣有拖欠者縉紳舉監則徑申撫按生員則徑申提學院道按季稽查不許瞞隱聞南中一孝廉積年拖欠至二千餘金一人而逋負如許觸類而推何可勝計今惟正之供反置不講乃今日議摉括明日議捐助爲苟且權宜之術豈生財之大道乎關上馬艸每艸一束折銀七分兵得其四官得其三銀皆入囊而馬任倒餓從來紙上虛兵領餉有著伍則無點名則有核實則無以至家丁之占役各軍之買閒差遣之影射種種獘端難以枚舉則約日齊點勿相參錯庶冒名之獘可無措手然有說焉楡關抽調軍士簡閱訓練厚糈經年期得一臂之用者而更番瓜代是爲何法固知從來調習之兵亦只在可有可無之列以其逍遙河上歸還故土慰思家之念第不知於主聚教訓以圖恢復者其成功何如也得旨察吏安民用人理財核兵淸餉俱今日要務其喫緊處只在撫按實心爲地方以後撫按不效吏部都察院不得辭其責本內旣說人眾挨擠不得識面當設何法以便甄別南中舉人拖欠數多何地何人何不指名參奏俱著回將話來關門抽調軍士徒勞罔功著樞輔議妥來看

○恢復沾益城池功成雲南撫臣閔洪學具奏言沾城一日未復滇之餘局一日未收玆城池驛站一一完繕料理無少虧欠在事文武僇力同心厥勞並未可泯而宣撫沙源急公赴義出兵三百自備糧餉協守城池在土司中尢未易得伏乞敕下該部案候一體議敍仍於沙源稍加優異以示鼓舞庶漢土將士益知奮矣章下該部

○水藺烏沾三逆合兵數萬窺益敗走之撫臣閔洪學具捷以聞言四川烏撒土酋安效良水西肺腑之親也其順與逆惟水西是視滇年來以獻賊兩字誘之縻之豈得已哉以滇在井底餉斷援絕數千枵腹之師眞無如效良何耳兩年之間效良亦佯爲恭順自擒安應龍以來不意所遣獻功之人領文回還被劫中途而效良又見黔師出六廣滇師入沾益隱然有背吭拊扼之勢而水烏益成騎虎矣賊自分終不得生所以乘截黔之餘焰遂南面而向滇也此番之寇藺烏沾合安南諸夷三十九營其眾殆十倍於我目中固無滇矣使沾剡之守不固則戎馬必突入安危之機間不容髮賴將士智足料賊勇足吞賊以眾寡不如之勢決有死無生之心血戰沾益城下者五日五夜屢出奇兵破賊五六萬眾亦足奇矣將領則副總兵袁善宣撫使沙源守備吳必奎龍在田郝大極名色守備王顯祖洪偉張實千把總王國忠尢世榮範文廷白良劉世裕孟勝光馬光先普安疆等監軍則布政謝存仁右參政王鎭監紀則同知吳思溫皆有退賊全疆之功而拔其尢者如沙源一忠自矢百戰無前西南土司中之傑出者應升長官司爲安南宣撫司鑄給印信子孫世襲源仍加宣慰使職銜以示特優吳必奎知兵善戰孤壘獨撐龍在田橫槊先登資其協守當量加坐營都司職級至於袁善肝膽惟知君父股掌可玩諸蠻用兵四年屢建奇功料敵設奇神气整暇當萬賊窺城兩軍對壘之際從容豎立城樓神色不動綽有古名將風應如臣前﹤鋶﹣釒﹥議加督銜以副總兵管沾平遊擊事俟事平之日方使卽眞於衝邊以竟其用者也章下所司

○升戶科右給事中郭興治爲吏科左給事中

○升禮部郎中周以謙爲江西按察司副使分守嶺北道

○下左光斗北鎭撫司究問

○庚寅命總督錢法工部右侍郎兼都察院右僉都禦史董應舉兼理戶部鹽課升南京戶部員外魏良佐爲四川按察司僉事福建按察司僉事葛寅亮爲湖廣布政司右參議兵巡荊南道爲鼓鑄用也

○兵科給事中吳國華﹤鋶﹣釒﹥自遼左發難召募煩興加派徧於域中推剝及於髓骨彼疆場之吏介冑之夫猶然漠不關心邊防無事則曰兵數眾多食不可缺疆圉稍警則曰兵力不足敵不可當心志不用於滅虜而用於潤橐機巧不施於禦寇而施於營私蚩蚩小民日敲日削幾無民矣誰供飛挽以佐軍需壯敵愾哉則禁火耗以畱民脈淸虛冒以阜民財急屯田以舒民力諸臣條議鑿鑿可行若夫三殿鼎建難仍還茅茨之陋亦須存堯舜采椽之心則丹堊之所省便可減濫觴之事例而綺縷之所餘自不藉無名之摉括矣蓋事例總苟且之政而吏監爲甚夫最能扼民吭而奪之食者雜職也多一冗官便多一民賊不若鴻臚光祿之納銜而加秩之人卽見任管事之人猶爲無累於銓法有禆於公家耳摉括總補苴之策而州縣爲苦必一年助二三百金三年將千金矣筮仕民收豈盡素封又乏養廉不取之民而誰取耶官負奉公之顯名民受剝削之實患似不若藩王巨室之捐助而錫以褒綸或寵以冠帶扁坊猶可鼓終事之風蘇掊克之害耳如以經營方始入孔尙嗇則彼徐淸等五十二員贓私至五十餘萬粒粒追完亦足濟營繕之窮猶愈於開雜職以苞苴之門藉州縣以朘剝之口耳流俗漸人誰能不波一登科第怒馬鮮衣日賃錢債又安得不爲吮膏吸髓之計今制科之彥悉集輦下六月之銓更倍嘗時誠敕部院曉諭候銓諸臣務崇儉素勿尙華奢更敕五城禦史嚴禁債保人等舉放官債不得過五十兩違者入官債主保人悉照大明律治罪則防貪於未萌視追贓於旣往功更萬耳得旨嚴追貪贓力挽士侈皆安民至論該部卽與覆行

○禦史王時英言自奴酋發難皇上無時無念不在邊陲間臣以爲中樞職要耳目有限不過憑撫按之所薦拔者斟酌推用已耳其某勇某懦某貪某廉撫按得之身臨者最眞若猶是沿襲故套不爲之據實考核則紙上頗牧非不焜耀聽睹精而求之僅成塗飾不爲之時加品隲則下乘駑駘亦可奔馳片刻遠而期之終歸敗轅且也所薦者報之部所戒者祕不聞保無有一人之身始薦而終戒者乎外方戒飭內復升擢者乎然武官一也就其中豈無胸富甲兵力可貫革者如得其人卽本色數語盡可壯觀何取夫四六綺句也如得其人卽走卒末役旋可登壇又何論夫品秩崇卑也儻營營苟苟其露之章奏者無論卽系徑行責治亦當明開咨冊達部仍一季一報如或有初靡終又何妨月異而歲不同也臣又有感焉天下各衛額設屯糧貪弁居爲奇貨始猶獵取其耗余繼且並吞以肥己人復一人恬不爲怪至今不知何年拖欠何人逋負將稽查而簿籍混淆將參劾而更易多手又安望軍有宿飽也則取而歸之有司如民間徵收載入考成庶獘竇永絕得旨該部看議來說

○禦史王際逵﹤鋶﹣釒﹥參鄖陽巡撫畢懋康依附邪黨夤緣撫臣妄報軍情職守安在李騰芳被察復起躐籍佐銓聞訃加銜出自何典都著削了籍爲民當差追奪誥命

○起補原任府尹沈演爲順天府府尹

○升大理寺左少卿薛鳳翔爲太常寺卿

○調狹西右布政使隴右道張維樞仍本省管河東兵糧道

○辛卯下魏大中北鎭撫司究問

○刑科給事中潘士聞﹤鋶﹣釒﹥參門戶李喬侖陳必謙張國紳俱削職喬侖仍追奪誥命喬侖﹤鋶﹣釒﹥辯攻士聞士聞又﹤鋶﹣釒﹥應之有臣攻彼門戶喬侖亦指臣爲門戶中人臣論彼附趙南星喬侖亦誣臣爲南星之黨等語得旨嘉其淸謹著照舊供職

○工科給事中叚國璋﹤鋶﹣釒﹥言貴州總督蔡復一便宜措餉一﹤鋶﹣釒﹥欲開事例以濟然眉但就中款項如納貢納廩納增納附則雪案螢窗之苦不敢望白鏹靑蚨之榮饒資厚橐之家直淩駕乎章甫縫掖之上豈盛世崇文重道之治哉上然其言

○以兵部左侍郎管右侍郎事王之采爲本部左侍郎

○升河南懷慶府知府陳之淯爲山西按察司副使

○壬辰上視朝

○太常寺少卿倪思蕙言臣舊銓屬也在銓最久得言銓事當承乏典選之時正邪黨昌熾之日臣屏絕幸竇﹤鋶﹣釒﹥議平衡一十八款奉旨兪允不虞二三邪臣李三才輩首攬東林之權明奪銓衡之柄屢從淮上求轉於玉立京堂王士騏日慫恿之臣竟不推諸臣恨臣入骨及妖書事起五城兵馬索京官往來私牘於沈醫生家摉出王士騏答玉立三才祕書有倪選君不好說話等語當時此書進呈禦覽玉立士騏奉旨削籍自是玉立恨臣益深中臣益險臣遂再﹤鋶﹣釒﹥請歸而虛焰彌張毒螫士類一時銓部多爲之用無何﹤鋶﹣釒﹥起於玉立矣又無何﹤鋶﹣釒﹥起王士騏矣公然黨邪將臣一片苦心條議抹殺殆盡不惟棄臣之身也且將皇祖允行之款議亦並棄之不惟廢臣之言也且將皇祖允革之陋規亦並廢之邪臣結黨招權陰壞銓政夫復何言今世道一淸銓宰秉政敢將舊所允行者參以新畫共一十四款補牘以請一采品望挽近之所謂品望者或標奇炫異以賈聲稱或結黨樹交以延名譽甚之以假道學而托之爲聖賢以假气節而托之爲豪傑人亦從而豪傑聖賢之乃流毒縉紳貽憂宗社若非天啟泰運一掃羣魔不知成何世界臣以爲宜取闇修毋取藻飾寧取介持毋取圓通寧取瑕玉毋取贗鼎期得眞品眞望之人以收文武緩急之用一稽鄕評虛名虛望可愚長安之目眞是眞非難掩鄕人之口爵人於朝論士於鄕儻亦行古之道乎一議會推前此吏部之夫在專專則疑於獨擅厥後吏部之夫在隨隨則疑於共操臣謂宜以公舉歸之部院司寺以參酌歸之臺省以專任歸之吏部以獨斷歸之朝廷一重推讓自邪黨爲政不惟不讓而爭矣不惟爭而奪矣今一洗陋風漸還揖讓捨短用長隨才器使官惟如其人人亦當其官一論資俸論俸所以課績論資所以養恬請於中酌量調劑如果才品超出地方急需不妨量拔一酌地方以就近推補爲便如本省員缺卽於本省俸深中補之或資俸不相應方借才於近省近省復不相應乃借才於遠省一議專官才各不同責宜專任如內而戶部外而分守參議參政布政皆戶之屬也內而兵部外而兵巡巡撫總督皆兵之屬也內而刑部廷評外而僉事副使按察使皆刑之屬也推之吏禮工亦然惟隨此一屬以遞轉庶官不易方人熟一業至才徳邁眾知識兼人者始通融兼擢又如酌南北平邊腹拔異等體人情議截取議掣簽議考試皆臣典銓時所條議允行者如果一二可采俾臣不得抒於邪黨阻格之時者猶得一伸於世道淸明之日矣章下吏部

○兵部覆太僕寺卿田生金﹤鋶﹣釒﹥爭計部五年馬價全折之說仍將俵馬照舊本折兼解務足原額不堪馬匹變價儲貯庶幾賴騰驤之用而庫藏亦得裕如矣報可

○禮科給事中楊所修﹤鋶﹣釒﹥請攺正要典照依世宗明倫大典編次成書刊刻頒行天下得旨三事已有屢旨實錄自當攺正以傳信史

○升雲南巡撫閔洪學爲兵部右侍郎仍舊巡撫

○升光祿寺卿郝名宦爲南京兵部右侍郎

○升太僕寺少卿潘浚爲都察院左僉都禦史協理院事

○升光祿寺卿魏時應爲南京通政使司通政使

○癸巳睿宗獻皇帝忌辰奉先殿行祭禮

○原任大學士朱國禎﹤鋶﹣釒﹥辭陵工加恩不允

○授庶吉士李紹賢爲翰林院編修

○部覆禦史崔呈秀﹤鋶﹣釒﹥將保河鎭江等府備倭銀兩速催勒解其榷關稅銀令該地方巡按禦史綜核報數起解助工裁革工食行撫按備細淸查酌量裁解三年工完照舊設補報可

○刑科給事中霍維華摉括巡靑節存銀五萬兩助餉助工得旨嘉其悉心體國

○工科給事中虞廷陛﹤鋶﹣釒﹥言今之課吏治者不曰抽扣則曰摉括邑門之隔槪置不聞邑城之隔槪置不見亦惡望其禦災捍患興利祛害弭盜卹民耶卽或搔首民瘼賢守令固不乏然大槪漸失其意矣思我祖制以省耕省斂寄巡方迨所屬而轉相寄則夫邑令五年所轄壤多不過數百里少亦不下數十里宜於四季中或一月中每抽數日徧荒原山澤靡不身履其壤土習知其戶口其中孤獨鰥寡加意咨諏險悍刁疲悉周情實爲地方備旱潦則築浚等事宜親也爲民生卹災患則丰歉等時宜問也爲地方廣蓋藏則居積等務宜嚴也而且詰知要害稽查姦細安插流離畫裏爲長畫村爲甲畫鄕爲保條教行而約束飭羣子弟於裏塾時進而課之遇耆碩於鄕衢時式而禮之驅遊惰於本業時督而勵之識桓走�鬥於閭黨特拔而練之以言乎腹地某里有田若干辦糧若干可以按地而查也則一便於徵科而胥猾無所容其獘裏中富饒幾戶窘瘠幾戶可以計產定也則一便於僉派而包攬容所用其姦以言乎邊土某處現屬拋荒現宜開種可以按歲課也則一便於屯耕某處審系衝災審宜團練可以畫疆守也則一便於禦暴不特此也邑民所惴惴畏者惟長令耳果其時行郊野不時周察約長之教立而編甲之法行則孤村僻壤不敢起鑪造墳而私鑄之源淸曲巷通津不敢出沒興販而私鹽之獘少深窩野寺不敢聚眾倡邪而妖言寇掠之黨散在在料理可以剔蠹而禁姦處處身親可以防微而杜漸大是救時要著然又在居其上者有以風之也不養縣令之精神誰能盡力於溝洫不寬縣令之文网孰不救過於奔趨自撫按倡率而下一應慶賀儀節盡從蠲免凡著某縣備辦及無礙官銀等票萬勿輕下有不務根本疲神虛應者參罰隨之且巡歷所到便過縣屬鄕界帶閱而淸查之庶入疆慶讓此意猶可仿而行也然今日害本又莫如姦胥冗役首從此輩逐項淸查卽出行郊野亦只帶隸役幾名褁糧隨往毫不涉動民間是又節省愛民所當首議者上嘉納之

○升大理寺右寺丞徐大化爲本寺左少卿

○補原任禦史潘汝禎徐卿伯俱浙江道

○起補原任貴州布政使司右參政劉錫玄於山東整飭霸州等處兵備道

○以總兵孫祖壽爲鎭守永平等處總兵官

○甲午兵部覆科臣薛國觀臺臣張樞條陳驛遞﹤鋶﹣釒﹥言科臣議專設兵科一員於良涿嚴革借倩等獘最爲釐姦切法但良涿去京師不遠且勘合火牌外入者赴科銷號而後倒換內出者送科掛號而後給發部臣與科臣相爲稽察𨿽有借倩等獘亦無所施其術專設涿良之請不便惟是撫按總兵應用勘合火牌必使題請臣部又度其所必需者量爲減給州縣有司有能覺察驛獘者注之上考其逃夫原編工食鄕紳占役夫馬盡行解部除欽差官員照舊支用廩糧其各項差遣員役審差之輕重度人之多寡口糧量行裁減年終將節省銀兩投部以充兵餉如臺臣所言官買馬騾平糴艸料僉派不及於富商應付不及逋欠宜垂永久以蘇驛遞上是之

○兵部覆四川巡按禦史溫臯謨湖廣道禦史余文火�晉﹤鋶﹣釒﹥云按臣爲永寧地當要害議設州衛而臺臣又欲卽以平藺之人設長官土司於藺土計口授地按地抽兵法莫善於因以酋之地賞我功卽以酋之人守我地驛遞有供城寨無費償不踰時一人勸而眾人奮工是之

○兵部覆巡撫大同劉遵憲酌定三鎭貢市馬價請命太僕寺照例動支馬價銀一萬五千兩解赴大同巡撫衙門預備天啟六年分本鎭互市馬價之用報可

○浙江道禦史張文熙﹤鋶﹣釒﹥從來財用之窮未有甚於此時者也邊軍冒破當核者已不一而足此外尙有裁省之道一酌折色凡在京文武大小官員朝米俱暫攺折色卽各衙門辦事等役亦然如米多之日照舊支米如恐不便卽半給折色亦可而吏役冒支之獘尢不可不嚴查此法一行歲可余米數萬石一查余米在京十倉以六主政領之每廒約一萬二千石收時從來加二已有餘米二千餘石矣支時每石又扣腳米是一收一支可有三千餘石一月約放四廒便有萬餘石一年放八个月便可數萬石一倉如此他倉可知京倉如此外倉可知𨿽司庾公費私賞皆取足於此而此外尙有不盡者獨不可使其盡數開報乎若以報米多寡定管倉優劣每歲可余米數十萬矣一差稅宜增戶部之滸墅北新九江等關其著名者也近聞已量增矣卽通州穵運帶管稅課司者若量爲加額亦不爲過此摉剔之法工部之差亦有可仿而行之者矣得旨這本有禆國計民生著戶兵工部酌議具覆行

○吏科給事中黃承昊爲其父原任少詹事洪憲典順天鄕試以榜首王衡等掛議聽勘具﹤鋶﹣釒﹥申雪得旨王衡夙稱才雋屢占髙第鄕試被參兩覆益粹乃主考黃洪憲禁錮卽世抱冤可矜一切卹典著該部卽與查覆

○司禮監韓世祿等參知縣唐紹堯命扭解來京究問而降兵科給事中胡永順禦史劉思誨三級調外任用以思誨曲狥紹堯朦朧批解永順紹堯同鄕彊詞飾辯也

○乙未上視朝

○禦史王珙﹤鋶﹣釒﹥嘗思祖宗賦役之徵歲之所入不獨供其所出且有餘積以備兵荒而今何獨不然則以虛冒之故耗之也虛冒莫甚於楡關餉之折色旣解不以時得之止以償債家之子母而運本色者又半紅腐以之給兵原不堪炊惟得數錢以貨於囤戶而囤戶復髙價以貨於運官糶糴領納總此朽物利歸於在中之小人而國費徒繁兵糧不給戍卒苦無安土之期客兵益切故鄕之念稍有聲息得不爲賊足矣安望其不潰哉今之餉銀已爲關門消耗殆盡無容再言但本色之徵旣竭民間之膏血運之者何得不經心任爲風雨所損收之者何得不加意聽其情面作姦耶此斷當嚴爲申飭不可上下相蒙以致軍民之兩病也章付該部

○禦史陳以瑞﹤鋶﹣釒﹥紏禮科給事中劉懋言懋東林嫡派咆哮一官方其作令新安貪酷萬狀恣額外之徵缺惟正之則臣堂官在戶部時懋思以不足數之徵解力求考選臣堂官辭以功令不肯依阿懋深銜之乃黨與熾焰指日成舟公然考成矣公然考選擢禮垣矣又公然﹤鋶﹣釒﹥參臣堂官一以快前日之積忿一以結黨人之深交矣此一臣者推門戶之驍將作驅除之先鋒當此聖治維新之日尙爾招搖薦紳之列乞立賜處分重加禠斥下該部看議

○降補原任山西按察司副使項良梓爲福建布政使司右參議

○升江西瑞州府知府魯史爲廣西按察司副使桂林兵備道

○丙申兵部覆臺臣王時英劉弘光各條陳兵餉﹤鋶﹣釒﹥一議核新增之兵而汰其老弱削其逃亡一議欲核練兼資漸以土易客不許將領借名沒餉夫去無用之兵則耗蠹自除嚴影冒之禁則漏卮自絕以額設軍儲供實在尺籍又何患乎餉之不充哉上是之

○江西道禦史張鯉回奏言吏部考取人才截點之後將應考之人另日過堂冢宰侍郎審視其人果體貌魁梧舉止端詳語言爽朗則縣正府佐之選十已定其七八而後考以文藝稍加上下自是不爽至於侏儒猥瑣之輩必無揮霍幹濟之才兼以文藝粗疏自應置之佐貳點名時舉貢監生以至吏員雜流挨擠如山選司唱名第於人叢中遙應一聲選郎且未識面況冢宰侍郎乎當於挨序唱名時逐年詳視本以虛心參以公見是卽甄別之法錢糧徵收每不如數深爲地方之累臣聞人言南方殷富百姓地土錢糧多影射於孝廉之家官法不行逋負日甚宜興一舉人遂欠至二千金之多故遂引以爲證止知爲宜興舉人實不知其姓名得旨以後吏部選官務要分別舉監吏員逐款點名點畢掣簽每款掣完方許另點其掣簽止分南北大槪不可另生枝節假公濟私以快情面國家錢糧可容一舉人拖欠至二千餘兩旣知爲宜興人如何不知姓名顯是大家世族畏避欺瞞姑不究還著訪明具奏以憑究處

○升通政使司左通政徐如珂太常寺少卿倪斯患俱爲光祿寺卿管少卿事

○升吏科給事中吳弘業爲戶科右給事中陳胤叢爲工科右給事中戶科給事中孫紹統爲吏科右給事中

○升南京光祿寺少卿祝以豳爲應天府府丞

○升南京鴻臚寺卿楊松年爲南京光祿寺卿

○升山西布政使司右參政劉澤深爲狹西按察司按察使分守隴右道

○丁酉上傳兵部近來陸續取到將官務要量材擢用以展其長

○命太僕寺少卿朱童蒙往山東濟南兗州二府陳九疇往北直河間府大理寺寺丞馮三元往薊州永平府寺丞呂鵬云往南直鳳陽淮安二府守催天啟四年五年分見徵馬價銀兩

○差山東道禦史田珍兩浙巡鹽

○兵部尙書髙第覆兵科給事中蕭基胡永順﹤鋶﹣釒﹥言今日所殫心竭力以籌者無如東西二事科臣基並圖其亟而以虛實揆進止永順專策於黔而以分合決勝負皆鑿鑿乎洞彼己之情形而熟嘗於技經肯綮之間者其一則請隆督臣之權以一管轄其一則議居督臣之地以便節制而於黔蜀新撫並惓惓焉今督臣新經受事自今壁壘攺觀黔蜀二撫簡畀得人允可同舟共濟而遵義宿兵一節亦經臣部確請施行可無復贅惟是以夷制夷古來長策而操縱在我威信並行不謂犬羊不可馴服則必確遵天語大開賞購而後鼓舞始神賊旣險阻自固又復聲勢相倚而我以一旅深入其阻進無必勝之策退無善後之計損威失重前車可鑑則必著著照管步步喫緊而後布局始全若夫據險持久以致彼之坐困設法轉輸以便我之接濟此皆督撫事也至於楡關鎖鑰海島聲援與夫薊門防禦宗社安危系焉藉令將帥非人而徒以朘剝之資供其傲睨之性道路以目上下灰心誰實禦將令其至此人令偵諜未密而以我肘腋之姦爲賊腹心之用彼則動無虛發我乃百無一防如曾有功者政恐不止一人也況乎兵家之法避實擊虛敵之所攻偏出我之所不備則喜峯潘家等衝口尢在在可虞能長恃此反覆之西虜爲我屏翰哉故必愼選廉勇之將以撫綏訓練其士卒密用偵諜之計以招攜其黨類離間其耳目而又在在設防無使窺伺者得以乘我之間然後可以戰可以守可以不言戰而專言守可以專言守而並言戰若使彼己未量虛實未審而漫以不可繼之金錢嘗試一擲勝旣難徼久則易匱天下事無如此泄泄耳科臣懲前毖後有慨乎其言之伏乞天語叮嚀容臣部轉行該督撫衙門一體詳愼進止務圖萬全庶料敵確有成算而制勝不出指掌矣上是其議

○戶科給事中薛國觀再﹤鋶﹣釒﹥參遊士任中軍胡維寧侵盜餉銀外仍有不法六事得旨遊士任胡惟寧查照會典萬曆年間事例凡侵欺邊海錢糧千兩以上者斬著盡數追贓從重擬罪以彰法紀不得輕縱

○升福建運同沈仰爲兩浙鹽運司運使

○戊戌兵部尙書髙第題禦奴喫緊四著一曰拒絕降夷摉除姦細一曰查地衝要分布將兵一曰薊鎭宜急山海宜緩一曰器械當備軍令當嚴得旨這四款皆防奴急著卽移文邊塞諸臣嚴加備禦務保無虞

○山西道禦史劉弘光紏門戶黨邪王圖程正已趙昌運彭遵古都著削籍追奪誥命

○己亥上視朝

○原任河南道禦史升狹西按察司副使致仕田一甲﹤鋶﹣釒﹥陳臣曾有文事武備皆弛﹤鋶﹣釒﹥侵孫瑋瑋門戶之護法也有議論已明煩囂宜息﹤鋶﹣釒﹥參李三才三才門戶之渠魁也有撒潑銓臣之﹤鋶﹣釒﹥參塗一榛一榛門戶之飛鷹也有部臣附邪醜正之﹤鋶﹣釒﹥參李朴朴門戶之走狗也至於門戶中滿腹戈矛周身鱗甲無如太常少卿胡忻臣曾參其買孫丕揚之僕孫至今猶有遺議曾參其與朱光祚夤夜相會大開賄端又指其騙王元翰之摃攺史學遷之揭是時臣﹤鋶﹣釒﹥一上人人皆爲臣危荷皇祖準忻回籍然姦邪擯逐於一時猶恐脫网於萬世今值纂修實錄之候如忻等最險最橫極貪極鄙豈容遁於一字之斧鉞伏乞敕下史臣將臣諸﹤鋶﹣釒﹥采入實錄庶微臣一叚議論得以剖明得旨這所奏事情便著宣付史館從實紀載朱光祚夙與胡忻朋比納賄居官全事粉飾略無實政著削了籍田一甲素稱直亮淹滯已久該部卽擬堪升京堂推用

○庚子攺授進士楊汝成王建極黃景昉錢受益王廷垣張維機項煜朱兆柏師雅助瑜馬之驥江鼎鎭李覺斯衛嵚劉垂寶李建泰閃仲儼禇泰初十八人爲庶吉士同一甲進士余煌等俱送翰林院讀書

○兵部尙書髙第言遵化道臣未可遽裁海口鎭臣仍宜暫設以防衝要以固封疆得旨卿建此議具見沈謨便推的當官員來用

○兵部議將通州標營都司員缺裁革新兵四千人歸並副將衙門統領上是之

○升通政使司右通政李淩雲爲左通政南京通政使司右參議趙紱爲右通政

○升浙江臺州府知府郭忠寧爲湖廣按察司副使

○升四川順慶府知府楊鳳爲貴州按察司副使分巡新鎭道

○升山西潞安府知府朱瑛爲本省按察司副使淸軍驛傳

○起補原任禦史陳王庭於廣西道姚祚端於福建道王雅量於四川道遊鳳翔於南京廣東道大理寺右寺丞李養志爲本寺左寺丞

○加升魏忠賢甥楊六奇爲錦衣衛指揮同知敍緝獲私鑄功也

○辛丑吏部尙書崔景榮因病給假調理上命李宗延代攝選事○吏科都給事中魏照乘題明內外升轉之法夫六垣升轉大率以內外相準者爲得中神祖年間年例四人京堂亦四人令當事者守此不廢豈不於皇上執中之化大有禆益無柰近年以來濫觴滋甚故有以一歲而升七八京堂者彼時當事者止知調情面不知有法紀微獨皇上厭之卽臣等亦厭之也厭則無不返之理故一變而有今日如諸不善解皇上之意者且謂每歲科中止許升二人矣是不察之甚者也夫明旨所謂歲升二人者蓋指京卿之添注言也而合以實缺則四人矣故年例亦以四人明乎內外相停不失祖宗遺意是在該部奉行何如耳頃如原任工科都給事中周士朴昔曾共垣見其孤特自好絕無依傍臣甚服之今聖政維新而猿鶴共侶未復簮履臣又甚惜之乞敕該部升以應得之職得旨神祖時科貢最少京堂亦最少故每年升轉內外俱二員今科貢京堂俱多內外升轉何可相同著照舊每歲升京堂二員外轉四員如遇考察年分吏科當升�妨臨時奏請言官以言爲職言苟失當卽是失職周士朴抗違自退已屬寬政魏照乘狥私輕薦顯是市恩姑不究○大理寺右寺丞孫傑奏邇年有東林之局轉而爲淮撫之局再轉而爲時局之局則濁亂之極矣皇上奮雷霆之怒禠魑魅之姦易而爲淸明世界請以交修之道爲皇上陳之視朝講學之暇宮闈燕閒之際一舉一動一顰一笑一遊一宴愼重謹凜嘗存敬天法祖之心時切民隱邊防之慮則天子有道守在四夷而東西事不足蕩平矣昔者司馬光爲相遼人戒其邊吏曰中國相司馬矣愼無生事關釁然則威望彈壓夷酋者猶在輔臣也世道更新難善後尢難玆旣際其難者自不得推諉其尢難者可令平者復趨於不平乎必須機務之擔當章﹤鋶﹣釒﹥之票擬俾是非昭如日星邪正判若蒼素一以令伏莽者不得圖死灰之然一以令巧脫者不致有魚目之混一以令向用者不失爲同舟之救則內順治而外威嚴東西事又不足蕩平矣昔卜式對漢武帝曰天子欲誅匈奴臣以爲賢者宜死節於邊有財者宜輸委於邊則匈奴可滅也然則不愛死不愛財以共圖恢復戢寧者又次在大小臣工也今時局實繁有徒此時持制於聖明之獨斷而莫敢誰何耳無不密相聞問伺察當事之隱微以爲後來藉口翻案之地大家惟有立定腳根拏住主意使今日無可乘之瑕異日無可攻之釁則股肱良而庶事康東西事又不足蕩平矣大凡君子用世則擯小人爲小人小人當權亦毀君子非君子此名色之互相混淆者也故爲今日世道計不盡在窮治彼之黨類而要在簡押我之名行不在目前之處置無漏网在久後之圖維有遠猷是必上與下交修大臣與小臣共勉使小人聞而服曰正人當軸持衡施爲正大固如此也與我輩往時罔上行私夜聚曉散呼朋植黨納賄招權者殊大不類於是捫心自沮噬臍莫及不愧而死亦悔而死耳得旨嘉其爲救時石畫

○壬寅上視朝

○孝莊睿皇后忌辰遣武進伯朱自洪祭裕陵

○大學士顧秉謙奏閣臣止存臣等三人而朱延禧又以請告行矣獨辛魏廣微才學識力十倍於臣而臣顧偃然序於其上心殊不安望皇上早罷衰臣以讓登庸之路速兪枚卜以廣轉弼之忠不允

○戶科給事中薛國觀言邊事孔棘制勝漫無長策倘得沿邊有司爭自振刷其吏治肅綱紀而聯人心庶幾可固吾圉乃制科有力事厭其瘠薄巧避不前鄕貢明經無力者任其驅使苟且充數今大選在卽宜敕令沿邊州縣員缺照依腹裏科甲明經量才分配除授升調如之府亦如之其俸滿升轉行取照依邊道例從優有借端規避者卽爲罷斥則銓部增一番更張甲科作一番鼓舞邊疆新一番耳目鄕貢明經亦庶幾轉相警省爭自濯磨內治修而外威樹或在此一舉乎上嘉納之

○總督倉場戶部右侍郎畢懋良請告允之

○升太僕寺卿黃運泰爲戶部右侍郎兼都察院右僉都禦史督理遼餉兼巡撫天津等處地方備兵防海贊理徵東軍務大理寺右少卿李若圭爲都察院右僉都禦史提督軍務兼撫治鄖陽等處地方

○起原任工部左侍郎蕭近髙爲南京兵部添設左侍郎

○升南京廣東道禦史趙應期爲南京通政使司右參議

○升南京刑部右侍郎唐世濟爲�部右侍郎

○癸卯下楊漣北鎭撫司究問前招七次贓私下落具奏

○工科給事中陳胤叢言天下之精神惟賴皇上之精神以振之堂皇之精神振矣羣小之精神敢有惰乎臣下之精神振矣遠方之精神敢自窳乎今之朝政孰要於戰守兩者能戰固能守能守亦能戰然守之之法無如核兵淸餉勿藉寇兵而資之糧其次莫如收出關之兵屯練一處簡將而重閫外之托法行而練兵卒之膽此攘外之大端也閭閻窮困人情思亂宜嚴敕有司盡力撫循至操練鄕兵勢不容已宜專責民牧設城而致行之用度不支漏卮難實摉括鼓鑄不遺餘力計所以生之宜杜所以耗之而催科不前拖欠數多皆由民習於惰風壞於淫遊手遊食無所事事今之妖黨盛行盜則充斥皆此類無賴之人煽惑依附爲害不小宜嚴行保甲之法十家之內有不務四民之業及鄰右不舉者悉置之法風俗日奢衣服器用任意創爲不惟犯上無等亦且費用不經宜明著之令一並禁止患公之義人有同心此身原君之所有何難致之於君門戶何不可破黨與何不可散恩怨何不可忘至於起用諸臣皇上不難拔之沈淪與之昭雪眞千載一時何得視爲泛泛而不以身以心報也得旨這本說的是君臣勵精內外振刷何戰守之不可圖也方今惟財用匱乏是最急務昨鼓鑄有人旣兼戶銜其關防卽攺作總督錢法鹽法關防以便行事練鄕兵嚴保甲禁奢淫著所司申飭舉行至於起用諸臣正宜乘機赴會宣乃心力共理維新之治豈可觀望遠嫌不想報國猶懷二念爾等言官訪眞奏實重治不恕工科給事中張惟一疏陳推廣事例事內言國子折班廩員準貢兩項尙令人低徊躊躇謂庠序之設乃餋賢育才之地不宜以賄聞明經一途國初最爲鄭重後漸陵夷今乃爲數鎰金錢負之而趨短儒生之气灰寒士之心國家功令不堪褻越至此又援納遞減數目新舊混淆戶工參差且多顚倒悖謬恐滋獘竇朝廷虛受鬻官之名而不得鬻官之實疏下該部工部覆稱折班一款宜如科臣所論停止不行準貢一款非廩生不可援納蓋亦重明經而通守歲之苦人人樂趨已輸者不容復還其原議二百名或應再減或果如數在聖明獨斷至例中有兩部參差減數太舛者總候戶部一並裁覆科臣慮事例多歸私橐則全在司官嚴查文引方給庫帖監庫官嚴秤銀兩方與庫收確核庫收方與行咨一一經巡視衙門確掛確銷收銀監督赴朝房對冊方許收卯則神姦無所措手矣報可禮科給事中李恆茂疏陳時政三款一專責成謂選郎管一兩選便去相沿成習今若得其人當勉畱六選巡撫宜加銜久任不可令朝更夕置二寡交結謂人臣私交情重則公家念輕宜敕令撫按嚴諭所屬凡事務從儉約訪有金�贊營巧宦者以不職論三禁訐辯謂臺省風聞論奏諸人不許辯訐邇來假以認罪申冤爲名顯攻暗詆妄意中傷宜爲禁止其言冗長瑣猥有失條奏之體得旨文選有工爲托卸者卽時參劾不得過後煩瀆金�贊營巧宦的何不指名論列此豈嚴諭所能禁革向來誣陷正人多系假公掜造伸冤理枉正在今日這本逞臆恣談敷陳未當姑不究甲辰孝穆皇后忌辰遣成安伯郭邦棟祭茂陵以禮部右侍郎丘士毅李康先教習庶吉士吏部尙書崔景榮乞休得旨慰畱命本部司官宣諭贈五經博士孟承兒太僕寺少卿蔭一子錦衣衛千戶世襲以合門死白蓮之難也禦史周維持﹤鋶﹣釒﹥紏文選司官劉行義與其同官王任傑大開賄門贓私狼籍得旨劉行義革職聽勘王任傑姑著閒住禦史吳裕中﹤鋶﹣釒﹥言令粵五年身經目擊借箸有心今仰窺我皇上宵衣求治遐邇同觀又見追逋裁冗安民弭盜之議諸臣鑿鑿言之臣請以平日周悉者列款上聞一逋糧之故宜審糧寡者其數易辦糧多者其力亦饒非遇大災祲粵未嘗逋糧至一分以上也惟有遠鄕邃谷勾攝不能及如新會縣之平康徳行二鄕糧額幾可當一小邑乃自來深匿不出應卯無人有司莫可柰何曾議建新邑未果臣攝篆時查二都疆土附近恩平新寧二縣若割此以屬之徵輸俱便逋欠易追繇是以推凡省直如此類者不皆可議乎一冗員之汰未盡粵糧原無本色以水陸俱窮於運也編徵銀兩一正官理之有餘乃見全設諸縣其主簿專以管糧爲銜爲贅而已矣當三空四盡之日不宜報部速裁對品攺選乎近閱戶部覆﹤鋶﹣釒﹥謂郡佐中淸軍可兼捕盜糧馬可兼水利極爲確論每郡首領三四員亦存其二足矣是當並行各撫按參酌以助軍需之毫末者也一稅餉之擾民滋甚粵自正餉外有鴨餉牛餉禾虫等餉及各墟場大小貿易經紀等稅皆豪門積棍金�贊納些須於官府以爲名而橫行搏噬於細民以賈利舊督臣何士晉慨然爲抵免遼之計而奉行有司輒忘遠慮議復議創無處不稅無物不徵遂使地方囂然則一切應革雜項亟宜查追帖照永杜其根至於濠鏡澳餉斷不可增以資口實南雄橋稅斷當仍舊以安人心一獄犯之可憂甚大粵東重囚不啻數倍各省臣以爲案經三訊無復推敲其餘未結諸犯查犯事三日之內曾有保救在案者審其正身的名情願聯詞出結保無後虞似不妨聽其領回約束匪但弭獄變亦所以全天地之和也付部看議乙巳大學士顧秉謙再疏乞歸上命鴻臚寺堂上官宣諭卽出贊襄成國公勛衛朱藎臣奉差往南京守催防衛軍器疏辭勘合不用以省驛費上嘉之兵部議三屯止用總兵一員兼制西中二協其石匣總鎭宜裁照舊另推副總兵從崔呈秀裁冗員以一將權疏也原任太僕寺少卿陸彥章自陳準以新銜致仕丙午大學士魏廣徵題今日有文書官郝隱儒等至閣奉上傳以鎭撫司打問過楊漣等回奏令臣票擬楊漣等贓私著逐日研刑追比若干著五日一回奏待追贓完日送刑部議﹝擬﹞罪臣聞此諭不勝驚駭臣自辦事閣中並未見有此旨臣伏念楊漣等在今日誠爲幺麼有罪之人然在前日實爲聖朝卿寺之佐卽使所犯贓私條條是眞與前此之罪人旣經鎭撫司問過轉發刑部照律擬罪臣猶以爲在議減之條不應輒同他人毫無分別更欲研刑於逐日令鎭撫追贓乎臣聞古之帝王有見罪人而泣下者何也蓋心本不欲加罪而法又不容不罪此所以惻側於心而淚所從出也身非木石逐日研刑就宛直須臾耳以理刑之職遽責追贓官守何在無論傷皇上好生之仁將不惕師心之戒違悖祖宗之制朝政日亂而與古之帝王大不相侔矣臣謹遵傳諭擬票外另擬一票望皇上省覽裁察不報原任禮部侍郎張邦紀在籍請告允之

○禦史莊謙疏紏門戶南京刑部尙書胡應臺付部議處

大明熹宗達天闡道惇孝篤友章文襄武靖穆莊勤悊皇帝實錄卷之六十

明熹宗悊皇帝實錄卷之六十一

天啟五年七月丁未朔孟秋上親享太廟

○是日大學士顧秉謙上言適見同官魏廣微爲楊漣等奉旨擬票外另擬一票具揭申救因嘆主聖臣直引法執爭所從來遠矣蓋君尊如天雷霆無竟日之怒所以成其威若屑屑然搏擊無已則天之威又覺其褻楊漣等狂妄不類固自有應得之條惟所擬適如其所犯用法始平易曰先王以明罰敕法又曰君子以議獄緩死夫敕法而必期於明議獄而必從其緩皆所謂用法之平也今日已經掠治則法紀大敕若欲不時刑比則緩死謂何彼數人者何足惜臣所惜者爲國體也爲法紀也不報

○兵部覆題參諸將孫顯祖行遼撫嚴提追結孫諫再勘確議白愼修行該省撫按逐程查追侯世祿聽候別用從之

○巡撫雲南都禦史閔洪學奏安效良以沾益土官之子出繼烏撒沾夷有故主狐兔之情故其入寇四十八營並傾巢助之滔滔者皆是未可勝誅也然不聲討一二尢者則夷情不詟而我之安插亦無名於是副總兵袁善有法墮雞寨之役乘賊乞降姑開一綫今而後且剿且撫或可相機收拾乎但賊之順逆視我兵力而沾兵止數千又不宿飽且諜報安效良尙伏烏撒水西復以二十營來助警報數至事勢岌岌臣前﹤鋶﹣釒﹥所請兵餉眞有不能頃刻待者章下該部

○原任禮部右侍郎兼翰林院侍讀學士協理詹事府事張邦紀請告許之

○滇南始開鼓鑄舊俗用貝議者以滇產銅用錢興利甚便至是始易之

○南京戶部左侍郎區大倫等南禦史趙應期等南吏部郎中袁中道等南禮部郎中申紹芳等南戶部員外郎思敬等各捐俸助大工有差

○戊申巡按貴州禦史傅東龍引疾乞休不允原任南京刑部右侍郎今升南京戶部尙書未任周希聖以人言乞罷不允

○南京刑部尙書胡應臺革任回籍以禦史莊謙奏爲邪黨也

○南工部尙書沈儆炌南兵部侍郎嶽元聲各捐俸助工得旨捐俸所濟幾何以後各部俱照南京兵部節省贓罰及無礙銀兩盡數摉括解部以支匱乏

○己酉上視朝

○巡撫登萊武之望疏言旅順之防原屬車領信地臣建議欲截分彼此專其所屬者非故與毛帥參商也極知海外人心不齊終難聯絡故欲專其責成免致爭競推諉云耳臣﹤鋶﹣釒﹥原欲先盡東鎭且請並行毛帥商確而部覆不行會議徑攺屬登鎭且定題爲遊擊張攀專來防守業已到彼任事一月矣而東鎭忽移張繼善等四員特來駐防在張攀勢難與爭自應拱手遜避第今又將兵民�去不知徑撤旅順之防而以空堡貽張攀乎抑暫移別島避奴酋之衝而向後復來駐防也前後並無知會文移臣等皆不知但張攀旣奉朝命難容他往相應撥登兵數百名令暫駐鹽場口以爲防禦俟後東兵駐定徐議進止可耳然臣更有說焉登州離旅順隔海七百里尋嘗往來少以旬日計多以二旬計前日張攀之來兵部覆﹤鋶﹣釒﹥初云稟成登撫又云聽毛文龍節制儻一事而稟成者曰可節制者曰否令任事者安所適從是教之貳也卽兩鎭移文商量速以兩月計遲則三四月矣如此而欲並行稟成節制之策其能有濟乎況今海外之患全在人心不一法令不行如曾有功勾虜誘陷罪惡通天臣前後﹤鋶﹣釒﹥參不啻舌敝頴禿而中外置之不問目前若此而欲後來諸將稟成節制於登撫其誰信乎而誰肯從之章下兵部

○造總督錢法鹽法關防給右副都禦史董應舉工部鑄局分司關防給主事崔源之協守遵義等處副總兵關防給副總兵林兆鼎

○差南戶部湖廣司員外郎馮士傑管北新關南戶部江西司主事張有譽管理水兌浙江司主事虞大復管淮安鈔關

○調徐州副總兵曹鳴雷爲山西老營堡副總兵延綏黃甫川參將王慶麟爲大同井坪參將升中都畱守司掌印周宗相爲廣西南太地方參將都司僉書管萊州參將事楊大慶爲河南巡撫中軍標下游擊將軍狹西行都司王思孟爲遵化輜重營遊擊將軍河南都司王浚爲山西老營遊擊將軍山西都司吳學恭爲延綏入衛遊擊將軍山西巡撫旗鼓守備加都司僉書管事李永福爲眞定巡撫標營遊擊將軍

○庚戌仁孝文皇后忌辰奉先殿行祭禮遣丰潤伯曹以忠祭長陵

○大學士顧秉謙恭視皇極殿工上賜茶

○太子太保吏部尙書崔景榮以署選司官王任傑劉行義被糾引咎乞罷上謂司官情斃堂官原不與聞不必引咎

○差工部都水司郎中趙嗣芳管節愼庫

○翰林院簡討胡尙英給假

○下原任禦史方震孺於刑部追贓擬罪

○辛亥吏部尙書掌都察院事左都禦史李宗延引疾乞休不允

○通政使司觀政進士周昌祚﹤鋶﹣釒﹥請母孟氏旌表章下禮部

○壬子弘政宣治等門插劍懸牌賜輔臣顧秉謙茶

○兵部覆禦史邢紹徳等﹤鋶﹣釒﹥以盜賊縱恣有司玩泄乞行文各省直撫按嚴加綜核備列考成務起積弛而臻實政從之

○巡撫登萊武之望奏旅順孤懸於大海之外營建於四山之中外無障蔽內無躲藏故虜至一鼓而陷之實因地利之難憑非盡人謀之不臧也今鎭臣揚肇基徧歷諸山相度形勢而長城子鹽場口二處外連旅順內接大海實可以爲退步駐足之所故督率官兵齊事鍤畚未一月而長城告成再兩月而鹽場可竣且不添一兵不增一餉而物力經營俱撙用於見在兵丁之內可謂極勞而極省矣但此地只可爲春夏秋三季駐防若十月以至正月水凍冰結虜可徑至查別島無可棲止相應退居皇城島以避冬衝蓋此時運艘不行卽旅順亦無煩駐兵也至於金州南關堡之役在今日更有不易言者勿論工程浩大非目前旬月所能爲奴眾必爭非見在兵力所能禦顧挑浚金州原議以遼人守遼土以遼土養遼人今遼民已盡去矣將用何人效鍤畚何人事耕牧卽使頓成險阻誰與共守而百三十里沃壤總成閒曠安所用之此又斷斷乎不必爲也章下兵部

○差戶部山西司主事仇夢臺解山海撫夷銀三萬兩

○南京戶部添設左侍郎區大倫引疾乞休不允

○命鎭守延綏都督同知楊麒以原官充總兵官鎭守山海關南海口等處地方

○癸丑原任巡撫宣府都禦史王之臣丁艱乞寬限不允

○太子太保吏部尙書崔景榮再﹤鋶﹣釒﹥乞休上慰畱之

○差刑部福建司郎中袁鼎山東卹刑

○太僕寺卿韓策條議馬政五款一曰估價宜平一曰罪贖宜寬一曰解驗宜嚴一曰差撥宜禁一曰艸料宜核上命兵部知之

○甲寅大學士魏廣微以子弟喪﹤鋶﹣釒﹥請休致上慰畱之

○工科都給事中顧其仁以大工勢迫外解欠多乞嚴參罰以警惰媮從之

○北鎭撫司許顯純初次追過楊漣等贓銀三百五十兩五錢仍有旨照原參數目嚴比限五日一回奏不得寬縱

○以參將管通州副總兵事盧抱忠爲副總兵協守薊鎭西路

○丙辰責刑部以縱容犯人陶朗先遊士任方震孺唐紹堯等角巾色衣杯酒笑傲奪提牢主事林曾俸一年

○禮科給事中葉有聲﹤鋶﹣釒﹥言登萊事大略爲遊擊張攀戍守旅順業奉朝命東鎭不宜遣張繼善等逐之旅順爲登鎭藩籬應有專屬乃前樞臣一則曰稟成登撫一則曰聽毛文龍節制使一弁而左右之望是教之貳也年來邊疆日壞邊政日弛孫諫望風奔竄久稽天誅曾有功勾虜餌寇髙坐如故而少司馬王國禎則更有可訝者啟事已將及期而叱馭尙未有日豈通州宣大之績果足侈綠野而傲東山乎恐國家有事之日非臣子餋望之時也上曰兩鎭兵馬應照原分信地各爲防守不必爭執王國禎身膺佐樞久不到任豈臣子急公之義並著申飭行

○禦史汪裕奏秋防方殷請亟敕樞輔鼓動士气以備戰守再諭東鎭與登撫均敵王愾宜切同讐毋得自分秦越上然之章下兵部

○監督工程給事中楊夢衮奏臺臣崔呈秀有﹤鋶﹣釒﹥言保河民兵銀數萬兩見貯遵化撫庫又鎭江府有備倭銀數十萬業奉旨差風力官員儧解至今未見動靜合無敕令該部作速差才幹司官一員星夜前往遵化儧解此外又有貪官追贓一節請敕各省巡撫按﹤鋶﹣釒﹥上之後卽將被劾官羈畱聽勘不許擅自離任吏工二部簡其贓私狼籍者知會巡視工程科院請旨勘追解京以助大工得旨如所請

○丁巳遣鴻臚寺堂上官宣諭大學士魏廣微入閣辦事

○戊午辰時金星順行晝見在已位井宿分度

○武淸侯李誠銘進助大工銀三萬兩

○以保定騎營遊擊將軍仇時明爲副總兵鎭守徐州馬水口參將秦光祚爲副總兵鎭守通州延綏入衛遊擊將軍柳國禎爲黃甫川參將山西都司僉書田時秀爲山東萊州參將

○己未上視朝

○孝安皇后忌辰奉先殿行祭禮遣應城伯孫延勛祭昭陵

○兵部申飭秋防

○山東巡撫王惟儉解進摉括庫銀三萬兩上命各該撫按俱著上緊遵照施行

○升宣府懷隆道中軍守備陳一徳爲河南領秋班都司大同冀北道中軍守備沈承訓爲山東軍政都司僉書南直嘗鎭道中軍守備王伯勛爲福建軍政都司僉書

○阿迷州守備普名聲子普祚遠準襲阿迷土知州

○北鎭撫司二次追過楊漣等贓銀四百餘兩仍有旨嚴追不得疏縱

○庚申大學士顧秉謙乞攺蔭長子臺碩爲中書舍人許之

○巡靑給事中等官霍維華等以商人苦累酌議規則一議估價物價與時消長原無一定之理乃從前估價止就舊數稍爲增減非平也今議依季定估不得故延後時所估一照市價不得一毫任意增減一議放銀各商領銀漫不稱兌甚且如搭錢而復折銀暮四朝三總屬敝政今議著各商公同敲鍼照數稱兌不得分毫短少其辦完料價及時給放毋得因循滋累一議僉報商人每遇僉報或求情面而幸免或挾夙恨而妄報株連蔓引延累無窮今議定編審之期卽著舊役商人各人自行查訪每一人止許報二名塡注姓名住址籍貫房產家貲於冊喚至公同對質於二名擇僉一名如報者不堪卽著舊商仍自充役或不及編審之年有物故消乏查審情眞者亦酌此法行之則事不煩而民不擾亦足免衙役市棍詐騙之害矣伏乞天語申飭以便永久遵行上命如議申飭行

○儀封王恭櫪窩盜事發河南按臣楊方盛劾之至是入都奏辯禮部以聞上命革去王爵押回聽勘

○升補禦史張捷爲太僕寺少卿疏辭不允

○辛酉中元節遣侯陳光裕顧肇迹張國彥�錫胤湯國祚伯方一元衛時春劉孔昭吳遵周朱自洪趙祖芳祭長陵獻陵景陵裕陵茂陵泰陵康陵永陵昭陵定陵慶陵遣陽武侯薛濂祭恭仁康定景皇帝陵寢遣右都督劉岱祭哀衝莊敬二太子墳園

○予興安伯徐汝孝並妻蔣氏祭葬如例

○升宣大遊擊將軍周尙斌爲保鎭馬水口參將

○升延綏左營都司周士顯爲延綏入衛遊擊將軍昌鎭都司孫桂爲保定騎營遊擊將軍

○壬戌上視朝

○禦史倪文煥誣劾原任兵部右侍郎李邦華禦史李日宣吏部文選司員外周順昌林枝橋等並請碎講院石碑得旨李邦華等都著削籍爲民仍追奪誥命內有贓私狼籍者著撫按提問追贓充餉其私創書院扁額𨿽去碑記猶存著禮部卽時毀碎回奏以爲聚徒植黨之戒

○曹運總督中軍遊擊李贊乾回衛調理以旗鼓坐營戚世光代之

○革宣府東路副總兵孫啟祥大同西路參將王受眞定都司僉書孫光址各回衛以宣大撫臣﹤鋶﹣釒﹥紏也

○切責鎭撫司許顯純等命嚴追楊漣等贓

○癸亥先是樞輔稱五月無餉下戶部覆又稱六月已解一半上謂內外開報何矛盾至此以後餉司凡餉銀解到務要刻期登報給發以救饑軍

○差禦史楊維垣巡按河南

○戶部參送南京龍江左衛指揮王業等掛欠京糧通糧運糧總計將近一萬七千石刑部覆奏乞先拘各弁到官立限追比全完銷欠有貪頑捱久自幹法紀者按律治罪從之

○治私鑄之罪犯人徐龍馬干等各以重輕論如律

○巡視太倉銀庫工科左給事中楊所修等上言近日庫支之增加歲多一歲而外解之拖欠年甚一年查今半年內入庫之銀較之去年竟少一十二萬一千四百餘兩矣揆厥所繇多因州縣正官入覲署印官將錢糧一事推諉遷延就中缺官地方又有轉調者有新選者若不速任料理轉盻便經數月非立法嚴督欲外解之按期速至必不得之數也至若關門乏餉致廑聖明焦勞臣等竊謂關兵誠宜汰矣然旣汰之後當精壯攺觀而不可止聽其潰散者以爲汰關餉誠宜淸矣然旣淸之後當接濟無缺而不可止仍其延緩者以爲淸是在樞輔與計臣大家奮迅精神著實照管庶可上紓九重之顧慮下釋中外之危疑不然封疆事寧堪再誤哉得旨外解不至何從接濟著行各撫按嚴催完解以濟急需關兵旣汰每月實兵實餉亦須開報明白其命戶部知之

○甲子成祖文皇帝忌辰奉先殿行祭禮遣成安伯郭邦棟祭長陵

○兵部尙書髙第覆議旅順駐防定晝疏曰海外之事議者多端非過信則過疑今鎭臣揭已至而撫臣疏再入矣臣有平論於此夫文龍者以爲徵剿之大兵而冒險以窺老寨越遠以襲新城則誣也以爲牽制之遊兵而練舟師以習水熟海道以通關則不爲多矣以爲招撫之屯兵而護難民無使爲奴盡致降民無使爲奴用則更不可少矣此東鎭之平論也若乃用兵之道我爲主則未可戰者先言守我爲客則未可戰者並勿輕言守旅順之據張攀原圖幸功毛帥侈遠略而命將往事自非鑑前車而轍兵攺圖甚得南關工作更不待言矣善乎撫臣語鎭臣曰左右肩背接連之島度量遠近圖爲退步今宜令張攀暫屯近島爲楊帥前鋒養威蓄力以待大舉或風日可乘不時遊奕亦不得輕騎深入致有疎虛其挑浚長城子鹽場口卽定爲張攀設哨之地冬月冰堅仍撤回島至於毛帥舉動據撫臣微言似乎抗旨然覆查月日張繼善之調遣似已在張攀戍守之先回文不及必非有意至五月十九而繼善等突驅兵民以去則各弁自爭此遺黎而不知主將之體傷矣又半月而發牌淸野非各弁之矯以飾姦卽該鎭之善於處過其口有藉可無問也第究觀情勢則繼善實視旅順爲畏途而反托張攀之爭駐以速其歸東鎭實置旅順於度外而反乘部題之攺屬以掩其棄臣有以知其不來然來守不必也來哨不可少也伏候命下行令各該撫鎭速竟長城等工令張攀設哨其旅順南關姑且停工令兩鎭會哨其餘信地悉照原分糧餉悉依原派不必更張曾有功旣無別項情繇罪止援遲聽該鎭自行軍法上是部議

○管理布花刑科給事中潘士聞疏言祖宗朝軫念戍卒暴露風霜故於額餉之外賞給布花按籍依期恩至渥也時久承平事多玩愒寒已燠而衣未頒銀可折而庫難繼在上旣視爲故事可緩可急在下亦指爲嘗規若有若無又兼貪弁之借名克扣以塡私囊猾胥之故意稽延以索嘗例煢煢窮軍安所得沾尺寸絲毫之惠耶臣與同事諸臣蒿目痛心加意振刷除嚴催各衛所靑冊並移文下糧廳弔取各軍支糧手本一一對查逃亡事故卽扣除存庫不致虛冒外惟是外解之遲延不一嚴加申飭獘安所底臣愚以爲每年夏初該部移咨應解布花省直各撫按行文道府催儧限以九月到部十月給賞有過期未到及解額不足者許臣等指名參劾法在必行庶幾積玩可振宿獘可淸矣上命該部覆加申飭行

○吏科都給事中魏照乘再疏引疾許之

○乙丑攺差行人司行人汪邦柱趙府冊封以原差行人趙君麟中途病故也

○吏部尙書崔景榮六疏乞休賜馳驛回籍

○以都督僉事宋偉充總兵官掛印鎭守延綏等處地方

○丙寅先是南京水營眾兵以舵工鄒華之故怨坐營陸超乘兵部署部事左侍郎嶽元聲閱視水營執超羣毆之元聲不問仍將超責監以說並罪蔽翼超者爲禦史所紏回籍聽勘

○南京工科等衙門給事中等官徐憲卿等疏言元聲一登司馬之堂惟見兵眾難犯一味姑息於防守則聽從其便於告理則專治其帥近如陸超一事長兵驕損國體臣等方欲駁參乃元聲兩被臺劾天威嚴赫責其養癰貽患令之聽勘臣等更何求於元聲獨以因此一毆而去一樞貳累及兩坐營波及一把總而兵之眞正犯上者尙揚揚糜餉無秋毫恐怵將來陵夷安所底止懇嚴敕南京兵部責成本營確查首倡行凶三四人參送法司究問如律不必株連多人而懲一自可警百矣上從其言

○原任山西巡撫起升戶部左侍郎徐紹吉﹤鋶﹣釒﹥辭新命不允

○丁卯神宗顯皇帝忌辰奉先殿行祭禮遣彰武侯楊崇猷祭定陵

○命鎭撫司嚴比楊漣等贓不得徇情寬縱

○甘肅巡撫李若星進摉括助工銀二千八百九兩有奇

○戊辰升諭徳楊景辰馮銓姜逢元俱少詹事補經筵講官

○予永年伯王明輔妻夫人湯氏祭葬如例以顯皇后懿威也

○以大同西路參將王永光爲涼州副總兵山西行都司方裕昆爲宣大左營遊擊將軍靖邊道中軍葉逢時爲延綏左營遊擊將軍薊鎭遊擊將軍崔凝秀爲昌鎭右騎營遊擊五軍九營遊擊吳盡忠爲神機七營參將

○補蔭原任南京戶部侍郎余懋學次男昌裬入監讀書

○命禦史楊新期巡視光祿

○己巳上傳與吏部司務廳尙書崔景榮已準回籍部務停閣如何不請官署印

○禮科給事中李恆茂上言大工鼎建經費浩繁中外文武諸臣無一不急捐助天下諸王府情切維城忍自外於急公應照在京在外衙門一體捐助上命各王府量力遵行

○刑部尙書李餋正等覆奏何棟如招兵支銷餉銀言棟如爲人腸熱而才疏志髙而行蕩其結客而市義也或捐家散之金其豪舉而妄擲也未收國士之用固非沾沾爲潤橐之謀而實往往多濫觴之斃今屢經駁查所領餉銀實侵用四百二十九兩除木價抵還而外尙欠二百六十三兩六錢有奇固應按數以追陪而卽當緣贓以定罪若夫逃亡補募驗系北音者一千七百九十名共冒安家銀二萬五千六十兩𨿽逃一兵復補一兵其所費之餉更倍而名爲浙實則非浙於初募之意不符此則非棟如一手眼之所能周而鄭涵略宋鴻儒二弁之所分隸所當於各弁名下追還官者也他如姦棍唐一龍等假招募以快其鯨吞騙多金而恣其兔脫法所難寬宜行撫按嚴提追贓正罪得旨何棟如於追贓完日另奏發遣其鄭涵略宋鴻儒等領去銀兩俱系何棟如給發不得分爲兩事還著嚴提追究正法

○以吏科左給事中郭興治掌吏科都給事中印

○原任總督薊遼都禦史兼兵部右侍郎文球再疏乞休不允

○庚午禦史袁鯨以黔難未平楚力已匱條陳四議一曰分兵屯運謂水外各處盡是膏腴宜計口分種仍於鎭遠遵義等處撥兵搬運有功者與陣功一體敍賞一曰開例納米謂納銀尙須糴米酌其例無妨礙曁罪可矜疑者今於偏沅遵義二處每納米十石作銀三十兩督撫給付照速與應得銜名輕減本等罪犯一曰分設鼓鑄議分本銀三萬兩責成嘗辰道府開設鑪座計息中生息可抵二府黔餉一曰僉官解運每一運令指揮一員千百戶二員分班輪直衛中往有掌印巡捕屯哨等差每缺出央求動費數十金今解回有功卽以酌勞仍咨送督撫黔平一體優敍亦功名之路而蘇豁之權也疏末復論韓策汪先岸謂韓策爲趙南星手引以外藩而巧躐乎上卿汪先岸與汪文言同宗合開典而盡坑其餘賄所宜立加禠斥上下其議於該部韓策等俱削籍追奪誥命

○工科都給事中顧其仁條議助工大略以捐助急公責各王府勛戚以摉括贖鍰責各撫按又言各藩司各榷關及各府州縣凡一切存積剩餘紙贖羨耗之類與夫承差吏胥納班銀兩在在有之俱應移文各撫按嚴督有司極力摉解以助大工上從之

○敍雲南沾炎功土官河源升宣慰使吾必�龍在田各加坐營都司職銜袁善仍以副總兵管沾平遊擊事俱候事平優敍兵部覆從滇撫閔洪學之請也

○選駙馬劉有福尙六公主齊贊元尙七公主

○予原任兵部尙書劉敏寬祭葬如例

○予原任詹事府少詹事兼翰林院侍讀學士黃洪憲祭一壇仍給全葬以酬講讀之勞洪憲秀水籍蘇州人夙有文譽戊子典試北畿取第一名王衡爲輔臣王錫爵子十一名李鴻爲輔臣申時行婿時議沸騰遂請告歸後鴻成乙未進士礦稅建言雅以用世自期衡登辛丑會試廷試俱第二人事久論定禮部尙書林堯兪爲之請卹故有是命

○翰林院編修吳孔嘉疏陳髙祖母程氏貞節曾祖父榮讓孝行請旌表章付禮部

○舊時小灘兌運設有監兌部司自裁革之後督以糧道顧河南糧道與東省衛弁原無統轄往往跋扈咆哮不受約束巡按河南禦史楊方盛以爲言請將灘運移屬臨淸道俾督率本屬武弁便於彈壓其小灘舊有大名道公署一所乞稍加修葺以爲臨淸道駐節之地從之

○禦史鮑奇謨疏條陳外解不至有因四款一在徵收之無法一在緩急之不分一在責成之畸輕一在查參之失實章下戶部

○刑科給事中杜齊芳疏劾南京禮部尙書董其昌原任川貴總督楊述中等得旨董其昌已有旨王三善剛愎自用比至大方久住宣淫卒致師潰與述中何干杜齊芳偏護同鄕姑不究

○以左都禦史李宗延署吏部尙書篆

○命江西道禦史安伸巡按山西

○敕給湖廣荊南兵巡道葛寅亮收貯銅鉛關防四川按察司僉事魏良佐專督錢務關防

○天津巡撫黃運泰奏海運萬分緊急乞敕部速發應給腳價以無誤關鮮大事得旨卽將河南布政使司解到新餉銀十萬兩給發

○升保定忠順營都指揮同知慕繼勛爲本營都司

○壬申上視朝

○火星逆行色赤體大有光芒測在壁宿七度八十分

○削原任大學士韓爌籍時內閣疏請枚卜上命廷臣會推兵科給事中李魯生疏議及之故有是命﹤鋶﹣釒﹥中云試取明旨所謂老成幹濟一語而繹之蓋老成云者成卽爲老必其屹然爲堅凝寧靜之器老於識而非老於年幹濟云者濟乃稱幹必其卓然抱安內攘外之猷濟乎民而又濟乎國禦史張樞亦言相之卜也官不必備惟其人格不必拘惟其當發短者不必心長安見壯猷盡出於元老少敏者可期王佐寧謂大業獨靳於沖齡其意均有所推戴云

○巡按山西禦史劉徽條議鹽政三要一曰地下采撈永著畫一之例一曰福藩食鹽宜從攺折爲便一曰管鹽佐貳申明官守爲先章付該部

○楊漣左光鬥死於鎭撫司按漣楚之應山人萬曆丁未科進士令常熟以卓異授兵科給事中光廟升遐親受顧命移宮一事漣深以爲憂六日須髮盡白旋請告歸越二年以禮科召還繇太常卿歷升都察院左副都禦史時逆璫魏忠賢蓄謀不道漣抗疏暴其二十四罪逆璫恨入骨髓欲殺而無名於是姦黨徐大化承望風旨一坐以封疆以爲受賄黨護熊廷弼一坐以移宮以爲串通王安導熹宗於不孝遂下詔獄緹騎至鄖士民數萬擁道攀號所過村店城市皆焚香建醮祈祐生還比下鎭撫中旨嚴訊懸坐贓銀二萬兩限五日一覆奏許顯純等毒刑鍜煉死而復蘇者數次漣叱顯純曰熊廷弼初在遼陽我引有樹無皮一疏參之及廣寧陷我爲封疆爲重何辭不死廷弼恨欲殺我此豈受賄爲營脫者至於移宮始末舊宮嬪自宜避新天子初一至初五原不爲促十廟神靈鑑此熱血昧心殺人天下後世汝肉不足食顯純大怒立刻致死復有撫按嚴提家屬追贓之旨房屋鬻盡孀母寄居城樓延及三黨塡滿囹圄太守李行志縣令夏之彥書文爲募捐俸倡首士民好義者傾家助之只能完一萬餘兩漣事母至孝爲人忠貞孤介慷慨自許嫉惡如仇故羣姦百計誣擠必欲死之光斗桐城人丁未進士爲禦史風裁凜然與楊漣志同道合故排之者必並稱楊左云移宮時有仁至義盡一﹤鋶﹣釒﹥其意自不偏廢而姦黨橫執以爲罪案追贓多金變產不能給至是同漣爲許顯純榜掠死崇禎元年漣子之易之賦光斗子國柱各叩闕鳴冤予贈蔭祭葬特賜漣謚忠烈

○被察閒住禦史康丕楊疏陳楚事妖書二事始末追論原任禮部侍郎郭正域並言前戶部尙書趙世卿議事不阿應與議謚乞照三朝近事采輯遺章以備考證得旨康丕揚向爲沈一貫鷹犬邪媚貪酷數掛彈章已經察處今又借端具疏希圖起用其疏內事情俱著九卿科道會議參看的確具奏

○癸酉吏科給事中玄默疏薦原任開原僉事韓原善未任陜西參政王所用命酌量起用

○兵部覆禦史楊維垣﹤鋶﹣釒﹥言東師日老東將日驕昔猶傲覷外吏今乃哆口內廷乞令樞輔嚴飭大將秉實心勿誇虛口圖實事勿事虛文上然之命馬世龍策勵自效

○平遼總兵毛文龍塘報中河之役我兵奮楊奴遂喪气其築沈陽城池不就遂棄退修鐵領漸有歸巢之意柰何縣師海島饋糧不繼軍民相食道途愁嘆如李榮巷之叛逆皆激於饑餓之逼身臣之多方招來極苦料理古之受降如受敵敢不朝夕兢惕其陣獲夷器馬匹俵散官兵訖陣擒西夷七名眞東夷二十一名陣斬夷級一百二十四顆有功官兵合分首從備造靑冊另文俘解

○升中都京春班都司僉書杜承緒爲畱守司掌印都司大同巡撫旗鼓守備傅國節爲山東領春班都司管寧夏屯田都司事守備王宗禹爲陜西軍政行都司僉書大同左衛道中軍守備吳道�泰爲山西軍政行都司僉書

○福建按臣姚應嘉請攺督學關防避禦名也

○甲戌禦史石三畏疏論京察三變辛亥一案禍始於李三才曹於汴等朋比爲姦攪翻世界一時正人驅逐必盡南中賴丁賓等主持不至傾覆然亦岌岌矣變而爲丁巳有李鋕等提衡於上徐紹吉等分理於下掌南察者又得於倫等咸稱平允眾正盈廷羣小奪魄在此時乎延至癸亥以極惡之趙南星助以贓貪之張問達南察復計去陳升驟用察處之塗一榛與王象春南北正人一网打盡蓋瞑眩之極矣而忽從一吸中轉出生機陽气一動陰翳頓消有如今日者豈不豁然淸明景象乎三案具在妍醜劃然若不慧爲劍割斷勢將捲土重來乞敕下該部徹底澄淸得旨本內參邪黨李三才曹於汴等諸臣已故的著追奪誥命見存的著削籍爲民其守正被屈者酌量擢用

○戶部尙書李起元以兵食不足博采科臣張士升等臺臣李嵩等條議一議摉括自撫按監司以逮各府州縣一切贖鍰加耗修理鋪陳皂役工食衙門公費應摉者摉應裁者裁合之均可抵餉一議鼓鑄及榷稅鼓鑄之局宜設於各省直產銅之處其工本不足各處協濟則以錢易銀一通融之所得子錢足抵加派若榷關𨿽有定額而歲入每多羨溢近該臣部各有量加卽當以此分數定紀錄參罰可也一議核兵謂多兵不如精兵多餉不如淸餉今在外之疾乎遲一刻而脫巾立告在內之摉括兼百法而催挽難前則宜急行簡汰之法分戰守屯爲三等而糧之厚薄因之彊者捍禦弱者牧圉汰其無用還其遠調歲可省餉百數十萬應敕兵部檄行關上道鎭度天下之力定久遠之規取兵之數與餉之數相勘用兵之日與用餉之日相勘實實一番振刷勿以情面開銷至如各鎭之節省應存若干兩帥之議裁應省若干又如關門之本色半爲風雨之摧損半供囤戶之轉賣應核若干俱候臣部檄行餉司道鎭查核而覆行之其關於軍國非渺小也報聞

○升五軍五營佐擊楊茂春爲五軍九營遊擊宣府總兵旗鼓守備張化教薊鎭西遊兵營遊擊湖廣興都畱守司僉書陳志巍爲廣東氵�圉州遊擊宣府口北道中軍守備龐永祿爲宣府撫夷都司

○魏大中死於鎭撫司獄大中嘉善人萬曆丙辰進士繇行人行取給事中移宮事與楊左同議爲傅櫆所擠生平介特有令某遺之金大中奏劾之其廉直如此被逮至吳門自知必死托妻子於吏部郎中周順昌順昌以女許其子愈觸璫怒並逮順昌崇禎元年予贈蔭祭葬謚忠節

○差大理寺左評事徐景麟北直隸卹刑

○乙亥以左春坊左中允兼翰林院編修賀逢聖翰林院修撰莊際昌管理誥敕撰文

○南京禦史羅萬爵﹤鋶﹣釒﹥參應天府府丞陳一元南京光祿寺少卿譚楷章下吏部

○南京禦史李時馨追論熊廷弼趙南星楊漣等報聞

○吏科給事中黃承昊﹤鋶﹣釒﹥言東事以爲皇上所托重者樞輔今樞輔所信任而倚命之大將乃一馬世龍夫世龍之驕悍姦惡屢掛彈章更聞其耽於聲色漸成臃腫如是而望其斬將搴旗以禦勍敵不亦難乎樞輔捨黃扉之安榮而甘紫塞之危險其一片忠肝義膽諒不負陛下但恐世龍誤樞輔樞輔因以誤朝廷祗自誤耳危關旣不足恃喜峯等口亦所當防則薊密永昌之間不可不簡練精兵以爲後勁而一帶府州縣有司皆當練鄕兵飭武備自山海以抵京師要使在在布置聯絡旌旗刁鬥一望森然則奴聞之亦可寢其內犯之謀矣至如總督王之臣當星馳赴任與薊撫簡將治兵以資緩急協理京營文球亦宜星馳赴京急爲簡閱張皇六師以振國威此皆事之不可緩者得旨樞輔身任安危豈不畱心選將馬世龍奉旨策勵必能振刷攺觀且無事苛求以需後效王之臣文球俱著馬上差人督催刻期到任

○丙子以秋气漸爽上命於八月初七日開講一次以後十九日接續講讀

○以吏部尙書掌都察院事李宗延仍以吏部尙書回部管事

○命鎭撫司嚴追袁化中等贓

明熹宗悊皇帝實錄卷之六十一

大明熹宗悊皇帝實錄卷之六十二

天啟五年八月丁丑朔祭先師孔子遣禮部尙書周如磐行禮

○兵科給事中吳國華﹤鋶﹣釒﹥劾工部郎中曹欽程貪險罪狀且及舊令周詩雅熊江受累之枉得旨曹欽程旣已力攻羣黨況見在陵工督理不必苛求周詩雅熊江作令大千物議吳國華如何顚倒任意顯是狥情報復周詩雅熊江吳國華都著革職仍追奪誥命

○眞定守備吳士弘插箭嶺守備李壯圖各革職命該撫按提問追贓以戶科給事中薛國觀言其倚張鳳翔親暱營咨剝軍也

○戊寅上親祭大社大稷

○太子太保禮部尙書兼翰林院學士林堯兪引年乞休不允

○兵科給事中陳維新力紏大將馬世龍貪橫罪狀且薦舊道臣韓原善上命兵部酌議具覆

○升宣大總督中軍都司馬貴爲遊擊將軍照舊管事

○川湖兵調守關門者以馬乾弗給聚眾鼓噪遼撫諭安性揭報兵部以聞乞敕樞輔轉行撫道各官一面安撫眾兵一面察其首亂姓名梟示正法其該管將官激變情節亟行勘明議覆上從之仍諭樞輔以後將官有播虐克扣者不時參奏俟秋防竣樞輔移駐關內關門宿兵與各扼塞分防酌設毋致疏虞

○總督貴州今聽勘蔡復一上言自水西失利後閱五月矣臣念餉竭民艱將黔兵多方查汰去歲十一萬者減爲七萬五千餘而此七萬五千者非盡討賊之兵也千餘里之防苗全省府州縣衛城池之捍守下道連珠營萬人之運餉皆在其中卽他省所云民壯弓兵皂役者而在黔無一非兵無一非新餉也其實可充戰兵不滿三萬耳加以偏沅撫臣標兵及湖北平淸偏鎭增戍數可四千合之得八萬矣此八萬兵東支西吾捉襟露肘斷不能復縮者也春間斗米價銀七錢臣極力課新撫苗勸糶幸六月稍平而四五月米貴之時衝鋒六分中兵五分者不可減也逆賊渡河而以財物購誘苗仲蟻聚狼伺臣與按臣傅宗龍計先剪其翼前後雕剿鳥粟螺螄長田及兩江十五寨等叛苗擒斬七百餘名顆五月鳥撒安效良以滇師移沾益爲已不利紏水西逆彥連兵寇滇直入曲靖尋甸之間臣與按臣督發許成名等領銳兵五千往援至尋甸而賊望風遁此一役往還千五百里奔命最疲然唇齒之言�宜勢不可已漠臣諸葛亮云民窮兵勞而事不可息事不可息則駐與行其費正等黔事實賴之此餉之決不能缺者也正月渡河明旨責臣嘗試輕進臣懵機冒險無所逃罪然一念愚忠實恐師老財匱爲度支憂冀乘屢捷以兵威脇降結西南之局耳九仞虧簣仍以賊遺君父慚恨欲死然自二月扼賊拒苗黔豈能無兵而固兵豈能服气而飽而臣前﹤鋶﹣釒﹥云攻亦費守亦費者亦略可觀矣伏讀計部處餉﹤鋶﹣釒﹥先派七十五萬蒙皇上發帤十萬三月續派合前數通計一百三十餘萬何敢云少然臣嘗言之矣水西彊於播州五倍以一百三十餘萬之額盡付新督臣爲大舉之用猶苦未足況半年間羸黔坐守之費已食其半乎臣三遣人往迓督撫未得回音討賊方略尙未有定而轉盻交秋矣西賊春夏勞眾廢耕玀民饑甚比黔之熟必渡河掠食致死於我非聚兵何以大創非集餉何以足兵則七八二月其用餉更未可量臣若不預先說明及督撫交代而前餉烏有新臣何以措其手足臣罪益無以自贖矣章下戶部

○巡撫河南都禦史程紹奏進節省銀共六千三百兩助大工

○庚辰大學士顧秉謙魏廣微恭視皇極殿工賜茶

○辛巳禦史安伸﹤鋶﹣釒﹥陳時務一審兵機謂遼疆久淪奴患叵測策戰策守計先穩著馬世龍屢有指及而樞輔獨信其可使皇上重嚴其責成爲世龍者力去虛憍朘削之習猛奮秣馬厲兵之勇當不俟終日矣況奴之請和最狡我之收降更愚則防搶河津當有汪立信沿江之策堅璧淸野當有周亞夫斃吳之策又樞輔所宜昕夕擘畫期奏膚功者也一卹民窮試觀今日之生民樂耶苦耶東驚夷禍西震酋氛南泣淫霖北瞻云漢誰是舍鼓之人孰是靖寧之地況蓮妖之餘孽未殄萑苻之巨寇橫行脊脊孑遺奄奄待盡則遇有非嘗之變異必應以非嘗之徳政眞徳秀之言不可不深思也一創吏貪數年以來官以賄遷朝有幸位世無淨土一旦聖明天開法紀雷震誰能復逸於法者詎知貪人敗類公道難容而貪人善鉆詭謀易逞如徐縉芳袁世振等數萬贓私了無結局儻中有憑焉以撓朝廷之法者耶一愼贈爵有如李朴於玉立者共冒太僕寺少卿之贈而爲輿論之所不平者也此兩人者臣素未悉其生平獨按遼禦史張銓非所稱觸邪之司直烈烈而死者耶旣忠以事君必公以持世而李朴則參其背公死黨作姦人鷹犬矣於玉立則參其翻雲覆雨爲東林蟊賊矣太僕何銜少卿何官而以生前叢彈射之身乃死後濫囧卿之秩如辱國家之名器何而臣更有感於發姦之臣如邵輔忠者不可久淹於長林又有悵於比匪之臣如田生金者不可久塵乎顯秩也夫汪文言固輔忠所發覺之汪守太耳在輔忠方發其姦以剪盤據之薈蔚在生金乃比之匪以冠毛裏之沐猴此其賢不肖何如也得旨馬世龍已準策勵不必苛求關門不許收降已收者酌量散處不許團聚當今民窮財盡又值旱潦相循全在撫按督率有司及時安撫貪濁成風久而難變內外亟圖砥礪朕亦樂與維新徐縉芳袁世振贓私數多如何尙未結局著該撫按嚴追助工李朴於玉立何功何節死猶濫贈卽追奪邵輔忠首發巨姦田生金朋比匪人應何升斥吏部速議來看

○督理屯田右副都禦史董應舉﹤鋶﹣釒﹥報屯田言臣之屯有三有買地開荒納糧當差而得子粒角�羊部兌運歲可四五萬石名曰民屯此用帑金而收其效者有用葛沽見在屯兵二千名經理舊屯八千畝與民屯相錯爲之開支河築髙壩造石閘借與牛種農具收其稻穀抵餉且攺水糧從陸糧歲可省餉一萬四千七百金者名曰兵屯此因舊屯舊兵而撙節以省度支者有四府七十一縣報角�羊地租七百七十七兩八錢八分向咨戶部與陸營抵銀同發督餉衙門抵作部發腳價者名曰州縣屯課此又另一頭項與兵屯民屯無敢混者今兵屯已回津道民屯及州縣屯課已發冊與餉道查徵總以歸之於督餉部院可無容議矣臣猶以民屯明年屯本未備以煩後人設處終爲臣之心未盡故令督屯官石公衎劉鎭華等將新麥變價及存剩未發銀追還屯本銀共六千五百兩爲明年開種地已角�羊餉道三千二百兩已發石公衎秋麥種一千兩更二千三百兩則公衎應角�羊一千八百兩陳元勛應角�羊五百兩以足其數臣開除慶鋪塌河澗東地多窪下舊有河身隱見至菱角沽通梁城所入海長可百餘里若開成河不惟可免水患變鹵爲腴且便於海運今開才及半臣屯官自運餘糧一萬八千石已爲戶部省腳九百兩矣若開完津運搬壩如臣雇中船裝運傍海岸行決無覆溺之患且歲可省船腳數萬金其與歲開新河十五里歲費銀八百兩歲役寶靜天津民軍三四千人豈不相萬哉章下該部

○總督貴州兵部右侍郎候代蔡復一﹤鋶﹣釒﹥議道將去畱以道言之蒙議而法不淂不去者楊世賞也有疾而勢不淂不去者來斯行也屢次求去而非可去之時不得不畱者尹伸向日升也以將言之應亟去而決不可姑畱者新降副總兵黃鉞也應切責立功者新充爲事官魯欽新降副總兵劉超也應補實缺以展其才者署銅仁事參將王觀國也應攺調內地以酬其苦者安順參將劉嘉言也乞敕該部覆議施行上命該部知之

○以禮部左侍郎孟時芳補經筵講官編修姜曰廣展書官

○準翰林院編修侯恪回籍調理

○平遼總兵毛文龍﹤鋶﹣釒﹥頌冊封朝鮮內使王敏政胡良輔中稱干國眞忠超越古今之欽使旨優異之

○壬午上視朝

○戶科給事中林宗載﹤鋶﹣釒﹥駁關上馬乾虛冒四款一關上每遇采靑及買艸之月犒賞支折各有定例無容增減矣乃四五六七八共五个月馬皆放靑此時月加豆九升足矣又復日支乾四分是以馬乾爲兵乾也一關馬六萬有期尙有班馬許多在內班馬例不支馬乾今槪稱馬六萬餘匹馬乾每匹一兩二錢共該七萬三千餘兩是並不支者而亦支也一關內馬羸二萬匹應支本色發銀於薊永二鎭買運關外四萬匹攺支折色每匹月給銀一兩二錢是折色本色各有司存果關內之馬欲同出關則關撫亦宜預先知會天津督餉行文薊永免其買艸以價銀角�羊赴山海乃不預先知會直以臨時欲問計部於四萬金之外再加三萬三千有奇萬一計部先發之薊永買本色又發之山海充折色是重費也一用兵之道有行者以赴敵亦宜有居者以當關今六萬餘馬旣出關則十萬餘官兵亦出關矣使兵與馬而俱出是虛其關也儻或有兵而無馬是孤其兵也無一可者也又臣閱神武中營方裕侖所管實在兵丁僅八百單三名而參將都司守備及千百總等官合之共二百餘員名不知若輩果以功授乎以才授乎以情授乎以賄授乎又不知此八百兵丁供官役使之外能有幾何乎且此一營廩餉馬乾一月共銀三千四百八十四兩餘兵丁馬騾共支外餘一千一百四兩盡以歸官舉一冊而余冊可知關上支銷往往類此乞嚴行查核上命該部知之

○以蜀府長史曹大受爲總督軍前贊畫時大受條奏安藺撫剿之策也

○禦史張訥奏毀天下講壇略云書院𨿽有數處而脈絡總之一條南北相距不知幾千里而興雲吐霧尺澤可以行天朝野相望不知幾十輩而後勁前矛登髙自爲呼應其人自縉紳外宗室武弁舉監儒吏星相山人�賈技藝以至亡命罪徒無所不收其事則遙制朝權掣肘邊鎭把持有司武斷鄕曲無所不爲其言凡內而彈章建白外而舉劾條陳書揭文移自機密重情以及詞訟細事無所不關說數年以來民生不得安堵疆圉不得寧帖朝廷不淂收正人之用而受嘉言之益謂非若輩之爲祟耶而不特此也其巧借最大題目以箝軋人口一空善類如指挺擊指進九指移宮敢於啟釁宮闈首發大難而一時聚訟紛紛翻騰淸世直蒙兩朝以不白而虧損皇上之孝思今𨿽攺正實錄宣布史館而當日禮卿娓娓千言污蔑先朝可終置不問乎伏乞敕下各省直撫按官但凡有書院處所盡數折攺將房屋田土逐一登報亟行變價角�羊助大工不許隱漏其或見任官員有枉道會講騷擾一方者嚴加禁止至若孫愼行馮從吾余懋衡三大頭目位尊勢重未經處分恐根株不拔引蔓牽藤爲害更烈乞聖斷施行得旨這都城書院攺作忠臣祠久已有旨會議如何至今尙未具覆其東林關中江右徽州一切書院俱著折毀曁田土房屋估價變賣催角�羊助工本內有名如鄒元標少負忠名出山潦倒其身𨿽死已久然巨姦依勢之惡尙存著削了籍仍追奪誥命外如孫愼行馮從吾余懋衡名𨿽假乎理學行無異乎市井或通關節而居之不疑或躬窩主而靦顏無恥甚至假仙惑世吞產謀孤讀至此令人發指此三員都著削籍爲民仍追奪誥命鄭三俊畢懋良附膻逐禾�歲合污同流姑準冠帶閒住河東巡鹽禦史旣例不入陜獨以會講而入糜費公私俟四道時都察院考核示懲

○陜西總督李從心劾髙家營管參將事都司僉書秦之英革任回衛

○癸未

上禦文華殿講讀

○刑部覆遊士任等罪案言士任身爲募使而委任二三匪人以滋耗蠹罪詎容逭然而歷經各衙門未有確以贓坐士任者祗曰疎於覺察比擬遣戍似已從重胡維寧身爲盜叢罪服上刑攺絞爲斬庶足稍雪公憤若夫科臣謂維寧募兵計費銀六十餘萬者指總發之成數而言也臣部節追維寧孟淑孔馮賓期等侵欺銀共五萬七千七百七十餘兩者指侵冒之實數而言也竊謂巨萬𨿽成漏卮行伍豈皆烏有況渡海將領見隨總帥於遐方津門壁壘尙列顏行於近地與其虛張贓數而貽不了之局毋若蹠實追究而且服本犯心也上可其奏

○巡按山西劉四端劾遊兵營都司僉書郜勛東路遊擊朱世寵革任回衛

○甲申孝康敬皇后忌辰奉先殿行祭禮遣宣城伯衛時春祭泰陵

○鎭撫司緝獲蔣應陽等得旨熊廷弼失陷封疆難逃三尺蔣應陽心凶膽大乃與其子出入監禁營謀叵測卽其授受妖書演習弓馬不軌之迹顯然著送刑部從重擬罪魏忠賢發姦摘伏懋建奇功原蔭弟侄加升二級賜敕獎勵以示優異仍賞銀幣羊酒新鈔各有差原辦官旗照例並敍

○差戶部四川司主事丁自勸杭州抽分

○予原任太僕寺少卿林道楠祭一壇

○乙酉上視朝

○巡撫登�武之望﹤鋶﹣釒﹥言毛文龍孤立東江每操勝算𨿽未得合圍大戰一舉成殲滅之功而間亦扼要出奇屢次奏斬俘之績臣等言�宜切同舟心實敬服但活夷已角�羊中途忽以六人易換而回此六人者旣系六王子管家將遂縱之以別用耶抑後來仍角�羊正法也在毛帥或別有計算臣等不及知但以彼易此名實不同以死易生事情頓異竊意諸夷言語不通生死出入一憑之通官之口而通官轉換支吾若此則眞與假降與擒都無從辧若不別覓通事細加研審則諸夷至死蓋不知其所以然矣查登鎭素無解東夷語者臣等不能辧其來歷據外議嘖嘖猶有不敢盡言者是在該部詳究之耳章付兵部

○工科給事中張惟一上言皇上家天下者也殿門者皇上之內庭也封疆者

皇上之外庭也夫殿門之與封疆同此經始此曷以羨趨役之如雲而彼曷以等道旁之築捨亡他殿門之工程近而疆場之工程遠也近則皇上以耳目凝之而臣工且以精神注之矣遠則諸臣卽以精神注之得無乘耳目之所不及也而玩愒隨之積玩之極非皇上��之不起也皇上誠以精神提攝於上而將士卒徒相與奮揚振作於下若何而壯壁壘之色若何而淸耗蠹之源若何而固圉若何而犁庭皇圖鞏固直自作室底法之一念拓之矣上曰堂構封疆精神誠宜並注其命所部知之

○吏科給事中黃承昊言濫恩宜奪孝治宜廣若李朴於玉立之削奪大快人心尙有原任戶部郎中張庭刑部郎中李俸闖宮一案不過依附王之采之議論有何功於國家而冒贈光祿少卿當一並議削者也其各官誥命止應奪其本身不宜奪其父母以彰朝廷孝治得旨予奪無相半之理這本市恩要名姑不究

○丙戌孝慈髙皇后忌辰致祭奉先殿

○上念海外兵士乏餉發帑金二十萬遣官曹維信郝國儒等角�羊赴東鎭維信等頗有侵沒平遼總兵毛文龍以諸臣航海艱苦不錄其過疏請下部優擢爲王事賢勞者勸上謂此番盜去銀六千兩如何含糊不明以後差官角�羊銀到彼必驗數實收奏報有﹤扌嶲﹥帶貨物抵銀者不許容情濫收以虛朝廷優卹孤軍至意

○差禮部祠祭司主事李胤華應天浙江等處催取纂修實錄事宜

○予黔國公沐昌祚特進光祿大夫右柱國太師祭十六壇工部給價差官造墳兵部行文該省護柩至南京祖塋安葬仍議謐

○丁亥上以中秋節賜大學士孫承宗顧秉謙魏廣微上尊珍饌及講官駱從宇等正字官周國興等各有差

○左軍都督府添注管府事左都督官秉忠告病回籍

○禦史顧宗孟疏陳銓政言四司之中分科二十有八而文選幾居其半端緒紛雜姦獘叢生且近日銓司旋進旋退席不暇暖前選所稽之籍所點之人至後選而俱經更易獘乃滋甚以故株守窮途者點卯多年每嘆河淸之難俟捷趨他徑者未經輪序輒慶彈冠之有期或已選而畱缺數年不遷或未選而討缺美官如寄又如撫破甑而復告納巧營之竇萬端曳王門而復告攺藏身之穴百出若夫序單一節尢爲不厭人心前選序名於次而不得選者後選宜首序而卽選矣及單出而反壓數人之下嗟乎千里間關數年守候欲往愬而逢彼之怒懼自斷其日後之生機欲告訐而端倪莫尋尢逡巡於衙門之嚴肅求榮不遂客死可虞勢不得不多方稱貸竭力金�贊求而銓法壞又勢不得不取償百姓朘削閭閻而吏治壞長安多約結不展之人心海內皆代官還逋之赤子銓政不公之流獘夫豈細故謂宜從前振刷徹底澄淸每逢�只月截選預於單月淸查必躬必親矢天矢日逐項磨對挨次定序庶巧營之徒莫施伎倆而寒窮之輩得再見天日乎至於倉巡局庫等官秩瑣俸微且無大職掌宜照教職例就近除補旣免跋涉又習水土其候缺者亦便於守候此亦推廣皇仁之一端也上命吏部知之

○工科右給事中陳胤叢上言關兵鼓噪起於額餉之不繼而實由於紀律之不嚴今言餉則必責成外角�羊大約拖欠不在乎下而怠緩悉在於官宜實行參罰之法各府縣務要本年全角�羊間有未完者暫借別項那角�羊日後湊補則外角�羊無虞中斷矣言兵則必申明紀律大都勇於鼓噪者必怯於公戰急宜取倡率之人統領之官槪以軍法從事法行而後知恩斷不可奉之如驕子也然有將兵者有將將者將兵者患其心之不眞目今武舉雲集正儲將之時臣謂當以志向爲第一等而勇力技藝次之其志切援遼心願出關者匯爲一冊不願者另立一冊而去取髙下因之將將者患其心之不一方今逆奴眈眈睨我神器正同舟遇風之時當各出一片誠心一腔和气上念宗社下顧身家降志相從虛裏相好勿心存人已之私勿爭執意見之微一心一徳以濟時艱則國家幸甚上曰將士一心誠克敵要訣然非平日訓煉精嚴恩威固結何能得此其命兵部知之

○戊子上禦經筵

○是日面諭閣臣等楊漣等罪惡多端今𨿽在獄身故其未完贓私行彼處撫按立限追比

○又諭內閣朕自去歲以來屏逐凶邪廓淸朝寧勵精圖治雅意中興念國步之維艱憫民生之日蹙宵衣旰食焦心勞思而秉軸大臣莫肯爲朕分猷共念者且軍興告匱斟酌何方疆場未寧安攘何策卽如楊漣左光斗等移宮一事背先帝之深恩陷朕躬於不孝又熊廷弼喪遼辱國一案便寸斬尙有餘辜而楊漣等各納其重賄巧求出脫此皆天地之所不容人臣之所切齒卽五刑不足以伸其法九死不足以盡其愆肆諸市朝用彰憲典而在朝大臣持祿餋交徇私避禍但顧子孫之計不圖社稷之安朕方率循舊章而曰朝政日亂朕方祖述堯舜而曰大不相侔以致言路各官承望風旨緘口結舌無敢直明其罪者國家餋士竟何賴焉卿等可傳示大小官員自今以後務要攺過自新共維國是掃淸門戶專力封疆敢有陰懷觀望暗弄機關或巧借題目代人報讎或掜寫飛言希圖翻案者朕按祖宗所立紅牌俱治以說謊欺君之罪必不食言

○命周如磐以原官兼東閣大學士丁紹軾黃立極各升禮部尙書馮銓升禮部右侍郎俱兼東閣大學士入閣辦事

○戶部尙書李起元﹤鋶﹣釒﹥言關門營兵以馬乾不足鼓噪查馬乾從去歲十月以前止發二十萬自十一月以後增爲二十四萬在員外唐登俊司餉時已然臣部於二十四萬內分毫無減直俟報滿忽稱三月欠銀五萬一千兩臣部不淂不行覆查時科臣亦以冊揭不明﹤木日﹥駁登俊始稱三月之餉部發原足祗因去年四五六七八月馬乾內有缺少蓋是月馬俱放靑臣部議欲量減二分亦爲額派有限餉額遞浮圖稍撙節於今用裕供輸於後萬不得已矧有還官銀五千兩劉副使裁汰銀四千九百兩劉僉事裁汰銀一萬三千兩盡可通融若道鎭以裁汰報而臣不札扣是塞上有淸汰之名而臣部無核餉之實職掌謂何且兵誠嘩矣誠爲餉矣何以不嘩於餉臣之門而嘩於道臣之門何以忿滿總兵之養降夷何以罵樊副將之供柴艸何以縛賀副將而刺其背何以再三必欲得王守備而甘心何以獨齊稱祖參將爲好人則豈賀樊王諸將之兵餉皆不給而獨祖參將之兵餉已給耶或亦諸將平日所以駁之者未盡其道耳臣私憂過計不憂此時之不足而憂此後之立匱關門若此其在九邊則舊餉自春至夏兩直各道寂無分毫角�羊至軍盡枵腹萬一效尢鼓噪臣無死所矣乞皇上鑑臣不堪綜理立賜罷斥上慰令供職

○兵部尙書大學士孫承宗開報汰過關門兵馬總數原額官兵一十三萬四千四百三十三員名今共汰過一萬七千三百四十七員名見在官兵一十一萬七千八十六員名原額馬騾驢駝牛五萬九千五百一匹頭只今汰過五千六百四十九匹見在五萬三千八百五十二匹頭只歲省餉銀及米豆艸等項共六十餘萬兩上命該部知之

○兵科都給事中羅尙忠﹤鋶﹣釒﹥參大將馬世龍驕貪罪狀且言樞輔信非其人所傷實多爲今之計惟懲貪將以正法紀核兵數以杜侵冒上曰樞輔旣已汰兵淸餉必有一番振刷以固封疆馬世龍奉旨策勵姑看新圖以責後效

○工科都給事中顧其仁﹤鋶﹣釒﹥劾馬世龍名爲大將軍實乃眞罪孽與樞輔二三僮僕肺腑托交凡樞輔意所欲爲祕授其旨於世龍世龍遂迎而合之樞輔曰此先得我心者也而且爲神投而且爲意暱以故世龍全副精神不用以練兵簡將而用以獻媚行私通身气魄不用以殺賊除凶而用以嚇人攫利指有所染卽轉達某可參將某可遊擊不難總戎而侵司馬之權意有所營卽托言某宜駐紮某宜恢復不難置重臣於極危險之地甚者擅收降賊明畱臥榻之虎狼藐視中樞暗使同舟而吳越其他罪狀罄竹難書皇上若不蚤賜乾斷仍令策勵恐驕蹇如世龍策勵何時而大事去矣上不納

○少師兼太子太師兵部尙書建極殿大學士督理軍務孫承宗乞休不允

○攺禮部左侍郎薛三省爲吏部左侍郎

○升都察院左副都禦史王紹徽爲戶部右侍郎

○升左諭徳王祚遠爲國子監祭酒

○升戶科左給事中陳熙昌爲吏科都給事中

○升工科給事中叚國墇爲禮科右給事中

○升河南副使唐煥爲本省參政

○己丑上視朝

○大學士魏廣微引疾乞休溫旨慰畱之

○戶科給事中楊文嶽上言頃者毛文龍差官角�羊俘七名至中途逃去二名當卽拏獲其一名情急自死又云行至廣鹿島急差官手傳令箭趕來口稱前達系六王子管家今有機密重情令將帶來活夷換回六名臣聞之不勝驚疑夫獻俘之舉奏之皇上告之祖宗用以遠播威徳昭示寵靈此何等大事乃忽然角�羊來忽然換去前角�羊者不知何以遽發後換者不知何處淂來支吾不一眞假莫知以報功則涉混以對皇上則似欺乞嚴敕該部查審眞僞仍諭毛文龍以後開報軍情務從眞實以副朝廷委任責成之意章下兵部

○禦史周昌晉﹤鋶﹣釒﹥言關兵索餉挺刃逼道臣之門而松山杏山之兵亦復煽動樞輔與撫臣疾呼請命餉司曲爲給發僅淂角�羊散臣不覺嘆曰關兵之無紀若此乎臣不憂餉之難繼而憂兵之難用也又不憂兵之難用而憂將之不能用也關兵之鼓噪以馬乾一項夫每月二十餘萬之餉不能救其死亡而數萬之馬乾獨能作其勇敢無是理也以如是之兵而猶出關至右屯至寧遠謂乘其銳乎擊其衰乎夫不知兵之不可戰而徼幸於萬一是孤注也知兵之不可戰而第言進剿以謝中朝之口實士卒苦於暴露馬匹疲於道途轉餉愈遠取數愈奢徜徉數月便可按轡入關曰吾餉不湊乎也此其心路人知之矣臣故憂兵之難用也兵無彊弱以將爲彊弱鎭臣馬世龍驕而且懦朘削無厭凡部伍中無骨气者旣竭趨承以奉款卽有才力者亦不能越阿堵以自豎舉朝知之而樞輔若充耳也或者期許之過慮傷知人之明且繾綣之深內牽難割之愛不知絳縼入手羽翼已成今日樞輔之精神命脈已有不得自制者前之請科道點兵猶是謾語相加今之聚眾索餉直以危形相挾矣臣故憂將之不能用也上謂樞輔自有籌畫不必以多言亂聽

○禦史陳世埈復言悍卒不可以出關驕將不可以應敵乞諭樞輔刻期入關料理秋防與督撫道鎭諸臣協和共濟馬世龍必宜擯斥帷當先備其代之之人新鎭楊麒宜速催到任至若卿貳督撫新膺特簡者尙戀錦遊未聞叱馭使大寮之座久懸建牙之地多虛所當並催令刻期受事者也

上曰樞輔居重馭輕誠宜速歸關內與撫鎭協和共濟內外文武大寮各著勒限到任以圖安攘其命該部知之

○準四川布政使司左布政史文煥請告致仕

○加河南都司張夢鯉參將職銜照舊管事○庚寅以禮部右侍郎兼侍讀學士錢龍錫司經局洗馬王應熊左春坊左諭徳李國木�普等充日講官○升大理寺右少卿顧造爲太僕寺卿狹西左布政使張崇禮爲南京光祿寺卿管南鴻臚寺卿事

○復除福建道禦史蔡國用

○差太僕寺少卿郭增光催南直馬價

○兵部尙書髙第等覆督臣汰兵﹤鋶﹣釒﹥言督臣因汰兵而議並營營一並則宄弁可裁虛額可淸而以四千三百之實數分隸於標正二營分練則旗鼓相當協力則戰守更代是於澄汰之中寓振刷之意法至善也乞敕下臣部遵行上可其奏

○北鎭撫司追過袁化中等贓銀五千餘兩仍有旨務在速完限五日一回奏

○辛卯南京禮部尙書董其昌引疾乞休不允

○以山東右布政使胡承詔爲四川左布政使

○壬辰禦史門克新﹤鋶﹣釒﹥頌大學士魏廣微言次輔冷面熱腸矯矯獨往昨年狂瀾砥柱之時厥志甚公厥公亦偉近爲去任闒茸銓臣崔景榮所誤遂不覺其識見之潛移然其從前滌蕩之力有不可誣者今求去旣堅乞賜以溫綸優以禮數上謂輔臣去畱朝廷自有主張言官不必窺瞰

○刑科給事中霍維華奏師行而糧食故餉之爲義從食而不從金三軍之命系於本色而不系於折色甚明也今每軍月糧不過五斗乃鹽菜銀至有濫及三兩者何其儉於食粟而奢於食鹽菜之若此也馬乾不足便致饑而繼之以噪豈其愛馬反甚於愛生乎抑並馬艸馬乾盡屬果腹之物也道將平日不預爲料理本色俾軍士日尋餔啜於酒肆麵店之中撮數日之糈才足供一日之費耽一日之樂不免貽數日之饑長此不已卽聚金如山一旦有警猶爲必敗之道況司農仰屋不能爲源源之饋哉說者曰本色不堪軍士不肯領也領而旋賤價以易也嗟乎此不堪之糧非內地竭膏剜肉以輸之者乎非國家重價倍費以運之者乎誰實使之不堪何不窮究此不堪之獘源也說者又曰今歲關外軍民屯種頗稱有秋糧價稍平不復如從前之騰貴果爾當畿輔旱蝗赤地無餘之日量分津門買運之銀關內自行收買數十萬石以省饑民輸納之苦亦一時權宜之善策乎若乃冬衣布花軍中急需皆當預期而爲之備蓋預備則價廉而費省臨期則價湧而費必倍儻料理不早比及角�羊到之日寒已欲盡又何濟於緩急哉上是其言命該部知之

○以修撰余煌編修李紹賢充實錄纂修官

○以江西按察使梁應澤爲河南右布政使

○攺狹西河西道右參政關守箴管分巡靖邊道右參政

○升參將管寧夏玉泉營遊擊事邢萬民爲大同西路參將臨洮鎭城坐營加都司僉書管事王紹禹爲寧夏興武營遊擊大同冀北道中軍守備陳嘉賓爲寧夏水利屯田都司

○癸巳皇極殿立金柱遣工部侍郎董可威行禮是日閣臣顧秉謙等恭視賜茶

○加署都督僉事渠家禎後軍都督府帶銜

○甲午都督鄭養性捐資助工上嘉其急公命以後俱隨朝

○乙未上禦文華殿講讀

○禦史汪裕﹤鋶﹣釒﹥言頃樞輔仰體皇上軫念兵食汰去老弱無用者卽報省餉六十萬惜乎汰而省之不早也猶幸此時汰而省之未遲也見存之兵禦侮有餘定額之餉角�羊給無難第可慮者驕兵有取敗之道劣將乏制人之能則馭而練之又豈異人任樞輔專閫將將所謂車三十輻制於一轂千金之弩制於一機也誠以淸查兵餉之精力再加振作於將必精於選擇於兵必嚴其賞誅號令一飭旌旗攺觀斯將皆料敵制勝之將兵皆帖志用命之兵尙有借口攘臂倒戈相向者哉章下兵部

○南京吏科給事中郭如闇等奏進後湖歷年節省銀四千兩助大工

○河南睢陳道副使趙士許告病

○丙申秋分祭夜明於夕月壇遣恭順侯吳汝胤恭代禮部右侍郎孟時芳分獻

○禦史李光春疏參舊輔葉向髙及張我續黃正賓塗一榛等上曰葉向髙三朝元輔旣已歸田不必苛求張我續方行撫按查勘黃正賓已經提問追贓塗一臻著該部酌議具覆

○巡關禦史洪如鐘疏奏臣接樞輔與撫院會槁所報汰過關上兵馬總數計一年所省共六十餘萬亦可謂能節省矣今而後但得角�羊不後時庶令軍得實惠而彼此之爭執亦自可息也然臣更有進焉者遼事尙無成算則遼餉難拘盈縮況十萬之兵屯聚關門則大眾厚集見爲有餘今也布置遠近則備多力分又覺不足往往奴酋於冰堅可渡之日有狡焉啟疆之思萬一熟窺河西漸有居積因糧於我踵屢勝之故�此時欲固守則地方甚闊恐塡實不能欲撤防則居民漸眾恐收拾不來未免煩一番料理自非取給於餉何以應之凡關上文武臣亦無不慮此者臣亦安敢視爲不然之防也當以今所省之數儲以待不時之需無以遼餉之名色供別項之支使章下該部

○刑部題覆唐紹堯追比贓贖完日配遣從之紹堯所坐以令髙陽時擅拘冉太監侄序班冉世魁欲籍沒其產以充餉也

○戶部尙書李起元題冢臣李宗延前任臣部尙書節省銀二萬七千一百八十兩零已入老庫臣春夏間苦外解中斷籌畫窘迫不淂已﹤鋶﹣釒﹥請借動原議外角�羊稍充卽應補還今幸外角�羊已至札令新餉庫主事秦羽明照數兌還太倉老庫交付銀庫主事郭廣收貯訖報聞

○丁酉上禦文華殿講讀

○蔣應陽棄市

○以戶部右侍郎王紹徽爲左都禦史掌院事時正推工部尙書黃克纘上謂克纘品望素隆紀綱重地最堪簡用特以大工急需正卿不便他轉

○以大理寺左少卿徐大化爲左副都禦史協理院事

○起升原任宣大巡撫吳從禮爲南京刑部尙書原任兵部右侍郎蘇茂相爲南京刑部右侍郎

○三邊總督李從心三年考滿準照邊俸例錄蔭加升仍給與應淂誥命

○戊戌憲宗純皇帝忌辰奉先殿行祭禮遣南寧伯毛孟龍祭�陵

○皇極殿豎金柱賜大學士顧秉謙等各銀五十兩

○刑科給事中潘士聞以國計告匱﹤鋶﹣釒﹥乞將各府州縣預備常平倉谷權糶一半助工仍請裁殿工各項賞賚上責其不達國體

○升禮部左侍郎孟時芳爲禮部尙書掌詹事府事

○以湖廣按察使張所望爲山東右布政

○己亥上視朝

○禮科給事中葉有聲﹤鋶﹣釒﹥陳明良交儆四款其一曰淸仕路夫門戶至今日而一淸矣獨無柰觀望意多擔當念少匿形於似子則人人可爲厲之子瞻顧於亡羊則事事可爲岐之羊昔之火烈烈而風發發者固不免乘墉之射今之萍泛泛而水悠悠者寧保無伏戎之虞竊謂以虛聲課事功不若以事功課人品一仿烹阿封卽墨之意而斷必行之不但人兢於職而且不淂依違浮沈以釀異日之伏莽其二曰明國是有功不賞有罪不誅聖王無以神磨礪而賞可幸邀罰可詭延人誰不趨其所幸而延其所避今東鎭之俘囚至矣疆場赤白其羽而幕府衛霍其勛亦可哂也且與其蓮妖之敍而復奪孰若爲黔事之定而後敍至追贓之徐縉芳何藉口於恩赦之蠲除提問之袁世振尙遷延於何廷相之株累諸如此類漸而長之功罪不明彰癉罔據其三曰核邊情一時廷臣詰兵淸餉章滿公車然猶聞有逃兵扣糧而以領糧脫逃報者又有勤兵遠屯而兵士不沾半粒者而更其大者九邊塘報偏禆上之幕府而十隱其一二矣幕府上之督撫而十隱其三四矣甚至一逃再逃之橫金如故左袒右袒之形迹漸分寧遠松山之嘩情各異若醉若夢之餉司可虞卽今不蚤爲綜核日後噬臍何禆其四曰杜徼幸自有邊事以來專閫侈尙方之劍登壇邀蟒玉之榮猶曰假以便宜無從中制也而此風一倡騙官騙餉習爲固然言兵事則忘命說劍於談天言鹽法則廝餋狐假於經紀言錢法則狙獪蟻逐於錐刀卽其間有幸得亦幸失而獨以靑紫啟幸進之門金錢騖遊手之食當事姑予之以冀其後效而此輩亦姑取之以快其私圖短志士之气隳豪傑之心莫甚於此者猶望其爲國家任事無是理也淂旨四款深切時政命付該部

○大學士魏廣微四﹤鋶﹣釒﹥乞休命加少傅兼太子太師蔭一子中書舍人加賜銀一百兩彩叚四表裏大紅紵絲坐蟒一襲遣行人護送馳驛歸裏

○太子太保部尙書林堯兪三﹤鋶﹣釒﹥乞休命馳驛去

○贈原任三邊總督太子太保兵部尙書劉敏寬太保蔭一子入監讀書

○魯王捐祿助大工

○巡鹽禦史陸世科奏進節省銀三萬二千八百三十兩助大工

○差太僕寺少卿郭如楚往應天太平二府尙寶司少卿湏之彥往蘇州鎭江揚州三府催四五年分馬價銀兩

○山東道禦史邢紹徳劾後軍都督府添注都督僉事李光榮革任回衛

○庚子上禦文華殿講讀

○禦史蔡國用條陳七款一曰定相術內參舊輔臣葉向髙言相業在於救時新任輔臣宜破調停以淸門戶一曰儲經略言樞輔堪代乏人欲求經略當預儲之於貳輔一曰選將領令九邊督撫歲薦一人以備選擇一曰阜軍糈議制造鐵錢以佐銅錢之乏一曰惜才臣薦亓詩教趙興邦李徵儀邵輔忠姚宗文章光嶽塗國鼎等一曰導言路見在者作敢言之气新咨者寬考選之途一曰鼓邊吏賢能者不時行取功多者不次優擢淂旨輔臣以救時爲第一義朝政𨿽已淸明還湏破調停而正本源逆酋未殲樞輔久勞堪任經略之才誠宜預爲儲蓄選將不拘將門責令各督撫官悉心體訪有智勇兼全者咨薦兵部以備不時之用鼓鑄期於便民鐵錢豈可通行邵輔忠等已有旨起用亓詩教諸臣著該部酌議具覆八月不必考選著遵照前旨行邊吏果能稱職正當加銜久任若不時行取反啟僥幸之心

○升大理寺少卿魏應嘉爲太僕寺卿管京營少卿事

○命戶部貴州司郎中王應豸管永平糧儲陜西司郎中吳鳴虞管甘固糧儲

○準復原任刑部陜西司主事譚謙益以原官造車著勞仍與優敍

○升延綏楡林道中軍守備李之藩爲山東行都司浙江嘉湖道中軍守備王玙爲廣東都司南直蘇松道中軍守備周鳳翔爲湖廣興都畱守軍政都司俱僉書

○辛丑上禦文華殿講讀

○六公主府第工完謝司工遣工部侍郎董可威行禮

○大學士兵部尙書督�軍務孫承宗﹤鋶﹣釒﹥開關上省過實數計每月應止角�羊銀二十一萬四千兩乞敕該部按月支給其班軍有增議遇閏照月增解米豆乞照數連備無淂再致延挨上命該部以後按月角�羊發毋致踰期

○聖諭朕惟踐祚以來夕夕兢兢思復祖宗封疆奉行祖宗法度其與二三大臣及諸百執事三令五申者至諄切矣念自逆奴內犯遼左戒嚴我皇祖時起熊廷弼於田間授以經略賜之尙方賜之蟒玉寵極人臣義當盡瘁乃廷弼欺朕卽位之初始則托病卸擔薦袁應泰而遼陽亡旣則剛愎不仁望風先逃而河西失當是之時不知費國家幾百萬金錢喪軍民幾百萬性命而徵兵西蜀則西蜀變風聞山東則山東亂至今黔中尙岌岌未寧斯其罪難擢發數矣迨三尺莫逭復百計金�贊求其最甚者則有周朝瑞十日四﹤鋶﹣釒﹥以救有顧大章妄謂罪屬可矜而又托姦徒汪文言內探消息外入楊漣左光斗魏大中袁化中之幕囑令遣書求角�羊諸姦受賄動以萬千又安問祖宗疆土與祖宗法度哉朕深切痛恨已將楊漣等置之於理頃八月二十一日於文華殿講�卿等五員面獻刊行有像遼東傳一冊出諸袖中合詞奏曰此熊廷弼所作掩飾誇功希圖脫罪朕親覽之豎發切齒此蓋熊廷弼姦謀不淂肆行於朝今又敢以流言煽惑於野且心懷不軌辱國喪師惡貫滿盈罪在不赦而又刻書惑眾情益難容況屢經言官郭興治門克新石三畏周洪謨等形於章﹤鋶﹣釒﹥再四抨彈宜亟加兩觀之誅庶大快萬民之憤卿等旣擬諭來具見獻書忠懇至意朕甚嘉焉卿等可卽傳示刑部等衙門著便會官速決了以爲人臣辱國偸生罔上不忠者之戒特諭

○以鎭守廣西總兵官黎國炳注前軍都督府帶禦

○通政使司左通政李淩雲告病準在籍調理

○壬寅冊封任氏爲容妃遣英國公張惟賢持節大學士顧秉謙捧冊駙馬侯拱宸祭告奉先殿是日收回脯醢菓酒頒賜閣臣三卓

○上諭刑部蔣應陽旣已正法其妖書仍著繳進不必焚毀一應監犯俱要加意堤防

○熊廷弼棄市命傳首九邊示眾仍追奪誥命家屬人等旣驅逐出境不許潛住京師

○命鎭撫司嚴比追顧大章贓不淂寬縱

○禦史張繼孟﹤鋶﹣釒﹥陳江防八要一察官吏以明激揚一淸盜源以靖江海一稽戰舡以實汛地一嚴會哨以密巡警一足兵食以實營伍一肅鹽捕以緝姦徒一嚴操練以鼓士气一剪民害以安地方報聞

○以禮部右侍郎李思誠丘士毅左春坊王應熊李國木�普充經筵講官

○升戶科都給事中沈應時爲狹西寧夏道右參政兵科右給事中蕭基爲浙江巡海道副使湖廣道禦史劉芳爲四川淸軍驛傳道副使雲南道禦史李光春爲江西九江道右參議狹西道禦史蔣允儀爲湖廣管糧副使河南道禦史熊則禎爲陜西分守河西道右參議

○癸卯上禦文華殿講讀

○掌河南道禦史李嵩﹤鋶﹣釒﹥薦朱一桂李餋質亓詩教牟志夔等淂旨朱一桂李餋質著量加升擢用亓詩教牟志夔並前本起趙興邦俱以原官起用

○乙巳升刑科都給事中周之綱爲太常寺少卿山東道禦史李嵩河南道禦史謝文錦俱太僕寺少卿各添注起升原任吏部文選司郎中金世俊爲太常寺少卿添注

○差戶部山西司主事王時和管臨淸鈔關

○太僕寺少卿田生金告病回籍

○工科都給事中顧其仁給假

○浙江海道右參政兼僉事方應明以病致仕

大明熹宗悊皇帝實錄卷之六十二明熹宗悊皇帝實錄卷之六十三

天啟五年九月丙午朔光宗貞皇帝忌辰奉先殿行祭禮遣新城侯王昇祭慶陵

○大學士魏廣微引疾歸具﹤鋶﹣釒﹥辭謝報聞

○大學士孫承宗再﹤鋶﹣釒﹥乞休得旨卿閱歷七防已踰一考前功懋著後效當收還著振起精神督率將吏矢圖恢復以慰朕懷不得輕言弛擔

○吏部尙書李宗延奏行取續到諸臣鄭崇儉張承詔等二十員俱撫按題畱免覲以致赴考愆期請一體照例續考以信前旨得旨考選三年一舉屢旨甚明鄭崇儉等著分別擬授部屬各衙門用其最優者待後三年一齊考選總限四十名之數該部不必再贅

○加升山西按察司副使分巡口北道張三傑爲按察使照舊管事吏部覆宣大總督馮嘉會等保畱給繇﹤鋶﹣釒﹥以三傑三載巖邊勞勣懋著也

○戶部尙書李起元覆禦史周昌晉條議光祿寺錢鈔銀自天啟元年夏季起至四年冬季止共計銀五萬六千五百七十九兩七錢六分盡充邊餉湖廣布政司借過天啟元二三年應解該寺活鹿天鵝銀八百三十兩嚴限補還署丞王維新等分別優轉久任上是之

○工科給事中虞廷陛巡視廠庫差竣條陳五款一參罰不得以借支藉口一事例宜戶工畫定一例一各司兌支當淸一胥吏窟蠹當核一積猾冒破當懲得旨著實舉行

○丁未上禦文華殿講讀

○補蔭原任總督宣大等處太子太保兵部尙書兼都察院左都禦史江東孫世帶入監讀書以世帶父至順承蔭未任先故也

○禦史陳朝輔條武闈末議曰監射宜公試題宜祕磨勘宜嚴遺才宜收禦史石三畏亦條列四款曰查代替嚴監射擬試題創廷試兵部具覆言二臣條畫武場事宜如代替懷挾諸獘此外簾之責臣部業與該管司官嚴爲劼毖其試題則內簾之責諸臣自能矢公矢愼以襄大典卽照文場例部科覆閱亦何不可惟監射之陋習多端大要則初場在中把兼視前後而以前後二冊參之二場在監把嚴督鼓手而以箭臺遠視佐之苟有中否參差者槪行抹殺總之目無停瞬袖無分單何患不公不確若遺才之設本屬非法今科𨿽量收向後仍當議罷以塞幸竇惟是創舉廷試比擬文科一節亦是鼓舞將材之意但武科重在弓馬而兼取其策論原與文科不同若比例廷試則習記問而疏弓馬者得以爭先似於設武科選將材之眞意未協況祖制武科不廷試應遵往例爲便上是之

○升河南按察司副使石維屏爲河南右參政管遵化道

○戊申上視朝

○起攺原任吏部右侍郎顧起元爲本部左侍郎兼翰林院侍讀學士未任三﹤鋶﹣釒﹥乞休從之

○吏部尙書李宗延等以起復諸臣候補日久請照例添注得旨起復等官𨿽有添注舊例近因添注太多已有旨限天啟四年冬停止不準行惟考選擬部者聽

○戶部尙書李起元請發各鎭主客兵年例額設秋季餉銀薊鎭十萬六千七百一十七兩九錢五分七釐三毫三絲七忽五微密雲鎭九萬一千三百四十七兩九錢一分六釐五毫永平鎭七萬二千四百六十六兩六錢二分昌平鎭三萬五千五十八兩一錢一分八釐四毫八絲八忽五微易州鎭三萬六千六百四十八兩九錢五釐各兌發如額

○工科給事中王夢尹奏天津米豆全賴眞順保河等府爲之糴買輸運今三伏不雨繼以秋旱定興等處飛蝗蔽天米值一斗至一錢四五分豆一斗至一錢二三分秋成且然況明春乎畿輔近地與遠省不同偶生他變便與宗社相關原派關門米豆之數當照災傷輕重道裏遠近價值髙下逐一酌量庶寬一分民受一分之賜﹤鋶﹣釒﹥下部議

○夜五更金星順行犯軒轅禦女星約相離三十分餘金星在下

○升協理詹事府事禮部右侍郎李思誠爲左侍郎禮部右侍郎掌院事駱從宇以原官回部管事俱兼翰林院侍讀學士

○升總督漕運戶部右侍郎呂兆熊爲戶部尙書總督倉場福建左布政使陸完學爲太僕寺卿管東路少卿事南京工部郎中劉志選爲尙寶司少卿

○己酉孝恭章皇后忌辰奉先殿行祭禮遣懷柔伯施壯猷祭景陵

○禦史徐揚先管河南道印務

○蔭原任都察院左都禦史李鋕孫以雅入監讀書以存問加恩也

○庚戌戶部尙書李起元奏定兩淮鹽法以淮南補行積引一十七萬引部商淮商各認一半每年可得銀一十七萬尙餘空窩五萬引商人金嘗裕等認行二萬五千引其餘二萬五千引亦聽淮商照數補行總計部商淮商共足二十二萬之額惟慮姦棍阻撓致急公者沮害乞嚴旨申飭之得請

○又﹤鋶﹣釒﹥覆樞輔孫承宗淸汰兵馬糧餉款內汰過官兵一萬七千四百三十七員名馬騾等五千六百四十九匹頭歲省兵餉及裁減公費廩糧共五十四萬一千六百三十五兩馬乾一萬一千七百九十六兩米六萬六千九百一十二石豆三萬八千九百七十八石艸三十九萬五千八百五十束通計省銀六十八萬餘數除米豆艸束津部薊永按數運用外月餉艸乾臣部分攤十二个月每月發銀二十二萬九千三百三十三萬零按期給發此外有可通融計算者如關馬之四月放靑未嘗裁減折乾班馬之往來不定未嘗計日扣除屯田之米豆艸束未嘗計數入額逃故倒斃空月小盡未嘗預計扣省又查兵馬未汰以前歲支米六十八萬而舊部院奏繳﹤鋶﹣釒﹥內運過關米九十萬石今止歲支六十一萬三千八百石計余米二十餘萬石約銀十八萬餘兩餉司未報作何支銷亦宜一並查核上報可

○兵部以秋防屆期各邊戰守機宜倍宜加毖乞申飭督撫鎭道嚴督文武將吏大振積習以保萬全上是之仍戒各邊俱要實心料理其有粉飾虛文怠忽廢事者指名參究

○升直隸鎭江陸營練兵把總湯允文爲中都畱守僉書管領京操春班事務

○辛亥以錦衣衛指揮使楊汝敏提督西司房官旗管事都指揮僉事史世載提督街道

○巡撫登萊右副都禦史武之望﹤鋶﹣釒﹥奏毛文龍專制海外糜餉飾功擅權橫恣請設重臣一員居石城廣鹿適中之地節制兩鎭卽以駐札之所爲界東屬東鎭令專管鎭江一路以窺遼陽西屬西鎭令專管旅順一路以窺海蓋一切調度方略推用選補悉秉成於節制之臣仍再設監督道臣一員不時查點錢糧稽核功罪﹤鋶﹣釒﹥下部議

○刑科給事中潘士聞請破積習以嚴官守言京堂自陳緣從前賄賂公行躐取冒進者塡滿卿署不得不爲澄汰若簡用方新何必遽自陳乞大臣三品以上必一再﹤鋶﹣釒﹥辭以是爲初進有禮耳若特恩賜環何必遷延歲月然此第牽於夙例未喪官守也有如大理寺卿今給假曹珍者初時拜官何自向後規避何心臣亦不必臚列獨是棘寺平反之地廷尉執法之官半載虛懸以待一逍遙晝錦之人謂官守何乞酌量處分另行推補得旨新推卿寺不必自陳召還諸臣套辭例免曹珍規避給假逍遙曠官著冠帶閒住

○都察院題禦史吳之仁患病上以其巡關無一善狀幾至激變軍心著冠帶閒住

○攺延綏總兵楊麒鎭守山海關南海口等處從樞臣髙第建議暫設也

○升總兵楊國棟爲南京前軍都督府僉書提督小教場

○授金日觀守備實銜關門委用

○壬子上禦文華殿講讀

○總督漕運呂兆熊﹤鋶﹣釒﹥稱江北災祲請議蠲折以蘇民命下部酌議具覆

○遼東總兵馬世龍遣副總兵魯之甲等謀襲錦州渡河敗歿先是降虜生員劉伯鏹自虜中歸聲言四王子見住錦州兵不滿三百如我師渡河遼民卽殺四王子殲其眾以歸馬世龍信之遂托言東哨接濟難民調前鋒營副總兵魯之甲參將李承先領兵渡河而所調水兵遊擊金冠等大船不至濟以漁舟往返不能多載喧競於河者四晝夜奴酋已覺伏兵掩擊我軍敗北二將死焉巡撫諭安性以聞且言近駐守關門距石屯頗遠一切遣將調兵渡河東哨之說皆絕不與聞上以馬世龍輕進喪師罪莫可逭諭安性同事封疆何得諉於不知姑著策勵供職悉心防禦候勘明處分後兵科給事中王鳴玉都給事中羅尙忠刑科給事中蘇兆先各具﹤鋶﹣釒﹥參劾馬世龍並及樞輔孫承宗承宗亦引疾乞罷得旨輕進失事責在鎭臣再整軍容嚴加備禦還仗卿督率彈厭以安人心封疆重任何人堪代豈得遂欲求歸旣而承宗再﹤鋶﹣釒﹥告病上復勉畱之

○兵科給事中李魯生言東方之禍害愈甚望樞輔卽出治軍集右屯錦義之兵於寧遠與撫臣從長計議簡道臣之夙有才望者使之監軍堅壁淸野深溝固壘遏賊不得西突又招號殘兵扶傷弔死掩屍埋胔以作三軍之气急治金冠逗𨖻不赴之罪以謝河上游魂又移文毛帥令之出奇牽制使奴狼顧不得一意長驅庶重鎭可守而神京無虞得旨柳河敗衄皆繇輕信劉伯鏹亟宜斷絕禍本而期望樞輔言言提醒當必振刷一新該部知之

○升兵部車駕司郎中劉萬春爲河南布政使司右參議四川通判胡平表爲四川監軍僉事兼管屯田事務

○癸丑兵部題遼鎭秋季撫賞虜酋虎拱粆花等銀原題二十一萬三千九百三十七兩五錢已解十萬合再補發十一萬三千九百三十七兩五錢乞令解官於太僕寺分領報可

○兵部覆樞輔孫承宗哨將巡河陷沒﹤鋶﹣釒﹥得旨關門將士糜餉如流平日料理何事一舉輙遭陷沒大貽國恥反啟戎心深可痛恨你部便馬上差人速催新將楊麒等及總督王之臣星馳到任仍移文樞輔統率撫鎭道將諸臣亟修戰守實事毋騖進取虛名至於本兵重任尢宜朝夕警備中外同心共圖全勝不得徒托空言其失事情節卽著都察院差風力禦史一員會同巡關禦史從實勘明具奏以憑處分

○遼東巡撫諭安性題稱前次淸汰官兵之後復經樞輔孫承宗再爲裁減又汰官兵八十三員名歲省銀三萬四千六百八十五兩零米二百八十二石豆一萬四千六百九十三石一斗實在官兵一十一萬七千三員名歲需餉銀二百一十七萬四千三百六十九兩零艸乾銀三十二萬三百六十三兩零通共銀二百四十九萬四千七百三十六兩零米六十一萬三千八百石豆六十二萬六千五百六石又查小盡日除以月計者外余可量除三萬七千四百兩共約有七萬二千兩每月約可減銀六千兩止應解二十一萬四千兩俱於本月解至無踰月不過五之例庶主計有解額循邊臣無呼吁之苦章付所司

○升行人司副馬之騏爲尙寶司卿湖廣按察司黃景章爲福建左布政使禮部儀制司郎中梁廷棟爲狹西布政使司右參議撫治西寧

○甲寅重陽節賜輔臣顧秉謙等講官駱從宇等正字周國興等節糕酒饌有差

○門工成加恩內閣孫承宗左拄國少師兼太子太師兵部尙書顧秉謙左柱國少師兼太子太師吏部尙書俱進中極殿大學士各蔭一子尙寶司司丞原任魏廣微左柱國少師兼太子太師吏部尙書進中極殿大學士蔭一子中書舍人周如磐丁紹軾黃立極俱太子太保禮部尙書進文淵閣大學士馮銓升禮部尙書文淵閣大學士各蔭一子中書舍人各賞銀五十兩彩叚四表裏余官如故照新銜給與誥命

○加恩內臣太監王體乾魏忠賢李永貞各加恩三等賞銀五十兩紵絲三表裏俱蔭弟侄一人錦衣衛指揮僉事內魏忠賢督率勤勞緝事有功加賞銀五十兩紵絲三表裏蔭弟侄一人都督同知梁棟裴昇孫進李實石元雅塗文輔季縉陰相馬誠及劉忠王朝用劉應坤等三十一員俱蔭弟侄一人錦衣衛正千戶總理工程汪良徳李永安蘇若霖俱蔭弟侄一人錦衣衛百戶賚錦幣各有差俱給與應得誥命

○加恩文武諸臣大臣賚銀幣者禮部尙書林堯兪孟時芳薛三省兵部尙書髙第趙彥工部尙書白所知太常寺卿薛鳳翔等恭順侯吳汝胤升服俸一級蔭一子入監兼賚銀幣者工部侍郎董可威胡世賞科道部屬賚銀加升二級者兵科給事中楊夢衮加太常寺少卿禦史崔呈秀加太僕寺少卿光祿寺少卿管工部郎中事李養徳加光祿寺卿營繕司員外呂浚加太僕寺少卿賚銀酌量升級者科道顧其仁等十九員加升一級者臣部李胤華等四員俟升任時加一級者潘達等十七員錦衣衛加恩者田爾耕加少師兼太子太師楊汝敏等十員各升一級其餘中書周大成等欽天監周子愚等升級加服俸及賚銀各有差

○禮科給事中葉有聲奏臣見登萊撫臣武之望﹤鋶﹣釒﹥稱遊擊張攀戍守旅順突有東鎭張繼善等載去本地民兵不知所往臣不勝駭然旅順密邇登鎭不聞一文移知會乃盡撤其民兵而以空堡貽一張攀儻奴騎猝至束手莫應不知誰任罪乎蓋旅順爲登鎭藩籬故特設一遊擊以成聯絡之勢使旅順可無添設張攀不堪居此毛帥獨不可明告以聽處分耶至兵部侍郎王國禎啟事已將及期叱馭尙未有日請並行申飭得旨兩鎭兵馬應照原分信地各爲分守張繼善取之東鎭張攀取之登鎭該撫﹤鋶﹣釒﹥議甚明不必爭執王國禎身任佐樞久不到任豈臣子急公之義並著申飭行

○禦史賈繼春上言憶昔皇考升遐皇上以元良嗣登大位在康妃自然避正殿而居側室何待移宮祗因以王安修怨之念倡爲移宮之說手投揭帖於楊漣左光斗等遂昧心說謊如垂簾聽政等語敢爲之以蔑先帝而慢皇上罪已不容誅矣而王安且業知皇上之在慈慶宮也乃蒙蔽假傳立刻驅逐羣鬧打搶漣等復號呼罵詈於宮門攘臂咆哮於大內俾康妃與皇妹踉蹌徒步備受慘辱曩者臣首發孤幩曾何讎於漣輩必欲殺之於先又巧錮之於後幸逢聖鑑如日逮系漣等今漣與光鬥曁魏大中俱在獄身故而先後持正不阿如黃克纘範濟世徐大化髙弘圖張論徐景濂王志道周昌晉等互相發明揭如中天科臣霍維華又有三朝慈孝之﹤鋶﹣釒﹥臣可無言臣伏念漣等可死之罪莫大於交結王安毀誣先帝虧損聖徳逼辱康妃與皇八公主而受賄猶其小也去歲科臣傅櫆﹤鋶﹣釒﹥發汪文言左光斗魏大中朋比亂政之姦卽不言楊漣而漣在其中矣蓋漣也文言光斗大中也四人而一心者也漣見文言就縛則光斗大中必不免而已亦必不免於是爲先發遮飾之計而光斗等實主之於是乎參內之﹤鋶﹣釒﹥迫而上矣參內其所借之題目也而漣非其人也然而漣等附安以得罪先帝其惡大而止以納賄追贓死則所以當死之罪未明也乞蚤定爰書頒布中外昭示史冊使天下萬世曉然知漣等結黨納賄之罪固重而移宮犯上之罪更重也得旨先帝升遐朕躬嗣服父子承繼正統相傳臣子何得居功而楊漣左光斗等妄希定策串通王安倡爲移宮之事掜造垂簾等語王安姦惡異常乘機報怨內外交結黨眾恃彊不許康妃從容奉旨而逼令踉蹌出宮先帝體尙未寒言猶在耳漣等卽有權勢固亦人臣乃棄禮忘君犯上不道至於此極使非賈繼春﹤鋶﹣釒﹥揭明斥於前天牖朕心憬悟補封於後將始終蒙蔽恩禮有虧朕於皇考且不得爲純孝卽寸斬楊漣左光斗何救於事況與魏大中周朝瑞袁化中深盟固結招權納賄罔上行私黨護廷弼夥壞封疆鐵案旣定猶貪其重賄力爲出脫汪文言內探消息暗弄機關徧樹私人布滿津要壞法亂紀及文言事發姦謀畢露自知理屈乃巧借別題目以掩其罪剪所忌而肆其凶信口裝誣毫無影向肺肝如見欲蓋彌彰朕言念及此深切痛恨已將廷弼處決傳首九邊楊漣等𨿽追贓身故而顧大章系同惡之人卽送法司將前後事情逐一研審取其招詞從重擬罪限十日內問結仍送鎭撫司追贓爰書旣成就依這本將諸姦罪狀及守正諸臣向來﹤鋶﹣釒﹥揭並近日屢次明旨俱著史臣編輯成書頒行天下垂示將來以昭朕孝思據事直書毋得回護使善惡邪正炳如日星而黨與不得借口文姦飾非惑眾其傳記小書便著禮部行與各撫按官嚴加禁止自今以後非有部文不許擅刻書籍違者著緝事衙門訪獲治以妖言惑眾之罪

○贈原任詹事府少詹事兼翰林院侍讀學士黃洪憲禮部右侍郎蔭一子入監讀書

○升吏部左侍郎薛三省爲禮部尙書兼翰林院學士

○升巡撫浙江右僉都禦史蘇茂相爲戶部右侍郎總督漕運巡撫鳳陽等處地方太常寺卿王命璇爲大理寺卿

○加升狹西總督標下中軍袁動副總兵

○革山東領班都司楊一龍回衛升山東巡撫標下中軍守備吳安邦都司僉書代之從山東巡撫王惟儉舉劾之﹤鋶﹣釒﹥也

○乙卯大學士顧秉謙等﹤鋶﹣釒﹥辭工門加恩得旨大典褒赦宜遵命祗承

○錄屯插效勞加天津督屯巡撫標下中軍守備許任宏都司僉書

○兵科給事中陳維新﹤鋶﹣釒﹥薦黃克纘周應秋徐兆魁朱一桂陸卿榮王伉章光嶽史孔吉曹守勛佘合中邵輔忠姚宗文趙士諤徐必達等宜超擢起用章下吏部

○巡按狹西禦史劉其忠報甘肅斬虜功級匯敍文武將吏升賚有差

○夜三更火星逆行過於壁室

○丙辰上禦文華殿講讀

○戶部尙書李起元覆巡按直隸禦史練國事陳漕政四款一議貯水次謂舊水次無廒勢必駕船就兌旣多折乾之獘又復零星交兌耽延時日臣部久有建廒之議今卽不能遽成宜責有司依例徵收預貯水次寧以糧待船無以船候兌一議處逃旗在運逃旗漕例有調衛之罰積玩相承卽犯者亦僅擬徒擬杖以致棄船而逃貽禍運官今如議仍踵前獘者該撫按嚴提究處照例調衛重懲一申飭運總運總之設原欲其督催糧艘以遲速定優劣並以完欠定功罪今當核其賢者加銜久任不肖者則禠斥不貸一回空當早漕事喫緊惟在回空一著有等姦旗於卸糧之後延挨攬載以致舟重凝滯今一應回空船隻著地方官逐程攢催有違限者委官運官聽巡漕禦史指名參究上然之

○禦史陳睿謨條議白糧繁累四款一運官陋規當裁一胥役冗費當革一沿途阻壓當卹一包攬節蠹宜懲上納之命嚴飭中外諸臣務釐宿獘以紓民困

○禦史諭思恂奏漕蠹稔惡得旨蠹漕積姦李士俊等已經分處遣配自後仍有交結旗軍裝貨滯漕者許地方官密報漕臣盡法嚴究

○兵科給事中陸文獻條上徐州城守不宜攺遷六議一爲運道不當遷每歲糧艘繇淸河而入近𨿽有泇河可行然河勢狹窄冬春回空必資黃河故道黃水多泥而善走六十年前徐州以下號爲銅幫鐵底以河至此安瀾也嗣後呂梁之間當事者去其中流石柱以爲利於行舟不知河無關鎭嘗至泛濫所恃者官以倉庫錢糧民以身家性命爲防禦故不至他徙儻城一變遷則繕修防守必疏潰決之勢其妨運道不小也二爲害要不當遷徐城三面阻山一面臨河南引邳宿北控兗濟西扼汴泗一瀉千里之勢以保障江淮險要之設舊矣金陵恃徐爲南北咽喉且黃河自西而東閘河自北而南皆合於徐城之東北而下城阻河勢河阻城勢居然一重鎭也如近歲蓮妖發難環攻浹月而不得渡以故河南江北得免於難儻道鎭遠移余孳竄伏而無厄要以限之無地方官督率居民以捍之萬一姦宄不測乘舊城之虛而據其�是又藉寇以窟而自失其天造地設之險也三爲省費不當遷蓋主徙城之說者亦爲城基易陷不可復居耳然黃水所灌無不立淤者誠戽去城中積水使黃有所容去敗垣之當水沖者使黃有所入愈入愈淤不久已成平地就此酌量加髙凡公廳之陷泥中者增其舊址取其舊材仍舊添新而告成亦易也四爲倉庫不當遷徐設衛所宿重兵貯廣運倉攺兌米一十九萬六千有奇差戶部漕郎領之今城遷則倉儲將徙之新城乎將因仍舊地乎圖新則倉糧之旱腳滋繁如仍舊則積貯之防衛誰屬況部司兼攝稅務則部署不能遠河倉廒又豈能遠河至官軍之防衛道鎭之彈壓其不能去河又明矣五爲民生不當遷古有徙民實關中實塞下者明王愼之恐其便於富民而不便於貧民也今徐城之有蓋藏者已他徙矣其城外臨河而處者皆負販之細民也舉盈於時詘而輕徙焉民方失廬舍之安又無濱水漁鹽舟車之利民生無賴而國計有妨矣六爲府治不當遷徐惟以險重故有攺州爲府之議若退處平地三十餘里其去邳宿幾何而不已撤府之險阻乎況府屬道裏適均輔車相倚碭與丰原各遠州百八十里而僻處一隅去屬縣益遠亦何以成府之尊無已則有雲龍山延亙於城之西南角相距可二里其間支河溝澮見漲爲平原卽於城南稍培之以土俾與山相接因髙而立之基再建一子城設立郡縣倉庫於其內而以道部臣統隸之其舊城則設立營衛驛遞而以鎭將統隸之以備萑苻之不測卽有突至之水患可無虞矣至原議畱摉括八萬以興新役國用旣匱民力愈疲不如守此厄要畱四萬以因仍修築捐四萬以助工助遼所省鉅而所全多也得旨徐州負山臨河南北咽喉夙稱扼要只宜固堤保城不必更州爲府其摉括八萬兩畱四萬以備修築四萬解進助工

○中城禦史張訥陳安輯都民要務得旨這寬細過審流商卹貧甲酌號銀核巡捕錄坊官皆城差急務宜著實舉行

○廣西道禦史王珙言經略新簡懲前毖後當必有一番振刷儻外之兵餉掣肘內之議論不齊則𨿽有幹濟未免瞻顧臣謂經臣受事於邊則司農當先爲之處餉司馬當先爲之儲材俱與經臣相爲終始如東事未寧不得擅議遷轉上從之

○珙又言南京尙寶司卿傅宗臯結黨東林肆毒南國部臣呂浚作令狼狽爲臺臣佘合中論劾賄魏大中代謀﹤鋶﹣釒﹥薦夤緣郎署張醇儒爲屯田司主事通同書辦潘鶴齡分利自肥及爲監督偏任積胥錢炯侵騙多金且暱汪文言代筆之遊烈勛爲幕友蓄左光斗所薦之岑瑞石爲宅書如此姦蠹反得竊據鵷班禦史何早端方耿直爲邪黨所害久錮牖下乞分別黜陟得旨呂浚冠帶閒住傅宗臯張醇儒俱革職爲民追奪誥命其積棍潘鶴齡錢金�冏遊烈勛岑瑞石皆藪匿張醇儒處著錦衣衛嚴拏究問何早端方耿直卽以原官起用

○狹西巡撫喬應甲奏驛遞疲苦凡交際之濫差遣之煩乞通行禁革以示存卹上從之

○升廣西柳州府知府宋維翰爲福建鹽運使

○丁巳上傳兵部擇附近將官堪用者速與馬世龍交代兵部請以寧前總兵趙率教暫署中部總兵印務俟新推總兵楊麒到日交割得旨馬世龍身膺重任不必以小挫自阻還著嚴加備禦以蓋前愆

○大學士丁紹軾奏申用人之議言遼事自開原失陷起用熊廷弼臣知其不可旋上用人朦朧一﹤鋶﹣釒﹥求皇祖臨軒擇問在內有才望者不許外補在外有才望者急與內推用一備三用三備十以豫經臣撫臣道臣之選歷今七年孰爲豫之備之之人乎經臣求代索一經臣而不可得大將求代求一大將而不可得或需之數千里之遠或徯望於半載之間而環皇上左右竟無一人可使此臣所爲豫之之道未講也年來兵部增設侍郎皆藉口備經撫之用而竟未見作經撫之官豈只與以升官題目耶今敢明所以豫之之道則請命兵部與各邊撫定爲充經略之官請命六部九卿科道各舉所知堪經略者以應兵部邊撫之選請命功則同賞罪則同罰連坐舉主使其懼而知愼請命兵部久任加銜邊撫次補兵部務與遼事相終始而使其責無所逃至於邊道亦取之兵部大將副將則令兵部與邊撫各舉所知或取入京或畱在邊先注其名以爲朝呼夕至之計至操練器械積谷貯餉尢寧之第一義請將文武任事諸臣姓名一一書之禦屏任器械者必回報器械任火器者必回報火器任積谷者必回報積谷任操練者必回報操練一一查驗簡閱久則加銜事完則超轉有不率者罰無赦如是而兵有不彊虜有不殲請治臣妄言之罪得旨覽卿奏具見忠懇爲國至意朕心加悅方今封疆多事經略總督自宜夙儲待用向來但徇私情不以國事爲重卽如兵部侍郎原爲經略添設卻只朦朧推舉臨期竟無一人堪任緩急何賴今後樞貳邊撫務要愼選眞正專備經撫之用毋得行遷轉以致欲用無人卽著九卿科道各舉所知吏部斟酌具奏責實一節尢切時獘各衙門凡奉差委必待事完奏繳方準敍升未完者加銜久任其各倉口出入存畱著戶部精核實數奏覽其餘俱著各該衙門一一如議著實遵行已行者具本覆奏如或仍前怠玩視爲虛文聽科道指名參來處治

○戶科給事中陳序﹤鋶﹣釒﹥參兵部侍郎孫居相南贛巡撫梅之煥以居相之煥出趙南星之門而密交楊漣也又工科給事中虞廷陛復參孫居相力薦李三才爲主盟遙結史記事爲死友一生朋比害正黨邪得旨俱削籍追奪誥命

○禦史卓邁﹤鋶﹣釒﹥參原任禦史楊鶴江秉謙夏之令爲黨護熊廷弼者應削奪薦原任禦史佘合中林一柱蘇琰爲力排熊廷弼者應起用俱得請

○刑部尙書李養正以病乞休不允

○禦史張素養﹤鋶﹣釒﹥薦姚宗文劉廷元邵輔忠命卽起用

○吏科給事中黃承昊上銓政四款一嚴州縣之參一﹤鋶﹣釒﹥部屬之壅一預邊材之儲一淸吏胥之獘﹤鋶﹣釒﹥內薦原任福州知府勞永嘉當遇缺推補劾總理河道侍郎南居益依傍門戶躐躋閩撫及升總河遷延不至乞亟令休致得旨諸款有禆銓政卽與覆行南居益依傍門戶削籍爲民仍追奪誥命

○禦史倪文煥請分別邪正言首攻淮輔之邵輔忠力詆東林之劉廷元﹤鋶﹣釒﹥參張鳳翔之盧謙宜亟登啟事黨護淮撫之孫居相賣身東林之史記事計陷毛文龍之夏之令比暱邪黨陰謀翻局之李孔度宜亟行削奪中書吳之瑞陽附正八陰探消息其叔海運通判吳世科輦金納賄宜亟行追贓又言舊太宰崔景榮原是東林一派昔年爲本兵時倚姦細劉保爲腹心及承乏吏部往往祖調停故智使淸明朝廷幾成黑暗世界近𨿽公論大明然聞姦人不得行其志往往托之私記私揭煽惑人心不可不重爲之防得旨崔景榮東林的派倚姦細劉保爲腹心著削籍爲民仍追奪誥命李孔度比暱邪黨削籍爲民夏之令極詆毛文龍幾誤封疆著錦衣衛差官扭解來京究問吳之瑞吳世科冒濫兵餉著錦衣衛拏送鎭撫司追贓助工一切私記私揭黏貼通衢者著緝事衙門嚴拏究治不饒

○戶部尙書李起元覆督理糧餉巡撫天津戶部左侍郎畢自嚴運務四款一增董運府佐謂自有遼事以來陸運艱難議設海運而本色錢糧盡綜之天津事權煩重故設部院提衡於上設贊司以司收放而復設督餉道以督起卸亦旣分理之有人似不必多求府佐卽董運不可缺官不妨歸之糧馬同知可無重設一重屯田職掌謂屯撫已裁並屬餉道其衙門設之津門而所屯之田散之各府事權未免稍輕今議分責各道每年督將收獲子粒差官解至津門聽餉道驗收起運誠計之得也至津門舊屯仍當還之津道一停關門事例查事例肇於天啟元年今廣寧天津亦旣止矣獨楡關尙未停止然亦止準納艸不準納米豆蓋以艸束爲關門之急需爲薊永轉運之最難故令急功名者納之易爲辦耳若通同委官依傍親故折乾擡價虛出實收是以事例爲作姦之竇當一槪停止者也一建關外倉廒米豆無倉廒則浥瀾可虞應行關撫及各道確查某處應貯糧若干應建廒若干明確奏報卽關外屯田倉廒貯積亦當並議建置者也上可其奏

○升福建按察使朱一馮爲本省布政使司右布政廣西副使葛中選爲狹西苑馬寺卿南陽府知府汪承爵爲兩淮鹽運使

○戊午上視朝

○孝靖皇后忌辰奉先殿行祭禮遣永寧侯王天瑞祭定陵

○大學士顧秉謙周如磐丁紹軾黃立極馮銓各再﹤鋶﹣釒﹥辭門工敍蔭不允首輔顧秉謙辭免兼俸允之

○升福建按察司副使周之訓爲狹西西安兵備右參政

○己未上禦文華殿講讀

○削原任日講官周道登籍時輔臣推道登升禮部尙書充實錄副總裁左諭徳羅諭義升詹事府少詹事兼翰林院侍讀學士仍管纂修事務得旨實錄關系萬世信史何得濫用匪人周道登呈身門戶豈堪淸要著革職爲民仍追奪誥命

○巡關禦史洪如鐘奏柳河巡哨失事情形得旨馬世龍已有旨了關門重地全賴樞輔何云事權不一西虜挾賞宜照額給發弗使生心寧遠前屯系關門外蔽滿桂趙率教務嚴加防禦以保無虞

○禦史楊新期﹤鋶﹣釒﹥請開采裕用得旨方今海內虛耗正宜休養民力何得以開礦生釁楊新期不諳事體姑不究

○起升原任廣西提學僉事林祖述爲貴州右參議分守新鎭道升延綏中四路管糧同知任康世爲雲南僉事分巡金滄道

○庚申上禦皇極門內殿禮部官進祀冊及進士登科錄

○戶部覆巡撫山西右僉都禦史王惟儉攺折倉漕本色一款言東省濟南兗州二府所屬六十五州縣應納倉漕糧米俱徵折色每石八錢赴水次買米兌發乃歲久獘滋賤糴余羨不歸於官帑歲歉貴值猶取盈於公家蓋一米耳旣準米折銀復賫銀買米周折費幾許調劑何如就徵本色稍加腳價三分官爲收運淸積逋以祛夙蠹未有善於此者至臨淸嘗盈倉所收本折原爲諸軍領運赴操應役之需每歲夏秋冬三季每石折銀四錢諸軍不勝嗷嗷惟賴春季本色爲安家續命之膏若一槪折色穀賤猶足糊口米貴則闔室枵腹應仍納本色俾京坻之畜本折俱饒庶足以備緩急而平物情也上然之

○兵部覆平遼總兵毛文龍解浮﹤鋶﹣釒﹥言文龍所解活夷三十一名內遊擊董武周所解行至廣鹿島忽毛帥差官另帶活夷換回五名科臣楊文嶽有﹤鋶﹣釒﹥參駁言其忽然解來忽然換去人旣不同名姓不一如此事情直同兒戲登撫﹤鋶﹣釒﹥云外議嘖嘖猶有不敢盡言者恐解官中有別情疆場大事不可核實而深計之刑部會議擬將二十五名從獻俘之典而以所換五名從緩死之條上不許著一並獻俘

○勒雲南左布政使閻溥致仕先是溥入覲至二月始抵京以病苦逾期懇恩寬宥部覆許其回任至是尙未入滇爲禦史何廷樞所參吏部覆令以老疾致仕從之

○辛酉刑科給事中霍維華議雲霧山開采五便以佐殿工章下所司

○升福建按察司副使桂紹龍爲本省布政使司右參政分守福寧道

○壬戌上禦文華殿講讀

○以門工敍勞升兵科給事中楊夢衮爲太常寺少卿廣東道禦史崔呈秀爲太僕寺卿光祿寺少卿管營繕司郎中事李養徳爲光祿寺卿工部員外郎呂浚爲太僕寺少卿各照舊巡視管事

○上傳與兵部梁柱朝還加正總兵職銜以便管事兵部尙書髙第言爵賞國之大柄一視功爲重輕者也考之故事如李郭克兩京苦於無賞而曹彬取太原始與好言蓋先爲之過隆則彼所以保富貴之念重於立功名誰復爲封疆出死力者且使他日一旦再有功又將何以處之此馭將者必畱餘地以俟其後也居庸參將梁柱朝頃因臣部推升協鎭北部皇上特命柱朝躬趨闕下臨軒特遣所以寵異而激勸之者可謂備至然而試其貌未試其才也查臣部職掌參將有功方升副總兵副總兵有功方升正總兵今梁柱朝以參將才升副總兵合無照原題仍以副總兵量加署都督僉事職銜管練兵事以示優異俟有成續再以正總兵加之懸未盡之賞以鼓其志而畱極貴之爵以償其功庶在柱朝歷盡其練兵報國之忠心在臣部亦不失選將持平之職掌上命梁柱朝加總兵銜管副總兵事

○升廣西按察司副使寧瑞鯉爲本省右參政府江兵備道慶陽府知府沈弘業爲河東鹽運使

○癸亥遣禦史楊春芳巡按應天趙延慶巡按四川

○禦史張樞奏寇逼門庭乞敕諭內外諸臣共圖安攘得旨封疆失事撫道偏禆等官均難逃罪如何獨責樞輔鎭臣以後當同奮精神悉心防禦務保無虞其內外諸臣司兵司餉司庫藏者並著各勤職業不得仍前玩愒推諉

○甲子給雲南麗江軍民府知府今加布政使司右參政職銜致仕木增誥命以捐貲助餉也

○巡撫雲南兼督川貴右僉都禦史閔洪學馳報水烏功次敍布政謝存仁等副總兵袁善等宣撫使沙源等章下所司

○升左中允賀逢聖爲洗馬管國子監司業事

○升薊鎭遊擊柴時秀爲居庸關參將都司僉書李爲柱爲寧夏玉泉營遊擊宣府守備楊如楩爲五軍營佐擊鎭朔衛指揮僉事劉國祚爲鞏華城守備

○乙丑黜江西道禦史張鯉爲民仍追奪誥命鯉前﹤鋶﹣釒﹥稱宜興縣有舉人逋糧二千石者上命指實回奏鯉三﹤鋶﹣釒﹥回奏言風聞查無主名上責其支吾罪之

○禦史智鋌﹤鋶﹣釒﹥參禮科給事中解學龍翰林院編修侯恪薦原任遼撫閻鳴泰禦史曹守勛狹西按察使劉澤深等得旨解學龍侯恪甘作東林鷹犬俱著削籍爲民仍追奪誥命閻鳴泰曹守勛劉澤深著吏部酌量擢用前旨各舉所知專指關門經督預備儲用不得借此泛嘗舉薦爲市恩之媒

○加升河南布政使司右參議劉萬春爲本省按察司副使調原任昌平兵備副使項良梓爲福建布政使司右參議管理糧儲

○丙寅上禦文華殿講讀

○以霜降節遣侯顧肇迹張國彥李承祚徐錫胤陳光裕伯方一元李守騎劉嗣爵郭邦棟陳世恩劉孔昭祭長陵獻陵景陵裕陵茂陵泰陵康陵永陵昭陵定陵慶陵遣陽武候薛濂祭恭仁康定景皇帝陵寢遣都指揮使侯國昌祭哀衝莊敬二太子寢園上傳與吏部文選司陵工加恩小官如何久不見覆又傳兵部武官加恩誥命也該具題

○刑部尙書李養正等具楊漣等爰書並坐顧大章大辟言大章與已故楊漣左光斗周朝瑞魏大中袁化中汪文言皆以狂悖竊附威權慣罔上以沽名快崇姦而媒利堂構無恙何定策之敢言社稷有君孰垂簾之可托自汪文言潛通綫索致王內監突起風波斗曰自後可虞漣曰移宮宜亟直房密計疾如風雨禁裏傳呼勢如剽劫至令康妃踉蹌失措卽皇妹亦號慟堪憐恫先靈而虧聖孝有臣如此法可勝誅猶且招搖作勢標榜爲名斥異已之賈繼春進黨同之周朝瑞誰任擊排則袁化中魏大中拳勇可藉誰供頤使則顧大章繞指堪收角立門戶旁開徑竇最可恨者封疆大計亦若視爲等閒失律元凶猶欲加之保護在熊廷弼不惜以掊克所入爲贖命之金丹在諸姦不難以齒牙之餘顯錢神之力量或飛書以緩頰或瀆奏而連章百方羽翼之圖一冀法网之漏總之植黨者必先假義以移宮一案爲名髙而羣邪爲之響赴招權者猶思樹人以救熊自助爲隱念而國法爲之弁髦五載之逋誅已正兩觀之癉殛難逃𨿽同鬼錄之先登幸有丹書之具在奏入得旨楊漣左光斗周朝瑞汪文言凶惡小人目無法紀素與內侍王安互相交結妄希定策首倡移宮夤緣作獘符同奏啟威逼康妃虧朕孝徳又與魏大中袁化中顧大章結成一黨紊亂朝政明知熊廷弼失陷封疆罪不在赦乃敢貪其重賂共爲營脫賴九廟神靈罪人斯得誅心定法律當情眞𨿽已瘦死囹圄還當戮屍都市姑從輕典以示法外之恩其未完贓銀已有旨著撫按官嚴提家屬追比俟其完日待以不孥惠世揚同惡相濟不得獨寬著錦衣衛差官扭解來京從重究治這招詞問擬詳明情律允愜便依擬行仍遵屢旨宣付史館頒行天下以昭朕仁孝平明之治以服天下萬世人心

○丁卯會試天下武舉取姚萬憲等一百名

○戶部題覆福建新舊關稅凡十二處以添設紅夷兵餉從撫臣南居益請也

○鎭撫司奏爰書旣有成案史冊務宜核眞得旨汪文言卽汪守泰罪逃賤隸人類不齒而楊漣左光斗與之交結借通王安倡起移宮之事希圖富貴把握朝權及事發問徒又潛住京師與周朝瑞顧大章魏大中袁化中等結黨行私庇護熊廷弼力爲營救受其重賂動以巨萬夤緣賄屬冒濫衣冠黨與實繁招搖簧鼓使一時人情知其賄賂不知有朝廷知有諸姦不知有法紀天厭其惡國有頲嘗刑已經三法司依律問擬情罪允愜爰書旣宜頒布中外鎭撫司三﹤鋶﹣釒﹥招詞並著宣付史館編輯成書垂信萬世其汪文言未完贓私行與該撫按官嚴提家屬追比完日回奏

○禮部尙書薛三省題﹤鋶﹣釒﹥銓政壅滯其略曰今日仕路之壅滯𨿽合內外而實始於內之淸卿蓋淸卿壅則外之藩臬滯而不得內轉而外壅藩臬壅則內之郎署滯而不得外轉而內壅郎署壅則州縣之髙等者又滯而不得內轉而外益壅蓋壅滯之端𨿽不至於此而此實其大關也然而非其源也今欲導其源則大僚之赴任不可不酌也凡大僚懸一缺卽淸卿滯一人臣思大僚﹤鋶﹣釒﹥辭豈必盡循故事蓋亦有實抱病或至情不得已者明旨不當槪答以需其至卽不然亦當嚴限以速其來使可爲將來推舉地也庶僚起廢不可不愼與薦舉明旨不可不信也凡諸臣廢在籍者朝廷特卽家起之蓋念其無故爲門戶中懷私者所摧抑故起之以示特異也然其間寧無持身有玷奉職無狀並居鄕不理於口者此而多一人則塞一缺又毋論無以示風勵矣故近以舉薦過濫奉旨諭令臺省不得市恩薦舉乃今又聞有舉薦賜兪者又有簡前﹤鋶﹣釒﹥而賜起者臣恐明旨嚴京卿而京卿或從此濫也恩加俸級不可不節也邇年大慶頻仍加恩優渥頃因門工恩又重加矣臣不知少時三殿告成陛下何以更加也且郎署而加二級則內當爲淸卿外亦當爲參政副使等官吏部此時安所得多缺以應之臣恐他日之壅滯更甚於今日也凡臣所言皆隨時補救卽所爲導源者猶非其大源也其大源則在票�瓦別流品使官必得人人必稱官而不使幸位者得雜其間則壅不期﹤鋶﹣釒﹥而自﹤鋶﹣釒﹥滯不期什而自什矣得旨仕途誠是壅滯然在吏部時何不條陳門工恩原照舊制不必瑣瀆

○兵部尙書髙第奏自廣寧棄後薊鎭單弱所賴以內護邦畿外拒奴虜者惟楡關爲扼要近聞渡河取敗宜速挑選精兵謹防山海及查關上原設三部總兵各有所管地方分布駐防不意今春夏間三部兵馬盡驅之關外昨日奴釁已開目前報讎都令欲逞此何等時也猶不思護內而防外乎至於歹靑之死如系入犯陣亡當折以理若因索賞誘殺彼執有詞都令挾殺父之讎索償命錢撫夷武弁豈能以空言塞虜欲支吾日久愈觸其愧忿之心聞桂英都令回營大懷忿恨虎酋亦爲動情萬一驟發款局遂壞將決裂不可收拾也是在嚴諭樞輔責成撫鎭道將各官各率重兵駐關共圖防守之策再將都令挾索事情講詟妥當務銷其挾犯之狂謀得旨關門固內防外誠系急著樞輔必能畱心西虜挾賞著撫鎭道將諸臣善能調停毋壞款局以開邊釁

○升太常寺少卿路升爲太常寺卿管少卿事太僕寺少卿歸子顧爲南太常寺卿管少卿事尙寶司卿王孟震爲通政使司左通政

○戊辰上視朝

○大學士孫承宗﹤鋶﹣釒﹥辭門工加恩上不允

○升總督三邊軍務兵部右侍郎兼右僉都禦史李從心爲工部尙書總理河道左僉都禦史潘浚爲南刑部右侍郎

○升湖廣按察僉事葛寅亮爲福建布政使司右參議管屯鹽事務

○己巳戶部覆攺海外額運以天啟六年爲始就淮揚截漕起運其所省腳價一並酌議以資軍餉報可

○禦史溫臯謨陳安攘六款一詔旨寢格宜嚴言邇來諸司其已奉旨而不覆覆而不行行而不報者不知凡幾臣以爲諸臣按季報查而六科按牘參劾必不可少也一功罪輕重宜衡言鄒城之戰粵兵執馘護運經漕臣趙於逵敍明迄今優卹未沾首功不敍至再造全蜀之朱燮元廓淸永蘭之李維翰曾不得與趙彥楊肇基較勞論賞何以稱平一楡關之局著宜穩今舉朝皆言樞輔宜聽其暫休馬世龍宜解其兵柄然樞輔數年綜核夫豈夢夢馬世龍之尙堪策勵與不堪策勵及誰堪代世龍誰堪自代樞輔舉之樞部與廷臣參定之猶愈於局外傳響矣一督撫之事權宜酌夫蜀滇黔各有巡撫而又設總督巡撫事權似輕而實總督事權似重而虛必各撫同心一徳呼吸貫通然後總督得有其權一遠方之勞臣應體言臣按蜀所薦有司其才品雙卓勞勛茂著者若羅宰蔣龍等旣以邊俸停議而不與考選陳鴻恩李應元等又以先朝升補而不與考選蜀官幾斷淸華之夢至援黔推官袁世芬歷險積功三院會﹤鋶﹣釒﹥條薦尙且猶豫於覆升危疆宣力之吏將安所激勸乎一召用之淹抑宜伸言科臣若霍維華資俸最深前與孫傑同奉有優升京堂之旨孫傑已登卿寺維華仍守故秩未免積薪倫肇修吳光龍品行最端爲門戶所憎因有年例之轉沈淪數年今門戶旣破矣而二臣尙靳於啟事何以使正人吐气也得旨這六款議東西方略甚悉該部卽與覆行霍維華準照孫傑例添設京堂

○辛未以宗室乞恩請封給永安王府鎭國將軍盛泏嫡第二子封輔國將軍容木�蒔等誥命六百六十九道

○禦史趙胤昌﹤鋶﹣釒﹥參侍郎王瑾給事中劉懋爲門戶渠魁薦張至發爲一世名賢得旨李瑾劉懋門戶渠魁乃一則脫身三禠一則部覆久�都著削了籍爲民仍追奪誥命張至發守正不阿著吏部酌量擢用

○兵部侍郎劉遵憲以病乞休不允

○攺湖廣道禦史賈繼春爲應安等處提學禦史

○升浙江右布政李守俊爲廣西布政使司左布政使

○壬申上禦文華殿講讀

○夜五更金星順行犯太微垣左執法星約相離三十分餘金星在上

○升大同巡撫中軍遊擊陳國策爲大同副總兵寧夏守備眭自彊爲臨洮坐營天津戶部中軍李應選爲浮圖峪守備

○癸酉上傳諭工部陵工未完皆因錢糧不敷臣子之義正當上緊接濟早完大事以慰孝思如何通不在意卻將急用銀兩徇情冒發皇親郭振明王昇兩家墳價原奉明旨止各先給七千兩今郭振明多領過五千三十兩王昇多領過四千三十六兩五錢顯是朦朧著工部如數作速催還解赴陵工以濟急需不許仍前怠緩遲誤

○工部遵旨追郭振明王昇多領銀兩言振明納過一千兩王昇止還二百七十五兩欲以子粒扣除但郭家爵祿如初抵辦猶有所出而王昇已經革爵並原給子粒恐亦非本犯所得主也合先據實回奏以取上裁得旨陵工緊急王昇郭振明冒支銀兩如何故意遲延還著勒限嚴追君前臣名本內稱郭家殊欠敬愼該司官姑免究

○禦史練國事陳用人課實之法請於歲終之日令各大臣將行過實政各具一簡明﹤鋶﹣釒﹥揭以呈聖覽其有宜完而未完者旣明正其玩愒之罪又言到任限期此最課實之先聲薊遼何地乃新督臣王之臣以經糾之身奪情而用數月未見叱馭在陛下爲非嘗之恩在督臣忍無非嘗之報且九卿濟濟豈無一人可以督薊遼者而必待延捱守制之臣得無令夷虜笑中國之無人耶得旨課實一法誠救時急務以後各衙門於歲終已完未完從實具奏以憑勸懲薊遼總督關系甚重乃推一守制王之臣經年不到成何政體著吏兵二部另推在京堪任的幾員來看

○升兵科左給事中陸文獻爲刑科都給事中刑科左給事中郭興言爲工科都給事中

○加升大同道王點爲山西按察使仍管大同道

○甲戌上視朝

○福建道禦史李燦然﹤鋶﹣釒﹥請儲邊才廣積粟內參兵部左侍郎王國禎奉旨逾年杳不赴任視國事漠不相關上切責國禎命削籍追奪誥命

○巡按直隸禦史諭思恂奏畱總督漕運右侍郎呂兆熊加銜久任得旨呂兆熊總督倉場奉旨已久如何又夤緣保畱復任諭思恂曲徇私情謬稱徳政都著冠帶閒住

○南京江西道禦史徐復陽﹤鋶﹣釒﹥參兵部侍郎嶽元聲原任北新關郎中陳於堯揚州鈔關郎中彊思川東道副使余新民得旨嶽元聲貪迹素著屢掛彈章著削籍爲民仍追奪誥命其陳於堯彊思余新民著吏部從重議處

○禦史汪裕奏邊才不專恢郭舉法不宜附會務率確見以圖穩著得旨人材難得亦難知各舉邊才必須確見方有實效不宜以附會塞責

○遣禦史張素養巡按宣大

○升工部都水司郎中陸之祺爲江西提學右參政福建延平府知府項維聰爲廣西按察司副使江右道

○升浙江布政使馬從龍爲太僕寺卿管西路少卿事山東參政章光嶽爲南尙寶司卿

明熹宗悊皇帝實錄卷之六十三

明熹宗悊皇帝實錄卷之六十四

天啟五年十月丙子朔孟冬上親享太廟遣英國公張惟賢駙馬侯拱宸分獻

○是日辰時皇第三子生容妃任氏出命禮部知之

○刑部讞矜疑犯人朱嘉壽等十九名得旨釋放及攺戍各有差

○原任大學士葉向髙辭免陵工加恩得旨卿三朝元輔數載勤勞陵工加恩出自彜典宜卽祗受不必遜辭

○吏部覆刑科給事中霍維華更置邊臣﹤鋶﹣釒﹥言科臣議將登撫武之望別用裁遼撫諭安性以補登萊再將登鎭總兵楊肇基攺用西北以閩帥兪咨臯調登萊此揆時度勢期於師和而權一也但關門屯十數萬兵馬費三百餘萬錢糧所系甚重必設一經略大臣兼視師撫遼之任庶操縱張弛事有專主然後可以議裁撫臣議更鎭臣也得旨欲裁遼撫先定經略誠爲確論卽著會推才望重臣前去兼視師撫遼之任還須愼擇幾員來看

○刑科給事中霍維華請畱西南督臣言狹西總督李從心揚歷邊徼十有五載久練兵事之臣也宜照舊總督以終成效新任漕運不妨攺推貴州總督蔡復一實心任事損軀爲國之臣也業以師潰聽勘矣而猶能以待罪將去之身爲犁庭掃穴之舉斬獲逆黨功績甚明宜令策勵自贖新推撫臣王瑊不妨別用上不許命遵前旨行

○禮科給事中李恆茂上關門六議一假用捨之權謂關門將吏用捨黜陟俱宜聽經臣便宜行事部院止可參其議不必屍其權二商兵餉之數謂今日剜九邊之肉醫山海之瘡中斷之象業已漸見宜敕戶兵二部面加商確寧從其實毋從其冒寧爲可繼母爲不可繼三久司餉之官謂各鎭糧儲各有專司久任關門重地何獨不然今後餉司宜加銜久任三年一換庶前後通融截給找補俱出一人之手兵將亦相習相信不至喧嘩淩競四親簿書之煩謂向來米鹽器甲等項前經臣每鄙薄之而不理不知下情不得上達上意不得下究皆養尊處優一味批委之爲患也況今日關事百孔千瘡稍不綜核能無壅蔽五活訓練之法謂今之所謂練兵者打把射箭闖營排陣而已臣以爲練藝不如練力練力不如練心務令上下同心聯爲一體生聚教訓漸成富彊六嚴速效之戒謂鬼方小醜以髙宗伐之尙需三年如必以八年不了之局責效於旦夕之間恐韓白再生亦難奏功乞需以歲月勿責近效得旨該部酌議具覆

○保定巡撫郭尙友題天津等處旱蝗請議蠲卹下﹤鋶﹣釒﹥於部

○攺新升貴州左布政使諸允修爲雲南左布政使吏部覆從雲南巡撫閔洪學之請也

○丁丑孝潔肅皇后忌辰奉先殿行祭禮遣定西侯蔣惟恭祭永陵

○蔭大學士周如磐子霖丁紹軾子熿黃立極子衡若馮銓子源沂俱中書舍人

○戊寅以皇子生上禦皇極門內殿受賀遣英國公張惟賢祭告南郊恭順侯吳汝胤北郊駙馬侯拱宸太廟駙馬萬煒社稷各行禮

○升戶科右給事中吳弘業於兵科禮科右給事中叚國墇於刑科刑科右給事中陳奇瑜於戶科工科右給事中陳胤叢於禮科俱左給事中

○升浙江布政使司右布政康新民爲本省左布政使四川按察司副使謝渭爲山東布政使司右參政督糧

○調山東按察司副使林銘鼎爲浙江嘉湖道副使

○乙卯獻俘遣英國公張惟賢祭告南郊泰寧侯陳良弼北郊駙馬侯拱宸太廟各行禮

○庚辰以皇子生賜輔臣顧秉謙等講官駱從字等正字周國興等各銀幣有差

○大學士顧秉謙等題總兵毛文龍奏請內臣駐札登萊督發糧餉蒙諭商確票擬並援祖宗舊制以對臣等不勝感悚反覆商之皇上事事取法堯舜太祖成祖則堯舜也二祖舊制不遣內臣況於軍旅其後來間有遣者然其成功亦皆文武將吏力焉不可遂專謂內臣方能了疆事也且軍事至危至險結局必一年二年何獨使內臣代任其勞又內臣一任則文武將吏皆離心渙志交諉互卸是使內臣獨受其責試觀前事經撫二人且不和而能必撫按與內臣和乎民心只知護撫按未必護內臣則內臣又獨當其若此三者皇上皆當爲內臣計之也竊謂文龍之意不過欲錢糧之濟皇上但設處有錢糧何愁發遣不速皇上有三尺在焉只消片檄寸符勝於內臣千萬也

○先是平遼總兵毛文龍請餉戶部定議歲給四十萬內除本色二十萬外該折色二十萬於山東新餉支給後因文龍議通商多市商貨價至三十萬而以兵餉抵還令諸商到登支領登撫武之望不與文龍疑管餉都司毛應時勒賄阻商具﹤鋶﹣釒﹥參之且咨登撫俾代請增餉武之望上其狀乞賜酌議以﹤鋶﹣釒﹥滯困戶部覆言給兵給商在內固均之支給而兵之冒鋒鏑而需此者竟付之商乎恐九邊無此事例況二十萬之內尙該旅順兵餉四萬餘兩應聽登撫扣除猶未可盡兌爲商價也奪兵餉而作商價事旣窒礙難行以不及二十萬之兵餉而抵三十餘萬之商價數尢懸殊總之商可通而貨不可徵登海爲夷夏之交往來盤詰不可不嚴商價可兌而數宜有限兵餉非可居之奇貨乞令登撫移文毛帥酌定回文作何給發作何通融不得輕信商言擅請增餉得旨你部還酌議詳確具奏

○攺蔭大學士顧秉謙長子臺碩尙寶司司丞次子臺砥中書舍人遺下臺砥送監讀書蔭給咨另補

○命兵部尙書髙第仍以原官經略遼東薊鎭天津登萊等處軍務

○升容妃父任景春錦衣衛正千戶

○辛巳中宮千秋節免命婦朝賀賜輔臣顧秉謙等上尊珍饌

○降南京光祿寺少卿文翔鳳三級原任吏部考功司員外謝上選二級俱調外任吏部覆南京吏科給事中郭如闇及江西道禦史徐揚先參﹤鋶﹣釒﹥以翔鳳舉動多乖攝篆滋議上選依傍門戶驅逐正人也

○吏科給事中玄默告病命冠帶閒住時本科給事中郭興治言科員給假太多科事廢弛可虞以後給假作缺掌印代題皆科臣舊例乞申飭行從之

○裁革陵工冒濫員役陳以采等二十九名仍敕以後各衙門效勞非題敍奉旨者悉行停止不得開濫幸之門從吏部尙書李宗延之請也

○吏部題行取續到各官黃願素等十七員分別擬授部屬各衙門添注有差報可

○壬午升尙寶司司丞吳殿邦爲尙寶司卿山東按察司僉事王伉爲光祿寺寺丞

○起補原任禦史蘇琰河南道林一柱湖廣道佘合中福建道

○起補原任浙江按察司副使王繼曾爲山東副使濟南道攺挾西按察使馮從龍爲山東按察使霸州道

○癸未上禦文華殿講讀

○川湖總督朱燮元上陳會剿機宜其略曰臣受命專任職在討賊若非震以天威安肯遽就戎索計滇之正兵須出沾益伐安效良佐斗之謀而又另布天生橋尋甸等處以遏其奔蜀之正兵宜臨軍節扼諸夷合縫之區而另抄出龍場巖後以奪其險黔之正兵宜繇普定渡思臘河徑趨逆彥巢穴而另繇陸廣鴨池以搗其虛粵西之兵徑出泗城分頭策應三方布置旣定八道聲勢相連臣率大兵繇遵義約定期會鼓行並進料此狡夷不難撲滅矣顧須兵集而抵郡餉集而治兵部議旣置臣於重地則必濟臣以資糧臣今不敢張皇妄請姑求皇上敕下先付臣一百萬俾可與經營緣事權在握不敢遷延已檄湖廣布政司取銀三十萬兩又檄四川布政司兌米十萬石暫爲料理以樹先聲仍乞敕戶兵二部卽爲給發章下所司

○升貴州按察司朱芹爲本省布政使司右布政使浙江按察司副使孫枝芳爲本省布政使司右參政廣東布政使司參政趙日亨爲四川按察使安綿兵備道

○升遵化都司僉書龔彰爲薊鎭大水峪遊擊將軍遵化威虜營遊擊李世爵爲保鎭分守龍固二關參將

○甲申上視朝

○南京江西道禦史徐復陽議天下郡縣急勤蓄儲以實倉廩以防凶歉得旨從實舉行

○禮部尙書薛三省覆禮科給事中李恆茂陜西道禦史何廷樞各條陳學政言科臣欲杜流斃而嚴其限於名數臺臣欲禁冒籍而重其權於府丞蓋流斃𨿽多實原於取數之濫惟天嚴考較精簡拔則人少而濫充易裁勢寡而箝束易行卽提學官之精神有限歲考亦易周此洵爲學政之石畫也至畿輔儒童考試向屬宛大二縣爲政致冒籍者多不能禁遏今後應聽府丞考試蓋官尊則難援地遠則難淩欲杜濫觴宜遵舊典上是之命該部卽行各省直督學官限定名數不許濫收順天冒籍屢經嚴禁如何不見奉行以後童生著府丞考試不必縣錄

○戶部尙書李起元以國計匱詘采集輿論一暫復榷稅議檄行各省直撫按查境內關津扼要水陸衝衢照萬曆二十七八年例量徵什一於商賈事平卽止仍愼擇榷官嚴禁騷擾一暫納充附議令民間俊秀子弟納銀一百三十兩準充附學各生納銀之後該州縣申詳學道照嘗鼓樂送學遇歲考科舉一體考試不得分援納名色一廣開屯田議令關門內外凡膏腴之地設法屯種其在省直行各該道備查各衛所原額屯地若干見今實在徵糧若干其地畝不敷原額者見系何人占種履畝淸查舊田無使影射新墾處以本工限三月內造冊報部一申飭茶馬議令囤戶賣茶及茶商興販告引給繇與批驗納貨等項務遵引繇條例逐一查照批驗必無夾帶方準放行盤獲私茶並船車頭畜等物一槪入官一申明鹽法近有積姦吳惟順創議新法賣窩指商一時商人驚散幸本部條議三十萬之咨至而商心稍定然三十萬之內亦有難行者今量將一二十萬坐發運司作爲年年鑄本年年將鑄息按季角�羊部以爲積貯仍將吳惟順付鹽臣罰治至如先年徵倭徵播加派錢糧事平之後已奉旨槪行蠲免然聞各省直有已徵未角�羊尙畱在庫者又有朝廷𨿽蠲而司府州縣仍行帶徵借作別項支用或抵充公費者乞敕撫按官盡數淸查以角�羊臣部得旨諸款鑿鑿可行榷稅照舊例量徵委廉能甲科推官管理入貲充附旣非虐取貧民又不壅塞仕路各省直提學官卽如議遵行一體考試屯田籽粒實數著各撫按管屯設法淸查依限報部其徵倭徵播加派錢糧已經蠲免有司毋得混徵茶馬鹽法俱依議著實舉行有虛文抵塞視爲故事者你部會同該科參來重治

○禦史賈繼春以皇子誕生適當頒歷因條列時政一停內操以靜宮禁一寬追奪以廣錫類一信部覆以釋向隅一�妄辯以塞俾門得旨炮鼓之聲兩月前已傳過暫停了削奪原非輕用以後窮凶大惡還照舊行其信部覆息妄辯皆於時政有禆

○巡按直隸禦史洪如鐘言臣歷偸關時曾問遼事說者謂前事皆因經撫不和而欺今樞輔撫臣固稱一心一徳之雅而所見亦微有異同如柳河之役撫臣謂絕不與聞意可見矣事權貴一若任樞輔似不必用撫臣若用撫臣似不必煩樞輔乃二道臣者臣竊惑焉每見輒稱病輒乞歸夫劉詔以知縣三年而升臬司劉永基以主事一年而轉僉憲俱以邊才故爲超擢當危關需才之時而顧可去耶至於馬世龍皇上姑令戴罪立功矣柳河誠爲失利然兵家勝負何嘗之有值玆人心驚畏之餘急圖鎭定痛自刻責扶傷弔死補斃救殘因而濟河焚舟以除凶雪恥且與孟明爭烈矣今大淩河左輔之兵固無恙也而寧遠之滿桂前屯之趙率教久無疏虞庶幾保障又有梁柱朝備禦旱門楊麒控扼海口倪寵防守一片石內外李秉誠精於火器長於憑城仍當畱用關門各分信守互爲應援大家奮起精神彼此無相推諉奴𨿽狡悍能重得志乎臣敢於關上文武諸臣效責備賢者之義得旨事權貴一遼撫宜裁諭安性著攺推用劉詔騎射素長邊事亦暢著照舊供職劉永基以一年主事驟轉僉憲如何遽欲他移並著酌議具奏其滿桂趙率教梁柱朝倪寵李秉誠俱著各守信地悉心防禦毋務虛文

○召兵部尙書髙第賜尙方劍坐蟒玉帶銀幣經略遼東

○攺刑部左侍郎薛貞爲戶部左侍郎總督倉場以兵部左侍郎王之采總督三邊升大理寺左寺丞謝啟光爲都察院左僉都禦史

○以都指揮使吳堯言補錦衣衛嘗上僉書管事

○升浙江紹臺道中軍守備章明幹爲廣西都司僉書山東都司僉書鄭夢熊爲薊遼總督標下左掖營遊擊將軍調分守大同東路遊擊張鴻勣爲大同巡撫標下中軍遊擊

○先是川湖兵戍寧遠松山者以索餉鼓噪旋就撫戢至是兵部覆巡關禦史洪如鐘分別主將罪狀以廣武營參將管副協事賀謙刻薄寡恩需求無藝革任行禦史提問追贓遊擊徐連都司盛忠周鎭俱革任副將樊應龍參將張奇化降級有差從之

○乙酉上禦文華殿講讀上禦講筵畢諭內閣中書趙守信並錦衣衛千戶趙守恩俱革職爲民不許潛住京師如違著緝事衙門拏究

○兵部進武舉會試錄

○禦史焦源溥上關塞情形言關門將領半多驕縱城池守具盡弛祗有山石道所編居民爲鋪兵執竿守垛而已緊要一關狼狽如是尙敢輕率出兵徼幸於萬不可得之數哉又聞虜酋以歹靑之故挾我素囊以喪禮之故挾我坐門夷丁巳盡撤去則出犯在所必然兩夷夾攻將如何以應關門殆岌岌矣畫一而計分地而守總以楡關爲門戶寧前爲籓籬松山爲邊墻爲眼目空廣寧七八里爲歇站以一片石爲埋伏東協爲應援中協爲後勁兵在關外者屬之一道一將兵在關內者屬之一道一將將以司兵馬訓練道以查錢糧屯牧器械大將軍或在內或居外一聽發縱於經臣或撫臣焉卽如界嶺口大毛山一邊先臣戚繼光之遺訓至今奉以防守寧不可仿而行之於關外乎臣以三言盡之在結士卒練守具察姦細而已得旨關門情狀這本說得甚眞以後著力加振刷務保無虞

○湖廣按察使兼右參議糧儲道張所望引疾乞休許之

○升福建布政使司參政孫國禎爲本省按察使屯田水利道

○戍原任禦史閒住康丕揚先是楚宗之獄丕揚﹤鋶﹣釒﹥參禮部右侍郎郭正域匿單傾害楚王及妖書事起株連多人郭正域周嘉慶於玉立等俱幾罹不測言者論丕揚前受楚王厚賄後爲輔臣沈一貫鷹犬故爲羅織丕揚坐獲罪至是具﹤鋶﹣釒﹥自辯且備陳楚宗妖書二案顚末乞宣付史館得旨康丕揚向爲沈一貫鷹犬邪媚貪酷數掛彈章已經察處今又借端具﹤鋶﹣釒﹥希圖起用著九卿科道從公會議參看的確具奏吏部等衙門會議削籍上謂削籍未盡其辜還照憲臣犯贓例發邊遠充軍仍追奪誥命

○丙戌上禦文華殿講讀

○以皇子生允刑部覆各省直暫免行刑

○山東巡撫呂純如奏歷城等十二州縣各報災傷乞行蠲卹﹤鋶﹣釒﹥下戶部

○吏部題銓曹積斃日久得旨銓曹吏書作斃神人共憤蔡汝欽等著拏究照數追贓其原領欽賑官吏侵銀一萬兩著行山東撫按勒限追完具奏

○升福州府知府勞永嘉爲山東按察司副使分巡東昌道

○土星順行犯太微垣上將星

○丁亥貴州巡按傅宗龍條上屯守方略其略曰夫蜀以屯爲守者也而黔則以守爲屯按安酋土地小半在水外其盤據水外爲我肘腋之患者則獐狫龍仲蔡諸苖雜種也平時則輸之粟有急則助之兵賊有外藩我無邊蔽此黔兵之所以不得不分而力之所以愈詘也臣所謂以守爲屯者先發兵據河奪賊之所恃而後於諸種順者撫之逆者剿之陽順陰逆其心不可恃者脇而徙之而後於大渡口置大寨小渡口置小寨深溝髙壘勢如列城烽墪銃臺隨山豎立其小渡之不能盡守者則刊山運石以扼塞要使一粟不入水內一賊不出水外則賊無如我何矣又令沿河之兵嘗習水戰當賊耕獲之頃時出可兵渡河以掩襲之則賊亦不敢負河而居矣必如此爲守而後可以議屯也屯之說有二一則淸理各衛所之原田而屯之一則割裂賊之故壤而卽以衛所之法屯之黔不患無田而患無人凡今之帶刀負弩者皆客兵也有餉則聚無餉則散久客則思歸寧可得而長系之乎莫若一仿祖制盡舉屯田以授之有功之人將見在行間之將士分別髙下功績尢異者擬授指揮次者千戶再次者百戶總旗小旗暫以札付擬銜而卽授之以應得田畝熟者聽其自行淸查荒者聽其自行開墾卽永與之爲子孫世業然不得私自買賣新辟賊土卽附入各衛所之內一體徵租屯政果修方題實職承襲則人愛世職又愛得田不待招徠而戶可實臣之所謂以守爲屯者如此然守之兵非四萬八千人不可守之餉非一年八十餘萬不可守之時非三年不可﹤鋶﹣釒﹥下部議

○加升通政使司左參議韓國藩爲左通政右參議楊紹震爲右通政仍各管參議事

○戊子上視朝

○原任大學士魏廣微辭免陵工加恩弗允

○戶部以天寒循例賑濟京師饑民南城原額米三百九十六石再增六百石東城原額米三百九十六石再增三百石中西北三城原額一百九十八石再增米各二百三十八石三斗以上賑米札京糧司官如數給發聽五城兵馬官支領增添煤柴銀兩照舊於房號銀兩動支其安插事宜仍聽巡城禦史料理查核務使貧民均沾以普皇仁報可

○經略髙第﹤鋶﹣釒﹥請申明節制得旨封疆重權全在經略文武將吏分別勸懲一以軍法從事務期掃除積斃使旌旗攺觀法在必行以稱朝廷特簡至意

○巡按四川禦史吳尙默續題四川死事諸臣文臣李忠臣馮鳳雛等武臣黃守魁袁中繡等乞一體優卹上命該部院查議分別具奏

○升刑科給事中霍維華爲太寺少卿添注

○升戶科給事中周洪謨於吏科工科給事中張惟一於禮科兵科給事中陳維新刑科給事中劉先春各本科俱右給事中

○升兵部武選司郎中蔡國禎爲浙江按察司副使分巡金衢道山西按察司副使劉康趾爲廣東布政使司右參政淸軍驛傳道

○命禮部造鎭守薊鎭中西八路總兵關防

○夜二更月犯畢宿火星

○己丑上禦文華殿講讀

○升行人司司副劉鐘英爲尙寶司司丞四川按察使王世仁爲福建右布政使巡視海道

○升趙錦都司僉書從天津撫院黃運泰請也

○庚寅大學士孫承宗屢﹤鋶﹣釒﹥乞歸上許之加特進光祿大夫蔭一子中書舍人遣行人護送馳驛回籍賜銀壹百兩彩叚四表裏大紅紵絲坐蟒一襲並諭善自調攝以需召用

○升江西按察使梁應澤爲河南布政使司右布政管修河事務

○以原任總兵許世臣管經略標下中軍原任遊擊周天胤爲經略旗鼓從經略尙書髙第請也

○辛卯上視朝

○攺南京吏部尙書王在晉爲兵部尙書兵部右侍郎劉遵憲爲本部添設左侍郎升通政使司通政使扶克儉爲刑部左侍郎

○升江西按察使米萬鐘爲山東右布政使

○命衣中所指揮同知徐自化錦衣衛南鎭撫司僉書管事

○巡撫浙江右僉都禦史劉可法條上兩浙旱荒請加蠲賑章下戶部

○命禮部造經略遼東薊鎭天津登萊等處軍務關防

○遣工部主事徐伯徵��容鑄南京舊銅仍命兩京鼓鑄暫停大錢專鑄如式小錢以便行使

○壬辰浙江道禦史潘汝禎﹤鋶﹣釒﹥參刑部右侍郎朱世守大理寺寺丞楊一鵬兵部侍郎劉策布政使陸完學均系東林遺姦不宜混廁仕路得旨俱削籍追奪誥命

○升江西按察司副使樓一堂爲四川布政使司右參政上川東道漢中府知府金本髙爲陜西關南道副使湖廣按察司僉事喬拱璧爲四川右參議分巡西川道

○給賞京衛軍士冬衣布花如例

○陜西法藏等六寺喇麻番僧速南路丹等二十九名各備馬匹方物赴京進貢賞賚如例

○癸巳誠孝昭皇后忌辰奉先殿行祭禮遣武平伯陳世恩祭獻陵上禦文華殿講讀

○以皇極殿升梁遣英國公張惟賢祭告工部尙書黃克纘等迎梁各行禮

○上諭經略遼東等處軍務兵部尙書兼都察院右副都禦史髙第昨覽卿奏有開誠布公集思廣益之語朕心嘉悅念自逆奴發難以來於今八載徵兵轉餉字內騷然選將練兵茫無實效致天誅之尙緩實人謀之不臧特允廷推授爾經略文武將吏一聽提衡進止機宜不從中制果能誠心任事何事不成公道待人何人不奮眾思旣集便可擇善而從忠益旣廣何難同心共濟無狥情廢法無偏聽生姦無以意見爲聰明無以恩讎爲誅賞務使將吏用命士馬飽騰戰可犁庭守能堅璧順時以動毋幸未必之功好謀而成無中巧嘗之計意气無朝盈而暮怠謀議無先漏而後行事事經心時時警醒大張撻伐之績仰紓宵旰之憂克踐所言用慰朕意功懋懋賞朕豈有靳焉爾往欽哉故諭

○戶部尙書李起元覆餉臣黃運泰條上善後各款一議屯本謂前屯臣董應舉佃種之法春給本而秋取息今年應收本利之數卽備爲明年屯本今餉臣謂屯本收完卽繳還朝廷不必給發第令屯戶自輸其地內之糧每畝一斗三升角�羊津交納坐收屯利誠爲便計至各戶應納之糧盡徵本色以抵召買之數經徵之官必愼擇廉能以杜擾害一議屯戶舊以所收子粒盡屬屯官收掌故屯官代餉道買辦遼糧今令屯戶自輸其地內之糧而不領屯本則所獲子粒在民而不在官應如餉臣議令屯戶自運津門平價收糴爲便一議屯官謂涿州所入屯利歲止八九百金不宜特煩一部郎今餉臣議令該道於年終查核明白行委涿州知州就近管理而部臣可在離任回部一議屯糧謂屯田子粒與國用原無彼此所納額糧卽取給於所收子粒之內屯官開荒旣爲朝廷助餉又爲州縣完糧正以見其工效不必更議開銷合咨餉臣轉行各道申飭報可

○工科給事中王夢尹﹤鋶﹣釒﹥奏海外孤兵可念糧餉的數宜酌請特加敕書令差往朝鮮之使查閱確報得旨海外情形卽著頒詔二臣便道詳閱具奏以憑酌議不必另自差官

○以秩滿蔭三邊總督兵部尙書李從心曾孫大羙入監讀書

○以門工蔭工部左侍郎董可威子僎右侍郎胡世賞子我�各入監讀書

○甲午上視朝

○禮部具皇子剪髮儀注

○戶部覆兩淮巡鹽禦史陸世科條陳言兩淮爲財賦藪其中稽查欲核斃竇欲淸﹤鋶﹣釒﹥商裕課皆系運使爲政此非有皭然不淄之操毅然彊幹之才者曷克任之故理財以擇人爲第一議而非責成久任則鹽務不諳非破格優升則人情不鼓嗣後除授運使應如鹽臣議毋取積俸毋起降謫愼選靑年俸淺廉幹素著之臣限以五年報績如能轉輸不乏商竈樂利屢列薦剡者內授淸卿寺秩外轉藩司參政以爲賢勞之勸至如副使同判亦各有分司非閒散比必擇廉能就中遷轉則官不易方事能習熟所當請敕吏部著爲成例者也其淮南戊辰以後十年綱法臣部已經詳定具題編爲十綱商人劉國祚金嘗裕等與淮商各行一半歲可增銀二十二萬金奉有明旨無庸再議至如鼓鑄大臣四十八萬之議蓋出於創然原欲借課以成鑄非欲因鑄以妨鹽者後該鹽臣揭稱到部所據新議一播諸商卽以鳥散獸驚正課之通足可寒心故臣部復行文鹽臣欲將摉括銀兩那銀一二十萬以爲鑄本不敢另有他求誠以兩淮財賦止有此數注彼缺此勢難兩全應敕令鹽臣從長酌議量將摉括銀兩作爲鑄本並酌量鑄局地方以爲經久之計得旨依議行仍以兩淮浙直河東運司除借本鼓鑄外盡有餘銀著都察院行各巡鹽禦史仰體國計匱乏細加摉括以助大工

○起升詹事府掌府事禮部尙書兼翰林院學士黃汝良﹤鋶﹣釒﹥辭不允

○革四川雅黎遊擊陳謨行巡按禦史提問追贓四川總督朱燮元參其貪暴也

○革延綏保寧營參將鄭光先回衛調延安營遊擊閻輔補之又以延綏巡撫中軍遊擊王洪加參將管事皆從兵部覆巡撫張九徳之奏也

○乙未大學士顧秉謙等恭迎皇極殿金梁賜茶

○升廣東布政使司參政吳晹爲四川按察使

○吏部覆山海關僉事劉永基眞系邊才仍著策勵供職毋許引疾上令著攺用員缺另推

○丙申上禦文華殿講讀

○誥敕房辦事中書舍人吳懷賢下鎭撫司獄懷賢感憤時事因讀楊漣數逆璫二十四大罪﹤鋶﹣釒﹥旁加批點詞多激烈因被東廠緝獲得旨吳懷賢恃富逞凶打死多命營脫逃京賄買汪文言引投左光斗魏大中門下結爲死黨夤緣題授史館冠帶監生時將旨意漏傳郤又妄談朝政侈口番局親書現存供稱有據著嚴究具奏後竟斃杖下

○禮部覆山西巡撫柯曰�永議增宗學廩貢言宗學之例行於周而未行於晉眞爲宗政缺典今晉中撫按所議宗生附之民學居之有其地矣廩費取於王糧養之有其資矣計考第以幫補限十五年以出貢教之有其法矣而挨貢恩貢止於宗生內輪轉則𨿽府增廩四石州增廩三石縣增廩二石實未嘗占民生之貢額奪寒士之朝飱也惟是糧止四石三石二石而宗生待試者多當爲通融酌處之法相應初考棟其文理優長者府廩量補二石州量補一二石縣量補一石畱所有餘以待後來及至十五年貢缺又循次挨補此其可以通行長久無礙矣上是之

○禦史楊春茂奏今日議恢復遼左惟有遵祖制復京屯實衛任一節其當行有三願關外將士於右屯寧前等處一面整頓軍旅一面屯種土地我之敵愾旣揚遼之元气自復其當行一薊遼缺額兵一萬三千名今選屯軍塡之可免逃逸之虞又省新餉數十萬其當行二近四郊多壘姦宄叢生若及時督理將艸寇無容其焚劫客兵亦難恣其驕縱其當行三再睹大工繁興惟鹽政爲濟工急著舊道臣袁世振﹤鋶﹣釒﹥理法行積貯頗多商揭現在乞敕部下巡鹽衙門將世振淸冊每年﹤鋶﹣釒﹥理銀兩起止年月查明角�羊進毋致姦人欺隱得旨京屯之復旣有三便卽著該部酌議行運司每年該﹤鋶﹣釒﹥通銀兩著巡鹽禦史將起止年月從實查明共該銀若干兩刻期角�羊徐卿伯劾川貴總督張我續援黔逗𨖻糜餉百萬上命行撫按作速勘奏

○升河南按察使眞憲時爲江西右布政使福建布政使司參政楊公翰爲江西按察使

○起攺原任工部左侍郎蕭近髙爲南京兵部添設左侍郎﹤鋶﹣釒﹥辭不允

○應天府府尹鄭璧加南通政使致仕

○丁酉大學士顧秉謙等以天寒請暫停日講從之

○戶部覆禦史何廷樞議粵西鹽法當守加派當免兩事言舊制粵西鹽法行於楚之湖南而湖南歲出鹽課於粵以充軍餉宗祿前撫按以西運路遠價貴請攺食東鹽仍令湖南照舊納課於西粵完粵課舊額之外又增納遼餉九千一轉移之間而楚民稱便國課有增今臺臣謂隔省輸納事無責成請復西鹽之舊查自攺課食鹽以來未聞缺額東鹽西課民已遵爲功令但行楚省撫按每年嚴催湖南所輸西粵之課必無後期可也其加派一節按該省原額八萬四千六百一十八兩有零前以節年災荒徵角�羊不前不得已而議減二萬三千七百兩近撫臣何士晉又摉括各項以抵通省加派者五年至七年方議派徵但窮積疲之地川黔震鄰之時而又加以饑饉薦臻之歲銖兩委難措辦士晉原﹤鋶﹣釒﹥有所謂正抵有所謂借抵正抵可歲以爲嘗借抵恐後來難繼宜令良有司率繇正抵之舊章而又加意於借抵之新法是在該撫按申飭而力行之者也上是之

○督理遼餉巡撫天津戶部右侍郎黃運泰以河道轉盻凝冰南糧勢難猝至請於巡漕衙門先將南糧扣畱十萬在淮抵補鮮運之數卽於尾幫漕糧另截一十六萬四千三百九十二石在津以充頭運之需下部議

○工部覆南京工部尙書沈儆炌進銀助工及請嚴考成循職掌﹤鋶﹣釒﹥言大工興建經費浩繁南工部與臣部職守相關摉助銀五萬兩備盡協公之言�宜臣部目擊殿工需木缺用數多議將前銀畱角�羊蕪湖行本部督木主事許觀吉收買鷹平等木以濟大工之用其各省直應角�羊南工部錢糧有司怠玩不角�羊其來已久應照南京戶部糧儲事例每歲終查各完欠有不及八�者查參住俸督催仍移文吏部停其行取升遷至於內外各衙門修理織造等項例派別衙門出辦者移文𨿽在該部然該部特提其綱耳豈能一一出所有以應其求今後合行各監局照依原派數目卽赴本衙門支領不許出於南工坐索若夫蘆課錢糧原系南工額銀目今大工緊急亟應角�羊進助工勢難那充軍餉總之臣部支費與南工事共一體而司農之與臣部言�宜屬同舟諒無所靳也上然之

○升吏部文選司郎中莊欽鄰爲太常寺少卿提督四夷館四川布政使司參政倫肇修爲光祿寺少卿管寺丞事

○升陜西右布政使兪誨爲湖廣左布政使撫治荊州

○戊戌上視朝

○經略尙書髙第言微臣赴關伊始軍士瞻仰一新乞敕發額餉及募犒銀兩以濟急需得旨額餉三十萬著戶部作速措角�羊以便軍前給發其另請募兵犒賞之需著戶兵二部輳處十萬兩應用不得遲誤

○禮部覆山西撫按違旨謀爵﹤鋶﹣釒﹥言懷仁王府之革王爵自俊榭始管理府事自俊榭之嫡長子充土�崖始充土�崖年老題請嫡三子廷塇代行禮儀其庶長子廷土�崖齒長於廷塇竟不得預是辯嫡庶之枝派何其嚴也廷塇以應得之管理祗因欲速冒奏遂致禮部題革仍議廷土�崖攝管終身還歸廷塇之嫡長子鼐﹤釒氐﹥接代是執宗藩之要例何其確也彼時奉有神廟明旨倫序照然鼐鐵敢以伊父廷土�崖暫署奄爲已有不繇撫按推舉而請襲封明犯典章罪難輕貸亟宜革去管理姑保全本爵以示寬恩鼐﹤釒氐﹥嫡系旣明輿評頗協應還其管理庶幾策勵將來上是之

○升協理戎政尙書許弘綱爲南京兵部尙書巡撫湖廣右僉都禦史徐兆魁爲吏部左侍郎攺刑部左侍郎曹思誠爲吏部左侍郎管右侍郎事升南京大常寺卿朱一桂爲刑部右侍郎太僕寺卿林宰爲通政使司通政使

○兵部職方司主事徐日久削奪因日久贊畫遼東﹤鋶﹣釒﹥劾馬世龍當角�羊任速勘毋使再忄�吳封疆上怒其不俟經略奏請定奪輒逞臆妄奏故也

○己亥左都禦史王紹徽條上憲綱要務十款一囑托公事一淸理倉庫一表正風俗一整飭武備一禁革驛站一巡察盜賊一嚴拏貪官一禁革套薦一督銷勘合一力戒奢侈得旨這十款皆憲綱急務區畫詳悉具見苦心便責成巡方禦史著實舉行囑托公事律有明條風紀之司倍宜申飭倉廩積貯備用須當親自稽核不許但委推官查盤虛應故事僞學屢經嚴禁如有仍前招搖羣聚藉名市利煽惑人心者卽行拏問以遏亂萌近來軍伍空虛屯政久敝豪彊侵占認爲已產宜按冊淸查使田盡歸軍軍盡歸伍庶幾緩急有賴優卹驛遞屢旨諄切通不遵行今著兵部將內外文武奉差官員隨其品級限定夫馬名數刻成板榜豎立驛遞衙門卽巡方禦史先自裁省不得多用方能使法必行弭盜安民地方要務便督令所屬州縣實行保甲之法以獲盜多寡上下其考貪風未息追贓宜嚴巡按官體訪得實卽行奏請提問其地方人才須訪眞正品行不許狥情濫薦考成一事更爲切要以後未完數多不準回道至於巡方之吏全以躬行節儉爲先若糜費厲民登臨恣意多官護從飲食若流豈稱憲職便著堂上官嚴加考核仍聽不時紏參務使風紀振肅以副朕澄淸世道之意

○禦史崔呈秀﹤鋶﹣釒﹥議江西行鹽言淮商江禮等願將南贛二府委以屬粵聽其自行鹽自收利止將吉安一府仍歸於淮除舊課十五萬照舊認完外仍願歲加新課十五萬以佐軍興且見賫有引銀四萬二千五百兩先貯銀庫以助大工國家不煩摉括而坐收無疆之利於計甚便乞敕部如議施行又言粵之沿海新漲沙田數千萬畝皆爲彊有力者所占南太僕寺之餘地經先科臣周希令簡舉下部查覆至今未淸犯官張我續汪心淵之侵餉贓銀至今未追乞大破情面嚴行追究得旨以南贛二府屬粵以吉安一府歸淮此鹽法定論著該部如議行淮商見賫引銀四萬二千五百兩著監部科道照數收貯以助大工其粵東灘田南太僕餘地行該撫按查確汪心淵問實之贓久不完納張我續聽勘之局半載遷延成何法紀著嚴追速報

○起原任河南道試禦史何早爲南京河南道試禦史

○升大理寺少卿潘文爲太僕寺卿管東路少卿事

○升禮部儀制司員外鄧良知爲廣東右參議雷廉兵備

○庚子命鑄四川按察司僉事監軍兼管屯田印二顆給胡平表李必達

○以皇子生頒詔大赦天下詔曰國家累徳存仁聞馨受祉天必錫予胤嗣以昌世衍祚於無疆朕卽位以來夙夜祗畏罔敢怠荒冀圖所以崇昭格而大庥美幸賴玄穹垂眷曁我皇祖皇考丕顯之靈以今年十月初一日誕生皇子爲容妃任氏所出是日寶歷初頒千官拜舞而慶從天錫喜自內傳知爾萬方普同歡悅特援舊典用沛新恩合行條例臚列如左一自天啟五年十月二十五日昧爽以前官吏軍民人等有犯除謀反叛逆失機子孫謀殺祖父母父母妻妾殺夫奴婢殺家長殺一家非死罪三人采生折割人謀殺故殺蠱毒魘魅殺人彊盜妖言姦黨假印假官十惡致死罪及永遠充軍不赦並終身軍有事幹封疆侵盜軍餉違禁通夷詐爲諸衙門文書誆騙財物亦不赦外其餘己未發覺己未結證罪無大小咸赦除之一宗室一應名封合例者速與保奏不合例者量準名糧及旌善蠲罪俱如前詔例行其長史司及守備衙門各姦棍人等該管官務嚴加禁戢無令勒掯使各沾恩以彰親親之仁一管理擇賢視論親論爵論齒尢足風勵其間奉法無害者仍舊管理勿得紛更一宗生應舉勿拘定數其場中試卷須與民生一樣糊名易書毋另編宗號登名之日卽止其宗祿以後選除勿限外任使天潢有志者咸知奮勵一宗室犯罪發髙墻庶人已故所遺子孫妻妾無倚者撫按衙門查明原犯情繇開具奏請釋放一各王府分封旣久宗支日繁祿米歲增民間地畝所出有限兼以有司怠於催徵地方時遇荒歉以致嘗祿拖欠養贍不周深爲可憫詔書到日撫按官各將境內宗祿及坐派民糧額數通融計算嚴行設法徵給如有不敷仍酌議裒益通變事宜奏聞朝廷區處毋使貧難失所有孤親親之意一宗室封婚止以過期致經科參未經奏請者查照靖江王府擅婚之例二十年以外革祿三分之二十五年以外革祿四分之一準其封婚如已經另名久礙明例者不許妄援奏請一親王年八十以上者具奏遣使存問親郡王年七十以上賜羊酒幣帛地方官存問其有衰病一應禮儀不能自行者許子代行將軍以下年七十以上者各賜絹十疋庶人量給四分之一其無祿加給米如平民八十之例一旌表義夫節婦孝子順孫所以扶植綱嘗勸勵風俗政之大本緣有司若坊價難措遂使幽芳不揚今詔書到日有司務要仰體朝廷徳意徧加咨訪如果事實卽申呈巡按禦史勘結奏聞以憑旌表敢有稽遲者罪之其子孫願捐資立坊有司給與扁額聽其自便不許編派擾民一順天應天二府及二府所隸州縣見年歲貢生照舊例攺恩貢生以示重首善徳意余府州不得援爲例一京師因差役繁重生員與平民一體報僉殊失令甲優免二丁之例今查生員之家果系父子同胞兄弟一應�役準與豁免一勛臣襲封見爵者俱給與應得誥命未領者準給其五府宗人戎政掌印官兵部查有歷任年深勤勞無過者酌量題加宮銜一級一兩京文官一品至九品各給與應得誥敕四品以下本品已領給者給與執照轉官之日補給試中書庶吉士各衙門觀政進士在京候選者候實授升官之日補給其司務國子監博士助教學正學錄典簿典籍翰林院待詔孔目仍照萬曆四十八年例攺升之日補給父母及妻凡願移封移贈者聽舉人中書願會試者準先給父母誥命凡恩蔭尙寶中書未任者準照試中書例科舉從本州縣起文赴兩京吏部考試入場候到任日補給應得誥命在外方面官五品以上有司四品以上各歷俸二年州縣正官歷俸二年以上有正薦者俱給與應得誥命到任違限無正薦者不準一兩京文武官員職試職及總兵官帶都督銜曾經升俸一級者俱準實授一兩京各衙門歷事監生及承差各免歷事二个月辦事官一个月辦事吏二个月當該吏四个月禮部鑄印局儒士食糧候糧及納銀冠帶見在歷事者各免三个月一天下田賦因比年東西未寧軍興費重額供旣難寬緩加派尢爲緊急小民困累極矣其免天下宿逋一年以補紓目前新舊並徵之苦除南直隸及浙江等十三省萬曆四十四年已前北直隸保定河間眞定順徳廣平大名六府萬曆四十五年已前順天永平二府萬曆四十八年已前各先經蠲免外今將南直隸及浙江十三省萬曆四十五年分比直隸保定等六府萬曆四十六年分順永二府天啟元年分各未完稅糧馬艸農桑人丁絲絹布疋棉花絨戶口鹽鈔民屯牧地艸埸莊田子粒租銀蘆課竈課富戶歷日防夫水夫民壯弓兵機兵課程門攤商稅魚課棗株鈔貫果品等項不分起運存畱除已徵在官者照舊起角�羊外查系小民拖欠者盡行蠲免各該有司須體朝廷徳意卽諭小民知悉不得背詔重徵違者聽撫按查實參究一漕糧攺折銀兩卽抵放官軍折色月糧不容逋欠但前詔已將萬曆四十五年已前蠲免訖今姑且再免四十六年一年一侵欺在官錢糧律例最重不容蠲免但正犯已經監故正法家屬拘禁年久家產盡絕無可追處者姑自萬曆四十五年已前事犯者悉與查豁一天啟元年已前沿邊沿海倉埸官攢商人守支糧料艸束五年之外查盤浥爛虧折不系正數者不分正犯家屬軍罪以上開具奏請定奪徒罪以下俱準免追釋放一浙江等總運糧官員有因漂流掛欠監追五年之上產盡或身故者子孫準其襲替照例扣俸還官如系侵盜正犯奏請定奪其違限詿誤及中都等處違誤領班各題參住降俸級立功者準與查復宥免一天下鹽運司鹽課司提舉司萬曆四十六年已前額課拖欠並存積年久風雨損折巡鹽禦史勘實盡行蠲免如數內已經開中商人赴埸聽支者準與辦課嬴余場分自行買補量於割沒鹽斤數內扣除一天下稅課抽分衙門原有祖宗舊制其各路關津隘口商貨經繇處所曾經萬曆二十七年等年設立徵榷者近因新舊兵餉詘乏至極暫議開復責成廉明經管務期通商裕國於民不擾此外倘有擅立牙行私抽稅錢网利病民者撫按官嚴行查革參奏重治一各處贓罰銀兩先因額外加增數多以致刑官故入人罪橫肆科罰殊爲民害前次恩詔已將加增銀數蠲除自天啟元年爲始一照舊額角�羊部以昭朝廷卹民之意各該司道有司敢有如前故入濫科等斃撫按查訪參奏重治一京師居民差役最繁苦累尢甚乃房號銀兩一項又天下所並無京師所獨有者其量免今年十一月十二月及明年正月三个月以示嘉惠都民之意一太醫院內殿供事有勞官士量加職級見在供事冠帶醫士準照監儒事例免役四个月內殿供事者加免二个月其候缺吏目曾經考試支俸者準令預授止許支俸不支柴薪亦不得扣滿原系預授三年以上準令實授遇有本科員缺仍照原題挨次銓補不得浮於額外四夷館譯字生會同館通事官亦優免四个月一湖廣四川廣西等處宣慰等司土捨應納銀襲替日久不能完納者照萬曆九年兵部題準雲貴事例免其納銀徑令冠帶管事以後土官襲替俱令照舊赴京或地方有事及貧寒不能赴京者具告該管撫按衙門查明代奏就彼襲替一凡應襲武職比試違限應該住俸者免其住俸比試不中應給半俸者準支全俸俟二年後起送再比總小旗因言�吳並槍革役者該衛所查無別礙不論年月久近許令起送補並還役一兩京京衛指揮千百戶等官系祖職功升署試職級者準授實銜仍支原俸其例應請續黃誥者與京營實授各官一體題給一大漢將軍侍衛二年以上者給與冠帶已冠帶又歷四年以上者不拘在役退閒俱與冠帶榮身其退役將軍兒男見在守候大選襲替者免其守候查照其父歷役年月久近準與襲替旗尉力士若年分未及與例未合者不許冒濫襲替一武官五品以上致仕年六十以上者各進本品實授勛階一等若父系武職子系文職見任其父應授子封而職髙於子者𨿽系署職亦進本品實授勛階一等一各衛所指揮千百戶鎭撫等官侍值多年有試署職銜者準實授支俸一錦衣衛堂上掌印僉書南北鎭撫司掌印僉書理刑並東廠理刑官各升一級仍舊理刑管事及巡捕提督京營副將亦有勤勞量加職級都給與新銜勛階撰文誥命一畿內各府州縣節年寄養馬匹有瘦弱不堪者負累小民餧養詔書到日各掌印官卽便核實呈報該司照依時估變價角�羊寺貯庫其節倒死馬匹勘無作踐情斃準免陪補一內外各衙門見監死罪重囚有情可矜疑及人命在臯限外者覆審是實俱免死發邊衛充軍其人命無屍可簡彊盜贓仗不明人犯無證原問衙門未成獄者卽此照熱審例淸查釋放一犯罪存畱養親備載名例凡軍民罪囚有祖父母父母年八十以上老疾家無以次人丁者犯該死罪除極惡重情嘗赦所不原外若誤殺戲殺誣告人累死隨行親屬等項開具所犯情繇奏請定奪一犯徒流編髮口外爲民及遷徙安置已到配所者除謀叛家屬並奉旨人犯不赦外其餘悉準放回原衛原籍寧家隨住一在京在外原系還官錢糧監守侵盜者俱照舊監追如正犯已經監故正犯家屬拘禁年久產盡者奏請定奪其入官贓百兩以上給主贓五十兩以上監追年久身故及不足前數監追一年之外勘無家產悉與宥免一鋪窯夫匠車戶人等拖欠錢糧果系家產盡絕身已物故累及子孫者自萬曆四十三年以前悉與赦免其有做過工程上過物料已經實收到部後因減欠者原與拖欠預支殊科查果年遠人亡產絕者俱準豁免一浙直木商舊欠監追年久正身物故家產罄盡累及親屬代陪者許各該撫按官勘明具奏除豁一浙江福建蘇松常鎭徽寧揚州廣徳等府州縣自萬曆四十三年以前拖欠歲�叚疋已徵收在官及起運在途者照舊角�羊納外其餘查系小民拖欠盡數蠲免一前此覃恩陳乞冒濫合行一槪停止今次詔書俱於頒行到日止以後遷除推起各官及事在詔後者俱不許援引瀆奏各衙門不得狥情濫題其詔款開列應當遵行而有司官阻撓寢格者俱以違制論於戲周嗣振振敢忘仁厚之訓堯天蕩蕩用成雍洽之庥恪爾奉行服我新政播告中外咸使聞知

○遣翰林院等各衙門編修等官孔貞運等賫詔往各省直開讀修撰等官莊際昌等捧禦書報各王府

○遣翰林院編修姜曰廣戶科給事中周洪謨賫詔宣諭朝鮮各賞給金羅衣服一套盤纏鈔一百錠並馳驛護送人夫如例

○升江西布政使司右參政加按察使楊覲光爲狹西布政使司右布政使

○工部題修朝日壇工值銀一萬五千五百九十二兩零請給付該監責成修理報聞

○刑部上會問原任監軍禦史方震孺獄辭得旨方震孺身任監軍經撫不和不能上﹤鋶﹣釒﹥紏劾以致封疆失陷棄師逃走當與熊廷弼同罪原參贓私潞百疋騾負參貂如何又行減少君前臣名已有屢旨何得不遵原問司官禦史顯是賣法市恩姑不究還著照數嚴追從重另議具奏

○壬寅順天巡撫申用懋巡關告竣陳事宜八款一酌緩急以均調撥言東協之大毛山義院界嶺桃林冷口中協之擦崖潘關寬佃谷西協之墻子嶺潮河川黑水谷白馬關其衝約有十二處俱當處處添兵層層設險至如內邊緩地多兵糜餉請分別衝緩裒多益寡一議舊餉新餉以示畫一言薊軍舊餉甚薄新餉甚厚故前番招募舊軍彊壯者相率潛逃就募別處以致舊軍日少新兵日多請督臣檄下鎭道簡汰老弱酌量衝緩衝地之彊壯者給與新餉緩處之在伍者仍支舊餉或新舊並稱彊壯不妨更爲調停久之則撘配適均勞逸恰當矣一撤回班軍以勤修築言東花場谷之空邊喜峯口之外包城潘關之水口潮河之八寨其修防宜如何者而年來班軍調回河西致應工乏人請盡數撤回並力修築至歡喜嶺之東南八里鋪之西北各宜建一城堡使無事可以便屯聚有急可以便守保一裁南營將嶺以省煩費言三協南營設有遊擊三員分統守臺南兵創建未嘗不善惟是南將身居內堡南兵分隸各臺一切稽查支了則各提調主其責卽使遇警策應亦各路當其烽而南將徒以空名遠制於數十里之外致四路有耦猜之嫌而各兵無呼吸之應請將三營遊擊及本營中軍亟行裁革一久任將領以課實績言薊鎭各弁有以白丁而漫授實職者有以奔走效勞而敍首虜功者有以帶銜提調而序升參遊都司者有以前任提問未完而遽開伍復職委用者致人人懷僥幸之心時時圖造化之計請敕下樞部以考功之例例之實歷三年方準給繇考核稱職方許題請加銜畱住一弭內盜以安民生言年來敗卒逃軍國門禦貨而京東爲尢甚近年永平道府練有鄕兵每社若干牌每牌若干名居平分派聯絡演習槍棍遇有盜賊竊發就便應援深得古者守望相助之遺意宜令近畿州縣各仿其法而行之一寬徵輸以紓民力言薊永自軍興以來徵派疊出民不堪命請檄下有司凡舊額所議徵者酌緩急以輸將新額所增出者量多寡以裁省至津鎭所派艸三百萬束豆二十二萬石乞俱準攺折就關召買旣省搬運之費且杜包攬之姦一議處馬戶以示休息言永平各州縣原派有俵馬俵馬索價甚昂交納不易有一馬而費至百金以外者今第議每俵馬一匹並艸料共攺折銀三十四兩萬一冏寺執以爲不可第請於臣屬一行官買官角�羊之法每年聽冏寺預定本色若干容臣責令委官定價召買每匹不過十五兩剩下銀兩仍還冏庫是在馬戶一馬而省兩馬之費而在冏寺一馬而獲兩馬之利倘可通行永爲挈令得旨這八款皆安攘石畫著該部從長酌議具覆兵部覆議內裁南將一款言守臺舊用南兵而以南將統之臂指相習稱爲長便後來遵行不善漸頂北人臺無宿兵幾成虛設南將久已雞肋此官今若加意整頓悉仿成規何悉南將之不奉紀律必不得已而議去則人可裁而法不可廢懲噎廢食不可不深長思也余俱如議

○尙寶司少卿劉志選﹤鋶﹣釒﹥參原任禮部尙書孫愼行並詆原任大學士葉向髙以向髙曾薦愼行以自代而愼行復以紅凡發憤﹤鋶﹣釒﹥紏舊輔方從哲也得旨孫愼行紅凡一﹤鋶﹣釒﹥借題報復已有旨削奪劉志選前後二﹤鋶﹣釒﹥俱著宣付史館以備采擇

○調吏部考功司郎中朱大啟爲本部文選司郎中

○調直隸寧太道參政吳之甲爲福建布政使司右參政興泉道升河南按察司副使張夢鯨爲河南右參政

○癸卯南京雲南道禦史梁克順﹤鋶﹣釒﹥陳時務四款一蘇驛遞議重妄發勘合牌票之罪輕者落職重者鐫名承領者輒假借他人罪亦如之無分關津隘口各官但能發覺者許以風力紀錄一完錢谷議行各該撫按申飭考成之法印糧查核職名完欠各稽原額不但以年以季分務令以月以日計著落各於本人參罰必及見年而又掌銓衡與司國計者務一體勿令顯幹參罰者仍叨膴仕庶催比不敢不盡力角�羊納不敢不及時者一振兵力謂召募之兵望敵兵而先潰宜令各將以親兵爲伍長使練習其伍之人有先逃者法無赦中國之馬見虜騎而先奔宜令各營裁減馬匹卽遇對壘止以車兵步兵從事所省馬價芻豆等費用以補月餉之不足一淸臣品薦原任禦史吳玄而劾原任科臣趙時用梅之煥部臣郭士望周士顯陳以聞等得旨驛傳屢旨申飭又懸之賞罰使掛號應付者凜凜畏法庶宿斃可淸錢糧法在考成然必吏部與戶部同心凡經參罰者不得登膴仕而後考成始有實效吳玄滿腔忠義一意孤貞亟宜破格起用梅之煥已經削奪還著撫按照原參﹤鋶﹣釒﹥提問追贓趙時用與周朝瑞黨薦熊廷弼仍堪經略陳以聞作令貪酷被察賄結髙攀龍引入趙南星躐升工部又日夜與汪文言伐異黨同一降級豈盡其臯都著削籍爲民當差仍追奪誥命

○南京兵科給事中袁玉佩追論原任山東巡撫趙彥誣功濫蔭得旨奪彥子昌胤世襲爲民

○補原任山東道禦史曹谷爲湖廣道禦史

○升兵部武選司郎中楊正奇爲四川按察司副使

○甲辰上傳與兵部南京小教場副總兵楊國棟才貌偉然著加府銜以備關門各路總兵之用

○攺鑄南京戶部鹽引印及督理鹽政關防以舊印篆文模糊也

○總督錢鹽工部右侍郎董應舉上釐正鹽規其略曰舊例淮南邊正額行五十二萬九千二十四引每引價銀五錢六分共銀二十九萬六千二百五十三兩四錢四分以還邊商其餘價銀每引八錢共銀四十三萬二千二百一十九兩二錢角�羊部又加遼餉銀五萬二千九百零二兩四錢凡歲角�羊銀四十七萬六千一百二十一兩六錢此正引徵角�羊之額毫不可增減者也若論畫一之法卽今部商所認二十萬引窩應照邊中正引之數每引納引價銀五錢六分余價八錢則引價該銀一十二萬三千二百兩余該銀一十七萬六千兩外加邊餉二萬二千兩三頃共三十二萬一千二百兩一切角�羊部方與正引例合今部商劉國祚等投認此窩先認一十七萬引云可歲增課一十七萬兩後認五萬引云可歲增課五萬兩是每引止納銀一兩矣比之正引引價余價遼餉每引一兩四錢六分者少郤四錢六分矣總計每年少銀十萬一千二百兩大抵此輩多是假借條陳欲銷行無名之積引耳今須立定一例便無差等則正引旣不失額而積引引價余銀多出三十二萬一千二百兩以角�羊部充餉斯亦濟國之一道也此外則有應天府屬與和屬全椒及淮鳳各州縣食鹽𨿽系正而餘鹽銀兩原不角�羊部計歲行三萬四千引每引余銀亦可八錢歲該二萬七千餘金補庫折價歲有七萬兩庚申以前﹤鋶﹣釒﹥理道臣查角�羊起部庚申而後計又六年不下數十萬兩今當淸查以後盡作歲額舊綱自超字綱起至今尙有扣未銷一十六萬九千六百三十一引原系﹤鋶﹣釒﹥理派銷之數查得溧陽江都二縣歲行食鹽一萬零九百一十五引舊用積引今應盡行新引補納余價姑畱此項以銷扣畱又查兩淮割沒銀歲月輳角�羊以補積引余銀充額之缺而淮南每引預徵二錢該銀二十四萬零八百四兩八錢臣愚以割沒預徵原非祖制蓋割沒者以行鹽多有夾帶割而沒之於官也今鹽未行而先徵割沒是道商以夾帶矣其銀原不起角�羊稍宜從寬須照銀兩徵之或以十斤爲率愼擇掣官多者補納又多至十斤鹽引充沒問戍究贓如是則禁厲而人不犯夾帶少矣夾帶少則正引﹤鋶﹣釒﹥何至復有扣畱乎若臣之鑄本合將淮南應納日字綱余銀每引先徵三錢五分該銀二十六萬二千一百五十八兩四錢作爲鑄本尙存銀六十三萬二千二百餘兩盡畱丁卯年角�羊部戊辰以後一照今日所定八十九萬四千四百餘兩爲淮南歲額而淮北尙在其外鹽法至此亦已盡矣至於淮北舊綱未完議尙有待今日淸理鹽政只有畫定畫一之法勿使輕重參差使姦人得借題而又嚴積引浮課之禁絕超綱越掣之端先後有序正引易行更定一年一掣之期重猾棍營委包收之罪如是而鹽不﹤鋶﹣釒﹥通課不大益者臣未之信也章下戶部尙書李起元覆議言臣部頃條議鹽法而以補行積引一款先自部行仍分其半於淮上令鹽臣照部立綱庶幾並行兩利乃督臣謂立新綱歲可共得銀八十九萬四千四百餘兩此不過因其四十八萬之新議人未肯從變爲斯說矣細查前銀數內有四十二萬三千二百一十九兩二錢則角�羊太倉舊額之課也有五萬二千九百二兩四錢則本部原定之遼餉也有二十二萬兩則本部新題補行積引之課銀也有二萬七千餘兩則應天淮鳳所屬倉鹽之餘銀也有七萬兩則運司之補庫折價也是皆淮課已成之數初非督臣之別有區畫也及查督臣所謂增者止欲積引重納十萬一千二百兩引價夫引價之不可重納豈煩再計今請以引價言之按淮引每引原價五錢例系邊商按銀輸粟實邊領賫倉鈔轉賣內商行鹽內商每引卽還邊商引價五錢以償其本又還銀六分以償其息至行鹽年分則又每引納余銀八錢遼銀一錢輸爲部課此正引徵角�羊之額也故今所謂積引者卽先年之見引皆系邊商納鹽糧內商出值以買之者也向因兩淮浮課橫行鹽法壅滯以致停壓久年非商人自爲積也若或復責以五錢六分之引價是重徵疊斂其誰與我至謂淮南丁卯年應納戊辰年餘銀內先徵三錢五分該銀二十六萬二千一百六十八兩四錢作爲鑄本此則名爲借徵其實卽先年套撘之斃政斷斷乎不可行者也一謂舊綱內尙有扣畱未銷積引欲將溧陽江都二縣歲行食鹽以銷扣畱此於正引無礙一謂淮南有應查從前未角�羊補庫及水鄕折價割沒挑河募兵賑濟等項數十萬兩此亦未知虛實並當行令鹽臣查核造冊報部以憑提取可也上是部議

○戶部覆蜀黔兵餉議將四川天啟五年分應角羊錢糧除事關內供及潞府各部見行查議者仍照數角�羊進其餘各項銀共十九萬三千有奇聽督臣通融接濟以爲會剿之需上從之

○升湖廣布政使司右參政丘志充爲河南按察使調遵化道石維屏爲河南右參政永平山石二路兵備

○乙巳督餉禦史王祚昌條具津門事宜四款一增理運府佐一收卸運漕糧一核關外屯糧充餉一寬卹車運商豆得旨這條款有禆餉務著該部詳議具覆

明熹宗悊皇帝實錄卷之六十四大明熹宗悊皇帝實錄卷之六十五

天啟五年十一月丙午朔皇子彌月上禦皇極門內殿受賀

○進封容妃任氏爲皇貴妃命禮部擇吉具儀

○裁革遼撫命諭安性卽謝事以候攺用

○丁未總督京營戎政恭順侯吳汝胤開報京營馬匹除舊管新收開除外五軍營見在官軍選鋒馬八千九百三十六匹神樞營五千八百三十一匹神機營五千四百八十六匹報聞

○復兩淮運司同知何廷相原職廷相先與鹽法道袁世振相訐案久未結其弟禦史何廷樞代爲控陳上命該撫按作速勘明刻期奏報巡撫鳳陽戶部侍郎呂兆熊及巡按禦史李應薦巡鹽禦史陸世科會勘言臣等虛心公閱積案前督鹽二臣摘發道臣之物議薄責運同以周詳意自重輕後督鹽二臣則直紏道臣貪橫之狀昌言運同屈抑之情語極分別就中世振之侵庫剝商諸款皆與廷相無涉而廷相之關名節者惟議補�價有劉舅關說一事乃移咨粵西撫臣密緝其人正法而廷相之母若妻皆非劉姓則劉舅爲烏有之人也公道具在輿論已昭相應豁除準復原職上從之

○發秋季撫賞銀五萬兩於山海關

○差禦史余城巡按雲南

○登萊巡撫武之望奏報給發海外兵餉因言各有司諄諄以辦運之艱爲言總以米價腳價陪補甚多小民疲瘠苦累不堪今年勉彊支持來歲定難爲例臣方允之而戶部題覆之疏又坐明年買運矣查先年登萊𨿽有海運之責原免新加之餉是以力役代粟米也今已加派折色而又責之買運本色一時並徵民何以堪乞敕部再議章下所司戶部題覆靑登萊三府加派天啟三年已前因有海運之役各有減免後因海運停止故遂議復今旣復徵加派又令買米委非用一緩二之法但道府諸臣知其一未知其二江浙吳楚加派毫無減免而帶買遼米歲歲不停卽去年荒歉異嘗亦不少假山東東兗二府亦有加派亦有召買此皆布米力役並徵者故不特登靑萊三府爲然也天啟六年分坐派已定應照前動支新餉派買十萬以俟鮮運六年而後或有變更亦非今日所可預計耳上然之

○戊申上視朝

○戶部覆光廟貞靖賢妃劉氏恭懿莊妃李氏贍墳地土並墳戶看守軍人事例命撥贍墳地二十頃墳戶二十名軍人六十名看守

○工部尙書黃克纘題瑞王府第先該撫臣議用工費六十萬兩續該臣部照福府事例議定五十五萬兩今據監造郎中王惟光查河南建福府時實用過銀五十五萬七千一百餘兩原無展城塡河之費今漢中成造瑞府旣多展城塡河之工則七千一百之數似難缺少然能細加節省或亦無待乎求全今照繕司議加五千兩於解額內給發勒限督催報完不得仍前遲緩報可

○各藩府進助工銀兩福王一萬兩唐王一萬兩潞王三千兩襄王二千兩韓王一千兩徳昌王一千五百兩餘各進有差上皆賜書褒之又兩京文武曁省直內外諸臣各捐俸摉括助建上俱報聞

○工部以殿工急需物料商人因稅阻滯請免稅以勸來者上從之仍命戶部行一切內外關津門禁凡系殿工物料俱照例免稅

○巡撫四川右僉都禦史尹同臯以藺渠未殲簡練宜亟謂用兵必先練兵練兵必先養兵養兵必先淸兵又謂禦軍之道非嚴不可非寬以用嚴不可上是之

○升大理寺右寺丞孫傑爲大理寺左少卿調雲南提學副使樊良樞爲浙江提學副使

○己酉皇極殿升梁遣英國公張惟賢行禮

○巡撫廣西右僉都禦史董元儒奏報天啟四年正月起至十二月終止桂林等九府各州縣修築過陂塘圩岸等項共三千五百八十三處

○錦衣衛緝獲妖僧詞連揚州府知府劉鐸得旨劉鐸身出正途心懷僞黨譏切時政哆口妄言旣有詩句圖書足憑著扭解來京與妖僧本福對理

○差工部主事田大本往丰潤開采花斑石料

○庚戌恭讓章皇后忌辰遣中官祭陵寢

○辛亥禦史邢紹徳因新補周如磐以妻喪乞假言其公忠罔聞私愛徒鐘當至尊宵旰之時豈容避事就閒得旨輔臣簡用方新偶病給假言官何得輕詆

○詔停止南都解茶以彰朝廷卹民徳意

○戶部覆福府食鹽定額得旨福藩每歲食鹽一千三百引照潞藩例實支本色但不許本藩員役以餘鹽變賣生事

○壬子大學士周如磐三﹤鋶﹣釒﹥乞歸上許之遣行人護送馳驛回籍加賜銀一百兩彩叚四表裏

○給入賀官江西等省按察使等官楊覲光等誥命以大慶加恩也

○以皇極殿豎柱升梁加首輔顧秉謙尙書俸賜坐蟒一襲輔臣丁紹軾黃立極各坐蟒一襲兼官如故馮銓加太子太保余官如故各賞銀五十兩彩叚四表裏照新銜給與應得誥命

○以編修朱繼祚張翀簡討吳士元楊世芳各管理誥敕撰文

○吏科都給事中陳熙昌翰林院編修陳子壯俱削籍追奪誥命先是內閣題子壯同朱繼祚等管理誥敕撰文業奉兪旨至是吏部題覆忽奉旨陳子壯並父陳熙昌依傍門戶豈可並列要津且試錄內有庸主失權英主攬權等語顯屬謗訕都著削奪其餘朱繼祚等俱準誥敕撰文

○巡撫遼東右副都禦史諭安性以病乞休著冠帶閒住

○南戶部福建司員外郎胡芳桂疏參給事中胡永順禦史陸師贄易應昌房可壯池州府通判歐騰霄以前任池州知府爲永順等所誣陷且言永順師贄同爲東林之羽翼楊漣之密友得旨永順等俱削職爲民追奪誥命

○禮部尙書薛三省奏定天下宗藩限祿之法一以江西限祿爲準通計天啟四年以前之祿數以爲天啟五年以後之祿額就各府見祿多寡自爲通融並敕各撫按酌處長便以爲歲額不得苟且以支目前上是之命行該撫按刊刻成書以便遵守

○薛三省覆題酌定宗室子女之議以絕濫冒言祖制宗室郡王止四妾將軍中尉遞減一人蓋亦限子之微意今請推而稍寬之酌爲例郡王以五子爲率一子襲封餘四子各給應得封祿此外多一子則合四子之祿爲五分以均給之自是子遞增則諸子之祿亦遞損至十子之外無不皆然俟諸子之祿僅與名祿庶人等然後官爲增給一人之祿及於將軍中尉之子無不皆然如此則祿有所限𨿽有嬖幸之子必不加於嫡妾之上矣其有雙生者則勒令將軍中有勺祿者爲保任儻一眞而一僞則並眞者亦裁封祿如其俱僞則並其父母奪勺祿終身儻保任者與通同而爲所舉首亦並奪祿終身卽兩子並眞亦止準一子與得封祿而其一則列於名祿庶人如此則必不忍以所詭者加於所生矣以此明著爲令無煩駁查藩屬無可播弄其間吏胥不得髙下其乎矣報可

○川貴總督蔡復一題報徵剿通逆苖魁天保阿秩等前後攻破一百七十四寨馘賊首五十四名斬級二千三百五十顆敍署道同知周鴻圖總兵參將充爲事官魯欽楊明楷等功次下所司

○升錦衣衛正千戶任景春爲都督同知

○升太僕寺卿崔呈秀爲工部右侍郎加光祿寺卿李養徳通政使升太僕寺少卿楊夢衮爲太僕寺卿以殿工加恩也

○升山東按察使曾道惟爲江西右布政使撫州兵備道安慶府知府陳鑣爲湖廣按察司副使山西布政使司右參政王弘祖爲河南按察使薊州遵化道兵部職方司員外郎祁承﹤火業﹥爲河南按察司僉事磁州兵備道

○癸丑經略遼東兵部尙書髙第奏經略關門莫大於防禦奴酋而撫西虜欲爲我用正防禦奴酋之嚆矢也自歹靑被殺都令挾索償命銀此人情不容已者在我當善爲講處乃含糊耽閣以致西虜懷忿聲言犯報臣在部時曾具﹤鋶﹣釒﹥請旨申飭文武諸臣以結此局乃撫虜一事主裁者樞輔也講處者巡撫及道將也樞輔恩信久孚於西虜遼撫知謀素熟於鞲絳原系任內未結之事祈嚴敕樞輔遼撫講處停妥方準離任不得以候代而置之得旨樞輔允歸遼撫準病豈能復制西虜尙有督撫道諸臣在事經略到任同心料理務期安輯虜情毋得輕壞款局

○互調四川參政謝渭山東參政樓一堂

○甲寅上視朝

○遣禮部尙書薛三省祭三皇之神

○大學士顧秉謙丁紹軾黃立極馮銓各﹤鋶﹣釒﹥辭免升梁加恩不允

○先是平遼總兵毛文龍陳海上情斃六款曰人言宜察接濟宜早客商宜通饋遺宜禁妒忌宜消功過宜準內言遊擊朱家龍在海外帶去銀兩及在登冒支餉銀共二萬六千兩賄囑在登鄕紳營升旅順副總臣差官調之以追其餉乃惜情面者反爲之遊揚獎借保全其首領臣奉旨招商而登府胥吏借盤詰以需索百計阻撓致眾商褁足近遣員役往登公幹不可問否少有饋送卽收之門下以爲腹心致機密事務遲誤不通文武一體言�宜切同舟今則不然或恥己之短忌人之功陰撓陽阻隨其簸弄大抵語多侵登撫巡撫武之望具疏奏辯復備陳兩鎭不和之故言臣初撫登時期與文龍同心共濟移書相勸勉捐資相接濟乃數次文移杳無一字相應也旣而捐米助張盤以救水火之民不惟不以爲徳而且以爲搖奪矣曾有功勾虜陷張盤臣查提以正姦宄之罪不惟不以爲罪而且以爲陳國才嫁禍誣害矣至七月中忽移文相繼而至一則鐵山失火實有其事而移文於臣卻謂登官造謗令臣戒諭之一則賒欠商貨萬口喧騰而移文於臣反謂登官撓阻令臣究治之一則朱家龍得罪該鎭不知何故乃差官相繼鎖拏而又移文於臣謂家龍以餉銀二萬餘饋送登州士紳及各上司令臣拘解過海究治之而屢﹤鋶﹣釒﹥言旅順事其言揶楡詆誣無所不至臣𨿽不足惜獨不慮輕朝廷而辱節鉞之體耶至﹤鋶﹣釒﹥揭諄諄以妒忌二字相加遺臣所妒何功所忌何事若原無妒忌之實而正以不扶同不欺蔽爲妒忌臣不任受臣久病憤郁乞罷臣歸裏得旨封疆任重當同心共濟文移失體事屬偶然宜捐去小嫌以圖大計本內事情著該部查議具奏

○禮科給事中張惟一因條上關門事宜並及登撫言文武不和恐致誤事登撫或裁或調乞早處分上命該部上緊從長酌議

○吏部尙書李宗延等言登撫之設耑爲遼海聲援呼應眞若一體遼海官兵往來旣眾則議防姦僞控制驛騷詎一道臣所能彈壓此登撫不可裁者一且裁登撫勢必稟成於東撫東省去登遙遠機事變在呼吸而文移動經旬時卽移鎭近地顧此失彼鞭長不及馬腹此登撫不可裁者二惟是登撫武之望與鎭臣毛文龍形迹旣已稍分精神終難彊合嫌疑之開於二臣者所關小安危之轉於遼海者所關大合無將撫臣武之望調南京別衙門用其登撫員缺另行推補上是之

○南京浙江道試禦史李時馨疏參川湖總督張我續侵盜餉銀練兵尙寶司卿須之彥南京操江右僉都禦史熊明遇黨附東林得旨張我續已有屢旨速勘具奏熊明遇黨邪蔑憲削職未盡其辜仍追奪誥命該撫按提問追贓須之彥素有邊才當徐光啟練兵時具薦不用後因兩朝登極贊襄大禮得遞升尙寶復被東林參論告病不出今始到京奉差以去言官風聞不眞還著吏部從公酌議

○薊遼總督王之臣題眞定北拱神京東枕山海西連宣大南指趙魏古號三關今稱三輔無事則設重兵以鎭壓有事則出重兵以助援新立左右二營每營馬兵五百名歲該餉銀六萬六千兩二營苦無額餉比年皆多方摉括以給之已及三年摉括如洗爲今之計止有天啟五年保河等六府抽扣優免共銀五萬四千一百有奇以新設之銀養新設之兵誠爲便計尙少銀一萬一千八百餘兩另行設處接濟至於派買米豆或攺議京邊或別發堪動一轉移間而士飽馬騰民安圉固矣下部議

○乙卯加宣府上北路參將黑雲龍中路參將髙勛各副總兵銜照舊管事革原任大同邊兵營遊擊白松宣府下西路參將楊元吉回衛兵部覆直隸巡按胡士奇舉劾也

○升吏科左給事中亓詩教爲本科都給事中廣東布政使司右參政馮盛典爲山東按察使武定兵備淮徐道湖廣參政宋統殷爲山西按察使寧武兵備

○攺補湖廣按察使華惇復爲山東按察使分巡東昌道

○罷巡撫寧夏右僉都禦史郭之琮降南京大理寺寺丞王命新三級調外任吏部尙書李宗延覆禦史余珹參﹤鋶﹣釒﹥以命新貪橫之琮庸劣也

○刑部獄房失火降主事林咨益三級調外任用

○蔭原任大學士魏廣微男桓匡俱中書舍人

○丙辰冊封容妃任氏爲皇貴妃遣英國公張惟賢持節大學士顧秉謙丁紹軾捧冊各行禮

○原任樞輔孫承宗條開關門任內料理各項軍務分款具奏報聞

○承宗又請速定鎭道去畱得旨劉詔夙負邊才著照舊供職馬世龍有旨戴罪立功著出關防禦不得擅離信地

○承宗又辭免加恩得旨卿久勞關塞暫爾息有加恩示酬宜卽祗受不允所辭

○蔭魏忠賢族叔志徳右軍都督僉事

○丁巳上諭禮部朕弟信王年已長成理宜婚配爾禮部便出榜曉示京城內外官員軍民人家父母行止端莊家法整齊女子年十四至十六容貌端潔徳性純羙言動威儀咸合禮度者許赴官報名聽候選擇應行事宜爾部開具來看

○戊午上視朝

○以恭寫皇貴妃金冊金寶賜輔臣顧秉謙等及中書官銀兩有差

○戶部覆條議邊餉﹤鋶﹣釒﹥言關門新餉出入歲缺額一百七十萬今欲求爲可繼而令轉運不匱則惟有兵餉相較毋令其浮於餉而後可惟昔之兵未嘗舉餉額而衡量之故每有襟肘之憂頃兵部疏覆遼兵遼屯之議實循此以行豈復憂餉若目前之當早計者如本色米六十六萬石豆六十七萬石已計定於天啟六年數內艸三百萬束已計定於簡汰官兵數內皆有確數以爲可繼其間或於漕船截畱或於地方截買或應動支新餉或領部發庫銀此皆奉成命�周旋者在天津餉道應照數督催天津餉司應照數截畱召買如折色月餉二百一十七萬四千二百六十九兩艸乾五十二萬六千二百二十四兩額數𨿽可預議給發不能預期蓋外�新餉惟加派一項尙約略其數其他雜項可爲蓄儲接濟計者亦旣畢智盡能嫌怨不避以籌之矣乃前者虛實相半後者奉行方始尙湏大小臣工著意舉行而後可爲繼耳至於軍中糧餉隨地積貯固以待不時之需亦必隨時給發無多積遠地以戒不虞再照近年漕運稽遲守凍官旗有守候之苦糧米有折耗之患船只有後時之虞今合以天津應截漕糧每年於守凍糧內照數截畱俾船隻及早回空如此截之一二年船皆可以春間起運秋間到京冬間回空而無守凍之苦矣上是之

○己未萬壽聖節上禦皇極門內殿受賀賜輔臣顧秉謙等及講官駱從宇等正字周國興等各銀兩有差

○遣侯徐錫胤李承祚陳光裕蔣惟恭伯王永恩方一元孫廷勛衛時春李守錡陳世恩郭邦棟祭長陵獻陵景陵裕陵茂陵泰陵康陵永陵昭陵定陵慶陵遣陽武侯薛濂祭恭仁康定景皇帝陵寢

○辛酉攺注南京前軍都督府僉書提督小教場事楊國棟前軍都督府帶銜

○癸亥孝惠皇后忌辰奉先殿行祭禮遣武靖伯趙祖芳祭茂陵

○孝烈皇后忌辰奉先殿行祭禮遣武進伯朱自洪祭永陵

○升兵部添注右侍郎劉遵憲爲左侍郎起升原任巡撫遼東山海關右僉都禦史閻鳴泰爲右侍郎攺南京刑部右侍郎唐世濟爲兵部添設左侍郎起升原任巡撫登萊右僉都禦史袁可立爲添設右侍郎升陜西左布政使楊楷爲都察院右僉都禦史巡撫湖廣太常寺卿史永安爲都察院右副都禦史巡撫寧夏

○起升原任按察司僉事曹守勛爲山西按察司副使分巡淮海道升浙江按察司僉事田仰爲廣東布政使司右參議管理糧餉

○甲子以冬至大祀恭請皇祖配帝遣駙馬都尉侯拱宸告於太廟

○蜀王慶賀長至兼進貢得旨朕念驛遞煩苦金瓶梨水梨果丹酥油俱暫免待東事平照舊進

○乙丑調南京吏部右侍郎汪煇爲吏部右侍郎升右庶子張瑞圖爲禮部右侍郎各兼翰林院侍讀學士協理詹事府事同禮部右侍郎兼翰林院侍讀學士韓日纘俱充實錄副總裁

○丙寅禮科給事中張惟一陳關門六獘一屯田之獘言楡關之外各處膏腴瓜田彌望者皆鎭將霸爲養廉遠而磽者始爲軍屯屯之利在武弁不在朝廷一材官之獘言營伍之中累累橫金者皆官也委用不繇道府白丁而營加銜甚有人浮於缺者又開正副以廣其額且所領家丁多者百名少者五六十操縱自繇澄汰不及一撫賞之獘言撫賞卓席亦有定額而報夷登數以一冒二至置買花紅總屬濫惡比其給賞仍多刁掯虜人得貨或嗔濫惡或憚馱載仍減價求沽甚且私動撫賞之銀買得之而仍潛以鬻撫賞之官通同作斃轉輪爲姦一輜車之獘言關門車營十二每營戰車百二十輛以二小車佐之每車夫二名月餉七兩二錢問其故則曰運糧用也綜其實不過拽運甎石備公廳鋪捨之修整已耳不則貪弁用之以捆載西成之刈獲已耳計歲糜二十餘萬金而可畱此無用之物乎一軍器之獘言器不精利與徒乎同自入關打造開有平石門等局歲費數萬金類皆以一冒十匠役彊半鬼名器械一塊頑鐵軍不願領聞且山積矣一營馬之獘言招買馬匹歲費不貲然後次赴領之銀尙未到手而前次買得之馬死且過半驗收者嘗規薰心經買者侵價入已或駕言料貴而吞取馬乾或馬倒不報而冒餉分肥甚且私騎盈櫪悉仰給於官帑而行伍之馬羣空矣柰之何不嚴核之也得旨六款切中情獘著經臣痛加釐革

○加原任大子少保南京工部尙書丁賓太子太保仍賜給扁額行撫按聽自建坊先是戊子己丑丙申歲大祲賓捐金賑濟全活者萬數玆復捐米二千七百餘石以拯鄕鄰之饑捐銀三千兩以抵槪縣窮丁之糧撫按具聞旌之

○寧國府歲貢木瓜得旨暫行停免以彰朝廷卹民徳意

○北鎭撫司上夏之令獄辭得旨夏之令不惟辯言亂政幾誤封疆且巡城時贓私狼籍還著嚴究追贓具奏

○丁卯冬至大祀天於圜丘遣英國公張惟賢恭代上禦皇極門內殿受賀

○遣侯陳良弼顧肇迹李承祚柳祚昌蔣惟恭陳光裕伯衛時春劉嗣爵楊崇猷劉孔昭李守錡祭長陵獻陵景陵裕陵茂陵泰陵康陵永陵昭陵定陵慶陵遣靖遠伯王永恩祭恭仁康定景皇帝陵寢遣都指揮使侯昌國祭哀衝莊敬二太子寢園

○以臨雍特恩賜孔氏族人廩生孔聞範聞謨貞祚三名入監讀書

○己巳戶部題積谷儲餉出入存畱確數京通各倉自天啟四年十一月起至天啟五年十月終止舊太倉舊管糧斛四十六萬八千八十一石三合六勺七抄零內粳米四十六萬五千五百八十七石五鬥三合六勺七抄零粟米三千四百九十三石五斗新收糧斛三十二萬一千九百三十五石一斗三升三合八勺八抄內粳米二十九萬五千七百八十六石三斗三升三合八勺八抄粟米二萬六千一百四十八石八斗開除糧斛三十八萬六千四百九十三石四斗二升三合內粳米三十五萬七千八百五十一石一斗二升三合粟米二萬八千六百四十二石三斗實在糧斛粳米四十萬三千五百二十二石七斗一升四合五勺五抄零粟米無南新倉舊管糧斛六十四萬八千五十石五斗七升三合四勺四抄零內粳米六十二萬二千六百五石五斗三升七合二勺六抄零粟米二萬五千四百四十五石三鬥六合一勺八抄新收糧斛三十四萬三百七十九石二斗六升七合六勺九抄零內粳米三十萬五千三百六十八石八斗六升八合八勺七抄零粟米三萬五千一十石三斗九升八合八勺二抄開除糧斛三十五萬九千八百四十九石八斗六升九合九抄四勺零內粳米三十二萬七百九十八石八斗六升九合九勺四抄零粟米三萬九千一百四十石實在糧斛六十二萬八千五百七十九石九斗七升一合一勺九抄零內粳米六十萬七千二百六十四石五斗三升六合一勺九抄零粟米二萬一千三百一十五石四斗三升五合海運新太倉舊管糧斛四十九萬六千二百九十三石八斗五升三合一勺一抄零內粳米四十九萬一千一百五十九石一斗五升七合五勺一抄零粟米五千一百三十四石六斗九升五合六勺新收糧斛四十九萬七千四百三十三石七斗六升一勺四抄零內粳米四十八萬九千一十六石八斗三升五合七勺四抄零粟米八千四百一十六石九斗二升四合四勺開除糧斛四十五萬四千三百七十三石五斗八升五合八勺內粳米四十四萬二千一百二十七石七斗二升五合八勺粟米一萬二千二百四十五石八斗六升實在糧斛五十三萬九千三百五十四石二升七合四勺五抄零內粳米五十三萬八千四十八石二斗六升七合四勺五抄零粟米一千三百五石七斗六升北新大軍倉舊管糧斛四十七萬五百六十石八鬥五合六勺五抄零內粳米四十六萬八千一百五十六石八斗六升五合六勺五抄零粟米二千四百三石九斗四升新收糧斛二十一萬八千七百四十一石四鬥一合五勺零內粳米一十八萬四千二百六十七石四鬥一合五勺零粟米三萬四千四百七十四石開除糧斛三十五萬五千三百六十三石一斗五升六合六勺七抄零內粳米三十三萬四千一十六石八斗四升六合六勺六抄零粟米二萬一千三百四十六石三斗一升實在糧斛三十三萬三千九百三十九石五升四勺八抄零內粳米三十一萬八千四百七石四斗二升四勺八抄零粟米一萬五千五百三十一石六斗三升西新倉舊管糧斛一十八萬八百八十石八斗五升一合六勺七抄零內粳米一十六萬七千九百九石三斗八升二合六勺七抄零粟米一萬二千九百七十九石四斗六升九合零新收糧斛二十四萬八百三十五石七斗八升八勺五抄零內粳米二十三萬七千七百二十四石四斗九升六合八勺五抄粟米三千一百一十一石二斗八升四合零開除糧斛二十四萬六千六百三石七斗四升五合五抄零內粳米二十三萬三千一百五石三斗二升五合五抄零粟米一萬三千五百二十五石四斗二升實在糧斛一十七萬五千九十三石八斗八升七合四勺八抄零內粳米一十七萬二千五百二十八石五斗五升四合四勺八抄零粟米二千五百六十五石三斗三升三合零祿米倉舊管糧斛粳米二十四萬四千三百七石三斗八升九合四抄零粟米無新收糧斛七萬八千四百六十三石四斗四升二合九勺零內粳米五萬七千四百七石九升二合九勺零粟米二萬一千五十六石二斗五升開除糧斛一十萬一千六十一石三升九合一抄零內粳米八萬九千三百九十二石六斗一升九合一抄零粟米一萬一千六百六十八石四斗二升實在糧斛二十二萬一千七百九石七斗九升二合九勺二抄零內粳米二十一萬二千三百二十一石八斗六升二合九勺二抄零粟米九千三百八十七石九斗三升總計京倉一歲所入之數糧斛共一百六十九萬七千七百八十八石七斗八升六合九勺八抄零內粳米一百五十六萬九千五百七十一石二升九合七勺六抄零粟米一十二萬八千二百一十七石七斗五升七合二勺二抄零一歲出放之數糧斛共一百九十萬三千七百七十一石八斗一升九合四勺九抄零內粳米一百七十七萬七千二百三石五鬥九合四勺九抄零粟米一十二萬六千五百六十八石三斗一升存畱之數糧斛共二百三十萬二千一百九十九石四斗四升四合九抄零內粳米二百二十五萬二千九十三石三斗五升六合九抄零粟米五萬一百六石八升八合零又查得通州中南倉舊管糧斛共一十三萬六千五百一十五石六斗八升三合七勺二抄零內粳米三萬七千一百八十六石二斗六升三合七勺八抄零粟米九萬九千三百二十九石四斗一升九合九勺三抄零新收糧斛共二十八萬五千八百六十五石二斗一升九合四勺七抄零內粳米一十三萬三百一十七石一斗四升一合四抄零粟米一十五萬五千五百四十八石七升八合四勺三抄零開除糧斛共一十五萬八千三百五十五石九斗八升二勺八抄內粳米八萬九千九百一十八石九斗八升二勺八抄粟米六萬八千四百三十七石實在糧斛共二十六萬四千二十四石九斗二升二合二抄零內粳米七萬七千五百八十四石四斗二升四合五勺四抄零粟米一十八萬六千四百四十石四斗九升八合三勺七抄零西倉舊管糧斛二十五萬七千六百七十六石四斗八升八勺七抄零內粳米六萬二千三百九石二斗四升四合五勺六抄零粟米一十九萬五千三百六十七石二斗三升六合三勺一抄新收糧斛三十四萬二千七百九十四石九斗二升六合六勺三抄零內粳米二十六萬三千七百三十六石五斗五升四合九勺九抄零粟米七萬九千五十八石三斗七升一合六勺四抄零開除糧斛二十五萬二千六百八十五石一斗四升八合三勺六抄內粳米一十六萬八千一百三十一石五升三合三勺六抄粟米八萬四千五百五十四石九升五合實在糧斛三十四萬七千七百八十六石二斗五升九合一勺四抄零內粳米一十五萬七千九百一十四石七斗四升六合一勺九抄零粟米一十八萬九千八百七十一石五斗一升二合九勺五抄零總計通倉一歲所入之數糧斛共六十二萬八千六百六十石一斗四升六合一勺一抄零一歲出放之數糧斛共四十一萬一千四十一石一斗二升八合六勺四抄存畱之數糧斛共六十一萬一千八百一十一石一斗八升二合七抄零此京通二倉出入存畱之實數也細爲籌算出浮於入後將何繼敢不謹凜於出納也得旨據奏出浮於入豈堪長久你部還當加意節汰講求積貯之法以裕國儲

○庚午兵部覆錦衣衛求免考選軍政得旨五年軍政你部旣說祖宗成法遵行已久如何又請聖裁擔當何在還著照舊例行

○禦史梁夢環疏參兵部侍郎唐世際禦史張潑徐如翰等得旨唐世際陰陽反覆閃爍傾危排陷正人主盟邪黨金�贊求崔景榮無缺補官大壞典制本當重處念部堂官姑著冠帶閒住張潑袁化中死黨躍冶速化徐如翰獻媚門戶姦謀叵測都著削籍爲民仍追奪誥命

○辛未廣西道禦史田景新再參兵部侍郎唐世濟工部侍郎王惟儉左通政王孟震廣西布政使李守俊江西參政蔣�得旨唐世濟作夏嘉遇盟主爲左光斗先鋒已有旨處分王惟儉依附當路朦朧屢轉著冠帶閒住王孟震巡城不簡居鄕凶橫李守俊貪橫異嘗蔣謹貪忍詭祕俱削籍爲民仍追奪誥命

○四川道禦史王時英疏參浙江巡撫劉可法吏部郎中唐暉工部侍郎胡世賞得旨劉可法厚結趙南星躐升浙撫唐暉貪婪不簡倚仗門戶取銓如寄俱著削籍爲民當差仍追奪誥命胡世賞金�贊謀亞卿旣經白簡著冠帶閒住

○刑部貴州司主事彭參疏訐原任安慶府知府陳鑣同知徐日升暗揭囑害爲左光斗鷹犬得旨彭參原系左光斗私人見在事販反借題解釋前疏畱中如何又來瀆奏並陳鑣徐日升都著削籍爲民當差仍追奪誥命

○差禦史王業浩巡視京通等倉

○壬申吏科都給事中亓詩教奏用君子以勝小人此不易之論也顧其勝之道無他在反其所爲而已小人貪君子反之以廉小人私君子反之以公小人欺罔君子反之以忠直門戶之名不立蕩平之途原寬不求勝而自能勝之矣然忠臣愛君必防其漸臣願皇上經筵少暇時與輔臣講求朝政之得失咨訪人材之邪正輔臣亦時時敷奏朝政何者爲得何者爲失人材某某爲正某某爲邪一一開陳明白當機立斷使天下後世誦聖君賢相相得益章若微臣自被誣之後指摘臣者頗多頃臣蒙恩起用旣與諸臣共立交戟之下則當同心戮力報效朝廷斷不可存一毫芥蒂之私捐棄小嫌偕之大道請自臣始得旨君子之勝小人必力反其所爲這本說得是召對系祖宗故事朕將次第舉行惟廉惟公可以報效朝廷卽可以程量材品大小臣工各捐小嫌偕之大道何患國家泰運不隆

○戶料給事中薛國觀奏臣惟一代之治一代之君臣成之故有君無臣𨿽聖哲不能以獨運非無臣也文貌相蒙而精神不貫不實心於職業之間猶之乎無臣也方今邊疆多事用人理財爲第一義自用人之采虛聲也方推任則人人賢喆盡可遺艱而投大及登庸則事事支吾每多覆轍而僨轅皆徇薦剡之爲誤耳每見撫按一復命而守令而監司而將領而地方人材連篇累牘猶有遺珠之嘆至求一副夫當關之任舉國徇聲保舉而不得一當卒出聖明之獨簡則平日之薦剡成虛套矣殿陛有工作之費邊塞有庚癸之呼而內供億外度支每每告匱而申嚴考成伏睹州縣一報滿僉云完及分數間或住俸帶徵亦旋住而旋開卒不知其逋欠爲誰卽有數數降罰者非離任之破甑則代庖之衙官充數塞責何怪乎山狹邊餉之積欠各以百萬計而戶工內庫之本折缺額者日復一日其考成者安在耶不但已也大計追贓之貪吏吸民膏脂捆載而歸其贓若取諸寄苟問刑官能冷面嚴追不上下推諉三四月便可結局而今十越月矣一並汪心淵張我續徐縉芳之三案嚴旨頻頒奏結無聞將委君命於艸莽耶仕路之壅滯於今已極疏通之明旨不啻三令五申至以痿痺不仁難赴部選之馬之服推補平度豈能有濟於地方祗爲仕路增之滯耳乃今日之宦情最可厭者升授未及衷懷競進之念簡命一下貌修恬退之文且有逍遙閭裏久懸樞貳之位如南都兵部侍郎蕭近髙奉旨幾一載系戀家園玩慢國卹將使朝廷有任人之名而不得任人之實成何政體不得不一言以提醒之疏末復參原任刑部尙書喬允升主盟邪黨安享完名亦當一並處分得旨薦舉考成皆當責實這條議明切可行以後委任不效的連坐舉主其錢糧未完朦朧考滿升遷者該部及撫按官聽該科一體參治不許徇私容隱大計追贓及汪心淵等三案定限次年三月內回奏毋得仍前違玩蕭近髙奉旨一載系戀家園豈朝廷任人之意並馬之服喬允升都著冠帶閒住

○直隸巡按徐吉奏淸查備倭銀兩得旨據崔呈秀等原奏鎭江府見貯海防銀十萬有奇如何止解三萬三千餘兩還著盡數摉括以助大工

○加南京太常寺卿杜士全爲工部右侍郎仍管太常寺卿事

○升山西右布政使李如檜爲狹西左布政使湖廣布政使司參政過廷訓爲福建按察使湖廣布政使司參政周士昌爲雲南按察使

○甲戌上視朝

○上傳兵部今日早朝承旨僅侍郎一人新推本部尙書著馬上差人速催到任

○鳳陽守備太監劉鎭進獻新果栗棗等共五十杠上曰驛遞煩苦這獻新果品每樣只用二杠余俱蠲免以昭朝廷卹民徳意

○戶部言寧安大長公主嫡男李承恩已經拏問新城侯王昇奉旨削爵原賜田地子粒或照例遞減或盡行追奪乞賜上裁得旨李承恩王昇養贍地土盡數還官其裁扣見年子粒銀三千七十餘兩著監部科道查收以助大工

○懷慶王府管理府事奉國將軍翊﹤釒采﹥病故以奉國中尉常氵�弁代管府事

○旌禦史徐揚先母楊氏貞節聽自行建坊禮部覆從揚先之請也

○戶部請發各鎭本年秋季年例主客兵餉宣府七萬四千七百八十九兩一錢九分五釐大同鎭一十一萬二千六百五十九兩五錢各給解如額

○督餉禦史王祚昌奏各守原派額數得旨這帶運三十萬專爲遼設自當解充關餉漕糧免截著爲定例以後該部覆疏還當斟酌畫一毋致參差

○薊遼總督王之臣奏報山海三屯昌平三鎭本年秋防兵馬芻糧並臺墻器械等項數目在山海三屯實在主客南北新舊官軍共一十一萬一千二百五十三員名馬騾駝三萬一千八百五十二匹頭只內王兵堪戰官軍四萬五百九十六員名馬騾駝一萬八千六百一十六匹頭只守邊官軍三萬二千三百八員名馬騾駝五千九百四十匹頭只客兵新兵堪戰官軍一萬四千九百五十三員名馬騾六千一百一十二匹頭守邊官軍二萬三千三百九十六員名馬騾一千一百八十四匹頭俱堪戰守各倉場見貯主客新舊兵糧二十萬一千五百六石二斗九升七合料八萬五千九百六十一石一鬥五合艸二百六萬三百一束零專備秋防兵馬支用如或不敷見在民屯及召買接濟原議各路應修邊墻一十二萬六千八百三十八丈二尺八寸內已修完三萬六千一百六丈八尺五寸未修九萬七百三十一丈四尺三寸應修敵臺二千一百九十四座內已修完一千八百二十九座未修三百六十五座應修甎墩二百二十一座內已修完一百七十二座未修四十九座修完偏坡七萬九百九十六丈二尺以上邊工已修者俱各堅固並無傾圯未修者分別衝緩挨次修築各營路城堡一百七十一座見在軍火器械二千三百四十三萬三千七百七十四件斤俱系節年置備分發足用其南兵俱經該道選驗年力精彊技藝諳熟方準收用遇有逃故名缺挨次查補驗收名糧在昌平鎭見在主兵軍丁二萬四百七十名馬騾四千一百六十一匹頭內堪戰軍丁一萬七千一百七十名馬騾三千九百七十七匹頭守臺守口軍一千六百七十名守城雜差軍六百三十一名巡守慶陵木料並公差塘撥軍九百九十九名糧一千六百七十三石九斗二升七合零料一千一百八十九石七斗二升二合零艸四十一萬二千五百五十束零足備秋防兵馬支用沿邊住城二十七座邊墻三萬二千三百六十四丈一寸七分空心臺三百一十五座實心臺五十二座附墻臺三十八座墩臺六十一座舊戰臺四座烽堠七十處俱已修完聯絡堅固各營路軍火器械二百三十五萬六千三百五件斤零俱各足用在通州協守見在各營官兵共六千一百二十五員名馬八百六十五匹俱堪戰守其兵馬糧餉芻豆俱取給於通州戶部坐糧廳總在新餉內通融支用各營軍火器械共一十六萬六千九百七十一件斤俱各足用疏下該部

○禮科給事中李恆茂條上銓政三事謂攺教必當展俸三年任子不宜差管稅務吏部司官必當久任內參莊欽鄰躐升非制孫之益督學無狀扶克儉臃腫宜罷得旨近來仕途壅滯皆因該部不肯任怨裁抑以致人情日競卽如攺教不及三年郎署營差任意成何政體吏部司官無缺先推遷轉太速尢非舊制莊欽鄰未滿六選破格先升圖便已私壞亂成法孫之益阿附黨人督學無狀都著削了籍爲民當差仍追奪誥命扶克儉臃腫之態朕所親見著冠帶閒住以後選郎再有不及六選借教職考選爲名擅自升遷者照莊欽鄰例重處不饒該科記著

○山東道禦史袁鯨奏遼陽數載陸沈病在同舟相忌今東西兩鎭岌岌乎水火之形已有登撫或裁或調之旨似可以無言矣惟是俘夷失脫一節固解役之疎縱使然乃武臣力而拘諸原文臣坐而逸於境亦何辭以謝東鎭第登萊重地裁撫豈容輕議武之望辛勤拮據亦稱節鉞能臣材品委堪調用遺下員缺須得一虛公幹濟之品相與同心戮力斯於疆場有濟至若關內撫夷海運管關三廳俱有錢糧出入之責百貨收放之司而經道事詞悉批發委問卽如撫夷一廳歲出撫賞銀三十六萬兩內通商願外慰夷情關系不小舊多以貢監雜流充之安所濟於公家宜裁管關一廳以其事屬之關部而撫夷海運二廳宜擇甲科廉潔有幹力者爲之與推知一體考成內預考選之典外儲邊道之材則兩廳皆爲有用之官而衙門無耗蠹之獘矣上可其議

○刑部上何棟如獄辭言棟如贓私已完乞照原擬遣戍得旨依擬

○又覆援黔總兵官麻鎭言鎭初奉命援黔而藉調兵之名爲縮身之計從徵後至按律應誅幸得免解立功自宜矢身報國乃壁威淸而不出援普定而不前先退則托言兵少未戰而冒稱功多人人如鎭半壁何賴宜伸前旨以彰國法得旨麻鎭著監候處決

○先是以大工告匱遣兵部郎中張爾嘉督催班軍銀十一萬餘兩以濟急需至是兵部覆據爾嘉回報言鳳陽等衛各處報有者止五萬四千六百餘兩內報解者止四萬一百餘兩而實解到部者止一萬六千三百餘兩乃松常所欠至三萬二千餘兩直居全數三分之一各衛旣諉於各府各府又諉於災荒展轉愆期豈臣子急公之誼乞行應天鳳陽撫按勒限嚴催得旨班價銀原系額編有司何得泄泄從事爾部便行與該撫道官作速催解限次年正月內通完以助大工有仍前違玩者聽張爾嘉指名參處

○禮科給事中葉有聲請早舉易名大典得旨易名重典務要核實秉公不得混濫亦宜蚤舉以彰激勸

○錦衣衛參本衛理刑官王蒞民等得旨田爾耕發姦防獘具見公忠王蒞民王永孝革任閒住張學書著本衛提問究治以後還當嚴加體訪不時參奏以肅禁衛

○總督川湖雲貴兵部右侍郎巡撫貴州蔡復一卒於平越軍中至是監軍禦史傅宗龍以聞命所司議優卹復一福建同安人弱冠舉進士歷刑部兵部郎擢湖廣參政時湖北兵餉乏數噪懾復一威信旋輯苖爲遠徙遷易州兵備山西左布政撫治鄖陽咸著勞績會黔師衄特晉黔督安賊方圍普定急援破之賊屢挫求撫所部施兵深入失利疏自劾𨿽候代猶勵兵鼓將尋有平越之捷斬獲無算竟以勞瘁致殞復一博學善屬文孝友耿介多大節才亦稱之賫恨沒家無遺囊宗龍疏其鞠躬盡瘁貧無以斂皆實錄也詔復一以死節事予祭葬贈兵部尙書錄一子國子生謚淸憲

○吏部題聶心湯降趙州知州得旨聶心湯貪禾�歲著聞察處浮躁未盡其辜著削籍爲民追奪誥命

○吏部覆原任日講官黃洪憲孫寅錫承蔭許之

○吏部覆預儲經略樞貳邊撫邊道姓名一備任經略尙書二員王在晉張鶴鳴一備任經略侍郎三員王之臣王之采閻鳴泰一堪任兵部侍郎六員靳於中郭尙友張朴嶽和聲申用懋蔡復一一堪任衝邊巡撫六員王弘祖張維樞袁崇煥李棲鳳石維屏張論一堪任衝邊兵道八員丘志充楊邦憲曹文衡馮師孔祁承﹤火業﹥陳陛韓原善胡平表得旨諸臣旣公舉準備不時擢用

○升貴州按察司副使顏欲章爲湖廣布政使司右參政升湖廣荊州府知府郭湸爲山東按察司副使天津兵備道降補原任四川布政使司參政戴君恩爲浙江布政使司右參議管屯田水利

○升錦衣衛管衛事都督僉事邢元吉許浩然吳堯年爲都督同知都指揮使李不矜爲都督僉事都指揮同知僉事等官史世載等十八員各加升一級以大慶加恩也

○調山西分守太原參將李爲棟爲分守延安地方參將升神樞四營遊擊將軍陳邦政爲分守大同東路左參將薊鎭總督標下右掖營遊擊麻登云爲分守山海關參將

○升甘肅巡撫標下中軍遊擊丁益科爲分守甘肅肅州地方右參將

○革錦衣衛南鎭撫司掌司事指揮同知張道浚回籍道浚先在關門領銀制造軍器事竣報部久未題覆道浚以爲言上謂道浚銷算不淸部覆久稽必已見情獘如何輒生怨望黜之

大明熹宗悊皇帝實錄卷之六十五

明熹宗悊皇帝實錄卷之六十六

天啟五年十二月乙亥朔

上傳兵部馬世龍向來戴罪杜門準他回衛其中部總兵員缺速推堪任的來用見今河冰已合著經略髙第督率道將嚴加防禦務保無虞

○兵部覆世龍回衛上復以世龍勞苦三年著回府遇缺推用該部卽與優敍

○尙寶司卿吳殿邦﹤鋶﹣釒﹥參原任潮州府知府樊王家巡按廣東禦史陳保泰先是王家守潮時以殿邦族親僮僕多不法申呈保泰逮捕吳耑一蔡明虞等寘之法株連多人王家旣察處保泰亦年例外轉至是殿邦具﹤鋶﹣釒﹥言臣向以力攻淮撫李三才爲邪黨鄒元標房可壯等所嫉樊王家則房可壯之同年死友也陳保泰則投拜鄒元標之門生也朋謀害臣用門子李榮塘報吳光等采訪臣家戚屬姓名非刑考掠系累淹禁一案而擬一絞四斬九軍五十八徒異冤異慘今奉恩詔臣家族屬所罹正與赦款相合乞槪與矜赦因訐樊王家私抽廣濟橋商稅三年共十萬餘兩李榮等索詐良民各有萬金乞行追究得旨樊王家逄迎權黨誣害鄕紳借名窩訪打死多命故入人罪冤慘異嘗且違禁抽稅至十萬餘兩好生貪縱著削籍爲民仍行廣東巡按禦史並衙蠹李榮吳光提問追贓具奏其無辜羅織諸人遵恩詔卽與查釋陳保泰著該部議處

○吏科都給事中亓詩教申明兩次京察請分別君子小人內參癸亥管察科臣魏應嘉薦丁巳管察科臣徐紹吉河南道韓浚考功司趙士諤並舉被察甘肅巡撫杜承式工科給事中祝耀祖例轉臺臣張惟任得旨這本說君子小人自是正論魏應嘉著該部議處具奏韓浚趙士諤已陟華膴杜承式遇盜乞憐視耀祖募兵招議所舉未當張惟任端方之品卽宜擢用

○貴州道禦史張樞﹤鋶﹣釒﹥紏太常寺卿陳伯友倚恃袁化中周朝瑞而驟躋通顯大理寺寺丞蕭毅中借援左光斗顧大章而立擢淸華上命俱削籍爲民追奪誥命

○平遼總兵毛文龍屢請增餉戶部具覆言毛帥之有志於滅奴也久矣天啟三年具呈臣部云得餉百萬明年可以滅奴今又云二年之間有不平遼滅奴復三韓之舊業甘治欺君誑上之罪如此則取遼不啻反掌祗爲少餉誤耳夫精兵十七萬虛實與否𨿽未可知然餉止百萬數不爲多可以滅奴功不爲小定以二年時不爲遠夫復何靳而不與之以爲一勞永逸之計獨是以今日之民力當剝膚見髓之時今日之太倉當罄懸罍恥之日卽關門諸鎭歲餉六百餘萬尙不能支而復欲湊足百萬誠有不易言者臣竭力區處仍舊給發四十萬再勉彊於新餉庫內那借五萬又臣前請汰薊密永三鎭新兵苟如督臣所議歲省當不止十萬俟報到卽於庫內扣撥海外此則竭臣部之力從長酌議以應毛帥之求也若登津新兵歲餉總三十五萬撤之以其餉實東偏此系兵部事應聽酌議者也至已前攺運一事原因毛帥餉部及差官極言其便今接漕撫手書並抄送古今海運行止之實其害有不可言者淮揚士紳公揭亦言之亦復懇切則必仍歸津運爲便上從之

○鳳陽守備太監劉鎭言舊制屯田每軍五十畝歲納夏秋屯糧六石至嘉靖年間因倭氛暫增兵餉每軍二錢一分原議事平除豁迄今未除又加遼餉銀四錢八分賦重差繁兼以年來重罹災傷盜賊羣起又有署戶舊制每名給田五十畝止供辦皇陵祭品及守直灑掃並無別項雜差因世宗之國鳳臨等縣幫差原爲一時權宜今遂著爲縣民入條編每丁銀二錢七分又加遼餉三分民不堪命率多逃竄伏望垂念根本重地將倭餉二錢一分全蠲遼餉四錢一分減免一半並將署戶行令鳳臨等縣除去縣民籍貫發署供辦祭品永不許捏派雜差得旨倭餉準免遼餉仍舊徵角�羊署戶止宜供辦祭品守直皇陵不許復派雜差

○平遼總兵毛文龍差官角�羊進俘夷一百三十名角�羊官口稱行至廣鹿石城島二船夷變渰死五名及至登城內乘夜逃走二十名登撫發兵捕緝拒敵殺傷僅餘十一人時諸夷半屬遼人率角�羊漢語登撫武之望﹤鋶﹣釒﹥奏云查各邊鎭臨陣擒斬絕無有角�羊獻入京者卽有之亦其首惡頭目如寧夏之哱劉重慶之樊虎兗州之徐鴻儒等其餘孽小醜悉於彼處正法未有累累相屬致之於闕下者至於斬獲首級例行巡按禦史勘驗而已亦未有禾�歲惡髑髏入都門而塵睿覽者惟該鎭一角�羊再角�羊以至踵角�羊不已不知角�羊一番功級費一番資斧前次汪崇孝之支領可按籍而數也至於驛遞應付之夫馬沿途護送之鄕兵動以千百計則二東疲瘠之鄕尢有不勝騷然者矣合無以後凡有斬獲除眞正頭目獻一二以表奇功其餘只以﹤鋶﹣釒﹥聞而論功行賞令撫按酌量題敍章下該部

○巡撫山西右僉都禦史柯曰�永巡撫河南右副都禦史程紹各引疾乞休許之

○升廣西布政使司右布政使楊瑩鐘爲本省左布政使廣東布政使司右參政蔡善繼爲湖廣按察使嶽州兵備河南按察司副使瞿溥爲湖廣布政使司右參政分守湖北

○降補原任四川布政使司右參政都任爲江西按察司副使南昌兵備

○錄四川有功將領總兵李維新候敍功之日於督府晉秩參將林兆鼎羅乾象等遊擊範繼道等都司鄧懋官守備羅安良等加副總兵參遊都司僉書等銜各有差兵部覆總督朱燮元之請也

○狼山副總兵江之淸宣府南路參將張國麒各告病督撫代請部覆許之以四川參將管總督中軍事魯羙中代之淸爲狼山副總兵宣大總督標下撫夷都司僉書張文選代國麒管南路參將事

○升湖廣遊擊管鎭筸參將事許自彊爲四川松藩東路參將都司僉書管浙江南洋遊擊事張震爲南直廟灣遊擊將軍天寧都司僉書韓兆元爲薊鎭浙川春班遊擊將軍甘肅巡撫旗鼓守備加都司僉書柳紹宗爲薊鎭沈陽秋班遊擊將軍

○調甘肅洪水遊擊徐衛國以原官管密雲車中營事務

○革四川龍安參將孫宣回衛

○丙子吏部尙書李宗延以莊欽鄰爲給事中李恆茂糾其躐升非制奉旨削奪事具﹤鋶﹣釒﹥引罪得旨莊欽鄰六選未滿已非舊制且二十五日大選二十二日先升壞法尢甚皆緣權在本司惟圖自便與堂上官何涉卿不必引咎

○太僕寺卿管東路少卿事潘文引疾乞歸命冠帶閒住

○戶部覆臨淸監督主事盧象昇議言臨淸倉歲收山東河南額糧共九萬八千餘石以備災傷補運京儲每石取銀八錢僉派大戶糴買上納乃有司藉口災荒大戶畏避買運節年拖欠至四十四萬有奇而原徵糴本或積之庫中或散之大戶了無結局合無如象昇議將山東河南所欠額糧自萬曆四十二年起至天啟元年止除奉恩詔蠲免年分外每石折銀八錢先角�羊本倉以聽本部別項支用至於天啟二年以後糧米仍徵本色不得一槪混折以虛外庾聽該倉嚴行督徵如期登報以備考核上是之

○工部進天啟通寶制錢二百五十萬文

○督理遼餉巡撫天津戶部左侍郎黃運泰奏請申明帶運糧額略曰頃倉臣薛貞上﹤鋶﹣釒﹥謂倉廩匱乏已極漕糧勢難截畱奉旨各守原派額數催納臣不勝歡忭夫帶運供遼餉者也原有帶運之額數漕糧供京倉者也原有漕糧之額數各有項款兩不相蒙今倉臣以漕糧爲不可截是矣不知帶運附於漕糧之內乃爲津門應運之物曾經前餉臣李長庚條議題準截漕三十萬之數責成浙直江廣每運漕糧十石帶買一石此帶運之原委也臣竊謂帶運初議三十萬專爲遼設宜與遼事相始終而每年額派糧料亦當以此爲主自今以後每歲額派帶運務足三十萬之數不必截漕永著爲令從之

○平遼總兵毛文龍復角�羊進俘夷一十四名角�羊官駱惟信等稟稱毛帥續角�羊活夷一起八十二名又一起四十八名已到山東地方指日可到請該部擇日獻俘得旨海外頻報俘數勞績可嘉但不系頭目渠魁告俘未可輕舉著該部覆議行

○陜西巡撫喬應甲請加知縣劉昌胤同知調隴州得旨全陜出銅設法鼓鑄乃天地自然之利劉昌胤準加銜任事俟果有成績另行優敍

○督理錢法工部右侍郎兼管戶部鹽法董應舉具奏立綱鋪綱利害謂補行積引名曰鋪綱其害有六不行積引名曰立綱其利有六請分析言之兩淮歲行鹽九十七萬餘引而各處食鹽又可七萬餘引計行百萬餘引之鹽矣而邊引止七十萬五千一百八十引尙歲少三十二三萬引且不足積從何來今不查積引有無乃欲歲補淮南二十二萬引止納余價銀三錢五分比之正引歲少餘價九萬九千兩矣縱議找徵亦成畫餅害一且正引引價五錢六分若角�羊部作五錢算亦有十一萬兩而鋪綱則不納引價害二遼餉歲加二十一萬兩前鹽臣樊尙燝苦心設處﹤鋶﹣釒﹥題內七萬兩系竈戶折價七萬兩許商人帶鹽淮南新舊引七十四萬九千二十四引每引願助一錢而不帶鹽該銀七萬四千九百二兩四錢淮北新舊引二十二萬餘每引議助一錢又帶鹽一錢該銀四萬四千四百二兩二項共該一十一萬九千三百餘兩今止角�羊七萬尙少四萬九千三百餘兩是積引獨無遼餉也害三往時帶銷積引不納余銀致虧課額動那割沒折價各項補角�羊而姦商姦胥乘之侵沒所失無算今若那角�羊其獘亦然害四且行一積引卽壅一正引壅多不得不扣畱扣久正引亦成積引矣害五扣畱多商必夤緣超行而邊引阻滯又前之囤戶指邊商以致折本開中不前邊糧不繼邊軍因以鼓噪變生不測害六今若立綱除正引余價遼餉外照戶部近題將積引引窩召商承認而約以畫一之法淮南應行部引二十二萬每引余銀八錢便歲增一十七萬六千兩庚午以後淮北亦應歲行部引七萬便歲增五萬六千餘金共歲增二十三萬二千兩矣利一引價每引五錢角�羊部淮南歲增十一萬淮北歲增三萬五千共十四萬五千兩利二商派遼餉原止七萬畫一立綱則新舊槪徵淮南淮北歲增銀四萬九千三百兩利三且部引余銀引價遼餉旣歲增四十二萬六千三百兩而割沒折干等項銀兩免於那湊盡可角�羊部而姦猾無從侵沒利四積引不行正引無壅旣免扣畱葛藤盡斬姦計難行利五法旣一而商無趨避邊引易售囤戶不得指勒邊商樂於開中邊糧足而軍無庚癸之呼利六又議淸鹽法隱伏言兩淮余價遼餉六十八萬三千四百餘金角�羊京正額外又有挑河每引徵銀二分五釐歲該二萬四千二百七十五兩募兵每引徵銀三釐七毫歲該三千五百九十餘兩扣畱各場包夫腳價每引錢二文歲該一千八百四十餘兩淮南水商免京掣公罪每引一分六釐歲該銀一萬一千九百八十四兩潮包每引四釐該銀二千九百九十六兩水鄕逃亡坍折折色歲可三萬七千三百六十四兩綱鹽割沒每引二錢歲該十九萬四千餘兩食鹽割沒溧陽一縣歲該一千九百餘兩江北州縣歲該一千九百餘兩江南州縣歲該四千八百餘兩宿州含山新增引目約該三千四百兩以上九項約有二十八萬餘兩除扣畱腳價以食竈勇其募兵會手工食尙亦有餘挑河止挑鹽河淤淺用未二三並諸項歲亦不下二十七八萬矣若畫一立綱則此項盡可角�羊部而無那借之獘又補庫折價七萬兩近方用之以抵遼餉而從前何用賑濟歲四萬八千議免不久而先年餘剩何存亦應查明方今諸餉匱竭司農仰屋丁田之賦再加商稅復開事例及於衙門頂首隸卒工食如此瑣屑尙不憚煩而以六七十萬錢糧授之姦手何其見小而遺大也得旨欽遣大臣專司鼓鑄卽借鹽課作本亦宜聽運司起角�羊不必干預鹺政其二綱利害著該部議妥具奏

○戶部尙書李起元主鹽臣鋪綱之議言鹽臣補行積引淮南歲增二十三萬一千兩淮北亦增七萬三千五百兩合舊課八十一萬一千兩共計之已得一百一十一萬五千五百亦不貲矣此則新舊咸宜商國兩利臣未見其害也就中不敷督臣之陳者三十萬查督臣之三十萬則卽其前所稱挑河割沒等項或有或無正行鹽臣下議於運司以俟奏報非鋪綱之所無立綱之所有也若新綱一立舊商必逃正臺臣徐揚先所謂誤錢法又壞鹽法淮商一空而每歲數十萬之額課從何輸納然則立綱之有害而無利昭如日星矣督臣言非是其諸姦吳惟順許髙第方學周等俱宜付鹽臣追贓正法上然之

○丁丑上以花斑石鋪幔不妥皆緣包工艸率所致將作官龍得水送法司從重治罪

○上覽魏忠賢奏令蠟茶芝麻等項錢糧著行各該撫按衙門務要置辦眞正本色委廉幹員役角�羊進不許無籍棍徒仍前包攬輕賫擅自侵漁

○巡撫山東右僉都禦史呂純如言封疆有大機宜朝廷有大紀綱毛帥者奴之所忌也奴忌之則我護之此所謂機宜也登鎭者以節制海帥非受海帥節制者也若以同事睚眥遽撤之去則目前之紀綱倒置而日後之鈐束更難矣此所謂紀綱也然則宜如何曰安毛帥以重封疆優登撫以存紀綱而已安之之道在厚其兵糈時其饋遺不當縱之若驕子以益張其淩厲之气優之之道在計其資望體其成功而不當置之若奕棋以自委其駕馭之柄要使海內海外曉然知登撫之去朝廷自以其資序爲遷轉而不關鬩墻之口庶觀望肅而體統尊矣得旨重封疆存紀綱誠爲確論該部知之

○雲南巡撫閔洪學奏平武尋嵩三郡功次敍錄文武諸臣尋甸府同知許尙副總兵袁善等土知府陶明卿等兵部覆請加銜及服色各有差

○升湖廣都司僉書陳天策爲四川雅黎等處遊擊將軍

○戊寅慈孝獻皇后忌辰奉先殿行祭禮

○調司禮監管文書內官監太監楊國瑞爲南京司禮監太監與劉敬協同守備禦馬監太監胡良輔調南京孝陵神宮監太監掌印

○廣東道禦史陳世埈參南京兵部侍郎郝名宦太僕寺少卿羅汝元光祿寺少卿王國瑚得旨郝名宦結納邪黨鐫名酒杯冰山旣傾南樞善伏羅汝元恃黨入臺全無建白一差未滿營躐京卿王國瑚呈身去輔作府狼藉憲副未幾賄轉光祿都著削籍爲民仍追奪誥命

○遣湖廣道禦史曹谷巡按江西

○禦史曹谷﹤鋶﹣釒﹥參南京兵部侍郎郝名宦太常寺少卿楊維新並薦戶部主事洪啟初工部郎中聶心湯得旨郝名宦聶心湯已有旨了楊維新曾於工所著勞不得風聞苛索洪啟初不必議用

○補蔭南京戶部尙書贈太子少保陳於陛孫國鑑入監讀書以原蔭陳其志久疾不能赴選也

○平遼總兵毛文龍揭報朝鮮李暉之逆黨李適韓明璉等起兵昌城直奔王京臣知統兵躡其後遂爾被擒其餘孽韓潤鄭梅等竄入東夷求報父仇稱有左議政府尹義立者約爲內應入貢天朝謀寶玩以獻奴傳令以今冬大舉犯鮮臣已移咨國王四面防守暫移鐵山之眾就雲從島柴薪期免守土之責登撫武之望奏曰毛帥駐師東江所倚藉者朝鮮耳邇因遼人之耕牧漸廣侵掠漸甚鮮人厭苦之所云李適等之叛主韓潤等之勾奴與奴之將發兵以襲鐵山也臣等微聞之而未敢信焉第毛帥自五月以來營室於須彌所稱雲從島是也今十月又盡徙兵民商賈以實之而鐵山之地遂空矣故朝鮮各道疑其有逼已之嫌漸至布兵以防之此差官親對臣言非風聞也今該鎭以李暉之黨疑貢使尹義立之內應此其眞僞與離合向背關系匪輕信之則益重鮮人之疑不信則恐貽後來之患所當萬分詳愼者也上命該部酌議具奏部覆言牽制奴酋者朝鮮也聯屬朝鮮者毛鎭也駕馭毛鎭者登撫也今日者撫臣與鎭臣不和以至鎭臣與屬國之臣又不和此奴之利中國之大不利也蓋先是李倧之無國而有國也文龍與有力焉曰疆以戎索而廢立大典國家豈不能馳一介往問其故儻亦明以封鮮之徳予毛鎭使毛鎭之能用鮮人耳毛鎭故以豪傑自命者也其不屑屑焉爲一麗紙麗參與之較往來之厚薄明甚其不縱耕牧之遼人實逼處此以爲鮮人樵蘇憂明甚然如所云營室須彌期免守土之責果守鮮土乎抑守遼土乎守鐵山之謂守土乎抑守須彌之謂守土乎毛鎭於此必有所以審處矣且鮮人之所繇終始給我毋亦彼有內變我則靖之彼有外侮我則驅之使封畛五路大有寧宇正文龍今日事耳若猶是退據深島使鮮之人日嫌於逼必不其然至於尹義立之爲內應蓋叛鮮也天朝亦第俟其來爲羈縻於此或於其竣事而返付之該鎭角�羊俘官聽鮮人之自治亦甚易事惟是撫鎭不和皇上遠爲照獨爲斷撫不能制鎭則易撫鎭不能制夷則易鎭有此一番易置將大局一新矣得旨聯絡屬國牽制奴首此系毛文龍事韓潤尹義立等著朝鮮自行處分登萊巡撫務與江東同心共濟仍嚴飭內備譏察非嘗以銷窺伺

○先是登萊巡撫武之望奏海外情形得旨這本內事情該部亟行酌議限三日內具奏封疆多事武之望宜悉心料理毋得托故弛擔凡緊要文書當不時進呈如何照嘗例耽延著通政司回將話來至是通政使林宰上﹤鋶﹣釒﹥引罪得旨覽奏以聖節冬節爲辭姑不究以後事關封疆卽遇禁封也著不時奏進

○己卯戶部覆薊遼總督王之臣等﹤鋶﹣釒﹥以恆山新兵無餉查畿南六府優免稅契抽扣平糴典鋪馬夫祗候六項共銀十萬兩有奇就中準畱五萬四千兩用充新餉以後容臣部臨時再爲酌議奏請上是之

○南京守備懷遠侯嘗胤緒匯奏操備馬匹南京各營騎操馬共五千四百一十八匹見在馬二千一十四匹倒死等項未經買補馬二千二百四匹大教場馬三千五百五十八匹見在馬八百三十四匹倒死等項未經買補馬二千七百二十四匹小教場馬九百九十六匹見在馬七百九十九匹倒死未補馬一百九十七匹神機營馬二百六十八匹見在馬一百三十五匹倒死未補馬一百三十三匹新江口馬二百三十匹見在馬二百二十匹倒死未補馬一十匹浦子口馬二百五匹見在馬八十四匹倒死未補馬一百二十一匹池河新營馬一百六十一匹見在馬一百四十二匹倒死未補馬一十九匹章付所司

○巡鹽禦史陸世科﹤鋶﹣釒﹥參總督錢法侍郎董應舉侵撓鹽法﹤鋶﹣釒﹥下戶部

○差浙江道禦史張訥巡按直隸蘇松

○加升工部營繕司員外郎曹欽程太僕寺少卿仍監督陵工

○升湖廣按察司副使蘇光泰爲河南布政使司右參政升禮部儀制司郎中蕭應坤爲廣東布政使司右參政羅定兵備

○命山海關南海口總兵官楊麒仍以原官掛印鎭守山海經略遼東

○參將侯一位以原官管寧夏花馬池副總兵事加石門路都司楊文魁遊擊將軍仍管石門路參將事

○庚辰上視朝

○兵部覆方澤扈蹕將領都督僉事李國禎等中軍鄭道直等五十八員各升賚有差

○原任南京禦史被察李良棟自言前任畱臺以救王徳完忤鄒元標爲標黨王允成塗一榛朋謀傾陷中以察典乞賜昭雪得旨塗一榛王允成把持察典事情著部院參看來說李良棟身在事中宜聽公論以後考察及被論謫處各員不得借題瀆奏致啟幸心

○湖廣道禦史王業浩﹤鋶﹣釒﹥參太僕寺少卿馬孟禎易州道參議韓萬象吏科左給事中方有度得旨馬孟禎要結權黨傾陷正人韓萬象筮仕江南賣身門戶方有度巧營三窟甘棄四維都著削籍爲民當差仍追奪誥命

○巡按直隸禦史李應薦類報鳳淮揚徐等府州縣災傷條請蠲折分數下戶部

○升左春坊左庶子王應熊李國﹤木普﹥俱詹事府少詹事兼翰林院侍讀學士仍管纂修事務

○辛巳山東道禦史陳睿謨﹤鋶﹣釒﹥參吏部稽勛司郎中劉廷諫文選司員外郎孫必顯大理寺添注少卿韋蕃得旨劉廷諫倚藉權黨以刑部郎中攺調吏部事屬破格孫必顯世投門戶罔上行私韋蕃反覆亂政躐躋華膴都著削籍爲民當差仍追奪誥命

○四川道禦史倪文煥﹤鋶﹣釒﹥參吏部尙書李宗延刑部侍郎朱世守爲東林渠魁太常寺少卿金世俊爲左光斗魏大中私人前任吏部賣官受賄贓迹有據江西按察使米萬鐘出淮撫李三才門下且與盜伐陵樹趙剛爲至親薊州道右參議王繼謨爲王之采私黨貪婪素著乞俱罷斥得旨朱世守已有旨了金世俊爲左光斗魏大中私人賣官贓迹有據趙剛盜伐皇陵神樹已經處分宋萬鐘系剛至親又出李三才門下王繼謨爲工之采私黨貪婪素著都著削了籍爲民當差仍追奪誥命內金世俊行彼處撫按提問追贓以助大工

○刑部尙書李養正乞休許之命給傳以歸

○江西道禦史徐揚先﹤鋶﹣釒﹥參督理錢法工部侍郎董應舉協理戎政兵部侍郎文球得旨鼓鑄不宜信用匪人戎政不可經年曠任董應舉文球都著冠帶閒住員缺另推來用

○壬午浙江道禦史張文熙奏朵顏三衛貢夷原以款來近者一入內地任意咆哮州縣受其魚肉地方官奉如驕子長此安窮以後責令邊臣與通事明說凡應得賞物該部與以實惠不許夷人分外騷擾亦不許通事同驛棍暗使撥置明恣要挾督撫官宜加意禁戢以杜窺伺得旨屬夷款貢入關有數來去有時供給有例豈容驛棍撥置以滋騷擾該部便行與督撫官設法禁戢其應得賞物須用實惠如有外棍仍前金�贊差以濫惡搪塞者卽行拏問用稱朝廷柔遠之意

○禮部尙書薛三省言宗室名封初時本部皆憑親郡王奏報題覆上請此定例也後因奏報遷延本部旣若查勘之繁文移往來多端諸宗亦苦查勘之費始議彼處撫按協同保奏方此例初行時彼此交戒奏報依期各宗與本部俱便而後乃漸復停閣以至於今竟復遷延如故有巡奏已至而王奏終月終季不至或終年不至者蓋在諸王官之借事需索巧名抑勒以恣其丘壑之欲不滿不已而貧者益坐困矣臣請及今嚴爲定令凡宗室名婚封祿等項巡奏已至而王奏不與俱至者府屬官罰祿各有差若三年之中而所罰積至一年則教授與長史降等並承奉亦奪祿半年若使一王府而有降奪者三人則王所爲禦下亦失於不嚴合請敕諭詰問乃撫按題奏時亦令先十日啟王知會使王得戒飭其屬亦相成之義也然宗室名封及期而遭有事故或喪或疾或罪或有事隸有司此皆有礙保結卽有礙題奏當明白開寫另爲一冊卽與應題冊同投到部得於應名封下悉載其故次年題請文至部得按前冊爲分別其或題請所遺部又得按前冊爲催促王府故不得固稽宗室亦不得隱匿部可省駁查之繁宗室又有省展轉之費國家親親之仁庶幾其廣溥矣上是之

○琉球國中山王世子尙丰遣官賫捧謝恩表文入貢方物請乞封典下所司

○裁通州兵備道吏部覆從總督薊遼王之臣議也

○癸未陜西道禦史石三畏奏挺擊紅丸移宮三案請詔付史館內參禮部左侍郎周炳謨南京工部尙書沈儆炌大理寺右寺丞張廷拱得旨周炳謨講筵日久謬爲王之采所薦準令致仕沈儆炌摉括助建亦有微勞著冠帶閒住張廷拱金�贊謀考選物議沸騰躋躐京堂全憑奧援著削籍爲民仍追奪誥命

○吏部尙書李宗延以人言求罷許之命給傳以歸

○禮科給事中葉有聲﹤鋶﹣釒﹥參禮部侍郎公鼐太僕寺少卿歐陽調律禦史翟學程俱門戶遺姦得旨歐陽調律鋤斥正人倒亂察典翟學程薦舉匪類擁戴要津都著削籍爲民當差仍追奪誥命公鼐與三才爲親瓜李不避心迹招尢姑著冠帶閒住

○命吏部左侍郎徐兆魁暫署吏部協理部事刑部尙書周應秋署刑部

○升吏科都給事中亓詩教爲太常寺少卿提督四夷館吏部遵奉內傳也

○甲申陜西道禦史何可及﹤鋶﹣釒﹥參廣西巡撫董元儒太僕寺少卿倪應春得旨董元儒陰陽反覆變詐奸淫被祝耀祖紏參恃周嘉謨庇護倪應春才能濟惡力足文姦與左光斗呼吸相通惟趙南星指使是聽都著削籍爲民仍追奪誥命

○錦衣衛管衛事都指揮僉事李不矜都指揮使周顯祚王受善各以軍政自陳得旨李不矜等投身邪黨大壞官評著削籍爲民追奪誥命

○命前軍都督府帶俸僉書楊國棟爲鎭守山海關南海口總兵

○乙酉發天啟五年冬季年例主客兵餉銀五萬一千五百七十五兩於山西鎭

○禮部尙書兼翰林院學士薛三省請告著閒住

○兵部覆考選軍政劾南鎭撫司僉書萬邦孚革任畱僉書徐本髙等供職得旨萬邦孚依附權門摧殘同列著削籍爲民追奪誥命

○又覆五府自陳﹤鋶﹣釒﹥議畱寧陽侯陳光裕等而罷管理紅盔廣寧伯劉嗣爵上從之

○江西道禦史盧承欽言近日邪黨復熾皆調停爲害幸皇上英明立斷巨姦斯脫而猶有姑容不盡之虞如原任大理寺卿曹珍狎主講席獻媚東林工部右侍郎董應舉侵撓鹽政兵科給事中李遇知插身門戶乞重加斥削仍敕下部院將一切黨人姓名罪狀榜示海內使其躲閃無地倒翻無期得旨姦黨宜淸調停當戒這本說的是曹珍狎主邪盟董應舉侵撓鹽政李遇知薦舉匪類獻媚東林都著削籍爲民當差仍追奪誥命其一切黨人不拘曾否處分俱著該部院會同九卿科道從公查確集議奏請將姓名罪狀並節次明旨刊刻成書榜示海內垂鑑將來以永保淸平之治

○丙戌巡關禦史洪如鐘原參山石道僉事劉永基居心不淨浮說偏工虛冒家丁傾軋同列並紏山海巡撫諭安性受其謟媚力庇匪人順天巡撫申用懋薦舉不當是日文書官郝隱儒持其本至閣口奉上傳劉永基諭安性俱削奪申用懋冠帶閒住大學士顧秉謙等以用懋揭保劉永基一節事𨿽偶誤心實無他具揭申救不報○革陜西定邊副總兵王承運回衛調下馬關參將杜弘域代之兵部覆三邊總督李從心之請也○以緝獲功蔭升魏忠賢甥傅應星左都督

○升浙江道禦史潘汝禎爲太僕寺少卿分管東路

○補原任廣東道禦史劉述祖爲河南道禦史

○升雲南永昌府知府龍爲光爲本省按察司副使臨安兵備事務

○丁亥刑科給事中叚國章等摘議巡靑要務謂差以巡靑爲名者正指放靑而言也查各場歷年放靑不惟適物之性亦且節裁之糜蓋放則喜嘶芳艸不放則伏櫪悲鳴放則撙節艸豆不放則輕費錢糧合遵會典開載各馬房馬匹照舊規放靑三个月不得參差放靑之日卽按日估算扣除艸料價值此最便之道也其驗過瘦損不堪者照例發順天府變賣銀兩解京糧庫類題買補則尪羸亦易爲壯健矣至二十四馬房棋置星羅分建近郊祖宗立法原有深意壩上距京二十里許尢稱要地各馬房年久傾圯宜暫動牧地子粒委廉能官估計修理庶與壩上大小相維城堡相錯以拱衛神京無事爲芻牧生息之所有事爲堅壁淸野之策亦今日之急務也命該部酌議具覆

○戊子世宗肅皇帝忌辰奉先殿行祭禮遣懷柔伯施壯猷祭永陵

○工部以宮殿急需子街大石經行道路橋梁乞行順天府酌議保墊以便行車得旨橋道見在運石何必再行保墊且天寒地凍保墊非時顯是司官計圖侵冒著降三級調外任用尋傳工部司官李餋徳照舊供職劉鱗長吳奇策徐申懋三員遵旨降調餋徳引罪乞罷不許

○巡按直隸禦史賈毓祥奏應安徽寧池太廣徳各府州歲增倉七處共貯谷五萬有奇請嚴行申飭得旨積谷備荒誠有司急務還著撫按官嚴行申飭

○戶科給事中薛國觀奏自奴酋匪茹陷我全遼止楡關一綫爲華夷之關說者追咎於當日文武諸臣之不同心顧繼之者謂宜鑑前轍同心共濟不虞日者柳河之敗彼此推諉復坐不同心之獘矣臣以爲不同心之獘中於意見相岐者淺中於名利相殘者深如往者山石道臣劉永基垂涎巡撫暗布流言傾陷同儕致令一時共事者皆相猜相忌憂讒畏譏俱不能安其位大乖諸臣任事之心眞衣冠中一怪物也眾人方任其愚弄皇上已洞其肺肝宸斷獨裁今已解任矣是去亂苖之莠也而且易樞輔矣撤巡撫矣更將帥矣水火之形去而左右之袒除矣計經臣髙第授事之意气方新帥臣楊麒夙﹤女間﹥之猷略政銳其餘道將無復私意之參商想一時之光景翻然另一局面矣邇聞奴酋蠢動政當堤備之時凡我在關大小文武各宜振起精神從封疆起見務求籌邊固圉之長策一事也而甲可乙否惟求有濟於公議論之參差可置也一人也而此瑕彼瑜惟期有禆於用形迹之異同可捐也一兵馬也按冊則有充伍則無逃亡短少釀成極重難返之勢然一人之聰明有限當互相覺察勿爲發姦摘伏遂開爾我猜忌之嫌一糧餉也將領之侵扣頭目之克剝冒領漏卮慣熟牢不可破之習儻其間有嗜利仍深當遞相攻擊勿爲和光同塵共作彼此隱匿之態總之兵馬務實隊伍之數糧餉務果兵馬之腹下有司試之畫也毋陰收陽棄而隳英雄之忠肝上有難從之令也毋貌是心非而踵惟諾之故事推之衣甲器械簡練戰守進退虛實之故無不皆然要於大小文武之精神相照謀斷相資有不揚威制勝掃穴犁庭者臣不信也得旨遼左失事皆因文武不和皇祖在時便深以爲慮年來沿襲不攺以致用師罔功這本說的是劉永基貪鄙閃鑠垂涎巡撫時布流言傾陷同列已有旨削奪以後關門大小文武各官務要振起精神同心協力練兵核餉實講安邊固圉之策毋得仍循陋轍自取愆尢

○刑部等衙門尙書周應秋等會審原任吏部尙書趙南星言南星行詖言僞東山久盜虛聲納賄招權立朝盡隳晚節任宵小以爲耳目假子姓以充橐囊遣戍自有本律收贖姑憐年老得旨趙南星姦黨渠魁依律遣戍不準收贖

○升戶部左侍郎王紹徽爲吏部尙書

○巡撫陜西右副都禦史喬應甲請於關中設局鼓鑄從之

○升廣東布政使司右參政史樹徳爲雲南按察使工部都水司郎中白受采爲湖廣布政使司右參政武昌兵備戶部郎中蕭鳴甲爲四川布政使司右參政松潘兵備

○起江西右參政分守饒南道吳玄

○己丑貞惠安和景皇后忌辰遣武平伯陳世恩祭陵寢

○升禮科左給事中趙興邦爲吏科都給事中

○庚寅上視朝

○廣西道禦史趙胤昌疏論大學士丁紹軾言紹軾初言總兵馬世龍不可用及再承詰問忽遊移其詞若曰去畱取自上裁臣何敢知蓋不勝反覆之態乞嚴諭令精白一心無持兩可得旨次輔和衷任事商確可否朕所鑑知言官不得苛求

○大學士丁紹軾疏辯言皇上英明千古無兩內傳東虜已報墊河世龍爲何杜門稱病此便有責備世龍之意矣眾閣臣不過仰承聖意議去之臣何敢自專次日內傳詰問之語只爭回衛與回府耳卽臣在閣中有曰去畱取自上裁亦臣子對君父之體胤昌責臣以不能硬肩硬口固臣才之不逮亦臣心膽之所不敢也乞俯賜罷斥以全身名得旨卿心直口快馬世龍去畱旣系閣臣公議何又推諉上傳著卽出佐理以副朕懷不必因人言介意

○督催鎭江備倭錢糧主事吳昌期題報丁憂得旨吳昌期與吳懷賢私書往復譏訕朝政著削籍爲民仍追奪誥命

○刑科給事中潘士聞﹤鋶﹣釒﹥參大理寺少卿吳之皞禦史舒榮都鄭宗周工部員外何顯宗得旨吳之皞依附黨人居鄕不謹舒榮都侈淫敗度薦舉受財鄭宗周邪類先鋒金�贊營有據何顯宗貪穢大著倒身門戶俱著削籍爲民追奪誥命

○四川道禦史汪裕﹤鋶﹣釒﹥淸銓法言銓部病根皆因選司之權太重凡推升選調其官其地一手握定逞臆橫決員外主事不許與聞呈槁說堂務令許可如此相沿聽其專擅所以請托者惟選郎是懇納賄者惟選郎是行書役之獘孔親友之過付山人門客之招徠在前辱白簡者皆是也至於司官壅滯科臣李恆茂言之已奉明旨無缺不許先推六選方準遷擢第後浪之不催易也前此之積薪若之何查得司官在籍者近三十人皆家居而懸京卿之想儻按圖而索賢者固河淸難俟不肖者又生出速化之術夫在籍諸臣豈盡白璧曾經紏及而未處分𨿽未紏及而有物議者欲淸銓法先淸銓官亦當分別去畱方無壅滯何必拘拘存銓部情面而假手旁觀淸議乎今冡臣簡任方新自有一番變革伏望皇上申飭施行得旨近來選司事體不令堂官預聞直至臨期方才畫題用印以致倉皇不及詳查任其蒙蔽這本內事宜卽著新任尙書斟酌妥當畫一具覆其在籍郎中貞邪混雜該部從公分別起用外轉罷斥三等奏請定奪

○太常寺添注少卿阮大鋮備陳孤臣去國始末與去後誣陷株連以質公論末復薦原任文選司郎中謝升刑科給事中傅櫆上命吏部酌議具覆

○辛卯大學士丁紹軾再﹤鋶﹣釒﹥乞休弗允

○壬辰總督薊遼王之臣奏近日戶部欲裁薊密永三鎭新兵此在主計者蓋從錢糧起見未暇爲封疆計也薊鎭軍士年來虛耗於援遼逃亡於糧薄精銳幾空猶幸此新兵內多夷漢壯士差可壯聲援而備緩急耳近自柳河受挫於東奴松山幸勝於西虜東西交隙樹敵滋多東之桃林冷口中之喜峯潘關西之潮河白馬處處皆衝在在須備竊謂薊門兵力當厚不在遼陽之下卽不議增豈得議減新兵之不當汰無俟臣言之畢矣章付戶部

○吏部署部事左侍郎徐兆魁請申明覃恩以沛徳意言皇子誕生適當羣臣拜舞之時是不易得之慶也亦沛不恆有之恩臣不敢於詔外求增惟就詔內含而未露可以類推者爲皇上陳之如詔前京官升轉道府者尙未辭朝內與慶賀猶然京官類也似當與進表外官觀政進士同例補給新銜誥命前母前繼妻諸臣日夜焚祝覃恩不贈更無可贈之時似當照前覃恩與繼母見在繼妻同例給贈同一科第也府佐推官亦州縣類也似當照前覃恩與州縣同例封贈同一觀政也已選者與未選給假者似當與在京候選進士同例給執照俟選除之日補給正薦非待一二年不得較三年考滿止爭一年其恩不濫蓋此一年之蚤得亦皇上之覃恩所及矣同一八九品也武學教職順天府照磨知事上林苑典薄等官皆京雜職類也多系科甲似當與司務孔目學正等官同例給轉官執照以上諸款皆因恩詔廣推之伏願皇上念普天同慶廣錫類之仁得旨依議行

○東廠緝獲盜米倉役梁逄恩等得旨倉糧軍國所關主事李柱明乃敢恣意貪饕監守自盜好生可惡著錦衣衛都拏付鎭撫司嚴刑究問追贓具奏

○復原任山東右參政管兗州府事孫朝肅仍以參政起用吏部覆禦史石三畏﹤鋶﹣釒﹥以朝肅捍禦妖賊有功地方也

○裁山海管關廳通判河南孟津縣主簿及代府食場大使宣府餉司庫各倉場副使以冗員虛糜也

○上以私鑄混淆制錢著五城嚴拏治罪其大錢照舊行使不許訛傳阻撓從錢法侍郎靳於中請也

○癸巳大學士丁紹軾三﹤鋶﹣釒﹥乞休命鴻臚寺堂上官宣諭卽出

○大學士黃立極奏繼祖母董氏母李氏兩世孀節乞恩旌表賜額仍請自辦建坊上嘉之賜額雙節

○甲午以年節頒賜輔臣顧秉謙等講官駱從宇等正字周國興等銀兩有差

○戶部奏定司官差則俱以缺出之先後與各官到任之先後爲序其稅差照刑部卹差例不及任子得旨嚴行遵守不得營求攙越以亂成規

○戶部覆督餉禦史王祚昌條陳末議四款一增理運府佐言天津府佐四員裁革之後止畱糧馬同知一員今議再增兵糧一員俾兵與餉分理不至缺官廢事一收卸帶運錢糧言漕糧帶運分收則有零碎之患尾幫則有稽遲之獘宜於漕糧頭幫內照數先截三十萬石通融扣算則旣不損漕糧之升合且不至稽關門之春運一核關門屯田言屯田原以充餉今年關外所屯更廣餉臣云前屯中後中前尙有三四年屯糧積貯不下十餘萬應速查報部以抵餉額一寬卹車運商豆言委官所欠運價一萬四千豆商欠豆三萬七千計價二萬五千有奇卽有事故亦難盡蠲合無姑照餉臣之議各量免一半其餘各半立限嚴追上是之

○乙未毛文龍前後擒角�羊俘夷一百二十一名擇日獻俘祭告南郊遣英國公張惟賢北郊惠安伯張慶臻太廟駙馬侯拱宸各行禮

○工部尙書李起元請摉括庫貯官銀得旨大工緊急費用浩繁這贛州府入官銀三萬兩徐州庫軍便銀四萬兩俱限次年三月內如數角�羊進其南贛巡撫賞功銀久積未用及各省直庫貯無礙官銀都著該撫按官盡數查出限次年終角�羊完以濟急用

○廣西道禦史王珙條陳三款一淸蠹耗內頌魏忠賢籌國心勤緝姦法密發從前之積蠹杜後來之漏卮第恐內外監倉賢否不一當徧加申飭一肅官聯內參原任禦史方大任初令元城恣行貪酷借援邪黨幸濫臺班通判方學周汪應臯王弘誥俱以納賄得官乞亟行禠斥一優邊材內薦山海道臣袁崇煥當東事旁午之秋挺然以外吏請纓今防邊四載淸操偉略宜加以卿秩使得獨當一面原任南京刑部員外王新民作令蜀中偕秦明屏等恢復重慶搗洗奢巢以片語波及遂不獲安畱都部郎之位宜急爲起用俾效勞於邊關得旨魏忠賢籌國心勤緝姦法密勞怨不避厥績可嘉以後內外衙門凡干系錢糧的俱當一體振刷以淸蠹耗方大任貪酷凶橫方學周汪應臯王弘誥行賄得官都削籍爲民當差仍追奪誥命方大任仍行彼處撫按衙門提問追贓具奏袁崇煥王新民著該部議覆

○丙申工科給事中楊所修以大工告匱請設法催助得旨制鈔已有旨了各處正項錢糧積貯備用的著撫按官加意淸查分別應動應畱二款依限回奏宗藩勛戚捐助數多者宜加旌異以勸急公鹽課量增公役輸納當鋪免差三事該部確議速覆

○經略髙第言關內兩月無餉本折俱困士馬交斃乞敕部勒限催運以濟然眉得旨本折俱乏士馬交困當此隆冬積雪豈能以饑軍羸馬而資防禦著戶部速將十一十二兩月額餉星夜催角�羊到關務在歲裏給散其派定豆艸並著餉司嚴催各州縣立刻走�贊運以濟急需如有遲誤內外兩部一體參來重治不饒

○戶部尙書李起元言關餉日增額餉日減臣與理餉司官攢眉拮據勉爲湊處不敢少缺查關門折色每月該銀二十二萬九千臣部十一月內委官陳應時領運十萬十二月內委官孫繩武領運二十萬俱已至關又續角�羊四萬見今庫中又那給十萬委官朱大成卽日就運所不足僅八萬餘耳本色米豆該一百三十萬石今屯糧運到四萬折色給過十萬薊州五萬永平十萬天津運過一百十六萬總計運過一百四十五萬除五年正額外尙多運過一十五萬又據餉臣﹤鋶﹣釒﹥稱中前後三屯屯種約有十餘萬臣部未曾扣算升合夫本色額數之外尙多十五萬未及扣算之屯糧十餘萬軍士似可無饑皮襖銀旣已湊放軍士似可無寒乃謂糧餉不繼士馬日斃臣殊不得其角�羊得旨這本開算甚淸餉額不缺況又多角�羊一十五萬如何說本折俱困參差如比其故安在你部裏還作速行與經略餉司衙門查確具奏以後關餉務要按月給散俾沾實惠以彰朕體念軍士勞苦至意

○敍日講官員升協理詹事府事禮部右侍郎兼翰林院侍讀學士駱從宇施鳳來各左侍郎少詹事兼翰林院侍讀學士孟紹虞詹事府詹事兼官日講俱照舊

○攺禮部右侍郎兼翰林院侍讀學士協理詹事府事錢龍錫爲南京吏部右侍郎

○升巡撫登萊右副都禦史武之望爲南京吏部右侍郎

○升太僕寺少卿王尊徳爲都察院右僉都禦史巡撫廣西山東左布政使曹爾禎爲都察院右副都禦史巡撫山西

○丁酉兵部覆錦衣衛堂上官自陳不職議畱邢元吉許浩然吳堯年史世載楊汝敏而罷楊汝業得旨邢元吉等五員俱準存畱供職楊汝業借徐永胤爲爪牙結周顯祚爲心腹朝夕謀算网利害民著革任回所

○錦衣衛掌衛事左都督田爾耕以瑞王惠王桂王出府開選侍直官員每府各千戶十員百戶百員帶領旗尉二百五十名於各府前輪番上直上是之

○四川道禦史練國事以財匱已極計臣束手參戶部尙書李起元乞速賜處分以杜邊釁得旨計臣苦支匱乏練國事不必苛求

○南京吏科給事中郭如闇條上見聞四獘一習俗奢競而民貧一武備�忄角羊�弛而兵弱一僉派繁累而商困一姦宄潛伏而法疏得旨四款已悉畱都情狀委宜早計綢繆

○戊戌孝元貞皇后忌辰奉先殿行祭禮遣南寧伯毛孟龍祭慶陵

○陜西道禦史何廷樞條陳銓政言揀選宜照舊額勿多收以成壅滯取選宜依次序勿越取以致諠競應選雲南兩廣者宜速令赴任勿許借口祖籍希圖規避教官屢獎者應升州縣佐貳勿令效勞吏員得攖其缺因參舊任銓部魏時應戴澳一則桑楡潦倒夜行猶自不休一則同室操戈躍冶豈爲祥物乞並賜處分得旨這本有禆銓政內參舊銓二臣該部酌議具覆

○雲南道禦史陳以瑞﹤鋶﹣釒﹥參原任太僕寺少卿劉蘭吏部驗封司郎中呂維祺薦原任光祿寺少卿蔡獻臣原任紹興府知府齊琦名上命該部酌議具覆

○禮部署部事左侍郎李思誠覆兵科給事中李魯生﹤鋶﹣釒﹥議攺書院爲忠臣祠祀故遼陽死難文武諸臣經略袁應泰巡按禦史張銓兵備髙邦佐何廷魁等總兵劉綎張承胤杜松等副總兵頗廷相童仲揆等遊擊等官梁汝貴等共七百二十四員名俱鐫碑傍廡從祀上依議

○大崇教等七寺剌麻番僧怕掛札石等備馬匹方物赴京進貢賞賚如例

○吏科都給事中趙興邦追論癸亥察典以禦史練國事爲趙南星張問達之黨挺擊一案以禦史李玄爲王之采之黨紅丸一案以禦史王祚昌爲孫愼行王紀之黨又以禦史霍鍈薦楊漣左光斗而參黃克纘範濟世爲黨邪楊新期﹤鋶﹣釒﹥請開礦爲釀禍得旨練國事李玄王祚昌霍鍈楊新期五員𨿽各有本末但議論旣差俱系邪黨不必分別都著削籍爲民當差仍追奪誥命

○山西道禦史劉弘光﹤鋶﹣釒﹥參應天府府尹譚自省刑科給事中賴良佐南京禮部主事張篤敬內薦邵輔忠姚宗文劉廷元得旨譚自省以程國祥姻婭濫廁京兆賴良佐以李日宣死黨冒列淸華張篤敬以王圖心腹復張邪焰都著削了籍爲民仍追奪誥命邵輔忠姚宗文劉廷元起用已久著催他速來到任其餘的該部酌議具覆

○廣西道禦史陳王庭言畿輔民困已極邊圉空虛當稽乞嚴敕督撫重臣加意軫綏責成實效以固邦本上從之

○蔭大學士魏廣微男穆中書舍人

○升順天府丞邵輔忠爲通政使司左通政太僕寺少卿李嵩爲都察院右僉都禦史巡撫登萊

○己亥禮部以歲終匯奏災異得旨歲終類奏災異朕衷深用兢惕大小臣工各宜痛加修省盡心修職共圖消弭無事虛文

○命太僕寺發馬價銀六千二百四十三兩於薊鎭

○以緝獲功蔭升魏忠賢族弟宗孔都指揮同知

○加授火器千總沈臣遊擊職銜角�羊運龍尾機炮赴海外給平遼總兵毛文龍

○予魏忠賢甥中軍都督府左都督傅應星父尙才母魏氏祭六壇加祭一壇仍著建坊旌表以揚母節

○司禮監太監李永貞奏摉取見在之銅專官催角�羊得旨南京廢銅六分角�羊京以濟大工畱下四分以供鼓鑄著差廉幹內臣會同該司料理所鑄之錢仍角�羊一半助工一半爲鑄本

○朝鮮國王李倧奏請撤還遼民安插中土兵部覆奏曰屬國叩關誼同休戚況請撤者誰非我孑遺而忍終拒之爲異域之鬼然撤之內地不使在海撤也撤之外島不使在朝鮮亦撤也陸郡之儲糈登撫旣任之臣部欲登撫移粟於東漸爲接濟使歲月之後屯牧聊生明以其任專責鎭臣矣何鮮之君臣皇皇焉得無虞其生聚教誨成邑成旅而逼處薦居焉以爲子孫患乎然文龍固建纛須彌也遼人去畱文龍是視文龍一日不去則遼人一日不離鮮人驅之入島可也驅之離島不可也今宜令鎭臣將前鮮遼民盡刷過島登撫所報接濟之糧刻期速運而該國素勤忠款宜克有終仍量行救賑以資屯牧蓋臣實願鮮人無遠遼人之心並願鎭臣無遠遼土之心上是之

○兵部覆朝鮮國王李倧奏貿焰硝言臣部議照壬戌近例給與價值而該國﹤鋶﹣釒﹥詞謂已挾貲而來若止聽自買則字小之國體宜存若復給與多金則禁物之出洋太侈相應量給價銀一千兩令陪臣明買而該國所帶銀兩並令買硝其數目預行呈報以便盤詰放行如私帶分毫卽依律奏處報可

○徙降夷二十九名及先降虜生員劉伯鏹於延綏鎭柳河之陷鏹實預謀故並疑而徙之

○庚子上視朝

○差福建道禦史姚祚端南畿道刷捲

○起升原任禦史推山西右參政張惟任爲大理寺右寺丞

○復除山東道禦史李懋芳

○升河南布政使司右參議揚廷槐爲山西按察司副使薊州兵備

○辛丑江西道禦史吳裕中﹤鋶﹣釒﹥紏大學士丁紹軾得旨次輔於皇祖初起熊廷弼時卽首論廷弼蓋已具先見之明足徵實心爲國今廷弼旣伏厥罪神人之所共歡吳裕中乃以鄕戚兒女之情輒敢趁空乘機逞其報復欺肆狂悖詆辱大臣顯與廷弼一樣肺腸與廷弼尙在何異似此擾亂本當從重下獄鞫究根因與廷弼同誅姑從輕著錦衣衛拏來午門前著實杖一百棍革了職爲民當差仍追奪誥命

○大學士丁紹軾具﹤鋶﹣釒﹥申救得旨吳裕中已經處分不必申救

○河南道禦史劉述祖奏黔事不堪再壞而關系最喫緊者則無將無餉與責成之說也必戶部計算黔餉若干並近日黔撫所請部原日虛派之餉俱設法催齊速赴軍前以爲大舉之用兵部遴選一二員謀勇大將作速入黔毋取充數在偏禆以下坐食不戰者聽撫按汰回以免耗餉如此餉足師飽更望天語叮嚀督撫諸臣假以便宜寬其議論嚴責以成功庶可相機大舉而兩酋成擒矣得旨這本談黔事甚悉該部卽與議覆

○巡按直隸禦史洪如鐘奏西虜撫賞銀每至三十餘萬不爲不多虜胡以尙不滿志聞戶兵兩部每苦發不及時勢不得不預貸之鬻賞諸商故往往以下品得上值乃夷人以領賞至族類甚煩酒食之用日費千金遲數日便多費數千此數千金者卽取之額賞內折算之所餘也如此而物焉得不濫惡乎宜其爲夷人所厭薄而有後言也況通官又爲之播弄劣弁復肆其侵漁款局之敗曾何日之有得旨西虜撫賞歲費至三十餘萬何致復來要挾皆因處置失宜有名無實便行與經督衙門責成王牧民相機裒益早結款局仍嚴修內備以銷窺伺其戶兵二部額銀務要按期給發如故意稽遲致滋多費聽巡關禦史參奏以失誤軍興論

○雲南道禦史丘兆麟﹤鋶﹣釒﹥參禮部侍郎趙秉忠原任湖廣道禦史劉芳以黨附東林得旨趙秉忠久玷鄕評依附權姦躐躋端尹劉芳委身邪黨芟除正人尙踞藩臬都著削籍爲民當差仍追奪誥命

○刑科給事中蘇兆先﹤鋶﹣釒﹥參南京戶部尙書周希聖禦史蔣允儀趙延慶得旨周希聖營入臺班旋降典史投身邪黨躐躋正卿蔣允儀門戶渠魁把持察典𨿽經例轉公憤未平趙延慶調簡行取奧援通神激變營軍流毒善類都著削籍爲民當差仍追奪誥命

○鎭撫司打問過犯官惠世揚得旨惠世揚借汪文言結王安擅入內直房聽其指使同楊漣左光斗倡議移宮威逼康妃目無先帝且黨邪害正罪狀非一究問旣明著送法司再加研審依律從重擬罪仍宣付史館垂示將來爲人臣不忠之戒

○攺刑部尙書協理部事周應秋爲都察院左都禦史升光祿寺卿吳中偉爲大理寺卿

○起原任順天巡撫都察院右副都禦史嶽和聲仍巡撫順天等處地方

○差廣西道禦史陳王庭巡視京營

○壬寅以大祫祭告太廟祧廟遣恭順侯吳汝胤駙馬萬煒行禮

○巡按直隸監察禦史焦源溥覆勘保河旱蝗言保定稍輕河間更甚請於保定府動支一千五百兩河間府動支二千五百兩發各州縣衛所照災重輕量攤派賑濟上是之命該地方官分別拯救以卹災黎

○工部請還木政銀兩得旨這湖廣布政司木政銀六十七萬餘兩乃正供庫貯何得不行奏請徑自那借掌印官好生專肆著住俸停升責令作速抵補仍徹底淸查原系何人擅動參來議處

○戶部尙書李起元乞休弗允

○太子太保工部尙書黃克纘以病乞休準馳驛回籍

○升河南布政使司右布政劉觀光爲山東左布政使山東布政使司右參政寧前道袁崇煥爲本省按察使仍管寧前道山西布政使司右參政周仕爲本省按察使太原府知府張耀采爲山西按察司副使鴈平兵備道湖廣按察司副使李若訥爲四川布政使司右參政

○降補江西布政使司右參政黃景星爲廣東布政使司右參議巡視海道

○加山東按察使熊膏布政使司右布政使東兗道副使曹文衡山東布政使司右參政照舊管事從山東巡撫呂純如之請也

○癸卯南京浙江道禦史羅萬爵﹤鋶﹣釒﹥參舊樞臣趙彥舊督臣張我續原任工部尙書白所知曁南京戶部員外陳楚產刑部郎中林聞詔得旨趙彥張我續白所知俱已有旨了陳楚產林聞詔著吏部卽與議覆

○命武平伯陳世恩管理紅盔將軍

○贈原任南京太僕寺少卿馮若愚太常寺卿從吏部覆其男起復候補知縣馮元飈之請以其忠勤報國勞瘁堪憫也

○南京禮部尙書董其昌引年致仕準馳驛回籍

○以恩詔加五軍都督府掌府事英國公張惟賢等於原授宮銜上各加一級

○加巡捕提督都督僉事郭欽實授都督同知神樞神機五軍營左右副將署都督僉事李嘉訓馬允昇張體乾俱實授張鴻功李國禎俱加署都督同知

○甲辰歲暮行天祫禮於太廟遣英國公張惟賢寧靖伯劉天錫分獻

○差中書舍人駱中行角�羊餉銀五萬接濟海外兵糧

○兵部覆宣大總督馮嘉會等議分路屬更置官軍言宣府鎭獨永寧四海冶周四溝爲極衝之地往時以遊兵營更番防守不獨疲於奔命抑且糜及行糧今督撫按以爲借兵代守不如增兵自守議將周四溝操爲備又議於遊兵營內撥出軍馬給於永寧四海冶周四溝分屬訓練誠輔車相倚之勢與臨事而調外兵相徑庭也遊兵遊擊從來駐札懷來專司軍馬以爲根本之計今旣減其軍馬委應增以地方查新舊保安礬山麻峪沙城土木等城堡及懷來延慶右保安三衛羙峪一所在永寧南山則遙制爲難在懷來則統轄爲便應照督撫按之議盡割以屬遊兵庶裒益之間無偏倚之患經久可行者也上是之

○工部以局鑪停鑄已久內府制錢無措請札行荊關主事采買錢銅勒限角構角�羊京一面動支節愼庫四司料價事例等銀召商買辦接濟鼓鑄得旨內府制錢豈容稽緩便札行荊關作速買銅角�羊京仍準先動料價事例等銀買辦鼓鑄以供急需

○旌表孝宗一位湖廣通山王宗室蘊金�畾

○孝子七員名湖廣孝感縣民施文星山東禹城縣原任吏科給事中楊士鴻泰安州生員範希賢曹縣生員王治寧曲阜縣廩生孔弘傳徳州民紀紹堯陜西華州民孫繩祖

○節婦五十六口王氏直隸滿城縣民楊惟琦妻郭氏大城縣民李芬芳妻王氏霸州民馬宗安妻張氏固安縣生員楊春秀妻孫氏遵化縣童生張弘惠妻汪氏撫寧縣生員王堯相妻李氏獻縣生員韓克儉妻朱氏獻縣民李尙質妻嘗氏交河縣民滑守先妻王氏通州民李啟榮妻孫氏淸丰縣民盧邦曾妻陳氏內黃縣生員馮邦才妻華氏邢臺縣生員劉顯良妻王氏寧晉縣廩生孫王�贊妻王氏雞澤縣生員劉孟池妻王氏寧晉縣廩生劉聞知妻王氏髙郵州民丁政妻李氏淮安府民劉守爵妻郭氏山東阜縣博士顏胤宗妻王氏濟河縣民張惟禎妻張氏夏津縣貢生劉繼屏妻賈氏館陶縣民劉成器妻吳氏滕縣生員劉鯨妻姜氏萊陽縣生員趙啟鑰妻許氏聊城縣民潘登科妻隋氏昌邑縣民趙思道妻張氏萊陽縣百戶戚安國妻馬氏滋陽縣民宋得卿妻張氏濟寧州民王揚廷妻劉氏鄒縣民於得海妻王氏汶上縣民張繼芳妻張氏鄆城縣民黃國化妻王氏卽墨縣生員江一色妻劉氏齊河縣民李毓生妻馮氏歷城縣民劉法妻王氏唐縣民曹倫妻王氏紫陽縣生員余化龍妻朱氏湖廣沅陵縣民王巡妻文氏安化縣民熊孟應妻吳氏鄖縣生員陳然妻趙氏靖州生員王重文妻張氏寧鄕縣廩生揚登明妻劉氏衡陽縣儒士趙學普妻吳氏黃岡縣生員藍繼妻黃氏荊門州生員周之楨妻鄭氏安陵縣民王世重妻蔣氏廣西灌陽縣生員唐東垠妻蔣氏全州編修舒弘志妻王氏陜西臨潼縣民焦應選妻孫氏朝邑縣民翟可教妻劉氏漳縣民樊永貴妻陳氏平涼縣民閏思論妻範氏咸陽縣生員劉承恩妻於氏靖虜衛軍余盧葦妻

○烈婦十三口李氏直隸蘇州監生張容妻陳氏碭山縣生員陳逄吉妻趙氏廣宗縣生員劉宗壯妻朱氏固安縣民楊國新妻王氏深州生員李凱妻李氏廣宗縣生員牛棋妻陳氏湖廣麻城縣民金玉鳴妻龍氏山�畢縣童生張斗玄妻李氏商河縣民張之蛟妻於氏寧海州民丁士元妻孫氏山東夏津縣生員孫振文妻江氏肥城縣民王牧妻崔氏膠州廩生趙僴妻

○貞女一口王氏直隸太和縣生員王用女

○烈女一口張廉姐應城縣民張五懿女

○是歲天下戶口田賦之數官民田土七百四十三萬九千三百一十九頃八十三畝八釐九毫七忽四微三纖二沙八塵五渺人戶九百八十三萬五千四百二十六戶人口五千一百六十五萬五千四百五十九口半麥四百三十萬八十二石六斗九升八合八勺八抄二撮五圭一粟四粒九黍米二千一百四十九萬三千五百六十三石一斗一升一合二勺九抄八撮絲綿折絹二十萬六千二百八十二疋三丈一尺三寸四分絲綿一萬一千一百九十七斤四兩三分綿布一十二萬九千五百二十一疋一丈七尺五寸四分薴麻布三千四百二十八疋一丈三尺五分一釐二毫洞蠻麻布二百五十九條一丈五尺薴麻九十六斤一十一兩五錢二分八釐租稅鈔八萬一千一百三十錠二貫三百二十三文九分五釐綿花絨一十二萬一千二百一十觔三兩九錢八分二釐戶口鹽鈔二十五萬九千七百三兩三錢七分三釐六毫八絲牛租谷二百一石一斗八升五合三勺馬艸二千四百七十五萬七千九百三十九束四斤十三兩六錢五分朱砂一十六斤八兩水銀一百二十九斤牧地子粒二萬八千六百四兩四錢七分七釐七毫五絲屯折銀二萬四千八百二十二兩八錢八分七釐六毫

○漕糧額該四百萬石內除新舊例永折糧三十二萬七千四百九十七石七鬥八合災傷攺折糧二萬四千七百七十八石五斗四升錦衣等總各衛所指揮千百戶等官張必登等運納原派天津昌平薊州密雲各邊倉兌攺糧四十五萬四千九百四十七石三斗皇城四門倉並新添惠桂二府糧三萬四千五百三十六石截畱天津一十六萬石毛帥十萬石實該進京通倉兌攺糧二百九十九萬八千二百四十石四斗五升二合內凍阻河西務鈔關上下糧一百六十餘萬石續運訖太倉銀庫收過浙江等處布政司並南北直隸等府州縣角�羊納稅銀馬艸絹布錢鈔子粒黃蠟扣價船料商稅稅契鹽課贓罰事例富戶協濟俸糧附余遼餉漕折等項銀共三百三萬七百二十五兩五錢八分一毫四忽收過銅錢八千六十六萬一千一百一十一文放過京邊遼餉銀共二百八十五萬四千三百七十兩一錢三分一釐七毫一絲五忽放過銅錢七千九百二萬一千九百二十九文

明熹宗悊皇帝實錄卷之六十七

天啟六年正月乙巳朔上禦皇極門內殿受朝賀

○正旦節遣侯張國彥顧肇迹薛濂李弘濟陳光裕伯孫廷勛朱自洪趙祖芳劉嗣爵王明輔郭邦棟祭長陵獻陵景陵裕陵茂陵泰陵康陵永陵昭陵定陵慶陵遣誠意伯劉孔昭祭景皇帝陵寢遣都督同知許浚祥祭哀衝莊敬二太子寢園

○丁未宣宗章皇帝忌辰奉先殿行祭禮遣丰城侯李承祚祭景陵

○戊申上傳與戶部榷稅暫復用濟急需當在關津渡口�賈湊集之處其蘆溝橋及各處負販柴米者悉與停免毋得槪徵滋擾

○庚戌經略遼東髙第奏奴賊希覬右屯糧食約於正月十五前後渡河得旨狡奴蠢動有形右屯積聚芻糧俱要收拾內地卿新蒞關門﹤釒夅﹥刃方銳宜嚴飭道將倍修戰守務保萬全

○辛亥命鎭守山海關南海口總兵官楊國棟星馳赴任

○壬子督理工程工部右侍郎崔呈秀以錢糧匱乏條奏數款得旨稅契銀兩𨿽不能預支其已經報稅的務要盡數起解吏胥頂首在京限一月之內在外限文到三月以裏著本衙門官類解如期蘆�抵課𨿽經詔免其新開引價銀九千八百八十餘兩又李玄原題有帶鹽銀六百五兩及浮課應追銀一萬三千一百八十兩共該二萬三千七百兩有奇原系�胥斃窟俱應入官助工其納銀生員準寬限六年方照例歲考以憑黜陟庶輸納者多而大工有濟

○授選中婚禮子弟齊贊元父歌凱劉有福父宗正各兵馬司副指揮

○癸丑立春順天府官進春百官於皇極門行慶賀禮

○先是兵科給事中李魯生疏奏柳河敗衄皆緣輕信劉伯鏹經略髙第亦疏奏耀州取敗亦系伯鏹誘之應與降夷俱遠徙以防後患兵部尙書王永光覆奏劉伯鏹前後蹤迹可疑耀州之行明是姦誘徙之未盡其辜得旨劉伯鏹誘敗果眞卽系姦細命經臣審確正法

○升太常寺少卿李逢節爲應天府府尹湖廣按察使沈珣爲河南右布政使

○戶部尙書李起元再疏引疾乞休不允

○升遊擊管神機二營參將事朱國彥爲山西太原參將薊鎭永平城遊擊焦慶延爲昌鎭居庸關參將固原東路遊擊張萬祥爲陜西固原參將江西都司僉書韓昌言爲浙江南洋遊擊河南磁州道中軍守備範應元爲五軍十營佐擊昌鎭八達嶺守備謝君恩爲神樞五營佐擊南京靖江營把總田善生爲神機五營佐擊狼山副總兵下中軍守備聶國偉爲神機九營佐擊

○甲寅諭吏部都察院犯官王之采周宗建張愼言熊明遇方大任等及已故陶朗先楊漣左光斗顧大章等家屬奉旨行本處撫按提問追贓如何久不回報顯屬違玩還移文各省直勒限速解以助大工

○刑科給事中潘士聞疏參太僕寺添注少卿曹欽程言欽程非言官而議論是非非銓部而摹擬黜陟玩弄朝政於唇吻股掌之間往往有爲其所愚者乞立賜處分以防敗類得旨曹欽程不簡敗羣著削了籍爲民追奪誥命其領過陵工神木廠二項銀兩務要逐一銷算用過若干見存若干交割明白方許回籍

○攺南京光祿寺卿王豫立爲光祿寺卿

○差禦史劉述祖督理遼餉溫臯謨巡按湖廣陳睿謨巡按四川

○升江西都司掌印邵繼康爲湖廣鎭筸參將都司僉書管延寧戶部中軍事王徳爲甘肅巡撫標下中軍遊擊將軍甘肅南川堡守備苪芮琦爲洪水堡遊擊將軍

○乙卯孟春上親享太廟�����太常寺官祭太歲月將之神

○孝恪皇后忌辰遣定西侯蔣惟恭祭永陵

○工部覆科臣楊所修條陳﹤鋶﹣釒﹥得旨鹽課量增公役輸納當鋪免差三事如議行

○辰敕禮部朕皇子已恭請命於皇祖皇考名曰慈炅可登識於所司

○查視工程太僕寺卿楊夢衮以工緊用匱請酌處以佐急需得旨四司料價拖欠至百萬有奇豈成政體今著各省按臣務在刻期催角�羊非但州縣不完不得考滿卽按臣不完不許回道管事贖銀參差𨿽非歲額之比然河南撫按角�羊到偏多各省卽當照此爲例

○升吏部左侍郎徐兆魁爲刑部尙書太常寺卿薛鳳翔爲工部右侍郎督理城守軍器南京太常寺少卿陸卿榮爲都察院右僉都禦史巡撫浙江太常寺少卿亓詩教�都察院右僉都禦史巡撫河南

○加山東右參政朱國盛爲本省按察使仍管漕河道

○升山西大同府知府竇可進爲本省按察司副使備兵楊和

○丁巳加山東按察使熊膏爲右布政使副使曹文衡爲參政俱本省照舊管事

○升廣東按察使鄭茂華爲廣西右布政使福建參政茅瑞徵爲湖廣按察使雲南副使胡其慥爲貴州參政威淸兵備兗州府知府王振祚爲河南副使淮安兵備四川僉事胡平表爲貴州參議分守貴寧

○戊午聖諭朕惟君臣父子人道之大綱慈孝敬忠古今之通義有國家者修之則治紊之則亂爲臣子者從之則正悖之則邪自古迄今未有能易者也乃有乘宮庭倉卒之際遂懷傾危陷害之謀構朝廷骨肉之嫌自爲富貴功名之地其爲亂臣賊子可勝誅哉洪惟我皇祖神宗顯皇帝早建元良式端國本父慈子孝原無間然而姦人王之采翟鳳翀何士晉魏光緒魏大中張鵬云等乃借梃擊以要首功我皇考光宗貞皇帝一月禦天千秋稱聖因哀得疾純孝彌彰而姦人孫愼行張問達薛文周張愼言周希令沈惟光�丙等仍借紅丸以挾私怨迨皇考賓天朕躬纘緒父慈子孝正統相傳而姦人楊漣左光斗惠世揚周朝瑞周嘉謨髙攀龍等又借移宮以貪定策之勛而希非望之福將憑幾之遺言委諸艸莽以待封之宮眷視若寇讎臣子之分謂何教忠之義安在幸天牖朕衷仰承先志康妃皇妹恩禮有加而守臣諸臣凡因三案被誣者皆次第賜環布列有位嘉言罔伏朝政肅淸特允部院科道諸臣之請將節次明旨並諸臣正論命史臣編輯成書頒行天下使三朝慈孝燦然大明天下萬世無所疑惑其凡例體裁一仿明倫大典故事卽於新春開館纂修卿等受玆委任湏同心協力研精殫思采集周詳持義明核凡系公論一切訂存其羣姦邪說亦量行摘錄後加史官斷案以昭是非之實務要早完書成之日名之曰三朝要典以仰慰皇祖皇考在天之靈用副朕覲光揚烈之意

○己未以元宵節賜輔臣顧秉謙等講官駱從宇等正字官周國興等膳品長春酒元宵果有差

○以禮部右侍郎兼翰林院侍讀學士協理詹事府事韓日纘充日講官

○庚申上視朝

○辛酉英宗睿皇帝忌辰奉先殿行祭禮遣靖遠伯王永恩祭裕陵

○壬戌上禦文華殿講讀

○戶部尙書李起元三﹤鋶﹣釒﹥乞休上命司官惇趣視事不允辭

○監察工程太僕寺卿楊夢衮等奏收放過宗藩文武助工銀八十三萬一千四百五十七兩零上報聞

○甲子升禮部左侍郎兼翰林院侍讀學士李思誠爲禮部尙書兼翰林院學士工部左侍郎董可威爲工部尙書宣大總督馮嘉會爲兵部左侍郎兼都察院右僉都禦史協理京營戎政

○攺南京右都禦史畢自嚴爲南京戶部尙書升南京右僉都禦史範濟世爲南京兵部右侍郎大理寺右少卿倪思輝爲南京通政使

○升兵部郎中潘融春爲福建副使分守建南道

○命錦衣衛張元孫李嗣燾鄭士毅於日昇俱著堂上僉書管事

○乙丑敕禮部今冊封朕第六妹爲寧徳長公主選南城兵馬指揮司副指揮劉宗正男劉有福爲駙馬都尉擇天啟六年四月二十六日成婚合用冊誥儀仗等件及一應禮儀都照舊例行

○禦史曾應瑞疏參尙寶司少卿範鳳翼等云鳳翼爲張問達優擢之人鳳翼以知州攺教復營入銓司丁巳察處通國稱快乃忽然而鳩部而璽丞至今尙居淸卿之席可爲黜陟得平乎又如原任南京吏科給事中升南京大理寺右寺丞姜習孔見任吏科右給事中孫統統者臣不知何許人但按其條奏無他規畫惟各疏薦孫愼行毛士龍張愼言等不啻口出夫愼行誣蔑皇考聖衷抱憤士龍貪暴居官士論共棄愼言侵帑肥已修怨傾人語云不知其人視其所舉此足定二臣之生平矣且習孔固與塗一榛王允成輩同管南察排陷善類一榛等業經斥逐而習孔獨晏然無恙其何以謝輿評也又如戶部雲南司主事傅梅筮仕登封不飾簠簋因重賄湯兆京獲轉廷評旋掛察典乃呈身馮從吾輩躐轉計部今倉庾出納猶然爲令時故智又如戶部陜西司郎中吳鳴虞原系東林的派見髙攀龍等初敗扼腕咆哮圖翻世界後見公論已定自知不免每向正人乞憐識者羞之竟謀差甘固糧儲爲入秦伏戎之計是何不亟爲剪除耶得旨範鳳翼姜習孔孫紹統傅梅吳鳴虞俱系邪黨削籍爲民仍追奪誥命

○順天府府尹沈演疏稱前爲福建右布政使時見藩司西庫有備用銀三十餘萬可取助工得旨著工部作速差官會同該撫按盡數起角�羊以助大工

○上諭近來朝儀委欠嚴肅以後有來遲不到的定行查參處治間或閘朝以示不測從吏科給事中陳序所請也

○丙寅上諭兵部朕以眇躬纘承祖宗統緒夙夜兢兢志期保有疆土而遼陽淪陷未見恢復柳河之挫益用痛心朕是以更置經臣督臣以及鎭臣政期一番振刷立奏膚功今逆奴有將至右屯之報其於山海勢已逼近一重門限能無凜然是惟爾經臣督臣鎭臣之責其務殫心料理畫地分守應守應戰毋得輕率躁進毋得觀望不前度玆小醜之情不過爲搶奪右屯糧艸之計而藉玆爲餌政逆奴天亡之日也向所患者文武不和今其一徳一心毋相推諉向所患者望風而逃今其申嚴軍法逃者盡斬其樞臣亦屬特簡在內如何策應糧艸器械作何區處不得怠緩從事迨膚功旣奏凡在事文武大小將士封爵重賞朕所不靳如仍前泄泄致有僨事祖宗憲典凜如朕決不爲爾姑息

○又傳與兵部邊情緊急昌平薊鎭各路口一應道將務要嚴加防禦不得﹤鋶﹣釒﹥虞其昌平缺總兵速將謀勇堪任者推數員以憑簡用

○兵部尙書王永光﹤鋶﹣釒﹥言據髙第塘報奴賊本月十八日過河請令經略嚴諭哨探前鋒各營並寧前各城堡一意堅守賊來奮勇堵剿如有蓄縮不前望風先退者無問將卒立斬以狥一面料理關門守具得旨奴報緊急卽著總督王之臣同經略髙第守關�議行事其道鎭等官或出關防禦或調兵固守俱著相機策應同心戮力務保萬全仍飛騎傳與毛文龍襲後搗巢果能滅賊雪恥朕豈愛通侯之爵以賚勞臣

○命神樞六營左副將李嘉訓充總兵官鎭守昌平

○勘敍海外俘獲功升賞官兵汪崇孝等一百有五人

○丁卯上視朝

○大學士顧秉謙等言奴酋連年用兵紏合西虜今重兵並宿關上經督同守關門薊鎭空虛最爲可慮新撫嶽和聲非旦夕可至舊撫申用懋又閒住之官必得嚴旨責成庶用懋得殫心從事上命吏部速推在朝能曉邊情者四五員奏請簡任以紓東顧之懷和聲另推別用

○命登萊巡撫李嵩卽速到任不得過家以誤封疆

○署協理京營戎政兵部右侍郎閻鳴泰以警報疊至疏言制敵之策湏以固守寧遠爲主但出首山一步卽爲敗道而首山左近如筆架皂隸等山險隘之處俱宜暗伏精兵火炮以待賊來愼勿遽攖其鋒惟從旁以火器衝其脇以精兵截其尾而覺華島又出船兵遙爲之勢乘其亂而擊之此必勝之著也惟是都城根本之地牖戶自應綢繆三大營選﹤釒夅﹥請亟操練以備防守至於盤詰姦細宜敕廠衛及五城等衙門密行之愼勿張皇以搖惑人心得旨嚴內備鎭人心誠爲根本要策俱依擬著實舉行

○升陜西右參政陳應元爲湖廣按察使下江防道禮部員外郎張翼明爲山東右參議管遼餉淮糧河南按察司副使孫轂爲廣東右參政分守嶺東道

○升湖廣承天府知府嘗康爲雲南按察司副使

○升佐擊管京營標兵左營坐營事髙鵬爲遵化左營遊擊都司僉書管參將事相希尹爲遵化威虜營遊擊管昌鎭車營遊擊事賈爾權爲薊鎭永平城遊擊管宣府東路遊擊事王應暉爲遵化宣武營遊擊管河南磁州遊擊事武宗尹爲薊鎭灤陽遊擊管天津海防右營遊擊事只起元爲通津春班遊擊管山西樓子營守備事徐惟忠爲大同入衛遊擊管延綏柳樹澗守備事李洪嗣爲延綏入衛遊擊

○攺雲南沾平遊擊武聲華爲蕎甸遊擊從部覆雲南巡撫閔洪學之請也

○奴夷營於大淩河東西哨馬至松山敕沿邊各路口倍加防禦

○戊辰大風揚塵四塞

○禮部覆禦史田景新參宗室愼金�桀違旨進京送本府究治上是之己巳孝靜毅皇后忌辰奉先殿行祭禮遣衮城伯李守錡祭康陵

○禮科都給事中彭汝楠以議謚疏陳二事一曰五年之限制宜遵言耳目近則睹記眞五年以內其人之動履政績歷歷在人見聞乘時咨訪必確有可據一曰三品以上之秩宜定言古者三命不齒於鄕公孤論道天子攺容而禮誠以位望旣崇揚歷日久其徳業文章必有表表特豎者又言建文諸臣叩馬忠義𨿽無損弔伐之盛而迂闊紛更其瑕瑜自不相掩又如陶安等之參帷幄葉琛等之殉行間當日二祖親見其事應謚與否豈無深意均未宜輕議者請敕禮部必五年以內三品以上者方準列名咨訪其年久官卑者必生平行業卓有建樹或不妨酌取數人另立一款予奪仍聽上裁得旨易名重典已極濫觴限年限官是爲砥柱至於建文諸臣尢宜斟酌事下禮部

○兵部尙書王永光請調遵化兵四千速赴關門調宣鎭兵四千卽遣副將一員領至遵化協守限十日內到安家行糧戶部卽與給發三屯總兵並附近督撫鎭將俱預飭兵馬候調入援上是之

○經略髙第報奴賊於二十二日巳時至首山離寧遠十里虜酋束不的紏聚精兵達子二萬要在二月初一日起兵犯搶東西交訌乞敕該部應發官兵應援者速爲督發應備芻餉接濟者速爲接濟得旨首山扼險要地官兵亟宜據守以挫賊﹤釒夅﹥總兵楊麒速赴寧遠策應一切防守事宜嚴加責成倘有疎虞卽以尙方從事應用芻糧速與接濟

○吏部題申明科道年例外轉事得旨科道外轉仍照近例科四道八不得輕變成規

○禮部尙書李思誠進聖駕躬詣朝日壇致祭儀注一前期三日上禦皇極門內殿太常寺奏祭祀如常儀一前期二日太常寺卿同光祿寺卿奏省牲如常儀一前期一日上常服以親詣朝日壇致祭預告奉先殿內贊贊就位上就拜位內贊導上至太祖及列聖各香案前奉上香上訖奏復位奏跪奏讀告詞讀訖奏行四拜禮一正祭日免朝是日昧爽上嘗服禦皇極門太常寺堂上官奏請聖駕詣朝日壇致祭錦衣衛官備隨朝駕設板輿於皇極門下正中上升輿錦衣衛官跪奏起輿上乘輿從午門端門承天門長安左門朝陽門詣朝日壇北門內上至具服殿具祭服出導駕官導上從左門入典儀唱樂舞生就位執事官各司其事內贊奏就位上就拜位典儀唱迎神樂作樂止內贊奏四拜傳贊百官同典儀奠玉帛樂作內贊奏升壇導上至大明神位前奏跪奏搢圭司香官捧香跪進於上左內贊奏上香上三上香訖捧玉帛官以玉帛跪進於上右內贊奏獻玉帛上受玉帛奠訖奏出圭奏復位樂止典儀唱行初獻禮樂作內贊奏升壇導上至神位前奏搢圭捧爵官以爵跪進於上右上受爵內贊奏獻爵上獻訖奏出圭奏詣讀祝位上詣讀祝位奏跪傳贊眾官皆跪樂暫止贊讀祝讀祝官跪讀祝畢樂復作奏俯伏興平身傳贊百官同奏復位樂止典儀唱行亞獻禮樂作儀同初獻但不讀祝樂止典儀唱行終獻禮樂作儀同亞獻樂止太常卿進位於壇前之右唱賜福胙內贊奏詣飲福位導上至飲福位奏跪奏搢圭光祿卿捧福酒跪進於上右內贊奏飲福酒上飲訖光祿官捧福胙跪進於上右內贊奏受胙上受訖奏出圭俯伏興平身奏復位上復位奏兩拜傳贊百官同典儀唱徹饌樂作執事官徹饌訖樂止典儀唱送神樂作內贊奏四拜興平身傳贊百官同樂止典儀唱讀祝官捧祝進帛官捧帛掌祭官捧饌各詣燎位樂作內贊奏禮畢樂止導引官導上至其服殿易嘗服上還仍詣奉先殿參謁如前儀一是日文武百官例該陪祀者先期入壇伺候行禮其餘百官各具吉服於承天門外橋南向北序立候駕出長安左門百官退於本衙門辦事駕還之時仍照前序立迎接候駕入午門百官退一司設監預備小次如正祭日遇有風雨卽照例設於朝日壇之前上恭就小次對越行禮其升降奠獻俱以太常寺執事官代得旨朝日壇致祭駕由東安門往還一應修墊道途及擺列官軍等項俱要先期預備毋誤

○庚午上視朝

○大學士顧秉謙等言昨日臣等出西長安門接得經略髙第塘報賊兵已圍寧遠前哨至西曹莊地方今日蒙皇上面諭山海緊急著臣等與府部九卿科道等官會議方略具奏臣等備員密勿苟有一得之愚敢不悉心籌畫竊思東西二酋外離中合從來入犯每相約結西虜倘有徳我之心則東奴必無徑來之理昨喜峯口二月初一日謀犯之報果見告矣薊門各路在在可虞今總督王之臣已赴山海協守則關以內一切防禦接濟事宜俱屬順天巡撫爲政新推吳中偉淸恬謹守長於吏治若授以腹裏節鉞盡堪自見而兵家之事恐或未閒在廷諸臣多謂兵部右侍郎閻鳴泰深習薊遼情形宜以樞貳行邊因兼攝巡撫順天事務最爲長便蓋大臣奉敕特遣與尋常升轉不同薊遼總督張國彥卽以北直隸人爲之往例可按也至於羈縻西虜向來委之王牧民奴敗猖獗正用虜之日國家不愛重賞以就款局今何寂�也宜嚴加責成令說西虜以分賊勢又聞有王世忠者乃南關遺孤奴之世讎而虜之姻婭其人見在兵部聽用可急使也伏乞敕下該部作速酌議隨得旨閻鳴泰以原官兼都察院右僉都禦史整飭薊鎭等處邊備兼巡撫順天等處地方其聯結西虜事宜責成王牧民並王世忠加正總職銜前去關門協同料理仍給以敕書行事應用犒賞著兵部作速處給

○兵部尙書王永光議奏保定撫鎭移駐近地宣府撫鎭移駐昌平陽和軍門大同總兵移駐宣府山西撫鎭移駐陽和山東巡撫移駐境上河南巡撫移駐磁州各帶本鎭兵馬三分之一聞警星馳應援慢令後期軍法從事又言都城守備莫急於火器先年亦有分派各門巡警演練諸事或更有奇才異謀精器妙法果足濟急集議以備酌用上允行

○經略髙第塘報奴夷圍寧遠哨馬西至曹莊得旨寧遠逼近關門務極力捍禦如有疎虞三尺具在

○兵科都給事中羅尙忠疏議調兵之策謂樞臣宜權內地之緩急多寡酌量應調經臣亦宜權關外之緩急多寡增置調兵因言關門兵至數萬亦不爲少經督旣在關內宜令督臣出關更敕新撫順天撫臣卽督各道練兵繕器以待其各道之缺者卽補遠𨿽到任者卽另推就近地方有聞警不卽赴援者依律重處西虜款講已久宜收爲我用無爲奴用如其終懷叵測又不得不並力防之得旨這本具悉調兵機宜如就近地方有聞警不卽赴援者依律重處至於聯結西虜勿使生心亦爲要策

○刑科都給事中陸文獻疏陳方略一曰用夷自來東夷之去住必伺西虜之合離歹靑妻要挾不遂或爲奴所愚然虎憨之賓服久矣亟宜宣文告以諭之一曰用將有兵而後有關有將而後有兵將旣以冒破失兵心倘急以澄汰失將心恐楡關大事去矣厚鼓舞以結忠誠庶將吏有死之气士卒無生之心一曰用法人情有利當其前而後不愛生有害持其後而後不惜死宜下令曰守關以久近爲差守三日當小捷守五日當中捷守十日當大捷望風欲潰者殺無赦功罪誰肯棄賞而就刑一曰堅壁善用兵者非萬全不謀非百克不鬥寇小至則張聲勢以遏其入寇大入則圖遠略以邀其歸宜明斥堠謹火攻據險以乘之多方以誤之俟其敝而襲之一曰淸野右屯儲米三十萬餉軍則爲續命之丹委敵則爲盜糧之藉己巳之變近郊秣馬芻糧焚棄千百餘萬可仿而行之又言前屯寧遠坦而易攻覺華紅山險而可據宜於此設一犄角之師備兵兩島張疑設伏待奴深入而圖之或倚山而遠攻或航海而夾擊倘奴假道於虜分兵數枝從夷院界嶺馬蘭喜峯片石諸口直達郊原或恐兩軍不相應自合於中路擇其最衝之口宿重兵二三萬爲大帥建牙之地賊從東入則策兵東應西入則策兵西應至於根本之地宜令保定河間宣大撫鎭各料理精兵移鎭近處可以衛京師可以屯永平爲山海後勁可以屯喜峯爲各口聲援亦可以鎭懾邊兵驕悍而使之不得逞然其要領則莫如州縣積餉莫如暫畱京運令民以本色輸公家而貯之倉其次莫如令民輸粟得拜爵免罪其次令各地方於有粟處所設法收買又其最要者京倉無終歲之儲漕運露積河幹者什之四五亟宜設法遞運卽通津諸倉約算可接新餉余亦次第相時運進萬一徵調酌量道裏遠近出粟以餉之俾兵不憂褁糧餉不煩飛挽是主兵與客餉兩充堅壁與淸野兩益也得旨嚴邊備修城守援古證今確有碩畫卽當著實舉行

○升工部右侍郎薛鳳翔爲本部左侍郎仍督城守軍器起原任工部右侍郎河道總督房壯麗爲工部右侍郎

○升大同巡撫張朴爲兵部右侍郎兼都察院右僉都禦史總督宣大

○升陜西巡撫喬應甲爲南京都察院右都禦史南京太僕寺少卿胡東漸爲南京都察院右僉都禦史提督操江

○升吏科都給事中趙興邦爲太常寺少卿提督四夷館

○升延綏總兵旗鼓守備熊維藩爲陜西都司僉書霸州道中軍守備關爾志爲大寧都司僉書

○辛未大學士顧秉謙等言寧遠報圍數日消息無聞卽使堅守無事亦當逐日報聞其應援時刻並兵馬之數亦當日奏兵部亦當向關門探信豈可坐待得旨朕軫念邊事寢食不遑自圍寧遠報後杳無信息卽使寧遠路絕經略本鎭豈宜安坐以待卿便傳示該部作速馬上差人沿途接報其出關應援時刻及兵馬數目俱逐一馳奏不妨一日再報以慰朕懷

○日講官少詹事王應熊條上備邊之策一曰君臣同心以振其勢明主之於臣下無一毫猜疑捍格之獘而人臣之事其主無一毫隱匿苟且之私然後天下無不盡之力無不舉之事請皇上以午朝禦便殿召閣部卿寺大臣面議軍國大事可否不妨直奏行止決於一時不至會議耽閣若諸事一憑奏揭皇上淵穆之意未必時徹於諸大臣大臣未必聯屬於小臣朝廷又未必桴響於邊臣舊套塞責以之文餙太平且不能況羽書旁午之日也一曰賞罰不後以作其气兵之百戰百勝者气爲之也法不嚴則其气必無精明之理請先罰而後賞治軍有軍中之律如臨陣退縮守備不設之類犯者立誅無赦治官有官府之法如侵欺錢糧職守不修之類立誅無赦而後小有功則小賞大有功則大賞一合於人心之公而士气未有不鼓者矣一曰集思廣益宋人議論多成功少今日並議論亦不多也請詔百官極陳利害凡有關軍務者許得盡言或舉將材或論城守或知厄塞要害或悉賊人情形或條兵中虛實倘有可采取卽爲施行藉以練證羣材是亦闡豪傑而別庸人之一端也一曰亟拔將材今日大將謀將固少而勇將裨將亦不多見請詔兵部明白具奏某可大將某可禆將某廉將某智將某鬥將某守將拔置近處以備任使又詔各路巡撫各搜羅數人以獻不效則保舉並坐夫將帥之儲有餘而兵餉之事乃可論已一曰彊實畿輔以山海關言之則寧前松山以東爲外援以京師言之則三輔郡縣莫非外護凡近邊當虜之處不止薊密永昌無論正衝次衝但有城郭所在責令巡撫監司守令一體設備撫輯百姓操練鄕兵但率義勇一方有事附近之處互相應援若在在有備賊敢懸兵深入者未之有也以上五款𨿽無虜馬入犯情形似亦當議舉行者也至目前急著亦有數款一曰請欽遣知兵大臣一人臨邊策應持賞金三五萬馳赴營前激勵將士爲經略後勁且賊之遠來利於速戰惟宜堅壁勿動以伺其惰而後出擊又預設多伏以邀其歸此番賊若失利則南牧之心可以漸寢一曰通州糧儲湏設法護運昌平陵寢湏預防衛近郊湏背城列陣之人都城湏提督九門之人俱應早定知兵大臣料理馬準備調用策應再敕各路督撫鎭道愼守信地銷弭內釁以防他變一曰預儲偫停他費以待急需密偵探烽堠以防蒙蔽緝姦細察間諜以伐姦謀嚴禁訛言惑眾以防驚擾愼機文字不許抄傳以免罅漏以上俱似今日不可緩之策也得旨條議各款具見爲國深心匡時至計卽當著實舉行

○兵部尙書王永光言料理山海緊急事務要在急調各鎭兵馬一面救援關門一面捍衛京師一面防護通津糧餉就中尙有未盡機宜臣等隨赴中府從長計議得旨卿奏亟調兵馬救護關門捍衛京師及防護糧餉知道了未盡機宜悉心詳議具奏

○工科給事中虞廷陛請急圖綢繆要策以固金湯重地得旨鎭定人心必湏綢繆預備數款皆根本苞桑之切務而京陵當護應援當急兵餉當發姦細當嚴尢爲喫緊卽著該部著實舉行

○兵部尙書王永光覆奏天啟六年分薊鎭春秋兩防十二營班軍先是順天巡撫申用懋盡畱修築薊昌二鎭塌墻今經略髙第奏稱奴患孔棘楡鬨修守宜嚴請發班軍急薊鎭而置關門爲緩圖非計也合無以三分之一發赴山海補築角山一片石等處塌墻修建邊外聯絡諸臺幫加附近小堡城池以資防禦上是之

○兵科都給事中羅尙忠﹤鋶﹣釒﹥言奴賊攻圍寧遠哨探已斷駸駸乎及關門矣有謂聽寧遠自爲堅壁不湏救援者是孤注也臣謂寧遠當援關門尢爲喫緊宜催援兵速集厚其兵勢惟是關門有關門之守京城有京城之守又未可倚關門而緩京城宜責成大臣一員不時教率凡賞罰汰募悉以委之武臣自府衛而下準其材能授以數百人或數千人分布九門信地間選兵部風力司官數員分督之至如銓戶工三曹𨿽不司兵然撫道郡邑之去畱何地不當灼知某官掛議宜補某人某材雄劇宜移某鎭務摉夾袋能人環頓近關一帶是亦太宰之經略也關門效守應運糧幾許京城預備應積谷幾許某項節省可以那移某項存畱可以摉括卽凍河京糧及今速挽到倉是亦司農之經略也諸凡武庫兵仗水衡將作火藥之屬神臂弓佛郎機之制務使手與器相習而各城矢石堆積成壘是亦司空之經略也而況司馬一官無寢食不以兵爲事所爲量地調兵移檄待援經略之事皆其事矣守城方略宜仿前庚戌故事集眾思收羣策聞有善飛石如遊擊步尙達輩可羅而致之乃若緝姦弭盜權在巡城保甲之法亦知難行於五方雜處之地然及今不圖其後將更有難者不可不早計而嚴防之也得旨這所奏言言切實所宜急行如右屯糧艸輕棄與賊而退守寧遠已爲失著寧遠爲關門障蔽急當移兵應援不可拘畫地分守之說遲誤者定以軍法從事吏部此際用人當選眞正邊材司官不得專狥情面在京各官通曉兵事者公舉十數員來以備九門之用戶部發兵餉運凍糧已有旨了工部器械火藥分委司官經理各開報職名如不中用責有所歸姦細屬巡城禦史等衙門嚴緝至兵部尢兵事專責之官不得泄泄戎政事宜速如所奏參酌行

○戶科給事中薛國觀奏昔三韓之陷皆緣間風披靡彼此觀望不相救援玆聞奴賊已圍住松山西虜又乘機在寧遠中後所一帶犯搶苖頭矣松山距寧遠僅一百二十里之遙寧遠距關關僅二百里之遙倘奴以兩枝之兵分一枝以圖擾松山寧遠羈絆我兵分一枝以直抵關門攻圍我城中間道路梗塞使我內外不能相顧不幾以關外爲孤注乎作何策應是不可不敕在關諸臣深長慮也京師�楡關六七里之遙天地百神之所呵護萬萬無虞固不可過爲張皇以駭人亦不可假爲鎭定以弛事寧使有備而無用勿使欲用而無備防守之具急宜料理閱視城垣整頓兵馬簡理器械火藥權計倉儲糧艸一一籌畫是不可不敕在朝諸臣早爲圖也至糧餉一節尢爲喫緊所當急敕戶部速發餉銀一二十萬接濟軍前倘外角�羊未至或暫借別庫或暫發內帑於以鼓將帥之忠而作軍旅之气可也若宣大保定山東等處巡撫皆提督軍務以拱衛神京所當急敕該部檄行各撫先時簡練兵馬以待應援倘有急警一呼軍集無使臨事支吾而不前也得旨防外固內及徵兵待援皆當先事綢繆令該部知之

○兵部尙書王永光疏言昨於中府集諸臣條議除調度移鎭簡將飭法及一面分兵救援寧遠嚴查五城姦細已先經臣部次第施行而錢糧器械應移應造戶工兩部俱能悉心料理無容臣贅惟是今日牽制之局不急東而急西因受款之虜餌而使之視檄海上之師孰便今日徵調之舉因急外而急內就在營之眾練而用之視檄各鎭之師孰便臣同官閻鳴泰奉特簡視師永平一帶倚爲長城王世忠出聯虎酋可使不爲奴用而外兵未集內兵未練京師城守何恃無恐則抽練營軍演習火器爲目前第一急務通糧凍漕數十萬之儲難於旦暮盡徙臣部曾已調兵防護今聞警增防自不容緩至東省標兵河南毛兵徵奴援蜀俱有明效令各統數千刻期入援他如以民兵責郡縣以奇兵伏兵責撫鎭想在外方略饒爲之非臣之所能遙斷也得旨會議如築捨裁決在本兵折衷數款俱系急著只要分任得人計日奏報毋徒空言其調兵再審緩急行

○兵部尙書王永光言寧遠報絕則關門之哨卒不前也楊麒先遣李卑率二千出關何曹莊二百夷騎無敢加一矢者遂棄寧遠乎鎭臣已奉出關之旨臣請敕令前鋒將官有能殲賊哨騎者照級優升若無賊級卽取將官首級以報此師律之宜講者至於援兵必得名將統之乃可以收奇功查有原任參將許定國向在關門效用曾經督師咨部另推今都門縉紳咸稱其膂力超羣韜鈐出眾應以原官赴關宅險運奇以資一臂之力得旨救援將奉令不出關者斬許定國準以原官赴關聽經略衙門調遣

○巡關禦史洪如鐘奏報再詣關門因言宿將名家無論廢閒見任當量行起調並請發帑金以感動三軍懸重賞以招奇材異等之士得旨著星馳赴關與經督諸臣共策萬全

○兵部覆請以王世忠署都督僉事充總兵專管撫夷事因言朝廷旣以隆其官爵經督亦宜重其事權宜聽本官自招出邊健丁四五百名隨行至本官妻子旣有安插之議卽使搬入京畿隨便暫寓旣可釋本官內顧而旁觀之疑謗亦消詔如議

○浙江道禦史莊謙等共陳防禦急著一議速振京營一議厚集兵力一議運入倉糧一議速補近道一議嚴摉姦細得旨這本條議五款堪備緩急閻鳴泰特遣出鎭協理京營事務你每就公舉曉暢兵事大臣一員署掌近畿撫鎭移駐應援照兵部派定信地卽時就道各兵安家行糧隨便動支事完俱準銷算速運凍糧毋得因循誤事嚴摉姦細責成五城行

○兵部主事孫元化疏請用西洋臺銃法謂弓矢遠於刀槍故敵嘗勝我銃炮不能遠於敵之弓矢故不能勝敵中國之銃惟恐不近西洋之銃惟恐不遠故必用西洋銃法若用之平地萬一不守反藉寇兵自當設臺然前隊挾梯擁牌以薄城而後隊彊弓勁矢繼之𨿽有遠銃誰爲照放此非方角之城空心之臺所可禦故必用西洋臺法請將現在西洋銃作速料理車彈藥物安設城上及時教練俟賊稍緩地凍旣開於現在城墻修攺如式旣不特建而滋多費亦非離城而虞反攻都城旣固隨議邊口得旨西洋炮見在者查系果否可用及查放炮教師果否傳授有人卽當料理以備城守

○山東道禦史李懋芳以楡關報警條奏四策得旨集眾思以收奇謀責州縣以壯捍衛諭西虜以激忠義檄毛文龍以掣奴肘皆屬可行

○太常寺少卿曹思誠奏登萊天津設有重臣向所稱三方布置成犄角之勢者也今狂奴蠢動宜飛檄兩撫臣並諭楊肇基毛文龍整兵誓眾登津之師刻期自旅順進海外之師刻期自鎭江進賊必狼顧喙息以回救根本乘其歸而設伏險隘以擊之又覺華島之師原以接應岸兵今奴屯去三岔河漸遠芻糧必不能外之而飛渡宜遣偏師以斷其後或焚其輜重得旨三方𨿽當協濟但河冰正堅海師難渡緩急機宜尢當酌量

○命協理京營戎政兵部右侍郎馮嘉會作速到任

○皇城巡視科道虞廷陛等條奏門禁四事一守門官伍宜核東西長安二門有把總二員其東安等門俱宜照例於掌印指揮僉書各門差撥二員各照官軍分守信地一各門出入宜查自隨朝及內府衙門供役外各項人等不得任意行走一宿衛官軍宜淸祖制勛衛將軍及乂刀官軍人等侍衛直宿各有定限倍宜一一遵行若外城七十二鋪內城二十八鋪傾圯者工部估計料理鋪軍散逸者兵部按法淸稽一直宿貧軍宜卹直軍原有額米但領者非其守者班伍派錢又復不貲玆月糧應會同臣等應時給發至一應費用槪與除革又慮各夷繁遝進貢關防尢宜倍肅當令前叩賀勒令速返亦隱防窺伺杜絕姦細之一端也得旨肅淸門禁正系巡視職掌著照各款嚴加整飭行

○禦史陳睿謨條奏一寧前之應援宜急一間道之防守宜周一京軍之操練宜實一火藥之試造宜預一姦細之盤詰宜嚴一城守之料理宜急一凍糧之收聚宜亟得旨條陳諸款有禆城守營務該部酌議其運凍糧視緩急行

○先是漕糧久抵關通其未剝守凍者一百三十餘萬巡漕禦史徐卿伯請移水運之腳價於陸省上壩由閘之剝運過橋進倉之車運而並其腳價以入京倉不果至是戶科都給事中林宗載與總督倉場薛貞等俱以爲請得旨陸運凍糧以實倉儲旦夕難緩腳價著戶部速議給發以便運輸

○陜西岷州衛起送番人郭由等族著木剌的等及剌章等族存的豁剌等各來朝貢馬匹盔甲宴賀如例

○遼東經略髙第塘報本月二十三日大營達子俱到寧遠札營一日至二十四日寅時攻打西南城角城上用大炮打死無數賊復攻南角推板車遮蓋用斧鑿城數處被道臣袁崇煥縛柴澆油並攙火藥用鐵繩系下燒之至二更方退又選健丁五十名縋下用棉花火藥等物將達賊戰車盡行燒毀今奴賊見在西南上離城五里龍官寺一帶札營約有五萬餘騎其龍官寺收貯糧囤好米俱運至覺華島遺下爛米俱行燒毀訖近島海岸冰俱鑿開達賊不能過海袁參政於賊退後差景松與馬有功從城上系下前來報信等情得旨寧遠道將堅志固守打死夷兵數多焚其戰車賊﹤釒夅﹥稍退深慰朕懷還著經督總鎭諸臣兼兵應援相機進止務收萬全

○升河南參政角�羊經傳爲山西按察使易州兵備

○癸酉上視朝

○上諭吏戶兵三部朕覽塘報賊攻寧遠甚急當被城中道將諸臣協心設法炮打火攻賊營少退危而得安且運焚寺中糧米不爲賊虜之資徧鑿近岸堅冰潛消過河之患袁崇煥血書誓眾將士協心運籌師中調度有法滿桂等捍禦孤城矢心奮勇𨿽未盡殲逆虜然已首挫凶﹤釒夅﹥似此忠勞朕心嘉悅今特賜獎諭仍著該部從優升敍照舊供職戶兵二部發銀十萬兩爲犒賞之資用鼓戰气其經督鎭道諸臣還要大家倍加細心料理相機接應以爲寧遠聲援以固山海保障務在萬全期奏膚功切不可以小勝自滿仍銳意滅賊全復疆土庶仰雪三朝之恥慰朕宵旰之懷兵部馬上差人前去銀隨後角�羊到欽哉特諭

○又諭戶兵二部朕廑念東事從前皆因守之不固更何言戰昨聞設奇應變賊且退避此足明固守之驗矣朕嘉其勞著戶兵二部作速發銀十萬兩充軍前犒賞內道臣一千兩將領以下量功遞賞關外各兵斟酌給散務令均沾見朕不忘邊吏官軍勞苦之意猶恐賊謀叵測以退爲進而寧遠固守在內關門援兵在外兩不相顧單弱不前今督臣旣已在關當與經臣鎭臣協心並力以圖殲賊毋坐視寧遠爲孤注也其關內城守各官賞賚將以次及事平之日分別優敍朕不食言

○工科左給事中楊所修奏請相機進援而一片石喜峯口等處要害甚於關門添兵設防更不可緩又言前此逃兵不敢過關西北薊昌一帶實其潛遁之路宜遣才力道將各一員督領精兵數千駐札要緊地方一以備援關急一以堵截逃兵章下兵部

○加升關內道山東副使劉詔爲按察使密雲道河南副使孫谷爲參政永平道山東參議張春爲副使各照舊管事

○升兵部主事張福臻爲山西僉事備兵昌平

○命原任神機營左副將王光有僉書南京後軍都督府事

○升遊擊管巡捕營參將事李檟爲陜西河州參將管陜西靖虜營參將事角�羊國重爲永泰城參將管山西利民堡參將事柳暠爲代州偏關參將山西都司僉書張實履爲神機二營參將萬全都司僉書張承憲爲大靖莊涼參將都司僉書管山西巡撫中軍坐營事王乾元爲偏頭關參將管京營標兵右營坐營陳煥章爲倒馬關參將

○升寧夏淸水營守備方茂功爲河南磁州遊擊將軍潼關道中軍守備劉重光爲陜西總督右營遊擊將軍沂州道中軍守備趙文炳爲宣府東路遊擊將軍

○升宣府膳房堡守備李日�秀爲薊鎭古北口參將守備管遼東平夷右營遊擊事孫慶爲薊鎭總督右掖營遊擊將軍喜峯口都司僉書孟吉爲薊鎭中路南兵營遊擊將軍皆從部覆薊遼總督之請也

大明熹宗悊皇帝實錄卷之六十七卷終

大明熹宗悊皇帝實錄卷之六十八

天啟六年二月甲戌朔祭三皇於景惠殿遣禮部尙書李思誠行禮

○兵部尙書王永光奏據山海關主事陳祖苞塘報二十四五兩日虜眾五六萬人力攻寧遠城中用紅夷大炮及一應火器諸物奮勇焚擊前後傷虜數千內有頭目數人酋子一人遺棄車械鉤梯無數已於二十六日拔營從興水縣白塔峪灰山菁處遁去三十里外紮營李卑授兵尙在中後李平胡援兵不滿六七百人已退在中前並無進援虜退未遠尙宜戒嚴逗𨖻諸將亟當正法得旨寧遠以孤城固守擊退大虜厥功可嘉賊勢進退尙屬叵測援兵不集孤城安能壯膽且兵少不濟事還著經督鎭臣星夜亟發重兵出關直趨寧遠以爲後勁相機追截務收萬全

○兵部尙書王永光復條上六事一廣咨訪以儲將材网羅之外豈乏遺珠但廢棄逋姦每乘急而混進槪用則誤事槪棄則蔽賢宜發訪單令廷臣保舉到臣部登記酌用將原單封進禦前立案備查功罪與共再有續薦卽令補單庶下無遺材用人者亦無濫收之失一收猛士以備殺敵衝鋒陷陣必藉勇士容臣等不拘罷閒見任官及義勇軍民驗有百步穿楊及力舉千斤或五六百斤者廢閒官復職見任加一級民籍爲兵以備前鋒之用一重事權以責成功經臣髙第皇上所推轂面遣賜劍專殺者也一切關內關外進止機宜悉聽其主持無旁撓無中制必能掃蕩廓淸紓我皇上東顧之憂一防逃兵以振士气奴之伎倆豈其蓋世拔山當者靡觸者碎皆從來將士逃之一字誤之至柳河之陷無處不逃獨袁崇煥一軍屹然不動近所條上殺逃一著極中肯窾而永平一鎭尢逃兵必繇之路請敕該鎭總兵孫祖壽但有逃者盡數殺之庶人知退無後步而拚命殺酋矣一懸賞格以購酋首請下一令能斬酋眞正頭目一顆者官升二級兵授以官能斬眞正夷首一顆者官升一級兵賞銀五十兩能滅奴者卽以其地王之其佟養性李永芳等能斬奴酋以歸者準免死仍敍其功一嚴市買以充撫賞撫賞衣物多貪官金�贊求市買價值到手任意花費率致耽廷且每以濫惡不堪者充數而夷人切齒銜恨撫事之壞大率以此乞敕督撫遴委廉能正途市買鮮明叚絹衣物庶夷人感悅款局可終得旨這條奏六款深禆時務儲將才懸賞格尢爲急著俱依議著實舉行關門事宜自是經臣專責原無中制宜悉心調度務奏膚功總兵孫祖壽見駐永平若逃兵經過不行截殺卽治以臨敵逗𨖻之罪撫賞衣物著該督撫愼選廉能正途官如法市買毋容濫惡抵塞致失夷心違者參來重處

○升太僕寺少卿郭允厚爲兵部右侍郎山西按察使王點爲都察院右僉都禦史巡撫大同

○升遊擊管臨淸參將事馬孟驊爲陜西蘆塘參將曹州營遊擊周維新爲寧夏平虜城參將都司僉書管定州領軍遊擊事滑滋爲甘肅莊浪參將登萊巡撫旗鼓守備方壯猷爲天津海防左營遊擊大同聚落城守備臧顯玉爲陜西固原東路遊擊

○乙亥兵部尙書王永光言遼左發難各城望風奔潰八年來賊始一挫乃知中國有人矣蓋緣道臣袁崇煥平日之恩威有以懾之維之也不然何寧遠獨無奪門之叛民內應之姦細乎本官智勇兼全宜優其職級一切關外事權悉以委之而該道員缺則聽崇煥自擇以代若周守廉歷年哨探在在先逃宜梟示軍前以爲慣逃者之戒得旨袁崇煥已獎諭加升周守廉情罪待經督奏報定奪

○禦史王珙疏陳城守之略一修造城垛望門城上窺賊必從垛口窺之恐賊以一矢相加當於各垛口中加置小板門門中開一圓孔大如碗則我兵可以擊賊而賊不能加我矣一預備守夜燈具計五垛共懸一燈從垛口懸之而下又用一長桿從城墻水隙中撐之而出則有賊自能畢照一預備石塊炮架石塊人人可用炮架則按臣張論守蜀時會畫式以進見在營中可演習也一捐俸收買煤米市民不能自備一二月之糧倡義全在文武諸臣如助工之例加倍捐貲交戶工二部率平時相信之商人於近畿收買煤米城守日久則出以市之小民煢獨者量給之一注明官軍信地每門一大臣此總理也各垛口之分管不可不密宜計垛口若干文武官若干營衛軍若干分派信地官必兩員同事方可晝夜輪管一分地淸查姦細五城地方甚廣不宜專責巡城禦史每胡衕設一官以淸查之一分設塘馬援兵守中兼禦須塘馬馳報守垛官軍未可輕動於九門各設選鋒五百名以備夜援以上各款昔用之以守蜀城而尙未能如此之嚴密也至京營操練之法當令各將官分地爲之分則人少少則可試其武藝而淸其名數也得旨這城守諸款皆已試之法卽宜酌議舉行

○加寧前參政袁崇煥爲都察院右僉都禦史專理軍務照舊駐札寧遠等處地方

○起原任南京禮部郎中彭惟成爲南京大理寺右寺丞升戶部郎中胡士容爲山西參議薊州道

○命江西副總兵楊大烈僉書南京前軍都督府事升神樞

○營參將鄭其心爲六營右副將貴州加銜都司僉書楊明表爲安順參將

○兵科都給事中羅尙忠言昨奉明旨運凍糧視緩急行夫運糧腳價𨿽多終是穩著不必視奴之緩急爲緩急也向來爲奴所乘者惟奴來則急奴去則緩耳數日以前爭去長安一騎抵徐價至四五金昨聞報復有速客歡飲者矣請旨申禁投敕登筵者禁捆載挈家襆被出城者禁市價錢價米價煤價之乘時湧貴者儻奴退則我遂驕我驕則奴必憤積弱之兵豈堪又驕積彊之虜豈堪又憤願明旨之愼言緩急也得旨河水將泮腳價可省運糧視緩急不專以賊勢爲言煤米不可長價著五城嚴禁以安人心

○刑科左給事中叚國章言奴眾紮營近地未可弛備搬運凍糧不拘何項錢糧宜悉那爲腳價此外則祕密事情宜禁抄傳凡有奇略不妨與當事者密議潛行何必播之遠邇名自己歸也況人所已言不必重復至於日後議論宜歸平恕不可令邊臣謀國奉公之心半消於憂讒畏譏之念也得旨凡系軍國緊要事情務須條奏明切簡當會經人道過者不必剿襲瀆陳

○丙子經略髙第報奴賊攻寧遠炮斃一大頭目用紅布包裹眾賊擡去放聲大哭分兵一枝攻覺華島焚掠糧貨二十八日總兵滿桂開南門追剿去訖得旨虜遭屢挫打死頭目此七八年來所絕無深足爲封疆吐气關門旣已無虞宜亟發重兵相機追剿以收全勝所獲功次一體優敍

○兵科都給事中羅尙忠言虜眾五六萬人攻圍寧遠關門援兵並無一至豈畫地分守不須被纓抑兵將驕橫勿聽節制據小塘報云關內道臣劉詔鎭臣楊麒要共統兵二千出關應援未幾經略將道臣發出兵馬撤回矣其固守寧城者門以東則滿桂西則左輔門以南則祖大壽北則朱梅均當與道臣袁崇煥並行申獎寧城之功以不救而愈彰關門將領之罪以催救不救而滋甚矣得旨關門兵少故恇怯不進前已料之見在兵數必不能隱俟經臣奏至再核功罪

○刑科給事中蘇兆先請速乘時以修備禦得旨疏稱無事怠緩有事張皇眞屬可恨速之一字誠救時藥石��爾每言官便當稽查速與不速不時紏參以彰懲勸

○禦史李懋芳奏樞輔孫承宗生平口談邊事鑿鑿有據故當時以輔臣兼樞密賜以蟒玉賜以尙方劍寵遇於人臣無兩被命初疏推原敗僨之繇指摘貪誤之實似欲黽勉仔肩以圖報效及至當關碌碌無一奇策力求卸擔未奉明旨召還而擅離信地中外驚疑今奴酋直抵寧遠矣撫順開鐵之敗數年之後猶追論當事者逮治之豈樞輔才得脫肩便可推之局外況柳河之敗賊窺關外無備故輒敢狂逞深入豈非樞輔之責而誰責耶尢可恨者方今民窮財盡皇上宵旰而憂司空仰屋而嘆皇祖總天下加派不過三百萬合事例摉括之所角�羊納亦不過百餘萬樞輔糜費金錢歲至數百萬曆壬癸甲乙計餉幾至千餘萬卽據兵言往時關上兵派十四萬樞輔淸汰十二萬去年十一月復命報十一萬七千有奇昨見經臣髙第報見兵僅五萬八千耳新舊交代不過兩月則所少五萬九千有餘之兵安在累年開銷五萬九千餘兵之餉竟安歸耶明旨云平日索餉則有兵一旦臨敵則無兵向來料理關門作何勾當�發關門之獘洞燭其虛冒矣何千餘萬金竟聽其朦朧開銷遂不查核求皇上卽以無兵一節詰問樞輔樞輔何辭以對則虛實功罪之案了然又謂王化貞與熊廷弼同罪乃廷弼死而化貞尙在向以化貞在廣寧時頗得虜心今王世忠撫虜宜令化貞以妻子自代與世忠同往激虜出兵擊奴以自贖事成則免死不則立膏斧鑕以謝天下不應久滯囹圄以生觀望之心得旨關門兵數多寡眾目難逃尙有經管各官如何專責樞輔俟虜退查核自明王化貞失陷封疆與熊廷弼同罪鐵案已成輕議保出豈言官之體

○總兵官毛文龍復請釋舊撫王化貞極言化貞爲遼人所擊心西虜亦樂於助順稱引哥舒翰事願將海外歷受官階一一歸還朝廷以贖化貞之死策令自效得旨功罪原分兩途信賞必罰系朝廷操柄毛文龍卽使有功豈得代人贖罪況奴酋入犯文龍全不知覺牽制安在輒敢言功乃爲失陷封疆之人求宥藐視朝廷是何法紀念海外孤軍姑不究

○升兵部右侍郎郭允厚爲添設左侍郎太僕寺少卿李春燁爲兵部右侍郎

○以都司僉書管登萊巡撫中軍遊擊事周顯謨掌大寧都司事升陜西分巡關內道中軍守備顏國泰爲萬全都司僉書山東分巡兗西道中軍守備李如蘭爲山東邊秋班都司僉書陜西分巡關內道中軍守備馬中傑爲河南邊秋班都司山西分巡河西道中軍守備靳文炳爲山西都司僉書山東總河軍門坐營譚震采爲山東邊春班都司僉書

○丁丑祭先師孔子遣大學士丁紹軾行禮

○遼東經略髙第報西虜乘奴入犯率二千餘騎犯平川三山堡等處趙率教率兵禦之前後斬虜首級八十三顆獲達馬一百五匹又犯中後所副將楊應干率兵追至髙臺堡斬虜首級二十顆獲達馬七十匹得旨屢報捷音朕心嘉悅袁崇煥已升僉都禦史滿桂趙率教實授總兵加都督同知左輔等俱著查明優敍所發犒賞銀十萬兩聽經臣分給寧遠前屯兩處軍士督臣出關援兵旣集當相機調度逐虜過河各路口尢宜嚴加防護無致疎虞

○兵部尙書王永光言賊鋒𨿽挫未可恃也臣部題援兵久已行咨今奉再審緩急之旨恐遠方視爲可緩迨急而復催彼有詞矣今酌定馬步數目令遵前旨預備以待如保定鎭原爲京陵宜調馬兵六千步兵二萬宣大各有邊防宜各調馬兵五千山西馬匹原少宜調步兵六千河南山東兵數𨿽少亦各調步兵二千而延綏於諸陜爲近亦宜預備馬兵四千合成馬兵二萬步兵三萬蓋撫鎭各急其地每以防守爲辭遇有徵調多不應手今關報孔棘諸臣誼切同讎宜將所定兵數於原額內外酌量抽添另立一營專備臣部撥遣上是其議著行各該撫鎭立營操練專備不時徵調勿因賊退怠緩待東事盡平方許具奏停止

○命總理川湖貴州提督土漢官兵總兵官魯欽以原官鎭守貴州

○巡撫天津侍郎黃運泰言奴警報急準經略髙第咨調天津兵三千應援又準總督王之臣牌調津兵一千名速赴軍前應用看得天津設巡撫調集水陸各兵一萬三千有奇陸續調發迄今見在關門屯聚舊兵止有海防及左右二營系眞定撫臣所轄海防攺防攺歸屯田左右二營眞定撫臣調取應援今惟有新兵三營除鎭海營水兵二千餘名專管海防外止余標正二營官兵四千內以官兵二千九員名馬三百匹委正兵營遊擊施洪謨率赴經臣應援以官兵五百三員名馬一百匹委正兵營守備中軍李景率赴督臣應援惟是天津水陸交衝爲漕運必經之地關鮮百餘萬糧料發運於斯標正兩營旣調山海而左右兩營又欲調眞定天津一空萬分可虞請將左營暫畱津門以爲城守護運之用上命兵部作速酌議具奏

○保定巡撫郭尙友言奴警告急各路遵旨應援保定總兵李承爵率兵營路兵三千赴援應給馬如兵數而挑選各營路止得馬一千五百匹乞照各鎭援防事例兌保定所屬寄養馬一千五百匹共足三千之數且眞定系右輔要地所恃以遙應關門近護神京者獨有鎭城之兵而車營與龍固營祖軍糧薄甚羸弱不足倚又獨恃有標民左右四營之兵今民營充赴薊之班幾撤精兵三分之一請將民營免令赴防俾得督率操練猶可借其一臂民營遊擊已經論劾合無以徳州春班營遊擊韓兆元調補章下所司

○山西道禦史髙弘圖疏言奴酋騺伏四年不動一朝突至寧遠被圍舉國洶洶一重門限豈是金湯自袁崇煥有死地求生必死無生之气則莫不翕然壯之然自有遼事用兵八年不效固未敢逆料其果能與賊相持與城俱存否也是以深軫聖懷時切東顧甫采盈庭之方略輒得馬上之捷書然後知從前無不可守之城池而但無肯守之人與夫必守之心今崇煥稱必守矣況且出奇挫銳建前此所未有則又莫不翕然賢之然從城上系下而縱火燒車者非健丁五十人乎此五十人者旣能奉崇煥之令而崇煥又能不沒五十人之勇作何旌賞謂宜不移時而沾也惟是賊鋒𨿽挫賊膽方張離城五里而遙未可遽以爲不前也約賊有五萬之多而我軍名數未必相當則嘗勝之勢仍在奴而孤注之憂仍在我也爲今日計奉旨應援之兵一步不可松懈經督同舟之患一著不可差池至於神京根本之慮不可不周臣謹列爲五款用備采擇一申飭都門防姦之法姦細必有托業必有托處暗布訛言每每塘報之所未有而輒已諠傳今宜禁京城內外寺觀處所及民間安寓行客之家驅絕姦藪並嚴驅姦胥人役之獘一休養京營戰馬之力營軍以馬雇人合嚴加申飭一切負重趕腳惟許騾驢有以馬雇人者巡城禦史捉拏枷懲一推廣朝廷用人之心已經銓敍請名流俱畱爲京用有緊要撫缺不妨仿閻鳴泰例仍使建第一暫代日壇祭祀之典羽書狎至之日不宜輕輦蹕而薦馨香合無姑行攺遣恭請聖駕以明春舉行庶於大典有光也一仰體宵旰憂勤之勞皇上一心商量戰守又一心催並營建權宜借湊何等焦勞乞皇上姑一意辦賊見今搬運凍糧有議多積煤柴有議暫將拽石木之傭許爲運糧艸之用使京師有恃無恐奴賊將聞風引去而臣乃快睹經營於不日矣得旨髙弘圖屢疏條陳俱未當今又阻撓郊祀大典且運木石運凍糧各有專責何得以東事遂妨並舉姑不究

○戊寅祭太社太稷遣伯劉天錫行禮

○朝日壇殿宇工完遣尙書董可威祭謝

○升工科左給事中楊所修爲吏科都給事中

○升山東按察使馮從龍爲湖廣右布政使浙江副使張魯惟爲河南右參政兵部郎中李楨寧爲山西副使備兵大同

○以都司僉書管沈陽秋班遊擊事柳紹宗爲甘肅巡撫褾下中軍遊擊

○乙卯加成國公朱純臣懷寧侯常胤緒東寧伯焦夢熊各宮銜一級純臣夢熊少傅兼太子太傅胤緒太子太保兵部遵詔例以請也

○周府華亭王薨遣行人呂邦瀚致祭

○詔削職方司郎中余大成籍初兵部題將薊鎭鎭虜關提調董節升都司僉書職銜管昌鎭右車營遊擊將軍事有旨詰責至是兵部尙書王永光據本部職掌及本官資薦以聞上以提調去遊擊階級懸絕躐等超升又含糊回奏情獘顯然余大成著削籍爲民陵寢重地還著另擇都司守備俸深薦多練習兵事的來用

○禮科都給事中彭汝楠疏陳三事一曰遼撫宜復言從有遼地卽有遼撫遼地未可終棄則遼撫何可遽裁向特以蕞爾關門經撫兩駐有似贅員今皇上旣嘉袁崇煥之功予以僉都職銜又令其駐札寧前管理軍務則崇煥固儼然開府矣何不遂復遼撫卽以崇煥任之凡關外一切戰守機宜悉聽便宜布置庶事權責任實有肩荷從此而廣寧而遼陽而開鐵皆可以經理可以駐札亦今日恢復先著也一曰冒破宜問言樞輔當關兵則日減餉則日增使天下民窮財盡漠不動念邊境有事動勤宵旰樞輔有心寧不愧赧猶得邀溫旨謂經管尙自有人容其掩罪卸責懲往毖來未可厚爲寬假也一曰綜核宜急言奴虜甫退情形未遠亟當淸查實落兵馬處處若干逐一開明告之皇上一洗往獘縱犁庭掃穴尙須擘畫而兵實餉省其可以寬海內之物力餋國家之元气者所關自不淺也儻過此以往蒙蔽成習又不可問矣得旨袁崇煥加銜管事責任未嘗不專果能平遼自有爵賞何必以撫臣爲重姑不究

○禮科右給事中張惟一言關門近事有宜嚴行釐剔者如關兵月餉非二十五萬則二十二萬亦曰我兵且十四萬汰之不下十一萬也乃平居患貧而寇至又患寡少去之兵從何處銷算此不可不問之兵也右屯露貯之三十萬久奉撤入之命而徒憚搶劫之虛聲輒舉而委於奴散之軍不猶愈賫之盜乎此不可不問之餉也西虜撫賞不貲欲收爲我用迺奴兵西渡不以一矢相加遺且乘機鼓焰則撫賞之不得其道可知此不可不問之撫也而又有不可不問之援兵不可不問之塘報道臣拚命當賊屢勤明旨並應援時刻兵馬數目亦令馳報矣而李早李平胡以二千人往俱不進援敵兵壓境偵探旣急迺彼中鎭將直欲膜外置之借非寧遠楊景松之報何彪等之報關外情形竟從何處摸索此皆奔潰驕蹇之習不可不一創之得旨俟賊退嚴加查核

○禦史張文熙奏袁崇煥與滿桂等已加賞賚中右所副總兵劉永昌遊擊馬爌等堅守勝地亦宜並加獎賞周守廉之逃兵部已請正法又聞杏山松山等處有鄧茂林呂應蛟李應魁等不合兵寧遠輒奔入前屯趙率教欲以軍法繩之始懼而回至中右所如此愞懦亦宜一並查明更敕工部多造火器多儲火藥若兵部主事孫元化自言能制西洋臺銃正宜專委以試其長得旨關外將領功罪俱俟經臣查明賞罰西洋炮卽如法多制以資防禦

○經略髙第塘報奴賊退至大淩河得旨據報奴賊尙未過河還宜嚴加備禦無致疎虞

○左都禦史周應秋題時事多虞人心積玩得旨近來法紀漸明人情猶玩這條奏四款深被愚綱陶朗先楊漣左光斗等贓便立限與各撫按官遠者限文到四月以裏近者二月以裏刻期奏銷違者參治封事最宜簡切不宜煩冗重復建白牌系從來舊規何得輒廢選練民兵召募土著誠固圉長策一體申飭行

○順天府府尹沈演疏陳綢繆三輔十事一城垣有無完固壕塹有無深廣樓櫓有無修葺皆應作速經理一器械原有件數果否堪用敝壞者整頓未備者修造一墩臺以資守望鋪捨以傳警報豈得任其頹敗墩軍鋪夫或加添或更換相應各給器械以備巡警一各口子道路或虜可衝入之地則宜抵塞法當督民開溝徙塹以限虜馬或虜騎必經之地則宜堵截法當造暗坑理地雷以扼虜衝一市集居民何處爲虜騎稍遠之地人煙輳集原有墩堡應修築完固以資捍禦何處爲虜馬必繇之地零星數家气力單弱者應收斂入城以資防守一原額軍兵若干見在若干快壯若干子弟兵若干卽今有無足用何人武藝髙彊可備戰鬥何人年力精壯可備城守何人機巧便捷可用偵探務要試驗眞的造花名冊報一各衛所官員何人弓馬熟嫻可備統領佐貳以下何人調度有方可資贊畫鄕紳中何人諳習兵機可資韜略以至士子之有志當世者父老之歷練有識者子弟之驍果警敏者俱要不時延見訪以機宜務要上下同力官民一意但無偏聽一人輕有舉動不合眾心一民間丁壯諭令習射除督率獎賞外果有弓馬熟嫻者匯爲一冊如登名冊中小過應笞及無名差徭量與蠲免如有教師打手等項皆查造入冊量加獎賞旣收爪牙之用亦消肘腋之虞一鄕村戶多人眾不願搬移入城自願列柵築垣團練守禦者聽掌印官親爲相度務期地形得利守禦堅完無疎薄苟且反以資寇一申嚴保甲以稽查姦細爲第一義面生可疑蹤迹詭祕卽行根究一家不舉十家連坐如嘗法但要著實舉行無疎無擾以上十款俱乞明旨嚴加申飭責以必行撫按非時舉劾量才更調務使近畿州縣皆彊敏有力之選爲著實固圉之圖且今之貢夷原非舊制當時皆都督酋長正身遞置邸中蓋有古質子遺意今之來貢皆積年猾夷無所不至宜敕督撫每起量送一二人進京其餘俱在邊領賞賞物照原開人數一無所減令序班一員押赴邊關領發庶免狡夷密伺虛實之釁無姦細頂名潛入之虞得旨條陳十款皆綢繆至計近畿州縣務在必行不得以虛文塞責其進貢夷人除已往不論外後著督撫官每起量送一二人進京余俱在邊領賞賞物照原開人數全給仍要作速打發毋令久住京師該部一並酌議具覆

○加貴州軍前聽用守備沈所行爲都司僉書管標下坐營事從兵部覆貴州巡撫王瑊之詣也

○庚辰月犯畢宿火星

○刑科給事中蘇兆先言東奴遁逃西虜被創我未絕釁於東復開釁於西宜申飭經臣修器修人更加喫緊如西虜可諭則令王世忠等申大義明禍福俾悔厥心以聯前款不則當觀變設策宜餌別虜以間之毋使合奴以生叵測又宜預飭諸道將以後如遇奴至其當奴者以堅守爲上守能擊賊戰在其中其未當奴而近虜者以收保爲上淸野以待其能自見至於奴情若何奴虜合離之情若何不妨一日一報而又破格懸賞浮於首功之右並酌道裏遠近時日遲速以定之其退縮不前者殺無赦上是之

○刑科給事中王鳴玉疏陳處置西虜事宜今國家歲費百萬金繪撫賞非爲奴豢虜乎奴入寇而諭虜出力邀擊則有賞不則誅勿貸非使虜噬奴手聞奴之渡河也虜次日卽與俱出此非有要結之私則欲觀鷸蚌之勢誰謂虜不當殺而殺虜之非功第念豢之非久諭之方新萬一憤而與奴合不且並力內向耶宜諭虜曰逆奴入犯我軍憤甚且以敕諭未至疑爾助奴殺爾酋眾奪爾兵馬今悉還爾爾果能助順破奴仍重賞勿論又密諭經臣使榜示關門曰趙率教出奇制勝忠勇可嘉但天威震赫意不在虜而在奴所獲首級馬匹未敢輕致關下暫畱關門俟奴酋授首一體獻俘次第優敍則一不掩驍將之功一不傷點虜之心其於國體邊情或可兩全疏下該部知之

○升禮部右侍郎來宗道爲南京禮部尙書陜西右布政使張維樞爲都察院右僉都禦史巡撫陜西

○削禦史石三畏籍以條議輕率薦舉失當也

○辛巳兵部覆巡視京營科道楊所修等﹤鋶﹣釒﹥陳捕營十一事一會補之制宜復一聽用之課宜勤一選壯之練宜亟一老弱之汰宜善一火器之技宜練一勇衛之器宜造一營馬之補宜會一捕官之任宜重一捕總之居宜定一隘口之防宜密一夜禁之令宜一從之

○禦史門克新條奏目前切要一曰修邊墻言奴兵之散俱繇興水興水與大紅螺山相對虎憨之老巢也儻奴因敗而謀於虜必捨楡關而北趨也虜部落最眾地方最寬自紅螺至三協一帶皆其屬夷長驅一進孰能禦之前將軍戚繼光內�屯營外築邊墻急宜訪其遺制當修建者修建當勾補者勾補一曰定守援言寧遠被圍關上不發一騎相救亦以主兵未充援兵不至也自楡關而西而永平而遵化而薊州所當多儲精銳以爲根本脫楡關有警則當趨之而前脫更有警而眞保而山東而山西河南則當應期而至自楡關而西北而一片石而喜峯而古北各宜彊兵數千以爲堤防一片石有虜則當鱗次而進脫更有虜而宣鎭而灰嶺而昌平又何妨鼓行而東亟宜簡練軍實預分信地俾各整飭而待一曰摉異材言古之名將多藏於田澤屠釣間請敕直省各撫按細加延訪優其禮數送至京師其一應所需卽以撫按公費充之疏下兵部

○升兵科給事中李魯生爲吏科右給事中

○壬午孝定皇后忌辰遣宣城伯衛時春祭昭陵

○經略髙第塘報東夷兵在右屯衛哨馬在大淩河千總曹恭誠於子章突遇之稍有斬獲得旨奴酋久戀河西狡計叵測仍宜相機驅逐以保萬全

○加山東副使李棲鳳爲參政備兵霸州

○癸未孝貞純皇后忌辰奉先殿行祭禮遣懷柔伯施壯猷祭茂陵

○削禮科給事中李恆茂藉初恆茂以遼警具疏有曹爾禎整兵山東一語得旨爾禎擢撫山西如何疏指山東責令回奏恆茂復疏謂爾禎爲山東布政尙未離任以部題督發山東標兵爲據上以東西字顯有錯誤不恭所奏含糊至是乃以錯誤引罪遂削奪之

○兵部尙書王永光乞恩認罪言本部選法守備提調等官爲一級都司僉書爲一級遊擊爲一級瀝俸三年以上挨級遞升都司僉書缺少守備提調缺多故以守備提調升都司僉書管遊擊事仍於都司僉書內挨次序升應升之日方實授遊擊此例久已通行等而上之如遊擊管參將事仍爲遊擊參將管副將事仍爲參將其例同也余大成前奉嚴旨宜明白奏等級原未說明委屬含糊臣等拮據兵事未及磨勘無所逃罪但大成平日拘執太過或有之若躐等超升萬萬不敢臣等亦不能容也乞俯念用兵用人之際時賜優容責令策勵供職得旨余大成已有旨了堂上官不必曲庇提調原不領敕原與守把不同非有功何得躐轉以後武官俱要查俸深薦多者循級序升不得越次兼管以開幸竇著爲令

○升太常寺少卿曹思誠爲本寺卿

○升浙江參政董承詔爲浙江按察使管寧紹道陜西參政張國銳爲陜西按察使

○甲申上傳與錦衣衛每遇嘗朝禦門金臺上侍立止許東西司房官各一員

○賜寧徳長公主駙馬劉都尉劉有福冊誥冠服

○吏部覆陜西撫臣喬應甲議以分守關內道移駐耀州報可

○太子太保禮部尙書兼文淵閣大學士周如磐卒如磐福建莆田縣人萬曆二十六年進士攺庶吉士授簡討歷任南京國子監祭酒吏部右侍郎禮部尙書協理詹事府事其爲人性純朴絕無文餙預總裁神宗實錄同考會試一應天江西主試各一入閣不匝月病卒贈少保蔭一子中書舍人賜祭葬如例謚文懿

○贈故太常寺卿王遠宜爲工部右侍郎蔭一子入監讀書

○南京太僕寺少卿馮若愚以督催馬價卒於舟次詔予祭一壇

○升都司僉書管喜峯口參將事張成徳爲昌鎭右車營遊擊

○乙酉上禦經筵

○丙戌上視朝

○賜大學士顧秉謙等銀兩有差以冊寧徳長公主恩例也

○經略髙第塘報奴賊初九日分三枝一枝繇傅家莊二枝繇西寧堡三岔河渡口過河初十日盡數過�上命亟修戰守實事以備將來不得以賊退怠緩

○升山東副使秦一鵬爲本省參政備兵懷來

○增設天津管理淸軍海防兼管兵糧同知一員

○丁亥大學士顧秉謙等題昨晚接經略髙第塘報奴賊潰敗東歸已於初十日盡數過河去訖臣等伏思奴賊自撫順發難於今九年彼大入大利小入小利遼沈廣寧相繼陷失而我兵非望塵奔北則聞風先逃曾不能以一矢加遺以中國之全力而屈於一隅之醜虜豈彊弱之勢殊哉法不立誅不必文武不和調度無法故鮮克濟耳皇上年來勵精圖治朝列旣淸紀綱大振喪師失地者斷以嘗刑宣力封疆者時加體卹懲柳河之失亟易馬世龍而威令克張念寧前之重責成袁崇煥而緩急有賴一時中樞經督鎭道諸臣孰非皇上所特簡而新任者乎惟委任方新故精神振勵且一聞賊報人心皇皇我皇上本之以憂勤出之以鎭定懸有功之賞嚴失事之誅聖諭一頒士气百倍無何而寧遠捷音至矣是役也遏十餘萬之彊虜振八九年之積頹四夷共凜天威九塞咸稱廟算所關恢復大計實非眇小臣等備員密勿力短心長但見兩旬以來皇上宵旰焦勞披覽章奏隨上卽下事無畱行固知九重𨿽髙而於邊疆之事未嘗頃刻忘也因得奴賊敗歸過河之報輒敢具揭恭慰聖懷伏惟慈鑑抑臣等又有說焉功或隳於垂成病每加於小愈今之東事是小愈之時非垂成之日也關門兵力單虛西虜乘機窺伺且奴賊失利以去其計益深捲土重來更爲可慮前皇上獎諭邊臣而戒其毋以小勝自滿眞大聖人之用心超出尋嘗萬萬者安不忘老有備無患是今日第一著數臣等夙夜兢兢業與大小臣工共相規勉復因恭慰而並及之伏惟聖明畱意封疆幸甚

○革禦史田惟嘉職惟嘉兩浙巡鹽差竣赴京違限吏部奏言會典違限兩月以上參調別用而都察院咨文巡方禦史水程之外仍有暫假之例相沿已久或量行罰治上以會典照違限月日多少遞加處分今惟嘉違限三月有餘自當重治

○山西巡撫柯曰�永奏張愼言追贓已完乞定衛遣戍得旨張愼言黨邪害正避差金�贊差罪難枚舉今只以監守自盜永戍姑依擬其周宗建贓私該撫按久不回奏聽其逍遙無忌成何法紀繆昌期已經削奪仍補服黃蓋開館招賓愈見縱肆卽著錦衣衛差的當官旗將宗建昌期扭解來京究問

○南京江西道禦史徐復陽疏奏近閱邸報諸臣在輦轂者擊邪之章日上而奪邪之旨亦日下海內共快微臣今敢據所知而陳之有三人焉一爲原任太僕寺少卿曾汝召汝召阿附黨人與楊漣左光斗倡和就其羽翼移宮至謂主少國艱之時有垂簾聽政之舉不幾傳千古之疑乎闖宮一案泯然無迹政以著先朝慈孝之羙而汝召必證其謀逆何也知諛姦黨而不知有君父汝召於是乎無人臣禮矣今誇定策煽邪議者俱已禠黜而汝召顧可獨貰耶一爲浙江參政魏士前作令貪穢有聲甑幾欲破仗熊廷弼庇護幸逃考功法而周嘉謨以姻戚受賄引援俄而潁僉俄而臬憲夫風紀之地豈容齷齪輩濫廁其間今廷弼誅嘉謨奪士前之冰山解矣尙晏然膴仕何以爲外吏樹觀型乎一爲奉旨降調之郝土膏其生平罪狀有降處未盡厥罪者聞其令芮城時贓私狼籍邑騰怨聲天性刻薄有謂麾其父於衙門之外其父忿詈而歸者居鄕稔惡道路流傳有謂其造宅占佐署地基挾制彊奪官房屋以至嚇挾縣官保舉署印招搖受賄而鄕民被害具揭開單偏貼長安有臣若此衣寇盜跖眞門戶狼籍之尢似不可不一問者乞將曾汝召魏士前郝土膏立賜褫奪以爲黨比稔惡者之戒得旨曾汝召阿附邪黨羽翼移宮希圖定策魏士前倚恃熊廷弼周嘉謨恣肆貪婪驟躋臬憲郝土膏作令麾親無父典試訕上無君並前降處的右逢年章允儒顧錫疇丁乾學熊奮渭李繼貞都著削了籍爲民仍追奪誥命其董承業文气稍平姑照前旨郝土膏贓私狼籍仍行撫按提追從重擬罪

○兵部尙書王永光題各處移鎭兵或已至地方或尙在挑選除移文停止外請於本鎭加意操練萬一有警庶便調用不得以奴酋暫退懈弛誤事從之

○升湖廣道禦史馬鳴起爲浙江右參政分巡溫處吏部郎中劉榮嗣爲山東右參政分巡兗西戶科左給事中陳奇瑜爲陜西副使分守關內江西道禦史焦源漙爲河南副使備兵潁州浙江道禦史劉四端爲陜西副使分巡河西吏科給事中蒲秉權爲福建右參議管糧山西道禦史胡其俊爲廣東參議分巡惠潮

○己丑刑部等衙門尙書等官徐兆魁等具原任大理寺少卿惠世揚大辟爰書以聞先是禦史梁夢環疏參汪文言險邪小人朋比交結𨿽經廷杖回籍而大計伊邇恐其復來壞法變亂是非必加嚴究以代姦謀奉旨建問究治鎭撫司條上招詞稱其黨同楊漣左光斗袁化中魏大中周朝瑞顧大章趙南星等乘先帝賓天串通王安妄希定策誣李選侍有垂簾稱制之舉而倡爲威逼移宮之事及受熊廷弼賄賂多金謀爲出脫失誤封疆罪案詞連世揚汪文言時已斃詔獄而楊漣左光斗等六人繼奉旨逮治亦已瘐死鎭撫司獄中趙南星等一十五人削奪追贓熊廷弼處決傳首至是遣緹騎特逮世揚著鎭撫司嚴刑究問鎭撫司具獄詞詔下法司論罪乃按以離間皇家骨肉交結近侍官員律論死監候處決得旨先帝賓天之日惠世揚與楊漣左光斗同惡相濟造語垂簾希功定策致康妃母子踉蹌失所先經黃克纘賈繼春論劾罪狀甚明及查其串通汪文言入王安直房褻衣密謀則離間親親交結近侍大惡備矣重辟允當卽依擬行

○聖諭朕聞立國之道惟孝與忠況皇考升遐之日政臣子哀慕之時爲子者當愛身以及親爲臣者當納忠以成孝不意惠世揚者身居諫職敢作姦邪創垂簾之名陷康妃皇妹而不顧附王安之儻卽表衣小帽而不慚是時明欺朕之幼沖欲張已之凶焰日與楊漣左光斗畫謀專與黃克纘賈繼春爲難以彼不忠陷朕不孝此之爲罪通於天矣楊漣左光斗等旣已伏法而世揚幾於漏网今幸發覺建送法司招供顯然前情畢露依律擬正大辟允當厥辜所纂三朝要典於玆移宮一案尢當悉載無遺庶可信今傳後嗟乎作惡於幽受戮於顯邦有嘗刑詎可幸脫欽哉故諭

○大風揚塵四塞

○升陜西參議耿如杞爲河南副使遵化道浙江僉事周汝璣爲陜西參議河東兵糧道

○以遊擊管甘肅大靖莊涼參將事張承憲爲宣府東路遊擊升宣府巡撫旗鼓守備李時新爲萬全都司僉書

○殺熊廷弼於西市傳首山海關

○庚寅南京江西道禦史徐復陽奏時幾之最急者有六一議黨根宜拔夫黨有根斯有孽有根之人有根之地人已褫奪地可復鮏羴乎如京師講院問誰創始則所謂合掌而念彌陀者也近科臣建議以眞忠義辟假道學攺祠死難諸臣豈不甚快但臣鰓鰓遏計與其議攺毋寧議移儻議攺不議移祔主𨿽易壇貌猶存設有邪黨過之必曰此某道學先生舊址也營壘不拔仍爲後憂臣愚以爲不若移建城外亟命工部擇一隙地攺造以便祠祭不過一移運之勞耳況京師一移則海內書院誰敢不毀必如是而後潛伺之陰謀可杜也一議濫贈宜奪臣觀諸黨人有所建白盡屬私心或因事可借而翹訐均名或因甑欲墮而彎弓反射甚至句連徒眾傲睨標榜輒自命爲東朝之黨威焰炙人邪臣王允成迎合窺目�關疏贈羣姦若而人何物幺﹤麻骨﹥欲穴旣冷之灰竟腴久枯之骨以致姦黨如鮑應鰲輩追贈太常陳大綬追贈太僕不幾褻天朝之名器乎諸如此類實繁有徒夫現在諸姦且從削奪而九原朽骨反冒寵榮恐未足以褫姦雄之魄也合再敕該部查有前項邪黨濫贈官階者分別革削以快人心使知一涉險邪𨿽死不宥亦今日銓衡第一義也一議勘案宜結言官所糾嚴譴所及似宜速作歸結以消窺伺近閱邸報惟保定巡撫郭尙友勘結趙南星一案旋奉明旨戍遣夫以南星位冡宰一罹法网猶不難一戍遣之而況其下者乎合無再行文促問官報結以了夙案以斬葛藤不然將言者反自疑而朝廷大案亦非可漫置不結者一議持局宜堅明旨屢慮翻局臣謂應先持局自趙南星倡邪局而崔景榮復以調停敗殷鑑不遠則持之在今日矣夫能持則腹心內固何患寇盜外侵綸扉統均之地如斗杓立極而後以堂長持各曹之局以職守持議論之局以今日持將來之局夫持之定則不搖持之密則不漏聞請姦暗伏機弩日講捲土非力爲控持必有乘而伺吾隙者滿盤打算徧體提呼是在當事者計之蚤耳一議鑄錢宜酌近聞秦撫喬應甲題本省鑄錢有五便識者知爲救時良策而科臣潘士聞有各省分鑄之議權衡中窾乃董應舉聾聵無識以六利六害之說簧鼓眾聽該部知其不可而逐窾翻駁蓋欲捫姦人之舌而爲國家存鼓鑄之利耳柰何南戶部侍郎區大倫獨袒應舉一錢權之論而且欲罷新廠以就荊州夫京師天下根本廠鑄政握寶源寧聚外以歸京未有捨京而循外者人亦有言大倫門戶起官臭味投合臣不敢知而苐就疏糾正隨事剖析如此一議交代宜速竊見邊釁未消萑苻多警所望撫臣彈壓視昔更甚今新推喫緊要地如順天寧夏登萊及廣西等處皆一時不可少此重臣乞敕新簡諸臣刻期赴任以防地方叵測之憂以上六款乞敕下該部一一查議聖明綜核之理或不無少裨矣得旨書院攺作忠臣祠誰敢復萌異念不必移鮑應鰲陳大綬爲邪臣王允成疏贈顯是惡黨著卽削除一切奉旨議勘罪案卽作速完結有遲延的參處其持局宜堅鑄錢宜酌交代宜速都著申飭行

○太子太保禮部尙書周應賓卒應賓浙江斳縣人萬曆十一年進士攺庶吉士授編修壬辰會試同考癸巳升國子監司業甲午遷右中允主考應天乙未升右諭徳掌南京翰林院事丁酉升右庶子以丁艱歸庚子升少詹事掌南京翰林院事辛丑升詹事癸卯升禮部右侍郎掌翰林院事東宮侍班甲辰教習庶吉士乙巳復以艱歸家居十六年光廟登極起升南京禮部尙書奏申飭學政四事隨攺禮部尙書掌詹事府事五疏力辭得允時加太子太保疏謝末及儲人才固人心曰兩言昔以獻先皇者今以獻皇上也至是卒贈少保蔭一子入監讀書謚文穆賜祭九壇又加一壇差官造墳安葬

○升南京國子監祭酒祭酒李孫宸爲詹事府詹事充經筵講官

○辛卯升太僕寺少卿劉廷元爲太常寺卿管少卿事

○壬辰上視朝

○恭仁康定景皇帝忌辰遣武進伯朱自洪祭陵寢

○兵科都給事中羅尙忠疏陳漏餉剝軍之獘言各邊解銀往或領銀回者例貯餉部之庫尋分貯府佐之庫或衛官金�贊求情分委放軍糧或將領轉委偏裨遞相抽扣而將官遇有司餉之權者𨿽品位過之亦甘卑禮厚賂轉轉相蒙莫之肯問甚或星相遊人爲當事薦往者亦派扣各軍禮而歸之又甚有將官放債倍扣利息者及管庫司官以情面淺深幣交厚薄爲各邊發糧之先後者乞敕各邊督撫委各邊道將查各邊軍數某邊軍若干餉若干刻成書冊各送計部計部總計九邊額兵若干歲餉若干刻成書冊一呈禦覽一送該部一發該司人各一冊俾姦書無所去其籍其各邊臨期請餉恐有逃故等情仍賫兵數到部以便算發如山海宣大薊鎭近邊等處不問科道兵部欽遣一員解往本邊公同會放某營某日逐封唱給可數日而次第了也其遠難遽到者卽著督撫委廉能府正會部面散如有營軍頭目私斂各軍阿奉將官居問射利者將官逮治本軍卽以軍法從事至於府佐邊官問多老昧或裁管糧一缺歸並餉部或止許收子粒鹽糧艸豆修工寄庫等銀而放糧不得與焉尢除獘務盡之至計也得旨這本說給散軍餉情獘甚悉其應裁應禁的著兵部作速議覆

○命徳州春班遊擊韓兆元以原官調領井大民兵

○命都司僉書管福建巡撫中軍遊擊事鄭嘉謨爲江西都司掌印升常州陸營總練把總宋嘉賓爲中都畱守僉書湖廣分巡湖北道中軍守備姚鎭東爲江西都司僉書廣西巡撫中軍坐營範邦垣爲福建都司僉書調雲南都司僉書譚一正於浙江

○工部覆右侍郎崔呈秀疏頌魏忠賢忠直及鼎建勞積應宣付史館從之

○起原任兵部尙書張鶴鳴爲南京工部尙書攺吏部左侍郎管右侍郎事黃儒炳爲左侍郎升工部右侍郎房壯麗爲吏部右侍郎順天府府尹沈演爲刑部左侍郎兵科都給事中羅尙忠爲太常寺添注少卿原任吏部郎中謝升爲太常寺添注少卿提督四夷館江西道禦史徐揚先雲南道禦史丘兆麟俱太僕寺添注少卿

○癸巳大風揚塵四塞

○甲午經略髙第劾中部總兵楊麒懦怯不前詔革麒任仍諭以後中部總兵駐札前屯衛與寧遠相爲應援如退回關門以擅離信地論

○詔以奴酋意圖再逞邊報甚明一切防禦事宜在事各衙門當及時料理覺華水兵船隻仍作速調補修造用資應援關門額兵尙虛亦須召募以足原數

○補原任廣東按察使王化行爲浙江按察使淮揚兵備道

○升山東副使楊嗣修爲陜西參政楡林東路兵備道

○乙未上禦文華殿講讀

○大學士顧秉謙等奏敬捐微俸以佐軍需得旨卿等贊襄調度殫力覃思勝算廟謨朕所素鑑今敬捐俸銀共一千兩以助軍需益鼓勇气具見卿等同心體國加意楡關大義赤誠朕知道了銀著該衙門照數查收類解軍前應用

○太子太保戶部尙書李起元復疏請休致上命司官惇趣視事

○戶科都給事中林宗載言遼餉本色三十萬每歲於漕船帶運至天津交卸然事𨿽責之漕船而權不屬之漕政各直省州縣之徵輸官旗之交兌糧道之起運漕臣之稽核只問漕糧之完欠不知帶運之有無帶運有其名無其實矣無其實則天津餉院無以應關門之請有其名則得以藉帶運爲詞謂遼餉從漕船頭幫帶運盡入通州混作漕糧以實太倉應將尾幫漕糧抵補此截漕之議所從起也自此議起而一種姦旗苦關通之遠涉利天津之近便故意包攬客貨延緩過洪營乾天津交卸應截者在津不應截者亦在津致歲暮守凍太倉所入大虧舊額此誤在京儲也歲額旣虧倉場總督必與天津總督爭謂守凍原系倉糧與遼餉無干執不肯截而關餉從無所出此誤在邊儲也是必束之以法某州縣應帶買遼糧若干某船應帶運若干各省直糧道編定餉數如州縣糧官兌漕糧時遼糧不完不準收兌漕船兌糧時遼糧不完不準開兌迨至二項通完給一糧單收遼糧若干附於漕糧之末船到淮時漕院驗單無遼糧者查究買補方準放行迨至天津卽將帶運遼糧隨船卸納天津糧儲於單上遼糧一項注收訖二字用印鈐蓋仍給通關赴通廳查驗如無前件通關漕糧不許盤剝仍將本船官旗查究如此節節綜核漕船勢不敢不帶運帶運自帶運則關餉有資漕糧自漕糧則倉場無誤截漕之竇塞則官旗不觀望逗𨖻盤剝依期回空亦早不至年年守凍而誤運務允行

○兵部以成造鹵簿大駕成題田爾耕等升級上從之仍以魏忠賢劉忠田爾耕俱奉旨題敍疏內止覆爾耕司官大不敬詔奪俸三月魏忠賢蔭弟侄一人爲都督僉事仍賜敕獎勵劉忠蔭弟侄一人爲錦衣衛正千戶各賞銀幣有差

○先是奴酋突犯經臣髙第疏奏兵馬不敷調兵應援詔詰責之兵部覆稱關外各兵不過三萬關內又止二萬八千而糧餉未聞報減宜聽經臣從實核奏後以關餉詘乏復有旨前減汰兵餉以八月初一日爲始是時報額兵十一萬七千今見在止五萬八千實少一半其餉安在便著巡按禦史從公將五年分逐月查算經臣乃復疏言關內兵三萬五千五百餘員名關外兵九萬九千五十餘員名關內外兵數原不止五萬八千營伍眾多每月皆有逃亡事故應補未補者數目參差不齊仍候道鎭詳細查明核實再奏報聞

○髙第又疏言初聞奴報過河卽檄覺華島將官鑿冰自衛迺風雪嚴寒冰開復合奴兵猝至將多死之焚龍宮寺米豆二十數百有奇覺華稱是得旨糧料船隻器械及應罪應卹人員確查具奏

○升直隸大名府知府向胤賢爲湖廣副使郴桂兵備浙江杭州府知府唐際盛爲浙江副使管糧

○丙申大學士丁紹軾奏臣切謂天下無有全利亦無全害要在擇其利多害少者爲之人主有法先王有法後王亦在擇其有利無害者法之今山海關何時也皇上所謂一重門限者也屢年敗潰一朝堅守政幸爲今日恢復一大機括乃昨者講筵畢傳諭關門兵少餉浮遣內臣往視抑且示以全遼志云某代某年皆遣內臣此皆繇文武將吏不足取信於皇上以至此可愧也此皇上惓惓爲山海之心臣何得不爲仰體第竊考古證今若先王若後王其遣內臣者多乎其不遣內臣者多乎而揆利度害其遣內臣而成功者多乎其遣內臣而激變生禍者多乎夫不法其多而法其少非善法者也惑於利之少而不顧害之多非知利害者也去歲毛文龍請內臣鎭守登萊臣等謬已臚列其狀況今關門百倍登萊請申言之夫內臣皇上之近侍奉命而往又天子之使臣文武將吏有不窺其喜怒伺其意指而稟其教令者耶彼視已之賢否官之去畱與臨時之生死皆系內臣口腹中何敢不爲逢迎之計而何暇爲戰守之謀此其分將吏之精神爲害者一昨傳諭但云內臣往一淸查不令掣肘經督𨿽然使內臣而無才智者則皇上不用遣也使內臣而少有才智肯遂準惟默默已耶勢以漸盛柄以漸移又多左右之撥置與教唆將有不當戰而速之戰宜用守而不與其守則掣肘其必然者而繇掣肘生脫卸人人諉之天使成敗誰與任之爲害者二關門往日文與文不和或文與武不和故屢致敗今又有巍然一中使焉中使能必其髙下存心好惡曲當者耶於是文武將吏皆藉以申其所愛而嫉其所讎中使不知其藉已也而徇之小則文武將吏用以自相害大則陰嗾軍伍鼓噪士民而並中使害之內變立見往事種種此時尙暇問封疆乎爲害者三三害如此皇上又何爲遣之毋亦曰有內臣爲我淸兵淸餉此一利也噫皇上六年以來不能得一賢文臣賢武臣豈今日便能得一賢內臣耶𨿽有之未敢必也況多一內臣便多一衙門便多一供應不知增多少護衛兵餉利耶不利耶毋又曰有內臣爲我查功核罪此又一利也噫子有外交不憚欺其父妻有外交不憚欺其夫敢必內臣遂無是耶此時功愈冒功罪愈掩罪曰我有中貴在焉彼經督諸臣又何得與中貴相矛盾此利耶不利耶以害如彼不利如此然則前代之用內臣豈是良策豈眞可法臣固不能以片褚悉數者如是又何以慰皇上憂勞之心何以爲關門之計乎臣請有一言曰申嚴軍法而已矣何也人主深居九重天下之大四海之遠豈能身履而目見所恃者法耳至於軍法尢斷斷不可姑息者軍法行何外臣之不奉命軍法不行何內臣之可成功今皇上不嚴軍法而遣內臣左矣左矣幸今日有袁崇煥之卻敵皇上政當專意責成勿貳勿疑而忽別用一番人是必有不利崇煥之功而下石於經督諸臣者使其離心解體俯首喪气才一好機括又忽爾搖奪皇上不察而中其計則又可惜矣臣竊謂皇上不念一重門限也則可如知一重之爲危而臨門者之可懼柰何不愼擇利害而以天下戲乎二祖屢禁內臣不得典兵世宗罷除鎭守千古羙談儻今日復創行此事豈非盛治之累前登萊欲遣蒙俯采末議慨然停止今於山海何獨不然使臣緘口不言輔弼謂何又於前日之議謂何因是冒昧具疏如謂臣妄言阻撓寧甘斧鉞不但求罷斥已也不報

○錄四川殉難參政李忠臣贈太常寺卿蔭一子本衛正千戶世襲推官馮鳳雛贈太僕寺少卿蔭一子本衛試百戶世襲通判髙光贈光祿寺卿蔭一子本衛實授百戶世襲仍查與難家口並祠以祀教諭劉希文贈尙寶司司丞妻贈宜人蔭一子本衛實授百戶世襲舉人胡��奠贈尙寶司少卿蔭一子本衛實授百戶世襲仍查與難弟胡稦並祠以祀舉人聶繩昌贈尙寶司司丞蔭一子本衛試百戶世襲經歷袁一修知事王正經縣丞胡一一夔主簿張志譽各贈府通判蔭一子本衛試百戶世襲縣丞葛盛徳贈府同知蔭一子本衛實授百戶世襲司獄蘇璞典史吳應元驛丞蕭羙各贈州同知蔭一子本衛試百戶世襲典史孫應臯贈府通判蔭一子本衛試百戶世襲監生吳長齡贈府同知子贈府通判各蔭一子本衛試百戶世襲生員周淸儒贈府通判蔭一子本衛試百戶世襲總兵黃守魁贈都督同知襲升一級加銜遊擊李縉應評各贈都督僉事蔭一子實授百戶世襲加銜指揮李承宗千戶鄭應欽賈應祿各贈都司襲升一級千戶郭良臣贈遊擊子郭以禮贈守備襲升一級百戶範之偉贈守備袁中繡贈都司各襲升一級加銜名色領名材官劉自靖毛民望孫世信袁朝華王成龍曾定國雷安庶劉尙義潘尙徳汪奇雷永祖李榮彭勝毛倫王宗舜徐茂林髙國朝朱和包忠各贈都司僉書蔭一子本衛試百戶世襲仍查雷安庶與難父母並援遼戰死雷安民並祠以祀百戶汪起蛟系從軍督陣病死贈把總

○經略髙第再疏引疾得旨卿任封疆重寄何得具疏引陳還當振起精神嚴修戰守之策賊兵旣退王之臣回鎭料理

○兵科都給事中羅尙忠等糾拾南京協同守備東寧伯焦夢熊錦衣衛都督同知邢元吉原任南澳副總兵黎國炳延綏總兵宋偉山西總兵吳重陽延綏副總兵趙大胤川貴總督標下副總兵蔣吉嗣原任延綏入衛遊擊柳國鎭福建南路參將劉應寵原任山東都司廖棟福建泉南遊擊車應山原任巡捕提督徐永胤兩廣總督旗鼓劉宇詔以邢元吉貪縱不職削籍奪誥命仍下法司提追其餘分別處治

○河南道掌道事江西道禦史徐揚先等亦疏糾焦夢熊等並薊鎭副總兵倪寵四川五軍備兵坐營葉深延綏坐營都司郝世祿得旨分別處治張懋忠爲邢元吉腹心尢當重處

○升兵科右給事中陳維新爲工科左給事中

○升順天府府丞秦聚奎爲順天府府尹

○丁酉禦史劉之鳳言土著之民近依井裏則饋餉可以不勞自衛身家則拋棄必所不忍較之遠來客兵孰爲虛糜孰爲易潰是在衛弁日簡其軍余有司日簡其保甲以時訓練之緩急自有可恃上是之

○經略髙第請將天啟六年班軍兩防各十二營盡發楡關分派寧遠中右各城並工興築待來歲悉歸薊鎭兵部覆奏從之

○戊戌提督蘇杭織造太監李實參原任應天巡撫周起元違背明旨擅減原題袍叚數目掯勒袍價又不容臣駐彼地方故縱蘇松二府連年誤運且起元撫吳三載善政罔聞惟以道學相尙引類呼朋而邪黨附和逢迎者則有周宗建繆昌期周順昌髙攀龍李應昇黃尊素俱與起元臭味親密每以私事謁見言必承順起元之意不曰內監文移何足準行則曰袍叚錢糧只宜緩處起元因是愈恣暴慢乃假名鑄錢以太安池三府協濟袍叚銀十餘萬兩鑄造濫惡薄錢眩人耳目將皇上急需之袍價盡入私囊致機匠苦於陪累迄今吳民恨不能食其肉而寢其皮也然黃尊素愈爲可恨輒與臣掌案司房黃自新以其桑梓甘爲侄輩俾自新倚勢西臺淩轢機匠臣業將自新嚴刑拷鞫正擬具疏候旨定奪而自新懼法縊死則尊素之罪固可逃乎更如周宗建等罪惡多端奉有明旨提問乃敢肆無忌憚不拜龍亭不服訊勘色衣方巾公行出入目中何知有君父亦何知有法紀耶周順昌等俱系奉旨削奪官誥不思潛身引咎於林泉尢然冠蓋招搖於故里乃復布散流言簧惑機匠閉門逃躲不行機織臣恐再罹誤運之愆若不預爲奏明臨時何以解溺職之罪也得旨周起元背違明旨擅減原題袍叚數目又掯勒袍價以致連年誤運且托名道學引類呼朋各立門戶一時逢迎附和有周宗建繆昌期周順昌髙攀龍李應昇黃尊素盡是東林邪黨與起元臭味親密干請說事大肆貪婪吳民恨深切齒除周宗建繆昌期已經逮解外其周起元等五人都著錦衣衛差的當官旗扭解來京究問李實仍安心供職

○兵部主事孫元化以西洋炮奉有多造之旨疏陳其不必多者有二不能多者亦有二外國每一要口止一銃臺安設守銃止二三門若練爲行陣別造戰銃十數門輔以機器了以遠銃量以勾股命中無敵故不必多此器用一以當千其費亦一以當十海外銅鐵精良工作誠實每一門尙費千百金追完試放每百門尙裂二三門侈費而難成故不能多澳商聞徐光啟練兵先進四門迨李之藻督造又進二十六門調往山海者十一門炸者一門則都城當有十八門足以守矣故今亦不必多其費旣十倍而京師工料之貴又三倍廠庫錢糧之難又百倍陋規淸革之難又萬倍故今更不能多又言守關宜在關外守城宜在城外有離城之城外則東倚首山北當諸口特建二堡勢如鼎足以互相救有在城之城外則本城之馬面臺四角臺皆照西洋法攺之形如長爪以自相救因請以本銜協佐院臣料理夏秋賊來則卻之而後歸不則安設犄角教練兵將使盡其法而後歸上命速赴寧遠與袁崇煥料理造銃建臺之策

○寧遠參政袁崇煥疏辭升職請終制因陳善後事宜請以十萬五千官兵汰爲八萬以二萬畱關內六萬布關外寧遠添二輔城以爲特角各堡增設銃臺以爲應援而寧遠以東仍安哨探令就地爲耕有事仍收還寧遠南兵脆弱西兵善逃莫若用遼人守遼土將官則遼東一總兵關內一總兵餘皆贅也李秉誠從奉集遼廣寧遠逃主今日而貪克異嘗徒爲達奇勛外府破冒之廩費宜追毛文龍宜檄居近島偵奴虛實官減兵減餉力自饒至於時下急需馬匹銀二十萬兩盔甲器械銀十萬兩鉛子火藥銀五萬兩操賞工犒銀十萬兩宜立時措解西虜素爲屬國不撫卽能爲患今有寧遠之捷宜就此馭之若夫寧遠幸存總兵滿桂實司提調副總兵左輔參將祖大壽與中軍守備何可綱堅執塞門死守之議其分部士民炊飯餉兵使得一意攻打則通判金啟倧之力而西虜乘間作賊得趙率教大創之滿桂趙率教業已加級左輔祖大壽何可綱金啟倧應各加級以勵將吏其他與事者俱冒石矢當鋒鏑升賞總不宜遲得旨袁崇煥移孝就忠拚身固守全城挫賊勞績可嘉正當夫圖恢復以收全功何得遂萌歸念不準辭滿桂趙率教已經加級其餘文武各官功次作速勘明優敍一切善復事宜卽與覆行毋誤封疆大計

○兵部尙書王永光覆袁崇煥﹤鋶﹣釒﹥言毛帥與朝鮮近與奴酋遠姑畱以爲虛聲所請各項軍需如鉛子火藥銀五萬兩急需也宜半與之操賞工犒銀十萬兩則內外衙門助軍者可動支也馬匹銀二十萬兩此爲操具然關門費馬多矣率多市骨俟守事大定再議與之李秉誠逃而且貪法應提問再行經略巡關速將寧遠守城文武官兵功次勘報以憑速敍上是之

○升湖廣按察使嶽駿聲爲山東右布政使

○己亥上親祭大明於朝日壇

○攺禮部左侍郎管右侍郎事駱從宇爲左侍郎以禮部右侍郎協理詹事府事丘士毅回部管事

○升左副都禦史徐大化爲工部右侍郎大理寺左少卿孫傑爲工部添設右侍郎協理工程

○升左諭徳蕭命官爲少詹事管理淸黃司經局洗馬管國子監司業事賀逢聖左中允管南京國子監司業事林釬各回坊局管事

○福余等衛夷人都指揮使打都等遣頭目把都禿等八十七員及泰寧等衛夷人指揮使王蘭吉等八十二員各來朝貢馬賀天啟五年長至節又遣頭目兀可赤等八十一員補賀萬壽聖節各宴賞如例

○庚子補原任山西道禦史李九官於江西道

○以山東右參政霸州道李棲鳳仍管懷來道事懷來道秦一鵬仍管霸州道事

○大風揚塵四塞

○辛丑上禦文華殿講讀

○遣戶部倉場右侍郎薛貞祭太倉之神

○升都司僉書管宣府龍門所參將事馬士麟爲薊鎭喜峯口參將守備管雲南巡撫坐營事柴選爲雲南都司僉書

○壬寅命四川進年例扇柄以後折價解助大工俟工完仍舊進扇

○薊遼總督王之臣言寧遠事急臣意關門有重兵可分一萬則各將面面相視此云兵少彼云馬弱卽詢車營何在李秉誠云馬帥在時營已盡廢矣其兵不任荷戈其車半歸朽壞矣國家何賴此諸將爲哉關上兵不滿三萬設一總兵南北二部設二協守寧遠兵不滿二萬設一總兵前屯中右設二協守亦足辦矣各帥或調別鎭以盡其才或回府以需後用乞敕九卿科道從長計議上以奴酋方退還著從容酌議各鎭將仍安心供職

○兵部尙書王永光覆王之臣疏言關門大將之宜裁也不俟再計除楊麒李秉誠已經參革其趙率教梁柱朝楊國棟容臣相度地方情形緩急查各鎭總兵見缺推用而復三副將分守之初議內爲薊門設防外爲關東策應仍聽寧前院臣有急調遣上是之

○後軍都督府署都督同知馬世龍請給假許之仍準實授給與應得誥命

○命巡捕提督郭欽爲鎭守浙江總兵官南京右軍都督府僉書徐一鳴爲鎭守廣西總兵官神機一營左副將張鴻功爲鎭守山西總兵官調登萊總兵官楊肇基鎭守延綏總兵管前部彰武營事趙率教鎭守山海關

○總督薊遼王之臣疏言據塘報奴酋有待四月艸靑之時再去攻城等語臣駐寧遠與鎭道諸臣圖善後之策因念寧遠之守實爲孤注必須在在設防前有埋伏后有應援左右有犄角而後賊進不敢攻退無所掠與諸臣相度形勢寧遠以西中右中後前屯俱應選將分兵無事訓練有警應援其城或有未修者或有修而未完者先修緊要其餘以次漸及卽將難民塡實各城堡分發蕪田給以牛具籽種盡力布種秋成量徵其租以佐軍儲袁崇煥旣已加銜卽當實授遼撫給以令旗令牌關防關內關外兵馬悉聽調度寧前兵備道員缺另擇眞正邊材速爲銓補至於欲募遼兵須素負遼人之望者爲之招徠今其士民願得原任招練道劉國縉原任將領竇承武並原任總兵官李平胡乞俯從人望並令其招撫遼民毛文龍僻居海島人頗疑其無實今登撫隔海旣難遙制若另以文臣監督又恐勢不相能查毛帥原出罪撫王化貞門下嘗上疏願爲化貞贖罪不如暫緩化貞一死出令戴罪監其軍浮海辦賊限以三年成則論功不成則原案具存得旨不問奴勢緩急戰守之具自當作速料理袁崇煥令旗令牌關防準給另補道臣著酌議行王化貞屢奉嚴旨竇承武逃將情眞祖宗法度昭然何必會議況封疆之臣豈得爲失陷封疆者求宥

○癸卯上禦文華殿講讀

○經略髙第會同總督王之臣疏言虎墩兔爲八部酋長素稱驕黠觀其不餌奴賄而終爲中國藩籬可謂忠順矣適其臺吉歹靑以領賞假道於白塔峪乘醉需索夷人嘗態我兵與格鬥遂斃歹靑並殺四夷夷語臺吉卽中國稱宗室也歹靑系墩兔之至親夷俗惟在陣斬殺不計非兩相戰殺俱索償命自去秋八月講詟不遂快快以去閣部撫院慮其爲患再三講詟無可復減許其償命銀春秋兩季共一萬三千四百兩該酋及桑昂寨各以其妻爲金臺什之女金臺什爲中國而死於奴鬩科姚宗文原許銀四千兩及馬箭一千一百兩優卹其二女今虎妻已生一子他日襲虜王者桑昂寨爲腦毛大之孫今主張八大營兵事者舊賞春秋兩季該銀一萬二百兩臣等議將舊卹銀一萬二百兩於額賞銀內撙節措處其償命新賞一萬三千四百兩於簡汰冊內加增艌船犒勞等銀區處總無增於額賞三十三萬之數得旨這本區畫甚當著兵部速與覆議行

○上傳與刑部堂上官凡系大姦大惡大逆及彊盜劫賊傷人者俱限五日內問結具奏如違卽將該司司指名參來重處

○刑部具山海關海運通判吳世科中書吳之瑞獄詞世科於山海管放米豆受嘗例千二百金令家人趙國棟攜至京寄於其侄吳汀之寓汀爲之瑞同居親弟事洩並逮付法司擬戍世科而秋之瑞上以之瑞知情寄頓所犯與世科同並遣之

○巡關禦史洪如鐘奏覆查過關門兵馬錢糧實數得旨據查五年分兵馬錢糧實數得旨據查五年分兵馬錢糧除逐月發過外扣算還官銀八千一百四十兩並存剩二項共銀三萬三千七百二十九兩俱以充六年分兵餉及查各處見在官兵尙有九萬三千二百餘名較之樞輔淸汰後略有不同亦未嘗少一半但文武各官名下占役無一非兵其工食無一非餉今當限定名數不許過多另造一冊毋使混淆亦是淸餉一法

○巡關禦史洪如鐘條奏守關善後事宜得旨疏內繕城利器足餉練兵秣馬款虜而總歸之任將皆守關急著但從來騙官騙餉趨關門如騖曾未有眞心任事者今宜大破情面盡洗肺腸於數款著實舉行力反前人積獘庶足制勝萬全

○經略遼東髙第請因塘報以修戰備得旨據回鄕屢報奴賊造車修器意圖再逞關外防禦事宜比前倍加毖飭這條議各款速與覆行火藥器械等物卽時給發毋誤急需以遼人守遼土誠爲善策宜盡發出關袁崇煥應否加遼東巡撫職銜著該部酌議妥當具奏

○升大理寺左寺丞郭鞏爲左少卿

○升尙寶司司丞馬之騏爲國子監司業劉鐘英爲南京國子監司業

○升戶科左給事中郭興治爲兵科都給事中刑科右給事中劉先春爲戶科左給事中

○升原任添注延綏波羅守備金富廉爲福建漳南遊擊

大明熹宗悊皇帝實錄卷之六十九

天啟六年三月甲辰朔孝肅皇后忌辰奉先殿行祭禮遣武淸伯趙祖芳祭裕陵

○命右軍都督府僉書南和伯方一元掌南京後軍都督府事

○督察工程崔呈秀﹤鋶﹣釒﹥言寧遠解圍而覺華屠焚其時趙率教守前屯鎭遏西虜滿桂左輔等瘡痍委頓修繕旁午此非楊麒事哉虜去不追虜掠不禦革任回衛未盡厥辜宜捕逮戮之於市因薦劉國縉宜起於廢閒王化貞宜出於獄戴罪練兵得旨楊麒應援不前致有覺華島之失回衛未盡其辜著削了籍爲民王化貞已有屢旨關門內外軍民困苦已極全賴撫綏管關主事陳祖苞科索往來財物怨聲載道著革職閒住

○北鎭撫司許顯純具姦細武長春獄詞長春系李永芳之婿又娶永芳中軍趙一鶴女爲妾萬曆四十六年以催餉爲名潛住京城後遼陽失陷私回山海至覺華島地方遇契友今在奴酋下作都堂李玉山玉山攜帶永芳銀七百兩令長春在京探聽若有機會密將信息送到山東平度州陳一敬家我與爾傳去長春又私進京冒頂故伯武以揚武舉履歷要推守備投周應元引見走部季應誠李廷桂李廷棟薛應魁指兵部說情講定謝禮一千四百兩見付四百五十兩貂皮彭叚共作五十九兩後兵部果推守備本下給與札付有不知名人知李長春冒官挐訛詐銀季應誠等聞知將前札繳回兵部訖長春又買娼婦李鳳兒在楊美竹斜街馬家房潛住不覺對鳳兒說出前情長春因少盤費將李鳳兒質與水戶薛應魁家當銀八十兩薛應魁又將鳳兒賣與樂婦梁氏家得銀一百五十兩長春出關天啟六年正月奴賊攻圍寧遠長春在寧遠城內潛住因袁安道關防甚嚴逃出進京被東廠緝獲得旨姦細武長春系叛賊李永芳之婿向來出入京師窺探消息謀爲不軌又紏結季應誠李廷桂周應元李廷棟薛應魁等金�贊營守備意圖握兵內應近者奴賊入犯彼實招之幸上賴宗社之神靈下藉廠臣之忠智獲此元凶並擒姦黨旣經鎭撫司究問情眞著送刑部依律從重議罪魏忠賢赤心爲國殫力籌邊前此屢著奇勛今又潛消大釁不煩亡矢遺鏃之費可比斬將搴旗之功勞在封疆賞宜超等著查照寧晉伯事例速議具奏以彰朕酬眷元臣至意其原辦官旗並與優敍

○初總督京營陳良弼奏稱遼警緊急器械朽鈍奉旨動支馬價銀二十萬內帑十萬爲犒賞制造之需自是總協巡視諸臣各有動支而盔甲王恭兩廠內臣以私造擅動訐奏上以二廠打造軍器內外監督系祖宗舊制近發帑金三十萬兩已冒領十七萬務著實追完以懲冒破其餘盡數歸部給發廠匠以濟急需於是總督京營吳汝胤具﹤鋶﹣釒﹥陳辯以在庫銀一萬五百兩有奇聽候造甲又言協臣發過折馬銀五萬二千五百兩系應囧寺之急乞敕兵部轉行該寺將前項折馬銀兩徑解工部事下兵部覆查樞輔在關門時曾建車營之議需馬甚多以三千五百匹問之京營以三千一百匹問之囧寺囧寺已照數兌解而協臣朱光祚則動支帑銀充折馬以應之樞輔以關門無可易馬之地暫借濟急俟別項錢糧措辯抵還準借有旨認還有﹤鋶﹣釒﹥而總臣稱應囧寺之急囧寺不能代關門償夙逋也目下核查兵馬實數關門之可扣補者自多請令戶部查照樞輔原題將關門應扣錢糧如數兌發工部置造上從之

○乙巳升戶科給事中薛國觀爲兵科右給事中

○升禮部郎中張國柱爲浙江布政使司右參政員外郎李芬爲廣東布政使司右參議

○命五軍一營左副將張體乾提督巡捕

○升廣西照平參將王揚徳爲南直狼山副總兵加銜都司僉書金星爲天津海防左營遊擊

○南京兵科給事中袁玉佩等以軍政拾遺紏陜西固原總兵都督僉事侯世祿川貴總督中軍副總兵魯羙中保定總兵都督僉事李承爵大同總兵都督僉事姚世鄕原任廣東都司僉書謝萬壽南京左軍都督府掌府事成山伯王國柱禦史遊鳳翔等亦﹤鋶﹣釒﹥紏侯世祿等並原任楡林總兵官秉忠原任福建總兵謝弘儀兵部覆議國柱弘儀承爵世卿萬壽世祿俱革任閒住秉忠革任回衛羙中提問追贓從之

○丙午上視朝

○經略遼東髙第再﹤鋶﹣釒﹥乞休詔許給驛以歸

○兵部尙書王永光﹤鋶﹣釒﹥言查得大明會典功臣封爵載在吏部驗封司職掌而查核功次則臣部事也寧晉伯劉聚在正統九年隨叔劉永成在甘肅地方收捕都督南哥等一千七百餘名口並捕獲僞祁王鎖南奔等又臨水堡擒獲達賊哈三帖木兒等天順五年又殺反賊曹欽等射殺賊首也�忽王生擒斬首一百餘名歷升總兵官進升寧晉伯成化九年又雙山堡大戰斬獲首級二百餘顆楡林地方擒斬首級又二百二十餘顆通計男婦達馬牛羊共一十二萬九千八百名口此成案在吏部可查也今廠臣魏忠賢純忠許國正色立朝剔蠹釐姦巡緝嚴而黨賊駢戮發伏摘隱姦細縳而禍本潛消雅類張承業之竭忠且兼嚴遵羙之避權讓大羙而不居撝謙已著於辭賞準令甲以入告酬庸一聽乎司封得旨魏忠賢純忠體國剔蠹釐姦巡緝嚴而黨賊駢戮反側縳而禍本潛消功次旣明爵賞宜亟寧晉事例舊典照然著吏部查議覆

○命總兵官滿桂以原官鎭守寧遠

○泰寧衛夷人主蘭臺等進貢馬匹賜彩叚絹疋如例

○丁未祭歷代帝王遣伯張慶臻行禮

○聖諭朕惟國家之事莫重乎封疆封疆之事莫大乎欺隱故必文武同力內外協心然後功罪不淆上下相信我太祖攘夷爲夏成祖三犁虜廷列聖纘承武功並著蓋其設官分職皆有深意存焉朕覽全遼志見自永樂宣徳正統以來節次設立鎭守分守太監等官後因有司朦奏裁革迨我神祖末年承平日久邊務廢弛以致奴賊披猖宇內騷動而委用俱不得人李維翰則紅旗催戰而殞我總兵楊鎬則預洩師期而喪我夙將鄭之範則先逃以懈軍心而開元陷熊廷弼則姦巧以卸重擔而遼沈亡沃野盡歿鮏羴衣冠化爲左衽及乎廣寧之事熊廷弼手握上方王化貞身膺節鉞居恆則競相矛盾聞變則並馬奔逃實事毫無全遼盡陷每一言念切齒痛心皆因文武不和互爲欺玩武臣則逢迎朘削以失軍士之心文臣或偏執狥私以掣武臣之肘騙官盜餉視爲固然妒功害成牢不可破欺蔽日甚恢復何時始知祖宗朝設立鎭守內臣原非無謂未裁之先邊警𨿽頻而金甌無缺旣革之後虜騎未至而全鎭胥淪繇斯以觀孰得孰失何去何從不辯自明矣歷選前代以至本朝內臣戡亂討賊立功絕域者不可勝紀朕率循舊典斷在必行玆設立鎭守山海等處太監一員司禮監秉筆太監總督忠勇營兼掌禦馬監印務劉應坤左右鎭守太監二員乾淸宮管事提督忠勇營禦馬監太監陶文紀用分守中軍太監三員乾淸宮打卯牌子忠勇營中軍禦馬監太監孫茂霖武俊王﹤艸泣﹥朝仍俱在山海關駐札凡軍中戰守一應事務著聽文武將官持議而行毋令掣肘其糧餉器械數目官兵馬匹彊弱務用心淸查毋容濫惡冒破或遇聲息緩急進止機宜務要據實直寫密封不時星馳來奏其與文武將吏協心爲國不許彼此參�致生釁隙如果恢復有功與文武將吏並行爵賞儻或輕舉僨事與封疆之臣一體任咎祖宗成憲朕不敢私仍各查照舊制寫敕與他以昭朕法祖飭戎至意又諭朕自卽位以來廑念遼事夙夜靡寧若發帑助餉頒器佐軍者屢矣迄今數年之久未雪三朝之憤頃又渡河告警寧遠被圍賴一時文武合謀孤城得守然丑類未盡殲除則釁孽猶恐時發也朕𨿽身居九重無日不懷此遠慮又念文武將士星居露處擐甲枕戈憫我徵人不啻痌瘝之切已玆特發禦前帑銀四萬兩各樣靑紅蟒衣膝襕等叚紵二百疋並神廟昭妃等妃朕後宮皇貴妃等妃皇子及諸王公主司禮監等衙門各局司庫掌印乾淸宮禦前管事提督牌子各執事太監等官共銀十六萬兩又簡得軍前滅虜應用神器等件錢糧頭號發熕三位二號九位九邊神炮二百位虎蹲神炮二百位頭號佛卽機一百位二號佛郎機一百位鐵湧珠炮一百桿鐵連珠炮一百桿鐵三眼銃一千桿各隨用什物全火藥二萬斤大小鉛子十萬个弓二萬張箭六十萬枝刀二萬把特著司禮監太監總督忠勇營鎭守山海關等處兼掌禦馬監印務劉應坤等與同乾淸宮管事提督忠勇營山海等處左右鎭守禦馬監太監陶文紀用乾淸宮打卯牌子忠勇營中軍禦馬監太監孫茂霖武俊王﹤艸泣﹥朝俱隨赴山海關撫鎭道臣處眼同查收相機軍前公用其銀兩就著劉應坤等移會撫鎭道臣分別等第唱名給散必要上下各沾實惠勿致遺漏冒濫其差去員役已自備盤費餱糧不許騷擾驛遞經過地方亦湏加意防護務保萬全於戲賜出尙方表朕每飯不忘之意恩沾邊塞詎無捐軀圖報之思知爾三軍勇气百倍儻犁庭掃穴得紓朕東顧之憂將礪山帶河豈靳爾酬勛之典

○大學士顧秉謙等恭視殿工賜茶

○吏部尙書王紹徽﹤鋶﹣釒﹥言查得大明會典一款國初因前代之制列爵五等非有社稷軍功者不封子男後革所封公侯伯皆給誥券或世或不世各以功次爲差看得姦細武長春等當奴酋猖獗之時潛伏京師羣不逞之徒作爲內宄危在社稷且欲謀洩廟謨爲奴酋內應所關軍功莫甚焉幸賴魏忠賢緝獲叛黨奠安根本功在社稷又令逆謀未逞制勝廟堂使寧遠告捷摧積年之彊虜其於軍功大有禆也比之寧晉伯劉聚彼以折衝千里此以掃靖肘腋輝目�夬簡冊先後齊方勛庸誠無二也要與封爵之典合至給誥券或世或不世其帶礪之盟所關匪細相應題請非臣等所敢擅擬得旨當奴酋猖獗之日有叛賊內應之姦非但封疆勝負攸關抑亦宗社安危所系魏忠賢膎預發不軌之深謀大挫積年之彊虜捷音𨿽報於邊塞勝算實出於廟堂寧晉先後齊芳世爵褒封允當特封忠賢侄太子太保左都督魏良卿爲肅寧伯世襲宮銜照舊歲加祿米一千一百石其遺下世襲錦衣衛都指揮使另行承補錫之誥券與國同休誓以山河永世無斁藉此彜典作勸忠良

○都察院周應秋等請差巡倉禦史得旨倉差不收不放事屬贅員且其書役索詐運官爲害滋大宜行裁革後應秋等又請令巡漕帶管復得旨倉差旣裁何必又令曹差帶管顯是積年書蠹贊謀復用著盡行查革不許仍詐運官

○升工科右給事中王鳴玉爲吏科左給事中

○升貴州參政尹伸爲湖廣按察使贊畫軍前兵部郎中孫學詩爲四川參議監軍兼屯田起原任貴州參政陸夢龍於湖廣

○戊申上禦文華殿講讀

○刑部尙書徐兆魁等擬姦細武長春合依謀反律季應誠等五人俱依知情故縱律得旨武長春著淩遲處死首級號令各邊余犯季應誠等俱卽會官處決

○掌河南道禦史王業浩奏漕運年遲一年積獘日滋一日謹條列十款以俟采擇一庫銀預借當杜一官旗參例當更一各倉夙獘宜革一各倉蓆木宜折一部報余米宜寬一照出余米宜嚴一天津截糧宜飭一剝運車腳船袋宜足一放糧欽限宜遵一漕糧新折宜杜得旨漕規日壞運務日遲歷年積獘急當振刷數款俱有禆國計卽嚴飭內外經管衙門著實遵行

○補原任山西副使吳光龍於廣西升工部郎中陸化熙爲湖廣右參議

○升浙江金臺嚴參將袁大寧爲廣東潮漳副總兵遊擊管薊鎭通昌統練三營民兵參將事李承恩爲山西利民堡參將山東都司掌印王家賓爲巡捕營右參將神機八營佐擊殷纘績爲南直劉河遊擊山東都司僉書裴希度爲登萊巡撫中軍遊擊

○己酉上視朝

○大學士顧秉謙丁紹軾黃立極馮銓言皇上特遣內臣鎭守山海命臣等擬諭進呈矣乃連日聞外廷議論紛紛人心惶懼皆以爲不可咎臣等不能執奏又聞奴未歸巢其勢必來而我之城壘未完器械未備頃又報前屯火災何恃不恐向所恃者寧遠道將一片死守之心儻見皇上別遣內臣將恐皇上之有疑於諸臣而諸臣不敢任又見別遣之人一有幹與且將盡諉卸於內臣而諸臣不肯任則誤於封疆者大而亦非內臣之利矣至若兵餉之數目功罪之情狀巡關禦史自可身經目睹據實以奏皇上但嚴諭責成彼安敢自溺其職亦何煩多此一番舉動乎得旨覽卿等所奏忠誠爲國殫力籌邊朕已洞悉昨遣內臣出鎭原以淸查糧餉軍馬綜核防禦等項無非法成祖以來曾有之舊制爲恢復封疆之大計耳卿等旣已議妥擬諭施行今何得以外廷羣小之言輒又疑阻成命二三反汗又非朕斷在必行之意也還卽遵前諭行

○兵部尙書王永光言髙皇帝時各邊未有鎭守夫髙皇帝創業聖主也不設立鎭守定有深意卽皇上聖明亦豈不知之祗謂今日之內臣傾貲助國慷慨從戎必能與文武將吏同心協力共紓東顧之憂耳然而智者察影聖主防微六內臣扼腕東氛查勘錢糧之外定無掣肘然內臣帳下豈盡以內臣之心爲心而不相抵牾乎袁崇煥誓死報國必能與內臣悉心商確其圖滅虜然崇煥部下豈盡以崇煥之心爲心而不相疑忌乎邇者寧遠一捷中外稍稍吐气當事者且議裁經略裁總兵專任袁崇煥以一事權而隨以六內臣擁聚斗大一關事權不愈棼乎萬一袁崇煥瞻回顧望致誤封疆則此罪崇煥任之乎內臣任之乎惟是錢谷冒破信非內臣不能淸或間遣一二人出其不意卽可稽核姦獘無煩設立鎭守六臣並出以駭睹聞也且九邊去京師遠不幸中虜猶有方國以間之有河山以限之其患猶緩山海關去京師近正皇上所謂一重門限者儻將領以兵柄互持無所稟承有警不卽應援關門震動卽鐘虡弗寧何可不深長思也昔肅皇帝八年盡革天下鎭守內臣神謀遠慮同符髙皇我皇上法祖飭戎宜何擇焉皇上如不以臣言爲然乞敕下廷臣集議務求萬全之策無以封疆爲嘗得旨內臣鎭守系祖宗舊制與文武諸臣並無掣肘著遵前諭行

○順天府府尹秦聚奎條奏四款一申警錢糧之玩一保全殷實之家一查禁稅關之害一蘇豁首善之累得旨這四款有禆國計民生著該部卽與議覆

○東廠緝獲戶部主事李柱明盜賣北新大軍倉糧奏下詔獄柱明擬辟倉攢梁逢恩等戍配杖懲有差

○升太僕寺少卿潘汝禎爲都察院右僉都禦史巡撫浙江

○以廣東道禦史李蕃爲北直提學禦史

○升河南右布政使梁應澤爲山東左布政使

○庚戌大學士顧秉謙丁紹軾黃立極馮銓奏文書官發兵部尙書王永光等覆奏鎭守內臣本到閣口傳聖意著遵前諭行臣等再三思之皇上以封疆爲心者也臣等又仰體聖心以爲心者也果全利無害方將順不睱何敢固執以撓成事但考通國之人情與目前之時勢誠屬未便今閱樞臣所奏比臣等昨日之言更爲詳切夫邊計固本兵之專職也今內臣一出彼得藉以稍分其責爲樞臣謀甚便然而樞臣不敢者豈非爲皇上封疆計乎封疆之事成於同而壞於異而委任不專事權不一則乖異之漸所繇開也年來失事獘皆坐此我皇上嘉寧遠苦守之功精文武大吏之選從此委任專事權一而兵餉之定數戰守之成畫乃可次第料理漸圖恢復矣今忽以內臣六人往此六臣者與崇煥等爲同乎爲異乎將爲同則無用往也使爲異則害有不可言者交卸其責必有誤事之害各逞其才必有僨事之害妒功忌能害在諸臣者猶小幸災樂禍害在疆場者甚大一重門限陵京重地宗社之安危系焉儻或疏虞更無救著莫謂臣等今日不言也樞臣之言曰萬一瞻回顧望致誤封疆則此罪崇煥任之乎內臣任之乎臣等看詳至此心膽竦然況奴賊尙未歸巢志圖再逞回鄕屢報並非虛謬賊旣失利於寧遠則此來必不攻我之堅儻以偏師綴寧遠而全軍直抵關門是內臣獨代邊吏受敵也勝負之數內臣能自保手望皇上並爲內臣深慮之也刻印銷印古今羙談計圖萬全事難執一正不必以反汗爲嫌耳如謂兵餉虛耗必須內臣查核方可淸楚不妨如樞臣議量遣一二人出其不意事竣速還卽將犒賞銀兩火藥器械等物賫發前去以宣布皇上鼓舞邊吏使知皇上委任之專事權之重而體念之又如此其至也有不益加奮勵矢志恢復以報聖恩者臣等且任失言之咎矣丁紹軾又特﹤鋶﹣釒﹥爭之謂兵家之計攻瑕而不攻堅前日奴酋失計遂以攻寧遠取敗今奴來計必捨寧遠而直抵關門也臣不知所遣之內臣能了此否耶前日關門不能救寧遠今必寧遠之能救關門乎內臣何得而不惴惴此大可慮者一兵家遣將必擇有名望者以寒敵人之膽敵必先問來將姓名以決已之進退擇文武爲將卽其才未必髙而猶彼所不知或恐有韓白其人今以內臣往奴必謂此習於富貴膏梁不閒兵事之人也卽奴未必攻關門今以內臣招之矣此大可慮者二從前一經一撫動相爭哄昨日五總兵以爲冗欲去其三乃今遣鎭守三人分守又三人卽人人皆賢亦無此命將之體也奴兵前稱十八萬人人皆彊山海兵不滿五六萬人人稱弱臣不知此六臣者遂能辦此否也此大可慮者三祖宗朝卽有遣中使者乃在太平全盛之時今皇上之欲遣者適在危急存亡之日馬方駭也而又鼓之此宗社所關非若他事可再補也俱不報

○以河間肅寧二縣盜相繼劫餉奪同知王象復等俸各二月典史丘尙素提問仍令勒限緝捕

○經略髙第﹤鋶﹣釒﹥報中後所災毀倉廒糧囤官生軍民房二千一百五十餘間男婦馬騾盔甲弓箭火藥等項上命查明失事人員重究

○辛亥上禦文華殿講讀

○禦史李九官奏關畿多壘督撫鎭道諸臣槪宜久任得旨近來官如傳捨安能盡心職業久任之法吏部宜著實舉行不許紛紛升調

○贈魏良鄕伯曾祖大相伯祖志敏父冬俱肅寧伯良鄕請給四代誥命吏部尙書王紹徽謂忠賢旣以洪勛逮及其侄宜以報本追崇其先請照本爵贈及忠賢祖父母父母許之

○調四川驛傳參政李若納於敍馬瀘道遵義副使廉第於驛傳道監軍副使張起鶚於遵義道

○升廣西巡撫坐營遊擊王應文爲廣東陽電參將湖廣都司掌印張應干爲爲廣東潮州參將

○以甘肅巡撫中軍遊擊王徳爲甘肅遊兵遊擊都司僉書管浙江右營遊擊事沈光寵爲福建巡撫中軍遊擊

○壬子上視朝

○命袁崇煥以右僉都禦史巡撫遼東山海等處

○鑄巡撫遼東山海等處提督軍務關防

○織造上用十二章衮服遣尙書董可威祭告

○吏科給事中黃承昊﹤鋶﹣釒﹥言奴有再來之信請敕經略及關內道臣作速料理修捍之具袁崇煥所催海運透給軍糧修築班軍及一應火藥器械更望敕司餉管軍諸臣並發運領運諸臣將起運解發與出關到寧遠日期一一回奏遲誤軍機及器物不堪依律治罪乃若以遼人守遼土遼人旣入內地湏地方官曲爲處置閱其精壯堪以荷戈者量給行糧補伍庶幾民樂從而知效死得旨寧遠所需軍糧火藥器械油布等物已發到者一一回奏其餘著該部議覆

○戶部請給魏良鄕田土得旨肅寧伯養瞻地土準照例從優給賜七百頃

○升吏科給事中黃承昊爲刑科右給事中戶科給事中楊文嶽爲工科右給事中

○加升關內道按察使劉詔爲山東左布政使管事如故

○命南京後軍都督府掌印方一元協同守備仍兼掌府事調山海南海口總兵官楊國棟鎭守登萊總兵官管山海北部副總兵事梁柱朝鎭守陜西升薊鎭中路副總兵王繼爲總兵官鎭守保定副總兵管大同北東路參將事渠家禎爲總兵官鎭守大同副總兵管浙江寧紹參將事何汝賓爲總兵官鎭守廣東

○癸丑吏部尙書王紹徽等﹤鋶﹣釒﹥言內臣鎭守不便者四軍機應在呼吸六人奉詔密奏動關進止及有漏洩之虞一也將吏樹功立名之心不勝憂讒畏譏之心牽制旣多展布必少二也況三鎭守三軍中凡事關錢糧軍務必將增設文移檄書旁午日亦不給三也六人並馳關門勢必建置衙宇一應投隨人役勢必漸多卽中官俱賢而此輩蟻聚豈能以無事爲福地方必受驛騷四也得旨朕念封疆恢復無期故特遣內臣查核兵餉原諭並無掣肘卿等大臣謀國當思仰體著遵前旨行

○先是戶科給事中郭興治追論原任禦史方震孺按遼不職狀逮付法司擬戍終身追贓銀四百一十五兩後蒙旨駁正令從重另擬時法司謂廷弼奉命經略則一切兵馬調遣進止機宜皆其職掌故得引將帥之律至查震孺所奉敕書止有紀驗功次等語未嘗責以督師城守也按罪而議不固守者爲棄封疆不紏劾者爲誤封疆情似稍殊按律而議惟主將內坐不固守之條守巡駐札本城尙有遞減之例法亦差別僅攺永戍追銀二千二百五十兩未稱旨三讞仍如原擬而追銀五千一百九十兩皆蒙嚴旨切責於是刑部尙書徐兆魁等加等擬絞追銀至六千五百四十兩得旨方震孺旣依律問明姑依議其贓銀作速追完以助大工不得稽緩

○朵顏等衛夷人莽漢等進貢馬匹賞彩叚絹疋如例

○命右軍都督府帶俸誠意伯劉孔昭僉書本府事後軍都督府僉書靖遠伯王永恩掌南京左軍都督事

○升詹事府少詹事兼翰林院侍讀學士楊景辰爲禮部右侍郎兼官如故協理詹事府事與李康先同教習庶吉士

○升四川道禦史王雅量爲太僕寺少卿尙寶司少卿劉志選爲順天府府丞

○甲寅淸明節遣侯薛濂張國祥湯國祚李弘濟陳光裕伯王承恩孫廷勛毛孟龍楊崇猷郭邦棟吳遵周祭長陵獻陵景陵裕陵茂陵泰陵康陵永陵昭陵定陵慶陵武平伯陳世恩祭景皇帝陵寢都督劉岱祭哀衝莊敬二太子陵園

○補原任陜西道禦史溫國奇於浙江道

○乙卯兵科右給事中薛國觀等禦史牟志夔等交章請罷內臣鎭守俱報已有屢旨

○命協理詹事府事禮部右侍郎兼翰林院侍讀學士彭淩霄以原官回部管事

○以魏忠賢緝獲盜賣龍袍蟒叚王用行蔭弟侄一人都督同知仍賜敕獎勵並賞銀幣羊酒鈔錠

○升右諭徳羅諭義爲南京國子監祭酒

○升禮部郎中周鏘爲河南右參政管河

○大風揚塵四塞

○丙辰上視朝

○兵部覆署協理戎政侍郎郭允厚條陳營務一補缺之當議一火器之當畱一補替之宜核一俵解之宜式一馬力之當惜一弩機之宜用詔允行

○經略遼東髙第報奴酋修整舟車試演火器只待靑艸長大馬有喫的四月間便圖入犯得旨據報奴酋打造舟車意圖再逞卽當水陸周防前奉有覺華島水兵船隻作速調補修造之旨及寧遠急需等物角�羊發者不時回奏都不見題覆奴急我緩防禦謂何今著內外文武諸臣急修戰守實事凡繕城制器積艸運糧補兵派守時刻戒嚴嘗如臨陣對敵務策萬全並經略速議應否仍設以便責成

○兵部覆直隸巡按徐吉問原任吳淞副總兵官升湖廣總兵官王云鵬聞命托病屢催不赴引逗𨖻之例擬杖示懲從之

○升光祿寺少卿郭存謙爲太僕寺少卿管事如故

○升神樞二營參將何道興爲延綏中路副總兵五軍八營參將王應槐爲江西副總兵廣東西山參將成啟元爲福建南路副總兵遊擊管薊鎭燕河路參將事曹應登爲延綏黃甫川參將遊擊管廣西永寧參將事陳北猷爲浙江杭嘉湖參將宣大總督右營遊擊安治平爲大同威遠參將南直鳳陽巡撫中軍遊擊林之蔭爲浙江金臺嚴參將都司僉書管廣東練兵遊擊事盧顯爲山東曹州遊擊管天津海防左營遊擊事方壯猷爲神機八營佐擊

○丁巳武宗毅皇帝忌辰奉先殿行祭禮遣誠意伯劉孔昭祭康陵

○兵部尙書王永光復言奴報緊急遣內臣鎭守兵柄四分人心惶惑臣憶先帝臨終囑臣等輔皇上爲堯舜之臣同時諸臣今獨臣在耳值此大利大害若懼禍緘默甘同寒蟬生何以事皇上死何以見先帝於地下乎得旨自逆奴犯順以來文武將吏經幾番委任迄無成功寧遠𨿽固守得全然覺華島失事亦爲不小內臣之遣出於萬不得已且並無掣肘屢旨甚明如何不遵反以危言瀆擾希圖卸擔塘報緊急本兵責任難辭一切防禦機宜還著作速料理不得爭執沽名

○吏部等衙門尙書王紹徽等公疏言唐以一魚朝恩爲觀軍容𨿽安慶緒敗亡遺虜李郭爲將猶不免兵潰於相州而況六內臣並出掣將吏之肘隳任事之心其有能不敗者乎當此時而治其罪前有勁敵後有軍法在文武諸臣固無所逃誅而亦非六內臣之福也得旨遼左淪沒八載於玆文武將吏幾番更任恢復無期至兵餉迄無確數故特遣內臣查核且屢旨甚明並無掣肘卿等大臣體國宜各出長策仰佐朝廷宵旰之憂不得扶同阻撓以沽名塞責

○命中軍都督府帶俸臨淮侯李弘濟僉書後軍都督府事南京錦衣衛掌印張可大

○僉書南京右軍都督府事

○升四川加銜守備趙文進爲巡撫中軍遊擊以山東邊春班都司僉書談震采

○爲京秋班僉書

○戊午攺原任通政使司左參議馮時行爲尙寶司卿管少卿事

○以原任薊鎭東路副總兵吳自勉爲五軍�營左副將副總兵管宣府獨石城參將事黑雲龍爲薊鎭東路副總兵昌鎭鎭邊城參將王維城爲薊鎭中路副總兵寧夏路副總兵宋守義爲薊鎭通昌統練三營民兵參將湖廣鎭筸參將邵繼康爲浙江寧紹參將順天等處屯田遊擊張思忠爲南直鳳陽巡撫中軍遊擊

○己未上視朝

○大學士顧秉謙丁紹軾黃立極馮銓言臣等接關門塘報奴酋之來旦夕不可知袁崇煥請銀四十五萬兩僅了目前急需時刻不可緩乃外角�羊不至內庫匱乏計臣攢眉無措且先議二十萬而戶工二部彼此爭執延至四十日尙不決𨿽有旨派定分數而工部六萬尙不知何處措辦戶部止有四萬其十萬又遲之外催奴肯待我耶臣竊見聖諭摉括禦前並各宮公用銀二十萬犒賞將吏則軍士之鼓舞可知然能以空手應敵乎所謂器械不預以其卒與敵也臣愚懇乞皇上將此二十萬卽星馳角�羊關爲修備之資俟戶工兩部奏完銀數補給軍士犒賞旣不誤關門急需又不違皇上明旨一轉移之間而得兩便之道計未有善於此者不報

○兵科署科事右給事中薛國觀奏奴酋之圖再逞也當始挫之時而已料其有必然矣今報繕器操演情形似眞況奴酋從來得力皆緣善用姦細數日前中後所又有失火之報房舍倉糧器械人畜付之烈焰人心之玩忽可知且聞關門兵馬脆弱瞻外顧內實可寒心新撫臣袁崇煥所討城守物料宜照款作速辦發俾得先時綢繆以爲桑土之至計至經臣髙第候代尙未知代者爲誰其寧前道臣必得曉暢軍旅實堪其任者蚤入啟事宜立令奏奪無再迂緩得旨奴報緊急著該部作速議覆

○升禮部主事畢自肅爲山東參議備兵寧前孫元化仍以兵部王事爲遼東軍前贊畫

○寧遠總兵官後軍都督府署都督僉事滿桂引疾乞休不允

○庚申上禦文華殿講讀

○禦史李懋芳奏皇上銳意中興起用忠直可寄心膂而托股肱者往往有人而不得其用其故安在其一曰法之不行其一曰小人害之夫法之不行此從前積獘今失事者誅侵冒者問則一旦振起無難也獨是害人之人伏在耳目之前混於君子之中操戈陰伐臣所知者則馬世龍亓詩教趙興邦其人也世龍料敵之智短而媒孽偏工制奴之才疏而構斗則巧毀成害能驕恣僨事今已給假回籍臣姑置勿追論亓詩教初亦自負爲君子乃其當日乘權用事賄賂公行靑白雌黃任情齮齕貪橫之狀臣自作令時已聞其名矣蒙恩召還當困心衡慮之後謂宜靖共正直以贊熙明而入告初疏舉一祝耀祖參一魏應嘉抗疏論熊廷弼皇上素鑑其忠因察處詩教遂還戈攻之報復顯然祝耀祖贓私狼籍穢迹彰聞中外之人孰不知其爲敗類而詩教公然薦之幸皇上洞燭曰所舉不當抱慚而止若皇上允詩教之請起用耀祖詩教又將借耀祖以引用耀祖之私人盤踞充斥害可勝言哉趙興邦召還入朝未有貪邪實迹可指但兩人聲勢原自相倚追惟四路喪師撫順失陷正興邦在兵科時事當時失事者俱經逮治而興邦豈獨晏然膴仕耶前科臣潘士聞疏論曹欽程舉朝共快蓋其是非確而公論協也然曹欽程不過鄙夫小人耳若詩教興邦一旦得志躐據要津便要殫殘天下之豪傑而翻弄世界儻皇上去此兩人則舉朝額手稱慶當何如耶得旨馬世龍已回籍亓詩教冠帶閒住

○南京河南道禦史何早疏參南京戶部左侍郎區大倫原任應天府尹升戶部右侍郎魏說皆冡臣張問達庚申起用之人大倫與董應舉納交魏說柔媚無骨均宜褫斥得旨區大倫魏說邪黨漏网都著削了籍爲民當差仍追奪誥命

○陰霾如雨

○辛酉太常寺少卿趙興邦奏臺臣李懋芳疏論馬世龍亓詩教而末及於臣謂臣召還入朝未有貪邪實迹可指但與詩教聲勢相倚是懋芳知臣與詩教同而不知臣與詩教非漫無可否依違附和之爲同也如詩教之薦祝耀祖而參魏應嘉也臣未入都門之日也及入都門卽問詩教曰耀祖物議尙騰如之何其薦之應嘉曾紏熊廷弼如之何其參之詩教曰耀祖可無薦也應嘉則不可不參也楊漣首倡移宮之事得罪先帝應嘉顧稱功頌徳贊羙不容口不曰貫日精忠則曰純心不二不曰定見定力則曰骨鯁不磨國家凶邪孰有過於楊漣者稱頌楊漣孰有過於應嘉者是明明楊漣之黨執白簡以從事又何過焉詩教之言如此臣不敢分其咎至於國家原有定衡臣心何敢苟異而獨責臣與詩教耶至又謂臣躐據要津必殫殘天下豪傑而翻弄世界夫三案小人濁亂世界久矣伏蒙皇上起臣於田間一﹤鋶﹣釒﹥而紏李玄練國事等五禦史不過爲澄淸世道計耳乃反謂臣爲翻弄耶皇祖時臣待罪兵垣值奴賊發難屢﹤鋶﹣釒﹥陳請求嚴敕邊臣母張皇僨事而邊臣貪功不聽迨四路敗衄臣參逮經略楊鎬及總兵李如柏不少假貸夫從來疆埸有事有功得而舉之有罪得而紏之科臣事若夫進止機宜指揮將吏邊臣事也非科臣所得與者懋芳以此爲臣罪案臣知罪矣乞皇上罷臣歸裏以謝人言得旨趙興邦紏邪任怨公論甚明著照舊供職不準辭

○太常寺等衙門卿曹思誠等公﹤鋶﹣釒﹥言皇上特遣內臣六人出鎭楡關且諄諄於掣肘之戒神謀睿慮算無遺策臣等方將順之不暇而連日來閣部臺省交章爭執者豈好爲是逆耳之言以取厭聒亦以審時度勢於心有所未安於事不嫌再計耳臣等方靜聽轉圜乃聖意持之彌堅於是乎不敢不以通國之議仰祈聖鑑矣蓋閫外之權惟一則專兵家之機惟密則成意見不同𨿽賢者不免旗鼓各建將耳目易棼開邊臣以諉卸之端示夷狄以輕侮之漸此皆諸臣之所已言無非爲宗社封疆詳愼意耳臣等欲再言亦不能加於諸臣之上第備員九列誼難緘默謹補牘合陳儻以成命一頒不可中止或令之查核虛冒偵探情實銜命而往勒限而歸俾其至也如風雨行也如雷霆似亦足以肅軍中之視聽振文武之玩愒不猶愈於嘗駐關門久而生玩反以褻一人之威靈哉昔漢髙從諫如流文帝止輦受言漢業以興況我皇上遠追關門達聰之盛軌者乎得旨內臣鎭守止爲淸查兵餉並無掣肘屢旨甚明如何又來瀆聒顯是沽名姑不宄

○禦史牟志夔﹤鋶﹣釒﹥參舊銓臣張問達薦臺臣過庭訓盧謙前井陘道朱之臣及前調兵援遼科臣明時舉臺臣李達得旨張問達已經削奪不必復事提究但據奏朋比貪污所索饒裕姑準捐貲十萬以助軍興明時舉李達募兵激變流禍無窮至今蜀黔未有結局乃以鄕曲情面謬行舉薦豈言官之體

○升大同中路參將袁信爲山海南部副總兵參將管薊鎭松棚路遊擊事巢丕昌爲山海北部副總兵遊擊管神樞三營參將事孫文亮爲山東臨淸參將都司僉書管薊鎭曹家寨遊擊事李通爲宣大總督右營遊擊

○壬戌大學士顧秉謙等請以南京禮部右侍郎林欲楫南京翰林院掌院事太子賓客禮部右侍郎成基命各攺禮部右侍郎詹事府詹事兼翰林院侍讀學士孟紹虞以原官少詹事曾楚卿升詹事府詹事兼翰林院侍讀學士俱充神宗實錄副總裁官得旨皇祖實錄大典萬世信史所關成基命心術險邪久倚門戶著冠帶閒住林欲楫見任畱都往返稽緩不便卿等另擬速推孟紹虞曾楚卿俱依議升用

○升太常寺卿劉廷元爲都察院左副都禦史

○升雲南都司掌印薛繼周爲廣東西山參將都司僉書管薊鎭太平路參將事王相爲宣府新遊兵遊擊調山東登州水營遊擊朱汝忠爲廣東練兵遊擊

○癸亥大學士顧秉謙等詣將四書五經及通鑑直角�羊細加簡閱擇其顯明切要者進講以裨聖學光治道報可

○巡撫遼東袁崇煥疏言內臣出鎭事其略曰兵陰謀而詭道也從來無數人談兵之理臣故﹤鋶﹣釒﹥裁總兵心苦矣戰守之總兵且恐其多況內臣而六員乎又所轄之隨行軍法不得問者不知幾許乎昨部臣崔呈秀﹤鋶﹣釒﹥薦廠臣魏忠賢約束內官不幹與部事部事且不令幹與況呼吸存亡之兵事乎若成命難更則如前歲之角�羊運軍器或去或來令在事之臣妝點不及功則賞之罪則罰之此爲大聖人之作用矣得旨內臣出鎭淸查萬不得已內劉應坤等三人前角�羊軍器秋毫不擾朕因擇而用之且有廠臣魏忠賢赤心爲國守法奉公相戒內官平日不幹與部事豈有封疆大事敕書戒諭甚嚴而反爲掣肘者諸臣自當安心殫力務圖萬全切勿以多牽多制爲慮

○以副總兵管兵部標營參將事王承恩爲神機營左副將原任都司僉書管保鎭井大民兵營遊擊事蕭伸爲神機四營遊擊僉書管薊鎭石匣車營遊擊事楊奇勛爲密雲車中營遊擊

○甲子命禮部右侍郎兼翰林院侍讀學士協理詹事府事韓日纘以原官掌南京翰林院事

○命王之臣爲兵部尙書兼都察院右副都禦史經略遼東薊鎭天津登萊等處軍務閻鳴泰以原官總督薊遼等處事務各刻期到任交代管事其順天巡撫不論資俸淺深須擇曉暢兵機及附近易到者

○封西洋大炮爲安國全軍平遼靖虜大將軍其管炮官彭��替古加都督職銜從兵部覆請也

○命神樞一營左副將李國祥掌南京錦衣衛事

○乙丑大學士顧秉謙等題謄寫三朝要典誥敕房辦事官汪汝祥等得旨三朝要典乃傳信萬世垂訓將來鄭崇光受賄狼籍見在追贓周大成眇陋不堪久依門戶豈得閱對大典俱著冠帶間住其汪汝祥並汪澍皆惡黨汪文言宗族心術險邪熒惑國是招權納賄淆亂紀綱不得久踞密勿要地都著削了籍仍追奪誥命

○丙寅孝和皇后忌辰奉先殿行祭禮遣武靖伯朱自洪祭慶陵

○大學士顧秉謙等題少詹事姜逢元充日講官得旨姜逢元呈身門戶久濫淸華豈宜復列講筵侍從著冠帶閒住○升遊擊管延綏保寧營參將事閻輔爲寧夏靈州參將管鎭靖營參將事賀永寧爲甘肅大靖莊涼參將陜西巡撫中軍遊擊張自彊爲陜西靖虜營參將大同巡撫中軍遊擊張弘勣爲大同中路參將山西行都司掌印陳思明爲薊鎭燕河路參將都司僉書管密雲振武營遊擊事孫繼祖爲薊鎭曹家寨遊擊○丁卯上傳諭禮部夷人進貢中有李門子原系華人屢次頂代夷人混入館內行凶壞法不可不愼緝嚴防以後不許再入

○吏部左侍郎兼翰林院侍讀學士黃儒炳引疾乞歸許之

○協理京營侍郎馮嘉會﹤鋶﹣釒﹥陳戎政要務一實操練一練選壯一查軍籍一嚴城守一除戎器一習火器一演車營一簡標兵下所司知之

○吏科都給事中楊所修奏朝廷設官原以爲民而巡撫一官尢司牧之長是必久於其地熟悉一方利病乃得與民休息祖宗朝有巡方考滿後仍加銜畱任者良有深意而今何獨不然臣以爲力行久任之法當自巡撫始稽考任內事迹尢以通省錢糧完欠爲第一義則不惟利民生且可裕國用矣又惟地方缺官盻一官到不啻引領而民間最苦又在代署古人臣不俟駕行豈獨無家乎至邊道之設則民事兼兵政尢不可一日缺人邊俸優轉待之固自不薄儻一遇衝難之地任其遷延萬一邊疆有事誰任其咎乎得旨在任宜久赴任宜速已有屢旨申飭通不遵行以後巡撫邊道有禆地方寧加銜久任不得驟爲遷轉言官不得輕易論列爲人出缺以狥私情

○以原任浙江杭嘉湖參將焦績後爲四川松潘東路參將都司僉書管宣府柴溝堡參將事李國梁爲薊鎭松棚路遊擊管廣西柳慶參將事李文奎爲浙江右營遊擊管三屯右營遊擊事張國鎭爲薊鎭徳州春班遊擊管廣東廣州參將事李相爲四川疊茂遊擊

○升陜西都司掌印顧景元爲神樞三營參將河南都司僉書王一麟爲薊鎭石匣營遊擊浙江都司僉書任應科爲應天巡撫中軍遊擊

○戊辰戶科都給事中林宗載以同官周洪謨患病遵例代題得旨勒洪謨閒住

○福余衛夷人兀可赤等進貢馬匹賞彩叚絹疋如例

○刑科都給事中陸文獻﹤鋶﹣釒﹥言東夷旣經大挫西賊復懷好音宜於此時蚤結黔局以並力於東督臣朱燮元西事圖說亦旣虜在目中兵行掌上矣然用師惟恐不持重用謀惟恐不神速於此蓋有機宜焉一曰軍气不可不作戰只是勇勝只是气賊方輕我是以增其壯气我方怯敵是以折其銳气今奴鋒大挫乘此一鼓之气數玆擢發之辜將屈兵不戰矣一曰順逆不可不分藺州發難水西繼起奢崇明安邦彥實戎首焉至安位十齡孤兒情有可原各目向背參半法無盡誅昨年興討倉皇茫無方別則穴在織金納恩而遠擊之鴨池陸廣大方間我若得志於鴨池則糯米白沙等無生理我若得志於陸廣則得奮乍者無生理我若得志於大方則四十八目共戴之安位無生理是迫之使相救也何如招目以擒彥誅彥而赦位庶恩威不貸夷情輸服一曰撫局不可不講酋數年來未嘗不求撫也貴州先殺其求無之頭目曲靖道王瑛並安效良獻功之人亦殺之遂乘水西城之潰復肆跳梁近聞安酋私頗厭兵而臥這與逆彥相構沙學與盆架剌相構以致慕徳如李希堯等亦雅有內附之心從此密通綫索令其不爲賊用而爲我用卽取兩賊如攜耳一曰文告不可不宣督臣曰酋三次具文求撫只爭獻功一節宜特頒敕諭一道宣示朝廷意旨有能擒獲崇明邦彥者就以二逆土地官秩優益之自有剖心誓肌不難擒元凶以獻者矣一曰使臣不可不重遣使出自朝廷所以伸主威消逆萌者於是乎在是必擇一曉夷情之人則督臣所稱威望素著熟諳夷情之尹伸可使也顧名號不重不足以信諸夷宜攺伸京銜以重其事然而鼓舞人心全在賞罰如陸廣河之大敗誰司專徵之任乃越其傑逮矣而魯欽猶登壇而秉鉞烏撒府之披猖撫道提七千之旅奏淝水之捷而沐起元曾無一矢相加遺廟堂並置不問至於督臣朱燮元又暴露行間多歷年所恢復淪土淸廓梟巢卒之用夷攻夷不動聲色而大憝授首𨿽古名將何以加焉請將尹伸宣諭諸夷朱燮元從優升敍仍嚴諭魯欽沐啟元豎其新庸贖其前過乃見朝廷不忘遠塞西南之局可結矣得旨結黔局以並力遼東誠是確論但朝廷惟威信可以服遠安酋屢次求撫乃殺其求撫之人以致疑畏不決今當曉諭各頭目許其輸誠勉以忠義有能縳獻崇明邦彥者卽以二逆土地官爵優之餘黨悉從寬政庶黔事便可結局至於薦越其傑而參魯欽皆屬未當還著酌議行

○己巳上視朝上傳與吏部今日進關精微前後拜起參差以後各官還當預行演習以肅朝儀

○大學士顧秉謙等以三朝要典已編纂成書請皇上禦制序文因言前蒙傳諭仿明倫大典爲之今查大典有世宗皇帝序文特此上請竊恐皇上萬幾靡暇或容等臣撰槁請裁臣等亦當有序綴在簡末亦乞預頒巽命上命擬槁進覽

○總督京營恭順侯吳汝胤等議畱營將李國祥以備緩急從之

○先是直隸巡按洪如鐘﹤鋶﹣釒﹥言原任總兵孫顯祖盜馬審無的據且原任薊門曾經斬駱酋屢經科院薦舉赦其舊過勉豎新猷亦與恩例相符兵部尙書王永光言顯祖盜馬卽無的據而托疾於失陷之時僅少一逃旣奉明旨勘問又經嚴檄屢催乃偃臥至今始引赦款申辯假令未逢恩詔將堅臥不復聽勘哉且猶侈擒斬之績希效用之門今日何時尙可爲罪弁開幸竇其原參盜去馬匹事干軍旅應否照赦款免追若乘機結局妄希推用臣部斷不敢曲狥也上是之

○總督薊遼王之臣﹤鋶﹣釒﹥辭經略謂逆奴犯順八年於玆竭四海九州之物力不能成尺寸之功繇經撫並設不相能而相忌因誤身以誤封疆也莫如一其事權關內關外悉聽撫臣料理臣照舊總督往來整理以爲後勁庶從前之積獘頓革如謂經略必不可已請另簡一員臣不敢冒昧承領得旨奴報緊急當處處設防袁崇煥在關外卿在關內互爲聲援呼吸相應乃克制勝萬全舉朝公議停妥方行會推豈是贅員業已奉旨宜卽星馳赴任殫力籌邊不得疑慮推托今攺經略爲督師出鎭料理遼東薊鎭天津登萊等處軍務新銜以示鼓舞責成至意閻鳴泰速與交代不必套辭

○升南京光祿寺卿倪斯蕙爲南京戶部左侍郎通政使林宰爲南京戶部右侍郎總督糧儲山東左布政使劉詔爲都察院右僉都禦史巡撫順天太僕寺少卿郭增光爲都察院右僉都禦史巡撫河南

○庚午刑科右給事中黃承昊﹤鋶﹣釒﹥言南京兵科給事中袁玉佩究心武事見今兵科乏人宜調玉佩於北垣以備緩急又近日巡關一差已兼按遼之役存亡呼吸蓋與鎭撫諸臣共之卽往日按遼失事亦與經撫同寘重典宜同雲貴優處至如以遼人守遼土𨿽經兵部題覆但恐有司視爲緩圖懇敕兵部再檄各郡邑作速勸諭資助使之出關仍將查核遼民數目並遣發日期立限報部若怠事後期者聽該部劾奏處分﹤鋶﹣釒﹥入命該部酌議隨從部覆攺袁玉佩兵科給事中著刻期到任

○升浙江按察司副使惲厥初爲福建布政使司右參政分守福寧

○以延綏西路安邊參政殷體信爲中路副總兵參將領兵赴關王秉忠爲神樞二營參將原任湖廣黎平參將陳藩屏爲五軍八營參將升甘肅鎭海堡遊擊張顯謨爲本鎭永昌參將

○辛未初工部以寧遠軍需告匱請於兵部收過內外諸臣捐助銀兩內分給六萬以補戶部虧欠本部會議原額之數有旨令兵部分給三萬兵部覆言臣部原題應角�羊寧遠犒賞銀十萬兩在京文武各官陸續輸到銀僅及二萬兩並那借太僕寺馬價已經角�羊過銀四萬五千六百兩尙欠五萬四千四百兩見在續收候角�羊銀止一萬四千五百六十餘兩若悉索以應工部之請河西將士聞之將謂朝廷義舉盡充司空正項支銷而將來醪纊付之不問辜重賞之望灰效死之心而於諸臣倡義激勸之初心亦不無剌謬請於見在銀內量給一半如臣部後來續收不足十萬之數亦斷不能爲無米之炊矣上仍命照數全給以便措辦

○命副總兵管南京兵部標下中軍參將事魯應魁掌南京錦衣衛事

○壬申升河南左布政使詹爾達爲光祿寺卿管少卿事大理寺右寺丞馮三元爲太常寺少卿

○以都司僉書管南直金山參將事王鼎爲密雲振武營遊擊管宣府南路參將事張文選爲大同巡撫中軍遊擊管陜西總督左營遊擊事卜應第爲陜西巡撫中軍遊擊江西撫建兵道中軍守備陶致祥爲雲南巡撫中軍坐營

大明熹宗悊皇帝實錄卷之六十九

大明熹宗悊皇帝實錄卷之七十

天啟六年四月癸酉朔孟夏上親享太廟

○兵部尙書王永光等題總兵副將而下參遊守把爲缺盡多而都司僉書額原甚少前此通融調劑或升都司僉書管遊擊事或升遊擊管參將事人數適均等級不紊今明旨不許越次兼管且著爲令惟是次序旣嚴壅滯不可不慮伏望酌量人數準復兼衘或參互薦俸暫與通融至都司僉書不及五十人而守把應升者以數百計合無於內擇其俸薦稍優者題加都司僉書職銜遇有遊擊缺出循資升轉此與政體人情最爲兩便得旨著遵前旨行其守把等官俸深薦多者準加衘久任

○賜肅寧伯魏良卿第宅朝房工部尙書董可威議照寧遠伯近例動節愼庫銀一萬九千兩作買價修理之費又武淸侯有東西朝房那一所攺付本爵從之

○江西巡撫郭尙賓奏問過南京禦史李時謦所劾原任南京操江右僉都禦史熊明遇交結汪文言又攺京倉一差爲所參罰違禁擅創湖山亭臺營房依律杖徒追贓一千二百兩奪繳歷任誥敕得旨熊明遇交結汪文言私通賄賂造孽多端及任南臺又支贖鍰以塡溪壑費公帑以恣遊觀憲臣犯贓加嘗一等擬徒未盡其辜還著依律問遣大彰國法贓銀一千二百兩速追角�羊進以助大工

○以緝獲賊犯李貞等加升魏忠賢原蔭弟侄都督同知仍賜敕旌獎

○平遼總兵毛文龍報參將易承惠等於五年九月二十七日帶領兵馬二千餘員名過江遠擊鞍山甘泉鋪等處於十月初三日夜走至八寨會圍住達賊喊炮燒房砍殺在陣活搶眞夷鳴啼等二十九名夷婦一口陣亡官兵何應元等五十三名章下兵部

○升國子監祭酒王祚遠爲詹事府少詹事兼翰林院侍讀學士充日講官

○升刑部員外郎郭慶年爲雲南僉事○復除原任刑科右給事中許可徵於戶科補原任南京江西道試禦史夏敬承於南京河南道

○甲戌薊遼總督王之臣復﹤鋶﹣釒﹥辭加衘得旨朕念切封疆特攺督師出鎭加升尙書以隆委任已有旨著速受事不必再陳

○乙亥差工部主事田大本吳炳於丰潤浚縣分采花石

○廣西道監察禦史田景新﹤鋶﹣釒﹥言大工經費一帶徵當另立一冊責成撫臣年終冊報徑角�羊工部工部分別多寡紀錄參處一嚴催撫按如科臣霍維華議采衢州府開化縣雲霧等山大木一蘆溝橋竹木額供外宜查祖制原有五口子煤稅每歲角�羊銀萬兩一崔呈秀督工拮據宜重其任合無以侍郎兼僉都銜一凡州縣贖谷宜令每處具數報院按期角�羊部多者紀錄優擢得旨崔呈秀督工勤勞著以工部左侍郎兼都察院右僉都禦史用資彈壓其蘆溝等五處煤稅準免徵衢州開采官木前已有旨著該撫按確查如何久不回奏各州縣帶徵錢糧另立一款專責撫臣年終冊報及贖谷石數從實報角�羊工部俱以多寡爲殿最

○江西巡撫郭尙賓﹤鋶﹣釒﹥覆勘過汪文言株累各官黃龍光贓銀二千兩擬附近衛所充軍終身施天徳贓銀三千兩已故鄧渼及鄒維璉用賄求升計所與財坐贓論徒二年半徐良彥交結文言杖七十得旨黃龍光甲元緩刑一﹤鋶﹣釒﹥爲失陷封疆之臣求脫目無朝廷非尋常受財枉法者比著定發邊遠充軍僉妻著伍鄧渼鄒維璉徐良彥交結汪文言罪惡多端徒杖豈足盡辜都從重遣戍黃龍光施天徳贓銀五千兩速追角�羊進以充軍餉

○各王府進助工銀秦王一萬兩周王一萬一千五百餘兩晉王四千兩鄭王二千兩寧化王二千兩上俱慰嘉之

○秦王子存機等又進銀五千兩助工先是秦藩以中尉進封其諸子例仍襲中尉乃覬覦王爵展轉瀆擾至使其子三十婚配未舉又因進銀助工希如初請禮部據例其覆得旨存機等俱照例封奉國中尉準令選婚不得復有他覬○升寧太兵備參政張大猷爲浙江按察使山東右布政使王從義爲河南左布政使

○調補副總兵管順天巡撫中軍事朱來爲薊鎭中路副總兵

○升參將管薊鎭總督左掖營遊擊事柴時秀爲經略標下中軍副總兵

○升昌鎭古騎營遊擊崔凝秀爲昌鎭鎭邊城參將

○丙子大學士顧秉謙三載考滿引年乞歸因言天鑑錄誣臣爲東林脇從之首風馬牛不相及臣可置之不辯惟是臣在閣中執持任怨而有心人預播流言以爲傾臣之地若不見幾悔無及矣得旨卿忠誠淸正勞怨不辭朕所素鑑今多事之時主持安攘豈得遽萌歸志況精力有餘考績在邇宜速出入閣贊襄副朕眷注之意天鑑錄原系無根之言何必介懷

○協理戎政兵部左侍郎馮嘉會三年考滿加升兵部尙書蔭一子入監讀書

○天津巡撫黃運泰擬將津門兵二千一百員名分爲三班輪流更番防守覺華兵部覆酌量分爲二班每班湏一千五十名原派船八十隻必當湊足從之

○丁丑上禦文華殿講讀

○諭工部都察院朕思大工肇興所費宏鉅今殿工𨿽不日就緒但所欠各項價銀已幾至二十萬矣況全遼未復兵餉浩煩今若不盡力稽查多方博訪則大工必至耽誤而邊疆何日敉寧殊非朕仰補三朝闕典之懷亦非臣下子來奮勇之誼也朕覽南京操江憲臣範濟世兩﹤鋶﹣釒﹥所陳鑿鑿可據其所管應天揚州八府等處庫貯銀兩前已有旨著盡行起角�羊到京之日照數查收似此急公徇上之情足爲大小臣工模範設使天下有司皆同此心此念則朕何憂乎鼎建之殷煩軍餉之難措哉範濟世所奏奉旨已久其銀兩如何尙未角�羊到爾工部都察院卽行文速催以濟急用且天之生財止有此數卽上不在國又下不在民豈可目擊詘乏之時忍致於無用之地甚無謂也朕近聞得鹽運司每年募兵銀六千兩每年有挖河銀六千兩實收在庫約有二十餘萬兩又鹽院康丕揚在任一文未取每年加派銀一萬兩約有二十餘萬兩又故監魯保遺下每年餘銀四萬兩約有四十餘萬兩連前院除支銷費過餘剩銀約有八十餘萬兩刷捲查盤可據無人敢取又南太僕寺角�羊過馬價余銀二十六萬兩見寄在應天等府貯庫又戶科貯庫余銀約有七萬兩寄收應天府又操江寄十四府余銀約有十萬兩又操江寄貯揚州鎭江安慶三府備倭余銀約有三十餘萬兩北道刷捲禦史可據已上七宗俱當遵照範濟世所奏事例兜底淸查就著南京守備內臣劉敬楊國瑞亟委廉幹官胡良輔劉文耀遵奉前項款數會同該部院撫按官著落經管衙門查核的確速行角�羊進有敢推避嫌怨隱匿稽遲懷私抗阻的必罪有所歸如起角�羊不完則撫按等官都不許考滿遷轉其劉敬等亦不許扶同蒙蔽骫法徇私必要殫力急公盡心摉括庶鼎建戡亂均有攸賴我國家有用之物不終爲貪吏吞占侵漁以昭朕裕國卹民徳意特諭

○禮部接出聖諭朕第八妹年已長成當擇婚配著該部出榜曉諭在京官員民人等有子弟年十四五歲容貌齊整行止端莊及父母有家教的許禮部報名赴內府選擇爲婚

○協理工程工部右侍郎孫傑﹤鋶﹣釒﹥言商匠應領錢糧幾二十萬謹陳摉括六款一催外官捐助一催援納事例按季角�羊部一附學開納不應拘額一在籍鄕紳照京外例助工一稅差羨余不許私肥囊橐一各處租稅不許私充公費得旨這本說的是大工錢糧應給各�者欠至二十萬將何接濟所議各省直捐助未到者作速催角�羊開納數目令各州縣造冊送部稽查援納附學不必限數以文到一年爲止在籍諸臣曾受國思義當輸助京官外官卽照見任爲例稅差羨余亦照正額之數每兩量解一錢其城池內外餘地查有租稅入官者減半角�羊京以上六款俱著該撫按細查嚴督每季奏聞毋以虛文塞責

○總督倉場戶部左侍郎薛貞奏漕運逗𨖻不前皆緣姦旗營末截津年年習以爲嘗必欲得遂而後已夫津門有欠卽行截漕南糧有餘不欲議抵不均之甚乞敕本部稽查扣補淸算明白毋使有餘不足若有狡計求截者容臣查參以儆其後報已有旨

○先是東事孔棘兵部酌定應援兵數保定馬兵六千步兵二萬宣大各馬兵五千山西馬兵八千步兵六千河南山東各步兵二千延綏馬兵四千該撫鎭各依所定兵數於原額內外酌量抽添另立一營隨時操練以備徵調勿許以賊退怠緩宣大總督張朴保定巡撫郭尙友山西巡撫曹爾禎等俱﹤鋶﹣釒﹥報選定團練以備徵調獨山東巡撫呂純如﹤鋶﹣釒﹥稱該省共兵一萬六千四百有奇無可抽添特請量免特免不許

○平遼總兵毛文龍報奴酋近邊射獵挑選披甲辦作城梯牛車糧艸要西來攻搶已行將官林茂春王輔等帶領官兵相機暗襲或攻城牽掣乞多發糧餉接濟○巡按直隸禦史徐吉﹤鋶﹣釒﹥言顧大章贓銀已經設法追完一萬七千五百兩其未完一萬三百六十五兩六錢亦勘有田房雜物等項變賣湊完得旨著追完以助大工

○應天巡撫毛一鷺巡按徐吉﹤鋶﹣釒﹥言本年三月十五日因削職爲民犯官周順昌奉旨被逮星夜諭蘇州知府寇愼著落吳縣知縣陳文瑞將順昌拘到發該縣用心堤防候期開讀隨據欽差錦衣衛千戶張應龍文之炳約以本月十八日午時開讀臣等同赴公所沿途見士民如堵車擁不前洶洶嘈雜莫辯聲陪隨進公所正開讀間紛紛士民號呼一擁而入疾聲大噪事出倉卒臣等以身捍蔽率道府縣諭以名法惕以禍福柰奔雷掣電之勢幾成斬木揭竿之形彼時心口俱窮智勇交困陵厲叫號莫可名狀衝突撞擊勢甚決裂謹將犯官周順昌仍前拘獲候角�羊外似此倉卒異變情景可駭除一面安輯人心查緝倡亂以俟另﹤鋶﹣釒﹥報聞得旨周順昌逮到朝廷自有酌量處分小民無知何得擁眾號呼幾成鼓噪法紀安在如本日角�羊散姑不深究再有抗違爲首的定行挐究正法且益重本犯之罪撫按官另﹤鋶﹣釒﹥奏聞

○調四川寧越遊擊張世臣爲雅黎遊擊將軍起原任薊鎭石門路參將李時芳爲宣府柴溝堡參將

○戊寅孝端顯皇后忌辰奉先殿行祭禮遣襄城伯李守錡祭定陵

○賜閣臣顧秉謙丁紹軾黃立極馮銓日講官駱從宇等正字官周國興等硨磲銀釘鉸扇有差

○己卯戶部尙書李起元等奉旨會議兵餉匯爲十一款一淸查新舊兵餉勿致虛冒一錢糧考成宜並撫按司道一體參處一優免充餉宜淸冊送部稽查不許漏少一臟贖存畱盡數追比完角�羊一議援例生員大縣定二十五人小縣定十七八人責令學道按季開送一各處榷稅宜量增摉角�羊一開墾山澤屯田外有金塘大榭等山宜逐一大勘一各省專官鼓鑄坐定鑄息不稱額者參罰一省直所增親兵事平宜裁一兵有練否工食宜分馬遇放靑之月並小盡月分宜加扣除一議輸助王府勛戚士紳商賈富家徵職皆宜風勸捐納得旨朝廷設立撫按付以重權其於錢糧漫不經心卽委守催及馬上差人皆是無用該部以考成之法行於撫按正合朕意今後查進角�羊分數定撫按功罪會同吏部都察院不得輕與升考款內援納附學先已有旨不拘名數以文到一年爲止其銀著工部查收以助大工急用折贖自絞罪以上及門戶邪黨不準如朦朧折贖者連坐以罪余俱依議著實行

○兵科給事中薛國觀﹤鋶﹣釒﹥言奴酋鷙伏數載毛文龍自信牽制之能臣愚初意其或然不虞今歲正月奴傾巢入犯𨿽稍挫其﹤釒夅﹥而攻圍搶掠逍遙內地者二十多日略無踉蹌返顧之意迨班師而東操演沈陽復圖再逞一似不知有牽制者玆據塘報尙敍去年十月間事其於入犯情形槪乎未聞猶曰偵探最眞朝謀夕計聞風撲殺者耶乞皇上責成文龍專於牽制上著精神苟能制奴不敢西向功自昭然於天下倘不然者徒零星擒角�羊漫無研審何益於封疆大事哉以後所獲不系渠魁告獻未可輕舉也得旨這本說的是獻俘前已有旨非眞正渠魁不得輕瀆今著登萊巡撫審實處治不得濫殺無辜至奴犯寧遠已經三月毛文龍竟不知覺何云牽制據所住須彌島去奴寨二千餘里去寧遠亦如之遠不相及毛文龍當自己審處奏報以圖結局勿徒以獻俘塞責

○工部尙書董可威﹤鋶﹣釒﹥請敕戶部將兵部歸並銀五萬兩零亟發臣部以濟城守急需仍將遼餉內應派天啟七年軍需二十萬早給分派地方以便催徵戶部尙書李起元亦具﹤鋶﹣釒﹥爭之不肯卽與上命戶工兵三部議妥遵行再勿爭執誤事

○戶部右侍郎靳於中奏爲今之計不勞變法擾民惟調停徵角�羊其徵也將京邊存畱分置二櫃經管人役不相侵移其角�羊也先盡京邊剩作存畱除典禮驛遞之經費其餘不妨置爲緩圖更嚴敕該省直撫按痛革夙斃如有混亂動支者定以白簡從事得旨今後徵錢糧以京邊另置一處有司不得混支該撫按申飭行

○登萊巡撫李嵩﹤鋶﹣釒﹥言登鎭督發防海兵六百四員名船二十七隻並帶火藥器械於本月二十二日出海防汛然今歲汛地與往歲不同旅順歸之東鎭毛文龍委官防守皇城鼉磯等島聽登鎭督兵防守南北分界制禦各異此日依爲進止之的他日援爲功罪之準臣於各將起行之日諄諄告戒仍宜聲息相聯救援互應報聞

○升吏部右侍郎房壯麗爲本部左侍郎攺禮部右侍郎駱從宇爲吏部左侍郎管右侍郎事兼官如故

○升太僕寺卿馬從龍爲通政使司通政使○補原任參將管貴州巡撫中軍事楊明楷爲貴州淸浪參將

○升遊擊管廣東惠州參將事康承爵爲廣西潯梧參將都司僉書管南湖嘴守備事吳振南爲廣西巡撫標下坐營遊擊將軍

○升河南邊秋班都司僉書蕭伸爲山西行都司掌印都司僉書管延綏東路參將事路忠爲陜西都司掌印都司僉書管敍馬瀘道中軍守備事曾希聖爲雲南都司掌印宣府深井堡守備馬中駿爲大寧都司僉書山東總兵旗鼓守備許振成爲河南邊春班都司起湖廣總兵坐營沈廷諭爲浙江都司僉書補僉書管浙江左營遊擊事黃承爵爲湖廣行都司僉書

○庚辰兵部覆遼東經略髙第題寧遠捷功奴夷首級二百六十九顆活夷一名降夷十七名獻俘報可○升戶部郎中王應豸爲山東按察司僉事管關內道事夔州府知府史贊舜爲貴州副使

○補中路副總兵王維城爲薊鎭太平路參將調山東兗州參將賀虎臣於延綏保寧營參將管河南都司事張夢鯉於延綏鎭淸營升神樞十營佐擊劉復戎爲陜西總督左營遊擊

○辛巳上視朝

○原任少保兼太子太保兵部尙書黃嘉善卒嘉善山東卽墨人萬曆丁丑進士授葉縣知縣歷蘇州平陽同知大同知府遷按察司副使備兵左衛陜西參政山西按察使推僉都禦史巡撫寧夏考滿升副都禦史蔭一子閱視升兵部右侍郎再蔭一子擢右都禦史總督三邊禦虜捷功升兵部尙書加太子太保蔭一子錦衣衛指揮引疾歸起兵部尙書被言乞休賜歸議延鎭功加少保就原蔭加一級家居三年卒訃聞賜祭葬如例加祭一壇贈太保蔭一子入監讀書

○巡按浙江禦史劉之待題海寇林七老等紏合紅夷僞稱王號揚帆海面禦貨殺�該撫按親詣督飭道將率官兵賈勇攻剿殄厥渠魁救被擄者悉令生還宜論功升賞陣亡被傷軍士乞酌量優卹章下兵部

○川貴總督朱燮元報四川撫按同總兵李維新設間懸賞謀殺奢寅阿友阿引乘賊寅大醉熟睡同苖老虎柏登李明山入房刺死放火大呼攜家來奔賊營覺知追至一碗水見官兵相接炮聲震天不敢前進但一時慌懼不能割級致被火焚見有餘骨有隨七者竊出投獻審訊的確將余骨並黨惡候角�羊章下兵部○命禦史梁夢環巡按山海等關陳世埈長蘆巡鹽

○升山東副使孟楠爲狹西右參政備兵西安

○壬午兵部尙書王永光﹤鋶﹣釒﹥言塘報踵至咸云奴賊裝造車梯又拆屋爲舟欲於四月內水陸並進在我防禦之策當急其一應海防官軍哨守出洋汛地尢宜倍加嚴飭而毛帥鞭不及腹急應檄赴近島厚集舟師以成犄角之勢上是之命該部酌量毛文龍駐札要害之處作速行文與他以便策應

○永光又覆科臣陸文獻﹤鋶﹣釒﹥早結黔局以並力東事逆寅授首機尢可乘今宜亟厚誅寅之賞以爲之招而專遣使臣宣諭安位許其自贖並酋目早擒元惡分膺爵賞所遣敕使湏得一熟諳夷情威名素著者一人以往可耳臣且因黔局而益知蜀功之當早敍也得旨俱依議行

○工科都給事中郭興言條奏酌鼓鑄核事例催前件納班銀角�羊贓銀五款得旨這本說的是京中求一鑪頭每一年費不下百金用在何處不考成經管之官何得鼓鑄之利開事例不與依期授官誰肯向前今每選止盡效勞囑托的假印洗補全不覺察卽如所議巡視科道著爲事例書冊是矣然從前﹤鋶﹣釒﹥論者亦嘗令吏部將各項應選次序刊刻成書竟爾不行卽科道始言之終不照管又何以使開納之不阻滯也至如王之采徐縉芳梁之垣徐淸鮑觀光等贓銀及榷關增稅鹽引量加銀許久如何不角�羊各府州縣稅契贖鍰及吏農班銀豈宜專奉有司總之責在撫按官已有屢旨應角�羊錢糧不完者不許升考著科道官每季淸查參劾其開納次序及部中上選次序一並刊行再毋延遲展轉

○升戶部郎中田時春爲浙江右參議備兵寧太狹西按察使李得中爲山東布政使司右布政使備兵沂州

○攺雲南按察使周士昌於湖廣仍分守湖北

○癸未上禦文華殿講讀

○上傳與吏部初九日禦門有太僕寺寺丞徐元嘏行禮艱難或出偶然或系痼疾查明回奏吏部隨覆徐元嘏一時偶病得旨姑不究

○上傳與兵部聞總兵趙率教滿桂二人不和痛思前此失事皆不和所致豈可復蹈前轍著馬上差人傳去務要協力同心及早幹封疆大事功罪一體如有尙气生嫌者朝廷三尺具在決不姑息昨初九日禦門有都司守備二員狀貌猥瑣不堪以後擢用武官還宜加意揀選不得專挨資俸

○兵部尙書王永光覆科臣黃承昊﹤鋶﹣釒﹥言安插遼民一節令各郡邑作速勸諭勒報出關數目與撥遣日期臣部卽當移咨各撫按速查報部以憑核奏然遼人內出者宜用外來者亦宜防諒撫臣必凜前車臣部亦不得不�爲過慮也得旨催發遼人出關湏地方官量給路費以示體卹毋令失所仍開具數目日期回奏據稱內出者宜用外來者宜防更爲確論一並申飭行

○江西道禦史牟志夔言毛文龍於奴酋蠢動遲速未審宜移居旅順切近登萊轉輸匪遙一便軍中一切需用貿易易致二便行師進止與經略督撫諸臣往復�確無難三便河東土腴且耕且戰相機而漸圖恢復若得進據遼陽卽全遼之機括大定矣賊寅就戮宜速敍阿引等功卽裂藺土一半界之當令安位擒二逆自贖賞格其在又曷靳焉余凡安夷所需漢物私販有禁以窮其生計又蜀中七稍炮法至簡易前曾用以擊裂藺賊旱船已有成效凡戰車攻梯俱碎之於遼於黔亦宜用此章下兵部

○平遼總兵官毛文龍報稱參將易承惠等至咸寧營殺賊林茂春等至海州城下攻城各有斬獲共活擒眞夷一十五名夷級一十八顆挐獲姦細馬承林等系李永芳兒女親家又查在陣炮死官馬四十五匹陣亡官兵李朴等三百一十四名著傷官兵五十六名並接回鄕難民汪仲舉等五千三十餘名

○大理寺右少卿吳之皞四川道禦史舒榮都山東道禦史鄭宗周工部員外郎何顯宗俱削籍爲民追奪誥命以刑科給事中潘士聞紏其倒身門戶也○錦衣衛逮到繆昌期命鎭撫司嚴刑究問千百戶毛文明等受賄容犯官坐轎沿途須索甚非法紀著錦衣衛審實參奏以憑處分

○升都司僉書管五軍二營參將事李同春爲保鎭定州遊擊僉書管五軍四營遊擊事李承爵爲薊鎭沈陽秋班遊擊

○裁革浙江桐江巡簡並廣東海安錦囊各倉大使

○甲申上傳與都察院卽今大制錢不行皆因五城兵馬總甲人等房號不收大錢以致壅滯著各城禦史嚴加查核限卽日回奏

○工部尙書董可威言南�史汝霖領銅料銀四萬五千兩許久未辦其中必有情獘乞劾下南工部作速嚴查命南工部從實具奏以憑查處

○巡按廣西禦史王政新﹤鋶﹣釒﹥言湖南衡州一府食鹽於西粵粵之兵餉取給焉自姦�有攺食東鹽之議詭稱先輸餉於西更輸餉於部及成法一更衡�裏足私鹽盛行西餉部餉竟亦不輸矣乞仍復舊制戶部覆議衡州一府仍令買食西鹽湖南鹽法悉聽廣西按臣遵初敕旨著實舉行從之

○升福建按察使孫國禎爲太僕寺少卿

○乙酉孝懿莊皇后忌辰奉先殿行祭禮遣宣城伯衛時春祭昭陵

○戶部尙書李起元覆大學士孫承宗﹤鋶﹣釒﹥山海收過銀一百七十一萬三千三百一十七兩支過一百三十五萬八千五百七兩見在及借支等銀三十五萬四千七百九兩磨對無異報聞

○左都禦史周應秋奏禦史劉大受出巡交代違限六个月比田惟嘉更多月分應從重罷職掌印禦史王心一因其抱病代題寬限實系無他乞量加罰治上以劉大受恣意違限王心一曲庇同門都著削籍爲民當差追奪誥命

○應天巡撫毛一鷺禦史徐吉復奏周順昌之被逮也主持自有宸斷勘問自有法司分宜逮到之日官旗卽行開讀而不虞其以三日淹也比傳開讀臣等亟趨公所見聚觀者如堵卽行呵斥而各官以爲向者周宗建等開讀日光景亦是如此且傳鼓相催遂辟除從人上階行禮不意呼號之聲如疾雷響應莫可向邇執香稠眾一湧而上勢如鼎沸臣等相顧錯愕惟以身爲捍蔽力諭道府諸臣喊示功令幸順昌拘系無虞而奉差官旗輩遂把捉不定驚潰卻走眾益揮號攘臂直入後堂致湧躋踐踏攀援撲跌幾成狼狽決裂矣臣等速調防禦官兵以次鱗集眾稍稍奔軼乃烏合之眾乘風鶴之驚復聞河下有旗從需擾若輩遂如狂如顚隨奔鬨城外臣等復急促府縣正官立刻嚴拏禁戢而旋亦散逸此十八日眞情景也次日訛言偶語徧街塞巷臣等惟有密加防護嚴行申飭自辰至酉方始角�羊散距三日而從役內有李國柱者因驚竄獨先踏傷偶斃矣竊念事莫廩於王言法莫嚴於三尺詎意淸平世界有此異嘗大變舉國若狂幾於不可收拾何人情之洶洶而時事之叵測至此甚也方周順昌奉旨被逮縣官往卽就系當令府縣力促開讀而官旗不應逗𨖻需索訂期十八致生遠邇之心此變之所繇肇也蘇郡法紀陵夷已非朝夕臣等徳不足以綏民威不足以肅眾抑何辭於溺職之罪除一面將犯官周順昌交發官旗卽日起角�羊至京伏候聖明處分外仍次第擒緝倡亂渠魁另行正法以重國典得旨愚民狂逞至擠傷旗尉𨿽云變起倉卒撫按等官平日禁約謂何據奏犯官旣已前來姑不深究還著密拏首惡以正國法不得累及無辜其蘇常等處私造書院盡行拆毀刻期回奏

○錦衣衛百戶張國棟等﹤鋶﹣釒﹥言臣同史宗邦帶領旗尉提拏黃尊素至蘇州地方經過卽聞城內周順昌家屬人等倡變集眾多人分布城外將臣等攔截亂打分屍拋水並將駕帖信牌衣服搶毀一空臣等身帶重傷央本處寇知府找查旗尉六人杳無下落臣等昏迷前往行至平望橋又遭眾惡截打無路只得雇覓小船從小路逃生奔赴入京奏聞得旨黃尊素著彼處撫按速差的當員役扭角�羊來京究問

○升四川副使鄭國昌爲山西右參政管糧狹西莊浪副使王順行爲右參政調西寧分守道

○起援遼都司王佐才充河南春班都司調都司僉書管山東徳州參將事賈士奇爲河南掌印都司

○丙戌上禦文華殿講讀

○給事中盧時泰﹤鋶﹣釒﹥言奴圖我無所不至我防奴亦宜無所不周不但寧遠關門彼各島口凡系奴馬可乘奴舟可渡者須處處打算著著安排某處設防某處聲援一一了然在目確有成算庶當機有主而指揮如意若火器爲制奴死命之具向中後所之藥焚不無疏虞則前車之轍當鑑糧儲爲三軍續命之膏前覺華島之委棄寧無可惜則善後之計當周至各鎭操練備調兵馬亦不得因奴緩亦緩也上命各鎭兵馬立營操練以備調遣著該部申飭

○江西巡按張汝懋言錢糧之獘有二曰拖欠曰那移夫欲淸拖欠先禁那移那移者侵欺之別名也宜設立額徵額角�羊額支三簿項項實塡季季開報綜核之術思過半矣又必賢有司著實舉行藩司久任以責成之不然則收放支角�羊不相照批回號簿不相照掌印署印不相照𨿽日日查盤不能淸也上是之令今後藩司及有司不許輕行升調

○湖廣巡撫楊楷號言楚供黔餉無過加派並雜餉與南糧攺折三者共及七十五萬二千四百八十四兩連年交與黔省不下三百餘萬而角�羊川之六十萬不與焉那湊計窮此外非區區三戶所能辦矣惟望另於附近措處協濟而楚亦庶可息肩章下戶部

○升原任禦史王雅量爲太僕寺少卿

○升湖廣參政劉廣生爲陜西按察使備兵鞏昌

○復攺湖廣參政瞿溥管下湖南道○調參將管福建中路遊擊事褚翰爲南直金山參將參將管延綏右營遊擊事梁甫爲延綏東路參將浙江溫處參將陳希苑爲南直兵部中軍參將升遊擊管宣府永寧參將事王應祥爲延綏西路安邊參將都司僉書管薊鎭左車營遊擊事王光前爲神機三營遊擊將軍

○升宣府東路遊擊張承憲爲宣府獨石城參將宣府靖胡堡守備戚世登爲宣府東路遊擊將軍

○起原任薊鎭西路副總兵石勛爲神樞八營參將

○丁亥戶部尙書李起元覆禦史溫國奇﹤鋶﹣釒﹥一催餉之年分宜淸一徵收之官甲宜立臣等看得錢糧有見徵有壓徵官難一槪徵收民難一槪兼輸催難一槪求完前經題準省直錢糧自五年爲始限春夏先完五分不完者冬季查參秋冬十分全完不完者次年夏季查參至於以官爲甲尢爲卓見縉紳好義自是不後齊民但族姓子弟叢於一戶交相影射勢難稽查而姦胥猾裏又多借以支吾宜令各處官紳另立一甲通課輸之窮爲催角�羊一助容臣移咨撫按一體申飭報可

○巡撫遼東袁崇煥﹤鋶﹣釒﹥言經督鎭向止以關門爲信地寧前以束俱住防兵馬哨探屯種而已今皇上敕臣駐札寧遠則旣復之地便當隨地分認設立專官未復之地宜分頭探哨漸圖恢復趙率教則住前屯領中軍關內俱其信地後勁屬之滿桂則住寧遠領中右中後其信地也前鋒屬之二鎭各逐堡修理計地授田哨探遠而烽堠明地日辟而餉日減明年復幾城又具題分信逐步而前更疊進取戰則一城援城守則一節頂一節步步活掉處處堅牢守關與復地不得分作兩截工夫惟在皇上與廷臣有以用之耳得旨兩鎭職守如議責成但湏彼此和衷緩急呼應若左右手不得以畫地爲辭余著該部覆議

○巡按直隸禦史楊春茂﹤鋶﹣釒﹥言楊漣左光斗在監病故奉旨著行撫按嚴提家屬追贓據該縣鞫審左光斗親男左國柱取該裏書畝冊兜算田房共估值一萬五千兩又分派伊親弟左光睿罄貲五千兩共足二萬兩三日一比勒限追完得旨左光斗所得謝薦銀並著盡數追完不得隱匿

○原任都察院左都禦史髙攀龍卒攀龍直隸無錫人萬曆己丑進士初授行人慷慨建白降揭陽縣典史覃精理學獨從主靜入天啟元年起光祿丞歷本寺太常大理少卿所條奏皆鑿鑿可試以太僕卿還裏卽家起刑部侍郎擢左都禦史首紏大貪崔呈秀忤逆璫被逐歸明歲聞�艸遺表從容赴池水死崇禎元年贈兵部尙書予祭葬蔭一子入監讀書謚忠憲

○升貴州僉事鎭寧監軍叚伯玠爲本省右參政分守新鎭道○戊子戶科給事中許可徵言師中貴實又貴和我皇上深念前此之不實也至遣左右貴近之臣以核之輟宮中供億金錢以佐之又深念前此之不和也爲易經撫以專任之又屢諭無掣肘以丁寧之忠臣志士此其圖報時矣不畫地恐其交相諉一畫地又恐其不相謀也若夫不實不和則惟有伸三尺之法可耳又臣自田間來目擊驛遞一事魯夷進貢過去五十一人今回有一百餘人分九起行每起需索不下數十金稍不滿欲則發屋擲瓦恣意行虐遲畱不去此風曷可長也臣稽隆慶時北虜來貢俱聽宣大總督代進其賞賜亦轉下幕府給之又朵顏三衛夷人進貢近奉旨著每起量送一二人進京余俱在關領賞臣愚謂魯夷亦可仿而行也請敕該撫按衙門凡遇夷人進貢卽將文簿勘合內事理人數一切應付額數先移文知會經過所在畫一規則使人曉然有所適從若仍前需索卽參治伴送人員並責夷人之不恭者未必非安攘之一道也上是之

○升江西按察使林紹明爲福建布政使司右布政使

○調參將管山東巡撫中軍遊擊事李友梅爲大同參將延綏參將杜弘域爲宣府南路參將大同巡撫中軍遊擊張文選爲順天巡撫中軍遊擊

○調神機七營參將吳盡忠爲兵部標營參將攺催趲川兵都司僉書胡明臣爲神樞十營佐擊

○己丑諭禮部差官祭寧遠退奴西洋大炮

○工部右侍郎崔呈秀直陳要典之原得旨這本辯妖書並封之國三事本末昭然皆緣姦人巧立國本名色厚誣皇祖以驅逐輔臣妄希富貴實與三案諸姦一脈相貫卽著宣付史館列其大槪於要典之端用彰先朝慈孝無令姦黨仍竊虛名混淸國是

○吏部尙書王紹徽覆工科郭興言﹤鋶﹣釒﹥大工事例聽選阻滯一款言選人行款最多名序紛更難定各行選人必於上選名次爲序各款事例又以咨到先後爲序及臨選之期止據見在到卯出序有年深而到卯反後則前選之序無名後選之序突出而先人矣又以納某官後加納官又增名矣又有同一官出序而事例拔選之款戶工咨到則未拔時序在後旣拔時又序在前矣行款旣多一選不能徧及每今選未取而後選乃取矣此皆從臨選時定序非可預擬而刊布者也請自今以後將已選事例各官逐項逐名開送吏科查核其開納事例並上選次序容一並查明刊刻遵行永爲規例報可

○升山東副使焦源淸爲四川右參政太平府知府劉士鰲爲陜西副使備兵莊浪

○庚寅兵部尙書王永光覆戎政侍郎馮嘉會題營務八款一操練武技宜責將領一一比試因而殿最不得沿下營立陣之故套一選壯丁技有精疏糧有單雙視進退爲增減一各營備查各軍姓名籍貫住址造冊呈報立限赴信一城守營兵就城上畫爲信地編號注名一查修戎器嚴飭兩廠監督不堪者立限攺造未還者照數速發一習火器行各營教演精熟陸補雙糧一演車法特選教師按制習熟又多置鹿角寨柵補其空缺一輪操標兵分爲兩班輪直官房卒有竊發一呼立應得旨依議行

○工科給事中楊夢衮﹤鋶﹣釒﹥言廩生納銀準貢原爲大工而開今後不得襲舊例納交節愼庫宜令俱詣內庫交銀收放銷算皆可按籍而稽從之

○原任吏部右侍郎協理詹事府事兼翰林院侍讀學士朱之蕃卒之蕃南京錦衣衛籍山東茌平縣人萬曆乙未進士對策第一授翰林院修撰辛丑同考會試丙午陸諭徳掌南京翰林院印尋升庶子掌左春坊印升少詹事南京禮部侍郎丁艱壬戌起協理詹事府吏部右侍郎之藩淸恬藻雅未竟厥用贈禮部尙書蔭一子入監讀書與祭葬如例○加太醫院使傅懋光太僕寺卿仍管院使事

○升江西副使莊廷臣爲湖廣右參政分守下荊南道

○升都司僉書管延綏淸平參將事張全書爲延綏右營遊擊將軍起原任都司僉書管遼東遊擊事孫潭爲薊鎭緫督左掖營遊擊將軍

○辛卯薊遼總督王之臣查報犒賞優卹山海寧前軍士用過銀一萬八千三百六十六兩有奇兵部覆敍寧遠功次先是巡關禦史洪如鐘題據袁崇煥報正月十八日奴賊率眾渡河左輔蕭昇鄧茂林陳兆蘭等俱從右屯等處收回二十一日城外收聚畢時城中士卒不滿二萬總兵滿桂副將左輔參將祖大壽皆習見奴兵未可爭﹤釒夅﹥以死守爭大壽遂發塞門之議諸將朱梅徐敷奏並王喇嘛皆主大壽議而何可綱按劍決之於是王喇嘛請撤西洋大炮入城彭簮古率勍兵挽而登之盡焚城外民捨積蒭令同知程維模查察姦細通判金啟倧按城四隅編派民夫供給飲食衛官裴國珍鳩辦物料諸生守巷口有一人亂行動者卽殺城上人下城者卽殺滿桂提督全城而以東南首衝身任之左輔分西面祖大壽分南面朱梅分北面蓋二十二日而城中部署定二十三日賊薄城矣先下營西北遠可五里大炮在城上本道家人羅立素習其法先裝放之殺賊數十人賊遂移營而西二十四日馬步車牌勾梯炮箭一擁而至箭上城如兩懸牌間如蝟城上銃炮疊發每用西洋炮則牌車如拉朽當其至城則門角兩臺攢對橫擊然止小炮也不能遠及故門角兩臺之間賊遂鑿城髙二丈餘者三四處於是火球火把爭亂髮下更以鐵索垂火燒之牌始焚穴城之人始斃賊稍郤而金通判手放大炮堯以此殞城下賊屍堆積次日又戰如昨攻打至未申時賊無一敢近城其酋長持刀驅兵僅至城下而返賊死傷視前日更多俱搶屍於西門外各甎窯拆民房燒之黃煙蔽野是夜又攻一夜而攻具器械俱被我兵奪而拾之且割得首級如昨二十六日仍將城圍定每近則西洋炮擊之賊計無施見覺華島有煙火而冰堅可渡遂率眾攻覺華兵將俱死以殉糧料八萬二千餘及營房民捨俱被焚次日賊引去是役也守城力戰之功滿桂提督四面功宜首敍左輔獨當西面功次之朱梅當北面而應援西北角次之祖大壽當南面而應援西南角次之徐敷奏又次之正面亦有陳兆蘭槍手功又次之蕭昇功又次之張邦才功又次之鄧茂林功又次之劉邦功又次之竇承功率援兵五百名在城下至午時方調之上城功又次之呂應蛟李永培蕭昇之所屬功又次之其都司以下官守中千把百如孫紹祖等各有可見之勞者也通判金啟條派城內士民供守兵飯食手自擊賊至火傷而死此爲文職首功程維楧次之經歷孫正气劉應鶴訓導張大觀又次之而掌印屯捕衛所官生�民人如裴國珍等各有可見之勞者也西夷不撫奴勢不狐王牧民與朱梅祖大壽孫懷忠王世忠王喇嘛李喇嘛此撫夷有功者也然中右不堅寧遠失其據矣參將劉永昌力居多苦馬爌挺身赴援松錦本道令回守中右與都司尢岱孔登科張奇化王承蔭俱與有功中後不堅中右亦搖其壁而勁守者副總兵楊應干王牧民都司孫懷忠等之力也中千把等官與馬前屯則總兵趙率教發其屬兵一千五百名守備陳應元等援錦松而貼守寧遠此寧遠後勁首功也參將徐應垣都司金國奇鄭一麟加禦都司任韜與閒住遊擊婁雲龍加銜遊擊楊朝文及守千把等官皆與有力也中前所加銜遊擊鄭世彥亦能堅壁本所遼民西徙者多依之其合營之勞自不可泯若同知毛宗萇訓導賀君卿經歷滕自新與印捕陳志尹等俱與有力者也然經略部院之運籌實多而總督部院之纓冠往救巡關禦史之執法詰戎及主事陳祖苞牢閉關門不放一逃卒參政石維屏等總兵許世臣等俱與有勞者也角�羊送軍器至寧遠太監劉應坤胡良輔紀用陶文等俱有成勞其有功死而當卹者金啟倧與廣武營千緫守備王勝材官嘗明徳與寧遠城內陣亡各官兵是也其覺華島敗而死忠足錄者姚與賢李士登王錫斧王鰲李一葵張其性翟繼臯徐國蕃金冠金士麒與中千把諸人俱當錄者也計上首虜至二百六十有九皆得其名系降夷與回鄕所識認者西虜乘隙肆暴邀絕吾�賈擄掠我堡軍我軍極力逐殺割首級亦一百一十五顆功亦非細覺華島兵之喪者七千有餘�民男婦殺戮最慘與河東堡筆架山龍官寺右屯之糧無不焚毀其失非小但此番奴氛甚惡攻寧遠不下始遷戮於覺華倘寧城不保勢且長驅何有於一島哉且島中諸將金冠先死而姚與賢等皆力戰而死視前此奔潰逃竄之夫尙有生气金冠文��子會武舉金士麒以迎父喪出關聞警赴島遣其弟奉木主以西而率義男三百餘人力戰三百人無生者其忠孝全矣今宜厚卹者也至是尙書王永光議奏恢邊勝算以寧遠爲第一功而滅奴要會以敍寧遠爲第一務文武將吏從此立爲腳富貴功名從此發軔皇上深嘉淸野堅壁之偉伐酬報於前而姑免失糧棄島之深求策勵於後將有功大小文武諸臣論功升賞以普皇仁傷亡軍丁照例議卹並將失事在逃者正法革職庶功罪不淆而激勸無窮矣得旨寧遠挫賊恢復有機朕心嘉悅內外文武各官功旣經勘明具覆宜加褒敍元輔顧秉謙特加進光祿大夫太保蔭一子錦衣衛正千戶世襲賞銀五十兩紵絲四表裏加賜坐蟒一襲次輔丁紹軾黃立極馮銓各加少保兼太子太保攺戶部尙書進武英殿大學士各蔭一子錦衣衛副千戶世襲還各賞銀四十兩紵絲三表裏仍各賜坐蟒一襲原任輔臣孫承宗攺吏部尙書余官如故蔭一子錦衣衛正千戶世襲賞銀四十兩紵絲三表裏都照新銜給與應得誥命廠臣魏忠賢緝獲巨姦潛消釁孽預發大器大壯軍威功𨿽奏於封疆謀實成於帷幄特加恩三等賞銀五十兩紵絲四表裏蔭弟侄一人與做錦衣衛都指揮使世襲給與應得誥命其先角�羊軍器劉應坤賞銀三十兩紵絲二表裏蔭弟侄一人與做錦衣衛正千戶世襲胡良輔紀用陶文各賞銀三十兩紵絲二表裏蔭弟侄一人與做錦衣衛百戶世襲俱與應得誥命王永光加太子太傅蔭一子錦衣衛正千戶世襲賞銀四十兩紵絲三表裏袁崇煥加兵部右侍郎兼都察院右僉都禦史照舊巡撫蔭一子與做錦衣衛正千戶世襲賞銀四十兩紵絲三表裏給與應得誥命巡關禦史洪如鐘升京堂用滿桂趙率教各升右都督蔭一子本衛副千戶世襲各賞銀二十兩左輔實授都督僉事賞銀二十兩朱梅授署都督僉事祖大壽授副總兵各賞銀一十五兩何可綱升都司僉書賞銀十兩彭簮古鄧茂林蕭昇陳兆蘭各授遊擊各賞銀十兩徐敷奏實授都司僉書實承功授遊擊靳國臣鐘宇王成曹參成加都司僉書職銜陳應元孫繼武張弘謨髙如彩孟繼孔實授守備程維楧補員外郎仍加俸一級金啟倧贈三級襲陸三級仍給優卹銀八兩羅立授把緫賞銀二十兩王勝等十員各照本職贈一級襲升一級各給優卹銀一兩嘗明徳給優卹銀十兩王家倫賞銀十二兩孫紹租等二百八十一員名各撫夷大小武職官各賞銀六兩劉定邦呂應蛟李永培張邦才準復原官王喇嘛給副緫兵廩給增其徒從余俱依擬

○是日大學士顧秉謙﹤鋶﹣釒﹥言寧遠破賊功次已經臣等票擬進呈然再三思之尙有未妥者該臣意在節約不無遺漏更有關臣原﹤鋶﹣釒﹥未備而功勤最著如內而監臣運籌宥密外而戶工兩部接濟勞心及該科職司封駁例得並敍上命作速再加酌議敍錄

○調大同北西路參將邢萬民爲北東路參將

○升都司僉書管甘肅威遠堡遊擊呂學詩爲本鎭海營遊擊將軍

○壬辰大學士顧秉謙等各具﹤鋶﹣釒﹥辭寧遠恩賚不允

○內官監恭進皇極殿牌額得旨所進三字端嚴堪用著卽頒刻擇吉懸安

○兵部尙書王永光﹤鋶﹣釒﹥言臣部原題酌定援兵僅以馬步五萬爲額據各鎭奏報挑選而往往打算行糧資爲口實容有觀望遲疑支吾塞責之竇是在皇上嚴後至之誅飭國法以勵人心今日尢爲喫緊也抑臣等更有說焉疆埸之事師武臣力是藉若輩願望旣盈肝腸輒異如近奉諭傳者督師今授事矣尙方未假恐狎而玩之自大帥始尢願我皇上爲封疆計也上是之

○刑部尙書等官徐兆魁等問過南京錦衣衛知事歐陽暉前在京與十方僧福本往來題冬至遇雪詩黏壁間有陰霾國事非之句末寫羅浮道民無姓名圖書福本先藏有揚州知府劉鐸詩扇有圖書遂套刻劉鐸圖書印暉詩後因東廠緝獲扭角�羊來京究問明白歐陽暉依凡奉制書有所施行而違者律杖一百革職爲民劉鐸依不應得爲而爲之事笞四十還職福本依誆騙人財物者以竊盜論律杖一百流三千里依擬

○薊遼總督閻鳴泰﹤鋶﹣釒﹥言連日屢接遼東塘報有謂奴酋的在四月初七八以裏上馬過河復要來搶者有謂歹靑臺吉聚兵一千親身與裏邊助力若奴酋果來帶領兵馬住於女兒河屯營者此或出於屬夷之偵探或得自回鄕之目擊事似近眞第此番傾巢而來其勢必眾乘怒而出其鋒必銳多算而行其計必詭或陽攻寧遠而陰薄關門或陸出關門而水窺島上或明攻關外而暗襲關內皆勢之所必至而防之不可不周者也然觀其造船之多似意在島蓋奴向未知覺華之險故忽而不爭今旣見島嶼之勝遂羨而欲焉萬一此島爲奴所據則大事去矣尢當遣名將重兵備加防禦以護關門之眼睛而控寧遠之咽喉者也惟是西虜報讐之說向來屢屢出自虜口目前之西協可無他慮而歹靑之助兵虛實未卜虎酋之講賞眞僞難憑臣前顧後盻不無凜凜此尢緫兵王世忠副將王牧民參將朱梅王李兩喇嘛之責而時時聯絡時時偵探不可過信疏防者也至於毛文龍塘報一事尢爲可異據其所稱攻掠海州者正月二十二日也此正奴酋攻圍寧遠之日海州去三岔河僅六十里旣云火炮連天喊聲動地何奴中寂無一聞而按兵逍遙若無事而回獨不畏其掣也近誦聖旨行令兵部酌量住紮要害之地臣數夜躊躇莫如令文龍統舟師屯水寨於蓋州套夫蓋州一區萬山環抱大海四旋固全遼之心腹而東西之樞軸也國初馬云葉旺殲虜成功卽在蓋套之連云島今文龍所慮者餉也至此則餉易運所乏者器械也至此則器械易給矣所難安插者遼人也至此則山東之礦利可專而軍興且有所資矣所難者在海面風濤照應不及至此則矜帶相連呼吸互應而音信已通矣北以連云一島爲門戶而南以兔兒長生諸島爲家室種種方便尙難枚舉故與其虛撓背後何如直剌脇窩與其僻處殊方何如儼居城內文龍曷不計及此而他是求也或曰文龍倘離東江恐朝鮮一折而入於奴不知王京千里非易到之地忠貞屢代非肯二之人而我水陸大兵交集於此爲極要害之地宜速移兵住紮於此以圖策應之便者也伏乞敕下該部再加酌議卽移檄毛文龍令其相機進止章下兵部

○工科給事中虞廷陛言要典集成昭如日星從前枝葉斬盡葛藤向後牽纏統歸融釋迺邇日相傳名類種種有所謂天鑑錄又聞有點將錄初終錄同心錄石碣錄爲鑑錄等本不一而足非書非傳恣其筆端皇上治保平明禁嚴浮議自今以後悉以三朝要典爲憑凡有私集如前列諸種盡令毀絕則僉壬反中之計窮而臣僚公忠之益廣於以培植正人並力疆場未必無小補矣得旨這本說的是妖言惑眾禁令甚嚴世道淸明豈容魑魅魍魎橫行於白晝天鑑錄諸書誣掜不根意在報復恩讐傾陷異已本當追究重處恐致株連姑且不究今後凡系此等私書一見卽爲焚毀毋得抄傳談說混亂是非有不遵的著緝事衙門訪拏治罪目今時事多艱大小臣工俱當並力和衷共圖安攘朝廷用人但以職業修廢課其功罪一切葛藤悉宜掃絕不許妄起事端自分畛域該部知道

○調湖廣按察使吳光義爲江西右布政使分守南昌道

○調薊鎭燕河參將陳思明爲山東兗州參將升都司僉書管五軍營參將事張超爲福建遊擊將軍山東邊春班都司僉書黃元吉爲徳州春班遊擊將軍都司僉書管山東總兵中軍事羅寰英爲登萊巡撫標下游擊將軍

○癸巳上禦文華殿講讀

○上以敍功本未列崔呈秀姓名今著以工部左侍郎兼都察院左副都禦史列名劉廷元之後仍舊督察工程從都察院覆梁夢環所請也

○上傳與禮部近有姦民希圖重利將鐵器等物賣與進貢夷人大屬違禁四夷館提督官職掌何在著設法密摉轉置他處毋令帶去又聞三河縣等處居民私造兵器待夷人車過公然賣與此系地方官之責作速移文順天巡撫嚴行禁約有司縱容者參奏重治

○是日白露著樹如垂綿至日中不散

○鎭撫司以周宗建等所招贓數具奏得旨周宗建贓私狼籍如何止招五千二百兩繆昌期止招一千兩還著盡數窮追官旗王道行等招出需索本犯及生交等項銀一千四百二十餘兩其騷擾驛遞多贓尙未招認還著立限嚴追以助大工

○天津督餉侍郎黃運泰題儲糧蓄料誠目前第一義臣等拮據輸挽計二十餘日而聯帆開津查照經略咨派信地責令運赴寧遠前屯南海口三處共糧四十二萬七千五百八十九石又查關門臣已發過糧料五十一萬五千五百有奇庶可以濟目前之急而助防禦之大計矣抑臣又有說焉臣今所督糧餉乃奴未入犯之前預派關運之額數也自奴侵犯以後集班軍於營築調水兵於覺華召遼民爲戰守多兵則多糧多糧則多運且近準遼揭稱關外原有每運未支米十萬及三年屯糧臣手上蓄積亦不下十餘萬餘行焚燒如是則亟宜早議措處以備不虞庶於封疆大事爲有濟也章下戶部

○薊遼緫督王之臣言夷酋明暗合落赤黑石兔等順義王之親屬也天啟三年五月內入犯白馬關地方幸官兵有備不至大失前督臣王象乾將二酋之賞盡行斷革二酋自停賞以來無日不思狂逞先督臣患之每欲招撫二酋崛彊不服臣爲赤城道時與二虜緊鄰彼頗服臣威信比臣督薊彼卽具稟申款今據石塘路管參將事遊擊張定稟稱二酋帶領頭腦馬步盔甲夷人一千餘騎到關外有棚處所叩關服罪金�贊刀九徧歃血俛首對天盟誓今將番漢合同先行呈報數年不了之局才得歸結臣屢奉嚴旨催赴督師之任猶濡滯瞻顧心結此局者蓋二酋能倡率諸虜逆奴肆禍於東諸虜鼓煽於西兩難俱作支持費力故不敢過爲推求以冀旦夕之安使可畢力禦奴耳﹤鋶﹣釒﹥下兵部

○升南京考功司郎中計元勛爲山東右參政分守濟寧道

○升大同新平堡參將劉九卿爲延綏西路副緫兵調貴州參將尙廷棟爲山東徳州參將

○調甘肅洪水堡遊擊芮琦爲本鎭遊擊遊擊狹西固原遊擊劉國棟爲洪水堡遊擊升都司僉書劉國勛爲山東邊春班都司○乙未上視朝

○上傳與禮部神廟榮嬪李氏於天啟六年四月二十一日辰時薨逝一應事宜照神廟愼嬪魏氏例行

○下原任禦史李應昇鎭撫司嚴究追贓

○大學士顧秉謙﹤鋶﹣釒﹥言前日蒙皇上發下犯人繆昌期周宗建二本著送鎭撫司嚴行究問臣等票擬進呈矣今日文書官口傳將拏到李應昇送鎭撫司仍遵旨擬票但鎭撫究問之後卽當同繆周二犯並送法司詳議暴其罪惡於天下使諸姦不得借口爲非命孰與闇斃黑獄令天下不知其故反有憑而弔之者乎不報

○兵部尙書王永光覆言郊祀幸學大典護從敍勞除各府掌印及京營將領外尙有襄城伯李守錡等各宜加銜得旨僉書不加銜系朕親筆裁定如何引各部卿貳爲詞不準給

○薊遼緫督閻鳴泰﹤鋶﹣釒﹥言說者咸謂楡關爲前矛薊門爲後勁固矣近見粆花營中有什喇嘛寄一稟云奴酋心大凡關內城守當堅而又堅精而又精巧而又巧不可弛懈味此數語奴賊積怨深怒設謀定計紏結西虜又不知欲如何出我不意而冀一釋憾之爲快者況楡關一區芳餌叢積則一轉而薊門爲前矛亦不可知此職之所大懼也祖宗設立緫督一官開府檀云節制四鎭豈徒令其星列棋布各做家當已乎昨寧遠一警束手無策駭而圖之徵及宣云無論遠水難角�羊近渴卽此走�斗走�斗四鎭犬牙互錯何爲者哉謂徵調之不爲各鎭累非也謂各鎭之盡爲徵調累亦非也一營自有一營之兵而缺者不補老弱者不更埄虛冒者不核亦徵調使之耶一兵自有一兵之餉而給發嘗不以實扣除嘗不以實支銷又不以實亦徵調使之耶兵家無巧法都是老實工夫治兵無他奇只在家嘗茶飯假令一兵眞直一餉一餉實足一兵件件如理家私步步貼地而走營伍自然充實士卒自然精壯又加之以訓練嚴之以紀律裏堅則表壯實大則聲宏以此爲後勁可也轉此爲前矛可也卽以剿爲款以款爲剿玩弄敵人於掌股之上亦可也不以是求而仰哨騎之鼻息爲忻戚不本是務而聽旁人之指點爲作輟慮四鎭之自爲謀不然而臣之爲四鎭望亦不然也得旨﹤鋶﹣釒﹥內事體該部卽與覆行

○丙申上禦文華殿講讀

○上傳與順天府近京煤米擔負與�客往來已有明旨不許抽稅今聞通州仍榜示收徵該府卽作速禁止不得朦朧故違致擾�民

○賜遼東督師王之臣尙方劍

○工部尙書董可威乞休不允

○漕運緫督蘇茂相﹤鋶﹣釒﹥言海州徐州並贛楡桃源二縣俱荒旱異嘗人民餓死流離賊盜日不聊生漕糧無措當一體攺折其餘州縣𨿽被災而未若此甚者臣督令忍死輸納本色不敢瀆陳部覆從之○山東巡撫呂純如獲姦細陳一敬角�羊京下刑部鞫問因武長春所供攀也

○加貴州巡按禦史傅宗龍太僕寺少卿兼山東道監察禦史仍管貴州巡按監軍事務

○丁酉上禦文華殿講讀

○是日工部興工修蓋信王府第遣侍郎薛鳳翔行禮

○工部尙書量可威等題軍需銀二十萬兩歸並戶部補給臣部今戶部再﹤鋶﹣釒﹥欲以新例之援不及濟者二款抵塞一曰開墾山澤一曰援納請封夫山澤開墾何數撫按勘核題覆何時援納請封何人其有無多寡皆不可逆料而欲以懸空難計之物抵目前最急之需倘有耽誤誰任其咎計臣亦有所不忍者伏望皇上敕下戶部派補臣部其開墾山澤援納請封二例歸戶部催收上以互爭非體令兩部議妥合奏

○巡視京營工科給事中楊文嶽等查參捕營額軍一萬止五千人應役營馬盡各乘坐得旨限五日內務要照數淸還不許仍前隱占

○贈原任禦史劉光復太常寺少卿蔭一子入監讀書因要典追及從劉廷元言也

○升汝寧府知府謝璉爲江西副使分守湖東

○調保定參將陳克典爲大同西北路參將四川建昌參將陳廷對爲廣東廣州參將四川參將掌都司印周官爲廣西永寧參將升都司僉書管狹西兵道中軍王英武爲甘肅威遠堡遊擊將軍補赴關妄用遊擊呂承宮爲狹西固原東路遊擊將軍都司僉書管天津遊擊事施洪謨爲山東巡撫中軍遊擊將軍

○戊戌上視朝

○太子太保禮部尙書兼文淵閣大學士丁紹軾卒紹軾南直貴池人萬曆丁未進士攺翰林院庶吉士授簡討主福建鄕試歷贊善諭徳庶子掌右春坊以少詹事纂修實錄升禮部右侍郎補日講官多所發明上目屬之進禮部尙書東閣大學士尋加太子太保進文淵閣已病篤上遣中官慰問旋卒訃聞得旨念其輔政勤勞與祭葬如例加祭二壇贈太保蔭一子中書舍人差官護送還鄕謚文恪○刑部尙書徐兆魁等問過遊擊宋鴻儒招兵赴山海在路逃過南兵九百八十二名計費安家銀一萬三千七百四十八兩應於鴻儒名下追完照例遣戍依擬

○兵科給事中薛國觀言據貴州撫臣王瑊所報三月初三日安邦彥率眾數萬渡江我兵大戰數日至初七日緫理魯欽提兵敵賊回營至二更賊勢甚重漸逼營壘各兵因數月無餉紛紛逃散至五更散盡魯欽無計可施遂藏利刃死於營中臣讀之不勝驚駭謂此逃散實繇無餉致然蓋有難以盡信者夫二鼓至五鼓爲時幾何豈無餉枵腹捱之於數月而不能捱之以待旦乎賊勢甚重漸逼營壘各兵懼不能支紛紛逃散令難禁止是明明畫一潰散之形而乃借口於無餉以爲歸咎卸罪之地將誰欺乎十六日塘報賊將麻姑孫官等堡燒劫漸逼城下距今已幾四十日矣安危成敗尙不可知卽徧沅撫臣閔夢得移駐偏橋堡率見兵數百遙張聲勢無禆實用夫黔省多故王瑊不知作何調度傅宗龍熟暗酋情選擇而使任事之心與願息之心交橫胸中壯心銷磨幾盡矣乞皇上敕責二臣戮力合謀以遏賊鋒至兵馬一面速檄黔中整搠見在相機戰守一面速檄督臣朱燮元於楚蜀滇之附近諸處任便調遣星速赴援一切安家行糧亦卽於附近所在任便摉索事平銷算若偏沅撫臣閔夢得地處輔車唇齒之勢救宜被髮纓冠之急自當傾心設法竭蹷策應者也上命戶兵二部限三日內回奏

○原任遼東經略髙第奏用過犒賞等項銀八萬三千七百一十二兩一錢零實在庫銀一萬六千二百八十八兩附余銀二十六兩查核造冊與新督師臣交代得旨著該部查奏

○升長沙府知府謝宗澤爲湖廣副使湖廣參政劉繼禮爲雲南按察使

○調陜西總督標下游擊周一新爲昌平右營遊擊將軍參將管延綏巡撫標下中軍遊擊事王珙爲延綏淸平堡參將

○起原任副緫兵朱天瑋爲延綏安邊參將神樞營佐擊宗餘蔭爲天津正兵營遊擊神樞營佐擊叚國禎爲遵化宣武營遊擊

○己亥上禦文華殿講讀

○兵部尙書王永光﹤鋶﹣釒﹥言閣臣孫承宗視師山海發過帑金並協辦銀兩近九十萬出納開銷並無數目報部在關司道或有底冊可查得旨便行與關門當日經手各官淸算開報你部再加查覆不得含糊了事

○遼東巡撫袁崇煥﹤鋶﹣釒﹥奴賊狡然思逞得之回鄕者屢矣我兵哨至三岔河見沿邊煙霧聞其婦人且磨箭嘴及甲葉而房屋悉拆以造舟楫始報初八過河繼報十三又報十五想其拂唇蓄怒恨不一刻飛馳前來我之應防亦維此時臣待罪此方只有堅壁淸野以爲體乘間擊惰以爲用關內則有督師及鎭守內臣道協爲守隱然虎豹在關不患後之不勁矣緫兵趙率教盡帶關內兵馬出壁前屯以捍關門以援寧遠精密堅飭臣無可慮惟中後中右二所修城未完萬無可守之理以中後歸並前屯以中右歸並寧遠其小堡亦各各歸並而聚前﹤釒夅﹥於寧遠城中如總兵滿桂謀潛九地勇冠萬夫居中策應其於傳宣之中軍守備孫紹祖旗鼓劉友功加銜都司僉書彭守印守千李國輔朱國儀等率其標下夷漢精兵有急分應全軍之首尾全城之策應俱緫兵事也臣不閒軍旅而道臣畢自肅沈雄有大略兵部主事孫元化識慧兩精參將管副緫兵事徐應垣見�光天番僧王喇嘛能以神道設教臣所賴命而就正者數人也城之東西以副緫兵王牧民爲守而參將祖大壽都司王承胤佐之西南則以副緫兵左輔爲守遊擊馬爌都司尢岱佐之南面則以副緫兵劉永昌爲守遊擊婁雲龍都司徐敷奏佐之北面則以副緫兵朱梅爲守遊擊鄧茂林劉世功佐之其見徵閏餘之气而爲奇尢並防城內有變者則臣門下中軍何可綱旗鼓王良臣都司僉書蕭昇守備陳應元寧前道中軍劉澤淸千緫黃惟正也司東北二面西洋炮則都司僉書彭簮古西南二面西洋炮則臣家人羅立也經歷孫正气者司糧艸劉應鶴佐之原任縣丞加都司僉書銜金世偉蓋陣亡通判金啟倧之弟令其當街道牌甲如其兄在時原任主簿朱三源佐之掌印指揮裴國珍令其管理守兵飯食諸一切供給指揮李正太佐之島上尙有殘船四十隻都司僉書陳兆蘭諸葛佐各領兵千人或揚帆而出其後或登岸而亂其營此先定而分頭料理者所守之地卽信也信之不可渝而死生以之也所司之事卽其業業若素之而身命親焉者也如此則寧遠成一金湯彼卽捨寧而西向中一百七十里空無所掠前屯有緫兵趙率教出精兵而綴其後奴必卻而不敢前惟有從寧錦之後溢出以西此爲我之虛怯然臣早已慮及此故約西虜虎酋遣其領兵臺吉桑昂寨將十萬於四月初一日啟行先將魏宰生至寧遠城面賞而遣之回話卽粘花之部落亦西來合營昨回鄕來謂廣寧之東已見西虜哨馬彼固我助且亦防奴合兩大部可十餘萬奴敢往北一步哉此一路兵尙有用之而且妙者故石門路喜峯口一帶或可無恐數年謂用西虜其或效於今日乎此皆戰守布置大局臣馭軍最嚴苟有犯者臣不知其何官也且諸小節目隨機應變臣亦不得而預主緫之正合奇勝臣以愼而懼者爲靜治誓與奴決一雌雄或徼祖宗與皇上之威靈奴或不如前日速回臣揮擊之有餘又不但如前日以守勝也皇上與廷臣亦以愼而懼者爲靜治凡有訛謗謂此中人不妥而事非裕恐或姦細皇上都置不問蓋兵法玄微未易顯治臣惟管取捷功之奏而已臣所以報皇上異等知遇正在此若夫誥邊兵以待援固京師爲根本則我皇上自有神謀非臣愚所能及也得旨奴賊意圖再犯情形有據關外一切戰守機宜聽撫臣與督師商確便宜行事務保萬全並不中制奏內詰邊兵以待援固京師爲根本著該部作速料理○遼東督師王之臣﹤鋶﹣釒﹥言臣蒞事之初麾羽誓師華夷畢集正當聯絡以服之時與空言寧有濟乎頃者寧遠被圍道臣袁崇煥摉括得庫銀一萬一千一百有奇置之城上有能中賊與不避艱險者卽時賞銀一定諸軍見利在前忘死在後有面中流矢而不動者卒以退虜此用賞之明效大驗也除修工繕器市馬撫夷各項錢糧容臣逐一查驗的確另﹤鋶﹣釒﹥上請惟目前島師操閱並隨時雜項等費一日難緩頃因慮虎酋諸部爲奴所餌差通官到彼宣諭以堅其志諸酋長欣然許以助兵果如其言不有以犒賞而獎勸之可乎乞皇上慨發軍需銀或一二十萬或三十萬審酌給發刻日委角�羊到關俾臣得藉以獎勞三軍駕馭諸虜庶得操縱如意得旨這獎賞急需著查照舊例酌量給發仍差官作速角�羊去

○東北方有白雲名天裂气有赤云名軍勝气

○頒給肅寧伯魏良卿鐵券

○以原任緫兵李維新充貴州緫兵官兼提督淸平等衛地方行令星馳到任

○庚子下周順昌北鎭撫司獄

○吏部題陸文選司員外李白春爲稽勛司郎中得旨李白春作令貪婪不得考選倒身門戶求周宗建蔣允儀山人姜大綬薦投趙南星門下厚賂金�贊營陪推吏部及夏嘉遇罪斥白春遂傳衣缽納賄招權醜聲載道久屬漏綱豈容復濫正郎著削了籍爲民仍追奪誥命

○戶部尙書李起元言奴酋挫歸更思復來我之防備倍當預整各鎭分派兵馬五萬候調議兵必先議餉寧遠所需本色已行津門起運四十一萬所需折色預支一月者已經臣部那借老庫並外角�羊給發外其餘援兵行糧臣隨行文各鎭令沿途州縣預備本色糧料艸束以應但各處援兵必繇北直而北直地方旣已加派其雜項又作糴本支用則此行糧將何所出臣再四籌處計令各該地方照元年調兵舊例除安家兵部裁定外行糧每把摠一員日支廩給銀五分米三升千緫一員日支廩給銀八分米三升兵一名日支米一升五合鹽菜銀三分馬一匹日支料三升艸一束如願領折色者米一升五合折銀一分五釐量其道之遠邇兵之多寡日之久近當用行糧若干起腳地方緫給與領兵官領兵官隨行隨給免致各兵花費且得兼程起行其應行錢糧宣大山西及延綏四鎭俱動各該省新餉河南磁州山東東兗俱系新兵卽以其見食之兵餉多給一二月以爲行糧便自足用獨保定一鎭錢糧難措調兵又多然該鎭去關亦近去還半月之期所需亦不甚多查恆山新兵三千曾畱臣部新餉五萬四千今若議調此兵必在先驅卽那此餉共充二萬六千兵用尙有餘裕候事完日各處將各兵行糧逐一造報臣部以憑查算開銷臣查照調兵地方行久令彼中文武各官照此預先打點停當烽火一傳卽可督兵啟行羽書不急姑且訓練候調臣之預備行糧毋致臨時稽誤者如此上是之○戶部尙書李起元言黔省阽危兵餉兩詘魯欽之死可�楚省之額難加臣部卽轉行楚藩先將補還廣東應天餉二十萬停角�羊蜀餉三十萬上緊差官守催星馳起角�羊此外查有四川天啟六年原協濟陜西銀十萬四百餘兩廣東新餉銀六萬九百餘兩將此二項作速那移接濟仍乞天語丁寧二省撫按諸臣盡數發給黔撫以應急需得旨﹤鋶﹣釒﹥內應發銀兩著二省撫按諸臣照數速給黔撫以濟急需

○削南京光祿寺鄕史弼籍仍追奪誥命以其素傍門戶因考滿而處之也

○大理寺正許志吉參南京禦史張繼孟上命削奪卽著南京法司提問追贓以助大工

○升國子監司業馬之騏爲左春坊左諭徳兼翰林院侍讀仍管司業事署掌國子監印信

○辛丑上視朝

○太子太保戶部尙書李起元言先是二月寧遠告急突有差官張奇賞等賫經略咨文一角調東兗援兵爲名到部討領路費銀六千七十兩臣隨咨行經略稽查是假臣卽題請徧行嚴緝未獲今準漕撫咨稱指揮楊紹先馬棟賫經略巡撫咨文到彼中動支新餉六千三百兩買辦撫夷叚疋及查撫夷叚疋戶兵兩部角�羊銀山海聽督撫衙門自行買辦從來無經撫行文省直新餉錢糧不由臣部起角�羊之事況袁崇煥加銜奉旨在三月初十日咨僉三月初一其爲假騙抑無可疑矧印文欠端稀密不均漕撫辧勘已的此與前番張奇賞等假騙如出一手伏乞敕下法司速行總督部院將楊紹先馬棟嚴押解京並臣部原題張奇賞等假咨情節一並嚴審依律重治從之

○南京吏部等衙門尙書等官王在晉等合﹤鋶﹣釒﹥言皇上訝邊臣無實而立命中使鎭守稽軍實而矚虜情以便於入告明諭並無掣肘固知聖衷之萬非獲已也然威令出於朝廷而耳目寄於中貴畏譏彈者將逢迎以避禍工煽惑者又將挑激以生情卽內臣不掣而自掣者唐以魚朝恩爲觀軍容宣慰使未嘗掣李光弼之肘也乃河陽之役弼奏稱賊烽尙銳未可輕進而朝恩欲急擊之謀議相左遂隳功此非往事之明鑑乎本朝於正統間設鎭守太監旋復罷之天順間復差太監旋復罷之天順間復差太監葉達鎭守後卽取回因地方有事一向停差載於通紀可考夫有事停差未宜有事而添設也如虛冒難稽則言路有憲臣可委或如部院諸臣之議間差一忠謹內臣到關查閱立時回報不須露次於戎馬叢集之區茇捨於虎狼逼近之域亦所以全中使之體而尊朝廷之命令也報聞

○升宣大左營遊擊方裕昆爲大同新平堡參將大同都司僉書嶽可爲遵化威虜營遊擊補甘肅遊兵遊擊王徳爲延綏巡撫中軍遊擊大同應州守備王命召爲神機四營佐擊

○壬寅三法司接出聖諭如今天气暄熱爾法司並錦衣衛見監罪囚笞罪無干證的放了徒流以下便減等擬審發落重囚情可矜疑並枷號的都寫來看

○削順天府府尹談自省禮部郎中張篤敬籍爲民當差仍追奪誥命以禦史劉弘光參劾門戶也

○命禦史牟志夔巡視京畿道

○太子太保戶部尙書李起元等言督師王之臣新任討獎賞銀兩以資激勸舊例出自兵部與臣部無干但有見成錢糧可以動用不必更須措處何可不明言以佐兵部一籌查得樞輔孫承宗經略髙第回籍之後通共剩銀九萬六千一百九十二兩此皆的確可據再於所收各衙門捐助軍需內湊三千八百共足十萬以聽督師賞軍賞夷支用報可

○兵部尙書王永光覆題寧遠敍捷奉有再加酌議之旨敢不補牘以請乞將李起元董可威郭允厚袁可立髙第王之臣申用﹤棥心﹥劉詔閻鳴泰重加優異羅尙忠升職一級薛國觀蘇兆先各升俸一級莫在聲推京堂葉大受孫元化張履端王升候升任各加一級仍並賞賫陳祖苞準復原職余大成徐日久準復職得旨朕嘉寧遠捷功年來僅見內外大小臣恩賚宜均王體乾梁棟李永貞石元雅塗文輔各加恩三等賞銀五十兩紵絲三表裏俱蔭弟侄一人與做錦衣衛指揮使世襲給與應得誥命李起元董可威各賞銀四十兩紵絲三表裏劉遵憲閻鳴泰俱升兵部尙書照舊管事各賞銀三十兩紵絲三表裏郭允厚李春燁袁可立各賞銀三十兩紵絲二表裏徐紹吉靳於中黃運泰崔呈秀薛鳳翔徐大化孫傑各賞銀二十兩紵絲二表裏王之臣新經晉秩仍賞銀三十兩紵絲三表裏羅尙忠升職一級賞銀十五兩薛國觀蘇兆先各升俸一級賞銀十二兩莫在聲升五品京堂用仍賞銀十五兩孫光化張履端王升候升任各加一級仍賞銀十二兩葉大受候升任加一級仍賞銀十五兩左輔祖大壽各蔭一子與做本衛百戶世襲孫祖壽李平胡馮從龍各賞銀二十兩其前屯將士功次仍著作速查明具奏髙第革去玉帶閒住

○南京吏科等科給事中郭如闇等合﹤鋶﹣釒﹥言臣等歷考髙皇帝勛崇萬古非獨兵權不輕假手並未常差遣內臣一預政事肅皇帝見邊方有鎭守等差特行裁革誠防微杜漸耳今內臣六員欽承簡命必能遠掣肘之嫌然軍機潛天潛地文臣武臣尙恐其意見各分內臣外臣誰保其事權歸一始於顧盻繼以推諉卒乎決裂政出多門自覺展布未易況一路六員並馳得無擾乎一關六員並駐得無冗乎若夫創業體統增設衙署廣招跟役千頭萬緒又不待言也伏望皇上端居熟思此六員使之效忠貞於禁闥詎非法祖之第一義歟南京河南等道禦史遊鳳翔等亦合﹤鋶﹣釒﹥以請俱報聞

○江西道禦史李九官奏蘇疲邑之苦乞先革調繁之今得旨縣令調繁其間揀擇規避情竇百出一槪停止亦是良法

○登萊巡撫李嵩言天啟六年四月十五日準平遼總兵官毛文龍揭回鄕張有庫等口稱新年老汗於二十四日在寧遠等處攻城不料著傷隨紮幾个大營歇息人馬一面星飛往東調兵就要來報讐見今忙調木匠在橫江混河等處造船打車運木甚急又敢許多銀匠打金銀頂圈瓢碗等器去送西虜買路匿養麗孽引道東攻乞飭關西諸隘嚴兵馬備火器以逸待勞章下兵部

○甘肅巡撫王家禎﹤鋶﹣釒﹥言遼達班記喇嘛臺吉糾合銀歹等酋會合矮木素三見臺吉共三千餘騎多帶喫食西來犯搶參將官惟賢等身先士卒一鼓而前斬首一百二十有三乘勝而追又斬首七十有九共計獲功二百二顆章付兵部

○升都司僉書管寧夏坐營事神光顯爲五軍四營遊擊都司僉書管狹西遊擊事髙可及爲大同入衛遊擊都司僉書管揚州遊擊事吳璉爲保定巡撫中軍遊擊

明熹宗悊皇帝實錄卷之七十大明熹宗悊皇帝實錄卷之七十一

天啟六年五月癸卯朔

○巡視京營工科右給事中楊文嶽等言臣等奉旨淸查捕營軍馬卽會同提督督捕二臣本月二十五日查過軍共一萬一千二百六十二名馬共二千七百四十八匹各如原額付該司把總仍取其收管令各發地方亟備巡守緝捕之用如歸營後各衙門有私占巡軍借送營馬並跟隨班皂等役詭名巡軍冒食營糧竟不下夜者查出指名參奏得旨軍馬歸伍著各派信地永爲遵守再有仍前隱占的不時參處

○河道總督李從心﹤鋶﹣釒﹥請將中軍遊擊陳星耀攺升參將職銜統領官兵照舊管事以後永爲定例庶事權稍重而於陵運地方均有攸資章下兵部

○工部尙書董可威再﹤鋶﹣釒﹥乞休上命加太子太保馳驛去

○以副總兵侯良柱陸署都督僉事充總兵官鎭守四川等處地方

○升四川都司僉書李必茂爲本省都司掌印補原任都司僉書管廣西永寧參將事李國柱爲四川都司僉書

○甲辰大學士顧秉謙等連﹤鋶﹣釒﹥辭寧遠升蔭上允之銀幣坐蟒還令祗承

○江西道禦史李九官言鉛山縣知縣何其偀推升審理緣表冊籓司考語及查臬司爲誰實維張師繹銓臣於表冊之中忽見師繹之否辭則疑而劣轉繼於劣轉之後忽見按臣之薦章則又疑而出揭事出創聞法難歸一夫銓部致重表冊原爲扣缺之說不虞進表不肖之臣隨因以爲利專視長夫程儀之多寡有無以爲愛憎將以後巧宦之輩但遇進表之期凡可以由徑媚竈者何所不至此其關於吏治者甚大乞敕吏部以後無論進表外察等項務求歸一大率以撫按爲主勿得揣摩字句輕信偏毀得旨官評當有確據一官之身舉劾互異何以服人還著從公查核

○遼東督師尙書王之臣言山海關邊城坍塌甚多春防班軍已發寧遠修築中右所等處所有秋防班軍相應請討催發時刻難緩得旨秋防軍限六月內到關安家月糧先期措辦以便給發各巡撫官不得遲誤責有所歸

○山西巡撫曹爾楨言三關兵士十月無糧乞敕下戶部將本省天啟六年抽扣等雜項銀共五萬九千二百五十八兩俯準畱髮三關鎭抵充京運未發年例之數臣萬不獲已討餉遼者以餉援遼還因遼事起見借啜晉者以啜饑晉總在晉地求充少爲諸軍續命之膏聊角�羊臣等望梅之渴﹤鋶﹣釒﹥下戶部

○巡關禦史梁夢環奏欲掃奴氛先固疆圉敬陳急著乞聖明責成諸臣作速預防得旨這本說得是賊情叵測防禦宜周今內外同心文武和協廠臣魏忠賢苦心爲國整造盔甲器械火炮等項接濟急用大壯軍威樞督撫鎭諸臣還宜悉心料理以圖制勝其速角�羊糧料譏防款虜並覺華島宿重兵設副將俱系急著該部速與覆行

○升太常寺卿李棲鳳爲都察院右僉都禦史巡撫湖廣等處地方

○補原任江西副使張秉文爲湖廣副使備兵鄖襄

○乙巳鎭撫司許顯純﹤鋶﹣釒﹥言周順昌招贓二千兩得旨周順昌招出贓銀不言何人付授含糊未明還著審確嚴追○遼東督師尙書王之臣報奴酋桀驁自雄西北諸名酋鮮有不側目者名𨿽同類實不同心虎酋感朝廷厚恩口口報徳𨿽未可必其功效而據報部夷頭腦桑阿兒寨等領兵遠涉已到敖木林以助兵爲名而哈兒哈粆花等亦稱會兵截殺且畱下通事二名以備緩急通報則其情近眞矣此惟在我因勢相機聯絡鼓舞亦足以壯我軍敵愾之气奴卽西渡而瞻前顧後寧能得志去乎章下兵部

○之臣又請敕兵部將順永附近州縣太僕寺寄養馬撥發二千匹角�羊給健丁騎操以待調遣如或不足另行題請﹤鋶﹣釒﹥下部議

○四川巡撫尹同臯﹤鋶﹣釒﹥言三巴不造奢寅作惡物力盡輸遵永川北受東賊之害諸邊受番虜之害近拏獲奢寅母舅馬蹇得持金寶諭札約會諸番舉事乃知賊之舉動各有根因地方當大隳極獘無一事不費料理惟有調選官兵大行剿滅而已章下兵部

○上以監市酋首都督同知卜失兔阿不害等恪遵邊約鈐束部落準照例加賞仍各賜敕書一道以示優異從禮部覆總督三邊李從心所請也

○丙午上以盛署暫免講讀

○兵部尙書王永光覆總督閻鳴泰﹤鋶﹣釒﹥言海外之師爲牽制也有湏彌島之退又有攻掠海州之報以牽奴者而牽於奴文龍伎倆已窮臺臣牟志夔請旨速撤酌定近島移駐旅順實實爲聯絡策應之計不意督臣早見亦已及此也據﹤鋶﹣釒﹥蓋州套一區阻山距海控帶東西聲息旣連接濟亦易大約呼吸進止其便與旅順等而險要過之於以外援寧前內鞏山海與滿趙二帥鼎足窺外水陸並進千載一時也臣部卽爲飛檄督催刻期勒報如有觀望逗𨖻卽聽督臣奏處至如覺華其險足憑奴已熟知路徑萬一襲而據之河西非我有也簡將宿兵第一緊要至如歹靑助兵虎酋講賞𨿽屬用夷之著終非置腹之人責成各弁務策萬全王世忠受國厚恩可無一點報效前屯被虜王牧民等罪無所辭今宜痛加策勵上是之

○巡撫福建朱欽相﹤鋶﹣釒﹥言遵旨將前新設欽依中軍千把總等官盡行裁革攺用名色總計每年減丁廩銀二千二百一兩有奇角�羊助大工報聞

○陜西巡撫喬應甲﹤鋶﹣釒﹥參陜西原任左都禦史孫瑋系趙南星李三才之黨不宜叨冒諭祭乞仍追奪誥命革去恩蔭從之

○山海太監劉應坤等奏神姦藐法盜賣芻糧得旨邊海錢糧關系甚重豈容盜賣胡廷賓等著卽嚴行究問具奏正法

○寧遠總兵滿桂﹤鋶﹣釒﹥謝敍升因自敍前後功次上優詔褒答仍著悉心防禦以圖後效

○升宣府巡撫中軍遊擊馬貴爲五軍二營參將調眞定中軍參將殷道隆爲萊州參將寧遠參將侯一位爲五軍七營參將

○升延綏遊擊周世顯爲神機七營參將攺都司僉書趙文魁爲神機五營佐擊升昌平都司僉書馬淩雲爲昌平左車營遊擊將軍

○原任左春坊左諭徳繆昌期斃於獄昌期直隸江陰人萬曆癸丑進士攺庶吉士與趙南星楊漣左光斗聲气相善劉文炳劾南星並及昌期告病歸至辛酉補簡封典試湖廣壬戌升左贊善甲子升諭徳璫焰薰灼昌期每與漣光斗痛憤亡何而漣有二十四罪之﹤鋶﹣釒﹥一時喧傳昌期爲屬艸時推掌南翰林院勒令閒住乙丑春與周宗建同逮昌期不勝楚毒先諸臣死冤旣白贈詹事府詹事予祭葬蔭一子入監讀書○丁未以端陽節頒賜閣臣顧秉謙等上尊珍饌

○戶部尙書李起元等言士馬恃餉以生臣部差官守催議罰撫按心力竭伎倆盡矣今民糧積欠尢多軍餉匱詘乞命下本部通行各處撫臣各查完欠數目備開經管職名限六月內將拖欠官員參奏前來容臣部分別覆請處分毋以姑息而托空言庶有禆軍國大計上從之

○兵部尙書王永光覆薛國觀﹤鋶﹣釒﹥黔事之危百倍往昔托無餉爲卸罪之媒假逃散爲掩敗之地所稱逆彥渡江系何方隅魯欽迎敵系何指授種種情實莫能控揣在功罪可以徐商而情形宜急灼睹譬人有疾痛癢未告藥餌先投亦何益緩急之數哉伏乞皇上敕下黔省撫按兩臣速將彼中失事情形立刻奏報以憑措置上是之

○兵部尙書王永光題廣浙多事四參將缺懸署數月而薦剡絕少乞於俸次最深者權宜推補以後仍候有薦方推得旨將領需人時刻難緩旣俸序應轉人地相宜遇缺速與推補毋得膠柱致誤封疆

○南京工部右侍郎盧大中﹤鋶﹣釒﹥言奉旨取顏料等銀職等多方那借止共湊得三萬五千兩進助大工急需此外二次應角�羊顏料乞量免一次容臣湊辦一十三萬九千八百七十五兩陸續補進不準免

○陜西巡撫喬應甲進角�羊各項犯官銀五萬五千六百餘兩又書院變價銀一千三百餘兩助工○戊申巳刻王恭廠災閣臣顧秉謙等詣思善門祗候萬安

○上傳內閣卽示工部都察院並巡視科道及巡城禦史兵馬本廠監督主事速赴王恭廠巡看救火不許稽遲

○吏科都給事中楊所修等掌道禦史王業浩等各合詞上慰疑有姦細私焚火藥乞敕嚴防密稽仍行該城查卹被災人戶上是之王恭廠之變地內有聲如霹靂不絕火藥自焚煙塵障空椽瓦飄地白晝晦冥西北一帶相連四五里許房舍盡碎時廠中火藥匠役三十餘人盡燒死止存一名吳二上命西城禦史李燦然查報據奏塌房一萬九百三十餘間壓死男婦五百三十七名口著卽分別輕重作速優卹

○是日薊門地震據報密雲縣本月六日己時從西南方來有聲如雷至初九日丑時復巨聲西來門窗皆響幾座傾搖

○命工部左侍郎薛鳳翔署掌工部印信

○命禦史李九官巡按浙江王珙巡按蘇松常鎭

○旌表上海孝子張炳介介上海縣生員原任貴州巡撫鶚翼季子事父孝翼病介割股和藥及父卒介痛絕踰夜始蘇竟死遠近聞而哀之

○原任刑科給事中毛士龍以交結汪文言罪發邊衛充軍原任吏部郎中夏嘉遇行賄得官依律充徒不準納贖原任太常寺少卿姜志禮削籍爲民追奪誥命從應天巡撫毛一鷺所勘奏也

○福建巡撫朱欽相言該省西庫貯銀三十七萬除剿夷開除外尙有實銀一十九萬三千餘兩上命盡數角�羊進不必存畱

○巡按直隸禦史楊方盛勘奏黃正賓貲郎起家竊建言之虛名結知交於邪黨薦汪文言入幕於王安附膻於趙南星贓𨿽止於千金罪不貸於一戍應追贓發遣從之

○己酉

孝宗敬皇帝忌辰奉先殿行祭禮遣成安伯郭邦棟祭泰陵

○諭內閣今歲入春已來風霾屢作旱魃爲災禾麥皆枯萬姓失望乃五月初六日己時地鳴震虩屋宇動搖而京城西南一方王恭廠一帶其房屋盡屬傾頹震壓多命朕以渺躬禦極值此變異非常飲食不遑栗栗畏懼念上驚九廟列祖下致中外駭然朕當卽齋戒虔誠親詣衷太廟恭行問慰禮訖爾中外大小臣工俱各素服角帶務要潔虔洗心辦事其停刑禁屠等項卿等卽傳示禮部都著痛加修省恪恭職業共事消弭仰體朕心冀回天變毋得視爲虛文苟且塞責仍將被災人戶速著該地方查明具奏分別優卹以彰朕畏天省惕至意特諭

○大學士顧秉謙等合﹤鋶﹣釒﹥自劾燮理無狀求賜罷斥言天任徳不任刑爲政而任刑不順於天故先王莫之爲也今地陰也西南爲坤又陰方也當仲夏盛陽之月而聲出地中災起陰位此陰姦陽刑姦徳之象也今聖諭首舉停刑一節同符任徳之化請敕在京各衙門重大獄情經奉明旨者俱開送法司分別具奏速與發落在外責成撫按有司不許淫刑以逞庶天心嘉悅矣又各﹤鋶﹣釒﹥自劾俱溫旨慰畱

○督理錢法戶部侍郎靳於中言大錢民不願行必有所以不行之故不體察其故而惟以三尺繩之其勢可暫不可久臣訪之通衢詢之眾見一行止之疑宜釋也合無明示今以後未鑄者永罷不鑄現行者永行不止一遠近之阻宜通也民用不產於一處行錢當散於四方合無普行各府州縣均用一多少之事宜平也大錢以一當十原充十文之用近日有買三五文貨物者亦持大錢反令賣主按數找償則喧囂滋起矣合無諭示貨物值十文或二十文以上整數使用大錢其餘零數者仍用小錢一僞造之混宜絕也寶泉舊鑄大錢僞造者低惡不堪稍一揀擇卽以抗旨嚇之遠�裹足物價騰湧勢所必至矣合無諭示除郤分兩薄輕形聲破啞之外其餘一槪通行以定民志私鑄旣禁則鑄之具不得私藏除提鉗砍匣等物俱收鎖在官不許民間藏匿如是則私造少而眞錢自沛行矣上是之

○皇城巡視等官虞廷陛等言王恭廠震烈東華門裏左�木戶睘�折損乞敕下該衙門速行修補章下工部

○平遼總兵毛文龍報島將王輔毛永嘉等奮勇深入趁奴斂民北上欲逞志於西寇直搗會安堡陣擒活夷攺補等三十六名接回順民一千三百餘人

○巡撫遼東袁崇煥言毛文龍宜日近遼不宜日近鮮但移文內駐不若畱爲外犄水可泛棹三岔陸可揚鞭四衛朝廷折片紙呼之跂可得也師克在和聞不如見欲文龍爲用不足令其自用且遣人與文龍從長�確擇便移居寧近毋遠寧速毋遲皇上第限以日期不必坐以地方候駐札定收聚完臣且立會哨法俾舟師往來以熟海道﹤鋶﹣釒﹥下兵部

○庚戌聖諭兵工二部王恭廠局房屋一節爾工部職掌所關速宜修理況此神器錢糧豈可久容暴露但工程煩費俟非旬日可竣卽先修墻垣亦非久遠之計玆查得西城日忠坊地方設有禦馬監外西新廠房三所共計二百餘間其中甚爲寬闊卽便攺爲安民廠爾兵部卽傳京營總協督率三大營官軍輪派三千員名速往王恭廠搬運神器錢糧等件運赴安民廠貯收事畢之日卽以王恭廠土土�查仍將低窪之處塡墊平實其木植甎瓦石料各安集原處聽從別用以昭朕仰體天戒惜材卹力至意特諭

○

上諭戶部有兵方有餉餉之多寡以兵馬準柳河敗衄覺華被劫失兵若干應減糧若干如何不見淸查一槪混淆本兵職掌何在著作速行督撫官確查報部以便議補班軍出關糧餉卽於預備應支銀內發山海餉司給散

○督察工程崔呈秀條奏各官捐俸並催外角�羊積欠得旨大工繁費物力不貲內外大小文武百官通行捐俸原系會典舊例待三殿告成方許開支惟庶常教職及行人京衛指揮千百戶不在此例其各省直節年拖欠等項銀兩差禦史守催查角�羊並著酌議申飭行

○延綏巡撫張九徳塘報言虜酋干兒罵同伊母麻吉娘子率眾執舊帖文索賞四百二十餘兩勢甚猖獗緣我素蓄精銳盡挑援遼重以兩運不繼軍餉欠至十六个月虜方裹甲內必脫巾情形萬分可慮﹤鋶﹣釒﹥下該部

○兵部尙書王永光言諸臣謂王恭廠不過火藥延燒已耳何能使坤維震撼數十里作霹靂之聲若徒諉火藥之力也目前稽查失火甚非上天垂戒意矣今我皇上減膳撤樂諸臣素服角帶遂足當修省乎臣試問之諸臣招權納賄者已伏其臯矣今果能大法小廉否斷送封疆者已伏其臯矣今果能協力敵愾否騙官盜餉者已伏其臯矣今果能淸白自砥否修省職業端不外此卽我皇上方祖述堯舜寧有缺事然一二剝復之過亦有可得而言者刑獄至重事也乃累囚半歸詔獄追贓卽已畢命甚至秋後與不時並律囊首與絞斬同斃痛快之事每足於和請自今以往輕重罪囚悉付法曹使罹法者瞑目附比者徼恩或開其湔除減之一綫仍念其子孫父母之無臯肅殺繼以陽春此其時矣至於急土木不如急軍儲議搜括不如議節省今無可搜括淩雜入告竊恐焚林竭澤之後寧無魚驚鳥散之憂請自皇極工程暫停工作悉以海內之物力並於軍前之輸挽寢其屑瑟之誅求益見聖心之惇大俟疆宇廓淸再完堂構未爲晚也若夫傳宣詔旨或以誤而成訛不如以票擬歸還政府甄別流品或以疑而成混不如以邪正盡付公評此皆舉朝所欲言者臣受先帝憑幾之命與皇上特達之知故敢瀝血陳之得旨這修省事宜知道了三殿漸已就緒不礙軍需票擬自屬閣臣原未訛誤

○升山西河曲參將郭威振爲寧夏東路副總兵都司僉書管神樞七營參將事桂聯芳爲眞定標下中營遊擊都司僉書管寧夏領軍遊擊李春芳爲狹西紅水河遊擊調湖廣都司僉書張一傑爲四川都司僉書升大同鎭虜堡守備張萬金爲宣大撫夷都司

○黃尊素角�羊到下鎭撫司獄

○辛亥遣各官迎皇極殿獸吻琉璃窰侍郎孫傑正陽門侍郎徐大化大明門侍郎崔呈秀午門侍郎薛鳳翔皇極門尙書李思誠各行禮

○上以迎吻賜輔臣顧秉謙等茶

○山西道禦史楊方盛言日者魯欽潰亡沅撫告變督撫諸臣經幾旬餘寂無一﹤鋶﹣釒﹥相繼豈賊勢重困之下仍復水陸不通也黔爲滇之門戶今欲滅安通滇而不能欲捨滇圖黔而不可計惟有﹤鋶﹣釒﹥開建昌俾滇之勢與蜀合開路非如措餉之難也止湏滇蜀兩撫臣沿途芟除相地防護行旅無虞而路將自通擇官亦非如調兵之難也止選司注意邊才求少年遠到之器慷慨喜功名之倫嘉與建樹一切攺畱規避之竇嚴杜勿容則官且自至上命該部確議速覆

○巡撫遼東袁崇煥言臣﹤鋶﹣釒﹥請班軍再兩月而寧遠盡固卽中右亦屹然金湯惟是前屯尙缺一面中後中前二所尙應全修秋班限六月齊至早到早完有到不如期築不能完及築而卽倒者容臣分別處治庶法行而事實得旨關外工程宜及時修築以防凍結班軍應出關者限六月初十日俱赴信地額支糧餉先期措辦不得稽誤其關內邊墻亦當葺治秋班軍十二營應否量畱該部確議速覆

○升浙江都司掌印成大用爲溫處參將廣西思恩遊擊張之斗爲柳慶參將萬全都司僉書劉登瀛爲延綏入衛遊擊都司僉書管南慶遊擊事楊景茂爲揚州遊擊

○壬子太祖髙皇帝忌辰奉先殿行祭禮

○兵部尙書王永光覆禦史梁夢環﹤鋶﹣釒﹥言覺華島爲扼險之要區西虜以奴來爲奇貨議守議防誠今日第一緊著但關門內外止此兵數水陸將領務在相宜就彼掛銜副將中桓走�斗自不乏人選擇而使僅一轉移之間如謂兵力宜厚則酌量抽添摘挑各營健丁以實之宜並令督師撫鎭從長調度務保無虞至桑虎諸酋助兵要賞遼撫沈幾祕算定出萬全特戎心叵測意外宜防兵家自恃而不恃人在一申警之耳上是之

○補原考北道試禦史龔萃肅爲浙江道禦史

○升廣西都司王崇徳爲廣東惠州參將廣東雷廉遊擊趙世臣爲廣西昭平參將

○癸丑禮科都給事中彭汝楠等﹤鋶﹣釒﹥言修省實政一曰省刑罰如近日逮系立枷非萬不得已必無輕用一曰薄稅斂將新復�稅一切報罷帶徵錢糧酌量催徵無令有司奉行太過河南道掌道禦史王業浩等亦言天心仁愛變不虛生玆王恭廠災紀載不多見將無刑罰或不中歟稅斂或太急歟人心或有郁而太和元气或未流行歟邇者輦轂之人心多浮而易驚西北之人心多苦而不甘東南之人心多悍而易動而合計海內人心隱隱尙多郁象郁而火伏焉郁而陰陽搏擊焉郁而飆風舉焉此震烈之天變所自來也願皇上寬然奠天下於有餘之地使億萬心融融洩洩以親上向風而成周之太和充足宇宙間矣俱下該部知之

○督察工程崔呈秀請借大工銀一萬收低假大錢隨攺鑄小錢便民用以助大工從之

○調五軍九營遊擊樊應龍爲宣大總督右軍營遊擊永平守備孫思艱爲萬全都司僉書

○甲寅仁宗昭皇帝忌辰奉先殿行祭禮遣陽武侯薛濂祭獻陵

○南京戶部尙書畢自嚴題南京大小各官皆願捐俸薪銀一年助工見任扣存貯角�羊有轉在南京者照新銜接扣如轉北者移咨戶部徑自扣除轉外者亦可行新任照數申角�羊如請告丁艱姑與立案俟起補日仍照數扣捐若罷遣物故卽與除豁以淸前件報聞

○禮部尙書李思誠言陜西進貢回夷米咱大者八名箱櫃二十七隻文冊到部中途帶積棍比冊多二十一人箱櫃比冊多一百九十隻希圖勒騙驛遞貿易禁物事屬違例得旨進貢夷人數箱櫃多於原冊希圖需索驛遞假帶禁物伴送官如何不覺察顯是交通私增你部裏卽嚴加裁革其起腳衙門情獘仍行該撫院查究重處以懲將來

○豊城侯李承祚言近閱邸報見有毛帥移鎭之議但鐵山一移駐則朝鮮孤弱爲奴所逼勢必兼並奴愈無顧忌矣況鐵山民兵共集七八十萬安居旣久一旦議移恐姦民召亂禍生不測安可不長慮也旣謂在鐵徒費糧餉則移之蓋旅亦豈能空腹戰乎是則在控馭有法不在多一番移鎭反多一番搖動也惟祈

皇上敕命一風乃重臣往助文龍監其軍餉督其進兵報仇復地相機而行可耳﹤鋶﹣釒﹥下兵部看議

○調吏部考功司郎中周文煥爲文選司郎中

○調山海關南海口副總兵袁信爲山西河西參將升山海關參將麻登云爲南海口副總兵

○命造山海北部與南海口二處協守副總兵關防

○乙卯

上視朝○順天巡撫劉詔言臣循例謁陵於初六日回至平谷縣巳時忽聽響聲如雷初疑其爲地震也差夜役張忠飛馬往探始知爲王恭廠之變切思平谷離京一百八十里尙聲洪如雷況深宮大內相隔咫尺不知如何震動和气致祥戾气致殃是𨿽气數之偶然實人謀之不臧目今黔兵又已潰散東西日在狂逞北直河南山東等處地方苦旱又苦蝗麥田業已失望秋成又不知如何民窮財盡何等光景且又當省刑之期望皇上因天變示儆預戒不虞仰紓宗廟在天之靈下慰四海窮民之望報聞

○丙辰戶部尙書李起元陳消弭實政言臣民部也循分修省在民言民漢志曰民安土者也無食將大動是以大震今搜括﹤宀禹﹥內帑藏如洗甚至有司餋廉之常祿且斷吏書之頂首已指官寧保其不貪吏明導其納賄從此火耗之誅求舞文之漁獵蓋未有操切於官吏而害不歸於百姓者其故不可不察也錢糧拖欠勢不得不嚴催第宜責成於撫按似不必另遣夫臺臣儻郡邑奉行太過閭閻未免驛騷往年募兵一誤蜀患迄今未已蓋罾罟智多魚鳥必亂是可不爲意外之慮耶且邇來民情又大郁矣當百度維新之期時有風霆竟日之怒匹夫匹婦豈無干和一艸一木皆有生意儻哀矜勿喜罪疑惟輕開天网之恢恢擴王道之蕩蕩亦未始非宣郁導順之一端也報聞

○貴州巡撫王瑊﹤鋶﹣釒﹥言臣與按臣日以屯種爲務賊日以屯種爲忌果因水外苖頭李阿二等勾引入把始薄威淸距省會僅四十里臣與按臣固已密計待之一戰而賊之八萬色阿底官卽授首此水內初勝也無柰魯欽憤戴罪之恥急於立功感禆將之捷易於迎敵不意饑卒夜逃果於自裁賊以魯欽之變輒揚揚有盛气思爲大舉蓋岌岌乎殆矣臣乃千金懸賞死士輩出闖營亂砍魂夢爲驚夜半蹂躪而死者無算迨至天明哨探營壘盡空賊已絕迹矣此威淸再勝也嗣是賊𨿽敗而附賊之苖轉聚思逞方且焚劫廣興鎭欲攻定番城謀圍廣順州苗頭正殺牛盟警大兵若從天降銳弩齊發戈戟交加復擁河以渡擒斬多功自是苗無固志賊皆寒膽淸平一帶始得安堵如故此阿沙壩三勝也而以振前之小挫鼓後之大捷皆系於此逆彥不得志於上衛隨忽轉札於龍場六七里之間計其營一十有七約賊兵四萬有奇欲一從鵓鴿箐一從雷打石漸至雞場歷老鴉關以困我省會幸我兵賈勇火炮藥弩當之輙碎長槍短刀遇之卽傷暮夜斫營賊大亂不止死傷無數賊力遂不支棄器仗盈谷將陣亡者拉去焚燒斬首五百餘級擒獲苗夷牛馬無算此趙官堡四勝也詎意風雨晦暝夜電火�閃爍逆彥竟乘此潰奔夜渡𨿽遊魂假息忽幸漏网然屢奏奇捷殘黔無恙分別功次題敍則有監軍按臣傅宗龍之另﹤鋶﹣釒﹥在得旨逆賊敗遁厥功可嘉糧餉不前何由接濟著戶部實落議派並嚴督楚藩將新舊額餉刻期起運以濟黔急

○貴州巡撫王瑊請敕督臣朱燮元移鎭黔陽早結西南全局歷言其便如事系安危機屬祕密可以面�而意諭不慮郵筒逗漏一便也利害宜審進止宜酌可以至參而覆議不慮道裏隔絕二便也或檄軍兵以援黔則道將趨令惟謹不似臣大呼不應三便也在楚藩不患旣餉黔又復餉蜀可免躊躇而咸兩誤四便也可以死奢寅卽可以死邦彥督臣之能事可必也儻有以死奢寅未可以死邦彥督臣之全局未結也得旨督臣移鎭黔陽西事便可結局章下該部

○吏部尙書王紹徽乞骸不允

○升禦史洪如鐘爲太僕寺少卿

○以建昌營遊擊馬明英爲燕河參將四川遊擊薛來衍爲雷廉參將廣東都司範景韓爲思貢參將

○升都司僉書管遼東巡撫中軍遊擊事何可綱爲遼東巡撫中軍遊擊將軍調寧夏河西道都司僉書方試元爲本鎭巡撫中軍坐營都司

○丁巳禮部請祈雨澤得旨今歲春夏以來風霾兀旱雨澤未澍朕宮中虔禱夙夜惶惶依議於十九日爲始著百官痛加修省務南郊北郊期感格祭告社稷尙書王紹徽山川尙書李起元風雲雷雨壇尙書李思誠護國濟民神應龍王侯柳祚昌各竭誠行禮仍行順天府率屬祈禱

○巡按貴州禦史傅宗龍題官兵屢戰皆捷逆賊敗遁渡河謹摘各官戰功尢著者次第言之趙官堡鏖戰破賊指麾號令皆張云鵬爲政其功第一而祁繼先年文綬屈朝鮮白醇如李應忠李逢霖蔡紹周次之摧鋒陷陣則朱永吉與李阿味爲最而夜領精騎八營協戰者廖必顯也阿沙壩乘雨破囤王國禎以身當矢石將士皆樂爲之用論功宜在眾人之先而方國安葉鳳翔劉鎭藩叚喬森陶弘謨俱其次也以威淸一案言之先能固守抗賊繼能募死士斫營俾賊不敢近城下一步則趙寶鄧﹤王巳﹥任先覺等之功不可沒也往來策應則顧弘泰王偉金良田等亦與有力焉乞各量升一階以示賞不踰時之義章下兵部

○河南巡撫亓詩教覆查得布政司冊開張我續駐磁州及援川取過司府州縣銀三十三萬一千六百八十二兩五錢四分零納河工銀三萬兩補還又河南府招兵余銀四百兩角�羊布政司俱還正項淸楚外尙有三十萬一千二百八十二兩於內支放軍餉明白銀十八萬六千八百四兩零有年月起止無花名支過銀五千九百五十兩給賞雜役有名色無甲乙的數支過銀一千一百二十七兩非軍餉正額浪費支過銀一千九百二十兩角�羊川無著落銀十萬四千一百二十六兩置造軍器帶往軍前支過銀一千一百五十三兩至於開封府京邊銀二萬兩迄今四川並未角�羊補此文卷在中州者臣得據而查之若在川中則非所敢臆度也河南巡按禦史楊維垣亦﹤鋶﹣釒﹥報得旨據稱勘過張我續名下銀十萬四千餘彼原有淸冊在部事體重大還著九卿科道從公確議具奏

○遼東督師王之臣言臣聞奴酋過河之報疊至亟抵楡關豈知舉目行間無一可觀無一可恃治標之計惟有早嚴戒備設伏張疑使水陸無隙可乘以保目前耳奴若卒來只好堅壁淸野確主於守間用奇伏以挫其鋒未敢浪言戰也恢疆之著一步一步實實做去但不可一時歇手若務遠欲速嘗試漫爲恐不能保萬全往轍具在可鑑也今緊要在練兵買馬海外三方臣已選擇兵將備器械行糧給以公文與登萊撫鎭朝鮮毛總兵約定信地務與覺華島水兵聯絡會哨互爲聲援使無虛日並貽書朝鮮國王責其助兵潛爲搗巢計其陸兵之分布臣擬卽日出關逐一相視仍與撫鎭詳酌而後可定未敢率爾具陳得旨﹤鋶﹣釒﹥內布置事宜具見勞心邊計還著嚴加申飭以圖萬全

○戊午上視朝以都司僉書管甘肅車營遊擊事吳三畏爲甘肅鎭海營遊擊山西都司劉見爲五軍二營參將南贛守備何國典爲江西都司僉書

○己未督察工程崔呈秀楊夢衮俱以天變陳言有暗相指摘者具﹤鋶﹣釒﹥求去因言新復�稅拖欠物料捐俸助工三事得旨大工緊急何得因言求去宜卽出供職不準辭榷稅一節戶部因軍興無措農民困苦地畝難以再加﹤鋶﹣釒﹥請暫開萬不獲已原非朕意著槪行停免以惠貧�有司朦朧徵收者參治拖欠物料責成撫按嚴催類角�羊不必遣官捐俸助工會典可據在京尙書以下在外州縣正官以上俱捐俸薪一年餘俱免捐

○盜入督理三山工部郎中何宗聖公署斫傷宗聖手足劫去官錢五萬六千文銀二百兩宗聖以傷重請代得旨大盜公行劫入官署地方官疏玩至此著分別議處何宗聖料理采石事務不準辭

○諭工部支大工銀一萬兩差員外周迪李庭芳顧民巖主事雷化鱗收買大錢攺鑄小錢卽以小錢抵償大工銀兩川貴總督朱燮元引疾求去不允

○起原任神機七營參將朱世寵降補五軍九營遊擊

○庚申命信王選婚禮部報五城兩縣女子七十七名

○戶部尙書李起元請以南糧所餘十四萬八千零仍作七年漕糧帶運之數浙江米折銀五萬四百兩當於本部照數補還聽津部下年湊作關運之額庶兩事俱得淸楚上是之

○巡撫遼東袁崇煥言關內外兵馬因樞輔淸查後存十一萬七千員名今又半載一向逃亡臣一面淸查酌此中所必用與戶部所能供定爲八萬八千七十五員名除各衙門員役在外緣各衙門更置無常故也移咨督師部臣存乎見少臣又益關門一步營共合九萬二千二百三十一員名臣用兵之人也豈不欲多兵以自穩但徵調累在九邊轉輸累在各省必天下成其天下而遼東方得載於天下之中八年久戍四海同疲念至此不得不與天下通融打算也九萬之中有戰兵馬戰兵中曰步營騎營鋒營勁營水營俱因樞輔所定制也此略地而前者有守兵焉則因地之大小衝緩而多寡其數每城堡兵分三等曰屯守曰馬援曰臺烽此坐信而守者而站軍驛騾撥馬通軍中之血脈以不疲營伍俱不可少也大抵祖宗自有法度竭今日之聰明無能出其範圍但承平日久而法度弛今祗循祖宗之舊地自一城以及一臺人自總鎭以及小兵物則一車一器一谷一錢俱載入章程一人多不得一物少不得屯戍宛然營伍如舊而遼東治矣故今日當精此九萬之兵以復遼東而遼東復又且攺九萬之兵爲九萬之軍務還年例八十萬之舊而少增之役不再藉餉不重加永以遼東護神京不以遼東病天下方是作手臣才力庸薄非其人也然未去一日宜料理一日況有總兵趙率教分數明白紀律精詳眞中興良將也可藉其力以整刷兵因舊而將則近取今秋卽分屯束伍容臣與總兵官分搭應得之兵馬及早整頓訓練限數月之間閒習齊肅而馬匹盔甲器械逐一查明具數題請庶煥然一新數萬之兵而有一二十萬之用畫程復遼計日擒奴臣亟亟圖維以報皇上之知遇也得旨著兵部如議速與具覆

○崇煥又﹤鋶﹣釒﹥言趙滿二鎭不和近屢廑明旨卽部覆亦殷殷臣身在事中寧無說而處此夫滿桂與趙率教俱臣夙昔厚交卽二人亦深相倚自寧遠捷後非其故矣所以然者贓近寧遠時趙率教發其屬之精兵以一都司四守備東援滿桂拒不入其兵臣彊而後入之又不派城守直至正月二十四日巳時西北角被攻將圯問繼兵於臣臣始以前屯之兵接擊後趙鎭遂欲以此分功而滿桂非伹不與之同功且責其不赴援夾趙率教已摘其精兵赴援矣餘兵爲前屯計若傾營而來保不受西虜之患乎趙率教此後絕無一言而滿桂則逢人不乎此不和所以揚於道路也然滿桂不但與趙率教異白協參遊守以至中千把總廳幕官生軍民人等有一和於滿桂乎至暱者其門下之官丁也而同心者亦少惟夷丁數百則戚然其相親桂以爲睦於各丁矣然時有逸去則各夷亦未協於桂也互忘盡人我之相甘爲人用者臣也未見滿桂果降心相與臣每善下之向亦得其不怒自玆一捷意气愈橫如臣題分信地以兩鎭共在二百里內連山海爲六城臣謂每鎭轄三城暫分管耳明年略地而前再爲之處滿桂則憤憤不平遂嫌中後所離寧遠八十里不便管轄獨不思遼東往時只一總兵二千里如左右手八十里不能轄不肯轄尙望其恢復兩河二千里乎況兩鎭俱爲臣之所轄臣頗知兵利與害俱臣共之焉用其鰓鰓過計至一種驕蹇善罵諸將領敢怒而不敢言卽修寧遠一城隨修隨倒無一人得關其說只此一城遂疲盡物力前屯有此乎臣向與共圍城中賴其力以完此城敢自爲二以失良朋每忠告之欲其爲朝廷用無柰其堅拒訑郤彊敵在門萬一如前之欲出戰則必戰欲不堵門則必不堵門欲不移炮入城則必不移炮入城臣何惜以身命爲彼徇如封疆大事何乞

皇上爲封疆計下部議覆一事而掛印者兩將終難相下兩鎭反不得一鎭之用不若以關外事權盡屬趙率教其猷略淵遠著數平實臣竊附同心之末可保其業之有終左輔功勞俱懋諸將領共推徐當錦州開鎭以終臣兩鎭更疊而前之局若滿桂曾立有功只以意气欠平臣爲封疆事大不敢緘默然其人之廉似杜松勇似賀世賢本色則不可誣或優之大鎭或召之還府離此則人與地俱相安若臣不能調兩鎭之和又不能收滿桂之用當立斥削臣以爲邊臣儆得旨滿桂廉勇素著挫賊有功倚任方切旣稱羣情欠調暫準回府候推別用其寧遠防禦事務著左輔以原官管理作速交代任事原給印信繳進關門內外大小將領俱聽趙率教調度以便責成

○山海太監劉應坤奏頒給官軍犒賞銀九萬二千四百四十四兩表裏四十六疋見在銀十萬七千五十兩表裏一百五十四疋淸冊貯庫報聞

○總督薊遼閻鳴泰奏據密雲縣申本月初六日巳時地微震初九日丑時復大震數日之內兩次示警甚爲變異且目下蝗蝻四出盜賊橫行阿暈挾賞於潮河虎酋謀窺於遼塞而逆奴制造舟車陽示西來陰攻西虜粆花等寨非脇之爲伊前鋒卽假道攻我不備且自遼廣入犯寧前繞路甚遠從黃泥窪背後窺我薊門路甚直捷況薊昌一帶可通大舉者甚多柰紙上之兵馬偏有陣前之兵馬偏無乞於舊額外再發馬價數萬乘此市口將開急急收買至火器火藥所關尢大伏懇速發分給於二鎭十五路責令習熟攻打長伎在我奴卽叵測亦可恃以無恐矣得旨薊門地震奴患孔棘備禦宜周這馬價火器火藥等件作速酌議給發

○升中都畱守司僉書秦文燦爲福建水兵遊擊貴州都司僉書林天庚爲四川�月立��臘遊擊都司僉書管津軍遊擊事趙榮祖爲天津部院中軍遊擊桃林口守備畢尙信爲建昌車營都司

○辛酉

皇極殿安獸吻頒賜閣臣顧秉謙等每銀五十兩中書官張承爵等十二員每銀五兩

○賜魏忠賢獎賚加升原蔭弟侄三級以緝獲私鑄大錢甘應節等也

○兵部尙書王永光覆袁崇煥﹤鋶﹣釒﹥關外五城並築關內邊墻傾圯將十二營內軍丁照三分之一以二分出關一分畱薊從之

○登萊總兵楊國棟﹤鋶﹣釒﹥言登鎭兵單船少乞將調赴覺華兵丁船隻早補完足﹤鋶﹣釒﹥下兵部

○升都司僉書管河間遊擊事韋策爲宣大總督左營遊擊都司僉書管鎭夷堡遊擊哈登元爲甘肅車營遊擊補萬全都司僉書顏國泰爲中都京春班都司僉書

○壬戌以詹事王應熊李國﹤木普﹥少詹事劉鴻訓充實錄副總裁官

○癸亥朝天宮災得旨朝天宮系敕建殿宇千官習禮之處火災突發深動朕心大小臣工倍宜修省以回天意

○順天巡撫劉詔﹤鋶﹣釒﹥言永屬彈丸一區昔以一道鎭之未見不足祗因遼左發難設重臣於關外不可無鹽司佐理故議設山石一道分隸永屬三縣二路而關上一切事務隨亦屬之後復設關內一道專一理關內之事則兵馬錢糧刑名皆其職掌而山石道權分事簡遂自視若贅矣不若以山石道事歸並關內道亦所以省冗費而一事權也上從之

○升宣府舊遊兵遊擊婁光先爲五軍三營參將調選宣大左營遊擊李通爲河間領軍遊擊升河西備禦都司唐明世爲甘肅鎭夷堡遊擊河南都司僉書髙如斗爲山西都司掌印貴州都司僉書夏士昌爲廣東都司掌印

○甲子吏部會推工部尙書得旨大工緊急崔呈秀督察不能暫離故點陪推薛鳳翔升工部尙書

○兵部尙書王永光﹤鋶﹣釒﹥報在京各衙門捐俸犒兵銀通共二萬七千九百六十九兩

○工部尙書薛鳳翔等言奉旨收大錢愈收愈多恐非數萬銀不可以收盡結局也臣已檄行原管寶源局一面對換一面鼓鑄或可通融無礙凡用大錢處所各發一檄責令有司一切徵收角�羊部攺鑄小錢一體通行得旨近畿各地方官一切賦稅丁糧事例等項及在京五城房號崇文門稅課俱用大錢勒限收完分角�羊原發衙門攺鑄小錢仍大張告示以安民心

○遼東督師王之臣塘報逆奴掩襲粆花部落殺其名王貴人掠其牛馬虜眾避難來歸者以二千計臣恐中間夾雜姦人呼粆花領賞白喇嘛舉其來歸夷目一一質問喇嘛泣言俱是粆花部落隨行寧前道會同總鎭將來歸漢人漢地安插其夷眾老弱善爲撫慰候事定仍歸虜營以示卹患之意兵部尙書王永光言南來者未必皆眞夷況虜情叵測此二千人者儻安插未遂所欲日夕窺我虛實以輸之憂在西虜者正恐不後於東虜也且安插有安插之費目前僅支後必不繼合無將數內漢人設法安置其夷類厚給犒賚卽著領賞夷目盡數押領而還聽彼酋首自行分派部落上是之

○原任巡撫登萊武之望﹤鋶﹣釒﹥言毛帥在鮮五年先與舊撫鎭不和繼與臣等不和今又與鮮君臣不和豈諸臣皆厲世妖孽而獨毛帥爲和鸞鳴鳳耶塘報中捉獲姦細與逃回婦人之言皆言李永芳等於臘月初五日差人往三山島至二十八日始回毛帥深諱之千方百計以圖遮飾邇來一聞李暉之黨將勾虜南下卽撤兵竄匿雲從島間諜一書致差兵分屍遊示且來�書之醜損威辱國莫此爲甚猶哆口自矜曰𨿽分屍遊示遂思其大舉之師豈非一紙之效獨不思𨿽寢南下之師遂堅西向之舉豈賊不可自遺而可以遺君父耶此其跋扈之勢與古安史何異臣獨力撐持恨不能制其驕蹇而同朝衿帶之士反欲劣廢臣以快其心如朝廷紀綱何臣非好爲此喋喋緣海外虛實與臣等是非關系匪輕此事若不行查勘則堅白之論終不息矣得旨武之望心迹自明旣經攺升著安心供職不必勘議

○天津督餉戶部右侍郎黃運泰﹤鋶﹣釒﹥言舊屯撫之屯大槪有三屯本屯課屯田子粒是也今屯本已繳不權民間子母之利屯課有限無煩有司措處之艱惟屯田子粒其地原用帑金九千九百七十餘兩買爲長存事產者是其地卽爲本而計其地之所入卽爲利大都得尺則尺得寸則寸𨿽時有豊歉獲利未必取盈然酌地定賦閭閻不擾視給屯本以規屯息者其便於民爲尢多也今屯地已奉旨歸並各道則地內子粒應徵本色折色及增減規則實屬各道專則至今各道尙無定議屢經催督竟屬杳然屈指秋成不遠可不早爲之所乎臣爲各道計湏驗其地之腴者如數納糧瘠者量從減豁成熟者照舊耕耨老荒者從實開除總之價買者未必盡腴其中亦有瘠者不妨變賣另置義捐者未必盡瘠其中亦有腴者似宜設法開種從便區處此正各道職掌安能他諉得旨屯田旣歸並各道著嚴加查覆酌定本折多寡以便秋成收運

○升太常寺少卿羅尙忠爲光祿寺卿仍管太常寺少卿事兵部職方司郎中莫在聲爲光祿寺少卿南京太僕寺少卿錢策爲南京光祿寺卿

○復除原任山西按察使秦士文爲山西按察使備兵懷來

○升陜西參政李養衝爲本省按察使備兵洮岷山東副使焦源淸爲參政照舊管事

○乙丑登萊巡撫李嵩言寧撫擬調丹師防守覺華部咨坐派登鎭船八十隻兵一千六百名日夜圖畫不能如數以應今查得船五十隻兵七百七十四名統兵官一員於本月初八日開洋起行一年換班爲更番防守之制章下該部

○起原任湖廣都司王先銑爲中都畱守司僉書升湖廣郴桂道中軍守備趙一斌爲貴州都司僉書○丙寅禮部尙書李思誠言變異繼至天心實有所震怒虛文徒具實政不修未足語修省也前遇災陳言諸臣章奏已多而剴切詳盡實無如王永光一﹤鋶﹣釒﹥舉朝以爲得大臣敢言之風惟願我皇上采而行之得旨災變示警已有旨上下痛加修省若舉朝臣子都能洗心滌慮守正奉公自然天意可回朕覽諸臣章奏未嘗不虛懷采納何得專指王永光一﹤鋶﹣釒﹥爲言且本內旣無司官案呈便系奏本如何稱題本用印大臣舉動以後還要謹愼

○禮科都給事中等官彭汝楠等言朝天宮乃衣冠萃集忭舞祝釐之所聞之故老舊爲成祖文皇帝潛邸歷仁

宣兩朝而後葺成者一旦煨燼無餘所關豈渺時方齋禱祈雨而反得火天心人意似有戛不相入者又聞三輔齊魯旱蝗薦臻徐淮之間饑民嘯聚將來尙不可知竊意聖明當此必倍加怵惕行所未行請申省刑之說可乎易之象曰山上有火君子以明愼用刑而不畱獄蓋先王觀於火而知獄之不可畱也諸如�稅臺差引成例匪關創議皇上且不難一朝反汗豈以刑獄人命所系顧漫不動念毋亦愼重其事有待而發耳乞及時慨發徳音將經審各犯悉付法司定罪在諸犯生殺予奪總莫逃皇上之斧鉞而在皇上於宛轉嚴法之中存不忍其死之意卽此一念已足消天人之沴天地角�羊而雷雨作此其時矣至正陽門崇文門宣武等門出入舊有稽察系守門內臣爲政近日乃有需索過多者毋論縉紳冠蓋�旅出入皆有常例多至數兩少亦不下百餘錢者國門之內幾同畏途伏乞皇上敕下該監嚴加查革以通來往亦消弭之一端乎得旨門稅舊規若果多索朕豈不知這本條陳未當

○河南道禦史賈毓祥﹤鋶﹣釒﹥言兵餉加派竭四方以事一隅者幾十年矣試問邊臣以破賊之期彼能自必乎不日不月此竭澤而焚林彼沃焦而漏卮其與捐胸腹而療肩臂何異今後似當從長打算趙充國困先零屯田餋卒以待其疲而詔旨屢下獨不當就關內近地墾荒廢之田乎得千人之粟則可省千人加派得萬人之粟則可省萬人加派誠得能者而任之則𨿽歲歲用兵不失上天休養之意也今如南直之旌徳太平河南之靈寶憑山嘯林動以數千一旦決裂正不知兵出何人餉出何地耳夫夷𨿽未必遽爲患而牂羊萇楚之悲常自夷狄始民窮亦未必輙爲患而斬竿揭木之姦常自困迫始人事如此天地之气𨿽欲不乖不可得也﹤鋶﹣釒﹥下該部

○薊遼總督閻鳴泰﹤鋶﹣釒﹥言臣接邸報見豊城候李承祚一﹤鋶﹣釒﹥謂毛文龍不當移鎭然此非勛臣意也近有一種走利如鶩之徒視朝鮮爲奇貨借文龍爲赤幟乘波濤爲捷徑而徵貴徵賤虛往虛來恐文龍一移則壠斷俱絕故爲文龍遊說而實以營其自便之私勛臣熱心聽其娓娓遂不勝私憂過計落其術中而不知耳噫臣因是而重有感焉自我朝立國至今師旅之興何時蔑有然未有用兵之久靡餉之多而成功之難如東事者病根在事有兩樣人而人有兩樣心有一樣欲殺奴之人卽有一樣不欲殺奴之人欲殺奴者惟恐其不滅以爲國害不欲殺奴者惟恐其不生以爲己利自江東路開眞假莫辧奴酋槍炮之利與我共之而硝黃之需產自何處姦細泛海而輸與奴爲市夫誰知之又誰禁之者今一旦欲更所以稱不便者猶呶呶未已此成敗安危一大窾系臣願

皇上毅然英斷無爲若輩所惑此昔人所以成破蔡之功而鍼今日之膏盲者也得旨毛師駐札地方還從長酌議具覆火器系中國長技近來海禁旣弛姦人假東鎭爲名夾帶硝黃鐵器違禁等物私賣外夷希圖重利無從譏察甚非法紀以後著查照舊制嚴加申飭

○南京戶部尙書畢自嚴淸查事例銀兩見存庫銀二千三百七十七兩並遺存鑄本二項共一萬兩角�羊濟軍需

○吏部推兵部職方司添注郎中葉大受實授管事得旨葉大受簸弄是非排陷正人姑著削了籍員缺另推來用

○命禮部左侍郎兼翰林院侍讀學士掌院事施鳳來回部管事

○升工部郎中胡士相爲江西右參政分守湖西補原任陜西參政王所用爲山西右參政管轄太原

○調副總兵管宣武參將事楊應干於前屯副總兵管覺華島參將事祖大壽於寧遠遊擊管鐵場堡守備事竇承功於中後所升原任都司僉書管淸河堡遊擊事劉世功爲中右所遊擊寧遠敍功都司僉書髙如嵩爲中前所遊擊起原任蒲河備禦王化準爲興水縣堡備禦廣寧左衛指揮劉應選爲髙臺堡備禦從兵部覆遼東巡撫袁崇煥所請也

○丁卯上傳與戶工二部所收大錢速發兩局多設鑪頭攺鑄小錢用使不許冒破

○大學士顧秉謙等題三朝要典已經編纂刪潤裝潢成帙謹進睿覽裁正發下容臣等寫正本擇吉具儀上呈所有禦制序文擬撰一通並臣等恭撰後序進呈得旨洪惟三朝要典乃人心之公論萬世之大防朕不敢私其是非於上史臣亦誰敢私其曲直於下乎所有陸續艸稿旣經卿等刪潤謄錄副本已完並撰擬序文及卿等恭撰後序朕覽其梗槪大略已知或就中詳細之處湏發揚獻納足爲臣下之模必剖決是非炯昭後世之鑑庶三朝大案若宛在目前邪正了然卽萬代不易卿等還更加詳愼務成不刊之典期示將來卽寫正本擇吉具儀進呈

○以禮部尙書黃汝良充經筵講官

○戶部尙書李起元請嚴查馬場議變地價得旨馬場地價並租銀拖欠數多著員外李桂芳前去作速查催起角�羊以助大工

○兵部尙書王永光以朝天宮災上﹤鋶﹣釒﹥言今者以四方輻輳之地半屬丘墟千官呼祝之場盡歸煨燼卽行路爲惋惜況臣子能無疚心因思水旱盜賊之變猶待章﹤鋶﹣釒﹥之奏聞卽日月薄蝕星辰逆行亦煩太史之占驗獨譴告於都城之內疊徵於旬日之間甚至雨澤未沛冰雹隨之乖戾之象顯示相左皇上亦旣耳聞目擊悚惕不寧矣亦旣傳示諸臣共圖消弭實政矣自諸臣條上封事自停刑罷稅之外卒未能恩免何項寬卹何人槪已知道了三字應之夫委之不知猶俟有悔悟之日知而不攺何時是蘇息之期皇上當思天變之可憂或兆於人情之未暢今能使人情帖服便可望天意挽回若聖意未回天威愈赫爲臣子者卽欲耕食鑿飲以農夫沒世亦不易得而況能保有崇階長與臯夔稷契共事堯舜之主哉得旨今疆圉未靖你部能悉心運籌矢圖安攘卽系修省實政何必合詞求罷況進言有體大臣尢宜詳愼﹤鋶﹣釒﹥內以危言激聒明是要君爲首的姑不究

○戊辰上視朝

○穆宗莊皇帝忌辰奉先殿行祭禮遣鎭遠侯顧肇迹祭昭陵

○工部尙書薛鳳翔等言臣部題委四主事分收大錢雷化鱗則管理北城也好錢當給與小錢八文低錢當給與小錢六文侍郎崔呈秀孫傑出部突遇二三十人搶地鳴冤言書辦每八文克減一文止給七文算二千一百文該領銀三兩八錢一分八釐有克減至一兩二三錢問之則經承行書辦谷萬里也本官旣失防閒於先又失覺舉於後乞敕吏部酌處以懲疏玩書辦谷萬里乞敕下法司追贓正法以警其餘上命吏部參處化鱗將谷萬里下法司追贓正法

○巡按直隸禦史何廷樞查撥過肅寧伯魏良卿莊田坐獻縣等縣贍地七百頃每歲額徵銀二千一百兩

○庚午

上諭戶工二部據奏工部鑪頭比戶部三分之一卽著李廷芳一員監督每日鑄錢務足銀一千七百兩之數戶部鑪頭共一百二十名責令苖自成和於朝作速料理每日鑄錢湏足銀五千兩之數匠役工食兩部自爲處給不許仍前夾帶私鑄致妨官鑄

○大學士顧秉謙等恭進纂修成實錄副本得旨卿等所進纂修成皇祖實錄副本自隆慶六年五月起至萬曆十年十二月止共一百三十一冊朕虔盥恭閱具見殫忠紀述深葉朕心仰惟我皇祖享國綿長政務煩鉅卿等卽傳諭副總裁等官更加博訪周詳務要矢心矢愼卽將十一年以後之稿遵奉屢旨上緊催修俾登竣萬世信史以慰朕羹墻若見之思其加恩示酬統需復命

○禮部尙書李思誠覆順天府府尹秦聚奎﹤鋶﹣釒﹥近如越關瀆奏諸宗及流罪人犯應角�羊往彼處者皆行宛大兩縣直起長角�羊以一宗而累數角�羊以一角�羊而累數家途長則有十餘里之遙費多則有百餘金之出誠有如該府所云者今後犯宗由京師遞角�羊而去沿途所歷州縣各遞取交明收管存案以備稽查至彼處該府州縣著落該王府長史教授啟王取具收管徑送本省布政司按季類繳則畿輔兩邑旣無偏苦之費而沿途嚴押亦無縱逸之虞矣得旨以後犯宗由京師遞角�羊前去者如議行

○以禮部左侍郎協理詹事府事李康先掌翰林院印信

○兵部尙書王永光以進言蒙旨切責具﹤鋶﹣釒﹥待命以求處分得旨旣任中樞正當以寧靜疆圉蚤奏膚功爲念何得預設不然之辭希圖釋擔還宜勉力經營悉心供職

○辛未夏至祭地於方澤告太廟請

太祖髙皇帝配祀命駙馬都尉侯拱宸恭代命侯梁世勛陳光裕大學士馮銓尙書王紹徽分獻嶽瀆之神

○升狹西�雒道中軍守備李煌爲河南都司僉書雲南隴把守備王繩祖爲貴州都司僉書

大明熹宗達天闡道惇孝篤友章文襄武靖穆莊勤悊皇帝實錄卷之七十一大明熹宗悊皇帝實錄卷之七十二

天啟六年六月壬申朔上以雨澤應祈郊壇等處仍令前遣各官行禮

○吏部尙書王紹徽言海內多故東有奴酋之警南興問罪之師朝有營建之役州縣徵稅之貯上供殆盡內府累世之積日漸消耗當事之臣姑爲一切不得已之計以佐經費稅糧外有雜徵徵外復有加派誅求已盡於錙銖剝削直入於骨髓舟車旣敝飛挽多艱其勞瘁困苦之狀不可聞且見也夫財之所生成於人力秋毫之入皆民膏血假令饑寒之眾姦宄之徒亂煽於一朝勢成放羣合誰爲我皇上任此者皇上當此修省時於萬幾中擇其何者爲重何者爲輕何者爲本何者爲末明緩急之序折利害之詳察天命之微審安危之系憂其所當憂已其所當已爲其所當爲節其所可省是轉禍爲福變災爲祥皇上何憚而不爲此然非徒如此也賞者君之仁也刑者君之義也今歲春夏以來誅罰頗多而法令無章仁義大乖則陰陽謬戾其困頓囹圄尙不可勝計悲號愁怨無所控訴天心有不爲之軫念者乎書曰天有顯道厥類惟彰然怨豈在明不見是圖斯亦安人心答天譴之至意也得旨冡宰職任統均果能振刷吏治惠養元元豈至饑寒鼓釁內府積貯年來給發將二千萬迄無銷算淸數誰執其咎近來大盜公行官民受害正合決不待時之律何謂誅殺頗多大臣進言有體屢旨甚明以後還宜謹愼○戎政尙書馮嘉會言臣曾條議揀標兵分住帥府及戎政公署余房之內便於點查彈壓業經部覆兪可正在籌度設處今睹王恭廠廳庫棟宇𨿽已傾塌而偏東庫房及匠作小房尙存百有餘間其楹頭甎瓦不無損壞而梁柱壁址猶然屹立若因其故垣稍加修飭攺設營房百餘間以居標兵再用庫房次料木植甎石等件構爲營官廳房五間以便約束呼應誠爲兩便依議行

○禦史李九官出按浙江被劫於良鄕之城北八里事聞上令撫按將良鄕知縣王家俊戴罪戢賊如不獲重處仍陪補被劫銀兩

○河南道禦史王業浩奏近畿大盜橫行乞嚴行捕緝得旨憲臣被盜已有旨了還著中外巡緝衙門嚴加申飭仍行各該撫按重捕官參罰之條立連坐之法以淸盜源

○山東道禦史宋禎漢題用兵必需諸餉用餉必需諸民民不安餉不實則民與兵交病天下事乃大可虞矣自逆酋狂逞禍連蜀黔徵兵徵餉加派加督民已皮盡不休兵仍枵腹如故累年以來糜冒乾沒靡有底止節次行查迄無實數索兵時才云不滿六萬索餉時復云有十數萬相委相蒙恬不知怪竊計督撫諸臣所爲問兵之多寡問餉之虛實非止當問諸目前之人已也自守山海以來更幾撫道更幾大帥更幾餉司直溯壬戌以至今日某歲費幾百萬某歲增幾百萬議增者倡以何人所增者作何銷算築城堡者修葺幾何領撫賞者收辦幾何買硝黃者上納幾何制火器者積存幾何領造船者見船幾何買戰馬者見馬幾何人人而核之件件而稽之其虛應無實效與侵欺有實迹者按其情罪重輕而究之稽之不少假貸庶幾餉核兵實民困其可蘇乎得旨年來兵餉繁費國用不支這條議核餉之法在逐事逐人一一淸查勿容冒濫侵欺誠是確議冡臣王紹徽﹤鋶﹣釒﹥稱內府之積日漸消耗正指冒餉爲言卽著巡關禦史刻期查算務要徹底澄淸具奏

○癸酉中軍右都督張國紀給假治喪因乞進爵蔭官繼祖母封一品夫人李氏祭葬願自備夫役物料於河南省城之通衢蓋造牌坊一座就將六禮恩詔刊刻於上並請馳驛往還得旨驛遞繁苦張國紀欲回籍治喪自辦行李以展孝思祭葬照例給與封爵出朝廷不得妄爲陳乞六禮刊刻牌坊尢爲不諳事體以後司房有仍前撥置的定行究處

○甲戌兵部尙書王永光覆遼東巡撫袁崇煥更定營伍塡補將領﹤鋶﹣釒﹥請調副總兵管前部壯武營參將事左輔爲前鋒中營副總兵中左所遊擊馬爌爲前鋒左營遊擊寧遠加銜遊擊金國奇爲前鋒右營遊擊加銜副總兵劉永昌爲車中營參將寧遠都司僉書徐敷奏爲車前營參將加銜都司僉書汪韜爲車後營參將加銜副總兵朱梅都司僉書王承胤孫懷忠俱爲騎佐遊擊寧遠遊擊陳兆蘭爲水兵中營遊擊寧武營都司諸葛佐爲水兵左營遊擊都司僉書張斌良爲水兵右營遊擊加銜遊擊趙佑加銜都司僉書汪翥俱爲總兵標下練兵遊擊實授遊擊彭簮古爲督練丈器遊擊升寧遠守備孫繼武賈得勝爲總兵標下左右翼營遊擊又加都督僉事王牧民爲撫夷副總兵調加銜副總兵徐應垣爲巡撫標下練兵副總兵上皆從之內贊畫茅元儀上年樞輔﹤鋶﹣釒﹥請以眞病回籍如何輒加副總兵職銜顯屬金�贊刺著削了職爲民

○巡按直隸禦史何廷樞言屯田實政爲目前所急修者無如辦水利爲第一義人知引水爲利而不知洩水亦爲利今渾河一帶大陸之間一望膏腴往往爲河泊蒿萊之所擁謂宜相視鄕鄙某處可墾成田某處可墾成園某處原陷可以瀦匯某處平衍可以排決髙下咸爲吾用早晚無曠其土其次則寬賦以廣勸課蓋荒淤多年非極力興作便難種藝開墾三年後始照地之肥瘠分別起科仍立石垂後永不編入大糧庶賦限寬而農家力穡之心可堅耳亦有民占之而官未得其分毫之利者則私墾宜淸自臣接管卽開自首之條如不自首許他人訐首地給首人近日畿輔應者如流荒糧溢額然山東河南此風尢盛宜責成各道通行曉示私墾首出若干按季報臣使化私爲公是一法也亦有官倡之而民始亨其垂成之利者則捐助宜急近日登州道臣周泰峙府臣賀自鏡揭稱該府車都地方平原沃壤有田可辟有水可浚自撫按道府州縣士紳咸捐俸醵金以助畚鍤旬日之內告厥成功宜責成各道轉相則效果有次第按季報臣使漙公濟私亦一法也開地載之於冊而有司爲雜費之充竟匿不報如曲陽眞定各有河淤邢臺沙河各有旱粒而推縣之神機營地虧公潤私莫可究詰胡不力破積習盡數申詳嚴行淸楚的宜勒限報完依期起角�羊然兼並不可不裁也達官地土故絕掣回戚畹莊田五服遞減向來久不相聞以致欺隱成習臣謂達官當行糧廳勛戚當行之府衛每遇年終關查一次永著爲令如有扶同隱匿者參治或可回狂瀾於旣倒乎然丈勘又不可不議也牧馬艸場今成沃壤蘆葦稅課盡有盈餘向不難輕減示寬今何妨通融濟用臣謂艸場當創行丈量課程當量爲增派裒彼有餘益此不足亦一權宜如有阻撓滋擾者治罪或者資什一於千百乎屯之妙在因屯撫價買者乃投獻之姦斃今當削除此項不致添蛇足之誚也屯之效在實則屯童招來者乃冒籍之便門當發回原籍不致啟僥幸之竇也得旨屯田自有正額會典開載甚明喜事之徒不肯考究典章淸查額數惟務開墾虛名紛紛擾害甚至買田爲屯成何政體招來屯童致滋冒藉尢屬非法這本說得是著如議申飭行

○乙亥差行人崔及第往靖安王府掌行喪禮

○河道總督李從心奏我國家定鼎燕冀歲運漕糈四百萬石藉此運河一綫轉輸在邳以南則資淮黃二水在臨淸以北則資漳衛洹淇滏陽諸水在直口至臨淸延袤八百餘里則資汶泗洸沂挾各州縣諸泉水灌濟以達京通關系最重職二月謁陵行河經宿遷崔淺劉口磨兒莊等處中河分司趙濂及府州縣官稱連年運船到此一船挽拽夫以百計一夫工食動以數錢窮旗典鬻以償官夫人力與水勢爭衡﹤亶﹥纜中斷前船橫下後船互相磕撞官儲民命須曳歸之逝波風邀浪髙竟日不能移一舟前阻後壓千艘俱皆等待各官會議要自馬頰口起下至陳瑤溝止計程六十七里另挑一河於靈睢宿桃邳五州縣募夫七千二百名協力並作或以浚兼築則計河工不計堤工或以築兼浚則計堤工不計河工或因勢順導或攺曲從直河底沙礓用鋤鑿開使深水中堤下以船載土壘築使髙堤之殘缺者加修河之沙淤者加浚陳溝十里平地浚與築兼舉計挑生河長一千九百一十八丈築木墩水占堤長二百八十丈又兩頭坍塌堤長四十五丈西岸平地築堤長一百八十丈王能莊前後雙河尾築堤長一百丈幫築殘堤長七百四十二丈浚深淺河長二千二百四十丈其根頂口底俱照覆估丈尺於五月初十日全完從此運船攺繇陳口諸澑遠避公私幫洩之費可省漂蕩磕撞之虞以杜風波不能爲之阻而各船銜尾直進可以計日計程無復耽延阻壓之苦擇吉開龍門放水行舟直抵黃淮之河旱澇可無慮矣得旨是卿卽率河道官躬詣泰嶽竭誠祈禱

○丙子寅時京師地震閣臣顧秉謙等上﹤鋶﹣釒﹥恭候聖安是日天津三衛宣大俱連震數十次倒壓死傷更慘山東濟東二府河南一州六縣俱震

○督師王之臣據總兵左輔塘報逆酋儲糧制器明有入犯情形偶遇西虜抄花部夷在邊牧放襲而掠之又聞毛帥兵馬攻克鳳集地方屯寨暫爾東去𨿽目前或可僥幸無事而秋冬不能保其不來我惟乘此暇日克詰戎兵以待之章下兵部

○總督三邊王之采奏臣惟陜西四鎭番虜盤踞犬羊難馴而秋髙馬彊尢狡焉狂逞之候延寧向續款局似可相安但自吉能物故之後諸部散處無統如客秋干兒罵旗牌松柏等要挾不已突犯至再至於明愛假會事而往來紏結銀定倚狡猾而赴市延遲賓歹等部又皆其親屬煽之易動啖之必從而寧鎭賀蘭之險我與虜久共之眞同臥榻之寇甘固固用武地也然北當松孽之跳梁屢挫益憤南值海酋之跋卮惡焰方熾故自入春以來捉殺墩哨旣絕我之耳目搶掠番族更撤我之藩籬轉盻深秋勢必蠢動加以哈兒罕竄入海上火酋諸子黃臺吉等與之結連羽翼愈眾聲气相倚乞慶陀印等雄據河南虎視內地萬一長驅壓境洮河西莊之患可勝言哉臣揆度四鎭情形均爲可慮大抵順者款難長恃不得狃燕雀而弛防戰者勝難屢徼未可忽薪膽而忘備思患預圖臣願與諸臣共急之也章下該部

○丁丑辰時皇太子薨逝素服輟朝三日命照悼懷太子例行喪禮並祔葬墓側

○戊寅戶部尙書李起元請賑卹王恭廠被災人戶乞發大內銀六千兩得旨王恭廠一帶居民災傷甚苦賑卹宜優據請六千金似未足用玆特發禦前銀一萬兩著西城禦史會同戶科官一員照依查明被災人戶數目酌量加攤逐一當官給散務使均沾實惠昭朕敬天愛民至意

○前屯總兵趙率教以責成愈重具﹤鋶﹣釒﹥懇辭得旨關門寧前事體重大趙率教遵命作速整理不準辭一應戰守機宜俱稟督師樞輔方略亦湏與撫臣�確而行文武大小官員都要並力同心矢圖滅賊毋得偏執己見仍蹈不和覆轍致誤邊事罪有所歸兵部還馬上差人傳與他每一體遵行

○太子太保肅寧伯魏良卿奏乞伊曾祖魏大用祖魏志敏伯魏釗各卹典並自行監造墓道牌坊禮部尙書李思誠工部尙書薛鳳翔題覆得旨魏忠賢竭忠體國純孝成家功已著於旂嘗恩宜隆於祖考查照勛臣例給與三代葬祭誥命其墓道牌坊準令自行建造以彰先徳

○棄陳一敬於市武長春所妄扳也

○寧遠俘夷朗頭正法

○督師王之臣﹤鋶﹣釒﹥言遼左見在大將止滿桂趙率教二人而滿鎭與撫臣同心僇力共保寧城春間撫臣對臣亟稱之爲日幾何不知何故遂有廉藺之隙頃臣巡閱東行途間接撫臣手書有參滿桂意臣趨驂至寧遠勸止而﹤鋶﹣釒﹥已發撫臣因言馳使追之適接報乃知前﹤鋶﹣釒﹥已上今又見報滿桂已奉旨回府矣念千軍易得一將難求有用之才不宜置之無用之地遼左方苦乏將而又去此一將師中全忌不和而又自失其和臣在同舟不覺拊膺扼腕若撫臣有不足滿桂之心當與臣早一�之或將兩將互相更調或以滿桂用之山海聽臣調遣似亦無不可者乃去之惟恐不遠似稍欠寬和今當遼事起手之初選將練兵必湏盡捐形迹同心同力從實地上盡力做去所謂開誠布公集思廣益正今日對証之藥也得旨遼左從來壞士都因不和朕深切痛恨今督師巡撫同任封疆功罪一體果能捐去形迹和衷集事寬慰朕心便是忠誠體國之臣滅賊復遼端不外此卿身膺督師手握賜劍將吏進退戰守機宜自當指授一切公事須�議妥當使號令歸一將士知所適從該奏的照例會奏滿桂廉勇箸聞朕所素鑑因撫鎭參�同城未便暫準回府旣稱將才難得山海需人應何委任著兵部酌議來說

○以工部右侍郎孫傑督理城守事務

○光祿寺卿王豫立乞休從之

○原任大學士孫承宗三辭寧遠加恩上許之銀幣仍命祗承

○己卯兵部尙書王永光覆禦史楊方盛請通滇路一﹤鋶﹣釒﹥言黔亂方張滇路遂梗查滇道自黔中而外有粵西一路繇餋利入龍英土界直入廣南中間惟田州諸酋素號桀驁近頗效順今量建公所凡徒禦供億一切自備彼亦何嫌而不肯從又有蜀中建昌一路其程視黔不遠而平坦過之臺臣欲﹤鋶﹣釒﹥通建昌俾滇之勢與蜀合滇蜀之勢與楚合三省合而並力於黔則安之力自分安之黨自息臺臣爲滇乃所以爲黔也得旨卽著各該撫按勒限﹤鋶﹣釒﹥通務使滇黔並受其福

○刑部覆原任貴州監軍僉事越其傑行撫按追賠糜餉三千兩完日發遣依擬

○北鎭撫司嚴追黃遵素贓銀二千八百兩

○庚辰巡按直隸禦史帥眾﹤鋶﹣釒﹥議鹽法五款一遵道敕以便﹤鋶﹣釒﹥理合無於南北四府中權其地方扼要者各擬一道以兼鹽法增敕不增員於銓法無礙於鹽政有禆一均考成以督逋課東省額角�羊遼鎭銀例於濟靑登萊四府鹽票鹽課民佃三頃內抵角�羊近四府各州縣逋至一萬一千餘兩合無將四府鹽票銀同民佃鹽課二項銀一如銷引事例載入考成一並鹽斤以﹤鋶﹣釒﹥新引東鹽之壅勢豪之冒引本�之夾帶並分其咎惟將新增之鹽攤加於舊引十五萬之包內新增之課攤加於舊引十五萬之課內增鹽不增引減引不減課以救一時之窮俟遼平課止仍還舊包額數似於嘗法無礙一專駐以時掣撥運司煩重故各設兩分司爲協理頃且並住總司視分駐爲時行之役合無再加申飭自後二司止於總司到任卽往該司料理庶耳目親而利斃悉一飭衛巡以嚴私販鹽法之壅惟勢豪質引津門窩囤竟橫溢而不可問揆厥斃源皆緣衛巡受賄給票以餋成此毒利重罰輕將安所抵合無嚴加申飭自後衛弁交通鹽徒訪實有據準以阻撓鹽法律追贓究遣卽事犯稍輕亦奪其嘗祿不齒終身一懲而百警矣得旨該部酌議具覆

○巡按四川禦史吳尙默題督臣朱燮元丁艱請以撫臣加銜專任不必更設督臣以一事權章下吏部

○升淮安府知府宋祖舜爲陜西副使固原兵備河南副使彭克濟爲陜西右參政分守關西道江西右參政陳玄藻爲廣東按察司分守海北道

○辛巳湖廣巡按陸獻明奏木政銀兩淸查已明得旨這木政銀六十七萬有奇旣稱節次那借有官有吏有年自有款項著逐一指名具奏查果曾角�羊京的準與銷算應追補者作速催角�羊以濟急需

○升工部右侍郎徐大化爲本部左侍郎添設右侍郎孫傑爲本部右侍郎攺南京兵部右侍郎範濟世爲工部添設右侍郎協理殿門工程事務

○壬午聖諭上天仁愛一月三示警戒朕夙夜憂惶敬天之怒修省實政亟宜舉行前覽樞臣王永光所奏停工緩刑言若忠愛朕熟思旬日念皇極殿工已八九止用銀一百五拾萬不派擾民不侈壯麗復查邊儲歲角�羊不缺外發帑又二千萬已同逝波究無實濟且皇極殿工用什一木不求全石不棄瑕節嗇存畱物料半積卽接構二殿計外角�羊一百餘萬未到皇考發帑百萬尙存朕業已罷督徵停摉括蠲編派矣乘此內外臣工協心並力通融樽節卽事半而功倍且一勞而永逸器具無朽敗散失之虞�匠沿經營豢餋之澤中外臣民宜悉此意若司民牧守封疆者皆如大工官鮮侵漁民無嗟怨則何功不奏何治不隆乎永光再奏云未見恩免何項寬卹何人正望朕調劑減省朕俯悼民隱仰惕天威正當罪己每思攺弦飭爾諸司舉行實政見今民窮已極優卹何方東西兵釁敉寧何術匪拯民困莫挽天心朕研慮焦思企望治況今年盜龍袍內庫二案朕懲積姦已從重典其姦細俘酋彊盜律不待時原未違春生夏育之天似未有淫刑妄殺之獄今後法司問擬宜體不得已而用刑之意便奉從重之旨務爲持平之法縱情重於罪亦只罪當而正朕後世子孫亦不許下從重擬之旨著爲令朕又仰思皇祖刑不上於冠紳崇餋士節柰士不自愛爭爲姦宄如周宗建首保熊廷弼於亡遼之後陶朗靡帑賂遺以眾撓法以巡城禦史賦斂多官銀兩創建書院自甘督工翼戴姦邪抗旨倡亂碑文見在喪盡良心又恐郭鞏力攻廷弼遂誣鞏交結內侍凶鋒狡語遠伏后案欺朕幼沖敢以代衛制楚之術玩弄要挾及朕密訪博詢都無影響正合祖宗設立紅牌說謊面欺之律朕愼重誅夷姑行提問不敢失皇祖隆士盛心郤又以薪俸作贓認奠須有之罪郡縣扶同並以侮朕周順昌始則逗撓詔獄以孫女婚魏大中繼則奉旨逮問紏黨稱亂蔑旨欺君𨿽遣役貪狠半繇自取而故婚重犯顯倡不臣黃尊素爲李若星居間分贓自肥引座師破例賄入吏部攪亂朝政僅僅削爵歸裏又認司房宗族暴豪鄕井非復人理可謂士乎夫朝廷重士士實自輕朝廷建官官返侮上若一味含糊寬假則春秋無將之誅謂何或難乎其爲上矣諸臣不詳察不自省輒另具肺腸動以爲朝廷之過朕未曉焉卿等可平心衡量朕之所言果輕聽乎果偏狥乎朕爲天下主八柄自持目擊羣凶大憝欺天罔人淆亂政紀朕何忍骫祖宗之法而任其肆逆滔天也耶你每大臣任重股肱道崇忠直若皆事不課實過忍歸君一體何居靖共安在試各淸夜自思二千萬餉今日何在天災民困何以致然應否徹底澄淸應否懲前戒後其諸囚狀是否深文各自吐情實勿挾縱橫之術熒惑萬世人心敬天憫人朕勿敢替祖宗法嚴朕何敢私特諭

○遣武平伯陳世恩太僕寺少卿徐揚先編修賀逢聖禮科給事中張惟一等冊封荊王由樊世子慈大�垔襲封爲荊王榮王常溒嫡五子由禎封爲肇慶王衮府鄖城王載﹤土鼎﹥長子翊合�金襲封爲鄖城王周府原武昭憲王在金�皂嫡二子肅湧襲封爲原武王安吉康和王在鑿嫡一子肅泉襲封爲安吉王保寧王恭棆選到祥符縣民陳自道長女陳氏封爲保寧王妃彰徳王在錦�言選到祥符縣民翟鳳儀長女翟氏封爲彰徳王妃鄢陵王肅汭選到祥符縣民籍生員程登雲長女程氏封爲鄢陵王妃慶成王府慶成恭和王敏��泥長子求棆襲封爲慶成王夫人原氏進封爲慶成王妃永和王府永和王求柱選到孝義縣民趙克念次女趙氏封爲永和王妃

○南京掌道禦史遊鳳翔﹤鋶﹣釒﹥陳一曰求直言一曰惜物力以裁土木一曰擴仁恩以免嚴贓一曰勿槪爲削奪得旨遊鳳翔原以例轉復入仍著他知府去

○巡按湖廣禦史陸獻明報角�羊楊漣贓銀二萬兩除在京完過銀五百二十一兩八錢今嚴比家屬變產完銀一萬四千兩梅之煥完過銀八百兩又鄭天懿完過銀四百八十兩韋宗禮完銀一千七百兩張成規完銀六百兩陳兼善完銀一百六十兩楊位全完銀七百二十四兩

○癸未命百官俱靑衣角帶辦事三日爲地震修省也

○上傳與工部雲霧山等處木植屢經科道霍維華等條陳堪采奉旨責成撫按如何久不回報顯是怠玩還行與他作速淸查具奏

○吏部尙書王紹徽﹤鋶﹣釒﹥言欽蒙聖諭捧讀再四臣不覺感痛惶悚追憶往時當遼左奴酋猖獗隨到巴蜀煽禍惟時門戶熾烈引用匪類東任熊廷弼陶郎先等西付張我續徵伐調遣騷動天下擅取外庫借請內帑以致二千餘萬資其饕餮實其囊橐於今物力旣拙加派滋起以致百姓流亡盜賊充斥誰階之厲臣前﹤鋶﹣釒﹥所云州縣徵稅之貯上供殆盡內府累世之積日漸消耗蓋指若輩言之也臣按今日時勢遼左之復可以歲月計難以卒辦要在定守局核實餉量物力之所入可持久以待奴酋之敝黔南叛逆獸聚鳥散不可爲嘗恐兵連無已時惟當赦安位而擒逆彥則局可速結矣九邊缺餉難免催科並徵惟是定分數寬年限以緩急之宜付撫按則民不厲而逋賦可漸充矣正殿旣完兩殿稍次𨿽有外角�羊百餘萬兩並皇考發帑百萬然數難逆定宜令工部裁省織造磁器等項以給工作徐而後舉舉乃不匱不然一意摉括如所云焚林而佃見影而捉無論傷體儻地方有意外之虞何以禦之他如姦黨巧於搬斗皇上年來削奪不遺餘力矣第恐滋禍蓄怨反中傷其所側目之人宜分別毋墮其術啟伏戎之釁可耳逮系重刑加於封彊顯過三案大姦則人心悅服其餘事屬影響情有可原者宜少寬貸勿令疑駭不平正以借資多口也臣又聞人君以兼聽廣納爲明以藏疾匿瑕爲量宋臣朱熹有言宋朝有超越古今八事其一曰遇士大夫有禮皇上仰思皇祖刑不上於冠紳崇餋士節海內莫不仰徳斯亦恐懼修省仰答天譴之至意也天意有不眷顧哉得旨奏繳聖諭該衙門公﹤鋶﹣釒﹥用印如何獨自出名且﹤鋶﹣釒﹥內又兼條陳殊非回奏之體帑金二千萬兩糜費不止三人何不悉行查出大臣章奏還宜詳愼

○南京禦史夏敬承以災變陳言一愼刑獄以重憲典一罷營作以卹人勞一蠲積逋以蘇民困一察賊勢以決機宜一重事權以便責成一通言路以廣耳目報聞

○升廣東副使夏應臺爲貴州右參政

○升參將管陜西行都司掌印事陳洪範爲甘州西路副總兵攺鎭海營遊擊吳三畏爲陜西行都司掌印

○甲申上視朝

○兵部覆黔省威平功罪張云鵬王國禎等加級李萬華等正法軍前鄭廷選等捆打截耳依議

○刑部尙書徐兆魁等奏欽奉聖諭臣等敢不仰體但大工之宜稍停也兵餉之宜淸核也民窮之宜寬卹也嘗賦且逋遼餉復派見徵方急帶徵復催重以不肖之有司火耗加頭之不免又重以俸薪之旣奪將藉口餋廉之無資民心悅而天意得願陛下時存此念何患錫福不隆也得旨聖諭內多增一字事屬不敬大工已有次第屢旨甚明如何妄請停止捐俸出諸臣樂助之意如何說餋廉無資大臣章﹤鋶﹣釒﹥還湏詳愼有體

○南京戶部尙書畢自嚴題今疆圉多事摉括頻仍北角�羊旣急南供愈緩本色之畱爲南用者漸少借爲北用者漸多黔禍未艾捨己耘人畱都命脈將久假而不歸乎抑亦計日而當返乎南庾懸罄脫巾可虞今將重藩籬而忘堂奧乎抑亦先腹心而後肢體乎想經邦謀國之臣明而熟於計其必有以處此矣章下戶部

○南京戶部尙書畢自嚴淸查事例見存庫銀二千三百七十七兩並遺存鑄本二項共括銀一萬兩解濟軍餉

○乙酉復除原任江西副使錢繼登爲江西副使管糧道升山東靑州府知府徐九章爲江西副使備兵池州

○南京都察院掌院事右都禦史喬應甲乞致仕許之

○丙戌卯時霧從乾方來沈重如細雨

○大學士黃立極因患痢給假上命內臣至寓頒示瓜酒慰問

○巡按直隸禦史徐卿伯﹤鋶﹣釒﹥言運道所經每各有河貯水以備旱涸故民間呼爲水櫃如汶上之南旺蜀山馬踏東平之安山濟寧之馬場沛縣之昭陽諸湖是也而丹陽有所謂練湖者周廣四十里納長山諸水八十四流爲石閘者七木函者十有六國家東南財賦浮運河而北遇涸則啟閘以濟近湖民田數百頃遇旱則啟函以資灌漑夫何近年以來勢宦大家侵者侵占者占遂舉此湖之制蕩然不可問所規者近所失者遠伏乞嚴敕諸臣畱心治河至如練湖有爲豪彊占據者速淸還官仍追租正法得旨運道淤淺管河各官自當及時挑浚練湖蓄水備旱豈容豪彊侵占著作速淸查還官追贓正法○提督勇士四衛營軍務禦馬監太監塗文輔﹤鋶﹣釒﹥言查臣監虛冒原額武驤左等四衛召募軍約有二千餘名摘取回營應役以抵選壯三千之數又將本監直差軍伴淸查裁減退出八百二十三名發營補足原額見操官勇旅軍一萬二千餘名之數臣依法操練犒賞無措查得在京各衛軍士每軍一名歲徵紙張票銀八分聽部屬科道衙門造冊支用臣監所屬支取票銀內每名樽節銀一分通共增銀七百餘兩著落該衛經歷按月徵角�羊內監發營犒賞又查每月量給軍操選等第從公均派則軍心激勵其坐營官待教練有方薦升紀錄以保禁旅永永無虞矣得旨這四衛隨三大營操練軍丁著卽回衛並該監減退軍伴共三千名發營補足原額一切器械火藥月糧等項照例給領節省年例銀以備犒賞兩營將領官八員各量加職銜以便統率都依議行

○兩淮巡鹽禦史陸世科淸查批掣督徵鹽引並兩次助工通共銀一百一萬六千三百八十六兩

○戊子睿宗獻皇帝忌辰奉先殿行祭禮

○河南巡撫郭增光﹤鋶﹣釒﹥言盧氏縣賊首李宗善勾引靈寶土賊何三何進在靈寶交界蒿平河觀音山上立有東西北三寨聚眾四千餘人焚劫攻縣擒殺鄕兵遣參將蔣汝亮等領兵至其地諭眾角�羊散計擒元凶悉蕩平之﹤鋶﹣釒﹥下兵部

○原任吏部主事周順昌斃於獄順昌直隸吳縣人萬曆癸丑進士授福建福州府推官升吏部主事以織監李實奏就逮竟死焉後事白贈太常寺卿予祭葬蔭一子入監讀書謚忠介

○太僕寺卿魏應嘉摉本寺嘗盈庫有嘉靖隆慶年間潮銀一萬一百九十六兩擬備正項給發奏間

○山東道禦史袁鯨題頃見巡漕禦史徐卿伯﹤鋶﹣釒﹥言丹陽練湖水利被豪勢侵占業奉旨淸查還官追租正法矣第臣原丹陽令也佃田抵餉臣任內事也舟陽湊集舟車疲苦特甚每年額編遼餉一萬一千二十六兩九錢二分卽歲徵不缺而已難堪命矣臣查上下練湖二處上練湖延茅�衣數十里先年建閘瀦水以防冬涸後攺春運水盈無所須閘以十之六七瀦水以十之二三爲田亦天地自然之利也沿岸一帶陸續詳佃共得八千三百一十三畝每畝上田納價一兩中者八錢前後共得七千五百二兩六錢一分後復摉括湖稅等銀三千五百二十四兩共湊抵三年分額餉一萬一千有奇毫未加派於民每年所得租銀於本驛加馬四匹加支應銀三百兩請立循環簿不許妄入公費此練湖成田之始末也自臣離任之後間水利蕩然非舊乞將豪彊倚勢無帖侵占者盡數追租正法而居民帖內正佃者令繳帖還官抑或免繳加價以助大工俱非臣愚所敢擅議也得旨這豪彊侵占的著遵前旨還官正法小民納銀給帖承佃的仍著計畝加價助工

○禦史田景新﹤鋶﹣釒﹥言大工未可輕停乞敕下所司仍前鳩集其原發過帑金曾因某項借用卽以某項補還其木政等銀及拖欠料價該撫按官仍遵屢旨速行完角�羊庶幾刻期告俟勞永逸上是之

○兩淮巡鹽禦史陸世科﹤鋶﹣釒﹥言戶部近議兩淮每年額行邊引七十萬五千一百八十引又行積引二十九萬餘引鹽利頗饒每引量增銀八分共銀七萬九千六百一十四兩四錢俱於天啟六年爲始照例春秋追徵角�部轉羊角�羊工部助工工完卽與豁免但據�人苦懇運司酌議謂自立綱法以來鹽斤視昔不啻減十之三鹽課視昔不啻加十三循此不變�已難支今又不論新舊加銀八分絕流而漁勢將無魚各�欲比寧夏加餉每引五分帶鹽十斤今每引八分帶鹽十六斤但如近日加銀一錢帶鹽十六斤例也合無稍爲裁減每引八分帶鹽十三斤少補�膏亦甚勢之可從者也至若和州捨山攺行食鹽一萬二千引髙郵行四十引寶應復行一千五百引泰興復行一萬一千引江都加增二千引臣前已取其銀助工今又每年徵其助袍價則額設已定似難更攺所當請明立石永遠遵守者也章付戶部

○遼東巡撫袁崇煥﹤鋶﹣釒﹥言臣見奴兒哈赤自寧遠敗後平昔之力壓勢制者保不生攜二之心其捨憤蓄怒思患預防而急於一逞者其心也然攻具焚棄喪失殆盡非一僦可成而錦石一帶燒殘無可掠之野其不能遽舉者勢也故心急而力不赴且陽爲渡河西向以懈粆花粆果墮其彀中不備奴得盡驅其眾彼又借攻粆之威以安其部落之心且劫黃毛達子哈兒愼爲之用餋成气力必倍於今春攻寧之勢�秋冬野有可掠方行入犯而說者俱慮其席捲西虜遂越遼而攻山海喜峯諸處人慮臣初亦慮之然按其起兵至今日非萬全不舉彼豈不知有此奇道可乘哉然奇道亦險道也奴酋寧得而不守無守而復失此酋之穩處下著臣最苦之然料其斷不越關外而他攻臣自度臣之力可守寧遠無恙但恐其以戰兵綴寧遠以死士攻中右中後諸處正苦張巡許遠之不多而臣又分身之無術故目下急整能分援而可斗之兵攻一城而各城相援關內外兵之能戰者固少而器甲馬匹應補者尢多防大患正不得惜小費容臣蕳汰定而後議補議給耳若西虜粆花五大營猶近奴穴眾可七八餘萬奴近克而取之遺其部落望西北而奔以依虎酋奴得其部落生畜無算粆之版升夷漢雜處窮而歸我亦二千餘口臣行寧前道參議畢自肅查明照邊約漢人歸漢而移之前屯令總兵趙率教蕳彊者爲兵分插各堡若夷人照夷人還夷之約以不開漠過而已說者恐降者爲姦細夫姦細寧必無之然分而不聚卽一二不逞無足害臣於今年正月奴犯寧遠發各兵登城後遂縱街民摉姦細片時而盡夫兩敵相對安能人人爲剿不受降何以孤其黨何以得彼中之虛實人歸我而不收委以資敵臣不敢也慨自北關失而開原單今粆花被攻而我之藩籬稍撤幸粆尙在臣故宣諭虎酋厚存之後酋以奴賊四月報急遣其臺吉桑昂寨率諸頭腦領兵相助已抵近邊離寧遠七十里連營二三十里俱駝帶盔甲臣差人出邊慰諭旋報奴攻粆花而撤回以自固小賞之酒食千餘兩感而不爭與向在廣寧稱助兵而率額賞五萬頗不同矣虎帶甲可數十萬彊與弱奴非虎敵然奴百戰梟雄虎無紀律亂與整虎又非奴敵臣故親出厚遣其領賞之人囑其無與奴野戰脫有急移於我之近邊彼此聲勢相倚量虎感皇上多年豢養之恩且自圖存必不折而入奴若哈喇愼之三十六家最稱狡猾自督臣王象乾一撫之後順多逆少今日之計我方有事於東不得不修好西虜卽未必可用然不爲我害卽已爲我用矣歲費金錢數十萬其亦不虛擲乎西款不壞我得一意防奴卽巧計奇謀不外髙城深池利兵堅甲臣方急急圖之但心長而力有限其有濟與否則待做出而後見也得旨覽奏夷虜情形具見防禦有法

○袁崇煥以賊情暫緩題贊畫孫元化回部從之

○袁崇煥又言臣任事四年每見前者僨事在情面低回綫索牽纏臣以微賤蒙皇上特達之知付托之重恨不一刻將此亂絲敗絮者攺而頭緒分明經緯安貼無柰鎭臣滿桂不諭臣意而通鎭之人無所適從皇皇者兩月臣始擇其可言者告之皇上蒙皇上過聽臣言令鎭臣以功名終鎭臣安而此地亦安今督臣王之臣忽有﹤鋶﹣釒﹥畱滿桂而責備臣者頗嚴諸所陳奏何嘗不揭揭相聞惟滿桂一事臣實未及共�蓋臨敵而易一大將儻遲疑觀望計多不可測者而又恭繹皇上之敕臣者曰事關軍務無避專決昨明旨更爲分別關內關外照應聲援臣感激知遇不覺過於自信遂謂此關外軍務也故斷而行之以待皇上之裁擇今接督師揭臣罪臣孤迂耿僻原不合於邊臣舊格又病弱多病伏乞允臣餋病終制但如此光景則經撫並設究竟不便臣去之後此缺可懸不補以專任一督師封疆大幸此十年來痼疾臣忍不一言得旨奴信尙緩正宜督撫同心及時修補以策萬全滿桂已有旨著議妥合﹤鋶﹣釒﹥奏聞倚任方殷何得引疾求去

○己丑工部覆永年伯王明輔妻湯氏葬價得旨妻室與祖母不同又當國用匱乏之日準照趙氏例內減三分之二給付銀一千兩自行造葬

○山海關太監劉應坤巡邊查閱兵馬數目奏報因言桃林口等處城堡傾頹不堪喜峯等口又無水門可恃萬一東西告警聲東擊西山海𨿽堅恐無所賴得旨覽奏不擾驛遞不受饋遺自備餱糧徧歷石門諸路口查閱兵馬數目給散欽賞已畢具見淸勤城堡傾頹防禦何賴卽著會同督撫鎭道諸臣亟行修築加兵防守鞏固神京

○登萊巡撫李嵩﹤鋶﹣釒﹥言據毛鎭報李礦以一旅牽制攻奴屯城堡殺傷不計其數得馬三百餘匹此中達賊當以千計以六百人圍其堡而獲捷如許又駕言從後追來敗不旋踵所傷兵實甚且猥云不敢攻關何以敢攻粆花也何牽制之能爲也卽有明口嶺牛信山之擒獲而只雁雙鳧寧足示威而動其剿襲內顧之慮哉蓋此舉自不可少實不可輕以後果偵探的確我眾彼寡持數日之糧決迅雷之用四竄無術束手就殲自天而下全旅而歸何妨試奇不然但樹幟山頭艤舟海岸忽彼忽此旋進旋郤詭其迹以亂情多爲疑以誤敵不猶勝於隕將覆師傷威損重轉令輕中國而長寇志者之爲得也哉然臣更有說於此毛文龍屢以角�羊俘報奉旨著登萊巡撫審實處治不得濫殺無辜臣已謹擬遵行俟兩月餘杳無消息毋亦自知非眞正渠魁不得輕瀆而姑寢之耶則此累累多首將何以安頓乎如上歲角�羊俘貽患釀禍幾不可收拾一變於海舶而角�羊官時可達被殺再變於登鎭而兵丁王一松等陣傷又不徒驛遞糧餉之驛擾煩費爲矣況往時角�羊俘有文未到而人先到者彼夫揚帆而至知爲毛鎭所角�羊乎奴酋所角�羊乎萬一姦細假借其間朦艟並發卒然登岸出不意而攻不備則其害寧忍言哉且各鎭邊臨陣擒獲絕無角�羊者有之不過頭目渠魁其餘小醜悉於彼處正法何獨於東鎭不然也上命該部覆議具奏

○南京陜西道禦史劉之鳳差滿赴京考察得旨劉之鳳貪險不正南北昭彰著冠帶閒住

○禮部尙書協理詹事府事孟時芳四﹤鋶﹣釒﹥乞休許之命馳驛去

○原任禦史周宗建卒於獄宗建直隸吳江縣人萬曆癸丑進士令武康攺仁和辛酉拜禦史按楚未行丁外艱又二年爲曹欽程劾削籍太監李實復劾之逮詔獄殞身後事白贈太僕寺卿予祭葬

○禦史李時馨奏江北災苦異常乞分別攺折得旨江北久苦異災委宜分別攺折以蘇屯困姦弁鐵有功等徵收屯糧侵欠至一萬二千有奇是何法紀著勒限嚴追充餉

○庚寅上禦皇極門內殿大學士顧秉謙等進三朝要典百官致詞稱賀上命送皇史宬收藏

○辛卯上命三朝要典副本卽發禮部刊刻賜給百官頒行天下

○加鎭番參將官惟賢副總兵職銜仍舊管事

○壬辰以信王婚禮命諸王館選擇女子選中大與縣民周奎女年十六歲三月二十八日子時生

○慶陵工完行欽天監擇日謝土

○賜魏忠賢敕獎並銀幣羊酒仍加升原蔭弟侄都督同知以緝彊賊王智官等也

○兵部尙書王永光覆崔呈秀助工﹤鋶﹣釒﹥請催各省缺官柴直銀兩得旨柴灰上供急需時刻難緩著作速角�羊進其百官柴薪旣捐助大工宜行各撫按依期速角�羊應用不得以空文塞責○吏科給事中楊所修言王之臣袁崇煥破格奪情正當��弁此七尺置之度外何可以形迹之故互起債嫌且督撫功罪一體滿桂應議畱應別用同自封疆起見不可分爲兩人之事祈聖明切責兩臣同心禦侮以保危疆上是之

○督師王之臣﹤鋶﹣釒﹥言山海邊城被兩坍塌六處乞將續畱薊鎭班兵四營仍發來關修工刻期竣事得旨關門防禦全賴城垣豈容傾圮速將薊鎭所畱四營班軍盡發修築以固金湯秋班軍士有旨限六月初十日到關如何稽遲至今其未到的參來處治

○調副總兵管福建北路參將楊應春爲南路副總兵

○癸巳遣太常寺堂上官祭大徳之神

○甲午上視朝

○文書房傳示聖旨信王婚禮選中周奎女六禮吉日著禮部行欽天監選擇

○工部尙書董可威覆薊遼總督閻鳴泰請軍器火藥得旨薊門保障神京軍器火藥著丙字庫照數給發各鎭自行防禦不得援以爲例

○兵部尙書管左侍郎事劉遵憲乞終餋許之

○巡視庫藏給事中蘇兆先緝獲攬頭周應時匿焰硝總計四萬二千六百斤乞敕下法司究贓正法得旨焰硝系軍國急需五年不角�羊堆放道房是何法紀攬頭周應時著送法司究贓治罪仍行該撫按將逃回角�羊役胡朝進提角�羊來京嚴究並查印信眞假以正三尺

○南京禦史何早﹤鋶﹣釒﹥言�民困苦已極一請罷免新復�稅卽各關額徵者亦稍令其寬然有餘則逐末者多輸納自裕一請凡一切帶徵錢糧決意停止卽州縣借支者亦並爲明禁則旁收者少額派自完﹤鋶﹣釒﹥下該部

○工部覆淸查木政銀兩得旨這木政銀兩除消算外應追銀三十七萬二千四百四十兩有奇著作速徵角�羊不得稽遲並查撫按先年那角�羊贓罰有無冒混從實開報

○巡撫天津黃運泰言水陸二兵原以防海非以屯田後緣倭氛寧謚當事者慮其虛糜每名給田四畝每畝收租稻二石共收租稻一萬六千石以供陸兵行糧及船隻器械之費此海防以操兼屯之舊制也自屯撫董應舉創爲兵屯之議屯與操兩誤今從長計議將水陸兵二千名照舊各給田四畝每名歲扣餉銀二兩四錢均當攤派湊足三千六百兩之數仍充運價如是則寬其屯力正可以責其操練儼然藏一勝兵祈敕部酌議永著爲令庶海防兵制復舊而津門保障有賴矣﹤鋶﹣釒﹥下該部

○乙未山西巡撫曹爾禎報修完邊工請敍錄經管官員以示激勸章下該部

○丙申戶部侍郎徐紹吉題爲蜀功候敍披瀝微勞臣爲山西巡撫曾發火藥火器並條議地方喫緊事宜臣長子貢生徐永周仗義守城作文募餉招募家丁不領官餉共擒斬首級九十三顆臣侄男徐永武遊擊剿賊被賊支角�羊歷有功次可紀伏乞敕下兵部一一查敍從之

○寧夏巡撫史永安言自壬辰兵變本鎭石關墩臺盡被虜毀天設之險盡付於虜及時修築勢不容緩查得西安等處班軍四千餘名可挨次修築本鎭額內銀有四川年例欠至六萬餘兩京運欠四萬九千餘兩乞速催角�羊發容臣權宜借支工費﹤鋶﹣釒﹥下該部

○撫夷副將朱梅報有都令等差夷使通官報說奴酋搶了哈喇哈粆花家得勝過三岔河奴酋妻孛吉素迎至河沿喫酒間奴酋家裏達子來報有髙麗兵馬奔占了海蓋等處又往東來奴酋聽得卽時起身回巢去訖

○調建昌營參將尢世威於墻子路天津海防遊擊王備仁於宣府

○丁酉上視朝孝莊睿皇后忌辰奉先殿行祭禮遣宣城伯衛時春祭裕陵

○書皇子銘旌頒閣臣顧秉謙等每銀二十兩中書張承爵等每銀三兩

○遣司禮監太監王體乾祭中霤之神

○禮部尙書李思誠言要典一書公論甚快懿訓不磨刪潤之詳愼編纂之煩勞殊不可泯合無比照實錄告成賞賚所有在事官員備行開列上請或念大典隆重再從優異上命依實錄例行

○命兵科右給事中薛國觀巡視庫藏

○兵部尙書王永光覆宣大總督張朴﹤鋶﹣釒﹥言套虜歲貢馬匹乞將延鎭都督同知卜失兒阿不害等一枝寧鎭指揮同知那木太阿不害等一枝並續款指揮僉事銀定等各請頒敕書一道照例賞賚以昭聖恩從之

○升都司僉書管淸水堡遊擊事王國靖爲甘肅鎭海堡遊擊將軍

○戊戌順天巡撫劉詔備陳巡歷薊昌情形薊昌二鎭昔專備虜今並防奴今日之邊備何如耶以上程言之自班兵攺發於關東而山海迆西數載不聞版築之役矣除次衝不開外極衝則薊鎭東協有山海關南海口一片石等處共三十四處應修臺烽五十八座邊墻一萬一千一百九十八丈中協有白羊谷摖崖子城子嶺等處共二十六處應修臺烽七十四座邊墻城堡五千三百三十四丈西協有磨刀谷墻子嶺南谷寨等處共十六處應修臺烽九十一座邊墻堡城三千九百七十六丈昌鎭黃花居庸鎭邊三路極衝共三十八處應修樓臺四十三座邊堡營城九百二十九丈以上工程浩繁擇其最緊要者先用主兵及時修砌尙不敢分撥班兵俟遼左工完一並通修庶有險可恃壯薊遼輔車之勢也以軍丁言之薊鎭東協各營路原額三萬五千五百六十四名援遼後見存二萬六千七百八十一名中協原額五萬一百二十九名援遼後見存四萬一百四十名西協原額三萬七千八百二十名援遼後見存三萬五百二十三名昌鎭原額二萬三千六百二十一名見二萬三千五百四十八名臣已行各道勒令依限補足乞明旨申飭如踰限不補容臣不時參治以馬騾言之薊鎭東協各營路原額一萬一千九十七匹頭今存七千九百四十六匹頭中協原額一萬九千三百三十五匹頭今存一萬二千四百五十九匹頭西協原額一萬三千六百八十六匹頭今存七千五十三匹頭昌鎭原額五千五百一十八匹頭今存四千一百四匹頭昨會﹤鋶﹣釒﹥請發馬價軍器實見勢關迫切乞急爲措發市買以備徵剿之用薊昌二鎭士馬糧餉至薄今六月將終而四五兩月之餉尙多未給道將告急之牘紛至乞將應給者源源而來勿令中斷耳然就此至薄之糧餉兵馬尙有不得受實惠者營中積斃種種多端最甚者將領之升轉往來之迎送是也遠者三五千里近亦一二千里其用士馬多者三四百少亦一二百長途之費派於合營之月糧馬乾一迎送間而數月之糧餉一時扣盡矣將領除不肖者臣等不時參劾外其餘俸薦及格寧加銜照舊任事斷不宜別爲遷轉也得旨這本說工程軍丁馬匹三項空匱情斃甚悉急宜修廢補缺又查足營馬額數以嚴防禦至於各官新舊迎接之費扣除軍丁月糧不啻大半尢可痛恨以後將領薦多俸深者寧加銜久任不得輕爲升調馬價拖欠月糧未給者戶兵二部速與處發鎭守內臣除劉應坤外卽著輪流一員並帶中軍二員巡歷喜峯諸路口核軍查餉務邊防在在鞏固永保無虞

○己亥孝穆皇后忌辰遣成安伯郭邦棟祭茂陵

○文書房傳出聖旨照得內外各衙門官員並書役雜色人等所穿靴鞵等件自來恪遵祖制舊規務宜本等孰敢濫違近有無知擅穿短臉靴鞵寬襪云履惟�華麗不思禁門森嚴原非所穿之物自後敢有違玩不遵故蹈前轍者該門官並巡街巡視長隨隨時擒拏前來奏聞從重治罪

○刑部請欽卹事上命司禮監太監王體乾南京守備司禮監太監劉敬去各寫敕與他

○升福建掌印都司周洪印爲本省北路參將操江坐營都司黃金臺爲天津海防遊擊將軍都司僉書陳維翰爲耀武營遊擊將軍

○庚子兵部郎中吳淳夫﹤鋶﹣釒﹥言今天下多事極矣民膏髙�犬吸極矣獨以處燕成習養��邕待潰奴患叵測未見實有戰勝也經撫覆轍未見實有攺弦也黔難呼兵呼餉未見實有接濟也川督應設應裁未見實有區處也萑苻屢驚海氛疊擾未見實有安攘也天災垂異地變示警未見實有消弭也上急而下不應外急而內不應深軫宸衷數煩聖諭不識唐虞之世臣工晏然而欲堯舜以一身獨臻盛治其將能乎卽如輔臣馮銓受恩最厚富貴已極且以有可爲之年華當此不間值之遭際正宜勉竭心力仰酬聖顧而無柰裘馬之習仍在輕浮之气未除意欲太奢交遊不愼致使山人墨客戶履爲盈斷梗死灰望門而至輔臣一身中精神魄力日爲若輩憑弄而不自知尙復有餘念爲皇上啟沃哉負主恩而虛爕理非所以愛君父亦非所以自愛身名試一捫心悔無及矣得旨山人墨客不宜交往這本說得是但輔臣忠猷正茂倚任方殷不得輕詆

○原任贊善顧紹芳嫡孫顧緗﹤鋶﹣釒﹥懇攺蔭得旨顧同應承蔭未任其子顧緗準補前蔭入監讀書大明熹宗悊皇帝實錄卷之七十三

天啟六年閏六月辛丑朔

○命禦史楊方盛巡按山東

○山西道禦史陳朝輔﹤鋶﹣釒﹥紏閣臣馮銓言閣臣職司票擬向專責首揆何銓便一手握定侵攬自恣或乘機報復托言內處或已經議妥陽示救正卽至封疆謀斷宜詳而動以上傳爲角�羊曾不知果遵奉傳諭乎今銓之掃門入幕者一見於曹欽程再見於趙興邦而此外宵小實繁有徒今且敗露無遺矣向欽與故輔閣中勃誶幾與兒童角口至有謂天鑑一錄亦銓借以挑激首輔者衷情不太深乎今且標一新局之號以招搖新之云者或翻之之謂乎銓日宴親朋日張聲樂且旁辟一門縱容出入筐篚不絕於途畱連嘗至昏夜關說可通竿牘不厭則惟賄是問矣聞東林伏戎方力圖翻案乘其易入輦金中之爲禍不淺十載詞林一朝枚卜而不克以功名終臣甚惜之災異責備三公昨地震閣中柵架毀墮願輔臣之思之也得旨輔臣不得輕詆已有旨了言官果有當言何反踵部之後隨聲附和○巡撫浙江右僉都禦史潘汝禎﹤鋶﹣釒﹥稱浙江蘇杭等府機戶張選等呈稱先年織造錢糧省直司府預給辦料近來角�羊給愆期角�羊戶賫叚上納沿途路費進京門單科部廠監庫衛各衙門鋪墊茶果等費角�羊戶陪累傾家向有稽延至一二年回批未掣司府監追家屬身斃囹圄困苦萬狀幸遇東廠魏忠賢爲國惜民所有本廠茶果等費名色卽行捐免不兩月間掣批回銷選等省直機戶叨沐洪恩情願捐貲建造生祠世世頂禮臣等因思東南民力困竭寬省一分民受一分之惠今據各府機戶備呈捐免情因則此數千人仰沐聖明洪恩者皆東廠精心體國所惠貽也建詞報本委出眞情相應題請庶繁費永永裁革而寬卹之恩可昭示將來矣得旨據奏魏忠賢心勤爲國念切卹民憫兩浙連歲之災傷蠲百年相沿之鋪墊宜從眾請用建生詞著卽於該地方營造以垂不朽其攺造撫賞等項俱系急需還作速角�羊進

○原任禦史黃尊素卒於獄尊素浙江余姚人萬曆丙辰進士初授寧國推官擢山東道禦史風操凜然爲曹欽程所劾禠歸織監李實牽入周起元案中被逮系獄死後贈太僕寺卿予祭葬蔭一子入監讀書

○升延綏入衛遊擊吳學恭爲延綏淸平參將調甘肅髙臺堡遊擊林咸棟爲淸水營遊擊

○補遊擊管莊浪參將事滑滋爲天津海防右營遊擊

○壬寅禮部請信王婚禮應先封王妃及妃父周奎合照例授兵馬指揮職銜行移吏部銓注衙門上是之

○大學士顧秉謙等揭今早文書官王敏政等到閣口傳上諭云外廷議論紛紛謂票擬當專責首輔臣等素秉虛公不敢自用凡遇大事必與同官�確二臣亦不靳披瀝肝膽共圖一是臣乃執筆擬票卽二臣間有執筆亦必從臣裁定無分爾我無間形骸和衷之羙未有如今日者不知外廷之議安所從來也

○禦史陳朝輔再﹤鋶﹣釒﹥言輔臣銓膽落而舌撟者全在新局納賄二語臣再以長安公論折之三十拜相耆碩爲羞宮詹速化前後倒置納交去輔而旋逐其人門戶所擯之人今復處之則何所適從慫恿已成之事陽復阻之則明爲躲閃局新乎否乎一稱觴而廟市玉杯幾盡一娶婦而猶晴夜光並授講選說升銓郎職方何以不久而去程夢庚輩縱有數十萬金何緣而敢曳裾相府畱連歡飲若生平非納賄則翻局臣之所以折輔臣者止此矣得旨這本說馮銓事迹多端卽著回藉閒住以候公論之自定程夢庚姦惡甚於汪文言已經該廠拏問不得輕縱

○廣東道禦史劉徽﹤鋶﹣釒﹥紏馮銓言今日之爲臣負君者不少大都倚艸附木借公修私始猶驅邪以扶正終反拖正以爲邪臣與輔臣同裏痛懲羣小之誤輔臣不忍輔臣坐失燕趙之本色也得旨劉徽與馮銓同裏也來隨聲附和

○天津巡撫黃運泰﹤鋶﹣釒﹥言海外鮮運於六月十五日開洋前後六幫共裝糧數已足十數並附帶津買京發雜色布疋及軍器蓆片等物六年鮮運之事竣矣章下該部

○晏三朝要典總裁等官於禮部

○攺新升山東右布政李得中爲陜西右布政仍管鞏昌道事新推陜西按察使劉廣生爲山東按察使備兵沂州

○調副總兵管延綏安邊參將事朱天煒爲本鎭定邊副總兵

○癸卯追封獻懷太子遣張惟賢持節大學士顧秉謙捧冊各行禮

○聖諭戶禮二部都察院朕惟自古帝王禦世莫不以敬天勤民爲首務朕紹統祖宗誦法堯舜念此至殷切矣踐祚已來惟上帝眷祐是賴下民居食是懷乃今春入夏異災頻仍亢旱彌甚玆者復遭霪雨晝夜連綿震動若傾滂沱若注克謹天戒恐懼靡寧已於宮中竭誠致禱其禮部堂上官宜卽率屬懇祈各秉精誠齋心對越仰答上天示儆之意勿以虛文塞責又念京師米價騰湧小民糊口艱難今復房屋坍塌人口損傷朕甚憫焉卽著五城禦史上緊行查具奏照例一體優卹其房號銀兩除舊例免徵外再免徵二个月戶部將太倉見貯之米暫借十萬餘石刻期支放以救目前朕思堯湯水旱不足損郅隆之治惟君臣交儆乃可答仁愛之天與朕同休戚者固在股肱心膂大臣而內外文武百官亦皆居天位代天職共朕欽若昊天者各宜仰體朕懷恪共乃職捐玩愒之故習矢勤奮之新圖一念不公懼肺腸之畢見一事不實凜斧鉞之難逃務使積誠動天轉災爲福兩儀安奠百谷豊登粒食罔艱室家胥慶以昭朕畏天省惕軫卹民瘼至意欽哉故諭

○又諭內閣霪雨爲虐朕祗謹天戒栗栗靡寧已於宮中竭誠虔禱卿等卽傳示禮部上官務要率屬齋心對越各秉精誠祈禱仰答上蒼示警之仁勿以虛文塞責

○太常寺少卿趙興邦冠帶閒住以禦史陳朝輔﹤鋶﹣釒﹥紏也

○升寧夏前衛副千戶鄭一麟爲甘肅河西備禦都司廣東都司僉書洪先春爲福建都司掌印

○乙巳上以獻懷太子冊謚賜輔臣顧秉謙銀十兩

○聖諭自遼東有事以來皆因文武不和致誤封疆朕念撻伐未張懲前毖後倚賴督撫二臣何殊長城鎖鑰在督臣威望久聞於專閫當思視國若身家在撫臣壯猷初試於嬰城豈忍以賊遺君父庶幾黽勉同心共奏安攘乃邇日議論又見齟齬事體當照會者卽�量何嫌於自下乃至漠不相聞人地當斟酌者卽更移何損於參同猶然偏執己見心各有主喙乃爭鳴非乘機以卸擔卽借勢而要挾夫封彊共任則利相關正不得分爲此事彼事若意見互乖則責任均失又不得分爲誰是誰非自今以往亟宜鑑不和之覆轍破彼此之藩籬降志相從和衷共濟算欲著著皆實無徒侈紙上之甲兵心欲刻刻皆虛不得生胸中之矛盾漸底成迹懋建殊勞朕日望之儻執拗自矜剛愎誤事國憲具存朕言不再欽哉故諭

○兵部尙書王永光﹤鋶﹣釒﹥言自薊遼虜穴所同歲凜秋防八九年來遼廣淪覆退保河西犬羊他族漸有輕中國之心矣幸寧遠憑城一捷狂奴潰奔西賊破膽惟是門限一重久焦聖慮金湯鞏固卽是藩籬今自地震之後繼以霪雨頺垣塌臺所在見告錦右以西河朔以東無堅城矣奴報四月不來八月當來粆花被掩虎憝自顧不暇助兵之議已成盡餅萬一醜類無知暗中奴餌小入大入彼此俱瑕或再困寧遠或直抵關門或假道各口而虜躡其後腹心肩背皆受敵之處𨿽有如林之旅曾無折柳之防而僅僅較量於玩日愒月之班軍裒益於朝三暮四之分數此猶庸醫之治急證也臣謂關內關外工程並急主兵客兵酌量並使豈荷戈者必不可以荷鍤備奴者必不急於備虜坐聽命於秋班十二營之人力而薊門竟憑天險乎若登津之接濟自急同舟海外之張皇迄無成算李礦輕進幾爲張盤之續喜峯古北諸口偵報絕無人煙豈連絡牽制之名遂可資其一臂而空虛單弱之勢姑且幸其不來乎則夫先聲制敵先事伐謀不專恃守以爲遼不專恃撫以爲薊文武將吏均有責焉宣大山西於陵京爲肱臂於薊遼爲唇齒近爲東事調發兵力甚單適當大虜臨邊講賞之時忽有各城堡天崩地裂之警守無完壁戰無完人幸素囊男習令臺吉等四十八年大市業已講開而我之虛實見矣毛乞炭狂逞四年𨿽九九認罰狼心猶在朝兒白言勾連卜失兔往來密議意欲何爲忠義夫人物故之後部落無統有不戢之虞憊卒頹垣禦之金繒歲益豈大創之法乎以衝緩論偏頭雁門不急於雲中上谷而民兵縮朒套虜北連闌入之患倍於他鎭練土著繕城堡三晉之區輔車相倚未易分輕重也延鎭接軫吉巢酋性狡黠互市之外垂涶私賞千兒罵母子洶洶去秋連犯磚井近悖詞要挾聲言斷絕餧馬點兵前與火落赤黃婦等會事以圖大舉旗牌諸醜能無效尢寧鎭夙稱四塞賀蘭之險與虜共之銀定賓歹時悍時馴臥榻令人鼾睡亦可畏也甘固控制番夷爲力較易然而北當松孽南扼海酋虎視鴟張愈挫愈憤今春殺墩哨掠番族若將甘心於我者而火酋諸子羽翼已成乞慶月�它印等盤踞肘腋一旦長驅智勇俱困若仍餋驕偸安泄泄從事而不亟爲從頭整頓之計猶以象人塗馬攖怒螳之臂河西寸土未可以僥幸也今日之病根在乎急一遼而忘其盡可以爲遼者昔之老奴何嘗不稽顙恐後而因循玩寇貽毒至今一方動而八鎭騷願諸臣勿再誤也至於策黔事者又思結殘局於西南並全力於東北而逆彥逋誅四省疲命幸今歲歲淸趙官堡之役轉敗爲功而撫剿兩局卒未得其要領總之有必剿之勢而後可以必撫一手足恐不能辦四省撫臣不知作何擔當作何策應亦宜早求長策一慰聖明弔伐之初心矣詩不云乎豈不日戒玁狁孔棘今日戒之時也乞敕各邊督撫鎭道衙門嚴督文武將吏一切戰守機宜俱實心料理隨事整頓應奏請者奏請應徑行者徑行毋得臨時鹵莽致誤邊計如各官仍有粉餙虛文及怠玩廢事者在外聽督撫按臣在內聽本部科道指名參究上是之

○吏部﹤鋶﹣釒﹥山西缺副使推保定知府祝萬齡陪推湯道衡得旨祝萬齡俸沒另推來用湯道衡曾經拏問朦朧起用已屬漏网何又推升著冠帶閒住

○丙午上視朝

○差刑部官審決關內主事陳藎關外員外郎劉弘宇江南主事陸鏊江北員外郎翟師偃

○兵部尙書王永光言遼事壞於不和病根亟宜盡拔乞敕下九卿科道共殫忠忱各抒己見將督師遼撫專任並任孰去孰畱各具議單限初六日帶至中府面加�確務爲畫一之議以求全勝之著得旨督撫責任關系重大你部卽會同九卿科道從公確議具奏

○升寧夏廣武營遊擊王佩爲延綏安邊參將都司僉書管寧塞參將事史開先爲延綏入衛遊擊都司僉書管延綏左營遊擊事葉逢時爲甘肅髙臺堡遊擊

○丁未欽天監題信王婚禮擇十一月二十五日卯時搬移次年二月初三日迎親

○吏部奏大學士顧秉謙三年考滿得旨著仍前輔理加特進光祿大夫上柱國太師支尙書俸余官照舊蔭一子與做尙寶司司丞給與應得誥命賞銀五十兩大紅紵絲坐蟒一襲彩叚四表裏羊二隻酒二十餅新鈔三千貫仍賜燕禮部示朕優禮元輔之意

○賜敕獎魏忠賢以倡議蠲免鋪墊也

○遣錦衣衛千戶王蒞民往徽州提拏吳餋春等先是東廠魏忠賢奏徽民吳榮告吳餋春家資巨萬交結縉紳霸占黃山盜賣木植近聞黃山取木之旨挾資打點希求停侵奉旨拆毀天下書院吳餋春不遵明旨巧立名色攺爲書館令子吳繼序同汪時胤在內看書招聚朋黨餋春付與未到官男子吳逢元方中凡本銀三千兩在於天津做鹽因吳逢元方中凡俱回徽州遂將天津本銀付胡君實掌管以備有事打點京中使費取用餋春又付鄭一城等本銀七萬兩在於楊州做鹽有弟吳餋澤因家財不均具告撫按成讎餋春父子將親弟餋澤謀死復將七歲孤子嗣鵬酖死希圖鯨吞爲惡多端抗旨情斃具告到廠具題得旨欺君抗旨久霸山場犯人胡君實吳蹇叔程夢庚許應章應薦茅培俱著該廠監候其未獲吳餋春吳用譽吳邦宰汪時胤吳繼序吳逢元方中凡吳繼武著錦衣衛差的當官旗前去與同撫按提拏扭角�羊來京一並究問所有賣木贓銀數多並著撫按嚴拏家屬經管人等監候追贓角�羊進以助大工

○天壽山守備太監孟進寶﹤鋶﹣釒﹥奏大雨連綿寶城神路等處衝塌上命該部作速修理

○恭順侯吳汝胤﹤鋶﹣釒﹥言廣東尙有紅夷神器宜取以固京師得旨這紅夷神器廣東尙有十門著行該撫按差官勒限角�羊進

○督師王之臣﹤鋶﹣釒﹥言臣與撫臣袁崇煥以滿桂一事意見各異從來邊事壞於不和必去一而事方可爲請自引避得旨狡奴叵測備禦宜周這本說撫臣情事甚悉一文一武果足了恢復大計否還著各捐意見同心共濟以保萬全不得互爲推卸致誤封疆責有所歸

○升髙州府知府林采爲雲南副使補原推湖廣副使沈維毗爲廣東副使備兵瓊州

○攺原任寧遠總兵滿桂仍以原官右都督注中府僉書

○加山海關參將吳盡忠爲副總兵中軍金日觀爲都司僉書

○寧夏興武營遊擊王紹禹爲甘肅大靖莊涼參將固原兵道中軍加僉書王守中爲寧夏興武營遊擊

○己酉上視朝

○遣光祿寺卿羅尙忠等以追謚獻懷太子往省直開讀

○上傳與都察院前冡臣條議自東事以來糜費帑銀奉旨著巡關禦史淸查今關差旣已辭朝赴任務要從公查核徹底澄淸不得狥私庇護責有所歸卽著本院回奏

○大學士顧秉謙﹤鋶﹣釒﹥辭太師兼俸上柱國從之

○順天府府尹秦聚奎﹤鋶﹣釒﹥言東事未寧餉不可緩則助餉者亦不可緩若大工𨿽不可緩然就今日而論則百萬之遺金匪儉何假外求落成之吉慶可期何須欲速且今畿輔之民何如也求諸官紳�賈衙役而總以朘民民財幾何水窮山盡民復何言皇上何不一回睿慮毅然免助工蠲逋負於以餋庶官之廉介角�羊萬姓之倒懸而中外遐邇一體同仁卽是堯舜再見捨此而欲職恪供乎簿書期會之細恐於民生無甚禆益耳得旨殿工不日告成一費永寧誠計出不得已百官捐俸實自急公這本條議未當秦聚奎俸著免捐聚奎隨具﹤鋶﹣釒﹥請罪得旨秦聚奎不能彊顏就列著冠帶閒住

○平遼總兵趙率教﹤鋶﹣釒﹥言前滿桂駐札寧遠臣駐札前屯是爲前矛後勁今滿桂回府臣若仍駐前屯撫臣居寧遠是撫臣當鋒而臣顧居後臣心安乎自今以後臣請駐寧遠以便拒敵東夷保護封疆況奴酋受挫於寧遠力圖報復而前鋒諸營偏布於松杏錦州大小淩河一帶嚴加哨備果奴酋有過河西犯消息一面接傳收斂一面據新修堅城敵奴其關外前屯一帶兵馬及關內兵馬俱當星馳策應儻奴攻寧遠等城堡將領逗𨖻不前卽以不應援罪罪之其一切戰守機宜修防操練與夫兵馬諸務臣不敢有一毫乖方執拗負皇上封彊大事自幹斧鉞之誅也兵部具覆得旨趙率委宜移鎭寧遠前屯亦系要地卽著愼選將官駐札嚴加防禦以圖萬全

○兵部尙書王永光言臣等於本月初六日會同大小九卿科道齊集中府面議遼東督撫二臣去畱據議單有謂宜專任撫臣另蕳風力科臣往關視師一舉而中外兩禆者吏部尙書王紹徽左侍郎房壯麗也有謂關內關外宜分任責成者禮部尙書李思誠左侍郎施鳳來刑部尙書徐兆魁工部尙書薛鳳翔右侍郎孫傑都察院左都禦史周應秋左副都禦史劉廷元崔呈秀左僉都禦史謝啟光大理卿吳中偉太僕寺少卿張捷禮科都給事中彭汝楠給事盧時泰葉有聲兵科右給事中薛國觀給事中袁王佩刑科都給事中陸文獻右給事中黃承昊給事中蘇兆先工科都給事中郭興言右給事中楊文嶽給事中虞廷陛也有謂宜裁並一人者戶部尙書李起元左侍郎徐紹吉右侍郎靳於中戎政尙書馮嘉會刑部左侍郎沈演通政使馬從龍左通政邵輔忠韓國藩太常寺少卿姚宗文順天府府尹秦聚奎湖廣道禦史王業浩也有謂宜酌用滿帥頒敕宣諭兩臣一體同心者禮部尙書掌詹事府事黃汝良福建道禦史余合中陜西道禦史賈毓祥也有謂兩臣之計並失而援廉藺故事責一人先爲之下者工部左侍郎徐大化也有謂更置非國體畫地非善算而一以降心望經臣一以虛心望撫臣者太常寺卿曹思誠少卿李精白浙江道禦史龔萃肅也有謂宜盡撤兩臣一代黔蜀總督一補添設侍郎另蕳侍郎兩員一守關門一守寧遠者太僕寺卿魏應嘉也有謂滿帥廉而無能不堪文用者尙寶司卿馮時行也諸臣議論𨿽殊而忠悃則一臣部應有折衷之議竊以督師王之臣博大沈推事事蹠實先爲不可勝以待敵之可勝正兵也撫臣袁崇煥慷慨英發气可吞胡近以孤城抗方張之虜奴酋憚之中外倚之奇兵也儻有左提右攜奇正互用何難制奴之死命無柰各是其見兩不相下大犯兵家所忌如必彊不和使和是以方柄納圓鑿也臣等不敢蹈前人之覆轍僅僅以責成數語塞責不得不議專任矣顧兩臣忠膽義膽偉望壯猷專任之皆辦賊惟是撫臣瀝血守城功著退虜似無可去之理宜以恢復全遼委任而責其成不效則治之以罪至關門重地何可無重臣彈壓應如冡臣議特遣風力科臣視師關上假以舉劾之權居恆料理萬一有警聽薊遼總督提兵移鎭以爲後勁至督師威望素著人方以爲長城斷斷不可聽其優遊查得京營協理舊有兩臣而臣部亦有總理三部之說應敕督師劍履還朝或協理京營或總理三部以待行邊之用恭候聖明裁斷得旨封疆事原系本兵職掌今旣會議當采眾論之公不當狥一偏之見卽著關內關外分任責成你部便馬上差人傳與督撫二臣務要捐去成心竭忠報國緩則各修防禦急則互相應援不得仍前執拗希圖卸擔亦不得觀望推誘坐失良時功則同賞罪則同罰朝廷決無假借二臣宜自省擇

○原任禦史李應昇斃於獄應昇直隸江陰人萬曆丙辰進士授南康推官考選授禦史﹤鋶﹣釒﹥紏忠賢十六事竟逮死詔獄後贈太僕寺卿予祭葬蔭一子入監讀書

○以兵部添設左侍郎郭允厚爲本部左侍郎右侍郎李春燁爲添設左侍郎又以添設右侍郎袁可立爲本部右侍郎升山山東巡撫呂純如爲添設右侍郎

○升刑部右侍郎朱一桂爲南京都察院右都禦史升都察右僉都禦史謝啟光爲南京兵部右侍郎

○升駐沅練兵都司僉書李實爲天津海防南路遊擊

○庚戌升左通政邵輔忠爲太常寺卿管少卿事山東左布政使費兆元爲光祿寺卿

○辛亥提督九門太監金良輔言天雨連綿都城及橋梁坍塌得旨都城關系緊要這城垣橋梁坍塌處所著分工修理勒限報完不得遲緩誤事

○宣大總督張朴﹤鋶﹣釒﹥言靈丘縣從六月初五日丑時至今一月地震不止日夜震搖數十次城郭廬舍先已盡皆傾倒壓死居民五千二百餘人往來�賈不計其數臣等先設處銀一千五百餘兩委官分賑必湏大破嘗格發千金速行賑卹死者槁埋生者饘餋轉盻秋間開徵在卽人煙已絕錢糧何所著落況流離載道一聞催科之令益無故土之思乞特下蠲租之詔庶逃者可望轉念復業傷者亦以不擾寧家三年之內或望有起色乎﹤鋶﹣釒﹥下戶部

○張朴又奏據廣武守備報稱六月十一日子時猛然風雷震吼暴雨如傾東西河潰共七十餘丈渰沒軍民房屋頭畜大炮駝鼓水漂無影報聞

○張朴又題忠義夫人卹典得旨虜婦恭順多年著該部照例從優議卹

○兵科右給事中薛國觀奏臣聞師克在和遼事壞於不和人人知之乃不和之病偏乘於人不及覺也大都狥私報怨之意勝而急公體國之念微耳頃者寧遠之捷眞是空谷足音不謂恢復之功未奏水火之形忽開乃因去畱滿桂一事爭執而相率言去仰煩會議之明旨臣備員兵垣詎敢無說而處此自借題做官者侈譚事業希取功名及功名到手復不問其事業每尋隙乞歸誇耀閭裏二臣俱負一時人望知其望不出此獨不思朝廷不愛髙爵厚祿以圖遼而人臣顧反愛鬥捷角勝以棄遼乎喪師辱國之憤未洗主憂臣辱之怨政深恢疆雪恥祗勤聖衷之焦勞掃穴犁庭空見章﹤鋶﹣釒﹥之奏報二臣獨不念乎東奴卽暫歸巢秋髙馬肥轉瞬卽是再逞之凶鋒必猛西虜𨿽言助順夷性陰狡未可盡憑自固之長策當籌二臣獨不念乎徵調敝夫諸邊供應窮乎四海而師�財匱蕩平無期坐困之隱憂可慮夷夏止介楡關安危直系宗社而天變人妖層見疊告邊臣之戾气宜消二臣獨不念乎覆轍在前三尺在後彼此構斗剌剌不休恐無事而筆舌戰勝虛擲有用之時日臨敵而徼幸圖存徒追不備之戰守嗟何及矣二臣尙其平心怡气各修戰守並圖恢復務期滅此朝食毋復屑屑於辭章而於臣猷君恩兩有負也臣於二臣有同鄕同門之雅苦口以效其勸勉者如此得旨這本條議的是督撫二臣已有旨著捐去成心竭忠報國

○起原任太僕寺少卿崔爾進爲太常寺少卿提督四夷館

○壬子月犯天江北第二星相離六十分月在上

○神廟榮嬪李氏靈柩發引

○頒給土魯番夷使賞賜如例

○升偏沅巡撫閔夢得爲兵部右侍郎兼都察院右僉都禦史總督五省兵馬錢糧

○升大同鎭川堡都司僉書寗寵爲山海關參將薊鎭總兵旗鼓守備馬光遠爲忠武營遊擊

○癸丑上視朝

○錦衣衛緝獲張元專雕各衙門印信貨賣與人獲利不計其數下三法司究贓正罪

○刑部奏雲南亦佐縣知縣封存章平夷衛掌印指揮唐九官烏撤衛掌印千戶劉受祿俱因安酋之亂棄城先逃存章原無城可守擬遠戍九官受祿失陷城寨應斬從之

○升太常寺卿曹思誠爲刑部右侍郎太常寺少卿李精白爲都察院右僉都禦史巡撫山東

○升河南參政何應瑞爲山西按察使備兵井陘

○甲寅上傳與禮兵工三部昨鎭守內臣劉應坤具題喜峯口諸路邊墻坍塌並請符驗關防以便催督已有旨著作速修理給發如何不見回奏

○順天巡撫劉紹題逆奴謀窺喜峯久矣頃者不得志於寧遠而假道於西虜勢誠有之顧捍禦之要不外工程官軍器械三端而工程之最喫緊者如河口如正關如附墻敵臺𨿽霪雨時行山水洶湧興功極難務要設法修砌勒限告成至於官軍之隸於該路者南北共二千七百七十有奇貼防於各營者宣武灤陽共二千二百九十有奇詎喜峯而南鎭臣孫祖壽在焉合標中三右神器三營共官軍七千六百有奇界於喜峯三屯中者協守朱來在焉統三左標兵三千有奇皆餋威蓄銳專備策應之用關外西望潘家口十里許西遊兵營一千八百可以夾擊而臣與督臣各統遵化密雲標兵以爲後勁總期相機制勝以仰付責成之至意也至所請火器火藥蒙工部覆允差官角�羊到便可分防三者備而嘗勝之權永操矣得旨覽奏具見防禦方略

○兵部尙書王永光乞休不允

○戶部尙書李起元覆南京戶部畢自嚴﹤鋶﹣釒﹥楚省南糧畱充黔用欲還歸南戶部臣部如洗全借楚賦遽欲歸還臣實不能作無米之炊儻徼威靈安酋旦晚受縳則南糧歸南臣部自奉行之恐後矣報可

○升通政使司右通政趙紱爲左通政大理寺左寺丞張論爲右通政

○升薊鎭遊兵遊擊孟喬芳爲本鎭建昌參將

○乙卯奴酋侵並西虜部落撫夷副將王牧民報稱西虜粆花男四營到堡稟討本年春季分箭馬二賞因稱昂奴近東邊住牧猛有奴兒哈赤兵到圍住殺傷昂奴妻子掠去我各頭腦因馬瘦弱住的星散時齊不上兵來不曾追趕今黃把都兒會同把領宰賽暖兔卜兒亥五大營在捨莫林一處住牧差人會虎墩兔憨助兵報讎不知肯不肯等情

○寧遠副總兵左輔報東奴過河要犯寧遠遇粆花侄囊路臺吉發兵助天朝有歹安兒相離囊路半日之地奴酋哨馬達子探至歹安兒營被歹安兒精兵殺死奴酋達子五十餘名捉獲活夷二名得獲達馬五十匹奴大恨復益精兵將歹安兒兵馬圍住歹安兒並妻逸出部眾盡被殺掠粆花亦過黃河北邊躲避有虎憝兔憨知道卽帶領兵馬數萬趕到三坐寺東奴酋已去遠矣

○欽天監算該月食適云陰遮敝月體未見虧食

○丙辰上視朝上以要典書成頒賜總裁閣臣顧秉謙等每銀八十兩紵絲四表裏羅三疋鞍馬一匹副副總裁施鳳來等四員每銀八十兩紵絲四表裏羅三疋纂修侍郎等官徐紹吉等八員每銀三十兩紵絲三表裏羅三疋收掌謄錄等官張承爵等每銀十五兩紵絲三表裏

○禮部摉括歷年助賞庫銀二千六百兩助工

○平遼總兵毛文龍﹤鋶﹣釒﹥言原差哨探內丁金尙智等稱奴酋竟要越義州寧遠奔攻關上已將戰車弓箭事事齊備準於二十日過河臣卽飛調各該將領刻期水陸官兵奮勇速進一挫奴之前鋒一搗奴之中堅一襲奴之後寨一邀奴之歸路聯絡聲援張疑設伏前至鳳凰城寬奠靉陽等處分投接應將領林茂春曲承恩等攻擊蠻子鞍山等堡在陣活擒渠魁二名活夷八十三名陣斬首級六十三顆備造淸冊另文俘角�羊其陣亡官兵四千餘人章下兵部

○甘肅巡撫王家禎奏天啟五年五月內牛心山之捷哈﹤人﹥罕一旅宣大山後其故巢也移牧哈密爲回夷所敗而投海虜因住牧於甘州之南山一帶黑炭等酋勾引此酋無日不思犯搶先曾犯卯來泉𨿽未得深入亦未經大創其志益奢遂紏合諸酋眾二千餘人來犯甘鎭近堡總兵董繼舒親提大兵戰於牛心山對壘交鋒歷兩晝夜斬首四十三顆虜奔潰我兵又用大炮打一陣賊紛紛落馬我乘勝長驅再斬首二十九顆賊虜擁擠渡河渰死者不知其數與事文武各官功績皆不可泯伏乞敕下兵部照例核勘升賞章下兵部

○四川巡按吳尙默因貢扇允折並議將茶蠟各項俱請攺折得旨扇柄已有旨折價助工其生絹銀朱生漆銅錫牛角藥材蠟茶等項俱上供急需仍宜徵角�羊本色應用吳尙默何得輕議攺折姑不究

○升福建右布政朱一馮爲山東左布政

○丁巳吏部擬升太常寺少卿周之綱爲太常寺卿得旨周之綱依附邪黨著冠帶閒住

○戶部尙書李起元言本部應發粆花等夷嘗額撫賞銀一十一萬六千六十二兩一時難以盡發但秋賞屆期且將本年秋季銀先發五萬兩差官起角�羊報可

○南京戶部尙書畢自嚴言倉庾之斃禁戢補捄其說有六一曰官攢之餋耗當淸每收正米一百石加耗米八石每年每石除耗一升四合扣至五年八个月一十七日而原耗減盡此後每年每石將正米準減一升不意此輩機智日熟而餋耗之斃生焉每支放米數千石仍存米數十石延數年始放盡至算耗則以放盡月日爲據矣曩者倉糧數多猶曰守支日久今倉糧已少而過耗如昨且加多焉今後宜細查收支月日不許總算總減永著爲令一曰正米之虧折當追敕米以五年八个月一十七日除盡從來定例不可易矣掃盤虧折正米例應官攢軍斗三分均陪今兩次蠲免已四萬餘石惟以額外虧折爲固然以俟詔赦而已此等斃竇槪置不問可乎一曰官攢之冒俸當革烏龍潭等二十七倉食俸官攢二百二十七員名江北應天等四倉食俸官攢四十員名除見任守支應支俸外其已經掃盤不論有無過耗俱應住俸歲省折銀一千五百九十六兩一曰耗米之羸余當還凡收米未及五年支盡者耗米原未減盡仍當存貯在倉一曰司屬之收納當愼省直角�羊到倉米多被積角�羊插和惟恃金�贊剌打點今後監收官照例篩曬務期乾潔以異日虧折之多少追論當年監收之優劣一曰倉庾之蓋藏當謹省直角�羊糧原有本折蓆竹銀各衛修倉原有餘丁上納銀各官掃盤又有還官碎蓆價值若果收納乾潔照例鋪墊如法謂尙有虧折踰額臣不信矣﹤鋶﹣釒﹥下戶部

○工部侍郎崔呈秀言要典關系匪輕乞將劉光復前後正論纂入要典從之

○南京禦史羅萬爵言皇上下徳音罷復稅之議歡聲雷動引而伸之民間所苦無如帶徵惟正之供已自不貲遼餉之派又不能少緩民力止有此數足於加派必虧於正額況兼之帶徵骨盡而髓不繼矣今帶徵卽難槪置而催科要分緩急與其使民分力於遠逋而虧額於本年之新餉正額何如使民並力於正額新餉而薄責於帶徵書曰民爲邦本本固邦寧臣所爲引伸漙被者計無先於此得旨停稅奉有兪旨速宜頒示通衢使�人望關津爲樂境至帶徵錢糧朕念民力有限天啟元年以前盡行蠲免已徵在官者卽著扣算還民侵在書吏者不得復灑花戶元年以後照嘗徵角�羊寬其舊徵以急其新其本年各項正額務要及期速完仍刊定榜冊使百姓曉然共見共聞知朝廷與民休息至意

○巡視中城禦史龔萃肅奉諭查過霪雨爲災五城地方塌倒民房七千三百三間損傷男婦二十五名口得旨五城倒塌房屋旣已查明卽照王恭廠事例發禦前銀一萬兩給發優卹以彰朝廷徳意○總督三邊王之采題賀蘭之險久與虜共毳帳民廬交錯狎處如近郊之良田渠紅柳灘皆爲盤據此誠門庭之寇腹心之憂節任撫臣屢懇修築皆未得請玆新撫臣史永安深維遠慮多方區畫人夫取之班軍錢糧求諸額內蓋萬不得已之計尢萬不可已之工也乞敕該部酌議施行從之

○升湖廣左布政使李春茂爲順天府府尹

○戊午大學士顧秉謙等言揆地乏人乞亟補閣員以贊盛治得旨覽卿等奏具見忠誠爲國朕已鑑悉政本乏人所請枚卜朕知道了著吏部會同九卿科道從公咨訪勿拘資格須求眞才將見任並在籍素行公謹才品練達的多推幾員來俟朕簡用

○己未上視朝

○霧從巽方來沈重如細雨夜見北方蒼白雲气出紫微垣內經鉤陳星入螣蛇星天津星河鼓星從坎至巽良久乃散

○辛酉獻懷太子靈柩發引遣尙書李思誠薛鳳翔侍郎施鳳來安柩祀土題主各行禮

○鑄給紀用陶文等巡歷諸路核軍餉太監關防

○命禦史盧承欽巡按眞定

○逮原任應天巡撫周起元至下鎭撫司獄隨奉旨周起元受楊姜多賄阻撓上供袍服今已拏到著送鎭撫司照李實原參指稱鑄錢冒破十餘萬兩贓私勒限追完以助大工

○巡按直隸禦史徐卿伯進查侵匿閘稅余銀共一千六兩

○兵科右給事中薛國觀奏黔撫王瑊與魯欽共事危黔見知已審如欽可用則幹城倚之欽不可用則白簡從之始爲無負封疆之任何先時寂然無言迨至事敗推之不能節制付之無可柰何甘與大方陸廣之覆轍爭道而馳也至臣﹤鋶﹣釒﹥言調度言練習言威望言運籌皆責望撫臣本等事而非有刻苛難堪之辭不能得撫臣之見諒微察其故實繇臣﹤鋶﹣釒﹥云是明明繪一潰敗之形而乃藉口於無餉以爲歸咎卸罪之地此叚描寫大眞撫臣懼有繩其後者忙忙卸擔尋歸耳夫兵潰將殞卽云數月無餉無何而又報殺賊者其兵吸風耶飲露耶其餉天降耶地湧耶此臣之所未角�羊也撫臣曰封疆之事封疆之臣自任之事原不費講角�羊然撫臣能任封疆之事而不能代臣任封駁之司從來邊疆失利兵科皆緘口結舌臣獨出位創言耶況黔當安賊之之叛皇上簡命王瑊授以軍旅成則其功敗則其罪使前日敗而非罪也將異日成而爲功乎臣未見天下有超然功罪以外之巡撫者也得旨王瑊封疆任責已有旨著悉心料理不必苛求

○南京戶部尙書畢自嚴﹤鋶﹣釒﹥言國用告匱借南濟北者權也濟北而不至厲南者則權而不拂乎經也今畱計匱詘束手無策矣江西天啟四年分應角�羊南糧盡以抵浙直攺折之數攺運於北僅得浙直漕折銀二十二萬二千兩續經原任總督倉埸侍郎魏說摉括助餉並及此漕折之數又以江北浦口倉每年該屯糧一十二萬石天啟四年荒旱攺折戶部酌議移咨臣部將浙直漕糧及浦口倉屯糧各攺折銀兩盡攺北起角�羊充餉夫南戶部者北部之外府也數年以來挹彼注玆不下百萬豈至今日而自分畛域緣臣部困窮已極倉中見存之米才七十餘萬石僅足支軍餉一歲之用轉眼脫巾可虞不得不據實控陳乞敕戶部從長酌議仍將漕折銀二十二萬二千兩屯折銀三萬兩準令臣部畱作軍餉應用﹤鋶﹣釒﹥下戶部

○工部尙書薛鳳翔覆許觀吉兩運木植水腳銀﹤鋶﹣釒﹥得旨這兩運木植缺少水腳原議於淮�助工銀內撥給三萬兩今前銀先已角�羊京準照﹤鋶﹣釒﹥開三項銀內動支二萬九千一百二十兩畱用以抵角�羊京之數按木酌給嚴催兩運星速到京以濟急需

○漕運總督蘇茂相欽奉聖諭進摉括助工銀三十萬三十三兩得旨募兵挖河及康丕揚魯保剩下銀共計八十餘萬今止角�羊三十萬三十三兩還著照前數盡行摉括以助大工不得短少遲誤○浙江巡撫潘汝禎言雲霧山無木可采乞將采木一節停止得旨據題非但木無可采亦且利無可興何得與原奏霄壤懸絕顯是勘官受賄狥私撫按急公之義安在還著在委廉幹從實勘明具奏以便開采

○浙江巡撫潘汝禎追罪撫陶朗先贓銀二萬三千四百一十六兩起角�羊得旨陶朗先贓私數多止進二萬三千四百有奇何得終局還著詳比嚴追如數角�羊進

○兵部尙書王永光言據毛鎭報擒斬者不滿二百人而我之官兵死傷者已四千餘人器械馬匹遺棄殺傷者又不可勝計姑無論湯牛等八十三名果否眞夷蟒角兔白言哩二名果否頭目卽以功罪準之尙可侈京觀而誇廷獻哉死傷者允宜優卹擒斬者未足言功屢旨甚明登撫審實酌處可矣依議

○戶部尙書李起元等奏京軍月糧六月分應支折色閏六月分原應本色俱已給發矣至七月分原該折色臣已批發本色原奉聖諭十餘萬石不必折色者或放作月糧正額或月糧外再給得旨這倉米十餘萬石止欲爲平米價故預給京軍以救目前原扣作月糧正額非分外多給者著遵旨速行

○升太理寺右寺丞張惟任爲左寺丞禦史余合中爲大理寺右寺丞

○升太常寺少卿馮三元爲都察院右僉都禦史協理院事

○升河南副使徐紹沆爲本省右參政分巡大梁

○加升工部郎中何宗聖太僕寺少卿仍管三山事

○升貴州按察使劉宇烈爲福建右布政使

○升大理寺左少卿郭鞏爲太常寺卿

○壬戌中府艸埸雷火

○督師王之臣﹤鋶﹣釒﹥言仰遵明旨以慰聖懷臣與撫臣爲國同讎之心不可分而寧遠有寧遠之事關門有關門之事撫臣兢兢以掣肘爲慮則不可不分故自中前所以東當聽撫臣爲政一切料理布置便宜行事中前所前關三十里臣當相地設伏以固關門各有信地則各有責成然寧遠爲關門之前鋒關門乃寧遠之後勁𨿽云兩人之事其實一人之事也隨勢布兵因地設險兵馬糧料則務求有餘奇正分合則務求當機此臣兩人所當分任卽所謂共任之者也其中事有相干則平心�確而議論不至相左事無相干則獨力拮據而呼應未嘗不通一如撫臣原議關外兵馬仍聽撫臣部署而三部兵馬仍調進關則守山海應寧遠無不可者不然炊窮於無米守關且難能爲寧遠效一臂乎卽臣兩人同心無能爲矣得旨覽奏知卿及撫臣並力同心共修防禦深慰朕懷其三部兵馬應調關內者聽�確便宜行

○巡撫應天毛一鷺題緝獲姦民已依律重輕正法得旨這姦民依律分別正法顏佩韋馬傑沈揚楊念如周文元卽著梟示吳時信劉應文丁奎許爾成季卯孫俱發邊衛充軍鄒應禎楊芳各杖六十國法已伸人心初定還湏加意拊綏以安地方

○升湖廣右布政翟師雍爲本省左布政河南按察使田生芝爲本省右布政使分守河南

○升河南右參政唐煥爲本省按察使分守懷慶

○癸亥山東道禦史袁鯨﹤鋶﹣釒﹥紏吏部尙書王紹徽言銓法所宜嚴無如門戶而再宜鑑別無如攻門戶之人鑑別不審徒令依附敗羣者借爲護身之符如原任陜西巡撫喬應甲非紹徽生平知已而推轂恐後者哉應甲當日謬附正流而一日十﹤鋶﹣釒﹥潦倒病狂已笑破長安之口及任秦中奇貪異禾�歲駭人聽聞啟口實而淆國是是誰階之厲乎尢可嗤者紹徽與去輔馮銓深相結納路人所知今則逢人嗤罵到處周旋賣信於友而效忠於君恐亦不得之數也曾是攺頭易面欺世違心猶堪綜六典而正百官否上是之

○升遊擊管寧夏西路參將事王國珍爲本鎭平虜營參將

○甲子禦史張文熙﹤鋶﹣釒﹥言原任陜西巡撫喬應甲禾�歲聲滿道聞者欲嘔王紹徽誤用一應甲而害鄕梓朋比一應甲而負朝廷因使天下人爭唾一應甲而並疑善類紹徽其何以自處焉得旨喬應甲禾�歲迹多端合行查勘

○禦史盧承欽追紏去輔馮銓納賄居間陷前輔傾舊宰擠同年淩前輩害發姦無隱之吳國華逐執法不呵之餘大成尢爲公論所不齒未復劾舊鹽臣徐縉芳奉旨追贓迄今全無影響乞皇上拈廉法二字與諸臣共相提醒得旨去輔行事𨿽系風聞這本說的是徐縉芳各項贓銀不下數萬奉旨追贓已久迄今不見分毫是何法紀其貯之官者可以立取其斂之家者可以分追著行淮揚福建兩處撫按勒限嚴追角�羊京不得仍前違誤以取罪戾

○東廠太監魏忠賢題緝獲弄法書手史大仁等爲犯官李明柱李承恩脫罪布金方震孺劉鐸以犯罪之人敢當重賄爲人脫罪乞敕下錦衣衛拏送鎭撫司究問從之仍賜敕獎勵忠賢緝獲功加原蔭二級

○巡撫遼東袁崇煥言言臣跪讀聖諭再三不覺感而繼之以泣也臣與督臣持論或左原心則一臣敢不恪遵畫地之明旨勉竭同心之善圖憶五音之和也以辧五味之調也在均彊欲合而愈分必分之乃所以成其合臣分轄關外受督師裁成當入關議秋防大計負荊以訂盟式相好而無相尢敢畱不結之局以貽皇上東顧之憂哉得旨覽奏知二臣以分成合關內關外如臂指相使深慰朕懷

○貴州闔省官民人等馬文卿等具﹤鋶﹣釒﹥言安酋罪惡滔天水藺狡計益深萬難以撫結局乞蚤定蕩平之策以保危疆得旨著戶兵二部作速議覆其四省撫臣務要協心共濟不得遲緩誤事責有所歸○升貴州右參政王世徳爲貴州按察使

○乙丑宴考滿大學士顧秉謙於禮部

○巡視南城禦史王時英盤獲番僧於廣寧門外十方庵頭結黃髮面目異嘗語若鳥聲字如蛇迹因而驗察隨身番經數十葉原領四川長河西魚通寧遠軍民宣慰司批文一紙內稱大西天羅漢口�賈哈願遊漢地名山道院寺觀等語蹤迹可異當今奴酋得計全在姦細乞敕法司譯審刑部移文禮部取譯字生譯審批文可據又有上荊南道掛號分守川西道查驗各印信關防又蕳出西天館本內番字眞實名經一卷與本番認識本番卽踴躍捧誦法司研審實系西番非東夷也薊遼總督閻鳴泰﹤鋶﹣釒﹥言夷狄之人聞中國之有聖人重譯來朝此盛世之風也目今關門王李二喇嘛出入虜巢玩弄夷虜於股掌而在夷地者如古什喇嘛朗素喇嘛等靡不摶心內向屢效忠謀蓋夷狄之族敬佛一如敬天畏僧甚於畏法而若輩亦聞有密咒幻術足以攝之虜酋一見喇嘛必拜必親聽其摩頂受記則不勝喜王李二喇嘛𨿽曰番僧猶是華種夷狄敬服已自如此況眞喇嘛乎乞該部將番僧角�羊發臣衙門如道術果有可用何惜片席之地容此比丘如止是行腳庸流卽驅逐出境詔許之

○福建道禦史李燦然﹤鋶﹣釒﹥參戶部侍郎徐紹吉職方郎中鄭履祥竄入馮銓之幕甘心依附無非以銓能侵票擬之權擅翻天之手如吳殿邦橫參巡方之公祖則不難逐陳保泰以快其私亓詩教欲鋤異己之正人則不難驅李徵儀蔡國用以勸其駕今冰山潰矣紹吉等淟涊就列能無愧於心哉得旨徐紹吉患得熱中投身去輔營謀要地盡喪生平著冠帶閒住鄭履祥夙附權門今誇入幕驅除同輩綰符職方吳殿邦多事居鄕橫參公祖立逐豸繡以快己私都著削籍爲民當差仍追奪誥命

○太監劉文燿奉旨查核兩淮運司錢糧一百五十萬助工揚州府知府顏容暄新任猝未能應文燿劾容暄阻撓得旨這角�羊到鹽運司貯庫銀二十萬兩著監部科道照數查收以助大工其未角�羊銀一百三十兩著欽遣內臣胡良輔劉文燿恪遵前諭作速催角�羊不得聽知府顏容暄抗諭阻撓稽緩誤事顏容暄著削了籍爲民當差

○升四川成都府知府李一公爲本省副使管驛傳道攺松潘道參政蕭一甲於威茂道貴州糧道副使史贊舜於松潘道安綿道按察使趙日亨於下南道加按察司僉事叚師文爲右參議威茂道參議劉可訓爲副使俱照舊監軍從吏部覆四川撫按所請也

○升河南右參政張夢鯨爲本省按察使備兵睢陳

○丙寅上視朝

○總督倉埸薛貞言自中府艸埸之火起也臣至埸中見四面俱發勢必燎原卽傳倉夫營軍撲救又籌畫木料水斗等項以需適值總督東廠司禮監太監魏忠賢至矣隨帶內府多人並擡木植器具罔不悉備遂罷倉夫軍士專用內丁瞬息之間木架已成水桶噴桶一時俱發火勢漸退至次早復擇能者履火而上其下亦能用命赴湯蹈火灌水如注而火遂告滅矣此皆仗國家之靈主上之福實廠臣盡心竭力別具一應變之才而布置安排是以能成其速化之功可見天下無難事特患無實作事之人耳使人人皆能如此實作何澽謂天災不可挽回哉得旨這本說的是魏忠賢捨身報國極力救焚猝召內府員役應變別有方略不憚焦頭爛額保護軍馬錢糧所全旣多厥功甚大加升苐侄一人與做都督同知仍賜敕褒嘉以示優異還賞銀五十兩彩叚四表裏羊二隻酒三十瓶新鈔三千貫薛貞亦竭蹶赴救目擊最眞知道不

○山西道禦史髙弘圖奏知人不易卜相尢難頃輔臣馮銓去國踉蹌之狀尢爲意料所不及前事不忘後事之師用考去輔之公評望新參之偉業並告今日當事諸臣宜鄭重其典也然知人之難豈獨枚卜臣聞原任狹西巡撫喬應甲初持正論雅負淸流卽有嫌其粗鄙剛戾臣以爲亦自本色可取而要錢齷齪之事則可保其必無無何一生砥礪敗於撫秦貪聲大著言者津津乃猶晉之總臺優以告老而尙無人敢發其狀者若謂曾攻門戶之故未可輕詆譬之番捕有獲盜之功異日身自爲盜竟敍前功不按盜律乎且聖政所以破人心膽者率從操守而論置之極刑何可貸一應甲畱爲口實也得旨枚卜共矢虛公務在得人已有旨了喬應甲生平自負乃撫秦貪迹大著言淸行濁憲體掃地何以風示百官據言官參論如出一口卽行陜西巡按從實勘明具奏以憑處分不得狥情隱匿

○兵部尙書王永光言皇上軫念前屯要地責臣部愼選將官夫前屯固督臣前﹤鋶﹣釒﹥所畫以與撫臣者也查寧遠之功左輔爲首合無卽移左輔於前屯而前在前屯之楊應干或卽攺之中前爲督師先鋒中屯爲前屯之後關門之前督撫信地於此分矣似不可無重將也得旨中前爲督撫分轄信地之處合用將官仍著二臣確議會奏乃見同心之雅秋防屆期宜作速遵行

○河南道禦史王業浩﹤鋶﹣釒﹥言枚卜將舉咨訪宜精一曰求眞品一曰收人望一曰重老成一曰化方隅一曰核疑似門戶餘波間有株連妒口所傷不無顚倒玆咨訪之下務備諸臣生平品格前後公案洗濯登庸並行而旁求之睿念始愜耳得旨枚卜盛典務要虛公五款正是虛公處卽著依議行

○刑科給事中黃承昊言督輔意見將相左聖明嚴諭而切責之玆閱二臣之﹤鋶﹣釒﹥一則付關外於撫臣而毫無掣肘一則任關內於肩上而毫無推諉一則願有急相應援而不敢坐視一則願請荊以引罪而祈訂新盟臣爲之舉手加額神聖度越光武而二臣亦無愧賈寇矣夫其意气不相下也則嚴旨切責之及其聽命恐後也卽宜溫綸重褒之得旨督撫二臣回奏和衷已奉溫旨待其行其漸有次第獎勵未晚

○南京兵部尙書許弘綱言南京水陸軍兵除防守差撥及操江憲臣專轄外春秋操練尙四萬二千有奇然脆者或鼓之不前驕者或馴之未服夫士卒之驕脆繇於將領之不廉將領之不廉繇於選舉之未當也今一缺出而若羣螘之附膻爭借貸金�贊謀以攘攫一到手而若饑鷹之求食競科派克減以取償卒之視將平居固若敵國一朝有急欲其可生可殺而必不可使爲亂豈可得乎故求之於士卒不若求之於將領求之於將領不若求之於部司臣今亟與武選職方二司約備查向來職掌摘作簡明書冊先將各缺之上中下分爲三項衡以資格注定某項員缺定以某項某官頂補截然而不可踰次將各官之履歷賢否定爲三等某某爲上上某某爲上中某某爲中下資俸薦獎戒飭查核開載亦雁行魚貫截然而不可踰開卷卽了舉目便知刊刻成書頒布營衛凡同事內外守備操巡科道衙門人執一本互相覺察仍置夤緣簿一扇犯者重加戒飭書名簿內永不敍用庶源流旣淸選舉各當上焉者以公生明而將領不敢不格心下焉者以廉生威而士卒不敢不用命庶可祛驕脆之積習乎得旨這條陳有禆樞政著兵部覆議行

○兵部尙書王永光題查得本部見行事例凡邊鎭敍功俱照會典先於禦前宣讀又查先該四川總督朱爕元一次擒獲逆黨何若海等一次擒獲逆黨奢史都等俱經祭告獻俘訖今角�羊圍復城搗巢三功並敍應否宣捷或徑行題敍得旨蜀寇已經獻俘祭告不必再舉著徑行題敍

○丁卯禦史袁鯨再﹤鋶﹣釒﹥紏冢臣王紹徽與喬應甲聲气同出處同一內一外呼吸相通相比相信之深無如此兩人者且紹徽爲咸寧人而獨不知其貪豈利令智昏耶因列紹徽納賄鬻官禾�歲狀得旨據奏王紹徽贓私狼藉著冠帶閒住

○巡按貴州禦史傳宗龍言科臣陸文獻有﹤鋶﹣釒﹥論黔事極言用撫之便而致咎黔中殺其求撫之人其實不然安效良之代水西求撫也臣等屢批皆云安位與各頭目獻邦彥卽赦位與各目之罪若邦彥束身以二奢來歸則並赦邦彥之罪臣等之精神𨿽不用之於撫實陰寓撫於剿耳至謂殺求撫之人此別有說四年九月內邦彥方犯普定乃遣漢把曹俸奇雜於安效良投文中貴陽城外黔人識其面貌執而鞠之自招系邦彥遣來看城中兵馬如兵多則講撫兵少則來攻鞠得其實遂斬之斬姦細也非求撫之人也得旨相機剿撫責在監軍只宜從實做事不得置辯人言

○浙江道禦史龔萃肅條陳一曰卹民窮閭裏蕭條旣當懲貪尢當懲酷一曰端士習朋比之私𨿽息流倚之私未忘宜懲前毖後無蹈覆轍一曰愼枚卜邇來資格是拘不免碔砆混玉旣奉旨從公咨訪勿拘資格湏求眞才今在朝在野豈無如楊榮楊漙輩豈無如蹇義夏原吉李賢輩但得眞正幹濟之人其以起黎民之淍瘵砥士習之狂瀾殫精安攘之猷悉心綢繆之計在此一舉矣得旨卹民窮端士習誠救時急務枚卜共秉虛公已有屢旨

○命禦史李燦然巡鹽河東

○戊辰刑部等衙門徐兆魁等審錄罪囚以重辟範進朝等九十五人情可矜疑宜減死戍邊衛從之○上傳與兵部撫臣劉詔所請馬匹銀兩奉旨月餘如何不見給發卽將遵化寄餋之馬照數與他其銀兩著戶部速處角�羊去兵部尙書王永光回奏撫臣劉詔開報調發倒斃未補馬騾約計一萬六千有奇那借寄餋之馬量給本色然禁旅天閒止有此數又恐京營告乏且今日以濟急需而將來引爲成例則冏寺萬不能應也得旨遵化寄餋之馬著照數兌發銀兩著該部速發星馳角�羊去移緩就急止一時之權宜後不得引以爲例

○刑部尙書徐兆魁奏熱審屆期忽見廠﹤鋶﹣釒﹥之款謂監守自盜倉糧斬罪犯官李柱明與僣用龍袍斬罪犯官李承恩重貲營脫方震孺劉鐸托溫國奇曾向臣求﹤宀十見﹥何異風馬牛不相及也至吏書索騙司官甘爲所愚污如翟師偃李升問馮士榘今𨿽悔亦何及哉夫書吏之玩法司官之過也司官之不淨臣之責也乞先罷臣而後勘實三司官以爲職降罰差等得旨徐兆魁縱容司官吏書受賄賣法全不知愧而彊辭餙辯溫國奇執法臺臣反爲重犯求﹤宀十見﹥成何憲體都著冠帶閒住劉鐸犯罪得釋已屬漏网又代人居間行賄明設騙局著捉了問方震孺追贓未究復增一案罪上加罪其受賄司官俟鎭撫司問明具奏處分

○兵部尙書王永光覆四川巡按張論敍論蜀功﹤鋶﹣釒﹥得旨西事尙未結局功次且不必敍如念彼中將士勞若量加升賞以示激勸其內外大小有功諸臣侯奢安二酋縳獻闕下一並敍錄

○鄖陽巡撫李若圭﹤鋶﹣釒﹥言鄖地疲極鄖民苦極乞敕下戶部將鄖屬四十八年天啟元年照畝餘逋盡數蠲豁不惟垂死之民荷更生之慶而於正賦新餉或可無誤地方寧謚亦將有賴章下戶部

○己巳上視朝

○南贛巡撫傳振�言贛州章貢二水之要津舊有橋稅以供贛軍京邊宗祿之用吏書謄單隱扣斃端遂不可問臣酌議照南雄一例印票給發至贛州府塡簿將票給本�執赴管關官納稅收票並單登簿逐月申查如足京邊宗祿外儻�貨偶多但有餘羨卽收入庫以備軍餉急需不許別項濫支別衙門取用�賈軍實兩便如是月計歲積久久相因不惟可以補營餉且足以備緩急之需得旨給票稽查果足卹�淸稅著卽永爲遵守

○刑部左侍郎沈演奏司官開報舛錯書役妄供可駭乞賜勘明並祈罷斥得旨假官章燁斗旣稱情屬可矜又云法不容貸前後語言展轉支吾摭餙彊辯豈成法司之體沈演著削籍爲民

○薊遼總督閻鳴泰﹤鋶﹣釒﹥言前屯隔寧遠僅百餘里皇上尙諄諄命愼選將官駐札防禦況山海去寧遠更遙而關系較前屯尢重乃不得一大將建旗鼓何以東遮西攩壯虎豹之勢而寢犬羊之謀耶爲今之計止有兩著或另立一帥專管山海等四路如近奉嚴命關內關外分任責成而中前所以東原系遼疆應屬寧遠鎭無攙關外一文一武之指以掣其肘或查復舊制以山海等四路仍歸薊鎭使之往來關上料理戰守共圖防禦如奴窺寧遠則關帥亟爲援如奴逼山海則寧帥尾其後如奴從中梗則兩帥夾爲攻督師提衡於上三部四路分措於下節節靈通步步聯照奴𨿽狡顧安所蹈吾瑕而得志以去哉不然是置巖關於蜂腰之隙而委一帥於尖擔之挑借有意外反而責之臍可噬乎得旨關門內外旣有分屬關內鎭臣時刻不容少緩著兵部於見在堪任的將官速推來看以憑簡用

○直隸巡撫楊春茂追過原任禦史方大任贓一千一百五十一兩角�羊助大工

○河南巡按楊維垣奏問過犯官李若星霍振芳餘思明等遣戍並徒杖有差得旨是李若星詰命已經追繳其霍振芳餘思明並著一體追奪坊而功令森嚴豈堪官市故大臣法以成廉小臣廉以成法法所當伸勿以牽於情而骫之一自待宜重言尹以一夫不獲爲己恥範仲淹自做秀才便以天下爲己任今疆多壘內耗外竭宜薪膽經營勿徒以焦勞遺君父一嗜進宜恬自華膴熱中奔競成習或趨當路以干榮或排前浪以躐進爲仕路蠹漸何可長宜各安義命之嘗一冼講攘之習一意气宜捐言人臣比肩事主何嫌何疑而意見互持枘鑿不已不思頂踵且非我有意气從何處施惟有誠意薰蒸肝膽共聯如所稱殿爭不失和衷庶幾同心一徳之誼上謂條陳俱切時務著卽依議行

○先是刑科給事中霍維華請開采雲霧山以助大工得行該省撫按查確具覆浙江在京鄕官禮部左侍郎駱從宇李康先等言雲霧山窮檐瘠地無木可采與黃山不同力請停止未幾巡按浙江禦史劉之待亦以爲言得旨雲霧山木植一時旣不堪采著遵前旨加意蓄養以儲他年之用不許土民私自砍伐○命總兵官滿桂鎭守山海掛徵虜將軍印駐關門兼管四路先是遼東督師王之臣請以滿桂鎭守楡關巡撫袁崇煥不可至是崇煥﹤鋶﹣釒﹥言臣前偶與督臣相左今各捐去成心敢隨督臣之後以滿桂請部覆得旨滿桂卽著星馳到任督撫旣和滿桂亦當與督撫並化成心不得藏蓄觀望有負任使

○發六年夏季年例銀兩宣府七萬四千七百八十九兩一錢九分五釐大同一十一萬二千六百五十九兩五錢

○升都察院左都禦史周應秋爲吏部尙書

○加升宣府副總兵鄒國威署都督僉事照舊管事

○升浙江都司僉書莊安世實授遊擊將軍管巡撫標下中軍事

○甲戌仁孝文皇后忌辰奉先殿行祭禮遣淸平伯吳遵周祭長陵

○鎭守山海太監劉應坤言關門舊用輜車裝運撫夷諸物歲支餉銀米料艸束費六萬餘金查得撫夷之物價髙物卑向系姦商金�贊辦卽自辦自納尙有盈餘不如量畱大小牛騾太平等車每月止支一千餘兩余盡裁減歲計可省五萬餘兩上嘉其綜核命該部知之

○太子太傅兵部尙書王永光再﹤鋶﹣釒﹥乞休命給傳以歸

○延綏巡撫張九徳題稱該鎭京民二運積欠一百三十餘萬上命戶部作速淸查戶部尙書李起元覆查具奏京運自萬曆四十七年起至天啟五年止共欠七十三萬八千一百三十五萬三錢民運自萬曆四十六年起至天啟四年止本折糧銀共欠六十一萬八百九十石兩通計京民二運共欠延鎭一百四十四萬八千二百二十五石兩除天啟元年以前拖欠未能一時補足俟太倉充裕另爲補給其天啟二三四等年已經臣部竭蹶湊處全完角�羊發外惟天啟五年分該鎭年例尙在見發之數未可據爲積欠天啟六年分亦經按季題發屢行該庫湊給未敢視爲泛嘗其該鎭民運系該省自爲催徵畱充軍餉曾無角�羊入太倉該省考成參罰非不行也但壓年查參見任者皆得幸免降俸所參者多系升遷去任是𨿽有查參之名曾無查參之實何怪乎額徵之多逋也自後該鎭應徵民運錢糧誠當設法催完其未完之最者見年照例摘參舉一警百庶怠玩有司知警而國課軍需兩有攸賴矣上是之

○平遼總兵毛文龍請速發錢糧器具以濟軍實言臣請餉一百萬兩米一百萬石皇上止許以本折色各二十萬內南兵每歲支領十四萬而北兵僅領五萬有餘天津歲運米二十萬石而去年止運到十六萬餘其中尙有漂沒腐爛者至於山東歲派二十萬兩天啟四五兩年俱系理餉都司毛應時韓文翼等侵克肥己賄賂上司臣毫不見面致南北兵士不死於鋒鏑而死於饑餓猶謂臣不成牽制乎臣初擬搗巢必須夾攻以昌城之兵從沈陽進以鐵山之兵從遼陽進以廣鹿長山旅順鹿島石城諸島之兵從海州進以水兵一從海蓋進一從三岔河進使之應援不及其功必收故請造船三百艘經今三載寸板未見用兵必須刀槍銃炮盔甲器械火藥請之三年奉命十萬而今且杳無聲息正月間奴酋渡河而西儻糗糧稍足臣率大軍疾趨遼沈何異入無人之境無柰啼饑之眾不能進戰機會坐失臣至今以爲恨目今最急無如糧餉斷非百萬不可請裁東兗磁州眞定諸不急之兵以其餉餉海外再於別項湊處二三十萬帑金一二十萬則百萬之餉足矣又速催荊州打造船隻及見貯天津火藥器械務於夏月齊到則餉與軍器俱足水陸可以並進而遼左底定之績將立奏矣上命戶工二部作速查發戶部具覆言百萬之餉譚何容易第毛帥請裁不急之兵以其餉餉海外臣甚是之查天津之裁已經去年題請或全或半至今尙未報部東兗磁州眞定之裁亦經今年四月僉議補邊餉缺額亦未回報應嚴催速裁勒限報部轉應毛帥之請上是之

○攺新升登撫標下中軍遊擊裴希度管臨淸營參將事

○乙亥順天府屬地震

○裁革山西平定州屯畱祈縣訓導各一員陽城縣丞長子主簿及潞安府稅課大使永和巡簡各一員○丙子上視朝

○冊封遂平長公主

○工部尙書薛鳳翔言天雨連綿水勢暴漲衝毀長陵七星橋乞先委官搭蓋浮橋以便秋祭從之又言山水泛溢衝毀寶城請借內帑修築上令該部設處興工

○衍聖公孔胤植劾奏曲阜知縣孔聞簡贓私諸不法事上以先聖後裔苛索傷體其假旨假印各犯仍著嚴究

○浙江巡按劉之待奏追過陶朗先魏大中贓得旨付大工仍令嚴追未完不得狥情隱匿

○巡撫登萊右僉都禦史李嵩塘報奴酋致毛文龍謾書請申飭邊吏整兵以待報聞

○是夜西南方流星如盞大尾迹有光起自室宿西南行入危宿後有二小星隨之

○裁山東曹州營參將攺除守備曹州向以蓮妖設參將一員統新募兵二千名事平裁去僅畱兵四百以守備領之從巡撫呂純如之請也

○發撫賞銀四萬兩於山海關

○東廠太監魏忠賢言商民艱苦查內庫香蠟等料尙可支應目前卽將天啟六年中秋節及七年正旦中秋二節應辦錢糧共計十一萬有奇俱行停免至天啟八年正旦節仍舊辦納以彰朝廷優卹商民徳意得旨爾六載辛勤多方節省惟操漬冰檗故惠普閭閻且蠲至十萬餘金利賴非同小補原蔭弟侄加升三級仍賜敕獎勵以示優異還賞銀五十兩彩叚四表裏羊二隻酒三十瓶新鈔三十貫忠賢三﹤鋶﹣釒﹥辭免升級許之仍俱賜旨褒嘉

○命禦史龔萃肅長蘆巡鹽袁鯨甘肅巡按宋禎漢淮揚巡鹽

○命鑄鎭守山海徵虜將軍印

○升李家谷守備楊維寧都司僉書管薊鎭東遊兵營事

○丁丑應天巡撫毛一鷺奏原任禦史方大任追贓擬徒從之

○戶部覆浙江道禦史龔萃肅條邊餉二款一議本折查關門兵馬歲用本色米豆各六十餘萬石每米一石買運至關費不下一兩三錢軍士領之止鬻六七錢禦史謂本色原飽軍士之腹則夫廣積之愼藏之關門諸臣何可不早爲議處一議考成查臣部考成必照布政司角�羊到錢糧報到文冊分別以行革降住罰乃其間闒茸下吏侵肥稽角�羊者固多亦有起角�羊至司而該司或通融那移將已完州縣盡於未完州縣而完欠分數遂非的據應如禦史議各郡邑將角�羊司錢糧逐項赴撫按掛號撫按又將郡邑掛號細數按季送部以憑稽查庶藩司不得那移而起角�羊之源淸則考成之法定矣從之

○戊寅巡撫寧夏右副都禦史史永安請修理寧鎭城堡言寧鎭西有賀蘭東有黃河此天設之險其中城堡當及時修築所用人天取諸備禦督工官取諸見在所費金錢取諸歲額報可

○吏科右給事中李魯生﹤鋶﹣釒﹥言臣奉使西陲行四五千里邊方室廬不蔽田野不辟而出賦稅給驛遞勞苦百倍內地此卽得廉幹之吏整頓而噢咻之猶恐不給而此中州縣半是降調之鄕貢升遷之佐領學博又平涼一帶番口�罷雜處茶馬礦硐皆有角腦號召嘯聚出沒不嘗而府縣正官俱登耄耋夫近地善缺布滿甲科而邊方要緊之區以老耄鄕貢塞責甚非朝廷設官分職之意臣謂吏部選官遇邊方缺出必選靑年有才力甲科使之往任至附郭大縣量選一二甲科以爲各處領袖或謂避苦就甘人人恆情窮邊之地往往裹足不前此必行邊俸一法行取遷擢定以三年爲準較之內地量加優異旣不令富貴之士灰心又能令功名之人企踵上是其言下之部吏部尙書周應秋具覆一定選格各邊府州縣有事地方俱應另刊一邊缺冊凡附郭巖邑定選一甲科此外州縣或科或貢俱擇年力壯盛者另爲邊簽一筒掣定不許告避一定升擢實行邊俸一法凡邊俸三年後有薦者甲科定從考選鄕貢定擢部屬中有超異絕倫者亦間考選一二以爲邊吏勸一核邊課邊地課額有地瘠民逃積逋年久者該撫按查勘確實不妨定以極疲分數免其仍前參罰儻有極疲之地果能苦心撫字催科如數卽於推升日量加一級以勸能吏一卹邊差凡衝途驛遞原各有腹裏協濟因協濟不至僉用富民展轉陪累不逃不止合行各省直撫按細查各邊衝途驛遞但有別州縣協濟錢糧另立考成一法每歲三四月開徵之始卽擬先角�羊各驛遞錢糧定以限期稍遲卽行參罰報可○遣太常寺堂上官祭靈濟宮玉闕天妃

○雲南巡撫閔洪學﹤鋶﹣釒﹥報滇南情形言數年以來次第收拾渠魁已漸殲淪疆已盡復惟兵餉告匱部覆議天啟六年爲始撥給湖廣加派銀二十五萬已奉明旨乞申飭湖廣務遵旨一一給滇實數分爲四運毋致愆期上命行湖廣撫按如議按季角�羊滇務以實數果軍士之腹

○己卯巡按湖廣禦史陸獻明酌議最急錢糧四款一曰京邊自萬曆四十六年起至天啟五年止共該銀五十四萬有零除節經角�羊過實欠銀一十七萬四千兩民間拖欠固有在官那借實多卽各道府徵角�羊全完而司未角�羊部致一槪降級各道府所以嘵嘵不服也今宜申飭凡系京邊一槪不得那借一曰黔餉據偏沅撫臣開報楚餉實爲黔用者止七十五萬內荊嶽八府徑角�羊沅庫武漢七府獨角�羊司庫在司庫者黔餉急則借京邊京邊急則借黔餉是兩相混也催京邊則藉口那爲黔餉催黔餉則藉口那爲京邊是又兩相諉也今宜令該省黔餉盡角�廿沅庫不得藉口京邊別有那移一曰宗祿言楚宗之祿額設只十萬有奇乃天潢繁衍缺額數逾一萬限祿之法祗能行於他省不能行於楚宗則惟淸查冒濫之一著不可不議蓋宗室黠者甚多兼以衙役扶同侵克或已故而不除或借名而要索年復一年習爲故智去年藩司稍一查之卽得冒祿三百金有奇爲今日計宜敕令撫按委精明官責同長史等官按籍稽查一曰藩工言惠桂兩藩邸之建每邸派工料銀四十五萬兩惟本省料價及荊關稅料等銀取足甚易木政之九萬六千𨿽煩措處然事出本省非屬烏有至派於南工部及各省直者不曰已經角�羊部卽曰民欠難追似此攸忽遷延朱邸落成何日合應勒限各撫按設法嚴追角�羊濟不得再遲以誤就國之期上命該部速議具覆

○承運庫掌庫事太監齊昇言內供需用甚急外角�羊積欠愈多計直隸江西湖廣浙江等府共欠絹六十七萬三千六百一十七疋二丈四尺乞敕戶部差官守催得旨絹疋系內供急需如何拖欠至六十七萬三千六百有奇屢奉嚴旨催督撫按官通不遵行豈成法紀今殿工將完需用更急著卽差官守催務要刻期角�羊進有仍前違誤指名參奏重處

○庚辰刑科右給事中黃承昊請申明注銷之法以綜核部務言近日下部之﹤鋶﹣釒﹥十閣二三有曾經奉旨推京堂巡撫者自當遇缺先推乃遇缺出惟所欲推赫赫明綸全不照管非所以尊君命也去年銓部覆奉欽依凡別衙門轉入大理寺屬者徑升寺副不得轉評事以混考選曾未一年而轉評事者且累累者是功令可朝更而夕攺也保甲鄕兵自是弭盜良法屢奉明旨舉行臣假滿入都沿途訪問皆曰往年徵調可畏民皆不願充兵必須工食乃可召募今庫藏如洗安得工食是鄕兵終不可練而明旨遂成畫餅也諸如此類未可殫述書曰愼乃出令令出惟行若王言可以廢閣尙安問紀綱政教乎乞嚴加綜核斷在必行得旨六科注銷系祖宗舊制以後奉旨到科各衙門務要著實遵行不許停閣核查不時具奏以別勤惰

○升太僕寺少卿王雅量爲大理寺右少卿

○辛巳寧夏衛地震

○刑部署部事右侍郎曹思誠等會審錦衣衛都督同知邢元吉贓私遣戍都指揮使周顯祚指揮僉事趙昌胤爲元吉羽翼結黨罔利擬徒上命追贓完日具奏

○命協理京營戎政兵部尙書馮嘉會回部管事

○升總督倉埸戶部左侍郎薛貞爲刑部尙書

○下揚州知府劉鐸詔獄先是魏忠賢邏者於什方寺僧得詩扇有陰霾國事非之句謂鐸所作系僧鞫問詞連戶部主事歐陽暉讞者以詩非鐸筆並暉俱得釋忠賢意未厭羅織其罪令旗尉緝獲其家人劉七與刑部書辦史大仁等謂鐸在獄時與獄中原任禦史方震孺謀脫原任都督李承恩斬罪承恩寧安大長公主子也掜其子李瑞以公主金冊玉帶爲賄遂擬震孺原絞加斬鐸遣戍史大仁等與李瑞並戍又詞連刑部郎中翟師偃李升問主事馮士渠三人俱削籍奪誥命忠賢意尙未厭令旗尉緝獲鐸家人曾雲龍方士方景陽等謂鐸遣雲龍延景陽於家鎭魘詛咒欲死忠賢刑部郎中髙默徐日葵主事陳振豪湯本沛擬鐸書符咒水左道爲首者絞雲龍等爲從徒三年有旨此責默日葵振豪本沛俱降三級調外任刑部尙書薛貞遂擬鐸謀殺尊長律斬雲龍等絞竟棄市當鐸鞫時拷掠無完膚厲聲謂讞者曰一時功名易盡千秋公論難逃讞者悚然士類傷之

○升吏部左侍郎房壯麗爲都察院左都禦史

○壬午吏部尙書周應秋條上銓政四款一﹤鋶﹣釒﹥積滯外而長史之壅至左轄而窮往例升轉不踰二年以故司道遞轉無滯自京堂缺少左轄積俸甚久似宜於京堂內見任添注升轉者仍應作缺推補一公舉劾今撫按報命止及有司不及司道夫司道爲有司領袖才品茂著者固多豈無人地未宜精彩稍邁者乎宜一體舉劾以振吏治一愼名器吏道雜而多端自事例叢開攺納日廣而選途日壅莫若行其大者一可當十而其中展轉零星詐冒混雜者或量行酌裁一杜囂競士習重在恬靜凡官職應選應升自有定規有序一切講搶攘夙習合行嚴杜上令著實行

○遼東督師王之臣奏以總兵趙率教移駐寧遠左輔代居前屯楊應干調守中前從之

○癸未上視朝

○孝安皇后忌辰奉先殿行祭禮遣武進伯朱自洪祭昭陵

○狹西道禦史賈毓祥言今文選敍俸一法除異才卓斝不次擢用外其餘守法之吏鴈行之才斷當專以日月爲先後至武弁一途頭緒絲棼而加膝墜淵愛憎隨意豈文官有俸序武官猶無俸序乎臣愚謂宜令兩京十三省巡按禦史各造所屬文武兩途各官俸冊四季報吏兵兩科使科道得執之以查參其紊亂夫此言法也若奉法之人關系更切職方有缺宜並發單廣求愼擇若果有克稱厥職指摘不及者亦宜與文選頡頑優轉得旨吏兵兩部爲人才通塞之關文選職方所系尢重委宜愼加揀以淸仕路該部知之

○勒原任廣東按察司副使史孔吉閒住升山東按察司副使王繼曾爲尙寶司卿時吏部推孔吉尙寶司卿以繼曾陪上謂史孔吉系髙攀龍邪黨如何謀幹京堂遂有是命

○遼東督師王之臣奏虜情叵測請豫備關門三月糧料以備不虞戶部具覆上令作速給發各鎭不得援例

○甲申戶部同九卿科道覆勘原任川湖總督張我續侵用餉銀初稱十萬四千兩旣而集議淸算僅七千四百七十餘兩上命再行查核

○巡漕禦史徐卿伯奏運道歷淮安而上黃河水多而泥半之惟時淮流猛迅衝泥沙不致壅塞故謂之以淮刷黃運道賴以無阻夫何入夏以來北地苦雨淮泗苦旱於是黃水暴漲淮流淺涸河身日髙淮勢益弱而黃河竟以淮爲壑矣稽之父老皆謂黃河倒灌爲患叵測今漕運難前勢在危迫但有撈淺起剝二義乞敕諸臣應動何項錢糧卽著就便支給刻期舉事工科給事中郭興治亦以爲言得旨撈淺起剝著漕河二臣相機料理以無誤運務

○升兵部車駕司郎中張傑爲四川布政司右參政廣西按察司按察使林恭章爲湖廣布政使司右布政狹西按察司副使王應楫爲河南布政司右參政

○乙酉中元節遣侯張國彥李承祚徐錫胤陳光裕薛濂伯衛時春孫廷勛趙祖芳施壯猷劉孔昭李守騎祭長陵獻陵景陵裕陵茂陵泰陵康陵永陵昭陵定陵慶陵伯郭邦棟祭景皇帝陵寢都督同知許浚祥祭哀衝莊敬二太子寢園

○山西巡撫曹爾禎言三關十月無糧奏請京運下其﹤鋶﹣釒﹥於部

○鎭守山海關等處太監劉應坤述回鄕口報言奴酋結親西虜陰謀西犯上命加意堤防以保萬全

○升建寧府知府趙一韓爲貴州按察司副使

○加山西按察司副使冀北道仙克謹爲布政使司右參政照舊管事

○丙戌上視朝

○升禮部左侍郎施鳳來右侍郎張瑞圖詹事府詹事李國﹤木普﹥各禮部尙書兼東閣大學士入閣同首輔顧秉謙等辦事

○太子太保戶部尙書李起元引疾再辭許之令馳驛去

○升山西按察司按察使秦士文爲布政使司右布政使仍管懷來道

○丁亥巡撫順天右僉都禦史劉詔言順永二府新罹水災人畜漂溺邊垣坍塌最甚者莫如順天之豊潤寶坻霸州道屬其在邊關莫如昌鎭之橫嶺城比聞大興地方又有冰雹損傷麥苖伏乞皇上俯念重地異災敕下按屯禦史速爲勘覆其坍塌邊墻勒限修葺庶災民得生而邊警亦有所備得旨邊垣衝決民命阽危罹此異災朕深軫念卽著兼工修築加意賑卹以安重地

○遼東巡撫袁崇煥督師王之臣各﹤鋶﹣釒﹥報淫雨爲災山海關內外城垣倒塌兵馬壓傷寧遠前屯中後等城修築者旣成復壞囤米衝損糧艸浥爛不可勝計乞敕該部辦價修補兵部尙書馮嘉會覆言事在然眉當權緩急爲今之計宜合關外秋班並力寧遠俟版築告竣再以全力修補前屯其損失囤糧乃姦委得計之日前者水營被兵反爲此輩利藪今海倉被水將益爲若輩貪窟總爲前空後冒一槪花銷宜令當事者勘實奏聞並圖善後得旨霖雨爲災邊城倒塌深屬可虞卿爲本兵宜加意設法料理不得視爲泛嘗工科給事中虞廷陛亦以及時修築邊垣爲言且請加意撫賞聯合西虜無致開釁各隘口練兵秣馬設備偵探無致疏防上是其言命城垣及時修築關外寧遠城並力先完其加撫賞殫力防禦著各邊將吏倍加嚴飭

○命工部催角�羊福建存積銀兩以助大工初福建布政司西庫貯銀三十七萬兩備防海之用以紅夷發難調兵增餉動支開銷十七萬兩尙存二十萬兩布政使沈演以聞上卽命角�羊進尋以角�羊官劉日珩遷延未到傳諭趣之

○浙江巡按禦史劉之待題原任湖州知府杜喬林當浙植葉朗生之變妖黨哨聚人有主名地有分轄攻有日時此其志固不小也賴喬林密得其狀俄頃成俘越歲猝有朗生之黨吳野樵者反棹長興手刃長興令復圖不軓而後知喬林之沈幾先物首殲渠魁智識超出尋常萬萬耳無何有流言喬林之脫卸而賈禍長興令者令任事之勞臣反冒含沙之影射固宜士民之吁天搶地欲控無從也乞將喬林擢用上以其﹤鋶﹣釒﹥付吏部命卽與擢用久之起喬林爲浙江按察司副使

○戊子成祖文皇帝忌辰奉先殿行祭禮遣淸平伯吳遵周祭長陵

○山東巡撫呂純如以東省旱蝗條上方略一曰減買津米原奉部文每歲扣畱新餉十二萬派發東兗二府買糧十五萬接濟津門此苦役也去歲該部念秋災減去七萬有零故六年之額易完今七年之糧又當於今歲預辦合無於八萬中再爲酌議止令兗州糴買三萬石東昌糴買二萬石以免災黎陪補一曰蠲免雜派原奉部文坐派東省雜項充餉銀十二萬五千餘兩除額款外懸坐無款銀一萬七千有餘今摉括一空爲力已竭去冬該部準臣咨請暫免天啟五年一年今竟當永永報罷卽不然再免六年一年亦撫卹災黎一著也一曰角�羊運議價原奉文扣畱角�羊部新餉銀五萬兩然每石定價五錢卽續增不過六錢今年米價一兩之外所虧半價官任之乎民任之乎況陸運之艱難與時值之湧貴並費區處相應自天啟六年爲始扣餉買米一準市價爲低昂而該部毋懸爲之限有司縱不肖當必無髙擡時價冒破餉金者一曰濟府攺折濟南一府被災同而於六郡中猶未蒙寬卹之典查該府歲角�羊臨徳二倉本色先因各屬路遠轉運惟艱議每石徵銀八錢角�羊府委官就彼買米類角�羊立法非不盡善邇來疊罹災荒米價騰貴委角�羊員役苦於陪補觀望遷延以致銀兩在官非別項那借則角�羊役侵漁終歸烏有合無將該府天啟六年應角�羊者免其角�羊納本色止照原徵八錢竟角�羊折色待年豊米價稍平仍角�羊本色不得援以爲例此於災民便而於倉儲亦未嘗不便﹤鋶﹣釒﹥下該部

○己丑孝純皇后忌辰奉先殿行祭禮遣慶陵

○月犯畢宿

○山西靈丘地震

○勒工部主事門洞開閒住工部尙書薛鳳翔劾其圖差爭競當堂咆哮淩轢同官也

○庚寅山東登州城樓火

○禦史張汝懋奏臣巡方江右見鉛山知縣何其瑛幹濟多才特舉之以爲能吏勸不意拜﹤鋶﹣釒﹥後吏部有王官之轉此系臬臣張師繹陰陽其間表冊送吏科河南道異同非體已爲禦史李九官所劾乞賜查勘得旨表冊考語何得任意優劣張師繹已經參論還查勘歸一以明黜陟

○辛卯神宗顯皇帝忌辰奉先殿行祭禮遣彰武伯楊崇猷祭定陵

○詔六科凡系三朝要典內諸臣章奏批紅原本都送閣查對

○總督河道工部尙書李從心奏淮水驟發以淮刷黃閼沙盡逝運道復通報聞

○工部言陵工急需錢糧旦夕難緩河道見貯庫銀三十三萬七千有奇乞量取十分之五以濟然眉其徐州船稅歸並中河郎中管理以淸冒蠹上從之仍命河道節年拖欠者勒限徵角�羊

○吏部以本部右侍郎缺推用工部左侍郎崔呈秀都察院左副都禦史劉廷元得旨崔呈秀督察大工不便別轉劉廷元紀綱重地正需協贊著另推

○又推南京兵部尙書許弘綱工部侍郎徐大化爲戎政兵部尙書得旨有事之時京營關系重大許弘綱迢遞不能卽到徐大化見今督理工程員缺著另推

○升兵部左侍郎郭允厚爲戶部尙書

○復補原任雲南按察司按察使遊伯槐於廣西

○升狹西布政使司右參議梁廷棟爲山東按察司副使分巡濟南道金華府知府林贄爲湖廣按察司副使荊西兵備道

○壬辰巡撫浙江右僉都禦史潘汝禎奏查河南右布政錢士晉爲鄧��羙托送汪文言贐禮一事百金之饋予者自有鄧��羙受者自有文言加之本官兩不相涉第嚴旨炳於日星本官固當爲法受過或姑於本官歷任俸銀照追百兩爲大工之助亦臣子贖過之意也從之

○命副總兵徐永壽署都督僉事充總兵官掛印鎭守甘肅

○先是天津設有海防營水兵一千五百名陸兵一千名始於東南倭寇時所重專在海防倭氛旣息兵有餘閒驅之屯田人給四畝以餘力屯種無妨操汛天啟四年屯撫董應舉見各兵久處恬熙不操不汛遂令陸兵比舊人增屯二畝而扣其餉三千六百金爲關內運價次年復議水兵盡歸之屯未幾應舉去任以屯兵屬之津道時奴警頻仍有傳其造船謀渡者天津撫臣黃運泰與保定撫臣郭尙友慮各兵因屯而廢防汛合﹤鋶﹣釒﹥議將水陸兵二千名照舊各給田四畝寬屯力以責操練水兵仍水陸兵仍陸戶兵二部如議具覆上命卽行被處撫按永爲遵守

○升總督漕運戶部左侍郎兼都察院右僉都禦史蘇茂相爲戶部尙書總督倉場

○升戶部右侍郎黃運泰爲左侍郎兼都察院右僉都禦史管理遼東糧餉巡撫天津宣府巡撫都察院右僉都禦史張曉爲戶部右侍郎刑部右侍郎曹思誠爲本部左侍郎大理寺卿吳中偉爲刑部右侍郎

○復除原任湖廣布政使司右參議葛如麟於狹西兵備潼關

○癸巳上視朝

○惠王常潤奏請瞻田命撥給如例又奏臣藩指日就封庶支及時應避乞聖明照例賜遷以遵祖訓禮科參看言惠藩之建荊州也先皇帝篤親之仁也營建仍在舊城以免各宗移徙者我皇上因時制宜之義也今奉旨已經六載府第行且落成諸五千人方熙熙按堵未聞變計乃忽有移徙之請毋論王言不堪反汗亦何辭以謝諸宗據奏祗援潞福二藩爲例細查會典要例諸書原無開載則當年之移不過義起旣以義起自當以義裁大都寡則可徙眾則不宜徙物力豊亨則可徙時詘舉嬴則不宜徙兩言決耳禮部據科參覆請上曰會典旣無開載你部又據科參以不遷爲便著卽如議行

○安南都統使黎維新嫡子黎維祺遣使臣阮進用等補貢方物

○禮科給事中葉有聲陳漕政二款一謂漕運之遲不盡繇守凍也關廳缺少剝船則多畱母船而遲天津屢勤明旨則滯南糧八百艘而遲蘇松續到之遼米輒又冀幸截畱觀望不則而遲宜先期料理早一月回空則早一月交兌一謂民運之苦在家苦收貯舂辦中途苦風波剝淺到通則苦車運繇閘以至鋪墊守批折耗虧損煩費騷然而歇家保識且溪壑是厭也串合書役表裏牢籠乞嚴禁申飭得旨運期遲誤皆因回空不早民運艱苦實繇繁費多端今後管糧司官一意體卹不得苛索加耗其浚河剝船諸物仍先時料理以便轉輸

○巡撫鳳陽戶部左侍郎蘇茂相奏追﹤鋶﹣釒﹥理鹽法道袁世振贓銀先後俱足報聞

○以禮部左侍郎兼翰林院侍讀學士李康先翰林院編修陳仁錫陳具慶充日講官

○升狹西按察司副使魯廷彥爲四川布政使司右參政威茂道

○升禮科左給事中陳胤叢爲大理寺右寺丞江西道禦史牟志夔爲太常寺少卿

○升神樞一營左副將李國楨爲中府僉書湖廣下江兵備道中軍守備王拱極爲廣東都司僉書

○革漳潮副總兵袁大年任

○甲午駙馬齊贊元尙遂平長公主

○乙未攺禮部左侍郎駱從宇爲吏部左侍郎兼官故命禮部左侍郎教習庶吉士李康先回部管事

○升督察大工工部左侍郎崔呈秀爲工部尙書兼都察院左副都禦史管事如故刑部左侍郎曹思誠爲吏部左侍郎管右侍郎事兵部左侍郎李春燁爲協理京營戎政兵部尙書巡撫延綏右僉都禦史張九徳爲大理寺卿

○升巡撫保定右僉都禦史郭尙友爲戶部右侍郎兼都察院右僉都禦史總督漕運巡撫鳳陽山西布政使司右布政使秦士文爲都察院右僉都禦史巡撫宣府

○升固原兵備右參政李養衝爲狹西按察司按察使仍管固原道事以固原道按察司副使宋祖舜管理西寧道事

○丙申上視朝

○命鑄前屯副總兵關防

○升太僕寺少卿朱童蒙爲都察院右僉都禦史巡撫延綏

○升左春坊左諭徳馬之騏爲國子監祭酒

○升狹西按察使劉澤深爲本省布政使司右布政使洮岷兵備道

○丁酉以詹事府詹事兼翰林院侍讀學士李孫宸教習庶吉士禮部右侍郎兼翰林院侍讀學士教習庶吉士楊景辰掌翰林院印

○命鑄關內道兼管山石道關防

○禦史田景新追敍舊黔撫李橒全城之功乞賜錄用得旨李橒以需索金盆激變至今流禍無窮田景新所舉不當

○革原任喜峯路都司今升昌平右車營遊擊張成徳回衛以縱放姦夷李門子進關也仍戒邊將以後貢夷到關務要嚴加查核不得疏縱取罪

○狹西外夷靈藏贊善王端嶽堅咎遣使進貢方物賞賚如例

○升戶部添設右侍郎靳於中爲本部左侍郎管右侍郎事

○升錦衣衛指揮使李國禎爲中軍都督府僉書

○升河南按察司按察使丘志充爲山西布政使司右布政使懷來道

○升貴州標下游擊杜弘域爲甘肅西寧副總兵紫金關參將劉宗漢爲洮岷副總兵宣武營遊擊龔彰爲延綏寧寨營參將

○以中書舍人劉天錫爲周宗建私黨削籍爲民追奪誥命

○戊戌戶部覆薊遼總督閻鳴泰等請撫賞錢糧﹤鋶﹣釒﹥言官兵以酒食細故而殺一臺吉歹靑遂挾償命銀一萬三千四百兩宜限爲暫費不宜著爲嘗例柰通官遽以例許之東氛未靖西虜攜貳又樹一敵今不得不權爲給與但前項賞銀先議動支艌船雜項督臣王之臣查無此項可動議令兵部分認七分戶部分認三分今據兵部之﹤鋶﹣釒﹥似欲盡委之臣部夫臣部所職者餉兵部所職者賞卽插漢哈喇愼等故事可鑑捨己耘人義不出此謹如邊臣議照依額賞三七分認之例庶款局可結而邊釁自弭矣上命撫賞銀一萬三千四百兩戶兵二部均認作速照數給發

○巡撫寧夏史永安題畱新升京營遊擊神光顯管寧夏廣武營遊擊事部覆從之

○吏部以保定巡撫缺推原任順天巡撫嶽和聲太僕寺少卿潘云翼得旨保定畿輔重地嶽和聲窵遠不便到任潘云翼三朝要典﹤鋶﹣釒﹥內稱楊璉無罪去國忠臣扼腕豈是公言著冠帶閒住

○吏部以兵部左侍郎缺推舉江西巡撫郭尙賓太僕寺少卿魏應嘉詔以邊疆多事樞貳需人甚急郭尙賓迢遞不便到任以袁可立升兵部左侍郎魏應嘉升右侍郎

○宴回夷米爾咱等命泰寧侯陳良弼待

○土魯番阿都剎因投狀禮部言前差使臣米爾咱大者等進貢在狹州張芧所被秀才王汝全等將貢夷歐打重傷內歐斃一人搶奪玉石金鋼金�贊刀等�狀告府縣衙門各官受賄都不淮理禮部以聞得旨著行彼處撫按查究虛實處分遠夷不便久羈仍宜刻期究結速遣還國

○命鑄湖廣布政使司右參政兼按察司僉事專駐偏橋監思仁等處軍務關防

○升刑部右侍郎吳中偉爲本部左侍郎攺南京刑部右侍郎潘浚爲刑部右侍郎

○升戶科右給事中許可徵爲禮科左給事中

○己亥免山西靈丘縣本年應徵錢糧以卹災民從撫按王點張素養之請也

○加贈原任南京大理寺卿張五典爲太子太保兵部尙書蔭一子入監讀書祭葬如例

大明熹宗悊皇帝實錄卷之七十四大明熹宗悊皇帝實錄卷之七十五

天啟六年八月庚子朔

○太子少保禮部尙書兼翰林院學士掌詹事府事黃汝良引疾乞歸上慰畱之章三上得旨

○都察院左都禦史房壯麗請申飭憲規一曰禁請托自升除文武官員以及錢谷訟獄無事不有請托臣愚謂凡有干請升補縱資俸如期亦壓數月用示裁抑如恃權倚勢脇其必從卽據實奏聞庶化競爲恬囂風可息一曰革饋遺官之筐篚民之膏脂也今民間加派摉括皮骨僅存饋人者與饋於人者想俱有所不忍合嚴禁革或仍陋習重法示懲一曰明分義上下有章等威有辦治世之象也今屬吏或抗上官佐領不遜長吏靑衿把持官府猾棍淩侮簪紳大帥之令格於偏禆將領之法撓於士卒可謂有法乎合申明法度上官廉正自持屬吏奉法惟謹庶民安生理兵遵紀律淩越不生而久安長治矣一曰公激揚邇來各差巡按禦史彈劾僅取科貢塞責罕及甲科間有剌及不過愞懦無爲之輩而機鋒閃爍大詐大姦者不與焉至方面則盡數薦舉中間揚歷旣久髙賢固多豈無性气乖方精神衰邁者乎以後禦史行部有叢議者卽以白簡從事老疾者勒令致仕才望者特請加銜儻仍狥情塞責臣院別有所聞回道考核議處一曰速銷勘合夫勘合如期完銷明旨嚴切無柰積玩之後振刷爲難卽如查勘公事每憑道府遷延提問官員多以人情行止當聖明勵精圖治之時豈宜有此合嚴敕報完則惰窳之習可破一曰端風化夫庠序風化所關今日士習守禮者固多而蕩簡踰閒亦不少如前此廣寧之剃頭從逆近日之都城爲首行劫士風不掃地乎臣愚以爲振紀綱自風俗始合行各提學憲臣嚴行懲戒力挽澆風至於京師五方雜處拏訛把棍蠹壞風俗莫此爲甚並乞嚴禁於世道不無小補矣得旨六款俱痛切時獘有禆憲綱依議申飭

○辛丑秋分祭夜明於夕月壇遣恭順侯吳汝胤行禮

○吏部缺江南司官推添注兵部主事陸康稷張履端得旨陸康稷張履端俱系門戶著冠帶閒住員缺另推來用

○吏部推升禮科都給事中彭汝楠吏部文選司郎中範景文各添注太常寺少卿禦史周用賓賈毓祥各添注大理寺寺丞上不許命各官升轉俱候實缺推用

○壬寅大學士顧秉謙以病乞休上慰畱之

○勒廣西按察使遊伯槐以原官致仕伯槐面辭赴任上見其老不任拜起故有是命

○命修理大社大稷壇

○天津督運戶部左侍郎黃運泰﹤鋶﹣釒﹥請截漕備關部臣靳於中執以爲不可上以關門預備勢不容緩如運泰請

○刑科給事中蘇兆先責成新輔言皇上愼重枚卜簡三新輔臣而任之語曰急則用救時之相今何時也三輔臣可不同心以救之乎竊謂今天下墨甚願三輔臣救之以廉門非市而心如水則可風百僚之墨而使之廉今天下壬甚願三輔臣救之以正去成心而捐私見勿以眞門戶假人勿以非門戶錮人則可銷朝野之黨而使之政今天下又窮甚兵窮餉窮民窮財窮救窮之變莫若通三輔臣歷練精通四應不窮直須破一切情面究一切權宜以十分膽識行十分才料庶可救時艱之萬一乎然而輔臣腹心也羣臣手足也愛心腹不得不護手足如原任禦史李徵儀陳保泰本爲朝廷排擊門戶而反以門戶見擠本爲地方力任勞怨而偏以勞怨招尢當速爲賜環得旨新舊輔臣同心一徳內外臣工更宜洗心易慮共臻至治其餘該部酌議具覆部議起李徵儀行人司副陳保泰復補浙江按察司副使報可○攺封蜀府東鄕王奉鐩嫡二子鎭國將軍至廿�沂爲長子以嫡長子至氵�蓲痘殤也

○升陜西布政使司左布政李如檜爲太僕寺卿管京營少卿事

○加河南按察司副使兵備道陳其猷右參政久任

○升四川布政使司右參政蔣士忠爲河南按察司按察使湖廣布政使司右參政胡一鴻爲陜西按察司按察使關西道

○甲辰南京戶部尙書畢自嚴請酌定差規以一政體言北新淮安揚州三關與銀庫及督稅分司當用俸深者以示優勞之義其江北倉及水兌兩差當用俸淺者以示先勞之嘗人情政體自合如此比歲以來資俸不必相應覬覦別有夤緣於是一時物議沸騰非謂堂官愛有獨鐘則疑司官意偏左袒宜著爲令本政譜一書而酌其至當不得先期托假以避亦不得臨時越序而爭所爲教忠教讓教廉胥系之矣上曰差規旣定爾部卽永爲遵守

○兵科都給事中郭興治﹤鋶﹣釒﹥薦兵部職方司郎中吳淳夫勁骨孤貞宜擢用贊畫中書姜雲龍居間金�贊剌宜罷斥得旨吳淳夫著加升京堂照舊管事姜雲龍削籍爲民仍追奪誥命

○升工部右侍郎孫傑爲兵部添設左侍郎仍管大工事

○攺南京工部右侍郎杜士全爲南京刑部右侍郎

○起原任遼東巡撫張鳳翼爲都察院右僉都禦史巡撫保定紫荊等關兼理海防軍務

○升福建布政使司右參政賀萬祚爲廣西按察司按察使湖廣按察司副使王景爲雲南布政使司右參政分守金滄道

○加福建按察司副使胡爾慥布政使司右參政仍舊分巡漳南道

○升延綏孤山副總兵任中英爲神樞一營左副將薊鎭古北口遊擊劉芳羙爲神樞三營參將

○升宣府龍門所參將張應干爲寧夏協守副總兵廣東瓊崖參將沈志亮爲漳潮副總兵萬全都司掌印汪爾信爲宣府南路參將廣東香山遊擊髙應嶽爲廣西永寧參將

○丙午上禦文華殿講讀

○兵部尙書馮嘉會陳樞務切要一選法宜通向來推升武弁止憑俸薦毫不容紊惟守把等官多至四百九十五員而所轉都司僉書止六十員又遊擊與都司掌印共一百四十五員以數百守把而望缺於十數都司則人嘗苦其多以十數都司而仰供乎百十遊擊則人嘗苦其少合無仍照往例以守把之應升者升都司僉書職銜管遊擊事庶無速化之獘亦免積薪之嘆一俸薦宜核推升憑俸薦明旨申飭屢矣然有人與事習才與地宜者卽俸薦末及督撫畱用勢所不免但宜先酌本官履歷不宜槪請咨題蓋咨題可以抵薦不可越資彼武途實缺幾何而堪此越軼也一添注宜復武官軍政六年僅一舉卽撫按舉劾亦止寥數人致姦弁夤緣以脫身破甑苟容以飽欲�土宜仍復添注蓋武弁之有添注猶文職之轉王官舉而行之亦澄汰要著一欽依宜重官無大小一奉欽依非臣部之官而皇上任使之官也如果人地不相宜亦宜﹤鋶﹣釒﹥明不得在外擅裁一客兵宜議自遼人不可用而徵調四出天下驛騷之禍中於奴者半中於徵調亦半況客兵之糜費日滋久戍之精神易倦何如招集遼人生聚教訓省一安家行糧之客兵便足餋數名土著但安插有方稽察有法在督撫加之意耳一賞罰宜明戴罪立功爲逃弁藏身之窟崇階世蔭爲武弁獵取之資甚至同罰也而勘實與待勘者異安得弁流不日玩乎所貴朝廷出賞罰以睿斷督撫奉賞罰以風行則士气可奮一軍法宜振法者聖主礪世磨鈍之神物也兵事非此尢不能肅眾以成功此後將者有臨陣逗𨖻必誅無赦如街亭之於馬謖髙平之於樊何則大小將士自當撥轉念頭何東事之不可爲一屯政宜寬屯政率未修舉艮繇未收耕種之利先議扣除之額所以寧就荒蕪今宜聽民量力分佃不稅其租久之物力漸饒百世之利也得旨條陳諸款見見悉心樞務通選法復添注俱依擬其餘酌議行

○賑卹陜西淸澗縣災民

○丁未孝康敬皇后忌辰奉先殿行祭禮遣誠意伯劉孔昭祭泰陵

○祭先師孔子遣大學士黃立極行禮

○吏部以年例擬升兵科給事中杜三策山西道禦史侯恂浙江道禦史劉之待爲各省藩參又推禮部主事徐應秋爲吏部司官得旨侯恂杜三策徐應秋俱系門戶都著削籍爲民仍追奪誥命劉之待盧洪圭與前會單不同顯是徇情更換司官罰俸三个月以後推升務加詳愼堂上官亦宜用心簡點不得任憑該司混推

○補原任禦史張應辰於陜西道

○南京工部尙書張鶴鳴以殿工垂成陳設錢糧屢奉明旨催解﹤鋶﹣釒﹥言國家工作物產資給於東南者與海內中分其半當此水旱頻仍徵調緊急之際諸方子來誼不敢後第三空四盡物力幾竭而小民並胝之情無繇自達請於欽限十萬兩旣派之後將後派者再議折十萬兩通行十四府作速分角�羊得旨照乾淸宮舊例該進銀六十萬兩今將十萬兩備辦陳設物料五十萬兩仍著作速角�羊進以助大工不得藉口災傷短欠遲誤

○內監李永貞題南京顏料十年一角�羊自萬曆二十八年至今例應兩次解納有旨二次年例顏料不必辦納本色照依應角�羊數目折價角�羊進以助大工工部尙書張鶴鳴﹤鋶﹣釒﹥稱原無額徵之銀在庫並無十年一次之例自嘉靖二十四年至萬曆二十八年五十餘年才取一次若仍議派不但民窮財盡皮毛不存且曠日持久恐大工難濟計惟將拖欠臣部錢糧嚴催續角�羊得旨顏料折價內監十年一題舊冊可據如何說五十餘年方取一次顯是上下朦朧推諉急公之義安在今除解過三萬五千兩外其餘照內監原題數目勒限解進不得遲延誤事責有所歸

○戶部尙書郭允厚覆巡按湖廣禦史陸獻明﹤鋶﹣釒﹥言京邊黔餉那借支吾皆起於定額不淸收支無度莫若行斂角�羊之法議令州縣春初開徵之日先將京邊黔餉二項總撤數目另造一簿另定收頭凡有封納先盡收貯卽行申報府司轉委廉能佐貳親詣各州縣斂角�羊京邊應角�羊部者徑角�羊部黔餉應角�羊偏沅者徑角�羊偏沅則那移獘絕矣至於宗祿按臣議欲委精明官員責同長史淸其冒濫但恐紙上之甲乙難據轉面之眞膺易淆果能洞若觀火辦若列眉卽以冒濫之祿抵缺乏之數可也得旨這本說京邊黔餉宗祿處置有法著該撫按遵炤施行

○吏部推兵部添設左侍郎管大工事孫傑回部管事工部尙書薛鳳翔言大工拮據臣與傑同寅協恭經營將作若左右手乞皇上照前崔呈秀徐大化例畱部督察大工從之

○升山西布政使司右布政詹士龍爲陜西左布政廣東布政使司右參政王道元爲江西按察司按察使

○戊申祭太社太稷遣英國公張惟賢恭代

○起降原任參將李成先爲都司僉書管宣大軍門標下右掖營事

○調延綏右營遊擊將軍張全昌以原官管鎭靖營事

○攺新升福建坐營遊擊沈光寵以新銜仍管浙江巡撫標下右營事

○革陜西西寧副總兵王用予安遠備禦都司何受祉任回衛

○發撫賞銀七萬三千九百三十七兩於山海關

○上諭工部朔風將起朕念兵士寒苦皮襖炤舊例加銀二錢每給銀八錢以彰朝廷優卹至意著作速角�羊關不得遲誤

○己酉孝慈髙皇后忌辰奉先殿行祭禮

○升太常寺少卿提督四夷館張守道爲南京太常寺卿

○庚戌新城侯王昇子錦衣衛指揮王國興以魏忠賢誣奏論斬初忠賢有憾於國興令人告訐謂國興擅伐祁昌胤塋樹逼死族叔王五冒請承運庫官王中所承種沒官莊田種種不法又王昇奏討墳價有旨給銀三萬兩先給七千兩國興領過銀一萬一千零二十兩謂陳乞時托人居間詞連舊輔韓爌令撫按械其家人韓三送詔獄迫令誣服韓三竟斃獄中又株累工部筦庫主事徐石麟制敕房中書鄭崇光俱削�爲民追奪誥命

○兵部尙書馮嘉會條上驛政四款一曰京差有減省之法貲郎不許奉差成例炤然卽各部正差尙有酌道裏之順逆衝事體之煩煩以軍事並一差者今因發角�羊不敷催督不應間以一事分二差亦宜限定差式非資序合格者不準則欽遣自少而郵傳稍蘇一曰外給有綜核之法舊例關領勘合衙門撫按不過二十五道總兵官不過四五道各注開除歲終奏繳今宜一遵舊例給發旣少奏繳又嚴則情面罔徇借關自杜一曰冒濫有抑勒之法勘合繇部涉科不過司給發耳當於勘合中塡定各項數目詳注節次路程有枉道溢額者該驛密申撫按指名參治復責起遞地方及交界州縣有能淸一借用勘合裁一分外需求者有司官以風力紀錄則抑勒旣嚴姦獘自少一曰客使有勸警之法凡惜馬折干等項𨿽系僕從欺蔽乃客使失於鈐束是誰之咎今後果有明以馭下或昏而縱姦者撫按官每歲奏聞一二以風警有位則旌創分明橫行自少得旨愼差遣蘇驛遞已有屢旨申飭這四款說減省綜核抑勒勸警尢足提醒人心卽宜著實舉行

○遼東督師兵部尙書王之臣言毛文龍孤軍海外糧餉不給乞速爲接濟得旨東鎭應發錢糧著該部作速備辦刻期運到接濟不得稽遲以孤海外三軍之望

○辛亥上禦經筵

○遂平長公主府工成遣尙書薛鳳翔祭告行禮

○平遼總兵毛文龍報獲虜二百七名請獻俘登巡撫李嵩言先是逃夷二十名傾登州之兵互相殺傷僅能擒獲今以二百七名之眾儻知必死而求生其患叵測且上歲黔中有非安邦彥不必角�羊獻之例則頭目非哈赤佟�當令毛文龍審處解級第於敍功之日準其上賞亦分別功次之一款也得旨不系渠魁免行俘角�羊著遵前旨行

○兵部尙書馮嘉會言鳳陽等十六衛所應解春班大糧銀二萬九千兩分文未角�羊壽州東平濟寧等衛所領班官於天啟二四年借庫銀一萬二百餘兩屢催不到乞嚴敕各該地方官限本年十月內將新舊應角�羊錢糧盡數角�羊部以給軍糈得旨班糧系做工軍糈如何久不角�羊到以致那借紛紛措處不敷著該地方官卽將新舊錢糧限十月內盡數角�羊部以濟急需再有遲誤道府等官參來處治

○南京雲南道禦史梁克順﹤鋶﹣釒﹥列畱都積敝一凡刑名官始得親刑名今則無官不受理無狀不準行紛紛部寺曹署下逮佐領甚至一事而重疊瀆擾一人而交互勾攝幸竇多開刁風愈熾一囹圄縲紲以待有罪非謂凡告訐卽可囚系今則事不問大小人不問犯證動輒鎖禁比至審放往往身𨿽釋而家先破甚有事未結而生先殞者言之令人切齒一百司總是王臣四民孰非同類今則分黨護甚至衙門胥役自庇其私獨煢煢小民無所依庇動遭吞噬之慘一宴會相尋過從殆無虛日竊計祿入有嘗窘於供辦操守能無踰乎精力有限疲於奔應職業能無矌乎至乘歡笑而啟關說之竇顧情緣而回執持之操杯酒徵逐之間關系誠非渺小得旨畱都根本重地若不痛釐積斃民困何繇得蘇著卽嚴加申飭行

○畱新升山西布政使司右布政使楊邦憲於陜西仍以新銜照舊管按察使事攺新推陜西右布政使張國銳於山西

○甘肅阿壩參將王嘉賓患病升甘肅都司僉書任汝威爲遊擊代之

○壬子上視朝

○癸丑總督薊遼兵部尙書閻鳴泰題朵顏三衛貢夷一事祖宗設法二百餘年以來未之有攺今廷臣慮患未然頓議裁減遵照明旨第令一二人進京余俱關外領賞煌煌天語邊臣敢不仰承第人情驟更其嘗則駭忽奪其所欲則忿駭而且忿無論東西合謀卽諸部鬨起能支乎不能乎此不待智者而後知也況奴酋結婚虎憨已蔭懷吞並之志我撫之惟恐我戢復從而攜之是驅之使合也反恩作讐大可寒心往復商確不如仍舊之妥若慮其沿邊騷擾夥伴藏姦恐爲內地患則當刻責邊臣謹押送嚴盤詰以防其狙詐而已伏乞亟敕禮兵二部從長酌議得旨覽奏具見爲國深心進貢夷人照舊例行但沿途盤詰宜嚴不許索詐擾害驛遞支應宜速不得勒掯畱難到京日要預備賞賚亦要速發起身該部知之

○升兵部右侍郎魏應嘉爲本部添設左侍郎太常寺卿郭鞏爲兵部右侍郎

○起補原任禦史陳保泰於浙江道

○命貴州道禦史姚應嘉巡視京畿

○升陜西布政使司右參議王光經爲廣東按察司副使

○升京城巡捕左參將王嘉春爲延綏孤山副總兵眞定標後營遊擊李永福爲宣府龍門所參將陜西都司僉書王之禎爲五軍四營遊擊宣府都司僉書劉茂芳爲昌鎭右軍營遊擊陜西偏頭關守備加都司僉書魏都梁爲薊鎭大水峪遊擊臨洮總兵旗鼓守備加都司僉書尢餋鯤爲延綏左營遊擊山西寧武關守備加都司僉書石在廊爲延綏右營遊擊山東靑州守備加都司僉書費克謙爲宣大總督左營遊擊

○發周府儀封王恭櫪於鳳陽髙墻以窩盜分贓也

○乙卯薊遼摠督閻鳴泰陳楡關內外人情言遼當九年積衄之餘今春忽有寧遠一捷俾奴輿屍棄甲狼狽而奔查寧遠之城堞𨿽坍而人心殊壯則撫臣袁崇煥與鎭臣趙率教實鼓舞而聯結之乃請將心腸微有不然者查敍之典已明而不平之鳴未已酬勞之恩已厚而矜之念猶存臣一一進諸將而藥之不知向來褊衷肯盡洗否至楡關人情則異於是將不習於斗而習於奢卒不善於攻而善於掠督師王之臣殫力振刷較之從前頓稱易轉然微窺其動靜似乎心口杳不相應者臣復一一進諸將而藥之不知曩時俗腸肯盡滌否因薦大帥滿桂而參中右所遊擊劉世功經武營遊擊陳維翰上曰這本說關門內外人情甚悉師克在和戮力同心已有屢旨申飭如何仍因故習著督撫嚴諭文武各官洗滌肺腸共矢同讎無誤恢復大計劉世功陳維翰卽行罷斥急揀廉勇以濟衝疆

○兵科右給事中薛國觀題秋髙馬肥正犬羊肆志之日況我之瑕隙可乘而敵之狂謀未艾如關外寧遠與中右後前屯諸城先時以霪雨坍塌報宣大沿邊諸處邊墻墪臺先時以地震傾﹤王已﹥報寧夏鎭炒忽兒千兒罵頃以西行犯搶報甘肅鎭班喇嘛銀歹三見臺吉先時以侵犯截殺報靉陽寬奠鎭江一帶奴酋處處設兵登撫之近報有據漢人降夷節供奴酋結親西虜八月蠢動關臣之羽書狎聞臣謬任兵垣睹此情形竊爲杞憂乞嚴飭環邊文武諸臣以堅壁固圉爲猷念以摧鋒陷陣爲精神得旨狄令漸深邊防宜愼這條奏各邊情形甚悉著卽如議申飭行

○升吏部左侍郎駱從宇爲禮部尙書兼翰林院學士掌詹事府事

○升南京禮部右侍郎林欲楫爲禮部左侍郎兼翰林院侍讀學士協理詹事府事未任尋攺南京吏部左侍郎管右侍郎事

○升史科左給事中王鳴玉爲陜西按察司副使隴右道刑科給事中張鵬云爲四川布政使司右參議禦史胡士奇爲福建按察司副使建南道楊建烈爲山東布政使司右參議天津道王會圖周宗文俱湖廣按察司僉事

○以山西行都司僉書吳道泰爲萬全都司掌印起援遼都司僉書景國佐爲陜西行都司僉書

○丙辰河南道掌道事監察禦史王業浩言科道外轉春秋二例俱科一道二惟壬戌以來凶邪驅除異已創爲科二道四夫考選限隔三年而遷轉必苛求充數班行日就寥落非朝廷重耳目之意乞慨賜照舊末復爲須之彥梁之棟吳國華蔡國用韓敬丁乾學顧際明求賜環得旨春秋例轉仍用科二道四不得紛更科道不許薦人已有屢旨如何濫舉市恩吏科給事中楊所修復以例轉太多爲言報聞

○升陜西布政使司右布政徐云逵爲本省左布政關南道陜西布政使司右參政關守箴爲本省按察司按察使商雒

○四川烏思藏護教王及董卜韓胡宣慰使司等進貢方物

○丁巳大學士顧秉謙等題三朝要典書成查照明倫大典事例給賜諸臣頒行天下曁各省直令翻刻廣布以昭三朝慈孝萬世是非從之

○遼東巡撫袁崇煥言奴患以來捐棄兩河未有勝著惟督臣王象乾經臣王在晉撫存西虜奴窮於無所與樞輔孫承宗與督師閻鳴泰決用遼人奴窮於無所導故蹲伏者三年自去秋河上覷我之虛實故傾巢入犯臣偃旗息鼓待之奴遂失利而去今積雨成川我之哨馬且不能去彼之大眾夫安得來過此以往則彼日日能來我刻當備矣彼遠來利速戰臣只死守令進不得戰以困之惟困之乃得圖之蓋不貪功便無繇致敗若貪一擊之利則從前之禍立見然奴向能爲中國患以獨擁一方生殺予奪之自繇生聚教訓之不易而我調四方烏合當之彼以專我以分宜乎不相及今皇上以關外關內分屬責有專司以遼人守遼土兵馬錢糧注爲定額且守且戰且築且屯撫西虜以拒夷屯種之所入可以漸減海運大叚堅壁淸野以爲體乘間擊惰以爲用戰則不足守則有餘守旣有餘戰無不足不必侈言恢復而遼無不復矣顧臣又有進焉凡勇猛圖敵敵必讎振刷立功眾必忌況任勞之必任怨蒙罪始可有功怨不深勞不厚罪不大功不成謗書盈篋毀言日至從來如此惟皇上與廷臣始終之得旨覽奏具見石畫深謀主守不戰尢是制奴穩著朕念切封疆委任責成不啻推心置腹安有謗書可間著殫力防禦一意滅奴毋以瞻顧分心

○升太僕寺少卿孫國禎爲太常寺少卿鴻臚寺右寺丞魏持衝爲本寺右少卿

○加四川總兵林兆鼎署都督僉事管遵義參將事

○以經略旗鼓參將王家棟爲紫關關參將神機七營參將周世顯爲寧夏西路參將湖廣行都司掌印謝登云爲廣東瓊崖參將興都畱守司掌印陳學捷爲廣東香山參將甘肅守備加都司僉書祝國寧爲天津海營遊擊山西平刑關守備加都司僉書周之士爲眞定標營遊擊山東春班都司僉書鄭夢熊爲福建巡撫中軍遊擊

○革天津督餉標下中軍遊擊趙榮祖旂鼓都司僉書趙錦任回衛

○戊子祭歷代帝王遣保定侯梁世勛行禮

○己未吏科右給事中李魯生言自東事以來內外共苦惟餉在內苦不給在外苦不繼邇來戶部所報解發之期似寬時月有餘督師所報收放之數支吾目前不足以本色言之天津頭運二運已到三運且開洋矣果爾則來歲之半已完而何以南海倉止貯八千石之米以折色言之戶部發盡新庫已完七八九月矣果爾則七月之前盡給而何以耀武營尙欠閏六月之糧必嚴爲查核明白其故庶計部可以謝楡關楡關亦可以有辭於計部耳至海運一事更有難料往聞南糧沿海盜賣鑿舟沈水告照而還有此獘端豈堪尾洩又聞參將蕭升營有降夷四名盜馬遁去疏縱可虞並乞嚴旨申飭戶部尙書郭允厚覆言角�羊發執有互異南海口之糧必有大獘耀武營之餉必有隱情關門督撫應行嚴查奏報仍行天津督餉及關門餉司各具解發投到日期交納領收實數開造明白送部以憑對查然久需時日則彼此可以通同傳會是必查之於不及措手之時方得實乞皇上嚴立一限於命下十日內將支放原冊一齊報部臣部據實查核解收何以互異名實何以懸殊果系何官何處遲誤嚴行究問以懲將來庶於邊事有濟上是之卽限十日內催取各衙門支放原冊一齊報部以便據實查核久之天津督餉戶部侍郎黃運泰遵旨查報言關門糧料照依天啟六年部派連閏米以六十六萬石查爲額料以六十七萬八千五百石爲額及查發過之米津門頭運二運三運並預運等項已有七十三萬石發過之料前後三運並薊永附關召買等項已有六十一萬石此實運之數可按而考也南海口信地連閏歲派米一十三萬九百三石派豆一十四萬四千三十七石二斗今關內已運過米一十三萬八千餘石豆十七萬餘石先盡關門俱溢派之外不意山海海運廳同知王應豫詳報南海口糧米止有八千石臣心疑之隨咨督師查核續準回咨查春間關內馬兵盡調出關防收而在關者僅步兵二萬餘故米如前次所派之數似爲足支邇來關外駐防者已撤進關及鎭守內府所帶京兵與夫本部院調募新兵共增一萬餘名馬步共合五萬二千之數修工客兵春防止眞定一營而今秋防在關六營是以所支之數前後不同臣思兵增則餉亦隨之而增勢所必至顧兵馬錢糧派有年分而增餉之法亦必照依年分始得淸楚伏祈天語叮嚀急將關門續添兵馬與應增糧料之數於今年某月爲始計至某月爲止各該加增若干敕下戶部速行督師自爲題請其出防撤回兵馬應支糧料亦聽關寧內外就便裒益至見截漕糧一十六萬石臣奉旨截畱已將浙江災折米六萬三千石未收帶運米九萬七千石截數扣還內部矣其糧盡發預備臣原疏題明作爲七年正數不在六年額內者卽督師疏內亦有另項收貯一說臣不得不預爲申明以俟後日之銷算也下部酌議

○遼東督師王之臣復具陳兵馬多寡互異之故言樞輔孫承宗簡汰﹤鋶﹣釒﹥冊原額官兵一十三萬四千四百三十三員名汰過一萬七千四百三十員名實在官兵一十一萬三千三員名此實數也其開報兵馬臣與撫道多寡互異者或因關外修工末回止據見在開報至工竣撤防而始按數造入或因戰馬太少議將更番回鎭舊馬補價畱用而續有增添又因鎭臣內臣隨帶陸兵五千餘員名臣調募新補兵丁六千餘員名原在關步兵夫匠二萬餘員名前冊已備造明悉而司道所報者或收餘前後參差此多寡懸殊之故也應撤者撤應更者更應補者補自是臣等職掌便宜調度難以膠柱兵馬旣有更移錢糧亦有消長總之不出額外而已除修上客兵援兵移易不嘗難於定額鹽菜食米俟酌數另請外其主兵關內官軍夫匠見在五萬一千九百餘員名應募補八千餘名共足六萬馬騾見在一萬五千六百餘匹應補八千三百餘匹共足二萬四千歲共該月餉馬乾銀一百二十八萬兩米三十五萬石豆三十萬石艸三百六十萬束關外官軍夫匠見在五萬二千八百餘員名應募補七千餘名共足六萬馬騾見在二萬三千餘匹頭口該買補六千餘匹共足三萬歲共該月餉艸乾銀一百五十三萬兩米三十五萬石豆三十七萬石乞著以爲額敕部按數支給得旨據奏兵馬多寡互異之故種種明悉餉銀米豆艸束應照額給發○升山西按察司按察使王家賓爲陜西布政使司右布政兵糧道彰徳府知府白貽淸爲陜西按察司副使西寧兵備道陜西按察司僉事熊師旦爲浙江布政使司右參議寧紹道

○給遂平長公主莊田二千五百九十五頃八十二畝如寍徳長公主例

○發太僕寺馬價銀一萬八千兩於宣府

○庚申上禦文華殿講讀

○修理長陵等陵開工遣工部尙書薛鳳翔行禮

○南京戶部尙書畢自嚴備陳畱儲出入之數並�補救之術以歲入本色言省直額角�羊各倉及水兌屯米共八十九萬有奇除湖廣近攺黔餉外實止起解六十三萬七千有奇乃南京錦衣衛等各寺監局及神機宿衛等軍通共支米八十四萬四千餘此南戶部本色歲出入之確數也以歲入之折色言應安徽寧各等處雜項銀兩通共四十三萬三千有奇乃南京之公侯府部等衙門並錦衣衛所等官吏支銷通共該銀四十四萬四千有奇此南京戶部折色歲出入之確數也總而計之本色之出浮於入者每歲約二十餘萬石折色之入歉於出者每歲約一萬餘兩況入數有逋欠無加徵出數有歲增無歲減然則畱都庫帑𨿽欲不日殫日匱豈可得哉臣前爲本色計請歸楚賦爲折色計求還漕折今日夜思維求所以裕入之孔則積逋當追查自天啟元年至五年各省直拖欠折色共一百餘萬兩本色共八十餘萬石容臣一並提催務期通完以紓然眉求所以淸出之竇則冗食當節案查天啟元年正月實支月糧官軍匠役人等止七萬人今增萬人一年便多支米八萬石畱都舊制有祖軍無募兵有額糧無增餉歷年經倭警虜氛兵部操江俱各募兵另立奇兵一營增額遂滿六千增餉歲三三萬二千餘兩夫增兵補伍𨿽非根本至慮第足兵先須足食節流要在窮源則今日講求節縮固臣部所急講者乃若以北分南之入而入孔愈少以南供北之出而出孔益多如遼折一項臣又竊有請焉南糧額派原不甚充縱令本色稍有贏餘亦聽南部自折自用成案可稽邇因遼餉無措摉括南糧於是倉米攺折旣多充餉愈窮且楚中南角�羊折色該省並借供黔五年以來幾及十萬況近來織造孔棘歲額倍增遼折所畱尙苦不足於供截長補短剜肉醫瘡此則臣部一叚不可語人之苦情今今日不得不徹底吐露以仰冀寬恩於君父也得旨下部酌議

○南京刑部尙書吳崇禮乞致仕許之

○戶部覆山海經略王之臣總督閻鳴泰等請給馬價及犒賞銀兩言舊年閣部淸汰兵馬而後計關外實在馬三萬三千八百五十二匹臣部料豆馬乾俱照此數給發今﹤鋶﹣釒﹥稱關外馬見在只二萬八百八十四匹較原額少一萬九百六十八匹今年十个月該剩折乾銀一十四萬七千八百三十五兩該剩料豆一十四萬七千八百餘石平日增不聞曰馬少也而馬乾可省發料豆可省支又不報曰還官應有若干及議戰守則曰馬無矣應買矣應給價矣何請馬乾之時與請馬價之實數馬以對不相照應也賞罰明則軍令肅而士气奮行伍如法之將射打命中之兵誠不可以不賞惟是臨敵之時又須元寶一錠然後用命則此兵也似不爲平日訓練節制之兵而爲臨時賄賂雇倩之兵無論國家無如許金錢恐亦非司馬法也況犒賞銀兩除欽賞外猶有樞輔經略積存銀十萬又新庫發銀三萬今﹤鋶﹣釒﹥中只言欽賞十萬而不言此項將此項歸於何處作爲何用且欽賞銀十萬解赴寧城者僅止四萬其餘又角�羊到何處犒發何人乞敕下督撫諸臣逐一查出還官以爲犒賞買馬之需庶錢糧不至侵漁而兵餉不苦湊處矣上是部議

○辛酉憲宗純皇帝忌辰奉先殿行祭禮遣武靖伯趙祖芳祭茂陵

○登萊巡撫李嵩報登總兵楊國棟海防都司梁汝霖等偵知奴酋運板片至蓋套督造船隻密遣將駕輕舟帶火器焚其板片奴兵追趕迎戰復擒活夷一名斬首級一十九顆忠勇可嘉乞與優敍得旨楊國棟梁汝霖偵探截殺屢奏奇功潛燒賊船忠勇可尙其降夷活夷俱著該撫審明酌處具奏有功員役陣傷軍丁查確賞賚優敍該島各官還宜加倍堤防相機堵截勿狃小勝以致疏虞尋升總兵楊國棟爲實授都督同知都司梁汝霖等俱升授有差

○賜總督五省駐札偏沅兵部右侍郎兼都察院右僉都禦史閔夢得尙方劍

○壬戌上視朝

○升山西布政使司右參政王國相爲本省布政使司右布政冀南道戶部郎中錢天錫爲陜西按察司提學僉事

○琉球中山王世子尙豊遣官進表文方物

○延寧二鎭套虜都督同知卜失免阿不害等補貢馬匹賞賚如例

○癸亥安南進貢○通政使司通政使馬從龍光祿寺卿管鴻臚寺卿事展自重告病俱著致仕

○升廣東按察司按察使潘潤民爲雲南布政使司右布政武定兵備廣西按察司副使楊紹中爲貴州布政使司右參政

○福建南路副總兵楊應春山西利民堡參將李承恩陜西靖虜營參將張自彊都司僉書管寧夏洪廣堡遊擊趙登髙山東濟寧遊擊陳星耀宣府東路遊擊戚世登並以劣轉添注

○革河間營都司新升宣大左營遊擊韋策任回衛

○甲子上禦文華殿講讀

○平遼總兵官毛文龍﹤鋶﹣釒﹥言部議海外一旅專爲牽制一著邇者接兵部札付言奴犯寧遠已經三月臣竟不知臣於上年十月內卽發塘報言奴於燈節前後必大舉入犯右屯等處更宜加嚴防今年正月二十日卽從雲從山發兵進襲海州盡力牽制苦糧餉不足不能與賊久持耳部議又謂臣所駐須彌島去奴寨二千餘里欲臣移駐近島夫須彌從大路去義州止一百里義州與鎭江相對不過三四里鎭江至遼陽三百六十里是須彌距奴寨在五百里內鐵山路亦如之今謂去奴二千餘里不知何臣作此誑言且兵事首論人心次論地勢以人心論寧遠遼兵少西兵多東江則海外孤懸無所退避盡用命之人心以地勢論寧遠至遼潘俱系寬平坦道無險要含藏難以出奇攻襲東江則山險可以設疑出奇可以制勝接濟𨿽難戰守則得進剿恢復終是東江事半而功倍也得旨﹤鋶﹣釒﹥說地勢人心極明不必移駐

○先是湖廣所派南糧攺折雜項等銀共一百一十餘萬借充黔餉其實角�羊黔者止七十萬尙虛懸三十萬有奇天啟二年遂以此七十五萬作黔額餉然黔中撫按猶存見少也後雲南巡撫閔洪學﹤鋶﹣釒﹥稱滇餉匱乏復將此七十五萬內抽撥三十五萬兩而川貴總督閔夢得巡撫貴州王瑊合﹤鋶﹣釒﹥爭之至是部覆言滇固非無事之地然較之於黔則相懸矣滇烏撤諸夷未若黔之安酋猖獗難制也滇用兵境上未若黔之攻城殺戮大慘也滇安居待敵未若黔之暴師原野枵腹荷戈也今固不敢急黔而忘滇亦何至奪黔而予滇乎應照原派三十五萬仍以與黔其滇餉稍需臣部那移接濟上從其議

○升禮科右給事中張惟一爲吏科左給事中戶科給事中陳序爲本科右給事中

○升昌鎭左騎營遊擊羅墀爲神機七營參將神機二營參將王秉忠爲昌鎭涿州參將神機營加都司僉書馬寧遠爲鳳陽巡撫中軍遊擊關內道中軍守備加都司僉書卜文璜爲遵化威虜營遊擊

○調大同入衛遊擊髙可及補宣大總督標下左掖營遊擊以新升本遊擊費克謙補大同入衛遊擊從總督張朴請也

○乙丑升兵部武選司郎中韓秉衡爲山西布政使司右參議潞安道河南按察司副使潘師道爲福建布政使司右參政建南道

○復除原任山西按察司副使楊廷槐於山東天津兵備道

○升提督巡撫都督僉事張體乾爲都督同知把總谷應選爲參將東營副總兵管參將事王嘉春西營參將王嘉賓中軍司僉書王文烈各加升一級以緝劉鐸等鎭魘敍功也

○

○升薊鎭都司僉書柳榮爲遵化宣武營遊擊延綏巡撫中軍遊擊王徳爲寧夏洪廣堡遊擊河南秋班都司僉書陳一徳爲宣府東路遊擊浙江都司僉書黎延慶爲山東濟寧遊擊

○革宣武營遊擊叚國禎任提問追贓以薊遼總督閻鳴泰參其貪狡也

○丙寅上文華殿講讀

○吏部尙書周應秋等言科道吏部三衙門官升轉以春二月秋八月爲期例也必遵候實缺之前旨恐逾例轉之定期仍以添注申請閣臣顧秉謙亦以爲言不允

○巡按監察禦史黃憲卿題鹽政要務一曰撈采之計當周河東歲課四十二萬引責辦於十二州縣鹽丁然而池沸若火鹽丁作苦勢不得不乘陰雲時一息用貧民撈采蓋一則以休鹽丁之疲一則使貧民間入其中稍分顆粒自飽總是供課不必問出何腳力一曰超支之例當禁河東鹽課支法除壓待外有挨支以封銀時日爲序毫不容攙越而商撈堆鹽則獘端莫可窮詰目前𨿽利其捷輸萬一鹽池不盡生殖有飽而揚去耳宜禁超支復還場之例一曰收料之規當更每年撈采鹽丁稍一事竣總堆成料運司用尺桿量算多寡從來相沿遵行而不虞經收秤斗遂髙下其手臣同司官縣官細加抽盤乃知其巧於爲姦於是乃攺秤斗量俾各州縣料頭自報而又令印官自相盤量要見州縣撈鹽實有若干科某料實有若干引各具引結儻日後掣放不如報數便令照引陪償蓋引數報自州縣其責自難推諉耳抑臣因有感於鹽池之尙有遺利也自大池外有金井有賈瓦而又有西小女池其地距運城可五十里𨿽廣衍不足當大池二三而年來澆曬法行卽以臣受事曾曬過鹽十有三萬頃且又以數萬報將來數尙未艾也臣又有感於運官之不可不一振拔也他藩運司入猶以腴也而競趨至於河東署冷官寂非眞淸塋則必不能甘澹泊非眞彊明則必不能勤幹濟但其體貌外似隆於州縣而事情內實隔於州縣甚至有文移催積月尙不能得報而究竟乃緣臣以結伏乞皇上垂念鹽政慨然特重其選運使必用甲科分司並令久任而又大破格調以優其遷庶鹽政必有一番振刷戶部具覆如議行

○先是甘肅撫臣王家禎於天啟三年以援軍缺乏安家那借缺官柴馬軍地變價銀一萬兩原限酌處補還旣復以艱於措處題請間銷兵部言缺官變價二項均系內庭煙爨之需並官聯餋廉之具著爲成例固非他項可以停待告罷者況今又以殿工未竣將此項轉而協濟將作則角�羊納尢不容緩若外省擅自那借復不抵補則前項之銀絕不入司馬之門而內庭上供大工協濟臣部將何以抵應乞嚴令作速補角�羊從之

○升中都畱守司掌印杜承緒爲神機二營參將起升遊擊劉應魁爲山西利民堡參將攺寧夏平虜城參將周維新爲陜西靖虜堡參將升大同平遠堡守備加都司僉書張守有爲昌鎭左騎營遊擊攺浙江右營遊擊李文奎爲北洋營遊擊

○丁卯上禦文華殿講讀

○升四川按察司副使許士奇爲廣西布政使司右參政驛傳道

○補原任禦史汪若極於福建道

○戊辰南京兵部添設左侍郎武之望以疾乞休許之

○都察院左副都禦史劉廷元言皇上頃命史局輯成三朝要典三案中之華衮鉄鉞已揭於天下萬世矣惟是光廟實錄向奉另行攺正之旨迄今未見竣事近聞有不法之臣如廣西副使曹學佺私撰野史紀略以謟上官以惑天下恐要典實錄一語參差則一信一疑必滋猜謗諸臣遵奉明綸匝月可告成事何慮何阻而竟寢閣也得旨皇考實錄已有旨攺正曹學佺私撰野史本當拏問姑奪職爲民書板行撫按官追毀

○戶部尙書郭允厚言遼事至今日戰守之局旣定則兵馬之數當定兵馬之數旣定則錢糧之數亦定典兵者淸其虛冒於外而後司餉者乃可勉其轉輸於內臣請定關外兵足六萬爲防禦關內兵足三萬爲堅守並請定關外歲需月餉艸乾銀一百六十一萬兩米三十萬石料四十七萬四千石兵馬錢糧注爲定額此額一定則督師鎭防於內撫臣禦侮於外關門按額索取臣部按額分給與參差之擾成畫一之規計無善於此者上曰兵馬多寡各冊互異錢糧何以定額著督撫核實具奏

○遣陜西道禦史張應辰巡按廣東

○升大理寺右寺副董懋中爲尙寶司司丞

○升湖廣布政使司右參政陸夢龍爲廣東按察司按察使九江府知府周詩爲河南按察司副使撫民道

○升南京兵部中軍參將陳希範爲福建南路副總兵調福建北路參將周洪印代之

○升鄖陽巡撫坐營都司僉書李鎭邦爲興都畱守司掌印四川都司僉書蔣繼祖爲湖廣行都司掌印○己巳上諭吏部太僕寺卿顧慥久病家居著冠帶閒住其餘各官有力衰邁各宜恬退品望超卓者加銜致仕以示分別

○工科給事中王夢尹言籌邊大略一名器當重東江給札授銜爲鼓舞士心設也豈容今日一都司明日一遊擊宜令帥臣審酌授職則得官不濫而人更知榮以思奮一兵額當限兵多則難精徒以糜餉東江兵號十五萬豈盡投石超距者宜令帥臣精選籍壯爲兵汰弱爲屯則兵不苦餉勇气自倍一南兵當裁南兵出海時名𨿽數千至島已不及半帥臣慮其虛弱仍以遼人補之何取南兵名色宜去姑存之虛名以歸畫一則士伍無假借而侵冒亦除得旨所陳諸款有禆東江軍務該部酌議行

○南京禦史蔣守藩奏我皇上無日不以滅奴爲念中外諸臣無日不以款虜制奴爲言至於明暗諸酋甘心輸款虎墩免憨一意助順且忿忿於粆花歹靑之受奴僇辱也亟亟欲爲報讎之舉曾幾何時而督師﹤鋶﹣釒﹥雲朵顏諸虜陽順陰逆總兵左輔塘報云奴酋與西夷結婚果爾則款虜可長恃耶夫奴之蓄謀甚久苟志在報復必百計以攜我夷夏之交虜之部落實繁儻志在需求且一往以成彼鷸蚌之勢據回鄕難民之說固有未易窺測者乃總兵滿桂昔離寧遠之時督撫二臣各有﹤鋶﹣釒﹥入告料敵之智已蚤見其一班而慮事之長更何難於再計乎獨恨其與趙帥不相能而猶料其終必相救天下方有事兩虎安得私鬥督撫二臣已揭肺肝相示矣滿趙二帥可聽其有一毫猜忌哉關門內外𨿽信地各分而前犄後角左提右挈豈不和而可共功也上由文武同心已有屢旨這本倚重督撫責望二帥情亦殷篤

大明熹宗悊皇帝實錄卷之七十五終大明熹宗悊皇帝實錄卷之七十六

天啟六年九月庚午朔光宗貞皇帝忌辰奉先殿行祭禮遣鎭遠侯顧肇迹祭慶陵

○南京總督糧儲戶部右侍郎林宰以京倉積貯出浮於入臚列救獘之法一嚴部運以免稽遲舊例應角�羊南糧布政司官一員董其役該府通判督所屬州縣佐依期赴京交納明旨昭然今何廢格也藩司無論矣府佐不行而委之首領縣佐不行而委之倉巡至蘇松嘉湖等處直付之解戶之手半屬豪奴攬棍銀米任其展轉朽腐以充數踰年累月無從究詰乞敕各撫按今後起解南糧總部必責府佐分部必責縣佐押運依期交納違限嚴行參究一省轉解以免那移有司按會計催科於南糧何嘗寬免一分顧民間之輸將已完州縣之那借百出移甲供乙久假不歸化爲烏有乞敕各省撫按令委官立限徑行赴部交納以除轉折停畱之獘仍嚴追實投批回查照以防解官侵沒之姦一貯攺折以備不虞天啟五六年二月例應大糧放銀前任部臣以庫貯空虛米價騰湧攺支本色以濟時艱折色待八月補支而今無有也兩月又多出米九十五萬石倉米安得不匱臣愚以爲如永折一項自應歸庫支用其各省衛所追補未完米價銀兩管庫司官相應另貯專備倉中之乏不在別項支銷乞敕臣部著爲永例上命該部速覆

○升河南按察司副使範中彥爲四川布政使司右參政

○南京工部右侍郎盧大中以疾乞歸命加南京工部尙書銜致仕

○升陽和道中軍守備朱鼎爲山西管屯都司僉書

○給鳳陽府髙墻庶人任欥等子女衣糧如例

○辛未發秋季年例主客兵餉於各鎭薊鎭一十六萬六千七百一十七兩九錢�分密雲九萬一千三百四十九兩九錢一分永平七萬四千四百六十六兩六錢二分昌平三萬五千五十八兩一錢一分八釐易州三萬六千六百四十八兩九錢五分

○舊制南直河南山東各衛班軍大糧皆徵解南戶部分司鳳陽倉班軍臨行時先給四月安家餘八月隨軍起解天啟三年攺解兵部有司藉口災傷徵解不時班軍嗷嗷乞復祖制兵部尙書馮嘉會﹤鋶﹣釒﹥言班糧玩愒之因與今日整頓之法無如遵復祖制歸並鳳陽監倉主事軍從南來糧從南解痛癢相關呼吸俱應至於蘇松等府拖欠不完則惟有考核一法請將南糧載入條鞭有稽遲者參罰如法得旨班軍月糧著遵祖制歸復南戶部鳳陽倉分司四月安家徑給外八月大糧隨軍起解不得稽遲永爲遵守各府拖欠該部載入考成分別查參以憑嚴處

○著吏部文選司郎中周文炳閒住調考功司郎中李夔龍爲文選司郎中

○起原任遊擊劉恩卽以原官職銜管山海鎭守標下中軍事

○壬申先是東廠司禮監太監魏忠賢緝獲徽州犯人吳養春等命付詔獄鎭撫司打問題參言養春之祖守禮霸占黃山木植及山場地畝積年擅利並隱匿山地總計贓銀六十餘萬兩程夢庚等贓銀十三萬六千兩俱質對明白得旨程夢庚等贓銀十三萬六千兩本司立限嚴追吳養春贓銀六十餘萬兩著行該撫按照數作速追解其山場木植銀三十餘萬兩工部卽差官會同撫按估計變價解進以助大工山場地二千四百餘畝並隱匿山地假以拋荒地土未入冊者查出升科不得仍前隱漏工部請以營繕司主事呂下問董其役仍給專敕以重事權山場地畝旣歸朝廷合專責撫按官丈量等則四至酌定科賦另﹤鋶﹣釒﹥具題上從之仍嘉忠賢緝獲之功賞銀五千兩並鈔幣蔭弟侄一人世襲錦衣衛指揮使下問旣出徽郡騷然幾釀大變郡守石萬程力持不得竟祝發去

○起升雲南尋武遊擊趙庭爲福建北路參將升五軍五營佐擊楊如楩爲密雲車中營遊擊

○淮揚廬鳳各府屬春夏旱蝗爲災入秋霪雨連旬河溢海嘯濱河之邑如邳州宿遷桃源安東等州縣其田土盡沒於黃河濱海之邑如泰興一縣海潮江浪一夜驟湧廬舍衝沒人民溺死者無算總漕蘇茂相具狀乞賑下其﹤鋶﹣釒﹥於部

○統領臨洮援兵都司僉書張國定經過廣靈縣縱兵虐民宣大總督張朴紏之命兵部行督師衙門就近提問以肅軍令

○癸酉孝恭章皇后忌辰奉先殿行祭禮遣寧陽侯陳光裕祭景陵

○霜降節遣侯徐錫胤李弘濟李承祚薛濂蔣惟恭柳祚昌郭邦棟伯劉孔昭孫廷勛李守錡朱自洪祭長陵獻陵景陵裕陵茂陵泰陵康陵永陵昭陵定陵慶陵宣城伯衛時春祭恭仁康定景皇帝陵寢指揮僉事劉化行祭哀衝莊敬二太子墳園

○督察工程工部尙書崔呈秀請制錢以給大工經費得旨戶工二部寶源局各發銀五千兩每百兩鑄錢五萬五千文以便每日按工給散周而復始工完停止

○刑科右給事中黃承昊上﹤鋶﹣釒﹥請如撫臣袁崇煥議另設餉司於寧遠且陳關內遙制與監司兼理之不便得旨黃承昊久系東林不自引退反條陳塞責削籍爲民追奪誥命

○工部左侍郎徐大化言大工之舉經費甚繁自然之利錢法甚便請領內庭需用之餘銅十萬斤付寶源局臣親督鑄卽以子錢上供而錢毋仍畱該局易銀買銅循環不絕堪效涓埃永利上從之

○大理寺右寺丞佘合中乞休加大理寺少卿致仕

○甲戌福建地震

○翰林院編修姜曰廣兵科給事中王夢尹頒詔朝鮮便道詳閱海外情形歸陳八款內兵部覆議四款一曰遼民言遼民來歸者不啻十餘萬自長山廣鹿石城鹿獐等島各有安插卽自鐵山至朝鮮之安州麻布川大川等處二百餘里陸續不絕柰皮骨僅存枵腹待斃宜擇其壯者隸之行伍次則雜役屯耕或老弱有妻子願渡海入中國者聽一曰遼兵據毛文龍所報十五萬大要卽遼民也二使臣合﹤鋶﹣釒﹥則云目前堪用者二三萬臣請量以三萬爲率用其精者當技擊攻剌之選次者供餵養炊食之用額定之餘散處屯種至於南兵風土旣殊虛濫亦眾自水手篙工外斷宜汰還以肅士伍一曰遼官據稱遼東各衛指揮千百戶等官逃東江者不少第遼土旣陷官於何有宜令在東江者聽毛鎭較選簡其尢者次第用之有年深績茂者仍與題請升授或調內以均勞逸一曰俘解自旅順至鐵山沿海與奴鄰耕牧偵探處處可以相遇以多擒少以壯擒弱或彼或此此嘗情也獨五月之戰文龍身親督陣𨿽被奴殺傷多將多兵我兵亦略有擒獲先是奉有明旨不系渠魁免行俘解臣以爲堂堂大將率所部卒親有斬獲功亦可紀今後除零星小醜聽彼處行法外其眞千百夫長似亦不妨俘解以鬯國威戶部覆議三款一曰海��人不下五六百人半在登州半在海外約借欠不下五六十萬子母俱失非招�接濟之初意在海外者宜聽文龍給與在登者自應就近取償但姦�冒支之獘不可不防登萊撫臣須取有文龍�貨實收然後給發可也一曰屯田獐子島以西舊隸遼東皮島以東舊隸朝鮮其開墾田地天啟五年一歲收各色糧二十九萬石有奇惟是島中之田堪種者固有而計地不寬如金如旅素稱沃饒驅遼民而力耕之何難爲孤軍之一助一曰接濟餉運本色每年該天津運十萬登萊運十萬折色每年該部新庫發五萬山東發二十六萬六千歷年所發臣據文龍所開揭帖與臣部舊案相對多寡互異其收數不及臣部發數之半且錯綜莫能吻合則臣部之爲實解而不爲文龍之所實收可知宜行文登津山東布政司及總兵毛文龍各查實解實收兌支數目盡數報部已完者方準開銷未完者作速補給庶錢糧俱有著落不至臣部已存乎見多而文龍猶存乎見少也上俱從之惟遼士一款未覆毛文龍復上言遼士蹈海就臣者數年間不下二三百餘名臣給以衣冠資斧又立文廟權設學政以董之前冊封朝鮮使臣至鐵山課試諸生一一爲之品題乞照天啟五年遼東巡撫諭安性具題仍準遼士就省科舉或附山東或在北京一例應試得旨據奏甄收遼士亦變夷之微權同文之讜議也科舉省地禮部看酌來說

○毛文龍稱病乞罷得旨海外孤軍糧餉不繼稱病誠屬可原已有旨著戶部速發接濟還宜矢心料理竭力擔任以成牽制之功

○鎭守山海太監陶文參中協屬西遊兵營都司張孔教及石塘路右車營千總田應春貪冒克削上命督撫按關諸臣嚴究追贓正法以肅軍伍

○乙亥巡關禦史梁夢環奉嚴旨查核關門共餉虛冒情實至是上言帑金之破冒莫如招兵買馬城工營房硝黃鉛鐵盔甲車輛花布船隻等項以帑金言之查關門發帑一百九十萬據同知王應豫呈稱各督撫經略交代查算奏繳而熊廷弼於數內取發一十七萬二十兩未見著落廣寧陷後無冊可查臣逐人逐事反覆查駁大抵將無作有將少作多以招兵言之總兵孫諫趙天祿等招串營食糧猾兵一半本官明欺其有罪或扣安家五六兩不等冒帑若攫以買馬言之密雲參將孟兆等往宣府市買馬駝止用銀數兩販買老病癅馬妝俵遂冒多價無何倒死苦累以城工言之參將李承先都司金嶠等冒開工價城工每百丈工須二萬多開三萬敵臺每座須銀一千二百萬冒開二千兩以營房言之南部總兵王世欽中軍倪承業冒開帑金三千五百二十二兩神武右營中軍李遇春冒開二千一百一十四兩其硝黃鉛鐵車輛船隻及各項軍器俱任其自開自算無有稽核今總計淸查出冒破應追銀一十七萬三百二十五兩零所宜逐項行追者也得旨奴酋犯順以來發去帑金二千餘萬如何止查一百九十萬據稱熊廷弼於數內發關外軍前銀一十七萬二十兩如何不見著落且經撫道鎭諸臣都不查核止將麼﹤麻骨﹥武弁塞責顯是徇私仍著梁夢環再回話夢環具﹤鋶﹣釒﹥認罪言向來帑金皆發廣寧廣寧失陷冊籍俱無憑查造天啟二年始發山海故山海帑金止一百九十餘萬至熊廷弼失誤封疆侵盜金錢亂臣賊子人人切齒臣豈肯復爲隱諱據冊開具於數內取用一十七萬二十兩臣詰同知王應豫當日作何支銷應豫謂經略票取則取下官安敢問其開銷今廷弼𨿽正典刑家貲巨萬前銀應否行追一聽上裁得旨梁夢環旣認罪姑免究還須徹底淸查具奉其見查各冒破銀兩著督師衙門照數追完充餉熊廷弼取用一十七萬二十兩並無開銷著行彼處撫按嚴提家屬追贓變產勒限解部以助大工不得狥情隱漏

○以巡捕營中軍遊擊王文烈管京城內外巡捕左參將事加遊擊劉養鯤參將職銜統領桐梓漢土官兵

○丙子予原任巡撫福建都察院右僉都禦史陳子貞祭葬如例

○巡撫福建右僉都禦史朱欽相言近奉明旨停止榷稅此浩蕩皇仁臣子敢不仰體惟是閩中稅分新舊海澄洋稅與福州稅課司從來額徵以給兵餉且彭湖向爲紅夷竊據今築城增兵遠海長戍儼然一重鎭兵不可撤則捨洋稅餉無所出相應仍遵前旨以濟急需若閩安竹崎等關則萬曆年間新開之稅也新稅已停無容再議但未奉旨之先已收過閩安等稅四千餘金儻蒙畱抵新餉固出特恩若以大工浩煩仍當解助非臣所敢妄覬也得旨海澄洋稅與福州稅課司從來額徵以給兵餉準照舊行不得與新稅同免其收過閩安等稅銀四千餘兩仍著解進以助大工

○升遼東巡撫標下領兵守備張弘謨爲遼東中左所遊擊

○丁丑兵部尙書馮嘉會言毛文龍慷慨自任寧遠聲援可恃無恐惟是海外屯田風損虫蝕且蹂踐於虜騎萬眾枵腹勢不得不仰納內地而饋運不時何以應手計臣言�宜切同舟況奉有速發接濟之旨亟宜預貯爲三軍續命之膏上命戶部遵旨速發以濟急需

○靈丘王府輔國將軍鼎潔端懿王聰滆之五世孫也父鼐鉄先封鎭國中尉以管理府事加鎭國將軍仍食中尉俸鼎潔遂冒請將軍封祿鉄沒潔謀襲管理與宗人俊木�棐有隙詣闕奏之下山西撫按勘奏巡撫曹爾楨勘問請罰鼎潔祿而別選賢宗鎭國中尉鼐鍕爲管理潔子彜楓持刀抹項於巡撫之前復潛入京師謀行奏擾禮科給事中彭汝楠奏聞上命遞回聽勘

○工科給事中王夢尹參登州管餉都司毛應時韓文翼侵克餉銀陳奇聖李大珊冒領船價得旨毛應時韓文翼著行撫按衙門嚴究追贓充餉其陳奇聖李大珊冒領造船銀兩久不完銷並行追究○戶部覆巡按直隸禦史張錫命﹤鋶﹣釒﹥言南直隸各府自萬曆四十五年起至天啟五年止拖欠鳳陽倉本色米麥共六十萬有奇折色銀十九萬有奇豈盡逋在民乎抑有司以南糧爲不急而不加意乎按臣議將鳳陽倉糧載入考成冊內責成有司眞催徵之要法應行彼處撫按凡有拖欠未完者𨿽行取升遷不許離任從之

○督察工程工部尙書崔呈秀條陳鼓鑄事宜並舉監督員外葉憲祖俟工完之日破格優敍工部尙書薛鳳翔覆言大工之急需無如鼓鑄一途今寶源局鑪止三十六座較戶部不及三分之一北新廠見在空閒委宜攺無用爲有用增添鑪座不待再計旣廣鼓鑄又須先辦銅斤收錢帑銀原系皇上便民特恩若畱四萬作鑄本始終霈澤甚爲有益無損之計至於崇文門銅觔原宜戶工兩部分買奉欽差者屢矣而戶部宣課司之堅執如故不得其解良繇崇文門有戶部之官而無工部之官耳合無臣部議立�頭數名收銅送局鼓鑄不得仍前偏枯其餘外京棍徒潛住京城開兌錢鋪於貨物中夾帶私鑄來京攙和混雜而又潛帶廢銅出京以爲私鑄之資皆爲錢法之害宜行五城巡視衙門禁治若夫寬邊大板金燈等錢亦自外來眾旣壅滯或行或止聽從民便使私鑄不禁而自廢以後外省鑄局均宜遵照戶工兩部母錢如式鑄造違式者重加罰治庶鼓造如法而惡錢自少國用自足矣其監督葉憲祖蒞任無幾而錢法犁然畢舉委屬廉能俟工完並敍允行

○戊寅祭北極眞武之神遣太常寺堂上官行禮

○兵科右給事中薛國觀﹤鋶﹣釒﹥陳蘇驛八禁一京官自部屬中行評博以及順天府五廳官而上凡丁艱題差外官自布按兩司而上凡推補赴任照例塡給勘合牌票余不準給一新選遠方雜職舊例惟甘肅川貴雲南教官倉巡驛所場課官照例塡給余府州縣佐領不準給一故勘合赴補見任物故者準給效勞未經除授者不準給一火牌原爲緊急公務其借情私差槪不準給一在外撫按鈔關糧儲卹刑總兵官勘合火牌各有定數須一一臚列開銷用不盡者題繳一撫按等衙門除解銀差遣量增夫馬防運外其餘賫本解冊諸事不許多差人役多塡馬匹一勘合火牌號有內外換三字之別凡有外字號而自內出外者卽系借倩該科不許掛號一在京各差及太僕寺順天府牌票例不赴科掛銷相識借倩往往有之宜槪行申飭得旨驛遞屢奉嚴旨終未得蘇實緣牌票勘合送人做情者多源濁安望流淸這條陳諸款法行自上庶驛遞有淸楚之日宜著實中飭行

○另設關外餉司錢糧俱經鎭守內臣掛號其海陸等廳府佐官員悉行裁革

○升禮科給事中葉有聲爲本科右給事中

○調廣東廣州參將陳廷對管雲南沾平遊擊事

○己卯升南京兵部右侍郎謝啟元爲本部左侍郎巡撫應天都察院右副都禦史毛一鷺爲南京兵部右侍郎應天府府尹李逢節爲南京工部右侍郎

○削光祿寺卿徐如珂巡撫福建都察院右副都禦史朱欽相籍各追奪誥命

○升密雲守備加都司僉書李國勛爲密雲振武營遊擊

○庚辰上禦文華殿講讀

○辛巳升戶部左侍郎靳於中爲南京刑部尙書

○以協理詹事府事吏部左侍郎汪煇回部管右侍郎事禮部右侍郎兼翰林院侍讀學士掌南京翰林院事韓日纘爲南京禮部右侍郎

○升通政使司左通政趙紱爲通政使太僕寺少卿霍維華爲本寺卿

○削南京吏部右侍郎錢龍錫通政使倪思輝籍各追奪誥命

○廣西巡按禦史王政新冠帶閒住以舉劾方而﹤鋶﹣釒﹥內薦桂平道副使曹學佺也初學佺作野史序文爲廷元所糾至是﹤鋶﹣釒﹥入上以爲薦舉不當故有是命

○周起元卒於獄贓著撫按嚴追

○壬午孝靖皇后忌辰奉先殿行祭禮遣永寧侯王天瑞祭定陵

○升兵部職方司郎中吳淳夫爲太僕寺少卿照舊管事

○升刑科給事中蘇兆先爲本科左給事中

○升陜西按察司副使呂浚爲山西布政使司右參政

○癸未上禦文華殿講讀

○遼東督師王之臣奏千里饋糧士有饑色進則因糧於敵退則寓兵於農此兵家古法也今遠運難致之糧妄圖難殲之敵十年於玆矣再四熟思但有屯之一法大都不能戰必不能守不能戰守之人必不能屯要在上下相通其耕而獲者不必在官不必在私只地無遺利人有餘糧一年餘三年之食人得以有其生皇上始得有其人矣合無仍以遼地還之遼民俾數十萬生靈得以續命另委大將一員專董其事照嘗收稅以充軍餉且上不費官下不擾眾旣免舟中敵國之患又壯軍中敵愾之聲此萬全計也遼撫袁崇煥亦以爲言上以奴報緊急正當厲兵秣馬嚴加防禦屯田事從容酌議

○升通政使司右通政楊紹震爲通政使仍管右參議事應天府府丞祝以豳爲應天府府尹

○起升南京通政使司右參議呂圖南爲通政使司左通政

○升光祿寺寺丞王伉爲本寺少卿

○削通政使司左通政韓國藩尙寶司少卿須之彥籍追奪誥命

○金星晝見

○升詹事府少詹事蕭命官爲詹事掌南京翰林院事

○甲申上禦皇極門內殿禮部進天啟七年祀冊

○乙酉以淸口發水糧船速濟加封河神護國濟運龍王通濟元帥從總漕蘇茂相請也

○丁亥遣山西道禦史王際逵巡鹽兩浙

○贈都勻府知府李時茂爲貴州按察司副使先是時茂守都勻值安酋倡亂竭力捍禦苖仲攻圍數次茂有全城功俸已及爪以勞瘁殞巡撫楊述中﹤鋶﹣釒﹥請加贈部覆從之

○升河南布政使司右參政石維屏爲陜西按察司按察使戶部湖廣司郎中張鶴騰爲廣西布政使司右參議○戊子以關門修築城垣命工部發銀一萬一百六十七兩爲犒賞主客兵之用仍諭戶兵二部照戶七兵三例量爲處給以充犒賞從遼東督師王之臣等請也

○兵部題兩京武職官員恭遇覃恩請給誥命祗因前星偶晦不敢上請但未經與題者固不敢啟冒濫之門已經具題者似難槪杜其望恩之願得旨已經具題者俱準給其餘槪行停止

○巡撫山東都察院右僉都禦史呂純如報擒獲濮州賊首鄭江鄭海等敍東兗道曹文衡等之功得旨據奏斬獲賊首道將才略可嘉其逋誅餘黨還著設法嚴拏以靖地方

○呂純如又奏東省站銀坐派南直鳳陽等府及浙江二省者每年額解二萬一千有奇乃年年拖欠積至十四萬四千有不官不民之間旣難按之隔屬而著痛著癢之誼豈敢望之鄰人情極則呼法窮則變惟有抵兌一法合無將山東每年額解種馬艸料銀二萬七千八百四十三兩自天啟六年爲始於內扣畱二萬一千二百九十五兩九錢四分支給各驛余銀六千五百四十七兩六分照舊解部其江浙等五處原派協濟銀行令該省府照數徑解兵部抵補前額兵部覆馬價一項系九邊撫夷買馬急需坐派近省而不及浙江等處誠以近省緩急有濟他省道路迂回未可零星灑派輕議兌換也上從部議

○升南京光祿寺少卿陸夢祖爲應天府府丞

○調湖廣都司掌印宣元徳於中都畱守司管山海後勁營事都司僉書張瀛於浙江

○庚寅上禦文華殿講讀

○大學士顧秉謙屢﹤鋶﹣釒﹥乞體上從所請加太師蔭一子尙寶司司丞仍遣行人護送馳驛歸裏加賜路費銀一百兩彩叚四表裏大紅紵絲坐蟒一襲月給廩米五石輿夫八名秉謙﹤鋶﹣釒﹥辭太師許之

○詔以大壩等馬房蓄養馬匹原爲扈從乘輿乃騾馬並駒及驢頭等項原屬無用虛糜艸料有虧國計以後一並裁革其見在者經管官變價換補務足原數不得以羸庾塞責

○工部言三殿工程接續鼎建需用繁鉅湖廣一省采辦大木向存木政銀六十七萬三百兩有零除開銷外應追應補等銀共三十七萬二千四百四十二兩八錢已奉明旨作速徵解兩次咨行杳無解到乞敕下吏部都察院於各州縣考成拖欠木政者不準考滿停其升遷責成撫按嚴督藩司刻期勒解再有稽遲指名參處從之

○太監胡良輔解進鹽運司銀二十萬兩揚州府操餉銀及蘇州鳳陽二府馬價銀共十萬兩以助大工仍參運使汪承爵言承爵與腹心庫吏諭文明百計貪婪削�膏血各役頂首每名不下幾千金如虎負嵎把持出入若非撫按道臣以及臣等極力任怨則此項銀兩已化爲烏有矣得旨這解到三項銀共三十萬兩著監部科道照數查收以助大工其未完操餉馬價著胡東漸盡數勒限嚴催並鹽運司貯庫銀四十萬有奇著巡鹽禦史許其孝速催解進另有廣盈庫舊積該撫按道臣會同該監將底簿開庫淸查實數奏報以憑裁奪內臣胡良輔劉文燿殫力催儧胡東漸王化行任怨急公俱勞勩可紀許其孝持斧執法有禆國計汪承爵剝�貪婪抗違明旨著削籍爲民行巡鹽禦史追贓正罪庫吏諭文明等朋比作姦把持出入各役頂首銀每名數千金一並嚴提追究久之提督操江右僉都禦史胡東漸以操餉銀兩未完具﹤鋶﹣釒﹥引罪並參原任揚州府知府楊嘉祚多那餉銀貽累後人得旨這操餉未完銀兩著胡東漸勒限嚴催作速解進以助大工楊嘉祚乾沒餉銀數多貽累後人著削籍爲民追奪誥命仍行該撫按將楊嘉祚與顏容暄贓私查明具奏不必引咎

○升行人司左司副蔣一驄爲尙寶司司丞

○辛卯工部言殿工興舉經費鉅繁內外各官捐過一年俸薪奉旨已久尙未解到乞嚴令勒限解進得旨這各官俸薪系額定現在銀兩如何久不解進卽行內外該管衙門屬今年的限本年十一月內屬次年的限次年四月內俱著作速依限解到以濟大工急需不得延緩違誤

○起升太常寺少卿李待問爲都察院右僉都禦史總理糧儲軍務巡撫應天地方

○升甘肅巡撫右副都禦史王家禎爲戶部添設右侍郎南京太常寺卿歸子顧爲南京通政使司通政使

○壬辰上諭內閣朕以眇躬嗣承祖宗鴻業臨禦萬方每推誠屈己爲民以先徳後刑爲念自寶璽呈瑞邪正昭然眾正多已在官憸壬尙未除盡振飭紀綱莫敢荒寧頃覽刑部等衙門審錄之﹤鋶﹣釒﹥披門�免再四仰思上帝好生又當皇極殿工告成升殿已有吉期慶賀之儀具備宜行肆赦之典用彰不測之恩庶中外歡忻以昭朕仁民愛物咸與維新之政傳不云乎司寇行戮君爲之不舉今值慶賀吉典若照例遽允該部之請朕心寧不惻然也乎卿等可傳示刑部等衙門今歲暫免行刑都著牢固監候不得疏縱用明愼刑之典俾弘在宥之仁特諭尋傳各省直一體暫免以彰朝廷浩蕩之恩

○命京營僉書保定侯梁世勛總督戎政

○刑部左侍郎吳中偉引疾乞休準加尙書銜致仕

○升尙寶司少卿章光嶽爲南京太常寺少卿光祿寺少卿蔡獻臣冠帶閒住鴻臚寺少卿王守謙寺丞霍景霽俱削籍

○甲午皇極殿成上禦殿百官行慶賀禮有聲自殿中出如怒濤驟至羣臣誤以爲傳嗽致蒙詰問實不知所從也

○陜西套虜貢馬給賞如例

○戶部尙書郭允厚奏漕糧以至壩爲實數以進倉爲安堵故往歲秋月必盡數儧輸自二年阻於妖賊始不得依期前進然其守凍者才三十餘萬耳三年則有八十餘萬四年則一百餘萬而五年又且一百三十餘萬矣今歲運河阻塞不嘗濡滯已極據今報實數進倉者僅得四十餘萬比往歲又少其半矣萬一寒風乍起河冰頓合則此二百萬漕糧勢必凍阻彼浩渺寥廓之地一切疏虞豈待問哉伏乞敕下經管地方衙門設法﹤鋶﹣釒﹥通及期儧運其抵壩者行河西務鈔關速輸進倉不得抵壩者暫貯露囤仍令該道臣嚴法守護俟來春凍解輸運從之

○升四川都司僉書加遊擊張一傑爲廣東廣州參將應天巡撫標下總練都司僉書程繼勛爲天津海防左遊擊調湖廣鎭筸都司僉書韓養正管偏沅巡撫中軍遊擊事

○乙未升瓊州府知府吳廷云爲四川按察司副使川西道

○以宣城伯衛時春爲後府僉書

○以大同中路參將李友梅添注廣西柳慶參將

○調山東兗州參將陳思明管濟寧遊擊事新升濟寧遊擊黎延慶管兗州參將事起原任都司張大道爲湖廣掌印都司

○原任都察院左都禦史李鋕卒鋕浙江縉雲縣人萬曆甲戌進士歷官藩臬會倭寇釜山增設淮揚巡撫鋕以才望簡任後大計自陳致仕起刑部侍郎攺吏部侍郎尋晉刑部尙書左都禦史揚歷中外幾五十年年九十餘卒訃聞賜祭葬如例贈太子太保謚貞肅

○丙申禮部以皇極殿成請差官布告天下上念驛遞久疲著隨便賫往不必特遣

○升加銜都司劉尙仁爲薊鎭西遊擊營遊擊

○丁酉奴酋哈赤死於沈陽四子與長子爭繼未定遼東督師王之臣巡撫袁崇煥以聞得旨奴斃已眞其子爭位狡黠叵測著嚴加防禦整兵以待○戊戌遼撫袁崇煥復奏撫以存卹爲義遼土一寸未復遼人一室未安俱臣責也向因雨水告災無暇東顧城工竣事適內臣劉應坤紀用至寧遠遂與鎭臣趙率教四人並馬歷錦右義廣而東其諸城堡向臣經灰燼之餘尙見頺垣剩棟今止白骨累累殘冢依稀而已臣見之感倍於昔內臣見所未見感倍於臣遂邀鎭臣與祝於北鎭山神誓圖所以恢復者夫內臣職在淸查尙痛皇上之疆宇況身任封疆者棄此地如甌脫則何忍也此恢復之無容再計者再行而回鄕絡繹皆云奴酋恥寧遠之敗遂蓄慍患疽死於八月初十日夫奴屢詐死懈我今或仍詐亦不可知若臣正懼奴之死蓋老奴殘暴失人心多疑不輕發其諸子則凶性橫溢不啻豺狼拒一虎易於拒八狼也無已乘其位置未定並大耦尊之時圖爲之間八犬同牢投之骨必噬臣正與經督及內臣謀其能往者萬一此道有濟賢於十萬甲兵且乘是以覘彼中虛實臣敕內原許便宜行事嗣有的音方與在事諸臣會奏得旨據奏備述巡歷所見朕心惻然恢復之議無容再計須漸次經理步步實著奴信𨿽確防禦宜周其餘閫外機宜悉聽便宜行事應援不能諉罪坐營裴漢把總王問卿徐愼行當承憲窘迫之會不戮力同心乘隙潰散致殞主將三弁相應提問部覆應瑞調腹裏降一級用督撫道俱免議裴漢等如撫按處分得旨楊應瑞失事有因姑免降調著與孫尙智戴罪立功余依擬宣大總督張朴亦﹤鋶﹣釒﹥列楊應瑞裴漢等罪狀乞亟申失事之罰以儆惕人心再敕該部速發餉銀使荷戈之眾各有固志共保萬全至於該鎭撫賞歲額頗饒毛酋戀戀棧豆斷不肯甘棄厚利而終於負固惟在當事諸臣多方馭折務令俛首悔罪堅守款規得旨處分已有旨本內所說馭折機宜兵部看覆具奏兵部覆言督臣所議善後事宜大要在速發餉銀多方馭折使諸酋堅守款規夫我藉款以縻虜而虜亦借款以要我款不可廢亦不足恃今而後當使之有所愛而就撫又當使之有所畏而不得不撫以金錢啖○旅順參將李礦以東鎭毛文龍差官拘提率所部卒四千人逃入河西登撫李嵩遼撫袁崇煥皆以爲言得旨李礦逃入河西情差可原然抗違主帥擅離信地法在不貸該寧遠撫臣查的確定奪逃回兵士作速安插並議具奏

○升汀州府知府沈侍卿爲兩淮鹽運司運使

○己亥黃臺吉部夷毛乞炭聚眾千餘挾賞住牧滴水崖謀犯寧疆火燒莊等堡宣府巡撫秦士文遣北路參將張承憲等率兵往禦承憲陏�土賊中死之上切責撫鎭輕敵失律按臣張素養言總兵官楊應瑞不發○東廠太監魏忠賢掜皇親張國紀聽信家人徐自彊劉應干趙三省千與人事仍矯傳中宮懿旨謂自彊主謀妄生事端著東廠拏究鎭撫司文致自彊等罪云自彊謀同應干誘惑國紀娶發出宮女爲妾又曾喝令三省毆斃無辜及彊買民房逼勒詐騙諸種種不法得旨徐自彊等送刑部如律擬罪張國紀身系皇親宜恪遵禮義不得濫用匪人本當送國子監演禮三年姑著自行攺省於是部擬自彊斬應干三省絞

○鎭守山海等處司禮監秉筆太監劉應坤等題奴酋正月入犯之後仰伏洪庥幾爲剪滅關外官兵勇敢始倡今設備更嚴城勢增髙堡壘更固著著皆實毫無粉飾寧遠危地也撫臣挾母妻來居之鎭臣亦以其妻子挾來而居之二臣每向臣等曰土地破則家與之俱亡旣受祿於皇家當竭盡其筋力一念不忠必取天厭神明在上君父難欺所以道臣及諸營將領三軍無不共力協心爭奮恐後臣等私慶已知恢復有日矣臣等承命在關凡薪水之用皆廠臣魏忠賢捐俸資助標下所用馬匹艸料綿布箭簾俱系廠臣摉括設處又每諭臣等以盡心報國凡事要實不可虛誑其供給戒諭月無虛日乞皇上俯察廠臣及文武諸臣實心效力共保危遼量加獎勸以示優異兵部尙書馮嘉會等言鎭臣營將臣部奉宣徳意轉咨督撫衙門遵照施行若撫臣位遵寄重鎭守力瘁心勞當仰藉天語褒嘉揄揚至於廠臣精忠體國矢志籌邊旣荷特達之知必蒙破格之眷得旨據奏內臣撫鎭越數百里門�免城略地議招集饑民安插屯種漸復疆土功勞可嘉廠臣魏忠賢體國赤心籌邊壯志鼓忠義以勵鎭守捐家貲而濟軍需致令將士協和兵威丕振數載逋逃之寇已罹矢誅三韓榛莽之區今將復業宜有破格之典以酬非嘗之勛著於原封伯爵晉肅寧侯給與應得誥券還賞銀伍拾兩彩叚四表裏羊貳只酒叄拾瓶新鈔三千貫賜敕獎勵以示優異鎭守內臣劉應坤紀用與廠臣同心經理應坤原蔭弟侄一人錦衣衛正千戶加升指揮僉事紀用原蔭弟侄錦衣衛百戶加升正千戶撫臣袁崇煥協力擔當原蔭子錦衣衛正千戶加升指揮僉事俱世襲給與應得誥命其道鎭營將以及軍丁俱依議

○巡撫四川右僉都禦史尹同臯題建南之有諸夷猶之北虜西羌與地方相終始頃奢酋發難諸賊益復猖獗在我官兵以缺餉離心不惟不與敵且因以爲利自用道臣張法孔與僉書陳廷對等剔蠹釐姦不遺餘力臣多方摉括佐以軍需授以方略道路始爲小通然欲圖大創終以無米難炊臣不得已再湊兵餉數千盡本地之兵益以省城秦明遠兵雅黎土司馬應干等兵小試雕剿若雕剿計得殲其渠魁赦其脇從俾認地守信因於相嶺等處扼要之地或創造城堡或起造營房設立官兵嘗川把守如賊眾我寡不能得志惟有議兵大事撻伐耳況開道之議久奉兪旨曾議分錢糧三萬兩因循至今未到臣卽不敢妄請惟是此項錢糧不知歸之何地有無著落亦應查明至於僉書陳廷對久官於建威名遠播各夷猶有畏心若此人一去建事更不可爲合無將本官以原升參將畱管行都司操捕僉書事務庶幾緩急有濟奏下兵部

大明熹宗悊皇帝實錄卷之七十六

大明熹宗悊皇帝實錄卷之七十七

天啟六年十月庚子朔孟冬上禦皇極殿頒歷

○親享太廟

○巡按貴州監軍禦史傅宗龍言欲蚤結黔局莫若照撫臣王瑊議移新督臣於黔聯合蜀滇黔之師俱陳境上脇取奢崇明安邦彥二逆然後姑開一面許安位等自新是亦舊督臣所謂震以天威俾受我戎索之說也若照近日部議不永剿而主撫則宜首罷監軍以示不復行剿之意而用酋所親暱之人撫或可就若督臣不入貴陽必不能度局審機定剿撫之策亦必不能提滇挈蜀張犄角之形此須兵部請旨集議一如議楡關督撫故事庶干戈可望速偃兵部覆剿撫之局似相反實相因專用撫以聽悔禍恐撫而不成則謾我卽撫而成亦輕我是重撫乃不得輕在剿欲以撫結剿之局須先以剿成撫之局若夫總督之設向爲黔蜀今則重在黔矣辰沅去黔千餘里呼吸不貫移駐貴陽近地與撫按諸臣互相籌度所當亟從按臣之請不待再計者也報可

○遼東督師王之臣巡撫袁崇煥各﹤鋶﹣釒﹥報修完關外坍塌衝城上嘉之

○辛丑孝潔肅皇后忌辰奉先殿行祭禮遣靈璧侯湯國祚祭永陵

○詔肅寧侯魏良卿照武定侯歲支祿米二千五百石原給莊田七百頃外再加三百頃

○巡撫山東右僉都禦史呂純如巡按禦史楊方盛合﹤鋶﹣釒﹥言曲阜知縣一官𨿽聖朝崇報特典業已受百里之寄與列城並稱邑長吏必愼選其人方稱任使乃保舉仰衍聖公鼻息受恩私室旣未免委身狗人而考選一法又拘生員一途朝靑衿暮墨綬似覺非體臣等集議於孔氏鄕紳商確於司道該府僉云攺用舉監爲便乞敕吏部於孔氏舉監中酌定幾名送部考選銓除任事與州縣官一體考滿升遷章下吏部

○都察院左都禦史房壯麗以疾乞歸不許

○壬寅戶部覆廣西巡按王政新鹽政一款謂粵西之鹽歲發官帑向東粵運鹽發賣收其子母以充兵餉行鹽地方自省城興靈全灌而外有楚之衡永寶三府地與東粵接壤所以私販甚多鹽價甚昂民情樂就故前楚中撫按曾將衡州一府議令攺西食東良爲便計但自議割地之後人情數多玩愒能保官無朘削商無延挨捕鹽之役無透漏乎是在按臣著實振刷不遺餘力至衡永寶三府旣食西鹽則監司守令西粵按臣皆得而彈壓之自今以後按臣復命之時據實舉剌誰爲緝捕私販額課不虧誰爲因循苟且奉職無狀則法行而人知畏鹽政其有禆乎得旨依議行

○孝陵衛指揮同知李三才疏稱廠臣魏忠賢體國勤勞夙夜匪懈京軍鼓舞歡欣願捐貲建祠仍請敕賜祠額得旨賜名溥仁

○巡按直隸禦史馬逢臯稱疾準回籍調理

○癸卯皇極殿成禮部進頒詔儀注一欽天監擇到天啟六年十月初十日午時吉一前期一日鴻臚寺設詔案於皇極殿東欽天監設定時鼓於文昭閣上教坊司設中和韶樂於皇極殿內及午門外錦衣衛設云蓋云盤於殿內東別設云盤於承天門上設彩輿於午門外鴻臚寺設宣讀案於承天門上西南向是日鳴鐘鼓錦衣衛設鹵簿大駕文武百官各具朝服入丹墀內侍立先設禦座於寶座後上具衮冕服升座內臣傳開門各項執事官方進翰林院官先捧詔書於皇極殿內東立鴻臚寺堂上跪奏報執事官行禮起身內贊贊入班鞠躬五拜叩頭興平身贊各供事翰林院官等捧詔先行至皇極殿立於禦座東鴻臚寺堂上官跪奏請升殿教坊司樂作導駕官前導上禦皇極殿升座樂止錦衣衛傳鳴鞭鳴鞭訖欽天監報時雞唱鳴贊贊排班班齊文武百官入班贊鞠躬四拜興平身鴻臚寺堂上官招呼起案序班舉詔案於殿中贊頒詔翰林院官捧詔授禮部堂上官禮部堂上官自過中跪受捧詔跪置於案上云盤內自叩四頭起身一揖一躬退過來鴻臚寺堂上官招呼起案序班舉案從殿左門出禮部堂上官隨案出鴻臚寺堂上官跪奏禮畢鳴鞭上還宮文武百官趨出承天門伺候詔至午門外禮部堂上官捧詔置於案云盤內鴻臚寺堂上官傳排班鳴贊贊排班班齊文武就拜位鳴贊贊鞠躬四拜興平身贊宣讀宣讀官同展詔官俱就案禮部堂上官捧詔授宣讀官跪受稱有制鳴贊贊跪眾官跪宣訖授禮部堂上官禮部堂上官捧詔書置於案云盤內鴻臚寺堂上官傳俯伏鳴贊贊俯伏興四拜興平身贊搢笏鞠躬三舞蹈贊山呼萬歲者三出笏贊俯伏興四拜興平身贊禮畢禮部堂上官捧詔書授錦衣衛官跪受以彩索系云盤於龍竿降下禮部官捧詔書置龍亭內迎至禮部頒行天下

○錦衣衛擬堂上僉書以都督僉事徐本髙都指揮同知沈光裕請得旨徐本髙久依門戶沈光裕素有惡名俱削籍爲民追奪誥命

○削南京禦史徐復陽籍爲民時南京操江右僉都禦史署都察院事胡東漸題復陽接管京營上謂復陽居官賄聞黜之

○升廣西布政使司右布政使鄭茂華爲左布政使

○升宣府獨石營守備查官正爲都司僉書管分守宣府上北路獨石等處地方左參將事新開堡管守備事都司僉書張懋功以原官管分守宣府下北路龍門所城等處地方參將事

○升保定遊擊孫桂爲大同中路參將潘家口守備王業隆爲石匣車營遊擊

○乙巳中宮千秋節靖江王府箋文不到命廣西撫按查該府違誤官員提究具奏

○以武長春首級發山海關號令長春市井無賴醉後戲言爲李永芳婿以懾妓家邏者得之聞於忠賢使妓證其事遂據爲奇功封拜之議實起於此長春又妄言南京禮部郎中洪敷教爲其姻戚其後吏部推升敷教勒令閒住

○升湖廣布政使司右參議張元芳爲廣西按察司副使

○丙午禦史劉其忠上言臣向巡歷邊方最病者無如驛遞驛遞之苦始爲僉派今變爲召募一聞召募至於投崖不欲生者詰其故皆云站銀不敷一人出官身家爲破故往往避而不肯應查額設站銀原非少也丁糧所派少者以分計多者以錢計第邊地丁稀糧薄一邑之出不足供一邑之站於是設爲協濟大半取給於鄰近府縣歲角�羊不及十之四五催檄往來置若充耳計惟敕著爲令凡各處協濟驛遞錢糧與京邊遼餉並載考成不及數卽一體參罰如本處有可抵充責令撫按酌議兩便以免角�羊發之艱是亦蘇困之一端也得旨這本說邊方驛遞苦累情獘甚悉而條畫各處協濟驛遞錢糧殊爲有法著該部酌議具奏

○升禮部員外郎丘履嘉爲湖廣布政使司右參議管驛傳道

○丁未上禦文華殿講讀

○戊申上視朝

○以朝天宮災命文武百官攺爲靈濟宮習儀

○以京師多盜命五城禦史申飭兵馬司官晝夜巡邏密緝嚴拏以靖地方違者罪無赦

○內官監太監李永貞奏三朝闕典聿新鼎建工程神速皆魏忠賢之功乞聖鑑敍錄隨奉傳諭皇極殿工我皇祖遲延未舉者三十餘年誠重之也爰及朕躬襄玆鉅典是皆忠賢心無二意算有定謀惟斷可成經始贊維王之卜用人則裕提衡致將作之勤開節有方財用嬴於久詘勞來不怠庶民悅以忘勞遂使戶牖可銘扆寧堪禦俾朕藉手以稱繼述厥功茂矣其晉秩爲上公加恩三等原封太子太保肅寧侯魏良卿晉封寧國公世襲宮銜照舊錫之誥券吏部尙書周應秋具覆得旨朝廷辧官序爵之典爾部實取衷焉據稱廠臣魏忠賢心忠捧日誌切補天焦勞靡間於晨宵率作幾忘乎舄履故能承累朝之堂構成不日之經營一人有攸躋之安萬邦仰垂裳之象念玆大壯嘉賴元臣晉封上公允合輿論朕志先定爾部攸同

○禦史汪若極逆奴發難數年兵餉虛糜疆土淪沒自廠臣緝姦助餉中外感激精忠撫臣決志殉城奴焰大挫一旦疽發而伏天誅矣況孽子爭位部落能不﹤扌嶲﹥心大淩河以東至廣寧數百餘里向來遊騎探卒無敢一窺左足頃鎭守二內臣同撫臣率鎭帥徧歷丘墟撫卹軍士路無抵牾則處處可屯可守東鎭毛文龍制勝之局久負胸中天授之機又在目前凡可以效忠勇而報君恩者不待人言而決策也遼民歸附者十餘萬此輩簡其壯健給以衣糧訓練有方人人皆爲勁卒卽以之分駐衛鎭何患無兵乎其所最急者糧餉不繼器械無資宜亟爲酌處接濟俾海外皆宿飽之師而相度機宜廣布間諜或懸賞以招其部落或設疑以離其腹心使彼前顧後瞻跋胡疐尾此在帷幄有熟籌出尋嘗之意表者得旨這本說廠臣緝姦助餉鼓舞軍威而撫臣因得死守挫奴深爲探本之論其言大淩河以東可屯可守選將分兵防禦要害安撫遼民種種有法著該部酌議具奏

○鎭守山海太監陶文言關外潘家口桃林界嶺冷口等處每年所抽木稅等銀通計四千有餘原非正額之供久作虛糜之耗乞敕部酌議或角�羊助大工或存畱修築城堡得旨邊口各商貿易良苦各口稅銀旣不系正供著盡行蠲免以彰朝廷卹商徳意

○禮部右侍郎兼翰林院侍讀學士彭淩宵以病請告許之

○升江西按察司按察使周以謙爲廣西布政使司右布政使

○命總兵林兆鼎以原官鎭守貴州兼提督平淸等衛地方

○己酉皇極殿成詔告天下詔曰書言堂構詩詠似續朕自臨禦以來未嘗不寤寐深惟之也眷列聖相承在宥之宸居迨世宗肇錫皇極之嘉號爰及神祖運值更新乃物力𨿽豫於儲胥而垂工尙稽於制作畱厥鉅典畀在朕躬追念先猷敢後經始乃者藉我宗祊社稷之休況與爾卿士庶民之胥從六府鳩工百靈受職襄玆崇構還乎舊觀朕用諏於九月二十五日肇稱殷禮告成祖宗蒞見羣後於戲役非得已永思志事之遺居豈求安式副纘承之望顧名思義建極敷言俾餘一人嗣有令緒亦爾萬邦之克有成勞也特渙明綸用昭盛舉布告中外咸使聞知

○兵部尙書馮嘉會言遼東撫臣袁崇煥請發馬價臣查舊額遼東馬價一十一萬餘兩緣遼東撫賞錢糧原出戶部年來西虜要挾無歲不增臣部因那該鎭馬價以助之今增至三十六萬矣撫臣第知問馬於馬而不知遼馬已變爲撫賞並他鎭馬亦變爲遼賞矣今撫臣所報之馬二萬八百餘匹臣查其數在中前以至寧遠五大住城者一萬一千餘匹在鐵場以至長嶺二十一邊堡者一千七百餘匹在前鋒聯絡分布於中左連山髙橋諸處者八千餘匹論總結之數似多而散布於三十餘城堡方存乎見少矣撫臣赤心素手宜聽其便宜臣部不敢遙斷伏乞敕下遼撫自酌馬數以資買補而買補之費則聽該衙門有加派或徑行加給或將撫賞攺正使臣部卽以原那撫賞之馬價攺給庶國計日淸而邊防亦固矣得旨遼鎭馬價那借撫賞數多著撫臣自酌馬數以資買補其銀或取足加派或攺正撫賞兩部確議回奏

○薊遼總督閻鳴泰﹤鋶﹣釒﹥辭殿工加恩言宸居鼎建誠爲萬世不拔之宏規一代中興之盛事荷蒙聖恩普被敢曰非宜但此功實非臣子之所敢任我皇上勵精圖治勤政卹民廷燎視朝寒暑不輟一叚堯兢舜業之心已默鼓人官終事之念而廠臣魏忠賢眞誠任事忠義沁人仰體皇上敬天法祖之誠以苦心實力提衡而督理之是以能奏不日之功快睹維新之宇臣有何功堪斯異數此所以輾轉踧踖不容已於控辭者也得旨奏稱廠臣眞誠任事忠義沁人鼎建克衮勞績無兩允協輿論卿佐樞總師著有成績殿工加敍宜遵成命不允所辭

○戶部尙書郭允厚言臣部司計一切徵角�羊完欠全憑文冊稽查舊例置歲會冊乃每歲會計之冊越五年方一類造三年內會計向憑循環冊取一去一來相循如環之義越五年方一題造是十年始循環一周也虛文相蒙逋欠侵欺之獘種種多端合無將歲會文冊行各省直司府每年一造依期送部查對如該司府已報發角�羊而銀未到部或角�羊數收數參差卽便行查追究在外仍置季會小冊司府按季報部在內仍置月會小冊司庫按月互相查對批發掛銷皆出印官之手不假吏書一切侵欺稽遲假印批收等獘皆莫能遁矣乞敕中外矢心遵行得旨這本說預造歲會冊以杜吏書侵漁之獘有禆國計法可久行你部卽移咨各省直轉行所屬一體遵行其中外諸臣有報冊違限的指名參來處治

○補原任按察司陳亮采爲江西按察使

○加遼東巡撫袁崇煥嗣男原蔭錦衣衛千戶袁兆基世襲指揮僉事

○升禮部主客司郎中丁魁楚爲山東按察司副使大名兵備道

○攺貴州布政使司右參議盧安世爲四川監軍遵義道

○畱新升雲南沾平參將陳廷對於建昌仍管操捕都司僉書事調都司僉書李國柱管沾平遊擊事

○庚戌周府華亭王在金�脊東會王朝堡慶府壽陽王師■各薨逝給造墳工價如例

○壬子上視朝

○遼東巡撫袁崇煥遣喇嘛僧鎖南等入奴偵探情形具﹤鋶﹣釒﹥上聞且言臣欲乘奴子爭立乘機進剿但錢糧器械乞敕該部預爲料理其方略機宜仍懇皇上裁酌施行上嘉其忠猷仍諭整備戎行一應錢糧器械該部預處具覆

○督理遼東糧餉戶部右侍郎黃運泰條奏天啟六年糧料一切截漕召買糴米運價之數言臣查關內關外米以六十一萬三千八百石爲額豆以六十二萬六千五百六石二斗爲額如額派運但遇閏則應增於原額之外應加米五萬一千一百五十石餘米二萬五千五十石豆六萬四千六百二十二石四斗餘豆八千八百七十一石四斗存畱之以備不繼之用也夫分買之額旣定則糴本當籌大約米價湏用一兩豆價湏用六錢五分在東兗則取給於加派而支剩之銀仍當還部在眞保河則取給於雜項而不足之數仍請部金在霸密津則皆取給於大倉而他無所望永平買豆九萬其價照例以七錢爲率關門買豆四萬石價亦如之薊鎭離關窵遠買豆五萬石每石量增五分此各屬糴本之大較也糧料之數旣明則運價當計關餉一百三十九萬石除米價折色十萬關門糴買四萬又除薊永料豆十四萬自買自運抵關交卸外其由津海運者共一百一十一萬姑以抵關而論每石腳價二錢該銀二十二萬二千兩此外各官廩糧之費車腳葦席之費並各項雜用不下三萬餘兩亦當並爲給發此津門運價之大較也以帶運截漕而言共該四十五萬石先準部咨江西南糧三十七萬石應天安慶寧國南糧一萬五千六百八石零俱攺北運赴津交卸余少六萬四千三百九十二石仍應扣數截漕以完前額以省直酌派而言東兗兵燹之餘眞保河災祲之後瘡痍未起民力甚艱臣同餉道再四�確量爲減派用蘇凋敝其所減之數省直旣不可加糧額又不可缺臣惟拮據自任設法買糴以助不逮至於附關近邑今歲有秋俟後津門差官召買毋令遏糴則同舟共濟而軍糈自充矣章下部議

○諭內閣朕聞譸張爲幻極能搖動民心不根之言善於變亂邪正昔朕在靑宮時便聞皇祖年間有逆犯皦生光者掜造妖書謀危宗社離間皇考誣害大臣欲皇祖孤立於上以遂其姦邪報復之私朕深痛恨切齒自朕沖齡踐祚值東林邪黨盈朝或陷朕之孝徳不光或棄祖宗封疆不顧幸荷上天默祐璽寶呈祥牖朕憬然羣姦敗露其元惡大憝𨿽伏芟除而協從宵壬不無漏网前已屢屢特諭開曉再三欲各易面革心咸與更始不謂法紀淩替之後人心迷錮已深乃尙有等未盡姦徒及山人淸客之類怙惡不悛密弄綫索或巧布流言飛語或掜寫匿名文書害正黨邪熒惑視聽是甘踵逆犯皦生光覆轍��等可傳示廠衛都察院城捕緝事衙門廣布軍番嚴加體訪如有前項姦逆仍蹈前愆確有的據者卽先將正身拏住具奏細細研審窮究造謀主使之人明正典刑以息邪說庶人心自此可正國是不致混淆以昭朕一代平明之治特諭

○癸丑裁革廣東香山場鹽課大使一員以課銀歸並本縣縣丞帶徵

○貴州巡撫王瑊劾總兵李維新以蜀帥攺黔稱病不赴抗旨避難乞從重處分兵部覆言維新原以蜀功論上賞而病苦之請已於去冬入告宜行原籍甘肅撫按查勘如果情眞不妨稍從﹤宀十見﹥政如托病而行則退縮規避自有常法上是之

○攺修光宗貞皇帝實錄以太傅英國公張惟賢爲監修官太子太保禮部尙書兼文淵閣大學士黃立極禮部尙書兼東閣大學士施鳳來張瑞圖李國﹤木普﹥爲總裁禮部左侍郎兼翰林院侍讀學士李康先右侍郎掌翰林院事楊景辰詹事府詹事兼翰林院侍讀學士孟紹虞曾楚卿爲副總裁翰林院修撰余煌編修朱繼祚陳仁錫吳孔嘉簡討張士範陳盟充纂修官

○甲寅以皇極殿工告成加恩輔臣立極少保兼太子太保攺戶部尙書武英殿大學士蔭一子錦衣衛指揮同知世襲鳳來瑞圖國﹤木普﹥俱太子太保文淵閣大學士蔭一子錦衣衛指揮僉事世襲準照新銜給與應得誥命余官如故仍加賚銀幣蟒衣有差

○以皇極殿成加恩吏部尙書周應秋禮部尙書李思誠刑部尙書薛貞都察院左都禦史房壯麗俱加太子太保兵部尙書馮嘉會加太子太保蔭一子錦衣衛指揮僉事世襲閻鳴泰加太子太保照舊總督李春燁加太子太保仍舊協理京營戶部尙書郭允厚工部尙書薛鳳翔俱加太子太保蔭一子入監讀書崔呈秀升左都禦史加太子太保蔭一子錦衣衛指揮僉事世襲仍督工程工部左侍郎徐大化孫傑升工部尙書仍管左侍郎事範濟世升左侍郎仍管右侍郎事各賞銀幣有差

○升吏部左侍郎曹思誠爲戶部尙書太常寺卿管少卿事邵輔忠爲兵部尙書都察院左副都禦史劉廷元爲右都禦史左僉都禦史馮三元爲左副都禦史俱照舊管事

○太僕寺卿仍管兵科給事中事楊夢衮加升工部尙書太僕寺少卿管兵部職方司郎中事吳淳夫升太僕寺卿兵部職方司主事單明詡升太僕寺少卿

○加通政使管營繕司郎中事李餋徳太僕寺少卿管工部營繕司郎中事何宗聖各服俸二級俱照舊督工

○升工部主事張文郁葉憲祖俱爲太僕寺少卿陳殷馮運泰湯齊袁熿俱爲光祿寺少卿

○加太常寺少卿姚宗文許宗禮阮大鋮羅尙忠各服俸一級其原任工部已外遷者山東按察使朱國盛加升左布政

○太醫院欽天監等官俱升級有差

○勛臣張惟賢吳汝胤張慶臻陳煒劉天錫費天澤駙馬都尉侯拱宸俱賜銀幣有差武淸侯李誠銘加太子太傅錦衣衛左都督傅應星加太子太傅與坐四人圍轎田爾耕蔭一子錦衣衛正千戶世襲魏士望升都督僉事許浩然吳堯年鄭士毅許顯純張元孫李嗣燾於日昇各升一級各賞銀幣有差楊寰孫云鶴各升右都督崔應元升二級堂上管事仍北鎭撫司理刑客光先升都督同知仍以原蔭指揮僉事世襲給與應得誥命孫世卿升二級著錦衣衛南鎭撫司堂上管事劉得仁等一百四十六員各升一級李國禎九員各賞銀幣有差

○魏忠賢已晉公爵仍加恩三等蔭弟侄一人錦衣衛都督同知司禮監掌印王體乾秉筆梁棟石元雅塗文輔李實劉應坤內官監李永貞各加恩三等蔭弟侄一人錦衣衛指揮僉事世襲劉忠三十七人各加恩二等蔭弟侄一人錦衣衛百戶俱給與應得誥命各賞銀幣有差

○宴琉球國陪臣遣保定侯梁世勛待

○乙卯上視朝

○天壽山守備內官監太監孟進寶言自黃花鎭至鶯窩嶺自居庸關至川艸花頂中間延袤數十里皆皇陵屏蔽因龍脈所關原無邊垣惟恃宣鎭南山邊城堡臺四百五十餘處周圍護守今緣天雨連綿倒壞衝坍不堪乞及時修理上命該部嚴行昌宣二鎭速行修補無致疏虞

○發宣大二鎭六年秋季分主客兵銀宣府七萬四千七百八十九兩一錢九分大同一十一萬二千六百五十九兩五錢

○升福建布政使司提學參議葛寅亮爲南京尙寶司卿

○升鴻臚寺少卿魏持衡爲本寺卿

○加浙江按察司副使胡維霖爲布政使司右參政仍管杭嚴兵巡道事從浙江巡撫之請也

○以湖廣副總兵劉超爲四川添設總兵官帶管遵義參將事

○丙辰升山東布政使司右參政周泰峙爲本省按察使管淸軍驛傳道

○延綏巡撫張九徳奏延鎭今歲築塾俱用磚包費省而功多計完一百三十座所費比往日不及十之五且自采柴以至訖工諸虜無一語相嘩秋防已竣四封晏如與往歲犯順夐異新鎭臣楊肇基楡林兵備布政使楊邦憲靖邊兵備參政關守箴神木兵備參政楊嗣修皆與有功勩乞與優敍得旨下部紀錄

○戶部覆四川巡撫尹同臯雲南巡撫閔洪學催請協助疏言湖廣攺折南糧銀三萬助滇者已角�羊二萬尙欠一萬其原議助蜀建昌開路銀五萬兩尙未角�羊蜀乞行查催上命湖廣助滇未完者該布政司卽嚴催角�羊發其助蜀五萬不見著落著該撫按查催具奏

○豊城侯李承祚言關門兵餉蒙欽遣欽內臣督理覺有次第毛文龍屯聚海外一應錢糧亦乞敕命內臣一員監督料理更命風力道臣一員稽察功過互相佐議得旨海外事體與內地不同內地患冒功於有餘海外苦仰給於不足除接濟東鎭著戶部悉心區處朕尙念其未足以鼓舞將吏安插歸民而無貽累屬國也查核之遣且待徐議

○詔給魏良卿祿米照魏國公事例歲支五千石所賜莊田再加一千頃以示眷酬

○丁巳誠孝昭皇后忌辰奉先殿行祭禮遣成安伯郭邦棟祭獻陵

○巡撫貴州僉都禦史王瑊言黔中苖仲最狡悍者無如勻哈安邦彥謀叛之始先結勻哈諸賊攻城圍邑劫官奪餉多方擾我臣與按臣密謀遣坐營都司張云鵬參將胡從儀加銜遊擊陳謙獨山州土同知蒙詔等分道進剿以平越軍民府知府周鴻圖同知蕭上達爲監軍自二月初三日出師至六月十五日班師先後四月有餘攻破百有餘寨擒斬一千二百七十六名顆獲賊屬五百八十八名口牛馬器械尢難數計陣亡官兵僅二十名所尢異者掃蕩二百餘里馳逐百有餘日並未褁升合之粟兵皆宿飽人無怨言止費賞功銀二千兩用力少而成功多此皆朝廷天威所式靈也惟是道將兵士衝鋒冒瘴圍剿血戰疲極勞極寧無有以酬其功乞將署新鎭道監軍知府周鴻圖議補道缺容臣等另疏具題都勻府同知管府事蕭上達授以知府實職都司張云鵬前以殺賊題授參將更當優敍遊擊胡從儀應加副總兵官管參將事加銜遊擊遊擊陳謙應實授守備管遊擊事其餘材官土捨各應敍用部覆如撫按二臣所請得旨勻哈之捷剪賊羽翼撫按方略可嘉還相機策勛以待優擢文臣周鴻圖蕭上達武臣張云鵬胡從儀及余有勞吏士土捨等員或加銜優敍或一體紀錄俱依部擬以酬前勞而勉後效

○戶部題薊永二鎭本年應派艸二百六十一萬餘束除餘剩艸七十八萬抵算外實該見買艸一百八十餘萬束每束銀五分共銀九萬一千七百六十三兩三錢聽各鎭餉司赴部支領報可

○以工部員外郎潘達黨附熊廷弼削籍爲民

○戊午上視朝

○大學士黃立極奏攺原蔭中書舍人長男黃蘅若爲錦衣衛指揮同知世襲從之

○南京巡倉禦史梁克順言鳳陽等倉查天啟元年以來積欠本色四十四萬八千石有奇折色七萬九千兩有奇其六年見徵不與焉計海內倉儲之拖欠未有若是之特甚者總緣南中有司久以南差爲不足有無之官遂致南中積役輙以南倉爲無關緩急之數計臣徒切仰屋護軍將致脫巾乞敕戶部將鳳陽等倉每年完欠查照各項京邊錢糧一體考成務實舉行再容微臣嚴加比較時行參劾期於振起積玩督完積逋以裕儲蓄而固根本得旨這鳳陽等倉查照各項京邊錢糧一體考成其勤比較嚴參劾一並申飭行

○薊遼總督閻鳴泰疏報薊鎭鑄錢利息自五年八月起至今年九月終得銀七千一百二十八兩三錢三分角�羊進大工仍請俟工停之日以嗣後所出息銀畱充本鎭制造之需得旨該鎭鑄錢輕薄且利息亦微除見在息銀七千一百二十八兩角�羊進外一切鑄本銀兩及遺銅俱歸並工部鼓鑄差官範文源著回部

○加升貴州按察司副使朱家民爲布政使司右參政照舊監軍

○先是上念關門戍卒寒苦命該部加給皮襖銀十萬兩以示優卹工部移咨戶部請動支餉銀給散戶部尙書郭允厚言皮襖屬在工部不關餉銀往例具在乞敕該部欽遵毋致推諉得旨大工正急工部豈能措處還著戶兵兩部共那處銀十萬兩限十月內角�羊赴軍前以應急需軍士忍寒以待良可念也不得仍前推諉

○先是遼東督師王之臣以奴隙可乘請預備三月兵餉以資恢復戶部尙書郭允厚言預發必先預徵乞行各省直撫按預將天啟七年加派擇其錢糧數多之家每兩先徵三錢務完總額二分之數卽於正二月起角�羊到部接濟州縣官有能先完報部者卽紀錄以爲急公之勸命如議

○己未戶部主事徐天鳳奏臣父徐朝綱於天啟元年以貴州安順府推官署府印會安賊發難力與兵民死守不幸有土司溫如璋教官周國光開門延敵臣父獨力難支急系府印向臣母訣別出城督戰眾寡不敵爲賊邏執脇臣父降臣父仰天罵賊賊逼印信臣父曰吾頭可斷印不可得賊怒甚刀斧交飛臣父罵不絕口而死臣母登樓自縊臣嫂舉火聚葦闔門焚爍拉十歲女兒躍入烈焰中抱臣母身一處焚死婢僕李二等十一人並無噍類臣侄徐應魁年才十六獨披甲持戈潰圍突出徧尋臣父爲賊虀粉臣時會試在京久乃聞訃繭足重趼晝伏夜行八十日抵父死所從骨莽肉林中收父遺骸從瓦礫灰燼中拾母嫂諸侄之殘骨查四川興文縣張振徳闔家死難蒙恩祭葬立祠與謚妻錢氏一體旌表臣父一門四世臣死忠妻死節媳死姑孫死祖僕婢死主從來未有之激烈也得旨褒嘉該部具覆贈徐朝綱光祿寺卿蔭一子錦衣衛千戶世襲賜祭葬建祠立坊其妻媳孫男孫女義僕等俱旌表祔葬附祠○兵部尙書馮嘉會覆偏沅巡撫閔夢得貴州巡撫王瑊等奏言九邊將吏年終皆有舉劾蓋以賞罰之權爲鼓舞磨礪之術最重典也黔中遠在天末一向寬於文法是以年終舉劾闕焉未講今當多事之時非大加振刷何以使將士勸懲應如舊年福建例每值歲終責成湖廣貴州巡撫查路苖有無入犯地方有無失事分別等第據實上聞聽本部照例題覆庶立法嚴而人心惕矣上可其奏

○順天府府丞劉志選疏參戚臣張國紀言國紀仰荷國恩薰天勢焰謂宜如何謙抑如何收斂而詎料種種罪狀如謀宮婢以作妾則色膽包天占民房以拓居則弱肉避地選官而納賄行求則銓曹可以不設鬻獄而輒稱懿旨則法司幾於無權甚則睚眥之小不過語言相爭而立斃於拳毆之下通侯之賞自是優崇異數而陳乞於至尊之前此等情節𨿽云幫惡徐自彊劉應干等狐假橫行致捍文法而實繇國紀狼貪酷噬自取株連臣以外家愼輯則國母之壺徳綦光戚畹譸張卽聖主之優容亦過恐區區習禮省譴猶未足弭官方之謗而塞道路之口也伏乞皇上特加申飭俾閉閣思過洗心自新毋令輦轂之下多不平之鳴甚至訾及於丹山之穴藍田之種者此又臣所不敢深言者也疏入上責令國紀自新勿再執迷取罪初忠賢欲傾母后令鎭撫司廉國紀罪狀無所得以徐自彊事誣奏於連上不爲動尋令幕客自艸疏槁趣人上之志選實應其募而禦史梁夢環亦有疏參國紀與志選語相類云

○雲南道禦史張素餋照舊管事候應升之日加職示優以左都禦史劉廷元薦其不附時焰宜亟超擢而部覆謂京堂未有實缺也

○毀江西南昌等府書院田土變價銀三千一十七兩以助大工以巡按禦史曹谷之奏也

○調貴州布政使司右參議兼按察司僉事叚伯炌仍管鎭寧道監軍事駐鎭安莊升平越軍民府知府周鴻圖爲按察司副使管分守新鎭道從貴川撫撫王鍼傅宗龍之請也

○升貴州安普參將許成名爲副總兵遊擊趙寶商士傑各參將守備範邦雄遊擊職銜鄧﹤王已﹥楊文炳彭應魁各加都司僉書從川貴總督朱爕元之請也

○補原任參將孟吉爲大同中路參將甘肅遊擊芮琦添注雲南宣武遊擊

○庚申禦史梁夢環言殿工告竣繇廠臣操貞勤而無二慮竭股肱以事一一人能任人而功倍樽節而用舒遂使卜宅之烈重光子來之謨丕著又逆奴狡獪百出每用間諜細作以窺我如武長春輩實繁有徒向幸廠臣也見機未萌嚴行緝捕奴始不獲售其詐數年以來不敢南牧意怏怏以死皆廠臣發姦禁亂之力並劾原任兩廣總督何士晉太常寺少卿程注吏科給事中沈惟柄爲門戶渠魁日圖翻局注與趙南星密好凡官員升遷皆其居間贓私狼籍可以萬計惟炳黨邪害正賣友沽名人人切齒士晉在粵東時適有折﹤氵粵﹥城之議嚇受攬頭﹤氵粵﹥夷計贓不下三四十萬又虛張免加派之羙名實借抽稅以媒利至神棍縱橫民不聊生洶洶之狀幾成大變得旨據奏廠臣忠貞勞瘁克襄大典沈幾先慮潛消亂萌功績茂著朕所鑑知何士晉久依門戶居官貪黷程注附權居間贓私狼籍俱著彼處撫按照厚參數目提問追贓角�羊助大工沈惟炳黨邪害正賣友沽名著削了籍爲民追奪誥命程良籌系程注之子著吏部除名永不敍用

○給發京衛軍士冬衣布花計本色棉布四萬五千五百十一疋本色棉花一十萬九千九百九十五斤折色銀七萬三千六百八十三兩六錢銅錢一千八百四十二萬九百文鈔一百九萬一千六百二十五錠於甲丁丙等庫關支散散如例

○攺江西按察司副使徽安道徐九章爲山東按察司副使海右道

○蔭寧遠陣亡通判金啟倧男金玉振錦衣衛世襲試百戶寧遠之戰啟倧死之業奉旨蔭升三級未有定銜至是其子玉振援棗彊縣知縣叚豸等例兵部具覆故有是命久之復以遼東巡撫袁崇煥之請給啟倧父子誥命

○起原任天津總兵官張繼先爲湖廣鎭守總兵官

○辛酉南京西華門內紫城煙起不見火光禮臣往視舊宮材木瘞土中煙從中出土石皆焦熱掘其地以水沃之三日始滅

○先是兵部奉旨兩移咨朝鮮一則以毛文龍之奏言其國叛臣韓潤尹立義等密通奴酋令該國查確處分一則以朝鮮國王有刷還遼民之疏慮遼民逼鮮以國疑釁今鎭臣將在鮮遼人盡刷邊島登撫接濟之糧刻期發運而該國素勤忠款宜克有終仍量行賑救一二年以資屯牧於是朝鮮國王李倧上疏言自古中國之待外藩惟覃聲教取覊縻而已皇朝之於小邦則不然粵自烈聖以來覆幬之恩視同內服祈焉而靡不應也吁焉而靡不聽也及至壬辰之難君臣播越宗社爲墟乃蒙神宗皇帝發天下之兵傾府庫之財拯救而奠安之皇朝旣爲小邦迓續垂亡之命小邦乃不爲皇朝自盡當爲之職卽狗彘不食其餘而神明殛之矣小邦不幸頃遭昏亂不惟幽母妃殄絕彜倫亦復潛通逆奴上負皇朝故皇天震怒降黜厥命臣自權署之初不敢遑寧卽差陪臣張晚爲元帥駐札平壤又以武將李適爲之副悉國中精銳以付之進屯寧遠一聽毛鎭節制以候協剿之期而適梟獍之性恃功驕恣謂重兵在手國內空虛潛蓄覬覦之心會其子旃犯法當誅逮捕者至遂與龜城府使韓明璉舉兵叛間道疾趨直犯京城賴張晚收餘兵躡其後與京輔官兵表裏夾攻諸賊皆授首而西邊軍實及列鎭儲偫罄於是役矣毛鎭當全遼淪沒之後孤軍東渡寄寓海上招集遼民遼民𦇤負而至者前後數十萬亦小邦之所仰藉也顧以小邦封疆褊小上瘠民貧兵興數載外內騷動四民失業毛鎭統兵民男婦數十萬口其明責支給固已不貲卽種種取資動以貿遷爲名然其所用貿遷皆難得之貨小邦謠俗所不須者而藐爾之地生谷有限內以供本國之軍餉外以濟毛兵之待哺一人所耕百人食之設令積貨如山柰無粟何遼民之離穴者迫於饑餒散布材閻彊者攫奪弱者丐乞督府鈐東非不嚴重顧耳目有所未及到法度有所未盡加兵民被撓不堪其苦拋棄鄕井轉徙內地遼民逐食亦漸入內地自昌義以南安肅以北客居六七主居三四無論客勝而主不堪卽主旣不存客將安傅向者臣將此事情具奏陳請及見兵部題覆其辭意不啻委曲矣處分已定臣又何敢更有干瀆又照韓潤及其弟澤以逆賊明璉子侄脫身逃走投入奴酋誑誘被拘諸將姜弘立言其家族誅夷勸令勾奴束搶伊賊旣亡命歸奴固宜無所不至乃尹立義曾任判書本非議政頃年差爲毛鎭接伴官不稱任使重得過於毛帥禠職歸家原無怨叛本國之事且與韓潤輩文武殊業貴賤絕等本非相識亦不曾充差進京毛鎭所據王仲祿等呈稱都無事實意者必有讒邪之人欺瞞督府以售其交構之計耳總之潤澤二賊旣以叛國投賊制命不在我尹立義如上所陳無容查處抑臣竊念毛帥覊棲海外安撫流民小邦與之周旋已近十稔𨿽餼牽將竭彼此俱困情義之殷實無少損且其須彌之遷直爲保護累重兼以就便新芻一進一退兵家嘗事訛言噂沓本不介意竊見部臣及撫臺移咨過致疑訝曰虞其逼處曰驅其民驅其帥甚至有布兵以防屬國攜貳等語豈海外情事猶未盡諒悉耶臣之刷遼民只爲力不足以接濟耳初未嘗慮及於逼處也況於毛鎭其藉之爲輔車庇之爲帡幪同心一力務要共報皇恩豈敢有一毫猜防之意乎臣𨿽無狀亦嘗逮聞先臣昭敬王之遺訓矣耿耿此心神明鑑臨上報曰覽王奏佩昭敬之遺言懷壬辰之舊徳和協東鎭愛戴中朝忠貞之忱溢乎言表朕甚嘉之鎭軍久懸遼眾雜處久客累主生寡食多縱微王言朕不可坐照萬里之外乎𨿽然奴亦非愛王之國而不攻也毛帥在中朝牽制之著其在王國則亦唇齒之形也海上芻挽朕近責令該部多方區畫刻期接濟逃難邊民或精壯可籍或別島可分或內地可徙亦令毛帥悉心節次計處俾無重爲王累並力協心王亦重勉之奴酋已斃休息有期王行百里豈半九十乎本中所開立義等事情一一明晰傳訛之言不足介意朕之注念屬國當不減王之傾心於朕也王其悉之

○起原任甘肅莊涼參將張爾奇管本鎭遊兵營遊擊事

○升保定井大民兵營遊擊韓兆元爲通州參將昌鎭總兵標下都司僉書官撫民爲薊鎭中路南兵營遊擊山海都司僉書趙光遠爲陜西紅水河遊擊南京大教場坐營都司僉書王繩堯爲四川松潘東路遊擊

○加南韶守備吳之葵都司僉書照舊管事

○壬戌工部尙書薛鳳翔請加忠賢弟宅得旨廠臣內營宮殿外靖邊塞奇勛種種爵爲上公第宅宜優除給過一萬九千兩外再給三萬五千二百兩以示朕優禮元臣至意

○陜西巡按王政新疏薦參政沈應時參議周汝弼得旨應時等俱系邪黨削籍追奪誥命

○給遂平長公主駙馬齊贊元祿米以成婚之日爲始歲給二千石

○削工部主事笪繼良籍爲民

○復除原任山西布政使司右參政王瀠爲福建提學參政升禮部精膳司郎中董暹爲廣東布政使司提學參政

○命總兵張繼先以原官鎭守湖廣等處地方

○癸亥詔以殿工告成亟宜綜核吏治其升遷未任及奉差給假官員在內著吏部在外著撫按查名疏列各令依限到任供職如逾三月不赴任卽作缺另行銓補以吏科給事中楊所修有勵精中外宜內之奏也

○勒巡按浙江禦史李九官致仕以因病擅離任也

○升南直隸寧國府知府王公弼爲江西按察司副使管徽寧兵備道事

○甲子巡按狹西禦史王大年題狹西茶馬未有遼事之先一歲額馬才九千七百二十四匹迨奴警一傳徵兵各邊而馬之取數稱之於是有一番抽調須有一番買補而全狹西鎭取數爲多前在差禦史傅振商遂題增每歲額馬共計七歲以來在年例之內者加增旣近二萬在年例之外者亦復二萬有奇總之爲遼事增也當玆竣役之日臣職掌所關不敢不詳爲開陳疏下兵部

○吏部尙書周應秋以殿工告成敍兵科都給事中郭興治禮科都給事中彭汝楠吏科都給事中楊所修工科給事中王夢尹禦史陳王庭王業浩周用賓賈毓祥吏部郎中範景文俱勞苦功髙資深望重乞賜加銜得旨朕以殿工告成特遵彜典敍賚羣工乃工績之多寡人品之邪正朕鑑洞然範景文升太常寺少卿提督四夷館遇缺塡補郭興治陳王庭賈毓祥俱升太僕寺少卿仍管科道事周用賓彭汝楠王夢尹王業浩俱削籍爲民追奪誥命

○乙丑上視朝

○吏科給事中李魯生言徽州府知府石萬程爲黃山事棄官削髮而去受事避難爲身家之圖其風不可倡也天王聖明而傳謗造言暗伏翻覆之計其漸不可長也保定府知府祝萬齡一月兩推豈曰無因恐舊宰爲累踉蹌揭辯最可異者謂天變地震物怪人妖爲毀拆書院所致非聖無法誣天枉人其志甚憯其計甚毒兩臣事𨿽不同而撓國是搖人心爲害則一得旨石萬程遇事畏難托病﹤矢見﹥避著削籍爲民當差追奪誥命永不敍用祝萬齡著冠帶閒住

○復追左光斗贓銀三千四百六十一兩湊足二萬之數以助大工

○升浙江總兵標下都司僉書王圖駿爲保鎭井大民兵營遊擊

○丙寅巡按直隸監察禦史何廷樞言各衛屯丁佃種屯地辦納屯糧應當屯差是分內事乃屯地與民地犬牙相錯有司槪以民差苦之各丁不勝憤激謂與其供非分之役孰若出死力以報朝廷衛臣方弘王�贊有感於中謂各衛見戶約略不下數十萬以二十戶出一軍卽可得萬餘軍以三十戶餉一軍卽可得萬餘軍之餉按臣楊春茂亦具疏申請夫屯兵之苦民差其事則同而屯丁之願出軍餉其意不能盡同選萬餘軍於數十萬戶似易得然一軍歲餉最少亦得十二兩議派於三十戶則每戶歲出銀四錢回較屯田之徵反倍矣一二富饒之家藉此得免民差出之似易而家無寸土貧苦無賴者甚多寧能歲辦如許奉行之官惟知計戶科派寧知貧富卽知之寧容分別此軍一日著伍此餉不可一日中斷而屯丁之消長難期催科之盈縮難定矧今畿輔之內洊值災荒正額屯糧在在告蠲告折屯官極稱催督苦難而此時此勢更彊以丁銀之徵知其有萬萬不堪者又何以善後而永無獘乎章下部議

○朝鮮國王李倧遣陪臣奉表進貢方物

○升後墻把總加都司僉書施王政爲浙江左營遊擊

○丁卯戶部尙書郭允厚覆鼓鑄息數言今日開局徧省直而鑄息角�羊到者止陜西河南二處其數僅以萬計如密雲七千有餘若浙江蘇州山西則止千計矣福建且止百計矣湖廣𨿽報有息並未角�羊到分文矣若云無利而不鑄則銅價何以騰貴若雲開鑄而有利則角�羊部批文並不開鑄本若干鑄息若干抵其項若干角�羊戶部若干所謂充囊橐飽胥役滋私鑄者良非虛矣至若南戶部欠代進制錢銅本二萬二千一百兩至今未補各省直及鈔關歲派買銅銀兩旣已坐作鑄本不宜那爲他用宜按數按期速角�羊鑄局商人領銀侵期者多合行嚴查限於半年之內角�羊銅到京準照時價銷算如有稽遲參提家屬保人盡法究追庶於鑄局有禆而軍餉大有攸賴矣臣又查天啟二年臣募兵關中時曾以募兵節省銀一萬五千兩爲該省鑄本經今五年爲利應有數倍此項該省從無報部理合淸若果停局未鑄刖鑄本亦應角�羊進不得因時日已久遂至烏有而不一問也得旨這本覆說鼓鑄之利綜核詳切具見畱心國計南戶部所欠銅本二萬二千一百兩卽令期補進省直撫按各將鑄息多寡查明報角�羊浙江等處並鈔關輕賫等銀著按期角�羊發買銅主事仍具文報部查比其嚴核銅商及陜西鑄本俱依議行

○補蔭原任大學士顧鼎臣曾孫咸淳中書舍人以淳祖履貞得旨得蔭未任先故也

○攺南京禮部右侍郎韓日纘爲禮部右侍郎兼翰林院侍讀學士

○升山東布政使司右布政使朱一馮爲都察院右僉都禦史巡撫福建地方山西按察司按察使張三傑爲都察院右僉都禦史巡撫甘肅地方

○以皇極殿工告成蔭錦衣衛世襲指揮僉事王之梁魏鵬翼等八員錦衣衛百戶劉天錫等三十七員○己巳開封府旱蝗旋罹巨浸撫按以聞

○中軍都督府帶俸太子太保永年伯王明輔請母封太夫人李氏祭葬詔禮部曰朕祖妣孝端顯皇后母儀天下保育先皇功昭社稷宜以隆恩以逮後裔王明輔準照例給與祭葬他戚不後援以爲例禮部請照依祖母趙氏例與祭十六壇仍加二壇給墳價三千兩以霈隆恩從之

大明熹宗悊皇帝實錄卷之七十八

天啟六年十一月庚午朔

○吏部擬調工部主事王則古於兵兵部上傳王則古先年曾經考察又系髙攀龍趙南星死黨何得金�贊營調部著削籍爲民當差仍追奪誥命

○升太僕寺少卿陳九疇爲太常寺卿

○升山東布政使司右參政曹文衡爲狹西按察司按察使南京吏部稽勛司郎中譚性教爲狹西按察司副使

○調浙江布政使司右參議熊師旦於陜西臨鞏道

○辛未升浙江按察司按察使淮揚道王化行爲山東布政使司右布政使管河工水利道山東按察司副使張翼明爲山西布政使司右參政加分守口北道山西按察司副使張宗衡分守川東道四川按察司副使莊毓慶俱參政銜照舊管事

○壬申冬至節祀天於圜丘遣英國公張惟賢恭代

○遣侯薛濂顧肇迹張國彥李弘濟蔣惟恭陳光裕伯施壯猷孫廷勛朱自洪吳遵周劉孔昭祭長陵獻陵景陵裕陵茂陵泰陵康陵永陵昭陵定陵慶陵伯毛孟龍祭景皇帝陵寢都指揮使侯國昌祭哀衝莊敬二太子墳所

○宴外國夷使南雄政等於左闕門

○薊遼總督王之臣奏言關門馬料亟需接濟乃今歲價銀此時尙無給發之期查本年額派艸束原議馬騾補足二萬四千歲需本色艸三百六十萬束今冬恐一時買補不及姑照六年仍買三百萬束今戶部竟抹���犬��三十餘人卻又以上年倒死馬騾支過艸束及腐爛未完虛懸之七十八萬抵數是今一歲僅買一百八十萬頓減一百二十萬莖艸不余正額盡削是空廏之術也伏乞敕下戶部照數補發存剩艸七十八萬行督餉部臣再加查核分別抵算追還得旨這關門召買艸豆價銀系冬月飼秣馬匹亟需豈容玩視著戶部作速角�羊發其減價原額艸束及存剩未完艸束各若干該部應補者卽補應行餉司查核抵追者抵追務在早濟關上急用毋得再爲延緩

○上覽內監奏以各省直拖欠金花銀兩至二百餘萬該見參罰何官考成功令何在著一面立行查參一面專委明幹主事前往省直坐催如期起角�羊不得借差自便該地方官有怠緩那移壓角�羊者守催官報部不時罰處不許朦朧升轉如差官狥情曲庇一並究處

○以河南都司僉事王一麟仍升石匣營遊擊新推遊擊王業隆另議攺推一麟先領薊鎭春班赴關外修築時以推升石匣遊擊遼撫袁崇煥畱令竣工兵部慮營將久缺因推王業隆至是工竣業隆尙未赴任遼撫袁崇煥請仍用一麟從之

○巡歷喜峯口等處太監陶文以喜峯諸隘口修築告竣﹤鋶﹣釒﹥頌魏忠賢兼敍文武道將得旨覽奏喜峯諸隘口修築設防告竣保障旣嚴金湯足倚朕甚嘉焉廠臣魏忠賢沈幾策虜勵志籌邊營扼要而指授了然戒戎器而捐貲罔恡功在巖疆勞深帷幄著蔭弟侄一人錦衣衛指揮使世襲給與應得誥命仍賞銀五十兩彩叚四表裏賜敕獎勵以昭殊勛鎭臣陶文殫力以固吾圉盡瘁而馴厥虜厥功可尙著蔭弟侄一人錦衣衛正千戶世襲賞銀三十兩彩叚二表裏楊朝勞多著蔭弟侄一人錦衣衛副千戶世襲賞銀二十兩彩叚一表裏俱給與應得誥命督臣閻鳴泰撫臣劉詔肅紀綱而壁壘風淸作屏翰而旃裘气懾道臣耿如杞帥臣孫祖壽等咸與有經理擘畫之功並宜優敍以示激勸其餘文武將吏著一體並敍

○癸酉巡撫遼東袁崇煥參前鋒左營遊擊馬爌簡搜無方兵馬之逃亡日甚前屯管糧同知毛宗萇收放不嚴糧料之損壞滋多二臣本當重處但念今春中右前屯戰守俱與有勞在馬爌宜調之次衝以責後效在宗萇宜令戴罪放支俟來春淸查按法議處部覆俱從之

○甲戌恭讓章皇后忌辰遣內臣祭陵寢

○祭三皇遣禮部尙書李思誠行禮

○遣太醫院堂上官祭先農之神

○戶部尙書郭允厚覆總漕蘇茂相﹤鋶﹣釒﹥陳漕政五款一曰亟回空守凍船隻來春不必過淮卽在淮廠估修其所需灰釘油麻皆取辦於本地如此則旣無額外之費又無耽延之獘矣一曰早催徵今後查催專責推官借其風力彈壓長吏於每年十二月間躬行所屬逐倉查驗糧米完足曬揚乾潔始交付通判兌軍至過淮之日一體登薦而徵兌愆期者推官揭報漕撫漕院以白簡從事一曰備船袋今議於江廣木賤處置剝船三百隻於浙直布賤處置口袋四萬條自七年爲始而船袋之資取足於輕賫銀內不使其抵京掜支徒飽吏書官軍之腹也一曰定水次夫水次有羙惡軍民有彊弱所以囂爭易起今議於輪派之中寓定派之意酌水次之上下定臨兌之年分六年一轉周而復始勒石紀之毋使紛更一曰攺淺船浙直江廣船之廣挾同而載米之多寡異此皆爲私貨地也今比照浙直規式攺造大約以盛米三四百石爲率則旣革攬載之獘又免膠滯之虞矣報如議

○以古北路都司李日�秀添注浙江都司僉書石門路遊擊楊文魁爲分守薊鎭古北路參將

○乙亥南京戶部尙書畢自嚴具﹤鋶﹣釒﹥乞休許之

○巡按湖廣禦史溫臯謨言黔餉前後虛懸及借角�羊未還之數夫以天下之大給關門猶苦不繼乃以西南半壁全委於楚楚其何勘目前兩藩並建供應殷繁摉括瞻田計數萬頃且京邊歲額幾何旣抵應還之虛數又抵壓徵之南折不兩三年京邊且盡化爲黔餉矣乞敕戶部將黔餉虛實之數徹底淸查扣還廣東二十萬於何取還壓徵南折十四萬於何塡補其補過工部貯庫銀二萬屢行催取於何徵給須指定倉口無以虛數相縻章下所司

○以宣府總兵官楊應瑞添注中府僉書升山西老營遊擊王浚爲神機二營參將

○丙子戶部尙書郭允厚奏報進倉米數自九月二十九日起至十月二十八日止催過進京倉漕白二糧共六十八萬其餘凍阻關內外者乞申飭地方各官倍嚴護守一應剝船口袋先期儲辦及時修艌俾事事有備俟春風解凍速運進倉庶一歲之漕局可結而根本之儲蓄以裕得旨這漕糧進倉六十八萬具見督運勤勞其凍糧露囤者著漕儲道申飭各總及地方官嚴加守護毋致疏虞其預備一應剝船口袋及逐船查驗樣米俱依議著實行

○河南盧氏縣鄕官刑部主事李作乂輸粟一千石以賑饑民仍創立贍士廣濟二倉用垂永久河南撫按以聞乞建坊旌表章下所司

○丁丑兵部尙書馮嘉會覆福建巡撫右僉都禦史朱欽相﹤鋶﹣釒﹥言福建新設旗鼓中軍備總共二十七員今奉明旨裁革然武弁之用欽依所以通武弁之窮亦以塞僥幸之竇以用人之權歸之朝廷也除巡視海道中軍等缺聽該撫選委名色外查泉州新舊營等缺括其兵數衡以地險仍當照舊用欽依見任者照舊管事咨回著復原任從之

○戶部尙書郭允原言太倉銀庫一應正項錢糧分爲四項每遇雙月揭呈倉場總督具本題報歷米成例不容舛錯者仍有寄庫一項另立四柱止於冊報本部督部並戶科巡視科道不入題報想立法之意蓋爲事未全結數不相侔故不敢輕呈禦覽此例循行已久非始今日但業已入庫何必言寄𨿽名曰寄其實亦有收有放止於報部終屬掛漏不如於寄庫項下將應貯老庫者還之老庫應貯外庫者付之外庫仍於題報內除老庫四項外另添列一寄庫各項無論有無收放已結未結暫寄久寄之紛紜不一惟取見在總列爲四柱一槪收入題報則銀錢物件毫忽絲微徹底澄淸此亦可以補庫中數十年之缺略而爲剔前倡後之善策也至老庫一項天啟三年間查盤除折耗並追陪外實在銀八萬二千四百八十四兩並原在寄庫無礙官銀二萬七千一百八十兩五分五釐又刑部追角�羊攤陪老庫銀先完四千七百八十兩三項共銀十一萬四千四百四十四兩五分五釐系應入老庫實數本年三月曾經借發新餉八萬兩遂使庫藏如洗今新餉庫已補足則並前寄庫項下二萬七千一百八十兩便應歸還老庫以作根本之計庶使金錢重地毫無混淆一入禦覽朗若列眉或亦窮而變變而通之說乎臣伏念積貯之府所餘僅爾匱乏之象深足驚心伏乞敕下臣部將應還老庫銀兩札行監督官會同科道盤入老庫非奉欽依不得擅動並將寄庫一應銀兩物件卽於下次題報內增入此項注爲定例永遠遵行上可其奏

○遣行人顏繼祖中書孫弘祚往湖廣狹西守催缺官變產錢糧及那借未補銀兩仍戒守催官不得耽延取咎

○吏部覆四川巡撫尹同臯﹤鋶﹣釒﹥言蜀秦二省相界而蜀之川北與秦之關南尢相毗界邇來羣寇縱橫兩地逃閃無從追緝請以四川右參政分巡川北道張鵬云加整飭兵備銜兼制狹西寧羗州西鄕縣狹西左布政使分守關南道徐云逵加整飭兵備銜兼制四川廣元縣其四川保寧府同知周憲章移駐廣元兼管利州一衛欽給捕盜關防上是之以張鵬云久系門戶削籍爲民追奪誥命

○加薊遼協守東路副總兵黑雲龍署都督僉事革通州副總兵秦光祚保定騎營遊擊孫桂任回籍

○戊寅以修理孝陵工成加恩魏忠賢三等蔭弟侄一人錦衣衛指揮僉事世襲王體干等及南京內監劉朝賜等各加二等蔭弟侄正副千戶仍�賞銀獘有差

○升河南布政使司右參政孫谷爲浙江按察司按察使寧紹道江西按察司副使洪承疇爲狹西布政使司右參政狹西按察司副使陳陛爲山東布政使司右參政

○升薊鎭漕河營把總加都司僉書顧明徳爲本鎭中路南兵營遊擊

○裁革廣東提舉司香山場鹽課司大使瓊州府陳村樂會場鹽課司大使各一員

○己卯兵部尙書馮嘉會﹤鋶﹣釒﹥言登鎭距奴僅一水自撥船五十隻撥兵七百餘出汛覺華而兵單船寡致廑聖明之慮故撫臣李嵩﹤鋶﹣釒﹥請造船募兵以還舊額誠無庸再計船則造於瓜儀計費一萬一千四百餘兩與差官之行糧合用之器械俱無所抵查登鎭有新裁餉銀六萬六千向爲登鎭裁今仍爲登鎭用聽該司一扣除間亦無庸再計至如覺華殘破之際水哨虛空不得已而遠調登兵以資防禦今數月矣關門內外與遼海難明必有習水操舟可以招用者與其畱用登兵而滋東省召募之擾孰若撤回登兵而招覺華附近之人以舊覺華之額餉新募之兵而歸登鎭之原兵食登鎭之原餉爲勢甚便報如議

○南京兵部尙書許弘网引疾乞歸許之

○發宣大二鎭本年冬季年例主客兵銀一十八萬七千四百四十八兩七錢

○薊遼總督王之臣以山海關浚壕築城扼險置器壁壘一新百廢具舉歸功魏忠賢並薦鎭守太監劉應坤紀用陶文孫茂霖武俊王蒞朝楊朝道臣王應豸鎭臣滿桂趙率教等上覽奏嘉悅復蔭忠賢弟侄一人錦衣衛指揮同知世襲賜敕獎勵劉應坤紀用陶文蔭弟侄一人錦衣衛正副千戶孫茂霖武俊王蒞朝楊朝各蔭一人錦衣衛百戶俱世襲仍賜銀幣各有差督臣王之臣閻鳴泰撫臣袁崇煥劉詔道臣王應豸鎭臣滿桂趙率教等並令該部優敍以酌勞勩

○庚辰建極殿豎立金柱遣尙書薛鳳翔行禮旋賜輔臣黃立極等銀幣有差

○鑄整飭紫荊等處兵備關防

○升鴻臚右少卿康永泰爲左少卿寺丞楊爾繩爲右少卿

○以錦衣衛指揮梁維揆爲趙南星邪黨削籍爲民

○以緝捕礦盜功蔭魏忠賢甥孫傅之琮爲錦衣衛指揮同知賜銀鈔彩幣

○升宣府順聖川守備張伯淸爲山西老營堡遊擊旗纛守備余文登爲小教場都司坐營

○辛巳萬壽節屇頒賜輔臣黃立極施鳳來張瑞圖李國﹤木普﹥及講官李康先等正字官周國興等銀兩有差

○削太僕寺寺丞韓於宣籍爲民以奉差違限及門戶私人罪之也

○升尙寶司卿馮時行爲太僕寺少卿管西路事戶部主事張紹先爲通政使司右參議

○吏部推四川布政使司右參議洪纖若原任禦史升浙江布政使司右參議劉有源爲四川按察司副使上用纖若特令有源以原官回道管事隨補有源湖廣道監察禦史

○琉球國中山王世子尙丰遣使進貢方物褔建巡撫朱欽相以聞

○壬午天津督餉戶部侍郎黃運泰預計天啟七年關鮮二運糧料言欲論糧料之數必先按兵馬之數查關內關外見在官兵夫匠及募補共一十二萬八百五十七員名合計七年共該額支米七十四萬二千一百八十一石在馬騾牛則關內關外見在與應買補共五萬四千匹頭只合計七年共該額支豆六十七萬石又新增鎭守內臣標兵及新募補兵士米六萬石續添馬匹增豆二萬零三百石除六年預運尙存米四萬一千四百餘石豆二萬八千七百石外謹預派臨淸倉南直揚州徐州山東濟南兗州東昌等府北直順徳廣平大名等府務足米七十四萬二千一百八十一石豆六十七萬之額至於毛帥之糧計該十萬臣已移會漕撫漕院派撥幫次見在截畱毋庸再議惟是州縣有召買則有應議召買之糧價亦當論地而計值者若順廣大眞保河及霸州等處在在凶荒價甚翔貴米價非一兩不可豆價非六錢五分不可而糴本動之雜項不足那動京邊薊永密雲三處買運固有成例但薊鎭離關窵遠陸運萬方稱苦仍應如臣客歲之議每石給價七錢五分斯爲得當其各該價銀俱應聽之部發至於東省南直價或稍廉而程途更賒每米一石大略運至津門亦非一兩不可每豆一石亦非六錢五分不可悉應動支加派銀兩事完報部開銷夫糧料之數旣定則海運之價當議計關餉一百四十一萬二千一百八十一石內除薊永豆一十二萬照舊自買徑運關門交卸外其在津發運者共一百二十九萬二千一百八十一石姑以抵關而言每石腳價二錢計該銀二十五萬八千四百三十六兩二錢鮮運截漕十萬每石腳價四錢一分該銀四萬一千兩額布二萬疋該銀四千五百兩廩餼花紅席片等項該銀二千兩共銀四萬七千五百兩以上關鮮運價俱應取資新餉當聽內部給發無俟臣言之畢也總之召買委之官吏而不累及於窮民舟車資之雇倩而不煩擾於差派使遐邇咸切同舟之誼公私不病輸挽之勞與夫刻期應命隨宜節省是又在良有司加之意也部覆如議

○以南京右都禦史朱一桂年力衰邁勒令冠帶閒住

○升山西右布政使耿如仁爲狹西左布政使山東按察司副使張維世爲河南布政使司右參政江西布政使司右參政黃元會爲本省按察使

○癸未萬壽聖節文武百官行慶賀禮

○遣侯徐錫胤湯國祚柳祚冒李承祚李弘濟伯衛時春孫廷勛楊崇猷朱自洪吳遵周劉孔昭祭長陵獻陵景陵裕陵茂陵泰陵康陵永陵昭陵定陵慶陵伯郭邦棟祭景皇帝陵寢內臣祭恭讓皇后陵寢

○諭兵部關門軍士皮襖錢糧十萬兩前已有旨著戶兵二部均攤處給今戶部已角�羊五萬兩該部如何未見給發況冰雪嚴寒戍卒可念作速措處限五日內角�羊去不得延緩

○宴四夷入貢使臣如例

○甲申遼東巡撫袁崇煥題自東事調募以來所調之兵寧但不能爲遼援而且爲遼擾人人知之而卒無人公言之者以事關封疆兵一撤而事生誰執其咎臣與鎭臣共遼事而爲執咎之人也意欲稍破成議撤回調兵卽招遼人以塡之一轉移間彼此兩利事之至大而不容時刻緩者也至關外不苦無兵只苦無盔甲器械馬匹臣量擇其可用者畱之馬約二千甲器稱是宜依鎭臣所議價值照數給還但臣此中無銀可給念此四千二百之兵三千八百之馬每月應費餉料銀一萬二千餘兩應償三鎭盔甲器械馬匹銀兩不過二萬餘金卽於餉司截支此兵之糧以給之只兩月之餉便﹤宀十見﹥然矣臣又慮戶部爭執如從前兵餉中節省者卽以之存庫而以馬匹盔甲器械指爲兵工錢糧夫馬甲器械誠兵工職掌而爲遼加派之新餉亦非戶部之歲供皆皇上之赤子合而相助總之以皇上之金錢圖皇上之邊事耳得旨自有遼事以來調發援兵無益於遼反虛各邊武備這本說撤回客兵卽招遼人塡補誠爲兩利其應償三鎭盔甲器械馬匹銀兩卽與餉司支給著該部通融議妥具奏

○丙戌初吏部推職方司郎中田吉爲淮揚道參議畱中久之請畱本擢用從之尋傳內旨升田吉爲太常寺少卿仍管職方司事

○調延綏寧寨營參將龔彰於薊鎭石門路

○丁亥孝烈皇后忌辰奉先殿行祭禮遣隆平侯張國彥祭永陵孝惠皇后忌辰奉先殿行祭禮遣定西侯蔣惟恭祭茂陵

○南京地震

○戊子上視朝

○大學士黃立極等題升年深翰林官以詹事府詹事唐大章少詹事劉鴻及南京國子監司業劉鐘英請﹤鋶﹣釒﹥入以唐大章劉鴻訓劉鐘英久依門戶不堪淸要俱削籍爲民追奪誥命

○吏部尙書周應秋等會推江西巡撫郭尙賓爲刑部左侍郎得旨郭尙賓曾附黨人著削籍爲民○刑科給事中杜齊芳﹤鋶﹣釒﹥言民間三害二利一害曰徵收非僅謂裏胥科斂官吏火耗已也裏胥則有司可治官吏則監院可問惟王府收頭衛所牢伴不屬有司不畏法紀或任意加三加五或騙令來歲今支究無益於府衛止流毒於窮檐一害曰豪彊非僅謂把棍血黨窩橐神叢已也冰山之勢易消賣菜之傭易與惟大力家奴巨室戚侶艸依木附狐假虎威或白奪人產或輕逼人民止緣投鼠忌器之難遂成滔天莫挽之勢一害曰盜賊非僅謂弛保甲﹤宀十見﹥捕首已也鼠竊之徒易除烏合之黨易角�羊惟兩省接壤府衛錯處素號此藏彼縱之地與大盜盤據之鄕保甲莫問捕役通謀而不肖之有司又交諉以卸責亦何怪所在萑苻報警生民罹其劫奪國運受其搶攘也至於二利則蠲與賑而已言蠲賑於今日豈不稱難然有司苟能加意節省力行勸貸是民間角�羊倒懸之困而獲續命之膏也得旨這本說三害二利有俾民生至計著各該撫按有司著實申飭舉行

○諭戶部今歲自春至秋水旱疊至災異並臻五穀不登以至閭閻困乏見今近畿一帶黎民不勝寒餒而食甚不足或流殍道路或就食京師鵠形鱗集號泣嗷嗷朕甚憫焉今特發禦前節省銀六千兩著順天府給宛大兩縣煮粥脤救務在均沾部院仍行文省直災困處所設法賑濟其賑過若干所費若干俱限明年春暖之時開冊奏報以昭朝廷敬天法祖視民如傷至意

○敕五城禦史賑濟饑民自十一月起次年正月終止不拘人數務令貧民均沾不得遺漏失所

○巡按直隸監察禦史賈毓祥讞疑獄吳觀祿等四名免死攺徒刑部覆請從之

○工部尙書薛鳳翔題湖廣一省建造惠桂二王府第原估工價各該四十五萬餘兩照會典舊例撥派南工部銀二十萬兩該部因三藩並建一時湊處不足議認十萬𨿽經具題原未準免今據按臣題稱卽所認之數尙未全完乞敕該部遵照原派上緊湊角�羊儻起角�羊不前合將楚省應角�羊南部等銀扣畱應用仍將扣用過的數逐一題報勿得再以題免爲辭也若夫惠工補估三萬兩該省旣無別項通那不得已合將北直隸順永等八府應角�羊繕司天啟七年分料價匠班銀共一萬五千五百一十六兩角�羊補應用此外不敷再將本省新開事例等銀聽藩司設處湊足暫濟工以補缺額俟催外角�羊補還者也至於荊關稅料向系題畱協濟藩工亟宜照舊角�羊助而各省直原派協濟銀兩亦必刻期角�羊完無誤大典若至年終不完卽應請旨住俸臣部寧任怨斷不任咎也得旨惠桂二王之國期迫府第錢糧豈容稽緩南工部額派未角�羊銀兩卽將楚省應角�羊南工內扣畱是亦通融一法其嚴催各省直協濟逋欠撥補順永等府料價等銀那借本省新開事例及荊關稅料等銀照舊角�羊用俱依議作速行務在早衮大典

○禮部題信王婚禮儀注一欽天監擇到天啟六年十一月二十五日卯時搬移十二月初八日午時尙冠十二月十六日辰時納徵發冊十二月二十一日卯時安牀天啟七年正月二十七日卯時開面二月初三日卯時迎親一定親納徵發冊催妝禮前一日內官監禮部鴻臚寺設冠服首餙金銀叚疋等儀物於文昭閣下設節案冊案玉帛案於皇極殿內教坊司設中和韶樂於皇極殿內及設大樂於皇極門內並午門外內官監設彩輿於午門外及設王妃鳳轎儀仗於彩輿之南至日早錦衣衛設鹵簿大駕上具衮冕服詣奉先殿祭告用祝文祭品嘗儀鳴鐘鼓設禦座於皇極殿寶座後上具皮弁服升座鴻臚寺奏執事官行禮畢請升殿導駕官導上禦皇極殿作樂鳴鞭文武百官各具朝服入班行叩頭禮左右侍班正副使入就拜位贊行四拜禮畢傳制官跪奉傳制執事官舉節冊案玉帛案繇殿左門出置丹墀中道傳制官稱有制贊跪正副使跪宣制曰今聘南城兵馬司指揮周奎次女爲信王妃命卿等持節行納徵發冊等禮贊俯伏興行四拜禮畢執事官舉節冊案玉帛案冠服等物繇王門出鴻臚寺官奏禮畢鳴鞭駕興百官以次退節冊案玉帛案冠服等物繇王門出至午門外正副使以節冊並玉帛置於彩輿冠服等物以次陳列儀仗大樂前導出東長安門外正副使易吉服乘馬至妃家行禮一妃家受聘禮前一日妃家設香案節案於正堂中冊案玉帛案左右相向至日禮物至妃家主婚者具服出迎引禮正使持節副使捧冊執事官捧玉帛至正堂各置於案正使立於案左副使立於案右冠服等物以次陳列禮官一員立於左主婚者立於右禮官曰奉制命正使某官某副使某官某爲信王行納徵發冊等禮引主婚者詣香案前行四拜禮執事官捧玉圭玄纁主婚者先受玉圭次受玄纁各授執事者再行四拜禮畢內臣先以冠服入中堂進妃具服訖內臣詣冊案跪取冊捧入中堂置於案引禮女官引妃詣冊案前行四拜禮跪女官宣冊訖妃受冊以授女執事再行四拜禮畢女執事設妃座引禮女官請妃升座妃家應賀者行四拜禮正副使候內臣出告行禮畢持節出主婚者送至門外正副使復命繳節妃家回奉禮物繇午門入內官監官奏聞一醮戒禮是日內執事設上位禦座於宮中及設大樂儀仗於丹墀之東西執膳內臣先備酒金爵菓盒設皇后禦座於宮中王具兗冕服引禮引王詣上位宮門外候上服嘗服出樂作王繇殿東門入詣上位前贊鞠躬作樂贊四拜興平身樂止執事者以爵斟酒立於禦前之東贊禮王詣前跪贊搢圭贊受爵執事者以爵立授王王受爵飲訖以爵授執事者執事者跪受以退贊禮贊出圭贊恭聽戒命隨旨意致戒辭王聽戒辭訖贊俯伏興平身贊復位贊鞠躬樂作贊四拜興平身樂止贊禮畢出引禮引王詣皇后宮門外候皇后服燕居服出升座引王詣皇后前行五拜三叩頭禮畢出引禮引王詣皇祖宣懿昭妃前行四拜禮畢出王易服行親迎禮一妃受醮戒禮親迎日妃家先於祠堂陳設祭物妃服燕居冠服妃父母同妃詣祖宗前行禮奠酒讀祝文禮畢執事者具酒饌於內進妃飲食訖父母坐於正堂女執事引妃詣父母前各四拜父母隨意致戒辭妃聽受訖次辭諸尊長行禮畢攺服翟衣以候親迎一親迎禮前一日妃家令親人鋪房親迎日司設監錦衣衛鴻臚寺先設王幕次各儀仗象輅並所奠鴈如無鴈則以帛代教坊司設大樂俱於承天門外妃家先設王幕次於中門之外設香案奠鴈案於中堂之中是日王受醮戒訖引禮引王繇午門東門出至承天門外幕次易皮弁服引禮跪請升輅王升輅執鴈者後隨儀從前導過禦橋作樂繇東長安門出至妃家門外引禮跪請王降輅導引至幕次禮官先入至正廳立於東西向主婚者具服出見立於西東向禮官曰信王奉制行親迎禮引禮二人具服引主婚者迎王於幕次之外內臣二員具服引王出幕次主婚者請王入中堂王先行內臣具服捧鴈隨入主婚者後行王至中堂主婚者進立於中堂之左妃母立於中堂之右東西相向女執事二人引妃出房立於妃母之下內臣引王至案前內臣捧鴈跪進王以鴈置於案內臣引王稍退近東西向立贊禮引主婚者詣鴈案前行八拜禮退復位執事者徹案內臣引王先出至中門女轎夫舉鳳轎至於中門之內內臣具妃儀仗於中門之外女執事引妃出內臣跪啟王詣轎所啟請揭簾妃升轎內臣啟請王升輅前行妃具儀從後行王至府降輅俟妃至內臣跪啟請王揭簾妃降轎入幕次王先行至內殿門東立西向俟行合巹禮一合巹禮是日內臣先於王內殿門之外設妃幕次設王座於殿東西向設妃座於殿西東向各設拜位於座之南設酒案於正中稍南置兩巹於案上妃入幕次整餙訖女官導妃至內殿門西立東向贊引二人導王前升殿女官二人導妃隨升贊請就拜王與妃各就拜位贊兩拜王再拜妃俠拜訖贊請升座王與妃皆升座女執事二人舉饌案進於王及妃之前女官司尊者取金爵酌酒以進王與妃各受爵飲訖女官進饌王與妃皆舉饌訖女官再以金爵進酒王與妃皆飲訖女官進饌王與妃皆舉饌訖女官再以巹盞酌酒和合以進王與妃皆飲訖又進饌王與妃皆舉饌凡三舉酒饌訖執事官撤案贊王與妃興就拜位相向贊兩拜如前儀禮畢王從者餕妃之饌妃從者餕王之饌一朝見禮二月初四日淸晨王冕服妃翟服贊引各啟請出宮繇東華門入詣上位宮門前候上具嘗服皇后具燕居服升座贊引引王及妃自東門入詣上位前王立於東妃立於西宮人以棗栗盤立於妃之右贊王與妃皆四拜執事二人舉案至上位前宮人以棗栗盤授妃妃捧置於案上執事者舉案妃隨案進呈上位前妃復位贊王與妃皆四拜興執事者撤棗栗案於東贊禮畢引王與妃出詣皇后宮門前俟皇后服燕居服升座贊禮引王及妃自東門入詣皇后前進腵修盤禮同前畢贊引引王與妃出詣皇祖宣懿昭妃前行四拜禮禮畢引禮引王與妃出是日上賜王與妃宴一盥饋禮二月初五日淸晨妃服翟衣贊引引妃出升轎將至上位宮門前降轎繇東門入俟膳至贊引引妃詣上位前贊四拜尙食以膳授妃妃捧膳置於案復位贊四拜畢贊引引妃退立於西南俟膳畢引妃出詣皇后前禮同前畢引妃出詣皇祖宣懿昭妃前行四拜禮一廟見禮二月初六日內臣於奉先殿陳設牲醴祝帛是日淸晨王具冕服妃翟衣贊引引王及妃至奉先殿王東妃西俱北向贊王與妃皆兩拜贊跪王跪妃亦跪贊搢圭王搢圭贊進帛執事者跪進於王右贊受帛王受帛以授執事者贊奠帛執事者以帛奠神禦前贊進爵執事者以爵跪進王右贊受爵王受爵以授執事者贊獻爵執事者以爵奠神禦前贊進爵執事者以爵跪進王右贊受爵王受爵以授執事者贊獻爵執事者以爵奠神禦前贊俯伏興王俯伏興妃亦興贊復位贊王與妃皆兩拜平身贊詣讀祝位王與妃俱詣讀祝位贊跪王跪妃亦跪讀祝訖贊俯伏興平身王俯伏興平身妃亦興贊復位贊王與妃皆兩拜平身贊執事者捧祝帛各詣燎所贊詣燎位王與妃皆詣燎位贊禮畢還宮一回門禮初六日內臣先將禮物至妃家王與妃儀仗導從如嘗儀王先行至妃家妃父出迎王先入妃父從之至正廳王立於東西向妃父母立於西東向王於妃父母前行四拜禮妃父母立受兩拜答兩拜禮畢王中座其餘親屬見王行四拜禮王皆坐受妃至入中堂於父母前行四拜禮父母正面坐受其餘親屬見妃各序家人禮

○己丑巡靑給事中虞廷陛條陳補救之策一借支宜禁查近年借餉六萬已無還期儻再借不已料價何辦一扣抵當淸查上歲保定等府混扣靑額六千餘兩已經查出則此項當補一地畝當開頃者徧閱荒郊尙遺地利未經開墾謂宜各埸附近量除牧地其餘量派各�盡行耕熟以子粒還內供以餘息佐餵養則自然之利猶可滋生一芻價當平查舊案每歲派價不論豊凶槪是相等則陪費之苦從何控頃者估價詳防時值量爲增加此後會估定須與時髙下不得一槪拘執凡此數款皆以卹貧�而佐孳牧乞敕下該部酌議施行部覆如議

○升吏科右給事中李魯生爲兵科左給事中

○庚寅延綏巡撫張九徳﹤鋶﹣釒﹥奏延鎭一望黃河逼鄰套虜部落彊盛戰則彼眾我寡守邊長力分故陽假豢餌之術陰修戰守之具當年設款初意如是但賞有定額歲有定期給者卻分外之求領者消越格之志夫然後虜可款而款可久延綏鎭臣設有市廠不知起自何年各營堡皆有私賞其初頒給不過酒食浸假而布帛浸假而彩幣又浸假而銀錢止邀目前苟安罔顧永遠大害半隱半報年復一年少不遂意借爲戎端如萬曆四十三年大犯三路天啟元年大犯延安其餘竊發不可勝紀要其故皆起於私賞未遂而私賞陋規則起於添設操守夫操守爲小堡無將領處設也各路業有將領矣操兵守邊系誰職守乃上之不能昭犁庭之功下之不能講羈縻之術而徒卸責操守代賞起釁亦安用此添設爲今已將三路十營盡行裁革一切撫賞應責成該營將領則權重勢專在虜旣不易復逞愛名畏法在官亦不敢自輕務守原額永禁私增章付兵部

○戶部尙書郭允厚奏天啟六年海外之餉於舊額本折四十萬之外又加一十萬六千其中系部庫角�羊發者五萬系東省加派撥給者折色二十萬本色十萬系登萊裁兵撥給者六萬六千臣部悉心區處以接濟之蓋已不遺餘力矣而何以至今未角�羊到也且毛文龍具﹤鋶﹣釒﹥時已九月轉瞬海岸冰結時屇撤汛果何時起角�羊而此時猶不到彼耶合亟行山東撫按布政司將應角�羊海外錢糧果否已未完角�羊已角�羊者系何月起運何人領運曾否獲過實收未角�羊者目下作何轉運一一報部以憑具奏以後凡系海外錢糧定限於夏秋二季盡行完角�羊必繇登撫掛號查核奏繳毋得仍前遲誤得旨值此奴勢可乘海外錢糧自宜速爲接濟如何頻呼未發你部卽行查起角�羊衙門取登撫號冊毛帥實收具奏其未角�羊者著勒限催發以後定限夏秋二季盡行完角�羊毋得仍前違誤所有發過海外龍尾機炮若干曾否經收並著查來具覆

○發太僕寺馬價銀一萬四千二百九十二兩於宣鎭

○順天巡撫劉詔以秋防巡歷事竣﹤鋶﹣釒﹥請陳設兵馬與戒備方略內稱最得力者廠臣魏忠賢垂念重鎭思慮極周若盔甲若器械滿載﹤馬犬﹥運而道路絡繹不絕或山海或喜峯無件不備而驛遞秋毫無犯士則堅甲利兵馬則龍驤虎躍在山海則山海增重在喜峯則喜峯攺觀總之廠臣正气格天精忠貫日視國事不啻家事捐私儲以佐軍需運籌決勝之勛業已著旂嘗而銘彜鼎非臣愚所能頌揚萬一也得旨廠臣忠賢廑綢繆之防帷幄制疆埸之勝重價以購上駟捐資以制懸簾以至盔甲器械絡繹截途驛遞不煩軍威咸濟圖回重鎭可謂周詳朕心嘉悅蔭弟侄一人錦衣衛都指揮同知仍賞銀幣

○兵部覆遼東逃將周守廉李朝勛等論斬如律從之

○賜寧徳遂平二公主莊田五千一百九十一頃歲徵銀七千七百八十七兩自天啟六年爲始順天各府務及時角�羊部轉給以稱朝廷親親之意

○以河南山東各府節年拖欠芝麻一萬二千九百餘石黃蠟二萬八千五百餘觔奪各該府知府郭竹微王建和樊時英俸俟督催完日方許開復不得朦朧升轉守催官彭堯泰耽延違誤削籍爲民

○江西南康等縣民蔡均寧等共助餉銀三千三百九十兩詔嘉其尙義仍將均寧等分別旌獎以風樂輸之民從南贛巡撫傅振商之請

○賜魏良卿鐵券

○以緝獲假印功加都督許浩然太子太保

○吏部推兵部左侍郎袁可立爲南京戶部尙書得旨著加銜致仕

○升都察院右都禦史劉廷元爲南京兵部尙書參贊機務巡撫雲南兵部右侍郎閔洪學爲南京都察院右都禦史

○升山西布政使司右參政楊弘備爲本省按察司按察使雲南布政使司右參政陳儀爲江西按察司按察使湖廣按察司副使葉秉敬爲江西布政使司右參政廣東布使司右布政使蘇進爲山西左布政使

○調福建布政使司右參政潘師道於浙江

○敍延綏鎭監市效勞虜酋都督同知耳徳泥臺吉等賞賚如例

○壬辰上諭戶部內廷供用已經議蠲其黃臘芝麻皆日用不可缺者明旨勒限催徵有司怠玩如故著科部卽與參處各省直應角�羊銅本銅片拖欠數目據實查奏

○日講官詹事府詹事王應熊守制歸賜馳驛路費表裏如例

○刑部尙書薛貞等﹤鋶﹣釒﹥覆彊犯劫盜王之錦等獄成以忠賢志淸豺虎力�紀綱著原蔭弟侄一人加升二級仍賞銀幣

○升南京光祿寺少卿錢策爲本寺卿

○升廣東布政使司右參議田仰爲尙寶司卿管少卿事

○升浙江按察司按察使陸問禮爲廣東布政使司右布政使河南布政使司右參政蘇光泰廣西布政使司右參政寧瑞鯉俱爲按察司按察使光泰山西瑞鯉雲南

○癸巳上禦皇極門宣甘鎭捷是日遣保定侯梁世勛祭南郊惠安伯張慶臻祭北郊駙馬都尉侯拱宸祭太廟各行禮

○諭兵部宣鎭陣亡參將張承憲以身殉官忠義可嘉爾部卽具奏優卹以示風勵

○諭工部修理長陵寶城工程錢糧十日一報務期費省功倍速襄鉅典以鞏皇基

○復除原任湖廣布政使司右布政使閔宗徳於本省荊西道起調原任四川按察司按察使戴燝於本省敍馬瀘道○升薊鎭副總兵盧抱忠爲南京前府僉書延綏入衛遊擊李鴻嗣爲本鎭寧寨營參將福建左遊擊守備鄧樞爲南直隸廟灣遊擊

○蔭原任禦史贈太僕寺少卿曹學程長男正儀國子生學程在神廟時﹤鋶﹣釒﹥諍冊立繼因力阻封倭拷問詔獄遣戍終身以遺詔贈官予蔭云

○甲午諭兵部朕承祖宗弘業六載於玆宵衣旰食惟以恢復全遼殄滅逆奴爲念幸賴內外文武諸臣或運籌左右或戮力封疆祖宗有靈逆奴已殛恢復可期不謂近日北路地方復有乞炭之變幺﹤麻骨﹥小醜馭制非難乃一入而殞將喪師皆因款貢年久有司剝軍餉以充私囊借修工而恣侵削餉不歸士士不歸伍因隳軍實坐啟戎心無事則與將帥相掣肘粉飾虛文有事則以武臣爲卸擔朦朧塞責誰以眞心做實事矧宣大北方鎖鑰拱護陵寢藩衛京師非他鎭者比此朕所以晝夜焦思不遑寧處者也玆遠稽祖宗設宣鎭總臣之舊規近照遼東山海薊鎭之新例特於宣大山西地方設立鎭守太監一員副鎭守太監二員中軍太監二員各著於鎭城衝要等處駐札防禦淸軍查餉軍中一應事體可與文武等官和衷計議並不牽制今特發禦前節省銀五萬兩以備行伍召募公用並火炮器械若干仍各查照舊例行

○兵部尙書馮嘉會上言國家設督撫重臣假之節鉞以彈壓將吏控馭邊疆而軍旅之事不以煩及內臣者誠愼之也柰邇年以來兵籍虛冒芻粟耗蠹款市有名無實致使皇上有疑邊臣之心疑在彼則必用所信而後疑者釋也聞近來楡關內外城壘猶昔而雉堞加壯賞罰猶昔而功罪加明兵數猶昔而行伍加肅餉額猶昔而軍士加飽卽諸臣拮據惟力是視而鎭守一出成效已彰致使皇上有信內臣之心信在此則皇上益有所疑於諸邊臣而必推信者任矣頃毛乞炭闌入北路喪師殞將爲封疆憂我皇上深原禍始歸咎有司諄諄焉於剝削扣克掣肘卸擔之戒遣內臣前往查核臣部循職掌﹤鋶﹣釒﹥請已之而皇上未見兪允臣愧不能從帷幄中運籌決勝以紓聖懷且因此鎭守之遣而不能無責備於邊臣並屬望於內臣也自今以往各督撫道鎭力洗前獘共圖禦侮庶不以廑九重宵旰之憂而煩內臣一遣再遣之旨萬一烽火再燃欽諭疊頒絲毫皆邊臣責也內臣銜命而往所淸者兵馬錢糧所查者彊弱盈縮如明旨所云不許騷擾並不牽制儻查核旣明機宜旣定出以宣聖明徳意之隆卽歸以報天朝威惠之遠異日邊務攺觀諸虜款塞絲毫皆內臣力也得旨各邊督撫道鎭果能力洗夙獘實心禦侮朕自鑑知何得預爲條議

○戶部尙書郭允厚言監督西新三倉主事黃近朱節省余米積羨至二萬七千石有奇且攺折板木力寢大修倉廒省費不下二千餘兩苦心積儲潔已裕國乞破格優敍上是之

○巡視庫藏兵科右給事中薛國觀等參蘇州角�羊戶曹全角�羊萬曆四十二年分嘉定縣棉布二萬三千七百六十二疋常熟縣縣丞孫文奇角�羊天啟二年嘉定縣棉布一萬疋批俱未投不知布在何所原任蘇州府吳縣縣丞祝允炳角�羊萬曆四十六七年分本府屬棉布一萬六百六十六疋原任山東樂陵縣典史陳以忠角�羊天啟三年分棉花絨一萬四百三十七斤已經掛批日久不行完納乞將曹全等嚴行原籍立刻提角�羊依律擬罪盡摉家產完納布疋花絨仍敕戶工二部行各省直起角�羊內庫錢糧務要先期報部設立循環與臣等按季互查納完則發抄邸報斯亦明角�羊納淸姦獘之一法也從之

○乙未遼東巡撫袁崇煥奏臣前具﹤鋶﹣釒﹥請屯田皇上鄭重其事令從容酌議臣敢補牘請先言不屯之害今日全遼兵食所仰藉者天津截漕耳國儲外分京庾日減一不便海運招�那移交卸致北直山東爲之疲累二不便米入海運船戶客官沿海爲姦添水和沙苫蓋失法米爛不堪炊賤賣釀酒之家而另市本色有名無實三不便遼地新復土無所出而以數十年之坐食故食價日貴且轉販而奪薊門之食薊且以遼窘四不便今調募到者俱遊手也不以屯系之而久居世業焂忽逃亡日後更能爲調募乎五不便兵不屯則著身無所旣乏恆產安保恆心故前之見賊輒逃者皆烏合無家之眾也六不便兵每月二兩餉豈不厚但不屯無粟百貨難通諸物嘗貴銀二兩不得如他處數錢之用兵以自給不敷而逃亡七不便請更端而言屯之利計伍開屯計屯核伍而虛冒之法不得行便一兵以屯爲生可生則亦可世久之化客兵爲土著而無徵調之騷擾便二屯則人皆作苦而遊手之輩不汰自淸屯之卽爲簡之便三伍伍相習坐作技擊耕之卽所以練之便四屯則有艸有糧而人馬不饑困兵且得剩其艸乾月糧修整廬舍鮮衣怒馬爲一鎭富彊便五屯之久而軍有餘積且可漸減漧艸月糧以省餉便六城堡關連有澮有溝有封有植決水沖樹髙下縱橫胡騎不得長驅便七若夫屯有屯法祖宗之制具在非奉祖制斷不能調人情無容臣一毫作意者繇此行之奴子不降必爲臣成擒矣況廠臣魏忠賢與閣部諸臣俱一時稷契夔龍之選臣所遇非偶故敢卜事之必成得旨向以防守方殷故著從容議行但向後作何給授使軍民不相妨作何分撥使農戰不偏廢作何演練使農隙皆兵作何更番使營伍皆農作何疆理足以限戎馬作何收保不致資盜糧一切事宜該撫悉心區處具奏這本內說奴子不降必定成擒諸臣諸不樂聞以朕計之奴未必降降不足信也戰必能勝勝無輕談也蹈實而做需時而動正也奇在其中矣該撫饒爲之亦善爲之

○延綏巡撫張九徳言套虜自天啟元年大犯延安以來有輕中國之心屢肆要挾今幸鎭臣楊肇基自山東來統領家丁數百路費皆出自備仍買馬造衣甲力查占役時勤訓練壁壘一新將士思奮故虜酋聞之相戒不敢犯邊及虜犯寧夏一奉制臣之檄卽飛騎星往欲從寧塞出邊搗巢虜遂遁歸此其安邊制虜之功有足多者乞優敍加銜得旨楊肇基忠勇可嘉著加銜以勵前途

○以甘鎭屢捷加恩魏忠賢三等蔭弟侄一人錦衣衛指揮使世襲王體乾梁棟李永貞石元雅塗文輔李實劉應坤各加恩二等蔭弟侄一人錦衣衛指揮僉事世襲董漢儒李從心加太子太保趙彥太子太傅俱蔭一子錦衣衛正千戶馮嘉會李起元各加太子太傅蔭一子錦衣衛指揮僉事俱世襲王在晉加太子少保總兵董繼舒加署都督同知蔭一子本衛副千戶世襲其餘兵部侍郎袁可立邵輔忠等科臣朱童蒙等部臣吳淳夫等將領王承恩管維賢丁孟科等賚銀升級有差

○諭吏兵二部甘鎭屢獲奇捷朕心嘉悅內閣輔臣密勿運籌成功伊始加元輔立極少傅兼太子太傅攺吏部尙書進建極殿大學士蔭一子錦衣衛指揮同知世襲次輔鳳來瑞圖國﹤木普﹥各少保兼太子太保攺戶部尙書進武英殿大學士蔭一子錦衣衛指揮僉事世襲並賜蟒衣銀幣有差已而立極等各﹤鋶﹣釒﹥辭官階封蔭允之

○以殿閣工成錄各監官匠及在事委官效勞王引直等共九百五十六員升授有差

○浙江布政使司右參議戴君恩自言臣在重慶親入賊圍多方誘賊手攜樊龍張彤交付各道鎭諸臣致之闕下獻俘蒙明旨加銜優敍乃以發鄕官劉時俊姦惡爲其摧折不惟不加銜且並本職而降處之玆以慶賀入京值公道大明眾正布滿此時若不昭雪更復何時得旨戴君恩多方誘賊獻俘有功已有旨準加銜乃以發劉時俊姦惡爲周宗建邪黨摧折久致淪落今公論已明還著加銜優升以植正人部覆加戴君恩行太僕寺卿兼浙江按察司僉事照舊管理屯田水利道從之按戴君恩初令巴縣以墨聞考選升刑部主事慶陵卜壤自詭知堪輿家言傅和得調工部未幾蜀重慶爲土酋樊龍張童兒所據君恩復謬談兵且故巴令習知人情地利吏部尙書周嘉謨爲徧拜蜀紳在京者蜀紳共舉之於是君恩升參政稱總監軍行矣時辛酉冬月也君恩實怯不卽抵重慶先之澧州家中集親戚子弟二三百人冒稱守備者二十許輩至春正月乃入夔門逡巡至渝則官兵四集久矣一日賊援兵大至結營於南�山�幹�塗山號四五萬人君恩駭沮盡麾兵船泊北�山�幹�欲退賴副使徐如珂同知越其傑等激勵士眾殺賊賊大潰賊援旣盡官兵合圍坐須數必內自變乃君恩初到城下卽遣心腹潛入紿賊許爲請於朝仍令援遼立功贖罪賊計窮深信之夜賂遺無算一日張童兒出與君恩隔水語移時躍馬去明日樊龍出朝天門亦隔水語君恩甘辭誘入舟而各漢土官大噪曰吾輩攻圍數月功垂成何受降乎於是平茶邑梅各土兵爭拉樊龍立斃臠其屍而君恩同各鎭道倉卒脫冠倒屣踰垣避去石砫司兵遂倡首各兵從之入郭縱火乘烈焰中掠金帛子女官民�廠角羊�捨賊未一毀反燼於官兵之手士女僅存者俱狼狽流散矣君恩乃著書自詡殊績一時督撫委以獻俘行隨﹤鋶﹣釒﹥劾之坐降處至是夤緣醫官王家棟入貨崔呈秀有此奏云

○升湖廣按察司副使張秉文爲福建布政使司右參政建南道

○丙申削南京巡視鳳陽倉糧禦史梁克順籍爲民仍追奪誥命時克順循例報代以門戶邪黨坐之其應角�羊天啟五年贓罰銀六百兩命接差倉臣如期角�羊進以濟邊工

○敕戶工二部殿工軍需兩者並亟將那借抵還之數公同銷算會奏不得互有爭執

○升四川布政使司右布政使周維京爲浙江左布政使淮揚兵備山東按察司副使徐良棟爲廣東布政使司右參政○丁酉兵科右給事中薛國觀言凡內帑正供角�羊到則投批掛號完納則繳單驗銷違限者比侵欠者參成法也然掛而不銷可按籍督逋乃有匿而不掛者則督逋法窮比而不完可押回變產乃有往而不返者則變產法窮計惟有省直起角�羊先期報部設立循環臣等職在巡視按季互稽發抄抵報使中外曉然斯亦淸姦肅憲之一端也部覆允行

○升福建按察司僉事羅之鼎爲江西布政使司右參議

○戊戌先是閩中自紅夷發難後姦民隨處生心招徒結黨稱王稱國而楊六蔡三鐘六等擁眾海上幾數千人楊六尢桀黠稱雄福建巡撫朱欽相檄總兵兪咨臯會兵進剿賊稍稍遁入東粵督臣�周祚亦大發舟師南北夾擊賊始窮促於是蔡三走本日鐘六爲楊六並殺亦屏息東番楊六遂率其黨三千餘人大小戰船七十二隻詣總兵兪咨臯乞降遣指揮王應選宣諭一時願歸農者二千人楊六等願剿賊自效撫臣朱欽相以聞兼敍總兵兪咨臯等將士之功兵部尙書馮嘉會因言閩昔患夷今乃患寇昔患賊與賊合今患賊與民合且與兵合何以言之內地姦宄窟海爲生始而勾引旣而接濟甚至代爲輸轉所謂賊與民合者故也自紅夷已靖閩以乏餉故盡撤新兵凡新兵皆市井亡命狗吠而雞鳴者一隸行伍心膽益粗撤之使去去將安適計有浮梁剽掠而已其與我兵向皆熟識以其類羣間同貓鼠所謂賊與兵合者此也夫禦海賊與禦陸賊異禦今日海賊又與禦昔海賊異閩北自沙埕南達南澳上下幾二千里其人皆沿海而居煙火相連市鎭互錯賊無時無處不可焚掠而我以數千兵棋置其間疏若晨星顧難首瓦卽欲合今夾擊而彼已揚帆於窮島絕嶼之外非若平原峻嶺其來有路其去有方可以設伏據險而取也所謂禦海賊與陸賊異者此也閩負山阻海地瘠民貧田園甚稀額徵有數往時藩司貯有備倭銀數十萬以防不虞日者紅夷闌入支費近半舊藩臣沈演復以其餘貯盡數入告助工而藩庫中無復有錙銖之遺矣公私告匱行伍從何充實器械從何置辦船隻從何增添所謂禦今日海賊與禦昔日海賊異者此也今該撫鎭諸臣能使賊楊六等俛首革面率眾就撫我且因而用之分別列營使貪使詐計莫便焉然必嚴爲令曰若輩能殺賊自效當貸若死功多者爲請於朝敍賚有差其有抗違及騷擾者治如法如此則鎭臣之威靈眞足以制服諸賊而爲封疆爲桑梓之念亦實足取信天下矣得旨這就撫海寇散者角�羊网貸罪用者懸格待功如議行餘黨縱橫還嚴行申飭但能使民不與寇合寇不與兵合卽是方禦之略不得苟且塞責

○勒禦史髙弘圖閒住先以﹤鋶﹣釒﹥請霽主威保聖躬迕魏忠賢意時適卜相有欲推轂崔呈秀入政府者弘圖復﹤鋶﹣釒﹥微言規之得不行呈秀銜之因相與廉其罪狀無所得都察院以差請故靳不與至是引疾乞歸遂有是命

○河南道禦史張汝懋言日者原任禦史劉有源賜環之命出自聖裁班行生色顧國家之害盜臣爲最朝廷之法懲貪爲先如借募兵侵庫銀之遊士任𨿽經被逮而未盡之贓尙在淮揚一案當其竊銜監軍借名召募虛額扣餉給札賣官白刃誰操黃蓋相望且建營置仗冒破浪費浪攫金無算不啻視公帑而私囊矣彼時房可壯實與共事楊嘉祚上下交徵因之爲利乞嚴行追勘得旨遊士任楊嘉祚房可壯相倚貪婪侵沒帑金該撫按官嚴提按款追贓遊士任𨿽經遣戍其贓行原籍撫按官另拘家屬追比完角�羊

○浙江巡撫潘汝禎奏織造之役原無額派所需數百萬金錢本省則以工料匠班事例等銀畱抵而江省則以料價叚價協濟此額徵也乃其協濟者節年拖欠共計二十二萬三千之多差人催取先後僅得數千區區萬分之一何救倒懸而當角�羊不角�羊莫得其故上供何事王土王臣分言�宜同也江冒畱借之虛名浙受盡餅之實苦乞敕下工部嚴催勒限將前積欠額銀角�羊浙爲找給補還之需違者如例參罰上命該部卽行浙省撫按官照數督催角�羊浙以濟急需仍嚴立考成有仍前愆期違誤的報部參來重處

○升浙江布政使司右參政孫枝芳爲本省按察司按察使四川按察司副使張法孔爲河南布政使司右參政四川布政使司又參議區龍禎爲廣西按察司副使

大明熹宗悊皇帝實錄卷之七十八

大明熹宗悊皇帝實錄卷之七十九

天啟六年十二月己亥朔

○東廠太監魏忠賢匯奏三年緝獲功蔭弟侄一人錦衣衛指揮使世襲楊寰孫云鶴加太子太保錦衣衛堂上僉書理刑如故嗣是田爾耕許顯純崔應元許浩然亦以三年類奏爾耕蔭一子本衛指揮僉事顯純加太子太保應元升右都督副千戶官旗陳國善等五十六名升敍有差許浩然勒令以原銜致仕

○先是蜀府左護衛指揮何起登以不法爲巡按四川禦史陳睿謨訪拏蜀王奉銓言臣府侍衛之官與各衛徑屬有司者不同乞照依會典有司不許徑自行拏各官若有事犯必湏移文長史司臣自遵祖制正法懲戒弗敢姑息刑部尙書薛貞言蜀藩儀衛官員實繁有眾其間守法者固多踰閒者亦不少如左護衛指揮何起登坐有贓私豈盡

風影禦史以朝廷法治王府官自不應避貴今蜀府援例奏請亦欲存藩體耳然藩體當隆法紀亦宜肅除何起登行拏外嗣後巡方按部訪有侍衛不法啟請親王然後提問庶不因崇體以礙法亦不因執法以傷體得旨皇祖篤念親藩賜之侍衛其賢否獎戒聽之該府何起登著王自行懲治以後王府員役有不法的還遵祖制啟王鈐束有司官不得擅自訪拏

○兵科給事中李魯生言今天下兩大患東則遼南則黔遼事仰荷聖明處置可以專責成而論功罪矣獨貴州一役有總督有巡撫有監軍此三臣者職掌各有歸著區畫各有主見必合謀而後動則迄無合時欲獨斷而雄行亦更無獨理況黔原不大而使在事之人東馳西騖以奔命於三大之間必且耳目無主手足亂營臣愚以謂黔撫宜省今黔撫王瑊楚人也以楚人徵

楚餉孰若移之他所以竟其施督臣閔夢得已膺簡命巡撫員缺竟可裁罷以督臣兼之事平仍罷督設撫庶事權一軍政肅矣得旨黔事剿撫迄無成局皆因事權相掣意見互異這本議裁撫歸督卽督兼撫便控制而專責成說得是依著行王瑊楚人不便督楚閔夢得受命未見條畫該部都與別衙門用禦史徐卿伯亦言自以黔亂以來督撫凡幾更易臣謂危疆之保障遠不及近巧不如習則按臣傅宗龍宜破格用之矣宗龍以滇人任黔事黔之患滇人共苦之而黔之苦惟宗龍能嘗之黔之人情惟宗龍駕馭之黔之地形惟宗龍能熟悉之皇上肯破格用人以宗龍爲總督事權歸一作用必有可觀如謂楚人不可以督楚則滇人不可以督滇臣亦嘗計之矣蓋黔之軍餉錢糧大率取辦於楚其文移督催不便行法令於桑梓之邦若滇

則無是也宗龍又何所礙不一用之以竟其施哉得旨督臣正在會推且聽眾論公舉以憑點用

○升河南布政使司右布政使田生芝爲南京光祿寺卿湖廣按察司按察使蔡善繼爲本省布政使司右布政使

○升狹西布政使司右布政使李得中爲山東左布政使靑州兵備山東按察司按察使華惇復爲四川布政使司右布政使

○升鎭邊參將崔凝秀爲薊鎭西協副總兵龍門參將李永福爲髙臺參將山西都司李藩爲延綏入衛遊擊將軍

○庚子裁革上林苑監蕃育良牧二署錄事一應事務歸並本署二丞管掌

○加河南按察司僉事曹履吉祁承﹤火業﹥俱爲布政使司右參議履吉照舊提督學政承﹤火業﹥照舊分巡河北

○辛丑工科都給事中郭興言題昨見欽天監擇吉三王就國之期定在來年三四月中奉有兪旨矣一切之國事宜款

項煩夥未易卒辦如禮部則有冊印冠袍服飾之類戶部則有祿米食鹽之類兵部則有護衛官旗校尉之類工部則有車輿器械之類凡此皆當預爲料理始不致臨期失誤不特此也瑞王藩邸遠在漢中山川險阻驛遞有車輛夫役之費民間有修蓋棚殿之費當此災祲水旱之後閭閻蕭條煩費不貲作何湊辦不可不早爲�確也惠桂二王藩邸遠在荊楚勢必經由水路揚帆鼓楫越三千里而遙催儧船隻多在江南況水手浚夫皆有工食鄰省州縣皆用協濟當此庫藏空匱之時點金無術經費巨萬作何設處不可不蚤爲計議也至於藩邸工程據報似有次第恐期迫不無缺乏況就中陳設鋪墊等項未必一一完備伏乞嚴旨叮嚀勒令來年二月務要報完得旨三王之國已有定期一切事宜該部自應預爲料理至跋涉水陸經

費甚多有司官湏蚤行區處勿致臨時缺乏據報藩工𨿽有次第還宜急爲催儧勒令來年二月終報完如有違誤責在總理都著嚴加申飭

○革廣西平樂柳州二府冒籍生周之謨等五十一名回籍其已中周泰等已貢周楫等各發回原籍罰三科後方許與本地舉貢起文會試科舉從禮部覆廣西撫按參疏及在京鄕官蕭云舉等之揭也

○升浙江衢州府知府舒崇功爲福建按察司副使

○壬寅慈孝獻皇后忌辰奉先殿行祭禮

○以山海工程告竣蔭魏忠賢族侄魏希孟錦衣衛指揮同知世襲復以秋防敍蔭其甥孫馮繼先錦衣衛指揮同知

○升江西布政使司右參政吳玄爲浙江按察司按察使四川按察司副使潘應龍爲本省布政使司右參政山西按察司副使常道立爲四川布政使司右參政

○癸卯升刑部右侍郎潘浚爲左侍郎太常寺卿陳九疇爲刑部右侍

郎

○升雲南左布政使謝存仁爲都察院右副都禦史巡撫雲南兼督川貴兵餉

○加薊遼總督閻鳴泰太子太保兵部尙書兼都察院右副都禦史照舊總督

○以兵部尙書邵輔忠管左侍郎事

○升兵部右侍郎郭鞏霍維華俱爲本部添設左侍郎巡撫山東都察院右僉都禦史呂純如爲兵部右侍郎都察院右副都禦史管左僉都事馮三元爲左副都禦史

○升陜西按察司按察使楊邦憲爲都察院右僉都禦史巡撫江西時正推爲江西布政司右布政使眞憲時得旨憲時曾楊璉薦引削籍爲民

○鑄頴州方家集屯捕通判關防

○升山西按察司按察使周仕爲河南布政使司右布政使褔建布政使司右布政使王世仁爲湖廣左布政使

○甲辰上視朝

○吏部推升江西撫州府知府朱大典爲本省按察司副使以河間府知府應朝

玉爲陪得旨用朝玉大典以門戶著冠帶閒住

○上林苑左監丞張永祚奏蕃育署地方彊賊聚眾焚劫賴皇上神明威武與廠臣赤心謀國殫慮中樞遂生獲巨魁李萬倉等而餘黨卽時角�羊散今擬設城垣以資防禦至於都城東南郊外原設把總三員合選精敏任事者一員量加守備職銜駐札弘仁橋不時巡綽捕剿以靖地方又湏申飭保甲使互相紏舉使賊無藏身之地部覆如議以馬如錦加銜守備仍管東南巡捕把總事量增家丁四十名卽於捕營逃故空糧補支

○陜西富平縣知縣劉敕進忠孝二經納之

○攺延綏定邊副總兵朱大煒爲廣東潮漳副總兵

○乙巳加山西正兵營坐營王璞都司僉書照舊管事

○以鎭守山海太監標下坐營劉以堪馮廉實授遊擊將軍加銜都司吳文耀薛光胤紀鯨實授都司僉書從督臣王之

臣請也

○升湖廣布政使司右參政白受采爲陜西按察司按察使鞏昌道

○丙午兵部尙書馮嘉會題三王之國應行事宜一各藩例給雙馬單馬起船符驗三道行尙寶司及內府印綬監關給一校尉各該六百名行錦衣衛預選應用一查大明會典一款親王之國用船不過五百隻惟福王之國用船至一千二百餘只料理數月尙不能辦今三王旣同時之國而期又在轉盻無論照福王例萬萬不能就使各照會典開數統計有一千五百之多臣部亦限於時迫於勢苦無術以取盈乞斟酌量減庶易於催辦一隨帶人眷自京師至通州車輛相兼行順天府並五軍都督府府屬衛分撥送仍委司屬官一員整點足用其隨從官員軍校亦照先年題準事例官照合得車數軍校每四人車一輛每輛於順天府無礙銀內支給二兩四錢

責令自雇合用廩給通共路程咨行戶部於京倉支給一合用軍名人夫在內行順天府所屬並五軍都督府府屬衛分及府軍等各衛在外行各該巡撫轉行所屬點撥聽用一水路拽船人夫王並妃所坐黃船每只下水五十名上水八十名其餘本府官員船上水二十名下水十名軍校上水十名下水五名照例遵行一背運什物用軍一百名例該撥與馬匹行太僕寺於順天府屬寄餋馬匹內各調取一百匹送禦馬監印烙給與軍士兌領騎坐一合用供應膳饈及各隨從員役廩給口糧等項候本府長史司編定號數開送本部行順天府刊刻應付事宜通行各該衙門照數應付得旨依議行其船隻還照會典所載數目護送以昭朕篤厚親藩至意該部以船數多而時促請差司官二員星馳董事一自通灣而南至臨淸濟寧等處一自徐

淮而南至楊瓜儀眞等處各行守催其每船腳價銀米等項俱照福王事例得旨桐封期迫船隻急需將沿河馬快船及官民白糧回空一應堪用的差官郭文衡朱本吳分馳守催該撫按仍嚴責地方官上緊押送濟寧以北限二月初旬徐淮以南限二月望後一並至灣不得稽遲致誤大典余俱依擬

○順天府丞劉志選言皇上頒行要典命徳討罪無微不彰卽古帝王誅四凶舉嶽牧何以加焉臣猶謂借挺擊以要羽翼之功王之采固罪魁矣堅執風顚不肯附和者非劉廷元兵駿聲乎借紅丸以快修怨之私孫愼行固戎首矣推原用藥不肯妄引者非黃克纘徐景濂乎借移宮以希定策之名楊璉左光斗固難端矣力爭候旨無垂簾稱制之說者非範濟世賈繼春乎傅櫆發汪文言之姦而苫塊已畢何可優遊於子捨陳九疇發魏大

中之惡而簡命𨿽及何尙棲遲於冷曹至若慷慨憂時力回狂瀾於旣倒者閣臣魏廣微也赤忠報國弼成鉅典於不日者廠臣魏忠賢也𨿽功成不居而溯流窮源可忘明徳疏入得旨王之采邪黨罪魁追贓未蔽厥辜著行彼處撫按差的當員役扭角�羊來京孫愼行修怨戎首削奪猶爲輕典著行彼處撫按問擬遣戍廠臣赤心報國成功不居朕自能鑑悉其餘忠良諸臣俱次第擢用

○升山東布政使司右參政秦一鵬爲山西按察司按察使陽曲道廣西按察司副使邢祚昌爲本省布政使司右參政賓州道

○丁未兵部尙書馮嘉會覆遼東巡撫袁崇煥疏言遼土以一隅病天下最可怪者調衝邊之憊卒騾馬窳器敝甲以出戍數千里之外兵非貪猾者不應將非廢閒者不就遼餉日耗邊備日單識者掩口而切齒久矣且西兵之流毒於遼

馬兵之積讎於步莫不欲得而甘心焉今撫臣合道鎭之議題請發回卓識深謀迥出流輩且選遼兵實遼伍餋遼人守遼地智者無以易此自古迄今興王興霸各以其地致富致彊各以其人何嘗晉募齊民楚資秦眾哉請悉報罷得旨這撤回遠戍專募遼人旣經該部議妥著依議行還行該撫作速募補務使充實營伍足資戰守

○升提督四夷館太常寺少卿白儲玿爲本寺卿管少卿事

○加太僕寺卿管兵部職方司郎中事吳淳夫爲都察院右副都禦史管太僕寺卿事

○升山東布政使司右參政樓一堂爲山西按察司按察使福建按察司副使周應期爲本省布政使司右參政雲南按察司副使李采爲山東布政使司右參政

○戊申南京地震

○貴州監軍禦史陸獻明題黔事著數有未能卽行者二有勢當酌者一有急應整頓者三

有速宜嚴禁者二彼安酋玀鬼實繁有徒且蔡仲羿子諸苗偏甘助虐欲聲罪深入卽犯前車欲出奇取勝又無從下手此剿之不可卽行也狡計深情一味侮弄詭云受撫輙先邀賞我方幸就絳籠欲且轉恣殺掠蓋窺貴陽之兵力尙怯以爲莫可誰何而略無俛首向化之意此撫之未能卽行也將弁士卒不下五萬撻伐不足防禦有餘所難者一日酋局不結則一日黔餉不休加派不可爲常楚民又已疲困所當酌議者此也黔地山多田少然寸寸耕熟𨿽軍需不足民食可資謂宜兵可屯則屯民可召募則召募應給農具者量處農具在兵責之衛所民責之府縣行至二三年饔飱有賴果腹之眾有不踴躍禦侮者乎所急整頓者懇田其一先是黔之應衛所者卽有衛所應營哨者卽有營哨故禦苖有人道途無梗迨法弛而營哨無人苖之

出劫率皆窮軍爲之前導不惟苖毒民而民亦化爲苖矣所急整頓者營哨其一監司各道迄府縣正佐豈爲虛設邇來黔亂人思裏足大率兼事代庖者眾因而魚肉疲民者多所云田土營哨諸事疇爲料理今合將銓除升調者部院旣限其到任撫按旋嚴其稽核催督之外計時參處庶規避者咸思策勵而邊鄙之气色增所急整者稽核官員其一蜀黔之烏撤烏蒙芒部沾益諸土司悉安酋姻連至歲若安酋計窮思遁此皆其逋逃主也至於廣西之泗城州其土官有援黔之責而姦民輸賣火藥於水酋者縱其肩摩踵接酋益有恃無恐夫土司土官豈可關本省之統馭者乎儻各省撫按司道畱意遏絕安酋且至坐困釜魚籠鳥詎敢抗旌犯順所速宜嚴禁者一也黔省郭外卽雜仲苖再進則蔡家龍家諸酋皆安逆腹心距烏江三站之遠

三族盤踞而凶狡更出安賊之上固賊之前茅後勁也則公然來截官兵多則佯爲讓路宜揀勁兵一枝猝至洗創稍斷其相輸相助之途則逆彥失其一臂而要害之區自無掣肘蓋創之固所以禁之也不亦治標一策乎所爲速宜嚴禁者也凡此數款俱屬實事若重於講剿撫而輕於圖繕修恐全黔終是殘破之景而餉黔更無息肩之期得旨黔事剿撫說難偏廢局終兩懸這本說繕修防禦徐相機權破浮議實獲朕心內酌議整頓嚴禁各款俱妥確可行酌議一款尢關至計著卽與議覆

○升江西按察司按察使吳光義爲本省布政使司右布政使浙江布政使司右布政使胡廷宴爲陜西左布政使楡林道

○以山西布政使司右參政分守冀北道仙克謹管理陽和兵備道事

○己酉廣東道禦史劉徽奏熊廷弼在遼之日大將偏將咸受

侵削收受金盔金甲動以數百副計至與盜克軍餉假以買叚買布爲名陸運海運送回原籍且原領帑三十萬竟無下落見在家資不下百萬而僅以十七萬追還公家何以服人心而伸國法也至於劉弘化受熊廷弼萬金之托敢造公揭以保舉毛士龍得訪犯王萬經萬金遂將二十五萬之贓爲之開豁又不可不嚴加訊追也而房可壯樊尙璟二臣開兩淮之苞苴貽鹽政之蠹害所當行巡鹽禦史徹底淸查者得旨覽奏熊廷弼侵盜帑金不下百萬著撫按嚴提家屬追贓劉弘化黨惡受賄亦有萬餘該撫按嚴行提追毛士龍邪黨渠魁盜餉納賄有據著法司提來究問追贓房可壯樊尙璟侵課贓私卽行巡鹽禦史徹底淸查追贓具奏樊尙璟先行削籍爲民當差仍追奪誥命

○初禦史牟志夔劾左都禦史張問達得旨問達業經追削不

必提究著捐貲十萬以助軍興至是問達死巡撫張維樞奏請﹤宀十見﹥減一半許之

○內官監李永貞奏三王之國忠賢節省以數萬計命賜敕獎勵蔭弟侄一人錦衣衛指揮使仍賜銀幣羊酒

○兵部主事詹以晉言其鄕靈鷲古剎久廢有寺田四百五十餘畝先因造橋變價共去一百九十畝尙存二百五十餘畝乞敕部行文本省變價助工得旨靈鷲古剎𨿽廢可修所存田畝如何說變價助工分明垂涎賤價規奪寺業而以助工藉口且旣慢神必定害人詹以晉著削籍爲民追奪誥命仍著自行修理寺宇其田因造橋佑變佃爲民業的責令贖還本寺以爲錙銖言利之戒寺新田還日該地方官申報撫按具奏

○攺授原任大學士方從哲男季衝中書舍人從哲先以禦極覃恩蔭季衝國子生至是以黔捷加恩蔭一子中書舍人從哲請攺授

季衝而以原蔭入監與其侄士淳許之

○升工部左侍郎範濟世爲南京戶部尙書

○升廣東按察司副使曾應棨爲湖廣布政使司右參政

○庚戌吏科都給事中楊所修條陳銓政一曰明會推之義凡舉用大僚必繇會推匪特爵人於朝與眾共之亦以推舉推之官必關系各衙門事體所以當與諸臣�確務求得人以無負皇上任使儻全不集議止臨時突出姓名大家相顧茫然尙未識其爲誰止畫一題字了事萬一皇上以用之不當責及與名者諸臣亦任其咎否一曰申資俸之說凡吏部升授官員除邊道提學間拔異才及年資深久或不超擢之以示獎恬外其餘尋嘗升除不循俸序何道之從臣前﹤鋶﹣釒﹥言之已詳何不於每季月謄寫一紙開送臣科俾至公無私之意了然共信無疑亦甚便也一嚴飭考課之法近見各省直代題

給繇﹤鋶﹣釒﹥內多言繁稱乃於本官曾經正薦幾次經管錢糧原額若干完過若干反多遺略臣謂自今以後該部行文各撫按將前項事款明白入告其錢糧完欠與否必經戶部戶科查對淸楚有札付到部方與題覆一速予復補之官凡有司以下官員有起復及聽降調到部名曰急選蓋謂與以應有之官不宜遲耳方面以上何不可仿此意行之各官或守制三年或困衡數載本等官職自當有缺卽補豈可令其珠桂長安動經閱歲一宜禁奏辯之煩向以黨人害正天日爲昏今幸離照當空咸與昭雪乃近來當辯者辯不當辯者亦辯臣謂從此以後非明系邪正大關與論共惜者不得輕自陳奏至於巡撫非考滿不得升轉奉有嚴諭注銷之法從來遵行今反寢格此俱宜力行之以信明旨也得旨近日銓政稱平會推自有公論果有不公不

妨以職掌駁正如所推妥確何得以條議阻撓

○加延綏標營參將王洪副總兵旗鼓守備何漢都司僉書各照舊管事從延綏巡撫張九徳之請也

○升戶部貴州司郎中胡一龍爲山東按察司副使督糧道苑馬寺少卿管雲南府知府事周仕國爲河東狹西鹽運司運使

○辛亥上視朝

○南京大理寺卿董光宏乞休得旨嘉其恬退加南京兵部右侍郎銜致仕尋以應天府府尹祝以豳府丞陸夢祖南京太常寺卿歸子顧俱年衰邁主令加銜致仕祝以豳加南京工部右侍郎陸夢祖加應天府府尹歸子顧加南京工部右侍郎

○三邊總督王之采奏進延綏寧夏固原三鎭所扣旗鼓中軍銀兩助工上命戶部應發各鎭本年年例卽以前扣抵補以內濟急需外省驛遞

○命畱工部四司料價兩年濟楚省

○命惠桂兩藩工作那借兩廣錢糧卽以題畱楚餉解補其南部未解銀兩與各省新開事例起解不前者該撫按參來

處治

○初遼撫袁崇煥以奴死虜信未的奏遣喇嘛僧李鎖南以燒紙爲名往偵之至是還言渡三岔河河冰忽合自西連東如橋而渡奴以爲神供億一如內地酋四子待以客禮令僧閱其兵馬器械並搶粆花夷人以示威仍具參貂玄狐雕鞍差夷答謝旣而又奏自寧遠敗後旋報死亡只據回鄕之口未敢遽信幸而廠臣主持於內鎭守內臣經督鎭道諸臣具有方略且謀算周詳而喇嘛僧慧足當機定能制變故能往能返奴死的耗與奴子情形我已備得尙復何求不謂其懾服皇上天威遣使謝弔我旣先往以爲間其來也正可因而間之此則臣從同事諸臣之後定不遺餘力者謹以一往一還情形上聞得旨據奏喇嘛僧往還奴中情形甚悉皆廠臣斟酌機權主持於內鎭督經臣協謀於外故能使奉使得人夷情坐得朕甚嘉焉夷

使同來正煩籌策抗則速遣之馴則徐間之無厭之求愼無輕許有備之迹須使明知嚴婉互用操縱兼施勿挑其怒勿墮其狡夷在無急款以失中國之體夷去無弛防以啟窺伺之端戰守在我叛服聽之該撫還會同鎭守內臣及經臣督臣順天撫臣酌議妥確具奏薊遼總督閻鳴泰亦具狀奏聞得旨覽奏東夷情形已有旨用間用緩修戰修備此是實著其果懾國威思款還會同該督撫內鎭相機酌確具奏毋得怠玩自墮軍實

○戶科都給事中林宗載奏傳言無政事則財用不足可見政事者用財之綱而人其提綱者也試以一縣言各圖里甲其目而縣令爲綱自一縣而上府爲綱府而上布政司與糧道爲綱司道而上戶部爲綱而十三司其分理此綱者也今主政副郎或思營差以自便其爲正郎者或思量移以卸擔問以額數完欠

總歸不知該管旣不詳知則權歸吏書矣吏書爲政於是州縣綫索皆通以欠作完矣如是而欲歲額充足何日之有臣有法於此十三司於各省直應解錢糧或專管或分管或兼管隨年派則各有額數請各立一冊照外面勘合前開省總次開府總後開縣總後詳開撒數某項該銀若干每年俱限二月十六日將冊投科其撒總互異者臣得而駁正之投冊後每月朔望各司將該省直完過某項若干詳開手本投科憑科臣對塡前項之下如該管未有解到亦宜手本說明若故事塞責者臣得以白簡從事如是而完欠昭然吏書何得上下其手至冊注詳矣而間有逋負如故者惟有考成查參一法得旨這本深得提綱挈目催科責成之法依議行

○先是戶部議裁東兗新兵以其餉餉海外巡撫山東右僉都禦史呂純如﹤鋶﹣釒﹥言新兵不宜裁者

有三天啟四年二岐山中羣賊嘯聚旋賴新兵撲滅今又歲荒民貧所正思亂昨開濮之間彊寇鄭江鄭海等聚眾焚劫幾至決裂幸有東兗新兵星馳捕剿渠魁就縛若此兵一撒姦宄聞風復逞西南半壁事有不可知者矣其不當裁一也東兗爲神京左臂漕道咽喉分兵防護責任匪輕儻新兵盡去外寇與妖民乘隙窺伺運道梗塞恐禍不在海外而在腹心之間矣其不可裁二也各兵原系饑寒之輩別無養生之術一旦扼吭而奪其食驅令解散此五十無聊之眾佐以乘機思逞之姦東省地方又未知作何景象矣其不宜裁三也蓋國家事以安危權緩急當其無事則中原緩於海外值玆多事則海外又緩於中原今日東省安危之略只在撒兵與不撒兵之間耳得旨東省妖氛甫靖新設兵餉未可據撒所司知之

○升雲南布政使司右

布政使蔡侃爲本省左布政使洱海道湖廣按察司按察使尹伸爲雲南布政使司右布政使南京吏部驗封司郎中蔣英爲福建按察司副使兵備道兵部職方司郎中寧三翰爲山東按察司按察使霸州道

○壬子世宗肅皇帝忌辰奉先殿行祭禮

○升狹西按察司按察使李養衝爲山西布政使司右布政使冀北道副使劉之柱爲廣西布政使司右參政蒼梧道山西布政使司右參議胡士容爲江西按察司副使南昌道雲南布政使司右參議楊師孔爲本省按察司副使臨沅道

○革浙江南洋遊擊張震任回衛巡按禦史田珍參其貪縱也

○癸丑貞惠安和景皇后忌辰遣官祭陵寢

○月有食之凡食八分七十六杪自酉至亥二刻復圓

○升湖廣寶慶府知府林文熊爲廣東按察司副使南韶道

○甲寅戶科給事中陳序條陳東省事一曰淸盜源有司潔已愛民獎善鋤彊地方自然安堵樂生好義之民誰甘作

姦犯科故嚴有司者乃探本窮源抉盜賊之根也一曰遏亂萌夫盜發不於發之日也平日安於遊惰習爲彊狠姦宄無賴結納養成非一朝夕之故所當蚤爲遏絕而不可緩也一曰明恩威賊有先年請免死票者謂得此必無死法反借以作慝肆害宜嚴爲招示果能攺行從善則免票聊爲護身之符如祕惡不悛則免票卽爲刑書之券一曰禁諱盜饑寒多盜事理之嘗不足爲官罪何必博盜息之虛聲以釀隱憂故有地方之責者毋上下相蒙有盜必治治盜必不濫及一曰嚴捕禁設捕祛盜或因捕爲盜宜日有禁月有緝多擒者賞多縱者戮因擒爲縱潛身爲盜者首戮如農去艸不盡不休一曰防流劫賊敢於肆志者因州縣秦越視之燕雀怡之宜州縣相約力能制卽急收捕不能卽關會鄰近州縣協擒無過張皇無分彼此一曰禁窩馬

賊得馳騁不卽成擒者有馬故也賊亦知養馬易犯多窩餋於鄰近之家宜下令寄餋盜馬者無問富豪悉捕盡法民知畏法賊將憚其先發而馬無所匿矣得旨這七款深得弭盜之方著各該撫按嚴加申飭行

○賜荊府樊山王翊﹤釒氐﹥永新王常渭各祭葬如例遣行人淩義渠汪桂往二府掌行喪禮

○以大理寺左寺丞孫惟任年力稍衰著加銜致仕南京大理寺右寺丞彭惟成久依門戶著削籍爲民仍追奪誥命

○升原任禦史過庭訓爲應天府府丞

○乙卯先是唐王碩爌捐貲以助殿工上賜敕褒嘉仍命建枋旌表碩爌﹤鋶﹣釒﹥言臣捐金仰助自是臣分應然何敢過徼聖恩顧先臣徽行未揚泯泯地下爲子若孫者中心實有未安臣父順王賦性仁孝事臣祖敬王晨昏定省敬餋無方及至篤疾躬爲嘗糞中夜焚香願以身代迨祖薨悲思

成疾奄奄數年遂至不起臣祖母妃丁氏奉敕監國臣甫三歲伶仃多病國勢危疑臣祖母竭力保護使得有今日伏望皇上嘉惠宗盟乞將敕賜臣坊移及臣父並臣祖母以旌孝慈得旨覽奏知王父順王孝徳著聞王祖母丁氏撫孤保國具合旌表之例王捐貲助建忠悃藹然遵例移恩孝思克篤這獎敕建坊準移於順王並丁氏以昭朝廷風勵親藩至意

○升廣西按察司按察使婁九徳爲雲南布政使司右布政使

○丙辰兵科給事中陳維新言大工急需錢糧有藩司類齊耽閣者姦胥臥批侵欺者解官中途乾沒者請敕撫按責令布政司將起解數目先行揭報以憑查核勿再稽遲從之

○遼東督師王之臣以天厭奴氛恢復有機條上目前急切事宜一據廣寧以窺河東夫河西之有廣寧猶河東之有遼陽也必得大將擁旄臨之然

後可以振揚兵威招徠萬眾顧此時附近大小城堡悉爲瓦礫之場務先逐節挨程實之以兵一如艸昧經營晝於茅而宵索綯以安插上下之人而後民始可屯兵始可練遠近遼眾聞之者知有不拔之基可成雄鎭矣一定軍營以固根本邇來遼東遺黎自虜中歸者月無虛日但苦無怙恃慮及飄搖擬將關寧一帶各營選其將有謀而兵有勇戰守可恃者移駐於遼海大小各城一以衛民一以禦虜卽有虜來守將兵民必能效死勿去而人心堅根本固矣一調班軍以亟修築河西五百里內城堡之丘墟者三十餘處大而要者則廣寧錦義淩河右屯諸處首當繕治主兵派戰派守窮民靡室靡家勢必不能卽工必須借力班軍仍須約諸工費以成恢疆實著尢須親履其地逐項估計而後可以定費之多寡一分兵民以安地方朝廷以厚餉餉

兵不必從事畎畝內攘民利至於歸土遼民顚連無告寧能家給而人哺之仍以遼土處遼民使各自食其力以資俯仰稍需歲時約量屯種起科以佐軍需可也一設道臣以淸屯馬年來非不屯田然聚訟盈廷殊非良策至於馬匹倒死一任官軍開報實爲國家一大漏卮及今東作將興邊政更始淸屯淸牧須專設一風力文臣提綱領而董核之方克有濟或慮供億之難卽將關內寧前兩道各請加敕一道俾各兼屯馬一會水陸以張撻伐三方布置局面久成臣履任之初扼腕於事機之屢失也密遣官兵會哨於登海東江聲息已通若三方並力同心各出輕兵約日分道而屢撓之誤以多方乘其無備此制勝之道必不可廢者也一用西虜以蹙東夷總兵王世忠系北關金臺什之子奴酋覆其巢而並其地逃歸中國與奴讎不共戴本官

之甥女得寵於虎憨虎憨已許助兵報讎一鼓舞而聯絡之賢於十萬師矣一合關寧以通脈絡關門去寧遠東西僅二百里北近山南並海中間一綫地耳天下之勢合則大分則小天下之謀合則成分則敗祗緣撫臣深心憂國決計和戎惟恐臣謀之不同也故力請分疆而居臣於關內優遊卒歲於臣得矣如疆事何夫一人之身而四海百骸各不相攝是痿痺之證也久之將不可救藥者可不早爲善後之圖乎一集眾思以廣忠益自古聖賢豪傑未有不擴虛懷而能善其用者蓋以天下之事必欲求合於天下之心而識力限於一人恐致悖戾貽噬臍之悔耳卽如邇者弔奠奴酋肯一集議則天冠地履體統截然誰得屑越而令四夷笑人也臣願諸臣從此幡然求忠益而矢和衷共鼓同讎之气一絕和議以杜釁端年來奴每求和於西虜

而虜不從欲屈服朝鮮而朝鮮不受彼蓋以天朝之大有泰山四維之勢可恃以無恐耳我若頓忘國賊與之議和彼必離心是敺魚爵於淵叢而益敵以自孤也臣款款之愚必不敢彊同一時終貽後悔惟度我力能戰則戰不能則守觀變待時虜自瓦解何必曲爲之和以釀無窮之釁乎又見撫臣袁崇煥回奏遣使東虜敍將命反命事與各官報臣絕不相同至喇嘛東去臣絕不知知而止之則行已遠矣臣曾不可其事而撫臣稱會同具﹤鋶﹣釒﹥反覆至此臣不敢自欺並備陳以俟天鑑得旨邊疆以防禦爲正款事不可輕議這本說亦是然朕業洞知前旨自明鎭督經撫諸臣協心計議亦自有轉圜不窮之策不輕信可以修備而伐謀不遽絕可以緩敵而用間拏定不輕信之正著則不遽絕之權著亦未誤也還相與和衷密爲是若明立參

�泄盡機權一著未穩後著已紛不和之轍爲鑑豈遠非朕所望也屯議遵前旨本內據廣寧定軍營調班兵設道臣用西虜等議多有禆關務該部速與酌覆兵部尙書馮嘉會覆言據廣寧定軍營諸款事在關外難以意度宜悉聽督撫會議奴諸孽犬羊之性原無香火之情而諸叛豺狼之心易分左右之袒我緩之則彼將自爭爭則離而立見鬩墻之斗我急之則彼且相懼懼則合而益堅禦侮之謀皇上之不欲遽絕之也夫亦謂乘間伺釁可收漁人之功是亦督師相時觀變之微意也若曰聯合水陸大張撻伐恐目前尙未易言至﹤鋶﹣釒﹥中所請剖藩籬捐形迹求忠益矢和衷正天語丁寧不啻再三者願文武諸臣共勉之得旨朕覽關門督撫近日奏議若肯虛心共計其輕權奇正盡可相參何必明設藩籬自分形迹料理關外頭緒頗多

事難遙度除屯議依前旨外督臣所議各款該部行著與寧撫和衷�確務求妥當兵本陰道事原活局膠守聚訟朕無取焉督撫二臣宜體此意

○登撫李嵩查覆海外報捷功次得旨命降夷準發墩堡居住活夷照例梟示其錄功卹後以旌忠勇著該部卽與具覆

○升浙江布政使司左布政使周維京爲應天府府尹

○升兵科都給事中郭興治爲太僕寺卿管京營少卿事

○宴朵顏等衛夷人如例

○丁巳陜西道禦史門克新發顧同寅孫文豸以詩誹謗具奏論斬同寅系己未武進士文豸系革退生員俱太倉州人舊受知於熊廷弼弼誅文豸有誄詩二首同寅亦於題東事內有追惜廷弼之語爲兵馬司指揮王庭諫等夜巡緝獲克新以聞皆受意於魏忠賢而爲之也

○大理寺右寺副董懋中言臣在刑曹以署司事階各司官會審遼東

經遼一案時司官顧大章狥情欲援八議寬宥熊廷弼臣執法不阿爲大章所憾陰捏款單假手於臣堂官少司寇楊東明中以察典今公論大明乞賜昭雪吏部具覆稱懋中爲疾風勁艸執法貞臣乞優以不次得旨董懋中以執法不阿受擯邪黨沈淪有年輿論旣明準行優擢以彰公道

○升陜西布政使司右布政使楊覲光爲左布政使固原兵備兵部職方司郎中張爾嘉爲浙江布政使司右參政寧紹道戶部山東司郎中葉廷桂爲狹西布政使司右參議關內道

○戊午宴朝鮮國陪臣如例

○總督貴州川湖巡撫閔夢得奏進兵形勢並移駐地方言進兵之路宜設貴陽入永寧蓋繇永寧而普市而摩泥而赤水悉皆坦途城郭可憑營寨可結整兵深入進據畢節令貴陽遵義之兵克日並進賊必不支而後爲剿爲撫權可自我操也除現在

額餉外非更得百二十萬不可餉足而移駐永寧一呼並進爲策之上若餉無所出則臣姑置身於活地非遵義則偏橋酌事勢進北亦策之次若專駐貴陽於臣身甚逸於公家無補策斯下矣得旨據奏進兵形勢區畫詳明具見方略仍著用心料理候代

○補原任山西布政使司右參議孫織錦爲薊州兵備

○己未孝元貞皇后忌辰奉先殿行祭禮遣宣城伯衛時春祭慶陵

○以東郊而赤水悉皆坦途城郭可憑營寨可結整兵深入進據畢節令貴陽遵義之兵克日並進賊必不支而後爲剿爲撫權可自我操也除現在

額餉外非更得百二十萬不可餉足而移駐永寧一呼並進爲策之上若餉無所出則臣姑置身於活地非遵義則偏橋酌事勢進北亦策之次若專駐貴陽於臣身甚逸於公家無補策斯下矣得旨據奏進兵形勢區畫詳明具見方略仍著用心料理候代

○補原任山西布政使司右參議孫織錦爲薊州兵備

○己未孝元貞皇后忌辰奉先殿行祭禮遣宣城伯衛時春祭慶陵

○以東郊扈蹕告竣賚侍衛員役副將張體干等各銀兩有差

○升禮科左給事中許可徵爲兵科都給事中

○庚申巡按直隸禦史何早奏今歲風水異嘗至秋旱蝗肆虐饑饉相望盜賊蠭起孟河一帶江海相連巨盜出沒�旅往來多阻向設欽依把總一員權重兵多猶能防禦嗣後撫臣周起元輕議裁革近日充此任者僅總練一員地方又復脊脊多事矣臣

謂要害之衝急需彈壓則原日欽總之官宜復也至南都爲根本重地原置四十九衛水路置四千餘兵籍伍充盛糧餉浩繁今楚中之本色仍用濟黔而蘇浙之折色不過二十餘萬乃倉廩之積貯僅支明歲月餘則此二十餘萬能堪支給幾何況一時徵角�羊未必盡能足額萬一捉襟露肘實爲深憂可不先爲之備待臨渴而始掘井乎臣望計部諸臣母以南中爲宴安而緩視之也得旨據奏畱都水旱爲災盜賊蠭起根本重地大有可虞一切兵餉著嚴行各該府以時給發不得稽遲其孟河復欽總之官該部酌議具覆

○遼東巡撫袁崇煥言遼東之壞𨿽人心不固亦緣有形之險頹塌不堪實無可以固人心者虜利野戰惟有憑堅城以用大炮一著今山海四城鼎新重關累塞又修松山等處扼要城池以四百里金湯爲千萬年屏翰所用班

軍四萬缺一不可得旨據奏山海四城鼎新重關累塞今又修松山等處扼要城池務使在在金湯漸圖恢復皆賴廠臣慮周桑土戰勝廟堂內外文武協心同力朕甚嘉之其合用班軍著秋班偕春班卽至該部速與具覆

○崇煥又奏奴遣方金納溫臺什二夷奉書至臣恭敬和順三步一叩如遼東受賞時書封稱大人而猶書大金字面一踵老酋故智臣卽封還之潛偵其意則深悔奴之悖逆來文差誤者竊念兵連十載中空外竭鬼怨神愁乘此逆夷厭兵之時而制其死命俾不得再逞以休息天下亦帝王所不廢也﹤鋶﹣釒﹥末復歸功魏忠賢且請獎賞西僧得旨覽奏夷目來寧情實朕已了然該撫孤軍外懸廠臣資助盔甲馬匹箭簾無算將聲威愈壯剿撫咸宜該撫便與內鎭經督撫諸臣協心定計早圖恢復以慰朕東顧之念其夷物畱著變

價賞軍西李鎖南本座任使效勞著重加獎賞余俟奏來另行甄別該部知之

○朝鮮國王李倧遣陪臣金象憲等賫捧表文方物謝發還漂海人丁朱鎭國等及蒙發銀收買焰硝並頒賜彩幣文錦命內府查收

○升太常寺添設少卿許宗禮爲都察院左僉都禦史

○加浙江按察司按察使分守寧紹道董承詔爲本省布政使司右布政使

○辛酉巡按四川禦史陳睿謨言蜀事未平餉額難減撫臣亦知內帑經費浩繁已不敢望頒發外省各經摉括亦不敢望協濟苐僅以本省額角�羊錢糧請畱川用萬非獲己乞俯允所請又言建昌路以一綫鳥道伏萬山中爲滇蜀咽喉其通則爲�民之利因其通而轉爲梗則番猓乘間劫掠又爲�民之害撫臣近議就相嶺各要害等處設城堡營房兼設官兵嘗川把守蓋止爭道路之通塞非較兵形之勝

負今夷情稍戢不必窮兵爲水簡增二嫡國至於僉書陳廷對擬照參將新銜畱管行都司操捕事務於官品原無增加於夷情實有彈壓計莫便於此者得旨這建昌夷事著撫臣相機剿捕務令道路通達劫掠屏息原議道路錢糧有無應發著與查明其議畱參將陳廷對該部一並具覆

○督餉禦史劉述祖題關門馬料匱乏至極不得已暫支馬乾一月岌岌乎有朝不謀夕之象而臣預計七年糧料一﹤鋶﹣釒﹥下部已久尙未題覆卽使覆奉明旨今日下部自內部行之天津自天津行之各省直道府往返文移眈延時日計非正二月之交不可爲今救急計別無良法惟一面先發銀四兩萬兩飛檄永薊勒令分投召買而尢稍﹤宀十見﹥時價星夜運關一面速將臣預計原﹤鋶﹣釒﹥刻期題覆分派各處道府責成州縣設法糴買以濟急需仍速補關門新增馬豆

二萬二百石此誠急則治標之劑萬不可緩得旨據奏關門缺料急在然眉著該部措處銀四萬兩速發永薊近關等處分投召買刻期輸運以濟急需其督臣預計原﹤鋶﹣釒﹥卽與題覆以便先期料理無誤春運

○巡按直隸禦史倪文煥題臣嘗親歷山海其城嚴險堅厚兵馬火器可稱精備而沿途之角�羊運肩摩轂擊問之則皆廠臣魏忠賢之所督發也有廠臣以主持於內鎭守督撫諸臣以淬礪協力於外何患奴之不平哉然臣猶有進焉兵有正有奇有戰有款而總之其機貴密其克在和當彼此相�不宜彼此互異頃聞關門文武謂臣及介冑之士莫不鼓舞願爲廠臣立祠以紀其功伏乞皇上兪允褒嘉以爲諸臣實心任事者勸得旨師克在和允爲確論督撫內鎭諸臣不妨奇正互施務在彼此交劑大家密意�確早結恢復大計毋致猜疑

復踵覆轍廠臣勤著封疆勞存

社稷關門文武諸臣相謀立祠是可爲實心任事者勸依議行

○鳳陽巡撫蘇茂相陳漕撫事宜內二款一曰徐武宜振徐自蓮妖之後議設大將統重兵以固保障可謂長慮卻顧因軍餉不敷止設官兵三千已非原題初意後錢糧益難遂以操軍民壯補數象人塗馬近且餉日縮而兵日銷並操軍馬壯僅足二千城沈年荒何所恃以彈壓合無於淮南北各營官兵裒多益寡每百量汰三名計沿江沿海可汰四百餘名取其餉召募精壯以實徐之行伍仍撥哨官分駐於長山九鼎山諸盜賊出沒之處庶武備修而姦萌杜地方可無意外之虞矣一曰材勇宜收江北風气深厚其人少浮華而多骨榦若濠泗爲英雄傑出之鄕丰沛蕭碭爲俠出沒之藪而沿海諸場更多扛鼎超距之士

盡足佐國家一臂之用如臣衙門有旗廳將材各營有名色守把亦往往以此輩充之邇來多以裁革白衣阻其進退彼英駿鷙猛之士一槪沈淪不爲國家之虎臣將爲艸澤之亡命耳今後凡自行伍起家者宜限五薦之外量升一職以開其功名之路是亦搜羅壯士之微權也兵部尙書馮嘉會覆議督臣爲徐增兵議以簡汰資召募俾增而不費此洵兵食並足之訏謨允宜施行至議錄用淮海諸豪以辟功名之塗不使抑鬱無聊之輩嘯聚艸澤之間亦長慮也然臣部欽依則例首重世職次則武科原不濫及白徒恐未開豪傑向用之門先啟百足呈身之路上是之

○升五軍七營參將侯一位爲延綏定邊副總兵中都僉書朱之屏爲四川建武遊擊將軍湖廣三江守備王之鼎爲福建水標營遊擊將軍

○壬戌上傳光祿寺將該寺貯

庫銀那借六萬兩以應大工急需俟有別項錢糧補給

○以郡王在金�﹤脊﹣月目﹥等薨輟朝一日

○總督貴州川湖巡撫閔夢得言辰以西黔以東在在皆苖藪也自鎭筸以至偏橋營哨衛所棋布星列特設戍兵以防守之而餉則坐派於湖北湖南諸郡縣有司以利害不切於身道府急催褎如充耳萬一脫巾誰執其咎推原所以總繇不入考成之故以至漫不經心合無比照京邊新餉事例編入考成年終一體參罰任內有完不及格者停其給繇𨿽已升遷仍畱地方追完方許離任庶玩愒知警而食足兵疆邊圉有攸賴矣章付戶部

○四川巡按陳睿謨奏蜀地三面鄰夷用兵勢所時有然自元年奢變以來兵連禍結備極慘毒卽水西彈丸殺傷無算不問而知其厭苦但安位年幼不能自主而頭目阿烏謎等非其黨羽則其親暱誰肯無故而擒邦彥

出獻者卽今賫敕二臣尙未輕進蓋朝廷舉動不比尋嘗果能俯首歸命舞幹格苖亦千古盛事儻或不然將爲山藪之藏則非體將興問罪之師則無及臣愚謂一面宜賫敕開牖一面宜令督撫諸臣選將厲兵以待此剿撫之當議也先是皇上念蜀省兵餉不支發帑金兌楚餉百餘萬矣兩三年來局尙未結困不可支無所措處勢必剝民負薪不休皮毛俱盡臣愚謂應解課額暫爲地方畱之撫臣亦以爲然此軫卹之當議也蜀省素多盜而交界尢甚大竹鄰水之間地名霸王鎭者界居四縣地分兩府亡賴往往團聚其間焚劫拒捕無所不至唐時設有鄰山縣國朝置一巡簡司彈壓無間雈苻日甚謂宜設一府佐駐札其地專司捕務而以千夫長統兵佐之此鎭緝之當議也永寧遵義二路屯田奉有明旨今歲幸際有秋價平穀賤此亦

屯之明效矣但獲利未幾釁端隨見遵義自平播攺流已二十餘年居民踐土食毛各有分業頃自避亂歸來而丘壠廬舍盡非我有卽云將卒云屯盡爲王土而哀鳴鴻鴈無處驚棲毋乃驅華民資敵國乎頃撫臣檄永寧道踏界分給𨿽稍已寧輯而爭心未已目前如斯後將焉制臣因是更有請焉前督臣朱燮元以降夷不可失信獎勸不可無術分別諸人功次札給官秩乃諸將以必得欽依爲榮臣竊謂片紙空銜賞一勸百國家又何愛此虛秩不以信已往勸將來乎此又遵永處置機宜所當議者也得旨據奏藺局情形甚晰其中條畫有法且見方略該部卽與酌議具覆

○命南京工部尙書張鶴鳴仍以太子太傅攺兵部尙書兼都察院右都禦史總督川貴滇廣軍務兼督糧餉巡撫貴州偏沅地方

○升都察院右副都禦史管太僕寺卿

事吳淳夫爲工部添注右侍郎

○升總督兩廣兵部右侍郎兼都察院右僉都禦史�周祚爲南京工部尙書大理寺少卿吳應琦爲南京大理寺卿

○以南京太僕寺卿塗喬遷久系門戶落籍追奪誥命大理寺少卿王雅量年力衰邁著原官致仕

○加天津督理糧餉戶部右侍郎黃運泰戶部尙書仍令久任

○升大理寺添注右寺丞陳胤叢爲本寺少卿

○兵部以三年類奏升授有功官旗指揮僉事及正副千戶等官劉徳仁等五十餘員

○升山西按察司按察使解經傳爲浙江布政使司右布政使貴州按察司僉事張允登爲湖廣布政使司右參議

○予原任貴州總督兵部右侍郎兼都察院右僉都禦史蔡復一祭一壇減半造葬

○癸亥給左都督田爾耕孫繼華指揮僉事全俸時年甫二歲

○升錦衣衛指揮同知傅之琮爲都指揮僉事

錦衣衛都指揮同知馮繼先爲都督僉事皆忠賢甥孫也

○升狹西按察司按察使張國銳爲本省布政使司右布政使雲南按察司副使陳琦爲本省布政使司提學參政四川龍安府知府伍元正爲貴州按察司副使

○甲子上視朝

○諭吏部淮揚道王化行揚州府推官許其進𨿽經升任但地方應解錢糧及汪承爵等贓銀俱在兩臣任內著照舊料理完日方許離任

○潯州六斗窠賊首胡扶記等紏黨戕害上黃民兵劫擄村落守備蔡人龍及把總鄧養等統兵剿捕人龍輕率窮摉倦寢夜被殲焉兩廣總督�周祚列其狀並參劾地方失事道府將官以聞﹤鋶﹣釒﹥下兵部

○復補原任禦史劉重慶爲山西道禦史

○升廣東布政使司右參政劉康祉爲廣西按察司按察使河南布政使司右參政周鏘爲本省按察司按察使大梁道

○乙丑順天

等府進乾淸宮六年分原額莊地並未央慈慶慈寧三宮子粒共四萬七千七百七十四兩四錢零

○敕監臣紀用等移巡關外與袁崇煥料理邊事從崇煥之請也

○兵部覆登萊巡撫李嵩調上便宜三款一議實授缺言登鎭備兵海上以資汛守其左右營將責任綦重今梁汝霖袁進或繇都司僉書或繇守備俱系札委非所重權也今將二弁俱授實缺塡入俸單俟俸薦相應循資升轉一議均甄別言各邊武弁年終有甄別復命有舉剌惟海外用人時事倥傯文网稍﹤宀十見﹥今應照撫臣之議令毛帥將所轄將領開送賢否聽登撫再加﹤訁恣﹥訪一體甄別庶黜陟不致混淆一議防貢夷言朝鮮𨿽我屬國世懷忠順而與倭爲鄰儻貢使之來有姦人雜之何能辧其眞僞撫臣議立公��角羊�查照批文時其廩餼謹其出入亦防微杜漸之意也得旨這

海上事宜條覆確核依議行

○巡視庫藏監局兵科右給事中薛國觀以庫藏空虛鋪商困敝陳補救之法一該部考成宜嚴臣約查省直負欠之數不啻數十萬非設法以振勵之則惰窳成風逋負將何所底止請著爲令以後有額角�羊不完者撫按不許考滿銓部不許升轉該部仍查所欠多寡年終參處毫不﹤宀十見﹥假將催徵其惟勤乎一巡視舉劾當舉督餉巡靑年終皆舉劾奏繳況庫藏之錢糧關系上用更宜鄭重分別舉劾當自天啟七年爲始將能者蒙其獎借不逮者被其參罰夫誰不鼓舞冀得一當甘自淪落於彈射耶一驗視印鈐宜設省直各有方物辦貢本色乃姦角�羊輕賫敗貨納官串同官保欺隱侵漁莫可殫究以後到京上納掛銷必驗視廳逐項驗過批單之上塡注驗視字迹印鈐巡視科道始公同會收則獘竇其一淸矣一物料

估價宜平今昔時勢不同物料貴賤互異卽近價稍議增加終難得其堪用宜檄各省直撫按如所角�羊本色時價騰貴不妨照時議價俾委角�羊無陪累之艱其有姦角�羊侵欺低假抵塞者騷時立置之法彼將安所藉口一柴炭銀兩宜核司廠柴炭例系報商置買價銀出自節愼庫邇來價值拖欠追商陪累不勝艱苦宜著爲令各省直起角�羊柴炭銀兩俱赴巡視科道投批掛銷公同收放其銀兩另貯該庫止許支給鋪商不許別項那借年終分別完欠並行舉劾庶幾外角�羊克完價值有賴亦蘇息商困之一法也得旨這條陳庫藏事宜深得催積逋核角�羊獘蘇困商之法著卽與覆行

○免蕃育署鵝八千隻雞彈減半以示優卹之意

○禮部匯奏本年災異得旨據奏災異頻仍朕心兢惕仰畏上天仁愛之意爾大小臣工還宜痛加修省恪供職業共圖

消弭

○賜原任南京刑部尙書吳崇禮祭葬如例仍加祭一壇贈太子太保蔭一子入監讀書予謚崇禮山東寧陽縣人萬曆十四年進士兩任縣令選授禦史歷大理寺寺丞少卿擢順天巡撫宣大總督加右都禦史丁艱歸起升南京刑部尙書剔歷邊疆勞勩懋著始終無訾議云

○升兵科右給事中薛國觀爲禮科左給事中

○升太僕寺添設少卿洪瞻祖爲本寺卿

○升山西按察司副使來復爲本省布政使司右參政易州道河南開封府知府瞿士達爲本省按察司副使降補原任陜西按察司按察使潘瀾爲廣東布政使司右參政淸軍驛傳道

○以吏部稽勛司主事徐天衢久依門戶削籍追奪誥命

○丙寅巡按雲南禦史余珹言由蜀入滇建昌一徑所過諸隘口曰相嶺曰冕山曰瀘沽峽最稱要害昔年大創後添設營堡棋布星羅駐

兵防守行旅可恃無虞但虎狼之窟防禦豈易臣愚竊謂今日欲通蜀道惟修廢舉墜增兵飭伍使我之神气壯而邪气自消且非特此也瀘澮之間萬山攢立彊半砂箐獨自松林以至祿馬站土壤沃衍百有餘裏可耕之田豈啻萬頃止以惡夷出擾滿目蒿萊儻道途淸肅盡力開墾而彊兵足食恆必由之況水藺煽禍處處勾引若不乘此速殄夷惡早﹤鋶﹣釒﹥周道恐猖獗潰亂猝難收拾後卽望此若塞若通亦不可得矣得旨據奏從蜀入滇情事甚晰這建昌路著該地方官力加﹤鋶﹣釒﹥通無俾梗阻其修舉廢墜增飭兵伍開墾沃壤具得廓淸茀路之法該部酌議速覆

○巡視京營科道楊文嶽陳王庭條陳飭戎八事一先用人請自三年內經總協巡視連薦三次者隨卽推補儻二年不遇一薦亟加攺調庶賢者無苦積薪而不肖亦可澄汰一重責成

營官員缺𨿽多稱職實鮮到營未久卽圖升遷乞責成把總官實心訓練教成五百人者卽升千戶中千官教成千人者卽升守備儻任事一年訓練無聞者參革一明什伍十有什長百有百長此行伍定制獨京營把總以下多設司總寫字名色托籍伍中置身伍外每科斂嚼軍放閒脫伍今後盡行革去專一責成把總互相保結斷在必行一核選壯三大營軍月給糧一石選鋒月食糧二石夫其所以優異者亦爲國家餋此精銳以求實用耳今後春秋兩操嚴加比射選鋒有藝疏衰老者革軍壯有年力精彊者補賞罰嚴而人心奮亦轉弱爲彊一道也一實城備十二營軍士專備護守後勁之用視諸營倍重乃本營將領多不得人每與積總貓鼠縱放乞敕兵部簡選賢將加意振刷作獘欺蒙者法無赦一立教師火器爲國家第一長技必得

人專司教習庶制造有法安頓得宜今後廣咨沿邊並考取營中精熟是技者立爲教師每營每隊各設二人給以雙糧以示優異庶幾以一教十以十教百一年之內當人人擅長矣一選勇衛勇士四衛營軍環衛宸居視三大營責綦重皇上注意禁旅特界內臣簡練數月來亦旣攺觀但三大營軍士有選鋒壯丁單糧三等而此營止有單糧無以明鼓舞合比三大營事例共支雙糧以資激勸一厚餋贍勇士四衛營坐營中軍等官入則捍衛宸居出則典閱禁旅亦旣夙夜勤勞矣儻無一番鼓舞何以責後效查各官餋贍口糧心紅油燭等項向未頒行合照三大營將領事例一體優給庶下有急公之言�宜上有�勞之典而人心知奮得旨據奏四衛營軍監臣精練隊伍整齊與三大營軍士無異卽照三大營事例將教師廖守仁等百名除

本身糧外月增一石令教習各該營軍有武藝絕倫卽畀以雙糧二等給以壯丁口糧其各官養贍口糧等項亦照三大營一體優給這本說的是其餘款俱有禆營務該部酌議具覆兵部覆如議命飭行之

○初魏忠賢緝獲包攬京營弓箭錢糧犯人汪宗禹等供稱泰寧侯陳良弼得賄一千六百兩內分五百送恭順侯吳汝胤原任工部虞衡司郎中今升寧國知府王公弼得賄一千五百兩督造主事萬燝得賄三百兩椽房積書李果齋謝少宇等得銀各不得詔付刑部擬罪刑部尙書薛貞言各犯提角�羊已至其王公弼應行見任巡按衙門提角�羊來京質審追擬萬燝已經身故應移文原籍著落家屬照數追納陳良弼吳汝胤應在八議之例得旨這有名受贓各犯都著嚴行追比萬燝𨿽故移文原籍著落家屬照數追納王公弼行撫按查奏陳良

弼吳汝胤提家人追比不得﹤宀十見﹥縱

○起升南京太常寺少卿丁啟浚爲南京太僕寺卿尙寶司少卿周爾發爲南京大理寺寺丞

○加升巡按貴州禦史陸獻明爲太僕寺少卿

○以都察院題差削馬鳴世籍勒劉其忠冠帶閒住

○升湖廣按察司按察使周士昌爲雲南右布政使騰衝兵備狹西布政使司右參政王順行爲本省按察司按察使江西建昌府知府洗憲祖爲本省按察司副使湖東道

○升錦衣衛指揮徐自化爲堂上僉書管事徳州遊擊將軍婁可教爲五軍七營參將順天巡撫標下旗鼓趙志浩爲遵化右軍營遊擊將軍

○調西南右哨巡捕參將谷應選於昌鎭鎭邊城升山海左掖營都司僉事張世胤爲薊鎭秋班遊系將軍

○丁卯巡視光祿戶科給事中劉光春等奏各省直拖欠該寺錢糧有未完六分以上及二分以上者乞

敕部寺盡法嚴行所屬徵角�羊以無匱上供報可

○戊辰湖廣巡撫李棲鳳奏追楊漣贓一萬四千兩梅之煥八百兩命照數查收仍嚴追未完再報

○削禮部尙書李思誠吏部主事於志舒籍爲民追奪誥命先是吏部缺江北司官推戶部管太倉主事於志舒已得旨點用旣而東廠太監魏忠賢緝獲王家棟供稱爲志舒行賄思誠營升吏部思誠﹤鋶﹣釒﹥辯言該司之缺原系文選司發單科道同鄕議用於志舒其管太倉在輦轂之下居官賢與否不能欺也臣叨同鄕一日之長與眾公議非一人所得私也王家棟無忌姦徒臣曾參論革書開罪不少志舒系臣同鄕若果臣有不肖之心何必用被恭讐人而爲昏夜之事其理甚明難逃聖鑑於志舒亦具﹤鋶﹣釒﹥自明上俱不聽以廠臣勛績茂著勞怨不辭著蔭弟侄一今與做錦衣衛指揮同知仍賞銀幣

○錦衣衛指揮

同知昌嵩奏浙江寧波府金塘大樹等處曠土極爲膏腴墾種可足國用誠得專敕督理速行彼處區畫經界召民屯種必能計日興利得旨金塘大樹系孤懸海外咫尺倭奴國計𨿽亟何至勤民爭此錐刀恐遣官墾采無禆歲課姦民勾引反生事端昌嵩饒舌姑不究

○雲南巡撫朱泰禎會同巡撫閔洪學題稱遐方人文日盛應建學者云州歸化三泊南寧河陽元謀共六處應增廩者順寧建水新興雲龍路南羅平富民羅次易門陽宗共十處並請頒給新設儒學各印記﹤鋶﹣釒﹥下禮部議覆

○旌表孝子十二名河南浙川縣民何大縉南直髙淳縣民葛至學旌徳縣民江景宗上海縣生員張秉介江西萬載縣民彭夢瑞萬安縣生員羅應賚樂安縣民曾希和浙江慈溪縣民馮象臨北直晉州民張蘭髙邑縣生員孫喬四川梁山縣民李資孝南直山陽

縣民張致中

○節婦九十八口狄氏直隸江浦縣民趙思化妻潘氏宜興縣提學副使吳仕妻沈氏宜興縣舉人吳惇復妻周氏狹西城固縣民張猷嘉妻李氏雲南通海縣廩生趙來獻妻郭氏河南太康縣儒士師準妻王氏李氏西華縣監生馬寧妻妾尹氏西華縣民胡坤妻杜氏�丘縣民王洲妻楊氏�丘縣生員安世羔妻陳氏輝縣生員王夢顯妻衛氏河內縣民劉魯妻李氏劉氏武陟縣民陳繼孝妻妾孟氏武陟縣民李體忠妻翟氏雒陽縣生員張鰲吸妻司氏雒陽縣民髙子坤妻劉氏雒陽縣生員李時行妻李氏雒陽縣生員任忠妻魏氏雒陽縣生員李可適妻金氏雒陽縣民沈天祿妻程氏泌陽縣民余舜相妻髙氏汝陽縣生員閻鶴齡妻李氏汝寧府生員劉錫胤妻劉氏上蔡縣民劉錫爵妻賴氏江西豊城縣民李大猷妻賴氏南

康縣民王一詡妻曾氏南昌縣民成可學妻趙氏新昌縣生員蔡夢熊妻胡氏安義縣生員劉朝恩妻姚氏安福縣民劉俊妻周氏吉水縣民黃子仲妻陳氏福建莆田縣民生員康一羔妻陳氏莆田縣生員康東曉妻顏氏晉江縣民柯日蕃妻唐氏晉江縣儒士江中標妻陳氏永春縣儒士方其振妻鄭氏龍溪縣儒士洪夢韓妻陳氏南靖縣民鄭宗奇妻曾氏歸化縣生員賴壇妻李氏烏程縣進士董嗣昭妻鄒氏山西萬全衛百戶張國臣妻王氏懷安衛監生武用文妻宋氏宣府前衛民丁熊鉞妻祁氏大同縣民丁倉妻謝氏浙江鄞縣民李承家妻陸氏烏程縣儒士溫九思妻吳氏錢塘縣生員朱金和妻王氏桐鄕縣民吳鳳來妻陸氏歸安縣民曹秀妻徐氏余姚縣儒士孫鳳衝妻步氏海鹽縣生員虞志曾妻邵氏慈溪縣民周任妻沈氏山陰

縣民陳士吉妻馮氏慈溪縣民周汝仁妻陳氏湖廣羅田縣民胡楚民妻秦氏北直鉅鹿縣生員李嘉祉妻範氏曲州縣民聶巍然妻趙氏安平縣民呂有觀妻魯氏贊皇縣民李時妻王氏邢臺縣民安所處妻申氏廣平縣儒士馬衍祚妻陳氏魏縣南京吏部郎中劉懋中妻陳氏元城縣監生劉汝第妻陶氏山東肥城縣生員尹東魯妻耿氏沾化縣民範元寬妻徐氏朝城縣民趙從質妻張氏壽光縣民髙崶妻魯氏曹縣儒士張九功妻馬氏泰安州生員孫延譽妻丁氏城武縣民劉光漢妻江氏朝城縣民張啟鑑妻嚴氏城武縣生員孟汝範妻徐氏朝城縣民秦同芳妻李氏滋陽縣民陳忠和妻李氏鄒縣民路一陽妻王氏莘縣民蘇榮妻錢氏濟寧州民張太華妻徐氏四川內江縣生員馬天麟妻許氏彭水縣生員戴明宗妻衛氏達州生員黃

中素妻朱氏涪州民張親仁妻姚氏南直丹徒縣民陳冕妻金氏嘉定縣生員葛應鵬妻蔡氏丹陽縣民陳範妻惲氏武進縣民鄭環妻趙氏宜興縣進士吳夢熊妻丁氏金壇縣舉人史光國妻支氏昆山縣監生王甘節妻王氏華亭縣民張永鑑妻陸氏吳縣民顧天爵妻孔氏陜西商州生員雷始奮妻白氏廣西柱平縣民楊宗漢妻曹氏南直天長縣民胡士選妻吳氏如臯縣民蔣一陽妻陳氏江都縣民景應麒妻張氏雲南永昌府民周科妻孟氏定遠縣生員周孔徒妻烈婦二十七口徐氏石埭縣民蘇仁賓妻韓氏河南項城縣舉人陳篤睦妻石氏偃師縣民萬化鳳妻劉氏汝陽縣民彭傅心妻張氏山東冠縣民洪雅妻田氏福山縣民陳詔妻王氏萊陽縣民李萬機妻李氏曹州民都再振妻趙氏嶧縣生員劉澤久妻王氏館陶縣民許化妻

張氏日照縣相沂妻劉氏昌邑縣民王策妻蔡氏萊陽縣民周大賚妻李氏範縣生員劉輔世妻朱氏昌邑縣民王允明妻李氏安丘縣生員劉源淸妻黃氏四川威遠縣生員劉登瀛妻王氏合州民黃開蓿妻範氏忠州民劉元相妻王氏陜西涇陽縣生員魏龍光妻王氏富平縣民李萼妻丁氏靖邊所貴陽通判張維嶽妻鄧氏廣西全州生員伍壬騏妻薛氏南直壽州民厲贊妻趙氏太和縣生員王周和女烈女五口方氏福建侯官縣生員方維蕃女馮氏浙江慈溪縣民馮任女孫氏山東武城縣民孫九徵女趙氏陜西長安縣民趙翥女樊氏蒲城縣民樊東謨女

○是歲天下戶口田賦之數官民田土七百四十三萬九千三百一十九頃八十三畝八釐九毫七忽四微三纖二沙八塵五渺人戶九百八十三萬五千四百二十六戶人口五千一

百六十五萬五千四百五十九口半麥四百三十萬八十二石六斗九升八合八勺八抄二撮五圭一粟四粒九黍米二千一百四十九萬三千五百六十三石一斗一升一合二勺九抄八撮絲綿折絹二十萬六千二百八十二疋三丈一尺三寸四分絲綿一萬一千一百九十七斤四兩三分綿布一十二萬九千五百二十一疋一丈七尺五寸四分薴麻布三千四百二十八疋一丈三尺五分一釐二毫洞蠻麻布二百五十九條一丈五尺薴麻九十六斤一十一兩五錢二分八釐租稅鈔八萬一千一百三十錠二貫三百二十三文九分五釐綿花絨一十

一千二百一十六斤三兩九錢八分二釐戶口鹽鈔二十五萬九千七百三兩三錢七分三釐六毫八絲牛租谷二百一石二斗八升五合三勺馬艸二千四百七十五萬七千九百三十九

束四斤十三兩六錢五分朱砂一十六斤八兩水銀一百二十九斤牧地子粒二萬八千六百四兩四錢七分七釐七毫五絲屯折銀二萬四千八百二十二兩八錢八分七釐六毫漕糧額該四百萬石又帶運遼糧三十萬石內除新舊例永折糧三十二萬七千四百九十七石七鬥八合災傷攺折糧五萬八十三石五斗三升四合錦衣等總各衛所指揮千百戶等官楊嘉貞等運納原派天津昌平薊州密雲各邊倉兌攺糧四十五萬四千九百四十七石三斗皇城四門倉三萬三千七百一十四石截畱天津四十八萬石寔該進京通二倉兗攺糧二百九十五萬三千七百五十七石四斗五升八合內凍阻河西務鈔關上下糧一一二十餘萬石續運訖太倉銀庫收過浙江等布政司並南北直隸等府州縣解納稅銀馬艸絹布錢鈔子粒

遼餉漕折等項銀共三百九十八萬六千二百四十一兩七一分二釐五毫三絲八忽收過銅錢六千九百五十五萬三六百五十八文放過京邊遼餉銀四百二十七萬九千四一十七兩三錢九分八釐二毫一忽又放過銅錢七千三十萬二千二十二文

明熹宗悊皇帝實錄卷之八十

天啟七年正月己巳朔上禦皇極門內殿受文武百官四夷貢使朝賀

○正旦節遣侯李承祚柳祚昌李弘濟蔣惟恭陳光裕薛濂伯衛時春孫廷勛朱自洪趙祖芳毛孟龍祭長陵獻陵景陵裕陵茂陵泰陵康陵永陵昭陵定陵慶陵遣侯徐錫胤祭恭仁康定景皇帝陵寢遣都指揮使侯昌國祭哀衝莊敬二太子墳園

○以正旦節賜輔臣黃立極等上尊珍饌

○辛未宣宗章皇帝忌辰遣鎭遠侯顧肇迹祭景陵

○逮山西布政使司右布政使懷來道丘志充至下鎭撫司究問以東廠緝獲王家棟供稱志充車載餉銀金�贊謀京堂也

○壬申先是上傳諭兵部新升薊鎭西協副總兵崔凝秀著加府銜回府遇缺推用目今邊方多事不宜輕易紛更盧抱忠加銜炤舊管西協副總兵事遺下新推南京小教場員缺以王維城攺補庶人地相宜至是兵部回奏得旨盧抱忠加升總兵仍管西協副總兵事王維城居官軟貪著削了籍爲民追奪誥命太平路小教場員缺另推廉幹的來看崔凝秀依議

○戶部覆雲南巡撫閔洪學請接濟災荒議將廣西原借欠銀五萬兩並湖廣南糧攺折米角�羊銀一萬兩乞敕兩省督撫作速措處角�羊滇依議行

○總督漕運郭尙友巡按直隸宋禎漢勘報淮揚徐州等處州縣災傷議請漕糧攺折得旨據奏鳳陽等地方一歲而水旱蝗蝻三災疊至禾稼盡傷孑遺顚連民瘼可憫但京倉匱乏根本可慮其攺折漕糧該部酌議具覆地方官仍宜設法賑救不得坐視流亡

○命錦衣衛指揮同知沈嘉慶南鎭撫司僉書管事

○癸酉兵部尙書馮嘉會題據順天府府尹李春茂咨稱三王之國該府所屬地方啟行有車轎人夫在途有膳羞廩糧以及拽船夫役費極浩繁卽百分撙節亦須得六萬餘兩而庫貯無幾或炤往例動支太僕寺馬價銀如數給發備辦札行該寺又稱難措臣等參酌潞福二藩舊例今值財力困乏𨿽不能及福藩亦不敢減於潞藩計三王共合用車四千四百四十三輛夫八千四百九十六名乃府臣旣苦束手寺臣復切攢眉宜於該寺量借銀一萬五千兩發府支應余則該府自爲措處上命冏寺借給二萬兩亦可足用隨敕治中潘舜歷星馳會同各道議確料理毋誤吉期

○兵部又題三王之國每王府於錦衣衛並各衛所例當揀選誠實的當官二十七員攺充儀衛司及羣牧所隨侍應用開具職名以聞報可

○甲戌孟春上親享太廟

○命給山海太監紀用敕諭並速鑄給遼東寧遠等處淸軍查餉關防

○以吳餋春贓銀六十餘萬行追無耗命南直撫按將餋春貲產及鹽本當鋪細加摉括領本舉債之家查有實迹並行追究務足贓額刻期起角�羊以助大工

○乙亥上遣文書官郝隱儒賫捧

聖諭到閣於是大學士黃立極等奏臣等莊誦皇上切責出納諸臣奉職無狀以致財用匱詘欲於京通倉庫漕運河道諸錢糧緊要處分遣三內臣總理核稽實數杜塞獘端令臣等擬諭下部施行仰見皇上垂情國儲軫念邊需不勝悚服而又致慨於盜臣之蠹國貪吏之敗類不勝扼腕痛恨也此後在事諸臣所不洗心滌慮冀回皇上之疑以爲信其何以視息人間耶謹擬聖諭一道呈進禦覽諭曰蓋聞裕國計者度支之出納宜明足軍需者司庾之綜核貴審苟不酌盈以佐詘徒任此侵而彼牟將儲偫之立空何軍國之足倚朕承祖宗鴻業七載於玆銃意安攘畱心撙節期爾有位共懷體國之恍各效涓埃之報乃每披覽各官奏報太倉銀庫節愼庫及京通等倉漕運糧儲之﹤鋶﹣釒﹥開列徒有虛名節蓄了無實事陰懷潤橐顯用扶同爭差委而垂涎視錢榖爲奇貨如前歲盜賣官糧則李柱明之罪案昭然近日賄行軍餉則丘志充之贓證暴著從內核外舉一例余鼠竊狼飡未能盡免況太倉等庫銀兩錙銖疇非國課乃未納而任入旁蹊將出而寄頓小庫有如天啟三年七月內河南角�羊到折色銀兩被歇家人等假造實收通關竟不入庫又妙管庫主事何其義萬時俊將老庫銀兩不行交盤私相埋沒爲部發參處至於京通等倉糧顆粒盡屬民膏彼不念辦納之苦跋涉之艱而貪官污吏串通漕運官軍或插和沙秕或暗加水潤又經管官員巧立飯米等項名色私自盜賣實繁有徒如此者貪黷成風法紀淩蕩不一而足倘不亟加釐剔𨿽滄海豈足實漏卮嚴刑豈足懲巨蠹乎今特命司禮監秉筆太監兼掌禦馬監印務總督勇士四衛營軍務塗文輔著總督太倉銀庫節愼庫原任司禮監秉筆太監崔文昇著總督漕運疏通河道查核京通等倉原任司禮監提督太監李明道著提督漕運疏通河道查核京通等倉各前去會同該部科道及漕臣河臣等官將天下地畝等項額數銀兩及漕運歲到糧儲數目於出納之際本折若干存發若干各按冊籍細加查核必盡翻窠臼徹底澄淸朕旣各委親近內臣亦必重其事權專其職任而後可以責其成功其合用敕諭關防所司各行擬給使振刷夙獘丕變新猷以復我祖宗設立太倉節愼等庫京通漕運等倉之初意以昭連年撙節愼重軍餉之至懷庶庾計無虞緩急有賴故諭

○先是藩封已有旨著冏寺借給銀二萬兩順天府府尹李春茂復以供費甚煩爲請又發順天各按差及戶部庫貯等銀一萬給之仍諭該府酌裁撙節務求實用以襄大典

○上傳太常寺昨日祭享太廟捧爵執事官員穿短臉花鞋殊爲褻慢著查明具奏此後俱要一色朝履以肅祀典

○丙子升兵科給事中袁玉佩爲本科右給事中削奪刑科給事中杜齊芳因推升以門戶斥也

○鎭撫司具丘志充王家棟獄詞贓銀九千一百三十兩命勒限嚴追以助大工隨以緝獲功蔭魏忠賢弟侄一人錦衣衛指揮使賜敕獎勵仍賞銀幣羊酒新鈔

○鳳陽署戶軍民李春光等請建魏忠賢祠賜名懷忠

○丁丑工部尙書薛鳳翔復內官監李永貞題信王出府該用物料或炤三王事例槪賜議省或照瑞王先給一半造辦得旨三王之國廠臣念切時艱蠲免該部業已不貲今信王出府物料爾部宜協心共濟著炤原數上緊齊備送監以便及時成造稱朕親親至意毋得延緩

○命禦史何廷樞巡按應天汪裕巡按宣大

○戊寅兵部尙書馮嘉會題覆遼東巡撫袁崇煥﹤鋶﹣釒﹥山海四城業已鼎新誠所謂重關累塞矣由此而中左而錦州而大淩河皆系扼要之區爲我進取之地撫鎭諸臣揣形度勢議於一年內並力修舉通期竣工眞一勞永逸之圖無容再計其合用四萬班軍業奉明旨容飛檄催赴刻不敢緩得旨邊地早寒這修築扼要城池合用班軍著秋班與春班偕至以便修工卽行各該衙門遵行

○命鑄給總督太倉銀庫節愼庫塗文輔總督漕運疏通河道查核京通等倉崔文昇及提督漕運疏通河道查核京通等倉李明道各內臣關防

○掌詹事府禮部尙書駱從宇冠帶閒住吏部左侍郎汪煇削奪以從宇推禮部尙書而煇陪推皆以門戶處也

○詹事蕭命官推南京禮部右侍郎奉旨削奪亦以久系門戶也

○升南京光祿寺卿管鴻臚寺卿事張崇禮爲南京通政使

○升福建布政使司右參政胡爾慥爲本省按察司按察使狹西按察司副使吳暐爲本省布政使司右參政管靖虜兵糧道山東布政使司右參議項夢原爲山西按察司副使懷來道鎭江府知府賀仲軾爲狹西按察司副使分守西寧

○己卯孝恪皇后忌辰遣成安伯郭邦棟祭永陵

○雲南巡按朱泰禎會同巡撫閔洪學題稱遐方人文日盛應建學者云州歸化三泊南寧河陽元謀共六處應增廩者順寧建水新興雲龍路南羅平富民羅次易門陽宗共十處各就其廩之數以爲貢之數又各酌其廩與貢之數以爲經費之數至於錢糧規畫或取諸閒田或取諸裁省或取諸輸助又或彼此通融互相裒益不煩公家一物未斂民間一毫並請頒給新設一州五縣儒學各印記攺移蒙化安寧昆明各教官下部議覆

○黃陂生員熊於宣欲奪袁三才妻龐氏氏先刃幼女然後引決於宣就鞫論戍湖廣舊按臣陸獻明請自捐金建坊得旨熊於宣逼脇節烈威殺二命論戍未盡其辜著撫按卽時處決回奏陸獻明願捐貲建坊具見懿徳之好然事關風化恩典宜出朝廷朕何惜百十金不以慰貞魂還行該撫按建坊旌表

○詔以魏忠賢節省原賜蓋造府第銀三萬五千二百餘兩角�羊發山海寧遠備修葺城堡之用蔭弟侄一人爲錦衣衛指揮使世襲仍賜獎賞同日又以緝獲姦商汪仲引等升賚有加

○升光祿寺少卿倫肇修爲大理寺右少卿削大理寺右少卿陳胤叢以久系門戶也

○加山東布政使司右參政曹文衡按察使炤舊管東兗道事四川按察司副使張起鶚爲貴州布政使司右參政備兵威淸廣西按察司僉事夏啟昌爲湖廣布政使司右參議分守湖北攺新升兗東道洪承疇爲狹西布政使司右參議管督糧

○升狹西臨洮府知府藍近任爲本省按察司副使備兵肅州江西吉安府知府余玉節爲雲南按察司副使備兵臨南廣東潮州府知府李栻爲本省按察司副使分守嶺西

○削奪漳州府知府汪康謠以久系邪黨也

○以四川加銜副總兵以參將管事張令實授本省建武遊擊將軍升薊鎭三屯營遊擊將軍張國振爲本鎭太平寨參將

○庚辰巡按貴州陸獻明題臣於天啟二年已蒙差按黔矣今平定無期重廑

皇上西顧之憂升臣京卿俾復按黔監軍謹條列五款一曰將領之用宜精一曰克減之律宜振一曰姦細之禁宜嚴一曰軍餉之角�羊宜時一曰功罪之議宜明以上祈嚴行申飭得旨這本說黔事玩愒已久提肅文武全在法令嚴明說得是條陳五款切中機宜著嚴加申飭務釐積獘其楚省協濟原餉自是監軍職掌卽移會湖廣撫按司道及時催齊有惰誤者炤例查參逆酋情形著至彼處據實不時馳奏

○巡按貴州陸獻明復題楚民日疲亟需﹤宀十見﹥政敬陳情形以備鑑卹得旨據奏楚中困敝朕所洞知著行該撫按酌議寬卹外朕思能援黔者楚能紓楚者必黔爾至黔日還相度機宜酌量緩急簡稽虛冒講求屯種在楚有唇齒相急之誼在黔有瓶罍交罄之籌朕所望也遏糴非但病鄰亦以自病朕聞粵東亦有此病著行楚粵地方通行弛禁

○禦史智鋌﹤鋶﹣釒﹥言皇上屢旨諭遼東督撫王之臣袁崇煥以和衷之誼兼以運籌帷幄付托得人兵馬器械呼吸必應恢復當有日矣不謂喇麻一行意見異同遂成水火國家一重門限豈堪再誤計惟有更調一法王之臣歷任宣大西虜知名宜調之臣於密雲專責之以禦西虜況薊鎭又關門之後勁則爲薊鎭亦所以爲關門也閻鳴泰歷任遼左東奴畏服與崇煥素爲莫逆可與同仇宜調鳴泰於關門責之以禦東奴況關門又薊鎭之前矛則爲關門亦所以爲薊鎭也得旨這本條畫邊事言督撫和衷共濟之雅朕諭諄切兼以廠臣運籌帷幄之中付托得人凡兵馬器械之需有呼必應說的是其更調經督二臣尢見識略著該部確議速覆

○命造提督牲口房事務提督光祿寺監視錢糧事務內臣關防

○先是聽選官徐繩宗一家十二命爲盜所殺繩宗松江人已應撫緝獲眞犯趙貞李龍卽其家奴也獄具磔於市

○升宣大總督中軍副總兵叚應龍爲南京前府僉書補大寧都司僉書楊世胤爲中都畱守司掌印

○辛巳夜五更月犯軒轅大星相離五十分餘月在下

○敕後府吏戶禮兵四部朕第五弟信王年已長成其歲支祿米一萬石今在京歲且支米三千石鈔一萬貫待之國米全支炤會典例便選學行端正者除王府官選誠實的當者除儀衛司及羣牧所官今在京先行摘撥旗尉三百名王府隨侍於後府及在京衛分共撥精壯軍六百名內先撥一百名爲背什物之數其餘聽兵部臨期具奏如敕奉行故敕

○壬午工部尙書薛鳳翔覆三王之國撘棚物件得旨三王之國謁陵著炤例於沙河紅門裏通州東關外三處每撘蓋席殿一座一切應用錢糧物料軍夫委官及修各低窪道路浮橋等項俱依議行

○敕戶部給發三王隨封儀衛羣牧等官尉軍士俸糧工部給員役房價

○巡撫甘肅王家禎言松虜銀歹屢年犯我河西被挫而返近犯鎭番酋首三見臺吉被傷而死此番忿恨糾結套虜土巴臺吉分路狂逞犯威勝堡等處總兵徐永壽率鎭番副總兵官惟賢西協副總兵陳洪範涼州副總兵王永先等分兵禦之共斬獲彊壯首級一百六十三顆虜經兩旬始遁去疏下兵部知之

○癸未大學士黃立極等題本日蒙皇上召見臣等與九卿科道會議更調經督二臣事九卿議撤回督臣歸並寧撫臣等愚見竊有未安關門藉重臣彈壓久矣一旦撤回吏士之心一時搖動恐非一道臣力量所能收拾也且督臣議論俱正但气�平耳寧撫旣平气以受則督臣之論可以相參共濟若不能遽抹殺其論而遂撤回其人亦何以服督臣之心乎頃臣等接塘報邊塵已動臨期易置兵家所忌伏乞敕下吏兵二部停止前議責成督臣用心料理務與寧遠呼吸相應以保萬全

○以緝獲犯人陳一元等廠臣魏忠賢原蔭弟侄一人加升二級仍賜敕獎勵並銀幣羊酒新鈔

○甲申上視朝

○上傳與刑部喜峯口差官楊所見盜賣進貢夷馬與參將馬士麟無涉該司官如何不奉明旨私自行提著回將話未及員外郎劉繩祖回奏姑念新任免究

○上諭兵部奴子蠢動屢見塘報爾部卽刻差人諭毛文龍整搠兵馬直搗奴巢以爲關寧後勁兵部尙書馮嘉會回奏復諭毛文龍提兵海外蓄銳多年常思滅虜恢遼以報國今聞奴子蠢動精銳西向巢穴必虛宜秣馬厲兵長驅直搗以截斯醜之歸路以作後勁於關門度該帥義勇夙心計必出此你部卽刻差人傳諭知道了還著水陸倍道速達朕旨有功之日破格優酬卿等亦各矢忠猷預商制勝之策以釋朕東顧之慮

○雲南巡撫閔洪學巡按朱泰禎類報災異言定邊縣風雷電霧橫漲漂沒鶴慶府鎭姚所石屏雲龍二州俱地震千崖宣撫司大星飛隕疏下該部知之

○雲南巡撫閔洪學言滇用兵五年大小數千百戰土司中沙源龍在田王顯祖吾必奎四人效力爲多沙源系安南長官司今擬升爲宣撫司龍在田王顯祖原系土捨擬各就其地昌明龍馬槽寨二處設爲土巡簡司各頒印信吾必奎系元謀停襲土知縣今擬世襲元謀土縣丞部覆許之

○乙酉英宗睿皇帝忌辰遣隆平侯張國彥祭裕陵

○丙戌兵部尙書馮嘉會言羽書狎至已咨行遼撫嚴加防範然財者士卒之膽也如賊至城下不拘何項錢糧便宜充賞有能殺賊者破格優酬寧遠以東淸野堅壁有糧則移之不及移則焚之勿以資敵若有艸之處遣人乘風縱火盡數焚之使奴兩無所藉自都城至山海七百里十里一撥共撥七十名關外單騎難行五人一撥共派二十名皆給與令箭印批遇有聲息一日夜可通庶便調度�援毛帥標下游擊陳汝明公務在京慣熟海道給之印批火牌前去晝夜兼行三日可至登州順風揚帆又二日可抵皮島以成牽制實著目前慮敵之策無急於此得旨覽奏傳諭東鎭五日可達皮島分撥哨役一日可達京師聲息相通深慰朕懷堅壁淸野已有旨了焚艸一節亦系困奴一策著相奴信緩急舉行如賊果薄城不拘何項錢糧準便宜發爲殺賊破格之賞事成銷算回奏

○戶部尙書郭允厚言六年運事已竣謹列豆艸數目原預計六年額豆連閏共六十七萬八千石薊鎭豆四萬石該銀二萬四千八百兩永鎭豆八萬石該銀四萬八千兩密雲豆二萬石該銀一萬二千六百兩天津豆十二萬石該銀六萬六千兩山海豆四萬石該銀二萬二千兩節經委官領訖預計六年艸共三百萬束又加增四十萬束薊鎭艸一百二十萬束該銀七萬八千兩永鎭艸一百八十萬束該銀九萬兩又四月內薊鎭加增艸四十萬束該銀二萬六千兩節經委官領訖又天啟七年分薊鎭豆四萬石該銀二萬四千八百兩已領過二萬兩永鎭豆八萬石該銀四萬八千兩已領過四萬兩關門艸九十萬束又加增艸三十八萬二千三百六十七束共該銀六萬四千一百一十七兩已領過四萬四千兩永鎭艸九十三萬五千二百六十六束該銀四萬六千七百六十三兩已領過四萬六千兩得旨覽奏天啟六年運事已竣所發過豆艸價銀款數旣明著各鎭諸臣嚴加查核督運毋誤急用關寧預餉設有分司亦著如議分貯聽用庶便責成

○戶部又題饑軍待哺已極乞速催折色銀兩得旨漕糧軍國急需歲額原無可減這各省直永折災折俱系徵完貯庫銀兩從本年以前著各該撫按官徹底淸查造冊差官勒限盡數起角�羊限春季內到部如有侵欺那移等獘卽將書吏追贓治罪有司報部參處以後凡遇災傷攺折著與本色同時角�羊到違者嚴行罰治孟春旣放折色該部還設法區處勿誤軍糈

○丁亥大學士黃立極等言今早文書官李守質等賫到原擬欽遣內臣綜核錢糧敕稿責其漏遺聖諭內緊關情節並查經管中書指名回話臣等不勝驚懼竊念皇上痛金榖之日匱蟊賊之日多不憚煩左右親信之臣以淸核出納盈詘之數蓋經制立於一時而法守傳於後世則今日之敕辭乃將來之明徵定保也筆札小臣不能奉揚徳意疎謬之罪其何敢辭然參閱潤削臣等職任討論不審誤瀆宸嚴曷勝踧踖謹檃括前稿恭候聖裁其中書舍人楊振龍原系書生偶失簡點仰祈寬貸

○戊子盜入桃源縣劫庫開獄殺知縣管九功家屬三人典史林天相家屬一人九功天相僅以身免總督漕運郭尙友﹤鋶﹣釒﹥聞命失事捕官住俸嚴拏仍查失囚失銀名數分別參處

○以廠臣魏忠賢捐貲葺理鄚城藥王廟上心嘉悅命四方商賈依廟開廛一切租稅盡行蠲免所有香火錢糧差內臣張添祥等前往經管公同登記收貯以備修理焚祝之資府縣官不得干預

○南京禮部尙書來宗道奏畱都地震祈交儆共圖消弭﹤鋶﹣釒﹥下禮部

○兵部覆山海太監劉應坤兄應干原蔭錦衣衛指揮使加升都督同知中府帶俸

○工部尙書薛鳳翔疏言本部郎中徐伯徵呈稱準南京內守備揭帖稱奉旨摉括大內廢銅鑄過北錢角�羊進三千五百萬丈給發工作應用訖所存銅觔不多似難接續鼓鑄廠臣魏忠賢赤心報國念切急公願輸已貲湊供鼓鑄發來銀五千兩采買銅鉛並工儧鑄新春角�羊進以仰副廠臣捐貲助鑄體國急公之至意得旨覽奏該部徐伯徵同南內監摉鑄制錢已角�羊外工本不敷廠臣復捐貲五千兩助鑄具見殫精公帑矢赤國儲鼓鑄源源無煩點金之術灌輸斖斖亟資鼎建之工朕心慰悅所奏鑄錢候春和角�羊進知道了

○督理遼餉黃運泰﹤鋶﹣釒﹥言奴警頻告請救燃眉先借凍糧十五萬以充春運卽於部派帶運三十萬內少俟漕船續到炤數抵補上謂其權宜先後之間無損京儲有裨邊計令該部速與議覆

○己丑升宣府守備劉之澄爲天津海防遊擊將軍潮河川守備張國祚爲薊鎭南兵營遊擊將軍應天標營都司程繼勛爲遊擊將軍仍管本營總練事都司僉書管眞定標右營遊擊事周鏡爲薊鎭三屯營遊擊將軍

○督師王之臣因聞狂孽內犯備陳防禦機宜如中前所爲關門之咽喉羅城爲山海之門戶南海口爲水陸之要衝並住城一帶迆南迆北諸信地俱各分置將吏屯集馬步安排器械於其間又請發帑犒賞以鼓勵將士得旨覽奏寧遠一帶四城修理完固緩急可恃皆賴廠臣魏忠賢區畫周匝志慮貞純以先憂後樂之思提挈吏士使當路扼要之塞奠固金湯朕所鑑知玆益嘉悅鎭守內臣劉應坤等鼓舞有方勞來不倦督撫道將諸臣合心塤箎畢力桑土當玆奴氛告急之日朕無東顧之憂宜有﹤鋶﹣釒﹥敍以示激勸本中所分別將吏勤惰賞罰俱依擬行

○兵部尙書馮嘉會覆巡視京營科道楊文嶽陳王庭條上飭戎八事除選勇衛厚養贍二款已奉旨徑行外一先用人京營各官如將領則聽部推中千把總等則聽會補此定例也但去畱原以官評爲據今議將三年內連薦二次者遞加遷轉二年無薦者亟加攺調眞激勸人心之要著矣一重責成京營素稱冷局人多裹足有蒞任未久輒欲圖遷安望其實心訓練耶今議以練成多寡爲升轉之階任事一年訓練無功者便議參斥旌勤黜惰計莫便馬一明什伍行伍之中必冗役淸而後尺籍實近把總之下多設司總寫字恣其侵肥殊爲營蠹今一槪革去專責把總至十軍擇立一什長五十人立一隊長百人立一百總如有作姦犯科者遞相連坐是亦約束行伍之良法也一核選壯選鋒月給雙糧壯丁月給一石五斗以其技勇兼人故厚卹之以養其投石超距之勇耳邇來老弱糜餉無裨實用宜嚴加比試如年力精彊武藝閒熟者依次超補是於簡太之中寓激勸之術一實城備城備十二營其中占役影射頗多非得廉明之將兜底淸查不能遽破夙獘今二臣所參坐營朱大儲等已經臣部議選賢能頂補矣一立教師五兵之最亟無如火攻而火器演放得法者非專立教師加意訓練欲其得心應手難矣今議將精熟是技者每隊各設二人加以雙糧俾其教練使人思自奮是眞緩急可得實用者也得旨這條陳戎務諸款旣覆確妥著依議申飭行

○工部尙書薛鳳翔覆巡視庫藏監局工科右給事中薛國觀等疏言該庫柴炭銀兩該部那借全由外角�羊愆期參罰不�凡一應角�羊來柴炭銀兩宜先於科道掛號而後於本部投批另存貯以絕那移行知會以明收放至從前積逋續角�羊除給各商之外其餘應扣還該庫以補從前之借給以佐陵工之急用本年錢糧限春間起角�羊積欠錢糧限二月角�羊完倘有不遵便當參罰得旨這柴炭銀兩系上供急需如何外角�羊愆期致該部那借數多著嚴行地方官守催官一體住俸督催本年限春間起角�羊積欠限二月終完角�羊有延緩不遵的參來重處其角�羊到另貯知會給商補庫自七年淸楚始俱如議行

○庚寅信王﹤鋶﹣釒﹥辭景府地租銀兩得旨覽王奏邊境多虞軍需告匱辭免寶坻等縣並塌河地租銀六千三百兩具見共軫時艱分猷國計特允所辭以遂忠悃

○命以汝福二主遺下地租準給與信府以充餋贍昭朕親親至意

○命禮部炤例鑄給信王府承奉司關防

○類敍三年捕獲功次廠臣魏忠賢蔭弟侄一人錦衣衛指揮使世襲給與誥命仍賞賚獎勵提督張體乾郭欽副總兵王家賓遊擊王大烈坐營傅繼祖守備張其功把總張學書參將谷應選都司王國柱太常寺少卿田吉兵部郎中董象恆等各升賞有差

○兵部尙書馮嘉會覆登萊巡撫李嵩﹤鋶﹣釒﹥言連云島居覺華島之東去三岔河僅四百里耳奴酋屯聚連云島伐木造艦計圖狂逞防汛官兵潛師夜渡用艸圍木舉火樓櫓之需盡付一炬又乘奴兵追逐之時憑澗爲險槍炮齊發斬獲奴首級十九顆活擒一人弓箭撒袋十五副腰刀十九把槍二桿達帽六頂俱已驗明此皆撫臣李嵩道臣嶽駿聲總兵官楊國棟督率將士都司梁汝霖及守把諸人戮力之效得旨連云島之捷𨿽斬獲無幾而撫道伐謀之方略將士用命之勞苦亦宜敍酬李嵩嶽駿聲俱著加一級楊國棟𨿽已加銜原屬特恩論功行賞豈得獨遺還著再加一級余諸吏士分別升賞俱依覆議行

○南京巡視京城河南道禦史夏敬承﹤鋶﹣釒﹥奏歲終舉劾得旨據奏京師五方雜處姦盜易生各該禦史彈壓南北一體北有廠臣飭法明刑弭姦緝盜嚴毖具見協力奉法之誼

○總督薊遼閻鳴奏題奴孽稱兵西向微臣聞警東援謹用報聞以慰聖懷得旨覽奏奴孽蠢動卿聞警卽提兵東援忠義可嘉關寧城垣堅固廠臣所資器械馬匹大藥等項無所不備內有重臣毗贊握籌外集羣英奮揚師武同心協徳制勝出奇朕心嘉悅月餉行糧軍前急需著炤咨立刻速發以濟軍實勿得稽緩致誤封疆責有所歸

○調山西協守副總兵曹鳴雷爲宣大總督中軍副總兵

○辛卯上視朝

○吏部尙書周應秋覆原任修撰文震孟編修陳仁錫庶吉士鄭鄤以孫文豸等牽累奉旨除名爲民永不敍用仍追奪誥命因頌廠臣功徳得旨據奏廠臣丹心佐政肅法懲頑誅燕市之神姦剔私門之邪派伏慝不作朝廷淸明朕所鑑知其文震孟等除名追奪永不敍用知道了

○刑部尙書薛貞覆福建巡按禦史周昌晉疏言原任兩淮巡鹽禦史徐縉芳贓銀四萬四千三百七十六兩其卞完石等原招贓銀開坐各犯名下聽兩淮奏報徐縉芳與舉人張汾名下只供二萬七千餘兩今已追完一萬二千一百四十兩按臣查炤律例坐擬徐縉芳以受財枉法遣戍張汾以說事過錢配贖相應覆議奏請得旨徐縉芳張汾等一案贓銀未完尙多著速行福建淮揚該撫按炤依禦史盧承欽催﹤鋶﹣釒﹥分別查明數目嚴行追比完角�羊以助大工毋得再爲延緩俟各贓追完之日依擬發落

○攺蔭河道工部尙書李從心次曾孫二美補國子監生

○治中潘舜歷往遵化會議回奏上諭勿浮於三萬之數而止至是府尹李春茂將節減數目進乞聖裁俱依擬行仍命在京各衙門官員護送止於郊外其薊遼總督順天撫按及昌薊遵化道臣有封疆重任免送余俱炤例護送該府正佐官準畱一員護印

○升太常寺少卿王志道爲通政使司右通政削奪光祿寺少卿王伉以久依門戶也

○升尙寶司司丞蔣一驄爲光祿寺少卿管寺丞事

○免榷潼關咸陽商稅從狹西巡按莊謙請也

○壬辰巡漕禦史何可及謂漕事當乘時以疏通條上三議一議剝運以放空船往歲運規將通糧之舟與務關之舟分派轉剝起卸盡放回南惟是津南滄州一帶須令官旗復載直遇水淺而止就便起囤隨時接運又不必勞遠剝而費腳價也一議畱津以速空船自有遼事以來津糧屢截當事亟圖完局每畱早到新糧各船到此偏多觀望一舟攔阻萬艘齊停莫若以見凍津南之糧炤今年遼糧之數截畱天津而以新運遼糧悉入京通抵數通融實以濟時也一議委官以催空船押空之有漕道業專屬之矣但以數千回南之帆檣長延數百里外耳目未有一周前後豈能兩顧姦旗攬載具滋逗𨖻必分叚力促使相銜尾祗以道臣總鞭其後而前驅非得敏練府佐未易走�贊淹遲也得旨漕糧關系軍儲朕已分遣內臣查核﹤鋶﹣釒﹥通務釐積獘空船未返新運益遲這分派剝運責成委官俱於漕務有禆著實申飭行凍糧畱津已有旨了該部酌議速覆

○戶部覆王之臣犒賞銀兩得旨覽奏該部匱詘策應甚艱朕所洞悉犒賞費出兵部會典可據說得亦是朕記去歲關門士卒冬衣十萬兵部所出僅及該部十之二兵部物力可知矣故仍下該部還會同計議兵部職掌所關依部署籌無濟協和設處各盡心力用作士气以保巖關

○命速鑄總督貴州五省軍務糧餉兼巡撫貴州湖北等處關防

○鑄給盔甲安民掌廠內臣關防

○命速給保寧府淸軍兼捕盜同知關防

○升詹事府詹事李孫宸爲南京禮部右侍郎正推詹事曾楚卿削奪謂系張鼐門生也

○升福建布政使司左布政使黃景章爲南京光祿寺卿管鴻臚寺卿事尙寶司卿王繼曾爲大理寺左少卿

○升惠州府知府徐儀世爲廣西按察司提學副使大名府知府王振熙爲山東按察司提學副使職方司員外郎董象恆爲福建布政使司右參議

○朵顏等衛夷人危正打喇罕等八十三員貢馬賞賚彩叚銀兩衣服如例

○著山西道禦史劉重慶閒住以系楊漣邪黨也

○癸巳孝靜毅皇后忌辰奉先殿行祭禮遣懷柔伯施壯猷祭康陵

○總督兩廣商周祚題左江土司日疲交夷防禦宜審議裁南太參將攺設守備一員章下兵部

○甲午遼東巡撫袁崇煥﹤鋶﹣釒﹥言夷使方金納九人特來講話隨詰來夷何故起兵彼云前來打圍乘便搶西達子斷不敢擅入寧前又投遞漢大夷稟將向時皇帝二字攺汗字如虎酋之稱而仍彼僞號然旣差人求款僞號安得猶存因以原書還之而畱其來目暫放一二小夷回話令易去年號遵奉正朔與代題得旨覽奏寧遠一帶廠臣區畫周詳軍實精致鎭守內臣及撫鎭諸臣算無遺策人無二心奴兵壓境持之有備奴使求款應之有權戰守可恃操縱合宜深慰朕懷然而十年荼毒奴罪已深一旦輸情聽信匪易侵地當諭令還叛人當諭令獻當不止去僣號奉正朔一紙夷書數字攺換便可釋憾消疑也與其疑信異同拒之旣題之後無寧講詟妥當愼之未題之先該撫想有成算或別有妙用悉聽密籌封疆事重不厭叮嚀鼓舞吏士明烽遠哨仍舊戒嚴務保萬全紓朕東顧

○攺南京禮部尙書來宗道爲禮部尙書兼翰林院學士

○攺南京工部右侍郎李逢節爲兵部右侍郎兼都察院右僉都禦史總督兩廣軍務巡撫廣東

○乙未命鑄三王之國儀衛典儀等官印信

○升湖廣右布政使吳國仕爲福建左布政使

○攺新推廣西布政使司右參政許士奇爲四川布政使司右參政炤舊分巡下川南道加升四川分巡上川南道按察司副使李一鰲爲布政使司右參政攺川西分巡道

○丙申河道總督李從心言三王舟行挑浚工程已畢但濟寧以北諸閘所以蓄餋水力恐三王隨從人役不知規例擅自開閘或帶板而行則後水不繼船必淺閣欲速而反遲矣得旨據奏廠臣約束嚴明角�羊銀內臣安靜不擾築壩挑河工程已畢三王行舟可以無滯朕心嘉悅設閘啟閉關系漕規隨從員役自應遵守恃彊違擾的準指名參處

○山東巡撫李精白言

○三王道經東省各項供應繁難乞照福藩例動庫銀八萬八千兩倉米六萬石得旨國匱民疲豈得援引舊例著悉炤順天府斟酌裁減具奏毋失朕愛餋物力至意

○天津巡撫黃運泰言三王之國經過河間一府查福藩例實用過馬價事例等銀一萬七千九百一十餘兩支過天津倉米二萬六千六百六十餘石今三封並舉一切供支應加二倍乞敕該部查炤舊例將天啟七年馬價事例等銀準畱五萬三千兩議發天津倉米七萬九千石以濟河間之用上以河間�疲令炤順天裁減以寬物力

○應天撫按毛一鷺王珙請建魏忠賢生祠於虎丘山普福勝地得旨據奏三吳災沴頻告物力困於輸將廠臣慮周國計心軫民艱一應茶果鋪墊等費悉行蠲免機匠沾薄徵之惠供用無貽累之煩該地方擇勝建祠屍祝以報朕心嘉悅其遠年逋賦除上供急需者炤舊催角�羊余何項應免該撫按還議妥具奏

○宣大總督張朴撫按秦士文張素餋各﹤鋶﹣釒﹥請建魏忠賢祠得旨覽奏廠臣魏忠賢悅安社稷注意封疆門限一重旣固金湯於山海王基億載更塵鎖鑰於燕云勛績倍髙輿情胥洽建祠致祝朕心慰悅如議行

○命大理寺正許志吉往淮揚等處會同該撫按將吳餋春引鹽產債淸查追角�羊緣志吉請差廉幹官員力任其事遂以屬之

○刑部尙書薛貞覆原任甘肅巡撫李若星以重賄賂趙南星得巡撫擬戍奉旨李若星著該撫按責一百板發遣回奏

○升左中允林釬爲左諭徳兼翰林院侍講管國子監司業事

○起補原任通政使司右參議馬從龍爲尙寶司卿

○升湖廣按察使芧瑞徵爲本省右布政使浙江按察司副使顧言爲四川布政使司右參政

○削奪福建驛傳道副使蔣英以久依門戶也

○升副總兵管昌鎭黃花路參將事徐鎭都爲五軍一營左副將參將管薊遼總督中軍事董用文爲狹西臨洮副總兵遵化左營遊擊商鵬爲五軍八營參將遵化輜重營遊擊王思孟爲狹西固原參將

○調遊擊管山西偏頭關參將事王乾元爲宣府南山參將升延綏入衛遊擊李於藩爲大同北西路參將

○丁酉刑部尙書薛貞具悍宗履蹕寵妾斃妻獄詞得旨依擬絞抵

○升山東都司僉書沈承訓爲湖廣行都司掌印南直福山港把總夏云奇爲中都畱守司僉書

○以緝獲賊犯張應節郭福加蔭魏忠賢弟侄一人爲錦衣衛指揮使世襲仍賜敕獎勵並賞銀幣酒鈔

明熹宗實錄卷之八十終大明熹宗悊皇帝實錄卷之八十一

天啟七年二月戊戌朔祭太社太稷遣公張惟賢恭代

○倉場總督蘇茂相疏言津撫黃運泰暫借凍糧以帶運抵補已奉旨允借但遼糧抵漕糧情斃有不容不言者蓋帶運遼糧例無尖耗漕糧每石耗米七升尖米四升二合皆作正支銷者也今津門應截漕糧止該截正糧一十三萬四千五百三十六石三斗八升七合有零合尖耗共足一十五萬庶津門適完其請截之數而京倉不致捐尖耗之額也且漕糧進倉必曬揚乾潔始便收囤遼糧例不曬揚官旗遂盜賣插和各倉監督拘於成例勉收入廒未幾糠秕變爲塵灰潮潤竟成腐朽卽便旋收旋放其不堪食用者彊半額數旣恆短少軍士又多怨讟乞將天津截糧並尖耗作數以完一十五萬其官旗帶運遼糧不許仍前盜賣和插其抵還京倉之糧許各倉監督查無糠秕潮濕方準收入庶遼餉京儲兩濟而兩不相妨依議

○禮部署部事左侍郎李康先開列親王就國辭陵辭奉先殿及在途到國一切合行禮儀惟辭陵一節或念典禮隆重疲州供億煩難準令三王同謁各陵以寓節省得旨俱依議行

○都察院左都禦史房壯麗覆大同巡撫王點疏劾殺胡堡守備麻岌以盤詰致死私市夷馬太谷縣民侯朝快等言岌恃惡淫刑引故勘平人因而致死者律斬上謂麻岌譏察馬市自其職掌招稱家丁張庫等起釁首禍有歸如何引故勘平人之律且一事二律前後矛盾顯是文致失平如有司杖獘多命則必輕引出脫祖宗立法豈容任情出入牢獄髙莊兒監斃亦是一抵況岌祖麻貴久歷戰陳積有首功岌承世蔭亦在議功之例著戴罪立功其張庫等還行彼處撫按再加確議具奏

○巡按浙江禦史劉之待差竣請告有旨以門戶削奪

○工科都給事中郭興言題殿工需用甚急據各省直奏過摉括捐助銀兩拖欠不下五十餘萬非地方延緩必解役侵欺乞敕該撫按逐項嚴核已解者查驗批回未解者作速催督仍限於三月內造冊分送部科查對如有延緩侵欺指實參究從之

○升湖廣按察司按察使茅瑞徵爲本省布政使司右布政使上湖南道

○削奪行人司正李徵儀永不敍用以首薦夏嘉遇也

○己亥迎建極殿金梁賜輔臣黃立極等茶

○遼東督師王之臣代遼帥毛文龍請東江效勞南官徐鳴泰等照依遼官例支給俸糧上命戶兵二部照依遼官酌覆以昭朕軫念海外將士至意

○遼東督師王之臣引疾求去念其久勤封疆特加太子太保解任回部

○蔭魏忠賢弟侄一人爲錦衣衛指揮使賞銀五十兩彩叚四表裏並羊酒新鈔還賜敕獎勵以內承運庫太監李敬言其節省庫藏錢糧以百餘萬計也

○工部開報摉括捐俸等項銀兩收存放貯數目天啟六年分通共收過各項助工銀二百二十萬二千三百七十六兩三錢三分有零金二百一十三兩又天啟五年分庫內存貯銀二萬三千四百三十二兩八錢五分有零又借用南京解進銀二十一萬兩三項總計銀二百四十三萬五千八百九兩一錢九分有零內除本年給發過見工三山各窰廠鋪商夫匠役料工價銀共二百四十一萬七千八百七十六兩二錢五分有零見存貯在庫銀一萬七千九百三十二兩九錢三分有零金如前數外有南京太監劉文曜胡良輔及光祿寺解進銀五十六萬二千兩內除見工借用銀二十一萬兩又工部借用冬衣銀五萬兩見貯在庫銀三十萬二千兩查明銷算報聞

○加升太常寺少卿田吉爲太僕寺卿仍管職方司事

○升河南布政使司右參議劉萬春爲浙江按察司副使

○加升福建布政使司右參議董象恆爲本省按察司副使仍管漳南道

○提督上林苑監太監許臣參土豪侵占地土掜報馬頭得旨良牧署系皇莊地土姦民乃敢侵占至一頃五十畝該州官不爲懲治追還又聽猾胥僉派本署民祝佐等馬頭違悖祖制狥私骩法王四維著削了籍爲民其土豪楊言衙役杜文英俱著錦衣衛差的當官旗拏解來京送鎭撫司究問正罪

○遼東巡撫袁崇煥題言米糧久缺軍士告饑乞速賜接濟得旨寧遠將士竭力以捍危邊荷戈待哺饑勞可念據奏六年分原派米糧尙少七萬餘石著行天津餉臣卽將新截凍糧限二月內開洋速運補還前項以後按期解發勿得缺額有誤封疆

○崇煥又題奴酋求款事得旨覽奏夷使恭順求款之情似眞然必彼確有所獻以自贖我確有所憑以相信自非然者誠僞未可必也還遵前旨從容講詟務求妥當方爲題請本中說周爲之備不墮間中之間具見成算深慰朕懷

○庚子信王出府成婚

○攺蔭原任兵部尙書董漢儒男琨世襲錦衣衛正千戶原蔭官生著幼孫鋌承補

○禦史梁夢環疏紏戚臣張國紀艸菅人命魚肉小民擅收皇稅彊取民房前府臣劉志選疏謂其謀納宮婢又謂有訾及於丹山之穴藍田之種等語得旨張國紀怙恃國恩累千三尺艸菅人命魚肉細民擅收皇稅私納宮婢過惡多端於法難貸朕念中宮懿親國家大體姑著回原籍俾痛攺舊愆保全終始毋再不悛自貽後悔

○鑄專理關外糧餉戶部司官關防給郎中喬巍

○加升登萊總兵官都督同知楊國棟爲右都督

○辛丑建極殿升梁賜輔臣黃立極等茶

○升廣東布政使司右參議鄧良知爲福建按察司副使山東按察使劉廣生爲湖廣右布政使

○攺新推淮揚道右布政解經傅爲山西右布政仍管易州道事易州道參政來復爲浙江右參政備兵淮揚

○加南京戶部右侍郎林宰爲左侍郎準回籍餋親

○司禮監太監兼掌禦用監王體干等言前者恭遇進封皇貴妃二位冊封容妃等四位寧徳長公主遂平長公主信王各婚禮三王之國各典禮錢糧共該用銀一百四十餘萬該承運庫一分禦用監一分幸賴廠臣魏忠賢丹心爲國銳意圖維從中撙節將應辦錢糧槪行蠲免內庫摉括而大典悉已告成至如捐修邊工助發軍器助大工資戰馬捕姦細擒劫盜種種皆不世之勛也得旨褒嘉蔭魏忠賢弟侄一人與做錦衣衛指揮使賞銀八十兩彩叚六表裏羊四隻酒六十瓶新鈔五千貫仍賜敕獎勵以旌殊勛以示眷倚

○鎭守宣府太監葛九思劾撫賞置買叚疋官蕭文中唐嘉瑞曹宗洪侵克多金叚疋濫惡致失夷心命錦衣衛差的當官旗扭解來京送鎭撫司究問

○壬寅文武百官具吉服赴信王府行禮

○應天巡撫毛一鷺進追過吳餋春贓銀得旨據奏追過吳餋春贓銀一萬一千兩外其代認贓銀二十三萬七百六十九兩鄭一誠所領本銀七萬餘兩及估變本犯產業銀兩俱著勒限嚴追務足原題數目作速解進以助大工如有狥情延緩將該地方官參來處治

○升國子監祭酒馬之騏爲詹事府詹事兼翰林院侍讀學士翰林院編修孔貞運爲左春坊左中允兼翰林院編修俱充日講官

○遼東巡撫袁崇煥以終制襄葬乞歸弗允

○癸卯上視朝

○上傳今日早朝大漢將軍班列在前者盔甲衣服稍見鮮明在後者破衣白襪殊失侍衛之體著管領回話襄城伯李守錡回奏旨切責之

○信王並妃行廟見禮

○吏兵二部會議關寧督撫事情得旨關寧重鎭近因督撫二臣形迹不化議論相掣深軫朕慮而鎭守關寧二內臣忠誠體國與薊督寧撫聲气和協呼吸相應朕甚嘉之今依卿等會議召還督臣資其籌策關門兵馬聽寧撫兼制調度受其成算薊督無事則照舊駐札有事則移駐關門道臣王應豸加副使職銜料理楡關訓練城守一切事務其兵餉區畫進止機宜須臨時計議者鎭守內臣與該督撫會同�確具奏寧撫與滿帥亦宜永堅新好共釋隅見無使廉藺寇賈專羙於前封疆事重費朕調停關寧內外文武諸臣共體朕意道臣給憑管事仍與專敕一道依議行

○大學士黃立極等題今早文書官張吉祥賫捧聖諭到閣臣等莊誦之知關門事情重大上廑聖懷夫河東西之淪失覆轍在不和則督撫臣之抵牾敝弦在必攺此通國之所躊躕而未有如睿慮之獨斷者也今旣晉王之臣於中樞委內鎭諸臣以便宜閻鳴泰坐鎭薊門以策應關上袁崇煥防禦寧遠以調度楡關眞若主伯亞旅之相使琴瑟笙竽之相調又何患乎奴孽何憂乎遼土之不恢復哉然臣竊有感也廠臣魏忠賢矢藎報國殫赤籌邊克副皇上之托內鎭諸臣策勵綢繆又善體廠臣之心中外共是臣子忠義豈無同志亦何獨不合心並力以釋聖明東顧之憂哉臣等僅擬聖諭一道略爲補遺稍施潤色終不能加涓塵於淵嶽也伏候禦覽裁定得旨關門事體重大督撫弦轍宜更卿等會議調停具見運籌石畫覽奏廠臣矢藎報國殫赤籌邊眞寫出廠臣苦心昭卿等忠義同志允協朕心朕甚嘉焉擬諭妥確已批發了諭曰朕聞師克在和事立惟豫人臣同徳以揆策廟堂慮事而制宜中外寧有異心宮府原屬一體不謂自有遼事以來鮮繇斯道始因文武不和而河東淪於鮏羴繼因經撫不和而河西鞠爲蓁莽覆亡之轍炯然可鑑近賴廠臣矢忠干國殫慮籌邊供億多方邊庭有備逆奴旣已天殛恢復次苐可期乃督臣撫臣爲封疆起見各執一說𨿽經權奇正無一成之心而意見參差有異同之迹朕前已有屢旨開諭再三復命親近內臣前去鎭守調劑𨿽切猶未釋然念此封疆兩大臣皆自奪情起復特簡出乎朕心宗社恃以安危安攘咸所倚賴若不急爲區畫恐見解互異議論滋繁畛域漸生事權多掣封疆大計之謂何是以慮及京師根本重地已令卿等會議將督臣王之臣加銜回部以備帷幄之中不時籌策其督臣閻鳴泰無事之時仍前薊鎭駐札遇有聲息便速赴關門策應撫臣袁崇煥內鎭臣紀用俱著便宜行事並道臣畢自肅總兵趙率教俱在寧遼等處駐札至關門兵馬呼吸相通俱聽袁崇煥調度內鎭臣劉應坤著便宜行事並道臣王應豸總兵滿桂俱在山海關等處駐札一切兵機進止章奏文移俱會同督撫計議而行寧遠有事則山海速行接應山海有事則寧遠速行防護如家督捍主亞旅協心如率然衛身首尾相應細心料理期保無虞朕又思劉應坤紀用閻鳴泰袁崇煥從來意气相信肝膽與同謀略總期爲國奏疏不約而合成績漸著深可嘉焉朕旣鑑往日不和之獘復計及邊防處置之宜乃加意調劑至此其在內外諸臣各要合心合意克復全遼早建膚功紓朕東顧策勛飲至具有彜章如或沈溺故習蹈襲覆轍則我祖宗三尺具在朕何敢私因念文武二途責在兩部疆圉弗靖具軫於懷尙思耆定爾功以副朕意

○攺蔭兵部尙書馮嘉會長男映鑾孫男淇盛爲錦衣衛指揮僉事世襲

○督師王之臣言召買豆艸一事緩輸則妨軍急徵則妨民惟攺折增價庶不兩困艸價不甚虧惟豆價每多陪累須議艸豆兼折以艸之有餘補豆之不足督令官兵通融糴買合於永鎭原派豆八萬石艸一百八十萬束內以四分攺折六分仍輸本色每豆一石量增價二錢至若薊鎭腹裏價值原不相侔合無仍照部價原派買豆四萬石本色一萬折色三萬通限二月初旬盡數全完得旨這飼馬豆艸關門最急軍需價旣騰貴著如議暫行攺折永鎭六本四折豆價每石量加銀二錢薊鎭仍照部價一本三折俱勒限二月終全完以濟含秣有怠玩延拖的參來重處所借撫夷庫銀著如數速發以抵春賞

○工部估計修理蘆溝橋石�剝岸共該實用銀一十一萬六千三百五十九兩五錢因庫藏罄乏特請多方設處得旨令該部給銀五萬兩其有不敷的內府湊處接濟務期早完以利萬方攸往

○甲辰春分祭朝日壇遣侯梁世勛代

○祭三皇於景惠殿遣禮部左侍郎李康先行禮

○遣太醫院官祭先醫之神

○山海城壕告竣加督臣王之臣閻鳴泰俱太子太傅撫臣袁崇煥從二品服俸劉詔從三品服俸俱賞銀三十兩紵絲一表裏道臣王應豸張春俱加升山東布政使司右參政畢自肅山東按察司副使各賞銀十兩總兵趙率教滿桂各升一級賞銀二十兩柴時秀等二十五員俱與紀錄賞銀五兩

○中書舍人朱愼﹤坎金﹥捐銀助工疏頌魏忠賢功徳得旨這本說廠臣眞誠天植忠孝性成佐治懋帷幄之勞籌邊弘安攘之略鼎建功成不日奴孽獻琛有期功徳彰灼朕所素鑑朱愼﹤坎金﹥拔自宗科列在禁近慕義捐積具見急公其助工佐軍銀兩著各該衙門照數查收

○總督薊遼閻鳴泰順天巡撫劉詔巡按倪文煥以召買料豆寬卹商民各﹤鋶﹣釒﹥頌魏忠賢捐貲撫軍發粟助賑議於景忠山建祠得旨薊永召買料豆歲荒價儉累商累民委實可憫著該部卽酌議增值具覆內稱廠臣損貲撫軍壁壘倍爲生色發粟助賑災黎頓覺更生國倚節裁民歌寬卹景忠山建祠具見輿情歡躍朕心嘉之

○乙巳以建極殿升梁賜輔臣黃立極等銀各五十兩

○上念惠王新﹤艸泣﹥荊藩支庶逼處事權不一特予詔敕凡朝賀表箋封婚等項悉啟王類進

○大學士黃立極等題今早文書官郝隱儒等恭捧聖諭到閣臣等仰服宸慮淵深神謨周至不啻置海外於幾席而悉心計之也竊念毛帥提一旅於煙波蜃嶠間而遼人趨之如歸關門倚之犄角當饑窘交迫之際多執訊獲醜之功斯亦錚錚獨著者然接濟不時旣苦於兵供億頻繁又苦於餉問之該部已給其全問之該鎭尙缺其半皇上渙發徳音重以特遣其於鼓暢軍情淸綜夙斃協和將士震懾逆酋知必能辦此以副簡命乃臣猶有慮者海內有皮盡之憂司庾無點金之術則海外之軍貴精而餉貴實皮島以部臣爲心核實請給念持籌之困窮部臣以皮島爲心及時運輸念荷戈之勞瘁此尢交相體卹以釋宵旰之懷者也謹擬聖諭一道呈覽諭曰朕惟謀國之誼中外比之同舟用兵之形犄角方於捕鹿蠢玆逆奴犯順十載恥歷三朝東顧之憂實勞宵旰毛帥獨奮孤忠支撐海外遠提師旅閱歷多時乃中朝實倚爲輔車而去撫每視爲秦越疾聲莫應供億不敷枕甲荷戈有枵腹呼庚之困陪臣屬國苦資糧厞履之供乃於百凡艱危之中尙有累次俘獲之績似此苦心朕且嘉且憫卽今逆奴𨿽伏天誅而叛孽尙懷叵測朕志復祖宗封疆遠念將士勤苦其所處皮島一帶地方實牽掣剿除要著去冬該鎭曾有請討內臣駐札之奏朕愼思詳審久未施行今特命總督登津鎭守海外等處便宜行事太監一員禦馬監太監胡良輔提督登津副鎭守海外等處太監一員禦馬監太監苖成中軍太監二員禦馬監太監金捷郭尙禮都著於皮島等處地方駐札督催餉運查核錢糧淸汰老弱選練精彊一應戰守機宜軍務事體著與毛帥和衷協力計議妥確而行不得輕易紛更亦不許膠執故套更要不時牽掣相機剿除期奏犁庭掃穴之勛朕何靳錫盟帶礪之典凡有戰獲捷功照前一一解報如遇偵探機密事情及島中戰守聲息緩急卽便據實直寫星馳密奏以慰朕懷念島中合用軍需皆屬喫緊玆特發禦前節省銀五萬各色紵絲通袖膝襕二百疋五色布四百疋以備營伍作正供用又查發得頭號發熕炮三位二號發熕炮六位鐵裏安邊神炮六十位鐵裏虎蹲神炮六十位頭號佛郎機二十位二號佛郎機二十位三眼鐵銃五百桿隨用提炮什物全盔五百頂齊腰甲五百副長靶苖刀二百把刀一千把弓一千張箭三萬枝單鉤槍一百桿大小鉛子三萬个火藥五千斤就著胡良輔等都隨赴皮島等處地方軍前應用朕旣特命親近內臣與毛帥同居海外風波阻隔潮汛艱危掌握旣專事權宜重所有合用敕諭關防等項該部上緊頒給施行務使東江一著不徒疑敵之虛聲而兩河三岔確資固圉之實效擬入得旨覽卿等奏海外之兵貴精海外之餉貴實必交相體卹慰朕宵旰之懷具見卿等爲國殫忠朕心嘉悅擬來諭槁剴切詳明已批發了

○寧夏巡撫史永安﹤鋶﹣釒﹥言本鎭額設平虜中衛淸江三廠互市每年額銀四萬七千二百兩自萬曆三十年起天啟六年九月終止除拖欠外實收並舊管存剩銀七十九萬九千四百八十八兩零已經奏銷過一十一萬六千四百七十六兩零已支市賞未經奏銷銀四十二萬九千五百九十八兩零實在貯庫銀二十五萬三千四百一十三兩零自三十一年起至天啟六年九月終止因布衣缺額節年借過銀五萬七千九百四十三兩零因軍餉節年借過銀一十七萬二千七百七十三兩零自四十六年起至天啟六年九月終止屢次援遼官兵買馬安家行糧共借過銀一萬九千四百一十四兩零以上三項共借過市本銀二十五萬一百三十一兩零見今貯庫三千二百八十一兩零目今京民兩運及冬衣布花屢催不至不得不再借而市本已罄矣見今河東合收气一枝妣吉山等酋河西銀定炒花甲等酋擁眾鄰邊紛紛求市無從給發查京運積欠至十七萬一千兩又四川攺解抵京運銀八萬八千兩民運軍餉布花自萬曆四十五年以後積欠至四十三萬三百五十兩零此拖欠之數孰非借支市本之數乎乞敕該部從長酌議某項應徑開銷某項作何議補乃臣更有請者一曰議截銷打兒沙等未市久未開銷使其終不入市將竟不銷乎一曰禁借支借支旣禁市本未有不充盈者此實寧鎭弱彊貧富之一大轉關也得旨市本銀兩系款貢急需這本說年來借支款項數目甚晰其應各部應償的催各部解發應民運應償的嚴帶徵考成某項宜徑開銷某項作何設處務求抵補妥貼至議截銷禁借支具有條畫該部卽詳議具覆

○薊遼總督閻鳴泰﹤鋶﹣釒﹥言臣聞警東援行次北平接巡撫袁崇煥手書云奴子之遣兵爲護送夷使過河原自無他臣乃提兵回鎭然中途攬轡揣摩尋思累夕殊有未敢卽安者方今納黠虜也口𨿽乞款心尙難量將謂其畏我耶胡爲國號年稱依然如昨將謂其自蹙耶胡爲東馳西逐惟意所之此一乞也其近似者一其不可必者三蓋奴自狂逞得志所向無前而寧遠之役僅以身免諸孽不逮奴遠甚何敢與我仇且知我兵馬日整城郭日堅人心日戢彼麼﹤麻骨﹥小醜自忖幾何安得不思聽我戎索以冀苟延釜底也似也第曰款必復其舊封如龍虎將軍而後可夫夜郎自大已久肯一日退就將帥之列乎又必令歸我侵地如撫順鴉鶻舊疆而後可今老奴瘞骨沈陽其肯一旦拔櫬而返乎又必遵我成例如請撫市賞舊額而後可夫奴自陷遼以來子女玉帛何所不饒乃耽於呼蹴之錙銖欲以果其腹而屬厭乎奴之親族富貴已極誰作饑鳥依人我之叛將罪大難原誰願甘心就死節據回鄕傳言三路出兵之說一攻寧遠一截中右一闖關門彼無是心安得有是謀彼無是語安得有是聞彼縱不用之今日安知不用之異日又安知其不以一使綴我而南掠東江北侵西虜爲遠交近攻之計乎說者曰我所恃者不有東江之牽制耶遠水長鞭緩急難濟況屬國之肝腸非昔毛帥之伎倆亦窮遼眾之仳離已甚江上之聲勢漸微此可恃否又不曰有西虜之並力耶乃粆花可劫昂奴可殺虎酋據憨之重擁八大營之雄直吞聲坐視袖手旁觀而指戟怒眥祗還以嚇我此又可恃否今撫臣反其書而稽其使深得駕馭之妙術儻孽終負固另作區處卽令去國去號一一降心歸地歸人種種如約則向者何以順而突逆此後何以保其不逆而嘗順乎夙知撫臣透悉敵情玄機出人意表必非狃目前之少安忘日後之大計第虞中外人心一聞乞款或信之太眞視之易與故爲此不必然之慮總欲爲撫臣佐萬全非敢有二見也得旨覽奏揣摹敵情洞然指掌具見籌邊遠慮然朕不非寧撫之談款者意其奴以款來則亦以款應之講詟在款中用意或尙在款外耳廠臣帷幄之言亦是如此前後屢旨已明寧撫必當自曉向後卿等但於籌策中往還商確務保萬全無致疏漏

○戶部覆信王辭免贍田上命屯田禦史將景府遺下寶坻等縣原額及撥補各養贍子粒銀兩俱令該縣照數攺作備邊銀兩其武淸縣塌河﹤氵甸﹥等處原業行三府承奉司查見徵額數發縣入冊有豪彊侵隱的嚴行查究務盡數起徵濟邊自天啟七年爲始仍先將淸查緣繇奏報

○戶部尙書郭允厚言京軍給散折色酌量歲時豊凶倉庾盈詘不必拘定月分孟春月糧攺放本色漕折銀五萬兩給發薊密各鎭舊兵月餉俟外解舊餉銀到照數補還漕折報可

○太監劉文耀題進摉括銀兩得旨這運司操餉馬價及摉括銀五十八萬兩具見內外諸臣勞心急公俟銀到日著內庫照數查收其鎭江等三府備倭余銀三十餘萬該地方官如何稽遲不完顯是違玩還著許其孝及各該撫按嚴行催解再有遲緩的參來處治

○喜峯諸口修築旣完道臣耿如杞胡士容張春總兵孫祖壽及參將朱采馬士麟等各升一級賞銀有差

○夜二更月犯井宿東翁北第三星相離五十分餘月在下

○丙午孝定皇后忌辰遣武淸侯李誠銘祭昭陵

○貴州巡撫王瑊疏言黔局難結需餉方殷請七年新餉照例派楚餉七十五萬並行催楚中六年未完銀兩及查補原撥川廣應天等處虛數疏下所司

○命鑄給禦馬監天師庵署場及裏艸欄掌場舊都府掌場各內臣關防

○削奪南京兵科給事中楊棟朝以久倚門戶也

○革退廣東幸中舉人莫大猷房考劉軒孺先降二級有無關節著該撫按嚴究具奏

○再敍修完寧遠四城功蔭廠臣魏忠賢弟侄一人錦衣衛指揮使世襲賞銀五十兩彩叚四表裏及羊酒新鈔仍賜敕獎勵鎭守內臣劉應坤紀用陶文蔭弟侄一人錦衣衛指揮僉事賞銀三十兩彩叚二表裏孫茂霖武俊蔭弟侄一人錦衣衛正千戶賞銀二十兩彩叚一表裏俱給與應得誥命餉臣黃運泰加太子太保賞銀三十兩彩叚二表裏道臣畢自肅加升一級賞銀二十兩都司沈承訓等加級升補兵部主事孫元化以營謀贊畫冠帶閒住

○四川巡撫尹同臯題六年九月內發去刊印敕書紙票遣參將楊明輝賫入水西與安位及眾目把知悉如能翻然悔悟擒斬首惡其餘脇從盡行赦宥被安邦彥殺死安邦彥已渡鴨池離威淸二十餘里紮營又報奢崇明要收遠近降苖聲言出永報讎計撫局必不可就惟有聚餉紏兵大樹剿洗之威而兵非數十萬不可餉非百餘萬不可在督臣自有石畫臣所自效者惟厲兵秣馬聽督臣指揮而已得旨據奏水西凶狡擅殺差官紏兵出犯撫局如何可成著行該省道將整兵固守務保無虞督臣所請餉銀該部作何湊辦一並議妥速覆

○同臯又題狹西流賊繇保寧入川蹂躪廣元神宣之間天啟六年八月間神宣指揮吳三桂禦之斬賊級三顆內一顆系賊首十二月間又從眉林溝入犯守備王虎等率兵禦之斬賊首紀守恩等一十二人追至狹西寧羌州界秦蜀兩道事權委宜兼制乞敕狹西各道府多方捕緝得旨據奏流賊狂逞遺禍無窮官軍奮勇斬獲多級具見該撫方略忠猷諸道將協力勞績可嘉著行狹西撫按嚴諭各道府多方捕緝以淸盜源其秦蜀兩道兼制卽與速覆

○同臯又題松潘龍安番猓不時出沒大虜擁眾犯邊𨿽經大創不可不預爲之防八月間賊番數百從黑谷山突出建武遊擊調守松龍孔全斌率官兵夾攻殺番賊數人十月間各番又行出沒全斌率官兵奮勇直前殺傷數十人十二月間番賊五六百犯小河我兵奮勇打死數番乃退三次出犯皆以不得利而返今大虜又發書信要來報仇松番最喫緊者在小河小河原設遊擊冉天胤今已調取援黔合無卽以孔全斌調小河遊擊遺下建武遊擊缺以潘之玉補之則兩地皆得人矣得旨據奏三摧番虜具見備禦方略吏士有功的著案候事寧並敍移補將領該部與議覆行

○福余等衛夷人都指揮使打都等遣頭目阿伯禿等七十三員貢馬賞賜如例

○丁未孝貞純皇后忌辰遣淸平伯吳遵周祭茂陵

○祭先師孔子遣大學士施鳳來行禮

○命禦史趙胤昌巡按福建削奪陪差禦史陳以瑞以門戶斥也

○寧國公魏良卿請給肩輿許之

○升河南布政使司右布政使沈珣爲山東左布政使沂州兵備廣東按察司副使施鵬爲本省布政使司右參政雷廉兵備

○加升狹西楡林東路參政楊嗣修爲本省按察使調楡林中路兵備以新推楡林中路左布政胡廷宴仍以新銜攺楡林東路兵備

○己酉上禦經筵

○庚戌先是禮部請親王就國輔導各官奉旨長史於進士出身審理紀善於舉監出身選擇上請吏部擬瑞王府戶部郎中朱明時主事馬斯作爲長史國子監監丞孔元徳學錄韓世恩爲審理中書舍人王胤永陳可信爲紀善惠王府刑部郎中陳沃心主事李建和爲長史國子監學正徐鴻起學錄王瑞臨爲審理中書舍人吳士俊朱日臨爲紀善桂王府工部郎中蔣友筠主事沈立義爲長史國子監學錄沈徳先母忠爲審理中書舍人何廷玉王昌胤爲紀善報可

○命造總督登津鎭守海外等處淸軍查餉內臣關防給太監胡良輔

○兵部覆宣撫秦士文疏請敕戶部速催節年未發京運及各省直未解民運鹽課等錢糧且爲戴罪總兵楊應瑞求貰從之

○上傳與兵部驛遞苦累屢煩申飭乃道臣胡士容升官赴任濫用夫馬多索廩給藐法戕民著查明參看來說及該部移文通州良鄕具列濫用夫馬之數回奏命錦衣衛逮來究問

○升巡撫貴州都察院右僉都禦史王瑊爲南京戶部右侍郎總督糧儲正推南京操江右僉都禦史胡東漸著以原官致仕

○升永平遊擊將軍賈爾權爲黃花路參將

○升山西太原參將朱國彥爲協守山西老營堡副總兵薊鎭都司僉書官撫民爲延綏領軍遊擊將軍

○辛亥詔漕艘回避王舟一時其餘隨從船隻兩岸分行免其眠桅以軍儲系急需也

○登萊巡撫李嵩謂奴兵已抵三岔東岸揚鞭則向關門鼓楫則通海路業布置水師分汛以遏奴衝設疑以亂奴謀暗襲以牽奴後伏兵以擊奴歸疏入報聞

○命給分鎭大同內監張守成敕印

○大理寺寺正許志吉疏奏查出吳養春贓數得旨據奏吳餋春天津資產旣經拘獲吳敏儒等查出一萬九百兩有奇備造淸冊甚明著行該撫按卽令天津有司照冊勒限追解以助大工其程夢庚贓銀十三萬六千兩吳餋春贓銀六十餘萬兩並著許志吉到彼淸查確數以憑地方官嚴追解進毋得延緩

○升山東布政使司右布政使嶽駿聲爲光祿事卿管少卿事

○壬子戶部尙書郭允厚疏言關門內外兵馬自樞輔裁定而後連匠役雜兵一萬一千三百八十一員名在內共一十萬七千三員名馬騾五萬三千八百五十二匹頭臣部天啟六年糧餉艸料就此派發繼此而後巡關禦史洪如鐘揭報兵止九萬三千二百餘名馬騾四萬二千九百餘匹頭至六年八月十九日撫臣袁崇煥題關內見兵不滿三萬必足三萬始可爲關外之後勁關外兵則六萬餘馬騾三萬八千餘見在者俱未有此數八月十五日督師王之臣題關門內外見兵不滿十萬似此兵馬較原額而日少糧銀亦應較原額而有餘而何增米增豆增艸惟日不足也問之關內則雲頭二運俱卸關外故南海口倉止米八千石問之關外又云關內增兵故關外餉缺夫各陳兵數疏揭已自彰明較著而錢糧盡歸鳥有其故何歟然要之錢糧之所以不淸繇於兵馬之不淸兵馬之所以不淸繇於汛地之不分今撫臣袁崇煥請於關外另設餉司與關內分收分發甚得涇渭皂白之意但兵馬分柝不明用餉終無畫一之數臣部難以發運各該餉司亦難以遵守惟撫臣袁崇煥有關內三萬關內六萬之說似可準憑今撫臣兼內外而統轄之自當兼內外而釐刷之卽就前所謂三萬六萬者詳細查核分別關內某營各實在官兵若干馬騾若干關外某營各實在官兵若干馬騾若干每月應用糧餉亦照實在兵馬內外各營伍細冊作速奏報臣部四月分餉銀卽據以分發各餉司亦卽據以收支豈不截然淸楚哉臣前誦撫臣師老敵張一疏知撫臣素有調停關門內外兵馬之意今旣處可爲之日則夫分兵分餉以成其分官之事者誠不容旦夕緩也再照從前增兵增馬不聞其舊管若干新收若干增於某日增於某營﹤阝步﹥於月報冊內開數如許一意索餉稍不應則厲聲隨之今後凡有增補兵馬俱要題明數目系某營增補奉旨下部然後準支糧餉該營卽登格冊開載新收項下以便對查給餉餉司亦不得以未題之兵馬呈請代補得旨覽奏關內關外旣經撫臣袁崇煥兼轄其兵餉數目還著該撫同內鎭淸查關外各若干關內各若干分柝造冊總撒到部以便照數及期解發如有增補兵馬不時題明具載新收項下以便開支查考二餉司亦各據是收支無得混相推諉甚爲畫一可行俱依議

○戶部又題酌議專官解銀得旨據奏寧鎭孤單西虜逼處分月解餉具見深慮但差官絡繹道途亦覺紛擾且關內關外俱屬寧撫袁崇煥統轄其餉銀還著解到山海分關寧兩庫各貯以聽寧撫按期取用爲便

○兵部尙書馮嘉會言督師王之臣報奴兵攻克艾州昌城又往鐵山鐵山爲毛帥所居原以孤軍牽制今乘其孤而攻之業飛檄登撫選將厲兵航海策應又關外旣集重兵枵腹可慮已命餉臣補還額米七萬石國家羈縻西虜原欲捍禦東夷撫賞一節時不容緩然臣更有慮焉奴旣求款何以東江之兵銜枚而疾趨則方金納等九人尙可使之揚去哉乞敕登撫應援之兵亟爲奔赴天津接濟之糧速爲運發冏寺撫賞之銀蚤爲起解寧遠求款之使姑爲羈畱得旨覽奏飛檄登鎭策應東江具見該部畱心邊事寧鎭津糧已有旨了西虜撫賞銀七萬三千九百餘兩著太僕寺作速解發狡奴變詐叵測款不足信朕久洞知屢旨自明還行寧遠撫臣倍加防備務保無虞夷使去畱聽寧撫偵探東江實息便宜操縱

○大學士黃立極等題本日文書官李守質等賫出順天撫臣劉詔參論遵化道臣耿如杞一疏奉上傳差官扭解來京究問臣等看詳撫臣參疏如杞舉動乖張官箴盡壞重處亦不爲過已依旨票擬惟文書官傳上意謂此官贅員裁缺不行推補臣等相與商確竊有未安遵化外控喜峯內聯昌鎭狡奴三道入犯先聲此道居一焉祖宗額設道臣良有深意尙虞其輕而彈壓之以撫臣使上下相承兵馬錢糧道職其詳撫職其要道臣旣裁則必撫臣俯而行道臣之事不但體統有礙亦恐精神不周故如杞可以重處而員缺未可輕裁也抑臣等更有鄙陳道缺苟未可遽裁則如杞之罪亦願少加酌處非來﹤宀十見﹥如杞也畱此不盡之法使代如杞者爲皇上任封疆也伏候聖明鑑裁不報

○工部覆堤工查勘已明得旨覽奏河歸正脈大小諸臣拮據之勞祖陵運道實嘉賴之然聞淤塞尙多未盡疏浚卽今凍糧尙阻回空猶滯藩舟國計朕與廠臣尙深軫慮還行河臣用心料理候王舟過日委無停淺去年漕事一切報竣方行敍賚以酬勞績

○升刑部左侍郎潘浚爲南京刑部尙書正推兵部左侍郎王之采著以原官致仕

○升戶部右侍郎張曉爲本部左侍郎巡撫山西都察院右副都禦史曹爾楨爲戶部右侍郎通政使司通政使趙紱爲兵部右侍郎巡撫狹西都察院右副都禦史張維樞爲南京工部右侍郎

○升延綏參將賀虎臣爲洮岷副總兵五軍九營遊擊將軍朱世龍爲山西偏關參將延綏遊擊將軍李鴻嗣爲固原參將宣府都司僉事彭文炳爲薊鎭遊擊將軍

○調大同東路參將陳邦政爲五軍八營參將

○癸丑上禦文華殿講讀

○甲寅上傳與戶部寧遠缺糧軍士枵腹待哺情實急迫前旨著天津餉臣速發七萬石尙系六年舊額還著將凍糧再發三萬石以抵今年春運一並勒限三月中解到寧鎭以濟急需先將開洋日期星速回奏延綏違誤責有所歸

○周府宗室朝�朝�朝�犯盜革去名糧禁住閒宅

○升禮科給事中王琨爲河南布政使司右參議汝南道削工科給事中顧其仁禦史周邦基吳甡梁元柱謝奇舉吏部員外郎張其實籍仍追誥命皆以推升藩臬謂其久系門戶也

○吏部覆朱文公十六世孫承蔭得旨朱之俊旣肄業有年經書淹貫準與承襲世蔭以奉眞儒之祀

○戶部覆科臣薛國觀帑藏空虛﹤鋶﹣釒﹥得旨這嚴考成議舉劾增價值深得催逋卹商之法其十庫物料關系上供急需槪徵本色不許攺折可以核方物之眞僞杜姦解之搪塞尢於庫務有禆著行各該撫按地方照依議款著實行

○乙卯禮部題請遣官祭告毉巫閭山得旨毉巫閭作鎭北方祀典委宜修舉著寧遠道臣前去祭告行禮封疆多事撫臣宜運籌坐鎭不必親行

○丙辰恭仁康定景皇帝忌辰遣南寧伯毛孟龍祭陵寢

○祭歷代帝王遣伯張慶臻行禮

○三王之國同日辭諸陵

○戶部覆巡撫鳳陽郭尙友災傷攺折疏分別被災輕重如海州桃源準折五分徐州邳州泗州臨淮淸河宿遷睢寧鹽城準折三分泰州碭山盱眙五河虹縣蒙城頴上靈丘鳳陽興化泰興準折二分其餘被傷稍輕仍令徵本色從之

○戶部覆山東巡撫李精白疏言蓮妖餘孽未靖東兗新設兵餉未可遽裁兼以曹兵舊餉太少宜比照兗營例支給從之

○升神機三營遊擊將軍王光前爲太原參將甘肅總兵旗鼓巢拱極爲寧塞參將神樞五營佐擊謝君恩爲五軍九營遊擊將軍司馬臺提調楊聲遠爲永平遊擊將軍

○命代世子鼎渭襲封代王郭氏封代王妃祿米照親王例支給先是代康王�新寧王進封禮部據宗藩要例進封者仍支本等祿特旨給之

○兵科都給事中許可徵言夷使來而東江已攻東江攻而夷使復來此其心果可量耶登萊一帶有謂海濤天險然漢人從逆者眾不乏習舟識汛之人彼中遼船又復堅穩可渡則登萊一帶之設備宜嚴也掠粆花殘昂奴威劫利誘無論夷窮假道抑或不支北徙則關薊處處可虞故撫馭虎酋使曉然知勢不兩立形同憂而疾趨利猶我之東蔽也儻如三路犯兵之說東江旋而更事於西綴寧遠直走關門胡以待之非恃堅城火攻�要奇伏能爭勝於一擊乎然則水陸延袤必使呼吸時通日夜陰晴必使烽哨勿爽士馬易罷必使臂指爲用文武同心必使決勝以和姦細多端必使無隙可抵尢今日之最急也若夫津糧之接濟撫賞之料理太僕寺七萬餘金之解發又目前燃眉之計得旨狡奴變詐情非難料況近日東江又復見告乎操縱夷使愼備邊圉屢旨已明寧撫自宜深心料理防登萊縻西虜催津運是此時緊要急著該部知之

○宣大總督張朴大同巡撫王點宣大巡按張素養各疏頌魏忠賢功在三云請建大同生祠溫旨答之

○寧夏巡撫史永安以套虜黃火諸酋兩次入犯未經創艾上撫剿事宜一議補馬以備徵戰本鎭每將官升遷迎送往來動輒千餘里有奔馳無餵養所以倒斃法當嚴禁又援遼未還馬七千餘匹宜給價少補一議糧艸以備支用本鎭防秋糧艸俱系銀易而庫藏空虛無從預辦兼以逃故及援遼減額軍丁選去器械無從得補乞將天啟五六年見額元二年欠額盡數給發俾得爲備一議交制以伸國體延寧兩鎭宜互爲犄角如寧鎭領賞之虜竊犯延綏寧鎭卽停市議剿在延綏亦如之則彼不得不戀我市賞以就我戎索一議賞罰以振積玩本鎭原無額設賞功銀兩人知庫藏匱乏獲級無賞卽請賞覆核動輒數年未肯用命必某酋犯順卽動本年某酋互市銀兩先賞後請而玩愒怯懦按法重懲一議戰將以任防剿花馬池當延寧之介逼套虜之衝乞將花馬協守攺爲督防總兵專責剿撫與延寧二鎭鼎足爲三且督臣駐防之地建大將以爲控制於體統更便一議免調以救危邊自遼事披猖本鎭東援兵馬天啟三年以前皆有去無回以後遣調換回兵折猶少馬耗最多如今歲更番不惟求精壯之馬不可得卽求到關而不倒斃之馬亦不可得玆欲防禦套虜乞念單弱準免更番入衛一議截題以縻順虜查舊例每年市完敍升監市虜子一名敍賞效勞酋首七名後因打兒沙等未市槪未舉行想當時創設此例無非曲示羈縻乞照舊例按年截題升賞則收順酋之心卽所以散逆酋之黨得旨該鎭黃火諸酋兩次入犯誠宜搗巢以伸國威這條議諸款深於邊務有禆至急補歲餉尢爲緊要著將五六兩年見額與元二兩年欠額盡數給發以備戰守搗創之需該部都與看議詳覆

○督師王之臣疏言山海一城僅如斗大南至海北至山長二十餘里儻卒然有警則處處當防外無聲援之兵兵無棲足之地則人心終不能固查關城東去中前所三十五里東北去鐵場堡三十里折而南可十餘里則一片石邊口也若兩處重加恢拓以重兵屯之則我有負嵎之勢東南至海亦三十餘里查有芝麻灣系糧運灣泊之區臣與鎭臣劉應坤相度地形宜於此築一寬大堅城與中前鐵場鼎足並峙選發山海馬步兵各六千統以健將派駐於三城之中而以回鄕難民實之仍於芝麻灣多建倉廒以儲海運糧芻一重門限有泰山四維之勢矣本年春秋兩防班軍約共五萬名卽於此內斟酌派築一半在關一半關外計人計工便可次第集事惟倉廒衙宇營房物料之需所不容已臨時議估的確請旨施行得旨關門一重門限朕與廠臣綢繆戶牖奠固金湯之意無日置懷卿與內鎭臣議修繕中前所鐵場堡芝麻灣三處深得犄角之形勢善分廠臣之猷念朕甚嘉之增撥班軍有旨了其物料急需臨時估確具奏

○丁巳戶部尙書郭允厚覆黃運泰屯田歸並各道疏得旨這屯租二千二百二十餘兩旣經餉臣及該道酌議妥確著各該地方照數及時徵解助餉該部載入考成有不完者照京邊例參處其應追地價銀兩已經追解的開明解役報部查考見在應追的上緊追解聽部核實及淸查寶坻等處銀額地畝俱依議行

○遣兵部尙書邵輔忠護送桂王兵部侍郎趙紱都督鄭士毅護送瑞王兵部侍郎呂純如都指揮張無孫護送惠王

○宴琉球使臣正議大夫蔡延等命禮部左侍郎李康先待

○命造鎭守大同等處淸軍查餉內臣關防給太監張守成

○贈原任貴州總督兵部侍郎蔡復一兵部尙書蔭一子入監讀書還與謚謂其忠勤淸苦以身殉官也

○升順天府府丞劉志選爲南京都察院右僉都禦史提督操江正推太僕寺少卿王一中以門戶削奪

○升通政使司左通政呂圖南爲通政使正推光祿寺卿詹爾達以門戶閒住

○戊午工部題催稅契銀兩得旨這稅契奉旨已久如何不遵解進著照部議卽行各省直巡按刻票用印照依畝價定稅轉發各州縣塡給過冊仍令隨買隨給不必拘定大造其稅銀總行布政司類解助工有司故意勒掯稽延的參來處治

○巡按狹西莊謙請賜之國贍田得旨瑞王之國日期已逼這所請贍田三萬頃據該省所奏僅漢中開報四十一頃五十二畝及坐派西安一千五百頃而已西安所派田從何出稅從何補尙未有定議至潼關一稅業有旨停免難更議給數目懸絕時日稽誤甚失朕親親之意著該部作速�確或量定額數或行該省再加摉查或派近省通行協濟西安田稅作何抵補或作何開除上緊覆議回奏

○升山東按察司按察使馮盛典爲河南布政使司右布政使

○己未淸明節遣侯徐錫胤李承祚柳祚昌李弘濟蔣惟恭伯施壯猷衛時春孫廷勛朱自洪趙祖芳劉孔昭祭長陵獻陵景陵裕陵茂陵泰陵康陵永陵昭陵定陵慶陵遣侯薛濂祭恭仁康定景皇帝陵寢都指揮僉事楊光夔祭哀衝莊敬二太子墳園

○升刑部右侍郎陳九疇爲本部左侍郎巡撫鄖陽都察院右僉都禦史李若圭爲刑部右侍郎

○升巡撫寧夏都察院右副都禦史史永安爲兵部右侍郎兼都察院右僉都禦院右僉都禦史巡撫狹西

○蔭魏忠賢甥孫董芳名錦衣衛指揮使

○巡按廣東晏春鳴按粵事竣題述地方利病得旨據奏粵中摉括抵餉其實攤派雜稅抽扣兵餉那移賦額種種累害及太平廠稅額外加派�人困苦情斃昭然甚悉著卽與攺歸田畝照地徵輸以抵遼餉俟遼事平日另議

○庚申原任給事中郝土膏以試錄策文訕上削奪至是撫按疏奏追過贓銀一千三百兩擬徒納贖依擬

○以門戶罷山東道禦史李懋芳因推南督學也

○攺新升山西按察司按察使河東道蘇光泰於河南照舊管糧新升河南布政使司管糧參政張法孔於山西分守河東○攺補原任四川布政使司右參政範中彥於湖廣下江防道原任四川按察司副使吳廷云於廣東髙肇道○升雲南布政使司右參議陳聖典爲江西按察司副使分守南昌寧波府知府王念祖爲福建按察司副使備兵福州

○辛酉寧遠巡撫袁崇煥疏辭重任得旨袁崇煥兼轄關內外已有前旨著遵旨行不必遜辭疏稱守爲正著戰爲奇著款爲旁著具見井井石畫還與內鎭道將諸臣作急料理以固巖疆副朕委任之意

○崇煥又報奴子情形得旨覽奏奴子情形甚悉知道了本中稱廠臣偉略成算妙有機權說得是用間修備屢旨叮嚀不出此二言而已夷使不妨熟籌操縱若冀望款事萬一可成之意則須連根拔除無存些子恐懈士气而墮奴姦

○升南京兵部武庫司郎中趙嗣芳爲山東按察司副使巡海道鳳陽府知府晏日啟爲四川按察司副使上川南道泉州府知府沈翹楚爲廣西按察司副使驛傳道南京禮部祠祭司員外郎虞大復爲浙江按察司僉事溫處道

○升萊州參將殷道隆爲寧夏東路副總兵雲南都司僉書加遊擊將軍髙應毓爲廣州參將河南都司賈士奇爲大同東路參將上川東道中軍馮世修爲沾平遊擊將軍

○起補原任狹西河州參將萬邦安爲延綏保寧堡參將

○壬戌鑄造三王長史等官印信

○巡按湖廣溫臯謨請賜之國贍田得旨二王之國吉期在邇所請贍田各三萬頃據該省所報僅通得一萬頃分給二藩時已稽緩額尙懸絕甚失朕厚親藩之意著該部作速商確或量定贍額或嚴行再括或別議協濟至見摉出頃數或撥府自管或有司徵納孰爲妥便俱作速議覆具奏

○內官監李永貞疏請修隆徳殿得旨覽奏乾方舊有隆徳殿用備祝釐兼護宮壼委宜修復內稱廠臣先年廊下長連被災空處已經捐貲修建外今復嘔心漸次經營殫力期襄究荑其體國忠猷朕所鑑悉爾經始謀終都煩規畫具見同心著禮部轉行欽天監上緊擇吉興工其工料不敷並著部裏通融接濟以克復舊制

○工部尙書徐大化奏南銅鼓鑄已完得旨這本說廠臣多方摉括南銅及發出內監廢銅以資鼓鑄獲利不貲化無用爲有用轉移有方際時詘以舉贏調劑獨苦下蠲鋪戶買辦之困仰佐三殿應用之需精思體國朕所素鑑奏繳鑄完南銅交內工收訖知道了

○升通政使司右通政王志道爲左通政太僕寺少卿郭存謙爲右通政浙江左布政使康新民爲光祿寺卿管少卿事禮部主客司郎中張時暘爲山東布政使司右參議備兵武定

○癸亥上視朝

○戶部尙書郭允厚以國用日詘請敕九卿科道會議得旨覽奏開列原派原支之額並欠部欠邊之數持籌苦心如視諸掌若不爲區處後將安窮除太倉增設司官如部議外欠部之數惟有嚴催積逋之一法欠邊之數惟有策應新解之一法至於支派之額出浮於入作何開節使出入稍足相準著九卿科道官會議妥確具奏並行各該邊鎭各該衙門共籌生財縮費之道以備采擇

○寧夏缺巡撫正推太常寺卿白儲玿陪推太僕寺少卿張捷得旨白儲玿負气偏執著冠帶閒住張捷曾附黨人爲李應昇友死著削籍爲民追奪誥命

○升山東布政使司左布政使梁應澤爲都察院右僉都禦史撫治鄖陽

○升雲南武尋遊擊將軍金爲貴爲廣西思恩參將薊鎭都司僉書王業隆爲保鎭定州領軍遊擊將軍調山東曹州遊擊將軍盧顯於福建泉南

○甲子上禦文華殿講讀

○升戶科都給事中林宗載爲太常寺少卿四川道禦史田珍爲大理寺左寺丞

○貴州道禦史姚應嘉因推升以門戶削奪

○加瑞府左長史朱明時右長史馬斯作四品服俸從王請也仍命該部照前題事例查原俸淺深分別升轉

○加參將王家賓都督僉事銜調神樞七營參將翟從義於薊鎭石塘嶺升浙江都司僉書趙應科爲北洋遊兵遊擊將軍

○乙丑太常寺卿楊維新捐貲助工得旨這本說廠臣赤忠敏幹盡力經營襄玆堂構巍然鼎建功在宗祊朕甚嘉悅所輸銀兩具見體國急公著查收

○予東寧伯焦夢熊母夫人髙氏祭葬如例仍念守節準自建坊

○勒廣西道禦史田景新閒住以題差固辭斥也

○升吏部文選司郎中李夔龍爲太常寺少卿

○工科給事中陳維新奏每年工部四司額派料銀八十六萬有奇今外解自萬曆四十四年起至天啟六年止拖欠共一百一十三萬九千七百餘兩總繇考成不嚴計莫若將工部各項錢糧悉照戶部京邊例注入考成稽核逋負類送吏部不準給繇升遷再有遲延特疏參處謹擇要領當禁者三一四司不得輕易兌支一撫按不得輕易題畱一府縣不得輕易那借因頌廠臣魏忠賢摉括內庫蠲免外帑所節省二十萬得旨廠臣籌紓國計念軫時艱三王分封及公主信王諸大典禮摉括內庫蠲免外帑所省不下幾百萬本中說二十萬於廠臣節省實數猶未及十分之一所議嚴考成以催外解及說兌支題畱那借等獘俱深悉匱詘根源有禆積貯卽與覆議申飭行

○升卽墨營守備魏明邦爲鎭江遊擊將軍大同入衛遊擊將軍鄭世彥爲萊州參將衝武營加銜都司蔣一陽爲固原西路遊擊將軍甘肅三川守備吳徵爲神樞四營遊擊將揚州守備林韓鼎爲浙江掌印都司湖廣都司僉書陸萬里爲廣東掌印都司神樞九營佐擊聶國偉爲河南掌印都司宣大總督旗鼓戴雲程爲狹西都司僉書加銜都司僉書楊忠爲雲南都司僉書破胡堡守備杜弘偉爲山東都司僉書

○丙寅上視朝

○辰時金星順行在巳位危宿度分

○升江西布政使司右布政使吳光義爲浙江左布政使汾州府知府趙彥復爲湖廣按察司副使上江防道

○復除原任山東布政使司右參政梅守相於雲南瀾滄道原任江西按察司僉事洪時蕃於浙江金衢道

○丁卯上禦文華殿講讀

○瑞王常浩疏言三王並封舳艫相望人情恇怯供應殷繁臣竊隱之如供應一節載在書冊者按數取給自足贍用其他預戒庖人廩人不得妄取一絲一粟其地方官員除入境一迎出境一送外其餘日期俱回司府州縣理事不得多帶僕馬人夫在於沿途地方益增騷擾至於屋殿供應之需酌量減省收用其餘器物等項悉交本地官員一切內侍人等不得妄取一物查出倍追入官毫不假借務求居民安堵市不易肆臣分卽安臣心方慊矣得旨夷氛未靖水旱頻仍所在蕭條物力匱詘深軫朕念覽王奏贍饈廩糧夫役供應之浮費地方官員迎送守候之縟禮一切內使隨從人等之苛求槪從節裁嚴加約戢愛人節用意溢言表之國之初如此就國之後河間東平之賢不問可知朕心嘉悅卽行與經過地方官民知悉務體王心以成王美

○惠王常潤疏言臣啟行有期諸凡事宜已蒙欽定敢不兢業遵承以慰聖懷當今時事匱詘咸各捐輸以助工助餉況臣忝系天潢誼關休戚尢宜軫卹時艱加意撙節宣布皇上仁民愛物之意此微臣至願也爲此臚列上陳一船車夫馬廩糧等項已有欽定刊書臣業諭令各官嚴戢下役毋許分外苛求一幫船經過地方隨行官屬人等動經數千日食之數不無取足地方誠恐倚勢彊買嚴禁公平交易一隨封員役欽承上命護衛臣行責任甚鉅各宜體國卹民毋得自隳名節儻有喪廉不肖罔上虐下者容臣指名參處一幫船五百餘艘人眾勢棼誠恐積猾船戶煽惑隨行員役夾帶硝鹽攬裝違禁貨物以致負重難行稽畱濡滯並地方官不行禁戢者容臣從重參處一經過地方撫按道臣地方責任干系匪輕凡遇王船到彼朝見之後許卽回任況時事孔棘脫或意外不虞誰執其咎合無槪免護送以重地方保障得旨王光啟藩輔之國在邇覽奏仰承徳意曲軫時艱約束撙裁誼同休戚朕心嘉悅至戢下役之苛求平市廛之交易以名節風護衛以夾帶禁幫船撫按道臣朝後卽回槪免護送地方保障實利賴之奏內事理著遵從官屬及該地方官一體遵行有違犯者聽王參處當財用匱詘之會布朝廷節愛之仁王開國之摹遠矣

○桂王常瀛言桐封並舉沿途有司不難急追呼以克襄王事但錢糧之那借無門而費用之孔竇無盡節省一分則國受一分之益而民亦受一分之益虛糜一分則國受一分之害而民亦受一分之害矣臣經過地方除人夫等項及膳饈並一應口糧廩給照依刊定數目一體應付外他若各官之饋遺有禁下役之需索有禁駐處之擾害有禁務使市肆無攺雞犬無驚而後見該地方官之善於襄王事而妙於卹民瘼也至如隨從人員數多其日用廿�﹤鋶﹣釒﹥菜米糧之類不無買之經過地方此湏有司禁貴賣而臣禁彊橫則上下和平而萬無不安之民矣又如先年各藩之國舊例幾席設紅棚皆有陳設錢糧臣槪郤不受統祈我皇上敕下該部咨行各該地方官免爲備辦以節糜費並前項事宜一體遵照施行得旨桐封並舉錢糧浩繁用襄大典朕亦屢軫於懷王念國匱民艱自經過地行照依刊定數目應付外其嚴饋遺抑需索禁擾害平賣買令彼此帖然至蓆殿等陳設槪卻不受豈惟王爲國家節糜費將王徳益有光焉著該部咨行該地方遵照施行以彰王羙

○太僕寺卿洪瞻祖言國初綦重馬政事寄不分於邊軍賦不隸於部自宣徳正統間暫紓民力以馬易銀嗣是攺折嘉隆之際老庫所積馬價千有餘萬新庫歲額馬價艸料等項復四十餘萬總之銀卽馬也馬專給團營操練守護京陵之用銀則專備各邊年例功賞市易撫賞京營班軍器械犒賞今之虎憝粆花加賞之用而已馬不爲邊設也銀亦不爲邊餉用也儲備復爲種馬之用別衙門不得擅取而今一切以借爲例何也查萬曆十八年起至今戶部三十二借共放銀一千二百九十九萬九千八百六十一兩工部十借共放銀一十八萬七千五百四十兩光祿寺順天府各一借共放銀四萬兩近奉本部另札三王之國該放腳價修船銀一萬八千兩而冏庫四朝之積皆盡矣馬價軍國急需豈得任其積逋以致庫貯匱乏乞敕議查各衙門先後借者稍補百分之一各省直地方春秋應運者速解十分之三而余限續完許臣等於年終類奏之日參罰重處章下兵部

○東廠太監魏忠賢疏陳蠲免艸料得旨國帑告匱邊糈屢空值此東西交訌止有節省一法爾廠臣魏忠賢裕國心堅急公念切諸凡釐剔減裁積有千百萬計玆又除已應差之小馬自備日給之艸料自今三月起歲捐銀三百九十兩有奇用充巖疆之需克壯飽騰之勢公爾忘私朕實嘉賴玆用於原蔭弟侄一人加升二級賞銀五十兩彩叚羊酒新鈔仍賜敕獎勵以昭朕眷倚

○加惠府左右長史陳沃心李建和桂府左右長史蔣友筠沈立義服俸從二王請也

○加魏忠賢族侄魏希堯左都督以後子孫照錦衣衛指揮使世襲

大明熹宗悊皇帝實錄卷之八十一

明熹宗悊皇帝實錄卷之八十二

天啟七年三月戊辰朔孝肅皇后忌辰遣成安伯郭邦棟祭裕陵

○原任遼東督師王之臣言遼東撫賞諸獘有獘在官商收貨濫惡虛冒者有獘在委官給散叢竇侵欺者有獘在監守抵換那移那移支剩不還希圖乾沒者臣自去年八月接管一季額外撙節銀一萬九千六百七十八兩有奇額內查出應還官銀一萬五千八百六十餘兩臣今交代之際必攺有專屬庶事無推諉督臣閻鳴泰撫臣袁崇煥皆可委任乞皇上酌定一員以便歸一得旨覽奏撫賞關系夷情向背事體重大或歸一或分任還著兵部酌量邊情確議具覆﹤鋶﹣釒﹥稱收貨散賞監守諸情獘歷歷如指掌�額外節銀貯庫駁還官銀應追尢見交代精核體國忠誠

○以原任總兵官杜文煥鎭守寧夏地方

○原任南京大理寺卿董光宏加南京兵部右侍郎致仕

○調通州參將韓兆元於神樞八營南直金山參將褚翰於浙江溫處四川總兵坐營遊擊將軍劉宗良於雲南武尋起升原任山海都司僉書呂應蛟爲大同入衛遊擊將軍

○己巳隆徳殿興工遣廠臣魏忠賢祭告后土司工之神

○上傳戶部覽東江警報毛帥拚死堵賊糧艸斷絕情緊急著馬上差人星夜行天津餉臣卽將春運額餉立刻督發其發過數目並開洋日期作速具奏

○督餉禦史劉徽﹤鋶﹣釒﹥言關門需餉日急起痼振弛惟有嚴之一字而已一嚴徵解之限一嚴考成之法一嚴那借之孔一嚴召買之期一嚴海運之獘得旨遼餉急需外解逋欠耽延之獘牢不可破非嚴何振積玩本中條列各款俱有禆餉務著嚴加申飭行

○夜五更東北方有流星如碗大赤黃色尾迹有光炸散炤地起自天棓星西北行入紫微垣穿過少宰星行入鉤陳星尾迹爲白雲良久漸散

○庚午上視朝

○兵部上毛文龍揭言麗官麗人招奴害職職堅守不拔所傷不滿千人奴恨麗人殺死麗兵六萬燒糧米百萬餘石移兵攻麗等情得旨覽奏奴兵東襲毛帥銳气未傷朕心深慰麗人導奴入境固自作孽然屬國不支折而入奴則奴勢益張亦非吾利還速傳諭毛帥相機應援勿懷宿嫌致誤大計饑軍需餉甚急著登撫那借靑登萊三府倉儲乘風刻日開帆接濟其動支贓銀以勵戎士速發火藥以壯軍聲委系目前急著俱上緊傳與登撫如議行

○戶部尙書郭允厚題類解逾久不至請嚴加申飭得旨錢糧關系國計考成功令甚嚴這浙江縉雲顏料銀兩已報完二年湖廣太倉銀兩已報完九月如何不見起解顯是侵欺那借之獘他省直如此類者甚多使住俸官員不得開復功令不信人心怠玩成何法紀著該撫按嚴行催解勒限四月內盡數解部被參官具題開復再有延緩的撫按及布政司官一體參處

○順天府府尹李春茂領帑銀賑京城內外饑民事竣奏繳得旨這奏領禦帑銀兩賑過京城內外饑民今春和事竣奏繳知道了內稱廠臣憂先根本計切痌瘝捐糈活鵠立之形助濟起溝中之瘠至於百餘萬計上下同心國民胥賴朕甚嘉悅委賑效勞官員縣丞張克肖等著與紀錄優敍升任知縣談國宦著攺北部用

○原任貴川總督張我續捐貲助工因頌美魏忠賢得旨這本因皇居鼎建而稱述精忠任事之臣說得是張我續獲罪東林今得昭雪進銀五千兩具見感恩急公之誼著照數查收

○以緝獲假帖詐嚇顧三益等蔭廠臣魏忠賢弟侄一人錦衣衛指揮使世襲賞銀幣羊酒新鈔仍賜敕獎勵

○辛未山東巡撫李精白﹤鋶﹣釒﹥言三王經過山東臣前﹤鋶﹣釒﹥曾有悉照順天裁減之旨矣惟是水程遠近不同則供應夫價多寡不同候完日計站開銷大叚與福藩所費十得五六而足刊冊內有幫貼副丁災荒宜免僉派但正夫上撁之日另給升米以示體卹濟兗東三府歷年拖欠臨徳倉糧不下三萬石宜令各州縣措處照米折銀支用數目準抵應解夙逋之數可也因頌廠臣勞心國計加意摉括捐貲佐費克襄大典等語得旨覽奏親藩就封禮儀隆重廠臣勞心過計加意摉括捐貲佐費克襄大典說得是內言三王經過東省其船隻夫役膳饈廩糧等項俱照順天裁減撙又計水程遠近供應夫價多寡議動倉米卽於濟兗東三府拖欠臨徳倉三萬石令各該州縣照米折銀如數抵補以濟急需免派副丁又完積逋具見苦心籌盡仰體朝廷節愛物力至意

○巡撫遼東袁崇煥言東虜旣圍鐵山復同朝鮮舊國王往王京臣發水兵應援東江仍遣方金納貽書於酋令其急撤犯鮮之兵但事變無嘗理固可憑勢難彊合兵家肯綮活著在陰以詭若節節道破人人使知則顯而陽矣諸臣紛紛疑款然借間用間應有微權從來局外眼明局中心苦不參錯不成意見願議者與任者如出一心任人者與任於人者如出一手何憂遼事不平得旨覽奏該撫發水兵爲東江聲援深得犄角之勢兵本陰道難以陽言可以陽言者戰守之具是也該撫實修其可陽言者以稱朕意朕捐其靜定需時還於陰者以聽該撫總求著實可恃萬分無虞以保巖疆

○直隸巡按禦史楊春茂文明黃山開具勘冊﹤鋶﹣釒﹥言黃山介徽寧二郡延袤二百餘里山之西北距太平縣八十餘里小民輸稅之業與吳餋春無涉也山之東南距歙縣一百二十餘里共計山七千七百餘畝內吳養春山二千四百畝曾經駱禦史追斷一千二百畝入官今查出隱匿未升科者五百四十六畝恐尙有隱匿再加五百畝林木菁蔥不可勝用前旨之變價三十萬者自吳養春之山而論也有謂多年木植利息不下二十餘萬者又似統眾姓之黃山而論也除養春三千四百四十六畝入官之山罰其欺抗之罪變賣作贓進助大工外至原屬徽寧百姓者乞以天地自然之公利還聽樵采於民間但令有山人家嘗年納稅不得效尢隱匿養春山場俟酌定賦額承買者依額徵輸得旨朝廷所追究不宥者欺君抗旨之吳餋春其各姓歷年輸賦本無欺隱者著仍管業納稅如故吳養春照依原旨追贓三十萬以助大工務期足數山場地畝入官之後亦照原旨細加丈量酌定額賦承買之人依額徵輸所稱各姓原業還確查冊籍的無漏隱及爲吳餋春詭寄情獘另行具奏該部知道

○時以浙江湖廣漕船回遲令駐瓜儀各巡撫糧道速募民船以給軍耗米補作腳價至閘交兌已蘇松糧長沈發等具﹤鋶﹣釒﹥極言東南民力已竭得旨覽你每說遠兌之苦說得亦是朕與廠臣軫念東南屙痛切身亦非樂以非嘗之原駭懼你輩但念回空愆期國儲要緊暫資效勞本年爲止不必慮其後區處腳價足以相值不必懼其累有船則募無船則已不必有取盈之疑船到之日官卽爲兌不必有回遲之嗟念非爾輩應得之役地方各官有漕政之責者自應精心體悉回空漕船度其日子尙可至本地還催發以濟應募之窮不得藉口株守瓜儀中間未盡事理委曲調劑務期國民兩便以稱朕懷是時江南郡縣拘錄民船十不得一民情大擾而漕軍集瓜儀者冀得厚糈實不利民運羣聚而嘩已而前議竟寢

○鴻臚寺預題戊寅日瑞王辭朝請升殿得旨藩封之國典禮重大面辭誠國之彜章但念朕與王爲叔侄升殿行禮朕心未安特免升殿其後惠桂二王卽循此例

○先是寧撫袁崇煥請修錦州中左大淩河等城漸次東恢議撥春秋兩班班軍兵部覆以四萬出關督師王之臣請修山海一帶邊墻及中前所鐵場堡芝麻灣等城言班軍五萬已撥四萬東修錦義止餘一萬不足供役乞添撥班軍二萬人兵部覆薊鎭春秋兩班共軍五萬並無他鎭可以添撥合無聽督撫酌量緩急通融撥用得旨修繕墻垣增設城堡是關寧一帶急務這班軍春秋齊到五萬之外旣別無可添撥著於數內聽督撫酌量緩急通融撥用或另設法募役或增給土軍工食與班軍協作俱聽便宜從長計議行工完日銷算具奏

○通政使李養徳丁艱命奪情料理大工不準回籍

○命禮部鑄給三王典儀所印信

○命造分守山海桃林口淸軍查餉內臣關防

○授起復庶吉士姚明恭雷躍龍翰林院簡討

○勒南京兵部侍郎謝啟光閒住以爲人輕發請托私書也

○升李世爵通州練兵吳從質南直金山俱參將

○刑部具犯官丘志充王家棟獄詞俱著監候處決

○壬申上禦文華殿講讀

○薊遼總督閻鳴泰順天巡撫劉詔並﹤鋶﹣釒﹥言中協最緊者莫若喜峯口以其當三衛夷人之貢道也客秋賴廠臣魏忠賢給發物料頒行犒賞而鎭臣陶文等時爲稽查業將河口臺城一一甃固矣其次莫若董家口東聯山海西接喜峯羣虜嘗爲住牧計應修水口一等甎城二十三丈橋券五洞計用人夫九千餘名顧畱薊班兵僅一萬餘東西需討之牘無虛日今就事勢而權緩急除定派中協之三千應盡發董家口外乞將分派東西二協者再畱二三千其餘不足則益之以主兵庶主客並舉一防可竣再照班軍修工日支行糧一升五合今主兵代班兵之役行糧乃所當給又當全給本色以濟饔飱得旨這本說廠臣助葺邊垣捐給貲物厚加賚犒以至版築子來金湯永賴朕所鑑悉董家口委系虜衝旣經撥定主客兵數擇期牢固修築其應給本色糧餉該部卽時措發兼咨餉司按期給與以便綢繆衝塞永保無虞

○總督遼餉黃運泰題糧米萬分不敷懇速賜接濟以無誤運期得旨覽奏督餉有轉輸之責無會計之權說得是關寧待哺急在然眉乃附近召買無幾帶運入秋方至春夏二運將何取給或暫截漕糧以帶運抵還或速派省直移咨督運該部卽與議妥來說無至臨期耽閣使津門欲運無糧有誤封疆誰執其咎

○三王之國各賜馬一百匹王以東西多警正廣羅駿足之時同日辭免欽賜馬匹上溫詔嘉之

○宴泰寧等衛夷人脫孫孛羅等遣侯梁世勛待

○夜一更東北方有流星如盞大赤色有光起自北斗搖光星旁北行至近濁

○禮部題差雲南正考戶部主事李日儼副考行人汪邦柱貴州正考刑部主事林曾副考行人宋鳴梧邦柱鳴梧以門戶閒住攺命陪推行人李昌齡往雲南馬懋才往貴州

○癸酉兵部覆督師王之臣原題委任督撫撫賞﹤鋶﹣釒﹥言撫夷之處在關內者如滚兔等賞於桃林口柴狗等賞於寬佃峪他卜能等賞於黑峪關長昂等賞於義院口伯桑戶等賞於擦崖子腦毛大等賞於界嶺口綏素等賞於羅文峪夷婦大嬖只等夷首毛困等賞於潮河川趕兔等賞於大水峪伯牙兒啞拜等賞於喜峯口此因各夷近薊故市賞必於薊地在關外者如暖兔宰賽等賞於開原鐵嶺歹靑虎墩兔憨黃臺吉粆花拱兔等賞於平虜堡長安堡廣寧鎭靜堡小歹靑等賞於義州太康堡拱兔等又賞於錦州大福堡此因各夷近遼故市賞必於遼地自河東失而移廣寧辛酉事也非廣寧額賞也廣寧又失而移關內壬戌事也非關門額賞也寧前旣復而移寧遠乙醜事也並非寧遠額賞也此關內關外撫賞之大較也今督臣閻鳴泰撫臣袁崇煥熟練夷情均堪任使但二鎭窵遠如用一人恐長鞭不及議令關內者管之關內關外者歸之關外似亦兩便之道得旨覽奏撫夷行賞各從地方近便良是該部分析關內外夷人部落撫賞舊處歷歷如指掌道路窵闊委難一人經管還著閻鳴泰任關內袁崇煥任關外照地方分撫以便責成其額賞淸耗剔獘嚴核撙節度督撫二臣與內鎭諸臣和衷協力自饒爲之該部知道

○兵部尙書馮嘉會覆山海太監陶文請修西協石塘路水口白馬關河口添建月城中協之喜峯正關城上建龍王廟一座以鎭水口無梁殿三處盛貯軍器火藥東協之桃林靑山等處嚴令修葺卽以附口營伍之軍兵就近輪流派撥興工量給行糧十用其一應如議行得旨薊鎭三協環衛陵京邊防修葺委不宜緩該監銜命親歷善體廠臣籌邊指示相度周詳所議石塘迆西諸口應亟修應增建旣經該部確覆卽行該鎭如議次第舉行以慰朕綢繆衝邊至意

○丰城侯李承祚﹤鋶﹣釒﹥陳三議一江西南贛吉三府仍食淮鹽一開采珠池一開銅礦以資鼓鑄得旨珠池銅礦封禁已久如何輒議開采以驚擾地方江西南安等三府食鹽應否全歸淮額該部議妥具奏後部覆請以吉安一府食淮鹽從之

○甲戌上禦文華殿講讀

○山東巡撫李精白﹤鋶﹣釒﹥言正月初八日莒州民王九嘗耕牛產犢宛然麟也繪圖呈獻因言皇上簡淸藎廠臣以襄泰寧之盛用使天瑞下降地符上升等語得旨昔年靈鳥已集中州今玆仁獸復產東土王者之瑞層見疊書朕心嘉悅念民生多艱方宇未靖朕當增修徳政以克副禎祥廠臣輔朕發政施仁安邊固圉圖閣勛名朕所素鑑亦所厚期本中願朕體天任賢愼終如始喜不忘儆以襄泰寧具見獻納忠悃所進麟圖朕覽知道了

○狹西巡撫張維樞言瑞王之國期迫措辦無計請畱七八年分料價一項銀二萬四千五百九十九兩八錢匠價等五項銀共六萬八千二百九十九兩以爲府宮安置並途次供億之費得旨料價不準扣畱余俱依議

○狹西總督王之采﹤鋶﹣釒﹥言瑞府贍田﹤鋶﹣釒﹥請三萬三秦物力地不加拓分藩至瑞府而五委實勢難取盈今自漢中府報四十餘頃之外各府並無廢產不得已通融坐派十分之一臣等當力任之若再派於三千頃之外土膏罄盡摉括力窮臣等𨿽欲曲爲王國計有不能盡必者或於別省分派撥給眾猶易供至民地皆有正賦供邊餉旣充贍租邊餉抵補亦當有定議得旨據奏瑞府贍田尙未得十分之二除漢中府所報外西安府與各州縣何獨無廢地絕產可爲補湊各省作何協濟邊餉作何那抵原請三萬頃數內作何酌裁旣度民艱又不失篤親至誼該部速議具覆

○撫治鄖陽李若圭言鄖境流寇多警山深易於嘯聚地曠易於縱逸今當專責捕廳查府屬民壯之多者量行裁取給本廳爲兵統領剿捕至鄖屬原無參遊所托力者四守備耳守備各有額兵臣已責各司道督行操練並以操練事宜申臣查考按季考成歲終舉劾得旨鄖陽山深地曠盜賊易聚難擒專責督捕守備誠爲要論督操練嚴考成等議具見條畫有禆地方該部卽與議覆

○雲南巡按朱泰禎題敍平定武尋嵩功三年之內大小一百三十三戰生擒賊首逆黨三百七十四名斬級四千零六十四顆奪獲器械牛馬並被擄男婦俘獲賊屬招撫夷寨安插夷民恢復滇黔衛所州縣城堡摉獲印信銅牌關防等項錄有功文武各官緣繇兵部題覆請欽天監擇日薦告宣捷有功員役查例擬敍報可

○朝鮮國王李倧咨請賀冬陪臣貢回乞照先年備倭例買硝黃以禦奴禮部代奏得旨硝黃中國長技祖制嚴禁不許闌出外夷朕念朝鮮累世忠順且奴患方棘準炤嘗收買仍諭該國使臣加意謹防勿得疏虞反以資敵並移文登撫一體遵行

○命禦史李應薦徐卿伯管京畿道刷捲應薦北畿卿伯南畿

○蔭原任大學士孫如遊孫男嘉績送監讀書

○勒山東道禦史陸世科閒住因推蘇松督學以久系門戶斥也

○削奪吏部考功司郎中蘇繼歐以系楊漣死黨也

○乙亥禮部署部事左侍郎李康先言親王道路經過及就過之後宜拜謁祖陵三王俱過南京宜謁

孝陵瑞王過承天府惠桂二王就國後俱宜謁顯陵或念供應浩繁地方疲困俱遣官祭告省繁費以蘇疲民統祈聖明裁奪得旨一並遣官祭告

○戶部尙書郭允厚言惠桂府工時難復緩前工部業借銀三萬佐之臣部議於七年京邊錢糧再那三萬應急議行各該省直撫按將協濟銀兩催解抵補得旨依議

○南禦史李時馨奏進摉括節省助工銀兩得旨據奏殿工慶成皆賴廠臣忠君愛國規天矩地鼓率土趨事之忱奏三朝未備之績說得是助建銀兩著查收

○贈原任太僕寺卿李如檜爲工部右侍郎蔭一子入監讀書予祭葬如例

○中書舍人朱愼﹤坎金﹥以俸滿﹤鋶﹣釒﹥請考選因頌魏忠賢有內輔得人師濟在列之語得旨準與同官考取咨訪從公考選

○以緝獲結把嚇詐犯人董義等加升魏忠賢原蔭弟侄一人二級仍賜銀幣酒鈔並敕獎勵

○調保鎭倒馬關參將陳煥章爲神樞七營參將

○丙子瑞王辭奉先殿

○未時雨雹

○延綏巡撫今丁憂朱童蒙言延綏六年分京運欠三十餘萬軍士缺餉嗷嗷告饑乞先發一半陸續補完七年分已奉旨之一十萬立刻速發催官解鎭以安人心因頌魏忠賢劻勷力殫綢繆計周遼左宣云武備咸修衝邊共倚等語再請守制上命該部刻期發餉朱童蒙奪情料理不準守制

○寧夏巡撫史永安類報災異天啟六年十二月二十一日石空寺堡地大震震倒礌山一座壞石殿四座僧房六間壓死僧二名餘丁四名正月初一日至二月初二日連接各衛營屯堡地震一百一十餘次大震如雷小震則如鼓如風月餘以來官軍恐懼夜多露宿不敢安枕其城垣房舍邊墻墩臺倒塌之狀誠有不忍見聞者自去歲套虜入犯未經大創河東沿邊一帶倉無剩粒場無束艸無論搗巢無資抑且防禦無策以六年額餉論之民運止完及十之三京運止完及十之一額餉旣已斷絕城垣墩臺在在倒塌修築工料更安取給乎臣前﹤鋶﹣釒﹥請買補馬匹一款猶就各營堡冬季冊報言之耳今行各道分別點驗堪戰不堪戰其報堪戰者合之僅有七十八匹空虛至此封疆之事誠有不可測者卽買補必須三四月買完發營餵養方有濟於秋防緩則無及矣缺餉缺馬二事萬分緊急卽不山倒不地震內憂外患已交迫目前況天以非嘗震動告譴安得不寒心哉得旨寧鎭災異深軫朕懷月餉缺額數多戰馬空虛太甚內憂外患尢屬可虞除修省申飭葺築城垣外著將天啟五六兩年缺額及援遼未補馬價都刻期給發以濟邊急以承天儆

○削奪吏部驗封司郎中徐楠因調選司以久依門戶斥也

○丁丑浙江巡撫潘汝禎言閩浙比鄰忽有閩人王淸等駕巨舟稱閩省義兵聯﹤舟宗﹥越境恐其假托橫行防賊者卽自爲賊伏乞申嚴海禁得旨浙閩俱頻海鄰倭向慮姦民勾引各厲禁船隻不許往來突有王淸統率多船入境停泊行使是否剿賊是否奉閩撫明文旣經該撫移咨閩中查究外以後還著各遵舊禁嚴緝彼此境上流突以絕地方姦利之民勾倭生端

○加總兵趙率教左都督

○升宣府遊擊將軍王相爲保鎭龍固關參將山東臨淸遊擊將軍裴希度爲南直永生洲參將

○戊寅戶部尙書郭允厚覆登萊巡撫李嵩﹤鋶﹣釒﹥臣部歲發東鎭本色米二十萬石以養兵而遼民則聽屯種以自養今該撫更請額外量加合於登府就近地方歲買十萬之外再加買二萬石買運價值動支加派銀兩完日開銷一舊時原以津糧爲頭運俟抵鮮回空然後再運登糧故登運必值秋髙風勁不免漂沒今該撫請完辦糧米於年前攺運期於次年春和浪靜之際庶乎利涉至於民間應納官銀者準以本色上納免民以米易錢以錢易銀之苦又免官司收銀於民以銀易米之煩得旨俱依議

○兵部尙書馮嘉會言據登萊巡撫李嵩報朝鮮叛臣韓潤等領奴賊入安州節度使南以興自焚死余盡遭戮中國往援都司王三桂等俱陣亡平壤不戰自潰賊又攻黃州矣適朝鮮陪臣金象憲等在京呈稱宜及此時速發偏師襲其空虛衝其巢穴使首尾牽掣狼狽莫救則一舉而屬國可全羣醜可滅等因看得南有登鎭東有毛帥北有款虜須責寧遠撫臣期會並進勿僅以水兵東援不爲搗虛之舉也得旨奴兵東犯朝鮮必不能支若鮮折入奴則奴勢益張矣著馬上差人說與寧遠撫臣乘奴遠掠巢虛之時挑選關寧精銳擇智勇之將輕騎入搗大兵陳河相機續濟以牽奴後而紓屬國之急其糗糧犒賞師行必需戶兵二部速議處置無得遲緩坐失事機

○瑞王之國

○京省商民陳文漢吳守義等請建魏忠賢生祠許之

○隆徳殿升梁遣廠臣魏忠賢祭告

○己卯禮部左侍郎李康先奏瑞王之國道經襄府舟次不便出城覿會若搭蓋棚殿頃刻供應千金且惠桂二藩所經王府不止一處其費更多宜一槪免會以從節省得旨瑞王道經襄府出城覿會原系彜章據奏江流不便停舟棚殿又繁供應著免相見以省糜費以後惠桂二王經過各王府相見禮一槪俱免

○命南直浙江撫按將原報助工事例銀兩六萬八千二百餘兩湊以南直納附事例銀共足十萬俱解荊州監督買銅赴京收貯

○以簡討張士範補日講官

○通州士民衛萬民韓國湖等請建魏忠賢祠賜名懷仁

○庚辰以雲南平定武尋嵩等處宣捷祭告遣公張惟賢南郊公魏良卿北郊駙馬侯拱宸太廟各行禮

○南京戶部左侍郎倪思蕙﹤鋶﹣釒﹥言畱都本折二色錢糧省直拖欠數多因條列五款一置簿以查完欠一別積逋以行參罰一專差官以重責成一懲衙猾之侵沒一嚴批解之程限得旨畱都根本重地本折二項錢糧系軍民儲糗及各項供應急需乃各省直拖欠本色雜糧至八十五萬五千三百石有奇折色銀至九十三萬四千八百兩有奇庫藏匱乏何以經費這條陳諸款具見苦心籌畫有裨國計著卽與詳議具覆

○薊遼總督閻鳴泰順天巡撫劉詔巡按倪文煥梁夢環連章請於西協密鎭丫髻山各建魏忠賢祠賜名崇功

○辛巳

武宗毅皇帝忌辰奉先殿行祭禮遣應城伯孫廷勛祭康陵

○以滇南大捷加恩首輔黃立極加少傅兼太子太傅攺吏部尙書進建極殿大學士蔭一子尙寶司司丞賞銀六十兩彩叚四表裏坐蟒一襲次輔施鳳來張瑞圖李國﹤木普﹥加少保兼太子太保攺戶部尙書俱進武英殿大學士各蔭一子中書舍人賞銀五十兩彩叚二表裏坐蟒一襲俱照新銜給與誥命﹤鋶﹣釒﹥辭不允

○以滇南大捷廠臣魏忠賢加恩三等仍賜敕賞賚蔭弟侄一人錦衣衛指揮使世襲司禮監太監王體干等七員加恩二等蔭弟侄一人錦衣衛指揮僉事世襲仍各賞銀幣兵部尙書馮嘉會加太子太師原蔭錦衣衛指揮僉事加升一級世襲雲南巡撫閔洪學加太子太保蔭一子錦衣衛指揮僉事世襲黔國公沐啟元加太子太保各賞銀幣文臣卲輔忠傅宗龍等武臣尹啟易金爲貴等土司沙源龍在田等各升賚有差

○升兵部標營參將吳盡忠爲協守寧夏副總兵鎭門堡守備郭中龍爲宣府新遊兵營遊擊將軍天津鎭海營遊擊將軍祝國寧爲山東臨淸參將調萬全右衛參將劉國柱於保鎭倒馬關

○壬午南京戶部左侍郎倪思蕙言南糧歲支五十二衛官軍當七十餘萬爲黔餉割去楚賦二十六萬幾割南糧之半矣前次臣部具題猶有九十餘萬之積今止四十五萬有奇算至五六月而糧盡矣七月後作何支應黔事未平卽不敢望節年借過之數盡數還歸乞就本年二十六萬量還本部得旨南庾告匱根本之憂急在眉睫這本所奏索還楚賦情事迫切第償部額與濟鄰餉楚又在兩難中矣著該部悉心酌覆回奏

○河東巡鹽禦史李燦然以寧夏四路商籍生員之請議擇適中地方小鹽池堡創立學宮各商旣願輸貲修建而幫補廩餼科貢盤費優賞花紅復願於鹽引加增得旨這寧夏建立學宮造士儲邊咸有利賴該部酌議來說

○總督薊遼閻鳴泰﹤鋶﹣釒﹥言薊遵相越僅百餘里遵化一邑太喜二路而設一監司事屬未便宜歸並於薊州道其遵化道臣應照通州山石二路一體議裁得旨覽奏遵化增設道臣許多不便事理甚晰著照通州山石二道一體議裁薊遵丰玉四州縣馬松喜太四路仍舊隸薊道統轄以省牽制蘇繁費

○癸未上視朝

○宴朵顏等衛進貢夷人遣侯梁世勛待

○命禦史卓邁巡按順天

○禠革花馬池副總兵郭威振等以虜入安定堡失事爲寧夏巡撫史永安所糾也

○甲申以緝獲彊賊蘇七王六等功魏忠賢原蔭弟侄一人加升二級仍賜敕獎勵賞銀幣羊酒新鈔

○薊遼總督閻鳴泰言東協諸虜哈喇愼一枝獨汪燒餅未款凡有作歹者俱歸諸汪酋二月初五日汪酋率夷人二百餘騎屯聚桃林口外大戚谷嶺一帶陰圖窺犯分鎭內臣楊潮介馬而馳率該關信守官軍擒活夷打喇罵等三名並獲夷器汪酋隨卽叩關願罰內臣楊潮同道臣張春協路將備等官公同面詟斥其平日之驕橫諭以朝廷之威徳該酋俛首頓地悔過格心甘罰九九說誓立盟願質一夷爲我坐門以明永受戎索不敢復叛之意我始縱前所獲三夷而去則其畏威懷徳而心悅誠服可知也因頌美廠臣魏忠賢有赤心報國全算籌邊等語並及諸鎭守內臣敍錄鎭道路將等官部覆得旨汪酋狡黠多端屢擾邊塞鎭守諸臣擒縱得法俾受戎索朕心嘉悅廠臣魏忠賢著賜敕獎勵蔭弟侄一人與做錦衣衛指揮使世襲仍賞銀幣羊酒新鈔以示優異鎭臣楊朝著蔭弟侄一人與做錦衣衛正千戶世襲仍賞銀幣俱給與應得誥命張春加服俸一級黑雲龍等各升一級趙朝用等各賞銀十兩總鎭內臣劉應坤陶文紀用蔭弟侄一人與做錦衣衛正千戶分鎭內臣孫茂霖武俊王蒞朝蔭弟侄一人與做錦衣衛百戶各賞銀有差

○乙酉惠王辭

奉先殿

○先是天津餉臣黃運泰以糧米不敷帶運一時不能猝至附近召買無幾莫能供關寧春夏之二運欲將帶運三十萬盡與漕糧抵換仍再權借漕糧二十二萬以濟關運俟帶運一到照數全補倉場督臣蘇茂相又以津門截漕無已京庾匱竭難支具﹤鋶﹣釒﹥爭執謂津運額派除帶運之外尙有召買等項何必專意於漕一借再借端不宜開未可急邊而忘腹俱下戶部至是部議督臣憂先根本事之經也餉臣念切待哺時之權也漕不當借借不當再人皆知之但京儲邊餉同重之中微分緩急督臣今日似不妨更一婉轉至於另行召買恐畿輔不堪重困在餉臣斷宜滿盤打算截年扣合究缺額之原列開銷之款指增補之繇務求眞實可據乞敕督臣暫酌量以紓目前之迫餉臣細淸算以防後日之窮勿徒以會計諉咎於臣部且勿以額外彊需可耳得旨這奏條悉帶運預運屯本了然如指掌但關寧饑軍待逋甚亟還著督臣速爲借漕以濟然眉至分年定數截年淸算該部與餉臣素稱同心不妨相質確議以歸畫一可行

○鳳陽巡撫郭尙友﹤鋶﹣釒﹥請釋髙墻已故罪宗槐山朝言��家口一十八名放回本府照庶人例給口糧從之

○夜五更木星逆行犯房宿北第一星約相離二十分餘木星在下

○升刑科左給事中叚國墇爲戶科都給事

○削奪吏部稽勛司郎中龔世法因調選司以附黨斥也

○升山海關遊擊將軍董世賢爲宣府上西路參將山海中都司楊嘉謨爲本部標兵營參將

○丙戌上視朝

○戶部發年例銀寧夏三萬五千兩延綏二萬五千兩得旨延鎭欠餉數多饑軍可憫著再行湊解其嚴催省直夙逋守催官照額全完方許回部查核錢糧完欠遲早皆本部郎中之責不許討差自便著申飭行

○薊遼總督閻鳴泰言密鎭災荒頻仍原派解遼豆料二萬石以舊日六錢三分之廉價而責以陸運至關之長途合時價而計之每石約費銀一兩五六錢小民皮骨幾何寧能堪此乞準照永鎭事例量增價值並攺減折色仍準寬限運送天津交納海運到關庶軍需不誤小民亦幸有生矣﹤鋶﹣釒﹥下該部酌覆

○升山東布政使司右布政使熊膏爲本省左布政使江西按察司按察使楊公翰爲本省布政使司右布政使浙江嘉興府知府詹應鵬爲本省按察司副使嘉湖道

○丁亥桂王辭奉先殿

○先是湖廣巡撫李棲鳳﹤鋶﹣釒﹥言惠桂二府分封荊衡給賜贍田查出廢遼及棗陽王絕產民間淤田共得一萬頃計畝收租可得三萬兩分之兩藩可得一萬五千兩然必有司徵輸民乃樂從若自行徵收必激生亂如欲再加必於鄰壤協濟﹤鋶﹣釒﹥下戶部戶部尙書郭允厚覆﹤鋶﹣釒﹥言臣思福府贍田不足二萬僅及潞府之半則今日兩府有福府之半亦不爲薄然皇澤隆長猶存乎見少以萬頃而分兩府委爲懸絕查得湖廣廢府有九除湘遼二府見在摉括景地量撥潞府外尙有潭谷二府坐落長沙郢梁二府坐落安陸岐府坐落徳安雍府坐落衡州其所遺田地𨿽變置攺撥多寡不同然而裏胥之隱沒豪猾之侵占曁及郡藩之私收恐不止一二處也況淤田艸場之類豈肯一時盡報乎其附近鄰省廣西江西應照協濟往例分派均撥務足二王之經費至如有司徵收原有成例不但慮其騷擾良以宗藩之體不宜褻耳得旨據奏楚省九王廢府除湘遼景三府外尙有遺產並空閒餘地及別項淤田艸場著該撫按逐一淸查再行摉括福建廣西江西等處某省應協濟某府若干酌量贍額務足二王經費以昭朕篤念親藩至意其見在摉出地畝著各該州縣照限催納不得耽延時日余俱依議行

○升禮部右侍郎韓日纘爲南京禮部尙書南京兵部右侍郎毛一鷺爲本部添設左侍郎巡撫浙江潘汝禎爲南京兵部右侍郎

○升太常寺少卿姚宗文爲都察院右僉都禦史巡撫湖廣

○命浙江道禦史陳保泰提督蘇松等處學政

○削奪大理寺右寺丞彭鯤化兵部職方司郎中劉永祚以門戶邪黨也

○戊子兵部尙書馮嘉會﹤鋶﹣釒﹥言逆奴攻鮮毛帥疾呼請援豈容擲爲孤注除搗巢之師聽寧撫調度今宜於南海口覺華島精選水兵三千令一健將統之多載糧餉器械先發直就毛帥合兵一處仍聽相機進止再發天津水兵續爲後援登萊兵亦宜精選三千刻期出洋與毛帥會合並力策應奴可乘則全旅以擊之固是正兵奴未可乘則多方以誤之亦是疑兵況自遼左旣失大海之險與奴共之必我之聲气聯而後奴之咽喉斷策應海外正所以綢繆海內又何得不亟爲之所乎協理部事王之臣合詞﹤鋶﹣釒﹥請因舉參將徐漣遊擊宋承燾堪任統兵皆報可

○狹西巡撫張維樞﹤鋶﹣釒﹥言澄城知縣張斗耀催徵峻急生變爲鄭彥夫等所殺元凶未獲亂黨漸擒得旨以民戕令事干十惡不赦之條著嚴擒首惡解散黨與安戢良民確計奏報以靖地方

○先是提督漕運河道太監李明道﹤鋶﹣釒﹥薦專管漕務山東左布政使朱國盛奉旨加銜管事吏部尙書周應秋覆言廠臣擎天巨手報國赤心挽漕輸運河伯效靈裕國通糧倉庾漸實道臣朱國盛宜加太常寺卿兼山東按察使照舊管事從之

○以緝獲彊賊羅鐵等功魏忠賢原蔭弟侄一人加升二級仍賜敕獎勵賞銀幣羊酒新鈔

○己丑惠王之國

○太和山玉虛宮災命該監會同地方官估計物料裁減香稅摉括無礙錢糧作速修理

○登萊巡撫李嵩題登鎭兵單船少東江髙麗一時並急力不能援而又不得不援援之者寡而無益於援援之者多而又難乎爲汛不獲已爲協濟之謀捨天津兵船無望也靑登萊三面瀕海約長二千七百餘里墩臺置哨寥寥數人卽使瞭望眞確誰堪控禦宜設遊騎一二千名布列沿岸諸口以登兵裁餉餉之令無事分隊勤練有事荷戈疾趨又如挑浚南關屯旅順以窺海蓋良稱要圖但遙屬東鎭聲勢遠隔然旅順在東鎭則鞭長難及不過贅余在登鎭則銜短易操實爲捷鍵儻就此處增兵二營以登萊總鎭統之則於毛帥爲犄角之相助於奴酋爲胸脇之橫衝乞將旅順官兵兼隸登鎭聽其調遣輔車之倚勝於秦越萬萬矣得旨覽奏登撫兵船數目並汛援情形委是單弱可虞內稱廠臣慮周海外急遣內鎭破浪聲援用遏奴勢說的是至添設遊騎卽食以登兵汰餉與旅順增置二營統以登萊總鎭以壯毛帥犄角其調遣並隸登鎭俱屬可行著該部卽與酌覆後該部具覆言津船不多未能分濟餘皆依擬報可

○總督薊遼閻鳴泰巡撫順天劉詔巡按倪文換巡關梁夢環請於昌通二州建魏忠賢生祠昌平州賜名崇仁通州賜名章徳

○庚寅孝和皇后忌辰遣武安伯朱自洪祭慶陵

○升福建道禦史張汝懋爲大理寺右寺丞

○命廠監魏忠賢應蔭弟侄錦衣衛世襲指揮使攺授尙寶司司丞因其﹤鋶﹣釒﹥辭滇功特加優眷也

○以緝捕藺弘璧等功廠監魏忠賢原蔭弟侄一人加升二級仍賜敕賞賚

○兵部協理尙書卲輔忠護送桂王條議沿途事宜言四監體悉廠臣節制俾臣得行其事一宮眷而下廩給口糧總計一府所經驛站應支之數豫爲封解臣與承奉自收自散一船用夫若干領以夫頭押以丞簿統以府佐督令迎送出境一用夫逾萬則地方窮於夫議每船十折其四責船頭水手拽纖撐篙一王舟所至費用浩繁書儀下程一切禁止得旨如議申飭務期安靜淸肅以昭王徳

○應天巡撫毛一鷺﹤鋶﹣釒﹥言三吳長江盜賊鴟張海盜縱橫又紛紛嘯聚向年協濟海防錢糧已將見貯一十萬三千兩及續收一萬五千四百餘兩盡數解進助工向使協濟一項勒限嚴追補完欠數猶可稍備緩急無柰年復一年那借如故拖欠如故非盡有司之偸惰半繇姦胥之舞弄乞申飭該府核數追補那借徵完拖欠以裕地方緩急之用得旨江南蠢動可虞經武儲餉委宜講求這說協濟一項那借拖欠等幣出自官玩吏欺隱匿多端甚爲中窾著該撫按卽行府屬盡數查核應補應徵的勒限完追以備地方緩急無得仍前積習支吾

○直隸督學禦史賈繼春題惡生毆辱郡佐大幹法紀事得旨據奏惡挾考不遂毆辱府官弁髦法紀大傷風化著該衙門將爲首與脇從的依律正罪以儆囂俗李日韡執法受辱情實無辜宜安心供職張盛美私脫凶犯降三級用何朝宗實心任事著與紀錄賈繼春素有風節今藉彈壓變緣積習當著實振刷一番近來士風不古人情好競武斷鄕曲把持官府處處有之該部行各提學官生儒有仍前爲惡的不時處治地方官有徇情庇護的指名參奏

○加巡撫登萊都察院右僉都禦史李嵩從三品服俸原任山東右布政使新升光祿寺卿嶽駿聲爲太常寺卿覆連云島原敍也

○升四川按察司按察使吳暘爲江西布政使司右布政使驛傳道湖廣布政使司右布政使馬從龍爲狹西左布政使楡林道

○升雲南遊擊將軍武聲華爲四川永寧參將狹西漢中守備種應嗣爲甘肅車營遊擊將軍雲南都司柴選爲本省武尋遊擊將軍延綏靖邊堡守備李英爲狹西巡撫標下游擊將軍

○壬辰兵部尙書馮嘉會言奴之遠掠東江蓋銜枚疾趨出鮮不意是以鮮人幾不支毛帥幾無措而我策應之師亦幾苦於難及也屢閱登撫寧撫諸塘報知東江漸有可爲者曩竊虞鮮之以力屈降奴也今報昌城太守不肯歸奴誓與毛帥同心守土則鮮人忠義斷不爲奴用矣曩又虞鮮之不能以猝備應奴也今報瓶山一陣奴兵大敗有達王被鳥銃打壞一目馱回麻布川黃州一陣達馬之死於鐵菱角刺馬槍者無算奴兵之死於鋒鏑亦無算𨿽賊兵逼近王京八十里然鮮旣駐重兵於河奴必不敢渡則乘其半渡而擊之正所以制奴之死命也曩又虞毛帥之一旅孤懸未易擊奴也今報瓊山伏兵截奴糧道殺死達賊數百奪奴糧米並牛七八十頭是尢足以鼓我軍之朝气而禠奴之膽也遼撫自奉搗巢之命挑選精銳作連珠三營滿桂又簡精騎三千移駐前屯策應又發徐璉水兵千人駕帆而東似此夾攻奴有不疑懼而急撤其犯鮮之兵自顧其巢穴者乎蓋奴以孤軍深入鮮境自是不肯輕還但鮮旣誓死以抗毛帥又扼險出奇奴兵久客必然狼狽我關外應援之兵與進剿之兵又水陸並發鮮與毛帥間之軍聲必復大振此天亡奴之日矣但斷煙失爨情事倉皇津門十萬𨿽報開洋登萊十萬猶無音耗切望天語叮嚀耳得旨覽奏奴兵深入東江鮮國毛帥尙能出奇殺敵深慰朕懷聯絡屬國激發將吏廠臣饒有成算恢遼滅奴指日可待說得是厲秣方殷枵腹可慮津門十萬已發鎭十萬如何未見信息著馬上差人說與該鎭速將發過糧數及開洋日期立限飛騎具奏

○升狹西布政使司右布政使劉澤深爲山東左布政使湖廣布政使司右參政瞿溥爲山東按察司按察使山西按察司僉事張福臻爲浙江布政使司右參議

○管三山太僕寺卿何宗聖請建魏忠賢祠於房山賜名顯徳

○起原任吏部稽勛司郎中周家椿爲本部文選司郎中

○河南宗室勤�火�車�以糾夥行劫放置髙墻

○癸巳上視朝

○是日上傳諭鴻臚寺今日早朝奏事官多有聲音低微不便聽聞還先傳示各衙門此後俱要洪亮明爽以達禦聽又諭都察院凡朝見奏事有聲音低微不眞的著禦史糾奏不許徇私仍具本回話

○工部尙書薛鳳翔言建中二殿將成非廠臣百計區畫多方鼓舞何能神速至此見今大工需錢銅觔不敷乞查摉節愼庫及太常寺庫所貯舊銅器物及徧查光祿寺並各衙門所有者皆資鼓鑄以佐大工報可

○贈原任福建巡撫陳子貞兵部右侍郎蔭一子入監讀書

○甲午戶部員外李桂芳劾鎭江府知府賀仲軾江都縣知縣胡敬辰怠玩馬場變價有廠臣急公之念可容艸莽委之等語得旨賀仲軾胡敬辰各降三級

○升工科右給事中楊文嶽爲刑科左給事中

○乙未祭東嶽泰山之神

○總督兩廣商周祚﹤鋶﹣釒﹥言湊抵遼餉一事閱前督臣何士晉刻冊名非不美又總題之日無礙公費似乎取諸寄也其實不然固摘陳斷不可行者三一日查捐公費俸贖一日裁革冗役工食一曰議榷墟場雜稅增設關廠額稅下部議覆

○總督倉埸蘇茂相因津督黃運泰堅請借換國糧二十二萬並請補今歲缺額五千旨已下部於是﹤鋶﹣釒﹥列三款以聽部臣之酌覆略言津督截糧皆以借換爲詞然借換必與所抵償之數相當而後可今但就七年帶運三十萬而言除先截十五萬又津督咨開應補上年多截一萬七千餘已去一十七萬矣僅存十三萬而欲再借二十二萬與抵數果相當乎所宜酌覆者一津督爲先截十五萬補去寧遠缺額七萬然因何項而缺卽當於何項議補與漕糧有何干涉胡捨應補之項而不議惟就見在之漕以取盈乎所宜酌覆者二關寧需餉誠急竊以爲旣有帶運三十萬便可通融於近省漕糧中定三十萬之額每年徑派運津何等直截其不足者或於召買中畫一成數至事平卽止所宜酌覆者三﹤鋶﹣釒﹥下部戶部覆請行津督於近津處所準畱國糧十三萬一千餘石俾足連前三十萬之數卽以七年帶運抵還京倉其曾將漕糧七萬代補寧撫所稱缺額者當另行酌查追補前數帶運遼糧必於近省先到漕糧內如數截畱不必仍用凍糧以滋獘竇上是之

○升浙江布政使司右參政張國柱爲四川按察司按察使四川按察司副使梁建廷爲湖廣布政使司右參政

○賞賜琉球差官蔡延等叚疋銀兩如例

○丙申以建極殿安吻賜輔臣黃立極等銀各五十兩

○戶部覆狹西總督王之采﹤鋶﹣釒﹥言瑞藩贍田三萬之數委是難敷但狹省分隸四藩豈遂無郡藩之廢業與民間之絕產爲豪彊所隱占者乎𨿽不能足二萬頃之多亦不得執定六千頃之數合無將贍田分作三分秦任其二其餘一分四川山西河南共任之行撫按官設法摉查以仰體皇上親親之仁得旨瑞王贍田不敷朕心惻然除狹西舊藩廢業民間絕產摉括外卽分作三分秦任其二蜀晉中州共任其一著該撫按速行湊處其西安抵補田稅亦著從長酌議至盡力湊處不能如數另行該府長史啟王自行裁減以昭王徳

明熹宗悊皇帝實錄卷之八十二

明熹宗悊皇帝實錄卷之八十三

天啟七年四月丁酉朔孟夏上親享太廟

○陜西總督王之采甘肅巡撫王家禎﹤鋶﹣釒﹥言今春銀定矮木素剌麻賓免班記諸虜約會土賣火刀赤等由黑水河地突犯副總兵陳洪範官惟賢等帥兵禦之將士奮勇斬首百八十餘顆得旨醜虜入犯軍士戮力堵剿斬獲多級具見方略朕心加悅念狂鋒受挫狡謀叵測還著用心提防以保無虞

○貴州總督張鶴鳴言黔事久罷平定宜速條上八款一多餉以壯軍气一多將以振軍威一簡兵以收實效一請劍以攝眾心一省議論以淸國是一嚴賞罰以服羣心一選監軍以資運籌一討器械以備衝鋒得旨黔局未結總督事宜權重這所請尙方劍準給與以懾眾心省議論明賞罰深得用兵根本緊要之著措餉擇將揀兵及選監軍備器械各款俱關黔中大計該部速與議復

○下原任刑部侍郎王之采於鎭撫司

○工部復巡按雲南朱泰禎﹤鋶﹣釒﹥請委本省按察司副使孫同倫專理錢法並速賜敕書得旨據奏滇南荒檄錢法已可通行本內說五便之術具見該地方官苦心計畫著頒給京師錢式炤樣鼓鑄孫同倫專理錢法敕書作速給與以便責成

○戊戌上傳與太常寺昨時享太廟牲牢臭惡不堪褻慢祖宗殊失朕孝享至意著堂上官將該管員役查明參處回奏隨禠革典簿莊士麟等仍申飭虔愼

○工部主事呂下問奉委督催黃山木儥株連無涉縱役橫騷遂致羣噪揭竿擁其署敕印俱毀府縣官安緝角�羊散下問奏聞得旨黃山一案追出侵欺給業平民若使山與價準不彊人以價之不平價與力準不抑人以力之不堪承買之後產又與畝準不苛人以畝之不載委曲開譬多方調劑地方人情兩求愜當人必樂從確難滿額方據實入奏有何難事呂下問不能禁戢差役株連無干致激地方之變不稱任使著回原籍聽該撫按勘明生事原由情節量懲首禍具奏黃山事理歸並許志吉撫按官行該府縣官亦宜並協力共急公家再有推委旁觀指名參處地方人等亦宜共曉朝廷追究大豪無波累無辜至意靜聽差官有司設法區處自愛身家無聽姦黠鼓煽以身觸法

○應天巡按李待問楊春茂各以激變﹤鋶﹣釒﹥紏下問得旨呂下問激變地方不稱任使然鼓眾辱官刁風亦何可長著該撫按勘明生事原由量懲禍首回奏已有旨了黃山派買業有頭緒著該撫按地方官會同許志吉多方調劑炤派督徵務期國法民情交伸兩�俱炤前旨行

○西司房提督左都督吳堯年理刑千戶齊光裕居官受賄俱削職爲民隨以緝事功加升魏忠賢原蔭弟侄一人二級仍賞銀幣羊酒新鈔賜敕獎勵

○天壽山守備太監孟進寶言盜伐皇陵禁木遺火延燒該口官軍不行禁緝劾把總趙應奎等命刑部提問依律正罪

○加山東布政使司右參政張翼明爲按察司按察使炤舊分巡口北道

○升陜西按察司副使金本髙爲四川布政司右參政

○己亥戶部尙書郭允厚復禦史劉述祖直陳遼餉匱拙﹤鋶﹣釒﹥得旨據奏遼餉出浮於入以二百餘萬計卽使加派銀兩盡數徵角�羊猶苦不足若復那移逋欠何以支給新餉例著以十分全完爲率以角�羊銀到部爲準不得市恩﹤宀十見﹥銷有誤軍興其六年分完欠各官應優敍者卽與優敍應降罰者姑令戴罪督催限本年六月以內盡數起角�羊到部違限者炤例革職攺選以後被參各官非全完不許咨開非開復不許升考著吏部及各該撫按一體遵行

○護送

瑞王內監張邦詔搜出船戶挾帶私鹽﹤鋶﹣釒﹥報奉旨切責護送侍郎趙紱不能禁防著戴罪護送

○例轉湖廣按察司僉事王繪圖準復禦史原官補貴州道

○太子太師兵部尙書馮加會卒贈少師蔭一子中書舍人與祭九壇加祭二壇造墳安葬仍與謚

○庚子順天巡撫劉詔言薊鎭班軍四月無糧洶洶難待永密昌三鎭餉缺大略相類祈速給以弭亂萌得旨據奏該撫單騎巡關各臺軍待哺泣量行犒賞又行道臣權爲借給具見苦心邊工正急班軍枵腹這薊鎭未發四月餉銀著刻期運發以濟燃眉其永密昌三鎭缺餉一並速發如再稽遲致修工防虜萬一疏虞責有所歸

○工部議修琉璃河橋工估計錢糧將事例銀通融支給命核實如議行

○薊遼總督閻鳴泰言臣擬於初四日躬提將士赴山海策應駐札地方應給行糧薊鎭舊例百里之外卽準關支部議謂本鎭之兵援本鎭之地曾未出境不知關密往返千四百餘里一行東調久近時日俱不可知安能責餒腹以長途驅鵠形於大敵乎得旨調遣兵馬百里之外例給行糧這赴關援兵經過餉司查數給與勿膠內部前議牙關門兵原自不少該督至彼自可相機調發量調本鎭勿多攜遣以節餉司之困且畱爲本鎭之防可也到關之後偵寧鎭聲息若湏出關策應各兵行糧都著炤例關支

○登萊巡撫李嵩﹤鋶﹣釒﹥言奴賊犯朝鮮義州城陷節制使李筦以下悉爲所殺連陷郭山淩漢山城及安州等城節制使南以興防禦使金浚等將吏數十員民兵數萬口屠戮無遺平壤黃州不戰自潰賊兵已到中和遊騎出入黃鳳之間又分向雲從犯搶毛帥國王及士民遷於江華暫避賊銳咨來告急夫奴之惡鮮以鮮之服我而貳奴也關寧在前樂浪在後奴實有意西向而忌其尾之也今欲洩其惡且剪其忌謀亦殊狡據該國咨文君臣播越窮島岌岌乎有不可支之勢夫鮮本以事我釁奴則我自當擊奴拯鮮無待再計而決者得旨覽奏屬國危急君臣播遷朕心惻然該鎭發兵調援具見方略知道了曩時款議𨿽寧撫別有深心中朝原未堅許今日關寧倘無調度恐友受狡奴所縻且爲屬國口實戶兵二部關寧二鎭作速從長計議回奏

○攺兵部協理尙書王之臣爲兵部尙書太子太傅仍舊

○原任浙江按察使副使吳伯與面見誤歸西班著閒住

○升保定巡撫中軍步上達爲雲南蕎甸遊擊將軍宣府舊兵營遊擊將軍王修仁爲甘肅鎭番參將廣東潿州遊擊將軍陳志巍爲金山參將墻子嶺參將尢世威爲山海中部副總兵

○辛丑上禦文華殿講讀

○喜峯路參將馬士麟報喜峯口外暖泉地賊夷百餘窺犯率兵禦之擒獲阿班歹等四名夷目卜喇度等悔罪講詟歃血盟誓永爲忠順推恩廠臣魏忠賢蔭弟侄一人錦衣衛指揮使仍賞賚賜敕獎勵總鎭內臣劉應坤陶文紀用分鎭內臣孫茂霖武俊王蒞朝楊潮各蔭弟侄一人錦衣衛指揮千百戶賞銀幣各有差

○鎭撫司鞫問王之采贓銀八千兩命速追以助大工

○巡視京營給事中虞廷陛﹤鋶﹣釒﹥言捉獲妖僧妙鮮身藏火具供稱大同左衛白蓮教頭郭鸞等誘約入都密焚艸場命行查郭鸞等誘約情節再行刑部擬罪

○升兵部車駕司郎中陸卿任爲陜西按察司副使分守西寧

○攺蔭廠臣魏忠賢孫男魏撫民爲尙寶司司丞

○壬寅孝端顯皇后忌辰

奉先殿行祭禮遣宣城伯衛時春祭定陵

○蔭大學士黃立極男藻�尙寶寺寺丞施鳳來男時升張瑞圖男治夫李國﹤木普﹥弟國棠俱中書舍人

○賜輔臣黃立極等講官李康先等正字官周國興等扇有差

○敍滇南武尋嵩功雲南巡撫謝存仁加二品服俸原任兵科都給事中今山東巡撫李精白加三品服俸各炤舊巡撫兵科都給事中許可徵加太常寺少卿銜管科事余並量升紀錄

○兵科都給事中許可徵言江東危迫毛文龍差都司毛文顯領兵一千以救宣州永顯陰約民船載家眷兵丁西逃被旅順參將張繼善拏獲石城島遊擊髙萬重倡言鉄山雲從胥失因席捲島中貨物子女奪凍船爲糧航海竄歸河西又都司馬承勛李礦鄭繼魁等皆西逃俱徐敷奏倡言搖惑所致也請將萬重審實正法並逃亡搖惑之徒如挐獲在彼卽任彼中處分具奏有未獲者待緝到究治得旨東江緊急關寧登三鎭總兵務相機出奇聯絡毛帥救援屬國紓鎭東顧髙萬重臨敵脫逃著該鎭挐角�羊法司依律問擬逃亡搖惑挐獲在島者任從彼中處分具奏未獲者候緝到究問以肅軍法

○薊遼總督閻鳴泰巡撫袁崇煥﹤鋶﹣釒﹥頌魏忠賢功徳請於寧前建祠賜名懋徳

○光祿寺寺丞許曰�折臣閒住因推升以門戶斥也

○升領兵援遼遊擊將軍葉時新爲山海關參將

○癸卯

信王府第興工遣尙書薛鳳翔行禮

○以海外報警差工部主事崔源之督造沙唬戰船二百隻命撫按官設處銀兩限三个月報完

○禦史安伸奏毛鎭援麗截奴三戰三捷已困賊於銀杏江矣則向來借款以修備者今當出奇以推枯乞任勇略絕倫之滿桂戮將令不受之李礦獎力遏狂鋒之毛文龍優焦勞戎事之馮加會﹤鋶﹣釒﹥下該部議復

○總督宣太山西張朴山西巡撫曹爾禎巡按劉弘光﹤鋶﹣釒﹥頌魏忠賢功徳請建祠於五臺山賜名報功

○山海太監劉應坤請立魏忠賢生祠賜名懋徳

○升浙江按察司副使唐際盛爲本省布政使司右參政加湖道

○攺廣西布政使司右參政張鶴騰於陜西關南道

○甲辰內官監太監李永貞請修理惠府以備信王住居

○兵部尙書王之臣復宣府巡撫秦士文言虎酋插漢兒王子與白言等皆款夷也乃插酋與把漢哈喇愼一枝講計人馬不遂心久懷仇俄擁兵壓哈喇愼之境諸虜情急求援邊臣來告我兵若助哈酋則插必肆螫不助則哈復致怨合令邊臣選敏辯通官和角�羊說而罷之卽不然我亦有辭於彼但犬羊叵測或恐聲東擊西便道挾索文武將吏仍當著著料理𨿽不可過自張皇然有備無患勿謂兩酋素啖我餌自相蠶食莫予毒也得旨插酋擁兵將壓白言等境中情叵測你部便馬上差人嚴飭鎭道將領整搠兵馬倍加堤防以待毋得疏虞其遣敏練通官與兩酋釋憤該部卽移文督撫相機行

○左副都禦史馮三元再以病請加右都禦史致仕

○蕃育署鄕官士民李若琳等頌魏忠賢功徳請建生祠賜名感恩

○升禮部儀制司郎中韓琳爲湖廣按察司副使靖州兵備

○乙巳延綏巡撫朱童蒙﹤鋶﹣釒﹥言保寧長樂鎭城之左右翼也中協副將原駐鎭城官頗屍而素兵苦分而弱若移副將於保寧旣如虎豹之在山歸遺兵於大營尢覺貔貅之益盛至於長樂用操守任之則事權太輕今宜設守備以資彈壓且保寧省一參將之費而反增兩地之雄良屬便計擬將中協副總兵殷體信移鎭保寧所遺中協兵馬歸並鎭城大營聽總鎭操練調遣保寧參將員缺革除長樂裁去操守以百戶靳桂香量升守備管理部覆從之

○調山西布政使司右參政口比道張宗衡於昌平兵備道

○松江裏老薛昌世等請建魏忠賢祠賜名徳馨

○丙午桂王辭奉先殿

○升雲南按察司副使莊祖誨爲浙江布政使司右參政管糧

○丁未護送

惠王內監趙秉彜﹤鋶﹣釒﹥劾交河知縣田首鳳及主簿官失誤迎送得旨著部院參看呂純如職在護送不行查參罪將安辭且著送王事竣回奏

○戶部尙書郭允厚復山東右布政使王化行漕糧稽誤已多﹤鋶﹣釒﹥言自截漕以來各弁營求畱津有意落後漕船盡皆守凍矣夫應截解糧不過十萬應畱帶運不過三十萬耳以致數百萬漕糧逗𨖻不前耽誤滋甚查漕糧舊例倉場總督置簽筒掣京者運京掣通者運通今合增置一津簽一體均掣但掣坐津門當以一掣爲一簽免致零星其帶運遼糧三十萬不必分某爲正糧某爲帶運直就漕運之中通融算數尢爲直捷再查各處帶運俱有耗米以每石一斗五升作準亦應有耗米四萬五千石向有竟爲烏有均宜備查報部以充遼餉之缺額者也乞敕天津餉臣將見在守凍漕糧數目均赴倉場掣簽或念關寧軍士待哺刻不容緩此番暫免查掣將附近津門囤糧挨幫截畱無致攙越滋獘以後帶運鮮糧漕糧炤今所議掣坐之法庶京糧無可稽誤關鮮亦獲實益得旨截糧滋斃炤例掣坐似屬可行但今關寧亟餉暫免查掣著將津門囤糧挨幫截畱不得攙越庶杜姦弁營求之計以後帶運及鮮糧漕糧議截聽倉場總督掣定行

○禮部題差主事催比羊銀兩得旨這比羊銀兩系祀典急需你部卽行山東地方該管官勒限起解有違誤稽遲的參來處治近日驛遞苦累不必差官以滋騷擾

○督餉禦史劉徽言今歲會計米額除十七萬八千有零之餘米先據津部會題外尙欠額六萬二千石並部覆少派米五千石俱懸而未補又找截帶運之二十二萬部覆今止準截一十三萬是又額內少九萬石矣再查部覆關寧兵數一十一萬七千三名並內臣援兵共止該米六十七萬三千八百石今寧撫開列關內外兵並修築班軍約一十五萬五千八百五十七名連屯本共該米七十三萬八千二百四十六石較部覆兵數多三萬八千八百五十四名米數多六萬四千四十六石且部覆米額六十七萬三千八百石連屯本十三萬總在其內而撫臣則除去屯本尙該米六十萬八千二百四十六石此內外開列米數之相懸者也部覆關門馬數共五萬三千八百五十二匹加內鎭臣標馬一千五十一匹共止該豆六十四萬六千八百六名今寧撫開列關內外馬牛約五萬五千五十一匹頭共豆六十七萬八千一百二十七石三斗比馬覆馬數多一千一百九十九匹豆數多三萬一千三百二十七石二斗此內外開列豆數之相懸者也多寡參差倘不及時剖明日後執虛數以責實運將操何術以應之乎得旨據奏關寧米數缺額尙多二運三運尙煩催儧乃寧撫開具兵馬米豆之數復與部覆相懸內外參差何以稽核實運接濟軍需著該部覆查速奏無誤封疆其七年省直新餉州縣籓司全完者特與紀錄春季先完三分者免參未完者按季截參勿得寬假

○宣府巡撫秦士文請修宣鎭火焰山一帶邊墻墩臺因頌魏忠賢功徳得旨將東路見貯庫銀一面興工務期估期明確繕治堅牢不致冒破以體廠臣綢繆節省至意

○復除原任禦史李思啟於福建道

○魏忠賢原蔭甥孫董芳名加都督僉事傅之琮加都指揮使

○起補原任陜西按察司副使馬人龍於廣西

○升甘肅淸水堡遊擊將軍林成棟爲甘肅參將固原遊擊將軍呂承宮爲延綏髙家堡參將陜西都司吳三畏爲大同東路參將京城巡捕把總王國柱爲固安遊擊將軍廣東東山守備王孟起爲本省潿州遊擊將軍甘州左衛指揮羅俊傑爲甘肅河東都司

○賜惠府坊額名曰夾輔親藩書樓名曰博文

○戊申工科左給事中陳維新言惜薪司外解錢糧逋欠不至苦累柴炭鋪商請定限四季截解季終嚴查永著爲令報可

○升浙江按察司按察使張大猷爲山西布政使司右布政使口北道加山東按察司按察使曹文衡爲布政使司右布政使仍管兗東道布政使司右參政劉榮嗣爲按察司按察使仍管兗西道

○追完耿如杞銀六千三百兩助工

○己酉孝懿莊皇后忌辰奉先殿行祭禮遣彰武伯楊崇猷祭昭陵

○戶部尙書郭允厚言餉軍全賴本色乃在外運弁以折銀而納各糧廳以折銀而收異日又以折銀而放恐金錢未可充腹請塞獘源得旨餉軍全賴本色運弁私折數多不亟查治何以果饑軍之腹著將借換囤糧嚴行餉司驗系本色才許開洋內鎭撫道驗船運本色才準收納關寧餉司亦親自盤驗有無私折報部仍各會本具奏弁查運官何人以絕姦弁積獘俱移文申飭行

○命順天府率屬竭誠祈禱雨澤

○工部言大工需用至緊各省直助工銀拖欠至五十餘萬未解得旨著各省直撫按速將七年分公費餘鹽捐俸並六年分一切未完銀兩炤原數刻限解京

○升雲南按察司僉事郭慶年爲本省布政使司右參議

○予原任總兵官左都督柴國柱祭葬如例

○庚戌上禦文華殿講讀

○兵部覆科臣季魯生疏請調夙將以資應援得旨這搗奴巢催糧運事理旣經該部覆妥著登寧二撫依擬速行關寧兵旣調發後勁當預總兵尢世祿將略素著近在石匣著挑邊精銳攜帶家丁限十月內到關以備策應寧夏總兵杜文煥原任總兵侯世祿俱夙有韜鈐聲並行文徵取令精選家丁赴關以聽調度仍立限期與他該部速行回奏

○雲南巡撫閔洪學﹤鋶﹣釒﹥言滇夷之爲患跳於外者交也東川也鬨於內者各土司之仇殺也交之來猶有九司以爲隔歲一至焉若東川朝發難而內地夕受兵歲無虛月矣年來交人再敗暫戢瓜吻而東川亦似懷我好音顧喜人怒獸犬羊未足爲憑至兩迆諸夷頗覺弭帖縱一二狺狺互嚙自其恆態說者謂夷狄相讎未始非中國之利我操其縼索隨宜爲之處分固無難於解釋矣﹤鋶﹣釒﹥下兵部

○洪學又言曲交沾手之兵一萬一千零分布各隘稀若星辰沾夷之不敢動爲撒之不能窺徒賴有此不可撤也武尋緊扼東川似伴虎眠各置一千猶存見少不可撤也二新石嶍系野賊叢匿之藪曩年剿定撤兵零盜仍出沒爲祟摉捕畫守乃始竄伏此土兵七百餘不可撤也約計兵一萬四千有奇每月需餉一萬五千有奇不啻數米量腹者請議別省以一萬助滇而以五千責滇於本地自措務每年實給滇餉一十二萬喘息庶幾可延疏下部議

○洪學又言莽酋召霸浪烏罕者昔莽應禮之後也一稱莽一稱蠻一稱緬一稱阿瓦總系莽噠喇種類其巢穴曰擺古曰翁薩曰洞吾偶侵孟良府該府就車裏求助宣慰力韞猛遣兵萬人像十隻往援之比向車裏報復韞猛年衰邁急欲求解且以重賂修和莽聞韞猛嫡男召河璇有女名召鳥岡色美責獻鳥岡河璇別以一女相詒莽知其贗遂大憤乃率部眾並調八百等兵象往攻猛遮徑進車裏韞猛父子不能支遁至所轄思毛地方莽遣其目押鄕導二人星馳尾之獲韞猛載去並獲河璇械還夫阿瓦車裏之構禍也起於萬曆四十四年方車裏被兵曾未一字請救瓦兵一至棄寨而奔至泥首受縛蓋車裏在嘉靖間兵敗於緬已折而入緬故有大小車裏之號以大車裏應緬而以小車裏應漢夫緬初固稱賓服之夷敢於擅兵憑陵似不容不興師問罪但去滇八千餘里今玆之役正未易言然竟置諸度外則緬勢日熾滇患日殷將來亦有不可知者遐考洪武時旣定雲南我太祖各假名號以示羈縻其大者爲三宣爲六慰今三宣無恙而六慰安在哉以六慰言其一緬甸宣慰司卽緬也其一車裏宣慰司又一曰八百一曰木邦一曰孟餋一曰老撾爾時地丑力齊各自雄長猶犬牙相制也卽嘉靖初緬甸爲孟餋所滅其酋莽犯歲舉族皆死惟莽瑞體兄弟數人走免入洞吾寨借其兵力復讎日漸彊盛四面吞並遂成尾大不掉矣以嘉靖末年滅八百以萬曆八年擄孟養酋思个再以十八年逐思遠遂滅孟餋以萬曆十年擄木邦酋罕拔再以三十三年擄罕方�蓋遂滅木邦以嘉靖間破老撾之攬掌撾已失東偏惟西偏僅存未盡屬緬然亦久不通中國是昔分之而六者今合之而一而緬安得不大也六慰旣盡勢將及於三宣又如孟定孟璉威遠鎭康諸夷環處爲我藩籬尙不下數十倘緬兵一臨有不從風而靡者乎非虞其向化不堅實恐其畏威不敵也爲今之計縱未能輕開緬釁亟宜聯絡諸夷分之則渙而弱合之則聚而彊我能聯之諸夷喜於有所依附莫不協心並力以拒緬昔緬滅木邦而不能有也以思禮食其地滅蠻莫而亦不能有也以思綫食其地所用仍中朝原頒印信夫滅之而不能有之非心不欲勢不及也今緬擄車裏之酋未遽能有其地必將更置其酋長立所愛者而去之而車里人情未必帖也諸夷旣皆萃渙則緬隙亦有可乘或不難相機而取事耳疏下兵部

○加湖廣按察司按察使張孝周頌爲布政使司右布政使照舊管事孝蘇松道頌常鎭道

○辛亥桂王辭奉先殿

○廷試恩歲貢生員

○貴州巡撫王瑊疏言逆酋安邦彥每圖大逞必勾引水外苖仲以擾我蓋定廣東連勻哈西接威平賊恆抄靑崖之背以與東苖會而擺肘有安賊祖墳九牛頭惡苖老虫添之祖亦並瘞焉虫添爲賊魁李阿二通主久矣去年十一月逆彥遣阿二糾結虫添攻打白納司該司南近省城舊無防兵萬一不保則勻哈定廣必盡騷然幸李逄霖班麟貴陳謙諸將鼓勇一戰而奪其巢再戰而據其險墟其墓更以參將胡從儀捲甲疾走分路搗虛艸薙禽搜幾無噍類虫添不卽被縶者第釜魚假息耳孰意阿二糯﹤貝貳﹥復糾白崖狗場之賊爲牽制之謀搶劫屯堡廣順告急此時賊已漸向威平我亦駐兵老鴉關上賊以我爲不復能分兵則東苖勢將復合自顧弘泰等鞠旅廣興賊乃逸去然猶出沒白崖狗場間者有翁擦擺金擺榜諸大寨爲之濟惡也迨我兵齊集威城王國禎鄧玘等繇滴澄橋直逼賊壘張云鵬牟文綬等繇小索橋繞賊後賊知不敵潰而遁歸乘勝長驅斬獲無算兼活捉阿瓜阿晚尢快人心而平壩守將蘇從順等有楊家關伏塘之捷安順守將範邦雄等有思蠟河追奔之捷又班麟貴剚刃老虫添屈朝宣馘獻鄧本旺王武偉才縳吳阿文皆數載凶渠久漏天网一月內相隨就戮將士勛勞豈容或泯乎是役也當以剿滅虫添爲首而擊敗安插次之其在剿虫添者以居先衝賊最後得賊爲首而摉山箐殲苖級等項次之其在擊安酋者以誅巨目爲首而殄玀鬼焚營壘等項次之﹤鋶﹣釒﹥下兵部兵部請行巡按禦史勘明敍錄從之

○刑部尙書薛貞具原任保定巡撫程正已獄詞言正已賄囑趙南星得巡撫擬站配不準納贖從之

○復除原任禦史李應公於河南道

○升浙江紹興府知府許如蘭爲本省按察司按察使因敍功加升二級也

○升大同守備鄒希望於甘肅懷安城守備曲汪如於本鎭舊遊兵營墻子嶺守備孫珍秩於遵化河間守備任維藩於固原東路各爲遊擊將軍

○原任南京工部尙書盧大中卒大中直隸永年人萬曆十一年進士授輝縣知縣擢南京兵科給事中以軍政拾遺事忤旨削藉庚申起光祿寺寺丞歷光祿少卿南太僕寺少卿右通政太常寺卿南京工部右侍郎以三品考績赴京給由中途上﹤鋶﹣釒﹥乞身加南京工部尙書致仕至是卒賜祭葬加例

○壬子貴州正考林曾丁艱攺差刑部主事徐大儀

○命東廠理刑左都督楊寰提督西司房官旗管事

○勒工部尙書徐大化太僕寺少卿仍管寶源局事葉憲祖屯田司郎中周鳳岐冠帶閒住大化以那借柴薪銀八萬五千又大工銀共十九萬餘買銅鳳岐以屯田司署印謬奉堂批憲祖以擅發工料銀兩爲運銅水腳故也

○癸丑桂王之國

○內宦監李永貞題隆徳殿工完皆由廠臣魏忠賢忠昭日月義滿雲天等語有旨褒加忠賢著蔭弟侄一人與做錦衣衛都指揮使給與應得誥命歲加祿米三十六石還賞銀幣羊酒新鈔仍賜敕獎勵

○巡撫宣府秦士文再頌魏忠賢功徳請生祠額名賜名隆勛

○升山西按察司副使張耀采爲陜西布政使司右參政備兵洮岷廣東按察司副使龔承薦爲湖廣布政使司右參政下湖南道

○甲寅工部尙書薛鳳翔覆總鎭登津太監劉應坤﹤鋶﹣釒﹥言水營之設誠制奴要著但所議泰州召募沙船一百二十隻及舵工水手工價共二萬有奇司官計窮力詘懇暫借

陵工河道未角�羊銀二萬兩星馳以供急需得旨龍武水營之設以控奴援鮮而助毛帥誠廠臣帷幄良謀召募沙舡柁工水手之費準於原題未角�羊助陵工河道銀八萬餘兩內暫那二萬行淸江廠主事劉煉上緊召募星夜抵關以資調遣無得遲緩以誤急需

○兵部復寧夏巡撫史永安﹤鋶﹣釒﹥一補馬以備徵戰寧鎭以援遼馬匹缺額七千議補三千萬不得已然冏寺又稱邊關額馬每年給有年例應聽寧撫委曲設處或於新餉項下通融銷算一議交制以伸國體延寧二鎭呼吸可通黃火諸酋陽順陰逆兩鎭務要同心犄角犯彼則絕市於此犯此則絕市於彼庶狂逞之患可息一議賞罰以振積玩互市銀兩無事則用之撫夷有事則用之賞功無不可者至於恃款偸安臨事失誤則有軍法在一議戰將以任防剿花馬協守攺爲延寧督防總兵杜文煥已奉旨關門策應另擇堪任用者推用可也一議免調以救危邊奴子狂逞西兵豈得輙去俟東事少定遼兵召募有人庶可盡免更番一議截題以縻順虜各虜監事效勞或升或賞委應市完卽題勿因打兒沙等之米市而年復一年也得旨安邊禦虜全在武備充實這復議買補馬匹兩鎭交制申嚴賞罰截題順虜俱切當邊計著實行杜文煥已催取關門策應準將該協攺爲總鎭卽以副總兵杜弘域升補前缺其關寧調來西兵俟東事少定遼兵召募有人具奏另奪

○兵部尙書王之臣以督師回部復命﹤鋶﹣釒﹥頌廠臣魏忠賢並敍內鎭臣劉應坤等督撫鎭道將閻鳴泰等得旨覽奏廠臣功髙旋轉名震華夷方寸經營八埏瞻仰朕自鑑知鎭守內臣體國籌邊气求聲應說得是督撫五臣內外安攘持斧四臣提衡肅憲司道各官同力並心旣經卿薦舉並與分別紀錄優敍

○宣大總督張朴再頌魏忠賢功徳請生祠額名賜名徳勛

○升福寧左右營守備王嚴之爲雲南都司福建汀漳守備孫志學爲貴州都司

○乙卯平遼總兵毛文龍﹤鋶﹣釒﹥言臣做事惟認眞直前不能儻私劑詭無柰恩寵極且優崇而輸發偏似吝惜或從中制或就旁觀致臣憤激號呼取憎當事始猶偏護以餋惡尋其恣謗以害成蓋緣侵克多餉之吳宗武等爲臣提算花費糧銀之丁至徳等爲臣怒訶每不合於舊撫武之望輙加詆誣尢可異者髙麗逆賊韓閏等降虜構麗臣馳報欲使防姦舊撫又以前憾行文麗國陰洩其謀他如徐敷奏之誘逃鄭繼魁等之揚去李鉞偕弟礦之劫奪髙萬重及劉章之遁走法在不赦而今尙有爲之極口原情者惟登撫李嵩總鎭楊國棟二臣實相矜憫願諸臣之勿叢妒積疑也得旨該鎭孤軍遠懸率枵腹之卒猶能建斬馘之功朕所深加亦所深憫覽奏掣於舊撫糧遏餉匱齮於姦弁將逸兵逃深可痛恨髙萬重李礦徐敷奏等按軍法處分登萊糧運催儧關�刻期接濟俱已有旨該鎭尙益勵肝膽深相機宜禦虜保鮮以慰朕懷

○王之采死於獄其贓銀八千兩仍著撫按提家屬嚴追

○停宗室�乃日折�金�癸祿米三年以彊擄良婦爲妾致斃也

○東寧伯焦夢熊請給肩輿得旨焦夢熊前任南京曾被人言何得妄請肩輿不準給

○升長蘆鹽運使司運使孫鳳翔爲雲南布政使司右參政

○升薊鎭曹家寨遊擊孫繼祖爲陜西蘆塘參將南京備倭坐營周一陽爲廣東練兵遊擊

○原任吏部尙書李宗延卒宗延河南汝陽人萬曆十四年進士授黔陽知縣擢禦史以軍政拾遺忤旨被黜先帝登基起光祿寺少卿歷太常大理少卿協理京營僉都禦史升戶部右侍郎督理錢法未幾升戶部尙書總督倉場尋回部管事攺吏部尙書掌都察院事其爲吏部創糊簽之制以病請告賜馳驛歸至是卒贈太子太保蔭一子中書舍人予祭二壇造墳安葬仍命與謚

○丙辰鄖陽巡撫李若圭﹤鋶﹣釒﹥言

王舟經過鄖陽物力難支南陽西安各宜協濟供應五千兩敕該部酌議復行

○太和山太監馮玉﹤鋶﹣釒﹥頌魏忠賢功徳請建祠於本處賜名昭徳

○南京戶部尙書範濟世引疾求去允之

○命候推���口心�兵馬允升仍以原官督防延寧地方

○丁巳命隰川王府鎭國中尉廷陻暫管本府事時以序應屬拱亭緣未請名封故著廷陻暫管卽與拱亭題請仍歸原序

○兵科給事中李魯生﹤鋶﹣釒﹥言插酋虎墩兔憝近與西虜哈喇愼白言等稱兵欲救則立挑北虜之釁不救則坐失西虜之心聞虎酋素狎奴奴彊實虎忌也前廣寧未潰時曾共約滅奴果能遣諳習情形老曉以利害大申前約虎酋必聽我聽我而西虜獲免於禍且又徳我倘虎酋從黃泥窪擊沈我從河上濟師窺遼陽故墟毛帥更乘眞惰歸邀之半渡應無弗得志者不然趙率教臨河而返固爲無濟卽過河以與奴搏一或有失損威良多故必虎酋合而後東師進東師進而後鮮患角�羊鮮患角�羊而後我疆可固也得旨狡奴東掠插漢起兵欲攻屬夷其謀叵測這本說曉諭虎酋使之移師向奴角�羊鮮急而紓邊患亦是苦心計畫但湏我師果能東進酋虎果遵前約知彼知已勝乃不殆該部著實詳看來說

○遼東巡撫袁崇煥﹤鋶﹣釒﹥言頃聞奴兵十萬掠鮮十萬居守何所見而妄揣夷穴之虛乎我縱傾伍搗之無論懸軍不能深入卽深入奚損於逸待之夷而虎酋新並粆花意殊叵測都令塞令新通於奴而仇於我萬一我兵正道以東奴諳以輕騎北出而襲我關寧此時救人耶抑自救耶策宜救之鮮當先策救鮮之我寧遠至三岔六百里往返需幾時日需幾糧料驚魂少定之眾便可責之趨險復巢否無已則除水兵先發外以趙率教選精騎直逼三岔岸邊如有可圖不妨渡河一試如無隙可抵我兵但陣於河西彼或逸而不以全力東向惟此庶幾耳夫奴久耽耽所籍寧障於外關扼於內使關寧無恙由此生聚教訓愈築愈前在今日奴無如我何他日我謀奴而奴莫我禦臣之所能僅此若貪功念勝侈口漫嘗則願束身引疾以避能者得旨覽奏具見該撫卻顧深慮持重以求萬全之意畢竟當何以勁關寧而紓屬國該部從長復議來說

○兵部尙書王之臣復魯生崇煥二﹤鋶﹣釒﹥言應如魯生言擇一人素爲西虜所信向者專領撫夷事使虎憨兔憨罷西構之兵仍令助兵四五萬住黃泥窪爲搗奴之舉關寧再選精銳數萬使能將統之漸東俟奴孽內顧反兵則東江登海便可乘此出奇設伏張疑或剿或襲奴賊久疲於外必不能當逸待之師也得旨用虜攻奴固是一策然必我先能自用而後可以用虜近日關寧尙自卻顧未敢輕談虜利財物未必不卽許爲我用以規近利爾時我又未能自用以用虜虛聲恐喝將無益增一番措置乎九卿科道及疆場督撫諸臣中外熟議之苛有確然之畫朕將采焉若撫賞得宜俾虜無疑貳此見在督撫之責耳

○戊午戶部尙書郭允厚復督餉禦史劉徽﹤鋶﹣釒﹥開具七年糧料之數以關寧之兵言之預計時炤樞輔原定兵一十萬七千零三名而派米也督師﹤鋶﹣釒﹥稱應補足樞輔之額則有懸而未補之額可知臣部未常議減米今寧撫﹤鋶﹣釒﹥稱關內外原題官兵一十一萬二千八百五十七名見在�一十萬七千六百一十名目下招補是兵尙缺額九千四百也其問相懸者則括修築班軍之四萬三千名在內耳此兵之數臣部未敢誤也以關寧之馬言之預計時炤樞輔原定馬騾五萬三千八百五十二匹加內鎭臣標馬一千五千一匹今寧撫﹤鋶﹣釒﹥稱馬騾應用五萬四千匹見在止三萬六千四百八十五匹時下買補是馬騾尙缺額一萬六千四百六十四匹也此馬之數臣部未敢誤也以七年之米言之預計時照津部咨會督師寧撫派定六十七萬三千八百石今寧撫﹤鋶﹣釒﹥稱應用米連屯本折米共七十三萬八千二百石其間相懸者則修築班軍之行糧米六萬四千五百石向以津部原﹤鋶﹣釒﹥所無未入預計耳此米之數臣部未敢誤也以七年之豆言之預計時炤津部咨會督師寧撫派定六十二萬六千五百六十石今寧撫﹤鋶﹣釒﹥稱該豆六十七萬八千一百餘石其間相懸者則寧撫所新請買補而尙未買補之馬騾應用料豆五萬一千六百石耳此豆之數臣部未敢誤也以運米言之除屯本米十三萬石折銀十萬四千兩於天啟七年正月內札庫發爲額派正數外津部已運過天津存倉米四萬餘石臨淸倉米三萬石先截借漕糧十五萬石奉上傳再發凍糧三萬石俱經開洋訖今尙有後借換國糧一十三萬三千石淮揚召買米二萬石臨淸倉米一萬石皆候作二三運又有議加增者預計時少派之五千石班軍行糧米入預計之六萬四千五百石津部與督餉臺臣會題稱補過寧遠米七萬石外尙缺米六萬二千石蓋卽年來互爭不決之漂毀數內物也原非臣部缺額但以銷算有旨姑準補與六萬二千石滿盤打算止少米六萬三千七百石但關門歲有屯糧可以相當臣部實米缺額今委曲遵旨誼急封疆如前數湊給米十三萬一千五百石以完七年之數固溢額已多而與撫臣所請七十三萬八千二百之數不缺矣此七年運米之數臣部未敢誤也至於分年截算之數宜用之今日本年運到新米關內外盡從四月起米開算卽尙未補足之兵馬臣部亦不復議扣卽不應處補之漂毀臣部亦不復議查但以見在之兵馬食見在之米豆至於三月分以前一切所謂少收之額補支之數定宜暫懸以待國儲少裕再行淸等得旨覽奏計庾告詘關寧運餉該部除另措十三萬一千有奇外其新餉旣從四月支起以前補支缺額欲暫懸以待朕知不得已苦心但軍需重大緊急時還著速措接濟該部不得以截算坐視尢見共急封疆之誼

○兵部復袁崇煥塘報言援兵未可遽撒得旨此番情形奴眞虛而示實忙而示暇耳便信以爲眞實眞暇乎撤兵之舉該部以遽撤盡撤爲非計說得是焂還焂往益屬周章著該撫如意厲秣嚴加防禦以觀後會再圖進取無再破綻以生戎心

○鳳陽府武平衛衛總孫均兒等請建魏忠賢祠於亳州賜名旌徳

○升廣西太平府知府李友梅爲長蘆鹽運司運使

○蔭魏忠賢外孫王選劉應坤侄學孔俱錦衣衛指揮使給與誥命學孔仍帶左府都督同知銜

○己未戶科都給事中叚國章﹤鋶﹣釒﹥言今太倉之出數較之入數多一百六十三萬四千餘兩以致司農束手聞國初以屯鹽開邊餉未必全仰給於年例卽嗣後仰給年例亦未必若是之多當行各邊鎭查某鎭原額兵若干某年因某事添兵若干添月餉若干事已而兵有無撤去餉有無混領也某鎭原額官若干某年因某事增官九員增俸薪幾許事已而官有無裁減俸薪有無混支也各邊鎭衙門斟酌而去其甚出孔少一分卽入孔畱一分漸積以往出入之數或不至大相懸絕乎得旨邊餉日虛民窮日甚非中外加意淸釐冒濫逋負究將何極著咨行各邊鎭督撫道將查核額數造冊報部互相對磨其淸汰核實的準與紀錄朦朧混報者卽時參處至練兵儲粟等事都申飭行

○登津內監挐角�羊姦細佟惟奇惟奇餋性侄也

○江西巡按曹谷進變賣書院田土房價銀三百五十餘兩助工

○庚申總督漕運內監崔文昇疏陳漕船事宜得旨覽奏運船回空過淮比往歲旣早一月必株守瓜儀以俟民船比不往彼不來反爲擔閣誤運說的是會議以五月端節後始截回空以待民船兼用江廣船隻以省民雇具見區畫周詳深得廠臣密籌漕務善體民情之意

○登萊巡撫李嵩﹤鋶﹣釒﹥報內臣胡良輔等於四月十三日開洋東援登鎭官兵八千八十九名計船八十一隻鎭臣隨四臣開洋去訖游艇戰艦銜尾東渡而登府遂爲之一空矣今權調萊州兵一千防登登船未畱一隻並無出汛防守之兵也因頌魏忠賢功徳得旨覽奏廠臣分憂宵旰指授方略島嶼奏凱姦細就擒厥功甚茂朕所鑑知四內臣奉公潔已具見善體廠臣之意所奏內鎭開洋日期東援兵船數目那動正項錢糧另行議補移調萊州兵馬以急海防俱知道了登船已盡水汛無兵禦守接濟委宜預籌著各該部卽行分派雇覓湖廣揚州船隻赴登以資調度作速回奏出汛水兵作何增設該部並與看議來說

○升宣大總督兵部右侍郎兼都察院右僉都禦史張朴爲南京戶部尙書正推南京戶部左侍郎倪思蕙著冠帶閒住

○升廣東布政使司右參政蕭應坤爲本省按察司按察使管屯田水利山東按察司副使楊廷槐爲本省布政使司右參政分守海右

○升延綏入衛遊擊將軍史開先爲龍固關參將天津道中軍李茂春爲曹家寨遊擊將軍

○辛酉兵部尙書王之臣覆保定候梁世勛申明禁旅八事一愼補官以塞幸竇京營中千把總例繇戎政選補烏可任闒葺金�贊托今後遇缺應與協巡諸臣查取優等挨名注用不令攙越一核聽用以搜眞材目前冗濫惟京營爲最甄錄不容不精今應嚴加澄汰凡談兵說劍非科目世職者不收廢閒將領彈墨未漧者不收考其弓馬材能分別等第以期實效一精火器以振軍威長技獨稱火器然藥粗易傷鐵子體重議令兩廠通折細藥十五萬彈則更鐵爲沿而十分量減其三是求精之中又寓省費之意一遵成規以壯軍容車輛以備列營甲冑以護戰士應聽戎政衙門轉行廠局應修者修應換者換無令損赫濯之威一定糧限以卹軍苦軍糈宜沾實惠今放糧無定期遠軍難久候甚有托人代領而致被侵費者應行總督倉場衙門查照原定日期給發非天雨不得攺易間有失誤本管代支轉給不許短少至於防秋口糧往時放於歇操之後把總乘機侵克今應按撥投冊按月支放仍禁需索一會補選鋒以禆實用凡選鋒有缺則補法久獘生有私相頂替者有潛自爲盜者又有營官私占者今後遇缺應聽戎政諸臣照例於歇操後將素所取中尖兒手循次補用至於互保連坐掣簽查點及禁革多占俱宜亟行一禁馱載以稽馬差馬匹期在騰﹤月襄﹥今私借旗吹護送遠行等項𨿽經申飭而任意乘重雇覓郵驛乃以冏寺寄養之良供各軍生計此後犯者必究巡馬各官不能覺察者指參一蠲重役以作士气營軍春秋操演原不應以別項相苦有司等官或派裏老總甲或派商民雜差甚至鬥毆細故而擅自拘挕今後應炤戎政事宜所載在京五城兵馬在外府州縣除重情外若所犯情輕卽具繇本營問明疏釋得旨飭營務壯國威廠臣每加意整頓用昭詰武深得綢繆根本補葺安攘之慮該部覆戎政八款其公推將領亟收眞材洵爲第一義至精火器修甲仗給糧選鋒之宜核馬差苦役之宜禁旣經議妥該部同戎政衙門著實申飭行

○予原任浙江巡撫右僉都禦史陸卿榮祭一壇

○桃林口太監楊潮疏頌魏忠賢功徳請建祠於建昌城東賜名崇徳

○上部監督兩山郎中曾國禎疏頌魏忠賢功徳請建祠於蘆溝橋賜名隆恩

○蔭內監楊潮侄國臣世襲錦衣衛正千戶帶右府都督銜

○升延綏參將梁甫爲甘肅西寧副總兵天津副總兵錢中選爲五軍營右副將

○壬戌津撫黃運泰報遣孫應龍平登云領海防鎭海二營兵千名開洋救麗因言海寇生發大爲運梗姑畱兵一半護漕報可

○升都察院左僉都禦史許宗禮爲左副都禦史許宗禮爲左副都禦史協理院事

○升大同府知府李樹初爲山西按察司副使鴈平道

○削奪天津兵備山東參政楊廷槐爲漕運內監李明道糾其久倚門戶也

○予總兵毛文龍父母祭葬更以其母沈氏撫孤苦節準自辦建坊

○癸亥以奴警震鄰增定大帥命杜文煥駐寧遠尢世祿駐錦州侯世祿駐前屯左輔加總兵銜駐大淩滿桂炤舊駐關門節制四鎭及燕建四路仍賜劍以重事權從劉應坤請也

○予戚臣陳正誼祭葬

○甲子敕催解各省直捐助摉括等銀二百一十七萬八千四百有奇勒限解部

○乙丑大學士黃立極等擬升坊局官六員左諭徳管國子監司業事林釬修撰莊際昌編修朱繼祚俱閒住編修姜曰廣簡討胡尙英丁進俱削奪釬以監生陸萬齡等請建魏忠賢祠堅不批允曰廣以朝鮮差回﹤鋶﹣釒﹥無頌美廠臣語也

○刑部尙書薛貞具耿如杞獄詞命監候處決

○升建安堡守備劉光祚爲延綏入衛遊擊將軍甘肅洪水堡遊擊將軍劉國棟爲延綏東路參將

明熹宗悊皇帝實錄卷之八十三明熹宗悊皇帝實錄卷之八十四

天啟七年五月丙寅朔兵部尙書王之臣覆撫治鄖陽李若圭﹤鋶﹣釒﹥言瑞王之國道經鄖襄道裏原自紆回措置不勝煩重如求全於一處不免獨力難肩今議於鄰境之南陽陜西之西安兩處各濟銀五千兩協力應辦蓋在南陽以鄖撫之屬而少分供億之艱在西安以必經之路而量輸預備之用似亦便計從之

○巡撫宣府都禦史秦士文奏七慶臺吉乃大同俺答之後也桀驁自雄不受約束久矣今縱部夷數名先從上西路新開口入旣而率百餘部落進邊爲官兵射死夷人三名砍傷數名獲夷馬四匹本酋復於西下路從威靖臺塌墻處闖入劫搶官兵奮勇爭先生擒活夷三名角�羊赴鎭城教場押令﹤門身﹥身歃血誓不復犯認罰九九獻進牛羊等項共八十一件遂釋放生還是役也寔廠臣信任淂人操縱有法並薦內監及道將等官總督張朴亦以爲言淂旨著與查議敍錄

○詔以天气暄熱命法司並錦衣衛獄囚笞罪無佐驗者釋之徒流以下卽從末減重囚情可矜疑者具錄以聞

○浙江巡按王際逵題姦棍聲稱密旨拏人淂旨據奏項肇文假旨密拏欽犯汪承爵孫汪儼若局騙財物神姦異嘗著該撫按嚴加訊勘奏奪

○升大同入衛遊擊徐惟忠爲神樞七營參將調遊擊管甘肅鎭城坐營事陳三槐爲寧夏靈州參將都司僉書管天津部院中軍遊擊事張經緯爲保鎭河間遊擊都司僉書管遵化宣武營遊擊事柳榮爲甘肅洪水堡遊擊

○丁卯工部尙書薛鳳翔題柴炭時不容緩乞差官守催淂旨柴炭煙爨急需該管官怠玩稽閣年挨一年逋欠數多以致鋪商困苦成何法紀廠臣悉心撫卹多方措處朕所鑑知自天起四年起至六年止積欠共八萬有餘著差去減爾令會同撫按司道嚴行守催限兩月內盡行角�羊進七年分錢糧十七萬有奇商人上納已幾其半並著火速催角�羊按季截查有司官有仍前怠玩者指名報部從重參處其天啟三年以前銀兩都著徹�淸算具奏該地方勒限帶徵刻期角�羊部不許指稱蠲免耽誤急供責有所歸

○輦轂彊寇橫劫無忌東城舉人沈必成家被害尢酷奪把總王世爵俸三月命提督張體乾勒限協力緝之

○戊辰巡撫夾河沮洳夏水方積未可深入而夷且聚兵以俟也水潦旣退禾稼將登況錦州諸城一築又東虜之必爭而西虜之不利也必合謀肆逞但在多備火器添買馬匹乘險而扼其死命戰則死戰守則死守而錦義而廣寧遼沈步步打實做去何憂夷哉至西虜連年與諸部落相安於無事而各領各賞自今春並粆花而有之又朵顏各家與宣府之報正合𨿽其犬羊自相吞噬然敵之大我之憂也在以威徳宣諭令其仍立五大營之後使爲我藩籬庶粆花卽播越而故物不失我卽費賞而國法益伸乘虎酋領賞而多方與之講詟合三十六家與都令乃蠻之好不致逆以激之變此臣意中而未敢必者也淂旨所奏夷虜情形知道了奴酋狡譎百端就來廝殺之言詐也宜假以應之無爲危言所喝喇嘛講勸之書更詐也更宜整以備之無爲遜言所愚西虜撫賞用心查核無致虛冒濫惡以生攜貳至諭虎酋爲粆花立後與都令角�羊讎俱著多方講詟相機宣諭務期懷我威徳共作藩籬該撫久勞巖鎭朕所鑑知封疆事重還益體廠臣綢繆石畫與內鎭諸臣協奮心力厲秣兵馬修塞要害倍加嚴謹以保無虞所奏多備火器火藥添買馬匹卽與速議覆行

○直隸巡按楊春茂題亂民已經安戢事淂旨吳餋春姦富稔惡欺君抗旨追贓正法罪所不原部臣處置乖方以致愚民煽亂今旣行安戢著量懲渠魁以爲生亂之戒其追過贓銀已歸並許志吉撫按官還公同確議設法追徵勿使富戶驚逃貧民失倚

○贈原任太子太師兵部尙書馮嘉會爲少師蔭一子中書舍人祭葬如例

○己巳太子太傅兵部尙書王之臣題覆漕運太監崔文昇申飭驛遞事宜﹤鋶﹣釒﹥淂旨驛遞今日困苦已極廠臣多方戒諭加意撙節監臣具體徳意事事申明該部覆議的是以後著惡遵會典痛絕陋﹤矢見﹥行各省直經管衙門刊榜豎立驛前官使承差不許橫索趕牽穩馬等錢升轉奉差官員炤例塡給不許額外濫用夫馬廩給並迂道往返騷擾地方其在外撫按官亦不許浮增勘合容情濫送如有仍前故違者該驛卽據寔申報撫按達報重處其經管衙門或畏勢徇情容隱不舉訪出一並重究

○刑部尙書薛貞題問過姦細佟惟奇等依律定罪並歸美廠臣等淂旨覽奏佟惟奇等輸逆情眞服刑律當非廠臣深謀遠慮密計逖偵任用該監同心緝叛何以使神姦就擒詭蹤伏法說的是這佟惟奇擬淩遲佟會科宋淂貴周氏臘梅俱擬斬旣已允確著會官處決傳首號令其未獲周曰俊等嚴行該撫按並緝周汝昌並著吏部議處

○監生陸萬齡﹤鋶﹣釒﹥奏恭幸申嶽毓靈尼丘吐气篤生總督東廠司禮監秉筆魏太監提不世之貞心佐一朝之乾斷我皇上沖齡踐祚英邁夙成

天縱聖資固是媲堯比舜非有聖輔爲引翼爲之啟沃則有君無臣之治自古難之臣觀宣聖宮墻如七十予之外漢唐宋諸儒少有功於聖門者皆芹藻生馨辟雍有列廠臣驅蔓連之邪黨復重光之聖學其功不在孟子距詖行放淫詞之下臣等佩服廠臣之教訓念帝都爲起化之地而國學實首善之區謹購國子監西偏民房空地一叚同心集鏹以永祝釐少展崇報之忱用申仰止之意恭建前楹以敬奉廠臣崇徳而更起後檻以祀寧國先公之蒙恩贈爵者至於春秋二典則與宣聖啟聖之祠同舉並行淂旨特允舉行

○升刑科給事中潘士聞爲工科右給事中

○起原任都司僉書管山西樺林堡守備事李應選爲遼東中前所遊擊將軍

○庚午端陽節賜大學士黃立極施鳳來張瑞圖李國﹤木普﹥上尊珍饌

○巡按湖廣溫臯謨題三王相繼經臨乞預定迎送等事得旨據奏三王體朝廷徳意節費減儀至供奉內官恪遵廠臣之約束護從員役循守部堂之科條一有不率卽行參處說的是該撫按彈壓責重及布政按察司俱著就近迎朝其偏沅鄖陽懸遠督撫及道府文武各官免其迎賀以無誤地方事務

○削吏部文選司主事晏淸籍追奪誥命以門戶坐之也

○辛未迎中極殿金梁上命升梁祭告遣工部尙書薛鳳翔迎梁神木廠尙書楊夢衮廣渠門尙書孫傑正陽門尙書崔呈秀大明門尙書王之臣午門尙書郭允厚皇極門尙書周應秋各行禮

○鑄徐州印一顆山西布政司經歷等印二顆

○通政使司經歷孫如冽等﹤鋶﹣釒﹥請建魏忠賢祠於宣武門外中有廠臣至誠結主上之知先覺任天下之重聲溢華夷頌騰朝野職任擎天功標浴日等語賜祠名懋勛

○壬申孝宗敬皇帝忌辰奉先殿行祭禮遣應城伯孫廷勛祭泰陵

○順天府府尹李春茂﹤鋶﹣釒﹥稱魏忠賢掀天經濟貫日精誠庀材役鬼驅神節省補天濟地功髙竹帛名著鼎彜神州威震八方都城風淸萬里臣謹會同督撫按學關鹽屯餉諸臣擇宣武門外公建生祠以表盛事淂旨褒美允行

○巡撫延綏朱童蒙﹤鋶﹣釒﹥稱魏忠賢徳茂格天功髙捧日延鎭京運久斷饑卒庚呼幸發十萬額鏹頓起三軍萊色公議於鎭城之南建祠以彰崇報淂旨如議行祠名與作祝恩

○升宣府柴溝堡守備加都司僉書李允盛爲天津部院中軍遊擊將軍薊鎭大毛山提調申其祐爲大同入衛遊擊將軍

○癸酉上傳示都察院熊廷弼贓銀十七萬兩有奇奉旨已久如何不見追角�羊顯是怠玩著該撫按勒限嚴比完結具奏

○兵部右侍郎霍維華條陳措餉急務並薦保定撫臣張鳳翼四川撫臣尹同臯俱勘大任原任職方主事沈棨勤苦精詳宜催供職戶部員外郎王新民宜攺臣部以資籌畫淂旨據奏東江欠餉以事例補還通變淂宜如議行以行鹽鑄錢充黔蜀額餉具見籌國苦心著該撫按如議商確行所薦諸臣吏部卽與酌覆內沈棨曾被參論況居家與至親相忤居官豈能盡忠著削了籍爲民追奪誥命

○以翰林院簡討王鐸刑科給事中潘士聞刑部員外康四海大理寺評事孟兆麟禮部主事曾棟工部員外張茂頤兵部主事寇從化工部主事董中行爲各省直考試官鐸士聞福建四海兆麟四川棟茂頤廣東從化中行廣西

○起升原任巡撫湖廣右僉都禦史張延登爲右副都禦史巡撫浙江其陪推南京光祿寺卿錢策江西左布政使杜詩廣東左布政使汪起鳳俱以岐雜不正著冠帶閒住

○削巡按直隸監察禦史何早籍以漕運太監李明道劾之也

○甲戌鎭守遼東太監劉應坤奏淸查過邊倉累年侵盜至一萬四千七百一十二石有奇頌廠臣功並諸內監及通判張珍等淂旨軍儲大計豈容染指升合這魏萬國等著該撫按嚴行追比或根究保結印官或行原籍勘產追償未獲陳於庭嚴行緝拏追完之日分別擬罪正法廠臣魏忠賢祕畫籌邊遠圖經國捐貲續封疆之命設險固鎖鑰之安裁冗懲姦厲士簡將功在塞垣難以枚舉著蔭弟侄一人與做錦衣衛指揮使給與應淂誥命仍賜敕獎勵以示眷倚鎭守內臣劉應坤陶文紀用殫力釐摉精心振刷著各蔭弟侄一人與做錦衣衛正千戶給與應淂誥命分守內臣孫茂霖楊潮武俊王蒞朝同寅協恭共固邊圉著各蔭弟侄一人與做錦衣衛百戶通判張珍刷蠹有方著與紀錄○攺南京戶部右侍郎王瑊爲本部左侍郎升巡撫登萊李嵩爲南京戶部右侍郎兼右僉都禦史總督糧儲太常寺少卿李夔龍爲都察院右僉都禦史協理院事太僕寺少卿洪如鐘爲本寺卿管束路馬政

○巡視五城禦史黃憲卿等合﹤鋶﹣釒﹥稱廠臣赤心中天日月熱腸特地乾坤一體以調宮府萬全而策帷幄贊兩朝大慈大孝成九重允武允文五城居民願附順天建祠後一體崇報從之

○削大理寺右少卿倫肇修籍追奪誥命以其久傍門戶也

○乙亥夏至大祭地於方澤命寧國公魏良卿恭代寧陽侯陳光裕襄城伯李守錡大學士張瑞圖等分獻嶽瀆之神太祖髙皇帝忌辰奉先殿行祭禮

○命造錦衣衛提督西司房官旗巡捕關防

○桂王以典膳副胡忠事乞恩謝罪淂旨覽王奏知王驟涉風波戀慕廷闕忠愛藹然朕用心測胡忠借膳骩法損王盛美本當重治念王爲乞恩親親至誼不欲盡法姑著革去典膳副職衘並冠帽炤隨府嘗行應役罪彼自取王不必憐之

○安南進貢

○兵部尙書王之臣覆巡撫登萊李嵩﹤鋶﹣釒﹥奴難之初登州原集重兵足稱雄鎭頃以逆虜犯朝鮮東師孤注於是盡撤防汛兵舡從事海外又以內臣開幕臨戎材官丁健皆不可缺臣與鎭臣各分標下官員家丁一半以備應用計共四千八十九名計舡八十一隻俱於日內開洋游艇戰艦衘尾東渡則撫鎭標下索然一空矣夫奴兵在麗則比鄰之患當援奴若西來則腹心之憂可慮臣議調萊州馬步兵一千以防登而以餘兵防萊蓋登急而萊若緩故不淂不緩萊而急登若登舡已不畱一隻矣萊兵旣調當再招兵一二千以成一旅其合用糧餉登州府庫原有存貯汰兵銀兩可動無煩措處應聽登撫熟計而酌行之淂旨登兵盡數東援海防單虛可慮著招兵二千名以備水汛應用糧餉卽於該府原汰兵銀兩給與俱如議行

○丙子修大同邊墻計費三萬餘兩先以左衛營田折價五千兩那移起工餘卽於該地方收納內設處從鎭守內監張守成議也

○兵部尙書王之臣覆巡撫登萊李嵩塘報東江之師屢有斬馘朝鮮恃此一枝淂以無恙今報奴集重兵圍困雲從等島勢又可危所幸登萊運米三十餘號天津運軍需八舡大角�羊倒懸之厄少息庚癸之呼而人多糧少所需能幾查戶部有應補餉銀十萬餘兩今應急角�羊登津二鎭各再發米五萬石限日開洋以後將應角�羊糧餉盡數起角�羊並工部速發火藥鉛子等項接濟毛帥仍於關西兵馬再選內兵數千策應以壯聲援允之

○兵部尙書王之臣又覆巡撫遼東袁崇煥塘報言奴子之犯東江也不數日而克艾州宣川矣搶鉄山郭山矣攻雲從不下又東克安州直走黃州矣一時人情洶洶恐毛帥枵腹之眾終不能支幸廠臣多方接濟內鎭胡良輔等復統大兵自登萊出海奴子豈敢久居鮮地乎回鄕難民所報奴已回巢其設宴犒眾做西虜衣帽收拾馬匹多方撓我俱不可知惟在有備無患定計於先耳至主將乃三軍司命杜文煥奉旨駐守寧遠可謂淂人恐遠難猝至合無以前鋒副總兵左輔代之如謂成命難更乞嚴敕趙率教炤舊料理淂旨覽奏奴兵東犯毛帥能以孤旅抗敵勁气不挫皆廠臣悉心接濟多方應援之力說淂是回鄕之口眞否不可知在我止有備無患爲實著耳趙率教著炤舊料理嚴加防備候杜文煥至日交代無淂藉口弛擔以致疏虞責有所歸左輔祖大壽朱梅俱久在塞垣將略素著兵民倚賴著各展心力共保巖疆不必緣這番更置自生退阻該部卽速傳與他每知道

○工部尙書薛鳳翔覆巡按湖廣溫臯謨三王經臨期迫供費浩繁﹤鋶﹣釒﹥淂旨楚省兩藩並建瑞府經行委難供億該部所議協濟旣難遙度著卽行該撫按將江西河南陜西附近處酌量地糧加派仍於江西量增瑞王不經行河陜陸路其兩省預備節存銀兩應量移節用惠桂二藩祿糧鋪設等費無處量動各屬積榖仍期多方撙節俱如該部覆議行

○以禦史黃憲卿巡按山東

○丁丑仁宗昭皇帝忌辰遣武進伯朱自洪祭獻陵

○戶部尙書郭允厚覆毛文龍接濟島兵﹤鋶﹣釒﹥淂旨覽奏海外各新舊餉銀甚悉本年應發俱已告竣具見籌邊苦心還著札取該鎭炤數查收務使一銖一粒盡到師中未開洋者行該撫按嚴核催發無令角�羊官且前且卻有誤接濟所奏依楚餉黔之例自天啟八年起將山東新餉扣作角�羊餉責成登撫專董其事其數適相當於催發轉輸腳價俱屬便易省捷著如議行

○巡撫雲南都禦史閔洪學﹤鋶﹣釒﹥天南人文日盛請加角�羊額部覆不允

○兵部尙書王之臣覆太監葛九思威靖大捷﹤鋶﹣釒﹥請敍錄各官淂旨七酋桀驁匪茹不受絳縼近懾於威靖之挫乃悔罪尋盟叩關守塞皆賴廠臣魏忠賢神機指縱智炳廟謨簡將厲兵每先無事之備討叛柔服恆收不戰之功勛在疆場朕心嘉悅著蔭弟侄一人與做錦衣衛指揮使仍賜敕獎勵以酬勞績鎭守內臣葛九思李應江威惠兼布操縱不爽著各蔭弟侄一人與做錦衣衛正千戶督撫按道總副參守等官猷念共分鎖鑰攸賴張朴秦士文張素餋汪裕張宗衡楊應瑞鄒國威劉國柱李時芳杜維棟俱各升一級余有功員役俱依擬敍賚以勵將來

○加升太常寺卿兼山東按察使管理漕儲道朱國盛都察院右副都禦史炤舊管事從吏部覆漕運太監崔文昇請也

○戊寅鎭守遼東太監劉應坤題撫賞萬分缺乏淂旨虜眾雲集索賞該內督臣慮生釁叵測亟爲上請具見善體廠臣籌邊靖圉之意範土領角�羊賞夷銀四萬兩如何尙未見到著該部刻期督角�羊以應春賞急需還著不拘何項銀兩預措秋賞以便款夷應期給發庶邊釁爲可弭

○鎭守遼東太監劉應坤題奴兵正月初攻髙麗其眾不下五六萬蓋揣毛鎭孤懸兼之糧乏海上援兵難出遂成破竹之勢今關津水兵漸集毛鎭復乘間出奇因而王京獲守奴從昌城滿浦遁歸沈陽此皆

皇上威聲遠鬯廠臣睿慮弘深所致而將領衝波歷險亦應題敍淂旨覽奏水兵東援海外孤軍增气黠奴撤眾還沈屬國獲全廠臣妙算弘深克張戎武朕所鑑知該鎭馳報情形甚悉深慰朕懷其鄭學舜等東哨著勞俟徐璉等回日並行題敍

○己卯中極殿升梁賜大學士黃立極施鳳來張瑞圖李國﹤木普﹥各銀五十兩中書官張承爵等各五兩

○兵部尙書王之臣奏奴子回巢卽褁糧西來其欲撓我修築擾我屯種明矣但溽暑行兵已犯兵家之忌我惟明烽遠哨堅壁淸野以逸待勞以飽待饑如向年寧遠嬰城固守故事且河西糧石俱已搬運錦州千里而來野無所掠不數日必狼狽而回伏兵要害乘其隋而擊之此萬全之著也淂旨奴孽西犯已有其形廠臣密授方略戰守宜預卽著該部移文左輔朱梅楊應干等督令邊腹各將領在在秣馬厲兵嚴備以待其運糧錦州伏兵要害以相機擊隋務要萬全該部便馬上差人傳與該鎭諸臣用心防禦毋淂疏虞罪有所歸

○左都禦史房壯麗請另差巡關禦史淂旨楡關傳警奴兵渡河已急梁夢環邊情洞熟仍著差巡關星速前去不必更替

○兵部尙書王之臣覆鎭守遼東太監紀用及巡撫遼東袁崇煥﹤鋶﹣釒﹥言奴子選精兵二萬東江換班突於初七初八渡河而西哨馬已至閭陽驛其直窺錦寧無疑矣所幸鎭臣紀用奮勇以當前矛撫臣袁崇煥運奇以任中權山海鎭臣劉應坤愼重以居後勁自不至貽皇上東顧之憂但警報疊至策應不可無人乞將各臣移鎭使兵馬聯絡呼吸相應方有嘗山之勢淂旨關外防禦左輔尢世祿獨當前矛著各以原官加一級還寫與他敕書以示優異奴報緊急著滿桂移駐前屯孫祖壽移駐山海黑雲龍移駐一片石閻鳴泰移鎭關門其分布兵馬關內四萬關外八萬俱如內鎭臣議聽督撫作速布置期於脈絡相聯呼吸共應務保無虞稱朕與廠臣軫顧疆圉之意聞奴兵已越錦州且薄寧遠錦州兵馬無可退並寧遠之法著各自淸野固壁相機堵剿該部速傳與他每知道

○鎭守遼東太監劉應坤題聞東夷領兵系李良梅共有四萬人倘乘東侵之勝直闖山海更萬分可虞除臣集鎭道諸將多方料理防守仍諭以皇上曁廠臣注意關門鼓其忠勇外其單弱城堡俟臨時相機歸並淂旨奴兵渡河屢經傳報已有直闖山海之說該內督臣悉心料理嚴加堤備仍諭以廠臣注意關門力鼓忠勇兼移文督撫及永薊等道作速整搠兵馬策應戰守以保萬全無虞說淂是還著摘差夜役不時偵探來報其關外中前所屬各堡單弱俟臨時相機歸並俱如議行

○調原任陜西總兵官右軍都督府都督同知侯世祿鎭守山海

○升直隸廣平府知府石聲諧爲山東副使備兵天津廣東右參議黃景星爲本省副使備兵羅定

○升山西右參政張宗衡爲本省按察使炤舊管口北道其新升口北道右布政使張大猷以年力衰邁著冠帶閒住

○庚辰先是兵科右給事中李魯生﹤鋶﹣釒﹥請用虜攻奴以舒屬國之困上以虜利財物未必不爲我用但我未能自用而以虜虛聲恐喝豈是長策若撫賞淂宜俾虜無生二心責在督撫耳至是袁崇煥﹤鋶﹣釒﹥言奴乘屢勝之勢而我當披靡之餘不據險以守無以固人心臣四五年間從提督撫鎭諸臣後細心參訂可幸無敗去春寧遠一捷仰徼皇上神威孤注獲勝遂以節鉞加臣臣念海宇十年疲於東役徵調生亂轉輸告窘不淂已而用一簡靜精密之法如曰守爲正著戰爲奇著款爲旁著以實不以虛以漸不以驟前屯城包而未完者完之寧遠被兩復圯者補而永固之中後中右復屹若金湯險設而事備以六萬守四城奴卽百萬何敢飛越從此且耕且築且前夷來我坐而勝夷不來彼坐而困前後四年便可制勝旣而奴死諸子陸梁放肆臣卽告鮮君臣使知臣之築寧遠者築艾州與銕山淂爲犄角不虞鮮之君臣智不出此以窳器頹城狃虜狎虜而且與毛帥主客齮齕人和地利兩俱失之一旦鮮孽構夷以復主爲名而昌艾驚墜如掃矣我皇上仁覆屬邦司馬義張撻伐且令以關寧之師直搗虜穴遵命而行夷果嚴兵以俟今據回鄕胡嘉訓之報夷兵遂有撤歸此行自是淂力臣用穩用漸微有斟酌本自萬全若謂天誅不可久稽卽宜以戰爲守則必商戰之寔著應用幾何兵馬司馬作何徵調應用幾何糧餉司農作何輸將應用幾何盔甲器械司空作何置造師何以進進以何時合於何時未合勝勢在我合時不過舉而措之於以殲敵存鮮固我圉而威西虜易易也皇上宜下九卿科道會議何著可行何人可用誰爲當場誰爲接手勿以人嘗事勿以事私人定之分數刻下程期準之功罪脫有不效執而坐之明明白白告之皇上詔之天下臣於是慶奏凱之有期而生還之有日矣若未必有挺身直任之人與的然必勝之著算劃然可繼之兵食則臣數年因穩就寔未嘗敢欺皇上而絆豪傑也若明旨所云畢竟何以勁關寧而紓屬國煌煌聖謨敢不借箸夫不知後當觀前寧遠去春已如此矣所少者惰歸一擊耳必欲補此一擊今之邊臣盡足任之若山海前屯中後中右今已堅雄如前日之寧遠也日且進而大淩錦義矣何慮關寧況諸鎭臣牙角相錯至屬國之紓亦自有說鮮之不受兵者三十年於滋且素秉禮義根本不傷近日黃州之守淺水之堵明效昭然況毛帥尙欲越旅順鎭江而問敵於遼且內臣胡良輔等爲監紀自可無恙夫江上之兵以出沒爲奇不必厚與接戰只一路舳艫相接毛帥可振鮮气可張虜必戒心而我圉自固若臣向以偵諭用間何嘗許一款字前後章﹤鋶﹣釒﹥俱在禦前有謂以款誤臣不受也且虎酋忽並粆眾無異奴並南關今領賞且盈萬人明知我有東患而挾我以曲遂其私心必欲淂粆賞而後已臣頗淂要領因而借賞以存粆方在講詟數日內自有著落獨惜賞物不湊乎曠日生端何暇加遺於伯酋與三十六家宣鎭𨿽有警聞臣敢保其無虞虎旣不能南牧而患邊安淂東向而攻沈夫分相維而力不加是以甘爲之用虎之力於我何如而我力於虎何若從古用夷惟郭李一招回紇靖難問用三衛今日未可輕言皇上已有遠猷臣不敢贊一辭也因引疾乞休淂旨見可知難軍之善政該撫所陳戰守之局具見持重萬全鑿鑿中窾西虜講詟且有著落知道了近聞奴兵過河直薄寧鎭該撫固守之效已見於前事此番宜體廠臣謀國之忠合內外文武同心並力堅壁固壘避銳擊惰相機堵剿務保無虞以慰朕懷疆事方殷豈該鎭乞身之日趙帥𨿽候代亦宜提起精神共固邊圉該部作速傳諭與他每知道

○兵部尙書王之臣覆太監陶文督撫閻鳴泰劉詔﹤鋶﹣釒﹥言阿班歹等皆屬夷部落突於喜峯口作歹虜掠樵丁所幸文武齊心戮力介馬而馳竟能獲醜遂爾乞憐受我戎索三協要衝從此息警此皆廠臣魏忠賢制勝伸威及監臣劉應坤陶文等之功淂旨喜峯狡虜罰服旣就戎索有功敍賚宜弘廠臣魏忠賢妙算深謀九淵神略決勝千里遂使犬尾乞憐狼煙頓息功斯烈矣內鎭劉應坤陶文紀用等分鎭孫茂霖武俊王蒞朝同心戮力共奮忠勇伸此威稜勞亦亞焉朕皆次苐優敍已有旨了閻鳴泰劉詔孫織綿宣猷關外制勝境上各加升一級孫祖壽等堵截有勞各加升一級杜勛等各加賞銀二十兩余俱依議

○巡撫遼東兵部右侍郎袁崇煥題奴氛逼近內外二鎭協力守錦州臣堅守寧鎭以副總左輔統余國奇官兵爲左翼令都司徐敷統官兵從大淩河入錦佐之其西壁以副總朱梅等各官兵守之而趙率教居中調度賈勝領奇兵東西策應至於寧遠以副將祖大壽爲主帥統轄各將分派信地相機戰守沿邊小堡俱歸並於大城會同關門鎭臣節節防禦領賞西夷臣遣王喇嘛宣諭令其結營自固決不至疏虞貽皇上東顧之憂也淂旨據奏奴氛逼近內外二鎭受廠臣方略協守錦州期於戰勝守固忠勇可嘉該撫調度接濟種種有法可保無虞至堅守寧鎭有該撫已試之效著與內鎭及道臣並副將祖大壽分派將士各守信地堅壁淸野以伺敵瑕避銳擊惰該撫素諳兵機自能辦此其沿邊小堡歸並大城會同關門鎭臣節節防禦宣諭賞夷結營自固俱淂備患制敵急著還宜萬分堤防以保封疆

○總督陜西三邊兵部左侍郎王之采奏松套諸虜憤甘涼連年剿衄無時不思報復乃今春作方始輙犯寧遠旣已遭創又圖復逞所幸官兵偵哨嚴明設伏待戰乘彼屢挫之餘鼓我同讎之勇所向皆捷斬首一百八十有奇此寔我皇上神武布昭廠臣與閣部恢張妙算之所致也巡撫甘肅張三傑亦以爲言淂旨松套諸虜懷恨擾邊朕與廠臣深軫西顧覽奏堵截入犯大獲全勝具見該鎭方略嚴明將士用命深慰朕懷

○削吏部文選司員外郎沈景初籍仍奪誥命以其久依門戶也

○辛巳上視朝

○辛巳上視朝以下遺落命定西侯至用心防禦十行命定西侯蔣惟恭爲前軍都督府僉書

○鎭守山海太監劉應坤題恭報出關應援事得旨覽奏寧錦之間奴報緊急朕與廠臣深切軫念該鎭坐鎭關門而內臣孫茂霖鎭臣滿桂東行應援具見布置方略督臣閻鳴泰總兵孫祖壽著於薊鎭兵馬挑選萬餘補山海出援之數星火趨赴關門以備策應其糧料鉛鐵馬匹一切應給軍需該部作速區處解發接濟無得遲緩薊鎭亦重地著撫臣劉詔厲秣末調畱鎭兵馬用心防禦﹝上缺﹞山海﹝上缺﹞調發﹝上缺﹞立刻﹝上缺﹞部查﹝上缺﹞守其﹝上缺﹞賜本官以便彈壓淂旨滿帥出援錦州山海兵力單弱這調發近鎭兵馬昌平調一萬領以總兵李嘉訓天津調五千領以副將錢中選保定調五千領以總兵玉繼著星夜赴關防守山海不許逗畱致誤軍機楊嘉謨旣系該部薦舉必有心計堪用著賫尙方劍及冏寺銀五千兩馳赴滿帥軍前以資方略重彈壓而備犒賞俱如議速行

○起大理寺少卿毛堪爲南京光祿寺卿

○戶部雲南司主事監督崇文門�稅張化愚﹤鋶﹣釒﹥稱廠臣精忠貫日經濟掀天匪茹外患全消民瘼隱憂頓釋在京各�願立生祠於崇文門通衢從之祠名與作廣仁又工部監督兩山營總司郎中曾國禎亦﹤鋶﹣釒﹥請建廠臣生祠並允行

○壬午上以尢世祿駐札獨當前矛還鑄徵虜將軍印給與以重事權

○太常寺少卿仍管兵科都給事中事許可徵言逆奴犯錦州不過欲擾我屯田築城又恐我備一固後難爲力故及城工甫成蓄積未厚而引兵亟擊且料我必救錦將誘我兵於野戰而用其所長此奴之狡情也火器𨿽我長技然必車騎相依變化無端乃爲勝算未審關外運車之法果習利與否若毛文龍之聯朝鮮掣奴也出沒海上卽往來會哨或可爲批搗摧奴之著臣未敢遙度顧今日關寧安危所系而喫緊處在固人心足兵足食各有所司宜早計而豫待之淂旨這本說奴犯錦州擾我屯築或誘我救兵野戰而用其長我多備火器車營足以制其死命具見料敵制勝之策其固人心足兵食早計豫待以作敵愾自是戰守正論著依議行至水兵會哨卽與酌議

○總督薊遼閻鳴泰奏臣閱歷東中兩協城子峪等四口凡衝險去處廠臣先事綢繆屹然堅壯保無意外之虞但奴賊掠鮮而歸且秣馬厲兵假扮西虜衣帽其欲入犯無疑吾欲望援於東江不能將求助於西虜不可惟是嚴諭將吏練兵訓卒以逸待勞以靜制動以一往無前之心獨操勝算不必過求亦不敢奢望只如去歲寧遠之捷再見一二我气自然百倍臣艸﹤鋶﹣釒﹥甫畢忽聞奴兵渡河之報隨卽挑選兵將拜﹤鋶﹣釒﹥而行必期與內鎭諸臣及各撫鎭道和衷商確滅此而後朝食也淂旨覽奏衝險去處廠臣先事綢繆𨿽有意外可保無虞深慰朕懷奴兵過河卿聞警卽赴關門具見赤忠奏中揣摩彼我情形如視諸掌反已自彊捐嫌共濟練兵嚴備語語皆根本勝算中外諸臣宜合心並力共事斯語

○原任鎭守湖廣都督僉事今轉四川遵義總兵官劉超奏臣自入黔以後逆賊安邦俊自甕安入寇維時死事者遊擊李正綱等六人旣而有陸廣之事都司徐文勛等死者十六人未幾又有汜溪之戰而劉奇王立勛等死敵計有三十餘人至鎭臣魯欽舊撫王三善焂而犁庭掃穴焂而殺身成仁要皆誓不與賊俱生而一死重於泰山者乞皇上褒示以勸任事淂旨黔中死事諸臣除王三善魯欽應聽公議外劉奇等撫按官確查具奏

○太常寺少卿仍管兵科都給事中事許可徵題敬陳急務以資戰守淂旨封疆大計全賴兵將淂人這本說關外添兵刻期就任新帥未至見在兵馬宜戮力協心深淂專任以責成功之法其裕火器以備長技措軍賞以鼓士气傎積儲以無藉寇糧緝姦細以密伐狡謀豫應援以克壯軍聲種種石畫俱有禆戰守急著該部卽與依議申飭行

○戶部尙書郭允厚題暫借軍糈以完修築事淂旨桃林口修築邊墻軍士枵腹待哺時刻難緩該部計無所出議借接濟毛帥銀一萬兩暫行角�羊給以救然眉俟外角�羊到日卽行補還俱如該部議作速那發去

○掌內官監太監李永貞題銀礦洞口封完乞敕嚴禁以保久遠淂旨據奏近畿礦洞俱已封固又將山場艸木燒毀盜賊斂迹具見恪守廠臣法令勤勞敬事卽著行霸易二道永久扃閉並涿州參將以及各該州縣正官分防協禁嚴加巡警如有疏虞將地方官參來重處

○戶部尙書郭允厚題瑞藩經過鄖襄酌定接濟銀兩淂旨瑞藩就封路攺鄖襄秦責楚任自應攤派著行文與該省撫按西安協濟六千兩南陽協濟四千兩俱刻期走�贊角�羊鄖陽以應急需

○上以三藩竣役蔭魏忠賢弟侄一人爲錦衣衛指揮使世襲

○戶部尙書郭允厚覆劉應坤﹤鋶﹣釒﹥請急發行糧以濟援師淂旨東援軍士需餉甚緊該部卽咨行通州糧廳借動倉米四萬石並料豆不拘項數星速咨催津部舡只裝運山海以濟急需眞體朕東顧之憂與廠臣合志吞胡爲可嘉尙前津部報運米豆四十六萬六千有奇其海運遲速寔收有無該部不妨事平後另行咨查核具奏

○工科都給事中郭興言奏目前急著宜檄關門發勁兵一枝星赴錦州至於關門兵近四萬不無見少蓋關外南至海口北至一片石隘口之當守者多須再增三四萬並力守之乃近年禦奴之兵彊半望風而逃宜於薊鎭咽喉之處設標兵一營令大將統之號曰殺逃營使關內無逃生之路便決意死守矣奴兵西犯關寧勢必盡撤東江之兵可令毛文龍安枕臥耶宜速檄本帥選精兵三四萬聲震河東以爲遙制之說淂旨奴兵旣東戍又西犯中必虛矣海上先聲速行遙制東西之難可以並角�羊如此急著登撫毛帥苟聞聲先可一面布置一面奏報者也立刻馬上差人說與他每知會本中救錦州固寧遠備關門俱系緊務薊鎭咽喉之處設立標營統以大將內衛外援俱可相資防逃之法寓於其中著與商確申飭行

○癸未原任南京工部右侍郎盧大中卒大中萬曆癸未進士起家河南輝縣山東武城二縣行取南京兵科給事中抗﹤鋶﹣釒﹥請建儲爲民家居二十五年光廟登極起光祿寺丞洊歷南工部右侍郎加本部尙書致仕至是卒予祭葬如例贈太子太保蔭一子入監讀書

○吏部尙書周應秋覆科臣陳維新﹤鋶﹣釒﹥言原任南京禦史王允成依傍東林貪險有據乞如科臣議行該撫按提問追贓張我續援黔存蜀功不可泯錢糧旣明俟相應員缺起用從之

○升福建右布政使林紹明爲廣東左布政使河南右布政使唐煥爲山西左布政使備兵淮徐

○管理紅盔將軍靈璧侯湯國祚管領大漢將軍襄城伯李守錡各請附京營爲魏忠賢立祠許之

○浙直等處商人翁元等以鄚州藥王廟商稅蒙廠臣奏免請許捐資建坊以彰仁化許之坊名顯徳流芳

○甲申遼東巡撫袁崇煥題奴圍錦州甚嚴關外精兵盡在前鋒今爲賊攔斷兩處夷以累勝之勢而我積弱之餘十年以來站立不定者今僅能辦一守字責之赴戰力所未能且寧遠四城爲山海藩籬若寧遠不固則山海必震此天下安危所系故不敢撤四城之守卒而遠救只發奇兵逼之方募死士二百人令其直衝夷營如楊素用寡法今已深入未卜存亡又募川浙死卒帶銃炮夜警其營又令傅以昭舟師東出而抄其後且令王喇嘛諭虎酋領賞夷使貴英恰率拱兔乃蠻各家從北入援無所不用其力適內臣孫茂霖總兵滿桂統關兵一萬到亦非當夷者今於萬中選二千關外選二千共四千爲奇兵令尢世祿祖大壽督兵抄道而東闌出敵後擊之此行決一死戰或可淂志若彼分番疊攻而我兵戰不可透則錦爲必破又以困錦者困寧𨿽城守素備而食乏援絕則預爲寧遠山海援者非薊門三協與宣大兩鎭乎但有兵必有餉行糧斷不可已乞敕下該部錦州作何救援寧城作何幫貼山海作何髙堅錢糧作何貯備令一一議覆淂旨覽奏奴氛孔棘我兵精銳都在前鋒錦州當能自固寧遠四城關門保障該撫不輕調援自是愼重之見卽各枝援兵亦止傳令聲息四出以疲賊應接殺其專向錦州之勢則可耳無輕當虜慮有萬一則傷銳气聽該撫便宜調度薊門三協宣大兩鎭俱已有旨調發爲寧遠關門策應著馬上差人督催星火就道糧艸作何貯備立刻撥辦以續轉輸

○兵部尙書王之臣覆袁崇煥﹤鋶﹣釒﹥言奴兵急圍錦州發兵角�羊圍萬不容已第關外四城各當堅壁斷不可越信而遠援臣部議調滿桂出援楊嘉謨佐之未必非一臂之助也撫臣用寡自是一奇倘與入援之夷使闌出敵後之奇兵相繼並進此一役也或可以淂志是在諸將相機進止耳寧遠自去年淂勝之後餘勇可賈賊卽攻寧撫臣饒能拒之無煩幫貼也山海天險但慮關兵出援城守空虛業調昌平宣大眞津等營共兵三萬疾趨赴關今日之事守者以全城爲上援者以退賊爲功俘馘斬級皆所不計其閫外機宜應聽督撫諸臣相機行事臣部不敢遙度也淂旨覽奏說錦州紀鎭忠﹝奮﹞﹝勇﹞自誓趙帥等憑城擊賊多所殺傷已見能守之效然攻圍不退應援當亟赴援諸將尢宜相機進止以圖萬全寧遠撫臣料理有素且威略素著無煩幫貼深慰朕懷關兵出援這所調各鎭兵三萬著疾趨赴關以資防守守者以全城爲上援者以退賊爲功說淂是其關外四城毋輕調發軍前糧餉作速接濟俱已有旨了��爾部還馬上差人不時偵探有聞立刻入奏

○戶科都給事中叚國墇條奏戰守機宜淂旨奴兵圍困錦州內外應援兵馬一切芻豆自當速備且桃林口饑軍待哺情甚危迫著該部不拘新舊餉酌量緩急通融措發並行天津餉臣多運本色或借用通倉或暫碾各州縣倉榖事平一並銷算其各省直應角�羊餉銀差官守催截角�羊完者優敍逋者摘參凡鞘銀經過地方責令有司多撥鄕兵沿途護送勿致疏虞這本條議甚當都依著行

○戶部尙書郭允厚覆援兵行糧乞嚴敕所屬速發並報事宜淂旨滿帥移師錦州這調來應援關門各兵時刻不可稽遲應用行糧著移文餉司及各該撫所屬州縣如遇援兵經過卽與給發作速起行勿淂延緩致誤軍機其用過行糧數目並入境出境日期卽申部以便稽考你部預備糧餉角�羊至關門隨便通融用事平一並淸查

○總督漕運戶部右侍郎郭尙友題恭報回空糧舡盡數過洪過淮事淂旨今歲凍阻旣多又兼王舟鱗集覽回空糧舡過淮日期較往年倍早這本說廠臣慮殫儲糈計周軍國補偏救敝思見京通紅腐之積朕所鑑知兩內臣協力同心分督淮濟勤勞可嘉自總河以下有功大小諸臣都與紀錄以後各省直督糧道臣炤本內派定地方各押糧舡盡數送訖方許回任其遲早完欠分別敍錄參處務要挽遲爲速以濟國儲

○升戶部左侍郎張曉爲兵部尙書兼右副都禦史總督宣大山西等處軍務兼理糧餉時陪推爲大同巡撫王點著冠帶閒住

○以太常寺卿孫國禎爲右副都禦史巡撫登萊南京光祿寺卿田生芝爲南京通政使司通政使其正推爲南太僕寺卿曾陳易著冠帶閒住

○升武選司郎中陳其柱爲山西右參政備兵昌平湖廣永州府知府叚鏷爲廣東海道副使削車駕司主事江用世爲民以門戶處也

○武淸侯李誠銘請於崇文門外藥王廟東捐資爲廠臣構祠從之賜名鴻勛

○總督京營保定侯梁世勛﹤鋶﹣釒﹥稱京營等官請建魏忠賢生祠於安定門外五軍營大教場迆西從之名曰著愛

○發太僕寺撫賞銀三萬兩角�羊赴山海以濟春賞

○巡撫登萊李嵩會同巡撫山東李精白共言魏忠賢純忠體國偉略匡時籌算定於帷中威嚴薄於海外請於府城水城各建一祠從之賜寧海院祠名景仁蓬萊閣祠名流鴻

○總督遼餉戶部尙書黃運泰巡撫保定張鳳翼提督學政李蕃巡按直隸倪文煥合﹤鋶﹣釒﹥頌魏忠賢冰心浴日玉柱擎天未雨徹桑三韓鞏金湯之固捐資卹士萬軍頌醪纊之仁請於河間天津二處各建生祠淂旨河間祠已落成額名仰徳天津祠方創建額名感仁

○總督薊遼閻鳴泰巡撫順天劉詔巡按直隸倪文煥與鎭守山海太監陶文合詞請建魏忠賢生祠於景忠山頂內有民心之依歸卽天心之向順非但於學識綱常之際獨萃其全而且於兵農禮樂之司共躋其盛治平之績普著覆載之量宏敷等語上允其請額名與作廣恩

○以山海太監陶文標下忠勇太監杜勛爲分守中軍協贊軍務

○巡撫山西曹爾禎巡按山西劉弘光各﹤鋶﹣釒﹥請建魏忠賢祠於五臺山許之

○乙酉總督遼餉戶部尙書黃運泰題奴報方急乏餉無措乞速賜給處以便接濟淂旨關寧奴犯方急海外接濟難緩這奏餉額委宜速措該部卽將應增關餉一十三萬三千五百石並應補倉埸扣除囤糧一萬七千石不拘何項作速措處以便遄發其先傳發凍糧三萬石尙未經倉埸寔給並著卽爲處補時系軍需緊迫毋淂延緩耽誤鮮運五萬石不必發已有旨了

○戶部尙書郭允厚題爲邊餉不敷遵旨會議謹陳濟急之著以奠封疆一議縮費一議淸兵餉一議屯鹽一議立邊倉一議歸還事例一議淸稅契一議變賣倉榖一議糴榖撘放一議帶徵抵工食一議嚴考成淂旨邊餉不敷講求急著以補救目前具見該部苦心籌畫所議節省除內諸司已經廠臣悉心淸查倍加裁減外各衙門經費各自爲淸核務求節縮至淸餉湏淸兵淸兵湏練兵此是確論其鹽屯事例不必更張還著炤舊行若稅契之淸納倉榖之變價糴榖以儲放工食取帶徵俱屬可卽行以濟緩急而嚴考成又爲第一議著該部如議行

○戶部尙書郭允厚又題敬陳經久之策淂旨覽奏會計開局取天下賦役淸冊及九邊兵籍究�查算核其舊額新增酌量裁汰畫定經制使可爲久說的是其董會計官該部侍郎一員再遴二員帶兵部都察院禦管事其司官聽選擇諳練幾員一切事宜令三臣商確妥便並行各該撫按采訪咨求來報以便酌定有違玩諸司不速備報的著指名參處俱如議行

○巡撫順天劉詔題謹述關外情形並陳薊門緩急調發應援兵馬起程日期及各口布置實著淂旨奴犯錦州聲息緊急據奏調發應援兵馬起程日期具見敏幹喜峯桃林諸口西虜蠢動秣馬厲兵布置淂人可恃無恐關門四城堅屹內鎭控制有法錦寧之間賴廠臣指授方略文武諸臣皆精銳奮勇自能辦賊說的是念東西交訌還宜萬分加謹務保無虞標兵五月枵腹著急發月餉星馳角�羊到以濟然眉時刻違誤責有所歸

○錦州告急以定州忠順二營共調精彊兵馬二千五百餘名赴援令營將慕繼勛等領之

○刑部主事李王�贊﹤鋶﹣釒﹥言廠臣聞警以來虛心集議無畫不周近見文華門外擺列無數戰車精堅工巧足禦奴騎豕突之勢然目下關門主客兵多臣請於前日三千匹之外再益以七千或五六千臣願前去以矢報效﹤鋶﹣釒﹥下部覆尋以王�贊爲趙南星左光斗之黨削籍爲民

○丙戌巡撫遼東袁崇煥題滿尢二總鎭遇夷兵於笊籬山彼眾我寡射傷夷名數多不能割級今已退至塔山但此盛暑夷兵未必能久畱臣已令舟師繞後復令西虜聲援如其退去則邀皇上之靈萬一錦不存而寧必受兵此剝膚大患在急調薊宣之兵於山海待援又須速給行糧糧備而行方速兵法宜靜變起宜嘗除遣將調兵之外更無別法也淂旨海上之聲遙紓屬國此行自不可少若老成卻顧則該撫持重之效也冒暑深入奴勢當不能久覽奏知援錦之兵第聲息四出疑而擾之重兵相機收保寧遠閫外方略俱合朕意調發宣薊俱以原兵原將措處行糧以備速給已有旨了封疆事重中外文武合心並力以副朕懷

○丁亥吏部尙書周應秋覆奏魏忠賢緝獲假官犯人趙鳳等請加升尙寶司司丞魏撫民爲尙寶司卿從之撫民忠賢之侄也時方十四歲

○戊子鎭守宣大山西太監葛九思請立魏忠賢生祠許之額名嘉猷

○裁革貴州鎭遠府通判都勻府來遠驛驛丞各一員

○巡關禦史梁夢環題微臣至關謹述兵馬賊勢情形據寔奏聞仰祈

聖裁淂旨據奏關門城池金湯一切防禦之具堤備周悉皆賴廠臣桑土綢繆之計內鎭諸文武同心協力可恃無虞乃餉糧不敷薊永二鎭缺餉多時山海二倉查無顆粒枵腹之眾何以荷戈著該部卽多方那借刻期給發天津餉部速運芻糧不淂片時稽遲致誤軍需至山海羅城商販雜集姦細易匿嚴爲防緝速坐之法俱依議著寔行

○兵部尙書王之臣題奴困錦州聲援已斷非間道出奇奴必不退今塘報謂從大興僅出墻晝伏夜行此亦奇策頃廠臣面語臣等謂許定國請兵願往

聖心嘉悅本弁頗有膂力更饒心計山東平妖有功近𨿽奉旨援黔而奴報孔棘寧可捨門庭之寇而爲萬里行乎卽令統領精銳擇將副之令其星馳赴援淂旨錦州圍困不淂不救然奴亦度我之必救爲敵我之策若直赴之正墮其計間道出奇形格勢禁使奴自退該撫精心籌之許定國饒有智略請兵願往忠義可嘉著分兵一枝副以健將令星馳自效貴英等酋不妨便許重賞以啖之此著最緊湏速應不必疑也各鎭兵馬著非檄嚴催赴關有遲畱者以軍法從事

○己丑總督京營太監塗文輔請以勇衛二營炮手二千名壯丁一百名前赴山海協守淂旨覽奏揀選勇衛二營精壯協守關門具見體國廠臣綢繆至計同讎之義深可嘉尙差官沿途鈐束不許騷擾尢見紀律神器卽於隨營操練內炤名給發火藥鉛子於彼此應管衙門支用將領兵丁廩糧炤在關官丁例支給余俱如議行

○諭刑部唐紹堯衙役有旨復提究問該縣離京不遠如何久不具奏著司官回將話來

○鎭守遼東太監劉應坤題赴援之眾悉驅東往萬一不當在在空虛而山海危迫更甚爲憂方大況糧芻軍需必湏湊手懇乞天語叮嚀無待臨渴掘井致誤封疆淂旨覽奏關門援錦騎步舟車無不畢發具見體廠臣同讎忠誼然空國出援倘有萬一在在皆虛誠有如該鎭所慮者三股之說殆狡奴揚言計分吾兵耳旣有此說亦不可不備關寧督撫諸臣深心相度大抵正合之兵主於持重可進可退標本兼籌出奇之兵主於迅速簡選精銳約結貴酋或掩其惰或攻其瑕或橫抄其糧或直入其腹知難見可總聽閫外催各鎭援兵又預備糧餉著職掌諸臣同心共濟俱已有旨了

○戶部尙書郭允厚覆督漕太監崔文昇輕賫那借無已料價積逋甚多乞嚴敕追補以免遲漕﹤鋶﹣釒﹥淂旨輕賫銀兩關系漕務漕臣體廠臣裕國碩畫徹�澄淸深淂力挽遲漕之法這那移數目已有著落應補還應開銷者卽與補還開銷未有著落應行查應嚴追者卽與行查嚴追向後本項銀兩務逐年先期徵角�羊通庫別項不淂那借泉局鑄本另行設處俱如議行

○巡按直隸禦史梁夢環言臣冒暑兼程赴關乃知錦州城外內臣紀用與將領兩面夾攻矢石交下夷屍塡野因嘆服廠臣淵識遠謀淂此奇捷而喜心生迨至永平又知西虜束卜的擁兵數千挾賞臣又增一慮矣及抵關門兵馬寔在關城並各隘口僅三萬餘欲調之近不能欲調諸遠不淂今錦州急矣非尢世祿極力承擔寧遠山海尙忍言哉上是其言

○發太僕寺銀一萬兩角�羊關賞犒仍定賞格以鼓士气

○升山西巡撫曹爾禎爲戶部左侍郎起原任川貴總督張我續爲戶部右侍郎

○升太僕寺少卿潘士良爲南京光祿寺卿起南京太常寺少卿王大智爲南京太僕寺卿

○以江西右布政使王道元爲本省左布政使山西按察使何應瑞爲江西右布政使起原任湖廣副使柴寅賓爲山東副使分守濟南原任河南副使賈鴻洙仍爲本省副使分守懷慶升湖廣辰州府知府趙鵬程爲本省副使分守湖北

○文華殿中書徐溶捐資一千兩助大工﹤鋶﹣釒﹥頌忠賢其同官郭希禹捐田二百畝爲忠賢祠永佐祝釐淂旨各應答總督鎭守遼東太監劉應坤提兵三千餘名出關援錦州施調京營精銳五千防守關門以副將王承恩等統領之仍加秩有差旣而薊遼總督閻鳴泰亦有調度楡關之﹤鋶﹣釒﹥自言捍禦整備皆賴廠臣與內鎭臣拮據之力但關外援兵雲集約有三四萬所需糧料時刻難緩各鎭援兵啟行又資月糧以爲路費所當立刻措發無致愆期誤事上如議行

○總督遼餉兼巡撫天津戶部尙書黃泰運奏通運艱難乞截新漕以便飛輸淂旨關門用兵行糧時刻難稽這奏新漕到津卽截畱四萬速運赴關免舡至通灣剝載遲滯是亦權宜一法著如議行豆料不敷該部作速另措給數萬以便並運毋淂延緩有誤軍需其行糧系七年額外數知道了總俟日後造冊銷算

○升山西按察使張翼明爲都察院右僉都禦史巡撫大同

○補原任太常寺少卿沈自彰爲太常寺少卿管光祿寺寺丞事

○辛卯上視朝

○穆宗莊皇帝忌辰奉先殿行祭禮遣鎭遠侯顧肇迹祭昭陵

○巡撫遼東袁崇煥﹤鋶﹣釒﹥奴子妄心驕气何所不逞我欲合西虜而厚其與彼卽攻西虜而伐我之交我藉鮮爲牽彼卽攻鮮而空我之據我藉款愚之乘間亟修淩錦中左以扼其咽彼則分犯鮮之兵而撓我之築著著皆狠而著著不後若錦失奴又必以困錦之兵困寧與中右一路乘勝而下卽及關門彼時罄天下之力與之爭於關前何如及今與之決於寧錦臣意責令三屯總兵孫祖壽於薊鎭挑選馬步精兵一萬五千而任其自擇關外精銳已絆於錦今只可五千合之寧城三萬五千人人人精而器器實滿孫二帥直則爲前後橫則爲左右總兵尢世祿爲前鋒臣自行勁後且敕督臣閻鳴泰移鎭寧遠撫臣劉詔調保昌之兵以保定總兵移鎭山海撫臣張鳳翼調宣大之兵以昌平總兵移鎭通薊俱爲關寧後勁又敕內鎭臣劉應坤居中及陶文等前後策應再敕戎政協臣李春燁整頓京營軍馬以備緩急及敕關臣梁夢環爲監軍往來催督連營而馬步並進決一死戰以達錦州又合錦之兵馬奮擊令夷匹馬不還��棄此三萬五千人以殉敵則敵無不克至制勝出奇潛天潛地者臣將密商而陰用之不敢先洩但各鎭之兵坐糧久不給各兵與出關兵俱支行糧此則司農與津部之任也伏乞天語叮嚀令廷臣力決大計淂旨錦州危困勢在必援然湏安頓關寧妥貼萬分無虞又湏灼見必勝毫髮不爽閫外機宜事無中制四鎭鎭標兵將勇士著與酌量調發以壯軍寔保定昌平兵將已刻期可到關門總聽該撫與總鎭內臣相機決勝各督撫移鎭該部速與覆議立刻回奏犒賞銀兩著卽措發十萬以作士气各兵行糧內部津部多方策應無致匱乏

○兵部隨覆撫臣志在決戰方略鑿鑿皆有紀律相應允從但各臣俱宜移鎭惟保定撫臣張鳳翼似不必移以駭聽聞餘兵聽酌量調發且行兵之際非重賚無以示勸臣部業角�羊冏寺銀五千兩恐不足用乞戶部速發十萬兩角�羊赴寧遠至貴英哈等聯合諸營矢志殺賊撫臣宜如其賞格所利中國不小卽不然亦當不爲彼用也淂旨這調發鎭協標壯移駐各鎭督撫聯結西虜接應犒賞行糧一切俱如寧遠撫臣議作速發行惟張鳳翼不必移駐著宣大兵馬移札薊鎭以資防守批吭搗虛不戰而勝則大善至於見可而進慮勝而會借一之中關寧亦可保萬分無虞封疆事重該撫倍加精審以副朕倚仗至懷

○發津門標振二營官兵三千九百八員名及戰馬二百十四匹赴援山海

○禮部題各省直考官編修倪元璐簡討陳盟李明睿給事中張惟一李魯生薛國觀吏部員外姚昌籙兵部主事胡福弘盟惟一浙江明睿魯生湖廣元璐國觀江西昌籙福弘陜西於時禮科給事中葉有聲以陪推削籍言其久系門戶也

○巡撫河南郭增光巡按河南鮑奇謨請建魏忠賢生祠淂旨據稱廠臣向日葵心格天藎思諸所福國利民未易殫述中州澇蝗相仍繦挽莫繼自善委內督臣拮據調劑羣情爭輸運艘途舞軫卹勞深祝釐感切所請建祠如議行祠名與作載徳

○升山西參政仙克謹爲本省按察使仍管陽和兵備事

○壬辰上傳與戶部卽今各鎭援遼兵馬陸續已抵關門速傳示督理遼餉黃運泰督餉禦史劉徽及各餉司糧儲所有日用糧艸料豆不拘何項錢糧那借速行接濟一或怠緩責有所歸

○吏部尙書周應秋覆喜峯口功總督薊遼太子太傅兵部尙書閻鳴泰加太子太師巡撫順天右僉都禦史劉詔加右副都禦史薊州兵備孫織錦加按察司副使各炤舊管事從之

○戶部尙書郭允厚覆總督京營保定侯梁世勛﹤鋶﹣釒﹥言京軍出防請優給行糧淂旨溽暑營軍出援忠勞可念這將官廩給各加一倍每兵每日量加銀二分俱於例外從優著如議行安家旣無舊例準再總加犒賞銀一千兩以壯行色並札新餉庫移送京營給散其沿途應給米糧艸料卽行各餉司預先備辦軍到卽支勿淂稽畱違者參處奏內說運過米豆數目懸殊通行關寧兩餉司將所轄米豆每十日一次以簡明冊開立管收除在四款一面報內鎭該撫以便支用一面報部以憑稽查具淂關通炤應之法都著實行

○以太常寺少卿崔爾進爲南京太僕寺卿

○加天津督餉主事莊起元爲山東僉事專理遼餉兼管淮糧

○江西巡撫右僉都禦史楊邦憲奏三王之國供億浩繁加派未免病民今將藩司庫畱存一萬借支預爲備辦其餘行令饒南九三府庫銀借用將各屬備賑贖鍰驛傳余銀等項抵還前數報可著炤順天府節省之例以稱朝廷展親省費之意

○上林苑監左監丞張永祚題良牧嘉廿�﹤鋶﹣釒﹥林衡三署甲戶人等懇炤蕃育署爲廠臣各建祠樹坊許之祠坊各三祠名存仁洽恩永恩坊額一曰功髙冊府一曰洪恩流芳一曰一代元勛

○五軍都督府錦衣衛等衙門博平侯郭振明等﹤鋶﹣釒﹥請建魏忠賢生祠許之祠額名徳芳

○癸巳總督薊遼兵部尙書閻鳴泰奏臣見寧撫﹤鋶﹣釒﹥云��棄此三萬五千人以殉敵且請自行勁後嗟嗟此何等事而可付之一��棄哉奴夙知兵今又屢戰屢勝熟於用兵回憶剿事初舉時以杜松之勇劉綎之智賀世賢之剛及紏合西北數十年蓄餋之精銳未免逐北今日將略視昔何如兵力視昔何如向以全勝之力攖初發之硎旣已如彼今以彊弩之末逆乘勝之鋒其有幸乎且寧撫前﹤鋶﹣釒﹥曰責之赴戰力所未能而又欲決一死戰是明知而明��棄之矣則精兵宿將已盡此中安淂另尋一種世界以拱此調援乎今天下以楡關爲安危楡關以寧遠爲安危寧遠又以撫臣爲安危撫臣必不可離寧遠一步而角�羊圍之役宜耑責成大帥角�羊圍制勝當在旦暮間臣所慮者兵多而不整將多而無謀人多而權分力多而勢分撫臣卽就此四者一調停而均節之卽以掃穴犁庭可也獨角�羊圍乎哉撫臣所擔者一遼臣所擔者兼薊左顧右盻一重門限獨握其權如曰臣自爲計則半生虎口幾度龍沙介馬而馳當先寧撫而負弩矣淂旨督撫移鎭昨已有旨令稱喜峯桃林亦有緊報遵化撫臣聞警西馳則督臣亦難輕離重地宜仍舊駐札關門其調發兵將俱遵前旨聽寧撫相機決勝保定兵馬著王繼速領赴關不必暫駐三屯營寧撫還在鎭居中調度另選健將以爲後勁若見可而進必欲身在行間則著道臣畢自肅用心料理城守總期借中不失萬全這本兵部作速酌議具覆

○兵部覆議撫臣之﹤鋶﹣釒﹥奇著也寔險著也以不��棄死而圍不可角�羊也督臣之﹤鋶﹣釒﹥正著也亦穩著也恐徒拚死而圍終不可角�羊也爲今之計急以角�羊圍爲主而角�羊圍之計專以責成大帥爲主況賊在連山等處去寧遠不過三五十里大兵一出卽接賊壘何呼吸之不可通而必身在行間卽楡關重地撫綏彈壓何可一日無人則督撫閻鳴泰仍舊駐札關門亦相時度勢不容再計也淂旨援錦之役責成三帥寧撫只宜在鎭居中調度戰守兼籌不必身在行間該部說的是督臣薊撫仍舊駐札不必移鎭各鎭兵馬雲集關門該部角�羊發糧艸務期接濟各鎭餉司多方措給月餉以便星馳余俱有旨了作速依旨行

○甲午總督薊遼閻鳴泰題錦圍未角�羊憂心如焚謹述微臣至關商確聲援之槪以慰聖懷淂旨覽奏卿已至楡關調度其捍禦整備賴廠臣悉心綢繆與內鎭體心拮據朕所鑑知關門援兵雲集約有三四萬所需糧料若干時刻難緩該部卽時措發前角�羊以鼓舞士气其各鎭援兵例有月餉啟行卽著各鎭餉司多方那給以便星馳赴關但不淂延緩片時以誤軍需責有所歸

○詔以京師根本重地凡職掌衙門切湏密地料理不必張皇如運糧以寔京儲徵調以資策應行糧火器等項速爲驗發督捕衙門應加毖飭一切遊僧盡不許�居寺院致�姦細以京營科道虞廷陛言故有是命

○賜原任巡按遼東禦史張銓祖母霍氏祭一壇有司治葬以銓按遼死難故也

○先是開濮之問蓮妖發難蹂躪地方幾無寧宇至是餘孽鄭江�步云等亡命復逞官兵正在相持適守備楊禦蕃統兵飛至當陣斬獲多賊禦蕃寔爲首功兵部覆請優敍淂旨蓮賊再逞旋卽就縛文武將士勞勩可嘉除曹文衡等已經加級敍外舊撫呂純如守備楊禦蕃等著各加服俸一級其餘紀錄給賞與勘罰的俱如議行先是擒妖著勞與楊肇基楊國棟同時尙有廖棟爲黨人阻抑未經敍錄著該部卽酌議起用

○兵部題援錦官兵於二十二日遇賊於笊籬山賊分二股將官兵圍於中心總兵滿桂尢世祿奮勇而前內外夾攻達賊死亡數多而我之士馬損傷官兵一百二十餘名馬一百八十餘匹𨿽斬獲無幾然亦足以振赫濯之靈鼓壯士之气矣淂旨覽奏東援兵將遇賊奮勇血戰斬獲有功足鼓軍士之气滿鎭守運送火器硝黃從海而東聲勢大振錦圍可角�羊知道了

○升翰林院簡討朱之俊爲國子監司業

○攺新升雲南副使余玉節爲江西副使分守嶺北調福建按察使朱彩爲陜西按察使分守河西

○乙未巡撫登萊右僉都禦史李嵩題奴以十萬之眾蹂躪東江毛文龍乃能於狂烽正熾之際奮敵愾迅掃之威今角�羊到活夷三名夷級四百七十七顆達帽二百九十頂逐一驗視歷歷皆眞毛帥之功於是乎不可及矣是役也廠臣之神謀祕算赫聲濯靈寔有以奪其气而禠其魄他如內外大小諸臣並海外將領兵應查例勘明題敍者也淂旨毛帥孤懸純島力遏狂氛設伏出奇獲此屢捷皆賴廠臣沈謀祕算授計行間說的是這俘獲巨魁奏報已久旣驗審明白著上緊角�羊來正法內外在事諸臣及海外將領官兵應行敍錄者卽查明功次炤例行該撫作速勘敍以憑升賚

○鎭守延寧地方總兵官馬允昇題花馬池兩鎭受衝之地寧虜銀歹松柏等酋延虜平沙黃婦等酋住牧臨邊地廣兵寡鞭不及腹今旣攺協爲鎭與延寧同作金湯而兵馬錢糧器械應當一一更議至於撫賞尢宜愼重以懾虜心夫狡虜無厭惟利是求或順於寧而逆於延或款於延而戰於寧虜兩淂其利而我獨受其害今兩鎭歸一事權不殊延與寧款則同賞叛則同剿因其叛服而控馭之則虜之狡計難施而金繒不致虛縻矣淂旨據奏花馬池攺協爲鎭與延寧並勢金湯其兵馬器械錢糧委宜更議這條陳諸款有禆營務卽與斟酌具覆

○鎭守遼東太監紀用題瀝血備陳苦情將士用命戰守力保孤城矢圖雪恥勉盡臣職事淂旨覽奏該鎭激勵將士捍守孤城力挫奴鋒屏障寧遠忠義之气貫日干云甚副朕與廠臣委任至意深可嘉尙曠日持久情形危急朕已洞知救援責成三帥已有旨了寧撫與總鎭內臣挑選精銳悉心計畫督發策應以保危疆該部立刻馬上差人說與他每知道○以藩封事竣加順天府府尹李春茂爲右副都禦史炤舊管事

明熹宗悊皇帝實錄卷之八十四六月無

明熹宗悊皇帝實錄卷之八十六

天啟七年七月乙丑朔時享太廟上不豫遣寧國公魏良卿恭代

○聖諭朕承祖宗洪基作華夷共主乃匪茹之凶未殄克艱之警方殷雪恥除殘深廑宵旰近者寧錦之間羽書狎至賴心膂股肱重臣運籌供億內鎭文武將士戮力衝鋒屢挫狂氛一月三捷今固敗歸於窟穴不無思報於髙秋𨿽朕靜攝每切憂虞玆覽吏部等衙門會推寧撫本所舉三臣均屬譽望堪寄節旄然各在要害之地方俱有喫緊之事寄而寧遠內藩山海外勁錦州聲援所聯首尾交湊非老成持重練達邊材若易稱丈人詩稱元老者未能彈壓共理朕思樞臣王之臣久歷塞圉洞曉虜情謀算周詳方略暇整著特賜尙方劍加便宜行事以原官星馳前去駐札寧遠督師楡關等處帶撫遼鎭地萬與同內鎭臣劉應坤紀用等共圖戰守之策及犁掃一應機宜大帥以下悉聽節制往惟汝諧斷於朕志其合用敕諭關防等項各該經管衙門上緊辦給之臣受玆特簡尙盡心殫慮和衷共濟預修禦備早復全遼慰朕東顧之懷仰雪三朝之恥特諭

○總督兩廣�周祚奏潯州窠賊胡扶紀以鵝山爲窟穴盤據猖獗人無安堵黨與甚繁耳目甚廣兵至則逃匿兵退則出劫卽欲縱兵窮摉而山深箐密無從蹤迹故前此專用招撫之法以羈縻之反以養成其勢今復敢戕殺守備罪惡貫盈撫臣王尊徳按臣曹應瑞慨然發憤與臣�確決意主剿先以漢土官兵嚴布隘口預防逃逸令兩參將刻日誓師分路進兵一舉而搗其巢穴擒其眷屬招出男婦以五百計投降男婦以二百計土捨陳威用奇計得扶紀斬之數載元凶一朝授首國法藉以少伸地方從此安枕矣報聞

○管延寧糧儲戶部侍郎中夏時亨言臣去年條議設法增餉三款除通驛本折轉運經營歲有增益總系正項收開未便扣報外所有開荒一節邊地砂磏又無於粒牛具借給屯丁但寬以三年前半徵三年後全徵事出慮始開墾未多乃各堡實收已得糧一千一百十二石七斗三升艸三百五十七束計今秋應收之數殆可三倍至三年後全徵加以漸次再墾又不啻十倍矣其易買一節臣借撫賞雜項銀各庫括盡僅得八千餘兩分發綏徳淸澗等州縣照秋成時價量收已經穵運到鎭及今時價稍增計除還原借前銀外積出余米二千四百六十八石時值銀一千七百六十二兩八錢五分七釐二毫又臣節省紙紅裁革書辦門子等項共得銀五十二兩余又臣自天啟五年秋起至七年夏止監臨�有庫收放積出附余銀一千一百四十兩今已經按季呈報本部扣抵年例外所有前項買糧贏餘並招墾荒田日用等費折扣銀二千五百二十兩三錢八分八釐八毫伏乞敕下該部作正支銷以省解發之費上嘉其急公準照數扣抵本年年例

○雲南澂江府舉人楊興南奏安賊之變臣父原任貴州貴陽府通判楊以誠繕兵死守至眾寡不敵自知不免乃遣吏員印縋城乘夜賫送藩司仍令該衛民兵歃血誓死不意滇兵至夜潛逃衛吏阮世爵爲賊內應臣父不得已自縊府廳賊縛之而去至火掌宅溪殺之碎體抽腸備極慘毒家屬死者一十三人臣叔楊以恭摉得臣父密書往滇求援爲賊所獲殺之於散納溪臣父骸骨無歸臣兄弟家產蕩盡從來死難者有之慘酷如臣父者未有伏乞聖恩垂憐照徐朝綱例獎贈謚蔭仍與建祠立坊得旨楊以誠死難甚慘準與徐朝綱一例優卹

○丙寅鎭守遼東太監紀用俘獻活擒眞夷鴨刀把等五十九名夷器盔甲弓箭等項一千一百五十三件達馬七十二匹得旨奴賊孽命十載於玆今狡孽復以暑月入侵大犯兵家所忌賴廠臣赤心忠計區畫轉輸鼓舞邊臣人人用命朕所鑑知該內鎭提衡將士堅守孤城搏戰出奇斬馘過當具見除凶雪恥克副重托這解到夷器著進收其擒獲眞夷鴨刀把等五十九名該部鞫審明白行該衙門擇吉祭告獻俘正法以彰國威

○太監楊潮奏一片石西界忽生鉛礦可資火器上命會同督撫道臣開采務嚴杜軍民侵盜其安鑪煆法啟閉委官俱如議行

○戶部尙書郭允厚題料理本色以備逆氛以七年之米言之臣部於六年冬月內預計七年分關門內外本色米六十七萬餘石後撫臣以關外添有班兵修築之役增米六萬餘石遂派米七十三萬餘石以七年之豆艸言之關門內外原額馬騾五萬四千匹故派豆六十四萬六千八百六石派艸三百萬束昨據關門所報實在馬騾止得三萬八千匹兼以近日倒斃未補扣存料艸當是有餘卽有援兵馬匹僅抵缺額馬騾之數是七年豆艸已可支至今年報聞

○督餉禦史劉徽奏寧撫素以滅奴自許中外咸思倚重而向日講款一節聞者無不詫異說者謂借款爲名撫臣另有作用未幾一面講款奴且有事於東江攻東未已奴更西犯乎錦州憶樞臣王之臣曩當督師時極言款未易而講不可輕慮貽封疆之憂先爲苦口之藥蓋樞臣老成持重洞悉夷情不啻燭照數計邊臣若此何慮邊事不萬全哉得旨寧錦之捷爲廠臣殫心籌畫委任得人之效朕所鑑知挾憤思報虜情可慮預修戰守時刻難稽說得是袁崇煥談款之時實以款外作用望之然未嘗不屢致丁寧今奴東西並犯未見作用何存樞臣遠識夙契朕心今承玆特簡宜及時料理以稱朕懷

○河南道禦史李應薦奏袁崇煥假弔修款設策太奇項因狡虜東西交訌不急援錦州此似不可爲該撫解然崇煥去矣而代崇煥者則未可以漫嘗也所爲力破和議之非者不有司馬王之臣可急使乎又熟歷關塞備嘗艱辛不有督臣閻鳴泰並可使乎在王之臣以中樞行邊有近年王象乾張鶴鳴之例在閻鳴泰咫尺關門可朝聞命而夕出關也至援將李嘉訓狡謀當懲乞從重議處得旨近日寧錦危急賴廠臣調度以奏奇功說得是袁崇煥暮气難鼓物議滋至已準其引疾求去督臣駐札薊門亦無重地也寧遠督師朕業特簡樞臣俾星馳赴任料理李嘉訓已有旨了

○應天考官原題司經局洗馬賀逢聖有旨著陳具慶張士範去仍各升翰林院侍讀賀逢聖系東林黨人著削了籍爲民追奪誥命

○南京兵部左侍郎毛一鷺以疾請告允之

○升河南頴州道中軍加遊擊管事徐良臣爲杭嘉湖參將

○旗手等衛經歷董舜臣等請爲魏忠賢建坊許之

○丁卯鎭守遼東太監紀用題奴謀再逞已露其情乞嚴敕邊臣著著從實勿飾虛文以遺虜患得旨覽奏奴孽挫歸挾憤圖報勢所必至據畱投順都色等酋以作餉導則山海喜峯各口處處當防說得是錦城奴所必爭塔山勢亦相倚旣經派定健將城守今慮修築工艱奴騎衝突便當審處緩急�定築防要著該部確議回奏至寧城浚濠築土爲外障以屯聚軍民保定等處不必調發援兵止調薊鎭以防山海揀山海銳卒以濟關外俱鑿鑿中窾轉盻秋髙各口要害儲火器繕甲兵嚴加厲秣以備戰守信地時刻難緩都著該部速與議覆行

○命禦史張樞巡按四川

○巡關禦史梁夢環奏臣奉命巡關隨在周咨土俗民風頗得梗槪敬條上五款一議用遼兵遼人生長本地習知東奴舉動凡遇入寇絕無懼色但得堅甲利刃壯馬無不爭先殺賊以雪祖父之憤卽寧錦屢捷半是遼人摧鋒陷陣者可見也一議遼將朱梅等皆百戰百勝之勇若於寧錦各設兵萬人前屯衛等處各設兵五千中左所界寧錦之間設兵三千各備操演守城之用仍於寧錦城外另選精兵一萬五千聞警合哨出奇設伏使呼吸相應以壯聲援一議設聽差人馬今公差員役往來如織沿途人馬倒死並戰馬亦在聽差之中豈不痛心謂宜另設聽差兵一百名馬五十匹專供差遣之用不許仍前勒撥戰守兵馬致疲於奔命也一另議將領雜流跟官人役自主將以至把總日用跟隨自不能免宜另項議設不許仍前一槪取給於正兵之內以啟獘端一議聚人民自錦州以前向之荒城俱被妖賊蹈爲平地民旣無依必且西投於虜而潛居奴地者並不復西矣況今日築明日焚又且以關外爲畏途矣故保聚人民最爲緊急然欲聚人民則寧城不可不廣今宜按舊壕爲界大浚而寬深之各二丈餘卽以其土築墻亦髙二丈廣如之墻內除設立兵房馬棚之外餘地便可以爲民居官付之券以爲永業俟彼本地漸復仍準其估值別售此臣巡行時所早計而熟籌也得旨覽奏按遼周咨所列諸款用遼兵習虜健斗存卹宜先用遼將如朱梅等各設兵寧錦要處犄角相應洵得用兵將之要領至另設聽差人馬另議將官隨役擴寧城壕塹以聚遼民毀東關夷塔以利形勢並屬虛訪輿情深得廠臣籌塞恢疆掃穴殲奴之意著卽與議覆行

○戊辰仁孝文皇后忌辰奉先殿行祭禮遣成安伯郭邦棟祭長陵

○禮部題三省正副考官河南吏部主事王應泰聶愼行禮部員外郎劉伸史髙胤山東戶科左劉先春吏科右虞廷陛中書張餋陸一騏山西光祿寺少卿蔣一驄尙寶司卿董懋中戶部主事馬任遠陳賓盛得旨這三省考官著點丫的去內張餋卽充山東正考官劉先春虞廷陛馬任遠俱系門戶都著削了籍爲民追奪誥命

○命造督師楡關兼撫遼鎭等處地方關防作速鑄給以便星馳到任行事

○刑部覆胡士容依監守自盜律斬從之

○己巳聖諭朕聞盛王禦世專崇道術聖人設教在正人心苟蔑聖賢道徳之坦途而任憸邪譏訕爲能事豈惟彌遠聖眞抑亦大亂世俗爲王法所不宥者矣洪惟我祖宗設科以來術尙端醇士歸馴雅上非典謨訓誥不錄下非經史掌故弗談以故俊彥云興列聖煥文明之化搜羅日甚國家收黼藻之功有以也無何邇來僞學興朝邪黨樹幟大壞風紀專務招搖一唱百和此挽彼推文字之間遵崇詭異楮墨所露半是刺譏如上科正副考官方逢年章允儒熊奮渭李繼貞丁乾學郝土膏顧錫疇陳子壯及中式舉人謝錫賢劉正衡艾南英程祥會雷榖孫昌祖之輩都不以崇正攄忠爲念乃以訕上謗政爲懷置聖經若弁髦鶩人情於險巇生心害政長此安窮朕竊憂焉𨿽已槪加懲處用起更新而在朝臣工猶沿宿染未殄余風玆特預爲申飭不憚再三該部士風文體系所職掌卽著行文各省直並會試正副考官及中式舉人自今已往文必尊經士無詭正有仍前詆毀朝政吠影捨沙決裂尺幅而無顧忌者著該部科細加磨勘簡舉參來敢有扶同蒙蔽的朕覽出一並重處還著緝事衙門密切體訪挐問具奏朕必根究到底嚴鞫主使之人從重擬罪垂戒將來用以正人心息邪說聿追累朝淳懿之風振起一代平明之治特諭

○督師兵部尙書王之臣赴關請戶兵二部給銀十萬兩作募兵犒賞之費許之

○以兵部右侍郎霍維華署部事

○升光祿寺少卿莫在聲爲順天府丞

○加戶部廣西司郎中辛思齊以山東右參議兼僉事補天津餉道專理運務遼餉兼管淮糧

○攺花馬池協守爲總兵以原任山海總兵孫顯祖任之一切事宜俱照花馬池新例行

○庚午督師兵部尙書王之臣奏遼左之事十年於玆今寧錦𨿽云暫勝而奴孽尙有鴟音皇上眷焉東顧命臣出鎭寧遠任大責重不得不舉賢以自助本部標下中軍楊嘉謨久在關門熟知戎務臣欲與偕行令其召募西兵充臣標下親兵又寧夏遊擊江鯤甘肅副總兵官惟賢守備鄭一亨夏登士皆一時將才應令各帶親丁作速赴遼以備緩急得旨覽卿奏關外戰守需將才甚急而各營伍惟西兵得力說的是楊嘉謨旣習西兵卽著招撫精銳勒限前來以壯軍聲江鯤夏登士官惟賢鄭一亨都著各帶親丁作速赴遼用備緩急官惟賢準立功自贖俱依議行

○以原任薊州東路副總兵黑雲龍爲鎭守宣府總兵官以見任宣府協守副總兵鄒國盛爲鎭守保定總兵官

○升山東武定道中軍守備加都司僉書王秉衡爲昌鎭左騎營遊擊將軍宣府守備加都司僉書馮世科爲昌鎭右騎營遊擊將軍楡木嶺提調加都司僉書王世國爲昌鎭左車營遊擊將軍

○長蘆巡鹽禦史龔萃肅淮揚巡鹽禦史許其孝各﹤鋶﹣釒﹥請爲魏忠賢建祠一曰流恩一曰瞻恩

○辛未工科左給事中陳維新﹤鋶﹣釒﹥請速發軍前急用錢糧並整頓關外兵馬又言舊撫袁崇煥數年拮據去歲嬰城臣必偉之每有﹤鋶﹣釒﹥奏輒髙談慷慨以保封疆復全遼爲已任臣心壯之李僧一遣動出非嘗且其言曰此番奴子必降若不降便可一鼓而殲舉朝以爲算定謀奇未嘗不徐觀而厚望之不意信使馳驅徒博其兩番僣號一紙嫚書未幾而蹂躪我屬國矣說者謂精騎盡東其虛可搗而河上之師似僅以虛聲示弱旣而圍犯錦州人謂纓冠被髮�不踰時況存錦原以保寧乃咫尺之間何以兵逗𨖻而不前何以餉堅閉而不發猶幸孤城忠憤錦能自固且奏膚功萬有他處而寧之先聲一頓此等伎倆謂可殲奴實臣所謂解也得旨這兩廠盔甲弓矢炮銃等項及兵仗局內造皆軍前急需應用錢糧著該部多方設處接濟毋使各匠停工關門內外兵馬俱要足額整頓副廠臣籌邊畫圉至意說得是舊撫袁崇煥輕遣李僧動出非嘗茫無實效已允回籍丁樞臣行邊出朕特簡至聯絡一心和衷共濟自饒爲之

○追罪寧錦援兵不赴者統領總兵李嘉訓著策勵供職遊擊馬淩雲張守有周一新三名革任回衛參將王維城遊擊別鎭二名行撫按提問

○升通政使司右參議張紹先爲右通政仍管右參議事

○壬申聖諭內閣自奴酋作孽以來事踰十載恥歷三朝近賴心膂重臣發縱指示及卿等謀畫運籌是以克奏錦寧屢捷俘獲數多朕甚嘉焉該欽天監擇於本月初九日獻俘稱賀朕欲臨期勉往以遠慰內外勞臣之心用彰從來未有之捷柰見今尙在調攝間有小愈更宜愼重朕是日暫免臨禦卿等可傳與祭告郊廟大臣務各竭虔行禮仍卽傳示各該衙門徑將解俘囚押赴市曹照例會官處決梟示施行特諭

○戶部奏天啟七年夏季分錢糧各督撫奏報薊州鎭主客兵餉發銀一十萬六千七百一十七兩有奇密雲鎭主客兵餉發銀九萬一千三百四十七兩有奇永平鎭主客兵餉發銀七萬二千四百六十六兩有奇昌平鎭主客兵餉發銀三萬五千五十八兩有奇易州鎭主客兵餉發銀三萬六千六百四十八兩有奇報聞

○總督薊遼閻鳴泰奏錦州遐僻奧區原非扼要之地當日議修已屬失策項以區區彈丸幾致撓動乾坤半璧𨿽幸無事然亦岌岌乎殆矣竊意今日錦州止可懸爲虛著愼弗狃爲實著止可設爲活局愼弗泥爲死局且此番之戰我兵損傷亦多今日急務無如補兵練兵爲要邇撫臣欲於關門薊門各練兵一萬五千以備調遣之用竊計關內外向各以六萬計近寧遠增二萬此八萬之眾皆厚餉非薊門之比使此八萬者人人皆勁兵豈須一萬五千之應使此八萬者仍望濟於一萬五千則厚餉蓄之何爲向以﹤土答﹥山一斷寧錦聲息不通彼時兵將盡集寧城而關外三大臣又復爲之一空所幸賊一枝落海沿一枝入興水之謀未遂耳萬一不幸出此則關門將若之何聞奴攻朝鮮得船四百隻而都令色令與黃把都兒近復自折入奴儻令朝鮮叛人以片帆渡海新附西虜以數騎窺關而奴子自率大兵從廣寧故道三路而來皆計之最毒而事之不可知者安得不急爲之備哉至關門城守之兵近日調撤幾空一時湊補無計亦宜於六萬之中爲守爲援分練停當遇急卽馳弗以赴援之故輙動城守致令生熟不一而戰守兩誤若夫興水口山低路闊系虜入坦途而山下僅一斗大破壁可爲隱憂則遣一偏禆宿重兵爲防尢計之必不可後者也得旨寧錦之捷制勝折衝皆受廠臣祕畫朕所鑑知錦州之議業有旨下部寧遠八萬關門六萬兵已不少從今以後當實補實練自圖戰守倘有緩急酌議薊門以資犄角俱有旨了興水一口禦虜要害宜屯重兵缺餉一節驕兵口實宜速籌處都說得是俱著確議覆奏

○命太僕寺卿田吉仍以原官管太常寺少卿事其陪推太僕寺少卿徐揚先以門戶削奪

○復除翰林院簡討孫之獬

○升南贛巡撫傅振�爲南京兵部右侍郎

○升浙江巡撫潘汝楨爲南京兵部添設左侍郎

○癸酉錦州獻俘上不豫不禦殿遣公魏良卿等祭告南郊北郊太廟各行禮

○升遊擊管山東曹州守備事楊禦蕃爲寧夏靈州參將甘肅鎭羌堡守備加都司僉書管事趙宦爲陜西總督右營遊擊將軍

○甲戌兵部署部事右侍郎霍維華題驛遞應付內掌於該部外設驛傳道實有專職宜一切責成之該省有私牌濫行該道不爲嚴究則不職可知若夫驛馬之斃皆斃於重包兼之夾帶私書私貨尢當嚴禁至於驛遞綱頭馬驛皆市獪之尢者充之冠蓋華要者奉承惟謹曹局閒冷者靳不應付致使節坐荒驛而嘆無魚下役泣道旁而嗟維谷而錢糧又開銷如故也臣竊痛之特懇明旨申飭得旨這本說驛禁壞濫臚例諸積獘甚悉而專其責於各省驛傳道兩直隸則以本道兼任之凡藩臬司李所用馬牌皆取給該道該道類申撫按掛號給發以防濫乞如有私牌該道以不職論及濫用假借嚴行禁革外其綱頭畱難應行夫馬希圖冒破錢糧者一並查處深得節省﹤鋶﹣釒﹥通驛遞良法余俱依議申飭行

○調河南磁州遊擊將軍方懋功於甘肅洪水堡調南直隸劉家河遊擊將軍殷纘績於寧夏領兵營升都司僉書管天津餉院中軍遊擊事李允盛爲宣府新兵營遊擊將軍

○乙亥諭刑部達奇勛卽日釋放著從督師赴關外立功贖罪

○鎭守遼東太監紀用題錦州突遇賊至戰守未備臣與諸官軍約全城之日每日人賞一兩於是人心踴躍思奮旣又與約曰能出城殺賊者每員名賞銀五十兩而各官爭先殺賊遂以戰勝臣初謂賊必不能持久或二三日間可退𨿽每日一兩所費不多不期賊困我二十五日以臣口許算之共該五十八萬四千五百七十二兩伏乞皇上憫念官軍勞苦再將別項銀兩量發前來使臣不失信於官兵爲將來效力之地也得旨覽奏錦城孤軍抗守出奇殺賊旣懸有賞格豈容中止除前給過賞功銀每名五兩外還著該部作速量行措處解發軍前用示朕鼓舞將士之意

○總督宣大張朴與巡撫宣府秦士文巡按直隸汪裕共言隆恩祠已告竣乞以蔚州衛都司僉書張夢吉爲守祠官從之

○補原任副總兵管薊鎭通昌三營參將事宋守義爲本鎭東路副總兵

○丙子太僕寺卿洪瞻祖題臣本寺外欠數多兼以支費扣畱出浮於入況關寧猶有召募之銀三萬尙待找足督臣復有犒賞之費五萬立待湊行若不設法催解其何以支今南北直隸山東河南等處所欠不少伏乞明旨照地方遠近勒限起解其南直隸九府四州欠至五十萬六千有奇須該部差風力司官分江南北照金花事例喫緊守催以便接濟允行

○總督漕運太監崔文昇糾參不職官員得旨覽奏力挽運漕盡心國儲深體廠臣帷幄籌邊至意勤恪可嘉姦詭插和勢豪勒掯漕例甚嚴這崔世召楊日顯何大顯都著先行削藉爲民追奪誥命並吳貴四等徐廷及蔣孝毛魁芳等一干人犯著行彼處撫按提解赴內外督漕衙門一並從重究擬徐廷骩法徐儀世不得不任其咎著吏部重處來說以後各省直凡官戶納糧俱與民戶一例上倉不許堆貯私家勒軍就兌插和糠秕等獘犯者指名參處官軍勒索的並行究擬

○崔文昇又報修築堤工得旨漕糧轉輸全賴河流順軌這駱馬湖新堤初成兼暑兩淹浸淺阻可虞該監體廠臣綢繆徹桑至意多方設法船行無礙忠勞可嘉其俟守凍空船裝糧到淮親詣湖堤相度形勢爲修築之計待秋深水落卽勘估急修以圖久遠

○先是督撫遼東諸臣議將遼東解額四名盡還順天而遼士之在登萊者今歲令赴順天鄕試至是禮部覆議今歲試期僅可一月自登萊以走京師幾二千里卽竭蹶兼程猶恐棘圍垂撤況登萊至遼視京師幾倍或懷故土之戀或就新疆之樂人情各趨誰得而彊之合照甲子例仍取中一名於山東自庚午科始共取中四名於順天乃爲妥便得旨覽奏遼士復還遼土就試順天甚得掄才寓招集之意但秋試甚迫士從登萊跋涉歸遼途遠試阻反孤士望姑著照甲子例仍中一名於東省俟庚午科盡屬順天共中四名關外遼士就試寧前道委爲妥便其廩例納監暫將印結咨監考試還行文原籍查確方準實歷俱如該部所議行

○升戶科右給事中陳序爲左給事中

○巡按狹西禦史莊謙﹤鋶﹣釒﹥請爲魏忠賢建祠於延鎭許之

○加升魏忠賢親孫原蔭錦衣衛指揮僉事魏鵬翼爲指揮使以廠役緝獲凶犯陳六等加恩也

○丁丑孝安皇后忌辰遣鎭遠侯顧肇迹祭昭陵

○上傳與戶部計務殷繁著該司官趣尙書郭允厚卽出供職

○巡撫廣西王尊徳題敬遵明旨已焚毀曹學佺所刻野史書板訖報聞

○鎭守遼東太監紀用疏敍錦州功得旨錦州之捷雪恥除凶十年僅見朕心嘉悅廠臣魏忠賢貫日精誠補天經濟徹桑籌箸帷幄刻刻關心軍實邊需接濟源源湊手功賢十萬身作長城允爲功宗堪藏盟府朕所洞鑑宜有特恩著該部照依寧晉伯事例速議具奏以彰朕酬眷元臣至意內鎭臣紀用捍孤城以當勁虜振久弛以挫方張義膽忠肝持危濟弱此番郤敵厥功爲最著加恩三等蔭弟侄一人與做錦衣衛指揮同知世襲給與應得誥命賞銀六十兩彩叚四表裏內臣胡明佐輸忠竭力不避險艱接應邊需深副特遣著蔭弟侄一人與做錦衣衛正千戶世襲給與應得誥命賞銀四十兩彩叚三表裏武俊間關間道共濟軍實著蔭弟侄一人與做錦衣衛副千戶世襲給與應得誥命賞銀三十兩彩叚二表裏楊得玉黃友徳孫玉守能護城戰能斬馘著蔭弟侄一人與做錦衣衛試百戶世襲給與應得誥命賞銀十五兩彩叚一表裏孟吉祥吳秉臣楊進朝鄭良輔履險衝鋒均嘗勞苦著蔭弟侄一人與做錦衣衛誠百戶給與應得誥命賞銀十五兩彩叚一表裏鎭臣趙率教總兵左輔朱梅志切同讎功著急難及戰守在事有功內外文武諸臣俱著作速分別優敍陣亡及輕重傷官兵俱與照例優卹以彰激勸

○總督鎭守遼東太監劉應坤復疏陳寧錦功次得旨寧錦之捷大振積靡克暢天威皆賴廠臣魏忠賢一腔忠誠萬全籌算恩威疊運手樞治平之樞謀斷兼資胸涵匡濟之略安內攘外濟弱扶傾念殊勛之難酬宜恩數之申錫著加恩三等蔭弟侄一人與做錦衣衛指揮使世襲給與應得誥命賞銀八十兩彩叚六表裏羊二隻酒三十瓶新鈔三千貫仍賜敕獎勵以示優異監臣王體乾梁棟李永貞石元雅王朝忠郝隱儒李實塗文輔崔文昇功參密勿績懋儲糈著各加恩二等蔭弟侄一人與做錦衣衛指揮同知世襲給與應得誥命賞銀五十兩彩叚四表裏鎭臣劉應坤鼓舞將吏努力戎行匪直大挫賊鋒在寧遠有卻敵之效抑亦深寒虜膽於錦州有解圍之助著加恩三等蔭弟侄一人與做錦衣衛指揮同知世襲給與應得誥命賞銀六十兩彩叚四表裏李明道劉忠陶文楊潮杜勛等矢心緩急殫力馳驅著各蔭弟侄一人與做錦衣衛副千戶世襲給與應得誥命賞銀三十兩彩叚二表裏胡良輔葛九思張守成李應江等聲實相資犄角攸賴著各蔭弟侄一人與做錦衣衛副千戶世襲給與應得誥命賞銀三十兩彩叚二表裏苖成郭尙禮金節田奉王升張大興等分猷邊塞著蔭弟侄一人與做錦衣衛百戶世襲給與應得誥命賞銀二十兩彩叚二表裏賈進朝賈進忠馮允昇董文儒閻思印劉尙用王愛陳貴許光先崔良用劉希延馬化龍馬忠孫正賓等效力戰場趨事著各蔭弟侄一人與做錦衣衛試百戶給與應得誥命賞銀十五兩彩叚一表裏滿桂尢世祿孫祖壽楊嘉謨等浩气枕戈壯懷吞虜楊寰孫云鶴王崇徳及王文元等詰姦禁暴俱著作速分別優敍王之臣等俱有旨了

○巡關禦史梁夢環復查敍寧錦戰功盛稱廠臣徳被四方勛髙百代發縱指示漢髙待鄼侯之懿典足徵尙父維師周武答齊公之成謨可考今舉錦寧兩處戰守之捷而權衡之以封伯及指揮使合而爲一大晉公爵斯足報曠世之殊榮耳得旨覽奏寧錦之捷振起積弱克暢武功皆賴廠臣碩畫淵謀知人善任有求必應士馬獲飽騰之資無備不周塞垣有守禦之實故能大奪天驕之魄永奠地軸之安績懋三韓功髙百代宜隆殊恩業有明旨

○總督宣大張朴巡撫大同張翼明巡按直隸汪裕各疏請宣鎭赤城爲魏忠賢建坊榜曰一代崇功

○戊寅戶部尙書郭允厚疏陳八款大略爲欲核邊餉當嚴冊庫之職掌欲足京糧當除流動之名目十三司各有分職然所轄者止一省耳有此省錢糧而爲彼省用者不與聞也有本司止存入數而爲別司之出數者不與聞也有此項錢糧參罰而別項之應罰應開不與聞也一部之中藩籬稍隔呼吸若不相通惟責成於冊庫爲提綱挈領之道應將郎中劉應遇新創各冊永遠遵守更相交代十三司並銀庫每月將月會冊實實呈堂送庫注冊必使無事不有冊無冊不用印一有稽查信手拈來靡不明悉外則杜各解侵欺興販之斃內則杜攬保假印之姦有一不備有一不眞責在理庫之官卽以冊爲考核之殿最也至於錢糧所以稽遲有司可以藉口者則流動不一四字害之耳夫錢糧重事卽畫一之法猶恐難行而顧可使之流動乎官因之二三其見吏因之髙下其手司農欲稽核而茫無定案百姓卽重科而莫知其繇邇來省直揭報完欠州縣倉口數目往往不侔職此之故謂宜責成冊庫將天啟六年奉旨已行之歲會冊溯至元年合六年內總撒並五年再閏應增之額逐省細加�確較數歲之中以爲嘗預派勘合應爲定額寧稍贏餘毋使匱歉寧流動於太倉毋流動於徵收酌成會計全冊通行海內可以歷千百年而不斃仍刊刻成書送吏戶二科並發省直諸司歲歲行之庶部司有可摸索守令有可秉成吏書無可顚倒此一勞永逸之道也因畱冊庫郎中劉應遇以新升參議職銜仍管冊庫以終其事得旨邊餉日遲京儲日詘都因錢糧龐雜數目混淆難以稽察覽奏嚴冊庫之職掌除流動之名目則按籍了然考成有據百斃俱消眞得提綱挈領之法奏內各款俱依議著實行劉應遇矢心任事不避勞怨著以新升參議職銜照舊料理冊庫冊完之日另行遷轉

○以京城巡捕右參將王家賓爲宣府副總兵

○調松棚路遊擊將軍陶承恩以原官守備磁州

○以寧夏都司僉書陳嘉賓爲南直隸劉家河遊擊將軍

○加升魏忠賢甥孫原蔭錦衣衛指揮使楊祚昌爲都指揮同知以廠役緝獲凶犯加恩二級也

○己卯中元節命侯陳光裕薛濂蔣惟恭李弘濟徐錫胤伯施壯猷朱自洪衛時春吳遵周郭邦棟孫廷勛祭長陵獻陵景陵裕陵茂陵泰陵康陵永陵昭陵定陵慶陵南寧伯毛孟龍祭恭仁康定景皇帝陵寢都指揮使侯昌國祭哀衝莊敬二太子墳園

○聖諭朕惟祖宗舊制設立九邊用嚴夷夏大防爰固疆圉勝勢其以奠金湯而藩京國至烈也邇者邊塞處處宜急而遼鎭中於奴禍尢屬喫緊賴廠臣謀在戰先畫定幄內功髙指縱勛列旂嘗三捷奏凱孽奴憤竄咸奏績勩朕實倚毗焉惟是奴憤必思復逞秋髙宜預設防守自山海內外以至寧遠塔山錦州等處地當衝虜若車輔之相倚防應畫界如犬牙之相制業旣設有總兵分別信地其間將領應統若干兵馬器械應發若干糧料芻茭應用若干合令內外督師鎭臣撫道從公計議撥給庶緩急之有濟而戰守可責成也該部一面詳議妥確回奏一面馬上差人星馳傳與各該總兵等官俱要同守信地愼加堤防當修葺的上緊設法修葺當振刷的著實申明振刷務平時操練諳熟才臨警策應閒整於以舒朕東顧之憂無負廠臣制虜之慮也其有能殲奴恢遼功成之日髙爵重祿朕不爾吝如或妄分彼此觀望逼𨖻不肯實心爲國戮力疆場負朕付托者祖宗憲典具在朕亦曷敢私焉特諭

○吏部尙書周應秋復查寧晉伯事例奏言寧晉伯劉聚在正統九年在甘肅收捕都督南哥僞祈王鎖南奔等又臨水堡擒獲達賊哈三木兒等天順五年又殺反賊曹欽並擒也忽烈王等歷升總兵官進封寧晉伯此成案可考也今奴孽不逞溽暑興師寧錦受圍聲援幾斷較之甘肅奚啻萬倍賴廠臣壯志吞胡赤心報國儲糈器械協濟實裕於邊發縱指揮調度虜在吾目將洗三朝未雪之恨禠十年匪茹之凶偉哉浴日補天允矣安內攘外應賜券誥用答元勛得旨魏忠賢報國心丹吞胡志壯整戎簡備立三捷之奇功雪恥除凶洗十年之積恨績奏安攘名列山河寧晉彜典昭然世爵褒封允當著於弟侄一人特封爲安平伯世襲歲加祿米一千一百石錫之誥券與國同休仍賞銀一百兩彩叚八表裏羊四隻酒六十瓶新鈔五千貫賜敕獎勵以光賁大典風勵忠良

○鎭守遼東太監紀用題亟缺糧料乞速賜接濟得旨糧儲爲三軍命脈據奏該鎭屯本旣已虧折賊至又多焚毀新增三帥支費愈繁若不早爲接濟何以待敵著行天津督臣於漕米到日不拘何項截撥二十萬石免其下卸速令順流刻期運至寧遠前屯諸岸口令所在官兵速運入城以備急需仍將起運及運到日期一並回奏不許推諉稽誤責有所歸

○升山西右布政王國相爲貴州左布政管威淸道

○庚辰宣延鎭捷祭告南郊北郊太廟遣寧國公魏良卿保定侯梁世勛駙馬萬煒各行禮

○巡撫延綏朱童蒙奏干兒罵素性狡猾嘗輕內地自今歲入犯稍稍挫折今裹瘡鄰死猶敢聚兵犯邊總鎭孫顯祖提兵應援分布設防虜分三股而三處迎敵斬馘𨿽止七級然堵回五六千騎使內地安堵兵馬無損厥功茂矣故事保全堵回與血戰奇捷同功況顯祖屢戰屢勝其功又非尋嘗者比章付兵部

○總督薊遼閻鳴泰等題曩者錦州圍困兵部題奉兪旨調昌平兵一萬領以總兵李嘉訓赴關防守乃鎭邊居庸二路軍百計逗𨖻要索天啟六年月糧如數給與始行及行至馬蘭逃回大半則二路總兵谷應選焦慶延之訓諭可知至於薊鎭總兵孫祖壽當援遼之時擁兵城下堅壁不戰悠悠忽忽曾不得一臂之用皆不可不分別究處也上令各策勵供職

○兵部署部事右侍郎霍維華覆紀用與閻鳴泰疏言錦州一城爲奴所必爭內鎭臣所六輕兵以防小修以補賊至則堅壁淸野以待卽督臣所謂虛著活局之意臣部以爲錦城已守有成效決不當議棄倘臨時設謀餌敵出奇應聽新督師熟計而行今奴𨿽屢挫狡謀叵測關外練兵八萬戰守足恃不必專望外援若關兵六萬亦宜分別訓練勿令戰守兩誤至薊門各路宜守興水口兵將宜添尢爲綢繆急著得旨關門之倚寧遠寧遠之倚塔山錦州皆層層外護多設藩籬以壯金湯杜文煥駐寧遠侯世祿駐塔山尢世祿駐錦州前屢旨分派自明著內鎭臣會同新督師酌量地方撥與兵馬都要各守信地修築城池操練軍士實心料理以戰守急圖不得妄分彼此推諉觀望自取罪責喜峯興水等處除戎器設兵將俱是綢繆至計封疆事大務期內外文武同心齊力以保萬全著實申飭行

○辛巳戶部尙書郭允厚﹤鋶﹣釒﹥臣病起於憂思臣憂起於空乏如黔餉之請島餉之增遼餉之已措而苦未措也種種關心無以自遂蓋太倉之歲入僅三百三十萬而歲出該五百餘萬臣思之而無策也省直之歲徵僅三百三十萬而九邊之歲支已該三百二十萬臣思之而無策也三百三十萬之應解京者甫一解京而先有一百八十萬之支也三百二十萬之該解邊者未解邊而更有七百八十萬之欠也臣思之而無策也況澄城之官以催科而隕命句容之令以徵解而去官此等人情臣無不思恐三萬調援之兵旣已缺餉而逗𨖻殊甚數十萬戍守之旅又安知不以缺餉而庚癸頻呼此等軍情無時不思恐秋髙馬壯胡虜生心數月枵腹寧堪荷戈至宣府內鎭臣有欠餉三百八十萬之﹤鋶﹣釒﹥奉皇上湊給三分之一之明旨而臣益苦無措發臣嘗集諸臣悉心計議如復鹽屯歸並事例開館會計等項蓋以除此一著用財者日盛生財者無門而臣之伎倆窮矣與其以司徒之席爲養病之地無寧乞休避賢者路有旨慰畱之先是允厚有疏特開會計館未蒙批發玆復得旨覽奏具見裕國足庾之苦心卿上﹤鋶﹣釒﹥時兵事方殷未便舉行今始簡發當此三空四盡之時其有禆生財不擾動軍民者朕方委心以俟卿還卽出與諸臣詳議具奏朕自能酌行毋得托疾以孤眷倚

○鎭守宣大太監葛九思請錄洗馬林之捷得旨覽奏刀酋觀釁蠢動已非一日近有洗馬林之捷皆賴廠臣魏忠賢志安社稷念切封疆任用得人鼓舞三軍之气籌畫不爽振起累年之衰彼氊裘遁迹於望風皆桑土預周於未兩著蔭弟侄一人與做錦衣衛指揮使世襲給與應得誥命賞銀六十兩彩叚四表裏羊二隻酒三十瓶新鈔三千貫仍賜敕獎勵以答殊勛葛九思飭法修備功著塞垣著蔭弟侄一人與做錦衣衛副千戶世襲給與應得誥命賞銀四十兩彩叚三表裏張守成李應江稽查巡歷夙有勞績各蔭弟侄一人與做錦衣衛百戶世襲給與應得誥命賞銀三十兩彩叚二表裏田奉王昇張大興共分猷念有造地方著各蔭弟侄一人與做錦衣衛百戶給與應得誥命賞銀二十兩彩叚一表裏督撫道將大小文武官員以及獲功員役俱與分別敍賚

○兵部隨具覆總督宣大張朴巡撫宣府秦士文各加升一級按察使張宗衡戶部糧儲郎中王珍通判白麟各量加一級副總兵今升總兵官鄒國威等各加職銜賞賚從之

○鎭撫司奏問過走空詐騙犯人事得旨這犯人顧汝翼通同孫如洌作姦犯科贓私畢露旣經究問明白孫如洌著削籍爲民追奪誥命錦衣衛拏送鎭撫司同顧汝翼一並嚴究其贓銀三千五百兩立限嚴追以助大工贓完日送刑部依律擬罪姜玉菓交比匪人著削籍爲民追奪誥命廠臣魏忠賢振刷紀綱肅淸輦轂無隱不照寧遺漏綱之姦有法必伸大破羣邪之膽勞績屢著風猷具瞻著於原蔭弟侄一人加升二級賞銀五十兩彩叚四表裏羊二隻酒三十瓶新鈔三千貫仍賜敕獎勵以示眷倚原辦官旗與照例並敍

○命廣西提學副使徐儀世冠帶閒住因漕監劾其父徐廷憑官勢以勒抑漕糧吏部並議處其子也

○壬午成祖文皇帝忌辰奉先殿行祭禮遣鎭遠侯顧肇迹祭長陵

○鎭守宣大太監葛九思題宣鎭缺糧數月乞亟催二運以杜脫巾得旨覽奏宣鎭戍軍待哺數月向賴廠臣指縱節發京運以救湏臾今京民二運積欠二百九十二萬九千有奇饑軍將何接濟著該部將京運不拘何項先行湊發以濟然眉其民欠著該鎭撫按速咨該省直撫按嚴立考成以完欠數目定大計黜陟務守催額欠前解該部都如議速覆行

○原任禮部尙書孫愼行謫戍寧夏邊衛

○追朱大洽等贓銀三千七百八十兩邢元吉八千四百八十九兩官秉彜等二百五十六兩

○癸未兵部右侍郎署部事霍維華條奏邊事一曰錦州不可不守夫全遼疆土期於必復咫尺錦州豈可異議況向以修築未完之日尙能據以挫賊今乘此戰守已勝之餘何難憑以自固且尢世祿定爲信地增兵奉有明旨宜一意修葺城垣整頓兵馬料理芻糧爲有進無退之計可也一曰塔山不可不城錦州旣在必守而聯絡於錦寧之間者惟塔山是恃卽無城猶與增置有城何難修葺苐恐轉眼髙秋時日逼而工程大故顧慮不決耳臣以爲城欲堅不欲天止就舊垣補葺本山之石與附近殘堡民房之甎運而砌之亦甚易易也一曰火器不可不練與奴爭於數步之內我之騎射不如奴若擊奴於百步之外神器所至奴之騎射無所施其力矣我之火器未嘗不精火藥未嘗不多要必使件件各盡其用人人俱擅其能則一器可以斃數奴一人可以發數器卽用寡敵眾當無不勝一曰車營不可不備均此火藥也用以城守則有餘用以進戰則不足者無他營壘不堅無所據以展其技也可以堅營壘拒奴衝突者莫如車而諸將反若視爲緩圖者未能窮其掣耳向臣在文華門見發出關外之車以古制而妙新裁卽拒守而爲摶戰其法盡善關外宜仿而多備之俾諸營皆以車爲主充以步卒足以盡火器之長中藏馬兵可以妙出奇之計進憑以攻止據以固則有勝無敗之勢嘗在我矣至若某處應兵若干某處應馬若干芻糧應用若干是在督師與內外鎭臣熟計定額各部竭力預辦而速應之非臣部所敢逆揣也得旨朕𨿽靜攝邊備喫緊時紓軫念奏內守錦州城塔山練火器備車營俱關制奴大計著上緊申飭行兵馬器械芻糧藥料督師與內外鎭臣作速額派各部宜協力預辦以應急需不得遲誤

○賜安平伯魏鵬翼養贍莊田七百項一如寧國公初封肅寧伯例仍行屯田禦史擇膏腴善地作速撥給從戶部尙書郭允厚之請也疏內褒羙忠賢有安卽是安社稷之安而平非特平一方之平等語

○又命工部發銀一萬九千兩作安平伯第宅買價修理之費其朝房並照肅寧伯前例行

○甲申命兵部錦衣衛選大漢將軍照五年一選之例也

○初鎭守大同太監張守成革去陽和標兵馬兵放靑銀五月軍士嘩然洶洶幾成大變至是總督宣大張朴言折空之銀原爲各軍買補馬匹之需成例已久一旦奪之於吻宜其不堪應仍舊例以安眾心得旨這陽和標兵馬匹旣放靑五个月則料艸自應裁減內鎭淸查具見綜核勤愼乃斃竇積久軍士忽嘩中間將領吏胥豈無別情該督臣旣稱折空例行在先朝廷體卹戍卒宜厚姑著照舊行以後折空銀兩務歸各軍補買馬匹毋得侵漁

○刑部尙書薛貞覆擬原任左都禦史髙攀龍子世儒罪比官司追捕罪人致令罪人已死律禠配攀龍爲左都禦史時曾考核崔呈秀提問追贓呈秀必欲報之攀龍𨿽已削籍自料弗免已見繆昌期周宗建等先後逮系遂於三月十六日自沈池水乃次早緹騎至矣奉旨詰問漏洩之因刑部坐世儒以不能防閒其父擬奏從之

○西夷五地面土魯番進貢

○兵部署部事右侍郎霍維華覆延鎭加恩事得旨延鎭大捷內外文武有功官員宜行敍賚廠臣魏忠賢祕謀潛授師中妙算遐施閫外勛銘鼎呂望重華夷已有特恩外總督倉場塗文輔勞在版部功著疆場著蔭弟侄一人與做錦衣衛指揮僉事世襲給與應得誥命還賞銀四千兩彩叚二表裏郭允厚賞銀四十兩大紅紵絲二表裏張曉曹爾楨各賞銀三十兩紵絲二表裏王之臣加太子太師蔭一子錦衣衛指揮僉事賞銀四十兩大紅紵絲二表裏給與應得誥命霍維華升一級蔭一子錦衣衛正千戶賞銀三十兩紵絲二表裏給與應得誥命許可徵升一級賞銀十五兩莊謙賞銀十五兩田吉王登三各升一級賞銀十五兩單明詡林翔鳳周鼎梁廷翰郭捍城劉席民苗思順各賞銀十兩王之采蔭一子錦衣衛指揮僉事賞銀四十兩紵絲二表裏史永安加升一級蔭一子錦衣衛指揮僉事賞銀四十兩紵絲二表裏張九徳加升一級賞銀三十兩紵絲二表裏朱童蒙加升一級蔭一子錦衣衛指揮僉事賞銀三十兩紵絲二表裏俱給與應得誥命楊肇基加太子少師蔭一子錦衣衛正千戶賞銀三十兩紵絲二表裏給與應得誥命杜文煥加右都督賞銀三十兩孫顯祖加實授都督僉事賞銀三十兩夏時亨遇參政員缺推用賞銀十五兩楊嗣修遇巡撫員缺推用賞銀十五兩白貽淸彭克濟譚性教行吏部紀錄各賞銀十五兩史﹤範土﹥何若鸞郭安民行吏部紀錄各賞銀十兩王礎給優卹銀十五兩王洪著與實授殷體信賀虎臣加五府銜遇總兵員缺推用侯一位遇副總兵員缺推用各賞銀十五兩顏則孔行吏部準照舉人行頭超選張時傑加升遊擊賞銀八兩王佩尢養鯤石在廊何漢葉洪春戴誠成湯賓李成各照原官加一級各賞銀六兩李國春王永禎孟應熊各用原官起用王根子等俱依擬

○協理戎政太子太保兵部尙書李春燁以母年九十乞終養不允尋再疏請命加太子太傅馳驛以歸

○升太僕寺卿洪瞻祖爲都察院右副都禦史巡撫南贛等處

○命神樞營參將劉芳羙爲京營巡捕右參將升寧夏衛指揮同知王光先爲寧夏屯田水利都司

○乙酉神宗顯皇帝忌辰奉先殿行祭禮遣彰武伯楊崇猷祭定陵

○以敍延鎭功加恩輔臣黃立極等升蔭賞賚有差各﹤鋶﹣釒﹥辭許之

○丙戌兵部右侍郎霍維華題計處營馬以禆戎務夫內而三大營外而通州營張家灣營奠靖各馬匹皆戰守巡緝所必資而旗手衛之馬又所以閒輿衛者也舊額誠不可缺至於三大營原額馬匹共二萬六千二百六十一匹自天啟六年正月起至十二月終止倒死馬共二千九百四十六匹又年終印烙變買馬共二百九十五匹倒死之數已及一分之外次年朋銀例應扣徵載在會典功令甚嚴今據總督戎政衙門所請遇災蠲免或量徵一半無非優卹官軍至意但徧查會典及節年題案從無此例咒九邊俱有朋銀遇災並無蠲減此端一開遂成永例效尢何極且人心愈懈竟以倒馬爲不相關之事合無仍遵祖制扣徵俟該營徵完之日類解太僕寺以備買馬之用但寄養之馬價值三十金一充營軍旋至倒死皆緣貧遠軍士奔逐馱載作踐不�迨至倒斃無皮驗割眞僞莫稽今於揀軍必審貧殷壯弱住居遠近查其曾否割皮無少假餙諸如此類惟將領稔知其詳至若臨期雇覓代點亦應將領舉發如有軍弁通同作姦冒領馬匹許馬政主事會同巡視科道將該營將領指名參奏從之

○巡撫山西牟志夔題衝邊缺餉難支乞發京運以保危疆得旨覽奏三關京運累年缺額數多卽天啟六七兩年欠軍餉多月而西路撫賞尢爲無措饑軍待哺邊儲仰屋將何以濟著該卽將六七兩年春夏二年原題京運欠數速行措發以稱廠臣竭慮籌邊抒畫卹軍之意

○巡按直隸卓邁題年來積靡虛冒患在綜核無法振刷非人賴廠臣魏忠賢視國如家處處周防匪獨錦寧奇勛大快人意在宣鎭則有洗馬林之捷在延鎭則有幹酋之捷在東江則以一旅孤軍四面受敵而猶有掩截堵擊之捷神武遐鬯從前未有然有備無患今日急著不知喜峯口桃林黃花諸口邊墻果營繕報竣否墩臺布列果挺然金城否火藥弓矢果器與人相習否車營騎卒果車與馬相得否召買之艸豆額餉之本折果及時解發否當此秋髙馬肥圖之此其時矣上嘉其條陳諸款切實可行著嚴加申飭

○授庶吉士蔣徳璟王廷垣江鼎鎭爲翰林院編修李若琳錢受益張維機項煜師雅助丘瑜褚泰初爲翰林院簡討李覺斯爲禮科給事中其楊汝成閃仲儼馬之驥劉垂寶俱以門戶削籍爲民

○升禮科給事中陳爾翼爲吏科右給事中

○丁亥巡視屯馬禦史李時馨奏今日馬價廬鳳淮楊欠至二十萬有餘鎭江應太欠至三萬四千九百有餘今日屯糧南京四十二衛所麥米欠至二十三萬有奇在軍也或諉於荒歉之數在官也實明犯自盜之條皆繇查參之法不行故至此今後當檄各該地方管糧官接比嚴催完解仍按季報該道分別參處屯馬二政庶有禆乎得旨屯馬二政俱系軍國重務乃馬政旣多逋負屯政亦多侵欠總緣查參不嚴廢閣已甚這本說愼舉刺嚴考成以責實效最得裕國計肅官嘗之法俱如議著實申飭行

○總督兩廣�周祚奏海賊一雚老等駕船百餘只突入福建銅山寨燒毀兵船稱欲侵犯柘林寨未幾潮漳副總兵沈志亮又有賊勢重大孤城難支乞督發中權船會同福建兵船夾剿之詳臣牌行巡視海道總兵官挑選中權中部左部兵船五十餘只仍令該道鎭親帶省城標兵一千名調度策應兵未及到而賊已突入柘林焚毀兵船登岸沿燒居民房屋直入揭陽城下矣幸知縣馮元飈督率鄕兵出城拒斗仍分兵絕其去路四次交陣傷賊數十人相持三晝夜賊敗放火燒屋鄕眾放火賊遂開船遁去揭禍甫解而賊又闖潮陽城下矣潮陽知縣陳國紀極力守禦參將張應干督兵防護亦相持數日前後斬馘生擒五十九名銃擊碎其中軍大馬烏船一隻桅掛斗衣小雲霄船一隻傷死彊賊及柁工數名溺死無數賊見岸兵各處有備始解纜揚帆開駕外洋而去潮禍甫解而賊又飄入惠之碣石燒毀兵船敵殺把總葉臺蓋碣石兵船止三十四隻又分五哨因檄赴揭潮協剿方出海而遇賊葉臺把截巷口效死血戰眾寡不敵因而殞身臣今行總兵官再雇民船挑選中權三部並南山營各官兵督發隨賊向往相機協剿先將將領守備胡其髙等分別論罪以聞章下兵部

○南京巡倉禦史蔣守藩奏南京爲豊鎬重地各營各衛官軍所系命者此二十七倉之儲積也乃楚賦二十五萬割而餉黔今已六年各倉所積幾何黔局未結不能遽爾撥還則南京營衛官軍將奚以爲糊口計也竊計此二十五萬者輸之三楚儲之京倉是南糧非楚糧也黔之罪人未討黔之疆宇未寧是天下所共亟非南京所獨急也柰何獨割南京額以餉使根本之地以黔故空虛而營衛官軍以黔故枵腹也倘外解不接脫巾而呼東南隱憂有不忍言者得旨南庾告罄軍需急在眉睫累經彼中諸臣迫切陳請該部還宜悉心區畫或別策急黔而楚賦仍歸南或別策急南而黔餉仍責楚要湏從長計議酌量挹注用固根本

○戊子修理先農壇祭告后土遣工部尙書薛鳳翔行禮

○命禦史晏春鳴巡視長蘆鹽政

○刑部浙江司郎中張云鶚削籍追奪誥命以熊廷弼親戚波及也

○以巡按福建禦史周昌晉之請旌表節婦林氏遊氏鄭氏黃氏徐氏烈女何玉采孝子李躍龍林氏仙遊縣人一門四寡號稱世節林氏年十九歲遂喪夫無遺胤與寡姑寡叔母誓志共貞備嘗百苦

○移內市於玄武門聖諭朕念成周盛時禮制所載匠人營國朝市井我祖宗則而法之其意良是朕踐祚之始正逆奴方熾朝殿未興遂將內市暫移北安門外於今七年矣器物頗覺不敷混褻殊非長策今賴廠臣覃思密畫戰勝廟堂鼎建朝殿聿新挫虜捷音疊至神人奮悅朕甚嘉焉可將內市自八月初四日爲始還遵累朝舊典仍移於玄武門外著該衙門嚴加巡緝禁止紛囂皇城各門都盤詰關防毋得疎怠復我祖宗以來面朝後市之典昭朕軫卹�民至懷

○鎭守遼東太監紀用題二鎭新創營伍乞照例設官得旨覽奏二鎭新創自應照例設官侯拱極加升遊擊已有旨了其侯世祿所選楊華徵等尢世祿所選周鎭等都準實授職銜俾各任事

○庚寅上以錦州功加恩首輔黃立極加少師兼太子太師進中極殿大學士蔭一子錦衣衛指揮使世襲賞銀六十兩彩叚四表裏加賜坐蟒一襲次輔鳳來瑞圖國﹤木普﹥加少傅兼太子太傅攺吏部尙書進建極殿大學士各蔭一子與做錦衣衛指揮同知世襲每還賞銀五十兩彩叚二表裏加賜坐蟒一襲都照新銜給與應得誥命余官如故已而各疏辭許之

○禮部尙書來宗道題遼藩支庶旣已歸並惠王約束藩體尊矣其表箋封婚等項亦悉歸於類進則藩體益尊矣事權業已畫一惟有成命是遵無容復議至光澤王術堣所請奉祀一節以遼遺支派而奉遼藩六廟湘陵香火例所宜然乞以地土悉歸惠府奉祀仍屬遼藩則皇上浩蕩之恩益溥而親藩之體統愈尊矣得旨遼藩支庶歸並惠藩表箋封婚等項悉歸類進已有旨了奉祀六廟祭掃湘陵一節照舊仍屬遼藩以明支派而妥幽冥著如議行

○賜敕獎勵魏忠賢仍於原蔭弟侄一人加升三級並銀叚新鈔羊酒以緝獲假充旗尉宋文登等也

○京棍王之龍雕刻假印充錦衣衛旗尉至揚州冒稱吳養春子吳繼緒供出吳養眞等八人合本行鹽提解追贓時繼緒已死矣事露巡鹽禦史許其孝以聞刑部覆之龍律斬從之

○河南道禦史李應薦條陳京闈切要事宜曰早印捲曰嚴柵欄曰序點名曰詳編號曰謹受卷曰愼彌封曰淸謄錄曰稽對讀曰禁棚廠曰核供給曰細摉簡乞皇上采擇容臣刻示通衢以便遵守上以諸條陳有禆場務下所司飭行

○詔以朝覲會試屆期預防盜賊最爲喫緊飭保定總兵鄒國威通州參將李世爵河間守備孫弘謨徳州參將尙廷練涿州參將王秉忠眞定守備胡永寧張家灣守備耿應魁各將該管地方預先加意防範遇有盜賊竊發設法緝捕令各屬官軍照依分班巡捕自今年十一月起至明年正月盡止各遵照施行

○辛卯兵部覆閻鳴泰備查官軍赴援之期疏得旨營兵甫出都門卽行恣肆紀法何在著查的名分別究處王承恩等彈壓不嚴本當重懲姑著革去加升職銜以在營原官痛加策勵用贖前愆

○巡撫湖廣姚宗文題兵興以來海內交困而三楚爲甚今兩藩並開楚省三王並出湘江經費浩繁四顧躊躕無從措手皇上親親而仁民仁民而愛物念供億之難準三省協濟計藩封鋪設等費共該一十七萬楚省已勉任其半其八萬五千兩坐江西河南狹西三省而屬當倥傯之日或各存愛惜之心且斟酌通融地分三省多寡額數非部臣裁奪遵奉明旨頒行孰肯肥瘠一體今瑞王卽抵鄖襄惠王將屆楚境計桂王入楚亦在秋月孟仲之間萬一楚省之望眼欲穿而各省之酌派未定幾以西江之水潤涸轍之魚矣乞天語叮嚀從之

○福建道禦史汪若極奏疆事制勝有功廟算戰守宜定今寧錦之捷實賴皇上大奮乾綱心膂廠臣機宜不爽故能以一錦爲寧鎭保障且爲關薊捍禦也抑臣更有慮者諸路援兵非盡徵而不至千里間關气餒步卻藉口餉匱逗𨖻不前則調兵應援不若預行各撫按議調良將能兵之官令自於行間擇義勇兵丁不拘名數冊報該撫按送部俟徵調之時給以行糧以覘本將平日訓練能否設奴復渡河諸路兵將刻期可至如嘗山蛇勢首尾相應不呼而集國家受援兵之利無糜費騷擾之虞矣至於愼簡中樞哨探河上嚴核姦細皆今日急務又必內外臣工各修職業使軍實壯而兵气揚奴必不敢越寧錦而窺喜峯其敢捨弓馬而渡海濤乎得旨這奏錦寧之捷廠臣握算機先任人制勝有此奇功朕所鑑悉及時簡銳預整戎行著各撫按愼選才將自擇勇丁不拘名數造冊達部以便臨時徵調免使恇怯騷動說得是至推中樞探奴信嚴姦細並屬長策該部覆議行

○以太僕寺少卿郭興治爲太僕寺卿

○以浙省水災異嘗命巡按勘實災傷以便定議寬卹從巡撫浙江潘汝禎請也

○壬辰大學士黃立極等題暫攺經筵日期得旨緝熙進學此朕素志乃新愈之初殊不耐勞覽奏說俟朕體萬安另請擇吉具見卿等忠愛至意依議行

○升廣東右參議陸化熙爲廣西提學副使

○癸巳工科左給事中陳維新題大工告竣萬國騰歡計時甚速計費又甚省誰非廠臣之殫慮勞心上體聖明堂構之思下作百工趨赴之願以至此然各項補欠尙多不貲卽木�一節應給且逾百萬他逋可知臣每查解官多於途次遷延驛遞阻塞今須於起解衙門給發印信批文令經過地方實塡時日聽掛收衙門查驗又壽州入衛班軍大工服役而月糧經久不解成何事體伏乞聖明嚴飭抵補並已復班糧隨軍起解違者參處下所司議之

○護送桂王兵部尙書邵輔忠參銅陵縣官抗旨慢王得旨覽奏王舟至銅陵劉涵淸金世章迎朝不虔膳支不備復縱毆員役抗旨慢王大幹法紀已有旨削籍爲民還行彼處撫按提問正罪具奏

明熹宗悊皇帝實錄卷之八十六明熹宗悊皇帝實錄卷之八十七

天啟七年八月甲午朔

○丰城侯李承祚疏頌魏忠賢中云廠臣籌邊制勝勛髙汗馬且與我國家開天諸臣共光霄壤豈寧晉例所可拘者先臣徐達有開國功今子孫且以兩公世其爵此例獨不可循乎皇上卽隆以先臣徐達之報亦二祖十宗所欣慰者乃若內鎭臣紀用總兵趙率教有勇之心無怯之气則錫之勛爵以酬血戰寧晉之例似可相及臣之先臣有封疆功今始得以世其爵不耕不讀佩天恩而飫帝徳正無已時儻諸臣得世其子孫誰無保後之情其誰不感而思奮鞭指奴庭有不策而自前者願聖明速賜允行得旨錦州之役賊勢叵測廠臣念切封疆慮周先事接濟以厚軍實任人以恢壯猷髙十年僅見之功寒奴雛匪茹之膽元勛昭著已有特恩內鎭臣紀用等仰承祕畫忠勇自將已加恩以酬勞勩趙率教等功次前有旨下部著卽與議覆

○南京河南道禦史劉渼等奏奴子大挫於寧三敗於錦彼技旣殫我武維楊皆賴我皇上神武天授而心膂廠臣丹忱致主籌兵兵集籌餉餉盈戰有定謀守無漏鏬所以人心鼓舞神气自張及玆閒暇之時益修實政明敕獎賞審辧功罪使謀完力裕士飽馬騰或躡奴之去而殲之或誘奴之來而滅之所以制奴賊之命而張恢復之圖者可立決也報聞

○掌河南道禦史倪文煥題臣竊見今日之天下朝政旣已肅淸疆圉漸見寧謐此皆心膂元臣赤心報主愛國如家事事精勤處處周到致有此丰功茂績也然臣竊鰓鰓過計者聖躬安矣得無有以憂勞失調者乎朝政淸矣得無有以伏莽媒進者乎疆圉寧矣得無奴虜勾連思乘我所未備乎且臣尢有進焉乙丑以前朝政盡爲姦黨所混濁則用人惟恐其多乙丑以後黨人一空今且眾正充廷猶不無乏才之嘆則今日用人又恐其少莫若令科道間舉所知以備升除之選但不可過濫耳說者恐諸人市恩匪人雜進不知聖明在上如日當空所舉一不當罪坐舉者況諸臣皆與門戶爲敵儻輕薦一門戶之人不但不忠於皇上且自爲計亦大愚矣臣所眞知有二人如原任江西參政莊祖誥太常寺少卿阮大鋮一爲臣房師一爲臣同鄕知之最眞保之最力儻用之不效臣請以一官殉之得旨這本說廠臣赤心報主干國如家飭紀振法精勤周到說的是至於忠愛朕躬委曲調護朕所鑑知愼舉措嚴邊防是今日急著但不得濫舉市恩阮大鋮夙有才操爲邪黨所抑著卽擢用莊祖誥亦與查議具覆

○南京吏科給事中郭如闇等疏寧錦奇捷皆賴廠臣指縱合窾克奏膚功功懋懋賞皇上其有以處此矣然寇不可玩勝不可狃諸凡葺城池積芻粟利器械儲火藥禦之於陸防之於水皆今日善後之慮也詔善其言

○遣禦史李應薦卓邁監順天鄕試

○升浙江參政胡維霖爲胡廣按察使管武昌道河南參政陳其猷爲本省按察使專管修河狹西參政孟楠爲本省按察使分巡關內

○升山東巡撫標下中軍遊擊將軍施洪謨爲神樞三營參將都司僉書管臨洮總兵坐營事加遊擊將軍眭自彊爲神機二營參將都司僉書管福建海道中軍事加遊擊將軍陶延鑨爲廣東惠州參將都司僉書管薊鎭遊擊事孫慶爲宣府東路遊擊將軍都司僉書管寧夏玉泉營遊擊事於騰雲爲甘肅淸水營遊擊將軍都司僉書管湖廣洞庭守備事劉承胤爲福建彭湖遊擊將軍山東武定道中軍守備王秉衡爲昌鎭左騎營遊擊將軍

○乙未中極殿建極殿插劍懸牌遣工部尙書薛鳳翔行禮尋賜閣臣黃立極等銀各五十兩及中書張承爵等二十七員各五兩

○兵部敍寧錦功得旨寧錦大捷朕心嘉悅內外文武諸臣宜行敍賚廠臣魏忠賢體國忠誠籌邊勝算開泰長否消之運收保世滋大之功勞而能謙勛名未艾恩命已渙申錫方隆監臣王體干等協贊廟謨功在帷幄劉應坤紀用等拮據戰守績著疆場加恩示酬已俱有旨內臣孫成髙進忠李進喜馬吉祥臧欽馬進忠王鎭孫朝王永壽曹誠各升一級蔭弟侄一人錦衣衛試百戶給與應得誥命賞銀十五兩舊閣臣魏廣微忠猷素著加贈一級蔭一子錦衣衛指揮僉事世襲王之臣升二級蔭一子錦衣衛指揮僉事世襲賞銀四十兩大紅紵絲二表裏馮嘉會加贈一級於原蔭子錦衣衛指揮同知上加一級世襲霍維華升一級蔭一子錦衣衛正千戶世襲賞銀四十兩大紅紵絲二表裏郭允厚蘇茂相李春燁薛鳳翔崔呈秀孫傑楊夢衮各升一級蔭一子入監讀書賞銀四十兩大紅紵絲二表裏張曉曹爾楨張我續吳淳夫各升一級賞銀三十兩紵絲二表裏俱給與應得誥命許可徵升一級賞銀二十兩叚國墇郭興言李魯生陳維新各升一級賞銀十五兩陳序升任日加一級賞銀十五兩潘士聞賞銀十五兩倪文煥加升京堂照舊管事賞銀十五兩卓邁侯升任之日加一級賞銀十五兩梁夢環卽升京堂仍加一級賞銀二十兩劉徽加升京堂差滿推補賞銀二十兩蘇兆先楊文嶽汪若極張素餋張樞智鋌李應公各賞銀十五兩田吉升一級蔭一子錦衣衛副千戶賞銀三十兩紵絲二表裏給與應得誥命洪瞻祖加升一級賞銀三十兩馮時行加升一級賞銀十五兩苗胙土王楫郭庚各升一級賞銀十兩王登三劉嘉遇各升一級賞銀二十兩單明詡林翔鳳周鼎潘曾紘梁廷翰郭捍城劉席民苗思順各於升任之日量加一級各賞銀十兩曹爾材孫廷泂畢可芳蔣茂浙葉宰各升一級賞銀十兩楊寰孫云鶴王崇徳各升一級賞銀三十兩彩叚二表裏王祿王選各升一級賞銀二十兩彩叚一表裏王文光劉彬印燦王學禮李贊馬鐘乾杜春元方應登各賞銀二十兩閻鳴泰升二級蔭一子錦衣衛指揮僉事世襲賞銀四十兩大紅紵絲二表裏黃運泰升一級蔭一子入監讀書賞銀四十兩大紅紵絲二表裏郭尙友量升一級賞銀三十兩紵絲二表裏袁崇煥已離任加銜一級賞銀三十兩大紅紵絲二表裏劉詔升一級蔭一子錦衣衛正千戶賞銀三十兩紵絲二表裏以上五員俱給與應得誥命張鳳翼張翼明秦士文各賞銀二十兩紵絲二表裏畢自肅王應豸優升京銜照舊管事賞銀二十兩俱給與應得誥命張春量加一級賞銀十兩孫織錦張維世莊起元石聲諧張福臻陳其柱角�羊經傳各賞銀十兩喬巍升一級賞銀十兩王璣贈一級給優卹銀二十兩張之芳加一級賞銀十五兩方嶽貢於朝陳調鼎孫允傑李之茂辛思齊張志芳各賞銀十兩韓爭春萬民憼崔及第嚴昌祖李尙徳各賞銀八兩吏部紀錄趙廣胤張珍劉夢龍蘇涵淳趙宋儒各賞銀六兩吏部紀錄內張珍俟升任之日加一級趙宋儒準復原職安國棟等十五員各賞銀四兩喇嘛僧王桑吉李鎖南各賞銀十兩王舉等十二員各賞銀二兩滿桂加太子太師蔭一子錦衣衛指揮僉事世襲賞銀四十兩紵絲二表裏趙率教加太子少傅蔭一子錦衣衛正千戶世襲賞銀四十兩紵絲二表裏俱給與應得誥命楊國臣升一級賞銀二十兩尢世祿左輔各加右都督蔭一子錦衣衛正千戶世襲賞銀三十兩俱給與應得誥命楊嘉謨黑雲龍賞銀二十兩朱梅祖大壽徐應垣董用文錢中選尢世威麻登雲巢丕昌王收民各加升一級賞銀三十兩李世爵徐璉王應暉各升一級賞銀二十兩許定國孟兆程應麟各準復原職賞銀二十兩馮廉等二十一員各升一級賞銀十五兩陳兆蘭升一級賞銀十五兩宋承燾屠安婁雲龍各準復原職賞銀十二兩黃士英等八員各準復原職賞銀十兩鄭學舜等十員各準實授賞銀八兩賈得勝等四十七員各升一級孫懷忠等二十六員各升一級賞銀十二兩於化龍等四員各準復原職賞銀八兩宗玨準實授張令等九十二員各賞銀六兩聽該鎭移咨推用魏守義等共五百六十一員名各賞銀五兩聽該鎭移咨推用楊應干贈都督同知襲升三級給與應得卹典弼科襲升二級給優卹銀二十兩劉成祖襲升二級給優卹銀十五兩金國化給優卹銀十兩姚啟徳等十六員各給優卹銀十五兩有世職者襲升二級李希周賈有懷等一千二百六十七名各給優卹銀五兩竇承功等六員各賞銀十兩仍給優贍銀十兩黑熊等五員各給優贍銀十兩咨部擢用劉欽等三千二十七名陳應元等四百一十名各給優贍銀三兩李應春等十名各賞銀十兩余俱依擬

○吏部隨覆寧錦功恩得旨王之臣加少傅照舊督師霍維華加升兵部尙書郭允厚加升太子太傅蘇茂相加太子太保各照舊管事李春燁加太子太師薛鳳翔崔呈秀各加太子太傅照舊管事孫傑楊夢衮張曉各加太子太保照舊管事曹爾楨張我續吳淳夫各升都察院右都禦史照舊管事許可徵升都察院右副都禦史仍管兵科都給事中事叚國墇郭興言各升太常寺少卿李魯生陳維新各升太僕寺少卿以上四員各照舊管事陳序卓邁各俟升任之日加升一級倪文煥升太僕寺少卿照舊管事梁夢環升太僕寺卿暫準添注候補劉徽升大僕寺少卿差滿遇缺推補田吉洪瞻祖各升都察院右僉都禦史照舊管事馮時行加升太僕寺卿仍舊管少卿事閻鳴泰加升少傅照新推協理京營戎政黃運泰加太子太傅郭尙友加升都察院右都禦史兼戶部右侍郎各照舊管事袁崇煥加都察院右都禦史職銜劉詔升都察院右都禦史照舊巡撫部臣苖胙土等道臣畢自嚴等俱依擬

○禮部請以左諭徳孔貞運右贊善雷躍龍簡討徐時泰孫之獬充順天考試官中旨命時泰之獬往仍各升翰林院侍講

○以太子太師總督薊遼兵部尙書閻鳴泰協理京營戎政

○原任戶科給事中歷升兵部左侍郎未任告病郭鞏捐貲請助大工得旨郭鞏自戶科給事歷升卿貳卽應感恩圖報如何久不到任且前疏條陳未當著冠帶閒住其助工銀兩不必收

○加直隸大名府知府盧象昇山東按察司副使職銜照舊管事以其管臨淸倉三年積羨數千淸逋三萬一千有奇業經敍錄三次奉旨加秩以示風勵也

○丙申吏兵二部覆錦州加恩魏忠賢嫡孫魏鵬翼宜加少師封安平伯世襲得旨覽奏廠臣魏忠賢純忠矢報國家赤膽昭回日月自翼保朕躬劻勷廟計以至崇正祛姦裕國軫民何事不資帷幄有謀必及封疆方除器整戎增陴儲糗總志切於吞胡迨簡能授畫速餉集援遂气壯於敵愾以故錦寧三捷十載未見馘俘數實社稷功髙帶礪尋盟圭胙宜再見任錦衣衛指揮使世襲魏鵬翼旣以嫡孫上承伯爵計級加授宜晉少師用循彜典昭示酬庸所有祿米歲支一千一百石及應得誥券卽與頒給俱著各該衙門一體遵行時鵬翼年甫四歲

○兵部署部事右侍郎霍維華覆寧遠加恩寧國公魏良卿於見任太子太保今加指揮使計算九級應於官銜上加至太師而止尙餘一級統候聖裁得旨朕思中興之業每啟於多虞而夾輔之勛必資於名世廠臣魏忠賢補天經濟貫日精誠以先憂後樂之心襄外攘內安之治主持正論兩朝之慈孝聿彰破散私門累年之譸張頓殄桐封齊剖鼎構維新徳明惟明則魑魅現象物之照徳威惟畏則狐鼠失潛滋之憑藏市出途咸沐膏潤窺關伏莽畢服膺懲杼軸蘇困於東南鎖鑰固圉於西北業已藏勛盟府紀績旂嘗列爵上公稍酬勞勩乃若奴酋匪茹之毒爲祖宗未雪之慚朕爲子孫敢忘薪膽而廠臣目無勁虜胸有成籌委任淂人禁中精推轂之選綢繆先事塞上預徹桑之防號令如山鼓作將軍之气轉輸如水醪投壯士之觴遂使寧錦奠於金湯犬羊伏於刀俎大暢武略立起積衰功斯﹤棥心﹥矣朕甚嘉之寧捷所敍恩世襲指揮使職級並歸寧國準照部議著於寧國公魏良鄕原銜太子太保上加至太師而止尙餘一級著歲加祿米三百石仍照新銜給與應得誥命鐵券以示眷酬元勛至意

○原任楊州海防道參政郭士望奏陳爲東林傾陷得旨郭士望爲東林陷害今公論旣明著與起用

○丁酉祭先師孔子遣大學士李國﹤木普﹥行禮

○兵部覆太僕寺﹤鋶﹣釒﹥言馬價不可輕攺得旨這各地方應解馬匹通解冏寺原系祖制且京營兌用亦系急需除永平府屬今秋明歲準折色徑解薊鎭聽分發外其餘酌量本色分數仍解太僕督撫有請部覆策應及已經印烙之馬仍解本色以從民便九年以後仍照產制都如該部議申飭行

○遣禦史智鋌巡按蘇松等處

○旌表江西節婦熊氏等共十一口孝宗一位謀擁見存孝子一名王秉節已故孝子一名黃沂見存義夫一名李溥錦從巡按禦史曹谷之請也

○追萬燝贓銀三百兩

○戊戌祭太社太稷遣寧國公魏良卿行禮

○大學士黃立極等疏賀三殿告成得旨洪惟我祖宗撫有萬方鼎崇三殿蓋法天以布治非創自今日者也朕以兢兢業業亟以仰全祖宗規制爲念卽皇祖時躊躕於物力不敷然天人協應之機明良湊泊之會洵非容易幸荷上天鑑佑賚以肺腑重臣抒匪懈之眞誠運無垠之心計申嚴法紀殫慮稽查不勞朕之心思寬省天下財力未逾三載輪奐聿新上則俾朕對越有光下則百僚瞻拜有所皆廠臣補天偉績朕甚嘉焉覽卿等具揭申賀祝萬年有道之長贊一代中興之盛且頌不忘規備極詳婉作勞居逸雅合朕心具見卿等宮府同忠愛君體國至意

○吏部等衙門尙書周應秋等公賀三殿告成得旨覽奏鼎建告竣泰道聿新卜世萬年共球萬國皆賴廠臣夾日始謀規天竭慮頓還累代之舊觀遂奠無疆之鴻祚朕所鑑知卿等奏賀頌不忘規尢見忠愛至忱知道了

○內官監太監李永貞奏恭報三殿不日之成首敍廠臣偉績並錄協贊諸臣統祈聖恩用彰鉅典得旨三殿告成累朝之曠典聿新萬世之洪基丕奠朕心嘉悅內外有功諸臣宜行敍賚廠臣魏忠賢嶽降元精帝賚良弼夙夜匪懈心力交勤表極參中贊訏謨於考卜程功積事倡率作於工倕未滿三載之期克襄奕葉之績上全國家大體下省億萬金錢勛在社稷申錫宜隆著於弟侄一人與封侯爵世襲給與應得誥命還賞銀一百兩彩叚八表裏羊四隻酒六十瓶新鈔六千貫仍賜敕獎勵其府第祿米贍田等項比照肅寧侯例優給以稱朕酬報元勛至意監臣王體乾魏忠賢梁棟李永貞石元雅王朝輔郝隱儒趙秉彜塗文輔李實劉應坤王敏政崔文昇勞著劻勷勛髙堂構魏忠賢加恩三等蔭弟侄一人錦衣衛指揮使世襲給與應得誥命王體干等各加恩二等蔭弟侄一人錦衣衛指揮僉事還賞銀五十兩彩叚四表裏李永貞總督工程倍著勞勩還加賞銀四十兩彩叚二表裏李承堯蘇若霖各蔭弟侄一人錦衣衛正千戶給與應得誥命賞銀三十兩彩叚二表裏劉忠等十五員俱蔭弟侄一人錦衣衛正千戶給與應得誥命賞銀二十兩彩叚一表裏李承先蘇若霖加賞銀十五兩吳國泰等三十一員各蔭弟侄一人錦衣衛百戶俱給與應得誥命楊汝忠等八十一員各賞銀三十兩許秉彜趙進督工運石有功蔭弟侄一人錦衣衛百戶給與應得誥命賞銀二十兩彩叚一表裏馬誠汪良徳俱賞銀三十兩彩叚一表裏董鑑等二十四員各賞銀三十兩彩叚一表裏李誠銘捐助多金忠愛可尙加太子太師賞銀四十兩彩叚二表裏新舊輔臣葉向髙魏廣微黃立極施鳳來張瑞圖李國﹤木普﹥協贊廟謨勞深弼亮朕自加恩郭守仁升工部侍郎仍加二品服俸賞銀四十兩彩叚三表裏徐應選杜大盈各升光祿寺卿賞銀三十兩彩叚二表裏其內外文武大小臣工與有勤勞一並從優升敍蔭賚

○敕吏部三殿告成朕心嘉悅內閣先今輔臣寒暑周旋閱視陰陽調爕平成勛各著於劻勷功槪髙乎弼亮宜行敍賚玆特加恩首輔黃立極加左柱國兼支尙書俸還賞銀六十兩彩叚四表裏蔭一子與做中書舍人加賜坐蟒一襲次輔施鳳來張瑞圖李國﹤木普﹥各加少師兼太子太師進中極殿大學士各蔭一子與做中書舍人還賞銀五十兩彩叚二表裏加賜坐蟒一襲舊輔葉向髙顧秉謙各加太傅還賞銀五十兩彩叚二表裏加賜坐蟒一襲魏廣微加贈太傅俱照新銜給與應得誥命余官如故以示酬眷已而立極等各﹤鋶﹣釒﹥辭不允

○己亥禮部奏三殿告成請擇吉臨禦得旨覽奏三殿告成萬靈效順擇吉臨禦百福攸同具見卿忠愛之意朕方靜攝少需擇期行

○賜敕獎勵魏忠賢於原蔭弟侄一人加升二級仍賞銀幣羊酒鈔錠以巡撫登萊李嵩奏報角�羊運開洋皆廠臣之力也

○升順天巡撫劉詔爲兵部右侍郎兼都察院右僉都禦史總督薊遼保定等處

○以兵部侍郎呂純如爲本部添設左侍郎仍加服俸一級以都察院右副都禦史田吉爲兵部右侍郎

○湖廣五寨蠻夷長官司伍裏洞民田應昇等奏臣等司設楚徼錢糧差役例同有司戶禮家詩不減樂土惟國初以遠方風气未開未經設立儒學節年裏試俱分寄於辰州府屬各學止給衣巾不與幫補卽有智慧發迹無繇因於天啟三年具狀告赴通政司蒙準送禮部看詳行令撫按會議妥確竊見酉陽馬剌俱皆土司建學事例相同況不費公帑不擾民間官吏師生無容另議惟乞速頒印信庶文教興而夷風羙矣章下禮部

○庚子兵部條議武學七款一曰弘育餋一曰禁冒籍一曰分卷號一曰革代替一曰愼比射一曰嚴覆試一曰重將材上可其奏

○翰林院簡討楊世芳以差竣患病乞假調理得旨楊世芳系門戶著冠帶閒住

○辛丑孝康敬皇后忌辰奉先殿行祭禮遣安遠侯柳祚昌祭泰陵

○南京兵部尙書劉廷元﹤鋶﹣釒﹥進南京各衙門柴薪銀七千五百一十二兩太僕寺附角�羊柴薪銀四千九百八十餘兩各助大工

○壬寅兵部接出聖諭蓋聞程功篤舊朝廷有崇報之章恩澤溥頒臣下無向隅之念朕昔在𦇤褓气稟淸虛賴奉聖夫人客氏事事勞苦保衛恭勤不幸皇妣蚤歲賓天復面承顧托之重凡朕起居燥濕饑飽燠寒皆奉聖夫人業業兢兢而節宣周愼艱險備嘗歷十六載及皇考登極匝月遽棄羣臣朕以沖齡並失怙恃自贊承祖宗鴻緒孑處於宮壼之中復賴奉聖夫人倚毗調劑苦更倍前況又屢捐已俸佐橋工陵工助軍需鼎建溯想靑宮夙績曾成育眇躬加以累次急公而懿徳並﹤棥心﹥亙古至今擁佑之勛有誰足與比者外廷臣庶那能盡知簡在朕心於玆七載蓋未忍一刻忘也今朝殿慶成捷音疊奏朕感今懷昔嘉尙良深詩不云乎無徳不報奉聖夫人可特加恩蔭用彰殊異該部卽便議擬妥確速具奏聞以昭朕篤念今昔元功恪遵皇妣顧托至意特諭兵部隨具覆止蔭弟男一人爲錦衣衛指揮使上以其未足酬功著從優再議來看於是部覆請蔭弟男各一人爲錦衣衛指揮使世襲仍各加左右都督復得旨奉聖夫人事朕𦇤褓淸弱之時勞深調護及受顧托益勤兢業倍加節宣迨朕沖齡嗣服倚毗周旋更著勞績前後二十三年始終一心忠愼不替兼以捐俸急公不一而足徳茂淵懿眞可嘉尙玆殿工捷音兩次敍賚宜隆酬報元功加恩三等賞銀一百兩彩叚六表裏羊四隻酒六十瓶新鈔五千貫賜敕獎勵仍各蔭弟男一人與做錦衣衛指揮使世襲給與應得誥命昭朕篤念酬答至意

○鎭守登津太監胡良輔奏毛文龍斬獲功得旨奴虜猖狂殘我屬國覽奏該鎭與毛帥協力同心宣布恩信賑卹麗民激勵將士麗地湯站懶盤等處屢建捷功積衰頓起軍聲大振具見海外方略蓋體廠臣安攘籌畫克副任使深慰朕懷所有俘獲不妨風帆之便另行題解

○兵部署部事都察院右副都禦史霍維華奏撫臣袁崇煥置身危疆六載於玆老母妻子委爲孤注勞苦功髙應照例蔭錄前樞臣王之臣出都之日面語微臣從優擬敍臣謹照往例酌之與督臣鎭臣一體擬升蔭賞以聽聖裁玆奉明旨督鎭諸臣俱蒙二級之升延世之蔭獨袁崇煥一人止予銜一級而遺其世蔭微臣冒濫於格之外崇煥反靳於例之中其何以示公而服邊吏之心乞皇上卽以畀微臣之世蔭量加一級以還崇煥在朝廷未嘗再多一錦衣之官而兩臣遂各得其固然之分亦甚便計也又崇煥以侍郎銜加服俸一級蒙恩復加銜一級查九例無從二之官並乞將濫加微臣一級移加崇煥俾得以正卿歸裏得旨袁崇煥談款一節所誤不小朕不加譴責尙著敍賚分明念久在危疆姑使相準耳恩典出自朝廷霍維華何得移蔭市徳好生不諳事體

○選中駙馬子弟鞏永固尙八公主

○吏部覆原任四川馬瑚府知府鄭檠泣布沈冤﹤鋶﹣釒﹥言其在刑部時與顧大章爭執致升任後察處宜以原官赴部補用得旨鄭檠向在刑曹以持熊廷弼諸姦之罪中顧大章含沙之毒門戶熾時橫見擠排今公論旣明宜與昭雪準以原官起用

○癸卯孝慈髙皇后忌辰奉先殿行祭禮

○總督漕河崔文昇題修築堤工事得旨河決繇於堤薄秋深相度地勢起工務爲一勞永逸說得是駱馬湖沙土難築邳土堅凝預督淺夫開掘俟回空糧船帶取委屬可行地方正官管河官有推委耽閣回空船的參來處治還著總河衙門通行速舉有衝決處督河官勒限堵塞其未完工的刻期作竣庶無誤運艘以稱廠臣通漕速運綢繆徹桑至意

○南京吏部尙書王在晉等﹤鋶﹣釒﹥言勝亦兵之常謀居勇之上辧賊之所以退則知賊之所以來來者因糧也去者食盡也沿海之露積豈一炬之可焚而關寧之乏餉幾曠日之難久今後海運之交割須先盡內地海瀕之暫卸務轉運城中而後我飽賊饑賊必不至至亦不能久畱彼踰河跋涉牛馬不能以負芻我結連屯堡頭畜預宜以收斂堅壁淸野以主困客是爲今時第一義動以挑之不如靜以鎭之先聲以怖之莫如後實以疲之惟蓄銳以固其防勿輕嘗以入其彀儲火藥精器械練兵卒摉姦宄結人心是爲今時第二義溽暑非酣鬥之時彊奴有未盡之技時至秋深則馬肥於艸實弓勁於風髙海飈不便運艘難於轉輸秋月倍明乘宵慮其掩襲此秋防之當謹也入冬則輜重可以躡冰胡騎逕能飛渡島師難施牽制之力凍土易隳繕築之工霜雪嚴凝手足皸瘃彼向陽而就暖我怯冷以迎寒此冬春之可虞也七城之生命待食於一綫之餉道津門之水犀有限而海天之浩渺無窮覺華新募之遼人能慣涉海而淮揚所造之船隻猶恐後時毛帥孤屯必駐師要地而後可牽黠虜之狼顧西夷多狡必永懷好音而後可固薊北之藩籬此俱今日之要圖而廟廊之上當悉心講求者也又念各邊之調遣殷煩農部之供輸久匱奴若再來必非尋常之戰須早辦軍需火器備臨期之緊用預算其所難而先籌其所急庶不爲臨渴掘井之謀而有當於曲突徙薪之慮此在心膂重臣必有成算而臣等深心惕患輙敢佐一籌若夫戰勝而懼好謀而成內外協心將士並力采芻蕘以資謀議核功實以昭勸懲明明在上濟濟在廷自饒爲之臣等無庸喋喋矣得旨覽卿等奏慶具見忠愛寧錦之捷賴廠臣偉略深籌冊衷定力振起積怯轉危爲安說得是奏內所條預防事宜節節中窾語語訏謨中外諸臣有邊事之責者宜悉心講求著實料理

○復除翰林院編修何吾騶

○總督漕河太監崔文昇總河臣李從心總漕臣郭尙友山東撫臣李精白按臣黃憲卿漕臣何可及各﹤鋶﹣釒﹥言魏忠賢志存社稷澤及蒸黎三桐齊封不驚旁河之雞犬千艘相接盡恬破浪之魚龍衮屬各官議於濟寧河幹建祠乞賜額標以彰大典從之祠名表勛

○甲辰大學士黃立極等復合﹤鋶﹣釒﹥辭殿工加恩得旨朝殿告成萬方胥慶皆賴廠臣與卿等苦心殫慮誼切塤箎將三朝曠典聿新而期限未愆於素仰全祖宗規制朕甚嘉焉卿等輔弼股肱秩崇任重特敕首敍國有彜章何又合詞控陳咸不肯居功自滿且感朕諄殷憑幾之語而動彷徨憂惕之誠具見謹愼忠愛至意朕已鑑知還宜體朕調攝之時副朕眷注之切槪應祗受不必固辭

○巡撫湖廣姚宗文撫治勛陽梁應澤巡按湖廣溫臯謨各﹤鋶﹣釒﹥請於省城承天均州三處各建魏忠賢生祠內有體國純忠籌邊偉識以澄淸世道爲任以翊贊聖明爲心大烈著於安攘元功昭於中外等語許之祠名隆仁

○遣禦史汪若極巡按廣西

○乙巳荊王慈煙題乞恩準賜額祿得旨覽王奏自恭王長子常冷罪廢以次子康王襲封原是父子相承與繼嗣親王者異祖父兩世封爵並食親王祿無議安得與王遂攺郡王祿以失朕篤厚親藩之誼著戶部作速議覆咨行湖廣布政使司轉行黃州府屬準食親王額祿照舊支給無得勒掯責有所歸

○大學士黃立極等題本日皇上召臣等及九卿科道等官見於乾淸宮之西暖閣乃知聖體尙未能霍然勿藥也伏蒙聖諭仰見皇上𨿽在湯藥珍調之中猶然垂情治幾軫念國事堯舜兢業何以加諸臣等𨿽不才素奉教於君子矣廠臣忠貞性植訏謨遠籌往往出臣等意表誠有如聖諭所云者知臣莫若君豈不信哉敢不仰體皇上任賢勿貳之意虛心共籌合力贊襄務求至當以稱聖懷九卿科道等官親承玉音自當各修職業無敢惰窳皇上節嗇思慮頤養精神暫寬惕勵徐俟萬安得旨朕以淸弱之質當宵旰之會焦思勞神以致違和昨日召見卿等念國事殷繁𨿽在靜攝未免關心而監臣王體乾謹恪小心廠臣魏忠賢忠貞性植近日三殿大工東氛告急皆賴拮據克有成績朕深倚毗緊要重大事情卿等可與商確計議今覽卿等問安揭帖凡事必虛心共籌合力贊襄務求至當具見卿等宮府合心忠君愛國朕可節嗇思慮頤餋精神以需勿藥甚慰朕懷昨召見信王朕心甚悅體覺稍安說與卿等每知道

○工部尙書薛鳳翔題敍殿工得旨三朝曠典久需運會才余兩載煥復舊規實賴廠臣魏忠賢生符名世精稟扶輿眞有與國家共休戚之心卓爾肩天下系安危之望定傾濟弱則煉石之補天摘伏發姦則鑄鼎之象物掃反側之世界以還平康振媮惰之人情以歸震肅金科玉律城社寒心湛露甘霖市塗洽髓河幹雞犬不驚三藩之彩鷁頻飛塞上貔貅直使累載之風鶴俱定鰲足奠於地軸旄頭落乎天街偉烈丰功豈易枚舉乃若念三殿將作之役爲兩朝志事之遺感慨久湮首決大計持籌帷幄時詘反紓於舉盈抶惰旌勤勞人共歡於佚使勿亟而成愈速寡費而功則多三極昭靈中朝快就日望云之喜五材效順奕世鞏竹苞松茂之規予一人口不煩畫指不煩撝明目達聰辟門以通萬國繼志述事藉手而答先朝廠臣之勛顧不偉與通侯之賞旣協僉同圭土之分業行申錫薛鳳翔崔呈秀各加少傅兼太子太傅蔭一子錦衣衛指揮僉事世襲賞銀五十兩紵絲三表裏仍賜飛魚一襲孫傑楊夢衮各加少保兼太子太保蔭一子中書舍人賞銀五十兩大紅紵絲三表裏吳淳夫加太子太傅工部尙書蔭一子入監讀書賞銀四十兩大紅紵絲三表裏黃克纘加銜一級蔭一子入監讀書賞銀三十兩紵絲二表裏白所知董可威範濟世各加一級賞銀三十兩紵絲二表裏周應秋郭允厚各加太子太師蔭一子入監讀書賞銀三十兩紵絲二表裏曹思誠加太子太保蔭一子入監讀書賞銀三十兩紵絲二表裏蘇茂相加太子太傅蔭一子入監讀書賞銀三十兩紵絲二表裏曹爾楨張曉各加一級蔭一子入監讀書張我績捐助獨多加升二級蔭一子入監讀書以上三員各賞銀三十兩紵絲二表裏來宗道賞銀三十兩紵絲二表裏楊景辰賞銀三十兩紵絲二表裏李春燁加少保兼太子太師蔭一子入監讀書賞銀三十兩紵絲二表裏霍維華加一級賞銀三十兩紵絲二表裏邵輔忠呂純如趙紱各加一級賞銀二十兩紵絲二表裏劉遵憲加銜一級賞銀二十兩紵絲一表裏馮嘉會加贈一級蔭一子入監讀書王之臣加一級蔭一子錦衣衛正千戶賞銀三十兩紵絲二表裏王之采袁可立各加銜一級賞銀二十兩閻鳴泰加一級賞銀三十兩紵絲二表裏薛貞陳九疇各賞銀三十兩紵絲二表裏房壯麗加太子太傅蔭一子入監讀書賞銀三十兩紵絲二表里許宗禮李夔龍各加升一級賞銀三十兩紵絲二表裏呂圖南張九徳各加升一級賞銀二十兩紵絲一表裏楊紹震郭存謙張紹先王繼曾田珍張汝懋各賞銀二十兩紵絲一表裏李餋徳加太子太傅工部尙書蔭一子入監讀書賞銀四十兩大紅紵絲二表裏張文郁加升三級蔭一子入監讀書賞銀二十兩紵絲二表裏張惟賢等六十五員各加銜一級賞銀二十兩紵絲二表裏內魏良卿蔭一子錦衣衛指揮僉事賞銀二十兩掌府事的七員各蔭一子錦衣衛正千戶李誠銘仍加少保兼太子太師蔭一子錦衣衛正千戶徐鎭都等十四員各加升一級賞銀十兩郭興言陳維新楊文嶽各加升二級照舊管事賞銀十五兩紵絲一表裏楊維新楊所修郭興治張惟一叚國墇潘士聞王鳴玉各加升一級賞銀十五兩紵絲一表裏何廷樞王珙何可及張樞陳朝輔趙胤昌汪若極張素餋郭如楚陳王庭張文熙倪文煥李應薦各加升一級賞銀十五兩紵絲一表裏內倪文煥卽以京堂加升一級蘇兆先李思啟邢紹徳王時英曾應瑞袁鯨梁炳汪裕安伸李應公王大年晏鳴春智鋌各加升一級賞銀十五兩紵絲一表裏杜汝愨等三員各升一級賞銀十兩李桂芳賞銀十兩單明詡加升三級賞銀三十兩紵絲二表裏孫際可等二十六員各升一級賞銀十兩馮開泰陳殷湯齊楊惟和袁熿各加升二級並前加級升用還賞銀二十兩紵絲一表裏王敬錫加一級賞銀二十兩紵絲一表裏範鉁徐伯徵許觀吉曾國禎孫延泂各加二級賞銀十五兩周迪等五員各加升一級賞銀十五兩內蕭震加銜管事徐四嶽等三十員各加升一級賞銀十兩內蔣茂浙屢經加俸級著並與優敍聶愼行升任日加升一級賞銀十兩李精白李從心各加升一級賞銀三十兩紵絲二表裏王之柱董志稷熊膏黃翼登各加升一級林宗載田吉各加升一級賞銀十五兩紵絲二表裏劉玉安陸毓全各加升一級賞銀十兩白儲玿準致仕陳宗契等五員各賞銀十五兩趙晟等四員各賞銀十兩郭守仁仍蔭一子錦衣衛正千戶齊光祉升二級賞銀十兩費兆元嶽駿聲沈自彰蔣一驄各加升一級賞銀十五兩紵絲一表裏白太始等四員各升一級賞銀十兩魏持衡等五員各加升一級賞銀十兩連世禎等十二員各賞銀十兩李春茂加升一級賞銀二十兩紵絲二表裏楊齊芳加升部銜管事張杲加一級內轉於元燁等十二員各賞銀十兩張承爵升太僕寺卿楊余洪周國興馬應坤王世羙王子龍各升太僕寺少卿邵樹徳攺光祿寺少卿加服俸一級王贊袁承恩唐尙忠各攺尙寶司少卿加俸一級周承禹於繼鱒各升禮部儀制司郎中張載徵升尙寶司司丞楊振龍原抱奇各加從四品服俸黃維先朱國詔李桐唐虞際各升禮部儀制司員外郎田隹璧喬偉李蓁郭時奏沈撰駱餋志各升禮部儀制司主事田弘慈加俸二級王熲升任之日加升一級吳彥明升大理寺左寺副以上二十八員內有兼官服俸的照舊田爾耕楊寰孫云鶴許顯純各升一級蔭一子錦衣衛正千戶賞銀三十兩彩叚二表裏內田爾耕殫忠最久仍與優敍崔應元等王崇徳等各升一級吳翼儒等葉正春等各加升一級張淩雲陳大同各加升三級賞銀二十兩吳師禹升一級賞銀十兩劉福遠等十三員各加升一級任久者卽與升轉賞銀五兩趙應奎等十六員各加升一級以上各官系升轉者俱照皇極殿例各與應得誥命

○吏部隨覆大工加恩得旨是黃克纘加太子太師白所知範濟世各加太子太保董可威加太子太傅張曉加太子太傅照舊總督曹爾楨攺戶部仍加太子太保張我續攺戶部尙書加太子太傅各照舊管事霍維華邵輔忠各加太子太保照舊管事呂純如加兵部尙書趙紱加都察院右都禦史各照舊管事劉遵憲加太子太保王之臣加少師兼太子太師照舊督師王之采加都察院右都禦史職銜袁可立加太子少保各致仕閻鳴泰加少師兼太子太師協理京營戎政許宗禮升都察院右都禦史李夔龍升都察院右副都禦史呂圖南張九徳各加都察院右都禦史照舊管事張文郁加升都察院右都禦史暫添注工部右侍郎郭興言楊維新陳維新各升都察院右副都禦史楊文嶽加太僕寺卿楊所修郭興治升都察院右副都禦史俱各照舊管事遇缺推用張惟一加升太常寺少卿叚國墇加都察院右副都禦史潘士聞加升太僕寺少卿各照舊管事王鳴玉加狹西右參政照舊管事何廷樞張樞各加升太僕寺少卿照舊管事仍俟升任之日各加一級王珙加升太僕寺少卿照舊管事張素餋加升太僕寺卿照舊管事遇缺推補升任之日仍加一級陳王庭倪文煥各加太僕寺卿照舊管事蘇兆先加升太常寺少卿照舊管事邢紹徳起補之日照例升京堂王時英服闋之日照例加升一級汪裕加升太僕寺少卿照舊管事升任之日仍加一級何可及陳朝輔趙胤昌汪若極張文熙李應薦李思啟曾應瑞袁鯨梁炳安伸李應公王大年晏鳴春智鋌各升太僕寺少卿照舊管事單明詡加升都察院右都禦史暫添注兵部右侍郎朱國盛加升都察院右都禦史照舊管事田吉攺兵部尙書加太子太保照舊管事嶽駿聲加都察院右都禦史照舊管事李春茂加都察院右都禦史照舊管府尹事余俱依擬

○兵部覆總督京營保定侯梁世勛奏三殿大典已竣文武勞績咸敍京營將領似難獨遺都督僉事鄭源鄭其心任中羙馬允昇各加都督同知參將劉見杜承緒馬永貴婁光先劉若羙各加副總兵佐擊許國元等各升賞有差從之

○戶部請設督餉專官得旨邊餉重務照倉場錢法例宜專官說得是著將該部左侍郎加督理邊餉字樣專董其事公舉堪任的來看至專理邊餉司官選精敏的加銜用其堂司官應鑄關防俱如議行卿掌邦計邊腹財賦咸所提衡還宜兼總其成以裕邊儲

○總督登津太監胡良輔題海上情形得旨覽奏登萊一帶在在當防具見先事之備善體廠臣綢繆至意第內地之兵不便遠戍兼防他盜難以輕調惟當就附近轄地核實布置操練防守用固藩籬奴氛叵測該鎭還遵前旨與毛帥合心並力駐札長山旅順等島共�牽制犁掃之策事平之日回津察核未爲遲也登津兩鎭兵餉冊籍該道屬開明實數備造淸冊按月投該督衙門以便調度如有違玩據實參奏

○吏科右給事中陳爾翼奏臣仰見三殿告成曠典肇新三王之國隨處帖寧臣取道維揚時猶值桂王舟泊江滸斯民皆熙熙樂業而一時道府州縣無不向臣舉手加額爲大典克襄省財節費地方受福此皆廠臣干國宏猷匡時偉略所以臻此而皇上倚毗得人亦足槪見矣若廠臣以獨任爲分任則以臣所見如漕河一事淸糧船之夾帶剔糧戶之侵漁法必行於姦黠罪不貸於勢豪以至沿河上下挑浚以時飛艫經臨淤塞不苦新糧之遄集固其所也以言乎錦寧則以臣所聞一月被圍三戰皆捷合之宣大奏凱總繇內外諸臣任廠臣之任各心廠臣之心因能訓練有方孚結有素按月給糧而士馬咸得果其腹循名核實而侵冒不能匿其端以至器械糧芻源源湊手戰車火藥色色精工蓋廠臣實以提掇一世之精神發抒滿腔之義憤故能帷幄運籌決勝千里也臣觀宮府原爲一體而內外更自交成今大僚固稱布列而少宰一席何以久推不報秩宗典禮關系匪輕而兩侍郎且久閣不推至封疆多事關切莫若中樞而專任尙無其人豈皇上畱心愼重爲無足堪此者耶彼肩鴻任鉅力量素饒遠略沈心擔荷不淺日月照臨之下朗鑑寧不及此而不令司爵者速速﹤鋶﹣釒﹥名以請也得旨覽奏圖治在於任人朕任廠臣聿新鼎建並竣桐封咸資翼贊然其拮據未盡於此至說廠臣分任各內鎭理漕﹤鋶﹣釒﹥河勞深輸挽核兵給餉功奏馘俘提掇有綱發抒殫赤朕所洞鑑吏禮侍郎久缺著吏部擬推來看其中樞重任特簡崔呈秀已有旨了

○先是吏部會推兵部尙書已推薛貞李春燁二人未蒙簡用復令再推因復推原任兵部尙書董漢儒等七人俱堪任前缺﹤鋶﹣釒﹥末乃云再照崔呈秀才猷乃文乃武品局緯地經天安攘涵蓋於胸中方略熟籌於掌上卽厷�鳥工飭材之咸備其用知運籌帷幄之大展其勛臣等傾慕資望廷議推舉況今大工告竣樞任需人本官似應首畀但查本官前﹤鋶﹣釒﹥守制奉旨畱任應候聖明簡用忽得旨崔呈秀著以少傅兼太子太傅攺兵部尙書仍兼都察院左都禦史其省直未完助工銀兩及大工報完用過數目並著催查銷算

○命浙江總兵官郭欽以原官鎭守昌平

○升都司僉書管薊鎭右車營遊擊事劉茂芳爲廣東西山參將昌鎭守備加都司僉書盧天福爲天津海防遊擊將軍都司僉書管大同井坪守備事尹維阿爲登萊巡撫標下游擊將軍都司僉書管莊浪兵道中軍事郗仰聖爲寧夏玉泉營遊擊將軍都司僉書童朝儀爲湖廣都司掌印

○丙午秋分祭夜明於夕月壇遣寧晉伯劉天錫行禮禮部尙書來宗道分獻

○禮科給事中李覺斯言奴賊一見挫於寧錦而東江又已大創矣在奴之伎倆已盡我之膽气倍張乘此長驅勢且破竹今惟令寧錦之兵與東江之眾合分爲數隊遞發一軍以擾其東寧錦擾其西彼必疲於奔命而我且繇錦而義繇義而廣寧步步爲營著著逼奴使竄還故穴則有坐而受縛耳大抵天下事能守則守戰能戰則能攻年來以守則固以戰則勝誠因此而爲攻取之計直可唾手得者然所以辦此者有要焉募土兵也練火器也習車營也備舟師也語有之徵兵滿萬不如召募數千彼物力資產旣切於已父母妻子又系其心有不奮勇取勝者乎我之長技惟火器第必平時習演慣熟然後臨敵點打無差古用車戰爲其動足以衝突止足以營衛士卒有所庇衣糧有所賫而況我旣以火器制奴而火器必以車戰然後可以遠馳則車陣之布置宜習矣奴之狡謀叵測旣窮於陸或又逞志於水而我以三老舟師溯流上下時以衝其脇時以牽其尾使奴水陸兩顧而手足俱忙此亦虛聲遙喝之術也得旨覽奏寧錦大捷天威已播犁掃之勛指畫可定廠臣精忠自饒爲之本中募土兵練火器習車營備舟師諸款俱恢復急著封疆之臣宜著寔料理

○加授東安侯魏良棟爲太子太保並賜第宅給銀三萬七千一百四十二兩祿米歲支二千五百石本色一千七百五十石折色七百五十石擇腴地一千頃爲贍田

○以河南右參政徐紹沆爲山西按察使分守冀南

○丁未以中秋節賜閣臣黃立極施鳳來張瑞圖李國﹤木普﹥上尊珍饌及講官孟紹虞等正字官周國興等有差

○太僕寺少卿仍以禦史巡按貴州監軍陸獻明言昔臣入黔正省城圍困之後撫臣王三善被難之時耕耨無人軍民逃竄卽東偏近楚一帶滿目荒涼今則禾稼如雲頗有太平之色此貴陽以東景象也而西南郡衛經酋殘破者未必盡然然一黔地也疆半變拋荒而耕種定流徙而寧居又不虞安酋之猖獗彌甚也授首未期革面無望致剿撫之策俱窮兵餉之困不息亦且柰之何哉蓋酋居水內而水外一帶土司延袤密邇省城通是逆酋心腹我內地兵微餉寡安逆素所窺伺酋一竊發過河土司罔不助桀用是夜郎自雄更勾誘通省惡苗時肆搶劫凡與苗鄰者子孫妻子輙擄歸巢思銅諸府平淸諸衛老幼失其骨肉哀號震於村墟諸路非無營哨而些須饑餒之將卒焉能禦沸地之羣苗凡此惡苗之荼毒皆安賊之虛焰也安賊獻馘則各苗帖然而目前物力不支此叚功難遙度今日亦惟先計內寧徐杜外侮急圖固圉漸處逆酋水外諸土司其堅於黨逆者大加芟刈卽反側可安者必與招徠至思銅一帶聚叛惡苗其橫行莫禦皆緣信地少兵招集無餉夫楚餉至黔豈盡釐釐餋兵獨於最要害乏兵處所不稍借貲招募以驅腹心之賊何膠柱也臣今稍取餉於沅州增募千人量地分撥以蘇東方塗炭之民是皆所以翦安逆之羽翼必不可緩之著數也惟是西南各郡衛地方逼近酋穴目今𨿽經文武安插布置未能盡若東方之寧謐總俟叛逆懷音然後哀鴻歸澤耳得旨覽奏貴陽以東稍有寧宇差慰朕意乃水西一帶尙苦毒氛更深軫慮安輯反側刈芟逆徒急圖固圉漸處叛酋審時度勢且應如此至於要害處所釐核見餉募兵防守俱聽地方酌量如議施行督撫巡按官用心料理無疏虞無冗費無縱寇無急功相度機權觀變剿撫以稱朕懷

○總督狹西三邊史永安巡撫狹西胡廷晏巡按陜西莊謙袁鯨帥眾合詞請建魏忠賢生祠於固鎭太白山龍池之西內有惟嶽齊天用象生申之翰如泉滿地式弘賚傅之霖績在東陲惠流西鄙等語許之祠名懋彜

○戊申督師兵部尙書王之臣言初臣出關卽查閱所歷各城堡見其垣墻垛口非不整峻而大雨時行多有塌損已嚴行各該將領督率所部晝夜並工刻期完報訖惟是兵馬所在寥寥豈堪當虜詢其故則非自今始也主兵久斃於屯田而甲馬器械不具客兵大困於徵繕而畚鍤負塗空勞今歲秋禾頗收而關外偏有虫災新來難民極多而野處都無寧宇三帥夙負威名足資捍禦而兵馬俱不湊手西虜自都令等東投奴賊北邊行六七日閴無一夷則我之肩背皆受敵之地也乃第一喫緊全在糧餉接濟若不積於不涸之府何以安輯人心支持旬月乎又總兵尢世祿駐錦州侯世祿駐塔山錦州城池遭雨頺壞萬不可居今暫駐杏山塔山低凹逼近髙山非可守之地其城垣亦且修築未完意欲移置別所臣思兩帥信地已定自當有進無退豈得移易但地利失險則人心不固容臣臨時相勢酌處至於糧料儲備宜廣宜豫則不可須臾緩也得旨覽奏卿出關受事卽周覽博詢繕葺城池分派兵馬設處器械謹嚴防哨桑土方略深慰朕懷儲糧一節內外餉部自當用心接應不致匱乏頃覽津部有截漕二十萬石已發之奏矣早晚須到不煩卿慮孤城抗虜業有明效責成三帥照依信地用心防禦有進無退無容示怯以啟戎心

○大理寺左寺副阮鼎鉉奏原任刑部右侍郎呂坤三案元凶東林巨擘獨創妖書閨範憂危竑議伊子呂知思濟惡占人家產請追田產房屋等銀三萬餘兩及書院二處價值五千餘兩仍乞命緹騎逮知思敕鎭撫司詳鞫並被害之家各自鳴冤得旨這本情節單辭難憑著該省撫按查明具奏

○巡撫湖廣右僉都禦史姚宗文奏進熊廷弼贓銀二萬兩及楊璉續完贓銀五千四百七十八兩

○己酉工部奏三殿大工開工自天啟五年二月二十三日起至七年八月初二日報竣總算錢糧給與領狀者共五百七十八萬八千一百三十五兩八錢三分八釐二毫二絲八忽六微應找者共三十萬零一百三十三兩八錢九分四釐七毫五微透支者一十三萬零七百四十九兩九錢四分四釐二毫二絲外兌者共一十三萬九千一百五十三兩三錢八分一釐六毫九絲所費銀計五百九十五萬七千五百一十九兩七錢六分八釐四毫一絲六忽一微𨿽前朝冊籍無可稽考而工倍費省未有如斯舉者也得旨覽奏三殿鼎建兩載告成工大費省皆賴廠臣心計經營力效鳩庀以故頂石之運楠杉之采節省金錢數百萬而禁苛卹力子來胥悅勞勩獨髙說得是這截算錢糧自開工迄工竣計五百九十五萬七千五百兩有奇具見稽核詳恪還宜以冊案宣付史局用彰實錄其夫匠鋪車等役給銀未完的須外角�羊補還著行各省直嚴催題過助工銀兩星速內角�羊以完工局

○戶部奏天津海道於永樂年間設管倉戶部司官一員近因遼事倥傯設淮糧道後復設津道贊司共三員專供遼餉因有三印今淮道歸並於津道贊司歸並於津倉而印仍不攺故一道二印一司二印省直所無而有之自天津始也然事權一則官守不分印信多則斃竇易滋應將津道淮道津倉贊司四司一並掣回於津糧道另鑄整飭淮遼餉關防一顆於津倉另鑄督理津倉遼餉關防一顆以畀之報可

○命禦史李應公巡按狹西

○升禮科給事中李覺斯爲兵科右給事中

○攺新升狹西河東道按察使王應楫爲河南按察使仍分巡河南

○調遊擊管衝武營都司事鄒宗武爲右部經武營遊擊將軍遊擊管英武營都司事李春華爲中前遊擊將軍起原任援遼都司僉書杜學伸爲英武營遊擊將軍升山海關兵部分司中軍遊擊金日觀以參將職銜實授薊鎭東路南營兵管遊擊將軍事

○庚戌八公主府第興工遣工部尙書薛鳳翔行禮

○截漕接濟寧錦發過津幫船一百六十隻載糧十一萬一千二百七十三石七斗淮幫船一百二十隻載糧八萬八千七百二十六石三斗通共糧二十萬共用船二百八十八隻派陸續起運往關外寧遠前屯等處交卸

○以後府僉書崔凝秀充總兵官鎭守浙江

○木星犯房宿

○辛亥內官監太監李永貞請修葺各陵得旨覽奏各陵根本重地被雨衝毀宜修葺朕顧瞻寢宮時廑寤寐廠臣深體此意籌畫多方見今長陵等三次葺理旣有次第一應橋梁及獻陵各處修整俱不可緩該監細加酌裁於原題未領銀十二萬內止實用五萬三千兩工作倍加錢糧反減廠臣爲國忠謀節財嚴諭所省金錢何啻數十萬朕所嘉悅該監同心協贊勞有足紀著照新議定數目作速給發秋气漸深及時料理

○升禮部右侍郎楊景辰爲吏部左侍郎管右侍郎事兼翰林院侍讀學士詹事府詹事孟紹虞爲禮部右侍郎兼翰林院侍讀學士日讀如故

○楚王華奎﹤鋶﹣釒﹥頌魏忠賢捐貲一千兩請建祠於武昌城內髙觀山鳳凰窩之陽許之

○巡按湖廣禦史溫臯謨﹤鋶﹣釒﹥請爲魏忠賢建祠有云蓋斯世斯民欲歌詠我皇上如天之徳而巍蕩難名故於宣猷干國之廠臣共勤屍祝云許之

○壬子豊城侯李承祚﹤鋶﹣釒﹥陳殿工告成敍賚不及上以殿工普行恩賚李承祚何不早納職名旣來陳乞準照勛戚例加銜一級賞銀二十兩紵絲二表裏

○升寧前道中軍守備劉澤淸爲山東邊春班都司僉書

○巡按山西李燦然會同撫臣牟志夔按臣劉弘化請於河東建魏忠賢祠內有丹心許國精忠貫日無雙雅志憂民偉代參天第一等語許之額名褒勛

○福府承奉司承奉正徐遇請建魏忠賢生祠於雒陽許之額名垂懿

○癸丑巡撫福建朱一馮言年來海上嘯聚如薩子馬鐘六老耽伺境外者無論在福屬則有朱屎老所在流突以至蔡三老向爲中路所逐未幾二年復歸順鎭東大小址艸嶼之間以賊船報警今所在擒斬累累計蕩馘匪朝伊歹所慮者劇賊鄭芝龍與酉二老也日者中左銅山漳浦詔安等處所在告急臣檄募澳民爲奇兵而舟楫未備不能飛渡也檄練鄕兵而室廬自保不能遠赴也檄沿海營兵省城營兵及標下親兵應援而聞警東馳賊復西騖疲於奔命臣一身策應四面支撐蓋受事三月而屢九回百結者不啻歲餘矣且天下止有恨賊畏賊之人心而閩中獨有徳賊附賊之眾志計一大創之非厚集師武臣力不可而閩庫無一鐶之積臣暫那藩司錢糧以應而錢糧自有正項那借將何償還臣固不能數乞貸於該司而道將又不能不責辦於臣其責辦於臣者如債家之徵逋才有不應誤事之虞立至而臣乞貸於該司者如寠人之抱券前尙未償指囷之口難開閩省錢糧額數原少如京邊以及加派遼餉助工等項臣何敢輙請而雜派各項銀兩輸之度支不過九牛之一毛而畱之本省便是涸鮒之斗水伏乞皇上軫念海邦俯捐遺秉滯穗使臣得爲數米之炊而不至爲無米之炊若此區區者而並靳之則不如索臣於枯魚之肆而閩事去矣抑賊所掠金錢滿載遇諸生則饋以贐遇貧民則給以錢重償以招接濟厚糈以餌間諜使鬼通神人人樂爲之用此時𨿽得十數萬金錢造巨艦鑄大銃募死士益精兵猶恐勝敗之數我與賊共之而臣以措大之錙銖敵禦貨之泥沙不待艘艫相接而賊已揶揄臣之襟捉肘露以爲無如彼何矣得旨閩省劇寇縱橫若不大加掃蕩後將何極覽奏具見該撫滅賊固圉之意所請錢糧系京邊及邊餉助工等項干系上供的不得那動其雜派各項銀兩準畱該省聽用動支爲剿賊之費事平之日造冊核銷此事餋癰已久該撫用心剿除務期海氛盡掃以稱朕懷

○巡按廣西汪若極題粵西軍餉亟需湖南鹽政鹽滯則餉虧乞嚴敕參劾以杜私販淂旨粵西軍餉旣取給湖南鹽利乃私販日多官鹽漸減軍需謂何覽奏湖南二道並三郡州縣著一體舉劾卽增入敕書著爲定例仍於交界處所委官盤詰嚴禁私販該部覆議行

○升詹事府詹事王祚遠爲禮部右侍郎兼翰林院侍讀學士掌院事

○甲寅上疾大漸

○是日大學士黃立極施鳳來張瑞圖李國﹤木普﹥題司禮監王體乾傳上意以殿工告成思弘帡幪之庇使中外均沾念圜土貫索民命攸關發政施仁於是焉始無使累囚輕系猥與不赦重辟共沈系郁之中令臣等擬諭寬釋用彰好生之慈臣等切聞箕子之敍疇矣有害於而家凶於而國之辟而又有不協於

寬蓋建用皇極以向用五福其道主於蕩平正直威福並用剛柔互克錫之於臣則髙明沈潛爕友弗友咸納翕受以登用章用明之盛錫之於民則使非有偏黨反側慆淫非彜自棄於遵道遵義之外者皆有以躋於福壽康寧之域以免於惡弱短折之凶而後斂之於上則爲家用平康身其康彊子孫其逢吉故曰人主保身以保民言斂福者所以爲錫也又曰旣以與人已愈有言錫福者所以爲斂也三殿嘉名皆取建用皇極之義皇上當鼎構之初慨然發徳音祝綱泣罪與民更始甚矣皇上深曙乎箕疇之旨於建極錫福斂福之訓券乎其有合也臣等謹擬諭札一道以聽聖裁聖諭朕惟帝王綿歷永祚未有不以欽卹爲先者也神禹泣罪下車式隆夏緒成湯三面角�羊网爰�朕以眇躬丕紹祖烈思踵寬仁之遺化每切痌瘝之在心乃刑服加謹而圜扉未淸得無有幹宇宙之和傷傷民物之命者朕方靜攝時加軫顧況玆三殿告成羣工普賚亦旣推慶成之典弘曠蕩之恩萬舞騰歡寰宇共躍而自畿輔達郡邑猶有累囚夜泣釋詿誤以無從搶首畫呼徒向隅而自隕者豈所以昭同仁之治乎朕惟是惴惴焉特諭刑部等衙門除十惡大逆與關系封疆錢谷重大不赦外其自徒流以下苟情可矜疑不妨﹤宀十見﹥釋以開其悔卽法應蔽罪尙須未減以予之生庶桁楊負慝之夫猶荷天地之好生法祖宗之肆赦而大敷慶典樂與維新者也著該部議列款數具奏朕再爲裁定以播布天下使咸知朕欽卹至意特諭乙卯憲宗純皇帝忌辰遣應城伯孫廷勛祭茂陵是日上崩於乾淸宮翼日發喪頒遺詔曰朕以眇躬仰紹祖宗鴻業七年於玆深惟皇考取法堯舜之訓兢兢業業不敢怠遑邇者三殿告成光復堂構夷氛屢挫邊圉漸安方銳意治平與民休息不謂稟賦虛弱自靑宮已然及臨禦以來東西多警朝夕在念益用憂勞多思傷脾遂致綿惙今乃復觸夙恙衄血陡發憑幾彌畱殆不能起有負先考顧托之命朕用盡傷若夫死生嘗理人所不免惟在繼統得人宗社生民有賴全歸順受朕何憾焉皇五弟信王聰明夙著仁孝性成爰奉祖訓兄終弟及之文丕紹倫卽皇帝位勉修令徳親賢納規講學勤政﹤宀十見﹥卹民生嚴修

內外大小文武諸臣協心輔佐恪遵典則保固易月二十七日釋服毋禁民間音樂嫁得輙離封域各處總督鎭巡三司各止於本處朝夕哭臨三日進香

