

自序三國時代﹐中國歷史上之劇變期而上古與中古之分野也。在此期內﹐政治上之劇變爲統一之破壞﹐社會上之劇變爲階級之構成﹐民族上之劇變爲漢族之失勢與異族勢力之膨脹﹐思想上之劇變爲儒學之就衰與佛老思想之普徧﹐經濟上之劇變爲人口之銳減﹑奴客生產之盛行﹑公有土地之增加﹑錢法之紊亂﹑舊有大都市之蕭條﹑與商業之不振﹐凡此種種劇變﹐皆足劃分時代而具有歷史上之價值。斯篇之作﹐不過略述三國時代公私經濟之狀況﹐籍明其時經濟上之劇變而已。學者每以漢獻帝遜位之年爲三國時代之始﹐此由迷於朝代之斷限而不明時代性也﹐其實三國時代應托始獻帝卽位之歲卽中平六年。﹝一八九﹞由中平六年至獻帝遜位之年﹐﹝延康元年二二○﹞爲羣雄割據期﹐亦卽三國時代之初﹐由魏文帝受禪﹝黃初元年二二○﹞至魏元帝滅蜀﹝景元四年二六三﹞爲三國鼎立期﹐亦卽三國時代之本期﹐由魏滅蜀至晉平吳﹝太康元年二八○﹞爲南北對立期﹐亦卽三國時代之末期。本篇時之斷限﹐卽爲一八九—二八○年﹐惟於初期詳曹孫劉而略其他羣雄﹐於末期詳吳而略晉。至本篇人地之範圍﹐則爲漢族及當時之疆域﹐意在有重心而免枝蔓耳。本篇采分類敍述法﹐蓋所述之時代旣短﹐而流傳至今之史料又稀﹐分期或分區敍述﹐實不若分類表述之較明晰。惟於分類表述中仍略寓分期分區之意﹐庶免以偏槪全之獘。至本篇之所取材﹐多爲通行舊籍﹐已於篇中隨處標明書名篇名﹐玆不贅舉。又本篇系在邵陽李劍農先生指導之下完成﹐特聲明以致謝意云。中華民國二十三年五月二十二日安嶽陶元珍自序於武昌珞珈山國立武漢大學

一﹑戶口漢桓帝﹑永壽三年﹝一五七﹞﹐中國戶口數達千六十七萬七千九百六十戶﹐五千六百四十八萬六千八百五十六口。晉書地理誌﹕「至桓帝永壽三年﹐戶千六十七萬七千九百六十﹐口五千六百四十八萬六千八百五十六﹐斯亦戶口之滋殖者也。」續漢書郡國志注引帝王世紀﹕「至於孝桓﹐頗增於前﹐永壽二年﹐二千六百七萬九百六﹐口五千六萬六千八百五十六人。」﹝侯康後漢書補注續以下「二」字爲「戶」字之誤﹐是也。﹞案﹕通典食貨典及通誌食貨略所載永壽三年戶口數﹐均與晉書地理誌相符﹐文獻通考戶口考則據續漢書郡國志注﹐馬端臨自注謂與通典未知孰是。余意晉書所載數字較近情理﹐續漢書郡國志往所載數字﹐平均每戶僅三口略彊﹐當有訛誤﹐永壽二年亦當系三年之譌﹐玆從晉書。﹝晉書當亦據帝王世紀﹐帝王世紀本文當與晉書相符﹐續漢書郡國志注之「六百七萬」﹐當系「六十七萬」之譌﹐「九百六」﹑「九」上當脫「七千」二字﹑「八」下當脫「十」字﹐「五千六萬」﹑「六」下當脫「百四十八」四字﹐吾人不能以續漢志注時代較晉書爲早遂篤信之也。﹞至晉武帝太康元年﹝二八○﹞﹐則降至二百四十五萬九千八百四十戶﹐一千六百一十六萬三千八百六十三口﹐晉書地理誌﹕「太康元年平吳﹐大凡戶二百四十五萬九千八百四十﹐口一千六百一十六萬三千八百六十三。」﹝「八百四十」﹑通典食貨典無「十」字。﹞其間中國戶口之銳減﹐可以槪見。此次之戶口減耗﹐蓋在三國初期﹐卽漢獻帝時﹐後漢書仲長統傳載昌言理亂篇﹕「漢二百年而遭王莽之亂﹐計其殘夷滅亡之數﹐又復倍乎秦項矣﹐呂及今曰﹐名都空而不居﹑百里絕而無民者﹐不可勝數﹐此則又甚於亡新之時也。」魏志張繡傳「從破袁譚於南皮﹐復增邑﹐凡二千戶。是時天下戶口減耗﹐十裁一在﹐諸將封有未滿千戶者﹐而銹特多。」續漢書郡國志注引帝王世紀﹕「是以興平建安之際﹐海內凶荒﹐天子奔流﹐白骨盈野﹐……遂有寇戎﹐雄雌未定﹐割剝庶民﹐三十餘年﹐及魏武皇帝克平天下﹐文帝受禪﹐人眾之損﹐萬有一存。」晉書山濤傳載濤子前所上疏有云「自初平之元﹐訖於建安之末﹐三十年中﹐萬姓流散﹐死亡略盡﹐斯亂之極也。」

其時人口減少之原因﹐語其要者﹐厥有數端。1﹑殺戮魏志董卓傳﹕「嘗遣軍到陽城﹐時適二月社﹐民各在其社下﹐悉就斷其男子頭﹐駕其車牛﹐載其婦女財物﹐以所斷頭系車轅軸﹐連軫而還洛﹐云攻賊大獲﹐稱萬歲入開陽城門﹐焚燒其頭﹐以婦女與甲兵爲婢妾。」魏志荀彧傳注引曹瞞傳﹕「自京師遭董卓之亂﹐人民流移東出﹐多依彭城間﹐遇太祖至﹐坑殺男女數萬口於泗水﹐水爲不流。陶謙帥其眾軍武原﹐太祖不得進﹐引泗南﹐攻取慮睢陵夏丘諸縣﹐皆屠之﹐雞犬亦盡﹐墟邑無復行人。」魏志武帝紀建安五年注引獻帝起居注﹕「公上言……﹕輒勒兵馬與戰官渡﹐乘聖朝之威﹐得斬級大將淳於瓊等八人首﹐遂大破潰﹐紹與子譚輕身迸走﹐凡斬首七萬餘級﹐輜重財物巨億。」2﹑饑餓魏志王和傳注﹕「﹝任﹞昭先名嘏﹐別傳曰……父旌字子嶼﹐以至行稱﹐漢末黃巾賊起﹐天下饑荒﹐人民相食。……」魏志司馬朗傳﹕「久之﹐關東兵散﹐太祖與呂布相持於濮陽﹐朗乃將家還溫﹐時歲大饑﹐人相食。」魏志董卓傳﹕「時三輔民尙數十萬戶﹐傕等放兵劫略﹐攻剽城邑﹐人民機困﹐二年間﹐相啖食略盡。」魏志袁術傳﹕「術……遂僭號﹐……荒侈滋甚﹐後宮數百﹐皆服綺縠﹐余梁肉﹐而士卒凍餒﹐江準間空盡﹐人民相食。」魏志盧毓傳﹕「毓十歲而孤﹐遇本州亂﹐二兄死難﹐當袁紹公孫瓚交兵﹐幽冀饑荒﹐養寡嫂孤兄子﹐以學行見稱。」魏志夏侯淵傳注引魏略﹕「時兗豫大亂﹐淵以饑乏﹐棄其幼子而活亡弟孤女。」魏志武帝紀建安四年注引魏略﹕「王忠扶風人﹐少爲亭長﹐三輔亂﹐忠饑乏啖人。……五官將知忠嘗啖人﹐因從駕出行﹐令俳取冢間髑髏系著忠馬鞍以爲歡笑。」魏志閻溫傳注引魏略勇俠傳﹕「鮑出字文才﹐京兆新丰人也﹐少遊俠。興平中﹐三輔亂﹐出與老母兄弟五人家居本縣﹐以饑餓畱其母守舍﹐相將行采蓮實﹐合得數升﹐使其二兄初雅及其弟成持歸爲母作食﹐獨與小弟在後采蓬﹐初等到家﹐而啖人賊數十人已略其母以繩貫其手掌驅去。……」3﹑疾疫魏志司馬朗傳﹕「建安二十二年﹐與夏侯惇臧霸等徵吳﹐到居巢﹐軍土大疫﹐朗躬巡視﹐致醫藥﹐遇疾卒牢﹐時年四十七。遺命布衣幅巾﹐斂以時服。」魏志王粲傳﹕「建安二十一年﹐從徵吳﹐二十二年春﹐道病卒﹐時年四十一。」魏志王粲傳﹕「﹝阮﹞瑀以﹝建安﹞十七年卒﹐﹝徐﹞幹﹝陳﹞琳﹝劉﹞楨二十二年卒﹐文帝書與元城令吳質曰﹐昔年疾疫﹐親故多離其災﹐徐陳應劉一時俱逝。……」案﹕建安二十二年﹝二一七﹞染疫死者必甚眾﹐魏志管寧傳注引魏略調建安十六年關中亂﹐焦先竄居河渚間﹐大陽長注其籍﹐給廩日五升﹐後有疫病﹐人多死者﹐縣常使埋藏。魏略所謂後有疫病﹐當卽記建安二十二年之大疫。及三國本期﹐大亂略定﹐戶口數較三國初期銳減之後﹐漸有增加﹐惟其增加率仍不甚髙﹐故魏明帝時翻諸臣尙競以人少爲言﹐魏志陳羣傳﹕「靑龍中﹐營治官室﹐百姓失農時。羣上疏曰﹐……況今喪亂之後﹐人民至少﹐比漢文景之時﹐不過一大郡。……」魏志蔣濟傳﹕「景初中﹐外勤徵役﹐內務官室﹐怨曠者多﹐而年谷饑儉﹐濟上疏日﹐……今𨿽有十二州﹐至於民數﹐不過漢時一大郡。……」魏志畿傳載畿子恕疏有云「今大魏奄有十州之地﹐而承喪亂之獘﹐計其戶口﹐不如往昔一州之民。」魏元帝時﹐魏蜀之戶數合計﹐尙僅九十餘萬﹐口數合計﹐尙不過五百數十萬。續漢書郡國志注引帝王世紀﹕「景元四年﹐與蜀通計﹐民戶九十四萬三千四百二十三﹐口五百三十七萬二千八百九十一人。」﹝「九十一」通典作「八十一」﹞通典食貨典﹕「除平蜀所得﹐當時魏氏惟有戶六十六萬三千四百二十三﹐口有四百四十三萬二千八百八十一。」迨至三國末期﹐則戶口大增﹐遂有晉初之盛﹐通典食貨典﹕「蜀劉禪炎興元年﹐則魏常道鄕公景元四年﹐歲次癸未﹐是歲魏滅蜀﹐至晉武帝太康元年﹐歲次庚子﹐凡一十八年﹐戶增九十八萬六千三百八十一﹐口增八百四十九萬九百八十二﹐則當三國鼎峙之時﹐天下通計「戶」百四十七萬三千四百三十三﹐「口」七百六十七萬二千八百八十一﹐以奉三主﹐斯以勤矣﹗」然較諸漢桓帝時﹐固遠有遜色矣。此三國時代戶口消長之大略也。三國初期中國之戶口𨿽一般的趨於減少﹐而各地減少之程度則至不一致﹐晉書庾峻傳載蘇林謂峻語有云「鄧陵落五六萬戶﹐間今裁有數百。」案﹕蘇林此語約言於魏齊王芳時﹝峻爲博士前﹞﹐其時穎川鄢陵縣之戶尙僅數百﹐則三國初期鄢陵戶口之銳減可知﹐故蘇林以峻伯父及父之孩抱經亂幸獲保全爲峻祖積徳所致﹐此可云極端之例矣。魏志崔林傳注﹕「魏名臣奏戴安定太守孟達薦﹝王﹞雄曰﹐……今涿郡領戶三千﹐孤寡之家﹐參居其半。……」案﹕孟達此表上於魏文帝時﹐其時涿郡領戶尙僅三千﹐僅當永和五年涿郡戶數之三十四分之一彊﹐則三國初期涿郡戶口減耗之驚人﹐不待言已。魏志蘇則傳注﹕「魏名臣奏載文帝令問雍州刺史張旣日﹐試守金城太守蘇則……之功效爲可加爵邑未邪﹖旣答曰﹐金城郡苦爲韓遂所見屠剝﹐死喪流亡﹐或竄戎狄﹐或阻寇亂﹐戶不滿五百。則到官﹐內撫雕殘﹐外鳩離散﹐今見戶千餘。……」案﹕續漢書郡國志金城郡永和五年戶數爲三千八百五十八﹐錢大昕二十二史考異謂曹操析金城地置西平郡﹐假定西平郡分去金城郡戶數之半﹐則析去西平郡之金城郡之戶數﹐蓋僅當永和五年金城郡戶數之半之三分之一也。魏志杜畿傳﹕「畿曰﹐河東有三萬戶﹐非皆欲爲亂也。……」案﹕杜畿此語言於髙幹反時﹐約在建安十年十一年之間﹐時河東尙未分置平陽郡﹐據續漢書郡國志永和五年河東郡有戶九萬三千五百四十三﹐則至建安十年頃﹐實減去三分之二矣﹐此三分之二戶數當大部減耗於初平元年以後也。晉書地理誌﹕「丹陽郡﹐漢置﹐統縣十一﹐戶五萬一千五百。」又「宣城郡……戶二萬三千五百。」又「新安郡。……戶五千。」案﹕上三郡略等於漢丹陽郡之舊壤﹐太康元年戶數之和爲八萬戶﹐據續漢書郡國志永和五年丹陽郡戶數爲十三萬六千五百一十八﹐兩者相較﹐僅減去七分之三弱。丹陽戶口之減耗﹐自在三國初期﹐丹陽舊壤之戶數﹐在三國初期減耗後當較太康元年時爲少﹐惟與永和五年較﹐其減耗率必不如前述涿郡金城河東鄢陵諸郡縣之驚人。後舉諸地三國初期之減耗率﹐均可由太康元年戶數推計﹐不再闡釋。晉書地理誌﹕「吳郡……戶二萬五千。」又「吳興郡……戶二萬四千。」又「毗陵郡……戶一萬二千。」續漢書郡國志﹕「吳郡……戶十六萬四千一百六十四。」案﹕前舉晉吳郡吳興毗陵三郡﹐略等於漢吳郡之舊壤。晉書地理誌﹕「會稽郡……戶三萬。」又「東陽郡……戶一萬二千。」又「臨海郡……戶一萬八千。」又「建安郡……戶四千三百。」又「建安郡……戶四千三百。」續漢書郡國志﹕「會稽郡……戶十二萬三千九十。」案﹕前舉晉書地理誌之會稽東陽臨海建安晉安五郡﹐略等於續漢書郡國志之會稽郡地。晉書地理誌﹕「蜀郡……戶五萬。」又「汶山郡……戶一萬六千。」續漢書郡國志﹕「蜀郡……戶三十萬四百五十二。」案﹕前舉晉書地理誌之蜀郡汶山二郡﹐等於續漢書郡國志之蜀郡地。魏志三少帝紀陳畱王奐成熙元年﹕「勸募蜀人能內移者﹐給廩二年﹐復除二十歲。」晉書地理誌﹕「或云魏平蜀徙其豪將家於濟河北﹐故攺爲濟岷郡﹐而太康地理誌無此郡名。」華陽國誌大同志謂魏咸熙元年「內移蜀之大臣宗預廖化及諸葛顯等並三萬家於河東及關中﹐復二十年田租。」蜀人北移者當大部爲蜀郡人﹐吾人不能據太康元年戶數斷言三國初期蜀郡戶口之減耗率甚髙。蓋各地所受亂事之損害﹐輕重不一﹐受亂事損害較輕之地﹐死亡率自較低﹐而又有他地之人避亂移入﹐足資彌補﹐受亂事損害較重之地﹐死亡率自較髙﹐而避亂移至他地者復多﹐故三國初期各地戶口之減少率極不一致也。大體言之﹐中國北部﹝略等於曹氏所據之地﹞之減少率較髙﹐而南部﹝略等於孫氏及劉氏所據之地﹞及東北部﹝公孫氏所據之地﹞之減少率則較低﹐吳志朱治傳注﹕「江表傳載治說賁曰﹐……今曹公阻兵﹐傾覆漢室﹐幼帝流離﹐百姓元元﹐未知所歸﹐而中國簫條﹐或百里無煙﹐城邑空虛﹐道殣相望。……」案﹕朱治此語言於建安十三年曹操破荊州後﹐「中國」猶「中原」之謂。翻志辛毗傳﹕「﹝文﹞帝欲大興軍徵吳﹐毗諫日﹐……方今天下新定﹐土廣民稀。……」案﹕辛毗所謂天下﹐亦不過指魏之領域而已。魏志武文世王公傳注引袁子「魏興﹐承大亂之後﹐民人損減﹐不可則以古始﹐於是封建侯王﹐皆使寄地空名而無其實。」蜀志諸葛亮傳載亮對劉備語有云「益州險塞﹐沃野千里﹐天府之土﹐髙祖因之以成帝業﹐劉璋暗弱﹐張魯在北﹐民殷國富而不知存卹。」蜀志龐統傳注引九州春秋「統說備曰﹐……今益州國富民彊﹐戶口百萬。……」吳志魯肅傳注引吳書載肅語有云「吾聞江東沃野萬里﹐民富兵彊﹐可以避害。」全三國文卷五十六載劉鎭南碑碑文謂劉表「卽遷州牧﹐又遷安南將軍﹐領州如故﹐於時諸州﹐或失土流播﹐或水潦沒害﹐人民死喪﹐百遣二三﹐而君保完萬里﹐至於滄海。」碑文又日﹕「勸穡務農﹐以田以漁﹐稌粟紅腐﹐年谷丰夥﹐江湖之中﹐無劫掠之寇﹐沅湘之間﹐無攘竊之民。」案﹕蜀志龐統傳注引九州春秋﹕「統說備曰﹐荊州荒殘﹐人物殫盡﹐……」是荊州在赤壁戰後﹐富庶遠不如前﹐然較諸北土﹐恐仍爲樂國也。﹝江夏及南郡之北部當較荒殘﹞續漢書郡國志﹕「南海郡七城﹐戶七萬一千四百七十七。……蒼梧郡十一城﹐戶十一萬一千三百九十五。……合浦郡五城﹐戶二萬三千一百二十。……九眞郡五城﹐戶四萬六千五百一十三。……日南郡五城﹐戶萬八千二百六十三。……」晉書地理誌﹕「合浦郡……戶二千。……九眞郡……戶三千。……日南郡……戶六百。……南海郡……戶九千五百。……臨賀郡……戶二千五百。……蒼梧郡……戶七千七百。……髙涼郡……戶二千。……髙興郡……戶一千二百。」案﹕前舉晉書地理誌中諸郡﹐略等從前舉續漢書郡國志中諸郡地﹐太康元年戶數僅當永和五年戶數之十分之一略彊﹐其實減少程度並不若是之甚﹐蓋嶺南之地異族多而漢族少﹐此等異族之昔爲編戶者﹐多匿處深山﹐故戶籍上之數字遂形減少耳。吳志陸凱弟胤傳日﹕「賊帥百餘人﹐民五萬餘家﹐深幽不羈﹐莫不稽顙﹐交城淸泰。」此可證三國時交州異族放逸山險者之眾也。交州之蒼梧郁林二郡於建安十六年卽爲孫權所得﹐其割據交趾等四郡之士氏兄弟﹐亦於同年歸附孫氏。﹝吳志步騭傳﹞。續漢書郡國志﹕「遼東郡十一城﹐戶六萬四千一百五十八﹐口八萬一千七百一十四。」又「玄菟郡六城﹐戶一千五百九十﹐口四萬三千一百六十三」又「樂浪郡十八城﹐戶六萬一千四百九十二﹐口二十五萬七千五十。」﹝遼東屬國戶口不詳﹞晉書宣帝紀謂司馬懿於景初二年平遠東﹐「收戶四萬﹐口三十餘萬。」案﹕公孫氏所據之地﹐爲前舉之三郡及遼東屬國﹐﹝東萊諸縣乃暫時的﹞遼東屬國戶口數續漢書𨿽未載﹐其數當不甚多﹐景初二年公孫氏尙有戶四萬口三十餘萬﹐可知三國初期東北部人口之減耗甚微﹐蓋永和五年東北部之口數亦不過四十萬左右也。故司馬懿甫平遼卽東創下令聽北部人之流寓遼東者還其故鄕﹐晉書宣帝紀調宣帝平遼東後下令曰「……中國人欲還舊鄕恣聽之。」魏甫滅蜀卽以重利募蜀人內移﹐魏志三少帝紀陳畱王奐咸熙元年﹕「勸募蜀人能內移者﹐給廩二年﹐復除二十歲。」晉甫滅吳亦卽獎請吳人渡江北徙﹐晉書武帝紀太康元年﹕「吳之舊望﹐隨才擢敍﹐孫氏大將戰亡之家﹐徙於壽陽﹐將吏渡江復十年﹐百姓及百工復二十年。」皆足證北部人少之恐慌多年尙未紓也。案﹕北部人口之銳減﹐固由遭亂死亡者多﹐亦由遷入南部及東北部者眾﹐東漢末﹝三國初期﹞北部人之南遷之事實﹐別詳於拙作東漢末中國北部漢族南遷考﹐東漢末北部人之東北遷之事實﹐讀者可參看繆鳳林氏評東北史綱卷首﹝中央大學文藝叢刊創刊號﹞玆不贅述。三國初期各地戶口減耗程度之不同﹐使固有之人口分布狀況大爲變更。景元四年魏蜀通計有九十四萬餘戶﹐而蜀有二十八萬戶﹐其年吳之戶數﹐史無記載﹐至少當有三十餘萬戶。吳蜀戶數之和竟約略與魏之戶數相等﹐或竟超過之﹐換言之﹐卽當時南部之戶數與北部之戶數幾不相上下﹐誠所謂空前之狀況矣。案﹕景元四年魏平均每戶六口彊﹐蜀平均每戶不滿四口﹐蜀之口數比較不近情理﹐故專以戶數作比較之標準﹐戶難隱藏﹐口易逃匿﹐戶數或反較口數爲確實也。北部諸地以冀州之戶口爲最多﹐魏志崔琰傳﹕「太祖破袁氏﹐領冀州牧﹐辟琰爲別駕從事﹐謂琰曰﹐昨按戶籍﹐可得三十萬眾﹐故爲大州也。」魏志辛毗傳﹕「﹝文﹞帝欲徙冀州士家十萬戶實河南﹐時連蝗﹐民饑﹐羣司以爲不可﹐而帝意甚盛﹐毗與朝臣俱求見﹐……毗曰﹐今徙旣失民心﹐又無以食也﹐帝遂徙其半。」魏志社畿傳載畿子恕疏有云「冀州戶口最多。」案﹕社恕此疏上於魏明帝時。南部蜀之領域內當以蜀郡之戶口爲最多。蜀志呂乂傳﹕「蜀郡一都之會﹐戶口眾多。」吳之領域內當以丹陽郡之戶口爲最多。案﹕就晉書地理誌所載丹陽宣城二郡戶數可以槪見。三國時戶口之減耗情形﹐及其分布狀況﹐大略具於是矣。

二﹑勞動

三國時人口之稀少旣如上述﹐而不生產之分子則較漢時或有增無減﹐所謂不生產之分子﹐如將士﹑官吏﹑妃嬪﹑伎妾﹑豪彊﹐皆其甚著者也。魏之將土﹐極盛時當不下六七十萬人﹐晉書文帝紀載諸葛誕作亂時司馬昭所上表有云「今諸軍可五十萬﹐以眾擊寡﹐蔑不克矣。」案﹕合此外將士計之﹐當不下六七十萬人。蜀之將士﹐極盛時當不下十數萬人﹐蜀志諸葛亮傳注引郭衝五事有云「亮時在祁山﹐旌旗利器﹐守在險要﹐十二更休﹐在者八萬。」案﹕裴松之謂「亮旣出戰場﹐本無久住之規﹐而方休兵還蜀﹐皆非經通之言。」其說良是﹐惟郭衝謂亮兵在祁山者八萬﹐當爲事實﹐則合畱守者計之﹐不下十數萬人矣。及蜀之亡﹐有將士十萬二千人﹐蜀志後主傳注引王隱蜀記﹕「又遣尙書郎李虎送士民簿﹐……帶甲將士十萬二千。」

吳之將士﹐極盛時當不下三十萬人﹐吳志諸葛恪傳﹕「於是違眾出軍﹐大發州郡二十萬眾﹐百姓騷動﹐始失人心。」案﹕合畱守者計之﹐當不下三十萬人。及吳之亡﹐有眾二十三萬人﹐吳志孫皓傳注引晉陽秋﹕「浚收其圖籍﹐……兵二十三萬。」

合魏蜀吳之兵計之﹐當不下百萬人。此猶就三國本期及末期而言﹐若在三國初期﹐羣雄之兵當不可以數計。三國時之將士﹐多以軍事爲其本業﹐在社會中構成一種階級﹐如魏所謂「士」﹐卽有特殊之涵義﹐蓋指世爲兵者而言﹐士之家庭稱曰「士家」﹐

魏志辛毗傳﹕「帝欲徙冀州士家十萬戶實河南。」文館詞林六百六十二載晉武帝伐吳詔﹕「今調諸士家﹐有二丁三丁取一人﹐四丁取二人﹐六丁以上三人﹐限年十七以上五十以還﹐先取有妻息者。」晉書四夷傳北狄匈奴﹕「侍禦史西河郭欽上疏曰﹐……宜及平吳之威﹐謀臣猛將之略﹐出北地西河安定﹐復上郡﹐實馮栩﹐於平陽已北﹐募取死罪徙三河三魏見士四萬家以充之。」

士之子稱曰「士息」﹐

魏志陳思王植傳注引魏略﹕「是後大發士息﹐及取諸國士﹐植以近前諸國士息已見發﹐其遺孤稚弱﹐在者無幾﹐而復被取﹐乃上書曰﹐……」

士之女稱曰「士女」﹐必嫁士家﹐魏志明帝紀靑龍三年注引魏略﹕「太子舍人張茂……乃上書諫曰﹐臣伏見詔書﹐諸士女嫁非士者﹐一切錄奪以配戰士。……又詔書聽得以生口年紀顏色與妻相當者自代﹐故富者則傾家盡產﹐貧者舉假貸貰﹐貴買生口以贖其妻。縣官以配士爲名﹐而實內之掖庭﹐其醜惡者乃出與士﹐得婦者未必有歡心﹐而失妻者必有憂色。……」

士爲侯﹐其妻始不復配嫁﹐魏志鍾縣傳﹕「爽旣誅﹐入爲禦史中丞﹐﹝謂繇子毓﹞侍中﹐廷尉﹐聽君父旣沒﹐臣子得爲理謗﹐及士爲侯其妻不復配嫁﹐繇所創也。」

土徇公死難﹐有得除士名子孫不復爲士著﹐然不多覯﹐魏志三少帝紀濟王芳嘉平六年﹕「春二月已丑﹐鎭東將軍毋丘儉上言﹐昔諸葛恪圍合肥新城﹐城中遣士劉整出圍傳消息﹐……又遣士鄭像出城傳消息﹐……整像爲兵﹐能守義執節﹐子弟宜有差異。詔曰﹐……今追賜整像爵關中侯﹐各除士名﹐使子襲爵﹐如部曲將死事科。」

故三國時之將士﹐除所謂屯田兵外﹐皆可目爲不生產分子﹐蓋被等之從事耕稼﹐不過系作業餘之勞動也。

魏官吏之數﹐史未詳載﹐其郎官及司徒領吏約有二萬餘人﹐王朗子肅傳注引魏略儒宗傳序﹕「正始中﹐有詔議圜丘﹐普延學士﹐是時郎官及司徒領吏二萬餘人﹐𨿽復分布﹐見在京師者尙且萬人﹐而應書與議者略無幾人。」

各州郡官吏之數﹐史傳中亦間有片段之紀載﹐王朗子肅傳注引魏略儒宗傳序﹕「賈洪字叔業﹐京兆新丰人也﹐…—建安初﹐仕郡﹐舉計掾﹐應州辟﹐時州中自參軍事以下百餘人﹐惟洪與馮翊嚴苞交通﹐材學最髙。」魏志傅嘏傳注引傅子謂嘏爲河南尹「郡有七百吏﹐半非舊也。」魏志梁習傳注引魏略苛吏傳﹕「又有髙陽劉類﹐歷位宰守﹐苛悘尢甚﹐以善修人事﹐不廢於世。嘉平中爲弘農太守﹐吏二百餘人﹐不與休假﹐專使爲不急。」魏志社畿傳注引魏略﹕謂孟康「正始中出爲弘農﹐領典農校尉……郡領吏二百餘人﹐涉春遣休﹐常四分遣一。」晉書劉毅傳謂毅「僑居平陽﹐太守杜恕請爲功曹﹐沙汰郡吏百餘人﹐三魏稱焉。」案﹕「平陽」世說徳行篇注引王隱晉書作「陽平」﹐是也。陽平廣平二郡均自魏郡分置﹐與魏郡統稱三魏。「百餘人」﹐世說徳行篇注引王隱晉書作三百餘人。

要之﹐魏官吏之數﹐當較蜀或吳爲多。蜀亡時有吏四萬﹐注﹕此數據蜀志後主傳注引王隱蜀記。

吳文武眾職數擬魏晉﹐晉書劉頌傳載頌疏有云「又孫氏爲國﹐文武眾職﹐數擬天朝﹐一旦湮替﹐同於編戶。」

其亡時有吏三萬二千人﹐注﹕此數據吳志孫皓傳注引晉陽秋。

合魏蜀吳之官吏計之﹐其數當達十數萬也。

魏之妃嬪伎妾以魏明帝時爲多﹐魏志明帝紀靑龍三年注引魏略﹕「又於列殿之北立八坊﹐諸才人以次序處其中﹐貴人夫人以上轉南附焉﹐其秩石擬百官之數﹐……自貴人以下至尙保及給掖庭灑掃習伎歌者﹐各有千數。」

吳之妃嬪伎妾以孫皓時爲多﹐吳志賀邵傳載邵疏有云「夫民者國之本﹐食者民之命也﹐今國無一年之儲﹐家無經月之蓄﹐而後宮之中﹐坐食者萬有餘人﹐內有離曠之怨﹐外有損耗之費﹐使庫廩空於無用﹐士民饑於糟糠。」吳志陸凱傳載凱疏有云「自昔先帝後官列女及諸織絡﹐數不滿百﹐米有畜積﹐貨財有餘﹐先帝崩後﹐幼景在位﹐更攺奢侈﹐不蹈先迹。優聞織絡及諸徒坐乃有千數﹐計其所長﹐不足爲國財﹐然坐食宮廩﹐歲歲相承﹐此爲無益。願陛下料出賦嫁﹐給與無妻者﹐如此上應天心﹐下合地意﹐天下幸甚。」吳志孫皓傳謂皓「後官數千﹐而采擇無已。」晉書武帝紀太康二年﹕「詔選孫皓妓妾五千人入官。」

徒充後宮﹐坐糜廩粟﹐誠所謂社會之蠹矣。

東漢末﹐諸豪彊在社會上之勢力﹐蓋達於極點﹐有如仲長統所述。後漢書仲長統傳載昌言理亂篇﹕「豪人之室﹐連棟數百﹐膏田滿野﹐奴婢千羣。」又損益篇﹕「井田之變﹐豪人貨殖﹐館捨布於州郡﹐田畝連於方國﹐身無半通靑綸之命﹐而竊三辰龍章之服﹐不爲編戶一伍之長﹐而有千室名邑之役﹐榮樂過於封君﹐勢力侔於守令﹐財賂自營﹐犯法不坐﹐刺客死士﹐爲之投命﹐至使弱力少智之子﹐披穿帷敗﹐寄死不斂﹐冤枉窮困﹐不敢自理。」

及漢末大亂﹐豪富多遭劫殺﹐案﹕如黃巾白波……諸賊﹐董卓李傕……之流﹐皆肆行劫殺﹐使豪彊之勢力大爲摧減者也。

曹操爲政﹐以摧抑豪彊爲務﹐魏志武帝紀注引翻書載曹操令﹕「有國有家者﹐不患寡而患不均﹐不患實而患不安﹐袁氏之治也﹐使豪彊擅恣﹐親戚兼並﹐下民貧弱﹐代出租賦﹐炫鬻家財﹐不足應命﹐審配宗族﹐至乃藏匿罪人﹐爲逋逃主﹐欲望百姓親附﹐甲兵彊盛﹐豈可得邪﹖﹐郡國守相﹐明檢察之﹐無令彊民有所隱藏﹑而弱民兼賦也。」魏志司馬芝傳﹕「太祖平荊州﹐以芝爲管長。時天下艸創﹐多不奉法﹐郡主簿劉節﹐舊族豪俠﹐賓客千餘家﹐出爲賊盜﹐入亂吏治。頃之﹐芝差節客王同等爲兵﹐掾史據白節家前後未嘗給繇﹐若至藏匿﹐必爲畱負。芝不聽﹐與節書日﹐君爲大宗﹐加股肱郡﹐而賓客每不與役﹐旣眾庶怨望﹐咸流聲上聞﹐今條同等爲兵﹐幸時發遣。兵已集郡﹐而節藏同等﹐因令督郵以軍興詭責縣﹐縣掾吏窮困﹐乞代同行。芝乃檄馳濟南﹐具陳節罪。太守郝光素敬信芝﹐卽以節代同行﹐靑州號芝以郡主簿爲兵。」案﹕司馬芝郝光蓋深知曹操意旨﹐故出此辣腕耳。又劉焉公孫度之流﹐皆誅殺境內豪彊以立威﹐蜀志劉焉傳﹕「又托他事殺州中豪彊王成李權等十餘人以立威刑。」魏志公孫度傳﹕「郡中名豪大姓田韶等﹐宿遇無恩﹐皆以法誅﹐所夷滅百餘家﹐郡中震栗。」

察彊之勢力較前大減﹐惟江東之豪族因與孫氏勾結﹐勢力轉盛﹐世說賞譽篇注吳錄士林日﹕「吳郡有顧陸朱張﹐三國之間﹐四姓盛焉。」吳志朱治傳﹕「然公族子弟及吳四姓多出仕郡﹐郡吏常以千數﹐治率數年一遺詣王府﹐所遣數百人」世說新語﹕「賀太傅﹝邵﹞作吳郡﹐初不出門﹐吳中諸彊族輕之﹐乃題府門云﹐會稽雞﹐不能啼。賀聞﹐故出行﹐至門反顧﹐索筆足之曰﹐不可啼﹐殺吳兒。幹是至諸屯邸﹐檢校諸顧陸役使官兵及藏逋亡﹐悉以事言上﹐罪者甚眾。陸抗時爲江陵都督﹐故下請孫皓﹐然後得釋。」案﹕諸豪族不過偶遭打擊耳。其魚肉小民以自肥﹐自不待言已。

在人口稀少而不生產分子充斥之社會中﹐一般生產分子自被迫而爲過度之勞動。生產分子之最苦者莫如奴婢。奴婢之待遇在東漢初已趨於攺善﹐後漢書光武帝紀建武十一年春二月己卯﹕「詔曰﹐天地之性人爲貴﹐其殺奴婢不得減罪。」又秋八月癸亥﹕「詔曰﹐敢炙灼奴婢﹐論如律。」又冬十月壬午﹕「詔除奴婢射傷人棄市律。」

光武帝且數次下詔解放奴婢﹐並有禁止略賣人口之法﹐後漢書光武帝紀建武六年十一月了卯﹕「詔王莽時吏人沒入爲奴婢不應舊法者﹐皆免爲庶人。」又建武七年五月甲寅﹕「詔吏人遭饑亂及爲靑徐賊所略爲奴婢下妻欲去畱者﹐恣聽之﹐敢拘制不還﹐以賣人法從事。」又建武十二年三月癸酉﹕「詔隴蜀民被略爲奴婢自訟者﹐及獄官未報﹐一切免爲庶民。」又建武十三年冬十二月甲寅﹕「詔益州民自八年以來被略爲奴婢者﹐皆一切免爲庶民﹐或依托爲人下妻欲去者﹐恣聽之﹐敢拘畱者﹐比靑徐二州以略人法從事。」又建武十四年十二月癸卯﹕「詔益涼二州奴婢自八年以來自訟在所官﹐一切免爲庶民﹐賣者無還直。」

三國時則略賣人口之風大盛﹐魏志楊俊傳﹕「宗族知故爲人所略作奴僕者凡六家﹐俊皆傾財贖之。」魏志楊俊傳﹕「俊轉避地並州。本郡王象少孤特﹐爲人僕隸﹐年十七八﹐見使牧羊﹐而私讀書﹐因被箠楚。俊嘉其才質﹐卽贖象著家﹐娉娶立屋﹐然後與別。」魏志陳羣子泰傳﹕「正始中﹐徙遊擊將軍﹐爲並州刺史。……京邑貴人多寄寶貨因泰市匈奴婢﹐金陵本無匈字。泰皆掛之於壁﹐不發其封﹐及徵爲尙書﹐悉以還之。」翻志王昶傳注引任嘏別傳﹕「又與人共買生口﹐各雇八匹﹐後生口家來贖﹐時價值六十匹。」

政府除沒入罪人或其家屬爲官奴婢外﹐其因戰勝獲得之俘虜﹐當視與奴隸同科﹐魏志毛玠傳﹕「崔琰旣死﹐玠內不悅﹐後有白玠者﹕出見黥面反者其妻子沒爲官奴婢﹐玠言曰﹕…」吳志孫綝傳﹕「綝叩頭曰﹐願徙交州。休曰﹐卿何以不徙滕胤呂據﹖綝復曰﹐願沒爲官奴。休曰﹐何不以胤據爲奴乎﹖遂斬之。」魏志文帝紀黃初二年注引魏書﹕「十一月辛未﹐鎭西將軍曹眞命眾將及州郡兵討破叛胡治元多盧水封賞等﹐斬首五萬餘級﹐獲生口十萬﹐羊一百一十萬口﹐牛八萬﹐河西遂平。」案﹕此等「生口」蓋與「牲口」之地位略同矣。吳志呂蒙傳﹕「權嘉其功﹐卽拜廬江太守﹐所得人馬﹐皆分與之。」

官奴婢之年屆七十或癃疾殘病者﹐尙斥賣於市﹐則奴婢之從事非人的勞動槪可知矣。

魏志三少帝紀齊王芳正始七年﹕「秋八月戊申﹐詔曰﹐屬到市觀見所斥賣官奴婢﹐年皆七十﹐或癃疾殘病﹐所謂天民之窮者也。且官以其力竭而復鬻之﹐進退無謂﹐其悉遣爲良民﹐若有不能自存者﹐郡縣振給之。」注「臣松之案﹕帝初卽位有詔官奴婢六十以上免爲良人﹐旣有此詔﹐則宜遂爲永制﹐七八年間而復貨年七十者﹐且七十奴婢及癃疾殘病者並非可售之物﹐而鬻之於市﹐此皆事之難解。」案﹕帝初卽位之詔﹐不過表示新主之恩澤﹐未必垂爲永制。至年滿七十之奴婢及癃疾殘病者尙足爲市場上之商品﹐正足表現當時勞力之缺乏與夫奴婢之從事非人的勞動﹐亦非事之難解者。王褒僮約云「奴老力索﹐種莞織席﹐事訖休息﹐當舂一石。」其所反映出之西漢時髙齡奴隸被迫勞動之慘狀﹐可與三國時相輝映矣。故楊顒諫諸葛亮之語以奴婢與雞犬牛馬同科﹐而視奴耕婢爨爲當然﹐蜀志楊戲傳季漢輔臣贊注引襄陽記﹕「亮嘗自校簿書﹐﹝楊﹞顒直入諫曰﹐爲治有體﹐上下不可相侵﹐請爲明公以作家譬之﹐今有人使奴執耕稼﹐婢典炊爨﹐雞主司晨﹐犬主吠盜﹐牛負重載﹐馬涉遠路﹐私業無曠﹐所求皆足﹐雍容髙枕﹐飲食而已。……」

毛玠對罪人妻子之沒爲奴婢者偶加矜嘆﹐竟獲罪於魏武幾不免一死焉。﹝參看魏志毛玠傳﹞較奴隸之地位略髙者爲「客」﹐當時常以奴客並舉﹐蜀志糜竺傳﹕「奴客二千。」蜀志李嚴傳注﹕「諸葛亮又與平子丰教曰﹐……願寬慰都護勤追前闕﹐今𨿽解任﹐形業失故﹐奴婢賓客﹐百數十人。……」魏志文徳郭皇后傳﹕「後曰﹐……奴客不在目前﹐當私取官竹木作梁遏。……」

往昔爲客者﹐月取傭資﹐地位尙有同雇工﹐崔寔政論﹕「長吏𨿽欲崇約﹐猶當有從者一人﹐假令無奴﹐當復取客﹐客庸月一千。」﹝全後漢文卷四十六﹞

三國時則客之地位甚低﹐僅略髙於奴隸﹐此就當時君主之多以「客」賜臣下可知也。晉書外戚傳王恂﹕「魏氏給公卿已下租牛客戶﹐數各有差。」吳志潘璋傳﹕「嘉禾三年卒﹐子平以無行徙會稽﹐璋妻居建業﹐賜田宅復客五十家。」吳志陳武傳﹕「初表﹝武子﹞所受賜復人得二百家在會稽新安縣。」案﹕復人卽復客﹐武傳注引江表傳謂孫權於陳武戰死後命以武愛妾殉葬﹐復客二百家﹐江表傳所云復客二百家﹐當卽表所受賜者﹐故武傳載權詔調「先將軍有功於國家﹐國家以此報之。」則復客二百家應解作賜復客二百家﹐潘璋傳亦應如此解釋。客以家計﹐知其人世代爲客矣。奴婢有官私之分﹐客亦有官私之分﹐君主所賜與臣下者﹐殆皆官客也。

魏志趙儼傳﹕「屯田客呂並自稱將軍﹐聚黨據陳倉儼復率署等攻之﹐賊卽破滅。」案﹕呂並卽官客之一人。

客之地位𨿽低﹐然所提供之勞力﹐究不若奴隸之漫無限制﹐故在所謂主人眼中﹐蓄奴遠較養客有利﹐晉書華表傳﹕「初表有賜客在鬲﹐使廙因縣令袁毅錄名三客﹐各代以奴﹐及毅以貨財致罪﹐獄辭迷謬﹐不復顯以奴代客﹐直言送三奴與廙。」案﹕華表蓋視奴較客有利﹐故使廙干請袁毅耳。

惟以客與雇工較﹐客所提供之勞力復較爲無限制矣。奴客而外﹐大多數之平民亦屬終歲勤苦﹐魏志司馬芝傳載芝奏有云「夫農民之事田﹐自正月耕種﹐耘鋤﹐條桑﹐耕熯﹐種麥﹐穫刈﹐築場﹐十月乃畢﹐治廩系橋﹐運輸租賦﹐除道理梁﹐墐塗室屋﹐以是終歲﹐無日不爲農事也。」

而世主或以不急之務擾民﹐如魏明帝及吳主孫皓之大修官室﹐魏志明帝紀靑龍三年﹕「是時大治洛陽官﹐起昭陽太極殿﹐築總章觀﹐百姓失農時。直臣楊阜髙堂隆等各數切諫﹐𨿽不能聽﹐帝優容之。」注引魏略﹕「是歲起太極諸殿﹐築總章觀髙十餘丈﹐建翔鳳於其上。」魏志明帝紀評﹕「於時百姓雕獘﹐四海分崩﹐不先聿修顯祖﹐闡拓洪基﹐而遽追秦皇漢武﹐宮館是營。」吳志孫皓傳寶鼎二年﹕「六月﹐起顯明宮。」注「太康三年地記曰﹐吳有太初官﹐方三百丈﹐權所起也。昭明宮方五百丈﹐皓所作也。避晉諱故曰顯明。吳歷云﹐顯明在太初之東。江表傳曰﹐皓營新官﹐二千石以下皆自入山督攝伐木﹐又破壞諸塋﹐大開園囿﹐起山樓觀﹐窮極伎巧﹐工役之費﹐以億萬計﹐陸凱固諫不從。」

誠所謂加重民困矣。宜魏吳諸臣之多上疏切諫也。魏志楊阜傳﹕「﹝明﹞帝旣作許宮﹐又營洛陽宮殿觀閣﹐阜上疏曰﹐……方今二虜合從﹐謀危宗廟﹐十萬之軍﹐東西奔赴﹐邊境無一日之娛﹐農夫廠業﹐民有饑色﹐陛下不以是爲憂﹐而營作官室﹐無有已時。……」吳志華竅傳﹕「寶鼎二年﹐皓更營新宮﹐制度弘廣﹐飾以珠玉﹐所費甚多﹐是時盛夏興工﹐農守俱廢。竅上疏諫曰﹐……」案﹕魏臣如董尋髙柔王肅棧潛髙堂隆辛毗毋丘儉諸人均嘗上疏切諫明帝﹐玆舉楊阜疏以見其略耳。

三﹑土地漢質帝時﹐中國墾田面積約達七百萬頃﹐續漢書郡國志注引伏無忌所記質帝本初元年墾田面積﹐「六百九十三萬一百二十三頃三十八畝。」三國時墾田面積﹐以戶口推之﹐當遠不及漢質帝時之廣﹐故魏文帝時洛陽附近尙樹木成林﹐魏志王昶傳﹕「文帝踐阼﹐徙散騎侍郎﹐爲洛陽典農﹐時都畿樹木成林。」晉武帝時﹐汲郡一郡新開荒地尙達五千餘頃﹐晉書良吏王宏傳﹕「武帝下詔稱之曰﹐……今司隸校尉石鑑上汲郡太守王宏﹐勤卹百姓﹐導化有方﹐督積開荒五千餘頃﹐而熟田常課頃畝不減。……」而空無人居之地或至數百里﹐蓋受亂事之影響﹐與人口之減耗同也。吳志孫韶傳﹕「準南濱江屯候皆徹兵遠徙﹐徐泗江準之地﹐不居者各數百里。」惟墾田之減少﹐當以北部爲甚﹐南部次之﹐此就人口減少之程度可以推知者。北部中當以冀州之墾田爲最廣﹐此就冀州戶口之多可以推知也。魏志杜畿傳載畿子恕疏有云「冀州戶口最多﹐田多墾辟。」分期言之﹐北部在大部耕地因亂荒廢後﹐經當政者之努力開辟艸萊﹐頃畝漸增。案﹕曹操之努力屯田﹐實同墾荒耳﹐王昶傳謂昶爲洛陽典農時﹐都畿樹木成林﹐經昶「斫開荒萊﹐勤勸百姓﹐墾田特多。」皆北部頃畝增加之例也。而南部如吳﹐在孫休時墾田反有減少之情形﹐蓋由田租過重使然﹐亦由吳之商業漸趨發達故耳。吳志孫休傳永安二年﹕「詔曰﹐……自頃年已來﹐州郡吏民及諸營兵﹐多違此業﹐皆浮船長江﹐賈作上下﹐良田漸廢﹐見谷日少﹐欲求大定﹐豈可得哉﹖亦由租入過重﹐農人利薄﹐使之然乎﹖」東漢時﹐土地之所有權多集於豪富之手﹐魏志鄭渾傳往引張璠漢紀﹕「﹝鄭﹞泰……知天下將亂﹐陰交豪傑﹐家富於財﹐有田四百頃﹐而食常不足。」魏志董卓傳注﹕「典略載卓表曰﹐臣伏惟天下所以有逆不止者﹐各由黃門常侍張讓等﹐侮慢天常﹐操擅王命﹐父子兄弟﹐並據州郡﹐一書出門﹐便獲千金﹐京畿諸郡數百萬膏腴美田﹐皆屬讓等。……」後漢書仲長統傳昌言理亂篇調豪人「膏田滿野」﹐又損益篇謂豪人「田畝連於方國」。迨漢末大亂﹐地主階級大受打擊﹐死散之餘﹐土地遂多成公有﹐魏志司馬朗傳﹕「朗……又以宜復井田﹐往者以民各有累世之業﹐難中奪之﹐是以至今﹐合承大亂之後﹐民人分散﹐土業無主﹐皆爲公田﹐宜及此時復之。」後漢書仲長統傳昌言損益篇﹕「今田無常主﹐民無常居。」惟此種情形在北部特爲顯著﹐而在南部則因亂事較輕﹐地主所受之打擊較小﹐多數當均仍保有其田業。劉備旣定益州﹐時議欲以民田分賜將士﹐趙雲以爲不可﹐備卒從云之議。蜀志趙雲傳注引趙雲別傳「益州旣定﹐時議欲以成都中屋舍及城外園地桑田分賜諸將。云駁之曰﹐……益州人民﹐初罹兵革﹐田宅皆可歸還﹐令安居復業﹐然後可役調得其歡心。先主卽從之。」知蜀對地主之土地所有權頗能尊重也。吳立國賴江東諸彊豪之助力不小﹐自不欲對土地之分配情形有所變更﹐案﹕如宋張顧陸全……諸氏﹐皆當時之豪宗也。魏則對旣存之地主階級顯加壓迫﹐故倉慈之在惇煌﹐卽割大姓田地以賦與小民﹐魏志倉慈傳「太和中遷惇煌太守﹐郡在西陲﹐以喪亂隔絕﹐曠無太守二十歲﹐大姓雄張﹐遂以爲俗﹐前太守尹奉等循故而已﹐無所匡革。慈到﹐抑挫權右﹐撫卹貧羸﹐甚得其理。舊大族田地有餘﹐而小民無立錐之士﹐慈皆隨口割賦﹐稍稍使畢其本項。」蓋不患寡而患不均﹐不患貧而患不安﹐魏武帝夙已言之矣。注﹕參看魏志武帝紀建安九年注引魏書。往昔地主之田業旣多因所有者之死散而荒成公有﹐政府乃立於大地主之地位。依魏之制﹐民持官牛耕公田者﹐年納收獲之十分之六與政府﹐持私牛耕公田者﹐年納收獲之半與政府﹐晉書慕容皝載記﹕「以牧牛給貧家田於苑中﹐公收其八﹐二分入私﹐有牛而無地者﹐亦田宛中﹐公收其七﹐三分入私。皝記室參軍封裕諫日﹐……且魏晉𨿽道消之世﹐猶削百姓不至於七八﹐特官牛田者﹐官得六分﹐百姓得四分﹐私牛而官田者﹐與官中分﹐百姓安之﹐人皆悅樂﹐臣猶日非明王之道﹐而況增乎﹖……」晉書傅玄傳﹕「泰始四年﹐以爲禦史中丞﹐時頗有水旱之災﹐玄復上疏日﹐……又舊兵持官牛者﹐官得六分﹐士得四分﹐自持私牛者﹐與官中分﹐施行來久﹐眾心安之﹐今一朝減持有牛者官得八分﹐士得二分﹐持私牛及無牛者﹐官得七分﹐士得三分﹐人失其所﹐必不歡樂。臣愚以爲宜佃兵持官牛者與四分﹐持私牛與官中分。……」案﹕封裕所謂「持官牛田者」﹐應解作持官牛耕公田﹐蓋大亂之餘﹐土無常主﹐田野荒廢﹐土地之所有權多屬政府也。又傳玄所謂兵﹐與封裕所謂民﹐蓋同處於政府之佃農之地位。魏志任峻傳注﹕「魏武故事載令曰﹐故陳畱太守棗祗﹐天性忠能﹐……及破黃巾定許﹐得賊資業﹐當興立屯田﹐時議者皆言當計牛輸谷﹐佃科以定施行。後祗白以爲僦牛輸谷﹐大收不增谷﹐有水旱災除大不便﹐反覆來說。孤猶以爲當如故﹐大收不可復攺易。祗猶執之﹐孤不知所從﹐使與荀令君議之。時故軍祭酒侯雙云﹐科取官牛爲官田計﹐如祗議﹐於官便﹐於客不便。聲懷此云云以疑令君﹐祗猶自信﹐據計畫還白執分田之術﹐孤乃然之。……」案﹕計牛輸谷﹐謂依所領官牛頭數﹐按年輸谷若干與政府也。棗祗則主張民按年繳納所分田之收獲之若干成與政府﹐應丰年政府可多得谷﹐秋年民之負擔亦減。棗議卒獲實行﹐當卽封裕傅玄所稱述之制也。蓋較佃農之輸租於豪彊﹐無以異矣。三國時土曠人稀﹐土地分配問題﹐實不嚴重﹐患在人力不充﹐而不在土地不廣﹐故楊沛有田二頃﹐其妻子竟不免饑寒﹐魏志賈逵傳注引魏略﹕「後占河南夕陽亭部荒田二頃﹐起瓜牛廬﹐居止其中﹐其妻子凍餓﹐沛亡﹐鄕人親友及故吏民爲殯葬也。」而民有羣遷他郡以就沃壤者﹐魏志盧毓傳﹕「文帝踐阼﹐徙黃門待郎﹐出爲濟陰相﹐梁譙二郡太守。帝以譙舊鄕﹐故大徙民充之﹐以爲屯田。而譙土地墝瘠﹐百姓窮困。毓湣﹐上表徙民於梁國就沃衍﹐失帝意﹐𨿽聽毓所表﹐心猶恨之﹐遂左遷毓﹐使將徙民爲睢陽典農校尉。毓心在利民﹐躬自臨視﹐擇居美田﹐百姓賴之。」皆足證土地之供過於求也。

四﹑農業三國時魏之屯田事業最爲發達﹐建安元年﹐曹操始興屯田﹐募民墾於許下﹐魏志武帝紀建安元年﹕「是歲用棗祗韓浩等議﹐始興屯田。」注引魏書﹕「公曰﹐夫定國之術﹐在於彊兵足食﹐秦人以急農兼天下﹐孝武以屯田定西域﹐此先代之良式也。是歲乃募民屯田許下﹐得谷百萬斛。」魏志任峻傳﹕「是時歲饑旱﹐軍食不足﹐羽林監穎川棗祗﹐建置屯田﹐太祖以峻爲典農中郎將﹐數年中﹐所在積粟﹐倉廩皆滿﹐……軍國之饒﹐起於棗祗而成於峻。」於是推行各地﹐郡縣例置農官﹐所謂典農中郎將﹑典農校尉﹑典農都尉之屬是也。續漢書百官志注﹕「魏志曰﹐曹公置典農中郎將﹐秩二千石﹐典農都尉﹐秩六百石或四百石﹐典農校尉﹐秩比二千石。」三國職官表﹕「正元元年﹑詔所在郡典農慰卹死事﹐毋丘儉傳﹑臣輒移三徵及州郡國典農安慰所部吏民﹐晉宣帝紀﹑景初二年敕郡守典農皆往會焉﹐是各郡皆有典農也。咸熙元年﹐詔罷屯田官以均政役諸典農皆爲太守﹐都尉皆爲令長﹐是典農中郎將校尉分列諸郡國﹑典農都尉分列諸縣也。其或置中郎將﹐或置校尉﹐則郡國大小之別。」魏志趙儼傳﹕「文帝卽王位﹐爲待中﹐頃之﹐拜駙馬都尉﹐領河東太守﹑典農中郎將。」魏志裴潛傳注引魏略謂黃朗「遷襄城典農中郎將。」魏志管輅傳﹕「輅至列入典農王弘直許。」晉書博玄傳﹕「轉溫令﹐再選弘農太守﹐領典農校尉。」案﹕魏臣之爲典農而見於紀載者甚眾﹐略舉數例以見其槪。諸典農與郡縣守令不相統屬﹐蓋隸於大司農。魏志賈逵傳﹕「太祖徵馬超﹐至弘農﹐曰﹐此西道之要。以逵領弘農太守。……其後發兵﹐逵疑屯田都尉藏亡民﹐都尉自以不屬郡﹐言語不順﹐逵怒收之﹐數以罪﹐撾折腳﹐坐免。」注引魏略﹕「達前在弘農﹐與典農校尉爭公事不得理﹐乃發憤生癭。」三國職官表﹕「典農屬大司農﹐見司馬芝傳。先是諸典農各部吏民末作治生以要利入﹐芝奏日﹐……明帝從之。可以見當時典農之制。又曹爽傳注魏略桓範傳﹐桓範爲大司農﹐謂爽弟羲曰﹐洛陽典農治在城外﹐呼召如意﹐而大司農印章在我﹐亦典農屬大司農之證。」典農所部農民最初多系募集而得定居之後﹐當遂世爲「典農部民」矣。魏志袁渙傳﹕「拜爲沛南部都尉﹐是時新募民開屯田﹐民不樂﹐多逃亡﹐渙白太祖曰﹐夫民安土重遷﹐不可卒變﹐易以順行﹐難以逆動﹐宜順其意﹐樂之者乃取﹐不欲者勿彊﹐太祖從之﹐百姓大悅。」魏志倉慈傳﹕「倉慈字孝仁﹐淮南人也。始爲郡吏﹐建安中太祖開募屯田於淮南﹐以慈爲綏集鄧尉。魏志國淵傳﹕「太祖欲廣置屯田﹐使淵典其事﹐淵屢陳損益﹐相士處民﹐計民置吏﹐明功課之法﹐五年中﹐倉廈丰實。」魏志鄧艾傳注引世語﹕「鄧艾少爲襄城典農部民﹐與石苞皆年十二三。」諸典農所領部民之數目﹐及墾田面積﹐𨿽難確知﹐然就各郡國農部可通貢舉一點觀之﹐知典農部民必不甚少﹐魏志裴潛傳﹕「文帝踐阼﹐入爲散騎常待﹐出爲魏郡穎川典農中郎將﹐奏通貢舉﹐比之郡國﹐由是農官進仕路泰。」更就何晏等所私割之洛陽野王典農部桑田已達數百頃一點觀之﹐知諸典農部之墾田必甚廣也。魏志曹眞傳﹕「晏等專政﹐共分割洛陽野王典農部桑田數百頃﹐及壞湯沐地以爲產業﹐承勢竊取官物﹐因緣求欲﹐州郡有司﹐望風莫敢忤旨。」諸典農所領者﹐尙不過民懇屯田﹐魏之軍墾屯田亦甚發達﹐最著者莫如鄧艾所建之準上屯田﹐田兵至五萬人﹐墾田至二三萬頃﹐規模亦可謂鉅矣。魏志鄧艾傳﹕「時欲廣田畜谷爲滅賊資﹐使艾行陳項已東至壽春﹐艾以爲田良水少﹐不足以盡地利﹐宜開河渠﹐可以引水澆漑﹐大積軍糧﹐又通運漕之道﹐乃著濟河論以諭其指。又以爲昔破黃巾﹐因爲屯田﹐積谷於許都以制四方。今三隅已定﹐事在淮南﹐每大軍徵舉﹐運兵過半﹐功費巨億﹐以爲大役。陳蔡之間﹐土下田良﹐可省許昌左右諸稻田﹐並水東下﹐令準北屯二萬人﹐淮南三萬人﹐十二分體﹐常有四萬人﹐且田且守。水丰常收三倍於西﹐計除眾費﹐歲完五百萬斛以爲軍資﹐六七年間﹐可積三千萬斛於準上﹐此則十萬之眾五年食也。以此乘吳﹐無往而不克矣。宣王善之﹐事皆施行。」晉書食貨志﹕。遂北臨準水﹐自鍾離而南﹐橫石以西﹐盡沘水﹐四百餘里。﹝校注﹞通典二沘作泚。五里置一營﹐營六十人﹐且佃且守。兼修廣淮陽百尺二渠﹐上引河流﹐下通準穎。大治諸陂於穎南穎北﹐穿渠三百餘里﹐漑田二萬頃。﹝校注﹞通典二作三萬頃﹝校注本卷二十六頁十﹞魏亡前一年罷典農官﹐魏志三少帝紀陳畱王奐成熙元年﹕「是歲罷屯田宜以均政投﹐諸典農皆爲太守﹐都尉皆爲令長。」晉書武帝紀泰始二年﹕「十二月﹐罷農官爲郡縣。」案﹕晉武帝於成熙二年受禪﹐攺元泰始﹐時魏已罷諸典農矣﹐晉書所記恐卽咸熙元年事﹐玆從魏志。然不過罷其官弗設而已﹐諸典農舊所領田﹐決不至隨而荒廢也。吳之屯田事業亦頗發達﹐於諸郡縣間置農官﹐吳志華竅傳﹕「始爲上虞尉典農都尉。」宋書州郡誌﹕「吳省丹陽之江乘縣典農都尉﹐時又分吳郡無錫以西爲毗陵典農都尉。」而新都及吳郡之屯田者各達數萬口﹐吳志諸葛瑾傳注引吳書﹕「赤烏中諸郡出部伍﹐新都都尉陳表吳郡都尉顧承各率所領人會佃毗陵﹐男女各數萬口。表病死﹐權以融代表。」

惟較魏自應有遜色也。

蜀之屯田事業似遠不及魏吳﹐𨿽有督農之官﹐當僅設於漢中一郡﹐蜀志呂乂傳﹕「徙爲漢中太守﹐兼領督農﹐供繼軍糧。」三國職官表﹕「蜀置督農供繼軍糧﹐屯漢中﹐他郡無老。」案﹕蜀志蔣功傳有「督農楊敏」﹐當亦屯漢中。諸葛亮之使軍士雜耕渭濱﹐乃頓兵敵境時之權宜之計﹐蜀志諸葛亮傳﹕「亮每患糧不繼使已志不伸﹐是以分兵屯田﹐爲久住之基﹐耕者雜於渭濱居民之間﹐而百姓安堵﹐軍無私焉。」姜維之種麥沓中﹐欲避內遇故爾﹐蜀志姜維傳﹕「爲鄧艾所破﹐還住沓中。」又注引華陽國誌﹕「後主敕﹝黃﹞皓詣維陳謝﹐維說皓求杳中種麥﹐以避內逼爾。」蓋蜀本天府﹐頗無屯田之必要也。三國時之新興水利事業亦以魏最爲發達﹐其陂渠之著者﹐有太壽陂魏志夏侯惇傳﹕「復領陳畱濟陰太守﹐……時大旱﹐蝗虫起﹐惇乃斷太壽水作陂﹐身自負土﹐率將士勸種稻﹐民賴其利。」芍陂茹陂及七門吳塘諸堨﹐魏志劉馥傳﹕「後孫策所置廬江太守李述攻殺揚州刺史嚴象﹐廬江梅乾雷給陳蘭等聚眾數萬在江淮間﹐郡縣殘破。太祖方有袁紹之難﹐謂馥可任以東南之事﹐遂表爲揚州刺史。前旣受命﹐單馬造合肥空城建立州治。……於時聚諸生﹐立學校﹐廣屯田﹐興治芍陂及茹陂七門吳塘諸堨以漑稻田﹐官民有蓄」水經肥水注﹕「肥水又東北逕白芍亭東﹐積而爲湖﹐謂之芍陂﹐陂周一百二十許裏﹐在壽春南八十里﹐言楚相孫叔敖所造﹐魏太尉王淩與吳將張休戰於芍陂﹐卽此處也。」太平寰字記卷百二十七﹕「茹陂在光州固始縣東南四十八里﹐劉馥興築﹐以水漑田。」又卷百二十六﹕「七們堰在廬州廬江縣南百一十里﹐劉馥爲州刺史修築﹐斷龍舒水﹐灌田千五百頃。」又卷百二十五﹕「吳陂塘在舒州懷寧縣西二十里﹐有吳陂祠﹐劉馥開吳陂以漑稻田﹐功利及人﹐里人以潛山廟在陂側﹐因指名以祀焉。」三國誌旁證卷十三﹐「劉敞七門廟記云﹐嘉佑二年﹐予爲廬州從事﹐始以事至舒城﹐觀所謂七門三堰。考問於居人﹐其田漑幾何﹐日二萬頃。考於圖書﹐則漢羹頡侯信始基﹐而魏揚州刺史劉馥實修其廢。」鄭陂﹐魏志鄭渾傳﹕「文帝卽位﹐爲侍禦史﹐加駙馬都尉﹐遷陽平沛郡二太守。郡界下濕﹐屬水澇﹐百姓饑乏。渾於蕭相二縣界興陂遏﹐開稻田﹐郡人皆以爲不便。渾日﹐地勢洿下﹐宜灌漑﹐終有魚稻經久之利﹐此丰民之本也。遂躬率吏民興立功夫﹐一冬間皆成。比年大收﹐頃畝歲增﹐租入倍常﹐民賴其利﹐刻石頌之﹐號曰鄭陂。」鄢汝新陂﹑及小弋陽陂﹐魏志賈逵傳﹕「大軍出徵﹐……至譙﹐以逵爲豫州刺史。……外修軍旅﹐內治民事﹐遏鄢汝造新陂﹐又斷山澑長溪水造小弋陽陂。戾陵堨車箱渠﹐水經鮑丘水注載劉靖碑文有云「魏使持節都督河北道諸軍事徵北將軍建城鄕侯沛國劉靖﹐……使帳下丁鴻督軍士千人以嘉平二年立遏於水﹐導髙梁河﹐造戾陵遏﹐開車箱渠。其遏表云﹐髙梁河者﹐出自並州﹐潞河之別源﹐時長岸峻固﹐直截中流﹐積石籠以爲主﹐遏髙一丈﹐東西長三十丈﹐南北廣七十餘步﹐依北岸立水門﹐門廣四丈﹐立水遏長十丈﹐山水暴發﹐則乘遏東下﹐平流守常﹐則自門北入﹐灌田歲二千頃﹐凡所封地百餘萬畝。至景元三年﹐辛酉﹐詔書以民食轉廣﹐陸費不贍﹐遺謁者樊晨更制水門﹐限由千頃﹐刻地四千三百一十六頃出給郡縣﹐攺定田五千九百三十頃。水流乘車箱渠自前西北逕昌平﹐東盡漁陽潞縣﹐凡所潤合四五百里﹐所灌田萬有餘頃。淮陽渠百尺渠及預水南北諸陂﹐晉書宣帝紀正始四年﹕「帝以滅賊之要在於積谷﹐乃大興屯守﹐廣開淮陽百尺二渠﹐又修諸陂於穎之南北。」注﹕參看魏志鄧艾傳及晉書食貨志。成國渠臨晉陂等。晉書宣帝紀﹕「靑龍元年﹐穿成國渠﹐築臨晉陂﹐漑田數千頃﹐國以充實焉。」又食貨志﹕「靑龍元年﹐開成國渠自陳倉至槐裏﹔築臨晉陂﹐引汧洛漑舄鹵之地三千餘頃﹐國以充實焉。」諸陂渠皆官所興修﹐灌漑控制權握於政府之手﹐故鄧艾省西方所需之水引漑東方﹐有若挹注焉。注﹕參看魏志鄧艾傳及晉書食貨志。吳蜀之新興水利事業並不足稱﹐吳作浦裏塘毫無功績﹐吳志濮陽興傳﹕「永安三年都尉嚴密建丹陽湖田作浦裏塘﹐調百官會議﹐成以爲用功多而田不保成﹐惟興以爲可成。遂會諸兵民就作﹐功傭之費﹐不可勝數﹐士卒死亡﹐或自賊殺﹐百姓大怨之。」吳志陸凱傳﹕「建衡元年﹐疾病﹐昭遣中書令董朝問所欲言﹐凱陳……奚熙小吏﹐建起浦裏田﹐歡復嚴密故迹﹐亦不可聽。……」蜀不過守李冰之成業而已。水經注﹕「都安大堰亦曰湔堰﹐又謂之金堤﹐水旱從人﹐世號陸海。諸葛亮北徵﹐以此堰農本﹐國之所資﹐發徵丁千二百人主護之。有堰官。」魏諸陂多遏流水造成﹐頗背自然之理﹐且修治弗堅﹐常虞潰決﹐故𨿽收一時之利﹐漸則民苦其害。又諸陂積水所封掩之地﹐面積至廣﹐在土曠人稀之時﹐自不患無餘地蓄水﹐而在戶口漸增之後﹐則諸陂之封淹廣土﹐資足增加耕地不足之恐慌﹐水利反成水害﹐不能不歸咎於興治者之圖近志遠矣。晉書食貨志載社預疏有云「自頃戶口日增﹐而坡堨歲決﹐﹝校注﹞通典二引堨作堰﹐下文同。良田變生蒲葦﹐人居沮澤之際﹐水陸失業﹐放牧絕種﹐樹木立枯﹐皆陂之害也。陂多則土薄水淺﹐療不下潤﹐故每有雨水﹐輒復橫流﹐延及陸田。言者不思其故﹐因云此土不可陸種。臣計漢之戶口﹐以驗今之陂處﹐皆陸業也﹐其或有舊陂舊堨﹐則堅完修固﹐非今所謂當爲人害者也。臣前見尙書胡威啟宜壞陂﹐其言懇至﹐臣中者又見宋侯相應遵上便宜﹐求壞泗陂﹐徙運道﹐時下都督度支共處當﹐各據所見﹐不從遵言。臣案遵上事﹐運道東詣壽春﹐有岱渠﹐可不由泗陂﹐泗陂在遵地界﹐壞地凡萬三千餘頃﹐傷敗成業﹐遵縣領應佃二千六百口﹐可謂至少﹐而猶患地狹不足肆力﹐此皆水之爲害也。……臣以爲與其失當﹐寧瀉之不滀。宜發明詔敕刺史二千石﹐其漢氏舊陂舊堨﹐及山谷私家小陂﹐皆當修繕以積水﹐其諸魏氏以來所造立﹐及諸因雨決溢蒲葦馬腸陂之類﹐皆決瀝之。……」案﹕杜預此疏上於晉武帝咸寧三年頃﹐疏上﹐朝廷從之。杜疏極言陂堨之害﹐系對兗豫諸陂而發﹐據水經鮑丘水注載劉靖碑文謂「遏立積三十六載﹐至五年﹝元康五年﹞夏六月﹐洪水暴出﹐毀損四分之三﹐剩北岸七十餘丈﹐上渠車箱﹐所在漫溢。」是晉惠帝時戾陵堨亦發生水患矣。又碑文謂景元三年﹐詔以民食轉廣﹐陸費不瞻﹐遺樊晨更制水門﹐限田千頃﹐刻地四千三百一十六頃出給郡縣﹐蓋以戾陵揭灌田僅二千頃﹐而所封地達百餘萬畝﹐殊嫌太不經濟故爾。﹝參看前引﹞晉書劉頌傳﹕「除淮南相﹐在官嚴整﹐甚有政績﹐舊修芍陂年用數萬人﹐豪彊兼並﹐孤貧失業﹐頌使大小動力﹐計功受分﹐百姓歌其平惠。」陂堨之歲勞民如此。然如茹陂及七門吳塘諸堨﹐至宋時濯漑之利尙溥﹐則魏之諸陂固亦有利及數百千年之後者矣。注﹕參看前引太平寰宇記及三國誌旁證。三國時之耕種方法﹐較前似無若何之進步﹐而北部承喪亂之後﹐開辟艸萊﹐喜火耕而水耨﹐是反較前退步矣。晉書食貸志載杜預疏有云「諸欲修水田者﹐皆以火耕水耨爲便﹐非不爾也﹐然此事施於新田艸萊﹐與百姓居相絕離者耳﹐往者東南艸創人稀﹐故得火田之利。」惟用耬犁下種之法﹐實較前更爲普徧也。魏志倉慈傳注引魏略﹕「至嘉平中﹐安定皇甫隆代﹝趙﹞基爲﹝惇煌﹞太守。初﹐惇煌不甚曉田﹐常灌漑滀水﹐使極濡洽﹐然後乃耕﹐又不曉作耬犁﹐用水及種﹐人牛功力旣費﹐而收谷更少。隆到﹐教作耬犁﹐又教衍漑。歲終率計﹐其所省庸力過半﹐得谷加五。」案﹕用稷犁下種之法﹐始於趙過。齊民要術引崔實政論曰「武帝以銷過爲搜粟尉尉﹐數民耕殖﹐其法三犁共一牛﹐一人將之﹐下種挽耬﹐皆取備焉﹐日種一頃。至今三輔猶賴其利。今遼東耕犁轅長四尺﹐回轉相妨﹐旣用兩牛﹐兩人牽之﹐一人將耕﹐一人下種﹐二人挽耬﹐凡用二牛六人﹐一日才種二十五畝﹐其懸絕如此。」齊民要術注曰「按二犁共一牛﹐若今三腳耬矣。未知耕法如何﹖今自濟州迆西﹐猶用長轅犁﹑兩腳耬﹐……兩腳耬種隴穊﹐亦不如一腳耬之得中也。」崔寔所述趙過之法﹐乃種法﹐與漢書食貨志趙過之耕法不同﹐故云日種一頃。下種須略深﹐庶免種子爲雀鳥所啄食﹐故田𨿽已耕﹐下種時仍須起土。趙過用特制之犁﹝質當較耕犁爲輕﹐故一牛曳之已足。﹞與耬合成一體﹐兼有起土下種之用﹐故但須一人將之。崔寔時遼東之人尙不知此種種法﹐下種時用耕犁起土﹐耕犁較重﹐須用二牛曳之﹐並須用二人牽牛以增牛力﹐﹝漢書食貨志述趙過耕法﹐「用耦犁﹐二牛三人。」三人之任務﹐當卽二人牽牛﹐一人將耕。﹞而耬與革又不合爲一體﹐故另須二人挽耬﹐一人下種﹐共用二牛六人。二牛六人尙僅日種二十五畝者。過所制耬犁合爲一體之下種器﹐應略如後世之耬車﹐農政全書卷二十一述耬鐘車之制曰「其制……兩足中虛﹐關合一攏﹐橫桃四匝﹐中置耬斗﹐其所盛種粒﹐各下通足竅。……」種隨犁下﹐故其速度絕非遼東之拙法所能比擬﹐不僅所用人牛有多少之異﹐況遼東之耕犁轉長四尺﹐回轉相妨﹐自更廢時矣。漢書食貨志謂趙過之耕耘下種田器皆有便巧﹐足與政論參證。政論三犁共一牛﹐當系二犁共一牛﹐齊民要術誤引作三耳。漢書食貨志調過用耦犁﹐過所作下種器﹐其起土部分當仿耕犁爲之﹐不至有三足也。齊民要術注謂二犁共一牛若今三腳耬﹐正足證要術引政論三犁爲二犁之誤。惟要術注三腳耬應爲二腳耬之誤﹐二腳耬卻要術注之兩腳耬也。皇甫隆時惇煌人尙不知用耬犁下種耳﹐非不知犁耕也。魏略所謂耬犁﹐卽趙過所發明之下種器也。三國時衍漑之法亦較前更爲普徧﹐注﹕參看前引魏志倉慈傳注引魏略。魏略謂惇煌民常灌漑滀水﹐使田極濡洽﹐然後乃耕﹐當猶令人滀冬水田﹐其用水之量較多﹐自不甚經濟也。又翻車戽水之法﹐當亦於此時應用於農事﹐惟恐尙不甚通行耳。後漢書宦者傳謂靈帝令畢嵐「作翻車渴烏﹐施於橋西﹐用灑南北郊路﹐以省百姓灑道之費。」注﹕「翻車﹐設機車以引水﹐渴烏﹐爲曲筒以气引水上也。」案﹕渴烏當卽今所謂虹吸。魏志杜夔傳注﹕「時有扶風馬鈞﹐巧思絕世。傅玄序之曰﹐馬先生天下之名巧也。……居京都﹐城內有坡可爲囿﹐患無水以灌之﹐乃作翻車﹐令童兒轉之﹐而灌水自覆﹐更入更出﹐其巧百倍於常﹐此二異也。﹕。…」案﹕翻車自非馬鈞所創﹐惟畢嵐但作之以灑道路﹐鈞則應用之以灌園囿﹐較畢嵐更進一步矣。度必更有人應用之以漑田者﹐惟恐尙不甚通行可。三國時稻田每畝之收獲量﹐亦頗足言。南部之田﹐有畝收粟約五六斛者﹐吳志鐘離牧傳﹕「少爰居永興﹐躬自墾田﹐種稻二十餘畝。臨熟﹐縣民有認識之。牧曰﹐本以田荒﹐故墾之耳。遂以稻與縣人。……民戰懼﹐率妻子耆所取稻﹐得六十斛米﹐送還牧。牧閉門不受。民輸置道旁﹐莫有取者。牧由此發名。」案﹕以六十斛米推計﹐共約收一百二十斛粟﹐平均每畝約收粟五六斛。有畝收十五斛或三十斛者﹐華陽國誌卷三﹕「綿竹縣﹐劉焉初所治。綿與雒各出稻稼﹐畝收三十斛﹐有至十五斛。」其在北部﹐畝收十斛者卽爲良田﹐嵇康養生論﹕「夫田種者﹐一畝十斛﹐謂之良田﹐此天下之通稱也。」而通肥磽之率﹐畝約收三斛﹐後漢書仲長統傳昌言損益篇﹕「今通肥饒之率﹐計稼穡之人﹐令畝收三斗﹐斛取一斛﹐未爲甚多。」﹝饒當爲磽之譌。﹞有畝收十餘斛或數十斛者﹐晉書傅玄傳載玄疏有云「近魏初課田﹐不務多其頃畝﹐但務修其功力﹐故白田收至十餘斛﹐水田收數十斛。」區種之地﹐畝可收至百餘斛﹐則每畝收獲量之最丰者也﹐惟區種並非常法耳。嵇康養生論﹕「﹕…。不知區種可百餘斛﹐田種一也﹐至於樹養不同﹐則功收相懸﹐謂商無十倍之價﹐農無百斛之望﹐此守常而不變者也。」三國初期﹐北部受亂事影響﹐田多荒廢﹐興墾者多僅上田﹐放收獲量較丰﹐厥後務廣頃畝﹐田遂有所收不足償種者矣。後漢書仲長統傳昌言損益篇﹕「今者土廣民稀﹐中地未墾。」注﹕「上田已耕﹐惟中地以下未也」晉書傅玄傳載玄疏有云「自頃以來﹐日增田頃畝之課﹐而田兵益甚﹐功不能修理﹐至畝數斛已還﹐或不足以償種。」自犁耕發明﹐牛遂成爲農業之原動力。三國時北部殊感耕牛不足之恐慌﹐蓋初期饑荒之際﹐人且相食﹐牛自不能幸免﹐又戰爭頻繁﹐需牛轉運﹐牛之任重致遠者多﹐曳犁事田者自少也。故衛覬建議官市犁牛以給民之歸關中者﹐魏志衛覬傳﹕「覬書與荀彧曰﹐關中膏腴之地﹐頃遭荒亂﹐人民流入荊州者﹐十餘萬家。皆企望思歸﹐而歸者無以自業。……夫鹽國之大寶也﹐自亂來放散﹐宜如舊置使者監賣﹐以其直益市犁牛﹐若有歸民﹐以供給之。……﹕。」杜畿之爲河東太守﹐課民畜牸牛車馬﹐魏志杜畿傳﹕「是時天下郡縣皆殘破﹐河東最先走﹐少減耗﹐畿治之﹐崇寬惠﹐與民無爲。…﹕由課民畜牸牛艸馬﹐下逮雞豚犬豕﹐皆有章程。百姓勸農﹐家家丰實。」﹝郭璞爾雅注牝馬爲艸馬。﹞顏斐之爲京兆太守﹐課民畜豬狗以買牛﹐魏志倉慈傳注引魏略﹕「顏斐……黃初初轉爲黃門侍郎﹐復爲京兆太守。始京兆從馬超破後﹐民人多不專於農殖﹐又歷數四二千石﹐取解目前﹐亦不爲民作久遠計。斐到官﹐乃令屬縣整阡陌﹐樹桑果﹐是時民多無車牛﹐斐又課民以閒月取車材﹐使轉相教匠作車﹐又課民無牛者﹐令畜豬狗賣以買牛。始者民以爲煩﹐一二年間﹐家家有丁車大牛。」至晉初﹐充豫之業水田者﹐尙多無牛犢﹐而其時種牛每頭之價﹐竟約值谷二百斛焉。晉書食貨志載杜預咸寧三年疏有云「東南以水田爲業﹐人無牛犢﹐今旣壞陂﹐可分種牛三萬五千頭以付二州﹝兗豫﹞將吏士庶﹐使及春耕﹐谷登之後﹐頭責三百斛﹐是爲化無用之寶﹐得運水次成谷七百萬斛﹐此父數年後之益也。」案﹕校注謂「頭責三百斛當作二百斛」﹐是也。以余揣之﹐北部因耕牛不足﹐對舊傳之犁耕方式﹐應有變更。據漢書食貸志﹐趙過之耕法系用耦犁﹐二牛曳之﹐在牛少之時﹐農人得一牛已不易﹐安能必具二牛﹐當遂廢耦犁不用﹐但以一牛曳一犁﹐而在南部則似仍用耦犁二牛之法﹐故孫權報陸遜之語﹐謂以八牛爲四耦焉。吳志孫權傳﹕「權報曰﹐甚善。今孤父子親自受田﹐車中八牛﹐以爲四耦。……」三國時南部之果園業﹐似較前發達﹐甘橘千株﹐歲得絹數千匹﹐利亦可謂厚矣。吳志孫休傳入安元年注引襄陽記謂李衡「每欲治家﹐妻輒不聽﹐後密遣客十人於武陵龍陽汎洲上作宅﹐種甘橘千株。臨死敕兒曰﹐汝母惡吾治家﹐故窮如是﹐然吾州裏有千頭木奴﹐不責汝衣食﹐歲上一匹絹﹐亦可足用耳。衡亡後二十餘日﹐兒以白母。母曰﹐此當是種甘橘也﹐汝家失十戶客來七八年﹐必汝父遣爲宅﹐汝父恆稱太史公言江陵千樹橘當封君家﹐吾答曰﹐且人患無徳義﹐不患不富﹐若貴而能貧﹐方好耳﹐用此何爲。吳末衡甘橘成﹐歲得絹數千匹﹐家道殷足。晉咸康中﹐其宅址枯樹猶存。」案﹕太史公但云江陵千樹橘﹐今則種橘之利及於武陵之龍陽矣。三國時魏之刺史郡守多有具振興農業之功績者﹐魏志卷十五劉馥司馬朗梁習張旣溫恢賈逵傳評曰「自漢季以來﹐刺史總統諸郡﹐賦政於外﹐非若故時司察之而已。太祖創基﹐迄終魏業﹐此皆其流稱譽有名實者也。……」魏志卷十六任峻蘇則杜畿鄭渾倉慈傳評白﹕「任峻始興義兵以歸太祖﹐辟土殖谷﹐倉廩盈溢﹐庸績致矣。蘇則威以平亂﹐旣政事之良﹐﹕。…杜畿寬猛克濟﹐惠以康民﹐鄭渾倉慈卹理有方﹐抑皆魏代之名守乎﹖……。」案﹕前舉十一人﹐除司馬朗張旣溫恢倉慈外﹐其餘諸人振興農業之功績﹐皆見其本傳。任峻𨿽未爲太守﹐其典農中郎將之職實略同太守也。劉馥諸人事迹多已略見於前﹐玆更學徐邈之事以示良吏與農業之關系云爾。魏志徐邈傳﹕「明帝……以邈爲涼州刺史﹐……河右少雨﹐常苦乏谷。邈上修武威酒泉鹽池以收虜谷﹐又廣開水田﹐募貧民佃之﹐家家丰足﹐倉庫盈溢。」

五﹑貨幣與物價三國時錢法至爲紊亂。初平元年﹐董卓壞五銖錢更鑄小錢﹐錢品惡劣﹐致物價踴貴﹐錢貨不行﹐是爲錢法破壞之始。後漢書孝獻帝紀初平元年﹕「董卓壞五銖更鑄小錢。」魏志董卓傳﹕「悉椎破銅人鐘虡﹐及壞五外綫﹐更鑄爲小錢﹐大五分﹐無文章﹐肉好無輪廓﹐不磨鑢﹐於是貨輕而物貴﹐谷一斛至數十萬﹐自是後錢貨不行。」太平禦覽卷七百一十二引三輔故事﹕「董卓壞銅人十枚爲小錢熨斗。」案﹕古泉匯利集卷五有無文小錢圖﹐李佐賢調其錢疑是卓鑄。玆摹於後以資參考。又袁宏後漢紀曰「卓發洛陽諸陵及大臣冢墓﹐壞洛陽城中鐘虡以爲錢﹐皆不成文﹐更鑄五銖錢﹐文章輪廓﹐不可把持﹐於是貨輕而物貴﹐谷一斛至數百萬。」愚謂更鑄五銖下應脫「爲小」二字﹔錢下應脫「無」字。

及曹操爲相﹐乃罷小錢還用五銖﹐惟少所增鑄﹐仍不足以濟當時之用。晉書食貨志﹐「至魏武爲相﹐於是罷之﹐﹝指小錢﹞還用五銖﹐是時不鑄錢旣久﹐貨本不多﹐又更無增益﹐故穀賤無已。」後劉備在益州復鑄直百錢﹐圜法愈趨紊亂矣。蜀志劉巴傳注引零陵先賢傳﹐「初攻劉璋﹐備與士眾約﹐若事定﹐府庫百物﹐孤無預焉。及拔成都﹐士眾皆捨干戈赴諸藏﹐競取寶物﹐軍用不足﹐備甚憂之。巴曰﹐易耳﹐但當鑄直百錢平諸物價﹐令更爲官市。備從之﹐數月之間﹐府庫充實。」

案﹕古泉匯利集卷五圖有蜀值百錢十二。面文爲值百五銖四字者七﹐內背無文者二﹐背好上有二字者一﹐背好下有二字者一﹐背好上有字音一﹐背好右有者一﹐背好左有字者一。面文爲直百二字者五﹐內背無文者三﹐﹝有一枚面文直字在左百字在右。﹞背好上有左有者一﹐背文爲五銖二字者一。玆擇摹數圖於前。蜀諸值百錢大小文字旣不一致﹐自非一時鑄成﹐亦不必盡爲官鑄。劉備最初所鑄者當系直百五銖﹐值百五銖意猶謂直五銖錢一百﹐非謂直百錢而重五銖。舊譜云﹐徑七分﹐重四銖。又直百五銖錢﹐徑一寸一分﹐重八銖﹐文曰五銖直百。」余意初鑄當百踐﹐其錢自應較五銖爲重﹐不得反輕於五銖﹐正猶當十銅元𨿽不抵制錢十枚之重﹐至少應略重於制錢一枚也。行之旣久﹐續鑄者乃更小更輕耳﹐正猶民國來四川初所行當百銅元﹐大若銀元﹐質甚重﹐後所行新一百﹐大小輕重﹐僅略等於當十銅元也。通典及洪志均以劉備建安十九年所鑄直百錢爲文曰直百﹑徑七分﹑重四銖者﹐是不必然。徑七分重四銖之值百錢﹐蓋後鑄者耳。備最初所鑄者﹐應爲經約一寸一分﹑重約八銖﹑文曰直百五銖﹝不當讀爲五銖直百﹞者也。曹操旣復五銖﹐疑後更廢之﹐故曹丕又復五銖﹐魏志文帝紀﹕「春三月﹐……初復五銖錢。」丕旋以谷貴復罷五銖錢﹐使民以谷帛爲市﹐魏志文帝紀黃初二年﹕「春十月﹐……以谷貴罷五銖錢。」晉書食貨志﹕「及黃初二年﹐魏文帝罷五銖錢﹐使百姓以谷帛爲市。」曹叡乃更立五銖錢﹐至晉用之﹐不間有所攺創云。魏志明帝紀太和元年﹕「夏四月乙亥﹐行五銖錢。」晉書食貨志﹕「至明帝世﹐錢廢谷用旣久﹐人間巧僞漸多﹐競濕谷以要利﹐作薄絹以爲市﹐𨿽處以嚴刑而不能禁。司馬芝等舉朝大議﹐以爲用錢非徒丰國﹐亦所以省刑﹐今若更增五銖錢﹐則國丰刑省﹐於事爲便。魏明帝乃更立五銖錢﹐至晉用之﹐不聞有所攺創。」吳之惡貨幣殊足驚人。孫權嘉禾五年﹐鑄大錢一當五百﹐吳志孫權傳嘉禾五年﹕「春﹐鑄大錢一當五百﹐詔使吏民輸銅﹐計銅畀值﹐設盜鑄之科。」吳志朱據傳﹕「嘉禾中始鑄大錢﹐一當五百。後據部曲應受三萬緡﹐工王遂詐而受之﹐典校呂懿疑據實取﹔考問主者﹐死於杖下。」李寶全三國誌平議曰「呂懿疑據實取者﹐蓋當時有當五百及實錢之別。」通典食貨志﹕「吳孫權嘉平﹝平乃禾之譌﹞五年﹐鑄大錢一當五百﹐文曰大泉五百徑一寸三分﹐重十二銖。」案﹕古泉匯有吳當五百大錢圖﹐玆摩於後以供參考。

赤烏元年復鑄當千大錢﹐較蜀之當百錢尢爲名不副實﹐吳志孫權傳赤烏元年﹕「春﹐鑄當千大錢。」通典企貨典﹕「赤烏元年鑄一當千大錢﹐徑一寸四分﹐重十六銖。」案﹕古泉匯利集卷五圖有吳當千大錢四﹐面文均爲大泉當千﹐背均無文﹐大小不等。玆摹其最大者及最小者於後以供參考﹐最小者或系私鑄也。泉布統志卷三圖有吳當千大錢二﹐大小不等﹐孟麟謂小者疑孫皓鑄﹐非是。

至赤烏九年﹐孫權以民多不以大錢爲便﹐乃下詔罷之云。吳志孫1權傳赤烏九年江引江表傳﹕「是歲﹐權詔曰﹐謝宏往日陳鑄大錢﹐云以廣貨﹐故聽之。今聞民意不以爲便﹐其省息之﹐鑄爲器物﹐官勿復出也。私家有者﹐敕以輸藏﹐計畀其直﹐勿有所枉也。」吳鑄大錢至晉元帝時尙多被通用﹐惟其值遠低於面文矣。晉書食貨志﹕「晉自中原喪亂﹐元帝過江﹐用孫氏舊錢﹐輕重雜行﹐大者謂之比輪﹐中者謂之四文」案﹕大者當指當千錢﹐中者當指當五百綫。通典食貨典「孫氏」下多「赤烏」二字﹐當系杜佑臆加。晉元帝時所用孫氏舊錢﹐應不僅赤烏所鑄﹐卽嘉禾所鑄當五百錢﹐當亦通用也。蜀自劉備於建安十九年始鑄直百錢﹐續鑄之直百錢甚多﹐其面文爲直百五銖﹑背好右有爲字者﹐當系犍爲郡所鑄﹐知蜀之鑄錢不限在一地也。注﹕參看前引蜀志劉巴傳注後案語。蜀又鑄有傳形五銖錢﹐則與直百錢並行者也。錢錄卷五﹕「顧烜譜謂昭烈鑄傳形五銖﹐蓋五字居左﹐銖字居右﹐仿傳形半兩爲之。」古泉匯利集卷五﹕「傳形五銖﹐顧烜董遹兩錢譜俱言蜀漢鑄。」案﹕傳形五銖不必爲劉備所鑄﹐當系直百錢行久多獘﹐故蜀鑄此以救民困耳。五銖二字所以傳形者﹐蓋自值百錢行﹐五銖之觀念不淸﹐放變更五銖二字之位置﹐明五字在左銖字在右之錢﹐非僅直直百錢之百分之一也。古泉匯利集卷五有蜀傳形五銖圖﹐玆摹於次以供參考。

三國時金屬貨幣似不甚通行﹐而非金屬貨幣則反甚通用。非金屬貨幣如絲織物﹑穀物﹑食鹽之類﹐皆其甚著者也。魏志曹洪傳注引魏略﹕「文帝在東宮﹐當從洪貸絹百匹﹐洪不稱意。」案﹕貸絹百匹﹐非欲悉以制衣﹐蓋欲以絹市易他物耳。魏志田豫傳注引魏略﹕「豫罷官歸居魏縣﹐……汝南爲具資數千匹﹐遣人餉豫﹐豫一不受。」資下﹐太平禦覽八百十七引有絹相字。案﹕汝南人以絹數千匹遺田豫﹐與饋以金錢固無殊也。魏志夏侯尙傳注引魏略﹕「護軍總統諸將﹐任武官選舉﹐前後當此官者﹐不能止貨賂﹐故蔣濟爲護軍時﹐有謠言﹐欲求牙門﹐當得千匹﹐百人督五百匹。」案﹕千匹五百匹﹐謂絹也。魏志胡質傳注引晉陽秋﹕「質之爲荊州也﹐威﹝質子﹞自京都省之﹐…。﹕告歸﹐臨辭﹐質賜其絹一匹爲道路糧。」案﹕絹安足爲道路糧﹐質錫威組一匹﹐蓋備其割截以易日食耳。全三國文卷四十載毋丘儉報弟書﹕「今別致絹二百匹﹐可以供送葬之事。」吳志孫皓傳鳳皇元年注引江表傳謂何定﹕「又使諸將各上好犬﹐皆千里遠求﹐一犬至直數千匹。」吳志鍾離牧傳注引會稽典錄﹕「又揭陽縣賊率曾夏等數千人﹐歷十餘年﹐以侯爵雜繒千匹下書購募﹐絕不可得。」案﹕侯爵及雜繒千匹﹐正猶所謂金千金邑萬戶矣。吳志全琮傳﹕「柔﹝珠父﹞當使琮賫米數千斛到吳﹐有所市易﹐珠至﹐皆散用﹐空船而還。」吳志朱桓傳﹕「赤烏元年卒﹐…家無餘財﹐權賜鹽五千斛以周喪事。」絲織物中之絹﹐蓋幾取錢之地位而代之。故如人口價之變動﹐橘樹之收益﹐均以絹匹計﹐注﹕參看魏志王昶傳注引任嘏別傳﹐別傳記人口價由十六匹漲至六十匹。又吳志孫休傳注引襄陽記﹐記謂李衡估計橘樹之利﹐每株歲可收絹一匹。又如石崇奴券乃模擬王褒僮約之作﹐而其記奴價則與僮約有錢絹之異﹐全漢文卷四十二王褒僮約﹕「神爵三年正月十五日﹐資中男子王子淵從成都安志裏女子楊惠買亡夫時戶下髯奴便了﹐決買萬五千。」全晉文卷三十三石崇奴券﹕「余元康之際出在榮陽東住﹐聞主人公言聲太粗。須臾﹐出趣吾車曰﹐公府當怪吾家嘵嘵邪﹐中買得一惡羝奴﹐名宜勤﹐身長九尺餘﹐力舉五千斤﹐挽五石力弓﹐百步射錢孔﹐言讀書欲使便病﹐日食三斗米﹐不能柰何。吾問公賣不﹐公喜。便下組百匹。」是至晉惠帝時﹐錢𨿽有神之稱﹐絹尙不失爲重要之貨幣也。案﹕據魏志文帝紀明帝紀及晉書食貨志﹐魏文帝黃初二年罷五銖錢﹐使民以谷帛爲市﹐魏明帝太和元年更立五銖錢。實則在黃初二年前若干年中﹐谷帛之屬已取得貨幣之資格﹐在太和元年後若干年中﹐谷帛之屬並未失去其貨幣資格。魏志晉書所記不過官樣文章耳。又解帛等之具貨幣功用﹐不僅限於魏之領域。三國時金屬貨幣之不甚通行﹐蓋有二因﹕一由初期大亂中產業停滯﹐金屬貨幣大失其交換效用﹐一般人有賤金錢貴實物之心理﹐而谷帛之屬亦遂取得貨幣資格﹐魏志后妃傳文昭甄皇后﹕「彼天下兵亂﹐加以饑殣﹐百姓皆寶金銀珠玉寶物﹐時後家大有儲谷﹐頗以買之。後年十餘歲﹐白母日﹐今世亂而多買寶物﹐匹夫無罪﹐懷寶爲罪﹐又左右皆饑乏﹔不如以谷振給親族鄰里﹐廣爲恩惠也。舉家稱善﹐卽從後言。」一則由惡錢之濫鑄﹐如董卓小錢﹑蜀吳大錢之類﹐使錢幣本身之價值低落故也。三國時之物價﹐殊鮮見於紀載﹐玆略舉於次以見一班云爾。魏志董卓傳﹕「更鑄爲小錢﹐……於是貨輕而物貴﹐谷一斛至數十萬。」﹝袁宏後漢紀卷二十六謂谷一斛至數百萬﹐誤。﹞後漢書獻帝紀興平元年﹕「是時谷一斛五十萬﹐豆麥一斛二十萬。」太平禦覽卷三十五引王毅英雄記﹕「幽州歲歲不登﹐人相食﹐有蝗旱之災﹐人始知采耜﹐以棗椹爲糧﹐谷一石十萬錢。公孫伯圭﹝瓚﹞開置屯田﹐稍稍得自供給。」﹝後漢書劉虞傳謂幽部民悅年丰﹐谷石一千﹐當系溢美之辭。﹞魏志武帝紀興平元年﹕「冬十月﹐太祖至東阿﹐是歲谷一斛五十餘萬錢﹐人相食﹐乃罷吏兵新募者」魏志王昶傳注引任嘏別傳謂嘏「與人共買生口﹐各雇八匹﹐後生口家來贖﹐時價直六十匹。」﹝被買賣之人口與物無殊﹞水經穎水注﹕「漢以許失天下﹐及魏承漢歷﹐遂攺名許昌。城內有景福殿基﹐魏明帝太和中造﹐準價八百餘萬。」吳志孫皓傳鳳皇元年注引江表傳﹕「一犬至直數千匹﹐禦犬率具纓﹐直錢一萬。」全晉文卷一百四十五載晉令日﹕「其上黨及平陽﹐輸上麻二十二斤﹐下麻三十六斤﹐當絹一疋。」﹝魏時麻價當與此相差無幾。﹞

六﹑交通與都市交通之要件有三﹕一曰交通通路﹐二曰交通工具﹐三曰交通動力。三國時交通通路之新辟﹐有足述者﹐卽運渠之興治是也。三國時所興治之運渠﹐有睢陽渠﹐魏志武帝紀建安七年﹕「遂至浚儀﹐治睢陽渠。」淇水新道﹐魏志武帝紀建安九年﹕「春正月﹐濟河﹐遏淇水入白溝以通糧道。」水經淇水注﹕「建安九年﹐魏武王於水口下大枋木以成堰﹐遏淇水東入白溝以通運。」平虜渠及泉州渠﹐魏志武帝紀建安十一年﹕「公將徵之﹐鑿渠自呼沲入泒水﹐名平虜渠﹐又從泃河口鑿入潞河名泉州渠﹐以通海。」魏志董昭傳﹕「後袁尙依烏丸蹋頓﹐太祖將徵之﹐患軍糧難致﹐鑿平虜泉州二渠入海通運﹐昭所建也。」趙一淸三國誌注補稿本曰「寰宇記卷六十三﹐深州饒陽縣有州理城﹐晉魯口城也。公孫淵叛﹐司馬宣王徵之﹐鑿滹沱入泒水以運糧﹐因築此城。蓋滹沱水有魯沱之名﹐因號魯口。一淸案﹕建安十一年﹐太祖鑿渠自滹沱入泒水﹐名平虜渠﹐則不始於懿﹐特更修治之耳。」案﹕徐紹楨三國誌質疑卷二謂泒水應爲汾水之譌﹐實未必然。曹操鑿平虜渠蓋備徵討烏桓蹋頓之用﹐蹋頓在遼西塞外﹐操引滹沱入汾水何爲﹖裴注明謂泒音孤﹐足證泒字未誤。徐氏謂裴氏誤讀汾爲泒﹐說亦難通。利漕渠﹐魏志武帝紀建安十八年﹕「九月﹐作金虎臺﹐鑿渠引潭水入白溝以通河。」三國誌質疑卷二﹕「水經濁漳水篇﹐濁潭水又東北過斥漳縣南。酈注﹐漢獻帝建安十八年﹐魏太祖鑿渠引潭水東入淸洹以通河漕﹐名日利漕渠。漳津故瀆水舊斷溪東北出﹐涓流濗注而已。此利漕渠卽引潭水入白溝之渠﹐其曰淸洹而不曰白溝者﹐淇水篇云﹐淇水又東過內黃縣南爲白溝﹐屈從縣東北﹐與洹水合。酈注﹐白溝又東北逕羅勒城東﹐又東北漳水注之﹐謂之利漕口。自下淸漳白溝淇河成得通稱是也。」討虜渠﹐魏志文帝紀黃初六年﹕「春……三月﹐行幸召陵﹐通討虜渠。」賈侯渠﹐魏志賈逵傳謂逵爲豫州刺史時「又通運渠二百餘里﹐所謂賈侯渠者也。」胡質所建諸渠﹐魏志胡質傳謂質爲靑徐都督時「置東徵臺﹐且佃且守﹐又通渠諸郡﹐利舟楫。」鄧艾所建漕渠﹐魏志鄧艾傳﹕「正始二年﹐乃廣開槽渠﹐每東南有事﹐大軍興采﹐泛舟而下﹐達於江淮﹐資食有儲﹐而無水害﹐艾所建也。」破崗瀆等。吳志孫權傳赤烏八年﹕「八月﹐大赦﹐遣校尉陳勛將屯田及作士三萬人鑿句容中道﹐自小其至云陽西城﹐通會市﹐作邸閣。」建康實錄卷二赤烏八年﹕「八月﹐大赦﹐使校尉陳勛作屯田﹐發屯兵三萬鑿句容中道至云陽西城﹐以通吳會船艦﹐號破崗瀆﹐上下一十四埭﹐通會市﹐作邸閣。」此等運渠𨿽大半供軍事運輸之用﹐固亦具有經濟上之價值也。三國時之交通工具﹐除舟車外﹐有新發明之木牛流馬﹐蜀志諸葛亮傳﹕「亮性長於巧思﹐損益連弩﹐木牛流馬﹐皆出其意。」蜀志後主傳建興九年﹕「春二月﹐亮復出軍﹐圍祁山﹐始以木牛運。」蜀志後主傳建興十年﹕「亮休士勸農於黃沙﹐作流馬木牛畢。」蜀志後主傳建興十二年﹕「春二月﹐亮由斜谷出﹐始以流馬運。」蜀志諸葛亮傳注﹕「亮集載作木牛流馬法曰﹐木牛者﹐方腹曲頭﹐一腳四足﹐頭入領中﹐舌著於腹﹐載多而行少﹐宜可大用﹐不可小使﹐特行者數十里﹐羣行者二十里也。…。﹕人行六尺﹐牛行四步﹐載一歲糧﹐日行二十里﹐而人不大勞。流馬尺寸之數﹐……板方囊二枚﹐厚八分﹐長二尺七寸﹐髙一尺六寸五分﹐廣一尺六寸﹐每枚受米二斛三斗。……」通典﹕「亮集督運廖立杜叡胡忠等﹐從景谷縣西南二十五里白馬山推己意作木牛流馬。」元和郡縣誌﹕「木馬山在景谷縣西南二十五里﹐諸葛亮之出祁山也﹐作木牛流馬以供運﹐於此造作﹐因以名焉。」全三國文卷六十二載蒲元與丞相諸葛亮牒﹕「元等輒率雅意作一木牛﹐廉仰雙轘﹐人行六尺﹐牛行四步﹐人載一歲之糧也。」張澍諸葛忠武侯故事﹕「後山叢譚﹐蜀中有小車﹐獨推載八石。前如牛頭﹐又有大車﹐用四人推﹐載十石﹐蓋木牛流馬也。髙承事物紀原﹐諸葛亮始造木牛﹐卽今小車之有前轅者﹐流馬卽今獨推者是﹐民間調之江州車子。稗編蜀相諸葛亮之出徵﹐始造木牛流馬以運饟﹐蓋巴蜀道阻﹐便於登陟故耳。木牛卽今小車之有前轅者﹐流馬卽今獨推者是﹐而民間謂之江州車子。按後漢書郡國志巴蜀有江州縣﹐疑亮始作之於江州縣﹐故後人以爲名也。澍按﹕此說襲髙承﹐其實非也。武侯作木牛流馬在景谷縣﹐景谷今之廣元縣地﹐非江州也。江州水路﹐運糧不必車﹐且蜀志引亮作木牛流馬法綦詳﹐與獨輪車制絕不相類﹐是髙陳唐三說皆誤。」惟木牛流馬僅爲蜀所利用﹐且諸葛亮死卽無繼作者﹐則亦不過歷史上之奇器而已。舟之艙容五百斛者卽爲大舟﹐吳志孫權傳黃武元年注引吳書謂鄭泉「博學有奇志﹐而性嗜酒。其閒居每曰﹐願得美酒滿五百斛船﹐以四時甘脆置兩頭反覆沒飲之﹐憊卽住而啖肴膳﹐酒有升斗減﹐隨卽益之﹐不亦快乎。」全三國文卷七載魏文帝與孫權書﹕「知已選擇見船最大樟材者六艘﹐受五百石﹐從沔水送付樊口。」其曹丕龍舟王濬樓船之屬﹐乃特制以應行軍之需者﹐非日常轉輸之具也。車中有所謂鹿車﹐以人推行﹐殆若今之小車﹐惟不必爲獨輪耳。魏志司馬芝傳﹕「以鹿車推載母﹐居南方十餘年﹐躬耕守節。」三國時之交通動力﹐仍不外人力﹑畜力﹑風力﹑水力﹐無足述者。三國時海上交通頗爲發達﹐就孫氏與公孫氏及髙句麗之關系﹐可見長江下游與東北海上交通之盛況﹐魏志公孫度傳注﹕「魏略載淵表……又曰﹐臣父康昔殺權使﹐結爲讎隙。……」魏志公孫度傳注﹕「吳書載淵表權曰﹐…。每念厚恩﹐頻辱顯使﹐退念人臣交不越境﹐是以固守所執﹐拒違前使﹐𨿽義無二信﹐敢忘大恩。陛下鎭撫﹐長存小國﹐前後裴校尉葛都尉等到﹐奉被敕誡﹐聖旨彌密。……」魏志公孫度傳注引魏略﹕「國家﹝指魏﹞知淵兩端﹐而恐遼東吏民爲淵所誤﹐故公文下遼東﹐因赦之曰﹐……逆賊孫權……比年以來﹐復遠遣船越渡大海﹐多持貨物﹐誑誘邊民﹐邊民無知﹐與之交關﹐長吏以下﹐莫肯禁止﹐至使周賀浮舟百艘﹐沈滯津岸﹐貿遷有無﹐旣不疑拒﹐賚以名馬﹐又使宿舒隨賀通好。……」吳志孫權傳嘉禾元年﹕「三月﹐遣將軍周賀校尉裴潛乘海之遼東。秋九月﹐魏將田豫要擊斬賀於成山。冬十月﹐魏遼東太守公孫淵遣校尉宿舒閬中令孫綜稱藩於權﹐並獻貂馬。權大悅﹐加淵爵位。」吳志孫權傳嘉禾二年﹕「三月﹐遺舒綜還﹐使太常張彌執金吾許宴將軍賀達等將兵萬人﹐金寶珍貨﹐九錫備物﹐乘海授淵。」吳志孫權傳嘉禾二年﹕「舉朝大臣自丞相雍已下皆諫﹐以爲淵未可信﹐而寵待太厚﹐但可遺吏兵數百護送舒綜。權終不聽﹐淵果斬彌等﹐送其首於魏﹐沒其兵資。」吳志孫權傳嘉禾二年注引吳書﹕「初張彌許晏等俱到襄平﹐官屬從者四百許人﹐淵欲圖彌晏﹐先分其人眾置遼東諸縣﹐以中使秦旦張羣杜徳黃疆等及吏兵六十人置玄菟郡﹐在遼東北﹐相去二百里﹐太守王贊﹐領戶二百﹐兼重可三四百人。旦等皆捨於民家﹐仰其飲食﹐積四十許日。旦與疆等議日﹐吾人遠辱國命﹐自棄於此﹐與死亡何異。今觀此郡形勢甚弱﹐若一旦同心﹐焚燒城郭﹐殺其長吏﹐爲國報恥﹐然後伏死﹐足以無恨。孰與偸生苟活﹐長爲囚虜乎﹖疆等然之。於是陰相約結﹐當用八月十九日夜發。其日中時爲部中張松所告﹐贊便會士眾閉城門﹐旦羣徳疆等皆踰城得走。時羣病疽創著膝﹐不及輩旅﹐徳常扶接﹐與俱崎嶇山谷﹐行六七百里﹐創益困﹐不復能前﹐臥艸中﹐相守悲泣。……於是推旦疆使前﹐徳獨畱守﹐羣捕菜果食之。旦疆別數日﹐得達句驪王宮﹐因宣詔於句驪王宮及其主簿﹐詔言有賜爲遼東所攻奪。宮等大喜﹐卽受詔命﹐使人隨旦還迎羣徳。其年﹐宮遺皁衣二十五人送旦等還﹐舉表稱臣﹐貢貂皮千枚﹐鶡雞皮十具﹐旦等見權﹐悲喜不能自勝。權義之﹐皆拜校尉。間一年﹐遺使者謝宏中書陳恂拜宮爲單於﹐加賜衣服珍寶。恂等到安平口﹐先遣校尉陳奉前見宮﹐而宮受魏幽州刺史諷旨﹐令以吳使自效。奉聞之﹐到還。宮遺主簿笞咨帶固等出安平與宏相見。宏卽縛得三十餘人質之。宮於是謝罪﹐上馬數百匹。安乃遺咨固奉詔書賜物歸與宮。是時宏船小﹐載馬八十匹而還。」魏志明帝紀靑龍四年﹕「秋七月﹐髙句驪王宮斬送孫權使胡衛等首詣幽州。」﹝靑龍四年卽吳嘉禾五年。﹞案﹕吳與髙句麗之關系﹐傅斯年東北史綱第一卷

﹐及繆鳳林評東北史綱卷首均未提及﹐傅固疏陋﹐繆亦失察矣。而大秦賈人秦論之遠來﹐足證吳與羅馬之海上交通﹐亦甚盛也。梁書卷五十四﹕「孫權黃武五年﹐有大秦賈人字秦論來到交趾﹐太守吳邈遣送詣權。權問論方土風俗﹐論具以事對。時諸葛恪討丹陽﹐獲黝歙短人﹐論見之﹐曰﹐大秦希見此人。權以男女各十人差吏會稽劉咸送論。咸於道病故﹐乃徑還本國也。」案﹕諸葛恪討丹陽山越在嘉禾三年至六年間﹝二三四﹣二三七﹞﹐梁書所記秦論至吳年代有誤。孫權嘗遣將軍衛溫諸葛直將兵萬人浮海求夷洲亶洲﹔𨿽未獲至亶洲﹐卒得夷洲數千人還﹐吳志孫權傳黃龍二年﹕「遣將軍衛溫諸葛直將甲士萬人浮海求夷洲及亶洲。亶洲在海中﹐……所在絕遠﹐卒不可得至﹐但得夷洲數千人還。」吳志陸遜傳載遜疏有云「今兵興歷年﹐見眾損減﹐陛下憂勞聖慮﹐忘寢與食﹐將遠規夷洲以定大事﹐臣反覆思惟﹐未見其利﹐萬里襲取﹐風波難測﹐民易水土﹐必致疾疫﹐今驅見眾﹐經涉不毛﹐欲益更損﹐欲利反害。……」機又嘗遺聶友陸凱以兵三萬討珠崖儋耳﹐吳志孫權傳赤烏五年﹕「秋七月﹐遣將軍聶友校尉陸凱以兵三萬討珠崖儋耳。」吳志陸凱傳﹕「赤烏中﹐除儋耳太守﹐討珠崖﹐斬獲有功﹐遷爲建武校尉。」而扶南林邑堂明諸王皆入貢於吳﹐吳志呂岱傳﹕「又遣從事南宣國化﹐曁徼外﹐扶南林邑堂明諸王﹐各遺使奉貢。權嘉其功﹐進拜鎭南將軍。」吳志孫權傳赤烏六年﹕「十二月﹐扶南王範旃遺使獻樂人及方物。」吳之海上發展﹐蓋邁軼東漢矣。魏與倭人之關系﹐亦遠較漢與倭人之關系爲密﹐綜計景初二年至正始八年十年中﹐倭使四至魏魏使再至倭焉。魏志東夷傳倭人﹕「景初二年六月﹐倭女王遣大夫難升米等詣郡求詣天子朝獻﹐太守劉夏遣吏將送詣京都。」又﹕「正始元年﹐太守弓遵遣建中校尉梯儁等奉詔書印綬詣倭國﹐拜假倭王﹐並賚詔賜金﹑帛﹑錦﹑罽﹑刀﹑鏡﹑采物。」又﹕「其四年﹝正始四年﹞﹐倭王復遺使大夫伊聲耆掖邪狗等八人上獻生口﹑倭錦﹑絳﹑靑縑﹑緜﹑衣﹑帛﹑布﹑丹木﹑短弓矢。」又﹕「其六年﹝正始六年﹞﹐詔賜難升米黃幢﹐付郡假授。其八年﹝正始八年﹞﹐太守王頎到官﹐倭女王卑彌呼與狗奴國男王卑彌弓呼素不和﹐遣倭載斯烏越等詣郡﹐說相攻擊狀。遣塞曹掾史張政等因賚詔書黃幢拜假難升米﹐爲檄告諭之。卑彌呼以死﹐……更立男王﹐國中不服﹐更相誅殺﹐當時殺千餘人﹐復立卑彌呼宗女壹與年十三爲王﹐國中遂定。政等以檄告諭壹與﹐壹與遣倭大夫率善中郎將掖邪狗等二十人送政等還﹐因詣臺獻上男女生口三十人﹐貢白珠五千孔﹐靑大句珠二枚﹐異文雜錦二十四。」﹝「郡」指帶方郡﹞三國時中國與西域之陸路交通﹐亦頗發達。焉耆於闐大月氏諸王﹐均嘗通使於魏﹐魏志文帝紀延康元年春三月﹕「濊貊扶余單於﹐焉耆於闐王﹐皆各遣使奉獻。﹝時曹丕𨿽尙未受禪﹐而濊貊扶余焉耆於闐實系遣使至魏王國奉獻。﹞魏志明帝紀太和三年冬十二月癸卯﹕「大月氏王波調遣使奉獻﹐以調爲親魏大月氏王。」

魏略西戎傳記遼西諸國甚詳﹐注﹕參看魏志卷三十評後注﹐或張鵬一輯魏略卷二十二。而西域雜胡籍名貢獻至中國貿易者甚眾﹐魏志倉慈傳﹕「又常日西域雜胡欲來貢獻﹐而諸豪族多逆斷絕﹐旣與貿遷﹐欺詐侮易﹐多不得分明﹐胡常怨望。慈皆勞之﹐欲詣洛者﹐爲封過所﹐欲從郡還者﹐官爲平取﹐輒以府見物與共交市﹐使吏民護送道路﹐由是民夷翕然﹐稱其徳惠。」﹝倉慈時爲惇煌太守。﹞皆足證中西交通之盛也。三國時大都市如洛陽長安﹐因初期大亂之影響﹐均失舊觀﹐吳志孫堅傳注引江表傳﹕「舊京空虛﹐數百里中無煙火﹐堅前入城﹐惆悵流涕。」魏志董卓傳﹕「天子入洛陽﹐官室燒盡﹐街陌荒蕪﹐百官披荊棘依丘墻間﹐州郡各擁兵自衛﹐莫有至者﹐饑窮稍甚﹐尙書郎以下自出樵采﹐或饑死墻壁間。」魏志鍾繇傳﹕「自天子西遷﹐洛陽人民單盡﹐繇徙關中民又招納亡叛以充之﹐數年間﹐民戶稍實」魏志傅嘏傳﹕「曹爽誅﹐爲河南尹。」注﹕「傅子曰﹐河南尹內掌帝都﹐外統京畿﹐兼古六鄕六遂之士﹐其民異方雜居﹐多豪門大族﹐商貿胡貊﹐天下四方會利之所聚﹐而姦之所生。……」魏略輯本卷五﹕「從興平元年至建安二年﹐其間四歲中﹐國家東遷﹐三輔大亂﹐張鵬一曰﹐以上八字書抄有。咸陽蕭條。後賊李堪等始將部曲入長安﹐居卓故塢中﹐拔取酸棗藜藿以給食﹐發冢取衣蓋形。禦覽三十五典略」魏志張旣傳﹕「﹝張﹞魯降﹐旣說太祖拔漢中民數萬戶以實長安及三輔。」案﹕洛陽長安𨿽漸恢復繁榮﹐然實非舊觀矣。而成都則似殷富無減於昔﹐華陽國誌卷六﹕「建安十九年﹐先主克蜀﹐蜀中丰富盛樂﹐置酒大會﹐饗食三軍﹐取蜀城中民金銀頒錫將士﹐還其谷帛。」﹝蜀城中謂成都城中。﹞案﹕劉備不過取民金銀以賜將士而已﹐並未有焚殺之舉也。據蜀志張飛傳﹐諸葛亮法正關羽及飛各獲賜金五百斤﹑銀千斤﹐其他諸人獲賜有差﹐則成都藏金銀之當可知矣。文選左思蜀都賦﹕「於是乎金城石郭﹐兼市中區﹐旣麗且崇﹐實號成都﹐辟二九之通門﹐畫方軌之廣塗﹐營新宮於爽塏﹐擬承明而起廬﹐結陽城之延閣﹐飛觀榭乎雲中﹐開髙軒以臨山﹐列綺窗而瞰江﹐內則議殿爵堂﹐武義虎威﹐宣化之闥﹐崇禮之闈﹐華闕雙邈﹐重門洞開﹐金鋪交映﹐玉題相暉﹐外則軌躅八達﹐裏閈對出﹐比屋連甍﹐千廡萬室。亦有甲第﹐當衢向術﹐擅宇顯敞﹐髙門納駟﹐庭扣鐘磬﹐堂撫琴瑟﹐匪姜匪葛疇能是卹。亞以少城﹐接乎其西﹐市廛所會﹐萬商之淵﹐列隧百重﹐羅肆巨千﹐賄貨山積﹐纖麗星繁。都人士女﹐服靚妝﹐賈貿帶鬻﹐舛錯縱橫﹐異物崛詭﹐奇於八方﹐布有橦華﹐面有桄榔﹐邛杖傳節於大夏之邑﹐醬流味於番禺之鄕﹐輿輦雜沓﹑冠帶混並﹐累轂疊迹﹐叛衍相傾﹐喧嘩鼎沸﹐則嚨聒宇宙﹐囂塵張天﹐則埃壒曜靈。闤闠之裏﹐伎巧之家﹐百室離房﹐機杼相和﹐貝錦斐成﹐濯色江波﹐黃潤比筒﹐籝金所過。侈侈隆富﹐卓鄭埒名﹐公擅山川﹐貨殖私庭﹐藏鏹巨萬﹐孤摫兼呈﹐亦以財雄﹐翕習邊城。」新興之大都市有鄴及秣陵。袁紹以冀州收治鄴而據四州之地﹐鄴乃爲冀並幽靑之中心都市﹐魏志袁紹傳注引英雄記﹕「魏郡兵反﹐與黑山賊於毒共覆鄴城﹐遂殺太守粟成。賊十餘部﹐眾數萬人﹐聚會鄴中。……賊陶升者﹐故內黃小吏也﹐有善心﹐獨將部眾踰西城入﹐閉守州門﹐不內他賊﹐以車載紹家及諸衣冠在州內者﹐身自捍衛﹐送到斥丘乃還。」蜀志先主傳﹕「先主走靑州﹐靑州刺史袁譚﹐先主故茂才也﹐將步騎迎先主。先主隨譚到平原。譚馳使白紹﹐紹遣將道路逢迎﹐身去鄴二百里與先主相見。」案﹕續漢書郡國志常山國﹕「髙邑故鄗﹐光武更名﹐刺史治。」是東漢末年鄴乃爲冀州治也。曹操破袁氏﹐繼領冀州牧﹐自許徙居鄴﹐鄴更成事實上之首都﹐魏志武帝紀建安九年﹕「鄴定﹐……天子以公領冀州牧。」又建安十年﹕「春正月﹐攻譚破之﹐斬譚﹐誅其妻子。…﹕冬十月﹐公還鄴。」又建安十一年﹕「秋八月﹐公東徵海賊管承﹐至淳於﹐遺樂進李典擊破之﹐承走入海島。」又建安十二年﹕「春二月﹐公自淳於還鄴。」案﹕自曹操居鄴﹐許不過爲名義上之首都而已。及操爲魏公魏王﹐均以鄴爲魏國國都﹐魏志武帝紀建安十八年﹕「五月丙申﹐天子使禦史大夫郤慮持節策命公爲魏公。」又建安二十一年﹕「春二月﹐公還鄴。……夏五月﹐天子進公爵爲魏王。」又建安二十三年注引山陽公載記﹕「王聞王必死﹐盛怒﹐召漢百官詣鄴。」曹丕受漢禪﹐都洛陽﹐鄴仍列爲五都之一云。魏志文帝紀黃初二年注引魏略﹕「攺長安譙許昌鄴洛陽爲五都。」水經濁漳水注﹕「魏因漢祚﹐復都洛陽﹐以譙爲先人本國﹐許昌爲漢之所居﹐長安爲西京遺迹﹐鄴爲王業之本基﹐故號五都。」十七史商榷﹕「其實長安久不爲都﹐譙特因太祖故鄕聊目爲都﹐皆非都也﹐眞爲都者﹐許洛鄴三處耳。」案﹕許都之地位﹐實遠不及鄴都。曹操之於鄴經營備至﹐魏志武帝紀建安十五年﹕「冬﹐作銅爵臺。」又建安十八年﹕「九月﹐作金虎臺。」文選左思魏都賦﹕「曁聖武之龍飛﹐肇受命而光宅﹐愛初自臻﹐言占其良﹐謀龜謀筮﹐亦旣允臧﹐修其郛郭﹐繕其城隍﹐經始之制﹐牢籠百王。……拱木於林衡﹐授全模於梓匠﹐遐邇悅豫而子來﹐工徒擬議而騁功﹐闡鉤繩之筌緒﹐承二分之正要﹐揆日晷﹐考星耀﹐建社稷﹐作淸廟﹐築曾宮以回市﹐比岡隒而無陂﹐造文昌之廣殿﹐極楝宇之弘規。……馳道周屈於果下﹐延閣胤宇以經營﹐飛陛方輦而徑西﹐三臺列峙以崢嶸。……於是崇墉濬洫﹐嬰堞帶埃﹐四門﹐隆廈重起﹐憑太淸以混成﹐越埃壒而資始。…。設官分職﹐營處署居﹐夾之以府寺﹐班之以裏閭。」

鄴中記﹕「銅爵金鳳冰井三臺﹐皆在鄴都北城西北隅﹐因城爲基址。……金鳳臺初名金虎﹐至石氏攺今名﹐冰井臺則淩室也。金虎冰井皆建安十八年建也。銅爵臺髙一十丈﹐有屋一百二十間﹐周圍彌覆其上。金虎臺有屋百三十間。冰井臺有冰室三﹐與涼殿皆以閣道相通。三臺崇舉﹐其髙若山云。至後趙石虎﹐三臺更加崇飾﹐甚於魏初。」﹝武英殿聚珍版叢書本﹞又多徙他地人居鄴縣﹐魏志梁習傳﹕「並土新附﹐習以別部司馬領並州刺史。時承髙幹荒亂之餘﹐胡狄在界﹐張雄跋扈﹐吏民亡叛﹐入其部落﹐兵家擁眾﹐作爲寇害﹐更相扇動﹐往往棋跱。習到官﹐誘諭招納﹐皆禮召其豪右﹐稍稍薦舉﹐使詣幕府﹐豪右已盡﹐乃次發諸丁彊以爲義從﹐又因大軍出徵﹐分請以爲勇力﹐東兵已去之後﹐稍移其家﹐前後送鄴凡數萬口。」魏志杜襲傳﹕「後襲領丞相長史﹐隨太祖到漢中討張魯﹐太祖還﹐拜襲駙馬都尉﹐畱督漢中軍事。綏懷開導﹐百姓自樂出徙洛鄴者八萬餘口。」而操部下多舉家居鄴﹐有同質任﹐魏志賈逵傳注引魏略謂楊沛從徒中起爲鄴令﹐「未到鄴﹐而軍中豪右曹洪劉勛等各遣家馳騎告子弟﹐使各自檢敕。」魏志臧霸傳﹕「太祖破袁譚於南皮﹐霸等會賀﹐霸因求遺子弟及諸將父兄家屬詣鄴。太祖曰﹐諸君忠孝﹐豈復在是﹐昔蕭何遺子弟入侍而髙祖不拒﹐耿純焚室輿櫬以從而光武不逆﹐吾將何以易之哉﹖」李典至徙宗族部曲萬數千口居鄴縣﹐魏志李典傳﹕「典宗族部曲三千餘家居乘氏﹐自請願徙詣魏郡﹐太祖笑曰﹐卿欲幕耿純邪﹖典謝曰﹐典駑怯功微﹐而爵寵過厚﹐誠宜舉宗陳力﹐加以徵伐未息﹐宜實郊遂之內以制四方﹐非幕純也。遂徙部曲宗族萬三千餘口居鄴。」吾人就鄴縣戶口之多可知鄴城居人之眾也。全三國文卷二載魏武帝令日﹕「今鄴縣甚大﹐一鄕萬數千戶﹐兼人之吏未易得也。」魏志賈逵傳﹕「文帝卽王位﹐以鄴縣戶數萬﹐在都下﹐多不法﹐乃以逵爲鄴令。」魏制﹐凡邊劇郡守須進任子﹐任子多居鄴爲質﹐魏志王觀傳﹕「明帝卽位﹐下詔書使郡縣條爲劇中平者﹐主者欲言郡爲中平﹐觀教曰﹐此郡濱近外虜﹐數有寇害﹐云何不爲劇邪﹖主者曰﹐若郡爲外劇﹐恐於明府有任子。觀曰﹐夫君者所以爲民也﹐今郡在外劇﹐則於役條當有降差﹐豈可爲太守之私而負一郡之民乎﹖遂言爲外劇郡﹐復送任子詣鄴。」案﹕觀時爲涿郡太守﹐涿郡不隸冀州﹐而觀送任子詣鄴﹐知鄴爲諸邊劇郡任子聚居之地也。司馬師爲政﹐復聚魏諸王公居鄴防其生變﹐師弟昭因仍師策﹐無所攺易﹐魏志毋丘儉傳注載儉及文欽等所上表數師罪有云「合聚諸藩王公以著鄴﹐欲悉誅之。」魏志三少帝紀髙貴鄕公髦﹕「使使持節行中護軍中壘將軍司馬炎北迎常道鄕公璜嗣明帝後。」晉書曹志傳﹕「武帝爲撫軍將軍﹐迎陳畱王於鄴﹐志夜謁見﹐帝與語自暮達旦﹐甚奇之。」晉書文帝紀﹕「咸熙元年春正月﹐檻車徵艾。乙丑﹐帝奉夭子西徵﹐次於長安。是時魏諸王侯悉在鄴城﹐命從事中郎山濤行軍司事﹐鎭於鄴。」皆足保持鄴之繁榮也。左思述鄴都之盛﹐𨿽多溢美﹐然固可由見鄴之經濟地位﹐文選左思魏都賦﹕「內則街衝幅輳﹐朱闕結隅﹐石杠飛梁﹐出控漳渠﹐疏通溝以濱路﹐羅靑槐以蔭塗﹐比滄浪而可濯﹐方步櫩而有踰﹐習習冠蓋﹐莘莘蒸徒﹐斑白不提﹐行旅讓衢。……廓三市而開廛﹐籍平逵而九達﹐班列肆以兼羅﹐設闤闠以襟帶﹐濟有無之常偏﹐距日中而畢會﹐抗旗亭之嶤嶭﹐侈所兆之博大﹐百隧轂擊。連軫萬貫﹐憑軾捶馬﹐袖幕紛半﹐壹八方而混同﹐極風采之異觀﹐質劑平而交易﹐刀布貿而無算﹐財以工化﹐賄以商通﹐難得之貨﹐此則弗容。器周用而長務﹐物背窳而就攻﹐不鬻邪而豫賈﹐著馴風之醇醲﹐白藏之藏﹐富有無隄﹐同賑大內﹐控引世資﹐賨幏積墆﹐琛幣充牣﹐關石之所和鈞﹐財富之所底愼。」厥後後趙前燕東魏北齊之建都於鄴﹐非無故矣。秣陵初不過一小縣﹐吳志張紘傳注引江表傳﹕「紘謂權曰﹐秣陵楚武王所置﹐名爲金陵﹐地勢岡阜連石頭﹐訪問故老云﹐昔秦始皇東巡會稽﹐經此縣﹐望气者云﹐金陵地形有王者都邑之气﹐故掘斷連岡﹐攺名秣陵。……」漢書地理誌丹揚郡﹕「縣十七﹐宛陵﹑於﹑江乘﹑春谷﹑秣陵﹑…﹕。」續漢書郡國志揚州丹陽郡﹕「秣陵南有牛渚。」孫權從張紘計﹐徒治秣陵﹐攺秣陵爲建業﹐秣陵乃爲江東六郡之首邑﹐吳志孫權傳建安十六年﹕「權徙治秣陵﹐明年城石頭﹐攺秣陵爲建業。」吳志張紘傳﹕「紘建計宜出都秣陵﹐權從之。」及權討禽關羽﹐自公安下都鄂﹐秣陵仍爲重鎭﹐吳志孫權傳資初二年﹕「權自公安都鄂攺名武昌。」吳志呂範傳﹕「權破羽﹐還都武昌﹐拜範建威戕軍﹐封宛陵侯﹐領丹陽太守﹐治建業督扶州以下至海。」黃龍元年﹐權旣卽帝位﹐自武昌還都建業﹐秣陵遂爲吳之首都﹐迄吳之亡﹐中間不過孫皓曾一度遷都武昌耳。吳志孫權傳黃龍元年﹕「春﹐公卿百司皆勸權正尊號﹐夏四月﹐夏口武昌並有黃龍鳳皇見﹐丙申﹐南郊﹐卽皇帝位。……秋九月﹐權遷都建業﹐因故府不攺館。」吳志孫皓傳甘露元年﹕「九月﹐從西陵督步闡表徙都武昌」﹐又寶鼎元年﹕「十二月﹐皓還都建業」案﹕孫皓之都武昌﹐歷時僅約十五月耳。﹝二六五—二六七﹞左思敍秣陵商務發達之情況甚悉﹐可知秣陵𨿽由政治之原因成爲大都市﹐而人口集中之後﹐亦遂在經濟上占重要之地位矣。文選左思吳都賦﹕「開市朝而並納﹐橫闤闠而流溢﹐混品物而同廛﹐並都鄙而爲一。士女佇眙﹐商賈駢坒﹐紵衣絺服﹐雜咨萃﹐輕輿案轡以經隧﹐樓船舉而過肆。果市輻湊而當然﹐致遠流離與珂珬﹐賄紛紜﹐器用萬端﹐金鎰磊砢﹐珠琲闌干﹐桃笙象簟﹐韜於筒中﹐蕉葛升越﹐弱於羅紈﹐言﹐交貿相競﹐喧嘩喤呷﹐芬葩修映﹐揮袖風飄而紅塵晝昏﹐流汗霢霂而中逵泥濘。富中之甿﹐貨殖之選﹐乘時射利﹐財丰巨萬﹐競其區宇﹐則並彊兼巷﹐矜其宴居﹐則珠服玉饌。」三國時新興之次等都市有鄂﹐案﹕自孫權於黃初二年都鄂﹐攺鄂爲武昌﹐鄂爲吳之首都者八年餘﹝二二一﹣﹣二二九﹞﹐黃龍元年﹐權還都建業﹐鄂遂爲吳之陪都云。江州﹐玆不備述。蜀志後主傳建興四年﹕「春﹐都護李嚴自永安宮還住江州﹐築大城。」注﹕「今巴郡故城是。」華陽國誌卷一﹕「劉先主初以江夏費瓘爲太守﹐領江州都督﹐後都護李嚴更城大城﹐周回十六里」

六﹑交通與都市交通之要件有三﹕一曰交通通路﹐二曰交通工具﹐三曰交通動力。三國時交通通路之新辟﹐有足述者﹐卽運渠之興治是也。三國時所興治之運渠﹐有睢陽渠﹐魏志武帝紀建安七年﹕「遂至浚儀﹐治睢陽渠。」淇水新道﹐魏志武帝紀建安九年﹕「春正月﹐濟河﹐遏淇水入白溝以通糧道。」水經淇水注﹕「建安九年﹐魏武王於水口下大枋木以成堰﹐遏淇水東入白溝以通運。」平虜渠及泉州渠﹐魏志武帝紀建安十一年﹕「公將徵之﹐鑿渠自呼沲入泒水﹐名平虜渠﹐又從泃河口鑿入潞河名泉州渠﹐以通海。」魏志董昭傳﹕「後袁尙依烏丸蹋頓﹐太祖將徵之﹐患軍糧難致﹐鑿平虜泉州二渠入海通運﹐昭所建也。」趙一淸三國誌注補稿本曰「寰宇記卷六十三﹐深州饒陽縣有州理城﹐晉魯口城也。公孫淵叛﹐司馬宣王徵之﹐鑿滹沱入泒水以運糧﹐因築此城。蓋滹沱水有魯沱之名﹐因號魯口。一淸案﹕建安十一年﹐太祖鑿渠自滹沱入泒水﹐名平虜渠﹐則不始於懿﹐特更修治之耳。」案﹕徐紹楨三國誌質疑卷二謂泒水應爲汾水之譌﹐實未必然。曹操鑿平虜渠蓋備徵討烏桓蹋頓之用﹐蹋頓在遼西塞外﹐操引滹沱入汾水何爲﹖裴注明謂泒音孤﹐足證泒字未誤。徐氏謂裴氏誤讀汾爲泒﹐說亦難通。利漕渠﹐魏志武帝紀建安十八年﹕「九月﹐作金虎臺﹐鑿渠引潭水入白溝以通河。」三國誌質疑卷二﹕「水經濁漳水篇﹐濁潭水又東北過斥漳縣南。酈注﹐漢獻帝建安十八年﹐魏太祖鑿渠引潭水東入淸洹以通河漕﹐名日利漕渠。漳津故瀆水舊斷溪東北出﹐涓流濗注而已。此利漕渠卽引潭水入白溝之渠﹐其曰淸洹而不曰白溝者﹐淇水篇云﹐淇水又東過內黃縣南爲白溝﹐屈從縣東北﹐與洹水合。酈注﹐白溝又東北逕羅勒城東﹐又東北漳水注之﹐謂之利漕口。自下淸漳白溝淇河成得通稱是也。」討虜渠﹐魏志文帝紀黃初六年﹕「春……三月﹐行幸召陵﹐通討虜渠。」賈侯渠﹐魏志賈逵傳謂逵爲豫州刺史時「又通運渠二百餘里﹐所謂賈侯渠者也。」胡質所建諸渠﹐魏志胡質傳謂質爲靑徐都督時「置東徵臺﹐且佃且守﹐又通渠諸郡﹐利舟楫。」鄧艾所建漕渠﹐魏志鄧艾傳﹕「正始二年﹐乃廣開槽渠﹐每東南有事﹐大軍興采﹐泛舟而下﹐達於江淮﹐資食有儲﹐而無水害﹐艾所建也。」破崗瀆等。吳志孫權傳赤烏八年﹕「八月﹐大赦﹐遣校尉陳勛將屯田及作士三萬人鑿句容中道﹐自小其至云陽西城﹐通會市﹐作邸閣。」建康實錄卷二赤烏八年﹕「八月﹐大赦﹐使校尉陳勛作屯田﹐發屯兵三萬鑿句容中道至云陽西城﹐以通吳會船艦﹐號破崗瀆﹐上下一十四埭﹐通會市﹐作邸閣。」此等運渠𨿽大半供軍事運輸之用﹐固亦具有經濟上之價值也。三國時之交通工具﹐除舟車外﹐有新發明之木牛流馬﹐蜀志諸葛亮傳﹕「亮性長於巧思﹐損益連弩﹐木牛流馬﹐皆出其意。」蜀志後主傳建興九年﹕「春二月﹐亮復出軍﹐圍祁山﹐始以木牛運。」蜀志後主傳建興十年﹕「亮休士勸農於黃沙﹐作流馬木牛畢。」蜀志後主傳建興十二年﹕「春二月﹐亮由斜谷出﹐始以流馬運。」蜀志諸葛亮傳注﹕「亮集載作木牛流馬法曰﹐木牛者﹐方腹曲頭﹐一腳四足﹐頭入領中﹐舌著於腹﹐載多而行少﹐宜可大用﹐不可小使﹐特行者數十里﹐羣行者二十里也。…。﹕人行六尺﹐牛行四步﹐載一歲糧﹐日行二十里﹐而人不大勞。流馬尺寸之數﹐……板方囊二枚﹐厚八分﹐長二尺七寸﹐髙一尺六寸五分﹐廣一尺六寸﹐每枚受米二斛三斗。……」通典﹕「亮集督運廖立杜叡胡忠等﹐從景谷縣西南二十五里白馬山推己意作木牛流馬。」元和郡縣誌﹕「木馬山在景谷縣西南二十五里﹐諸葛亮之出祁山也﹐作木牛流馬以供運﹐於此造作﹐因以名焉。」全三國文卷六十二載蒲元與丞相諸葛亮牒﹕「元等輒率雅意作一木牛﹐廉仰雙轘﹐人行六尺﹐牛行四步﹐人載一歲之糧也。」張澍諸葛忠武侯故事﹕「後山叢譚﹐蜀中有小車﹐獨推載八石。前如牛頭﹐又有大車﹐用四人推﹐載十石﹐蓋木牛流馬也。髙承事物紀原﹐諸葛亮始造木牛﹐卽今小車之有前轅者﹐流馬卽今獨推者是﹐民間調之江州車子。稗編蜀相諸葛亮之出徵﹐始造木牛流馬以運饟﹐蓋巴蜀道阻﹐便於登陟故耳。木牛卽今小車之有前轅者﹐流馬卽今獨推者是﹐而民間謂之江州車子。按後漢書郡國志巴蜀有江州縣﹐疑亮始作之於江州縣﹐故後人以爲名也。澍按﹕此說襲髙承﹐其實非也。武侯作木牛流馬在景谷縣﹐景谷今之廣元縣地﹐非江州也。江州水路﹐運糧不必車﹐且蜀志引亮作木牛流馬法綦詳﹐與獨輪車制絕不相類﹐是髙陳唐三說皆誤。」惟木牛流馬僅爲蜀所利用﹐且諸葛亮死卽無繼作者﹐則亦不過歷史上之奇器而已。舟之艙容五百斛者卽爲大舟﹐吳志孫權傳黃武元年注引吳書謂鄭泉「博學有奇志﹐而性嗜酒。其閒居每曰﹐願得美酒滿五百斛船﹐以四時甘脆置兩頭反覆沒飲之﹐憊卽住而啖肴膳﹐酒有升斗減﹐隨卽益之﹐不亦快乎。」全三國文卷七載魏文帝與孫權書﹕「知已選擇見船最大樟材者六艘﹐受五百石﹐從沔水送付樊口。」其曹丕龍舟王濬樓船之屬﹐乃特制以應行軍之需者﹐非日常轉輸之具也。車中有所謂鹿車﹐以人推行﹐殆若今之小車﹐惟不必爲獨輪耳。魏志司馬芝傳﹕「以鹿車推載母﹐居南方十餘年﹐躬耕守節。」三國時之交通動力﹐仍不外人力﹑畜力﹑風力﹑水力﹐無足述者。三國時海上交通頗爲發達﹐就孫氏與公孫氏及髙句麗之關系﹐可見長江下游與東北海上交通之盛況﹐魏志公孫度傳注﹕「魏略載淵表……又曰﹐臣父康昔殺權使﹐結爲讎隙。……」魏志公孫度傳注﹕「吳書載淵表權曰﹐…。每念厚恩﹐頻辱顯使﹐退念人臣交不越境﹐是以固守所執﹐拒違前使﹐𨿽義無二信﹐敢忘大恩。陛下鎭撫﹐長存小國﹐前後裴校尉葛都尉等到﹐奉被敕誡﹐聖旨彌密。……」魏志公孫度傳注引魏略﹕「國家﹝指魏﹞知淵兩端﹐而恐遼東吏民爲淵所誤﹐故公文下遼東﹐因赦之曰﹐……逆賊孫權……比年以來﹐復遠遣船越渡大海﹐多持貨物﹐誑誘邊民﹐邊民無知﹐與之交關﹐長吏以下﹐莫肯禁止﹐至使周賀浮舟百艘﹐沈滯津岸﹐貿遷有無﹐旣不疑拒﹐賚以名馬﹐又使宿舒隨賀通好。……」吳志孫權傳嘉禾元年﹕「三月﹐遣將軍周賀校尉裴潛乘海之遼東。秋九月﹐魏將田豫要擊斬賀於成山。冬十月﹐魏遼東太守公孫淵遣校尉宿舒閬中令孫綜稱藩於權﹐並獻貂馬。權大悅﹐加淵爵位。」吳志孫權傳嘉禾二年﹕「三月﹐遺舒綜還﹐使太常張彌執金吾許宴將軍賀達等將兵萬人﹐金寶珍貨﹐九錫備物﹐乘海授淵。」吳志孫權傳嘉禾二年﹕「舉朝大臣自丞相雍已下皆諫﹐以爲淵未可信﹐而寵待太厚﹐但可遺吏兵數百護送舒綜。權終不聽﹐淵果斬彌等﹐送其首於魏﹐沒其兵資。」吳志孫權傳嘉禾二年注引吳書﹕「初張彌許晏等俱到襄平﹐官屬從者四百許人﹐淵欲圖彌晏﹐先分其人眾置遼東諸縣﹐以中使秦旦張羣杜徳黃疆等及吏兵六十人置玄菟郡﹐在遼東北﹐相去二百里﹐太守王贊﹐領戶二百﹐兼重可三四百人。旦等皆捨於民家﹐仰其飲食﹐積四十許日。旦與疆等議日﹐吾人遠辱國命﹐自棄於此﹐與死亡何異。今觀此郡形勢甚弱﹐若一旦同心﹐焚燒城郭﹐殺其長吏﹐爲國報恥﹐然後伏死﹐足以無恨。孰與偸生苟活﹐長爲囚虜乎﹖疆等然之。於是陰相約結﹐當用八月十九日夜發。其日中時爲部中張松所告﹐贊便會士眾閉城門﹐旦羣徳疆等皆踰城得走。時羣病疽創著膝﹐不及輩旅﹐徳常扶接﹐與俱崎嶇山谷﹐行六七百里﹐創益困﹐不復能前﹐臥艸中﹐相守悲泣。……於是推旦疆使前﹐徳獨畱守﹐羣捕菜果食之。旦疆別數日﹐得達句驪王宮﹐因宣詔於句驪王宮及其主簿﹐詔言有賜爲遼東所攻奪。宮等大喜﹐卽受詔命﹐使人隨旦還迎羣徳。其年﹐宮遺皁衣二十五人送旦等還﹐舉表稱臣﹐貢貂皮千枚﹐鶡雞皮十具﹐旦等見權﹐悲喜不能自勝。權義之﹐皆拜校尉。間一年﹐遺使者謝宏中書陳恂拜宮爲單於﹐加賜衣服珍寶。恂等到安平口﹐先遣校尉陳奉前見宮﹐而宮受魏幽州刺史諷旨﹐令以吳使自效。奉聞之﹐到還。宮遺主簿笞咨帶固等出安平與宏相見。宏卽縛得三十餘人質之。宮於是謝罪﹐上馬數百匹。安乃遺咨固奉詔書賜物歸與宮。是時宏船小﹐載馬八十匹而還。」魏志明帝紀靑龍四年﹕「秋七月﹐髙句驪王宮斬送孫權使胡衛等首詣幽州。」﹝靑龍四年卽吳嘉禾五年。﹞案﹕吳與髙句麗之關系﹐傅斯年東北史綱第一卷

﹐及繆鳳林評東北史綱卷首均未提及﹐傅固疏陋﹐繆亦失察矣。而大秦賈人秦論之遠來﹐足證吳與羅馬之海上交通﹐亦甚盛也。梁書卷五十四﹕「孫權黃武五年﹐有大秦賈人字秦論來到交趾﹐太守吳邈遣送詣權。權問論方土風俗﹐論具以事對。時諸葛恪討丹陽﹐獲黝歙短人﹐論見之﹐曰﹐大秦希見此人。權以男女各十人差吏會稽劉咸送論。咸於道病故﹐乃徑還本國也。」案﹕諸葛恪討丹陽山越在嘉禾三年至六年間﹝二三四﹣二三七﹞﹐梁書所記秦論至吳年代有誤。孫權嘗遣將軍衛溫諸葛直將兵萬人浮海求夷洲亶洲﹔𨿽未獲至亶洲﹐卒得夷洲數千人還﹐吳志孫權傳黃龍二年﹕「遣將軍衛溫諸葛直將甲士萬人浮海求夷洲及亶洲。亶洲在海中﹐……所在絕遠﹐卒不可得至﹐但得夷洲數千人還。」吳志陸遜傳載遜疏有云「今兵興歷年﹐見眾損減﹐陛下憂勞聖慮﹐忘寢與食﹐將遠規夷洲以定大事﹐臣反覆思惟﹐未見其利﹐萬里襲取﹐風波難測﹐民易水土﹐必致疾疫﹐今驅見眾﹐經涉不毛﹐欲益更損﹐欲利反害。……」機又嘗遺聶友陸凱以兵三萬討珠崖儋耳﹐吳志孫權傳赤烏五年﹕「秋七月﹐遣將軍聶友校尉陸凱以兵三萬討珠崖儋耳。」吳志陸凱傳﹕「赤烏中﹐除儋耳太守﹐討珠崖﹐斬獲有功﹐遷爲建武校尉。」而扶南林邑堂明諸王皆入貢於吳﹐吳志呂岱傳﹕「又遣從事南宣國化﹐曁徼外﹐扶南林邑堂明諸王﹐各遺使奉貢。權嘉其功﹐進拜鎭南將軍。」吳志孫權傳赤烏六年﹕「十二月﹐扶南王範旃遺使獻樂人及方物。」吳之海上發展﹐蓋邁軼東漢矣。魏與倭人之關系﹐亦遠較漢與倭人之關系爲密﹐綜計景初二年至正始八年十年中﹐倭使四至魏魏使再至倭焉。魏志東夷傳倭人﹕「景初二年六月﹐倭女王遣大夫難升米等詣郡求詣天子朝獻﹐太守劉夏遣吏將送詣京都。」又﹕「正始元年﹐太守弓遵遣建中校尉梯儁等奉詔書印綬詣倭國﹐拜假倭王﹐並賚詔賜金﹑帛﹑錦﹑罽﹑刀﹑鏡﹑采物。」又﹕「其四年﹝正始四年﹞﹐倭王復遺使大夫伊聲耆掖邪狗等八人上獻生口﹑倭錦﹑絳﹑靑縑﹑緜﹑衣﹑帛﹑布﹑丹木﹑短弓矢。」又﹕「其六年﹝正始六年﹞﹐詔賜難升米黃幢﹐付郡假授。其八年﹝正始八年﹞﹐太守王頎到官﹐倭女王卑彌呼與狗奴國男王卑彌弓呼素不和﹐遣倭載斯烏越等詣郡﹐說相攻擊狀。遣塞曹掾史張政等因賚詔書黃幢拜假難升米﹐爲檄告諭之。卑彌呼以死﹐……更立男王﹐國中不服﹐更相誅殺﹐當時殺千餘人﹐復立卑彌呼宗女壹與年十三爲王﹐國中遂定。政等以檄告諭壹與﹐壹與遣倭大夫率善中郎將掖邪狗等二十人送政等還﹐因詣臺獻上男女生口三十人﹐貢白珠五千孔﹐靑大句珠二枚﹐異文雜錦二十四。」﹝「郡」指帶方郡﹞三國時中國與西域之陸路交通﹐亦頗發達。焉耆於闐大月氏諸王﹐均嘗通使於魏﹐魏志文帝紀延康元年春三月﹕「濊貊扶余單於﹐焉耆於闐王﹐皆各遣使奉獻。﹝時曹丕𨿽尙未受禪﹐而濊貊扶余焉耆於闐實系遣使至魏王國奉獻。﹞魏志明帝紀太和三年冬十二月癸卯﹕「大月氏王波調遣使奉獻﹐以調爲親魏大月氏王。」

魏略西戎傳記遼西諸國甚詳﹐注﹕參看魏志卷三十評後注﹐或張鵬一輯魏略卷二十二。而西域雜胡籍名貢獻至中國貿易者甚眾﹐魏志倉慈傳﹕「又常日西域雜胡欲來貢獻﹐而諸豪族多逆斷絕﹐旣與貿遷﹐欺詐侮易﹐多不得分明﹐胡常怨望。慈皆勞之﹐欲詣洛者﹐爲封過所﹐欲從郡還者﹐官爲平取﹐輒以府見物與共交市﹐使吏民護送道路﹐由是民夷翕然﹐稱其徳惠。」﹝倉慈時爲惇煌太守。﹞皆足證中西交通之盛也。三國時大都市如洛陽長安﹐因初期大亂之影響﹐均失舊觀﹐吳志孫堅傳注引江表傳﹕「舊京空虛﹐數百里中無煙火﹐堅前入城﹐惆悵流涕。」魏志董卓傳﹕「天子入洛陽﹐官室燒盡﹐街陌荒蕪﹐百官披荊棘依丘墻間﹐州郡各擁兵自衛﹐莫有至者﹐饑窮稍甚﹐尙書郎以下自出樵采﹐或饑死墻壁間。」魏志鍾繇傳﹕「自天子西遷﹐洛陽人民單盡﹐繇徙關中民又招納亡叛以充之﹐數年間﹐民戶稍實」魏志傅嘏傳﹕「曹爽誅﹐爲河南尹。」注﹕「傅子曰﹐河南尹內掌帝都﹐外統京畿﹐兼古六鄕六遂之士﹐其民異方雜居﹐多豪門大族﹐商貿胡貊﹐天下四方會利之所聚﹐而姦之所生。……」魏略輯本卷五﹕「從興平元年至建安二年﹐其間四歲中﹐國家東遷﹐三輔大亂﹐張鵬一曰﹐以上八字書抄有。咸陽蕭條。後賊李堪等始將部曲入長安﹐居卓故塢中﹐拔取酸棗藜藿以給食﹐發冢取衣蓋形。禦覽三十五典略」魏志張旣傳﹕「﹝張﹞魯降﹐旣說太祖拔漢中民數萬戶以實長安及三輔。」案﹕洛陽長安𨿽漸恢復繁榮﹐然實非舊觀矣。而成都則似殷富無減於昔﹐華陽國誌卷六﹕「建安十九年﹐先主克蜀﹐蜀中丰富盛樂﹐置酒大會﹐饗食三軍﹐取蜀城中民金銀頒錫將士﹐還其谷帛。」﹝蜀城中謂成都城中。﹞案﹕劉備不過取民金銀以賜將士而已﹐並未有焚殺之舉也。據蜀志張飛傳﹐諸葛亮法正關羽及飛各獲賜金五百斤﹑銀千斤﹐其他諸人獲賜有差﹐則成都藏金銀之當可知矣。文選左思蜀都賦﹕「於是乎金城石郭﹐兼市中區﹐旣麗且崇﹐實號成都﹐辟二九之通門﹐畫方軌之廣塗﹐營新宮於爽塏﹐擬承明而起廬﹐結陽城之延閣﹐飛觀榭乎雲中﹐開髙軒以臨山﹐列綺窗而瞰江﹐內則議殿爵堂﹐武義虎威﹐宣化之闥﹐崇禮之闈﹐華闕雙邈﹐重門洞開﹐金鋪交映﹐玉題相暉﹐外則軌躅八達﹐裏閈對出﹐比屋連甍﹐千廡萬室。亦有甲第﹐當衢向術﹐擅宇顯敞﹐髙門納駟﹐庭扣鐘磬﹐堂撫琴瑟﹐匪姜匪葛疇能是卹。亞以少城﹐接乎其西﹐市廛所會﹐萬商之淵﹐列隧百重﹐羅肆巨千﹐賄貨山積﹐纖麗星繁。都人士女﹐服靚妝﹐賈貿帶鬻﹐舛錯縱橫﹐異物崛詭﹐奇於八方﹐布有橦華﹐面有桄榔﹐邛杖傳節於大夏之邑﹐醬流味於番禺之鄕﹐輿輦雜沓﹑冠帶混並﹐累轂疊迹﹐叛衍相傾﹐喧嘩鼎沸﹐則嚨聒宇宙﹐囂塵張天﹐則埃壒曜靈。闤闠之裏﹐伎巧之家﹐百室離房﹐機杼相和﹐貝錦斐成﹐濯色江波﹐黃潤比筒﹐籝金所過。侈侈隆富﹐卓鄭埒名﹐公擅山川﹐貨殖私庭﹐藏鏹巨萬﹐孤摫兼呈﹐亦以財雄﹐翕習邊城。」新興之大都市有鄴及秣陵。袁紹以冀州收治鄴而據四州之地﹐鄴乃爲冀並幽靑之中心都市﹐魏志袁紹傳注引英雄記﹕「魏郡兵反﹐與黑山賊於毒共覆鄴城﹐遂殺太守粟成。賊十餘部﹐眾數萬人﹐聚會鄴中。……賊陶升者﹐故內黃小吏也﹐有善心﹐獨將部眾踰西城入﹐閉守州門﹐不內他賊﹐以車載紹家及諸衣冠在州內者﹐身自捍衛﹐送到斥丘乃還。」蜀志先主傳﹕「先主走靑州﹐靑州刺史袁譚﹐先主故茂才也﹐將步騎迎先主。先主隨譚到平原。譚馳使白紹﹐紹遣將道路逢迎﹐身去鄴二百里與先主相見。」案﹕續漢書郡國志常山國﹕「髙邑故鄗﹐光武更名﹐刺史治。」是東漢末年鄴乃爲冀州治也。曹操破袁氏﹐繼領冀州牧﹐自許徙居鄴﹐鄴更成事實上之首都﹐魏志武帝紀建安九年﹕「鄴定﹐……天子以公領冀州牧。」又建安十年﹕「春正月﹐攻譚破之﹐斬譚﹐誅其妻子。…﹕冬十月﹐公還鄴。」又建安十一年﹕「秋八月﹐公東徵海賊管承﹐至淳於﹐遺樂進李典擊破之﹐承走入海島。」又建安十二年﹕「春二月﹐公自淳於還鄴。」案﹕自曹操居鄴﹐許不過爲名義上之首都而已。及操爲魏公魏王﹐均以鄴爲魏國國都﹐魏志武帝紀建安十八年﹕「五月丙申﹐天子使禦史大夫郤慮持節策命公爲魏公。」又建安二十一年﹕「春二月﹐公還鄴。……夏五月﹐天子進公爵爲魏王。」又建安二十三年注引山陽公載記﹕「王聞王必死﹐盛怒﹐召漢百官詣鄴。」曹丕受漢禪﹐都洛陽﹐鄴仍列爲五都之一云。魏志文帝紀黃初二年注引魏略﹕「攺長安譙許昌鄴洛陽爲五都。」水經濁漳水注﹕「魏因漢祚﹐復都洛陽﹐以譙爲先人本國﹐許昌爲漢之所居﹐長安爲西京遺迹﹐鄴爲王業之本基﹐故號五都。」十七史商榷﹕「其實長安久不爲都﹐譙特因太祖故鄕聊目爲都﹐皆非都也﹐眞爲都者﹐許洛鄴三處耳。」案﹕許都之地位﹐實遠不及鄴都。曹操之於鄴經營備至﹐魏志武帝紀建安十五年﹕「冬﹐作銅爵臺。」又建安十八年﹕「九月﹐作金虎臺。」文選左思魏都賦﹕「曁聖武之龍飛﹐肇受命而光宅﹐愛初自臻﹐言占其良﹐謀龜謀筮﹐亦旣允臧﹐修其郛郭﹐繕其城隍﹐經始之制﹐牢籠百王。……拱木於林衡﹐授全模於梓匠﹐遐邇悅豫而子來﹐工徒擬議而騁功﹐闡鉤繩之筌緒﹐承二分之正要﹐揆日晷﹐考星耀﹐建社稷﹐作淸廟﹐築曾宮以回市﹐比岡隒而無陂﹐造文昌之廣殿﹐極楝宇之弘規。……馳道周屈於果下﹐延閣胤宇以經營﹐飛陛方輦而徑西﹐三臺列峙以崢嶸。……於是崇墉濬洫﹐嬰堞帶埃﹐四門﹐隆廈重起﹐憑太淸以混成﹐越埃壒而資始。…。設官分職﹐營處署居﹐夾之以府寺﹐班之以裏閭。」

鄴中記﹕「銅爵金鳳冰井三臺﹐皆在鄴都北城西北隅﹐因城爲基址。……金鳳臺初名金虎﹐至石氏攺今名﹐冰井臺則淩室也。金虎冰井皆建安十八年建也。銅爵臺髙一十丈﹐有屋一百二十間﹐周圍彌覆其上。金虎臺有屋百三十間。冰井臺有冰室三﹐與涼殿皆以閣道相通。三臺崇舉﹐其髙若山云。至後趙石虎﹐三臺更加崇飾﹐甚於魏初。」﹝武英殿聚珍版叢書本﹞又多徙他地人居鄴縣﹐魏志梁習傳﹕「並土新附﹐習以別部司馬領並州刺史。時承髙幹荒亂之餘﹐胡狄在界﹐張雄跋扈﹐吏民亡叛﹐入其部落﹐兵家擁眾﹐作爲寇害﹐更相扇動﹐往往棋跱。習到官﹐誘諭招納﹐皆禮召其豪右﹐稍稍薦舉﹐使詣幕府﹐豪右已盡﹐乃次發諸丁彊以爲義從﹐又因大軍出徵﹐分請以爲勇力﹐東兵已去之後﹐稍移其家﹐前後送鄴凡數萬口。」魏志杜襲傳﹕「後襲領丞相長史﹐隨太祖到漢中討張魯﹐太祖還﹐拜襲駙馬都尉﹐畱督漢中軍事。綏懷開導﹐百姓自樂出徙洛鄴者八萬餘口。」而操部下多舉家居鄴﹐有同質任﹐魏志賈逵傳注引魏略謂楊沛從徒中起爲鄴令﹐「未到鄴﹐而軍中豪右曹洪劉勛等各遣家馳騎告子弟﹐使各自檢敕。」魏志臧霸傳﹕「太祖破袁譚於南皮﹐霸等會賀﹐霸因求遺子弟及諸將父兄家屬詣鄴。太祖曰﹐諸君忠孝﹐豈復在是﹐昔蕭何遺子弟入侍而髙祖不拒﹐耿純焚室輿櫬以從而光武不逆﹐吾將何以易之哉﹖」李典至徙宗族部曲萬數千口居鄴縣﹐魏志李典傳﹕「典宗族部曲三千餘家居乘氏﹐自請願徙詣魏郡﹐太祖笑曰﹐卿欲幕耿純邪﹖典謝曰﹐典駑怯功微﹐而爵寵過厚﹐誠宜舉宗陳力﹐加以徵伐未息﹐宜實郊遂之內以制四方﹐非幕純也。遂徙部曲宗族萬三千餘口居鄴。」吾人就鄴縣戶口之多可知鄴城居人之眾也。全三國文卷二載魏武帝令日﹕「今鄴縣甚大﹐一鄕萬數千戶﹐兼人之吏未易得也。」魏志賈逵傳﹕「文帝卽王位﹐以鄴縣戶數萬﹐在都下﹐多不法﹐乃以逵爲鄴令。」魏制﹐凡邊劇郡守須進任子﹐任子多居鄴爲質﹐魏志王觀傳﹕「明帝卽位﹐下詔書使郡縣條爲劇中平者﹐主者欲言郡爲中平﹐觀教曰﹐此郡濱近外虜﹐數有寇害﹐云何不爲劇邪﹖主者曰﹐若郡爲外劇﹐恐於明府有任子。觀曰﹐夫君者所以爲民也﹐今郡在外劇﹐則於役條當有降差﹐豈可爲太守之私而負一郡之民乎﹖遂言爲外劇郡﹐復送任子詣鄴。」案﹕觀時爲涿郡太守﹐涿郡不隸冀州﹐而觀送任子詣鄴﹐知鄴爲諸邊劇郡任子聚居之地也。司馬師爲政﹐復聚魏諸王公居鄴防其生變﹐師弟昭因仍師策﹐無所攺易﹐魏志毋丘儉傳注載儉及文欽等所上表數師罪有云「合聚諸藩王公以著鄴﹐欲悉誅之。」魏志三少帝紀髙貴鄕公髦﹕「使使持節行中護軍中壘將軍司馬炎北迎常道鄕公璜嗣明帝後。」晉書曹志傳﹕「武帝爲撫軍將軍﹐迎陳畱王於鄴﹐志夜謁見﹐帝與語自暮達旦﹐甚奇之。」晉書文帝紀﹕「咸熙元年春正月﹐檻車徵艾。乙丑﹐帝奉夭子西徵﹐次於長安。是時魏諸王侯悉在鄴城﹐命從事中郎山濤行軍司事﹐鎭於鄴。」皆足保持鄴之繁榮也。左思述鄴都之盛﹐𨿽多溢美﹐然固可由見鄴之經濟地位﹐文選左思魏都賦﹕「內則街衝幅輳﹐朱闕結隅﹐石杠飛梁﹐出控漳渠﹐疏通溝以濱路﹐羅靑槐以蔭塗﹐比滄浪而可濯﹐方步櫩而有踰﹐習習冠蓋﹐莘莘蒸徒﹐斑白不提﹐行旅讓衢。……廓三市而開廛﹐籍平逵而九達﹐班列肆以兼羅﹐設闤闠以襟帶﹐濟有無之常偏﹐距日中而畢會﹐抗旗亭之嶤嶭﹐侈所兆之博大﹐百隧轂擊。連軫萬貫﹐憑軾捶馬﹐袖幕紛半﹐壹八方而混同﹐極風采之異觀﹐質劑平而交易﹐刀布貿而無算﹐財以工化﹐賄以商通﹐難得之貨﹐此則弗容。器周用而長務﹐物背窳而就攻﹐不鬻邪而豫賈﹐著馴風之醇醲﹐白藏之藏﹐富有無隄﹐同賑大內﹐控引世資﹐賨幏積墆﹐琛幣充牣﹐關石之所和鈞﹐財富之所底愼。」厥後後趙前燕東魏北齊之建都於鄴﹐非無故矣。秣陵初不過一小縣﹐吳志張紘傳注引江表傳﹕「紘謂權曰﹐秣陵楚武王所置﹐名爲金陵﹐地勢岡阜連石頭﹐訪問故老云﹐昔秦始皇東巡會稽﹐經此縣﹐望气者云﹐金陵地形有王者都邑之气﹐故掘斷連岡﹐攺名秣陵。……」漢書地理誌丹揚郡﹕「縣十七﹐宛陵﹑於﹑江乘﹑春谷﹑秣陵﹑…﹕。」續漢書郡國志揚州丹陽郡﹕「秣陵南有牛渚。」孫權從張紘計﹐徒治秣陵﹐攺秣陵爲建業﹐秣陵乃爲江東六郡之首邑﹐吳志孫權傳建安十六年﹕「權徙治秣陵﹐明年城石頭﹐攺秣陵爲建業。」吳志張紘傳﹕「紘建計宜出都秣陵﹐權從之。」及權討禽關羽﹐自公安下都鄂﹐秣陵仍爲重鎭﹐吳志孫權傳資初二年﹕「權自公安都鄂攺名武昌。」吳志呂範傳﹕「權破羽﹐還都武昌﹐拜範建威戕軍﹐封宛陵侯﹐領丹陽太守﹐治建業督扶州以下至海。」黃龍元年﹐權旣卽帝位﹐自武昌還都建業﹐秣陵遂爲吳之首都﹐迄吳之亡﹐中間不過孫皓曾一度遷都武昌耳。吳志孫權傳黃龍元年﹕「春﹐公卿百司皆勸權正尊號﹐夏四月﹐夏口武昌並有黃龍鳳皇見﹐丙申﹐南郊﹐卽皇帝位。……秋九月﹐權遷都建業﹐因故府不攺館。」吳志孫皓傳甘露元年﹕「九月﹐從西陵督步闡表徙都武昌」﹐又寶鼎元年﹕「十二月﹐皓還都建業」案﹕孫皓之都武昌﹐歷時僅約十五月耳。﹝二六五—二六七﹞左思敍秣陵商務發達之情況甚悉﹐可知秣陵𨿽由政治之原因成爲大都市﹐而人口集中之後﹐亦遂在經濟上占重要之地位矣。文選左思吳都賦﹕「開市朝而並納﹐橫闤闠而流溢﹐混品物而同廛﹐並都鄙而爲一。士女佇眙﹐商賈駢坒﹐紵衣絺服﹐雜咨萃﹐輕輿案轡以經隧﹐樓船舉而過肆。果市輻湊而當然﹐致遠流離與珂珬﹐賄紛紜﹐器用萬端﹐金鎰磊砢﹐珠琲闌干﹐桃笙象簟﹐韜於筒中﹐蕉葛升越﹐弱於羅紈﹐言﹐交貿相競﹐喧嘩喤呷﹐芬葩修映﹐揮袖風飄而紅塵晝昏﹐流汗霢霂而中逵泥濘。富中之甿﹐貨殖之選﹐乘時射利﹐財丰巨萬﹐競其區宇﹐則並彊兼巷﹐矜其宴居﹐則珠服玉饌。」三國時新興之次等都市有鄂﹐案﹕自孫權於黃初二年都鄂﹐攺鄂爲武昌﹐鄂爲吳之首都者八年餘﹝二二一﹣﹣二二九﹞﹐黃龍元年﹐權還都建業﹐鄂遂爲吳之陪都云。江州﹐玆不備述。蜀志後主傳建興四年﹕「春﹐都護李嚴自永安宮還住江州﹐築大城。」注﹕「今巴郡故城是。」華陽國誌卷一﹕「劉先主初以江夏費瓘爲太守﹐領江州都督﹐後都護李嚴更城大城﹐周回十六里」

八﹑人民生活與國家財政

三國時之人民生活﹐可分飲食﹑被服﹑居處﹑婚嫁﹑喪葬五項述之。主要之食料爲米﹑麥﹑大豆之屬﹐晉書文帝紀﹕「因命合圍﹐分遺羸疾就谷淮北﹐廩軍士大豆﹐人三升﹐欽聞之﹐果喜﹐帝愈羸形以示之。」案﹕米麥之爲主要食料無待詳說﹐觀晉書文帝紀所記﹐知大豆乃次於米麥之日常食品也。全漢文卷四十二王褒僮約曰「奴但當飯豆飲水。」後漢書卷五十三序日﹕「太原閔仲叔者﹐世稱節士﹐𨿽周黨之潔淸﹐自以弗及也。然見其含菽飲水﹐遺以生蒜﹐受而不食。」是大豆久爲卑賤者及淸貧者之食糧矣。後漢書獻帝紀興平元年﹕「是歲谷一斛五十萬﹐豆麥一斛二十萬﹐人相食啖﹐白骨委積。帝使待禦史侯汶出太倉米豆爲饑人作糜粥。」足證大豆與米麥同爲主要食糧。而荒亂之際﹐棗實﹑桑椹﹑蒲嬴之屬﹐下及野菜﹑蓬實之類﹐均爲人所仰給﹐魏志武帝紀建安元年注引魏書﹕「袁紹之在河北﹐軍人仰食桑椹﹐袁術在江淮﹐取給蒲贏。」太平禦覽卷九百六十五引英雄記﹕「孔文舉爲東萊賊所放﹐城欲破﹐其治中左承祖以官棗賦與戰士」

魏志賈逵傳注引魏略﹕「楊沛字孔渠﹐馮翊萬年人也。初平中爲公府令史﹔以牒除爲新鄭長。興平末﹐人多饑窮﹐浙課民益畜乾椹﹐收豆﹐閱其有餘以補不足﹐如此積得千餘斛﹐藏在小倉。會太祖爲兗州刺史﹐西迎天子﹐所將千餘人皆無糧﹐過新鄭﹐沛謁見﹐乃皆進乾椹﹐太祖甚喜。」

晉書食貨志謂漢獻帝﹕「旣至安邑﹐禦衣穿敗﹐惟以野棗園菜以爲餱糧。」魏略輯本卷五﹕「復賊李堪等始將部曲入長安﹐居卓故塢中﹐拔取酸棗黎藿以爲食。」魏志閻溫傳注引魏略勇俠傳謂鮑出「與老母兄弟五人家居本縣。以饑餓畱其母守舍﹐相將行探蓬實﹐合得數升。」案﹕晉書食貨志「袁紹軍人皆資椹棗﹐袁術戰士取給蠃蒲。」是袁紹之眾並取給棗實﹐不僅仰食桑椹也。棗爲河北之常食﹐故後杜恕疏尙調冀州有桑棗之饒﹝魏志杜畿傳﹞食棗實不若食桑椹之屬爲可異。甚至人相食啖﹐則三國初期北部之慘象也。注﹕食人之記載﹐略見前戶口意。赤貧者或飯糠﹐太平禦覽八百二十八引王隱晉書謂劉寔「少貧苦糠飯。」官吏之淸儉者﹐間以醬酻爲食﹐皆非常見之例也。太平禦覽二百六十二引桓階別傳﹕「階在郡﹝趙郡﹞時﹐俸盡﹐食醬酻。」主要之飲料爲酒漿湯之屬﹐漿乃冷飲﹐而湯則爲熱飲﹐魏志夏侯尙傳注引魏略﹕「故於時有謗書曰﹐曹爽之勢熱如湯﹐太傅父子冷如漿﹐李丰兄弟如遊光。」魏志袁術傳注引吳書﹕「術旣爲雷薄等所拒﹐畱住三日﹐士眾絕糧﹐乃還。至江亭﹐去壽春八十里﹐問廚下﹐尙有麥屑三十斛﹐時盛暑欲得蜜漿﹐又無蜜。」漿湯皆不過系飲水之別稱﹐不若酒之珍貴也。全晉文卷五十五載袁準袁子正書﹕「語云﹐歲在申酉﹐乞漿得酒﹐歲在辰已﹐嫁妻賣子。」三國時飲酒之風頗盛﹐南荊有三雅之爵﹐河朔有避暑之飲﹐全三國文卷八魏文帝典論酒誨﹕「荊州牧劉表﹐跨有南土﹐子弟驕貴﹐並好酒﹐爲三爵﹐大曰伯雅﹐次曰中雅﹐小曰季雅。伯雅受七勝﹐﹝卽升﹞中雅受六勝﹐季雅受五勝﹐又設大鍼於杖端﹐客有醉酒寢地者﹐輒以劖刺之﹐驗其醉醒﹐是酷於趙敬侯以筒酒灌人也。大駕都許﹐使光祿大夫劉松北鎭袁紹軍﹐與紹子弟日共宴飲﹐松當盛暑三伏之際﹐晝夜酣飲極醉﹐至於無知﹐云以避一時之暑。二方化之﹐故南荊有三雅之爵﹐河湖有避暑之欲。」曹操嘗制酒禁﹐不免爲孔融所嘲﹐魏志崔琰傳注引張璠漢紀「太祖制酒禁而融﹝孔融﹞書啁之。」而嗜酒者之私飲自若也。藝文類聚卷七十二引魏略「太祖禁酒﹐而人竊飲之﹐故難言酒﹐以白酒﹝濁酒﹞爲賢者﹐淸酒爲聖人。」魏志徐邈傳﹕「魏國初建﹐爲尙書郎﹐時科禁酒﹐而邈私飲至於沈醉﹐校事趙達間以曹事﹐邈曰﹐中聖人。達白之太祖﹐太祖甚怒。渡遼將軍鮮於輔進曰﹐平日醉客謂酒淸者爲聖人﹐濁者爲賢人﹐邈性修愼﹐偶醉言耳。竟坐得免刑。」孫權孫皓均好酣飲﹐吳志張昭傳﹕「權於武昌﹐臨釣臺飲酒大醉﹐權使人以水灑重臣﹐曰﹐今日酣飲﹐惟醉墮臺中乃當止耳。」吳志虞翻傳「權旣爲吳王﹐歡宴之末﹐自起行酒﹐翻伏地陽醉不持﹐權去﹐翻起坐﹐權於是大怒﹐手劍欲擊之。」吳志韋曜傳﹕「眼每饗宴﹐無不竟日﹐坐席無能否﹐率以七升爲限﹐𨿽不悉入口﹐皆澆灌取盡。」吳志王蕃傳﹕「甘露二年﹐丁忠使晉還﹐皓大會重臣﹐蕃沈醉頓伏﹐貉疑而不悅﹐轝蕃出外。頃之請還﹐酒亦不解﹐蕃性有威嚴﹐行止自若。皓大怒﹐呵左右於殿下斬之。」上有所好﹐下必有甚焉者矣。蜀飲酒之風﹐似不及魏吳﹐當由飲茶之風特盛於蜀﹐茶足以代酒故也。司馬相如凡將篇有荈字﹐注﹕參看陸羽茶經下。王褒僮約中有烹茶買茶之語﹐全漢文卷四十二王褒僮約﹕「膾魚炰鱉﹐烹茶古文苑作荼盡具。又曰「武都買荼。」古文苑作武陽買茶。案﹕荼爲茶之本字。是西漢時益土人已知飲茶﹐則三國時更不待言矣。陳志中𨿽無蜀人飲茶之紀載﹐然以他書証之﹐可知蜀人飲茶風气之盛也。茶經曰「張孟陽登成都樓詩云﹐……芳茶冠六情﹐溢味播九區﹐人生苟安樂﹐玆土聊可娛。」三國時江東之人亦已知飲茶﹐吳志韋曜傳﹕「曜素飲酒﹑不過三升﹐初見禮異時﹐常爲裁減﹐或密賜茶荈以當酒。」而北部之人以茶爲食品﹐茶經曰「華佗食論﹐苦茶久食益意思。」全晉文卷五十二載傅咸司隸校尉教﹕「問南市有蜀嫗作茶粥賣之﹐廉事打破其器物使無爲﹐賣餅於市而禁茶粥以困老姥﹐獨何哉﹖」案﹕此蜀嫗蓋因北人不飲茶﹐故作某粥賣之以供北人啖食耳。南市﹐謂洛陽之南市也。」蓋由北不產茶﹐飲茶風气之養成較南方爲遲故也。三國時之被服材料﹐爲絲﹑麻﹑葛諸種織物﹐吳志蔣欽傳﹕「權嘗入其堂內﹐母疏帳縹被﹐妻妾布裙﹐權嘆其在貴守約﹐卻敕禦府爲母作錦被﹐攺易帷帳﹐妻妾衣服悉皆錦繡。」以及綿裘之困。裘之劣者﹐反不若綿之珍貴﹐故魏略記吉茂之淸介﹐調其冬則被裘焉。魏志常林傳注引魏略淸介傳謂吉茂「好書﹐不恥惡衣惡食﹐……冬則被裘﹐夏則短褐﹐行則步涉﹐食則茨藿﹐臣役妻子﹐室如懸磐。」三國初期北部公私房舍之毀於兵火者必甚多﹐而董卓之肆焚殊足騖人﹐魏志董卓傳注引續漢書﹕「大罵卽西﹐卓部兵燒洛陽城外面百里﹐又自將兵燒南北宮﹑及宗廟﹑府庫﹑民家﹐城內掃地殄盡。」厥後魏明帝之大興土木﹐蓋亦欲復亂前之舊觀耳。魏略記楊沛歷宦退休﹐竟不得捨﹐自起瓜牛廬居止其中﹐𨿽由沛居官淸儉﹑家無餘積使然﹐亦足見北部居處之成問題矣。魏志賈逵傳注引魏略謂楊沛「代張旣領京兆尹﹐黃初中﹐儒雅並進﹐而沛本以事能見用﹐遂以議郎冗散里巷。沛前後宰歷城守﹐不以私計介意﹐又不肯以事責人﹐故身退之後﹐家無餘積。治疾於家﹐借捨從兒﹐無他奴婢。後占河南夕陽亭部荒田二頃﹐起瓜牛廬﹐居止其中。」魏志管寧傳注﹕「臣松之按﹕魏略云﹐焦先及楊沛並作瓜牛廬止其中。以爲瓜當作蝸﹐……先等作圜捨形如蝸牛蔽﹐故謂之瓜牛廬。」三國時婚嫁喪葬均趨於儉朴﹐遠不若往昔之浮侈﹐固由在上者之力倡節約﹐亦以富力減退﹐而大亂中掘墳之慘禍又足令人驚怵故也。魏志武帝紀建安二十五年注引傅子﹕「太祖湣嫁娶之奢僭﹐公女適人﹐皆以皁帳﹐從婢不過十人。」宋書禮志載程咸議曰「案魏氏故事﹐王娶妃﹑公主嫁之禮﹐天子諸侯以皮馬爲庭實﹐天子加以谷璧﹐諸侯加以大璋。漢髙後制﹐聘後黃金二百斤﹐馬十二匹﹐夫人金五十斤﹐馬四匹。魏聘後﹑王娶妃﹑公主嫁之禮﹐用絹百九十匹。晉興﹐故事用絹三百匹。」宋書禮志「漢以後﹐天下送死奢靡﹐多作石室﹑石獸﹑碑銘等物﹐建安十年﹐魏武帝以天下彫獘﹐下令不得厚葬﹐又禁立碑。」魏志武帝紀建安二十五年注引魏書謂太祖「常以送終之制﹐襲稱之數﹐繁而無益﹐俗又過之。放預自制終亡衣服﹐四篋而已。」魏志武帝紀建安二十五年﹕「王崩於洛陽﹐年六十六。遺令曰﹐……斂以時服﹐無藏金玉珍寶。」魏志武帝紀建安二十三年﹕「八月﹐令曰﹐古之葬者﹐必居瘠薄之地﹐其規西門豹祠西原上爲壽陵﹐因髙爲基﹐不封不樹。周禮冢人掌公墓之地﹐凡諸侯居左右﹐以卿大夫居後﹐漢制亦謂之陪陵﹐其公鄕大臣列將有加者﹐宜陪壽陵﹐其廣爲兆域﹐使足相容。」魏志文帝紀黃初三年﹕「冬十月甲子﹐表首陽山東爲壽陵﹐作終制曰﹐……爲棺槨足以朽骨﹐衣衾足以朽肉而已﹐放吾營此丘墟不食之地﹐歡使易代之後不知其處。無施葦炭﹐無藏金銀銅鐵﹐一以瓦器﹐合古塗車芻靈之義。相但漆際會三過﹐飯含無以珠玉﹐無施珠襦﹑玉匣﹐諸愚俗所爲也。…。自古及今﹐未有不亡之國﹐亦無不掘之墓也。喪亂以來﹐漢氏諸陵﹐無不發掘﹐至乃燒取玉匣金縷﹐骸骨並盡﹐是焚如之刑也。豈不重痛哉﹗禍由乎厚葬封樹﹐桑霍爲我戒﹐不亦明乎﹖其皇后﹐及貴人以下不隨王之國者﹐有終沒皆葬澗西﹐前又以﹝同已﹞表其處矣。……若違今詔﹐妄有所變攺造施﹐吾爲戮屍地下﹐戮而重戮﹐死而重死﹐臣子爲蔑死君父﹐不忠不孝﹐使死者有知﹐將不福汝。其以此詔藏之宗廟﹐副在尙書祕書三府。」魏志文帝紀黃初七年﹕「帝崩於嘉福殿﹐……葬首陽陵﹐自殯及葬﹐皆以終制從事。」魏志后妃傳文徳郭皇后﹕「及孟武母卒﹐欲厚葬起祠堂﹐太后止之曰﹐自喪亂以來﹐墳墓無不發掘﹐皆由厚葬也﹐首陽陵可以爲法。」魏志明帝紀靑龍三年﹕「三月庚寅﹐葬文徳郭后營陵於首陽陵澗西﹐如終制。」魏志徐宣傳﹕「靑龍四年薨﹐遺令布衣﹑疏巾﹑斂以時服。」魏志裴潛傳﹕「遺令儉葬﹐墓中惟置一坐﹐瓦器數枚﹐其餘一無所設。」魏志明帝紀太和二年注引魏略謂郝昭「遺令戒其子鄧曰﹐吾爲將﹐知將不可爲也。吾數伐冢取其木以爲攻戰具﹐又知厚葬無益於死者也。汝必斂以時服。且人生有處所耳﹐死復何在耶﹖今去本墓遠﹐東西南北﹐在汝而已。」魏志王觀傳﹕「薨於家﹐遺令藏足容相﹐不設明器﹐不封不樹。」魏志常林傳注引魏略淸介傳謂沐並「年六十餘﹐自慮身無常﹐預作終制﹐誡其子以儉葬﹐……嘉平中﹐病甚﹐臨困﹐又敕豫掘埳﹐戒气絕令二子舉屍卽埳。……又戒後亡者不得入藏﹐不得封樹﹐妻子皆遵之。」蜀志諸葛亮傳﹕「亮遺命葬漢中定軍山﹐因山爲墳﹐冢足容棺﹐斂以時服﹐不須器物。」吳志張昭傳﹕「嘉禾五年中﹐邊令幅巾素棺﹐斂以時服。」吳志呂蒙傳﹕「蒙未死時﹐所得金寶諸賜盡付府藏﹐敕主者﹐命絕之日﹐皆上還﹐喪事務約。」三國時南部之人民生活似較北部爲奢﹐此蓋因南部受亂事之損害較輕故耳﹐非必由民性之好華飾也。吳志華竅傳竅疏有云「今事多而役繁﹐民貧而俗奢﹐百工作無用之器﹐婦人爲綺靡之飾﹐不動麻枲﹐並繡文黼黻﹐轉相仿效﹐恥獨無有。兵民之家﹐猶復逐俗﹐內無擔石之儲﹐而出有綾綺之服﹐商販之家﹐重以金銀﹐奢恣尢甚。」蜀志董和傳﹕「益州牧劉璋以爲牛鞞﹑江原長﹑成都令。蜀土富實﹐時俗奢侈﹐貨殖之家﹐侯服玉食﹐婚姻葬送﹐傾家竭產。和躬率以儉﹐惡衣蔬食﹐防遏逾僭﹐爲之軌制﹐所在皆移風變善﹐畏而不犯。」魏蜀吳之國家財政﹐可分收入﹑支出﹑庫藏三項述之。魏之收入有田租﹐魏志武帝紀建安九年注﹕「魏書載公令曰﹐﹕。…其收田租﹐畝四升﹐……」魏志文帝紀延康元年﹕「夏四月丁已﹐饒安縣言白雉見。」注引魏書﹕「賜饒安田租﹐渤海郡百戶牛酒。」魏志文帝紀黃初二年﹕「復穎川郡一年田租。」案﹕曹操當早已制定每畝四升之租額﹐及破袁氏乃推行於河北耳。後漢書仲長統傳載昌言損益篇有云「今通肥饒之率﹐計稼穡之入﹐令畝收三斛﹐斛取一斗﹐未爲甚多。」是操所定租額﹐不過百分取一﹐此額在曹丕受禪後當仍無所變更。戶調﹐魏志趙儼傳﹕「時袁紹舉兵南侵﹐遺使招誘豫州諸郡﹐多受其命﹐惟陽安郡不動﹐而都尉李通急錄戶調。儼見通曰﹐方今天下未集﹐諸郡並叛﹐懷附者復收其緜絹﹐小人樂亂﹐能無遺恨﹖……」又「乃書與荀彧曰﹐今陽安郡當送緜絹﹐道路艱阻﹐必致寇害。……」魏志武帝紀建安九年注﹕「魏書載公令曰﹐……其收田租﹐畝四升﹐戶出絹二匹﹑緜二斤而已。…魏志何夔傳﹕「是時太祖始制新科下州郡﹐又收租稅緜絹。」案﹕戶徵緜絹之制﹐實曹操所創﹐操久行此制﹐旣破袁氏﹐乃推行之於河北諸地耳。關稅魏志文帝紀延康元年二月注﹕「魏書載庚戌令曰﹐關津所以通商旅﹐池苑所以禦荒災﹐設禁重稅﹐非所以便民﹐其除池籞之禁﹐輕關津之稅皆復什一」罰金﹐魏志髙柔傳﹕「校事劉慈等﹐自黃初數年之間舉吏民姦罪以萬數﹐柔皆請懲虛實﹐其餘小小掛法者﹐不過罰金。」魏志明帝紀太和四年﹕「冬十月﹐……庚申﹐令罪非殊死聽贖各有差。」官營業務收入等目。案﹕如屯田之收入﹐鹽鐵之收入﹐官賣胡粉之收入﹐皆可稱爲官營業務收入也。參看前農業章﹑工商業章。異族對政府亦有納稅義務﹐惟鮮供役使耳。魏志郭準傳﹕「﹝太和﹞五年﹐蜀出鹵城﹐是時隴右無谷﹐議欲關中大運﹐淮以威恩撫循羌胡﹐家使出谷﹐平其輸調﹐軍食足用。」魏志牽招傳﹕「又表復烏丸五百餘家租調﹐使備鞍馬。」北堂書鈔一百四引晉中興書﹕「初宣王在關中﹐與氐羌破鐵券﹐約不役使。」案﹕太平禦覽五百九十八引晉中興書﹐「宣王」誤作「閔帝」。吳之收入有田租﹐案﹕此無待舉證。關稅﹐吳志諸葛恪傳﹕「格更拜太傅﹐於是罷視聽﹐息校官﹐原逋責﹐除關稅﹐事崇恩澤﹐眾莫不悅。」限米﹐吳志孫休傳永安元年﹕「詔曰﹐諸吏家有五人三人兼重爲役﹐父兄在都﹐子弟給郡縣吏旣出限米﹐軍出又從﹐至於家事﹐無經護者﹐朕甚湣之。其有五人三人爲役﹐聽其父兄所欲畱爲畱一人﹐除其米限﹐軍出不從。」算緡錢﹐吳志孫皓傳天璽元年﹕「會稽太守車浚湘東太守張詠不出算緡﹐就在所斬之﹐徇首諸郡。」官營業務收入﹐案﹕如屯田之收入﹑南北互市之收入﹑鹽利﹑皆是也。吳志顧雍傳﹕「久之呂壹秦博爲中書﹐典校諸官府及州郡文書﹐壹等因此漸作威福﹐遂造作榷酤之利。」又孫皓傳風皇元年注引江表傳謂何定「汝南人﹐本系權給使也﹐後出補吏﹐定佞邪僭媚﹐自表先帝舊人﹐求還內侍﹐皓以爲樓下都尉﹐典知酤糶事。」是吳並專賣酒。交廣珍玩等目。吳志薛綜傳載綜疏﹕「田戶之租賦﹐裁取供辦﹐貴致遠珍﹐名珠﹑香藥﹑象牙﹑犀角﹑玳瑁﹑珊瑚﹑琉璃﹑鸚鵡﹑翡翠﹑孔雀﹐奇物充備寶玩﹐不必仰其賦入以益中國也。」吳志士燮傳﹕「燮每遣使詣權﹐致雜香細葛輒以千數﹐明珠﹑大貝﹑流離﹑翡翠﹑玳瑁﹑犀象之珍﹐奇物異果﹐蕉邪﹑龍眼之屬﹐無歲不至。」吳志孫休傳永安五年﹐「是歲使察戰到交趾調孔雀﹑大豬。」案﹕交廣珍玩不僅供吳主个人享樂之需要﹐並爲南北互市中之商品。蜀之收入有田租﹐案﹕此亦無待舉證。鹽鐵利入﹐蜀志王連傳﹕「遷司鹽校尉﹐較鹽鐵之利﹐利入甚多﹐有裨國有。」蜀志呂X傳﹕「初先主定益州﹐置鹽府校尉﹐較鹽鐵之利。」南中夷貢等目。蜀志諸葛亮傳﹕「三年春﹗亮率眾南徵﹐其秋悉平﹐軍資所出﹐國以富饒。」蜀志李恢傳﹕「南土平定﹐恢軍功居多﹐封漢興亭侯﹐加安漢將軍。後軍還﹐南夷復叛﹐殺害守將﹐恢身往撲討﹐鉏盡惡類﹐從其豪帥於成都﹐賦出叟濮耕牛戰馬金銀犀革﹐充繼軍資﹐於時費用不乏」以上所舉皆魏蜀吳收入之著者﹐非謂此外別無收入也。魏之支出有官俸﹐案﹕晉書職官志﹕「諸公﹐及開府位從公者﹐品秩第一﹐食奉日五斛。」又「特進﹐品秩第二﹐位次諸公﹐在開府驃騎上﹐……食奉日四斛。」又「光祿大夫與卿同秩﹐…﹕食奉日三斛。」又「尙書令秩千石﹐……食奉月五十斛。」又「太子太傅﹑少傅﹐皆古官也﹐泰始三年﹐武帝始建﹐官各置一人﹐……食奉日三斛。」諸公月不過得俸百五十斛﹐特進月不過得俸百二十斛﹐光祿大夫月不過得俸九十斛﹐尙書令月不過得俸五十斛﹐太子二傳月亦不過各得俸九十斛﹐以視東漢時三公之月俸三百五十斛﹐光祿大夫之月俸百斛﹐尙書令之月俸八十斛﹐太子太傅之月俸百八十斛﹐太子少傅之月俸百二十斛﹐蓋幾不可同日而語矣。此由晉開國之初尙未統一宇內﹐收入無多﹐故制定官俸不得不從薄也。﹝晉旣平吳﹐遂自太康二年起﹐於百官正俸之外加給春絹秋絹綿﹐參看晉書職官志。又東漢官俸參看續漢書百官志。﹞由晉初官俸可推知魏代官俸亦必甚薄。晉初官俸多按日班給﹐當亦承襲魏制。昌言損益篇曰「今田無常主﹐民無常居﹐吏食日稟﹐祿班未足。」是漢獻帝時﹐按月給俸之制卻已破壞矣。軍糧﹐魏志鄧艾傳﹕「六七年間﹐可積三千萬斛於準上﹐此則十萬之眾五年食也。」案﹕潛夫論救邊篇﹕「今數州屯兵十餘萬人﹐皆廩食縣官﹐歲數百萬斛﹐又有月直。」是漢之軍隊除得糧食外並得月綫﹐魏之軍隊則但得軍糧而已。賞賜﹐魏志袁渙傳﹕「魏國初建﹐爲郎中令﹐行禦史大夫事。……居官數年﹐卒。太祖爲之流涕﹐賜谷二千斛﹐一教以太倉谷千斛賜郎中令之家﹐一教以垣下谷千斛與曜卿家。外不解其意﹐教曰﹐以太倉谷者官法也﹐以垣下谷者親舊也。」魏志中山恭王衮傳﹕「﹝黃初﹞三年﹐爲北海王﹐其年黃龍見鄴西漳水﹐衮上書贊頌﹐詔賜黃金十斤。」魏志文帝紀延康元年二月注引魏書﹕「辛亥﹐賜諸侯王將相已下﹐大將粟萬斛帛千匹﹐金銀各有差等。」魏志張遼傳﹕「文帝卽王位﹐轉前將軍。」注引魏書﹕「王陽遼帛千匹﹐谷萬斛。」魏志明帝紀靑龍三年注引魏略載張茂諫帝書有云「且軍師在外﹐數千萬人﹐一日之費﹐非徒千金﹐舉天下之賦以奉此役﹐猶將不給﹐況很有宮庭非員無錄之女﹐椒房母后之家﹐賞賜橫興﹐內外交引﹐其費半軍。」魏志三少帝紀齊王芳正始元年﹕「八月車駕巡省洛陽界秋稼﹐賜髙年力田各有差。」魏志三少帝紀齊王芳正始四年﹕「春正月﹐帝加元服﹐賜羣臣各有差。」魏志三少帝紀齊王芳正始五年﹕「五月癸已﹐講尙書經通﹐使太常以太宰祠孔子於辟雍﹐以顏淵配﹐賜太博大將軍及侍講者各有差。」魏志三少帝紀髙貴鄕公髦正元元年﹕「命有司論廢立定策之功﹐封爵﹑增邑﹑進位﹑班賜各有差。」晉書景帝紀謂魏髙貴鄕公賜司馬師「錢五百萬﹐帛五千匹。」蜀志後主傳﹕「復主學家東遷﹐旣至洛陽﹐策命之曰﹐……公其只服朕命﹐克廣徳心﹐以終乃顯烈。食邑萬戶﹐賜絹萬匹﹐取婢百人﹐他物稱是。」魏志滿寵傳﹕「詔曰﹐君典兵在外﹐專心憂公﹐有行父祭遵之風﹐賜田十頃﹐谷五百斛﹐錢二十萬﹐以明淸忠儉約之節焉。」魏志崔林傳﹕「龜玆王遣侍子來朝﹐朝廷嘉其遠至﹐褒賞其王甚厚。」全三國文卷十五載曹植謝谷期表﹕「認書念臣經用不足﹐以船河邸閣谷五千斛賜臣。」魏志孫禮傳﹕「詔書慰勞﹐賜絹七百匹。」賑卹﹐魏志武帝紀建安二十三年注﹕「魏書載王令曰﹐去冬天降疫癘﹐民有凋傷﹐軍興於外﹐墾田損少﹐吾甚憂之。其令吏民男女﹐女年七十以上無夫子﹐若十二以下無父母兄弟﹐及目無所見﹑手不能作﹑足不能行﹑而無妻子父兄產業者﹐廩食終身﹔幼者至十二止﹐貧窮不能自瞻者﹐隨口給貸﹔老耄須待養者﹐年九十已上﹐復不事家一人。」魏志文帝紀黃初三年﹕「秋七月﹐冀州大蝗﹐民饑﹐使尙書杜畿持節開倉廈以振之。」魏志文帝紀黃初三年﹕「立皇后郭氏﹐賜天下男子爵人二級﹐鰥寡篤癃及貧不能自存者賜谷。」魏志文帝紀黃初五年﹕「十一月庚寅﹐以冀州饑﹐造使者開倉廩振之。」魏志文帝紀黃初六年﹕「春二月﹐遣使者循行許昌以東盡沛郡﹐問民所疾苦﹐貧者振貸之。」太大和元年﹕「十一月﹐立皇后毛氏﹐賜天下男子爵人二級﹐鰥寡孤獨不能自存者賜谷。」魏志明帝紀太和六年﹕「三月癸酉﹐行東巡﹐所過存問髙年﹐鰥寡孤獨賜谷帛。」魏志明帝紀靑龍元年﹕「春正月甲申﹐靑龍見郟之摩陂井中﹐二月丁酉﹐幸摩陂觀龍﹐於是攺年﹐攺摩陂爲龍陂﹐賜男子爵二級﹐鰥寡孤獨無出今年租賦。」魏志明帝紀景初元年﹕「九月冀兗徐豫四州民遇水﹐遣侍禦史循行﹐沒溺死亡及失財產者﹐在所開倉賑救之。」魏志明帝紀景初二年﹕「十二月乙丑﹐帝寢疾不豫﹐辛已﹐立皇后﹐賜天下男子爵人二級﹐鰥寡孤獨谷。」魏志管寧傳注引魏略謂焦先「獨竄河渚間﹐食艸飲水﹐無衣履﹐時大陽長朱南望見﹐謂爲亡士﹐欲遣船捕取﹐武陽語縣﹐此狂癡人耳﹐遂注其籍﹐給廩日五升。」又謂扈累「縣官以其孤老﹐給廩日五升﹐五升不足﹐頗行傭以裨糧。」又謂石徳林「郡縣以其鰥窮﹐給廩日五升﹐食不足﹐頓行乞。」復除等目。魏志文帝紀延康元年注引魏書﹕「設伎樂百戲﹐令曰﹐……譙霸王之邦﹐眞人本出﹐其復譙租稅二年。」魏志三少帝紀陳畱王奐景元四年﹕「十二月﹐……癸丑﹐特赦益州士民﹐復除租稅之半五年。」吳之支出有官俸﹐軍糧﹐賞賜﹐吳志朱據傳﹕「數月﹐典軍劉助覺言王遂所取﹐權大感悟﹐曰﹐朱據見枉﹐況吏民乎﹖乃窮治壹罪﹐賞助百萬。」吳志諸葛恪傳﹕「封恪陽都侯﹐……賜金一百斤﹐馬二百匹﹐繒布各萬匹。」吳志甘寧傳注引江表傳﹕「權喜曰﹐足以驚駭老子否﹖聊以觀卿膽耳。卽賜絹千匹﹐刀百口。」吳志士燮傳﹕「病卒﹐無子﹐妻寡居﹐詔在所月給俸米﹐賜錢四十萬。」賑卹﹐吳志孫權傳赤烏三年﹕「冬十一月﹐民饑﹐詔開倉廩以賑貧窮。」吳志孫權傳赤烏十三年﹕「八月﹐丹陽句容及故障寧國諸山崩﹐鴻水溢﹐詔原逋責﹐給貸種食。」貸除等目。吳志孫權傳建安二十四年﹕「遂安荊州﹐是歲大疫﹐盡除荊州民租稅。」又嘉禾三年﹕「春﹐詔曰﹐兵久不輟﹐民困於役﹐歲或不登﹐其寬諸逋無復督課。」蜀之支出有官俸﹑軍糧﹑賞賜等目。蜀志趙雲傳注引趙雲別傳﹕「云有軍資余絹﹐亮使分賜將士﹐云曰﹐軍事無利﹐何爲有賜﹐其物請悉入赤岸府庫﹐須十月爲冬賜。亮大善之。」全三國文卷五十九載諸葛亮答李嚴書﹕「吾受賜八十萬斛﹐今蓄財無餘﹐妾無副服。」﹝「八十萬斛」﹐張澍諸葛忠武侯故事作「八十斛」。﹞魏之府藏﹐因明帝大興土木漸趨耗竭﹐魏志衛覬傳﹕「明帝卽位﹐進封閺鄕侯﹐……時百姓凋匱﹐而役務方殷。覬上疏曰﹐…﹕當今千里無煙﹐遺民困苦﹐陛下不善畱意﹐將遂凋獘﹐難可復振。……武皇帝之時﹐後宮食不過一肉﹐衣不用錦繡﹐茵褥不致飾﹐器物無丹漆﹐用能平定天下﹐遺福子孫﹐此皆陛下之所親覽也。當今之務﹐宜君臣上下﹐並用籌策﹐計校府庫﹐量入爲出﹐深思句踐滋民之術﹐由恐不及﹐而尙方所造金銀之物﹐漸更增廣﹐工役不輟﹐侈靡日崇﹐帑藏日竭。」魏之所以終能並蜀﹐則明帝沒後司馬氏父子節用興利之功也。蜀亡時﹐府做有米四十餘萬斛﹑金銀各二千斤﹑錦綺彩絹各二十萬匹﹐餘物稱此。

注﹕參看蜀志後主傳注引王隱蜀記。孫權時吳之府藏極充﹐權沒﹐因秉政者之浪費﹐遂至空匱﹐吳志華竅傳﹕「竅上疏諫曰﹐……大皇帝覽前代之如彼﹐參近勢之如此﹐故廣開農桑之業﹐積不訾之儲。……」吳志華竅傳﹕「竅上疏曰﹐今寇虜充斥﹐徵伐未已﹐居無積年之儲﹐出無應敵之畜﹐此乃有國者所宜深憂也。……」吳志華竅傳載竅疏有云「大皇帝……期運未至﹐早棄萬國﹐自是之後﹐彊臣專政﹐……數興軍旅﹐傾竭府藏﹐兵勞民困﹐無時或安﹐今之存者﹐乃創夷之遺眾﹐哀苦之餘民耳。遂使軍資空匱﹐倉廩不實﹐布帛之賜﹐寒暑不周﹐重以失業﹐家戶不贍﹐而北積谷養民﹐專心東向﹐無復他警。」而孫皓不知節約﹐反廣修宮室﹐多所造作﹐其亡國也宜矣。

