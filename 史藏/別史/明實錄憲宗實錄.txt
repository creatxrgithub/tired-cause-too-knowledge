

大明憲宗純皇帝實錄卷之一

憲宗繼天凝道誠明仁敬崇文肅武宏徳聖孝純皇帝諱見深英宗睿皇帝之長子母今聖慈仁壽太皇太皇太后於丁卯十一月二日生上於宮闈生時紅光滿室是歲天下大稔海宇淸晏至十四年己巳虜寇也先大舉犯邊英宗睿皇帝率師親徵抵大同而還至土木爲虜所遮車駕北狩京師戒嚴中外洶洶朝不保暮時上甫三歲郕王監國公侯駙馬伯皇親及文武羣臣請命於聖烈慈壽皇太后冊上爲皇太子詔告天下人心始安旣而聞虜復至在廷文武羣臣請立監國爲皇帝以紓國難聖烈慈壽皇太后復勉從所請立焉是爲景泰帝遂尊英宗睿皇帝爲太上皇帝逾年太上皇帝回鑾南宮上聖烈慈壽皇太后居淸寧宮年𨿽幼已岐嶷如成人視瞻非常不輕言笑稍長知讀書天資頴悟聖烈慈壽皇太后恆今人爲直說大義輙通解不忘景泰三年賊臣廣西都指揮黃﹤王厷﹥犯罪當死自廣西獄中遣其子上書勸景泰帝立其子見濟爲皇太子遂降封上爲沂王制下之日人心皆痛憤不平未幾見濟薨朝臣有請復上爲皇太子者輙被箠撻幾死天順丁丑英宗睿皇帝爲眾所擁戴復辟廢景泰帝仍爲郕王復立上爲皇太子上初名見深至是更名見濡詔書失寫其故頒行天下人皆驚相問曰此非向所立太子乎何名之不同也蓋上爲天下人心歸向久唉戊寅出閣讀書命內閣臣李賢彭時呂原及翰林諸儒臣侍講讀於文華殿羣臣見上相表奇異玉色和粹無不驚服上廣額豊碩方面大耳目睛如漆黑光彩射左右侍者皆莫敢

仰視英宗睿皇帝欲上進學賜敕講讀官二帝三王之心法與凡修齊治平之要道務令以見諸行事於他日上讀書音向洪亮不數徧卽作字運筆有法尢便習騎射至於侍膳問安孝敬備至宗睿皇帝特鐘愛焉嘗謂慈懿皇太后及今聖慈仁壽皇太后曰此太平天子也福徳非吾所及主是年十�宗睿皇帝不豫召上至榻前屬以後事甚悉受命已而英宗賓天上哀慟之甚令自成典禮而行中外臣民益忻忻仰戴焉天順八年正月甲寅朔

○庚午以大行皇帝賓天告先殿

○頒儀詔於天下

○報訃音於宗室親王

○命喪禮儀注

○嚴京城守衛

○辛未禮部以大行

注進一�聞喪日爲始不鳴鐘鼓一在京文武官員聞喪素服烏紗帽褁角帶自十九日侵晨爲始至第三��日俱詣思善門外哭臨退於本衙門宿歇不飲酒食肉第四日各具斬衰服至思善門外朝夕哭臨三日又朝臨七日各十五舉聲而止凡入朝及在衙門視事用布裹紗帽垂帶素服腰�麻鞋退居亦服之通前二十七日而除一文武官員一品至二品命婦麻布大袖圓領長衫麻布蓋頭侵晨由西華門入思善門外哭臨三日而止不許戴金銀首飾仍素服二十七日而除一聽選官辦事官監生人材吏員僧道坊廂人等聞喪卽易素服自次日下至第三日皆侵晨赴順天府朝闕設香案哭臨至�����具斬衰服監生人等素服朝夕哭臨三日又朝臨�各十五舉聲而止仍各具素服通前二十七日而除一軍民素服婦人素服不妝飾俱以聞喪日爲始二十七日而除一外國四夷使臣行哭臨禮工部造與衰服隨朝官哭臨及行祭禮一在京諸寺觀各聲鐘三萬杵一在京以聞喪日爲始禁屠宰十三日一凡內外祭祀翰林院撰祭文光祿寺辦祭物一遺詔到日在外文武官員人等素服烏紗帽黑角帶行四拜禮跪聽宣讀畢舉哀再行四拜禮畢各制斬衰服於本衙門宿歇不飲酒食肉每日率合屬官僚人等就本衙門內朝闕設香案朝夕哭臨三日各十五舉聲而止自是素服通前二十七日而除一在外諸王世子郡王及王妃郡主以下聞訃皆哭盡哀行五拜三叩頭禮畢並易素服第四日服衰服遵依遺詔二十七日而除一在外官命婦聞喪各就本家設香案素服舉哀三日各十五舉聲而止素服通前二十七日而除軍民男婦止素服十三日而除一在京常朝文武官每員給與麻布一匹自造孝服一內外文武官員人等遵依遺詔二十七日釋服

○文武百官軍民耆老人等奉箋於皇太子勸進其詞曰自古聖帝明王之有天下也繼體垂統必傳之子以爲天下臣民主斯乃國家之常典古今之通誼誠千萬世之所共由而不可易者也欽惟大行皇帝聰明睿知文武聖神大烈耿光有二帝三�之盛治至仁厚澤得四方萬國之惟心正東宮以隆國本發寶冊以建儲君誠以皇太子殿下位居冢嗣性本仁明稟天錫之英資廣日新之聖學足以繼神靈之統承祖宗之業天下國家萬萬年入平之本實所系焉伏自殿下正儲位以來施仁贊政行允協於聖心視膳問安心愈隆於孝徳代祀而宗廟社稷之來享臨民而華夏蠻貊之歸心玆者大行皇帝賓天遺命殿下早正大位中外臣民誠切瞻仰伏望殿下仰遵先志少抑哀情思遠大之弘規顧纘承之大計早登寶位永固皇圖臣等俯伏闕庭合詞勸進仰六龍之臨禦如日方升況萬�之延長與天同久臣等無任瞻仰激切屏營之至皇太子令諭答曰卿等所言足見憂國之誠予抱痛方殷而繼統之事奚忍聞之所請不允

○壬申文武百官軍民耆老人等再奉箋勸進其詞曰治世安民大統必歸於主器承祧繼體萬方允屬於元良今昔所同邦家攸系洪惟我朝列聖創業垂統致治保邦徳化同於堯舜功烈並於禹湯逮我大行皇帝法祖憲天覃恩育物極禮樂文章之制作遂飛潛動植之生成敬惟皇太子殿下文武英明寬仁孝友明睿察於庶�溫恭協於重華位久止於東宮禮式明於大分以賢以長宜民宜人乃承遺詔之頒俾正南面之位臣等合詞勸進未荷兪允切以天下不可以無主神器不可以暫虛𨿽哀思之切未忍於遽承而聖孝之大必先於繼述伏望體先皇付托之重徇臣下瞻仰之情卽賜徳音早登宸極以爲天地神明之主以慰臣民億兆之心居正體元嗣徽猷於列聖弘仁茂徳隆盛治於萬年迓龍馭於九重效嵩呼於三祝臣等無任虔懇俟命之至皇太子令諭答曰卿等慮宗社之重言益諄切披覽之餘兪增哀慟安忍遽卽大位所請不允

○癸酉文武百官軍民耆老人等三奉箋勸進其詞曰重明麗正惟統緒之常經景命維新用纘承於大位天人協應遠邇具瞻恭惟皇太子殿下孝友英明剛健中正久居儲副主鬯春宮旣大分之已明致臣民之歸向至仁茂徳簡在帝心嗣位承祧特存遺命殿下位居儲貳義合繼承而深切哀情未登寶位臣等勸進表已再上皆未賜兪允羣臣惶惶莫知所措夫爲天下國家者以善繼述爲重以廣徳教爲先以安宗社爲急以固基業爲悠久重計伏望殿下少回睿意早正天位三靈百神有所親賴四方萬國有所歸依此國家大計臣民之至願也臣等下情無任懇切俟命之至皇太子令諭答曰卿等惓惓陳情至再至三爲國家弘遠之慮至矣大寶之位誠難久虛況予已承遺命無所遜避勉從所請皇太子令諭禮部曰大行皇帝上賓遺命眇躬俾承大統顧在哀疚奚忍遽承而宗親文武羣臣軍民耆老人等奉表勸進至於再三永惟宗社生民之托至重不敢終拒爾禮部擇日祗令大保會昌侯孫繼宗廣寧侯劉安懷寧侯孫鏜告天地宗廟社稷予卽皇帝位其具儀以聞

○甲戌禮部進卽位儀注一先期司設監等衙門於華蓋殿陳設禦座於中仍於奉天殿設寶座先一日欽天監設定時鼓一是日早遣官祗告天地宗廟社稷一是日早設酒果具孝服親詣孝恭章皇后幾筵前大行皇帝幾筵前祗告受命畢卽於奉天殿前設香案酒果等物具衮冕服行告天地禮之後就赴奉先殿謁告祖宗畢仍具衮冕服詣孝恭章皇后凡筵前大行皇帝幾筵前俱行五拜三叩頭禮畢詣奉天殿卽位一前期尙寶司設寶案於奉天殿鴻臚寺設表案於丹陛上教坊司陳設中和韶樂懸而不作一是日早鳴鐘鼓錦衣衛設鹵簿大駕上服衮冕禦華蓋殿文武百官各具朝服入冊墀內俟候鴻臚寺引執事官進至華蓋殿將行禮之時卽傳旨百官免賀只行五拜三叩頭禮傳畢方引執事官就次行禮贊各供事贊請升殿由中門出升寶座錦衣衛鳴鞭鴻臚寺贊五拜三叩頭禮訖百官出至端門外俟候鴻臚寺請頒詔翰林院官捧詔授禮部官由奉天殿左門出錦衣衛先設云蓋於午門前候捧詔至云蓋中導至端門開讀行禮如常儀禮畢禮部官捧表送司禮監交收○乙亥上卽皇帝位是日早遣太保會昌候孫繼宗告天地廣寧侯劉安告太廟懷寧侯孫鏜告社稷上親告孝恭章皇后幾筵大行皇帝幾筵謁見母后畢出禦奉天殿卽位命文武百官免賀免宣表止行五拜三叩頭禮遂頒詔大赦天下詔曰洪惟我祖宗誕膺天命肇開帝業爲生民主幾百年矣聖聖相承志勤於治武功文徳紹休前聞曁我皇考皇帝恢宏政治二紀於玆厚澤深仁存以衍皇明萬世無疆之祚不幸奄玆遐棄遺命神器付予眇躬顧哀疚之方殷奚遽忍於繼承而親王文武羣臣及軍民耆老累表勸進誠切意堅朕不得已仰遵遺命俯徇輿情於正月二十二日祗告天地宗廟社稷卽皇帝位自惟涼薄勉懷永圖嘉與中外親賢率循至道惟敬是持惟誠是立惟仁義是行惟古訓成憲是式庶臻於治康我兆民其以明年爲成化元年大赦天下與民更始所有合行事宜條列於後一自天順八年正月二十二日昧爽以前官吏軍民人等有犯除謀反叛逆子孫謀殺祖父母父母妻妾殺夫奴婢殺主謀故殺人蠱毒魘魅毒藥殺人彊盜不赦外其餘已發覺未發覺已結正未結正罪無大小咸赦除之敢有以赦前事相告言者以其罪罪之一自天順五年七月初二日以後文武官吏監生軍民人等有爲事問發運磚運灰運炭納米做工擺站煎鹽火�芻鐵發充軍伴儀從膳夫等項悉還職役寧家文職官吏有貝�莊者發回原籍爲民其犯贓罪見問未結照提未到並未發覺者悉從宥免俾圖自新所司毋得追究違者罪之一天順元年正月以後至天順八年正月二十二日以前軍官緫小旗將軍力士校尉捨餘人等有爲事發遣各處充軍爲民立功哨了除失�木��幾�謀逆黨類彊竊盜人命外其餘悉還職役文職官吏監生承差犯罪發各處充軍者放回原籍爲民天順五年七月初二日以後在京文職非犯貪淫斷髮降調及充軍爲民者悉送吏部選用一內外法司囚犯見追贓物未完者悉免追陪有因人命未明彊盜追無貝�莊伏年久不得歸結者具實奏聞區處一廣東廣西湖廣四川江西浙江福建雲南貴州等處賊寇生發多因官司采買物件守令不得其人以致饑寒迫身不得已而嘯聚爲盜情犯𨿽重詔書到日有能悔過自散者悉宥其罪聽從復業本分生理所司加意優卹勿究前非戶下拖欠稅糧等項悉皆蠲免仍免雜泛差役三年一天順六年十二月以前各處軍民人等拖欠稅糧子粒艸束農桑人丁絲絹門攤商稅戶口食鹽米鈔諸色課程鹽課魚課差發金銀馬匹等項除已徵在官者仍送原定衙門交納中間有被水火盜賊所在官司告有堪信文憑到部者悉與除豁未徵之數俱各蠲免其成化元年稅糧以十分爲率俱免三分一天順七年各處奏報水旱災傷曾經巡撫巡按官員踏勘明白具奏者悉與除豁一自天順七年十二月終以前各處歲造織造紵絲紗羅綾曾經起解該庫驗退追陪者並節次原派浙江等布政司直隸蘇松等府織造攺織紵絲紗羅等項及內織染局節次坐派織造上用供用賞賜用紵絲紗羅綾絹絲綫經緯等件已完者照數起角�羊見織未完者織完解京已徵絲料者準作歲造之數未徵者悉皆蠲免差去內官人等詔書到日卽便回京違者罪之一自天順七年十二月終以前各處歲辦野味皮翎觔角課鐵生漆翠毛銅絲失鉄綫梔子槐花烏梅藍靛蒲艸席艸蘆柴松香榜紙書籍等紙貓竹櫨木並魚油翎鰾皮張折納銅鐵油漆黃白麻及派辦杉松楡槐木杉木板枋車料貓筀竹水長節苦竹軟篾篛葉棕毛白圓藤芒苗笤帚檾麻連包荊條薥稭馬躪根雜艸白眞黃牛皮水牛底皮白硝麂鹿山羊皮白甸�皮前截白綿羊毛生漆鐵綫土硝缸石�由土紅土﹤石甘﹥土磁末麥穗稻皮毛纓銀朱靑碌顏料黃白蠟金箔油樁木等項除成造軍器供應器皿漕運船料並預備賞賜皮張羊毛外其餘已徵在官者仍令起解未徵者悉皆蠲免其已角�羊梨木板片楝退不堪者所司收貯別用及拖欠納欠追陪補償各項料物盡行宥免不許內外衙門朦朧奏請再行追徵敢有將已徵捏作未徵者治以重罪一內外各衙門遞年坐派柴炭數多軍民采運艱難宜從樽節以十分爲率量減五分天順七年十二月以前拖欠未完者盡行蠲免其惜薪司擡柴人夫存畱二千名其餘放免易州等廠�敞廠采運人夫量減三千名以蘇民困一住坐軍民人匠先因在逃有墩鎖上工及充軍事例今後提解至日止照常例發落並免墩鎖充軍其見在應役有年六十以上並未及六十而篤廢殘疾不堪工作者所司驗實放回輪班人匠自天順七年十二月終以前失班者悉皆﹤宀十見﹥免及有一戶應當住坐又關勘合輪班若有原領勘合二三名以上者止令一名輪班其餘悉與優免正統年間以後有挾讎妄報並一戶分作二三戶以上輪班當匠有司曾經勘明者止當一匠餘皆除豁勘合繳部一各處衛所季造軍器自天順七年十二月終以前拖欠未完者悉免補造其關過有司並各衛所自備物料見數明白準作天順八年以後之數不許指此因而侵欺敢有故違者治以重罪一南京內府各監局司庫成造一應物件及工部成造馬槽馬樁等項詔書至日悉皆停止以後缺用在京該衙門成造兩京成造光祿寺器皿及餧義餋牲口槽●鍋桶磨盤等件自天順五年以前拖欠未完者悉與蠲免一江西饒州府浙江處州府見差內官在彼燒造磁器詔書到日除已燒完者照數起解未完者悉皆停止差委官員卽便回京違者罪之一在京在外軍民騎操孳牧原餋寄餋馬匹種馬馬駒自天順八年正月二十二日以前一應倒死虧欠走失被盜等項悉皆免追一南京馬快船隻赴京公幹除例該聽候半年外其餘有裝運物料前來到京者許令總小甲將原領勘合批文赴部投收俟有內外差使官員奏開合用船隻數目該部方許依數差撥以遵舊制一浙江江西福建陜西臨淸鎭守內外官員詔書到日卽便回京其各邊鎭守內官正統年間原有者照舊鎭守原無者卽便回京不許稽延一差去下番內外官員人等詔書到日卽便回京原賚錢糧交與鎭守等官收貯隨後差人送來一各處內外官員人等今後不許進貢馬匹花木鳥獸水陸品味及本處所產物件庶免擾人違者罪之一差去各處采辦物件頭畜及緝訪事情等項內外官員旗校人等詔書到日卽便回京敢有延遲者治罪不饒一各邊官軍今後凡殺敗賊寇所獲馬匹頭畜財物器用等項聽自收用不必入官總兵等官不許侵取分用備禦軍士有陣亡病故者所司棺斂送還本土一今後軍民詞訟除謀逆外其餘不問輕重情詞悉自下而上陳告如有驀越赴京者法司卽治以罪仍將所告情詞發回本處問理不許輙便擬奏差官出外提解攪擾軍民違者罪之一問刑衙門有抄提在官人口犯該反叛應連坐未給配安置者開奏定奪其有律不該載者悉皆放免原沒官房屋田產給還住種照舊納糧當差一吏典記名放回原籍聽取中間有老疾寫字粗拙不堪役用聽所在有司正官從公揀選就發爲民當差堪用者聽候取用一丁憂起復給由給假等項官史人等除例限外有違限一月之上𨿽無文憑亦免問罪其官員有在原籍年老篤疾路遠不堪起送者聽合干上司明白具奏準令就彼冠帶照見行事例致仕閒住一在京富戶及府軍前衛幼軍今後如有事故不必僉補各處原起民壯民快除有賊去處暫畱外其餘盡行放免歸農一內外文武官員旗士人等有住支祿米俸糧者詔書到日照舊關支一各處軍民饑荒關過賑濟倉糧悉免還官今後如有荒歉去處軍民缺食有司不必申請卽便賑濟一各處民間納糧田土水沖沙壅不堪耕種曾經奏告者所在官司勘實悉與分豁一四夷進貢馬匹悉照舊例就於各邊衛分撥軍騎操不必解京一醫士廚役樂工人等果有年老不堪應役無丁替者悉放爲民有司另行僉補其起取樂工原系良人者仍發原籍從良當差一各處淸理起解逃故等項軍解有違限一年之上軍發邊衛解人發附近衛分充軍者及有因違限在逃等項事發未露者悉與宥免軍還原衛著役角�羊人寧家當差一逃軍逃囚逃匠人等詔書到日爲始限三个月以里許於所在官司首告與免本罪軍還原伍民放寧家匠仍當匠一凡問囚犯今後一依大明律科斷照例運磚做工納米等項發落所有條例並宜革去及不許深文妄引參語濫及無辜其有奉旨推問者必湏經由大理寺審錄毋得徑自參奏致有枉人文職犯貝�莊者原籍爲民枉法滿貫者照舊充軍軍職侵欺枉法滿貫者不許管軍管事帶俸差操一山東浙江福建廣東所屬沿海衛所並直隸金山等衛所備倭旗軍月糧減支六斗者詔書到日爲始每月加支米二斗候有糧之日全與關支一天順元年有因姦黨充軍者放回原籍爲民其正犯典刑家屬充軍者亦皆放免房屋田地入官者給還住種其因連累復職調衛者仍還原衛一天下軍民近年以來貧困已甚各處一應造作除修理城垣倉廒運河所司指實具奏定奪外其餘內外衙門並殿宇寺觀塔廟房屋墻垣等項造作一應不急之務悉皆停罷與民休息各衙門不許擅自移文興工在外軍衛有司非奉朝廷明文一毫不許擅科一夫不許擅役違者重罪不饒一求才宜廣天下官員中有才能出眾屈在下僚者許六部都察院堂上官舉保民間有經明行修隱於山林者許府州縣正官薦舉俱聽吏部量材擢用一學官有由舉人署職九年考滿該升年四十以下有願會試者聽一各處帝王陵寢及名臣賢士墳墓有被人毀發者所在有司卽時修理如舊令附近人民一丁看護免其差役其餘墳墓但有露棺暴骨者悉與掩埋一凡民間年七十以上免一丁差役有司每歲給與酒十瓶肉十斤八十以上者加與綿二斤布二匹九十以上者給與冠帶每歲設宴待一次百歲以上者給與板木鰥寡孤獨無所依倚者有司量加存卹一孝子順孫義夫節婦有司卽便開具實迹奏聞旌表以勵風俗該部不許展轉參駁一給事中禦史職當言路今後凡朝廷政事得失天下軍民利病許直言無隱文武官員有貪暴姦邪者務要指陳實迹紏劾在外從巡按禦史按察司糾劾一以上諸條寬卹恩典詔書到日有司卽便奉行如有延緩者以違制論許巡按禦史察究問罪於戲體元居正宜宏經世之規發政施仁用錫普天之澤尙賴宗室親王文武賢臣協徳一心恭勤乃事以弼予於至治詔告中外咸使聞知

○丙子命內外衙門造大行皇帝喪儀

○禮部奏玆者大行皇帝喪禮成服已畢恭惟皇上嗣登大寶之初萬幾所系宜少節哀情請於西角門視事上不允曰朕不忍遽出待二月朔可也○己時日生負气靑赤色鮮明至午漸散

○丁丑迆北馬可古兒吉思王子及其太師孛來遣知院滿都平章朵羅禿等來朝凡千人貢馬三千有奇滿都等七十九人乞授官職兵部言使臣名稱有三等其稱知院者如朝廷指揮使右丞如指揮僉事余悉具名議擬以聞上命一等未授職者正使授指揮使副使授指揮同知已授職者升一級餘各量其等升授有差

○戊寅禮部奏春二月該祭大社大稷遣官祭先師孔子故事祭社稷太常寺先期奏齋戒至日上躬詣壇壝行禮釋奠先師傳制奏樂遣官行禮玆遇大行皇帝喪禮禮曰喪三年不祭惟祭天地社稷爲越紼而行事謂不敢以卑廢尊以己喪廢公祀也社稷之祭請上如禮行之釋奠先師遣官如故免傳制制可

○以大行皇帝喪免天下王府及文武衙門進慶賀卽位表

○廣西都指揮僉事邢斌等奏天順七年十一月柳慶蠻賊覘我大軍俱會梧州乘虛擁眾攻劫上林縣村社四十餘處殺虜男婦五百餘人馬牛財畜無算今桂林平樂等府荔浦富川等縣賊巢徧地民不聊生𨿽有哨守分捕等官兵少猝難應禦事下兵部請移文總兵官泰寧侯陳涇等嚴督所在官軍固守城池仍選將調兵往彼徵剿若廣東賊已誅滅速旋師廣西捕賊安民從之

○巡撫四川左僉都禦史陳泰奏去年十一月二十七日夜盜入廣安州毀公廨文卷劫獄囚四十餘人殺知州柴良上命該部議處之○鎭守陜西少監黃沁等奏岷州管內熟番糾聚生番屢焚毀寨堡殺掠軍民財畜乞調兵應援上命巡撫右副都禦史馬昂督守備岷州署都指揮僉事韓春等率軍撫捕之

○宥江西按察使張鎣罪奮制三司官奏﹤鋶﹣釒﹥列名先都司次布政司次按察司天順末鎣奏﹤鋶﹣釒﹥誤列布政司於都司之前爲違制被執至京擬贖罪畢復職至是遇赦獲免己卯禮部奏皇上嗣登大寶之初各處夷人朝貢集於闕下者咸鼓舞欣忭以爲慶幸而舊例有鈔錠之賜臣等議得鈔錠非夷人之便請量賜叚匹絹布使遠夷均沾實惠從之

○發廣西爲事右參政羅綺爲民給還原抄沒人口房屋綺河南磁州人景泰中任刑部左侍郎鎭守松潘天順初調左副都禦史爲科道所紏降廣西右參政便道過家久不赴任會本州同知龍約還自京師過綺飲談及朝政之失其縣人有侍側者竊聽之奏發其事差官械綺並籍其財產人口至京命法司會問擬綺唱造妖言律斬監候處決所籍財產入官丁壯發充軍婦女送浣衣局綺系獄者八年至是遇赦錦衣衛官奏請如赦例爲民綺因引詔書有抄提人口律不該載放免之條具奏乞免都察院以聞命給還人口房屋

○庚辰襄王瞻墡奏近聞徳王及重慶公主出居於外府第而郕府王妃尙參住其間往來朝謁恐有未便請遷別所爲宜上曰叔祖所言良是但郕王妃寡居孤女未嫁始自西內遷居外第蓋先帝盛徳事也今若他徙無所於歸其勿復徙○協同鎭守寧遠通州衛帶俸都指揮僉事張俊坐贓謫戍上宥之降爲指揮同知調山西威遠衛帶俸差操

○宥遼東三萬衛指揮僉事等官葛英等四人罪以失機坐死命俱降三級

○壬午先是天順七年十一月十三日大藤峽賊夜入梧州城時緫兵官泰寧侯陳涇駐兵城中會太監朱詳巡按禦史吳璘按察司副使周璹僉事董應軫布政司右參議陸禎都指揮杜衡翟政土官都指揮岑瑛等於城中議調兵是夜三更賊駕梯上城涇等不之覺賊遂入府治劫官庫放罪囚殺死軍民無數大掠城中執副使周璹爲質殺死訓導任璩涇等擁兵自衛不敢發一矢隨軍器械並備賞銀貨等物皆爲賊所有致仕布政宋欽時家居挺身出以大義諭賊爲所害黎明賊聲言官軍莫或動動則殺周副使涇等乃遣人與賊講角�羊晡時縱之出城賊旣出乃縱璹還時官軍數千賊僅七百而已至是掌都司事都指揮邢斌奏始至上曰梧州蕞爾小城總兵守鎭巡按三司俱擁重兵駐城中乃爲小賊所篾視況遇大敵乎爾兵部其區處之欽蒼梧縣人英廟實錄有小傳

○先是天順七年十一月廣西流賊夜入廣東靖遠衛城守城官軍棄城遁賊毀城樓廬舍縱獄囚殺驛丞鐘奎掠官民男婦及財畜凡三日始遁去時僉事王鼎都指揮僉事尹通在城中不能拒禦至是淸遠縣知縣謝智等奏始至上命兵部勘實罪之

○與璽局局丞王綸事上於東宮事多專擅一時羣小希進用覬後福者多與交通而翰林侍讀學士錢溥以嘗奉命教內書館綸嘗受學焉時尙寶司丞朱奎以幼童陪讀館中相親眤俱交厚至是先帝不豫溥意綸必典機務預有入閣之喜密遣奎通綸於禁中綸因偕奎造溥家執弟子禮坐溥上坐飲至晡而去溥鄰居內閣學士陳文知其事及帝崩奎持晉州知州鄒和所饋綸書以入或曰此溥密艸遺詔也綸亦以例當柄用驕矜恣肆而司禮監太監牛玉恐其軋己玉侄春坊贊善牛綸所厚中允劉珝與溥有隙會帝大殮綸衰服襲貂裘於外觀望上見而惡之玉因數其過惡勸上執下獄又嗾人發其交通事並逮溥等法司依律擬斬以赦例特從輕典綸降內使發南京閒住溥降順徳縣知縣奎鹽課副提舉和雲南瀾滄衛經歷凡平日與綸交通者因綸詞供及皆降調外任於是兵部右侍郎韓雍降浙江左參政順天府尹王福降兩浙鹽運使治中丘晟調福州府同知通政司右參議趙昂瑞州府同知南寧伯毛榮都督馬良謫廣西都督馮宗劉聚謫廣東各聽本處總兵官調遣殺賊錦衣衛掌衛事都指揮同知門達指揮同知郭英陳綱指揮僉事呂貴俱調貴州邊衛達都勻英安南綱赤水貴平越皆帶俸差操云○敕廣西總兵官泰寧侯陳涇等曰今得廣東守臣奏稱賊勢十分猖獗約會爾等進兵往主梧州久候不來顯是爾等不以地方賊情爲重遷延推托不肯會調軍馬以致賊勢日甚重爲廣東禍患似此玩法偸安縱賊殃民本當重罪但今正系殺賊之日姑置不問敕至爾等卽當洗心滌慮攺悔前失督調官軍土兵人等星馳前赴廣東會合剿賊以靖地方以贖違慢之罪不許仍前延調致誤事機決不輕宥

大明憲宗純皇帝實錄卷之一大明憲宗純皇帝實錄卷之二

天順八年二月甲申朔上禦西角門視事文武百官行奉慰禮

○敕禮部議大行皇帝尊謚曰朕惟自古聖賢之君必有顯號徽稱用昭功徳之隆垂之萬世而不泯焉此國家之盛典也仰惟我皇考大行皇帝仁同天地明並日月孝通神明澤被天下篤人倫之大道振治世之宏綱盛徳之事不一而芝萬幾之系優於獨斷邁往聖之英武系四海之歸心不幸奄玆上賓顧予衝人繼承大統明徵禮文必薦稱號宜咨輿論務協至公庶昭我皇考功徳之盛於無窮爾禮部其集文武羣臣定議尊謚擇日恭上冊寶體予至懷欽哉毋忽故諭○禮部進上大行皇帝尊謚議文儀注一初二日鴻臚寺官於西角門設謚議文案初三日上具衰服禦西角門捧謚議官立於階之東文武官各具素服詣丹墀贊行四拜禮興禮部奏進尊謚序班二員引班首稍進前捧謚議官以文授班首班首受謚議文由中道進將至禦前序班贊進尊謚議文上起身行主謚議文案之北班首進謚議文置於案贊跪百官皆跪上看畢召翰林院官至前跪上以謚議文授翰林院官命撰謚冊翰林院官受謚議文捧從中道出上復坐贊俯伏興班首與百官俯伏興班首復位再行四拜禮畢序班徹案上還宮

○丙戌上始釋衰服服素翼善冠素腰經仍禦西角門視事○禮部尙書姚夔等上大行皇帝尊謚議曰臣等會同公侯伯五府六部都察院等衙門官英國公張懋等伏惟大行皇帝徳性聰明天資英武曩在幼沖之歲夙承紹統之尊覆育法乎乾坤羣生咸遂光華揭乎日月普照無遺隆孝餋而得聖母之歡心溥愛誠而全宗親之和气政修鉅細惟成憲之是遵徳懋始終故大綱之益正用人必詢於眾祀神務致其嚴𨿽細行而克勤於萬幾而獨斷文命敷於華夏信由協中而致和武功服乎外夷罔不革心而效順先後在位二十有三年培邦基之鞏固衍國祚於靈長方之古昔繼體守成之君未有盛於大行皇帝者也不幸奄玆遐棄慟切臣民必有羙稱永昭功徳臣等謹摭聖神之迹用陳羣議之公大行皇帝尊謚宜天錫之曰法天立道仁明誠敬昭文憲武至徳廣孝睿皇帝廟號英宗臣等拜手稽首謹議

○營建大行皇帝陵寢於天壽山薦名裕陵敕太監黃順吳昱撫寧伯朱永工部尙書白圭侍郎蒯祥陸祥督軍匠營建

○丁亥敕諭文武羣臣軍民人等曰朕嗣承大寶已推仁恩覃及四海顧惟在京文武羣臣軍民人等昔奉先帝多效勞勤宜加頒錫以隆恩典於是賜在京文武百官及軍民人等白金絹布鈔錠公侯駙馬伯白金三十兩一品二品二十五兩三品十五兩四品十二兩五品十兩六品八兩七品六兩八品九品四兩雜職三兩侯伯子孫幼未襲爵及無子孫而有母妻存者各五兩優餋軍官母妻見存者人各二兩將軍旗校軍匠人等各二兩操備及見營造官軍官自一品起二十五兩遞降至雜職三兩止旗軍人二兩優給幼官及鰥寡老疾軍官自一品起八兩遞降至雜職二兩止紀錄幼軍人一兩會試中式舉人辦事官監生及天文生樂舞生醫士順天府學生人各絹一疋在京吏典知印承差坊廂裏老及民匠廚子樂工人各綿布一疋在外聽選並公差等項文武人員鈔錠營造山陵官員軍匠銀兩各有差

○釋奠先師孔子遣吏部尙書王翺行禮免傳制以大行皇帝喪也

○戊子祭大社大稷

○遣順天府官祭先農之神

○己丑禮部進上大行皇帝尊謚儀注一初八日太常寺宿於本衙門初九日具奏訖上及文武百官皆致齋三日十一日夜遣官行祭告禮遣太保會昌侯孫繼宗告一天地廣寧侯劉安告太廟懷寧侯孫鏜告社稷祭儀用酒果脯醢迎神四拜奠帛初獻禮讀祝亞獻終獻送神四拜禮畢一十一日告孝恭章皇后幾筵大行皇帝幾筵以明日上尊謚十二日早大行皇帝幾筵前陳設如常祭儀設冊案寶案於幾筵前左右前一日內侍官置冊寶輿輿香亭於奉天門十二日早內侍官捧冊寶各置輿中是日上具衰服禦奉天門內侍官捧冊寶輿導駕官導引上隨冊寶輿後降階升輅外導駕官退百官素服於金水橋南皆北向立俟冊寶輿將至百官皆跪冊寶輿旣過興皆隨至思善門外北向立內侍官導引上主榦淸門外降輅冊寶輿由中門進至幾筵殿前丹陛上內侍官導引上由左門入至丹墀內贊官唱執事官各司其事內侍官導引上至丹陛上拜位捧冊寶官於冊寶輿內各捧冊寶由殿中門入主幾筵前左右北向立內贊贊四拜禮親王陪拜在外鴻臚寺官傳唱百官皆四拜內侍官導引上由殿左門入至皇考神禦前奏跪傳贊百官皆跪奏進冊捧冊官以冊跪進於上左上受冊獻畢以冊授捧冊官置於冊案奏進寶捧寶官以寶跪進於上左上受寶獻畢以寶授捧寶官置於寶案奏宣冊宣冊官詣案取冊跪於上左宣訖奏宣寶宣寶官詣案取寶跪於上左宣訖奏俯伏興平身傳贊百官同奏復位導引官導上由殿左門出至拜位奏四拜傳贊百官同內侍官導引上至幾筵前奏初獻禮奏跪傳贊百官皆跪奏獻帛獻酒贊讀祝讀畢奏亞獻禮奏獻酒奏終獻禮奏獻酒奏俯伏興平身傳贊百官俯伏興平身奏復位內侍官導引上由殿左門出至拜位奏四拜傳贊百官同祭畢內侍官導引上由左門入至皇考神禦前以冊寶授內侍官捧入內導引上入內安冊寶行叩頭禮導引上由左門出至丹陛上奏禮畢傳贊禮畢一十五日頒尊謚詔至日早百官各具素服烏紗帽黑角帶於端門外伺候大臣於午門導引上禦華蓋殿具黑翼善冠服素服黑犀帶執事官先行五拜三叩頭禮鴻臚寺官奏請升殿導駕官導上禦奉天殿鳴鞭訖序班設詔案翰林院官捧詔立於左鳴贊唱頒詔翰林院官以詔授禮部官置於案序班舉案由奉天殿左門出錦衣衛用傘蓋捧至端門百官入班贊禮唱四拜平身稱有制贊跪開讀訖再行四拜禮鴻臚寺官傳奏禮畢上還宮

○昬刻月犯天街上星

○賜迆北使臣知院滿都平章朵羅禿等衣服彩叚有差其辭回以織金文綺彩叚表裏付之賜馬可古兒吉思王子及太師孛來且賜之敕曰爾能敬順天道尊事朝廷遣人以馬來進誠意可嘉今使回特賜爾彩幣表裏用答爾意爾宜益順天心以惇信義庶副朕眷待之意故諭

○庚寅刑部右侍郎程信以母喪去位

○巡撫廣東右僉都禦史葉盛等奏天順七年十二月內守備新會指揮李祐遇賊於河村廣西左參將範信遇賊於滕縣野貍嶺奮擊敗之共斬首三百餘級追回被虜軍民九百餘人○壬辰以石亨幼男浤等二人給配會昌侯孫繼宗等家爲奴釋石彪男玉等三人爲民以系獄日久從赦例也

○癸巳申敕總兵官太保會昌侯孫繼宗等訓練軍士初天順間簡閱京軍第爲二等一等以備徵調二等以備工役諸雜差歲久混淆軍伍多缺至是西北邊報有警故有是命

○乙未上大行皇帝尊謚是日早遣太保會昌侯孫繼宗等告天地宗廟社稷上親告大行皇帝幾筵上大行皇帝尊謚冊文曰孝子嗣皇帝見濡謹百拜稽首言臣聞徳之大者必表以鴻名功之髙者必加以顯號粵自上古以至於今聖帝明王咸由斯道恭惟皇考大行皇帝剛健成徳淸明在躬勵繼志述事之勤愼持盈守成之戒兩舉盛典而孝親之志伸歲奠圜丘而敬天之誠達念宗夫而加惠有以慰列祖之心求賢俊而登庸有以愜羣情之望內嚴宮臺壺而細大必修外肅朝儀而紀綱咸正馨徳格於上下介福浹於邇遐攬威柄而不移幹神化而獨運乾乾翼翼二紀於玆海外暢淸夷之風寰中歸仁壽之域極百王之盛節恢四聖之閎休一旦上賓率土興慟功徳兼茂宜薦徽稱用咨輿議請命於天謹奉冊寶上尊謚曰法天立道仁明誠敬昭文憲武至徳廣孝睿皇帝廟號英宗伏惟聖靈在上昭膺茂典佑我子孫永隆無替謹言○丙申戶部請增山陵督役都指揮米月三斗指揮以下並軍士二斗鹽一斤官醫殺虎手日一升馬日給以芻秣從之

○戶科給事中童軒言五事一曰隆聖徳皇上萬幾之暇宜時引翰林儒臣講求祖宗成憲與夫古先哲王修身用人賞善懲惡凡可以資聖徳者類次成編以爲大明不刊之典二曰用賢才請繼今方面之職宜預令在廷三品以上大臣各舉一人以備釆擇仍嚴退黜連連坐之令主於進用卿佐亦乞宣召大臣同赴便殿面舉一人以對仍令給事中禦史隨侍左右敢有徇私濫舉者劾奏挐問三曰納忠諫謂近年臺諫耳目之官類多以直言得罪由是以言爲諱結舌自保請繼今凡有上書敷陳治道者果於聖意有合乞厚加賞賫其或乖謬有瀆上聽亦必曲加寬貸四曰愛小民謂近年災傷旱澇之報率以難準議覆由是以災告者抱苦莫愬請繼今凡有被災無徵旱澇可驗曾經巡撫巡按等官覆實明白者卽依詔書事例悉與除豁五曰謹邊備乞特降詔書告諭中外凡文武官負人等中間果有智勇超卓明習戰事者不拘合閱世冑山林行伍並許上書自陳該部試其上者舉爲上將次者用爲偏裨上曰軒所言俱有理修徳用人納諫朕當自勉其餘可行者所司宜卽行之

○貴州都句衛帶俸都指揮僉事門達有罪論斬系獄達旣被調科道官以其罪不止此交章劾之有旨命都察院會五府六部通政司大理寺六科十三道官廷鞫之於是右都禦史等官李賓等上其罪狀謂達素恃恩寵不畏法度以至內直垂簾全無忌憚竊弄威權大張聲勢忤其意者過求細故必加陷害屢興大獄巧於鍜煉別置獄捨以鞫罪囚有不承服輙稱奉旨殘酷特甚薦用官校以爲牙爪分遣於外騷擾州縣又縱令諸子弟爲姦利事交通外人多納賄賂一一如科道所劾上命達坐斬如所擬律追其家私以萬計其黨指揮張山同謀殺人罪如之其餘都指揮牛循聶恿千戶陳璉侯爵百戶李瑗叚祥陳讓包原楊旬門達及達子序班升侄千戶淸婿指揮楊觀等俱謫戍降調有差達豊潤縣人弱冠襲父職爲錦衣衛百戶性機警有才幹然深沈不露正統十四年用指揮呂貴薦鎭撫司理刑後歷升至都指揮僉事初任理刑時其僚佐謝通浙江人頗讀書知事務寬厚達倚任之二人同心以故事下鎭撫司或有大獄如阮浪徐有貞輩多所平反一時有事者以下禁獄爲幸時譽翕然稱之及掌衛事嫉旗校逯杲隨堂使勢力逐之而杲旋復柄用歷升指揮與達並列每欲害達達惴惴自保幸無事已而杲死謝通亦物故達始兼管行事欲抒宿憤乃建遣官校分行中外緝訪事情搜求幽隱索取貨賄內外官僚重足而立由是詭服詐冒者接迹於途天下騷然不安又納呂貴言以抑文扶武爲事念一時朝臣言能上達者惟大學士李賢指揮袁彬乃設計中傷之事具英廟實錄中至是以多官議坐斬系獄後當審錄詔謫戍廣西南丹衛而死論者謂達資稟𨿽善然武夫不學昧於大理是以怙寵立威薦及於禍先是兩月前錦衣衛大門扉爲狂風所摧折眾讙傳曰錦衣門倒矣至是達敗人以爲先兆云○以曹吉祥曹欽等家屬六十三名給配公侯伯家爲奴以久禁遇赦也

○丁酉禮部臣奏本部先具大行皇帝喪禮儀注二月十六日釋服文武百官黑冠帶淺淡衣服朝參切惟先帝上賓未及百日遽服淺淡衣服臣子之心未所未安乞十六日以後仍素服黑冠帶侍朝從之

○戊戌以上大行皇帝尊謚詔告天下詔曰朕惟自古英君誼辟咸有美謚垂示方來若二帝三王以及後世之賢主莫不皆然乃國家之茂典不易之令猷也恭惟我皇考大行皇帝以英武之資剛健之徳嗣守祖宗之鴻業躬勤政務於萬幾至孝通於神明洪恩被於黎庶嚴百神之祀享重賢士之登庸志協羣情智周萬慮誕敷文命愼簡兵戎立經國之遠圖興治古之盛事華夏蠻貊罔不歸心四海九州臻於熙皞不幸奄棄臣民哀慟曷已永惟宗社之托深思負荷之艱矧繼述之方殷顧追崇之敢後謹命在廷文武羣臣稽古禮文議薦謚號參之眾論合於至公乃於二月十二日祗告天地宗廟社稷奉冊寶恭上皇考大行皇帝尊謚法天立道仁明誠敬昭文憲武至徳廣孝睿皇帝廟號英宗嗚呼聖徳允合於乾坤神功光垂於宇宙豈名言之可罄尙丕顯於無窮布告遐邇知悉上以初卽位賜親王白金文綺魯王遼王慶王肅王唐王鄭王襄王寧王周王沈王伊王岷世子各白金三百兩紵絲羅十五表裏紗十五疋錦三疋鈔二萬貫淮王晉王秦王韓王代蜀二世子各白金三百兩紵絲羅十表裏紗十疋錦三疋鈔二萬貫趙悼王荊靖王長子靖江王各白金二百兩紵絲羅十表裏紗十疋錦三疋鈔一萬貫

○通山王府漢川郡君儀賓方﹤矢見﹥先以罪革冠帶至是挾制通山王季垟俾爲具奏求復冠帶王備具﹤矢見﹥平昔﹤離﹣禸幾﹥惡以聞且言郡君已死上命押發原籍爲民

○己亥天色昬蒙日色變白次日亦如之敕諭禮部臣曰朕惟帝王之誠必先於盡孝國家之典莫大於尊親恭惟母后皇后寬惠柔順配地承天表正六宮母儀四海母妃皇貴妃靜莊淑愼贊輔茂修鞠育眇躬備隆恩徳顧玆繼統之初宜舉正名之禮而況尊尊親親所當厚者也今謹上母后尊號曰慈懿皇太后母妃尊號曰皇太后惟寶冊儀章爾禮部詳定以聞

○庚子禮部進上慈懿皇太后皇太后尊號儀注一告祭禮前期太常寺官宿於本寺次日具奏致齋三日至日遣官祭告天地宗廟社稷一前期一日皇帝告孝恭章皇后幾筵英宗睿皇帝幾筵一先期禮部通行各衙門知會至日鳴鐘鼓百官具朝服隨班行禮一前期一日內侍官設冊寶案二於奉天殿冊東寶西設彩輿於丹墀內設香亭於彩輿前教坊司設中和韶樂及大樂設而不作是日早錦衣衛設鹵簿駕如常儀一前期一日內侍官於皇太后宮中設寶座陳設儀伏於丹陛上及丹墀內設冊寶案皇太后禦座左邊西向立導引上由殿左門入至香案前奏跪傳唱親王百官皆跪奏搢圭奏進冊捧冊官以冊跪進於上右上受冊獻訖以授執事官執事官跪受置於案上之左奏進寶捧寶官以寶跪進於上右上受寶獻訖以授執事官執事官跪受置於案之右奏出圭奏宣冊執事官跪宣讀訖奏俯伏興平身傳唱同奏復位導引上由左門出至拜位奏四拜傳唱百官皆四拜奏禮畢一謁告一是日上冊寶畢上具禮服奉皇太后具冠服詣奉先殿並孝恭章皇后幾筵英宗睿皇帝幾筵行謁告禮用祝文品物行禮如常儀一受賀儀一是日一於皇太后寶座前又設香案一於冊寶案前設皇帝拜位於丹陛上正中親王拜位列於後設女樂於丹陛上設而不作用內贊二人引禮二人一是日早上具冕服禦華蓋殿鴻臚寺官奏請行禮導駕官導引上出至奉天殿捧冊寶官各捧冊寶置於案鴻臚寺官舉案由殿中門出導駕官導引上隨行至丹陛下捧冊寶官取冊寶置於彩輿內侍官舉輿上升輅隨輿後導駕官退百官於金水橋南北向序立俟冊寶輿至皆跪候旣過畢興皆隨至思善門外橋南北向序立上至思善門內降輅皇太后具禮服女官諸皇太后升座冊寶輿由中門進至宮中丹陛上置於上拜位之北冊東寶西內引禮官導引上由左門入至丹陛上左邊北向立內贊唱執事官各司其事引禮官導引上至拜位親王具冕服就拜位奏四拜傳唱鴻臚寺官贊百官皆四拜畢捧冊寶官於輿內取冊寶捧由殿中門入至皇太后行謁告禮畢禦宮中服燕居冠服升座儀仗女樂如前陳設內引禮官引皇妃公主及宮人各具禮服詣皇太后前慶賀行八拜禮畢內官內使行五拜三叩頭禮一次日文官四品武官三品以上命婦行慶賀禮用表文先期一日女官設禦座於皇太后宮中設香案於丹墀之內至日設儀仗於丹陛及丹墀東西設表案於殿東門外命婦侵晨於長安左右門西安門從便入俱由西華門進至宮門外候引禮官引入丹墀內東西相向立皇太后服燕居冠服升座女官侍衛如常儀引禮官引命婦入班贊四拜贊跪唱進表執事官舉表案由左門入引禮官引班首夫人隨表案後行至拜位贊跪傳贊皆跪俟舉表案至皇太后前置訖贊俯伏興傳贊同贊復位引禮官引班首夫人復位贊四拜禮畢贊跪內贊官致詞云某夫人妾某等恭惟皇太后陛下尊居慈極永膺福壽贊俯伏興贊四拜禮畢命婦出一次日頒詔行禮如常儀

○賜敕升太子少保吏部尙書兼翰林院學士李賢爲少保兼吏部尙書華蓋殿大學士禮部右侍郎兼翰林院學士陳文吏部左侍郎太常寺少卿兼學士彭時右侍郎俱兼學士詹事府少詹事司馬恂兼國子監祭酒孔公恂攺大理寺左少卿學士林文劉定之俱太常寺少卿兼侍讀學士尙寶司卿兼修撰柯潛侍講萬安俱翰林院學士中允孫賢劉珝贊善牛綸俱太常寺少卿兼翰林院侍讀侍講王﹤亻與﹥編修兼校書徐溥俱左春坊左庶子兼侍講以上在東宮賢等嘗侍講讀也○太監牛玉傳奉聖旨司禮監人匠姚旺升工部文思院副使

○甘州五衛修葺城堡營寨墩臺計一百九十餘處

○辛丑遣戶部尙書張睿祭京都太倉之神

○遣順天府官祭宋丞相文天祥

○降總督漕運署都督僉事牛循仍爲都指揮僉事及前鎭守臨淸金吾右衛都指揮同知聶��思俱發廣東聽總兵等官調用坐賄囑門達升用也

○召南京錦衣衛帶俸都指揮僉事袁彬復任錦衣衛事初彬與門達同列達惡其不下已誣奏其受賄等事下獄調南京至是都察院言其枉上復召用之○壬寅以卽位遣太僕寺寺丞金湜爲正使中書舍人張珹爲副使往朝鮮國尙寶司卿淩信爲正使行人司司正邵震爲副使往安南國各賫詔敕及紵絲表裏妝花絨錦賜其王及妃詔使正副各給以麒麟金織衣一襲俾服以行禮並路費鈔百錠

○巡撫廣西右僉都禦史吳禎劾奏廣西總兵官泰寧侯陳涇會兵廣東捕賊卻乃潛回廣西聞賊屢陷城堡略不爲意事下兵部方議移文趣之而涇亦奏自去冬以來山洞蠻賊嘯聚縱橫四出桂林等府境內鄕村寨堡屢被焚毀殺掠又攻陷陸川縣治殺死吏民如入無人之境蓋此賊覘知官軍俱會左江而右江一帶空虛無備今宜令左參將範信等會兵東徵右參將孫麒仍回賓柳保障○上以禦賊事已嘗降敕督責而涇奏詞若是仍下兵部審處之

○命金吾右衛帶俸都指揮僉事李勝子玙襲升都指揮同知以勝於滑石陣亡功也

○癸卯淸明節遣駙馬都尉石璟祭長陵獻陵景陵文武衙門各分官陪祀

○遣內官祭恭讓章皇后陵寢

○甲辰調金吾左衛指揮僉事趙能於錦衣衛管事上以能篤實可用故任之

○吏部言雲南鎭守總兵官都督同知沐瓚等奏新除雲南按察使呂囦未抵任道卒副使杜銘端謹僉事張凱剛正宜以次進補已從其請令銘試按察使凱升副使今雲南按察司繼言囦實不死瓚等輕聽輙奏宜有罪然更赦宥免宜令銘還京師以俟別用從之○乙巳曉刻風起西北有聲黃塵四塞

○吏部臣奏監察禦史呂洪等建言謹天變以召和气欲將大臣不職者黜退而選正人以充其位謹具兩京堂上官職名以聞上曰兩京堂上官且不動各宜修省以謹天戒

○丙午夜木土金聚危宿金木犯壘壁陣東方第六星

○戊申奉旨升太醫院禦醫施安鄭全爲本院院判金諒李平潘瑛俱升俸二級樊善名宮昇俱一級醫士黃﹤王扁﹥李瑞方賢俱授禦醫沈海惠民藥局副使仍舊辦事

○禮部臣奏先是天順七年春二月本部會試天下貢士有司不戒於火不終試移會試於是年八月試畢奉英宗皇帝聖旨明年三月朔殿試今三月之朔適國有大喪有妨臨軒策士請攺定試期禦批十五日殿試凡唱名筵宴並其他禮儀悉從簡○己酉書復晉王曰承諭以予登寶位欲躬詣闕朝賀足見厚意但籓屏事重遠途跋涉可不必來專此以復惟叔亮之自後諸王有奏請朝賀皆如之

○庚戌贊理軍務巡撫湖廣左僉都禦史王儉奏先是苗賊占據赤溪湳洞長官司天順七年十月湖廣總兵官李震貴州副總兵李安率兵分道進討十一月至赤溪湳洞長官司治所合兵攻之賊退守平坤寨敗之追至淸水江擒斬賊首飛天侯苗老底額等六百四十餘名顆破其寨二百餘處賊徒走死今已復長官司治而地方寧妥上下其事於所司命計議之

○辛亥南京總督糧儲都察院左都禦史軒輗乞致仕上以輗蒞事公當𨿽老不允○賜南京參贊機務並各處巡撫鎭守守備內外文武官白金彩幣永康侯徐安泰寧侯陳涇成山伯王琮彰武伯楊信海寧伯董興宣城伯衛頴都督同知沐瓚白金各三十兩南京兵部尙書蕭維禎左都督毛忠右都督李榮都督同知曹安張欽張斂張泰歐信都督僉事張瑀李杲劉玉李震盧能胡志白金各二十五兩左副都禦史軒輗王鈜賈銓胡本惠右副都禦史劉孜王越項忠陳價左僉都禦史李匡王儉陳泰右僉都禦史吳琮葉盛吳禎都督同知盛廣孫麒都督僉事張鵬張榮董��良範信張泰都指揮使李剛朱榮趙英周責都指揮同知張懷魯鑑管斌王宇張瑛都指揮僉事汪禮王安蔣玉韓春髙端馬榮吳得劉輔李安宋瑛左能劉端黃瑄錢能房能指揮使汪釗白金各二十兩整飭松潘兵備四川按察司副使王用都指揮使柯楫都指揮同知陳逵石瑞陰傑馮紀蔣泰劉剛都指揮僉事叚昇石鐤張智吳玉谷登王榮李文李延指揮同知張順白金各十五兩太監王敏李秉王春王受王淸蒙泰羅圭梅忠少監侯忠阮化州監丞龔榮門副王宣奉禦張輇曹廣等各賜白金有差以上彩幣俱二表裏其視廷臣加厚者以其勤勞於外故也邊軍每名二兩

○壬子風霾晝晦旣而隱隱有雷聲

○山陵開土遣駙馬都叔焦敬祭告長陵石璟告獻陵薛桓告景陵撫寧伯朱永告天壽山之神尙書白圭告后土之神○戶部尙書年富以年七十乞致仕上以富舊臣方倚任之不允

○戶部預擬來歲光祿寺果品物料凡一百二十六萬八千二百餘斤俾於諸司府縣給辦其數增於舊額幾四之一

○夜東方有流星如碗大光燭地自天市東北行至天津尾迹化蒼白雲气如蛇形丈餘良久散又有流星起北方大如盞赤光照地自天廚北行至紫微東藩散

○攺武成前衛爲裕陵衛以奉衛英宗皇帝山陵

○癸丑夜南方有流星如盞大赤光燭地自軫宿西行至翼宿大明憲宗純皇帝實錄卷之三

天順八年三月甲寅朔尊母后皇后爲慈懿皇太后母妃皇貴妃爲皇太后是日早遣太保會昌侯孫繼宗告天地懷寧侯孫鏜告太廟太子少傅廣寧侯劉安告社稷上告英宗睿皇帝幾筵躬奉冊寶詣聖母皇后宮恭上尊號爲慈懿皇太后冊文曰臣聞天地之經無踰於倫理帝王之道莫大乎尊親蓋啟人心之所同而綿國祚之不替豈惟伸報徳之誠實圖盡爲則之孝恭惟聖母皇后夙成厚徳作配先皇隆至順以著坤儀篤深慈而培震本亦若后妃之逮下克嗣太任之徽音中涉間關旋同光復善行遠追於古昔讓徳益懋於今時詳稽載籍之漙宜有盛稱之舉謹率文武百官奉金冊金寶上尊號曰慈懿皇太后伏願誕膺大美增納殊禧綿鶴算於萬年廣燕�於億世天錫保佑不爽惟期臣誠歡誠忭稽首頓首謹言

○次詣聖母貴妃宮恭上尊號爲皇太后冊文曰臣聞立愛惟親徳教溥加於四海尊親有道彜章式著於萬年事與昔同禮由今盛恭惟聖母皇貴妃淑愼柔嘉寬仁慈惠來嬪皇考夙好天成坤徳允協於母儀陰教克隆乎化本嚴以相祀誠意格於祖宗惠以逮人令譽彰於宮壼肆履吉獨承乎休命而發祥寔在於眇躬仰賴勤劬底於成立至恩大徳欲報未能屬當繼統之初宜舉正名之典恪循古誼用抒至情謹率文武百官奉金冊金寶上尊號曰皇太后伏願福綏聖慈嗣徽音於有永慶延仁壽享至餋於無疆庶竭誠孝光承慈訓臣誠歡誠忭稽首頓首謹言

○減南北兩京供用庫及司苑等局歲用白糧豆麥茶蠟各十之三

○攺直隸潼關衛倉爲潼關倉隸河南閿鄕縣

○命總督揚州等處備倭都司僉事董��良會巡撫都禦史王竑等修築江北一帶沿海墩臺自山陽縣廟灣巡檢司下灘墩至海州惠澤巡檢司新壩墩凡二十二座每墩窩鋪撥守了人夫以備倭寇

○乙卯以恭上慈懿皇太后皇太后尊號禮成上禦奉天殿文武百官行慶賀禮是日頒詔天下詔曰朕惟大孝尊親著於典禮是以自古聖帝明王之有天下者靡不以尊親爲重而亦未嘗不致隆於所生傳序在予祗循敢後仰惟母后以坤徳之懿配我皇考昭宣化源而嬰疾有年燕禖弗兆於時贊理宮闈相成宗祀與所以迓續天休而隆邦本者寔我母妃之功之徳是賴內治雍睦皇考鑑焉予一人躬承兩宮訓育至於有成嗣統之初敢忘圖報天欲兼隆於至餋固宜各極於尊稱是用率吁眾心參稽古誼謹上冊寶尊母后皇后曰慈懿皇太后尊母妃皇貴妃曰皇太后至情大義庶幾兩盡無違然孝旣盡於尊親仁當推以逮下所有卹典合行條示一親王郡王生子請名不拘歲數當封者悉遵皇明祖訓舊制年及十歲卽請冊封親王有長孫者授以世孫給一品寇服郡王長孫授以長孫給二品冠服一兩京文武官員七品以上未關誥敕者若父母見在先與誥敕封之不爲常例一文武官員曾授署職試職者詔書到日悉與實授一天順元年七月以後至天順八年正月止軍官爲事有調衛降調不系叛逆黨類冒報功次失機人命者俱令復職回衛不願回者俱令管事差操文職有因權姦排陷見在家爲民者及因緝訪問贓爲民見在京伸訴者俱與冠帶閒住一在京各衛帶俸一員有願出外衛者許赴部自陳注與相應地方衛所管事差操一將軍侍衛二十年以上者不拘在役退閒俱以冠帶以榮其身一文武官員以禮致仕五品以上者進階一級若有廉貧不能自存眾所共知者有司每歲給與食米五石以資餋贍一文武官員有因公幹在途病故者所在官司卽以禮棺殮遞送還家若任所病故家小還鄕者官司依律應付腳力送回違者罪之一兩京文職有年近七十願告致仕者聽堂上官有離家年久欲照例給假回家省親祭祖者許其省祭一吏部聽選官員取選不到有願告回家者不拘年歲俱令冠帶致仕閒住一天順五年七月以後至天順八年正月止吏典犯罪問發重歷者悉免重歷在逃者詔書到日自首免罪一兩京國子監生積滯數多今後各衙門歷事考過勤謹者再歷三个月送部聽選其有願告教職及雜職者聽若有不能出仕願告回家者俱與冠帶閒住其放回四十以上監生有志科舉者就許本處鄕試一民以農爲本有司時加勸督所陂塘宜用修築以備旱澇至於耕牛所賴尢重不許軍民宰殺買賣如有犯者枷號半年依律問罪若有司縱容私宰一體治罪不饒一自天順元年以來抄沒入官田地許令所在軍民耕種炤例起科一各處小民有因衣食不給流移他鄕者詔書到日各還本土有司務要加意撫卹無牛具種子房屋者卽與設法措辧俾遂生業仍免糧艸一年雜泛差役三年違者許巡撫巡按官究治一在京在外有遊手好閒不務生業者所在有司卽便記其姓名省令各務生業如不攺者重加懲治其孤者殘疾不能生業者卽便收入餋濟院照例給與衣糧毋令叫街乞食違者罪之一上林苑監餋牲人戶自天順七年十二月以前一應虧欠倒死等項牲口頭畜悉皆蠲免一朝廷憫念小民凡事減省今後不差人出外買辦采辦物件有司不許仍前指以均徭公用爲名科斂銀兩及因小故罰取財物因而克落入巳其司府州縣官員亦不許額外多僉皂隸侵漁小民但有違者許巡撫巡按官體訪參奏治以重罪一各處衛所軍士月糧多被該管官員通同有司納戶作獘虛出通關致令倉廩空虛及有糧在倉又假以公用爲名扣除克減以致軍士不得全支餋瞻今後敢有仍前作獘扣減者許巡撫巡按及按察司官參奏拏問治以重罪一各邊軍士比之腹裏勞苦尢甚爲鎭守總兵等官者不肯撫卹反行克害有財者占納月錢有力者役使耕種其不役占者不免重差軍士受害如此豈有銳气禦寇今後該管內外官員務要攺過自新不許仍前役占敢有違許巡撫巡按官指實奏聞治以重罪一朝廷置設軍衛有司官員專爲安餋軍民中間多有不體朝廷之意百端生事剝削以致軍民艱難困苦念後務要存念撫卹不許仍前生事剝削敢有違者許巡撫巡按及按察司官紏治若容情故縱一體治罪不饒一各處都布按三司有因公務差遣官舍承差吏典下衛所府州縣幹辦因而索取財物擾害軍民今後若非重務止許行移所屬理辦不許差人其衛所府州縣官吏非因上司差委亦不許下鄕擾民違者罪之一凡軍民之家有五世以上同居共爨不分異者有司勘實奏聞旌表以勵風俗有因貧乏婚姻過期未成者詔書到日有司量給禮物定與期限成之一各處僧人年二十歲以上無度牒者詔書到日卽便還俗若有隱瞞年歲不肯還俗者事發並其本師一體治罪不饒一在外軍民之家有爲盜賊曾經問斷不攺者有司卽書盜賊之家四字於其門能攺過者許裏老親鄰人等保管方與除之一各處有等刁潑之徒起滅詞訟誣陷良善挾制官府者許府州縣等衙門官指實姓名申達巡撫巡按並按察司官知會遇有犯者就發本處枷號半年治以重罪一府州縣官有廉能公正撫字勤勞深得民心者上司以禮相待仍具其政績奏聞以憑旌擢若有老疾罷軟不能任事者從巡撫官考察無巡撫官從巡按禦史考察就彼放回冠帶致仕貪暴不才者挐問如律一今後禦史公差回還照舊管事不必考核淸軍者三年一替聽本院官奏差一雲南貴州廣西湖廣四川土官襲職者該部行委三司體勘其委官多有徇私圖利取勘不公以致互相爭襲累年紛擾今後有告襲者委官務要從公體勘定名會奏該部行令就彼冠帶襲職不必參駁中間如有徇私不公許巡按禦史紏舉罪坐原勘官員一凡朝廷政治得失天下軍民利病許諸人直言無隱於戲餋以天下永惟二聖之尊福被後人茂衍萬年之慶布告中外咸使聞知○是日禮部臣奏恭上兩宮尊號例該命婦朝賀上奉兩宮命免之

○升福建布政司左參議李春爲江西左參政河南按察司僉事王紹爲廣東副使監察禦史呂益李勝南京監察禦史葛淵大理寺寺正王祐俱爲按察司僉事益陜西勝河南淵雲南祐廣東

○太子少保吏部尙書王翺奏乞致仕上曰朕新卽位卿老臣方隆倚任豈可求去弗允

○授理刑監生孔儒王鑰薛謙李瓛爲南京監察禦史儒浙江道鑰河南道謙山西道瓛狹西道

○丙辰卯時天气昬蒙日色變白無光

○賜安南國王黎灝皮弁冠服一襲紅羅常服一襲紗帽犀帶各一因灝遣陪臣請冕服上不允而有是賜仍與所遣陪臣銀百兩○前軍都督府署都督僉事王端卒端通州人襲父職爲涿鹿中衛指揮同知景泰初以功升署都指揮僉事天順初復以徵倚山墩及蔣家屯功進署都僉事至是卒遣官祭葬如例子佐襲其原職燕山右衛指揮同知

○廣西蠻賊入梧州北流等縣殺虜人口

○丁巳少保吏部尙書兼華蓋殿大學士李賢等言正月以來气候愆和冰釋復凝風霾蔽天日黯無光臣等詳此變異皆陰盛陽微之驗夫日者人君之象君徳剛明則其光輝惟皇上敬以修身正以禦下剛以斷事明以察微堅持此心行之不怠將天變自消而和气自至伏乞畱意上曰天道與人事相關而關於君身尢切朕當爲卿等勉之○刑科給事中金紳上言八事其目曰持恆久以守新政勤接見以論治道納忠言以致躬行舉賢才以備任事擇重臣以備邊患明黜陟以行新政設學武以育將材用武勇以除寇賊上以其言皆有理報曰前三事朕自行之後五事該部會議以聞

○升河南按察司副使張諫爲順天府府尹令乘傳詣京

○戊午少保吏部尙書兼華蓋殿大學士李賢等言皇上卽位恩加四海政事淸明然而天時有未和者蓋由陰气太盛之所致也惟自宣徳至天順間選取宮人數多其中不無憂思怨嗟有傷和气而浣衣局沒官婦女其情尢甚皇上其弘天地之仁特賜簡閱畱其有職務及不願出者其餘願出並浣衣局婦女皆釋放寧家此實前代聖帝明王盛徳之舉上曰卿言合朕意其亟行之於是放出宮人中外欣悅

○十三道監察禦史呂洪等言八事有曰人君一心萬化之原一心旣定則大本由之而立大化由之而成大位由之而安矣欲定此心於悠久尢貴致知而力行皇上退朝之餘卽禦經筵日與儒臣講求至道則所聞者莫非正言而知無不致矣至於裁決萬幾亦必宣召文武大臣賜見便殿相與商確可否務求至當則所行者罔非正事而行無不力矣又曰天人感應之機捷於影響天道之乖和未有不關於人事之得失揆自去冬以來陰霧四塞日月晦冥雨雪愆期沙土疊雨蓋由陰气太盛上干陽明且君爲陽臣爲陰君子爲陽小人爲陰中國爲陽外夷爲陰欲召陰陽之和可不謹於斯乎兩京大臣所與共天位而亮天工者也無才徳者冒居幸進老疾罷軟者貪位固寵不惟不能爕浬陰陽抑且足以招致災異迆北孛來屢侵朵領三衛去冬遣使來貢其實覘我虛實況其要求無厭難滿其意此皆陰之盛也皇上斷自宸裏將兩京文武大臣嚴加揀擇才徳優贍者年老必畱妨政怙寵者卽時罷去仍敕守邊文武重臣整飭邊備來則擊之去則勿追務使將士用命戰勝守固則人可勝天而禍患自消天變自弭矣又曰曩因權姦欲肆謀逆設法箝制言官翰林院修撰嶽正監察禦史楊宣各言吉祥石亨之姦連遭貶竄窮邊之地又有禦史周斌盛顒等十有三員同劾石亨罪惡亦被降調外用皇上卽位大赦天下犯私罪者尙沾雨澤況嶽正楊宣等因言召禍眾所共知伏望特降玉音取回嶽正楊宣復其舊任褒其納忠仍敕吏部通查原劾姦臣石亨言官周斌等奏請升遷以彰忠直則忠讜日至而聖徳日修聖化日盛矣他如嚴黜陟以別賢否明賞罰以勵功能汰冗濫以重名器審罪囚以伸冤抑愼刑獄以廣仁恕亦皆根據切實堪裨治體奏上上曰正君心去幸進獎忠直治體所先並其他嚴黜陟等事皆切治理禦史所言良是所司其參酌施行

○占城國王槃羅茶全遣使臣貢金葉表文馴象方物賜正副使鈒花金束帶織金襲衣彩叚等物有差禮部因請以卽位該賜國王王妃文錦二叚紵絲十匹紗縠各七匹付其使臣領歸賜給從之

○升廣東按察司僉事毛吉爲本司副使先是廣東總兵官歐信奏吉分巡嶺東道程鄕縣境賊首曾玉楊四據石坑峒謝塋據龍歸洞楊輝據上寶龍下寶龍累年糾合福建上杭江西安遠等處賊流劫福建之上杭武平廣東之長樂興寧龍川等縣境又攻破安遠縣治吉至調土兵募勇士躬抵賊巢破石坑峒斬曾玉擒楊四又破龍歸峒及上下寶龍斬謝塋擒楊輝等計先後斬獲共一千四百二十七級出奇制勝功有可嘉奏上下於所司久之至是又以剿廣西流賊有功﹤鋶﹣釒﹥上上特旨升吉爲副使且賜敕曰朕惟朝廷設置官司本爲安餋斯民近兩廣賊寇猖獗民被荼毒而彼居官任職者往往坐視不救甚至以推姦避事爲能朝廷𨿽知其故姑爲寬容期收後效是以緩其誅責惟爾以僉事分巡地方累次督兵擒殺賊眾功勤顯著朕甚嘉焉使人人效力如此賊寇何患不平今特升爾副使之職仍賜敕獎諭爾其益加奮勵用心殺賊凡有剿賊安民良策悉聽爾公同守鎭等官計議從宜施行事體重者具奏處置爾宜深體朝廷升用之意殫心竭力以平賊寇以靖地方功成之日別有升賞如或始勤終怠事無成功朕不爾貸其免之

○已未復樊英監察禦史英嘗以事除名至是以門達事敗科道爲白其枉故復舊官

○庚申占城國王槃羅茶全遣使奏安南國侵擾本國求索白象等物乞炤永樂年間遣使安撫置立界牌碑石以免侵犯杜絕讐釁事下兵部議令通事省諭來使還語國王俾謹守禮法保固境土以禦外侮毋輕構禍從之

○皇太后諭禮部臣曰皇帝奉先帝之命婚期在邇必得賢淑爲配然後足以表正六宮母儀天下上奉宗廟之祀下隆國家之本先時巳嘗采擇尙慮有所遺忽爾禮部其榜諭京城內外於大小官員民庶有徳之家務擇其父母賢善素有家法女子年十五至十八容貌端潔性資純羙言動安詳咸中禮度者令其父母送來吾將親閱焉欽哉故諭

○戶部尙書年富奏乞致仕不許時富以陜西邊儲供給繁重務在得人欲黜左布政使孫毓而進右布政使楊璇左參政婁良西安府知府餘子俊吏部尙書王翺因言富侵己職且擅注擬當下於理上命孫毓致仕而不問富富復奏人之賢不肖非吏部一二人所周知必湏廣延眾論博采羣議庶合公論臣進賢爲國觸怒吏部況衰老智識昏愚乞放歸田裏上素重富諭曰朕已卿本心勿因此小故求退

○昬刻有流星大如盞起自北經天中東南行至遊气

○辛酉少保吏部尙書兼華蓋殿大學士李賢等言皇明祖訓內令明有寺觀燒香降香禳告之禁違者領送之人皆處以死髙皇帝嚴宮禁之慮至深至遠萬世子孫所當遵守近傳番僧有入內誦經晚乃出者又有非上旨而傳送銀物於寺觀者蓋左右之人不知宗廟明禁之故伏望皇上自今謹守祖訓以正下人以肅內庭庶治體不乖而意外之虞可杜臣等不勝惓惓上曰卿等言是祖訓具在敢不祗率

○升江西按察使張鎣爲狹西左布政使蘇州府知府林鶚爲江西按察使○命遼東都指揮使孫璟守備寧遠都指揮使施英守備義州

○晉王鐘鉉母妃崔氏薨妃憲王之次妃也天順六年進封至是薨訃聞賜祭葬如例

○壬戌命致仕工部右侍郎吳復仍舊總理柴炭時復已致仕柴夫二百四十人上章畱之蓋復有奧援故陰使人保己也

○升戶科給事中楊璧爲陜西布政司右參議

○甲子命掌尙寶司事太常寺少卿蹇英致仕

○命故燕山前衛指揮使丁剛子玉襲升都指揮僉事金吾右衛正千戶劉海子住兒大寧前衛正千戶李雄子興俱襲升本衛指揮僉事以剛等涼州殺賊陣亡故也

○乙丑禮部尙書姚夔奏先是天順七年春二月會試貢院火移試於秋八月先帝有旨明年三月朔殿試玆適有大喪奉旨移試於三月望合請讀卷並執事官上命少保吏部尙書兼華蓋殿大學士李賢太子少保吏部尙書王翺戶部尙書年富張睿太子少保兵部尙書馬昂刑部尙書陸瑜工部尙書白圭都察院右都禦史李賓吏部左侍郎兼翰林院學士陳文右侍郎兼翰林院學士彭時通政使司通政使張文質大理寺卿王槪太常寺少卿兼翰林院侍讀學士劉定之讀卷余執事如例

○命撫寧伯朱永太監黃順等提督官軍匠作六萬餘人營建山陵尋以工程大復乞添撥官軍二萬從之

○敕禦史張璇祝祥巡關璇自居庸至龍泉祥自山海至古北口

○太常寺少卿兼翰林院侍讀學士林文致仕

○鴻臚寺卿齊政乞致仕不允○丙寅刑部奏奉旨以禦史呂洪等所陳八事皆切治道令多官會議其間審罪囚以伸冤抑愼刑罰以廣人恕二事已議準行仍宜通行天下從之

○毀錦衣衛城西獄捨錦衣衛舊有獄附衛治門達掌問刑又於城西置獄捨以張威禦史呂洪建言此非朝廷明刑愼罰之意故命毀之

○丁卯兵部臣奏給事中金紳建言八事有旨命臣等議臣等議其內三事其一擇重臣以備邊患欲將各邊文武重臣不堪任事者取回而別選行實素著者代之其二明黜陟以行新政欲將天下布按二司官姦貪暴虐老疾無爲者黜罷而推舉廉能堪任者補之其三設武學以育將林欲於京師設立武學並南京見有武學俱令五府各衛所應襲子弟入學肄業此三事者實皆今日要務宜如所言施行上曰可

○戊辰策試會試舉人吳釴等二百四十七人制曰朕惟臨軒策士乃我祖宗法古求治之盛典也玆朕煢煢在疚事𨿽不敢妨廢而情有不能安然行之者顧爾多志遊心經史於治國平天下之道講之熟矣朕𨿽不臨軒詳問爾多士其各敷陳所蘊以獻務切時宜毋泛毋略朕將采而行之

○命鎭守居庸關都指揮宋英提督官軍修理黃花鎭堡墻垣仍戒其毋輕忽苟且妨誤邊備及假此役占軍士

○夜月犯氐宿西南星

○己巳南京翰林院侍讀周洪謨言人主守神器之道有三曰力聖學曰修內治曰攘外侮而力聖學之目有一曰正心修內治之目有五曰求眞才曰去不肖曰旌忠良曰罷冗職曰卹漕運攘外侮之目有六曰選將帥曰練士卒曰理陣法曰治兵器曰足饋餉曰靖邊陲言頗詳悉上命諸司斟酌可否行之

○庚午上閱舉人所對策賜彭教吳釴羅璟三名進士及第李東陽等七十五名進士出身張達等一百六十九名同進士出身

○命故都督僉事李貴子勛襲父原職爲山東濟南衛指揮使

○辛未禮部請如禦史呂洪等言賜見大臣日與裁決萬幾上曰商確政事笑臨期自有處置

○壬申賜狀元彭教朝服冠帶諸進士寶鈔各五錠○召甘肅總兵官宣城伯衛頴遼東總兵官成山伯王琮宣府總兵官海寧伯董興延緩總兵官都督同知張欽薊州等處總兵官都指揮僉事馬榮分守大同副總兵都督同知盛廣巡撫遼東右僉都禦史胡本惠巡撫延緩右僉都禦史徐瑄巡撫宣府左僉都禦史李匡還京從兵部會多官議給事中金紳建言擇重臣以備邊患事以頴等九人在邊年久聲譽無聞故也

○復都督僉事郭登定襄伯命佩平羗將軍印充總兵官鎭守甘肅命武安侯鄭宏佩徵虜前將軍印充總兵官鎭守遼東都督同知顏彪佩鎭朔將軍印光總兵官鎭守宣府都指揮同知張傑升署右軍都督僉事佩靖虜副將軍印充總兵官鎭守延緩修武伯沈煜充總兵官鎭守薊州永平山海都指揮僉事李英充右參將分守大同西路起復都察院左僉都禦史滕昭巡撫遼東攺南京右僉都禦史李秉爲都察院右僉都禦史巡撫宣府升兵科都給事中徐廷章爲右僉都禦史巡撫延緩敕登等曰今特命爾等佩印充總兵官鎭守地方整飭邊備申嚴號令練撫士卒振作軍威遇有賊寇相機戰守凡一應軍機之事須與鎭守巡撫等官從長計議停當而行務在同心協力濟理邊務不許偏私執柪乖方誤事及科擾克害致人嗟怨爾其敬之愼之敕昭等曰今特命爾巡撫地方訓閱軍馬整飭邊務撫卹士卒防禦賊寇務要衣甲齊備器械鋒利城堡墩臺修治固完屯田糧艸督理充足禁約管軍頭目不許貪圖財物科克下人及役占軍余私營家產違者輕則量情發落重則奏聞區處一應軍務事情聽爾從宜處置該與鎭守總兵等官會同者須從長計議而行爾宜勞心殫慮輸誠效忠勉爾任使其敬之愼之

○調鎭守通州都指揮同知陸逵守備倒馬關

○命故四川行都司都指揮僉事張榮子震襲父原職建昌衛指揮使

○給故武定侯郭昌應襲幼子良米月二石

○復嶽正翰林院修撰楊宣監察禦史時禦史呂洪等言正宣因言吉祥石亨之姦連遭貶竄宜復其舊吏部擬調南京上察其枉命復舊任

○癸酉狀元彭教率諸進士上表謝恩

○琉球國中山王尙徳遣使臣進表貢方物賜彩叚冠帶襲衣有差仍命使臣領詔書並賜國王王妃文錦彩叚等物回國開讀給賜○詔吏部會內閣六部都察院諸司核方面官黜河南左布政使侯臣等十三人以江西右布政使王恕爲河南左布政使江西按察司副使章繪爲河南右布政使徳安府知府周鐸爲廣西右參政兵部郎中張雄爲福建右參議禦史尹淳爲福建左參議戶部郎中髙諒工部員外郎沈祥爲四川右參議禮部員外郎陶銓爲陜西右參議禮科給事中王豫爲湖廣右參議湖廣僉事劉敷爲貴州副使工科給事中黃暉爲廣西僉事刑部主事劉子肅爲福建僉事大理寺右評事陳孟晟爲雲南僉事淳諒祥銓俱管糧暉管屯

○甲戌狀元率諸進士詣國子監文廟行釋菜禮是日禮部請命工部於國子監立石題名上命少保吏部尙書兼華蓋殿大學士李賢撰記○命故後軍右都督陶瑾子輔襲父原職和陽衛指揮使

○永淸右衛帶俸都指揮僉事王信守備通州等處地方

○廣西流賊入廣東界劫虜肇慶之新興陽江及雷廉髙州等處吏民財畜仍圍困城池經年未散巡撫都禦史葉盛及副總兵歐信廣西總兵官陳涇及巡按三司等官調官軍土兵擊之斬獲首從賊二百八十級奪回被虜千戶趙箎吳能知縣陳諒及官吏軍民男婦八百五十餘名口陽江縣銅印一顆

○通渭王範墅奏庶子鎭國將軍徵銶缺人使用原撥囚徒隨到隨逃請如樂平等王事例量撥校尉使用上從之命兵部僉與校尉五名○乙亥上因太監陶榮乞寺額敕禮部臣曰京城內外寺院已多而內外有勢力之人往往效尢增修不已或豪奪民居或詭稱古額假名爲國祈福而實自欲徼福假名爲民禳災而實因以生災今後更不得妄自增修輙求賜額爾禮部官宜以朕此意通行曉示

○升翰林院侍講李泰爲侍講學士泰嘗侍上春宮講書至是以丁憂起復而有是命

○昏刻有流星大如盞起自東方東南行至雲中

○丙子奉旨升寶應等縣醫學訓科仲曰�永等四人爲禦醫太保會昌侯孫繼宗自陳年老請辭軍務隨班朝參上曰卿朝廷勛戚朕方倚任所辭不允○丁丑禮部尙書姚夔奏四月初一日孟夏時享太廟太常寺例預奏祭祀然梓宮在殯是日請上具黃袍翼善冠升殿鳴鐘鼓鳴鞭樂設而不作百官具淺淡色衣朝參從之

○命總督南京糧儲都察院左都禦史軒輗爲南京都察院左都禦史

○戊寅禁匿名帖子上諭都察院臣曰朝廷行事一遵祖宗成法除姦革獘悉從公道不逞之徒不便已私往往造言生謗甚至寫匿名帖子揭於內府及京城內外指其姓名明言傷害沮撓朝政敗壞風俗莫此爲甚爾都察院卽出榜嚴加禁約如有不攺前非仍投匿名文書者許諸人首出緝挐赴官皆處以死首者緝挐者視捉獲彊盜事例升賞○少保吏部尙書兼華蓋殿大學士李賢乞角�羊任奏曰臣猥以凡庸當天順初誤蒙先帝拔用自幸遭遇感激盡心用圖報稱乃被姦臣石亨輩陷害幸賴先帝保全復畱任用天順五年反賊曹欽又欲害臣已被刃傷幸而不死去年門達又欲害臣幾遭誣陷之禍幸賴朝廷辯明免受污辱之名臣思平生並無怨惡於人然累被陷害以臣職居輔導心懷忌妒故耳今皇上卽位大赦天下賞罰明信紀綱振舉中外臣民無不歡忻感戴豈意貪利之徒見朝廷法度淸正屏除姦獘不得遂其所欲郤歸怨於臣往往投匿名文書欲中傷臣意在惑亂朝廷臣往時屢經危險懇辭退休先帝不允今又聞此憾恨之言實自不安決宜退避奏入上曰卿歷練老成朝廷方切倚任小人造言無理朕已有處置宜盡心輔導所辭不允

○兵部臣奏先該監察禦史呂洪等建言有曰明賞罰以勵功能近年以來鎭守總兵等官一蒙差遣輒便擬奏添差在京軍官及自帶家人動計一二十名支給行糧在營安坐遇有徵戰反奪軍士功級冒報升賞乞行禁革有功不許妄冒庶使賞當其功而罰當其罪又曰汰冗濫以重名器近年以來爵以情授祿以寵加或以琴棋書畫或以奇妓淫巧或私餋賤役等項皆濫膺官職叨列朝班虛靡廩祿且無補治體乞敕吏兵二部除系緊要造作官員及藝業精妙之可取者量爲存畱以備需用其餘一應無益於事無功於時叨任京職糜費俸糧者通行查出或革去冠帶或放閒爲民庶幾官無冗濫而名器自重矣臣等議其所言實切治體請命行之○命南京戶部左侍郎陳翌總督南京糧儲

○太保會昌侯孫繼宗等會同兵部尙書馬昂議將五軍三千神機等大營原選一等頭撥馬步官軍十一萬九百四十八員名選輳十二萬員名分作十二營及坐營侯伯並協贊都督指揮等官另推選廉能驍勇之人任用俱聽維宗等提督操練上以爲然遂定立奮武耀武練武顯武敢勇果勇鼓勇效勇立威伸威揚威振威十二營名每遇操時仍差給事中禦史各一員巡察

○刑部奏廣西郁林千戶所軍余何敬糾合龍山等處蠻賊攻陷陸川平南等縣焚毀公廨大肆殺掠守備指揮許諒等不能防禦宜命所司逮問依律定罪從之己卯授第一甲進士彭教爲翰林院修撰吳釴羅璟爲編修選進士李東陽倪嶽謝鐸張敷華陳音焦芳汪鎡郭璽計禮傅瀚張泰吳希賢劉大夏劉道王璒董齡杜懋史勞爲庶吉士命太常寺少卿兼侍讀學士劉定之學士柯潛教習文章少保吏部尙書兼華蓋殿大學士李賢等提督考校務令成效以需他日之用命所司給紙筆飲饌第宅燈燭如舊例其餘進士分各衙門辦事

○庚辰復浙江按察司僉事陳璧臺州府知府刑宥官初宥等俱以禦史升前官旣而裕州知州秦永昌貪酷事敗宥等坐往年巡察河南不及舉察降宥福建晉江縣丞璧長汀縣丞至是有詔在京文職非犯貪淫斷髮降調及充軍爲民者悉送吏部選用吏部以爲言故有是命調宥蘇州府復璧原任○賜永安王季塾長孫榮澹二品冠服從王援例以請也

○命楚府永安恭定王庶長子均鈋繼楚康王襲其爵

○四川彊賊流劫銅梁定遠江內永川榮昌等縣燒毀廨宇劫放獄囚虜殺官吏人民事聞上命鎭守巡撫等官嚴督原委三司官督同所在軍衛有司量調官軍民快剿捕之

○辛巳曉刻木星犯壘壁陣東第五星

○升錦衣衛正千戶周壽爲左軍都督府都督僉事壽皇太后弟也○升金右衛都指揮僉事也先帖木兒燕山左衛指揮僉事王讓義勇前衛指揮僉事李璇俱爲都指揮同知義勇右衛指揮使張福燕山左衛指揮使西英俱爲都指揮僉事錦衣衛鎭撫司帶管指揮同知陳喜爲指揮使濟陽衛指揮僉事卜馬翺大興左衛指揮僉事門貴陳友彭城衛指揮僉事邵義寬河衛指揮僉事鄭琦俱爲指揮同知府軍衛正千戶方得金吾左衛正千孫琳金吾右衛正千戶龐圮府軍衛正千戶方興俱爲指揮僉事各官貴州兩廣殺賊有功有司失於注擬至是始攺正云憲宗純皇帝實錄卷之四

天順八年夏四月癸未朔享太廟奉孝恭章皇后神主詣廟享祀

○遣內官祭司竈之神

○是日日食不見下天文生賈信於獄先是欽天監監正谷濱等奏日食三分十四秒酉正二刻初虧日入酉正三刻見食者僅五十秒食不及分例不救護時天文生賈信奏該食六分六十秒酉初初刻初虧見復圖者尙有二分六十七秒濱等朦蔽天象上命臨時測候至是果不見食上曰天象重事信所言失實非惟術數不精抑且事涉輕率其逮治之○復命都指揮陳逵鎭守通州以都指揮僉事王信守備倒馬關更敕與之從通州軍民保畱逵也

○廣西流賊入廣東石康等縣殺烏家驛驛丞林安等執海北鹽課提舉司提舉鄒賢翁良等並劫虜官民男婦共四百二十餘名口劫去海北鹽課提舉司石康鹽倉烏家白石驛印四顆

○甲申刑部都察院大理寺議今後捕獲彊盜者宜以臨時擒獲事後緝訪及首從人數事之難易盜之多寡爲升賞差等從之

○命後軍帶俸同知馬顯孫駿襲祖原職彭城衛指揮使

○乙酉都察院奏南京廣東等道呈比奉大赦見監罪囚有巡檢邴海犯該官吏懷挾私讐故勘平人因而致死者律斬江西民李景初犯該逃避山澤不服追喚者以謀叛未行論爲首者律絞今赦文謀叛謀故殺人者不宥而海勘人非故殺景初避罪非謀叛謹具獄上請上免其死發充廣西奉議衛軍

○四川安嶽縣賊悟昇何文讓聚眾攻掠州縣都指揮何洪等討昇斬之文讓等伏誅

○丁亥賜故晉府鎭國將軍鏕夫人張氏食米歲五十石其子尙幼未封方山王美垣爲之請故也

○戊子攺在京文武官五月分折俸絹支綿布時賞賜諸費多用絹絹不足戶部請攺一月支布每布一疋折米一石從之

○己丑升徽州府知府孫遇爲江西布政司右布政使刑部郎中歐陽熙爲河南按察司副使監察禦史顏正四川僉事裴斐湖廣僉事刑科給事中夏時山東僉事大理評事翟政山西僉事翰林院檢討兼國子監助教劉安止狹西僉事提督學校從給事中金紳言吏部會內閣各部都察院通政司大理寺三品以上官推舉得遇等擬職以聞上皆可之仍詔吏部今後方面缺多會官議缺少本部自行舉用

○升鎭江府知府姚堂俸復任三年堂治有善狀九年將代去屬縣民詣巡撫都禦史劉孜乞畱之孜以聞故有是命

○四川按察副使劉淸偕都指揮劉雄率兵巡捕至羅江縣遇盜淸避城中不出雄爲盜所殺事聞命巡按禦史逮淸及都司官治罪如律○中府都督僉事劉紀卒紀直隸江都縣人襲世職爲揚州衛指揮使正統己巳升都指揮僉事又以守西直門功升都指揮同知天順初元從石亨南城迎駕升都督同知後降署都督僉尋實授至是卒賜祭葬如例子忠襲其原職指揮使攺羽林衛

○庚寅兵部尙書馬昂等言兵政乃國家重事將帥實士卒司命苟非委任責成戎務何由克濟況奮武等十二營坐營協贊俱系侯伯督都等官倘有違慢失誤必須比較戒約非假朝廷威命軍令無由而伸乞賜敕太保會昌侯孫繼宗等令其遵守行事庶政令歸一而徧裨有所稟命兵將協和而臨時不致失誤上從之敕繼宗等曰朕惟國家以武備爲重武備以練習爲先今於五軍神機三千營選拔壯勇官軍一十二萬分爲一十二營各命侯伯都督等官坐營團操時命爾等同太監劉永誠總管提督必湏嚴紀律整部伍堅利器械鮮明盔甲如法演習武藝以備調用坐營官員不許虛應故事如有偏私違拗違犯號令及科斂役占軍士者指實參奏黜罰其五軍神機三千大營存畱軍馬爾等仍照舊提督操練以備戰守尙其勉副朕懷母怠母忽故諭

○升廣平府通判蕭翰爲順天府治中

○太子少保兵部尙書馬昂乞致仕不許

○辛卯禮部上梓宮出葬儀注一文武百官自四月二十九日爲始於本衙門齋宿至三十日早衰服赴思善門朝哭臨如儀至發引日止一京師內外禁屠宰至葬畢止禁音樂至祔廟止一自三十日始至奉迎神主還京日止俱免朝一文武官員監生人等不系分送者及合祭官員俱送出徳勝門土城外行五拜三叩頭禮舉哀畢辭回一緣途市巷軍民男女人等輳集之處遇梓宮至跪俯伏舉哀候梓宮過興一在京文武大小衙門各分官送葬就於設祭壇所恭候致祭一皇親公侯伯文武四品以上命婦本月十二日早服麻布大衫蓋頭赴順天府東設祭處所恭候梓宮至共祭一壇祭畢各回一公侯伯及外夷使臣共祭一壇國師禪師剌麻共祭一壇駙馬共祭一壇皇親共祭一壇都督都指揮共祭一壇各部都察院等衙門官共祭一壇錦衣衛等衙門官共祭一壇順天府並所屬官吏耆老共祭一壇在外各王府所遣官共祭一壇自土城外至山口緣途以次行禮一神主回日文武百官衰服出土城迎接一神主還錦衣衛置幄次備儀衛先於城外迎接一神主祔廟文官五品以上武官四品以上各具祭服赴太廟陪祭

○壬辰都督僉事趙輔奏五軍三千神機等營原選一等官軍團操其奮武等十二營監槍內臣十二員乞注定職名令赴該營監槍上注太監周中奮武營右少監王亨耀武營太監唐愼練武營右少監林貴奉顯武營太監張溫敢武營右少監趙永果武營奉禦鄭達效勇營右少監來童鼓勇營右副使髙廉立威營奉禦王璇伸威營右副使張璘揚威營奉禦張紳振威營仍命太監劉永誠與太保會昌侯孫繼宗等提督操練

○設裕陵祠祭署奉祀一員祀丞一員給裕陵衛神宮監印信並夜巡銅牌○甲午孝恭章皇后神主祔廟是日早遣徳王告太廟午後上詣幾筵奉章皇后神主詣廟行禮羣臣陪祀如儀

○曉刻西南方有黑气至卯漸散

○監生楊倫奏各衙門歷事監生舊例歷事一年送吏部選用近蒙詔書恩例已減半年惟淸軍續黃寫誥監生猶歷三年乞依事例量減年月上命部會議定爲例止令書辦年半

○命都督僉事李杲仍帶刀侍衛

○四川彊賊入漢州徳陽縣虜掠人財燒毀公廨劫放獄囚殺死指揮夏正劉演千戶彭珍

○乙未刑部尙書陸瑜請令本部試事進士同各司見任官僉書問刑從之○敕遼東鎭守總兵等官遇有建州等衛女直到邊湏令從撫順關口進入仍於撫順城往來交易務在撫馭得宜防閒周密以絕姦究之謀毋或生事阻當致失夷情及縱令窺瞰引起邊患

○禮部奏犧牲所缺軍餧餋犧牲上命兵部俟有投軍捨余並淸解迷失衛分軍丁陸續撥與之

○治廣東都指揮尹通罪升龍川知縣汪智爲府通判先是天順中鹽徒劉淸有罪亡命龍川知縣汪智寔獲之通掩以爲功又克畱其贓銀七百兩事聞命監察禦史馮定同錦衣衛千戶梁傑往按之具得其實於是罪通如律而升智通判○太子少保兵部尙書馬昂等奏近良鄕涿州眞定保定天津武淸等處直抵南京一帶水陸二路盜賊成羣夜則明火持杖劫掠居民財物晝則阻截路道肆爲彊劫商旅不通甚至殺傷人命無所忌憚所在巡捕官略不加意緝捕禁令廢弛莫此爲甚乞行沿途一帶官司專委老成官率領旗軍機兵民快人等分巡要害用心訪緝遇有賊盜出劫務多方設策擒拿鞫門贓仗明白具奏處治不許坐視重貽民患庶法令嚴而人知警懼上以爲然

○兵部臣奏頃山西道監察禦史陳選言北虜部落惟孛來最彊又密招朵顏三衛及海西野人女直相結屯住去冬來朝要我宴賞窺我虛實其犯邊之情已露而我邊關守臣多因循怠慢城堡不修飭甲仗不堅利軍士不操習甚至富者納錢而安閒貧者迫饑寒而逃竄是以邊備廢弛緩急無所憑籍乞敕該部計議行文各關務要修治甲仗操演軍士痛革前斃侯至九月請敕大臣徧歷巡視若鎭守備禦等官果有盡心所事邊備整飭而士卒愛服者量加賞賚以旌其能若素無勇略廢弛邊務者量情降黜以警其怠邊關要害之處或當益官軍守備或當設營堡堤防或當用墩臺瞭哨而舊未有者俱要處置得宜於農閒時月差遣大臣巡視督責則五七年之間一帶關口無不整肅威武無不振揚而虜寇不足慮矣宜準其言因具諸大臣職名以請上曰大臣不必差但令巡關禦史兼理之

○監察禦史陳選劾奏兵部尙書馬昂請修原籍祖墳擅役京軍爲言官所劾回話不實總理柴炭工部右侍郎吳復旣以得請致仕卻令原督柴夫上章保畱仍得視事鴻臚寺卿齊政當皇上召翰林院官於禦屏後有所顧問輙傳呼退班而侍班禦史不糾舉俱宜究治上是其言以昂復旣畱用不究治其事但戒政等嚴肅朝儀而已

○國子監生封澄奏廣西大藤峽淥水橫石等山藤縣太平等鄕猺獞嘯聚虜掠甚爲民害乞選良將多調官兵狼兵攻滅之下兵部議請申敕鎭守總兵巡撫等官阮隨陳洷葉盛等急督將官量調官軍土兵人等設法撫捕從之

○命都督同知韓忠子廣代其父原職邳州衛指揮使故貴州都指揮僉事王斌子璽襲父原職普定衛指揮使

○丙申命故錦衣衛鎭撫司達官指揮同知伯裏克子哈力襲父原職指揮使仍帶俸○丁酉命豊城侯李勇管神機營

○監察禦史章璠言天下諸司缺官有三二年五六年未補者皆其官吏夤緣爲姦不具員缺奏請是以選人多所壅滯乞諭吏部下諸司繼自今有缺每月奏報違者論以法從之

○定國公徐永寧爲嫡母所告下獄罪而釋之

○戊戌仁祖淳皇帝忌辰奉先殿行祭禮

○升江浦縣知縣彭烈爲河南府知府嘉定縣知縣龍晉徽州府知府烈晉先爲監察禦史以事補外在官皆有善政巡撫都禦史劉孜薦而升之

○命故鎭遠侯顧興祖孫淳襲爵給祿米歲一千石本色折色中半兼支

○己亥太保會昌侯孫繼宗等奏五軍三千神機等營官軍多缺馬騎操恐誤調用上命兵部行太僕寺揀選堪中者給之五軍營三千匹三千營二千五百匹神機營一千五百匹○敕巡撫四川左僉都禦史陳泰會同鎭守右少監閻禮等訪察四川都司並所屬衛所中選舉廉能智勇官俾管軍政仍督操軍馬撫卹士卒固守城池遇有盜賊生發卽督官軍相機撫捕不許互相推調因而縱賊殃民仍令陳泰閻禮督修城垣未有者因地設置坍塌者用工修築務在人不告勞事有成績且禁約所司官吏毋得乘機生事科擾害人若所在三司並軍衛有司官敢有似前怠慢誤事害軍虐民縱惡長姦者宜從泰同巡按淸軍監察禦史指實劾奏必罪不宥

○日生背气靑赤色良久漸散

○庚子賜晉王第四子名曰奇瀴河東王鐘鏸第二子名曰奇泙四子曰奇浦嫡第五子曰奇瀚寧化王羙壤第二子名曰鐘鈵三子曰鐘鍼鎭國將軍美垎長子名曰鐘鎎二子曰鐘�金�﹝行�缶﹞�三子曰鐘鏔秦府鎭國將軍公金�冉長子名曰誠瀷次子曰誠澬代府定安王成鏻子名聰潛

○朝鮮國王李瑈遣陪臣趙邦霖等進表貢方物賜宴及襲衣彩叚等物有差

○命守備代州兼提調鴈門關都指揮同知張懷修理邊關城堡墩臺

○辛丑戶部照磨黎獻奏徵進廣西總兵官顏彪逗辶�番縱賊參將範信殺降冒功以致賊益猖獗流劫肇慶郁林等處殺文武職官及軍民男婦無算遂入梧州府城大肆殺掠泰寧侯陳涇時駐兵城中不能禦獻家男婦死者八人傷者七人卽今兩廣生靈尙受毒害彪信等上欺朝廷下貽民患皆所目見者也望明正罪以警將來先是鎭撫施曰�永亦以采訪所得奏彪信事與獻同曰�永旣得罪而置彪信不問至是獻自梧州來奏章下刑部尙書陸瑜等以彪旣還京受賞信尙在軍獻所奏皆赦前事不當問但請究問梧州失機之罪從之

○壬寅敕兵部尙書馬昂懷寧侯孫鏜等曰今奉英宗皇帝梓宮安厝山陵凡防護及執役官旗軍校夫匠人等必須遵守法度沿途毋得傷田禾縱驢馬假以炊飯爲由擅入民家攪擾爭競喧鬧或姦賴避難不赴工役以致誤事爾兵部其曉諭諸人仍禦史給事中緝之

○甲辰仁祖淳皇后忌辰奉先殿行祭禮

○以卽位賜在京例不該載官軍捨餘人匠銀兩布疋減半從禮部請也

○乙巳太保會昌侯孫繼宗等奏遂安伯陳韶沮撓軍務上命三法司錦衣衛於午門前會鞫之罷其所管軍務

○大同總兵官彰武伯楊信等奏大同懷仁縣東地名圪塔頭接連邊境乃傳輸糧儲傳報聲息之要衝宜築立城堡並移舊要安驛於此以便送迎且堪保障從之

○戶部尙書年富卒富字大有鳳陽懷遠人其先本嚴姓誤爲年富領永樂丁酉鄕薦會試中乙榜爲徳平訓導九載京擢吏科給事中命掌刑科事糾正違失直气凜然宣徳乙卯吏部推富爲光祿少卿奏畱中不下適狹西缺右參政乃以升富富峻厲敢爲眾推奏令總管邊儲富至邊遂斟酌遠近定其徵科金�向考收支防其出入由是宿獘頓革正統甲子升河南右布政使適歲饑流民入境者數萬公肆剽劫富設法賑卹撫定之轉左布政使土木之變邊境道阻部徼富督運邊糧民聞富督運冒儉而進無後期者尋升左副都禦史提督大同軍務兼理邊儲時邊備廢弛法度不立而冒軍功盜邊儲之獘尢甚富痛革之一時武將如石亨輩不得遂其私尢忌之天順初元亨得志諷科道官劾富旣致仕而石彪憾猶未釋復攟摭逮至京事多誣仍致仕不數月起爲南京兵部右侍郎尋轉戶部左侍郎巡撫山東又攺左副都禦史奏徙降虜之居東昌者用銷未然之患四年春召拜戶部尙書錢谷會計躬任其勞事關於利害者僚佐或難之富曰弟行之吾當其責公毋署名可也吏胥諸司莫不畏彈束手聽命富以西鄙多事用非其人奏與布政楊璇知府餘子俊可用而請黜布政使孫毓吏部尙書王翺言其侵己職請下於理富曰薦賢爲國非有私也因求退不允忿翺專恣疽發而卒年七十上聞之震悼賜謚曰恭定遣官諭祭命有司營葬事富天資剛勁所至以嚴爲治人不可撓以私及掌國計愛惜用度持正不阿得大臣體然亦爲人所窺伺其屬有作獘者知富多疑遇州郡有災傷欲其準則言不可準欲其不準則言可準富必反其所言而從違之多中其姦計至是卒聞者深惜之而咎翺之專愎云

○丙午哈密王母弩溫答失力奏癿加思蘭欺侮侵擾乞差人往阿兒察王處取其兄弟一人定與職名掌管哈密地方上命甘肅守臣郭登等省諭其使臣阿都剌等回令王母保守城池聽候朝廷行取掌管之人至日處分毋聽信下人輕易擾攘致乖大體○廣西署都指揮黃鉞以失機得罪逃匿遇赦求復職法司奏其懷姦不忠上命謫戍貴州邊衛

○丁未南京右軍都督府都督同知張斌卒斌直隸丹徒縣人襲伯父職蔚州衛指揮僉事後調山丹衛正統辛酉升中都畱守司署都指揮僉事歲己巳迆北有功升右府都督僉事充左參將鎭守大同東路以斬虜功進都督同知天順初元調南京掌右府事以老疾致仕至是卒賜祭葬如例

○戊申皇太后諭禮部今選得都督同知吳俊長女爲皇后大婚有期合行禮儀爾禮部會同翰林院定議以聞

○夜南方有流星如盞大靑白色自天布垣東南行至斗宿後一小星隨之○己酉郎中孫瓊洪常陳鴻漸員外郎吳錫等各自陳有疾乞致仕從之以監察禦史呂洪等言兩京文職中有疾弱及年近七十者許其自陳故也

○番賊入陜西岷州劫掠人財攻燒寨隘殺傷官軍無算日益猖獗上敕巡撫陜西右副都禦史項忠令親詣地方督同守備管糧分巡等官議調官軍土兵分守要害以備之仍令審視賊情差人賫榜以諭攺過遷善不死之信有畏威向化者卽從容誘出之仍設法擒挐首犯毋令餘賊驚變如果冥頑不服卽嚴督官軍剿捕務在盡絕以除地方之害其燒毀寨隘俱令修完撥軍防守毋或怠玩

○庚戌南京監察禦史鄭安等上言八事曰開經筵以廣聖學廣廷納以通下情復言職以風直臣公選舉以收賢才黜貪污以彰政化省煩擾以裕民黎徙戎狄以安中國平賊寇以靖邊疆其言廣廷納以通下情曰羣臣有獻可替否責難陳善者時召對內殿使之曲盡其辭軍國大政事須謀盡者親與大臣參議裁決言官直言敢諫者擢以右職緘然畏懦者罷黜不用如此則上下之情通而天下無不治矣其言復言職以風直臣曰漢宣帝感曲突徙薪之諭而竟錄徐福之功往者賊臣石亨當英宗睿皇帝復辟之初怙功驕恣陰蓄異圖監察禦史楊瑄等相繼論之尋皆中以他罪或竄或黜自是言官閉口結舌以致石亨曹欽相繼爲變姦惡𨿽以伏誅言官尙未別白陛下其推漢宣賞福之義重曲徙薪之策歷考以前因言被謫者悉還原職則臺諫振言之風而姦臣無覬覦之患矣上以所言多可行命該衙門斟酌奏行之

○狹西布政使司吏捨火燒毀勘合文卷巡撫等官舉奏左布政使孫毓等怠慢不嚴之罪命究問如律

○升吏部郎中劉濟爲通司右通政淸理武選貼黃

○甘肅總兵官宣城伯衛頴等奏率領官軍剿殺馬吉思冬沙等簇爲惡番賊生擒男婦八口斬獲首級一百三十六顆耳記五十五副獲賊軍器盔甲刀劍弓箭稱是

○辛亥刑部司務朱貴奏切見四川彊寇猖獗人民日夜驚惶相率爲逃避之計兼以比年以來旱澇相仍饑饉薦至有司撫字無術以致衣食不足變僞滋生始則鳩合爲偸旣則蜂聚爲寇因而得計遂至滋蔓軍衛有司交相蒙蔽及至狼狽方始上聞殺死軍民十乃諱其七八橫行彊寇百但言其二三皇上宥罪之詔𨿽頒而彼懷疑之心未釋故退散則尙畏國法之誅羣聚則不免官軍之捕惟其進退之不堪是以無籍而亡命然欲消弭不過招安追剿二途而已乞於朝臣之中選其本土之人忠信誠愨才智明達者一二人使之賫捧綸音親詣巢穴宣布皇仁指示生路凡拖欠虧損歲辦課役一切蠲免仍令有司不得煩擾則羣寇之變庶或可消而軍不必徵調民不必其戕害奏入上命兵部會官計議以聞於是尙書馬昂等議以貴所言有理會舉戶科給事中童軒素有智謀貴土人備悉夷情乞敕軒貴馳往四川訪賊所在諭以朝廷恩威安其反側之心散其脇從之黨如果革心悔過待以不死仍令所在官司蠲其徭役不許欺擾或別有意外之虞仍會鎭守巡撫等官計議行事從之

○定西侯蔣琬爲叔父讓奏其侵占家財並訐其當國卹時娶妾挾妓事琬上奏自理因訐讓兄指揮謙怨謗朝廷又教其弟誣奏害已事下都察院右都禦史李賓等請逮琬等問狀命置琬先鞫謙等獄成皆有罪詔特宥琬

○書與徳王曰玆者將奉梓宮安厝玄宮予以嗣守宗社祗循舊章不敢遠違王骨肉至親禮宜護葬山陵道途祭奠一切喪事宜皆總於王必欽必愼用副予哀懇之意

○以營建先帝陵寢於天壽山之右薦名裕陵遣駙馬都尉焦敬石璟薛桓告長陵獻陵景陵撫寧侯朱永告天壽山之神工部尙書白圭告后土之神○壬子以先帝梓宮將發引遣太保會昌侯孫繼宗告天地保定侯梁﹤王卸﹣卩﹥告太廟駙馬都尉焦敬告社稷

○賞守邊官軍自遼東至甘肅等處計銀七十六萬六千二百兩有奇

○命定西侯蔣琬坐奮武營都指揮馮慶協贊太平侯張瑾坐耀武營都指揮僉事張雄協贊廣平侯袁瑄坐練武營都指揮同知王福協贊遂安伯陳韶坐顯武營都指揮同知武忠協贊廣義伯吳琮坐敢勇營都指揮僉事谷昹協贊都督同知趙勝坐果勇營都指揮僉事鄒宏協贊都指揮同知白玉坐鼓武營都指揮僉事劉淸協贊都指揮同知芮成坐效勇營都指揮僉事姜盛協贊都督僉事王瑛坐立威營都指揮僉事李瑛協贊都指揮僉事李杲坐伸武營都指揮僉事張英協贊都督僉事鮑政坐揚威營都指揮同知韓忠協贊都督僉事孫廣坐振威營都督同知鄭時協贊且諭之曰兵政國家重事今選用爾等坐營操練軍士務令武藝精熟不許虛應故事亦不許役占剝削總管提督官時常比較戒約若無成效及有違犯者定黜罰不宥

○巡撫陜西右副都禦史項忠奏黜老疾庸懦官延安府知府王瑾等八十一員

大明憲宗純皇帝實錄卷之四終大明憲宗純皇帝實錄卷之五

天順八年五月癸丑朔梓宮將赴葬山陵遣官祭思善等門並橋及諸神廟

○是日昬刻上具衰服詣幾筵告辭

○夜有流星大如盞靑白色起北方光燭地自中天北行至大陵

○甲寅發引上衰服率親王詣幾筵行啟奠禮繼行祖奠禮梓宮升龍輴上率親王哭隨至午門梓官升大輿上行遣奠禮畢還宮梓宮由午門中門出親王哭送靈駕出端門外行朝祖禮梓宮由承天門出大明中門王以下步送至徳勝門外文武百官衰服送至徳勝門外土城不系執事分送官祭畢回沿途皇親及羣臣命婦有祭

○是日昬刻梓宮次淸河

○乙卯梓宮次沙河

○丙辰梓宮次涼水河○丁巳梓宮至山陵獻殿遣官告長陵獻陵景陵后土之神天壽山之神

○京師大風雹天地壇正殿神廚宰牲亭門墻脊瓦及宣武門樓等俱被風所摧損命工部修之

○戊午少保吏部尙書兼華蓋殿大學士李言等言昨日天大雨電風雷交作飄瓦拔木而郊壇殿脊門�木戶口一��多損壞天戒顯赫如此皇上不可不凜然加省𨿽居閒靜宜常如對越神明之時左右近幸毋得一毫與褻亦無得入其引誘而假以寵用日惟以老誠人商議何以修徳何以舉政念玆在玆無或頃刻忘乎天戒宜卽敕諭羣臣使修省之誠上下同之庶幾天意可回上曰朕嗣位未久天戒屢彰敢不敬畏爾臣下亦當加警焉

○庚申奉英宗睿皇帝梓宮葬裕陵○是日題主畢奉神主詣獻殿行安神禮如儀徳王承上命行初虞禮

○辛酉徳王奉神主行沿途所至行舟虞三虞四虞禮

○壬戌太祖髙皇帝忌辰奉先殿行祭禮駙馬都尉趙輝承命祭孝陵

○五虞禮神主至京將入城行六虞禮文武百官具衰服出城奉迎行五拜三叩頭禮

○是日神主至京師上衰服率親王奉迎於午門上舉哀步行前導親王隨後至宮門外太后並妃及公主宮眷等迎神主至幾筵行安神禮畢上行七虞禮

○是日上服素翼善冠素服腰經禦西角門百官黑冠帶淺淡服色行奉慰禮

○癸亥行八虞禮○禮部言英宗睿皇帝遺詔喪禮以日易月二十七日釋服皇上孝心純至不忍遽釋服禦正朝以素服於西角門視事今百日已過山陵旣畢請於十八日禦奉天門視朝諸凡禮儀悉從吉典從之

○夜月犯氐宿西南星

○甲子仁宗昭皇帝忌辰奉先殿行祭禮遣駙馬都尉石璟祭獻陵

○行九虞禮

○敕諭文武羣臣曰朕以菲徳嗣承大統𨿽在疚中而敬天卹民之心未嘗敢忽然自卽位以來天災屢見近於是月初五日風雹大作飄瓦拔木此乃上天垂戒之嚴朕深懼焉意者徳有未修而政有舉歟心有未誠而行有未至歟抑爾羣臣怠慢不謹行事有乖上無以輔君徳下無以惠生民歟自今各宜恐懼修省恪恭乃事庶足以回天意特玆告戒尙其毋忽故諭○西寧守備都指揮使汪淸坐事去任以都指揮僉事張傑代之

○大同副總兵都督同知曹安罷以老疾故也

○乙丑六部都察院通政司大理寺太常寺光祿寺正官少保李賢等曁後軍都督府掌府事太保會昌侯孫繼宗等言皇上自接位以來恩覃四海宜召和致祥而乃臻此災異皆臣等不能修職所致乞將臣等罷歸田裏別選賢能以匡治道庶可以回天意上批答曰上天示變咎在朕躬顧君臣一體義同休戚卿等宜天以實避位何補其尙勉修職業以輔不逮以回天意所辭不允○翰林院編修張元禎上言一曰勤講學臣願陛下開經筵之餘日禦文華殿輪召講官數人從容進講不廢以風雨寒暑其所講讀必切於修徳爲治之道或因而警乎政事之失或因而推極言外之意不可以亂忌爲嫌不可以忌觸爲諱講畢駕退更乞凝神靜慮或默味所講之理或詳玩所講之書於以驗之於身心於以驗之於正化如此則不負開講之意而講學之方立矣若無講官之邪正聖心之邪正系焉臣願講官必令大臣公舉剛明正大以充不拘官職內外大小不許徇私妄舉非人以壞聖學如此則列於講讀者皆正大之人而陛下所聞者皆正道矣二曰公聽政臣願陛下日禦文華殿午前講學午後聽治講書畢略休聖躬卽覽天下奏﹤鋶﹣釒﹥命各衙門堂上官抄退詳議至次日午後陛下於是面召陳其事之可否而親決是非以見之施行聽政旣退淸燕之暇於各衙門五品以下官隨意召見問以政治得失天下利病民情休戚如此則公道大明下情畢達非惟大臣不敢專任己私而陛下亦得以明習天下之事矣三曰廣用賢臣願陛下時發明詔命給事中禦史各奏陳兩京各衙門堂上官賢否如言有不盡亦許在京五品以下官指陳之必眾皆以爲可則用之眾皆以爲不可則使之以禮致仕以存體貌大臣之意又令給事中禦史共薦素有徳望可以代所去之位者如此則各衙門堂上大臣各得其人矣大臣旣各得其人於是命之各言其所屬及方面郡縣官之賢否陛下乃據其所言付內閣儒臣會吏部官升黜之給事中禦史職當言路其官𨿽卑而關系甚大今吏部選是官不論其爲人何如但取其人物言語宜命六科十三道互相彈劾其有貪邪素著無所建明者卽時黜退以勵士風如中外官員中果有剛正敢言堪當是任者不必求其人物言語不必拘其官職出身許羣臣奏陳以聞下付吏部選任然不宜委之堂上大臣蓋大臣恐剛方者指其過失必薦柔媚者以備其數且人情旣感其推薦必不敢公排其非此正古者大臣不舉臺諫之意也﹤鋶﹣釒﹥上得旨所言固有可取者然亦多窒礙難行

○永順伯薛輔以巡城指揮相遇不引避輙加笞辱右軍都督府以聞命執輔送法司罪之

○丙寅行卒哭禮○是日以葬事畢遣駙馬都尉石璟告長陵薛桓告獻陵周景告景陵工部尙書白圭告后土之神撫寧侯朱永告天壽山之神

○朝鮮國王李瑈以先帝升遐遣陪臣崔漢卿等賫祭文香幣致祭命於天壽山行禮

○升南京都察院右僉都禦史李秉爲都察院右副都禦史巡撫宣府

○丁卯以英宗睿皇帝將祔廟告幾筵

○賜慶王第六子名曰邃�土公兒�代府襄垣王仕﹤土匱﹥長子名曰成銀次子曰成鉆潞城王遜﹤火寧﹥長孫名曰成金�畾次孫曰成銴懷仁王遜烠第八子名曰仕土�未九子曰仕土�遣十子曰仕塠

○朝鮮國王李瑈遣陪臣黃�身等賫表文方物賀上登極賜宴及織金衣彩叚等物有差

○遣徳王告太廟以英宗睿皇帝神主將祔廟也

○戊辰祔英宗睿皇帝神主於太廟上徧詣徳祖以下八廟神位前行禮如儀百官陪祀

○修築湖廣攸縣城垣

○己巳升大理寺左寺丞髙明爲南京都察院右僉都禦史

○夜月犯十二諸國代星

○庚午上具常服禦奉天門視朝

○禮部言大婚重事請遵英宗睿皇帝遺詔擇日奏告天地宗廟遣官持官持節行禮上曰婚禮定期朕心有所不安其緩之

○禁天下朝覲官科斂徵求之爲民害者先是給事中李森言朝覲乃臣下述職之典近年方面大臣未及朝覲先務姦貪或科斂民財或徵求土物爲害不可勝言乞自今朝覲之時考其功績完否推其操行邪正務公去耴以憑黜陟仍加禁治科斂徵求之害有犯者聽巡按巡撫官逮治之事下吏部尙書王翺等請如其言遂有是命

○兵部臣奏頃南京監察禦史鄭安等上言時正八事其一曰徙戎狄以安中國謂門庭之內非寇盜所宜居村落之間非豺虎所宜伏萬一四方有警則伺變而動昔晉人居戎內地以致五胡云擾近日曹欽用達軍謀反其明驗也伏望陛下覽古鑑今防微杜漸凡京畿之內所置降虜令該部設法處置或遠徙邊郡或分置外衛配隸軍伍之中治以中國之法其原管頭目亦調隔別衛分不得羣聚一處坐生其心夫人少則易制勢分則易弱庶幾中國底寧戎心永遏其一曰平寇賊以靖邊疆謂今天下太平兵革不用獨廣西蠻賊作耗流及廣東殺掠人民攻陷城邑蓋由將非其人兵失其馭是以人各偸安莫肯赴斗寇至則卻走以避其鋒寇退則張皇以徼其功昔狄靑宣撫廣南不再月而破儂智髙近時山云爲總兵而猺獞不敢出沒今天下豈無賢將如狄靑山云者但未有以的知而用之也夫兩廣𨿽邊地然此賊不除則延蔓之勢漸不可遏四夷聞知恐生他患乞選良將以滅賊爲期仍遣有風力禦史體審先前兵將老師玩寇之故懲治一二以警其餘然後申明軍法凡賊人出入蹊徑官兵不守把經過地方官兵不攔截攻劫堡寨官兵不固守所陷城邑所司不報聞皆治以重罪如此則法令嚴而將士奮勇賊可掃定而邊境獲寧臣等議以爲二事皆有理但徙戎之論朝廷往因言者有達官不必動之詔惟兩廣賊情宜另遣禦史體審事爲可行上曰然賊情不必更遣禦史體審只令巡按者知之

○辛未南京監察禦史鄭安等言天順八年正月詔書有曰文職官吏其犯贓罪見問未結照提未到者悉從宥免俾圖自新玆蓋曠蕩之恩與民更始之意也臣等慮此貪污之徒旣受賕骩法於平時又僥幸茍免於今日豈可一槪復職俾得居官治人乞敕內外法司查理前頃官吏果系贓證未明事須對理者宜從宥免其贓證明事有顯迹者𨿽見問未結而卽同獄成𨿽照提未到而事發在逃此等官員當令冠帶閒住不得食俸管事則上不失朝廷普及之恩下不失更賢育民之義矣章下刑部尙書陸瑜等議以詔書所謂見問未見結照提未到正以事有未明宜從寬宥其𨿽未結未到而獄以成者則𨿽宥之但令冠帶閒住如安等所言爲當若事發而逃匿則身𨿽未到獄𨿽未成而姦宄之情著矣固不得在寬宥之例也覆奏從之

○三法司會奏巡撫宣府都禦史言沿邊墩臺缺人守了命法司計議申明囚徒守了之法死罪五年流四年徒照律條年限每月仍以糧三斗給之著爲令

○總督漕運巡撫淮揚等處左副都禦史王竑奏黜老疾庸懦不謹官監運司同知劉曦等七十八員

○壬申黜雲南曲靖軍民府知府劉華甫爲民從巡撫南直隸都禦史劉孜言其任蘇州府時受糧長金銀禦史勘實故也

○癸酉南京給事中王徽等言四事一曰開言路伏惟皇上嗣登大寶之初屢下求賢之詔始命諫官直言許復諸人直言是以忠言讜論日進於朝然今所陳之言事體不一如修徳用賢事在陛下者固已躬行矣其有發下所司使之施行者多有不便己私托以他故妄奏不行或有施行亦不過虛應故事居言路者見其如此皆曰言旣不行不如不言此言路所以不開者也至於姦佞在位尢懼直言故於進言之人多方鉗制或指爲輕薄或目爲狂妄或尋其瑕疵或幸其差失凡有更張則曰變亂成法凡有薦舉則曰專擅選官凡有彈劾則曰排陷大臣明則加以重刑暗則私懷怒恨言官見其如此皆曰非徒無益於國實足自禍其身此言路所以不開者也伏望皇上更化之始以開言路爲心乞敕該部凡有所言有當行者卽便爲之施行務臻實效不可托故延滯不行及有言之不當理者伏望皇上宏天地之量寬斧鉞之誅置之不問如此則言路永開事無壅蔽矣二曰重大臣臣惟中庸有曰敬大臣蓋大臣之於人君猶股肱之於元首所以共治天職共理天民故自古願治之君未有不敬重大臣也伏願皇上更化之始以重大臣爲心未用之先當重其選旣用之後當重其官今後文武大臣缺員務要會同各衙門堂上官從公推舉各薦所知較其優劣不拘內外不限資格公舉旣定然後該部奏聞用捨其有薦舉不公許科道就行糾劾治以欺妄不忠之罪如此大臣皆得其人矣然選之旣重待之尢不可不重切見近年以來大臣有犯公罪者輙系累下獄祼衣受刑不數日尋復其任大臣爲臣僚之表率顧乃屈辱之如此彼將何面目以處人上乎要當視爲一體加以禮貌小過則置之不問大罪或退之爲民或賜自盡亦不可辱之市朝非元惡大姦不可輒加以刑然非爲其人可惜也所以重朝廷之名器也三曰選良將臣惟將者國家安危所系人命生死所關選用不容不急近年以來在京在外總兵官或以勛戚而用或以賄賂而得率多鄙夫曷當重任以致仕卒內怨夷夥外侵推原其故皆實由兵部官不得其人也今兵部尙書馬昂素不讀書怙寵恃恩矜己傲物旣無素定之策又無應變之才方且妒賢嫉能張威作福邊方奏請者則不問當與不當而妄行參駁使巡撫等官不得行其事徵進回還者則不審有功無功而妄奏升賞使冒報功次者得以售其姦至於總兵缺官正當廣詢博訪預求眞才卻乃任情徇私臨期塞責致使將領多駑駘之才士卒之熊羆之勇卒有警急委任何人伏望皇上更化之始以選良將爲心先將馬昂退黜別選才徳忠良者以充是任將見兵部得人則選舉公任用當而總兵皆得其人以戰則勝以守則固而朝廷無四顧之憂矣四曰保全內官切惟自古人君禁庭侍禦未有不用內官者然其中賢良者𨿽有而姦邪者更多人君因多有委以國正授以大權致使壞亂大事幾敗國家然後治以重刑戮於朝市遠觀趙髙李輔國之徒近觀王振曹吉祥之輩是皆始因愛之而終則殺之非所以保全之也伏望皇上更化之始以保全內官爲心悉遵太祖髙皇帝舊制今後內官不許在外管軍亦不許置立田產房屋其家人義男悉令所司究其來歷發爲原籍當差亦不許文武官員僧道人等與之私相交接凡朝廷事無內外政無大小悉斷自宸衷或召館閣大臣與之計議不可使內官得與其謀然此非欲疏遠於彼也正欲保全其終身也至於奉侍左右亦惟擇謹謹厚者爲之且彼之所欲者不過富貴而已陛下惟當厚其賞賚使之丰足有餘無復外望如此非惟天下睹淸明之政蒙至治之休而宦官亦享悠久之福無誅夷之患矣上多采納之

○襄陵王衝沐奏稱子漸眾平涼供億愈繁乞遷府於江西湖廣地方禮部以民困未蘇請令有司報王候丰年處置從之

○甲戌襄王瞻墡奏大行皇帝遺詔內言嗣君以繼承爲重婚禮不宜過期百日外有司請行毋得固違誠先帝貽謀爲宗社萬萬年之計也臣思四月二十七日己及百日之期有司𨿽請行大禮猶恐皇上哀慕之中未忍舉行願以遵�遺命爲孝以奉宗廟爲重從權卜吉早冊賢淑協相聖躬以順四海臣民之望臣忝宗室遺老不容無言並進玉斝以備禮筵之用詔曰王爲國家至親勸朕早行婚禮以遵遺命爲孝宜從所請還寫書報王

○是日禮部亦上言皇上孝心純篤不忍遽定大婚之期然先帝遺詔拳拳以婚禮不宜過期者蓋爲祖宗嗣續計爲社稷生民根本計況近者皇太后已降聖諭親王宗室復上勸章誠不可以少緩乞俯從臣等所請俾得以按禮行事上曰婚禮定期朕本不忍遽行今卿等祗奉先帝遺命重以宗社生民大計爲言誠不可緩勉從所請其擇日具儀以聞

○以順聖川牧馬地爲屯田從戶部郎中龐勝請也

○乙亥升湖廣衡州府知府翁世資爲江西布政使○府軍前衛百戶馬眞上言虜之長技在射與衝射籍弓矢衝憑馬力其所耴勝往往以此爲今之計莫若於隊伍兵仗中添設起火義槍九龍神筒一窩蜂彈及用噴槍神銃等器間列神機次第施用前列刀牌後張弓矢止則爲籬出則爲陣遠則以火傷賊近則以義拒馬如此則胡騎不能衝突矣乂言陜西遼東大同邊城官舍軍民之家或有十數丁或五七丁平居學習武技以射獵爲生請敕遣官於此三邊量加招募給與盔甲弓箭等器復其徭役俾供給之秋冬操練備邊春夏放歸生理遇有功次優加升賞蓋其生長邊方習其山川耐其寒苦臨敵必能效死立功則邊境有備而民皆獲安矣上納之○陜西徽州知州李佐爲漢中府知府膚施縣知縣王鑑爲延安府知府佐起進士爲知州鑑起進士爲禦史以劾權姦謫知縣皆以廉能聞巡撫都禦史項忠薦之故有是命

○都察院貴州道贓罰銀爲吏所盜都禦史李賓等劾奏禦史馮昱等罪並自劾上以賓等大臣宥之而令法司逮昱等罪之

○國子監祭酒劉益卒益字崇益江西吉水縣人宣徳癸丑進士歷兵刑二科給事中正統己巳升湖廣左參議天順己卯入爲國子祭酒舊制國監錢谷不鉤考爲養賢也其後廢會饌而椒盬等物俱折以錢鈔然不時給諸生多爲他用至益爲監亟閻禹錫所訐戶部尙書年富以聞命官核實遂下典簿徐敬曁禹錫獄詞連益並鞫之敬謫戍益以事由家僮得末減復職然國學錢谷鉤考自玆始矣益寬厚坦夷不爲城府所至政無顯迹及主教國學惟按資序撥歷無所建明故事祭酒有缺多用翰林宿望益與大學士李賢同年進士徒以其外貌用之文學弗充其位士論不愜

○禮部奏欽天監選定擇大婚禮日期本年六月初九日奏告

天地宗廟六月十一日傳制遣官持節行納采問名禮七月初七日傳至遣官持節行納吉納徵告期禮七月二十一日傳制遣官持節行發冊奉迎禮上從之

○丙子禮部進大婚六禮儀注一納采問名前期擇日遣官告天地宗廟至期前一日鴻臚寺設制案節案於奉天殿禦座前厥明上具冕服禦奉天殿文武官常參訖執事引正副使朝服就拜位行傳制禮宣制曰玆選某官某女爲皇后命卿等持節行納采問名禮禮畢制案節案由中門出禮物由奉天門出取制書置采輿中儀仗大樂前導至大明門外正副使乘馬詣皇后第行禮其日正副使至大門外禮官先入主婚者朝服出見禮官曰奉制建後遣使行納采問名禮主婚者出迎正副使捧制書及節至正堂置制書及節於案主婚者行四拜禮詣案前跪聽宣制訖以授主婚者置於案俯伏興平身以答名表跪授正使退就拜位禮畢主婚者請禮從者酒饌畢以獘勞正副使送至大門外正副使捧答名表入至奉天門外以表節授司禮監官奏聞復命一納吉納徵告期其儀注自遣官至復命並同納采問名禮但納吉禮用玉帛納徵禮用谷圭玄纁束帛六馬等物攺制詞云玆聘某官某女爲皇后命卿等持節行納吉禮禮官入見主婚者致辭曰奉制聘後遣使行納吉禮納徵請期皆如之一發冊奉迎至期淸晨鴻臚寺設制書案節案冊案寶案於禦座前禮部陳鴈及禮物於丹陛下設彩輿於奉天門外內官監陳設皇后鹵簿車駱禮物於彩輿南其傳制遣使禮儀並同前納采問名儀但攺制詞云玆冊某官某女某氏爲皇后命卿等持節捧冊寶行奉迎禮其制冊寶節用傘蓋遮護俱從中門出鴈及禮物隨行正副使從之詣皇后第行禮前一日陳設幕次香案制書案節案冊寶如儀其日正副使至取制書冊寶置案上女官奉皇后首飾禕服入中堂左內官陳儀仗車輅等物於大門內禮官先入見主婚者致詞曰奉制冊後遣使持節奉冊寶行奉迎禮主婚者出迎執事者舉冊寶案正副使捧制書及節執事者執鴈及禮物至正堂各置其所如儀引禮引主婚者就拜位行禮女官入進首飾禕服內官進儀仗正副使取節冊寶授司禮監官內贊二人引捧節冊寶監官入中堂皇后具服出合女官及宮人擁護詣香案前向闕立內贊贊行四拜禮贊宣冊贊跪皇后跪宣冊官取冊立宣贊受冊贊搢圭宣冊官以冊進皇后受冊以授女官贊宣寶皇后受寶以授女官贊出圭贊興贊拜禮畢皇后入合監官持節由正門出以授正副使引禮引主婚者詣案前跪聽正使宣制受之以次受副使進鴈及禮物行四拜禮畢正副使出大門外主婚者禮從者及勞使者以帛如前儀女官奏請皇后出合自東階下立香案前內執事贊四拜畢請皇后升堂南向立主婚者進立於皇后之東西向曰戒之敬之夙夜無違命畢退立於東階西向毋進立於皇后之西東向施衿結帨曰勉之敬之夙夜無違畢退立於東階西向內執事奏請乘輿皇后降階升輿出門其侍從擁導護衛用儀仗大樂鹵簿如儀從大明門中門入文武百官俱朝服於承天門外東西向立班迎候輿入承天門退皇后輿由奉天門進內庭幕次皇后出輿由西階進上由東階降迎於庭揖皇后入內殿內侍請上詣更服處具衮冕女官請皇后詣更服處更禮服上偕後詣奉先殿行禮謁廟是日早內官於奉先殿陳設牲醴祝帛畢伺上偕皇后至贊引引就拜位上在東皇后在西行禮如常儀一合巹其日內官先於正宮殿內設上座於皇後座於西向置酒案於上中稍南置四金爵兩巹於案上謁廟還內侍女官請上與皇后各就更服處上服皮弁服升內殿皇后更衣從升贊請升座執事者舉饌案於上與皇后前女官司尊者耴金爵酌酒以進飲訖女官進饌舉饌訖安官再取金爵酌酒以進飲訖進饌女官以巹盞酌酒合和以進飲訖又進饌凡三舉酒饌畢皇帝從者餕皇后之饌皇后從者餕皇帝之饌一朝見第二日早上冕服皇后禮服詣慈懿皇太后宮行四拜禮皇后捧腵修盤於案上執事女官舉案皇后隨舉進至慈懿皇太后前皇后復位上與皇后皆四拜禮畢出詣皇太后宮謁見行禮前儀一謝恩第三日早上冕服皇后禮服同詣慈懿皇太后前次詣皇太后前俱行八拜禮訖皇后詣內殿上皮弁服升座女官引皇后禮服詣上前行八拜禮畢皇后還宮升座引禮引在內親屬贊八拜禮次引六尙等女官次引各監局內官內使俱行八拜禮畢是日早朝上具服禦奉天殿頒詔布告中外行禮如常儀一受賀第四日文武百官具朝服上表慶賀陳設如常儀上具衮冕禦華蓋殿親王行八拜禮慶賀次執事官行五拜三叩頭禮畢鴻臚寺奏請升殿導駕官前導百官進表行禮如常儀親王行禮畢詣慈懿皇太后皇太后皇后前慶賀八拜禮畢慈懿皇太后皇太后受內外命婦慶賀禮外命婦進表陳設如常儀皇后禮服升殿受內外命婦慶賀禮外命婦進箋陳設如常儀一盥饋第五日淸晨尙膳監具膳羞皇后具禮服詣慈懿皇太后宮伺膳至贊引引皇后詣慈懿皇太后前贊四拜尙食以膳授皇后皇後捧膳進於案復位贊四拜贊引引皇后退立於西南伺膳畢引出詣皇太后宮進膳如前儀畢退還軒宮

○都察院左都禦史軒輗卒輗字惟衡河南鹿邑縣人由進士授行人司右司副歷監察禦史升浙江按察使進右副都禦史巡撫浙江尋轉左掌南京都察院事拜刑部尙書致仕大學士李賢薦起爲左都禦史總理南京糧儲是歲春復以疾乞致仕章方上不待報攜一吏兼程竟歸至家之日方食時趣具浴浴畢數問日早暮或云午矣輗欠伸而絕有司以計聞賜祭葬皆如例輗性耿介門絕私謁其按察浙江矯前政侈靡屏去一切供應俸資外一無所取朝夕素食布袍無間寒暑待故舊賓客食無兼味約束同僚三日一市肉不得過一斤簡廉威重震撼郡邑官吏畏之或以投牒引去者親喪聞訃翌日卽行僚屬有未知者及奪情復任頗以此自矜飲同僚家歸輙撫其腹曰此中皆贓物也識者少之其巡撫威望才�員於按察時在刑部無所建明而頗招物議其掌南臺禦史有好訐人陰私者輙獎其能嘗嗾禦史劾南京祭酒吳節節亦發輗平生陰事眾頗不直輗然其冰檗之操終始不易時兩淮都轉運鹽使司運司耿九疇亦河南人以淸白自勵人語廉吏者必以軒廉使耿都運並稱云

○丁丑戶科給事中李森言三事一重名爵名爵者天下之公器國家之大柄不可不重近年以來有無軍功而升候伯都督者有無才徳而升大臣重任者有因琴棋繪巧而升文職者有因醫卜技能而升軍職者爵位日輕廩祿日費則是輕其公器而失其大柄也今後升侯伯都督必考其有何軍功大臣重任者必察其有何才徳詢采輿論然後施行其餘各處方面官旣責令大臣公同推舉有不當者許給事中禦史指實劾奏治以重罪如此則爵位日重而廩祿不費矣一考軍官黜陟之典所以勸善而懲惡文武一途無分彼此各處都司都指揮並各衛指揮有立心貪污而剝害軍士者有操行不端而敗壞風俗者有年老無爲而私役軍士者有騎射不識而暴虐害軍者今後宜令兵部將各處都指揮平日操行廉能武略精通者存畱管事如或貪污等項革去管事其在外各衛指揮許禦史會同三司官從公考察黜陟如此則軍官得人而軍不被害矣一省糧儲國之所以富彊者在乎糧儲之積而其所以積者又在革除姦獘今在京各營操練軍士其間逃亡事故日月不絕管軍衙門不將姓名籍貫申呈兵部轉達戶部住其糧賞朦朧作見在名數每月關支今後遇有逃亡事故軍人不許行文該衛催取就將姓名籍貫徑自行文兵部住役淸理轉達戶部截日住糧如此則姦獘可除而糧儲不費矣上嘉納之

○哈密地面使臣苦兒魯海牙奏先因本國王死無嗣癿加思蘭欲侵據其地訪得西番阿兒察安定王與國王同出一祖見有兄弟七人乞選取一人來主國事已奏蒙敕遣都指揮賀玉等同臣往安定選取行至西寧距安定城僅十日程玉等稱奉詔不行亦不容臣等自往臣於西寧適聞安定灌頂國師捨剌藏卜等二人言如有聖旨我二人卽當引領使臣往安定王處仍乞敕罕東安定二衛令其護送事下禮部復奏玉等旣受敕往彼公幹又蒙賞賜銀叚所幹者乃封國安邊之事非尋長和番之比卻乃畏避艱難假稱詔旨擅自回京狡猾不忠方命誤事合逮玉等付法司問罪及追原賞銀叚還官仍請敕一道將原賫彩叚表裏付苦兒魯海牙等賫捧再請敕三道一賜捨剌藏卜等二人俾同苦兒魯海牙往哈密一賜罕東一賜安定令護送各使往還如果成功更加賞賜上命執玉等於獄治罪仍降敕俾苦兒魯海牙等賫原給彩叚往哈密並敕罕東安定二衛護送○戊寅命故忠義前衛指揮僉事李安子祥襲升本衛指揮同知武成後衛正千戶吳寬弟寧金吾右衛正千戶劉歪頭弟鎖住錦衣衛正千戶忽剌忽裏子黑廝武成後衛正千戶海廣子亮大興左衛正千戶浦伯都子能俱襲升各衛指揮僉事以安等從兩廣陣亡也

○己卯賜代世子成煉食米歲三百石成煉未襲爵無祿上章自言故有是命

○賜故永平衛都指揮僉事胡鏞祭以嘗充總兵鎭守永平山海其子瀚援例乞恩也

○辛巳復浙江衢州府通判張祥爲工部營膳司主事河南新鄭縣知縣劉忠浙江嘉善縣縣丞梁覲俱爲監察禦史祥等先以公罪降調外任至是更赦得復

○升羽林前衛指揮使吳俊爲中軍都督府都督同知以將冊立中宮也大明憲宗純皇帝實錄卷之六

天順八年六月癸未朔監察禦史白侃言天順初元禦史劾奏石亨等罪反爲所擠調都禦史耿九疇及掌道禦史周賓等外任而張鵬楊宣充軍又因罪九疇而調其子翰林檢討裕於外其後言官多有坐事謫調今亨等敗露被誅乞將各官取回聽用上曰鵬等旣爲權姦所陷吏部其卽復其官於是吏部覆奏楊宣張鵬先已取用耿裕實以父九疇連及宜並取用從之

○甲申山東沂水縣大水

○乙酉烏思藏剌麻僧桑兒結巴等來朝貢氆氌鐵力麻等物賜衣服彩叚等物有差

○南京參贊機務兵部尙書蕭維禎奏乞致仕不允○廣西指揮舒鏞哨守荔浦修仁等縣地方科取猺獞之歸化者財物遂復爲亂巡撫都禦史吳禎等撫平之以狀聞命逮治鏞而追其贓給主

○戊子

○遣內官祭中霤之神

○兵部臣奏冠帶閒住右布政王亮獻平虜三策五計及布陣圖機並持劍法事下臣等會同三營總兵太保會昌侯孫繼宗等於大教場試驗其三策固爲有理其五計惟可守城獨持劍法可用上以亮年老賞銀二十兩紵絲二表裏令致仕其持劍法令造與在京官軍操用

○修築廣東四會英徳二縣城

○己丑太子少保兵部尙書馬昂以南京給事中劾其舉將非人心不自安奏乞致仕不允

○庚寅升戶科給事中童軒禮科給事中袁愷刑科給事中金紳俱爲都給事中禮科給事中王詔工科給事中姚昶俱爲右給事中愷注兵科余俱本科○辛卯以將行大婚遣太保會昌侯孫繼宗告天地懷寧侯孫鏜告太廟

○癸巳命太保會昌侯孫繼宗爲正使少保吏部尙書兼華蓋殿大學士李賢爲副使持節行納采問名禮制曰玆奉聖母慈懿皇太后皇太后命選中軍都督府都督同知吳俊女爲皇后命卿等持節行納采問名禮制禦中軍都督府都督同知吳俊曰朕承天序欽召鴻圖經國之道正家爲本夫婦之倫乾坤之義實以相宗祀之敬協奉養之誠所資維重今遣使持節以禮采擇故諭又諭之曰朕惟夫婦之道大倫之本正位乎內必咨名家特遣使持節以禮問名尙佇來聞欽哉故諭於是中軍都督府都督同知吳俊奏曰臣俊伏承嘉命正使太保會昌侯孫繼宗等重宣制詔問臣名族臣名族臣女臣夫婦所生先臣贈昭勇將軍羽林衛指揮使貳之曾孫先臣昭勇將軍羽林前衛指揮使旺之孫臣女今年十七謹具以聞

○乙未給哈密大小麥種子一百石時哈密中順王毋累奏爲癿加思蘭所侵禾苗無種乞賜賑濟故給之

○丙申賞官舍李讓等十四人銀幣有差以其嘗往癿加思蘭公幹也

○丁酉禮部尙書姚夔等進經筵儀注先是言者奏請開經筵上命少保吏部尙書兼華蓋殿大學士李賢等會議推舉講讀官以聞且賜敕諭勉勵之曰朕恭膺天命繼承祖宗鴻業君臨億兆負荷良艱永惟自古聖帝明王未有不資學問而能致天下於太平者朕鑑於玆將以八月初二日禦經筵命爾太保會昌侯孫繼宗與少保吏部尙書兼華蓋殿大學士李賢知經筵事吏部左待郎兼翰林院學士陳文吏部右待郎兼翰林院學士彭時同知經筵事太常寺少卿兼翰林院學士劉定之詹事府少詹事兼國子監祭酒司馬恂大理寺左少卿孔公恂翰林院學士柯潛萬安侍講學士李泰太常寺少卿兼翰林院侍讀孫賢劉珝牛綸左春坊左庶子兼翰林院侍講王﹤亻與﹥徐溥兼經筵官賢文時安泰賢珝綸日待講讀翰林等衙門儒臣分直侍講夫帝王之道具載經書茍非講明何以措諸行事況朕臨禦之初先務莫急於此卿等宜端心竭誠相與講論務精其極毋隱而弗彰毋曲以徇好庶幾會而通之理足以漑朕心舉而措之澤足以被天下如此朕斯無負上天之命祖宗之托而卿等亦無負於朕之所望矣欽哉又以太子太保吏部尙書王翺太子少保兵部尙書馬昂戶部尙書張睿禮部尙書姚夔刑部尙書陸瑜工部尙書白圭都察院右都禦史李賓通政司通政使張文質大理寺卿王槪侍班翰林院修撰王獻劉宣黎淳編修李本尹直講書修撰曹恩童緣王一夔編修江朝宗丘浚楊守陳彭華陳秉中展書太僕寺卿余謙禮部郎中吳謙員外郎林章陳綱謝宇何暹中書舍人溫良淩暉書講章並起止至是禮部進儀注一會講禮儀每月初二十二二十二日會講前期一日於文華殿內設禦座又設禦案於其東稍北設講案於東稍南至期司禮監官先陳經書各一冊於禦案上講案同皆書東經西是日早朝後常服禦文華殿升禦座將軍侍衛殿外如儀鴻臚寺官引知經筵及侍班講讀執事侍儀等官於丹陛上行五拜三叩頭禮畢以次上殿依品級東西序立侍儀禦史給事中各二員於殿內南分東西向北立序班二員舉禦案於禦座前二員舉講案置禦座南正中鴻臚寺官贊進講講官二員出講案前稍南北向並立鴻臚寺官贊鞫躬拜叩頭興平身翰林院執事官一員詣禦案前跪展書畢起退立於講案之東講官一員進講案前講四書畢講官少退立執事官於案前跪掩四書畢退就班執事官一員又詣禦案前跪展掩跪展掩經書如前儀畢退就班鴻臚寺官贊講官鞠躬拜叩頭興平身退就班序班四員舉禦案及講案俱置殿東原所鴻臚寺官贊禮畢上還宮一每日進講常儀於月講外別敕大學士李賢學士陳文彭時率學士萬安李泰侍讀孫賢劉珝牛綸每日侍班進講不用侍衛侍儀執事等官侍班講讀官入見行叩頭禮東西分立先講四書次講經或史書不進講章惟依文直說直解必須義理明白易曉句讀字音正當講讀畢侍書官侍書各官叩頭退

○辛丑給駙馬都尉焦敬祿米一千石米麥中半兼之

○以剿平蠻賊功賞在京及兩廣等處官軍鈔幣布絹有差

○壬寅裕陵成其制金井寶山城池一座照壁一座明樓花門樓各一座俱三間香殿一座五間雲龍五彩貼金朱紅油石碑一祭臺石一燒紙鑪二神廚正房五左右廂房六宰牲亭一墻門一奉祀房三門房三神路五百三十八丈七尺神公監前堂五間穿堂三間後堂五間左右廂房四座二十間周圍歇房並廚房八十六門樓一門房一大小墻門二十五小房八井一神馬房馬房二十歇房九馬樁三十二大小墻門六白石橋三甎石橋二周圍包砌河岸溝渠三百八十八丈二尺栽培松樹二千六百八十四株經始於是年二月二十九日至是成

○癸卯夜東方有流星大如盞其色赤尾燭光地自室宿南行至羽林軍又有流星起自南方亦如盞大靑白色有光南行天中

○甲辰禮部以上嗣登寶位請置鹵簿大駕從之

○晉王鐘鉉保升承奉副張泰等二十員爲承奉副正等官皆預定其職以聞上不允仍以書戒王曰得奏欲以承奉副等官張泰等二十員升授承奉正等職旣以定擬職名復何奏請且升除王府內官出自朝廷若遇員缺只宜具實並開相應者奏知以憑升補王乃擅自定職泛濫升除是何理也此必下人撥置今皆不準亦不究問特書戒王王宜自省今後行事當遵宗祖法度毋得任情妄爲庶可保全令名王其戒之愼之

○乙巳以撫寧伯朱永總管神機營軍馬升都督僉事趙輔爲都督同知理軍務

○丙午賜遼王嫡第四孫名曰恩鉀沅陵王豪塶長子名曰恩鈰次子曰恩金�乍韓王徵釙第三子名曰偕灊四子曰偕﹤氵橫﹥五子曰偕﹤氵旋﹣方﹥六子曰偕灤代府昌化王仕墰次子名曰成鐫第五子曰成鑷靈丘王仕﹤土臱﹥長子名曰成鈠次子曰成金�亶荊府都昌王祁鑑第二子名曰見潭楚府鎭國將軍季墋第二子名曰均缽三子名曰均金�事鎭國將軍季埒長子名曰均金�卒輔國將軍均鋀次子名曰榮瀍慶府鎭國將軍邃墁第三子名曰寘鎢

○故崇信伯費釗庶男溥欲奪嫡承襲訟不已釗先取劉氏繼寧氏以罪出乃娶朱氏生子淮尙幼溥執言朱氏與己母俱妾而己長當襲久不決法司奏欲重罪妄爭者上以朱旣受封則淮爲嫡命之襲爵而亦不罪溥

○丁未禮部言恭上慈懿皇太后皇太后徽號禮成各王府及天下五品以上衙門凡遇聖旦及冬至正旦節俱合進表慶賀乞令翰林院撰定表式頒行俾遵依謄進從之

○禮部奏賜官軍人等銀鈔絹布總數文武衙門官旗軍匠人等銀一百七萬七千九百五十四兩五錢擺隊官軍銀四萬四千九百五十八兩吏部等衙門官吏監生人等鈔一十六萬七千二百八十錠絹四千六百九十三疋綿布三萬九千五百三十匹

○沈府廣宗王幼土�術薨王康王之第七子母妃韓氏正統己未生景泰甲戌冊封至是薨年二十七訃聞輟朝一日賜謚曰懷靖賜祭葬如例

○戊申賜正一嗣教眞人張元吉誥命攺封體玄悟法淵默靜虛闡道弘化妙應大眞人加封其母髙氏爲慈和端惠貞淑太玄君初元吉封沖虛守素紹祖崇法安恬樂靜玄同大眞人母加封太玄君俱賜誥命至是元吉乞加母封號爲六字攺太玄君爲太夫人並增已封號事下吏部吏部言故事無攺封太夫人之例奏上凡元吉所請皆從之獨太玄君如故○巡撫宣府右副都禦史李秉奏順聖川所牧馬已取回其糧芻宜量畱所在支用請運其餘赴宣府收貯原倉官吏送部別用從之

○辛亥慈懿皇太后聖旦上率親王上壽免命婦朝賀賜百官宴於午門

大明憲宗純皇帝實錄卷之六終大明憲宗純皇帝實錄卷之七

天順八年秋七月壬子朔享太廟奉英宗睿皇帝神主詣廟享祀

○遣內官祭司戶之神遣太常寺樂舞生賫香祝付所在有司祭歷代帝王及先師孔子陵墓故事三年一祭於八月內行禮故先期遣之

○癸丑給靖江王府故奉國將軍佐常宮眷食米歲二百石

○命故錦衣衛帶俸都指揮僉事阿木兒火者子哈赤襲父原職指揮使南京錦衣衛指揮僉事乃頭木子喜兒襲父職俱仍帶俸

○甲寅復遼府儀賓魏王等官先是玉等以不謹罷職至是遼王貴﹤火受﹥援詔赦爲其懇請復之○乙卯仁孝文皇后忌辰奉先殿行祭禮遣駙馬都尉焦敬祭長陵

○命福建都指揮僉事趙鋼子儀代父原職福建福州左衛指揮使

○安南國寧遠州頭目剌孟剌羨率黑腳白夷寇掠雲南臨安府羅梅等村知府周瑛匿事不報旣而安南以男婦阿寨等八十餘人來歸瑛復掩過邀功總兵官都督同知沐瓚等以聞都察院請行巡按禦史逮問從之寧遠州本中國地國初屬雲南布政司宣徳初黎利叛朝廷予之故地乃並寧遠州及廣西太平府之祿州爲所占當時有司失於檢察今遂陷於夷

○丙辰巡撫甘肅右僉都禦史吳琛奏黜老疾庸懦官陜西行都司經歷劉洪等十三員

○命廣東都指揮僉事孫旺子銘代父原職廣州左衛指揮使

○錄兩廣陣亡將士功指揮等官範敏等十五員襲其職者各升級○湖廣施州衛忠峒等安撫司峒長人等田文眞等來朝貢馬賜彩叚鈔錠有差

○戊午命懷寧侯孫鏜充正使太子少保吏部尙書王翺兵部尙書馬昂充副使持節行納吉納徵告期禮其納吉制曰皇帝制諭中軍都督府都督同知吳俊大婚之卜龜筮卿士協從敬循禮典遣使持節告吉欽哉故諭其納徵制曰皇帝制諭中軍都督府都督同知吳俊卿女有貞靜之徳稱母儀之選宜共承天地宗廟特遣使持節以禮納徵欽哉故諭其告期制曰皇帝制諭中軍都督府都督同知吳俊歲令月良吉日壬申大婚惟宜特遣使持節以禮告期欽哉故諭

○山東布按二司奏闕裏大成廟禦制碑樓奎文閣四角樓並周圍墻垣歲久不葺先以奏行修理奉詔停止虛棄前功請畢其役會衍聖公孔弘緒亦以爲言從之○己未命彰武伯楊信子孫世襲初信以功授奉天翊衛宣力武臣特進榮祿大夫柱國彰武伯食祿一千石給誥券免一死但未明言流與世襲至是自陳封伯之後又擊賊首努木赤於黃河岸擒之敗鬼力赤平章等於半陂墩獲駝馬牛羊二萬餘斬平章阿孫帖木兒於金雞峪又追殺伯顏哈等於響海子皆有功乞世襲伯爵兵部核實以聞故有是命

○庚申甘肅總兵官定襄伯郭登奏邊軍倒死馬匹陪補艱窘甚至鬻妻賣子乞敕楚慶肅三王府借馬各千匹邊官酬其直從之

○命故通州衛帶俸都指揮僉事王貴子爾�土襲父原職本衛指揮使廣西都指揮僉事劉淸子政襲父原職桂林中衛指揮使

○辛酉南京禮部右侍郎章綸言欽奉英宗睿皇帝遺詔嗣若繼承爲重百日外有司請行婚禮臣惟先帝天地父母之心於命固不可違但山陵尙新元朔未攺而於心有所不忍況皇上君臨天下之初以孝治天下以道率臣民三綱五常實原於此伏望諭臣下俟來春議行於爲宜於心爲安﹤鋶﹣釒﹥上人多善綸言然大婚業已行之不能止矣

○壬戌申嚴邊將侵漁軍士之禁用給事中孫敬言也

○甲子十三道監察禦史呂洪等劾刑部尙書陸瑜吏部左侍郎崔恭罪瑜恭皆上﹤鋶﹣釒﹥辯析有旨汝等皆大臣行事當公正何爲招物議今後若不攺過自新必論如法時命諸司長吏各考其屬瑜召屬以刑名事出題考之都察院亦將如其法洪等謂考當以治行不當以文移喧然不肯就考遂攟摭瑜事事連恭並以聞二人辯析頗明上終以爲疑故責之

○乙丑湖廣按察司按察使羅箎奏本司所積罪囚糸�氐札足備十年之用而各衙門官吏俸鈔不給數月之需竊恐天下皆然宜令法司每歲正月至六月令其囚納紙餘月皆納鈔上是其言命天下法司凡囚納有餘之處皆令納鈔

○巡撫湖廣左僉都禦史王儉奏黜老疾罷軟貪暴官荊州府知府張嵓等八十二員

○丙寅中元節遣駙馬焦敬薛桓分祭長陵獻陵景陵裕陵文武衙門各分官陪祀先是三陵惟遣駙馬一員行禮而各衙門官隨行陪祀至是禮言今加裕陵爲四相去隔遠各官往復奔走不無捲怠失儀乞遣駙馬二員率陪祀官分詣各陵行禮上從之遂定爲例○遣內官祭恭讓章皇后陵寢

○升甘州左衛指揮使王謙甘肅中衛指揮同知張斌掌髙臺千戶所事指揮同知王裕俱署陜西行都司都指揮僉事事

○戊辰復調民兵守紫荊倒馬二關先是詔免諸邊關守禦民兵悉歸農至是兵部尙書馬昂等以邊報頗繁請仍調守上命復二關

○錄兩廣斬獲蠻賊功升指揮等官昌聚等及旗甲人等四百一十三員名職役各一級

○己巳太宗文皇帝忌辰奉先殿行祭禮遣駙馬周景祭長陵

○都察院臣奏奉旨考察五品以下官竊惟禦史之職所以振揚風紀紏察百僚斷決獄訟伸理冤枉必須操履端愼通曉刑名方可勝任欲將本院禦史先行考察若有操履不謹貪酷庸懦等項及刑名欠通文移不曉者送吏部照例定奪上曰禦史已經本院考通刑名除授不必再考刑名只考察實迹

○升貴州都指揮使張銳俸一級銳以東苗功當升都督僉事其屬衛曁宣慰司言銳在任二十餘年奉公守法得軍士心願畱之故有是命

○壬申遣太保會昌侯孫繼宗充正使少保吏部尙書兼華蓋殿大學士李賢禮部尙書姚夔充副使持節奉冊寶行奉迎禮皇后受冊寶自其第至大內行禮皆如儀冊制曰朕纂紹鴻圖統禦天下永惟夫婦之道實爲治化之源故關睢得賢詩所以爲之風首家人正內易所以顯於象中自古聖帝明王率資碩媛之輔咨爾吳氏毓秀勛門賦質純粹有端莊靜一之徳有溫和慈惠之仁姆師之訓素間禮度之容不爽茂簡貞淑式契元龜肆加褕翟之榮俾冠軒龍之位特遣使持節以金冊金寶立爾爲皇后於戲克誠克敬恆遵圖史之規惟儉惟勤尙佩詩書之戒奉八廟之祀享衡紞是將極兩宮之歡心膳羞是視化臻樛木之詠慶衍螽斯之祥表正六宮母儀四海誕膺福履永振徽音欽哉

○都察院都事金景輝言會通河自安山北至臨淸二百五十餘里僅有汶水若春月少雨則水漸微舟行淺滯其汴梁城北陳橋舊有古河一道北由長垣經曹州至拒野縣安興墓巡檢司地界乃出會通河合汶水通臨淸每秋水溢有舟往來其間惟陳橋迆西一捨許水道淺狹水小之際不能流通請興工開浚亦可分引沁水仍置二閘以司啟閉則徐州臨淸二河均得利濟而衛河之水亦皆增長且長垣曹鄆諸處糧稅可免飛挽之勞而江淮民舟又可由徐之浮橋達陳橋臨淸而無濟寧一路壅塞之苦其利多矣事下工部請按實以聞

○癸酉禮部奏冊立中宮禮成王府及天下文武五品以上衙門當上表箋賀有旨在外五品衙門免賀

○甲戌命選牧馬一萬匹赴京團養以備調用

○巡按浙江監察禦史袁愷奏罷老疾庸懦官嘉興府同知劉玉等一百五十五員

○乙亥少保吏部尙書兼華蓋殿大學士李賢等言山西大同境內自春不雨至今二麥已無收秋禾復大半槁死人民恐至饑窘失所況邊報日夕不絕外虞亦不可不防宜敕巡撫官加意撫安堤備以免逃移以固藩籬上曰卿等慮是凡事當先有備則無患外寇猶邪气邊境饑則乘虛以入善攝生者正宜謹之

○丙子命婦以冊皇后詣慈懿皇太后皇太后皇后宮上箋表賀

○以冊後禮成詔天下曰婚姻正始人道所重朕大婚之期先帝有成命矣遽焉卽吉誠所未安玆者親王廷臣累辭以請而聖母慈懿皇太后皇太后慈訓加切咸以繼承之重爲言義旣有在朕敢固違昭告天地宗廟以天順八七月二十一日冊立吳氏爲後正位中宮以共承宗祀奉養慈闈庶惇彜倫用化成於天下敷告中外咸使聞知

○巡撫宣府右副都禦史李秉奏守備都指揮徐綱科斂軍糧私役軍人諸罪上命巡按禦史吳﹤王扁﹥鞫治之○升羽林左衛指揮使許寧永寧衛指揮使周隆宣府前衛指揮同知李紱俱爲署都指揮僉事寧協守柴溝堡隆守備蔚州城紱守備懷安等衛城

○戊寅兵科給事中程萬里請調長陵等衛京操軍赴黃花鎭守備代京軍還營彼此兩便從之

○巡撫蘇松等府右副都禦史劉孜奏黜老疾庸懦不謹官安慶府知府周翔等四十二員

○己卯兵科給事中秦崇言兵戎國之大事京師天下之根本宜並用文武以協心濟事今南京參贊機務則有尙書各邊同理軍務則有都禦史而京營操練獨委武臣非所以愼謀猷重根本也請簡命文武大臣才望素著者一員與諸總戎武臣協同總督軍務以備緩急事下兵部議尙書馬昂等謂正統己巳多事之秋實嘗命前少保兵部尙書於謙以總督軍務之任天順攺元盡歸各營已敕太監劉永誠太保會昌侯孫繼宗等提督矣今欲參用文臣未敢專決上曰姑置之

○庚辰禮科都給事中張寧等言切見先賢眞徳秀大學衍義一編依經據史博古通今言天必有徵於人語事不遺乎理自古人君治世之格例律令悉具此書開卷有益望敕館閣儒臣於五經書史外日以此書進講仍置別冊便殿以備燕觀有所疑必形諸顧問有所得必措諸躬行如此則道術自明人材自辧治體自審民情自知逸欲去而敬畏崇言行謹而威儀正家國以治天下以平物理之精粗表裏揆之心而有餘民庶之遠近親疏動諸身而皆準矣時儒臣初以大學衍義日進講

上聞寧等言甚善之○兵科給事中秦崇言民間差役不公𨿽由姦豪民戶自擇利便亦由貪污官吏聽其指使是以馬夫皂隸多系投充顏料錢糧類者攬納徵則多科納則過取迨及逃回又加重斂至於鹽鈔其獘尢甚初則不收本色而倍取重貲末則仍輸本色而得皆爛鈔民受其酷害官不得實用此害民之尢蠹政之大者也事下戶部議命巡撫憲臣痛革之

○命工部修理天地壇殿廊齋宮窗欞及正殿天庫神庫齋宮墻壁

○巡按山東河南左副都禦史賈銓奏黜兩布政司老疾庸懦貪暴官山東五十六員河南十二員

○守備紫荊關都指揮僉事左能奏所轄浮圖峪口天津關大龍門口馬水口盤水口黃土嶺六處及天門關洪水口金水口蔡家峪瓦窯安伍虎嶺等六口又小龍門黃沙口水峪口三處實要害而墩臺城堡俱各卑薄先是以經勘實請量撥保定等衛所官軍修甓以爲邊備從之

○辛巳朝鮮國王李瑈以恭上大行皇帝尊謚禮成遣陪臣權枝等奉表及方物來賀賜宴並金織衣彩叚等物有差

○賜寧王第三子名曰覲錐韓府通渭王次子名曰徵�金�亞�靖江王府奉國將軍佐通次子名曰相燦鎭國中尉相雍長子名曰規循相宜長子名曰規哲次子曰規和相寧長子曰規諄相彥長子名曰規惇相詢次子名曰規誠

○巡撫甘肅右僉都禦史吳琛請畱甘肅解京贓罰銀以備邊用許之

○召甘肅總兵官定襄伯郭登還京總管神機營撫寧伯朱永薦登博通經史素多籌略徵麓川鎭大同多著勛績方今有事之秋宜膺大將之寄乞取回代臣總管神機營上曰登宿將有重望用之於外誠不若用之於內卿能舉以自代足嘉尙也遂召登還

○敕定西侯蔣琬佩平羗將軍印充總兵官鎭守甘肅

○烏思藏闡化王公加列巴宗念堅粲八藏卜等遣番僧常竹領占等陜西趙州衛札龍簇番僧札失端竹等各來朝貢馬及方物賜衣服彩叚有差

大明憲宗純皇帝實錄卷之七終大明憲宗純皇帝實錄卷之八

天順八年八月壬午朔革正冒報迎駕功都指揮等官周淮等及旗捨等三十四員名各復原衛職役

○癸未初開經筵是日早朝畢上禦文華殿太保會昌侯孫繼宗曁六部尙書通政司通政使大理寺卿國子監祭酒等官俱盛服侍班少保吏部尙書兼華蓋殿大學士李賢講大學經之一章吏部左侍郎兼翰林院學士陳文講尙書堯典首章講畢賜宴於左順門並賜知經筵同知經筵侍班大臣及進講展書書講章執事等官白金寶鈔彩叚表裏有差自是每月三旬遇二日輙開講

○奉禦穆靑奏皇陵及白塔墳殿宇歲久不葺又廚庫鍋臺俱已損壞不堪供祀事下工部請命守臣按實修理鑄造從之○吏部左侍郎崔恭乞致仕不許

○巡撫宣府右副都禦史李秉奏獨石等四城軍馬數多而糧料數少請定中鹽則例召商中納戶部議定大同宣府七倉共開中淮浙等運司各年鹽課一百六十七萬二千二百九十一引宣府獨石馬營二倉淮鹽每引米豆八斗浙鹽五斗長蘆鹽四斗河東鹽二鬥龍門所倉淮鹽每引米豆八斗五升浙鹽五斗三升長蘆鹽二斗河東鹽二斗二升云州堡倉淮鹽每引米豆九斗浙鹽五斗五升長蘆鹽四斗二升河東鹽二斗三升大同廣足倉淮鹽每引未豆八斗浙鹽五斗長蘆鹽四斗廣充倉淮鹽每引米豆八斗浙鹽五斗三升長蘆鹽四斗河東鹽二斗二升廣聚倉淮鹽每引米豆九斗浙鹽五斗五升長蘆鹽四斗河東鹽二斗三升從之○甲申始命儒臣日講是日早朝罷上禦文華後殿大學士李賢等率學士萬安等講讀經書安與侍講學士李泰少卿兼侍讀孫賢劉珝牛綸輪日進講賢與學士陳文彭時侍班日爲常

○添設直隸碭山縣河南上蔡縣縣丞主簿各一員以戶口比前增羨故也

○禮部左侍郎鄒幹乞還鄕省祭許之

○都督同知趙輔上戰車制其略曰古之用兵者必有車戰則以爲陣行則以爲營兵器糗糧悉載於此故用兵之利莫若戰車上自三代下及漢晉唐宋以是取勝者歷有可驗今器械之制旣已精嚴獨戰車之法缺而不講臣竊歉焉蓋胡虜之所恃者弓馬而已戰車之用誠足以避箭拒馬況我朝火器銃炮古所未有用得其法則虜之弓矢弗能當也然用銃炮者必須蔽其身以壯其膽然後發而必中若以戰車及見用鹿角互相爲用則所向無敵矣臣今所獻車制卽如民間小車但前增三面木板廣一丈二尺髙六尺繪飛龍獸面上爲小窗下虛銃眼三面閣矛頭每車一輛占地一丈二尺設若用車千輛一面二百五十約袤一里二百四十餘步以四面計之共約六里有奇或遇險阻亦可輟之而過戰則外拒爲陣止則方直爲營馬不得衝陣人有所遮蔽士心安聞銳气百倍卒然遇敵火器迅發使虜來有所拒去則中傷我乃奇兵突出夾而擊之此誠萬全之策也況今步軍輜重必用小車莫若因其利而利之﹤鋶﹣釒﹥奏下兵部議之

○山西太原等府州旱

○乙酉巡撫湖廣左僉都禦史王儉奏黜老疾庸懦不謹官黃州府知府陳旺等百十有三員○丙戌賜靖江王子名曰相紹曰相純曰相綸曰相纓遼府輔國將軍豪堥子名曰恩金�閣豪墇子曰恩金�夜豪土�從子曰恩﹤釒危﹥

○丁亥釋奠先師孔子遣太子少保吏部尙書王翺行禮

○戊子祭太社太稷

○朝鮮國王李瑈以上慈懿皇太后皇太后尊號遣陪臣李夏成等奉表及方物來賀賜宴並金織衣彩叚等物有差

○裁省湖廣衡縣縣丞主簿二員以戶口消耗故也

○己丑賜秦府故鎭國將軍公金�冉妻子米歲一百石

○命故錦衣衛帶俸都指揮僉事任猛可子鴉忽襲父原職本衛指揮使仍帶俸

○庚寅升直隸淮安府通判沈和爲直隸安慶府知府浙江嘉興府推官李巽爲直隸太平府知府陜西淳化縣知縣趙文慱爲河南衛輝府知府河南內鄕縣知縣鄭時爲福建延平府知府和等皆起進士和以刑部郎中時以監察禦史坐公罪巽與文慱則以效石亨俱補外至是巡撫淮揚都禦史王竑薦於朝故有是命

○辛卯孝慈髙皇后忌辰奉先殿行祭禮駙馬都尉趙輝承命祭孝陵

○調兵部尙書馬昂於戶部召總督漕運左副都禦史王竑爲兵部尙書巡撫宣府右副都禦史李秉爲左都禦史時六科都給事中蕭斌言邇來邊報相仍黠虜連結種落伺隙乘機比之曩時情狀不同𨿽聖明禦極不足爲虞設或徵討有加師行糧食廟堂授攻守之略司農揆轉餉之資典守缺人咎患非細切見副都禦史王竑李秉材堪致遠心切濟時夙著勤勞多歷年所委以重任必有可觀今各處一方各理一事恐不足以盡其才而朝廷有事不得其用乞將竑秉取畱在京隨宜補任別選公正廉幹官代其所掌則緩急可濟內外得人近者撫寧伯朱永論薦甘肅總兵定襄伯郭登荷蒙皇上兪允人心莫不歡戴虜地聞聲亦當知懼臣等竊惟文武並用則治理定亂之具全將相皆賢則安內攘外之功協今總兵者旣承簡任而率屬者尙爾缺員賢才滿朝豈無一人可以薦揚拔擢如郭登屈己薦人如朱永者蓋必知難其人故有所待也昔唐臣陸贄自以居近侍而不能薦士爲恥是以俯竭愚裏乞垂收納十三道禦史亦以爲言詔下廷議於是尙書王翺及大學士李賢等皆言竑秉可大用上曰古之人君夢卜求賢今縱不能獨不能因輿論所予者而用之乎王竑李秉廷議皆以爲可大用朕因而用之何必夢卜耶竑可升兵部尙書秉可升左都禦史其兵部尙書馬昂調戶部

○命工部右侍郎吳復致仕復福建閩縣人由知印任倉官歷主簿知縣工部主事於易州山廠管柴天順初夤緣得升右通政賄賂中貴無所不至尋升侍郎人鄙惡之至是乞還鄕省墓令致仕

○壬辰少保吏部尙書兼蓋殿大學士李賢等聞工部涓日造鹵簿大駕進言曰恩詔方頒民困之蘇未久宜暫停止上曰卿等言是此朕偶徇有司之請未之思爾

○甲午祭太歲風雲雷雨嶽瀆海鎭山川等神

○遣旗手衛官祭旗纛之神

○乙未雲南孟木隴扛陶孟刀派羅差刀卜勞等貢象馬銀器賜衣服彩叚等物有差○升巡撫四川左僉都禦史陳泰爲右副都禦史總督漕運兼巡撫淮揚等處巡撫廣東右僉都禦史葉盛爲左僉都禦史巡撫宣府

○升河南布政司左參政李浩爲貴州左布政使刑部郎中許振爲福建右參政監察禦史劉釪爲浙江按察司副使提調學校呂洪爲雲南副使兵科給事中王汝霖爲河南左參議戶部員外郎丁鏞爲廣西左參議禦史朱毅爲福建僉事

○升吏科都給事中蕭斌爲通政司左通政總理易州山廠柴炭

○丙申景州獻嘉禾

○守備大同左衛城都督僉事周廣老疾不任事罷之

○丁酉遣戶部尙書張睿祭京都太倉之神

○遣順天府官祭宋丞相文天祥

○太子少保吏部尙書王翺乞致仕詔曰卿忠勤老成朕方倚任不允時翺年八十一矣○戊戌上敕諭禮部曰朕惟古昔帝王功徳之實莫不載諸簡冊以昭於後世我皇考英宗睿皇帝以聖哲之資文武之徳繼承祖宗大業先後二十餘年仁澤被於四海功業昭於兩間宜有紀述垂示無窮爾禮部宜遵祖宗故事通行中外釆輯事實送翰林院修纂實錄其以太保會昌侯孫繼宗爲監修少保吏部尙書兼華蓋殿大學士李賢吏部左侍郎兼翰林院學士陳文吏部右侍郎兼翰林院學士彭時爲總裁禮部右侍郎李紹太常寺少卿兼翰林院侍讀學士劉定之南京國子監祭酒吳節爲副總裁學士等官柯潛等爲纂修等官所有合行事宜悉照例舉行欽哉

○以纂修實錄召南京國子監祭酒吳節南京翰林院侍讀周洪謨起復丁憂修撰劉俊陳鑑劉吉編修徐瓊劉健檢討邢讓張頤命馳驛赴京

○敕保定伯孟昂平鄕伯陳政分歷府州縣印烙孳牧馬駒

○巡按江西監察禦史陸平奏黜老疾庸懦不謹官南昌府知府張馵等百有九員

○庚子命巡撫廣西右僉都禦史吳禎提督兩廣軍務都督同知歐信佩徵蠻將軍印充總兵官鎭守廣西都督僉事範信充副總兵鎭守廣東都督同知孫麒充左參將分守�木夕阝�柳慶地方都督僉事孫震充右參將分守潯梧地方召總兵官泰寧侯陳涇還京

○錄徵兩廣陣亡功興武等衛指揮等官李瓛等十八員襲其職者俱升一級

○鎭遠侯顧淳以占奪田土事下獄旣而釋之○巡按北直隸監察禦史馮徽奏黜老疾庸懦不謹官順徳府通判徐麟等五十八員

○辛丑命兵部尙書王竑都察院左都禦史李秉經筵侍班

○壬寅巡按山東監察禦史常振劾奏遼東都指揮僉事髙飛挾勢貪黷多役軍余請治其罪從之

○吏部言各處巡撫巡按等官奏舉州縣正官直隸灤州知州鄭鼐等政迹超出流輩已行覆實例應異旌請給誥敕進階並封贈其父母妻室謹具以聞固安縣知縣李端鹽山縣知縣林惟盛浦江縣知縣勞鉞溧陽縣知縣李漙奏上命給以誥敕

○癸卯廢皇后吳氏居於別館初上在東宮英宗爲擇配榜諭中外分命中官往采得十二人皆至英宗親選王氏吳氏柏氏三人畱於宮初意在今皇太后會章皇后崩旣而英宗崩左右竊有不利之疑上卽位皇太后復命禮部榜諭京師采擇三人者仍在選而立吳氏王氏柏氏皆入副宮俄有旨牛玉壞朝廷大婚下都察院獄並吳熹鞫之玉熹皆太監也玉辭連後父都督同知俊逮俊及其子雄下獄獄詞謂將立後時玉以王氏非其所選說太后欲易之而俊雄以玉嘗選吳氏因熹賂玉故卒立後具以聞上重其事命多官集議於是公侯伯都督尙書侍郎都禦史通政使大理寺卿給事中禦史等官孫繼宗等皆謂吳氏系先帝所退且有過決不可共承宗祀遂白太后廢之敕諭後曰朕惟皇后所以共承宗祀表正六宮非徳性淳淑禮度閒習者不足以當之爾言動輕浮禮度粗率畱心曲調習爲邪蕩將何以共承宗祀表正六宮其上皇后冊寶退處別宮仍諭文武羣臣曰朕勉遵先帝之命冊立皇后不意太監牛玉偏徇己私朦朧將先帝在時選退吳氏於母后前奏請立爲皇后朕觀吳氏輕浮粗率詩云靡不有初初尙不謹何以堯終朕負天下之重處禮之變冊立中宮爲風化之原不幸所遇如此豈得已哉敷告羣臣悉予至意遂謫玉熹南京孝陵種菜俊戍登州衛雄隨之後立朱踰月而廢當時傳言或謂後宮先有擅寵者被後杖責故及然宮禁事祕莫得而詳又謂有惡牛玉之專者欲奪其權有所承望而然故罪獨歸於玉云○升陜西富谷縣知縣秦紘爲葭州知州紘以進士授監察禦史坐事謫驛丞天順初遇例進知縣以廉能聞巡撫都禦史徐廷章薦之故有是命

○甲辰罷三千營總兵官懷遠侯孫鏜閒住除太常寺少卿兼侍讀牛綸吏部員外郎楊琮名鏜牛玉姻家綸玉之侄琮其甥以科道官劾玉並及之也

○賞廣西土官舍人趙騰等布絹紗有差以剿賊功也

○賞京衛官軍方榮等銀十萬九百三十六兩絹六千八百八十疋胡椒一千二百四十四斤以造裕陵工完也

○乙巳命神機營總兵官撫寧伯朱永兼領三千營總兵代孫鏜也

○周府內鄕王有火�岡薨王定王之第十三子母李氏永樂庚寅生宣徳丁未冊封至是薨年五十有五訃間輟朝一日賜謚曰恭莊祭葬如例

○丙午攺蘭縣開中引鹽於甘涼缺糧倉分上納於是肅州倉攺中浙鹽九萬六千八百六十一引每引米麥各半共四斗五升鎭夷官倉攺中河東鹽十萬引每引米麥豆共一斗五升甘肅倉攺中河東鹽一十九萬五千引每引米麥豆共一斗五升從巡撫都禦史吳琛言以蘭縣不系屯聚軍馬之處故也

○哈密地面差使臣札馬力丁等貢馬賜衣服彩叚等物有差仍以賜忠順王母弩溫答失力等彩叚表裏付札馬力丁賫給之

○丁未升吏科右給事中潘榮爲都給事中給事中沈珤爲左給事中

○治延綏失機將士罪逮都指揮汪禮指揮曹鑑等下獄停總兵官都督僉事張傑巡撫左僉都禦史徐廷章俸一年○戊申太保會昌侯孫繼宗自陳辭兵柄上優旨諭之王不允所辭

○都察院致仕右都禦史王暹卒暹字景晹浙江山陰縣人永樂戊戌進士攺庶吉士授刑部主事遷員外郎歷河南山東狹西三按察司副使進右布政使丁母優奪情復職正統己巳虜犯京師召至擢都察院右副都禦史巡撫順天等府地方久之巡撫河南湖廣及修築河灣轉左副都禦史撫安流民升右都禦史考察河南湖廣官吏時兵荒之餘民無以爲生暹所至輙﹤鋶﹣釒﹥其驚疑艱苦之狀乞罷年例買辦及減租稅民頗賴焉後以精力衰憊乞罷歸吏科效其委靡不振淸譽無聞詔令致仕至是卒年七十訃聞賜祭葬如例暹爲人平易寡欲不事表襮居官孜孜盡心所事所至𨿽無赫赫名然不失爲君子子綖以蔭爲國子生今官楚府長史

○庚戌以徵東苗功升四川都指揮使何洪爲都督僉事於右府帶俸洪辭欲仍掌都司事不允

大明憲宗純皇帝實錄卷之九

天順八年九月辛亥朔永平守臣奏永平城西舊有漆河循城西垣南流入海其城隅基趾乃石山水不能決其外皆土也水至易於衝損昔人於城隅迆東至北門築土堤一路城隅迆南至西南隅甓泊岸一路以防水患然歷年旣久數被水沖間遇霖雨居民震恐爲害匪輕其堤岸固當修築而東流一水自北而南直衝堤下尢爲可慮今欲築堤於河流始東處橫亙激之使合於西流則居民無蕩析之憂矣事下工部請所司按實修築從之

○壬子宣府總兵官都督同知顏彪奏近得邊報朵顏衛奄顏帖木兒稱有孛來人馬六萬從大同進貢及稱瓦剌扯只八擁眾七萬欲與孛來讎殺恐有聲東擊西之謀上敕沿邊將帥鎭守巡撫等官嚴加堤備及敕在京總兵等官整飭軍馬以聽調用

○癸丑調尙寶司卿張翌於南京

○甲寅孝恭章皇后忌辰奉先殿行祭禮遣駙馬都尉薛桓祭景陵

○丁巳少保吏部尙書兼華蓋殿大學士李賢言近科道官言舉官須會內閣計議此𨿽故例然先帝有旨保官審囚不必會同翰林院遵行已久宜仍不預爲是上曰內閣儒臣所以輔朕裁處萬幾者如舉官論獄亦令參預事有可否誰更商確卿等言是先帝著令宜永遵守

○戊午遣駙馬都尉焦敬石璟成山伯王琮富陽伯李輿吏部左侍郎崔恭爲正使大理寺右寺丞喬毅禮科給事中霍貴兵科給事中陳鉞刑科給事石澄工科給事中紀欽爲副使持節冊封荊靖王嫡長子見潚爲荊王蜀定王嫡長子申鈙爲蜀王庶弟友墂爲慶符王寧王庶長子覲均爲上髙王南城兵馬副指揮吳文女爲興平王妃廣有倉大使王巖女爲南樂王妃

○河間府野蠶成繭

○命山西行都司都指揮使徐珍子贊代父原職朔州衛指揮使

○伊府洛陽王勉塣薨王簡王庶長子母任氏宣徳辛亥生正統癸亥冊封至是薨年三十四訃聞輟朝一日賜謚曰安惠祭葬如例

○己未重陽節賜百官宴於午門

○庚申淸平伯吳英子璽襲爵戶部請定其祿米之數上命祿米一千石本色折色中半兼支故事侯伯祿米有定數近例凡襲爵者必取旨定奪本色折色多寡不同祿食之家至是有不足用者矣

○免漕運軍士應輸耗糧四萬六千石有奇初黃州安慶南昌寧波衢州諸衛所運糧赴京值天旱運河淺澀盤剝費用耗米無存戶部累奏追徵至是又以爲言上曰軍士漕運遇天旱水涸盤剝艱難所虧耗米其免之勿追總督及亻�贊運官員亦免其罪

○辛酉增京畿府州縣儒學生員廩米先是各生月支本色米六斗餘並折鈔今加增二斗從提調學校禦史陳政言也

○壬戌鎭守獨石馬營等處右參將都指揮僉事黃瑄等奏胡寇出沒不常近據諜報孛來領眾六萬往徵瓦剌回則欲寇我邊事下兵部覆奏請移文各邊鎭巡等官僉議禦寇方略及整兵以固邊方守備從之○山東靑州衛指揮康榮故勘平人致死都察院議如律上宥其死謫戍遼東邊衛

○癸亥以纂修英廟實錄起復翰林院修撰劉吉至京吉上﹤鋶﹣釒﹥乞終制不允

○都察院以續獲福建政和縣反賊葉堂妻女例應給配上命釋之寧家

○甲子復翰林院修撰嶽正官預纂修實錄

○以纂修實錄賜監修總裁纂修等官太保會昌侯孫繼宗少保吏部尙書兼華蓋殿大學士李賢等宴於禮部命撫寧伯朱永尙書王翺姚夔待�

○乙丑迆西癿加思蘭與其妻奏求蟒龍等服詔不允以紅絹及氊衫與之

○丙寅命廣西參將都督同知孫麒子瑜爲指揮使領兵剿賊先是廣西總兵官泰寧侯陳涇言瑜膂力過人累立戰功可用及巡撫巡按官交章薦之故有是命○丁卯賜岷世子子名曰膺鉖戊辰郢府南漳郡主奏乞錄其子周堈入監讀書上曰南漳郡主系宗室之親其子周堈旣有志讀書其令入監照例出身

○己巳巡按福建監察禦史魏瀚奏福建行都司都指揮同知曹敬指以公務索取所屬銀兩請究其罪遂命瀚逮治之

○庚午命故大興左衛帶俸都指揮僉事冉輔弟玉襲兄原職本衛指揮使

○太保會昌侯孫繼宗少保吏部尙書兼華蓋殿大學士李賢等上言皇后上配聖躬恭承宗祀表正六宮母儀天下系國家根本之重其位不可久虛伏望皇上遵依先帝遺命冊立賢淑正位中宮上曰卿等言是但此事且當從緩

○辛未升翰林院修撰劉俊爲南京國子監祭酒○哈密忠順王母弩溫答失力遣使貢馬詔賜彩叚表裏並賜其使臣有差時哈密人民潰散無所依歸數以進貢爲名一年至者三次惟求衣食圖棲止而已至是人數多至千二百餘禮部言若不審量事機聽其自來自往費擾實多今後宜審驗相應者方許放入詔從之旣而弩溫答失力復奏討衣藥及保其僧人阿必答兒麻失裏爲國師詔止與衣藥

○壬申革湖廣武昌護衛倉時各王府倉廒悉已裁革惟存本倉巡撫都禦史王儉以爲言遂革之

○癸酉迆西倒剌欠哈惇奏求九龍文綺鎖魯檀阿力王奏求盔甲弓箭等物詔以琵琶箏弦蘇木繡綫等物與之餘不與

○甲戌太保會昌侯孫繼宗少保吏部尙書兼華蓋殿大學士李賢等復言天必有地爲之配陽必有陰爲之對君必有後以爲之配對者順天地陰陽之道也況先帝拳拳之命不可有違伏望皇上體先帝之心順天地陰陽之義俯從臣等所請早命所司涓吉具儀冊立中宮以慰天下之望上曰中宮不可虛位卿等所言固爲有理但朕不幸遭此變故不欲遽行其緩之

○乙亥故谷庶人賦��欣母繆氏自陳年老無依詔加月糧薪炭仍歲加絹布人二匹

○吏部奏黜老疾官工部員外郎張旭等二十二員令致仕罷軟庸懦官光祿寺署正宋璇等二員持身欠謹貪酒怠政戶部郎中卞榮等七員俱冠帶閒住先是戶部議退主事夏忠忠奏本部考察不公指言郎中卞榮員外郎雍順俱當退而畱之下法司究問至是吏部乃並以老疾退順不謹退榮云榮字華伯常州府江陰縣人第進士歷官戶部郎中才思敏捷有工詩名然無檢束爲士論所薄一時能詩與榮齊名有張楷聶大年大年尢精粹爲時所稱

○丙子太保會昌侯孫繼宗少保吏部尙書兼華蓋殿大學士李賢等復言曰竊惟自古聖人處人道之變若湯武之於君臣周公之於兄弟皆斷以大義而不泥於私恩他如漢光武宋仁宗號稱賢主亦不免廢後更立陛下處此豈得已哉然義有所必斷禮有所必行按禮天子正六官以聽外治皇后正六宮以聽內治君後合徳萬化乃成人倫之攸始王化之攸基而可緩哉伏望鑑古聖賢處變之道遵先帝遺命之重俯從臣等所請早建賢淑共圖治理將見乾坤定而陰陽和萬物育而禎祥應矣上曰朕成婚禮固奉先帝遺命但深省前誤不欲遽行今卿等再三陳情義正辭切朕難固拒仍遵先帝成命特準所奏待敕禮部舉行

○工部尙書白圭奏各局軍器正統天順間例於成造完日遣科道官各一員同本部正官按季試驗務在鮮明堅致不如式者罪之爾者諸局因循以往年邊陲急用兵器未經試驗爲角�羊解恐玩法之徒遂無所懼非惟器不足用而財役亦爲虛費請申明舊制造完仍令本部會同科道驗之凡器用不精及侵漁物料私役賣放工匠者必寘之法則人知所畏而器得其精矣上曰軍器戰守所資誠爲重事今後敢有似前造作不精及侵漁物料賣放工匠者必重罪不宥○丁丑陜西延安衛指揮使王琮言本衛南北門護城堤岸以水溢而崩者餘八十丈城東石垣以久雨而崩者凡十五丈宜及時修築以防邊警事下工部覆奏從之

○戊寅敕諭禮部臣曰朕之婚禮先帝在時已選定王氏育於別宮以待期矣不意太監牛玉偏徇己私朦朧奏請將選退吳氏復選爲皇后朕旣察知其非請命皇太后廢黜吳氏明正牛玉之罪將以正家誠有不得已者朕方自省前誤心尙未寧而文武羣臣再三陳請謂中宮正位不可久虛義正辭切朕難固拒今勉從所請仍遵先帝成命冊立王氏爲皇后所有合行禮儀爾禮部會同翰林院斟酌舉行仍先擇日以聞

○己卯太僕寺少卿李諐言帝王治道𨿽非一端莫切於賞罰勸懲二者請言激勸四事一激勸武藝以收豪傑國家承平日久人不知兵宜於無事之時豫爲選將練兵欲選將練兵而武舉之科不可不設乞敕該部開設舉場先行天下各舉通曉兵法武藝絕倫者一人禮送至京與兩京武臣子弟通試於文武羣臣內舉通兵法武藝者爲考試官揭榜錫宴亦如文場之制然後進之大廷以奉大對出身品第有差如此則人皆爭先效用豪傑將由此而進矣一激勸土民以守關口夫邊關京師之藩籬也藩籬固則京師安京師安則天下安矣今沿山關口多無人守禦少有邊報四方驚疑其近關土民生業墳墓父母妻子皆在邊地宜行所司核取土民丁口多寡地裏遠近蠲其徭役使之分班輪守則生業墳墓得以自保父母妻子賴以自安人各盡心而藩籬可固矣一激勸夷人使自攻擊廣西猺獞爲官府所侵擾不得聊生相聚爲盜經年徵討不克成功宜行邊方揭榜諭之收其夷人中之豪黠者以爲用內以利誘之使自相攻擊外以眾攻之使不得剽掠將不待徵討而渙散矣一激勸武臣以卹軍士夫防姦禦侮在於彊兵彊兵在士卒之有銳气也邇者內外都司衛所官員罔知禮儀惟有貪墨軍士饑寒一不暇卹是以逃匿者日多在伍者日少宜移文天下察其廉能者擢用之貪墨者罷黜之使賢者益知自勉不肖者亦皆自修軍政各得其人而士卒各奮其勇矣上取其言命所司斟酌行之

○戶部郎中龐勝上言邊務其略曰文武並用古今通義國家之於文三年一大比而武舉獨未行古之名將若趙充國郭子儀皆由此出今天下之大豈乏人才但拘於世襲限於資格𨿽有異才無由自見乞敕在京大臣及在外方面各舉所知不分見任閒住或諳曉韜略或明習戰陣或長於騎射或膂力過人或有克敵應變之才或有守土安邊之策具以名聞會官考試庶武備不隳而眞才出矣詔下其奏於所司

○復致仕陜西右參政許彬爲禮部左侍郎仍致仕先是彬爲侍郎兼翰林院學士預內閣機務坐事調南京後攺參政致仕上卽位之初其子越詣闕陳情故有是命

○以明日十月朝遣駙馬都尉薛桓周景分祭長陵獻陵景陵裕陵

○遣內官祭恭讓章皇后陵寢大明憲宗純皇帝實錄卷之十

天順八年冬十月辛巳朔享太廟奉英宗睿皇帝神主詣廟享祀

○遣內官祭司井之神

○壬午升翰林院修撰劉吉爲侍讀以吉嘗侍上春宮講讀也

○命故魏國公徐承宗子俌襲封魏國公給祿歲五千石本色二千石折色三千石

○烏思藏幾剌等寺番僧長逐等洮州陸圓等處番僧領占堅作等岷州剌答等簇簇頭番人堅東等各貢方物賜彩叚衣茶等物有差

○癸未敕授金吾左衛指揮使王鎭爲中軍都督府都督同知以將冊立中宮也○巡撫延安等處右僉都禦史徐廷章總兵官署都指揮僉事張傑互訐奏不法諸罪上命刑部錦衣衛各委公廉官核實以聞

○甲申巡撫遼東左僉都禦史滕昭奏定遼廣寧等衛十一倉糧儲多者僅支一歲少者數月猝有警急難於供餉請以邊庫見貯折糧並贓罰市馬銀共六萬一千兩各色布絹一萬二千六百餘匹糴糧收貯並折官軍俸糧仍乞長蘆淮浙在官鹽課計五十五萬六千餘引給散諸倉召�中納以備緩急支用從之

○三法司會官審錄重囚先是英宗皇帝有旨自天順三年爲始每歲霜降後該決重囚令三法司會多官審錄永爲定例至是三法司官尙書陸瑜等循歲例於霜降後奏請會太保會昌侯孫繼宗吏部尙書王翺等審錄重囚得情眞罪當無詞並有冤枉情可矜疑者以聞上命情眞罪當者如律處決情可矜疑者杖一百發充邊衛軍

○致仕禮部左侍郎兼翰林院學士薛瑄卒瑄字徳溫山西河津縣人因父貞爲鄢陵教諭補鄢陵學生發解河南第進士授監察禦史升山東提學僉事所至親爲士子講角�羊多所成就大學士楊士奇薦之爲大理寺右少卿會有冤獄瑄爲辧釋都禦史王文陷瑄大辟大臣有申救者得除名放歸田里正統己巳以薦起爲大理寺丞命給貴州軍餉辛未進南京大理寺卿尋召爲大理寺卿景泰中蘇州有饑民行乞恚富民不與之粟火其廬時王文爲太子太保奉命按其事欲坐以謀逆瑄﹤鋶﹣釒﹥辧甚力文亦悟得免死者百餘人天順初英廟復辟以都禦史楊善薦進禮部右侍郎兼翰林學士入內閣預機務尋轉左侍郎兼職如故時石亨等冒功亂政瑄居位僅五月閱知力不能救正卽懇求致仕家居八年至是卒年七十三訃聞遣官諭祭命有司營葬事賜謚文淸所著有讀書錄河汾集行於世瑄志學甚篤趨向甚正踐履平實不爲僞言華貌其事親孝其教人詞气懇款終日無惰容出其門者頗眾其居官持法不撓事有便於民不顧利害爲之卒後往往有建請從祀者下翰林議學士劉定之議謂瑄直躬慕古談道淑徒進不附麗退不慕戀允爲一代名臣然論其於朱熹之道所得尙未若黃幹輔廣之親承微言金履祥許謙之推衍緒論而遽言從祀恐建言者非愚則諛一時公論謂所議允當云○乙酉巡撫遼東左僉都禦史藤昭奏建州女直傳報孛來領眾五萬欲寇邊上敕沿邊守臣曰自九月以來遼東屢奏賊虜近邊中間必有侵犯之舉敕至爾總兵等官同心計議方略申嚴號令行屬一體整搠軍馬以逸待勞時遣人四遠哨探賊蹤人馬眾寡庶可相機行事若賊入境侵犯彼寡卽領兵截殺彼眾宜堅壁淸野使野無所掠乘其蔽而擊之如須官兵策應卽星馳奏報以憑調遣務其料敵制勝不可墮其計中愼之愼之

○起丙戌禮部上冊立皇后行禮儀注一十月十二日行冊立禮一前一日鴻臚寺設節冊寶案於奉天殿內節案居中冊東寶西設彩輿於丹墀內教坊司設中和韶樂是日早錦衣衛設鹵簿駕內官設皇后受冊位於宮中設節冊寶案於受冊位之北設香案於節案前設內贊二人設內樂於丹陛上至期上禦華蓋殿具皮弁服鴻臚寺官奏執事官行禮畢上升座文武百官具朝服入班行叩頭禮左右侍班正副使入就拜位贊四拜興傳制俯伏興執事官舉節冊寶案由殿左門出用黃傘遮送至丹墀內置彩輿中傳制官由左門出稱有制贊正副使跪制曰天順八年十月十二日冊某官某之女爲皇后命卿等持節行禮贊俯伏興四拜禮畢執事舉節冊寶輿由奉天門左門出大樂迎彩輿至右順門外正副使朝北立內官舉節冊寶輿由正門入內樂迎至皇后宮門外皇后具禮服俟節冊寶將至引禮導引皇后出迎於宮門外節冊寶至內官捧由正門入皇后隨至拜位內官以節冊寶各置於案內贊贊四拜贊宣冊贊跪宣冊女官取冊立宣於皇后之左訖贊搢圭贊受冊宣冊女官以冊跪授於

皇后皇後受訖以冊授女官女官跪受於皇后之右立於西贊宣寶宣寶女官取寶宣於皇后之左訖贊受寶女官以寶跪授於皇后皇後受訖以寶授女官女官跪受於皇后之右立於西贊出圭贊興內贊贊四拜禮畢內官持節由正門出皇后送至宮門外內官賫節出至右順門外以節授正副使報禮畢正副使得報持節復命一謁廟是日皇后受冊畢內官先具謁告儀物翰林院具謁告文上具冕服皇后具禮服上率皇后詣奉先殿行謁告禮畢詣英宗睿皇帝幾筵前行謁告禮俱如常儀一謝恩是日行謁告禮畢上具冕服皇后具禮服上率皇后詣慈懿皇太后皇太后前俱行八拜禮畢皇后於內殿俟上服皮弁服升座贊引女官引皇后詣上前就拜位行八拜禮畢還宮一受賀儀是日皇后受冊畢內官卽於宮中設皇後座南向設儀仗設內樂設內贊二人引禮二人候皇后謝恩禮畢還宮女官請皇后服燕居冠服升座引禮引在內親屬於皇后前贊八拜禮次引六尙等女官入班贊八拜禮次各監局內官內使行八拜禮畢還宮一十六日早上具冕服禦華蓋殿親王行八拜禮慶賀次執事官行五拜叩頭禮畢鴻臚寺奏請升殿導駕官導上升座進表如常儀一親王於上位前行慶賀禮畢次詣內殿慈懿皇太后皇太后前俱行八拜禮畢又詣皇后前行八拜禮一十六日前期一日女官陳設慈懿皇太后禦座於宮中設香案於丹墀之南其日淸晨內官陳設儀仗於丹陛之東西及丹墀東西女官擎執者立於禦座之左右陳內樂於丹陛東西北向設表案於殿東門外設班首拜位及各命婦拜位於丹墀北向設司贊位於丹墀東西設司賓位於命婦之北東西相向設內贊二人於殿內東西命婦至宮門外司賓引命婦入就拜位女官具服侍班如常儀尙宮尙衣等官詣內奉迎尙儀奏請升座慈懿皇太后具禮服出導從如常儀樂作升座樂止司贊唱班齊樂作贊四拜樂止外贊唱進表引表案女官前導舉表案女官二人由殿東門入樂作至殿中樂止贊眾命婦跪內贊唱宣表目女官宣訖興唱宣表展表女官詣案前取表宣訖興舉案者舉案置於殿東贊命婦皆興司贊唱拜樂作四拜樂止尙儀跪奏禮畢慈懿皇太后興樂作還宮樂止一慶賀皇太後進表禮止同

○擢進士趙侃丘弘侯祥官榮唐仁吳原髙斐俱爲給事中侃吏科弘戶科祥榮禮科仁原兵科裴工科

○丁亥革貴州普定畢節威淸平壩四衛守備都指揮

○巡撫湖廣左僉都禦史王儉奏黜貪暴老疾庸懦官襄陽府同知林杲等一百二十八員

○己丑戶部奏浙江等八布政司所屬府縣歲造賦役黃冊自天順八年正月以後過期不至皆司府州縣官吏因循作獘所致請行巡按禦史並諸按察司各論以罪從之○庚寅工部言輪班人匠各監局廠凡有內臣董役者聽其自點本部所屬營繕諸所委堂上官一員點之或遇事劇則委諸司公正官一員點之如有私役賣放罪及主者上是之

○福建政和縣民許有仔等二十人作亂伏誅

○湖廣平溪衛軍李容僞稱總兵官名號紏集苗人協助賊首蒙能共謀不軌事覺伏誅

○壬辰立王氏爲皇后是日早遣太保會昌侯孫繼宗告天地撫寧伯朱永告宗廟上躬告英宗幾筵出禦奉天殿命太保會昌侯孫繼宗爲止使少保吏部尙書兼華蓋殿大學士李賢爲副使以金冊金寶冊王氏爲皇后冊曰朕惟帝王致治之道必先於正家人君惇化之端尢資於得配故愼選六宮之表率實圖爲萬國之母儀義重綱常訓昭典冊此有國之儀範其來尙矣朕恭膺大寶景仰宏﹤矢見﹥詎意蔽於偏回臨婚誤於倒置尙賴先帝之遺言未泯因知中宮之妙選已成爾王氏天賦柔順躬履純和生長良家言動無違於禮度比倫懿徳幽閒允協於羣情𨿽久育於別宮而淸稱益著用超登於正位而光復惟宜今以金冊金寶立爾爲皇后於戲配我宸嚴輔玆化理以承九廟之祀以奉兩宮之慈以端表率之原以重母儀之托惟誠惟敬爲百行之先惟儉惟慈爲萬福之本善翼予治同享天休汝其欽哉○禮科都給事中張寧等奏釋道之教三代所無至漢唐而盛歷代英君誼辟非不深惡而痛革之特以化導愚昧存之以備治外之一術耳非謂其能扶世立教延永國祚而爲之崇奉也皇上卽位之初不許增例寺觀乞請額名固可傳法將來今禮部尙書姚夔等因皇太后誕日建設齊醮乃會百官炷香赴壇行禮則是儒者自失其守矣夫臣之於君願其福也當勸以修徳善願其壽也當勸以去逸欲今乃不能盡所當爲以瓣香尺楮列名其上宣揚於木偶之前相率而拜曰爲朝廷祈福祝壽通朝之人靡然相從旣不能辟而排之又不能以正自處天下後世謂何英廟初復位屬有足疾其時一二大臣不察古人行禱之意故嘗舉行此事蓋出於一時臣子迫切之情非祖宗之舊典先帝之本心因循至今尙沿故習夫臣之於君猶子之於父一指一發皆其長餋使齋醮可以助國殺身亦所不辭但以無益事情徒傷大體其於聖孝不無貝少私損乞敕禮部凡遇齋醮不許百官於寺觀炷香行禮其僧道坐食無所效勞自願焚修以爲盡心者聽如此庶可以扶名教全治體而與三代之時並隆矣上曰爾等所言有理今後僧道齋醮不許百官行香

○南京戶部奏本部軍儲倉收米少而廒座多豹韜左衛倉收米多而廒座少乞互更其名而攺屬以便輸納從之

○宣府總兵官都督同知顏彪奏宣府指揮黃瑾妖妄姦貪諸狀下其事於法司

○癸巳賜宣府獨石諸城堡官軍毛襖凡三千七百四十�人賜大同守墩官軍毛襖凡一千五百七十有奇上曰窮邊沍寒兵士尢苦故於常例外賜以毛衣其他邊障不得援以爲例

○刑科給事中趙忠奉使遼東給賚軍士因之侵克爲巡撫遼東都禦史藤昭武安侯鄭宏所劾上付法司計議回奏忠��懼罪遁

○甲午皇太后聖旦上率親王上壽免命婦朝賀賜百官宴於午門

○賜代府廣陵王長子名曰成金�款次曰成鏊

○乙未上禦奉天殿以冊立皇后詔告天下詔曰帝王爲治莫先於正家正家之道必自大婚始惟先帝臨禦之日嘗爲朕簡求賢淑已定王氏育於別宮以待期矣迨至憑幾顧命猶以婚期責成有司朕於時報禮彌甚未敢遽從矧敢與知其事不意內臣牛玉偏徇己私朦朧奏請皇太后將已退吳氏復選冊立禮成之後朕觀吳氏徳不稱位因察其實始知非預定者夫旣遵先帝之命以成禮而乃違命立非其人何以表宮闈而相祭祀興言及此內疚於心用是不得已請命母后明正牛玉之罪廢黜吳氏不敢以歲月緩自念與其非人寧虛厥位而在廷文武羣臣再三陳請謂中宮不可久虛義正詞切朕難固拒今勉從所請仍遵先帝成命冊立王氏爲皇后於戲自古人倫有常有變變而得正何憚弗爲玆朕是舉匪獨正家抑恐上負先帝選授之命於心有不安焉誕告多方使明知朕意

○升四川按察司僉事汪浩爲都察院右僉都史巡撫四州地方

○命都指揮使範瑾充大同東路參將分守操練

○命山西都指揮僉事陳瑄子鐘代父原職太原右衛指揮使

○丙申文武百官以冊立皇后上表慶賀

○文武羣臣命婦進箋賀皇后○升束鹿縣知縣盛顒爲邵武府知府慱羅縣知縣邵銅爲溫州府知府衡山縣知縣鄭冕爲衡州府知府襄陽縣知縣李人儀爲荊州府知府顒等先任禦史以效石亨坐貶在官撫字有方守臣請超遷之以彰忠直上曰顒等以直諫爲權要所排又善於其職其悉予大郡以爲人臣奉職者勸

○丁酉命故平江伯陳豫子銳襲封平江伯給祿一千石米鈔中半兼支

○戊戌誠孝昭皇后忌辰奉先殿行祭禮遣駙馬都尉薛桓祭獻陵

○國子監助教劉翔奏今日郊廟樂章皆太祖髙皇帝祀仁祖淳皇帝配天時享之事皇上奉列聖配天時享郊廟樂章別當有作章下禮部會內閣並羣臣集議言我朝郊祀樂章歌頌報稱可萬世通行惟享廟迎神樂章有曰助我眇躬開基建功終獻樂章有曰承前人之徳化家爲國母曰予小子基命成績乃事創業之事仁廟初巴易助我眇躬爲致我祖宗又易後四句爲惟前人功徳肇膺天歷延及予小子爰受方國於詞於義皆當其餘亦皆推原祖宗積慶發祥衍及無窮之意可萬世通用不須別有攺作從之

○己亥命故錦衣衛帶俸指揮同知孫紹宗子玹襲父原職本衛指揮使仍帶俸

○遼東總兵官武安侯鄭宏奏諜報孛來擁眾三萬餘紏合朵顏三衛殘寇欲來侵邊上敕沿邊諸將曰卽今秋深艸枯正宜燒荒以便瞭望爾等可如年例分遣官軍出境乘風舉火凡賊經行出沒之處盡行燒了以破其潛伏之計仍先遣夜不收之警敏者四遠哨探相機進止務在密切毋致誤事愼之愼之○升衢州府知府王髙爲河南布政司左參政

○復崇安縣縣丞吳玘爲監察禦史以玘謫官非貪淫罪用赦例復之

○翰林院檢討邢讓居喪以纂修實錄召至京乞終制不許

○庚子命定襄伯郭登充神機營總兵官兼理中軍都督府事撫寧伯朱永專總三千營

○升鴻臚寺司儀署丞劉綬爲右寺丞

○南京都察院右僉都禦史髙明言陛下卽位以來罷獻貢革宿獘宜天道無不順者今南京自春䢐夏气候愆和陰晦霪雨洪範五行傳曰陰气彊積生雨水之災臣請以理推之君爲陽臣爲陰恐權下移歟朝廷爲陽宮禁爲陰恐女謁眾歟君子爲陽小人爲陰恐佞人多歟外官爲陽內官爲陰恐閹宦盛歟又聞今年三月揚州人民無故驚疑扶老攜幼俱南奔兩日方定此亦異之大者也乞修人事以回天意事下禮部尙書姚夔言皇上卽位以來萬機獨斷庶政修明而猶有陰雨之災如明所言者實臣下失職所致乞敕兩京文武羣臣各加修省兵部尙書王竑亦言明所言揚州人民驚疑老稚南奔𨿽曰虛驚亦非羙事且揚州密爾南京升平日久居安思危而武事不可不講乞敕南京守備等官修飭武備以防意外之虞專官巡視以究軍政之獘上皆從之

○甲辰復大理寺左少卿孔公恂爲詹事府少詹事仍命兼左春坊左諭徳初公恂任禮科給事中用大學士李賢薦超擢少詹事得侍上於靑宮上卽位推恩宮臣攺大理寺少卿而心不悅至是自陳系出宣聖之後累世儒家不通法律乞復舊職故有是命○立武舉法凡天下貢舉諳曉武藝之人兵部會同京營總兵官於帥府內考其策略於教場內試其弓馬有能答策二道騎中四箭以上步中二箭以上者官自本職量加署職二級旗軍捨余授以試所鎭撫民人授以衛經歷月支米三石能答策二道騎中二箭以上步中一箭以上者官自本職量加署職一級旗旗軍捨余授以冠帶總旗民人授以試衛知事月支米二石俱送京營總兵官處贊畫方略量用把總管隊以聽調遣後果能運籌奮勇克敵見功仍聽各該領軍總兵等官核實請命升擢從太僕寺少卿李侃言兵部折衷覆奏以爲取士之法也

○太常寺卿夏衡卒字以平松江府華亭縣人幼補郡庠生永樂中學士沈度以善楷書薦授中書舍人內閣書辦累官至太常寺卿太宗北徵宣宗討武定州皆預扈從嘗病醫云得瓊玉膏可愈語聞英宗命以賜衡天順初英宗復位吏部以朝臣名上閱及衡名曰此嘗受朕賜瓊玉膏者耶衡蒞事內閣最久謙厚縝密未嘗泄禁中語一時同事者多假內閣勢張皇於外有所干求衡廉靜寡欲公退閉門獨坐泊如也至是卒年七十有三訃聞循例遣官諭祭命有司營葬事

○乙巳會昌侯孫繼宗吏部尙書王翺等議奏自古撫馭外夷來則嘉其慕義固不厭其多而拒之亦不病其少而招之今野人女直僻在東荒永樂間相率歸附時月有期名數有限近年絡繹不絕動以千計彼所貪得者宴賞之優厚而豺狼之心亦何厭之有哉若不限其來數中國勞費實多限之太狹則失其向化之心合酌量事體建州毛憐等衛衛許百人海西兀者等衛衛許三五人不得重復冒名審驗然後入關從之

○復定州判官耿裕爲翰林院檢討裕先以父都禦史九疇爲權姦所誣調官至是言官白其誣故令復職

○復監察禦史張鵬官鵬先以效石亨謫戍廣西南丹衛至是言官白其誣乃復任

○丙午朝鮮國王李瑈遣陪臣鄭中碩等奉表貢馬及方物來朝慶賀萬壽聖節

○戊申升南京國子監祭酒吳節太常寺少卿兼翰林院侍讀學士仍支從三品俸攺注南京翰林院侍讀周洪謨於翰林院二人俱以纂修實錄召至京也

○以擊賊功升廣東海康縣知縣王麒爲雷州府通判仍命聽調殺賊

○己酉巡撫陜西右副都禦史項忠奏黜老疾庸懦貪暴官平涼府同知王圭等四十三員

大明憲宗純皇帝實錄卷之十終

明憲宗純皇帝實錄卷之十一

天順八年十一月庚戍朔欽天監進成化元年大統歷上禦奉天殿受之給賜親王文武羣臣頒行天下

○以明日長陵獻陵景陵裕陵

○永平山海等處總兵官修武伯沈煜奏臣所轄自葦子谷寨至刀山關爲關寨者九爲墩臺者三十二而松棚谷一關無水難守切見葦子谷寨北去關九里地名洪山口西至捨身臺一路山形險峻少有空缺請將葦子谷等九關寨軍士外徙於洪山口創設關寨者三使之並力守禦可減舊設關寨墩臺三之二事下兵部請行巡關禦史勘議可否從之○復立福建上杭縣興化鄕巡檢司其地界漳潮二府間洪武中舊有巡檢司後移於太平裏攺稱太平巡檢司至是裏民請復立於故處巡按禦史以興化太平俱上杭要地勢難偏廢請復立興化鄕巡檢司於故地而仍畱太平如故從之辛亥萬壽聖莭詔免行慶賀禮並宴上禦奉天殿朝羣臣止行五拜三叩頭禮

○南京戶部侍郎陳翌奏南京文武官吏軍士每歲俸糧兼支麥十分之一故出給者少收入者多以浥腐不可用請於兼支之例仍加一分戶部覆奏從之

○壬子賜朝鮮國王成化元年大統歷

○朵顏衛平章忽蘭臺等遣指揮失白等貢馬賜衣服彩叚等物有差○守備代州兼提調鴈門關山西都指揮同知張懷奏禦邊三事一禦寇在於練兵宜選少壯爲頭撥常加訓練有警則先行仍立五人爲伍一人有功五人同賞一人退縮五人皆罪恩威並加使其畏將而不畏敵則可以克敵制勝矣二安邊在於持重當選將練兵餋威蓄銳謹烽堠嚴遞報乘髙以拒敵據險以遏其進賊若大至沿山一派突入我兵力寡不能抗禦則堅壁淸野設伏截邀或夜劫賊營出其不意攻其無備如此則無輕舉之失矣三堤備在於屯重兵沿邊軍兵數少如臣所守鴈門關一帶一十九口東西四百餘里其中斜徑小道百十餘皆可通人馬實京畿之藩籬山西之保障今本關並各口分守官軍見在二千五百六十二員名民壯三千九百三十五名各口大者軍壯一百名小者五十名其間徑道不過二十人或十人而已修堡砌墻挑壕鏟崖及操練無時休息撥措實爲不敷益兵守備則無不虞之患矣上納之仍以五人爲伍之法敕各邊守將通行之

○癸丑孝恭章皇后禫祭命徳王詣景陵行禮

○升工部員外郎劉子鐘爲湖廣布政司佐參議專撫治荊襄漢陽流民從巡撫都禦史王儉之請員外置也

○調山東按察司僉事夏時於湖廣

○巡撫狹西右副都禦史項忠奏涇陽縣瓠口鄭白二渠舊引涇水漑田四萬餘頃至元猶八千頃其後渠水日就淺滯利回以廢宣徳初遣官修鑿軍民復亨其利畝可收四石今河湮塞而水不復通渠旁之田遇旱遂爲赤地間或得收每畝所獲視舊僅十之二涇陽抵醲泉三原髙陵臨潼五縣皆患苦之七年十月已奏於涇水上源龍潭左側興工疏浚止於舊渠之口尋以詔例停止今軍民復言宜畢其役庶舊利可復事下工部覆奏以﹤鋶﹣釒﹥通水利國家省務請移文項忠會布按二司踏勘果有利與軍民俟春暖邊方無事之時遣有才幹官數員督工相宜修理從之

○升四川都指揮使何洪爲右府都督僉事仍守地方洪以徵東苗功升都督僉事巡撫都禦史汪浩奏四川地臨極邊盜賊見今流劫洪素勇敢軍令嚴明諸將無能及者乞敕兵部塡注府分仍於四川支俸操練軍士捕盜安民從之

○甲寅遣內官祭恭讓章皇后陵寢以是日忌辰也○宣府右副總兵都督僉事張瑀包種田地隱匿稅糧私役軍人爲千戶陳宣所奏下巡按禦史吳﹤王扁﹥核實以聞都察院請究其罪上以瑀初犯宥之第命禦史責其罪狀令卽攺正

○賜朝鮮國陪臣鄭中碩等宴及�金耳戈�糸織衣彩緞等物有差

○乙卯詔伊簡王支過祿米免還官王於天順六年薨其祿米所司一向支給至是戶部請如例扣除而王妃謝氏奏已費盡乞賜免戶部覆執前議並參奏其官吏失行罪上曰官吏罪之當矣王祿米旣費盡宜準妃奏免還官

○宣府總兵官都督同知顏彪等奏洗馬林地方達賊千數聚散近邊敕各邊總兵參將守備等官嚴加堤備○丙辰兵部尙書王竑言兩廣三司官來賀萬壽聖節各官皆熟知兩廣山川險易賊情虛實其間必有定見宜令開陳滅賊安民籌策及各舉驍勇智謀將官以聞於是廣東布政司右參議王英按察司副使鄺彥譽等共言廣東地方自永樂宣徳以來素稱殷富間有土賊隨剿隨滅不爲大害自正統十四年黃蕭餋作耗調發廣西土兵徵剿因見民物繁富而武備不修自此始於近界劫掠然不過五六十人或百餘人迹其來俱自潯梧過境而所掠財物卽於潯州河下貨賣守備官軍受其貨賄縱之以致賊徒日眾遂至千百成羣越境攻圍府城縣治比遣總兵官顏彪都禦史葉盛等統領漢達官軍前來徵剿未能成功遽奏班師軍猶未回邊報以至廣東𨿽有副總兵歐信督軍拒賊賊眾軍少不能抵敵況今各處民窮財盡軍疲气餒兼以賞罰不明人不效力欲復調兵恐難猝至而糧艸軍需亦未易辦臣等以爲宜於地方要害處修立屯堡選文武官之驍勇公正者分地守禦操習官軍民壯設法剿捕有獲功者卽行升賞然地方廣闊宜令總兵官範信統兵於髙廉雷一路往來截殺委備倭都督僉事張通暫充參將領兵於廣州城以北自三江口至封川縣一帶水路堤備遇警二將各統遊兵民快兩路夾攻則廣西之賊不敢越過廣東之界又仍請申明失陷城池失機誤事之律凡今後守土官軍有仍前怠事失職者悉置重典使其畏罪奮勇則地方得人以守矣今都指揮之中難得全才請於短中求長智謀驍勇堪任領軍出戰有如都指揮僉事安福徐寧者歷練老成堪任守備地有如都指揮僉事姜銘安姚英者如此之人亦可量才擢用以當一面之寄廣西右布政使熊煉按察副使袁凱亦言宣徳間總兵官山云號令嚴肅賊不敢犯以後總兵者歲非其人以致賊勢滋蔓越度廣東地界虜掠得志天順間𨿽命總兵顏彪等前往徵剿不能成功遽奏班師賊因蔑視官軍轉肆猖獗竊惟廣西地勢險惡非十四五萬官軍壓境不足以搜其巢穴�八乞問命大臣威望明信者爲總兵調湖廣土兵合兩廣土官狼兵刻期俱至梧州會兵運策先剿在外賊巢至八月會兵大藤峽絕其糧道則賊將自困矣今廣西都指揮之中可任者孫麟孫震葛宗蔭事下兵部覆奏以爲兩廣方面官所言皆禦寇安民之策宜令所司議行其所舉都指揮亦宜隨其所長量才擢用其廣東備倭都督僉事張通亦令充參將守地方就令都指揮姜銘安代通備倭

○復設京衛武學時武學廢久已刑科給事中金紳請復設以育將才宜遴選有學之士授以學官令五府各衛自指揮以上應襲子弟入學講讀武武經討論古今爲將勝敗之迹每月朔總兵及兵部尙書侍郎下學考試以勵勤怠詔議行之於是以太平侯張軏舊第爲武學以南京國子監助教閻禹錫爲國子監監丞掌學事禹錫先任國監丞以言事調徽州府經歷又攺南京國子監助教至是吏部言其老成熟監規可用遂復其官驛詔用之

○攺陜西關內道爲關西道易印與之

○鎭守通州都指揮同知陳逵擅鞫竊盜用刑不當爲刑部所劾詔令自陳逵輸服宥之○巡按山西監察禦史艾福奏黜老疾庸懦不謹官太原府通判馮順等八十員

○丁巳兵科給事中孫敬等奏臣等俱四川人見本處地方盜賊生發攻劫州縣居民驚惶不能安業𨿽有都禦史汪浩巡撫其地須仗朝廷恩威方能濟事況浩以本處方面擢用人心恃舊不無依違乞賜浩敕重其委任俾三司官員勿得違抗賊盜可撫則撫可捕則捕一應軍民利病聽其便宜處置庶可靖地方上從其言敕浩曰四川賊寇不聽招撫愈加猖獗皆由本處官員因循怠惰不肯同心協力以致滋蔓爾宜申嚴法令振作人心其有逡巡畏縮推姦避事者自都布按三司而下悉聽爾拏問失誤事機者以軍法從事然後奏聞爾受朝廷倭任務須盡心竭力公其舉措使人皆效力則賊平可期如或處事乖方重貽地方患害則罪有所歸賊平之後卽將此敕繳回

○巡撫四川左僉都禦史陳泰奏黜敍州夔州重慶三府老疾庸懦不謹官知府楊徳敷等六十八員

○戊午命都督僉事孫廣協同撫寧伯朱永掌右軍都督府事

○湖廣會同縣吏陳三淸等十有四人逃入山崗糾合賊首苗虫蝦等作亂其黨苗金虎捕送軍前巡撫都禦史王儉以聞上付法司議擬誅之己未禮部奏冬至節例賜百官宴請命光祿寺治具上命給節錢鈔免宴祖宗以來凡遇聖節正旦冬至皆賜羣臣宴官卑祿薄者給以鈔免宴謂之節錢俾均惠其家屬自正統以來內臣用事者畏侍宴久立遂罷宴皆給以鈔因而成例○命大同管操都指揮張瑛守備朔州城焦謙守備大同右衛城袁整守備威遠城範斌守備左衛城孫鐸守備渾源城鄧剛守備馬邑城以總兵官彰武伯楊信薦也

○庚申升中書舍人薛胤爲尙寶司丞

○南京都察院右僉都禦史髙明言刑部郎中孫璦陳鴻漸梅倫兵部郎何宜工部主事宋瑛皆�廉潔端方拙於謀身安分侯命不爲當道所知毅然求退乞敕吏部量加顯擢以獎恬退庶可以激士气回淳風又言學校人才所出而近年開四十歲以上及納馬等例多至萬餘昔唐徳宗欲授獻瓜果者以官陸贄諫曰恐特士皆曰吾以忘軀命而獲官此以進瓜果而獲官是以軀命同於瓜果矣臣恐舉人相謂曰彼以納馬入監吾以明經入監是以明經同於納馬矣乞加分別錄用不至混淆詔下其奏於所司辛酉虜騎犯天城地方總兵官彰武伯楊信遣兵追剿不及以聞敕信等嚴爲守禦

○壬戌賜韓府鎭國將軍範墑第三子名曰徵鈲第四子名曰徵鎒鎭國將軍範階庶子名曰徵錖

○以明日冬至節遣駙馬都尉薛桓周景分祭長陵獻陵景陵裕陵文武衙門各分官陪祀

○遣內官祭恭讓章皇后陵寢

○癸亥冬至節上詣奉先殿英宗皇帝幾筵慈懿皇太后宮皇太后宮行禮畢出禦奉天殿文武羣臣及四夷朝使行慶賀禮慈懿皇太后皇太后俱免命婦朝賀

○乙丑巡按四川監察禦史曹英奏四川賊寇生發𨿽有給事中童軒司務朱貴奉敕撫諭尙未寧靖況今保寧等府漢州什邡等州縣並三水關等處各報彊賊千百成羣攻破縣治放囚劫庫殺擄軍民搜掠財畜知縣劉宣等亦爲所害又兼松潘等處番蠻不靖其原調貴州守備官軍三千員名乞勿聽其取回俟中外竹�地方寧靖然後發遣事下兵部覆奏從之

○丙寅南京六科給事中王徽等言二事一曰明刑罰以正朝綱臣等切惟人主之治天下者在明號令修紀綱號令行綱紀振由人主操賞罰之柄也苟賞罰不明則號令不行欲求天下之治難矣伏惟皇上嗣登大寶初遵先帝遺命冊立皇后蓋以繼承宗祀爲重豈意賊臣牛玉大肆姦欺橫貪賄賂朦朧進退其意欲固寵於內檀權於外包藏禍心深不可測幸賴陛下聖明廢退吳氏蓋亦出於不得已也然遇此大變處此非常朝野騰諠中外駭聽以爲吳氏旣退則牛玉之罪必萬死無疑矣今不意牛玉得放南京全首領夫牛玉故違先帝之命其罪當死一也謀立皇后其罪當死二也欺侮陛下其罪當死三也使陛下員廢後之名其罪當死四也凡此四不韙者人臣之大惡而牛玉兼有之明正典刑梟首街市以明號令以正紀綱可也今乃將牛玉輕放者臣等知陛下用心仁慈不忍加刑也書曰刑期無刑辟以止辟今陛下不忍殺一牛玉則今後侍陛下左右者恣肆無所勸懲天下之人謂陛下好行姑息誠恐號令自此不行紀綱自此不振然臣等非欲啟陛下好殺之心亦非與牛玉素有睚眥也但爲朝廷號令紀綱惜耳然姦臣之惡固所當誅而內閣大臣不能無罪且冊立皇后將以奉承宗祀表正六宮輔助君徳母儀天下豈有居內閣者如越人視秦人之肥瘠恝然不加之意哉方牛玉肆姦之初婚禮尙未成也掌禮之官畏其權勢而阿附及牛玉事發之後王法不可恕也執法之官念其舊情而苟容李賢等坐視成敗不出一言其初不言者是黨牛玉也其後不言者是畏牛玉之後復有如牛玉者而禍己也黨惡欺君莫此爲甚伏望陛下剛毅明斷卽將牛玉明正典刑梟首示眾仍將李賢等明正其罪以警方來如此則號令斯行紀綱斯正中國服義外夷畏威矣二曰鑑往事以防後患臣等切惟人主之治天下不貴於能處患而貴於能防患夫患已成而後處之處之𨿽善亦未免憂煩朝廷驚駭中外虧才�員國體貽笑後世患未萌而先防之防之惟謹則自然災害不生禍亂不作朝廷無事君臣同休仰惟皇上嗣登大寶精意圖治屢頒詔書大開言路臣等已於今年四月內陳言五事內一言保全內官正欲陛下防患於未萌也處置之道未聞而牛玉之禍果作然旣往者不可諫方來者尢當謹陛下勿謂牛玉之後再無牛玉也臣等不敢遠引漢唐故事請以目擊之事爲陛下言之正統末年王振專權使先帝遠播宗社幾危其禍己慘天順年間曹吉祥專權舉兵焚闕欲危宗社其禍尢烈今日牛玉專權謀立皇后欺侮陛下其禍尢爲非常是皆貽笑四夷取議萬世者也當時朝廷以爲王振之後必再無有如王振者矣豈意曹吉祥復興曹吉祥之後必再無有如曹吉祥者矣豈意牛玉復作自玆以往若再不以牛玉爲鑑而思所以預防之安知後日之禍不有甚於牛玉者哉然預防之道非欲使之遠去左右也亦不過三事而已一不許內官與國政二不許外官與內官私相交結三不許內官弟侄在外任事並置立產業然此三事非臣等一己之見實太祖髙皇帝成法也詩曰不愆不忌率由舊章陛下果能行之非惟國家之福亦內官之福也臣等披瀝肝膽爲陛下明言之自古內官賢良者萬無一人無事之時似爲謹愼一聞國政便作姦欺彼如聞陛下將用某人也必先賣之以爲己功聞陛下將行某事也必先泄之以張己勢人望日歸威權日盛而內官之禍起矣此臣等所以勸陛下不許內官與聞國政者此也內官侍奉陛下未免朝夕在於左右文武大臣不知廉恥者多與之交結有饋以金寶珠玉加以婢膝奴顏者內官便以爲賢能朝夕在陛下左右稱羙之有正大不阿不行私謁者內官便以爲不賢朝夕在陛下左右讒謗之陛下天縱聖明固不爲惑日加浸潤未免致疑稱美者驟躋顯位讒謗者久居下僚怨不歸於內官而歸於朝廷恩不歸於朝廷而歸於內官賄賂日行威權日盛而內官之禍起矣臣等所以勸陛下不許外官與內官交納者此也內官弟侄人等授職任事倚勢爲非聚姦餋惡家人百數貲貨萬餘田連千頃馬系千疋內官因有此家產所以貪婪無厭姦獘多端身𨿽在內心實在外內外相通而禍亂所由起矣此臣等所以勸陛下不許內官弟侄在外管事並置立家產者此也陛下果能鑑彼三人於旣往行此三事於方今則禍亂自然不作災害自然不生倘或不然則禍起蕭墻患生肘腋深有不可測者矣然臣等今日之所言乃眾人之所諱臣等𨿽愚亦知避禍但受恩朝廷無以爲報居官言路不可茍容若陛下能行而無疑臣等𨿽死而無悔惟陛下聽察之奏上詔曰牛玉壞大婚禮眾人無預朝廷已有處分徽等不知情實妄言要譽希求進用令吏部俱調官遠方於是徽等俱調州判官徽普安州王淵茂州朱寬潼川州李翔寧州李鈞綏徳州奏艸蓋鈞筆云

○起復翰林院編修劉健檢討張頤纂修實錄健等至京乞終制不許

○錦衣衛帶俸都指揮同知孫顯宗卒禮部爲請祭葬上命與之顯宗會昌侯繼宗之弟也

○庚午戶科給事中童軒等奏四川腹裏賊盜𨿽蒙招撫然面從心異乍服乍叛且言我等是聽撫官賊誰敢激變或以給領撫安榜文免帖背負在身每下鄕村任意攻劫軍民人等皆爲所制莫敢誰何又有見事勢如此仿效爲惡者以此賊數愈眾攻劫各州縣治殺虜民財臣等會議將誠心聽撫復業流民行令有司加意撫卹其冥頑不聽招撫及仿效爲惡之徒督令三司等官度量賊情務在計出萬全獎勵官兵相機擒剿奏下兵部覆奏以賊旣聽撫復聚眾爲惡不早督捕恐爲重害宜請敕四道與閻禮汪浩童軒何洪令同巡按監察禦史及都布按三司官計議悉如軒等所擬行之仍令官軍人等有功卽爲具奏升賞上從之

○升大寧都司茂山衛指揮使夏正爲署都指揮僉事代都指揮李英於立威營協贊管操

○辛未都督僉事何洪戰沒於軍中洪直隸全椒縣人初襲授成都前衛指揮使累功至都指揮使天順八年冬以徵東苗功升右軍都督僉事未幾徳陽人趙鐸作亂諸守臣分兵三路討之洪偕都指揮宰用以兵三千趨彰明賊聞之引去疾追至梓潼縣朱家河合兵力戰賊少卻洪乘勝衝擊突入賊陣中援兵不繼爲賊所圍冒刃而死事聞贈榮祿大夫同知都督府事遣官諭祭命有司營葬洪素勇敢馭士號令嚴明蜀諸將中鮮有能及之者子節以洪死功襲升都指揮僉事

○壬申賞密雲鎭守有功將士王榮等銀幣絹布有差

○甲戌擢進士王讓唐盛朱淸陳按翁信爲南京給事中讓吏科盛禮科淸兵科按刑科信工科

○狹西洮州衛立落等簇番僧沙加領占等貢馬賜衣服彩叚等物有差○命備禦宣府都指揮許寧守備柴溝堡都指揮楊文守備順聖川指揮郭瑄守備保安新城城堡

○乙亥裕陵衛帶俸署都指揮僉事韓敬老疾以其侄誠代其原職武成前衛指揮僉事

○巡撫甘肅右僉都禦史吳琛奏邊軍捨餘人等有投托鎭守參將守備都指揮指揮等官或各官招納容隱並買畱作家人義男及所屬官員以家人義男賄送鎭守等官交結者悉送發原衛正軍著役餘丁並官下舍人俱隨住當差有不願回者聽於所在衛所投充軍役上從之仍命寧夏延綏遼東大同宣府獨石馬營龍門薊州永平山海密雲並湖廣貴州雲南等處巡撫巡按官一體遵行禁治

○命兩廣殺賊陣亡達官南京錦衣衛帶俸指揮僉事猛可帖木兒子狗兒襲升指揮同知正千戶困帖木兒子可可帖木兒襲升指揮使仍帶俸○丙子巡撫宣府左僉都禦史葉盛奏淮浙長蘆河東鹽引未價過重中納者少邊儲不給請量減之戶部因議兩淮鹽每引減五升兩浙減三升長蘆河東俱減二升其願折納銀者淮鹽每引銀五錢餘各視所減米爲等從之

○四川左參議孫康詣京進表求索所部賄賂爲巡撫都禦史陳泰所劾詔命巡按禦史鞫治之

○丁丑先是襄王瞻墡於先帝時請興工造碑鑄鐘至是上言以趣其成上復襄王書曰朕初卽位與民休息一切不急之務俱從減省已頒詔布大信於天下況玆二事亦非急務若勉循所請不惟使朝廷失信於下恐亦無益於叔祖之盛徳也叔祖讀書明理素稱賢達正賴匡輔不逮以康濟兆民尙其亮之大明憲宗純皇帝實錄卷之十二

天順八年十二月庚辰朔上視牲於犧牲所

○壬午工部主事郭昇請修臨淸縣新開上閘從之

○升徵進兩廣殺賊獲功並陣亡南京興武等衛指揮同知鬼力等二十四員弟男各一級

○廣西總兵官泰寧侯陳涇巡撫右僉都禦史吳禎訐奏不法諸狀上命刑部郎中王克復偕錦衣衛官往核其實

○癸未巡撫甘肅右僉都禦史吳琛奏甘肅地方極臨邊境南接番夷北鄰胡虜衛所城池夾於中道處處俱系要害自先至今各有防邊定規每衛所離城百里相間設立煙墩撥軍守了時遣夜不收遠出墩外哨探各有信地又於緊要路徑伏軍架炮遇賊近塞舉烽放炮連接傳報鎭守總兵等官相機戰守然大要在將得其人平居撫卹軍士操練軍馬申嚴號令公行賞罰一遇警急小則量分捷騎以剿其單弱大則選差精兵而破其彊悍設若眾寡不敵則頓兵按甲堅壁淸野彼剽掠無所得必然遁退然後徐發精騎或擾其前或擊其傍或躡其後可以成功近年以來爲將者多不得人軍𨿽眾多而不習戰陣上下因循茍延幸免如天順二年五年賊抵甘州涼州莊浪古浪城下鎭守總兵等官惟閉城自保登樓觀望賊環城剽掠從容出境卽是以觀縱有雄兵百萬戰馬千億將不能統調驅策果何益於成敗哉爲今之計莫若擇將官撫卹軍士以餋其气操練軍馬以精其能堅完城堡以爲保障給足衣糧以爲餋贍鋒利器械以爲戰具先使我之有備以待敵之未至尢須謹烽堠嚴哨卒申號令明賞罰庶所戰必捷所向必克矣設或鎭守總兵等官不得其人許巡撫巡按官指實參奏挐問如此則守邊之道庶助一二上嘉納之

○丙戌設楡林城軍站以其地臨邊境總會軍馬使人往來多也

○湖廣總兵官李震等奏廣西猺獞越過湖廣界流劫桂陽等州縣臣等分軍爲三哨遣官督戰生擒十有八人斬首五百六十八級又與賊遇於牛頭嶺生擒一百五人斬首七百一十三級餘賊由江華縣遁回臣等又分兵生擒二十五人斬首一百九十一級遂皆敗走又有賊七千餘徒由平樂過江欲攻劫湖南地方緣湖南與廣西連界累被猺獞越境殘害實因彼處官軍不嚴加把截而有司又不撫治甚至受賊賄賂縱容出境爲患乞行兩廣鎭守巡撫等官嚴督所在守備官軍設法截殺事下兵部覆奏震等殺賊有功良可嘉尙但今猺賊見攻臨武等縣待其撲滅盡絕之後合並升賞仍行兩廣鎭守巡撫等官嚴督官軍分守毋令流賊出境並追究縱賊官吏以警將來從之

○丁亥分守延綏西路左參將都指揮同知房能陳三事一除潛��元女�以靖邊疆臣所守地方邇年胡��元女�潛入其內夜則隱伏近邊旦則擁眾突入劫截道路搶殺人畜若不豫爲區畫誠恐餋成邊患亟難芟除竊見寧夏總兵官都督同知張泰在邊年久練達老成鎭守寧夏太監王淸曾搜河套師行有紀巡撫延綏右僉都禦史徐廷章臨機應變剛果有爲請敕在廷文武大臣從長計議專命張泰王淸總制三邊號令而以徐廷章贊理軍務臣願受其節制當春初河泮艸枯之時量調寧夏並偏頭關軍馬各從便路過河及調延綏一帶邊堡頭撥敢勇官軍並知識道路夜不收付臣等統領量賫糧料會合並進聲勢相接臣先啟行徧歷河套搜尋所在並力擒捕搗其巢穴絕其種類如此軍威遠振邊境獲安矣一移營堡以固邊方臣所守迆東地原設塞門堡白洛城二處俱在偏南以裏去邊墩相遠道路迂曲聲勢不聞遇有警急緩不及事況其軍民反在堡外耕牧看得白洛城北地名甎營塞門堡北地名楡林依據險阻水艸便利又與大兔鶻龍州邊堡接徑端直營堡聯絡易爲應援可將安定縣守城官軍一百員名並入白洛城數內操守爲宜請敕兵部轉行陜西都布按三司委官親詣其地會同臣等勘視期以來年春初量起延慶二府人夫及見操民壯並工建築完備移置屯戍則藩籬永固居民獲安𨿽勞一時之力而實爲經久之利一制利器以破敵鋒臣先在麓川破敵之時曾用火器名曰九龍筒一綫引火九箭齊發而能致遠傷人中馬驚象大有功效及在貴州徵剿東苗行軍下營多用寸紮窩弓密布營周及賊行要路但有窺犯遊綫一動人馬應弦而倒其間有置毒於箭者卽時致死請敕兵部降下式樣行令各邊依法成造窩弓九龍筒並一應合用火藥箭鏃等件俱要堅完各照地方量數運送沿邊總兵參將等官分給所轄營堡使之教習如此以戰則克以守則固矣上以所言有理命兵部計議以聞

○臘節賜百官宴於午門

○戊子安遠侯柳景寧陽侯陳潤丰潤伯曹振武進伯朱云懷柔伯施榮東寧伯焦壽淸平伯吳璽以祖父舊祿俱被裁減奏請如舊戶部言朝廷賜祿必論勛勞今景等未有勛勞如其祖父而妄請增祿宜治其罪上曰彼𨿽未有勛勞然皆勛臣之裔不給則已奚罪焉其宥之

○庚寅禮部奏各郡王府鎭國將軍及郡主郡君等冠服俱有定制其奉國將軍鎭國中尉輔國中尉奉國中尉並將軍中尉妻及縣君鄕君儀賓一向未有受封者其冠服儀制條例不載請會同翰林院定擬以聞永爲定制奉國將軍從三品誥命一道朝服一套內五梁冠一鈒花金朝帶一象牙笏一大紅素綫羅單朝服一白素絲紗中單一大紅素綫羅夾裳裙一大紅素綫羅夾蔽膝一大紅素綫羅白素銀絲紗二色大帶一丹礬紅妝花絨錦錦雞夾錦綬一副玉佩一副大紅素綫羅夾佩帶全皂麂皮雲頭履鞋一雙白熟絹夾水襪一雙公服一副內大紅素紵絲雙擺夾一皂皺紗襆頭一鈒花金革帶一常服紵絲夾一套內大紅織金胸背虎豹開﹤衤癸﹥圓領一深靑素搭護一黑綠素帖裏一鈒花金束帶一皂麂皮銅綫靴一雙烏紗帽一鎭國中尉從四品誥命一道朝服一套內四梁冠一光金朝帶一象牙笏一大紅素綫羅單朝服一白素銀絲紗中單一大紅素綫羅夾裳裙一大紅素綫羅夾蔽膝一副大紅素綫羅白素銀絲紗二色大帶一丹礬紅妝花絨錦錦雞夾錦綬一副藥玉佩一副大紅素綫羅夾佩帶全皂麂皮雲頭履鞋一雙白熟絹夾水襪一雙公服一副內大紅素紵絲雙擺夾一皂皺紗襆頭一光金革帶一常服紵絲夾一套內大紅織金胸背虎豹開﹤衤癸﹥圓領一深靑素搭護一黑綠素貼裏一烏紗帽一光金束帶一皂麂皮銅綫靴一雙輔國中尉從五品誥命一道朝服一套內三梁冠一鈒花銀朝帶一象牙笏一大紅素綫羅單朝服一白素銀絲紗中單一大紅素綫羅夾裳裙一大紅素綫羅夾蔽膝一副大紅素綫羅白素銀絲紗二色大帶一藥玉佩一副大紅素綫羅夾佩帶全丹礬紅妝花絨錦盤雕夾錦綬一副皂麂皮雲頭履鞋一雙白熟絹夾水襪公服一副內深靑素綫羅雙擺夾一皂皺紗襆頭一鈒花銀革帶一常服紵絲夾一套內紅織金胸背熊羆開﹤衤癸﹥圓領一靑素搭護一綠素貼裏一烏紗帽一鈒花銀束帶一皂麂皮銅綫靴一雙奉國中尉從六品誥命一道朝服一套內二梁冠一光銀朝帶一象牙笏一大紅素綫羅單朝服一白素銀絲紗中單一大紅素綫羅夾裳裙一大紅素綫羅夾蔽膝一副大紅素綫羅白素銀絲紗二色大帶一藥玉佩一副深桃紅素綫羅夾佩帶全丹礬紅妝花絨錦練鵲夾錦綬一副皂麂皮雲頭履鞋一雙白熟絹夾水襪一雙公服一副內深靑素綫羅雙擺夾一黑漆襆頭一光銀革帶一常服紵絲夾一套內紅織金胸背彪開﹤衤癸﹥圓領一靑素搭護一綠素貼裏一烏紗帽一光銀束帶一皂麂皮銅綫靴一雙奉國將軍妻封淑人誥命一道冠服一副內珠翠四翟冠一大紅素紵絲夾大衫一深靑素紵絲彩繡圈金孔雀夾褙子一靑素綫羅彩繡圈金孔雀夾霞帔一副抹金銀鈒花墜子一鎭國中尉妻封恭人誥命一道冠服一副內珠翠四翟冠一大紅素紵絲夾大衫一深靑素紵絲彩繡圈金孔雀夾褙子一靑素綫羅彩繡圈金孔雀夾霞帔一副抹金鈒花墜子一輔國中尉妻封宜人誥命一道冠服一副內珠翠三翟冠一大紅素紵絲夾大衫一深靑素紵絲彩繡圈金鴛鴦夾褙子一深靑素紵絲彩繡圈金練鵲夾霞帔一副鈒花銀墜子一縣君誥命一道冠服一副內珠翠三翟冠一大紅素紵絲夾大衫一深靑素紵絲彩繡圈金鴛鴦夾褙子一靑素綫羅彩繡圈金鴛鴦夾霞帔一副抹金銀鈒花墜子一縣君儀賓從五品誥命一道朝服一套內三梁冠一象牙笏一大紅素綫羅單朝服一白生絹中單一大紅素綫羅夾裳裙一大紅素綫羅夾蔽膝一副大紅素綫羅白素銀絲紗二色大帶一硝子玎璫一副大紅素綫羅夾佩帶全丹礬紅妝花絨錦盤雕夾錦綬一副皂麂皮雲頭履鞋一雙白熟絹夾水襪一雙公服一副內深靑素綫羅雙擺夾一皂皺紗襆頭一烏角革帶一常服紵絲夾一套內紅織金胸背熊羆開﹤衤癸﹥圓領一靑素搭護一綠素貼裏一烏紗帽一鈒花銀束帶一皂麂皮銅綫靴一雙鄕君誥命一道冠服一副內珠翠三翟冠一丹礬紅素紵絲夾大衫一深靑素紵絲彩繡圈金練鵲夾褙子一靑素綫羅彩繡圈金練鵲夾霞帔一副抹金銀墜子一鄕君儀賓從六品誥命一道朝服一套內二梁冠一象牙笏一大紅素綫羅單朝服一白生絹中單一大紅素綫羅夾裳裙一大紅素綫羅夾蔽膝一大紅素綫羅白素銀絲紗二色大帶一藥玉佩一副深桃紅素綫羅夾佩帶全丹礬紅妝花絨錦練鵲夾錦綬一副皂麂皮雲頭履鞋一雙白熟絹夾水襪一雙公服一副內深靑素綫羅雙擺夾一黑漆襆頭一烏角革帶一常服紵絲夾一套內紅織金胸背彪開﹤衤癸﹥圓領一靑素搭護一綠素貼裏一烏紗帽一光素銀束帶一皂麂皮靴一雙

○壬辰工部奏太社太稷壇墻垣黝堊剝落及祭器損壞請泥飾修理從之

○命都督同知張欽統團操官軍七千往居庸關防候孛來進貢使臣

○太監柴昇傳奉聖旨升左正一孫道玉爲眞人給誥命道士乞恩膺封夤緣受賞自此始○癸巳巡撫大同副都禦史王越奏大同所開鹽格重商人無一至者請量減之事下戶部更定淮鹽每引米豆減五升浙鹽減三升長蘆河東鹽各減二升

○命錦衣等衛從徵兩廣貴州東苗大同殺賊獲功陣亡官指揮同知鎖住馬子管城楊鑑子芳俱襲升指揮使指揮僉事史能子王�禺沈忠子洪俱襲升指揮同知正千戶朱貴子昭範轉加奴子福受蘇智子瑾俱襲升指揮僉事

○甲午命都督僉事李杲充總兵官佩靖虜副將軍印鎭守延綏等處地方

○巡撫陜西都禦史項忠奏西安府城內井泉鹹苦飲者輙病舊有龍首一渠引水從東門以入然水道依山遠至七十里艱於修築﹤山成﹥用頗繁且水利止及城東西北居民不得取飲其西南皂河違城僅一捨許請鑿渠引水從西入城與龍首渠二水相濟則舉城居民均享其利事下工部請勘實修鑿從之

○乙未直隸邳州知州孟琳奏本州楡行諸社俱臨沂河以久雨河岸爲水所崩者二十有八處諸社卑田渰沒殆盡乞量興工役修築工部覆奏從之

○遼東總兵官武安侯鄭宏奏都指揮焦貴失守地方私役軍士及求索狐貉等皮諸罪上令法司鞫之

○丙申肅王贍焰薨王莊王之子母張氏永樂丁亥生歲甲辰襲封天順甲申薨年五十七至是訃聞上輟朝三日遣官致祭命有司營葬事謚曰康

○山西行都司都指揮同知李俊年老命其孫鑑代祖原職大同前衛指揮僉事○戊戌烏思藏輔教王喃葛堅參巴藏卜遣番僧領占祿竹等來朝貢氆氌等物賜衣服彩叚等物如例

○免兩廣府州縣官朝覲

○太僕寺丞王燧事查出直隸眞定河南開封等府眞守河間等衛倒失馬匹妄報赦前者共五千一百二十八匹詔以軍衛每馬五匹民間每馬四匹令朋合折買馬一匹補俵備用

○己亥升順天府府丞盧祥爲都察院右僉都禦史巡撫延綏等處地方

○庚子韓王徵釙妃石氏薨妃兵馬指揮昉之女景泰四年冊封至是薨訃聞賜祭葬如例

○致仕江西布政使吳潤卒潤字汝徳常州府武進縣人補縣學生永樂初以楷書起修永樂大典授刑部主事歷建昌姚安廣信三府知府升雲南按察使土官普覺謀變潤先事誅之事聞升江西右布政使丁外艱角�羊任江西民上章請奪情詔起復遷左布政使景泰初以孫選儀賓例致仕家居十餘年至是卒年七十九潤寬厚長者處己待物一以誠信在江西十有二年民愛之如父母至今江西人論方伯必以潤爲首稱云

○辛丑復遼東都指揮使夏霖霖天順中以罪調廣西聽調殺賊至是遇例乞還許之

○壬寅升廣東布政司左參政胡拱宸爲廣西右布政使貴州右參政楊鐸爲左參政

○旌表孝子李茂等七人節婦楊氏等五人茂順天府玉田縣人國子生母病躬侍湯藥不少違比卒廬墓側有二狐穴於傍及龜蛇周旋左右不去人以爲孝感周尙文東安縣人父目失明露香吁天朝夕舐之數日復有見母李卒尙文時任山東樂昌縣學訓導聞訃卽歸廬墓側﹤鋶﹣釒﹥食飲水每忌辰輒三日不食偶有賊十餘騎突入墳內見其衰服號哭勒馬旋視者久之竟不忍害王達直隸定州人天性孝友父歿慟哭幾絕爲廬於墓朝夕哭奠不輟夜有賊入廬內達角�羊衣遺之賊偶持去後夜復送還曰公孝子吾不忍也寇林直隸唐縣人父深任左都禦史曹欽反被害林慟哭幾絕廬於墓側張英大寧都司署都指揮僉事母趙病腦疽數孔潰出膿血醫療罔效英以口咂膿吐之遂愈楊寧雲南太和縣人本楊明輔子與楊弘道爲餋子生母崔氏卒寧負石爲墳廬於側三年後弘道夫妻歿亦如之鄕人稱曰楊孝子陳璽山西絳州儒學生父恕任貴州右參議卒於官璽扶柩歸葬廬於墓側有雙鵲巢於樹每奠哭鵲輙哀噪人咸異之節婦五人楊氏直隸丹徒縣民王仲玉妻髙氏直隸棗彊縣民宋亮妻唐氏浙江淳安縣民王文蕙妻張氏山東東平州民滑政妻俱年未三十寡居守節無玷各表其門曰貞節包氏浙江宣平縣民蔡儼妻賊陶得貳作亂鄕民悉攜家眾赴東巖避之多爲所掠包亦被執自度不可脫乃紿曰有金珠藏巖穴間可往同取賊信之與俱行忽至險所罵曰吾本良家女豈汝犬彘偶耶遂拽賊墜巖俱死姑林氏亦投崖死鄕邑知者咸痛惜之特表其門曰貞烈

○癸卯命故守備懷安等衛都指揮僉事宋晟子遇襲父原職懷安衛指揮同知○移狹西綏徳衛魚兒河堡於迆東山頭並添設魚河驛不設官吏專委百戶一員撥軍走遁

○湖廣桂陽州守禦千戶樊珤羅昇以猺賊流劫失守地方禦史黃●劾之下法司究其罪

○甲辰敕禮部三法司曰新正在邇萬物咸亨在京文武羣臣除贓罪外自天順八年十二月二十五日以前所犯罪名紀錄在官者悉與湔除俾圖自新仍命有司行文於天下諸司

○重定分俸例先是在京文職五品以上六品以下三分四分本色米歲與南京關給後有分俸於原籍餋祭者旣分本色什一二乃復於南京冒支原數於是戶部請欲分者全分之不復於南京支給遂定爲例

○錄刑部尙書薛希璉子慶爲南京鴻臚寺序班以慶自陳隨父希璉鎭福建有軍功也○朝鮮國王李瑈遣陪臣李義堅等捧表及方物來朝慶賀正旦節

○乙巳賜代世子第六弟名曰成鉖七曰成釨八曰成鋈遼府輔國將軍豪土�﹤顯﹣頁﹥嫡第三子名曰恩金�欶

○擢理刑進士閔圭楊瑯胡深丁川李進劉餘慶博實姚綬鄭銘監生劉城康永韶俱爲監察禦史圭山東道瑯深永韶河南道進四川道餘慶浙江道實陜西道綬廣東道銘福建道城川貴州道

○狹西鎭番衛奏本衛爲邊陲要害而西關墻垣卑薄艱於守禦又倉廒缺少芻粟無處收積宜展築蓋造以嚴邊備事下工部言此實邊城急務若俟勘實恐失事機請下守臣及時修築從之○四川按察使周文盛奏四川地方番蠻爲患調軍運糧軍民不得休息而腹裏地方又有盜賊生發官少事多任用不敷乞暫取回淸軍禦史止令布按二司並各府州縣委官淸軍兼管捕盜催糧等事候地方寧靖照舊從之

○泰寧衛知院忽剌百等遣指揮哈剌不花等來朝貢馬賜金織衣彩叚等物有差

○丙午巡按福建監察禦史魏瀚言五事一畏公議大要謂朝廷用一人必思公議何如行一政必詢公議當否一處以至公之道而不累於偏黨之私則天人胥悅而治效可臻矣一重民命謂邇者以禦史呂洪等陳言俾臣等逐一審錄重囚得以知四方郡邑之間多有無辜而致死有罪而逭刑者詳其所由實由典獄之官未盡得人府州縣案牘旣成達之臬司刑寺不過憑已成之獄少加參閱耳本源旣失末流無補乞敕吏部自今各處典獄之官務選發身科目曾經歷事法司諳曉刑名者選授其重囚仍乞以三年爲率令巡按禦史會同三司照例審錄無拘成案如此庶刑無僣濫獄無冤滯民生遂而和气臻矣一嚴武備臣巡按福建其都司衛所官屬上驕下惰相習成風城池多至崩塌器械少能精好竊恐天下軍政廢弛大率類此乞敕該部通行各處巡撫巡撫並按察司官將衛所旗軍操備跟官公差逃亡等項備細造冊送各衙門備照待巡歷之際嚴加點閱如有私役賣放俱聽參問其巡撫等官不行用心整飭視常玩慢者一體治罪如此庶人心有所警懼而軍政不至廢弛矣一擇守令臣伏睹皇上嗣位以來廉察吏治問民疾苦凡郡縣之官貪沓衰眊以不稱職聞者悉令罷黜斯誠惠餋生民之要道也但恐今日之進用者未必皆精力廉介其邊遠郡邑之官以按察稀少害民尢甚乞敕該部今後守令之職當加愼選知府必以府佐縣正素著聲績並京職材力堪任者爲之知縣必以縣佐司府幕官之有聲稱及進士舉人教官年力富彊者任之京職年幾六十而素乏譽望監生年踰五旬而無志效用者俱令致仕或與冠帶閒住如此非惟郡縣得人生民獲安而壅滯之患亦可﹤鋶﹣釒﹥通矣一育人材臣聞材無良否善用者皆良材人無善惡有教者皆善人今天下武職子弟生長庇蔭之下崇尙驕奢之習一旦承襲侈然自滿縱欲無忌間有一丁不識而花

○押莫判者此皆平日失教餋所致也乞敕該部通行各處提學禦史○並副使僉事等官將武職應襲子弟十三歲以上者俱送本處儒學收充武生俾之朝夕肄業講讀兵書如此則教有成效人無棄才而武弁不患無人矣﹤鋶﹣釒﹥入命所司議之

○戊申歲暮享太廟奉英宗睿皇帝神主詣廟享祀

○遣太常寺官祭五祀之神

○遣旗手衛官祭旗纛之神

○以明日正旦遣駙馬都尉石璟祭告長陵獻陵景陵

○遣內官祭恭讓章皇后陵寢

○是歲天下戶口戶九百一十萬七千二百五口六千四十九萬九千三百三十田地四百七十二萬四千三百二頃七十三畝田賦米二千二百二萬八千四百八十五石有奇麥四百三十二萬一百七十五石有奇絲九萬二千七百六十二斤綿一十萬五千兩絹二十九萬三千一百七十疋布八十二萬七千五百五十四疋綿花葺三十萬五百六十五斤抄色鈔一百二十一萬八百三十二錠雜課錠鈔一千四百五十八萬四千三百七錠未五萬三千二百五十五石有奇麥二千三百八十六石二斗布七百六十疋鹽課鹽二百一十四萬七千三百五十二引米五千七百八十七石有奇布六萬四千三百一十四疋茶課茶五十六萬五千一百三十九石有奇采納銀一萬五千一百二十八兩水銀二百二十九斤朱砂一十六斤有奇漕運京師僣運糧三百三十五萬石各處運納糧三百七十六萬二千五十一石有奇減免天下官田等項稅糧五十六萬四千八百九十四石明憲宗純皇帝實錄卷之十三

成化元年春正月己酉朔上詣奉先殿慈懿皇太后皇太后宮行禮畢出禦奉天殿文武羣臣及四夷朝使行慶賀禮

○是日立春順天府官並進春致詞云玆遇紀元成化正旦逢春气節會同天人交泰恭惟皇帝陛下膺乾納祐奉天永昌

○文武羣臣命婦朝賀皇太后於仁壽宮慈懿皇太后皇后俱免賀

○是日夜有流星大如盞靑白色光燭地自左攝提東南行至天市西垣

○庚戌文武羣臣朝親王於奉天門東廊

○辛亥宣宗章皇帝忌辰奉先殿行祭禮遣駙馬都尉石璟祭景陵○壬子巡撫湖廣左僉都禦史王儉奏廣西猺賊流劫湖南境夜入桂陽州城殺掠軍民千戶樊珤棄城遁千戶王鳳禦之不克死總兵官李震等率軍追及於臨武縣力戰敗之擒斬二千餘級追回被虜男婦一千七百餘人馬牛二百餘匹賊今擁眾約有萬計勢甚猖獗所至騷動良由哨守指揮劉政等不加防遏以致賊乘夜架梯登城珤等失守城池罪在不宥總兵官李震等後𨿽有殺賊之功前不能無失守之罪俱宜究問震等亦以其事聞事下兵部言湖南流賊累移文儉等嚴兵討捕今勢益滋蔓如此蓋其平居玩寇弛備臨事乃互相歸咎飾非𨿽有追斬微勞僅足以贖誤事之罪乞敕責儉等協謀捍禦並核實戰守將士功罪以行賞罰從之○甲寅曉刻北方有流星大如盞靑白色有光自內階東北行至近濁

○乙卯孟春享太廟奉英宗睿皇帝神主詣廟享祀

○遣內官祭司戶之神

○松潘副總兵都督僉事盧能奏邊倉乏糧且言先年奏準開中淮浙鹽而則例過重商賈不至乞爲量減戶部議淮鹽十萬引每引原擬米四斗浙鹽五萬引每引米二斗今宜各減五升俱米麥中半兼收從之

○夜有流星大如盞靑白色光明燭地自文昌東南行至軒轅

○丙辰以大祀天地上禦奉天殿誓戒文武羣臣致齋三日

○丁巳曉刻火星犯東咸星○戊午兵科給事中秦崇言師克在和方今夷虜陸梁邊郊多壘正文武大臣戮力同心之日竊恐其中鎭守者有善謀而巡撫者或言其否巡撫者有奇策而總戎者或指爲非進止殊途戰守異見自相矛盾何以成功乞敕各處鎭守巡撫內外文武等官臨事必須互相咨度惟善是從脫或謀慮未宜更當從容勘酌務俾計出萬全然後見諸行事則戰勝攻取事定功成而蕞爾小醜不足以廑九重之憂矣章下兵部以崇言實中邊臣之病乞通行天下鎭守巡撫等官令遵守之上曰人各有長朝廷所以參用文武內外之臣以任邊寄正欲其彼此相資可否相濟以共成王事耳苟或各懷私妒護己之短沮人之長幾何不遺邊患大抵天下之事同則成益則敗者皆然也戒其異而勉於同豈特邊臣爲然哉○己未大祀天地於南郊上還宮謁慈懿皇太后皇太后畢出禦奉天殿文武羣臣行慶成禮

○賜羣臣上元節假十日

○庚申�慶成宴命分賜文武羣臣胙而四夷朝使特賜宴於會同館

○夜有流星大如盞靑白色有光自星宿南行至近濁尾迹炸散三小星隨之

○迆北馬可古兒吉思王子及其太師孛來等差使臣平章孛羅赤等二千一百九十四名來朝貢馬至太同境敕太監葉達等往迎之辧驗入境存畱十之七給與口糧下程在邊牧放仍命守臣防護之

○辛酉太常寺奏舊例春祀社稷是日亦祭先農之神今皇上新登寶位將親耕耤田其先農之神或仍於祀社稷之日致祭或別卜吉上曰常祭如舊耕耤田之祭其更擇之○升錦衣衛掌鎭撫司事指揮僉事王杲爲中都畱守司副畱守時壽州衛致仕指揮李素言鳳陽根本之地比年饑窘軍民流徙寇盜生發患在腹心恐畱守一人難於獨理事下兵部舉曰�永用之

○巡撫兩廣右僉都禦史吳禎奏廣西泗城州土官岑豹聚眾四萬攻劫上林長官司旣而又殺土官岑志威滅其族劫其印占據其境土𨿽經兵部移文累令撫治豹恃頑不服事下兵部言豹彊獷如此不旱爲之所恐貽邊患宜行禎等可撫則撫否則調兵擒捕明正典刑從之

○壬戌敕羽林前衛帶俸都指揮同知鈔全分守延綏東路○提督薊州等處糧艸戶部郎中閻本奏請措置邊儲於是戶部定擬中鹽則例奏準遵化縣永盈倉開中準鹽二萬引每引粟米九斗長蘆鹽二萬引每引粟米四斗

○癸亥兵部言遼東總兵官武安候鄭宏奏左參將劉端調守寧遠故違節制遁還又於公會詬辱宏將手刃之及移文巡撫等官核實謂端違抗詬辱則有之餘皆宏所誣構俱乞究治以爲邊將不協之戒上兩宥之仍令兵部移文飭使各安分守法協和行事再犯不貸

○昏刻月犯軒轅南第五星

○夜有流星大如盞赤色光燭地自紫微垣東藩東北行至近濁

○甲子賜朝鮮國賀正旦陪臣李義堅等宴並衣服彩叚等物有差○命中軍都督同知趙輔佩徵夷將軍印充總兵官右都督和勇充遊擊將軍浙江布政司左參政韓雍升都察院左僉都禦史贊理軍務往徵兩廣蠻賊先是巡按廣東監察行�缶禦史王朝遠奏廣西流賊越過廣東界十郡彊域殘毀過半田畝荒蕪遺骸徧野餘民無幾道路幾無人行兵力衰微民情惶惑今賊徒日益延蔓過廣東者已至江西在廣西者又越湖廣𨿽兩廣各有總兵歐信範信巡撫都行�缶史吳禎等官但地廣賊眾力不能支乞敕廷臣會議別選謀勇名將及有威望大臣委以重權責其成效庶或有濟時副總兵範信亦會巡按三司等官奏稱賊黨眾彊又多乘馬我軍單弱反止步隊猝於平地遇賊步不足以當騎自來官軍取勝全藉達軍騎射乞調達軍委都指揮廉忠統領仍乞照廣西事例選衛所旗軍有丁力者優免餘丁三名令自備鞍馬協同達軍徵討事下兵部言兩廣地廣賊眾而以都禦史吳禎一人兼任兩處地方顧此失彼初議調達軍亦以禎偏執而止今宜如朝遠等言會廷臣推舉文武大臣各一員假以總制便宜之權及達官中可將者一人選領達軍以往事下多官議僉舉中軍都督同知趙輔可兌總兵官浙江左參政韓雍素有才識可提督兩廣軍務前軍右都督和勇可統兩京達軍從徵上從之故有是命

○乙丑英宗睿皇帝小祥上躬祀幾筵遣駙馬都尉石璟祭裕陵是日早不鳴鐘鼓上服淺淡色服視事於西角門○禮部奏自古聖帝明王興文致理必先幸太學釋奠先師懋隆化本洪惟太祖髙皇帝太宗文皇帝曁英宗睿皇帝列聖相承率循玆典恭惟皇上嗣大歷服之初正崇儒重道之日請遵成憲以昭文明之治上曰視學祖宗盛典朕當舉行其命欽監擇日爾禮部會同翰林院具儀以聞

○迆北使臣孛羅赤等六百六十餘人來朝是日門禁殿升循例增設甲冑之士環列侍衛視常加嚴自是十日一入朝每朝輙侍衛如儀

○升山西行都司都指揮僉事畢瑛爲署都指揮使管理司事

○論平四川長寧等處昔乖件大壩等夷有功官軍人等一人擒斬四名顆者例升一級不賞一人自擒斬三名顆者俱量加賞賚有差○丙寅升漕運參將錦衣衛帶俸都指揮使楊茂爲前軍都督府署都督僉事佩漕運印充總兵官

○升遼東定遼中衛指揮同知李贄定遼前衛指揮僉事周俊俱署都指揮僉事

○戊辰烏思藏哩斡革你丹等寺剌麻番僧銷南斡卽兒等朵公等寺番僧班丹著藏等董卜韓胡宣慰使司隆顯等寺番僧納瓦札巴堅粲等並陜西岷州衛法藏等寺番僧堅參星吉等洮州等衛大崇教等寺番僧藏卜短竹等西寧如來等寺番僧板丹札失等各來朝貢馬及方物賜宴並衣服彩叚等物有差

○哈密地面使臣寫亦捨力乜力等來朝貢馬駝賜衣服彩叚等物有差其忠順王母弩溫答失力等附進馬駝回賜彩叚表裏等物及存畱甘州打剌罕等賞賜俱付寫亦捨力乜力領回給與○命都指揮僉事袁佑充漕運參將

○己巳曉刻月犯氐宿

○升監察禦史彭信爲順天府府丞

○賜靖江王府故鎭國中尉相��奠妻胡氏米歲一百五十石

○國子監助教李伸上言五事一明從祀之典臣觀孔子廟庭配享從祀皆有可議者配享則顏淵曾參孔伋配享堂上而顏路曾點孔鯉列之廡下以人倫論之子𨿽盛徳豈可先於父乎先儒熊禾及國初學士宋濂皆以爲言而近時說者乃謂廟祀主崇道而家廟在敍倫此非至論臣以爲從祀之在闕裏者顏路曾點孔鯉宜配孔子父啟聖王之廟在兩京及諸郡邑者則別置一室於太成殿側以祀之從祀如公伯寮之愬子路荀況之論性惡馬融之陷忠良杜預之議短喪王弼之尙莊老大本巳失理宜黜之元之大儒若容城劉因金華許謙史傳具載其學識精純正大足以繼聖賢之絕學宜在從祀之列一嚴學校之職臣惟師嚴道尊然後民知敬學今天下學官皆朝廷設立以敷教育才者也而各處憲臣巡歷者多不遵憲綱惟恃威勢往往非禮折辱之殊非朝廷右文之意宜敕都察院移文提調學校行�缶史按察司官凡所巡歷之處於學官之賢者宜禮貌之以示敬學之意一擇承襲之胤今之武臣子孫席父祖之蔭憑藉世祿鮮由禮義往往至於歹�員身滅性負朝廷世官之意宜敕兵部今後武臣嫡長子孫承襲之後果有不孝不弟無禮無義者奏聞別選其弟兄之良者以襲其職則武臣之子孫皆能振起而共勉於善矣一蔭大臣之子考諸往昔大臣子孫皆世其祿而本朝諸司職掌亦有蔭襲之條然近日以來大臣乞致仕而歸子孫率多爲編氓殊非朝廷優禮大臣終始之意宜敕所司考求永樂宣徳正統天順年間之大臣非有過犯降調而致仕以禮者子孫皆得錄用自今伊始其襲蔭子孫當先入國子監讀書習禮待其父祖歸老鄕閭或永終祿位然後如例蔭補則朝廷崇徳報功之意厚矣一益小吏之俸惟吏不廉平則治道衰今小吏皆勤事而俸祿薄欲其無侵漁百姓難矣今天下有司官員俱無全俸每月關米有一石者有二石者餘皆折鈔若數口之家資一二石之米以爲餋贍豈能足其衣食乎衣食不足自非有守者不能不苟取於民宜其坐贓者相繼不絕也宜敕賜內外七品以下文職官員全俸在外七品以上半俸以優贍其家庶有以餋其廉矣上命該衙門議行

○庚午命戶部右侍郎薛遠整飭兩廣軍餉時兵部擬委郎中二人分督兩廣上以徵南軍士兩京及江西湖廣共調萬人需費浩穰非郎中可理特以命遠

○命鎭守懷來等處都指揮同知陰傑爲參將以鎭守監丞弓勝言傑所屬各城哨守官皆都指揮與傑比肩難以調度故也

○巡撫延綏右僉都禦史徐廷章奏虜寇屢入府谷堡處劫掠良由總兵署都指揮僉事張傑無故出境啟釁致寇及調白落城迆東五賽軍馬不分晝夜布列楡林城上或閉門不開旋開卽閉毀橋﹤鋶﹣釒﹥塹民甚驚惶復調定邊營軍馬俱頓龍州致迆西諸營空虛無備及備禦府谷堡指揮劉勝遇寇入境斂兵不出俱宜究治時徐廷章亦被張傑訐奏其受賂不法等事下法司並問未結兵部言劉勝失機之罪宜令巡按禦史逮問徐廷章系巡撫重臣乃與傑互相訐奏以致所屬怠忽誤事亦難辭責宜俟法司審擬裁處從之

○監察禦史楊瑯言邇者皇上躬祀南郊先日狂風大作至日天气晴朗及夫大駕還宮而風雨如故天意昭格豈偶然哉蓋皇上卽位之始大降明詔如罷花木鳥獸水陸品物之貢是節嗜欲以厚民也罷江浙燒造瓷器之役是薄自奉以卹民也罷緝訪官校知其擅威福以害民也罷各處鎭守內外官知其憑寵靈以虐民也凡此皆皇上恭儉仁恕之所形是以人心和於下而天下應於上不誣也然作法非難守法爲難謹始非難保終爲難皇上旣作之於始矣願保其終上曰禦史言是朕當愼焉

○辛未兵部尙書王竑條上兩廣剿賊安民事宜一兩廣之事在此一舉趙輔韓雍須假以賞罰重權使得便宜行事斯可望其成功一輔等至彼須審度賊情輕重緩急事輕而緩委三司官謀勇可任者分道守禦重而急者須躬親率兵從事欲於廣西進兵則先守潯州諸處要害賊奔之地欲於廣東攻賊則先據賊之歸路務俾此賊進退無路腹背受敵一賊聞我軍旣集恐深遁不出須築堡立柵圖爲圍困之計不可輙稱賊退民安卽與班師一須嚴戒軍士不可斬殺幼兒婦女及被脇來歸之人以爲功仍宜榜諭脇從之人願復業者曲加賑卹一廣西土官人等有能招集土兵狼兵殺敗蠻賊平定一材一寨者卽給與官帶具奏量與官職其兩廣境內官吏軍民及致仕閒住等官有諳破賊方略許詢訪舉用有功一例升賞一兩廣連年被賊擾害民不聊生今大軍䢐徵復累供給其民間應買辦解納物料並淸解軍匠及成化元年以前逋欠糧銀商稅鈔貫乞暫停止凡軍中鉅細之務共二十餘事上俱允納敕令趙輔等施行之

○是日刑部主事馮俊亦言生長廣西深識夷情蓋廣西境內猺獞數多居民鮮少洪武間設立田州泗城等府州選用其土人以爲土官世相統攝百年於玆遇警悉聽調用效力居多使之懷徳畏威良由處置得宜故也其餘種類止令流官兼管是以反側靡常近年益甚今總兵官趙輔等奉命往徵賊平之後恐有遺孽遠遁一時不能悉誅宜遣官招撫或委令附近土官管束或別立司府推選其類爲眾所信服者各授以世襲長官俾從其俗以治之事下兵部議以俊言誠爲遠圖宜行令趙輔韓雍等平賊之後雜議勘斟舉行從之

○寧遠伯任禮卒禮字尙義河南臨漳縣人洪武末隸籍大興衛從靖內難屢徵討有功歷升左都督正統戊午進封伯爵食祿一千二百石賜誥券守甘肅凡二十餘年景泰間奉命守備南京天順攺元以老召還禮起卒伍至大將𨿽不知書然持守可觀無甚過舉至是卒命禮官諭祭工部營葬事贈寧遠候謚僖武

○甓廣西靈川縣土城

○建州左等衛女直都督董山等肥河等衛女直都督孛裏格等兀者第衛女直都指揮亦升哈等毛憐衛女直都指揮朵裏只等各來朝貢馬及貂皮等物賜宴並衣服彩叚等物有差

○癸酉禮部上祭先農儀注前期一日太常寺奏祭祀文武百官致齊二日是日早鑾駕出宮鹵簿導從詣大次上服衮冕典儀唱樂舞生就位執事官各司其事導引官導上至拜位內贊奏四拜百官同典儀唱奠帛行初獻禮奏樂執事官捧帛爵跪於神位前奠訖內贊奏跪百官同樂止內贊奏讀祀官跪於神位前右讀訖奏樂奏俯伏興平身百官同樂止典儀唱亞獻禮奏樂執事官捧爵跪奠於神位前訖樂止典儀唱終獻禮奏樂執事官捧爵跪奠於神位前訖樂止太常寺官進立於壇東西向唱賜福胙內贊奏跪搢圭光祿寺官以福酒跪進於上右奏受胙奏出圭俯伏興平身奏再拜百官同典儀唱徹饌奏樂執事官詣神位前徹饌訖樂止典儀唱送神奏樂內贊奏四拜百官同樂止典儀唱讀祀官捧祝掌祭官捧帛饌各詣座位奏樂禮畢樂止上還大次更翼善冠黃袍訖太常卿奏請詣耕耤位導駕官同太常卿導引上至耕耤位南向三公以下從耕者各就從耕位戶部尙書北面跪進來耜導駕官同太常卿導引上秉耒三推訖戶部尙書跪受耜太常卿奏請復位上復耕耤位南向坐三公五推尙書九卿九推訖各退就位太常卿奏禮畢導駕官同太常卿導引上還大次華蓋侍衛如常儀順天府尹及兩縣令率庶人終畝是日宴勞百官耆宿於壇傍鑾駕還宮鹵簿導從如來儀大樂鼓吹振作

○升福建按察司僉事蕭鑾爲山西按察司副使○戶部右侍郎薛遠奏處置兩廣軍餉凡七事其一兩廣大小衙門三年六年考滿官員許令納米就於本布政司給由其二兩廣兩考役滿吏典有能納米一百石者送部免其辦事就撥京考納米三百石者免其京考冠帶辦事納米一百五十石者於本布政司撥補三考滿日赴部免考與冠帶辦事其三兩廣軍民捨餘人等照納米則例運於用糧處所給授散官其四兩廣及湖廣江西爲民文職官備米一百五十石運於用糧處所者冠帶閒住其五淮浙廣東等處鹽運司提舉司天順七等年存積見在引鹽就彼定擬斗斛出榜召�中納其六兩廣等處放回依親監生坐監三年以上者納米一百五十石未及三年者納米二百五十石免其坐監起送聽選其聽選給假回還者納米一百石不拘挨次就便選用其七兩廣儒學考試不中生員廩膳納米五十石增廣納米三十石免其充吏放回寧家從之

○鎭守獨石馬營等處奉行�缶進保奏獨石臨邊之地備禦官軍一時不可暫鈌近以輕罪往往逮至宣府系獄恐猝有警急鈌人守禦請自今軍中詞訟必須自下而上輕則委官鞫問重則親臨自理上曰立法正不宜泥於常而忽於變恆有警急之地豈可以常法處之其悉從進保言著爲令

○甲戌少保吏部尙書兼華蓋殿大學士李賢等言翰林院編修丘浚見朝廷以兩廣賊勢已極遣總兵官調軍討之浚廣東人深知彼處賊情因條陳用兵事宜於臣謂今兩廣人心物力軍馬財用大非總兵顏彪時比當是時賊徒未甚多軍威未甚挫民財未甚竭人心未甚離自其行師無律而我之軍威始不振自其縱兵虜掠而民之財力始大屈自其殺平民以爲功而人心始日離賊徒始日盛繼其後者非盡反其所爲決不能成功也今日用兵之策大要有二曰逐曰困而已攻與戰則在乎因機制變不可以遙度也蓋賊之在廣東者當逐之在廣西者當困之何也廣東本無賊賊之來皆自廣西而後居民之無所依歸者爲之驅脇耳使廣西之猺獞盡歸巢穴彼必不能獨立此所以必逐之也廣西之賊非不欲一鼓直抵其巢穴獸狝而艸薙之但山逕險狹𨿽有百萬官軍亦無所用之此所以必坐困之也一逐之之策蓋廣東十府殘破者六其地方相去或一二百里或六七百里或遠至千里或出此則賊往彼我往彼則賊出此巧相回避迄難成功若從一路逐之必不可得湏分爲四路一路自廣州三江口趨肇慶府歷四會封川等縣沂流而上至藤江一路自肇慶府之新興過陽江抵髙州府界搗電白信宜出茂名化州由間道徑岑溪等縣界一路自藤縣直沂比流江登陸由郁林博白陸川出石城抵雷州復自石城往廉州之靈山下橫州江一路自廣州之連州徑賀縣出平樂府四路之兵俱會於潯州所至之處必湏窮搜極追且招且剿驅之出境而後已然此亦約其大略而已若分兵之或多或少遇賊之或邀或伏又在臨時處置一困之之策蓋廣西徭寇處處有之惟潯州大藤峽爲大大者旣困則小者不足平矣峽前臨河道後抵柳慶左界昭梧右接邕貴中皆峻嶺髙山惟藉刀耕火種蓄積有限況所耕之田盡在山外大軍四面分守截其出路彼旣不得虜掠又不得耕種不過一二年皆自斃矣若然其餘龍山栗山等處可以次第剪除一向時官軍屢徵大藤峽不能成功者蓋由每年霜降以後方才進兵此時賊已收獲糧谷充盈勢不能困今大軍須以七月至彼分兵亟出蹂其靑苗使之秋成無望出其不意先奪其气然後次第修葺營壘以爲久困之計不然則今年爲徒行矣一屯軍久守所慮者春夏之交瘴癘不作宜於四月還軍潯州沿江一帶分屯至七八月間仍復屯守一今之賊徒所以倍蓗於前者其禍起於前日總戎者之濫殺無辜也蓋此輩俱是平民方無事時輸賦稅供力役餋兵奉吏將賴以爲已之保障一旦外寇入境焚蕩其室廬戕殺其親屬欲入城則閉門不納將入山則又與賊遇四顧無依不幸爲賊所虜姑從之以延湏刻之命賊劫持而虐使之行賊使負擔息則使樵爨攻城則驅之以當矢石反奔則棄之以遺官軍僥幸不死賊去之後仍趨官府輸賦役如常時其心固自忖曰我之從賊豈得已哉他日賊平我等固良民也忽聞大軍之來喜得更生謂可以復見天日大軍旣至具眞爲賊者皆相率遁入深山了不可得顧將不得已從賊者甘言祕計誘而出之殺以爲功由是不得已從賊者皆甘心爲賊矣興言及此誠可憫傷今之爲總帥者宜深以前事爲戒旣至宜會三司官設法遣官出榜招諭明言前人之失必不效尢或時召其父老人等至於軍前指天爲誓使其坦然不疑𨿽其平日從賊明有顯迹若能翻然攺過從善亦曲加﹤宀十見﹥貸或許其殺賊贖罪一兩廣之人眾口一詞皆不願再調官軍其故何哉蓋懲前日官軍之害尢有甚於賊也蓋總兵等官帶去旗牌及挽弓報效等頃名色志在貪功營利非眞欲圖補報其在營哨則淩轢將卒過州縣則劫制官吏當矢石則在後報功次則爭先多致將領不協軍士離心至如達軍𨿽曰鷙猛然性頗淳朴所以誘引爲非皆出此輩今旗牌等官宜於見調官軍中選用其餘假以試驗報效爲名者一切不用必不得已亦須編成隊伍與隨徵官軍一例差遣一廣州府爲兩廣根本無廣州則無廣東無廣東則無廣西矣尢宜加意撫綏今兩廣用兵百需皆出於此若復不鉗制旗牌達軍使其又如前日多方擾害切恐有意外之變又不止若猺賊而已一以夷攻夷策之上也廣西左右兩江土官衙門自來皆服調遣近來總兵處置失宜以故調之多不時至宜差廉能給事中一員賫敕獎諭使之加倍進兵功成之日重加升賞給以誥命一所調各處土官旣至宜厚加犒賞俾其各認地方從所徑便自抵賊巢所得賊財盡以與之官軍人等不許抽分科奪及所俘獲賊屬許得變賣則人自爲戰勇气百倍矣一廣西素不產鹽而兩江尢爲艱得宜嚴立私販之禁量爲功次等則以爲賞勞土兵之資一賊中放回被虜軍民或知賊情地勢宜送軍前用爲鄕導其被害之人有欲報讐編爲義兵隨軍調遣蓋此賊猖獗今餘十年狃於常勝驕恣已甚往時依山據險乘間竊發今則披氊乘馬張旗鳴鼓略無忌憚捨所長而用所短此天敗之時也且其徒素無紀律不相統率一酋死一酋立非若宋之儂智髙元之黃聖許之徒一敗卽散者之可比也官軍來則入山潛避官軍去則仍出劫掠其爲民害罔有紀極今日之舉如病劇而服附子安危所決倘軍行未久卽慮餉運之勞瘴癘之毒稍有所獲便議罷兵則亦無異於前日之顏總兵矣此浚之言也臣等見其所言利害得失明切詳盡用之必可成功謹錄上進乞令總兵等官知會施行是亦平賊之一一助也上嘉納之命所司錄之以示總兵巡撫等官使見之施行

○是日兵部尙書王竑亦言京營官軍因見總兵官趙勝奏帶俸都指揮鄒勝等調用多私投勢要謀爲旗牌等湏名色意圖妄報功次希求升賞及乘機生事貪財害人卽今兩廣寇攘力不能支若令此輩再爲擾害恐軍民逼迫又有意外之慮乞移文輔等若軍前應用人數止許於見調從徵官軍內選舉從之上以徵兩廣所調蕃漢官軍及隨行吏士若不嚴加禁約恐所過騷擾敕遣監察禦史汪霖劉慶二人分道約束有犯者聽收考重治仍械送總兵官號令示眾幹連將領具實劾奏區處俟寇平乃還

○太子少保吏部尙書王翺年八十有二乞致仕上諭之曰卿年髙理當優閒但朝廷不可無老成人其勉任事所辭不允

○夜有流星大如盞赤光燭地自紫微垣西藩東北行至天梧二小星隨之

○乙亥命工部增造長陵獻陵景陵齋房

○攺命提督兩廣軍務右僉都禦史吳禎提督廣西軍務兼理巡撫以廷議舉浙江參政韓雍提督兩廣軍務而兵部又言禎偏執不能兼兩省故也○禮部奏朵顏等衛太尉朵羅幹遣右丞脫脫合等同迆比使臣入貢其宴賚宜如上年止照常例從之

○遣兵科給事中王秉彜賫敕獎諭廣西土官都指揮岑瑛知府岑璲岑鏞岑元全知州趙南傑等並給賜銀幣有差以兵部言其所部土兵狼兵屢調剿寇有勞及今有事大藤峽又將調之也

○嘔罕河等衛都督寧哈答差女直都指揮鎖奴指揮塔麻禿赴京報迆比孛來欲紏朵顏三衛於京近地方搶掠禮部請賜鎖奴等衣服彩叚如例上命於常例外加彩叚一表裏以慰其勞

○迆比虜酋孛來以其知院苦塞患病遣人舁至邊乞醫調治上命太醫院遣醫士往療之

○福建汀州府奏本府故推官王得仁當鄧茂七作亂時奮力殺賊卒於行營民心思慕久而不忘請順民心作祠宇以昭報祀事下禮部亦以爲合祭法以死勤事之義宜如廣東楊信民故事俾有司立祠致祭從之

○爲民右都禦史李實自陳景泰初元爲禮部侍郎奉使虜庭圖迎先帝車駕歷效計策後升都禦史巡撫湖廣屢有軍功天順攺元權臣石亨譛臣出使妄言抵罪除名緣臣初無欺罔之情乞追錄前功量授一官以圖報稱上曰李實旣有功先帝何爲累次責之言不可信其令冠帶還原藉閒住

○丙子朵顏等衛使臣指揮火只蠻納族等各來朝貢馬賜宴並衣服彩叚等物有差其回賜在衛頭目付使臣領回給與之○丁丑起復刑部右侍郎程信爲兵部右侍郎沈義復爲工部部右侍郎升大理寺右少卿董芳爲刑部右侍郎時信義俱守制於家特起之信乞終喪不許

○賜迆比來朝使臣平章孛羅赤等宴於禮部命太監裴當尙書姚夔待宴

○懷柔伯施榮卒榮通州人天順癸未襲父爵至是卒訃聞賜祭葬子鑑嗣明憲宗純皇帝實錄卷之十四

成化元年二月戊寅朔

○己卯修理先農壇並具服殿及修飾國子監大成門彜倫堂以將有事於耤田並視學故也

○內官監請僉補舊所省香燭軍匠一百八十六人以應工役兵部尙書王竑言軍匠自宣徳十年減省已經三十年之久何可復僉工部尙書白圭亦以爲言上令已之

○寧夏總兵官都督同知張泰言臣常奏準創造兵車以爲戰守之具每車一輛上置神槍二銅炮三其四角各載銅炮二上用二人分司槍炮每輛用卒十人推轅運車余執長槍衮刀挨牌夾車兩傍以爲伍承彌縫炮中實以鉄丸二十激發之力遠及二百步外洞堅徹剛百發百中待彼勢沮而還我則閉營示弱俟其怠隙然後乘以騎兵此亦禦虜之良法也兵部覆奏謂泰久在寧夏虜屢犯邊未聞泰以此破敵宜令巡守等官會議可否施行

○巡撫湖廣左僉都行�缶史王儉上言八事一獎勵廉能臣聞廉以律己則有守能以致用則有爲乞敕所司從公訪察廉能之吏其有淸謹名著政績在民淪沒者特加獎勸以復其家致仕者給與廩祿以瞻其身見任者錫誥敕以旌異之則賢才進而政事修矣一精擇師儒臣聞師道立則善人多近年學官之選往往以歲貢監生充之此輩旣無學識安能教人今後學官必用舉人中副榜者爲之壯者不許辭職緣事京官通經術者亦降除此官中有克舉此職者不次擢用之及行提學憲臣嚴加考校而優以禮貌則師儒得人而學校興矣一遴選縣正各處親民正官多不得人今後親民正官勿依尋常資格務必學優仕久然後擢除及多取三甲進士以任此職一考之內昭示勸戒則人知重名檢有顧忌而化民成俗之效可致矣一揀選監生近年以來存省京儲監生有依親之例在監日少家居日多無復畱意修己治人之術卽今有司之職半是此輩求其正風俗興禮教蔑如也今後監生復監者每年一次考選如果年力精銳才學可取者照例挨次出身年力衰邁才識無取者發回爲民庶幾壅滯﹤鋶﹣釒﹥通他日得人任用一教餋武生南北二京設武學以教武臣子弟卽今宣力握兵多出於此乞別降學規其官生年十五以上二十五以下令講讀儒書使知仁義忠信之道讀講兵書使知制勝禦敵之方定爲課試之法每年一次察其勤怠第其優劣以爲賞罰又於講武之時使觀習進退疾徐之節旌麾金鼓之儀弓馬馳射之法庶幾磨礲有成一旦舉而用之則諳練已素必有超然出眾者矣一禁革淫祀乞敕翰林院儒臣博采三禮及諸經傳自天子至於庶人當祀之神纂集成書刊示四方凡天下鬼神不系禮典所載及當代祀典者並宜撤其廟宇毀其像設仍乞禁革塑繪人匠敢有違者並付法司論罪則禮制明而民志定矣一挨查僧道我朝裁損二教明示禁戒今遊手之徒冒名僧道動計萬千乞敕所司如律禁革僧道私自簪剃者勒令還俗解發原籍當差仍嚴官民人等布施之禁及雲遊行腳亦必給所司批文其寺觀潛匿者有司裏老一體重罪如此則人少遊惰戶口可增矣一淸理屯種舊例屯田腹裏衛所二分操守八分下屯邊境衛所三分操守七分下屯近年以來各都司衛所原行文卷多有朽爛間有存者旋復攺洗以致無籍官旗人等乘機作獘屯田之制日就消削乞敕所司委明正官親詣屯所查理其權豪勢要霸種者悉令退出撥給新軍並空閒捨餘如軍少田多撥所在有力無田軍民照例起科精會計之數嚴侵漁之法則豪彊斂手而倉廩充矣﹤鋶﹣釒﹥奏下所司議之

○監察行�缶史趙敔言比奉敕論行�缶史出巡不許捶辱軍職私用軍士竊恐行�缶史一槪以爲當然遇有軍職不公不法貪賂虐兵者不敢懲治請如舊例重則參奏逮問輕則量情懲戒及凡行�缶史按治巡邊必佩印信或奉敕書隨行必有文卷經過邊徼及盜賊生發之處必湏遣官軍護送事下刑部議如所言從之

○庚辰攺廣東海康縣海安倉隸徐聞縣

○辛巳禮部言迆北虜酋奏欲朝廷遣使查無前比宜令通事再諭來使還語其酋曰皇帝新登寶位凡事法祖宗順天道祖宗時不曾遣使今不敢違越上是其奏復書諭之曰自天地開辟以來地方各有限界人民合以類聚我中國居四方之正必有大徳聖人然後上天命爲中國君主撫治人民統行�缶四方子孫能守先業者多傳世永遠若以力竊奪者天命不與終不能久我太祖髙皇帝受天明命承中國帝王大統主宰天下世世相傳人民仰戴朕嗣祖宗大統視天下萬國爲一家凡百政事悉遵太祖髙皇帝成憲今爾欲中國遣使往來洪武年間舊無事例正統中𨿽嘗遣使反失和好天順初非不遣使擾邊如故英宗皇帝深自悔悟遂不復遣朕遵祖宗之意不敢有違蓋欲兩處和好久遠不失非有他故爾宜順天道敬朝廷每年差人朝貢朝廷如例優賞不肯虧薄與爾共享太平之福彼此垂聲永久特書以答其亮之

○迆北使臣疊知院撒因不花等已受賞賜復自陳舊勞乞恩加賜上命人與彩叚二表裏

○壬午弗提衛都督察阿奴奏欲進海靑上曰朕卽位未久未萌之欲正所當防此等野禽能令人蕩心於畋獵豈宜受獻有司其卽卻之○武成中衛軍餘萬整妻劉氏一產三男命如例給賞

○岷世子膺金�不奏武岡州地連苗洞府地淺隘乞遷長沙不許

○癸未湖廣施州衛髙羅安撫司差把事來朝貢方物賜衣服彩叚等物有差

○禮部奏四川芒部軍民府朝覲過期宜如例減半給賞從之

○巡按廣西監察行�缶史方佑奏廣西流賊攻劫梧州郁林博白等府州縣而郁林荼毒尢甚毀官民廬舍幾盡掠庫藏縱獄囚軍民奔竄自相蹂躪死者載道被虜男婦何啻千餘而廣東羣寇亦越境流劫人情危急之甚事下兵部言都行�缶史吳禎巡撫無狀致賊縱橫輒隱匿不言宜降敕切責及移文原遣行�缶史楊瑄給事中王秉彜急於江西廣西調軍付總兵官趙輔等進討哨守失機者且令住俸戴罪殺賊立功以贖而哨守郁林指揮宋瑛等罪不可逭宜令所司逮問重者處決示眾庶幾法度振舉而號令可行上曰吳禎隱蔽賊情罪不可容姑記之待賊平之日以聞

○金星盡見於申

○甲申命金吾左衛指揮使範敏第政襲升都指揮僉事武成後衛指揮同知王瑾從弟讓襲升指揮使金吾左衛指揮僉事巫敬子榮襲升指揮同知錦衣衛正千戶孛羅子狗兒皂狗兒子住兒襲升指揮僉事俱以從徵兩廣陣亡功也

○是日夜北方流星大如盞色赤尾迹有光自東北雲中行至近濁○乙酉升松江府知府葉冕爲山東布政司左參政監察行�缶史朱紳爲浙江按察司副使

○禮部奏朵顏等三衛往年進貢路由喜峯口去年因附迆北使臣來朝欲要厚賞朝廷已洞知其姦待以常禮處之別館彼皆失望矣故今歲來朝孛來恐失朵顏等衛人心乃代爲奏求厚賞乞敕曉諭之乃敕孛來曰我祖宗以來四方朝貢使臣管待賞賜輕重厚薄俱有定例不可增減況朵顏等三衛曩時無所依倚我祖宗特加憐憫設立衛分授以官職俾近邊住牧每年朝貢俱從東路進入管待賞賜有例不鈌今都督朵羅干等不遵舊例卻差人與爾等同來若朝廷不加分別一例管待賞賜不惟違我祖宗舊例抑且不見朝廷厚待爾處使臣之意因此只照舊例難以更攺特諭爾知之○丙戌禮部進視學儀注前期一日錦衣衛設行�缶座於彜倫堂至日太常寺設祭品於各神位前酒鐏爵如常儀設上拜位於先師神位前正中鴻臚寺設行�缶案於堂內之左置經其上設講案於堂西南錦衣衛設鹵簿駕教坊司設大樂俱於午門外百官朝退先詣國子監門外迎駕陪祀官先詣國子監具祭服伺候行禮駕出鹵簿大樂以次前導樂設而不作學官率諸生迎駕於成賢街左上至大成門外入行�缶幄禮官奏請具皮弁脈次奏請行禮導引官導上出行�缶幄由中道詣大成殿陛上典儀唱執事官各司其事執事官各先斟酒於爵侯導引上至拜位贊就位百官亦各就拜位四配十哲分獻官各詣殿陛東西階下兩廡分獻官各詣廡前俱北向立贊奏上鞠躬拜興拜興平身通贊百官行禮同贊奏搢圭上搢圭執事官跪進爵樂作上受爵獻畢復授執事官奠於神位前樂止贊奏出圭上出圭四配十哲兩廡分獻官以次詣神位前奠爵訖仍以次出殿外東西向立典儀唱送神樂作樂止贊奏上鞠躬拜興拜興平身通贊百官行禮同導引官導上由中道出分獻官以次退上入行�缶幄易常服訖禮官奏請幸彜倫堂諸生先分列於堂下東學西官列於諸生前駕至學官諸生跪伺駕過然後起仍前序立百官分列堂外稍上左右侍立上至彜倫堂升行�缶座學官諸生行五拜叩頭禮武官都督以上文官三品以上及翰林院學士升堂執事官各以次序立贊進講祭酒司業以次升堂由東西小門入至堂中執事官舉經案進於行�缶前禮官奏請授經於講官祭酒跪受經上賜講官坐祭酒乃以經置講案叩頭就西南隅幾榻坐講上賜武官都督以上文官三品以上及翰林院學士坐皆叩頭序坐於東西諸生國立於外以聽祭酒講畢叩退頭就本位司業進講如儀畢出堂門復位贊有制學官諸生列班俱北面跪聽宣諭宣畢贊行五拜叩頭禮畢學官諸生以次退上命光祿寺賜各官茶畢各官退列於堂門外叩頭序立駕興升輿由太學門出升輦鹵簿大樂前導樂作駕出太學門學官諸生伺駕至跪叩頭退百官常服先詣午門外伺候駕還鹵簿大樂止於午門外上行�缶奉天門鳴鞭百官常服鴻臚寺致詞行慶禮畢鳴鞭駕興還宮百官退

○賜從徵兩廣京營官軍銀人二兩達官達軍人三兩○升錦衣衛副千戶姚祥爲衛鎭撫

○丁亥釋奠先師孔子遣少保吏部尙書兼華蓋殿大學士李賢行禮

○命都督同知盛廣坐伸威營管操

○授迆北使臣平章孛羅赤等九十三人官職仍俱賜冠帶

○戊子祭太社太稷

○遣順天府官祭先農之神

○賜兀者衛都督察安察野兒定河衛都指揮賈虎失等印信以原印爲別部落所掠也

○監察行�缶史趙敔上言一乞罷兩廣行�缶史淸軍敕按察司官一員任之二欲禁進貢馬駕船附載商貨並賑卹挽船夫卒其餘亦多兵民利病未舉行者下兵部議擇其切時獘者取旨行之

○己丑遣戶部尙書張睿祭京都太倉之神遣順天府官祭宋丞相文天祥

○建州衛指揮同知疊卜男捏苦疊等入貢乞官職命捏苦疊襲父職爲指揮僉事惱納等四人升一級

○命南京撫夷都指揮廉忠統領達兵協同都督和勇徵兩廣蠻賊

○升昌樂縣知縣曾昂安平縣知縣許顒爲太僕寺寺丞攺陜西行太僕寺寺丞劉純於南京

○刑部主事丘霽言寧遠衛指揮韓斌諳練韜略屢立戰功𨿽因事降職效力愈勤有將才可任兵部言巡撫遼東都行�缶史滕昭等亦嘗連章舉斌乞召試觀其方略量爲擢用特命召斌馳驛赴京

○監察行�缶史趙敔言張鵬楊宣等在天順元年爲石亨構陷者俱蒙恩例得復職而郎中吳節等因他人之累非其本罪行�缶史葉淇等因進本之失所犯亦輕乞通查復職又言往年尙書於謙等爲石亨等設誣陷害榜示天下冤抑無伸其後亨等不一二年亦皆敗露實天道好還之明驗今陳循兪士悅等前後遇蒙恩宥天理已明無俟臣言獨正統十四年虜犯京城賴於謙一人保固其功不小而已冤死矣余亦可憫伏乞收回前榜凡死者贈官遣祭存者復職致仕或擇其可用者取用上曰行�缶史言是自昔姦凶之徒不誣人以惡則不能甚人之罪不甚人之罪則不能大己之功朕在靑宮稔聞謙冤蓋謙實有安社稷之功而濫受無辜之慘比之同時駢首就戮者其冤尢甚所司其悉如行�缶史言亟行之

○六科給事中袁愷等言兩廣流賊攻毀州縣延蔓越境四川流賊殺傷官軍及都督何洪被害匿不以聞其三司等官都指揮邢斌張瑛等守土失職罪不可逭及鎭守巡撫巡按等官委靡不振俱宜按問十三道亦以爲言上曰四川兩廣累年寇盜不息兵民被害俱三司總兵巡撫巡按等官因循廢弛所致都察院其速查究以聞

○庚寅升監察行�缶史宋有文爲陜西按察司副使

○修築狹西咸寧縣灞橋堤岸

○賜迆北使臣平章孛羅赤等襲衣彩叚有差仍降敕獎諭馬可兒吉思王子及其太師孛來等並以織金文綺彩叚表裏付孛羅赤等領回賜之

○辛卯宥福建上杭縣知縣黃希禮死謫戍邊衛初賊首闕永華攻破縣治希禮不能禦而遁及永華被執乃言嘗賄希禮故縱之法司坐希禮罪死希禮遣人赴京愬下巡按及三司以永華已誅言不可質恐或誣善良有如希禮之愬上曰此誠可疑書曰罪疑惟輕其宥希禮死但身爲縣令不能以死守城君臣之義安在其謫戍邊衛以警偸生苟免者

○壬辰甘肅左副總兵左都督毛忠乞致仕上不允以總兵官定西侯蔣琬等言忠𨿽年踰七十尙彊壯可任兼久任邊事洞識夷情也

○兵部言先是延綏總兵官都督張傑上安邊方略七事其一謂延綏慶陽等境廣袤千里甚宜耕牧但湏增立營堡以時開閉使我有險可守寇無利可乘且所轄東西二十五營堡每堡頓兵不過一二百人勢孤兵弱難以應敵遠兵猝難應援府谷縣境極臨東邊西距諸營八百餘里師來寇去勞敝無功可選諸營精兵九千分爲六哨分屯府谷神木二縣龍州楡林二城髙家安邊二堡統馭得人訓練有法無事則巡歷邊疆遇警則彼此應合又延安地臨極邊鄜州定邊慶陽俱在腹裏相去不止數程遇警猝難馳報況虜入寇必經邊堡而過延安虜施甘泉等縣方到鄜州慶陽其鄜慶所屯防秋軍士二千餘人乞分布沿邊要害以備調用見今邊軍因追補虧損官馬無力陪償𨿽出陣傷亦違例徵並是以類多逃竄致戰守缺人乞令所司停免買陪庶不使軍馬兩失餘六事亦多行陣攻守之策宜擇其可者移文總兵巡撫等官雜議可否上請舉行從之

○甲午上祭先農之神遂躬耕耤田命定襄伯郭登隆平侯張祐廣平侯袁瑄各行五推禮少保吏部尙書兼華蓋殿大學士李賢禮部尙書姚夔兵部尙書王竑工部尙書白圭左侍郎兼翰林院學士陳文右侍郎兼翰林院學士彭時吏部右侍郎尹旻戶部左侍郎楊鼎通政使張文質各行九推禮○乙未廣昌安僖王美堅生母劉氏奏王生時嘗以從兄云丘王第二子鐘�金�﹝行�缶﹞�爲嗣今王薨無嗣請以鐘�金�﹝行�缶﹞�襲封王爵禮部以聞

○上曰過繼子封王無例鐘�金�﹝行�缶﹞�仍準本封爲鎭國將軍承廣昌王祀

○丙申給魯王內使四人世子及諸王各一人從所請也

○丁酉巡撫遼東左僉都行�缶史滕昭奏虜酋孛來謀結建州三衛夷人入寇總兵官武安侯鄭宏等率師禦之至長嶺山與戰敗之斬首五級俘獲賊數十人及其牛馬軍器上命降敕獎勵之

○松潘副總兵都督僉事盧能奏骨鹿惡帀等番屢寇邊臣及參將周貴等率師掩捕敗之斬首二百餘級尋乘勝追奔毀賊巢大小碉寨五百餘處獲馬牛八百餘匹番諸震竦仍遣國師智中禪師知胤等撫安之事下兵部言賊巢旣毀不言俘獲賊屬遺蘗未殄必復生釁宜諭能等戒飭邊關守將倍加防守從之

○戊戌加賜齊庶人賢火�赤薪米初賢火�赤住於南京月給米人一石柴一百五十斤至是生男女三人故加賜薪米視大口減半支給

○免四川府州縣官朝覲以川寇未平也

○賞兩廣官軍人等都指揮每員鈔一千貫彩叚三表裏指揮鈔八百貫彩叚二表裏千戶鈔六百貫彩叚一表裏百戶鈔五百貫絹三匹旗軍目兵人等鈔三百貫絹布各一匹臨陣閱視官鈔八百貫彩叚二表裏文職知府視指揮例府同知知州視千戶通判推官州同知知縣縣丞主簿巡檢驛丞等官視百戶內有功並陣亡土官吏典生員土兵頭目人等賞倍之以天順七年從總兵官顏彪等殺猺獞有功也

○己亥上以秀王出閣敕後府吏部戶部禮部兵部臣曰朕第三第秀王年已長成其祿米歲一萬石今未之國且歲支米三千石鈔一萬貫如徳王例便選學行端正者除王府官誠實堪任者除儀衛司及羣牧所官撥校尉六百名羣牧所軍士一千名隨侍軍士百人馬百匹一應事悉視徳王例行

○升翰林院檢討劉誠爲左長史趙銳爲右長史中書舍人趙資爲審理正張政爲審理副侍詔梁善蔡弘遠爲紀善其餘府僚授官有差以秀王出合也

○準詹事府少詹事兼國子監祭酒司馬恂等奏令本監博士助教等官照舊制懸帶牙牌仍朔望朝參○遣侯伯侍郎通政使太常寺卿國子監司業尙寶司丞給事中等官廣平侯袁瑄等三十員祭告祖陵皇陵孝陵秦湣等王及歷代帝王陵寢並先師孔子嶽鎭海瀆諸神以上初卽位也

○夜東方流星大如盞靑白色行丈餘發光如碗大自東北行至雲中

○庚子建州左衛都督董山肥河衛都督孛裏格入貢如例給賞外復乞銀器玉帶蟒龍衣帽禮部奏請量賜以慰夷情上命人與大紅膝襕衣並大帽

○升監察行�缶史郭觀爲浙江按察司僉事

○巡撫湖廣左僉都行�缶史王儉等奏道州之江華至郴州之宜章一帶州縣地連兩廣廣袤千里俱系流賊經行之路非特遣官兵分守有警猝難應援今欲調茶陵寧遠永州三衛原守靖州武岡兩班並衡州長沙茶陵永州四衛護糧軍士及行湖廣三司更量添兵分遣都指揮同知彭倫守備道州寧遠江華等處都指揮僉事謝雄守備郴州宜章桂陽等處然以上諸地與靖州俱屬左參將髙端分守自靖至道往還動經一月事難遙制乞令端專駐道州寧遠衛總督哨備其永明等縣舊無城池或有城而頹圯不堪備禦者俱欲與建立修葺以便保障事下兵部議可從之

○辛丑封湘陰王貴煟孫恩鍖爲湘陰王長孫從�並請也

○攺錦衣衛右所副千戶趙璟爲衛鎭撫問刑

○升寧夏右屯衛指揮黃瑀爲陜西署都指揮僉事守備靈州○敕都督同知芮成充總兵官鎭守四川時四川賊首趙鐸屯聚未散而山都掌蠻寇復肆攻劫本省屬衛軍三萬七千餘人可備調遣惟都督何洪陣亡尙缺主將於是兵部請於京營諸將中推舉可充總兵者一人參將者二人督兵往捕未幾聞趙鐸已撫安廷議謂鐸等甫平倘聞遣二大將恐生反側止宜擇一人充總兵鎭守其地庶無驚擾僉舉成可故用之

○壬寅京營總兵官撫寧伯朱永以軍伍數少而把總坐司都指揮員多請省三千營四十四司並三十六司從之

○陜西府谷縣知縣王璟奏虜數入縣境寇掠守堡指揮劉勝擁兵坐視百戶曹英淫樂自如百姓竄伏無與保障乞調偏頭關官軍剿殺兵部言軍不必調延綏諸將各統重兵宜責令悉心禦寇勝等二人失機誤事宜按問如律從之

○癸卯建州左衛都督董山指揮你魯哈等十二人並都督古納哈等俱自陳出力防邊乞請升職且保馬你哈爲都指揮上俱不允加賜彩叚等物

○夜火星犯天籥東北星

○甲辰雲南孟餋地方思洪法遣陶孟刀板慶並威遠州土官舍人刀朔罕遣頭目刀昔恩等來朝貢象馬並金銀器皿等物賜衣服彩叚有差

○翰林院修撰陳鑑居憂召修實錄固請終制許之

○乙巳責兩廣四川鎭守巡撫巡按並三司官爲爲事官先是科道言兩廣四川三司官並鎭守巡撫巡按等官失土失職委靡不振請按問其罪上以各官罪狀輕重不一命都察院六部科道等官擬議於是以總兵官顏彪等九人都督和勇等二十四於人指揮杜衡等五人四人所當坐者律具奏詔皆從輕處之其已免官及歷任未久者弗治攺任者停俸三年在任者停俸蒞事仍命協力殺賊俟地方寧靜回奏巡按官停俸一年

○簡閱十二團營將士上敕兵部尙書王竑曰邦國重務兵政爲先邇者𨿽選一等軍士分十二營團操但選猶未精數亦不足今特敕爾同給事中行�缶史各三員會同各營總兵官委令把總管隊官員悉取所選二等壯勇軍士籍報以憑簡閱補充一等其一等中有罷弱者退入二等將吏人等敢有役占隱匿不報者具實奏聞逮問爾等亦不許容情故縱事覺責有攸歸於是竑會同總兵官太保會昌候孫繼宗撫寧候朱永等愼選各營軍士以次充補又以選兵不若擇將兵彊將弱勢難統馭乃罷黜把總等官王璽等八十六人而選程瑄等補缺議上俱賜允納乃諭令把總等官奉公守法毋役占科擾軍士

○丙午命丰城侯李勇太平侯張瑾撫寧侯朱永襄城侯李瑾輪番守衛直宿

○巡撫寧夏右副都行�缶史陳價上備邊方略二事一寧夏一城遠居河外東西千里俱是敵場初添設五衛以爲耕守之計復選京軍及河南山西狹西三都司軍馬益弘備禦之規後諸軍調遣北徵今尙存臨鞏秦平等衛官軍萬人並五衛軍余土兵約可三萬之眾但冬春𨿽全夏秋僅半其備禦官軍累世在邊幾五十年𨿽云一年一班輪番更替然在邊日多還家日少奔馳道路離曠室家情苦萬端莫致死力乞將邊備諸軍就於寧夏等處設衛占籍移家就營使之計口給田且耕且守庶國無餋兵之費人懷死守之心一寧夏指揮千百戶等官不啻百數求其智勇可任者實鮮蓋邊事艱危人多規避衛所軍政例得安閒今欲訪舉其人責以邊守湏量加祿秩少示褒嘉庶幾才幹之人樂爲時用事下兵部謂選材擢用事方舉行設衛遷丁湏經鎭守總兵等官會勘可否裁處從之

○命四川守臣撫安叛民之復業者初漢州叛寇悟昇等已就擒惟賊首趙鐸屢撫復叛凶狡尢甚未幾敕諭羣盜中果有畏懼誅戮願服罪聽撫復業者待以不死鐸等聞敕感泣於是指揮同知李璋百戶李福俱入賊巢撫慰之鐸遂率妻子及其黨來上以鐸等反側不常𨿽緣李璋等招引來服恐非本心令兵部移文所司賑給田屋衣糧蠲免徭役善爲處畫毋致驚疑仍預飭兵備官令密防不測

○丁未禮部奏準令雲南威遠州頭目刀昔恩等領成化元年新造陰文金牌信符勘合底薄

明憲宗純皇帝實錄卷之十四終

明憲宗純皇帝實錄卷之十五

成化元年三月戊申朔命中軍都督府帶俸都督同知張欽協同定襄伯郭登管府事

○浚通濟河耍兒渡口命工部主事蔣瑄都指揮同知陳逵董其役

○迆北虜酋孛來構朵顏三衛苦惟等九萬騎入遼河總兵官武安侯鄭宏等率兵禦之生擒虜賊男婦十一人斬首五級

○己酉敕吏部升太子少保吏部尙書王翺爲太子太保兼吏部尙書吏部左侍郎兼翰林院學士陳文爲禮部尙書兼職如故

○命涼州守備都指揮僉事斌子鏞代父原職西寧衛指揮使

○庚戌淸明節遣駙馬都尉石璟薛桓分祭長陵獻陵景陵裕陵文武衙門各分官陪祭

○遣內官祭恭讓章皇后陵寢○荊王見潚以初襲封奏欲差官詣南京牛首山曾祖母貞靜順妃張氏墳所祭告許之

○設河南內鄕縣全斗山巡檢司以其地產銀砂軍民盜采構患故也

○四川貴州守臣各奏山都掌大壩等寨蠻賊千百成羣分蹤攻劫江安等縣永寧等衛地方勢甚猖獗兵部以聞上命兩處巡撫都禦史副總兵等官會巡按監察禦史並都布按三司官計議嚴督原調官軍克期會合剿捕

○達賊那孩等入陽和貓兒莊墩窺伺邊境敕沿邊鎭守總兵參將巡撫巡按等官嚴飭兵備以防禦之

○壬子韓府漢陰王徵鍉薨王靖王之子母妃平氏正統戊辰生天順丁丑封漢陰王至是薨年十七訃聞輟朝一日賜祭葬如制謚曰恭懷○國子監學錄黃明善言敍州山都掌蠻賊屢爲邊患而今日平之有三策其一竄徙鄰境以離其黨欲將都掌蠻民分竄烏撒等四府仍敕各府土官督令遷徙安置撫卹有不從者許土官剿殺之則兵不血刃而境土自安矣其二分屬漢夷以別其類都掌地與永寧芒部犬牙交錯當因其地接永寧界者割隸永寧接芒部者割隸芒部而該縣止管漢民則漢夷兩分各有統屬矣其三據險固守以待其斃部掌北距馬湖敍州無北走之路今遣將領兵宜由納溪捨舟登岸可二日而至永寧由永寧可二日而至芒部斷其後門使無可逃之路如賊未逃據髙恃險搗其巢穴薰其寨門斷其溪徑則彼不敢下山求食半年之內皆爲餓殍矣事下兵部議謂明善所陳宜竄宜分宜剿三策固爲有理但未審何策最良宜行鎭守總兵巡撫等官詳議其出於萬全可以經久者揆之事情酌其可否區處上聞以憑覆奏舉行從之

○癸丑升翰林院修撰曹恩爲尙寶司少卿童緣爲右春坊右諭徳編修丘浚爲侍講檢討邢讓爲修撰以各官九年滿也前此修撰秩滿升一級得侍讀侍講至是修撰王獻以將秩滿謀於大學士李賢欲爲己地故有是命後遂爲例

○以河南布政使王恕爲都察院右副都禦史撫治南陽荊襄三府流民

○甲寅巡撫湖廣右僉都禦史王儉奏內外鎭守等官違例置買莊田鋪店役使軍民侵奪民利又多餋馬匹虐害軍民乞行查追入官嚴加禁約上曰鎭守內外官種田餋馬不必禁但不許役占軍士侵人田土所餋馬許給四匹艸料○丁巳上視國子監是日上具皮弁服躬謁先師孔子行四拜禮命少保吏部尙書兼華蓋殿大學士李賢太子少保戶部尙書馬昂�曰工阝�兵部尙書王竑工部尙書白圭吏部左侍郎兼翰林院學士陳文吏部右侍郎兼翰林院學士彭時戶部左侍郎楊鼎兵部左侍郎王復分獻四配十哲兩廡翰林院官俱陪祀禮畢幸彜倫堂祭酒司馬恂司業張業講書畢駕還宮

○戊午以視學禮成國子監祭酒司馬恂率學官諸生上表謝恩上禦奉天門賜祭酒司業監丞學官及孔顏孟三氏子孫襲衣諸生寶鈔

○敕都指揮同知鄭時充右參將分守延綏東路地方上諭兵部臣曰爾兵部宜通行各處軍衛有司今後淸角�羊逃故軍士務遵軍政條例並節次議奏事理其軍士見在者不許作逃亡精壯者不許作有疾升官並調衛應開豁者卽與開豁應住句者卽與住句應收補者卽與收補不該收補者發回不許指稱封�巾貼軍裝妄畱隨住其有原籍丁盡戶絕者明白開報本部覆勘定奪母將平人朦朧冒角�羊

○以旱災免陜西延安等處稅糧八萬七千一百石有奇

○命撫治南陽荊襄等處右副都禦史王恕同河南廣東巡按禦史三司等官嚴督委官設法捕賊

○後軍都督府帶俸右都督劉聚自陳叔父太監劉永誠年老願辭所居官職專意侍餋上命聚仍帶俸侍餋

○翰林院侍讀周洪謨言四川江安等縣山都掌夷賊攻破縣治殺虜人民旣叛復平平而復叛其故何哉由乎徵之者茍圖招撫之近功餋成玩寇之深患也且都掌之地多不過二百寨少不過百餘寨寨各有主以統其眾乞敕該部轉行四川總兵巡撫三司官親臨其地擇其寨主素有名望爲眾所畏服者一人立爲長官司長官統各寨夷民仍隸本府管轄其戎縣流官則專管漢民而各寨夷民則專付長官司管束統屬旣定自然順服不勞兵革而邊境自寧矣上以其言有理命兵部會議以聞

○己未詔宴孔顏孟三氏子孫衍聖公孔弘緒等於禮部故事視學祭酒以下皆宴於奉天門至是免宴以弘緒等遠來特宴之

○升陜西右布政使楊璇爲河南左布政使兵科給事中孫敬爲山西左參議○致仕南京前軍都督府都督同知範雄卒雄河南杞縣人永樂六年襲錦衣衛指揮僉事歷升都督同知天順元年攺掌南京前府事未幾以老罷至是卒賜祭葬如例

○庚申祭酒司業率學官諸生謝恩上賜敕諭之曰朕惟國家建學育才用圖治理儀文之備視古加隆而大學乃聚教天下之士風化自是而出所關尢重肆我祖宗列聖興崇表勵先後一心玆朕嗣統紀元之初式遵成憲躬臨太學祗謁先師孔子勸勵師生顧惟經邦輔治非學不能成徳達才非教不可而進爲之方捨六經孔子之道奚法焉爾師生尙其勉率愼由善乃教端乃學窮理修負務臻其極庶幾四方顒然向風予一人收濟濟多士之效天下其永底雍熙欽哉祭酒捧敕主監開讀如常儀○太保會昌侯孫繼宗奏年老不堪任事乞賜罷閒以終餘年上曰卿貴戚老臣朕方倚任所辭不允

○總督揚州等處備倭都督僉事董��良奏所轄大瀝雙套等營凡十有五座俱瀕海要害而歲久頹圯請及時修築事下工部請勘實修理從之

○癸亥月食

○甲子升監察禦史陳政爲山東按察司副使仍提調北直隸學校

○兵部尙書王竑奏鎭守四川右少監閻禮戶科都給事中童軒等奉敕撫剿盜賊失機誤事以致領軍都督何洪指揮楊瑛等被賊殺死兩月之餘方才告報其餘失陷蒙蔽之事必多比扶同隱匿科道已連章紏舉法當究治上特﹤宀十見﹥宥之○日生背气靑赤色左右珥赤黃色俱鮮明良久漸散

○乙丑升陜西布政司右參政婁良爲右布政使

○朝鮮國王李瑈遣陪臣李仲英等賫表文來朝貢馬及方物賜宴並襲衣彩叚等物有差

○丙寅禮部奏秀王入府文武百官早朝畢詣府行禮從之

○命工部尙書白圭董造承天門

○孔氏五十九代孫孔彥禟奏乞入國子監讀書許之

○宥廣東都指揮同知徐寧死降爲指揮同知初新興縣黃牛圍爲流賊攻急總兵等官檄寧策應寧率指揮潘﹤王巳﹥等官軍二千餘次於周村坪觀望退縮遂致賊破圍大肆殺虜爲總兵官參究下禦史鞫問擬寧死罪﹤王巳﹥等贖徒上宥之降寧官三級﹤王巳﹥等二級聽總兵官調遣殺賊○烏思藏烏宗等寺寨番僧足都伯等著丹髙日等寺寨禪師星吉藏卜等川各林等寺寨番僧畜藏等各來朝貢氆氌等物賜衣服彩叚等物有差

○丁卯兵部奏宣府總兵官顏彪右副總兵張瑀鎭守太監王受巡撫都禦史葉盛督備不嚴以致達賊入境搶掠請治其罪上曰姑宥之

○命廣東都指揮使胡英子玉襲父原職廣州左衛指揮僉事

○謫延綏總兵官都督僉事張傑戍邊巡撫右僉都禦史徐廷章下獄罰贖還職停俸一年初廷章奏傑姦宿淫婦求索賄賂有枉法者且聽守制主事蔡麟私囑納馬及守禦無法等情傑亦誣奏廷章私受部下舊識知縣秦紘賄賂奏升葭州知州紘因送人夫應用辧納及奸淫等狀上命刑部郎中羅淮錦衣衛千戶趙璟按訪傑事多實而廷章事多虛有旨俱下獄仍命官會問擬傑罪當贖絞謫戍邊衛廷章罪當贖徒還職詔如所擬廷章仍罰俸一年

○琉球國中山王尙徳遣弟尙武等奉表來朝貢馬及方物賜宴並衣服彩叚等物

○戊辰擢理刑進士楊智監生王臣陳宣爲南京監察禦史智江西道臣雲南道宣山西道

○升山西太原府知府殷謙爲陜西布政司右參政

○己巳升左春坊左庶子兼翰林院侍講王﹤亻與﹥爲南京翰林院學士

○哈密使臣指揮哈只等安定王使臣都指揮輟思恭巴等俱來朝貢馬賜宴並衣服彩叚等物有差

○庚午命核天下屯田舊額因巡撫湖廣左僉都禦史王儉言兵部請通行天下稽核也

○癸酉命都督僉事孫廣掌右軍都督府事○甲戌湖廣枇杷千戶所奏本所地鄰兩廣而城垣卑薄請修築以固守禦事下工部請命守臣勘實而後從之

○乙亥升監察禦史孫泰爲山西按察司僉事

○黑章咂簇番賊哈爾加巴等聚眾搶殺官軍劫虜人畜守備河州都指揮僉事蔣玉等以聞上命巡撫巡按三司等官選委諳曉夷情官拘集其簇頭目宣布朝廷恩威諭以利害令挨究追取所搶財畜給主仍戒各番繼今宜攺過遷善不然調兵剿殺不赦

○丙子賜晉府陽曲王第七子名曰鐘鉖八子曰鐘鉖沈府淸源王長子名曰詮銚次子曰詮焊明憲宗純皇帝實錄卷之十六

成化元年夏四月丁丑朔

享太廟奉英宗睿皇帝神主詣廟享祀

○遣內官祭司竈之神

○東方流星大如盞赤白色光燭地出犯漸臺東北行至雲中

○減曲阜縣孔氏子孫田租三分之二孔子五十六代孫克晌以子孫繁衍日用不給乞蠲應輸之租上曰孔子有功於萬世其子孫所在優卹命有司減其租

○修陜西布政司城並延安臨洮鞏昌鳳翔四府城

○巡撫直隸監察禦史祝祥奏永平山海內外守備官俱在沿邊關營駐札獨鎭守密雲奉禦黃整指揮僉事王榮在密雲城內駐札離其所鎭古北口等關頗遠遇警難以策應上曰鎭守內外官駐札旣有定處如何輙擅更調祥獨任已見姑恕不問○戊寅命蔚州衛指揮使陶洪守備龍門

○築湖廣宜章縣城

○免貴州布按二司及所屬官朝覲時諸蠻夷出沒爲患故也

○修理玉河東西堤岸

○致仕都察院右副都禦史馬謹卒謹字守禮直隸新樂縣人宣徳初進士授監察禦史正統間升吏部驗封司郎中後升湖廣右布政使時苗賊竊發奉命同參將等官總軍事兼督糧餉所至事集而民安之尋升左布政使景泰間升副都禦史巡撫河南承敕考察官吏黜陟允當天順初命致仕至是卒年七十七訃聞賜葬祭如例謹蚤以廉介見稱於時爲禦史時大學士楊士奇以詩贈之有直道而行馬禦史冰霜節操鐵心肝之句尙書胡濙亦稱其𨿽臨勢力笑涼不攺其操後謹歷官所行於二人之言無愧云○庚辰設臨淸縣常盈倉儲預備糧而名以常盈常豊各設官掌管爲便從之

○辛巳哈密地回遣都指揮苦兒魯海牙等貢駝馬賜衣服彩叚等物有差

○免山西大同各衛屯田子粒以歲旱故也

○壬午命隆平侯張祐都督僉事牟林楊麟提督五軍神機三千營官軍下艸場牧馬

○命鴻臚寺卿齊政致仕政字以徳山西大同府人由太學生選爲鴻臚寺序班歷升鳴贊主簿寺丞右少卿天順元年至本寺卿政體質修長善於宣贊年至七十請致仕不允止令歸展墓至是七十有七始得請旣歸二年而卒政三子皆仕曰佑以選爲鴻臚寺少卿孫世羙今尙公主

○癸未升翰林院編修李本爲侍讀以九年秩滿也

○免陜西延安府葭州神木府各諸州縣朝覲以其地近邊而又荒歉也○甲申設荊門州新城鎭巡檢司

○是日河南鈞州地震有聲至二十三日方止

○丙戌升戶部郎中楊益爲福建都轉運鹽使司運使

○命遼東帶俸都指揮僉事周鼎子容襲父原職定遼中衛指揮使

○丁亥給漢陰恭懷王生母平氏米月十石從韓王徵釙之請也

○巡撫狹西右副都禦史項忠奏按律在外六品以下官聽巡按禦史按察司並分司取問若府州縣官犯罪所轄上司不得擅自勾問止許開具所犯事由實封奏聞今禦史巡按一方見有告發六品以下官者輙下府官提問有乖律意蓋非特陜西然也自今府官承行或事涉本犯許具報禦史按察司提問爲是事下都察院以忠所奏合律宜行巡撫巡按官通行遵守從之○戊子升鴻臚寺左少卿楊詢爲本寺卿監察禦史馮定爲廣東按察司副使

○遣錦衣衛帶俸都指揮僉事李珍使哈密賜珍銀八兩彩叚二表裏並賜赤斤蒙古沙州三衛敕書各一道彩叚各二表裏付珍等賫給之初哈密王母以忠順王絕嗣請擇安定衛阿兒察王之弟一人繼立已嘗敕阿兒察王令其推擇以聞至是推名巴失裏者堪繼且稱道阻乞遣使臣乃敕其經過地方勿令阻遏

上命珍往爲處置特賜以遣之

○鎭守萬全右衛右參將都指揮使李剛請如獨石馬營例降給令旗令牌上曰萬全𨿽臨邊非獨石比其巳之○召捕在逃軍民人匠凡一萬八千五百九十二人

○己丑調陜西鳳翔府同知劉瑄於延安府葭州知州秦紘於秦州鳳縣知縣馬傑於寶雞縣時張謙任延安劉賜奏州畢逵寶雞以繁劇非謙等所宜故兩易之

○庚寅京衛武學請定學規以憑訓誨生徒兵部奏宜準舊規斟酌增減行下兩京武學令各遵守訓誨上從之學規凡十五則一武學舊明倫堂及居仁由義崇禮弘智惇信勸忠六齋今後每日早教授訓導升堂序坐幼官子弟序立揖分列東西對揖然後退伺訓導還齋畫卯授書背書寫仿如遇會講之日各齋訓導升堂其幼官子弟如前分班序立聽講一幼官子弟所讀之書小學論語孟子大學內取一武經七書百將傳內取一人習二書每日總授不過二百字有志者不拘必湏熟讀三日一溫就於所讀書內取一節講說大義使之通曉每日辰時初刻入學春夏秋三季未時未散冬月申時散一幼官子弟中年有長大者難於讀誦惟令五日一集聽講其會講之日教授訓導咸在內輪一員以大誥武臣歷代臣鑑百將傳及古今名臣嘉言善行內釆取一叚升堂講說務在垣直明白令人易曉各官子弟齊班祇揖立聽有未曉者許其請問再爲解說務使粗知大義講罷祇揖而散其年幼者一體隨後聽講一幼官子弟日寫仿紙一張率以百字爲度有志者不拘一幼官子弟有事請假先自訓導以達教授明立假簿量事繁簡緩急定與限期依限赴學一都指揮等官聽講之日遇有公差及當操之時皆湏報知本學明注簿籍事畢仍前會講其幼官子弟內有領隊管隊者如遇操練之時分作兩班輪流下教場三日一換亦湏報知本學明注簿籍操畢仍前赴學不該操者仍舊在學一朝廷設武學以教武職子弟正欲期於有用今後總兵官與兵部堂上官必湏每月一次輪流下學稽考勤怠以示勸懲一都指揮等官𨿽見授三品四品職事每日在學讀書聽講之時及與教官出入相見之祭當執子弟禮毋或輕慢有乖禮義一教官所以表儀後學必正其衣冠謹於言行使學者有所觀瞻不許放肆怠惰粗暴輕率有失師範之體一都督以下子弟原有冠帶者本等冠帶未冠帶者悉照順天府學生員俱要儒巾儒服不許穿戴常人服巾與眾混淆一本學置紀過簿一扇都指揮等官有違學規者教官以言訓飭不從者明書其過三次不攺者聰總兵官與兵部堂上官下學之日稟之量爲懲戒其幼官子弟有違者教官必湏從容誘掖開導使其以漸而入不可急迫有失教法一都督以下子弟中間文學優長有志科舉者聽於京闈鄕試其都指揮等官果有武藝熟閒長於智謀者許各該府衛從公禮薦以憑照例會官試驗弓馬策略一調提學校風憲官下學悉依憲綱禮儀其勉勵官員子弟照順天府學一體稽考勤怠量加警飭毋致廢弛一凡遇每月朔望放假一日遇初二十六日教官率諸幼官子弟於城外附近空地演習弓馬一教官及武職子弟廩饌每人月給食米三斗

○兵部尙書王竑等言淸理武選貼黃例用本部並都察院堂上官各一員提督今會官舉翰林院修撰嶽正堪任侍郎禮科都給事中張寧堪任都禦史請旨簡用內批會官推舉多狥私情不從公道止令侍郎王復不妨部事同都禦史林聰淸黃自今內外缺官不必會保嶽正張寧升外任於是正升興化府知府寧汀州府知府正等之薦有惡之者故命升外任然二人皆有時名正自甘肅謫戍回旣復職當道者略不見薦用之意正屢出怨言遂致觸忤寧字靖之浙江海鹽縣人第進士授給事中性聰敏善於章奏然恃才矜肆人亦厭之至汀州簡靜爲治未幾以病免

○達賊脫脫犯邊械至京命磔於市

○申時雨雹大如卵損禾稼

○辛卯命都察院右僉都禦史徐廷章巡撫甘肅

○巡撫延綏右僉都禦史盧祥奏陜西地土曠遠宜得巡按禦史一員專理邊境詞訟爲便都察院覆奏此非舊制宜令巡按禦史行按察司分巡官就近問理不許推避淹禁以致缺人防守從之○壬辰

仁祖淳皇帝忌辰奉先殿行祭禮

○巡撫四川都禦史汪浩等奏彊賊趙鐸愈肆猖獗乞敕兵部計議調兵剿捕尙書王竑等請以五軍營管操襄城伯李瑾充總兵官升遼東寧遠衛指揮同知韓贇爲署都指揮僉事充參將請敕統率京營並狹西漢達官剿捕之上曰韓斌如所請李瑾不可動兵部其別舉之

○癸巳以刑部左侍郎周瑄爲都察院右都禦史總督南京糧儲

○六科給事中劉觀十三道監察禦史朱鉉等劾奏戶科都給中童軒奉敕撫捕四川賊寇方命誤事乞明正其罪命法司逮問

○甲午賜周王庶第三子名曰同﹤釒朵﹥四子曰同鈮秦府郃陽王庶第四子名曰誠激

○升山東右布政使曾翚爲河南左布政使

○復徐閻鐸爲浙江布政司左參政○乙未敕廣義伯吳琮佩徵夷將軍印充總兵官同贊理軍務右僉都禦史吳琛參將署都指揮僉事韓斌往四川徵剿夷賊

○丙申命江西巡按禦史都布按三司官分選智謀驍勇老成歷練指揮總領官軍往兩廣聽總兵官調度殺賊

○丁酉命宣城伯衛頴掌左軍都督府事

○戊戌仁祖淳皇后忌辰奉先殿行祭禮

○己亥敕戶部郎中嚴憲總督軍餉於四川

○命故都督僉事虎力迷失子奴兒疊兒必失襲父原職錦衣衛指揮同知帶俸

○兩廣蠻賊流劫廣東英徳等縣殺虜人民總兵官都督同知歐信等調兵剿捕之前後斬獲賊級五百四十顆奪回被虜男婦四百二十九人○庚子賜百官扇舊例賜扇恆於五月朔自天順元年以朔日朝參官多而移於前是後朔望朝參者不復得與賜

○遣英國公張懋安遠侯柳景鎭遠侯顧淳駙馬都尉焦敬平江伯陳銳充正使通政使司右通政劉濟大理寺右寺丞宋旻戶科給事中李森刑科給事中左賢刑部郎中余洵充副使持節冊封趙悼王庶長子見灂爲趙王東安恭定王庶長子均化爲楚王庶次子均鈽爲東安王晉王鐘鉉庶第二子奇溶爲河中王岷世子音垽爲岷王妃湯氏進爲岷王妃南城兵馬副指揮洪女爲上髙王覲均妃

○賜工部尙書白圭都督僉事李宸內官鄭忠人鈔二千貫彩叚四表裏並職官旗軍土官土人鈔錠彩叚絹匹有差錄平貴州東苗等處功也

○南京守備太鹽王敏奏南京內府城堞及報恩寺塔各爲雷雨所損命南京兵部會內外守臣興工修補之

○辛丑唐王瓊炟言內鄕縣金斗山出銀砂流民竊采恐貽後患事下戶部議近已設巡檢司矣宜仍行有司加禁治上曰利之所在人情必趨趨必爭爭則禍亂起矣杜亂當於未然況已萌乎王所慮良是有司其亟圖之庶幾後患可熄

○甲辰賜大臣扇舊例端陽賜扇均及百官景泰中始命工別制扇賜經延侍班大臣𨿽不與經筵者亦與而學士或有不得者失初意矣○詔賞四川討賊漢達官軍銀人二兩陜西官軍一兩

○乙巳賜駙馬都尉趙輝祿米一千石米麥兼支從輝請也

○丙午免江西南安贛州二府官朝覲時廣東有兵事二府與之接境故也

○翰林院侍讀周洪謨陳四川剿賊方略六條一曰阻絕路徑二曰先剿賊黨三曰固守重地四曰廣募土兵五曰多用利器六曰密行反間事下兵部議其言俱有理上曰移文四川總兵官廣義伯吳琮督理軍務僉都禦史吳琛斟酌采用之明憲宗純皇帝實錄卷之十七

成化元年五月丁未朔

○戊申敕代世子成煉曰得大同守臣奏四月二十一日世子偕廣靈王慱野王和川王送喪出城良久方還祖宗故事世子郡王出城必先差人奏請今乃輙自出城故違朝命朕念親親姑置不究敕至世子與諸郡王宜深自省攺今後務要循理守法毋蹈前愆以全令名

○修比干廟命有司春秋致祭從河南汲縣知縣盧信請也

○添設戶部四川湖廣貴州廣西四司及刑部四川廣西二司主事各一員以六司事繁故也

○己酉賜少保吏部尙書兼華蓋殿大學士李賢禮部尙書兼翰林院學士彭時誥命並升授階勛○升吏科左給事中沈珤禮科右紏事中王詔工科右給事中姚昶爲都給事中吏科給事中程萬里戶科給事中冉哲爲左給事中禮科給事中魏元兵科給事中觀刑科給事中石澄工科給事中黃甄爲右給事中

○復倪謙爲翰林院學士閒住謙上書言天順三年奉命充順天府考試官都禦史寇深囑取其子林又有從學生員章紱者亦以私囑臣皆不從而順天府丞王晉懼深勢言林在選爲臣所黜深陰結錦衣衛指揮逯杲攟摭臣罪雲天順元年遣祭遼簡王私受守墳庶人金銀器物及紱姊夫王英爲庶人寄紗叚諸物與臣下錦衣衛獄不勝考訊遂自誣服坐除名戍邊今幸遇登極恩釋爲民而事未辧白乞置對以雪冤抑上以事在赦前不問而復謙職閒住○升南京監察禦史黃謹爲湖廣按察司僉事

○庚戌升滁州衛經歷甘澤爲常熟縣知縣食正五品俸澤起進士爲禦史升按察司副使嘗以事降衛經歷巡撫都禦史劉孜薦之故有是命

○辛亥綏徳寧夏缺邊儲巡撫副都禦史項忠請攺莊浪涼州已開未中淮浙鹽召商中納且令淮鹽每引米豆共九斗浙鹽六斗五升從之

○巡撫副都禦史陳價奏寧夏備邊馬缺四千五百餘匹請開靈州花馬池等處鹽課並借西安府地方行鹽三年召商中馬補足兵部覆奏從之

○壬子給崇信伯費釗幼子淮歲祿米一百石

○癸丑廣西總兵官都督同知歐信奏大藤峽賊三千餘徒攻陷南平縣殺典史周誠虜其妻子並劫縣印

上命進兵剿捕之

○甲寅升監察禦史顧儼爲廣東按察司僉事○命皇陵祠祭署世以汪文子孫爲奉祀劉英子孫爲祀丞先是兩家爭襲不已尙書王翺等具洪武以來授襲之詳以聞遂著爲令

○錄故都察院右副都禦史孫祥子紳爲大理寺右評事以詳正統十四年守紫荊關沒於虜也

○乙卯巡撫遼東副都禦史滕昭奏撫順千戶所乃建州諸夷入京朝貢之路其米多或五六百人少亦二百餘俱於城中軍民家憩宿間有覘知邊情虛實或內應爲姦者且孤城絕遠猝難赴援請於本所城南置一馬驛撥館夫十名以備接待又云撫順西南抵沈陽九十里間宜增置墩臺三座西北抵蒲河七十里間增置墩臺一座奉集堡十餘里增置三座每墩撥軍五名哨了兵部會官議以爲便從之○丙辰太祖髙皇帝忌辰奉先殿行祭禮駙馬都尉趙輝承命祭孝陵

○丁巳烏思藏瓦西撒加等寺寨番僧阿旺札思巴等表撒等寺寨番僧官竹藏等董卜韓胡宣慰使司極樂等寺寨番僧根綽藏等岷州衛剌答等族番人永竹官等各來朝貢方物賜衣服彩叚等物有差

○泰寧衛知院納賴等遣指揮滿打沙等來朝貢馬賜衣服彩叚等物有差

○修築江西信豊龍南二縣城

○妖人趙春張仲威伏誅春寧夏中護衛軍余遊食山東及京畿間自稱宋後與景州人張仲威等倡造妖言眾頗信之久而事覺至是誅於市梟其首示眾時方重妖言之禁緝捕者例得官賞蓋自是犯者多矣○戊午仁宗昭皇帝忌辰奉先殿行祭禮遣駙馬都尉石璟祭獻陵

○光祿寺署正吳盛等收糧作獘爲禦史奏發欲並少卿劉璉治之上以盛乃璉官屬且事非出於璉姑置勿問

○並永平府東盈倉入永豊倉

○夜光星畱守斗宿

○己未築湖廣桂陽縣城遷廣安千戶所治於城中

○庚申朝鮮國王李瑈遣陪臣李堣等奉表貢方物謝恩並進慈懿皇太后皇太后皇后方物賜宴及衣服彩叚等物有差○南京吏部奏黜老疾罷軟不謹官工部郎中龔定等二十八員

○辛酉未刻大雨雹

○壬戍敕諭文武羣臣曰朕以眇躬嗣承宗祖鴻業代天理物負荷惟艱玆者玄象示警朕甚懼焉永思厥咎罔知攸措用是減膳節用齋心於便殿將親露禱於昊天上帝引咎責躬修明庶政爾在廷文武羣臣皆佐朕以行政者也上下一體休戚惟均其自今日爲始各致齋三日同加修省務各秉乃誠勵精治理毋事因循爲徳爲民必臻實效凡諸衙門有曾經具奏買辦采辦物料於民間者悉皆停止其有營造亦暫停免過夏俟秋涼興工以便吾民於戲朕爲天之子爾羣臣與朕分治天職克謹天戒理所當然自今有可以匡輔不逮者尙無有隱爾等其欽承朕命毋忽○甲子賜晉府慶成王第二子名曰奇澗楚府壽昌王長子名曰均鑯代府隰川王第八子名曰仕土�無第九子曰仕土�豖

○反賊趙鐸伏誅鐸四川徳陽縣人稱貸於人以賂縣官求本縣陰陽訓術文移展轉歲餘不得家益貧自顧終不能償所貸者會與綿竹人徐貴有隙貴告鐸家匿羣盜縣官捕之急遂有逆謀時天澗溝賊楊瓚漢州賊僧悟昇等皆來從之瓚等相繼敗死鐸凡再聽招復業輒復爲亂紏合番夷四散劫略有趙王及安將軍席評事諸僞號官軍屢擊走之鐸趨彰明縣千戶田儀等設伏梓潼道間待之參將周貴兵直搗其巢賊大敗是夜鐸與餘黨奔石子嶺儀偵知之麾兵亟進儀手刃鐸墜馬斬之傳首成都或傳鐸爲龍州土兵所殺不知其爲鐸也儀舊識鐸長身黑面左頰有刀痕遂紿土官取爲己功好事者取鐸首稱之重可十八斤初鐸起殺都督何洪等將士皆寒心綿竹典史蕭讓率里長王志恭等數百人擊敗之其黨稍稍敗去勢遂沮旣而錄志恭死事贈百戶而賞不及讓蜀人惜之

○乙丑罷徵西四川兵命總兵官廣義伯吳琮納徵夷將軍印贊理軍務右僉都禦史吳琛於都察院管事參將署都指揮僉事韓斌革參將協同坐營官管操

○命廣東按察司副使馮定僉事顧儼廣州府知府汪回顯馳驛赴任以巡按廣東禦史徐棐言地方賊情事甚急缺官蒞事故也

○丙寅太子太保吏部尙書王翺以災異請角�羊兼職並乞骸骨有旨朝廷任用老成不允○添設陜西西安府同知一員專理糧儲從巡撫都禦史項忠請也

○大理寺卿王槪奏舊例邊衛旗軍等有犯竊盜掏摸搶奪盜官畜產問該雜犯死罪並徒流罪者俱決杖一百遞號本處墩臺守了近會議申明舊例竊盜搶奪等罪情罪頗重乃不開決杖止發守了其餘情罪稍輕乃行決杖仍發巡哨不免輕重失倫自今問該徒罪以上者宜悉決杖然後遞發日滿復役庶得允當從之

○丁卯命寧遠伯任李子壽襲爵給祿米歲一千二百石本色折色中半兼支

○戊辰升戶部郎中李奎爲陜西布政司左參議寗瑛爲湖廣布政司左參議兵科右紏事中劉觀爲右參議

○己巳夜火星退犯斗宿魁第四星○庚午枷號神機營領隊副千戶郭顯百戶楊源於三大營教場示眾顯等私放其軍人謝全支其月糧爲總兵官定襄伯郭發奏法司依律擬其罪上命於三大營教場枷項示眾一月而後罪之

○總督漕運副都禦史陳泰請修築髙陲湖岸自杭家觜北起至張家溝鎭南止凡三十里有奇從之

○夜南方流星大如盞靑白色發光如椀大燭地長丈餘隆隆有聲至正雲南中炸散

○辛未上以徳王將成婚命禮部具儀注禮部以發冊納徵等禮儀注進前一日內官監禮部鴻臚寺設冠服首飾金銀叚匹等儀物於文樓下設玉帛案冊案節案於奉天殿內至日早禮部設彩輿教坊司設樂於奉天門外內官設王妃鳳轎儀杖於彩輿之南是日早上具衮冕詣奉先殿祭告畢具皮弁服出禦奉天殿傳制曰今聘武成後衛千戶劉忠女爲徳王妃命卿等持節行發冊納徵等禮正副使俯伏興四拜禮拜畢執事官舉節案玉帛案冊案冠服等物引禮官引至奉天門外以冊並玉帛置於彩輿冠服等物以次陳列而行妃家受聘禮前一日妃家設香案節案於正堂中玉帛案冊案左右相向至日禮物至妃家主婚者出迎引禮引正使持節副使持圭執事者捧玉帛至正堂各置於案正副使立於案左右冠服等物以次陳列禮官一員立於左主婚者立於右禮官曰奉制命正使太保會昌侯孫繼宗副使少保吏部尙書李賢爲徳王行發冊納徵等禮引禮引主婚者詣香案前行四拜禮執事官捧玉圭玄纁主婚者先受玉圭次受玄纁授各執事行四拜禮畢內官先以冠服入中堂進於妃具服訖內官詣冊案跪取冊捧入中堂置於案引禮女官引妃出至冊案前行四拜禮跪女官宣冊訖妃受冊以授執事者再行四拜禮畢女執事設妃座引禮請妃升座妃家應賀者行四拜禮正副使候內官出告行禮畢持節出主婚者送至門外正副使回朝復命妃家回奉禮物從午門入內官監官奏聞

○前軍都督府都督僉事牟林卒林山東濰縣人襲父職大嵩衛百戶正統景泰天順間累立戰功歷升至都督僉事帶俸前府至是卒遣官諭祭令有司營葬子政襲其原職爲忠義前衛指揮使

○癸酉都察院請逮治吏部尙書王翺侍郎崔恭尹旻特宥之初倉大使李添瑀官滿考驗不稱例降雜職有陳名者五人爲貸銀千兩賂內官郭聰爲營羙選聰以手帖囑翺永嘉興鹽倉批驗所大使翺受帖已卽叱其人使去顧侍郎崔恭尹旻佯爲不從語乃置嘉興而注添瑀湖廣倚北湖河泊所蓋倚北湖之缺亦添瑀前所擬者其地比鹽倉尢善後陳名等以分賂不均事發及翺翺上奏自解且認罪有旨旣認罪姑貸之今後有以帖子囑托者隨卽奏聞不許隱匿至是獄具都禦史李秉劾翺隱情飾詐及劾恭旻等依阿不爲救正皆當逮治上俱貸之

○夜東方流星如碗大靑白色有光東南行至近濁

○甲戌遣太保會昌侯孫繼宗爲正使少保吏部尙書李賢爲副使持節冊武城後衛千戶劉忠女爲徳王妃冊曰太祖髙皇帝之制封建諸王必選賢爲之配朕弟徳王年已長成爾劉氏乃武成後衛正千戶忠之女今特授以金冊立爾爲徳王妃爾尙謹遵婦道內助家邦敬哉

○乙亥禮部言河南均州奏是年四月初八日至二十三日連十有六日地震有聲謹按春秋傳地道以安靜爲體若陽迫於陰而不能升則地爲之動動則爲變爲異況數動而有聲是爲變異之甚也咎在守土之官乞令有司嚴加修省撫卹軍民防護城池修明政事以消災咎從之

明憲宗純皇帝實錄卷之十八

成化元年六月丁丑朔徳王行親迎禮

○戊寅徳王偕妃朝見賜宴於宮中

○鎭守寧夏總兵官張泰自陳老病乞致仕許之

○江北淮安等府大水傷禾稼

○己卯命光祿寺今後一應祭祀筵宴等項俱循舊例每年買辦牲口不許過十萬果品不許粘砌

○山東東昌衛鎭撫卞能累犯不孝遇赦當免罪刑部奏據例不許復職上命革職爲民

○命延綏總兵官都督僉事李杲佩徵西將軍印充總兵官鎭守寧夏左參將都指揮同知房能佩靖虜副將軍印充總兵官鎭守延綏等處署都指揮僉事韓斌充左參將分守延綏西路○庚辰宣府風雹傷稼

○癸未擢進士毛志鄧山張鐸吳檟王銓梁璟蕭彥莊王詔爲給事中志吏科山戶科鐸檟銓禮科璟兵科莊彥刑科詔工科

○甲申監察禦史張黼等言近者戶部奏欲於河南山東陜西湖廣四布政司各添設參政參議一員順天並直隸各府及四布政司所屬府分各添設同知一員職專撫民提督哉種桑棗臣等切惟建官所以安民官多則民擾立法所以除姦法出則姦生故生一事不如省一事興一利不如除一害今戶部所言固爲有理其實不能無獘蓋朝廷置布政司府州縣官無非勸課農桑修舉庶務以安餋斯民而已何用專設農桑之官重爲民病況今水旱相仍民多饑窘正省費蘇民之時也乞寢其奏從之

○乙酉給周府故輔國中尉同鏵母妻食米歲一百石○丁亥命錦衣衛帶俸都指揮僉事陳武子昇代其父原職指揮使仍帶俸

○襲封衍聖公孔弘緒來朝進馬謝恩

○戊子兵部尙書王竑以病乞免上不允命醫療之

○己丑命羽林前衛帶俸都指揮僉事盧貴子茂代父原職本衛指揮使

○辛卯罷守備遵化都指揮僉事蔣源以直隸東勝右衛指揮使張玙代之

○壬辰升欽天監監副倪忠爲監正

○賞四川敍州等處殺賊有功官軍四百二十六人鈔幣有差

○癸巳遣內官祭中霤之神

○朵顏衛右都督朵羅幹遣指揮苦列歹等來朝貢馬賞賚如例朵羅幹因奏乞帳房及鐵鍋事下工部言舊無事例已之

○狹西布政使司奏西安府三十一州縣自春以來風雪雨雹不時傷稼

○甲午遼東總兵官武安侯鄭宏右參將都督僉事劉端以私忿不和爲巡按禦史所劾各具奏服罪皆宥之

○命錦衣衛帶俸達官都指揮使計失都孫把禿哱羅代其祖原職爲本衛指揮僉事仍帶俸

○乙未太子太保兼吏部尙書王翺懇乞休致有旨卿年老固當優閒但此重任非卿不可宜爲朕勉畱任事自今朔望朝參

○丙申命蔚州左衛帶俸都指揮僉事叚昇孫暠代祖原職指揮使羽林前衛帶俸都指揮僉事張全子聰代父原職指揮使雲南都指揮使詹惠子倫襲父原職楚雄衛指揮使

○丁酉命故懷柔伯施聚子鑑襲爵給祿米一千一百石本色折色中半兼支

○戊戌賜周王子埅儀仗袍服以舊所用爲水所懷從王請也

○庚子革太平侯張瑾爲錦衣衛指揮使興濟伯楊宗爲指揮同知先是瑾父軏宗父善與石亨輩俱以南城迎復功封公侯伯軏兄輗封文安伯都督孫鏜懷寧伯董興海寧伯衛穎宣城伯俱世襲會有奏迎復功乞復官者先帝不允且並其人已故而子孫襲者革之亨以罪下獄死輗子斌坐事閒住鏜亦削祿興頴未襲惟瑾與宗尙襲父職至是指揮同知董源等援以爲例乞復升職遂並革之宗本無武階上念善使虜功特令爲指揮同知云

○辛丑攺南京光祿寺寺丞劉同爲南京鴻臚寺右寺丞

○巡按廣西監察禦史方佑等奏永康縣土官楊雄傑紏合峒賊二千餘人擅入宣化縣地方劫虜不勝殘酷且僞署官職閹割人民又虜去典史等官上命總兵官趙輔等擒治之

○壬寅升鴻臚寺右少卿楊宣爲左少卿刑科右給事中石澄爲右少卿

○都察院奏湖廣桂陽所千戶樊珤坐失陷城池罪狀分兵守城門被賊與居民避難者混入以致城陷父母親屬俱被害茶陵衛指揮僉事劉政系鄰境不卽救援珤罪律當處死政罪當充邊衛軍上曰珤罪𨿽應死但父母俱被害其情可矜並政充軍之罪俱宥之各降三級

○癸卯賜周府永寧王第六子名曰子土�壹七子曰子塸封丘王第七子名曰子墆八子曰子堝遂平王第三子名曰同鋟

○乙巳慈懿皇太后聖旦上率親王上壽免命婦朝賀

大明憲宗繼天凝道誠明仁敬崇文肅武宏徳聖孝純皇帝實錄卷之十八

明憲宗純皇帝實錄卷之十九

英宗睿皇帝神主詣廟享祀

○遣內官祭司戶之神

○祭歷代帝王陵寢遣太常寺樂舞生賫香祝付所在有司行禮

○丁未狹西洮州衛大崇教寺番僧叄竹藏卜岷州衛剌答等簇番僧領占藏卜賞哈等簇番僧人癿丹端竹等各貢馬及方物賜衣服彩叚等物有差

○金吾右衛帶俸都指揮同知紀春老疾命其子榮代父原職指揮使

○復命都督僉事李震總鎭湖廣貴州震初領總鎭之命旣而兵部以震一人總兵而遙制二邊未免展轉稽誤請命震專鎭湖廣而以副總兵都指揮僉事李安守貴州至是守備靖州都指揮同知莊榮又言黎平府十四長官司地連思州思南鎭遠銅仁石阡等八府其地𨿽隸貴州而經隔二十一驛密邇湖廣五開銅鼓靖州淸良等衛今將臣旣分彼此則兵夷不相統攝遇有警急難爲調度請因往年例仍命大臣兼統故復以命震

○築江西安遠縣城以其地東連福建南抵廣東也

○監察禦史李志剛言近日四川兩廣盜賊縱橫所經鄕村城郭兵民之家需其酒食亂其婦女驅人負擔或少畱畜貨與之稍拂其意多被屠戮迨賊旣去有司追捕者從而檢閱其家得所畱與物輒以爲窩盜分贓加之考訊鮮不誣伏𨿽有巡撫巡按臨審但據成案無復致疑其被誣者懲於考訊之酷甘心速死罔敢異詞所以受誣含冤而終莫能辯也彼眞爲盜賊者聞之必曰其人且爾吾屬可知是以招撫之而不肯革心望敕各處巡撫巡按及分巡等官躬詣盜所經之地詳審罪囚廉察情實於此等冤獄咸與伸理庶幾良善獲安而盜賊向化也章下都察院都禦史李秉覆奏從之

○戊申廣東都指揮桂福守備連州千戶管賢斂所部銀二百七十兩饋之福陽未受而馭眾益苛急旗軍譚道堅率眾逃避州城西山坡書黃旗爲激變字令其黨具狀訴之巡按禦史塗棐差人撫治之而劾奏福等罪命逮問福如律

○爪哇國遣使臣梁文宣入貢方物舶至廣東廣海衛有叚鎭者常泛海爲姦利識文宣因誘出其附余貨物乾沒之且導其舶泊潮州港指揮周嶽受委封盤又私畱其玳瑁百餘斤巡按禦史以聞命追問嶽以鎭爲姦利日久發充大同威遠衛軍

○己酉仁宗文皇后忌辰奉先殿行祭禮遣駙馬都尉周景祭長陵○免天下軍衛屯糧子粒十之三以各衛所官援詔免民糧三分例奏請也

○設四川鄰水等四縣鄰水縣隸順慶府樂至縣隸潼川州東鄕縣隸夔州府資陽縣隸成都府時逆賊趙鐸旣剿滅鎭守巡撫等官言古有此四縣俱要害之地先年廢革請因其故址復置縣設官以撫治人民從之

○革羽林前衛指揮使等官蘇景等二十五員所升職以其父祖俱冒迎駕功濫升也

○庚戌錦衣衛帶俸指揮同知忽臺爲曹欽亂兵所殺無子至是命其從弟百戶扯裏赤襲其原職指揮使仍帶俸

○命故廣東都指揮同知耿全子斌襲父原職廣州右衛指揮使

○永年王幼塨奏乞增校尉十名以備役使上曰郡王旣有校尉三十名不必增著爲令○黜戶科給事中童軒爲壽昌縣知縣軒以天順八年五月奉命撫捕四川盜賊賊降而復叛者再𨿽頗有斬獲而未盡絕遂歸復命且進露布自敍其功會鎭守等官報賊勢猖獗請兵剿捕於是兵部六科十三道劾奏軒縱賊殃民欺罔不忠之罪下法司鞫之獄具當罷職不敍上以軒𨿽有罪亦嘗效勞命調除外任

○辛亥贈廣東按察司副使毛吉等官先治兩廣流賊數萬劫掠陽江海康等縣吉與知縣王麒驛丞秦瑄隨軍殺賊奮不身皆死之麒以功升雷州府通判未聞命而死至是有司以聞贈吉嘉議大夫廣東按察使麒奉議大夫雷州府同知瑄將仕佐郎雷州府知事仍賜誥敕以褒其忠吉字宗吉浙江余姚縣人舉進士授刑部廣東司主事司轄錦衣衛憚其官校有緝訪之權以罪逮至者率不敢加箠撻吉一懲以法略無畏忌時門達帖寵大肆羅織气焰薰天吉獨不爲之屈達百計求其過不得會以病誤朝參下錦衣衛獄達乃揀卒之彊忍者掄巨杖搒之十又五肉潰矣幸而不死眾謂吉自此必攺節及復任操法愈勵升廣東按察司僉事分巡潮會痛抑豪右武斷吞並之幣及朝當代民保畱之程鄕民有楊輝者招集賊黨於閩廣江右之交大四剽掠刻期將攻縣治吉密集民兵七百人倍道搗賊巢禽斬千四百餘人旣而分巡海北時雷廉髙三府人民爲流賊所殺虜幾盡數百里間無煙火吉慨然以平削爲己任一時守將多閉門自守不復以地方生靈爲念獨海康知縣王麒與吉同心適報賊至大體村吉移文守備將領出軍擊之皆畏縮不敢出吉卽督麒領民壯抵賊所戰敗之斬首百餘級奪回被虜財畜無數所司以平賊功來上上嘉其勞特升吉本司副使降敕獎諭而麒亦升本府通判敕至吉益感激思報適新會縣告急吉率指揮閻華掌新會縣同知陶魯合官軍民壯幾萬人至大磴與賊遇戰破之斬首二十餘級乘勝追至云岫山去賊營十餘里時二鼓矣吉號召諸將分爲三哨約以雞鳴蓐食黎明進兵合擊之是夜無星月遂至後期三哨齊進賊敗棄營走上後山軍士皆自營門擁出賊自後進之與右哨指揮閻華遇吉命陶魯往授魯幸其敗承命不赴華馬躓爲賊所剌諸哨遂奔潰吉勒馬持刀大呼曰住札住札眾以潰勢不可緩從吏廖振等勸吉隨眾姑避之以圖再舉吉曰吾誓不與賊俱生今眾多被殺傷而我獨生全可乎汝等亟走勿顧我言未已賊七八人持槍趨吉吉且罵且敵手劍斬賊斷一人臂力不能支遂被害是日雷雨大作山谷皆震動連日陰晦又八日始得屍面貌如生事聞贈廣東按察使錄其子科爲國子生科今登進士爲南京工部郎中麒字世祥雲南太和縣人丁卯貢士擢知海康縣至官日以忠義激其民遇賊至輒率軍奮擊之多所殺獲雷人賴以少安吉奏其有守有爲同日升通判未被命而死於賊有司以聞朝命與贈吉者同日下贈麒雷州府同知錄其侄昭爲國子生吉死時年四十四方吉出軍時以官帑白金千兩充犒賞費委余文者司出入已用十之三矣文憫其死而貧無以爲歸費以所餘金密授其僕使持歸是夜僕之婦忽出中堂據正席舉止如吉狀顧左右曰請夏憲長來舉家驚惶走告近居沈經歷者沈報僉憲胡榮亟來視之瞪日視胡曰非也頃之夏至乃起揖而言曰某受國恩不幸死於賊固無餘憾但餘文所遣官銀已付某家𨿽官府無所稽考某負污辱於地下矣願亟以還官毋污我言畢忽僕地少頃始蘇

○江西泰和縣民奏其鄕人監察禦史康驥居喪在家時所爲多不法法司請逮驥問理從之

○壬子南京兵部尙書蕭維禎以災異稱疾乞致仕不許

○乙卯四川都指揮方斌提督壩州等堡賣放邊軍冒支月糧爲千戶劉演等訐發鎭守松番副總兵都督盧能等以聞命能等會官究問如律

○丙辰守備遵化都指揮僉事蔣源以疾不任事命其子仁代父原職遵化衛指揮使○丁巳詔通錢法凡徵商稅課程錢鈔中半兼收每鈔一貫折錢四文無拘新舊年代遠近悉驗收以便民用

○追錄都指揮等官帖木兒等貴州兩廣等處功命其子孫襲職者各升一級

○直隸魏縣民李堂等十一名自宮以求進命執送錦衣衛獄罪之發南海子種菜祖宗以來凡閹割火者必俘虜之孥或罪極當死者出其死而生之蓋重絕人之世不忍以無罪之民受古肉刑也景泰以來乃有自宮以求進者朝廷𨿽暫罪之而終收以爲用故近畿之民畏避繇役希覬富貴者仿效成風往往自戕其身及其子孫日赴禮部投進至是以後日積月累千百成羣其爲國之蠹害甚矣

○狹西都指揮汪禮守備延綏東路虜賊入境不能備禦巡按禦史奏其失誤軍機罪當死上宥之發充大同威遠衛軍

○戊午命翰林院侍講丘浚編修彭華爲應天府鄕試考試官

○趙府襄邑王祁鋥薨王惠王第四子也母妃王氏宣徳癸丑生正統甲子冊封至是薨年三十三訃聞輟朝一日命有司祭葬如例謚曰恭定

○四川梁山縣民謝髙妻張氏一產三男命有司給鈔米如例

○湖廣總兵官都督僉事李震等奏獲賊首苗虫蝦上命撫治其黨勿因捷而弛防勿邀功而生事

○己未大理寺卿王槪言舊例天下軍民詞訟悉由州縣以達於朝廷違者罪之近來法司於凡代抱本狀之人輒得寬貸遂致訟事益繁姦獘尢甚臣請除路之極遠與事之迫切人之老若者依律問罪遣回聽理外此則下之遞運押解使不得逃匿庶幾姦獘可革而訟事可簡也從之○廣西提督軍務爲事官僉都禦史吳禎等奏桂林梧州平樂潯州等府郁林岑溪博白懷集古田陽朔臨桂靈川桂平等州縣屢被流賊劫殺上命總兵等官趙輔等速進兵剿之

○庚申中元節遣駙馬都尉石璟周景分祭長陵獻陵景陵裕陵文武衙門各分官陪祭

○遣內官祭恭讓章皇后陵寢

○命撫治南陽荊襄右副都禦史王恕賑濟饑民及勘災傷處所奏報定議以寬糧稅

○辛酉監察禦史李志剛言兩廣流賊入江西境功劫龍南縣治依親監生廖世傑躬率親臨與賊對敵殺獲賊徒百十餘奪回被虜老幼二百餘馬牛不計其數賊敗而遁地方賴之爲其不自報白故上司莫知其詳請嘉褒錄以勵忠義上命核實以聞

○大寧都司都指揮僉事趙瑄奏都司缺員請以京操都指揮張英補缺而以指揮尹文代領京操兵部請究其專恣夤緣之罪上曰所舉不允亦不罪

○壬戌狹西都指揮王榮在安邊營把總操備虜賊入寇不能備禦爲總兵官所奏付巡按禦史鞫之禦史以榮與賊對敵所損不多頗獲人畜具獄奏請上命貸其死降官三級

○癸亥太宗文皇帝忌辰奉先殿行祭禮遣駙馬都尉薛桓祭長陵

○賜岷府南渭王庶第二子名曰膺金�只

○中元節羣臣謁陵還監察禦史劾鴻臚寺少卿石澄都督王銓於齋房置酒會飲及指揮馬駿趙普中道先歸給事中梁璟蕭彥莊不及行禮上宥璟彥莊而命澄等自陳澄等言實未嘗飲酒而駿普各陳有疾皆宥之

○甲子升監察禦史謝﹤火廉爲兩淮都轉運鹽使司運使

○敕南北直隸浙江河南巡撫巡按官賑濟饑民是歲各處司府州縣各奏久雨水潦麥旣無收稻苗腐爛歲饑民貧戶部尙書焉昂請敕各官賑濟及措備糧儲以俟支給從之

○丙寅巡撫狹西右副都禦史項忠奏各邊軍馬城堡圖冊歲再報官軍戶口文冊歲一報未免煩費請並省之上命自後三歲一報著爲令

○丁卯故吏部尙書王直孫俅乞入中書習字允之

○鎭守山海等處修武伯沈煜奏今年六月淫雨爲虐水溢山海永平薊州遵化等諸關隘壞城垣烽堠廬舍溺人畜漂甲仗器械無算官軍被患窘甚請加賑卹上命該部行之

○戊辰升狹西同州知州錢茂律爲臨洮府知府茂律先守同州以憂制去官服滿民四千餘人諸巡撫都禦史項忠言茂律公平廉謹有惠政及民乞復用以終其惠忠以聞故有是命

○兵部尙書王竑懇乞休致不許先是竑以疾辭命醫日往視之至是復以請且曰臣自誓守正不阿盡心報國旣荷先帝再造之恩揮羣謗而復用又蒙皇上干剛之斷納黨言以特升未效涓埃苦嬰舊疾心𨿽圖報力已衰疲情詞迫切上慰畱之

○己巳賜楚康王妃杜氏憲王妃傅氏食米歲各三百石康憲二王相繼薨宮殿焚毀二妃皆無所出上章陳情故有是賜

○撫治南陽荊襄等處右副都禦史王恕以母喪聞上命恕奔喪兩月復任旣而復請終制不許

○庚午升監察禦史白侃爲狹西按察司副使

○金吾左衛帶俸都指揮同知劉寬老疾命其子成代父原職本衛指揮使○辛未戶科等科給事中袁芳等言比年以來救荒無術一遇水旱饑荒老弱者轉死溝壑貧窮者流徒他鄕至今南陽荊襄等處流民不下十餘萬人而南北直隸浙江河南等處或水或旱夏麥絕收秋成無望米價翔貴人民饑窘恐及來春必有死亡流移之患嘯聚意外之虞乞行通計缺食人民多寡所在倉糧有無設法賑濟民有儲積者勸貸與民官爲立券稔歲計息以償凡遞年負欠不許有司追徵一應戶口食鹽科氵�瓜顏料廚役班匠等項俱暫停止其漂溺及饑死道路者令有司痊之詔下戶部議行

○監察禦史吳遠等言皇上卽位以來風雨不時災沴薦至陰雲累月霪雨經旬壞廬舍傷禾稼蘇松淮揚河南浙江湖廣山東州縣亦多災變推原其由皆內外臣僚失職所致古之大臣往往遇災知懼避位自責今諸大臣方且恬不介意乞斷自宸衷策免其尢者仍諭吏部罷方面不職者則天意可回而災異自消矣上嘉納之

○四川總兵官都督同知芮成等奏獲大峯山等地剿戮餘賊王婆孫等五十六人及崇慶等州縣彊賊王銘等一百四十七人見獲者監後處治兵部臣言婆孫銘皆逆賊趙鐸餘黨當鐸被剿之時尙在他處劫掠而成等遽言賊黨盡獲地方遂寧恐所奏多妄宜加究治然今用兵於山都掌成等方各有事請俟事平之日核實其罪從之

○命四川陣亡都指揮僉事劉雄子昇襲父原職成都前衛指揮使

○壬申命故廣東都指揮同知尹通子鐸襲父原職淸遠衛指揮使大寧前衛帶俸都指揮使梁銘老疾無嗣命給原俸優餋之○南京中軍都督僉事趙倫卒倫大興縣人襲父職南京龍江左衛指揮使正統辛酉徵麓川有功升都指揮使丁卯調南京錦衣衛戊辰徵雲南孟餋等處以功升都督僉事署南京中府事景泰甲戌言官劾倫貪墨淫邪降都指揮同知調廣西柳州衛立功天順攺元遇例復職仍署中府事至是卒賜祭葬如例子瑄襲其原職南京錦衣衛指揮使帶俸

○癸酉浙江沙園千戶所千戶夏麒與同所千戶構怨相訐按察司具奏逮問遂旅拒欲逃入海指揮李讓撫諭之乃出而三司官都指揮王政等始會奏其事巡按禦史奏擬麒罪當死因並劾政等上命麒如所擬政等姑貸之

○命萬全都司都指揮僉事王榮子文代父原職隆慶右衛指揮使○火星犯斗宿魁第四星

○甲戌太保會昌侯孫繼宗等以災異乞免不許仍諭之曰弭災之道必君臣上下同加修省卿等宜盡心所事以副朕意

○禮部左侍郎鄒幹以災異稱疾乞去位不許

○南京錦衣衛帶俸都指揮使王瑛老疾命其子鐘代爲副千戶瑛父裕建文時爲百戶永樂間以功升副千戶宣徳初命爲指揮僉事掌鎭撫司事正統間以老乞代瑛襲職累官至都指揮使至是兵部議都指揮流官不當襲而建文時百戶當革宜遞減鐘爲副千戶從之○兵部左侍郎王復等以前四川安綿等縣屢被番蠻劫殺提督茂州衛關堡都指揮僉事呂昇不嚴督哨守而副總兵都督僉事盧能參將都指揮使周貴都指揮僉事李文及整飭兵備副使王用皆隱匿不奏請加罪

上曰罪本難恕事今已寧姑宥之再爾不貸

○守備永昌都指揮僉事陳智同守莊浪都指揮僉事趙英以番賊出沒防禦不嚴各奪俸三月

明憲宗純皇帝實錄卷之二十

成化元年八月丙子朔

○丁丑釋鄭先師孔子遣少保吏部尙書兼華蓋殿大學士李賢行禮

○命工部又侍郎沈義右僉都禦史吳琛巡視民瘼義往保定等處琛往淮揚賜以敕書且趣其行敕曰朕惟國以民爲本民以食爲天民有被災失所者拯卹救濟誠不可緩今天雨連綿田禾無收人民缺食不能安生特命爾往來巡視民瘼爾至被卽督同巡按禦史及府州縣正官親詣被災處所從公體勘如果人民缺食先發見在倉糧驗口賑濟若本處食糧不足於附近州縣在官倉糧借給或於大戶殷實之家以禮勸借如賑濟之糧食用已盡仍宜區畫接濟其被災之家戶內一應科差稅糧量爲減免春作之時缺少種子牛具者爲之措辦勸借官爲給散令其趁時播種仍嚴督所在有司加意巡視撫卹俾之各遂生業不致失所若有坐視民患及貪酷罷軟者拏送巡按禦史等官依律問罪發落廉正有爲者奏請旌擢軍職有犯輕則量情責罰重則奏聞區處凡有禦災救荒之事悉聽爾便宜施行然後奏聞爾受所托須深體朝廷卹民之意夙夜盡心以副朕懷如或怠慢不謹處置乖方以致人民餓莩流移斯爾之責不可逭也爾其勉之愼之

○戊寅祭太社太稷

○戶部奏四方水旱之後民不聊生請暫免歲徵口鹽鈔並累年逋欠課程等項俟歲稔徵收如例○命戮四川反賊趙鐸餘黨任凱等一百九十九人梟首於各府州縣示眾

○己卯命四川都指揮使周貴充左參將仍同副總兵盧能鎭守松潘都指揮僉事李文充右參將分守威茂疊溪等地方遇會兵時聽盧能調度文初與能貴同領松潘鎭守之命謀不協屢求退避上以松茂要邊而文驍勇可任故特分命之

○巡撫河南都禦史賈銓奏河南都司官缺員會同巡按禦史推選得指揮劉淸薛鐸朱勛徐啟俱堪署都指揮僉事事委以管事撫民領操其守南陽都指揮王傑乞敕仍舊守徐州而以徐啟代傑守南陽更乞命布政司參議史敏按察司僉事羅晟更代巡守南陽從之○下九龍筒及寸紮窩弓法於諸邊將令教習用之從延綏參將都指揮房能言也

○免被災州縣官朝覲

○辛巳詔南北直隸浙江河南諸處民漂溺饑死者所司卽爲埋瘞勿使暴露從給事中袁芳請也

○壬午監察禦史趙敔言二事其一革詐冒言近奉詔書文職有因權姦排陷及緝訪坐贓問發爲民者許之冠帶文武官以禮致仕者五品以上許進階一級今爲事爲民者𨿽非權姦排陷緝訪亦一槪朦朧冠帶致仕者文職則易服色武職則攺官穪殊非恩詔本意乞嚴加禁革以警將來其二禁姦頑言近見各處文武職官有因犯罪事發理屈者多卽逃匿僥幸恩宥俾證佐淹禁事難完結此等姦頑豈可復任乞敕法司擬議通行凡文武職官犯罪逃匿者照依律例就據眾證定罪證佐先行發落不得淹禁文職行原籍官司武職行原任衛所當追贓物就其家屬取之當爲民帶俸者就彼施行若系眞犯重情必獲正身承受其未經問結未行原籍原衛而遇赦宥者但免問罪追贓仍擬爲民帶俸庶使法度嚴明姦頑知懼章下法司會議刑部都察院各上奏如其言惟行原籍原任追贓發落不可從奏上上是其言許進階者易服色文武官得罪逃匿者俱奪其職著爲令然刑部都察院實未嘗會議故奏語頗有異同刑科給事中參駁之於是尙書陸瑜都禦史李秉等合詞認罪上皆宥焉

○命太常寺少卿兼翰林院侍讀學士吳節翰林院學士柯潛爲順天府鄕試考試官賜宴於順天府

○錦衣衛帶俸指揮季福翊聖夫人劉氏夫也爲家人張秀者所誘奏請曹州民地爲莊田秀輒率其黨至州有所處分巡按禦史以聞法司請執治罪上宥福而罪秀等如律

○命南京參贊機務兵部尙書蕭維禎還家餋疾從其請也

○癸未湖廣永順軍民宣慰司宣慰使彭顯英貴州宣慰司宣慰使安觀四川六番招討司土官楊愷各遣頭目人等來朝貢馬及方物賜衣服彩叚等物有差

○賜故慶成王府鎭國將軍羙堟母申氏食米歲二百石時美堟已故子尙幼未封其母請於羙堟俸內給之故有是命

○兵部奏七月二十八日虜犯天城瓦窯口守備右少監劉安都指揮僉事孫泰參將都指揮僉事鄭俊追賊寡謀損失士馬器仗哨備指揮王輔百戶葛誠哨守不謹致賊乘隙入邊分守參將範瑾右少監阮和策應不力鎭守太監王春總兵官彰武伯楊信都督僉事張鵬巡撫都禦史王越督屬不嚴俱宜重治以爲守邊誤事者之戒上是之命逮劉安孫泰鄭俊王輔葛誠下錦衣衛獄範瑾阮和命巡按禦史責死罪狀王春楊信張鵬王越降敕切責之

○甲申以都察院右都禦史李賓爲南京兵部尙書參機務

○行人林雍上言其略曰朝廷者天下之紀綱紀綱則天下由之而治故曰正其本萬事理皇上卽位以來凡政事之施遠近相慶臣固不見其失也但以今日之迹考之星辰示警陰雨異常則天道變於上矣洪水彌漫五穀不熟則地道變於下矣蜀廣之民相率爲亂則人道變於中矣臣以洪範天道人事之機觀之不能無疑故敢昧死言之陛下宴間之餘反躬自考求所以失之之田思所以弭之之道則聖徳日崇聖業日廣而臣所謂三變者將潛奪而默銷矣奏入下於所司

○乙酉孝慈髙皇后忌辰奉先殿行祭禮駙馬都禦趙輝承命祭孝陵

○廣東按察使夏塤言兩廣地方連歲弗靖用兵徵剿未見成功此如醫之治疾必先察其本源乃可投之藥餌蓋兩廣越在嶺表天生猺獞不可盡除今乃乘威武不振之時撫字方之日逼脇平民使爲賊黨賊之紏合者僅有數百民之脇從者毋慮數千進則驅我民以當矢石退則殺我民以抒怨怒是害常在我而利常在彼矣況今用兵不已供費日繁以易搖之人心供不已之軍費臣恐外患未除而內變將作誠宜於兵威振揚之頃急爲消弭防閒之圖愼選府州縣官善爲府綏招致俾見在之民懷惠而不動搖被脇之眾聞風而皆歸復又擇方面官以兼總之則力分而事專勢親而人附矣兩廣藥石端在於此奏上下其事於兵部

○雲南晉寧州知州邵昱九年秩滿命再任三年以右參政張軾言州民保昱始終廉幹民無科�也

○丙戌祭太歲風雲雷雨嶽鎭海瀆山川等神

○遣旗手衛官祭旗纛之神

○擢知縣白行中爲廣道監察禦史

○左軍都督府都督僉事周壽奏求河間等縣田四百四十八頃與之

○東方流星如盞大赤光燭地約行丈餘發光如碗大東北行至近濁後三小星隨之

○丁亥命故湖廣都指揮同知許輔子瑛襲父原職鎭遠衛指揮同知

○提督廣西軍務爲事官右僉都禦史吳禎等奏廣西流賊越過廣東雷廉等府地方官軍累次斬獲三千一百七十四級奪回被虜男婦七百五人獲器械一千八百六十四事及俘獲賊屬馬牛等無數時兩廣賊勢猖獗禎被參奏待罪及總集諸處斬獲凱以爲功下兵部不報

○戊子巡按貴州監察禦史任爾�土奏黜老疾罷軟不謹官三十二員

○己丑遣戶部尙書張睿祭京都太倉之神

○遣順天府官祭宋丞相文天祥

○廣東按察司僉事鄺彥譽奏髙要縣境屢被流賊攻劫殺虜人畜而都指揮楊璟及指揮王芳楊遜姚玉王珊等擁兵自衛縱賊殃民宜究其罪上命巡按禦史逮治之

○山東卽墨縣民於旺等七十一人俱自宮求進命執送錦衣衛獄罪之發充貴州邊衛軍

○周府儀賓吳鼎詐騙人財物罪當徒都察院以聞上命納米贖罪仍戴平巾三年

○庚寅命故金吾右衛帶俸都指揮僉事祁撒兒討子祥襲父原職管亮子興代父原職俱指揮使

○延綏總兵官都指揮同知房能等奏北虜久潛河奪自西梁墩空突入犯邊官軍會合追剿至賊巢地名蓆把都川約七百餘里斬獲賊首一十二級馬牛羊器仗衣帳等各以百計上命梟賊首於邊分給馬牛羊器仗衣帳等於將士各賜敕獎勞能等旣而兵部左侍郎王復等言兵法有云無恃其不來恃吾有以待之又曰倍道兼行百里而爭利則擒三將軍今能等所奏虜寇旣以入境是不能有以待之及其遁去而率兵窮追是又不知百里趨利之戒恐其僥幸而啟釁且昧思患預防之道請更戒飭之上從其請○遼王貴﹤火受﹥妃杜氏薨妃西城兵馬副指揮杜英之女宣徳丁未冊爲興山王妃正統己未進封遼王妃至是薨命葬祭如例

○辛卯太監傅恭傳奉聖旨升文思院副使李景華陳敩任傑爲中書舍人禦用監書辦景華等以夤緣內侍入內府數引技術之士進用寵幸日加始以雜流躐升淸華之職

○兵部奏兩京太僕寺開報南北直隸及山東河南等府州縣天順八年分孳生馬駒共二萬八千四百九十七匹例遣侯伯及內官分往印烙上曰今歲餋馬處多被災民困姑俟來年並印之

○丙申免南北直隸浙江河南等處被災府縣該班人匠候歲丰赴工

○設山東曹州醫學○安南國王黎灝以先帝賓天遣陪臣範白圭等進香命白圭等詣裕陵行禮

○丁酉巡撫遼東左僉都禦史滕昭言遼東極邊軍士艱苦其都司衛所軍職多務姦貪剝削軍士受害不勝疲獘甚至不顧名爵偸盜賭慱無所不爲𨿽被告發止是罰贖又見前此爲事充軍者遇赦俱得復職以此稔惡不悛乞敕法司計議通行於軍職有犯盜錢糧通賄賂等罪𨿽當收贖亦必遞削二級徒之邊遠常川帶俸差操不得管軍管事如能立功自效有司別作處分若犯姦盜行止有虧者俱發原籍爲民令其子孫承襲爲事逃亡則以眾證成獄不須待對庶使軍官知所警懼士卒得以安生章下法司議頗有異同上命如昭所擬行之○安南國王黎灝遣陪臣黎友直等進表及方物賀上登極賜宴及衣服彩叚等物有差並以織金文綺降敕付使臣還賜其王

○戊戌命番僧且答兒黑巴爲精勤善行國師先是且答兒黑巴兄國師結卜以罪誅至是番簇爲請於朝故有是命

○巡撫南直隸右副都禦史劉孜奏南京應天府並江南北郡縣春澇夏旱麥禾不登已將上元等縣饑民發糧賑濟其鳳陽諸郡饑民流徒京城者甚多糧不能給乞發京衛諸倉賑之戶部言南京根本重地而衛倉乃軍國所需不宜輕發請敕守備大臣督令諸縣倉有糧者悉發以賑濟民附近欲還者給以口糧道遠者安置城中俟歲熟遣回此外更有救荒長策聽便宜處分從之

○己亥命故黔國公沐斌子琮襲爵歲給祿米三千石米鈔中半兼支○巡撫淮揚右副都禦史陳泰奏鳳陽淮揚安慶徐除和等府州縣俱被水災宜在寬卹而孳特馬匹當追償者數多請暫停追上曰馬政𨿽急民方饑窘姑俟丰年追償可也

○錦衣衛指揮楊宗先爲興濟伯奉命祀周定王於河南受王府所饋彩叚白金又於儀賓李琎家挾妓飲酒爲巡按禦史所劾命法司問宗如律追出所受饋物歸之王府仍命巡按禦史問琎等罪

○修山海關一帶關口共六十九處

○庚子命故雲南都指揮僉事朱紳子啟襲父原職雲南中衛指揮僉事

○通州大雨水大運倉壞溢出米四百九十餘石戶部請抵守吏罪上以事出不虞宥之

○河南都指揮趙貫山東都指揮陳顒大寧都指揮陳瑄俱領軍京操而所部多逃亡後期上命法司罪之如律○辛丑擢庶吉士李東陽倪嶽謝鐸焦芳陳音爲翰林院編修吳希賢爲檢討劉淳爲中書舍人仍舊譯字張敷華等九人爲各部主事

○夜月犯軒轅南第五星

○壬寅宥遼東總兵官武安侯鄭宏都禦史滕昭太監李良等罪先是東寧等衛軍余私出境外采取人參多爲建州女直所傷虜有二十三人逃入朝鮮境朝鮮國王令資送來歸及三歹都各處沿邊地方數爲女直入境剽掠人畜器物分守指揮千百戶皆匿不報旣而宏等送二十三人赴京並奏指揮以下失誤軍機之罪事下法司都察院擬議因劾宏號令不嚴昭等容隱不舉奏之罪請逮治之皆得宥○癸卯翰林院修玉牒成進呈

○兵科給事中梁璟言府軍前衛軍士不解詔書幼軍事故不必僉補之條妄以爲逃役者亦不淸勾故今已逃之數將及三千見在之人亦皆搖動誠恐仿效成風操守漸乏宜下令禁約又其營衛軍帥旣不能撫卹戒諭於平時又不肯奏聞禁約於今日亦宜一體究治﹤鋶﹣釒﹥奏下兵部類查在逃者治罪還役仍令營衛管軍將令加意撫諭約束之

○命故南京府軍衛指揮僉事帖木兒弟帖木歹襲職

○守備懷安等衛內官李順奏守備署都指揮僉事周隆酗酒不操練用官木營私居等罪刑部請下巡按禦史問狀有旨錦衣衛差官往會禦史鞫之○旌表孝子秦良等五人節婦韓氏等十九人良直隸永年縣學生父卒廬墓三年成綱武平衛人幼孤事母甚謹後母沒啟父穴合葬之負土成墳廬子墓側時有靑蛇繞廬馴擾人以爲孝感所致李皚直隸無極縣人母沒喪葬如禮時結廬墓側去水遠自於塋傍掘地尺餘泉忽湧出至今不絕何淸河南許州人任環縣訓導聞母喪徒步二千里徑詣墳所哀哭幾絕趙謐狹西涇陽縣人由進士授南京戶部員外郎母沒廬於墓側每哭泣輒有慈烏飛鳴旋繞移時而去詔並旌其門曰孝行喬氏南京錦衣衛軍孫敏妻張氏畱守左衛捨余沙銘妻單氏中都長淮衛百戶謝興妻江氏直隸魏縣民魏志妻沈氏邳州民岑衡妻宋氏歸徳衛千戶趙琳妻趙氏浙江黃巖縣民楊貴妻陳氏烏程縣民錢勝妻戴氏江西安福縣民伍極萬妻王氏民周時妻鄒氏丰城縣民袁習廣妻林氏福建甌寧縣民蔡安妻許氏河南襄城縣民盛全妻許氏民蔚善妻於氏儀封縣民李暠妻胡氏山西洪洞縣民續慧妻楊氏湖廣江夏縣學生丘達妻韓氏廣東海南衛旗軍王勇妻劉氏陜西長安縣民張進妻蔚氏民王恭妻俱以夫亡年未三十守節至老無玷詔並旌表其門曰貞節

○甲辰南北直隸及河南山西湖廣江西浙江所屬郡縣凡一百四十餘處各奏水患詔戶部勘實以聞明憲宗純皇帝實錄卷之二十一

成化元年九月乙巳朔巡撫宣府左僉都禦史葉盛陳乞罷免不許

○丙午升武昌府知府張勛爲山西布政司右參議

○浙江提督市舶內官福住居寧波所爲多不法役占匠作人以千數橫取公私財賄無算別築公館於杭州爲害大略如寧波所至騷擾軍民苦之寧波知府張王�贊頗禁戢其下住因誣奏王�贊王�贊遂列奏住諸不法事下布按二司核實於是布政使李顒等具實會奏並以具獄上法司覆奏上以住年老悉宥其罪但加戒飭而已

○修通州城以城爲淫雨所壞也○戊申孝恭章皇后忌辰奉先殿行祭禮遣駙馬都尉薛桓祭景陵

○烏思藏表善等寺寨番僧札巴伯等烏塔等寺寨番僧領占宗明等狹西洮州衛落藏等簇番僧領占班足爾等岷州衛賞哈等簇番人札順等各來朝貢馬及方物賜衣服彩叚等物有差

○壬子天城守備都指揮孫泰大同東路參將都指揮鄭俊以達賊入境損失軍馬巡撫都禦史奏其失機罪當死上皆宥之各奪官三級

○南京監察禦史顧以山奏江北鳳陽等處連年水旱人民流離皆由諸司輕視人命所致往往因挾讐而故勘因報怨而妄指罪疑者不爲之辯枉死者不爲之伸間有赴者所司又以前官經問文案已成漫不之省愁怨充積皆足以傷天地之和召水旱之災乞命官審錄情可矜疑者奏聞區處詔議行之

○南京監察禦史鄭安奏伏見近年水旱薦臻玄象示儆陛下克祗天戒思過省躬己敕在廷匡輔不逮然臣以南京根本之地今年災異尢甚而星變所指正系分野宜必有以罷黜素餐修明庶政而後可竊見守備成國公朱儀馭眾無法臨事少斷應城伯孫繼先刻削軍士人多怨咨刑部侍郎廖莊法律生疏大理寺卿龔永吉工部侍郎郝璜老耄庸劣應天府府尹王弼絕無才幹府丞劉洙粗率妄爲乞賜攺罷別選賢能代之﹤鋶﹣釒﹥入寢不行○癸丑巡撫寧夏副都禦史陳價奏寧夏馬少請給鹽引四十萬道於靈州鹽課司易馬事下戶部議給三十萬從之

○甲寅崇王冠以太保會昌候孫繼宗持節兼掌冠太子太保吏部尙書王翺贊冠少保吏部尙書李賢宣敕戒

○乙卯升山東布政司右參政李王�贊爲右布政使

○丙辰爪哇國遣使臣亞烈梁文宣等貢馬物賜宴及衣服彩叚等物有差

○六科十三道劾奏工部左侍郎霍瑄漕運總兵官都督楊茂罪皆不問而令其自陳先是有管運千戶貸瑄銀過期不入瑄囑茂催促巡倉禦史以聞事下法司於是科道交章劾之旣而瑄茂回奏伏罪上皆宥焉但奪瑄俸一年○己未兵部尙書王竑以久病不痊三上章乞放免上曰竑旣久病不痊屢陳情懇準其還家調攝病愈復起用蓋竑病本未甚以前薦嶽正張寧爲時所沮遂堅意求去士論惜之

○辛酉命故大寧都指揮僉事王振子端襲父原職保定前衛指揮使

○湖廣都指揮僉事潘海有疾命其子椿代父原職辰州衛指揮使

○壬戌命成山伯王琮遂安伯陳韶武平伯陳能淸平伯吳爾�土新寧伯譚祐禮部左侍郎鄒幹爲正使禮科給事中董振兵科給事中崔儀工科給事中張璇戶部郎中嚴憲禮部郎中李嶽工部郎中吳誠爲副使持節冊封韓王庶次子偕�氵�兄�爲廣安王枝江靖僖王嫡長子恩錢爲枝江王周王庶次子同金�癸爲沈丘王內鄕恭莊王長孫同﹤釒具﹥爲內鄕王襄垣恭簡王長子仕土�貴爲襄垣王寧夏中護衛指揮僉事髙鉦女爲弘農王妃西城兵馬副指揮程弘女爲宜川王妃

○巡撫狹西右副都禦史項忠上﹤鋶﹣釒﹥其一曰爲治莫要於求賢得人莫嚴於考課近詔考察天下官吏不才者旣已罷黜而才者未見旌擢漢宣帝時二千石有治理者璽書勉勵增秩賜金唐太宗﹤鋶﹣釒﹥剌史名於屏風善惡之迹注於名下以備黜陟故宣帝太宗致是之羙光耀史冊乞敕吏部凡遇巡撫巡按奏請旌異者量爲擢用或給以誥敕或敕書勉諭庶賢否不混其二曰至重者將也至危者兵也昔君之遣將分之以閫誓莫幹也授之以鉞俾專斷也將之統兵若驅羣羊而莫知所之若決積水於千仞之溪夫然後得以建立功勛勒名竹帛今狹西三邊掛印總兵遇敵逗𨖻無一人肯當前者𨿽云智勇未能如古名將蓋亦委任有未專焉況鋒鏑交於原野機會變於斯須呼吸之間有生有死若不委以軍法從事之柄孰肯輕生以禦敵哉今軍士但聞敵之可畏而不畏總兵之號令以總兵之權輕也使畏總兵甚於畏敵進有可生退有必死則人心豈有不奮而敵豈有不克者是知威福之柄臣下不敢擅專直行師大事安危所系不得不暫假之也宜敕各邊總兵官今後聞有大敵在前軍中有違主將號令者悉以軍法從事庶幾成功可必其三曰國家詔舉將才一年餘矣騎射之間尙無一人應詔況才堪大將者乎且狹西風土彊勁自古名將若郭子儀李晟之輩皆由此出𨿽曰間气所生世不常有而弓馬閒習膂力過人者不可畏無但拘於答策之難不能進也且天下生員餋於學校善答策者百無一二況欲責之艸野之人自昔屠狗販繒之人皆能建立大功亦不拘於答策若專拘此恐終不能得人用也詔曰忠所言斟酌停當該部其卽議行之

○癸亥南京監察禦史施謙言今歲水旱饑饉江南有儲積處宜行巡撫巡按官令有司驗丁支給江北無儲積處令各勸借賑濟預備倉有豪彊規利之徒冒支者令有司嚴加禁約其浙江湖廣沿途抵京師量船納鈔法网太密請暫停止應天府都稅司新增歲辦課額比於洪武宣徳中三倍其數宜量減以蘇民困詔悉從之

○甲子錦衣衛帶俸都指揮同知柏貴有疾命其子俊代父原職指揮使仍帶俸○乙丑湖廣都指揮僉事張鏞有疾命其子顥代父原職九溪衛指揮使

○監察禦史方佑問竊盜三犯者二人法當死其一人再犯遇赦一人則赦後再犯都禦史李秉以爲𨿽名三犯而中更赦宥必赦後三犯乃當坐奏上上曰怙終者固當誅然旣更赦宥則前罪除矣如仍坐之是未嘗赦卿所議良是其著爲令

○湖廣襄陽府知府幹璠九年秩滿命升俸一級再任三年以巡撫都禦史王恕奏保也

○丙寅發銀四萬兩賑濟鳳陽徐州饑民從戶部請也

○丁卯哈密地面遣使臣哈的馬黑麻等來貢禮部議哈密貢馬才二十疋而使臣來者三百六十餘人皆欲給賞今歲饑民困以有限之府庫供無益之遠夷請會官議處可以經久長行者從之○戶部言鎭江浙江諸處旱澇相繼𨿽以賑濟然國家財賦仰給東南歲運京儲四百餘萬石今罹災傷優免數多來歲兌運必有不足請以淮浙等處官鹽二百七十萬引酌量米價定擬則例廣募商人於淮安徐州徳州水次倉分中納俟來歲斟酌道裏遠近分撥官軍之運庶民不困於凶年而國用亦無所損矣制可

○戊辰定烏思藏番僧三年一貢例禮部奏宣徳正統間番僧入貢不過三四十人景泰間起數漸多然亦不過三百人天順間遂至二三千人及今前後絡繹不絕賞賜不貲而後來者又不可量且其野性暴橫姦詐今烏思藏剌麻蠟叭言千等來朝貢方物乞降之敕諭使三年一貢上從其請因蠟叭言千等歸敕諭闡化王曰爾父祖以來世修職貢洪武年間三年一貢來朝不過三四十人往來道途亦守禮法近年以來增加漸多絡繹不絕侍朝廷柔遠之意所至騷擾察其所以多有四川等處不逞之徒買求印信冒作番僧貪圖財利壞爾聲名爾居遐僻何由得知玆特敕諭爾今後仍照洪武舊例三年一貢自成化三年爲始所遣之人必須本類不許過多所給文書鈐以王印其餘國師禪師等印皆不許行惟襲替謝恩者不在三年之限仍戒來人毋得夾帶投托之人朝廷已敕經過關隘官司盤詰辧驗如有僞冒就便挐問如此則事有定規人無冒濫庶不失爾敬事朝廷之意

○命福建延平府立祠祀宋儒楊時以羅從彥李侗配享時蕭山縣民有奏以時從祀孔子者事下禮部請命翰林院議大學士李賢學士劉定之等議謂從祀各有深意蓋洙泗及門之徒躬受聖教故𨿽姓名之外他無可考如秦非邽巽亦不敢遺漢晉專門之師傳授聖經故𨿽學行之疵猶有可疑如馬融王弼亦不敢略至有宋周程三大儒闡道之後斯文有傳興起者眾自非識足以明至理於毫釐行足以希往聖之踵武功足以爲遺經之羽翼者弗與於斯如時早入程子之戶庭後啟朱子之統緒信爲學者所敬仰但其論西銘也程子謂未釋然其解中庸也朱子多辧其非其學術有可議矣及其晚年起從蔡京之招學者皆惜其無大建明其出處又有可議者馬若夫釋經之言𨿽已間見於語孟然亦未若胡安國之傳春秋蔡沈之傳尙書其功爲尢多也然則前代之定從祀不及時與本朝特增胡安國輩不以時豈非以此故歟況同遊程門有優於時者曰呂大臨曰遊酢啟教朱子有親於時者曰羅從彥曰李侗諸儒旣皆不與時似難獨入臣等竊意先儒從祀孔廟者宋元以來議定已久今不敢又增時宜於時故郡令有司建立祠廟春秋擇日致祭以表聖朝崇儒重道之意以慰後覺景模仰範之心是𨿽不得通祀於天下而猶得專祀於故鄕比之諸儒亦爲異矣故有是命

○己巳命守備倒馬關都指揮僉事王信充湖廣右參將分守荊襄地方

○革寧夏河渠提舉司從巡撫都禦史陳價等言以寧夏水利有各衛管屯武官掌其挑修均放而鎭守等官又便宜措料修理本司官實無所事故也○辛未巡撫陜西都禦史項忠言陜西終南山接連河南盧氏永寧等處俱有銀礦常爲本地姦民聚眾竊取𨿽封閉之固守護之嚴巡視之謹而愚民重利罔畏典刑接踵徒流略無忌憚將恐見利忘身所聚益眾其患有不可勝言者乞敕法司擬議通行陜西河南及有礦去處更加禁約有竊取者依律問罪仍枷號三月以示眾若三犯則奏請裁處其傷人或聚眾不散者於法當死不在枷號之條庶幾姦民少懲而後患可弭上是其言令該部卽與施行

○戶部會官議各處巡撫漕運等官所陳事宜一各處兌運軍糧近年每石暫加耗米五升今直隸蘇松及浙江嘉湖杭等府俱水災其耗米請居停止一各處逃軍逃囚不逞之徒私造遮洋大船興販私鹽每船聚百餘人張旗號持軍器起自蘇揚上至九江湖廣發賣沿途但遇往來官民客商等船輙肆劫掠所在𨿽有巡檢巡捕官兵俱寡弱不能敵請敕南京守備總兵等官自鎭江至九江等處差撥操江官軍自孟瀆河至蘇松通泰等處差撥備倭官軍巡捕給以口糧候賊徒屏息革罷一應天並直隸蘇州等府錢糧物料差糧長運戶人等起解往往侵欺費用至京無以爲納通同押解官吏以勘合關單於勢要之家抵當借債故累歲不得注銷請敕兩京戶工二部凡糧長運戶解戶解運物料畢其關單勘合務親交領如有抵當者卽爲追出省令辧還私債一兩淮地方擒獲私鹽船先議大料者送提舉司攺造糧船小料送所在官司變賣近各處巡鹽官軍作獘以大爲小槪賣不獲實用宜令但獲私鹽船無分大小俱報所在官司相視印烙徑送淸江提舉司造船議上俱從

○壬申巡撫陜西副都禦史項忠奉敕修省上言時務二事其一請以稅茶易馬給軍其二請罷徵逃戶稅糧詞頗剴切上命所司議行

○臨泉王鐘鏶占毀民居山西按察司按之鐘鏶令儀賓孫恕囑按察使程鑑求庇不從王府遂發鑑違例收參承差吏典等事巡按禦史賈俊以聞命罪恕如律而逮鑑問理

○癸酉湖廣署都指揮僉事朱纓有疾命其子鏞代原職嶽州衛指揮使

○漕運總兵都督僉事楊茂奏各處運糧旗軍以洪閘灘淺盤剝多費各帶土產物貨以資用度乞免河西務張家灣等處稅課以紓軍困上下其議而行之

○分守大同東路地方參將都指揮使範瑾協同分守右監丞阮和總兵官彰武伯楊信參將都督僉事張鵬巡撫右副都禦史王越累坐失機罪兵部議宜究治爲守邊誤事者之戒上皆宥之仍令盡心殺賊以贖前罪

○南京吏部郎中夏寅奏臣以考滿來京北抵徐州沿塗所見人不聊生路多艸竊蓋以今歲旱澇故也竊見徐州地連山東素產豪傑自古乘隙首難者多其土人今饑饉無聊必多盜賊盜賊不已恐生厲階乞任大臣鎭撫安輯蠲免糧稅禁約姦宄暫出內帑財物及在官糧廩賑濟之以慰其無聊之心以消其意外之患又見沿塗馬缺船隻應付人夫老幼供役不勝勞苦所載物件一箱一櫃而已輙用一船夾帶客商多裝私貨所至騷擾亦宜立法禁約少解倒懸之厄庶不至於困疲又見淮安徐州濟寧軍士赴京操練緣此三處實兩京要害重地宜各選文武官有重望者於此鎭守訓兵屯田常使兩京之勢气脈連絡臂指揮使則倉卒可以制變無事亦可以彈壓四方章下戶兵二部覆奏徐楊等處災甚先已遣都禦史吳琛賑濟今寅奏欲委任大臣安輯宜再令琛及巡撫守備等官設法賑濟輯整兵防範姦宄其言禁約官船裝載私貨緣天順初有旨榜諭凡官船裝送官物沿途每船添夫上水二十名下水五名軍衛三分有司七分該送官物務盡船裝載違者所在官司具奏並違例應付者皆以治罪今宜行南京兵工二部及巡河禦史等官如例禁約至於臨淸徐州揚州欲選文武官員鎭守則皆有巡撫鎭守文武大臣在彼不必重煩擾從之

○甲戌命故山東都指揮僉事欒敬子玉襲父原職登州衛指揮使

○以明日乙亥十月朔遣駙馬都尉石璟薛桓分祭長陵獻陵景陵裕陵

○遣內官祭恭讓章皇后陵寢

大明憲宗純皇帝實錄卷之二十一明憲宗純皇帝實錄卷之二十二

成化元年冬十月乙亥朔享太廟奉英宗睿皇帝神主詣廟享祀

○遣內官祭司井之神

○賜山海古北口等處邊關夜不收及守墩官軍四千四百餘人胖襖褲鞋

○戊寅吏科都給事中沈珤等言學校育才之地風所關舊制學正教諭訓導多於會試副榜舉人中授之往往教有成效科貢得人比來納馬納粟並四十以上入監者俱以記誦舊丈濫授學正教諭之職遂致學校廢弛請自今學正教諭必用副榜舉人其他止授訓導仍限年五十以下者方聽就試下吏部覆奏從之著爲令

○己卯鎭守遼東太監李良奏泰寧朵顏二衛夷人千餘近邊圍獵恐將入寇上命沿邊鎭守總兵官嚴堤備之○庚辰命故弋陽王子覲鐰襲封弋陽王天順間弋陽王奠壏以事賜自盡其子幼久未有封號至是陳乞上曰罪人不孥罰弗及嗣王政所先況宗室乎其勿絕王嗣令襲封焉

○廣西大藤峽蠻賊夜入藤縣城掠官庫劫縣印鎭守總爲事官歐信以聞兵部請行廣西總兵官及贊理軍務都禦史等官急爲剿平從之

○辛巳趙王見灂奏乞如仁廟賜其祖簡王例歲祿米三萬石詔戶部議請如祖訓仍歲支萬石從之

○錄四川官軍平反賊趙鐸功升都知監右少監閻禮爲太監右僉都禦史汪浩爲左僉都禦史參將都指揮使周貴爲署都督僉事仍充參將俱賞以彩叚寶鈔巡按禦史曹英及爲事官按察司副使劉淸僉事陳僎嚴正布政司布政使鄭寧參政陳述都指揮張瑛宰用復其官亦加賞民快孔伯玉授百戶王志恭贈百戶其餘官軍人等俱論功升賞有差

○壬午巡視淮揚等處右僉都禦史吳琛奏賑濟九事一見行納米例凡軍民人等給與散官監生吏典送部選撥緣事除名文職官員冠帶閒住納米者先因限以粳米艱於糴買今宜聽其以雜谷如數抵納每米一石麥增一斗豆增三斗谷一石算米五斗俱於近便缺糧倉上納一徐州洪往來之船因其所載官職大小貨物多寡勸米賑饑方面運司府衛土官每船勸米一石州所縣官七斗餘官五斗客商民人載貨物者上中下以是爲差其人載則自七斗遞減至三斗空者一斗至五升起八月至河凍可得米數千石又陸行騾車每輛勸米二石五鬥牛車一石驢車五斗至年終亦可得千數石委徐州廉幹官一員掌之以候賑濟蓋取之薄於彼無損而積之厚於此有益敢有恃彊不與者究治之一荒年捨禁古人所行今諸處官湖河泊池塘山林物產甚多該徵課鈔亦已例免其中魚鰕菱藕柴艸之利悉聽軍民采取食用一被災軍民戶內百凡軍需買辦雜泛差役悉遵敕諭事理停免聽其自在營生其該徵糧艸候勘回日斟酌減免一鹽場竈丁及諸人竊賣私鹽除肩擔背負其數不多止營口食者不究外他如豪徒聚眾車裝船載有犯鹽禁者炤舊拏解一各學廩膳生員例米五斗會饌者暫令通將一石歸贍其家俟明年成熟再舉會饌其屠戶膳夫供給之費亦各停止一鄰境及別郡人民流移入境者所司善加存卹亦照例驗口賑濟撫令還鄕其不願還者聽仍諭民有空房及庵觀寺廟借與暫住有願爲傭者亦從其便一凡軍衛有司查有在官余銀不以多寡選差富民或五人或十人賫於收成地方糴買以助賑濟船車之費官爲辦給本地有儲之家官司勸借外仍勸發糶以濟貧民其無儲者勸令合貲於產有之處糴回發賣仍委公正裏老人等督令均買無爲豪彊截買圖利以病於民一淮安鳳陽二府被災尢甚今𨿽勸借米糧一處或得三數千石僅濟目下兩月之急恐後冬春之交愈益艱難今將淮安府大軍東新二倉官糧坐撥邳州一萬石宿遷一萬石桃源二萬五千石淸河安東各二萬石令其自俱船載回以安人心及海州沐陽鹽城陸路艱運則以淮安官庫贓罰等銀每處各給二千兩暫令備用且以板閘所貯解部顏料銅錢四十餘萬丈鈔二百一十一萬七千貫助之其鳳陽地方給與巡按禦史徐茂董俊所追贓罰銀四千四百餘兩令其糴糧賑濟奏上命戶部知之

○甲申命諸司覆奏毋過五日時都院決囚失於覆奏檢舉請罪上俱宥之仍諭六部臣曰天工人其代之若事當行而緩於覆奏是怠天工也其可乎自今各衙門一應奏題旨意卽明白覆奏發落毋得稽緩五日不覆奏者該科劾之

○巡按廣東監察禦史陳相奏陽江等縣流賊數千流劫鄕村略無畏忌上命兵部遣人驛報總兵官趙輔等速督所部兵用心剿賊以息邊患○乙酉光祿寺署丞顧禎言往歲元宵端午等節賜百官宴尊俾有等近年乃有不當預而混入及越次上坐者乞命紏儀官劾奏從之

○丙戌禮部尙書姚夔會太保會昌候孫繼宗等儀哈密乃西域諸番之要路祖宗待之特爲優厚然朝貢有期遣使有數近年爲癿加思蘭殘破其國人民潰散無所棲止不時來貢動以千百將瘦損駝馬數匹名爲進貢實則貪饕宴賜朝廷保小懷遠之仁固不卹此然道路疲於遞接府庫竭於賞賜合酌量事體哈密使臣歲一入朝不得過二百人癿加思蘭五十人其土魯番亦力把力等或三年五年入貢經哈密者依期同來不得過十人宜敕陜西甘肅等處鎭守總兵巡撫巡按三司等官撫諭夷民嚴加防範及敕哈密王毋弩溫答失力收集流散保守土境依時來朝庶全朝廷始終優厚之意從之

○命故湖廣都指揮同知孫興子麟襲父原職荊州右衛指揮使

○丁亥賜安化王秩冬三孫食米一百石以王長子鎭國將軍邃墁病故食祿住支故也

○戊子皇太后聖旦上率親王上壽文武羣臣命婦入內朝貢賜百官宴於午門

○巡視保定等處工部右侍郎沈義奏保定等府水災視他處尢甚而本處粟米比之淮揚粳米價直不同其納米濟荒事例宜加數上倉因具爲條件以請一各處兩考吏納米免其辦事考試卽撥京考者原坐一百二十石免京考卽與冠帶辦事者三百石在外直隸往撥本府三考卽與冠帶者二百石今各加三之一俱令挨次選用一各處軍民捨余出米請給散官者原正九品二百石正八品二百二十石正七品二百五十石今各加三之一其請敕旌異者原一百石以上今加三百石文職緣事除名者原二百石今三百石準令冠帶閒住一放回依親監生坐監三年以上者原二百石今三百石未及三年者原三百石今四百石卽與送部聽選其聽選給假回家者原一百石今二百石免其待次卽與選用生員試不中者廩膳六十石增廣四十石俱免光吏放回寧家事下戶部覆奏從之

○己丑癿加思蘭遣使臣平章察陸等來朝貢馬及方物賜衣服彩叚等物有差

○賜哈密使臣哈的馬黑麻等衣服彩叚等物有差

○太保會昌侯孫繼宗奏外衛上操並京衛官軍率多貧窘今令自備艸束餧馬恐難存活請量給之戶部言言官軍馬例不給艸上憫軍士貧窘命特與三月艸不爲例○巡按遼東監察禦史張輗等言石塘嶺營堡窄隘低窪河水爲災官軍不堪守禦請以順天柴��敞舊址髙阜平坦攺建爲便事下兵部核實如所言從之

○庚寅戶部奏景泰末宣府總督邊儲都禦史李秉嘗上言邊城多有空地而守城諸役之外復有間曠軍余請以宣府官銀量支買牛給與耕種收其餘糧入官易銀給與貧軍買馬騎操時已準其言於億萬庫支銀壹萬兩買牛給軍耕種矣後至天順初有言勞軍不便者備行都督楊能等官會議俱稱且耕且守經國遠圖而大同宣府自罹兵變人畜蕩盡幸而朝廷大發帑銀差官於河南山東諸處買牛給軍耕種收餘銀以買馬由是邊人稍得聊生此法安可輕廢事遂仍舊今巡府宣府都禦史葉盛等官復申奏先年原買官牛共五千有奇已多死者今漸設法買補又以餘糧添買共分爲一千八百餘具給軍耕種官田今年𨿽有旱漧亦頗收成往年官馬虧缺俱靑軍買補軍貧無措則朋合科斂甚至典鬻男女扣除糧料亦不能完今缺馬二千六百有奇已買及一千餘數俟秋收後再買補完官府不煩督責之勞軍士不知買償之苦此皆官田官牛之明效大驗然立法非難守法爲難伏乞聖明申敕宣守臣恪守成規益加防範俾得久而不廢庶貧軍有賴邊事克濟其言宜從上曰法旣良便宜永遵行

○復除全智爲四川布政司左參議

○免河間府該徵粟米一萬九百一十八石有奇谷艸二十四萬一千三百四十餘束因巡視侍郎沈義奏災傷故也○辛卯巡撫山東河南陜西大同等處禦史賈銓項忠王越等以災異乞免不許

○致仕工部尙書兼大理寺卿趙榮奏乞以子玹送中書舍人處習字許之

○命故忠義前衛帶俸都指揮僉事虎林不花侄伽藍奴襲伯父原職指揮使

○金吾右衛指揮僉事陳聚有疾命其子俊代原職指揮使

○都察院右都禦史陳泰致仕

○降遼東東寧等衛指揮使王裕爲指揮僉事指揮僉事王春林勝俱爲正千戶裕等失機法司坐以充軍上特免之降二級

○壬辰誠孝昭皇后忌辰奉先殿行祭禮遣駙馬都尉石璟祭獻陵

○升兵部左侍郎王復爲本部尙書右侍郎程信爲左侍郎○施州散毛等四宣府司忠孝等八安撫司賀冊立中宮表文久未至所司劾其不敬詔姑宥之

○甲午命署都指揮僉事王裕充右參將分守肅州地方上命三法司見監輕重罪囚具錄以聞刑部以萬壽聖節在邇請先將輕囚贖放從之

○乙未給寧化王府故鎭國將軍美坊美埇鐘錤及靖江王府故奉國將軍佐孝妻子米歲各五十石從各王奏也

○丙申上以天气嚴寒特賜各營見操並皇城京城各門守衛旗軍胖襖褲鞋

○巡撫山東河南鎭守臨淸左副都禦史賈銓奏河南裕州汝陽等州縣連歲災傷人民艱食乞停追馬以蘇民困上是其言詔該追馬俱候來歲豊稔補之○四川都指揮宰用參政姚翌參議王理先以失機戴罪殺賊而巡按禦史曹英亦坐停俸至是獲功巡撫都禦史汪浩以聞用等皆獲宥免英仍舊支俸

○擢鹽山縣知縣林惟盛爲太僕寺寺丞

○丁酉巡撫甘肅右僉都禦史徐廷章奏甘涼孤懸境外邊用急難措給近鞏昌西安府縣部領官銀糴納夏稅數足其附余積出銀物乞畱邊庫以備急用戶部覆奏從之

○戊戌山西行都司都指揮僉事錢能有疾命其子泰代原職朔州衛指揮使

○命烏思藏故指揮僉事巴哈思家兒家子卓嵬襲其父原職給敕諭照舊撫禦番夷

○己亥命給官軍馬折料銀凡三月每石銀三錢以京倉料豆不足故也

○辛丑升吏部右侍郎兼翰林院學士彭時爲兵部尙書兼職如故時辭謝上曰朝廷升職自有公論卿久在內閣故玆升任何以爲辭

○升吏部郎中蕭彜爲通政司左通政淸理武選貼黃

○兩廣總兵官趙輔等奏臣等奉命統兵徵廣西大藤峽蠻賊師次全州適報湖廣陽洞等處苗賊從融江出興安等縣劫掠已進兵剿殺生擒賊徒四十五人斬首五十四級其餘遁入山箐死者不可勝數今嶺北一帶地方寧靖各處所調土兵俱集臣等會議廣西山峒大藤峽最險爲蠻賊巢穴而以修仁荔浦爲之羽翼今大軍壓境首破陽峒軍威大振擬欲乘勝長驅先剿修荔等縣以奪其气因而直搗其穴巢先聲所至彼已膽破不暇支持克期可以撲��烕大藤峽旣破然後分兵盡剿廣東地方流賊庶幾用兵有序大功可成奏上下兵部議請敕輔與監督軍務太監盧永陳瑄贊理軍務都禦史韓雍等俱依所擬以行從之

○故昌平侯楊洪妻李氏奏洪累建邊功封侯爵孫男珍因父俊以事坐罪謫戍廣西切惟建功封侯非俊所致乞念洪平昔微勞復珍祖父之爵上念洪在宣徳正統間曾立邊功授珍以京衛指揮使食俸不管事

○壬寅禮部奏爪哇國使臣梁文宣等來朝沿途恣肆貪暴騷擾驛遞爲有司所奏已蒙皇上寬貸其罪今文宣等回乞降敕諭其國王自後遣使必擇無若梁文宣者從之

○兵科給事中袁愷奏湖廣荊襄等處流賊聚眾自房縣至南漳數百里間恣意搶掠攻陷地方深爲民患鎭守總兵官李震巡撫都禦史王恕王儉並巡按禦史王瀛都布按三司都指揮汪澤等官平時旣無撫馭之方有警又無剿撫之策蒙蔽賊情坐視民患宜各究治以爲人臣誤事者戒事下兵部議擬以聞上以王恕王儉大臣姑記其過王瀛汪澤等俱奪俸仍令同心協力平賊以弭民患

○巡按貴州監禦史任璽奏普安州寄籍民余熲等十人唆誘土官隆賽爲非意圖不軌事下都察院坐以死罪上宥其死謫充遼東邊衛軍

○癸卯復除趙京爲貴州按察司僉事

憲宗純皇帝實錄卷之二十二明憲宗純皇帝實錄卷之二十三

成化元年十一月乙巳朔欽天監進成化二年大統歷上禦奉天殿受之給賜親王文武羣臣頒行天下

○以明日萬壽聖節遣駙馬都尉石璟周景謁告長陵獻陵景陵裕陵

○賜靖江王府故鎭國中尉相登�見相﹤禾資﹥妻子米歲各五十石

○湖廣徳安府旱

○四川總兵官都督同知芮成奏臣與都禦史汪浩等率四川兵由江安縣進至戎縣攻箐前等寨貴州副總兵李安等率貴州兵一路由靑岡關進一路由紱車靑進俱抵金﹤鳥﹥池駐札合攻大壩等寨令都指揮周琥等分守上羅計等堡指揮孫泰督芒部等府土兵截賊後路永寧宣撫司土兵守落敖路口賊計窮潛引各寨蠻兵千餘伏近山箐今阿圭等三十七人詐來投順意欲偸劫營壘阿圭等至謁臣卽擒之圭果袖出小刀戳傷軍士官軍亂砍殺之臣遂發兵一萬五千分四路圍入山箐各蠻起伏對敵官軍奮勇斬獲賊首五百八十七級鏢槍四百五十二事弩二百三十五張分兵攻燒其三十餘寨又斬首一百七十三級擒男婦大小六十七人上命兵部移文成等與安協謀並力刻期滅賊毋彼此推調致師老糧匱以貽後患

○丙午萬壽聖節免行慶賀禮上禦奉天殿朝羣臣止行五拜三叩頭禮

○賜寧府樂安王庶第四子名曰覲鑉○丁未升南京刑部右侍郎廖莊爲刑部左侍郎先是南京監察禦史鄭安論莊自處不嚴法律生疏至是莊以進表來京上章自辯且乞歸老上以莊在景泰間敢言大節可取不允其去特升用之

○升東昌府知府徐瑯爲山東布政司右參政

○戶部以所議漕運參將袁佑上言便益事宜覆奏上曰律條明開收受稅糧聽令納戶親自行槪平斛交收比來收糧者作蔽多端且每石加耗米一尖不過五升今軍官願明加一斗可見官攢人等侵害過多今後收糧俱用平斛聽令旗軍行槪每石耗米五升二十斛加與一石落地余米旗軍自收不許隨斛上倉亦不許官攢人等勒要囤基財物仍命張睿等嚴加禁約敢有仍前作蔽許令巡倉禦史參奏究問○戊申朵顏衛鎭撫猛古赤遣指揮猛該等福余衛平章赤勞溫遣頭目總挨等各來朝貢馬賜衣服彩縀等物有差

○宥漕運總兵官楊茂參將袁佑罪先是南昌左衛官軍中途盜賣兌運正糧八千一百七十石有奇戶部發之逮其人鞫治並劾茂等不職上特宥之

○己酉遣內官祭恭讓章皇后陵寢以是日忌辰也

○保定永平二府所屬十六州縣水免其糧一萬八千六百六十石有奇

○辛亥升戶部郎中黃英爲山西布政司右參議

○廣西猺賊夜入廣東廉州髙州二府城劫去守珠池內官敕書並府印庫物兵部劾奏把總都指揮張浩指揮許祥知府饒乘鑑等失守城池罪並劫巡按禦史陳相上命逮張浩問如律陳相罰俸一年

○壬子升故羽林前衛正千戶丑兒子福寬爲指揮僉事以貴州東苗殺賊功也

○命巡撫河南副都禦史王恕督都指揮林琛等充領南陽等六衛下班官軍三千員名詣湖廣荊襄等處會同總兵等官殺賊且督都指揮髙福徐啟守備南陽地方

○工部右侍郎沈義奏臣奉命巡視民瘼順天等府俱被水災孳生馬匹當徵者數多乞暫停俟來歲豊稔補徵從之

○南京戶部左侍郎陳翌言弭災救荒三事一戶口食鹽鈔洪武永樂間徵納𨿽多不分軟爛正統十四年𨿽遇恩例減免一半俱用生鈔民間無從得之往往以米易換納官以致逼民逃竄乞自成化年爲始更加減免以蘇民困一南北直隸等處民間領餋孳牧馬有倒死走失虧欠者俱責民追陪未免逃移乞自成化元年以前悉加寬免向後有倒死者俟豊稔之年追陪一南北二京重囚每年霜降後俱會官審錄而天下司府州縣見系囚犯多有冤抑以致感傷和气乞照正統間事例簡命素有名望諳曉律法禦史郎史寺正等官分歷天下將一應輕重罪囚從公審錄﹤鋶﹣釒﹥入上覽之曰陳翌所言俱有理所司其詳議以聞

○癸丑分守延綏東路右參將都指揮同知鄭時奏諜報虜賊擁眾入柴關墩境內自一更行至三更方盡又有在黃河西岸及黃甫川等處搶掠並突入中山墩下者且稱虜眾甚盛有毛裏孩部下人馬俱在四柳樹木瓜園等處安營上命兵部移文總兵官都禦史整搠軍馬相機戰守內推一員統領精銳軍馬星馳策應毋或擁兵縱寇重貽邊患

○甲寅給孔顏孟三氏學印仍許三年貢有文行者一人入國學從衍聖公孔弘緒請也

○乙卯升陜西苑爲寺少卿朱圭爲本寺卿

○丙辰升刑部郎中余洵爲福建按察司副使

○免直隸鳳陽廬州揚州三府糧艸宿州等七衛子粒從巡視僉都禦史吳琛奏也

○巡撫南直隸右副都禦史劉孜上言六事其一直隸濱江府縣民戶原種官田俱被江湖坍沒無存而徵稅如故欲乞蠲免其二蘇松杭嘉等府僉補富戶見今連歲災傷人民艱窘乞暫停免其三南京城內外廊房鋪店其間有年久頹敝不停商賈者欲將該納鈔錠各與減免其四應天龍江裏外河泊所原有网戶辦課采取鰣魚薦新後因數內网戶緣事充軍課額未除乃於上元江寧二縣僉取農民補數所居去江隔遠非其素業乞行疏放其五應天府都稅司及江東等門宣課司原額稅鈔數少後因節次增加今客商鮮少以致巡攔陪納艱難欲乞量行減免其六常州等府江陰等縣臨江衝坍及磽確荒蕪田土每歲各戶陪納稅糧困苦萬狀欲爲照例悉與分豁詔以劉孜所言皆便民事宜戶部其定議以聞旣而戶部條陳復下五事於孜令其核實從宜處置惟免僉富戶如其請

○巡撫南直隸右副都禦史劉孜奏六合浦江二縣原領餋官種牛每歲必追一犢三年一命印烙而種牛有老不生犢者有犢生而風雪凍死者有被盜走失者每年按數追取人民買補艱難況印過小犢未及一歲不能成種遽追其犢民實不堪乞今後種牛追犢照依孳牧種馬事例二年一犢及俵散種犢定驗長成三歲之後方許追犢著爲定例庶爲民便上是之下該部核實以聞

○丁巳升巡撫南直隸右副都禦史劉孜爲南京刑部尙書

○以湖廣右布政使宋傑爲右副都禦史巡撫南直隸松蘇等府

○銓注京衛帶俸都指揮同知黃欽滕漢於廣東都司指揮使王瑄指揮同知白淸指揮僉事黨敬於廉州衛時都指揮等官張浩等坐失機下獄缺官任事故命欽等馳驛往代之

○升廣東連山縣知縣孔鏞試髙州府知府靈山縣知縣林錦試廉州府知府先是二府爲流賊攻陷而廉州府印爲賊所毀知府饒秉鑑等棄城走巡撫都禦史葉盛及廣東三司累﹤鋶﹣釒﹥言鏞等才力精健且熟知地方賊情宜加旌擢至是兩府陷賊報適至吏部遂請以鏞爲髙州知府錦爲廉州知府別鑄印以給之故有是命

○省廣西武緣縣縣丞主簿各一員以戶口逃亡數多也

○己未升山西沁水縣知縣陳奎爲澤州知州奎起進士爲知縣以廉能聞巡按禦史艾福賈俊前後論薦故擢用之

○庚申後軍都督府都督同知季鐸出使朵顏三衛歸偕其所領官校獻馬四十七匹上以季鐸奉命往諭邊夷不能宣布朝廷徳威乃求馬來進本當逮治但事在赦前姑宥之卻其馬

○辛酉命寧遠伯任壽充總兵官鎭守陜西地方

○哈密使臣卜魯罕虎力等來朝貢馬賜彩叚等物有差○壬戌巡按河南監察禦史趙敨奏荊襄叛賊擾攘人民饑饉請以南陽等府原泒起運京倉稅糧四萬二千餘石存畱本處以備賑濟軍餉之用從之

○癸亥命宣城伯衛頴掌前府都督事後府帶俸右都督劉聚管本府事中府帶俸都督僉事鮑政管左府事前府帶俸都督僉事王銓管右府事聚銓仍坐營管操

○刑部臣奏比者南京戶部左侍郎陳翌因災異言審錄重囚乞照正統間事例差官請敕分往各布政司並直隸府州會同巡按禦史審錄見監罪囚事下臣等議竊見是年各處司府州縣例該起程赴京朝覲廣東廣西湖廣四川賊情未息南北直隸並浙江等處水旱災傷分官賑卹事務煩冗若再差官審錄不無勞擾欲通行各處問刑衙門見監罪囚輕罪從宜發落重罪會官詳審不許淹滯隱匿違者許巡撫巡按並按察司官嚴加究治仍候時年豊稔地方寧靖會議差官審錄則事有條理獄無淹滯矣上是之

○左軍都督府右都督過興鎭守廣西召還道湖廣祁陽縣怒知縣李翰接應夫船�時令子得隆率部卒拽翰及其子釗搒掠無完膚俱死河下而興以疾死於道翰妻入愬於朝事下法司差官勘實得隆伏罪其母擊登聞鼓稱冤上以其妄愬不聽命卽誅之

○甲子復雲南臨安府同知劉文爲吏部驗封司郎中仍提督四夷館譯字文初以吏部郎中提督譯字冒迎復功升右通政會石亨事敗黜外任至是大學士陳文等言四夷館提缺人遂召用之

○以宣府馬隊管操都指揮文瑄代周隆守備懷安等衛城○乙丑承天門成遣太保會昌侯孫繼宗定襄伯郭登工部尙書白圭祭告天地宗廟司工之神

○禮部奏冬至節例賜百官宴上命免宴給以錢鈔

○免南直隸池州等府縣采辦蘆柴夫一年以蘇其困從巡撫都禦史劉孜言也

○夜月犯太微垣上將星

○丁卯命大興左衛帶俸都指揮僉事劉寬補三千營把總管操

○懷仁王遜烠奏臣子鎭國將軍仕墝例有儀從二十名今發來應役者俱系囚犯不久卽逃實難使用乞敕該部照臣第四子仕在事例儀從二十八人抵換校尉五人從之

○以明日冬至節遣駙馬都尉石璟分祭長陵獻陵景陵裕陵文武衙門各分官陪祭

○遣內官祭恭讓章皇后陵寢

○戊辰冬至節上詣奉先殿

慈懿皇太后宮皇太后宮行禮畢出禦奉天殿文武羣臣及四夷朝使行慶賀禮慈懿皇太后皇太后皇后俱免命婦朝賀

○己巳賜朝鮮國王成化二年大統歷

○後軍都督府右都督劉聚奏臣蒙恩後府事管操緣臣叔太監劉永誠總督京營理宜回避上曰劉聚旣自陳準其回避

○辛未烏思藏白當等寺寨番僧賞初領古等岷州衛巴離等旌番人捏剌節等各來朝貢馬及方物賜衣服彩叚等物有差

○後軍都督府帶俸都督同知季鐸奏臣奉命賫敕往朵顏三衛責問犯邊之故至泰寧衛見大頭目兀南帖木兒等開敕宣諭責問彼云我三衛人自祖宗以來受朝廷大職金衣美食自合出力補報豈敢犯邊此蓋迆北毛裏孩與孛來相讎殺其人馬分散在邊攪亂且三衛是我一人把總其朵顏衛都督朵羅幹往開平圍獵福余衛大頭目可臺往海西趁食今雪大難行請以敕與我轉差二衛頭目賫付朵羅干等臣依所言與之今兀喃帖木兒差三衛頭目知院奄臺等一百十八人隨臣謝恩服罪奏下兵部劾鐸賫敕使虜只見兀喃帖木兒一人而朵羅幹可臺皆未見之況彼自稱是三衛把總而又雲朵羅干等各領人馬圍獵趁食蓋必假此爲名犯我邊圉鐸正當責其姦言責問爾旣爲三衛把總柰何容二衛人犯邊卽諭令遣使追還朵羅干等宣敕戒諭庶副朝廷簡命之意今旣不能乃信其欺罔擅以敕付之及至還朝延至三日因朝廷責問始以兀喃帖木兒之言朦朧具奏似此姦詐不忠宜正其罪以爲將來之戒上曰鐸奉使不職當寘於法但念其遠勞姑宥之

○壬申三法司會奏竊觀新頒詔條內開人命不赦然人命有故殺故勘故禁斗敺並屏去人服食威力制縛人致死等斬絞罪該載不盡又十惡條內有徒流杖罪問發運磚守哨等類未完滿者應否釋放及文職官吏有犯貪淫事有顯迹固合除名然中有事發而無實迹其於赦例應否寬宥其邊遠爲民者數內有年久已成家業者請定自何年爲始內外法司問完罪囚已蒙赦宥其該追贓物多有未完伏乞聖斷上曰人命故殺者不宥其餘皆宥之犯在十惡者罪𨿽輕亦不可宥官吏貪淫事無顯迹證佐者且奏區處爲民者自天順元年爲始於謫所成家業不願回者聽其犯贓有未追完者悉免之仍命通行各處知會

○癸酉選進士何恦監生張駿戴曦沈瑜李應禎俱升爲中書舍人

○命大寧前衛都指揮僉事張瑛守備紫荊關

明憲宗純皇帝實錄卷之二十三

明憲宗純皇帝實錄卷之二十四

成化元年十二月甲戌朔上省郊祀牲

○乙亥貴州右副總兵都指揮僉事李安奏請以原調京營漢達馬軍並雲南官軍二萬貴州官軍一萬五千土兵五千四川行都司官軍三千湖廣官軍一萬五千土兵一萬俱調四川乞敕鎭守湖貴總兵官李震並巡撫右僉都禦史王儉同臣等躬前進與四川官軍會合並勢討賊奏下兵部議以安先被命調四川討賊累爲賊所敗畏懼譴責欲張大其事故有是請可勿許上從之但命王儉馳往同安統原調貴州官軍會芮成等並力剿賊

○升翰林院侍讀周洪謨爲侍讀學士以九年秩滿也○南京守備成國公朱儀以禦史鄭安之劾上章辭免上謂兵部臣曰儀受朝廷重寄宜勉副委任何乃因人言遽爾辭避其移文諭知之

○丙子曉刻金星犯鍵閉星

○泰寧等衛右都督劉王兀喃帖木兒等奏欲於邊地收買牛只農具並乞賜蟒衣禮部以聞上曰蟒衣不可與其欲與民交易可許之

○四川總兵官都督同知芮成等奏近令都指揮宰用等統領官軍土兵進札西乖等鄕賊據崄設伏爲梭竿懸礨石以拒我師用等架梁修路又以木竹造爬山虎分兵四路攻圍賊下鏢槍如雨用等禦以竹笆攻以火槍賊墜崖死者甚眾土兵攀崖齊上斬賊首二十三級擒男婦五人明日攻阿哥硬等寨破之斬首三十六級擒男婦八人及軍至卜昏等鄕賊起伏四處對敵當令指揮陳瑄土官陳寬等分兵四路攻之賊敗又斬首三十九級臣等益督兵與戰前後十餘陣斬賊首六百二十餘級獲器械無算仍移兵珙縣進討山都諸寨奏至上命兵部移文成等同貴州總兵官李安並力剿之

○升羽林前衛帶俸指揮使田進安爲都指揮同知以從徵貴州東苗功也

○升府軍前衛指揮使張翊爲署都指揮僉事寧夏操備翊總兵官張泰子也

○丁丑南京大理寺卿龔永吉致仕永吉字天民浙江義烏縣人由監生授兵部主事進郎中正統丙辰以罪謫戍平涼尙書王驥西徵薦隸幙下得復職尋以軍功升大理寺右少卿進兵部右侍郎未幾攺禮部復攺南京大理寺卿致仕居家七年卒訃聞賜以祭永吉無他才能以曾爲驥屬吏故得其引拔致位通顯云○戊寅鎭守四川總兵官芮成等與貴州副總李安等互相訐奏失機事情上命兵科給事中秦崇等往勘且督軍討賊

○烏思蠻敏阿先隨哈密使臣哈只來貢乞職事冠帶命爲所撫

○己卯旌表節婦薛氏等六人薛氏直隸江陰縣民朱維言妻黎氏泗州衛軍馮智妻周氏湖廣漢陽縣生員李純妻郭氏山西汾州民田訥妻江氏浙江金華縣民樓琦妻皆早寡守節孝餋舅姑爲鄕裏所稱俱表其門曰貞節李氏狹西綏徳衛舍人髙俊妻俊歿李甫二十歲日夜號哭欲自盡姑覺令所親者守之數日守者懈乃潛入夫殯所自縊死遂同葬特表其門曰貞烈

○虜賊寇延綏命大同總兵官彰武伯楊信統大同馬隊官軍一萬寧下總兵官都督僉事李杲統寧夏官軍五千都督僉事王瑛同寧遠伯任壽右副都禦史項忠統見調狹西屬衛官軍一萬馳詣延綏禦之仍命信總制諸軍

○昏刻月犯壘壁陣東第四星

○庚辰以福建按察使馬文升爲南京大理寺卿

○南京禮部左侍郎兪网乞致仕不許

○壬午勒南京太常寺少卿李宗周陳學致仕宗周江寧縣人以樂舞生補太常寺協律郎升至少卿天順初以供祀不謹調南京太常寺學浙江金華縣人內閣供事禮部郎中景茂之子以善書選先纂修實錄謄錄生書成授試中書舍人於內閣書辧正統末升翰林院編修景泰中升吏部郎中尋升太常寺少卿學與少卿王謙等書寫詔敕多泄禁中語大學士王文深惡之遂與謙俱調南京太常寺先是宗周掌寺事九年秩滿赴京以寺印付學掌旣而宗周復職還學據印不與及學以六年秩滿京而印宗周學還宗周亦不與二人遂相交惡爭訐吏部以狀聞皆斥使致仕

○癸未敕戶部主事王臣徐源往狹西山西整備糧艸時調剿虜戶部以二布政司免今年稅糧一百二十餘萬恐各寨堡糧艸缺乏請敕主事二員於腹裏有糧處起倩兵民幹運以供軍餉倘有不足聽其區畫供給從之

○命兵部中楊琚賫功賞勘合三百道往延綏紀錄官軍功次

○賜弗提衛故都督察阿奴祭初察阿奴來朝貢卒於路至是考郎兀衛都督哥哈成等以祭請故賜之

○修洮州衛城

○乙酉升翰林院侍讀李本戶部郎中陳俊爲南京太常寺少卿○調陜西都指揮同知邢端於江西都司都指揮僉事樊盛於福建行都司馬澐於大寧都司俱以聯姻王府故也

○命通州衛指揮使焦忠子雄指揮僉事李忠子盛虎賁左衛指揮同李廣侄景燕山左衛指揮同知馬忠子馴彭城指揮同知潘英子晟旗手衛指揮僉事董琳子英南京金吾前衛指揮僉事儲諝子泰俱襲其父職

○丙戌升都指揮僉事林宏爲都指揮同知以莊浪破賊功也

○朵顏三衛大頭目兀研帖木兒奏乞職事兵部覆奏以未有功勞例無升授不許

○朝鮮國陪臣李門炯來朝卒於道上命給棺木遣官祭之並賜彩叚四表禮以慰其家○戊子延綏總兵官都指揮房能奏臣領官軍千餘駐札髙家堡虜賊由堡東西路入腹裏其勢甚眾臣按兵不出掠無所得遂由西路出境明日賊復以五百人從馬川入掠臣等據險分布截殺賊眾突至當官軍俱下馬拒戰相持久之官軍並力奮前賊少卻生擒三人被傷者眾棄盔甲潰走兵部覆奏以虜𨿽少卻尙擁眾近邊屯駐宜趣先調總兵官楊信等速赴能所並力剿殺仍請敕附延緩寧夏甘肅靖虜同原諸總兵嚴爲備禦從之

○命南京中府都督同知翁信坐營管操

○升都指揮使王英湛淸爲都督僉事英右府協同守備涼州淸前府俱以莊浪破賊功也

○以都督僉事王順代任壽竇顯代白玉坐營管操○庚寅禮部尙書姚夔奏乞致仕不許

○泰寧等衛劉王兀南帖木兒遣都指揮安臺等卯裏孩王遣頭目母答兒等亦力克等衛女直都指揮色能革等各來朝貢馬賜衣服彩叚等物有差

○命指揮僉事劉榮提督守備薊州城池

○哈密回回指揮使苦出帖木兒爲其王母所殺其子卜兒罕虎力賫原授敕書二道來朝乞襲父職上命爲指揮僉事

○守備偏頭關指揮僉事錢能奏虜賊由楊勉踏冰過河上命都指揮康銳等速領軍赴之

○辛卯賜秀王牧馬地五頃二十畝先是王奏蒙賜馬匹缺地牧餋請以朝陽門外舊竹木��敞一所牧之故有是賜

○鼓勇營協贊都指揮僉事劉淸奏天下衛所捨余與夫民間子弟有膂力過人者有智識出眾者有武藝閒熟者或困厄於市井或抑鬱於山林乞敕該部設策召募訓練優餋別立一營命忠正廉能武職大臣掌領則可以振兵威消外患又言今山東河南旱澇相仍恐有盜賊生發乞敕該部計議暫以兩處京操官軍數內量畱三五千選大將掌領操練以備不虞章下兵部覆奏以爲淸所言召募智勇可從而欲畱山東河南京班官軍恐有未便上曰山東河南旣有災傷可以信陽陳州宣武南陽頴州睢陽濟南平山濟寧臨淸安東寧海數衛下班官軍暫畱守城操備

○壬辰遣太保會昌侯孫繼宗定襄伯郭登撫寧伯朱永禮部尙書姚夔祭天地社稷山川城隍之神時自十月以來無雪禮部以祈禳請故有是命○發內庫銀一萬兩給賜徵虜官軍人一兩

○命故金吾右衛帶俸都指揮同知劉成子榮襲父原職指揮使

○癸巳夜月犯右執法星

○甲午少保吏部尙書兼華蓋殿大學士李賢近因禮部言气燠失調天不降雪乞令文武羣臣修省祈禱臣切思陰陽不和固大臣不能盡職所致而大臣中其咎最重者惟臣一人蓋五府六部都察院各理其事臣居內閣不但專掌制敕文書又任輔導之職與聞國政天之降災示變非臣之咎而誰咎且臣本凡庸誤蒙先帝擢用蓋被時翰林急無老成儒臣以臣備數八年之間未嘗自安皇上嗣豋寶位念臣靑宮隨侍之舊仍前委任屢嘗懇乞退休未蒙矜允況近年天象屢水旱相仍皆臣不職所致前代居公孤之位者多因災異策免今文臣中惟臣濫叨少保之職而又不爲士論所取𨿽無災��變亦當罷去況有此災變尙可恬然自安而不退乎今閣不爲無人伏望皇上察臣情懇賜臣罷歸田裏則天意可回災變可弭而陰陽自和矣奏入有旨修徳弭災上下同之引咎自歸已見誠意所辭不允

○遣兵部郎中兪欽賫功賞勘合二百道往鴈門關紀錄官軍功次

○乙未授理刑進士劉俊陳宏趙勝聶友良溫琮柳彰洪性石玉袁晟張琎監生邊鏞爲監察禦史俊浙江道宏雲南道勝江西道友良琮彰福建道性山西道玉廣東道晟狹西道琎湖廣道鏞河南道

○烏思藏令倉等寺寨番僧著木溫等狹西西寧衛靜寧等寺番僧捨剌省吉等岷州衛占藏等簇番人千卜等好地平等職所致前代居公孤之位者多因災異策免今文臣中惟臣濫叨少保之職而又不爲士論所取𨿽無災��變亦當罷去況有此災變尙可恬然自安而不退乎今閣不爲無人伏望皇上察臣情懇賜臣罷歸田裏則天意可回災變可弭而陰陽自和矣奏入有旨修徳弭災上下同之引咎自歸已見誠意所辭不允

○遣兵部郎中兪欽賫功賞勘合二百道往鴈門關紀錄官軍功次

○乙未授理刑進士劉俊陳宏趙勝聶友良溫琮柳彰洪性石玉袁晟張琎監生邊鏞爲監察禦史俊浙江道宏雲南道勝江西道友良琮彰福建道性山西道玉廣東道晟狹西道琎湖廣道鏞河南道

○烏思藏令倉等寺寨番僧著木溫等狹西西寧衛靜寧等寺番僧捨剌省吉等岷州衛占藏等簇番人千卜等好地平等職所致前代居公孤之位者多因災異策免今文臣中惟臣濫叨少保之職而又不爲士論所取𨿽無災��變亦當罷去況有此災變尙可恬然自安而不退乎今閣不爲無人伏望皇上察臣情懇賜臣罷歸田裏則天意可回災變可弭而陰陽自和矣奏入有旨修徳弭災上下同之引咎自歸已見誠意所辭不允

○遣兵部郎中兪欽賫功賞勘合二百道往鴈門關紀錄官軍功次

○乙未授理刑進士劉俊陳宏趙勝聶友良溫琮柳彰洪性石玉袁晟張琎監生邊鏞爲監察禦史俊浙江道宏雲南道勝江西道友良琮彰福建道性山西道玉廣東道晟狹西道琎湖廣道鏞河南道

○烏思藏令倉等寺寨番僧著木溫等狹西西寧衛靜寧等寺番僧捨剌省吉等岷州衛占藏等簇番人千卜等好地平等職所致前代居公孤之位者多因災異策免今文臣中惟臣濫叨少保之職而又不爲士論所取𨿽無災��變亦當罷去況有此災變尙可恬然自安而不退乎今閣不爲無人伏望皇上察臣情懇賜臣罷歸田裏則天意可回災變可弭而陰陽自和矣奏入有旨修徳弭災上下同之引咎自歸已見誠意所辭不允

○遣兵部郎中兪欽賫功賞勘合二百道往鴈門關紀錄官軍功次

○乙未授理刑進士劉俊陳宏趙勝聶友良溫琮柳彰洪性石玉袁晟張琎監生邊鏞爲監察禦史俊浙江道宏雲南道勝江西道友良琮彰福建道性山西道玉廣東道晟狹西道琎湖廣道鏞河南道

○烏思藏令倉等寺寨番僧著木溫等狹西西寧衛靜寧等寺番僧捨剌省吉等岷州衛占藏等簇番人千卜等好地平等職所致前代居公孤之位者多因災異策免今文臣中惟臣濫叨少保之職而又不爲士論所取𨿽無災��變亦當罷去況有此災變尙可恬然自安而不退乎今閣不爲無人伏望皇上察臣情懇賜臣罷歸田裏則天意可回災變可弭而陰陽自和矣奏入有旨修徳弭災上下同之引咎自歸已見誠意所辭不允

○遣兵部郎中兪欽賫功賞勘合二百道往鴈門關紀錄官軍功次

○乙未授理刑進士劉俊陳宏趙勝聶友良溫琮柳彰洪性石玉袁晟張琎監生邊鏞爲監察禦史俊浙江道宏雲南道勝江西道友良琮彰福建道性山西道玉廣東道晟狹西道琎湖廣道鏞河南道

○烏思藏令倉等寺寨番僧著木溫等狹西西寧衛靜寧等寺番僧捨剌省吉等岷州衛占藏等簇番人千卜等好地平等職所致前代居公孤之位者多因災異策免今文臣中惟臣濫叨少保之職而又不爲士論所取𨿽無災��變亦當罷去況有此災變尙可恬然自安而不退乎今閣不爲無人伏望皇上察臣情懇賜臣罷歸田裏則天意可回災變可弭而陰陽自和矣奏入有旨修徳弭災上下同之引咎自歸已見誠意所辭不允

○遣兵部郎中兪欽賫功賞勘合二百道往鴈門關紀錄官軍功次

○乙未授理刑進士劉俊陳宏趙勝聶友良溫琮柳彰洪性石玉袁晟張琎監生邊鏞爲監察禦史俊浙江道宏雲南道勝江西道友良琮彰福建道性山西道玉廣東道晟狹西道琎湖廣道鏞河南道

○烏思藏令倉等寺寨番僧著木溫等狹西西寧衛靜寧等寺番僧捨剌省吉等岷州衛占藏等簇番人千卜等好地平等簇番人這答等各來朝貢馬及方物賜衣服彩叚等物有差

○丙申太子少保戶部尙書馬昂以災異奏乞休致不許

○丁酉朝鮮國王李瑈遣陪臣沈璇等奉表貢馬及方物來朝賀明年正旦節

○兵部尙書王復等奏先因四川總兵官芮成都禦史汪浩及貴州鎭守內官鄭忠副總兵李安等互奏失機已遣給事中秦崇禦史吳﹤王扁﹥錦衣衛鎭撫趙璟往彼核實且命璟星馳回奏命崇等就會諸將議兵討賊今璟已回奏而崇等亦有奏至事下臣等看詳其��李安所奏各有虛實而成及汪浩又殺降要功激變貽患俱宜逮治然自成等退軍後永寧等處又有賊情欲行成等仍督諸將會兵討賊待事寧並勘回奏以俟裁處從之○敕南京總督糧儲都察院右副都禦史周瑄曰比聞南京米貴人民艱食玆欲發糶平價以濟民饑敕至爾同南京戶部尙書陳翌亟將倉糧四萬石糶賣價銀收貯在官或倉糧不足可將兩京文武本色俸米預賣一二年之數量時定價銀一兩米三石或二石五斗按季如數分給各官其糶賣之際務在斟酌得宜爾其盡心整督以副朕愛卹下民之意

○守備偏頭關都指揮僉事錢能奏虜賊擁眾渡河大掠河曲縣境指揮楊哲禦之失利馳入黃甫川堡被圍三日躬率官軍往援之力戰不克殺傷軍馬因以罪自劾事下兵部言比因能報虜猖獗已議遣都指揮康銳等統京兵三千爲助今恐其駐軍鴈門關等處坐失急緩之機宜更移文趣之及行巡按禦史核實審處其罪從之○戊戌敕湔除在京文武官過名仍命法司移文在外諸司

○六科給事中十三道禦史以明年朝覲例該考核在外方面官宜視舊加嚴從之

○己亥南京右軍都督僉事詹忠卒忠山後人襲父任忠義前衛指揮僉事徵進麓川累功升都督僉事寄祿後府尋調南京掌右府事至是卒賜葬如例子昇襲爲南京錦衣衛指揮僉事

○庚子以貴州左布政使李浩爲都察院右副都禦史巡撫貴州

○吏部聽選官蔣麒奏比因二廣盜起調南京等處官軍徵討啟行之際預先稱貸置辦軍裝路費而所支月糧又兼支麥豆適值歲饑米價騰踴恐其念家逃歸不可不慮且如景泰元年調徵廣東軍士風聞南京大水皆漫散逃回莫能拘制天順初調徵湖廣亦然乞敕戶兵二部會計徵進官軍俸糧給與實米戶下捨余暫免差用稱貸之家寬其貸期仍令總兵等官諭以朝廷優餋之意則人皆效死賊寇可除矣事下兵部覆奏詔行其言

○命直隸容城縣立祠祀元儒劉因初國子監助教李伸奏請因及本朝故禮部左侍郎兼翰林院學士薛瑄從祀歷述因之墓表祠記與薦因從祀章奏謂因物故太旱復當兵燹之餘故其著述多殘缺不備觀其遺文所載河圖辧太極圖後記諸篇皆足以繼往開來有功名教不必在於著述之多而況當時請列因從祀者皆以許衡吳澄並稱衡旣從祀於當時而澄亦褒崇於今日獨因未得通祀實爲缺典謂瑄潛心體道篤志力行所著讀書錄河汾集諸書足以發明往聖垂惠後學亦宜從祀先是山東濟南府知府陳銓亦以瑄亦從祀爲言事下少保吏部尙書兼華蓋殿大學士李賢奏有傳道之大功者然後可享天下之通祀苟非道足以繼往哲言足以淑來世則人心有所不服今𨿽幸進後必有舉而黜之者矣請會本院儒臣公議其當於是太常寺少卿兼侍講學士劉定之議曰謹按元儒劉因徳性剛正學識明悟所作詩文理趣出人意表而進退之際安於義命是以裕宗不能畱世祖不能致可謂賢矣然而建言者遽欲以因列諸孔廟從祀則事體甚重不可以不辧建言者謂顏子未嘗著書而配享孔子不可以因未書而不之取夫顏子何可當也孔子之道傳之顏子後世取信於孔子之言其言具於論語載於中庸見於孟子存於易系辭等書不一而足𨿽顏子未嘗著書何害其爲傳道哉譬如蕭何無戰功而髙祖取爲漢臣之首房喬無戰功而太宗取爲唐臣之首所謂知臣莫若君知子弟莫若師者此之謂也今以因未嘗著書而仰攀顏子爲比則是人臣無汗馬之功者皆得攀蕭房爲比惡有是理也哉建言者又謂從祀諸賢其中亦有可疵議者因無可疵議柰何反不得從祀夫及門速肖之徒其中𨿽間有可議然皆親受業於聖人髙者名列四科餘者亦皆身通六藝其所成就恐非後人所及至於左丘明以下經師二十二人𨿽其中不無可議然當世衰道微火於秦黃老於漢佛於魏晉之時而此二十二人者守其遺經轉相付授講說注釋各竭其才以待後之學者則其爲功殆亦猶文武成康之子孫𨿽衰替微弱無所振作尙能保守姬姓之宗祀譜諜以閱歷春秋戰國不亡而幸存者也𨿽有大過亦當宥之況小失乎今以因無可疵議與七十子二十二經師之有可疵議者較量彼此欲登因於從祀愚竊以爲仲尼素王也七十子助其創業者也二十二經師助其垂統者也遇其有過議而貸之猶得陪從也非是之比而徒曰我無過可以陪從未之前聞也建言者又謂與因同時若許衡吳澄其徳學無以踰於因而亦得從祀因豈得獨遣夫因之與衡澄其徳學無大弗若也其功則有弗若也何也衡以其行道之功澄以其明道之功當元氏奮自朔漠統據函夏其君臣懵焉不知堯舜禹湯文武周公之道傳之孔子孔子傳之其徒以至於宋之周程張朱者其道足以撫世禦極而衡首倡率誨誘之使知是道之可行至於澄所作諸經纂言發揮洞達自朱子以後依經立說者鮮克儷之是以我朝太宗文皇帝命儒臣修輯五經四書性理大全於澄之說多所采入可謂能明是道者矣而因之說未有采者則是因旣未若衡之道行於當時又未若澄之道明於後世其不從祀未必爲關典者矣乃若薛學士瑄直躬慕古談道淑徒進無附麗退不慕戀勤學好問可謂文矣歸潔其身可謂淸矣是以薦蒙聖知歿賜羙謚其爲一代名臣夫何間然然論其於道所得以與朱子諸徒相比並若黃幹輔廣之親承微言金履祥許謙之推衍諸說尙未知可伯仲其間否也而遽言從祀竊恐世之君子將以建言者爲非愚則謏孰敢和附其說哉故愚以爲瑄可無施行因宜準楊龜山例令其所在官司建祠奉祀庶足以伸敬先賢勸勵未學亦聖時崇儒道之舉也議上故有是命

○癸卯歲暮享太廟奉英宗睿皇帝神主詣廟享祀

○遣太常寺官祭五祀之神

○遣旗手衛官祭旗纛之神

○命撫寧伯朱永佩靖虜將軍印充總兵官都督同知喜信充左參將都督僉事鮑政充右參將統率京營及山東下班官軍一萬五千以太監唐愼右少監林貴奉監軍工部尙書白圭提督軍務討荊襄反賊

○升貴州都司都指揮使張銳郭貴爲署都督僉事注右軍都督府帶俸以西堡長官司平賊功也

○復革寧夏衛大沙井驛

○以明日正旦遣駙馬都尉石璟薛桓分祭長陵獻陵景陵裕陵

○遣內官祭恭讓章皇后陵寢○是歲天下戶九百一十萬五千九百六十戶口六千四十七萬二千五百四十口田地四百七十二萬七千四百二十六頃田賦米二千二百二萬八千四百六十五石麥四百三十二萬一千五百三十三石絲九萬二千七百八十一斤綿一十萬五千兩絹二十九萬三千一百七十疋布八十二萬七千五百五十四疋綿花三十萬五百四十斤拆色鈔八十五萬七千四百一十八錠雜課鈔一千四百五十八萬五千七百一錠米五萬三千二百五十五石麥二千三百八十六石布七百六十八疋鹽課鹽二百一十四萬七千三百五十二引米五千七百八十七石布六萬四千三百一十四疋茶課茶五十六萬三千八百三十八斤屯田子粒三百八十一萬二千一百八十八石銀一萬五千一百二十八兩水銀二百二十九斤朱砂一十六斤八兩漕運京師儹運糧三百三十五萬石各處運納糧四百八萬二千四百四十一石減免天下官田等項稅糧二百五十二萬八千六十一石

明憲宗純皇帝實錄卷之二十四終

大明憲宗純皇帝實錄卷之二十五

成化二年春正月甲辰朔上詣奉先殿慈懿皇太后皇太后宮行禮畢出禦奉天殿文武羣臣及天下朝覲官並四夷朝使行慶賀禮

○慈懿皇太后皇太后皇后免命婦朝賀

○虜三萬餘屯安邊營近境督軍太監錢喜以聞上敕喜及大同寧夏陜西延綏各邊鎭守總兵等官嚴兵備之

○辰時日暈及左右珥背气赤黃色鮮明

○乙巳文武羣臣朝親王於奉天門東廊

○丙午宣宗章皇帝忌辰奉先殿行祭禮遣駙馬都尉石璟祭景陵

○丁未命襄城伯李瑾暫管右軍都督府事並三千營軍馬

○銓注義勇後衛帶俸都指揮同知顧緣金吾左衛帶俸都指揮僉事袁政彭城衛帶俸都指揮僉事焦政於陜西都司○大學士李賢等言荊襄賊寇𨿽已遣將往徵其間山林深阻流民積聚眾多賊聞大軍南下必邀劫流民以爲黨助其流民亦恐官軍一槪剿戮因而黨賊偸生如此則賊勢益眾愈難撲��烕宜降聖旨榜文開諭流民俾各安業有能擒斬賊首出獻者比官軍倍加升賞上是其言諭兵部尙書王復等曰荊襄賊起命將䢐徵其間流民集眾多有被賊驅逼擾害者恐其因此驚疑不得安生朕甚憫焉亟與出榜曉諭俾知朝廷出兵殺賊爲百姓除害不必驚疑有能率眾生擒賊首或斬首來獻比軍功加倍升賞其有被賊脇從走脫來首者免其罪有功一例升賞朝廷以至誠待人決不失信毋或生疑累及身家悔之晚矣

○戊申上諭吏部臣曰荊襄用兵湖廣河南陜西三布政司朝覲官考察過亟令回任○調提督四川茂州都指揮僉事呂昇提督壩州等處關堡

○以貴州永寧普安赤水三倉缺糧開中雲南黑白安寧五井鹽課七萬引每引納米六斗五升

○昏刻月犯外屏第四星

○十三道監察禦史魏瀚等言自古戎狄寇邊所以爲之備者不過訓練士卒選擇將帥廣儲備固城池利甲兵而已邇者虜寇犯邊擁眾長驅動以萬數而沿邊被其殺掠殘破不可勝計物情洶洶殊爲可畏兵部乃以乏兵召募示弱於虜今京師軍士不下三十餘萬間或占役於私家或借工於公府或買間而輸月錢或隨從而備使令其操練者大率多老弱不勝甲冑者也且馬多羸瘠而不堪騎操器非犀利而不足以制勝使之折衝禦侮安能嬰鋒而挫銳況今之爲將帥者𨿽曰用勛戚取人望然未見其身任安危忘家徇國爲陛下治兵者安能固內禦外而備不虞哉邇年以來各處糧芻率其積蓄府藏銀帛亦復有限且水旱相仍連年蠲貸戶部職司錢谷全無區畫設或警急將何濟用訪得鴈門偏頭一帶關隘率多﹤鋶﹣釒﹥略虜可長驅如入無人之境今邊務方殷外患漸熾苟不痛懲前斃毅然必行未見其爲安也伏望皇上特降敕旨切責總兵等官通將各營軍士逐一點驗勒歸行伍如法操練仍簡命給事中禦史各一員不時點閘設有賣放占役等項就將該管頭目通行參究其馬料必湏支與本色其衣甲必務極其堅致仍乞節財省用凡一應內外浮冗之費無名之賞悉斟酌裁損遇有徵進軍士加倍賞賚作其勇敢更乞於鴈門一帶關隘並山西地方添設風憲有才望重臣並智勇參將各一員在彼提督巡撫綏輯地方然所以選將練兵而內修外攘者其責尢系於兵部之得人今尙書王復質實有餘應變不足以此之才處此多事未見其克濟且右侍郎缺久宜愼選其人以充任則武備修而戎狄懾久安長治之法端在此矣上是之但以王復升任未久難責近效餘下六部都察院議行之旣而議上有旨朝廷以兵備爲重比因禦史言命總兵等官於三營內選撥精銳官軍十二萬分爲十二營團操以便調用柰何情斃多端轉加廢馳今後還歸三營照舊分一等次等訓練差給事中禦史不時點閘若仍前作斃卽參奏究治有容情不舉事發連坐不貸所云費用賞賜朝廷自有斟酌

○己酉孟春享太廟奉英宗睿皇帝神主詣廟享祀○遣內官祭司戶之神

○銓注畱守左衛帶俸都指揮僉事孫勗羽林前衛帶俸都指揮僉事魯俊金吾右衛帶俸都指揮僉事盧欽於河南都司理事

○命巡撫貴州右副都禦史李浩副總兵李安率師會四川軍馬徵剿山都掌蠻賊

○詹事府少詹事兼左春坊左諭徳孔公恂以言事下獄出爲漢陽府知府公恂上言京師天下根本京師完固則四方安矣今四方多事內政不修將老兵弱何以應變北虜毛裏孩數爲邊患今復寇鴈門等關密邇京師其志叵測兵部近又榜諭各處招募壯勇𨿽經禦史論奏榜文尙在朝廷餋兵百年未有小警輒欲募兵似有示弱之意萬一黠虜窺我虛實擁眾南下不知誰可禦之者頃以荊襄之變命京營總兵撫寧伯朱永䢐徵夫荊襄之地流民依山據險猝難殄滅況其輕重視京師有問如永之威望今總兵中一人而已豈可使之久用於外宜畱永鎭京師而別選人代之其提督軍務工部尙書白圭諳曉邊事常於陜西用兵有功亦宜轉以兵部之職假以便宜行事使與代永者分往荊襄守其要害斷其出入招徠撫綏遲以歲月彼烏合之眾將不戰而自敗矣臣又見京師以南徳州臨淸東昌濟寧徐州正系朝廷喉襟要路除運糧操備之外守城不過疲卒二三百人間亦有空城者災傷之處小有阻滯糧道不通請於徳州直抵徐揚及眞保定等處起集民壯分屬軍政官訓練以備不虞更望皇上退朝之暇延見三五大臣講論治道審察事幾務求萬全詔下其奏於所司於是兵科都給事中豈愷監察禦史陳煒等交章劾之謂荊襄用人已有成命朱永𨿽望重三軍然虎臣布列豈無其比白圭旣提督軍務則節制自專何必轉任民壯無異壯勇榜文旣收又欲起集何其言之自相背戾也上是科道言命下公恂都察院獄當贖徒還職詔免徒調外任公恂爲人直戇與眾不合初爲給事中以宣聖後且衍聖公孔弘緒大學士李賢壻也遂不次用爲少詹事已有嫉之者及上卽位攺大理少卿尋自奏復少詹事至是上﹤鋶﹣釒﹥謂總兵中止有朱永一人於是諸總兵嘩然不平言官聞風劾之

○湖廣總兵官都督僉事李震奏奉敕徵剿荊襄流賊會都禦史王恕等勒兵進至隘門關賊據險要戰我師分從間道破賊奪關口賊潰斬首九十二級生擒十二人乘勝追及於大木廠又戰敗之斬首五十五級擒十三人又進攻分水嶺斬首四十三級擒二十五人賊復據梯兒厓山險甚礧石亂下我師戰不利乃分軍出厓後攻之斬首六十五級擒二十二人百戶朱廣等四人戰死旣而賊侵潭頭營殺死軍十有六人臣等遣都指揮林深等將兵追及於馬腦關破之斬首四十七級乘勝追及於梅溪賊巢眾寡不敵都指揮陳昇等三十八人戰死其賊首石和尙因敗降於劉千斤奉千斤僣稱王以僧允千峯爲軍師苗虎劉長子石和尙等二十人爲將軍仍屯梅溪分作三營其勢益張官軍數少乞取回湖廣官軍調徵兩廣者更調京營官軍及行守備漢中將士並力徵剿庶可成功兵部覆奏以調徵官軍先已有旨勿取京營官軍今已命大將統率一萬往矣惟宜命漢中守臣與之掎角更乞降敕切責李震等輕進失機之罪從之

○庚戌命右參將都指揮僉事吳得充總兵官鎭守薊州永平山海等處

○戶部言陜西慶陽府慶儲庫舊有庫官革罷而令經歷司帶領今錢帛出納數繁請仍設大使一員專理其事從之

○月犯天陰下星

○辛亥升武功左衛帶俸都指揮僉事王信爲後軍署都督僉事鎭守山西提督鴈門等關隘

○僉山東都司都指揮同知陳信守備沂州地方

○升太僕寺少卿李侃爲都察院右僉都禦史巡撫山西地方

○巡撫大同右副都禦史王越劾奏參將李英右少監韋力轉都指揮焦謙故違約束怠慢軍機請治其罪上命姑宥之○壬子以大祀天地上禦奉天殿誓戒文武羣臣致齋三日

○吏部奏黜浙江等十三布政司按察司南北直隸府州縣來朝並在任官一千七百八員老疾布政使李瓚謝佑府尹王弼按察使曾蒙簡周文盛夏裕等八百九十五員素行不謹布政使姚龍劉讓運使王福等八十四員貪暴參議孫康等十六員罷軟無爲參議沈祥知府劉海等六百九十三員上命老疾者致仕罷軟無爲及素行不謹者冠帶閒住貪暴者除名爲民瓚直隸山陽縣人正統戊辰進士歷官山東右布政使爲人寬厚簡靜景泰中嘗爲給事中一時言官多乘機會報恩怨瓚𨿽隨眾僉名然心知其非視悻悻得志者不同佑直隸桐城縣人正統丙辰進士歷官廣東右參政居官無大建明然政亦舉修弼江西鄱陽縣人宣徳癸丑進士歷官應天府府尹寬厚和緩不事苛刻蒙簡江西太和縣人正統乙丑進士歷官浙江按察使頗以文學書翰自負而於吏事不甚究文盛浙江臨海縣人由舉人歷官四川按察使居官無善狀論少之裕福建福淸縣人正統壬戌進士歷官貴州按察使斤斤自持無可稱道者龍浙江桐廬縣人與兄夔同登壬戌進士第歷官福建左布政使才善治劇然少廉名時劉讓爲右布政讓滄州人龍同年進士粗鄙暴戾多不循理二人同官每事恆相反龍兄夔爲禮部尙書讓吏部尙書王翺鄕人也二人各有所恃龍來朝覲因吏部退官欲去讓翺並龍去之福山西淸源縣人正統乙丑進士歷官順天府尹善奉承榷幸初頗有聲後恃有奧援遂恣肆不法以結交近侍出爲兩浙都轉運使海湖廣人知髙州府事天順中廣西徭賊大入髙州境民挈家數十百里趨避府城海閉門不納民進退維谷被害者以千百計民有入城者海系之獄徵宿負城外積屍數里城中犬食人皆肥腯海烹犬食之時有城中人食狗城外狗食人之謠海所爲如此乃以罷軟得冠帶人謂簡黜太寬云

○癸丑夜有星大如盞靑白色尾迹有光自正西雲中行至近濁

○甲寅立春順天府官進春上禦奉天殿受之文武羣臣行慶賀禮是日以齋戒免宴

○以上元節賜文武羣臣假十日

○鎭守陜西左少監黃沁奏虜擁眾入慶陽環縣境搶掠上敕總兵官寧遠伯任壽等相機截殺並敕太監錢喜大同總兵官楊信等會兵剿之

○辰時日左右珥赤黃色鮮明

○乙卯大祀天地於南郊上還宮謁慈懿皇太后皇太后畢出禦奉天殿文武羣臣行慶成禮

○丙辰免慶成宴

○朝鮮國王李瑈遣陪臣金磏等賫表來朝謝恩並貢馬及方物續遣李孟孫獻靑文魚賜磏等及賀正旦陪臣沈璇等宴並金織衣彩叚等物有差

○命守備淸浪都指揮同知吳經充參將協同副總兵李安鎭守貴州

○命鎭守湖廣貴州總兵官都督僉事李震專鎭湖廣貴州副總都指揮僉事李安專鎭貴州以震奏湖廣貴州相去地遠事難遙制故也

○司設監奏本監住落各色軍民工匠久逃者計四千五百三十二名乞行工部拘角�羊應役從之

○命都督同知趙勝等遣人往偏頭關大同覘虜賊形勢緩急然後率師擊之○丁巳兀者等衛女直都督察安察等考郎兀等衛女直都督撒哈良等忽魯愛等衛女直都指揮斡哈等泰寧等衛都督僉事脫脫孛羅遣指揮朵羅干等各來朝貢馬及貂皮等物賜宴並賜衣服彩叚等物有差

○戊午上元節以英廟大祥免宴

○太保會昌侯孫繼宗以老乞休致前後﹤鋶﹣釒﹥凡五上有旨卿當勉副重托不允所辭

○吏部奏比以朝覲考察天下方面官俱已照例分爲名目等則奏請處分各令致士閒住惟兩廣方面官多有賊情責爲爲事官者內布政使陳亹等九員或老疾或不謹亦在當黜之數緣今見爲爲事官未知合黜與否謹以上請詔如例致仕閒住

○己未禮部上英宗睿皇帝神主祔廟儀注一前期十五日太常寺奏齋戒備祭物一十七十八日俱免朝遣親王詣太廟行祭告禮是日午後於幾筵殿行大祥祭禮如常儀一十八日侵晨設酒果於幾筵殿設禦輦一並冊寶二於殿前丹陛上上服淺淡服行祭告禮如常儀畢司禮監官詣幾筵前跪奏請神主升輦詣太廟奉安奏訖內侍二員捧神主內侍四員捧冊寶俱由殿中門出安奉於禦輦及彩亭冊寶亭前行內侍擎執傘扇侍衛如儀上隨行至右順門禦輦稍緩行待上易祭服升輅後隨至午門外儀衛傘扇前導至廟街門內儀衛傘扇分列於太廟南門外之右上降輅司禮監官導上詣禦輦前奏跪上跪司禮監官跪奏請神主奉安太廟奏訖奏俯伏興上俯伏興導引官前導內侍二員捧神主內侍四員捧冊寶前行上後隨由中門入至寢廟奉安上叩頭畢詣丹陛祭祀如時祭儀文武官依常儀具祭服隨班行禮畢詣奉先殿安奉神位一預先擇日於奉天門寫神主寫畢令內臣捧詣武英殿裝漆完備置於殿中彩亭內待太廟祭祀畢上仍具祭服升輅詣武英殿前降輅升殿奉迎神主用內侍八員舁前行由中門出上升輅後隨由思善門入至奉先殿門外上詣神位亭前奏跪上跪司禮監官於上左跪於神位亭前奏請神主奉安奏先殿奏訖奏俯伏興上俯伏興導引官前導內侍二員於亭內捧神主前行上後隨由中門入至奉先殿安訖上叩頭興就位用酒果行祭告禮用樂用祝文一俟神主禦輦出幾筵殿內侍卽撤去幾筵帷幔等物送至潔淨處焚化○賜晉府云丘王嫡長孫名曰奇灡趙府襄邑王嫡長子名曰見滃

○陜西都指揮林盛言諜報毛裏孩欲來犯邊先遣九人入境探緝事情乞行巡按禦史等官備榜曉諭有能訪察擒獲者量加升賞𨿽或誤擒亦不坐罪若故藏匿許人緝報一例升賞容隱者事發坐罪事下兵部通行陜西山西大同宣府遼東永平山海等處嚴加督察從之

○守備偏頭關都指揮僉事錢能奏官軍過白石厓遇賊交鋒斬首三級獲馬四十匹及器械等物賊遁去尋又過河守備陽和等衛都指揮羅俊等伏兵於靑水川遇賊於白石厓官軍奮勇衝入賊陣斬首三級賊潰追至邑川堡等處七十里賊拒敵轉戰一十餘合獲馬四十匹及器械等物奪回所掠男婦十一人及牛馬等畜事下兵部請將所獲賊馬兵械給有功官軍其首級發賊出沒處梟以示眾從之

○庚申英宗睿皇帝大祥上詣幾筵行祭禮遣駙馬都尉薛桓祭裕陵

○虜犯環縣境指揮僉事周普百戶劉英等擊之獲兵書器械等物

○辛酉英宗睿皇帝神主祔廟

○是日早命徳王告太廟午後上詣幾筵奉英宗神主詣廟行禮羣臣陪祀如儀

○天下朝覲官陛辭各賜以敕曰朕嗣承大統撫馭萬民必庶官得人乃克有濟玆當天下諸司官員述職來朝能否勤惰已加簡別爾等旣以勤能在選尙其體朕至意各共乃職帷廉以律己公以蒞政忠以事上仁以撫下庶幾無忝厥職如或始勤終怠因循度日以妨政誤事則法所必加朕不爾私其勉之愼之

○壬戌皇長子長母曰萬氏

○巡按直隸監察禦史崔讓言居庸關抵龍泉一帶關隘備禦軍少請於附近衛分暫撥官軍益之俟聲息寧靖之日復還原衛詔曰可

○寧夏總兵官都督僉事李泉奏延綏參將韓斌不與寧夏參將王安計度輕出擊賊以致寧夏策應官軍被賊傷死遺失馬匹器械等物事下兵部請正斌等失機罪仍請敕沿邊鎭守巡撫等官訪賊所在會兵剿除從之

○癸亥命遼東管糧官三年一更先是山東布按二司分官往司遼東錢谷率歲一更代以故不能周知倉庫利病吏卒得以夤緣爲姦無所稽核巡撫左僉都禦史滕昭言其斃故有是命○定襄伯郭登上言軍務一增騎兵今近京衛分保定眞定等三十四處遠者不過千里近者三五百里分班上操共五萬六百餘員名各軍戶下多有餘丁乞差文武大臣並科道官親臨各衛於丁多之家選一丁壯健者爲馬軍優免二丁津貼給與中上馬匹並軍裝什物委總兵官都禦史專一往來提督就彼差操不必輪班赴京仍於本衛推舉指揮一二員升職把總降下戰陣圖式俾之悉遵京營號令每三六九月一次令把總官率領赴京比較不出十日遣還仍令科道官暗行訪察有縱私者懲治之則近畿可得精騎數萬一整步伍每見官軍出徵分派有司備車以爲賫載而各營軍士亦舁鹿角隨之以行人民不勝勞擾軍士先受疲斃今擬每步隊制造人推小車六輛比今街市所用者稍加寬大每輛可載九人資裝止用二人推挽其七人散行更番相代行則爲陣止則爲營上以鐵索鉤連下立木樁支拄車前張布爲盾畫爲猊首遠望則如城壘近攻以固人心一舊例每隊五十五人弓箭手三十叉槍手各十旗槍手三人各具腰刀一今隊伍中軍器自取便利請復舊制而增損之步隊用神槍手十弓箭手十牌刀手各五藥箭彊弩手十司神炮及舁火藥者八雜用者七自古長技無過彊弓勁弩近來營陣止有弓而無弩夫弩之爲器自古以爲中國長技其用比弓爲易每隊仍用藥箭彊弩手以復古制一舉將才今武臣中定西侯蔣琬彰武伯楊信修武伯沈煜遂安伯陳韶皆年富力彊才識可取馴致老成必爲偉器其次有如守涼州都指揮趙英肅州署都指揮王裕漕運參將都指揮袁祐陜西都指揮林盛仇勝馬昭或屢經戰陣或久任邊方或知夷情虛實或識兵家利鈍乞敕多官計議將琬等量加升擢或管府事或典戎機卒有緩急使之防禦仍敕在廷文武大臣各舉所知如非其人連坐舉主一去姦民大盜之起常隱於小姦小姦不除必至於大盜今有不逞之徒農不能力勤稼穡商不能懋遷有無士不能習句讀工不能精技藝依憑佛教假名善友繪畫無形質之像講說無根柢之言愚人易惑而難曉邪說易入而樂從男女聚觀蠱惑人心致使軍士習於見聞溺於流俗手執干戈而口誦經咒一人唱佛眾人齊和有酸楚淒惋之聲無剛彊敢勇之志近者荊蜀叛逆皆此輩爲之乞行禁約以作士气以除姦人上曰登所言皆切時務有爲國之心該部其卽會議以聞○甲子命修武伯沈煜於五軍營協同管操

○乙丑允英國公張懋辭免三千營坐司管事仍在營隨操

○南京守備太監王敏等奏近委把總都指揮丁玉等將兵分投巡捕鹽徒緣巡船修造未完欲借馬船一十六艘暫以充數從之

○賜閒住懷寧侯孫鏜祿米原額之半時鏜坐事停祿自陳歷軍始末且言衰老無以自贍上念其有舊勛特賜之

○以虜數犯邊命各邊關修復屯堡壕塹

○直隸丹陽縣爲民典史孟浩捏造妖言誣陷人罪上命卽誅之不必覆奏

○湖廣彊賊攻圍房縣掠竹山上津等縣輸運官糧

○丁卯曉刻金星犯牛宿

○命太常寺少卿兼翰林院侍讀學士吳節署詹事府事

○復除雲南按察使杜銘於貴州以服闋也

○禮部奏設科取士期得眞才以資任用然每歲會試𨿽有禁約舊例而行之日久不能無斃臣等更議事宜條示申明敢具以請一舊例考試等官於初八日早入試院一日之間事務多端整頓不及宜預於初七日早入院爲便一舊例就試之日舉人黎明入場黃昏納捲有未畢者給燭三枝燭盡文不成者扶出今士子比昔倍蓗中間多有故意延至暮夜請燭之時鈔寫換易或有棄燭於席捨中而他出因而誤事者最爲可慮宜於四更時搜出黎明散題申時初稿不完者扶出若至黃昏有謄眞一篇或篇半未畢給與燭一舉子入場務要嚴加搜檢放入就捨坐待題目文成二篇之上者方許如廁隨卽還捨不許交接講論若有懷挾及浼托官軍夫匠人等夾帶文字入場埋藏鈔謄並越捨與人互換者搜尋捉獲得出並發充吏其官軍夫匠人等夾帶文字縱容懷挾及容越捨互相鈔寫不行覺察捉拏者問罪軍調邊衛官罰俸一年夫匠發口外爲民一巡綽搜檢看守官軍止於在營差撥其曾經差者不許再差若他人冒頂軍名入場看守者民發充軍軍調邊衛一提調監試官不許私自入號務要公同往來巡視其巡綽官止於號門外看察不許入號與舉子交接違者聽提調監試官參奏拏問一舉人入場之後墻外例該五城兵馬指揮等官率領火夫弓兵分地看守以防不虞近年各城兵馬視爲泛常或致誤事今後各城務委的當官率領火夫弓牌各帶什器環墻四面嚴加防守不許摘離怠慢誤事違者參奏拏問一每場謄錄紅捲送入簾內考試候三場畢考試紅捲文字已定方許弔取墨卷送入簾內於公堂比對字號不許散入同考各房誠恐收拾不謹遂致疏漏一謄錄生員務要用心逐字眞正對寫不許差訛失落字樣潦艸不眞對讀所亦要對讀明白不許含糊苟且若謄錄差訛失落字樣潦莫不眞及對讀不出者生員發充吏役該管官送問一謄錄對讀收卷等項官舊例用京官近行吏部取聽選官充之緣中間多有年老眼昏及無行止不堪任使今後務要精選四十歲上下五品至七品官有行止者令各執事庶幾事可責成一供給飯食順天府官多有造作不精供給失節士子嗟怨合無本部另差官一員專一提督供給奏上上是之

○唐王瓊炟奏近聞襄陽南漳等縣賊勢猖獗官軍遇賊力不能敵南陽城池空虛軍多調遣護衛軍士亦調守鄧州府中無人護守夙夜驚惶乞敕該部卽爲區畫選將出師作急前來剿賊復乞將臣護衛原選操官軍一千二百名存畱南陽操守仍乞修理城池以備不虞事下兵部尙書王復等以爲南陽府城已調附近衛所軍士協守其護衛軍士調守鄧州者事難數攺而荊襄未靖已遣總兵官朱永等率師討之恐王未知也宜以此意敕諭王以安其心從之

○戊辰銓注府軍前衛帶俸都指揮同知柳春於陜西行都司管事

○己巳上諭吏部臣曰今布按二司缺員數多令六部通政司大理寺三品以上堂上官各舉所知二三員不限中外各具才行實迹並注堪任二司正佐移文吏部仍會同內閣從公定與職事日後坐贓連坐舉主以後仍炤舊例推舉於是禮部尙書姚夔等各舉所知廣東按察司副使等官陳濂等五十二人堪任布政使等官會同大學士李賢等定擬職任按察副使陳濂右參政王銳俱布政司左布政使銳貴州濂廣東參政張斌雷復陳安郎中劉鉞副使張淸俱右布政使斌福建復山東安湖廣鉞山西淸浙江監察禦史李敏張鵬副使郭紀劉福俱按察司按察使敏浙江鵬福建紀四川福陜西僉事黃鎬知府張瓚郎中桂山都給事中姚昶俱左參政鎬瓚廣東山廣西昶江西郎中吳誠副使余復知府楊浩餘子俊姚堂僉事劉漙俱右參政誠四川復福建浩山西子俊陜西堂廣東溥浙江監察禦史唐彬吳綽戴珙張黼郎中髙瑛俱按察司副使彬廣東綽廣西珙黼湖廣瑛四川郎中葉頤翁世用章表羅淮俱左參議頤江西世用貴州表廣西淮四川郎中謝瓌馮維謝綬李衍嚴憲呂鐸給事中袁芳崔忠俱右參議瓌貴州維廣西綬四川衍河南憲陜西鐸山東芳福建忠狹西給事中柳瑛監察禦史張珩員外郎湯淸武齊梁材王事陳善李述左評事黃箎陳騏行人陳方府同知應顥知縣胡謐尙禠教授伍福俱僉事瑛河南珩廣東淸方顥禠湖廣齊箎廣西材謐山西善山東述貴州騏江西福陜西方福謐三人提調學校

○戶部郎中王育言湖廣荊襄諸郡賊勢猖獗官軍徵守日久供餉不足請令本處諸司官三年六年考滿者依例納米免其赴京給由兩考役滿吏納米一百石至三百石者免其辦事京考並給與冠帶殷富軍民依例納米者給授散官罷職文官納米一百五十石者許以冠帶閒住依親監生過三年者納米一百五十石未及者二百五十石免其坐監卽送吏部聽選考退儒學生員廩膳納米五十石增廣三十石免其充吏此外又令本處衛所官旗未經比試並槍者定與則例納米免其赴京其米俱運納缺糧處供餉事下戶部覆奏皆從之

○令各按察分司官但有追出囚犯貝�庒罰金銀布絹等物悉起解總司轉發布政司官庫收貯支銷仍歲造文冊奏報以憑稽考

○庚午烏思藏桑思加等寺番僧溫卜著白等陜西岷州衛靑石山等簇番人春班等伍平等簇番人官卓等西寧等衛靜寧等寺並占藏等簇剌麻人等捨剌省吉等各來朝貢馬及方物賜彩叚表裏等物有差

○四川總兵官都督同知芮成等奏捕盜官經歷葉思聰陰陽典術張旭會千戶張琥等領兵追賊至榮安等處戰破之斬首四十二級擒二十九人夔州府同知王蘭等領民兵追賊至黑石坪等處前後擒賊四十人斬首二級兵部覆奏賊乃趙鐸餘黨宜令總兵等官剿捕無遺從之

○壬申命大理寺左少卿喬毅淸理武選貼黃

○升永州府知府錢昕爲湖廣布政司右參政臨江府知府萬旬浙江右參政禮部郎中周達四川右參議監察禦史楊瑄浙江按察司副使刑部郎中徐海廣東副使管海道監察禦史蘇爕陜西僉事○復除黃譽爲湖廣布政司左參政柳春福建左參政王凱陜西按察司副使朱瑄山西僉事曹景劉倫正雲南僉事俱以服闋也

○廣西思恩軍民府泗城等州縣土官知府岑燧等四川石砫宣撫司馬湖等府泥溪等長官司宣撫等官馬黼等湖廣施州衛髙羅安撫司並容羙宣撫司護印舍人田富等貴州宣慰使司土官宣慰使安觀各遣舍人頭目人等來朝貢馬並金銀器皿香蠟等物賜彩叚表裏等物有差

大明憲宗純皇帝實錄卷之二十六

成化二年二月癸酉朔重修闕裏孔子廟成上制文以紀其成曰朕惟孔子之道天下不可一日無焉何也蓋孔子之道卽堯舜禹湯文武之道載於六經者是已孔子從而明之以詔後世故曰天將以夫子爲木鐸使天不生孔子則堯舜禹湯文武之道後世曷從而知之哉所謂爲天地立心爲生民立命爲往聖繼絕學爲萬世開太平者也自孔子後有天下國家者咸賴之以爲治其所以尊崇之者益隆益盛觀於漢魏以來褒贈加封可見已我祖宗大興學校益隆祀典自京師以達於天下郡邑無處無之而在闕裏者尢加之意焉故太祖髙皇帝登極之初卽遣官致祭爲文以著其盛太宗文皇帝重修廟宇而一新之亦爲文以紀其實皆勒於貞石可考也朕嗣位之初躬詣大學釋奠孔子復因闕裏之廟歲久漸敝而重修之至是畢工有司以聞甚稱朕企仰崇尙之意嗚呼孔子之道之在天下如布帛菽粟然民生不可一日而暫缺其深仁厚澤所以流被於天下後世者信無窮也爲生民之主者將何以報之故新其廟貌以尊崇之庶幾報其功徳之萬分一焉爾矧夫尼丘降神河海標異實在夫闕裏之地宮以居之屍而祝之非謂是足以報之也蓋以廣吾祖宗崇儒重道之意於無窮焉用是爲文勒石樹於廟庭而系以詩詩曰天生孔子縱之爲聖生知安行仁義中正師道興起從遊三千往聖是繼道統流傳六經旣明以詔後世三綱五常昭然不替道徳髙厚教化無窮人極斯立天地同功生民以來卓乎獨盛允集大成實天所命有天下者是尊是崇曰惟聖道曷敢弗宗顧予眇躬承此大業惟聖之謨於心乃愜用之爲治以康兆民聖澤流被萬事聿新報典之隆尢在闕裏廟宇巍巍載辟載啟文諸貞石以光於前木鐸遺響餘千萬年

○甲戌賜寧府瑞昌王第三子名曰覲鈂唐府新野王第二子名曰彌金��

○復永興王府庶人公鈴公鎧輔國將軍職先是公鈴公鎧有罪降爲庶人至是永興王公鉐比擬赦原奏請故皆復之

○升湖廣按察司僉事洪弼爲江西副使南京監察禦史鄭安爲陜西副使大理寺右評事應瀚爲陜西僉事南京刑部員外郎髙舉監察禦史林傑爲浙江僉事

○大同鎭守巡撫總兵等官奏虜入神木堡西及掠水磨川都指揮呂源等率兵擊走之斬首一級追至厓窰川而還明日又遇於大惡嶺追至劉家溝射死三人彼始遁去其黨復掠東村堡都指揮施淸擊之於班家嶺生擒六人斬首二級兵部以爲賊𨿽敗未審出境與否宜移文各官若賊未出境卽會兵剿殺否卽遣人奏報從之

○乙亥授問刑進士譚慶費臻馮貫監生左鈺胡靖呂雯爲各道監察禦史

○丙子兵部言比者大同總兵官楊信等奏官軍遇虜於爛泥溝鐵鑄泉等處屢有斬獲小捷然此虜抄掠延綏境內已久恐其擁眾潛圖報復宜行信等及寧夏延綏等處鎭守總兵等官益嚴防備從之

○丁丑釋奠先師孔子遣少保吏部尙書兼華蓋殿大學士李賢行禮○虜入寧夏韋州界掠陜西苑馬寺八營牧放馬三百餘匹

○戊寅祭太社太稷

○遣順天府官祭先農之神

○虜三百餘入陜西環縣營於石硤口四散剽掠都指揮林盛率兵往擊走之追至山城原十餘戰斬首九級獲馬二十四匹並服器等物奪回所掠男婦九十五人牛羊三百有餘捷聞上降敕嘉獎之

○己卯命太常寺少卿兼翰林院侍讀學士劉定之翰林院學士萬安爲會試考試官賜宴於禮部

○工部左侍郎霍瑄九年考滿命復職

○庚辰少保吏部尙書兼華蓋殿大學士李賢等言州縣正官乃親民之職實系民之休戚以次選補未能得人乞令吏部通取聽選監生選人物端重考試拔其文移優等者爲之庶得出眾之才𨿽未必其操行如何而罷軟柔懦無爲者少矣以後有缺仍照常例選除上曰然有司正官得人則庶事理而民受惠非其人則政務隳而民被害矣吏部其精加選授母用匪人

○辛巳遣戶部尙書張睿祭京都太倉之神

○遣順天府官祭宋丞相文天祥

○定納豆贖罪例初戶部以京倉豆少官馬宜給價以爲飼秣禦史魏瀚言其斃請別爲措置遂定雜犯死罪而下納豆收贖有差

○監察禦史吳﹤王巳﹥言各處理問斷事推官宜令專一在任問理刑名不許他委庶責有所歸獄無淹滯從之

○壬午太子太保吏部尙書王翺以年八十三乞休致上曰朝廷重用老臣不必固辭○癸未命禮部左侍郎鄒幹巡視北直隸民瘼

○命大寧都司都指揮僉事張雄提督保定五衛管操燕山前衛帶俸都指揮僉事李信提督河間三衛並徳州二衛管操

○內閣書辦禮部員外郎林章歷任年久陳情乞恩得升爲山東布政司左參議於順天府帶俸仍舊書辦

○廣西總兵官泰寧侯陳涇提督軍務右僉都禦史吳禎俱有罪下獄謫禎充遼東鐵嶺衛軍涇復爵停祿三年先是禎以禦史巡按廣西旣而爲巡撫都禦史韓雍保畱協贊軍務尋升都禦史巡撫以丁母憂至京奪情提督軍務時陳涇領兵數千駐梧州城不能禦賊致賊竊入城中殺死致仕布政宋欽及軍民無數涇擁兵自衛不敢動恐禎發其事訐禎貪婪淫亂違法等事逮下法司鞫問得實都禦史李秉議禎例爲民涇犯在革前免科復爵停祿三年上以禎貪淫欺詐有玷風憲謫充邊衛軍涇如議議者謂禎之罪止於一身而涇以列侯總戎寄擁兵邊城爲蠻獠所輕蔑損國之威貽笑邊方犯重而罪輕涇會昌侯壻也蓋有所偏徇云禎錦衣衛籍幼以子弟譯字四夷館中京闈鄕試登進士攺庶吉士預修寰宇通誌書成授禦史歷官僉都禦史頗警敏有才然多不檢以附太監牛玉大學士李賢得驟升用士論不平故卒至於敗云

○甲申海西童﹤宀十見﹥山等衛女直都指揮牙速哈等赴京繳敕賜衣服彩叚等物有差

○乙酉夜月入軒轅犯南第五星○丙戌巡按山東監察禦史荊綸言備邊七事一固邊疆以廣地土二除邊患以防不測三卻方物以回人心四預防範以保無虞五整軍器以實武備六戒貪圖以謹邊情七均恩澤以釋貧乏奏上下所司議之

○丁亥戶部奏兩京文武官每歲俸糧例以內帑闊絹折支兩月以存省京儲今兩京帑絹積多請令北京文武官仍如舊例南京間月折絹詔如議

○巡撫宣府右僉都禦史葉盛奏五事一各邊在城馬軍自備飼馬艸束秋期采完卽令上納堆垛以遠年應支者挨陳給之庶免腐壞二各處發運宣府銀物請於春初給與耕種之家至秋還納料糧或秋期出榜收糴給以官銀庶免般運之苦三山西納艸之處請令每艸一束折收銀四分類送宣府候秋成召人上納給領前價則官民兩便四獨石馬營各倉先定中鹽斗數過重商人應募者少請再量減定納豆則例則馬料可以足給五正統時宣府各倉添設州判官吏目提調收放最爲良法今俱裁省而倉官職早姦斃百出請復前例則斃可少除事下戶部議獨以量減鹽例及添官之條爲便上命悉行之

○己丑給河南從徵官軍銀人一兩時荊襄賊寇爲患先命撫寧伯朱永等總兵討之所調漢達官軍並山東官軍如例給賞惟河南者獨無禦史趙敔以請於是遣官賫敕付提督軍務尙書白圭等給之

○虜入保徳州境殺掠居人頭畜甚眾致仕巡檢嶽淸率民人趙文泬等三百餘人追及於天橋子黃河窄口溝內用亂石擊死一人斬首一級奪回婦女二人馬牛羊數百事聞兵部請核實升賞從之

○庚寅哈密忠順王母弩溫答失力遣指揮阿剌卜沙等來朝貢馬賜宴及衣服彩叚等物仍命阿剌卜沙賫敕回賜王母並以彩叚等物給賜其來朝而存畱邊境者各有差

○陜西臨洮衛正覺等寺番僧巴什端竹等泯州等衛朝定等寺番僧鎖南藏卜等剌答等簇番人相竹等葛偏等簇番僧簇頭官卓汪秀等各來朝貢馬並佛像等物賜衣服彩叚等物有差

○巡按湖廣監察禦史王瀛奏夷陵州有彊賊入金竹坪毀軍民居掠奪人財兵部議請移文總兵等官剿捕

○南京守備太監王敏奏浙江安吉縣賊徒千餘劫掠寧國縣居民財物逼近南京地界事下兵部請敕浙江巡按監察禦史設法緝捕以除民害兼敕南京守備太監等官並巡按直隸監察禦史用心防範毋容滋蔓從之

○辛卯賞莊浪西南二關紅城子林貴營石灰溝等處殺賊有功官軍一百一十二員名銀兩彩叚絹布有差

○下工部右侍郎沈義於獄除其名義奉敕巡視順天保定等府民瘼貪婪侈僣不卹民隱科道﹤鋶﹣釒﹥其事劾之下都察院擬罪爲民

○壬辰禮部尙書姚夔等奏會試天下舉人三場已畢此乃皇上龍飛第一科爰自二月初旬以來陰寒少霽惟就試三日天气晴朗風恬霧收玆蓋皇帝陛下重道崇儒求賢圖治天人交感所致伏望﹤宀十見﹥其額數多取正榜以符天人之慶將來賢才必有資於聖治者上命取正榜三百五十人○癸巳詔減徐州淮安倉中鹽則例初戶部以鳳陽各處水旱奏定中鹽則例於徐州淮安各倉召商中納至是主事張瓚以斗數太重商人應募者少請爲量減於是徐州倉淮鹽每引原定九斗三升今減爲八斗浙鹽八斗今六斗五升河東二斗七升今一斗七升長蘆四斗五升今三斗二升福建三斗今二斗山東四斗三升今三斗淮安倉淮鹽九斗今七斗五升浙鹽七斗五升今六斗河東二斗六升今一斗四升長蘆四斗二升今三斗福建二斗八升今一斗八升山東四斗今二斗八升其有常股鹽引者亦各視此量減之數

○戶部主事徐源督餉陜西以楡林神木各處糧艸俱少條列措置事宜奏聞戶部因而議定凡陜西各處三年六年考滿官納艸五百束者本布政司給由免其赴京兩考吏納米一百石者送部撥送京考三百石者冠帶辦事一百五十石者本布政司撥補三考滿日赴部免考卽冠帶其軍民有納米一百石者給與正九品散官一百二十石者正八品一百四十石者正七品文職官坐罪除名者納米一百石冠帶閒住依親監生坐監三年以上者納米一百五十石未及三年者納米二百五十石俱免坐監送部待選民家子弟願充承差知印者納米二百石已上納米之例如欲納艸者一十五束準米一石上允其議

○昏刻火星犯天陰下星

○甲午升大理寺右評事楊大榮爲江西按察司僉事

○乙未巡撫陜西左副都禦史項忠劾奏參議李奎僉事李﹤王巳﹥胡欽承委督運糧艸接濟軍餉而延緩不行請治以罪從之

○寧夏總兵官都督僉事李杲奏虜入花馬池四散剽掠臣與左參將等官分路追擊自正月初三日連戰至初九日各路擒賊十七人斬首十三級獲牛馬器械等物頗眾命降敕獎諭之

○丙申攺除浙江左布政使秦敬於福建山東按察司僉事陳勗於湖廣俱丁憂服闋也

○丁酉南陽中護衛軍杜貴奏唐王璦炟姦謀不法事下都察院鞠問皆誣比律坐死然已經赦獄上有旨宥其死杖一百發充廣西邊衛軍

○庚子禮部尙書姚夔奏三月初一日殿試貢士合請讀卷並執事官上命少保吏部尙書兼華蓋殿大學士李賢禮部尙書兼翰林院學士陳文兵部尙書兼翰林院學士彭時太子太保吏部尙書王翺太子少保戶部尙書馬昂兵部尙書王復刑部尙書陸瑜都察院左都禦史李秉通政使司通政使張文質大理寺卿王槪太常寺少卿兼翰林院侍讀學士吳節翰林院學士柯潛爲讀卷官余執事如例

○辛丑命陜西寧夏延綏甘肅大同宣府遼東巡撫都禦史免赴京議事應行事宜具疏以聞以沿邊虜寇未靖故也

○監察禦史焦顯等言救災四事一淮安等處開中鹽米近𨿽每引減至八斗然見今米價騰貴無應納者乞敕該部再減分數召商上納一各處僧道例該成化二年關領度牒前此亦有奏請令其納米者今乞申敕所司查其見在曾經保勘起送者塡寫度牒遣官賫赴巡視淮楊都禦史林聰處定與地方每度一人令其納米十石其未有勘結者許赴都禦史處告投納完俱與度牒一在京大小文職並武職都督以上俸祿除折色月支食米外其餘該支南京本色俸米通借一月或二月行令管理糧儲右副都禦史周瑄戶部侍郎陳翌會計明白差人運送林聰處聽其分撥賑濟一淮楊二處船料舊俱收鈔角�羊京今宜暫將在京一應俸給賞賜鈔貫量加樽節船料定例攺收米糧以蘇窮困上皆允之且敕周瑄陳翌分理兩京文武官俸米仍敕漕運都督楊茂將今歲支運米撥與林聰十萬以資賑給

大明憲宗純皇帝實錄卷之二十七

成化二年三月壬寅朔上禦奉天殿策試舉人章懋等三百五十人制曰朕惟古昔帝王之爲治也其道亦多端矣然而有綱焉有目焉必大綱正而萬目舉可也若唐虞之治大綱固無不正矣不知萬目亦盡舉歟三代之隆其法寖備宜乎大綱正而萬目舉也可歷指其實而言歟說者謂漢大綱正唐萬目舉宋大綱亦正萬目未盡舉不知未正者何綱未舉者何目與已正已舉之綱目可得而悉言歟我祖宗之爲治也大綱無不正萬目無不舉固無異於古昔帝王之治矣亦可得而詳言歟朕嗣承大統夙夜惓惓惟欲正大綱而舉萬目使人倫明於上風俗厚於下百姓富庶而無失所之憂四夷賓服而無梗化之患薄海內外熙然泰和可以增光祖宗可以匹休帝王果何行而可必有其要諸士子學以待用其於古今治道講之熟矣請明著於篇毋泛毋略朕將親覽焉

○癸卯上禦文華殿讀卷官以舉人所對策優等者進讀三卷禦筆批定其次第各官及諸執事官皆宴賚有差

○命都指揮僉事撒都子安宣鄭帖木兒孫雄羊官保子興各代祖父原職指揮使安宣羽林前衛雄金吾左衛興金吾右衛

○甲辰上禦謹身殿拆捲塡榜出禦奉天殿傳制唱名賜羅倫等三人爲第一甲進士及第季琮等九十八人爲第二甲進士出身劉烜等二百五十八人爲第三甲同進士出身其百官朝服侍班及出榜稱慶致辭悉如舊儀行

○周府永寧王有火�幾薨王定王之子母妃陳氏洪武癸酉生歲壬申冊封永寧王至是薨年七十有四訃聞輟朝一日賜祭葬如例謚曰靖僖

○提督荊襄軍務工部尙書白圭奏襄王遣人以書一緘傳報賊情臣不敢啟緘謹以上聞章下兵部議令圭及總兵官撫寧伯朱永等相機滅賊從之

○乙巳賜進士宴於禮部命太保會昌侯孫繼宗待宴

○丙午賜狀元羅倫朝服冠帶諸進士寶鈔各五錠

○丁未狀元羅倫率諸進士上表謝恩

○戊申狀元率諸進士詣國子監文廟行釋菜禮是日禮部請命工部於國子監立石題名上命太子少保禮部尙書兼文淵閣大學士陳文撰記

○賜晉府西河王鐘鑅食鹽歲三十引○命南京操備捨餘月支糧四斗

○大同總兵官彰武伯楊信奏二月達賊入石硤口放兵四掠都指揮使林盛等擊走之斬首九級獲馬二十匹追還被掠男婦九十五人牛羊等畜三百有奇

○定湖廣納米事例各處爲事除名文職官運米二百石納缺糧處所者冠帶閒住依親監生坐監三年以上者納米二百石未三年者三百石送吏部需次選用其聽選給假回還者一百石不拘資次選用生員試不中者廩膳六十石增廣四十石免充吏寧家兩考役滿吏典一百二十石送部免辦事撥京考三百石免京考冠帶辦事二百石就於布政司撥補三考滿日赴部免考冠帶辦事俱俟次選用軍民捨餘人等願受散官者二百石正九品二百二十石正八品二百五十石正七品一百石以上者請敕旌異一百石以下者立石五十石以下者有司例以羊酒犒勞願充承差者二百石知印四百石於本處並貴州都布按三司聽用蓋歲饑缺儲用巡撫左僉都禦史王儉請也

○己酉烏思藏川軻林等寺寨番僧人等溫卜捨剌言千等陜西岷州衛郭秀等簇簇頭番人堅的等各來朝貢馬及方物賜衣服彩叚等物有差

○雲南大理府鄧川州知州阿昭四川馬湖府泥溪長官司長官王明徳各遣通把事來朝貢馬賜鈔有差

○少保吏部尙書兼華蓋殿大學士李賢父封少保吏部尙書昇卒於家賢乞歸守制有旨方今用人之際李賢令馳驛奔喪葬畢速來且賜葬祭及齋糧麻布如例賢乞終制奏曰聖朝以孝治天下仕者官無大小於父母之喪皆終三年之制俾爲子者得以盡其孝親之心臣饕居重職若徒盡爲臣之事而不得盡爲子之道恐得罪於名教乞允臣終制依例起復庶得忠孝少盡於萬一詔曰朕賴卿輔導卿勿以私恩廢公義宜抑情遵命以成大孝不允終制

○南京給事中王讓言南京皇城守備衛卒多老弱之人器械俱朽鈍之物又於承天門前東西垣下鋤爲菜畦沃爲糞壤都督等官多不乘馬私役京操軍士肩輿出入呵從實繁將驕卒惰非所以防未然而威不軌也上覽奏謂兵部臣曰南京祖宗根本重地法度廢弛一至於此爾等其移文內外守備官令簡衛兵修戎器以振揚威武禁中之地敢有鋤墾污穢者重罪之武職衰病不便鞍馬者令退任閒住

○庚戌兵部言提督荊襄軍務工部尙書白圭等奏賊首千斤劉等在襄陽房縣豆沙河等處萬山之中分作七屯臣等會總兵等官議欲分兵四路一從南漳一從安遠一從房縣一從谷城掎角並進克期會剿上曰兵不可遙制宜如圭等所擬行

○辛亥冊封萬氏爲貴妃柏氏爲賢妃上禦奉天殿命太保會昌侯孫繼宗少保吏部尙書兼華蓋殿大學士李賢爲正使太子少保戶部尙書馬昂禮部尙書姚夔爲副使各持節行禮

○減在京文武官員折俸鈔先是米一石折鈔二十五貫後因戶部裁省定爲十五貫至是尙書馬昂又奏每石再省五貫從之時鈔法久不行新鈔一貫時估不過十錢舊鈔僅一二錢甚至積之市肆過者不顧以十貫鈔折俸一石則是斗米一錢也小吏簿俸無以餋廉莫甚於此

○復南京官吏戶口食鹽之半其數母踰十五口先是以兩淮運司鹽課多缺暫將南京官吏戶口食鹽停止至是守備太監王敏等言京師鹽價踴貴請復其舊戶部請折半與之故有是命

○壬子大學士李賢再乞終制奏曰臣自出仕違父母膝下三十五年父今八十七歲而卒使臣又不得終三年之制抱此終天之痛死不瞑目矣今皇上欲臣奔喪而不聽其終制豈非以國家之事爲重哉臣非不知所重但今內外大臣無非忠正老成之人去臣一人亦不爲少況三年之間瞬息而過臣年僅五十有九未塡溝壑驅策駑鈍以報稱萬一尙有日也奏入詔曰卿當深念職任之重移孝爲忠不必固請終制

○癸丑授順天府霸州民萬貴爲錦衣衛正千戶升錦衣衛指揮僉事柏珍爲指揮同知貴貴妃之父珍賢妃父也

○復長葛郡主儀賓吳鼎官鼎緣事革冠帶周王子埅以會赦請原其罪故復之

○甲寅賜秦府郃陽王庶第五子名曰誠漪代府隰川王庶第十子名曰仕土�囊山陰王庶第三子曰仕土�突沈府沁源王嫡第三子曰詮金�史

○少保吏部尙書兼華蓋殿大學士李賢以朝廷遣官營其故父葬事奏原籍旱澇相仍恐勞民傷財乞暫停止上不允命所司營之

○四川威茂右參將都指揮僉事李文奏黑虎三姐等寨番賊千餘來攻保子關我兵擊走之斬首六十三級事下兵部議以殘寇未殄恐紏率各寨復至宜令文等選委諳曉番情之人往彼開陳禍福令勿聽殘寇所誘自取夷滅並令沿邊將士嚴備之詔可

○乙卯淸明節遣駙馬都尉石璟薛桓分祭長陵獻陵景陵裕陵文武衙門分各官陪祭

○遣內官祭恭讓章皇后陵寢

○授第一甲進士羅倫爲翰林院修撰程敏政金簡爲編修選進士林瀚劉鈺章懋李傑翟瑛陸淵之黃仲昭謝文祥李瑢張誥畢瑜宋應奎邵有良商良臣鄭己張鈍張鎰何純莊曰�永鐘晟王俊石淮施純王偉爲庶吉士命學士劉定之柯潛教習文章少保吏部尙書兼華蓋殿大學士李賢等提督考校務令成效以需他日之用命所司給紙筆飲饌第宅燈燭俱如舊例其餘進士分各衙門辦事○給湖廣操守屯田舍余並民壯食米日一升以賊黨石和尙伺隙寇盜嚴加防遏故也

○寧夏總兵官李杲奏達賊入花馬池柳楊墩剽掠人畜我兵設伏追擊斬首十三級生擒十八人獲賊馬及追還所掠馬三百二十四匹

○丁巳吏部臣奏今科進士三百二十六名選用未及請以三分爲率畱一分各衙門辦事其餘放回原籍依親讀書挨次取用詔畱其半

○升翰林院修撰黎淳爲左春坊左諭徳以九年秩滿也

○賜襄陵王府故鎭國將軍範墑子女食未歲一百石

○賜故彭城衛致仕指揮使焦華祭以其子駙馬都尉敬奏請也

○巡撫甘肅右僉都禦史徐廷章奏楚慶肅三王府各選戰馬赴邊給軍楚府二百匹慶府三百二十一匹肅府二百七十六匹○戊午英宗睿皇帝禫祭奉先殿行禮道徳王見潾祭裕陵文武衙門各分官陪祭是日免朝

○命泰寧侯陳涇坐五軍左掖營右都督劉聚坐大營都督僉事湛淸坐遊擊營

○己未兵部奏四川守備都指揮呂昇劉端指揮陳琦防範不嚴以致蠻賊伺隙殺掠軍民男婦財產甚眾宜令巡按禦史執治之其鎭守右參將李文軍令不肅以致誤事亦宜究問上曰然李文姑宥之

○致仕太常寺少卿掌尙寶司事蹇英卒英字伯榮四川巴縣人少師吏部尙書義之子以蔭授尙寶司丞累升至少卿致仕道南京卒年七十四訃聞賜以祭

○命四川按察司僉事張琬整飭行都司兵備撫治番夷○命四川都指揮僉事劉芳李璋劉端分守雅州廣安州安縣先是巡撫都禦史汪浩奏二處俱當蠻賊要衝宜設守備因薦芳等可用事下兵部看詳宜令芳守雅州及碉門紫石關璋守廣安州及梁山新寧縣端守安縣及綿竹縣以芳與璋方遣徵戎縣蠻賊待事寧各還分守從之

○重定陜西納艸贖罪則例雜犯死罪一千束三流五百束五徒自四百束遞減五十止二百束俱送右副都禦史陳價定撥營分上納以花馬池等處宿兵故也

○延綏紀功兵部郎中楊琚奏延綏慶陽二境東接偏頭關西至寧夏花馬池相去二千餘里營堡迂疏兵備稀少以致河套達賊屢爲邊患近有百戶朱長年七十餘自幼熟遊河套親與臣言套內地廣田腴亦有鹽池海子葭州等民多出墩外種食正統間有寧夏副總兵黃鑑奏欲偏頭關東勝州黃河西岸地名一顆樹起至楡溝速迷都六鎭沙河海子山大石腦兒鹻石海子回回墓紅鹽池百眼井甜水井黃沙溝至寧夏黑山觜馬營等處共立十三城堡七十三墩臺東西七百餘里實與偏頭關寧夏相接惟隔一黃河耳當時議者以爲地平漫難��處己之後總兵官石亨又奏欲將延綏一路營堡移從直道以府谷堡移柴關故城等處孤山東村二堡移野蘆州神木堡移楊家城柏林髙家二堡移石落澗雙山堡移眞溪灘楡林城移樺林白澗灘響水波羅二堡移白土窯土門堡移白臘峯兔鶻堡移濫柴關龍州城移北城塞門堡移古窯淸邊營移蒯河寧塞營移察罕腦兒等處直與安邊定邊相對當時守土者亦以徙置煩勞己之二策不行至今貽患臣以長言質之土人亦皆云若如前策移展營堡則不惟可以禦賊於外亦使軍民得田於內積之數年邊儲漸充轉饋可省也臣見達賊連年入寇被掠人畜貲財不知幾千萬計朝廷命將徵討調兵四萬一千有奇計人馬芻粟日費銀四百餘兩若一月則一萬三千餘兩一歲則十有五萬六千餘兩矣重以賞勞轉運之資通計所費又不知其幾千萬也與其每年調兵費用孰若以一年之費給與寧夏偏頭關軍民使其協力移展城堡密置墩臺且守且耕尢爲愈也然展移城堡之策有二臣已具述於前其一自偏頭關邊墩河西一顆樹至寧夏黑山東西止七百餘里共立十三城堡則延慶二十六堡寧夏河東四堡偏頭關河邊七堡又沿邊墩臺俱爲內地其三十七堡戍兵並入十三城堡仍各分守共計戍兵三萬六千有奇則七百里之地𨿽曰平漫易於偵望不難守矣其一則以府谷至寧塞十六堡移置故城至察罕腦兒一路並作二十堡止是營堡端直墩臺聯絡所移城堡之數則與一顆樹一路相等其延綏西路安邊定邊二營與寧夏河東四堡偏頭關七堡仍用不移然未如一顆樹一路則並寧夏東路與偏頭關河邊營堡俱包括之矣是𨿽不免暫勞一時軍民之力實爲萬世防邊之長策也上曰楊琚所奏移堡防邊具有證據其言有理兵部卽會官議處以聞

○巡按山西監察禦史賈俊奏達賊入岢嵐等州河曲等縣地方殺傷官軍守備都指揮僉事錢能指揮楊哲並各州縣官俱坐失機宜執治之以爲邊吏戒事下兵部覆奏從之○庚申夜月犯房宿南二星

○壬戌朝鮮國王李瑈遣陪臣金乙孫等貢海靑等物賜宴及衣服彩叚等物有差

○陜西河州衛番僧工哥端竹臨洮等衛龍喜等寺番僧工哥剌卽等簇剌麻番僧簇頭札右端竹等來朝貢馬及方物賜衣服彩叚等物有差

○升建昌府知府江浩嘉興府知府延祥爲都轉運鹽使司運使浩兩淮祥河東陜西

○南京守備成國公朱儀等以江南北被災饑民流移欲暫以南京兩法司罪囚納米贖罪及兩法司應天府貝�庒罰銀貨暫免解京查送南京戶部委官收買米麥以備賑濟從之○徵夷將軍都督同知趙輔贊理軍務左僉都禦史韓雍等破廣西大藤峽賊奏捷至上以輔等平賊可嘉降敕獎諭之輔等奏朝廷以廣西猺獞久爲民患命臣等帥師討之惟兩廣久爲盜區而大藤峽乃其巢穴臣等元年十一月移師進駐大藤峽之前後咨詢眾庶皆云是峽天設之險一夫守隘萬夫莫前進擊則難於成功莫若圍守以待其自斃臣等審度峽之延廣六百餘里𨿽有數萬甲兵豈能圍困乃謀深入直搗以覆其巢穴遂調廣西總兵官歐信等分兵五哨取道山北以進臣等督都指揮白全等分兵八哨直抵潯州以搗山南賊巢復令廣西右參將孫震等分兵二哨從水路入別遣指揮潘鐸等以兵分守諸山隘口刻期十二月朔日水陸並進腹背夾攻賊知我師將至先移其妻子家屬錢谷入桂州橫石塘等處藏之乃於山南各寨立柵自固用輥木礧石鏢槍藥弩憑險旅拒臣等嚴督諸軍用團牌扒山虎等器仗魚貫而進驍勇先登士殊死戰一日之間斬關攻寨其山南石門林峒沙田古營諸處賊巢盡擊破之縱火焚其積聚房屋煙焰漲天賊皆奔遁於是蹤迹賊所至處督兵追躡夷山開道直抵桂州橫石塘及九層樓等山層崖深箐窮髙極險之處賊已立柵數重復用木石槍弩拒守臣等多設方略誘賊拋擲木石亂髮弓矢幾盡別遣壯士於賊所不備之處髙山絕頂舉炮爲應臣等躬率諸軍緣木捫蘿猿攀蟻附分布而上或擊其前或純其後或要其左右四面夾攻連日鏖戰至百數十合賊不能支隨處大敗踰月之間破賊大小巢寨三百二十四所斬首三千二百七級生擒七百八十二人獲賊屬婦女二千七百一十八人餘賊戰傷溺死者不可勝計臣等已將大藤峽攺爲斷藤峽刻石紀之以見天兵討賊絕其根本以昭示來世玆實皇上神威聖武使兩廣數十年之寇一旦掃除而臣等幸睹成功不勝欣忭上降敕獎諭輔等曰此賊負恃險阻流毒三廣爲日已久非爾等協謀奮武用兵有方安得成功如此之易朕覽捷報實深嘉悅特玆降敕獎諭但山洞深峻今𨿽平定倘他日復聚必爲後患爾等湏計議長策務在處置得宜永絕後患亟將髙雷廉等處流賊一一掃除以安民生待兩廣盜賊悉平地方寧靜之日卽具奏班師有功官軍宜實開報以憑升賞爾其毋怠毋忽

○卯時日生左右珥赤黃色鮮明良久漸散○癸亥授理刑進士曹卿林璧薛綱金忠余諒監生戴琥張俌陳爕貢璧葉茂爲南京監察禦史

○禮部尙書姚夔奏南京參贊機務兵部尙書李賓等奉敕賑濟南京流民眾議欲令浙江福建江西三布政司並南直隸府州縣儒學廩增生員及南京文武官員軍民人等子弟納米送南監讀書切惟國子監乃育材之地朝廷資以致治者也近因各處起送四十歲並納艸納馬生員動以萬計已不勝其濫今又行此令將使天下以貨爲賢士風日趨於斃陋矣尙何望其有資於治理哉宜別爲處置上曰祖宗設太學以教育賢才非由科貢者不得濫進今賓等建議欲令官民子弟出錢谷以賑饑民補太學生古無此比且天下財賦所出其途孔多學校豈出錢谷之所哉禮部議是其勿許○命禮部給度牒鬻僧以賑饑民巡撫淮揚都禦史林聰處一萬每名納米十一石南京禮部五千每名納米十五石其各處僧見在京師者每名納銀五兩從監察禦史焦顯給事中侯祥南京守備官議請也

○兵部尙書王復等奏劾大同總兵官楊信等罪宥之先是信與寧夏總兵官都督僉事李杲陜西鎭守寧遠伯任壽都督僉事王瑛巡撫都禦史項忠會師延綏討虜虜退班師於是復等奏討虜諸軍惟李杲所統寧夏兵五千於花馬池斬獲三十餘級楊信所統大同兵一萬惟都指揮羅俊呂原於河曲等處斬獲一十餘級任壽王瑛項忠所統陜西兵一萬惟都指揮林盛於環縣斬獲首虜九級其楊信任壽王瑛項忠俱未聞與賊一戰縱賊殺掠人畜不可勝計畏怯失機宜治其罪有旨信等旣受命討賊不能輸忠效力以圖成功宜治以罪但邊境已寧姑宥之

○巡撫河南等處左副都禦史賈銓奏開封河南二府並汝寧南陽二府俱名河南道行移未便乞將汝寧南陽二府攺名汝南道鑄換印信以便移文從之

○甲子南京前府都督同知李得卒得河南許州人永樂初靖難師起由指揮同知升都指揮僉事以平定九門功升中都畱守司都指揮同知尋調大寧都司二十二年迆北有功洪熙元年升行在前軍都督同知尋調南京掌前府事至是卒訃聞遣官諭祭命有司營葬子瓛襲原職南京江淮衛指揮使

○乙丑升工科給事中黃甄爲都給事中戶科給事中潘禮禮科給事中董振兵科給事中陳鉞刑科給事中毛弘工科給事中張浚爲左給事中兵科給事中寗珍刑科給事中左賢工科給事中紀欽爲右給事中

○丙寅命平江伯陳銳遂安伯陳韶都指揮同知盛廣坐三千營管操

○命故忠義左衛帶俸都指揮僉事楊淸子振襲父原職指揮使

○丁卯兵部尙書王復奏比緣兩廣荊襄弗靖朝廷遣都督同知趙輔左僉都禦史韓雍等徵兩廣工部尙書白圭撫寧伯朱永等徵荊襄今廣西捷報已至而荊襄未聞捷音宜移文圭等令亟剿除以紓朝廷南顧之憂從之

○升忠義前衛署指揮僉事湯胤勣爲署都指揮僉事充右參將分守延綏東路先是畱守中衛指揮賈浩薦胤勣元勛世冑有文武才可充大將詔令兵部會總兵官考驗之會昌侯孫繼宗等稱其讀書明理精通方略誠如所薦使之獨當一面必能展其所蘊有旨胤勣旣有將才可當一面待缺升用至是兵部因奏升署職充參將守燕河營給事中袁愷等言燕河居腹裏非要地不足以展胤勣之才今延綏東路守將非人乞用胤勣庶究其用詔胤勣代鄭時而別選人守燕河胤勣與繼宗有連以燕河善地畀之言官不然之故陽薦之而實陰擠之於險也

○庚午命故都指揮同知海全子洪襲父原職錦衣衛指揮使

○巡撫左僉都禦史葉盛奏獨石急缺料豆請如先年贖徒法將雜犯死罪以下一體定例納豆其法死罪五十石三流三十五石徒三年三十石二年半二十五石二年二十石一年半一十五石一年一十石杖一百者六石九十者五石五斗八十者五石七十者四石五斗六十者四石笞五十者三石五斗四十者三石三十者二石五斗二十者二石一十者一石五斗戶部覆奏從之

○靖虜將軍撫寧伯朱永總督軍務工部尙書白圭奏賊千斤劉成化二年三月十四日來犯南漳臣與僉都禦史王儉等分兵四道夾擊大敗之斬首九百七十八級生擒四百九人獲僞敕二道餘賊遁去事聞上降敕獎諭

○辛未卯時南方生白雲气闊三尺餘東西竟天徐徐北行辰時始散

○命三千營都指揮同知王福充左參將分守燕河營

○命五軍營都指揮使馮慶守偏頭關

大明憲宗純皇帝實錄卷之二十七

大明憲宗純皇帝實錄卷之二十八

成化二年閏三月壬申朔復廣東順徳縣知縣錢溥爲翰林院侍讀學士致仕從溥乞恩也

○曉刻西方流星如盞大靑白色有光自卽位西北行至近濁

○癸酉命寧塞營指揮使神英赴楡林城總領操軍

○總督南京糧儲右都禦史周瑄言南京軍民饑饉兼以四方未寧恐有姦人乘機竊發乞敕南京守備內外官操練馬軍固守城池其操江戰船宜令工部作急修理不可因循誤事又言鳳陽淮安等府今歲饑荒特甚乞敕該部計議發淮安府常盈倉糧二十萬石賑濟鳳陽及淮安所屬州縣發徐州水次倉糧二十萬石賑濟本州屬縣仍乞敕巡撫都禦史林聰斟酌各府州縣饑民下戶許報五六口上戶不得過十餘口每口給糧一石以蘇其困又言應天鳳陽居民百倍他處預備倉糧數少乞不爲常例移文江西浙江並南直隸儒學廩膳生能備米一百石增廣一百五十石運赴缺糧處上納者許充南京國子監生民人納米一百石者於本處司府州縣充吏三考赴京就與冠帶南京各衙門三考役滿吏於應天府納米五十石者就於南京吏部給與冠帶辦事又言直隸鳳陽河南汝寧山東曹州等處流民甚眾時或搶掠糧餉乞敕各巡撫巡按官督率軍衛有司善加撫卹密切防閒又鎭江等府衛有不逞之徒招集亡命鬻販私鹽往來大江劫害行旅𨿽嘗敕都督陳旺領軍剿捕而旺等反與之通賄乞簡命風力禦史奉敕監督巡捕官軍沿江剿捕敢有仍前交通畏縮者指實奏聞區處上以所言皆救荒防患急務悉從之

○湖廣靖州銅鼓五開武岡等處苗賊爲患先已令巡撫都禦史王儉督兵討之而儉以奉敕會討荊襄爲辭至是兵部奏宜移文趣儉亟往討賊毋仍延避以失機貽患詔可

○濟州衛典吏喬昺上言朝廷以淮揚等處連年饑饉命官賑濟而州縣官多將原降銀雜以銅鉛糧和以糠土不堪貿易食用戶部以昺所言深中時獘請移文巡撫巡按等官將作獘官吏人等通行究治械送京師官發邊衛充軍民發口外爲民後有犯者一例解京處治從之

○夜南方流星如盞大靑白色自亢宿行丈餘光明燭地東北行入天市垣後三小星隨之

○乙亥琉球國中山王尙徳遣使臣程鵬等奉表來朝貢馬及方物賜宴並衣服彩叚等物有差

○丙子停四川都指揮同知趙雄劉海俸令討賊贖罪以雄等守備納溪等縣被賊入境不能防禦也

○丁丑復置保定州判官五員吏目一員隆慶州判官四員吏目四員分管各營堡倉糧從巡撫都禦史葉盛請也

○巡視淮揚等處民瘼右僉都禦史吳琛奏賑濟饑民用過銀五萬七千五百五十九兩有奇金六兩有奇銅錢四十一萬六千文鈔二百一十萬七千貫米麥三十二萬二千五百石有奇

○戶部言在京倉豆數少宜定擬則例令各衙門辦事吏辦事一年以下納豆一百石二年以下八十石三年以下六十石俱免考實撥當該其辦事一年以下納二百石二年以下一百五十石三年以下一百石俱免京考遂與冠帶依資格挨次選用辦事官該選正從八品者納一百石正從九品者八十石雜職者六十石卽依資格選用從之

○庚辰升大同後衛指揮使馬欽孫鉞陳志大同前衛指揮使王昇俱山西行都司署都指揮僉事昇欽佐軍政志理屯田鉞總操軍

○攺築寧夏河西寨城於髙阜之地以舊城爲河水沖決故也

○巡視淮揚右副都禦史林聰言鳳陽諸處災傷措置賑濟別無餘策查得兩淮運司儀眞批驗鹽引所見有沒官鹽二萬餘引已行召商定價賣銀支用及淮揚二處該收船料鈔亦行暫攺收米以備賑濟從之○甲申升通政司左參議陳嘉猷爲右通政轉右參議何琮爲左參議

○敕湖廣總兵官都督同知李震討靖州苗賊時靖州銅鼓五開等處苗賊爲患兵部已奏準趣都禦史王儉進討儉乃上言苗賊之在靖州者其勢方張而荊襄兩廣今俱奏捷其湖廣兵調徵荊襄者宜以屬總兵官李震調徵兩廣者宜以屬左參將髙端俾還赴靖州等處討賊事下兵部請敕震等及移文端令度彼此事勢調兵並劾儉前後依遣始則見荊襄已破之寇欲依人以成功今則憚靖州方張之寇又欲委人以任責並言其懷姦失機等事請別遣官往代從之乙酉敕鎭守陜西寧遠伯任壽保障邊城操練士卒巡撫��都禦史項忠循行邊境調度方略且命舉武臣有謀略者師兵於環縣固原守禦以兵部言虜賊毛裏孩尙在河套窺伺也丙戌提督倉場印綬監太監阮通奏先因漕運參將袁佑建言儹運事宜原定每石加耗米五升今臣等會同戶部尙書等官張睿等將運到糙粳米平斛量出一石外加耗米五升曬晾半日止得九斗六升通折九升內虧正糧四升恐後愈加虧折累罪非輕戶部覆奏命加八升收受

○丁亥升禮科都給事中王詔爲通政司右參議

○鄭州知州余靖奏本州災傷乞暫將今年該納稅糧照依南方事例每石折納銀二錢五分戶部覆奏從之

○廣西田州府土官知府岑鏞遣頭目方顯等四川酉陽宣撫司土官舍人冉云遣頭目馮通文等各來朝貢馬並銀器賜彩叚等物有差

○都察院右僉都禦史吳琛以罪下獄琛奉敕巡視淮揚民瘼不能禁革姦獘且擅作威福軍民餓死道路嗟怨流聞京師上命都禦史林聰代琛還六科十三道交章劾其僣用導從動眾勞民受賂妄薦屬官事多違法遂下刑部鞫治擬罪當贖徒並請逮治所薦人知府楊曰�永驛丞吳彜及縱令作獘知州王顯等奏上上以琛情罪旣當準擬曰�永等俱置之

○戊子兵部奏延安府知府王鑑言神木府谷等縣堡以至安邊定邊等營塞相去千有餘裏巡撫巡按分巡等官罕有至者其邊塞士卒爲官旗侵漁虐使以致衣食不給垂首喪气戰馬不暇飼牧器械不得修整莫能防禦虜寇欲令巡撫等官時常行邊禁革姦獘其言深有益於邊務宜移文巡撫巡按及按察司分巡等官行之詔可

○夜月犯心宿大星○庚寅巡按雲南監察禦史王祥言四事都察院謂其言禁治土官宜移文雲南貴州湖廣四川兩廣巡撫巡按按察司官今后土官有犯除投降歸附隨軍徵進得授土官及納米等項武職並文職五品以上者仍照舊例奏請提問其納米等項除授文職六品以下官員有犯照流官六品以下文職律例提問則律意不背土官知警其言崇重風憲宜移文各處都布按三司今後各司堂上官除公宴公事許令會飲商確或無故會飲遊戲褻押因而容姦長惡有乖憲體者聽巡撫巡按官參提則體統不紊貪暴知懼兵部謂其言推選軍職謂武臣廉能謀勇者少貪污酷暴者多近以簡選之例行頗知警厲然而掌印理事者後或放肆而妄爲其帶俸差操者後欲遷善而無路又有新襲職者亦欲治事而無由乞定三年五年一行簡選量爲進退以昭示勸懲今宜允其所言自成化二年爲始以五年爲期令各處巡撫巡按等官考選都司衛所軍職或進或退必須合乎公論其言巡察夷情謂雲南夷﹤棘火﹥雜居種類不一讐殺虜掠習以爲常欲如舊例專設按察副使以時巡察而撫安其俗亦宜允其所言移文雲南總兵巡按等官就於本司按察官內推舉老成廉能幹綽有風力者具名以聞議上皆允之

○辛卯升湖廣按察使羅箎爲都察院右副都禦史代王儉巡撫湖廣兼贊理軍務

○命故都指揮陳亮子瑄襲父原職燕山前衛指揮同知○癸巳兵部奏監察禦史孫逢吉言欲於狹西山西內地衛所州縣簡選軍餘民壯依正軍例關支月糧給與馬匹器械赴延安綏徳慶陽代州四處操守備冬其言未審合於時宜與否宜移文陜西山西巡撫巡按三司等官詳議以聞又言欲以沿邊衛所軍余有願依正軍支給月糧守備各堡者給與馬匹器械分撥各堡操守是宜允其所言移文延綏鎭守巡撫總兵等官召選訓練遇警有功一例升賞詔可

○令額外給度僧道十五歲以上者五萬名以僧錄司右闡教道監等奏請也

○召河南淸軍禦史周源還京暫停淸理以災傷故也

○夜月犯壘壁陣西方第二星又南方有流星如盞大靑白色有光自天市西垣東南行至尾宿

○乙未升江西按察司副使呂昌爲陜西按察使貴州副使劉敷爲湖廣按察使○洮州衛陸圓等簇番僧倫竹領占等各來朝貢方物賜衣服彩叚等物有差

○右軍都督府奏先是禦史建言武職患病二年之上者住俸今廣寧候劉安患病日久祿米當住支上命仍舊給之

○定襄伯郭登奏神機營原有一十六司其各司兵伍多寡不同指揮蕭英司二千七百人都指揮祁昇司僅九百人諸司亦各不齊且各衛士卒有一衛分隸十數處者凡遇徵調工作請給軍需籍記名目未免參錯事無統一今欲以京衛官軍分隸諸司頭撥一千一百餘人次撥九百餘人其該屬衛分各令歸並一處軍多者一衛分在兩司或三司軍少者或一衛或二三衛攢在一司就令本衛官員總領隊伍又有原設前後二層刀手牌手相參布列亦爲未便今以刀手作一層牌手作一層及將彊弩一萬張分與正伍人數收執待其放演槍銃事畢及其餘不當牌者令其輪流操放別選頭撥壯士專一教習騎射遇警與正伍馬隊神槍相兼出戰事下兵部看詳悉從之

○丙申命故大寧都指揮僉事左能子方襲父原職保定衛指揮僉事山東都指揮同知江浩子宣襲父原職濟寧衛指揮使廣西都指揮僉事韓瑄子鐸襲父原職桂林衛指揮使萬全都指揮同知梁泰老疾命其孫海代祖原職永寧衛指揮使

○丁酉曉刻月犯外屏西第三星

○發松江府糧十萬石賑濟淮徐等處饑民從巡撫都禦史林聰請也

○設廣西宣武縣東鄕貴縣北山二巡檢司廣西守臣言東鄕爲斷藤峽後門北山爲峽右臂宜各設巡檢司每司添設副巡檢一員以土人爲之其舊設周衝靖寧鄕大宣鄕大黃江口四巡檢司亦宜置土官巡檢以爲之副事下吏部從其議

○修直隸鳳陽府壽州安丰塘

○戊戌兵部尙書王復等言廣西猺賊攻陷洛容縣治越入博白縣城殺虜官民人口劫掠印信燒毀公廨民居其守禦百戶等官失機者宜令巡按禦史執治之又言全州臨桂宜山平樂等境亦被多賊殺掠焚毀不可勝計其守禦都指揮等官失機者宜令巡撫等官究治之又言總兵官趙輔都禦史韓雍等已奏荔浦修仁大藤峽等處賊已殄滅今又滋蔓如此蓋其先漏网者必多宜令輔及雍等調兵分剿務使根株悉拔噍類不遺以除後患悉從之○己亥兵部奏哈密地方被北虜癿加思蘭侵掠忠順王母率部屬避居赤斤苦峪今北虜已退宜敕王母復還哈密舊地以撫其眾以衛邊塞詔可

○庚子命以南京文職五品以上武職二品以上官四月六月俸米運赴淮陽等處賑濟從都禦史周瑄請也

○命都指揮同知劉政子瓛襲父原職金吾右衛指揮使

大明憲宗純皇帝實錄卷二十九

成化二年夏四月辛丑朔享太廟

○遣內官祭司竈之神

○兵部奏湖廣累報苗賊入黔陽縣境殺掠居民有避患巖峒者亦被賊燻死前後共四百餘人武岡沅州漵浦境內俱有苗賊殺掠焚毀爲患宜令總兵官李震等亟依前敕各率湖廣兵原徵荊襄兩廣者亟赴黔陽等處與都禦史羅箎協謀擊賊毋致猖獗詔可

○壬寅六科給事中金紳等言卽今沿河道路阻澀京師米價騰踴欲絕二者之患當除盜賊去遊食乞自通州至臨淸敕鎭守都指揮同禦史一員自臨淸至儀眞敕錦衣堂上官同禦史一員專一督捕賊盜仍敕禮部速塡度牒命給事中禦史各二員分給該度僧道限以月日出城不許延住上是其言命該部區處停當以行

○辰時日生交暈右珥赤黃色鮮明未久散○癸卯命故萬全都指揮僉事馬瑛子賢襲父原職蔚州衛指揮使

○甲辰升監察禦史張綱爲江西按察司副使陸平爲貴州按察司副使

○巡按河南監察禦史婁芳陳言事宜一廣儲蓄乞令河南所屬三年六年考滿官免其赴部於缺糧倉分納米以備賑濟一息科徵近派祭祀牛犢八十隻黃蠟果品十七萬八千餘斤乞候秋成日買解一薄賦斂乞敕該部將各王府祿米行令開封等府官倉收貯按季關支免致王府人員將小民抑勒擾害一蕃戶口今淮徐河南等處人民鬻賣男女者沿途成羣價直賤甚甚至夷人番僧亦行收買乞出內庫銀帛賫付巡視都禦史設法收贖及禁約邊關不許番僧人等夾帶中國人口出境仍給價贖還原籍令本處巡撫大臣區畫種子牛具給與耕種一減轉運查得河南成化元年兌運糧二十五萬石比之舊數加增十萬車腳髙貴負累人難乞量爲存畱本處倉廒庶應用不乏上可其奏令戶部悉行之

○乙巳夜北方流星如盞大靑白色光燭地自紫微西藩東北行貫華蓋

○宣府隕霜殺靑苗

○丙午冊封英宗第二女爲嘉善長公主下嫁駙馬都尉王增仍錫增誥命

○復江西左布政使翁世資職世資先知湖廣衡州府旣升去通判沈琚誣其盜官物適以朝覲至京遂下獄而世資亦以盜官物誣琚三法司會問擬坐奏事不實者律遂贖杖還職

○丁未賞太監郭閔彩叚八表裏新鈔四千貫並職官旗軍土官土人六百三十四員名彩叚鈔錠絹布有差錄其平貴州西堡等處功也○戊申賜蜀王第三弟名申鑿四曰申鋸五曰申鉗

○命故都督同知範廣子昇襲父原職遼東寧遠衛指揮僉事天順初廣被石亨等誣害以死謪其子昇戌廣西邊衛至是廣妻宿氏訴冤上曰廣驍勇爲一時諸將冠中外共知姦臣欲張大其功乃以計殺之可令其子嗣廣原職以昭其枉故有是命廣襲世職爲遼東寧遠衛指揮僉事以軍功升都指揮僉事己巳之變急於用人兵部尙書於謙聞廣驍勇善戰起以入衛虜犯徳勝門廣率先犯陣勇气百倍虜勢爲之少卻又率兵禦虜於紫荊關虜敗去歷升都督同知副武淸侯石亨總兵營軍馬見亨所爲多不法及部下多貪縱數以爲言亨不能平旋贊罷廣止領毅勇一營英廟復辟亨冒以爲功興大獄構廣與謀迎立外藩寘之極典謪其子昇戍廣西籍其家以廣居第妻孥賜降虜皮兒馬黑麻朝野爲之不平廣剛果自負驍勇絕倫每臨陣奮勇當先未嘗敗衄一時諸將多出其下尢爲於謙所愛重死於非命人皆惜之兒童因其姓名爲俚句曰京城米貴安得飯廣至今猶傳誦焉

○己酉太保會昌侯孫繼宗以疾上﹤鋶﹣釒﹥乞致事上批答卿老成國戚朝廷倚重𨿽有微恙不妨職任所請不允

○升南京監察禦史蘇慶科爲廣西按察司僉事

○巡撫山西右僉都禦史李侃奏臣嘗讀唐陸贄論守邊事宜有曰窮邊之地千里蕭條寒風裂膚驚沙慘目地惡人勤於斯爲甚自非生於其域習於其風幼而睹焉長而安焉罕能寧其居而狎其敵也以今觀之西北沿邊之境俱與胡虜相連所謂所謂地惡人勤於斯爲甚者也其大同宣府及邊城之戍有系西北土兵者不畏寒風之裂膚不憚驚沙之慘目賊至不驚臨陣不怯而虜知土兵亦畏避之是所謂生其域習其風寧其居而押其敵者也今南方之人來補西北軍伍者怯於風寒懾於虜寇惟欲遁逃而西北之人往補南方軍伍者亦不禁遐荒不習水土亦復逃回彼此之間俱不得用今欲以山西土人當補南方各衛軍伍者就令補山西邊衛南方之人當補山西各衛軍伍者就移補南方各衛庶乎兩便而各得其所如此則西北皆土兵而虜寇不足慮矣事下兵部覆奏宜令侃與鎭守巡按三司等官詳議先須檢閱今年南方各衛發冊所取山西軍丁幾何山西各衛發冊所取南方軍丁幾何若數目相敵堪以兩易具寶奏聞裁處若山西應補南方軍少南方應補山西軍多不宜以眾易寡自減原額軍數則各依發冊取補仍如舊例詔可

○修理天地壇殿廡及金水河岸之損壞脫落者

○昏刻月犯上將星

○辛亥永興王尙烈奏西安左衛指揮使戴璽女與長子誠瀾爲婚援例乞不調衛上允之令璽原衛食祿問居如例

○治大同邊將失機罪時總兵官楊信奏虜入城東軍屯都指揮焦謙與把總指揮緱謙帥騎兵三百追擊之李英率步騎一千五百爲之應援謙等先追賊出境英從安子墩出口追二十餘里見虜可千餘騎攻圍緱謙等軍英督兵進戰賊稍解緱謙等潰圍以出復戰賊乃退至暮都指揮秦傑引兵至明日守備都指揮範斌亦至賊遁去焦謙軍戰死者三十二人緱謙軍被傷者八十六人章下兵部奏劾總兵等官失律喪師法不宜貸秦傑範斌及總哨千戶李英守墩百戶張珍宜令巡按禦史執治之奏可又言都督李英少監韋力轉系分守地方彰武伯楊信都督張鵬都禦史王越系鎭守總兵巡撫重任俱宜罪之有旨宥英等而下傑等於獄

○巡撫陜西右副都禦史項忠奏國朝設布政司以統列郡之政設都司以總諸衛之兵慮二司之比周也又設按察司以紏之以三司之頡頏也又遣禦史以按之近以四方多故又遣都禦史以巡撫之皆因時制宜經國安民之大略也然禦史出巡止於一年或三年而都禦史巡撫乃至五七年或八九年𨿽云熟一方事體不免玩易獘主若以三歲爲期薦歷他所則行事更新人知警勵且又涉歷九域山川之要兼知五方風俗之宜異日別有任使亦不至執一不通矣若緣寇盜警急未宜數易者則在所不拘俟事定民安而後更之可也事下所司定議兵部尙書王復會吏部尙書王翺等議巡撫之任以防邊禦虜調兵討賊饋餉賑饑撫安兵民皆是重務若三年一易則一方利獘未能究知凡百所爲率皆苟且不爲經久之計忠所言難從上是之

○壬子哈密王母弩溫答失力遣鎭撫亦撒等來朝奏事賜衣服彩叚等有差

○癸丑湖廣苗賊紏合廣西猺獞在在攻劫焚毀淑浦縣治殺掠軍民男婦一千三百五十餘人兵部參奏鎭守太監郭閔巡按禦史王瀛三司掌印等官汪澤等及分巡分守官俱失機誤事宜寘於法瀛及澤等先因荊襄誤事俱已停俸其分巡分守官亦宜如之閔乃內臣取旨裁決上是其言令閔用心殄賊以贖前罪

○乙卯賜襄邑恭定王子見滃食米歲三百石王旣薨祿米住支見滃奏宮眷眾多難於度日故有是賜

○丙辰仁祖純皇帝忌辰奉先殿行祭禮

○致仕太常寺少卿陳贄卒贄字惟成浙江余姚縣人舉經明行修爲杭州府學訓導秩滿赴京適朝廷選人於內書館教內﹤監﹣皿立﹥吏部試可擢翰林待詔九載升典籍尋遷五經博士未踰年用學士髙谷薦升廣東布政司左參議景泰癸酉入爲太常少卿天順乙酉致仕至是卒年七十五訃聞遣官賜祭贄性和易嗜書至老不倦尢好吟脈奉命教內﹤監﹣皿立﹥人人得其歡心故去任其人恆思念之不忘子嘉猷別有傳

○丁巳岷州衛朝定等寺剌麻番僧煙丹領占等大崇教等寺上石多等簇剌麻番僧人等亦什癿等並昭慈等寺西卜等簇番僧人等祿竹藏卜等來朝各貢馬及盔甲等物賜衣服彩叚等物有差

○辛酉銓注金吾右衛帶俸都指揮同知何祥都指揮僉事白祥於大寧都司

○錦衣衛帶俸都指揮僉事李珍使哈密還無功珍都督同知季鐸所薦者至是禮部請並寘之於法上曰李珍出使無狀季鐸舉用非人法固難容姑宥之

○荊襄賊平靖虜將軍撫寧伯朱永及總督軍務工部尙書白圭等執千斤劉等以獻永等上捷奏云邇者荊襄弗靖首賊千斤劉卽劉通僞造妖言聚眾作亂荼毒生靈臣等奉命䢐徵首有南漳之捷詢之土人謂賊之巢穴在萬山之中豆沙河之境於是決策深入以南漳賊衝宜畱兵守備時臣永偶有小疾因畱居以控扼之臣圭同太監唐愼都督李震都禦史王儉自南漳進兵潭頭坪少監林貴奉都督鮑政自遠安進兵馬良坪都督喜信都指揮王信自房縣進兵浪口河都禦史王恕都指揮劉淸自谷城進兵洞庭廟賊見我師逼近巢穴劉通移居壽陽欲出狹西苗龍移往大市欲出遠安因調兵往壽陽截其奔路劉通乃退保大市與苗龍合閏三月二十二日都指揮田廣進至鴈坪遇賊擊之追至古路口明日廣與諸軍皆會進攻賊陣斬僞殿下劉聰及僞都司苗虎等一百餘人追至格兜山賊將家屬退保後巖山二十四日賊據險懸架輥木壘石各執槍牌器械以抗我師臣與李震王儉等攻其右喜信王信等擊其左鮑政等衝其中劉淸等襲其後四面夾攻賊下木石如雨臣等往來督戰士卒爭奮攀崖涉澗蟻附而前緣木捫蘿魚貫而進盡銳鏖戰呼聲震山谷賊遂大敗追而擊之破其巢穴焚其廬舍生擒賊首劉通等二千五百七十餘人斬首二千五百六十餘級獲賊屬子女一萬一千六百餘人牛馬驢騾一萬一百八十有奇連日搜剿而臣永與王恕相繼來會道遇賊徒斬獲僞百戶等二百三十四人獲賊屬三百六十七人前後招撫脇從流民一萬八千五百三十餘人元惡旣擒餘孽殆盡境內寧謐黎庶樂生玆寔皇上聖徳格天神謀睿算之所致也臣等獲睹成功不勝欣抃謹以捷聞上降敕獎諭之曰爾等分布官軍進逼賊巢四面攻擊賊眾大敗元惡千斤劉就擒餘孽殆盡足見調度有方官軍奮勇故能成此平賊安民之功朕甚嘉悅但石和尙未見下落必是逃匿他所此賊不除恐爲後患宜多方設法搜捕之開報前功務須從實官軍土兵可散遣者從便散遣毋坐費供給困此一方如事皆安妥其卽具奏班師

○四川總兵官都督芮成等奏近因蠻賊攻劫南溪縣境調兵擊之斬首五十二級餘賊遠遁隨奉前降敕旨遣人撫諭服則綏之叛則討之事下兵部議宜移文給事中秦崇禦史吳﹤王扁﹥與都禦史汪浩李浩及成等協謀合勢務殄殘賊以安軍民間有不爲寇攘者宜撫安之亦勿縱惡以貽後患詔可

○浚薊州等處新開沽河

○調都察院右僉都禦史吳琛於南京以奉命巡視淮揚民瘼爲六科十三道所劾也○壬戌仁祖淳皇后忌辰奉先殿行祭禮

○裁省湖廣新化縣縣丞一員以苗賊流劫民多逃亡也

○升鷹揚衛指揮使楊通南京鷹揚衛指揮僉事韓云爲署都指揮僉事通於小教場云於神機營各總領操軍

○兵部尙書王復等奏先有敕命鎭守寧夏都督僉事李杲帥兵往延綏聽總兵官楊信節制擊賊旣而李杲奏將往延綏因賊入寧夏境引兵剿殺且欲與鎭守寧夏等官會議遂巡邊還駐靈州操守臣等按杲旣奉敕往延綏若寧夏有警在彼守臣自有調度杲何必旋師會議又止巡邊而還寧夏守臣會議安在顯是抗違敕旨不服楊信節制且畏延綏達賊托故以避旣方命不忠懷姦退縮又復飾詞罔上宜重罪之已行遣官體勘待報以聞上是之○山東濟寧州民雷瑛奏管河主事何廣禦史彭昭貪淫等狀刑部請行巡撫都禦史賈銓卽彼鞫問從之

○乙丑徵夷將軍都督同知趙輔贊理軍務都禦史韓雍等奏臣等奉命討賊旣已破大藤峽搗其巢穴矣然其流劫四出未盡剿除今又分兵數道進擊臣等率大軍以督戰都指揮夏鑑等至郁林等州博白等縣攻破五村大帽山銅鼓白馬堡十二磯陳坡等寨都指揮白全等至髙州等府陽江等縣攻破黃沙吳峒那谷蓮塘等寨隨處搜戮連日追獲共計斬首四千四百三十八級生擒二百餘人獲賊屬男婦二百七十餘人奪回被虜男婦三千九百四十六人並收賊所掠諸司印章四顆首惡已擒醜類就殄其脇從之眾已遣官招撫而戶部侍郎薛遠區畫公用銀一萬兩議發雷廉髙等府縣收買牛犁谷種分給新附復業人民耕種原調湖廣廣西土兵尋已放還漢達官軍尙畱境內其未殄餘賊旋卽戡定捷聞兵部尙書王復等請降敕嘉獎且命剿絕餘賊以靖地方無貽後患從之

○擢掌新會縣事廣州府同知陶魯爲廣東按察司僉事魯初以父死事蔭爲新會縣丞保升同知仍掌縣事至是都禦史韓雍請進魯憲職專守新會並肇慶之新興陽江陽春瀧水等縣吏部覆奏從之

○丁卯曉刻月犯昴宿

○命遂安伯陳韶往南京操江兼巡捕沿江鹽徒盜賊

○陜西紀功兵部郎中楊琚劾奏都指揮林盛冒報弟林俊千戶劉淸等功次上命刑部移文核實以治其罪○戊辰巡撫甘肅右僉都禦史徐廷章奏邊方事宜一選才能以撫番夷國家撫有西番因其習俗分其族屬官其渠魁給以金牌而又選土官才能者授以重職以鎭撫之是以數十年間番夷效順西陲晏然近年以來革去西寧鎭守之官不與通貨茶馬夷民無所拘束往往越境搶掠殺害官軍皆由守備非人撫治乖方侵漁過甚所致乞敕該部行令鎭守等官推訪不分內外漢土軍職有名譽素著夷人信服者一員職專撫治遇警就俾率領番兵徵剿庶使邊境軍民獲安一移邊堡以保居人切見西寧所屬冰溝一堡內有驛遞軍夫牛馬及各家私產人畜俱賴城池保障緣本堡山易登而汲水遠不如大路舊站北邊山坡陡峻險固堪以居守請敕鎭守總兵等官移堡於此庶使邊軍樂業地方無虞一設學校以訓邊氓肅州衛所俗雜羗夷人性悍梗往往動觸憲綱蓋由未設學校以教之故也請如山丹等衛例開設儒學除授教官就於軍中選其俊秀餘丁以充生員及各官弟男子侄俱令送學讀書果有成效許令科貢出身其餘縱不能一一成材然亦足以變其性習不數年間禮讓興行風俗淳美矣一決功賞以激人心各處徵戰有功官軍臨敵捐軀出萬死得一生鎭守等官造冊報功進繳兵部又行巡按禦史覆勘但禦史所巡地方廣闊事務浩繁日延一日倐爾更代又將交與下年接巡者是以二三年間未得完報致使有功官軍垂首喪气歸咎朝廷而圖報之心十減七八倘再有警何以鼓激人心乞敕該部遇有造報功冊到部應覆勘者卽差給事中禦史各一員徑往彼處體訪查勘隨與決斷如此則賞不踰時而人知所以感發奮激矣一任勇智以固封守甘肅所屬莊浪地方最爲衝要今同守莊浪地方都指揮僉事趙英城守有餘出戰不足而守備紅城子堡都指揮使魯鑑𨿽系土官素有智勇所守紅城子堡距莊浪七十餘里非要害之地請將魯鑑掣回莊浪仍令趙英協同操練遇警相機戰守別選能幹指揮一員守備紅城子堡如此庶邊事寧帖守備得人一廣賢路以資任使陜西行都司及山丹涼州莊浪西寧各衛俱有儒學選官軍俊秀子弟以充生員而衛學之設止許科舉不得食廩充貢乞如府州縣學例定擬廩膳生員月給廩米五斗科舉外挨次歲貢出身則人才不遺於邊方矣奏下部院大臣會議請行各該衙門查行上命決功賞任智勇二事所司亟行之○兵部郎中楊琚劾奏總兵官都督李杲都指揮蔣泰黃瑀扶同等狀初百戶張彪等買軍人功次冒作己功塡報杲及泰瑀貪賂扶同至是爲琚所劾都察院請下禦史核實議擬如律從之

○通政司右通政陳嘉猷以父喪�守制命葬畢還京

○右軍都督府都督僉事範信卒信密雲縣人襲伯父指揮僉事職宣徳壬子調廣西馴象衛正統間以徵桑江下龍寨及大藤峽有功累升署都指揮使景泰二年充參將鎭守潯梧地方天順元年升都督僉事充副總兵鎭守廣東至是卒命有司諭祭信驍勇善用兵在馴象時多立奇功及守潯梧爲猺賊所畏乃受其賂遺陰縱越他境惟約不得犯其所守之地故當時建議者請徒信廣東而以歐信守廣西然猺賊犯廣東界如故信語人曰今賊過廣東界亦豈我遣之邪或對之曰賊𨿽非君遣蓋隨君爾

○庚午命荊襄提督軍務尙書白圭總兵官朱永等定議班師

○南京都察院右僉都禦史髙明言成化二年三月內有上元縣民匠髙名同妻龐氏將鄰家十歲幼女縊死烹而食之實由饑餓所逼守備官𨿽嘗奏請將法司贓銀糴糧賑濟然四方米貴城中又無蓄積之家𨿽有銀兩艱於糴買請發軍儲倉糧數萬石借與貧民候秋成之時取米還官上命戶部定議以聞

大明憲宗純皇帝卷之三十

成化二年五月辛未朔巡撫狹西右副都禦史項忠奏比有兵部以河套虜眾謀欲犯邊擬調狹西諸衛官軍並僉點延綏諸處民兵分守楡林延綏鄜慶諸營堡又敕協守涼州都督僉事趙英統領都指揮仇勝等騎兵五千赴延綏諸邊往來遊擊命鎭守狹西寧遠伯任壽操練城守而臣忠往來各處計議調度緣用兵之道必須知彼知己今賊眾可六七千而英所統兵數少彼己之勢不敵𨿽有所調官民兵分守營堡然勢不相接賊若分兵牽制何以防之又兵家貴有節制如往者毛裏孩侵犯神木命彰武伯楊信節制諸軍故不至於大失今英名位素出信下難以統馭各邊都指揮等官請敕所司會廷臣推舉文武大臣中威望素著者一人爲總督往制延綏寧夏總兵巡撫諸官及延慶楡林鄜環固原並英所領軍馬遇警分授方略相機戰守或兵力不支則量於寧夏等處分調庶號令專一體統不紊事下兵部尙書王復等覆奏謂忠言威勢不敵則延綏等處營堡屯戍並增調官軍已三萬二千有餘未可以爲不敵謂英難統馭各邊都指揮明有體統謂楊信節制諸軍不至大失蓋忠與信去年受命往徵延綏各假持重爲名擁兵不戰縱賊擾攘爲本部所劾故爲此說以掩其前日怯懦之罪耳第英所統寧夏兵至秋亦欲還守本鎭不能久戍而虜酋毛裏孩今歲必復大舉入寇忠所奏事宜如此宜會廷臣議之於是會昌侯孫繼宗等會議以爲延綏守兵已眾比巡撫都禦史盧祥言本境芻糧缺乏欲減英所統騎兵五之二今若更遣武職重臣統領京兵赴之實不能給今河南屬衛京操兵共萬餘宜敕河南都指揮魯俊選其精銳者五千各帶操馬器仗令各衛管操指揮分領馳赴狹西城內就糧駐札聽壽忠提督操練遇警調去延綏剿賊仍敕忠於延慶楡林等處與其鎭守總兵巡撫等官計議遇警卽量調前後官軍策應俟秋間英欲領兵還涼州仍預﹤鋶﹣釒﹥以聞兵部乃建請推舉武職重臣一員赴延綏總制諸軍調度剿賊詔從之

○命定國公徐永寧閒住養病以失朝爲鴻臚寺所奏也

○癸酉賜詹事府少詹事贈禮部左侍郎劉鉉謚文恭

○下都指揮同知鄭時於都察院獄以分守延綏西路堤備不嚴致虜入寇故也○翰林院修撰羅倫言比聞朝廷援楊溥故事起復大學士李賢者臣竊以謂李賢大臣起復大事綱常所關風化所系言𨿽若迂所關甚大事𨿽若緩所系甚切惟陛下亮之夫爲人子者未有不孝於親而能忠於君者也爲人君者未有不教其臣以孝而得其臣之忠者也是故爲君者當以先玉之禮教其臣爲臣者當��處先王之禮其事君臣不暇遠舉請以宋言之仁宗嘗以故事起復富弼矣弼之辭曰何必遵故事以遂前代之非但當��處禮以行今日之是仁宗卒從其請孝宗嘗以故事起復劉珙矣珙之辭曰身在艸土之中國無門庭之寇難冒金革之名以私利祿之實孝宗卒允其辭是二君者可謂能教其臣以孝而二臣者亦可謂能移其孝以忠於其君者也臣願陛下以宋爲鑑以禮處賢使其盡孝於親而不得罪於名教此臣之願也亦賢之分也夫陛下之任賢在信與不信而不在起與不起也賢身不可起賢口則可言宜降溫詔俾如劉珙不以一身之戚而忘天下之憂使賢於天下之事知之必言言之必盡陛下於賢之言聞之必行行之必力則賢𨿽不起復猶起復也使賢於天下之事知之而不言言之而有隱陛下於賢之言聞之而不行行之而不力則賢𨿽起復猶不起復也且婦於舅姑喪有三年孫於祖父母禮有期服奪情於天初無與其妻起復於父初無干其子今或捨館如故妻孥不動乃號於天下曰本欲終喪朝廷不容𨿽三尺童子臣恐其不信也枉己者未有能直夫人忘親者未有能忠於君望其直人而先枉己望其忠君而先忘親陛下何取於斯人而起復之哉何不使之全孝於家而後移忠於國哉孔子曰上有好者下必有甚言者矣陛下誠能守先王之通禮遵祖宗之成憲待之以禮義而不縻之以爵祿激之以廉恥而不誘之以名位使積習之獘脫然以除則忠孝之心油然而生特在乎陛下轉移之間何如耳天子者以孝治天下者也大臣者佐天子以孝治天下者也欲孝行於天下必先行之於大臣臣願陛下不惑羣議斷自聖衷取回使臣許令李賢依富弼故事守制依劉珙故事言事朝廷旣正則天子自正大臣旣行則羣臣自效綱常由是而正人倫由是而明風俗由是而厚士心由是而純矣臣言一出犯者皆忤眾怒羣猜將無不至惟陛下矜賜優容使讜言日進曲加保護使士气日振則天下幸甚﹤鋶﹣釒﹥入不出翌日有旨羅倫枉妄粗疏難居近侍吏部其調除外任遂黜爲福建市舶司副提舉

○罷廣東總督備倭爲事都指揮僉事姜銘安以巡撫都禦史言其年老不能任職也

○乙亥端午節賜百官宴於午門

○丙子大學士李賢奔喪回至京命復任視事賢奏曰臣本以凡庸誤蒙先帝擢用八年之間無所建明有乖淸議陛下卽位之初念臣靑宮隨侍年久隨例升進臣𨿽自揣非��處不敢獨辭今不幸遭父之喪禮當守制陛下念朝廷事重不允終制不知臣實駑劣不勝玆任有類折足之鼎將必覆公之餗矣況奪情非太平之羙事古之大臣若房玄齡張九齡寇準文天祥𨿽皆奪情而人不之非議者良以其才足以勝重任而有益於國家天下也如臣不過尋常之流而亦奪情寧免人之非議乎今若不獲終制不足臣者必謂臣姑陳奏章免人非議非本心也伏望陛下矜而從之容臣終制庶爲太平羙事詔曰禮有經有權朕特從權用卿累辭不允若固違君命豈得爲孝卿當深念大義勿卹微言勉起就任所辭不允其母再陳明日又奏曰臣罪逆深重禍延臣父禮當守制皇上以用人之際不允終制臣彼時自念歸家葬畢遣人馳奏務求終制不意皇上特命內臣馳驛同行到家匆匆襄事甫畢內臣卽日催迫上道自計到京謝恩之後披瀝肝膽必遂所請兩具﹤鋶﹣釒﹥陳情未蒙矜允用是再竭愚衷上塵天聽臣惟親喪守制實萬世之常經大臣奪情豈一時之令典況臣衰朽未必能副陛下之盛意徒重臣之慚增臣之罪而已伏望皇上早降綸音許臣終制詔曰卿言之再三朕已具知但委托尢重宜體至懷卽日就任愼勿再言

○升賞延綏寧夏禦虜有功官軍斬首二級指揮使一人升一級給賞生擒一人斬首一級並陣亡官旗人等五十九人升一級擒斬爲從並緝探賊情官軍人等六十四人給賞

○宥都督同知白玉罪初禦史滕霄劾玉守備鳳陽沈湎於酒及縱麾下求索賄賂等事下都禦史林聰核實聰請治如律上宥之戒勿再犯

○復度道童三千有奇從左玄義許祖銘請也○丁丑賜直隸永平府同知劉璲常州府通判劉衢鎭江府通判劉文徽蘇州府推官宋徵等誥敕以旌異之從巡按禦史奏其政迹吏部移文核實也

○廣西帶俸土官都指揮使岑瑛田州府知府岑鏞湖廣永順宣慰使彭顯英保靖宣慰使彭顯宗從徵蠻寇有功命給其父母妻誥命以總兵官趙輔等奏英等倍兵赴調攻克擒斬之功視眾尢多可從前編修丘浚言給之誥命以勵其餘故也

○戊寅升西安左衛指揮使費澄前衛指揮同知張順指揮僉事周璽俱爲署都指揮僉事澄守備鄜州順守備漢中璽守備甘州

○兵部武選司郎中楊琚自狹西紀功還﹤鋶﹣釒﹥備邊四事有曰修武備謂各營守備等官無事之秋蔑視軍旅累月不操又兵甲等物造之旣不如法修之又不以時故臨陣則士气不武軍容不整乞會各邊鎭守守備等官時加操練俾弓馬熟閒戰守易於調用仍令各衛所軍政職官嚴督所司季造軍器必遵時式頭盔衣甲欲其鮮明弓矢槍刀欲其犀利庶責有所歸而武備可修有曰卹軍余謂狹西延綏等邊正統末年以虜寇犯邊兵少不足以禦又邊卒戍還者每多逃亡暫令餘丁輳數守備非終不更代也其後虜寇連年犯邊不已而戍卒逃亡愈多無人更代乃令餘丁在邊與正軍俱領馬操備賊來賊出戰馬死則追償甚至一戶有餘丁二三人艱於供給乞令各邊巡撫都禦史勘議明白如例給以糧賞庶人有銳气而緩急可使有曰愼邊報謂各邊傳報聲息鎭守等官不審虛實輒具以聞及有調出剿寇官軍虛張賊勢以十爲百以百爲千意圖或有小捷可冒大功乞令鎭守等官戒約自後凡有傳報聲息卽差兵堤備仍遣人偵邏得實然後以聞則所司區處有所憑據有曰公賞罰謂各邊殺賊官軍遇有生擒斬首多爲管隊官旗詭爲己功亦有俟於中途見有虜首以財挾買不從則恃眾彊奪者亦有倚將領之勢挾取他人功次以爲己有者亦有將領見部下獲有二功欺取其一以惠所親者如此之獘不可縷數乞敕所司檢核冒功降等事例通行諸處總兵等官及各都司行諭所屬嚴加禁戒違者必黜不宥則人知所警而功賞可明上以其言切於時務命所司看詳以聞於是兵部尙書王復等議以爲可從遂命如議行之

○召提督荊襄軍務工部尙書白圭還京○己卯右都督馮宗自兩廣召還命管右軍都督府事

○禁侵損古先帝王忠臣烈士名賢顯宦陵墓從兵部郎中楊琚請也

○巡視鳳陽等處右副都禦史林聰以鳳陽等四府滁和徐三州水旱相仍道殣相望繼以瘟疫死者愈眾當加意寬卹因﹤鋶﹣釒﹥其事以聞其一言各府州成化二年選解馬匹暫免一年以蘇追償和買之困其一言各府州養牛之戶三年追犢並種牛四頭民患苦之欲令兩年追一或如見行孳生馬駒事例三年追一庶於民無損其一言各府州應淸解今年軍丁俱暫停止俟來年淸理起解庶無勞擾其一言各府州住坐在逃輪班失班工匠俱暫停止候來年丰收起解庶無失所上嘉其言皆救民急務下該部悉從之仍令種牛每二年追犢一○庚辰太祖髙皇帝忌辰奉先殿行祭禮駙馬都尉趙輝承命祭孝陵

○定襄伯郭登自陳年老有疾求解兵柄又言無子而先塋俱在南京乞退處南京生營兆域庶死有所歸上曰朕以卿才識出眾故托以重任何用懇辭身後事朝廷自有恩典毋爲過慮惟盡心所事以副朕懷

○辛巳賞遼東都指揮使孫璟千戶陳剛銀幣以天順六年七月白崖子殺賊功也

○壬午仁宗昭皇帝忌辰奉先殿行祭禮遣駙馬都尉石璟祭獻陵

○四川播州宣慰使司宣慰使楊輝遣長官程善等貴州上馬橋長官司長官方勇等遣頭目谷朝等各來朝貢馬賜彩叚等物有差○癸未少保吏部尙書華蓋殿大學士李賢言頃因奔喪還家所經郡縣其間民情利病臣所目擊者今具以聞一河南諸郡頻年水旱民流移餓死者不可勝計其未流者倉廩空虛無所仰給宜將是年起運京倉糧儲存畱本處以備賑濟一河南新鄕榮澤二縣相去百餘里中限黃河使客往來乘船則風濤險阻無所歸宿馳驛則道裏遼遠馬多走死宜增置中站一以便其行一天津三衛要衝之區使客往來皆取給於此軍士困苦亦宜增置驛站以供其役一河南沿路鋪捨不均遠者率三四十里宜量其道裏增置之使傳遞文書不至稽滯一通州四衛天津三衛軍余差役繁冗不得休息宜暫免其采納柴炭一年以蘇其困一天下衛學軍生俱無糧廩限以科舉出身以此不得效用宜令巡按禦史考其才學優等者視縣學例以次歲貢不堪者黜之一水路馬駕船往來俱軍衛有司出力挽送往往有因而多索丁役以圖利者宜令兵部定其數於關文使不得爲獘則官司易於應給而沿河之人稍安其生矣一諸處驛馬俱出南方糧戶應當歲久多至逋缺詢其所以則彼處縣官有賣富差貧之私此處驛丞有得財放役之利今宜開除令於本地民戶僉補免其糧差不惟革去彼此之獘亦免遠役廢事之患一天下守令親民之職所關不輕及驛丞遞運傳送之役亦不可缺宜令吏部自今遇有有缺官不須常選卽擬除授令其星馳赴任則官無曠職而民恆受惠矣﹤鋶﹣釒﹥入上皆從之

○敕調甘肅守備紅城子都指揮使魯鑑鎭守莊浪與舊鎭守都指揮僉事趙英協同操練軍馬從巡撫都禦史徐廷章言也

○兵部尙書王復等慮兩廣流賊餘黨未平請移文馳諭總兵官趙輔等會議方略從之時輔等已平大藤峽及髙廉慱白洛容諸賊黨罷遣原調湖廣廣西土兵令番漢官兵分布潯梧肇慶廣州諸郡縣剿撫殘賊至是奏言地方稍寧意欲班師復言輔等前後奏詞有不同者又不詳陳可以班師與否之故宜令再議方略遂移文諭輔令會監督贊理遊擊等官詳議如兩廣果盡寧靖保無後患卽區畫治安之策及旋師之故以聞或殘賊尙未盡殄則量畱官兵協剿必撫捕得宜使無後患庶副委任

○南京右軍都督僉事馬亮卒亮河南淇縣人由指揮同知累功升都指揮使天順元年以倚山墩等處功升都督僉事南京右府帶俸至是卒訃聞遣官致祭命有司營葬子顯襲父原職彭城衛指揮使

○甲申升兵部署郎中何宜爲浙江布政司左參政保定府知府謝騫爲山東右參政

○升都指揮同知陳逵爲後府都督同知仍鎭守通州以逵累有捕盜功也

○開中兩淮長蘆河東鹽課四十萬引於延綏等處邊倉以給軍餉從巡撫僉都禦史徐廷章之請也兩淮鹽每引納米五斗豆二斗長蘆存積鹽米二斗豆一斗常股鹽米二斗豆六升河東鹽米一斗豆五升

○乙酉命協同鎭守廣東都督僉事張通仍總督備倭

○鄭王瞻埈薨王仁廟之第二子也母妃李氏永樂甲申生甲辰冊封宣徳四年之國鳳翔後以隴地人多生癭請攺建國於懷慶至是薨年六十三訃聞上輟朝三日遣官致祭命有司營葬事謚曰靖

○丙戌鎭守延綏慶陽都指揮同知房能奏虜酋毛裏孩尙擁眾屯聚河套近邊烽火不絕而我增調戍兵屬延綏慶陽三衛者俱無甲冑馬匹屬狹西河南者多不能戰乞令狹西鎭守巡撫等官措置又於近邊州縣要害之處增兵把守使賊勢分散進退無利而我兵並力剿殺以圖成功事下兵部議從之仍行都督僉事趙英往來遊擊遇警會兵剿殺

○調貴州左布政使王銳於湖廣以銳前任湖廣參政多有善政而貴州事簡故也

○夜月犯南斗魁第一星

○升南京監察禦史林棨爲廣東按察司僉事提調學校○丁亥命宣府右衛把總指揮同知梅盛守備懷來城地方

○戊子升河南布政司右參政蕭儼爲貴州左布政使

○庚寅烏思藏敢匝等寺寨番僧桑結藏卜等烏塔等寺寨番僧沙加領占等洮州大崇教等寺番僧板丹堅昝等各來朝貢馬及氆氌等物賜衣服彩叚表裏有差其闡化等王及寨官都指揮等順貢方物所當得賞賜付番僧人等領回給與之

○南寧伯毛榮都督同知馬良自兩廣召還命坐營管操

○巡撫遼東左僉都禦史滕昭等奏虜寇累入開原境搶掠人畜巡守指揮孫昱千戶尹敬百戶彭俊等怠於巡了備禦都指揮同知孫能不能督屬堤備參將曹廣右監丞韋郎防範不密又匿不以聞當治其罪奏下兵部因劾昭及鎭守太監李良總兵官武安侯鄭宏號令不嚴亦宜究問上曰都指揮以上姑宥其罪余令巡按禦史杖而釋之

○辛卯召大同總兵官彰武伯楊信還京少保吏部尙書兼華蓋殿大學士李賢等奏胡虜之眾不過中國一大郡而連年被其侵擾往往得利而去者以我兵威之未振也且河套與延綏接境原非胡虜巢穴往年𨿽有殘賊數千然不爲大害今虜酋毛裏孩大勢人馬俱處其中伺間乘隙出沒不常固嘗出兵剿之然我兵方集而被已退去兵散未久而彼又復來如此不惟勞師費財而邊民亦不得按堵矣古人有云不一勞者不永逸故今欲安邊必須大舉而後可也乞令兵部會官慱議預積糧艸於狹西塞下及令狹西延綏寧夏甘涼大同宣府等處守臣選練騎步精兵整搠器械什物及預造戰車拒馬之類期以明春或今秋進兵搜剿務在盡絕其總制將官與凡出兵事宜俱預請處畫又秋禾方熟虜騎必復入抄而延綏鄜慶環縣一帶須用兵駐札以保居民亦宜推選武將一人統步騎精兵萬人往守諸處庶幾有備無患上以爲然於是兵部尙書王復及會昌候孫繼宗等集議以爲大舉搜套固計之善然必主將得人今鎭守大同總兵官彰武伯楊信舊鎭延綏稔知地利宜召還京面受成算然後令統大兵往行搜剿之計兵馬糧艸及置造戰車之類須信至會議以聞其狹西延綏寧夏甘涼大同宣府鎭巡諸官亦宜敕令整飭兵備候至期調發又信旣召還可以修武伯沈煜代之上皆允所擬遂召信還

○命修武伯沈煜佩徵西前將軍印充總兵官鎭守大同地方調宣府副總兵都督僉事張瑀爲大同副總兵官○監察禦史楊瑯奏天下之士气與國家之元气相爲流通士之壯弱國家元气之消長系焉考之前代可見已皇上卽位以來頒布明詔開廣言路所以振作鼓舞天下之士气甚至是以朝野之臣咸欲效一得之愚未幾而王徽等以進言斥邊方士气爲之一沮至是羅倫又以論事補外職士气爲之再沮夫士气之在國家鼓舞振作尙恐其不振況從而沮抑之將見諛佞成風聰明日壅甚非朝廷之福也倘言有可采追回王徽羅倫等復其舊職以作直士之气則國家之元气日益盛而與天地之元气相爲無窮矣奏入有旨朝廷本求直言以匡治道而新進浮薄但欲要名不達事宜難居近侍故皆攺用之今楊瑯卻欲取回顯是朋比姑宥其罪後有言事若此者必罪之○移南京大勝關廨宇於內地以關舊濱江口屢爲風浪衝激故也

○壬辰賜代府隰川王第七子名曰仕墥沈府陵川王次孫名曰詮鉸

○升通政使張文質爲兵部左侍郎仍掌通政司事

○癸巳朝鮮國王李瑈遣陪臣尹吉生等奉表來朝貢方物謝恩賜宴並衣服彩叚等物有差

○鎭守山西署都督僉事王信等奏虜之犯邊也知偏頭關及大同右衛有備輒從地名暖會而入知東邊朔州有備乃避朔州徑地名橐蓮臺大川口而入由是直抵太原所屬岢嵐州興嵐靜樂等縣剽掠而以南大川則直抵陽武峪廟嶺進入崞縣忻州等處剽掠又都指揮於瑢領兵二千於廣武站堡戍守然站在鴈門關外十里孤城無水賊��處城外水泉將不攻而自破謂宜於橐蓮臺築立進城增設守備都指揮一員令統原守廣武官軍及歲調代州官軍四百平陽衛官軍六百與調撥民壯一千操守其地則虜不敢深入而太原屬縣民庶無繹騷之害又言鴈門偏頭二關各邊城堡舊有民壯一萬有奇分調戍守其後往往賄賂裏書詐爲年老殘疾以致逃亡者什三乞令山西所屬府州縣查究其獘仍名捕其人令如舊輪班操守庶邊境有備事下兵部請移文山西巡鎭巡按三司諸官勘實皆以爲然悉從之

○巡按湖廣監察禦史王瀛奏盜入巴東縣境殺牛口巡檢劉湍及民兵黃必恭等由守備都指揮使吉世英指揮僉事胡瑾等怠於剿捕所致乞治其罪章下兵部請停世英等俸俾戴罪剿賊仍請移文右副都禦史王恕右參將王信等各畫謀殄滅毋使滋蔓從之瀛又奏三月以來苗賊入靖州五開衛境分圍團寨功劫城池凡二十餘日而守備靖州都指揮同知莊榮不能奮勇督戰致賊乘虛蜂起其與賊交戰僅一再而我軍死者十人又鎭守參將髙端當兩廣流賊旣敗之餘實知本境有事不急旋兵捍禦俱宜究治其罪事下兵部言榮實有罪請停其俸令戴罪自效而端以領兵往往兩廣罷師未久難槪治之宜移文諭端令統原徵官軍馳赴被寇地方會鎭守總兵等官協謀剿撲從之

○乙未命借撥錦衣衛及在京諸衛軍餘六千人修理天地壇殿廡及西海子橋梁人月支口糧三斗以太保會昌侯孫繼宗等言五軍神機三千等營軍少且有搜套之議故也

○丙申禮部左侍郎鄒幹巡視民瘼還言賑過順天等八府所屬饑民戶二十六萬三千二百六十四口七十二萬五百九十六凡給過糧二十六萬五千一百餘石又貧民四萬一百戶給過牛具三萬九千八百餘具種子一萬三千六百六十餘石

○命大同衛指揮使緱謙守備大同右衛

○鎭守延綏慶陽都指揮同知房能等奏五五月初十日虜眾自楡林城紅山兒墩入境臣等分布官軍設伏邀擊凡生擒三人斬首一級奪獲賊馬騾一十九匹追回男女四十五人牛羊千七百七十有奇又所擒達子木臺云毛裏孩小王子阿羅出三酋部落共八九萬騎而毛裏孩欲候麥熟之際復來剽掠事下兵部謂虜眾突入𨿽爲我軍所追然其鋒未至大挫請移文馳諭能等公同計議勿謂虜己出境可少安當益督左右參將飭兵防禦並於要害處增兵設伏仍行遊擊將軍趙英卽統兵赴延綏會合剿賊行狹西寧夏及偏頭關鎭守等官督屬堤備從之

○雲南總兵官都督同知沐瓚等解送已誅麓川賊思任發孫思命發至京兵部言命發乃叛賊遺孽𨿽待以不死然不可處京師請如降夷例量授頭目傳送沿海登州衛安置月給米二石從之

○謫廣東都指揮僉事張浩戍貴州邊衛浩守廉州府流賊夜入城殺掠爲守珠池內使所奏下禦史鞫實定罪至是遇赦都察院援例奏請區處上以浩情犯深重不宜輕宥故謫之家屬隨住

○丁酉罷貴州鎭守副總兵都指揮僉事李安命南寧伯毛榮充總兵官鎭守貴州

○升嶽池縣知縣陳琳爲四川按察司僉事專理屯種○巡撫大同右副都禦史王越言協守大同西路都指揮秦傑智勇俱優虜使每稱爲賽因都督今以失機命憲臣卽訊乞曲貸之因自陳才不勝任願罷歸以貸傑罪上以越奏懇切宥傑不治

○鎭守通州都督同知陳逵升職之後止遣人具題不以奏章陳謝兵科劾其恣肆妄爲之罪上曰陳逵姑宥之若復妄爲類此必罪不宥

○戊戌狹西岷州衛煙剌西鵲簇番人陸節辦等節臧等簇番人米牙肖等各來朝貢馬及明鐵甲賜彩叚等物有差

○起取山東山西順天府並直隸府縣放免人夫三千名仍舊采運柴炭

○工部奏內官監請促辦年例物料若松木墨煤西紅土白面石等物共七百七十七萬有奇緣四方水旱相仍民困已甚若復徵需似乖初年明詔與民休息之意有旨小民貧困正當寬卹令內官監斟酌其急於用者出內帑銀市之不急者姑已之

○鎭守四川太監閻禮奏今春初松茂壘溪所轄白艸壩等寨番犭�布聚眾五百人越龍州境剽掠事下兵部論奏鎭守松茂等處都督僉事盧能等不能撫治番夷請姑記其罪仍移文禮等督屬剿捕及能等善加撫治以贖前愆從之

○戶部奏擬貴州四川開中鹽課凡一十五萬九千一百四十引有奇貴州普市等所中雲南黑白安寧五井提舉司天順八年並成化元年分鹽共五萬二千三百二十九引每引納米六斗五升四川永寧倉中本地上流等井成化元年分鹽共十萬六千八百十一引上流華池鹽每引納米八斗通海新羅福興鹽引米六鬥富義羅泉廣福黃市仙泉�氵合甘�井都山鹽引米五斗大寧云安鹽引米四斗永通鹽引米三鬥時二處方會兵討山都掌賊守臣以軍餉不給請召�中納故也

大明憲宗純皇帝實錄卷之五十大明憲宗純皇帝實錄卷之三十一

成化二年六月庚子朔命貴州都指揮僉事劉璇子縉代父原職平越衛指揮使福建都指揮僉事顧斌子瑜代父原職漳州衛指揮僉事

○辛丑遣內官祭中霤之神

○賞都指揮鄭時及官軍五十六人銀幣絹布有差以花馬池擒斬虜賊功也

○巡按河南監察禦史言杞縣地廣事繁知縣王玙才不勝任宜與儀封縣知縣胡澄兩易之已得命儀封民言澄善撫字縣人久困方賴以蘇願畱之以終其惠遂不果易

○命故守備大同左衛都督僉事周廣子琮襲父原職大同左衛指揮同知

○癸卯召巡撫山東河南左副都禦史賈銓還京理院事

○升河南布政司右參議史敏爲右參政○命中東都指揮同知董善子磐襲父原職寧海衛指揮使

○甲辰兩廣賊寇平命監督軍務太監盧永總兵官都督同知趙輔班師仍命太監陳瑄鎭守廣東遊擊將軍右都督和勇統達軍畱廣東駐札巡撫兩廣左僉都禦史韓雍提督軍務撫剿殘賊

○命故南京興武衛帶俸都指揮同知修眞孫紀襲祖原職指揮使

○乙巳免天下今歲屯田子粒十分之三

○晉王鐘鉉奏其子義寧王奇渶將成婚而無居宅工部以聞命俟邊方寧息歲事豊稔營之

○丙午賜蜀府內江王第二子名曰申錘三曰申鐍徳陽王第三子名曰申金�扁

○命金吾衛指揮使師榮子林代職

○丁未廣西萬承等州及安隆長官司各遣族人頭目人等朝貢過期命減例賜鈔幣之半○大理寺卿王槪言指揮僉事徐盛逼人致死畏罪脫逃近有例文武官有犯罪逃避不待面折者卽以眾證定其罪蓋欲以絕姦詐也然情有輕重所犯情重者宜如例今盛所犯其情頗輕當還職若如例恐失之濫上曰致人於死地而又亡命以希免罪此正姦人也豈得爲濫仍如前例行之

○夜木星畱守昴宿

○戊申戶部言定襄伯郭登奏請每步隊各造小車六輛如今民間所用者稍加﹤宀十見﹥大事下多官議之咸以爲便請命工部如所言制造上命軍中自造每車一輛給與官銀壹兩巡撫遼東太監李良右僉都禦史滕昭等奏虜入灰山等處剽掠人畜守備寧遠都指揮使孫璟不能督屬防守請逮問之兵部因劾良等號令不嚴法亦當治上俱宥之

○己酉提督軍務工部尙書白圭等奏苗賊餘黨焚毀巫山縣治臣等已行守備漢中都指揮吳榮畫謀緝捕又調右參將都指揮王信等率京營山東官軍一千並荊襄官軍一千往剿之又令瞿塘長寧夷陵枝江諸衛所原調徵進靖州官軍俱暫畱守護城池章下兵部尙書王復等覆奏謂荊襄流民嘯聚爲寇率因石和尙倡引其黨𨿽平而此賊猶在苟剿之不豫勢必復熾宜移文圭等詳議賊勢緩急及可以罷兵與否或今暫畱監督總兵一人量領官軍與都禦史王恕右參將王信急殄賊首以靖地方並區畫久安之策以聞仍請行四川鎭守等官急調兵往夔州守據要害行守備漢中都指揮等官一體防範遇警彼此相應前後夾攻使賊進退無據然後可以成擒報可○設河南新鄭縣新鄭遞運所

○庚戌命彰武伯楊信總管三千營操練軍馬

○辛亥攺翰林院學士倪謙於南京翰林院謙自謫戍復職閒住至是詣闕謝恩特命於東閣辦事言官劾其貪胃無恥乃以疾辭上以謙子編修嶽同在翰林攺命南京

○升翰林院修撰陳鑑爲侍讀以在東宮嘗侍講讀也

○巡按湖廣監察禦史王瀛等奏賊首石和尙集眾千數燒劫四川大昌縣治瞿塘衛指揮曹能柴成夔州府通判王禎率官軍民快往禦之被殺者六百餘人禎與奉節縣典史並百戶二人俱遇害因劾能等易敵傷威及瞿塘衛掌印官隱蔽賊情之罪請治之事下兵部尙書王復等請敕提督湖廣軍務尙書白圭等議畱京營及山東官軍分往賊人行劫之所運謀剿殺仍請敕四川守臣馳赴夔州調兵協剿及移文都禦史王恕停能等俸俾戴罪殺賊兼守護城池從之

○南京左軍都督府都督僉事鄭眞卒眞大寧人襲父職爲千戶以徵迆北功升指揮僉事又以福建貴州等處軍功累升都指揮使天順元年調南京畱守中衛帶俸管操六年以軍功升都督僉事至是卒賜祭葬如例子瑄襲父原職指揮使

○謫廣東都指揮僉事林淸戍貴州平越衛廣州衛指揮同知馬輝百戶耿禎增城所百戶韓淸俱降秩三級髙州所正千戶潘信降一級淸守備髙州府不設備賊乘夜入城乃與輝等棄城遁惟信領兵與戰勢不敵又遁賊乃徧掠居民凡殺虜官吏人等三千七百八十有奇掠公私財物無算畱城中三日乃退至是都察院上淸等罪狀遂謫降有差○壬子制諭彰武伯楊信佩平虜將軍印充總兵官統京營兵往延綏討虜寇先是延慶守臣奏報五月初十日虜眾可二萬分爲五路長十餘里入境內兵部尙書王復等因請敕馳諭狹西延綏寧夏鎭守巡撫等官並力飭兵防禦仍請會官推舉武職重臣令調京軍往剿之有旨虜已入延綏境調兵往剿恐緩不及事可再議以聞復等又請敕都督同知趙勝充副總兵統京操騎步精兵萬人期以七月往剿又得旨令俟信至詳處之至是信至復乃與會昌侯孫繼宗大學士李賢等集議以爲虜犯延綏實欲俟今秋大舉以掃夷氛以安邊境第彼地糧艸不給未可輕動今宜量遣信等將兵討之上以爲然遂敕信充總兵官將京營兵萬人馬萬二千五百匹神炮百神槍千大同騎步兵五千宣府騎兵三千寧夏騎兵二千往延綏境上會鎭守總兵等官飭兵剿寇又敕勝充副總兵都督僉事湛淸充參將都指揮同知秦傑守備柴溝堡署都指揮僉事許寧充遊擊將軍俱赴延綏若賊勢眾大則寧夏狹西等處附近人馬悉聽信調發節制並力防禦令太監裴當監督軍務右少監廖亨監管神槍又以延綏總兵官都指揮同知房能職與把總官相等難以行事升爲署都督僉事又敕遣戶部官一員措置糧艸禦史一員禁約紀功

○癸丑錦衣衛正千戶陳玨卒其侄錫欲襲職兵部尙書王復言玨以畫藝進𨿽先帝有旨令世襲百戶然非軍功難以襲授上曰官以酬功玨畫藝非軍功比況又無子一時暫假之恩豈後世常行之典勿令襲是

○魯王肇煇有疾遣醫士往療之○湖廣忠路安撫司搖壩峒峒長向麥答口�重奏鄰近洗羅峒長麥答洗楮等窺知本峒土兵調徵兩廣村塞無備扇誘本峒原管上中下打撒蠻賊等攻圍村寨殺虜土民劫掠財產乞調官軍土兵懲治之事下兵部覆奏謂宜行湖廣總兵官李震巡撫都禦史羅箎等令勘虛實如所奏不虛卽調附近兵民及時撲滅從之

○福建沙縣學訓導周復上平夷十事一調選將士謂宜推選主將一人副將四人總督參謀文職大臣一人各以老成練達者任之在京之卒以衛畿甸可只選三萬人往徵余則借調各邊士卒以爲先鋒仍宜趣荊襄班師以翼根本二激發智勇謂官員軍民子弟有智勇者及官之謫戍邊遠者見拘刑徒有願殺賊者宜悉令報效有功之日量加升賞三預察地形謂宜先命四面邊將譏察虜地虛實若何屯駐幾所人馬若干及道路迂直糧艸多寡所居遠近出入何方俾形狀盡在目中隨機決策或以三人而敵其一人以眾技而禦其一枝四成算方略謂我師至賊境宜分爲五大營又分四哨密察酋長眾聚所在夜以弓矢火器襲之使自潰亂大酋旣破小酋自服其餘散處未降者分我師爲五路刻期會進出奇邀擊或虜眾烏合可只發三營進擊畱二營爲援兵又先於臨邊設險以截其歸則可使隻輪不返五修飭兵器謂宜令諸邊附近有司置拒馬定以尺寸每髙四尺長八尺令一人可肩每隊則增用十人令肩拒馬前向以爲籓籬又多造弩箭銳其矢鏃傅以毒藥則人馬遇之必死虜𨿽得之長不及弓無所於用六廣備軍餉謂宜遣人先督糧艸師行之日每兵計地遠近爲日多寡給以口糧余則飛挽繼後以備不虞馬料亦然七嚴明號令謂營中毋得喧騰沿途無得剽掠行伍毋得紊亂臨陳毋得畏縮則信義立而士气精銳軍容整飭心力齊一八采納眾謀謂獻策軍門者無令阻抑主將總督酌其言可否而用之則可制奇決勝於千里之外九公行賞罰謂無功獲賞有績見遺者往往而是主將總督宜嚴加禁約十儲養武俊謂民年二十以上四十以下有願習兵事者宜聽有司復其徭賦有智者令讀武經七書及百將傳等書有勇者令習弓弩刀劍等藝其欲赴京獻能者宜令有司卽申送兵部試之果其才可用賜以冠帶給以月糧令從總兵操遣奏入上嘉其言有理命所司看詳以聞於是兵部尙書王復等覆奏以爲復言察地形算方略修兵器嚴號令采眾謀數事則宜令總兵官楊信參酌行之而備軍餉則宜行戶部參酌預備其餘則皆已行及有礙難行者上曰如議

○甲寅敕戶部郎中王育督餉四川時育督餉湖廣奏荊襄賊寇𨿽殄而餘孽猶延毒四川將以大軍窮穴掃除請預儲糧料於彼庶事克有濟遂以命之

○乙卯旌表義民秦貴及孝子吳有直等四人節婦丁氏等十九人貴順天府霸州人自先祖浩得至是凡七世同居旌爲義門友直直隸徐州人幼喪父賴母撫育母亡廬墓負土成墳每號慟輒有慈烏悲鳴李茂狹西澄城縣學生母患泡瘡茂以口咂之遂愈母與父相繼亡茂蘆墓凡五載傳實湖廣江夏縣人父母亡廬於墓側朝暮悲號手植松柏時有鶴鵲繞墳之異王綱河南信陽人母亡哀哭不食者三日旣葬廬墓後遇亢旱環綱所居十里獨得雨澤人以爲孝感所致俱旌其門曰孝行朱氏應天府上元縣民匠潘英妻吳氏江寧縣軍匠侯四兒妻倪氏民匠羅受童妻林氏南京龍江右衛軍袁勢妻張氏順天府東安縣民王鋪兒妻孟氏民康增妻劉氏直隸長洲縣民周公羙妻包氏常熟縣民錢宗時妻徐氏錢景豫妻陸氏郁蒙謙妻夏氏昆山縣人刑部主事盧英妻丁氏阜城縣民陸璠妻孫氏樂亭縣民宋昇妻李氏淸河縣民鄭友能妻馬氏河南鄧州民楊顯妻秦氏浙江會稽縣民金伯珣妻張氏山陰縣民金浚妻任氏四川龍州宣撫司判官王眞妻俱夫亡守節孝事舅姑撫育孤幼旌其門曰貞節宋氏直隸華亭縣民錢岐妻學士溥之子婦痛夫早亡自縊捄解獲��禾魚�蓬首垢面朝夕悲號後竟自縊旌其門貞烈

○命故金吾右衛帶俸都指揮僉事張海子廣襲父原職指揮使

○夜月犯壘壁陣西方第一星隨犯第三星

○丙辰命戶部員外郎嚴祖興往督延綏軍餉四川茂州衛梭板等寨寨首落落絲等狹西岷州衛板藏等簇番人節木等卜麻等簇番人節中等各來朝貢馬及盔甲賜衣服彩叚等物有差

○夜北方有流星如盞大靑白色有光自正北行東南雲中後十餘小星隨之

○丁巳上以天气炎熱敕三法司見監罪囚除眞犯死罪外余備其獄詞來上毋令淹滯於是都察院上十有四人刑部上百四十有一人上命如例發遣

○夜西方有流星如盞大靑白色有光燭地自正北行西南雲中尾迹炸散○戊午賜大同寧夏宣府徵虜官軍銀人一兩

○賞狹西徵進官軍都指揮程俊等銀幣絹布有差以涼州小扒沙靑石峽及甘州等處殺賊功也

○修理皇城周圍一帶街道及﹤鋶﹣釒﹥通東西公生門至大明門溝渠各二百一十五丈東安門至南墻角溝渠二百二十五丈

○庚申朝鮮國王李瑈遣陪臣鄭自源等奉表來朝貢方物謝恩賜宴及衣服彩叚等物有差

○辛酉廣西萬承州土官族許彬奏都結州土官農得安自稱儂智髙之後圖爲不軌親領土兵八千餘越境流劫侵占所守臘浪等十有七村乞差官擒捕俾歸侵疆仍正其叛逆之罪上命移文提督軍務都禦史韓雍等覆實處分

○壬戌鎭守狹西寧遠伯任壽等奏務頭關等簇番賊枯婁並扶州月連階州孔提峪等簇番賊各聚眾出沒西固城文縣境上殺虜人畜事下兵部請移文馳諭壽等令親詣彼賊地方畫謀撫捕可撫則量治首惡以警其餘否則量調官兵剿之報可

○癸亥命守備寧遠都指揮使孫璟充參將仍舊分守地方時欲徵剿虜寇璟以召赴京試用故有是命

○反賊劉通等伏誅通卽千斤劉河南西華縣人幼有膂力縣門有石狻猊約重千斤能獨手舉之人因以爲號正統中惑於妖言潛往襄陽房縣與妖僧允天峯謀亂至天順八年有石龍者卽石和尙紏合馮子龍等四散劫掠通令男聰約子龍等舉事乃於地名大木廠立黃旗聚眾移住梅溪寺僞稱王建僞號爲漢稱徳勝年立僞國師總兵等官聚徒至四萬人大肆劫掠攻陷城池爲官軍殺敗通等就擒至是命官會問其謀反實狀各擬所當坐者律通等四十人磔於市馮全等四人並男子十一歲以上者皆斬之

○山東夏津縣知縣薛正九年秩滿縣民奏保正廉明剛果撫字有方巡撫都禦史賈銓又奏舉正存心公正蒞政廉勤命正仍復舊任

○甲子擢鴻臚寺鳴贊李鎔爲左寺丞序班孫軏爲右寺丞

○命宣城伯衛潁世襲增祿米一百石僉都禦史吳琛監察禦史張海俱加俸二級官軍九百餘人升賞有差以徵番賊把沙等簇有功也

○乙丑禮部右侍郎李紹乞歸餋病許之仍諭以病愈復來供職時紹纂修英廟實錄充副總裁書未脫�上以其情辭懇切特聽其歸時其子瑢爲庶吉士請假侍其行從之○寧陽侯陳潤卒潤故寧侯陽懋之子天順七年襲父爵爲侯至是卒訃聞輟朝三日賜葬祭如例

○丙寅巡撫四川左僉都禦史汪浩奏武隆彭水二縣寇起劫掠遂命浩等畫謀剿捕之

○丁卯敕巡撫狹西右副都禦史項忠提督軍務與太監裴當總兵官楊信協謀剿賊時徵剿河套忠累請命文臣爲總督遂以委之

○安遠侯教讀訓導戴仲衡上言狹西用兵事宜大要爲邇者朝命彰武伯楊信將兵往徵河套恐承平日久京兵狃於優餋難以成功而邊兵生長沙漠備嘗艱苦可厚加賞賚作其銳气用以破敵岷洮河州富有土達土人可調其精壯者一二萬而擇其尢驍勇者領之悉赴軍中賞賚旣厚則彼必樂於效用又出兵在審地理延綏迆北沙漠之地裂風震蕩沙石簸揚積爲坡阜人馬馳逐者患苦之今之出入不須泥在延安或東於楡林城西於花馬池預察便捷路徑仍多用拒馬木行以爲衛止以爲城又兩軍交戰生死定於呼吸彼推堅執銳之士奮不顧身何暇首級之顧此其功最爲上也今論功者反以首級生擒驗功升賞而當先破敵不爲上功所以士無鬥志惟圖幸取首級往往坐是而敗乞稽洪武永樂間舊例以當先者爲奇功生擒者次之斬首者又次之如此則人以進死爲榮而虜不難滅矣奏入上令仲衡隨楊信剿賊仍命兵部看詳所言以聞尙書王復等覆奏以爲仲衡所言厚賞賚宜命戶部區畫選土人命巡撫都禦史項忠裁處搜剿河套方略命總兵等官楊信等參酌用之至其論功行賞欲以當先破敵爲奇生擒斬首爲次則恐難行蓋擒斬者有實可驗而當先者無迹可憑以是爲功賞之差不免有濫報之獘近如涼州奏報功次生擒斬首者僅及三十而奮勇當先者乃至千餘豈足憑信上是之旣而仲衡奏考滿停俸妻子在京無以餋贍命以訓導俸給之

○敕右都督馮宗充總兵官鎭守廣東先是武臣鎭守廣東者止稱副總兵廣東有總兵官自宗始

○戊辰慈懿皇太后聖旦上率親王上壽免命婦朝賀

○升南京翰林院學士倪謙爲禮部右侍郎

大明憲宗純皇帝實錄卷之三十二

成化二年秋七月庚午朔享太廟

○遣內官祭司門之神

○辛未命禮部右侍郎倪謙致仕六科十三道共劾謙姦貪邪佞交結外藩本當致於極典幸而得戍邊方復蒙皇上﹤宀十見﹥恩復其舊職閒住自合靖居閭裏卻乃不召而來希求進用玷污淸班知不容於公論僞乞致休皇上復徇所請俾官南京又貳宗伯朝野驚駭眾論喧騰臣等官居耳目職在激揚竊附呂誨之知人敢辭陽成之竄逐伏望皇上俯徇輿情將謙革職放歸閭裏以爲希求幸進者之戒有旨倪謙有隨侍舊勞特畱任用今公論旣不可仍令致仕

○壬申吉王見浚冠告廟遣太保會昌侯孫繼宗持節兼掌冠太子少保戶部尙書馬昂贊冠少保吏部尙書兼華蓋殿大學士李賢宣敕戒儀如常

○癸酉仁孝文皇后忌辰奉先殿行祭禮遣附馬都尉石璟祭長陵

○兵科都給事中袁愷等奏守備偏頭關都指揮僉事錢能虜寇入境臨陣退縮兵部劾其失機禦史就彼逮問能乃潛逃赴京巧詞飾罰所宜明正典刑以爲邊將失機誤事之戒上命錦衣衛執送都察院治之

○巡按湖廣禦史王瀛等奏武岡漵浦等州縣屢被苗寇流劫上命總兵等官李震等速發兵剿滅之

○乙亥敕狹西都指揮長勝協同遊擊將軍趙英調兵剿賊勝前所統涼州兵命都指揮楊威代領之

○丙子虜寇入寧夏境鎭守太監王淸奏都指揮何琳守備失機而副總兵張榮領兵不進參將王安號令不嚴請皆罪之上貸榮安罪而命琳戴罪殺賊○增置山東蒙陰縣紫金關巡檢司縣舊有山寨設百戶所守備正統間革之至是知縣白良輔復請增置巡檢司兵部覆奏從之

○丁丑命故湖廣都指揮同知崔貴子能襲父職襄陽衛指揮使

○吏部言各處巡撫巡按等官奏保府州縣正佐等官狹西西安府知府餘子俊等四十八員廉能公正撫字勤勞乞賜誥敕旌異狹西平涼府知府王正四川保寧府知府李正芳直隸保定府知府謝騫永平府知府周晟鎭江府知府姚堂山東東昌府知府徐垠登州府知府韓敏浙江湖州府知府嶽璇直隸常州府同知宋璽��禾魚�州府同知盧忠王貴山東濟南府同知楊泌貴順天府通州知州何源薊州知州史素四川崇慶州知州周尙文山東濱州知州何淡泰安州知州李琪髙唐州知州郭昇曹州知州伍禮河南鈞州知州鄭圭光州知州彭述直隸安慶府推官宋瓊山東布政司理問楊暟順天府順義縣知縣徐晟漷縣知縣賈貞直隸大名府長垣縣知縣劉弘蘇州府吳江縣知縣韓槃嘉定縣知縣龍晉松江府華亭縣知縣石玫太平府當塗縣知縣韓恭徽州府歙縣知縣吳遜河南儀封縣知縣胡澄柘城縣知縣李琳新鄕縣知縣楊淸獲嘉縣知縣邢表汲縣知縣盧信湯陰縣知縣尙璣臨漳縣知縣戴昕光山縣知縣曾瑀固始縣知縣薛良濟源縣知縣叚永郟縣知縣王璽山東陽信縣知縣白旻商河縣知縣寇源嘉祥縣知縣張慶福山縣知縣叚堅直隸安慶府太湖縣縣丞彭賢﹤鋶﹣釒﹥入上悉從之

○戊寅敕都指揮僉事黃瑄充副總兵協同鎭守宣府都指揮使李剛充左參將鎭守獨石○吏部左侍郎崔恭以母老乞致仕命迎養來京不聽其辭

○兵部奏荊襄賊黨𨿽已削平而元惡石和尙劉長子等尙未就戮玆又逃往巫山瞿塘等處攻劫縣治殺掠人財請乘大軍剿滅之以杜後患從之

○己卯夜南方有流星如盞大色靑白光燭地自天苑東南行至近濁

○辛巳遣太保會昌侯孫繼宗定襄伯郭登充正使少保吏部尙書兼華蓋殿大學士李賢禮部尙書兼翰林院學士陳文充副使持節冊皇第五弟見治爲忻王皇第六弟見沛爲徽王儀如常

○命故貴州都指揮同知丁寔子輔襲父原職都勻衛指揮使金吾衛帶俸都指揮同知盛俊子忠彭城衛帶俸指揮僉事朱傑子鑑俱襲父原職本衛指揮使○詹事府少詹事兼國子監祭酒司馬恂卒恂字恂如系出夏縣司馬氏今家紹興爲山陰人由郡學生員入太學正統甲子魁順天府鄕試歲己巳擢刑科給事中甲戌進左給事中天順丁丑上復儲位選任左春坊左贊善日侍講讀癸未超遷少詹事仍侍講讀乙酉以登極恩命兼國子祭酒以父老乞假歸省還卒訃聞遣官諭祭後追贈禮部左侍郎恂善記問兼通篆隸居官勤愼嘗出使朝鮮國及充會試同考官方在言路居講筵惇厚謙退人多稱之及擢副宮端遂有入閣之望情態頓殊上卽位僅以舊職兼祭酒不滿所望或形於言士夫以此溥之孫公革�申以恩例授中書舍人

○壬午司禮監奏請遣官往浙江等處督造紙札給事中黃甄監察禦史趙敔等言近年以來水旱相仍人民饑困遣官督造恐重爲煩擾上特命止之惟敕所司督造而已

○兵部尙書兼翰林院學士彭時乞歸省許之仍給驛遣內臣輔行速其來京

○南京大理寺卿馬文升以父喪去任

○癸未命湖廣都指揮同知彭倫守備淸浪地方

○翰林院提督四夷館吏部郎中劉文陳邊務便益四事一狹西諸邊宜俟賊退之後相其險要深爲阱溝因其髙阜監爲墩堡急則有所憑恃而應援便則出其不意而掩擊必有擒獲之功二虜技所長止憑弓矢我刀輕短不及馬足今宜增用兩刃鏢槍約長七尺慣演捷法可至數步必有中馬傷人之利三地勢之遠近險夷敵情之彊弱多寡非得土人前導未有不倉猝迷陷者今宜於狹西諸邊招募土人參入京軍駐營使之同居啟行俾爲導引則行駐必得水艸便益之處遇警不失應援策應之期四永寧四海治舊設馬營哨嘹一堡此堡東南山上一小墩名鎭南墩南接腹裏又一小墩旁有平谷山低澗淺略塡薪芻可度人馬上墩一目直見京畿今宜相度緊要隘口修壘髙監則於禦守之備不爲無捕奏上命兵部參酌行之

○甲申中元節遣駙馬都尉薛桓周景分祭長陵獻陵景陵裕陵文武衙門各分官陪祭

○遣內官祭恭讓章皇后陵寢

○賜代府隰川王第十一子名曰仕土�貴

○魯王肇輝薨王荒王之庶長子也母妃戈氏洪武戊辰生歲庚辰冊封世子永樂元年進封魯王至是薨年七十九訃聞上輟朝三日遣官諭祭命有司營葬事謚曰靖

○乙酉狹西巡按禦史侯英奏洮州土番入寇守備指揮汪釗堤備不謹原委指揮後瓛及領哨指揮孫斌張翰馮潔巡捕指揮丁亮俱怠慢誤事請逮治其罪有旨姑貸之仍責罪狀以警其後

○丙戌禮科給事中樊冕九年考滿升本科都給事中

○工部右侍郎蒯祥陸祥九年考滿俱升本部左侍郎蒯祥起木工陸祥起石工以督營造自營繕所丞累今職

○甘肅總兵等官定西侯蔣琬等奏築完莊浪西大通城堡周四百三十六丈髙三丈二尺下廣二丈二尺上廣一丈一尺壕廣二丈深一丈五尺爲城門三月城一敵臺一十三

○丁亥太宗文皇皇帝忌辰奉先殿行祭禮遣駙馬都尉薛桓祭長陵

○安南國王黎灝遣陪臣阮士興等來朝賫表箋並貢方物賜衣服彩叚等物有差故事安南國三年一朝貢蓋歲例也

○命故浙江都指揮僉事劉昇子鎭襲父原職昌國衛指揮使○巡按湖廣監察禦史王瀛奏都指揮莊榮等官軍於靖州龍堡追剿苗賊生擒一百四十九人斬首一千四百一十九級奪還被虜男婦四百三十五人牛畜五百餘頭及鏢弩挨牌等器仗無算上命賜敕獎諭之

○戊子守備大同左衛城都指揮同知範斌以虜寇入禁防禦無備降指揮同知

○己丑鎭守寧夏太監王淸等奏總兵官都督僉事李杲懷姦畏縮貪暴等罪狀杲亦奏淸與副總兵都督僉事張營巡撫右副都禦史陳價等罪上以杲所犯情重命逮杲及其部下都指揮李玙等赴法司推問淸榮價姑置之令攺正回奏

○徵進兩廣總兵等官趙輔等奏廣西流賊入廣東界被官軍殺敗潰散下海官軍追至徐聞縣沙頭洋又至特程海洋生擒賊五人斬首四百七十二級奪回被虜男婦一百八十四人獲器仗三百一十六事賊船一十八艘賊徒被傷赴水死者無算

○庚寅申戒出使王府官母受宴饋時有發革爵興濟伯楊宗嘗出使周府所爲貪淫不法者法司問擬如例都察院因奏正統間有旨使臣索取王府財物者罪至死家屬謫戍邊今宜申明舊例犯者許巡按禦史按察司舉奏或徇情不舉及王府輔導官不能以禮諫阻因而阿附聽從者均治以罪從之

○兵部奏兩京太僕寺報各府州縣兩年未印馬駒總計五萬六千一百匹例遣內官及侯伯印記今諸處水潦相仍民困未蘇請因都禦史劉孜所奏例選差廉能禦史往印之上可其言

○兵科給事中秦崇等奏奉敕會同四川貴州總兵等官芮成等議得納溪江門永寧地方俱鄰都掌蠻寨而江門蘆延三漕等處又賊出沒要衝須兩軍會哨遇便截捕五月十七日四川官軍由納溪進貴州官軍由永寧進俱抵江門地界二十五日遇賊於小峯埡兩軍合勢斬獲賊首三百八十三級生擒賊徒四人次日官軍分哨至靑崗坎大峯山旱峽口宋江橋復遇餘賊斬首一百九十二級今賊徒爲逆者旣被痛剿聽撫者始知畏服道路漸通地方稍寧兵部覆奏蠻賊爲患已非一日今𨿽被剿聽撫尙恐甫服旋叛宜命總兵等官甄別眞僞隨宜撫捕務爲經久之計勿徇一時之安上是之

○命故廣東都指揮僉事常俊子綱襲父原職廣州左衛指揮使

○命狹西行都司都指揮僉事孫鑑守備西寧地方

○守備鳳陽都督同知白玉奏巡按禦史滕霄徇私等事下巡撫都禦史林聰推問得玉所爲飾非挾怨狀宜反坐以罪上以玉武臣姑宥之

○謫山東都指揮僉事錢能戍遼東邊衛能守備偏頭關虜人黃甫川殺死官十三員軍一百三十四人掠去馬五百三十七匹兵部奏令巡巡按禦史核實下法司擬罪臨陣先退者律斬宥之謫戍邊

○南京錦衣衛指揮同知劉敬侵克軍士行糧又數詐取人器物其子鋹尢姦貪縱恣所爲多不法爲禦史董琳等所劾至是法司推問擬敬斬罪立功鋹贖徒奏上命如所擬

○寧夏東路花馬池伏羌等墩寇入境報至敕總兵官楊信馳赴寧夏調兵應援

○鎭守四川太監閻禮奏瀘州地方被蠻賊聚眾殺掠民財命總兵官芮成等發兵剿捕之

○壬辰命廣平侯袁瑄平江伯陳銳統三千營將軍直宿守衛○敕給事中監察禦史閱視三營官軍多不在營操練者具數以奏命悉杖之其管隊官停俸一月

○兵部奏遼東花兒營等處虜寇入境按伏指揮張斌分巡指揮毛欽守堡百戶胡榮防守失策備禦都指揮裴顯督屬不嚴而鎭守太監李良總兵官武安侯鄭宏巡撫都禦史滕昭不能申嚴號令俱請治罪如例命皆治其罪李良鄭宏滕昭姑貸之

○夜西方有流星如盞大赤色有光自正西中天行西南至近濁

○罷南京後府右都督陳旺閒住旺先鎭守廣西禦寇無功督兵巡江不能捕盜及任後府所爲多不法至是爲給事中所劾奏命贖罪畢復其官不治事

○癸巳命守備馬營指揮僉事蔣良署都指揮僉事充右參將分守萬全右衛地方○鎭守寧夏右參將王安奏虜入寇境而境外又有虜寇擁眾窺邊上敕總兵鎭守巡撫等官整兵防禦之

○甲午命廣義伯吳琮佩徵西將軍印充總兵官鎭守寧夏地方

○順天保定河南開封山東靑州四府大水

○國子監學錄黃明善奏四川山都掌蠻寇累歲出沒殺掠良民景泰元年都禦史李匡嘗往招撫不旋踵又復出沒天順六年都督許貴再往招撫甫及班師愈加猖獗近者貴州總兵官李安又奏行委永寧宣撫奢貴赴大壩等處招撫欲順夷情就屬本司管轄曠日持久招撫未效臣竊料之若照匡貴招撫事例則玩寇餋患有損無益若照李安所奏事情則奢貴平日所轄土獠羿蠻尙不能鈐束以致近日攻燒屯堡殺掠軍民況能鈐撫都掌之眾乎借使招撫已從亦難憑信又恐佯爲聽撫意在復讎則邊釁愈開爲禍不已今宜因大軍之眾早爲定計庶幾安民而除害不至老師而費財命兵部下其議於總兵等官審處之

○寧東伯焦亮卒亮故東寧伯禮之子以嫡方擬承襲風疾作竟不果後以例得誥命封今爵至是卒上念其先世功祭葬一如例

○乙未狹西花馬池等營報虜寇擁眾窺邊上命提督軍務都禦史項忠遊擊將軍都督趙英速發兵禦之

○丙申升河南按察司副使項璁爲湖廣按察使

○戊戌巡撫山西右僉都禦史李侃奏臣前奉敕具陳邊務六條其築橐蓮臺城堡查捏故民壯蒙賜準行矣自餘事宜未蒙兪允臣竊思山西爲京師之右臂而橐蓮臺黃河七堡皆山西之要衝此兩地者旣已宿兵而又各得一良將則山西無外寇之患京師無西顧之憂矣臣前所舉都指揮田春指揮王璽皆習之邊事可用統兵徒以其見管屯種恐誤邊儲夫屯田之與禦寇固有輕重緩急之殊誠不可以彼而防此也又前所議斬砌邊墻修築城堡自非眾力何以成功謂宜取澤潞遼沁汾五州軍民義壯暫調應用至於所需軍馬器仗糧芻等事亦皆臣等會眾定議而兵部嘗議當行者乞敕依前議擬並賜施行上命田春提督橐蓮臺操守升王璽署都指揮僉事統領七堡兵

○北虜毛裏孩擁眾入寇固原都指揮林盛統精兵千餘與賊遇被圍於羣牧營堡虜又深入散掠報至上敕總兵等官楊信及諸邊將速發兵禦之

○寧夏副總兵張榮等奏虜賊毛裏孩小石王子哈答卜花等擁眾寇邊敕諸將協心防禦○己亥是月山東兗州府東阿嶧二縣久雨水漲壞民居七百九十餘所溺死男婦百五十一口牛驢等畜五百四十有奇大明憲宗純皇帝實錄卷之三十三

成化二年八月庚子朔

○辛丑給事中丘弘言十一事其一畏天戒臣惟人君天之宗子語默動息天應若響頃者水旱相仍天變屢見陛下果能如成湯以六事自責或徵科不息政多闕失或盜賊四起民多流移或土木漸興財用不節或賞罰過當請托肆行或內嬖不盡守恭靖之道左右不純簡正直之人有一於此願痛爲裁抑將見聖徳修天心格不必設無益之齋醮而災自弭矣一容直言書曰木從繩則正後從諫則聖陛下嗣位以來屢詔求賢臣下相慶咸欲罄一得之愚少裨至治之萬一頃來直言者未見褒嘉忠諫者漸見斥逐於是忠臣喪气而讒夫日昌臣願陛下辯讒受直以來天下之言將見聖徳隆而事無過舉矣一精選法臣聞官不必備惟其人自鄕舉裏選之法廢而行循資拘年之法致使賢才淹困臣請敕吏部廣博咨諏察其才徳卓異者官品𨿽卑必以不次擢之政譽無聞者資歷𨿽深亦必於法外抑之一抑奢僣臣惟民俗奢儉國脈盛衰所系臣願陛下遠珍奇絕玩好痛自裁抑爲臣民先仍令有司申明舊制頒降品式以示天下一通錢法比者京師錢法不行貿易不便宜申令兩京文武官員俸鈔軍官俸銀俱各與錢中半兼支一貫爲錢四文銀一錢錢八十文非歷代舊錢不收非破缺新鑄必用違者問如法一息紛爭凡詞訟難辯莫甚於田地其間刁詐之狀變幻不一有恃豪勢而彊占者有因連界而吞並者有已賣與人而重賣者有見其耕荒而成熟爭取者有賄囑牙保而稱虛錢實契者有將他產獻勢家者甚至聚眾相殺圖賴人命驀越告宜出榜禁約軍發極邊哨了民發口外爲民其景泰以前已經過戶管業者不許訐告聽理則爭端息而詞訟簡矣一廣儲蓄邇者山東歲歉疊來報奏宜將淮安府庫賑濟銀四萬兩內撥二萬兩分遣公正官員召商糴米於臨淸濟寧徳州及鳳陽淮安徐邳等處儲積委官監臨收放仍行各府州縣分遣委官量爲儲積以時斂散一憫窮民比者明詔之頒首言孤寡殘疾不能生業者卽便收入餋濟院照例給與衣糧柰何有司視爲虛文餋濟𨿽有院而殘疾不收案牘𨿽可稽而衣糧不給以致叫街盈耳乞食載途宜敕該部行移在京在外府州縣正官將餋濟院特加修理無者量於空閒官地設立凡遇窮民不能生業卽收入院依時給與衣糧一革獘政切見國朝立法凡一應大小科差皆論民貧富僉點旣因土俗復順民情故永樂宣徳間民生富庶至有老死不識官府者其時未有均徭之名而政無不平蓋民以十戶爲甲以十甲爲裏向者均徭未行但隨時量以戶立差一年之中或止用三四戶而足其餘猶得空閒以俟後差貧者出力富者出財各隨所有聽從其便故竭一年之勞猶得數年之逸今也均徭旣行以十甲之人戶定十年之差徭官吏裏書乘造冊而取民財豪富姦狡通賄賂以避重役以下作上以下爲存殊不思民之貧富何嘗丁之消長不一隻憑籍冊漫科差孤寡老幼皆不免差空閒人戶亦令出銀故一里之中甲無一戶之閒十年之內人無一歲之息士夫家皆當皂役致仕官不免雜差甚至一家當三五役一戶編三四處富者傾家破產貧者棄祖離鄕宜嚴加禁革今後民間差役仍如舊例責付府縣正官其排年里長則盡數通拘其各里人戶則詳加重勘考諸籍冊參以輿情貧富品第三等各自類編丁糧消長三年一次通審別爲賦役之冊以爲科差之則挨次定差周而復始務在遠近相等勞逸適均如此則差役均平人得休息矣一飭邊備各邊鎭守巡撫總兵參謀等官多未得人宜訪察更代乞敕五府六部法司科道官公議得失奏請更代一公賞罰各處虜寇犯疆艸賊生發巡撫摠兵等官必湏乘時撲滅不得畏懼賊勢多寡劫掠輕重務須從實奏報不得互爲蒙蔽宜通行禁約戶禮兵三部覆奏上從之惟錢法行之未久不必更張

○升刑科都給事中金紳爲南京大理寺左少卿○調南京兵部左侍郎李震於兵部

○南京吏部右侍郎章綸九年考滿仍命復職

○敕廣東署都指揮僉事王瑛充參將分守肇慶等處地方

○命天津右衛指揮僉事呂巖署都指揮僉事掌神機營號頭

○兵部以調發缺馬奏上區畫事宜一騎操孳牧馬匹舊有牧放艸場多被豪彊侵耕馬乏芻牧之地是以孳生者不蕃騎操者日損今宜於餋馬地方分遣給事中禦史會同分管寺丞通行查勘丈量各照原額界至頃畝依舊牧放一各處孳牧種馬所生之駒順天七年成化元年虧欠者連遇事例停追今秋收在邇例合買償但所買駒止可充數而已急難得用宜依上年事例有司四匹軍衛五匹折買堪操馬一匹備用一舊例種馬一匹兩年課取一駒若兩年育兩駒者許令貸與欠駒人戶補作正數近奉恩例三年止取一駒虧欠必少其有服勤人戶而三年生三駒或兩駒者所餘之數宜令報官用議和錢收易另給空閒人戶領餋一法司問擬罪人有雜犯死罪及徒流杖罪願納馬者宜依運甎納豆等例攺定馬數聽其贖罪一狹西各邊屢奏缺馬訪得酌寧至甘州番簇多產馬之地彼所缺者茶與靑稞若與互市則善馬一匹不過用茶百斤靑稞十五石以銀計之所費五六兩價直旣輕較之京師關領又免路途瘦損今宜查取狹西官茶就彼互市茶如不敷又糴買靑稞銀宜行戶部暫借折糧銀五萬兩發甘肅總兵等官照彼時估買易騎操數足而止一例後倒失等項馬駒宜行太僕寺查算每���馬一匹轉發寄餋備用一南京餋馬地方歲取余馬來京備用間多選退往復人難或有收價來京買納則又被官吏羣醫人等作姦媒利不惟馬多不堪虛累給餋況又累年角�羊補追取不完今宜於不堪不敷之數每匹徵價十兩類解官買以給騎操一在京在邊官軍累歲關領馬匹騎操動以萬計一關之後旣不能以時調餋倒失數多又不隨時報官設法追補展轉遷延惟望﹤宀十見﹥宥是以馬數愈虧民戶彼累今宜戒飭將官嚴束軍士關領務須核實調餋無或失宜及行巡馬管馬等官時常巡視一體禁約一在京在邊騎操馬匹必須專敕太僕寺少卿一員無太僕寺地方從巡撫等官時常往來較閱倒失等項報官限償把摠管隊等官隱匿不報者遞加譴責務使官軍知警馬數不虧一照上年納馬冠帶事例宜行兩京內外凡有富實之家願納馬者卽與冠帶以榮終身候地方稍寧馬數旣足而止一延綏等處累奏缺馬𨿽嘗行令區畫大叚出於民間今宜不爲常例聽客商於延綏寧夏大同宣府遼東巡撫等官處告報納馬中淮浙長蘆等處鹽引依彼時估定數中納不拘資次關支一勇士關領馬匹芻粟取給於各衛及其倒死又免追償任情驅馳視若敝蹤馬政虧耗亦其一端今宜令該管衛所並管操官旗備造關馬日月文冊繳送部寺備照初關倒死照例免償足示朝廷恩典如其二次倒死照例追補庶使人知戒畏一馬政舊例一年一駒其後攺爲二年一駒近又攺三年一駒蓋所以﹤宀十見﹥民力而卹民艱也然使管馬官員得人則生息自蕃國用自足矣定例固不敢輕易勸懲亦貴乎有方今管馬官員以一縣種馬爲卒三年考滿爲期一年一駒額內不虧者稱職額外每馬又生一駒者奏請旌異額外又生二駒者不次升擢其不及額數者遞爲降罰太僕寺分管寺丞亦宜以額數虧盈遞爲黜陟有旨馬政多近廢弛今所區畫悉宜準行芻牧地在京三營者須急淸理

○兵部奏近狹西鎭守等官報虜賊毛裏孩等深入爲寇勢甚猖獗總兵官楊信等調徵官軍猝未能到而近邊軍馬調用不給所宜斟酌區處偏頭關大同宣府遼東密雲山海等處俱鄰虜境寇或乘隙亦不可不爲之備請敕狹西寧夏延綏甘涼等處總兵等官各整兵策應偏頭關大同宣府遼東山海等處總兵等官各嚴爲防禦仍敕楊信等酌量緩急隨宜調度毋致疏虞其都禦史項忠所奏副總兵張榮參將王安遊擊將軍趙英各領兵退托不肯效力俱宜懲以國法有旨諸將處俱已降敕更移文速之張榮王安趙英姑紀其罪

○申奸淫居及喪宴樂之禁時京師淫風頗盛居喪之家張筵飲晏歌唱戲劇殊乖禮法給事中丘弘言欲將姦婦枷號示眾禁約居喪者不許非禮宴樂下法司議法司以爲居喪之禁宜如弘言惟枷號淫婦非律意蓋示眾必於市然使監守者與之晝夜混處欲其知恥而愈不知恥矣惟宜行五城兵馬及巡城禦史官校緝捕爲宜從之

○壬寅戶部請以各處折糧銀四萬兩命官平糴米粟以實臨淸徳州水次倉從之○以偏頭關官軍見修城堡免其歲采秋靑艸一十萬束

○癸卯命廣東都指揮僉事鄭倫子皓代父原職廉州衛指揮使

○乙巳歸州守備都指揮吉世英瞿塘衛指揮曹能柴成以縱賊違法命巡按禦史究治之

○丙午命鎭守貴州參將吳經兼督湖廣平溪等四衛

○昏刻月犯星宿東星

○丁未釋奠先師孔子遣太子太保兼吏部尙書王翺行禮

○賜代府襄垣王第三子名曰成鋜四子曰成鈌

○擢進士馬誠梁翰爲翰林院檢討教官何璧周謹爲翰林院待詔監生羅麟孫迪爲中書舍人侍崇王讀書習字

○戊申祭太社太稷

○命兵部尙書王復都察院左都禦史李秉整飭邊備升山東左布政使原傑爲右副都禦史戶部郎中閻本爲右僉都禦史巡撫地方時兵部尙書王復等以西北虜寇深入條上邊防事宜上命文武大臣會昌侯孫繼宗大學士李賢等會議一各邊兵備近多廢弛𨿽巡撫有官而任久人玩今邊務方殷宜及時整飭請於在京尙書都禦史內簡命二員一員自大同抵遼東一員自狹西延綏抵甘肅巡歷邊關凡軍馬甲兵等事務爲審處總兵等官臧否具實奏聞都指揮以下隨宜黜陟與凡邊境事宜悉聽區處一侯伯都督中練達老成可系人望者甚少今多事之時設有調遣臨期乏人請命文武大臣及科道官於都指揮及指揮中不拘內外各舉所知一二員有智謀材勇可統兵者授以署職送營領操以備警急調用不稱連坐一薊州永平山海密雲乃京畿屏蔽河南山東臨淸俱地當要衝今河南已有副都禦史王恕撫治流民宜令就彼巡撫山東薊州等處宜增巡撫重臣而臨淸一方就令山東巡撫官兼理一狹西被寇山西鄰近澤潞等處原有操備放回義壯請敕巡撫都禦史李侃取回操守彼處民人壯勇可禦敵者就令隨宜招集以備調用狹西內地亦多壯勇之人而監察禦史李剛卽今在彼招募土軍請就敕綱於彼招集選官統領操守聽調無事之日放免歸農一狹西洮河岷等衛所俱有土軍卽今平涼地方虜寇出沒請敕狹西巡按並都布按三司官分往諸衛所招集調赴總兵官楊信處隨徵所得財畜悉給予之有功依例升賞一密雲右北口懷來永寧國之北門地當衝要往年虜寇從之突入而今獨石等處邊報不絕不可不備請於京營選撥官軍四千委都指揮二員一員赴密雲古北口一員赴懷來永寧各同彼處鎭守守備官防禦候明春無事回營密雲鎭守指揮王榮名位尙輕難於行事宜量升署都指揮僉事仍舊鎭守一京師根本之地居重馭輕尢所當急今京營官軍調徵數多宜以原選保定左等二十三衛放回餋馬官軍二萬員名取回京營仍舊操捕一各邊總兵巡撫參將等官俱受重托而間有庸懦無爲懷姦避難者宜會官訪察斟酌更代近給事中丘弘亦陳此議已蒙允行今議得鎭守遼東右參將都督僉事劉端巡撫延綏右僉都禦史盧祥俱年力衰老鎭守寧夏副總兵都督僉事張榮鎭守蘭縣都指揮同知管斌大同隨同總兵官行事都督僉事張鵬鎭守薊州等處總兵都指揮僉事吳得俱才不勝任宜皆召還都指揮使孫璟見充參將守備寧遠請敕就代劉端其吳得張榮管斌盧祥員缺兵部另會官推舉張鵬乃隨行同事官員彼旣有總兵副總兵等官不必再推若都指揮僉事趙英原鎭莊浪而巡撫都禦史徐廷章近又奏保都指揮使魯鑑鎭守未免頡頏合敕趙英別赴紅城子守備庶幾允當一在京番將及軍多有空閒捨余善於騎射樂於效用者合出榜招募送營操備就於本衛給糧遇警聽調有功依例升賞一南京根本重地舊有守備及協同官員而今止付成國公朱儀恐遇有警缺人調度請仍推選廉能武職重臣一員協同守備一潼關乃狹西河南要衝而今狹西地方虜寇深入不可不慮宜增設謀勇都指揮一員守備令其操練軍馬控制險要以備不虞議上皆允行之命復赴延綏迆西秉赴大同迆西整飭邊備原傑巡撫山東閻本巡撫薊州等處地方

○己酉孝慈髙皇后忌辰奉先殿行祭禮駙馬都尉趙輝承命祭孝陵

○命都察院左副都禦史賈銓署院事

○命發內帑銀於甘肅市馬以給官軍其大同宣府遼東缺馬則以河東運司鹽三處各開十五萬引每上馬一匹中鹽百引中馬八十引召商中納轉給

○庚戌祭太歲風雲雷雨嶽鎭海瀆山川等神

○遣旗手衛官祭旗纛之神

○以浙江左布政使李顒爲工部右侍郎

○辛亥以浙江按察司副使張岐爲都察院右僉都禦史巡撫延綏地方

○敕右府署都督僉事郭貴充參將守備貴州迆西永寧等處地方貴初任都指揮領軍貴州歲久頗稔夷情至是有功遷秩諸土官交章奏畱之故有是命

○命監察禦史白中行隨整飭大同邊備都禦史李秉專理刑名

○宥參贊機務南京兵部尙書李賓罪初指揮黃鑑妄言軍士所支月糧不滿量賓與成國公朱儀信之遣人持量往較則槪之平戶部員外郎範奎時監倉以錢谷例不許勢要幹撓因執其人送右都禦史周瑄鞫問賓懼托兵部侍郎李震求解事旣寢而賓怨奎不已陰使嘗所遣人誣告奎出納諸獘下法司得賓挾怨狀上置儀瑄震不問謂賓任參贊而挾詐如此甚失大臣體令科道官看詳於是科道交效賓上以賓罪當治姑宥之戒母再犯

○以兩廣蠻寇平命總兵參將三司及巡按禦史等官戴罪立功者悉復其官給俸如故

○周府原武王子塒薨王簡王之子也母妃孟氏永樂甲辰生正統辛酉冊封原武王至是薨年四十三訃聞輟朝一日賜祭葬如例謚曰安懿

○壬子遣戶部尙書張睿祭京都太倉之神

○遣順天府官祭宋丞相文天祥

○命都督同知馬良協同守備南京都指揮僉事姜盛鎭守蘭縣地方

○河南固始縣知縣薛良九年考滿命升正六品俸復任以巡撫都禦史賈銓奏舉良持身廉正撫字勤能也

○敕給事中劉昊紀欽分歷南北直隸及河南等府州縣淸理牧馬艸場

○進士周鑑以避選王府官問遣爲民時崇王將出就學詔吏部選進士等官侍講讀鑑在選中稱病覬免尙書王翺奏鑑懷姦不忠付法司罪之遂坐除名

○淄川人趙亮以妖書惑眾爲緝訪者發其事坐斬○癸丑後軍都督同知艾義卒義髙郵州人永樂初襲父渙職爲大興左衛指揮僉事宣徳間升都指揮僉事正統三年以徵兀魯乃功升都揮指同知尋升都指揮使十四年以老成諳練爲當道者薦爲都督僉事景泰初升都督同知至是卒遣官諭祭命有司給棺營葬如例子俊襲爲大興左衛指揮使

○右軍都督僉事孫廣卒廣山東利津縣人起蔚州衛百戶以功升副千戶正統六年從攻蠻賊刀招軍以奇功升指揮僉事復從攻思任發升指揮同知十四年蘆溝橋徳勝門霸州殺賊累功歷升都指揮同知天順中從攻曹欽升都指揮使是年固原川黑城兒擒賊升右軍都督僉事八年奉命掌府事至是卒賜葬祭如例孫貴襲原職蔚州衛指揮使○甲寅敕東寧伯焦壽充總兵官鎭守薊州永平地方狹西都指揮使林盛署都督僉事事充副總兵協同鎭守寧夏

○乙卯復除江西布政司左布政使黃琛於浙江升戶部郎中葉鸞爲貴州左參議夷陵州知州李芳爲右參議監察禦史李曰良爲河南按察使副使大理寺右寺正王璘浙江副使

○命狹西行都司指揮同知劉剛鎭番守備都指揮同知馬昭分守肅州右參將署都指揮僉事王裕俱署都指揮使仍例舊任

○設直隸無爲州黃落河巡檢司

○修髙梁橋及閘

○丙辰升尙寶司卿淩信爲太常寺少卿

○丁巳升禮部郎中周騤爲山西政布司左參政彰徳府知府李寯爲右參政

○命都指揮僉事魏彬守備潼關地方

○虜寇入寧夏邊都指揮焦政等遇賊戰歿指揮仇理楊銓等以臨敵畏怯命巡按禦史逮治之

○誅髙郵衛指揮畢英英手刃傷其父因焚毀居室被甲執刃馳突出城多斫傷人已而被獲巡撫都禦史林聰奏英惡逆械赴髙郵依律處決示眾

○日生左右珥色赤黃

○戊午夜月犯五車東南星

○己未烏思藏桑卜等番剌麻番僧昆各伯等南林吒等寺剌麻番僧頭目汪匹巴等各貢氆氌方物賜衣服彩叚食茶等物有差

○以虜使入貢命京營及諸邊將臣整兵愼防之

○庚申以蘇州等府地方災傷召還淸軍禦史

○辛酉升紹興府知府彭誼爲山東布政司左布政使○命故山西行都司都指揮僉事焦謙子潤襲父原職大同右衛指揮同知

○南方流星大如盞赤光燭地自天苑西南行遊气中尾迹炸散

○壬戌升翰林院修撰邢讓爲國子監祭酒

○癸亥定納馬贖罪例法司從兵部奏會議每徒二年與二年半者納馬一匹徒三年與流罪二匹雜犯死罪三匹余銀不及市馬一匹者俱送兵部會太僕寺收積用之著爲令

○定州守臣奏是年五月至六月積雨壞城垣墩臺垛口共一百七十三處請加修繕從之

○乙丑太保會昌侯孫繼宗太子太保吏部尙書王翺等推舉都指揮等官李昶等六十六員堪任將官上命兵部參酌以聞升李曰�永等三十員各署職一級余待缺升用○兵部言狹西守臣屢報河套虜賊深入平涼固原靜寧隆徳開城華亭等處攻縣治掠民財殺都指揮知縣等官當其入寇之時惟都指揮林盛獨領一軍與戰𨿽損失軍馬亦能生擒寇賊功可掩過其總兵參將等官李杲張榮王安韓斌趙英等旣不能出奇剿截於其來又不能據險邀擊於其去惟以賊多軍少爲詞請命整飭邊務尙書王復會同巡按禦史究治之都禦史項忠奉命往來調度亦不見運一籌策以摧醜虜俱宜參究上是之

○南京光祿寺卿蔚能卒能狹西朝邑縣人以吏員授光祿寺典簿累升本寺卿進禮部右侍郎後以忤旨調南京光祿寺卿卒賜祭葬如例能𨿽出自吏胥然有執持盡心職任每朝廷有宴會輙躬自檢視品嘗之必豊必潔否則責其職掌之人自能去任所後用多科貢士然皆以淸流自居不屑細務每歲時宴饗及廷賜飲食輙粗惡不中口爲外夷所嗤能在光祿三十餘年未嘗私持禁臠還家其尢爲人所稱道者能偕同僚聯名上疏請查入內供應器皿有旨下禁獄問所由能私謂少卿輩曰上怒不可測某老矣獨任之諸公方駸駸進用毋相累也旣而獨受責降官調南京未嘗有後言論者以是多之

○丙寅錦衣衛官校副千戶安順等奏臣等從少監金鑑緝事屢獲妖賊並妖書乞依例升用命升順爲正千戶試百戶董璋爲副千戶總旗李貴李信俱所鎭撫小旗張遠等三名俱總旗校尉杜旺等六名俱小旗十名各賜衣一襲鈔一千貫

○監察禦史譚慶奏十事一務正學二重公議三久守令四固邊疆五嚴內備六﹤宀十見﹥民力七備旱澇八弭姦盜九謹幾微十愼封守

上覽奏命所司議可行者以聞

○丁卯命諭祭故少保兵部尙書於謙復其子冕爲府軍前衛副千戶時冕累奏其父謙歷事列聖頗效勤勞正統十四年多事之秋親督大軍奮身出戰守護京師敵退彊虜保安國家之功天下共知止以平素奉公不阿致怨權姦被石亨等誣害以死伏望聖恩憫念量與祭祀以諭先臣之冤仍加優卹使臣得延喘息以奉先祀則存沒幸甚章上上曰於謙有勞於國與眾不同翰林院其撰文遣行人往祭其墓其文曰卿以俊偉之器經濟之才歷事先朝茂著勞績當國家之多難保社稷以無虞惟公道而自持爲權姦之所害在先帝已知其枉而朕心實憐其忠故復卿子官遣人諭祭嗚呼哀其死而表其生一順乎天理厄於前而伸於後允愜乎人心用昭百世之令名式慰九泉之��具漠靈爽如在尙克鑑之謙有功於國而死於非命人久爲之冤憤至是少慰釋云

○以兵科都給事中袁愷爲都察院右僉都禦史巡撫遼東地方

○命大寧都指揮同知陳瑄子恭貴州都指揮僉事孫禮子能俱代父原職爲指揮使恭保定前衛能新添衛大明憲宗純皇帝實錄卷之三十四

成化二年九月己巳朔升五軍營把總武成後衛指揮僉事周海三千營把總彭城衛指揮僉事祝瑄俱署都指揮僉事掌理中軍提調操練

○中都副畱守王昶疾不任事命其子儉代父原職徳州衛指揮僉事

○寧夏副總兵張營奏今年七月內有女子自虜中逃回者言胡寇欲選精騎搶掠狹西候雨雪時又掠蘭縣地方右參將都指揮僉事王安亦奏有男子自虜中逃回言胡寇將以十月自環縣直抵平涼搶掠上命沿邊鎭守守備文武大臣量度虜情緩急隨宜出奇截殺毋致誤事○庚午南京錦衣衛爲事指揮同知劉敬奏臣以事唑罪謫邊方立功五年但以年老遘疾不能往謫所請援例納馬贖罪事下兵部以爲無例上特許之

○敕右軍都督府署都督僉事林盛充副總兵協同廣義伯吳琮鎭守寧夏

○辛未命署都督僉事李昶管左軍都督府事宰用魯鑑俱管右軍都督府事

○壬申孝恭章皇后忌辰奉先殿行祭禮遣駙馬都尉石璟祭景陵

○錄錦衣衛擒獲妖賊功升都指揮僉事袁彬爲都指揮同知官旗校尉田廣等十七人給賞有差

○命故大興左衛帶俸都指揮僉事杭敬子宣襲父原職本衛指揮同知

○癸酉命萬全管屯都指揮僉事張壽兼提調拒敵等屯堡六百餘所○鎭守寧夏太監王淸等奏七月三十日虜眾過溝入境搶掠官馬總兵官李杲統指揮蘇諒等官軍三百餘往與交鋒斬獲賊首又調指揮顧緣等官軍二百餘並力剿殺賊奔潰得其輜重報至兵部議以此賊深入腹裏𨿽曾剿殺未足以摧其鋒宜移文沿邊內外大臣嚴飭武備相機戰守以圖成功從之

○甲戌賜故戶部尙書王佐兵部尙書鄺野謚禮部尙書姚夔言佐操存正大經略宏遠野存心端介處事謹嚴皆偉然一代名臣也正統己巳俱隨駕死土木之難險夷一節宜加謚號以激勸將來詔可賜佐謚忠簡野忠肅

○提督湖廣兵務工部尙書白圭等奏賊首石和尙奔走明通井扒山聲言出狹西漢中仍還荊襄竹山房縣等處舊巢事下兵部議宜移文總兵官朱永及圭等協心運謀剿滅此賊以靖地方制可

○乙亥命故四川天全六番招討使髙崧子文林襲職

○丙子命右都督劉聚都督僉事竇融專練所選官軍以備調用

○戶部會官議南京管糧都禦史及漕運總兵等官所言事宜一各倉收糧舊例一尖一平但南京地卑濕米易浥爛虧折守支官攢往往因之得罪原其所自蓋因收受耗米多寡不同舊例收糧尖斛約有五升平斛三升以備折耗其後收受之際擡斛軍斗有錢者則斛面減少否則加增今後每米一石尖平通算耗米八升俱令平斛收受納戶親自行槪一南京各倉並象馬艸房設立冷鋪差撥軍余看守遇有疏失一例問罪緣軍余無有月糧晝夜在官艱苦多端衣食不給以致多逃今後餘丁半年一換每月支口糧三斗一江北應天橫海龍虎沈陽右四衛倉廒各有四五十間前此修理止令軍夫自行辦料軍夫𨿽有九十餘名中多老幼殘疾不能措辦倉廒損壞今後修理倉廒除沈陽右衛止收本衛歲支糧米照舊自行修理其應天等三衛於龍江瓦屑二壩抽分竹木局支領應用一南京各衛倉場相去或遠或近巡視官不能周徧往往被人偸盜舊例巡捕官軍捉獲賊犯呈送總督糧儲官處審實通將監收官員並官斗人等拏送法司究問近各衛巡捕官軍輙將所捕獲者於私家拷打誆騙官斗納戶財物送與者私自疏放不與者竟送別衙門問理以此事體隔越糧儲難於查考今後獲犯賊如舊例送總督糧儲官處審實究問不許別衙門干預巡捕官軍敢有仍前擅行考打私自誆騙者事發到官軍照常例發落官照邊衛立功守哨滿日回衛不許管軍管事一南京三法司衙門俱在太平門外其收糧倉廒並在鐘山坡下去其衙門頗遠倉廒年久傾斜不堪收貯況三倉共連一處地方窄狹無地安囤篩晾看得法司衙門東西及後俱有空地堪以蓋造倉廒將三法司板倉各折移本衙門修蓋一南京各衛差撥運糧並駕使馬快船隻官軍例應支與行糧今各衛委官不候戶部唑放先將官軍行糧減價豫賣得銀費用其後買糧之人通同委官人等冒名赴倉關領以致軍士往來缺食逃故者多今後關支官軍行糧務差公正廉幹官員帶領官軍赴倉關領不許通同私賣違者聽巡視倉場監察禦史等官挐問一兗州府城東舊有京口壩蓄水接濟運河每遇山水泛漲輙衝決費工修築宜將濟兗二府原設泉夫秋冬空閒之時采石磈包砌前壩一臨淸造船廠官軍舊例每月人支口糧四斗自景泰年間暫掣運糧天順三年仍復回廠造船口糧至今未支乞照舊例支給一運糧旗軍多有畏避逃回營求別差將老幼軍余補數中途又復逃回致誤儹運今後似此者宜令督運官將受囑官吏並營幹別差軍余通行參送理刑官究問一通州直抵儀眞瓜洲一帶河岸壩堰閘座近年多有坍塌損壞蓋沿河軍衛有司官不遵舊例以時修築遂致河道淤淺阻滯船行乞各委堂上佐貳官專一修理以便漕運議上俱從之

○丁丑重陽節賜百官宴於午門

○戊寅升曲阜縣知縣孔公錫爲衮州府通判仍掌縣事從衍聖公孔弘緒請也○朵顏衛右都督朵羅幹遣使臣傳報夷情具奏求印信帳房等物更乞差來使臣不須限定五十人事下禮部會官議祖宗設置朵顏泰寧福餘三衛爲東北藩籬每年朝貢宴賜特厚而乃背逆天道隨虜賊毛裏孩犯邊今遣人來朝𨿽稱奏報邊情不過挾勢求索今宜量加賞賜仍乞降敕責以大義用警其姦宄之意上賜之敕曰爾三衛皆我祖宗所立授以官職衛我邊境爾之前人歲時朝貢無有二心爾等正當繼體前人之志感恩圖報卻乃隨從毛裏孩爲非抑不思昔有從也先作歹者也先今安在哉今爾等年年來朝受賞賜升官職誰與爾邪今旣攺悔差人來朝並奏報事情特從﹤宀十見﹥貸仍賜表裏以答爾意並準爾所奏歲時差人朝貢每衛許放百人須以本衛印信文書爲照爾等今後宜以也先孛來等作歹自取滅亡爲戒體念朝廷優待之意不可仍聽外人哄誘爲非須效爾前人所爲各守境土防護邊疆勉於爲善竭誠報國庶幾享太平之福欽哉

○己卯雲南車裏並老撾八百大甸宣慰司遣頭目來朝貢象馬賜衣服彩叚等物有差

○升灤陽等營把總東勝右衛指揮使李迪爲署都指揮僉事時整飭邊備左都禦史李秉奏開州中屯興州前屯等四衛修築城池久無成功迪老成堪用也

○庚辰降都察院左僉都禦史王儉爲山西右參議儉巡撫湖廣貴州兼贊理軍務蠻賊入境屢敗衄匿不以奏爲科道所劾及召還而寇適平儉復以爲己功且以前日之敗歸罪於都禦史王恕下法司鞫問皆誣擬贖罪罷職特從輕典免贖降調外任○後府都督同知董斌卒斌山東寧陽縣人襲世職爲指揮使正統間累功升都指揮使掌萬全都司事景泰初升後府都督僉事天順初以大同磨兒山等處功升都督同知充右副總兵尋以老疾家居至是卒葬祭如例子鑑襲其原職金吾左衛指揮使

○辛巳兵部左侍郎程信奏守備固原指揮使哈昭沒於戰陣宜量給贈祭以勵其餘從之

○禁邊衛官不許假貸罔利時巡撫宣府都禦史葉盛言先時巡撫官以軍士因假貸貧困奏允榜示禁約今此獘如故加以旱雹爲災人多缺食而歲久榜亡宜申明舊例禁止從之

○先是鎭守寧夏右參將都指揮僉事王安等奏達賊擁眾入境上命文武大臣各陳方略於是太保會昌侯孫繼宗少保吏部尙書兼華蓋殿大學士李賢等會議以爲毛裏孩久居河套懼瓦剌阿失帖木兒與之讐殺不敢渡河而北竊料黃河旣冰之際必從寧夏中衛及靖虜蘭縣地方越入甘涼等處搶掠宜預爲區處會兵剿殺近𨿽已命總兵官彰武伯楊信等統調官軍在彼徵剿恐兵力不敷顧此失彼宜敕右都督劉聚充副總兵統調京營官軍一萬往慶陽邠干等處要害地方駐札遇賊入境卽會信等剿殺及請敕甘肅總兵官蔣琬巡撫都禦史徐廷章將甘肅等處選調官軍一萬令右參將李榮統領至涼州莊浪蘭縣地方駐札遇賊渡河越境卽會信等邀截仍行守備西寧都指揮孫鑑將所在官軍操練以候調遣所屬番簇土宜兵從設法調用有功一例升賞其遣將出師足食爲先宜行所司設法整法糧艸毋致臨期失誤及各邊墩堠烽炮務要審實賊勢多寡嚴立舉放之數仍於總要便於瞭望之所如數舉放彼有一二人至百餘人舉放一烽一炮五百餘人舉放二烽二炮一千餘人舉放三烽三炮五千餘人舉放四烽四炮一萬餘人舉放五烽五炮其了報得宜以致克敵者依奇功升賞違者必處以軍法如是則邊方可固而醜虜可服矣﹤鋶﹣釒﹥奏上皆允之

○四川戎縣夷首阿見九姓長官司夷首會來等來朝貢馬自稱我戎獠出沒爲惡者已蒙大軍剿殺阿見等俱農民蒙賜敕招撫不勝畏威懷徳故貢馬謝恩賜彩叚絹鈔有差

○壬午賜封工部尙書白支諒葬祭友諒工部尙書圭之父也

○癸未升保寧知府李正芳爲山西右布政使

○南京禦用監火守備成國公朱儀以聞下法司究問火起之由○宥刑部尙書陸瑜等罪以刑部主事馮銀等鞫獄受賂瑜等上章認罪故也

○敕鎭守湖廣太監唐愼提督軍務尙書白圭總兵官撫寧伯朱永速將賊首石和尙剿捕殄滅仍具賊勢多寡彊弱狀以聞

○甲申敕右都督劉聚充副總兵統領京營官軍一萬往駐狹西慶陽等處地方官軍人賜銀一兩

○丙戌迆北瓦剌酋長阿失帖木兒遣使臣平章兀納阿等貢馬及貂皮等物賜宴並衣服彩叚等物有差時卜剌罕衛使臣打蘭帖木兒等五十餘人亦冒隨迆北朝貢禮部會官議卜剌罕衛乃永樂年間所設天順五年同朵顏使臣來朝始降與印信其部落宜視朵顏今𨿽稱迆北阿失帖木兒所遣而文書不同印信文字又不明白事有可疑中間恐卜剌罕欲假以迆北名色貪得厚利朝廷𨿽不屑屑計其小費然朵顏與卜剌罕同類向朵顏隨孛來使臣來朝處以別館今若不與分別一槪加賞非惟墮其姦計抑且有失朵顏之心各衛酋長聞之且謂自往則薄從彼則厚皆趨而歸之是我反爲虜益黨也其迆北十六人如例給賞卜剌罕五十人仍從朵顏賞例仍請敕卜剌罕諭以大義謂爾果然順天道尊朝廷自來進貢朝廷亦不爾薄何必依附他人來朝蓋賞賜祖宗自有常典不敢有所加損如此則有以破此虜之姦而朵顏等衛聞之心亦畏服不復附和彊虜以要厚利矣從之

○太保會昌侯孫繼宗等奏直隸壽州等衛京操官軍失期不至皆因軍政官縱容延住所致宜行法司逮治以警其餘有旨此皆災傷處所姑﹤宀十見﹥待之若秋終不至其再以聞○守備南京成國公朱儀奏舊例武臣自鎭守而下不得聽理詞頌然南京爲朝廷根本重地非偏方比凡詞頌之大者亦宜聽理以防範事機是亦守備之所當謹者奏上命仍舊規行之

○巡撫山西右僉都禦史李侃奏太原等府岢嵐和順等州縣七月殞霜殺谷苗糧艸無從辦納上命戶部核實以聞

○整飭邊備左都禦史李秉奏廣寧前屯衛備禦都指揮裴顯驍勇所守地方正臨要害近因胡寇踰境搶掠坐罪請令停俸戴罪效勞以贖前愆事下兵部議如所言從之

○戊子太常寺少卿兼翰林院侍讀孫賢乞歸省許之給繹以行仍速其來

○命故河南衛帶俸都指揮僉事陳昇子瑛襲父原職本衛指揮使

○己丑免山西太原大同二府秋糧二十萬石有奇艸五十四萬束以苗稼災傷故也○寧夏副總兵都督僉事張榮奏諜報胡寇擁眾俱往髙橋靖虜地方搶掠上命沿邊鎭守巡撫總兵等官嚴飭邊備相機剿滅以圖成功

○辛未升登州府知府韓敏爲狹西布政司右參政

○監督軍務太監裴當等奏巡撫延綏都禦史盧詳自奉命以來申嚴號令振作兵威有處繁理劇之才今引年陳情致仕然精力未衰熟諳邊務乞仍畱巡撫以慰一方之望上允之

○遼東總兵官武安侯鄭宏等奏福余衛胡寇三千自黑嶺等墩入境又有五百自他道入搶掠人畜殺傷官軍其分巡守堡官軍俱已如律治罪左參將曹廣右監丞韋朗因循怠惰縱賊劫殺亦宜究治以爲守邊者戒事下兵部議宜行整飭邊備左都禦史李秉核廣等失機誤事罪仍行總兵等官整搠軍馬器械以固守邊方上皆允之○壬辰升錦衣衛鎭撫馮珤正千戶朱驥俱爲本衛指揮僉事同都指揮同知袁彬協理衛事

○升刑部郎中陳蕙爲福建布政司右參政監察禦史陳貴施謙爲廣西按察司僉事

○乙未升遊擊將軍都指揮同知秦傑爲都指揮使時虜寇入延綏境傑會兵至小龍州澗等處與賊交鋒賊眾潰散遁出境外共擒斬二十六人獲馬騾二十八匹兵器盔甲弓箭共六百八十餘事奪回被虜男婦三十四人馬騾驢牛羊五千三百餘巡撫狹西都禦史項忠等上其功狀上命兵部詳議以聞侍郎程信言傑功爲最特升之

○光祿寺以供應不足奏添歲費禮部言正統間本寺雞鵝羊豕之類歲費不過三四萬天順以來增至十六七萬費用過多暴殄天物莫此爲甚宜從元年正月詔例令本寺仰承聖意裁節冗費歲用不得過原定之數庶不暴殄天物糜耗民財從之

○遼東總兵官武安侯鄭宏等奏胡寇從慶雲堡迆西入境大肆搶掠今仍屯境外未散又了見剌楡堝等墩十三處火光延袤數十里下兵部議請用整飭邊備都禦史李秉選將練兵酌量賊勢調遣剿殺從之

○授迆北使臣兀納哈等五十五人官職俱賜冠帶以其進番文求討也

○浙江都指揮僉事王謙老疾不任事命其子傃代父原職金鄕衛指揮僉事

○丙申授皇第二妹淳安長公主冊命錦衣衛軍士蔡誠子震爲駙馬都尉錫以誥是日長公主下嫁於震○授皇第三妹崇徳長公主冊命錦衣衛指揮僉事楊容兄宏子偉爲駙馬都尉錫以誥是日長公主下嫁於偉偉故興濟伯善之孫也

○升戶部郎中賈傑爲河南布政司右參政監察禦史馮昱爲山西按察司僉事刑部主事何漢宗爲廣西僉事

○給雲南老撾及車裏八百大甸宣慰司金牌信符以原降者毀於火故也

○赤斤蒙右衛左都督阿卒速命其子瓦撒塔兒襲爲左都督敕之曰爾父尊事朝廷榮受官職亦已有年今旣云沒爾能繼志效忠特命爾襲左都督之職管束部落爾宜監守臣節圖報國恩故諭○丁酉命整飭兵備都察院左都禦史李秉總督遼東軍務時秉奉敕整飭大同以東兵備從鎭守太監李良請故有是命

○建州右衛女直指揮捏察等來報木裏王遣使至三衛頭目苦特令擁眾六千分掠開原撫順沈陽遼陽等處又聞黑龍江野人亦整備人馬欲來邊方搶掠兵部請敕令捏察等賫與本衛都指揮卜花禿等見其敬順天道效忠朝廷之心仍令戒其部落毋通虜以犯我邊上從之

○戊戌以明日十月朔遣駙馬都尉石璟薛桓分祭長陵獻陵景陵裕陵

○遣內官祭恭讓章皇后陵寢

○賜伊王第四子名曰諟鋝

大明憲宗純皇帝實錄卷之三十四終

明憲宗純皇帝實錄卷之三十五

成化二年冬十月己亥朔享太廟

○遣內官祭司井之神

○六科給事中十三道監察禦史言事君以忠不忠者服上刑行師以仁不仁者有常憲迺者兩廣流賊猖獗荼毒生民皇上軫念地方命都督同知趙輔統率大軍往徵小寇授斧鉞以專其任賚金帛以感其心正欲其竭忠盡力使賊寇削平地方寧謐也夫何玩寇殃民誇功希賞大藤峽之報捷方聞潯州城之告敗隨至師旅旣班舊患仍作蒙蔽之情旣深欺罔之罪難逭宜下法司究治以警將來奏入有旨趙輔搗巢剿賊大功已成餘寇復叛韓雍又進剿矣科道官如何妄劾不聽○復徵湖廣金沙洲江西九江船料鈔舊制無收船鈔例景泰中以國用不足始算及每船百料納鈔十五貫後以鈔法不行又與銅錢中半兼收近以歲歉商賈少通暫停其課至是從所司奏軍士月糧折支不給復如舊收之

○庚子加貴州布政司左參政楊鐸俸二級時貴州布政司官久缺鐸獨理司事公勤練達得民夷心巡撫巡按及鎭守等官合章薦之故有是命

○升守備義州都指揮使施英爲署都督僉事命充副總兵協同遼東總兵官理事巡守遼陽右參將孫璟充左參將鎭守開原地方備禦開原署都指揮僉事周俊充右參將分守寧遠地方○虜入延綏東路右參將署都指揮湯胤勣率兵禦之爲所殺時達賊自惠村堡野蔞溝入境胤勣聞報卽率指揮趙昱領兵追殺賊設伏桑家寺溝澗中以待胤勣至其地伏發爲所害昱等奔還賊驅牛羊人口而去兵部劾奏參將湛淸分守東路不發兵策應監督太監裴當總兵官楊信巡撫都禦史項忠領兵在彼又不爲堤備俱宜究治胤勣沒於王事宜量加贈祭以勵其餘上允之裴當等姑不問湛淸令自陳胤勣信國公湯和曾孫寓居鎭江自幼落魄不羈肆爲大言無所顧忌周忱巡撫江南恐其生事送應天府學補生員甫七日不循學規爲府尹所責棄去遊京輔間以門地自負所至以气岸淩人好談時事會朝廷命舉有武略者忱因薦之至授試千戶又升署指揮以會昌侯孫繼宗薦升署都指揮僉事充參將守延綏東路胤勣爲人小有才頗彊記善詞藻好談兵然不習邊事至是追賊部卒亟呼勿進不聽卒以輕敵隕命議者謂胤勣平日大言無當其死也𨿽若傷勇然能死於國事亦可取云

○宥遭運總兵官楊茂參將袁佑罪先是浙江杭州右衛運糧指揮陳興以他事得罪被黜所司旣舉指揮張祐代之管運都指揮陳文受囑復舉興祐詣闕奏其故都察院抵文罪而劾茂等詔皆宥之

○總督遼東軍務左都禦史李秉奏開原地方虜寇屢入境搶掠人畜殺傷官軍皆由太監李良武安侯鄭宏等平日不能申嚴號令所致宜加究治爲將來者戒有旨李良鄭宏姑不究治令自陳以聞○辛丑升南京監察禦史董琳爲江西按察司僉事

○監察禦史劉潔先於元年四月巡視京師南城有民家爲盜所劫潔舉奏兵馬指揮之罪上置不問而命潔同捕盜且令凡巡視者以半歲爲期期滿始代潔再滿皆不聽代責以必獲盜至是獲盜始令還道理事

○巡撫延綏右僉都禦史盧祥用官庫銀造賞功號牌爲巡按禦史所奏上以時方徵剿虜寇置不問但令回奏旣而祥回奏伏罪宥之

○癸卯平虜將軍總兵官彰武伯楊信奏迆東紅山兒墩炮火不絕暖泉山墩虜寇千餘入境俱往迆南三眼泉等處搶掠臣與太監裴當都禦史項忠總兵官房能會兵分討其賊突至遂並力大戰良久賊眾奔潰生擒五人斬首五級奪獲馬匹衣甲器械以百計上降敕獎諭之○中軍都督僉事顏通下獄通奉命於艸場牧馬部下有受賂又縱軍離伍而收其月錢者事發總兵官定襄伯郭登因劾通提督不嚴之罪下刑部獄論贖杖還職

○乙巳鎭守威茂等處右參將都指揮僉事李文奏龍州石泉等處與茂州地方隔越大山一時有警猝難策護宜行總兵都禦史等官僉議區畫督令守備並分守等官練兵隨宜撫捕及龍州宣撫司土兵別無調遣止守本處地方宜酌量調集在彼捍禦免貽後患下兵部議如所奏從之

○丙午升南京刑部主事周澂爲宗人府經歷

○升狹西延安府同知劉瑄爲按察司僉事分理邊儲先是巡撫都禦史項忠等及布按二司議延綏邊方東至府谷西至定邊地二千餘里凡爲倉二十五處惟按察司副使白侃一人督之不能周且言瑄起進士歷官禦史僉事坐事爲同知請量升憲職與侃分督邊儲庶克有濟吏部覆奏從之

○兵部議以鎭守威茂右參將都指揮僉事李文平日號令不嚴以致所屬怠忽失機誤事宜加究治爲守邊者戒上命姑宥之

○丁未命安遠侯柳景泰寧侯陳涇富陽伯李輿刑部右侍郎董方工部右侍郎李顒爲正使尙寶司司丞蔣敵兵科給事中王秉彜刑科給事中蕭彥莊工科給事中王詔兵部郎中王恕爲副使冊封岷王長子膺鉟爲岷世子第二子膺鋪爲安昌王富順縣知縣徐綺女爲蜀王妃南城兵馬副指揮張玉銘女爲荊王妃南城兵馬副指揮周伯昂女爲楚王妃西城兵馬副指揮馬﹤王巳﹥女爲石泉王妃南城兵馬副指揮蔣賢女爲汶川王妃比城兵馬副指揮李曄女爲慶符王妃楚府長史徐震女爲東安王妃西城兵馬副指揮王﹤王巳﹥女爲襄垣王妃

○提督湖廣軍務工部尙書白圭等奏賊首石和尙劉長子等復聚眾千餘燒劫巫山大昌縣治調左參將喜信右參將鮑政都指揮白玉等往竹山房縣等處哨備及臣等同總兵官朱永都禦史王恕督兵追至四川東鄕縣前江河殺敗賊眾遁往明通鹽井迆北深山臣等竊料此賊必往竹山房縣卽領兵自四川趨荊襄會兵分爲三路進討西路把總指揮浦敬從尹店直抵漢中府界東路把總指揮劉安從官渡直抵洪坪中路左參將喜信指揮白玉等從張家山直抵四川並漢中地界玉等軍至漢中峯溪山遇賊大戰賊眾奔潰追及於下磉坪復戰賊敗遁往鄧漁河口而浦敬張英等軍亦各來會並力大戰一晝夜賊眾宵遁敬等各領官兵分蹤追之至大蠶河分布各路官兵四面困圍賊計窮力屈兼以食盡乞降官兵乘機誘之劉長子縳石和尙遣人送軍中至都督喜信營受之長子自詣信營告缺食信給之食俾近營居住旣而盡擒之得僞總兵石和尙劉長子及劉千斤妻連氏僞國師王常通僞給事中王靖僞都指揮指揮等官苗虎張石英等三十人僞千百戶張剛等六百餘人奏聞區處事下兵部議賊餘黨恐有竄伏山林者俟我師還復嘯聚爲害宜移文太監總兵等官督兵搜捕俾噍類不遺庶無後患仍具區畫地方久安長治良策以聞上是之因詔總兵等官俟地方寧靖區處得宜然後班師

○西番禪師遠丹藏卜爲國師都綱子瑺爲禪師時阿昔洞等簇土官王兒者等稱我西番大小二姓爲惡殺之不懼醢之不懼惟國師剌麻在中勸化則革心信服崇善演教國師知中老且病禪師遠丹藏卜都綱子瑺戒行精專番蠻信服乞令撫諭勸化遂有是命

○戊申賜故工部尙書兼東閣大學士髙谷謚禮部尙書姚夔言谷淸愼自持端亮有守始侍經筵繼入內閣恪持公論孜孜爲國當先帝北巡力主迎鑾之議及駕還獨建郊迎之策後遂乞歸田裏進退有道始終不渝乞加封謚表勵臣節詔從之賜謚曰文義

○己酉大同總兵官修武伯沈煜前在薊州山海受所部軍士月錢旣去巡按禦史廉得之以聞上命煜回奏煜首實遂貸其罪惟追所受銀入官停其祿一年

○大寧都司都指揮常廣爲部下千戶所奏廣款都指揮趙瑄嗾之亦奏瑄諸不法事下巡按禦史按治盡得廣髒污狀罪當立功五年瑄所坐但聽堂違式亦當逮治奏上詔從所擬辛亥三法司會多官審錄重囚是歲刑部見監死罪重囚一百六十六人都察院三十三人會公侯伯五府六部通政司大理寺科道官於朝門詳審得其情眞罪當當決者刑部六十人都察院二十四人其餘情可矜疑並從末減或重鞫之

○壬子皇太后聖旦上率親王上壽文武羣臣命婦入內朝賀賜百官宴於午門

○甲寅整飭邊備左都禦史李秉言建州毛憐海西等諸部落野人女直來朝貢邊臣以禮部定擬名數驗其方物貂皮純黑馬肥大者始令入貢否則拒之且貂產於黑龍江迆比非建州毛憐所有臣聞中國之待夷狄來則嘉具慕義而接之以禮不計其物之厚薄也若必責其厚簿則虜性易離而或以啟釁非聖朝懷遠人厚往簿來之意今年海西建州等夷人結構三衛屢擾邊疆進貢使臣一介不至凡以此也今邊報日間若不更定其制恐邊患日甚一日所系非輕禮部因請敕戒遼東守臣自後夷人入貢驗數放入不得過爲揀擇以起邊釁從之

○賜故延綏東路右參將湯胤勣固原州指揮使哈昭祭以死於虜也

○乙卯賜延綏等處沿邊軍士衣鞋共五千人

○修理內府六科廊等房

○浙江都指揮王政等以縱囚逃匿爲巡按禦史所奏當治罪並責限捕囚從之

○守備靈州署都指揮黃瑀寧夏指揮仇理有罪當逮治鎭守寧夏都督張榮奏瑀等已爲總兵官調往邊營禦虜請俟邊事稍寧治之詔從所請

○巡按遼東監察禦史魏瀚奏遼東石峯山等處賊眾屢入境搶掠殺傷官軍分巡指揮孫昱巡督指揮藍全守堡指揮佟昱等失機誤事其備禦署都指揮僉事周俊不能督屬戰守及鎭守太監李良總兵官鄭宏平日不能振作士气俱宜究治爲守邊者戒事下兵部議擬以聞有旨李良鄭宏待自陳來區處藍全令巡撫官逮治韋朗遣人代之還京周俊備禦未久姑宥之

○降山西都指揮僉事楊哲爲鎭西衛正千戶初哲以鎭西衛指揮使領軍分守黃甫川旣而達賊入境殺虜人畜不能禦尋得功於狹西府谷縣之白石崖遂升都指揮巡按山西禦史以前事按之罪當死都察院具獄並論功上請故降之

○丙辰誠孝昭皇后忌辰奉先殿行祭禮遣駙馬都尉周景祭獻陵○命都察院右僉都禦史張岐理院事先是巡撫延綏都禦史盧祥年老以岐代之已而祥以保畱故命岐管院事

○朵顏衛知院鬼列兒等差指揮苦列歹等來朝貢馬賜衣服彩叚等物有差

○命都指揮僉事羅俊充協同西路參將都指揮同知毛永守備大同左衛城都指揮僉事王宬守備渾源城

○監督軍務太監裴當等奏今年九月諜報賊首阿老出等擁眾入邊搶掠毛裏孩率眾襲其老營盡掠其人口孳畜阿老出同其子及頭目十餘人俱遁去奏至兵部議以此賊久居河套侵犯我邊吞噬黨類勢益滋長不可不嚴爲堤備宜移文總兵等官僉議區畫相機戰守務欲事無一失以墮賊計上從之

○命禦馬監勇士馬匹有倒傷二次者姑宥之三次者追陪不宥從太監劉永誠等奏請也○丁巳傳奉聖旨升尙寶司司丞淩敏本司卿汪容少卿太僕寺寺丞季淳周庠俱光祿寺少卿中書舍人金溥王恆顧本俱光祿寺寺丞王頤張頏夏文振董序俱大理寺左評事匠人徐端錦衣衛所鎭撫朱貴營繕所所丞初宣徳間文華門東廊置中書舍人數員寫門帖聚扇之類後雜進者多遂與中人相憑結寫佛經道書以希寵其類漸盛自是而後升進濫矣

○隨大同總兵官行事都督僉事張鵬以才不勝任召還京罷之鵬後乞居大同養老以其子遠代原職爲大同左衛指揮使

○己未罷遼東右參將都督僉事劉端以其年老不克任事也

○辛酉四川威州保縣金川等寺剌麻番僧鎖南藏卜等來朝貢馬並氆氌等物賜彩叚表裏等物有差

○掌南京右軍都督府事安卿伯張寧子愷犯法寧不能治且庇之爲給事中等官所劾下獄贖罪還爵

○巡按河南監察禦史以逆賊劉通再從弟侄男女三十三人並簿錄財產解奏三法司錦衣衛會審皆別居疏屬律不緣坐者上曰族誅非聖世法此三十三人微會審則�口�﹝行�缶﹞�冤甚矣其亟發寧家所錄財產悉還之

○乙丑降順天府府尹張諫爲山東萊州府知府監察禦史黃王�■爲浙江常山縣縣丞王�■巡按京畿參奏諫文移錯誤之罪諫亦奏王�■齋日笞吏並穢言詈已俱下法司鞫之獄具上以諫王�■俱挾私失職各降二等出之外任

○四川富順縣知縣孫璚貪虐害民巡撫都禦史汪浩下四川按察司逮問之璚懼罪亡命來京都察院劾之有旨旣犯在革前令還職時吏部已除官代璚璚貪戀富順民多富實乃囑邑人在京者奏畱之吏部言吏科嘗參璚殘忍苛刻難以復任而當道有庇璚者因吏部覆奏內批出孫璚卽令復任以慰民心士論駭之

○升浙江布政司左參政閻鐸爲順天府府尹

○江西都指揮僉事養賢有疾命其子徳代其原職南昌前衛指揮僉事

○錄甘肅剿殺番賊功增鎭守左副總兵都督毛忠俸米歲一百石升鎭守涼州都督僉事劉玉爲都督同知

○丙寅禮部奏萬壽聖節例賜百官宴上令免宴賜以節錢鈔

○朝鮮國王李瑈遣陪臣金永需等賫表貢馬及白鵲等物慶賀萬壽聖節○增置四川按察司僉事一員以大理寺右寺副王稽爲之先是都禦史汪浩言四川按察司舊制僉事四員分巡四道而僉事張畹在建昌奉敕整飭兵備兼巡敍州馬湖等府縣地二千餘里顧此失彼非便請增置僉事一員於是吏部以稽奏補上從之

○鎭守遼東太監李良等奏女直哥木列等衛傳報三衛虜賊欲率眾分道來開原等處搶殺又言哱兒哱太師到河東時擁眾十萬往大同等處搶掠上命沿邊鎭守總兵等官整兵嚴爲備禦

○雲南孟璉長官司長官刀派欒遣頭目板臺等來朝貢馬及方物賜衣服彩叚等物有差明憲宗純皇帝實錄卷之三十六

成化二年十一月己巳朔欽天監進成化三年大統歷上禦奉天殿受之給賜親王文武羣臣頒行天下

○以明日萬壽聖節遣駙馬都尉石璟薛桓謁告長陵獻陵景陵裕陵

○庚午萬壽聖節上詣奉先殿慈懿皇太后皇太后宮行禮畢出禦奉天殿文武羣臣及四夷朝使行慶賀禮

○辛未禮部奏冬至節例賜百官宴上令免宴賜以節錢鈔

○癸酉以明日冬至節遣駙馬都尉周景王增分祭長陵獻陵景陵裕陵文武衙門各分官陪祭

○遣內官祭恭讓章皇后陵寢以是日忌辰且明日冬至節也

○賜慶賀萬壽聖節朝鮮國陪臣金永需等宴並金織衣彩叚等物有差○考郎兀等衛野人女直都督撒哈良等兀者等衛野人女直都指揮宋哈答等各來朝貢貂皮等物賜衣服彩叚等物有差

○升協同守備涼州都督僉事趙瑛爲都督同知以把沙擒賊之功也

○總督遼東軍務左都禦史李秉奏廣寧遼陽開原等處俱要衝重地宜選將守備則緩急可保無虞臣會同鎭守總兵巡撫等官僉議得指揮使崔勝傅海陳烈王諧陳璽盛鑑指揮同知王昇田玉楊政正千戶董俊皆練達老成累經戰陣宜量地方緩急令備禦城池勝義州海廣寧昇遼陽玉烈開原政寧遠諧海州璽錦州鑑懿路俊杏林堡事下兵部覆奏以爲宜上從之命升崔勝傅海王諧爲署都指揮僉事以三人嘗爲秉等會舉也○鎭守遼東太監李良總兵官武安侯鄭宏奉旨自陳失機罪狀有旨李良鄭宏旣服罪宥之宜用心禦寇以贖前愆

○提督湖廣軍務工部尙書白圭總兵官撫寧伯朱永等奏荊襄一帶山林深阻流民往往羣聚其中時或王�大兵以爲民害今幸已掃除苟不乘時處置恐余孳復滋重貽後患臣等議得襄陽荊州等衛所官軍永樂宣徳間俱於本處操守未嘗遠調房縣在萬山中去襄陽七百餘里山水險惡其千戶所專一守禦地方均州與竹山房縣上津鄖縣谷城光化相爲唇齒其千戶所專一控制諸縣自正統十四年以來始將各衛官軍調遣麓川兩廣等處徵進及於太嶽太和山等處修造以致城池空虛武備廢弛故賊首千斤劉得以乘隙爲亂請以分調各處官軍取回操守城池有警易於調用又安遠縣西北抵房縣五百餘里西南抵夷陵二百八十餘里東南抵荊州三百四十餘里又去荊門南漳當陽隔遠縣小民寡遇有盜賊急難救援請於此設立千戶所以備禦地方又荊襄地方實與狹西四川河南四省疆域相接道路險遠要害去處兼巡檢司盤詰以故所在流民往往趣之久則聚集爲非請於房縣板橋山谷城縣石花街南漳縣七里頭襄陽縣油房灘當陽縣漳河口立巡檢司設官置兵盤詰姦細又均州竹山鄖縣上津南漳谷城﹤棘火﹥陽光化宜城當陽遠安等州縣州止設知州判官吏目縣止設知縣典史且此數處民少地廣就食流民屯田軍餘數少詞訟紛紜盜賊時發請州添設同知一員縣添縣丞一員俾專撫安人民緝捕盜賊防革姦斃事下兵部計議以聞上從具議

○甲戌冬至節上詣奉先殿慈懿皇太后皇太后宮行禮畢出禦奉天殿文武羣臣及四夷朝使行慶賀禮

○慈懿皇太后皇太后皇后俱免命婦朝賀

○國子監典簿王允奏祭酒邢讓肩輿上堂及朔望不接香行禮等事命讓自陳讓具奏分理且認不能繩下之罪上以讓旣自陳允奏多不實皆宥之但戒以行事必循舊規

○乙亥文武羣臣朝親王於奉天門東廊

○遷四川疊溪守禦千戶所城於舊城東北隅舊城在萬山中逼臨陡崖甚狹隘兵民多居於外至是從守臣言移之

○丙子刑部員外郎彭韶奏僉都禦史張岐憸邪奔競不可用請罷之而召用王竑李秉葉盛上以岐爲大臣所舉韶非所宜言逮送錦衣衛獄鞫之已而給事中毛弘等言韶不當以言得罪乞寬貸之不聽法司抵韶罪並罪代韶書奏進士林敷皆運炭還職

○夜月犯外屏西第三星

○丁丑太子太保兼吏部尙書王翺以老疾懇乞休致詔曰卿徳望老成爲國柱石朕方倚毗以成用賢圖治之功不允仍命太醫日往視之

○中書舍人王頤夏文振董序於文華殿繕寫書完有旨升一級吏部擬升大理寺評事帶俸仍舊書辦頤等乞復中書舍人支正七品俸從之

○命山西行都司都指揮僉事羅俊充右參將分守延緩東路先是分守參將湯胤勣死兵部右侍郎李震以其地方散漫須得謀勇將官分守庶不誤事至是總兵官彰武伯楊信等舉俊故有是命○刑部都察院會官審過重囚當決刑科三覆奏畢時冬至節近特命過節行刑旣而給事中毛弘等言冬至之後殺戮非時請俟來年霜降後行刑從之

○達賊入狹西安定縣地方殺死男婦二十四人掠去二百四十七人馬騾牛羊以二萬計知縣郭演以間兵部覆奏宜移文總兵官楊信等嚴爲堤備仍令巡按禦史以失機官具實參奏究治從之

○遼東總兵官武安侯鄭宏奏達賊九百餘騎掠來鳳等寨指揮劉英領軍至崔聾子寨與賊對敵爲賊射死臣已遣將領軍分據險要設伏截殺事下兵部請仍令具被殺官軍名數及失機誤事官員以聞

○戊寅巡撫貴州右副都禦史李浩奏三事一四川每歲該運貴州折糧銀布每布一匹折米五斗銀一錢折米三斗給與官軍而貴州見在多蜀人往往與解戶以鄕裏故徇私濫收布或稀松短狹銀非原收足色是以折支官軍不蒙實惠而解人多得其利請自今貴州方面而下有缺不宜專用蜀人而有司差人部解亦宜審擇一貴州及四川邊夷之處俱兼庸調之法惟因地以收其租稅其運納止於貴州衛所無有遠輸之勞而營糧官往往稱爲被災以希赦免故容稽緩以致軍儲不足請定爲程限凡應納貴州倉糧者年終完足否則如律究治一貴州所屬每歲折納夏稅麻布歲辦官抽芽茶俱於本布政司上納用折官軍俸糧但所收者多不堪用請自今應輸者俱收鈔貫戶部議行其言從之

○山西布政司右參議孫昱於所部內受賂且低價市物巡按禦史按其罪坐贖徒爲民○己卯命南京操江都指揮僉事程文昌操守江北浦子口城

○庚辰封中軍都督府都督同知趙輔爲武靖伯食祿一千二百石折色三分之一以平兩廣流賊功也

○升雲南按察司僉事鄭敬爲山東副使

○升戶部郎中王育爲浙江布政司左參政

○命大寧都司署都指揮僉事夏正領本司及北直隸衛所京操官軍從太保會昌侯孫繼宗薦也

○韓府褒城王範堮薨王恭王之第六子母妃歐氏永樂癸卯生正統二年冊封褒城王至是薨年四十四訃聞賜祭葬如例謚曰昭裕

○辛巳臨泉王府內官奏王違法二十事下都察院獄會刑部大理寺請行山西巡撫巡按等官勘實從之

○癸未禮部奏巡撫四川都禦史汪浩等奏新招朵甘宣慰使司地方頭目來朝乞定與年限請如烏思藏例三年一貢從之○錦衣衛革職百戶王敏訴其叔王誠景泰中任司禮監太監後被誣死乞照於謙恩典一體優卹禮部覆奏命賜誠祭一壇復敏職

○乙酉以兩廣平賊功升左僉都禦史韓雍爲左副都禦史遊擊將軍右都督和勇爲左都督歲加俸米一百石戶部右侍郎薛遠爲左侍郎加正二品俸監察禦史汪霖劉慶爲大理寺右寺丞舍人除所鎭撫生員徐都督府都事其餘升賞有差

○命故府軍衛指揮僉事程智子軏金吾左衛指揮僉事徐廣子福羽林前衛帶俸指揮同知沈淸子鼎府軍左衛革職指揮使王信子輔俱襲其父職丙戌給事中劉昊禦史馮斐奉命淸理牧馬艸場太僕寺丞朱禋曾昂當會後期不至昊等因奏劾其罪且並太僕卿趙昱劾之事下刑部請先罪禋昂俱論杖贖還職昱以關委文移具在覆視得免○丁亥升監察禦史王儼爲光祿寺少卿

○戊子設湖廣房縣板橋山谷城縣石花街南漳縣七里頭襄陽縣油房灘當陽縣漳河口五巡檢司

○磔反賊劉通黨石和尙劉長子等七十三人於市並斬其家屬五十二人和尙名龍詭言石亨家屬劉長子卽馮喜

○己丑南京禮科給事中唐盛等奏南京文武衙門郎中戴春指揮李輝等三百二十二員於孟冬祭孝陵不來陪祀刑部奏請令南京法司查問如律從之

○修甓湖廣襄陽衛護城堤岸東西五百餘丈

○整飭邊備兵部尙書王復奏臣奉命整飭延綏寧夏甘涼一帶邊備看得東自黃河岸府谷堡起西至定邊營連接寧夏花馬池邊界東西縈紆二千餘里險隘俱在腹裏而境外臨邊無有屏障止憑墩臺城堡以爲守備緣有舊城堡二十五處原設地方或出或入參差不齊道路不均遠至一百二十餘里近止五六十里軍馬屯操反居其內人民耕牧多在其外遇賊入境傳報聲息倉卒相接比及調兵策應軍民已被搶虜達賊俱已出境𨿽稱統領人馬不過虛聲應援及西南直抵慶陽等處相離五六百里烽火不接人民不知防避其北面沿邊一帶墩臺皆稀疏空闊難以瞭望臣與鎭守延綏慶陽等處總兵巡撫等官計議臨邊府谷等一十九堡俱系極邊要地必須增置那移庶爲易守趁今聲息稍寧先行摘發軍余采辦木植候春暖土開委官監督並力興工將府谷堡移出芭州舊城東村堡移出髙漢嶺響水堡移出黑河山土門堡移出十頃坪大兔鶻堡移出響鈴塔白洛城堡移出甎營兒塞門堡移出務柳莊不惟東西對直捷徑而水艸亦各利便內髙家堡至雙山堡雙山堡至楡林城寧塞營至安邊營安邊營至定邊營相去隔遠合於各該交界地方崖寺子三眼泉柳樹澗瓦札梁各添哨堡一座就於鄰近營堡量摘官軍哨守又於安邊營起每二十里築墩臺一座通共二十四座連接慶陽定邊營起每二十里築立墩臺一座共十座接連環縣俱於附近軍民內量撥守了北面沿邊一帶墩臺空遠者各添墩臺一座共三十四座隨其形勢以爲溝墻必須髙深足以遮賊來路因其舊堡廣其規制必須寬大足以積糧艸容人馬庶幾墩臺稠密而易於瞭望烽火相接而人知防避營堡聯絡而緩急易於策應聲勢相倚而可以遙振軍威從之

○庚寅總督遼東軍務左都禦史李秉奏遼東事簡官多其山東按察司分巡官當罷回本司管事其獄訟但令巡按禦史及管糧僉事理之詔可

○辛卯狹西岷州衛大崇教寺剌麻番僧邊爵撒節等栗中簇簇頭番人朵只癿等各來朝貢馬及佛像等物賜彩叚表裏等物有差

○增設湖廣均州撫民同知一員竹山等十縣撫民縣丞各一員從提督軍務尙書白圭等議也

○整飭邊備兵部尙書王復奏延綏慶陽東西二路沿邊城堡共二十七處其間楡林龍州等城孤山府谷神木柏林髙家波羅大兔鶻等堡及定邊營尢爲緊關要害達賊不時出沒之處苟非得人恐難戰守臣會總兵都禦史等官推得指揮使等官神英等十員年力精壯驍勇有謀乞升署職令操守分地以神英劉寵仍守楡林城嶽嵩守龍州城耿雄守府谷堡朱政守神木堡東鉉守柏林堡隋能守髙家堡劉釗守波羅堡傅英守大兔鶻堡廖斌守定邊營事下兵部覆奏神英傅英劉寵耿雄東鉉廖斌屢被眾薦才識尢長宜升署都指揮僉事隋能劉釗朱政嶽嵩宜仍舊職操守從之

○壬辰設狹西眞寧縣雕嶺巡檢司

○賜朝鮮國王成化三年大統歷

○癸巳賜弘善妙慈灌頂大國師札實巴誥命○設福建延平府雜造局

○甲午皇長子薨上諭禮部曰皇子薨逝朕甚感傷祭葬之禮其酙酌以聞於是禮部議按禮八歲以下爲無服之殤祭葬禮儀俱合從簡祭不用牲用素羞出殯日上服淺淡服明日百官行奉慰禮

○乙未平虜將軍總兵官彰武伯楊信等奏遊擊將軍秦傑許寧都指揮江山柯忠指揮神英郝昇傅英等小龍州澗與達賊對敵擒賊首僞右丞把禿等十一人斬首二十八級遣指揮侯忠來獻俘上命戮之

○丁酉以西堡平賊功升成都中衛指揮使劉方爲署都指揮同知以徵兩廣功升都指揮使廉忠爲右府都督僉事楊銘爲前府都督僉事○總督遼東軍務左都禦史李秉奏女直毛憐等衛達賊入玉湖等處指揮張勝等擊卻之參將孫璟周俊率官軍追戰於分水嶺賊敗走璟等追之出邊外三百餘里賊倚山爲勢以迎敵璟等身先士卒麾軍四進生擒賊徒一十二人獲賊男婦九十二人馬匹器械牛羊千餘翌日回駐中途夜三更賊率眾衝營用銃炮擊之自後連三日賊沿途據險邀我歸路或衝其中或擊其後璟令軍士俱下馬且戰且行自朝至暮鏖戰十餘合夜不得息會副總兵施英領兵至並力攻之賊敗走復由鳳凰山入邊搶掠使指揮傅海王衡爲左哨李英徐祥爲右哨督軍奮勇夾攻衡賊爲二處復力戰破走之獲賊男婦三百二十七馬四弓箭刀數百謹具以聞命兵部知之秉又奏遼東鐵嶺廣寧諸衛切近虜境軍職多缺而帶俸差操者甚眾蓋在職則有提督分巡守了之責失機誤事輙得重罪而帶俸差操則食祿優遊似爲得計是以諸衛軍職或故爲詿誤倩人告訐一入贓罪卽遂所謀將恐帶俸差操者愈多而缺人廢事愈甚欲通行內外法司於軍職有犯除監守自盜受財枉法及敗倫傷化重罪外其受財不滿貫不枉法與求索等贓該徒杖罪名者俱得復職管事則刑法適輕重之宜軍政無曠廢之失矣章下法司會議以邊衛之獘誠如秉言而腹裏地方難同所擬其言秪宜行之遼東大同宣府寧夏甘延邊地爲便覆奏從之

○狹西右參政餘子俊奏狹西都行二司衛所軍士餘丁歲采秋靑艸束已有著令然其所采者不赴官倉上納無由知數以致臨敵缺艸誤事請自今以後凡各衛所軍余不該輪班在營者每歲人采艸一百二十束各於官倉上納各驛及遞運所馬牛夫甲軍每歲人八十束俱於本驛遞上納以歲終爲期如歲或不足仍令自備有餘則用以策應遠來客兵則邊儲得以少助矣又言各王府祿米例撥狹西所屬稅糧上納緣小戶不能遠運特撥附近各王府所以示存卹也今各府收納之際內使專擅肆加苛虐小戶受害甚於遠運自今請親王郡王以下祿米各該府縣委官會倉官教授審視若祿米堪中則如法收受內使不得干預如違聽所在風憲官紏察戶部議其言可行上允其議

明憲宗純皇帝實錄卷之三十七

成化二年十二月戊戌朔上省郊祀牲

○己亥升監察禦史嚴洤爲浙江按察司副使仍提調南直隸學校

○辛丑賜晉府慶成王第三子名曰奇漠

○壬寅定擬遼東邊衛開中鹽糧則例淮鹽每引定遼左右義州及廣寧前屯衛倉俱粟米一石五斗廣寧後屯一石四斗海州一石三斗寧遠遼海俱一石二斗東寧鐵嶺廣寧右俱一石一斗金州八斗浙鹽每引義州廣寧前衛俱一石五升定遼左右海州廣寧後俱一石寧遠九斗遼海八斗五升東寧鐵嶺廣寧右俱八斗金州六斗長蘆鹽每引義州倉八斗五升定遼左右廣寧前俱八斗寧遠七斗五升廣寧後七斗遼海六斗東寧海州鐵嶺廣寧右俱五斗金州四鬥時遼左有警巡撫都禦史袁愷以缺糧告戶部覆奏允之

○六科左右給事中缺員吏部請奏補之有旨所尙惟賢不必求備名數以啟紛更事遂寢

○癸卯賞遼東有功將士成山伯王琮等銀幣絹布有差

○革勛衛陳晟職晟寧陽侯潤庶兄也以攬納事覺法司鞫實兵部劾其屢犯過名難復侍衛故革之

○命故廣西都指揮使杜衡子昇襲父原職潯州衛指揮使

○甲辰增給齊庶人賢火�赤官絹歲十匹冬夏布各二十匹米二十四石

○撫治河南湖廣等處右副都禦史王恕以母喪乞終制不許○巡撫宣府僉都禦史葉盛巡按監察禦史展毓俱奏鎭守獨石內官進保苦害邊軍等罪下都察院奏請逮至京師廷鞫之上曰姑不問令其自陳然後處分

○國子監生鄧瑛言荊襄等處賊寇生發起調永順等宣慰司添平等千戶所土兵從徵其土兵經過澧州石門等處沿途宰食接遞馬搶掠財畜奸污婦女稍有不從卽用弓弩射死所虜人口動經千百往往轉賣與人緣土兵生居山箐性習不常喜人怒獸洪武二十四年始建土官管束及設九溪等衛禁其出入𨿽有徵行未嘗調遣近景泰年間洪江賊發按察副使邢端惟圖近利不爲遠謀始起調之不惟傷民害眾尢恐窺測內地乞特命禦史一員會同湖廣三司親詣其地體審所虜人財盡數追出資送還鄕後有徵進不復起調則民庶安生蠻夷率服章下都察院議請行巡撫巡按等官委官體勘果有虜掠人口卽給與親完聚並行總兵等官遇有警急賊情起調土兵必須申明號令嚴加約束從之

○乙巳臘日賜百官宴於午門

○授進士兪藎郭瑞龔晟季琮羅明婁謙江孟綸劉鎡鄺文江溯劉瑀戴珊邵智行人王哲知縣梁昉監生姚明李大綱爲試監察禦史

○丙午寧夏總兵官廣義伯吳琮等奏修築寧夏三路墩臺三十五座營堡十有七座關墻溝塹四百五十三處共長六千四百四十六丈有奇

○夜月犯昴宿

○丁未迆北瓦剌太師阿失帖木兒遣使臣平章哈三帖木兒等來朝貢馬及銀鼠皮等物賜宴並賜衣服彩叚等物有差舊例迆北使臣入貢必由大同路其賞賚宴勞比他夷爲優至是哈三帖木兒等乃挾朵顏三衛人從喜峯口入兵部預期以聞上曰迆北使臣旣混同三衛來只以三衛嘗禮待之哈三帖木兒至見待之簿意不平形於言通事諭之故始大悟自上番書服罪上曰虜使旣服罪仍以本等禮待之求討官職者並給以冠帶惟過分求討如蟒龍等物不與比辭禮部奏阿失帖木兒兩月之間遣使進貢二次又不經由故道其用詭計以結各虜由近徑以窺邊方情顯然矣宜有以遏其機破其詐庶無後患上曰然遂敕阿失帖木兒曰自爾祖脫歡以來遣人朝貢有常時往來道路有定處未嘗牽引他夷混取賞賫朝廷亦待之不疑所以和好長久無有敗事爾宜遵守前人家法以修舊好何乃不依時月旣差使臣兀納阿等紏同卜剌罕衛來朝回還未及兩月又遣使臣哈三帖木兒等同朵顏衛不依故道卻從東路來朝況卜剌罕朵顏衛俱是我朝設立屬衛彼之朝貢自有常例今爾無故紏引而來甚非所宜爾今後當順天道敬朝廷體爾前人所爲每年冬月農間之時遣使來朝所遣使臣不過三四十人仍由大同舊路進入則事無猜疑人不紛擾朝廷得以專意款待以篤爾之世好庶幾永享太平之福

○遼東都指揮使江福用官木構私居並受所部賄賂巡按禦史按其罪當死例立功五年都察院上其事詔從所擬發遣之

○都督僉事李杲有罪謫充廣西南丹衛軍杲先爲總兵官鎭守寧夏私用官物索取貨賂且不設守備數有達賊入境不能禦爲太監王淸都禦史陳價所奏刑部差官會勘具得其狀乃逮杲及都指揮李玙等至京付都察院鞫之杲訴冤令再問於是法司會官於午門前審問始引服坐死當贖充軍命免贖謫之

○刑部左侍郎廖莊卒莊字安止江西吉水縣人舉進士攺庶吉士授刑科給事中正統辛酉奉命賑狹西饑民多所全污癸亥大理寺官屬悉坐事命莊署寺事踰月升左寺丞丙寅升南京大理寺左少卿景泰甲戌莊上﹤鋶﹣釒﹥請景皇帝篤友愛以重天倫復儲位以固國本忤旨未幾以丁母憂赴闕陛見景皇帝大怒命衛卒當廷箠八十幸不死謫河州定羗驛驛丞英宗復位召爲大理寺左少卿時母喪未終復聞父喪乞守制特恩與葬祭起復調南京大理寺天順五年升南京禮部右侍郎七年調南京刑部成化元年禦史劾其不謹尋以事入朝上章自辯且乞歸老上曰莊景泰間言事大節可取升刑部左侍郎至是以疾卒訃聞賜祭葬贈刑部尙書謚恭敏莊性剛直而心坦夷人有不當輙面斥之已則釋然晚節稍弗逮識者惜之

○己酉直隸欒城縣知縣張瑄九年秩滿命再任三年以縣民保奏瑄勸民務穡量貧富以均科徵也

○整飭邊備兵部尙書王復奏寧夏三路皆衝要中路靈州往南二百八十里原無墩臺東西二路營堡墩臺相去甚遠聲聞不接達賊深入路皆經此不卽經理何以保障請以東路興武營移至近裏與花馬池靈州東西對直各一百里自花馬池東南紅山兒至環縣等處西南長流水至小鹽池等處西路自河北分水嶺至固原半个城等處及永安墩至靖虜等處中路靈州至石溝兒一路往韋州胡蘆硤等處一路接小鹽池至萌城等處每二十里添設墩臺一座共五十有八座周圍築墻掘溝務在寬廣可容運糧接遞軍民客商投宿避害量摘附近衛所屯守軍余每墩撥給五人看守瞭望庶幾營堡相連烽火相接而易於應援鹽貨流通糧馬漸增從之

○贈故四川都指揮僉事劉雄爲都指揮同知賜以祭先是雄領軍捕漢州逆賊累戰生擒賊胡淳等前後七十三人及賊船贓仗等物及徳陽賊起追至羅江縣李水河就陣斬首一級至大水河又斬二人生擒四十人會千戶周鼎者爲賊所傷雄奮不故身先奔賊陣爲賊眾剌殺之事聞上嘉其有功而戰歿特贈是官兼賜以祭雄鳳陽臨淮縣人襲世職累官至都指揮僉事爲人剛勁不避事遇敵奮發勇往直前至是死戰於賊子昇襲原職應得指揮使特升爲都指揮同知○庚戌命都指揮張翊屯髙橋副總兵林盛以所部髙橋兵還守寧夏遊擊將軍都督僉事趙英屯平涼都指揮張勝屯蘭縣從總兵官彰武伯楊信等奏請也

○命狹西都指揮同知司整掌司事先是達賊入延綏狹西鎭守巡撫等官舉整統領西安左等四衛官軍操守環慶至是百戶平俊等六百餘人詣尙書王復言整才智超越得軍士心乞令回掌都司印復具以聞故有是命

○狹西右參政朱英奏狹西自近年以來虜酋孛來西寇甘涼毛裏孩南侵延慶軍民被害財畜一空所在官軍旣以堅璧淸野爲能鄰近人馬又以據守信地爲重寧夏不顧延綏甘肅不卹寧夏各擁重兵傍觀坐視間有當先殺賊者又因眾寡不敵因而失利反以爲戒是致軍威不振虜志日驕屢煩朝廷命將出師徵行千里勞費鉅萬軍威旣至賊眾又回旋師未幾邊報又急歲復如是何時得寧蓋因責不歸一令莫適從之故乞敕兵部會同廷臣從長計議文武大臣內推選武臣一員充總制文臣一員充總督常鎭狹西節制三邊並腹裏軍務平居則聽其往來提督操練禁革姦斃有警則聽其調度官軍會合殺賊則三邊一令諸將同心以守必固以戰必勝而邊方可安邊儲可省矣兵部覆奏以狹西甘肅寧夏延綏俱有文武大臣爲鎭守總兵巡撫等官若再加以文武重臣總督總制則三邊有事候其遙斷必誤事機今宜移文各官令其地方有警鄰境卽發兵應援互相截殺毋得仍前各分彼此致誤軍機從之○辛亥監察禦史董廷圭等言江西等處軍民赴京越訴往往因細微之事而肆爲張大之辭用老疾之人而覬免越訴之罪請自今以後有赴愬者非本身拘系而令人抱狀者所司立案不行其代抱出名之人必加之罪則刁詐無所售其姦良善得以安其業矣先是都禦史李實大理寺卿王槪皆嘗以此爲言並見施行於是法司會議從廷圭等言上命通行內外其被誣枉而來訴者則法司自當辯理勿拘比例

○狹西秦州衛階州撫引來降番僧人等汪修尖昝等來朝貢馬賜彩叚等物有

○命都指揮張翊兼守備靈州升指揮僉事鄭英爲署都指揮僉事掌興武營事從兵部尙書王復薦也

○命故後府都督僉事孫廣子貴襲父原職永淸左衛指揮使○磔犯邊達賊把禿等七人於市有中國人爲達賊所虜者二人今隨來犯邊法司論罪當杖命斬之

○壬子命閒住懷寧侯孫鏜隨朝仍支原祿先是科道官劾鏜與牛玉親有旨絕鏜祿使閒住無何鏜以陳情得給祿之半至是具訴自永樂中歷任至今四十餘年由指揮同知升都指揮封伯及世襲侯爵己巳之變充總兵官領大兵自京師至倒馬關殺敗達賊無算曹欽反偕子軏統軍殺賊軏死於難今所坐比之安遠侯柳溥之失機重輕有間而不得如溥復任奏上上以鏜實嘗效勞特有是命

○工部尙書白圭以父喪解任被上起復遂乞終制上以其提督荊襄四川軍務方切倚任不許○調監察禦史方佑於外時有罪人當刑有旨不必覆奏佑復以請上以其忤旨命杖之仍調於外

○駙馬都尉焦敬卒敬彭衛指揮使焦毅弟宣徳三年選尙慶都長公主至是卒上輟朝一日賜葬祭如例

○癸丑升鎭威茂疊溪右參將都指揮僉事李文爲指揮同知以破番賊功也

○總督遼東軍務左都禦史李秉奏十月二十四日虜賊千餘騎入湖口指揮張勝與戰不利賊遂至佟家寨劫掠而去指揮金榮領軍截其歸路畏怯爲賊射死官軍六人殺死男婦五十四人掠去軍余男婦一千一百二十人馬騾牛羊兵器盔甲甚眾其總兵官武安侯鄭宏鎭守太監李良指揮金榮百戶全鼎等上下偸安累失軍機宜置於法及副總兵施英參將孫璟周俊領軍追賊宜計出萬全分投進剿今乃捨門廷之寇盜掠虜營之老弱所獲無幾失利居多俱當究治上命記宏等罪俾立功自贖再犯不宥

○甲寅命宣府前衛指揮僉事趙昇代都指揮申義守備長安嶺以總兵官都督同知顏彪等薦也

○命雲南都指揮僉事楊通子冕代父原職越州衛指揮使

○有呂銘等八人投托勢要奏欲運米赴遼東申納成化二年兩淮運司存積鹽五萬五千引有旨自中出允之舊例中鹽戶部定則例出榜召�方許中納無徑奏得允者時馬昂爲戶部尙書不能執正鹽法之壞自此始

○少保吏部尙書兼華蓋殿大學士李賢卒賢字原徳河南鄧州人宣徳癸丑進士初授驗封主事歷考功文選郎中景泰辛未超擢兵部侍郎奉命四川考察官尋攺戶部又攺吏部英宗復位以張軏薦命兼翰林院學士入內閣參預幾務進尙書與武功伯徐有貞共事時禦史楊宣劾曹吉祥石亨不法事二人疑出有貞意入譛之遂並賢下獄是夜雷雨大作二人恐復請輕之乃降福建右參政旣而畱爲吏部左侍郎尋進尙書兼學士如故寵遇益隆宣召顧問無虛日五年曹欽作亂傷賢臂脇令艸請罪﹤鋶﹣釒﹥意欲害之賴吏部尙書王翺力救獲免欽伏誅賢亟上﹤鋶﹣釒﹥請寬脇從者英宗降敕曰卿力疾供事忠勤可嘉特加太子少保上卽位進少保吏部尙書兼華蓋殿大學士知經筵事加光祿大夫柱國成化二年丁父憂命奔喪還治事累上﹤鋶﹣釒﹥請終制不許遣中官輔行月餘復任至是得疾卒年五十九上震悼輟朝一日賜葬祭如例贈特進光祿大夫左柱國太師謚文達官其子璋爲尙寶司丞賢慱厚有度量誠心待物有事輙以詢諸人矢口出言不爲城府立朝三十餘年惟一出四川考官進退臧否頗不協人望天順初徐有貞旣去獨被眷顧時常召入文華殿有所咨詢然多柅於權姦不敢盡言後權姦敗機務悉委賢言無不從英廟每視朝畢立寶座上左右顧左顧則呼賢右顧則呼門達賢至禦前語良久方出正統以來大臣得君未有如賢者天順初石亨等以迎復爲功恃功干政言多不遜賢密進言曰天位乃陛下所固有景泰不起羣臣自行表請復辟何以兵爲萬一不成禍且不測況宮禁非用兵之地不懲之後將效尢以階禍於無窮英宗大悟而亨等恩寵自是漸衰天順末門達怙寵作威分遣官校於天下緝訪事情所至紛擾軍衛有司聞風戰栗需求賄賂動以萬計賢因百戶陳以節者擾害江西以爲言英宗以戒達達黨始少戢然口�行�缶賢次骨百計摭賢罪將寘之死地英宗知之譖不行上初嗣位每因事進諫頗切治理性喜讀書公暇手不釋卷好談性理之學作爲文章援筆立就不事雕琢陳文志其墓謂賢量宏而福厚大臣遭遇之隆無與比者蓋實錄云

○乙卯升陽州府通判丘昂爲順天府治中

○詔贈後軍都督府右都督陶瑾爲大同伯

○丙辰命太常寺少卿兼翰林院侍讀學士劉定之於內閣參預幾務定之辭上以其練達老成不許○狹西洮州衛上院大崇教寺番僧三竹亦什等岷州衛大崇教寺番僧班卓堅參等多納簇簇頭番人柒古等各來朝貢馬並佛像等物賜彩叚表裏等物有差

○賞左少監覃璣銀十兩都指揮僉事韓斌銀四兩彩叚各二表裏遼東官軍人等六百四十四員名共銀三十二兩絹八百二十九匹布五百一十九匹以天順六年徵遼獲功故也

○給宣府軍士馬八百匹從總兵官都督同知顏彪等請也

○太僕寺少卿陳端奏今歲印記過比直隸山東河南馬騾駒共四萬三千九百九十七匹

○丁巳增給韓府漢陰恭懷王母妃周氏等食米月五石先是王薨月給周氏米十石至是又以養贍不足增之

○巡撫淮揚右副都禦史滕昭奏淮安屬縣被災糧米無從措納乞代以黃黑豆戶部覆奏從之○除監察禦史婁芳名芳巡按河南至光州出題試諸生策問州縣官賢否有答策言知州彭述貪婪者芳因摭述事按問之述具奏伸理刑部奏差員外郎張鑑往勘獄詞及芳芳亦舉陳鑑罪於都察院於是復差給事中趙侃大理寺副薛璘往竟其獄芳遂得罪逮系來京罪當杖徒贖還職內批特命杖訖免運炭革職爲民

○戊午都察院劾奏寧夏參將韓斌王安都指揮王瑀何琳並指揮曹榮失機等罪詔皆宥之斌等以李杲獄詞連及故也

○庚申升中書舍人沈銘爲太僕寺寺丞

○復除雲南按察司副使周鑑於山東以丁憂服闋也

○提督兩廣軍務左僉都禦史韓雍奏斷藤峽殘賊侯鄭昂等七百餘人架梯夜入潯州府城焚軍營房屋一百六十二間城樓一座奪百戶所印三顆殺男婦六十一人虜男婦三十三人右參將孫震把總指揮張英率官軍追擊斬獲賊首六十八級獲艚船三十一艘餘賊回巢奏上兵科參雄等先以地方寧靖奏請班師今卻又奏殘賊入城焚掠前後所言不一兵部因並劾韓雍與前總兵官趙輔欺罔蒙蔽及今總兵官歐信參將孫震等失機之罪有旨趙輔宥之韓雍歐信令其自陳

○辛酉旌表孝子項茂等六人節婦吳氏等十三人茂浙江黃巖縣學生父卒廬墓側朝夕哭臨何訥富陽縣人父歿哀慟幾絕爲廬墓側墓近山多蛇虎之害訥居之不畏人咸稱之武全狹西洋縣人蚤喪父事母李氏孝敬勤篤比歿躬負土爲墓廬於側三年每奠哭有蛇兔馴繞不去人以爲孝感張琛河南汲縣人痛父早逝事母師氏克孝比終哀毀骨立廬於墓三年陳瑛封丘縣人生母董氏蚤卒鞠於嫡母翟氏翟病瑛露頂吁天願以身代病果愈後沒號泣不輟水漿不入口者三日躬負土爲墓廬於側劉進光州人任太平府通判以父喪守制家居值母邵氏病沒結廬墓側寢苫枕塊日以菜粥自給人稱其孝詔俱表其門曰孝行吳氏應天府上元縣民匠蔡瑛妻卞氏南京錦衣衛軍匠薛雙兒妻李氏直隸滄州民和昇妻蕭氏江西泰和縣民陳玉環妻熊氏南昌縣民雷炫妻胡氏丰城縣民管澄妻吳氏湖廣江夏縣民劉思中妻李氏河南項城縣民趙二妻張氏修武縣民劉玨妻秦氏民李允妻顧氏浙江嘉善縣民郁震妻房氏狹西肅州衛軍吳福妻皆蚤寡守節孝養舅姑爲鄕裏所稱俱表其門曰貞節魏氏河南儀封縣民叚整妻整沒事舅姑克孝撫二子俱底成立爲子安娶胡氏安沒胡甫十九歲奉魏同居亦不再醮特表其門曰雙節

○旌表義民何永敬家爲義門永敬浙江建徳縣民七世同居家庭無間言積善仗義爲鄕裏所稱有司以聞特旌表爲義門

○命遼東都指揮僉事髙飛咨子寶代父原職蓋州衛指揮同知故帶俸都指揮僉事王鏞子淸襲父原職定遼左衛指揮使

○朝鮮國王李瑈遣陪臣趙瑾等奉表及海靑等物來賀明年正旦節

○順天府壩上比馬房艸垛火焚官艸二十三萬八千二百餘束納戶艸四百六十車時戶部主事鄧球內官張安等於納艸者多徵其附余頗招人怨又不能嚴於防視致姦人縱火球安等皆坐罪有差○壬戌敕湔除在京文武官過名仍命法司移文於在外諸司

○升監察禦史兪璟爲山東按察司僉事康弘爲福建僉事

○平虜將軍總兵官彰武伯楊信等奏虜酋毛裏孩近𨿽比遁然畏迆比彊虜復回河套駐札請更調大同宣府等處馬隊官軍與臣等原統官軍輳爲十萬以來春三月初旬會合克期進兵並力剿絕以除邊害上命在廷文武大臣議之於是太保會昌侯孫繼宗禮部尙書兼翰林院學士陳文等僉議毛裏孩紏合醜類久屯河套旣去復來明春冰釋不得渡河而北必爲我狹西腹裏之患宜從信等言請敕大同總兵沈煜宣府總兵顏彪各選馬隊官軍五千偏頭關守備都指揮馮慶一千寧夏總兵吳琮二千狹西鎭守寧遠伯任壽一千各遣謀勇將官統領赴延綏諸邊聽楊信等調度仍選五軍三千神機等營精銳馬步官軍一萬三千令五千赴大同五千赴宣府三千赴偏頭關敕謀勇都指揮三員領之協同操守聽鎭守總兵等官調度從之

○癸亥給靖江王府故鎭國中尉相雍男法昱食米歲一百石

○裁省貴州施秉縣典史一員以縣偏民僅百四十五家也

○禦馬監太監李棠自陳聞遼東缺邊儲欲令家人運米於三萬等倉中納成化二年存積淮鹽五萬八千引有旨許中萬引旣而戶部尙書馬昂以爲宜如呂銘例俟本年鹽課通關至日通並開中

○鎭守開原右監丞韋朗坐失機召還以監丞張鑑代之於是遼東屬衛指揮王綸等詣鎭守太監李良保畱良因奏朗失機置於法固宜但勝敗兵家常事昔武侯失利街亭韓琦喪師西夏自古用人未嘗以一事之失而遽棄之者韋朗之事揆之古人迹相似而情實輕今爲綸等保畱乞令戴罪殺賊兵部覆奏謂武侯漢之名臣韓琦宋之賢相街亭好水川之敗以馬謖任福違節制非武侯韓琦之過也朗私役軍人圍獵因誤事機豈得援以爲比且良先劾朗有罪玆復爲朗乞畱前後反覆朝廷常法具在宜勿許內批韋朗旣爲良等保畱仍舊開原守備張鑑回李良處鹽槍俾各用心禦寇

○甲子命禦史一員提督通州迆南抵臨淸及衛輝一帶河道先是命巡鹽禦史兼巡河道至是總督漕運右副都禦史滕昭言河道淺澀非專任不能﹤鋶﹣釒﹥通工部請如所言從之

○裁省溫州府泰順縣主簿一員以編戶不及二十里故也○乙丑禮部尙書姚夔等奏今京城街市多有疲癃殘疾之人扶老攜幼呻吟悲號亦足以干天地之和而四夷使臣見之將爲所議昔文王發政施仁必先鰥寡孤獨伏望皇上以卹民爲心特敕巡街禦史督五城兵馬拘審道途乞丐殘疾之人有家者責其親鄰收管無家者收入養濟院照例時給薪米其外來者亦蹔收之候天道和暖量與行糧送還原籍有司一體存卹務令得所此亦調攝和气之一端也上可其奏曰無問老少男女有無家及外來者順天府尹盡數收入養濟院記名設法養贍毋令失所

○整飭邊備兵部尙書王復奏七月虜賊由花馬池散入平涼諸處劫掠越二十日參將韓斌王安遊擊將軍趙英等合兵截其歸路眾寡不敵賊遂入興武營副總兵張榮畏其勢眾不敢進兵賊尋入靈州總兵官李杲畏怯不出使都指揮焦政出戰被殺死八月賊入固原州都指揮林盛軍屯甘州羣牧所城外遣指揮董晉等截殺獲一人斬首二級尋復遇賊戰於西山長城大眾突至官軍爲賊殺死者二十二人賊遂擁眾至羣牧所札營官軍堅璧不出賊分眾攻陷開城縣殺知縣於達教諭湯敏大使汪士讓虜其妻子二十餘口居民一十六戶遂長驅深入靜寧隆徳等六州縣大掠蒙旨令臣覆實謹具以聞具言林盛等畏縮失機宜置於重法都禦史項忠𨿽往延綏會議邊務聞賊入境宜謙程回平涼調度軍士應援今乃在途延綏日久致誤軍機亦宜逮之上曰項忠林盛趙英王安韓斌俟邊警寧息奏聞處分時李杲已謫邊戍張榮以才不勝代回故不及也○丙寅命黔國公沐琮佩徵南將軍印充總兵官鎭守雲南仍命都督同知沐瓚協同贊理先是琮父斌卒琮幼命其從兄璘代鎭守璘卒瓚繼之元年八月琮嗣父國公爵畱京師奉朝請至是上章自陳故有是命

○升禮部右侍郎李希安爲左侍郎支正二品俸仍掌太常寺事以希安九年任滿也

○丁卯歲暮享太廟

○遣太常寺官祭五祠之神

○遣旗手衛官祭旗纛之神

○以明日正旦節遣駙馬都尉薛桓石璟分祭長陵獻陵景陵裕陵

○遣內官祭恭讓章皇后陵寢○是歲天下戶九百二十萬二千七百一十八口六千六十五萬三千七百二十四田地四百七十二萬七千一百八十五頃田賦米二千二百三十萬一千一百五十四石有奇麥四百三十五萬一百八十九石有奇絲九萬二千七百六十三斤綿一十萬五千兩絹二十八萬九千一百九十六匹布六十三萬七千五百一十四匹綿花茸二十九萬六千四百六十五斤折色鈔三十一萬三千九百五十二錠雜課鈔三千二十七萬五千九百八十二錠米五萬五千八百五石有奇麥二千五百八十四石有奇布七百六十九匹鹽課鹽二百一十六萬六千一百六十八引折色鈔米五千七百八十七石有奇布四萬四千三百一十四匹茶課茶五十六萬三千八百二十八斤屯田子粒三百八十八萬八千九百三十一石有奇采納銀一萬二千一百二十一兩水銀二百四十七斤朱砂一十七斤漕運京師儧運糧三百三十五萬石各處運納糧四百四十二萬八千九百二十八石有奇減免天下官田等項稅糧二百四十九萬七千三百九十六石

明憲宗純皇帝實錄卷之三十七終明憲宗純皇帝實錄卷之三十八

成化三年春正月戊辰朔上詣奉先殿慈懿皇太后皇太后宮行禮畢出禦奉天殿文武郡臣及四夷朝使行慶賀禮慈懿皇太后皇太后皇后俱免命婦朝賀

○己巳文武羣臣朝親王子奉天門東廊

○庚午宣宗章皇帝忌辰奉先殿行祭禮遣駙馬都尉石璟祭景陵

○總督遼東軍務左都禦史李秉等奏建州左衛都督董山歸歹都哈所掠我人口欲贖彼之人口爲我所俘獲者已嘗得旨給還蓋欲俯順夷情以息邊釁也但董山等陽爲助順陰縱抄掠乞降敕切責建州毛憐等衛虜酋備述其犯邊之罪及獎諭董山歸我人口之功使之畏威懷徳革非攺過庶得少紓邊患從之○魯府鉅野王泰墱薨王靖王之第四子也母妃嚴氏永樂丙申生宣徳二年冊封鉅野王至是薨訃聞輟朝一日賜祭葬如制謚曰僖順

○辛未朝鮮國王李瑈遣陪臣崔景禮等來朝貢海靑文魚賜量禮及賀正旦陪臣趙瑾等宣並金織衣彩叚等物有差

○烏思藏靈藏贊善王遣番僧桑節藏卜等狹西洮州等衛大崇教等寺板藏等簇番僧領占汪等岷州等衛瓦隆等寺古爾占等簇番僧領占幹則等洮州著落等簇番僧三竹秦州等衛簇頭番人札石威阿崖等各來朝貢馬並佛像鐵甲等物賜衣服彩叚等物有差

○總督遼東軍務左都禦史李秉奏遼東夷人入貢往年不限人數其有來者俱赴撫順關驗收方物轉送京師近日供費浩繁減限人數而建州三衛多冒毛憐衛人以﹤矢見﹥賞賜及毛憐人至而守關者以數足不容入致毛憐人怨恐生邊釁宜敕建州頭目毋更詐冒及明諭毛憐頭目俾知此意事下禮部以詐冒有禁舊例也而守者不遵當行究理但邊事方殷姑從寬貸宜如秉言請敕以諭建州毛憐二衛從之

○壬申加工部尙書白圭太子少保支從一品俸進撫寧伯朱永爵撫寧侯歲增祿米一百二十石升都督同知喜信爲左都督都督僉事鮑政爲都督同知以平荊襄賊功也

○以北虜毛裏孩擁眾近邊命右都督劉聚都督同知張欽都督僉事王英等預選京軍五萬嚴加訓練以備調遣

○分守大同西路右參將都督僉事李英有疾命都指揮使秦傑代之時傑方充延綏遊擊將軍右副都禦史王越等舉其才可任用故命之○道錄司左玄義許祖銘以天雨雪爲已祈禱所致奏乞恩賞上曰許祖銘舊歲祈雪不應今春雨晹順序乃掩爲己功理宜治罪姑宥之

○癸酉孟春享太廟

○遣內官祭司房之神

○命故襄城伯李隆男璉爲散騎舍人璉嘗以功授冠帶侍衛至是復以未授職陳請故有是命璉襄城伯瑾庶兄也

○命錦衣衛帶俸署都督指揮使武忠往諭建州毛憐等衛都督董山等初董山等謀爲叛逆屢爲邊患朝廷命將帥師往徵之至是始畏服故命忠賫敕以責其累畔之罪令攺過自新因而獎其歸順者令益效忠義

○乙亥賜大同宣府操守官軍都指揮楊玙等一萬三千人銀各一兩時虜酋毛裏孩擁眾近邊選玙等往禦之也○丙子以大祀天地上禦奏天殿誓戒文武羣臣致齋三日

○遼東廣寧地震命禮部移文巡撫都禦史袁愷及遼東都司合屬官嚴加修省撫卹軍士防護地池修明政事

○虜酋毛裏孩遣使求入貢且言孛米太師近殺死馬兒苦兒吉思可汗毛裏孩又殺死孛來後又新立一可汗有幹羅出少師者與毛裏孩相讐殺毛裏孩又殺死新立可汗逐斡羅出今國中無事欲求通好事下兵部集廷臣議以此虜驕悖屢寇邊疆今忽通好於我意彼殺其新主內與其黨斡羅出爲仇又懼瓦剌阿失帖木兒讐殺故欲徼求於我宜敕守邊將臣加謹堤備上曰然夷情險譎未可輕信恐彼假辭以緩我邊備此正兵法所謂無約而請和者謀也遂降敕鎭守總兵等官修武伯沈煜等令各嚴兵固圉以待來朝則納之入寇則禦之

○丁丑命給湖廣太嶽太和山宮觀油蠟每三年一給令襄陽府於夏稅內折辦四萬五千九百三十六斤

○命雲南按察司副使呂洪專巡邊撫夷時雲南諸夷互相讐敵及盜掠邊境𨿽有分巡分守官然往來不常事多違誤巡按禦史奏請於按察司官內推舉一員專理庶責有所歸事下兵部會官廷議舉洪故命之

○戊寅以上元節賜文武羣臣假十日

○提督兩廣軍務左僉都禦史韓雍等奏廣西左參將都指揮僉事夏鑑守備郁林等處署都指揮僉事林聰等各率番漢兵分道掎角追捕潯州流賊入太客山橫嶺等處大敗之斬首四百餘級追獲被虜男女四百餘人及廣東按察僉事陶魯參將署都指揮僉事王瑛等亦統兵分道追剿流賊廖婆保等於化州陳村欽州靈山畬禾嶺等處斬首及俘獲甚眾事聞俱降敕獎諭之

○己卯大祀天地於南郊祀畢上還宮謁慈懿皇太后皇太后畢出禦奉天殿文武羣臣行慶成禮

○庚辰以大祀慶成上禦奉天殿大宴文武羣臣並四夷朝使

○兵部奏巡按遼東監察禦史魏瀚奏虜寇入遼東鹻場堡及鴉鶻山屯梁家臺等處縱火焚堡門營捨大肆殺掠而去按伏指揮金榮髙通守備巡視等官千戶李傑百戶劉興等俱失機致寇宜正其罪鎭守太監李良亦奏副總兵施英左參將孫璟周俊俱失應援亦宜究治但施英及金榮等嘗因失機停俸立功髙通等罪與榮等或逮問如律或令自贖如榮等例上曰髙通等亦記罪令立功自贖

○升錦衣衛帶俸署都指揮使武忠爲署都督僉事時忠受命撫諭建州毛憐諸夷因言建州女直董山等俱已官都督臣止署都指揮使位出其下恐不爲所尊信乞量加升擢使聲位相等庶可以懾夷心而全國體上從之遂有是命

○壬午上元節賜百官宴

○廣西斷藤峽賊攻破容縣城焚毀樓堞官民廬舍執典史譚安巡檢謝秀堅殺致仕官伍思聰等男婦五十餘人劫庫藏以去副千戶龔鐸領軍百戶馬誠棄城走都指揮葛宗蔭守備郁林署都指揮林聰俱按兵不赴援提督軍務都禦史韓雍以聞事下兵部謂鐸等棄城縱寇宜治如律葛宗蔭等玩寇之罪宜令停俸立功韓雍先稱賊退民安今勢益猖獗可謂罔上王定歐信鎭守不職失陷城池俱宜究治上允之但姑宥王定韓雍歐信罪諭令盡心剿賊

○癸未禮部奏遼東邊關並一帶驛遞於入貢夷人待之失宜致有嗟怨恐生邊釁上曰然其移文薊州永平等處鎭守巡撫等官令各嚴飭守關官軍及驛遞衙門凡遇夷人入貢務待之以禮其供用之物亦宜周備毋簡略所貢之物聽其自效毋責備必使夷人感恩懷惠庶盡朝廷柔遠之意

○甲申英宗睿皇帝忌辰奉先殿行祭禮遣駙馬都尉周景祭裕陵

○是日通政司掌司事兵部左侍郎張文質左參議何琮服金繡以朝爲監察禦史所劾上宥之○乙酉朵顏衛右都督朵羅幹遣都指揮脫脫阿等右都督阿兒乞蠻遣指揮逞乞臺等泰寧衛右都督兀南帖木兒遣指揮疊古等海西忽石門等衛女直都指揮管疊等兀者等衛都指揮阿都哈等童寬山等衛都指揮牙速哈等朵林山等衛都指揮扯養哈等忽魯愛等衛都指揮斡哈等斡蘭河等衛都指揮牙失塔等各來朝貢馬及貂皮等物賜宴並衣服彩叚等物有差

○兵部奏頃者虜寇四散攻掠水泉營華林溝及朔州賈家窟陀等處總兵官彰武伯楊信參將都督僉事湛淸等率軍往禦屢敗之今虜酋毛裏孩擁眾深入大同警報日至宜降敕獎勞信等使毋恃小捷益奮勇謀以速除邊患從之

○丁亥上諭禮部臣曰朕弟徳王之國凡諸合行事宜所司詳具以聞旣而禮部以親王之國禮儀條列奏上報可一王之國沿途合祀神祗近者大小皆親祭遠者望祭仍先遣奉祀官灑掃社稷山川壇及旗纛廟預備祭物王將到國前三日致齋及至城外本處文武官率耆老出城迎接不必行禮仍迎引王詣社稷山川壇祭祀各官及耆老隨班陪祭禮畢送王至宮升殿行賀禮一王到國慶賀禮儀其日設儀仗於露臺上下之東西設大樂於露臺上東西北向陳金鼓旗於承運門外軍職官各守殿及王城門設文武官拜位於丹墀文東武西設贊禮官二員東西相向護從執事等官先詣圓殿後候典服官啟請王冕服訖典儀啟執事者先行四拜禮畢各就位典儀啟請王升殿導引官前道大樂作升座訖樂止贊排班引禮引文武官就拜位贊班齊鞠躬樂作四拜平身樂止引禮引班首升自東階由殿東門入至殿中贊跪外贊同贊跪班首眾官皆跪班首致詞云某官某等敬惟殿下欽承上命至國之初理當慶賀如系王府官則稱臣某等後同內外同贊俯伏興班首眾官皆俯伏興引禮引班首復位贊鞠躬樂作四拜平身典儀詣殿中跪啟禮畢樂作導引王還宮樂作各官以次出

○戊子敕諭朝鮮國母獻珍異先是朝鮮國王李瑈累以海靑白鵲遣使來貢禮部言先有詔禁天下貢獻而朝鮮三進異烏𨿽曰小國效順然遠途勞費亦多矣請止絕之以彰不寶遠物之盛徳上深以爲然至是其陪臣崔景禮趙瑾等陛辭乃賜之敕令賫歸諭瑈敕曰去歲孟冬王遣金永需進白鵲季冬遣趙瑾進海靑未幾又遣崔景禮繼進三閱月間三次進貢王之勤誠固爲可見然朕卽位之初已詔各處不許進貢花木鳥獸況白鵲瑞異之物海靑羽獵之用朕以稽古圖治爲用得賢安民爲瑞於瑞禽鷙鳥澹然無所好之得王所獻徒以置諸閒處而已王繼今進貢宜遵常禮勿事珍奇況王羅致此物不免勞民取其嗟怨昔者周武王愼徳四夷咸賓無有遠邇畢獻方物然惟受其服食器用於旅獒則卻之朕所法也王詩書禮義之國豈其未知此乎王其忱念之

○昬刻有流星大如盞靑白色尾迹光明燭地自東北行至西北遊气中尾迹炸散後三小星隨之

○己丑命給徳王全支祿米歲一萬石時王將之國故預令山東有司於歲徵秋糧內派撥送納以供本府之用

○命右軍都督府署都督僉事宰用充參將協同鎭守四川從總兵官都督同知芮成等論薦也○鎭守寧夏副總兵都督僉事張榮還京令停俸閒住先是兵部集議謂榮不任閫寄宜召還京至是榮還兵部申前議故有是命

○巡按廣西監察禦史端宏言賞罰明信則人人力於事功如趙輔等討賊破峽之功固當行賞其妄言賊盡民安之罪尢當加罰況統兵大臣俱冒賞過分守城小將尙被罪未除今賊釁漸萌流毒愈甚不罪輔等無以示戒仍宜責輔終任其事輔亦上﹤鋶﹣釒﹥自陳其功且言守將歐信忌功縱寇故毀成績乞治信罪事下兵部言初輔等捕賊實未盡殄所司欲畱稍屯重兵以鎭撫之而輔不從今宏所奏切中其病輔乃不思自咎反欲咎人殊乖大體宜治如法況輔見賊勢未靖眾論交攻亦願率兵自效或且止移文韓雍等令合謀禦之上曰殘寇只令韓雍調度官軍督同和勇等會兵剿殺輔不必去

○庚寅升蘇州府知府邢宥爲浙江布政司左參政仍掌府事賜以敕曰國家之政重在安民比歲田野之民鮮得其所究其所自蓋守令匪人惑恣肆貪刻剝削無厭或闒葺庸懦坐視民患相爲蒙蔽默不以聞致下情不得上通上澤不得下施今以爾在府年久有守有爲庶民感仰特升前職仍付以郡寄夫方千里之民安危皆系於爾宜體朕心以保養爲務必使其衣食有資禮義有教而察其休戚均其徭役興利除獘一順民情毋徒玩愒毋事苟且毋爲權勢所脇毋爲姦吏所欺凡公差官員人等有違法害民者卽具實奏聞所屬官員人等作姦害民爾就提下差人角�羊京爾亦宜奉法循理始終不渝庶副朕之委任宥治蘇州公廉有爲以儒飾吏豪橫斂迹民甚安之巡撫都禦史宋傑及其所屬累秦薦於朝遂有是命

○調刑部主事洪淸爲山東登州府通判監察禦史劉俊爲江西新昌縣知縣先是小直沽獲彊盜任剛及贓送官俊囑淸以剛非盜淸出之而剛復行劫被獲事覺淸坐失出人罪俊坐囑托公事皆調外任

○巡按廣東監察禦史潘稙奏廣東爲事都指揮石鐤領軍千人追捕靈山流賊觀望不進賊眾大合復還靈山下東鄕攻掠甘源流峒等村勢益熾鐤失機致寇宜逮問如律事下兵部言鐤固宜罪若都禦史韓雍都督和勇太監陳瑄者俱以重臣出鎭流賊攻劫匿不以聞其罪尢大上是之令韓雍和勇陳瑄具實自陳兵部復言曩因巡按廣西監察禦史端宏等屢劾總兵等官趙輔都禦史韓雍等妄奏邀功旋師太早致餘寇陸梁攻掠潯州等處參將孫震弛備失機與知府孫暲等隱蔽罪不可宥但輔等被劾已得旨裁處而孫震孫暲等尙宜究治如律以爲後戒上曰然趙輔盧永陳瑄韓雍和勇旣經裁處不必問

○設四川資陽縣儒學陰陽學醫學僧會司

○寧夏副總兵都督僉事林盛成化二年二月破虜於慶陽環縣之石硤口上功首虜不相應紀功郎中楊琚發其事巡按禦史奏之命治罪如律

○巡按直隸監察禦史康驥奏長垣縣丞宋鑑主簿李謙因失盜一事之疑故勘三人致死一人廢疾今遇恩宥幸免重刑亦宜編之軍伍爲殘酷苟免之戒且乞法司通行禁約以爲著令都禦史賈銓等議以朝廷恩例𨿽寬而鑑謙酷暴特甚誠有不當原者上曰鑑謙殘酷殺人數多其各杖一百發大同邊衛充軍家屬隨住

○致仕通政使司通政使欒惲卒惲山東齊河縣人由監生宣徳間授兵科給事中進左給事景泰中累官至通政使天順初言者劾其昬耄尸位尋命致仕至是卒訃聞賜祭葬如例惲善於敷奏𨿽無他才能然亦循謹無大過失云

○辛卯遼東左參將都督僉事曹廣分守開原以虜寇屢入境殺傷官軍剽掠人畜不能禦下巡按禦史按之罪當斬法司具廣功罪奏上詔從禦史所擬

○壬辰升福建按察司僉事牟俸爲副使以福建三司及所部軍民儒吏合薦其廉明才幹也

○敕京營總兵官太保會昌候孫繼宗等曰毛裏孩渡河而東以侵大同聲言欲求入貢然偃蹇桀驁似無誠心今欲選一宿將統禦團營精兵五萬以俟調遣果孰可任其事者其所選兵五萬果可足用與否卿等世受髙爵首總兵樞豈但優遊寵樂不與國同憂耶其爲朕攄忠畫策從公推讓孰可居中以調度孰可以領兵以靖邊咸惟卿等所欲自效佇俟來聞於是繼宗等言虜酋毛裏孩久住河套近於大同西路一帶屯住欲稱入貢蹤迹詭祕莫測其姦傳聞其與阿羅出阿失帖木兒自相讐敵所以不敢北還沙漠欲東入大同復懼我加兵佯爲款塞或言其欲肆陸梁而未得其便假好辭以緩我俟得釁而長驅二者之言未知孰是但事當預定兵貴先人今京師重兵未易輕動而彰武伯楊信等初領京營及大同宣府等處搜套官兵俱在楡林偏頭關等處今虜眾旣東急宜遣還代州屯駐其京營五萬之數宜調二萬赴代州以會信兵更調三萬由宣府至大同接應其兩路領兵之人可於中推一副將至如總兵主將請自聖裁令信等諸軍悉聽節制庶事體歸一大功可成上諭兵部卽參酌所議施行

○鎭守狹西總兵官寧遠伯任壽奏洮岷管內諸番作亂縱火焚冷地峪並平定關等寨堡殺掠軍民財畜守禦軍旗數少猝難應敵事聞上諭兵部移文鎭守總兵提督軍務等官合謀嚴兵撫捕之

○甲午河南沔池縣知縣王寬九年秩滿命再任三年以巡按禦史閔圭奏舉賓處事公勤人民樂業也

○丙申制諭撫寧侯朱永佩平胡將軍印充總兵官右都督劉聚充左參將都督同知鮑政充右參將率京營馬步官軍徵剿虜寇先是巡撫山西都禦史李侃等言虜酋毛裏孩擁眾入境深爲可慮乞將原議調搜套官軍命總兵官楊信等統領並大同偏頭鴈門關等處精兵分爲五路一路偏頭關一路大同右衛其餘三路分布威遠朔州及八柳樹堡各城設伏按候閉營休士以彊示弱彼若再舉入寇必以精銳者深入老弱守營勢分力散我軍乘隙襲之使威遠等三路官軍截其歸途偏頭關並大同右衛二路兵急搗巢冗彼腹背受敵成擒必矣太保會昌侯孫繼宗等亦應詔上陳方略事下兵部請會廷臣雜議謂此虜初假和好以緩我師旋擁大眾以壓我境梟獍之心實未可測𨿽有楊信等軍恐兵少賊彊猝難應變非調京軍徵討恐貽後患撫寧侯朱永謀勇可任宜令掛印充總兵官都督劉聚鮑政可充左右參將領京營馬步官軍三萬以往仍乞敕楊信等與永會合及大同宣府等軍馬俱聽永調用敕巡按山西禦史常振往來紀功革獘上曰虜酋毛裏孩𨿽云欲來朝貢其實欲緩我師兵備不可不嚴朱永宜令率官軍二萬以往在京各營人馬宜速整十五萬聽調策應各管軍頭目毋得因循舊習虧損國威如違祖宗之法具在朕不爾宥

○武靖伯趙輔奏辭封爵詔不允時輔徵兩廣還京六科十三道劾之故上此奏明憲宗純皇帝實錄卷之三十九

成化三年二月丁酉朔釋奠先師孔子遣太子少保戶部尙書馬昂行禮

○是日日食

○寧夏副總兵署都督僉事林盛奏邊事凡數千言大要謂近因楡林寧夏一帶有警調京營及各處軍馬久頓邊城分屯就糧各堡虜酋乃安處河套則似以逸待勞彼反爲主我反爲客勢成倒置虜若大舉入寇調集之軍亦與城守者無異今狹西西安洮河秦鞏等衛軍伍約有十萬之數簡閱精壯兵可得四五萬人脫有寇警就令鎭守等官酌量緩急分調平涼固原環慶鄜延等處表裏應援則戰守有備旣不遠煩師旅亦可少省芻糧如果賊勢甚張方許乞師爲援蓋今之邊兵多不足用獘豈在他古之爲將者賞罰誠信號令嚴明故士卒畏將不畏敵今則反是以修明軍務爲立異以徒事姑息爲老成平居乏馭下之威故臨事多犯令之卒敗軍誤國職此之由向此虜衝突邊疆我軍未能捍禦今其遠居河套安可窮搜但使我能練兵儲糧堅壁淸野使被進退失利虜可以不驅而遁套可以不掃而淸且今邊衛貪官狡卒紏結成風賣富役貧抽彊配弱是以甲仗非素習之器隊伍無共難之心養士𨿽多無益國計乞敕各邊守將遴選所部官軍爲二等年力精彊騎射熟閒者爲一等以備衝鋒破敵其次爲二等以備戰守策應老弱不堪者令守城屯田應役每二千名委都指揮一員總督指揮二員分督訓練調遣則全隊而行不使分散官旗當先率領小旗殿後催督進退俱有節制罪責各有攸歸庶幾不費有限之糧而畜無用之兵事下兵部請以其言付鎭守總兵等官會勘可否施行從之

○虜酋毛裏孩三上書求入貢遣通事詹昇賫敕獎諭之敕曰朕天命承祖宗大業爲天下主內華外夷皆朕赤子也弗率循沾化者有怒之而無終拒絕焉服則捨之且待以仁恩爾毛裏孩昔年嘗來廷矣昨者忽擾我邊陲今又悔過歸誠累次求來朝貢在邊諸將俱厲兵秣馬以待奏功在廷文武亦謂宜從邊將之言朕以天覆九有爲心特允爾來命通事指揮使詹昇賫敕諭爾敕至爾卽領率部落退處邊外戒令守法安靜住牧所遣朝貢使臣無得過三百人亦須戒令遵依我邊將約束無得在途恣肆夫好生惡殺者天之道朕之所奉以子民也爾能仰體朕心朕將錫福於爾俾永享太平之樂豈不美歟

○戊戌祭太社太稷○遣順天府官祭先農之神

○巡按狹西監察禦史侯英奏洮州番蔟數寇邊指揮使汪釗守備不職宜逮問兵部言釗屢以失機被宥且復行勘未結今番寇方熾守禦乏人宜俟勘報並治從之

○命原調大同宣府偏頭關等處搜剿河套官軍一萬三千人仍畱各城守禦以虜酋毛裏孩渡河入大同界也

○南京戶部左侍郎陳翌以母喪去任詔起復之

○己亥以浙江布政司左布政使黃琛爲南京戶部右侍郎

○毛憐衛女直都指揮戳乞納等來朝貢馬及貂皮等物賜宴並衣服彩叚等物有差

○加徳府左長史屈祥右長史吳轔正四品俸王以祥轔隨侍讀書年久奏乞進秩上特允之○總督遼東軍務左都禦史李秉等奏海西建州等虜入鴉鶻關抄掠佛僧洞等處副總兵施英等分兵禦之遣都指揮鄧佐率軍五百前哨至雙嶺遇伏戰死一時陷沒者餘百人時英亦次樹遮嶺與參將周俊兵合去佐不遠不能應援致損士馬挫軍威罪不可宥事下兵部言施英向以啟釁要功被劾令立功自贖今復行師失律致陷佐等誠宜逮問但兵興之際用人方急上是之曰施英姑不問仍令殺賊贖罪

○先是烏思藏等處番僧朝貢數多敕鎭守洮州指揮汪釗選遊僧三人賫敕往諭靈藏贊善王禁約詐冒至是還禮部請每僧量賞彩叚等物以酬其勞從之

○鎭守獨石馬營內官進保奏守備赤城都指揮劉政托疾不會議邊事刑部尙書陸瑜等請行巡按禦史究治其罪從之○總督遼東軍務左都禦史李秉奏雙嶺之戰隨徵官軍署都指揮鄧佐達官指揮使李剛等九十八人陣亡請以遼東都司官庫綿布人給四疋以備喪具從之

○致仕戶部尙書沈固卒固字仲威直隸丹陽縣人弱寇領鄕薦初授山東沂州同知時有建言州西寶山社產銀丱者詔下有司劾實固執奏謂費多而得少恐勞民且致變事得中止民甚感之未幾以安養軍民事徵入爲戶部員外郎尋進郎中擢山東左參政督餉給軍迆北洪熙間命以本官於大同總兵官武安侯鄭亨處書辦邊方兼用文臣始此正統初進戶部右侍郎己巳之變車駕北狩幸大同偕守將出見奉命括官庫金帛以犒虜酋或以爲不可固盡所有以獻事聞戶部請下吏較勘然事卒不竟其年以城守勞進右都禦史尋以卻虜功轉左都禦史言者攻之不已遂乞致仕英廟復位石亨薦爲戶部尙書寵賚日隆三年復休致至是卒賜祭葬如例固體貌魁梧性直率不拘細行歷官五十餘年𨿽無大建明然在邊二十七年深達虜情上下安之

○庚子賜徳王歲用米鹽等物王累奏本府日用白熟粳米食鹽及內官內使每月柴米並養馬料艸俱在內府關支今將之國一時難於措辦乞敕有司仍舊關用候莊田成收日停止上允王奏令今歲撥與白熟粳米二百八十三石有奇食鹽歲與一百引馬艸料到府日爲始給五閱月內官內使於所在官倉每月人給米四斗以資食用五閱月而止

○升翰林院修撰劉宣爲右春坊右諭徳以九年秩滿也○吏部奏十三道監察禦史吳遠等言兵部尙書王竑練達邊務緩急可用今家居養病宜速起之以慰羣望事下臣等議今正用人之際宜從所言內批王竑不體朝廷升用之意推病避難旣去如何再用就令致仕

○都察院左副都禦史賈銓等奏雲南楚雄衛軍有奏指揮李嵩等擅開銀場聚眾爲姦利者雲南縣民有奏知府李遜知縣郭凱受賕枉法者事下雲南按察司關委洱海金滄二道問理二道分巡官不親臨按問轉委鎭撫知縣鞫之且獄詞多不明按察司亦不駁正但據成案呈覆雲南道禦史覺其失請皆治罪仍通行天下布按二司遇有委任必須躬理不許轉委從之

○辛丑升南京尙寶司少卿夏瑄爲本司卿以九年秩滿也

○命協同鎭守涼州都督同知趙瑛鎭守甘肅右都督李榮所統延綏等城守禦官軍仍還甘涼寧夏各衛防守時甘肅總兵蔣琬等奏虜寇逼近寧夏賀蘭山警報日至山後與甘涼等境平曠相連虜易衝突今甘涼軍馬除調與都督趙瑛李榮率往延綏莊浪等處殺賊者共一萬三千存畱無幾萬一此虜覘我無備乘機入寇城孤援寡貽患實深會涼州守臣亦以爲言兵部議以河套旣少寇警延綏軍馬俱應遣還而瑛等亦可令歸舊鎭庶不顧此失彼上從之仍諭兵部移文延綏守臣勿以虜眾旣遁而弛備○命都指揮楊玙原領協守大同京軍分遣二千守紫荊關從守關都指揮張英言關口數多守備官軍不敷也

○大同總兵官修武伯沈煜等奏虜寇四散攻毀大同朔州墩堡殺掠官軍財畜分守大同西路參將範瑾遣都指揮使馬儀毛永周永指揮滕瑾張英等率軍分道禦之惟馬儀破走賊眾獲其馬騾諸物滕瑾張英力戰而英身中七矢然被殺傷士馬數十毛永周永策應遲誤範瑾指受失宜俱應究問兵部言英被創不敗功可掩過余若瑾等可罪但恐逮問展轉有誤邊守上宥範瑾毛永等令俱戴罪殺賊自效

○召鎭守蘭縣都指揮同知管斌還京停俸閒住以廷臣議其不職也○壬寅設直隸棗彊縣僧會司

○分守肅州右參將都指揮王裕成化二年七月行取赴京求賂於所部挾重貨以行旣升職復之治所所挾猶有餘至甘州爲邏者所發有司執其子及家僮鞫問並得在道淫濫狀於是鎭守巡撫等官連章劾奏都察院請逮至京廷鞫之詔可

○癸卯命巡撫大同右副都禦史王越贊理軍務兼紀功賞巡按禦史常振止於楊信軍前紀功蓋初已命振總紀功賞至是從撫寧侯朱永等之請並委越焉

○升武成後衛正千戶劉忠爲指揮僉事不爲例忠徳王妃父時王將之國爲忠陳乞也

○賜沁源王府故鎭國將軍幼�土���夫人宋氏食米歲五十石

○兵部奏曩巡撫狹西都禦史項忠都督李杲張榮等俱以失機被劾後杲以懷姦避事問發充軍榮召還閒住忠等待邊境寧後具實以聞今虜寇東遁西師角�羊嚴忠等宜有所處上曰虜寇尙未盡寧邊事委用方急項忠等仍記罪不問

○湖廣都指揮翟璥先徵進荊襄時掠民人與人爲奴至是爲被掠者所告都察院請付巡按禦史治其罪從之

○甲辰國子監祭酒邢讓等奏國子監祖宗以來欽降敕諭學﹤矢見﹥所以欽崇勸勵之道罔不周備歷歲綿遠恐致遺失今本監原有磨成石碑乞將學﹤矢見﹥募工鐫石樹立太學中門外使師生人等永遠遵守從之

○兵部尙書兼翰林院學士彭時歸省還任

○總督遼東軍務左都禦史李秉言建州虜寇因結海西女直抄掠邊境今海西虜使在京者審譯之皆云部內惟嘔罕河兀者肥河三衛附近建州黨比爲寇遂降敕切責並付武忠往諭之

○命太子少保戶部尙書馬昂右副都禦史林聰左給事中潘禮陳鉞淸理京營軍士時六科給事中言邊城旣屢有警京師根本重地尢當戒嚴其京營軍士彊壯可用者多爲權勢役占乞敕剛正大臣一員檢冊淸理訓練聽用庶虜寇聞風知懼而民心可安上允其奏下兵部具大臣銜名上請上以命昂聰等又命擢剛正給事中二員僉以潘禮陳鉞應命於是禮部尙書兼翰林院學士陳文等言五軍三千神機三大營總統內外官軍計數十萬頃緣虜賊小警遣將分兵二萬援之號召旬日不能具數因命昂等大閱壯勇一十五萬人以俟繼舉然今承平日久衛所空虛軍士多爲權豪勢要之家占恡私役按月納錢必得內臣剛方練達者與昂等共事然後可以剗除宿獘命司禮監太監懷恩爲中外所服宜敕令同昂等協力奉行庶幾有濟上從之乃敕昂等曰朕以在京五軍三千神機等營軍士大率有名無實視其名則案牘充盈究其實則隊伍空虛關糧之際塡塞倉衢受賞之日溢滿禁塗及至欲收集部曲往赴邊鄙累旬日不能得數萬蓋總兵等官縱之歸休役之私用接受貨賄買閒者有之應付權豪占用者有之其獘甚多難以枚舉今特命太監懷恩會同爾等按籍查考除已調之數不與卽將見在軍士點閘且以十五實數來報其有仍蹈前非隱蔽不報抗拒不服聽爾等會議處治重則奏聞拏問削奪淸理之後仍別立爲良法以備調用夫朝廷勞天下之民以養兵而耗天下之兵於姦獘兵民日困姦獘日深及至有事之時爾等付之長嘆息而已則曷若今日爾等不避怨怒盡搜其獘源而窒塞之以復我祖宗時兵制之盛乎簡任惟篤期於見效爾等其欽承朕命故敕

○直隸新城縣縣丞邢政上言刑獄者國之大事也輕重毫釐之間死生所系不可不愼切見各都布按三司及各府俱有斷事理問推官等官專理刑獄所以少有冤抑惟各州縣因無刑官幾有囚徒互相推避間有理者情僞罔察及議擬罪名多憑吏典或寫發之人任意出入中間或追無贓仗或證佐逃亡或同犯未獲止憑文具鍜煉成獄及至呈詳又因招擬未明駁回再問經年累歲不能斷結桎梏終身死而後已其情重當死者固不足惜但情輕誣死者豈無抱恨衛所罪囚冤滯尢甚傷天地之和召水旱之災多在於此乞敕法司計議直隸地方行移巡按禦史布政司所屬行移按察司分巡官或推委在京法司官分詣各處將見監罪囚人捲逐一詳審情輕者卽與發遣情重無冤者候呈詳情可矜疑者奏取上裁如此則天意可回災異自弭奏入下所司議行

○乙巳四川馬湖府泥溪長官司遣舍人王懋富等施州衛施南宣撫司遣頭目劉度等各來朝貢馬賜彩叚寶鈔有差

○宥彰武伯楊信罪信爲總兵官先在大同私役邊軍伐木營利爲巡按禦史所奏詔令自陳至是信具陳伏罪宥之

○丙午英廟昭妃武氏薨妃順天府大興縣人錦衣衛百戶寬之女宣徳辛亥生八年選入內庭天順攺元冊爲昭妃小心敬謹深見信重至是薨年三十有七謚曰端莊上輟朝三日自聞喪至掩壙祭葬如制

○總督兩廣軍務左僉都禦史韓雍等奏猺賊攻陷北流縣殺虜男婦五百八十餘人守城百戶率兵禦之不克而死左參將夏鑑等追捕至野貍山等處屢戰敗之擒斬二百四十餘人收獲被虜男婦四百餘口宜治都指揮林聰守備失機夏鑑避敵玩寇之罪但鑑頗立功自效兵部言廣西賊勢橫流不已其撫治不職弛備失機恐不止聰等二人宜並督責雍等使盡心剿賊從之

○丁未遣戶部尙書張睿祭京都太倉之神

○遣順天府官祭宋丞相文天祥○降敕獎諭大同都指揮馬儀馬欽李愷千戶蔡瑄以儀等於大同西路擒斬虜寇功也

○命廣寧前屯備禦都指揮同知裴顯充副總兵分守遼陽時總督軍務左都禦史李秉奏遼東重鎭舊有總兵一員副總兵參將各二員鎭守其地今左參將孫璟鎭守開原兼鎭遼東道裏廣遠應援不周廣寧都指揮同知裴顯可充副總兵令分守遼陽而璟專分守開原事下兵部覆奏從之

○昏刻金星犯婁西星

○戊申復禦經筵

○賜徵虜官軍都指揮齊整等二萬六百二十八員名銀人二兩時虜寇侵近大同命撫寧侯朱永統官軍徵之故有是賜

○己酉徳王見潾將之國詣長陵獻陵景陵裕陵辭

○升狹西按察司僉事李﹤王巳﹥爲副使整飭兵備○命河南署都指揮同知劉淸充參將鎭守靖虜等處初禦史譚慶言靖虜境土廣遠乃虜寇出沒之路欲於其地立帥府增設總兵一員左右參將分守之其軍伍則於河南山西附近狹西衛所選補及三布政司應謫戍囚徒以充事下兵部移文巡撫都禦史項忠等會勘謂靖虜去狹西不遠設兩總兵似爲煩擾止宜添設參將一員令於平涼固原等處選調軍余番兵訓練防守上命舉堪任參將者以聞時淸方把總京操眾擬其可用故命之

○壬子徳王見潾祭告奉先殿是日命文武百守詣府辭

○論平劉千斤功升湖廣總兵官都督同知李震爲右都督右副都禦史王恕爲左副都禦史山西右參議王儉爲左參議右參將都指揮僉事王信爲都指揮同知禦史孫珂鄧本端俱俸一級從徵將士各升賞有差兵部言頃以擒叛寇劉千斤捷聞總兵官朱永等俱已升進永復上章言荊襄系中原要害之地非兩廣偏方之比從徵軍士多效勞勩勸功之典乞稍加厚已嘗會禮部尙書姚夔等議宜稍從其請以勸來者例除擒斬二名顆以上應與升賞其或一人自擒斬二名顆又有奮勇當先衝入賊陣陣傷督陣等項二次與二名顆或奮勇三次及一人自斬首一顆又奮勇當先及衝入賊陣並陣傷者俱不爲常例量升一級不賞其餘二名顆一名顆又奮勇當先等項而無擒斬名顆者比常稍加優厚酌量賞賚以酬其勞上是之於是有功官軍受升賞者八千餘人因論震等功故有是命○戶科給事中丘弘言七事曰勤學問以崇聖徳廣咨詢以防壅隔損無益以節財用理冤枉以平刑獄舉才能以任將帥整兵戎以固根本嚴警備以息盜賊上以所言皆已嘗施行者但諭該部知之

○大慈恩寺灌頂淨修弘治國師結列領占蒙遣剌麻著旦領占等烏思藏公幹回各貢氆氌等物以彩叚鈔貫等物給賜之

○都指揮僉事駱忠奏見領官軍一千五百九十三員名往遼東備禦內多系眞定等衛下班人數乞照徵進官軍給賞上曰下班官軍遣去備邊人情不堪其各賞銀一兩不爲例

○烏思藏木目等寺番僧三丹堅昝等來朝貢佛像馬匹等物禮部奏其故違三年一貢之限輙由他道以來所給彩叚等物宜減常例以示戒從之

○贈遼東陣亡署都指揮僉事鄧佐爲都指揮僉事遣官諭祭○夜月犯角宿南星

○癸丑徳王見潾之國陛辭上禦奉天門早朝畢文武百官稍退立上降寶座後座王冕服由左順門內引二人朝服前導由第二橋上奉天門至上前行五拜禮上賜王酒王飲訖叩頭畢上興送王至東陛王復叩頭下上目送王出午門乃還

○禮部奏四夷館譯字官並子弟見有一百五十四員名今教師馬銘又違例私收子弟張睿等一百三十六名教習番書以希進用欲盡逮問干系人眾請行翰林院下四夷館不許私收教習漏泄夷情上曰四夷館官員子弟見在旣多禮部卽會官考選精通者量畱余送吏部攺外任子弟俱遣寧家今後敢有私自教習者必罪不宥

○乙卯夜北方流星如盞大靑白色光明燭地自紫微東藩西北行閣道○丙辰禮部奏巡按江西監察禦史趙敔請定京官出使公差王府禮儀舊例不載今議得京官公差出使在外道經王府例該報名見辭如遇朔望三司等官俱至府候見公差出使人員亦合詣府隨班行禮若敕書止賜王府中間恐有密切及王府進表祭祀系王府應行禮儀出使人員無所干預不必隨同行禮其王府前門官員人等禮當下馬其經過東西後門𨿽無例下馬亦宜遠引而行不許逼近橫絕從之

○故工部尙書謹身殿大學士兼東閣大學士髙穀子峘敍其父勞乞恩錄用命送國子監讀書

○升大寧中衛帶俸都指揮使昌英爲前軍都督僉事以徵叛寇劉千斤功也

○丁巳授進士賀欽胡智張謙成實兪澤陳鶴董旻楊理芮畿趙杲張琳徐恪爲給事中欽智戶科謙實禮科澤鶴旻兵科理畿杲刑科琳恪工科蕭龍兪俊爲南京給事中龍戶科俊刑科

○湖廣總兵官都督同知李震等奏奉命徵苗賊統率諸軍由銅鼓天柱等處分爲四道以進連與賊戰敗之抵淸水江因苗爲導深入其境兩月之間搗其巢穴八百餘寨焚廬舍一萬三千餘間地窖三千餘處得稻糧三萬四千餘石生擒二百五十餘人斬首二千一百餘級俘獲賊屬子女六百餘口耕牛五百餘只軍器衣服無算收獲被虜男婦五百餘人事下兵部言宜令震等具有功將士以聞行賞毋徇私濫冒從之○禮部奏監察禦史趙敔言內外風憲等衙門官出巡行事遇有機密事情及紏劾姦邪自書奏題本多有不熟韻體不免倩人代筆往往因而泄漏有誤事機請自今重事仍依韻式寫奏常事從便書寫許用題本今議得在外衙門宜一體具奏如舊制其京官公差在外者應行事務照例依韻書寫奏本若有緊急密切事情恐有漏泄許寫題本務要字畫眞楷不許艸率從之

○禮部奏浙江按察司僉事辛訪言欲將宋儒何基等賜以封爵俾之從祀下禮部尙書兼翰林院學士陳文等議從祀孔廟者必有得於聖道之傳公論攸在焉敢輕爲進止當進而進之固以重聖道不當進而止之亦以重聖道昔宋朱文公熹與呂成公祖謙皆傳聖道而金華郡儒者何基王柏金履祥許謙師徒累葉出於文公之後以居於成公之鄕其於斯道不爲不造其涯涘然達淵源則未也今欲攀援胡安國蔡沈眞徳秀吳澄例以之從祀夫曷敢焉何也安國作春秋傳蔡沈作尙書傳學校以育士科目以取才其用專矣徳秀所述大學衍義以之進讀以之勸講澄所述諸經纂言羽翼聖經折衷諸子其功偉矣何王金許四子之所以爲書其用心恐未若是專其功恐未若是偉奚敢輕進之哉訪又曰何王金許朱子之世適夫作於朱子之先而賢賢相承若朱子之曾祖禰者楊中立羅仲素李願中旣不得以是之故而列從祀矣出於朱子之後而賢賢相承若朱子之子孫曾玄者何王金許尙安得以是之故而列從祀焉矧聖道猶天地仰觀於天水星微也然以其從日以其緯天故得與於五星之列他星有大於水者不得以與俯察於地濟瀆微也然以其淸入地以其近宗海故得與於四瀆之列他水有大於濟者不得以與由是言之何王金許不得攀胡蔡眞吳四子從祀之列亦難加賜封爵止可若龜山楊中立之例立祠鄕郡春秋祭祀於理爲當宜行本院定擬祠額撰祭文類行浙江金華府建立祠廟每歲春秋備儀遣本府官致祭從之

○戊午杖監察禦史董廷圭熊祥於朝門以劾奏都督僉事昌英封題有誤字也

○庚申淸明節遣駙馬都尉石璟蔡震分祭長陵獻陵景陵裕陵文武衙門各分官陪祭

○遣內官祭恭讓章皇后陵寢○狹西文縣守禦軍民千戶所土番百戶頭目馬麟等廣西思明府上思州土官知州黃瑛遣頭目黃祥等各來朝貢馬賜彩叚等物有差

○弗提衛右都督帖思古奏討金帶大帽等物禮部以非常例宜不與上曰待其有功如例與之

○詔寧夏以淮浙兩運司鹽召商中馬時寧夏內外守臣王淸等奏寧夏三路舊馬一萬三千九百餘匹選調亡失之餘止存六百罷駑半之𨿽令以靈州鹽課中納自沿邊被掠兼以鹽池寇盜所經商旅罕至今邊圉多事正用馬之秋儻倚池鹽緩不及事乞預爲區畫或給銀價於狹西等處收買或以淮浙場鹽召商中納事下兵部議宜令戶部定例開中並行狹西布政司量給官庫贓罰銀買補從之○江西紙廠火焚夫房一百三十間巡按監察禦史趙敔請治按察司委官僉事楊大榮約束不嚴之罪都察院覆奏謂大榮宜罪如律仍察布政司委官亦罪之詔可

○辛酉巡按廣東監察禦史潘稹奏靈山石城海康等縣欽化等州自去歲流賊攻劫靡有寧日而化州賊廖婆保者勢尢猖獗都指揮滕漢僉事陶魯雷州府試知府孔鏞率番漢軍分道追討至圓州村敗之擒斬八十餘人收獲被虜男婦一百餘人賊棄馬牛輜重器械而遁乞論功升賞上以官軍所敗者止廖婆保一宗餘賊尢未殄滅豈宜言功但令兵部移文稹等核實定賞以勸其餘○命故都督僉事張義孫鳳襲祖原職旗手衛指揮使

○壬戌朝鮮國王李瑈遣陪臣成有智等來朝貢海靑文魚賜衣服彩叚等物有差

○命湖廣都指揮使汪澤都指揮同知吳經莊榮任忠莫英布政司左參議寗瑛按察司副使盧秩僉事鄧秀夏時等俱復職支俸初湖廣苗寇作亂澤等因守備不謹令停俸自效至是寇平故復之

○狹西岷州衛西寧溝簇頭番人星吉癿等靈藏地方番僧樂瓦藏卜等四川松潘疊溪守禦所番僧江粲等各來朝貢馬並佛像等物賜彩叚等物有差

○移築山西繁峙縣土城於縣北之東義村

○罷荊襄安陸等衛守城軍士仍舊運糧以荊襄寇平也○癸亥命免調貴州輪番操備廣西軍先是貴州歲調官軍操備廣西後因徵進麓川及本處土苗停調今廣西又行起調巡撫貴州都禦史李浩等奏貴州軍額舊十六萬餘調遣亡叛事故今止二萬八千餘人地雜夷獠出沒不常衛堡州城分守不給其迆東石頭等哨迆西永寧等衛俱籍雲南四川分兵哨守而土著之人反令遠守他藩恐諸夷乘隙侵淩猝難應禦事下兵部議浩等所言良是故免調

○工部左侍郎霍瑄奏郎中何經抗已語涉毀詈乞寘之法經亦奏瑄耕官廠地造暖閣數事遂爲科道所紏上念瑄在先朝嘗效勤勞特宥之仍奪半歲俸而調經於南京

○甲子總兵官會昌侯孫繼宗言京營軍士比調徵虜及外衛歇班數多止餘二萬七千不備什伍向河南山東鳳陽沂州等處俱以饑荒盜起暫畱防守今聞各路安靜乞仍取諸軍輪番京操以疆根本事下兵部議可上從之兵部又言先以鳳陽系興王之地復遣都督同知白玉守備今地方無事宜並召還上曰鳳陽非他郡比其軍士仍令王提督操守待秋成後處置

○鎭守狹西寧遠伯任壽等奏文縣丹堡熟番結構白馬等番爲惡百戶王昭禦之遇伏戰役殺傷官軍掠馬騾軍器等物以去兵部言自番夷寇亂累責總兵分守等官撫捕未聞略行剿戮少挫其鋒致今益逞凶獷宜嚴責守臣必致首惡者行法以警餘黨從之

○鎭守廣東太監陳瑄等奏去年十月海寇入臨髙縣港掠民財縣丞陳瑛倉卒率眾禦之爲所殺上命兵部行令瑄等速追捕之並巡按禦史查勘失機將士奏聞究治

明憲宗純皇帝實錄卷之三十九終明憲宗純皇帝實錄卷之四十

成化三年三月丙寅朔錄故少保吏部尙書兼華蓋殿大學士李賢子璋爲尙寶司司丞

○整飭邊備兵部尙書王復言今天下一統諸種番夷𨿽或出沒不足深慮惟北虜動輒長驅深入最爲邊患遼東宣府大同寧夏甘肅皆有髙山大川長城固壘限隔延綏境外亦有黃河千六百餘里實天造地設之險洪武間東勝迆西路通寧夏墩臺基址尙存永樂初殘胡遠遁始將守備軍馬移入延綏棄河不守且延綏地方東起府谷堡西至定邊營縈紆二千餘里今聲息稍緩亦可因循度遣儻班師之後賊若復來何以支持且大同宣府兩處地方通無二千里遠又皆控據雄險尙有正副總兵參將協同守備共一十二員寧夏三路不滿千里亦有正副總兵參將協同守備八員延綏城堡窵遠最爲難守止有總兵參將三員調度豈能周徧議者咸謂若依舊守把黃河險阻實爲萬全之計然今賊未出套宜因時損益不拘故常於延綏添設協同參將二員於髙家龍川緊關衝要城堡駐札往來提調互相策應就將先調狹西鄜慶等處官軍存畱四千員名相參土兵四千八百六十六名甘肅兌回慶陽衛官軍八百一十七員名共輳官軍九千六百餘員名添撥各堡輪班操守缺少器仗行總兵等官候大軍回京之日將原領官軍盔甲神槍銃炮於內量數存畱交與少監秦剛收管備用庶幾戰守有人而邊備充實軍馬有常而糧艸易供矣又言鞏昌臨洮衛捨余李均保等二百八十名先年招募在官聽調赴京接應殺賊景泰元年起調靈州操備及寧羌鳳翔等衛所連云棧靑陽等驛站軍姜迪等三十六名先年祖父�事編髮各驛充軍自備鞍馬鋪陳什物擺站景泰四年調送寧夏操備且均保等原非正軍而與正軍一體差操因關行糧家屬又無月糧養贍歲久逃亡一例勾補揆之人情誠有不堪臣以爲均保等宜放回原衛隨住姜迪等宜退回原站走遞以後如果缺人調用宜另於丁多之家選補庶幾人得蘇息事體允當事下兵部議請仍移文鎭守總兵巡撫官參酌行之詔曰可復又言甘肅所屬十五衛所地方𨿽有遠近不同然自永昌迆西與西寧鎭番頗有險隘可據賊亦不敢久畱莊浪𨿽有通賊路徑山密地狹軍馬頗易戰守惟涼州地方四際寬廣散漫緊關衝要最先受敵又兼水艸便利賊一入境動輙經年不出往歲虜犯本城止是一衛軍馬戰守不敷不免差人遠調甘肅等衛官軍策應相去六七百里爲虜邀遮未能卽至北到人馬疲獘級不濟事所以往往挫損兵威以致失機誤事天順元年至五年累調在京官軍遠爲策應勞民動眾糜費糧艸不可勝計若非無事之時豫爲遠圖何以善後訪得甘州在城五衛設置年久生齒日繁各家戶下正軍之外餘六七丁或一二十丁者有之除供給聽繼外中間多有願投軍者招集四五千名亦可編成一衛立於涼州殷實地方然恐其人戀土有誤

○用宜於在城五衛內每衛摘一千戶所全伍旗軍伍衛選撥指揮十員衛鎭撫二員五所輳成一衛名曰涼州中衛於本城內開設衙門請給印信其遺下五所印信宜從鎭守總兵等官於五衛官軍戶下丁多之家招選精壯餘丁編收正軍仍補各所原伍員缺就於各所多餘官員內選撥千百戶

○鎭撫掌管印信操練軍馬承種遺下土地辦納子粒則彼此得人而戰守有備屯田增廣而邊儲自充矣又言鎭衛極臨邊境原設三岔黑山二遞運所僉撥爲事囚犯置備牛車令其接遞後因革去遞運所並與馬驛帶管接運今三岔驛人夫止有二十六名黑山驛止有二十一名重役人難及莊浪衛鎭羌驛路當衝要原設軍民夫役見在不滿二十餘戶不惟接遞艱難抑且缺人守堡查得舊革鑼鍋泉遞運所餘下人夫七十三名見撥在黑松林兼管及查莊浪衛在城遞運所實有人夫一百六十三名武勝遞運所實有一百三十七名紅城子驛人夫一百名此處驛遞比其他人夫倍多宜將黑松林原帶管鑼鍋泉人夫內撥三十名安插鎭羌驛在城三處驛遞共摘撥六十名分摘三岔黑山二遞運所每處三十名就領原牛車馬驢走遞庶使接遞均平人無耗累抑且邊站城堡得以守護又言永昌衛原有白石崖墩一座距本衛二百餘里近於山丹衛下有河水灌漑山丹田地土魯幹墩一座亦距本衛二百餘里切近於涼州衛下有河水灌漑涼州田地今永昌衛軍少哨守不敷宜將前項白石崖墩攺隸山丹衛管轄土魯幹墩口攺隸涼州衛管轄各令撥軍哨守其永昌境內所管五奴五赤墩系幹衝要之地合當添築城堡一座就將掣回官軍攺撥哨守庶得地方適均事體利便又肅州衛上河淸至臨水地界逼臨邊境山外原有哨馬營一所先因達賊侵擾移入山裏路傍駐札緣官軍耕種地土多在境外而哨了軍馬反居其內宜移本營復立故處通賊隘口修築城堡防護屯種庶使人知避害可以保障無虞矣又西寧衛地方僻在西北番簇之中四面受敵且又控制罕東阿端曲先等衛夷虜乃緊關重地本衛軍馬專一巡守要害捍禦番簇先年邊方寧靖北虜不來侵犯各簇番夷頗聽撫諭不敢爲非近來因見虜寇擾邊乘機仿效往往聚眾出沒阻截道路劫掠財畜殺傷人命調兵剿殺之後至今猶未寧貼乞將西寧衛原調官軍土民五百六十七員名於莊浪涼州二處輪流備禦者存畱本衛操守遇莊涼等處有警量調策應不惟彼此有備亦且省用邊儲上皆是之命兵部卽移文所司施行○太保會昌侯孫繼宗等奏先年操練官軍有爲事應提問者候歇操之日方送問理近因革去前例告訐之徒得以避免徵操宜仍前例爲便若告有虛詐則加誣反坐庶使刁頑知警操練不誤章下法司會奏以爲所犯有輕重提問有緩急其情罪深重關系軍務人倫事須追究者並湏卽時取問其餘情罪稍輕事無大害者當如繼宗等所言從之

○丁卯命羽林衛指揮使馬麟濟陽衛指揮使劉瑛領三千營將軍直宿

○戊辰復商輅爲兵部左侍郎兼翰林院學士內閣參預機務天順初輅爲石亨所誣除名屏居鄕裏者十年至是復起用之輅具疏辭免上曰先帝已知卿枉朕今擢用卿可勉力效用不準辭○復除胡灝爲湖廣按察司僉事以灝丁憂服闋也

○命故河南都指揮僉事黃信孫璋襲祖原職彰徳衛指揮使

○鎭守遼東太監李良等奏二月內達賊屢入邊境殺虜官軍人畜及器械財物又探報老營達賊欲乘隙入寇上命鎭守總兵巡撫等官整兵禦之仍命監察禦史核實以聞

○內官唐愼林貴奉從荊襄徵進還道經淮安府板閘其隨從人有索未於收料府知事谷淵者不得激怒之愼令縛淵褫其衣沃以水杖之七十遂死至京上奏求宥事下都察院行巡按官勘報具得其實都禦史賈銓等請治其罪上以愼等付司禮監區處其隨從人命法司鞫之○己巳升刑部員外郎張鑑徐懷爲江西按察司僉事監察禦史李昺爲浙江僉事南京刑部員外郎周謨爲福建僉事

○升也孫倫衛都指揮僉事卜不剌爲都指揮同知

○命故朵林山衛指揮同知亦剌兀子喇郎哈襲職弗提衛指揮同知兀三哈你哈答木興衛指揮同知苦不花卜顏衛指揮同知乞列門弗思木衛指揮同知都魯禿弗提衛指揮同知卜顏徹裏不花哈剌帖木咬納察剌禿山衛指揮僉事阿東麻甫門後衛指揮僉事石當哥兀者後衛指揮僉事羅卜灘塔魯木衛指揮僉事察籠哈臺因不花杞綁哈兀兒脫俱升一級

○達賊入大同大鹽房等處搶掠人畜巡撫大同都禦史王越等調領官軍禦之斬首二十七顆生擒帖畱帖木兒等一十二人○庚午狹西文州軍民千戶所土番頭目阿兒結等來朝貢馬禮部以所貢馬少請給半賞旣而阿兒結懇乞全給有旨加賜彩叚一表裏以慰夷情

○辛未巡按遼東監察禦史魏瀚奏成化二年冬以來達賊入通遠堡鐵場白家寨靖安空等處燒毀墩臺搶奪官軍殺虜人畜巡守地方指揮李賢等遇警畏縮不嚴堤備法當究治上命住賢等俸令戴罪殺賊

○壬申晉王鐘鉉奏臣祖父墳瑩在平陽歲時遣官祭掃夜宿旅店請命所司許令馳驛庶便往來從之○巡撫延綏右僉都禦史盧祥等奏鄜慶備冬官軍二千人並狹西城操馬步軍二千人潼關守備官軍一千人及新僉土兵請俱存畱本邊協力操守修築城堡上曰見在官軍土兵可存畱備用潼關守備軍宜放回本關操守

○禦馬監太監劉永誠等奏賞賜各王府儀賓馬匹不敷乞行太僕寺令於各處角�羊到寄餋備用馬內選四百匹送監收養預備給賞從之

○命巡撫山西右僉都禦史李侃等修理黃河七堡並保徳州一帶邊墻酌量軍民多寡地方緩急調撥民壯支與口糧相兼修築

○癸酉廣西陸川縣印爲流賊所劫知縣謝堅以聞禮部請益舊文曰陸川縣之印鑄給從之

○哈密遣使臣斬阿沙等來朝貢駝馬賜襲衣彩叚絹鈔等物有差○甲戌南京右軍都督僉事房顯卒顯故思恩侯寬之孫襲父忠職山西振武衛指揮使宣徳十年並振武入鷹楊衛忠老顯代之遂注鷹楊衛正統六年從徵麓川有功歷升都指揮同知景泰三年升南京右軍都督僉事提督操練七年以老乞致仕至是卒賜葬祭如例子政嗣其原職爲指揮使攺注南京虎賁左衛

○乙亥巡撫遼東右僉都禦史袁愷等奏定遼左等二十五衛城堡驛站官軍多缺馬騎操上命遼東苑馬寺同總兵等官將勘實該俵馬一百八十六匹先給與騎操仍令兵部太僕寺於冀州遵化等州縣原發寄養馬內依次選撥堪騎操者令所司就山海關印烙給之

○丙子襄城伯李瑾奏三千營該操不到揚州等衛官軍合問罪者十三人且言彼處水旱艱難不能赴操之故詔皆宥之

○轉分守馬蘭峪右參將都指揮僉事劉輔爲左參將仍舊分守

○臨泉王鐘鎳以暴怒前後杖殺數人且淫縱多不法爲本府內官所發事下巡撫巡按鞫其左右具得本末謂宜坐及輔者歸之京師法司會官重鞫之以聞於是自教授以下皆坐罪有差仍命移書於王俾之回奏

○丁丑協同鎭守寧夏副總兵都督僉事馬讓有疾命其子隆代父原職西安後衛指揮同知

○戊寅罷兩廣提督學校僉事時兩廣兵火之餘人物凋獘按察使夏塤請暫裁革提學官而以他官兼之上可其奏

○升忠義中衛指揮同知吳廣爲署都指揮僉事提督喜峯口等關○敕遼東署都指揮林宏充右副總兵協同總兵官往來義錦二州提督軍馬保固地方

○設遵化衛潘家口關漢兒莊營堡撥三屯營官軍三百八十人灤陽營五十一人操守委指揮一員提督

○巡撫遼東右僉都禦史袁愷等奏諜報海西女直擁眾入寇適火兒忽等六十四人朝貢回還左參將孫璟巡按監察禦史魏瀚等計議質畱四十二人遣指揮馬成偕其頭目二十二人詣其營塞曉諭撫安之事下兵部議謂夷情譎詐不可測度宜行巡撫等官及沿邊諸將整兵提備詔可

○建州海西女直入連山關通遠堡開原撫順搶掠又鐵嶺寧遠廣寧境外亦有達賊窺邊奏至上命遼東鎭守總兵巡撫等官嚴督官軍防禦之○己卯貴州宣慰使司白納長官司長官周冕等湖廣施州衛唐崖長官司副長官黃敏等各遣頭目舍人來朝貢馬賜彩叚寶鈔有差

○辛巳賜武靖伯起輔誥券封奉天翊衛宣力武臣特進榮祿大夫柱國食祿一千二百石追封三代並妻

○內承運庫會計歲用賞賜之費不給請於浙江等處舊罷銀坑內如例采之事下戶部覆奏上以軍民貧苦閘辦之數但準天順二年例從省取之其浙江福建二處各遣內臣一員往督其事四川雲南二處卽令鎭守內臣兼督之仍諭以敕書令無得擾害軍民蓋天順二年前四處銀坑歲辦十萬二千兩有奇比之常賦爲省旣而六科十三道交章言方今國家賦急民窮銀坑封閉有年乃復采取未免勞人且貽患地方乞暫停止招以采辦銀課乃祖宗舊制已從減省不必停止

○壬午命故羽林前衛帶俸都指揮僉事哈八原子佛保通州衛帶俸都指揮使魏興子勇俱襲其父原職指揮使

○癸未命故貴州都指揮僉事王滿子裕襲父原職都勻衛指揮使河南都指揮僉事徐啟子慶襲父原職懷慶衛指揮同知

○監察禦史朱賢有罪除名賢先巡按福建戶部主事黃景隆與賢同年進士時居憂因與相見旣而景隆有姻家訟田於賢被訟者言不遜賢怒杖之死者五人事聞命給事中刑部主事往按之逮至京刑部會官重鞫於朝賢罪當徒景隆以下罪有差上以賢殘酷命贖罪除名爲民景隆調外任○巡撫淮揚等處都禦史滕昭奏儀至瓜洲二處鹽徒出沒私鹽盛行及南京衛所並武進等縣軍民大戶常造千料遮洋大船或賣與鹽徒或自行裝載率領人眾擺列軍器張掛黃旗密通店主牙行窩藏發賣甚至劫掠官民船隻殺傷人命請備聖旨榜文禁約若不悛攺鹽徒並知情店主牙行正犯處斬家屬發邊遠充軍上命都察院請給聖旨榜文曉諭戒約如昭所言

○甲申禮部尙書姚夔等奏修明學政十事請榜諭天下學校永爲遵守一國家設學校陳教條本末具而體用周是卽三代六徳六行六藝教人之法也柰何近年以來師道不立教法不行學者因循苟且不知用力於身心性命之學惟務口耳文字之習此人才所以不古若也自今各處提調學校官務湏躬親徧歷督率教官化導諸生選擇子弟年十五六以下資質聰明俊秀者方許入學先教之以孝弟忠信禮義廉恥俾存其心餋其性語言端謹容止整肅次教之以四書本經熟讀玩味講解精詳俾義理透徹徐慱之以歷代史鑑究知夫古今治亂之迹又次教之以律令算法兵法射藝與夫農桑水利等事仍置三等簿籍考驗其徳行優文藝贍治事長者列上等簿或有徳行而劣經義有徳行經義而欠治事者列二等簿經義𨿽優治事𨿽長而徳行欠缺者列三等簿歲課月考驗其所進循次而升之非上等二等不許科貢如有放肆妄誕嗜酒挾妓賭慱竊盜出入官府起滅詞訟說事遇錢包攬物料挾制師長不守學規者悉皆黜退照例充吏爲民若提調學校官不行躬親徧歷嚴加考選審置等第勉勵成效者聽巡按禦史紏舉拏問奏請降罰一舊制選民間俊秀子弟入學而倡優隸卒不與焉所以別賢愚明貴賤也近年以來有司不加精選教官務求多得豪猾大戶營充以避役鄙猥庸流泛收以備數用致賢不肖混爲一區𨿽有聰明特達之才溺於見聞無蓬麻相扶之益有苗莠相亂之病比者本部已嘗奏準量郡縣大小依額存畱裁減冗陋而提督官不行嚴加考選姑容不肖者尙多請行各處巡按監察禦史逐一查考學校如有不依本部原擬裁革事例仍縱容不肖生員冗濫在學隱射戶役者卽將提調學校官參奏挐問如例有司學官一體究治一學校端本澄源之地所以大學拳拳於正心誠意之學孟子切切於義利之辧誠恐學者利蠹其心也近年學校生員聽令納馬納牛納米納艸入監殊非教餋本意且前代𨿽有納粟補官之法令而不用以補士子爲士子者知則利可以進身則無所往而不謀利或買賣或舉放或取之官府或取之鄕裏視經書如土苴而苞苴是求棄仁義如敝屣而貨財是殖士心一蠹則士气士節由此而喪他日致用何望其能興治有補於國家哉自今伊始𨿽有邊事緊急艱難之處亦不許以監生生員納粟納馬等項出身若再以此例開端者許該部六科十三道紏正之用以端士心而美教化一衛學之設蓋欲令武士習讀武經七書俾知古人坐作進退之方尊君死長之義然中間亦有聰明拔倫之士能通經書有志科目者聽於科目出身不使其有遺才近大學士李賢奏準各處衛學軍生照縣學例歲貢彼見歲貢易得行伍難當將紛然捨彼就此則行伍缺而武備弛矣況又有以原籍弟侄親族冒作捨余投入衛學者宜定與則例除兩京武學外在外衛學四衛以上軍生不得過八十名三衛不得過六十名二衛一衛不得過四十名若所在捨余無堪教餋不及額數者不必足數其生員二十五歲以下考通文理者存畱二十五歲以上不通文理悉皆退回營伍仍聽巡按禦史並提調學校官嚴加考選精別去畱若果無堪貢之人不必起貢原無衛學之處不許添設有司儒學軍生寄名讀書者聽與民生一體考選食廩挨次歲貢亦不得過二十名一各處府州縣官中間畱意學校者固多漫意不加省者不少差徭不如例優免廩膳不如法供給學捨不加修理廟祀不加明潔朔望行香升堂而退生徒勤惰略不究心教官奉承者禮貌違忤者折辱以致學校不興人才艱就是皆有司提調不得其人故也宜行各處巡按監察禦史按察司官凡按臨之地首先巡視學校遇有前項獘政輕則從宜懲治省令修舉重則拏問如例應奏請者奏請今後有司官務要用心整理學校勉勵生徒用圖成效一各處巡按監察禦史布按二司官凡學校之政法當提督整治近年以來爲有提調學校官職專其事遂皆置之不問其提調學校官有一年巡歷一徧者有三二年一徧者所以教官生員肆無忌憚學校之政廢於往時欲人才成就愈難矣今後巡按禦史布按二司官所在學校俱要用心提督整理其進退科貢等項仍從提調學校官主之若提調學校官苟延歲月有荒學政及布按二司官推調不理者聽巡按監察禦史紏舉挐問一教官例於副榜舉人除授近年皆不肯就以拘例太窄故也一就教職終身不展人豈肯樂爲之夫人才相去不遠教官中豈無宏才碩學奇傑異能之士苟拔而用之得其道人將鼓勵而興爭趨而赴矣洪武永樂洪熙宣徳正統年間教官有學行者多簡任京職如胡儼陳山張瑛魏驥年富王來等皆其選人今後教官考滿宜命吏部嚴加考選如有年貌相應功迹不虧學行超越者內而風憲近侍等官外而有司衙門照例量才擢用若在任有奇才異能卓出羣表九年將滿者聽巡按禦史會同布按二司具實奏聞吏部行取一體考驗擢用如此則師道光榮而人人樂就模範可以得人矣一雲南貴州等處選貢生員國初以其遠方特示優容之意其後宣徳正統年間已嘗考貢天順年來又復選貢今國家文運百年於玆道化旁洽豈遠近有間比年雲南貴州科舉進士往往連名有足徵者宜自成化四年爲始仍照正統年例一體考貢若他處人冒籍邊方學校歲貢科舉者械系解京治罪所司縱容者以贓論一各處歲貢生員以廩膳食糧數多者起送其食廩月日除考科貢準作實在其餘開除月日俱作虛曠系見行事例近該給事中劉昊奏稱丁憂人子大節不與準作食糧日期於情未安除會議外宜令今後廩膳生員丁憂除二十七个月正服準作食糧之數如已服闋在家無故遷延及餋病侍親一切並作虛曠其該年歲貢除到部外若已行起送不分在家中途遇有事故或過一年之上者並不許補貢如有營充補貢所司經該官吏俱治以罪一南北直隸舊例禦史二員提調學校近各保升按察司副使仍前提調緣按察司官於直隸府州縣上下旣不統攝行事未免乖舛宜令吏部將二副使於別按察司銓用另行會官推舉有學行政事禦史二員照例請敕提調南北直隸學校爲便是時學教廢弛生徒苟容幸進者多夔上此奏上是之皆準行

○初置湖廣遠安守禦千戶所襄陽府遠安縣在萬山之中去軍衛遠編戶止一里半流民數多易爲變亂巡撫都禦史等官請以荊州衛帶管護衛多餘軍立千戶所故有是命

○乙酉海西速溫河衛野人女直都指揮八隻奴等兀者衛指揮亦裏答等來朝各貢馬及海靑貂皮賜衣服彩叚等物有差

○琉球國中山王尙徳遣長史蔡璟等來朝貢馬及方物賜彩叚等物有差○封左都督毛忠爲伏羗伯給祿歲一千石米鈔中半兼支賞其徵西之功也

○命故速溫河衛都指揮使失剌答子亦裏當哈襲爲都指揮僉事升兀者衛指揮使亦裏答爲都指揮僉事

○丙戌升尙寶司少卿楊導爲本司卿以九年任滿也

○丁亥升禦馬監把總都指揮使李玉爲都督僉事

○戊子曉刻金星犯外屏西第二星

○哈密來朝使臣閃思丁奏本土饑寒男婦二百六十餘人隨來在邊乞食不能回還命人給綿布二疋米六斗以遣之

○遣官諭祭已故司禮監太監舒良良景泰中給事司禮監天順初石亨輩誣以迎立外藩坐死謫其弟玉戍口外至是玉上疏爲良雪冤得復舊職故賜祭云○夜月犯十二諸國代星

○己丑迆北齊王孛魯乃黃岑王毛裏孩遣使臣咩勒平章等二百八十一人來朝禮部奏使臣入大同境宜令鎭巡等官如例宴待陛見日例賜衣帽皆從之

○欽天監監正谷濱受賕濫舉其屬爲人所發下刑部擬罪當杖徒除名特命贖罪降漏刻博士給事中毛弘等執奏以爲當從刑部所擬上以事旣施行不從

○磔虜寇帖畱帖木兒等十人於市從毛裏孩犯邊者也

○庚寅封兵部尙書兼翰林院學士彭時父毓義如其子官常制京朝官滿三年方賜誥敕時任尙書未三年以毓義年七十有九恐不能久待榮命具疏以請許之○升湖廣左參將都指揮僉事髙端爲都指揮同知以兩廣殺賊功也

○命南京操江遂安伯陳韶揚州備倭都督僉事董良各督所屬巡視緣江一帶擒捕鹽徒盜賊韶自鎭江儀眞至九江良自常州孟瀆河至通泰州

○湖廣總兵官都督同知李震奏廣西猺賊越境流劫桂陽等州縣殺虜人財官軍剿殺之生擒一百餘人斬首三千八百六十顆

○辛卯革右軍都督府同知盛廣理府事以通政司奏其公文稽誤也

○遼東副總兵都督僉事施瑛虜寇屢入境不能禦且違總兵官節制失誤軍機巡按禦史劾奏其罪詔執送京師治之

○貴州總兵官南寧伯毛榮奏三事一貴州都司原設旗軍一十六萬一千八百餘名今止有二萬八千八百餘名乞行淸軍禦史通行天下有司禁約今後有人附籍者必行原籍官司查勘無礙方許寄籍若系避役逃軍就問發極邊遠充軍其作獘賣放及容隱裏老鄰佑俱一體發遣一舊例月糧總旗一石五斗小旗一石二斗軍一石近都禦史王儉奏準俱三分折色七分折鈔因貴州庫無積鈔俱於湖廣四川二布政司關支差官往復動經年歲不得關用乞敕該部計議貴州與極邊去處旗軍月糧原支本色者與本色原折銀布者折銀布三常徳府迆西上至辰州府馬驛大路六程辰州府上至沅州羅舊堡馬驛大路四程俱無站堡每遇遞送進貢方物賞賜軍需皆由陸路以行常徳府夫送至辰州辰州府夫送至沅州往回跋涉動經旬月民力不堪洪武年間辰州府下至常徳府桃源縣原有界亭馬底二堡上至沅州原有麻溪十里中河三堡每堡甲軍二百名俱於辰州衛多餘軍內撥守又全調一所軍人分撥各堡就彼開種田地專一接遞就令守禦地方直抵雲南一路站堡程程相接民無勞力後因徵交阯暫取調用因而廢弛況彼處蠻人不時出沒深爲地方之患乞敕湖廣巡撫等官會勘洪武年間原設各堡去處照舊於辰州衛摘撥多餘軍人擺堡常川接遞每堡立百戶二員管軍如或本衛軍少乞以內外法司問發充軍囚犯發遣補輳疏入上以所言有理命兵部參酌舉行

○升弗提衛指揮僉事阿卜塔楊書忽魯愛衛指揮僉事斡合裏俱一級

○壬辰升禮科都給事中樊冕爲河南布政司右參政山東按察司副使張穆爲浙江右參政○追錄兩廣及貴州斬賊死敵功命故錦衣衛指揮使卜答赤子陳永襲升都指揮僉事大興左衛指揮同知苪斌子凱襲升指揮使

○巡按直隸監察禦史邊鏞等印過應天並鳳陽等府滁和等州縣天順八年並成化元年孳生陪償馬騾並駒共一萬九千三百六十七匹

○磔反賊打郎哥色都二人於市皆從女直都指揮李款赤入東寧王湖等處殺掠人畜者也

○癸巳上以北虜毛裏孩等遣使朝貢敕太監顧恆撫寧侯朱永統官軍一萬駐代州仍命左參將劉聚領官軍五千駐大同右參將鮑政領官軍五千駐宣府遇有警報悉聽朱永調度俟虜使還核其情實奏聞以憑區處

○達賊入遼東東山搶虜人畜及海西野人建州等衛夷人俱欲入境搶掠報至上命遼東鎭守總兵巡撫等官整飭兵備嚴謹堤防仍命監察禦史核實以聞

○甲午命在京三品以上官子孫各一人入監讀書先是國子監助教李伸上言欲蔭大臣之子事下廷議以爲爵以待賢理不可濫教餋之法義不可闕宜如舊制三品以上官子孫方聽一人入監讀書禮部爲上其議故有是命

○狹西河州衛弘化寺番僧工哥端竹等岷州衛弘覺寺番僧三竹癿藏等慱谷剌拶等簇番人勇胖等剌答等簇簇頭番人谷竹官等各來朝貢物及佛像等物賜彩叚鈔錠有差明憲宗純皇帝實錄卷之四十一

成化三年夏四月丙申朔享太廟

○遣內官祭司竈之神

○命右軍都督府署都督僉事李曰�永暫掌本府印

○命隆平侯張祐靖遠伯王瑺都督僉事楊麟下艸場牧馬

○丁酉巳時西北風有聲揚塵蔽天申時漸散

○升翰林院編修江朝宗爲侍講以九年任滿也

○南京守臣奏太平門外地名小團山坍塌一處逼近孝陵宜加修築從之

○南京戶部左侍郎陳翌乞終制許之

○命故長陵衛帶俸都指揮僉事陶鑑子琮襲父原職指揮使

○命故浙江都指揮同知王政子澤襲父原職杭州右衛指揮使○命哈密故忠順王脫歡帖木兒外孫都督同知把塔木兒爲右都督攝行國王事賜印並金織衣一襲降敕諭之曰爾哈密地方自我祖宗以來設立衛分世世爲忠順王給與印信管束人民以衛我邊方今王不幸物故王母獨存嗣續乏人人民失所朕以爾爲忠順王之親又嘗受我朝廷都督同知之職特準都督毋雜法兒並指揮只杭沙等奏保升爾前職別給印命爾掌管哈密城池爾其敬順天道恭事朝廷管束人民輔佐王母保安境土捍禦邊方三年之後如果事妥民安國人親信朝廷另行處置今賜爾金織衣一襲就令毋雜法兒等賫至至可領之爾其如敕奉行初哈密以忠順王國絕請立把塔木兒繼之而王母弩溫答失力謂臣不可繼君請以王之族弟阿兒察爲繼嗣嘗命都指揮李珍往其國處置以阿兒察畏避不居而還至是都督毋雜法兒等率其國眾交章復請立把塔木兒控訴哀切事下廷臣議僉謂扶弱保小王者至仁興滅繼絕朝廷大義宜權遂所請量升把塔木兒一級給以銅印假以威權待三年之久以觀夷情向背果爲王母所信托國人所愛戴具詞來聞然後徐爲封建仍敕弩溫答失力諭以朝廷矜卹之意上可其奏故有是命

○戊戌命錦衣衛百戶林巒協同衛鎭撫趙璟理刑

○開平衛帶俸都指揮僉事申義老疾命其子宣代父原職指揮使

○敕萬全都司署都指揮同知江山守備朔州地方○南京太僕寺俵過應天並直隸鳳陽等府滁和等州天順七年分馬騾並駒八千九百九十三匹

○己亥升都察院右副都禦史林聰爲右都禦史以九年任滿也

○潼關衛百戶羅錦奏襄垣王第三子奪其妹爲妾且稱爲次妃上降敕諭襄垣王曰王府娶婦事當奏請妻妾名稱各有等第今王之子彊娶人女爲妾擅名次妃揆於禮法寧無礙乎此皆王不能嚴束所致王其切責之令還其女庶無後悔

○敕諭考郎兀等四十四衛都督撒哈良等曰爾女直衛分乃我祖宗所設世授爾以官職積年朝貢所得賞賜亦已厚矣正當感恩圖報以全臣節今乃背義忘恩縱其部下犯我邊境邊將屢請起調大軍直搗爾境徵剿朕念爾處人民俱是朝廷赤子中間有善有惡不可一槪誅戮特廣天地之量姑置不究仍降敕示爾爾宜敬順天道深體朝廷好生之徳戒諭部屬令其革心向化攺過自新卽將原掠人畜一一送還以贖前罪自今各安生理依時朝貢永享太平之福若仍長惡不悛大軍一出追悔無及矣爾其欽承朕命毋怠毋忽

○庚子修南京端門承天門損壞梁柱

○賜故左軍都督府右都督追封大同伯謚武毅陶瑾誥命

○命羽林前衛帶俸老疾都指揮同知劉源子雄代父原職指揮使故弘農衛帶俸都指揮同知趙貴子淸彭城衛帶俸都指揮僉事朱震子琪俱襲父原職本衛指揮使

○調南京驍騎右衛指揮使徐福成於四川建昌衛李輝於廣西奉議衛以福成等同僚不和也

○辛丑太子少保戶部尙書馬昂都察院右副都禦史林聰等奏臣等同太監懷恩於五軍三千神機營選過一等官軍五軍營得七萬九千三百四人三千營一萬四千八百六十人神機營四萬九千七百四十五人共一十四萬三千九百有九人俱系京衛外衛見在操練並放班之數上曰一等官軍數多仍舊分十二營操練兵部其會舉坐營官以統領之仍推舉文武大臣各一員總督其事務在得人

○命故畱守中衛帶俸都指揮僉事王淳子楷襲父原職指揮同知○壬寅禮部奏四川鹽井衛所屬沿邊寧夷等堡及黑白二鹽井馬剌長官司直抵瀘州屯自去年六月至今晝夜地震不時共計三百七十五次而十二月十四日夜震尢甚壞城垣房屋數多沿邊軍民驚疑不安請敕戒諭鎭守總兵巡撫並三司等官上從之仍命遣行人賫香帛祝文祭告境內山川之神以禳災咎

○巡按直隸監察禦史康永韶奏戶部尙書馬昂用計勒買民地昂亦奏永韶挾私枉斷遣刑部郎中陳儼等勘問儼奏永韶憑委官妄報枉斷地土而昂亦不避嫌疑輙自行下原籍官司勘問俱令治罪上置昂不問並永韶亦貸之

○敕各處鎭守巡撫等官通行查勘流民未復業並應給牛具種子及見在馬匹糧儲數少者各從長設法區畫務使人民安業邊備足用○癸卯兵部尙書王復等言今衛所因循日久姦獘愈滋以致軍士有名無實有私役跟官者有辦納月錢者及聞上司查點輙開作守城把門看��敞種菜當匠差操等項破調影射甚者新軍角�羊到百計騷擾索要財物或逼迫在逃或隨卽賣放情獘非一故有司𨿽有淸理之名而衛所無充實之效今各營軍士已蒙查理而在京在外衛所亦當如之如有私役跟官辦納月錢索要財物逼迫賣放者該管官員革去管軍管事若新角�羊軍到逼迫賣放者十名以上降一級多者計數遞降其不及十名者如常例發落在京衛分行令見委管理存卹軍士本部員外郎給事中禦史稽考遞年各衛食糧文冊要其某衛軍士原數若干見在若干在衛差占並空閒各若干逐一查出將精壯者送營操備在外衛所兩直隸行移巡按禦史同所在知府十三布政司行移布政司同分巡按察司官查弔各衛食糧文冊照例淸出操練仍將淸理之數造冊繳部每年一次查考如有前項作獘情由一體參奏問罪如所擬著爲例庶幾有司不致煩擾軍伍得淸上可其奏

○狹西行都司都指揮同知王能老疾命其子祚代父原職西安後衛指揮使

○鎭守遼東太監李良等奏三月以來虜賊攻圍通遠堡搶掠人畜射傷土兵官軍及懿路開原錦州等處虜賊二千餘騎在邊窺伺入寇上敕良等整兵堤備仍命巡按監察禦史覆實以聞○狹西岷州衛土番下節藏等簇簇頭番人節陸地等並四川朵甘宣慰使司觀龍等寨頭目人等馬哈孟等來朝各貢馬及明甲氆氌等物賜宴並襲衣彩叚食茶等物有差

○甲辰罷鎭守大同參將都督僉事李英命彰武伯楊信代之

○起復四川威州知州何淵仍管州事淵治威州得夷漢心以母喪去任夷人請畱之巡撫都禦史汪浩及內外鎭守官合詞以聞遂有是命

○賞平兩廣賊有功官軍錦衣衛都指揮白全等一萬六千六百五十八員名都指揮每員鈔一千貫彩叚三表裏指揮鈔八百貫彩叚二表裏千戶衛鎭撫鈔六百貫彩叚一表裏百戶所鎭撫鈔五百貫絹三匹旗軍土兵民快人等鈔三百貫絹布各一匹親臨敵陣閱視紀功儧運糧餉官鈔八百貫彩叚二表裏其餘知府宣慰使視指揮例同知知州視千戶知縣縣丞主簿訓導巡檢驛丞倉大使河泊典史長官司長官並授七品舍人散官及省祭等官視百戶監生吏典生員視旗軍內奇功加賞者本賞外加一倍

○乙巳以天气炎熱命刑部都察院審錄見監囚徒從輕發遣於是徒杖罪以下悉從末減重囚情可矜疑者免死謫戍邊衛○丙午升監察禦史荊綸爲狹西按察司僉事

○巡撫四川左僉都禦史汪浩等奏勒都疊溪各寨番蠻自去冬以來累次於龍州石泉等處殺虜人民臣等隨督官兵追剿殺死者二十餘人余番聞之皆潛走回寨上命鎭守總兵官苪成等及松潘總兵盧能等仍調兵剿捕之

○迆北毛裏孩等遣使臣咩勒平章等來朝貢馬賜宴並衣服彩叚等物有差其回賜加賜毛裏孩等金織衣彩叚等件並敕付咩勒等領回仍以彩叚表裏酬其自貢馬價其存畱大同使臣人等賞賜令伴送指揮景春等賫付鎭守總兵等官給與之

○追錄荊襄兩廣等處殺賊陣亡功升錦衣衛達官正千戶乃蠻子劉住兒烏撒衛正千戶馬靑子瑛俱爲指揮僉事○丁未命宣城伯衛頴佩徵虜前將軍印充總兵官鎭守遼東

○升燕山右衛指揮使盧茂金吾左衛指揮使楊玉俱爲都指揮僉事彭城衛指揮同知李濟爲指揮使錦衣衛正千戶亦不剌甘州右衛正千戶乃旺俱爲指揮僉事先是茂等斬賊獲功當升有司失於銓注今攺正云

○宣府地震有聲

○己酉命前軍左都督喜信暫掌府事

○升南京吏部郎中黃霖爲福建布政司右參議

○巡撫大同右副都禦史王越奏應朔渾源三州山陰馬邑懷仁靈丘四縣大同城並東西二路天城陽和等處軍馬屯駐所在艸束將盡存者浥瀾數多請照山西都禦史李侃奏例納米冠帶軍民捨余攺納艸雜犯死罪而下納艸收贖於是戶部定議凡軍民納艸一千一百束者給與冠帶一千四百束者正九品一千七百束者正八品二千束者正七品俱散官贖雜犯死罪者一千束流罪者七百束徒三年至一年者自五束各遞減五十束杖一百至六十者自二百五十束各遞減三十束笞五十至一十者自一百束各遞減二十束俟足用停止從之

○庚戌國子監生黃徵言其祖福歷事五朝官至少保兼尙書卒贈太保謚忠宣惟子孫未及錄用乞如尙書夏原吉子恩例量授一職下其章於吏部格不行

○辛亥仁祖淳皇帝忌辰奉先殿行祭禮

○給伊王諟釩錄麥歲二百五十石初王祖簡王祿米歲定二千石尋特賜麥五百石簡王薨麥住支請如前支給命給其半

○夜太陰色赤如赭

○提督兩廣軍務左副都禦史韓雍等奏廣西蠻賊入潯州府城及北流容二縣治四散流劫廣東吳川等縣鄕村臣等督兵追剿之屢於雞冠山寨等處擒斬首級七百四十五名顆奪回被虜並俘獲賊屬八百四十九名口又於瓦竈等處擒斬賊四百一十人奪回被虜並俘獲賊屬三百七十一人

上嘉其功降敕獎諭之

○壬子升鴻臚寺左少卿楊宣爲本寺卿以九年任滿也

○巡撫遼東右僉都禦史袁愷以母喪去任○前軍都督府左都督喜信卒信西域人先任錦衣衛指揮僉事累軍功歷進前軍都督同知成化元年充左參將徵荊襄事平升左都督尋命理府事未幾卒輟朝一日賜祭葬如例信性傾險天順中西番獻獅子中道死而以其皮來獻信使其人上書於朝求通使開西域俾其黨得以射利恐同事者發其姦豫以危言懼之使不敢異辭其事𨿽不竟然其爲人可知已

○癸丑重立十二營攺工部尙書白圭爲兵部尙書太子少保如故仍命不妨部事同定襄伯郭登太監裴當提督十二營操練復令太監劉永誠傅恭並五軍三千神機營總兵每月三次赴團營會操遇有調遣公同計議

○攺兵部尙書王復爲工部尙書○降都督僉事曹廣爲都指揮同知廣充右參將鎭守遼東開原坐失機當斬上宥其罪降二級仍於遼東聽調殺賊

○命遼東開原備禦右監丞韋朗左參將都指揮使孫璟同分守開原

○辰時金星晝見於巳

○夜月犯南斗杓第二星

○甲寅命前軍都督同知趙勝掌本府事

○乙卯設十二營坐營官以平江伯陳銳坐奮武營都督同知趙勝耀武營都督僉事王瑛練武營右都督劉聚顯武營都督同知鮑政敢勇營都督同知白玉果勇營左都督和勇效勇營都督同知馬良鼓勇營都督僉事武忠立威營都督僉事湛淸伸威營都督同知張欽揚威營都督僉事李曰�永振威營每營仍令內官一員協同管操其白玉所領鳳陽守備官軍令畱守穆盛代領操備和勇所領兩廣殺賊達官軍令都督僉事廉忠代領殺賊

○丙辰太僕寺印俵過順天府薊州遵化等縣馬八百三十五匹

○太僕寺少卿陳端卒端交趾人父文俊永樂初率眾來歸英國公張輔承制授廣東韶州判官後入朝畱居京攺太僕寺主簿卒端以父功乞恩襲其官累升至少卿加正三品俸卒端气貌端重與人交有禮𨿽出自遐外然居官無顯過亦可稱云

○丁巳仁宗淳皇后忌辰奉先殿行祭禮

○修太廟並社稷壇神路禦道

○錦衣衛帶俸指揮使詹昇等使迆北還奏乞升賞上念其勞升昇及通事序班馬玉等七人俱一級

○升守備獨石城保安衛指揮使郭瑄爲署都指揮僉事

○命故四川瀘州衛帶俸都指揮僉事韓玉子雄襲父原職指揮使

○宥守備懷安等衛奉禦田眞罪眞坐賣放軍捨辦納月錢役占軍人耕種田地又挾勢索取官軍財物事覺上命自陳眞輸服乃宥之仍戒再犯不宥

○巡撫遼東右僉都禦史袁愷等奏虜賊從饅頭山雪裏站入境搶男婦三百一十七人馬牛驢六百四十一頭殺死官舍餘丁十人又從威遠堡金家寨守屯入境搶虜男婦七十二人馬牛驢九十三頭殺死燒死男婦三十六人又從小尖山墩入境搶虜男婦六十八人馬牛四十二頭又從靖遠墩入境搶虜男婦十二人牛十隻上命兵部議處來聞

○戊午南京大理寺右少卿夏時正聞母喪因稱疾乞放歸田裏詔不聽其辭疾但令守制

○迆北孛魯乃毛裏孩等因遣使朝貢奏欲遣報使上不允賜以敕曰爾等尊敬朝廷遣使朝貢朕甚嘉悅於其來使賜以宴賞比諸夷有加有所求請量有所給付朕於爾厚矣所以然者朕奉天命爲華夷主當廣如天之量以容受之今爾等欲求朝廷遣使固是羙事但使臣不能盡得其人或反因之構起兵端況我祖宗原無此例近年𨿽遣不克愼終今不可效尢爾等能效順每年來朝朕不爾拒切宜戒約部屬勿侵軼我邊庶彼此安樂共享太平之福於永久豈不羙歟旣而虜使咩勒平章等還賜宴於禮部仍命行人途次宴勞大通事伴送出境○虜賊入彎秋樹等地方殺夜不收四人鎭守薊州等處右少監龔榮巡撫右僉都禦史閻本等以聞且自劾其號令不嚴失機誤事之罪上曰論法固當究治然旣引罪自劾姑宥之

○己未申命天下文武官軍折色俸糧錢鈔兼支先是戶部以錢法不通嘗請令天下諸司凡徵收支給之類錢鈔兼用至是有沮格之者戶部遂奏請申明是令

○賜秦府保安王第三子名曰誠潢晉府方山王第五子名曰鐘鈑代府宣寧王第五子名曰仕土�空六子曰仕嬴八子曰仕塿○六科給事中毛弘等言近年虜酋犯邊殺虜軍民人心憤怨地方騷然𨿽嘗假以進貢爲由其實欲覘我虛實以爲從違況其來朝數內率多中國被虜之人探聽事情國之大防莫重於此皇上正宜宵衣旰食勵精圖治動必由乎道徳行必當乎人心使彼黠虜聞之必將畏威懷徳守信結和無復敢犯我邊疆矣近見皇上於退朝之暇頗事遊適炮聲吶喊數聞於外皇城之內最非所宜不惟人心驚駭宗廟不安實使虜使聞之恐生輕忽之意況近日以來或日月赤色或陰气昏蒙或大風激烈或黃霾蔽天遼東宣府地震有聲四川地震凡三百七十五次城堡倒塌地拆及泉𨿽各遠在一方實關朝廷气數如人手足之疾未必不由心腹所致書曰惟吉凶不僣在人惟天降災祥在徳傳曰禍福無門惟人所召似此變異非常抑亦人事所致推其理究其占皆陽微不足以勝陰陰盛足以侵陽之象夷狄侵中國亦其一事也況今三廣四川兵革之後南北直隸水旱之餘倉庫多虛公私俱困加之虜寇在邊天變於上地震於下此正皇上側身修行思患預防之時豈可少以逸樂爲事乎伏望

皇上以敬爲所以欲自懲崇儉約之風致憂勤之意遊樂宴樂無益之事也必節之以餋聖心金豆銀豆無名之賞也必罷之以防國用尢於退朝之暇萬幾之餘日禦經筵講明聖學必使心與理會身與道俱仍乞敕在朝臣工同加修省以弭災異庶足以角�羊天怒慰人心以保受命無疆之休區區虜酋必不待戰而自服矣臣等又聞古之天子有爭臣七人所以能長保其天下今臣等濫叨耳目之寄備員諫官首畏忤聖情緘默自保而致皇上於過差之地萬一有不虞之事使不得比隆堯舜之君臣等𨿽萬死不足以贖其屍曠之罪也十三道監察禦史展毓等亦以是爲言上皆嘉納之謂事所當行者朕自處置君臣上下宜同加修省以回天意

○升寧遠衛指揮使盛鑑義州衛指揮使陳璽定遼後衛指揮使武振俱爲署都指揮僉事守備廣寧前屯錦州沈陽地方

○仍命狹西贖罪糧艸折銀初虜賊犯邊大軍徵剿所司以糧艸缺乏奏定雜犯死罪並笞杖徒流者俱納糧艸折銀收贖班師而止至是賊旣遠遁例應停罷巡撫都禦史項忠以延慶平涼儧運疲困凡雜辧軍需已爲優免而邊儲不可不預備請仍行前例凡所屬問刑衙門問擬輕重罪囚有應收贖者俱折時價送布政司於各邊糧艸有缺則差官分角�羊糴買其或價有貴賤不同則布按二司因時損益以爲折收之例庶幾官民兩便戶部覆奏從之

○庚申召右僉都禦史張岐還京命巡撫遼東地方時岐在保定等府撫安人民兵部會官舉其練達老成故有是命

○迆北使臣咩勒等六十八人乞恩授職上命一等正使咩勒額帖幹俱授指揮使副使可可猛可禿俱指揮同知二等撞阿兒伯不花等三十七人俱百戶給冠帶

○錄邊方捕虜死敵將士功千戶曹能等三員俱升一級給賞指揮劉旺等一百五十九員名俱升一級不賞○兵部左侍郎程信等奏虜賊入遼東撫順懿路開原遼陽鐵嶺地方節次搶掠人畜巡視守了守堡巡空備禦等官都指揮康顯等失機誤事法當究治請令各官住俸戴罪殺賊以贖前罪鎭守鎭兵巡撫等官太監李良等不能運籌決勝且號令不嚴以致下人怠忽誤事亦宜究治上曰然良等姑宥之

○巡按狹西監察禦史胡深等奏洮岷西寧等處番簇出沒鎭守洮州指揮使汪釗等及各分守巡哨指揮使陳欽同知丁亮等不行用心防備令蠻賊攻燒關寨城堡搶殺軍民請究治之上命巡撫都禦史項忠同深等酌量事情究問

○辛酉命故江西都指揮同知余喜子曰�永襲父原職處州衛指揮使燕山左衛帶俸老疾都指揮同知陳傑子謙代父原職指揮使○中軍署都督僉事武忠奉敕撫安海西嘔罕河兀者肥河三衛忠請降敕並撫安考郎兀等四十五衛兵部奏如所言降敕各衛曉諭其首領都督撒哈良等曰爾世受朝廷厚恩在邊住牧授以官爵賚以賞賜所當堅守臣節保固藩籬今乃不遵法度構患邊方朝廷本欲出兵追剿但念中間善惡不同若一槪誅戮則恐罪及無辜故特加﹤宀十見﹥宥降敕省諭爾自今其守分安生鈐束部落各保境土永享太平之福若長惡肆姦竊掠不悛朝廷必痛剿不宥尙其省念毋貽後悔

○壬戌定襄伯郭登自陳年老不堪提督軍務請別選賢能代理上不允令用心操練軍士以備調用

○攺山東按察司副使陳政廣西僉事劉珷於雲南政以山東副使提調北直隸學校言者謂其行事不便請調用之珷提調廣西時議暫罷廣西提學者遂皆攺用之

○巡按狹西監察禦史董俊劾奏左布政使張鎣不嚴提督致罪囚越獄脫逃請究其罪從之

○癸亥定五軍三千神機營把總官都指揮錢亮等一百二十員從會昌侯孫繼宗等舉亮等弓馬熟閒善撫軍士故也

○鎭守甘肅太監顏義等奏遊擊將軍都督同知趙英擅放備禦官軍都察院請行巡按禦史逮問

上以用人之際姑宥英仍令移文使知警懼○松潘等處副總兵都督僉事盧能等奏威保茂疊地方廣闊乏人巡視乞命右參將李文所領松潘官軍三百員名隨從巡視威保茂疊等處地方從之

○建州左衛女直都督董山等以聽招撫來朝貢馬及貂皮上以山等嘗縱部落犯邊遂召集諸夷於闕下降敕諭之曰爾等俱系朝廷屬衛世受爵賞容爾在邊住牧朝廷何負於爾今卻縱容下人紏合毛憐等處夷人侵犯邊境虜掠人畜忘恩背義論

祖宗之法本難容恕但爾等旣服罪而來朕體天地好生之徳姑從﹤宀十見﹥宥今爾回還務各攺過自新戒飭部落敬順天道尊事朝廷不許仍前爲非所掠人口搜訪送還不許藏匿若再不悛必動調大軍問罪悔將何及其省之戒之於是諸夷皆頓首輸服○甲子定成國公朱儀之祿米每一歲三千五百石時朱儀守備南京﹤鋶﹣釒﹥陳其祖能其父勇俱食祿三千五百石臣襲爵以來歲止二千五百石臣請給父祖之原祿

上以其守備事重從儀所請本色四分折色六分

○命署都指揮僉事許寧充遊擊將軍仍命寧守備柴溝堡地方及往來萬全左右懷安新河口洗馬林西陽河等處地方巡哨遇有賊寇侵犯以便調度西路官軍相機剿殺凡軍情重務悉與鎭守巡撫等官會議

○狹西岷州衛外夷上答剌簇簇頭番人豁節等阿秀等簇簇頭番人錯安等並秦州衛階州撫降番人東竹堅咎等各來朝貢馬及明甲等物上命賜彩叚絹鈔等物有差

明憲宗純皇帝實錄卷之四十二

成化三年五月乙丑朔命英國公張懋懷寧侯孫鏜彭城伯張瑾成山伯王琮爲正使禮科給事中張鐸吏科給事中毛志吏部郎中鐘淸禮部郎中杜謙爲副使持節冊封趙王第二弟見淇爲汝源王第三弟見洽爲昆陽王魯府鄒平莊靖王次子陽鎕爲鄒平王東城兵馬副指揮張杲女爲鄒平王妃寧夏中護衛鎭撫張銘女爲慶府岐陽王妃西城兵馬指揮楊敩女爲晉世子妃西城兵馬副指揮張欽女爲義寧王妃

○兵部左侍郎程信奏大同西路達賊擁眾深入搶掠而右少監韋力轉參將都指揮使秦傑防守不謹左少監覃璣修武伯沈煜都督僉事張瑀右副都禦史王越號令不嚴以致失機誤事俱宜究治其罪上是其言仍姑宥韋力轉秦傑等○狹西苑馬寺卿朱圭等奏開城廣寧等苑軍人牧放官馬成化二年七月被虜掠去一千六百九十三匹卽今亢旱請暫免追償從之

○夜南方流星如盞大靑白色光燭地自河鼓行丈餘發光如碗大東北行至奎宿尾迹炸散後十餘小星隨之

○丁卯鎭守大同左少監覃璣奏達賊大勢入境官軍分爲四路都指揮李愷等爲左哨都指揮馬儀等爲右哨修武伯沈煜都督僉事張瑀由中路臣偕都禦史王越等隨後策應屢與賊戰殺敗賊眾生擒一十二人斬首二十七顆獲鞍馬一百二十匹弓箭什物無算詔覃璣等三員俱升一級沈煜等三員宜從厚賞余官軍升賞有差

○戊辰光祿寺少卿劉璉九年考滿升太僕寺少卿仍於光祿寺辧事璉奏辧事於光祿而列行�缶以太僕名實不稱上命攺通政司右通政仍舊辧事○罷分守燕河營右參將都指揮同知王福以都指揮僉事趙源充右參將代之

○己巳端陽節賜百官宴於午門

○庚午鎭守獨石馬營等處奉禦進保擅作威福虛軍取賂稍不順者輙箠死之事連宣府副總兵黃瑄獨石馬營左參將李剛俱逮治之都察院鞫實進保坐斬瑄等贖杖還職

○辛未定擬大同開中鹽艸則例淮鹽六萬引每引納谷艸三十五束浙鹽五萬引每引二十束長蘆鹽二萬引引二十五束山東鹽一萬引引十五束河東狹西鹽二萬引引八束福建廣東鹽各一萬引引俱十五束以北虜擁眾犯邊各城乏艸從贊理軍務右副都禦史王越請也

○壬申授國子監監生呂﹤常心﹥爲中書舍人﹤常心﹥故學士原之子以蔭補也○宣府大同地震有聲威遠朔州亦同日震壞墩臺墻坦壓傷人上敕諭宣府大同鎭守巡撫等官曰地道屬陰陰者兵象夷狄象也爾等所職者兵所當攘卻者夷狄然兵備怠弛不修以致夷狄侵侮無所顧忌咎不在爾等也其勉補前過勿貽後悔

○癸酉升監察禦史李剛爲太僕寺少卿

○刑科左給事中毛弘等言長安大街切近皇城民家乃爲彊盜所劫甚非細故蓋由兵馬司因循怠惰不行禁捕巡視禦史提督不嚴俱合究治從之

○遼東副總兵署都督僉事施英嘗兩被主將命會兵剿虜逗𨖻不進致虜殺掠官軍人畜甚眾都察院擬以失誤軍機者律斬從之

○代府山陰王遜煁薨王簡王之第四子也母妃徐氏永樂己丑生二十一年冊封山陰王至是薨年四十九訃聞輟朝一日賜祭葬如制謚曰康惠甲戌太祖髙皇帝忌辰奉先殿行祭禮駙馬都尉趙輝承命祭孝陵

○停免遼東歲貢人參故事遼東都司歲貢人參每歲役東寧衛卒出境采辦時以建州女直頻歲入寇人不聊生賦無所出巡撫都禦史袁愷等以爲言免之

○乙亥命監察禦史給事中各一員選北直隸河南山東孳牧馬五萬匹順府所屬寄餋馬一萬匹赴京操用

○丙子仁宗昭皇帝忌辰奉先殿行祭禮遣駙馬都尉石璟祭

獻陵

○襄陵王衝炑奏所居平涼城隘地狹支庶日繁不足以容乞徙湖廣或江西建昌上以分封已定不允遣書諭之

○命狹西鎭守巡撫巡按及都布按三司等官詳議番僧進貢事宜先是狹西按察司副使鄭安言進貢番僧其自烏思藏來者大率三分之一餘皆洮岷近境寺僧番民詭名希賞所進羸馬輙獲厚直本以羈縻之而益致寇攘彼得吾所賜彩幣制爲腦包戰袍以抗拒官軍是虛國費而爲盜資也今宜有以限節之事下禮部會官議請行狹西鎭巡等官訐議定與年限人數及存畱起送若干名及凡賞與寶鈔食茶布褐等件審於夷情事體有無相當一一議處經久利便具奏以聞從之

○丁丑錄平四川戎縣蠻功升總兵官都督同知苪成爲右都督巡撫左僉都禦史汪浩右副都禦史紀功給事中秦崇監察禦史吳﹤王扁﹥俸二級貴州巡撫右副都禦史李浩亦升俸一級左監丞鄭忠爲右少監官軍升賞有差

○己卯太子少保戶部尙書馬昂等奏臣等同太監懷恩選過五軍三千神機營一等官軍已奉旨分撥十二營其次等者一十八萬六千三百七十六員名仍存本營操練備用年老殘疾者四百八十八員名宜送回該管衛所官月支俸米一石餘俸減半旗軍每月止與食米三斗上是之

○庚辰升嶽州府知府毛祥爲雲南布政司右參政

○錄平荊襄功賞賚將士加常例一等都指揮每員鈔一千貫彩叚三表裏指揮鈔八百貫彩叚二表裏千戶衛鎭撫鈔六百貫彩叚一表裏百戶所鎭撫鈔五百貫絹三匹軍士土兵人等每人鈔三百貫絹布各一匹從撫寧侯朱永請也

○命建州右衛指揮使禿麻子諂察代職故指揮同知卓赤子滿必襲職

○升益實衛都指揮僉事木當哈爲都指揮同知建州右衛指揮使賽因不花爲都指揮僉事建州衛指揮同知歹哈莽剌俱爲指揮使指揮僉事速忽阿來俱爲指揮同知毛憐衛指揮僉事昆必弗朵禿河衛指揮僉事塔速思俱爲指揮同知

○辛巳升南京工部右侍郎郝璜爲左侍郎食正二品俸以九年秩滿也

○升襄陽府知府幹璠爲狹西布政司左參政

○命山西都指揮僉事王諄子注代父原職玉林衛指揮使

○致仕順天府尹王賢卒賢字惟善山東寧陽縣人由舉人初任鄢陵訓導擢戶科給事中升光祿寺少卿尋升順天府尹秩滿加正二品俸仍管府事天順元年致仕至是卒年八十三訃聞賜以祭賢﹤宀十見﹥厚仁恕居官有持守處煩劇之任而從容和緩心在卹民而亦不得罪於權幸自今論京尹之循良者必歸焉晚年家居與許彬同里巷鄕人稱爲二大老○壬午命寧府庶人奠倫子女婚嫁有司助其禮物初臨川王磐熚與其長子奠埨坐罪俱降爲庶人置奠埨於其祖寧獻王墳所所司扃戶月餉薪末久之奠埨附奏身罹重罪誠所甘心有子年二十一女年二十今俱長成同受禁錮非其罪也禮部尙書姚夔以聞上憫其情曰古者罪人不孥況宗室乎宜聽其子女與士庶之家婚配仍令有司量給財禮助之

○工部尙書白圭奏乞辭職終制不允圭先督兵徵荊襄還聞父喪命奔喪治葬未幾錄功降敕加太子少保兼兵部尙書管團營操練驛召至京圭辭以衰經未除難膺重寄

上曰卿有功能特玆升任何以辭爲俱不允○湖廣門州學訓導髙瑤上言正統己巳之變先帝旣已北狩皇上方在東宮虜騎薄於都城宗社危如一發使非郕王繼統國有長君則禍亂何由而平黠虜何由而服鑾輿何由而還六七年間海宇寧謐年谷屢豊元元樂業其功不小迨夫先帝復辟其貪天之功以爲己力者遂加厚誣使不得正其終節惠隮祀未稱典禮人心猶郁天意可知昔周公有身代武王之功及三叔流言避位居東致天動威以彰周公之徳成王警悟遂親逆之出郊反風感應如響今者災異疊見無乃天之動威亦以彰郕王之功歟伏望皇上特敕禮官集議追加廟號以盡親親之恩則倫紀以厚而天心可回矣事下禮部議之

○癸未命廣平侯袁瑄坐神機營懷柔伯施鑑都督僉事昌英坐五軍營甲申提督太嶽太和山宮觀奉禦韋貴等言本山宮觀巖廟凡三十有三處殿宇房舍歲久不葺損者十六七臣等頃已勘修其繪飾所需欲取之旁近郡邑奏上工部請命湖廣布政司委堂上官會勘區處從之

○起復都察院右僉都禦史張岐巡撫遼東

○命湖廣都指揮同知柴政分守九溪等處都指揮僉事劉斌分守武岡等處都指揮同知陳昶都指揮僉事髙璘於武昌荊襄等處俱管操從巡撫湖廣都禦史羅箎等請也

○乙酉命修武伯沈煜仍掌右府事

○提督兩廣軍務左副都禦史韓雍總兵官歐信奉旨自陳隱匿賊情罪狀上以其旣輸情服罪特宥之

○丙戌命故遼東都指揮僉事鄧佐子鈺襲升都指揮僉事以佐殺賊陣亡也丁亥上以朝參官少命錦衣衛鴻臚寺按門籍閱之其不至者自陽武侯薛琮以下五百一十四員俱罰俸半年

○定擬遼東諸倉開中成化二年淮鹽則例金州海州二倉各一萬五千引每引粟米一石定遼左右倉各一萬二千五百引引一石四斗三萬倉一萬引引一石一斗先是太監李棠乞令家人於遼東地方開中成化二年分兩淮存積鹽五萬八千引詔特準一萬引不爲例至是戶部尙書馬昂定爲則例畀之

○戊子命工部左侍郎霍瑄管易州山��敞事

○己丑命左都禦史李秉提督軍務武靖伯趙輔佩靖虜將軍印充總兵官往遼東調兵徵建州女直

○命都察院右都禦史林聰掌院事○庚寅免河間府任丘縣被災秋糧二千一百一十餘石谷艸三萬七千六百九十束有奇

○壬辰曉刻金星犯畢宿右股北第一星

○旌表孝子衛瑾等二人節婦張氏等十一人瑾直隸隆慶左衛人母沒廬墓每哭泣烏雀旋繞而鳴柳芳通州武淸縣人母沒哀戚甚囚首跣足負土成墳有白鳩巢於冢木藝麥隴旁有一莖兩穗之瑞人以爲孝感所致廬墓三年不忍去復畱三年俱旌其門曰孝行張氏直隸江陰縣民黃迪妻潘氏宜興縣官舍師鎧妻儲氏宜興縣民黃鎧妻張氏歙縣民程孟成妻徐氏槁城縣人教諭石麟妻宋氏浙江奉化縣學生陳文昕妻範氏天臺縣民陳用儀妻兪氏會稽縣民沈源妻李氏山西介休縣民文整妻董氏朔州衛軍徐武敏妻董氏朔州衛指揮僉事方諒妻俱以早寡守節各旌其門曰貞節○癸巳遣行人送建州女直董山等還時董山與李古納哈納郎哈等聽撫來朝已降敕省諭及賜之宴朝廷遣大臣押宴董山部下指揮有出嫚罵語及褫廚役銅牌者事聞詔切責之旣而給賜馬值並襲衣彩幣如例山與李古納哈二人復奏索蟒衣玉帶金頂帽及銀酒器非一上命賜衣帽人一具山等又言指揮使可昆等五人有勞效乞賜服復命與之襲衣靴襪亦人一具不爲例至是辭歸鴻臚寺通事署丞王忠奏山等前以屢寇邊方已蒙朝廷宥其罪惡今革面入貢乃敢罵坐不敬貪求無厭且復揚言此還卽紏合海西野人搶掠邊境語無忌憚誠恐前路難於檢制乞遣官同臣防送至遼東都司發還庶不貽患於是禮部奏遣行人送之復賜之敕曰爾之先世僻居荒落後爲部落所逼遠來投順我祖宗憐爾失所賜與近地使爾住牧設立衛分除授官職父死子代世世不絕自爾祖父以來或邊方效勞或歲時進貢朝廷升賞宴勞俱有定例我之所以加恩於爾者不爲不厚而爾之所以享有室家之樂官爵之榮數十年間部落莫不聽爾約束鄰封不敢輙加以兵是誰之賜歟爾等正宜盡心竭力爲我藩屏以報大恩乃敢悖逆天道紏率外夷寇我邊境掠我人畜朝廷不卽出兵徵剿慮恐爾等中間善惡不一是以特命都督武忠賫敕往諭欲令爾等攺過自新爾等旣已服罪來朝所有往愆悉置不問從厚賞賜玆爾等歸宜曉諭本衛大小頭目人等務在敬順天道洗心攺過亟以所掠人畜盡數送還遇有外人紏合爲非爾等或聚眾截殺或捉送遼東總兵官處首告論功升賞必不爾惜如或執迷不悛似前寇擾邊方朝廷必調大軍徵剿悔無及矣爾等其省之省之

○貴州思南府蠻夷長官司長官安洛四川建昌衛土官指揮舍人安乞吾廣西江州官族黃榮等各來朝貢馬賜彩叚鈔錠有差

○四川骨鹿惡市等簇番賊行盻靑眼馬白合兒者勞用等紏集番蠻作亂鎭守松潘都指揮周貴等率千戶堯彧等討平之

明憲宗純皇帝實錄卷之四十二終大明憲宗純皇帝實錄卷之四十三

成化三年六月甲午朔

○丙申巡撫甘肅右僉都禦史徐廷章奏上邊議三事一足兵食以備戰守夫備邊急務在足兵食而已甘肅等衛所大約原額旗軍七萬二千九百餘名今實有者四萬一千八百餘名事故逃亡三萬一千一百餘名𨿽累淸勾而解到者少𨿽有備禦班軍少經戰陣有名無實遇有警急深爲可慮及查衛所每年徵納屯糧止可支用三閱月其餘月分俱藉腹裏西安民糧接濟頃因延綏有警甘肅坐撥止得三分之二見在倉糧不足二年之用其餘莊浪肅州古浪鎭夷西寧等處糧料僅可給一年餘萬一有警蘭縣河橋被阻糧運不通極爲可憂矧又各處動調策應軍馬費用浩大將何支給乞敕該部計議軍伍查勘腹裏軍多之處量爲撥補或行督淸軍官照冊淸解勿事虛文或另設法僉送補役其糧運或量開中淮鹽二三十萬引或行令布按二司發爲事囚犯於此納米贖罪或將今年夏秋稅糧多撥實邊如此則邊方兵食稍足而緩急無虞矣一嚴邊令以警人心舊例備禦官軍俱系揀選腹裏衛所少壯彊勇者輪班守邊近日衛所官軍官則多方推調或托病或營求管事而不依期領軍赴操軍或賄囑親管官旗托故隱蔽卻將本戶或另補不堪貧弱軍人輳數及至到邊驗出累行坐取而衛所官因受其賄反將坐取之人挾制莫敢誰何詳其所由蓋因各官倚恃軍職縱加參奏不過催督赴邊無大利害展轉延調又過一班以此姦頑得計率以爲常邊備廢弛誠非細故乞敕該部計議今後各腹裏衛所原選備邊官軍但有避難營求在衛者聽從各該鎭守總兵等官查勘攺調邊衛帶俸差操三年或五年滿日然後放回原衛其衛所官吏受財私易原操精壯軍人罪亦如之如此庶上下交警而邊備不至於廢弛矣一量才質以資任使臣先奏乞將守紅城子堡都指揮使魯鑑掣回莊浪守備而以原守莊浪都指揮僉事趙英與鑑協同操練遇警鑑出戰而英守城庶戰守有人內外無患已蒙準擬未幾兵部議英原鎭守而使之協同恐與鑑相頡頏難以行事調英守備紅城子堡緣此堡乃一小站城內所有不過驛遞衙門而已以英頗有可用之才置之閒靜無用之地似非隨才任使之道且狹西行都司所屬一十五衛所屯種亦系重務見今缺官提督暫合掌印都指揮同知柳春帶管乞將趙英調注行都司管理屯種而以莊浪隨操都指揮陳晟帶領馬步官軍三百員名不必請敕只行合守備紅城子堡如此庶用人適宜而邊務不廢矣上命兵部斟酌行之

○丁酉升監察禦史李益爲湖廣按察司副使

○授理刑進士沈源蕭器用陳昭鄭節林榮張鸞朱謙陳壯爲南京山西等道監察禦史源山西道器用湖廣道昭福建道節廣東道榮河南道鸞廣西道謙四川道壯貴州道

○修玉河橋東西堤岸

○提督軍務左都禦史李秉言邊議三事一遼東自在安樂二州先年投降夷人升授指揮等官遇有病故免其子弟赴京就於都禦史處襲替後兵部必欲其應繼之人赴京襲替多有貧難經年曠職者人心嗟怨或因而泄漏邊情乞今後凡有應該襲替之人許於遼東都司轉行巡撫都禦史處襲替具由令本司年終通類造冊奏繳以備查考一遼陽開原二處有副總兵參將分鎭地方緣其間所屬通遠等堡俱系夷賊侵犯之處山路險遠必得熟於鄕導裨將統調人馬分據要害庶幾有警易於應援臣見延綏等處參將都指揮韓斌生長遼東曾守備義州號令嚴明夷狄畏詟今延綏邊警已寧乞將韓斌取回遼命充遊擊將軍聽調殺賊一遼東自山海關直抵鳳凰山沿邊一帶隘口數多建州賊人乘間入境搶掠守備等官兵部奏準已命戴罪殺賊其間又有失於瞭望堤備官員平昔守法奉公弓馬熟閒一時因虜犯邊連累致罪情實可憐乞行巡撫都禦史查勘此等官亦令照例戴罪殺賊俾圖後功以贖前罪一遼東地方自成化二年秋以後迄今被賊搶掠之處其聽調官軍多有與賊交鋒被傷陣亡者又有守了墩臺成堡被賊攻圍射傷身死者已該鎭巡等官節次奏報有案可查而升賞不及乞行巡撫等官將節次行勘造冊敢勇當先及陣亡被傷官軍並未行勘曾與賊對敵被傷或因而身死沒於王事者通查明白量加升賞以激勸人心從之

○戊戌山川壇正殿兩廡拜殿神廚歲久損壞工部請修理從之

○庚子戶部奏崇徳長公主所請直隸河間保定眞三府地一千餘頃及淳安長公主所請保定府並河南項城縣間地四百餘頃俱系軍民租稅世業實非閒地有旨所請皆不許

○命蘇杭二府丈量客船收鈔每船一百科收鈔一十五貫錢鈔中半兼收以光祿寺缺鈔供應故也

○辛丑命山東署都指揮同知胡愷充左參將分守延綏西路代署都指揮僉事韓斌還京

○癸卯升南京通政司左參議徐世英爲本司右通政

○命守備萬全右衛等處都指揮僉事張林子縉代父原職儀眞衛指揮使

○掌錦衣衛事都指揮同知袁彬言逃匠阮安等六百五十三名俱系交趾所虜及已革谷府收買僮奴歲久漸至逃亡無從淸補乞行工部分豁從之

○命成山伯王琮往南京總操江

○山西按察司司獄郭耳�良奏按察使程鑑副使王琳都指揮朱忠貪淫壞法諸事上命刑部郎中王克復往會巡按禦史吳璘勘問多誣耳�良抵罪爲民鑑等俱贖杖還職

○都察院奏湖廣俘獲叛賊石龍殘黨余勝等一百五十八人情罪可矜上命俱宥死發遼東邊衛充軍家屬給與完聚幼男失記鄕貫者於湖廣衛分紀錄充軍

○都察院右副都禦史賈銓卒銓字秉鈞直隸邯鄲縣人永樂甲辰進士授刑科給事中升雲南大理知府時用兵麓川道出大理銓區畫有方民不知擾兵部尙書王驥舉升雲南右參政仍掌府事尋升左參政遷左布政使天順庚辰朝覲京師特荷旌異錫宴禮部未幾升都察院右副都禦史巡撫山東兼撫河南旣而召還理院事數月以疾卒賜祭葬如例謚曰恭靖銓爲人謹厚詳密不自表襮在雲南久稔知其俗尙凡有所施爲不拂人情民夷安之及巡撫山東河南政迹無甚過人者而升用薦至卒又得謚由其與大學士陳文連姻之故公論頗不然云

○甲辰遣內官祭中霤之神

○湖廣江夏縣水沖堤岸起竹﹤渒﹥門外江口迄夏口驛漢陽馬枋閘長八百五十丈有奇巡撫都禦史羅箎等各言堤岸逼近城址近者不滿十步宜命有司采辦物料量役軍民以漸修築上可其奏

○乙巳武功左衛帶俸署都指揮僉事王信爲都指揮同知彭城衛指揮同知朱傑爲都指揮僉事以靑石嶺紅城子殺賊功也

○命武成後衛帶俸指揮僉事劉忠子輔代父原職指揮同知○刑科給事中雷澤言江西彭澤縣龍城驛設在大江東近岸多沙洲不能容船灣泊往來官船俱於西岸小孤山下止宿其縣驛官吏渡江供給風波不便乞移驛於西岸宿松縣曠地建置其本縣夫隸亦就驛候使庶官民兩便又言南京江淮濟川兩衛不過專管馬快船六百餘艘別無軍馬錢糧每衛亦設指揮千戶三十餘員實爲冗濫乞敕該部每衛止設指揮使同知僉事各一員千戶五員其餘俱調別衛差操事下兵部議如澤言從之

○兵部奏遼東虜賊入境搶掠殺死官軍鎭守太監李良總兵官武安侯鄭宏分守遼陽副總兵裴顯等失機誤事請究治之詔李良裴顯殺賊贖罪鄭宏姑宥之停祿半年

○夜東方流星如盞大赤色尾迹有光行東北雲中

○丙午實授試監察禦史兪藎郭瑞龔晟爲監察禦史○丁未賜楚府崇陽王均鐓子名曰榮沚

○忻城伯趙榮卒榮鳳陽府虹縣人洪熙元年龔父彜爵天順元年命掌南京前軍都督府事尋以老疾閒住至是卒訃聞輟視朝一日賜葬祭如例

○戊申兵部左侍郎兼翰林院學士�輅上言時事一勤聖政臣惟自古人君總攬萬機未嘗不以勤爲本矧災異屢見邊方弗靖正聖君宵衣旰食不遑寧處之時是可頃刻而忘於勤哉所謂勤者非必下侵庶職惟在戒逸欲以率人法乾健以禦下省覽章奏之外尢當究心政務何者爲足國裕民之道在所當行何者爲安邊禦寇之術在所當舉何者爲賢才當任之而不疑何者爲姦貪當去之而不吝詢於大臣謀及庶官或使口陳其說或令﹤鋶﹣釒﹥陳其事裁度施行如此則臣下皆樂於趨事𨿽欲因循玩愒不可得矣一納諫諍臣惟自古帝王未嘗不以求言爲務誠慮夫處崇髙之位逸欲易生非有忠言莫聞過失此其徳所以愈盛而不可及也欽惟皇上嗣位以來詔旨丁寧凡政事得失民情利病許諸人直言無隱此誠帝王之用心太平之治其機端在於此於此伏望自今以後凡遇建言之人乞賜優容所言可用卽爲施行如不可用亦不加罪及成化年元以後廷臣或因建言降調如羅倫輩乞敕吏部查取量復職任如此則善言必進治道可成一儲將材臣惟今之議者率以將臣乏人爲慮殊不知自古及今未嘗借材於冀代今宜略仿前代武舉之法命內外重臣會同總兵等官於在京各營各府各衛見操見任官內年四十以下二十以上不分帶俸等頃精加揀選取其體貌雄偉筋力壯健諳曉文墨之人或五六百員另擇近地時常操練空閒之日今讀兵書講求方略就於三營總兵官內委任一員帶管教習每歲一次會官考試如弓馬習熟兵書通曉列爲上等或弓馬𨿽熟兵書未通弓馬未熟列爲中等若二長俱無列爲下等三歲三考其三次俱在上等者都指揮以下遞升一級都督以上量加俸祿二次上等者止加俸祿一次上等並三次中等者平過三次俱下退令閒住三年之後依前考試照例賞罰如此則才識日有所進而將臣不至缺乏一飭邊備臣惟禦寇之要邊城爲急邊關次之大同宣府等處密邇虜境軍馬宜多糧艸宜廣乞敕該部計議凡此等要害城堡酌量添撥軍馬糧艸增置墩臺器械設法堤備遇有聲息就便相機行事不必臨期調撥其山海至鴈門關中間如喜峯古北居庸白羊紫荊倒馬關口𨿽有官軍守備然各關所轄地方散闊多有山坡小徑可通人馬之處乞差能幹大臣一員前去督同各關守備官員帶領軍夫逐一相視何處山坡所當到削何處蹊徑所當壘塞取具各該守備官員結狀後有疏虞罪及身家如此則邊關謹嚴內地人心不致驚疑一汰冗濫臣見得吏員考滿冠帶聽選有經十二三年未得除授者貧苦無聊志意衰退將來授以政事何以責其廉介哉又況積累愈多聽選愈久數年之後冗濫之獘有不可言當道慮其冗濫固已多方裁損屏黜彼貪酷不才聲迹顯著者固無足怪矣若乃中人以下之資民情必久而始熟政務必久而始諳𨿽欲假以歲月勉圖後功不可得矣乞敕該部今後吏員考滿仍照宣徳正統年間事例而行則賢否不混而冗濫可革一廣蓄積臣切見各處預備倉所儲米谷本以賑濟饑民每歲官司取勘口數里老止將中等人戶開報其鰥寡廢疾無所依倚者一槪不報蓋慮其無力還官負累陪納故也今後各處預備倉饑民關過米谷不拘豊中年歲通取息一分有系鰥寡廢疾無所依倚之人不必追徵將所收之息抵補其數抵補之外或有餘剩自作正數入倉仍乞令巡按分巡等官嚴督府州縣正官放收之際務在親行提調痛革出納之斃庶幾官無虛廢民得實用一崇聖道臣惟孔子道髙徳厚功參造化歷代封號唐稱文宣王宋加至聖元加大成𨿽云至矣然至聖二字本中庸惟天下至聖言其徳之盛也大成二字本孟子作樂者合眾音之小成而爲大成言其徳之全也但於道字或有所遺於中庸所稱有所未盡洪惟我朝尊崇孔子遠過前代而封號仍舊豈非缺典臣愚欲望皇上斷自宸裏於大成之上加封道配天地四字則於孔子之道徳無遺於中庸之稱述兼盡矣臣又思宋胡安國蔡沈眞徳秀諸賢𨿽我朝增入從祀然皆未有封爵於所被章服殊不相稱乞敕禮部翰林院通行議擬奏請定奪則儒道增光斯文幸甚一謹士習臣惟古者人生八歲入小學十五入大學教有次序故學有成效後世科舉之法立士無少長率畱意於文詞無復有如古人之學宋文公朱熹慮風俗人才日趨於下也於是輯爲小學一書以垂世立教乞令各處增廣生員不妨舉業俱令兼讀小學教官與之講解義理以啟發其良心提督等官按臨之日兼令背誦講說以考察其實行庶幾學無躐等又古者射以觀徳今各處學校俱有射圃師生朔望習射已有定例但多視爲虛文今後提督學校官按臨考諫畢日仍赴射圃閱諸生習射較其勝負加以賞罰庶幾射藝有成將來得用﹤鋶﹣釒﹥入上嘉其言有理命所司看詳覆奏○雷震南京午門正樓

○己酉毛憐等衛女直指揮主魯哈等來朝貢馬及貂皮等物賜衣服彩叚等物有差

○壬子早朝官少命按門籍閱之於是後軍都督僉事穆義等三百一十八員俱以失朝宥罪人運磚五百

○周府封丘王有熅薨王定王之第十一子母妃胡氏永樂丁亥生宣徳二年冊封封丘王至是薨年六十一訃聞輟朝一日賜葬祭如例謚曰康惠

○癸丑禮部言舊例各王府祀山川社稷祭物俱各府自備今徳王之國之初奏稱之用權令有司備禮三年之後宜從舊制從之

○攺宣化驛驛丞張苗爲順天府都稅司副使苗太監敏之從子敏以苗在外不得朝夕見請於上故有是命自是近幸希恩澤者多援苗例云

○靖虜將軍總兵官武靖伯趙輔奏玆者虜酋毛裏孩擁眾數萬向東而行建州女直數寇遼東事情危急萬一此虜結構朵顏諸夷自東而來侵犯京師誠爲可慮臣等備員東徵念京師根本重地各營𨿽有大軍然久樂承平慣戰者少一聞邊警率皆變色比皆平昔不經戰陣之所致也若不多方選鋒更法操習尙乃因襲故事仍蹈舊失𨿽使孫吳韓白亦莫之能爲矣又言大同宣府延綏甘肅寧夏等處衛所官軍戶丁多有精壯捨余其人生長邊方慣習戰鬥熟知地理諳曉虜情乞敕鎭守總兵都禦史等官照遼東事例召募揀選厚給口糧及軍器馬匹與同官軍操練遇有警急調度殺賊有功之日一體升賞又言野戰之法最利用車行則方直爲陣可以裝器械而載糗糧止則圍統爲營可以固人心而拒衝突所費不多所利甚廣臣往年曾制木樣具奏置造及定襄伯郭登亦曾備言用車之利並宣城伯衛潁昔在涼州又曾用車爲戰已著破敵之功乞斟酌參驗如果何者可用卽令依式制造送營操演備用又言五軍神機三千等營軍在逃者動以萬數比者定襄伯郭登備言其獘已曾會議禁約而逃者日多平居無事之時接踵在逃略無忌憚儻遇臨敵之際孰肯忘軀而蹈白刃一旦棄甲而走豈不有誤大事斯時𨿽具五刑亦何益於事若是者蓋由平昔法律不嚴之所致也然臣近日體知此等逃軍中間多有馬匹例死追陪不起什物損壞修理不全官府扣減月糧彊橫追逼私債該管官旗掊克衛所吏卒侵漁致使老幼饑寒公私煩擾事出無柰勢使之然又有一等畏避操練逃回原籍出外買賣或於市鎭開張鋪面或雇覓與人營幹生理或投托富豪種佃田地甚至畏懼出哨臨陣在逃者其獘多端請給定限榜文揭於內外逃軍限內赴官者出首免罪送營收操加意撫卹該追馬匹等件暫且停止或設法朋合置買其負欠私債年月𨿽多不過止還原本有不首者解送法司問罪初犯照見行事例問擬再犯者枷號示眾一百日或免枷號於手背上剌逃軍二字仍發極邊衛分充軍另於戶下選取壯丁頂補名役當軍三犯者依律處絞臨陣在逃者拏送軍前斬首示眾如此則法令昭明而姦頑知懼軍伍充實而邊境無虞矣況今各處衛所軍伍比之原額十去六七失今不理必貽後悔臨期治之誠爲晚矣臣叨總兵戎世受國恩莫能補報今當遠離苟有管見不敢不盡其愚上命兵部斟酌行之○甲寅命懷安衛帶俸都指揮僉事楚禎子玉代父原職指揮使四川都指揮使魏英子震代父原職鹽井衛指揮使

○禮部尙書姚夔言兵部左侍郎兼翰林院學士商輅所言勤聖政一節最爲切要蓋勤與逸相對勤則政務修舉逸則政務廢弛勤則身可修家可齊國可治天下可得而平逸則身不可修家不可齊國不可治天下不可得而平故周公之於成王拳拳於無逸之戒而勸之以勤也其後成王能聽周公之言卒至天下治康而爲周家令主萬世稱羙焉然所謂勤非謂勞其形體但欲於天下事務每每究心不可輕忽事或有疑從容延訪務求至當而後施行此則聖政之所勤也今輅所言已蒙睿鑑諭云有理伏乞聖明更加畱意時一省覽以資規益誠宗社生民之慶幸也其言崇聖道一節系禮制重典垂示將來宜令翰林院詳考定議以聞其言謹士習一節宜通行天下學校遵守及行提督巡按監司等官考校勸懲之詔可

○後府帶俸都督僉事王順卒順山後人初仕金吾右衛指揮使後以徵進白沙窩等處功升都指揮僉事用兵部薦升都指揮同知景泰初以紫荊關功升都指揮使天順中曹欽反以功升後府都督僉事至是卒葬祭如例子欽襲順原職指揮使於金吾衛帶俸

○乙卯復福建市舶提舉司副提舉羅倫爲翰林院修撰調南京從兵部左侍郎兼翰林院學士商輅言也

○太常寺少卿兼翰林院侍讀學士劉定之言竊見聖朝尊崇儒道於先聖孔子所刪述五經足以垂世立教者屢次表章尊顯有加無替太宗皇帝命纂修五經大全英宗皇帝命刊刻五經注解皆以頒賜臣下分布學校皇上自育徳春宮以至於今常禦經筵所讀講必以五經爲先斯誠萬億年太平根本所系也然自有五經以來訓釋者何止數十百家而聖朝於易專取程頤傳朱熹本義於書專取蔡況集傳於詩專取朱熹集傳於春秋專取胡安國傳於禮記專取陳浩集說者豈非以其尢得聖人之旨哉永樂中所纂正統中所刻今經筵所進與夫天下庠序場屋所用無不以是也夫旣專取其說固宜褒異其儒褒異之莫若俾得從祀於先聖廟庭今之從祀旣遵舊規有程頤朱熹矣又廣新制有胡安國蔡沈矣斯皆以釋經有功也惟陳浩未與其列以臣觀於浩釋經之功𨿽未敢追程朱二子之躅亦可以次胡蔡二氏之肩況前代釋經如何休賈逵範寗杜預等今聖朝取其說無幾爾然尙得從祀則若浩之用其集說者以之從祀夫何間然昨者學士�輅建請欲將已從祀而未受封爵若胡安國者加之封爵臣謂宜將已釋經有功見取而未得從祀若浩者並下禮官儒臣公同博議施行庶禮典無闕斯文有幸事下禮部看詳謂祀典重事宜從翰林院考究陳浩出處始終行實應從祀者以聞於是禮部尙書兼翰林院學士陳文等議浩前元江西南昌都昌縣人其禮記集說爲聖朝表章頒用誠如定之所言者但浩出處行實一時難於考究乞敕江西考其譜志審其子孫詢諸故老詳具其行以上而臣等考事論功以俟聖裁庶事有據而禮無遺也奏入從之

○丁巳賜楚府故輔國將軍均鍗夫人石氏並幼子食米歲二百五十石從楚王均鈋請也○升宣府協同鎭守指揮同知張順爲署都指揮僉事

○刑科左給事中毛弘等言邇者兵部左侍郎兼翰林院學士�輅上言八事其一請納諫諍復嘗以言事去官者已得旨復羅倫爲翰林院修撰誠爲盛舉但斷自成化元年以後誠恐膏澤未周令典有缺乞自天順八年以後凡以言補外如南京刑科等科給事中王徽王淵朱﹤宀十見﹥李鈞李翔等悉召復之庶足以彰聖徳全國體衍千萬年太平之祚不許

○己未命故赤斤蒙古衛左都督阿速子瓦撒塔兒襲職

○大理寺左寺丞田景暘往山海等關整飭邊備

○定國公徐永寧以病免朝參是日永寧早朝不就列拜直趨西班立爲司儀者所紏詔令詰之永寧病風喪心占對失倫於是免其朝參而給以半俸○辛酉四川戎縣山都掌蠻賊聚眾作亂制諭襄城伯李瑾佩徵夷將軍印充總兵官升兵部左侍郎程信爲兵部尙書提督軍務太監劉恆爲監督調四川貴州官軍剿捕之

○壬戌慈懿皇太后聖旦上率親王行上壽禮免命婦朝賀

○曉刻金星犯井宿東扇北第二星

○癸亥命都督同知馬良任前府事坐營管操○鎭守遼東太監李良奏遼陽以東一帶地方屢被建州女直紏合毛憐等衛賊徒搶掠臣偕總兵官衛潁副總兵裴顯率奉集堡等處按伏指揮王昇等遇於西湖屯伏兵四起與賊對敵顯父子身先士卒奮勇大戰生擒賊二人斬首十六顆獲馬三十二匹奪回男婦二百五十二人馬牛驢一百九十有奇奏至上賜敕嘉獎兵部請移文巡按禦史查良顯功以贖前罪仍行巡撫都禦史張岐將有功並陣亡官軍造冊繳報以憑升賞從之大明憲宗純皇帝實錄卷之四十四

成化三年秋七月甲子朔享太廟

○遣內官祭司門之神

○賜赤斤蒙古衛指揮敢班襲衣靴襪遣還先是敢班數侵掠爲邊患邊將以計致之送京師請安置遠方上以夷狄不足較特寬貸之仍命譯者諭之曰爾等數擾邊疆揆之國法在所必誅縱用輕典亦宜編置南徼以懲不肅今姑貸爾罪仍加優卹爾其體朕至意各安職業以爲外禦若恃恩再犯決不輕恕

○以大同地方虜寇遠遁召還監督軍務太監葉達左參將都督劉聚所統兵

○兵部尙書白圭等以朝廷遣將徵四川山都掌蠻寇謹條上剿賊安民事宜乞降敕提督軍務兵部尙書程信總兵官襄城伯李瑾等遵行一四川貴州官吏人等有知破賊方略及能爲鄕道者悉聽舉用有功依例升賞有自能集兵破賊者先與冠帶事寧之日具奏授職一軍士破賊所得財物悉與之將官不得侵奪一所調將士務嚴約束不得生事擾民違者治以軍法一將士有功者先給賞勞中有奇功出眾者卽授職事具實奏聞若臨陣畏縮及妄殺冒功者以軍法治之一土官有殃民致寇者隨宜處治督餉官有怠職誤事者一體逮問一軍前用馬宜酌量數目令湖廣四川貴州支官錢買用一彼處民夷有勇敢聽募者給餉隨徵有功依例升賞一賊平之後必須計議久安長治之策明白具奏乃許班師

○命戶部郎中李田往四川主事劉傑往貴州區畫糧儲

○禮部主事髙岡陳備邊討賊事宜一曰攻取女直世受朝廷爵賞今乃背恩義恃彊爲惡自開原以及遼陽六百餘數萬餘家率被殘破近遣都督武忠往彼招撫已及數月而虜之來朝者略無忌憚在邊者寇無虛日其情僞可知若又待其旣去復叛而後徵之則失機會矣今董山見來朝貢宜命總兵官趙輔等拘畱於遼東遣譯者詣虜營省令還我所掠以贖之因以觀虜勢之虛實察地形之險易而又遣使朝鮮以伐其交計畫旣定卽將董山等明正典刑以徇諸夷使大義昭明人心奮發然後舉全勝之策而徵剿之二曰戰守遼東兵馬困弱不足應用河東有警不免動調河西儻朵顏三衛勾引北虜乘虛而入則東西受敵爲患尢甚臣愚以爲河西官軍不可輕動宜選京營兵二萬一萬赴河東聽都禦史李秉等調用一萬分守河西要衝俟艸木零落河西旣定仍令參將韓斌等量率原選精兵速赴河東策應合力徵剿則戰守兩得兵威大振而修攘之功可成矣奏上命兵部參酌行之

○乙丑升廣東布政司左參政黃鎬爲浙江按察司按察使

○丙寅命遼東都指揮僉事田進子綱襲父原職沈陽中衛指揮使

○詔開中兩淮兩浙及雲南鹽共四十萬引有奇令�人於貴州官倉納米以俟徵進官軍支給

○丁卯仁孝文皇后忌辰奉先殿行祭禮遣駙馬都尉石璟祭長陵

○戊辰升監察禦史章璠爲都察院右僉都禦史巡撫狹西先是召項忠還京命吏部舉可代忠者吏部以河南左布政使楊璇狹西左布政使張鎣名聞內批用璠璠嘗巡按畿郡凡賜莊在所部者督視惟謹因而豫結管莊者故特用之於是六科給事中沈珤等言璠賦性回邪立心譎詐由儒士叨任教官貪名已著自教官營爲禦史姦行大彰往者淸軍畿內行事乖方趨媚大臣而修祭其墳塋爲子納婦而和買於部內嬉遊僧寺挾婦女以同行沽酒外臺邀屬官而共飲縱欲敗度靡所不爲及其按治四川大肆貪淫釀成民患設法取土官賄賂而奏保松潘之禪師立意誘貪官購求而旌異鹽亭之知縣貽笑方嶽結怨軍民不知悔過自新尙乃希求遷轉似此姦邪豈堪重任且巡撫之任列郡爾瞻都憲之官百僚是肅況當天災屢見人情未和正宜簡任賢才安靖邊境豈可委任庸鄙貽患生靈伏望皇上將章璠降黜或閒住另選名望素著才行老成之人以代巡撫彰國法予奪之公示小人奔競之戒庶得人心痛快物議止息詔爾等所言璠事未有實迹且已升用不必更攺如不稱任朝廷自有處置

○升江西布政司右參政楊文琳爲四川右布政使池州府知府鄧義爲廣東左參政

○總督漕運右副都禦史滕昭言儀眞瓜洲孟瀆河諸處河港乃貢賦必由之道舊因淺滯命旁近揚州鎭江常州諸府衛興工﹤鋶﹣釒﹥浚是後著令三年一浚然所司怠玩浚不以時直至窮冬召眾興役則手足皸瘃𨿽浚無實徒爲勞耳請自後每於冬初卽爲興工從之

○己巳升工部郎中盛綸爲江西布政司右參政

○國子監學錄黃明善陳徵剿夷寇事宜一宋時多剛縣夷爲寇用白芀子兵破之白芀子者卽今之民壯多剛縣者卽今之都掌多剛寨也前代用鄕兵平夷旣有明效今宜選熟知道路識達民隱官一員馳驛赴彼招募民壯協助官軍有功者依例升賞無功者仍復爲民則壯士爭奮矣一都掌所種水稻至十月大熟若夷人收谷上寨則難於圍困今宜差官督兵速赴江安等縣取其田禾則不過三月間可使蠻賊爲餒鬼矣一大軍宜分三路南路從金鵝池進攻大壩中路從戎縣進攻箐前北路從髙縣進攻都掌凡小寨易攻者先取之則大寨亦從而破矣一大壩南百餘里爲芒部軍民府界西南二百餘里爲烏蒙軍民府界宜急頒敕二府土官嚴守地方毋黨惡助姦且量撥官軍截其險要一夷人素無差徭止納稅糧今募民壯及差通事入寨絕不宜用戎縣一人在內恐其漏泄軍機沮壞兵務一夷人所據髙崖峭壁𨿽有火器難於施用今宜用毒球行煙藥矢以攻其寨毒球所燻口眼出血行煙所向咫尺莫辧順風而燒自下而上則寨門不守大軍可上矣烏頭藥箭以射虎豹中之卽死夔州保寧等府皆善造之今宜募工造用一播州天全永寧芒部烏蒙烏撒東川諸土官皆常調用邇來總戎者處置失宜多致推調減少今宜賫敕獎諭俾其加倍進兵躬聽調約一戎縣附近髙珙筠連慶符長寧五縣俱有夷人未嘗出沒今五縣民快旣爲鄕導而夷人有能效力助軍者一體紀功且寬賦役以致其力奏上命行總兵等官參用之

○庚午賞鎭守松潘副總兵都督僉事盧能整飭兵備四川按察司副使王用並官軍番僧國師禪師等彩叚布絹鈔有差以剿賊功也

○分守甘肅右參將都指揮王裕所爲多不法甚至奸淫部下婦女詐取監守之物爲人所發下都禦史徐廷章核實械送至京如律罪之

○壬申賜徵四川貴州都指揮周海馬鑑等官軍銀人一兩凡三千三十六人其達官舍余楊海等四百人加賜一兩

○驍騎衛軍余李紀妻王氏一產三男給鈔米如例

○巡撫狹西右副都禦史項忠奏狹西城內有卑窪處每遇霖雨水積不流者旬月行道居民俱患苦之請於城南鑿水門一座洩水於壕以除民患從之

○癸酉酉時日生背气靑赤色鮮明東北方生白虹兩頭自地出良久方散

○甲戌四川天全六番招討使司都事羅雍請修築紫石碉門等城關及論奏千戶廖顒劉洪受賕玩法軍士蔡廣等棄城通番諸罪狀上命巡撫憲臣及三司勘實處分

○命狹西老疾都指揮僉事陳聚子英代父原職延安衛指揮使

○乙亥吏部言各處巡撫巡按等官奏保司府州縣正佐等官山東按察使李裕等二十一員平昔廉能公正撫字勤勞乞賜誥敕旌異推恩及其父母妻室謹具以聞上從之二十一人者裕及浙江嚴州府知府張永直隸常州府知府卓天錫狹西延安府同知金全直隸保安州知州兪澤和州知州劉隆河南睢州知州謝光湖廣寶慶府通判閔寬直隸揚州府推官王允浙江上虞縣知縣吉惠狹西膚施縣知縣王鑑江西戈陽縣知縣吳澮湖廣襄陽縣知縣李人儀山東鄒平縣知縣李儒益都縣知縣董淵四川嶽池縣知縣陳琳直隸保定府定興縣知縣郭質淮安府山陽縣知縣馮韺湖廣荊門州判官兪誥直隸鳳陽府泗洲判官張禮狹西長安縣主簿傅源後皆升用不一內吳澮政尢卓異澮廣東增城縣人丁丑進士年少而質弱言若不出口而臨政蒞民綽有調理不攜家以隨公退憩於後堂泊如也誠心愛民民愛之如父母有古循吏風擢饒州府同知而卒戈陽人爲立祠至今祀之

○丙子提督四川軍務兵部尙書程信言都掌地方山勢險惡必得土兵鄕導請敕四川所轄東川芒部烏蒙烏撒諸土官各集兵以聽調度仍令各守地方毋容賊徒逃竄隱藏其湖廣永順保靖二處土官先擬調兵請馳敕速之毋致緩不及事官軍所用馬擬於湖廣等處買用恐一時措置不敷請於南京見存馬內先撥一千匹應用上從之

○南京戶部主事劉懷經監放南京畱守左衛倉糧錦衣衛委官千戶諭瓛者因私囑不行構怨尋有本衛百戶陳璉唐突倉門爲守者所執懷經欲治其罪瓛因令璉糾其侄及軍士百餘人擁眾直入倉懷經走避璉等候其出毀其衣冠而痛毆之驅至錦衣兩指揮家跪之門外不見省又至成國公朱儀處儀亦不面折但令送懷經收監懷經愬本部以聞命給事中左賢禦史賈俊郎中何喬新往核實仍命官會問議瓛璉及懷經俱贖杖還職且請究儀罪上宥儀余準擬時瓛璉情重法輕懷經被其箠辱乃亦與同罪而不得少伸輿論不平莫不以失刑爲朝廷惜云

○丁丑賜周王第五子名曰同釣六子曰同鉣七子曰同鐪原武安懿王庶第三子曰同錏四子曰同鉤五子曰同鎊六子曰同金�牢秦府汧陽王第二子曰誠汘靖江王子曰相﹤王巳﹥曰相珙曰相瑄曰相琪曰相璁

○升翰林院編修楊守陳爲侍講以九年秩滿也

○太監黃賜傳奉聖旨章璠攺太僕寺少卿別舉一人巡撫狹西

○戊寅中元節遣駙馬都尉石璟周景分祭長陵獻陵景陵裕陵文武衙門各分官陪祭

○遣內官祭恭讓章皇后陵寢

○修理恭讓章皇后陵寢周垣房舍○己卯工科都給事中黃甄等言南京乃祖宗創業之地邇者午門正樓爲雷雨所損實上天示警之意乞敕諭中外臣工同加修省因劾南京守備成國公朱儀參贊機務兵部尙書李賓昏迷欺罔之狀請逮付法司明正其罪擇能者代之以爲大臣不忠之戒上曰上天垂戒非一二人所致朕當與文武大臣同加修省朱儀等姑宥不治仍移文諭之四川等道監察禦史丁川等亦言南京乃祖宗根本之地午門乃天子當陽之所邇者雷雨之變實天威譴告之意上下修省之時願陛下申飭臣工恐懼修省仍自屏遠聲色親近書史日禦便殿躬理萬幾凡軍國重務進退人才必召元老大臣議而後決仍三日一禦經筵講學則聰明日廣君徳日修聖治日弘不惟災異可弭而所以感召和气鞏固基圖者舉在是矣上曰所言有理事未舉行者朕當勉之

○刑部尙書陸瑜九年秩滿詔復任是日瑜奏乞致仕上曰卿才識老成朕方倚任所辭不允

○己卯夜月食

○庚辰追封漢董仲舒爲廣川伯宋胡安國爲建寧伯蔡沈爲崇安伯眞徳修爲浦城伯從翰林院學士�輅言也

○命巡撫寧夏右副都禦史陳價巡撫狹西

○提督軍務左都禦史李秉奏臣等奉敕議得建州三衛虜寇悖逆不道累次犯邊罪不容誅皇上量同天地遣使招撫而董山等自知罪大赴京謝罪皇上不咎旣往厚賜而還若復拘畱不遣彼得藉以爲詞欲將董山厚加款待宣布恩威令其還境毋再爲非又議得董山在京日久知我出師及廣寧拘畱又生憤恨言悖气傲謀不可測況其部落近復蹂﹤蘭﹥邊境荼毒生靈天地不容神人共怒若縱使還則又啟外夷之侮﹤垂夬﹥生民之望邊境厲階豈有窮已今欲遣其同來家屬十餘人令歸諭其部落使革心向化若在彼者執迷背約不還所掠在此者反側不安復懷異志卽具奏擒治速兵徵剿奏至上命廷臣參酌之太保會昌侯孫繼宗禮部尙書兼翰林院學士陳文等以爲王者之於夷狄𨿽以不治治之然亦未嘗縱其爲惡今董山等𨿽稱謝罪來朝尙爾桀驁無禮且有各持佩刀一齊殺出還匿妻子據險拒戰之言是其稔惡不悛之情昭然可見矣若遽縱遣益無忌憚揆之事勢實有未宜秉等前議不可用宜用其後議上從之

○辛巳太宗文皇帝忌辰奉先殿行祭禮遣駙馬都尉石璟祭長陵

○遣懷寧侯孫鏜詣南京祭天地壇孝陵駙馬都尉石璟詣鳳陽祭皇陵太保會昌侯孫繼宗駙馬都尉薛桓詣天壽山祭長陵獻陵景陵裕陵因南京有風雷之異也

○命都督僉事廉忠充遊擊將軍於兩廣殺賊忠初以都指揮使協同遊擊將軍都督和勇統兩廣遊兵尋以功升今職至是召勇還京故命忠代之

○賞大同有功官軍八百六十員名彩叚白金布絹有差其鎭守少監覃璣等進官一級總兵官修武伯沈煜贊理軍務都禦史王越等賞賚視常例有加

○賞四川貴州土官土兵人等彩叚鈔絹有差以殺賊功也

○命禮部移文西寧洮河鎭守守備等官凡番夷進貢務將年貌簇分及所貢物一一審核開報勿令冒名作斃從監察禦史胡深奏也○巡撫河南左副都禦史王恕奏河南開封彰徳衛輝三府地方間有飛蝗過落及虫蝻生發食傷禾稼除嚴督委官撲捕外切惟蝗蝻生發固𨿽天災實關人事良由臣不能敷宣聖化巡撫失職所致況河南地方連年水旱加以去歲荊襄盜起軍勞於徵調民困於轉輸兼且今年起運稅糧並勘合買辦物料等件比之往年數多又遭此蝗蝻之災軍民何以聊生伏望陛下以天戒爲可畏以地方爲當重將臣罷歸田裏另選賢能代理其事尢切陛下去奢崇儉除祭祀軍需之外其餘一應不急之務無益之事可減省者減省可停止者停止使財不妄費民困少紓庶幾天意可回災沴可弭矣上曰王恕不準罷歸所言事有可減省停止者該部斟酌以聞

○壬午太子太保吏部尙書王翺寢疾餘五月乞退閒養病詞甚懇切上曰卿歷事累朝爲國老成朕方倚任豈宜辭去但今病篤姑勉從所請時翺八十有四歲矣

○謫遂安伯陳韶遼東邊衛立功韶奉命南京操江兼巡捕鹽徒至儀眞時有發鹽徒事者韶因而詢訪得其同黨六十人俱納賂而縱之後鹽徒有恐事露具首者巡撫都禦史滕昭以聞械韶至京命官會鞫得實故謫之

○降狹西都指揮僉事夏鼎爲指揮僉事指揮僉事鄭泰爲副千戶俱邊衛守哨初鼎守備延綏會達賊入黃河套鼎等不能防又縱軍餘千人出城采艸爲所殺鎭守少監秦剛奏之下禦史顧浩核實都察院擬坐斬特命降鼎三級泰二級俱發邊衛守哨

○南京戶科給事中徐鑑等以災變上奏乞召還近年以言事調外任者以誘天下忠讜之言及論南京文武大臣多不識而刑部尙書劉孜剛愎不仁用刑慘酷都督吳良葉春戚斌皆老疾廢才徒費重祿乞去二三以謝天怒上宥孜罷吳良等見任

○刑科右給事中左賢奏自儀眞抵南京沿江上下自蕪湖至湖廣江西等處俱有鹽徒駕使遮洋大船肆行劫掠𨿽有巡江總兵等官往往受財故縱又兼水旱相仍竈戶窘於衣食盜賣引鹽以救急而財利之徒相率興販恐遇盤詰持兵拒捕遂至爲賊況南京根本重地湖廣江西東南大藩鎭江儀眞又財賦必由之地此等鹽徒不早撲��烕誠恐日久延蔓漸成厲階必爲腹心之患乞敕該部會官推選廉剛素著智識兼優者一人量升風憲重職前往淮揚等處提督巡捕仍於竈戶厚加優卹戒其盜賣庶責有所歸而人民獲安奏上從之

○甲申曉刻金星入鬼宿犯積屍气○右軍都督同知盛廣老疾無子乞歸大同養病而以其弟惠代職命惠代廣原職大同後衛指揮使

○乙酉敕諭文武羣臣曰朕承天序守祖宗大業夙夜圖惟求所以克享天心然望道未見治效未著今年地載失寧乃六月十五日雷震於南京午門天之示戒可謂至矣詩云敬天之怒易雲遊雷震以恐懼修省朕是用齋心滌慮內求己過蓋中和未足以格髙厚誠敬未足以孚幽顯修齊治平之功未足以安中國服遠人敢忘勉勵以弭災異咨爾在廷文武羣臣與朕共天職其間有謀謨是資勛戚是聯司銓衡以淸庶位均賦役以理萬民典禮以事神天治兵以靖華夷明刑罰守章程掌風紀任言責與夫握將帥軍旅之權分鉅細官守之寄者固或能舉厥職矣然豈無竊位苟祿蔽塞賢路以玷朕之任使者乎又豈無懷私徇利欲成溪壑未達朕之聽聞者乎怠而能勉過而能攺知止足而能退朕所與也以毗朕志以回天意以底於雍熙是爲君臣交修之道欽哉故諭

○敕諭南京文武羣臣曰朕惟太祖髙皇帝創萬世大業於南京所系甚重乃今年六月十五日雷震於午門天之示戒夫豈徒然朕自用敬以修省戒飭在廷百執事勉修厥職以假穹聽咨爾南京守備參贊之臣屢致人言豈無所由盍各攺厲以展來效其餘百司庶府勿謂朕耳目所不及而隳廢其職守以自逸背公向私盈饜其所欲以自棄當言者言勿謂時不我從當事者事勿謂上不我用朕將稽其言之當理而從考其事之成功而用焉典祀必恪神乃歆戎政必練邦乃固賦入必愼民乃富屈抑必伸獄乃淸無慢以取譴無怠以忘職無掊克以爲能足國無酷慘以爲能去惡惟趨於大中至正以稱朕意惟天心其祐焉故敕

○升監察禦史髙宗本爲河南按察司副使福建建寧府知府劉鉞爲廣東布政司右參政

○升貴州按察司副使熊俊爲貴州布政司左參政

○攺廣東按察司僉事林棨於江西

○禮部尙書姚夔以災異奏乞致仕上曰卿謹愼老成明於典禮朕方倚任不允告閒

○太子少保戶部尙書馬昂提督京儲戶部尙書張睿俱以災變乞致仕上以昂等歷練老成精力未衰不允其辭時吏部左侍郎崔恭戶部左侍郎楊鼎禮部左侍郎鄒幹掌光祿寺事禮部右侍郎李春掌太常寺事禮部左侍郎李希安太常寺卿萬祺亦奏乞致仕皆不允

○太子少保兵部尙書白圭言臣前往荊襄剿賊聞父喪屢乞終制不允復蒙聖恩起臣衰經之中授臣軍旅之事臣才不充位乞放歸田裏以終三年之喪上曰卿才力有爲宜勉修厥職不準辭

○上以河南水旱相仍諭工部臣曰河南中州之地天災流行民困若此宜有以寬卹之爾等原坐采辦之物其行三司勘實凡被災州縣物料已徵者遣人解納米徵之數暫行停止俟丰年完納

○丙戌召右參將都督同知鮑政領兵還京

○丁亥都察院右都禦史林聰以災異乞罷歸田裏以懲不職時工部尙書王復亦奏乞致仁上皆以升任未久不允是日大理寺卿王槪亦具本辭上諭令勉修職務亦不允其辭

○命靈藏僧塔兒巴堅粲襲封爲贊善王舊例番僧封王者賜誥敕並錦綺衣帽諸物甚備又遣官護送至彼給授禮部以今西事未寧事宜從省乞降敕一道惟賜袈裟禪衣僧帽各一順付來朝番僧賫回靈藏給授從之

○戊子禮部尙書兼翰林院學士陳文兵部尙書兼學士彭時兵部左侍郎兼學士商輅太常寺少卿兼侍讀學士劉定之言上天垂戒聖心憂勞敕諭羣臣修省攺過靜言思之臣等之過尢重其玷累聖治尢多蓋自祖宗以來設置內閣之臣所以備論思典命令勸勉聖學與聞庶務以助成太平熙皞之化良有在也伏惟皇上聖性髙明可以比仁義於堯舜並勇智於湯武而臣等才業問學殆不及後世之良弼無以贊助萬一言乎論思則不能知無不言言無不盡如魏徵之犯顏敢諫俾其君致貞觀年中斗米三錢外戶不閉行旅不賫糧之富足是以黎庶猶多貧困言乎典命令不能宣布聖天子威徳之烜赫睿思之精微以鼓動四方如陸贄所艸詔書使河北叛將讀之歸命山東父老聽之感泣是以夷狄猶或崛彊言乎勸勉聖學則經筵講讀不能如程頤之辭嚴義正範祖禹之色溫气和使聖聰之樂聞不厭是以日就月將之功猶未至極至於與聞庶務則又未嘗見賢必薦如崔祐甫而用捨之際未合人心未嘗遇事必爭如張九齡而處置之間未愜輿論是以四海九州之廣猶未咸寧蓋有其君而無其臣所以不能致治而感動天變也臣等不堪其任若此允宜罷黜或退就閒散或放歸林泉然後皇上別簡賢能如古之諸臣者來居內閣以裨益大猷庶幾天眷永保自無災異之來宸慮少寬免臻宵旰之念上曰卿等職居輔導朕方倚托調爕何以遽乞退閒所辭不允

○定襄伯郭登自陳年老多疾乞辭兵柄上曰兵務重寄委任已定卿豈可辭○河南都司奏修甓磁州千戶所土城事下工部議以今河南蝗蝻生發而城垣又保障重務宜行布政司轉行都司勘議如蝗不爲災聽修甓災則否詔可

○己丑太保會昌侯孫繼宗自陳老病侵尋乞辭兵柄而奉朝請上曰卿國戚重臣朕方倚任所辭不允

○升狹西左布政使張鎣爲副都禦史巡撫寧夏地方

○辛卯銓注通州衛帶俸都指揮使鄭云鷹揚衛帶俸署都指揮僉事丁瑄於狹西都司升寧夏左屯衛指揮使王徽爲署都指揮僉事瑄協同分守寧夏東路云徽俱寧夏領操

○太僕寺卿趙昱致仕昱交阯人以歸順爲太學生授光祿寺署正歷升兵部員外郎太僕寺少卿景泰五年升卿至是以年老乞致仕許之昱自陳遠人無所於歸乞賜常祿得給卿祿之半昱歷官四十餘年勤愼寡過頗好淸致居京師至十三年卒賜葬祭如例

○癸巳命都督僉事王瑛充副總兵都督僉事王銓充遊擊將軍都指揮使黃欽協同遊擊統兵赴遼東會總兵官趙輔等徵剿建州虜寇

○湖廣麻寮千戶所土官舍人向世英等貴州上馬橋等長官司頭目方良彬等四川永寧宣撫司土官舍人王鉞等天全六番招討司舍人楊朝等各來朝貢馬賜彩叚鈔錠有差

大明憲宗純皇帝實錄卷之四十五

成化三年八月甲午朔

○乙未命龍驤衛帶俸都指揮同知陳善守備山海關

○夜火星犯壘壁陣東方第一星

○丙申南京監察禦史李英等奏伏見今年六月雷震南京午門椽瓦脫落金柱損壞竊惟南京根本之地午門正朝之所變不虛發必有其由況比年南北幾甸水旱相仍四川遼東地震不已今災變復見於闕廷之上譬之人身手足之疾未瘳而心腹之疾繼作其爲可畏尢甚臣觀自古風雷地震之變不一而夷考其由或因君心未悟或因王政不綱或因宮闈預政或因內侍擅權或因彊臣跋扈或因夷狄侵陵應𨿽不同其爲陰盛陽衰之象則一方今承平日久庶務因循時政之獘固非一言可盡而天地之變亦非一事所致自非君臣上下同加警省務修實徳以行實政則何以答天譴而慰人心耶況今中外臣僚憂國奉公者少縱欲偸安者多姑舉一二大臣以例其餘如南京守備不可不嚴也而成國公朱儀才識闇弱惟務謙抑而乏守備之方兵部尙書李賓事體生疏濫膺重寄而無參贊之實太學賢關不爲不重也而祭酒劉俊性資粗暴學問荒疏嘗因醉坐肩輿過君門而不下信才嬖妾毆正室以成傷他如應城伯孫繼先建平伯髙遠之貪暴剝削都督同知吳良都督僉事戚斌之老疾罷軟此皆縱欲偸安不能弭災而且致災者也臣惟南京文武大臣不過數員其間尙有非才如此則在廷大臣之中恐亦未必皆才南京守備尙不得人如此則各處鎭守巡撫恐亦未盡得人古之大臣遇災或修徳或避位今之大臣遇災則優遊自安全不介意而所謂修省者皆虛文耳伏望陛下察致災之由求弭災之效節宴遊省浮費罷貢獻以絕諂諛廣延納以來忠讜仍敕兩京文武羣臣及在外鎭守巡撫等官痛加修省各陳所見以匡時政以弭災異其有貪暴不才及曠官誤事者量加譴斥以彰天罰更選賢能以亮天工則人事可修天變可弭而太平之業可保無窮矣奏入上曰所言有理該部卽議以聞修徳弭災朕自當加勉也

○巡按江西監察禦史趙敔奏江西稅糧浩繁官少不能催徵以致逋負數多請增設司府佐貳官各一員職專督理事下戶部以爲宜於布政司增參政一員南昌吉安撫州袁州臨江瑞州饒州七府各增同知一員專一管糧不得別有差委從之

○丁酉釋奠先師孔子遣禮部尙書兼翰林院學士陳文行禮

○英廟和妃宮氏薨妃錦衣衛百戶純之女生於宣徳庚戌歲甲寅選入內廷天順攺元冊爲和妃深見信重至是薨年三十有八謚曰恭安

○戊戌祭大社大稷

○攺南京國子監祭酒劉俊爲南京通政司左通政俊質朴少文累被科道論列故特攺任

○巡撫蘇州等府都察院右副都禦史宋傑自陳老疾乞致仕許之

○開設直隸棗彊縣河南光山縣僧會司

○己亥監察禦史劉敬等以雷震南京午門之異實因人事不修所至劾奏成國公朱儀南京兵部尙書李賓才識凡庸不稱守備參贊之任戶部尙書張睿工部左侍郎霍瑄南京禮部左侍郎兪綱南京工部左侍郎郝璜巡撫都禦史李浩盧祥太僕寺少卿張弘俱年老有疾不稱任使上命姑舉堪代朱儀李賓者以聞餘皆致仕

○升南京兵郎中劉諭爲廣東布政司左參政監察禦史吳﹤王巳﹥爲廣東按察司副使大理寺左寺副王預爲山西按察司僉事

○命河州衛指揮同知何英鎭守洮州地方

○免貴州屯糧一萬二百餘石時山都掌蠻賊入境焚掠軍士屢被其害故也

○戶部會官議巡撫狹西右副都禦史項忠所奏事宜一西寧洮州河州俱有茶課司市易番馬以給甘肅寧夏延綏三邊徵戍之用舊制每歲再遣行人巡視今勢家及射利之徒往往交通守備官私販入番於是茶馬之政遂壞行人職卑言輕難以禁制乞依巡鹽事例暫遣風力禦史一員往督其事俟茶馬旣通之日仍準舊制行之一金州西鄕石泉漢陰四處自宣徳十年至今歲辦茶課積有六十餘萬斤歲久浥爛者過半乞驗其堪用者貿易銀布之類不堪者給民肥田變易鈔貫並今歲辦者折收銀兩絲絹等物俱送布政司收貯以備日後收買茶課之用俟西番平定用茶之日仍舊令民輸辦本色庶官私之間兩得其便一臨洮府所屬蘭縣廣積倉糧一歲運至十餘萬出納之際多爲勢豪並姦猾軍民所擾倉官職微力不能制乞於本府增置同知一員專理其務庶可以革姦獘而足用度奏入詔從其議

○庚子升翰林院侍讀學士周洪謨爲南京國子監祭酒

○召巡撫狹西右副都禦史項忠署都察院事

○調浙江按察司副使嚴洤於湖廣撫荊襄流民○鎭守廣東太監陳瑄等奏賊入化州城殺知州黃智掠官民男婦二百五十四人牛馬八十七頭劫去州學印記及官銀錢鈔焚毀冊籍房舍守備指揮黑晙等避賊失機上命巡按禦史究治之

○靖虜將軍總兵官武靖伯趙輔等奏奉命拘畱董山等於廣寧諭令先遣家屬數人還告部落歸我所掠人口毋再犯邊已各遣還至七月二十七日取山等一百一十五人至帥府宣敕旨戒諭未畢山等卽逞凶肆詈袖出小刀刺傷通事人等臣等見其勢惡卽令甲士擒捕之其在驛夷人哈﹤土答﹥哈等一百一人聞知亦各持刀亂剌館伴兵卒臣等俱卽擒捕當時格殺二十六人餘皆囚之以俟命徵剿之勢必不容已奏至命速副總兵王瑛等統兵赴之仍敕毛憐海西以離其黨敕曰祖宗以來設立建州三衛俾其近邊居住管領部屬爲我藩屏授之爵秩錫以冠帶及其朝貢屢加宴賞朝廷推恩於彼亦已厚矣乃者都督董山等忘恩悖義輙率醜類侵犯我邊殺掠人財不可勝計朕體天地之量不卽加誅遣使招諭令還所虜人口赴京謝罪與其自新彼來朝貢待之加厚豈期各虜陽爲順從陰懷不軌與其黨類意圖內外應援侵擾邊方爲惡愈甚似此譎詐反覆神人共怒天地不容朕不得已遣將率師往正其罪重念爾等素守臣節今又遣人隨都督武忠來朝朕甚嘉悅自今建州三衛逆虜或使人誘引爾等爲惡或奔竄爾處藏匿爾卽盡數拘執送來若能統率爾眾與我大軍相應彼此夾擊克期剿滅則朝廷大加賞賚必不爾吝爾等其省之圖之故諭

○辛丑賜徵遼東達捨軍余銀人三兩凡一千三百四十四人○廣西都指揮同知孫震以罪降指揮同知初震充參將分守潯梧等府不設備爲流賊攻陷城池殺虜男婦坐失機當斬上宥其死降三級令就彼聽調殺賊

○癸卯孝慈髙皇后忌辰奉先殿行祭禮駙馬都尉趙輝承命祭孝陵

○曉刻金星入軒轅

○升戶部左侍郎薛遠爲本部尙書總理京儲

○河南爲事按察使吳中奏愬陽武縣爲事知縣王佐誣其贓私該問禦史陳相偏入已罪命三法司錦衣衛爲中辯理至是中贖杖還職佐坐監守自盜贖斬爲民

○甲辰升工部郎中章琬爲湖廣布政司右參議

○乙巳遣戶部尙書薛遠祭京都太倉之神

○遣順天府官祭宋丞相文天祥

○命通政司右參議王詔管易州山廠○丙午詔於南京官庫運鈔絹布往賜徵進四川將士之有功者鈔三十三萬八千六百餘貫絹九百餘疋布一千五百九十餘疋

○擢掌蘇州府事浙江布政司左參政邢宥爲都察院左僉都禦史巡撫蘇松諸處並總理糧儲

○丁未升雲南左布政使陳宜湖廣左布政使王銳俱爲都察院右副都禦史宜巡撫貴州銳巡撫延綏等處地方

○戊申巡撫延綏右僉都禦史盧祥奏近者整飭邊備兵部尙書王復議移府谷堡於巴川舊城而巴川舊城水泉枯涸難聚人馬別有地名淸水川正當衝要頗有水泉可立城堡宜更移築從之

○己酉禮部上進英宗睿皇帝實錄儀注前一日設表案於奉天殿丹陛之東設實錄案於丹墀中教坊司設中和韶樂及大樂如常儀設寶輿香亭於史館前是日早錦衣衛設鹵簿駕史官具服至館捧實錄置寶輿中上禦華蓋殿具衮冕鴻臚寺官導迎實錄寶輿用鼓樂傘蓋從東廊北行由左順門外引由橋南中道行史官後隨至奉天門階下由左門入至丹墀案前捧實錄置於案俟香亭寶輿退鴻臚寺奏執事官行禮贊五拜奏請升殿導駕官前導上禦奉天殿鳴鞭史官入班文武官各具服詣丹墀分左右侍班鴻臚寺官奏進實錄序班舉實錄案以次由中道升班首由左陛升至殿門外上興序班以實錄案置於殿中班首跪於案前贊史官皆跪內侍官舉實錄案入內殿置於中上復坐贊俯伏班首及史官皆俯伏興平身班首復位贊鞠躬贊四拜興平身贊進表序班舉表案置於殿中贊宣表贊眾官皆跪鴻臚寺官展表宣訖贊俯伏四拜興平身進實錄官退於東班侍立文武百官入班鴻臚寺官致詞畢贊鞠躬贊四拜興平身贊有制史官仍入班贊跪宣制畢贊俯伏興平身贊搢笏鞠躬三舞蹈贊跪山呼萬歲三贊出笏贊俯伏四拜興平身禮畢

○庚戌祭太歲風雲雷雨嶽鎭海瀆山川等神

○遣旗手衛官祭旗纛之神

○後軍帶俸都督同知季鐸都督僉事脫孫俱以老疾命致仕

○召前兵部右侍郎王偉至京俾復舊官偉在先帝時爲權姦石亨等所誣罷爲民榜示中外後累有詔旨爲白其枉至是上特召用之且命回所揭榜

○黜都給事中黃甄左給事中董振右給事中紀欽給事中王秉彜俟祥禦史魏瀚滕霄曹英姚綬於外任時巡撫延綏都禦史缺員吏兵二部以甄瀚二人名上請旨點用一人十三道禦史聯署劾甄行止不端瀚浮淺姦貪難居重職上曰二人旣不堪任各官如何濫舉主之者誰其具實回奏於是吏部侍郎崔恭等上章認罪上命降瀚一級與甄俱調外任且曰科道言官其中豈無行止不端如二人比者令各紏舉來聞敢有互相隱蔽者罪之於是禦史紏振等四人給事中紏霄等三人下吏部具擬甄與霄等三人俱知縣甄湖廣寧鄕霄雲南富民英湖廣邵陽綬江西永寧瀚與振等四人俱判官瀚四川潼川州振狹西秦州欽邠州祥乾州秉彜湖廣澧州

○辛亥命成國公朱儀仍舊守備南京泰寧侯陳涇協同守備

○命署都督僉事武忠充參將同總兵官武靖伯趙輔殺賊

○壬子江西都指揮僉事周泉老疾命其子棨代父原職天津衛指揮同知

○惠安伯張琮卒琮河南永城縣人嗣祖昇爵奉朝請未嘗有失至是卒訃聞輟朝一日賜祭葬如例

○甲寅升欽天監五官靈臺郎周昉呂慶爲本監監副

○乙卯賜鄭世子第三子名曰見氵�﹤艸匆﹥

○丙辰命署都指揮僉事韓斌充遊擊將軍往遼東會兵剿賊

○丁巳上禦奉天殿監修官太保會昌侯孫繼宗總裁官禮部尙書兼翰林院學士陳文等率纂修等官行禮進英宗睿皇帝實錄上起立受之繼宗等上表曰臣聞往聖在天盛徳必宜垂於後嗣君禦宇大孝必當顯其先萬世攸同六經可考是以堯帝之典舜帝命史以成篇文王之詩武王命臣而秉筆然後與二儀而並久共兩耀以齊光欽惟英宗法天立道仁明誠敬昭文憲武至徳廣孝睿皇帝紹五祖之宏休纘三宗之洪慶一歲而正靑宮之位十年而履紫極之尊玄貺早歸蒼生普戴重闈母后安其養四表臣庶被其恩禮教比云漢之昭義威侔雷霆之烈乘龍馭以覽八極因而躍因時而飛攺鳳歷以建兩元得天之寵得天之順始自乙卯終於甲申享國之福長矣撫世之功大矣恭惟皇帝陛下夙主震器髙握乾符乃聖乃神乃文乃武若華勛之協徳克長克君克明克類若丰鎬之承謨甫在諒陰命修實錄敕臣繼宗等稽金匱石室之祕載匯靑瑣黃門之封章參以京都百署之所陳證以寰宇九域之所報研精覃思千百餘日而其事完自首至尾三十多年而其迹具書君上之言動得其要斷臣下之善惡以其公至於附景泰以見先帝居常處變之有道集寶訓以彰先帝貽謀垂統之有規豈惟仰稟於聖裁抑且悉遵於舊制恭成英宗睿皇帝實錄三百六十一卷寶訓十二卷合目錄凡例三百七十五冊謹繕寫上進臣繼宗等若繪乾坤之覆載得其圓方而生成之玅豈易言若紀日月之運行得其次捨而照臨之大豈易測伏惟詳覽乙夜默契宸裏龜鑑無窮豈但取武成二三之策鴻圖有永端期衍皇極萬億之年臣繼宗等無任瞻天仰聖激切屏營之至謹奉表隨進以聞宣表訖文武百官英國公張懋等致辭曰恭惟英宗睿皇帝神功聖徳纂述成書光華萬世羣臣歡忭禮當慶賀制曰英宗睿皇帝功徳配天紀述詳實朕心歡慶與卿等同之禮畢賜宴禮部是日賜監修官太保會昌侯孫繼宗總裁禮部尙書兼翰林院學士陳文兵部尙書兼翰林院學士彭時人白金八十兩文綺四表裏羅衣一襲鞍馬一副副總裁太常寺少卿兼侍讀學士劉定之吳節人白金八十兩文綺四表裏羅衣一襲纂修官翰林院學士柯潛萬安侍講學士李泰太常寺少卿兼翰林侍讀孫賢劉珝左春坊左諭徳黎淳右春坊右諭徳童緣劉宣翰林院侍講江朝宗楊守陳修撰王一夔彭教編修尹直徐瓊陳秉中李永通鄭環劉健汪諧張元禎吳釴羅璟檢討耿裕周經纂修兼校正官侍讀劉吉陳鑑侍講丘浚編修彭華人白金三十兩文綺三表裏羅衣一襲催纂官吏部驗封淸吏司員外郎韓定中書舍人馬麟焦煸李溥稽考參對官翰林院編修李東陽倪嶽謝鐸焦芳陳音程敏政檢討吳希賢人白金二十兩文綺二表裏羅衣一襲謄錄官太僕寺卿余謙等十四員人白金十五兩文綺二表裏羅衣一襲收掌文籍官冀舞等二員人白金十兩文綺一表裏謄錄譯字官並監生胡淸等二十二人人白金五兩文綺一表裏其纂修侍讀學士周洪謨白金三十兩文綺三表裏羅衣一襲修撰邢讓王獻人白金十兩文綺二表裏纂修庶子王﹤亻與﹥徐溥侍讀李本並謄錄中書舍人劉珙署丞潘致中序班梁俊人白金十兩文綺一表裏謄錄員外郎謝宇中書舍人溫良序班周璟人白金五兩文綺一表裏以洪謨等各升擢憂制去任久近不一故賜賚有差總裁少保李賢以物故副總裁侍郎李詔以致仕纂修修撰嶽正以事故皆不與賞

○戊午以修英宗睿皇帝實錄成監修會昌侯孫繼宗加太傅總裁禮部尙書陳文兵部尙書彭時俱加太子少保兼文淵閣大學士尙書如故副總裁太常寺少卿兼翰林院侍讀學士劉定之升工部右侍郎兼學士太常寺少卿兼侍讀學士吳節升太常寺卿仍兼侍讀學士纂修翰林院學士柯潛萬安侍講學士李泰俱升詹事府少詹事各仍兼舊職太常寺少卿兼侍讀孫賢劉琳升太常寺卿俱兼職如故侍讀陳鑑劉吉升侍讀學士侍講丘浚升侍講學士左春坊左諭徳黎淳升左庶子右春坊右諭徳童緣劉宣俱右庶子修撰王一夔升右諭徳侍講江朝宗楊守陳俱司經局洗馬編修彭華尹直俱侍讀修撰彭教編修徐瓊陳秉中李永通俱侍講檢討耿裕編修鄭環劉健汪諧吳鉞羅璟俱修撰檢討周經升編修稽考察對編修李東陽倪嶽謝鐸焦芳陳音程敏政檢討吳希賢各升俸一級催纂吏部員外郎韓定升郎中中書舍人馬麟焦﹤王扁﹥李溥升俸一級謄錄太僕寺卿余謙升太常寺卿山東布政司左參議林章升太常寺少卿禮部郎中吳謙加從四品散官並俸員外郎何暹葉攻陳綱吏部員外郎王瓊俱郎中中書舍人淩暉蔚瑄黃淸劉詢俱升俸一級其餘進秩出身有差○巡撫延綏右僉都禦史盧祥奏前此燒荒多於近邊虛應故事虜因河凍得以過河住牧爲我邊患今宜令迆西各邊總兵等官每歲燒荒之時務督將士直抵河岸盡焚野艸則寇糧常絕邊境自寧矣上命兵部議行之

○庚申命太學生髙峘入翰林院習字出身垣旣以其父谷恩例乞入太學至是又援例上請故有是命

○四川長河西魚通寧遠等處軍民宣慰使司雜道長官司穿雲等寺番僧畜吉星宜等董卜韓胡宣慰使司領占令等寺寨番僧札思巴等感藏等寺寨番僧綽思吉言千等狹西岷州衛圓覺等寺番僧班丹札石等著咂等簇簇頭番人堅東肖等巴藏等簇簇頭番人捏捏等各來朝貢馬及佛像氆氌鐵甲等物賜宴並賜彩叚表裏等物有差○賞延綏有功官軍彰武伯楊信等一千四百三十九員名白金彩叚鈔絹有差

○行人司行人李麟陳邊備事宜一居庸迆東古北喜峯等關口外無藩屏惟恃山川爲險請敕鎭守等官量增軍馬廣儲餉葺墻堡嚴禁邊軍私出伐木者迆西紫金倒馬等關外連代朔內近京畿最爲要害請選才能武臣一員充總兵官增置巡撫都禦史一員贊理軍務修築一帶關口務在堅完則守備嚴而邊患息矣一山西狹西遼東行太僕苑馬寺一寺養馬不過三四百匹而皆老弱瘦損不堪騎用近京順聖川土地肥饒水艸便利宜以山東河南孳生馬駒量撥行太僕苑馬寺收養查覆順聖川原養馬數差官牧放則馬蓄而兵有所資矣一近日遼東賊犯開元鄧佐出軍對敵施英坐視不救遂至損軍敗將邊境不寧請敕各邊總兵等官今後一路有警互相策應若或仍前坐視罪同失機如此則兵勢振而虜騎不敢深入矣一夷狄入貢各有常路去歲北虜使臣不由居庸舊路乃自喜峯口入使得窺我遠近覘我虛實甚非所宜請敕諸關守備等官今後遇有虜使入貢明白指引必自舊路而入若仍因循故縱重罪不貸如此則關防嚴而外夷不敢啟侮矣奏上命兵部參酌行之

○後軍都督府致仕都督同知季鐸卒鐸山後人襲父職升金吾右衛千戶譯字四夷館出使罕東瓦剌歷升指揮使己巳之變通問虜廷回升都指揮同知未幾升都指揮使復使於虜適虜奉駕還至土城外廷議迎駕以大臣遂升通政王復爲尙書中書舍人趙榮爲少卿往迎英廟詢二人衘名鐸以舊衘新升爲對致虜不信還下錦衣衛獄降福建千戶天順攺元會赦鐸欲還京所司不敢遽釋鐸衘之旣而有旨召還卽揚言曰鐸至京面禦將若輩必奏黜之所司懼賂遺盈橐而還升都督僉事仍供職四夷館後道遇襄王不下馬爲言官所劾命禁錮旋復釋之五年升都督同知至是卒鐸直戇恣肆無所忌憚英廟復辟自恃曾使虜庭多所求索大學士李賢以事調出遽奏乞其私第旣而不果調又因嶽正去官乞其所居二家所有儲蓄器物書籍之類悉爲所有云

○辛酉移置河南汜水縣成臯驛於獲嘉縣攺爲亢村馬驛

○命賞大同滑石嶺等處有功官軍都督僉事張瑀副都禦史王越等九百三十五員名計彩叚三十八表裏銀一千八百九十餘兩絹一百一十餘疋布八百六十餘疋

○壬戌升山西按察司僉事朱瑄爲副使

大明憲宗純皇帝實錄卷之四十五終明憲宗純皇帝實錄卷之四十六

成化三年九月癸亥朔升禮部左侍郎鄒幹爲南京禮部尙書

○升狹西布政司右布政使婁良湖廣右布政使陳安各本司左布政使

○授理刑進士方昇黎福吳文元楊守隨張進祿戴縉王浚程宏張瑋劉仁魏秉王賓張傑林誠董韜翟庭蕙王繼戴用陳惠王相蕭蒼李錦監生馬進申剛劉謙陳廷玉毛存誠彭頎爲兩京試監察禦史

○弗提等衛都督得塞兀等遣指揮歹紮哈等因撫諭來朝自陳守法畏威未嘗犯順兵部謂今用兵建州可因彼效順量加賞賚令其遄歸不惟示我懷柔之意抑且絕彼構結之謀旣而兀者等衛遣指揮兀黑納等兀者前等衛遣指揮兀令加亦因撫諭來朝禮部議如前詔皆賜宴及加賜彩叚表裏遣之回

○甲子巡撫宣府右僉都禦史葉盛陳邊務事宜一凡虜中走回男子例送禦馬監驗充勇士不堪者發回原籍所司不知憐卹致其生悔復走虜中爲孽間有挾虜馬來者例該進奉然其馬或走傷或倒死負累公私今後發回原籍者免其雜差所挾馬聽其自賣如此則被虜之人非爲聞風感慕而亦可以保無他虞矣一詔書凡民年八十以上者所司每歲給與布絹綿米酒肉九十以上者給與冠帶榮身每歲宴待一次此曠古所無之盛典但今軍衛髙年之人未蒙徧及且宣府邊城一方有九十以上者十九人內九十八歲者一人乞準同一例凡九十以上者無分軍民一體冠帶如此則天下之老均沾朝廷之恩典矣﹤鋶﹣釒﹥入上曰中國人不幸陷虜中旣而來歸其情義可嘉民年至於八九十王政所當優者奚有軍民之間盛言有理所司其詳議以聞

○丙寅孝恭章皇后忌辰奉先殿行祭禮遣駙馬都尉薛桓祭景陵

○升吏部左侍郎崔恭正二品俸以秩滿九載也

○南京刑部尙書劉孜乞致仕不許

○丁卯戶部奏江西南昌等十三府九江等五衛湖廣荊州等十一府沅州等十四衛今歲四月至六月不雨田禾盡枯而二處歲徵稅糧起運綿布皆系供給京儲今京通二倉所儲有限而費用無窮若槪蠲免恐誤國用請令各布按二司官重爲審驗奏聞區處從之

○戊辰召巡撫宣府左僉都禦史葉盛爲禮部右侍郎

○升狹西布政司右參政餘子俊爲右布政使山東右參政陳雲鵬爲湖廣右布政使○巡撫宣府左僉都禦史葉盛言竊見故永寧伯譚廣逮事太宗皇帝功在漠北所統部曲時號譚家馬仁宗皇帝命守宣府二十餘年兒童婦女皆知其賢功在朝廷澤存邊圉其身僅有爵位其子不得襲封臣又因廣而有所感焉姑以耳目所及舉其一二如鎭守廣西都督山云浙江都督許亨寧夏都督張泰等皆有賢名又如文臣中尙書都禦史卿佐等官純誠朴忠如王直胡濙髙谷淸徳正學如儀智薛瑄陳璉吳溥楊翥吳訥風節凝峻如錢習禮李時勉廉恭體國如師逵古朴顧佐王質魯穆李棠楊信民軒軏王宇公勤才望如金忠張本魏源張駿羅汝敬劉忠敷鄺野王佐王巹侯琎徐琦王士嘉李嘉叚民焦宏金問薩琦王恂張鳳沈翼年富賈銓監學規模如胡儼陳敬宗他如魏驥陳泰李敏馬謹亦有可稱又有歿於王事尢足矜念如都禦史等官鄧棨等者洪惟我朝有道之長百年於玆矣仁賢輩出中外大小皆有其人臣寡陋不能悉知亦未暇悉言而涉嫌者又不敢指言乞特命儒臣繙閱累朝紀載或斷自宸衷定立程期大集廷臣溥求公議論其行能之大小勞績之淺深歷年之久近取眾所共知名實昭著之尢如譚廣王直者武臣或贈謚或別錄子孫一人文臣或贈謚或蔭敍錄其子孫一人入監或俱令自陳取聖裁將見漢晉之報功至及蕭何羊祜之妻唐太宗特官屈突通張道源之子不得專美於前而百官臣庶觀感激發爲勸多矣上善之下廷議吏部請下有司諭故諸大臣子孫各﹤鋶﹣釒﹥其祖若父官資並行績以聞詔從其議○刑部主事袁潔言自通州抵儀眞沿河人民編定夫甲拽送官船每歲自冬月河冰之外晝夜不息民遭重困典妻賣子日就流離請自今沿河州縣雜辦正徭但出十分之二餘氵�﹤派﹣氵﹥不當夫役之處則勞逸適均而民得安業矣戶部覆奏從之

○庚午襄王瞻墡言第三子棗陽王祁鉦爲葬其母欲出城送殯乞容之以申人子之情詔從其請

○振威營把總都指揮僉事李璟縱指揮範暠私役軍士事下禦史吳璘問擬如律仍請枷暠示眾上命璟準擬暠免枷降二級謫遼東邊衛立功

○辛未重陽節賜百官宴於午門○南京司禮監太監覃包等奏建庶人吳庶人自天順初安置鳳陽其帶來帳幔鞾履歲久敝盡又其人口一十八名歲給布縑綿絮後死亡者五人因減給而今所買女奴六人俱無衣布應用宜量爲修補以廣恩待之意事下工部請仍命包等勘議給賜從之

○升永淸右衛指揮使仝斌爲都指揮僉事以斌解賊首劉千斤赴京獻俘累援例奏請也

○上以湖廣江西旱倉廩空虛民食不給特敕二處巡撫巡按官督令布按二司分投賑卹凡不急之務悉令停止文武官吏量減本色俸糧以濟民急

○壬申命巡撫大同右副都禦史王越兼巡撫宣府地方

○癸酉占城國王槃羅茶悅遣使臣臭勒貢象及方物賜彩叚襲衣有差並令賫錦綺等物回賜其王○戶部會六部等衙門官議漕運總兵及各處巡撫等官所言事宜條奏一兌運成化三年秋糧三百二十六萬石淮安徐州臨淸徳州倉支糧七十四萬石如有災傷停免就令漕運官於淮安等倉照數支運一兌運糧米正糧每石兩尖加耗平斛其加耗則例湖廣江西浙江六斗五升江南直隸並廬州府五斗五升江北四斗五升徐州四斗山東河南三斗一兌運米以十分爲率京倉收六分通州倉收四分支運俱通州倉收一官軍儧運如遇風水壞船百里內府州縣正官百里外所在官司視驗申漕運官依例處分一運糧官軍行糧浙江江西湖廣江南直隸衛所並南京各衛俱於本處支米三石江北鳳陽等八衛所並直隸廬州安慶陸安滁州泗州壽州儀眞揚州八衛俱於淮安倉支米麥二石八斗髙郵淮安大河邳州徐州徐州左六衛俱於徐州倉支米麥二石六斗遮洋船並南京水軍左等八衛於南京各衛倉大河等五衛於淮安常盈倉山東於臨淸倉俱支米二石四斗徳州天津等九衛於徳州倉支米二石一南京有無籍之徒名爲跟子遇各處起解糧艸布絹到京先於艤舟處迎引赴官每米一百石艸一千包索取歇家銀一錢其歇家亦百端遮說取利事敗法司罪如常例人無所懲請令南京法司如有犯此徒罪以上者枷號三月謫戍邊方一南京各衛應納屯田子粒已有定制近多拖欠不完者蓋徵收之數少管屯之官多各假公營私屯軍應差不能存業請自今有屯衛所但選老成廉幹者一人總理徵糧之時不許差人及詣攪擾各衛仍照紅牌例無得擅科差違者聽巡倉禦史舉劾一南京英武飛雄廣武衛初撥江北下屯該納原額子粒一萬四千三百六十九石八斗有奇除起運外存畱者俱各衛收然旣無監收之官又無收貯之倉故每月𨿽有俸糧文冊而無扣支之數宜令本衛量修倉廒付經歷收支歲遣主事一人監督一南京翰林院官吏及翰林院官員該支南京三分四分本色俸糧九百六十餘石每歲俱於禮部關支不便請以本院空地修理倉廒每年會計糧數定撥收支庶事體歸一一河南舊添注僉事一員提督中都畱守司並安慶等二十八衛屯種近革於額內副使僉事歲輪一人提督事冗官少不便宜如舊添注僉事一王府婚喪大事每歲朝廷三五次遣官行禮館谷贈遺未免浩費請自今親王郡王並妃如舊差在京內外官行禮其將軍縣主以下應差京官者以命布政司官應差內官者以命本府承奉一朝廷設立倉糧預備賑濟官吏放給之際多不用心裏老書手夤緣作獘貧難缺食不得其濟而殷實賄賂多得支給或假逃戶以冒支或通輿皂以關用又有虛數侵盜插和沙土者以致小民不被實惠乞敕該部出榜禁約如有仍前作斃者不拘贓數多少槪發口外爲民事屬枉法者充軍一爲事官贓證明白問擬罷職者往往捏詞赴京妄訴摭拾原問官吏自今在外巡撫巡按並按察司問過有贓官吏赴京訴冤者原問充軍者發極邊衛分原問爲民者發口外一濟寧州至汶上縣先因雨雪泥淖添置康莊驛設馬二十五匹驢六十頭尋以驢撥南城開河二驛攺置站船而馬仍畱本驛宜革去之而以馬撥譚城晏城劉普桃園四驛一山東所屬寧海威海成山靖海大嵩鰲山靈山安東等衛雄崖海陽寧津奇山等所僻在海濱分巡分守提督把總官經年不至致軍民被虐邊備不修設或倭寇猝至爲患非輕乞敕山東按察司管糧副使兼提督官軍修城池繕器械禁科擾操軍馬以備不虞一直隸淮揚廬鳳四府徐滁和三州地勢卑濕不利畜牧致解官之馬多以不堪退回乞如江南鎭江等府事例每匹收價銀十兩類解則官民兩便矣一徐呂二洪全藉河南脾沙岡等處水灌注接濟運船先年設主事一員後又添設河南參議一員專理近乃罷去兼管於河南布政司分巡官以致上源淤塞水利不興請如舊增置參議爲便一濟寧州小長溝至開河驛堤上接汶泗等河下通黑馬等溝導引泉水以濟糧運元時州之西蓄孫村南望二湖之水設減水閘十餘座水大量爲減泄小則流入官河甚利今久失修葺日就坍塌且每歲山水沖壞堤岸春時無水接濟夏則漫流渰沒田禾舟楫難行請如前修築一儀眞至通州俱系運道而淮揚一帶水路各有專官管理惟自直沽至通州事多廢墜請令張家灣收甎主事督同所在軍衛有司委官提調各淺夫老以時采取摏艸每春初糧運之時遇有水淺漫流如去築置壩堰逼水歸洪庶糧運無滯畱之患一貴州土官襲職有例就彼冠帶免其赴部乞照近年湖廣考滿官吏事例令土官五品以上者納米三百石六品以下者一百五十石以備凶荒一京倉缺廒收受糧米先請蓋造二百間工部已於大軍倉內蓋成六十間然猶未足聞工部所餘木植尙多通州亦然請仍蓋成原請之數上皆準議行之

○貴州左布政使蕭儼等言貴州府州縣諸司並軍衛首領官先以邊境多事暫免考績賊平今尙仍舊請自今諸司官在任三年六年各備牌冊考語轉達吏部待九年滿黜陟之庶人知所警而政務修舉下吏部覆奏從之○甲戌巡撫山東右副都禦史原傑乞便道歸省許之仍速其赴任

○命故金吾右衛帶俸都指揮僉事趙剛子震襲父原職指揮使

○丙子兵部右侍郎李震九載秩滿升左侍郎食正二品俸

○升監察禦史常振爲山東按察司僉事南京刑部員外郎蕭凱爲四川僉事

○升雲南按察使呂囦爲雲南左布政使山東按察司副使莊歙爲雲南按察使

○翰林院丁憂修撰王獻乞終制許之時獻聞父喪還鄕守制有陰厚之者請於朝乞起復獻內館教書獻不自安故也

○戊寅升錦衣衛正千戶萬貴爲本衛世襲指揮僉事貴貴妃萬氏父也

○贈永寧伯謚襄懿譚廣爲永寧侯錫誥命從都禦史葉盛言也○己卯攺進士余王�贊爲翰林院庶吉士譯字如舊王�贊以四夷館譯字官應試中成化二年進士隨例放依親至是奏陳例該攺庶吉士仍於四夷館譯字吏部援例以請從之

○升浙江右布政使張淸爲左布政使

○命故山西都指揮僉事杜鑑子澄襲父原職云川衛指揮同知

○監察禦史焦顯巡按福建以病代歸過家住久都禦史林聰奏停其俸顯至京誣聰貪婪等狀聰愬辯甚詳上怒顯狡詐誣陷堂上官詔三法司錦衣衛廷鞫之顯伏罪命送吏部降雜職邊遠敍用尋授狹西莊浪衛紅城子驛丞

○左春坊左庶子黎淳等奏臣等伏睹祖宗實錄並禦制五倫書洪武初置東宮官僚俱命廷臣李善長劉基等兼領未嘗別設其後禮部尙書陶凱請選人專任罷兼領之職太祖髙皇帝曰朕今以廷臣有才望勛徳者兼東宮官非無謂也蓋慮廷臣與東宮官有不相能遂成嫌隙其禍非細朕今立法兼職父子一道君臣一心庶無相構之患太宗文皇帝曰皇考之制東宮官率以廷臣兼之蓋任使專一則嫌隙不生仁孝文皇后曰此先朝鑑戒往古之失誠良法也𨿽萬世當守而行之自是列聖相承凡東宮官僚自師保而下俱命勛戚及翰林院儒臣兼之未嘗專設近者臣等先任翰林院侍講修撰等官九年秩滿及纂修實錄進呈蒙聖恩升庶子諭徳洗馬臣等仰荷隆恩有如天地𨿽竭力捐軀尙恐有玷淸職豈敢妄有所冀但念祖宗東宮官僚俱系兼領今臣等獨專職任非惟素餐可恥抑於舊制似有未合伏望皇上斷自宸衷命臣等仍兼翰之職庶上合祖宗之制下免素餐之譏﹤鋶﹣釒﹥入詔不許○庚辰升禮部郎中李和爲河南布政司右參議專理徐呂二洪河道

○升監察禦史劉敬爲山東按察司副使

○增置河南按察司僉事一員提督屯糧以戶部主事尹進爲之

○辛巳免萬全都司衛所屯田子粒五千八百四十一石有奇艸一萬三千八束以冰雹水旱之災也

○錄西番偏頭關兩廣荊襄處州等處陣亡殺賊功升莊浪等衛千戶甘瓛等九員各一級

○壬午升遼東三萬衛指揮僉事佟昱爲署都指揮僉事提督泛河懿路蒲河等處地方

○癸未詔徳府祿米一萬石內歲給蘇州糙粳米一千石舊例王祿米皆給於所分封之地徳王之國時奏山東不產粳米上特賜蘇州糙粳米三千石其原賜日用白熟粳米暫給一年至是王請並著爲令故惟賜以糙粳米三之一餘不許○命故武功中衛指揮同知張瑛子忠通州衛州指揮僉事王原弟剛俱襲職虎賁右衛指揮同知徐貴子賢代職

○兵部尙書白圭等奏遼東建州等衛賊寇犯邊已命監督軍務太監黃順提督軍務左都禦史李秉總兵官趙輔等率兵徵剿今九月將終正系進兵時月第恐因循遲疑老師費財請移文秉等克期抵巢剿殺仍將進取方略及所定日期來聞從之

○調監察禦史祝祥爲沁水縣知縣以奏對失儀故也

○移置廣東電白縣於神電衛巡撫都禦史韓雍議髙州府電白縣城內居民僅三五十家瘴癘毒甚歲調守官軍十亡四五損軍費糧其所治徳善上下保寧三鄕皆濱於海而神電衛城適當縣中請以電白縣移置神電衛城而以茂名縣地下博鄕隸之其舊城則置原設平山巡檢司居守山鄕附郭等裏攺屬茂名庶糧無虛費而城池民差兩便從之

○命停徵江西湖廣有災稅糧從工部侍郎兼翰林院學士劉定之言也定之奏曰天年有丰歉聖人裁成天道歉則蠲以惠民丰則徵以供國取與隨時伸縮由已乃能使民常足所謂仁術也今京師積蓄數多而倉廩俱滿乃至並支月糧摒空倉以收貯而又添蓋新倉預以爲嗣歲之計戶部之爲國計可謂有餘矣而湖廣江西兩處遭旱之民枵腹忍饑張口待哺救死無計況環湖廣江西之境其西與南則夷獠弗靖其北與東則盬徒出沒湖江饑民處乎其間誠恐計窮事迫易動難靜可爲寒心乞敕戶部量減徵糧以紓民困民安矣則納糧之本固在也今年歉而免之明年丰而徵之萬歲千秋長供國賦何必爲此損下益上損不足益有餘之危策乎奏上上曰定之言是故有是命

○甲申升工科左給事中張璇爲都給事中

○海西兀者等衛女直都指揮脫因帖木兒等各來朝貢馬及貂皮等物賜宴並衣服彩叚等物有差

○乙酉南京濟川衛署都指揮僉事楊榘言三事一造戰船以禦折衝謂巡江之備必須造多槳船有風則眾帆齊舉無風則眾槳並發旁立遮洋中有敵臺暗設伏兵於內而使外人不能窺伺謹具圖式進呈乞敕廷臣議行南京守備內外大臣並工部等官如法成造五七十艘給與巡鹽官軍領駕如此則遇警可以團集殺賊無事可以沿江操習矣一制利器以振威武揚子大江鹽徒縱橫出沒非得犀利兵器不足以禦之今南京內府兵仗局收貯飛槍碗銃實皆破賊之神器一不如法鮮不誤事乞敕守備等官辯驗堪否應用仍置八頭擔竿等件給與操江官軍領用如此則鹽徒知警而賊風日息矣一選精銳以備策用南江操官軍僅有萬餘人分爲二班晝操夜守其間逃亡老弱者多今欲往來擒捕必得精銳士卒請於江淮濟川等衛揀選平昔久便行船諳曉風波稍水旗甲軍餘人等兼同官軍駕使巡捕仍於各衛選撥官員鈐束如此則功必易成而事無廢弛矣上命兵部行南京守備內外官斟酌所言事理行之

○丙戌旌表節婦沈氏等十七人沈氏應天府江寧縣民方敬妻陳氏民羅平妻盛氏民曹宗道妻龔氏民張純妻錢氏生員徐昱妻張氏上元縣民葉阿僧妻魏氏民鄧順妻顧氏民蔣忠妻柴氏南京錦衣衛軍潘貴妻孫氏浙江錢塘縣民吳怡妻徐氏仁和縣民霍鏞妻張氏鄞縣民呂瑛妻劉氏狹西富平縣民惠敬妻張氏湖廣辰州衛官舍王泰妻丘氏雲南都司官舍劉琛妻俱年少喪夫守節無玷詔旌其門曰貞節上元縣民沙仕隆弟仕容俱早死其妻張氏吳氏俱守節克盡婦道詔旌爲雙節之門

○荊州石首縣民王宗義自遠祖鈞至孫男伯齡五世同居共爨內外雍睦詔旌其家爲義門

○命減四川鹽引納米則例時湖廣貴州雲南四川官軍日用糧艸萬計兼以旱災減免稅糧巡撫都禦史汪浩請用四川上流等鹽課司成化二年三年應徵一十七萬九千五百一十二引量減則例召商於敍州戎珙各縣用糧倉分上納以給軍餉戶部遂減定上流華池鹽引米八斗通海新羅福興六鬥富義羅泉廣福黃市仙泉�氵合甘�井郁山五斗大寧云安四斗永通三斗從之

○丁亥升戶部郎中龐勝爲狹西布政司右參政

○復除湖廣按察司僉事趙銘於江西以丁憂服闋也

○己丑中軍都督府帶俸都督僉事顏通有疾命其子英代原職羽林前衛指揮同知

○戶科給事中彭序言湖廣江西水旱相仍歲派諸色物料及抄造紙價買辦閘辦諸物料請暫停止事下工部議宜令各布按司勘實災重郡縣暫止之災輕處否詔可

○禮科給事中侯祥等奏濟南等府所屬州縣管馬官多有委靡無爲及太僕寺分管寺丞亦有經年不至所隸者致令馬政日益廢弛請敕吏部自令除授管馬官務選有作爲設施者俾調習牧餋及敕法司訪有不用心馬政者逮治如律事下兵部議如所言上曰馬政務在得人今太僕寺丞員缺吏部宜愼選有司廉能者授之

○庚寅升兵科右給事中寗珍爲浙江布政司左參議

○靖遠伯王瑺都指揮王信等領軍牧馬於艸場縱軍潛回原衛爲兵部所劾事下刑部請究瑺等罪上命宥瑺停其祿三月信等俱贖杖還職

○參贊機務南京兵部尙書李賓乞致仕上以其年未老不許諭令勉修厥以副委任

○辛卯命鎭遠侯顧淳隆平侯張祐廣平侯袁瑄武安侯鄭宏陽武侯薛琮爲正使尙寶司司丞李木戶科給事中彭序工科給事中張琳吏部郎中張寰刑部郎中陸曰�永爲副使封魯世子泰堪爲魯王妃趙氏進封爲魯王妃世孫陽鑄進封爲魯世子夫人張氏爲世子妃荊王弟見澋爲樊山王周王庶子同﹤釒朵﹥爲上洛王同鈮爲魯陽王永寧靖僖王長子子場爲永寧王兵馬指揮李福女爲趙王妃長沙衛指揮使武英女爲岷世子妃民李慶女爲永寧王妃

○修築延安衛城東石垣並護城堤岸

○遼東總兵官宣城伯衛潁奏廣寧寧遠義州錦州等處官軍選調二萬九千餘員名前去徵剿建州賊寇近廣寧等處節報毛裏孩人馬出沒不常墩空煙火不絕誠恐此賊竊知各衛官軍起調乘虛入寇以爲邊患乞將廣寧等處人馬量畱三分之一以禦北虜事下兵部議以爲東徵官軍已難更易宜將在京團營內官軍撥一萬往廣寧山海等處應援保障上從其議命撥揚威營官軍七千令原坐營內外官譚平等統領赴之

○以明日十月朝遣駙馬都尉石璟周景分祭長陵獻陵景陵裕陵

○遣內官祭恭讓章皇后陵寢

明憲宗純皇帝實錄卷之四十七

成化三年冬十月癸巳朔享太廟

○遣內官祭司井之神

○賜遼庶人豪坨食米歲一百石

○升女直忽魯愛衛指揮僉事失塔哈朵林山衛指揮僉事扯餋加爲指揮同知從肥河衛都督孛裏格等奏請也乙未山西都指揮同知毛永有疾命其子富代原職云川衛指揮使

○禁豪彊攪擾商稅者宣課司官奏稅課不足皆由權豪姦惡之徒撓之其獘多端不可勝計乞行都察院揭榜禁之都察院請如所奏仍委巡街禦史及兵馬司官巡察犯者枷項示眾滿三月處罪上從之故有是令○通政使司右通政陳嘉猷卒嘉猷字世用浙江余姚縣人景泰辛未進士授禮科給事中攺刑科時朝鮮國王私授建州董山官命嘉猷賫詔往責之瑈惶恐伏罪未幾使滿剌加國封王航海值風舟壞得不死歸治舟再往竣事還升通政司左參議尋升右通政丁父優奪情起復未幾卒年四十七遣官賜祭嘉猷儀觀丰偉善於敷奏因宣彈文音吐洪亮嘗爲英宗屬意云

○丙申命南京工部修孝陵殿及懿文太子靈殿

○特賜工部右侍郎兼翰林院學士劉定之太常寺卿兼侍讀學士吳節誥命定之等奏言久竊祿位不能顯揚其親所望考滿幸給誥命然退自念臣定之近六十歲有母將八十歲臣節已七十歲有母過九十歲以垂白之子守垂白之母旦夕難期深爲可慮伏望聖恩及今頒賜俾其沒逝父祖得蒙澤於漏泉老耄母親獲延光於暮日戴天地之大徳遂犬馬之私願上命卽給之

○丁酉追賞天順六年擒獲江西長河峒賊朱紹綱等功鎭守太監葉達巡按禦史呂洪都指揮餘春樂昇馮廣布政使黃琛按察使張鎣副使余復知府顧﹤日隺﹥及軍士彩叚楮幣有差以巡按禦史勘實奏至也

○戊戌革營州中屯衛知事一員以衛在平谷縣地僻事簡故也

○雲南都指揮使張廣有疾命其子雄代原職蒙化衛指揮使

○己亥復除狹西布政司右參政張紳於山東

○庚子湖廣施州衛施南宣撫司遣頭目向福旭等四川鹽井衛土官舍人劉馬賢等雲南孟艮府土人陶孟怕宋門等貴州餋龍坑長官司頭目蔡林等各來朝貢馬賜彩叚鈔錠有差○癸卯金吾左衛帶俸都督僉事滕鬼裏赤老疾不任事命其子全代父原職指揮同知

○丙午皇太后聖旦上率親王上壽受命婦朝賀賜百官宴於午門

○命四川戶口食鹽鈔暫攺收米每口鈔六貫爲米一斗以兵部尙書程信言兵餉不足故也

○丁未詔爲秀王妃行納徵發冊禮以太傅孫繼宗爲正使太子少保禮部尙書陳文爲副使戊申通政使司右通政劉昭復任以服闋也

○韓王徵釙言臣國臨西域風土苦寒久患寒疾地無藥物伏望軫念親親賜與川廣藥材以保餘年詔擇王所宜用數品與之

○海西亦兒古裏等衛女直都指揮色令革等兀野吾等衛女直都指揮撒赤哈等阿倫等衛女直指揮伏羊古等各來朝貢馬及貂皮等物賜宴並賜衣服彩叚等物有差

○擢翰林院庶吉士宋應奎李傑章懋黃仲昭商良臣爲編修莊曰�永爲檢討劉鈺等十五人送吏部除授在京科道部屬鈺與陸淵之畢瑜鐘曰�戊王俊石淮俱主事翟瑛章鎰施純俱給事中謝文祥李瑢張誥邵有良鄭已何純俱監察禦史

○庚戌誠孝昭皇后忌辰奉先殿行祭禮遣駙馬都尉石璟祭獻陵

○巡撫淮揚右副都禦史勝昭言建庶人吳庶人等俱置鳳陽城中官軍巡護警拆聲聞陵寢恐或未安況城池不修或有不逞之徒一時事出不測猝難防禦臣愚以爲徽煠徽焟盤熚三庶人宜還置湖廣江西以近就餋建吳二庶人送置有軍衛城池處或鳳陽舊中書省嚴加防範庶親親之意不失而防守之慮亦嚴事下禮部會官議以爲諸庶人皆朝廷親屬俱以有過謫守陵寢英宗時敕中都內外官防守供給至爲周備不可輕易其或城池未備自可修築堅完以爲經久之計上曰然安置已定不必動

○命故金吾左衛帶俸都指揮僉事髙銘子昂襲父原職本衛指揮使

○朝鮮國王李瑈遣陪臣鄭門炯等賫表貢馬及方物來朝賀萬壽聖節

○癸丑申明禁鹽事例時私鹽類多越境貨賣官鹽不通而鹽法遂爲所壞兩淮巡鹽監察禦史左鈺奏今後夾帶興販官私引鹽越境者經該官司擒挐追門買食者依律問斷鹽至二千斤者問發充軍民終本身軍捨餘丁腹裏者發邊衛沿海者發遼東鐵領衛庶幾姦獘革而鹽法通從之

○巡撫山西右僉都禦史李侃等奏橐蓮臺修築城池將完本城官軍民壯每班三千員名人支月糧四斗五升歲支一萬六千二百石馬一千一百一十九匹每歲冬春二季該支料豆六千七百一十四石艸二十萬一千四百二十束合行山西布政司氵�﹤派﹣氵﹥派撥戶部覆奏以爲宜如所請惟艸止給十萬束余令官軍自備餧餋從之

○工部奏本部工匠自景泰間編塡勘合頒給至今年久逃亡事故及遺失遇例分豁等項者多今宜重編頒給欲行浙江等布按二司並順天應天南北直隸府縣各委堂上公正官揭冊通查有舊系住坐復當輪班者有舊系輪班不該住坐者有舊系一戶分作民籍者有舊系各戶匠役﹤矢見﹥作一戶者有先爲贅婿餋子而後不歸宗者有舊報丁少而今丁多者有先幼小紀錄而今出幼者勘實赴部奏聞以憑重編頒給從之

○甲寅兵部奏協同鎭守涼州都督同知趙英乞回京管事實有避難偸安之意宜行法司逮治以爲人臣不忠之戒上命姑宥其罪仍令協同鎭守移文使知之

○定擬橐蓮臺新設萬億倉開中淮浙官鹽糧艸則例兩淮天順七年存積鹽五萬五千引中米五萬引每引米六斗五升豆二斗五升通九斗中艸五千引每引三十束兩浙天順八年存積鹽五萬五千引中米五萬引每引米三斗豆一斗五升通四斗五升中艸五千引每引十五束以前此所氵�﹤派﹣氵﹥山西糧艸未卽上納故也

○提督遼東軍務左都禦史李秉奏臣同武靖伯趙輔徵剿建州虜寇所統官軍分爲左右哨掖九月二十四日從撫順關出境歷賊張打必納等寨俱空二十九日了見賊約百餘眾俱在薄刀山屯聚急麾兵進賊占大山��處險迎敵官軍奮勇功退賊眾比暮屯兵賊復乘機來襲又用神槍攻打賊退次日督兵追襲賊俱在五嶺及迆東密林隘口阻截官軍當調都指揮柯忠等選精奇三千徑趨賊屯處所至十月初四初五日抵巢功剿賊先將妻子藏匿而以精壯二百餘眾��處險迎敵忠等隨督官軍奮勇與賊連戰數十餘合賊潰生擒二十七人斬首五十六級俘獲男婦二十四人奪回被虜男婦二百五十二人並獲其牛馬器械燒其廬舍及左哨右監丞韋朗等各統官軍亦抵戴咬納等寨於九月二十九日四散衝擊賊見勢盛奔入深山官軍粘蹤襲至朗家等寨連戰十餘合賊敗生擒六人斬首一百二十五級俘獲男婦五十四人奪回被虜男婦二百四十七人又獲其牛馬器械並燒毀賊捨左掖副總兵王瑛遊擊將軍王銓等督兵由渾河口出境歷賊嘹哈等寨俱空賊聚深山迎敵是月三十日至次日追至五嶺等處與賊交鋒攻戰二十餘合賊潰生一十八人斬首六十四級俘獲男婦二十八人奪回被虜男婦二百一十八人又獲其牛馬搜出敕書朝先國帖文及番書器械等件賊捨俱焚之捷至上命賜敕獎諭○乙卯升刑部郎中寗良爲浙江布政司左參政

○丙辰賜韓王第七子名曰偕瀞

○戊午英廟宸妃萬氏薨妃錦衣衛正千戶聚之女宣徳辛亥生八年選入內庭天順攺元冊爲宸妃賢儀淑徳宮中敬仰生三子長徳王次吉王次忻王女二淳公主廣徳公主至是薨年三十七謚曰靖莊安穆上輟朝五日自聞喪至掩壙喪儀祭葬如制

○己未禮部奏萬壽聖節例賜百官宴上令免宴賜以節錢鈔

○命羽林右衛老疾指揮僉事周斌子昱代職

○詔暫閉四川密勒山銀場時有旨閘辦銀課巡撫都禦史汪浩奏官軍徵剿都掌未息玆復役占礦夫六百七十餘名兼以供億之煩民不堪命乞暫封閉以俟地方寧靖照舊采辦從之○巡按貴州監察禦史周源奏貴州士子赴雲南鄕試登涉險遠動二千餘里而解額止十人且貴州與廣西俱爲荒服而廣西取士至五十餘人乞照廣西增解額詔所司議之

○庚申命定襄伯郭登兼總神機營兵辛酉南京司禮監內官家人阮權盜南京太廟神禦珠冠金盆等物事覺伏誅

○巡撫山西右僉都禦史李侃奏黜老疾罷軟職官隰州同知王文等二十員

○巡撫山西右僉都禦史李侃上言五事一蠲稅糧以畱逃亡近者巡撫湖廣都禦史羅箎奏徵天順元年至今拖欠稅糧責與限期管糧官吏納戶人等不依限完者問罪枷鎖住俸追徵戶部奏準一體施行緣山西所屬拖欠稅糧自天順元年起至八年止不下數十餘萬皆是前任官吏畏懼違限之罪虛文倒解𨿽遇宥免戶部以爲已徵在官之數不在免例積歷歲多縱使盡民田產子女亦不得完伏睹元年詔書凡民間稅糧課程拖欠年久追賠未完者自十一月以前悉皆宥免乞如詔宥免以蘇民困一倡勇敢以抑彊寇古人有倡勇敢之說蓋以天下之將三軍之眾怯者恆多勇者恆少兩軍相對莫敢先動而三軍之士屬目於一夫之先登一夫倡於前𨿽怯者亦莫不鼓行而進虜見我軍有如此之勇必相驚懼而自退矣今如宣府遊擊將軍許寧大同遊擊將軍秦傑偏頭關守黃河七堡署都指揮僉事王璽奮勇殺虜人所共知此三人者今邊將中之勇敢者也皇上誠用此等之將陰厚而激發之時加慰勉彼將感恩思報而凡將士中有勇力者莫不思效法而興起而賊不足平矣餘如去貪暴以安民生舉正抑邪以進賢才減逸樂以憂邊患幾五事奏入詔下廷臣議之

○壬戌提督軍務左都禦史李秉靖虜將軍總兵官武靖伯趙輔等奏徵剿建州虜寇已將左哨官軍之捷具奏其右哨於九月二十九日曆宋產八李款赤馬木冬李古納等寨與賊大戰三十餘合官軍奮勇夾攻斬首九十七級生擒一十人獲賊屬男婦二十六人奪回被擄男婦一百三十七人並獲牛馬器杖等物次日至十月初七日連日官軍四散搜捕直至摩天嶺松林子等處遇賊斬首三十七級生擒二人獲賊屬婦女三人奪回被擄男婦五十八人燒毀賊寨房屋千餘間副總兵都指揮同知裴顯等統兵於二月二十九日攻耿冬火你赤王馬伐苦如等寨與賊交鋒轉戰數十合生擒十有四人斬首一百三十八級俘獲男婦十有一人奪回被擄男婦二百五十三人又自十月初一日連日各率官軍分搜剿捕襲至張赤升哈黑松林山等處賊拒險迎敵隨督官軍並力攻戰殺敗賊眾生擒十七人斬首一百二十一級俘獲男婦五人獲其牛馬器仗無數焚其巢寨房屋一空𨿽有殘孽各奔深山藏匿捷至因請班師兵部尙書白圭言賊虜𨿽爲我軍徵剿克捷然其醜類多有奔竄山谷者若遽班師恐其餘黨復起請移文秉輔會議分立爲經久之計然後班師上曰虜寇旣已殄滅其敕輔等將邊務處置得宜然後班師還京

明憲宗純皇帝實錄卷之四十八

成化三年十一月癸亥朔欽天監進成化四年大統歷上禦奉天殿受之給賜諸王文武羣臣頒行天下

○以明日萬壽聖節遣駙馬都尉石璟謁告長陵獻陵景陵裕陵

○命南京把總操江成山伯王琮自儀眞至九江巡捕鹽徒盜賊

○巡按湖廣監察禦史王璽劾巡撫延綏右副都禦史王銳前任湖廣布政使時縱吏違例收折糧價及事發又不推問仍用其所收餘糧補虧缺之數請逮治之上命銳且不逮令具實自陳

○甲子萬壽聖節上謁奉先殿慈懿皇太后皇太后宮行禮畢出禦奉天殿文武羣臣及四夷朝使行慶賀禮時英廟宸妃萬氏在殯賀禮宜從減節而備儀如故人皆咎禮部失於舉奏云○免萬全都司保安右等衛屯田子粒一千七十四石有奇馬艸二千一百五十一束有奇以夏秋冰雹之災也

○丙寅敕遼東巡撫右僉都禦史張岐贊理軍務仍兼巡撫

○遼東左參將都指揮使孫璟卒璟河南新鄕縣人襲世職爲遼海衛指揮同知累以擒達賊功歷升都指揮使奉敕充左參將分守開原鐵嶺等處至是以徵剿建州虜寇感疾卒璟爲人驍勇善戰夷狄知名虜寇畏服呼爲莽孫

○置山西崞縣寧武關萬億倉

○伊間王妃謝氏薨妃北城兵馬指揮眞之女宣徳四年冊立爲伊王妃至是薨訃聞賜祭葬如制

○丁卯遣內官祭恭讓章皇后陵寢以是日忌辰也

○命右軍都督府帶俸都督僉事脫孫子脫興代父原職羽林前衛指揮使○朝鮮國王李瑈遣陪臣南倫等來朝貢方物謝恩詔賜倫等及慶賀萬壽聖節陪臣鄭門炯等宴並金織衣彩叚等物有差

○召永平山海等處操守都督同知張欽領兵還京

○建州俘虜董阿兀等十人反獄逃匿事聞兵部請逮治監守官軍並劾鎭守太監李良總兵官宣城伯衛潁號令不嚴之罪上曰李良衛潁且不問令戴罪捕賊不獲不宥

○提督軍務左都禦史李秉奏建州三衛結構諸夷剽掠邊方朝廷已命將出師搗其巢穴苟不乘勝立爲經久之計恐班師後逃遁餘賊復爲邊患臣今會總兵官趙輔等議得遼陽迆東自鳳凰山北抵奉集堡四百餘里山險林密而遼陽城去鳳凰山僅五日程守備官軍止有千人兵寡力弱乞取回往年調去廣寧二千四百人操守地方則虜則畏威邊境無虞矣又遼陽迆東鳳凰山鴉鶻關撫順所奉集堡諸處皆通虜大路往因無事不爲設備今賊旣探知虛實爲寇請相地遠近築立千戶所城堡以腹裏蓋州復州廣寧左屯三衛各摘二所官軍每所推指揮二員統領詣彼操守仍增置驛道墩臺以便往來以通邊報則邊方有備遇警無虞矣又開原極臨虜境三面受敵遼陽密邇建州地裏廣闊須分守副將得人則緩急之間庶不誤事今左參將孫璟病故副總兵都指揮同知裴顯生長開原遊擊將軍署都指揮韓斌累經戰陣乞敕顯代璟分鎭開原鐵嶺諸處斌代顯分鎭遼陽沈陽海州諸處操練軍馬整飭邊備則委任得人邊方寧靜矣上曰秉等所擬良是其悉從○戊辰升守備大同右衛指揮使緱謙爲都指揮僉事天順四年六月內達賊十二騎入寇謙率官軍五十騎追及於淨水坪與戰斬獲其十一騎至是始論功升之其餘有功及陣亡官軍升賞有差

○增設直隸江陰縣縣丞一員於本縣馬馱沙分理縣事

○致仕太子太保吏部尙書王翺卒翺字九臯直隸鹽山縣人永樂乙未進士時太宗始試士北京得翺畿內人居二甲第一甚喜攺翰林院庶吉士授大理寺正左遷行人受知楊士奇薦爲監察禦史正統初升左僉都禦史鎭守江西尋又理鹽法於浙江督兵務於松潘寇平鎭守狹西移遼東適邊事起累以功升副都禦史左右都禦史景太壬申回理院事尋奉敕往兩廣總督軍務大臣總督軍務自此始自兩廣還拜吏部尙書英廟復辟眷待加隆天順辛巳曹欽反加太子少保上嗣統進太子太保以年老命朝朔望丁亥疾作乞致仕不數月卒年八十四贈特進光祿大夫少保謚曰忠肅翺性方嚴心平易寡耆欲質直不尙文藝久在邊方蒞下處事一惟鎭靜人重其名及典銓衡不通干謁權幸有所屬𨿽或從之然不假以辭色歷仕五十三年第宅服食未嘗加侈身後家無餘貲人謂其始終淸白名節不失視古大臣無愧云

○庚午狹西岷州衛落藏等簇簇頭番人歡竹等出牙等簇簇頭番人札答等各來朝貢馬及明甲等物賜彩叚表裏等物有差

○辛未移直隸武進縣小河巡檢司於孟瀆河口

○壬申升戶科給事中潘禮爲通政司右參議

○移狹西咸寧縣乾祐巡檢司於三岔攺隸鎭安縣○癸酉代王成煉與其弟定安王成鏻以私忿相干奏命駙馬都尉薛桓刑部左侍郎董方往勘之得其所奏皆誣上不忍論以法但降敕切責罪其下構惡尢甚者二人充遼東邊衛軍

○甲戌貴州左布政使等官蕭儼等奏雲貴二布政司儒學共五十餘所而科額共三十名而貴州止得十名宜量增名數以勵士風禮部覆奏準鄕試舉人量增十名貴州六名雲南四名

○乙亥封都督同知周壽爲慶雲伯

○丙子命益實左衛都督僉事木當哈子三赤哈撒剌兒衛指揮僉事兀不裏子麥苦捏襲職升忽魯愛等衛指揮僉事哈當吉等二十一人俱一級

○禮部奏各至節例賜百官宴上令免宴賜以節錢鈔○丁丑命南京左軍都督僉事葉春子盛中軍都督僉事戚斌子旺俱代父原職指揮使盛大同前衛旺金吾右衛

○朝鮮國陪臣工曹參判南倫卒於京師禮部以聞上命給棺木遣官致祭並給驛送還本國

○升金吾右衛指揮使錢增署都指揮僉事以荊襄討賊功也

○戊寅以明日冬至節遣駙馬都尉石璟周景分祭長陵獻陵景陵裕陵文武衙門各分官陪祭

○遣內官祭恭讓章皇后陵寢

○都督僉事楊麟奏今年九月分官軍倒失馬二百六十一匹兵部因劾麟提調不用心牧餋不如法宜下法司究治上命姑宥之但罰俸一年

○己卯冬至節上詣奉先殿慈懿皇太后皇太后宮行禮畢出禦奉天殿文武羣臣及四夷朝使慶賀行八拜禮時英廟宸妃在殯禮部以前此未奏裁減慶賀禮儀至是始奏命從簡行之慈懿皇太后皇太后皇后免命婦朝賀

○遼府湘陰王貴煟薨王簡王簡王第十子也母妃呂氏永樂癸巳三月二十日生二十二年冊封湘陰王至是薨訃聞輟朝一日賜祭葬如例謚曰安僖

○庚辰文武羣臣朝親王子奉天門東廊

○辛巳命故荊州衛指揮同知張翀子髙淸浪衛指揮同知趙政子麟俱襲升指揮使以翀政兩廣東苗殺賊有功也

○禮科給事中成實等奏欽天監監副周昉金吾右衛指揮同知髙傑冬至節不赴長陵景陵行禮吏禮二部俱無印信手本報名而屬司官員亦多不赴宜行究治上付髙傑於法以周昉奔喪宥之旣而六科給事中魏元等復以其事連禮部尙書姚夔等並劾之上以事旣處分俱置不問

○壬午賜代府廣靈王庶第三子名曰成鎋

○乙酉提督軍務左都禦史李秉靖虜將軍總兵官武靖伯趙輔遣人來獻建州捷俘

○召提督軍務都察院左都禦史李秉還京

○丙戌命狹西都指揮同知張傑子鏞代父原職甘州左衛指揮使

○丁亥鎭守靖虜等處參將劉淸言靖虜衛城垣歲久坍塌欲計工修理從之○鎭守四川太監閻禮奏大壩山都掌蠻賊復聚眾爲惡攻燒九寨上下羅計一十三寨殺死人民虜掠男婦甚眾蹂踐田禾搶殺糧夫勢甚猖獗兵部覆奏宜行提督軍務尙書程信總兵官襄城伯李瑾督四川貴州總兵巡撫等官速爲剿滅之

○戊子賜朝鮮國王成化四年大統歷

○己丑復兵部郎中沈敬官敬嘗被權姦石亨等誣與少保於謙等迎取外藩構成其獄謫戍邊至是其事始白

○海西嘔罕河等衛女直指揮阿剌孫等兀剌河等衛女直指揮官音八等朵顏等衛女直指揮末那孫等各來朝貢馬及貂皮等物賜宴並衣服彩叚等物有差

○庚寅賜故奉國將軍佐眞妻範氏食米歲二百石從靖江王請也

○辛卯命狹西帶俸都指揮僉事韓英協同寧夏都指揮羅敬操備聽調

○壬辰命獻陵衛帶俸都指揮僉事鄧斌子瑛代父原職指揮使明憲宗純皇帝實錄卷之四十九

成化三年十二月癸巳朔上視郊祀牲

○命湖廣金沙洲江西湖口所收船料鈔俱攺收米以濟饑民從巡撫右副都禦史羅箎言也

○甲午貴州猺賊楊光顯等五百餘寇掠湖廣武岡州苗寨巡撫都禦史羅箎以聞命箎等督軍捕之

○乙未南京司苑局副使韋父田等有罪命韋父田來興降內使黃力遠韋陸王迪充淨軍孝陵種菜韋住降奉禦守東華門俱坐縱家人竊太廟並內府財物也

○丙申以四川右布政使鄭寧爲太僕寺卿仍支從二品俸○丁酉提督軍務右都禦史李秉等先奏於蓋州復州廣寧右屯三衛各摘二所官軍戍守鳳凰山等處關隘旣而人情安土重遷多不樂從秉等復請於奉集通遠各立城堡摘遼陽招集土兵官軍守之且言守備撫順城指揮蕭旭義州城指揮楚鳳皆貪懦不勝任乞以都指揮白欽代旭指揮徐珍代鳳守備俱從之

○磔毛憐衛女直指揮同知苦女等三人於市以其屢犯邊地

○戊戌吏部言各處巡撫巡按等官奏舉廣平府同知郭和等各有政迹已行覆實例應旌異請給誥敕進階並封贈其父母及妻謹具職名以聞和及南宮縣知縣李聰邢臺縣知縣邢珫平鄕縣知縣王浚共四人詔可○國子監助教李伸言二事一謂我朝列聖相承禦制書籍如大明律大誥爲善陰隲孝順事實五倫書諸書皆化民成俗之道切於日用常行之實凡在臣民俱宜佩服乞敕該部行令天下有司每遇朔望謁學督令師生逐一講說使在官人等悉得預聞大義不惟官吏通曉法律而人皆惇崇孝道修行善事以成丕變之風矣﹤鋶﹣釒﹥上下所司議之

○己亥詔修皇陵殿廡從中都正畱守穆盛等請也

○升忽石門衛指揮使兀籠哈兀者右衛指揮僉事塔失塔木俱一級

○除河南按察司僉事宋榮名以受陽武縣知縣王佐饋遺也

○庚子臘節賜百官宴於午門

○命都指揮僉事牛璽守備順聖川文宣守備蔚州○命故定遠左衛指揮使張翔子俊襲升都指揮僉事以翔慶雲堡討賊陣亡故也

○禮部等衙門會議訓導髙瑤所奏追加景泰廟號事僉謂郕王繼位六七年間行事具在實錄其廟號非臣下所敢輕議請自上裁左春坊左庶子黎淳奏曰正統十四年八月冊立陛下爲皇太子至九月羣臣又奉郕王卽帝位攺元景泰緣陛下爲皇太子在前郕王卽帝位在後事理有礙至天順元年正月英宗睿皇帝復位欽遵聖烈慈壽皇太后聖旨仍復景泰爲郕王詔告天下永爲遵守然後人倫正天理得名正言順而事成矣髙瑤建言乃欲加郕王廟號臣惟朝廷旣立皇太子則異時居天子之位乃皇太子也曾未半月羣臣又立一親王爲天子則前時所立之皇太子將何爲哉此景泰三年皇太子之廢有由然也在當時𨿽曰主少國疑四方多事然周成王之時姬旦實有功之叔父何不遂取天位𨿽曰神器久虛不可無人然共和之際周召皆王國之懿親何不共分姬室特以君臣有定分而不敢耳凡若此者皇太子爲君親王爲臣天經地義民彜物則截然一定固不待智者而後知之今多官會議依違苟簡略無定見猶欲煩瀆聖聽取自上裁豈臣愚之所能諭哉先帝明並日月此事處置已久人心已定今若誤聽髙瑤之言一加郕王廟號必將祭告太廟攺易舊制而行祔廟承祧之禮焉必將遷啟梓宮攺造山陵而加珠襦玉匣之典焉必將追贈皇太后皇后之稱焉必當盡復當時所用之人所行之政焉且髙瑤此言有死罪二一誣先帝爲不明一陷陛下於不孝古之聖賢經史具在魯隱公內不承國於先君上不稟命於天子諸大夫扳己以立而遂立焉是與爭亂造端故春秋首書元年春王正月而削公卽位正大倫也郕王之卽位內承國於何君上稟命於何主不過羣臣扳己以立而遂立爾律之隱公允合無異爲人君父而不通春秋之義者必蒙首惡之名是故昌邑王旣廢未聞復爲漢某帝更始旣廢未聞復爲漢某王誠不敢悖逆春秋移不明之過加於先君而欲全孝道於子孫也陛下昔爲皇太子名正言順誰得私議郕王乃敢廢之易以己子至使先帝久遭幽閉此非郕王所自爲也當侍館閣大臣陳循等貪圖富貴密運姦謀從吏爲之也至於天順元年郕王有疾陳循自合迎請先帝復位卻乃率領羣臣進本奏乞早選元良正位東宮當時皇太子見在欲選何人以臣愚見若非南城迎駕之功先帝終無出路矣但此迎駕之人又皆貪國富貴之小人旣效微勞气盈志滿驕奢淫泆靡所不爲是故髙爵厚祿封公封侯所以尊顯於元年者賞其迎駕之功也嚴刑峻法或斬或流所以誅戮於後來者罰其驕矜之罪也今流言國中必曰先帝怒此諸人迎駕而罪之則萬無此理而不足信矣陛下卽位之初有罪羣邪寒心破膽及見取回商輅仍復舊職內閣辦事然後欣然自以爲得計又皆私竊效慕希求進用矣彼小人者但欲得官於己豈顧貽患於人臣以謂髙瑤此舉非欲尊禮郕王也特爲羣邪進用之階也必有小人主使之者不然彼艸茅疏遠安敢妄言上誣先帝之明使後世觀之以爲口實而今之議者亦豈可不察乎此隱忍曲從而猶欲煩陛下之聽哉﹤鋶﹣釒﹥入上曰景泰已往過失朕不介意豈臣下所當言顯是獻諂希恩俱不必行

○辛丑以都察院左都禦史李秉爲吏部尙書

○命故廣東帶俸都指揮僉事馬貴子常襲父原職神電衛指揮使

○調翰林院編修章懋爲湖廣臨武縣知縣黃仲昭湘潭縣知縣檢討莊曰�永桂陽州判官時以明年上元張燈命翰林詞臣撰詩詞懋等上﹤鋶﹣釒﹥以爲陛下張燈之舉或者兩宮皇太后在上欲極孝餋奉其歡心然大孝在乎餋志臣等伏睹兩宮母后恭儉慈仁之徳著於天下坤儀貞靜豈以張燈爲樂哉況今兩廣弗靖四川未寧遼東賊情難測北虜尢當深慮江西湖廣亢旱數千里民不聊生𨿽蒙優詔賑卹而公私匱乏計無所出可爲寒心此正宵旰焦勞不遑暇食之時兩宮母后同優天下之日至如翰林之官以論思代言爲職𨿽曰供奉文字然鄙俚不經之詞豈宜進於君上固不可曲引宋祁蘇軾之教坊致語以自取侮慢不敬之罪臣等又嘗伏讀宣宗章皇帝禦制翰林院箴有曰啟沃之言惟義與仁堯舜之道鄒孟以陳今張燈之舉恐非堯舜之道應制之詩恐非仁義之言臣等知陛下之心卽祖宗之心故不敢以是妄陳於上且知其不可猶順而爲之是不忠也知不可爲而不以實聞是不直也不忠不直臣罪大矣伏願采芻蕘之言於此等事一切禁止疏入上曰元宵張燈儒臣應制撰詩歷代有之祖宗以來不廢此典朕今視舊減省止存其槪以奉兩宮聖母豈至妨政害民懋等不通典故妄言譏議難居文翰之職命杖之調外任

○太僕寺丞許顒劉進以早朝入班失次被紏命執送錦衣衛鞫之時鴻臚寺奉旨當整肅朝班違者許紏奏故一時於禮儀有所嚴愼云

○番僧法王札巴堅參西天佛子札實巴國師鎖南堅參端竹也失禪師班竹星吉禮奴班丹以升職奏乞誥敕印章與之

○壬寅錄故少保禮部尙書兼武英殿大學士楊溥孫泰爲中書舍人

○以旱災召江西淸軍禦史楊瑯還京命巡按禦史兼理其事

○癸卯上諭禮部臣曰京城內外居民輳集處所多有內外官員人等增修寺觀廟宇禮部其嚴加禁約尙書姚夔等請揭榜禁約繼今不許於原額外增修請額違者許巡街禦史五城兵馬司擒治仍行順天府曉諭鄕村一體遵行

○朝鮮國王李瑈遣陪臣朴萱等賫表文及方物來朝賀正旦節

○實授試監察禦史羅明姚明江溯江孟綸梁昉劉瑀李大綱季琮鄺文王哲邵智爲監察禦史劉鎡以不諳法律攺外任

○鎭守遼東總兵官宣城伯衛潁奏諜報海西墩只剌河衛女直朵隆哥等言虜酋毛裏孩紏合朵顏三衛頭目欲舉眾分寇遼東上敕遼東及諸邊鎭守總兵等官嚴爲堤備

○甲辰賜秦府臨潼王子名曰誠泩岷王第五子名曰膺刨○巡按江西監察禦史趙敔言近往南昌九江南康等屬縣巡歷鄕村埸圃寸艸無積所至百姓成羣攔擁訴告備說今歲旱傷特甚米價髙貴幸荷朝廷寬憫今冬可保無虞來春必難度日必須多積糧儲庶免臨期有誤臣謹具所見以聞乞敕戶部定議一成化三年兌軍糧米戶部坐氵�瓜四十四萬餘石然有徵者不過十九萬石爾其他存畱折銀等米並無顆粒可徵請將有徵兌軍米容畱本布政司六十九縣倉分上納以備賑濟而各衛所運糧官軍遇此凶荒宜暫休息一年少蘇困苦一每年徵收戶口鹽鈔多被包攬刁徒賄囑吏胥裏老先將己鈔扣數代納然後帶同里甲下鄕照冊多收監禁拷打將貧民子女牛畜田地房屋準折變賣往年有收尙且無還今遇饑荒愈加無措受逼不過不免逃移請將今年鹽鈔通行停免戶部覆奏俱從之○乙巳命金吾左衛指揮同知任禮子忠代職武功前衛指揮使丘能子璽永淸右衛指揮同知徐春弟泰義勇右衛指揮同知芮鐘子端羽林左衛指揮同知周源子剛府軍衛指揮僉事王銘子玉俱襲職

○丙午鎭守寧夏總兵官廣義伯吳琮等奉兵部奏準事例分撥官軍修完寧夏三路墩臺二十二座關墻溝塹三百七十三處共二萬二千一百三十七丈三尺至是具實以聞

○丁未禮部左侍郎兼翰林院學士致仕許彬卒彬字道中山東寧陽縣人以舉人選入翰林譯字中永樂乙未進士攺翰林院庶吉士歷任檢討編修修撰正統丁卯禮部因福建請鄕試考官奏命彬往明年丁父憂奪情起復歲己巳之變升大理寺少卿尋以四夷館譯書乏人提督轉太常寺少卿兼翰林院待詔提督譯書景泰初英宗自虜地將還奉使迎駕歸升本寺卿英宗復位彬以嘗迎駕且素與石亨善得入內閣進禮部左侍郎兼翰林院學士亨初與徐有貞同事旣而交惡因擠之而波及於彬調南京禮部旣行降狹西參政至則乞致仕許之成化初命復其官仍致仕至是卒年七十六彬性坦率無拘檢廣交遊而不擇人一時放蕩之士多出其門吟詩飲酒以爲樂議論斖斖而不切於用晚預機務方欲閉門謝客而平昔舊遊惡其變態率多騰謗云

○戊申旌表孝子蔡廷瑹等二人節婦金氏等十七人廷瑹浙江建徳縣人父病篤露香吁天願以身代遂愈母病盲乃竭產並妻奩具易谷以賙貧者爲祈福於天后母目復明鄕人以爲孝感駱森狹西涇陽縣學生父志仁母達氏相繼沒哀慟幾絕躬負土爲墳廬於側三年俱表其門曰孝行金氏直隸休寧縣民謝徳琛妻史氏當塗縣民塗增妻周氏民胡順貳妻曹氏武進縣民白珵妻錢氏江陰縣民沈頤妻淩氏常熟縣民蔡克溫妻王氏定州衛官舍施安妻髙氏南京金吾後衛軍丘忠妻劉氏水軍左衛軍余胡海妻劉氏福建閩縣民李嶽妻沈氏浙江建徳縣民塗宗賢妻王氏江西安福縣民戴去別妻丁氏丰城縣民熊煥妻吳氏民黃季遜妻李氏狹西涇陽縣民張福妻劉氏直隸鹽山縣民崔祥妻張氏雲南前衛副千戶魯忠妻皆蚤寡守節孝餋舅姑爲鄕裏所稱俱表其門曰貞節○保定侯梁珤卒珤字惟善河南汝陽縣人保定伯銘之子宣徳乙卯襲爵正統己巳福建鄧茂七反命充副總兵往徵之旣奏捷旋師而餘黨復作言官劾珤欺罔下獄論罪當斬命降爲事官景泰二年韋同烈聚眾寇湖貴命珤充總兵往徵之湖貴平三年進爵保定侯天順攺元充總兵鎭守狹西二年虜寇涼州珤單騎薄虜陣大軍乘後擊虜走之珤在狹凡七年召還管左府事至是卒訃聞輟朝一日遣官諭祭命有司營葬贈蠡國公謚襄靖珤天資平恕數總兵柄未嘗妄戮一人其子弟從徵以功授官職珤皆辭而不受人頗以爲知足云

○辛亥升兵部郎中趙謐爲江西布政司左參議戶部郎中鄭和爲雲南右參議

○升福建布政司左參政柳春爲浙江右布政使○哥吉阿等衛女直指揮色衝哥等海西屯河等衛女直指揮瓦裏哈等泰寧等衛指揮卯答兒等各來朝貢馬及貂皮等物賜衣服彩叚等物有差

○壬子遼府奉國中尉豪墇生母鄭氏奏故夫遠安王貴爕以罪降爲庶人歲仍給米一千石夫故以後住支家口無以餋贍乞如先年給賜庶人貴烚妻曹氏例仍賜食米千石上命與六百石米鈔兼支

○詔免雲南諸州縣及長官司朝覲各府首領官有公事者亦免之時雲南連年災荒師旅數興守臣以爲言故有是命

○升萊州府知府熊王�贊爲狹西苑馬寺卿

○升兀者衛指揮使鎖裏必爲都指揮僉事○癸丑詔給駙馬都尉薛桓停支祿米五百石桓以失朝住俸半年常徳大長公主爲其陳情言俸祿先已關過本府人眾食用艱難乞仍賜給上允其情

○錦衣衛奏舊例凡各處械送囚犯至京者歲終例於良鄕通州等處停止待新正朝賀畢入京然自永樂二十二年有旨不必停止特送兩法司待大祀後問理後天順四年攺鎭撫司請如例仍送兩法司爲便從之

○甲寅以河南左布政使楊璇爲戶部右侍郎詹事府少詹事兼翰林院學士萬安爲禮部左侍郎河南左布政使曾翚爲刑部左侍郎山東左布政使彭誼爲工部左侍郎○乙卯命故神機營管操署都指揮僉事呂巖子昂襲父原職天津右衛指揮僉事

○丙辰先是監察禦史康驥言京衛軍士在營操備者少官府私役者多乞命官淸理上允之命兵科給事中崔儀監察禦史溫琮等任其事至是儀等以所淸軍士數目覆奏且請逮治神武左等衛指揮使楊道眞等役占罪上曰道眞等作獘多端誠宜寘於法姑宥之繼今有踵前獘者重罪不宥時軍士多爲中官役占賣閒故驥𨿽言之而道眞等竟蒙宥也

○丁巳敕湔除在京文武官過名仍命法司移文於在外諸司

○升戶科給事中丘弘爲左給事中劉昊爲右給事中禮科右給事中魏元爲左給事中給事中霍貴爲右給事中兵科給事中秦崇爲右給事中工科給事中髙斐爲左給事中○禮部奏正旦節例賜百官宴上令免宴賜以節錢鈔

○升山東右布政使雷復爲左布政使江西右布政使孫遇爲河南左布政使

○增置山西布政司經歷司都事一員督理澤潞汾沁遼五州柴炭

○升烏程縣知縣翁經爲南京鴻臚寺左寺丞施秉縣知縣李圭爲光祿寺寺丞

○巡撫四川右副都禦史汪浩奏四川重慶等府瀘州等州所屬水旱相仍人民死徙兵食不足皆臣失職所致伏乞罷歸田裏上諭以軍需宜從減措置所請罷歸不允

○禦馬監太監葉達奏臣先以徵江西長河峒有功蒙賜寶鈔幣帛臣願辭還乞升臣兄錦衣衛千戶葉成官事下兵部以爲前無此例宜勿許上特從達請升成原衛指揮僉事

○壬午升山東布政司左參政葉冕爲右布政使江西按察使林鶚爲江西右布政使○朝鮮國王李瑈遣其陪臣髙臺弼等來奏所獲建州賊屬上命厚賜瑈並臺弼等且敕瑈曰董山等世受國恩以衛藩衛近者陽爲朝貢之名陰行盜邊之計朕宥之而愈肆不得已用兵致討惟王世守禮儀忠於國家王宜閉絕關隘以杜其奔迸之路更能遣兵相應伺便而感之則彼之授首尢易而王之功愈茂忠愈彰矣朕豈無以報王哉勉樹勛名時不可失故敕

○分守荊襄右參將都指揮同知王信奏川江漢江廣闊相距各千餘里附近郡邑今歲荒旱民多流寓於此有爲饑寒所迫潛起爲盜者恐聚集旣眾釀成大患請以守備指揮僉事髙璘原守遠安縣都指揮同黃貴兼巡二江剿捕盜賊從之

○己未朵顏泰寧二衛欲於邊地市牛及農具鞍轡等物禮部奏惟許市牛及農具從之○庚申烏思藏剌觀等寺寨番僧頭目畜吉星吉等狹西岷州衛憨班等簇頭番人失落肖等各來朝貢馬及氆氌盔甲等物賜衣服彩叚等物有差

○辛酉歲暮享太廟

○遣太常寺官祭五祀之神

○遣旗手衛官祭旗纛之神

○以明日正旦遣駙馬都尉石璟王增分祭長陵獻陵景陵裕陵

○遣內官祭恭讓章皇后陵寢

○是歲天下戶九百一十一萬一千六百八十八口五千九百九十二萬九千四百五十五田地四百七十七萬八千七百六頃二十一畝有奇田賦米二千一百九十五萬六千九百二十一石有奇麥四百五十五萬三千一十石有奇絲九萬九百五十五斤一十兩有奇綿一十萬五千兩絹二十七萬一百八十七匹有奇布八十二萬七千五百十四匹有奇綿花二十八萬五千九百一十八斤有奇折色鈔三十一萬三千五百五十二錠有奇雜課鈔二千六百七十九萬六千四百五十錠有奇米四萬五千九百二十二石有奇麥二千三百八十六石有奇布七百六十九匹有奇鹽課鹽三百七十九萬一千三百三十三引米五千七百八十七石有奇布四萬四千三百一十五匹二丈有奇茶課茶五十三萬七千六百三十八斤一十二兩有奇折色屯田子粒三百八十七萬六千一百九十三石有奇采納銀六萬九千二百八十二兩有奇水銀二百二十九斤朱砂一十六斤八兩漕運京師儧運糧三百三十五萬石各處運納糧四百二十二萬三千七百九十石有奇減免天下官田等頃稅糧一百二十萬五千五百八十石有奇

大明憲宗實錄卷四十九終大明憲宗純皇帝實錄卷之五十

成化四年春正月壬戌朔上詣奉先殿慈懿皇太后皇太后宮行禮畢出禦奉天殿文武羣臣及四夷朝使行慶賀禮慈懿皇太后皇太后皇后俱免命婦朝賀

○癸亥文武羣臣朝親王於奉天門東廊

○甲子宣宗章皇帝忌辰奉先殿行祭禮遣駙馬都尉石璟祭景陵

○命都指揮僉事馮晉等分督奮武等營訓練軍馬

○召湖廣淸軍禦史呂璨還京以境內旱荒暫停止也

○乙丑立春順天府官進春上禦奉天殿受之文武羣臣行慶賀禮賜百官宴於午門

○丁卯孟春享太廟

○遣內官祭司戶之神

○以山東壽張等縣閒地四千一百餘頃賜徳王府從王請也○戊辰賜寧府庶人奠埨食米月三石仍命江西布政司給房屋以居之

○攺湖廣臨武縣知縣章懋爲南京大理寺左評事湘潭縣知縣黃仲昭爲右評事桂楊州判官莊昹爲南京行人司左司副時六科給事中毛弘等上言謂去歲五行失度災異屢見人情淘淘皆以爲變不虛生必將有不測之虞然頃者天象順序雨雪以時江淮賊徒就擒邊塞黠虜遠遁又有出於人心逆料之外者推原其故實由皇上下責已之詔納善從諫物論歡騰所以變災爲祥如漢文帝能躬修徳政節用愛人𨿽有災異而獨無其應也臣等切惟元宵張燈誠歷代所有祖宗舊行今章懋等不仰體皇上奉兩宮之孝心不思考累代之故事輒肆己見過爲論言冒犯天威實同狂瞽然嘗內其言而察其心亦竊效因事納諫之意蓋以天下尙有災荒之地北虜猶有窺伺之心兩廣猺獞未寧四川苗蠻爲梗無非欲皇上常存敬畏制治保邦耳古人有言曰君明臣直今懋等出自艸茅初居翰林不顧一身敢言直諫實由皇上聖明有以致之況彼以獻可替否爲主以培養聖徳爲名言𨿽忤情意則可取皇上旣不容納其言而又攺調外任顧玆三人何足深惜惟虞千里之外四方之人不知懋等妄言受愆特謂進諫落職遠近流傳驚駭耳目又恐於近時之善政不無少妨也伏願施再造之恩開獎勸之路將懋等姑免竄投從宜處之豈惟慰人心息物議而已而於國家大體亦未必無少補也章上遂俱攺調南京○朝鮮國王李瑈遣陪臣髙臺弼來獻建州俘先使朝臣遣將徵建州瑈因以其所獲賊屬遣臺弼來獻上嘉之特敕瑈出兵以助徵剿瑈遣其中樞府知事康純等統兵萬餘渡鴨綠潑豬二江攻破兀狝府諸寨斬賊酋李滿住及其子古納哈等三百八十六級生擒二十三人獲牛馬等畜二百餘焚其積聚二百一十七所至是仍遣臺弼來獻俘命禮部從厚賞賚詔加賜錦四叚西洋布十匹並賜領兵有功官白金彩叚有差遣內臣金輔賫與之敕瑈曰向者朕命將率師致討建州逆虜俾王協助天兵王遣中樞府官康純統萬眾入虜地斬虜酋李滿住古納哈父子獲其部屬頭畜焚其廬舍積聚得其所掠我東寧衛人口遣吏曹參判髙臺弼來獻已將王所獻賊屬依例處置人口給親完聚牛畜給軍屯種良由王世篤忠貞故朕以尺札命王而王國之眾響應於海東朕之將士雷厲風驅內外合勢逆虜瓦解王可請能副朕所命矣朕與王君臣同心豈不美哉今遣內官金輔至王國賜王彩叚白金錦綺其康純髙臺弼等亦各有宴賜以旌其勞王其欽承之

○庚午添設河南睢州同知一員延津新鄭鄢陵太康西華洧川儀封鹿邑汝陽羅山十縣主簿各一員以戶口增羨事多故也

○辛未以大祀天地上禦奉天殿誓戒文武羣臣致齋三日

○升大理寺右寺丞宋旻爲右少卿

○申定監察禦史殿中紏儀及丹墀賜晏班次中書舍人李應禎奏凡遇行慶賀禮奉天府預執事者給事中十員爲導駕官於殿中東西立翰林院中書舍人各四員爲侍班官分立於導駕官後監察禦史四員爲紏儀官立於侍班官下若慶成晏中書舍人位給事中禦史前而晏品均一初無厚薄皆舊制也近時禦史越班立導駕官下可謂失憲體而亂舊章禮部列晏席以中書舍人位給事中禦史後及光祿寺設晏品亦於給事中禦史厚而於中書舍人薄可謂諂勢要而蔑禮法乞各正其失禮科給事中參應禎以小事瀆聖聽宜究治事下禮部尙書姚夔等議擬禦史在殿紏儀有侍班官則立侍班官下稍南無侍班官則立導駕官下稍南其丹墀宴序中書舍人從近例坐於給事中禦史後宴品亦當均一而於給事中之參則漫不可否上旣準擬且謂禮科挾私妄參當治其罪姑宥之其宴序可視正統年間例行旣而夔復奏正統間文案不存無從查考乞如今議爲宜上亦是之

○免兩廣府州縣官朝覲以地方用兵也

○壬申以上元節賜文武羣臣假十日

○甲戌大祀天地於南郊上還宮謁慈懿皇太后皇太后畢出禦奉天殿文武羣臣行慶成禮

○乙亥以大祀慶成上禦奉天殿大晏文武羣臣並四夷朝使

○丙子上元節以是夜月食免宴

○月食有陰雲蔽之不行救護禮

○戊寅英宗睿皇帝忌辰奉先殿行祭禮遣駙馬都尉薛桓祭裕陵

○應天府府尹畢亨奏南京原差內外官於江浦等縣督采修造紅土擾民不便上命俱取回京今後只令本處有司陸續采辦

○己卯朝鮮國王李瑈遣陪臣趙瑾等奉表貢馬及方物來朝謝恩賜瑾等及賀正旦陪臣朴萱等晏並金織衣彩叚等物有差

○童寬山等衛女直都指揮出養加等兀者等衛女直指揮納哈木等塔麻速等衛女直都指揮阿木郎等木答裏山等衛女直都指揮把卜沙等各來朝貢馬及貂皮等物賜晏並衣服彩叚等物有差

○庚辰命大同後衛指揮同知姜璟守備威遠衛地方

○兵部奏以兩京太僕寺孳生馬騾駒共二萬九千餘匹印記給空閒並新增戶丁牧養從之

○提督兩廣軍務左副都禦史韓雍奏上思州土官黃瑛宣化縣獞民班劉記等互相讎殺各執一詞以告宜遣官勘實兵部覆奏從之

○兵部奏廣西郁林州沙胡山等處殘賊聰先期襲賊戰死援兵不至士卒死者二十餘人湖廣陽峒苗賊入興安縣縣丞傅琛戰死於融江口思恩府述昆鄕賊入古邕堡百戶王祥戰死於東寨村請究守臣失機之由重者按治如律輕者停俸立功自贖其巡撫鎭守等官都禦史韓雍等首膺重寄不得無罪並宜移文切責從之

○辛巳遼府輔國將軍豪堥乞以原給儀從二十人易校尉五人許之

○巡按湖廣監察禦史王璽奏右參將都指揮同知王信並都指揮吉世英指揮朱傑等在巫山等處失機兵部行令勘其功罪今核實信等十人俱有擒斬等功吉世英等逮問未結無功者惟朱傑欒玉及千戶柳琛三人上從兵部議以王信等功可贖罪宥之朱傑等三人逮問如律

○壬午升福建按察司副使年俸爲江西按察使山東都轉運鹽使司運使董昱爲山東布政司左參政吏部郎中鐘淸爲福建左參政○升廣東封川縣學訓導萬顯爲封川縣試知縣以提督兩廣軍務左副都禦史韓雍言其保障地方民獞信服故也

○提督兩廣軍務左副都禦史韓雍奏廣西左參將都指揮同知夏鑑署都指揮僉事梁泰廣東按察司僉事陶魯等各率番漢官軍於思恩潯州等府博白武緣等縣追捕賊首黃公漢藍牧等屢敗之共擒斬三百五十餘人追回彼虜男婦七百餘人然柳慶地方歲饑餘寇散而復聚尢爲可慮上諭兵部臣曰雍旣奏軍功又慮餘寇復聚功可賞也餘寇復聚地方何由得寧爾等其速移文覆賞有功官軍行賞責雍等督軍滅賊無狃於小捷遂弛兵備

○朵顏衛都督朵羅幹妻脫脫失裏等遣都指揮脫脫阿福余等衛知院可歹等遣都指揮哈失帖木兒等各來朝貢馬賜宴並衣服彩叚等物有差其回賜加賜在衛頭目彩叚表裏及敕付脫脫阿等領回給與之

○癸未兵部尙書白圭奏臣先奉命往徵荊襄分遣都督鮑政哨守遠安遇寇於沙子嶺界山等處屢報擒斬奮勇之功政上功次簿於紀功禦史孫珂不允所錄政奏珂止居南漳一哨與政營隔遠八百里紀功多所缺遺乞查報升賞詔旨謂臣實所經理命從公議擬臣今查政所報功次蓋實有之然荊襄功次升賞已定今若悉如所請恐至太濫倘不量爲區處則又無以激勸將來宜令原報陣傷並擒斬一名顆至三名顆及奮勇當先者一百八十七員名俱量加賞不升從之

○禁內外公差官員不得役占官船夫並例外需索供給時應天府府尹畢享奏上元江寧兩縣被內外往來公幹官員多占夫役需索工匠器用供給折納銀錢畱占驛遞夫船騷擾殊甚兵部言此天順初已有禁例後因內官秦剛家人給驛取錢事覺又復申禁今所奏無指實姓名難於究治宜諭所司再申禁革而有司官吏阿附祗應者一體究問從之

○甲申命分守荊襄右參將都指揮同知王信兼提督南陽軍務時信言四方流民屯聚荊襄者已二三十萬與鄰境南陽皆寇盜出沒之所而不相統攝難於防禦兵部議請令信兼督之故有是命

○乙酉辰時日暈生左右珥及背气靑赤色鮮明

○給保定右衛右千戶所印原降印爲盜所竊大寧都司屢以爲請至是更鑄以給之

○升戶部郎中鄺爲山東都轉運鹽使司運使

○升江西按察司僉事應欽爲福建按察司副使○提督兩廣軍務左副都禦史韓雍引疾乞致仕章下吏部言雍疾未劇且鎭守太監王定奏雍才識優長諳曉軍務正用兵剿賊之際宜畱理事詔從之

○丙戌給大同買馬價銀二千七百餘兩

○夜月犯南斗魁第二星

○戊子錄故兵部尙書兼翰林院學士苗衷孫平爲國子監生

○己丑遼府輔國將軍豪堥奉國中尉豪坲豪土�從各奏祿米於官倉支給不便乞與民兌支事下戶部以爲無例難從上是之

○庚寅命陜西守備紅城子堡都指揮僉事趙英協同都指揮同知柳春管理陜西行都司事

○敕大同宣府兵互相應援禦寇時巡撫大同宣府等處都禦史王越言大同陽和天城宣府獨石等八城堡俱險隘難行且畜牧鮮少虜所不由惟大同中路貓兒莊西路兔毛河暖會川宣府萬全右衛野狐嶺等處地勢平曠虜眾寇抄恆必由之因邊軍寡弱不支及請兵緩不及事每寇至輒自分彼此坐視成敗不相救援乞敕兩處鎭守總兵等官彰武伯楊信都督顏彪等自今凡遇小寇徑自剿除大敵須相會合庶幾兵勢盛而功易成事下兵部言朝廷命將守邊遇警策應此其常也何邇來將臣各分彼此推避乃爾宜從越請降敕令其互相應援今後敢有違慢不相協濟者許越奏聞究治上曰大同宣府皆逼虜衝故命將屯兵俾相應援信等何得自分彼此往者姑勿論今後敢有仍蹈前轍者必罪不宥

○論平建州虜寇功太監黃順米歲二十四石升少監張璘爲太監右監丞韋朗爲右少監加左都禦史李秉太子少保仍舊職進武進伯趙輔爲武靖侯轉右僉都禦史張岐爲左僉都禦史支正三品俸升都督僉事王瑛王銓俱爲都督同知署都督僉事武忠署都指揮使黃欽署都指揮僉事韓斌周俊俱實授升都指揮同知裴顯爲都指揮使監察禦史呂雯邊鏞爲南京通政司左右參議孫珂崔讓爲南京大理寺左右寺丞遼東苑馬寺少卿馬進爲山東左參政其餘有功將士俱令兵部視擒斬迆北虜寇例定擬以聞旣而兵部言自正統十四年虜寇也先犯順嘗令當先殺賊者量加升授以激人心然勢大事重不爲常例至天順間累定徵虜功次止以有擒斬功者照例升授余若奮勇當先等功俱量給賞不升已是定例今徵建州有功官軍宜準此例行庶恩賞公平不致冒濫事體均一無復紛更上悉從之○巡按廣西監察禦史羅明奏成化三年六七月間流賊攻劫蒼梧北流等縣村寨殺虜男婦五百餘人牛羊錢谷無算哨守都指揮等官劉政等不能剿捕復匿不以聞法宜按問兵部言兵興用人方急宜令提督軍務都禦史韓雍酌量重者按問如律輕者令停俸立功自贖從之

○大慈恩寺西天佛子札實巴奏乞以宛平縣民十戶爲佃戶並靜海縣樹深莊地一叚爲常住田詔許之不爲例

○辛卯命故南京後府右都督杜忠子森襲父原職羽林前衛指揮使

大明憲宗純皇帝實錄卷之五十大明憲宗純皇帝實錄卷之五十一

成化四年二月壬辰朔以水旱免直隸髙陲州成化三年秋糧六萬五百七十九石有奇馬艸九萬五百餘包

○癸巳命太僕寺於順天府所屬寄餋馬內選大馬五千匹送禦馬監牧餋應用時禦馬監傳旨欲選萬匹兵部以嘗遣官選給京營數多爲言故減其半

○湖廣總兵官右都督李震自陳天順六年率軍與總兵官顏彪等夾攻兩廣流賊有功彪等所領兩廣官軍俱已論功行賞止遺臣所部湖廣諸軍未及乞準彪事例升賞章下兵部劾震以遠年功次朦朧希寵兵部亦欲逮震赴京按問以爲將官欺罔之戒上曰震邊將也所請不允亦不罪

○夜西方流星大如盞赤色光明燭地自上臺西南行至北河尾迹後散

○乙未命錦衣衛左所副千戶王佇世襲佇尙書翺之子翺存時乞恩得爲千戶翺卒﹤鋶﹣釒﹥其父軍功故得世襲

○丁酉釋奠先師孔子遣太子少保禮部尙書兼文淵閣大學士陳文行禮

○戊戌祭太社太稷

○遣順天府官祭先農之神

○命武靖侯趙輔掌左軍都督府事

○命武定侯郭昌子良爲錦衣衛指揮僉事時良欲襲爵其家有與之爭襲者事未得白故也

○升掌太常寺事禮部左侍郎李希安爲尙書希安起樂舞生歷官至侍郎用蔣守約例得爲尙書本朝革中書省立六部以分掌國政今之尙書蓋前代宰輔而官雜流此景泰之失也一時當道大臣不能執正遂爲常例識治體者惜之

○海西兀者等衛女直都指揮巴孫撒赤哈兀裏哈等木速河等衛女直都指揮板答哈等各來朝貢馬及貂皮等物賜衣服彩叚等物有差○升童寬山等衛指揮僉事阿哈里禿納河等衛指揮使者因哥等七人俱一級時外夷入貢乞升職者眾惟阿哈里四人有敕書可憑及者因哥等三人通事武忠等言其有撫諭諸夷功故特升之

○

○己亥遼東總兵官宣城伯衛潁等奏去冬虜寇入泛河城殺男子二人虜男婦四十餘人守堡指揮陳福不能捍禦提督署都指揮佟昱等率軍與備禦指揮王福追捕至土臺官軍被殺傷者五十人未幾虜復入西慶雲墩殺三人掠牛畜以去此皆分守開原副總兵裴顯所轄之地顯旣不出兵救援又匿不以報且開原三面受敵最爲要地而顯不勝任罪固難容及福等失守昱等喪師之罪俱宜逮問陣亡軍士乞加優卹兵部覆奏佟昱陳福等宜行巡按禦史按問裴顯貪懦不職宜逮系來京究治別舉堪任者代之潁等守土無狀宜加切責使勉圖後效並錄陣亡將士以勸來者從之

○昏刻火星犯昴宿月星

○庚子鎭守陜西左少監黃泌奏都指揮同知司整侵欺官物斂取軍錢整因奏沁占種田畝折收廩給並貪暴諸事俱下巡按禦史等官按問多實並擬罪以聞詔司禮監差人代沁還京整令贖罪還職調貴州屬衛差操

○辛丑兵部奏先因尙書王復體量道裏遠近歸並邊軍數有多寡令於近衛補充寧夏所少例應西安等衛選補甘肅所少例應洮岷等衛選補今鎭守狹西寧遠伯任壽以腹裏各衛軍伍多缺無可調遣奏欲於寧夏甘肅屬衛選捨余補數給糧輪番操守且謂土著之人尢勝遠調然邊戍艱苦多籍捨余贍給難又重選而所少軍士俱系各邊更互歸並之數兼邊方多警之時豈應減殺原額宜行壽等斟酌於鄰近衛所僉補勿誤邊備從之

○刑科左給事中毛弘奏刑部主事劉珙逞怒杖死指揮王勝百戶徐安已得旨究問其原差相視禦史王毓主事袁﹤王巳﹥欺隱不發本部尙書陸瑜右侍郎董方本司郎中劉寅之不行紏正宜並罪之上以瑜等嘗舉呈參奏悉置不問特今毓﹤王巳﹥具實自陳已而毓等具奏輸服命皆宥之

○命法司第賭博囚犯輕重論罪時獲市井賭博者四十餘人命枷項示眾仍榜禁之已而犯者復三十餘人有不勝苦致死者刑科左給事中毛弘等奏今法司所論囚犯律應死罪決不待時者朝廷猶待霜降後命官會審稍有矜疑卽從末減以此全活者多竊見近犯賭博枷項者幾百人然其中情犯亦有輕重被怙終之徒固不足卹恐愚昧小民不知榜例一時誤犯致罪深可矜憫乞敕法司並錦衣衛官番勘分爲三等庶幾刑當其罪於是命見犯者枷項止一月依舊例論罪後有犯者如弘奏

○壬寅命都指揮僉事韓斌充副總兵分守開原兼提督遼陽等處軍馬

○攺府軍前衛副千戶於冕爲兵部員外郎冕故少保兵部尙書謙之子以父功錄用爲武職天順初謙爲權姦所誣謫冕戍邊遇赦皆還至是自陳乞攺文職從之

○禮部奏本部主事髙岡奏欲於會同館添設能幹官一員管理房屋鋪蓋廩餼務期完整然會同館今見有官不必添設宜責所司帶管點視從之

○遼東總兵官宣城伯衛潁等奏虜眾屢入開原鐵嶺懿路等處掠軍民財畜副總兵裴顯署都揮佟昱都指揮康顯等各率軍追之生擒二人追回被虜男婦二十餘人牛馬九十有餘虜遂遁去兵部言顯等𨿽有微捷然沿邊警報日至而諜者猶偵知虜欲紏結爲寇宜移文潁等益嚴守備從之

○癸卯國子監司業張業乞歸省祭許之

○南京刑部尙書劉孜乞歸養病許之

○升永平府知府周晟爲湖廣布政司右參政

○禁京營原選二等官軍無令雜差以總兵官孫繼宗等奏邊報方殷正當訓練養銳之時而工部乃乞軍應修倉等役恐兵備廢弛遇警有誤故也

○延綏總兵官署都督僉事房能奏頃緣尙書王復攺築臨邊營堡而軍馬分布不足遂增給以西安等衛原調鄜慶備冬及狹西守城軍士四千並延慶土兵四千八百餘人來邊防守未幾土兵仍還延慶西安軍士亦歸狹西後𨿽議以甘肅兌回潼關衛二千八百五人並鄜慶備冬軍士五百五人補充舊額然視四千之數已少一千四百餘人未補恐誤邊守旣而鎭守狹西寧遠伯任壽等言四千之數蓋緣延綏有警擬令暫守難遂爲例事下兵部言壽言固爲可據但守邊責重其已補者宜早督發未補者仍於鄜慶數內更增給四百以往議上從之

○提督四川軍務兵部尙書程信等奏奉命出師以十二月至蜀之永寧衛僉議蜀自永寧抵江門戎縣一帶爲川貴雲南三處水陸喉襟之會普市芒部等處爲三處肘掖腹背之所而都掌夷部蟠據其中實爲大患宜速進兵以平之乃決策克期令都督芮成由戎縣進都禦史陳宜參將吳經由芒部進都指揮崔旻由普市水腦進畱參將郭貴護守城池四川總兵官毛榮爲左哨由李子關進都禦史汪浩參將宰用爲右哨由渡船鋪進臣與太監劉恆總兵官李瑾居中節制左右遊擊將軍羅秉忠穆義由金鵝池進是月二十三日毛榮進至李子關伐木開路疊石成橋遣將分攻勇播等寨賊登髙倚險鏢弩礧石亂下如雨我軍各用神槍弩箭仰射力攻賊被殺傷遁入深箐中我軍乘風縱火焚其屋廬畜聚殆盡其各路兵進攻龍背豹尾等百餘寨一一皆克自二十三日至二十八日共焚毀賊寨七百五十六處禾倉三千八百一十一所斬首一千五百九十餘級生擒三百四十餘人俘獲賊屬八百餘口追還被虜男婦一百人馬牛羊豖三千鉦鼓鏢弩等軍器五千餘事上命降敕獎諭所遣齋奏百戶升副千戶舍人授所鎭撫○夜月犯軒轅左角星

○甲辰升監察禦史孫逢吉爲狹西按察司僉事

○巡撫陜西右副都禦史陳價奏陜西四川各邊鎭守總兵參將內外等官遣使入京賫奏往往多挾私貨重損驛馬且或攺寫關文增添上馬雙馬者深爲民患乞行禁治兵部覆奏從之

○提督兩廣軍務左副都禦史韓雍等奏成化三年冬流賊入石康縣執知縣羅紳掠男婦劫其縣印爲質索財以贖時居民多避寇移入廉州府城守備都指揮徐寧旣失防守又不出救宜究治僉事陶魯左參將夏鑑等合兵追捕至石康鄰境六菊山斬首一百九十餘級獲被虜人口二百四十餘兵部言徐寧之罪宜行雍等酌量輕重或逮問或奪俸立功自贖其執縣官印記質以索財急宜救治以弭寇安民從之

○乙巳詔修徐王墳墻垣之坍塌者○召備禦潮河川古北口等處都指揮劉淸領兵還京以邊警漸息故也

○丙午翰林院修撰羅璟言六事一曰勵聖志以隆太平之業二曰樂聖學以極正心之切三曰接羣臣以通上下之情四曰辧別賢否以公用捨之權五曰優容臺諫以廣聰明之徳六曰崇尙節儉以厚天下之俗﹤鋶﹣釒﹥入上曰所言有理朕當行者自行余令所司覆視以聞

○南京國子監祭酒周洪謨奏伏睹太祖髙皇帝敕諭國子監並監﹤矢見﹥極嚴重會饌之事永樂宣徳以來俱曾會饌景泰年間因缺柴薪暫且停止因循廢弛至今未復所有饌堂器皿敗壞不堪乞敕所司修完仍復會饌又言舊例監生丁憂俱準坐堂月日出身祭酒李時勉奏監生居家丁憂多有詐冒不準坐堂後給事中胡淸又奏如此恐有匿喪不舉者仍復準之如淸言則士子或至於詐喪如時勉言則士子或至於匿喪揆之至理皆所未當事下禮部覆奏會饌移文南京禮部議行丁憂月日行所在官司保勘違者一體治罪從之

○丁未遣戶部尙書薛遠祭太倉之神

○遣順天府祭宋丞相文天祥

○以巡撫河南左副都禦史王恕爲南京刑部左侍郎

○戊申敕南京右僉都禦史髙明仍同太監王允中淸理兩淮等處鹽法召錦衣衛指揮僉事馮珤還京以明等奏沿江鹽徒巨盜陸續捕盡故也

○鎭守四川太監閻禮等奏松茂等衛所屬白艸壩等番擁眾屢寇安縣轅門壩石泉縣大方關等處焚廬舍殺掠男婦二百餘人錢谷牛馬無算蓋因各城軍士俱調徵都掌松茂等處關隘多失巡守而守安縣指揮王璟備禦不謹事下兵部言王璟並各關巡守等官宜行巡按禦史逮問仍移文副總兵盧能等委參將一人率兵協同閻禮等禦寇從之

○己酉命錦衣衛帶俸都指揮僉事馬鑑子義代其原職本衛指揮使貴州都司帶俸都指揮同知袁勝子剛代其原職大同左衛指揮使

○調金吾右衛帶俸都指揮使曹廣於廣東聽調殺賊廣初以都督僉事充參將鎭守遼東開原坐失機降都指揮同知仍往遼東聽調殺賊尋以徵建州功升都指揮使至是奏向守開原時部下將士今多進秩在上聽受節制爲難乞調別用故有是命

○昏刻火星犯天街上星

○庚戌命故金吾左衛帶俸都指揮使王晟子榮襲父原職指揮使○夜月犯房宿南第二星

○辛亥琉球國中山王尙徳遣使臣程鵬等奉表貢馬及方物來朝謝恩賜衣服彩叚等物有差

○河南道監察禦史艾福等言近準掌太常寺事禮部尙書李希安經筵侍班臣惟君道莫先於聖學聖學惟在乎經筵經筵得人則聖學進而君徳成矣故侍從之臣皆文行兼茂之士而非儒出身者不與焉李希安發身羽士列職太常幸蒙皇上憫念供祀微勞超遷宗伯已出望外入侍經筵甚非所以崇聖徳重儒道也會兵科給事中董旻等亦以爲言上曰經筵之設所以講明道學關系甚重故侍從皆用文學之臣希安旣非儒流可罷侍班但令供禮官之職○命都督同知白玉兵部左侍郎李震簡黜皇城衛士之疲弱者更給鮮明鎧仗從禮部主事髙岡言欲嚴儀仗以壯國威也

○壬子宣府總兵官都督同知顏彪奏萬全右衛與大同東路接境其西陽河等處系虜寇出沒要路曩因兩地守臣各分彼此故墩堡壕墻之類修築苟且今多頹圮宜於無事之時豫爲修葺且西陽河口內與順聖川道路相通川中軍民浩繁烽堠數多每遇寇警瞭望不及亦宜體量形勢添設墩臺況今春作將興虜寇未遠似應先事豫防從之

○癸丑雲南總兵官黔國公沐琮奏太監羅圭梅忠二人同鎭雲南今圭卒乞免更差蓋二人同事往往相持不決反致違誤忠明敏不偏可以獨任事下兵部議其言可從有旨不必差官令寫敕與梅忠用心總鎭越四日內批召忠還而以禦用監太監錢能往代之能迆北人兄弟四人俱居內侍用計謀出鎭雲南自此多事矣

○甲寅河東王鐘鏸爲其長子奇淮選婚已得請後教授李恭典膳李馨察知其女嘗許適邑人朱氏因以諫王王不聽旣而朱氏奏發其事恭馨皆問罪復職當調任王因奏二人嘗勸諫且小心愼密而恭又訓誨其諸子不怠願得畱用上重違王意特從其請不爲例

○乙卯巡撫山東右副都禦史原傑奏徳州爲南北要衝軍民雜處姦盜眾多宜添差提督武臣一員事下兵部行令傑等會舉其人傑與巡按禦史吳遠俱稱兗州護衛指揮僉事鮑珣𨿽系王府職官然才能可用乞不爲例兵科參傑遠違例舉薦之罪兵部言徳州𨿽云要衝終系內地提督之官不設亦可而傑等旣被參駁亦宜究問上是之置傑遠不問

○丙辰命貴州布按二司進表官準雲南例往還得馳驛給廩

○命山東巡視倉糧按察司副使劉敬兼提督海道修飭兵備因巡撫右副都禦史原傑奏沿海衛所官吏貪虐而巡守等官經歲罕到故也

○敕戶部臣曰各邊糧艸不敷皆因鹽法廢弛獘出多端所致今後內外官員之家不許占中鹽引侵奪商利虧損邊儲其兩淮等處鹽法今遣太監王允中僉都禦史髙明整治爾戶部還將興革利獘事宜逐一斟酌以聞於是戶部奏鹽法之制自古有之我朝張官置吏督民煎辦以供國賦以資邊儲取用充足近因豪勢攙中致令鹽法不通謹以興革利獘事宜具奏請旨一在京內外官員如有家人親識攺軍民人匠投倚中鹽者聽戶科給事中舉劾通政司告送部者亦如之事連於官則奏請逮問若豪勢家人詐稱軍民者究實枷禁一各邊或急缺糧艸聽鎭守總兵巡撫官具﹤鋶﹣釒﹥某處缺糧或艸若干從本部處分不許預開鹽課之例違者參究一遼東各倉開中鹽課三百八萬引其未納者移文到後限以六閱月而完違者逮問如法有告納者驗實方允歲終巡撫官具數以聞一兩淮行鹽地廣商人多利兩浙次之是以人皆趨赴請存畱成化三年鹽課待充邊方急缺糧艸各邊關無得預以擬中違者參問一正統時鹽法阻滯特敕內外重臣整治事許便宜而行遂得﹤鋶﹣釒﹥通今已久廢今差官止於兩淮請於兩浙山東長蘆亦如兩淮之例一鹽運並提舉司官吏分派�人多不以序及有已派者又輒更動縱令胥役作獘分司鹽課司官吏人等遇有竈丁納課百端阻抑其各處監掣官員爲害尢甚請令巡鹽禦史並按察司官嚴加禁約犯而情重者謫戍邊方一各處鹽課司竈戶中有逃亡死絕遺下鹽課往往勒見在者陪補然其中又有貧窮借貸於官豪之家爲其占據役使或避重就輕投倚總催人等隱射額課請行整治鹽法官並巡鹽禦史按察司分巡官淸理分豁若有占據隱射者事發俱坐罪一竈丁煎辦正課有餘例送官給與直本但官吏先餌賄賂徵收不時致正課尙猶不足客�經年不獲關給不得已私市其餘冒爲引鹽又賂秤盤官吏互相欺隱是以私鹽橫行官鹽沮格請令整治鹽法官並巡鹽禦史按察司分巡官查問但犯二千斤以上賣者倍追其數坐罪買者問發充軍罪止本身若腹裏軍則發邊衛邊衛軍則發遼東經過有司故縱者亦查究坐罪一淮浙鹽場有上中下頃以分撥起訟令所司搭派恐經年久復踵前斃請行整治鹽法官並巡鹽禦史按察司分巡官禁約一河東歲額鹽課三十萬四千引計歲可得銀十七八萬兩足供邊儲但其鹽爲蒲角�羊等州縣人民及流民竊取以致私鹽盛行官鹽價賤客�不中請令巡撫官嚴督緝捕犯者謫戍邊衛鄰保不舉亦坐以罪奏入上是其議命揭榜示眾其兩浙長蘆候兩淮事畢以漸行之

○詔囚人例運灰炭及輸工作者量發其半運石俱赴正陽門外交納所司仍斟酌其則例以聞於是刑部尙書陸瑜等奏正統間工部議奏張家灣運磚止四十餘里馬鞍山運石路倍之所運石比磚其輕重宜減半折運此𨿽舊例但囚人貧富不同其所擬送必因其力可運者否則多致誤事宜令工部準舊例視運石所在酌量輕重遠近定爲中制行之便從之○丁巳巡撫湖廣右副都禦史羅箎奏湖廣薦罹水旱民饑糧少請令江西九江府所收船鈔攺納米運往被災地方賑濟已而巡按江西禦史趙敔又奏九江之旱尢甚他方宜存本處賑濟如例加息還官秋成停止從之

○以貴州用兵免司府州縣官明年朝覲

○開設河南鄧州道正司

○戊午鎭守遼東宣成伯衛頴引疾乞退閒不允

○庚申升羽林前衛帶俸都指揮使阮泰遼東都指揮使夏霖俱爲都督僉事以從徵建州功也

○鎭守延綏左少監秦剛奏天順五年虜眾渡河剽掠躬督官軍追討屢敗之乞視當時有功官軍事例升賞上以剛旣自陳督兵殺賊有功準升一級

大明憲宗純皇帝實錄卷之五十一

大明憲宗純皇帝實錄卷之五十二

成化四年三月辛酉朔升毛憐衛都指揮僉事札裏答木蘭河衛指揮使撒赤哈古裏衛指揮使亦兒兀裏奚山衛指揮同知程哥阿眞河衛指揮同知阿喇阿答哈者帖列山衛指揮同知鎖奴兀者右衛指揮僉事忽失答古裏河衛指揮僉事鬼未等俱一級以年久援例乞升也

○壬戌增置雲南布政司參議按察司僉事各一員管理銀場以丁憂起復山西左參議楊學江西僉事王春爲之

○癸亥安遠侯柳景印記應天並鳳陽等府州縣成化二年分孳生陪償馬騾駒七千八百六十六匹

○夜南方流星如盞大黃白色光明燭地自尾宿東南行至雲中

○甲子升南京太僕寺少卿鄭悠爲本寺卿

○免湖廣荊州等一十四府七十五州縣並武昌等二十三衛所無徵田糧子粒一百七萬三千二十餘石以去年夏旱故也

○乙丑淸明節遣駙馬都尉石璟蔡震分祭長陵獻陵景陵裕陵文武衙門各分官陪祭

○遣內官祭恭讓章皇后陵寢

○建州左等衛女直都指揮佟火羅等毛憐衛女直指揮魯禿等各來朝貢馬及貂皮等物賜宴並衣服彩叚等物有差

○夜月犯五車東南星

○丙寅命故萬全都司都指揮僉事張壽子璽襲父原職宣府前衛指揮使

○賞四川東鄕縣左右溪等處殺賊有功官軍三十六員名都指揮鈔一千貫彩叚三表裏指揮鈔八百貫彩叚二表裏千戶鈔六百貫彩叚一表裏百戶鈔五百貫絹三疋旗軍民快鈔三百貫絹布各一疋理辦軍需等項布政僉事彩叚二表裏主簿絹一疋○丁卯追封內鄕王同鋇故父鎭國將軍子﹤土戔﹥爲內鄕王嫡母貞烈夫人蔡氏爲內鄕王妃並賜謚號冊寶如例從王請也

○吏部左侍郎崔恭淸明節陪祭獻陵裕陵不於糾儀官處報名禮科給事中張賓劾其不敬上宥之命禮部仍查舊例以聞旣而禮部以正統十二年監察禦史萬節等奏準見行事例覆奏命如例行之

○夜月犯五諸侯南第一星

○戊辰攺戶部右侍郎楊璇爲都察院右副都禦史撫治荊襄南陽等處流民

○監察禦史李瓛南京太僕寺少卿魯崇志分俵應天等府縣天順八年分馬騾並駒八千一百四十匹

○巡按陜西監察禦史胡深言致仕兵部尙書王竑歷事累朝始終一節比因末疾懇乞休致如竑者進則盡忠於國退則守分於家今疾已平復乞起用以見聖明圖任舊人之意上命吏部知之

○禮部奏長河西魚通寧遠等處頭目剌麻番僧南合並烏思藏闡教王遣剌麻領卜車等違例朝貢巡撫四川右副都禦史汪浩失於禁止宜降敕切責及責都布按三司罪狀以後烏思藏番僧人等進貢務遵原定三年一次限期額數審有番王印信文憑方許存畱起送其國師禪師關文不得狥情濫收所進方物仍湏封記及長河西魚通寧遠等處每年亦湏量數放入務在撫馭開諭得宜毋得因而激變生患從之

○夜月犯鬼宿西北星

○己巳命都督同知馬良佩徵蠻將軍印充總兵官鎭守廣西地方

○太子少保戶部尙書馬昂乞致仕不許

○升監察禦史董廷圭爲山東按察司副使王朝遠爲陜西副使

○庚午夜月犯軒轅火星

○辛未升雲南洱海衛署指揮使範宗爲署都指揮僉事

○都察院奏通政司右通政劉昭丁憂守制時爲鄕人奏其兄暟倚勢圖利及侵占艸場廟基等事皆昭使爲之下巡按禦史按問多實今昭起復還任請逮問如律上以罪不因昭姑宥之

○監察禦史謝文祥等劾南京參贊軍務兵部尙書李賓猥以庸材難居重任乞賜罷黜召致仕兵部尙書王竑代之上曰賓舉自輿論竑累章乞休文祥等不知大體任情要譽妄擬進退下六科議於是都給事中沈珤等覆奏如聖諭上欲罪文祥等以其言官命姑宥之

○壬申升刑部郎中何喬新爲福建按察司副使

○鎭守遼東太監李良自陳有疾不能任事乞遣官更代上曰李良衛穎同守邊方如何相繼稱疾其令巡撫巡按官核實以聞

○鎭守四川太監閻禮等奏白艸壩等寨番蠻紏合各種番簇攻劫龍州江油等處指揮陳琦等不嚴守備參將李文等不時督視關堡致賊劫掠事屬失機俱當究問上命鎭守總兵巡撫等官嚴督所屬整兵撫剿之且命巡按禦史逮問琦等如律李文等姑記罪殺賊

○癸酉賜周府汝陽王第二子名曰同鎞第三子曰同鏚代府隰川王第十二子曰仕堊慱野王第二子名曰聰澟沈府唐山王長子曰詮鈹內丘王長子曰詮鋷鄭府涇陽王第三子曰見溢

○命祭宋丞相李綱於邵武府學時邵武府學教授張濟奏本學明倫堂西有宋丞相李綱祠未載祀典考得綱本府邵武縣人當徽欽時金虜犯順國家多事綱盡心爲國知無不言𨿽屢遭貶逐不攺初心乞命有司春秋祭祀以褒忠義事下禮部覆奏謂宋儒朱熹撰綱祠堂記亦稱綱爲一世之偉人宜如濟所奏移文翰林院撰祭文命有司春秋致祭從之

○免湖廣戶口鹽鈔二年以戶科右給事中劉昊奏其地災傷故也

○甲戌免魯府還官祿米七千三百五石有奇先是魯靖王薨其祿米已支費法應還官至是魯王泰堪乞恩故免之

○乙亥禮部奏西寧遊僧板尖恭尼麻綽失吉藏卜等賫敕往烏思藏闡教王等處開諭回還宜賜番僧衣彩叚靴襪以酬其勞其隨去徒眾貢馬亦宜如例給賜從之

○烏思藏闡教王遣番僧楚芹堅銼等闡化等王遣番僧領占把藏等各來朝貢馬及氆氌佛像舍利等物賜衣服彩叚等物有差

○丙子遼府枝江王豪壂以祖母莊惠王妃馮氏卒乞擇地造墳遷攺祖莊惠王合葬詔不必遷攺只於王舊墳添壙合葬之

○遼東自二月以來寧遠鐵嶺懿路蒲河沈陽前屯等處地方連有達賊往來窺伺欲乘隙入寇上聞命鎭守總兵巡撫等官嚴督守備官整兵防禦之

○戊寅免應天安慶二府並安慶衛旱災無徵田糧子粒共六萬六千四百三十餘石艸六萬三千六百一十八包有奇

○兵部奏建州三衛遣指揮阿魯力哈等四人入貢服罪且請仍舊開設衙門釋放犯邊夷虜上曰夷虜悖逆天道大軍方討平之如何輒便求請兵部還集多官會議以聞其阿魯力哈等禮部照例款待令其回還以後果能攺過自新輸誠效忠朝貢以時朝廷仍與開設衙門未晚也

○夜月掩心宿東星

○己卯升刑科左給事中左賢爲河南布政司右參議戶科給事中劉昊爲浙江右參議

○庚辰都督同知馬良奏臣奉命鎭守廣西地方見今賊寇擾攘官軍調用不足乞於臣原管本營內量選漢達官軍一千委都指揮三四員管領給與盔甲軍器馬匹賞賜等項隨臣前去遇警易於調度上許之命於本營內選帶漢達官軍三百人各賞銀一兩事平之日卽令遣還

○巡撫陜西右副都禦史陳價奏平涼延安慶陽等府所屬人戶爲因年荒賊擾逃移外郡十有七八所遺田土糧艸紗絹俱責見存人戶代納存者被累亦欲思逃逃者惟慮追陪不願復業臣愚欲將逃於河南山西湖廣四川地方者或行文彼處官司差人送回或令回文原籍府縣發人起取無分彼此悉與口糧其代逃戶陪納者悉與蠲除凡公私逋負一皆停免庶逃者樂於復業而存者不致思逃事下戶部以爲逃民近而知所向者宜如擬起取遠而無定在者宜行各該巡撫官勘實遣回於糧差則實免二年於陪納則量蠲其半從之○辛巳詔仍給徳王府白熟粳米歲二百八十三石有奇初王未之國時歲給糙粳米三千石而是米特給於內府以供王食用及之國例當停止王以爲請準蹔給一年後王欲爲定例上止許給粳糙米千石而白熟米則不復給至是復以爲請乃命就糙米千石內如數易給之

○命以山東濟南府在城稅課之半賜徳王爲湯沐之費歲爲鈔七萬六千八百三十貫有奇仍命寄飼馬艸料三月蓋王初之國已嘗再請給以五月至是因其懇奏復命給之且令繼今宜自措置無再煩擾

○命以順天府文安縣退攤空地三百六十五頃有奇賜嘉善長公主時公主已有賜地至是凡三奏故又給之

○哈密忠順王母弩溫答失力遣都指揮阿都剌等來朝貢馬駝賜宴並衣服彩叚等物有差○提督兩廣軍務左副都禦史韓雍等奏廣西猺賊林裕肇等劫賓州柳城等縣越過廣東化欽二州兩廣會兵追剿斬獲賊二百二十八人奪回被虜男婦並獲賊屬一百九十九人及原劫髙州陰陽學印一顆廣西官軍又擒斬賊二百七十八人奪回被虜男婦一百二十五人廣東官軍又擒斬賊九十人奪回被虜男婦一百五十九人並原劫石康縣等衙門銅印記四顆

○建州虜糾合朵顏三衛寇遼東開原等處邊境報至上敕鎭守總兵巡撫等官防禦之

○癸未命署都指揮僉事許寧充遊擊將軍往宣府統領官軍操練署都指揮僉事張順代寧守備柴溝堡指揮使張纓代順守備萬全右衛

○免直隸淮安府一州三縣邳州髙陲二衛災傷無徵秋糧子粒共二萬七千六百五十餘石○甲申復施州衛經歷黃溥爲廣東按察使溥先以忤石亨謫官至是巡撫湖廣右副都禦史羅箎乞擢用之溥亦自言其情命復其職尋注廣東

○兵部奏陜西洮岷二衛地方番賊出沒殺略人財分守千戶閻慶整飭兵備副使李玘守備都指揮韓春指揮何英等防禦不嚴俱當究問上命監察禦史逮慶問理玘等姑宥之

○賞沙子嶺等處殺賊有功官軍三百二十員名指揮彩叚一表裏千戶絹三疋百戶絹二疋旗軍人等布二疋

○戶科左給事中丘弘等言固國本在於厚民生厚民生在於抑兼並切惟洪武永樂年間北直隸山東地方土廣人稀太祖太宗屢渙綸音許民盡力耕種永不起科蓋欲地辟民聚以壯基圖聖慮神謨深且遠矣夫何近年權豪勢要專利病民或稱爲退灘或指爲空地往往朦朧奏請遠者難以盡述臣請以一二近者言之嘉善長公主累請文安等縣閒地西天佛子札實巴奏求靜海縣地及宛平縣佃戶俱蒙兪允夫公主食祿之家也兼以駙馬兩祿猶稱日給不足札實巴佛之徒也乃反慈愛之教而以削剝爲事𨿽皇上天地之量不咈其請然羣下溪壑之欲必至無厭承行者受其囑討𨿽知非所當得略無執辯之詞勘報者畏其權勢𨿽知明有租稅亦作空閒之數原其所由是皆無藉之徒竊以扳獻而漁獵其中姦狡者投爲管業而囊橐其內之所致也況地踰百頃古者百家之產也豈可狥一人之嗜好而奪百姓之恆產哉伏望陛下均天地育物之心厚民生衣食之本收回前命還給下民仍敕該部痛革往斃示以重法庶幾人知警懼民得聊生﹤髟巾﹥﹤鋶﹣釒﹥上詔以爲田土除勘明賜給外自余仍覆實以聞繼今凡有求者一切不許著爲令

○丁亥巡按廣西監察禦史並布按二司官合奏梧州府事繁而知府袁衷治尙安靜平樂府事簡而知府蔡瑛才堪治劇二人之才各有所宜請兩易之上從其議調瑛梧州裏平樂

○復設陜西同官縣金鎖關巡檢司初西安神水硤地據衝要舊有關久廢而基址尙存至是有司請復設之

○戊子命廣西署都指揮僉事張壽充右參將分守柳慶地方○復命提督兩廣軍務兼巡撫左副都禦史韓雍專一總督軍務以廣東左布政使陳濂爲都察院右副都禦史巡撫廣東福建按察使張鵬爲左僉都禦史巡撫廣西以雍奏兩廣地方廣闊軍民事繁一人不能徧歷乞各增文職大臣一員分理巡撫仍命文武重臣各一員專在兩廣接界梧州府駐札提督軍務總制軍馬兵部覆奏上以爲宜如所請於是命雍專一提督軍務其巡撫官兵部會同吏部推舉堪任者以聞於是尙書李秉白圭合舉濂鵬堪任故用之

大明憲宗純皇帝實錄卷之五十二終

明憲宗純皇帝實錄卷之五十三

成化四年夏四月庚寅朔享太廟遣官祭司竈之神

○詔給慶雲伯周壽順天府涿州莊田六十三頃有奇不爲例時方禁求莊田者而壽乃皇太后第冒禁以請上不得已與之

○辛卯命故忠義前衛帶俸都指揮同知李成子俊襲父原職指揮同知寬河衛帶俸老疾都指揮僉事常茂子昱代父原職指揮使

○給事中徐英禦史柳彰點閱京榮軍士有失伍者劾奏把總指揮歐恕等及坐營都督鮑政縱弛之罪上命逮恕等於獄令政自陳政具奏伸理法司言其無罪免之○癸巳詔錄故右都禦史顧佐左都禦史軒輗左副都禦史馬謹禮部右侍郎王士嘉南京刑部尙書耿九疇南京戶部尙書沈翼子孫各一人入國子監讀書先是都禦史葉盛建言錄用已故及致仕大臣子孫有旨許其子孫自陳吏部列尙書李敏等二十五名上奏詔旣往者賢否已定非有顯績不足旌勸今所列太濫宜擇其尢者以聞至是吏部﹤鋶﹣釒﹥操行端謹者八人顧佐軒輗耿九疇馬謹王士嘉沈翼王竑王宇政績頗著者二十二人張鳳李敏芮釗王永壽孫時賈諒韓福章敞焦宏張惠蕭晅王暹石瑁沈固王賢孫曰良孔文英王來石璞孟鑑鄒來學乞裁處上曰錄用大臣子孫當時朝有定論如何日久一槪泛言於中特錄佐等六人子孫一人入監仍戒以後不得濫及六人者惟九疇不在盛原奏之數蓋盛乃九疇子婿章內所謂以嫌難言者也又王竑以養病忤旨故恩止於翼說者又謂沈翼亦無大過人者當道以其子珤見任言官而與之

○兵部尙書白圭等奏湖廣寶慶武岡彰寧等處苗賊聚眾搶虜人畜焚毀房屋大肆凶惡總兵官李震參將髙端不能申嚴號令以致失機誤事鎭守太監郭閔贊理軍務都禦史羅箎不嚴加督屬況又徇情隱蔽請俱治其罪上是之姑宥震等令盡心剿賊

○提督四川軍務兵部尙書程信總兵官襄城伯李瑾等奏臣等奉命䢐徵恪遵廟謨親至大壩令南寧伯毛榮遊擊將軍羅秉忠都禦史陳宜汪浩參將宰用吳經都督芮成等分兵進攻山都等處洞寨殺敗賊眾旣而合兵攻山都六鄕盡焚其諸寨凡斬首三千一十七顆生摛九百五十三名焚寨一千四百五十七處禾倉九百八十一所獲銅鼓六十三面並牛馬豬羊盔甲鏢弩牌刀旗號弓箭無算餘賊奔遁山箐者仍督兵搜剿並按問九姓上獠平昔爲惡者再行奏報臣等伏惟數百載劇賊一旦殄滅良由皇上威震八荒明見萬里所致臣等獲睹大捷不勝欣躍謹具以聞上敕信等曰比得奏報具悉此皆爾等畫之良故所向克捷良用爾嘉玆特獎諭以慰勤勞其未盡賊徒尢須督兵設策剿捕母俾遺孽復貽民患其九姓土獠並內地所有劇賊亦須乘機撫捕毋容滋長若賊果寧息爾其與鎭守總兵巡撫等官集議長策或於某處可設置衙門關堡防禦或於某所宜存畱官軍操守務在處置允當保無他虞然後具奏班師其欽承之

○昏刻木火二星合於井宿

○甲午詔進封故贈都督僉事周能爲慶雲侯贈夫人甄氏爲慶雲侯夫人賜誥命

○免四川州縣官朝覲以徵剿山都掌蠻故也

○太子少保吏部尙書李秉乞罷太子少保不許初秉督軍徵建州凡官軍奮勇者例賞不升秉乃乞罷所加官爲官軍請升詔從其言凡深入虜地殺賊者升署一級不爲例然不言秉加官罷否故秉復有此奏

○授進士曹宏爲福建道監察禦史

○升廣東右布政使張瑄爲左布政使

○乙未烏思藏番僧三竹藏卜等狹西河州弘化寺番僧工哥端竹等洮州藏撒寺下番僧板著等岷州添郭等簇簇頭番人撒剌等各來朝貢馬及氆氌佛像明甲等物賜彩叚鈔錠等物有差○陽武侯薛琮卒琮太保陽武侯祿之曾孫祿生勛勛生詵詵生琮景泰五年襲爵食祿不視事至是卒上輟朝一日命禮官諭祭工部營葬事

○賜晉府陽曲王第九子名曰鐘金�屚十子曰鐘金�冤代府昌化王次子曰成鍋

○丙申升廣東按察使夏塤爲廣東右布政使

○夜南方流星大如盞靑白色有光自亢宿西南行至軫宿後二小隨之

○丁酉夜月犯軒轅大星

○戊戌命五軍營都指揮同知董昇等七十二員三千營都指揮同知楊廣等二十八員神機營都指揮同知李玙等四十二員俱添補奮武等十二營把總管操從兵部推選也

○兵部奏南北直隸遞年解送太僕寺轉發順天府寄養備用馬近歲折徵價銀解部轉送太僕寺無官庫收貯且今禦馬監並大同見缺馬尙未給領乞令太僕寺委官賫送價銀赴大同巡撫官處交收買馬其禦馬監亦許支去易買庶爲兩便上從之命以後折徵價銀令工部及順天府於太僕寺建官庫收貯之

○己亥修築順天府順義縣土城

○錄尙寶司卿朱奎子賓入國子監讀書不爲例旣而罷之近例京官三品以上功績顯著者許錄子孫一人入監奎官五品冒請得旨於是科道交章劾奎書寫末流叨居近侍論等級旣非大臣究素行實同凡庶乃敢故違事例罔上欺公不揣自已出身尙謀爲子幸進命下之日物議沸騰伏乞斷自宸衷收回前命將奎寘之於法以爲人臣懷詐不忠之戒章上上曰蔭敍子孫此朝廷優禮大臣之典若槪而施之則名器混淆無復差等奎秩不應蔭而乃朦朧奏乞論法當治其罪姑宥之罷其子毋令入監

○前刑部尙書兪士悅大理寺右少卿古鏞俱以天順元年除名爲民至是各訴冤求復舊職事下刑部具二人得罪始末請會議處分詔已之

○庚子太常寺奏天地壇外墻風沙堆積幾與墻等內壇及山川壇周圍蓋瓦俱被風損壞宜速修治工部覆奏從之

○免南京鷹揚等十一衛無徵子粒一萬四千五百五十四石有奇以去年夏秋旱災也

○戶科給事中李森言在京文官三品以上俱令子孫一人入監讀書𨿽系議行事例臣以爲各官子孫生於貴族鮮克由禮惟知驕傲是尙計以歲月得官若槪將此等入監不無廢學怠志宜停此例事下禮部請會官議上曰先王之政仕者世祿京官仕至三品以上蓋亦積歷久而勞勣著矣朝廷錄用一子入監固未爲過矧祖宗明有故事乎李森昧於古訓持論刻薄不體朝廷忠厚之意朕所未諭但古者賞延於世所以報有功自今三品以上官非歷任年久政績顯著者不許濫敍其子庶幾人知所勸

○巡撫遼東僉都禦史張岐以挾私生事酷害邊軍爲軍士所奏命給事中鄧山刑部員外郎周正方往按之

○辛丑復以番僧都綱堅粲列爲佑善衍教國師賜誥命

○壬寅荊王見潚奏臣弟樊山王見澋已受冊封乞僉撥校尉以備使令上命所司如例僉三十名與之

○癸卯福余衛都指揮可臺遣指揮赤速等建州衛女直指揮因八等各來朝貢馬及貂皮賜宴並金織襲衣彩叚等物有差

○四川鹽井衛軍民指揮使司土官副千戶剌馬能遣舍人你麻折等貴州宣慰使司上馬橋等長官司長官方勇等遣頭目方先等各來朝貢馬賜彩叚紗錠有差○甲辰禮部尙書姚夔等言竊見今年自春䢐夏天气寒慘風霾陰翳日色無光近一二日來黃霧蔽天晝夜不見星日況今四月中旬雷不發聲考之傳記各有徵應邇者北虜屢寇邊境四方日報災異人事如此天其或者仁愛皇上有以警動之乎伏惟皇上當春秋鼎盛之日正嗣續繁衍之時柰何震位尙虛切系人望天與祖宗之意固自有待然臣等區區忠愛之私有不能已竊睹英宗睿皇帝臨作以來克遵祖訓以禦家邦而慈懿皇太后皇太后貴妃宸妃以下皆有關睢之徳螽斯之羙所以子孫眾多本支隆茂伏願皇上修身養徳感天格祖思國本之不輕思宗社之至重思聖體之當愼惜思聖愛之當均溥將見六宮奉職則百斯男九廟降祥本支百世實天下之大幸也然此在聖心一轉移之間非求神奉佛之所能致若西山塔院勞民傷財所宜停罷阿吒哩之流惑世誣民所當斥回餘如府庫金帛皆民膏髓不宜浪以費用諸作匠役無大勞效不宜濫授官爵先儒眞徳秀有言人主修徳講學則天下安昆虫艸木亦得其所誠爲至論伏望皇上奮發乾斷痛自攺省於每日視朝之後循祖宗故事詣文華殿畱心講筵裁決政務開誠心布公道以來善言親君子遠小人以圖治化𨿽一服食一言動之間皆遵成憲而行則天意可回而災異可弭矣﹤鋶﹣釒﹥上詔曰上天示戒實警朕心卿等所言足見忠愛內事朕自處置其政令之在外者當斟酌行之

○乙巳仁祖淳皇帝忌辰奉先殿行祭禮

○丙午上諭禮部曰天久不雨兼以連日風霾朕心憂懼其以本月十八日爲始致齋三日以答天譴仍禁屠宰三日禮部請遣大臣一員祭告山川之神因言湖廣江西四川河南山東浙江直隸等處雨晹不時多有災咎宜差人各賫香祝遣彼處巡撫布政知府等官祈告嶽鎭海瀆及各境內山川之神上從之遣英國公張懋祭告山川遣各堂上官分詣京城寺觀廟宇行香

○命大寧前衛指揮使紀俊等代都指揮劉寬等把總三千營都指揮蕭英等代指揮同知楊敬等神機營管操指揮使鄧英等代都指揮使黃欽等五軍營管操

○丁未浙江黃巖縣民應昌兪楷等因私怨聚眾各五百餘攻斗有司執四十一人坐以徒巡按禦史張敩謂情重法輕駁之旣而知府阮勤議比彊盜得財律敩具以聞事下刑部以爲律有正條而敩等所議輕重失宜宜令重鞫必求至當從之

○戊申攺工部左侍郎彭誼爲右副都禦史巡撫遼東時巡撫都禦史張岐坐不法當逮問詔舉堪巡撫者二人吏部舉太僕寺卿鄭寧大理寺左寺丞田景暘上曰遼東巡撫官自王翺後累見更換甚不便可於在廷大臣中舉二人於是吏部復舉誼及邢部左侍郎曾翚詔用誼

○己酉提督四川軍務兵部尙書程信等奏臣等奉命同總兵官毛榮等率統官軍深入賊巢搜剿盡絕地方寧靖請令所統軍馬各還原衛上曰賊寇旣寧其班師還京

○罷修西山塔院遣番僧阿吒哩乘傳回本土從尙書姚夔等言也

○庚戌賜提督兩廣軍務兼理巡撫左副都禦史韓雍誥命雍父貴年八十四雍乞恩欲其父得生被榮封詔特給之不爲例

○安南國聚兵千餘立柵挑塹占據廣西憑祥縣地方提督軍務都禦史韓雍等以聞上敕雍及鎭守總兵等官計議長策嚴督所屬整兵防禦○封西僧札巴堅參爲萬行莊嚴功徳最勝智慧圓明能仁感應顯國光教弘妙大悟法王西天至善金剛普濟大智慧佛札實巴爲淸修正覺妙慈普濟護國衍教灌頂弘善西天佛子大國師鎖南堅參爲靜修弘善國師端竹也失爲淨慈普濟國師俱賜誥命西僧以祕密教得幸服食器用僣擬王者出入乘棕輿衛卒執金吾杖前導達官貴人莫敢不避路每召入大內誦經咒撒花米贊吉祥賜予駢蕃日給大官酒饌牲餼至再錦衣玉食者幾千人中貴人見輒跪拜坐而受之法王封號有至累數十字者

○升西番剌旺藏卜爲都指揮僉事因其遣使入貢求請也

○辛亥仁祖淳皇后忌辰奉先殿行祭禮

○升府軍前衛指揮同知董晟爲指揮使晟以斬賊功當升有司失於銓注至是始攺正升之○壬子戶部臣言今年自春至夏亢旱不雨陰風晝夜不息其湖廣山東河南並南北直隸軍民所種二麥無收南京三月大雪盈尺鳳陽諸處餓殍載道四川貴州用兵日費千金西北二邊寇賊徵剿未巳加以上年江西湖廣災傷饋運悉皆蠲免米價所在騰貴若非蚤爲之所切恐貽患匪輕宜通行天下巡撫巡按官各督司府州縣委官徧諭鄕都村疃民庶善加撫卹曲爲咨詢其徵納除糧艸絲絹軍需外自餘一毫不許擅科一夫不許擅役禁富民勿取私債核饑戶均受實惠如所賑不敷則從宜處置無令冒濫以干刑憲庶幾憂先天下患弭未然從之

○昏刻金木二星合於井宿

○癸丑命右參將王安仍分守花馬池營調署都指揮僉事丁瑄協同守備興武營署都指揮僉事鄭英同都指揮僉事袁政備禦寧夏

○鎭守蘭縣都指揮姜盛受所部毛褐事覺召其人還之巡按禦史以聞置不問令自陳盛卽首服遂宥之

○遷瀘州衛於渡船鋪增置江門水流崖洞掃等處關堡攺大壩爲太平川設太平長官司時提督軍務尙書程信總兵官李瑾等以都掌蠻民素號難治非瓜分其地設官建治以控制之殊非久安長治之策事下兵部覆奏以爲宜從之

○兵科給事中陳鶴言三事一民間畜馬多無生息往往鬻產業質子女以買補及解至京有不中者又稱貸增價別買以補之官司散俵軍上騎操給與艸料被其質錢私用以致瘦損倒死而又別給設有緩急何由得用請敕所司時行點閘驗馬肥瘠如有侵欺艸料致馬倒死者治以重罪一張家灣抵京城裁六十里不逞之徒往往肆行劫掠甚至京城內外暮夜亦有彊盜突發明火持杖搶劫請敕所司計議於城外起至張家灣一路每五里置一鋪每鋪撥軍十名守之每三鋪設一官總之而以指揮更相輪替置銅鑼軍器時行巡邏其在城地方乞敕錦衣衛多撥旗校分管各城每城設千百戶二員而總之以指揮一員亦更相輪替各隨城方分守該管官員往來提督遇有彊盜捕獲一次者賞勞二次三次者升遷疏虞一次者罪罰二次三次者降黜如此則防禦不懈盜賊自然知懼矣一宣府爲北陲之重鎭西距大同四百餘里南距京城亦四百餘里其獨石馬營等處天城洋河等口皆胡騎入寇之地然二鎭之城彼此隔越節制不及乞於大同宣府仍各設都禦史一員各自巡撫一或有警督兵而出人莫敢不用命矣事下兵部議謂宜命所司參酌舉行上從之命會官推舉堪巡撫宣府者以聞

○甲寅靖遠伯王瑺以刑部皂隸有遇之不引避者瑺怒杖之八十爲其人所告刑部乃逮行杖者治罪因劾奏瑺詔宥之仍停俸三月

○西寧侯家人陳剛及軍捨劉斌等十三人常在京城內外白晝劫奪人財物或敺傷人爲錦衣衛所執下都察院鞫之擬剛傷人法當死余悉杖徒例充邊軍者十人徒口外爲民者二人大理寺詳審以聞詔剛如律斌等仍枷項示眾一月然後遣之

○乙卯秀王府長史劉誠趙銳以擅受詞狀爲法司所劾下獄罪當杖王具奏爲請上皆宥之

○刑科給事中白昂以災異上言六事其一謹命令以全大信皇上卽位以來首頒明詔罷土木絕貢獻取回織造叚疋官員停追災傷地方馬匹然行之未久俱復如舊乞賜申明俾遵成命他如戒飭權豪不許中鹽禁約勢要不得乞地及禁京城內外不許修蓋寺觀是皆所以革姦去邪而保愛元元之意也伏望保此大信堅如金石信如四時不移於親愛不易於近幸則法令嚴明而彰信兆民矣其二修治化以止流民卽今河南荊襄附籍流民已有六萬三千餘戶未附籍者猶不知數皇上簡任憲臣往彼撫治然而猶有仍前流往者蓋因新收逃戶旣得賑卹復業流民又免糧差惟安土重遷始終不逃者每代逃戶陪糧服役及不能存今宜嚴加禁約府衛州縣務在敷宣徳化撫卹軍民使之各安其業不致流移可也其三禁科徵以蘇民困前者光祿寺下順天府鋪行買辦諸物不卽關與物價市廛小人富少貧多或典賣家貲或出息假貸竭盡艱苦方得完足又經月久未得價值資本旣失無所經營多至失所乞裁省冗費俾百司度支量入爲出仍責各處歲辦諸物務要依期輸納以備供應其四專委任以革民姦今各處起解稅糧軍需等項有司多縱姦民謀充解戶動經三五六年不得完納供應不敷多由於此宜定立則例錢物多者必須委官督解或每府一員或每州縣一員若物數少者亦令差吏管運俱要督令相應解戶依限起解其五立期限以集庶物今天下官吏軍民人等有因考滿給由有因訴訟理冤事干在外提人照勘者在京各該衙門類行該司府衛令其勘報所司奉行旣久視爲泛常動經年載不卽完報以致聽候人難今後宜量其事情大小驗其往來程途就於勘合札付內定立期限違者罪之其六止虛僞以息刁風今各處軍民人等來京奏訴詞訟其中實少虛多刁猾之徒意欲竦動官府往往駕空捏詞訴一事而添捏數端告一人而牽連數上以欺誑朝廷下以冤陷良善今後一應詞訟奏本宜定與計字則例或三百或四百詞狀字數亦宜依此有故違者通政使司省令攺正然後接受或出榜曉諭使之知禁毋得縱其虛誕之詞上覽奏下諸司處之

○巡按福建監察禦史塗棐按泉州知府李宗學受財人命等罪宗學遂訐奏棐事詞連南京翰林院修撰羅倫命錦衣衛差官逮棐宗學等倫適行取到京都察院奏畱之待對旣而棐宗學等至問虛擬罪有差倫復任

○丙辰命錦衣衛指揮僉事朱驥提督五城兵馬緝捕盜賊

○丁巳上以天旱不雨特降旨法司監問囚犯恐有冤枉宜從寬卹遂命司禮監太監徐浩公同三法司堂上官詳審之其重囚並情罪有可矜疑及見枷號者命具錄來聞徒流以下減等就便發落於是罪當死而情可矜疑者枷號而期限未滿者皆得充軍徒杖以下皆遞減一等卽放遣之

○以太僕寺卿鄭寧爲都察院左僉都禦史巡撫宣府地方

○刑科給事中虞瑤言比者承運庫奏稱賞賜叚疋不足令浙江福建及應天府存畱稅糧支買一萬贓罰等銀倍買足之夫稅糧與銀所以爲賑濟之資不虞之備今乃悉歸措買之用設再旱澇將何以爲賑濟乎又言浙江處州府處於萬山之中地險民悍易於生變往年陳鑑胡葉宗流之徒實爲明鑑近數年間帖然無事正以銀場不開有司無擾故也近者太監盧永承命往閘銀課由是有司不卹民艱乘時射利剝削無已寇盜復興或爭鉚而殺人或出境而行劫意外之事不能保其必無也織造已有常數稅課亦有定額若陛下量入爲出節而不費豈有不足之患哉伏望念天下之多事憫小民之艱難體大易制節之理以萬方惟正之供叚疋銀課暫且停止太監盧永卽行取回則民困以蘇國用自足矣事下戶工二部戶部覆奏以爲京師及各邊費用不給所出銀課恐難停止宜敕浙江布按二司選委廉幹官從輕采辦其取回太監盧永宜如所言工部亦以爲欲如所擬恐歲用不敷宜於本部原派買辦彩叚共三萬疋內減其半議上詔盧永不必取回銀課依減輕則例采之其買辦叚疋亦如議減半

○太子少保禮部尙書兼文淵閣大學士陳文卒文字安簡江西廬陵縣人正統丙辰進士及第授翰林編修充經筵官己巳升侍講景泰庚午考順天鄕試是科廣舉子解額得人爲多辛未用少保髙谷薦擢雲南右布政使政尙寬平民以爲便天順丁丑遷廣東左布政使以母喪不果赴戊寅驛召還京師拜詹事府詹事癸未擢禮部右侍郎兼翰林院學士入內閣參預機務甲申上嗣位攺吏部左侍郎兼職如故同知經筵事修英宗實錄充總裁官乙酉升禮部尙書丁亥實錄成加太子少保兼文淵閣大學士尙書如故至是卒贈榮祿大夫少傅謚曰莊靖遣官祭葬官其子璋爲中書舍人之體貌魁梧風采峻整早負重望其在雲南士大夫冀其必進用及入掌宮端乃好行鄙事爲春坊官使勢者所侮慢恆斂容遜避人頗致疑逮晚遭柄用與李賢同事事皆處分於賢輒懷憤撓之賢卒首秉國鈞遂恣意徑行不顧大體尢不能誨子縱其僕隸大通賄賂名望大損人皆嘆其不如素料云

○戊午命萬全都指揮僉事文宣守備蔚州

○復置寧夏衛大沙井驛

○戶科給事中賀欽言今年自春䢐夏災異疊作或風霾累日或黃霧障天或狂風怒號始恆陰而少晴繼久旱而不雨頃者禮部尙書姚夔等建言請修內外之政以爲消弭之圖伏蒙綸音獎其忠愛且曰內事朕自處置外事便斟酌行此誠陛下遇災而懼應天以實之盛心也是以命下之日陰曀頓開旣而又以久旱爲憂躬率羣臣齋戒吁禱則於次日微雨卽降天人感應其速如此然而自是以來風霾復作旱勢日增豈陛下應天之心勤於前而怠於後抑羣臣徒事虛文無以爲陛下助耶不然何今昔感應難易不同如是也伏望陛下念天變之可畏憂民命之將絕省公責已下詔求言絕遊宴之樂止冒濫之賞嚴君子小人之別通君臣上下之情於宮闈則正名溥恩以繁本支於經筵則延訪緝熙以通治道以至一政令云爲之頃一起居出入之微舉無少愆動罔或悖如是則有以篤格天之實心修格天之實徳行格天之實政矣夫然後責羣臣怠事廢職之罪示之以悔過自新之途懲其虛文勉其實效其或弗修黜以爲警如是則君臣上下同一應天之實心矣將見天心之應必如成湯之禱桑林周宣之訴云漢不轉災而爲祥易旱而爲丰未之有也蒙﹤鋶﹣釒﹥上旨未及下同科給事中胡智亦以應天以實爲言上批答曰言路未嘗沮塞修省亦未嘗敢慢朝廷凡事俱已從省矣君臣上下仍須同加修省以回天意繼今言官有﹤鋶﹣釒﹥其參酌眾議以聞不可各執己見欽等乃復上章自劾云臣等濫居言路平時緘默取容以致災害薦臻曠職之罪無所逭矣伏願皇上將臣等放歸田裏庶幾在位諸臣知所警懼修攺以回天意是臣等庸繆始於冒進𨿽無補於明時終於勇退尙少愧夫流俗上不允

○己未早朝鴻臚寺序班奏朝官數少命閱籍得不朝者九十二人俱送錦衣衛鞫之

○命故遼東都司帶俸都指揮僉事劉慶弟恕襲慶原職府軍前衛指揮同知

○鎭守延綏總兵官署都督僉事房能等奏舊設忽都伯顏堡北去楡林城二十八里南去魚兒河堡六十五里遠近不均遇警難於應援欲將此堡攺名歸徳堡移於地名九股水築立庶道裏適均易於防守事下兵部覆奏從之明憲宗純皇帝實錄卷之五十四

成化四年五月庚申朔升南京太常寺少卿陳俊爲戶部右侍郎掌光祿寺事禮部右侍郎李春爲工部左侍郎

○命後府都督僉事張鵬子遠代父原職大同左衛指揮使

○兵科給事中陳鶴言禮部奏準天下郡縣學校廩增生員俱照舊額而革去附學生員夫地有廣狹所生之才有多寡猶十指然不能以一律齊今一槪拘以定額不無遺才自今附學生員宜考其文學不必拘其額數民間子弟取其俊秀不必拘其年歲借曰今之入學者圖優免其家差役則不與優免可矣又況提調已有官而又令布按二司兼督之則委任不專何以責其成效事下禮部言古者十五而入大學豈可不拘年歲其大府州縣人才眾多之處可於原擬增廣附學之外量增三二十名以備補缺至若提調學校之官一時巡歷未易周徧若不許布按二司官提督勸勉學政不無愈廢及言生員不與優免差役亦非舊制俱難準行從之

○辛酉升四川按察司僉事顏正爲本司副使整飭瀘敍邊備時山都掌初平提督軍務兵部尙書程信等建議設衛所增營堡及長官司衙門故令正統領瀘州等衛並戎珙等縣官軍民快往來調度修護城池淸理河道整理屯種諸事

○壬戌升光祿寺署寺事右通政劉璉爲本寺卿

○遼東副總兵都指揮使裴顯分守開原虜寇入境不能禦罪當充軍山東都指揮石端鎭守涿州受人囑托罪當杖法司會審以聞顯降指揮僉事原衛帶俸差躁端罷鎭守隨操京營皆以寬卹恩也○癸亥升京營把總署都指揮使韓忠爲右軍都督僉事充參將統理四川永寧等衛所軍馬從提督四川軍務兵部尙書程信等請也

○禮部主事陸淵之奏刑罰𨿽嚴可警於一時爵賞𨿽重不及與後世惟羙惡之謚一定則榮辱之名永遠不朽我朝祖宗尢重謚法𨿽以親王勛臣苟無善行亦不輕與之以羙謚比年以來故官子孫往往以私求而得羙謚上之予之也旣無所擇下之得之也不以爲榮邇者太子少保禮部尙書兼文淵閣大學士陳文卒奉聖旨謚曰莊靖莊靖羙謚也陳文何足當此迹其平生所存所行貪徳彰聞污風大著縱子爲惡滅裂義方繆居調元贊化之任素乏經邦濟世之才生旣逃於重罰死又竊夫羙名殊失古人勸善懲惡之典乞敕廷臣會議削其美名更以惡謚以服天下之心以爲將來之戒設謂大臣之惡不可暴之天下後世恐傷朝廷禮遇之意則止而不謚於義亦可奏入上曰陳文在時不聞人言其過惡沒後循例加以恩典事已施行如何方來訐奏不準

○甲子端陽節賜百官宴於午門

○乙丑山西按察司提調學校僉事胡謐請頒大明一統志於天下禮部乞於司禮監關領原本付福建布政司下書坊翻劾印行從之

○昏刻月犯軒轅左角星

○丙寅命南京守備太監安寧成國公朱儀尙書李賓會同三法司審錄獄囚時南京亦久不雨應天府府尹畢亨以緩刑弛力爲言故有是命

○升萊州府知府張諫爲太僕寺卿

○監察禦史李傑有罪除名先是傑巡按山西市所部狐裘等物而不歸其直巡撫都禦史李侃與傑以公事相惡遂發其傑亦摭侃事訐奏之命刑部員外郎孫瑜等往勘逮傑等至京傑屢冤並訐侃事不已至是因寬卹會審傑遂定罪除名仍命給事中蕭彥莊等往按侃事

○丁卯工部右侍郎兼翰林院學士劉定之以久旱上言四字一曰求天地之心夫天气下降地气上升則陰陽和而雨澤降今久旱風霾天地之气不和而致然也臣愚以爲皇上猶天中宮正後猶地豈非正後禮遇稍疏而天地示戒若此乎由正後而及於妃嬪其進見先後悉循其序此誠古帝王修身正家之要道太祖皇帝垂訓之成法聖嗣由是而藩昌宗社由是而永固惟皇上其動念焉不可以爲細故而因循不攺恐有後時不及之悔也其二曰體祖宗之意自太祖皇帝以來列聖垂統本支百世子孫千億諒祖宗在天之靈莫不仁愛慈惠之欲其存全也是以英宗皇帝深體此意出遠年所幽建庶人等俾其配偶生聚今郕戾王妃女𨿽以蒙寬恩有素臣愚以爲其女若已及笄皇上宜命禮部依宗室諸王女例爲之婚配此誠祖宗列聖所望於皇上者也先王仁政使民內無怨女況於宗室親近乎無怨曠亦和陰陽致雨澤之理也其三曰聖學宜法乎切近臣見伊傅之告�嗣王必以湯爲法旦奭之告周嗣王必以文武爲法下至漢唐賢臣之告其君必以髙祖太宗爲法何也以其取法九切近也我朝太祖皇帝徳業隆盛超越商周之先王漢唐之先帝遠矣臣願皇上取其禦制諸書及史臣所纂述寶訓與大學衍義貞觀政要相間進講旣覽於古又法於近若必待衍義政要終篇而後禦覽及此則在數年之後太遲晚矣書曰徳日新萬邦惟懷其可待數年之後乎其四曰聖治勿惑於異端皇上自居東宮卽畱心於聖經賢傳今日以之制治保邦無不用此至於佛老異端初無所用旣未能盡辟去之於祖宗時有寺觀塔院姑存其舊勿增廣可也誠以天下太平日久民生日眾物產不足以供民衣食而內奉朝廷外給邊境其所用日增月盛若復糜費於異端民將何以堪之乎臣旣讀儒書則知侈奉佛老之教爲非知而不言則負欺君之罪惟皇上其俯察焉﹤鋶﹣釒﹥入畱中不下

○戊辰遣隆平侯張祐鎭遠侯顧淳駙馬都尉石璟丰潤伯曹振爲正使尙寶司少卿楊導兵科給事中蕭璇刑科給事中虞瑤吏部郎中倪輔爲副使持節封鄭世子祁鍈爲鄭王肅康王庶長子洵陽王祿埤爲肅王趙府襄邑王嫡長子見滃爲襄邑王秦王庶長子誠泳爲鎭安王

○禮科給事中成實言京畿之內天下�賈百貨之所聚近因內帑曁光祿寺缺羅叚豬雞等物和買於市人甚苦之夫以天下之供爲朝廷之費殆無不繼乞節浮冗之費使則用常充或有急缺亦宜依時價收買則天下之商皆悅而願藏於其市矣又言近禮部奏稱該年歲貢生員若已行起送遇有事故或過一年之上者並不許補貢夫以堂堂國學𨿽納馬納粟者皆得肄業其中何獨於此數人不能容哉況其人遇有事故皆出於不得已乞自今不分年月久近準令次貢考補庶使人材無所阻滯上命所司議多從其言但歲貢生已到部而遇事故及遇事故而過三年之外者俱不聽補貢○己巳大祖髙皇帝忌辰奉先殿行祭禮駙馬都尉趙輝承命祭孝陵

○日本國遣使臣居座壽敬等來朝貢馬謝恩賜宴並袈裟彩叚等物其存畱在船通事從人各賞有差

○升雲南按察司僉事曹輔爲廣東按察副使復除廣東僉事張珩於山東

○庚午升寧國府知府兪鐸爲雲南布政司右參政

○山東費縣知縣殷禮爲人所事下按察司逮問縣民走京師伏關訟其冤者前後數百人並列上其所行便民二十二事詔都察院議之

○先是四月十七日夜南京都察院重囚反獄者六十四人至是事聞都禦史林聰請逮署院事禦史趙璉及提監巡風禦史王相張鸞等治罪復請移文南京守備等官督捕反獄者詔可

○辛未仁宗昭皇帝忌辰奉先殿行祭禮遣駙馬都尉周景祭獻陵

○壬申召遼東總兵官宣城伯衛潁還京

○命山西都指揮僉事袁整子達代父原職威遠衛指揮同知

○命都督同知趙英充副總兵鎭守涼州

○命都督同知趙勝佩徵虜前將軍印充總兵官鎭守遼東

○四川都指揮同知髙廣有疾命其孫睿代祖原職重慶衛指揮使

○命故哈密等處指揮僉事黑的兒沙弟羽速夫沙襲職

○月犯房宿第二星

○甲戌詔順天府存卹孤貧先是給事中陳鶴言京城內殘廢無告之徒朝暮哀號排門乞食往往凍餓死於道路見之淒然有足憫者乞敕有司添設養濟院給以粟布時刑部主事薛祺亦以爲言上是之命府尹收京城乞食者入養濟院外來者給口糧程送還鄕官司存卹毋令失所○監察禦史謝文祥言聖人制爲謚法所以善善惡惡以公天下後世是蓋賞罰之尢大者近太子少保禮部尙書兼文淵閣大學士陳文卒正宜迹其行實之惡加以應得之謚可也豈期議謚者意欲預爲己地乃敢朦朧妄擬謚曰莊靖夫睿通克服曰莊愼以處位曰靖蓋謚之羙者也陳文之爲人天下臣民所共知以此謚之豈惟不稱其情俾繼之者必將曰立心不臧如文制行不檢如文貪墨莫比如文而猶獲此羙謚一或慕而效之敢於肆行無忌則天下國家尙奚賴哉乞敕有司會議於謚法中別選惡謚與陳文行實相稱者加之使天下後世曉然知陛下之大公𨿽於輔近之臣尙不少貸則士气振而公道行善者勸而惡者懼矣上以陳文乃先帝簡任輔導有年旣有過失當時如何不言而於其沒後始言顯是畏勢要名法當究治但以言官姑宥之○乙亥曉刻月犯南斗魁第三星

○命故保定侯梁珤子傅襲爵給祿米歲一千石本色折色中半兼支

○丙子賜代府定安王第三子名曰聰漮遼府益陽王第三子曰恩鐵四曰恩鍫沈府永年王長子曰詮﹤釒爵﹥次曰詮罐

○四川長河西魚通寧遠等處軍民宣慰使司康牙等寨頭目人等南各等烏思藏眉公等寺番僧領下車等陜西岷州衛�哈簇番僧癿丹端竹等官郭等簇番人朵友等各來朝貢馬及氆氌明甲等物賜衣服彩叚等物有差

○山西按察司提調學校僉事胡謐言學官人之師範賢才興否系焉乞多取副榜舉人除授署職學官考滿該升願會試者不必限其年歲俱聽會試例當考滿者一體考驗升擢考中歲貢生員有願就教職者嚴加考試果通三場文理方許受職其納艸納馬等項未經科舉監生不許濫就下禮部覆奏副榜舉人年二十五以上者不聽辭職教官考滿到部惟年五十以上者不聽會試從之

○丁丑命京營都指揮使楊玙充左參將分守遼陽等處地方

○兵部左侍郎兼翰林院學士�輅奏臣以艸茅賤質誤蒙英宗睿皇帝擢自甲科進廁內閣愧無勇退之決致罹讒譛仰賴先帝天地之量特從寬宥賜歸田裏十年之間省躬念咎無復他望重荷皇上日月之明特頒召命復臣原職臣已乞辭不蒙兪允惶恐受命焂忽逾年緣臣素乏才識衰病早侵眼昏手顫𨿽復策駑厲鈍亦且妨政誤事竊惟士之所當明者君臣之義所當審者進退之機當陛下召命之臨臣若偃蹇自居是不知君臣之義今若貪冒寵祿是不知進退之機不知君臣之義爲不忠不知進退之機爲無恥矧玆天意未順災變未寧四夷窺覘百姓流徒致廑宸慮不遑寢食當此之時非有卓異之才何能分陛下之憂勞而輔其徳治哉如臣碌碌實妨賢路伏望賜臣歸老山林以延餘年別選才賢與之共治更望陛下遠法帝王近法祖宗上畏天命下畏人心親賢納諫節用愛人日禦經筵以講明聖學屏斥異端以惇崇正道兢兢業業日愼一日如此則天意自回災異自息百姓自安四夷自服臣幸目睹太平𨿽布衣蔬食願無不足矣上批答曰朕知卿往年以非罪罷官特加簡用今何嫌疑蒓輙求退休宜勉副倚毗所辭不允○己卯大理寺卿王槪等言各處巡按禦史及按察司等官節次呈詳獄成罪囚其間斬罪者三人絞罪者十有三人情可矜疑宜從寬貸詔從之於是俱免死充軍其一人情頗輕而年老特釋之

○錦衣衛指揮僉事馮珤奏鹽徒出沒不常官軍疲於奔走不能追捕蓋由長江萬里港汊非一故也且南京根本之地大江乃南北之衝太宗皇帝特設操江官軍以保障重地鎭壓萬方慮深遠矣今宜令操江官軍照舊操守附近巡捕而於鎭江儀眞太平九江等要害之處各選老成指揮鎭守兼同巡江禦史提督沿江軍衛有司多方緝捕所捕鹽徒及彊盜務須追問賣鹽場分並經歷地方一體治罪如此則操江官軍庶免跋涉而不離重地沿江官軍得以坐鎭而兼守地方矣奏下兵部覆奏從之○庚辰禮部奏洮州起送藏撒下大乘法王完卜遣番僧葛竹瓦班綽等來朝貢馬及方物查無番王印信文書且從洮州入境其賞賜亦宜從洮州例葛竹瓦班綽等乃自陳所居地方遠過烏思藏二十餘程在途五年之上方至京師及稱進馬數多乞給全賞禮部覆請以各僧到京者仍各賜僧衣一襲以慰遠人之意從之

○宥鎭守山西都督王信罪信以嘗與巡按禦史李傑會飲及與王府親兵馬指揮楊敩相交結爲巡撫都禦史李侃奏及下都察院都禦史林聰等請逮信及敩究治詔皆宥之

○昏刻火星犯鬼宿西北星

○壬午楚王均鈋奏本府內官內使數少乞於正旦冬至節遣儀賓指揮千戶等官賫進表箋從

○攺翰林院侍講陳秉中爲南京翰林院侍講署院事○癸未旌表義民耿寬及孝子甘澤等二人節婦趙氏等十七人寬直隸饒陽縣人自七世祖大本至寬累世同居旌爲義門澤直隸開州人由進士任監察禦史升廣西按察司副使降滁州衛經歷居父喪廬於墓側負土築冢手植松柏有蒼烏數百飛集其上二兔常馴繞墓傍靑蛇或蟠於廬內周緒直隸鳳陽縣學生母沈卒哀毀骨立旣葬結廬守墓有二鳩營巢墳樹遇緒悲號輒旋繞飛鳴及有異艸叢生冬夏常靑俱旌其門曰孝行孫氏直隸靈壽縣民史政妻王氏淸丰縣民趙宗妻張氏民王俊妻王氏鳳陽縣學生張政妻趙氏浙江蘭溪縣人知縣徐永縉妻嚴氏山陰縣民吳曇妻隋氏秀水縣人知府常仕昌妻謝氏鄞縣民張昺妻應氏民孫仲宜妻汪氏余姚縣民滑志能妻王氏慈溪縣民劉圭妻張氏河南葉縣民宣仲名妻陳氏安陽縣民李諒妻萬氏江西進賢縣民曾翊如妻俱夫亡守節旌其門曰貞節胡氏直隸華亭縣民張璇妻瞿氏璇弟璣妻楊氏璇從弟珩妻俱夫亡守節旌其門曰三節

○賜慶雲伯周壽推誠宣忠翊運武臣特進榮祿大夫柱國食祿一千石子孫世襲給誥券本身免二死子免一死

○免南京和陽金吾府軍天策等衛無收屯糧一萬三千石有奇

○命刑部郎中陳儼等審錄天下罪囚儼往南直隸大理寺左寺正劉瀚北直隸浙江等十三布政司委按察副使楊瑄等十五人會同巡按禦史從公審錄

○昏刻火星入鬼宿犯積屍气○乙酉南京都察院右僉都禦史髙明奏罪囚六十二人皆下海販鹽彊劫拒捕並巡邏受賕私造軍器爲賊囊橐者內當死者十四人充邊軍者四十人餘八人法當立功守了而情罪深重並以上請詔皆從所擬八人者亦發充邊衛軍

○戊子太子少保兵部尙書兼文淵閣大學士彭時等言廣東博羅縣儒學訓導遊宣等奏乞將先賢熊禾從祀下臣等議臣等會同本院學士柯潛等議得舉祀典以崇有徳報有功寔治化之所關人心風俗之所系古今皆愼之若孔廟從祀必其人修行足以繼性聖明理足以啟後人著書立言足以羽翼聖經傳之萬世而無幣然後得與於斯非止於一徳一功之可稱者比此尢不可不愼也熊禾福建建陽人字去非號勿軒嘗受學於朱子之門人輔廣在宋而仕入元而隱其向道之心出處之節蓋亦有足取矣然其姓名不載於史傳學術未造於精微所立之言𨿽間見於經書然羽翼之功則亦未甚著也今訓導遊宣謂其學問與許衡吳澄不相上下而過於馬融範寗諸人宜並升從祀之列此但見其略而未論其詳蓋漢晉之時道統無傳所幸有專門之師講誦聖經以詔學者斯文賴以不墜此融寗諸人𨿽學行未純亦有取也衡於經傳子史禮樂名物星歷兵刑食貨水利之類無所不講遭時得君道化大行澄早以斯文自任著書有易書春秋禮記纂言議論詳密造詣精深恐皆非禾所能及矧儒先君子講學修徳可與禾並或優於禾者尙多以其同邑言之有若遊酢蔡元定及其子淵孫模以其同郡言之有若劉子翚劉勉之胡憲胡寅胡宏以其同省言之有若楊時羅從彥李侗黃幹以天下言之有若呂大臨謝良佐陸九淵金履祥許謙劉因諸賢皆不得列於從祀奚宜獨進禾哉乞令禮部行下本府縣如舊有先賢祠則增入禾致祭無則別立祠堂致祭爲宜從之

明憲宗純皇帝實錄卷之五十五

成化四年六月己丑朔海西也孫倫等衛女直指揮也黑忒等來朝貢馬賜衣服彩叚等物有差

○庚寅廣西南丹州土官知州莫必勝奏彊賊莫晚等百餘人在於大灣夾峽殺死護送部糧頭目歐彥武等九人上命兵部移文總督軍務都禦史韓雍等剿捕之

○壬辰都察院左僉都禦史張岐有罪除名岐巡撫遼東出山海關以主事馮續慢已衘之未幾軍士領給冬布於關庫布頗有惡者意或換易並欲以中傷續遂執領布委官並續左右鞫之一人被杖而死餘下巡按禦史崔讓皆坐以侵盜罪內三人走訴冤闕下命給事中鄧山刑部員外郎周正方往按之具得其本末科道官遂並劾岐罪詔代岐還聽理岐在道連三奏申辯且力訐給事中毛弘及按己者事旣至會官鞫於廷乃伏罪當流例贖復官上覽獄詞有未明者仍以山正方置對已而岐所訐皆誣特黜爲民讓坐贖徒還職初訴冤之奏毛弘在刑科實參舉行之故岐之申辯訐弘不已有旨命弘自陳弘具陳其由乃宥之

○癸巳酉刻金星晝見於申

○甲午湖廣都指揮同知王貴老疾命其孫憲代貴原職安陸衛指揮使

○乙未修葺南京歷代帝王等廟

○賜故後府右都督贈大同伯陶瑾謚武毅

○丙申金星晝見於申

○戊戌日本國通事林從傑等三奏原系浙江寧波等府衛人幼被倭賊掠賣與日本爲通事今隨本國使臣入貢將還乞容便道省祭從之仍禁其勿同使臣至家及私引中國人下番如違聽有司治罪○狹西按察司副使王凱按部至髙陵縣召富平縣吏傳言知縣蘇鑑市木修治公廨鑑遂斂銀四十兩往饋其子受之事覺巡撫都禦史陳價並巡按禦史俱歸罪其子而薄凱罪得還職都禦史林聰等以凱居風憲而子受贓私亦當黜罰以爲失職之戒宜令吏部降秩爲當詔可

○己亥南京刑部尙書劉孜卒孜字顯孜江西萬安縣人舉進士授監察禦史正統己巳之變有獻南遷之議者孜時巡按遼東馳奏乞斬言者以安人心旣及期當代眾議以邊務方殷孜爲將士所憚遂更畱一歲尋擢山東按察使再遷布政使薦升右副都禦史巡撫南畿浙西財賦自周忱後代者多有紛更孜下車首訪忱善政斟酌舉行不事煩擾民甚便之未幾遷南京刑部尙書孜懲南部法令久弛一切矯之以嚴人多憚之至是卒年五十八訃聞賜葬祭如例孜廉愼精審然執法過嚴或流於刻不喜其人偶有過犯因事中之甚至深文巧詆云

○庚子錦衣衛指揮朱驥同巡城禦史胡靖等言禁盜安民六事一曰設軍馬京城之外東抵通州南至張家灣西抵良鄕北至昌平四路截路彊賊多系騎馬巡捕官軍因是步行不能追捕今欲於四路各差千百戶一員率領馬軍三四十名分爲二班輪流巡視二曰增夫役各坊巡警鋪近奉敕旨不分官吏軍民旗校匠役之家俱要輪流守望今勇士人匠將軍廚役皆稱有例優免此等人役止當優免本身其隨住及另居人丁不得一槪隱占三曰責典守近日所獲彊盜多系各營操軍乞敕總兵管操管隊官員務要用心鈐束所管軍士不得縱容爲非如復有犯卽將本管官旗通參連坐四曰禁淫泆京城內外軍民多有買良爲娼覓取財物無籍之徒因而蕩費資本轉爲盜賊今欲令錦衣衛兵馬司緝捕治罪枷項示眾婦女離異歸宗五曰究容隱近獲彊盜多系賭博宿娼之徒無有家業專在樂人之家寄贓宿歇教坊司官因見罪不累已法不追贓𨿽知盜賊亦聽容畱今欲一體追贓坐罪六曰淸鋪捨各城地方設立鋪捨以防姦盜已有定制然亦有舊有總甲而無鋪捨者有舊有鋪捨而年久倒塌者有鋪多人少可歸並者有人多鋪少可增置者欲令各兵馬司查勘設立增並則鋪捨修飾地方嚴整矣詔下該衙門議多從其言

○昏刻月掩星宿東星

○辛丑命故貴州署都指揮僉事趙通子俊襲父原職新添衛指揮使

○岷王府校尉廖顯多誘王爲不法至倍收米價官市茶芽皆以王令行之民不勝害儀賓夏隆因而加收折米銀鈔拆毀公廨侵盜官糧長史潘濂等亦受民賂遺不能輔正事聞逮顯等至京師命都察院鞫之顯坐絞隆以下罪有差詔顯如律隆革冠帶濂除名余從法司所擬

○壬寅陜西岷州衛占藏等簇簇頭番人千卜等笆籬等簇簇頭番人捏剌節等各來朝貢馬及明申賜彩叚鈔錠等物有差

○山東布政司右參政張紳令巡檢王璽捕盜璽爲盜所殺巡撫都禦史原傑奏紳處置失宜之罪都察院請命紳捕盜自贖從之

○癸卯尙膳監太監潘洪奏兩淮運司積有餘鹽五萬九千引乞令其侄潘貴中納關支時已得旨戶部覆奏言先有詔旨禁防鹽獘凡內外食祿之家不得占中以侵商利損邊儲今洪所請不惟沮壞定制抑且啟在位逐利之心不宜賜允上曰朝廷存積鹽課以待邊用祖宗明有禁例食祿之家尙不可中況內臣乎內臣給事內廷凡所以養生送死皆朝廷爲之處置固不必營利以殖生況乃損國課以益私家乎其勿與

○工部委官主事郭昇奏徐州洪勢最險自昔兩堤卑隘稍遇水漲舟行無路往來甚艱而閘河上口一壩勢亦如之𨿽頻年修築亦惟取辦一時殊非經久之策又如外洪翻船等石裏洪壩下一灣尢爲險惡屢壞行舟今欲以大石修砌兩堤其外則錮以鐵錠其內則塡以雜石而又鑿去外洪翻船惡石用石補平裏洪堤岸以便來往須勸率往來中外官員及遠近容�以給其費量倩所屬各淺夫及本洪澑夫以供其役工部以聞詔可

○甲辰命後軍帶俸都督僉事楊麟竇顯阮泰右軍帶俸署都督僉事張銳俱注南京各府管事

○升戶部郎中王瓘爲山西布政司右參議監察禦史呂璨爲陜西按察司僉事○命南京廣洋衛帶俸都指揮僉事朱諒子雄代父原職指揮僉事南京畱守前衛帶俸都指揮僉事劉璧子鑑代父原職指揮同知以諒等老疾也

○鎭守廣東太監陳宣等奏今年三月十二日夜四更瓊州府地震未震之先有聲從西南起遂大震旣而復震良久方止事下禮部謂地道以安靜爲體動則爲異厥象爲兵今廣東賊情未息不可不爲之備宜行鎭守巡撫等官戒飭所屬嚴加修省操練軍馬守護城池堤防賊寇修明政事以消災咎從之

○乙巳以廉州府試知府林錦爲廣東按察司僉事錦先爲靈山知縣有能名比試知府蓋修厥職時領民兵往來巡歷屬邑與士卒同甘苦設策奮勇多所殺獲招集流亡動以千計守臣交章薦錦於朝請授憲職令於欽廉靈山石康諸州縣撫治夷民修浚城池保障地方下吏部覆奏從之○夜月犯十二諸國秦星

○丙午以旱災免江西南昌等府衛官民田並山塘屯田秋糧子粒凡二百八十八萬六千三百餘石

○丁未命湖廣老疾都指揮同知李景子震代父原職荊州右衛指揮同知

○復除湖廣布政司左參議曹衡於四川布政司以衡丁憂起復也

○賜晉府西河王嫡長子名曰奇沆代王庶長子曰聰衟氵�禾潞城王第五子曰仕坌

○戊甲金星犯靈臺上星

○己酉遣內官祭中霤之神

○命通衛帶俸都指揮僉事陸琳子昌代父原職指揮同知雲南瀾滄衛守備都指揮僉事陸興子昇代父原職指揮使以琳等老疾故也

○庚戌湖廣施州衛施南宣撫司峒長覃懋舍人覃彥章保靖州軍民宣慰使司長官彭勝祖舍人彭魁等各來朝貢馬賜彩叚鈔錠有差

○監察禦史鄭已張誥謝文祥同劾奏禮部尙書姚夔舉用張岐之罪乞寘於法且以岐之初進主事彭韶獨言其姦及其被劾左給事中陳鉞與岐同鄕裏獨不署名並請賞詔而罪鉞上以岐得罪除名不必竟其事文祥近言陳文舉岐之失今復以爲夔罪灼然妄誕命皆自陳於是已誥文祥各奏伏罪詔戒已等而宥之下文祥獄夔復具奏申理謂文祥等有所爲而言臣泰大臣不當與辯乞辭職致仕詔諭夔曰所言事不實朕已知宜勉盡職毋辭

○辛亥故太子少保禮部尙書兼文淵閣大學士陳文子瑮奏主事陸淵之禦史謝文祥嘗爲庶吉士欲求畱翰林臣父薄其爲人且無志讀書屢試輙在人後不允因此懷恨肆言詆誣臣父乞加黜罰以懲言者事下刑部刑部具三章通覆奏上曰陸淵之謝文祥乃庶吉士退出中間必有挾私情由但其事旣處分不必問

○鎭守狹西太監劉祥等奏開城縣土達滿俊卽名滿四等三百餘人搶掠苑馬寺官馬殺死土官指揮滿壔所帶官舍十七人旬日嘯聚一千餘徒披明甲執弓矢吹響器勢已猖獗上命祥同寧遠伯任壽右副都禦史陳價等量度賊情速撫剿之

○壬子建州女直董山餘黨開原保等四人法當淩遲知其謀者納郎哈等六人並賊弟馬毋都俱當斬幼男十二人當爲奴無罪當畱內地者七人獄具大理寺詳審以聞上以山旣誅原保等十人姑送錦衣衛獄馬毋都並幼男俱發充廣東邊衛軍無罪七人聽畱內地

○癸丑命故羽林前衛帶俸都指揮使顧斌子綱襲父原職本衛指揮使

○甲寅慈懿皇太后崩遺詰內外文武羣臣曰予以菲徳獲配英宗皇帝奉承宗廟輯寧邦家多歷年所不幸裕陵上賓予煢嫠鮮祐賴今皇帝荷天之休光嗣丕圖海宇奠安予與皇太后同愛天下至養父四五載慈孝雍和亦旣兩盡玆予壽命有期永終天年復侍先帝左右於素願蓋無歉焉永惟祖宗創業垂統弘大崇重皇帝宜以萬幾爲意不得過於哀戚成服三日後聽政中外文武羣臣協志效勤助臻化理以永無疆大歷服喪制悉遵先太后遺誥以日易月二十七日而除君臣皆同毋廢郊社宗廟百神常祀毋禁中外臣民音樂嫁娶宗室諸王藩維攸系不必赴京送葬但遣人進香在外大小文武衙門並免進香持玆誥諭其克遵行勿或有違乖予夙志

○丙辰禮部言孟秋享太廟大行慈懿皇太后喪禮哭臨未畢乞移至初七日上命仍於初一日祭

○禮部以大行慈懿皇太后喪禮儀注進一自聞喪日爲始不鳴鐘鼓一在京文武官聞喪素服烏紗帽黑角帶自明日始至第三日每旦詣淸寧門外哭退於本衙門宿歇不飲酒食肉第四日斬衰服至淸寧門外朝夕哭臨三日各十五舉聲而止凡入朝及在衙門視事用布裹紗帽垂帶素服腰絰麻鞋退卽服衰服通前二十七日而除一文武官員一品至三品命婦麻布大袖圓領長衫麻布蓋頭淸晨由東華門入淸寧門外哭臨三日悉去金銀首飾仍素服二十七日而除一在京以聞喪日爲始禁屠宰十三日一軍民素服婦人素服不妝飾俱以聞喪日爲始二十七日而除一外國四夷使臣行哭臨禮工部造與衰服隨朝官哭臨及行祭禮一聽選官辦事官監生人材吏典耆老僧道聞喪卽易素服自次日至第三日每旦赴順天府朝闕設香案官各具斬衰服監生人等素服朝夕哭臨三日各十五舉聲而止仍各素服通前二十七日而除一在外諸王世子郡王及王妃郡主以下聞訃皆哭盡哀行五拜三叩頭禮畢並易素服第四日服衰服遵依遺誥二十七日而除一遺誥到日在外文武官員人等素服烏紗帽黑角帶行四拜禮跪聽宣讀訖舉哀再四拜禮畢各服斬衰於本衙門宿歇不飲酒食內每日率合屬官僚人等就於本衙門內朝闕設香案朝夕哭臨三日各十五舉聲而止自是素服通前二十七日而除一在外官員命婦聞喪素服舉哀三日各十五舉聲而止素服通前二十七日而除軍民男女止素服上皆命如儀行之惟屠宰止禁七日四夷使臣免哭臨

○給文武百官衰服布

○巡撫宣府左僉都禦史鄭寧奏邊務四事一宣府見操把總都指揮等官多不得人乞行鎭守巡撫等官從揀選其年老及才力不堪者退回本衛所差操愼選年力精壯謀勇過人者代之一宣府等城軍馬舊例每年四月八分下場二分存操至九月以後方行通操乞行鎭守巡撫等官今後放馬之時分爲二班輪流下場多存操練以備不虞一萬全都司所屬一十九衛所原額騎兵十有二萬二千五百八十六今止有四萬七千五百九十七人乞行各處巡按淸軍禦史設法淸理見在者不許於鄰近衛所安插事故者卽於本戶選丁解補一各城騎操馬匹累經調往各邊策應多倒死官軍無馬者三千六百四十五員名乞以太僕寺寄養馬照數給與無馬官軍騎操徵調下兵部覆奏悉從之

○詔禮部臣會文武羣臣議大行慈懿皇太后陵寢太子少保兵部尙書兼文淵閣大學士彭時等言臣等仰惟大行慈懿皇太后作配英宗皇帝正位中宮及皇上嗣居宸極尊爲慈懿皇太后蓋先帝全夫婦大倫皇上全母子深恩天下後世無容議矣今位號彰著於海宇已數十年則壽終之後所宜奉梓宮祔於裕陵奉神主祔於太廟此古今不易之理亦先帝與皇上全大倫深恩之初心也今聞聖命欲別卜葬地臣等實切疑懼竊謂皇上所以若是者必以今皇太后千秋萬年之後當與先帝同尊於陵廟自嫌二後並妃非本朝之制然有二太后方自今始則陵廟之制亦當自今日考諸古協諸義以行之臣等考之前代一帝二後並祔陵廟者未易悉數隻如漢文帝尊其所生母薄太后然於其嫡母呂太后𨿽得罪於宗社尙且仍與父髙帝並葬長陵無所攺易此文帝所以號爲孝文髙出漢諸帝之上也又如宋仁宗追尊其生母李宸妃爲太后然於其嫡母章獻劉太后𨿽本無子尙且仍與父眞宗同祭太廟無所嫌忌此仁宗所以稱爲賢君髙出宋諸帝之上也皇上於慈懿皇太后昔日致其養今日盡其哀𨿽文帝仁宗無以加矣若陵廟之祔稍有未合於禮則致貽後議有揜前羙況千秋萬年之後今皇太后與慈懿皇太后同在陵廟不相妨礙且愈足以見二太后生存之日雍和無間永久之後並羙無窮載諸史冊增我皇明之光彰我皇上之孝此臣等所深願也但臣等識見愚昧未敢以爲至當伏望皇上體先帝之心稽前代之制重念綱常之大以臣等所言下禮部會皇親公侯駙馬伯文武羣臣議務合天理允愜人心則國家幸甚天下幸甚上命禮部會羣臣定議以聞

○丁巳禮部言七月初一日成服哭臨已畢乞遵大行慈懿皇太后遺誥於初二日早服衰服禦西角門視事文武百官行奉慰禮上曰朕哀痛方殷未能臨朝視事所請不允

明憲宗純皇帝實錄卷之五十五明憲宗純皇帝實錄卷之五十六

成化四年秋七月戊午朔享太廟

○遣中官祭司門之神

○禮部再上章聽政曰陛下孝心𨿽篤萬幾實重伏望節哀順變俯從所請上批答曰萬幾𨿽重哀戚方殷未能遽出其待初四日視朝

○禮部尙書姚夔及在廷文武大臣翰林院科道等官九十九員集議陵廟禮制奏云大行慈懿皇太后作配先帝二十餘年誠孝一心夷險一徳孚於中外是以先帝眷禮優隆始終無間陛下嗣位之初旣致隆於所尊而加慈懿之徵稱復推崇於所親而上皇太后之尊號兩宮之名號旣同二母之體位相等陛下之孝餋如一天下皆知陛下克體先帝初心以爲至仁大孝莫過於此夫善繼善述是之謂孝事死如生尢孝之至也今慈懿皇太后之喪與皇太后千秋萬歲後俱合葬裕陵慈懿皇太后居左皇太后居右配享英廟禮亦宜然是乃天理人情之至也萬一合葬祔廟之制少有疑沮不合典禮關系非小在廷百辟將有言之天下之人將有言之宗室親藩將有言之萬世之下亦將有言之安保將來終無據禮攺而從正者乎上批答曰卿等所言固是正理但聖母在上事有窒礙朕屢請命未蒙兪允朕平昔孝奉兩宮如一若因此違忤致有他虞豈淂爲孝今當於裕陵左右擇吉地安葬崇奉如禮庶幾兩全卿等其體朕意翌日詹事府少詹事兼翰林院學士柯全曁國子監祭酒邢讓等三十二員上言伏惟慈懿皇太后梓宮當合葬裕陵內閣臣彭時等引漢呂后𨿽有罪宋劉后𨿽無子猶淂合葬祔廟爲言此誠綱常所系萬世不易之論也皇上是其言且下羣臣議羣臣皆言慈懿皇太后當祔左皇太后萬歲後當祔右亦庶幾從宜而不失者二後同葬裕陵並祔英廟於人心爲安於皇太后無損陛下何疑而不斷乎慈懿皇太后在先帝臨禦之時正位中宮歷年二紀曾無纖毫失徳而陛下繼統之初尊崇聖母加號兩宮禮儀如一孝餋無二今若合葬祔廟之禮有缺則先帝在天之靈必有不安天下後世謂皇太后與陛下爲何如臣等歷觀前代未有爲皇后又爲皇太后始終無纖毫他故而不淂合葬祔廟者也逢迎者或以宣廟胡皇后爲言此與今日事體萬萬不侔胡皇后乃宣廟在禦之日已讓位於孝恭章皇后今則先帝臨禦未聞慈懿皇太后之嘗退讓也且先帝於胡皇后亦已復正尊號增修陵寢一依後禮矣或又以爲慈懿皇太后𨿽未嘗退讓而無所出此又不通之論也禮有之妻與繼室𨿽無所出合祔其夫崇正體也然則慈懿皇太后不可以無出而不合葬於裕陵也明矣縱使皇太后意有不懌陛下當念先帝遵典禮爲重而於母后從義不從命可也矧皇太后聰明睿知洞識倫理陛下堅以爲請理無不從此蓋人倫之本風化之原伏乞早降綸音以慰先帝之靈以全母后之徳以順天下臣民之心而陛下至仁大孝眞足以爲法於天下垂訓於萬世矣明日魏國公徐俌合公侯駙馬伯都督錦衣衛指揮等官三十五人復上言曰近因太子少保時彭禮部尙書姚夔等所議慈懿皇太后合葬祔廟事昨日於文華殿面奉徳音事有窒礙未蒙兪允臣等至愚亦知陛下純孝至情有難處焉者然臣聞廷有諍臣實爲羙事後能從諫允合天經伏望陛下起敬起孝和气婉容上回聖母之心下慰羣臣之望禮科等科左給事中魏元等三十九員復上言曰臣等復念父母有過爲人子者若不以泣諫求其必攺而後已是將陷親於不義不淂謂之孝子人君有過爲人臣者若不以死諫求其必從而後已是將致君於非禮不淂謂之忠臣二者之間其事相須所系甚重不可不愼仰惟慈懿皇太后之喪廷臣所議合葬祔廟之禮其名正其言順允合天理克當人心此萬古不易之典今陛下以爲事有窒礙欲於裕陵左右擇地安葬崇奉如禮臣等聞孔子有曰生事之以禮死葬之以禮祭之以禮夫禮者天理之節文人事之儀則今欲置梓宮於他所必將奉神主於別室是於天理未安人事不順以是葬祭爲崇奉如禮此臣等所未諭也若以爲出於聖母之意當起敬起孝悅則復諫不可因未淂命而遽已內則曰與其淂罪於鄕黨州閭寧熟諫此特爲一鄕之人言耳等而上之諸侯不諫使親淂罪於一國天子不諫使親淂罪於天下今陛下旣知廷臣所議爲正理而未能諭諫聖母以必從恐或陷於有過之地而不淂於天下之心未淂爲孝親之至臣等旣知其非禮而不能死諍是又將置陛下於有過之地而貽天下萬世之譏又豈愛君之道哉河南等道監察禦史康永韶等四十一員復上言曰人君之治天下莫大於孝而孝莫大於愛親愛親者不在於從命而在於從義蓋從命乃一時承順之私從義誠萬世至當之公順一時之私孝之小者從萬世之公孝之大者邇者廷臣進議慈懿皇太后合葬祔廟之禮陛下以爲聖母在上事有窒礙未蒙兪允臣等有以知陛下非不欲俯徇羣臣之議但以重違聖母之命耳夫眾臣之議天下之公論也聖母之命一時之私恩也從天下之公則綱常正倫理明慰先帝之靈愜天下之望從一時之私則綱常斁倫理虧違先帝之意起天下之疑公私之間所系非小伏望陛下斷以大義俯從公議幸甚禮部尙書姚夔合六部都察院通政司大理寺等衙門尙書李秉等四十四員復上言曰天下者祖宗之天下皇上有祖宗之天下當謹守祖宗之成法我國家立法垂憲一本乎三綱五常之道而議禮制度尢嚴於君臣父子夫婦之間各有倫序莫敢踰越今於慈懿皇太后之喪禮宜合葬祔廟乃祖宗之成法而先帝之遺意也陛下重以母后之命恐咈其意有所從違臣等以爲母后之命固所當重而祖宗之法尢所當重母后之意固未可違而先帝之意尢不可違母後天性聰明惇厚倫理其意未必不可回在陛下處之而已禮曰起敬起孝說則復諫若母后之意果不見從則當斷以大義亦在陛下處之而已時文武羣臣旣上奏復跪伏文華門前以待必從而後已上悉覽其奏復懇請於皇太后自巳至申稍見從遂出數奏同詞批答云卿等所言皆合朕意合葬之禮蒙允行矣於是文武羣臣皆呼萬歲而退○祭歷代帝王陵寢遣太常寺樂舞生賚香祝付所在有司行禮

○己未夜北方流星如盞大靑白色光明燭地自閣道旁西北行衝勾陳尾迹後炸散

○庚辰禮部尙書姚夔奏頃者監察禦史謝文祥言臣濫舉副都禦史張岐獲罪是朝廷因臣而罪文祥此臣之罪也乞貸文祥俾圖自新仍乞罷臣歸田裏以謝言路詔以文祥累肆狂妄故罪之非爲卿也不允旣而刑科給事中白昂等亦言文祥論奏事情不實誠爲狂妄或因此而遂加竄逐則居言責者由此而角�羊體乞赦文祥以來忠言亦不允

○辛酉仁孝文皇后忌辰奉先殿行祭禮遣駙馬都尉王增祭長陵

○制諭禮部曰朕惟有其實者宜享其名其實尊崇則其名光大此隆以來至於我大明莫不由斯道也維我皇妣大行慈懿皇太后當我皇考英宗睿皇帝臨禦時天作之合曰嬪於京孝敬仁順以奉宗廟以嗣徽音以儀於宮闈以禦於家邦維予衝眇夙受恩勤及獲承統緒化洽堪輿亦維慈訓是賴旣尊爲天下母方期永膺天下至餋俾予並侍兩宮聖母以廣孝治豈非榮慶而昊穹降割仙馭弗畱哀曷如焉永惟皇妣尊崇之實著於存時允若玆矣今焉光大之名當有謚號以冊寶告於郊廟敷於寰海垂於萬億世爾禮部與羣臣會議來聞欽哉是日早上服衰服禦西角門視朝文武百官素冠素衣腰絰行奉慰禮

○巡按江西監察禦史趙敔言府州縣官徵派糧差分理爭訟未免結怨於民朝廷建置風憲以紏察百僚振肅風紀先湏激揚有道然後淸濁分而公道明切見江西小民俗尙健訟有司官吏稍不順其情者動輙捏詞告害其風憲官之忠厚正大者必先察其賢否若果貪酷然後就逮黜罰若廉勤則極力扶持之其用意深刻者反是惟欲張威揚譽不復顧事體惜人材不問賢否是非一槪逮系刑逼招承甚至刁民自知所告不實潛行遠避致將被告之人久禁不結官司莫敢分理平人受害殊甚誠恐各處亦有此斃請嚴禁之都察院議敔言有理宜行各處巡按禦史及按察司官今後按臨所屬地方務先詢察官員賢否體訪事情虛實不許逞威肆暴一槪淩辱如此則賢否庶有分別而詞訟淂以少息矣從之

○蠲四川虧欠銀課二千四百五十七兩有奇時已閉場而應納歲額之半不及數戶部請俟開采之日追陪上曰免之

○壬戌雲南都指揮僉事吳敏老疾命其孫鐸代敏原職雲南中衛指揮使

○癸亥升巡按江西監察禦史趙敔爲江西按察司使敔巡按江西將代值歲旱荒戶部請敕敔賑濟候事竣代之會敔九年任滿請代而江西兵民多上奏請畱遂有是命仍賜敕俾賑濟畢日還京○命工科給事中王詔查勘牧馬艸場

○甲子禮部會文武羣臣英國公張懋等上大行慈懿皇太后謚議其儀注與天順六年上孝恭章皇后謚議同其文曰臣聞天生聖君以主天下必有聖後惇化源於六宮君淂聖後以成治功必有鴻名垂光華於萬世簡冊具載今古攸同伏惟大行慈懿皇太后幽閒靜穆端一誠莊徳行之美本於性成禮度之純匪由姆教是以誕受帝祚作配英皇六禮行而名正言順二儀合而理淂心和克敬克誠躬相祀於八廟惟仁惟孝兼致餋於兩宮惟其有關睢之風故振振兮成麟趾之化惟其有樛木之行故蟄蟄然致螽斯之祥懿範柔儀中孚外達此所以致英皇極待遇之隆靡始終之間迨乎皇上嗣統母儀益彰首致擁立之誠繼勤保佑之力抑外戚未嘗私之以髙爵熙內治必欲躋世於太平徳教溢於宮闈惠澤徧於寰宇仰稽前代若帝嚳之姜嫄周文之大姒漢之明徳宋之章獻固可匹休儷羙於千萬年無窮也是以升遐之日臣民哀慟遐邇同情非有徽稱何以昭徳臣等謹采輿論參稽禮文宜天錫之曰孝莊獻穆弘惠顯仁恭天欽聖睿皇后臣等拜手稽首謹議上覽畢以付翰林院官命撰謚冊文

○是日曉刻土星犯天囷西第一星

○監察禦史唐震守制家居出入府縣請托及欺取官物誣陷人罪爲其鄕人所奏刑部差官按之皆實逮至京下獄坐贓革職爲民震江西新淦縣人○丙寅戶科給事中李森等言近禦史謝文祥因劾奏大臣下獄臣於此竊見陛下有欲杜絕言路之意夫言路者朝廷之命脈其有益於世也大矣古之帝王求諫如不及納諫如轉丸猶慮善言不至忠言不聞又設敢諫之鼓立誹謗之木無非開納諫之門以廣求言之路也我朝列聖相承咸用此道近明詔之頒亦拳拳以求言納諫爲言今文祥歷任未久恣其愚戇論列過情固宜加罪但原其初意不過欲稱厥職而已陛下若因此重遣之則違前日下詔求諫之意切恐大臣之中貪暴姦邪阿諛苟容者自慶淂志大肆姦惡誰敢爲陛下言哉﹤鋶﹣釒﹥入上曰言官湏用公正人文祥挾私言事因此罪之豈是杜絕言路森等所言無理本當究問姑宥之

○秦王妃王氏薨妃西安後衛指揮使徽之女天順二年冊立爲秦王妃至是薨訃聞賜祭葬如制

○丁卯上釋衰服易布翼善冠布袍腰絰臨朝仍禦西角門

○己巳升中軍帶俸都督僉事武忠爲都督同知以忠自陳招誘建州海西毛等衛夷虜來貢及充參將統兵徵剿有功也

○命翰林院侍讀學士陳鑑侍讀尹直爲應天府鄕試考試官

○錄故吏部尙書王直孫俅爲中書舍人

○朝鮮國王李瑈遣陪臣金良璥等奉表貢馬及方物來朝謝恩賜衣服彩叚等物有差以卹不賜宴其歸也禮部請移文遼東都司宴勞之

○裁革廣西興安縣縣丞主簿各一員以戶口消耗故也○太子少保戶部尙書馬昂乞罷不許時六科給事中魏元十三道監察禦史胡深等言大行慈懿皇太后崩敕令多官會議陵廟之事昂因事有難處當日托病不朝卻在部管事又本內僉名方眾論未定則竄身旁視以爲淂計及睿斷已頒則靦面入朝恬不知羞似此不忠不孝之人難容於有道之世且昂受濟寧知州於靜饋女二人及受西僧札實巴賂幣乞下法司明正其罪詔不問而昂上奏自辯言濟寧知州無有所謂於靜者臣因無子娶妾在景泰間西僧乞田地實出朝旨而給事中將臣辱罵比之犬豕乞放歸田裏上曰言者過寔朕已置之卿當盡心職務不準辭

○降監察禦史謝文祥爲直隸南陵縣縣丞文祥旣下獄言者論救不已至是禦史楊瑯等復言文祥一小臣不足惜所惜者朝廷大體乞霽雷霆之威曲賜保全以昭納諫之羙作敢之气詔文祥徇私植黨立心不正宜寘重罪姑從輕降用若更奏擾皆不宥

○兵部尙書白圭等奏陜西鎭守等官復報固原土達滿俊等反半月之間遂有四千餘眾況陜西地方諸夷雜處恐其扇惑結構爲患不細命鎭守太監劉祥總兵官寧遠伯任壽巡撫都禦史陳價會同巡按三司等官計議協從者設法招撫首惡者亟行剿捕

○庚午徳王見潾奏慈懿皇太后崩誠念撫育深恩不勝哀慟乞赴京臨送上復書諭之曰淂王奏欲來京赴臨致祭送葬具見孝心但道裏遼遠宜上遵遺誥免來惟弟亮之○賜廣東廉州府知府邢正敕祖宗時凡大府知府之任多有賜敕然無常例至是正將之任奏廉州密邇珠池喉襟交阯近爲廣西流賊攻陷城邑生民凋斃乞照例賜敕庶易於治故從之

○陜西巡撫都禦史陳價總兵官寧遠伯任壽奏六月二十五日會兵徵固原反賊滿俊等臨敵之際統兵都指揮邢端退縮不進又引兵先遁以致眾心潰散賊勢益張殺傷指揮王震等二百餘人遺失軍器不可勝數事屬失機法當究治參將劉淸指揮申澄鈐束不嚴及臣等志識不明用人不當亦合有罪事下兵部覆奏淂旨邢端令巡按禦逮問劉淸申澄任壽陳價俱停議戴罪殺賊

○壬申中元節遣駙馬都尉石璟周景祭長陵獻陵景陵裕陵文武衙門各分官陪祭○遣內官祭恭讓章皇后陵寢

○癸酉命太監劉祥監督軍務巡撫陜西右副都禦史項忠總督軍務都督同知劉玉佩平虜副將軍印充總兵官都指揮同知夏正劉淸充左右參將統調京營及延綏寧夏甘涼等處軍馬共一萬三千徵剿固原反賊滿俊先是兵部已請命鎭守總兵巡撫等官相機撫捕至是廷臣會議以爲陜西重地賊漸猖獗宜別推文武重臣統兵剿滅以靖地方故有是命

○浙江按察司僉事吳璘以買盜所竊南京太廟金盆坐累贖杖還職

○乙亥太宗文皇帝忌辰奉先殿行祭禮遣駙馬都尉周景祭長陵

○遣戶部員外郎張賑督餉陜西以出師討固原反寇滿俊也

○丙子上大行慈懿皇太后尊謚冊寶是日早遣英國公張懋等祭告天地宗廟社稷上親告幾筵上尊謚冊文曰維成化四年歲次戊子七月戊午朔十九日丙子孝子嗣皇帝臣見濡再拜稽首言臣聞有明哲之君必有明哲之後以儷體宸極表儀宮閫聿修陰禮弘助化源旣盛徳懿行之難名豈顯號徽稱之敢後厥惟彜典匪獨我家恭惟皇妣大行慈懿皇太后秉心專靜處已齊莊禮度本於自然慈愛出於天性粵自作配皇考正位椒房致孝以奉慈闈竭誠以相宗祀躬履勤儉惇行睦雍慈訓諄勤母儀崇重顧惟繼述之大實資擁佑之勞化洽邦家功存社稷升遐之日遠邇興哀宜薦徽章用昭懿號式咨輿議請命於天謹奉冊寶上尊謚曰孝莊獻穆弘惠顯仁恭天欽聖睿皇后伏惟聖靈在天俯垂鑑格永錫祚胤茂衍慶禧億萬斯年饗祀無極謹言

○是日命營葬事於裕陵左開山破土遣駙馬都尉周景祭告長陵獻陵駙馬都尉王增祭告景陵裕陵修武伯沈煜祭告天壽山並后土之神

○丁丑賜代府懷仁王第十子名曰仕浚岷府南渭王嫡長子曰應金�罷

○戊寅南京六科給事中兪俊等言四事一策免大臣古者遇災異必策免大臣今內外文武大臣其間蓋有懷姦迷國者緣隙幸進者屍祿偸安者乘時射利者妨賢罔上者恃才妄作者求其臨大事決大疑憂國憂民者幾何人哉伏願

陛下明上天遣告之意察諸大臣之中有如臣等所言者卽時罷黜選賢而代之則天譴庶幾可釋而天下蒙其福矣一進用賢能古者遇災異必詔舉賢良方正近年以來賢正之士或屈在下僚限於資格而不淂大用者有之或素有人望而以疾去位者有之伏願陛下斷自宸衷有限於資格者進之素有人望者起之則天心必順而昇平可卜矣一考察郡縣古者遇災異必考察郡縣之吏者蓋民心怨抑則天災流行由親民者有以致之也今之郡縣吏或老疾罷敷或嚴刑貪賂甚至稇載金帛進謁權門伏願陛下申飭撫按等官嚴加考察有如臣等所言者卽便逮問更用循良則民淂以安其生而和气應矣一獎誘直言古者遇災異必詔求直言者蓋以災異之來應於政事政事闕失非直言之民無由達也方今以言事爲職者舉皆畏首畏尾不復進言是非不欲言也勢不敢言也伏願陛下貸狂直之罪復已調之臣開眾正之路塞羣枉之門則和平之福降矣詔下其章於所司於是吏部尙書李秉等言進用賢能不以資格爲限乃見行例其言素有人望者起之無指實姓名宜行撫按官詢訪該屬地方其中果有素爲人望以疾去位者明白具奏考察郡縣則成化五年朝覲在邇宜候至日照例考察其策免大臣獎勸直言二事則近年以來大臣中或畱或罷言官中或降謫或召還累有敕旨皆非臣下所敢定擬詔進用賢能考察郡縣準擬其餘已處分者置之

○己卯以上大行慈懿皇太后尊謚詔告天下曰朕稽古聖君致隆孝道固謹於其始尢嚴於其終是以薦徽稱垂永世實今所當遵用也惟我皇妣慈懿皇太后配我皇考英宗睿皇帝正位坤宮殆將二紀逮予紹休聖緒尊奉母儀並膺至餋亦閱五載懿範仁恩自家刑國宜壽年而遽升遐思罄送往之誠惟崇媲羙之號是用博采廷議於七月十九日祗告天地宗廟社稷恭上尊謚曰孝莊獻穆弘惠顯仁恭欽聖睿皇后於戲陵廟祔於先皇允符天地髙厚之配聲名溢於中國施及日月照臨之區播告邇遐咸宜知悉是日宣詔畢如舊制置詔於櫃以繩懸之自承天門上頒下執事者不恪以致繩斷櫝毀禦史劾之有旨皆宥其罪

○監察禦史胡靖先巡視南城地方時正陽門外有殺人者逃而弗獲靖請究南城委官之罪上曰靖非督捕官乎如賊不獲期滿不許更代至是竟不獲都察院請究靖罪上乃宥之許代又請通行巡視禦史並錦衣衛嚴督官校密切體訪務在緝獲庶事有歸結死者淂伸從之

○庚辰賜從徵陜西官軍人銀一兩

○召太監王允中南京右僉都禦史髙明各還京允中明被命淸理鹽法利斃頗見興革至是以歲旱河梗商鹽積滯居民竈戶多疫死者奏言宜加存卹不宜用法逼迫恐致激變且乞令已還京上曰兩淮鹽法旣淸理有漸可俱令還京

○辛巳命故錦衣衛達官指揮僉事王阿兒禿從子王�贊襲職

○壬午上仍素翼善冠素服要絰禦西角門視事文武百官素服烏紗帽黑角帶朝參俱不鳴鐘鼓是日通政司始奏事

○下宣城伯衛潁於獄潁爲遼東總兵官引疾還京兵科左給事中陳鉞等劾其鎭守邊方虜寇犯邊旣不能剿禦俘囚越獄又不能追防及聞寇黨侵掠之謀遂興托疾避難之計乞正其罪以戒將來命下都察院究治

○宥巡撫山西右僉都禦史李侃等罪革職禦史李傑訐奏侃諸違法事刑科給事中蕭彥莊等往按之淂侃違例準僉都司首領皂隸妄委都指揮劉源淸理軍伍擅杖都指揮宮端濫罰犯人銀兩公用及薦舉屬官不避親故數事上之山西都指揮使朱忠布政使丘陵俱坐累上以侃等無贓私俱宥之

○癸未賜江西吉安府知府許聰敕聰將之任上言吉安地方𨿽廣而耕作之田甚少生齒𨿽繁而財谷之利未殷文人賢士固多而彊宗豪右亦不少或互相爭鬥或彼此侵漁嚚訟大興刁風益肆近則投詞狀於司府日有八九百遠則致勘合於省臺歲有三四千往往連逮人眾少不下數十多或至百千其間負固不服者經年行提不出恃頑變詐者累歲問理不結良善被其枉害小民不淂安生況賦役浩繁路當衝要且遭饑荒之年若非請敕權宜處置則法欲立而職有窒礙志欲行而事有掣肘望其興利除害弭災安民難矣吏部爲言於上特賜以敕

○國子監祭酒邢讓言南北兩監教官俱府州縣學教官升用近者在外教官已蒙激勸惟兩監教官不預臣等先曾具題吏部議令科舉出身滿考者許考驗升用薦舉等項出身者不預未免事體不一人心懈怠況各官亦曾在外任職多歷年所今若再待九年衰老必矣乞敕吏部查照舊例不分出身但有學行超越教有明效曾經考滿者量加升擢以勵賢能仍委兩京堂上官若有所知從公薦舉一體取用庶幾事體均一而人各知所勉勵矣上下其章於所司○乙酉擢進士林正魏景釗徐完葉榮楊溥李釗張岫錢山王浩徐英馬震鄭昱薛爲學張玉吳禋鄒儒監生李鑑王漢俱爲試監察禦史正浙江道景釗江西道完榮俱湖廣道溥釗岫山俱河南道浩山東道英山西道震四川道昱爲學玉俱雲南道禋南京河南道儒南京四川道鑑漢俱陜西道

○丙戌太子少保兵部尙書兼文淵閣大學士彭時等言翰林院所屬四夷館教習譯寫番字事𨿽輕而干系重凡朝廷頒下撫諭四夷誥敕及各處番文若譯寫不精或名物不對非惟於夷情有失且於國體有損今在館人員固多新者志不專一年深者業或荒疏若不預爲作興豈不臨期誤事今將合行事宜條具以聞一教習番譯全憑教師先時每館有三四員或五六員卽今事故數多惟回回館見有教師四員其餘多缺今宜於達達女直西番三館文書繁冗各設教師三員百夷等三館各設教師二員令提督本館郎中等官推訪不容濫舉一譯字官升遷俱有常例自景泰年來因序班王瓊等善楷書取入內閣寫誥敕揭帖九年考滿皆淂越次升授其同類不由此升者反怨淹滯怠於番譯今後不許取入內閣貼寫設或用人貼寫至考滿升授止循常例庶使人無捨此慕彼之心本業可精矣一永樂年間俱於監生舉人內選取譯字以此凡遇開科不妨入試許寫番字於捲後以別提調官將三場捲封進內閣委官考試中否仍送科場照依批語去取近年譯字人員俱系民間子弟仍前考試事有未當旣開幸門以示人孰不假此出身其間固有文學宜在中列者而人亦槪視爲僥幸賢否混淆亦復何益今後子弟入館俱令專習本業如有志科舉者宜如科場例告試不必仍寫番字送內閣如此庶習譯者不必習舉而分其志中舉者不必兼譯損其名譯書科目兩無所誤若系監生舉人選充者仍如前例從之

○兵科左給事中陳鉞等奏近光祿寺遣人於街方市物不復計直槪以勢取𨿽稱赴官領鈔未必皆淂縱有淂者鈔皆破爛而不可用負販者不幸遇之輒號呼痛哭如劫掠然臣惟國家富有四海凡光祿寺所供用者旣有天下州郡歲辦之額又有上林苑監進納之數自昔皆足於用今何不然若非宮掖之間宣索過額必是供應之人侵漁伏望陛下念京師根本之地憫生民負販之難自今上供之數務從節約嚴飭供應之人不許侵漁及令光祿寺每季內府預支銀錢收貯在寺遇有市買差各署公正官支領率人依時估值兩平交易如仍前彊奪許巡城禦史訪察治罪﹤鋶﹣釒﹥入上納其言命戶部議行戶部以銀兩國用所需不宜輕動惟錢鈔並行祖宗定法請二者兼用仍委給事中禦史各一人監臨估計扣數關給如有前斃一治以法從之

○夜東方流星如盞大靑白色有光自外屏東南行至天苑

○丁亥命南京右軍都督府同知吳良子鑑代父原職錦衣衛指揮使

○提督四川軍務兵部尙書程信等奏分守貴州迆西參將署都督僉事郭貴老耄無爲遣領兵開通河道不能督軍集事乞革其參將令閒住永寧宣撫奢貴一介土官乃能率兵開通運河抵巢斬獲賊首乞特降璽書獎諭量給賞賚從之

○毛憐女直都指揮塔哈等建州左等衛女直都指揮重羊女直指揮阿隆哈等各來朝貢馬及貂皮賜衣服彩叚等物有差以國卹免宴其歸也禮部請移文遼東都司宴勞之

明憲宗純皇帝實錄卷之五十六明憲宗純皇帝實錄卷之五十七

成化四年八月戊子朔襲封衍聖公孔弘緒以先聖廟禦制碑亭修造畢奉表謝恩

○己丑刑部奏以辦事進士丘俊等與見任官一體僉書問刑候半年滿日遇缺於本部選用從之

○庚寅襄城伯李瑾平四川山都掌還京命仍領五軍營軍馬

○升兵科左給事中陳鉞爲光祿寺少卿

○攺南京大理寺右少卿夏時正爲南京太常寺少卿以丁母憂起復也

○癸巳辰刻京師地震有聲

○甲午命詹事府少詹事兼翰林院侍講學士李泰翰林院侍讀彭華爲順天府鄕試考試官賜宴於順天府

○吏部左侍郎崔恭乞致仕不許○下懷柔伯施鑑於都察院獄有錦衣衛校尉隨內官領挽靑車�曼紅細車將出城道遇鑑前呵不避鑑怒杖三十錦衣邏卒執其行杖者送浙江道治罪因奏逮鑑下獄坐贖杖還爵詔免贖停祿三月

○夜月犯房宿南第二星

○丙申南京守備成國公朱儀等言南京今歲亢旱無收來春米值必至騰貴乞令南京各衛官軍於來年春季俟浙江等布政司直隸蘇松諸府運糧至日免其腳價篩曬之費就於水次兌支正糧三月所省耗米令俱送納應天府預備倉待靑黃不接之時平值糶賣以蘇民困所賣錢銀仍候秋成糴米上倉事下戶部以爲宜行南京戶部會同儀等詳加斟酌果於軍民有益卽聽施行從之

○丁酉孝慈髙皇后忌辰奉先殿行祭禮駙馬都尉趙輝承命祭孝陵

○釋奠先師孔子遣吏部尙書李秉行禮以國卹免傳制

○升臨淸衛指揮同知李章爲山東署都指揮僉事守備沂州地方

○戊戌祭

太社太稷

○己亥禮部覆奏國子監祭酒邢讓所言學政事宜其一謂永樂間監生以病告歸者病已得復監正統間因而放還爲民自是寧旅死不敢歸有足憫者今宜定例監生病滿三月保驗不誣許令還鄕一年之內復監不作坐堂月日若踰一年之外仍在爲民之例其二舊制監生歲一簡選其有事故復監年深者未經選過不淂撥歷殊爲淹滯今宜定例每歲二次會官簡選庶便於撥歷不至淹滯從之

○南京浙江道監察禦史孔儒上言四事一任輔臣本朝不設丞相內閣之官乃相職也必精擇其人而用之旣用之必信任之使幸臣不淂以奪其權小人不淂以撓其職淸閒之宴時賜召對政治淂失人材賢否生民利病皆咨訪而行之一納諫言近來言事之臣率被降謫諫臣杜口以言爲諱伏望師大禹之下拜昌言法成湯之不吝攺過言切而理直言必嘉納之識寡而詞拙者亦優容之其以言降調者悉復其官則言路不塞而公道昭明一節財用近年以來元宵端陽之節宮闈燕閒之戲浮屠不時之賞寺塔無益之修所費不資𨿽給於內帑皆出於民財國以民爲本民以財爲命剝民以奉君尢割肉以充腹唐太宗之言不可不思也伏望存心愛民務行節儉使財不妄費民淂﹤宀十見﹥蘇一罷泛貢國家貢賦已有常制近年內官在外者多取方物食品作貢其於上貢者不過十之三四而爲私饋者乃有六七采造之費轉運之勞皆民財力不勝其苦伏望一切停罷上命所司看詳釆其可行者行之

○都察院右僉都禦史盧祥卒祥廣東東筦縣人舉進士授南京禮科給事中以父喪起復攺吏科以言事調山西蒲州判官天順攺元赦還進擢禮科都給事中未幾陛南京太僕少卿以母憂起復攺順天府丞遷右僉都禦史巡撫延綏祥貌修偉舉止疏俊恆以气節自負在延綏頗畱心邊事然南人畏寒不樂久處邊地屢上封事乞休致不果後以言官劾之命致仕至家數月卒訃聞賜祭祥性坦率頗通術數好議論亦有所見但在吏部時以吏部不見擢上﹤鋶﹣釒﹥詆吏部世以此短之

○免順天府通州今年被災夏稅五百八十六石有奇

○辛丑設順天府三河縣東關永平府新店撫寧縣西關三遞運所

○命燕山左衛帶俸指揮使伯顏子討兒襲職

○命陜西都指揮僉事彭程守備肅州地方

○以旱災免直隸建徳東流二縣無徵秋糧五千七百一十餘石馬艸七千六百五十餘包

○命鎭守山西署都督僉事王信移鎭代州提督雁門偏頭寧武三關

○甲辰祭太歲風雲雷雨嶽鎭海瀆山川等神

○遣旗手衛官祭旗纛之神○乙巳遣戶部尙書薛遠祭京都太倉之神

○遣順天府官祭宋丞相文天祥

○戶部等衙門上會議漕運巡撫諸臣建言事宜一南京倉廒數多散置不一糧艸出納舊俱委部屬巡督類多新任不更事者用是多獘今宜如右都禦史周瑄言推老成廉幹郎中一員公同監察禦史巡視其員外郎主事專督出納有隋縱者明書以備滿考降黜一各處糧艸𨿽嘗具奏淂旨令各布政司委堂上官總部府州縣委佐貳官率領運納然而托故攺委雜職小官如故宜如瑄言再行禁約務令司府州縣總部及部運官依期率領糧裏運納違者治罪一山東在京住坐軍匠及京操班軍往往索取戶丁盤費或應辦稍緩輒被淩辱戶絕者訪及承買田土之家又有具名立約借貸於官豪而追償於戶丁累息數倍宜如巡撫都禦史原傑言設有此輩卽行禁止其所貸原物亦候豊年取償不許違禁多取敢有仍前不悛許巡按禦史按察司官究治原債免追仍乞通行天下禁約一山東所屬府縣有臨近河道者南北往來馬快諸舡晝夜不絕起集軍民接遞常以一二千計淩冒風雨送往迎來艱苦萬狀而經過官舡往往附載私鹽客貨應付稍緩輒將官吏髙懸痛箠不徒索夫兼且求賄原其所由皆其隨從僕隸指使之也宜如傑言禁約內外公差官員凡舡運載官物不許附帶私鹽客貨其從人姓名及上水下水夫數悉於關文明白開寫敢有多索一夫一軍及分關前驅逼取錢物者許巡河禦史按察司官將各人隨從並附舡客商拏問民編口外軍發戍邊鹽貨入官一直隸鳳陽府所屬太和蒙城亳三縣舊制縣官全設後因事簡裁革縣丞主簿今人民增多里分加倍宜如巡撫右副都禦史滕昭言各復設縣丞一員一松江常州等府倉糧多陳積宜如巡撫都禦史邢宥言於米貴時每銀一兩增米二斗糶賣候豊年糴米還官賣銀多者煎銷一半角�羊京備用一山海永平密雲等衛軍士月糧每石本色八斗折色二斗上半年折色鈔一十八貫下半年胡椒蘇木三兩七錢四分俱因給散不時又且數少軍士不願關領多爲分委官吏所侵宜如巡撫都禦史閻本言每歲於散布花時人加棉花一斤﹤鋶﹣釒﹥上悉如議○戊申兵部尙書白圭等奏近敕寧夏延綏總兵等官會兵徵剿土達滿四而陜西總兵官任壽都禦史陳價參將劉淸一聞延綏調軍輒生疑忌又不待項忠等大軍會計乃與寧夏總兵廣義伯吳琮輕進遇賊輒敗殺死都指揮蔣泰申澄及官軍甚眾遺失火器及馬不計其數喪師辱國莫此爲甚請逮壽及價淸來京明正其罪吳琮輕進寡謀亦當逮問但比壽等二次失機爲輕宜令帶罪殺賊且官軍挫衄至再賊勢猖獗愈加宜更簡命遊擊將軍一員統京營兵五千赴之而敕項忠等相機協謀以收全功上是之命京營兵姑勿調但敕項忠等速議進兵仍推宜鎭守巡撫者以聞時武臣爭有出師意內閣學士商輅等議以爲項忠旣受命宜姑俟其區畫故有是命○己酉命錦衣衛指揮僉事馮珤緝捕沿江鹽徒先是鹽徒連艘數十乘風濤出沒殺掠行旅莫敢誰何累敕南京守備等官督捕至是賊徒益盛殺死巡江千戶巡檢官兵共二十四人事聞下兵部議以爲大江東西一帶爲南京腹心要害之地方禁明修明之日小寇輒敢橫行如履虛曠不早戢止勢恐蔓延宜速遣廷臣有威略者一人付以重柄往爲之所上以珤前論列鹽徒乃敕珤往捕敕曰江濱羣盜紏集流亡初至販鹽射利寖至奪貨殺人或連艘數十鉦鼓相聞馳突風濤如履平地甚至一舟之眾敵殺官兵數十人南京守備等官玩寇長姦日甚一日究其所以皆由儀眞瓜洲並白塔河東抵江陰通泰諸港泊墟市軍民雜處率多橐盜爲利或有賊黨給役官府因之偵伺機宜亦或有巡哨官兵茹賂貪生縱盜自便斃源不塞盜弭何由今特命爾率所屬緝事官校會同先遣都禦史髙明及總督操江成山伯王琮等從宜議處期於盜息民安其貧民私販行旅夾帶不系劫盜人數自有關隘盤詰及巡鹽禦史管理不許官校一槪搜檢驚擾平民故敕

○論平山都掌蠻賊功加太監劉恆米歲二十四石升左少監趙永爲太監歲加米十二石兵部尙書程信兼大理寺卿進襄城伯李瑾爲襄城侯左都督都督同知僉事羅秉忠等並有功將士各升賞有差

○庚戌巡按遼東監察禦史侯英奏遼東備禦都指揮唐顯不能防禦致達賊搶掠人畜坐守備不設者律應謫戍上宥之降二級帶俸差操

○辛亥南京監察禦史王相以囚人反獄械至京準贖杖還職○壬子以孝莊睿皇后將祔葬裕陵遣撫寧侯朱永告天地駙馬石璟告太廟是日上詣幾筵殿告葬期遣官分祭各門自是至二十六日百官及命婦俱衰服詣淸寧門外哭臨奉迎神主還京日俱免朝

○定議陜西納米例一陜西大小衙門三年六年考滿官納米三十五石於布政司給由止將牌冊呈繳吏部一陜西山西河南所屬兩考吏納米一百石者送部免其辦事考試就撥京考納一百五十石者三考滿日送部免考卽與冠帶一陜西及各處軍民捨余納米八十石者給正九品散官一百石正八品一百二十石正七品完日就彼冠帶一陜西附近山西河南問擬囚犯除眞犯及官吏受財枉法例該充軍外其雜犯死罪納米八十石三流五十石五徒自三十五石遞減五石至十五石杖笞每一十納一石俱照時值折銀送布政司收用以調兵徵剿滿四預積糧儲給軍故也

○癸丑上詣幾筵告辭

○命都督同知白圭鎭守陜西地方

○甲寅曉刻月犯軒轅右角星

○乙卯定襄伯郭登奏徵西總兵官都督劉玉聲望未著宜別選重將以圖成功事下廷臣會議命撫寧侯朱永整兵操候啟行仍遣內官一員監軍

明憲宗純皇帝實錄卷之五十七終

明憲宗純皇帝實錄卷之五十八

成化四年九月丁巳朔兵部奏守備龍門所指揮閻敏等不能嚴督守哨以致守墩者用計殺賊邀功以招邊釁宜行法司逮治及參其參將協同守備內外官李剛等並宣府鎭守總兵巡撫等官王受等不能嚴督之罪上曰閻敏等俱免逮問令禦史責取罪狀參將守備及鎭巡等官俱宥之

○戊午詔減徵南直隸災傷州縣鹽鈔

○兵部奏陜西布按二司布政使餘子俊參政龐勝僉事胡欽胡徳盛俱職居方面不能撫綏防範以致土達滿四叛逆及與總兵任壽進兵又不能運籌畫策以致軍旅喪敗皆當究治上然之命停子俊等俸

○降備禦遼東鐵嶺衛帶俸都指揮使康顯爲指揮使都指揮僉事陳烈並三萬衛帶俸都指揮僉事王福俱爲指揮僉事鐵嶺衛指揮同知王琮趙進遼海衛指揮同知張永俱爲副千戶三萬衛指揮僉事宿昊爲百戶顯等失機法司坐以充軍上皆宥之各降三級

○己未夜客星見星五度東北行

○庚申孝恭章皇后忌辰奉先殿行祭禮遣駙馬都尉石璟祭景陵

○祔葬孝莊睿皇后於裕陵

○羽林前衛帶俸都指揮僉事李英有疾命其子淸代英原職本衛指揮使

○給事中王詔奏劾會昌侯孫繼宗撫寧侯朱永爲五軍三千營總兵官各占黑洋澱牧馬艸場與人佃而收其租遣官勘實上俱置不問但令艸場盡還官牧馬戒毋再占○陜西守臣奏西安府諸州縣兵荒請免明年朝覲上諭吏部臣曰用兵之際徵斂轉輸民困極矣有司宜加意撫卹可從其請免之

○辛酉實授試監察禦史林誠張瑋王賓楊守隨翟庭蕙方昇戴用王浚張進祿王繼戴縉申綱張傑程宏黎福吳文元董韜馬進劉謙魏秉爲監察禦史

○巡撫宣府左僉都禦史鄭寧奏馬營大莽崖墩了見胡寇五百餘騎安寧墩了見一千餘騎東西往來又靑石嵯墩了見一萬餘近邊駐札上命各鎭巡官計議整兵堤備

○詔發狹西預備倉糧以賑饑民時甘肅總兵官定西侯蔣琬奏甘涼之地形勢孤懸密邇朔漢其爲控制自古稱難今見在倉糧止有二十萬石僅足一年支用自春夏以來風勁砂飛所種田苗秋成無望米價騰踴人心憂怖矧狹西腹裏亦遭饑饉百姓流移平涼以西赤地千里況有土達之變產業一空虜酋毛裏孩控弦數萬遠與兀良哈朵顏等處諸種夷人誘結勢旣增大其心可知以臣愚見不如及今積糧務足五年之數以備不測之需仍敕陜西巡撫巡按等官親詣各屬踏勘被災之民速爲賑濟務使得沾實惠如此則儲積旣廣而兵有所恃區區醜虜不足憂矣事下戶部以爲糧儲缺少本部已將江南折糧之銀陸續運赴狹西備用其言饑民缺食宜行巡撫狹西都禦史馬文升等賑濟仍行巡撫甘肅僉都禦史徐廷章查勘見在倉儲實數區畫以聞從之

○壬戌孝莊睿皇后神主還京文武百官衰服出迎於徳勝門外行五拜禮從神主至午門外上及親王皆衰服奉迎步導升幾筵殿奉安於靈座行安神禮

○癸亥夜客星色蒼白光芒長三丈餘尾指西南變爲彗星

○乙丑重陽節賜百官宴於午門

○巡按直隸監察禦史陳相奏劾紫荊關守備都指揮僉事張瑛主使賊犯妄攀平人而枉法受財及事發又捏詞掩飾若仍令守備則愈肆姦貪有負重寄乞治瑛罪令帶俸差操別選智勇廉正都指揮守備從之

○丙寅太子少保兵部尙書兼文淵閣大學士彭時等言比年以來地震水旱相仍民不聊生邇者彗星復見災異尢甚皆臣下不職所致乞賜罷免上曰上天垂戒朕自修省卿等皆職居輔導當講求缺失修舉善政加惠軍民庶可以回天意豈可捨朕而去所辭不允

○丁卯吏部等衙門太子少保吏部尙書李秉等以彗星見俱引咎乞免詔諭之曰玄象示警朕惕然戒懼卿等正當竭誠修職共回天意不許罷歸

○撫寧侯朱永奏臣今奉敕往剿反虜滿四請命在京各營選調精銳馬步官軍一萬給與盔甲軍器銃炮調去官軍乞照先年安遠侯柳溥徵進涼州賊寇事例給賞庶使軍士不致饑寒而樂於趨事事下兵部覆奏上曰官軍於京營內量帶五千員名人賞銀二兩先次調去官軍俟永至日亦人加賞銀一兩就於彼處官庫給之

○戊辰彗星晨見東北方

○太傅會昌侯孫繼宗等奏臣等俱以庸材繆膺重寄玆者上天垂戒皆由臣等不職所致乞賜罷黜別選賢能以典兵政詔曰上天垂戒實缺政所致朕已加警省卿等義同休戚正宜共修兵政以副委托所辭不允

○復除劉綬爲鴻臚寺右寺丞以丁憂起服也○己巳彗星昏見西南方

○六科給事中魏元等言竊見今春以來災異疊見近日彗星又見於東方光拂臺垣人心恟懼皆陰盛陽微之證也臣等待罪言路固知言出而禍隨之然與其不言而得罪於宗社不若力言而得罪於陛下之爲愈也臣聞君之與後猶天之與地不可得而參貳者焉外間傳聞陛下於中宮或有參貳之者禮部尙書姚夔等嘗以爲言陛下謂內事朕自處置屏息傾聽將及半年而昭徳宮進膳不聞有減中宮不聞有增夫宮墻𨿽深而視聽猶咫尺也衽席𨿽微而懸象甚昭著也且陛下富有春秋而震宮尙虛豈可以宗廟社稷之大計一付於愛專情壹之所而不求子孫眾多以固國本安民心哉伏願陛下思祖宗傳體之重明伉儷之義嚴嫡庶之分以尊敵體以正宮闈使陰陽各歸其分日月相並而明宗社萬年之基將在於此又言四方旱澇民困日急盜賊日盛荊襄流民所在劫殺人心搖撼且君者民之父母也子有饑寒疾苦父母必爲之寢食不安今陛下作民父母覽民饑之奏不蒙省懼尙循故事付部施行尙書馬昂等視爲泛常凡有奏報遇喜則覆本曰行移彼處斟酌設法遇怒則曰事體窒礙難以施行微有利害則曰伏乞聖明區處持尋常活套之言爲終身經濟之策是猶子饑寒而父母若不聞彼若棄父母而不顧則將何以遏之今賣官鬻爵徧於內外民間無可以爲計者乞罷徵稅之務發內帑之財遣官賑濟又言朝廷於僧徒過於信持每遇生湣之辰輙費無限之資財建無益之齋醮而西番札實巴等又加以法王名號賞賚隆厚出乘梭轎導用金仗其所奉養過於親王乞革去法王等號發回本國追回賞賜以賑饑民仍敕寺觀不得請建醮修齋又言天下之財不在官則在民今則公私俱困矣蓋由賞賚無節玩好太多或印施經懺或塡寫佛經或爲繪畫之像或造寶石之具夫自古人君未嘗不賞但賞合於理則人心喜賞當於功則人心勸賞不易得則人心榮伏願屏絕玩好罷黜遊賞及諸不急之務其雲南等處礦場采辦悉宜停止又言大臣者君之家子而羣臣則眾子也若家子懷姦而眾子效尢爲父者恬不之治則家必敗矣今兩京文武大臣多姦貪蒙獘之徒陛下勿謂其位髙而不忍遽去勿謂先朝舊臣而暫且寬容宜令自陳休致以全大體貪戀不去者令科道紏舉而臣等濫居言路無補於時亦望罷歸以戒不職上曰所言有理宮中事朕自處置其餘所司卽擬行之爾等宜勉於修職不允辭十三道監察禦史康永韶等亦奏竊聞天心仁愛人君乃出災異以譴告之比者雷震殿門風拔陵木旱澇徧於寰宇地震見乎中外星象垂異密邇三垣況今西兵失利南北薦饑以此人事遇此天時誠可懼之甚也顧玆災異之來必有以致之竊見大本未建異端太盛進退賞罰未公財用工役未省賑濟無策備禦無方天心譴告豈在此歟伏惟陛下剛斷而力行之則天災可弭大業可安若復因循苟且視爲泛常臣等𨿽愚竊恐國之安危未可知也且太子者天下之大本也古者人君一娶九女所以廣繼嗣也今前星未耀宗廟神靈之所托四海民物之所賴實切憂惶伏望均六宮之愛協宜家之祥庶幾螽斯繩繩麟趾振振而大本立矣佛自漢明以來始入中國梁武事之甚謹得禍尢慘今朝廷寵遇番僧有佛子國師法王名號儀衛過於王侯服玩擬於供禦錦衣玉食徒類數百竭百姓之脂膏中外莫不切齒特朝廷未知之耳又況其間有中國之人習爲番教以圖寵貴設眞是番僧尙無益於治道況此欺詐之徒哉宜令所司查審果系番僧資遣還國若系中國者追其成命使供稅役庶不蠶食吾民而異端斥矣人才之用捨關天下之安危近年內外羣臣賢愚不辦輸忠效力者少懷姦挾詐者多望嚴加考核其有老疾無爲貪淫素箸者內從吏部都察院外從巡撫巡按從公考察其兩京大臣許令自陳休致其有懷祿固寵及考核不公者許科道劾奏其廉能公勤屈在下僚者許大臣薦舉量爲升授則賢否不至於混淆矣賞罰者國之大柄賞罰不行𨿽堯舜不能理天下近邊將失機律有定罪今乃或薄示貶降或戴罪立功進戰則有死退走則得生人孰肯用命哉臣以爲有失機者卽依律治罪母事姑息如有冒報功次繩以欺罔之罪則賞罰公而人人樂於效死矣易曰節以制度不傷財不害民祖宗以儉立國嚬笑不輕近年賞旣過溢用亦太奢一羙珠而償銀數百一寶石而累價鉅千傾府庫之財易無益之物設有緩急何以備之況後宮供奉倍增光祿常供不足以給則又和買於外如唐宮市民心惶惶怨言盈路伏望節珠寶之費減宮闈之供則民心悅矣昔漢文帝輟百金之露臺惜十家之常產陛下卽位之初放鷹犬罷土木海內欣欣近日以來似聞稍異土木旣已漸興鰲山又聞預建勞民傷財亦召天變伏望痛自損益於凡不急之務悉令罷去其采辦銀礦印馬內臣已去者取回未去者停止則民困可舒矣天災流行國家代有惟先備禦則不爲害近來旱傷幾徧天下而荊襄南直隸尢甚人民流移盜賊縱橫殺傷官吏而所司方且急於徵稅是猶民在膏火之中又加煎熬之苦萬一其中有盜弄潢池之兵則不免勞師動眾其視賑濟蠲免所費孰多書曰事事乃其有備有備無患近年邊將率多庸品紀律不嚴號令不明惟知掊克其下今西師失利此明驗也伏望﹤鋶﹣釒﹥邊臣姓名察其知愚別其勇怯罷其不勝任者推選知勇者代之優卹邊軍盡心所事則邊備可飭矣凡此八者陛下斷而行之則災異可弭天心可回臣等職司耳目不能盡言開導乞罷歸田裏別選賢能以充任使上曰所言有理所司卽議行之爾其勉盡言職以稱朕意不準辭

○追回西天佛子札實巴所求田地歸之於民札實巴先因造寺奏討河間府靜海縣地爲寺田仍乞宛平縣民十戶爲佃戶上皆許之旣而戶科左給事中丘弘等劾其妄請之罪上命戶部核實至是戶科覆奏以爲田皆民間地宜還民耕種詔是之仍追其佃戶令當民差

○庚午監察禦史胡深等六人言邇者天出彗星昭示鑑戒皇上夙夜兢惕不惶寧處臣等亦皆憂畏寢食不寧旣已略陳愚衷上塵天聽皇上不以所言爲妄詔議行之仍慰臣等勉盡言職以稱聖意此皆成湯罪已宣王懼災之心也臣等敢不披肝瀝膽用副聖意竊惟應天以實不以文今日𨿽云上下協修君臣交省亦徒爲虛文而已似未得弭災之實夫上天垂戒意者乾綱下移姦惡未去故耶且乾綱人君馭世之大柄也近日以來無功者或因請托權貴而蒙非分之賞有罪者或因攀附左右而脫垂死之刑人心憤怒眾論喧騰是以恩歸臣下怨在朝廷伏望皇上重自奮勵總攬乾綱凡大賞罰大機務必面召內閣大臣之賢者與之商決可否然後斷自宸衷毋令左右之臣竊之以市恩則威權總於一人而天災可弭矣若夫姦惡國家酖毒也酖毒不去而能安者萬無是理如兵部左侍郎兼翰林院學士商輅乃先帝親擢恩幸無比當皇上正位靑宮郕邸密謀廢立彼以內閣大臣略無一言正救方且自圖富貴狥其邪謀是乃賣國之姦實皇上之罪人也兵部尙書兼大理寺卿程信頃承朝命督師四川聽囑權豪之子弟多分首級以報功禮部尙書姚夔用私滅公貪財黷貨比因度僧受銀鉅萬故京師有反賊劉千斤受贓官姚萬兩之謠太子少保戶部尙書馬昂不學無術妨政害民納饋送之女結勢要之人四方水旱賑救無方三邊軍餉調調無策凡此數人皆足致變上天垂戒職此之由乞賜顯黜用答天意﹤鋶﹣釒﹥入上曰如今全才難得取其所長皆有可用況急切用人之際豈宜求備所言不允翌日早朝兵科給事中董旻等三人亦具﹤鋶﹣釒﹥於禦前面進上曰朝廷進退大臣自有禮體旻等不循規矩紊亂朝儀本當治罪姑宥之前此奏劾之﹤鋶﹣釒﹥非宣讀於廷則封進於內未有不讀而面進者故聖諭云然

○遣英國公張懋告太廟以孝莊睿皇后神主將祔廟也

○昏刻慧星犯三公星

○辛未祔享孝莊睿皇后神主於太廟上詣徳祖以下八廟曁英宗睿皇帝神主前行禮如儀百官陪祀

○禮部尙書姚夔自陳有疾懇乞致仕上曰卿年未老朕方任用不準致仕

○戶部尙書薛遠以星變乞免不許

○昏刻慧星犯北斗搖光星

○壬申上仍具黑翼善冠淺淡服黑犀角帶禦奉天門百官行奉慰禮自後悉從吉典

○敕諭文武羣臣曰朕自守丕圖惟天地春佑是賴然勿克正於心修於身近無以禦於邦家遠無以寧於海宇將奚以格髙厚神祗乃今年八月癸巳京師地震九月初以來慧見北斗朕旣齋心滌慮以攺過自新祗告天地非徒言之固將躬行之爾文武羣臣輔朕猷爲受朕委托分職布任於中外者尙各警其怠忽因循之習革其欺公狥私之斃堅其忠蓋不移之操固其廉愼不污之節豈惟爾之功名無玷天將鑑之以不致罰朕將資之以撫世禦宇不負所使朕之兵民將由之以不失其所邊圍彊固而閭裏殷富三光全於上九域安於下豈非君臣同徳之效歟爾文武羣臣其圖利之

○兵部尙書兼大理寺卿程信乞休致不許

○癸酉兵部左侍郎兼翰林院學士商輅懇乞休致上曰朕用卿不疑何卹人言其勿再辭

○太子少保戶部尙書馬昂乞致仕許之昂爲科道所論再﹤鋶﹣釒﹥以請上以其舊臣慰之使去

○戶部左侍郎楊鼎以災異乞致仕不許

○免河南汝寧府諸州縣正官明朝覲以旱久民饑而多盜賊也

○禮部尙書姚夔等言近給事中魏元監察禦史康永韶等言修徳弭災及番僧服用儧擬臣以番僧者異端外教蠱惑人心污染華夏宜從所言施行詔曰番僧在祖宗朝已有之若一旦遣去恐失遠人之心踰制服用別行禁止

○楚府永安王季塾薨王簡王之第二子也母王氏永樂己丑生宣徳丁未封爲鎭國將軍正統丁巳進封永安王至是薨年六十訃聞輙朝一日賜祭葬如制謚曰莊惠

○甲戌禮部尙書姚夔再上章求去臣聞大臣與國同體有調元之責有贊化之寄有心膂之托有股肱之任苟乖於理道謬於政原則災異召焉古者或以日食策免三公或以地震辭避相位蓋以此耳邇者慧出軒轅犯三臺掃文昌北斗皆有關於大臣之象臣備員禮官位列尙書旣不能修明禮樂治神人和上下又不能以古帝王之道輔聖徳致陛下於堯舜之上徒以給度僧道崇侈邪術蠹惑聖心天變之來職此之故臣之罪過豈能逃逭竊念臣年近六旬百病交作勉彊動履𨿽若無恙然隱疾生於腹心日覺沈痼比禦史摭拾流言指臣過惡𨿽未得眞而欲屏歸田裏不使妨賢實爲當理臣已嘗具﹤鋶﹣釒﹥乞免荷蒙聖恩慰諭勉畱天地大徳何以云諭使禦史不言陛下無以知臣之罪臣不去陛下無以回天之變況以多病衰朽之材無所裨補乞早賜罷免以回天戒以塞羣口以全廢軀臣不勝幸甚上曰朝廷需才之時如卿者正當典禮輔政豈能罷去所辭不準夔素以才气自負至是爲禦史胡深等所劾心不能平故力求去上特畱之

○巡撫甘肅右僉都禦史徐廷章乞歸養疾不許

○命南京金吾後衛指揮使劉瑄子方代其父職

○吏科左給事中程萬里言陜西重鎭之地國初以來安置土達於寧夏甘涼等處承平日久種類蕃息往年虜賊侵擾今歲亢旱饑饉有司失於撫卹是以滿四等據險嘯聚黨類益繁臣恐各邊土達因之自相疑貳不早防範恐生他變況今黃河欲凍虜酋毛裏孩去邊不遠比年關陜無事尙欲深入一或聞此寧無姦計且兵荒之後民窮盜起勢之必然在彼守臣恐不躬親巡歷轉委所屬以應故事乞敕有司存省賑貸仍於在京選大臣二員奉敕往彼守臣會議招土達中年髙有識眾所信服者宣上恩威諭禍福使之各率其屬守分安生無自疑貳或不能爲生者酙酌周給之且罷一切苛政庶足歆動其心潛消其患矣臣又見毛裏孩等久不朝貢窺伺邊境往來宣府大同其情叵測萬一有變警擾幾內臣愚意其有可敗者三近我邊方遠才二三日程是彼爲客而我爲之主以客就主以勞待逸一也自恃彊眾並吞諸部志滿气盈兵驕者敗馳驅不息人馬疲勞二也比來邊報見賊煙火有一二百里者有三五十里者散逐水艸兵力四分三也爲今之計宜選京師騎兵一萬宣府大同各一萬每三千人爲一軍以驍將十人統之嚴其賞罰密使人探毛裏孩所在出其不意晝伏夜行徑搗其壘破之必矣昔李靖以騎兵三千破突厥大眾我今宜及其未發早爲之所欲戰則圖方略欲守則飭兵力毋秪憑文移致誤大計詔下兵部計議以聞於是兵部爲廷臣議請敕寧夏等處守臣撫卹各處土達或起狹西致仕兵部尙書王竑就彼巡邊密切防範不必專以撫安土達爲名毛裏孩自前歲朝貢後不復犯邊今無故興數萬之師遠涉沙漠前有勝負未必之形後有首尾難救之患殊非萬全之計請敕東北一帶沿邊守臣戒嚴以備上是其議惟寧夏甘涼番夷就敕巡撫官各隨所部撫安之○宥巡撫四川都禦史汪浩等守備永寧都指揮林晟罪先是晟訐奏浩以計殺都掌夷人聽撫官激變地方而又妄報軍功希求升賞及誣陷貴州副總兵李安逼死經歷胡鐸諸不法事給事中張鐸等往按之多不實鐸等劾浩罔上殃民有乖憲體晟恣肆姦貪誣奏風憲請各治其罪上以浩任巡撫重寄晟訐其罪難以反坐俱宥之

○乙亥命武成後衛帶俸都指揮僉事周海充參將鎭守靖虜地方

○丙子太傅會昌侯孫繼宗奏天象垂戒邊務方殷臣年踰七十日就衰老非惟久妨賢路誠恐有誤國事乞罷兵柄以終餘年上曰卿勛戚老臣朕方倚重不允辭○兵部尙書兼大理寺卿程信以疾自陳乞休致上曰卿才堪任用不允所辭旣有疾待調攝平復理事

○丁丑昏刻慧星犯七公西第四星

○吏部左侍郎崔恭以災異乞免不許

○戊寅升錦衣衛帶俸都指揮使白全爲右軍都督府僉事武成後衛帶俸都指揮使白玘爲右軍都督僉事金吾右衛帶俸都指揮使王受湖廣都指揮使汪澤俱爲全軍都督僉事以全等克平都掌蠻賊功也

○禮部尙書姚夔奏禦史胡深等劾臣度僧受銀鉅萬者臣不欲辧隱忍辭退大臣之體固當如是故兩﹤鋶﹣釒﹥引咎乞罷皇上慰畱至再不得命天地大恩萬死莫報今又爲給事中董旻等所論情不容己伏念臣有當去者三素無才徳當去多病衰朽當去爲權勢忌嫉當去負此三當去而立於朝危乎難矣夫官可休也身可殺也污名不可受也與受汗名以生寧潔己以死且度僧距今三年何當時不言而今始言之何六科十三道不合言而胡深等數人言之言之不根事起讎怨盛明之世不意有此祖宗之法匿名文書有禁成周之世流言之罪必誅此風一行是使小人之得志也臣𨿽不肖頗知大節伏望聖明矜之察之早賜罷歸以泄小人之憤以謝言官以回天意上曰此事虛實朝廷已知卿不必辯亦勿再辭

○己卯掌太常寺事禮部尙書李希安奏孝莊睿皇后已附廟今孟冬享太廟幾筵告請詣廟享祀祝版宜書九廟太皇太后詔且仍舊只增書皇妣孝莊睿皇后○賜秦府保定王第四子名曰誠汲第五子曰誠淥代府隰川王第十三子名曰仕﹤土則﹥

○實授試監察禦史劉仁爲監察禦史

○兵部左侍郎兼翰林院學士�輅言比臣以疾在告忽奉宣喚諭臣入內閣供職臣卽附奏再乞調理臣竊思比來四方多事天象示戒上勞宸慮不遑寢食皆臣下輔導無狀所致𨿽言者論臣景泰中事誠如聖諭不得其實然謂災異由臣所致未必非是況除舊補新更化善治以消天變以蘇民困此正皇上干綱奮發勇於有爲之時不宜徒示姑息遏抑人言臣衰朽之餘妨賢誤事𨿽極知大恩不敢有負但於自處不可不審乞特賜睿斷放歸田裏以應除舊布新之象然後與廷臣朝夕講求庶政善者行之必力不善者攺之勿吝使政事修明無可疵議則災異自消福祿自來矣上曰朝廷修舉政務自有次第卿宜速出效用不可故違

○監察禦史左鈺言比者六科十三道因星變陳言欲革番僧名號斷天下之疑絕後世之惑陛下謂所言有理及禮部欲行發遣陛下又謂番僧在先朝已有發遣恐失遠人之心臣以爲陛下不忍失遠人心乃忍失邇人心乎伏望思周孔之格言行堯舜之常道佛若有知必以臣言爲是乞以臣所言付廷臣計議可行則行如其不可乞罷臣歸田裏以戒狂妄之罪不報

○致仕都督僉事顏通卒通宛平縣人父爲千戶陣亡通襲升羽林前衛指揮僉事調遼東左衛景泰初升署都督僉事尋實授於中府帶俸坐神機營管操成化三年以年老致仕至是卒訃聞賜祭葬如例孫景襲授羽林前衛指揮同知

○辛巳翰林院檢討張頤上言八事一曰漙恩澤以廣後嗣二曰求賢才以圖治道三曰開言路以達遁情四曰接羣臣以察庶政五曰罷冗食以蘇民力六曰節賞賚以豊國用七曰擇將帥以卹邊軍八曰去異端以崇正道命下其奏於所司

○兵科給事中蕭璇上言修政弭災三事其一復諫官謂南京給事中王徽王淵朱寬李鈞李翔以劾太監牛玉之罪謫調外任宜皆召還復其官上以在京在外皆爲朝廷任用不必召還

○致仕廣西右布政使夏時卒時字以正浙江錢塘縣人舉進士初授戶科給事中升江西按察僉事尋升江西參政久之升廣西右布政使致仕家居年七十有四卒時所建明十年均徭之法利害相半行之至今民頗不便云○壬午昏刻慧星入天市垣

○癸未命全給徳府軍校月糧米一石常例王府軍校廚役月支本色粟米六斗折色四斗王以各人衣食不給代爲陳請故有是命

○甲申命會官廷鞫給事中董旻等三人監察禦史胡深等六人先是旻等以慧星見各上﹤鋶﹣釒﹥請罷兵部左侍郎兼翰林院學士�輅禮部尙書姚夔兵部尙書兼太理寺卿程信上皆畱之輅等不自安各上章求退夔奏多詆言者於是旻等復言輅等求退之章皆有欲進之意飾非彊辯決當罷黜而攻夔猶切謂先王之世采民謠以觀政而夔以爲匿名之書有禁祖宗之制許言官風聞言事而夔以爲流言之謗必誅其欺天罔人肆無忌憚如此蓋欲激發朝廷之怒以箝言官之口其姦惡槪可見矣乞早罷之以應除舊布新之象如以臣等所言爲不足信亦乞曲爲保全出補外任別選賢才以居言路上震怒謂祖宗憲綱凡紏舉官員生殺予奪悉聽上命若命旣下不許再劾今乃故違有何主意命錦衣愳衛三法司執旻等同多官廷鞫之會監察禦史林誠又言臣以病軀勉彊供職近劾�輅當郕邸廢儲之際不能正救今復起用不合人心蒙聖諭以輅自居內閣累有諍言非外人所知朕以此任用不疑言者不得其實置之臣思言旣失實宜加罪譴幸蒙曲貸不勝感激但病勢日臻自揣難居言職乞放歸田裏上曰唐太宗用王圭魏徵朕用商輅有何不可而屢奏擾亦命廷鞫之

○丙戌以明日十月朝遣駙馬都尉石璟楊偉分祭長陵獻陵景陵裕陵

○遣內官祭恭讓章皇后陵寢明憲宗純皇帝實錄卷之五十九

成化四年冬十月丁亥朔享太廟

○遣內官祭司井之神

○錄工部尙書兼大理寺卿趙榮子玹爲中書舍人

○己丑命廣平侯袁瑄駙馬都尉周璟慶雲伯周壽爲正使尙寶司司丞薛胤禮科給事中張賓吏科給事中李和爲副使冊封伊簡王庶子勉土�冉爲光陽王伊安王庶子諟金�靡爲方城王諟鈌爲西鄂王諟鋝爲郟城王韓府褒城昭裕王子徵爲褒城王夫人田氏進褒城妃兵馬副指揮艾漙女爲廣安王妃王庸女爲弋陽王妃○復給事中董旻等三人禦史胡深等七人官旻等旣廷鞫下獄給事中毛弘等上言略曰朝廷設立言官正欲使之言爾今因言之煩瀆遂加罪責流傳四方恐傷仁化憂國之人無不扼腕伏願皇上念四方多事之秋值修省弭災之際宜擴天地之量而寬貸之繼而內閣學士�輅亦上言略曰臣自揣年力衰邁學識短淺無益於事無補於時宜罷歸田裏以弭人言蒙賜容畱方圖報稱不意言官煩瀆誤犯天威若卽加罪臣恐將來以言爲諱倘有國家政務闕失大於此者孰肯言之﹤鋶﹣釒﹥上未從會問擬旻等贖杖還職上乃曰旻等故違成憲屢方上命本當重譴且從輕發落各杖二十復官三人者旻及陳鶴胡智七人者深及陳宏鄭已何純方昇張進祿林誠也

○總督軍務右副都禦史項忠等奏奉命徵剿反虜滿四尋蒙敕諭慮恐官軍數少今臣等所調各處官軍土軍京軍及招募義勇人等三萬三千四百四十六員名足以滅賊況今秋深寒冷若又調在京並各處官軍路途往復恐冬初河凍賊得遠遁邊軍難以久畱今擇九月十九日總聚官軍申嚴號令臣等分領而進各離賊巢一二十里俱要烽炮彼此相接聲勢遠近相應必先絕其水泉燒其野艸扼其要路招其協從至期又各愳隨機應變務圖進取以收萬全之功事下兵部議以忠等破賊方略甚爲周密虜亡可待京營官及各處所調官軍宜暫停止仍行太監劉祥及忠等早圖剿滅以收成功上從之

○庚寅太子少保吏部尙書李秉乞辭職以消災異詔曰卿年力未衰宜勉修職務以副委任所辭不允

○辛卯增設兩淮都轉運盬使司副使一員判官二員先是南京右僉都禦史髙明等奏兩淮運司自正統以來戶部及遼東巡撫官阿諛邊方鎭守及在朝權要派與淮盬以至京師豪猾之徒勢逼官吏盬以二百斤爲一引倍支四百斤者有之六百斤者有之富商因見權豪過支斤重亦朋合爲姦侵盜國課積獘多端查得兩淮盬課司大使副使例以九年通考因是年久漸生姦獘及盬運司額設副使一員判官二員分管所轄場分官少不周乞於兩淮運司添設副使一員判官二員其場官照倉官事例三年爲滿庶盬課看守得人稽考自然嚴密而國課無虧矣章下戶部以官多民擾非便且祖宗舊例未可擅更請勘之而後行上曰髙明等奉敕整理鹽法彼旣奏欲興利革獘宜從其請不必行勘於是吏部請添設運司副使一員判官二員惟場官三年爲滿則兩浙福建山東河東狹西河間長蘆五鹽運司雲南四川廣東三鹽課司事體相同必皆比例奏擾宜仍照舊九年通考則官無冗員事體歸一從之

○鎭守金齒都督僉事胡志卒志鳳陽定遠縣人襲父職金齒指揮使隨徵麓州升都指揮僉事進署都指揮使未踰年升署都督僉事命同沐璘鎭雲南後加實授命同南寧伯毛晟鎭金齒騰衝至是卒訃聞賜祭葬如例子亮仍襲原職指揮使

○癸巳故工部尙書謹身殿大學士髙穀子峘習字期滿授中書舍人

○巡撫宣府左僉都禦史鄭寧等奏朵顏衛千戶奄可帖木兒傳說十月間欲與毛裏孩讐殺上命沿邊鎭守巡撫官整飭邊備以防之

○甲午賜大興宛平二縣餋濟院孤貧四百五十人白綿布人一疋

○丁酉太子少保吏部尙書李秉等奏近𨿽兩奉詔旨國子監生有不能出仕願告回家者與冠帶閒住柰何監生之中甘於恬退者少本部記名聽選者見有八千餘名而逐年各衙門送來者尢多於每年所選之數以致積滯數多賢否淆混其間衰老者銳气已消庸懦者素志不立加以待選年久度日艱難一旦授以府州縣官不免漁獵於民以爲家計欲有司得人而民受其福難矣玆欲將該選監生考選年貌精壯文理平順行移通曉寫字端正四事俱可取者居優等選用或三事或二事可取者量才授任其三事俱無可取而年貌衰老者依詔書例令冠帶閒住則任用得人而不才不得以幸進選法﹤鋶﹣釒﹥通而人心不至於壅滯矣從之○己卯毛憐等衛女直都指揮亦裏哈王苦赤等各來朝貢馬及貂皮賜衣服彩叚等物有差

○吏部以修徳弭災考察內外聽選官爲三等主事楊紹等六十九人給升授散官致仕郎中鐘成等二百六十五人致仕驛丞鄔棖一人行止不端給冠帶閒住棖後更名存敬以異端夤緣入內府歷官近侍云

○巡撫山東右副都禦史原傑乞罷歸以弭災異詔傑年未衰老不準罷歸宜勉修政務以副委任

○贈四川夔州府通判王禎爲府同知賜誥命以禎率民兵拒襄陽流賊於大昌縣沒於陣也

○庚子皇太后聖旦上率親王上壽受命婦朝賀賜百官宴於午門○辛丑兵部右侍郎王偉奏患病三月未愈乞賜骸骨還鄕或容住俸在京調治命在京調治俸不必住

○壬寅魏野龍加麻剌麻都綱著思吉堅參等三十九族來朝貢方物又管民萬戶舍人阿哈來朝貢方物自稱其祖合丹思叭所轄地方十七其印猶元至正間所授乞換印襲職開設衙門禮部會議以遠人貢獻固慕義而來而換印襲職開設衙門則夷情邊務所系事𨿽遙制宜移文四川鎭守等官遣官出境勘其地方與何地相鄰原系何人管轄自洪武至今百有餘年何今日方來貢獻合丹思叭旣有前元符印授以萬戶國初何不歸附卽今阿哈與合丹思叭是何親屬緣何才要換印襲職所襲是何職事所設是何衙門都綱著思吉堅參旣於正統間授職何二十餘年不來貢獻而與阿哈同來或是近邊軍民舊與烏思藏及長河西魚通寧遠等番僧混同來貢近因有禁例不得似前濫進冒賞遂搜尋前元舊印引詐冒生番又開一路進貢以爲冒賞之階務令勘議明白回奏不得徇私不實以啟濫放之獘亦不得非理沮抑以失遠人之心從之

○三法司會官審錄重囚刑部都察院各奏年例於霜降後會公侯駙馬伯五府各部通政使司大理寺錦衣衛及科道官審錄死罪重囚有旨稱冤有詞者卽與從公辧問毋令受枉於是刑部尙書陸瑜等會魏國公等官徐俌等於承天門外審錄之刑部得情眞無詞者五十六人情可矜疑者十三人都察院得情眞無詞者二十六人情可矜疑者一人勘辧減死者一人前後各以具獄上請上覽獄辭於情眞罪當者俱令處決情可矜疑十四人中減死充軍者十二人杖而釋之者二人一系婦人又有一人當辯者準辯

○癸卯定襄伯郭登奏臣年力衰憊不堪任使乞退居閒地以餋餘年上曰卿才智老成朕所簡任不允退閒

○甲辰誠孝昭皇后忌辰奉先殿行祭禮遣駙馬都尉周景祭獻陵

○命協同分守大同東路參將都指揮僉事張瑛充右參將分守大同西路地方

○琉球國中山王尙徳遣使臣讀詩等來朝貢馬及方物賜衣服彩叚等物有差

○滿剌加國頭目八剌思通事無沙等來朝貢象及龜同等物賜八剌思無沙冠帶並番伴人等衣服彩叚等物有差

○狹西岷州衛剌答等簇番人相中等鐵立等簇番人煙班等��心由等簇番人豁陸等西卜等簇番人尖班等各來朝貢馬及明甲賜彩叚鈔錠有差

○吏部尙書李秉侍郎崔恭尹旻戶部侍郎楊鼎陳俊禮部尙書姚夔侍郎萬安葉盛兵部尙書白圭侍郎李震工部尙書王復侍郎李春李顒六科給事中及刑部大理寺官俱於左掖門外侯午朝期已久以爲尙早誤不及入侍聯名上奏待罪詔爾等常以勤政爲言及朕視午朝卻有怠慢論法本當逮問旣引咎姑悉宥之

○監察禦史劉仁傅鼐劾奏尙書李秉等於午朝不及入侍之罪上以李秉等已區處禦史後時始劾命錦衣衛杖之

○大同參將都指揮使秦傑卒傑壽州蒙城縣人父暉任千戶陣亡傑襲升指揮僉事尋遷指揮同知進指揮使天順元年徵倚山墩蔣家屯三家村諸處進都指揮同知八年用薦爲大同左衛參將成化二年敕充遊擊將軍徵延綏事平升都指揮使至是卒賜祭子恭襲其原職大同後衛指揮使

○乙巳賜靖江王府故奉國將軍佐誠妻女餋贍米歲一百石從王請也

○慧星出天市垣其體漸小

○丙午巡撫宣府左僉都禦史鄭寧以災變自陳乞致仕詔不允命用心整理邊務

○提督松潘等關四川都指揮僉事馬云因督兵護送給糧旗軍至北定關爲守關指揮郭英款飲醉歸被番賊掩襲殺虜軍夫騾馬時浦江關亦被番賊搶劫殺傷旗軍云隱蔽不報俱爲總兵官所劾奏下禦史鞫治贖杖復職

○丁未朝鮮國王李瑈遣陪臣權格等奉表貢馬及方物來朝賀萬壽聖節○吏部以修徳弭災考察京官年貌衰憊不堪任事致仕者戶部郎中邊永等十二人操行不謹冠帶間住者刑部郎中髙閏一人

○貴州宣慰使司土官宣慰使安觀等遣把事王源等四川天全六番招討使頭目舍人柳智等各來朝貢馬賜彩叚鈔錠有差

○戊申賜晉府寧河王第五子名曰鐘金�屈六曰鐘陂�金七曰鐘金�蝱八曰鐘鉶九曰鐘鏤

○山東徳平縣民張中因遊食臨淸遇民人孫榮善說佛法得金鎖洪陽大策等妖書遂剌左右肩臂各二龍左右手掌山河二字更於左臂剌排王計三字自號白毛祖師四散紿誘得瓢氏爲妻復誘民王聰言其四外招集已有萬餘人欲伺秋冬攻河南城池聰知其詐奏聞捕獲都察院問擬坐斬至是遇赦復請區處上以中情犯深重命禁錮之餘黨從輕發落中尋死於獄

○庚戌禮部欲淸理番僧及中國冒充者法王札巴堅參引永樂年間事例陳請詔曰中國人先習番經有度牒者已之無度牒者淸出今後中國人不許習番教非僧道食米者皆住支

○雲南按察司提學僉事劉倫正初攜家住雲南時誤援事例乘傳食廩道遇鄕人挾以抵任俾充龍裏衛學生應貢禦史黜之倫正懼且覺其傳食之誤遂依律檢舉納米入雲南倉以償而貴州驛適有發其事者巡撫等官以聞上命巡按雲南禦史按治之坐常人盜倉糧律當絞除名倫正愬辯其誤復命禦史之代巡雲南者再鞫之乃坐贖杖還職倫正安福人其得脫罪也所親侍讀彭華蓋有力焉

○辛亥詹事府少詹事兼翰林院學士柯潛奏比以災異敕吏部都察院會同各衙門掌印官公同考察所屬官員本院屬官俱以文翰爲職侍讀等官彭華等見在經筵講讀及纂修實錄其帶俸郎中等官吳謙等並四夷館譯字官俱在內閣書寫詔敕翻譯外夷文字無事績文案可考乞如天順八年考察官員事例止令本院學士公同內閣學士考察詔從之於是華等一百二十六員俱照舊任事四夷館帶俸官二人以素行不謹冠帶間住時尙寶司左右春坊及六科給事中亦援此考察取旨詔皆畱任事云

○癸丑敕升兵部左侍郎兼翰林院學士�輅爲兵部尙書工部右侍郎兼翰林院學士劉定之爲禮部左侍郎俱兼職如故仍舊辦事輅定之俱上奏辭免上皆不允且曰卿等輔導有勞特玆升用何以辭爲

○給致仕禮部右侍郎倪謙誥命從其子編修嶽之請也嶽三年考滿例得推恩吏部持之不行嶽上奏自陳詔下其章於吏部尙書李秉等言謙先任學士時曾犯贓罪充軍原授本身並封父母妻誥敕俱已追奪焚毀後𨿽遇赦陳情復職又升任致仕閒住終系犯贓之人於例難以推封上曰謙已升任致仕因子推恩亦何不可其與之不爲例○吏科給事中毛志言邇者京師地震妖星示警監察禦史康永韶等奏稱兩京大小衙門官員果系老疾無爲貪淫素著從公考核黜退以消天變奉旨有堂上官者還會掌印官公同考察爲大臣者當念上天譴告之重分陛下宵旰之憂同心協慮務去取合乎眾論卻乃朋姦欺罔虛應故事且如戶部郎中邊永以六十有五被黜而年過於永素行不端如兵部員外郎蕭繼者尙畱工部郎中鐘成以有疾被黜而久病曠職淸譽無聞如本部郎中彭盛者尙在於公論何如也至於主事陳瑾行人馬桓之貪名素著員外郎歐賢徐敏之淸譽無聞皆所當黜此而可恕人將效尢乞將五府六部等衙門堂上官曾與考核者明正其罪以爲大臣欺罔之戒仍敕吏部會同都察院再行公同考核庶幾事歸一體賢否昭明士風丕振災眚可消詔考察事已處置矣但今後諸司官考滿者吏部都察院務遵成法嚴加考核不必一槪紛擾

○甲寅禮部奏萬壽聖節例賜百官宴上令免宴賜以節錢鈔

○升戶部左侍郎楊鼎爲本部尙書

○賜楚府輔國將軍均鎰夫人沈氏米歲二百石均鎰故夫子及幼子其衣食不給楚王以聞故賜之

○詔免遼東沈陽等衛屯糧一萬三千石有奇以成化三年夏秋河水漲溢所漂故也

○慧星犯天屏西第一星

○乙卯太常寺少卿孫廣安寺丞朱福銘以九年考滿詔復任各升俸一級

○監察禦史康永韶等言近者地載不寧星象生慧臣等陳言請考察庶官荷蒙采納命吏部會各衙門掌印官考察不意各官心懷顧忌止將丁憂在家並各衛首領官聊退數員虛應故事見任部官惟退年老郎中邊永一人如陳瑾馬桓彭盛余璞余志孫瑜貪淫素著僥幸被畱歐賢劉珙酷暴已露夤緣不黜庸懦似湯懋趙繼先猶有縻祿罷軟似朱璲冉信尙且尸位乞敕吏部會同都察院嚴加復考果有如陳瑾湯懋之類悉宜黜罷若再不從公嚴考仍聽科道紏舉其考退官敢有捏詞摭拾者俱問罪如律則責有所在事體歸一庶政修舉災異自弭矣吏科都給事中沈珤等亦以爲言詔旣已會官考察不必覆考有不當者待考滿日吏部具實奏請處置○命燕山右衛指揮使張能子興金吾右衛指揮同知苗貴子鳳彭城衛指揮僉事楊詵子眞俱代職明憲宗純皇帝實錄卷之五十九終明憲宗純皇帝實錄卷之六十

成化四年十一月丁巳朔欽天監進成化五年大統歷上禦奉天殿受之給賜親王及文武羣臣頒行天下

○以萬壽聖節遣駙馬都尉周璟蔡震謁告長陵獻陵景陵裕陵

○提督兩廣軍務左副都禦史韓雍奏蠻賊擁眾攻劫峒心巡檢司營寨殺死男婦千餘虜去者倍之事下兵部覆奏以都指揮李玉梁泰指揮張瑛分守地方不能督軍禦賊宜行巡按廣西監察禦史逮問都禦史韓雍張鵬總兵官歐信左參將夏鑑不能嚴督所屬亦宜究治但地方未寧姑記其罪令剿賊自贖從之○戊午萬壽聖節上詣奉先殿皇太后宮行禮畢出禦奉天殿文武羣臣朝服行五拜三叩頭禮以有國卹禮從減殺也

○庚申泰寧等衛王克例等遣指揮三保等各來朝貢馬賜衣服彩叚等物有差

○毛憐衛都指揮苦赤等奏本地路遠欲於遼東人買一牛馱載行李許之

○山西道監察禦史王賓言二事一汰冗官近年以來畫工賤役多授官職於各衙門帶俸糜費國用甚非崇本節用之道乞敕該部通查革去一便民賦舊例戶口食鹽止令納鈔而支鹽景泰初乃令納米夫戶口不得食鹽而虛令納鈔已爲損民今又轉令納米實所不堪乞敕戶部仍如舊例驗口納鈔爲便上命所司省之○夜彗星滅

○辛酉遣內官祭恭讓章皇后陵寢以是日忌辰也

○復除狹西布政司右參政殷謙於山西

○壬戌升戶科左給事中丘弘禮科左給事中魏元兵科右給事中秦崇刑科左給事中毛弘工科左給事中髙斐俱本科都給事中戶科右給事中劉昊禮科給事中霍貴兵科給事中崔儀刑科給事中白昂工科給事中王詔俱本科左給事中戶科給事中李和禮科給事中李森兵科給事中張賓刑科給事中蕭彥莊工科給事中陳峻俱本科右給事中

○命東勝右衛指揮使李勝代都指揮蔣源守備遵化○命故廣東署都揮指僉事王英子佐襲父原職廣州左衛指揮使

○命故貴州金築安撫司安撫金徵子楙襲職

○巡撫山西右僉都禦史李侃奏乞罷歸不許

○禮部奏朵顏衛右都督阿兒乞蠻等奏欲於邊地收買耕牛農具等物宜從所請其所乞織金膝襕叚並帳房鞍轡無例難許從之

○總督軍務右副都禦史項忠奏臣等奉命徵剿逆賊滿四以十月九日軍分七路臣與太監劉祥總兵官劉玉都禦史馬文升等由金佛溝進都禦史王銳參將胡愷等由李俊溝進伏羗伯毛忠等由木頭溝進右參將夏正等由亂麻川進都指揮姜盛由黑城子進副總兵林盛由好水川進都指揮張瑛由騾母川進賊眾來禦臣與諸將夾攻賊大敗追斬賊首二百二級中傷墮崖澗死者甚眾奪還銅炮神槍以千計牛羊馬騾二千餘毛忠軍趨占木溝水頭擒斬奪獲數多翼日毛忠督精銳四千進至石城炮架山北率勵將士及其侄毛海孫毛愷奮不顧身躬冒矢石先登遂奪炮架山北三峯頭乘勝上攻又奪山西四峯頭適臣與各路官軍俱會遂攻石城東西二門及山之東峯克之焚賊窩鋪百餘處擒賊二十四人斬首七十三級墮崖死者甚眾奪獲神槍火炮弓箭牛馬等物賊窘迫皆號哭有自縊死者毛忠爲流矢所中回至山半而卒事聞上以毛忠奮勇死敵忠義可嘉命禮部與贈謚葬祭項忠劉祥劉玉等皆降敕獎諭之令用心平賊毋或因勝而怠毛忠涼州人髙祖哈剌歹洪武中歸附起戎伍爲千戶忠襲職初名哈剌累功至行都司都指揮同知始賜毛姓又以功升都督僉事賜今名天順初以徵福建反賊功升都督同知充左副總兵鎭守甘肅復以剿虜寇功特進左都督年及七十乞致仕定西侯蔣琬等言其𨿽老未衰仍畱守邊忠先副宣城伯衛潁統兵殺敗番賊論功升賞潁以流伯得世襲忠獨不與賞例援例以請加忠祿米百石旣而所司奏都督所支者月俸無加祿例有旨毛忠在邊效勞日久特升伯爵仍守甘肅至是死於滿四之難忠生長西陲知虜情由小官至大將屢經戰奮勇當先但勇而寡謀賊所畏者惟忠聞忠死益猖獗子儉早卒孫銳嗣以忠死事功得世襲伯爵

○癸亥賜朝鮮國朝賀陪臣權恪等金織衣彩叚等物有差

○命故廣東都指揮僉事陳智子皞襲父原職廣海衛指揮使○命三法司同錦衣衛廷鞫寧遠伯任壽右副都禦史陳價都指揮劉淸罪初滿俊反價檄淸督西安等衛官軍剿之爲賊所敗官軍死傷者凡三百餘人事聞遇赦兵部乃奏調綏寧等處兵命寧夏總兵官吳琮領之與壽等會剿復敗官軍死傷者共五百餘人遺棄器械輜重無算事聞徵壽等三人下獄至是廷鞫擬罪壽爲首斬價爲從贖流淸罪經赦以奏不實坐徒且請逮琮治罪然恐有枉請行狹西巡撫鎭守等官勘報上曰價罪當與壽同淸令監候

○甲子銓注效勇營把總署都指揮同知鄭賢於福建都司提督巡視銀場

○遼東總兵官都督同知趙勝奏諜報虜賊二百餘由鴉鶻關南哈合裏入境寇掠都指揮僉事莊鑑把總指揮傅斌率輕騎四百追至境外喜昌口擊走之奪回所掠人畜事下兵部言莊鑑等不能嚴督備禦賊去始追𨿽有微績終系失機宜行巡按山東禦史逮問從之

○巡按福建禦史吳璘奏閩浙之交有賊徒三千餘於浙江泰順縣長山降尾新坑彊采銀礦殺民快十五人劫官庫器物及掠沿村居民財畜擾害地方乞敕浙江都布按三司速爲撲滅勿使滋蔓事下兵部覆奏上命太監盧永鎭守浙江吳昱鎭守福建仍兼理銀場會同三司等官設法撫捕

○丁卯命修武伯沈煜佩徵西將軍印充總兵官鎭守寧夏

○南京十三道監察禦史楊智等言妖彗示變災異疊至自非君臣恐懼旁求直言攺革獘政進君子退小人不足以應天之實宮闈之事臣不敢爲言但望陛下深自省察裁處之而已其在廷大臣如南京守備成國公朱儀參贊機務兵部尙書李賓俱以猥瑣之才濫膺根本之寄設有警急曷能支持吏部右侍郎章綸從事先朝𨿽有可取及任吏部以來功名大損如以子玄應冒貫京衛軍余僥幸京闈薦書欲求事君而先欺君可乎教子如此事君可知刑部右侍郎王恕刑名生疏不顧名節到任半月卽托本部郎中黃紱娶已故劉指揮妻文氏爲繼室以大臣而偶失節之婦可乎處家如此爲國可知工部侍郎範理外似純朴內實姦貪大理寺少卿金紳背公營私詳駁失當應天府府尹畢亨善政未聞夤緣升用衍聖公孔弘緒恃恩驕恣荒淫無度凡此皆妨國病民法所難逭者也伏望陛下奮乾剛之斷擴日月之明嚴加黜責庶可以答天戒安人心轉禍爲福不難矣南京六科給事中朱淸等亦以爲言事下刑部覆奏命禮部右侍郎葉盛刑科都給事中毛弘往按之

○遼府蘄水王貴熡薨王簡王之第二十子也母妃呂氏永樂甲辰生正統丁巳冊封蘄水王至是薨年四十五訃聞輟朝一日賜祭葬如制謚曰靖和

○戊辰命巡撫貴州右副都禦史陳宜子礻��巡撫四川右副都禦史汪浩子松俱爲國子監生時南京太僕寺卿鄭悠亦援例以請詔以悠升官未久不許

○朝鮮國陪臣李石亨等來朝報其國王李瑈薨賜石亨等衣服彩叚等物○行人司行人子坦言臣惟擅入內府律有明禁況又節蒙聖旨禁約近見市井無知之徒貪圖小利輙將私貨布帛酒食等物進入買賣且皇城聖天子萬乘之所居宮禁庫藏於是乎在禮法制度自此而出豈市井小人營私買賣之地哉宜令守衛官員並錦衣衛官嚴加緝訪挐送治罪貨物沒官又言鄕飲之禮乃先王敬老尊賢之遺意近年以來各處有司鄕飲罔遵徳意所請賓眾不察賢否𨿽彊梁豪橫姦頑素著者皆與坐列其甘貧守分節義廉退之人反不與焉是豈先王垂世教之良法國家厚風俗之本意哉乞敕該部行移天下有司凡遇鄕飲務淸年髙有徳素無過舉及以禮致仕官序坐其姦盜詐僞過惡顯著者不許幹與如有司阿附苟容一體治罪庶幾人知勸戒而風俗自厚矣奏入詔付所司議行○己巳朝鮮國以慈懿皇太后崩遣陪臣卞袍等賫奉慰表並香禮祭文來獻時梓宮已葬命陳獻於幾筵殿賜袍等金織衣彩叚等物有差

○命故四川都指揮僉事呂昇子祥襲昇原職成都前衛指揮使

○升毛憐衛指揮僉事速苦捏苦俱爲指揮同知

○庚午命故廣東參將署都指揮同知王瑛子欽襲父原職南京府軍左衛指揮使

○辛未總督軍務右副都禦史項忠等奏賊滿四固守石城炮架山我軍四面攻圍勢𨿽窮蹙然眾尙二萬恐河凍衝突而出我軍一哨不支則勢去矣乞調原擬宣府大同官軍於偏頭關捷路來援及敕撫寧侯朱永統率精銳亟來固原同臣等相機攻守事下兵部以爲宜從所請上曰京營官軍未宜動可敕遊擊將軍許寧統大同宣府精兵三千往助之南京都察院右都禦史周瑄奏乞罷歸詔勉畱之

○升監察禦史李旻爲雲南按察司僉事

○行人於坦言原籍山西石州城下有河一道流入黃河邇者河路崩塌約長二十餘丈遇天雨水溢崩塌之數復倍於昔請﹤鋶﹣釒﹥通舊河以固城垣事下工部請命三司勘實區處從之

○南京吏科給事中王讓言南京戶部收糧委官罔卹民困專務剝削每於收受正數之外又行加罰甚至縱容官斗肆害百端民困於下怨歸於上召災致禍未必不由於此乞敕都察院轉行總督糧儲都禦史嚴加禁革具實奏聞區處年年春夏南京處決重囚甚眾甚非法天用刑之意乞敕刑部等衙門凡遇該決重囚除謀逆不拘外其餘務俟秋後會審處決詔下其言於所司

○甲戌翰林院習字民生蔣銘奏臣父琳先任兵部主事歷官左副都禦史累樹軍功後被石亨誣陷處死臣因避害回家今幸雪父冤乞仍送翰林院習字以圖補報上準令中書科習字

○賜山西蒲州知州徐孚吉州知州伍琇湖廣龍陽縣知縣李泰直隸和州判官張羽�衝山東臨胊縣知縣卜釗淄川縣知縣劉文陜西寶雞縣知縣馬傑誥敕旌其善政

○日本國王源義政遣使臣淸啟等奉表來朝貢馬及聚扇盔甲刀劍等物○乙亥開中兩淮長蘆河東運司鹽課五十三萬二千餘引於陜西平涼等處召商上納兩淮鹽每引米五斗豆斗長蘆鹽米二斗豆己斗河東鹽米一斗豆五升時以官軍徵滿四供餉不給故也

○南京太僕寺俵過應天府成化三年孳生及陪償馬騾並駒一萬一千一百餘匹

○丙子選摘岷州衛官軍六百洮州衛六百蘭州衛六百五十甘州中護衛五百五十河州衛五百爲二班往涼州分番操備

○遼東總兵官都督同知趙勝奏十一月初六日虜賊千餘主斡羅村攻指揮傅斌營指揮胡珍率軍來援被賊射死旣而都指揮莊鑑等領軍二百赴斌營並力禦敵至暮賊退事下兵部請移文趙勝等度量賊情緩急運謀戰守以圖成功其失機官令巡按禦史逮治之

○己卯禮部奏冬至節例賜百官宴上令免宴賜以節錢鈔

○兵部覆奏南京給事中朱淸監察禦史楊智等言守備成國公朱儀參贊機務兵部尙書李賓事乞罷免二人以弭災異上以朱儀李賓皆廉謹可用但令移文使之盡心訓練兵馬整理機務毋仍因循怠慢

○鎭守松潘副總兵都督僉事盧能奏巡視指揮閻斌等領軍巡視邊境至廟子溝番賊三百餘突至斌等與戰殺賊數眾我軍死者亦相當事下兵部覆奏宜行能等遣人往番寨撫諭使歸所虜軍民仍以首賊依夷俗處治以警其餘若賊寘頑弗率卽相機剿捕以靖地方斌等失機罪宜令巡按禦史逮治從之○庚辰命故陜西都指揮僉事焦政兄敏襲政原職西安前衛指揮使

○辛巳賜唐王第五子名曰芝﹤土瓦﹥遼府松滋王等三子名曰恩鑡四曰恩錍五曰恩槍

○賜朝鮮國成化五年大統歷

○壬午大寧都司都指揮使常廣嘗納部下重賂且侵盜官物爲千戶孛忠發其事禦史黃王�﹤鹵木﹥問擬坐斬令納米贖罪旣又遣立功廣奏王�﹤鹵木﹥重科已罪會赦還職例當差操廣輙擅掌司印尋請還其贖罪米且雲天网旣開吞舟是漏法繩尢密刻骨求疵輕百死軍功酷五刑律例事下都察院劾廣安言請下禦史究其擅掌司印之罪上是之○日本國使臣麻答二郎於市買物使酒手刃傷人禮部奏其彊橫行凶宜加懲治上以遠夷免下獄付其國正使淸啟治之啟奏欲依臣俗事例處治但在禮義之地不敢安爲俟臣還國依法治之且引伏不能鈐束罪上皆宥之旣而所傷者死禮部復奏麻答二郎行凶傷人致死𨿽免問罪宜依例追銀十兩給死者之家埋氈葬仍省諭各夷使知朝廷﹤宀十見﹥宥懷柔之意從之

○癸未以明日冬至節遣駙馬都尉石璟蔡震分祭長陵獻陵景陵裕陵文武衙門各分官陪祭

○遣內官祭恭讓章皇后陵寢

○甲申冬至節上詣奉先殿皇太后宮行禮畢出禦奉天殿文武羣臣及四夷朝使行慶賀禮皇太后皇后俱免命婦朝賀乙酉文武羣臣朝親王於奉天門東廊

○四川總兵官右都督苪成等奏諜報番賊欲攻小壩關守關官馮和率兵探捕至西云與賊遇戰敗之奪回被虜人畜收軍欲還而賊五百餘突出殺死百戶曹大等三十二人溺水死者十二人虜去十二人奪回人畜復爲所掠上命兵部移文成等令盡心剿賊仍令巡按禦史逮分守地方官鞫治之

○丙戌升翰林院修撰王獻爲左春坊左諭徳仍兼修撰以九年秩滿也明憲宗純皇帝實錄卷之六十一

成化四年十二月丁亥朔上視郊祀牲

○巡撫貴州右副都禦史陳宜奏鎭遠黎平二府糧儲積多恐歲久腐爛緣二府與湖廣鎭遠五開二衛各共一城請令二衛官軍支給移文湖廣布政司撥所屬折徵秋糧解貴州捕數其二府糧自今歲後以十分爲率黎平但收三分鎭遠四分余亦折價庶糧不積於無用戶部以貴州夷苗弗靖歲運湖廣四川之糧給軍尙且不足今槪折收恐致誤事宜仍徵本色撥納缺糧倉分從之

○戊子升貴州都勻衛指揮使屠昇署都指揮僉事守備本衛地方

○順天府學生馬璞痛父眞從徵滿四死於賊上章乞同兄璠往討賊爲父復讐上憐其志從之命馳驛而往

○罷大同副總兵都督僉事張瑀以年老也○延綏總兵官都督僉事房能奏諜報虜賊千餘園沙窊寺墩旣而散去又往往了見或三二百或五六百騎時或近邊出沒上曰此賊探知我軍調徵滿四意欲乘隙入寇宜敕各邊鎭巡官嚴備之

○詹事府少詹事兼翰林院學柯潛聞父喪守制且乞葬祭上念潛久侍經筵命特與之不爲例

○己丑置崇王府官屬以翰林院檢討馬誠梁翰爲左右長史待詔何璧周謹爲紀善中書舍人孫迪審理正易謙審理副誠等舊皆特選爲近侍官從王讀書習字者也其餘官屬如制賜倉庫名曰豊積

○贈翰林院侍讀尹鳳岐正五品階勛侍讀如故鳳岐永樂中舉進士選入翰林爲庶吉士授本院編修歷升修撰侍讀至是其子昭爲東昌府同知以年勞賜誥命鳳岐當贈官昭以侍讀品級𨿽下實經筵淸秩若攺贈同知乃似左遷乞視同知階贈以近侍之職上不許故有是命

○駙馬都尉薛桓卒桓陽武侯祿之子尙常徳大長公主景泰間桓於公主有不遜語天順初英廟復辟公主入訴下桓於獄尋戒飭出之至是卒輟朝一日賜葬祭如例

○辛卯授進士周鑑爲通道縣知縣先是鑑坐托疾不赴選爲王府官除名爲民至是有詔諸司官非以貪淫罷去者悉原其罪鑑自陳狀故復用之

○中書舍人黃埕等奏本朝置中書舍人紀錄綸命書寫誥敕在朝廷爲近侍之臣永樂宣徳間皆以進士監生爲之升擢亦異比年來有由勛舊錄用者有由技術乞恩報效者猥以白丁冒居淸秩名器之濫莫此爲甚請自今除中書舍人一如永樂宣徳間例下吏部覆奏從之仍定其升進之格進士舉人出身者升員外郎監生升主事其他光祿寺署正大理寺寺副著爲令○欽天監五官靈臺郎貝琳上言弭災圖治數事其一謂滿四叛逆罪固不容於誅然推其由必有激變之人𨿽詔使勘問竟不舉發前後將帥失利又未見悉從軍法處置臣惟福徳久在秦分難以加兵況近日又有秦地兵彊之占𨿽調兵徵剿未見其利用兵之道在順天時察人事以臣愚見莫若先將激變失利將帥悉置重典以堅將士之心別選文武重臣委以便宜之任召募陜西勇敢之士待福徳順行以秦兵而攻反寇勢必有功非徒殲滅此賊亦可以防範他虞揆之天時旣順驗之人事亦宜其二謂祖宗酌古準今制爲律令增以條例行之旣久事便人安近年法司往往以私意出入增輕作重以致啟怨傷和臣候占書有人君理冤﹤宀十見﹥恩除咎之象又有大臣背公向私兵刑失理之占今犯罪官員多有因公致罪律應復職而法司乃奉旨發落加之以不當加之刑乞敕法司務依律例問擬罪名必依萬世經常之典而弗徇一時喜怒之情如此則刑當其情和气自臻而災易爲祥矣﹤鋶﹣釒﹥入上付其言於所司於是禮科參云滿四叛逆罪惡盈貫法當剿滅烏可坐視故天討一加卽已克平貝琳卻乃奏稱福徳久在秦分未可加兵顯有肆爲妄誕輕惑人心之罪宜舉正之琳上此奏蓋有爲風憲官犯罪不至革職而奉旨發落者故假滿四爲由以上此奏然琳有內援𨿽爲禮科所參有司亦不復舉

○壬辰朝鮮國遣陪臣張進中等貢馬及方物來朝賀明年正旦節

○復遂安伯陳韶爵閒住韶先以受賕枉法謫遼東廣寧衛立功至是蒙恩宥還

○癸巳命南京試監察禦史蕭蒼陳廷玉彭頎俱實授監察禦史

○甲午臘節賜百官宴於午門○命遼東副總兵都指揮僉事韓斌分守遼陽等處右參將周俊分守開原左參將楊玙分守寧遠先是玙守遼陽斌守開原俊守寧遠總兵官趙勝等以斌俊才優於玙而遼陽開原比之寧遠尢爲要害上章請更其任故有是命

○參贊機務南京兵部尙書李賓乞致仕不許賓先爲科道所劾至是復以星變求去上以其年未衰老姑畱之

○乙未吏部奏各處巡撫巡按等官奏舉直隸眞定府知府邢簡等六人治行可稱已行覆實例應旌異請給誥敕進階並封贈其父母妻可六人者簡及濟南府同知王璟滁州知州周正永平府通判叚璣新樂縣知縣韓文長洲縣知縣蘇鐸

○命都督僉事徐恕充副總兵協同鎭守大同

○丙申工部右侍郎李顒子文琮巡撫貴州右副都禦史李浩孫欽乞爲國子監生許之

○命故四川都指揮僉事李鑑孫堂襲祖原職松潘軍民指揮使司指揮同知

○雲南右布政使胡淵奏阿拜井源生於溪澗且距安寧路遠煎辦鹽課甚艱宜令封閉沙石甸白石泉二井鹵出有源計歲可辦鹽四十五萬六千餘斤宜開二井以補安寧課額其不敷者仍取足於安寧竈戶而以空閒竈丁補之又阿陋猴井歲課事簡其副使亦宜裁革戶部覆奏從之

○丁酉授翰林院庶吉士傅瀚爲檢討

○升禮部郎中陳綱爲山東布政司左參議帶俸順天府仍於內閣書辦

○巡撫荊襄右副都禦史楊璇奏徳安等府官倉俱無積糧官府𨿽爲設法糴運不能周給是以流徙四散盜賊因之而起荊襄安沔之間流民亦不下百萬設又迫於饑寒爲患不小請給內帑銀並發附近倉糧賑濟下戶部議以湖廣官庫所貯銀一萬一千兩賑之仍令璇多方區畫以聞詔如其議

○提督兩廣軍務左副都禦史韓雍奏廣西博白等縣蠻賊流劫鄕村聞大軍將至遂踰山劫廣東地遊擊將軍廉忠等統軍倍道追至蒼梧縣之牛嶺山及斬首七十四級奪回被虜男婦一百四十餘賊奔遁事下兵部覆奏宜移文雍等設策剿滅餘賊毋貽地方患從之

○戊戌巡按浙江監察禦史張敩奏奉都察院移文該給事中兪俊等建言欲起素有人望而緣疾去位者以弭災異大臣議行巡撫巡按官詢訪臣訪得所部海寧衛有汀州府知府張寧者先爲禮科都給事中多所論奏素有人望比升知府以疾去任今已平復可應明詔上下其議於吏部

○湖廣武昌等府地震

○己亥賜故朝鮮國王李瑈謚惠莊襲封朝鮮國王李晃並妃韓氏誥命三道

○庚子巡按遼東監察禦史侯英劾奏遼東總兵官趙勝太監葉達左參將楊玙號令不嚴以致指揮胡珍等爲虜所害宜逮治其罪兵部覆奏以爲巡撫都禦史彭誼亦宜並逮上曰曰��達趙勝彭誼楊玙皆姑宥之

○雲南道監察禦史戴用言六事一勵實行謂邇者妖星示變陛下聽言納諫日禦經筵可謂憂且勤矣然天道難知禍福倚伏不可不益圖治理伏望於聽講之時義有疑難少垂辧柝語涉治亂深思體認及令講官日釆古今故事故祖宗寶訓數條進講以廣聰明講畢復畱內閣大臣出諸司章奏商確可否如有重難事機兼召該部堂上官參議則勵精有實天意可回二精考察謂朝廷舉錯不可不精今在內官員𨿽詔大臣考察但黜三五老疾以應故事其在外者𨿽於朝覲考察然止憑上司開報賢否多有不公故黜者累訴冤枉宜敕吏部都察院省令來朝各該上司從公開報所屬官員賢否斟酌黜退仍行各該巡撫等官隔別體訪究治庶考察當而人心服三公薦舉謂曩者兩京堂上及方面正佐官遇有員缺吏部依例會同在京各衙門堂上官推舉今乃一歸之吏部然知人則哲從古爲難況存心廣狹好惡各異心知其而口不敢言者多矣宜敕吏部照正統年間例遇有員仍會內閣並堂上官推舉舉非其人者連坐庶賢路大開而不才者不得以幸進四均爵賞各屬官資秩相等而升授不同如吏部主事甫及三載輒升員外郎或署郎中郎中未及考滿有升在京堂上或方面正員而他部官員鮮能及此是豈以吏部屬官之才行果髙於他部之屬官特由吏部自重其衙門回護其屬職故往往驟遷爵賞不均莫此爲甚宜敕吏部今後郎中員外郎有缺壽於各部主事員外中升調而吏部主事員外郎亦調升別部不許久擅要地其郎中有升務從各部堂上官公同推舉庶升授適均人知警勸五弭盜賊古昔人民所以輯睦而無虞者以其鄰里有相保之意也今京城內外軍民雜居有夜被彊盜將一家捆縛或盡殺死劫財而全無顧忌鄰人佯若不知此非首善之地所宜然也乞敕法司行仰巡捕官員令將京城內外軍民之人每十家編爲一甲聯書姓名互知丁業如一家被盜九家俱出截捉違者治以罪則人皆懼而盜賊可息六革宿斃出內帑以贍軍者此帝王盛徳事今京衛軍士歲給冬衣布花鈔錠乃內帑所儲而守庫官員每遇軍士閞領需索科送否則不得閞領以致軍士衣不及時甚則揭借出息物歸債主而軍士終不得用宜敕該部行仰該差給事中禦史等官親詣該庫帶領委官依次閞領及時給散則軍受實惠而宿斃可除﹤鋶﹣釒﹥入上曰所言有理勵實行朕自處置今後兩京四品以上官吏部具缺朕自簡除方面官照正統間例保舉余付所司計議以聞於是吏部議考察之制舊例朝覲官從本部會都察院堂上官據各該上司開報以憑黜退今欲將已考過者復行巡撫等官隔別詢訪則事體不一起人紛擾合仍依舊例考察於內果有貪暴者許科道官指實具名劾奏爵賞之法本部奏準各部屬官俱於本部轉升而六部未嘗不一前此部屬亦嘗有推舉侍郎都禦史通政少卿布政參政參議等官者而六部亦未嘗不同今欲以本部屬官與別更相調升則於例有礙紛更不便其推舉郎中合遵今欽依事理三品堂上官保舉擢用戶部議軍士閞領布花兩京皆有此斃請如其言行移各處倉庫悉著爲令三法司議京城軍民不系一方之人往來不常遷徙不一今欲編定爲甲聯書姓名不無時常編擙甚爲煩擾況有欽定榜例不爲不重合再行申明敢有故違者治以重罪上俱從之

○壬寅崇王出府詔百官十七日朝參畢詣府朝王

○癸卯寧夏總兵官吳琮奏近摘官軍修寧夏三路墩臺三十七座關墻溝塹二百一十一處長二萬二千一十二丈六尺

○甲辰實授南京試監察禦史陳惠毛存誠爲監察禦史

○命巡撫蘇左僉都禦史邢宥淸理兩浙鹽法

○戶科給事中彭序上﹤鋶﹣釒﹥言十事以謂保邦之事莫先於端身心以立治本崇儉約以厚民生審時政以急先務卻虛名而修寔行備大臣以固根本勸節義以惇風化臨午朝以諏治理謹門禁以防不虞時稽考以通選法淸版籍以均賦役制治保邦莫此爲要弭災消變莫此爲急奏入上命所司知之○乙巳賜晉府交城王弟四子名曰鐘金�小

○命錦衣衛指揮僉事劉資弟鳳羽林前衛指揮僉事重聚子昇南京金吾左衛指揮僉事朱瑛弟亮俱襲職府軍前衛指揮同知吳鐸子忠羽林前衛指揮同知申貴子麟俱代職

○丙午戶部奏郎中夏寅上言謂我朝罷黜中書而政歸六部權統於上而网舉目張故朝廷自尊而綱紀以立獨在外司府之制與祖宗時不能無積習之斃都司武備旣弛布按二司勢均力等不相統攝宜選都禦史一員統制一方則可以責成而無意外之虞據寅所言亦爲有理但今天下地方多有都禦史巡撫無巡撫處不過數處然亦有撫治鎭守等官惟浙江福建見今盜賊聚眾劫取銀礦其勢頗熾貽患不淺本部𨿽已請敕責付巡礦官恐其力薄不足以制合準所言先於福建浙江二處選都禦史二員控制地方調兵撲滅俟寧靖之日再爲區處上曰巡撫官不必設惟命鎭守三司巡礦官撫捕之

○丁未南京吏部右侍郎章綸戶部右侍郎黃琛刑部左侍郎王恕工部左侍郎範理大理寺左少卿金紳俱以星變乞去位不許

○命故陜西都指揮同知胡傑子忠襲父原職肅州衛指揮使

○江西按察使趙敔奏江西豪民多因爭占田產聚眾相殘殺死人命奸污妻女及至告官拘提則拒捕劫奪其被系門者則展轉奏愬遷延待赦冀得脫免乞出榜禁約眞犯死罪者監候呈詳雜犯死罪並坐徒者發一千里外克軍杖罪以下炤常例發落庶使豪橫知警免貽後患時監察禦史戴用亦以爲言及欲請敕廉能有風力堂上官分行緝訪事下刑部都察院會議以爲宜如所請於是敕敔督同所司理之

○己酉升武成後衛帶俸都指揮僉事馬鑑爲都指揮同知府軍前衛指揮使吳瓚爲都指揮僉事南京興武衛指揮同知張鑑金吾左衛帶俸指揮同知宋璽神武左衛指揮同知張雄燕山右衛指揮同知劉旺俱爲指揮使燕山右衛指揮僉事張永爲指揮同知以徵山都掌劫也

○贈四川夔州府通判王禎廣東雷州府通判王麒各爲本府同知四川敍州府戎縣知縣李旺爲本府通判賜誥敕三人皆死於賊故褒贈之

○命四川都指揮僉事鄒瑄復職瑄以都掌蠻賊作亂坐失機戴罪捕賊至是有功故復其職

○旌表節婦王氏等二十五人王氏直隸長垣縣民蕭鳳妻石氏民田廣妻祝氏昆山縣民錢晟妻申氏邢臺縣生員髙理妻梁氏民李春妻喬氏臨城縣民王祥妻李氏民王慶妻李氏淶水縣民魏增妻金氏阜城縣民熊信妻李氏民宗禮妻張氏保定中衛官舍李俊妻朱氏湖廣武昌護衛軍余郭英妻劉氏隨州民朱玉妻孫氏雲南晉寧州軍淩懋妻董氏浙江蘭溪縣民徐傑妻胡氏山陰縣民張裒妻王氏定海縣民鄭仕謙妻劉氏民黃佾妻胡氏東陽縣民盧文翁妻趙氏桐鄕縣民徐宗妻朱氏江西安福縣民王羙會妻範氏豊城縣民李聰妻徐氏民周咨謀妻羅氏新昌縣民陳韞玉妻劉氏新建縣民錢仲權妻皆蚤寡守節爲鄕裏所稱詔俱表其門曰貞節

○虜賊二千餘寇延綏遊擊將軍署都指揮僉事許寧擊敗之事聞上賜敕獎諭

○庚戌命右參將李榮充左副總兵鎭守甘肅都督僉事曰全充右參將

○南京禮部尙書鄒幹以星變乞致仕上曰鄕宜勉修職務不允所辭

○監察禦史劉璧等奏比因監察禦史戴用等陳薦舉之事聖諭謂自今兩京四品以上官吏部具缺朕自簡任方面官炤正統間例保舉臣等有以知陛下求賢圖治之盛心卽古帝王旁求俊彥立賢無方之心也然於此猶切有疑焉何則堯舜之聖尙以知人爲難故必明目達聰以天下之聰明爲聰明今陛下選任廷臣乃欲獨斷於已吏部不得預則臺諫不敢言萬一有失誰任其咎又曰吏部之選舉𨿽下僚末職亦不過具寔奏聞上請裁處未嘗敢自專苟或薦非其人士論得以攻之臺諫得以言之朝廷得以罪之庶幾正其事而救其失祖宗列聖之立法所以不自簡除正以此耳且以堯舜之世猶有四凶之惡當今百僚之中豈能人人皆賢陛下𨿽曰明見萬里果盡知其孰爲賢而可用孰非賢而不可用耶萬一知有未盡則必詢諸一二近侍大臣然能保其果無受賄市恩而所舉非所用乎在外者以爲專主於陛下而不敢言其失彼自以爲得計方且夤緣作斃賣官鬻爵無所不至則其爲患也大矣且君上之職與臣下不同君總其綱而臣任其煩君享其逸而臣分其勞若使在京四品以上官陛下悉自簡除非惟勞煩聖體之所當慮無乃以萬乘之尊而行有司之事乎臣等竊以爲此非出於陛下之本意其必有不卹國體偏爲身謀之人欲假陛下之專以塞天下之口竊朝廷之權以濟一己之姦耳又曰今吏部之官卽成周之冢宰在陛下愼重其人委任而責成之若保舉之說蓋一時權宜之術而非經久常行之利向使舉之悉得其人猶恐有政出多門之患苟或受囑徇私各舉其所親厚以分植其黨與則請托之風益長賄賂之門大開其斃殆有不可勝言者矣彼尙節義而崇廉退者陛下安得而用之哉又曰陛下妙選天下之賢以司吏部之職彼必顧天下之公議以副陛下之任使兩京大僚及方面有鈌先由吏部或會內閣或多官計議或徑自推舉堪任之人以聞陛下然後從而裁決之則無獨斷之名而享成功之利又令間行保舉以收兼聽之明仍嚴連坐之法以防舉主之偏若居吏部者徇私曲法弗稱其任則必重其罰而黜其人可也會吏科都給事中沈珤等亦以爲言上曰特旨擢用大臣與大臣保舉方面皆祖宗舊﹤矢見﹥吏部可具﹤鋶﹣釒﹥永樂以後敕旨除授在京堂上官並宣徳正統間保舉方面等官事例明白奏聞已而吏部悉如聖諭上之詔以前事旣有祖宗舊﹤矢見﹥壁等顧敢徇私背公妄言沮止其間必有主之者可自陳狀違者俱論以法

○周府遂平王子墌薨王悼恭王之長子也母妃李氏生永樂壬寅正統四年襲封遂平王至是薨年四十七訃聞輟朝一日賜祭葬如制謚曰榮靖

○辛亥敕湔除在京文武官過名仍命該司移文在外諸司

○壬子禮部奏正旦節例賜百官宴上令免宴賜以節錢鈔

○調監察禦史邵有良爲四川蒲江縣知縣時有良巡視光祿寺以光祿多積獘費出無經諭所司具報實數署吏遲之不以報有良杖之中官回保素惡有良執法不便其私誣奏有良包藏禍心索報各宮日用之數事涉不敬上大怒令自陳狀有良具道所以上以其不諳大體具不輸情引罪命杖之調外任○上遣太監鄭同崔安往朝鮮國冊封故國王李瑈世子李晃爲王太監沈繪致祭旣行巡按遼東監察禦史侯英奏遼東連年被建州虜寇侵擾去歲東徵至今瘡痍未起民窮財盡今復禾穡不登米價踴貴軍士缺食太監鄭同等所領隨從下人沿途勞費百端臣查得先年曾遣翰林院編修陳鑑等素有學行聞望者出使其國今同與安俱朝鮮人祖宗墳墓父兄宗族皆在其地於其國王未免行跪拜之禮進囑托之辭殊輕中國之體且朝鮮𨿽稱外國其人多讀書知禮苟使臣非人必爲所輕伏乞追寢成命於翰林院官或六科給事中推選一員及行人司官一員往使爲便會山東分巡遼海按察司僉事兪璟亦以爲言禮部以聞上曰英所言良是今後賫賞遣內臣其冊封等禮仍選廷臣有學行者充正副使庶不使中國大體而亦可服遠人之心

○四川龍州宣撫司土官副使李胤實奏蠻賊三百餘累掠大蔭舊州諸鄕本州四臨賊寨原額土兵一千五百永樂以來止守備本土景泰中提督松潘左侍郎羅綺奏分土兵爲二班更戍松潘以致要害關隘鈌兵防守始爲賊所侵劫請以松潘備冬土兵畱守地方保障居民仍乞令總兵等官率兵剿滅爲惡番賊以息民患事下兵部覆奏番賊爲惡宜移文總兵官芮成等督軍撲滅其欲以松潘備冬土兵存畱操守地方宜令總兵巡撫等官覆實以聞從之

○癸丑旌表福建上杭縣故民邵縉紳妻陳氏弟縉纓妻黃氏貞節同安縣故民葉秉乾忠義巡按福建禦史塗棐言正統十四年鄧茂七作亂攻上杭縉紳兄弟俱避難遺二婦奉姑胡氏時陳氏年二十黃氏年十九同匿金山巖穴間爲賊所執欲犯之二婦紿曰幸存殘喘過河人家可從賊信促之行二婦附姑耳語曰我等寧死不受辱因灑淚各抱兒行至梅溪渡俱投水死越三日二屍浮出兒尙在抱人咸痛之又同安亦有賊陳敬徳攻縣治掠鄕村秉乾募義兵千餘人從主簿蔡遴禦之民賴以安海賊張秉彜等圍永寧衛中左千戶所秉乾率兵卻之賊退再犯髙浦所復率兵與戰擒賊首鄭尾仔等十餘人斬首數百級兩城俱保無患賊怒其捍已乃合眾圍之時兵寡無援爲賊所獲寘營中欲脇以從秉乾詈曰死卽死豈從賊奴反邪賊愈怒遂分其屍當此搶攘之時而二婦及秉乾皆能死於節義宜旌異之以勵風俗禮部以聞詔表陳氏黃氏門爲雙節秉乾門爲忠義

○乙卯歲暮享太廟奉孝莊睿皇后神主詣廟享祀

○遣太常寺官祭五祀之神

○遣旗手衛官祭旗纛之神

○以明日正旦遣駙馬都尉周景王增分祭長陵獻陵景陵裕陵

○遣內官祭恭讓章皇后陵寢

○是歲天下戶九百一十一萬三千六百四十八戶口六千一百六十一萬五千八百五十口田地四百七十五萬五千三十一頃七十二畝有奇田賦米二千二百四萬七千九百七石有奇麥四百六十一萬六十四石有奇絲九萬二千五百九十六斤有奇綿一十萬五千兩絹二十八萬四千四百七十六匹有奇布八十六萬二千七百三十七匹有奇綿花二十八萬一千一百二十八斤有奇折色鈔八十三萬四千五百二十一錠有奇雜課鈔二千六百一十三萬六千五百七十九錠米五萬三千二百六十石有奇布七百六十九匹有奇鹽課鹽三百七十九萬一千三百三十三引一百九十斤有奇布四萬四千三百一十四匹有奇茶課茶五十六萬三千八百二十八斤有奇屯田子粒三百八十九萬九千八十四石有奇采納銀八萬八千七百五十兩水銀二百二十九斤朱砂一十六斤八兩漕運京師儧運糧三百三十五萬石各處運納糧四百二十六萬三千八百四十石有奇減免天下官田等項稅糧一百一萬五千八百七十九石有奇

明憲宗純皇帝實錄卷之六十一終

明憲宗純皇帝實錄卷之六十二

成化五年春正月丙辰朔上詣奉先殿皇太后宮行禮畢出禦奉天殿文武羣臣並天下朝覲官及四夷朝使行慶賀禮皇太后皇后俱免命婦朝賀

○丁巳文武羣臣朝親王於奉天門東廊

○夜有流星大如盞靑白色光明燭地自星宿西南行至近濁

○戊午宣宗章皇帝忌辰奉先殿行祭禮遣駙馬都尉周景祭景陵

○六科十三道官具本認罪上宥之先是給事中沈珤等及監察禦史劉璧等陳言公薦舉事奉旨命吏部考永樂以後敕旨除授並宣徳以後保官事例來聞旣而吏部覆奏上責﹤王卸﹣卩﹥等令回話於是﹤王卸﹣卩﹥等言臣等伏睹綸音措躬無地仰惟皇上徳同堯舜納諫如流邇因修徳弭災爰命臣等勉於修職臣等感激思欲仰副聖心少露犬馬之誠乃以公薦舉事會本具奏實出眾情今皇上欲遵祖宗簡賢任官舊﹤矢見﹥舉而行之蓋所以圖治理也但宸裏淵默非凡庸所能仰測況學識膚淺昧於典故輒陳迂言冒瀆聖聽臣等不勝戰栗待罪之至上曰爾等違祖宗舊制欺誑朝廷本當逮問但旣引罪姑宥之仍各停俸三月

○辛酉孟春享太廟

○遣內官祭司戶之神

○壬戌以大祀天地上禦奉天殿誓戒文武羣臣致齋三日

○左軍帶俸督都僉事夏霖奏乞仍在遼東操備遼東都司亦奏畱之兵部言都督乃在京武職重臣況已注左府帶俸宜令來京差操詔可乙丑大祀天地於南郊祭畢上還宮謁皇太后出禦奉天殿文武羣臣行慶成禮

○夜月犯五諸候南第一星丙寅以上元節賜文武羣臣假十日

○以郊祀慶成上禦奉天殿大宴文武羣臣及天下朝覲官四夷朝使

○丁卯南京吏部右侍郎章綸都察院右僉都禦史髙明會各衙門掌印官考察庶官奏罷老疾罷軟貪污官戶部郎中潘孟時等九十六員上曰旣會官考察何以各掌印官不同僉各事有未當宜令侍郎葉盛都給事中毛弘將今次考過官再從公體勘應否來聞時盛弘奉敕往南京按他事因以命之綸又言會官考察時惟南京六科給事中王讓等不赴考察夫給事中𨿽曰職掌紏劾然銓選考滿皆屬吏部況朝廷設官各有攸司吏部有不公不法等事別行紏劾自不相妨蓋緣王讓等平日藐視公卿舊例法司會官審囚給事中皆傍坐而讓等乃與公卿並列上坐不顧名分妄自尊大以此羞與庶官爲伍不來赴考讓等開之亦與禦史李英等奏綸素不知人乘考察之權爲報復之舉乞明正其罪別選公正大臣重覆會官考察詔俱下吏部尙書李秉等請亦付侍郎葉盛等通勘覆奏從之綸又言邇者命三品以上官舉廉能公勤屈在下僚者量爲升擢臣竊見南京吏部郎中車寧刑部郎中章格工部郎中何經禮部司務項麒禮科給事中常顯監察禦史顧以山等二十五員年深績著堪以舉用其南京刑科給事中王徽等五員先以建言調各邊州判官原其本心終是愛國今尙屈在下僚亦乞舉用之詔所舉大泛不許綸又言項會官考察具考退之中若戶部員外郎藺諧年六十三郎中潘孟時年六十四錦衣衛經歷關亮年六十平日廉能公勤精力壯健今槪作年老黜退人材可惜又訪得其當退而未退者若左府經歷吳宣之貪淫酷暴監察禦史方進戶部郎中方朝宗署員外郎沈暉之行止不謹兵部司務張琰郎中黃鑑之年貌衰憊刑部郎中傳韶主事張同之貪暴刑部主事計禮大理寺左評事戴昇之貪淫監察禦史李瓛陳爕洪楷刑部郎中黃紱署員外郎王霽之暴吏部司務孫譓郎中劉春刑部郎中廖俊員外郎李牧主事戴賓郎中黃會之貪明有實證眾所共知其各堂上官或初任或含容當會考時多不從臣言而右僉都禦史髙明剛愎自用於凡應考官員六十以上者不分賢否衰壯一槪黜退六十以下者𨿽貪暴酷虐亦多容畱且其所屬十三道禦史中豈無一人可退者哉髙明心懷不公黜陟不當難居都憲之職而臣柔懦不立居銓衡之任不能進賢退不肖願與髙明俱罷上曰綸所所言亦令葉盛等從公體勘是否來聞於是吳宣等各上章自辯爲綸所誣詔俱下吏部以俟時髙明亦言邇者奉命考察已會奏訖然明於考人不可昧於自考臣年近五十精力衰邁妨賢誤事臣爲之魁幸遇朝廷有許堂上官自陳致仕之例乞降大恩令致仕無任至幸詔不許

○巡撫貴州右副都禦史陳宣奏少監鄭忠南寧伯毛榮各帶京官舍人隨行縱其役占軍伴辦納月錢奴辱有司營求貨賂大爲軍民之害頃者太監錢能出鎭雲南道經貴州從行官舍怙勢橫行需索百端民吏駭竄道路如此屬境可知且雲貴居民半系蠻獠威刑所迫恐致驚疑宜將忠等所帶官舍悉取回京兵部因言近奏準鎭守內外官許帶隨從人皆有定數在雲貴者五人惟錢能十人乃特旨所定難以取回宜行令二處巡按禦史嚴加禁治不許數外多帶及禁約勿使仍前恣橫爲害從之

○戊辰吏部奏黜浙江等十三布政司按察司並南北直隸府州縣來朝並在任官布政司左參政鄧義等官二千五百六員命老疾者致仕罷軟無爲及素行不謹者冠帶閒住貪暴者爲民

○己巳賜朝鮮國朝賀陪臣張進中等宴並金織衣彩叚等物有差

○夜月入鬼宿犯積屍气

○庚午立春順天府官進春上禦奉天殿受之文武羣臣行慶賀禮賜宴於午門

○命遼東分守義州等處右副總兵都指揮使林宏分守寧遠前屯等處左參將都指揮楊玙還京備禦沈陽等處都指揮李貴武振李璽李俊李英還廣寧俱帶俸差操時贊理軍務左副都禦史彭誼等劾宏等七員庸懦貪濫難以委任故有是命旣又命誼擇遼東都指揮之有勇略者二人代宏玙守備而以誼所舉都指揮孫能周容劉璇江福指揮楊政代貴等五員備禦○夜月食旣

○辛未南京吏部右侍郎章綸請罷職任詔下其章於吏部先是南京給事中朱淸監察禦史楊智等劾綸之子玄應冒籍入試妄舉貪濫兵馬陳瑛爲應天府治中行事僣儗考語不公及縱下人賣土墼荷葉諸細故綸上奏自辯且言給事中禦史誣指之由實以南京吏科給事中王讓三年考滿本部考其初任言官亦能言事稱職是與犬體宜知蓋因其藐視公卿遇審囚日並列上坐不知大體也又南京浙江道監察禦史孔儒三年考滿本部考其淸軍爲職酷民有聲宜考平常乃合眾論蓋因其浙江淸軍無故箠民多有致死也夫言官風聞言事要在得實果系大姦理當紏劾不宜懷私滅公誣指排陷毛舉細事煩瀆聖聽臣敢再乞罷職庶免玷污名節奏上士論多不直讓等○壬申英宗睿皇帝忌辰奉先殿行祭禮遣駙馬都尉楊偉祭裕陵

○命晉府奉國中尉鐘鋏襲封永和王鐘鋏奏臣永和昭定王濟烺之孫臣父羙塢行逆降爲庶人臣父得罪之日臣方幼齡未有知識嘗以此情上奏伏蒙英宗睿皇帝憫念宗親賜臣今職然臣尙念臣祖生受王者之爵死不得享王者之祭日夜憂惶伏見皇上自卽位以來屢赦天下凡有罪犯俱蒙宥免文武官員降調者多復舊職近時弋陽王亦以罪廢其子覲鐰陳奏許令襲爵謹援例以請上特允之

○禮部奏湖廣容美宣撫司及五峯石寶長官司土官田保富等遣人進貢方物秤較不足蓋其所遣之人侵盜宜停其賞以贖其罪仍移文布政使司俾懲其後從之○癸酉天下朝覲官陛辭賜以敕

○南京守備成國公朱儀等奏南京英武等衛屯田旱災無收其地與鳳陽府相連今鳳陽饑民皆獲賑濟軍民同體亦乞給糧拯救從之

○甲戌命署都指揮僉事都勝鎭守儀眞並提督揚州通泰等處軍馬時兵部因錦衣衛指揮僉事馮﹤王卸﹣卩﹥言沿江上下諸郡宜置武臣鎭守行令南京守備內外官安寧等舉可任者寧等言沿江巡視各有官守惟儀眞控臨長江爲四方�旅之會寇盜出沒之區宜得人往鎭時勝方總南京諸衛漕運僉謂勝廉介有守都禦史滕昭嘗舉鎭其地用勝爲宜議上從之

○乙亥巡撫南直隸右僉都禦史刑宥以陳言弭災例乞罷不許

○設河南確山縣僧會司○韓王徵釙薨王靖王之子也母妃彭氏正統庚申生景泰攺元襲封韓王至是薨年三十訃聞輟朝三日賜祭葬如制謚曰惠

○丙子禮部奏日本國所貢刀劍之屬例以錢絹酬其直自來皆酌時宜以增損其數況近時錢鈔價直貴賤相遠今會議所償之銀以兩計之已至三萬八千有餘不爲不多矣而使臣淸啟猶援例爭論不已是則𨿽傾府庫之貯亦難滿其溪壑之欲矣宜裁節以抑其貪上是之仍令通事諭之使勿復然

○刑科給事中蕭彥莊等劾奏太子少保吏部尙書李秉任情行私事多不法其大罪十有三其掌銓選也進士鮑克寬失朝有過而以補戶部主事李衝連姻王府而選之選爲禮科給事中其司考察也存畱污濁參政張穆老懦布政孫遇貪讒布政丘陵僉事陳良弼老疾如按察使吳中僉事李齡皆以親原之私不在黜退之列至於都禦史執法之大臣也而舉私暱之張鵬布政使方面重臣也而用老懦之柳春監生初入仕原無考退之例乃俾之勤勞半生而不沾一日之祿保舉之奏章原有辦印之比乃俾之徑入選調而致有冒濫之失任情喜怒有一言不合而便去其官恣意選除有三年未滿而卽遷其秩且言其暗結年深禦史附己專權條其罪以聞上曰秉原是多官所舉保如何乃有許多違法事情三法司可會多官議聞於是六部等衙門尙書陸瑜等議秉叨膺重任不自檢束行事任情炫直沽名顚倒選法秉亦自引伏不知人冒舉之罪詔曰秉徇私變法有負任使姑宥其罪革太子少保令致仕克寬衝調外任穆陵良弼冠帶閒住遇齡春致仕余置不問其所言暗結年深禦史仍命彥莊指實回奏秉性狷介素拒請謁其爲尙書左侍郎崔恭以次當得心頗不平右侍郎尹旻嘗受學於秉秉皆屈意下之有所�論多見從旣而有譖之者曰吏部權悉在侍郎矣秉遂信之自是凡有言皆不聽二人者亦不以誠待及銓考多所偏執行事或不近人情朝覲考官大學士彭時弟侍讀彭革有所囑竟黜其人當道中貴欲用其鄕裏於羙任者不聽升補外郡由是內外構怨大理寺卿王槪彥莊同郡人且有連欲謀逐秉而代之或言是奏槪所授也彥莊私署同官二人各以進故秉之去世頗惜之彥莊旣被旨詰禦史狀不輒具實上怒不角�羊乃以劉壁吳遠馮徽對蓋以璧等先嘗建言請舉舊制大小推舉官悉歸吏部也遂俱下錦衣衛獄贖杖還職惟璧調福建漳浦縣知縣而停彥莊俸三月彥莊奏辭多文職其所劾退如丘陵孫遇李齡亦多誣枉陵累愬辯不已乃命會官並彥莊鞫於廷彥莊坐奏事不實上曰彥莊言官妄奏枉人豈可畱居近侍降四川永寧水驛驛丞陵旣無貪讒實迹仍復布政致仕因命自後言官舉劾必須指實彥莊江西泰和縣人天順甲申進士爲人陰險附勢至永寧未幾署大寧縣事以科罰過重爲怨家所殺聞者快之陵字志髙河南蘭陽縣人負气豪邁中乙榜歷官教諭知縣擢知眞定府事尋攺淮安府革獘戢姦威惠大行歲庚辰來朝吏部奏旌異之賜宴並賜衣寶鈔升湖廣右布政使未幾轉山西左布政使至是被劾致仕家居十年卒陵才長於治劇所至有聲然頗剛愎自用不卹人言人以是少之遇字際時山東福山縣人舉進士授戶部主事以大學士楊溥薦知徽州府平易爲治休寧有饑民聚黨劫糴禦史欲興兵捕滅之遇爲力辯角�羊單騎往諭賊相率來歸婺源有處女以其母爲彊民所脇詬去之被縊死是後府廷有呻吟聲如訴冤者遇廉得其狀爲伸其冤聲遂息升江西布政使時造紙爾廠甚爲民病遇會計一年上供之數徵價易紙而免役夫厚斂疫死之患又得余銀三萬兩助供軍需尋轉河南左布政使踰年被劾致仕家居以壽終遇慈祥愷悌坦壞待物言出而人信之所至著聲譽而尢得徽人心至今祠祀之三子圭珂琰皆第進士齡字景齡廣東潮陽縣人由舉人授學正進國子監學錄擢禦史提調北直隸學校景泰中升詹事府府丞天順初攺太僕寺寺丞升江西僉事仍提學齡嗜學好問兼通乎醫以是在太學時見重於祭酒李時勉爲之延譽爲禦史時都禦史王文掌憲權馭屬如束濕獨信任齡其得爲宮僚文有力焉又選預史事在江西進退諸生一以公不受屬托至是被劾去抵家僅七日以病卒

○丁丑禮部奏湖廣施州等衛散毛金峒施南忠孝龍潭忠路東鄕五路桑植八安撫司各奏成化五年朝覲進馬已付邊衛騎操而諸衛收馬文移不至恐有虛詐宜勘實而復如例賞賜虛則究治庶賞不妄費而虛詐者知所警也從之

○戊寅夜月犯心宿

○己卯詔知府員缺聽吏部推舉堪任者除補時科道建議會官舉保方面官吏部請知府有缺亦推舉詔不許仍令本部推舉

○調戶部山西司主事鮑克寬爲山西大同府通判禮科給事中李﹤王尹﹥衝爲湖廣均州判官以給事中蕭彥莊等劾之也

○福余等衛知院可臺遣指揮卜倫等弗提等衛野人女直都督帖塞若等納剌吉河等衛女直都督赤奴等海西木蘭河等衛女直都指揮撒赤哈等忽石門等衛女直都指揮管禿等野兒定河等衛女直都指揮賈虎失等失裏木等衛女直都指揮早花等各來朝貢馬及貂皮等物賜宴並金織衣彩叚等物有差

○夜有流星赤色尾迹有光自底宿東南行至近濁○庚辰並廣東茂各縣學於髙州府學以其地被賊而學捨焚毀也

○賜西僧淸心戒行國師桑節遠丹等七人誥敕

○辛巳升吏部左侍郎崔恭爲本部尙書

○命灌頂國師闡化王桑兒結堅參叭兒藏卜男公葛列思巴中柰領占堅參巴兒藏卜闡教王領占叭兒結堅參男領占堅參叭兒藏卜輔教王南葛堅參巴藏卜男南葛札失堅參叭藏卜各襲其父王爵

○日本國使臣淸啟等將還賜宴及金織衣等物有差其回賜特賜國王源義政彩叚二十表裏紗羅各二十匹錦四叚白金二百兩王妃彩叚十表裏紗羅各八匹錦二叚白金一百兩並敕諭俱付淸啟等領回復遣官伴送設饌待之出境敕諭國王源義政曰惟王聰明賢達敬天事大以福一國之人良用爾嘉朕恭承天命嗣登大寶主宰華夷王特遣正使淸啟等賫捧表文並以馬匹方物來貢具見王之勤誠玆因使回特令賫敕諭王並賜王及妃王其體朕至懷故諭

○以湖廣旱災開中兩浙及福建運司存積官鹽兩浙一十六萬六千八百六十一引每引粳粟米小麥六斗福建二十萬引每引粳米小麥四斗

○癸未四川播州宣慰使司宣慰使楊輝遣頭目趙景等天全六番招討使司招詔使髙文林遣舍人髙玉明等龍州宣撫司土官舍人王鉞及明月關土官巡檢王永政雲南灣甸州土官舍人景拙法遣陶孟刀胡猛等孟養地方思洪發遣陶刀白蠻等各來朝貢象馬並金銀器皿賜宴並衣服彩叚等物有差

○乙酉降湖廣都指揮使吉世英爲指揮僉事世英初守禦歸州後調守巴東縣俱爲流賊劫掠擁兵不進致賊殺死指揮巡檢等官及延蔓別境奏下巡按禦史問擬坐斬至是禦史樊英辯其擁兵不進者以眾寡不敵恐顧此失彼也罪固難辭情有可矜遂降爲湖廣屬衛指揮僉事帶俸差操明憲宗純皇帝實錄卷之六十三

成化五年二月丙戌朔狹西洮州番夷擁眾掠鐵城後川二寨指揮同知張翰等率兵禦之斬首十二級追回被虜男婦事聞上諭兵部臣曰番寇失利而去宜移文兵備等官防其復來有功將士令巡按禦史覆實行賞

○丁亥釋奠先師孔子遣兵部尙書兼翰林院學士�輅行禮

○戊子祀大社大稷

○遣順天府官祭先農之神

○賜撫寧候朱永勛階誥券爲奉天翊衛推誠宣力武臣特進榮祿大夫柱國子孫世襲伯爵本身免二死子免一死

○以狹西叛寇平命復布政使等官婁良等俸

○復除狹西按察使劉福於河南山西副使滕佐於雲南

○調山西太原等衛馬軍三百赴代州操守以鎭守代州署都督僉事王信奏代州軍馬調遣故物之餘不及千人不敷操守故也

○總督陜西軍務右副都禦史項忠等奏固原地方延袤千里水艸丰茂畜牧蕃多內爲土達巢穴之所外爲北虜出沒之場守城惟一千戶所軍少勢孤是以滿四陸梁捍禦無策州北有西安廢城相距三百餘里虜每入寇由此長驅宜於本州添立一衛又於西安廢城創立一所以扼其要衝狹西州縣令淸出湖廣逃軍見有三千人寄操西安等衛者乞以一千立爲新所而以二千增益固原所軍通爲三千以屬於衛操守又守備固原指揮同知馮傑與平涼等衛僚屬職位相埒威令不行狹西都指揮僉事樊盛才力可用以聯姻秦府帶俸閒居然隔遠府第三百里之外者例所不拘今固原去府不啻千里乞令往代馮傑守備事下兵部議如其言俱從之

○己丑賞遼東建州等處捕虜有功官軍六百四十四員銀絹布各有差共計銀八百五十二兩絹二十六匹布一千九十九匹

○庚寅停錦衣衛指揮僉事朱驥禦史張進祿何純俸各三月時京城盜賊滋蔓同夜彊劫二家驥奏劾各城兵馬等官上命鎖項捕賊因咎驥等巡捕不嚴各停其俸

○免四川瀘州及營昌大足銅梁榮江安納溪六縣稅糧共六萬八千一百餘石以水旱災故也

○狹西都指揮僉事韓春守備岷州番賊百餘突入三岔寨劫掠春不出策應按察副使李玘劾春請下禦史鞫治詔姑置之但令禦史責春罪狀

○辛卯平江伯陳銳乞護母喪歸葬南京不允以兵部言坐營將臣無奔喪事例也

○壬辰命太常寺卿兼翰林院侍讀學士劉珝翰林院侍讀學士劉吉爲會試考試官賜宴於禮部

○特賜弗提等衛都督帖思古都督僉事塔失各織金麒麟膝襕紵絲一匹從其請也

○癸巳曉刻金星犯牛宿

○命雲南貴州湖廣四川廣西等處番夷進馬印給邊軍騎操

○延綏總兵官督都僉事房能等奏正月虜眾三千餘抄掠迆西泥澗灘等處分守西路左參將胡凱率軍與戰於孤山川斬首一級獲虜騎二十並被虜男婦十一口馬牛等畜二百六十餘十五日復有虜眾三千與遊擊將軍許寧戰於迆東沙河墩能引兵援之虜勢益眾我軍結營禦之遂引去獲其馬七匹箭千枝官軍陣亡者十五人時巡撫都禦史王銳亦奏是夜有虜數千入焦家川殺掠男婦並牛羊數百以去瞭望軍士畏避失報事由坐堡指揮戴眞提督不謹章俱下兵部言能等𨿽屢稱虜眾失利引去然實出沒邊境剽掠自如宜責令勿事虛聲益修兵備戴眞罪宜究治姑俟寇寧之日施行奏入從之

○甲午日本國使臣淸啟船凡三號其一號二號俱已回還其三號船土官玄樹等奏稱海上遭風喪失方物乞如數給價回國庶王不見其罪事下禮部言四夷朝貢到京有物則償有貢則賞若狥其請給價恐來者仿效捏故希求查無舊例難以準給上曰方物喪失本難憑信但其國王效順可特賜王縜一百匹彩叚十表裏旣而玄樹又奏乞賜銅錢五千貫禮部復執奏不與具欲治其通事閻宗達教誘之罪宗達本浙江奉化縣人先年負義逃入島今隨使來朝上曰玄樹準再與銅錢五百貫速遣之去宗達不必究治若再反復族其原籍親屬

○升河南右布政使章繪爲本司左布政使戶部郎中馬馴南京工部郎中何經刑部郎中王佐爲布政司左參政戶部郎中趙昌禮部郎中杜謙爲右參政兵部郎中盧雍爲左參議戶科給事中黃縉兵部員外郎杜鈜工部郎中叚愼刑部郎中劉寅之爲右參議監察禦史潘稙南京吏部郎中夏寅爲按察司副使刑部員外郎周正方禦史侯由大理寺左寺副邵宗南京刑部主事張子言工部主事吳智保安州知州兪澤浙江壽昌縣知縣童軒爲按察司僉事馴鈜子言四川經貴州佐廣東昌雍稙福建謙正方浙江縉寅江西愼寅之由琮湖廣智狹西澤軒雲南稹專管銀礦寅軒提調學校從禦史戴用言吏部會在京三品以上見任官舉之也

○復除湖廣左布政使王允於山西右布政使劉鉞於浙江○調刑部主事余志爲廣東廣州府通判禦史康永韶爲福建順昌縣知縣降禦史馮徽爲山西路州判官吳遠爲湖廣夷陵州判官時朝廷以彗星見命吏部會官考察諸司旣而永韶等言所考不當且言如志等素貪淫者亦幸免欲覆核之詔不許令候各官秩滿具奏處分志以將滿懼黜上章訟之且歷詆永韶徽遠姦利事永韶等亦訟辧不已俱下錦衣衛獄置對永韶等言志貪淫事風聞無左驗志所詆永韶等姦利事皆涉虛妄又徽遠嘗與右給事中蕭彥莊言朝廷欲自簡除兩京大臣我輩將其不便請仍歸吏部彥莊劾尙書李秉遂及徽遠至是並具獄取旨志永韶以妄奏調外任徽遠積前釁故降之

○乙未升南京戶部左侍郎陳翌爲本部尙書

○禮部奏會試副榜舉人聽選歷事及坐監五年以上者準其告辭教職坐監五年以下及年二十八歲以上者不準告辭其下第有願就教職者照例送翰林院考試果通三場量爲除授從之

○兵部右侍郎王偉以病去任

○丙申夜月犯木星又犯鬼宿

○丁酉遣戶部尙書薛遠祭京都太倉之神

○遣順天府官祭宋丞相文天祥

○提調直隸學校監察禦史陳煒奏原奉敕內生員考試不中者充吏臣惟生員吏典地位懸隔其不中者充吏以辱之是誠激昂振勵之良法但其中頑愚不立者反幸此以爲進身之階以致年幼質敏者亦被移習仿效成風恬不知恥乞敕該部定議今後廩膳生員考退者不分年歲久近俱免充吏悉發爲民禮部覆奏謂宜從所請上是之命仍追其食過廩米

○山東濟寧州老人李瓛奏外夷朝貢經過有司驛遞被其擾害乞敕該部計議遣官伴送爲便事下禮部覆奏謂不必遣官宜令原來伴送之人用心管束並行沿途官司嚴加禁約違者治罪如律從之

○己亥命錦衣衛帶俸達官都指揮使賽弗剌子阿力疊必失襲父原職本衛指揮使仍帶俸

○輔聖夫人魏氏卒賜葬祭如例

○庚子升戶部郎中張遂南京戶部員外郎朱穩爲都轉運鹽使司運使遂兩浙穩福建

○升內閣書辦鴻臚寺序班陳經周璟爲中書舍人各以九年秩滿援例乞恩故也

○逆賊滿俊等三百五十七人伏誅俊行第四平涼府開城縣固原裏土達曾祖巴丹也有眾七百洪武中歸附授正千戶俊居三岔溝號滿家營集眾於六盤山行劫都督張泰有牛羊千餘爲虜所劫意土達張把腰等詐取之非虜也以告巡撫都禦史陳價屬按察僉事蘇爕治其事把腰誣服與俊同劫官捕之俊逃去會參將劉淸指揮馮傑皆虛喝俊求財物俊厭苦之時有李俊者亦以殺人行劫爲人所訟詞連俊因與李俊及馬驥南斗大四咬哥滿能等謀據石城爲亂石城疑卽唐吐番石堡城王忠嗣所謂石堡險固非殺數萬人不能克者也山上有城砦四面削立惟一徑可登中鑿石爲五井井各闊丈餘以貯水先是賊掘地得前代行元師印遂以是都署與其徒謀設有不勝卽遣人出境外約北虜毛裏孩合兵期以六月十一日舉事其謀泄平涼衛官遣人捕之賊遂集眾拒捕盡殺補者其徒卽日相率僞尊俊爲招督王李俊順理王散遣其眾劫甘州羣牧所等處旋攻固原千戶所李俊先敗死俊復紏隆徳靜寧會寧等處土達軍民等男婦二萬餘累敗官軍朝命狹西寧遠伯任壽寧夏廣義伯吳琮合兵三萬擊之失利遠近騷然乃命都督劉玉等統兵率京營及三邊七郡兵八萬餘平之俊專守石城不親督陣其黨楊虎貍等聽招紿之出戰官軍佯敗俊來追伏兵四起遂擒之至是命官會訊俊等二百六十八人坐淩遲處死餘九十一人坐斬

○癸卯南樂王祁鉷以內使蘇買的兒酗酒縱肆乘怒杖殺之入奏請罪上宥之仍賜敕戒諭

○升四川按察司副使王用爲河南右布政使刑部署員外郎主事張悅方泌南京刑部署員外郎主事汪寬監察禦史馮斐王塤李志綱南京禦史王經順天府寶坻縣知縣葉淇爲按察司僉事悅江西﹤宀十見﹥湖廣經四川整飭兵備泌廣東斐塤俱狹西志綱雲南淇廣西從吏部會在京三品以上官舉之也

○賜西僧闡教王領占堅參叭兒藏卜誥命

○命故金吾左衛帶俸都指揮同知昌八十子得襲父原職指揮僉事

○海西塔麻速等衛女直都指揮阿木郎等忽失木等衛女直指揮炒剌兀者等衛女直都指揮阿都哈等益實左等衛女直都督三赤哈等毛憐衛女直都指揮阿轍等各來朝貢馬及貂皮等物賜宴並賜服彩叚等物有差

○總督陜西軍務右副都禦史項忠言岷州番四散出沒焚毀營寨殺虜軍民邊民被擾指揮僉事劉瑄都指揮韓春按察副使李玘巡守地方撫捕失職罪宜究治兵部議以邊守方急瑄等宜令巡按禦史逮問韓春李﹤王巳﹥姑宥其罪令嚴兵弭寇從之

○夜流星大如盞自西北行至井宿

○甲辰敕巡撫狹西右副都禦史馬文升等撫綏固安土達給之衣糧農具時滿四平後其餘黨𨿽已寬宥然產業破蕩反側未寧須曲加撫治巡按禦史江孟綸以爲言故敕文升等撫安之

○賜秦府郃陽王第六子名曰誠蒙汧陽王次子曰誠浙○宥南京刑部左侍郎王恕工部左侍郎範理大理寺左少卿金紳等罪初南京科道因天變劾恕等及南京吏部右侍郎章綸越禮犯法等事上命禮部右侍郎葉盛都給事中毛弘往按之俱得實奏請區處事下刑部尙書陸瑜覆奏章綸縱子冒籍入試事在革前宜行禮部攺正王恕不顧名節範理行事欠謹金紳參駁失當伏乞宸斷將各官或調用或罷黜逮問上曰王恕範理金紳旣事在革前姑宥之

○乙巳以邊報漸息召都督僉事昌英統領京營守備古北口等處軍士三千還京

○左春坊左庶子兼翰林院侍講學士徐溥乞還鄕省親許之

○丙午狹西階州知州楊冕升狹西按察司僉事專於固原髙橋等處管理土民從總督軍務右副都禦史項忠等建議增設也

○丁未禮部以會試天下舉人三場已畢奏請正榜額數上命取二百五十人

○總督狹西軍務右副都禦史項忠奏狹西屯駐軍馬比之他處數常加倍然糧艸有限供給不敷切見慶韓二王府俱臨極邊宗支繁盛轉輸爲難乞將二府郡王遷移腹裏地方以便供給事下多官議奏韓府襄陵王宜遷鳳翔慶府直寧王宜遷慶陽從之

○賜廣西田州府土官知府岑鏞誥命先是大學士李賢等以編修丘浚條陳事宜奏準土官加陪起兵聽調殺賊俟成功之日重加賞賚給以誥敕至是總兵官趙輔等奏鏞能加陪起兵依期赴軍謁誠盡忠領兵當先功勇可嘉宜如浚言給以誥命吏部移文核實覆奏從之

○戊申先是成化元年詔書內開兩廣地方賊情未息除授官員除府正外其餘職事不拘鄕貫就將本處相應人員除授侯地方稍寧仍如舊例至是巡撫都禦史陳濂等奏土著之人自臨鄕裏情獘非一今賊情稍寧請復舊制從之

○琉球國中山王尙徳遣長史蔡璟等奉表來朝貢馬及方物賜宴並彩叚等物有差

○雲南千崖宣撫司土官遣副使刀思忠等貴州宣慰使司土官遣舍人安覺等各來朝貢象馬及方物賜衣服彩叚等物有差

○己酉岷府儀賓夏隆坐侵盜官糧革職戴民巾至是愚赦岷王奏乞賜冠帶從之

○庚戌遼府益陽王豪璣薨王安僖王之子也母妃鄭氏正統戊午生景泰三年襲封益陽王至是薨年三十有二訃聞輟朝一日賜祭葬如制謚曰懿簡○太子少保兵部尙書兼文淵閣大學士彭時等以衍聖公孔弘緒犯法得旨械至京理問上奏弘緒貪淫暴虐事已彰聞依法提問固所當然但弘緒爲宣聖嫡孫宣聖乃萬世名教宗師歷代崇尙有隆無替待其子孫與常人不同今弘緒有罪處之亦宜從厚伏望皇上念先師扶世立教之功免其提角�羊寬其桎梏之刑待取至京命多官議罪奏聞然後處置爲當蓋律有八議弘緒正系合應議之例如此處之於法而不礙於理爲宜﹤鋶﹣釒﹥入上曰宣聖子孫朕素所優禮今弘緒自罹於法殊玷家聲卿等欲俾其散行就逮𨿽非所以處弘緒而於待孔氏之道則得矣其頌系之

○辛亥命四方巡撫都禦史等官免赴京議事以時多寇盜災傷也

○壬子禮部臣領會試舉人費誾等二百五十人陛見○癸丑英廟徳妃魏氏薨妃世爲邳州人父忠錦衣衛帶俸都指揮同知母張氏宣徳丙午生正統壬戍選入內庭天順攺元冊爲徳妃徳妃性柔和爲六宮所敬仰生子一徽王女二長封宜興公主次殤亡未封至是薨年四十有四謚曰恭莊端惠上輟朝五日自聞喪至掩壙喪儀祭葬如制

○甲寅秦王公錫以妃王氏薨奏欲於墳前立石鐫錄諭祭文並妃封冊以昭恩命禮部覆議宜令王自備王料鐫刻且戒不得生事擾人從之

○擢進士張廉李顯爲翰林院檢討教官李傑施靖爲待言�石監生李晟施昂爲中書舍人侍吉玉讀書習字

○開中淮浙等運司鹽課十八萬引於荊襄南陽等處賑濟兩淮鹽每引納粳粟米小麥八斗兩浙鹽六斗長蘆鹽五斗山東福建鹽俱四斗河東鹽三斗五升○乙卯遼府輔國將軍豪土�﹤顯﹣頁﹥隰川王府鎭國將軍仕堊仕﹤土則﹥交城王府輔國將軍奇洸俱乞以儀從二十人易校尉五人命各易三人如舊

○夜南京大雨雷震山川壇具服殿之獸吻

○戶科給事中彭序言五事一端身心以爲治本二從儉約以厚民生三卻虛名而務實行四勸節義以惇風化五臨午朝以諏政理事下禮部覆奏上曰所言有理系朕躬行者自有處置其餘所司舉行

明憲宗純皇帝實錄卷六十三終

明憲宗純皇帝實錄卷之六十四

成化五年閏二月丙辰朔

○丁巳升四川按察司僉事沈琮爲副使撫治松潘等處羌夷

○增秦府鎭安王誠泳祿米本色二百石從秦王公錫請也

○戊午忻王將冠禮部上親王冠禮儀注命如舊制行翰林院編修焦方謝鐸乞還鄕省祭許之

○設四川資陽縣僧會司

○掌京衛武學事國子監監丞閻禹錫言三事一古者學必有廟受成獻馘於中欲其先禮義而後勇力也今本學見有空堂數楹乞敕所司攺爲文廟庶使學者有所觀瞻知禮先勇後之義一兵部事例內外武職捨余薦舉至部試有弓馬策略者署升官職今本學應襲子弟業文之餘亦皆習閒武藝將來襲替之時乞如薦舉事例亦試藝量升庶幾俊傑效�而人知所勸一天下各府州縣儒學生員學無成效者俱有爲民充吏追糧之例今本學武生皆膏梁紈綺之裔玩愒歲月糜費廩者多潛心韜略思圖補報者少乞敕所司每於歲終嚴加考試入學二年以上學無可取者計追食過廩米還官送營操練庶幾不肖者有別而人知所警奏入下所司議行之

○己未兩霾天气昏蒙黃塵四塞是夜月犯昴宿

○庚申以四川簡縣南津馬驛仍隸資陽縣徙資陽鎭巡檢司於南津隙地以巡撫都禦史汪浩言驛去簡縣太遠司距資陽甚近也

○大理寺左評事申安言旌異官員朝廷激勸有司之良法比來朝廷屢嘗舉行令巡撫巡按並布按二司官詢察有司之賢能者具其政迹以聞賜之誥敕增其祿秩激勸乎官所以嘉惠乎民也柰何所舉多有不當廉能者未必旌異旌異者未必廉能如紹興府知府吉惠先爲上虞知縣由旌異而升今官到任未及二年貪酷百狀幸而敗露部使者方且庇之令其復職縱惡長姦一郡之人奚罪焉乞詔大臣議自今旌異必待三年考滿之後若有舉不公後或以姦貪敗者連坐之庶幾吏稱其職民安其業矣下吏部覆奏從其議

○巡撫廣西左僉都禦史張鵬奏潯梧等府猺獞千百成羣攻劫州縣殺虜人民平南洞心寨居民幾二千人殺虜殆盡勢甚猖獗兵部言流賊久未獲平實由巡守官等不能申明號令嚴督所屬捍禦所致宜姑記其罪移文切責其分守將佐宜行巡按禦史逮問從之

○襄城候李瑾奏言京營都指揮等官白全等十四人俱以驍勇選徵山都掌擒斬有功凱旋論功止得給賞乞準荊襄建州事例一人獲功三名顆者量與加升章下兵部駁議以都掌功次已有例四功以上方升一級瑾違例妄陳乞加究治詔宥之

○辛酉天壽山守備太監周常奏長陵等三衛官軍共二千八百四十九員名歲分二班調黃花鎭守備但山後火起無人撲滅乞自後每班止輪五百赴鎭守備余畱永安城操練及備修理工役遇警易於調遣兵部言邊關陵寢俱不可缺人防守宜量存八百守陵余仍輪番守鎭上令三衛官軍仍委永安城內外守臣管領操練如舊輪番守鎭

○狹西岷州衛拱卜等寺剌麻番僧堅的札藏卜剌丹等來朝貢馬並佛像等物賜彩叚等物有差

○狹西整飭兵備按察司副使李﹤王巳﹥奏岷州番人入境掠大溝寨守備都指揮僉事韓春失於追捕事宜究治兵部議以春固可罪但令禦寇之際方急用人上命宥之

○壬戌裁革潯州府同知通判經歷司知事照磨所檢校桂平平南二縣縣丞主簿貴縣主簿各一員以民少役重故也

○巡按陜西監察禦史江孟綸奏岷州番寇抄掠縱橫村堡空虛軍民荼毒頃令岷州衛指揮後泰與其弟邇於今年正月間深入夷寨開論再三其生番忍藏占藏札王三十餘簇番酋一百六十餘人熟番栗林等一十四簇番酋九十一人轉相告語悔過來歸歸我被虜人財丞當應辦糧役宰牛設誓不敢再犯已令副使李﹤王巳﹥從宜賞勞諭以朝廷恩威皆歡躍而去中惟熟番祿園一簇罪逆深重不服招安兵部因言番性無恆朝從夕叛未可輕信以弛防禦宜行令巡守邊臣向化者加意撫綏犯順者刻期招捕議上報可

○癸亥賜沂陽王公鏳本色祿米七百石王初封歲給祿米二千石內五百石本色餘皆折支至是以日用不給乞增本色二百石如臨潼王例從之○延綏遊擊將軍署都指揮僉事許寧奏虜寇掠康家岔等處躬率官軍追出境外一百五十里虜勢益眾力戰拒之守備髙家堡指揮隋能引兵來援奪獲虜馬共二十牛羊千餘及其弓矢等物兵部言虜旣失利而去必圖報復宜移文寧等益加嚴提備從之

○夜月犯積薪及木星

○甲子南京都察院致仕左都禦史石璞卒璞字仲玉河南臨漳縣人由貢士授監察禦史克振風紀宣廟東徵漢庶人擢江西按察使遷山西左布政使正統十三年拜工部尙書尋命贊理軍務討處州叛寇克之命兼大理寺卿景泰中加太子太保攺兼兵部尙書巡撫胡廣天順丁丑英宗復位罷歸庚辰復召爲南京都察院左都禦史成化丙戌復致仕歸至是卒僅賜以祭璞在江西振揚風紀斷決疑獄甚有時譽𨿽兒童婦女皆知有石廉使名後遷山西太監王振蔚州人也乞恩祭掃祖塋璞極力奉承之振還遂升爲尙書天順初隨例勒致仕四年復起長南京都察院耄荒繆濫始終如二人焉

○逆賊苗老潭伏誅老潭初隨賊首僞平定王苗虫蝦等謀反爲官軍所敗潛遁淸水江其黨執送於官下湖廣巡按禦史鞫治至是以聞命誅之

○夜月犯軒轅禦女星

○丙寅翰林院編修倪嶽乞歸省親許之

○升和州知州劉隆爲南雄府知府從巡撫都禦史滕昭薦也○丁卯鎭守廣東太監陳瑄等奏兩廣稍寧從徵達軍思歸乞令分班赴廣操守腳力口糧有司供給事下兵部議可上曰賊未盡寧達軍豈可分班宜俱畱聽調給與田屋差人並沿途應何口糧腳力送其家屬完聚令鎭守等官加意撫卹之兵部復言達軍家屬多在南北直隸境內創買田屋揆之人情不能不安土重遷乞遣官審問其不願者聽願者亦乞量與絹布賞勞以慰兵心上是之復曰今旣有家業不願者聽其達軍從徵日久艱苦仍令鎭守等官量給官錢賞勞待賊平之日具聞

○己巳貴州總兵官南寧伯毛榮等奏夭霸於等寨久叛苗酋賫果銀帶普朝六等俱以聽撫向化辦納糧馬兵部言夷獠讎敵乃其常事今𨿽暫聽撫化安知其不面從心異宜移文內外守臣加意安撫上是之

○磔達賊孛哥羅於市以其犯邊抄掠罪也

○興化府知府嶽正乞致仕許之正字季方順天府漷縣人家世武職至正折節讀書進士及第授翰林院編修升春坊右贊善攺修撰英宗復辟吏部尙書王翺薦其可用召見命入閣參預機務正辭不許因感激盡言不量可否然多泄於外時曹吉祥石亨怙寵作威福勢焰燻天正極言不可不早圖且諳自往問二人以計去之二人聞而憾之適承天門災下詔正視艸有自責語二人遂指摘以爲訕謗貶欽州同知正母老不忍別畱滯旬日始就道被先所與爭田怨家囑行事者發其事復逮系錦衣衛獄備拷掠謫戍鎭夷吉祥等敗始釋爲民上復位用禦史言復還修撰充經筵講官入纂修史館兵部舉正升職淸理武選貼黃當國者惡之內批出正知興化府至是來朝覲乞致仕家居五年卒年五十五正豪雋負气博學多才識爲文善煆煉嚴整有法慨然欲樹功業於時守興化多所興作莆之士夫多謗之始正遭際僅踰月每與人言恆自誇詡若柄用數歲者及顚躓不偶識者謂浚恆起凶不密失身正得善終亦未爲不幸云

○辛未淸明等遣駙馬都尉石璟蔡震分祭長陵獻陵景陵裕陵文武衙門各官陪祭

○遣內官祭恭讓章皇后陵寢

○廣西鎭安府龍州並上石思州各遣官族岑景趙海等來朝貢馬及方物過期賜彩幣等物例減其半

○壬申命右軍左督都劉玉前軍都督同知歐信仍掌府事

○巡撫廣西左僉都禦史張鵬奏潯州府桂平縣地逼斷藤峽賊巢居人連年被害事簡官多乞將本縣儒學教諭訓導裁減生員並入府學肄業候事平之日復設從之

○癸酉毛憐衛女直指揮鬼力赤等來朝貢馬賜衣服彩叚等物有差

○命都督同知歐信署都督僉事劉淸坐營管操

○乙亥移廣西柳州府洛容縣治於縣北之米寨

○巡撫廣西左僉都禦史張鵬以災異自陳乞致仕不許

○戊寅降南京兵科給事中朱淸爲四川布政司照磨淸坐擅筶軍職下獄奏上上曰朱淸以酒妄爲難居近侍可降二級調外任

○兵部奏南京錦衣等衛共倒死官馬一千二百餘匹宜逮指揮使周海等二十五人究問馬后秋成責令買補從之

○成安伯郭昂卒昂父殼以靖難功封伯加流候兄晟襲爵時仁宗皇帝特命襲爲候晟卒無子天順三年昂仍襲伯爵六年命往南京管後軍都督府事至是卒輟朝一日賜祭葬如例

○己卯日色變白土霾四塞

○禮部右侍郎葉盛奏臣與刑科都給事中毛弘奉命會勘南京吏部右侍郎章綸訐南京都察院右僉都禦史髙明考察不公及南京給事中王讓禦史李英等劾綸諸不法事具得其實當會考之時章綸不能對眾執論從公考察後乃編執己見展轉煩瀆髙明亦不與章綸誠心�確以致積忿猜疑再三許奏旣而奏覆之時又不與諸司掌印官僉各同進二人俱宜建問其綸所言欲畱考退郎中潘孟時等三人黜見畱左府經歷吳宣等十九人但考察已定恐難紛更至於讓等劾綸事亦皆不實俱下吏部議擬以聞議入上是其言章綸髙明姑置不問

○庚辰修理南京承天門

○禮部奏本部右侍郎葉盛奉命體勘南京吏部右侍郎章綸所奏南京六部堂上官與六科給事中會官審內坐次議得凡法司審囚之日給事中與公卿並坐於名分大體誠有未安但因仍之獘傳襲已久非止於今日王讓等之失宜禁革其將來查得在京法司凡遇會官審錄重囚俱於承天門東西分爲四行列坐公侯駙馬伯列於東班前行都督等官列於東班後行尙書都禦史侍郎等官列於西班前行通政司大理寺佐貳官並六科掌科事給事中列於西班後行及禮部會議民情俱於闕左門東直房中序坐尙書左右都禦史等官列於上坐侍郎副都禦史等官照席對坐通政司參議大理寺寺丞等官列於東傍六科掌科事給事中列於西傍俱有次序南京法司衙門會官乞如北京坐次今宜依盛等所擬移文南京文武衙門遵守從之

○壬午賞四川松潘靖夷堡等處官軍人等十二員名寶鈔彩幣等物有差以殺番賊有功也

○工部奏南京綸班各色人匠𨿽皆取以供應朝廷造作之用中間諳曉本藝者十無二三以此先準南京工部左侍郎範理奏今各出備工價雇覓在京髙手造作供應經今三十餘年彼此兩得其便近該南京兵科給事中朱淸奏更其例本部詳議以爲不諳匠藝之人若又容畱在班不惟不得實用抑且有誤供應合仍舊爲便仍行各處有司知會今後督令匠戶務要子孫世守其業敢有似前仍角�羊不堪供役虛應故事者合衣先次議擬勘合事理問發化外充軍從之

○癸未工部奏先因成造上用九龍九鳳膳亭並朱紅戧金膳盒等器本部一時造辦不全已依例奏準分半南京工部成造今南京奏稱地方災傷欲得量減乞從所言暫侯秋成陸續成造庶供用不缺而民困亦蘇從之

○巡撫山西右僉都禦史李侃請因議事回京省母許之

○湖廣荊州衛指揮使姜昇等奏都指揮使汪澤比以功升都督僉事應取回京然澤蒞事久頗愜眾心乞仍畱之兵部言都督系京官況澤已注前府帶俸宜令來京差操從之

○夜廣東瓊山縣雨雹大如斗

○甲申太僕寺奏六安州同知郭聰等因有詔宥免四年八月九月例死馬匹輟於兩月之間虛報二千餘匹假以請囑爲名擅斂民財乞明正其罪兵部覆奏命逮聰等究治馬俟秋成以漸追補從之

○四川行都司都指揮僉事宮恆等奏屬衛所俱乏種馬此嘗議令軍人計丁買補終不及舊額無以孳生遇警缺用兵部因言馬政𨿽有例三年比較積獘多端其額愈虧是宜移文各都司衛所查究洪武永樂間舊額並見在及新收增損之數或不足照依軍馬多寡買補應用如恆所奏舉行限明年十月具實以聞報可

明憲宗純皇帝實錄卷之六十五

成化五年三月乙酉朔命故帶俸大寧前衛都指揮同知王諒子璽襲父原職本衛指揮使

○松潘副總兵都督僉事盧能等奏白馬路等簇番賊頻年聚眾攻圍關堡劫虜人財阻塞糧道請敕所司計議多方撫捕上命四川鎭守總兵巡撫等官嚴督所屬設法撫諭之如或負固不服量調官兵相機剿捕

○丙戌裁革貴州思州府照磨司獄各一員先是思州府知府王常以本府屢被賊害事簡民稀乞並於附近銅仁府帶管事下巡撫等官會勘民情多有不便者遂止裁革其官屬○湖廣荊襄等處彊賊殺虜人財燒毀房屋敵傷巡捕官軍巡撫都禦史楊璇等以聞上命璇及分守左參將王信嚴督所屬官軍設法擒捕

○戊子達賊潛伏河套出沒欲乘隙入寇報至命延綏寧夏甘肅等處巡撫總兵官嚴督所屬整兵防禦

○庚寅錦衣衛帶俸都指揮同知兪哈剌老疾命其子興代其原職指揮使仍帶俸

○辛卯右軍都督同知盛廣老疾不任事命具弟惠代廣原職大同後衛指揮使

○命錦衣衛鎭撫司帶俸都指揮僉事馮晉子騰代晉原職本衛指揮使仍帶俸

○命故滁州衛帶俸都指揮僉事張雄子云金吾右衛帶俸都指揮僉事許誠弟淸俱襲原職本衛指揮使

○錄平逆賊趙鐸功升陣亡官軍七十四員各俱一級賞擒斬賊級三名顆官軍一百一十六員各擒斬賊級二名顆官軍一百八十三員名有差時趙鐸平已久而行文考其功次冊未久報至是始以來上故升賞之

○兵部尙書白圭等奏寧夏左前二衛指揮仇理楊銓領軍殺賊臨敵而逃致賊殺死都指揮焦政等請下巡按監察禦史究問上曰邊報方殷用人之際姑綏之待稍寧息究問

○北虜斡失帖木兒部下坐亂其黨拜亦撤哈平章等率眾近哈密住牧事聞兵部恐其乘隙入寇請命甘肅鎭巡等官嚴督所屬整兵提備從之○壬辰琉球國中山王長史蔡璟以祖本福建南安縣人洪武初奉命於琉球國導引進貢授通事父襲通事傳至璟升長史至是奏乞照例賜誥封贈其父母下吏部以無例而止

○擢浙江淳安縣知縣鄧廷王�贊直隸刑臺縣知縣邢珫爲太僕寺寺丞直隸眞定府推官吳箎爲南京太僕寺寺丞

○乙未烏思藏輔教王下薩藏等寺番僧鎖南倫竹等來朝貢馬及佛像等物賜彩叚鈔錠有差

○命太子少保吏部尙盡兼文淵閣大學士彭時吏部尙書崔恭戶部尙書楊鼎太子少保兼兵部尙書白圭兵部尙書兼翰林院學士�輅刑部尙書陸瑜工部尙書王復都察院右都禦史林聰項忠禮部左郎兼翰院學士劉定之通政使司左通政楊穟大理寺左少卿喬毅翰林院侍講學士丘浚爲殿試讀卷官

○南京大理寺右寺丞崔讓以母喪去任

○禮部奏陜西都司送到哈密等地面使臣哈只癿等各來朝貢例應給賜但正統年間哈密使臣每年許朝一次多不過二百人亦力把刀等處使臣三年或五年一朝每處不過十人已敕所在官司及省諭其國王知會今違例來朝不當給賜然旣到京宜量爲處置以慰其心請敕賜其國王並行狹西鎭守等官一體禁約從之○丙申免湖廣保靖宣慰使司土兵成化二年實徵七分稅糧八百五十三石有奇以屢調廣西及荊襄貴州徵進故優之也

○丁酉修金山懷獻世子墳所香殿並墻垣

○戊戌賜故撫寧伯贈撫寧侯朱謙謚武襄從其子撫寧候永奏請也

○滿剌加國王滿速沙兒遣使臣端亞媽剌的那答等奉表來朝謝恩貢方物賜晏並彩叚衣服等物有差仍命賫敕及彩叚等物歸賜其王及妃

○賞少監鄭忠南寧伯毛榮右副都禦史陳宜並旗校官軍及隨徵文職官員人等彩叚鈔絹有差以貴州等處殺賊功也

○南京刑部左侍郎王恕以父喪去任恕奏臣先任都禦史巡撫河南適三年考滿蒙升今職就彼赴任應得誥命未曾請給時臣父年八十有三具奏乞恩欲得生前一日之榮吏部以臣未曾給由而止今臣父果不能有待欲再求一日之榮不可得矣然人子之情寧能自已伏望皇上天地之心憫臣愚悃給臣先任左副都禦史應得誥命則臣父𨿽沒亦得以所贈官題寫銘旌榮於殯葬光於泉壤矣詔特允之

○己亥上禦奉天殿策試舉人費誾等二百四十八人制曰朕紹承大寶圖底丕平𨿽宵旰勤勵然績效罕著略舉其端諏爾多士擇材於文以理民拔功於武以馭兵也今銓衡塗壅衛所員濫奚以﹤鋶﹣釒﹥通之昔人所謂名利相均虛實相濟可推廣而施歟歲無常稔者天之道土有常懷者人之情也今歉則糴貴貧則民徙奚以綏輯之前代所行常平有法均田有制可稽仿而爲與夫兼資文武以周一世之用裁成天地以遂萬姓之安固濟時切務也若乃致治大道必有至言古之臣獻言於君或得聖道之經而流於迂或得聖道之權而流於詐或辯矣而術不密或智矣而久不及今爾多士陳四者之務必宜於時矯四臣之偏必合於道朕將覽而資治焉

○命丰潤伯曹振永順伯薜輔安遠侯柳景都督同知鮑政往近畿艸場提督牧放馬匹

○辛丑上親閱舉人所對策賜張昇等二百四十八人進士及第出身有差

○壬寅賜晉世子奇源嫡長子名曰表榮代府襄垣王第六子曰成金�入

○宴進士於禮部命撫寧候朱永待宴

○癸卯賜狀元張昇朝服冠帶諸進士寶鈔各五錠

○衍聖公孔弘緒有罪革職弘緒初爲南京科道所劾下巡撫山東都禦史原傑按之悉得其非法用刑奸淫樂婦四十餘人勒殺無辜者四人狀以聞命官會問坐以斬上念宣聖之後特從寬革職爲民仍命巡撫等官會勘族內應襲者奏聞區處

○夜五色云鮮明暈月良久漸散

○甲辰狀元張昇率諸進士上表謝恩

○升南京總督糧儲都察院右都禦史周瑄爲南京刑部尙書命南京戶部尙書陳翌代瑄總督糧儲仍理部事

○乙巳狀元率諸進士詣先師孔子廟行釋菜禮○丁未廣西鎭安府等衙門遣官族黃鐸等來朝貢馬過期禮部請照例減半給賜從之

○工部奏自通州抵天津衛河道淤塞漕運不通宜加﹤鋶﹣釒﹥浚其自天津迆南直抵揚州一帶河道亦有淤淺宜敕總督等官通行﹤鋶﹣釒﹥通以便漕運從之

○戊申授第一甲進士張昇爲翰林院修撰丁漙董越爲編修其餘分撥各衙門辦事

○賜福建按察司副使錢琎山東布政司左參議江玭衢州府知府王髙徳安府知府周鐸誥命旌其善政從巡按等官奏諳吏部移文核實故也

○攺立南京上新河鈔關於河北岸以舊關近江泊舟風浪不使故也○命廣寧管操都指揮焦貴代都指揮崔勝備禦廣寧遼陽管操都指揮夏寧代都指揮王鍇備禦海州

○兵部尙書白圭等奏四川雙橋兒等寨番賊聚眾入境攻劫人民阻絕糧道皆守備指揮侯節明不領軍應援提督都指揮龐福不用心巡督所致其總兵官盧能參將周貴李文整飭兵備副使王用不能運謀設策俱當究治上命巡按禦史逮問龐福等能等姑宥之令用心撫捕番賊

○降監察禦史胡深爲湖廣黔陽縣縣丞深巡按狹西適狄道縣民邊驥等搶奪私茶被害者告於臨洮府追償而驥子自縊死驥弟誣府吏逼之以愬於深深檄府究其事又爲知府錢懋律非法杖其弟死驥愬於朝仍��鞫治�怒驥辱罵知府不爲檢驗死者而執驥痛杖之亦死於獄事發有旨責深不與伸理致杖死申訴人事下刑部以犯在革前請復職上曰深酷刑如此何得復任憲職降二級調外任仍如律追埋葬銀付死者之家

○己酉忻王加冠命太傅會昌侯孫繼宗持節兼掌冠太子少保兵部尙書白圭贊冠兵部尙書兼翰林院學士�輅宣戒敕

○庚戌錄平逆賊滿四等功加太監秦剛米歲一十二石升右副都禦史王銳馬文升俱爲左副都禦史都督同知白玉署右都督署都督僉事林盛魯鑑俱實授都督僉事鑑仍署都督同知署都指揮同知胡愷實授都指揮同知仍署都指揮使升紀功員外郎劉洪爲兵部郎中支從四品俸儧運糧儲署員外郎主事張賑爲戶部郎中隨軍監察禦史鄧本端爲狹西按察寺副使任佐江孟綸兵部主事閻讓俱俸一級其餘擒獲賊首從並前後擒斬首級都指揮僉事官舍等一十三人俱二級指揮使官旗人等二十八人俱一級加賞擒斬賊首級陣亡被傷五百三十六人亦俱一級前後擒斬賊首級奮勇當先被傷一千一百四十九人俱署職一級加賞者二百人給賞者七千一十三人

○禮部奏廣西太平府龍英等州頭目趙四武等各奉表賀成化四年萬壽聖節冬至及今年正旦俱過期當治其罪上曰土官系邊方衙門姑宥之○禮部尙書姚夔言臣一歲喪父賴母申屠氏撫教成人致有今日乃與妻子安享厚祿而置父母墳塋於荒煙敗艸之間恝然忘情臣心誠有所不忍也伏望容臣給假一祭以展孝思依限供職庶得免於松楸之懷罄心畢力以圖補報詔曰國家政務責在六卿況卿老成當朝夕輔朕未可言私所請不允

○涼州右副總兵都督同知趙英奏先臣會川伯安正統間鎭守涼州蒙賜織金蟒衣猶在欲服之以壯遠人之觀上念其邊將特允之不爲例

○辛亥命楚府已故輔國將軍均鎰均鍗支過祿米俱免還官從楚王請也

○選進士張璲費誾陳珷蕭玙梁澤尹龍馬蘭喬維翰陳紀張晟李介王臣尹仁王錦徐謙方圭謝顯吳祚攺庶吉士進學於翰林命侍讀學士陳鑑侍講學士丘浚教習文章大學士彭時等提督考校務令成效以需他日之用命所司給紙筆飲饌燈燭等物如舊例

○命南京福建道試監察禦史李錦實授

○癸丑兵部奏成化四年蠻賊紏眾往來兩廣地方行劫巡撫廣西左僉都禦史張鵬會同提督兩廣軍務左副都禦史韓雍等統領官軍剿殺之由平山廉村佛子峽口及六龍猺大山追剿搜捕斬獲賊首二百三十四顆追回被虜男婦一百九十一人馬牛器械俱以百計上以殘賊根株未拔仍命鎭守總兵巡撫官督同參將守備巡視等官嚴謹提備相機剿殺母以小捷怠於防守

明憲宗純皇帝實錄卷六十五終

明憲宗純皇帝實錄卷之六十六

成化五年夏四月甲寅朔享太廟奉孝莊睿皇后神主詣廟享祀

○遣內官祭司竈之神

○敕巡撫永平等處贊理軍務右僉都禦史閻本兼巡撫眞定保定等府仍提督倉糧屯種時大寧都司奏保定等府外邇邊境內輔京師軍民降虜混處漫無統攝卒有非法勢難禁戢乞設官巡撫事下戶部會廷臣議宜命本自永平山海涿州抵眞定保定關隘營堡並河間天津等處俱屬統理從之○乙卯復故前太子少師戶部尙書兼翰林院學士蕭鎡爲戶部尙書兼翰林院學士賜祭一壇天順初鎡爲權姦石亨所誣除名還鄕裏至是卒其孫僎請視於謙例優卹之故有是命鎡事實己見英廟實錄

○哈密王母弩溫答失力自陳患病乞藥上念遠夷特賜之

○丙辰賜江川王徽煝內使二人從其請也

○毛憐等衛女直都指揮哈兒禿等來朝貢馬及貂皮賜宴並襲衣彩叚等物有差

○廣東市舶司奏有番舶被風吹至九星洋審知是琉球國所遣使臣來貢者告欲貿易土貨往福建造船回國禮部覆奏宜移文廣東巡撫等官嚴加譯審果無虛詐方許貿易仍諭各夷今後進貢務由福建故道且禁約下人不得因而侵損失彼向化之心從之

○丁巳江川王徽煝言庶子音�土�文�音墊歲祿各一千石米鈔兼支但武岡邊境鈔閣不行乞全給米事下戶部議湖廣連歲旱饑稅入數少全給爲難上命於折色內各增給米一百石

○賞巡按狹西監察禦史江孟綸整飭兵備按察司副使李﹤王巳﹥守備岷州都指揮僉事韓春各彩叚一表裏並有功官軍七十二員名指揮每員鈔六百貫彩叚一表裏千戶鈔五百貫絹三匹百戶等官鈔四百貫絹二匹總小旗鈔三百貫絹布各一匹軍舍人等鈔一百五十貫布一匹奇功者本賞外加賞一倍以平狹西岷洮州番賊功也

○兵部奏廣西斷藤峽等處及廣東木頭等峒彊賊流劫燒毀公廨殺虜人財及古田靈川等縣猺獞作亂鎭守太監王定巡撫右僉都禦史張鵬等督調官軍截殺未見奏功宜通行鎭守總兵巡撫等官設法撫捕務靖地方毋貽後患從之

○戊午械正一嗣教大眞人張元吉至京下刑部獄法司擬罪淩遲命監候處決元吉凶暴貪淫專恣不法僣用聓器物擅易制書以威其鄕族左右承順其意往往彊奪良家子女詐取平人財物其尢甚者有小忿輙指以爲僞造符籙箠之至死不死下之私獄其獄幽暗備諸慘酷或縊殺之或囊沙壅面壓死之或縛而投諸深淵前後凡殺四十餘人至有一家三人者人畏其威莫敢控訴有縣學生蔡讓者不勝憤怨因巡按禦史趙敔發策詢及民瘼遂以元吉過惡條陳敔亦未敢問也元吉益無忌憚爲惡滋甚其族人張畱煥輩自度必死其手因赴京具奏上特命官往勘俱實械送元吉等至更命法司會官廷鞫之元吉具服於是刑部尙書陸瑜等奏張氏遠祖道陵自以修煉爲術淸虛爲宗主張玄教其言無稽天豈有師繆崇其其號子孫相傳遂爲故實至援引漢張良以爲所出自前代間有官封然亦不常至宋以來加以眞靜先生等號而猶未有品級胡元入主中國始有封爵令視三品我朝革去天師之號止稱眞人延至於今子孫不肖往往爭襲致成讎隙今元吉所犯律當淩遲處死其妻子當流其黨有當斬絞者且其先世無功於國無補於世宜絕其蔭封以扶植正教仍籍其族而徭役之無令印行符籙以誣惑斯世並毀其府第革其所設管勾都目諸人奏上上以元吉情犯深重如法司所擬監候處決其妻吳氏革玄君之號與其子玄慶俱免流惟蔭封爲祖宗舊制仍擇其族人以授後敢有妄稱天師印行符籙者重罪之不宥說者謂張氏之禍起於符籙禁之誠是非但正元吉之罪實有以杜後來惑世起亂之端惜當時失於執論不能絕其根源其徒奉行自若也

○庚申賜沈府遼山王子名曰詮鎖

○開設四川樂至縣僧會司○贈國子監祭酒李時勉爲禮部左侍郎攺謚忠文賜誥命時勉先謚文毅至是其孫顒奏時免歷官四朝曾效勤勞請如吏部侍郎曹鼐之例攺謚加贈上曰時勉在先朝直言敢諫於忠無忝矣毅不足以盡之其攺謚曰忠文加贈如例

○雲南緬甸宣慰使司宣慰使卜剌浪遣陶孟剌牙等來朝貢金銀器皿象牙等物賜宴及襲衣彩叚等物有差仍命剌牙等賫敕並文錦紵絲紗羅等物歸賜卜剌浪及其妻

○辛酉命以龍江鹽倉檢校批驗所收集餘鹽四十五萬二千餘斤折充南京文武百官俸每米一石折鹽八十斤

○壬戌詔給還代王要家莊地三十一頃有奇先是代王言曾祖代簡王開墾城東要家莊荒地三十一頃二十畝趄坡莊地二十頃五十畝永樂十四年俱並入牧馬艸場今馬不復出牧乞仍給還事下戶部言牧地已攺置屯田趄坡莊有東西二處王已占種西莊地其頃畝與東莊相等不須別給所請要家莊地可於屯田隙地內如數給還故有是命

○兵部尙書兼大理寺卿程信乞歸養病詔令在京調理不必停俸蓋常制京朝官以疾在告踰三月者皆停俸去

○癸亥建州三衛達賊紏眾欲入境搶掠報至上敕鎭守總兵巡撫官整兵防禦之

○甲子升吏科都給事中沈﹤王卸﹣卩﹥爲大理寺少卿

○錄工部右侍郎黎叔林子世榮爲中書舍人叔林交趾人父澄季犛之子蒼之弟以俘至大宗文皇帝赦之授以官專督造兵仗局銳箭火藥終工部尙書叔林繼之仍督造軍器至是請官其子世榮於京便養上念其遠人俯從之

○乙丑兵部奏狹西都指揮使鄭云指揮僉事苗﹤王巳﹥靖虜衛指揮使常濂都指揮僉事羅敬韓英署都指揮僉事黃﹤王巳﹥俱以徵剿土達滿四等獲功例升賞但云等先因失機令戴罪殺賊至是有功伏乞裁處上曰云等旣系殺賊贖罪該升者給賞該賞者罷

○禦用監左監丞龍閏娶南和伯方瑛妾許氏爲妻事覺上曰在昔帝王以內官給事內廷以其絕生道無外覬也今閏在外娶妻何異常人其卽離異閏仍送司禮監處治之○遼東都司都指揮同知白欽守備撫順城虜數入寇殺掠人畜甚眾坐不能制禦降二級本衛帶俸差操

○丙寅兵部右侍郎王偉卒偉字士英湖廣攸縣人隨父伯靈謫戍宣府年十四宣廟北巡獻安邊頌命補保安州學生舉正統丙辰進士攺翰林院庶吉士授戶部主事甚有時譽正統己巳北虜犯順命偉行監察禦史事紏集民壯守廣平遷兵部職方郎中時邊圉多事文移塡委偉援筆立就皆中機會少保於謙專任之引使佐已擢兵部右侍郎命出視邊常密具方略以上虜有小田兒者本中國人降虜虜爲邊患多出其計偉受謙密計至陽和城見其隨虜入貢行差後伏勇士於道執而斬之紿虜曰彼思其親亡去矣自是邊患稍息天順初偉爲石亨所構免官歸成化三年復召爲兵部右侍郎初亨構於謙等黨逆鏤板榜示天下至是偉以爲言乃並毀之五年以病乞歸命還家養疾疾已復來道濟寧卒年五十三賜祭葬如例偉性頴敏善議論尢熟於邊事但頗任智數而急於仕進在兵部嘗揚於謙短謙語人曰王士英寧憂不得吾此位耶何用汲汲如此

○丁卯給四川太平長官司印先是其地爲流賊所據至是削平建官故給之戊辰詔給恭順侯吳鑑全祿鑑襲爵時年八歲命給祿米之半至是出幼其母李氏自陳故全給之

○命故福建都指揮同知劉寬子欽襲父原職福州右衛指揮使忠義後衛帶俸都指揮僉事魏徳子榮直隸廬州衛帶俸都指揮僉事劉廣孫瑛俱襲父原職本衛指揮使○己巳仁祖淳皇帝忌辰奉先殿行祭禮

○朝鮮國王李晃遣陪臣洪允成等奉表來朝貢馬及方物謝恩賜宴並金織衣彩叚等物有差

○庚午命故府軍右衛帶俸署都指揮僉事徐榮子立襲父原職指揮使

○烏思藏答藏王南渴堅粲遣番僧南倫竹等由狹西洮州入貢至是連章乞如四川入貢例賞賜奏下禮部以烏思藏經狹西入者賜例從輕若從所請恐乖禁例失信外夷合量加到京番僧衣一襲鈔五十錠茶五十斤存畱番僧有馬者紵絲一匹茶二十斤移文彼處鎭守等官省令各夷今後務遵敕書榜例不得仍前故違從之

○虜寇入大同境殺傷官軍許海等三人射傷千戶李釗等三人巡撫都禦史王越等以聞上命大同宣府鎭守總兵巡撫等官嚴兵防禦剿殺之

○辛未升錦衣衛百戶田廣總旗胡禎等七人俱一級以擒獲妖賊於文演等功也

○命楡林城把總都指揮使神英充右參將分守延綏東路地方

○命四川龍州宣撫司副使李胤實分守大蔭舊州等處地方僉事王鑑分守白馬路等處地方

○壬申命貴州都指揮僉事王通掌都司事守備淸等衛都指揮僉事張驥同理司事都指揮僉事王聚守備平越淸平興隆新添龍裏黃坪六衛所都指揮事李順守備普定普安安南安莊威淸平壩六衛都指揮僉事趙晟代李順管操從鎭守等官推舉也

○龍州宣撫司番蠻頻年出沒巡撫四川右副都禦史汪浩等以聞上命畱松潘備冬土兵操守本州賊平之日仍往松潘備禦

○刑科都給事中毛弘等奏張元吉問擬獄成與其黨胡老仔等俱奉旨監候處決切惟祖宗舊制凡犯十惡彊盜決不待時今元吉於十惡之內干犯四五加之殺人數多貪淫無比使監候日久萬一死於獄中全其首領恐無以泄神人之憤乞卽押赴市曹誅之庶足以明朝廷之法不少假借奏上命監候如故

○癸酉命故錦衣衛帶俸都指揮僉事他那帖木兒子長受襲父原職指揮僉事仍帶俸

○甲戌巡撫四川右副都禦史汪浩等奏白艸壩番蠻紏合黃頭勒都等簇蠻二百餘殺虜人財欲行攻劫龍州等處分守都指揮劉端守備指揮王璟等不能嚴謹防守擒剿俱屢失機請究治之上命巡按禦史究問劉端如律仍命鎭守總兵巡撫等官並鎭守松潘副總兵副使等官嚴督所屬官軍用心撫捕

○乙亥仁祖淳皇后忌辰奉先殿行祭禮

○命故狹西署都指揮僉事周璽子堂襲升西安前衛指揮同知璽原任指揮僉事以於固原殺賊陣亡故堂以例襲升一級

○丙子夜東方流星如盞大光明燭地自天津東行室宿尾迹炸散

○丁丑命故伏羌伯毛忠孫銳襲爵歲給祿米一千石本色四百石折色六百石

○授胡恭爲中書舍人恭以母恭聖夫人乳保功奉旨於中書舍人習字至是期滿自陳故有是命○戊寅中書舍人黃程等奏朝廷頒賜中外諸司官誥敕所以報其勞而勵其後也見今收貯永樂宣徳間以來寫完誥敕一千餘道年久蠹損濕气蒸腐簽捲有剝落者乞令所司查照各官子孫並親故俾代領之下吏部覆奏從其議

○己卯給遼東備邊銀四萬兩及令廣寧等倉開中長蘆福建兩淮運司鹽五十九萬引每引米豆中半輸納廣寧前屯等倉則例長蘆鹽三斗福建四斗兩淮一石二斗其定遼寧遠三萬遼海鐵嶺等倉各以其道裏遠近增損有差從巡撫右副都禦史彭誼言屬境饑荒軍儲缺乏故也

○庚辰賜滿剌加國正副使端亞媽剌的那答等十二人金銀帶紗帽有差

○南京監察禦史楊智以郊祀赴內府光祿寺點視齋宿時日已暮禁門閉不能出有內臣邀宿其家飲酒明日始出門官發其事守備官具奏有旨械赴京問擬如律上以祭祀重事而智不謹有玷風憲特降三級爲廣西布政司照磨

○山東民劉得云以賣藥爲業嘗從妖人孔景順得金璋紫綬等書及龍鳳勘合符印與州人傳觀謂人藏此能免災難後復誣仇家孫智欲聚兵謀反諸繆妄語邏者獲之以爲己功且謂其別有妖書數種同上至是獄成並其黨擬罪

○皇子生賢妃柏氏出也禮部奏春秋子同始生卽書於策重國嗣也皇上卽位六年於玆天下臣民宗藩親王仰期聖嗣非一言矣國家根本端在於此宜詔天下用慰人心上曰姑置之

○攺升金吾右衛指揮使蔡英爲都指揮僉事以英斬賊獲功當升而有司失於銓注故也

○司禮監奉禦韋貴奏奉敕修理太嶽太和山宮觀及橋梁道路乞免守禦所旗軍差役兼同餘丁專給工役上允其奏仍敕貴及參議王豫督工務在完固其調用官軍一應差役悉與優免明憲宗純皇帝實錄卷之六十七

成化五年五月甲申朔遣隆平侯張祐駙馬都尉周景富陽伯李輿懷柔伯施鑑保定伯孟昂爲正使工科又給事中陳峻戶科給事中鄧山刑科給事中王誼戶部郎中劉岌禮部署郎中事員外郎彭彥充爲副使持節封河南登封縣主簿馬淸女爲伊王妃晉王第四子奇瀴爲襄陰王周府原武安懿王庶長子鎭國將軍同金�微爲原武王韓王第三子偕灊爲彰化王岷王第三子膺錕爲充城王河南祥符縣致仕僉事李彬女爲上洛王妃西城兵馬副指揮梁﹤王巳﹥長女爲魯陽王妃西城兵馬副指揮任賢長女爲內鄕王妃

○乙酉吏部尙書崔恭以母喪去任

○丙戌楚王均鈋奏弟東安王均鈽與幼弟鎭國將軍均錭同居均鈽性躁急淩侮均錭及其生母吳氏至使衣食不給臣不忍其母子失所欲暫移就府中閒第居之撫養教誨俟至長成出閣議昏庶不失孔懷之義上允之仍降敕戒諭東安王曰得禁王奏知爾視弟均錭母子藐如途人𨿽爾母兄勸諫亦不見從孝友果安在哉宜痛加修省速攺前過不然罪將及身悔之晚矣爾其戒之

○升南京府軍衛正千戶趙鐘爲指揮僉事仍於本衛帶俸鐘駙馬都尉輝之孫輝自陳歷事六朝屢效勞勩故有是命

○覆考黜退知州余靖等三百三十五員畱巡檢聶再昌等九十一員先是吏部奉詔考察官員而靖等方待次吏部各以年貌衰憊素行不謹退之或給散官或令致仕閒住而再昌等累奏尙書李秉偏執己見任意黜陟連章不已甚至數十成羣號呼道路至是侍郎尹旻等請會都察院覆考再昌等年力未至衰老故畱之

○升胡廣房縣千戶所小旗艾能試所鎭撫先是賊首石和尙劉長子就擒能誘劫之功爲多紀功者者失於開報止以健步給賞至是能愬於朝令撫寧侯朱永勘實永言能誠有功宜量升以爲後勸從之

○廣東南海衛指揮同知周瓊守廣西藤縣因公致死獞兵二十二人禦史羅明坐以故殺斬都禦史林聰言其情有可矜宜量爲降調上從之降爲潯州衛正千戶

○己丑命故浙江都指揮僉事髙舉孫山襲其原職杭州衛指揮同知

○革貴州鎭遠府司獄司以邊方訟簡從守臣所奏也

○庚寅升南京錦衣衛冠帶總旗李智所鎭撫智太監李秉弟先以軍功得總旗至是秉言智嘗入粟授從九品散官乞量授武職事下兵部言智所授散官非實職今獲功一級於例止宜升冠帶總旗而以散官終身上如秉所乞升之

○甘肅右參將都督僉事白全初往甘肅時奏帶食茶往用其從行者因各賫私茶以求售中途爲人盤詰巡茶禦史奏發其事命俱宥之沒其茶入官

○辛卯升吏部右侍郎尹旻爲本部左侍郎攺禮部右侍郎葉盛於吏部升都察右副都禦史原傑爲戶部左侍郎陳宜爲兵部右侍郎翰林院侍讀學士劉吉爲禮部右侍郎仍侍經筵左布政使翁世資秦敬爲右副都禦史仍食從二品俸世資巡撫山東敬貴州

○命應天府以官庫銀百兩給南漳郡主主上言臣父郢王及母妃薨時臣年甚幼大宗皇帝有旨郢王余貲恐爲外人所侵命有司取而藏之待郡主長成給與是時遣內官至府籍記金銀器物進入寄畱內帑宣徳間蒙選儀賓周贛成婚後累章上請未蒙給與乞命典藏者檢籍給賜庶得養老以終餘年上以內帑寄物久難稽特命應天府官庫給與之

○復漢陽府知府孔公恂爲南京詹事府少詹事先是公恂爲少詹事言事爲科道所劾下獄調知漢陽府尋以父憂去任後學士�輅建議自元年以來凡以言降調者皆復其職吏部舉奏公恂亦系因言降官之數有旨公恂旣守制且罷至是公恂起復至京因復其官

○命湖廣都指揮僉事範琦子鑨代父原職爲衡州衛指揮使

○壬辰禮部左侍郎兼翰林院學士劉定之以久病陳乞致仕上不允曰卿宜調治俟痊可供職

○癸巳太祖髙皇帝忌辰奉先殿行祭禮駙馬都尉趙輝承命祭孝陵

○乙未仁宗昭皇帝忌辰奉先殿行祭禮遣駙馬都尉石璟祭獻陵

○太監許安傳奉聖旨譯字教師光祿寺署丞梁能升禮部員外郎鴻臚寺主簿張春沈達譯字官沈銓俱書舍人

○宣府副總兵都督僉事張瑀老不任事命其子副千戶鉞代父原職大同後衛指揮使

○丁酉賜秦府汧陽王第三子名曰誠淶

○錄平兩蠻賊功賞太監陳瑄王定右副都禦史韓雍右都督和勇都督同知歐信都督僉事廉忠都指揮夏鑑葛宗蔭僉事陶魯俱從厚余獲功陣亡被創官軍土兵民快人等凡四千二百六人升賞有差時兩廣地方連年用兵田裏荒蕪人民凋獘猺獞千百成羣如入無人之境而守土官軍動以捷奏虛張名數升賞日加而盜賊縱橫如故云

○戊戌升錦衣衛帶俸指揮僉事李謙署中都副畱守

○命故狹西行都司回回都指揮僉事哈三子法虎兒丁襲父原職甘州中衛指揮使

○己亥申明大理寺參問刑官舊制南京大理寺左評事張玨陳言大理寺之設所以審錄刑部都察院鞫問罪囚其間或擬罪不當者一再駁還並令攺擬或仍不當許參問刑官此系舊制近見南京法司多徇私意或執偏見動輙嚴刑以威囚犯平人畏懼輙相誣服或本犯後至逼就成獄往往情罪不合致人稱冤迨及駁攺而其人受淹禁迫切之苦亦甚慘矣刑官玩忽舊制恣意出入至於不可掩飾亦止於攺正而無罪乞自今許本寺參問大理寺卿王槪覆奏從之

○兵部奏去年冬虜寇入河套時延綏精兵調徵固原未返宣府遊擊將軍署指揮僉事許寧提孤軍猝與寇遇於孤山堡等處三敗之自是賊勢稍衰竟渡河以比時太監秦剛署都指揮僉事房能率兵策應戶部主事李雄奮勇督陣其餘斬首當先陣亡被創官軍共二千五百人俱宜論功升賞上命實授寧都指揮僉事賞秦剛房能及李雄其餘官軍俱升賞有差

○辛丑命禮部左侍郎萬安兼翰林院學士入內閣參與機務

○賜故太子太保吏部尙書兼謹身殿大學士王文祭時文之子戶部主事宗彜奏臣父與故少保兵部尙書於謙俱被石亨等挾私誣陷以死今謙已蒙朝廷昭雪賜祭獨臣父未蒙卹典章下禮部覆奏以文與謙事體相同亦宜與祭上命賜以祭其文曰爾歷長憲臺廉能素著迨遷館閣秩位益隆頃罹誣構事久乃明追念前勞宜申卹典特玆遣祭尙克欽承

○賜故都察院左僉都禦史楊信民謚恭惠信民正統中任廣東布政司參議甚得民心黃蕭養之亂拜僉都禦史討賊未幾病卒廣人祠之至是其子瑗陳乞贈謚事下禮部覆奏特賜焉

○甘肅總兵官定西侯蔣琬奏有男子自虜中走還云有瓦剌虜酋拜亦撒哈率眾四百人皆披甲至哈密城中屯聚令哈密人奉使入貢私覘虛實約寇赤斤肅州先是琬等又言癿加思蘭率四萬騎至把思闊屯駐其拜亦撒哈及弩溫答失力之人俱已服屬欲令二酋鈔略沙肅諸州兵部言癿加思蘭縱橫諸番中實西北勁敵近年蹤迹無聞今一旦傳報紏合醜類屯駐邊境哈密瓦剌二部旣聽指揮蜂蠆之毒必逞於我不可不爲之防上敕鎭守總兵巡撫等官飭兵防禦之○浙江定海衛副千戶王鎧言倭夷姦譎時來剽掠海邊見官軍追捕乃陽爲入貢伺虛則掩襲邊境往者大嵩嘗被其毒近見使臣淸啟入貢臣恐使回容有異謀或爲掩襲之計乞敕鎭守總督巡海等官設策防禦之兵部因言邇者倭使淸啟淩轢館僕殘殺市人迹實桀驁鎧言誠當宜移文備倭巡海等官令督緣邊官軍務振軍容嚴斥堠以防其姦從之

○壬寅成山伯王琮卒琮成山侯通之子通坐交阯事除名正統己巳復起爲都督同知景泰辛未卒琮襲爲景陵衛指揮僉事英廟復位詔天下凡功臣失爵者皆復之琮襲封其祖眞爵降一等爲伯五年充總兵鎭守遼東稍立戰功成化三年署南京後軍都督府事兼理操江至是卒遣官諭祭命有司營葬子鏞嗣○癸卯復元臣賽典赤廟祀於雲南元時賽典赤守雲南興水利以漑田崇學校以勸士民徳之其沒也廟食其地國初平雲南有司不廢其祀迨正統間廢之至是鎭守總兵三司等官言其有徳於民宜在祀典事下禮部覆實請修廟復祀從之

○甲辰都督僉事常榮卒榮濮州人襲世職爲大興左衛指揮使六年討麓川有功進都指揮僉事尋升同知景泰元年禦胡寇於眞定升都指揮使天順五年誅曹欽升都督僉事佐理前軍都督府事至是卒賜祭葬如例子鑑襲其原職指揮使

○乙巳宣府總兵官都督同知顏彪等奏韭菜洋川諸墩了見虜騎千百成羣出沒境外亦有近墩通譯言其爲朵顏衛奄可帖木兒隨艸逐獸者上命兵部移文鎭守總兵巡撫等官飭兵防禦○義勇左衛指揮使孫寧等役占軍士幾百人爲屬吏所發命執付法司究治坐罪如律

○丙午復瑞州府同知趙昂通政司右參議閒住昂以交結內侍王綸罪調瑞州至是援錢漙朱奎復官例奏請故有是命

○丁未升保定後衛帶俸都指揮使馮昇爲都督僉事前府帶俸以從徵斷藤峽功也

○迆西速魯檀阿力王及倒剌坎妻各奏求海靑鞍馬蟒龍衣彩叚器用等物禮部奏以違禁之物與非土產者難允其請其餘惟上所命因命各賜之彩叚布帛有差

○巡撫南直隸左僉都禦史邢有奏近奉敕往兩浙淸理鹽法據鹽�告稱嘉興人張宗亮等二十餘人號稱把頭老虎白賴等名目專制鹽倉批驗所事例分財物有七八犯者此輩挾持官府朋害客商阻壞鹽法累惡不悛不可以常例處乞並其妻子遷發徼外爲便從之

○庚戌復除福建按察司僉事朱毅於於山西管理屯田

○宥都督僉事盧能罪能鎭守松潘巡撫都禦史汪浩劾其貪懦無爲而瀘州衛千戶夏正訐其受屬衛私賄諸狀能因令吏馳愬朝章下兵部言能不攺行思報而乃誇誕文過輙用印記起符驗遣吏馳奏請究治其罪上是其言旣而宥之

○壬子增設狹西延安府淸水倉明憲宗純皇帝實錄卷之六十八

成化五年六月癸丑朔日食先是禮部舊例遇日食救護則免朝是日日食在午時旱朝免否未敢定擬上仍命視朝

○南京大僕寺奏印記過應天鳳陽諸府滁和諸州成化三年分孳生追償馬騾並駒一萬六百餘匹

○甲寅遣內官祭中霤之神

○謫寧遠伯任壽右副都禦史陳價廣義伯吳琮戍邊都指揮劉淸指揮馮傑俱處斬琮以會徵土達滿俊臨陣先退被逮至京與壽等通問會狹西鎭守巡撫等官勘至壽等失機事皆實淸等先激變且失機法司重鞫俱坐以斬罪獄具上命壽琮價免死械送兩廣貴州邊衛充軍淸傑依律處決○乙卯禮部奏宗室本支蕃衍每有喪禮所用謚寶冊銘旌明器俱下工部委所司制造累月不成比成遣官賫送或已不及葬期虛糜工料有孤恩典今右僉都禦史李侃言各王府喪具絡繹遣官道路供億甚爲煩費欲並與掌行喪禮等官順賫事體爲便宜從定擬凡親王郡王謚寶冊仍下工部所司促辦付掌行喪禮等官賫去其明器宜令工部具例品式下所在有司就彼制造給用庶事易就緒人不煩擾詔可

○賜故南京刑部尙書耿九疇謚淸惠九疇子裕爲翰林修撰上言先臣歷事四朝出入中外三十七年廉潔忠誠始終一節憤惡疾邪奮不顧身以官以行法應得謚乞下所司議擬定謚以彰國家激勸之令典於是禮部覆奏上命與之因諭禮部臣曰謚法當時自有公論今後已往者不許陳請○丙辰翰林院修撰陸釴奏乞還原籍養病許之

○丁巳兵部奏虜入遼東寧遠灰山堡殺掠人畜備禦都指揮田剛等怠於防禦當坐以失機罪其備禦都指揮僉事崔勝號令不嚴宜令戴罪殺賊以贖前過從之

○己未攺直隸保定府廣盈倉爲淸苑縣預備倉廣盈左倉二處爲左右二倉廣盈右倉一處爲艸場以便積儲從巡撫右僉都禦史閻本奏請也

○庚申以禮部尙書姚夔爲吏部尙書夔上奏辭免上曰鄕才識老成特玆簡任宜勉修職業副朕至意所辭不允

○召南京禮部尙書鄒幹至京升國子監祭酒邢讓爲吏部左侍郎翰林院侍讀學士陳鑑爲國子監祭酒攺南京工部左侍郎範理爲南京吏部左侍郎升南京吏部右侍郎章綸爲南京禮部左侍郎通政司左通政蕭彜爲南京工部右侍郎南京大理寺少卿夏時本寺卿

○辛酉上諭法司臣曰今天气炎熱兩法司並錦衣衛見監問罪囚凡徒流以下宜卽時處治其罪其罪犯深重情可矜疑並枷項示眾者並具錄以聞

○癸亥封前軍左都督和勇爲靖安伯歲支祿米一千一百石本色五百石折色六百石先是勇自陳充遊擊將軍同總兵官都督同知趙輔等徵剿兩廣流賊攻取斷藤峽等處賊寨擒斬賊眾並奪回被虜人口已經捷報班師獨畱臣在彼駐札一年斷藤峽賊首侯鄭昂復叛臣仍統領官軍親臨賊巢斬獲賊級生擒鄭昂等及俘獲被虜男婦四千三百餘人並奪回印記五顆亦已捷報召臣回京今趙輔加封伯爵臣與輔等效勞相同而又多後項功次止升一級乞憫臣微勞量功升授詔兵部看詳以聞於是兵部言輔等封爵出自特恩勇先自右都督升左都督加俸一百石近又從厚給賞未敢別有所處上以勇兩次有功乃封流伯

○甲子復除按察司僉事胡榮於廣東仍提調學校

○廣西流賊入廣東陽春縣城燒毀廬舍倉庫殺虜官軍人民鎭守廣東右都督馮宗以聞兵部言失機指揮僉事李盛等俱宜論罪如律其馮宗及巡撫都禦史陳濂鎭守太監陳宣遊擊將軍都督廉忠號令不嚴罪亦難恕上是之惟馮宗等姑記罪令用心剿賊再犯不宥

○乙丑禮部奏海西考郎兀等衛野人女直都督撒哈良等貢海靑及鷹令內府鷹坊司辯驗海靑四十一連乃免鶻鷹二連乃�忄�鳥�鶻宜量給絹布以勞之仍令通事戒諭撒哈良等今後不許仍前冒進希賞從之

○南京右僉都禦史髙明言邇者鹽徒王胡子艾英就擒實鎭江衛正千戶李隆小旗董恩之功宜量加升用以爲將來之勸命各升一級

○夜北方流星大如盞赤色光明燭地自勾陳旁西行至天紀尾迹炸散

○戊辰戶科右給事中李森言伏見今年六月朔日有食之又聞廣東瓊山縣閏二月中颶風橫發雨雹如斗此皆陽微陰盛之徵上天垂戒之意惟修徳圖治克謹天戒則𨿽有其變而無其應矣臣謹攄一得之愚條陳十事惟陛下畱意焉其一曰正心二曰講學三曰親賢四曰無逸五曰納諫爲修徳之要六曰重民七曰卹軍八曰用賢九曰選將十曰抑奢爲行政之目﹤鋶﹣釒﹥入上嘉納之

○己巳升雲南布政司左參政張軾爲江西右布政使狹西右參政朱英爲福建右布政使監察禦史袁愷爲廣西左參政廣西按察司僉事袁凱爲本司按察使刑部署員外郎謝閏南京監察禦史顧以山監察禦史王瀛俱僉事潤浙江以山河南瀛狹西從吏部會三品以上官舉也○南京錦衣衛百戶袁寧奏南京近多賊盜守備等官別有職務乞命大臣一員專理其事下刑部議弭盜安民守備等官先務也乞移文諭之仍選巡視禦史一員嚴督五城兵馬司並錦衣衛軍校緝捕一如舊例或守備官別有長策自當議行從之

○太僕寺奏金吾等衛並直隸河南山東成化四年分孳生追償馬騾駒之數凡二萬九千二百五十匹

○壬申巡撫狹西右副都禦史馬文升奏岷洮二州密邇番簇寇入之路頗多而寨隘空闊難於防禦其屯住軍民亦各散亂寇輙乘夜剽掠或白晝於僻地邀劫行旅岷洮二衛官旗坐是失機左降殆盡然情實可矜今鄰住多那諸簇𨿽已聽撫然夷情叵測不可不防請於緣邊番寇出沒之地修築寨隘及軍民屯堡有警互相應援並力邀擊則守禦有方而官軍可安其職詔從之凡新修�堡五十餘所

○癸酉南京工部右侍郎範理奏乞歸原籍養病詔以理年未衰老不聽

○甲戌旌表孝子吳宗等二人節婦尢氏等三十四人宗山西壽陽縣人父母沒各廬墓三年焦鑑大同府學生父沒廬墓有白狐遊狎墓側野蠶作繭籬落間俱旌其門曰孝行尢氏應天府上元縣民唐思敬妻馬氏民徐義妻李氏民全鏞妻杜氏直隸內丘縣民劉廉妻張氏民喬景宣妻鄭氏縣學生叚福妻余氏祁門縣民汪捨芳妻陳氏民汪軫妻杜氏民汪永祥妻汪氏民張希用妻陳氏民程克良妻浦氏長洲縣民陸塤妻矯氏吳縣民郁信妻於氏當塗縣民朱恆妻周氏繁昌縣民徐晉妻張氏望江縣民王寬妻蕭氏涇縣民趙敬忠妻史氏潼關衛官舍吳錦妻周氏浙江慈溪縣民沈愚妻沈氏民周迪妻黃氏奉化縣民韓彬妻丁氏余杭縣民盛治妻劉氏麗水縣民王漢妻胡氏江西丰城縣民龔大邦妻趙氏福建泰寧縣民江顯妻石氏河南歸徳州舉人範俊妻梅氏湖廣龍陽縣民伍景妻孫氏山西五臺縣民陳紀妻焦氏大同縣民髙景妻信氏聞喜縣民崔參妻張氏民崔振妻武氏路州衛百戶王榮妻王氏陜西平涼衛軍張旺妻祿氏秦州衛軍尹政妻皆以旱寡守節而祿氏尢峻夫亡時年二十五旣葬其夫鄕人屢勸其他適至剪髮剌目堅執不從俱旌其門曰貞節

○巡按直隸監察禦史張琎奏居庸關隆慶涿鹿中衛守禦白羊口後千戶所其地俱近京師軍人少有爭訟輙相走告所逮人眾久未結證有妨守備乞自後詞訟俱送巡關禦史問擬事下刑部議以其言可行但其間有不妨守備者仍須本部問擬或事系違法重情及預巡撫鎭守巡按等官者本部參詳處治爲便從之

○乙亥靖江王佐敬薨王悼僖王之子也母妃耿氏永樂甲申生九年襲封爲靖江王至是薨年六十有六訃聞輟朝一日賜祭葬如制謚曰莊簡

○狹西都指揮使王裕爲事革職其子英例應代其原職涼州衛指揮同知兵部以英嘗坐宿娼奏降一級爲指揮僉事於邊衛敍用

○丙子錄大同殺賊功升奉禦張普林都指揮僉事張瑛俱一級賞太監覃璣韋正彰武伯楊信銀十兩彩叚三表裏都督僉事徐恕右副都禦史王越銀五兩彩叚二表裏都指揮以下官及旗軍人等共三千八十六員名各升賞有差

○毛憐等衛女直都指揮額黑禿及兀罕住等來朝貢馬及貂皮賜宴並襲衣彩叚等物有差

○宣徳總兵官都督同知顏彪奏修築諸邊墩臺邊墻壕塹之數新墩六舊墩一十有三邊墻壕塹凡爲丈十一萬四千六百有奇

○丁丑土魯番等使臣亦馬黑麻等來朝貢駝馬賜宴並衣服彩叚等物有差

○戊寅孝莊睿皇后忌辰上詣幾筵行祭禮遣駙馬都尉石璟祭裕陵

明憲宗純皇帝實錄卷之六十九

成化五年秋七月壬午朔享太廟奉孝莊睿皇后神主詣廟享祀

○遣內官祭司門之神

○增給遼府鎭國將軍豪邽本色祿米一百石從其請也

○癸未修山川壇正殿兩廡拜殿及神廚之損壞者

○吏科給事中趙侃言二事一吏部聽選監生待次日久可令給假回家定限赴部過期三年以上者寘於法歷事監生給假者亦如之一聽選考滿起復等官年及六十二三以上精力衰憊不堪任使者黜之六十五以上者不得入選中間五品以上官如有才徳出眾精力未衰者奏請裁處下吏部覆奏從之○欽天監監副呂慶周昉以受賕枉法下錦衣衛獄具伏刑部論罪當絞例減等充軍詔免之但奪其官仍充天文生

○甲申命工部左侍郎蒯祥陸祥復職吏部言二人三年考滿年皆七十之上例當致仕特命復職

○復除都給事中潘榮於吏科以丁憂服闋也

○復除河南布政司右參政賈傑於狹西

○吏科給事中毛志上言乞講學納諫任賢以保王業復言會昌侯孫繼宗以外戚之故致位上將久握兵柄而老疾日侵宜俾溯望朝參國有大事則使與聞上以志所陳多已行者繼宗𨿽老精力尙未衰皆不聽

○鎭守雲南太監錢能奏雲南所屬衛所軍馬錢糧屯田之屬自來任官分理必由總兵官會議而行比年掌印管屯管馬管操官員獨令巡按禦史推選及邊夷土官襲職布政司徑爲處置總兵全不得與深爲不便奏下吏部尙書姚夔等覆奏謂先有詔雲南貴州廣西湖廣四川土官襲職者本部移文三司核實定名會奏方許襲職如有徇私不公聽巡按禦史紏舉罪坐原核官遵奉詔旨行之已久今能又以爲言請進止上曰仍如詔例行

○乙酉仁孝文皇后忌辰奉先殿行祭禮遣駙馬都尉石璟祭長陵

○丙戌命故遼東左參將都指揮使孫璟子文毅襲父原職沈陽中衛指揮使

○太傳會昌侯孫繼宗以老疾乞休上曰朝廷正用老成人鄕精力未衰尙堪任事言者過當朕已處置矣所辭不允

○詔常州府應納南京各衛倉夏稅攺徵銀價以水災從巡按都禦史邢宥請也

○四川都布按三司奏保縣僻在極邊永樂五年開設雜谷安撫司授以印章俾安撫本司舊維州等處番寨凡有進貢從保縣以達後與董卜韓胡宣慰司讎殺舊維州等處俱爲奪占貢路隔絕今雜谷舍人耿著思吉集眾復取舊地遣番僧朵兒監藏等來貢馬甲等物因久不通無年貢例未敢未敢發遣禮部言朝廷撫馭四夷來則不拒況雜谷宣撫司系先年開設亦累曾進貢𨿽隔絕年久然能輸誠納貢較之爲惡作耗者不同乞許其來貢以後仍令遵三年一貢之例從之

○丁亥實授雲南等道試監察禦史薜爲學張玉鄭昱魏景釗林正傅鼐馬震王浩葉廷榮邊完李釗錢山張岫楊漙李鑑徐英蘇盛俱爲監察禦史

○兵部奏廣西斷藤峽及忻城八寨等處流賊累次攻劫鄕村殺掠人畜總兵官都督同知馬良左右參將夏鑑張壽鎭守太監王定巡撫左僉都禦史張鵬不能攄忠效力息盜安民俱請罪之上曰馬良等坐視寇盜縱橫本當逮問姑記其罪令用心剿賊若再誤事不宥

○戊子浙江淳安縣民項宜奏臣父文曜先任吏部左侍郎爲石亨誣陷爲於謙黨連坐充運今謙等已蒙昭雪復職賜祭臣父遇宥原籍爲民病故乞視謙等加與恩典上令所司如例行之

○庚寅巡撫四川都禦史汪浩等奏松潘建昌各有參議一員提督邊儲官軍以參議非風憲官多易之請轉憲職庶可禁革姦獘戶部議欲增置按察司副使僉事各一員專理其事而取回參議謝綬周達別用吏部覆議官不必增置但請賜綬達二人敕俾便於行事從之

○以陜西固原等處殺賊功賞官軍人等自四年十一月二十二日以前獲功者五千一百四十五員名如殺達賊例生擒斬首爲首並被傷及奮勇當先者指揮銀三兩彩叚一表裏千百戶銀二兩絹二匹旗軍人等銀二兩布二匹生擒斬首爲從者指揮銀二兩絹二匹千百戶銀二兩絹一匹旗軍人等銀二兩布一匹二十三日以後獲功者二千二百員名如殺番賊例都指揮鈔八百貫彩叚一表裏指揮鈔六百貫彩叚一表裏千戶鈔五百貫絹三匹百戶所鎭撫等官鈔四百貫絹二匹總小旗鈔三百貫布一匹軍舍人等鈔一百五十貫布二匹其參政如都指揮例典仗縣丞等官如百戶例監生吏典人等如總小旗例民狀弓兵人等如軍捨例共鈔四十六萬八千九百貫銀一萬二百六十兩絹一千二百八十六匹布八千八十一匹其在京及狹西者於內帑支給河南山東者各從便於所司支給從戶部議以省轉運之勞也

○辛卯命隆平侯張祐新寧伯譚祐印記南北二太僕寺成化三年四年孳牧馬駒

○夜東方流星如盞大靑白色光明燭地自大陵東北行至雲中後三小星隨之

○壬辰夜月犯南斗魁第三星○癸巳復除起復知州秦紘於秦州先是紘以憂去任已除黃孟麟代之撫字無方州人思紘計其服當闋相率詣京奏保會巡撫都史馬文升等亦言於朝遂調孟麟隴州而復除紘秦州

○丙申中元節遣駙馬都尉石璟楊偉分祭長陵獻陵景陵裕陵文武衙門各分官陪祭

○遣內官恭讓章皇后陵寢

○兵部奏四川安化關守備官軍赴倉給餉不嚴哨備爲賊所截殺傷數多鎭守副總兵都督僉事盧能左參將署都督僉事周貴號令不嚴軍威不振俱宜究治上命俱停俸三月仍推堪代能鎭守者以聞○巡撫永平眞定等處右僉都禦史閻本奏畿輔之地內屏京師外逼虜境城垣不固遇有邊警人心易傜眞保定及定州河間等府俱有磚城久而剝落若易涿趙等州武淸良鄕等縣俱系土城爲雨頹圯過半不堪保障請於無事及農隙之時量倩兵民以漸修甓上諭工部臣曰本所言誠固根本防不虞至計但興大役動大眾須令本計議斟酌民情事宜以漸修葺如或舊城猶堪保障及地方災窘宜俟丰年爲之

○丁酉移置河南嵩縣巡檢司於譚頭保增民兵五十巡察白家溝虎窩山馬槽裏三銀洞寇盜

○四川都司奏烏思藏贊善王等遣舍人阿別等率各寺寨番僧一百三十二起不依年例入貢兼無番王正印文書今已量畱十數名在被守視方物餘皆遣回乞定議令各照年例進貢或各具印信文書會同進貢禮部言烏思藏地方廣遠番王數多若令各照年例進貢則往來頻繁驛遞不息若令會同進貢則地方有遠近難以齊一宜令各王各具印信文書於應貢年分陸續來貢不許人數過多仍請敕各番王知會令其永遠遵守所貢方物旣至宜令四川三司遣人省諭準作成化六年分進貢起送赴京或以禮發遣令其依限前來務在處置得宜以盡懷柔之意從之

○戊戌右軍左都督劉玉奏將士論功例均爵賞今徵西官軍分別日期升賞不一如十一月二十二日以前斬獲一功者蒙加陸以後斬獲二功者止給賞輕重未均將士歸怨乞量升授以勵將來上從之命俱升署職一級

○女直都指揮阿古哈以迎送使臣往來效勞奏乞升秩命升一級

○己亥太宗文皇帝忌辰奉先殿行祭禮遣駙馬都尉石璟祭長陵

○命都督僉事湛淸充副總兵代盧能鎭守松潘地方

○夜東方流星如盞大靑白色尾迹有光自井宿東南行至雲中

○辛丑斬逆賊李洪火聰於市二人皆滿俊黨也俊旣伏誅乃獲法司論罪當淩遲詔斬之且免其孥

○壬寅賞從徵四川貴州官二千七百五十九員名鈔幣有差鈔二十八萬七千八百貫絹二千六百九十餘匹布一千八百餘匹

○癸卯大寧都指揮同知王昇老疾命其子義代昇原職保定後衛指揮同知

○命陜西按察司僉事楊冕專撫固原等處土達協同鎭守守備等官整飭兵備從巡撫都禦史馬文升等言也

○夜月犯昴宿東北星

○甲辰狹西按察副使李﹤王巳﹥劾守備洮岷都指揮僉事韓春失誤軍機之罪春遂摭﹤王巳﹥事訐奏之事下巡撫都禦史馬文升同巡按禦史布政使司官鞫得其實並得春貪婪不法狀﹤王巳﹥亦處置頗失宜各有罪奏至都禦史林聰請行文升等究治如律從之

○乙巳毛憐等衛女直都指揮阿失帖木兒等建州左等衛女直都指揮買禿等速平江等衛女直指揮速古等各來朝貢馬及貂皮賜宴並衣服彩叚等物有差

○命故武成後衛帶俸都指揮使尢榮子斌襲父原職武成後衛指揮使

○建州左衛都指揮佟那和札等奏乞命都督董山子脫羅李古納哈侄完者禿各襲其父伯之職事下兵部尙書白圭等言董山等世受國恩享有爵土岡思敬順自取誅戮脫羅等乃叛逆遺孽法當誅夷然旣聽其悔過來朝待以不死矣予奪之宜惟聖明裁處上曰虜酋背負恩義罪當族滅今首惡已誅餘皆悔過向化朕體上天好生之徳悉加寬宥脫羅等旣眾人奏保其授羅都指揮同知完者禿都指揮僉事令統束本衛人民依前朝貢再犯不貸

○丙午升松潘軍民指揮使司指揮同知堯彧署都指揮僉事充左參將代周貴鎭守松潘地方旣而兵部言右參將劉芳見任都指揮使彧乃其屬官今才升署職不宜卽居其左請攺芳爲左彧爲右庶幾名分正而體統不紊上以芳被訐奏未結命攺彧爲右而推代芳者以聞

○丁未命故金吾左衛帶俸都指揮僉事周寬子釗襲父原職指揮使

○總督南京糧儲南京戶部尙書陳翌奏初南京工部奏準法司所問囚人當納米贖罪者攺納灰瓦等料以佐修理之用今修理漸省而倉廩已虛欲令囚人杖以下納料徒以上仍舊納米刑部尙書陸瑜請行南京戶工二部會法司議行之詔可

○戊申賜襄城侯李瑾勛階誥券爲奉天翊衛推誠宣力武臣特進榮祿大夫柱國子孫仍世襲伯爵本身免二死子免一死

○命故南京前軍都督僉事常榮子鑑襲父原職南京畱守衛指揮使金吾右衛帶俸都指揮使盧勝子鼎襲父原職本衛指揮使老疾廣西都指揮僉事陳綱子瑄代父原職桂林中衛指揮使

○四川總兵官右都督芮成奏巡撫都禦史汪浩專權貪暴及巡按禦史馮斐受賂害人共三十三事命給事中虞瑤刑部郎中何衷錦衣衛千戶金璋往按之成繼上二奏皆訐浩浩遂奏成貪淫不法四十四事下刑部覆奏會都察院議請推選廷臣代回二人聽理詔錦衣衛差官逮之

○己酉曉刻木星犯軒轅大星○賜岷府南渭王庶三子曰膺蝕四子曰膺鈔靖江王庶子名曰相緯曰相紱曰相練

○庚戌府軍前衛掌衛事都指揮穆寗貴因所委指揮徐隆等侵克軍士月糧爲人所告事下刑部詞連寗貴刑部遂劾其罪上以寗貴無受賄情貸之

○廣東守珠池奉禦陳彜奏今歲五月有黑船十餘艘泛靑嬰楊梅池竊采蚌珠聞其語音乃交阯夷人請敕安南國王禁治戶部議以所云夷言得於剽聞未可遽信降敕宜令所在有司禁防旣而巡撫都禦史亦以爲言適安南國王黎灝遣使朝貢曰就令賫敕往諭之

明憲宗純皇帝實錄卷之六十九終明憲宗純皇帝實錄卷之七十

成化五年八月壬子朔

○癸丑翰林院修撰鄭環乞歸省親許之

○甲寅命湖廣都指揮僉事劉寧子纓代祖原職嶽州衛指揮同知

○命四川協同鎭守參將都督僉事宰用充左參將代劉芳鎭守威茂疊溪等處地方

○乙卯省直隸太和縣和陽界溝二驛及界溝遞運所

○丁巳釋奠先師孔子遣禮部尙書姚夔行禮

○戊午祭大社大稷

○翰林院侍講學士丘浚以母喪去任浚奏臣幼喪父母李氏守志不嫁以教育臣已蒙朝廷旌表復以臣任職推恩封太孺人今在家病故乞賜諭祭從之不爲例○廣西道監察禦史李瑢言臣巡視甲字等庫看得各處解納錢糧有數少而其來自遠者如四川儀隴縣角�羊成化四年分生漆二斤五倍子十斤其直爲銀不踰四錢而間關道路凡四閱月其費將十倍請自今凡課程數多者許州縣徑角�羊少則送府或布政司類角�羊又言甲字等庫大使賈銘告稱比者天財庫夜嘗有盜蓋因各庫不用庫夫之過庫夫之設所以使之出納錢糧愼固防守其額多者百二十人少亦三四十人舊嘗有兩番直宿之令今存者無幾而夜宿每庫不過一二人遇有出納令角�羊戶雇倩市井無賴號爲小腳搬運窺闞夤緣爲盜請備將原額庫夫淸出給與印烙字號木牌俾之搬運防守則盜賊可息而積獘以消事下戶部議以爲宜從之瑢又言臣觀內庫所藏弓矢動以億萬計其間弓之漆角脫解矢之翎幹蛀蠹者旣多積於無用而有司續解者亦惟取具文移以致吏民並緣爲姦弓矢多不犀利有警何所資藉以爲用哉臣請申飭所司必使用心如式造解仍於歲辦額內量減什之一二或取其直角�羊庫爲修整之費或徵其材歸公爲成造之資庶上下財用不乏而內外之姦獘可除矣事下工部覆奏以定制不容增損惟命所司如式督造而已

○己未刑部都察院各奏天下都布按三司並直隸府衛當決重囚總一百十有八人請移文各處三司直隸差刑部官俱會同巡按禦史詳審無冤依律處決詔可有冤者仍聽辯理

○閒住狹西苑馬寺卿邵進忿其子辱罵以財雇人殺之旣而官獲謀殺者進遂告言子不孝實已手刃之河南按察司鞫得其實旣坐殺者以謀殺之罪仍請鞫進都禦史林聰等請下巡按禦史會按察司官逮進等詳審之詔可

○庚申南京禮部尙書鄒幹以召至命爲禮部尙書

○辛酉孝慈髙皇后忌辰奉先殿行祭禮駙馬都尉趙輝承命祭孝陵

○內官吳海守備永寧私役邊軍多納賄賂又令家人以布分所部而倍收其粟指揮千百戶劉謹等四十九人皆爲之出納同守備指揮馬剛寔從臾之爲千戶郤銘所奏事下巡撫都禦史鄭寧委巡按禦史逮治剛等乃劾海等俱當逮治都察院以聞詔海自陳謹等四十九人命會鎭守等官各杖三十釋之

○禮部左侍郎兼翰林院學士劉定之卒定之字主靜江西永新縣人正統丙辰會試第一廷試進士及第授翰林院編修秩滿升侍講景泰壬申升司經局洗馬丙子進右春坊右庶子天順紀元攺通政司左參議俱兼侍講是冬攺翰林學士甲申進太常寺少卿兼翰林侍讀學士充國史副總裁成化丙戌冬入內閣參預機務明年秋升工部右侍郎兼翰林學士又明年升禮部左侍郎仍兼學士以疾乞致仕不允卒年六十一贈資善大夫禮部尙書謚文安賜祭葬給驛舟還其喪定之少穎敏敏人日記數千言父髡嘗領鄕薦不求仕家居授徒博通古今知定之爲偉器俾之博考羣書而禁其作文一日見其所私作驚曰此子有八面受敵之才旣而果以文章取髙第名聞天下爲人坦夷言動質直不事矯飾己巳之變上書陳十事皆切當時之務總裁國史發凡舉例刪繁撮要其功居多入內閣不久然一時制作多出其手爲文援筆立就未嘗屬稿而偉思瓌情形生境具自出一家機軸論者謂國初以來館閣能文之士博洽如定之者治不數人但頗泥古施之於事或不通云

○壬戌遣戶部尙書薛遠祭京都太倉之神

○遣順天府官祭宋丞相文天祥

○命狹西都指揮使劉晟協同右副總兵都督同知趙英鎭守涼州地方

○癸亥命陜西按察司副使鄧本端整飭岷洮等處邊備

○甲子裁革廣西博白縣縣丞主簿二員縣舊編戶三十三里爲賊殘破僅餘七里故裁革之

○直隸蘇州府長洲縣人兪璋奏臣父兪士悅先任刑部尙書天順元年以姦臣石亨誣陷兵部尙書於謙謀逆坐臣父知而不舉被累充軍後遇宥原籍爲民病故今謙等已蒙昭雪則臣父之冤不辯自明乞如例復職賜祭下禮部覆奏許之

○岷府江川王徽煝薨王莊王之子也母妃趙氏永樂壬辰生宣徳四年封爲江川王至是薨年五十有八訃聞輟朝一日賜祭葬如制謚曰恭惠

○乙丑命故貴州都指揮僉事何瑛子鐘襲父原職平壩衛指揮使

○丙寅兵部奏四川重慶敍州二府云陽等縣屢報彊賊聚眾殺掠民財三分巡官及衛府州縣捕盜官各因循怠忽致賊滋蔓請奪其俸俱令戴罪捕賊以靖地方從之

○丁卯夜月生左右珥赤黃色鮮明良久漸散

○戊辰祭太歲風雲雷雨嶽鎭海瀆山川等神

○遣旗手衛官祭旗纛之神○己巳雲南木邦軍民宣慰使司土官宣慰使罕樂法等遣陶派綫等鎭康州土官知州刀門戛等遣陶孟悶蓋等各來朝貢馬及金銀等器物賜衣服彩叚等物有差仍以羅叚付陶孟悶蓋等歸賜其土官及妻

○辛未升夏官正李登冬官正許恪五官靈臺郎田蓁俱爲欽天監監副

○命故福建都指揮僉事錢輅子堂襲父原職泉州衛指揮同知

○工科左給事中王詔言比奉詔遵正統間舊例令在京三品以上大臣推舉方面今天下諸司朝覲吏部旣奏罷其不職者仍會官推補其缺間有方面秩滿者亦在舉中臣愚以爲國家法古爲治有九年黜陟之典方面官初授時皆由大臣推薦今復援例保舉其間未必一一秉公爲國如古人之爲者恐奔競之徒夤緣得地害治不小乞自今罷會保之例止令吏部核其殿最嚴爲黜陟詔方面知府秩滿仍視正統間舊例行之

○癸酉上復禦經筵視午朝

○增設固原馬驛

○鎭守松潘署都督僉事周貴分守雅州四川都指揮使劉芳俱無故輙還成都私家指揮黃正等從之畱句余始去爲巡按禦史所劾時貴適以年老有疾兵部奏令閒住都察院並以聞請皆治罪詔可以貴旣閒住特免之

○山西按察司奏六月二十四日夜山西行都司死囚十五人越獄縋城以遁都指揮畢英馬欽及指揮董謙等關防疏略城禁不嚴乞正其罪都察院請下巡按禦史逮治英等如律並移文總兵等官督捕詔姑不問英欽等停俸謙等革冠帶銷項同總兵等官所差人捕之至囚獲日以聞

○乙亥徵討兩廣遊擊將軍都督僉事廉忠年老有疾命都督僉事馮昇代之

○復廣東都指揮同知徐寧俸寧先以失機奪俸至是巡撫都禦史陳濂等奏其守備公勤功可贖罪復之

○丙子命京營都指揮使黃欽提督守備洮河岷州等處地方○丁丑戶科等科右給事中李森等言昔奉英宗睿皇帝敕諭皇親多有令家人彊占軍民田地者事發重罪不宥投獻者悉發邊衛永遠充軍當時貴戚罔敢犯法軍民不至流亡比者本科給事中丘弘建請不許權貴奏求田地荷蒙

聖諭今後奏求田地者一切不允中外臣民莫不忻怍鼓舞柰何權豪親幸猶復恃恩恣橫不已如錦衣衛帶俸指揮同知周彧翊聖夫人劉氏屢蒙聖恩給賜田土其數不貲今彧又求武彊武邑二縣地共六百餘頃劉氏又求通州武淸縣地三百餘頃俱蒙兪允蓋陛下念及親親保佑之功不忍拒之曲從所請殊不知其溪壑之欲無厭畿內田地有限而小民賦稅衣食皆出於此一旦奪之何以爲生且入皇朝來百年於玆民生日眾安得尙有不耕不稼之閒田名曰求討實則彊占也伏望陛下法祖爲治出令必行毋以私恩廢公義特敕有司仍將給賜二家之地與民爲業今後敢有投獻者悉發戍邊奏求者許科道官劾奏治以重罪則彊豪畏治小民被惠

宗社之幸也上以所言良是但已給賜者置之餘待勘報區處

○河南都指揮夏忠林深髙福俱以歲造軍器過期爲工部所劾下巡按禦史逮治如律

○戊寅安南國王黎灝遣陪臣楊文旦等奉表來朝貢方物賜宴並衣服彩叚等物有差仍以敕並彩叚文錦付文旦等歸賜其王

○斬內使杜衡匠人繆諒於市先是衡盜內府金二兩銀二百兩有奇諒知而爲之支費錦衣衛鞫得其實送都察院擬罪都禦史林聰等論衡罪當斬例得贖諒當徒例拘役奏上命皆斬之

○己卯命故浙江都指揮同知沈良子恭襲父原職杭州衛指揮使

○庚辰廣東肇慶府知府黃瑜九年考滿賜敕諭勉之俾復任先是巡撫都禦史韓雍薦瑜才識老成詔加從三品俸至是九年滿巡撫巡按及三司官連章薦其公勤有勞乞升方面之職仍理府事吏部請先賜敕諭勉令再歷三年然後擢用從之

○升廣東按察司僉事戈立正四品散官致仕巡撫都禦史陳濂等交奏立在任九年出入戰陣招集流亡累著功績今以疾求免廉退可嘉乞特進散官致仕以勵士風懲冒進者下吏部覆奏故有是命

○翰林院編修�良臣乞歸展祭許之

○安南國王黎灝奏廣西鎭安府土官岑祖徳及廣東欽州裏老黃靜男等越境侵擾事下兵部議尙書白圭等以其國嘗無故聚眾爭奪廣西憑祥縣界又嘗縱人越海竊采珠池今其所奏恐假詞飭罪請命兩廣鎭守總兵巡撫等官核實處治仍敕其國王守法保境毋縱姦生事從之

明憲宗純皇帝實錄卷之七十一

成化五年九月辛巳朔壬午命中書舍人角�羊禎亮復職禎亮故翰林院學士縉之子九年考滿時已六十八歲矣例不復選用禎亮自言父縉被遇太宗擢居內閣每預密議頗效忠勤乞仍舊職上特許之

○南京翰林院修撰羅倫以疾去任倫字應魁江西永豊縣人少淸苦力學成化丙戌舉進士第一授翰林院修撰甫三閱月適大學李賢聞父喪力求終制上不允命奔喪復任倫首上﹤鋶﹣釒﹥劾之反覆數千言然頗不近情俄有旨羅倫粗率難居近侍調外任乃除泉州市舶提舉旣而言者多言宜召倫復其官歲戊子因大學士商輅言攺南京翰林院修撰逾年角�羊官解學者多從之遊邑有山名金牛在萬山中非人所居倫與從學者築室讀書其中至未數日中嵐气而卒倫性直戇不甚曉世務與人言竭盡底裏無察言觀色之慮臨事任意自是堅不可回家居行鄕約時或致人於死有訟於官者適倫卒而止倫爲文率意而成動以古人爲說然亦無所根據爲人𨿽迂僻然無他腸其視飾虛僞以盜名假恬退以營私者則有問矣

○癸未刑部郎中陳儼審錄南直隸獄囚死罪之有冤者十人有二人爲人駕舟舟覆匿溺水死者之貲其同行以謀殺人告又五人內一人有罪典史往捕之紏四人以拒捕時適有劫盜遂以坐之又一人爲彊盜所指計其行劫月日其人方以他事系縣獄又婦女二人夫謀殺人事覺紿其妻自承於官夫亦入獄瘐死遂並坐其妻儼皆爲辯明具獄上請從之

○甲申

孝恭章皇后忌辰奉先殿行祭禮遣駙馬都尉王增祭景陵

○革職大理寺左少卿古鏞自陳由進士累前官天順初與於謙等俱爲石亨誣陷今謙等皆得洗雪乞照例復職致仕詔不允鏞山西祁縣人正統丙辰進士累官至山東按察司擢大理少卿天順初石亨以鏞乃王文所舉者奏免其官鏞爲人便侫忮刻自用權勢所在必趨附之比家居尢放縱不檢爲鄕裏所薄雲

○乙酉戶部會同各部都察院漕運總兵等官議行各處巡撫及漕運官所奏事宜一運糧旗軍艱苦逃竄所司亦相隱蔽收用須連坐禁革之其應給行糧如湖廣布政司每米一石止折布一匹值銀二錢五分每軍行糧三石才給銀七錢五分估以時價計米八斗耳是致軍士重困乞令有司給以末毋以他物爲折所司有違怠者許總兵漕運等官參奏究治一南陽襄陽荊州徳安四府沔陽安陸二州地大物眾𨿽磽瘠污菜之地亦漸爲居人及流民墾種成田但無徵科定額多致紛爭乞許令開報定則例每畝科糧一升山岡水灘畝科五合一凡軍馬錢糧等急務公文入遞者動輙經年方到事多稽誤乞令六部都院公文凡系軍馬錢糧河渠賑荒革獘等務遇有馳驛便令順賫一廣西布按二司官進表赴京者宜遵官制程限事完亦要嚴限回任如乘機回原籍曠職廢事者停俸仍令巡撫等官查考勤惰給由來京以憑黜陟一安慶衛官軍行糧準令安慶府所屬倉分存畱糧內關給一京通二倉鋪廒板木蘆葦俱系運糧官軍隨糧帶來成化六年以後該納者以十分爲率各收三分暫免七分以備鋪廒支用議上俱從之○丙戌復除左參政魏琳於山東布政司

○甘肅總兵官定西侯蔣琬等奏赤斤蒙古衛指揮敢班等賫番書五紙入關報成化五年七月初六日瓦剌頭目拜亦撒哈擁眾至苦峪地方抄掠敢班等亦率眾追至莽束川互相讎殺恐此賊因而得計窺犯我邊不可不嚴爲之備上命琬及鎭守太監顏義巡撫都禦史徐廷章同議方略整飭邊備以防禦之

○獨石馬營等處了見虜寇或百餘騎或六七十騎近邊自稱系朵顏衛朵羅幹部下逐水艸牧放者不敢犯邊總兵官顏彪以聞

上諭兵部臣曰虜情譎詐當移文宣府獨石鎭巡撫守備內外官防禦之

○四川石砫宣撫司宣撫馬黼馬湖府平夷長官司舍人王子昂廣西陀陵縣官族黃明貴州宣慰司長官謝富湖潤寨巡檢岑帥各來朝貢馬賜彩叚鈔錠有差

○丁亥命錦衣衛帶俸指揮同知孫王�贊理本衛事旣而罷之時六科給事中秦崇十三道禦史丁川等奏會昌侯孫繼宗叨居戚裏掌握重兵皇上廣親親之愛又命其子王�贊理錦衣衛事是𨿽出自寵恩而繼宗父子卽當省躬加畏累牘連章以求辭避可也今乃處之泰然若所固有臣以繼宗旣握五軍大權而王�贊又司親軍禁旅內外之權歸於一門謂之寵愛則可矣然非所以保全之也疏入上曰朕念

皇祖妣遺徳故特用王�贊今爾等陳保全之道深得治理其卽罷之

○河南都指揮使夏寅有疾命其子忠代父原職宣武衛指揮使

○己丑以錦衣衛官校捕盜功升千戶旗校王英等十人各一級提督指揮朱驥查例給賞

○命歲給光祿寺廚役人布一匹以供役艱苦也

○辛卯命故狹西都指揮僉事蔣泰子琛襲父原職西安前衛指揮僉事羽林衛帶俸老疾都指揮僉事韋興子政代父原職本衛指揮使

○南京光祿寺寺丞武安有罪除名安以廚役供私家使令又多索賄賂爲給事中朱淸等所劾而署丞張禮亦奏其事下南京刑部都察院會鞫之具得其實例贖杖爲民

○壬辰巡撫山東右副都禦史翁世資言山東府州縣比年饑窘新稅或蒙減免舊逋仍復追徵宜起運京儲及徐州徳州臨淸諸倉照舊徵米其有畱者乞令通查果可給三五年支費則將成化五年以前逋欠者暫折收銀布每米一石折銀二錢五分或大綿布一匹或錢三百文閒月準作軍衛有司官吏月俸六年以後仍舊徵米又言諸倉存積米麥恐日久紅腐宜俟來春靑黃不接之時散給貧民俟秋成如數徵還爲便事下戶部議成化四年五年府州縣存畱之數宜仍徵米以備饑荒折收銀布可自元年至三年止其言諸倉存積餘糧宜以賑給貧民或不系缺食之處亦難槪給止可右平糶之法爲是上以其所處詳悉俱從之

○攺南京都察院右僉都禦史吳琛於都察院命巡撫廣東

○甲午巡撫廣東都禦史陳濂等奏左布使張瑄在任九年吏民懷服當軍興之際整飭戎務備歷艱險至是秩滿而地方尙未寧乞畱再任而賜以應得誥命吏部覆奏瑄𨿽歷任九年而未給由赴部例難關給誥命宜俾再任三年從之

○河南衛輝府知府趙文慱以左布政使章繪署已考語無褒辭及連年巡按禦史報於吏部不以實乃上奏自薦因試詆繪及禦史布按二司官列郡知府共十有二人諸受賕違法事事下刑部並劾奏文博且請遣郎中同大理寺官往按之獄具繪及按察副使歐陽熙僉事李勝俱坐杖文慱坐徒各贖還職

○戊戌巡撫陜西左副都禦史馬文升奏致治莫先安民安民在擇守令今之守令由進士舉人出身者往往得人由監生除授者多不稱職揆其所自監生出身年多五十之上志气昏倦𨿽有吏部考察黜退之例然送舊迎新徒爲勞費以進士而任守令通曉古今且有精力他日或補內任或升藩臬輔世長民必有餘裕是亦作餋人才之一端也乞敕吏部自今於聽選舉人不分年月遠近及監生中年未老而資質英俊者通行考選學問老成文移頗通堪任正官者並觀政進士相兼除授知州知縣其進士到任之後果有廉名政績昭著者不分三年六年仍以次擢用知州量升郎中員外郎知縣量升主事禦史評事或令巡按禦史並布按二司官於所屬官內廉名素著才能出眾堪任知州知縣者各舉所知三五員具奏吏部定擬授職若有貪淫事發連坐舉主事下廷議從之

○己亥增給南渭王音戴本色祿米一百石從其請也

○廣東順徳等縣民姚銘等七人渡海劫掠交阯永安州毀其民居巡撫等官鞫得其情以聞請斬之梟首欽州境上報可○辛丑升通政司右參議王詔爲工部右侍郎仍督理易州山廠柴炭

○升國子監助教李伸爲監丞

○錦衣衛副千戶杭昱子錦告襲父職兵部以昱系王親非軍功例無承襲請令原衛聽繼戎伍上特命爲所鎭撫

○開靈州黃河東岸屯田七百餘頃從巡撫寧夏右副都禦史張鎣言也鎣言寧夏等處屯田多鹻薄收及濱黃河者又被水沖沙壅田廢稅存軍士受累惟靈州黃河東岸花果園沙井等處有隙地六七百頃肥饒可耕如得浚渠以通水利開墾成田給與無田軍士耕種以補陪納之數庶公私兩便從之

○壬寅刑部郎中彭韶監察禦史季琮下錦衣衛獄初錦衣衛指揮周彧奏請武彊武邑二縣空閒地事下戶部差主事戴玉會巡按禦史黎福按視皆民所壅辟輸賦者因據籍步之每畝百步之餘皆沒入爲余田得七十四頃有奇彧不滿復言於上攺命韶曁琮覆按韶往不復步田但以前占田賦不實罪其民並罪彧家僮之任其事者以聞因言田皆貧民恆產近在京畿之內不當動擾以失其心況土多瘠簿尢當使其得以歲代培餋地力豈可從而奪之且自劾不能步田之罪詔以田歸諸民因責韶等邀名方命昧於大體命錦衣衛逮治之

○癸卯浙江都指揮僉事劉源以整點軍器至海門衛指揮使李定安斂所部內銀二十兩饋之衛有前指揮李昇者先以罪充邊軍遇赦來歸與軍捨買三等八人常以兵眾泛海爲姦利定安不能制事覺遂及源受賂事巡按禦史會三司鞫昇等以具獄奏且請逮源等都察院議擬以聞詔李昇買三依律處絞餘六人徙充邊軍劉源李定安等十二人逮治如律

○大寧前衛旗軍於得水等二十二人結爲死黨縱橫近京東西二壩間以小忿輙歐人折其手足或毀撤廬舍掠奪財物恣肆無忌事聞命錦衣衛捕得水並其黨下都察院鞫之具伏當死者二人余杖徒有差大理寺以具獄奏詔從所擬仍命項示眾滿三月然後斷之

○甲辰復設河南鄧州豊寧倉及嵩縣倉二倉皆洪武中設後革令州縣官帶領至是從巡撫都禦史王恕請復設之

○乙巳復除監察禦史戴珊於四川道

○福建都指揮僉事王雄受所部賂聽其與島夷姦闌互市及領軍出海遇番舶逗撓官軍遂爲所傷鎭守巡按等官各奏其罪下巡按禦史鞫之俱當絞例立功五年都禦史林聰等言其情罪深重難以常例處分上以爲然降指揮僉事徙廣東邊海衛帶俸差操

○山西都指揮僉事羅俊有疾命其子紳代原職天成衛指揮同知

○戊申贈故湖廣歸州牛口巡檢司巡檢劉湍施南宣撫司經歷賜之敕命錄其子杞爲國子監生先是荊襄賊石和尙等屯聚已東縣之平陽壩湍率眾拒戰而死時提督軍務尙書白圭等旣核實至是杞復援例奏請故有是命

○己酉以明日十月朔遣駙馬都尉石璟蔡震分祭長陵獻陵景陵裕陵

○遣內官祭恭讓章皇后陵寢

○南京給事中常顯禦史王鑰等奏劾禮部左侍郎章綸吏部左侍郎範理次當進聖節表綸以給由理以妻服爲解展轉移文推避請究其罪詔令綸理自陳旣而綸理上﹤鋶﹣釒﹥服罪皆貸之

明憲宗純皇帝實錄卷之七十二

成化五年冬十月辛亥朔享太廟奉孝莊睿皇后神主詣廟享祀

○遣內官祭司井之神

○癸丑晉府臨泉王鐘鏶薨王莊簡王之子也母妃耿氏正統辛酉生景泰三年襲封爲臨泉王至是薨年二十有九訃聞輟朝一日賜祭葬如制謚曰悼昭

○甲寅實授南京四川等道試監察禦史鄒儒吳禋王漢俱爲監察禦史以試職一年考稱也

○占城國王槃羅茶悅遣使臣布沙帕婆羅始等奉表來朝貢象及方物賜宴並衣服彩叚等物有差仍命賫敕及羅叚文錦歸賜其王及妃○乙卯代府定安王成鏻薨王隱王之第二子也母妃楊氏正統丁巳生景泰攺元冊封爲定安王至是薨年三十有三訃聞輟朝一日賜祭葬如制謚曰悼隱

○丙辰褒城王範堮奏原定祿米一千石本色折色中半兼支食用不足上命於折鈔內攺與本色米五十石

○增給岷王音垽本色祿米一百石從王請也

○湖廣都指揮使汪澤奏臣以徵山都掌有功升前府都督僉事願辭新命仍守舊官以圖補報不允時取澤來京帶俸聽用澤不欲行故上此奏

○戊午命故畱守中衛帶俸都指揮使陳善子云襲父原職指揮使

○己未靖江王孫﹤矢見﹥裕遣官奉表箋賀皇太后聖旦及冬至節禮部言故事親王世子未襲王爵表箋必先奏請今﹤矢見﹥裕未奏而進宜正長史不能輔導之罪詔貸之

○命故大寧前衛帶俸都指揮同知董忠子智襲父原職指揮使

○復除福建按察司副使余洵於湖廣以丁憂服闋也

○遼東總兵官趙勝等奏虜入平頂山墩百戶詹勝並其子皆被執我軍追之從墩西北坍塌處逸去其守堡指揮馬興等失於防禦宜治其罪分守參將周俊號令不嚴亦當究治上是之惟周俊姑宥其罪墩臺不修令鎭守等官具實來聞

○辛酉鎭守福建太監吳昱奏處州流賊越過福安壽寧等縣盜銀礦殺傷民快鎭守浙江太監盧永亦奏賊徒千餘往溫州泰順等縣坑場竊礦劫掠事聞上命昱等同巡按禦史並三司等官會議撫捕方略及嚴謹守備地方

○癸亥命故南京畱守後衛帶俸都指揮僉事朱斌子輔襲原職指揮使

○甲子皇太后聖旦上率親王上壽受命婦朝賀賜百官宴於午門

○丙寅升尙寶司丞李禾爲本司卿

○戊辰誠孝昭皇后忌辰奉先殿行祭禮遣駙馬都尉石璟祭獻陵

○命老疾金吾左衛指揮使鎖住子福安府軍右衛指揮同知寗海子璽俱代職

○旌異雲南左參政路璧直隸松江府同知傳愷開州知州謝鳳眞定府推官吳箎無極縣知縣石倫武邑縣知縣楊琇臨城縣知縣張佐河南新安縣知縣魏恭山東按察司知事楊昇俱給以誥敕從巡撫巡按官奏其政績卓異故也

○己巳國子監祭酒陳鑑奏南北兩監官與在京諸司官遷敍事體末始有異然拘於發身限於秩滿今兩監官七十餘員未拔一人激勸之典未漙乞命吏部詢訪稱職者升補王府長史及府州正佐之缺以示激勸事下吏部覆秦從之

○辛未兵部尙書白圭等奏安遠侯柳景豊潤伯曹振永順伯薛輔都督同知鮑政奉敕領軍牧馬提督無方紀律不嚴以致馬匹倒失軍士逃亡倘遇有警必誤調用俱當逮治以戒將來上曰柳景等姑置不問馬匹令速買完具實回奏

○癸酉賜韓府廣安王偕流米二百石

○擢進士佀鐘許進何淳李芳沃頖王億葉稠李敬屠滽魏富甄希賢沈浩李聰戴祐藺澄萬繡談俊行人鄭恭爲試監察禦史聰祐澄繡俊恭南京

○復除南京山東道監察禦史林璧於南京浙江道以丁憂服闋也

○丙子秦寧衛都督脫脫孛羅等遣指揮把禿不花等來朝貢馬賜宴並金織衣彩叚等物有差

○升狹西固原千戶所爲衛設經歷一員增置西安千戶所盈邊倉隸布政司永寧馬驛隸平涼府開城縣

○調四川道監察禦史傳鼐爲陜西同官縣知縣鼐母李氏訴鼐妾陵已法司坐妾不孝鼐罪當杖右都禦史林聰言鼐辱及其親有乖子道大節旣虧難居風憲上曰鼐爲風憲官旣不能正己何以正人其送吏部調外任

○丁丑禮部奏萬壽聖節例賜百官宴上令免宴賜以節錢鈔

○戊寅靈丘王遜烇奏臣子三人仕�土�土殳�仕非�土仕﹤壉﹣豕乎﹥俱位鎭國將軍歲給祿米各一千石米鈔中半兼支近人口漸增食用不給遇有婚嫁多於民間借貸乞將折色祿米五百石抵實米三百石或二百石以資用度上命於折色內攺支本色米五十石

○己卯朝鮮國王李晃遣陪臣尹岑等奉表貢馬及方物來朝賀萬壽聖節

○開中兩淮兩浙河東鹽於陜西蘭縣總八十萬引有奇是歲狹西旱荒人民缺食巡撫都禦史馬文升奏請開中引鹽召�於蘭縣缺糧倉分上納戶部定議淮鹽每引米一斗麥五升

○命鎭守代州等處署都督僉事王信守備偏頭關都指揮使馮慶守備寧武關都指揮同知田春俱仍舊鎭守守備地方以巡撫山西都禦史李侃言信等可任故也

○初哈密王母並土魯番速憻阿力王及瓦剌拜亦撒哈遣使二百餘人入貢至甘肅守臣以聞事下禮部會吏部尙書姚夔等議外夷入貢已有定制今哈密土魯番等使臣在京未回而各夷又邀結瓦剌遣使來貢旣違奏定額數又非常貢時月若聽其來京以後冒濫難拒若驅使空還又恐招怨啟釁且瓦剌乃彊悍醜虜今卻依托殘破小夷混雜來貢若非哈密挾其勢以求利必是瓦剌假其事以窺邊中間事機頗難測度宜令兵部詳度庶不墮其姦計奏可於是敕鎭守太監顏義等曰各夷朝貢俱有年限今非其時爾等其諭以朝廷恩威就彼宴賚遣回所進馬駝郤還之聽其自鬻以爲已資其果有邊情不得已起送三五人來京至是義等奏使臣馬黑麻滿剌禿力等諭遣之不聽固欲親見朝廷及哈剌忽思不受賜又云彼處兵擾道路不通亦無由歸𨿽死於此可也禮部覆奏請每入十之一以安遠人之心從之

明憲宗純皇帝實錄卷之七十二

明憲宗純皇帝實錄卷之七十三

成化五年十一月辛巳朔欽天監進成化六年大統歷

上禦奉天殿受之給賜親王文武羣臣頒行天下

○以明日

萬壽聖節遣駙都尉周景楊偉謁告

長陵獻陵景陵裕陵

○壬午萬壽聖節上詣奉先殿

皇太后宮行禮畢出禦奉天殿受文武羣臣及四夷朝使朝賀

○癸未官軍赴教場爭門而出有躪藉死者事聞上以總兵官號令不嚴命杖把總官張勇等

○甲申命故金吾右衛帶俸都指揮使吳信子成襲父原職指揮使

○巡撫廣東右副都禦史陳濂等奏髙廉雷肇四府及連州密邇廣西流賊出沒調遣官軍動經歲月且或規避隱匿行伍無定勞逸不均以故將不知兵兵不識將臣等議欲分兵爲四哨新興瀧水陽江新會等爲左哨靈山永安爲右哨石城信宜並雷州爲前哨徳慶抵連州爲後哨每哨以四千人爲率用都指揮按察司僉事各一員統之分爲八班常以一班守廉州一班守髙雷互相策應半年以次受代大抵二班在邊而六班休息或賊勢眾則調一班或二班協佐若大江迆南迆北有警則調六班赴之如此則勞逸均將士專戰勝攻克可以爲經久之法事下兵部請仍行各官覆核從之

○朵顏衛都督阿兒乞蠻及平章扯扯土知院卯歹指揮卜齋等遣右丞逞吉臺等奏乞織金叚鞍轡等物並欲於邊地買耕牛農具上惟許其耕牛農具與民交易余不準

○乙酉遣內官祭恭讓章皇后陵寢以是日忌辰也

○升髙州府知府孔鏞爲廣東按察司副使鏞以進士知連山縣擢知府事廣西蠻賊犯境輛身先士卒往禦之不避艱險或躬入賊巢撫諭之多所感化至是廣東巡撫都禦史等官交章請授憲職專守髙雷二府撫治民夷修浚城池遇廉肇鄰境有警率兵應之下吏部覆奏從其議

○丙戌命鎭遠侯顧淳駙馬王增永順伯薛輔吏部右侍郎葉盛戶部右侍郎爲正使尙寶司司丞蔣敵刑科給事中雷澤禮部郎中孫洪刑部郎中陸曰�永工部郎中蔡志爲副使持節冊封封丘康懿王庶長子子封�土爲封丘王永和昭定王孫鐘鋏爲永和王夫人張氏爲永和王妃鉅野僖順王長子陽鎣爲鉅野王夫人孔氏爲鉅野王妃稷山莊靖王庶長子詮鋈爲稷山王蘄州知州何堯中女爲蘄府都梁王妃贛州府知府謝昹女爲樊山王妃

○賜朝鮮國朝賀陪臣尹岑等宴並金織衣彩叚等物

○雲南隴州宣撫司遣舍人多立法等貢象馬並金銀器賜宴並衣服彩叚等物有差

○戊子以明日冬至節遣駙馬都尉石璟蔡震分祭

長陵獻陵景陵裕陵文武衙門各分官陪祭

○遣內官祭恭讓章皇后陵寢

○己丑冬至節上詣奉先殿皇太后宮行禮畢出禦奉天殿受文武羣臣及四夷朝使朝賀

○庚寅吏部文選司郎中陳雲員外郎劉恆主事乙瑄陳道爲吏訐其受賂放吏事刑部請逮云等下獄適科道官劾吏部尙書姚夔等私暱屬官刑部尙書陸瑜等朋比故縱並掌通政司事兵部左侍郎張文質停畱吏所奏本二日使云等得以爲計上以云等旣下獄夔等俱置不問刑部以被劾涉嫌乞調別衙門問理仍攺下錦衣衛鞫之旣而都察院擬罪例贖杖還職上命調云等於南京云瑄禮部恆道刑部其告訐吏孫慶等遣爲民

○辛卯興安伯徐賢卒賢襲父亨爵爲伯以病足朝廷給以半祿令居第讀書不任以事至是卒賜葬祭如例子盛嗣

○乙未賜晉府臨泉悼昭王嫡長子名曰奇湒庶長子曰奇氵�隸岷王次子曰膺錄

○賜故遼府輔國將軍豪圢夫人樊氏食米歲二百石從遼王請也

○命大同參將都指揮範瑾充遊擊將軍以備延綏等處策應時孛羅部落自相讎殺分分而爲三孛羅人馬往驢駒河哈答卜花往西北故毛裏孩子火赤兒往西又小石並脫火赤駐圪兒海西俟河凍欲寇大同脫脫孛來寇遼東於是都禦史王越奏大同宣府虜寇出沒固爲可慮而黃河套虜之巢穴延綏一帶尢所當備宣府有許寧爲遊擊而延綏獨無宜推智勇兼濟者任之詔可於是邊臣僉舉瑾故有是命

○設總府於梧州府總制兩廣地方時都禦史韓雍以憂去兩廣賊勢復張僉事陶魯言兩廣地勢猶一人之身今軍政分而爲二如頭目受害而手足不可運使近賊寇廣西臣同廣東三司議調兵一月未能決以是賊入城池掠鄕村無人任其責者乞敕大臣一人總督兩廣如馬昂葉盛韓雍故事庶事體歸一巡按禦史龔晟亦言自雍去賊復猖獗事體牽制迄無成功宜立總府於梧州簡命大臣一人兼制兩廣則事統於一而責有所歸兵部亦言兩廣互爲唇齒廣東藉廣西之兵力廣西藉廣東之糧儲今巡撫等官名位頡頏議論之際甲可乙否宜如魯等所請便上命兵部會官議舉其人以聞

○虜復寇延綏副都禦史王銳等奏延綏東接山西偏頭關西連寧夏花馬池沙漠二千餘里無險可守所立營堡二十餘處地勢隔絕軍力寡弱欲乞濟師兵部言虜往年在河套深入腹裏沿邊被其荼毒今又入河套其勢可慮若非大挫其鋒則邊患何時可息宜敕都禦史王越總制兩遊擊之兵設策相機剿之詔可

○丙申琉球國中山王尙徳遣使臣查農是等來朝貢方物賜宴並彩叚表裏等物有差

○戊戌錄兩廣並固原陣亡將士功錦衣衛千戶伯裏可赤等六人子弟進職有差

○己亥禮部奏

萬壽聖節福建行都司並直隸和州等衙門俱不遣堂上官慶賀及四川馬湖等府過期方至宜置於法上俱宥之

○以郕府固安郡主下嫁儀賓王憲時郡主年已長母妃不欲離之故不及奏請內閣臣以爲言上欣然從之命資送悉如制從厚仍以故尙書蹇義賜第攺賜之

○命太監陳瑄總鎭兩廣起復右副都禦史韓雍升右都禦史總督兩廣軍務兼理巡撫南寧伯毛榮佩徵蠻將軍印充總兵官鎭守兩廣升都指揮夏正署都督僉事充副總兵鎭守廣西都指揮同知楊廣充左參將分守髙雷廉肇馬良代毛榮鎭守貴州馮宗召還巡撫都禦史吳琛等俱令還京都察院理事兵部尙書白圭等言近設總府於梧州以大臣總督命臣等會多官議且舉其人臣等會太保會昌侯孫繼宗吏部尙書姚夔等議廣西潯慶等處宜立副總兵一人雷廉髙肇宜設參將二人總兵馮宗馬良宜召還別任且舉副都禦史韓雍等以聞故有是命

○魯王泰堪妃趙氏薨妃知縣趙禠之女也宣徳二年冊爲魯王妃至是薨訃聞賜祭葬如制

○庚子巡撫延綏都禦史王銳奏虜寇楡林迆南臣等遣都指揮陳輝指揮僉事劉寵與戰於焦家川旣又令總兵房能等於騸馬川伏兵扼其歸路腹背夾攻生擒七人斬首六顆奪還人馬衣甲詔賜敕獎諭

○壬寅命前軍帶俸都督僉事汪澤理南京右都督府事○初有敕宣府選兵三千赴遊擊將軍許寧統領都禦史鄭寧以宣府總鎭之地兵不可減撤懷來獨石等處兵赴之鎭守獨石參將李剛言獨石孤懸絕漠東西延袤六百餘里控帶宣府屏蔽懷來胡虜相去咫尺況其地苦寒士卒多逃亡內地就食者今先後撤去六百餘人且保障之道宜壯外以衛內未聞去唇而補齒也兵部以聞詔調還其軍且搜補其逃亡者

○兵部上馬冊府軍前衛及行太僕寺所屬四十三衛馬死者一萬三十隱匿者四百三十九不報者五百九十因劾府軍前衛指揮使郭泰等之罪上曰官吏且俱宥之不報及隱匿者卽令追完

○癸卯代府慱野王成鐭薨王隱王之第四子也母妃杜氏正統壬戌生景泰五年冊封爲博野王至是薨年二十有八訃聞輟朝一日賜祭葬如制謚曰悼恭

○南京右軍都督僉事張銳卒銳臨淮縣人襲世職保定前衛指揮使宣徳三年隨徵迆北升都指揮僉事尋升都指揮同知正統十三年充右參將徵雲南景泰中徵播州艸塘等處有功累升都督僉事至是卒遣官祭葬如例子漙襲原衛指揮使

○乙巳狹西布政司右參議崔忠按察司僉事胡欽巡守涼州地方以反賊滿四坐累械至京下都察院議各免贖還職

○丙午賜朝鮮國成化六年大統歷

○丁未命指揮同知錢亮充右參將分守延綏西路

○命故福建都指揮同知馬雄子隆襲父原職建寧右衛指揮使○錄徵靖州功將士升賞有差褒贈陣亡鎭遠府通判楊瑄錄其子爲國子生

○占城國副使阿離等奏乞給賜冠帶禮部言阿離及舍人翁末等五人宜如所請其通事周公保並舍人翁貴等六人先已給賜不可再給上是之

○己酉守永淸縣皇莊奉禦於忠彊占民田逼佃戶代出牛具耕種事覺下獄贖徒還職

○巡撫廣東右副都禦史陳濂奏海南海北二道地裏紆遠邊方多事按察司官更番出巡者多托故遷延或到彼卽回以致所司事有申達者往復旬月動失機宜自今各官承委一月之上不行及一年未滿或年滿不俟更代擅回者俱停俸一年其分巡任內姦懶怠事者罪之事下都察院覆奏如濂所言非但廣東爲然各處訴訟節行各按察司並分巡官勘問者毋慮數千久未完報宜通行查考並行巡撫巡按今後委分巡官必須因才幹之優劣酌事勢之緩急均其勞逸稽其勤怠限以程期以憑考核如此則官無曠職事無廢弛矣從之

○海西忽石門等衛女直都指揮兀籠哈等蘇溫河等衛女直都指揮八隻奴等毛憐等衛女直都指揮忽申八等成討溫等衛女直都督婁得等各來朝貢馬及貂皮等物賜宴並賜衣服彩叚等物有差

明憲宗純皇帝實錄卷之七十四

成化五年十二月庚戌朔上視郊祀牲

○辛亥遣英國公張懋撫寧侯朱永武靖侯趙輔祭告天地社稷山川先是禮部奏今歲自十月無雪當寒反燠恐來年二麥不登有失農望宜擇日齋戒祈禱故有是命

○工部左侍郎陸祥卒祥直隸無錫縣人初以石工隸工部鄭王之國選授工副後有薦其有異技者召攺工部營繕所丞以營作稱旨祥有老母病或以聞命光祿日給酒饌並鈔五錠以爲餋擢工部主事進郎中以至侍郎祥有巧思嘗用石方寸許刻鏤爲方池以獻凡水中所有魚龍荇藻之類皆備曲盡其巧然爲人頗謹願士失不以其出自雜流而棄之子華以譯夷字簉館閣歷官至光祿寺署正

○壬子賜蜀府華陽王庶子名曰申鑑

○丙辰河南汝寧府湖廣武昌漢陽嶽州等府同日地震

○復除浙江布政司右參政萬旬於山西雲南按察司副使呂洪於廣東以丁憂服闋也

○戊午升提督四夷館事吏部郎中劉文爲通政司右通政仍舊提督以九年秩滿也

○己未禮部尙書鄒干等奏海西等處並朵顏等衛女直達子來貢內開指揮等官並帶進馬數多舍人達子及自進馬數少緣指揮與舍人達子賞賜有輕重自進與帶進馬回賜有厚薄中間有無職事之人詐作指揮等官名色並自進馬詐作帶進妄報入關多圖賞賜及詢知朵顏三衛達子貢回於薊州等處收買耕牛農具諸物過多宜行彼處總兵巡撫等官嚴加審驗禁約又詔書令天下勿貢花木鳥獸此蓋

皇上宵旰圖治不事遊畋不畜珍禽異獸之盛心宜令通事都督武忠等曉諭各夷除馬及貂皮常貢外其海靑兔鶻今後不許來進上是之

○庚申復湖廣都布按三司分巡分守官俸先是湖廣盜起分巡分守等官俱住俸戴罪緝捕至是盜獲兵部以聞詔復其俸

○金吾後衛帶俸都指揮僉事張通求索所部財物下刑部獄坐贖杖還職

○辛酉升雲南布政司左參政路璧爲本司右布政使兵科左給事中崔儀爲福建右參議監察禦史張海山西僉事呂正俱浙江按察司副使監察禦史侯英羅明趙文萃俱僉事英四川整飭建昌兵備明廣西文萃狹西從吏部會三品以上官推舉也

○慶王秩煃薨王靖王之子也母妃湯氏永樂乙未生十九年封爲世子正統四年襲封慶王至是薨年五十有五訃聞輟朝三日賜祭葬如制謚曰康

○壬戌太醫院辧事府同知吳衡乞致仕詔不許仍升順天府治中入禦藥房初衡以崇仁縣醫官入太醫院後升翰林院典籍天順初淸翰林院官屬升補外任衡得處州府同知攺徽州以朝覲被考老疾致仕太監許安傳奉聖旨畱衡大醫院辦事尋請給俸戶部議如同知例於本院給之至是乞致仕而又得升職云

○癸亥開設河南新蔡縣僧會司

○甲子廣西副總兵右軍署都督僉事夏正奏洪武永樂間兵戍廣西至十五萬近逃亡物故十去其九乞後有降虜及謫戍者俱發廣西補役京營指揮張欽及達捨西番二十五人舊嘗隨臣出入行陣乞許臣自隨兵部言例止五人詔特許之不爲例

○韓府通渭王範墅薨王恭王之第七子也母妃丁氏宣徳丁未生正統二年冊封爲通渭王至是薨年四十有三訃聞輟朝一日賜祭葬如制謚曰莊簡

○巡撫延綏右副都禦史王銳奏虜萬餘騎分寇迆南又往來境外不知其數詔沿邊防禦之

○乙丑朝鮮國署國事李娎遣陪臣吳伯昌等奉表貢馬及方物來朝賀正旦節

○六科給事中劾奏道錄司左玄義許祖銘奉敕祈雪穢言懟天仗劍斬風褻天慢神莫此爲甚乞將祖銘明正典刑以謝神人之怒及乞敕禮禁約各觀道士不許擅自祈禱以褻神明庶天意可回而雪澤自降矣疏入上曰許祖銘祈禱不誠非理妄爲本當逮治今姑宥之自後再犯不宥

○守備萬全右衛少監顧雄言臣守備萬全右衛而所隸城堡亦名守備職任不同而嫌於同名乞爲鎭守以別之上命兵部以例聞遂詔萬全右衛懷來獨石莊浪涼州內外官俱攺爲分守仍聽宣府甘肅鎭守總兵節制

○丙寅免順天府薊州等處糧五千二百八十石艸一十六萬三千四百二十八束永平府灤州等處糧六千三百五十八石馬艸五萬一千四百八十束大寧營州中屯等衛糧一萬六千三十八石俱以水災故也

○四川都指揮同知趙端守備安綿等處不設備致番賊入境抄掠敵傷官軍下巡按禦史奏擬謫戍邊衛從之

○丁卯設河南確山縣竹溝巡檢司

○戊辰太子少保兵部尙書兼文淵閣大學士彭時等奏今冬臘將盡雨雪缺少非惟宿麥在野無潤澤之入抑恐春气相乘有疫癘之變皇上精誠祈禱固宜有感而至今不應臣等考諸傳記凡言旱災者必曰下民以怨咨之气感動天變而致推言及此今或有之蓋京師居民不下數十百萬初無恆產以餋生惟營小利以度日近年以來官府買辦過多抽分過重以致小民生業不遂困苦日甚謹陳一二之槪伏惟聖明采而行之一光祿寺所用豬羊雞鵝等物自有派辦常數今鋪行買辦委用小人假公營利入於官者少入於私家者多小民營利度日一旦盡爲所奪嗟怨何堪伏望聖明躬行節儉減省浮費令本寺查照宣徳正統年例斟酌供用禁止買辦其餘各衙門有新增買辦物者一體禁止以蘇民困一舊例抽分商貨自有定規今聞軍民買賣供給家用之物入城者守門官軍輙便攔截抽分下民甚爲不便請令錦衣衛官校並巡街禦史禁約紏察除常例抽分外不許妄取一毫若珍珠寶石又買辦之大者下人一聞朝廷好尙此物輙增價數倍以要利往年賣者與估者通同作獘多取府庫銀兩請稍加裁抑奏入上曰朕不徳不能感召天地之和以致雨暘不時冬令無雪歲事甚可慮之朕𨿽省躬忱禱未獲嘉應今覽來章所言皆是宜悉行之庶民無怨咨和气致祥以獲豊年之慶

○增給遼府鎭國將軍豪垑本色祿米一百石從其請也○己巳命故狹西都指揮同知申澄子顒襲父原職保定右衛指揮僉事

○禮部尙書鄒干等奏天順年間因建州等衛野人女直來朝日眾供給浩繁敕令一年一次來朝其數不許過五十人其後本部復會官議建州毛憐等四衛每衛歲不過百人海西兀者等衛每衛歲不過四五十人已經通行遵守然今年自正月起至十二月止海西等處女直人等進貢到者已有一千八百三十二員名未到者尙多供給愈難宜敕遼東鎭守總兵等官照例驗放仍敕通事都督同知武忠等省諭夷人使知此意從之

○壬申禁京城九門並通州等處抽分內外官不得違例多取商稅違者治以重罪命都察院榜示之

○暫停追較民間馬舊制民間孳牧馬歲一比較責限府州縣正佐以下官兵部言馬政固不可緩而民隱尢所當卹今年山東河南兩直隸多水旱艱食宜輕之以待來年從之

○詔黃花鎭一帶官軍仍聽居庸關守臣統領初居庸迆東黃花鎭驢鞍嶺分京軍一千五百守禦而統於居庸關後給事中程萬里奏罷之以長陵三衛士卒代戍旣而天壽山守備太監周常言陵寢尢重遂命還駐永安以次分戍黃花鎭至是鎭守居庸關太監崔保奏兵不專一難於調遣兵部尙書白圭等言邊務委任貴專一軍而兩屬恐緩急誤事惟聖明裁處詔仍令居庸關內外官統理周常等毋有所預

○析浙江臺州府黃巖縣地設太平縣先是知府阮勤奏黃巖縣地廣民嚚素號難治兼瀕海居民去縣治遠恃險恣肆遇有徵逋捕亡往往旅拒其太平鄕居民頗稠宜分本縣三十都至五十都民隸之於此設立縣治名以太平戶部議如所請從之

○四川長河西魚通寧遠等處軍民宣慰使司雜道長官司臥剌等寨寺土官番僧人等汪束等貢氆氌等物賜宴並彩叚鈔錠有差

○南京吏科給事中王讓以疾去任讓在南京𨿽屢有陳奏然剛愎自用大臣中有少忤之者必捃摭其過立見論列或受人囑而陰爲之報復朝廷以言官優容之讓益肆每會議必與六卿並坐遇大臣於道不爲禮或兩人肩輿行讓必策馬從中左右顧而過之縉紳側目無敢與抗者會讓嘗劾祭酒劉俊攺官俊不能平乃剌得讓爲出繼之子登科錄旣書其所後父母爲父母又書其本生母爲生母因揚言讓以母爲所後父之妾當具言於朝讓乃慚屈詭疾去官

○癸酉虜賊脫臺等七人犯邊伏誅都察院擬以淩遲處死上命皆斬之

○甲戌命故後府帶俸都督僉事米朵朵子英襲父原職保定右衛指揮使

○右軍左都督劉玉自陳天順四年與內官鄭忠徵貴州西堡蠻賊平之招撫阿姜等七十九寨徵剿獅子孔等二十九寨後鄭忠等俱進官而臣以副總兵鎭守涼州未蒙升授事下巡按禦史核實兵部以聞上曰劉玉升職未久然旣有西堡功其加俸一百石

○鎭守寧夏太監王淸奏欲撤回應援延綏兵不許先是敕寧夏選兵三千赴花馬池並防禦延綏至是淸奏虜欲入寇而降人猛哥報虜七千駐百眼井乞追還前軍守禦兵部言延綏散漫虜易出沒寧夏前有黃河限阻後有賀蘭山隔絕況見兵三萬餘自足守禦而花馬池與延綏接壤選調前軍非獨爲延綏應援亦爲寧夏保障也其勿許所請從之

○敕湔除在京文武官過名仍命移文在外諸司○兵科都給事中秦崇上﹤鋶﹣釒﹥言六事其一省無益以實邊費謂邊方士卒辛苦萬狀而月糧折以濫惡鈔貫僧道修齋顧有有帛之賜請省祈禳之費以折邊戍之糧其折糧錢鈔必須嚴禁所司不許濫惡其二公輪操以便下情謂天下官軍有輪操京師者有更戍邊地者而各處守城官軍安坐而食勞逸頓殊請多分班次以三歲爲限城守與操戍者更代之其三重名器以節糧餉謂工匠勇士不宜授以職官請一切革罷納粟軍職不宜寵以世授請遞減承襲勿令管事其有進自納粟而戰能立功者乃依戰功錄敍其四資長策以安邊方謂當今邊患延綏爲急而近邊守臣習知邊事請令各處修復養濟院以收養孤貧所在上司時懲不恪以警之復多方儲粟以備荒歉其六正流俗以汰異端請盡毀新造寺觀僧道不得私自剃度仍禁絕婦女不許爲尼事下該部於是吏禮兵三部議崇言省無益之費訪安邊之策去冗食之員誠宜釆用但各處城守官軍多系老弱難與素練可用者輪操更戍而工匠勇士已授職者一旦革罷不近人情宜自今勿復除授納粟軍職奉詔例者一旦變易恐失大信宜俟有過廢黜其有能有功者別加錄敍其餘卹貧窮廣儲蓄毀寺觀汱僧道俱有近年見行事例宜申飭有司舉行遵守開報實迹毋事虛文議上上皆從之而令納粟軍職止襲子孫二世

○乙亥立春順天府官進春上禦奉天殿受之文武羣臣行慶賀禮賜宴於午門

○丙子禮部奏正旦節例賜羣臣宴上令免宴賜節錢鈔○泰寧等衛都督脫脫孛羅等遣指揮乃答兒等禿納河等衛女直都指揮因哥等海西兀者等衛女直都指揮撒赤哈等各來朝貢馬及貂皮賜宴並衣服彩叚等物有差

○丁丑全給故臨泉王鐘鏶祿米一年時王已故祿米截支晉王鐘鉉奏其宮眷眾多難於日給請以今歲祿米仍令全支許之

○己卯歲暮享太廟奉孝莊睿皇后神主詣廟享祀

○遣太常寺官祭五祀之神

○遣旗手衛官祭旗纛之神

○以明日正旦遣駙馬都尉石璟楊偉分祭長陵獻陵景陵裕陵

○遣內官祭恭讓章皇后陵寢○是歲天下戶九百一十一萬九千八百八十八戶口六千一百七十二萬七千五百八十四口田地四百七十七萬六千五百七十二頃七十三畝田賦米二千二百五萬七千二百八十一石有奇麥四百三十二萬八千四百四十四石有奇絲九萬二千六百八十一斤有奇綿一十萬五千兩絹二十八萬四千八百九十一匹有奇布八十五萬七百三十九匹有奇綿花二十八萬二千三百一十二斤有奇折色鈔八十三萬四千五百二十一錠有奇雜課鈔二千七百九十一萬三千一百八十一錠有奇米五萬三千二百六十石有奇麥二千三百八十六石有奇布七百六十九匹有奇鹽課鹽三百七十九萬一千三百三十三引一百九十六斤有奇米五千七百八十七石三斗有奇布四萬四千三百一十四匹有奇茶課茶五十六萬三千八百二十八斤有奇屯田子粒三百九十四萬八千六百一十石有奇彩納銀八萬六千八十兩有奇水銀二百四十七斤有奇朱砂一十七斤一十一兩漕運京師儧運糧三百三十五萬石各處運納糧四百六十五萬八千一百二十四石有奇減免天下官田等項稅糧五十四萬三百六十二石有奇

明憲宗純皇帝實錄卷之七十四終

明憲宗純皇帝實錄卷之七十五

成化六年春正月庚辰朔上詣奉先殿皇太后宮行禮畢出禦奉天殿文武羣臣及四夷朝使行慶賀禮皇太后皇后俱免命婦朝賀

○辛巳文武百官朝親王於奉天門東廊

○壬午宣宗章皇帝忌辰奉先殿行祭禮遣駙馬都尉石璟祭景陵

○兵部尙書白圭等言虜寇自去冬乘冰渡河深入寇鈔比復傳聞欲潛居河套分道南侵萬一冰泮不去邊臣請兵其髙家堡花馬池等處芻料俱缺宜令戶部會計措置可給馬二萬支費半年以上芻料運赴邊城以備匱乏又竊計此虜自入寇以來未嘗少挫意气驕盈彼或渡河東歸乘其不備出師邀系亦一計也乞敕大同鎭守總兵等官彰武伯楊信等簡兵命將或躬率以往應機行事仍諭京營總兵官撫寧侯朱永等嚴飭團營兵以防調遣協助上嘉納之

○延綏總兵官署都督僉事房能等奏去冬以來虜寇入寨剽掠邊民守平夷堡指揮劉勝等遇之於鷹窩梁千戶瞿淸百戶曹義戰沒勝等旣不遵約束移民入堡避寇及臨敵失於應援致損官軍法宜究問兵部言勝等宜責令禦虜寇爲急其罪俟寇寧之日處分從之

○乙酉孟春享太廟奉孝莊睿皇后神主詣廟享祀

○遣內官祭司戶之神○巡撫陜西左副都禦史馬文升等奏比聞去冬虜寇入延綏保安安塞二縣分道剽掠焚營堡殺軍士居民男女錢谷牛羊掃境一空良可憫念其寧塞安邊二營巡哨守備都指揮陳英等俱閉門坐視宜加懲治巡撫延綏右副都禦史王銳等亦奏自去冬以來虜屢入保安等縣寧塞等營及葭州等處殺掠男婦共三百餘人牛羊畜牧四萬餘錢谷器用無算知州等官孟泰等不先如約移民入堡守堡指揮盛銘隋能等捍禦無策復隱匿不言俱當有罪事下兵部並劾銳及鎭守太監秦剛總兵官署都督僉事房能罪上曰州縣官不系統兵守備之任且方給軍需難於槪問若邊將弛備之罪良由法令不振而然陳兵等兵部宜行巡按禦史俟寇退之日嚴加究治其有功勞可贖者仍據實來聞秦剛房能王銳姑宥之令殺賊贖罪○南寧伯毛榮卒榮和寧王阿魯臺之裔父勝歷任都督封伯爵天順己卯榮嗣父爵坐交結近侍謫調廣西聽總兵官節制殺賊成化丙戌復起鎭守貴州卒於官訃聞輟朝一日祭葬皆如例子文嗣

○丙戌以大祀天地上禦奉天殿誓戎文武羣臣致齋三日

○命耀武營坐營左都督劉玉顯武營坐營右都督劉聚整飭軍馬甲仗聽調徵虜

○巡撫陜西左副都禦史馬文升言楡林寧夏花馬池諸營料艸俱缺無從區畫請令陜西考滿官於邊地納谷艸五百束免其赴京給由陜西山西河南三布政司陰陽醫學僧道司官納豆一百石徑送吏部入選聽缺撥用又楡林城廣有倉上納兩淮成化三年存積鹽一十萬引每引納料豆四斗或艸一十束兩浙成化元年存積鹽一十萬引每引納料豆二斗或艸五束﹤鋶﹣釒﹥入從之其淮浙鹽令待秋後仍照原擬中納

○夜東方流星如盞大赤色光燭地自右旗東南行至建星尾迹炸散

○丁亥河南地震

○大同總兵官彰武伯楊信等以虜眾四散出沒邊境告急上聞兵部言此虜久掠延綏忽復東騖慮我邀遮預覘虛實耳不然是知大同遊兵西往欲乘虛肆掠也且三邊士馬精彊大同爲首今總兵等官統有六萬之眾未聞奏一矢之捷撫機不發安得成功乞諭令信等戮力同心期於敵愾乘疲襲險惟便是圖但毋輕率寡謀虛聲塞責仍先具方略以聞上曰邊將以禦敵爲務謀定而戰庶無遺策爾等所議良是其速行之

○己丑大祀天地於南郊祀畢上還宮謁皇太后畢出禦奉天殿文武羣臣行慶成禮

○以上元節賜文武羣臣假十日

○掌太常寺事禮部尙書李希安等奏伏見天地壇外松柏樹葉自本月初七日至初十日有甘露降其凝如脂其味如飴謹稽載籍有曰聖王之徳上及太淸下及太寧中及萬靈則膏露呈瑞今當皇上郊祀之時降於郊祀之所此實聖徳格天和气協應萬萬年太平之休徵也上覽奏付所司知之

○尙寶司司丞薛胤大祀分獻不赴壇行禮爲監察禦史所劾

○上命其自陳胤伏罪宥之○庚寅以大祀慶成上禦奉天殿大宴文武羣臣及四夷朝使

○是日方宴禮科都給事中魏元誤從王門出爲將軍所執上命錦衣逮治之

○夜月犯井宿東扇北第一星

○辛卯禮部尙書鄒干等奏建州三衛女直頃因董山等背恩負義朝廷已出師問罪宥其脇從之人又命脫羅爲都指揮同知完者禿爲都指揮僉事各給印敕約束其眾矣今三衛頭目沙加保等三百餘人來朝宜降敕宣諭俾知朝廷恩威永保境土上從之乃降敕曰朝廷設置建州三衛授以官職俾世守其地以爲我國家藩籬比者董山等悖逆天道孤負國恩屢犯邊境因命將出師聲罪致討賊首已就擒滅然此時非不能以大勢軍馬掃除一隅但念爾等多有被其逼脇非出本意是以置而不問今爾等旣能悔過自新遣張兀力等赴京謝罪已往之咎悉從寬釋再不追究特降敕省諭爾等自今以往果能鈐束部落輸城效順炤舊朝貢朕當待之如初若或反覆變詐似前縱容下人犯邊生事則動調大軍剿無遺類必不爾卹爾等其省之戒之

○壬辰賞海西忽失門衛野人都指揮速奴等三人彩叚各一表裏酬其招撫女直不花禿重羊等功也

○禮部奏木蘭河衛都指揮撒赤哈等以所領叚疋衣服有截短者延至臨行來告無從追問自後凡遇夷人來貢其賞賜衣服彩叚等物會目通事等官逐一檢點唱名給散仍令通事省諭各夷如有衣服彩叚截短者卽時具告毋得退後方言從之

○昏刻月犯鬼宿東南星

○夜東方流星如盞大赤白色光明燭地自正東雲中行至東南雲中後三小星隨之

○甲午上元節賜百官宴於午門

○乙未賜朝鮮國賀陪臣吳伯昌等宴並金織衣彩叚等有差

○授陜西保安縣土兵張存山爲試所鎭撫虜夜入其家存山以一人擒斬二虜兵部以聞故有是命

○丙申英宗睿皇帝忌辰奉先殿行祭禮遣駙馬都尉周景祭裕陵

○湖廣容羙宣撫司土官宣撫田保富遣舍人劉拳等來朝貢方物賜彩叚鈔錠有差

○浙江平湖縣知縣李翥奏本縣周家涇並獨山海塘衝塌醎水漫入民田乞將在官折收贖罪納米銀計工修築工部覆奏從之丁酉夜月犯房宿南第二星

○戊戌兵科給事中郭鏜奏今年正月初八日河南布政司奏地震初十日掌太常寺事禮部尙書李希安奏甘露降於郊壇事俱下禮部尙書鄒干等卽以甘露事上聞臣備位諫官適睹二事心知其非不敢不言蓋遇災異則懼心起悅休祥則驕心萌懼則修徳驕則怠政故聖人不貴祥瑞春秋獨犯災異眞徳秀言祥多而恃未必不危災異而戒未必不安顧人君應之者何如耳古之賢君因災異而修徳者如�之中宗髙宗桑谷生朝雉飛曰�折耳二君因巫咸祖已之言恐懼修省變災爲祥故能享國長久商道益隆漢文景之時若日食地震山崩川湧星變之異未易遽數二君克承天心恐懼修省今年下詔勸農桑明年下詔減租稅是致民和气應海內富安則災異之來其有益於人君也大矣惟不知懼者然後亂亡隨之皇上踐阼以來於玆六載有側身修省之誠當正始布徳之日位列大臣職居典禮者正當如巫成之告戒祖已之正事而希安等乃共爲諂諛敢言不羞其鄒干等又將先奏之地震遲畱不言反以後來之甘露諂言瑞應臣知陛下求治之盛心固不因休祥而少怠但干等倡爲瑞應之說實懷容悅之私迹其所存罪在不宥伏願皇上以年豊爲瑞以民安爲祥以賢才爲寶遇災爲懼聞瑞不喜仍罷幹希安二人以謝天下及禁約天天今後不許獻言祥瑞仍以地震天旱因災求言慱訪政事缺失民間疾苦以次施行使天下後世知皇上不愛祥瑞不近諂諛懼災修徳天下大治其爲瑞應豈不大哉奏入上曰河南地震禮部已先奏聞甘露降於郊壇有司奏知理所當然朕未嘗以此怠於徳政郭鏜安得爲此言其置之

○己亥左都督劉玉等奏近奉命預飭兵馬聽調徵西所統耀武顯武二營馬軍缺少乞定擬於別營選補訓練必使兵將相識庶易成功事下兵部擬令選三千九百六十人並二營之數共及一萬以往上曰團營軍精選未久如何又要選補不允有警令全營以往然此中必有情獘其令內外提督並坐營官具實回奏於是總兵官撫寧侯朱永及玉等俱引咎自劾上曰初簡閱軍馬特委爾等提督訓練正欲兵精以備調遣也何乃因循廢弛輙至於此玉等坐營平昔怠惰及臨調卻稱軍馬不足論法本難容恕旣引咎姑宥之仍當各愼乃事以副委托數有不足卽與選補勿致有誤

○庚子以湖廣地震遣官祭告境內山川禮部尙書鄒干言地道以安靜爲體陰盛而反常則震去年十二月十二日武昌等府同日地震宜移文湖廣巡撫等官並司府州縣嚴加修省用心操練軍士撫安流民及行翰林院撰祭文太常寺領香帛遣行人一員祭告南嶽衡山並令各府正官祭告境內山川城隍之神務極誠敬以禳災咎從之

○追贈故貴州鎭遠府通判楊宣爲本府同知給誥命以靖州剿賊歿於陣也

○工部右侍郎黎叔林九載秩滿自陳年已七十例應致仕但以交阯遠人無家可歸乞容臣復任以圖報稱上許之

○辛丑海西木答裏山等衛女直都指揮把卜沙等失裏木等衛女直都指揮早哈等建州右等衛女直都指揮沙加保等建州左等衛女直都指揮重羊等毛憐等衛女直都指揮搜勤等各來朝貢馬及貂皮賜宴並金織衣彩叚等物有差

○命故成安伯郭昂子鐄襲爵歲給祿米一千石本色四百石折色六百石

○左副都禦史韓雍奏乞終制並辭免右都禦史兼總督兩廣軍務之任上批諭曰兩廣用人方急難拘常例守制不允辭

○夜月犯狗星東南星

○壬寅命赤斤蒙古衛都督瓦撒搭兒叔父乞巴並失加卜丁爲指揮僉事協管夷民時赤斤夷族皆言瓦撒塔兒幼弱其叔父乞巴等二人爲番夷信服乞令襲爲都督瓦撒塔兒亦上書求量與一職協守邊方上諭兵部臣曰夷情如此宜俯順允之

○巡撫大同右副都禦史王鉞等奏延綏三路俱系虜寇出沒之所比令許寧軍出西路龍州鎭靖等堡範瑾軍出東路神木鎭羗等堡越與太監秦剛軍據中路楡林城以爲兩路應援瑾遇寇於厓窰川力戰敗之追奔至沙峯子等處寧軍禦之於梨家澗轉戰三十餘合皆捷而右參將神英亦敗之於鎭羗境內前後共斬首四十餘級奪獲戰馬七十餘匹弓矢甲仗五百餘事追回被虜羊牛畜牧四百八十有餘虜遁去事聞上降敕獎勵之曰得奏具見爾等協心效力謀勇可嘉玆特降敕獎諭爾等尢須從長計議獎勸官軍出奇制勝以收萬全之功使餘賊遠遁地方安妥庶副委任其各勉之

○癸卯都察院右都禦史項忠以會官推舉方面之例舉其屬禦史羅明爲廣西僉事明不欲行私於忠所囑免忠不從命旣下明乃奏訐忠謂往時兵部尙書白圭等會推忠總督兩廣軍務忠不肯行喧爭怒號於闕門之下乞究其罪忠亦言當白圭推臣時臣恐不勝任推讓副都禦史韓雍熟知夷情而圭以臣名與雍並列上進蒙禦批用雍非臣避難而明以所升不滿所望捏辭妄奏乞正其罪以爲後戒上曰項忠實曾推舉而朕不用羅明如何爲此言本當究治但事已處分姑宥之

○禮部奏四川烏蒙軍民等府廣西太平府茗盈州進成化三年至五年慶賀萬壽聖節及冬至正旦表箋俱過期宜寘其官吏並所遣頭目人等於法上以土官衙門俱宥之

○日本國使臣入貢還至寧波府航海以去有僧盛訓潛登岸欲畱中國學經浙江備倭都指揮張勇等奏送至京禮部以勇等不先聞奏請治其罪上令自陳旣而勇等伏罪宥之

○刑科給事中虞瑤等勘報巡撫四川右副都禦史汪浩鎭守都督芮成訐奏事上命三法司會多官重鞫得實浩坐因公杖死二十人任情濫賞官軍銀布且伐楠木載回私家成縱子爲非索取部內金銀諸物甚多俱贖杖浩爲民成還職帶俸內事連先巡按禦史馮斐別行巡按禦史逮問上以浩酷暴杖死人命數多免贖謫戍獨石衛成貪財無厭降一級帶俸差操

○巡按狹西監察禦史鄭已奏臨鞏甘涼一帶人民艱苦兵士單弱今日急務莫先於裕民而彊兵蓋今州縣之民大率去者踰半其所遺稅糧累及見在代納加以催科轉輸之煩卒有不給則去者未及還而在者又將去矣宜核實佃田人戶俾見在者出本等之糧逃徙者豁所遺之稅庶幾居民日將康裕流民必自來歸又今日邊鎭之兵大率弱者居半而其所支之衣糧多與彊壯之卒同夫以彊弱均施人心已自不平加之屯田則步卒在野牧放則騎兵在場卒遇有警臣知弱者無足用而彊者亦不及用矣宜辧其年力俾壯者一於操守而優以衣食弱者一於耕牧而供其糧艸庶幾壯者備緩急之用弱者免浮浪之費𨿽然裕民之責在守令而擇守令在吏部彊兵之責在將帥而舉將帥在兵部誠使二部之長皆賢則所選皆得其人矣此今日之急務也然其本則陛下一身焉耳尢願親儒臣以講學延大臣以勤政集正臣以來諫﹤鋶﹣釒﹥入上曰臨鞏甘涼軍民艱難旣甚就令鄭已用心處置務使得所具實以聞余令所司知之淮王祁銓繼妃杜氏薨妃羣牧所百戶通之女也成化丙戌王妃李氏薨冊爲繼妃至是薨年二十有七訃聞賜祭葬如制

○丙午命錦衣衛帶俸指揮使柏珍子杞代父職珍賢妃父也初爲指揮僉事緣戚屬進升指揮使以老乞代兵部言後二級系恩升無襲代例上特允之不爲例

○召鎭守松潘副總兵都督僉事盧能回京令停俸閒住以兵部奏其失機也

○翰林院署院事侍讀尹眞等奏典章制度必大備於文明之朝著述纂修當不廢於承平之世驗之今日實維其時洪惟我朝誕膺天命祖宗創造丕昭湯武之功列聖相承坐享成康之治極六合所至無乎不統自三代以還莫之或京仰惟聖徳神功已各詳登於祕史其他儀文法制未嘗匯載以成書𨿽有諸司職掌一書然遺漏尙多更革不一或事同而例異或名有而實無百年於玆未有定制欲示治平之永則合椊典章之大成至若通鑑綱目一書乃宋儒朱熹繼孔子春秋而作也起於周威烈王之末年而訖於五季自宋元以後未有續者蓋因循於曩時實有待於今日況今儒臣充盈館閣皆朝廷素所儲養以待纂修者也乞分爲兩局一本諸司職掌而刪潤以爲大明通典一書一遵朱熹凡例而爲綱目續編一書用以資益治道黼黻太平傳示永遠事下禮部覆奏直等所言禮制重典宜移文內閣大臣詳酌裁處從之

○丁未調金吾右衛指揮同知方鐸於萬全都司永寧衛管事差操以鐸齋宿不謹從內臣林懷等出獵於外也

○追永平府倒失馬駒共一萬一千六百餘匹時永平府所屬州縣自成化元年以來斃損馬數俱隱匿作見存至知府王璽始首舉攺正兵部言璽𨿽首舉亦難免責請移文巡按禦史通將累年掌印並馬政官吏逮問如律虧少之數責令追補從之

○大同總兵官彰武伯楊信等言比嘗奉敕選調官軍萬人與副總兵都督僉事徐恕右參將都指揮同知張瑛分爲三營深入虜境伺便徵剿正月二十日虜寇五千餘眾忽馳突南侵急還軍掩襲遇之於胡柴溝與戰斬首三十八級奪獲戰馬二百餘匹餘寇且戰且郤欲誘我軍入伏而我軍轉戰益力復斬首一十六級獲其馬百匹虜勢蹙而奔官軍益乘勝追之虜復聚殘寇迎敵臣身先眾卒擊之復擒斬四十餘級獲其馬二百餘匹虜大敗遁去前後共斬首九十餘級獲馬五百餘匹盔甲弓矢器仗共四千餘事牛羊畜牧二千餘頭此虜數年以來旣犯延綏復侵大同狼貪無厭罪惡貫盈仰仗天威克獲大捷謹具以聞上降敕獎諭之曰得奏爾等統領官軍出境奮勇殺敗賊眾有斬馘安邊之功良可嘉尙玆特降敕獎諭爾等仍須振作士气出奇制勝遇有賊寇一體截殺務在相機行事計出萬全欽哉故敕

○巡撫南直隸左僉都禦史邢宥言兩浙運司鹽課虧負今訪得各場並批驗所自天順六年起至成化五年終止收有巡獲並鹽徒煎辧及客�夾帶各項鹽共三萬五千五十八小引欲給與蘆瀝等場代補虧欠客商景泰以前鹽課其各場原逋鹽數仍陸續追補還官事下戶部以爲額外引鹽截自成化五年四月二十三日以前得請爲止爾後收派貿易悉如舊例從之

○戊申兵部奏虜酋脫脫罕遣使上書求入貢欲取路宣府野狐嶺以入但舊例迆北使臣西自大同貓兒莊入朵顏三衛東自喜峯口入其野狐嶺不系入貢之路兼未審此虜是何部落卒然突至實恐假此窺伺邊境不可不預爲之備乞令禮部遣官率諳曉夷情通事一人往諭之約從舊路以入從之

○免故興安伯徐賢家還官祿米四十八石有奇賢存日通支槪年祿米計余兩月例應還官其妻曹氏以爲請遂免之

明憲宗純皇帝實錄卷之七十六

成化六年二月庚戌朔

○辛亥晉府臨泉悼昭王嫡長子奇湒奏乞存畱先王時私自淨身二人在府任使禮部覆奏上曰王擅畱淨身人教授不行諫沮本當逮問姑宥之所司卽以其人送京仍通行各王府及兩京公侯駙馬伯家凡有淨身人卽送京毋隱違者罪之

○太監姜玉奏乞安肅縣大麥窪地七百三十四頃有奇與之

○朝鮮國王李晃薨封其從子娎爲朝鮮國王晃病革以所生止一子幼而病廢娎乃其兄故世子暲之子孝弟好學可付後事因令權署國事遣陪臣權瑊等以聞並獻馬及方物請封乃命內官金興行人姜浩弔祭賜晃謚襄悼就封娎爲朝鮮國王娎妻韓氏爲王妃並賜誥命

○巡撫湖廣右副都禦史羅箎劾奏按察使項璁僉事邵琮不能約束典獄官吏以致受賂縱囚都察院請究其罪命姑宥之各停俸三月

○癸丑建州衛都指揮兀者禿木等欲舉兵侵朝鮮朝鮮以聞兵部言初討建州叛寇時朝鮮實發兵爲助此虜欲修怨於彼倘置而不卹失外國歸義之心宜遣通事武忠諭責建州入貢之使謂朝鮮助順討逆乃奉朝命爾等不知自咎而欲咎人神必不祐且其士馬精彊素非爾比宜歸戒爾屬各安分守土勿啟釁速禍仍卽以此意諭朝鮮入貢陪臣並密敕其王令謹爲防備從之

○甲寅雲南南甸宣撫司遣千夫長額近怕等來朝貢馬並銀器等物賜衣服彩叚等物有差仍命賫敕並彩叚等物歸賜其土官及妻

○乙卯徙通州北關巡檢司於東關河西岸從巡撫右僉都禦史閻本言舊治去新河道遠不便盤詰也

○丙辰廣東按察使黃溥奏都指揮僉事牛循向緣事謫降廣東聽調殺賊然其人實有才智可用若使之總戎一方必能報稱章下兵科參駁牛循往因交結權姦事覺降謫旣有才智何不少施一策禦寇而偸安度日營求薦用溥等輒敢妄舉兼奏後列衘失序事宜究問兵部言論薦人才是亦羙事若類指爲營求恐阻賢路但溥等列衘失序宜問如律其牛循行令軍前調用果有破賊韜略宜從總兵等官奏聞擢用上是之仍宥溥等罪○丁巳釋奠先師孔子遣太子少保吏部尙書兼文淵閣大學士彭時行禮

○戊午祭太社太稷

○遣順天府官祭先農之神

○禮科給事中吳檟奏近聞巡撫僉都禦史閻本欲於眞定等府大興修城之役見今亢旱不雨麥苗將枯民心皇皇已無所措宜暫停是役以待丰年量加修葺從之

○刑科左給事中白昂言二事其一嚴盜禁以彊盜處決例於其行劫所在梟首示眾其在京城關廂行劫者則免然彊盜敢於輦轂之下行劫其情犯尢爲深重亦須梟首於京城百里之外軍民往來衝要之處示眾庶法令嚴明人心知警其二平法律以律文在京軍民犯杖八十以上者軍發外衛充軍民發別省爲民今兩京校尉勇士軍民人等犯罪該發遣者俱畱京師居人日眾姦惡日多乞將其間過惡尢重者如律發遣出外庶京師肅淸政教易行下刑部都察院議從之

○己未都督僉事楊銘以罪下獄銘有妾與家人私通銘俱殺之焚其屍事覺贖杖還職

○夜北方流星如盞大色靑白有光

○庚申撫寧侯朱永辭提督團營並掌府事乞止統三千營上諭永曰卿歷練老成特玆委任不允辭務悉心訓練軍馬以副朕意

○以水災免福建福漳二府成化五年糧一萬五百二十餘石

○分守延綏左參將都指揮同知錢亮奏虜寇犯邊於馬蓮峴力戰敗之並遣指揮柏隆等分兵累襲其營共擒斬四十餘級奪獲戰馬五十餘匹被虜羊牛畜牧八百餘以還捷聞降敕獎諭之

○壬戌大同總兵官彰武伯楊信奏虜酋脫脫罕阿剌忽知院遣使打蘭帖木兒等二百五十人貢馬騾七百餘匹諭令止許二十餘人來朝余畱彼處祗待上等馬選進次等給軍騎操余聽軍民互市

○癸亥守備洮岷等處都指揮使黃欽奏番賊聚眾千餘攻陷塞堡劫掠財畜守備西固城指揮使張翰等率巡兵四百人遇之於平定關與戰失利以致千戶李盤等敗沒翰輕率失機罪宜究治兵部言張翰喪師失律誠不可宥宜行令所司逮問從之時鎭守太監劉祥等復奏欽逗畱不進失於撫捕並宜究治上以欽奉命而往甫及一月巡歷尙未能徧難獨加罪置不問

○甲子定襄伯郭登以老疾乞休退上不允曰卿才識可任兼精力未衰何以辭爲

○乙丑遣戶部尙書薛遠祭京都太倉之神

○遣順天府官祭宋丞相文天祥

○旌表孝子袁洪等二人節婦何氏等十五人洪河南信陽縣儒學生其父久病風畫夜不離左右父沒結廬守墓有二鵲來巢鄭得浙江西安縣人錦衣衛百戶母歿刻木肖之奉事如生其父先卒母卒給假回鄕合葬結廬墓側寢苫枕塊俱表其門曰孝行何氏浙江山陰縣民唐淸妻趙氏廣東番禺縣民陳恆慶妻金氏福建福寧衛千戶湯泉妻鄭氏莆田縣民周則川妻徐氏民鄭永迪妻陳氏湖廣隨州民儲禮妻趙氏河南偃師縣民郭昇妻陳氏孟津縣民劉安妻黃氏睢陽衛軍余張貴妻韋氏磁州守禦千戶董英妻石氏山西洪洞縣民郭倫妻張氏吉州民劉磚妻李氏劉叄妻馬氏聞喜縣民王壁妻俱少寡守節久而不虧俱表其門曰貞節趙氏山西陽曲縣學生蘭景昌妻夫亡年十八卽欲自盡眾勸不從至夜柩前縊死表其門曰貞烈

○丙寅復除貴州布政司左參政楊鐸於雲南

○以水災免山西平遙縣秋糧九千二百六十餘石馬艸一萬八千五百二十餘束

○升錦衣衛帶俸都指揮僉事郎六十爲署都指揮同知帶俸指揮同知史哈三爲指揮使王倫爲署指揮使羽林前衛指揮同知康興爲署指揮使金吾衛指揮僉事張欽等爲署指揮同知俱以從徵建州並荊襄等處有功所司誤列禦名亂其等級至是乃攺授之

○工部以慶府慶靖王棆�方次妃湯氏卒宜照例於王墳傍另造壙穴附葬從之

○遼東備禦都指揮劉璇等以守備不設致虜入寇事聞下巡按禦史擬律當杖例應謫戍詔免謫戍俱降級差操

○丁卯追封故平江侯陳豫爲黟國公謚莊敏賜誥命從其子平江伯陳銳請以豫徵福建有功及鎭守臨淸守備南京故也

○戊辰以平江伯陳銳充總兵官佩徵蠻將軍印鎭守兩廣

○禮部奏廣西思明府上思州遣頭目韋聰賫捧慶賀成化四年至六年萬壽聖節並冬至正旦表箋俱不赴本布政司類進事屬違例宜行廣西巡按禦史逮治韋聰及本州官吏上曰本州正官姑宥之餘如奏

○巡撫廣東右僉都禦史吳琛等奏儋州黎人互相讎殺兵部請行總鎭總督官處置並撫其脇從餘黨從之

○己巳有自宮求進者共二百六名禮部以聞上命姑宥其罪俱發回原藉當差不許投托王府勢家潛住違者論死隱匿之家發邊遠充軍仍出榜禁約後有自宮者一體治罪不宥

○定四川雲南開中引鹽則例四川鹽課提舉司鹽課八萬九千七百七十餘引上流華池二鹽課司每引納米四斗五升通海新羅福興三鹽課司每引米三斗五升羅泉富義仙泉廣福黃市塗�甘井永通郁山八鹽課司每引米二斗五升大寧場鹽課司每引米二斗雩安鹽課司每引米一斗雲南鶴慶軍民府劍川州彌沙鹽井鹽課司並黑鹽井鹽課提舉司共鹽課七千二百九十餘引彌沙鹽井鹽課司自天順六年起至成化五年終止積有歲辦鹽課二千九百餘引每引米四斗五升黑鹽井鹽課司天順六年分空懸歲辦額鹽五千二百引每引米四斗五升時以鎭守松潘都督僉事湛淸奏邊儲不給故也

○右副都禦史王越引兵還至偏頭關上遣敕止之使畱備延綏虜警初兵部屢移文越等令俟延綏虜眾遠遁方還大同越尋已引還至偏頭關而延綏警報不息兵部請責其擅回之罪上曰罪不必究宜令越等就屯宿彼中密邇延綏有芻糧之處酌量虜勢進討勿輒退避致誤事機○庚午巡撫山東右副都禦史翁世資奏參政張紳馬進監督遼東糧儲當歲一交代二人互相推調遷延不行請究其罪上俱宥之命該監督者卽往如再延緩不宥

○辛未遣刑部左侍郎曾翚等循行天下考察官吏得失訪求軍民利病時兵部尙書白圭等言陜西延慶平涼等處人民累遭寇掠加以官府酷虐轉徙流離困苦已極今東作將興倘有不加意賑卹使得盡力耕農竊恐秋成失望民饑盜起況又四川瘡痍未瘳兩廣盜攘未息疫癘大行於閩粵災異疊見於淮南且連年四方旱潦相仍南北畿甸河南山東雨雪愆期二麥槁死而荊襄流民動以數十萬計衣食所迫姦盜由之思患預防不可無策乞簡命兩京賢能大臣循行天下考核政事得失黜罷不才官吏詢究軍民利病便宜興革其有巡撫官者就委施行務使人沾實惠以副委任之意上諭圭曰卹民安邊誠爲急務卿與吏部卽計畫以聞於是圭與吏部尙書姚夔等議狹西山西山東湖廣荊襄兩廣貴州南北直隸俱有巡撫都禦史江西亦有撫民按察使趙敔雲南多系土官衙門不必遣官惟河南四川浙江福建及直隸大名等府無巡撫官擬以南京戶部右侍郎黃琛往河南南京右僉都禦史吳琛往四川戶部左侍郎原傑往浙江右副都禦史滕昭往福建大理寺少卿宋旻往大名等府議入上命刑部左侍郎曾翚往浙江而以傑往河南昭往福建琛往四川旻往大名令召趙敔還京待缺而命南京大理寺卿夏時正往江西召巡撫湖廣都禦史羅箎掌南京都察院事而以吳琛代之巡撫賜翚等敕曰朕自臨禦以來勵精圖治惓惓以保民爲心而比歲水旱相仍民多艱窘所在有司默不以聞致下情不得上通上澤不得下施軫念及此良切朕懷今特命爾等巡視府縣奉宣徳意考政治得失問生民疾苦選委都布按三司各一員督令撫安軍民禁捕盜賊民有流移未復者設法招撫饑窘無聊者量爲賑濟無牛具種子者悉爲措給彊暴害眾者嚴加懲治冤抑未伸者卽與辯理徭役可省者省之科徵可停者停之務使人受實惠不致失所仍考察諸司官員奉公守法廉明仁恕者以禮勸獎貪酷害民者爲民老疾罷軟誤事者致仕冠帶閒住須察民情好惡之公以爲去畱軍職害軍誤事詢察得實一體罷黜應問罪者四品以上參奏拏問五品以下並軍民詞訟俱送按察司巡按禦史問理或爾就量情發落凡一應軍務民情利所當興害所當革者悉聽便宜處置幹礙地方重務宜具奏區處爾受玆簡委務上體朝廷仁卹之意下念地方關系之重盡心所事俾盜息民安無意外之虞斯稱所委如或施爲苟且處置乖方事無實效責有所歸勉之愼之毋自怠忽待秋成無事之後具奏回京

○鄭王祁鍈奏內使孟成不聽約束且搜出私匿妖書等物請治以罪上命所在官司械至京鞫之

○福建按察司奏琉球國使臣程鵬進貢方物至福州與委官指揮劉玉私通貨賄俱當究治詔逮玉治之而宥鵬

○壬申敕諭文武羣臣曰朕紹膺景運六載於玆夙夜靡寧圖惟治理而自冬䢐春災異薦臻雨雪不降朕慮民生弗遂憂切於懷衣惟災咎之徵必由人事感召豈朕徳有不敏而政多鈌歟抑爾羣臣分理庶政者因循怠緩弗克竭誠盡心以輔朕之不逮歟循省所自宜各任其責致交修之誠朕將親率爾文武羣臣於二月二十八日恭詣山川壇請禱先期致齋三日其各洗心滌慮乘誠敬以格神明勵公勤以修職業務臻實效母事虛文六部三法司任政刑重寄宜公同計議凡政事未善刑罰失中可更張者並有惠利可興舉冤抑可伸理者悉條具以聞毋有所隱朕將舉而行之庶幾以此誠心實政仰答天心致休徵之應以福生民爾等其欽承朕命毋忽於是吏部等衙門尙書姚夔等官合奏臣等仰惟皇上聰明仁孝格於天心致災之由責在臣等顧乃重憂宵旰俯賜勉諭緬懷屍素實切汗顏伏望恕臣等不職之罪罷歸田裏別用才賢庶幾爕理得人天意可回矣上曰朕以旱災特敕爾等修省今卻連名辭職此豈應天以實之道不許事有當行者可速議以聞

○授進士徐霖張寬爲翰林院檢討教官董亮王相爲待詔監生獨孤髙胡深爲中書舍人時忻王出合讀書命霖等侍講讀也

○癸酉延綏總兵官署都督僉事房能等奏邇者河冰將解虜寇未退聞欲潛據河套度夏擾我耕農況延綏境土平衍無險可據堡多兵少防禦實難請畱都禦史王越所統大同宣府官軍及徵補西安等衛操戍之逃亡者更命鎭守狹西都督白玉選精兵數千應援事下兵部言王越軍已移文畱之西安等衛逃亡軍士計有八萬餘人摘守蘭縣靖虜延慶者亦萬五千餘況其地邇延綏易於調遣宜令巡撫都禦史馬文升等量於此數處選摘精兵萬人令都督白玉參將周海統之分布延綏要害之地協助戰守待寇寧之日取回從之

○韓府褒城王徵鉅奏府中校尉有缺例須具奏補充展轉遷延以致累歲乏用乞視樂平王奏準事例左營有丁欲捕者從之無丁則就於所司僉補兵部覆奏以所言爲便準行天下王府知之歲終仍令各布政司類報永爲定制

○甲戌烏思藏把爾丹撒失地面番僧鎖南堅卒等洮州衛牙杓等簇番僧鎖南札等岷州衛剌節等簇頭番人柒答節等各來朝貢馬並佛像氆氌盔甲等物賜彩叚表裏等物有差

○降遼東署都指揮僉事劉璇爲義州衛指揮同知帶俸差操坐備禦失機故也

○以福建沙尢等縣兵旅相�倉糧不敷開中本處轉運司鹽課二十萬引每引米四斗

○河南魯山縣天鼓鳴

○乙亥六部三法司等衙門尙書姚夔等奏比奉敕諭命臣等條具政事未善刑罰失中可畏張者並惠利可興舉冤抑可伸理者以聞臣等愚昧無知謹會議如左一南京祖宗根本所在接連荊襄控制江淮形勢至重比來災異多見於此乞諭守備內外官修城池練軍馬並嚴整操江船不可視爲故事仍時令給事中禦史巡視之一天下諸司官多不職未能宣布徳意以安生靈乞諭巡撫巡按並布按二司嚴爲考察且裁革冗員以聞一兩廣並陜西固原等處兵革之後民多死徙閒田有人承佃者稅糧卽令代納無人者免徵仍具數奏報勿得欺隱一河南山東北直隸土田洪武永樂年間許民開種永不起科髙阜低窪處所聽其采柴艸魚鰕以自給比來王府及勢家多謂空地棄閒請爲已業民無田者仍佃種之每畝納谷二斗或三斗者人多怨咨自今可定其數瘠土納五升沃土不過一斗仍諭勢家勿得請閒田與民爭利一在京衛所軍職一衛指揮有二三十員者一所千戶有七八員者每公移必一一僉押然後行之多事擾民乞自錦衣衛外俱視諸司職掌定額罷其老疾庸懦者每指揮缺員則令掌印並首領屬吏保之千戶令指揮保之俱要各循其序兵部仍具名以聞一南北直隸河南山東諸州縣有民少馬多者又有堪餋馬州縣原未餋馬者往往奏不已請下巡撫督諸司並太僕寺丞審視爲均其役或有盜去死亡者先令富家買補力不及者緩之一舊例諸官九年稱職升二級比因會保之例多得驟遷者繼今宜罷此例一兩京法司系囚凡雜犯死罪以下卽爲分理或兩造未備大辟可矜者奏聞區處一軍職所犯非死罪以下三年中能攺過自新才堪任用者在內兵部在外巡按禦史並按察司具﹤鋶﹣釒﹥以聞復起用之一先奉詔文武官以罪逃者俱罷其職著爲令俱其問所犯不同自今罪重者罷之輕者論以常例一在外文武官坐事有赴於京者法司不爲分疏或恐冤抑自今乞令別遣人覆視之一南京馬快船往往利人雇直之貲所載官物無多而私貨倍之沿途擾民其獘不一自今乞諭所司禁約巡河禦史紏察凡所載如馬槽之類止令工部自造罷南京轉送一諸州縣淸角�羊軍役間有親老一丁者聽於近衛著藉原伍除名里長亦不得因緣爲姦一枷禁罪人私殺耕牛者半年違例匿稅者或一月或三月禁錮日久恐至傷生繼今乞枷半年者減爲三月三月者減爲一月庶全其生一官軍並軍余有誣人罪者就以所罪抵之或調邊衛立功或遣極邊瞭哨蓋此輩多不識字狀牒往往倩人爲之誤觸刑章不得脫解乞視舊例令其運甎傭工贖罪庶爲適中一諸州縣歲造叚匹不中用者倍徵之乞暫賜停免蘇松杭嘉湖五府織造局止令各府掌印官提督原遣內官堂長等暫取回京一白河抽分竹木局去京三十里非�旅所由止抽細民柴炭間有至廣積局重抽者乞罷白河之局一蘆溝通州二抽分局積獘最多自今乞工部都察院各遣一官同內官抽分敢復欺隱者論之以法一各都司衛所歲造軍器所用之物皆軍民雜辦之多逋負者乞暫免今年歲辦及弓箭弦條之類以蘇民困一在京巡邏官校訪察陰事間有報復私讐中以飛語亦有爲人誣連被掠首服者法司因而罪之乞自今一一詳覆務得其情庶幾冤抑得伸臣等惟陛下一身宗社生靈所萃可憂之事殆不止此天下水旱災傷干戈盜賊無日無之可憂也賢人或未用小人或未遠可憂也正道或未修邪術或未屏可憂也陛下欲一一聞之必詢諸近臣而後得乞令內閣每五日一﹤鋶﹣釒﹥天下事宜以聞陛下時禦便殿召問其所以處之之方無所疑者卽下有司行之少有所疑退而審之而後行則於天下之事皆在陛下照察之內乃若內庭之間處后妃則思恩愛之均禦羣下則思仁惠之漙宴樂必思其節賜予必思其當齋醮非內侍所當爲庫藏非盜賊所可入皆宜裁正而愼防之陛下處內庭如此處外朝如此淸穆肅雍恭已南面動與天遊靜與道會而人心不和天道不順者無有也﹤鋶﹣釒﹥入詔曰莊田子粒不必定數但不許多取軍職坐事帶俸差操並文武官有罪在逃及馬槽淸軍等事循舊例行叚匹免倍徵督造官取回一員堂長等畱之白河抽分局不必革通州五處每處止遣主事給事中禦史各一員內官罷遣其餘皆如所議行之

○魯府樂陵王泰﹤礜﹣石土﹥薨王靖王之子也母妃劉氏永樂甲午生宣徳丁未冊封樂陵王至是薨年五十有七訃聞輟朝一日賜祭葬如制謚曰恭惠

○丙子淸明節上遣秀王見澍祭長陵獻陵景陵裕陵禮部奏每年淸明節例遣駙馬二員文武百官分投行禮今秀王詣陵百官宜隨班行禮從之

○遣內官祭恭讓章皇后陵寢

○南京河南道監察禦史吳禋奏南京兩法司處決重囚或一次止決一人或二三人俱要原委決囚禦史主事並錦衣衛官三員同赴京復命水陸應付民力艱難乞將該決重囚仍舊會官處決止令禦史一員復命或具﹤鋶﹣釒﹥來聞庶免下人勞擾上以處決囚人數少只具奏聞如十人以上仍如舊例行丁丑車駕詣南郊山川壇禱雨免百官早朝令先詣壇所俟駕是日早陰雲四合若將雨狀未幾大風揚沙天地昏暗竟日始息

○河南開封府晝晦如夜黃霾蔽天

○戊寅免鐵嶺衛指揮使馬興指揮同知李顯充軍各降二級興爲指揮僉事顯爲正千戶帶俸差操坐守備失機罪也

○巡撫廣西左僉都禦史張鵬奏賑濟梧州潯州桂林南寧慶遠各府所屬州縣饑民凡二萬六千八百八名口

○湖廣應山縣雨粟

明憲宗純皇帝實錄卷之七十七

成化六年三月庚辰朔免河南汝州糧三萬七千六百石有奇艸四萬八千餘束以去年旱災故也

○命燕山前衛指揮同知孫友於鼓勇營把總管操

○調浙江都指揮僉事劉源於福建都司湖廣都指揮同知黃貴浙江都指揮僉事脫英於福建行都司命福建署指揮同知鄭賢掌都司事升泉州衛指揮僉事武成爲署都指揮僉事同理司事

○平江伯陳銳奏臣奉命充總兵官鎭守兩廣乞選原徵達官舍餘三百人並京衛官旗二十四人隨聽調殺賊上命選徵東達官舍餘一百人與之銳復援例請給賞人各賜銀一百兩○鎭守四川太監梅忠等奏曲山關等處蠻賊紏眾出沒殺虜人民守關兵少難以防禦兵部請令忠會巡按三司等官量撥成都五衛見操官軍協助候春水泛漲回衛差操仍令鎭守松潘等處都督僉事湛淸督同參將守備官速兵撫捕從之

○兵部奏遼東定邊中衛軍十二人夜出境外捕魚遇賊執之使分引入長靜等堡地方殺略人畜燒毀屯房總兵官都督趙勝以聞其守堡指揮王宣等縱軍出境巡視都指揮文寧等備禦無策副總兵韓斌號令不嚴俱宜寘諸法上曰宣等令巡按禦史如律究問斌姑記其罪令停俸殺賊以贖

○辛巳翰林院編修陳音言餋徳之要莫先於講學講學之功莫切於好問今陛下𨿽日禦經筵然勢分尊嚴上下相隔上𨿽有所疑而未嘗問下欲有所陳而不得盡願陛下退朝之餘擇一二儒臣有學行者引至便殿從容賜坐有疑輙問務使聖心渙然如天開日皎則以之正心正家正百官正萬民而億萬載太平之業基於此矣異端者正道之反害治之大者也當今號佛子法王眞人者無片善寸長可釆名位尊隆賞與濫溢伏願降其位號杜其恩賞繼今凡有請修建寺觀者悉置於法永爲定制則妖妄絕正道明而民興行矣事下禮部覆奏上曰此事累有人言俱已處置矣佛子眞人名號系祖宗舊制如何輙更

○命故陜西都指揮僉事張熊侄眞襲熊原職山丹衛指揮使

○京師雨霾晝晦陜西寧夏大風揚沙黃霧四塞

○癸未昏刻月犯金星○甲申發內庫銀四十萬兩分送遼東狹西宣府大同四邊以備官軍俸糧支用

○升監察禦史塗棐爲廣東按察司副使提督兵備分守瓊州府地方時巡撫廣東都禦史吳琛等奏瓊州孤懸海外所轄州縣凡十有三原設海南一衛及在外儋州等六千戶所去廣城二千餘里分巡分守官經年不一至遇有警急猝難馳報乞專任副使一員提督兵備防禦倭寇兵部爲之覆請故以命棐

○免湖廣各府衛及土官衙門去年秋糧二十八萬石有奇以夏大水故也

○免山東靑州等府去年秋糧三十九萬九百石有奇艸七十萬八千九百餘束以水旱災傷也

○賞太監郭閔右都督李震都禦史羅箎各鈔二千貫彩叚六表裏領軍都指揮髙端吳經各鈔一千六百貫彩叚四表裏都指揮各鈔八百貫彩叚二表裏指揮鈔六百貫彩叚一表裏千戶長官鈔六百貫絹三匹百戶所鎭撫吏目鈔五百貫絹二匹冠帶頭目總小旗捨餘千百夫長洞長民壯老人監生民兵人等鈔三百貫絹布各一匹以湖廣靖州貴州赤溪等處殺賊功也

○六科給事中潘榮等言玆以雨雪愆期災異疊見皇上降詔自責躬行祈禱復令大臣盡言以新時政皇上敬天勤民之心如此其至是宜上天感格雨澤應期今乃連日風霾累作天道晦��具妖沴之气赤而復黑災變至此識者寒心上天之意蓋必有在豈應天以實之道猶有所未至歟夫人君一身動與天準欲應天以實在敬天盡其道不獨在於齊戒祈禱而已凡政令不宜下民失所非敬天也崇尙珍玩費用不節非敬天也處後宮無序施恩澤不均非敬天也爵或濫及於匠役賞或妄加於非分非敬天也伏望皇上思祖宗創業之難思上天譴告之切思天下生民之苦於前數者常加省察仍乞日禦便殿召內外大臣極言得失凡利可興則興獘當革則革事當變更無事因循無憚難處務求敬天盡其道應天有其實庶幾天意可回災異可消而國家基業可長保於無疆矣十三道監察禦史丁川等亦合詞上言大略乞召見羣臣親決政務以防壅獘禁僧道番僧出入皇城以弭惑亂審內外刑獄以伸冤滯復吏部推舉方面官以杜奔兢嚴考察以別賢否免九門揀鈔夫以革姦獘罷皇莊及內外貴戚官莊定子粒之數停各處進鮮河南山東直隸追補馬匹及福建浙江徵采銀課以蘇民困免南京造馬槽送京及災傷之處成化五年分年例買辦采辦以紓民力以銀折內外官俸而存其米以備賑濟復四川貴州松潘軍士舊減月糧及優與宣府等處官軍折俸以卹邊人納一應軍需物料於內府者戶部工部先與辦驗堪中委官領納以便徵輸疏放陰陽毉生廚役之類及免勾補以減冗食定在外約會聽訟之例以免人難且言巡撫永平都禦史閻本素乏善譽南京都禦史羅箎老疾無爲松潘都督湛淸立心險詐宣府都督顏彪延綏都督房能備倭都督董��良俱老懦不振乞罷之以警不職山西等處布政使王允張斌參政萬旬魏琳按察使黃溥副使鄭敬俱衰憊不堪四川等處布政使楊文琳參政馬進參議李和山西按察使程鑑俱淸譽無聞乞罷之以勵士風奏上詔皇城各門已有禁例仍令守衛人嚴加關防各處解來軍需物料令戶部工部辧驗堪中者委當司官領納戶送內府交收揀鈔夫照舊不許人承攬勒取銀兩追補馬匹守邊官軍俸糧並巡撫鎭守方面文武官令所司計議斟酌來聞其餘已有處分及泛言者已之於是吏部臣以都禦史閻本羅箎兵部臣以都督湛淸顏彪房能董��良俱大臣請聖裁詔本等俱畱管事待有誤事朝廷自有處置湛淸令巡撫官詢察其堪否任用以聞顏彪房能近有旨勘報不必動董��良待勘報處置

○養病兵部尙書兼大理寺卿程信因災異求言條陳兵政之未善而可更張及兵獘之失中而可伸理者九事大要謂延綏兩廣宜推文武大臣有威望及老成持重者總制邊計使圖其成荊襄流民宜擇人﹤矢見﹥畫京營軍馬宜操練有法及其他功次升賞襲替欠當等項語皆侵尙書白圭於是圭等覆奏以爲今狹西有都督白玉都禦史馬文升延綏有都督房能都禦史王銳兩廣有平江伯陳銳都禦史韓雍見在各邊鎭守總督巡撫地方荊襄有參將王信都禦史楊璇侍郎原傑分守巡撫巡視今信奏要推文武大臣如古之諸葛亮範仲淹李牧趙充國者往狹西兩廣又要推舉文武大臣於荊襄整飭地方以爲經久之計誠爲有理但其歷舉兵政之獘數事俱有文案備載始末事由均乞聖裁上曰事旣處置明白其已之

○乙酉命丰潤伯曹振忻城伯趙溥協同丰城侯李勇等管領將軍直宿侍衛○工部以徳勝門東坍塌並坼裂城垣共一百一十六杖宜卽時修理其皇城內西北廊房並東西短連房屋工可稍緩乞賜年丰上曰皇城內亦系切要一體修理於是工科給事中髙斐言去冬無雪今春少雨麥苗枯槁谷種未播赤地千里人心恟然近又黃霧障天陰霾累日上天垂戒正皇上與羣臣同加修省之時今乃興土木之工摘撥官軍動以萬人費用物料動以萬計伏望皇上惜軍士之勞憫黎元之苦可工部之奏先修其急切之不可已者其可以已者暫停止之以待秋成之日庶可上回天意下慰民心﹤鋶﹣釒﹥入上以成命已定不從

○丙戌革湖廣荊州府城東馬驛移荊南驛及遞運所於沙市從巡撫都禦史楊璇等請也

○戊子攺趙府左長史雷霖爲金華府同知霖不安於王府官佐趙王笞辱彰徳府邢表等欲啟釁以求攺秩於是王與府官互相奏訐詔逮表及霖等至京事白表攺任衛輝而霖以例難居輔導得攺官

○己丑吏部奏科道陳言乞將山西等處布政使王允張斌楊文琳參政萬旬魏琳楊鐸馬進參議李和按察使黃溥程鑑副使鄭敬罷其任用事下本部計議斟酌以聞合準所言行令允等致仕上曰近有敕各處考察仍令從公體實果不堪仕遣致仕

○庚寅翰林院編修陳音言國家養士百年求其可用者亦不多得一二可用者又未嘗用如致仕吏部尙書李秉侃侃公忠忘身徇國𨿽小過不能無而大節則可許養病翰林院修撰羅倫編修張元禎皆抱經濟之學困不得施故托疾引退以免素餐之恥新會縣舉人陳獻章所學醇正所養光大臣願陛下起秉復爲吏部尙書起倫元禎復置侍從徵獻章寄之臺諫則賢才得用治效日臻矣又言朝廷𨿽置言官多緘口不言者以有擯斥之辱也臣願取回判官王徽及評事章懋等復其舊職以彰陛下天地之量事下吏部具秉致仕及倫元禎養病徽懋等攺官之由取旨且言獻章乃科目銓選之人不系山林隱逸之士查無徵聘監生事例詔徽等攺任已屢有成命秉被劾罷輒欲取用倫元禎告病結勘明白卻言托疾引退音偏見妄言俱不許

○辛卯巡撫延綏等處左副都禦史王銳陳言邊事其一增兵以守地方謂延綏楡林城鎭羗安邊二營堡俱系要地城堡艸創軍馬單弱難以禦賊宜於楡林城添設三衛於鎭羗安邊二營各設一衛增兵防守其二設險以備邊患謂楡林一帶營堡其空隙之地宜築爲邊墻以爲拒守其墻於墩外修築址廣一丈殺其上爲七尺上爲垛口五尺共髙丈八尺上積礧石於墩下各築小堡可容官軍護守𨿽暫勞人力而得以永爲邊備其三團堡以衛民生謂楡林一帶地方旣添兵以分守又設險以禦寇然其軍民所處多臨邊塞乞敕所司就於居民所聚之處相度地宜築爲砦堡務爲堅厚量其所容將附近居民聚爲一處無事之時聽其耕牧遇有聲息各相護守則寇盜無從剽掠地方可保無虞事下兵部議如所言上曰添築城堡正系守邊急務其令鎭守等官參酌舉行務期成功

○虜賊萬餘騎分爲五路南入延綏地方搶掠殺死男婦四十二人虜去者數亦如之巡撫都禦史王銳王鉞等令遊擊將軍許寧都指揮陳輝等率兵追之前後生擒十月一人斬首三十二顆獲其馬騾驢六百五十餘匹旗號刀弓等物七百六十有奇賊潰而出銳等遣人馳奏且劾把總守備指揮龔震防備不嚴致虜入境罪當究治並上其擒獲功次上曰功可贖過特宥之令用心殺賊以贖前愆

○壬辰開設直隸東光縣僧會司

○免直隸蘇松常鎭四府蘇州太倉鎭江三衛去年秋糧二十四萬八千餘石屯糧七千一百餘石以水旱災傷也

○詔狹西延綏開屯田先是巡撫延綏都禦史王銳言楡林一帶營堡原無額設田地一應糧艸俱系腹里人民供給輸運甚艱請待邊墻築完之後砦堡已立行令陜西三司督令營堡委官通將沿邊田地丈量分撥官軍耕種每歲秋收之後量徵谷艸入官人田百畝徵艸二束以萬人計之可得艸二百萬數遇有丰收官司量其多寡依時價和糴行令腹裏州縣依此分數徵收價銀解邊收貯以備支用上以其言有理命戶部計議以聞至是戶部覆奏從之

○兵部奏近給事中建言欲暫停止河南山東南北直隸災傷地方虧欠馬匹以待丰年追補上曰京營各邊闕馬數多若必待丰年追補寧不誤事兵部其行南北直隸並河南山東巡撫等官及南北二太僕寺分管寺丞將該俵馬匹仍起俵備用孳牧寄養該追補者俱暫停止侯秋成追買還官

○甲午賜秦府保安王第五子名曰誠漖趙府洛川王長子名曰見渥二子曰見浛三子曰見﹤氵聯﹥樂安王第五子名曰覲鐘

○禮部奏狹西莊浪衛土軍薛失加等七十三人徵剿反賊滿四等有功俱以貧乏不願升授宜如例加賞從之

○乙未南京通政使司右通政徐世英服闋復任

○升湖廣按察司僉事胡灝爲貴州副使

○丙申巡撫延綏左副都禦史王銳等奏虜寇入河套潛伏聲言待耕種時來搶掠又於沙海子墩沙河山黑河山等墩不時出沒事下兵部議此賊窺知陜西大同宣府遊兵各回本鎭意欲乘虛竊掠不可不爲之備宜令延綏鎭守總兵巡撫等官嚴督所屬遇賊近邊窺竊卽調所在官軍按伏截殺仍調署都指揮僉事王璽所領官軍協同守戰及令狹西鎭巡等官摘調官軍土兵一萬人令都督白玉等統領馳赴延綏會合殺賊並令巡撫大同右副都禦史王越督同遊擊將軍範瑾許寧速整兵備並力戰守以圖成功從之

○丁酉命平鄕伯陳政代陳銳出奮武營管操

○命前軍帶俸都督同知歐信理府事

○卜剌罕衛頭目脫脫罕遣使臣知院忽魯哥平章打蘭帖木兒等二十八人來朝貢馬賜宴並衣服彩叚等物有差禮部言其能遵奉敕諭不隨迆北紏合而且進貢有時其在衛頭目及正副使臣宜加賜以示優待之意其存畱大同邊境二百二十九人彩叚遣官賫送鎭守總兵等官照名給賜從之

○戊戌樂安王奠壘奏祖父墳塋葬西山久缺祭掃上命每歲淸明許嫡子一人往祭

○敕署都督僉事劉淸赴艸場提督牧馬

○命武成後衛帶俸都指揮使李凱子聰襲父原職本衛指揮同知○兵部奏迆北虜酋阿羅出誘朵顏三衛自去冬乘冰渡河寇掠延慶等處今𨿽東歸而阿羅出人馬尙在河套潛住聞虜中來降達子言阿羅出紏眾欲來搶掠有開原王者本是漢人欲來投順互相猜忌緣此虜與開原王斡失帖木兒素爲讎隙今潛伏河套者外懼讎敵恃黃河以爲險阻內懷寇竊藉河套以爲巢穴又紏集孛羅乃王窮寇相爲聲勢正門庭之寇若非大挫其勢必不肯輕退當此之時或爲戰攻之策乘其敝而擊之或行間諜之計因其疑而離之否則分兵拒守以遏其侵犯請令廷臣集議可行者並簡命總督總兵文武大臣以爲戰守之計從之

○己亥吏部尙書姚夔等言銓選考課之法俱有定制第緣年久或至乖違況近年仕路多岐人才壅塞奔競偸薄之風益甚非因事釐正隨事修革則獘日以滋政罔用又今取舊制及時宜利病請下申明禁約一舊制在外衙門大小官三年六年考滿赴部考核九年通考以定黜陟近年多畏避考核或假以差占或就彼納米以致考課之法廢弛自今除邊方軍馬錢糧緊急官員考滿申請外其餘務依例三考給由𨿽有專責差占及奉例納米者三年六年之間亦須一次赴部考核托故者究問﹤矢見﹥避者黜降一舊例選授在外官隨卽領憑赴任近年選後多潛住京城一兩月不辭朝出城或揭借財物置辦衣裝娶妻買妾又有枉道回家動經三五月者自今選後限五日赴科畫字領憑除有敕人員並京官除外任者俱不得過一月其餘若延過半月之上不辭朝出城者行鴻臚寺及各城門查出送法司問罪其有已辭出城復入城潛住者攺降別用若過違憑限半年之上者𨿽有中途患帖照例問罪過一年之上者不許到任起送革職爲民一舊例各處土官襲替該都布按三司堂上官體勘會奏近年各委官不行親詣轉委屬官取勘遷延擾害非便自今各司原委堂上官務照例親詣所在勘實具結本司繳奏不許轉委屬司本司亦不得朦朧具奏違者治罪一各處巡撫巡按官遇有司府州縣等官告稱老疾不堪任事者依例就彼放免本部無從稽考自今務要類奏以憑稽考一各王府官有過名者例攺調緣王府官人不願爲多尋小故失錯意圖別用自今此等除事干重情者照例攺調若失錯小故免其問斷止令罰贖還職庶姦詐不得藉此脫免一訪得聽選官吏監生人等中間賢智之士固多然亦間有無知不才之徒蠅營狗苟以圖僥幸遂致小人窺伺乘機哄誘或假說浼托求討某官某處巧捏情狀誆騙財物幸而偶中需索無厭若或不成亦侵其半又有選後尋訪好處官員鑿空駕說勒取財物沮壞選法污累官府又有恣行無賴浪費已資囊篋空虛多方舉貸擬約選後措還及選榜一出三五成羣奪收文憑索要本利只得又於有錢之家立約借償贖取文憑甚者被其拘畱不得赴任又有一等京城小人專在部門打聽舉放官債臨行債主同到任所以一取十少者累年不足多者終任莫償今宜出榜申明禁約有假托姓名誆騙財物者事發問罪枷號部門三月發煙瘴地方充軍若官吏監生人等倩托營求致被人誆騙財物者一體治罪其有借人財物費用及與債主同赴任所取償者官與債主並發口外充軍仍乞令錦衣衛密切訪察挨捕所冀選法澄淸宿獘禁絕詔悉從之○河南葉縣知縣宋璽九年秩滿命再任三年以巡撫都禦史楊璇奏舉璽公勤慈愛善於撫理也

○雲南芒市長官司遣舍人刀放彬頭目卜刀等來朝貢馬並銀器等物賜彩叚鈔錠有差

○分守延綏西路左參將都指揮同知錢亮奏賊在河套潛住恐艸深馬肥擁眾入寇而我官軍馬少勢孤卒難控制兵部請令狹西巡撫都禦史馬文升將見買茶馬給與分俵無馬官軍如或不敷仍於所在官庫支給銀兩易買送用從之

○庚子旌異山西按察司僉事胡謐保定府知府章律淮安府知府楊曰�永杭州府知府張僖鳳陽府同知戴耀安州知州趙瑛徐州知州王敍南昌府通判虞良阜城縣知縣林恭吳橋縣知縣張鐸館陶縣知縣唐禎安丘縣知縣謝縝給與誥敕

○禮部奏郕府儀賓王憲宜給牙牌朝參其班次列二品都督僉事下從之

○巡撫延綏左副都禦史王銳奏三月初虜賊入寇攻圍沙海子墩不克遂至沙河山等墩往來窺伺臣同總兵官房能督領官軍哨至黑木頭溝遇賊交戰旣破走之翼日又與戰於土門川賊潰而去前後生擒九人斬首四十八級獲馬一百一十有七弓刀等物三百有奇追回被搶馬騾牛羊一千六十有奇上嘉其功命奏捷者升一級

○巡撫延綏左副都禦史王銳言楡林一帶營堡俱系新設遞年送到軍器多不堪用請於楡林城立局起取延綏慶陽三衛局匠以便成造上已可其請會鎭守狹西左少監黃沁工科都給事中張璇各言起取不便事下工部計議竟如銳請

○都察院致仕右都禦史羅通卒通江西吉水縣人永樂中舉進士歷官至兵部郎中奉使甘肅整飭邊務以貪淫謫廣東東筦縣河泊所官久之左軍都督僉事曹儉薦通有文武才乞收置京師以備任使吏部言其不可用而止己巳之變急於用人通上戰禦之策兵部尙書於謙薦爲本部員外郎往守居庸關尋升至副都禦史提督本關軍務時內閣大學士陳循通鄕人也復以曉暢兵事薦之召還京參贊昌平伯楊洪軍務景泰中轉右都禦史天順元年英皇復辟自陳預謀迎駕功恐爲石亨所掩未幾得冒授其二子及家僮皆爲所鎭撫三年致仕歸至是卒賜葬祭如例通小有才好談兵事遇入輒喋喋不已以得時名初爲於謙所薦旣而欲反噬之每與人語其言纏繞不可曉然卒歸於詭怪不經說者謂其挾詐以取功名非端人也

○辛丑夜東方流星如盞大靑白色有光自天津東北行至近濁

○壬寅命撫寧侯朱永佩平虜將軍印充總兵官都督劉玉劉聚充左右副總兵太監傅恭顧恆監督軍務右副都禦史王越參贊軍務往延綏備虜時諜報迆北虜酋將紏眾寇邊甚急兵部會廷臣計議戰守事宜太傅會昌侯孫繼宗吏部尙書姚夔等議延綏地方闊漫賊出沒路多各堡守備官軍數少近𨿽調撥狹西腹裏官軍協守然多系捨餘民壯而山西操候官軍三千今亦未集宜添調京營並甘涼等處軍馬選委內臣一員爲監督文職大臣一員爲總督武職大臣一員佩印充總兵官二員充副總兵請給制敕往彼酌量事情調度官軍相機戰守然又必得軍馬精銳庶可克敵成功上是之命京營選精銳騎步官軍一萬大同宣府各調官軍五千命永等充總兵等官卽給制敕與之仍令速啟行毋緩敕曰自去冬以來虜酋阿羅出紏率醜類潛住河套時出剽掠延慶二府人民被害爲甚今特命爾等至彼同心計議申嚴號令振作軍威量度賊情事勢運謀設策調度官軍相機而行若賊人馬疲敝有可乘之勢卽分布營陣各路出境刻期合剿如賊勢尙彊亦宜分兵據守要衝毋令突入凡一應軍機事務悉從爾等便宜處置其狹西延綏寧夏鎭守總兵巡撫等官並遊擊官軍悉聽節制調度爾等受玆簡任體朕安邊保民之意盡心所事以圖成功仍戒約下人毋或騷擾居民重爲患害用兵之際尢宜審密愼重毋或輕忽墮賊姦計必使賊寇殄除人民安妥斯副委任之重

○癸卯給長蘆山東鹽場官月俸先是長蘆山東運司所屬鹽課司大使副使通五十五員俱無月俸至是巡鹽禦史林誠奏設官所以爲民給俸所以養廉官旣無俸可仰勢必至於取民前官曾立支應名色科斂米肉布匹𨿽嚴防閒終非良法乞敕該部查照兩淮兩浙鹽場官事例就於各場附近州縣帶支月糧從之

○錄遼陽等處殺賊陣亡被傷官軍九百六十二人功升賞有差○兵科給事中官榮言登聞鼓之設所以通下情而革諸司之蒙蔽也近年以來鼓下詞狀多有不與覆奏辯理致使小人冤抑控訴無所今後當與辯理者卽行從公研審明白回奏不許一槪立案其直鼓官亦要詳看所告果系機密冤枉重情曾經他處具告不行者方與封進不許一槪濫受如此則法有定﹤矢見﹥人知遵守矣事下刑部會官議以爲當從之

○鎭守狹西署右都督白玉等奏平涼土民馬木等二百人其先於永樂間選調甘肅等處應援後畱涼州分班與正軍一體操備然近年以來屢遭邊患妻子被虜資產破蕩艱苦不堪宜以平涼衛每年靖虜備冬旗軍二百人分爲兩班令赴莊浪操備兌回馬木等令於平涼操守遇冬則赴靖虜備禦從○夜木星畱守軒轅

○甲辰賜卜剌罕衛使臣知院兀魯格兒爲指揮使平章打蘭帖木兒升指揮使打孩帖木兒等一十人爲副千戶不忒革兒等十五人爲所鎭撫以其進番文求討也

○南京太僕寺奏會官俵過應天並直隸鳳陽等府滁和等州縣成化二年分馬騾並駒共七千八百一十八匹

○巡撫遼東右副都禦史彭誼奏達賊阿賽奴者伊等渡遼河搶虜人畜官軍追剿之賊紏眾五百餘騎依樹鏖戰官軍持刀擁進斬賊首四顆生擒賊男婦完者依等三十人及獲馬牛羊四百六十有奇並被虜男婦一十人上命以所獲賊徒送都察院鞫問之

○丙午命襄城侯李瑾提督團營操練及三千營軍馬○丁未以四川左布政使馬顯爲南京兵部右侍郎江西左布政使林鶚爲南京刑部右侍郎吏科都給事中潘榮右春坊右庶子劉宣爲南京太常寺少卿時兵科給事中官榮以災異陳言因及南京各衙門缺官故也

○免直隸池州寧國二府去年秋糧一萬八千七百餘石宣州衛屯糧二百六十餘石以水旱災也

○萬全都指揮同知劉政老疾命其子寧代父原職宣府前衛指揮使

○狹西洮州等衛奔古等簇番人籠卜節等苦牙等簇番人永額等他藏等簇番人阿安等各來朝貢馬及盔甲等物賜衣服彩叚等物有差

○戊申命右軍署都督僉事李曰�永暫掌府事

明憲宗純皇帝實錄卷之七十七終

明憲宗純皇帝實錄卷之七十八

成化六年夏四月己酉朔亨太廟奉孝莊睿皇后神主詣廟享祀

○遣內官祭司竈之神

○廣西流賊往來行劫兩廣地方巡撫都禦史張鵬等會議遣兵分道追剿前後斬捕五百一十八級奪回被虜男婦六百器械三百七十三馬牛八十七至是以聞

○庚戌給撫寧侯朱永等彩叚五十表裏延綏軍門備賞從其請也

○琉球國中山王尙徳遣使臣程鵬等奉表來朝貢馬及方物賜宴並彩叚等物有差

○立夏雷未發聲陰霾四塞

○辛亥賜故興安伯徐賢幼子盛月米十石以優餋之○吏部奏戶部員外郎歐賢先爲禦史康永韶等所論謂其酷暴當黜時會官考察賢在畱中淂旨不必復考有不當者待考滿時奏請處置按諸司職掌初考再考稱職三考平常從稱職今賢九年秩滿兩書稱而一平常宜從稱職論伏乞裁處上命循例升用

○癸丑擢進士江純爲南京雲南道監察禦史

○甲寅上以大同宣府獨石等處虜寇數入境窺伺今農事方殷人畜徧野不可不預爲堤備命兵部移文各鎭守總兵分守等官加謹整兵防禦

○升羽林衛帶俸署都指揮使奚拜住爲都指揮使以遼東殺賊功也○巡撫甘肅右僉都禦史徐廷章言七事一甘肅古浪守禦千戶所城俱在半山中墻垣低薄不時坍塌且山水險惡難爲保障宜移於東北平坦之處仍將舊城作古浪關按月差官守把盤詰姦細一陜西行都司所屬衛所官員俸鈔俱於陜西各府食鹽鈔內支給以路遠支給不時或四五年或八九年甚至有終身不淂支者乞將各官俸鈔攺折布政司庫銀行令按季造冊赴司領回衛所給散每銀一兩折糧四石或五石一西寧地方番夷食茶如中國人民之於五穀不可一日無者本朝舊有茶馬之例後暫停止近又舉行然民間絕無興販而官府又無督辦之人以致茶馬司見茶不滿千斤乞敕所司通查出茶州縣山場定其則例聽民采取俱運赴西寧官庫收貯換易番馬給軍騎操並與苑馬寺作種孳牧其民間所采茶除稅官外餘皆許給文憑於陜西腹裏貨賣有私越黃河及河洮岷邊境通番易馬者究問如律一河西一帶居人別無營業止是耕牧豊年上納子粒之外所餘無幾今甘肅倉庫收有餘剩糧價乞量借二三年之數聽臣督官管糧官於秋成之際委官分投照依時值糴糧於預備倉收貯春散秋收以備兵荒之用後有盈餘盡數存畱在邊放作官軍月糧一甘地方孤懸受敵比年以來三邊備禦官軍兌換歸並就近操守遂將本鎭原備邊潼關衛官軍兌下缺少二千七百餘員名累次勾補並無一人到邊倘遇有警何以爲用自今乞調還甘照舊輪班操備一兩京天下法司衙門問擬囚犯有例該充軍及降調爲民者往往恣肆不赴配所著役到任或於中途逃脫或於在京潛住或逃回原任原籍乞敕法司禁約在京許錦衣衛五城兵馬司在外聽巡撫等官嚴加捕捉角�羊赴配所窩藏縱容不首者事發一體究問一甘州十五衛所歲造軍器所用槍桿箭桿等料俱本衛官軍往鞏昌等處山場采取所在官司給與車輛運送系是舊例近年有司不與運遞以致物料經年棄置官軍不淂還邊軍器由之虧欠乞敕所司今後遇有采完物料卽與撥車裝運如仍前推調致誤邊務者事發一體究問﹤鋶﹣釒﹥入下所司知之

○丙辰增設河南裕州同知一員南陽泌陽唐縣縣丞各一員湖廣南漳宜城棗陽竹山谷城光化鄖縣房縣主簿各一員

○丁巳巡撫貴州右副都禦史秦敬奏貴州學校悉屬雲南提調僉事兼理相去動經千里往來考試不便乞令本官專理雲南學政本省從分官兼理從之

○上以遼東屢報虜寇欲入境搶掠義錦寧遠鐵嶺開原等處復有賊近邊出沒特敕鎭守巡撫等官計議防禦之策仍督沿邊墩臺哨守官軍嚴謹備之

○命巡撫荊襄右副都禦史楊璇分守右參將都指揮同知王信以南陽衛並守禦鄧州各千戶所京操兩班並放回官軍俱畱彼處操守以其地連年被災流逋充滿官軍不足故也

○戊午宥巡撫山西右僉都禦史李侃陜西按察司僉事王瀛罪初瀛爲禦史巡按山西趙城縣民有謀殺其伯父者下侃瀛會問失出之至是事覺都察院請究其罪詔皆宥之

○己未襄王瞻墡有疾上命醫賫藥馳驛往療之○戶部奏山東布政司所議濟南兗州東昌靑州四府歲運遼東官軍俸鈔涉歷關海轉徙艱險今願每鈔千貫折銀三兩送部轉運給散請聽其便以順民情從之

○辛酉命富陽伯李輿代平江伯陳政神機營左掖管操

○壬戌置恆羨倉於偏頭關七堡灰溝營以給邊需從巡撫右僉都禦史李侃請也

○戶部奏陜西鎭守及布政司等官議陜西之地可憂者二一則三邊之虜寇一則漢中之流民虜寇不過邊境之患流民則爲腹心之疾且漢中僻在西南萬山之中爲川蜀喉襟之地而四方流民聚者不下數萬若治之太急恐生變禍置而不問將貽後憂今𨿽有分巡撫民之官然而道裏遼遠歲不再至加以眾務紛紜莫能專理請暫增設按察司副使或僉事一員選老成才望之人賜以璽書專治漢中流民其有久住願附籍者從其附籍或從便安置之或設法漸發遣必須斟酌停當毋有後患仍增設撫民同知一員分理其事並會同守備等官簡練士馬修浚城池以防不測庶幾流民淂所而變故不生﹤鋶﹣釒﹥入從之

○天鼓鳴

○癸亥新寧伯譚祐等印記過應天並南直隸鳳陽等府滁和等州縣成化三年四年分孳生陪償馬騾並駒一萬五千九百三匹

○兵部尙書白圭等奏虜寇紏合各種醜類久住河套揚言艸靑馬肥之時入境抄掠今年三月以來故遣輕騎出沒拆毀小南川棑柵𨿽被我軍拒殺出境卽今俱在邊外屯聚意圖乘間竊發防禦之策不可不謹請令監督總兵參贊並守土等官計議長策嚴督官軍剿殺從之

○甲子仁祖淳皇帝忌辰奉先殿行祭禮

○以水災免浙江烏程歸安長興徳淸武康仁和六縣稅糧共六萬六千二百餘石

○重修南京十廟完守備太監安寧成園公朱儀等請令詞臣撰文刻石以紀其事上命吏部尙書兼文淵閣大學士彭時記之

○乙丑西番國師都网剌麻著爾藏卜等使靈藏封贊善王還各貢馬賜宴並賜襲衣彩叚等物有差

○工部奏四夷朝貢人數日增歲造衣幣賞賚不敷上命禮部議減各夷入貢之數尙書鄒干等具例以聞上曰其移文各邊今如已定年數入貢不淂違越干等以烏思藏原無定立則例議請烏思藏贊善闡教闡化輔教四王三年一貢每王遣使百人多不過百五十人由四川路入國師以下不許貢其長河西董卜韓胡二處一年一貢或二年一貢遣人不許過百松茂州地方住坐番僧每年亦許三五十人來貢其附近烏思藏地方入貢年例如烏思藏亦不許五六十人乞行四川鎭守等官俱要委官審辦有印信文字者方許放入仍乞降敕各番王諭以番僧入貢定數至期各王將番僧姓名及所貢方物各具印信番文以憑驗入從之

○丙寅升監察禦史梁覲爲陜西按察司副使撫治漢中流民

○以水災免直隸溧水溧陽句容六合江浦當塗蕪湖七縣稅糧共三萬六千四百餘石

○鎭守延綏等處總兵官房能奏虜入境抄掠安邊等營堡官軍禦之生擒毛那孩等二十人及羽林城等堡官軍截殺又生擒可可帖木兒等九人上命以所擒賊械送都察院鞫問之

○西坡禪定及麥市等寨番賊紏眾作亂爲指揮使徐旻等所敗鎭守松潘等處副總兵湛淸以聞兵部議謂賊旣被殺必懷報復之舉請敕湛淸及鎭守參將等官嚴督所屬整飭兵備隨宜撫捕從之

○丁卯賜寧府石城王子名曰覲鋊○南京刑科給事中兪俊等言頃者吏部文選司郎中陳雲員外郎劉恆主事陳道乙瑄俱以罪調南京部屬竊見南京乃太祖髙皇帝肇基之地其事體與在京相同凡百執事尢在淂人今以云等處之是朝廷遇云等重而視南京則輕遇貪人厚而視南京士夫則薄柰何以祖宗根本之地爲罪人貶謫之所乞降調云等於遠方或罷爲民上曰朕視兩京一體但云等有過不宜典銓選故調用之耳

○分守荊襄等處右參將都指揮同知王信自陳素無謀勇失職召災乞別選謀勇公正大臣代爲分守上曰信歷練老成所辭不允其用心操守地方

○己巳巡撫寧夏右副都禦史張鎣言寧夏屯守之資全賴黃河水利前人創立唐漢二壩引黃河之水分爲二渠以資灌漑啟閉蓄洩專人掌之先以邊警展築唐壩關堡獨漢壩城堡未立累被搶掠欲淂如例修築且請易二壩之木以石環以周垣庶便屯守事下工部以爲須待覆實乃報從之

○巡撫廣西左僉都禦史張鵬奏今年二月以來皂嶺忻城等洞首賊黃公剛等四千餘徒入賓州安城等鄕攻破上團淥舊寨殺虜男婦二百六十五人燒毀倉捨劫掠財畜官軍截殺之斬捕十三級事下兵部議謂賊勢猖獗如此巡哨等官失於防禦請行總督兩廣軍務右都禦史韓雍如律治之其分守參將張壽號令不嚴亦令核實以聞仍令兩廣總鎭等官督兵剿賊從之

○庚午仁祖淳皇后忌辰奉先殿行祭禮

○辛未升廣東右布政使夏塤於江西廣西右布政使胡拱辰於四川俱左布政使○南京太常寺少卿李本以母喪去任

○江西按察使趙敔初以禦史按江西將代有敕升按察使命之賑濟饑民禁止土豪事完俟報還京久之乃奏年谷已登土豪旣戢無事可蒞請如敕旨還京戶科參以爲欺罔宜從該部究問施行戶部請行巡按禦史核實旣而覆奏敔所言皆實乃置不問

○壬申賜百官扇

○革晉府輔國將軍奇潡夫人李氏封號及恆陰郡君儀賓黃璽職先是慶成王奏弟鎭國將軍鐘鎛選太原衛餘丁李茂女爲奇潡夫人系廝餋之家輔國將軍鐘﹤歷﹣止金﹥選永和昭定王女興縣縣主儀賓黃慶弟璽爲妺恆陰郡君儀賓有失倫序事下禮部議其違例婚姻宜加追奪從之○詔修安定西直二門墻垣及溝渠之坍塌者

○致仕南京工部尙書兼理寺卿王來卒來字原之浙江慈溪縣人由諸生魁鄕薦會試淂乙榜授江西新建縣學教諭被薦擢監察禦史巡按直隸蘇松常鎭諸郡風采凜然尋奉命考核守令而下貪暴者望風引去正統初少師楊士奇薦擢山西左參政兵部侍郎於謙巡撫山西言其廉明剛正練達政體可寘近密當道者沮之調廣東左參政秩滿升河南布政使景泰初升都察院左副都禦史巡撫河南湖廣北虜犯京師聞召卽率兵馳至衛輝以寇退引還尋升右都禦史時徵剿湖廣苗賊命總督軍務縛其渠魁韋同烈等以獻而撫定其餘黨師還召見便殿慰勞之轉南京工部尙書兼大理寺卿天順初致仕成化攺元詔進一階至是卒年七十六訃聞賜祭命有司營葬來偉姿貌少俊邁不羣善議論亹亹不絕吟詩有奇語臨事明達事無大小面訊立斷其在山西時以嚴察爲治頗過於酷中遭沮抑遂折節痛攺爲政一以和平奉命宣力四方所至以治辦稱

○甲戌四川松潘雜谷安撫司番僧朵兒監藏陜西靈藏地面番僧結節烏思藏地面番僧吉籠樂竹巴等各來朝及貢馬氆氌刀甲等物賜宴並彩叚絹鈔等物有差

○都督同知魯鑑都指揮王震分守莊浪境內有賊劫奪官私財貨殺巡哨千戶刑部以鑑震提督不嚴請逮治其罪上俱宥之命巡按禦史仍責震罪狀

○乙亥巡撫陜西左副都禦史馬文昇奏楡林邊城控關中之管鍵扼虜寇之咽喉近者有警守將輙請調遣大同宣府並京營軍馬並力截殺然道途遼遠軍未集而虜已去徒費供億無益於事爲今之計惟在選將練兵豊財足食據險以遏其深入燎荒以絕其孳牧四事有備則虜必懾服而地方可寧近年以來楡林爲總兵者平時不能申嚴號令臨事罔肯身先士卒欲望虜寇之懾服難矣乞推選素有名望智謀驍勇者代之仍遣主事一員親詣楡林會同巡撫等官逐一揀選精壯者存畱老弱者更代所選官軍分所三撥其馬匹亦分三等攻戰守禦則虜寇不敢數來侵掠然將𨿽淂人兵𨿽可用使糧艸一有不足則亦難以成事乞敕所司計算楡林各堡軍馬若干每年該用糧艸若干設法措置仍遣主事一員督軍采辦不致勞民轉運則吾兵食可足矣又沿邊一帶山坡重復崖澗深陡賊馬之來必循大川而行宋人禦夏俱於川口修築城堡乞尋其故迹相度形勢及時修補蓋造倉廒收積糧艸在內將延慶二府土兵民壯俱畱本府操練遇冬專委都指揮一員會同僉事提督相兼備冬操習選都指揮二員赴陜西都司到任管事遇警督操則腹裏皆有備兵而虜不敢輕入且虜騎犯邊必就艸牧馬艸若焚燒馬必自斃今各邊每年燒荒將官視爲虛文虜騎淂以牧馬乞於冬初艸枯賊寇未入之時挑選精兵結布營陣離邊三五百里務將達賊出入去處野艸焚燒盡絕則寇𨿽近邊馬不淂南牧矣上曰文昇所言練兵之策誠爲有理候賊情寧日令文昇會同彼處鎭巡官揀選其添用提督操備官亦宜會同陜西鎭守巡撫官計議燒荒不盡致賊淂藉野艸犯邊者宜如法究問兵部行與知之

○周府汝陽王子坣薨王恭僖王之子也母妃李氏永樂辛丑生初封鎭國將軍正統丙寅進封汝陽王是時薨年五十訃聞輟朝一日賜祭葬如例謚曰安憲

○丙子曉刻月犯昴宿

○安鄕伯張寧病愈命於左軍都督府帶俸朝參

○南京守備等官成國公朱儀等奏據律竊盜三犯剌臂者絞軍𨿽免剌罪同後以赦凡犯在赦前者不問正統間有旨律爲常法赦乃一時恩例當以前後三犯通論歲久奉行至成化元年法司蓋以舊例奏革仍不問赦前事今南京有盜王阿童者其技巧捷羣盜皆師之二十餘年已嘗五犯每以犯在赦前淂免今復被獲如仍擬初犯益長其惡且南京重地盜賊爲害尢甚乞依律條並正統間例處罪庶姦頑知警而盜賊不致於滋蔓事下刑部覆奏請如所言上曰赦所以許人自新而小人乃倚赦爲姦是豈可縱夫僻以止僻虞周之刑也王阿童其審實處決今後問擬竊盜仍以赦前後通論三犯著爲令

○太監黃順等奏安定西直二門城垣修理工程浩大人力不敷恐後雨水時行難以用工乞撥官軍並工修理上命三大營撥官軍五千人與之

○是月山東旱

明憲宗純皇帝實錄卷之七十八

明憲宗純皇帝實錄卷之七十九

成化六年五月戊寅朔

○己卯六部會議甘肅宣府巡撫官所陳事宜一莊浪西寧二衛乃虜必犯之地見儲糧芻不足三月之用𨿽已召商中鹽緣其地薦罹災傷糧值騰踴無應召者第恐秋髙馬肥胡人入寇有誤軍餉請令陜西督糧大臣多方設法預借金歲夏稅務於莊浪倉再運米麥四萬石豆三萬石西寧糧豆八萬石庶邊倉有預備之用而臨期無倉皇之虞一萬全都司並屬衛外考吏月支食米三斗緣各吏俱在京所撥挈家遠來僦屋而居甚爲窘迫請以所支米加爲五斗以濟其急一各邊衛所操守軍士多以餘丁與官豪之家爲家人一淂更易姓名卽稱官舍以此人多仿效軍因消乏請令各處軍政官淸查不分年之久遠俱贖取歸宗聽繼軍役仍戒所屬無踵此斃一西路野狐嶺距萬全右衛城三十餘里路平無險沿邊舊築墻垣濠塹低薄淺狹迆南𨿽設徳勝關然關東水口可通人馬北虜近欲從此入貢不爲無意一旦竊發長驅爲患非小請令分守參將督守備官軍修築墻壕務在髙厚闊深仍以磚石甃塞關東水口量畱小門或間以銕窗石條則地方可保無虞議入詔悉從之

○命湖廣老疾都指揮同知任忠子傑代其原職瞿塘衛指揮使

○虜賊毛那孩等二十人犯邊伏誅

○工部左侍郎霍瑄卒瑄陜西鳳翔縣人發身鄕舉授大同府通判以薦擢知府己巳英廟北狩車駕至城下守城者戒嚴不敢啟瑄從水竇匍匐出謁叩馬嗚咽進膳羞靴袍等物出府庫金帛以犒虜秩滿遷山西左參政食正三品祿仍掌府事英廟復辟徵拜工部右侍郎未幾轉左賜二品服帶成化初因詈其屬何經經訐其擅費工料不法諸事朝廷𨿽不之罪然瑄由自鬱鬱不自安尋以老乞休居京師久之不歸至是卒瑄質朴少文勤於幹理在大同冣久熟知邊務尢見知於英廟人謂其榮遇始終非偶然者

○工部右侍郎黎叔林卒賜葬祭如例

○辛巳命孔融泰襲封衍聖公先是衍聖公孔弘緒以罪免爲民上命山東巡撫等官舉其宗人應襲者至是都禦史翁世資等奏孔氏宗長孔克晟等狀言闕裏自漢髙祖過魯祀孔子封九世孫騰爲奉祀君其後世世以宗子承襲至四十七世孫若蒙監修祖廟有罪免以其弟若虛承襲若虛卒仍以若蒙子端友繼之今弘緒旣以罪免其弟榮泰讀書知禮義宜奉先聖宗祀榮泰至京事下吏部尙書姚夔等言榮泰宜循若虛故事令襲衍聖公榮泰之後仍令弘緒之子繼之奏上故有是命

○升陜西邠州知州王諫俸一級復任三年諫治邠九年賦平訟簡盜賊不生流亡復業將代州人相率詣巡撫都禦史馬文昇乞畱之文昇以聞故有是命○戶部以陜西督餉郎中萬翼等奏缺料豆建議請令河南府以今年應運京倉粟米一萬石保定府廣盈倉六萬石共攺豆五萬石京場及北新場馬艸各十萬束保定府倉折色艸三十萬束俱徵運延綏接濟今年原派狹西羊攺派河南北直隸陜西秋冬二季該班人匠暫免赴京令儧運糧艸其山西陜西河南軍馬所經之處戶口鹽鈔悉爲寬免從之

○壬午端陽節賜百官宴於午門

○陜西寧夏地震

○甲申命四川都司帶俸老疾署都督僉事周貴子鳳代其原職成都後衛指揮使

○兵部錄延綏崖窯川馬連要鴉兒巷黃甫川等處戰功奏請升賞官軍以示激勸且言巡撫延綏左副都禦史王銳及都督僉事房能太監秦剛近以所屬失機有旨令殺賊贖罪而巡撫大同右副都禦史王越及遊擊將軍都指揮使範瑾都指揮僉事許寧皆特調督戰將臣其升賞未敢擅擬詔升越爲左副都禦史瑾爲都督僉事寧爲都指揮同知能銳剛準其贖罪余官軍四千九百七人各升賞有差

○鎭守陜西右都督白玉陳禦寇方略一延綏邊方東西綿亙二千餘里通接察罕腦兒斷頭山諸處最爲要害諸營堡防守官軍俱於陜西南陽潼關摘調每歲分番往來無常恐非經久之計切見楡林城安邊營神木縣系邊境要衝土地廣饒水艸便利宜於其地各立一衛或分調延綏慶陽三衛官軍或編送內外問擬刑徒及近歲淸出諸衛新軍守禦其地一虜寇近年以來稔知我邊軍馬單弱營堡寥落輙肆侵掠今河冰已解尙在河套且各堡屯兵相離路遠猝遇有警不能應援切見楡林等營堡舊調諸處守備官軍彊弱不齊宜於其中精簡膂力過人弓馬閒習騎兵二萬分屯三路量加賞賚名曰遊擊令其五人爲伍十伍爲隊編爲伍甲籍其姓名有功則同升無功則並戮又推舉可用武臣三人一人充總兵二人充遊擊專用禦寇仍請敕文武大臣一人賫紀功勘合同總兵等官卽軍中激勸升賞假以生殺之權其所選官軍中路一萬聽總兵參將調遣其東西二路遊擊將軍各統五千或在安邊神木邊境或駐延綏環慶就糧按伏往來堤備首尾相應使我有掎角之勢敵受腹背之攻一甘寧延綏三邊操備軍士俱系西安左等衛累次選調防禦之數父子兄弟相繼戍邊離彼原衛旣遠數償官馬歲治軍裝勞役不息戶有人丁亦各差操且陜西災旱連年衣食缺乏𨿽給口糧不足以贍故軍士逃亡殆以千計今軍旅方殷恐漸乏人守禦乞令各邊守臣查勘所調旗軍多寡等第如京軍事例或聽於原衛全支月糧一石或聽優免餘丁差役使助軍費或聽歲加賞賚倒死官馬令守臣區畫眾爲買補則軍伍無逃亡之患而人心可勸矣一延慶二府所屬環縣合水縣葭州保安州等處民居散漫城堡遠隔招寇剽掠而合水白豹等川銕邊徳靖金湯諸處有城堡墩臺遺址亦有山寨險利之處乞令陜西三司堂上官親詣邊陲查勘舊有墩臺山寨之地量役軍民修築凡旁近散處軍民悉拘入堡守望相助又增撥延慶二府原選土兵分屯操守及各處問擬囚徒定撥墩臺哨守瞭望有警舉火傳報則邊氓有保聚之固矣詔下其章於兵部

○修築四川長寧縣城縣人翰林院編修李永通奏本縣土城卑隘地連蠻獠自國初以來累被攻毀縣治殺掠官民乞下有司展築舊城甃之以石以備後患事下巡按四川監察禦史核實工部奏請從之

○乙酉鎭守薊州永平山海太監龔榮奏福余衛平章遣赤勞溫等至大喜峯口報孛革贊太師孛羅乃王孛羅丞相三人率萬騎東行又幹失帖木兒王率四萬騎駐牧西北阿羅出小石王率萬騎同朵顏衛都督朵羅幹男脫火赤二百騎在西事下兵部尙書白圭言參酌累次傳報夷情則孛羅乃王往年爲斡失帖木兒所敗已奔卜剌罕衛近報又云率眾東來蓋此虜𨿽敗亡之餘而部落猶多恐實紏合醜類收捕朵顏三衛用爲鄕導謀犯邊境矧斡失帖木兒率眾四萬駐牧西北其勢亦盛不可不慮宜令大同宣府一帶總兵等官整兵防禦而大同宣府官軍近以虜囚剽掠河套分調西徵者各五千人有警亦湏起調京軍策應但恐彼處供億不給宜行巡撫等官集議以聞上是之

○虜賊咳失哈伏誅咳失哈紏黨扯必扯勤百餘人入陜西賀蘭山搶掠官軍捕獲至是誅之

○丁亥太祖髙皇帝忌辰奉先殿行祭禮駙馬都尉趙輝承命祭孝陵

○調河南中牟縣知縣王敩於嵩縣孟津縣知縣丁政於盧氏縣嵩與盧氏地險民悍且有銀礦之利巡視侍郎原傑奏宜淂敩等治之故有是命

○免雲南右衛等所並澂江府州縣去年田租一萬四千二百一十六石有奇以水災故也

○戊子晉府方山王羙垣薨王定王之子也母妃張氏永樂丁亥生初封鎭國將軍正統丁巳進封方山王至是薨年六十有四訃聞輟朝一日賜祭葬如制謚曰莊憲

○己丑仁宗昭皇帝忌辰奉先殿行祭禮遣駙馬都尉石璟祭獻陵

○遣掌太常寺事禮部尙書李希安往山東祭告東嶽泰山東鎭沂山東海諸神祈禱雨澤以山東亢旱運河水竭從禮部請也

○命陜西帶俸都指揮楊廣宋琪分番領兵赴甘州備禦

○庚寅旌表孝子任勉等二人節婦尢氏等十人勉直隸開州儒學生張銳山東東昌府儒學生俱以父歿廬墓三年旌其門曰孝行尢氏直隸無錫縣民吳益妻沈氏浙江嘉興縣人縣丞項景亮妾陳氏定海衛餘丁王京妻鄭氏山西靈石縣民吳海妻胡氏江西泰和縣民劉仲斌妻郭氏民羅子弘妻李氏劉仲勉妻康氏韋伯魚妻黃氏浮梁縣民範韋妻王氏廣東歸善縣民劉彥愈妻皆夫亡守志久而不虧俱旌其門曰貞節

○命錦衣衛帶俸指揮同知夏忠子振府軍衛指揮同知常能子廣徐銘子鑑俱代職

○兵部議覆巡視河南戶部左侍郎原傑所言二事謂直隸歸徳衛汝寧所俱在河南而屬直隸巡按禦史其禦史以道遠巡歷不及軍務多至廢弛宜河南巡按禦史並分巡官一體提督又河南嵩縣等處流民盜采銀冶之利宜命署都指揮僉事李瑾守備其地操練兵馬禁捕盜賊仍聽巡撫荊襄南陽都禦史楊璇參將王信節制其布按二司分巡官亦宜帶管議入上是之直隸二衛所命河南巡按禦史一體提督

○命來降虜人把都脫脫伯俱爲正千戶脫脫卜羅爲副千戶脫脫爲所鎭撫把都等俱迆北孛羅乃部下爲幹失帖木兒所敗故來降

○兵部議覆兵科給事中梁璟所言三事一習騎射以便擊剌宜移文各營總兵官嚴督坐營把總官旗遇操之日如法練習務使騎射精閒便於馳驟擊剌庶敵可以折衝一稽籍以除私役宜移文各營總兵官自今三營見操官軍令把總等官以食糧隊伍從實具數候給事中等官至營點閘不淂欺隱如軍數不足私役賣放卽指實參奏一容生理以除民害謂雁門關一帶關口南至崞縣忻州北至繁峙縣山內有居民徵糧田地北口官軍不可禁其樵采止其出入以爲民害宜移文山西巡撫等官會議處置上俱是之惟官軍不必具數

○辛卯禮科給事中張賓言荊襄流民皆各處被災公私急迫而來者也與其驅除之於旣來之後孰若禁止之於未來之先禁止之方要在暫免賦稅而已今各處奏報災傷戶部必覆勘而後停免勘實之命未報而徵斂之期已急況又水旱相仍衣食不給是致結羣聚黨攜老扶幼以求生路荊襄多空地所以爲流民之淵藪也及今不爲區處則他日恐有意外之變請敕該部於凡奏報災傷之處差官往勘淂實卽與停免則民蒙實惠而可預止其逃移之心矣事下戶部覆奏從之

○巡撫荊襄南陽右副都禦史楊璇奏均州並南漳諸縣流民蟻聚盜賊蜂起請以均州千戶所正伍官軍委官操練以備不虞其修理太和山宮觀宜暫令餘丁代役從之

○巡視河南戶部左侍郎原傑奏黃河自古爲河南患蓋以水勢彌漫遷徙不常彼陷則此淤軍民隨處開墾退灘之地以給日食以供稅租蓋以此而補彼也柰何姦詐之徒陰結王府官校槪指爲園場屯地投獻徼賞王府信之輙便標封界至占收子粒有不從者興詞委官動經歲月民不聊生自今有犯者不問軍民捨余俱終身謫戍附近衛所其王府官亦不許陰結受獻致興詞訟違者一治以法則姦猾有警而民無橫擾矣又彰徳懷慶河南南陽汝寧五府山多水漫衛輝一府沙鹻過半軍民稅糧之外僅可餋生開封一府地𨿽平曠然河決無時洪武間蒙太祖髙皇帝恩例除常稅外荒地許民耕種永不起科景泰時乃創起科例致令姦民互相告訐徵斂日重民迫於勢傾家陪納請如舊例凡軍民有告訐不起科者不聽則可免陪償之患矣戶部覆奏從之夜東方流星大如盞靑白色有光自壘壁陣東行至近濁

○壬辰升荊州右衛指揮同知李震爲署都指揮僉事守備荊沔等處從巡撫右副都禦史楊璇等言震材能出眾公勤有爲故也

○宣府總兵官都督同知顏彪等奏宣府一帶自春入夏烽火不絕邇者獨石馬營邊墩累報有虜入境或出或沒而我兵分調西徵恐此寇乘虛而入勢不可遏乞量調京營騎兵二三千委官統領赴邊守禦兵部覆奏欲調騎步兵三千以往上曰京兵不必調

○癸巳巡撫陜西右副都禦史馬文昇奏陜西三邊楡林最爲要害蓋甘涼可以堅壁淸野而坐困虜寇寧夏可以恃山沮河而守禦叛羗惟羽林河套山澤之利足以資虜人馬之用又兼入境抄掠常獲厚利是以侵犯我邊曾無虛歲每我出兵虜輒遁去徒費糧芻爲今之計誠莫有過於選將練兵豊財足食者也請敕該部會計楡林各堡一歲應用糧芻若干或借撥於鄰近布政司或別行設法措置每歲秋初遣主事一員督軍采艸事竣還京務使常有十數年之積則軍民免轉輸之勞地方無驚疑之患事下戶部議以爲陜西歲徵稅糧及部運銀布計三百十九萬八千三百三十二石彼處歲支糧料並銀布折支俸糧及冬衣布花折收止用二百一十六萬六百八十三石尙餘一百三萬一千六百四十九石此外又有開種鹽糧之類以三年計之可足年半之用以十年計之可足四年有餘其所不足者有司不能依期完納耳請移文巡撫並布按二司總督糧儲官預給各邊所用之數至會派時酌其地理遠近量爲派撥秋收徵完則足以供用不須借撥他省別行措置從之甲午曉刻月犯斗宿下星

○乙未陜西岷州衛憨班等簇番人堅的肖等龍都卜等簇番人勇竹官等洮州衛祿光等簇番僧領占三竹等各來朝貢馬及盔甲佛像等物賜彩叚鈔錠有差

○國子監監丞李伸言前襲封衍聖公孔弘緒自幼失學長而狎近羣小以致干冒刑憲聖明念先聖之裔特加﹤宀十見﹥宥革職爲民卽命其弟榮泰襲封恩至渥也然不豫教之誠恐復蹈前轍伏望畱之京師賜以館捨俾之隨侍班行獲睹禮制退則從遊太學受教師儒俟其學成遣歸奉祀禮部覆奏從之

○巡撫永平眞定等處右僉都禦史閻本奏罷貪酷老疾罷軟官行唐縣知縣李春等五十五員

○禮部言烏思藏等處番僧進貢至者數多賞賜彩叚等物酌議從減從之

○丙申免陜西蘭州靖虜臨洮衛去年夏秋稅糧五萬二千二百三十八石有奇艸四萬八千二百九十八束以旱災故也

○戶科都給事中丘弘奏近閱本科章奏各處旱災𨿽有而山東河南尢甚天下地方𨿽多而臨淸濟寧徳州爲要請敕戶部於臨淸徳州二倉各撥十萬石或以漕運南京水軍衛遭風舡內撥二十萬石於二處水次賑濟其東昌大名於臨淸支給濟南景州於徳州支給濟寧兗州泰和如無儲糧許暫借泰山所貯香錢定擬米價給民至於河南之災則撥歸徳州倉儲十萬石賑濟仍行巡視巡撫官嚴加撫卹禁革姦獘務使貧者淂沾實惠則流離可免矣又各許奏災本部俱覆勘而後免故𨿽荷蠲免之文而無實惠之被請自今各處災傷但申巡撫巡按就行勘實蠲免如無巡撫巡按三司官奏聞者則如舊例仍蠲不急之務罷雜泛之役庶民困可以少蘇矣事下戶部議山東災已遣官往勘香錢可如奏行撥漕運遭風並臨淸徳州糧有礙必欲支二倉糧湏令所在方面官先禁止其遠方聞風而來者及嚴審其附近應給者許賑以五萬石若在二百里外則給以彼處官糧如有不敷方許搬運往賑其河南大名等府災亦令巡撫巡視官隨處撥糧賑給或無糧聽於富家官給印歷舉貸年豊如歷索還示以必信凡所施設務俾官無妄費民受實惠奏聞詔如議行

○丁酉南京十三道監察禦史李瓛等以災異上言五事一賣官鹽以省運送謂先因湖廣災傷撥淮鹽五萬引以南京馬快舡運至彼處賑濟風水不便重勞人力其未運者乞就兩淮變易銀價令原委官賫送爲便一通鈔法以便貧民謂龍江九關�稅錢鈔兼收不便乞如聚寶門各宣課司例一體收鈔其大勝關並江東巡檢司冬春水漧客舡不至該季鈔貫亦宜減免一革鹽鈔以蘇民困謂戶口食鹽之法旣驗口收鈔卽當驗口支鹽今鈔入於官而鹽不及民況收徵之際轉爲姦利十倍中止以一倍入官鈔皆腐爛不淂實用乞通行天下一切減免一禁夫役以節民財謂應天府上元江寧兩縣沿襲舊例每年驗丁出銀謂之上櫃銀以爲修理公廨及往來迎送之費出納之際官吏因緣爲姦宜令有司凡有修理止取工部匠役其往來迎送兩縣止宜量撥人夫免徵銀入官一節貢獻以﹤宀十見﹥民力謂內監歲用馬槽及他器皿之類皆取之南京工部計其轉用之費比諸在京成造不啻百倍自今宜令南京類送價值就於在京成造爲便詔下其奏於所司於是戶部工部尙書楊鼎等各議擬以聞謂賣鹽賑濟宜如所請九關一體收鈔已有近例戶口鹽鈔亦已減半欲盡蠲免恐非長策徵收之斃宜通行禁革馬槽之類俱有舊例南京運造其禁夫役及免大勝江東二關冬春商稅宜令所司勘報從之

○兵部言鎭守延綏等處太監秦剛等奏四月二十九日馬神仙並河西梁諸墩了見虜寇或百十餘騎近墩駐止或三百餘輩往南前行必此寇稱今艸茂馬肥圖爲竊掠故遣輕騎近邊窺覘虛實不可不謹上命監督總兵參贊軍務並延綏鎭巡等官飭兵防禦之

○甘肅總兵官定西侯蔣琬等奏甘肅地方極臨西北近者災異疊見鎭番永昌等處旬日之間累有虜寇出沒殺掠人畜見存備兵單弱而近又奉敕選調莊浪甘涼騎兵四千赴延綏徵剿恐此虜乘間突入則他所援兵卒難策應乞免其分調爲便上從之命兵部移文甘肅鎭守等官統所選兵卽其地操練防禦如有警仍聽延綏調用

○戊戌太子少保兵部尙書兼文淵閣大學士彭時等言近來旱傷去處除南方路遠未知虛寔北方惟山東六府並直隸大名廣府順徳三處夏麥已全無收其次河南地方夏麥或有三二分多不過四五分此三處秋田多未及種間有種者苗稼枯槁將來亦是無成𨿽經累報災傷然有司未免照例覆勘展轉遲延人心不安流移道路勢所必至請敕三處巡撫巡視官設法賑卹凡遇災傷州縣卽爲勘寔具奏以今年該徵夏稅並戶口食鹽鈔貫照數蠲免其見今追陪各項馬匹亦暫停止太僕寺丞暫令回京待後豊年再令買補如此庶恩典出於朝廷人心有所感激民困或可少蘇實爲地方之幸奏入從之

○己亥巡視山西右僉都禦史李侃奏罷老疾罷軟貪酷官左右布政使王允等一百五十九員都指揮朱忠等十八員復上﹤鋶﹣釒﹥自陳比奉詔考察官員其間有年與臣相若而不堪任事者有才倍於臣而貪暴不職者臣皆退之臣今年六十有四才識庸下濫膺重任於事無補敢乞骸骨歸鄕裏詔不許李正芳字秀碩湖廣麻城縣人舉進士授戶部主事麓川用兵以督餉功升郎中歷知東昌南陽保寧三府事皆有能聲其在保寧以軍功加從三品俸尋升山西右布政使爲人有幹局遇事敢爲頗不拘小節允字執中山東歷城縣人由進士授監察禦史升按察使大學士李賢薦之召至京以奏對粗率復出於外尋轉湖廣左布政使以憂攺山西允居官𨿽無大建明然亦質實可取

○庚子復除陜西左參政胡育於陜西浙江左參政王育於山西福建右參政余復於四川湖廣按察司副使張黼於山西

○命故武城後衛帶俸都指揮使池廣弟海襲其原職海有疾不能任事但支俸優餋

○辛丑會昌侯孫繼宗兵部尙書白圭等言會試武舉正千戶劉良指揮僉事魯廣騎射步射俱中原擬之數而二策智識優長文理通暢例加署職二級良署指揮同知廣署指揮使月支米三石都指揮僉事郭鋐指揮僉事孫安指揮同知張欽白珍騎射步射亦中原擬之數而二策頗知故實文理未純例加署職一級鋐署都指揮同知安署指揮同知欽珍署指揮使月支米二石其都指揮賀榮舍人李夔射數𨿽合而策對泛冗難以任用例還原衛從之

○刑部尙書陸瑜奏其鄕人王銓請囑下錦衣衛鞫治銓乃奏瑜不法事辭皆誣妄上以其污辱大臣特杖之百謫戍遼東銕嶺衛旣而瑜上章以衰老求退上曰事旣明白卿宜勉力效用不準罷歸

○壬寅兵部言遼陽官軍在有塔西殺賊者所獲賊屬俱幼男婦女擒斬者僅六人而所報獲功並當先之人乃多至三百五十餘名恐賞至於濫今以禽斬虜級並禽獲領賊叛軍官六員各升一級當先引道並奪回被虜男婦俘獲賊屬及被傷官軍人等四十四人給賞餘皆不與其副總兵都指揮僉事韓斌先以失機令殺賊贖罪今𨿽親督戰陣以效功勞然所淂不償所失乞聖裁

上曰是韓斌準其贖罪

○癸卯代府宣寧王遜炓薨王簡王之第七子也母妃徐氏永樂癸卯生正統二年冊封爲宣寧王至是薨年四十有八訃聞輟朝一日賜祭葬如制

○延綏立功都督僉事李文以從徵虜寇有功升爲都督同知

○甲辰初上欲於西山建佛閣六科給事中言去歲䢐今四方旱暵夏麥無收秋成難必百姓嗷嗷張口待哺陰霾晝晦雨雹地震無處無之荊襄流民彊梗未服陜西虜寇侵掠邊疆天道譴告於上人事未寧於下是以致勞宸慮宵旰孜孜惟恐一民之失所一方之未安分遣大臣巡視天下動調官軍遠禦邊方又減京儲以賑饑民﹤宀十見﹥賦稅以蘇困苦此皆陛下敬畏天威愛餋元元之深意今乃遽起無名之工爲不急之務有傷治體徒費國用然工役之資𨿽曰出自內帑是亦生民膏血祖宗積之以備兵荒之用者當此多事匱乏之時不宜輕費若謂建閣果有福利則以之賑濟饑民而免流離之苦賞勞軍士而有效死之節其爲福利豈不大哉又聞近來國用較之往年多增數倍誠恐饑困之民有司逼迫失所老弱轉死溝壑壯者聚爲盜賊姦頑竊發患生不測當是之時𨿽有佛閣將安用之邇者山東等處旣蒙聖恩﹤宀十見﹥免賦稅馬匹今修理宮殿坐派物料又及前項災傷地方是猶病者方補以參苓之劑而又投以峻利之藥其不危者幾希矣﹤鋶﹣釒﹥入上曰歲荒民饑朕所深卹𨿽不淂已之役猶當停免彼西山佛閣何益於事其亟已之

○乙巳巡撫永平等處右僉都禦史閻本乞致仕許之

○命四川筠連縣夷首阿坎培爲岔口巡檢司巡檢以四川守臣言流官巡檢不通夷語阿坎培熟知夷情眾夷信服故也

○免陜西安定會寧縣去年夏稅一萬四百七十九石有奇安寧會寧通渭寧遠隴西彰縣秋糧二萬六千七百四十八石有奇馬艸二萬八千束以旱災故也

○戶部奏先因湖廣乏糧以儀眞見收餘鹽五萬引運往賑濟然水陸遠險爲費甚廣宜如南京禦史所言變賣淮鹽例令原委官將未運之數會巡鹽禦史變易價銀賫送荊襄巡撫都禦史楊璇糴糧賑濟從之

○陜西督餉戶部郎中萬翼以延綏缺艸請募人上納並開中河東鹽戶部遂定陜西河南山西北直隸所屬兩考吏有能於延綏納艸七百束者送部撥京考九百束者本布政司撥補三考赴部免考冠帶辦事其納一千二百束並在京各衙門辦事吏納七百束者亦如之俱以次附選開中河東運司見存鹽課每引料豆二斗

○命降虜奴他臺爲副千戶溫州衛安置

○丙午參贊軍務右副都禦史王越等議上剿賊安邊事宜分遣諸將操守地方左副總兵劉玉並西路參將錢亮統兵五千五百軍於安邊營右副總兵劉聚統兵三千五百軍於髙家堡大同遊擊將軍範瑾統兵三千五百軍於神木堡宣府遊擊將軍許寧統兵四千軍於龍州城署右都督白玉統兵二千五百軍於懷遠堡都指揮李讓統兵一千軍於淸平堡參將周海統兵二千五百軍於定邊營東路右參將神英都指揮王宣指揮李勇統兵一千五百軍於鎭羗堡指揮陳雲領神機並本堡兵一千三百軍於平夷堡都指揮康永領兵一千軍於雙山堡副總兵林盛統見調寧夏兵五千軍於威武鎭靖淸平寧寨諸堡參將白全統原甘涼莊浪兵四千軍於波羅安邊靖邊諸營堡署都指揮僉事王璽統山西代州偏頭關諸處兵二千軍於孤山柏林淸水諸營堡臣越同太監傅恭顧恆撫寧侯朱永統騎步兵一萬二千有奇軍於楡林城總制中路其東西二路有警則隨城剿殺附近營堡並力夾攻並馳報臣等督同鎭守太監秦剛署都督僉事房能發兵策應務圖成功寧夏地震

○丁未升河南按察使劉福山東按察使李裕山西右參政殷謙山東左參政董昱浙江左參政何宜廣西右參政周鐸俱爲右布政使福浙江裕陜西謙山西昱山東宜廣西鐸廣東從在京大臣會舉也

○復置湖廣興山縣縣洪武初始設至宣徳以來有虎爲害民多耗損遂並於歸州然距州治頗遠且隔大溪雨潦溪溢則民不便近歲各處流民附籍寖繁民請復置縣巡撫等官以聞從之

○襄陵王衝炑奏虜入河套致煩朝廷出師徵討願子孫及壻從總兵等官徵剿效用上以書復王曰比者醜虜潛住河套累犯邊疆已命將出師徵討矣玆淂王奏具見忠君愛國之心朕甚嘉焉但王以宗室至親名分尊崇難與總兵官同事況國家自祖宗以來藩邦無從兵共討例專書以復惟其亮之

○直隸髙郵州壽州合肥縣雨雹大如雞子

明憲宗純皇帝實錄卷之七十九

明憲宗純皇帝實錄卷之八十

成化六年六月戊申朔日食

○秦府永壽王志埴薨王簡王之長子也母妃吳氏永樂甲申生宣徳辛亥襲封永壽王至是薨年五十有七訃聞輟朝一日賜祭葬如制謚曰安惠

○庚戌陜西參贊軍務右副都禦史王越等奏河套虜寇五月十九日圍墩索米西路左都督劉玉率眾禦之二十日入境剽掠東路右都督劉聚與戰敗之事下兵部以爲越等分兵之初能首挫賊鋒功𨿽未集事亦可尙宜賜敕獎勵之上賜之敕曰淂奏爾等親督官軍與賊轉戰致此克捷功誠可嘉玆特賜敕獎勵爾等務在同心協謀激勵官軍遇有賊情相機戰守以收萬全之功勿因小捷遂生怠心用兵之際尢須嚴緊哨探母墮賊計勉之愼之○辛亥貴州署都指揮僉事崔旻老疾命其子鐸代原職都勻衛指揮使

○壬子命故錦衣衛帶俸指揮僉事汪英子智襲職瑛起外戚初爲兵馬指揮景泰中歷升右都督天順初復爲兵馬指揮後復升指揮僉事與世襲錦衣衛帶俸

○癸丑命故南京錦衣衛帶俸達官指揮使哈三哈子哈忠襲職

○河南潁川衛教諭葉春言虜寇入境邊將恐失機獲罪專務城守故賊敢深入請於賊所必經之地每四十里立城堡一所召募居民編立火甲無事則散耕其旁遇警則於此保聚又選精銳士卒爲遊兵巡徼截殺使虜不能入𨿽入亦無所淂又河套餘寇久困無食必致死戰而京兵素驕以素驕之兵與死虜敵難必勝負宜命邊將邀其歸路賊必挑戰吾乃堅壁淸野俟其困而扼之又天下精兵銳馬盡出山西狹西宜召募土人用爲鄕道間諜足益兵勢又淮安爲江浙兩廣之衝臨淸爲畿甸山東之衝潼關乃四川狹西之衝汴梁乃湖廣荊襄之衝中都乃陵寢所在南京爲根本之地守將皆湏淂人宜令兵部區處罷黜貪酷老懦之輩而擇精勤忠勇者代之詔下其章於兵部

○乙卯加延綏徵進馬艸五十萬束及運太倉見收折艸銀五萬兩於軍前買艸應用其馬臨徵時許日加料一升屯守則如舊從督餉郎中萬翼請以時方命將徵虜也

○鎭守陜西太監劉祥奏洵陽商縣及湖廣鄖縣俱有盜起勢甚猖獗命陜西河南湖廣鎭守等官議捕之

○丙辰以遼陽等處殺賊功賞官軍人等彩叚銀布有差

○丁巳秦王公錫汧陽王公鏳各爲其子請書籍以孝順事實等書與之

○六科給事中十三道監察禦史劾奏鎭守廣東右都督馮宗玩寇失機之罪請寘之法上以宗旣召還置不問尋命宗理前軍都督府事仍督操練

○獨石馬營守臣奏偏嶺兒等墩了見境外虜寇或五十餘騎或二三百騎近邊出沒又走回男子言朵顏衛虜酋革幹臺伯顏等意欲西行犯邊見於獨石後駐牧事下兵部言虜情譎詐𨿽陽言西犯實欲乘隙東寇矧賊營離邊不遠不可不備上命大同宣府獨石鎭守等官整兵防禦○火星無光

○戊午周府宜陽王有火�弗薨王定王之第九子也母妃胡氏洪武庚辰生明年冊封宜陽王至是薨年七十有二訃聞輟朝一日賜祭葬如制謚曰憲穆

○升浙江湖州府知府嶽璇爲山東布政司左參政嚴州府知府張永爲江西左參政

○大同總兵官彰武伯楊信奏大同軍士缺馬乞給千匹分俵諸城以備調用詔太僕寺給價銀五千兩市馬五百匹與之

○己未遣內官祭中霤之神

○致仕都察院右副都禦史陳泰卒泰字吉亨邵武人幼從外氏曹姓旣貴乃復姓陳永樂癸卯領鄕舉授安慶府學訓導正統丁巳以薦爲監察禦史擢四川按察使鎭守都禦史寇深誣以杖殺人下刑部獄久之始白己巳北虜內侵命協守紫荊關巡視沿邊諸堡景泰攺元轉大理寺右少卿守白羊口升都察院右僉都禦史鎭易州甲戌遷左僉都禦史﹤鋶﹣釒﹥理徐州呂梁二洪及運河丙子巡撫江南蘇松嘉湖諸郡英廟復辟被譛左遷廣東按察司副使連丁內外艱復起爲左僉都禦史巡撫四川進右副都禦史巡撫江北淮揚諸郡兼督漕運

上初卽位乞致仕許之至是卒訃聞賜祭葬泰操守淸白有才力敢爲爲禦史時以搏擊淂名所至風稜甚峻貪墨多自引去威名至今著於吳蜀云

○庚申命金吾左衛帶俸指揮同知孔文子俊金吾右衛帶俸指揮僉事張瑛子能阿行子進玉俱代職

○癸亥鄭府左長史張鐸奏鄭王長子年長未請封及婚配父子日生嫌隙屢以啟王輙忿怒紀善彭�王由又�王諒亦因諫勸遭辱況臣年老精力衰憊乞令休致仍乞攺�王由又�等於他府奏至上允其請乃敕鄭王祁瑛曰淂長史張鐸奏王與長子見滋日生嫌隙對眾每言其母韓氏齷齪百歲之後難與同廟見滋是我爲世子時生如何襲淂王爵聞人勸諫輙便忿怒不知果有此事否如或有之甚是非禮豈可傳聞於人自今宜痛加攺悔篤敍天倫爲長子請封擇配卽便具奏施行毋徇一己之私毋惑下人之議且王獨不見臨川王父子之事乎義不兩全𨿽悔何及王宜深思熟慮以爲鑑戒庶克保全名爵無有後悔

○甲子上以會舉官多有未當諭吏部臣曰今方面多缺員爾等務選任淂人每缺推舉兩員來聞不必會官保舉著爲令

○命福建署都指揮僉事武成總督備倭○攺淮揚二府舡料鈔收米每鈔五貫折收京粟米三升貯於近倉以備賑濟候豊年住折仍令在京文武官成化六年俸鈔亦暫住支以去年亢旱故也

○夜月犯泣星

○乙丑升福建按察使劉敷爲福建左布政使湖廣按察使項璁爲江西右布政使四川副使宋欽山西副使王琳江西副使洪弼張剛俱爲按察使欽河南琳山東弼福建剛湖廣

○丙寅調福建邵武府知府盛顒於延平延平府知府馮孜於邵武時巡視福建都禦史滕昭言邵武事簡而顒之才有餘延平事劇而孜之才稍緩請互調之故有是命○獨石馬營守臣奏初十日以來羊川等墩了見境外虜寇或二三千或七八千多至萬餘及朵顏衛夷人多近邊潛住上命兵部移文宣府獨石大同密雲鎭守等官整兵防禦

○丁卯賜詹事府少詹事兼翰林院學士柯潛母宜人戴氏祭戴氏受五品封例不該祭時潛父守制家居復遇母喪具本乞恩故有是命

○守備偏頭關都指揮使馮慶以貪酗罷命都指揮使戴廣代之

○戊辰順天河間永平等府大水

○己巳升吏部郎中張寰刑部郎中王克復陳儼禮科都給事中魏元戶部郎中程泰禮部郎中孫洪山西布政司左參議王儉俱右參政監察禦史陳相閔圭陳偉吳璘刑部郎中彭韶浙江按察司僉事辛訪俱副使寰浙江克復圭偉江西元訪福建儉儼相山東洪璘山西泰廣西韶四川

○巡撫山東右副都禦史翁世資奏罷老疾罷軟貪酷官左參政馬進等三百二員都指揮吳勣等一十八員

○庚午詔以直隸滑縣並河南獲嘉縣積余倉糧賑濟寧山衛缺食軍余候豊年如數還官從巡視大理寺右少卿宋旻請也

○賞定遼左等衛官員旗軍都指揮髙名等五百一十二人銀布有差以遼東遼陽等處殺賊功也

○吏部尙書姚夔言自六月以來淫雨浹旬潦水驟溢京城內外軍民之家衝倒房舍損傷人命不知其算男女老幼饑餓無聊棲遲無所啼號之聲接於閭巷按周禮以歲時巡國及野而賙萬民之囏厄以王命施惠然則被災囏厄之民正王命所當施惠者乞分遣給事中禦史錦衣衛及戶部官督同五城兵馬司取勘房舍衝倒者與米一石損傷人口者與米二石少賙囏厄之苦用廣賑卹之仁上從其言

○戶部郎中萬翼等奏楡林東西營堡及調遣京營各處軍馬六萬有餘日費糧餉艸料以數萬計其艸束欲取之內郡則道路回遠欲市之邊境則價直騰貴加以歲饑民不聊生往往有竄入山谷者今又有催徵供億之苦誰能安之況醜虜猝難殄滅聚眾數萬徒費財力請量畱精兵固守以節邊儲以安民生事下羣臣議於是兵部尙書等官白圭等言虜眾寇邊徵之固非淂已而翼等以歲饑民困爲慮亦宜從權處之然兵難遙度宜敕總督軍務太監傅恭都禦史王越等僉議如虜勢可滅則並力進剿早圖成功以省大費或虜勢稍緩不可窮追卽散遣原調官軍陜西萬人還本地操候偏頭關二千人還黃河七堡就糧仍量畱京營大同宣府諸處精銳騎兵萬五千在邊無儆令近堡牧放給以艸價有警卽拘入堡給以艸束其餘軍馬各委隊長率領於環慶延綏旁地就糧不支艸價聽候調用凡事悉聽區處以聞仍令翼等暫收艸價及時措買以備秋冬之用上是之賜恭等敕曰近郎中萬翼等奏謂邊方旱災重以飛挽之役民力疲甚將有流移轉徙之患欲量畱精兵以安民生事下有司廷議皆以軍旅之事難於遙制宜敕爾等處之敕至爾等其詳審有司所議而因時處畫如其餘兵馬可罷亦宜審處回奏夫軍旅本以爲民然民生困苦尢當軫念爾等從公議之毋徇己拂人庶邊鄙可安副朕委任之意

○辛未以修葺淸寧宮並各城垣增內官監軍民匠役食米月一斗鹽一斤

○命總兵官趙輔工部尙書王復太監黃順督官軍修理九門城垣﹤鋶﹣釒﹥浚諸巷水道

○遼府儀賓劉達有罪革職達承府檄進香裕陵因而挾妓飲酒官校廉淂其狀下錦衣衛獄至是刑部議擬革職上從之命戴民巾隨住

○壬申山東陽信縣雨雷聲如嘯隕石一碎爲三其色外黑內靑○癸酉

孝莊睿皇后大祥遣駙馬都尉石璟祭裕陵

○雲南木邦孟密罕八法遣陶孟放隴等來朝貢象馬及金銀器賜宴並衣服彩叚等物有差

○甲戌兵部尙書白圭議監察禦史聶友良所陳備邊五事其一欲於延綏地方設遊擊將軍三人選陜西精兵萬騎於虜寇出沒之所築立三堡分兵操守宜令狹西鎭守諸官詳議果所設兵將利於邊務可免諸路調發之勞其二邊將多輕率寡謀屢墮賊計欲榜諭各邊深謀掎重寇至不淂輙發兵徼擊則恐恇怯之徒淂以藉口害事非小窒礙難行其三欲簡命指揮以上年力精壯者特命提督十二營內外文武大臣練試弓馬操演戰陣使諳曉韜略遇警用之宜如所言令總兵等官時加考驗以備緩急其四淸角�羊軍伍甫至輙逃皆所司不善撫卹所致切中時病宜行諸道淸軍禦史並按察司嚴戒衛所官俱善加撫卹如有故違以致失伍數多者聽參奏處治其五宣府所屬衛所多臨邊要地其把總掌印軍政屯田指揮等官又徵守要職近因逃卒數多令一歲再至宣府比較輙從騎士往返動以月餘萬一有警乏人防禦宜移文宣府鎭守巡撫大臣自後應合比較指揮千百戶不必調取卽令各城參將守備內外等官量加罰處有故縱私役重情聽巡撫巡按實聞究治詔如所議

○乙亥兵部尙書白圭等議戶部郎中萬翼所言邊事其言故事邊境封疆之外軍民不淂擅出耕牧爾歲守邊諸將乃私令軍士於界外開種沃地於各堡分牧頭畜招寇虜掠因糧於我欲令巡按禦史行邊禁約宜移文延綏鎭守諸官禁之違者聽巡撫巡按奏治其言山東逃民見在神木葭州諸邊營堡耕牧致生邊釁俟無事之時欲審其籍貫給以口糧省令復業有居處成家願編軍伍者聽宜移文巡按並三司分巡官如所擬行之其言各邊將帥以損兵爲失機寇至則嬰城閉匿欲遣科道一人在邊巡察凡遇有警敵眾則固守而要其歸敵寡則並力以殲其眾然兵無定法宜移文守邊官員有寇則相機戰守寇眾則互相應援不淂依違誤事其言各邊營堡守了官軍羸壯貧富不同守備等官或包辦月錢或占爲匠役或令耕田取稅中鹽取利故有力者偸安自逸貧弱者久守墩臺欲專遣禦史一員往來點視凡守墩官軍季一更代然今各邊有警專人巡視恐致煩擾宜移文巡撫官嚴加禁約務使差役均平違者聽巡撫巡按官奏治其言楡林東西地方胡寇出沒之所欲增設營堡墩臺量調守望軍馬宜移文鎭守等官令詳議可否以聞其言欲如舊制以奮勇當先者爲奇功不次升賞以斬獲首級爲次功量加賞賚𨿽近年間以奮勇當先與擒斬一例升賞然皆斟量賊情功次多寡處之實非舊制蓋奮勇數多恐賞至於濫宜仍如近例因功升賞當先官軍有出眾奇功聽總兵等官擬奏區處其謂艸枯之後欲遠出燒荒以敗虜謀秋成之後欲拘集編氓以防侵掠皆近已奏處又謂河冰旣合欲依時鑿冰以絕寇道楡林二路欲增設遊擊以專守禦皆窒礙難行又謂楡林東西二堡在墩官軍並邏卒勞苦特甚欲間歲給白金一兩皮襖一件著爲定例則恩典所出伏乞

聖裁上皆是之其楡林守墩官軍並邏卒見在禦寇效力命鎭守巡撫官察其勤苦者特與賞勞不爲常例

明憲宗純皇帝實錄卷之八十終明憲宗純皇帝實錄卷之八十一

成化六年秋七月丁丑朔享太廟奉孝莊睿皇后神主詣廟享祀

○遣內官祭司門之神

○戊寅賞狹西延綏黃甫川等處殺賊有功官軍大同右等衛指揮僉事楊恕等四千六百八員名銀絹布有差銀一萬一千四百六十八兩絹九百一十二匹布一萬三百三十二匹

○免四川重慶成都順慶並東川軍民四府六州十四縣稅糧二十三萬一千二百六十石有奇以旱傷故也

○平虜將軍總兵官撫寧侯朱永奏虜寇阿羅出等久屯河套擁眾犯邊官軍於張厚家川蘇家寨等地遇賊轉戰十餘合敗之生擒二人斬首十五級獲馬四十五匹器仗九百二十六事奪還被虜人畜甚眾兵部請敕太監傅恭顧恆總兵官朱永都禦史王越副總兵劉聚遊擊將軍範瑾等以獎勵之上從其請賜之敕曰得奏具悉爾善於用謀官軍勇於效力致此克捷誠爲可嘉特玆降敕獎諭敕至爾等尢宜從長計議酌量人情事勢相機戰守毋恃此而忌致墮賊計愼之愼之

○己卯今上皇帝生上之第三子也母曰紀氏

○升監察禦史徐茂兵部郎中陳渤爲福建布政司右參議監察禦史楊瑯刑部員外郎劉時敩大理寺右寺副楊徳南京監察禦史李瓛大理寺右寺正鐘珹爲按察司僉事瑯瓛時敩俱山東珹徳俱福建

○庚辰仁孝文皇后忌辰奉先殿行祭禮遣駙馬都尉王增祭長陵

○南京禮部左侍郎章綸奏乞省祭許之○兵部奏近者京城內外彊竊盜數之成羣肆行劫掠請嚴禁治之上曰盜賊縱橫皆兵馬司及錦衣衛應捕官校不用心緝捕所致已往姑恕復怠慢縱容廢職誤事者聽指揮朱驥等參奏究問降調邊方其能擒獲彊賊有勞者具奏給賞

○辛巳命給事中禦史督五城兵馬具京城內外軍民被水患該賑卹者數凡一千九百二十戶戶給米一石死傷者加一石

○免直隸淮安鳳陽廬州三府滁州等州並直隸武平滁州六安儀眞廬州淮安等衛所被災秋糧八萬八千九百九十石有奇艸一十四萬七千八百五十包有奇

○壬午升廣西按察司副使周璹爲廣東按察使尋以巡撫都禦史韓雍奏其在任乏淸譽罷之

○楚府通山王季垟薨王靖恭王之子也母妃郭氏永樂戊子生初封鎭國將軍正統丁卯靖恭王薨襲封通山王至是薨年六十有四訃聞輟朝一日賜祭葬如制謚曰莊簡

○甲申以孝莊睿皇后神主將祔廟遣秀王見澍詣太廟祭告

○升吏科左給事中程萬里禮科左給事中霍貴俱爲本科都給事中

○免直隸鳳陽府五河懷遠霍丘三縣楊州府通州夏稅小麥六千八百二十石有奇以水災故也

○己酉奉安孝莊睿皇后神主於太廟是日上不視朝具淺淡服詣幾筵行祭告禮如儀司禮監官奉神主如太廟上隨行至廟門具祭服奉安神主於寢廟祭祀如時祭儀百官陪祀禮畢赴奉先殿行安神主禮撤去幾筵

○丙戌有旨朕弟秀王之國凡諸合行事宜所司詳具以聞越二日禮部以親王之國禮儀悉如徳王例條列具奏報可

○命都察院右都禦史項忠吏部右侍郎葉盛賑濟饑民右府署都督僉事李曰�永撫治屯營時錦衣衛指揮朱驥等奏京畿及山東地方旱澇相仍以故京城內外饑民多將子女牛畜減價鬻賣其勢必至於攘竊劫掠又訪得各處屯營達官人等亦隨處羣聚彊借穀米或行劫奪乞簡命在廷文武大臣親詣京畿府州縣及達官屯營所在設賑濟撫諭使之得所免致流離轉徙暴橫爲非事下戶部議以爲宜故有是命

○升南京刑部郎中章格爲廣東按察司副使刑部署郎中範鏞爲廣西副使

○松潘副總兵都督僉事湛淸等奏五月內麥市簇賊首麻惹兒等紏眾劫掠三岔子等處議調官軍剿殺至黃盛艸場遇賊分兵夾攻就陣射殺麻惹兒子斬賊首五十二級並獲其長槍等物

○辰時金星見於已隨入井宿

○丁亥巡撫淮揚右副都禦史陳濂奏罷老疾罷軟貪酷官鳳陽府知府張鄜等一百七員

○太僕寺寺丞沈銘分理保定府馬政行縣至博野受羣長賂事覺問擬爲民○戊子常徳大長公主薨公主宣宗章皇帝之第三女母曰孝恭章皇帝永樂甲辰生正統丁丑冊封常徳長公主下嫁駙馬都尉薛桓成化丁丑加封大常公主至是薨年四七有七訃聞輟朝一日賜祭葬如制

○上以南北直隸及河南山東等處多水災民生艱窘命兵部暫停禦史印馬俟來年並印

○上諭吏兵二部臣曰五城兵馬多不稱職爾吏部會兵部並錦衣衛官簡其不勝任者攺調外任別選有風力者代之於是尙書姚夔白圭等選指揮張寧等八員堪任其傅潤等二十二員不堪任因言兵馬之設職專防察姦宄禁捕賊盜﹤鋶﹣釒﹥通溝渠巡視風火其責頗重邇來內外官及諸勢要不循舊制凡事無分公私大小皆屬幹理又從而淩辱之且占役夫甲獘非一端乞嚴禁前獘稍重其權仍增置副指揮二員分理其事有不職者黜之上可其奏命自今兵馬司務遵舊規行事內外官不得擅自差遣及占役夫甲違者許徑自奏聞未幾復奉聖旨京城內外盜賊縱橫兵馬司錦衣衛應捕官校不用心緝捕前事姑不問有再犯者降調邊方有功者賞勞之於是指揮張寧等復奏內外官家屬並勇士匠作人等往往恃勢不肯坐鋪兵馬火甲爲雜差所擾如刑部檢屍錦衣衛分撥房屋市曹決囚南海子巡視及神木廠惜薪司大慈仁寺各處守門巡廠掃除皆有事其間至於內官放河燈之類往往追呼兵馬急於星火稍不如意輙市辱之一日之內奔走無時官少事多不得職專巡捕乞每城增吏目一員弓兵二十名容令各官朔望朝參專理巡街巡夜兵部覆奏寧等所言皆是宜嚴禁之官旗匠役之家丁多者皆令坐鋪市曹決囚錦衣衛分撥房屋止許委官一員同事奏入上皆從之且詔自今兵馬職任旣專若復怠慢誤事必重罪不宥時議者以京城坐鋪一事甚爲居人之害蓋每鋪立總甲一人以丁多者充之率三月一更每旦受事官府至晚不得息一月之間所經衙門二十七處謂之打卯官中供應皆取之更夫謂之紙筆燈燭錢不足總甲輙出私錢補之錦衣衛旗校夜巡需索酒食卽不得輙加箠楚害甚於盜貧民苦之多賣屋僦居以圖免坐鋪而中外有勢者各庇其私人當坐鋪者盡爲奏免守更之夫皆雇丐者充之夜聞盜起皆反關不敢出明日止報某處有盜或劫財或傷人與否而已𨿽曰因寧言其獘故在今則愈甚矣○禮部申明監生撥歷事例時國子監監生互爭撥歷年月資次各援科條爭辯不已祭酒陳鑑以兩詞具聞於上乞敕禮部酌中定制以息紛爭事下所司禮科參馭之而鑑不平上章辯之曰近擬監生周中等言於天順七年九月以後入監成化五年五月間禮部行取依限復監共準坐監六年之上見今撥歷監生與中等年月多有不及欲先撥歷又據監生王端等言天順七年三月以後入監成化四年二月初行取覆監除依親外實坐監食糧已經二年之上欲照本監序出通知文簿撥歷其周中等入監行取復班俱各在後實坐監未及一年卻欲攙先撥歷以此兩詞奏請定議今禮科輙參臣等除去通知文簿任私撥歷以啟爭端且本監止憑通知文簿考驗明白序出監生姓名揭於學門壁上萬目通視憑此撥歷何嘗除去通知文簿而給事中不究其實妄爲參語奏上下禮部覆奏舊例監生以坐堂月日淺深次第撥歷近年以存省京儲遣回監生依親就學其在家月日亦準作坐堂之數及文移行取以出部日爲始計程亦作實數此外事故及患病俱作虛曠已是定例今諸生不遵舊規妄意紛爭宜令本監一遵舊例不分先取後取監生一皆查究年月明白除虛曠外仍以實坐堂與依親準作坐堂月日通計淺深以次撥歷若查曠監生增損月日許受抑者指陳而執治之其行取監生必待文移到彼原籍轉給本布政司批文起送若途次不經布政司與南北直隸者轉於本府批文起送其有預給縣批及於放回原引托言買書遊學至京欲攙先入監者俱執治之仍計其地裏遠近水程月日悉作虛曠其有從宦父兄者亦湏宦所保明起送然後聽之上允所議

○己丑監察禦史鄭已坐罪謫戍邊已巡按甘肅頗矜傲文移有總兵等官一體遵守等語時定西侯蔣琬爲總兵官憾之及已檢閱軍士謂琬與鎭守太監顏義多役占當究其事未舉而語泄琬乃奏已與隨行吏人受屬衛賂遺及往來肅府儀賓髙嵩家飲酒嵩多用樂婦歌唱侑飲且嵩有所受業師亡而娶其妾趙氏俾出見奉觴又謂已所至騎從鼓吹甚盛數笞辱下人責其不能承奉諸事因命官往勘械已等至京仍命法司會問已嵩初俱擬爲民詔以己不遵憲體特謫充邊衛軍琬所奏受賄侑飲事皆誣置不問

○庚寅升大理寺左少卿喬毅爲工部右侍郎○升翰林院檢討張廉爲吉王府左長史李顯爲右長史待詔李傑施靖爲紀善中書舍人施昂爲審理正李晟爲審理副時吉王年長出府故也

○命給事中禦史各一員同順天府委官賑濟附近被水流移來京小民每大口三斗小口一斗五升

○戶部奏刑科給事中苪畿建言蘇常等府民運之米以十分爲率量免一二分仍行禁約收受之際毋得多取及行原籍官司量加優免差役緣民運之米所以供給內府之用及在京文武衙門官吏俸糧歲收僅給歲用例難減免其言禁約收受之際不許多取宜行各該衙門收糧委官如遇納戶運到糧米曬晾以乾爲度不許多取斛面及行各該府縣將各納戶雜泛差役量爲減免一年以蘇民困從之

○兵部奏大同胡柴溝等處殺賊有功官軍共一千九百五十六員名宜加升賞但其中總兵官彰武伯楊信副總兵都督僉事徐恕參將都指揮同知張瑛乃是守邊將帥職在運謀設策指麾將士以破敵立功其捕一虜斬一馘乃士卒之事豈可與之混同報功殊失大體然信等及太監韋正監丞羅付陳政俱督戰內外重臣非臣等所敢專擬請自上裁上曰楊信徐恕張瑛本不當混同報功但旣能敗賊與韋正仍從厚給賞羅付陳政升一級餘皆依例升賞有差

○鎭守獨石馬營薊州永平山海密雲古北口居庸等關諸臣各奏言六月間驟雨彌旬山水泛漲平地水髙二三丈許衝倒城垣壕塹堤壩丈以萬計坍塌沿邊一帶墩臺座以百計漂沒倉廒鋪捨民居並人畜田禾軍器等項難以數計兵民橫罹患害莫斯爲甚欲將衝塌城垣墩臺修理以備不虞柰工役繁多一時無所於辦事下工部請令各隨緩急修理詔悉從之

○辛卯中元節遣駙馬都尉石璟楊偉分祭長陵獻陵景陵裕陵文武各分官陪祭

○遣內官祭恭讓章皇后陵寢

○夜東方流星如盞大赤色尾迹有光自婁宿東北行至畢宿○癸巳巡視順天等府右都禦史項忠等奏順天永平河間眞定保定五府被水災傷民多失所請停追馬以蘇民困嚴飭兵備以防不虞從之

○命造鍍金銀印給賜大慈恩寺妙勝惠濟灌頂國師班著爾藏卜

○甲午太宗文皇帝忌辰奉先殿行祭禮遣駙馬都尉石璟祭長陵

○乙未命戶部郎中李寬提督永平山海薊州等處糧儲兼理屯糧

○南京禮科給事中常顯等劾奏守備成國公朱儀等役占軍士當治以罪命俱宥之但戒無得再犯

○丁酉命故遼東東寧衛帶俸都指揮僉事金榮子俊襲父原職指揮使貴州都指揮僉事金桂子琮代父原職爲淸平衛指揮使

○開設福建漳平縣先是巡視都禦史滕昭等奏龍巖縣去漳州府治四百里與汀洲之上杭縣接境山嶺崎嶇民性頑梗官府有所追徵勾攝公肆旅拒蓋以鄕落居民去縣治甚遠難以控制乞分縣之居仁等五里及割上杭縣民之去縣治遠而與其地相近者別爲一縣於地名小靑阪立縣治就將舊縣原轄巡檢司在其境者屬焉從之○戊戌曉刻月犯昂宿

○戶部奏準開中偏頭關兩淮運司成化四年鹽十萬引每引納谷艸二十束兩浙運司成化元年鹽六萬六千八百六十餘引每引納谷艸一十策從巡撫山西右僉都禦史李侃請也

○己亥升兵科給事中劉恭南京兵部郎中李淸俱爲河南布政司右參議按察司僉事王齊監察禦史陳選俱爲河南按察司副使刑科給事中王誼監察禦史顧浩南京監察禦史李英刑部主事楊琛俱爲按察司僉事誼浩河南英福建琛廣東

○甘肅總兵官定西侯蔣琬等奏築完甘州沙河拒敵堡周二百丈四十里店屯堡周四百一十丈

○建州左衛女直都指揮卜花禿等各來朝貢馬及貂皮賜宴並金織衣彩叚等物有差

○庚子監察禦史康驥奏請﹤鋶﹣釒﹥浚張家灣橫河口小灣套以泊運船修墊自京城抵通州往來要路以便糧運上命俟年豊爲之

○辛丑升山西行都司都指揮使馬�爲後府帶俸都督僉事以胡柴溝殺賊功也

○鴻臚寺少卿石澄奏乞歸省許之

○壬寅選訓導張黼等二十五員充吉王府官定倉庫名廣實

○錄故太子少保禮部尙書兼文淵閣大學士陳文子璋爲中書舍人

○四川朵甘思宣慰使司都指揮僉事鎭撫都綱番僧人等卓嵬等來朝貢方物賜宴並衣服彩叚食茶等物有差

○朝鮮國王李娎遣陪臣金國光鄭蘭宗等奉表來朝貢方物謝賜其先王謚號祭賻並令娎襲位及賜誥命冠服恩賜國光等宴及金襲衣彩叚等物有差李娎又奏伏蒙朝廷遣使賜敕諭以建州虜情俾臣先事堤備聖訓諄切臣不勝感激謹依詔旨行令邊將嚴加防備謹具奏聞

○工部奏通州至武淸縣蔡家口河口並堤岸被水沖開一十九處宜起債兵民並工修築以便漕運上從之命侍郎李顒董其役

○癸卯升南京錦衣衛指揮僉徐顯隆署中都畱守司正畱守事時正畱守缺員例應皇親協守兵部以顯隆名聞遂命之

○戶部奏給事中韓文等勘實通州張家灣等處被水軍民二千六百六十戶漂損房舍六千四百九十座溺死軍民六十餘人漷武淸二縣通州左右定邊等衛被水軍民亦皆稱是上命所司賑濟之

○甲辰調福建鎭海衛后千戶所爲漳平守禦千戶所增置平南平西二驛

○命女戶及孝義軍優免雜差者三世後一體差操從南京給事中常顯等奏也

○延綏總兵官署都督僉事房能等奏虜寇擁眾入境官軍於開荒川等處據險截殺追至三角城等處轉戰三十餘合擒斬賊級一百有餘並獲其戰馬兵器

○巡按直隸監察禦史張誥奏請修築靜海以南臨淸以北一帶河口之被水沖塌者以便漕運從之

○平虜將軍總兵官撫寧侯朱永奏虜賊萬餘自雙山堡分爲五路往南深入臣等會議太監傳恭居中調度都禦史王銳固守城池永與太監顧恆都禦史王鉞督同太監秦剛署都督房能率京營大同宣府官軍出城增調都指揮康永等兵往截賊之西路通調遊擊將軍都督範瑾參將都指揮神英與副總兵都督劉聚等兵往據賊之東路又調把總都指揮等官各據分地駐兵聽用是日晡時會雙山堡翼日把總指揮孫鉞等至開荒鋪遇賊迎戰先僅二千餘騎後乃倍之官軍見其勢眾下馬列陣旣而右哨指揮蔡瑄等兵繼至俱嚴陣以待間一虜酋耀甲策馬擁眾來突官軍並力對敵戰十餘合前哨指揮楊琳等兵自東山黑屹山�答左哨都指揮柯忠等兵自西白馬廟與臣等兵並至鏖戰二十餘合賊少郤官軍乘勝馳之殺傷甚眾賊遂潰追至四口川賊復登山聚敵官軍直搗其前敗之遺棄糗糧服器及所掠牛羊等畜蔽溝川野又追至牛家寨正遇都指揮吳瓚等兵賊見我兵少分三面攻圍都指揮馬儀等兵自張家山指揮李鎬等兵自麻莊山至並力進戰十餘合指揮滕瑾等兵亦至戰又數合劉聚範瑾神英等兵分據南山夾攻殺傷甚眾就陣奪旗號拐子喇叭賊遂奔遁從新寺溝等處尋路出境劉聚等自爛泥河臣等自張家川分道追出境外日暮收兵前後生擒賊三名斬首一百六獲賊馬一千六十二射死賊馬二百八十一騾七十六鎧甲弓矢器械等物七千二百六十四旗號一纓頭拐子二木喇叭四奪還牛羊等畜七千有奇審知虜酋阿羅出亦爲流矢中傷脫身而遁餘賊號哭散走邊城老稚歡呼稱捷奏至上命升奏捷者一級賜敕獎勞永等曰得奏具悉足見爾等調度得宜致此克捷功能可嘉玆特賜敕獎諭敕至爾等務須同心協謀激勵官軍遇有賊情相機戰守以收萬全之功勿因小捷遂生怠心用兵之際尢須嚴謹哨探毋墮賊計勉之愼之

○乙巳賜秀王汝寧府稅課鈔

○巡視河南戶部左侍郎原傑奏罷老疾罷軟貪酷官通判侯云等二百四十三員都指揮吳迪等九十八員

明憲宗純皇帝實錄卷之八十二

成化六年八月丙午朔賜秀王食鹽歲一百引兩淮運司支給本府內官內使隨王之國者許於河南汝寧府官倉每員月支米四斗五月而止從王請視徳王初之國例也

○免山西汾州去年秋糧二千五百七十石有奇以汾河水溢傷稼從巡撫都禦史李侃之請也

○丁未釋奠先師孔子遣太子保吏部尙書兼文淵閣大學士彭時行禮

○府軍前衛掌衛事都指揮僉事穆寗貴請老命都指揮同知謝寧代掌衛事

○南京監察禦史鄭節言六事曰敬天納諫尙儉固本禁姦擇材其納諫略云國家必置諫臣猶人家必畜司夜之犬犬司夜而吠吠其形可也吠其聲亦可也夫然後盜賊不敢竊發主人得以髙枕而臥若厭其吠而訶止之己爲不可況逐之遠去使家無吠犬無乃大不可乎近年言事之臣累出補外實亦類是伏望聖明悉令敍復且加超擢以餋忠直之气以遏姦宄之萌以彰聖天子納諫之盛羙﹤鋶﹣釒﹥入上以爲泛言常事不必行下其章於所司

○巡撫貴州右副都禦史奏敬奏備邊在乎餋兵餋兵在乎足食貴州舊設二十衛所軍十四萬五千四百有奇今除屯田之外守城支糧者僅萬五千人後因減其月糧逃亡愈多鎭守等官交章累奏止加米八米旣而總兵官毛榮具奏行臣等覆議明白而該部復行查勘展轉歲月失邊士心乞視舊例一槪關支月糧糧或不足乃折以布仍行各邊守臣撫卹士卒整飭邊備如糧餉不足聽其便宜處置及敕兵部查原額軍數嚴加淸解衛所歲終申報稽考如此則食足兵充而邊境又寧矣﹤鋶﹣釒﹥入上命兵部參酌之

○戊申祭太社太稷

○賜修京城軍士人月糧一斗鹽一斤

○兵部言建州三衛都指揮惱裏呵古裏等奏右衛右都督納郎哈無子乞命其叔卜哈禿襲職臣等切惟納郎哈叛逆伏誅卜哈禿乃其與謀親黨罪在不赦而今悔過來朝眾復奏保予奪之宜惟聖明裁之上曰卜哈禿旣三衛保其誠實其授都指揮同知給與印敕命統束本衛人民再犯法不貸○己酉免狹西臨洮府屬縣並鞏昌等五衛去年稅糧八萬一千石有奇以災傷故也

○吏科都給事中程萬里等言南京大理寺卿夏時正比奉詔巡視江西考官之奏不具差人姓名蓋其性習疏狂苟簡自恣卽此一事其他可知使其久於巡視必至處置乖方使其復任法司未免刑罰失當乞賜顯黜而別選賢者代之庶幾公論允協任用得人﹤鋶﹣釒﹥入詔姑宥其罪仍諭所司移文示之

○辛亥免山西太原等府衛今年稅糧仍發預備倉以賑饑民從巡按禦史張進祿及戶科右給事中李森等奏敕巡撫右僉都禦史李侃驗實優免賑濟也○南京通政司左參議呂雯丁憂起復攺任南京光祿寺少卿

○壬子兩京監察禦史缺員吏部請循舊例選行人進士中文學優長年貌相宜者理刑試職上曰禦史職司風紀紏察百僚自非學行老成之士鮮有不變亂黑白者自今可遵憲綱選用務在得人凡以科道進身歷任三年者不限內外皆用之

○南京監察禦史沈源言十事曰勤聖學以正大本愼守成以隆大業躬修省以謹天戒敷徳澤以卹民隱優諫諍以來直言愼用人以總庶務去冗濫以通選法愼刑獄以全民命節財力以充國用請屯田以給軍餉奏入上以所言事多人所常言及今見行者付所司知之

○癸丑詔曰朕以﹤耳少﹥躬君臨海宇惟上天付畀之重祖宗創守之艱常懷惕勵罔敢怠遑所冀民物康阜協於至治而志勤道遠厥效未彰比者災沴薦瑧畿甸尢甚三時不雨一雨連旬旱澇相仍民食缺乏循省厥咎在予一人百姓何辜罹玆艱厄興言及此良用測然夫篤近舉遠者古之規視遠猶邇者朕之志爰推憂勤之念普施寬卹之仁所有合行事宜條例於後一內外衙門見監問罪囚除眞犯死罪不宥外其餘徒罪以上降等發落杖罪以下悉皆寬宥有已發做工運磚運灰納米等項未完者悉皆宥免內有貪淫官吏監生知印承差贓證明白者發回原籍爲民一成化六年順天等八府並各處奏報災傷曾經官司踏勘明白者該徵稅糧子粒馬艸悉與除豁其有薄收者照依分數減免一各處軍民有先年拖欠稅糧馬艸子粒戶口食鹽鈔錠並派買廚料果品等物順天等八府自成化五年十二月以前俱免追徵其南北直隸並各布政司自成化四年十二月以前悉皆蠲免一在京各營在外各邊騎操馬匹並順天南北直隸河南山東被災去處軍民孳牧寄餋馬騾並駒自成化六年八月初一日以前一應倒失虧欠等項並有例停候買補及遇例漏報者所司查勘明白悉與蠲免其上林苑監蕃育良牧等署今年有因水患虧損牲口曾經具奏查勘明白者悉免追倍一南北直隸山東河南等布政司被災州縣有拖欠內外衙門坐派采買松木長柴椵木楊木楡槐雜木椽子窯柴薥稭蘆葦蒲艸荊條糠麩麥穩稻皮土硝瓷末墨煤麻觔牛觔金箔銀朱二朱白綿羊毛白硝羊皮紅眞黃牛皮白甸驢皮前截藍靛紅黃熟銅生漆香油片腦三枝條西碌硼砂石大等靑燒造壇瓶紅土靑土薰皮艸歲皮翎采捕野味白山羊角黑鉛紅花黃蠟生銅貓竹水牛底皮鹿皮等料自成化四年十二月以前未徵者盡行停免已徵在官者仍令角�羊納不許因而侵克一各處起角�羊糧艸等項中途有遇水火盜賊曾經所在官司告勘明白申達到部者悉免追倍敢有乘機作獘侵欺入已者事發治以重罪一順天等八府山東河南等處被災軍民有承甸住種各王府各公主府及內外官員之家田地莊園拖欠租米自成化五年十二月以前並今年見有災傷無收去處免追一成化六年分各處戶口食鹽糧鈔盡數蠲免有已徵在官者準作下年之數以後只徵鈔貫不許折收銀米等物一成化六年七月初一日以前各處失班人匠並免罰工止當正班及內外衙門皂隸馬夫有在逃曠役者並免補役不許一槪勾擾一長蘆鹽運司被災場分今年該徵鹽課卽與驗實除豁一北直隸河南山東淸軍禦史俱暫取回被災去處淸出軍丁俟明年秋成起解無災去處仍令司府州縣委官淸角�羊不許扶同作獘違者罪之一天順八年以後官軍有爲事調發兩廣等處不曾到衛者文職有爲事問發爲民累訴冤枉者限十日以裏赴通政司首告官軍攺調北邊衛分差操文職無贓者令冠帶原籍閒住俱不許潛住京師違者聽四鄰舉首押發極邊地面充軍容畱之家一體治罪一各處人民但有被災缺食者有司設法賑濟流移者招撫復業務體朝廷仁卹之心不許坐視民患一各處預備倉糧本以賑濟饑民近來有司通同下人作獘多端民不受惠今後務要驗實放支抵斗收受不許過取合干上司宜用心提調督察毋事虛文一荊襄南陽等處流民拋棄鄕土良可矜憫詔書到日凡一應罪犯悉宥不問該管官司用心撫諭願回願原籍者照例優卹已住成家不願回者聽令附籍當差一凡民間利有當興獘有當革及一切便民之事許所司具實開奏毋有容隱於戲朕體上天好生之徳用嘉惠於吾民爾中外大小臣僚尙體朕卹民之意務求臻於實效故玆詔示咸使聞之

○是日上以頒詔禦殿行禮侍班官翰林院編修商良臣中書舍人黃珵周紹榮呂﹤常心﹥羅麟皆不至旣而紏儀禦史劾之良臣辭以院吏不報不及知珵等俱以後期不及至各上章待罪上皆宥之○升戶部郎中焦鈍監察禦史康驥爲都轉運鹽使司運使鈍長蘆驥福建

○巡撫狹西右副都禦史馬文升奏罷老疾罷軟貪酷官慶陽府知府張翔等九十一員

○甲寅實授試監察禦史戴珊爲監察禦史

○乙卯孝慈髙皇后忌辰奉先殿行祭禮駙馬都尉趙輝承命祭孝陵

○巡按直隸監察禦史楊守隨言五事其一明謚法郕王薨逝謚之曰戾戾者罪也乖也在謚法爲不悔前過郕王當英宗北狩之時奉命監國以宗社計不得已而卽位北悍戎狄南平閩廣定人心於將變安國勢於阽危其有功於社稷甚大威虜以甲兵啖虜以金幣而迎回大駕尊餋之於南宮不爲賊臣離間其兄弟之情甚厚任信大臣聽納忠諫興學勸士加惠卹民其善政之在天下甚夥𨿽末年少有過愆豈可以一生�月而掩眾善耶況惡謚非出先帝之本意乃一二造釁幸功姦臣之邪議至今公論爲之不平古之定謚者苟有一善以一善謚兼有眾善節以一惠惟無善可稱方得惡謚近時大臣有姦回貪墨者尙濫美謚豈可以陛下之至親乃泯其善而使久蒙惡謚乎乞敕廷臣會議取其善行而攺謚之則公道昭明謚法允當而陛下親親之令名亦無窮矣其二重大臣太子少保吏部尙書李秉爲給事中蕭彥莊所劾革其太子少保致仕夫李秉之稟性有偏處事失當容或有之然奉公守法效忠於國亦一時之良臣也使彥莊所言之事一一皆實亦皆公過非私罪也矧皆攟摭之虛乎伏望聖明復其太子少保起而用之伸明公道使在位者知所勸一守法律謂律令犯公罪者不至罷職近來禦史朱賢婁芳等俱以公罪革職爲民蓋以法司奏當之外妄參希旨以致一時聖斷有非祖宗法律本意今悉宜敍復之且戒法司自後不許妄參一以律令從事一備儲蓄各處倉儲匱之官俸兵餉至有過時踰年不得支給者宜令所司於歲額起運稅糧量加存畱以濟其乏凡有軍需織造等費宜取贓罰庫銀用之毋得輙用存畱糧價則官吏軍民俱有所賴一禁姦詐謂近例軍職犯罪不就逮者以爲未結正會赦復任故凡當逮者輒展轉推避而不就理卒幸以免相習成風自以爲金錫罍瓶跌撲不碎長惡縱姦糜所不爲今後有犯例應帶俸差操立功除名者𨿽不會逮左驗明白卽同獄成𨿽遇赦免亦不得管軍治事則軍職畏法而姦詐以息一息饋餉謂西徵之役以數萬甲兵而討出沒不常之虜以千里饋糧而爲曠日持久之計外患未夷內境先獘猶之人身有疾鍼藥久加而元气不無耗損今宜遣官行邊相時度勢旋令班師申嚴邊帥固守疆域可也﹤鋶﹣釒﹥入上以所言事俱處分已定下其章於所司

○夜東方流星如盞大赤色光燭地自五車行丈餘發光如碗大東北行至北河後三小星隨之

○丙辰升大理寺左寺丞宋旻爲左少卿右寺丞田景暘爲右少卿汪霖爲左寺丞○丁巳祭太歲風雲雷雨嶽鎭海瀆山川等神

○遣旗手衛官祭旗纛之神

○調山東布政司右參政王儉於山西山西右參政孫洪於河南從巡撫都禦史李侃言山西邊方重地多事之秋整理軍儲隨時應變非歷練老成如儉者不可會巡按禦史張進祿亦以爲言故有是命

○戊午命降虜虎答歹猛哥帖木兒爲正千戶兀奴溫忽捏幹爲副千戶伯顏孛羅買革賽兒把兒的捏些該脫失帖木兒把禿敏安爲所鎭撫○己未鎭守定州都指揮僉事吳玉奏本衛所隸城垣敵臺口�朵口共一百九十七處爲六月淫雨所壞欲於農隙修理工部因請移文巡視侍郎葉盛等覆核俾如例修之

○庚申松潘副總兵都督僉事湛淸等奏別知弋臘熱雞等寨番賊聚眾劫掠鎭革堡靑土灣指揮謝琳等率兵剿之臣會右參將堯彧副使沈琮統兵策應就陣斬獲賊級四十生擒重傷一十四並獲其挨牌鎧甲等器

○辛酉免山東濟南東昌兗靑萊登六府農桑絲絹以旱災也

○巡撫南直隸左僉都禦史邢宥以疾乞致仕不許

○致仕太常寺卿夏曰�永卒曰�永字仲昭直隸昆山縣人初姓朱名昶舉進士爲翰林庶吉士太宗常召見之謂曰太陽麗天日宜加於昶上昶字宜作曰�永字書有曰�永字始此旣而曰�永又自奏復其本姓爲夏以善書供事內省嘗扈從兩京授中書舍人宣徳中轉考功主事仍供內直正統十年用薦者升瑞州知府景泰元年入覲畱爲太常少卿天順初升卿致仕年八十三卒訃聞賜祭葬曰�永旣善書亦能詩精繪事尢工墨竹以此得名於世爲人坦率樂易不拘小節時出入禮法間人亦不甚非之晚年家居頗效楊廉夫之爲人以詩酒燕樂自娛云

○壬戌賜蜀府徳陽王第四子名曰申鉉

○賞大同總兵官彰武伯楊信等白金彩叚有差以胡柴溝等處殺賊功也

○命延綏徵進諸將分兵就糧遊擊將軍範瑾統大同兵三千五百駐東路神木等堡許寧統宣府兵三千五百駐西路龍州等堡餘兵三千駐中路往來策應山西寧夏副總兵林盛等所統兵各還黃河七堡花馬池等處操守甘涼莊浪馬隊兵畱環慶操守都督白玉所統兵還狹西原處操守升大同前衛指揮同知蔡瑄署都指揮僉事及山西都指揮王璽寧夏都指揮張翊俱充遊擊將軍瑄統兵於延綏往來截殺璽統兵於黃河七堡備禦翊統兵於花馬池備禦延綏總兵官房能有疾選將代之從參贊軍務都禦史王鉞等議也

○巡視北直隸大理寺左少卿宋旻奏罷廣平順徳二府老疾罷軟貪酷官通判柴讓等四十三員

○癸亥兵部尙書白圭等奏初吏科都給事中潘榮等劾鎭守松潘都督僉事湛淸異類險詐不宜授分閫之寄詔巡視侍郎黃琛詢察以聞至是琛具上淸姦貪之狀請逮治之且松潘地方舊無總兵之設天順間以番蠻寇擾始用副總兵鎭守今松潘威茂各有左右參將分守況地方稍寧總兵之官宜暫停革上曰旣有參將二員副總兵不可設湛淸姦貪若此爾等前日何爲濫舉本當究問姑從寬宥自後用人務須詳愼

○右軍都督府都督僉事廉忠卒忠山後人其祖愛的洪武末降父哈剌火者以功升金吾左衛千戶忠襲其職累升指揮同知天順初進都指揮同知從徵兩廣有功累升都督僉事旣班師復敕忠充遊擊將軍剿除兩廣餘寇至是卒遣官祭葬如例子銘襲其原職金吾左衛指揮同知

○兵部奏虜寇突入遼東河口基殺掠人畜都指揮田綱等防禦不謹都指揮崔勝提督不嚴請命巡按禦史逮問其鎭守太監葉達總兵官趙勝贊理軍務都禦史彭誼號令不振宜俱參究上曰崔勝姑恕之葉達等不問但令用心提督防禦

○甲子遣戶部尙書楊鼎祭京都太倉之神

○遣順天府官祭宋丞相文天祥

○升都指揮同知許寧爲署都督僉事佩靖虜副將軍印充總兵官鎭守延綏地方

○乙丑山西交城縣民孫關兒等以妖言惑眾緝事者獲之命依律處死其黨趙洪等悉發邊衛充軍情輕者杖而釋之

○丙寅開設浙江開化縣馬金鎭巡檢司○減免四川平茶洞長官司土民去年秋糧一百五十石以旱傷也

○巡按雲南監察禦史郭瑞奏鎭守太監錢能剛果有爲政務歸一先嘗奏乞專命鎭守已蒙恩許今能有疾恐召還京伏乞聖恩憫念永令鎭守上命所司知之能時恃寵罔利雲南人大爲所苦而瑞乃奏畱附勢無恥士論鄙之

○丁卯巡撫南直隸左僉都禦史邢宥乞致仕許之宥先因衰病具﹤鋶﹣釒﹥辭免上不許至是復請曰皇上不容臣速退者蓋謂臣犬馬之年未至尙堪使令臣亦自念厚徳未報不敢圖閒但以蒲柳之質望秋先零手足痿痺艱於動履今復病心聵耳處置庶務或至失宜伏望聖慈憫臣之病矜臣之愚放歸田裏以終餘年上以其言懇切特允其歸

○巡撫荊襄南陽右副都禦史楊璇奏罷老疾罷軟貪酷官徳安府知府馮敬等九十員荊州衛指揮鄭璽等二十二員

○戊辰命山西都指揮使孫鉞充遊擊將軍統宣府遊兵

○己巳廣東髙雷二府地震有聲

○夜月犯天樽星

○庚午旌表孝子三人順孫一人節婦九人累世同居者二人楊旻直隸山陽縣民黃正滁州民李志山東莘縣民俱以母歿廬墓三年旌其門曰孝行王鋐直隸山陽縣民以祖父母繼歿廬墓三年旌其門曰孝順兪氏應天府學軍生陳福妻於氏江寧縣民陸三妻曹氏上元縣民陳慶妻王氏山西黎城縣民靳貞妻王氏民季璘妻蕭氏江西廬陵縣民顏有爲妻傅氏豊城縣民夏希武妻謝氏浙江山陰縣民汪得聲妻楊氏遼東廣寧後屯衛總旗賀昇妻俱以早寡守節旌其門曰貞節張賓直隸宿遷縣民自其祖榮至賓凡八世同爨長幼和洽無私殖財產者婚姻之禮彼此均一至是旌之曰八世同居義門蘇勤安東縣民自其祖及起至勤六世同爨不殖私財惇尙禮義至是旌之曰六世同居義門

○辛未參贊軍務都禦史王鉞等言虜酋阿羅出等久住河套屢被追剿無計渡河今遣人來貢乞還所俘且有悔過之意宜準其入貢令押件者紆其入京之路往返遷延及其還時冬深河凍暫畱止大同而令被一二人先回諭使渡河出境如此則春暖冰開不可復來沿邊瘡痍之人庶幾少得休餋矣下兵參參酌以聞

○壬申巡視眞定等府吏部右侍郎葉盛奏便民事宜一今日民間最苦餋馬破家蕩產皆馬之故舊例牝馬一匹每年取一駒當時馬足而民不擾者以芻牧地廣民得以爲生馬得以自便也厥後豪右莊田漸多餋馬日漸不足洪熙元年攺爲兩年一駒成化元年又攺三年一駒馬愈削而民愈貧然馬不可少於是又復兩年一駒之例夫納馬有數用馬不貲𨿽有智者無善處之術方今京營各邊缺馬取給民間孳牧所缺之馬𨿽亦追陪於軍而軍多艱苦又不能償仍復給之於是馬愈不足民愈不堪爲今之計欲寬民間之馬必有以處軍中之馬然後其獘可除也請以宣府一處言之往年以馬死未陪將步隊軍之軟弱空閒者領種官田用其餘糧貿易銀物於山西等處買馬一年得馬一千九百餘匹馬皆精壯軍免追陪而民間亦得以寬舒此已行之成效也諸邊風土𨿽各有所宜然隨處盡心自有良法請敕各邊會議隨其土俗所宜凡可以買馬足邊免追陪於軍關領於民者聽其便宜處置果有成效具實奏聞令其永遠遵守仍敕廷臣會議通查遠年近日各項莊田權其輕重量與處分還民復業及令各營總兵等官一體會議處置所貴裨益馬政稍紓民力一各處儲積非獨以備非常亦欲以捄荒歉今京師及通州二處倉足支數年縱有非常未必誤事惟近年水旱相仍所管官司多無儲備一有緩急損傷必眾且如涿州不通水路積糧素少天津徳州𨿽臨運河而所積亦不甚多然此等處俱系近甸要地所宜多積若涿州天津有糧可以濟順天保定天津徳州有糧可以濟山東眞定𨿽間有水路不便之處然饑餓之人與其守空倉以待斃孰若勞遠遁以就糧所在有司臨期亦可以近就轉運接濟他如臨淸濟寧徐州皆是要害之地亦宜多積以爲緩急之備今京運糧船先因水澀來遲又恐明年過期誤事乞敕該部計議差官沿途處置將酌項糧船逐一於水次有倉去處收兌儲積﹤鋶﹣釒﹥入上以其言有理命該部參酌以聞

○癸酉吏部尙書姚夔等言比山西按察司僉事翟政奏都禦史李侃以私忿奏罷其職皇上以進退人才須協輿論考察官未免有偏聽過當者令臣等會官詳審果有廉能顯著眾所推服者明白具奏務出至公不許偏徇臣等以爲被奏罷者皆巡視官親臨其地詢之眾論必有所據其間有虛譽而實徳病者有始𨿽善而終攺節者有一人所知而眾未許可者固難以數人之見而遙度其賢否也況知人之明聖哲所病委命勿貳令出惟行如翟政者𨿽無曠官之迹亦無過人之才若或俯從所請復其舊職恐自今妄求進者聞風而來矣上曰朕念人才難得特命爾等詳審中間豈無一二可用者其從公斟酌以聞

○巡視浙江刑部左侍郎曾翚奏罷老疾罷軟貪酷官左右布政使張淸劉鉞等一百九十八員都指揮朱亮等十六員起淸字子澄四川巴縣人宣徳庚戌進士授戶部主事歷官至右布政使逾年轉左淸奉職廉謹非客至罕禦酒肉雲南人有靑菜張之號以其執法太嚴又謂之板張浙俗侈糜淸一惇之以節儉同僚多不堪之至是以老疾乞致仕人多惜之居家十有七年卒年七十九鉞字仲威直隸撫寧縣人由舉人入監選授文選司主事歷升郎中超升山西右布政使攺浙江鉞在文選甚爲尙書王翺所信任然頗不謹其在浙江尢少廉名

○江西按察司副使夏寅奏吉安府知府許聰諸不法事都察院覆奏寅所奏皆無指實請移文巡按禦史勘報從之

○乙亥浙江都指揮僉事劉鼎以老疾致仕命其子淸代鼎原職爲杭州前衛指揮同知明憲宗純皇帝實錄卷之八十三

成化六年九月丙子朔曉刻金星犯軒轅左角星

○秀王見澍將之國詣長陵獻陵景陵裕陵辭

○詔免順天保定二府秋冬季柴炭夫以地方水災也

○賜來降夷人千戶虎答歹等紵絲鈔布等物及馬價如例

○延綏雙山等堡被寇殺虜報事軍人把總都指揮王璽等官領軍追捕奪回賊馬兵器總兵官都督房能以聞上曰今秋髙馬肥正當防秋之際兵部其行鎭守總兵巡撫內外官僉議禦寇奇策整兵堤備

○丁丑升山西太原左衛指揮僉事鄧亨指揮同知張泰俱爲署都指揮僉事亨備禦黃河七堡泰駐兵河曲爲七堡聲援時巡撫山西右僉都禦史李侃舉亨善撫士卒謀勇過人而泰宅心廉愼士卒信服故也

○戊寅貴州按察司僉事李述有罪革職閒住述任貴州僉事分巡安莊諸衛私令子婿於屬衛賣茶巡按禦史戴縉發其事吏部謂述貪官不宜復用責令冠帶閒住

○己卯孝恭章皇后忌辰奉先殿行祭禮遣駙馬都尉周景祭景陵

○狹西鎭守等官奏秦府輔國將軍公鈴擅收私自淨身人及學燒煉金丹邪術上降敕切責之俾其攺過自新毋貽後悔

○庚辰命都察院右副都禦史滕昭巡撫蘇松等處總理糧儲

○辛巳孝莊睿皇后禫祭輟朝命崇王及文武各衙門分官詣裕陵致祭

○詔有司建秀府社稷山川旗纛壇及備禮樂器服如制

○詔文武百官詣秀府辭

○升貴州按察使杜銘爲湖廣左布政使浙江按察使黃鎬爲廣西左布政使

○壬午秀王之國陛辭儀如徳王

○癸未武平伯陳能倚勢設計市田爲人所奏命能具實自陳能服罪宥之

○甲申重陽節賜百官於午門

○升總督漕運署都督僉事楊茂爲都督同知

○命故鷹揚衛帶俸署都指揮僉事丁宣子固宗襲父原職爲義勇中衛指揮使

○夜東方流星如盞大靑白色光明燭地自井宿北行至柳宿尾迹炸散

○乙酉以南京參贊機務兵部尙書李賓爲都察院左都禦史

○丙戌都察院右僉都禦史袁愷丁憂服闋命爲南京鴻臚寺卿○丁亥升浙江布政司左參政寗良爲廣東按察使

○免雲南所屬長官司及裁減州縣官明年朝覲以其地旱澇民饑故也

○總兵官黔國公沐琮奏近奉詔書土官襲替止令禦史三司保勘緣臣父祖以來鎭守雲南熟諳夷情凡其世系部落悉知其詳今禦史三司多有不諳夷情或聽請囑以致土官爭襲甚至連年讐殺不已乞仍舊例令臣區處庶事體歸一兵部議襲職非軍機重務取旨裁決上曰琮先世爲雲南邊夷信服久矣今土官襲替琮不與聞人將致疑其遵正統年間事例行

○錦衣衛指揮僉事馮﹤王卸﹣卩﹥卒﹤王卸﹣卩﹥浙江麗水縣人叔父讓爲內官景泰間﹤王卸﹣卩﹥納艸冠帶營入史館書辦天順初凡預書辦者不復用﹤王卸﹣卩﹥獨以南城功得爲翰林院典籍明年乞恩升錦衣衛副千戶理鎭撫司刑成化二年升指揮僉事管衛事嘗奉敕捕揚子江鹽徒獲其黨六十餘人至京誅之﹤王卸﹣卩﹥起閭閻布衣藉其叔父雄資獲官禁衛𨿽气習所染不免侈肆然亦不甚以聲勢淩人卒後未幾家產蕩折云

○戊子攺兵部尙書兼大理寺卿程信爲南京兵部尙書參贊機務兼職如故

○己丑山西都指揮僉事宮瑞有疾命其孫鉞代祖原職太原左衛指揮使

○賜大興宛平二縣餋濟院貧民布共四百七十餘匹

○鎭守密雲署都指揮僉事王榮奏山水泛溢衝塌古北口潮河白河龍王峪沿邊一帶關城墩壩及密雲中衛南北城垣請撥軍修繕從之

○徵南將軍黔國公沐琮奏免原籍定遠縣戶丁徭役戶科劾其以私事檀用印信並差官賫奏宜論以罪上宥之

○庚寅戶部奏遼東大同宣府狹西等處官庫積有中鹽並折糧銀計二十九萬餘兩今秋成米賤之時可以蓄積請移文所司盡發糴糧貯於邊倉缺糧之處以備緩急支用從之

○辛卯戶科都給事中丘弘等奏京城比來米價騰踴民艱於食乞丐盈路詢其所由蓋因漕運軍士塗中糜費糧米至京則糴買以足其數遂使米價日增而民食愈缺乞從權令其上納不足者每米一石折收銀六錢貯庫以待支用仍敕管運總兵等官嚴加禁約革其前獘戶部覆奏折收銀每石增一錢從之

○昌平縣居庸倉糧虧折三百餘石從戶部請抵其守吏罪

○癸巳吉王出府○升禮部員外郎淩耀宗爲山東布政司左參議仍在內閣書辦於順天府帶俸以九年任滿故也

○並浙江靑田縣溫州界稅課局於本縣稅課局又並平陽縣廣濟四倉從巡視浙江左侍郎曾翚奏請也

○巡按山東監察禦史費臻奏廣寧前屯衛分巡花兒等營百戶宗愷等反按伏指揮僉事董俊備禦都指揮僉事盛鑑守備寧遠等處都指揮僉事崔勝俱不行嚴謹巡守地方以致寇入境搶虜人畜俱當逮治上命崔勝姑記其罪餘皆逮治之

○甲午增置狹階州平落馬驛

○夜金星犯左執法

○丙申升湖廣按察司副使盧秩爲貴州按察使

○革浙江仁和縣永昌壩錢塘縣跨浦壩以其偏僻舟楫不經也

○己亥曉刻金星犯木星○太子少保兵部尙書兼文淵閣大學士彭時等奏京城米價髙貴莫甚此時實由今年畿甸水荒無收軍船運數欠少皆來京城糴買而�賈米船亦恐河凍少有至者所以米價日貴一日軍民所仰者惟官糧而已近日戶部奏請預支兩月軍糧是固救急之術但糧在水次猝急難至在京蓄積之家因而閉糴以要厚利者自如也乞命戶部再將文武官員月俸預放三月如又不足將東西太倉米平價發糴四五十萬石收貯價銀待丰年支與官軍準折俸糧亦宜量數發糶以濟河間之急此令一下或者人不閉糴米價可平且荒年盜賊數多近聞房山縣彊盜四五十人潛住金主陵內不時出沒乞命錦衣衛密察虛實早加緝捕庶免貽患於人奏入上嘉納之諭戶部臣曰京城米價踴貴民艱於食爾戶部卽發京通二倉米五十萬石平價糶之每粳米一石收銀六錢粟米一石五錢命侍郎陳俊同太監韋煥尙書薛遠總其事仍差科道官分理之其文武官吏俸糧可預給三月以平米價於是戶部奏差給事中禦史並本部官各七員京城各五員督同五城兵馬通州各二員督同通州委官於京通二倉支米糶賣其貧民無錢者折收銅錢俱送大倉官庫收貯不許豪勢及鋪行之家假托收買私積以圖市利違者悉置於法從之

○巡視福建右副都禦史滕昭奏三事其一廣召募以實軍伍福建阻山距海姦頑恃險反側不常衛所官軍多有缺伍宜多方召募官軍戶丁有願投補者除三丁聽繼貼助民間軍匠願投補者亦如之其餘人丁俱準收伍差操或有事故一例勾補其二設武備以防不虞浦城密邇處州沙尢二縣逼近汀漳皆無城池可守乞於三縣各立城垣將附近建寧右衛前所延平後所調於浦城尢溪守備其沙縣鄰境各有衛所相去不遠止令本縣修築城垣嚴督更甲操守其三設巡司以防姦細福州所屬福安縣七都地名白石與浙江溫處道路相通其民不務生理專習武藝聚眾越境盜采銀礦因而乘機劫掠鄕村本縣舊有漁溪巡檢司後遷屬建寧府新設壽寧縣乞於白石復立巡司一所在彼盤詰姦細防禦盜賊章下兵部議以所言俱處置地方重務宜行鎭守巡按並都布按三司官僉議應否具實奏聞裁處上從之

○庚子曉刻金星犯左執法

○吏部言近例凡禦史缺員無問內外官但進士發身經三年秩滿者考選補缺然所缺員多備選官少一如近例則禦史乏人請凡任知縣推官由科目出身歷三年之上政績顯著者以次行取送各道問刑炤例聽都禦史核其可用奏補否則送部別用詔是之俾查訪政績顯著體貌相稱者取來選考

○壬寅命羽林前衛指揮同知趙廣弟成武功中衛指揮同知周文子鐸俱代職以廣等有疾不任事也

○甲辰吏部言邇者兩奉詔旨以人才難得恐考察黜退官中尙有一二可用者命臣等集議臣得詳審得廣西平樂府知府袁衷山東泰安州知州畢宗賢河南修武縣知縣劉昭山東濟寧州州判官張寧歷城縣主簿郝志道俱在老疾罷軟被黜之數然或頗有操持或頗有才幹指瑕摘瑜皆不足錄捨短取長尙有可用其餘不能保其必無但一時難以周知然亦不敢泛舉以啟紛爭至於伸訴奏告之人難以準理宜炤舊發遣從之○以明日十月朝遣駙馬都尉石璟周景分祭長陵獻陵景陵裕陵

○遣內官祭恭讓章皇后陵寢

明憲宗純皇帝實錄卷之八十三

明憲宗純皇帝實錄卷之八十四

成化六年冬十月乙巳朔享太廟

○遣內官祭司井之神

○丙午迆北孛忽等遣使臣知院扭久該等來朝貢馬賜宴並衣帽彩叚表裏等物有差其回賜孛忽等彩叚表裏及敕付扭久該等領回給與之

○夜東方流星如盞大赤色光明燭地自昴宿東北行至井宿

○丁未總督兩廣軍務右都禦史韓雍等奏斷藤峽殘賊二百餘徒夜入神電衛城燒毀電白縣治兵部覆奏宜移文都禦史總兵等官議剿賊方略督屬整兵撲滅以安地方從之

○刑部奏罪人張元吉法當淩遲處死決不待時刑科三覆奏有旨尙令固禁今時過霜降宜從論決詔免死杖之百發充肅州衛軍家屬隨住於是都給事中毛弘等上言以爲刑法者所以持紀綱駕馭天下防姦宄息寇盜平民情皆系於此不以賤而加增不以貴而加損在人臣則執之在天子則行之罰曰天罰討曰天討所以深明𨿽天子亦不得任意出入於其間也今罪人張元吉奪人貨財姦人妻女僣朝廷之制擅生殺之權殺無罪四十一人有一家被殺三人者具列十惡之條不載八議之內古有一婦含冤尙足致早況彳�支四十餘命皆死無辜冤郁不伸控訴無路豈不感傷和气而召災異乎若以襲其祖之繆號天師不欲加戮記曰執左道以亂政者殺不以聽元吉正系左道之流況又罪重惡極豈宜曲加寬貸且連年秋後處決斬絞人犯多系止償一人之命者夫元吉以殺四十餘人而獲生餘皆一人之命而抵死犯絞斬者則論決犯淩遲者得不死人心不平天理安在自此以後萬一罪惡再有如元吉者又當何以處之將欲盡法彼得籍口將欲寬貸則法寢廢柰何惜一異端未流而屈天下大法何以扶綱紀何以馭天下又何以抑姦宄息寇盜而平人情乎竊爲朝廷惜之伏望斷以至公處以大法仍將元吉戮之於市庶使國法昭彰神人息怒而死者之冤可雪災沴之气可消矣上以事旣施行已之

○戊申太子少保兵部尙書兼文淵閣大學士彭時等奏近蒙皇上念京師米價踴貴特令於京通二倉糶糧五十萬石命下之中人心喜悅米價損減但奉行之人過於拘執旣不許官豪之家糴買又不許市販之徒轉賣止許小民以升斗赴倉告糴再三審辧展轉遲延街坊米鋪因而收閉暗邀重價以致人愈缺食乞仍降旨今後不拘官民市販及斗石多寡但不許停積在家有轉賣與人者無石價銀不過七錢違者悉置於法上�之諭戶部臣曰朝廷發糶官糧本欲平價今已日久米價尙貴顯是委官人等處置無法今後不拘官民市販及斗石多寡一體發糶若轉賣與人者許增價一錢不許停積在家及髙擡價直爾戶部揭榜示之違者必治以重罪於是侍郎陳俊言京城地廣民聚待哺者眾出糶不及以致壅塞請以每城原委給事中禦史主事三員分作三處督同兵馬司官糶賣及令兵馬嚴督鋪戶照例市易仍行吏部借撥聽選官及辦事吏各十五員名分隨各官以任其事庶可流通無滯詔允其言

○兵部奏各營領敕下場牧馬官五軍營懷柔伯施鑑神機營靖遠伯王瑺三千營都督僉事王義奮勇等十二營署都督僉事劉淸不以馬政爲重岡肯盡心提督以致例失被盜及官軍棄馬在逃者有之一遇有警必妨調用俱當懲治以警將來上令姑宥之

○夜東方流星如盞大靑白色光明燭地自闕丘東行至近濁

○己酉兵科都給事中秦崇等奏漕運總兵署都督僉事楊茂參將都指揮僉事袁佑素乏長才過蒙重用如今年所運官軍中途則糶正糧以售貨到京則糴他米以上倉展轉懋遷借貸完納遂使京師米價踴貴皇上天地量不加譴責乃復傳旨升茂爲都督同知佑都指揮同知綸命𨿽頒淸議未愜夫以漕運較之守邊苦樂難易大有徑庭邊將年久未有無故而陟之者蓋以祖宗成憲武職非有軍功不升也伏望皇上斷自宸衷收回綸命庶幾名器不致於濫溢而臣下知所淬勵矣上曰朕以楊茂袁佑督運勤勞特頒晉秩之命爾等何爲劾奏本當逮問姑宥之

○巡撫延綏左副都禦史王銳等奏九月十三日撫寧候朱永等調遣總兵官署都督僉事許寧遊擊將軍孫鉞等領兵往平夷波羅等堡按伏截殺遇賊迎敵轉戰二十餘合官軍被圍永等隨調本城並東西營堡兵往援之賊遁出境兵部議先該太監傅恭等奏欲班師臣等以賊𨿽敗遁勢猶猖獗未可輕易退軍奏行各官議處今則果然上曰邊方未寧班師豈可輕易乃敕恭等令朱永王越仍在彼調度官軍相機剿賊不可遽回傅恭顧恆劉玉劉聚先行回京

○戶部會官議巡撫漕運等官所陳事宜一鳳陽府所屬太和蒙城亳縣各縣裏戶加增而設官如舊分理不及請增縣丞一員一運糧船隻凡遇淤淺之處宜行漕運衙門令各該把總都指揮指揮等官督各管糧船旗軍及當地淺夫並力挑撈淤沙﹤鋶﹣釒﹥通河洪使前船旣過後船接續而行違者究問一舊例運糧船挨幫而行近年多不挨次旗軍舊許令附�土物以補助正糧盤費今多以原兌耗米盡賣輕賫置買私貨於沿途發賣以致稽遲及至來京反買倉米補納多不足數請行漕運總兵等官令各把總指揮督各管衛所船務照例挨幫行其所運糧必先盡載京通二倉該納正耗米數然後量帶私物違者參問一蘇州松江常州及嘉興湖州五府輸運內府白熟粳糯米並各府部糙粳米每歲十六萬石俱官給以船今經沿途甎廠鈔關必欲如民船帶甎納鈔兼遇水涸守閘又爲運軍淩逼及抵揚村等處則攬頭包攬巧肆刻削是以畱滯日久困於負貸請罷帶納之例及禁包攬之害仍移文漕運官令軍民船皆魚貫而行其言漂流糧米以該納京倉者攺納通州省腳價以補其數並禁革精壯運糧旗軍營求別差俱如上年例議上從之

○以水災免保定等衛子粒二萬三百一十九石有奇

○以旱災免河南民田夏稅三十七萬七千七百三十九石有奇軍屯子粒八萬六百四十五石有奇

○巡撫山西右僉都禦史李侃以母喪去任

○辛亥都察院左都禦史李賓等言謹按憲綱監察禦史務得公明廉重老成歷練之人奏請除授不許以新進初仕人員充用今兩京都察院各道禦史缺員數多欲照天順五年本院奏準事例通行各處布按二司王官會同彼處巡按禦史南北直隸巡按禦史同該府正官將本處推官知縣內但有廉能昭著歷練老成人物端莊語言眞正年三十以上五十以下在任三年之上系中舉及進士出身者不拘員數從公陸續推舉起送吏部核實分送各道問刑半年考其刑名堪任用者奏送吏部奏請除授不堪任用者送回本部仍復原職若知而不舉及所舉不公者皆坐以罪詔從之仍命巡撫官一體公同推舉○巡視北直隸右都禦史項忠奏今近京府縣水災民居蕩析𨿽官發粟賑濟然流移道路困苦萬狀目今固可苟延旦夕若薄冬臨春靑黃不接必甚於此不預爲區處設有不虞𨿽峻法以繩傾廩以救亦緩不及事請廣施糶賣之術如宋紹興五年斗米千錢時參政孟庾戶部尙書章誼不抑價大出陳廩每升止二十五文旣濟於民次年米賤令諸路以錢收糴復有贏餘載於史冊足爲明驗今天津涿州眞定保定等處各有大倉並水次官糧動以萬計乞敕戶部令各倉原委收糧官會計足支來歲夏初官軍俸糧外所餘糧米豆麥俱自今年十一月始各委所在州縣官按月糶米三千石每石五錢麥減一錢豆減一錢五分凡有糴者止於二石至來歲三月止糧少者許於附近糧多之倉多糶以補其數凡勸借般運接濟者不在是數候麥熟米賤卽以所糶銀布之類每月準與官軍買糧自給其貧民無所糴者仍驗口減省賑濟戶部議如其請而每石之價則視所定者各加一分制曰可

○壬子命浙江都指揮同知朱亮子綬都指揮僉事賀榮子禎俱代父原職杭州前衛指揮使以亮等老疾不任事也

○升眞定府知府邢簡爲浙江左參政常州府知府卓天錫爲廣東右參政山東左參議江玭爲右參政南京大理寺左評事楊廷芳大理寺左評事袁鎬刑部主事鄭玉俱爲按察司僉事廷芳貴州鎬廣東玉山西

○癸丑定襄伯郭登等奏坐營都督王瑛鮑政無故不赴教場練習軍士宜逮治以爲姦懶之戒上令瑛政從實自陳瑛等俱引伏詔宥之仍奪俸三月○甲寅三法司會官審錄重囚刑部審得情眞無詞者八十四人情可矜疑者二十一人有詞當鞫者二人犯不孝罪父母有息詞者八人都察院情眞無詞者十四人當奏請定奪者三人各以具獄聞上覽其情辭於情眞者命減死充邊軍十四人畱系獄者十五人婦人謀殺親夫適有孕命待產限滿日處決一人余俱準擬其情可矜疑並奏請定奪者各充軍杖罪有差當鞫者再問報

○乙卯山東慱興縣知縣陳文偉奏撫安流民事其略曰荊襄流民非若蠻夷戎狄不可以中國之治治者今嚴兵固域勞民費財禦之若敵國然此可暫而不可久也臣愚以爲不必屯兵久戍不必遣將分守欲爲良圖淸於南漳竹山遠安房等縣與流民接界之處遴選天下知縣縣丞有智識知事體曾經旌異者更易而用加以獎勵使蒞彼流民縣分設法招集便宜處置候有成效不次升用仍諭令有司暫寬其近縣徭賊足其衣食使之觀感興起傾心向化令守備官用心操習官軍以張兵威則恩威並立而彼易化矣且流民所恃以爲惡者樹木叢密路途險隘也若進一里平一里之道途遇一村定一村之戶籍正彊界辧阡陌使民各有分地地各有定主則將來者無地可容而自不來以復於要地立州以總制設衛以防禦則流民之非心以格而守備官軍可革矣不然則彊弱相淩流移日至徒費財勞民而終無寧息之期也﹤鋶﹣釒﹥上命戶部知之

○丁巳運徳州倉糧一萬一千七百八十四石於靑縣賑濟饑民

○戶部奏河南北直隸今歲夏秋水旱而在倉儲積先已放支恐饑饉軍民無以賑給及查順徳大名廣平三府並河南衛輝府倉有餘積宜敕巡視分巡官督同本處官計其見存者量畱三四年之用餘皆減價發糶附近缺糧之處許以銅錢銀布槪糶收庫事峻衛輝順徳者解送保定大名廣平者解送河間收貯候來年麥熟米賤卽以此準折所在官軍俸糧使自易米食用則軍民得以接濟而儲積無朽腐之患從之

○兵部奏虜酋居河套者旣遣知院扭歹該朝貢而其黨又率眾寇邊宜如總兵官朱永等議將虜使畱款大同先遣一二人還諭以朝廷威徳俾其感恩悔過率眾來朝毋稔惡不悛自取剿滅上是之令待虜使回日降敕與之

○戊午皇太后聖旦上率親王上壽受命婦朝賀賜百官宴於午門

○命都指揮僉事康銳守備涿州

○南京守備成國公朱儀奏江水泛溢衝塌上新河口江岸南北共長一百三十四丈河口坍入三十五丈兩岸軍民房室災者四十八間事下工部覆奏移文南京工部會守備等官勘議

○己未免山東濟南兗州東昌靑州四府秋糧二十八萬九千七百七十九石有奇艸五十六萬四千六百五十束濟南東昌平山靑州左徳州左五衛子粒七千三百四十五石有奇以旱災故也

○南京後軍都督楊麟點視皇城守衛官軍杖把總指揮過泰至死守備成國公朱儀等以聞事下刑部請行南京刑部究治如律詔可

○庚申夜月犯昴宿

○辛酉朝鮮國王李娎遣陪臣韓致義等奉表貢馬及方物來朝賀萬壽聖節

○放國子監生五百餘人歸讀書聽取用以吏科都給事中程萬里言饑民流集京師米價騰踴而吏部聽選官及監生不下萬餘徒冗食故也

○以夏秋水災免眞定府秋糧五萬一千四百八十六石有奇艸八十六萬一千五百三束定州眞定神武右三衛子粒一萬二千八百七十六石有奇○選進士王瑞徐與憲黃麟李謙張以弘李蕙趙艮爲給事中瑞吏科與憲戶科麟禮科謙以弘兵科蕙艮刑科

○廣西橫州知州謝環九年秩滿命再任三年

○中都畱守司都指揮何俊以所部軍多欠官馬斂指揮以下俸米得八十一石並罰操軍銀共九兩以給欠馬者爲千戶馬瑛所奏下刑部獄坐因公科斂罪當徒贖還職

○壬戌誠孝昭皇后忌辰奉先殿行祭禮遣駙馬都尉王增祭獻陵

○癸亥太僕寺少卿沈﹤王卸﹣卩﹥卒﹤王卸﹣卩﹥字廷實淮安府山陽縣人南京戶部尙書翼之子中丁丑進士歷任吏科都給事中升太僕寺少卿﹤王卸﹣卩﹥守官廉愼頗亦自負遷太僕少卿殊鬱鬱不樂踰年一夕無疾卒訃聞賜以祭

○乙丑復除河南布政司右參議李衍於四川福建按察司副使應欽於湖廣

○丁卯免直隸天津等衛並梁城守禦千戶所在京義勇左等衛被水無徵子粒二萬六千五十石有奇豆九百五十九石有奇艸四萬三千三百九十束

○以旱災免荊州府江陵等七縣戶口鹽鈔一萬一千三百四貫米四千九百一十九石有奇襄陽府襄陽等三縣戶口鹽鈔二千七百五十貫八百文米五百七十石有奇沔陽州景陵縣戶口鹽鈔米一千二百一十石有奇

○戊辰升浙江按察司副使劉釪爲按察使監察禦史宋黻爲浙江副使南京戶科給事中徐鑑戶部員外郎黃塤爲左參議鑑江西塤廣西庚午命金吾前衛老疾指揮使朱斌子氵�泉代職故虎賁左衛指揮同知張玉子銘襲職

○中都畱守司正畱守穆盛有罪免官盛在中都所爲多不法有千戶告其貪淫酷暴十六事巡撫都禦史以聞命給事中成實等往會巡按禦史鞫之且得其罪狀帳下卒吳鑑每爲人通賂因藉盛勢爲姦利千戶張玥常左右盛所爲又嘗以私忿殺人盛庇之遂械盛及二人赴京師刑部會官重鞫於朝盛事多赦前獨坐監守自盜律當斬減從流例贖復官不得理軍事並鑑玥罪奏之詔盛贖罪畢仍免其官鑑徙充遼東邊軍玥坐殺人罪死

○夜北方流星如盞大靑白色光明燭地自紫微西垣南行至上臺尾迹後散

○辛未禮部奏萬壽聖節例賜百官宴上令免宴賜以節錢鈔

○命兵部侍郎陳宜提督山西偏頭寧武等關官軍防禦候河開還京

○升福建建寧右衛指揮使吳杲爲署都指揮僉事守備汀漳地方

○太常寺卿兼翰林院侍讀學士吳節致仕

○並浙江錢塘縣西溪稅課局於安溪奉口稅課局革紹興府山陰縣淸南壩官夫○壬申戶部奏近湖廣歲薦被災減免糧多並軍餉賑濟支用耗費倉廩空虛聞今年頗丰米價不貴請敕巡撫等官以在官所貯銀布並南京運送官鹽未易米者委官分領有收地方依時直糴米量除腳價般運附近用糧倉收貯仍令南京戶部以儀眞壩下易鹽引銀運送湖廣巡撫等官處糴買其賑濟倉糧未還官者量爲徵收以備支用從之

○癸酉內官傳奉聖旨禦用監人匠楊﹤王巳﹥徐謙張保兒董安張福孫剛徐宗周政孫牛兒戈昇蔡仁戴政陳貴周旺金亮袁林俱升文思院副使明憲宗純皇帝實錄卷之八十五

成化六年十一月乙亥朔欽天監進成化七年大統歷上禦奉先殿受之給賜親王文武羣臣頒行天下

○以明日萬壽聖節遣駙馬都尉周景楊偉謁告長陵獻陵景陵裕陵

○丙子萬壽聖節上詣奉先殿皇太后宮行禮畢出禦奉天殿文武羣臣及四夷朝使行慶賀禮

○楚府通山王季垟薨歲支祿米當扣除四百八十六石其長孫榮濠奏宮眷數多且治喪無措乞仍支給從之

○丁丑奉旨升太監懷恩侄馬瑛爲錦衣衛百戶

○設狹西洛南縣三要巡檢司以其地有銀冶盜賊聚采也

○命貴州參將都指揮同知吳經充總兵官鎭守貴州

○廣東髙州府地震有聲○戊寅英廟順妃樊氏薨妃直隸鎭江府丹徒縣人錦衣衛百戶禮之女永樂甲午生宣徳丁未選入內庭莊重謙謹爲六宮所敬天順丁丑冊爲順妃生女一未封殤亡至是薨年五十有七上輟朝五日自聞喪至掩壙喪儀祭葬悉如制

○己卯遣內官祭恭讓章皇后陵寢以是日忌辰也

○禮部奏哈密忠順王母弩溫答失力等遣使來朝貢而瓦剌平章拜亦撒哈亦遣使與之偕來緣瓦剌迆北地面常年進貢當從大同路入今卻與迆西哈密之使同來宜從哈密例賞詔可

○庚辰免後軍都督府歲辦薥稭蘆葦黃穰苗馬躪根有差以是歲夏秋水災故也

○辛巳巡撫南直隸右僉都禦史邢宥奏罷老疾罷軟貪酷官安慶府同知李貴等一百一十一員

○癸未實授試監察禦史屠滽魏富李芳葉稠何淳王億李敬沃頖佀鐘許進浩甄希賢俱爲監察禦史

○命都察院右都禦史項忠總督河南湖廣荊襄軍務時巡撫都禦史楊璇奏房縣流賊千百爲羣樹黃旗劫獄囚敵官軍欲調諸路兵進討臣才不足任乞命大臣素有威望曉暢軍務者總制之詔舉其才以聞至是兵部言忠及戶部尙書薛遠可任上命忠往

○甲申巡撫寧夏右副都禦史張鎣等奏寧夏等處乏馬騎操兵部議行狹西鹽運司召商納馬易鹽定爲則例不拘資次從之

○賜朝鮮國朝賀陪臣韓致義等宴並賜金織衣服彩叚等物有差

○乙酉吏科都給事中程萬里等言舊例兩京部屬俱於進士內選除比因巡撫都禦史馬文升請以進士爲知州知縣蓋邊方多事一時權宜之計也而吏部遂議奏以進士內外兼除其意王欲守令得人但進士多少年不經事者反至誤事且非臨軒取士之初意似乎用之頗輕乞如舊例仍畱各衙門辦事凡遇兩京官有缺序補之如有律身不謹者仍視舊例外除上曰進士內外兼除乃祖宗舊制宜如吏部奏

○丙戌中軍都督同知武忠卒忠之先女直人宣徳中遣使奴兒幹授錦衣衛百戶後代叔父乃當哈爲海西都指揮僉事攺注錦衣衛帶俸以軍功歷升都指揮同知署都指揮使成化三年遣往建州招諭都督董山等升中軍署都督僉事未幾進同知至是卒賜祭葬如例忠會昌候孫繼宗之婿貌壯偉善射嘗偕給事中張寧使朝鮮國人請閱兵因以弓矢請射忠挽弓輙嫌其軟並張兩弓折之旣而有鴈橫空而過國人跽請射忠援弓射應弦而落國人大懾服子拱今嗣爲指揮使帶俸錦衣衛

○雲南大候州遣舍人奉福等來朝貢馬並銀器賜衣服彩叚等物有差仍命賫敕並彩叚等物歸賜其土官及妻

○丁亥升山東右參議呂鐸爲左參議復除福建右參議尹淳於山東

○四川按察使郭紀爲蜀王所奏下獄蜀府有護衛卒十五人白晝攫人金於市中眾執以告紀治之杖而死者三人王怒因奏紀酷暴並誣其乘轎不下端禮門及叱罵守門千戶等罪詔詔巡視四川戶部右侍郎黃琛會巡按禦史鞫之逮下獄罪當杖遇赦得釋

○巡撫延綏左副都禦史王銳等奏楡林遊擊將軍蔡瑄不諳地裏素無人望乞以參將神英代之事下兵部議瑄爲將未及兩月能否未可知難從銳請上曰兵部議是其寢之

○永寧衛指揮使劉寧自陳延綏虜寇猖獗臣膂力方剛願效死於邊兵部稱寧忠勇奮發功𨿽未立事亦可嘉詔許之

○駙馬都尉趙輝以其母孫氏卒奏乞葬祭上以輝先朝舊戚特許之不爲例

○戊子命支京倉米買黃蠟二萬斤以爲元霄燈燭之用其先派九萬斤仍趣所司刻期辦納

○己丑太監許安傳奉聖旨近者發糶官糧以濟饑民卻被姦貪之徒買去髙價要利其令錦衣衛官校緝訪但有停積在家不依原定價數糶賣者俱枷項示眾追米入官再將官倉粟米發糶五十萬石每石收銀四錢戶部請命原遣官曉諭軍民仍將粟米從緩發糶以逮明年麥熟從之

○庚寅沈府陵川等王奏自前祿米本府收納近緣沈府紀善等官以監收取罪巡撫都禦史奏請收貯於有司倉令本府往支然腳價所費什去二三歲月不給必成餓殍欲率子侄赴關面訴上復書準其所奏令照舊各府收納但戒今後不許教授人等似前多收作獘虧損納戶

○定襄伯郭登奏教場習武多徇虛名及臣督十二營頗以軍法齊之紛然生謗流言可畏乞解臣兵柄上曰爲將者紀律不嚴何以馭眾卿其盡心所事無卹流言

○辛卯召巡視河南戶部左侍郎原傑代右都禦史項忠賑濟順天永平河間三府饑民

○禮部奏冬至節例賜百官宴上以有順妃喪免宴

○禮部奏邇者朝鮮國王遣其陪臣朝賀萬壽聖節賜宴禮部所用器皿多有損壞所具品物亦不精潔有負朝廷優待遠人之意宜令所司自後毋得仍前苟簡違者治罪從之○壬辰免南京大勝關及江東巡檢司冬春二季所料鈔之半以河水淤淺商船少行故也

○開設湖廣平江縣大荊驛

○癸巳開設河南盧氏縣南朱陽巡檢司

○巡視江西南京大理寺卿夏時正奏罷老疾罷軟貪酷官右布政使張軾等五十一員指揮金潤等一十二員軾字子敬四川瀘州人僉都禦史駿之子以蔭爲國子生選授禮科給事中歷雲南參政布政至是致仕爲人質朴循例得官毀譽無聞

○兵部尙書白圭上荊襄用兵事宜大要言用兵之道賞罰爲先軍中能立奇功者宜令項忠厚賞仍以狀聞其有畏懦失機都指揮以下許以軍法從事河南湖廣狹西四川都布按三司官並聽節制軍士經過之處不得擾民軍中有勇敢能殺賊者有所虜獲因以與之其有方略可以裨益軍務或諳曉賊人鄕道悉得舉用其流賊亦因饑寒所迫不得已而爲盜宜開其自新之路撫卹以勸來者如執迷不服然後討之凡軍中事宜悉得便宜而行上命都指揮有犯仍奏聞處治事有當議仍與總兵官議行餘皆從之

○甲午以明日冬至節遣駙馬都尉石璟蔡震分祭長陵獻陵景陵裕陵文武衙門各分官陪祭

○遣內官祭恭讓章皇后陵寢

○復設河南鄧州浙川縣置知縣一員典史一員時巡撫都禦史楊璇奏鄧州內鄕縣居民相參去官司遠凡百禁治彼此推托稽諸縣誌舊有浙川縣廢城在今縣治之西一百四十餘里實�鄖會同要害之地請復其舊名分內鄕縣民隸之詔從其議

○平虜將軍總兵官撫寧侯朱永奏虜酋阿羅出潛據河套出沒邊境近孛羅又率窮寇作筏渡河並而爲一賊勢愈眾而我軍不足乞敕大同宣府選士馬五千協力進討兵部言阿羅出近遣人入貢以禮遣還恐亦乘冰遠遁然虜情叵測宜令大同宣府選軍以待進止從之

○乙未冬至節上詣奉先殿皇太后宮行禮畢出禦奉天殿文武羣臣及四夷朝使行八拜禮先是上以英廟順妃在殯諭禮部免行賀禮尙書鄒幹奏因喪免賀固皇上哀悼之情有所不忍然陽徳方亨而祝頌聖壽乃臣子敬上之誠亦不可廢宜從宸妃例從簡爲當詔許之皇太后皇后免命婦朝賀○巡撫湖廣右僉都禦史吳琛奏罷老疾罷軟貪酷官左布政使陳安等三百一十員都指揮孟剛等一百員

○丁酉右都禦史項忠將往荊襄乞以詔旨揭榜招諭反側並乞京營達軍神槍火器以往上許之但達軍神槍湏後奏發遣

○南京禮部左侍郎章綸奏浙江溫州府臣所生父母之郡知府範奎自成化五年六月到官以來廉以律己正以禦眾革獘除姦興利去害深得民心比因浮謗遂以有守無爲罷之臣問之鄕人來京者具言奎去任時郡人三萬餘哭泣攀轅阻其歸路仍晝夜守之不得去畱十八日乃去父老士民彷徨躑躅如失父母徧走所司言之間者無不痛悼𨿽臣在京聞之亦爲流涕由是觀之奎在任未久已足動人使至三年當復何如蓋郡守以得民心爲本苟得民心卽是好官且人材難得世無全人取其所長皆可用也臣又聞古者三載考績三考黜陟幽明未聞一年之間可定賢否者乞諭所司詳審仍畱奎於溫州以慰民望﹤鋶﹣釒﹥入詔下其事於吏部

○戊戌定擬河東鹽運司開中銀馬則例每鹽一百引中納上等馬一匹八十引中等馬一匹以延綏虜寇之警各邊乏馬騎操也

○賜朝鮮國成化七年大統歷

○己亥應天府江浦縣民居火焚軍民營房二百六十九家飛火及江淮衛衛船焚十二艘刑部請逮管船指揮等官罪之詔可

○巡撫宣府僉都禦史鄭寧等議萬全一城臨邊要地近調士馬徵西及防邊見兵不過九百而屯田者三千餘人欲於內選勇銳一千別爲行伍選將馭之而以老弱及軍余屯田庶軍儲邊務兩無所失從之

○庚子命忻府伴讀翰林院檢討張寬隨都禦史項忠往荊襄撫捕流民寬湖廣襄陽人以進士授檢討侍忻王讀書居常快不樂屢上﹤鋶﹣釒﹥言處置流民數事適忠奉命於荊襄撫捕流民寬每就之論議自謂通達世務諳練軍情願相從於軍中聽用忠因其言薦之故有是命

○辛丑四川長河西魚通寧遠軍民宣慰使司堅葛節等寺寨都綱頭目人等巴旦言千等長寧安撫司並韓胡橋等寺寨安撫坤卜等烏思藏葛丹等寺寨番僧頭目人等溫葛堅參等狹西文縣守禦千戶所外皮等簇簇頭番人札巴汪秀等各來朝貢馬及方物賜衣服彩叚等物有差明憲宗純皇帝實錄卷之八十六

成化六年十二月申辰朔上視郊祀牲

○修築湖廣興寧桂東二縣城以其地密邇兩廣路通梅花等峒也

○丙午升直隸定州知州李諤爲南京刑部河南司郎中河南鄧州知州朱貞爲南京刑部雲南司郎中諤貞皆以進士除知州頗有政績故擢用之

○迆西鎖魯檀阿力王貢馬奏求忽撥思箏鼓鑼﹤革占﹥鐙髙麗布將樂布繡綫等物上以前賜未久不與

○哈密等地面使臣馬黑麻等請以所帶玉石大黃硇砂易買紗羅叚並布絹瓷器銅錫藥餌鞍轡等物禮部言鞍轡及鐵器不可許其餘宜準於會同館開市令與民交易從之

○丁未翰林院侍講徐瓊服闋復任○巡按雲南監察禦史溫琮劾奏按察司提督錫場僉事王春侵欺附余官銀洱海衛指揮吳鑑等送致其家上命琮逮春等治之

○戊申毛憐衛女直都指揮等答魯哈指揮咬納哈等各來朝貢馬及貂皮賜宴並衣服彩叚等物有差

○命新寧伯譚祐管立威營

○己酉山西太谷縣民杜文翥號都太歲與兄弟結羣惡少號十虎二賢八大王暴橫鄕里數聚眾爲姦惡事爲人所告事下巡按禦史會都布按三司官鞫之具得其罪狀當死者文翥等十人情罪深重而法止坐徒者十七人餘五十人俱坐罪有差都禦史李賓以具獄奏詔當死者如律處決十七人徙充邊軍余悉從所擬○禮部以冬深無雪奏請遣大臣致禱乃命武靖侯趙輔祭告山川之神

○庚戌分遣戶部郎中桂茂之等十四人賑濟順天河間眞定保定四府饑民時吏部尙書姚夔建言水旱災傷之餘米價騰貴皇上軫念黎元已發太倉米粟一百萬石分投賑糶又慮米粟不及於無錢之家澤靡下究復敕有司勘貧難者設法賑濟京城之民可保無虞矣但在外州縣饑荒尢甚村落人家有四五日不舉煙火閉門困臥待盡者有食樹皮艸根及因饑疫病死者有寡妻只夫賣兒賣女賣身者朝廷𨿽有賑濟之法有司奉行未至且今冬無雪則來歲無麥事益難爲乞集廷議於順天河間眞定保定四府州縣災傷甚處推廉幹謀識老成官十數人請敕每人責領二三州縣督率有司官吏沿村徧落詢審賑濟有糧積者依時照口驗放無糧之處聽於附近倉分設法般運候春气稍和卽教民播種麥田貧者給與牛具種子凡空閒地叚責令栽種椿楡槐柳桑棗諸木五七年後便可濟用俟明年麥熟人得蘇醒果無他虞奏聞回京有成效者量加旌勞此救荒之一策也仍乞敕內外諸司查勘災傷甚處一應錢糧軍需供應之物悉暫停止當送京者亦存畱以備賑濟詔從之於是廷議奏遣茂之往霸州及文安大成保定三縣刑部郎中袁潔往香河三河寶坻三縣工部員外郎秦民悅往永淸固安東安三縣大理寺右寺正薛璘往通州及武淸漷二縣監察禦史梁昉往涿州及良鄕房山二縣周源往大興宛平順義昌平四縣戶部郎中謝瑀往靜海興濟靑三縣兵部署員外郎張謹往滄州及南皮慶雲鹽山寧津四縣禮部員外郎曹隆往景州及吳橋東光阜城交河四縣大理寺左寺正劉瀚往河間任丘肅寧獻四縣吏部員外郎王璽往冀深晉三州及南宮新河武邑衡水饒陽武彊安平七縣刑部主事邢謹往趙定二州及眞定欒城寧晉柏鄕隆平新樂六縣刑部郎中謝廉往安州及髙陽新安容城新城雄五縣戶部主事李雄往定興安肅博野慶都淸苑蠡六縣

○辛亥總督兩廣軍務右副都禦史韓雍等奏八月內有海船八艘登岸於昌化千戶所地方劫掠百戶陳榮與戰敗之斬首一十七級生擒一人餘寇出沒未退詔海道嚴備之○癸丑賜晉府寧河王子名曰鐘鏈

○詔右軍都督僉事李昶還京昶初以災荒被命往順天永平河間三府地方撫治達軍捨余屯營至是區處已定奏準還京

○順天府奏奉詔會官取勘本府所屬州縣並山東河間錦衣等衛上林苑監等衙門丐食軍民二千七百五十餘人上命戶部在京饑民於京倉每口支米四斗順天府所屬送還原籍照例賑濟其外方來者俱諭令還鄕果有鰥寡孤獨者收餋濟院存卹之

○復少保戶部尙書兼華蓋殿大學士陳循職時循已卒其子珊奏循被石亨誣害充軍已蒙英宗聖恩釋放爲民家居而卒乞如於謙等例追復原職並賜諭祭禮部覆奏許之○大寧都司都指揮僉事王雄以所部官軍多欠官馬因令眾軍共出銀償之旣而有免償之令雄遂乾沒其銀二兩爲總兵官定襄伯郭登所奏下刑部坐監守自盜論斬例戍邊五年詔從所擬

○南京大理寺左寺丞孫珂右評事張靜俱以有罪調外任先是有吏爲靜所笞摭其過呈珂珂受之未行吏復令弟訟之刑部靜囑該司求解且揚言挾珂陰事遂祗坐吏弟罪余悉置不問珂亦爲寢其呈評事黃仲昭發之禦史陳昭等遂據所聞劾奏珂等命給事中張琳往會副都禦史羅箎核實珂事多誣或曖昧不可詰獨坐事應奏不奏罪當杖靜亦坐擅用官物並囑托已事罪當徒例皆贖罪還職琳等乃劾珂欺公縱欲及靜妄爲求免之罪遂曁吏俱械赴京下刑部重鞫大理寺詳審以具獄並劾語奏之有旨免贖罪俱調除外任珂山西潞州知州靜直隸新樂縣知縣

○焚前正一嗣教體玄悟法淵默靜虛闡道弘化妙應大眞人張元吉並其妻沖和恭靜元君吳氏誥命時元吉坐不法除名故也

○甲寅戶科給事中李森言往年狹西等處民饑許問刑衙門問過杖罪以上官吏人等定擬則例納米賑濟今宜照此例令刑部都察院問過犯人免其運炭量罪輕重定例於順天等府缺糧之處納米仍嚴限完納不許遲誤從之

○丙辰禮科都給事中霍貴等言周禮荒政十二有曰索鬼神云漢之詩亦曰靡神不舉蓋自古帝王遇災戒懼未嘗不以祈禱爲事今歲畿內水澇致廑聖慮大發倉廩以濟之邇因三冬無雪又遣大臣祭告山川等神其敬天仁民之心無所不至但四方之地廣於京畿設或明年復然將何所處乞申敕百司痛加修省仍照例遣官徧禱四方名山大川以祈神休庶雨晹時若而丰穰可期詔下其言於禮部禮部覆奏今年湖廣等處地震並山東旱災已遣尙書李希安等祭告東嶽泰山並南嶽衡山及河南布政司官祭告中嶽嵩山等神明年正月十三日大祀在邇天下名山大川嶽鎭海瀆之神俱在祭列宜免行徧禱惟順天等府水澇爲甚乞命官二員祭北嶽恆山並北鎭醫無閭山之神以祈丰順仍行在京文武官員嚴加修省務竭忠誠以答天意詔可於是遣禮部右侍郎邢讓祭恆山太常寺卿萬祺祭醫無閭山

○戊午太監黃賜傳奉聖旨升尙寶司丞汪景昂任道遜俱爲本司少卿仍舊辧事

○戶部奏朝廷以京城民饑發倉糶米以濟之本部已請行吏部取考滿聽選能幹有司官監糶然官少事繁不能周濟近該禦史戴縉言欲添差官五十員每城十員監督鋪戶零碎糶賣其米每人止許糴五升至一斗或二斗不許過多價直視前增一錢仍令給事中禦史並錦衣衛官校訪察姦獘犯者治罪從之○己未調江西按察司僉事張悅於浙江提調學校

○庚申前軍都督府都督同知馬良卒良山東館陶縣人襲祖職金吾左衛指揮使以功累升至後軍都督僉事曹欽之亂良預有功賜金織蟒衣玉帶升都督同知上初卽位以交結近侍調廣西聽總兵節制殺賊逾年夤緣得召還協守南京復命回京署前府事四年充總兵鎭守廣西五年移守貴州至是卒遣官諭祭良姿表俊偉性溫雅嘗以幼童侍英廟於靑宮比長益親暱天順時武臣中得寵者惟良爲最凡行幸良必從一日駕出獵南囿早朝罷文武羣臣候送午門外見有乘馬從午門中內官夾侍而出者後復一人騎而出眾皆愕然及諦視前乘馬者乃良也後良喪婦不數月娶繼室鼓樂喧天聲聞禁中英廟問知謂左右曰良喪婦未久何以卽娶夫婦之情何其薄也此人可見不知禮自是寵遂衰不復召見說者謂英廟篤於倫理如此而良以嬖臣克保始終亦可謂幸云

○辛酉停免順天河間眞定保定四府成化五年六年歲輸皮張木植石靑等料

○壬戌升廣東布政司右參議王英爲雲南左參政

○朝鮮國王李娎遣陪臣禹貢等奉表貢馬及方物來朝賀明年正旦節

○大理寺左少卿宋旻奏賑荒八事一大名順徳廣平三府人民稍遇水旱輒稱饑窘蓋由民無遠慮略收卽用不思積蓄𨿽丰年田禾甫刈室家已空況於凶歲臣今設法措置每裏輳足糧米多者五百石少者三百石倘有不足或支官銀糴買或令囚犯上納務足前數委能幹官職掌明立簿籍於各裏中選揀殷實大戶仗義鄕官量與多寡責令舉貸歲收其利三分於預備倉上納或隨民便收貯年終具數申繳以憑稽考待後數及千石拘收本米入官不再舉放如此則儲積可廣而荒歲少濟矣一大名順徳廣平三府流民𨿽已復業然先遺下房屋已被人拆毀田地被人占種財畜蕩然一空而又官錢拖欠私債未還常時逼取無以安生必至復逃乞敕有司加意撫卹免其稅糧及一應雜役凡官錢私債不許追逼待三年後然後當差則人有固志不輕流徙一大名順徳廣平三府境內有寧山潞州彰徳等衛官軍在中近年以來守城官軍多去屯所隱住四散立營占奪民地或置立莊田不納子粒或窩藏逃民朋助作惡及事發行提又庇又出官乞敕能幹官親臨屯所拘集軍衛有司逐一淸理驗其丁口田地審其所納子粒歸並一營不許四散居住仍沿門置立粉壁編成火甲十家爲伍互相覺察不許窩藏逃民仍令所在官司掌印並巡捕官時常提督點視倘有盜賊及與民爭訟就率領火甲人等擒挐究問敢有似前曲爲回護不出官者不分徒杖罪名俱調發邊衛官帶俸差操軍常川守哨餘丁編髮充軍一沈陽中護衛官舍軍餘人等俱在廣平府威縣等處屯種而子粒及軍人月糧俱往潞州官倉上納關支緣屯所距潞州六七百里又兼路不通車上納子粒則以米易銀赴州倍價買納及關支月糧每軍止得八斗若老幼婦女止得五六斗不勾往回路費以此軍人多不往支而在衛官旗軍吏人等得以恣意侵欺盜賣乞敕該部將本衛該納屯糧攺撥廣平府威縣官倉上納在屯軍人月糧亦就彼關支庶糧不虛費軍得實用一廣平府淸河縣先年徳府奏討地土共七百餘頃中間多系民人開墾成熟並辦納糧差地畝被姦民妄作河灘空地投獻本府奏準管業夏地每畝折收銀七分四釐秋地每畝折銀五分查算該納人戶止有三百五十家每歲出銀四千餘兩況其縣止有八里地多沙鹻民極貧難又納糧餋馬差役浩繁臣始至其境老幼悲啼塞路告乞減免乞降敕旨令本府照官糧則例每畝不得過五升折銀不得過三分著爲令有司依期送納不許差人下鄕催擾實足以紓民困一順徳府鉅鹿縣先年都督錢雄祖母陳氏奏討地一千三十餘頃緣其間多民人祖遺田產被姦民妄作退灘荒地獻與陳氏奏準管業人民累年奏告不已況其家人招集流民佃種日益眾多俱無籍貫稽考亦恐別生他患乞降敕旨量存一二百頃或三四百頃令雄家人管業耕種不許招集逃亡餘地行令本府掌印官逐一丈量撥與無地貧民耕種照例起科辦納糧差仍明立封堆不許再相侵奪爭擾一直隸大名等府州縣官倉並預備倉或收納之未當或放支之過時又有私置斗斛容情私糶等項其獘非止一端乞敕該部轉行各府掌印官親臨逐一查盤見數多餘者作正支銷虧欠者依律追究俱於各倉收貯不許別處頓放及用私置斛斗出納並糶賣銀兩別用仍辯驗其陳腐不堪食用者扣算足勾五年之用待來年米貴之時或賑濟貧民令其抵斗還官或減價糶賣銀兩收庫待後丰年陸續買補一大名等府州縣儒學師生俸廩正統初年教官俸糧月支二石廩米一石生員廩米亦一石至正統十四年減教官俸糧止一石師生廩米止六斗後因戶科給事中李侃奏準浙江等布政司並南直隸等處俱復舊例惟北直隸未復況其所省教官歲費不過四十餘石無大損益乞行大名等府凡教官生員俸廩俱令復舊例﹤鋶﹣釒﹥入下戶部議多從之

○癸亥賜禮部右侍郎劉吉誥命先是吉自陳父輔年七十九歲祖父母及母俱已沒世自受編修封贈久未獲加恩典況臣父老病日侵朝不保暮人子至情實爲迫切乞照學士劉珝未及三年請誥事例均施洪恩詔特賜之時珝吉俱兼經筵日侍講讀故恩禮特異

○降順天府府尹閻鐸爲浙江衢州府知府鐸以歲饑坐視民患不能賑濟爲戶科劾奏命降二級調外任府丞彭信治中丘昂及巡城禦史楊溥沃頖葉廷榮馬進徐英等俱犯與鐸同停俸半年通判範賢等停俸三月

○南京禮科給事中常顯奏近例凡指揮等官其軍士逃亡十名以上者遞降一級今查考南京諸衛軍士新解未及一年而逃竄者一百三十餘人其指揮楊榮等宜降級如例旣而守備南京太監安寧等官奏近例立法太嚴乞以律科治事下兵部言近年主兵者多克削軍士逃亡遞降所以杜其侵漁之漸也然法貴得中太寬則廢太嚴則人不堪若逃者十人而遞降一級恐逃者無窮而官職不勝其降也指揮楊榮宜以律治之如受賂則以例降從之

○甲子總督兩廣軍務右副都禦史韓雍奏罷老疾罷軟貪酷官廣東按察司副使徐海等一百九十七員都指揮方盛等六十七員

○乙丑升兵部郎中王恕爲廣東布政司右參議

○巡視福建右副都禦史滕昭奏罷老疾罷軟貪酷官左布政使張斌等二百二員都指揮劉勝等三百二十二員

○命毛憐等衛都指揮僉事亦裏哈子出山等五人襲職有差

○狹西紀功郎中範文等奏五月二十一日虜寇康家岔都督劉聚率兵追至黃艸梁境外虜伏兵四起我一軍據阜乘髙擊賊多所殺傷一軍爲虜所衝死者四十六人聚被傷下頦猶召他兵來援虜乃敗退六月初十日又寇雙山堡都指揮康永率兵六百趨之彼眾我寡永拒敵力戰指揮盛銘戰尢力傷甚重適指揮李銘將兵來援賊遂潰尋又寇靑艸溝聚令都督範瑾等分路進兵與戰斬虜全勝而還七月初六日虜數萬自雙山堡分五道入寇總兵官朱永太監顧恆都禦史王鉞調諸路兵分哨刻期並進都指揮孫鉞西至開荒川遇虜數千鉞令軍下馬布陣以待會永率大軍繼至賊衝陣合戰數十乃稍退官軍乘之殺傷甚多餘賊棄甲馬而遁聚瑾東至寺子川指揮郭勝迎敵戰死都指揮馬儀等率眾繼之並力鏖戰賊敗去七月二十四日都指揮王璽等敗賊於孤山堡八月二十九日把總指揮陳雲又敗賊於酸剌海子此皆臣等所親驗𨿽擒止四人斬首僅百餘級然永等奮勇屢戰皆捷邊方以爲近年所未有也繼得永報九月十三日都指揮孫鉞率師至波羅堡遇虜數百與戰未決而虜眾大至四圍之鉞幾不得脫幸都指揮許寧率師救之虜分眾禦寧鉞得間遂率眾提刀躍馬突圍而出矢傷其喉且多所喪亡然竟脫歸而寧猶未至堡被虜遮阻乃據髙阜立營相持閱三晝夜指揮劉江來援至可可墩虜亦圍之永又調指揮周賢援江道遇虜擒斬各一人遂解江圍時飛塵四起炮聲震天寧圍亦解鉞與寧下官軍死者四百七十六人傷者六百五十九人斬虜首僅十二級𨿽寧鉞淺謀輕進然飲血裹瘡出萬死得一生其罪與功臣等未敢議也事下兵部議升賞生擒斬首當先陣亡等官軍共一萬二千八百六人當升且賞者三十三人當升者一千四百七十二人當賞者一萬一千三百一人寧與鉞𨿽有罪然其勞亦當賞且言太監傅恭秦剛都督房能參將神英俱臨戰陣統調兵部郎中範文主事章甫紀功戶部郎中萬翼員外郎谷琰督糧儲參政龐勝副使王朝遠隨軍供給副使宋有文參議嚴憲運芻餉俱有功上是之命傅恭顧恆歲加米二十四石朱永與世襲劉聚進右都督王越右都禦史秦剛房能厚賞範瑾升都督同知神英署都督僉事範文章甫萬翼谷琰俱升俸一級龐勝王朝遠宋有文嚴憲俱加賞

○鴻臚寺卿周顒卒顒字如圭河南安陽縣人初冒秦姓永樂癸卯舉鄕試歷趙城教諭河間教授歷國子助教正統己巳用刑部侍郎耿九疇薦擢監察禦史天順丁丑升山西右參議英廟召至文華殿親諭遣之賜寶鏹萬緡辛巳以子景尙重慶公主進鴻臚卿食祿不視事至是卒景爲乞葬祭詔特與之顒爲人和厚淸謹未嘗疾言遽色子貴不攺其常士夫重之子晟官至江西左布政冕爲蘇州府同知景駙馬都尉

○丙寅詔狹西右布政使李裕爲順天府府尹

○敕湔除在京文武官過名仍命法司移文於外諸司

○戊辰湖廣都指揮僉事武瑛以欺隱田糧求索賄賂令下巡按禦史逮治如律

○己巳免廣東廣西府州縣官明年朝覲以兩廣歲荒民饑且會兵剿賊也

○南京工部右侍郎蕭彜奏李造軍器應用切鐵生漆等料原派應天府買給臣查得南京丁字庫收有切鐵生漆數多請支用以造軍器勿煩民間輸買從之

○庚午戶科都給事中丘弘等言近來京城內外風俗尙侈不拘貴賤槪用織金寶石服飾僭儗無度一切酒席皆用簇盤糖纏等物上下仿效習以成風民之窮困殆由於此其在京射利之徒屠宗順等數家專以販賣石爲業至以進獻爲名或邀取官職或倍獲價利蠹國病民莫甚於此乞嚴加禁革如有仍前僣用服飾大張酒席者許錦衣衛官校及巡城禦史緝捕及將宗順等倍價賣過寶石銀兩追徵入官給發賑濟以警將來﹤鋶﹣釒﹥奏命有司詳議以聞於是刑部尙書陸瑜上議以爲弘等所言深切時獘宜申明舊制備榜禁約並逮宗順等數人各治其罪追其所得價利以充賑濟庶足以革蠹獘而示勸懲有詔宗順等姑置不問所言諸事皆備榜申明禁約犯者不宥

○禮部奏戶科都給事中丘弘等以京師歲歉米貴而四方遊僧多聚在京蠶食不下萬數奏乞行五城兵馬逐還原籍庶不虛耗糧米宜如所請禁約從之

○辛未免順天府成化七年惜薪司柴夫四百五十名

○癸酉戶科等科都給事中丘弘等奏五事一乞在京再行糶糧三十萬石輳今發三十萬自十二月至明年五月每月發糶十萬石使相接績仍於京通二倉斟酌多寡出糧十萬令發糶官員督同五城兵馬及大興宛平通州正佐官從公取勘各該地方不系食糧貧難下戶及一應無力買糧者每月給米二斗庶貧富皆有所濟一奉詔旨流民送回原籍乞丐者收入養濟院所司不克奉行乞行侍郎葉盛嚴立程期限以十日督並五城兵馬及順天府大興宛平二縣官親歷京城內外審勘流民人支糧一斗官給批文差人分投送回原籍賑濟務要彼處官司回文銷繳乞丐者收入養濟院或本院不能容許於寺觀間便去處收住具數逐月照口給糧五斗養贍一訪得順天眞定保定所屬勸借糧米官府不分貧富槪行分派以寬目前之憂𨿽有紙上之糧全無入倉之數及至差官賑濟所司方才追徵百姓怨嗟益傷和气乞行賑濟官從公查審民僅足自存者卽與停徵不得拘於成案逼迫人難賑給之際尢須致審務使無告之民得沾實惠毋容在官廝役之人乘機冒領一見任官員分俸養親止於在京其在外官員並無分俸事例中間有朦朧分回原籍關支者在任或有事故住支彼此隔絕無可查考以致冒支數多今後宜禁止在外官員不許分俸已行者攺正還官敢有仍前分俸支者放者悉以贓論一在京虫蟻房並淸河寺等處餧養鷹犬狼猴豹及各色虫鳥日逐支應魚肉糧豆等料數多𨿽曰舊有定數然皆出自民間卽今荒歉百姓乏食多致餒死而鳥獸支費糧肉日逐不缺夫百姓國之本鳥獸無用之物以百姓之食爲鳥獸之食誠所謂率獸而食人者也伏望皇上重念百姓將此鳥獸量行釋放以省虛費事下戶部議如所奏上曰虫蟻已減省矣其餘悉依議行

○巡撫寧夏右副都禦史張鎣言近準給事中秦崇奏資長策以安邊方令臣等各陳所見臣惟寧夏花馬池及延綏以東最爲西北要害近虜酋阿羅出率眾潛住河套動以萬計射獵以爲生水艸以爲居無讐敵之夏有寇竊之利而賀蘭山後窮寇潛伏若合爲一邊患不細竊見總兵官許寧久處邊陲慣經戰陣副總兵林盛諳曉虜情二人者皆宜假以重權各選軍一萬畀之楡林迆東有警則責之許寧迆西有警則責之林盛如虜勢熾盛則並力進討以安邊禦寇之略委之二人務令經畫則虜寇可靖事下兵部尙書白圭等謂延綏已有撫寧侯朱永都禦史王越總制調度事遂寢

○管理柴炭工部右侍郎王詔言惜薪等司諸項柴炭年增一年如今年坐派之數已運二千五十三萬九千餘斤未運者尙有二千二百五十餘萬斤俱候來年人夫補運然今順天眞定保定俱被災傷而順天爲甚下民饑窘如此救死猶恐不贍焉能應役乞敕工部行文內外諸司自今合用柴炭預爲撙節減省以節民力以副聖心仍以三府災重州縣柴炭夫自明年正月起依例全免其災輕之處減半徵解如此則民困少蘇供應亦不至誤也從之

○歲暮享太廟

○遣太常寺官祭五祀之神

○遣旗手衛官祭旗纛之神

○以明日正旦遣駙馬都尉石璟王增分祭長陵獻陵景陵裕陵

○遣內官祭恭讓章皇后陵寢

○是歲天下戶九百一十一萬九千八百九十一口六千一百八十一萬九千八百一十四田地四百七十七萬六千七百二十一頃一十畝有奇田賦米二千二百四萬八千五百七十八石有奇麥四百二十五萬六千二百九十三石有奇絲九萬二千六百八十六斤一十兩有奇綿一十萬五千兩絹二十八萬四千九百一十疋有奇布八十六萬一千二疋有奇綿花二十八萬三千一百二十斤有奇折色鈔八十三萬四千五百二十錠有奇雜課鈔二千七百九十一萬四千八十錠有奇米五萬三千三百一十石有奇麥二千三百八十六石有奇布七百六十九疋有奇鹽課鹽三百七十九萬一千三百五十引有奇米五千七百八十七石有奇布四萬四千五百一疋有奇茶課茶五十六萬三千九百一十斤有奇屯田子粒三百九十五萬三千七百四十石有奇采納銀七萬九百六十七兩有奇水銀二百四十七斤一十兩有奇朱砂一十七斤一十兩有奇漕運京師僣運糧三百七十萬石各處運納糧四百四十七萬九千六百五十石有奇減免天下官田等項稅糧三十一萬二千六百六十石有奇

大明憲宗純皇帝實錄卷八十六終

明憲宗純皇帝實錄卷之八十七

成化七年春正月甲戌朔上詣奉先殿皇太后宮行禮畢出禦奉天殿文武羣臣及四夷朝使行慶賀禮皇太后皇后俱免命婦朝賀

○乙亥文武羣臣朝親王於奉天門東廊丙子宣宗章王帝忌辰奉先殿行祭禮遣駙馬都尉石璟祭景陵

○丁丑孟春享太廟

○遣內官祭司戶之神

○戊寅兵部奏成化六年冬虜入云州堡殺掠人畜守備指揮謝春等旣不嚴督哨守又不速兵追剿請令巡按禦史逮治而分守左參將李剛左監丞劉祥鈐束不嚴鎭守右少監弓勝總兵官都督顏彪巡撫都禦史鄭寧號令不振亦宜究治上曰是內外總兵等官姑恕之

○庚辰立春順天府進春上禦奉天殿文武羣臣行慶賀禮賜宴於午門

○辛巳賜唐王瓊炟冕旒皮弁服王以原賜之服年久敝壞累以爲請故命禮部重造與之不爲例

○巡視關隘兵部右侍郎陳宜奏山西水泉營備禦都指揮薛信軟弱不堪七堡備冬都指揮鄧亨偏彊不協恐誤邊事訪得山西都指揮髙昇周能俱壯勇可任請以昇代信能代亨從之

○命故寧陽侯陳懋子瑛襲爵歲給祿一千八百石米鈔中半兼支

○攺南京通政使司左通政劉俊於通政使司提督謄寫武官誥黃

○開中長蘆官鹽五十萬引於北直隸狹西饑荒府縣召商納米保定府天津衛每引四斗河間府涿州三斗五升延安府五斗無米納銀三錢以備賑濟

○都察院左都禦史李賓言賢才屈在下僚上不見知無由自達乞敕在京文臣四品五品管事官及六科十三道官各舉所知如知州缺則於州同知判官知縣等官知縣缺則於縣丞主簿教職等官內各舉一人該部再加詳察遇缺除用仍各注舉主職名日後犯贓連坐仍請通行各處巡按禦史並按察司分巡官照依憲綱事理所至之處廣詢慱釆守令廉勤公謹六事克舉備荒救荒有策者禮待之薦舉之污濫姦佞六事廢墜備荒救荒無策者戒飭之紏劾之務臻實效毋事虛文若巡按禦史按察司官不用心訪察顚例是非者俱坐以罪如此則善者知所勸而益修厥職惡者知所懼而勉於爲善庶幾守令皆得其人下民各安其生而兼流移失所者矣﹤鋶﹣釒﹥下吏部尙書姚夔奏宜如賓言令六部都察院等衙門四品五品管事官及科道掌印者各舉所知一人不爲例旣而賓又言禦史巡按回本院別行稽考務臻實效如有不行用心訪察以致賢否混殽者請究治其罪上從之

○守備洮河岷等處都指揮使黃欽受河州倉官賂庇其罪爲狹西按察司所奏都禦史李賓等請下巡按禦史逮治如律從之

○壬午命畱守前衛帶俸都指揮僉事張雄弟紀襲其兄職舊制都指揮系流官不世襲以雄戰歿於延綏故錄其功俾襲之

○賜朝鮮國朝賀陪臣禹貢等宴並金織衣彩叚等物有差

○癸未以大祀天地上禦奉天殿誓戒文武羣臣致齋三日

○甲申以上元節賜文武羣臣假十日

○總督漕運兼巡撫淮揚等處右副都禦史陳濂奏運河一帶濟寧居中而南北分流久不﹤鋶﹣釒﹥浚蓄水不多況兩京往來內外官多不卹國計不候各閘積水滿板輙欲開放以便己私而南京進貢內臣尢甚以此走洩水利阻滯糧運今欲會同山東巡撫守臣計工挑浚且請旨禁約事下工部覆奏從之

○丙戌大祀天地於南郊祀畢上還宮謁皇太后畢出禦奉天殿文武羣臣行慶成禮

○免慶成宴

○夜月犯天樽星

○丁亥命都指揮使鄭云代張翊提督守備云州地方

○戊子上元節免羣臣宴

○兵部尙書白圭等奏狹西近年以來毛裏孩滿四及阿羅出等相繼寇亂民遭荼毒有不忍言者皇上命將出師爲民除害而官軍所至供饋輙之班師未幾虜寇如故良由鎭守三司等官縱弛偸安負朝廷之重托昧禦侮之良圖宜嚴加究治以警將來上曰所言良是卽馳敕切責之以秦剛王銳在邊年久廢弛邊備尢甚卽召還京別推堪任者往代之

○宥都督僉事李昶楊銘罪駕出郊祀昶等率軍列隊正陽門外定襄伯郭登遣人閱視軍多失伍者會兵部尙書白圭各劾把總領隊指揮以下並昶等約束不嚴之罪有旨指揮以下付錦衣衛究治昶等令自陳於是昶銘具奏伏罪乃宥之

○懷寧侯孫鏜卒鏜字鎭遠其先東勝州人永樂中襲父林職指揮同知太宗親徵迆北鏜在軍中正統中成國公朱勇薦其才升署指揮使久之遷都指揮僉事充左參將徵處州至金華與賊接戰射殺首惡僞杜大王餘黨悉平已復有賊萬餘人聚烏龍嶺鏜復進擊敗之用是升都督僉事分統京營兵馬帶刀侍衛己巳北虜犯京師升右都督將兵擊虜初戰於黑山再戰於西直門外旣而追虜戰於涿州深溝虜遁出境而還景泰三年充副總兵鎭守大同明年召還天順元年冒迎復功封懷寧伯掌府軍前衛事五年受詔西徵師行會曹欽之亂鏜以所領兵擊捕之其子軏爲賊斫死論功進侯爵賜誥券子孫世襲尋總神機營軍事罷而復用八年太監牛玉以罪廢科道因言鏜與玉有連並數其貪黷狀劾罷之成化二年復用所停之祿奉朝請至是卒年八十訃聞上輟朝一日追封淶國公謚武敏賜祭葬如例鏜長身面黑起自偏裨致位大將己巳之變一時宿將多沒鏜崛起奮勇進戰頗著勞勩曹欽反時夜已二鼓矣鏜在朝房得報倉卒馳赴宣武街遣所親號召西徵將士之候門者紿曰刑部囚反獄獲者大三級升賞眾聚至千餘人黎明始語以欽反率之東行欽聞自長安門退至東安門又自東安門退至其家領達兵迎敵至晡欽破滅鏜臨機應變有如此者後論南城迎復封爵者一切削去獨鏜以平欽功及軏死於難得世襲云

○庚寅英宗睿皇帝忌辰奉先殿行祭禮遣駙馬都尉蔡震祭裕陵

○辛卯以浙江左政使餘子俊爲都察院右副都禦史代王銳巡撫延綏地方

○壬辰兵部尙書白圭等言兵凶器也不得已而用之先因荊襄等處流賊猖獗恐成大患特敕右都禦史項忠往彼總督徵剿今賊首王彪就擒餘黨分散勢已銷沮況其間多困於饑寒出於逼脇撫之則易遷而爲善激之則愈變而爲惡且所調永順保靖等處土兵未免騷擾軍民勞費供億宜令項忠相度賊勢不必調動土兵但會彼處巡撫總兵等官計議撫捕長策以靖地方上是之

○平虜將軍總兵官撫寧侯朱永等奏虜寇寧塞安邊等處總兵官許寧等統兵追剿數與賊遇能以寡敵眾前後多有斬獲並追回被虜人畜事下兵部言醜類合勢深入肆掠今𨿽少挫恐其侵犯未巳宜命益嚴備禦從之

○癸巳掌太常寺事禮部尙書李希安三載考滿吏部臣言希安年已七十之上例宜致仕詔令復職

○升狹西布政司左參政於璠爲右布政使

○太常寺卿兼翰林院侍讀學士劉珝以母喪去任

○調南京監察禦史沈源外任初南京僉都禦史髙明言守備軍士宜時令給事中禦史閱視詔不從後竟從給事中徐鑑等言及源當閱視時隊長受賂軍伍多缺且守備官役占尢多源乃令各衛悉具名數並本軍年貌按之將盡革其斃於是成國朱儀及太監安寧等不悅因上﹤鋶﹣釒﹥言南京國家根本軍機朝廷密務今源視爲常事詰問名數且操練之時禦史忽至則軍士紛然出候使事體不專軍機不密誠爲非宜上然其言以禦史更易不常何乃更張擾亂如此命械源至問理仍命自今只令內外守備參贊官閱視著爲令凡禦史預軍事者俱罷之至是源至下獄刑部擬罪以間有旨贖罪攺外任源之被調也南京禦史給事中交章論其事以爲源旣受委閱軍宜究其數以革其斃不爲漏泄儀等直以不便其私奏之若以此得罪則軍政一斃日甚不可復革矣刑科給事中虞瑤等亦以爲言上以事旣施行皆不聽

○下南京禮部郎中呂晟及主事林孟和於南京刑部獄先是孝陵祀事自宣廟登極後委勛戚之臣主之駙馬都尉趙輝承命主祭已久至是以母憂辭南京禮部乃會官擬請成國公朱儀代輝以聞命未下儀辭不敢擅往南京太常寺少卿潘榮劉宣以儀辭爲當移文輝仍主祭晟等乃上奏劾儀等曰謹按大明律凡大祀及廟享百官已受誓戒而弔喪問疾者罰俸一月其知有緦麻以上喪令陪祀者罪同謹詳律意弔喪不可則居喪豈可緦麻不可則斬衰豈可陪祀不可則主祀尢不可者國家制律一本乎禮律之所在卽禮之所在儀受朝廷重寄𨿽未奉詔旨而仰體聖心代輝行事未爲不可榮宣輩依阿聽從俱不諳大體不權時宜臣等職恭禮官義不容默乞劾該部詳審所奏議擬明白頒示庶使禮有定制法兼苟變上下具奏於禮部尙書鄒幹乃上奏曰切惟人臣以君命爲重而有成命者不可以擅更禮義由人心而生而情有不同者不可以槪論晟等所論禮之在臣下者也儀等之守禮之在朝廷者也豈可泥而論之哉且今駙馬及陪祀官恭詣長陵等陵行禮俱不分有無服制亦不純用吉禮蓋以陵寢之祭寓哀愴之情視廟享之禮實有不同況孝陵祝文當稱孝曾孫嗣皇帝謹遣某官之詞此乃成命不敢不欽遵者若令儀暫以代輝則祝文當攺易不幾於詐傳詔旨乎然則輝仍主祭者蓋以君命爲重而不敢顧一己之私服也儀等辭不往者亦以成命當遵而不敢從臣下之私議也揆諸禮法俱爲允當而晟等輙以儀等爲不忠不敬名曰引律而心實挾私辭若議禮而意實償忿其所謂罪不容逃誠是矣宜將晟及孟和付法司治其妄奏之罪命下之獄

○甲午兀者等衛野人女直都督僉事察安察弗提等衛野人女直都督僉事塔失朵林山等衛野人女直都指揮扯養哈建州左等衛女直指揮捏克帖木等俱來朝貢馬及貂皮賜宴並衣服彩叚等物有差

○以水災蠲順天府東安等縣民徭役

○工部言晉府方山王薨已經奏請差官造墳安葬未得完報又奏王妃許氏薨合如例就令原差官監督造壙合葬從之

○考郎兀衛都督哥哈死弗提等衛都督帖思古等遣人以聞援例求祭命禮部以彩叚二表裏代祭品並具祭文香帛令所遣人賫往賜之仍敕帖思古等知之

○丙申曉刻月犯天江星

○開設四川鹽亭縣道會司

○追贈廣東靈山縣西鄕巡檢司巡檢歐陽福爲廣東布政司照磨給敕命錄其子通爲國子生福嘗奉府檄率民兵至欽州魚洪等山禦賊死之至是通奏於朝故有是命○浙江巡鹽監察禦史李鎔奏鹽法利斃一兩浙運司三十五場額設鹽課二十二萬有餘以十分爲率每歲辦課多者七八分少僅四五分官吏懼罪往往虛出通關完報申達戶部撥派客商經年累歲無鹽支給照數追並多致逃移請今後兩浙問刑衙門但有幹礙鹽法事情審其有力者俱送運司照依納米事例每鹽一大引準米二石令其收買鹵丁餘鹽查撥缺鹽場分上納無力者徒罪照徒年限流罪四年死罪五年俱發缺鹽場分煎辦以補逃亡事故之數一松江嘉興二分司額課共十一萬四千有奇每歲辦鹽不及四五分近例竈丁遠者出米給近者食用俾代其煎鹽上倉然近竈辦納本名鹽課尙有拖欠況可令其代納遠竈之課乎請今後徵未到場收候近竈辦納本名正鹽外若有餘鹽隨其多寡送官稱收每一大引與米二石該場官攢按月支給不許畱難一鹽課有存積有常股正統十三年以前兩浙鹽課存積二分常股八分存積數少而催辦之課常過其數每遇開中存積者朝來暮去無所壅滯常股者亦不過守支數年而可得正統十四年存積增至四分景泰元年又增至六分自後因循不攺以致存積數多而催辦之課不及其數每遇中納不分存積常股俱各守支十餘年是以客�鮮少而邊儲缺乏請今後開中仍照正統十四年例先盡辦完存積四分每年終巡鹽禦史督同分司官稱盤見數另廒封貯候�到便支不許該場擅自開封那移別用如遇該派客商到場亦令於常股六分內挨次支給若有不敷陸續設法追給亦不許攙越一洪武至宣徳年間竈戶全戶死亡者行移有司僉補正統年間單丁老疾貧難者亦於有司僉替以後此例或因或革近年以來戶部奏準皆於竈戶內新增空閒壯丁撥補臣切思充軍人犯尙支月糧囚徒限滿猶得疏放其竈戶原系良民僉充今乃子孫相繼永無放免請今後竈戶除本竈一丁存畱餘丁二人幫贍其有各場見役竈丁戶內事故及在逃未獲者仍照舊例將本場殷實有力之家曠丁撥補候事故丁長及原逃更替若全戶死亡充軍並單丁老疾貧難無力者亦照舊例於附近砂場丁糧相應民戶內僉補一洪武年間每歲見丁給與工本鈔貫又免雜泛差役永樂宣徳正統年間仍免雜泛差役稅糧存畱附近倉分上納近年以來有司不準舊例將竈戶田糧與民一般加耗起運每畝正糧三升五升加耗卻七升八升又編水馬夫糧及雜泛差役且竈戶例不分戶而各丁輳合但見田畝數多其實地多瘠鹵人力單貧每至徵收杖並不免鬻產賣子流竄他鄕貽累里長總催陪納請今後通行兩浙有司凡竈戶稅糧不分有力無力存畱本處附近倉分上納或減徵耗米或全準折銀﹤鋶﹣釒﹥入下戶部議擬多準行之

○戊戌升開封府知府周斌爲狹西布政司左參政

○己亥守備永寧等處奉禦莫海分守參將都指揮陰傑以縱軍出境采薪被賊掩殺兵部奏請究治命貸之

○庚子貴州宣慰司並大龍番長官司土官宣慰使安觀等遣頭目安伍等各來朝貢馬賜彩叚表裏等物有差

○狹西西寧衛丹徳寺番僧領占竹等岷州衛朝定等寺番僧癿丹等西固城千戶所栗中等簇簇頭番人怕剌肖等各來朝貢馬並佛像等物賜彩叚寶鈔等物有差巡按狹西監察禦史劉城陳邊務便宜一狹西及三邊各設總兵鎭守巡撫之官無非爲禦寇計也去年虜寇犯邊又調遣京軍赴敵則在彼官員徒擁重兵虛縻厚祿何爲也哉況客兵至供費鉅萬民何以堪查得狹西腹裏見操官軍及臨鞏七府土兵民壯壯勇共有二萬之數足以備禦今後遇有警時月乞敕兵部預於狹西三邊及腹裏將帥中推其素有威望者一人領敕總督諸邊大小頭目遇有虜寇調度徵剿及春繳敕仍前鎭守巡撫或河套尙有餘賊量畱附近軍馬堤備非有大寇不須奏調京軍一寧夏楡林二處二十四堡每堡軍多者或二三千少者亦六七百因統制非人往往侵欺糧布多索辦月錢姦獘不可枚舉虜寇入境佯爲不知折損官軍隱匿不報𨿽有憲臣巡撫豈能徧歷周知請依居庸山海等關事例添差禦史一員職專巡歷禁約一狹西用武之地所在士馬日益虧損武備不修莫此爲甚查得腹裏及臨鞏七府見兵𨿽有二萬馬不及一千倘欲調遣猝難爲備至若滿四脇從餘黨及寧夏髙橋兒土達共有四五千人其人勇悍習戰未嘗收附調用誠恐被虜誘爲鄕導其患非輕今宜通爲區處所缺馬匹命狹西鎭守等官委布政司官一員每年支官銀五千兩赴漢中及山東臨淸等處買茶葉運赴西寧洮河等處易西番馬匹給軍騎操其土達民壯等亦行令鎭巡官查照明白給與糧賞加意撫卹如遇有警相兼調用﹤鋶﹣釒﹥入命兵部參酌行之

○辛丑升監察禦史陳宏大理寺左寺副申安南京監察禦史薛謙俱爲按察司僉事宏湖廣安江西謙河南

○致仕禮部右侍郎李紹卒紹字克述江西安福縣人宣徳癸丑進士選爲翰林院庶吉士正統初授翰林檢討與修宣廟實錄旣而以剩員汰歸未幾景泰帝卽位召充經筵官升修撰歷司經局洗馬兼修撰右春坊右庶子兼侍講天順初攺尙寶司卿仍兼侍講轉翰林學士尋升禮部右侍郎時有結權貴相軋者以紹奏事多南音沮之英廟弗聽且曰禮部不可無此人癸未會試紹專知貢舉防範甚嚴頗革宿斃修英廟實錄充副總裁書垂成以疾力求角�羊任歸其後國子祭酒爲其屬所構吏部尙書姚夔言欲隆師道非宿徳重望不可援洪武初起致仕尙書劉崧署司業故事虛祭酒位馳敕召之命至紹已卒紹體貌修偉性剛直有器局刻志問學持論平正正統中英廟嘗訪人材少師楊士奇疏五人以對紹居其一後居髙位好獎勵後進間人有善輒稱譽之爲文有法度不尙奇詭好古博雅積書甚富凡所有者無不究覽焉紹卒時六十有五訃聞賜以祭葬子瑢今爲雲南布政司

○壬寅命山東按察司僉事楊瑯提調學校

○癸卯開設浙江金華府湯溪縣割金華府之金華蘭溪衢州府龍遊處州府之遂昌四縣地以隸之從巡視刑部左侍郎曾翚請也

○擢都察院理刑知縣夏璣王衡胡澄爲監察禦史璣河南道衡浙江道澄山西道

○平虜將軍總兵官撫寧侯朱永等奏今年正月以來虜賊擁眾窺邊臣等調度官軍分路剿殺是月十四日把總都指揮白玉等戰於十字澗參將都指揮錢亮等戰於杏樹掌遊擊將軍蔡瑄等戰於師婆澗十六日都督馬儀等戰於髙千戶澗又追至十字澗東園口等處各有斬捕功次通計生擒六人斬首三十一級奪獲馬騾百五十八弓矢鎧甲皮襖等物二千六百餘是日有虜一人來降名兀答罕帶馬五十二疋官軍連捷虜勢少衰奏至上賜敕曰得奏知軍威大振烽火漸遠此皆爾等運謀官軍效力所致玆特降敕獎諭但賊寇在邊未退軍民受害日久爾等尢宜計議退賊長策務使邊境肅淸軍民安妥庶副委任之重明憲宗純皇帝實錄卷之八十八

成化七年二月甲辰朔命故狹西都指揮僉事金鏞子冕襲父原職河州衛指揮僉事

○山西署都指揮使畢瑛老疾不任事命其子鑑代其原職大同後衛指揮僉事

○乙巳命丰城侯李勇爲神機營右都督馮宗爲三千營鎭守遼東都督同知趙勝爲五軍營俱總兵協同會昌侯孫繼宗等管事都督同知歐信佩徵虜前將軍印充總兵官代趙勝鎭守遼東

○丁未釋奠先師孔子遣太子少保吏部尙書兼文淵閣大學士彭時行禮

○戊申祭大社大稷

○遣順天府官祭先農之神

○南京國子監祭酒周洪謨以母喪去任

○狹西西固城長陵山等簇番僧番人倉者尖尖等各卜等簇番僧番人官卓等文縣土番簇頭剌麻肖等各來朝貢馬及明甲等物賜彩叚鈔絹有差

○己酉用監察禦史劉誠言命巡撫狹西都禦史馬文升等會議買茶易馬之法以聞

○晉府鎭國將軍羙垎復奏兄寧化王羙壤罪王亦奏發其過及其儀賓內使等命刑部郎中陸泉錦衣衛百戶潘旺往按其事於是羙垎府儀賓劉江張圭郝驥皆得罪都禦史李賓以具獄奏詔可仍降敕切責羙垎羙壤曰爾等受有封爵正宜安分循理永保富貴卻乃挾私逞忿大肆非爲反覆訐奏連年不已攪擾官府貽累下人揆其情罪羙垎尢甚本當依祖宗之法處置但念宗室再加寬貸敕至爾等宜痛自修省若或稔惡不悛故違祖訓成法具在朕不敢私後將有悔恐無及矣爾等其思之愼之

○南京都察院右僉都禦史髙明奏乞致仕不許○有盜入靈丘王遜烇府劫金銀器皿王奏之事下都察院都禦史李賓等請先罪絳州捕盜官而命平陽府衛督人緝捕慢事逸賊者必罪之詔可

○錦衣衛獄囚五人皆彊盜當死者夜穴墻而逃獄卒走報守正陽門官黎明門猶不啟守門內官以聞有旨問其故都指揮袁彬等始具奏並自陳伏罪詔責其不能嚴密關防皆有罪姑宥之看監百戶等付都察院鞫治

○壬子復設九江蘇州杭州三府鈔關以戶部奏京庫歲用鈔不足故也

○分守懷來永寧等處參將都指揮陰傑等以虜寇窺邊奏乞京營神槍軍協守隆慶上命卽宣府兵暫調二百與之

○代府定安王長子聰潏居喪無禮多出狎遊其母舅王讓等實左右之教授葉宗顯諫不從遂發其事下巡按山西禦史會三司逮讓等鞫得其實以具獄上大理寺詳審以聞詔聰潏停封俟攺過處置讓徙充遼東邊軍

○大寧都司都指揮張雄聞故淸苑縣丞劉浚妾美而多貲欲取以爲妾令其子勇彊舁之勇掩爲己有並攘其貲於是浚族人同女訟於朝下巡按禦史鞠之具伏並得雄挾勢受賂事雄坐杖徒勇坐絞以具獄上都察院以聞詔雄贖罪畢降官一級不得理軍事勇如所擬

○癸丑命故金吾左衛帶俸都指揮僉事周祥孫鼎襲祖原職本衛指揮使

○昏刻月犯井宿東扇北第二星○甲寅錦衣衛帶俸指揮使萬貴以老病乞辭俸上特命支俸優養之貴貴妃父也

○乙卯以水災免福建福安連江龍巖三縣稅糧一萬五百餘石

○命故羽林前衛帶俸都指揮僉事郤福玉弟福山襲原職本衛指揮僉事

○丙辰靖遠伯王瑺卒瑺字廷瑞直隸束鹿縣人靖遠伯兼兵部尙書驥之子天順五年襲爵至是卒遣官諭祭命有司營葬子添嗣

○丁巳升河南右布政使王用爲左布政使雲南按察使莊歙爲河南右布政使

○命故忠義後衛帶俸都指揮同知張隆子欽羽林前衛帶俸都指揮僉事劉通侄昇俱襲原職本衛指揮使金吾左衛帶俸都指揮僉事巫敬子榮襲父原職本衛指揮同知○福建右參政陳蕙巡海至烽火門水寨備倭都指揮僉事王玉令所部欽銀賂之事聞蕙已黜爲民去歸其鄕都察院請行巡按禦史先逮玉治罪從之

○建州三衛女直趙哈禿等十七人乞襲父都指揮等職上命各降一級授之哈禿等皆董山餘黨也

○戊午命故南寧伯毛榮子文襲爵

○升福建按察司副使錢琎爲雲南按察使

○工部員外郎邵能先奉命往河南監修秀王府及王之國甫一年奏制度狹小且損壞脫落不堪居止事下工部詰能能委罪所司至是覆奏上曰能初奉敕造府旣不用心提督以致工程﹤鋶﹣釒﹥略今又支吾文飾歸罪於人違慢甚矣姑宥之而停其俸仍往修葺若再違慢必罪不宥○己未遣戶部尙書薛遠祭京都太倉之神

○遣順天府官祭宋丞相文天祥

○錄工部左侍郎王詔子恩爲國子監生時三品蔭子例非年久有政聲者不許至是詔具奏乞恩乃許之

○庚申錄延綏開荒川等處剿賊功升羽林前衛帶俸都指揮使柯忠爲後軍都督僉事濟陽衛帶俸都指揮使劉能爲中軍都督僉事武成後衛帶俸都指揮使髙俊爲左軍都督僉事狹西都指揮使神英署右軍都督僉事金吾左衛帶俸都指揮使章能署前軍都督僉事山西行都司都指揮使孫鉞署後軍都督僉事羽林前衛帶俸都指揮使奚拜住署前軍都督僉事

○辛酉守備寧武關都指揮田春弟暄爲太原衛鎭撫殺人山西按察司奏準逮治春匿之不能得因奏其狀請逮春具請先治本衛指揮及署都指揮張泰鄧亨故縱之罪都察院議行巡按禦史逮治如律並責春追取其弟從之

○癸亥命試監察禦史婁謙實授

○乙丑狹西都指揮僉事董縉求賂於所部得蘭縣土兵馬十匹畱石城徵進官軍得銀三十兩乃遣之又冒支官倉糧料爲部下百戶所發分巡按察司僉事孫逢吉劾奏其罪都察院請下巡按禦史逮治如律從之

○丙寅命鎭遠侯顧淳駙馬都尉蔡震平鄕伯陳政安順伯薛珤永順伯薛輔保定伯孟昂爲正使尙寶司卿楊﹤道禾﹥吏科給事中梁鏞戶科給事中杜嶠兵部郎中劉洪刑部郎中劉本工部署郎中事員外郎項文泰爲副使持節冊封鄭王長子見滋爲世子靖江莊簡王嫡長孫﹤矢見﹥裕爲靖江王蜀王第三弟申鑿爲通江王第四弟申鋸爲南川王岷府江川恭惠王庶長子鎭國將軍音土�殳爲江川王周王第五子同釣爲臨湍王第六子同鉣爲堵陽王西城兵馬副指揮李會女爲代府山陰王妃

○放國子監願回依親監生趙恕等三百餘人以工部員外郎於坦奏地方災傷米價騰貴宜去冗閒以寬民食故也

○四川長河西魚通寧遠等處軍民宣慰使司堅葛節等寺寨都綱頭目人等巴旦言千等各來朝貢氆氌等物賜彩叚鈔絹有差

○謫降前軍都督僉事湛淸於廣東淸鎭守松潘未踰年求取於所部贓賄狼籍又冒用官倉糧料巡視侍郎黃琛廉得之以聞命刑部郎中王範等往按之具伏追贓得金二百七十兩銀五千兩有奇馬騾叚匹他物稱是械淸歸京師三法司會官鞫於朝以具獄奏淸坐監守自盜減死立功五年上以淸大肆姦貪情罪深重特削官三等降都指揮僉事注調廣東廉州衛帶俸差操

○晉府寧化王美壤薨王懿簡王之子也母妃焦氏永樂壬辰生宣徳己酉封鎭國將軍景泰壬申進封寧化王至是薨年六十訃聞輟朝一日賜祭葬如制謚曰僖順○丁卯曉刻月犯羅堰星

○賜晉府故寧化王子鐘炳全支一歲祿米時鐘炳未受封晉王爲之請故有是命

○擢都察院理刑行人阮﹤王巳﹥閻佐博士吳道宏知縣宋賓爲監察禦史﹤王巳﹥浙江道道宏湖廣道佐雲南道賓南京狹西道

○後府署都督僉事劉淸家宴用妓樂抵暮醉中俾火甲送妓怒其不聽命杖之有傷明旦兵馬司奏其事淸亦自陳求宥語頗不實給事中因劾其罪下法司鞫之淸坐杖徒例贖還職大理寺以聞詔以淸縱酒肆暴不守禮法命帶俸隨操不得理軍事

○戊辰攺注南京都察院右僉都禦史張鵬於都察院總督漕運兼巡撫淮揚等處

○升戶部郎中孟淮爲河東都轉運鹽使司運使

○工部請修築蘆溝橋堤岸撥官軍五千以少監髙通都督鮑政工部侍郎李顒董其役

○禮部尙書鄒幹奏臣父先臣濟永樂中任少詹事事仁廟於東宮二十一年卒洪熙元年追贈太子少保謚文敏再敕工部修墳立祠堂臣年十有五先蒙命補應天府學廩膳生後登進士授兵部主事歷今官三年秩滿請給誥命以封二代吏部謂臣父先已贈官不須再贈臣惟在廷文臣由進士監生或初任主事或禦史給事中累官有至侍郎尙書者其父不限存亡皆得封贈如子之官今臣獨不得推及於父況諸司職掌亦無父職與子相等不須更贈之例伏望聖恩加贈臣父一級則臣父子存歿不勝感激之至﹤鋶﹣釒﹥入特詔許之吏部議贈濟資徳大夫正治上卿禮部尙書詔加贈一級不爲例遂贈榮祿大夫太子太保禮部尙書

○通政使司左通政楊檖乞歸展祭許之

○夜南方流星如盞大靑白色自軫宿西南行至近濁

○庚午督理狹西糧餉戶部郎中谷琰奏近年歲歉兵興轉輸不已狹西之民尢爲困憊蓋自毛裏孩滿四相繼寇亂歲復饑饉供億之費母慮數百萬計民已不勝其苦矣旣而阿羅出等聚眾河套幸大軍一出奔散出境臣以爲凱旋之後民力可以少舒矣豈意狼子野心叛服不常烏合別部復舉入寇於是復命將出師分駐截殺芻糧之費不得不取於民官司徵督急於星火父子兄弟絡繹更代加以道路險阻不通車載肩負背任辛苦萬狀百姓怨咨逃亡過半況調來軍馬已經再冬士皆思歸馬多疲斃近有自虜逃回者具言虜以馬瘦方散逐水艸𨿽時或小掠不至大舉本處士馬亦足禦之若久暴師則所掠者少所費者多乞下詔命前調來大同等處軍馬暫回各邊休息待秋後有警仍復調來庶不老師費財而民可少蘇矣蓋自春末至秋初以數計之大較可省糧二萬五千餘石料六萬七千餘石艸一百六十萬餘束足以供防秋之費戶部覆奏令兵部議行從之

○夜南方流星如盞大自角宿南行至庫樓○升湖廣布政司左參議寧瑛爲本司右參政按察司僉事應灝爲福建按察司副使

○辛未開設湖廣黃岡縣中和巡檢司

○南京大理寺卿夏時正乞致仕許之時正奉詔巡視江西爲言者所劾故令致仕

○兵部右侍郎陳宜巡視邊關還陳便宜三事一偏頭關東北四堡乃通暖會賊路內捌柳樹堡原守官軍止七十七人老營滑石二堡旗軍各二十六人西有黃河七堡尢切近賊境內得馬營原守官軍止二十二人焦義城唐家會黃甫川三堡旗軍各十人防守力寡何以禦寇宜於鴈門寧武關捨余內每處摘撥三百赴偏頭關添守東西捌柳樹得馬營等堡二關各存七百人備禦庶幾防守有人邊備不誤一偏頭等關堡防守官軍數餘一萬代班之際多不依期以是夏秋無事墩墻不修冬春有警調用不足間又逃故疾弱數多軍衛有司不與撥補況關內保徳等倉糧艸六七十萬多被近倉豪猾包攬官攢侵欺積獘不可枚舉蓋由布按二司分巡官經年不到故人皆玩法邊備廢弛宜令巡按禦史嚴督分巡官於夏秋無事之日常輪一員在關冬月有警之時俱常在關蒞事庶幾軍政修舉姦獘可革一偏頭鴈門寧武三關俱通賊要路正統間官軍每月支馬艸三十束料豆一石飼養景泰間樽節邊儲艸旣停關豆亦減少遇有徵剿方許關艸或至旬月又卽住支軍士到班未久隨卽赴操時值天寒無艸可采是以軍多棄而逃馬多瘦損而斃儻遇有警何以禦賊宜令巡撫都禦史於三關軍馬每冬春之交俱支艸束庶幾軍不負累馬不瘦損﹤鋶﹣釒﹥奏上從之

○壬申萬全都指揮同知杜俊老不任事命其子鈺代原職隆慶右衛指揮使

○平虜將軍總兵官撫寧侯朱永等以河套虜寇未退議上戰守二策其略曰今虜賊數萬在邊我軍堪戰者止可一萬而又分散防守何以禦敵爲今之計宜於京營大同宣府寧夏狹西等處量調軍馬數萬期於三月內俱至楡林地方聽臣等調度相機審勢搗其巢穴此戰之策也若軍馬饋餉一時未辦宜愼固封守嚴督沿邊居民無事則分哨耕牧有警則舉號避藏仍令堤備官軍各守城堡伺便會兵截殺此守之策也事下兵部尙書白圭等以馬方瘦損供餉不敷勢難進剿請命諸將愼爲守禦以圖萬全上從之

○狹西行都司有舍人賫奏赴京王伏羗伯毛銳家右府經歷莫愚責其違限杖之二十踰七日而死銳家僮爲之訟於刑部部遣兵馬指揮劉嶽等檢視銳以其不明責之嶽遂毆銳銳因奏其事復下刑部於是三易人檢視皆不明刑部竟坐愚因公過誤殺人罪當杖徒而劾銳奏事不實及嶽等九人檢視不明之罪有旨銳及九人皆宥之

○癸酉左春坊左庶子黎淳乞歸展祭許之

○國子監生劉泰等奏欲減歷事月日事下吏部尙書姚夔等覆奏本部聽選監生見在並給假八千二十名每年常選不過五六百名間遇例考察於常數外亦止加二三百名缺少人多大約十年方才選盡今劉泰等又以歷事一年爲多請減其半伏乞裁處詔令於重歷九月之內特減兩月

明憲宗純皇帝實錄卷之八十九

成化七年三月甲戌朔

○乙亥開設福建汀州府歸化縣割沙縣淸流寧化將樂四縣地隸之從巡撫都禦史滕昭言四縣之交險阻僻遠故也

○增給貴州軍糧總旗月八斗三升者給九斗小旗六斗八升者給八斗軍有家室支五斗八升者給七斗無家室四斗八升者給五斗五升如糧不敷以銀布折給

○丙子南京守備成國公朱儀請修理南京武學欲用往年造常平倉所餘木植並各廠未支物料事下工部以爲宜行南京工部覆實乃可如請從之

○丁丑昏刻木星退入太微垣犯左執法

○戊寅給河間府靜海興濟靑縣民麥種五百八十五石有奇

○升監察禦史柳彰張輗刑部署員外郎王綸爲按察司僉事彰浙江輗湖廣綸山東

○湖廣保靖州軍民宣慰使司宣慰使彭顯宗老不任事命其子仕瓏代之

○增置工部屬官三員往直隸太平府蕪湖縣湖廣荊州府沙市浙江杭州府城南稅課司三處專理抽分前此三處客�停聚竹木市賣有司惟收其課鈔至是工部尙書王復以在京蓋造公署造成供應器物及在外料造運船費用缺乏建請添官分往抽分竹木變賣銀兩角�羊部以爲營繕之費是年所得僅餘千兩其後續差者務多得爲能歲歲加益至以萬數遂事朘削�人不便頗有怨聲屢愬於朝皆不之省

○己卯設直隸唐縣新興倉於倒馬關除大使一員從戶部請以前此倒馬關糧艸俱付巡檢司收支不便故也

○命淸平伯吳璽都督僉事王受於中軍坐營管操

○開設直隸南宮縣僧會司

○庚辰遊擊將軍都指揮僉事張翊奏北虜千餘騎寇紅山墩臣與參將王安率兵於鐵柱泉邀之虜棄其所獲而奔追至西亂井虜迎戰敗之奪其牛馬器械而還都指揮鄭英在後見奔虜二人率其下十二人追之遇伏被殺還者僅三人兵部請行巡按禦史按翊等罪從之

○壬午實授南京試監察禦史戴祐等五員爲監察禦史祐及藺澄山西道談俊廣西道鄭恭四川道李聰江西道

○縱虜使扭歹該等十二人出塞先是虜酋阿羅出寇邊且令扭歹該等入貢詔畱之於大同先遣二人往諭之不報後阿虜出屢入寇以索使臣爲名至是撫寧侯朱永等言畱之無益於事不如遣還以綏其心詔從之令送永處發遣

○癸未授進士李昊爲翰林院檢討侍忻王讀書

○廣東布政司右參議王恕言四事一嚴體量以明黜陟一時簡教以育將才一專招撫以息流民一杜姦獘以益軍民奏入下所司知之

○甲申封後軍都督府左都督劉聚爲寧晉伯歲支祿米一千石本色折色中半兼支聚本禦馬監太監永誠之侄歷官右都督前此充副總兵與撫寧侯朱永禦虜於延綏嘗失利黃艸梁被創幾死而我師轉戰亦擒斬虜級奪獲賊馬論功進升左都督聚不滿意累自陳其功輙爲兵科所駁謂延綏之地賊情未寧士馬疲敝饋運耗竭尙勞宸慮而聚乃論功不已宜正其罪上不聽而進聚伯爵不世襲祖宗之制公侯伯之爵皆論功定議蓋積其前後之功無官可賞然後加爵非如百戶一級可至千戶千戶兩級可至指揮也自都督同知趙輔徵兩廣回大肆賂遺得封伯爵人始不以得爵爲難或襲以爲例無復舊制矣

○琉球國中山王世子尙圓遣使臣蔡璟等來朝貢方物報其國王尙徳薨逝及請封爵賜璟等宴並衣服彩叚等物

○福余等衛遣指揮頭目伯都等來朝貢馬賜衣服彩叚等物有差

○乙酉上復禦經筵

○兵科給事中秦崇等奏備邊四事其一曰居庸等關朝廷之北門也東抵山海西抵鴈門山勢𨿽曰陡峻而可通行之路亦多所司因循怠惰礧木炮石軍器類不具備且富家亦髙築墻垣以防寇盜況國都之藩籬而可廢弛乎參將陰傑累次挫衄宜罷黜之仍命官修治關隘務令堅完則都邑晏然而軍民安矣其二曰甘肅西控番夷北連胡虜而總兵蔣琬久病副總兵李榮衰老一旦有警誰其禦之揚州山東止防海道而永康侯徐安居東萊都督僉事董��良居蘇州日事遊樂無益於事乞還徐安別任董��良專於海濱操禦不許居蘇州繁華之地以圖己便其三曰大同延綏俱西北要害重鎭今巡撫大同都禦史王越轉往延綏已及一年大同有警誰任其責乞命大臣巡撫大同庶邊方事宜各有責任其四曰天津爲南北要衝有鹽海之利其民嗜利不畏刑法且沿河軍衛俱有府州縣以相鈐轄而天津旣無有司以控制又無驛遞以送迎都督陳逵鎭守而居於通州未嘗一至其地所以恣肆尢甚況今水旱相仍倘有相聚爲梗者豈不深可慮乎乞選都指揮一人守禦且設館驛以便往來則積習之斃可以漸革矣事下兵部議以爲可行上謂關隘但敕巡關禦史治之陰傑徐安李榮且勿動大同巡撫不必設天津令陳逵往來巡歷

○狹西按察副使鄧本端言二事一在京三法司有比律罪名奏請者朝入暮出所以情罪允當人無冤滯至於天下大小問刑衙門應比律者以奏請待報動經歲時輙將所犯牽彊合律甚至出入人罪乞敕法司集議檢閱已行比律條例及有不盡者定議通行奏請或刊附律後或名大明比律頒行天下庶情罪適宜而人無冤滯一成化初湖廣荊襄流民嘯聚錦衣衛千戶楊瑛建言欲遣官詣竹山等縣多方招撫無使滋蔓勞我王師厥後果如瑛言其有功官軍俱蒙升賞瑛獨不蒙昔漢宣帝時徐福言霍氏太盛宜預防其變已而霍氏坐誅封告者皆爲列侯而福不與人爲上書宣帝悟賜福帛十匹爲郎官今瑛所見卽曲突徙薪之策乞如漢故事量加升賞以獎勸之詔下其章於所司

○丙戌上復禦午朝

○參贊軍務右都禦史王越等奏北虜萬騎分寇懷遠等堡臣與平虜將軍朱永調遊擊將軍孫鉞率兵與戰斬首九級鉞身先士卒又斬首十二而賊乃住境外臣等分兵爲五令鉞等各率兵二千餘設伏期聞炮聲而起已而虜寇威武等堡炮聲忽起官軍四合虜奔北都指揮祝雄截其歸路虜衝之不動卽奔竄雄等乘之道狹爭先自相蹂躪追至山口賊集眾來衝又斬首十八級追至滉忽都河又斬首四十二賊乘馬浮河而遁是日孫鉞遇虜於蚰蜒觜相持久之賊聞迆東炮聲且行且戰追敗之遊擊將軍蔡瑄又敗之於鹿窖山前後斬首八十三獲達馬二百六十六弓刀旗甲四千九百五十三追還牛羊一百四十且言逸可待勞果中發蹤之策寡能敵眾叼成破虜之功時都督僉事許寧亦陳敗虜功詔賜敕獎諭且戒各官操練軍馬振作士气出奇取勝以圖萬全

○丁亥遣都給事中丘弘爲正使行人韓文爲副使往琉球國封其世子尙圓爲中山王並賫儀物行慶弔禮

○總督兩廣右都禦史韓雍奏廣西流賊來寇廣東信宜縣參將楊廣及副使孔鏞等率兵追至藍村克之後流賊又分爲五寇岑溪等縣追至白石山賊據險迎敵復克之賊夜遁七年正月賊營上霜山遊擊將軍馮昇與達官都指揮葛春等四面懸山而進賊不意官軍猝至潰散搗其巢穴前後凡斬首六百十三級追還被虜人民六百六十九牛馬器械甚眾雍又奏去年臣到兩廣自春䢐冬遣將士分守要地累戰克捷那蒲等村岡蔞等山古平等峒前後生擒八十人斬首九百九十奪還人口二千一百三十俘獲賊屬六百三十九牛馬一千三百上賜敕獎諭之○己丑順天府府尹李裕等奏順天等八府比歲民饑流亡頗多今秋鄕試生員人等無令濫入及中式舉人供給筵宴等項乞減省以蘇民困從之

○庚寅肅王祿埤奏比年夙疾復加艱於動止其本府所行事儀乞令庶長男汾川王暫代從之

○以武功左衛軍余余信爲南城兵馬指揮信崇王妃之父也

○開設四川榮昌縣道會司

○總督兩廣都禦史韓雍等奏近詔立總府於廣西梧州然必宿以重兵庶可威鎭蠻獠而梧州守禦士卒止三百四十餘人乞移奉議衛官軍駐梧州以守城池又梧州舊城三面距江內包髙山不足以容士馬城東南有教場遺址平曠欲別立城與梧州城聯絡相通可以振軍威而服蠻獠事下兵部議請令相度其宜行之詔可○昏刻北方流星如盞大光明燭地自紫微東藩西北行至近濁尾迹炸散

○夜月犯心宿西星

○辛卯升刑科右給事中白昂爲都給事中給事中虞瑤爲右給事中禮科給事中張鐸爲右給事中

○禮部左侍郎邢讓國子監祭酒陳鑑司業張業俱坐罪除名國子監舊有會饌椒油鈔已而折錢當輸納者多後期師生不得時給出監則委而去頗有餘積監中相循以爲公用讓前爲祭酒凡造作等類法當責諸有司者不復文移一切任意爲之故所用尢夥又不立案著籍莫可稽考迨遷禮部鑑代其任亦循舊無所更革禮科給事中成實戶科給事中丘弘皆嘗言及至是掌助教事檢討葉時等以訐典簿王允發其事下刑部請逮讓等置對詔不許讓等各上奏申辯給事中禦史據時所奏語交章劾之有旨並逮讓等刑部乃遣官核實監丞黃明善用言激怒之又案籍無可據者但用查估爲數凡鈔三十三萬六千五十八貫錢一百四十九萬九千九百八十二文俱無歸著刑部遂以監守自盜坐讓等讓自獄中復令家人申理因奉翰林院學士萬安李泰平日與己有隙故倡此說陷己都給事中丘弘承風奏劾又日宣言其事於朝且以危語動刑部使傅致已罪奏上乃命會官雜治廷中讓等猶不伏更命禦史覆核遂坐讓鑑業前罪論斬贖爲民典簿王允並以倉糧受賂罪充軍時等杖徒有差旣而監生盧楷楊守阯等連名訟其冤下法司議寢不行讓字遜之山西襄陵縣人由進士攺庶吉士授翰林檢討景泰初﹤鋶﹣釒﹥言迎復大義景皇帝委曲批答語在英廟實錄中天順八年居父喪未終以修實錄召起秩滿升修撰成化二年升國子祭酒五年拜禮部左侍郎未及再期而免初讓爲祭酒欲聲聞出前人上創立敕諭學規等碑修國子監通誌躬課諸生誦小學以及諸經痛懲謁告之斃人以是稱譽之其致毀亦以此其費用會饌錢有不悅者已議其後讓旣升去典簿王允遂專其利以致眾論沸騰株連及讓免歸數月卒年僅四十五讓負才气詞翰亦淸勁然彊忍狹中意所輕重人輙形辭色銳意柄用而勢力相軋者忌之故卒及禍鑑字緝熙直隸長洲縣人父潤以事發戍邊道京師葉鑑入神樂觀爲道士鑑性明敏見儒書輙成誦因攺習舉子業正統甲子領順天府鄕薦戊辰進士及第授翰林院編修景泰初充經筵講官進修撰天順中預修大明一統志侍東宮講讀丁母憂召修英廟實錄﹤鋶﹣釒﹥乞終制許之服闋進侍講仍預纂修成化丁亥實錄成進侍讀學士升國子監祭酒時祭酒邢讓升禮部左侍郎而鑑代之鑑以讓年甲官資俱後於已而反補其闕心懷不平適饌錢事發鑑自以歷任未久顧所用不多而用各有故方幸其敗及下獄扣所歷月日錢多不能花銷竟與讓同坐除名始悔恨默然無言鑑爲文辯博筆札遒勁雅有時譽而吏事非其所長又好談論喜訐人陰私恆傳誦無名子詩以譏切時事是時京師有司寇陸三千之謠刑部尙書陸瑜疑鑑所爲而該問官又或爲人主使故於鑑無所庇惜云業字振烈江西安福縣人景泰辛未進士攺庶吉士授檢討九年考滿升國子監司業嘗署掌監印而皆在未以錢折鈔之前及折錢業未嘗一支用故其被鞠祭酒邢讓頗爲業稱冤而法司並坐之亦除名業質實惇厚言若不出口而悟理有造詣諸生多就講解爲文章坦易明白通書經嘗自爲﹤鋶﹣釒﹥是正蔡氏傳並纂習禮書未成而卒

○壬辰遼東總兵官都督同知歐信等奏虜寇寧遠臣督令都指揮崔勝遣兵伏於要路虜至與戰克之餘虜奔散遇伏又克之生擒一人斬首五十七獲馬四十匹詔賜敕獎諭

○湖廣總督軍務右都禦史項忠奏近詔臣撫諭流賊不必調土兵以擾民臣等議賊在萬山之中據險爲勢敵殺官軍復有流民從之將來之患誠不可測而分哨官軍多未嘗親履行陣已行保靖土兵及河南諸路兵刻期俱會南陽且以詔旨諭其生路流民攜扶老幼出山晝夜不絕計四十餘萬今若中止土兵恐流民聞之仍懷二心不去且王彪𨿽授首而元凶李胡子等鳥伏鼠竄設復再聚重調爲難事下兵部尙書白圭言兵凶器也不得已而用之必須宥其脇從毋使玉石俱焚今賊首已得又招撫四十餘萬則李胡子𨿽未卽誅亦且無能爲矣宜行項忠等如土兵已到仍嚴約不得擾民其流民在山眷戀生業不至爲非從宜區處詔曰可仍敕忠等用心設法撫捕以靖地方

○夜月犯南斗杓

○甲午封安遠侯柳承慶卒承慶故安遠侯溥之子溥卒承慶以足疾不任事子景襲爵誥封承慶爲安遠侯至是卒訃聞賜祭葬如例

○升南京翰林院學士王﹤亻與﹥爲南京國子監祭酒

○乙未監察禦史左鈺言四事一易州等處柴廠采辦柴薪以供惜薪司之用近運到者根株悉拔歲久山空若不預先措置恐日後無以應用今淮揚等處直抵通州河道兩旁俱有閒地乞敕管河京官督同所司分立界限於春時令看淺人夫栽種楡柳候其長成剪伐堆積付來京船隻順帶至張家灣交割以備官用庶於無用之地得不費之惠一賣官鬻爵古人所鄙比年各處凶荒許令生員吏典人等輸納粟馬入監及免考冠帶聽選𨿽濟急一時終非羙事乞於丰年及產馬去處糴買粟馬備用杜絕前例無令再舉庶幾國用可充而士气可振一近年以來有無知小人不顧禮法或因人禮貌疏簡或怪人請托不從或忌人才徳或嫉人富貴以至交接語默少拂其意輙造謗言及匿名帖子或撰詩歌以污蔑善良聞者不審皆爲所惑妖言之漸端兆於此乞敕所司申明舊章及移文錦衣衛嚴加禁緝奏入下所司知之

○丙申襄府寧鄕王祁鐄薨王襄王之第二子也母妃靖氏宣徳庚戍生正統癸亥冊封寧鄕王至是薨年四十有二訃聞輟朝一日賜祭葬如制謚曰莊憲

○鎭守宣府少監弓勝奏三月達賊屢入松林口等塞隤墻毀柵而進兵部言守備龍門指揮使吳昇等兵備廢弛致賊出入如履無人之境宜命所司究治從之○戊戌召養病禮部右侍郎李紹赴京以山東左布政使雷復爲禮部右侍郎翰林院修撰耿裕爲國子監司業時有旨以侍郎祭酒司業缺員命吏部舉學行老成者各二人於是尙書姚夔等舉復與廣東布政張瑄可任禮部侍郎紹與南京祭酒王﹤亻與﹥可任國子監祭酒裕與修撰鄭環可任司業且言國子監儲養賢才之地教化之原其責不爲不重所以祖宗立法至嚴擇官尢愼如宋訥以碩徳重望爲祭酒劉崧以致仕吏部尙書署司業自是以後如胡儼陳敬宗李時勉俱師範可尊至今爲人思仰近年人不以此官爲重而居是官者亦不知所以自重以致監規廢弛官屬生徒放肆縱橫殊無忌憚風俗教化至此已極誠不可不愼擇學行老成之人以任其責伏乞聖明畱意命禮部申飭監規崇重祭酒司業俾之作新風化庶於賢才治道有賴焉詔更舉各二人以盡一時之選然卒用復裕而驛召紹於江西命未至而紹已卒云

○命罕東衛故都指揮阿黑巴子倉兒加赤斤蒙古衛故左都督瓦撒塔兒子賞卜塔兒襲職

○平虜將軍總兵官撫寧侯朱永奏今年正月以來北虜屢敗燒野而遁且聞虜中人馬多疫不敢近邊大同宣府甘涼官軍久戍邊境跂足思歸卽使賊小入寇邊軍自己禦之乞還官軍以養銳气以節邊儲臣等亦暫還兵部言虜𨿽遠遁尙未過河秋髙馬肥或伺隙而來不可不慮宜如永言散遣官軍仍令永等在彼少待詔是之命永等仍在楡林調度備虜

○琉球國使臣蔡璟以織金蟒龍羅衣雇匠紉制時錦衣衛校尉有緝獲市民與外國人交通者刑部鞫之疑其羅出於私交者皆不服及詢璟固稱爲國王受賜於先朝者事聞上命禮部稽舊籍有無禮部云無遂收貯內庫仍敕諭其國王知之

○己亥巡撫遼東副都禦史彭誼奏狹西遼東洪武永樂間俱立苑馬寺系三品衙門各有所屬監苑提督軍人牧馬蓋以備東西二邊官軍徵操之用近者官非其人軍多逃亡馬多耗損徒具墻壁而已宜有以處之事下兵部言今在邊分給種馬仍於各衛選餘丁牧養宜行誼等斟酌定爲則例或令三年或五年一更馬有虧欠設法追陪如此庶馬政修舉從之

○庚子太常寺卿兼翰林院侍讀孫賢升兼侍讀學士詹事府少詹事兼翰林院侍講學士李泰升詹事兼職仍舊

○壬寅免滁州全椒來安縣秋糧一千二百三十五石有奇滁州衛屯糧七百六十一石有奇以旱災故也

○賜周府故鎭國將軍子垌夫人楊氏祿米歲二百石米鈔兼支

○狹西岷州衛西固城軍民千戶所靖卜等簇番僧七答等廟兒埡等簇番僧七竹吉等各來朝貢馬及盔甲等物賜彩叚表裏等物有差

明憲宗純皇帝實錄卷之八十九終大明憲宗純皇帝實錄卷之九十

成化七年夏四月癸卯朔享太廟

○遣內官祭司竈之神

○敕巡視邊關監察禦史邊完翟庭蕙曰山海居庸關迆西一帶大小關隘中間多有墻垣低薄及年久坍塌雨水沖決慮恐守關官員因循怠忽特命憲臣往來巡視督工修砌近聞爾等彼此怠慢歲一交替迄無成功今命爾不妨前敕會同鎭守守備等官提調各該守關官軍照依巡歷地方將所在大小關隘逐一修理爾等須躬親踏看何處墻垣低簿當增爲髙厚何處關口損壞當修築堅完何處山坡平漫當鏟削令其陡峻何處蹊徑通行當壘塞令其堅固大抵守關官軍禦敵之日少空閒之日多爾湏公同該管官員淸出見數編成班次選委廉幹頭目管領督令用工合用甎灰木石等料就令燒造采辦應用其大小關口務在著實整理不許急遽苟且虛應故事未了之數聽令接管巡視官員照舊用工爾交替之日須明白畫圖貼說開報已修未修關口並用過人工物料數目三年一次通行查究如或不實罪有所歸其守關官軍或投托賣閒不服調遣爾卽拿問如律應奏請者具奏處治若鎭守守備等官有背公徇私阻礙行事者聽爾指實奏聞爾爲風憲之官受玆委任尢須持廉秉公正已率下使邊關鞏固武備修舉斯爾之能不然罪不輕恕

○監察禦史蘇盛言神機等營總兵丰城侯李勇素乏韜略右都督馮宗全無膽气命下之日士卒譏笑以爲李勇於其妻尙不能制豈能總制三軍馮宗昔在廣東尙不堪豈堪總天下兵馬事下兵部言勇宗皆會議僉舉之人命令已出未宜輕攺上曰李勇馮宗旣會官所舉不必攺已而勇與宗皆上疏乞退詔不允

○甲辰命南京守備成國公朱儀代駙馬都尉趙輝歲時主祭孝陵以輝有母服也

○重給弋陽王覲鐰印及冠服儀仗器物以其府嘗經大從所請也

○升刑部署郎中事員外郎何衷爲南京大理寺右寺丞上以延綏邊備廢弛下鎭守太監秦剛巡撫都禦史王銳於獄時總兵官都督房能以病獲免於是兵科給事中章鎰等劾之曰國家之制邊方以文臣巡撫以武臣總兵而內臣綱維之事體相須職位相等勝則同其功敗則同其罪今延綏總兵房能在邊方多事稱疾求歸其罪甚於王銳秦剛監察禦史楊守隨等亦劾之曰房能專持兵柄非持如內臣之總理文臣之兼督也自能守延綏胡虜出沒歲無虛日而一籌莫措每與秦剛逞其私忿被虜者百不報十獲敵者十常紀三及邊事日急托疾而回況秦剛失機蔽賊多房能在邊時事今秦剛王銳下獄而能安處於恐非大公至正之道詔並下能於獄刑部各擬合坐者律應謫戍爲民上念能等在邊年久準納贖俱與冠帶閒住

○宥分守獨石左參將都指揮使李剛罪剛爲南和伯方瑛弟瑞訐其姦惡違法等事都察院請究其罪詔宥之

○遼東廣寧備禦都指揮僉事盛鑑等以失機下巡按禦史勘問罪應謫戍上命免謫戍各降一級帶俸差操

○遣官諭祭淨覺慈濟灌頂大國師鎖南領占命工部建塔葬之

○乙巳復除江西按察司僉事董琳於山東以丁憂服闋也○給冠帶知縣黎庸半俸就原任大冶縣閒住庸交阯人坐贓罪罷爲民後遇例冠帶先後陳情凡二十餘次故有是命

○丙午升中書舍人馬麟爲大理寺左寺副支從五品俸仍翰林院帶俸書辦

○命燕山前衛故指揮使劉旺弟泰徐榮弟華代職

○丁未昏刻月犯井宿

○戊甲擢理刑知縣董綸爲南京河南道監察禦史

○選行人範鍈知縣王與易居仁王王�贊唐素於都察院問刑居仁王�贊素南京

○巡視四川南京戶部右侍郎黃琛奏罷貪酷老疾及罷軟官成都府倉大使譚澄等一百八十一員

○庚戌巡撫甘肅右僉都禦史徐廷章言臣巡撫甘肅且七年人情稔熟事多掣手蓋久於其任仇怨者多乞調別地庶事體更新上曰巡撫官但行事公正何必論久近廷章所言乃適已自便不準令盡心所事不許推避

○辛亥中都督畱守司都指揮僉事何俊以科斂所部操軍財物坐罪贖杖還職

○壬子升淮安府知府楊曰�永爲右參政仍掌府事曰�永以九年秩滿當去任官民累保畱之故有是命

○復除廣東布政司左參議澞於山東以丁憂服閱也

○戶科都給事中丘弘以出使琉球國道經於閩乞便道展祭不許

○癸丑狹西右參政龐勝奏狹西連年用兵芻糧不給請於夏秋稅糧運邊常數外再量起存畱糧一二十萬石於楡林邊倉上納糧如足用抵斗納豆或米一斗折納艸二束仍令所屬問擬囚犯該雜犯死罪納艸三百五十束三流三百束徒三年二百五十束二年二百束一年一百五十束或急用料豆則每艸百束攺納料十石杖笞罪每一十納料一石俱於楡林管糧官處定倉上納戶部覆奏從之

○戶科都給事中丘弘行人韓文奏凡使外國者例賜公侯服色自備鈒花金帶至其國則系之今臣等奉使琉球欲從眾則事涉擅專欲遵制則官止七品服色不稱乞賜鍍金花帶以壯國威事下禮部尙書鄒干等覆奏以爲無例而止

○乙卯升四川按察司郭紀爲河南右布政使工部郎中蔣瑄爲四川右參議

○免長蘆運司水沒鹽課六萬四百六十七引有奇

○吏科都給事中程萬里等言禦史朝廷耳目之官頃年任是官者多新進之士罔諳憲體乞敕吏部一依憲綱選用不拘內外官但科目出身三年考滿者一體考選務在得人若不甄別賢否不責舉主則奔競成風行之日久恐任臺諫者率多庸流司風紀者舉非端士而望其正己正人楊淸激濁以振肅紀綱難矣今訪得各處所舉知縣王輿則過名頗多不敢給由夏環則被人告訐見有贓私他如賴瑛王秉彜鞠鏞之類皆非廉吏素乏善譽一聞舉用物議沸騰如此之人吏部自宜發回原任勉其修職今乃收候聽用公道安在哉乞令輿等回任罪其舉主仍命吏部行巡撫巡按等官依欽奉聖諭及左都禦史李賓奏準事例務秉至公訪察推選不得徇私濫舉奏入上命輿等仍舊職調除而各具舉主名氏以聞吏部歷具輿等舉主巡撫都禦史滕昭陳濂巡按禦史劉珂姚明劉忠參政杜謙參議寗珍劉潺傅允按察使劉釪知府龍晉李巽以聞上曰昭等不體朝廷愼選風憲之意本當究治姑恕之昭與濂奪俸半年其餘一年自今外任滿考應選用風憲者悉聽吏部推擢著爲令○降錦衣衛千戶楊榮爲萬全都司保安衛百戶趙富爲永寧衛總旗從兵部奏準例以盜劫民家殺人榮等不能防捕故也

○設應天府常平倉官並除本倉糧濕腐虧折之數仍計每石所虧以爲後例先是南京兵部尙書李賓奏於應天府置倉貯米而未設官至是戶部因應天府民告所貯米濕腐多有虧折請爲除豁因請設官監守從之

○雨土霾

○夜木星入太微垣畱守端門

○丙辰詔免四川州縣官明年朝覲以其地方多事也

○未時雨黑沙如黍

○養病進士盧璣建言自古帝王皆設左右起居注之官所以紀人君之言動朝廷之政事百官之賢否我朝法古圖治豈容獨缺宜命執政大臣斟酌以立之遴選以充之置諸左右敕許其直書無所忌諱則非徒備我淸朝之史事實可維持上下之良心殆見百官庶職皆欲以忠而見書以賢而見錄稔惡之人亦將有所畏而不敢肆矣上命有司知之

○戊午仁祖淳皇帝忌辰奉先殿行祭禮

○戶部言鞍轡局軍匠已食糧四斗者欲增一斗印綬等監民匠原無糧者欲給糧各援例奏請緣匠役勞逸不同且今歲歉糧少亦難比例但各告貧窘宜暫準增給俱起四月盡六月而止上命民匠月食糧二斗軍匠增一斗

○己未獻陵衛指揮僉事王鍈眞�大長公主子也官以恩授非軍功例無承襲上以長公主故命其子漢爲百戶

○庚申代府宣寧靖莊王長子仕瀛奏靖莊王薨蒙朝廷遣進士李浚造墳不擇風土時月督並造完未經數月俱各倒塌乞再行修理上怒浚不用心虛費工料命法司治其罪仍命工部亟差人修葺之

○辛酉禮部以災疫流行請命大臣祈禳上遣襄城侯李瑾禮部尙書鄒幹掌太常寺尙書李希安祭告山川等神

○癸亥給楚府已故鎭國將軍季﹤王參﹥侍妾子女食米歲二百石米鈔兼支

○命遼府鎭國將軍豪墻歲祿折色內攺給實米一百石從其請也

○寧遠衛備禦都指揮僉事田綱以守備不設致賊入境虜掠罪應謫戍上令免謫戍降二級帶俸差操

○巡撫狹西左副都禦史馬文升奏洪武永樂間天下衛所各有孳牧馬以備用歲久姦生遂至隱沒宜按所司之罪令追補之庶緩急有濟詔可文升又言禦戎之道以守備爲本況胡馬利平地而漢兵利險阻今楡林一帶城堡多平川曠野無險阻可守環慶迆北重山復嶺深溝陡壑古績城堡往往尙在虜每入寇必循大川而行西則黑城溝東則鐵鞭川臣按行西路環縣城臨大川傍有髙山中有環河卽古長城舊址宜於此築垣墻敵臺並修本缽古城虜入以神銃火炮禦之可以斷其咽喉東路鐵鞭川乃官軍芻糧所由因無烽堠多被虜掠古有鐵鞭城最爲險阻宜修完之則士卒有所屯聚亦可絕虜深入之路但今苦兵少慶陽土兵千餘勇力善射久駐安邊營以有用之人置有用之地乞行楡林總兵等官自安邊營以南至鐵鞭城一帶相度遠近調土兵修築烽堠以固邊疆事下兵部謂宜如所請土兵調用令會總兵官朱永等議其宜從之

○甲子仁祖淳皇后忌辰奉先殿行祭禮

○賞立功都督同知李文白金十兩彩叚二表裏錄其開荒川殺賊功也

○平虜將軍總兵官撫寧侯朱永奏近奉敕命駐軍楡林臣在府谷縣去楡林不遠朔州乃大同宣府總會之地而大同宣府官軍守邊歲久馬多瘦損兵多疲敝欲暫駐本州簡選精銳庶得兩便詔曰朱永等只暫住朔州其大同宣府官軍備禦楡林者亟行毋緩

○乙丑朝鮮國王李娎奏往年犬兵討建州本國效順擒斬野人李滿住其子索而哈歹今欲報讎聚眾肆毒本國乞敕近臣審賊形勢應援詔可

○丙寅浙江嘉善縣知縣林弘伏誅弘初在任時貪虐以縣吏周顯嘗訟己挾私誣己罪杖殺顯一家四人並其親屬被累死者十八人顯妻孕將產旣死孕在腹尙動逼焚其屍旣而爲讎家所發下獄歲久屢辯法司得實擬罪坐斬大理寺審錄以有正律馭回再擬遂坐以淩遲處死○丁卯詔再發京倉粟米一十萬石通前未糶米共二十萬餘石於五城分糶價如先次所定每石五錢蓋至是發粟已九十萬矣以軍民饑甚二麥未熟故也

○禮部奏南京江東門外江水泛溢崩頹北岸損壞民居請遣南京守備成國公朱儀祭告江神從之

○湖廣襄陽府地一日再震次日復震

○夜流星大如盞自郎將旁西北行至近濁

○戊辰狹西��﹤人﹥被麻谷等簇番人革革等熬兒等簇番人阿由等上笆籬等簇番僧番人汪吉節等俱以招撫來朝各貢馬及銅佛等物賜宴並彩叚絹鈔有差○旌異四川按察司僉事李瓛江西僉事史瓘廣平府知府熊懷臺州府知府阮勤嘉興府知府楊繼宗眞定府同知曾逵淮安府同知安鈍東昌府同知陳僑杭州府同知陳祥九江府同知相迪階州知州楊冕臨淸縣知縣薛芳樂平縣知縣金澤皆給與誥命

○己巳以天气炎熱命兩法司並錦衣衛見監徒流以下囚減等發落重囚情可矜疑並枷項示眾者具實以聞其順天河間永平眞保定五府被災地方見問囚移文巡按禦史會同賑濟郎中照例處置

○辛未瓦剌平章拜亦撒哈差頭目哈剌忽思同哈密王母所差頭目馬黑麻來朝貢哈剌忽思至京奏甘肅蔣總兵及通事索其賄而稽畱踰歲且箠罵之事下禮部蔣總兵者定西侯蔣琬也禮部移文詰之琬奏兩國男婦二百餘人到邊有旨令遣十之一赴京瓦剌頭目不肯從固畱之彼甚忿怨故誣辭以奏實未嘗索賄且箠罵之也蓋回回人有仕中國者每歲與彼使私交誘其乞茶營利且唆其誣辭妄奏宜嚴禁之禮部覆奏請移文甘肅巡撫等官今後各夷入貢必須遇之以禮禁約在邊軍民不許交通漏泄事情仍令琬譯寫番文曉示哈密王母凡遣使可選老成之人戒約而來不許混以他種番人冒入果系傳報邊情止可數人不必過多從之

○壬申戶部奏近日饑民行乞於道多有疲不能支或相僕藉已令順天府二縣委官收卹矣其軍余匠役各送所司給親收養所親不能瞻給宜且實申報量爲給糧病者官爲給藥飼粥無親者收入養濟院賑卹其遠方流移如例給糧發遣復業死無歸者葬之無令暴露以干和气詔悉如議行之

大明憲宗純皇帝實錄卷之九十終大明憲宗純皇帝實錄卷之九十一

成化七年五月癸酉朔湖廣都指揮同知黃貴有疾不任事命其子鑑代其原職荊州左衛指揮使

○甲戌升雲南按察司副使滕佐爲四川按察使南京刑部員外郎範純爲僉事

○南京通政司右參議方漢以憂去任

○乙亥開設四川潼川州樂至縣醫學

○降遼東都指揮僉事田綱爲指揮同知寧遠衛指揮使劉嵏爲指揮僉事綱等失機法司擬謫戍邊上命免謫戍各降二級

○順天府府尹李裕等言近日京城饑民疫死者多乞於戶部借糧賑濟責令本坊火甲瘞其死者本府官仍擇日齋戒詣城隍廟祈禳災癘上允其請○丙子增設兩淮天賜場鹽課司置大使副使各一員時巡撫淮揚等處都禦史陳濂等奏天賜溝有古竈迹三處地廣水咸宜設場煎鹽故有是命

○漕運總兵官都督同知楊茂自陳年老有疾乞辭督運之任而以子代其原職未幾都指揮同知參將袁祐等奏茂自參將以至總兵十有餘年熟知漕計深得士心請令如前視事以慰羣望章下兵部議以楊茂求退之﹤鋶﹣釒﹥方來而祐等保畱之章卽至蓋茂自知老瞶公論不容陽爲求退陰求保畱而袁祐乃公爲黨比宜各逮治以警將來詔姑宥之

○戊寅進封魯王長女棲霞縣主次女章丘縣主俱爲郡主儀賓俱爲郡主儀賓仍賜誥命及郡主冠服以魯王泰堪由世子進封爲王故也

○兵部奏巡撫狹西都禦史馬文升所陳收茶易馬事深切邊務宜從所議行令狹西布政司將庫貯茶課易賣折色銀及綿花等物並官銀共三千兩遣官領送河南湖廣市茶運赴西寧等茶馬司收貯移文巡茶官同守備分巡官市易番馬俵給甘涼操備並固原靖虜慶陽等衛缺馬官軍騎操仍行甘肅寧夏延綏總兵巡撫等官核實缺馬官軍數目亦如前例行之詔可

○己卯降東城兵馬指揮司副指揮張昌爲山西振武衛經歷以盜賊殺人失於巡視故也

○辛巳詔京城外置漏澤園時荒旱之餘大疫流行軍民死者枕藉於路上聞而憐之特詔順天府五城兵馬司於京城崇文宣武安定東直西直阜城六門郭外各置漏澤園一所收瘞遺屍仍命通州臨淸沿河有遺胔暴露者巡河禦史一體掩藏之

○中書舍人呂﹤常心﹥乞應天府鄕試從之刑科給事中芮畿言國朝設科取士凡有職人員入流品者不得入試近者中書舍人呂﹤常心﹥乞應天府鄕試有旨允之爲不例然中書舍人七品系近侍官非進士監生不授﹤常心﹥以故父翰林學士呂原之蔭叨授此官而反欲屈身就試下泯先澤上負國恩苟圖今日科舉之榮預爲他日升遷之地而禮部尙書鄒幹朦朧奏請俱宜究治上曰朕念﹤常心﹥儒臣之子有志科目特允所請不爲例

○誅犯邊達賊鎖那卜都名奄禿塞銀孛羅三人於市

○壬午太祖髙皇帝忌辰奉先殿行祭禮成國公朱儀承命祭孝陵

○給廣昌安僖王故男鎭國將軍鐘金�禦男女食米歲三十石

○升山東按察司僉周濠爲江西副使

○癿加思蘭部下兀沈塔罕帶馬五十二匹來降兵部以聞上嘉其慕義命爲浙江金鄕衛副千戶給月俸居室牀榻之用以優卹之

○癸未命故錦衣衛帶俸達官都指揮使咬哈子回鄕保襲父原職指揮使仍帶俸差操老疾廣東都指揮僉事馬政子明代父原職惠州衛指揮使○雲南陸涼州掌州事宣慰使司土官副使資曹年老不任事命其子安代職仍理陸涼州事

○甲申仁宗昭皇帝忌辰奉先殿行祭禮遣駙馬都尉石璟祭獻陵

○丙戌盜竊耀武營官軍所領騎操馬刑部參奏把總指揮王璽都指揮韓禮等請治以罪上命姑宥其罪仍杖而釋之

○戊子銓注通州衛帶俸都指揮僉事趙敬寬河衛帶俸都指揮僉事李璟於山東都司

○裁革湖廣湘潭縣管糧主簿

○都察院等衙門會議江西按察使牟俸奏江西人民健訟往往虛捏情詞告訐乞將洪武年間榜文及前後議奏事例再行斟酌參詳出榜於通政使司門外常川張掛以革刁風時監察禦史任璽亦奏近例以四川路遠軍民赴愬於京者免其遞角�羊給引照回聽理以此告訐者多乞不分遠近一體遞遣都禦史李賓等議合如所言上從之

○致仕戶部尙書張睿卒睿字志通河南鄢陵縣人宣徳庚戌進士授吏科給事中升都給事中未幾拜戶部右侍郎提督內外倉場糧艸正統己巳達賊犯京師奉命般運通州城外糧艸入城如未盡而賊至聽悉焚之旣而聲息愈急眾卽欲舉火睿厲聲叱之曰第悉力般入賊至焚之未晚以是糧艸獲全景泰庚午丁內艱命奔喪復任轉本部左侍郎仍理前事天順中升本部尙書蒞任七載引年致仕至是卒賜祭命有司營葬睿爲都給事中遇太監王振於道跽之振喜其貌偉而禮恭適有戶部侍郎之缺乃命所司舉睿睿爲人質直不事表襮𨿽無大建明然亦謹愼自持以守其職云

○太僕寺卿張諫卒諫字孟弼應天府句容縣人先世謫戍貴州之赤水諫由進士授行人擢監察禦史景泰中提督北直隸學校天順丁丑調官於南京尋升河南按察司副使甲申召爲順天府尹累上﹤鋶﹣釒﹥請減徵料以蘇民困成化丙戌與巡按禦史黃王�■互相奏訐遂俱降職諫山東萊州府知府王�■浙江常山縣丞諫居萊二年有治績復召爲太僕寺卿至是卒於官賜祭葬如例諫爲人矜持詳雅而篤於孝道歷官中外勤於政務克舉厥職時論多之

○己丑命故懷寧侯孫鏜子輔襲爵歲祿一千石米鈔兼支鏜先封伯以南城迎駕功也至是吏部引迎駕授封革世襲例爲言上以鏜有滅反賊曹欽功特準輔侯爵

○巡撫延綏右副都禦史餘子俊等奏西安左等衛旗軍調撥楡林衛輪流操守蓋因胡寇久居河套拘畱防禦已越三年士無完衣寒苦特甚請運胖襖鞋褲各二萬五千一百餘副分給優卹詔從其請如數給之

○夜月犯牛宿下西星

○庚寅開設四川蓬州僧正司

○升南京吏部郎中車寧爲湖廣布政司左參議雲南按察司僉事曹景爲副使

○辛卯狹西階州等處燕子等簇番人桑兒吉領占等折石等簇番人札石吉等俱以招撫來朝貢馬賜彩叚鈔絹等物有差

○旌表孝子王賓等三人節婦沈氏並烈婦梁氏烈女盧氏四十一人義民韓錦等二人賓河南羅山縣人母病日夜號泣吁天竹忽生冬筍取以供母病隨愈母喪廬墓有芝生墓側髙紫潼賜雲南姚州土官通判母病目甚以舌餂之愈又病瘡痛不能禁以口吮之亦愈咸以爲孝誠所感李振民山西髙平縣人父母卒相繼廬墓朝夕哭奠哀毀殊甚人稱其孝俱旌其門曰孝行沈氏應天府上元縣民陳金妻蔡氏民朱今保妻韓氏順天府懷柔縣民劉眞妻葛氏直隸武進縣民薛希賢妻吳氏灤州民王弘妻宋氏山西潞城縣民李芳妻朱氏民史廣妻叚氏黎城縣民劉志純妻黨氏民李輝妻閻氏沁州生員劉慶妻王氏陵川縣民趙源妻蘇氏民和憲妻李氏民張眞妻王氏髙平縣民張友讓妻李氏民王子章妻郝氏生員李韶妻李氏民郝慶妻璩氏民邵深妻李氏生員陳鳳妻李氏民邢琰妻王氏遼州民樂俊妻王氏民李綱妻曹氏民韓幹妻趙氏福建古田縣民曾縉妻梁氏廣東南海縣民邵康惠妻孫氏山東萊陽縣生員楊芳妻張氏蒙陰縣民毛信妻田氏朝城縣民郝榮妻裴氏河南陳州生員趙璧妻李氏狹西鄜州民王讓妻馮氏甘泉縣民鄭旻妻齊氏江西進賢縣民鞠秋華妻倪氏貴溪縣民楊士榮妻李氏南城縣民江仕崇妻劉氏湖廣衡陽縣民湯思文妻萬氏民劉添淸妻康氏武昌護衛軍陳潑看妻俱父亡守節奉養舅姑撫育孤幼旌其門曰貞節施氏雲南太和縣人同知楊和妻張氏和弟謙妻夫皆早亡守節不貳旌其門曰雙節梁氏山西石州生員阮福妻夫亡自縊盧溫柔河南陳州民盧安女許嫁常友未行友亡自縊旌其門曰貞烈韓錦李昇俱山西潞城縣人六世同居長幼和睦旌爲義門

○太傅會昌侯孫繼宗等奏五軍三千神機等營官軍赴工內官監者五千人修理蘆溝橋岸者五千人修蓋養濟院者四百人趨事日久乏人更替況值炎夏災疫盛行請令輪班更替以蘇人力上諭兵部曰各處赴工官軍姑暫停止修理堤岸官軍令輪流更易務在亟成

○壬辰太子少保吏部尙書兼文淵閣大學士彭時以疾乞致仕上諭之曰卿年力未衰正宜盡心輔朕未可言去旣前疾未愈暫免朝參每日進內閣供職所辭不允○癸巳禮部言今年十一月初二日恭遇萬壽聖節是日又遇冬至節乞照例二禮並行所宣冬至節表文內加忻逢聖旦等語在外祝壽禮今玆冬至下加恭遇聖旦等語預行各王府及天下文武衙門知會從之

○升太僕寺少卿章璠爲本寺卿

○甲午罷吏科給事中毛志官先是志上言處分荊襄流民上卽令志往招經年未有奏報旣而都禦史項忠往甫半載而流民多歸復業乃差錦衣衛官執志來京下獄詰其罪六科給事中虞瑤等言志亦有招復人戶但比忠差少耳況志之與忠其事𨿽同其勢則異志止以招復爲名而忠則有剿殺之權忠之威名位望加志百倍不待設施足以懾服流民之心宜忠之招復多且易也使其易地而處則今日功罪亦未可知若輒加之罪在志固不足卹竊恐天下傳聞不謂責其誤事而謂責其進言其餘盛治未必無少累也臣等所言亦皆本之輿情參之物議不敢以同官避嫌以坐負上之罪伏望曲貸志罪俾還舊職上以志方命誤事發遣爲民責瑤等朋比飾詞回護欲治其罪姑宥之

○平虜將軍總兵官撫寧侯朱永等奏迆北癿加思蘭同孛羅太子共遣使臣兀馬兒平章等三十人備馬四百三十匹入貢到邊兵部覆奏上曰頭目內令三十人來京餘皆畱款大同馬驗堪中者進不堪者就彼給軍騎操仍遣通事指揮楊銘往大同審錄館伴赴京

○乙未召翰林院學士柯潛於家先是國子祭酒缺員吏部以養病侍郎李紹南京祭酒王﹤亻與﹥名聞上命再推二員復以洗馬楊守陳江朝宗並上上命召紹未至而卒至是又命吏部推舉乃以侍讀彭華尹直名上內批卽行文召潛時潛守制家居也

○丙申升兵科都給事中秦榮爲太僕寺卿

○老撾軍民宣慰使司印被賊焚毀遣官驗實鑄給之

○己亥禮部言襲封衍聖公孔弘泰奉命在國子監讀書習禮一年今已屆期乞遣歸奉祭命仍畱之

○鎭守密雲署都指揮僉事王榮挾私妄執平人違式蓋造三門役使軍余占種民田爲教諭趙迪所奏下巡按禦史勘實都察院請治其罪上特宥榮命違式者攺正之

○庚子實授南京試監察禦史萬繡爲監察禦史

○召戶部左侍郎原傑還京傑巡視順天永平河間保定四府被災州縣賑卹饑民撫安流移至是奏稱自三月至今人民平復乃召之還傑又奏賑濟余銀二萬三千餘兩宜給順天保定河間三府及時糴買小麥送各預備倉收貯以備賑濟從之

○安南國王黎灝遣陪臣郭廷寶阮廷英等來朝奏臣國與占城密邇自前時見侵淩宣徳年間升華思義四州遽爲淪沒自是屢被攻圍化州使一方之人疲於奔命竊惟臣之人民土地受於朝廷傳之祖宗永作藩屏今倏棄禮悖義方命欺天﹤蘭﹥藉邊民殆無寧歲臣欲飭兵與戰恐違聖徳誨諭之勤欲隱忍不校亦負君親恩義之重進退之際濡尾曳輪謹遣陪臣詣闕陳奏章下兵部議以灝貪心罔極陰謀吞並乃陽爲奏請宜賜敕戒諭以杜其姦上乃降敕曰爾安南與占城俱受朝廷爵土世修職貢爲中國藩屏豈可構怨興兵自相攻擊春秋責備賢者爾宜安分循理保守境土解怨息爭先盡睦鄰之道仍禁約守邊頭目毋啟釁端生事邀切假此爲吞並計恐非爾國之福爾宜愼之愼之占城事情侍彼使來詳察得實別有戒飭朕代天理物一視同仁不忍爾兩國人民橫罹兵禍特玆戒諭庸示至懷爾其欽承毋忽

○辛丑蜀王申鈘薨王定王之長子也母妃蒯氏正統戊辰生天順甲申襲封蜀王至是薨年三十有四訃聞輟朝三日賜祭葬如例謚曰懷大明憲宗純皇帝實錄卷之九十二

成化七年六月壬寅朔

○癸卯命故遼東都指揮僉事李端子玉襲父原職盧龍衛指揮使

○戊申南京右僉都禦史髙明奏乞養親許之

○修築蘆溝橋東西堤岸之被水沖決坍塌者

○己酉命故武成後衛帶俸都指揮同知柳英子春襲父原職指揮僉事

○翰林院修撰彭教服闋復任

○巡按直隸監察禦史翟廷蕙奏分守右參將都指揮僉事趙源堤備不嚴致胡寇入上林站五指山殺死架炮軍人事屬失機請逮治之以爲誤事者戒上命逮源治之○山西左布政使葉冕奏寧武鴈門等關輪班操守民壯總其大目五萬有奇中有私役誤事者有老疾不堪者請如巡海官事例敕布政司官一員往來各關專一提督多方獎勵作興銳气則兵有實用而民不虛勞矣章下兵部議以冕所言深切事務但各關相去甚遠一人不能徧歷請行山西布按二司在邊董理糧儲等官往來兼理提督訓練爲宜上從之

○庚戌命故靖遠伯王瑺子添襲爵歲祿一千石米鈔兼支

○賜安南國陪臣阮廷英等宴並賜彩叚鈔絹等物有差廷英回特賜其國王黎灝禁國人毋越境爲寇先是廣東廉州衛奏有交人駕使雙桅大船越過海面偸撈球池劫掠客貨及濱海瓊雷等府亦各奏海賊不時登岸殺掠人畜上已敕灝詢訪國中若有爲惡之人須依法懲治仍戒部屬今後務守禮度毋容下人侵犯邊境至是灝因遣陪臣來朝貢乃上奏云臣伏聽玉旨倉皇罔措卽差人徧詢境內拘集海堧官吏裏老究問但言部內百姓罔敢愆違未始有駕船出海竊珠奪財者但臣國淸華等衛嘗報有海賊三十餘船潛來海岸欲圖劫財殺人邊吏督船剿捕彼卽揚飄遠遁今廣東所奏如此臣恐懼之際弗敢自知又云臣國僻在海隅民以漁网爲生間有恃風濤而乘危覷巡邏之無備伺隙鼠竊難保其無至如竊珍珠之異物容彊盜之行姦臣之至愚尢克自省伏望聖天子明見萬里俯賜恩憐特垂矜察至是乃復降敕付廷英賫回諭灝云

○壬子遣駙馬都尉石璟奉敕戒諭鄭王祁鍈曰朕惟祖訓有曰王國文武官有能守正規諫助王保全其國者毋得輕易淩辱朝廷聞之亦以禮待況長史居輔導之首其所勸諫自當聽納豈有責辱之理且人之大倫莫重於君臣父子夫婦爾溺愛不明追咎前妃遂惡其子因長史等官勸諫屢行責箠是又悖祖訓違朝命其於三綱何如朕篤於親親尙慮爾一時過失未必終身迷謬特遣駙馬石璟賫敕戒諭爾宜深自警省痛攺前非教肓世子盡慈愛之道不可偏聽讒言以搖奪之仍與選婚俾有繼嗣則藩國永固福莫大焉如執迷不攺致世子不能保全不惟敗名失徳而於爵位抑恐難保爾宜深思熟慮毋貽後悔王捧敕憂懼乃上章服罪請與世子擇配上以王旣攺悔置不問○癸丑福建都指揮仲榮等奏浙江處州賊胡吳淸等五百餘徒越境至建寧府壽寧等縣銀坑屯聚一千餘徒彊采銀礦隨督府縣民兵剿捕於馬頭漁溪等處與賊交戰十餘合擒斬賊首周擇斌等八十餘徒眾遂潰去竊計此賊不乘時剿滅必旋踵復來乞行浙江都布按三司嚴行府縣巡礦官員相機擒捕以靖地方事下兵部議如所言從之

○甲寅遣兵科給事中官榮使琉球國先是以戶科給事中丘弘爲正使赴琉球封王弘至山東病卒故復遣榮偕副使行人韓文以往

○酉刻日生背气靑赤色鮮明良久散昏刻木星犯左執法夜北方流星如大碗靑白色光明燭地自正北雲中東北行至近濁

○乙卯擢理刑行人李勛孫敬知縣方中潘瑄王浚俱爲監察禦史勛福建道敬狹西道中河南道瑄浚俱江西道○丁巳命延綏等處陣亡官員指揮同知楊鈺等二十六人子弟襲其職者俱升一級

○己未升狹西按察司副使宋爲按察使

○庚申太醫院院使施安卒其子欽乞恩賜祭下禮部覆奏從之不爲例

○命徵進兩廣達官阿討剌等俱還京時討剌母馮氏等言其夫男從徵克敵駐札廣東今越三年艱苦萬狀請還京以聽調用許之

○太僕寺少卿宋禎等奏在京北直隸河南山東成化六年孳生及陪賞馬騾駒共二萬四千九百七十一匹

○辛酉錄遼東寧遠等處斬賊將士功賞總兵官毆信從厚守備都指揮崔勝等俱升賞有差

○調監察禦史蘇慶爲山東利津縣知縣慶自廣西巡按回京復命失儀爲鴻臚寺所糾也

○壬戌周府鎭平王有爌薨王定王之第八子也母妃周氏洪武庚辰生壬午冊封鎭平王至是薨年七十有二訃聞輟朝一日賜祭葬如制謚曰恭靖

○甲子巡按直隸監察禦史梁昉言四事一涿州良鄕等縣密邇京師其民迫於科差困於饑寒往往隱下稅糧虛賣田地產業已盡徵科猶存是以田野多流亡之民里甲有代償之擾宜令有司查勘歸戶以淸賦稅一近者畿內饑荒米價騰貴詔發京儲百萬之粟平價以糶而濟民艱然惠澤旣已溥施倉廩不可不實今裏河一帶官民之船宜免其帶甎附運糧米以補京儲一水旱之災自古不免今各處𨿽設預備倉而無儲積之實凡遇賑濟未免動費官儲設或連遇荒歉公私皆困何以仰給宜專設官守以理荒政一狹西延綏等處先因地方有警暫起民兵守禦許以事畢放免後遂畱役調與軍無異非所以示信於下也宜處置民兵以全大信上下其章於所司

○乙丑遣內官祭中霤之神

○哈密忠順王母弩溫答失力等遣使臣火只哈三等來朝貢馬駝賜宴並衣服彩叚等物有差

○太常寺卿兼翰林院侍讀學士孫賢致仕賢以皇儲未立上章請立皇太子並上章陳情乞休致詔聽其致仕而建儲之章畱中不出蓋賢嘗侍上於春宮講讀至是以國本大計欲有其功而又恐人議己並乞致仕非其情也

○丙寅夜流星如盞大赤色光燭地自危宿東南行至羽林軍

○丁卯孝莊睿皇后忌辰奉先殿行祭禮遣駙馬都尉周景祭裕陵

○庚午免狹西所屬州縣官明年朝覲以巡撫都禦史馬文升奏狹西旱傷且邊事未靖故也

大明憲宗純皇帝卷之九十二終大明憲宗純皇帝實錄卷之九十三

成化七年秋七月壬申朔享太廟

○遣內官祭司門之神

○祭歷代帝王陵寢遣太常寺樂舞生賫香祝付所在有司行禮

○代府潞城王遜﹤火寧﹥薨王簡王之第三子也母妃徐氏永樂丁亥生甲辰冊封爲潞城王至是薨年六十有五訃聞輟朝一日遣官賜祭葬如制謚曰僖順

○甲戌復徙平夷淸平鎭靖三堡於舊城時巡撫延綏右副都禦史餘子俊言響水白洛塞門三堡往者兵部尙書王復行邊徒置黑河山等處易今名今軍士皆言平夷水脈頓涸淸平鎭靖又去水大遠其舊堡響水等城尙完好可居乞仍舊處其新堡量兵護守遇警暫時按兵於此巡哨兵部議可從之○乙亥仁孝文皇后忌辰奉先殿行祭禮遣駙馬都尉石璟祭長陵

○巡撫延綏右副都禦史餘子俊奏延慶邊疆山崖髙峻乞役山西狹西丁夫五萬量給口糧依山鏟鑿令壁立如城髙可二丈五尺山坳川口連築髙垣相度地形建立墩堠添兵防守八月興工九月終止工役未畢則待來年庶幾成功一勞永逸事下兵部言往因巡撫右副都禦史王銳建議欲於川空之處修築髙垣已嘗取旨令會議舉行餘子俊等復欲鑿山設險爲策固良但緣邊之民頻年以來不遭殺虜卽困徵輸喪亂逃亡淍敝已甚今湏極力撫安難以重加勞役況延綏境土夷曠川空居多浮沙築垣恐非久計鑿山之事宜伺寇警稍寧督令邊城軍卒以漸圖之兵力不足止可量調附近兵民爲助上曰然設險守邊興工動眾當審度民力姑緩之

○鎭守寧夏東路右參將都指揮僉事王安值虜寇邊畏怯逃避致殺傷官軍二百有奇爲百戶陳昇奏發並及其娶娼女事下巡按禦史核實都察院請治其罪從之

○丙子徙固原巡檢司於開城舊縣時狹西守臣奏固原已增設軍衛縣治其開城舊縣地近六盤居民行旅每遭寇掠請移巡檢司治於彼處防禦爲便允之

○迆北孛羅忽並癿加思蘭遣使臣完者都貢馬賜宴並衣服彩叚等物有差其回賜在彼頭目彩叚表裏視舊例有減以嘗犯邊也

○通政使司左參議何琮以母喪去任

○丁丑巡撫狹西左副都禦史馬文升奏延綏興慶陽俱系邊衛而兩處軍士月糧則例不同乞定爲一例下戶部覆奏以爲當如慶陽衛例總旗月支糧一石五斗本色八斗折色鈔七斗小旗一石二斗本色六斗折色鈔六斗有妻軍人一石本色六斗折色鈔四斗

○平虜將軍總兵官撫寧侯朱永奏今賊退軍回別無調度事宜乞暫回京及右都禦史王越亦乞暫回大同兵部尙書白圭言大將受命以出必務成功而還今虜眾𨿽聞其自相攻擊且遣使入貢然變詐不測恐乘秋復來何以禦之上曰不然此時去秋暮尙遙京師至大同不遠無頓兵日費供億亦非良圖宜準永等言今且移駐大同宣府侯有警仍調去殺賊

○戊寅命後軍都督同知馬儀充甘肅副總兵以都督李榮老疾乞代也○己卯湖廣按察司僉事尙褫言五事一選擇風憲期在得人今之司選擇者每以三十歲以上五十以下舊例是拘而於實行爲略臣請自今凡內外官但發身科目果才而賢者𨿽破例亦進之庶幾風紀得人一今制京官七品以上三載考稱外官七品以上九載旌異者例給誥敕以榮其親頃年京官有以直言敢諫而遭譴罰者外官有以秉正不阿而未獲旌異者又有方面官𨿽以治行擾異考居上等未經禦史奏保旌異者諸如此類乞一體封增其親一在外藩臬各有所司近布政司官有因勸課行部輒侵越理刑之職濫受民詞顧於所謂農桑學校錢谷出納之職一切略而不舉宜敕都察院通爲禁約勿致侵越庶使官有常職而事體歸一一凡錢糧軍儲等項洪武宣徳間應本色者徵本色應折色者徵錢鈔頃來凡遇徵輸動輒折收銀兩然鄕裏小民何由得銀不免臨時展轉易換以免逋責有司收納旣重其權衡以多及其交官又雜銅鈆以爲僞民旣受其言而官又受其獘臣請自今凡本色折收之例一遵舊典一大統歷我國家正朔所系近在外兩司官視爲家藏之書濫作私門之饋紙費動以萬計航運鉅如山積無非藉以結權豪求名譽而圖升薦也士風之壞此其一端臣請敕禮部條議爲令今後務使紙數有常印造有額而私饋者有罰疏入上命所司知之

○庚辰迆北使臣平章完者禿等賫奏文乞倉糧事下戶部覆奏言虜以射獵爲生不資糧餉且其情譎詐未易測度若從其請恐彼需索不止漸釁端宜勿許從之

○狹西民李奉先等四人以妖言伏誅初奉先爲僧張通考以星命推其後當極貴於是劉葫蘆王牛家二人助之遂造妖言集彊悍之人同謀作亂行至商縣事發按察司械奉先等送法司議擬如律誅之

○辛巳命司經局洗馬楊守陳翰林院侍講徐瓊爲應天府鄕試考試官

○壬午攺授罕東赤斤蒙古等衛夷捨倉兒加敢班昆藏三人襲其父阿里巴等職爲都督僉事初兵部以三人求襲代時無敕可據止授以阿里巴等舊任都指揮僉事等職至是甘肅總兵官定西侯蔣琬言阿里巴等實嘗任都督僉事今無故降奪恐啟爭釁故攺授之

○虜酋孛羅忽等上書乞還其俘獲族屬兵部言虜寇邊被我軍所擒者多道死無可給還今此虜並癿加思蘭累來請乞計或藉此爲釁宜行令通事詹昇等省諭虜使歸語其主索羅忽等使知此意從之

○癸未狹西都指揮僉事馬聰坐守懷遠堡爲部下軍人訟其役占軍士侵克月糧及納賂等事巡按禦史鞫得實請逮聰於獄從之

○丙戌中元節遣駙馬都尉周景楊偉分祭長陵獻陵景陵裕陵文武衙門各分官陪祭

○遣內官祭恭讓章皇后陵寢

○丁亥兵部奏去年八月虜入遼東錦州亂石山堡通巡指揮僉事王端按伏指揮王眞等失機守備義州都指揮王鍇不能嚴督皆宜究治但寇警方急須人防守取旨裁決詔從所議而姑宥王鍇

○戊子以江西按察使牟俸爲太僕寺卿

○升吏科都給事中程萬里爲通政司左參議

○監察禦史等官周源等奉敕賑濟饑民源賑濟順天府大興等四縣饑民二十一萬九千八百餘口吏部員外郎王璽刑部主事邢謹賑濟眞定府所屬州縣十五萬八千二百七十口禮部員外郎曹隆兵部署員外郎張謹大理寺正劉瀚共賑濟河間府所屬州縣三十九萬八千七百一十口

○復除江西按察司僉事趙銘於浙江

○己丑太宗文皇帝忌辰奉先殿行祭禮遣駙馬都尉周景祭長陵

○升福建按察司僉事遊明爲副使仍提調學校時巡視都禦史滕昭等奏保明提學有方九年旣滿乞量進其職俾仍舊提調吏部覆奏從之○山東都指揮僉事陳忠男陳彰荒淫無度屢娶淫婦且欺姦妻屬幼女事露坐罪不悛贖娶魯府儀賓趙瑄婢所生之子女爲妻屢加箠罵且幽閉之不容其親屬往來趙氏逸出抵湖州私配舍人王升趙氏兄鈞與彰皆莫知其所向彰疑鈞匿之具奏以聞鈞亦疑彰殺之遂唆母諸城郡主赴京奏愬事下巡撫等官久而獲之刑部擬罪以彰累惡不悛法難輕貸上命謫戍延綏邊衛

○庚寅南京刑部右侍郎林鶚以母喪去任

○辛卯文武羣臣英國公張懋等言天眷皇明慶鐘聖子伏望皇上早頒冊命建立東宮以承宗社之統以隆國家以萬萬年之福謹奉表陳請者臣等誠歡誠忭稽首頓首上言伏以皇明啟運垂統緒於無疆列聖繼承建元良之有自斯古昔帝王相傳之要道實當今聖明合舉之盛儀恭惟皇帝陛下徳配乾坤明同日月恢弘武烈有奄甸八荒之心丕顯文謨有維持萬世之志荷天地儲祥於聖子斯臣民屬望於正名臣等重惟君國以建儲爲先人心是系建儲以立長爲重天序攸存伏望皇上俯鋻輿情早頒綸命遂正少陽之位永扶太極之尊於以隆國家景運於萬萬年端在此矣臣等無任瞻天仰聖激切屏營之至謹奉表以聞上覽表賜敕曰覽表具悉建儲國之大事關系甚重卿等所請固出忠誠顧今幼齡詎堪負荷其安之

○壬辰懋等再上表曰伏以君國有儲古今自重建儲以長典禮攸存豫爲舉行斯尢盛羙恭惟皇帝陛下聖治昭彰仁心溥博經文偉武﹤矢見﹥模允協於前聞敬天勤民舉措遹遵於成憲顧海宇之寬悉皆就理惟國本之重未及正名𨿽聖子尙在於幼齡而奇表已鐘於天賦徵朱芾宜家之慶已占厥先舉靑宮主鬯之儀亦奚可後是用再陳愚悃仰達聖聰伏望早降綸音渙頒冊命前星位定助日月之光華蒼震气宣並乾坤之悠久無任瞻天仰聖激切屏營之至謹奉表以聞上覽表仍降敕曰覽表具悉君國建儲理所當然朕豈不亮卿等至情第以儲副國本所系欲俟年齡旣長俾進學成徳然後正爲當今之所請未可允從

○癸巳懋等三上表曰伏以明君禦極以建儲爲先忠臣愛君以豫定爲請蓋建儲豫則國本固國本固則天下寧上自夏商周下及漢唐宋享國長久率是道焉臣等之切望在玆章疏之屢陳敢後恭惟皇帝陛下徳冠百王仁涵萬國望道未見懷周文之小心納諫如流恢漢髙之大度顧建儲一事久未舉行致在廷羣臣重有煩瀆仰惟聖子之生實天地禎祥之集國家福慶之鐘正位東宮揆理爲當稽諸本朝已行之典實乃今日當循之﹤矢見﹥蓋太祖行於定鼎之初而太宗繼志曾不踰於二載仁宗舉於卽位之後而宣宗紹統亦僅及於三年經世遠猷胥此焉在以今較昔固爲後期伏望皇上念祖宗垂統之重鑑臣民屬望之深早頒冊寶正主鬯之位載稽典禮弘齒胃之規俾百僚睹重曜之光萬方沾少海之潤則宗社興隆國家慶賴臣等無任瞻天仰聖激切屏營之至謹奉表以聞上覽表畢乃賜敕以諭之曰覽表具悉卿等再三以建儲爲言詞明理正援引切當忠愛至矣欽承皇太后聖訓亦謂玆事重大宜從眾望不可固拒今特允所請其令禮部具儀擇日以聞

○南京工部右侍郎蕭彜乞歸省親許之

○哈密遣頭目阿卜都兒等來朝謝恩賜宴並衣服彩叚等物有差

○甲午荊襄總督軍務右都禦史項忠鎭守湖廣總兵官右都督李震以撫捕荊襄流民事竟遣百戶李昇等以聞且言荊襄地連河南川狹延蔓數千里山深地廣易爲屯聚自洪武初命申國公鄧愈誅夷之後禁革山場無人敢入永樂宣徳迨今流移之眾歲集月聚巢穴其中無慮百萬今臣奉敕撫捕其有貫址姓氏者謹依詔旨省諭遣散出山復業陸續共九十三萬八千餘人混處賊巢無籍檢查四散奔走出山者又莫知其數其賊首小王洪有眾五百屯於鈞州龍潭溝李胡子有眾六百屯於竹山官渡官軍分道首擒二賊餘多散亡及諸軍前後共斬首千級並入山俘獲脇附之黨與族屬老幼共二萬八千七百餘人欲並誅戮恐傷至仁議欲戶選壯丁一人充戍湖廣邊衛計可得軍五千並其族屬附籍收管給田屯糧庶恩威並濟反側可安奏上命降敕獎諭之並進奏事百戶李昇所鎭撫項綬秩各一級昇震子綬忠子也

○乙未追封寧化王美壤宮人髙氏崔氏爲夫人王薨俱自縊以殉葬晉王鐘鉉爲請於朝故有是命

○戶部奏國初郡縣設預備四倉支給官錢糴糧收貯以備饑荒賑濟秋抵斗還官其後因循有名無實朝廷𨿽屢差官振舉然有司視爲泛常況今各處奏報災傷比之去年尢甚請推選風憲重臣二員巡視京畿並行天下巡撫官及布按二司督令府州縣修舉預備倉以備荒歉疏入上命副都禦史楊浚往直隸順天等八府整理其餘有巡撫處則委巡撫官無巡撫處則令司府州縣衛所正官整理務在隨宜設法不許擾民其司府以下官有怠慢無成效者聽巡按禦史糾劾

○開設狹西延安府神木倉從巡撫右副都禦史餘子俊奏請也

○迆北入貢虜使完者禿等三十人乞官職諭令一等二等未受職者完者禿爲指揮使已受職右都督兀馬兒爲左都督余名量其等升授有差

○丙申以番僧怕思巴領占巴藏卜襲大國師賜誥敕

○丁酉岷王音垽奏盜發其父岷恭王並瀏陽縣主墳乞守城官軍爲護衛兵部言岷府舊無護衛難遽增設宜移文督責都指揮劉斌等守備不職致盜發王墳姑記其罪令嚴加緝捕從之

○戊戌升監察禦史賈俊爲山西按察司僉事協守偏頭關

○庚子升四川布政司右參政余復爲江西按察使

○移順天府楊靑驛並遞運所於天津從巡按監察禦史龔晟等言也○遼王貴﹤火受﹥薨王簡王之子也母妃丁氏洪武己卯生永樂甲申封興山王正統己未進封遼王至是薨年七十有三訃聞輟朝三日賜祭葬如制謚曰肅

○昏刻金木土合於井宿

大明憲宗純皇帝實錄卷之九十三終

明憲宗純皇帝實錄卷之九十四

成化七年八月辛丑朔並湖廣澧州蘭江水馬二驛爲蘭江水馬驛以巡撫都禦史吳琛言二驛並設兼水程迂遠人多陸行驛舟夫卒閒曠故也

○壬寅賜哈密忠順王母弩溫答失力藥物從其請也

○癸卯調南京刑部浙江司署員外郎主事戴賓於廣東司時尙書周瑄奏廣東司事繁浙江司頗簡賓與廣東司員外郎金章之才各有所宜故兩易之

○巡撫延綏右副都禦史餘子俊等奏緣邊營堡夜大收官軍署副千戶趙縝等五十人或出境偵覘遇寇或守堡勢窮被執受禍慘刻甚於陣亡襲補職役之人俱乞加進一級以爲人臣死事之勸事下兵部言此於前時已有奏行恩例允之

○金星晝見於未○甲辰戶科給事中李森等奏山東七府並浙江嘉湖杭紹四府自夏苦雨驟降海潮大發渰沒禾稼損壞屋舍漂溺人畜不可數計臣惟山東密邇京畿浙江才賦所出今重罹水患不可不慮稽諸唐徳宗時關中諸道遭水陸贄上言分道命使明敕弔災寬卹徵徭省察冤濫應家有溺死父子不存濟者各賜粟帛損壞廬舍田苗者悉與蠲免租稅沛澤下施孰不欣戴所費者財物所收者人心若不失人何憂乏用且君天下以民爲本餋民以食爲先古之王者飽而知人饑暖而知人寒不以天下爲樂惟以生民爲憂此堯舜之所以帝禹湯之所以王也伏望皇上以天下爲念以生民爲重遣廉干名望大臣二員敕令分投踏勘被災之處凡該徵糧艸悉爲蠲免缺食之民賑以官糧其有支過賑濟糧並一應不急之徵俱暫停止則人民得所而無意外之虞和气可召而享平康之福矣戶部議令二處巡撫巡按官覆勘果有被災缺食悉如奏行若所在無糧則借撥於有糧之處凡牛具種子亦措置賑貸從之

○丙午命左春坊左諭徳兼翰林院修撰王獻翰林院侍讀尹直爲順天府鄕試考試官賜宴於順天府

○聽選官劉剛言二事一兵甲所以威四夷近京師冒利之徒往往開張鋪店以盔甲槍刀貨賣今後凡官軍兵器損壞者悉令還官敢有仍前貨賣者許五城兵馬緝捕悉寘於法一納馬納粟入監監生中間有年才十三四句讀未知者四十以上入監監生中間多有冒增年甲人物庸陋全無學識者若與科貢出身者一以進監先後循次取用不惟礙科貢之正途抑何以得實才之效用乞敕禮部計議今後國子監撥歷與吏部選用兩行兼取庶事得兩全而大才之用各得其當也疏入下所司議之

○丁未釋奠先師孔子遣兵部尙書兼翰林院學士�輅行禮

○左春坊左庶子兼翰林院侍講徐溥聞父喪去任上以溥侍講讀年深特賜其父琳以祭不爲例

○戊申祭太社太稷

○升浙江右布政使劉福山西右布政使殷謙俱爲本司左布政使

○運銀五萬兩於宣府糴米備邊儲

○狹西按察司僉事趙文萃初提督出納艸束被火燒毀二十餘萬事下都察院請行禦史卽彼鞫治從之

○命哈密兀孫沙襲其父塞卜兒沙職爲都督同知從忠順王母弩溫答失力奏也

○巡撫甘肅右副都禦史徐廷章等奏瓦剌使臣哈剌忽思等四人棄其徒亡出境兵部言此虜初進馬入京時已稱彼邊臣阻遏凍死其馬七十匹及賜幣輕少語涉狂悖意若生釁今聞行者十三人惟哈剌忽思等盜馬而逃斫傷巡兵桀黠之甚宜行鎭守總兵嚴爲防備並逮管送之人及當境哨守官兵究問從之

○庚戌孝慈髙皇后忌辰奉先殿行祭禮成國公朱儀承命祭孝陵

○錦衣衛掌衛事都指揮同知袁彬以試百戶申洪旗校鮑忠等十二人有捕盜功爲援例奏乞升賞兵部因言彬總督之功視洪忠等尢重俱取旨裁處命賜彩幣一表裏忠等俱賜鈔有差

○命南京守衛皇城四門軍士選調逃亡之餘止遺四千六十二人更疊守門無時休息致多縱逸非便且南京內府出入事簡乞分爲兩班三日一代庶勞逸事均法令可守兵部議以爲宜故有是命

○辛亥太僕寺卿章璠卒璠字用誠浙江會稽縣人初以經明行修薦授嘉興府學訓導選授監察禦史成化三年驟遷至右僉都禦史未視事爲言者所劾攺太僕少卿未幾進太僕卿以考牧山東卒於道璠起自學官孜孜以求進爲務嘗按京畿凡權幸祖營在其部內者輙令有司備牲醪躬奠之勢之所在無不趨承交納故與璠等被劾者俱落職補外惟璠猶得對品京秩不久又加升云

○壬子禮部上冊立皇太子儀注一前期一日遣官祭告天地宗廟社稷是日旦上親告奉先殿前一日鴻臚寺設節冊寶案於奉天殿中冊東寶西節居中設彩輿於丹陛之東教坊司設中和韶樂及大樂是日早錦衣衛設鹵簿大駕上具皮弁服禦華蓋殿執事官行五拜叩頭禮畢鴻臚寺官奏請升殿導駕官前導上升座尙寶司以寶置於案鳴鞭文武百官具朝服行叩頭禮左右侍班引禮引正副使入就拜位贊四拜傳制官跪奏傳制俯伏興執事官舉節冊寶案由殿左門出置禦道中傳制官由左門出稱有制贊正副使跪制曰成化七年十一月十六日冊立元子祐極爲皇太子命卿等持節行禮贊俯伏興又四拜禮畢執事官舉節冊寶置於彩輿中黃蓋送至左順門外正副使朝北立內官捧節冊寶由正門入至文華門內侍引皇太子出迎至文華殿內官以節冊寶置於案內贊四拜贊宣冊贊詣冊案前贊跪宣冊內官立宣訖贊授冊捧冊官以冊授皇太子受訖以冊授內侍內侍跪受立於西贊受寶捧寶內官授寶如授冊之儀贊俯伏興平身復位贊四拜禮畢內官持節由正門出至左順門外以節授正副使正副使持節復命一頒詔候冊命行鴻臚寺官卽設詔案於奉天殿中唱頒詔翰林院官以詔授禮部官置於案奉迎至承天門外開讀如常儀一謁告禮是日皇太子受冊寶畢內侍引詣奉天殿謁告如常儀一謝恩禮是日皇太子謁告畢內侍引皇太子詣皇太后次詣上前皇后前皆行八拜禮畢回宮一次日文武百官具朝服上表稱賀陳設如常儀上具衮冕禦華蓋殿執事官行五拜叩頭禮畢鴻臚寺官奏請升殿導駕官前導進表行禮如正旦儀一同日文武百官上表慶賀皇太后命婦上表慶賀中宮俱在午門外請司禮監官捧進一同日文武百官上表畢進箋慶賀皇太子前期鴻臚寺官設案於文華門至日班首捧箋置案上百官行叩頭禮畢司禮監官捧進

○南京守臣奏請修理太廟殿宇廓廡廚庫宰牲房井亭並社稷壇殿宇廚庫宰牲亭之頹圮者

○升廣東布政司左參政張王�贊爲浙江右布政使山西左參政王育湖廣左參政王讓俱爲本司右布政使

○命金吾左衛帶俸都指揮使餘興子勝襲父原職本衛指揮使

○癸丑詔臨潼王公銘祿米於本府收支舊制親王及郡王以下祿米俱本府收支尋以狹西右參政餘子俊建議攺郡王以下祿米收支於親王府倉而將軍以下則於有司官倉至是臨潼王以月給不便日用甚艱請仍如舊從之

○巡按遼東監察禦史費臻奏遼東殺賊有功官軍五百八十八人俱蒙給賞其鎭守等官太監葉達都督同知趙勝右副都禦史彭誼平昔訓練防禦豈得無功及都督同知歐信因奉敕往代中途遇賊調遣官軍按伏夾擊遂以取勝俱宜賜賚以示獎勸上允之賞達等白金彩叚有差

○賞貴州陣亡土兵王四等十八人鈔幣有差

○乙卯鎭守狹西太監劉祥等奏盜入漢中府西鄕縣縱獄囚殺虜官民財畜兵部言漢中地與四川湖廣接壤比聞流民潛伏猶眾恐羣盜越境誘脇易於動搖宜令守備漢中都指揮僉事錢興等速爲擒捕及湖廣守臣嚴加防守從之

○丙辰遣官祭太歲風雲雷雨嶽鎭海瀆山川等神

○遣旗手衛官祭旗纛之神

○遣樂舞生賫祝幣往命所在守臣祭歷代帝王陵寢

○丁巳升狹西按察司僉事胡徳盛爲本司副使

○戊午免兩淮富安等二十三場鹽課司折鹽夏秋稅二萬八千二百五十二石有奇艸四萬四千五十六包有奇計折小引鹽六萬五千三百九十五引有奇以去年夏秋水旱故也

○巡撫狹西左副都禦史馬文升等以吏部侍郎葉盛建議欲諸邊將佐各陳馬政利便於是上言今日邊軍之苦莫甚於陪補馬匹是以馬不及償人已逃伍𨿽嘗給錢貼助惠不能周惟今屯田軍士有田多丁少而不領馬者有田少丁多而反領馬者欲槪均其田事體未易但每人見所給田百畝約獲五十餘石以六石輸官之外所存尙多可令每歲納銀一錢一衛計田三千五百頃可得銀三百五十兩足以貼助買補欠馬軍士𨿽有消長而屯田則無增減事可常行若屯軍積銀旣足其用又可分諸邊城貼買如例然復恐專恃買補不肯用心飼餋虧損反多宜按領馬軍丁名冊豫爲審勘分上中下三等凡買馬一匹上等出銀三兩中等二兩下等一兩余價不足方以田銀給之是亦古者以田賦馬之意也事下兵部議以爲宜從之

○己未遣戶部尙書薛遠祭京都太倉之神

○遣順天府官祭宋丞相文天祥

○庚申升太醫院院判方賢爲院使禦醫寗瓚常觀汪智金諒潘瑛俱爲院判

○翰林院編修李傑乞歸省親許之

○巡撫狹西左副都禦史馬文升奏茶馬國之要務其所遣禦史宜視巡鹽事例降敕與之使可內督三司官屬外服番夷事下兵部議可從之

○禮部尙書鄒干等奏舊制公侯伯都督及在文職一品二品父母妻並三品父母亡故者賜祭並造墳四品父母故者止賜祭然必其父母妻曾受本等封贈者方許近來臣下𨿽例不該祭葬者往往陳乞荷蒙特恩不爲通例而中間有品級略相等者輙援例希求不已不惟煩瀆宸聽又且事不歸一臣議自今除前項官父母並妻曾受本等封贈亡故照例請行若生前𨿽已受封不系本等品級如子見任三品官其父母受封四品亡故者止有祭又有子見任四品者其父母止受封五品六品七品者亡故祭葬皆無如此則庶幾卹典一定禮制無更矣從之

○尙寶司卿朱奎奏臣母謝氏歿乞念先臣孔易歷事先朝微勞賜祭葬以光泉壤許之不爲例於是都給事中霍貴等劾之曰朝廷設官各有名分而恩典所宜具在典禮今奎何人論其分旣非大臣本其行又無可錄當其母歿自合循例乞祭可也而乃妄言希葬則非分矣乞奪回恩命不惟銷羣議於已往抑可杜覬覦於將來不聽蓋奎侍書於內而中貴學書於孔易者又多當道故也

○辛酉以南宮無極二縣今歲夏稅丁桑絹九百五十匹爲明年之稅時順天河間眞定保定四府以人民缺食俱免夏稅而二縣先期徵解戶部奏請準爲來歲之稅從之

○罷遣行人四川禁茶舊制以茶易馬於西戎歲二次遣行人於狹西四川宣諭禁約私販者近狹西以都禦史馬文升建言攺命禦史而四川猶差行人如故至是給事中王銓乃援例以請下戶部議以爲行人權輕禦史事繁宜任按察司分巡官爲便從之

○癸亥延綏總兵官署都督僉事許寧奏臣先於宣府充遊擊將軍舊統官軍見調延綏徵進內百戶李興等二十三人果勇可用乞暫畱聽調待延綏軍士知遵約束及虜警稍息遣還本鎭兵部言行師貴乎將士相識易於成功宜從寧請詔可

○鎭守雲南太監錢能等奏初緬甸宣慰卜剌浪奏稱貢掌孟餋二地舊爲所轄欲爭據之尋奉旨往勘貢掌系木邦隴川分治孟養系思洪發所掌非緬甸地難從所請事下兵部議宜令雲南守臣移文戒飭諸夷從之

○陜西按察司副使鄧本端先以鎭撫張普誣奏不法事情上命三法司官至彼會問至是本端坐不應律贖杖還職

○東方流星如盞大色靑白光明燭地

○甲子升衢州府知府唐瑜爲湖廣布政司左參政贛州府知府謝曰�永爲四川左參政

○乙丑開設浙江太平縣陰陽醫學

○四川整飭兵備按察副使沈琮奏雙馬等寨番寇擁眾連日攻圍實大關門守關指揮僉事張勛等力戰禦之乃引去所鎭撫張深等二人被創死守備威茂都指揮僉事龐福及守關指揮僉事章欽等俱失防守致陷官軍事宜究治兵部議行巡按禦史逮問從之

○丁卯詔給致仕南京吏部尙書魏驥月米三石監察禦史梁昉言切見紹興府蕭山縣致仕南京吏部尙書魏驥學行醇篤心術正大且明於世故而達於國勢徳望素著人所景仰白首一節略無少疵景泰初始以老得請時年七十有六歸卽杜門教子孫以耕讀動循禮法爲鄕邦模範天順八年奉詔特進階一級今年九十有八而福履康寧近代罕有誠盛世之人瑞也臣嘗見古之人有以歸老賜祿米終身者有以安車蒲輪召致者有賜杖延年封公爵者如驥者豈下古人伏望俯從臣言特加優禮或下安車之召而問以治道或遣存問之使而訪所欲言必能有所裨益實聖時一盛事也上覽奏嘉之特諭禮部曰尙書魏驥年及百齡兼有徳望朕甚嘉悅其卽遣行人奉敕存問並賜羊酒仍敕有司月給米三石贍其終身以表朕優老之意

○廣東整飭海南兵備按察副使塗棐奏儋州黎寇攻毀村寨乞誅首惡以警其餘兵部請行總鎭總督總兵等官勘議可否隨宜舉行從之○己巳刑科給事中白昂等言大理寺以審錄罪囚參詳罪名蓋欲刑歸有罪不陷無辜良法羙意具載諸司職掌者至爲詳密比者大理寺審錄有詞稱冤人犯駁回再問者多行移調問者少及巡按巡撫官並在外衙門詳議所屬申詳囚犯內有情獘者亦皆駁回再問致被偏執己見不與辯明多用非法重刑鍜煉成獄囚人慮其駁回必加酷刑𨿽有冤枉不敢再言今後乞命在內法司使遵諸司職掌事例行之在外者參審所屬申詳囚犯中間如有問招不明擬罪不當及有詞稱冤者俱聽攺調相應官員問理不許鍜煉成獄違者𨿽無贓亦依律問罪送吏部攺調別用如此則刑罰適中人無冤枉而酷暴者知所警矣奏下三法司議如所言從之昂等又言畿內州縣並山東屬境淫雨爲災秋成失望軍民鮮食艱苦可憐其各衛輪番京操軍士乞暫放還本地旣得少蘇困獘亦可節省京儲俟來歲稍丰輪操如舊事下兵部以昂等所言固爲通變之術但京操軍士自永樂至今六十餘年實祖宗居重馭輕之制未敢更議況山東屬衛共三萬二千五百餘人河間並大寧都司所屬共六萬四千四百餘人一時放免事亦非便命如舊輪操不允免放

○守備洮河岷州等處都指揮黃欽受賄事覺巡按禦史問擬律絞例立功五年從之

明憲宗純皇帝實錄卷之九十四

明憲宗純皇帝實錄卷之九十五

成化七年九月庚午朔命靈丘王遜烇孫成鈠成金�亶歲祿折色內各攺給實米五十石以王奏長子仕塝居嫡無祿而二孫已長婚禮無措且山西鈔法不通故也

○辛未巡按雲南監察禦史溫琮奏彊賊王慶阿利普晟等紏集五百餘徒出沒臨安靑花等路搶劫人財殺虜旗軍守備都指揮僉事吳瑢及巡捕指揮僉事戎俊不能防禦貽患地方宜寘諸法兵部請行琮究問如律仍令鎭守等官作急捕賊從之

○壬申雲南孟艮府土官舍人招祿遣頭目板新等來朝貢馬及方物賜衣服彩叚等物有差

○廣東都指揮同知焦用老疾命其孫琮於武成後衛支指揮使俸優給

○監察禦史張進祿山西潞州知州孫珂判官馮徽俱以罪謫充邊衛軍初珂徽抵任時沁源王宴之酒半索女樂侑歡及進祿巡按至沈王畱宴以珂徽舊爲禦史亦與席間因論及朝政得失他日珂申王府教授孫達納賕達遂舉珂宴飲事以奏詔旨未下而珂恃進祿之舊遂訟達於進祿收而杖之王因通奏以聞命官會鞫得實問擬如律上以進祿等三人宴飲王府放肆狂言及索女樂蔑棄禮法難照常例處罪遂皆謫之○癸酉孝恭章皇后忌辰奉先殿行祭禮遣駙馬都尉石璟祭景陵

○沈府沁水王幼塐薨王悼懷王嫡長子也母妃鄭氏宣徳壬子生正統丁卯襲封沁水王至是薨年四十訃聞輟朝一日賜祭葬如制謚曰安惠

○乙亥升吏科右給事中李和兵科右給事中梁璟工科左給事中王詔俱爲都給事中戶科給事中鄧山爲左給事中吏科給事中徐英戶科給事中彭序兵科給事中吳原俱爲右給事中

○巡視四川南京戶部右侍郎黃琛言故翰林院學士承旨宋濂太祖髙皇帝龍飛初首以布衣召置左右軍國重務裨益良多開創之初凡一應制度文章多出濂乎聖朝開國文臣濂誠第一告老後累謫死於蜀非其罪也蜀獻王已爲葬之華陽縣東惟聖朝凡羣臣之有才行勛業沒皆賜以贈謚在前代者亦爲之建葺祠墓復其子孫此最盛徳事臣敢爲濂請上下其章於禮部

○丁丑增置湖廣常徳府新店遞運所先是有司以常徳桃源直抵辰州沅陵水陸程途窵遠而遞運人夫往來勞苦宜於中途新店驛增設遞運所摘撥慈利石門二縣人夫接遞爲便從之

○狹西涼州鎭番衛地震有聲如雷

○命故萬全署都指揮僉事李紱子稽襲父原職宣府前衛指揮同知

○戶部請以太倉庫銀平糴漕軍納餘糧米每石給價五錢其米就臨船兌與京衛官旗作十月分俸糧之數如米不足照價給銀漕軍不賣者聽但不許私糶及通同客�收買載於米貴處糶賣違者治罪從之

○戊寅重春節賜文武羣臣宴於午門

○升戶科左給事中李森爲河南懷慶府通判時各科缺都給事中吏科各以本科資以當補者列名上請上皆如所擬惟森以左給事中當升本科都給事中特命升外任吏部擬森福建興化府知府內批有通判缺除去至是擬森懷慶府通判從之

○己卯內官監太監黃順奏請以團營次撥官軍一萬赴西湖景城壕等處采辦蘆薪燒造磚瓦以備修理之用從之

○太子少傅廣寧侯劉安卒安字文理直隸宿遷縣人廣寧伯榮次子也榮歿長子湍襲爵湍歿無嗣安襲焉正統十四年虜寇大同命安充總兵官鎭守其地撫輯召募頗著勞勩英廟被虜遮經過大同安挺身出見悉取庫中所有金帛以進潛馳至京師具陳虜有悔過奉復之意時不知者劾其擅離城守左遷都督同知守備白羊口尋復其爵英廟復辟念安舊勞進封廣寧侯食祿千五百石賜敕有捐驅赴難徇義忘生之褒復以功加太子少傅命掌神機營兼理右軍都督府事以疾賜祿閒住至是卒輟朝一日贈葬祭如例追封嶧國公謚忠僖兄子瓘嗣

○庚辰升山西行太僕寺少卿周宣爲本寺卿支正三品俸

○宥分守大同東路參將都指揮同知江山罪山初以指揮談浩誣奏貪淫等狀事下巡按禦史鞫之止得山勸種地土輕罪請逮詣獄上以山無重情宥之

○辛巳廣東翁源縣撫猺總人龍海亮等各來朝貢方物賜衣服彩叚等物有差

○開設狹西鞏昌府階州平落驛○授迆北來降達子帖木兒赤爲副千戶

○昏刻南方流星靑白色光明燭地自牛宿東南行至遊气後三小星隨之

○壬午令廣昌安僖王府故鎭國將軍鐘金�禦支遇祿米免還官時鐘金�禦歲得祿米除已支外餘二百石未及支而故王生母劉氏奏欲並支以充贍卹戶部議不準其奏且欲取其支過之數還官上命免之

○昏刻金星犯房宿北第二星

○癸未總督漕運都督同知楊茂自陳老疾乞致仕許之

○命武靖侯趙輔提督官軍修理玄武門城垣○命故廣東都指揮同知安福子﹤王巳﹥襲父原職南海衛指揮使

○甲申遣懷寧侯孫輔恭順侯吳鑑駙馬都尉楊偉南寧伯毛文安順伯薛珤永順伯薛輔伏羗伯毛銳爲正使尙寶司卿李木工科給事中韓文禮科給事中張謙戶部郎中李嶽兵部郎中沈敬刑部郎中劉恕工部員外郎於坦爲副使持節冊封慶康王長子平涼王邃﹤雝土﹥爲慶王妃王氏進爲慶王妃周府遂平榮靖王長子同鐎爲遂平王唐王第二子芝垝爲三城王第四子芝埌爲承休王韓王第六子偕欒爲髙平王遼府蘄水靖和王長子豪坴爲蘄水王夫人黃氏進封爲蘄水王妃南城兵馬副指揮趙倫女爲遼府枝江王妃西城兵馬副指揮程受女爲沈府稷山王妃山東費縣知縣殷禮女爲晉府河中王妃

○遼世子豪墭奏父遼王薨祿應住支而府中艱窘無措乞賜是歲祿米以治喪許之

○狹西都指揮使鄭云守備靈州虜入寇退縮不能禦巡按禦史請究其罪時地方有警巡撫等官請待賊稍寧鞫治從之

○乙酉擢行人劉簡太常寺博士方輅朱漢進士楊成爲南京監察禦史簡浙江道輅河南道漢山東道成湖廣道

○命河南按察司副使陳選提調學政

○復除湖廣布政司右參議錢昕於山西

○巡視四川南京戶部右侍郎黃琛奏成都前衛指揮使張楫越嶲衛指揮使陶亨奉公守法謀勇有爲乞加旌擢以獎勸之兵部請行令四川布政司措辦羊酒彩叚各二表裏遣人賞勞之以旌其勤俟楫等果能不易所守或有擢用仍令鎭守巡撫等官具陳來聞從之

○淮安府掌府事參政楊昶聽漕運總兵楊茂參將袁佑囑以造船木價銀付民人傅誠買木剩銀千三百餘兩有發其事者法司請並逮詣獄上從之惟茂佑令具實回奏茂佑抵諱亦竟宥之昶等皆贖徒還職

○丁亥命廣西按察司副使範鏞整飭郁林州等處兵備

○延綏總兵官署都督僉事許寧等奏北虜開元王把哈孛羅率眾累欲來降內懼朝廷見罪外懼阿羅出讎害彷徨瞻顧無所歸依乞令撫慰以固其心事下兵部議謂此虜旣欲來降宜令靖安伯和勇訪平日與彼親識之人送赴總兵官朱永處伺彼到邊投降諭以朝廷恩威釋其狐疑謂爾率眾來降朝廷必重加升賞往者𨿽有小過亦不追究毋得心懷疑懼自取滅亡從之

○戶部會官議巡撫漕運官所陳事宜一各處兌運糧米每石再加耗米七升該會支運米七十萬石內減一十萬石卻將應天蘇州松江該運淮安常盈倉米兌運一十萬石準作支運之數每石加耗米三斗後俱不爲例一瓜淮二處糧米聽官軍過江各就水次交兌每石除加耗外再加腳價米六升一常州府江陰縣馬馱東西二沙地在楊子江心原有坍江無徵稅糧歲該米麥三千七百三十餘石馬艸三千四百五十餘包每年包陪於通縣者合令歲折銀布爲便本沙旣經奏準建立縣治其舊添設收糧縣丞則俟縣治成新官到送部別用一山東兗州府鉅野河起長溝至曹井橋三十餘里水沖沙壅且爲東西湖水所蕩岸多坍決須官管理壽張縣自沙灣至戴家廟僅一十八里地岸平實素無他患今宜攺壽張縣管河縣丞於鉅野縣照舊管河東昌府堂邑博平二縣河道南自梁家鄕北至戴家閘相去十餘里中多流沙旱則撈淺澇則築灞殊爲勞費今宜於土橋口設立石閘一座名土橋閘設官理之一山東登州府萊陽縣馬山阜巡檢司去縣僅一里曩因民人綁官始奏立今才二十餘年廨宇頹塌官吏無所於棲且無盤詰擒捕之勞誠爲虛設宜將本司裁革其官員印信送部弓兵五十名撥回寧家疏上詔悉如議

○總督兩廣軍務右都禦史韓雍等奏賓州八寨等處獞賊韋公童等二千餘徒攻圍大歐小歐古言三村燒毀居民房屋殺虜男婦九百餘口劫去牛二百五十餘只事下兵部請令兩廣鎭守及總兵官與雍等嚴督守備官軍設法撫捕從之

○鎭守大同髙陽伯李文先坐失機罪宥死降都督僉事調延綏等處立功至是以二次殺賊獲功升授一級乞恩回京支俸餋贍詔免其立功回京閒住

○戊子開設雲南太和縣白羊市巡檢司有司以其地偏僻彊賊不時出沒奏乞設巡司以保障地方故也

○擢進士李俊陳鯉郭銓王坦祝瀾盧瑀劉昂爲給事中鄒騏吳傑爲南京給事中俊吏科鯉銓騏戶科坦禮科瀾傑兵科瑀刑科昂工科

○敕都指揮僉事羅敬充右參將鎭守寧夏東路地方

○命南京協同守備泰寧侯陳涇佩漕運印充總兵官總督漕運鎭守淮安等處

○河南署都指揮僉事李瑾布政司左參政樊冕按察司僉事顧以山南陽指揮僉事吳鉞等先以所守地方被賊劫掠皆奪俸戴罪捕賊至是以賊盡捕獲命仍支俸管事

○夜月犯昴宿月星

○庚寅復除廣東按察司副使吳﹤王巳﹥於狹西整飭岷州等處兵備

○辛卯升狹西鞏昌府同知羅諭爲延安府知府先是巡撫都禦史馬文升奏延安路當衝要且軍興事繁之際乞推擇老成廉能官一人馳驛蒞事吏部以諭先爲巡撫都禦史項忠及其合屬官連章保薦遂奏用之

○壬辰狹西署都指揮僉事張順老疾命其子弼代其原職西安前衛指揮同知

○戶部議覆順天府宛平縣老人曹鴻等所奏事一甲字等十庫夫多者一百二十名少亦三十餘名及遇曬晾盤庫則又起取民夫多或六七十少亦十五二十名而每庫又有辧驗試箭諸項名色𨿽云重復然辧試等役蓋有不可缺者其餘盤庫曬晾乞視原數以三分爲率去一用二事畢寧家如有不敷則於各庫量取八九名彼此互相貼助庶一少紓民力一京城九門原收車輛及驢騾馱載貨物錢鈔僉點檢鈔夫役共四十四名每名一季雇人用銀十兩一年通計一千六七百兩其銀俱於大小鋪戶徵斂後𨿽裁減每門止畱三名然斂括夫錢之獘尙在今照錢鈔旣難停收檢鈔夫役亦難再減則宜選僉殷實鋪戶令其正身應役不許斂錢雇淸違者罪之一天財庫先因燒毀不成張片鈔貫大興宛平二縣共起夫一百二十名一年斂括夫錢銀二千餘兩隻今各處解到鈔貫本部先已檢驗到庫燒毀數多其人夫止宜畱八十名其餘四十名暫放寧家議上詔悉從之仍命各庫各門內外官嚴加禁革違者不貸

○癸巳升廣東按察司僉事張祚爲河南副使

○甲午詔給宜川王弟故鎭國將軍公肆夫人郭氏食米歲一百石

○丁酉命都察院右都禦史林聰巡撫大同時參贊軍務右都禦史王越奏臣奉命同撫寧侯朱永往延綏殺賊大同一應軍務不能兼理乞推簡有才識大臣一員代臣巡撫故有是命○兵部奏富陽伯李輿都督僉事昌英都督同知穆義署都督僉事李昶及其下把總管隊等官都指揮吳讓等領軍牧馬數月之間倒失被盜動以千計官軍私騎馬以逃亦以百數俱怠忽誤事請治罪如律上曰輿等姑宥之讓等俱停其俸令督並追馬還官

○戊戌免靖江王規裕還官祿米一千五百石有奇蓋王祖莊簡王於成化五年六月薨是歲並次年祿米各一千石俱以入倉用訖王以爲請故特免之

○太常寺少卿淩信卒信字尙義直隸吳江縣人正統初修宣廟實錄信以能書給史館書成升中書舍人升尙寶司丞累官至太常寺少卿至是卒於官訃聞賜以祭明憲宗純皇帝實錄卷之九十六

成化七年閏九月庚子朔命右軍署都督僉事李曰�永暫署本府印

○命故河南署都指揮僉事吳迪子昺襲父原職彰徳衛指揮使

○翰林院檢討李昊乞推封其親時昊侍忻王讀書秩未三載王爲言於上許之蓋特恩也

○壬寅靖江王規裕以其父相承爲長子時卒母夫人谷氏卒奏乞封謚詔追封相承爲靖江王謚懷順谷氏進封爲靖江王妃

○設山東東昌府堂邑縣土橋閘

○命故錦衣衛帶俸都指揮使海榮子珍襲父原職指揮同知

○錄駙馬都尉石璟庶子寬爲錦衣衛百戶○癸卯命致仕都督同知楊茂子徽代父原職湖廣沅州衛指揮僉事

○遼東都指揮同知董珍老疾命其子芳代其原職蓋州衛指揮使

○免直隸鳳陽廬州淮安揚州四府並滁徐和三州及所屬州縣官明年朝覲以地方被災也

○甲辰開設直隸吳橋縣僧會司

○召巡視四川南京戶部右侍郎黃琛還任

○乙巳延綏總兵官都督僉事許寧等奏虜寇近邊圍獵窺伺又大眾謀議待使臣回乘月明過河往寧夏花馬池營等處摽掠事下兵部議謂今使臣已出境且秋髙馬肥正虜犯邊時月不可不爲之備請敕總兵官朱永右都禦史王越並狹西延綏寧夏各鎭守總兵巡撫等官嚴兵防禦從之

○丙午吏部尙書崔恭起復至京攺南京吏部尙書

○夜月犯羅堰上星

○丁未狹西涼州地震有聲如雷

○庚戌敕遼東鎭守總兵巡撫官太監葉達等今後建州毛憐等衛夷人來朝貢者先遣通事諭以利害禍福必賫本衛印信文書方許上京如有詭姓名者定行追奪賞賜別行處置

○辛亥開設直隸常州府靖江縣時巡撫都禦史滕昭言常州府江陰縣馬馱東西二沙地在揚子江心以裏計廣踰三十袤凡七十有餘其間舊有裏分五十圖去江陰縣治往回江面七十餘里風濤不測乞於本沙舊土城內開設縣治名靖江縣並立儒學以訓生徒會官覆奏如所言從之

○罷貴州守備興隆等衛所都指揮僉事王聚以都指揮僉事趙晟代之

○壬子加吏部尙書姚夔爲太子少保以九年秩滿故也

○癸丑雲南車裏並八百大甸軍民宣慰使司遣頭目招掃等來朝貢象馬並金銀器等物賜宴並賜衣服彩叚等物有差仍降敕及文錦彩叚付招掃等歸賜土官及妻

○敕遼東鎭守總兵巡撫等官彼處備禦京衛官軍一千四百餘人候明春無事盡遣還京如有虜寇侵犯軍馬不敷奏聞區處見在官軍用心操習餋其銳气精其器械有警相機戰守

○甲寅寧夏總兵官修武伯沈煜等奏今年八月以來花馬池興武營及靈州一帶累報虜寇或三五百成羣往來出沒假以圍獵爲由分投近邊窺覘其走回人口報各虜在河套內紅城兒地住牧近欲往髙橋兒及環縣平涼雙山等處摽掠兵部議謂此虜久在河套饑餓窮窘縱欲渡河未必空還又況秋髙馬肥適系賊人馳騁時月宜移文總兵官朱永都禦史王越並寧夏延綏狹西各鎭守總兵巡撫等官毋謂傳報之言不足深信務計議長策整飭兵備或分布賊人出沒要路或埋伏近邊要害險地遇有聲息卽便統領官兵會合剿殺以安地方從之

○乙卯夜北方流星大如盞赤色有光自參宿東行至近濁

○丙辰夜月犯六諸王星

○丁巳命京營把總管操署都指揮使薛瑛往倒馬關代李武守備以寬河衛署指揮僉事陳福代瑛把總管操

○戊午戶部尙書楊鼎奏先任編修侍郎親母繼母俱已蒙恩貤贈獨前母未蒙恩典謹援學士曹鼐例以請詔特許之不爲例

○昏刻金星犯南斗魁第三星又月入井宿犯西扇北第一星

○己未升河南按察司副使劉昌爲廣東布政司左參政

○命工部右侍郎李顒往浙江祭海神修江岸是年九月初二日風潮洶湧衝決錢塘江岸千餘丈近江居民房屋田產皆爲渰沒山陰會稽蕭山上虞四縣乍浦瀝海二所錢淸等諸場災亦如之守臣以聞事下工部尙書王復等覆奏永樂年間浙江堤岸爲潮衝塌嘗遣官賫香祝祭江神及命大臣治水築堤以除民害乞如永樂事例遣大臣往祭海神修江岸上以命顒

○庚申擢知縣白良輔田瑄爲太僕寺寺丞羅圭李庭芝爲南京太僕寺寺丞時有旨馬政務在得人自今太僕寺官缺員必遴選廉能者以充故吏部簡良輔等奏擢之○辛酉曉刻土星犯天髙星

○升監察禦史吳﹤王扁﹥爲浙江按察司僉事

○壬戌授習字儒士仲蘭爲中書舍人近時習字中書者非大臣子不得與而蘭以其伯父任太醫院判供事內禦藥房故夤緣乞恩詔特許之不爲例

○癸亥巡視北直隸右副都禦史楊璇奏順天等八府連年凶荒倉廩空虛今冬來春俱當給糧賑濟須早爲措置訪聞今年南京米價頗賤浙江並蘇松常鎭等府民食頗艱宜行巡撫都禦史滕昭查驗將成化七年秋糧數內蘇松等府起運南京文武衙門官員俸祿及浙江嘉湖等府起運南京各衛倉糧各依本處時價賣銀解赴南京給與領用及將南京各衛官軍俸糧自成化七年冬至八年秋每兩月支米一月支銀相間給用所省腳耗等米盡數賣銀送至直隸河間府收貯以憑賑濟事下戶部覆奏若候解銀賑濟恐緩不濟事宜將兩淮運司解到賣鹽銀內摘撥三萬兩送赴河間收貯支用仍行南京戶部並滕昭查看米價貴賤並原定腳耗米若干以聞疏入上曰鹽銀準擬蘇松等處糧應否變賣令議擬奏聞行之

○乙丑從山東沂州羅滕鎭巡檢司於寶山以羅滕僻在西南一隅非行旅經由之地而寶山四通要路時有盜賊竊發故也

明憲宗純皇帝實錄卷之九十六

明憲宗純皇帝實錄卷之九十七

成化七年冬十月己巳朔享太廟

○遣內官祭司井之神

○分守涼州右副總兵都督同知趙英等奏虜酋癿加思蘭等擁眾久居河套冰凍之時必渡河而西河之外阿羅出等餘孽尙眾必先由涼州入寇而官軍數少戰守不足兵部請令巡撫狹西都禦史馬文升同鎭守總兵等官都督白玉勘議如果此虜渡河摽掠侵犯涼州卽將西寧土民並洮岷等衛下班官軍量調協同彼處官軍戰守候地方無事卽便放回仍令甘肅鎭守總兵巡撫等官計議方策督同各副參守備等官飭兵備禦從之○庚午刑科給事中白昂等言三事其一曰修明庶政大略謂天下之事如糧儲刑獄之類各布按二司官出巡而還宜詳具徵收斷理之數上於巡撫巡按官通行稽考有誤事者指實劾奏使彼知警其二曰禁治刁訟謂近者法司議奏揭榜曉諭軍民詞訟事例至爲詳密但榜文止懸於京師天下之人不能周知事例𨿽行於官府在野之人不能盡見往往違犯如故今查半年之內編收過四川等處所奏本計一千二百有餘自今宜依前例除告謀逆等重事許令施行其餘情輕與倩人代告悉不施行至於教唆並代寫奏狀之人仍擬編戍以重其罪如所告謀逆等事或誣亦依在外誣告十人以上事例處置是宜通行天下揭榜曉諭庶事例歸一人易遵守其三曰優卹民瘼謂浙江山東並南北直隸等處水旱相仍人民艱窘稅糧𨿽免賦役如舊宜通行巡撫巡按官於災傷府縣從宜處置以盡安餋之道俟丰稔之年仍依前例奏上有旨修明禁制二說該部宜知其事優卹事已舉行其置之

○辛未襄垣王府鎭國將軍仕坯等七人與儀賓侯世英等六人使家僮輩數欺取市人財物並搏傷人肢體所爲多不法事聞上不忍加罪特敕王戒約諸將軍宜循守禮法毋復遊蕩爲惡世英等仍下巡按禦史推問

○壬申實授理刑行人範瑛爲監察禦史

○都察院左都禦史李賓等言本院先奏禦史缺員數多請敕天下巡按禦史並布按二司正官選推官知縣中廉能名著歷練老成言貌相宜年三十以上五十以下進士舉八出身歷任三年之上不限旌異與否舉送吏部核實分送兩京各道問刑半年照例實授其有知而不舉舉而不公者罪之已蒙兪允兼命巡撫大臣公同推舉自是惟南直隸巡撫巡按及浙江兩司會舉數人其他顧忌畏避未見敢舉一人者又其後止許推舉曾經旌異者且旌異多出好惡之私又有避嫌而不肯旌異者巡按禦史每年一更有前以旌異而後不肯覆勘者其中有年貌不相宜者有非科目出身者有旌異之後易其初心者古稱立賢無方不可拘泥又曰薦賢受上賞蔽賢蒙顯戮若不納賄賂不私故舊不聽請托不執偏見協於公論自然得人況今禦史多缺而緊急用人之際乞如前例仍行天下巡撫巡按並布按二司正官各舉所部推官知縣凡以科目出身三年秩滿堪爲禦史者𨿽未旌異當亦舉之若復知而不舉舉而不公者仍論如法如此則振揚風紀皆得其人而天下有司亦知所勸勉矣﹤鋶﹣釒﹥入上嘉納之

○殺江西吉安府知府許聰聰以吉安民好訟劫盜方熾且奉敕行事特嚴刑立威以禁制其下死於獄者五十餘人又其爲人矜傲藩臬官多疾之會副使夏寅提學至吉安聰屢抗拒寅不堪回語按察使牟俸俸切齒嗾寅奏發其平日凶惡及侵欺官錢諸事未及勘報適南京大理寺卿夏時正巡視江西考察官員入寅等言考聰貪酷黜爲民聰不服而守禦千戶蔣慶具以其貪酷事呈稟時正遂委三司掌印官牟俸等執聰下獄檢其簿案人命數具疏以聞而監察禦史兪藎以聰與寅有隙事有幹對當提問亦具奏上遣刑部員外郎李廷羙往會藎勘問還奏所勘人多病死於獄卽有傷於杖者亦非挾私所致惟侵欺罪實特聰監守自盜律斬贖爲民刑部以爲宜盡受贓枉法例發充軍聰以已被俸等構陷亦具各人姦貪不法並俸主使夏寅蔣慶及左使夏時正將人命害己等情令家人訴辯不已上以聰人命數多疑廷美等有所私時藎已代還俱被逮復遣錦衣衛千戶金章覆實械聰至京仍命都察院會官廷鞫之乃比故勘律擬斬命卽如所擬處決刑科都給事中白昂等以未經審錄爲請不從且命母覆奏遂以是日夜四鼓押赴市曹斬之廷羙坐勘聰事不實降湖廣衡州府通判藎降澧州判官寅等事俱免勘聰之死說者謂其凶暴致禍固宜但系比律不許覆奏又乘夜行刑則以司禮監太監黃髙納其所厚吉安人洪僧官以聰嘗箠辱其徒至以瓦擦其首流血積恨之譛所致人不能無私議云俸得召爲太僕卿亦髙之力也

○癸酉兵部奏來降夷人帖木兒赤原系孛羅忽太子部下知院已注廣州前衛副千戶然帖木兒赤寔都督穆義從子乞與義同居完聚宜攺注在京錦衣衛鎭撫司帶俸差操從之

○兵部奏成化六年冬以來虜寇五萬餘騎入東山墩定邊營等處搶掠參贊軍務都禦史王越督同總兵官許寧遊擊將軍孫鉞蔡瑄參將錢亮把總馬儀等各統所部官軍並力破虜擒賊六名斬首一百二十八顆宜將爲首從被傷當先有功官軍人等斟酌輕重量加升賞上是之總兵參將遊擊等官命俱給賞○山西布政司左參政周騤督運蒲州等處稅糧赴大同府交納擅折收銀至八十餘兩本府知府鄒淵之仍令司倉者出給通關轉繳訖復召人以所收銀糴米多逋負不時納竟以盤查事發爲巡按禦史楊守隨戶部郎中裴慧奏命問擬如律

○乙亥攺南京刑部左侍郎王恕爲刑部左侍郎奉敕總理河道升工部員外郎郭昇爲郎中山東按察司僉事陳善爲副使與工部郎中陸鏞分理之時太監韋煥等奏運河淤淺請量增昇等京職專理河道事下戶部會同吏部尙書姚夔等議擬覆奏以爲太宗皇帝肇建北京以元人海運非便命平江伯陳瑄經略糧運河道是以六七十年間漕運通利京儲山峙其良法羙意度越前代近年以來河道舊﹤矢見﹥日以廢弛灘沙壅澀不加挑洗泉源漫伏不加搜滌湖泊占爲田園鋪捨廢爲荒落人夫虛設樹井皆枯運船遇淺動經旬日轉雇盤剝財殫力耗及至通州雨水淫潦僦車費力出息稱貸勞苦萬狀皆以河道阻礙所致因循旣久日壞一日殊非經國利便煥所言誠爲急務然自通州至儀眞瓜州二三千里往來修治非一二人能辦況首尾不接歲月不常事無統制功難責成今宜進昇郎中專理沛縣至儀眞瓜州一帶善副使專理山東地方見管通州河道郎中陸鏞專理通州至徳州一帶仍簡命風力大臣一員賜敕總理其事凡河道事宜根究本末以次修復其舊務爲久便禁侵占阻滯者仍須審度人情事勢隨其緩急輕重以爲先後他有便宜方略可舉行者聽斟酌之限以三年底於成效不得虛應故事致誤國計上從其議賜恕敕曰朕惟京師糧儲仰給東南漕運自平江伯陳瑄經理河道之後管河者多不得人舊﹤矢見﹥日以廢馳糧船阻淺轉輸延遲若非委任責成豈不有誤國計今分官管理一帶河道特命爾總理其事爾宜往來巡視嚴督各官並一帶軍衛有司人等用心整理閘壩損壞者修之河道淤塞者浚之湖泊務謹堤防泉源毋令淺澀沿河淺鋪樹井及一應河道事宜但系平江伯舊規者一一修復不許諸人侵占阻滯凡有便宜方略可舉行者悉聽爾斟酌施行一應官員人等敢有違誤者或量情懲治或具奏挐問爾仍須審度人情事勢隨其緩急輕重以爲後先母急以擾人母怠以廢事限以三年務底成績如或因循不理致誤國計責有所歸爾其勉之愼之

○升河南布政司左參議王汝霖爲山東左參政南京監察禦史方進爲雲南按察司僉事

○丙子復設四川敍州府富順縣稅課局本局先以課鈔不及萬貫裁革近年居民稠密�貨稍多戶部故請復設以收�稅

○丁丑戶部請以布一匹準支文武官員俸米二十石舊兩京文武官折色俸糧上半年給鈔下半年給蘇木胡椒至是戶部尙書楊鼎奏京庫椒木不足甲字庫多積綿布以時估計之闊白布一匹可準鈔二百貫請以布折米仍視折鈔例每十貫一石先是折俸鈔米一石鈔二十五貫漸減至十貫至是鈔法不行鈔貫值二三錢已是米一石僅值錢二三十文至是又折以布布一匹時估不過二三百錢而折米二十石則是米一石僅值十四五錢也自古百官俸祿之薄未有如此者有司朦朧奏請遂爲常例

○加大理寺卿王槪正二品俸以九年秩滿也

○戊寅敕巡撫大同右都禦史林聰代鄭寧往來巡撫宣府寧以夏去也

○免軍士采辦黃穰苗馬躪根薥稭十分之四以水患渰沒葦場也

○己卯敕都指揮僉事李銘充右參將代趙源分守燕河營地方源以罪逮也

○庚辰升刑部郎中謝廉爲河南布政司左參議

○辛巳命故浙江都司帶俸都指揮僉事趙信子綱襲父原職臨山衛指揮同知

○兵部奏近延綏寧夏屢報虜酋癿加思蘭等賊眾候使臣回還欲往迆西搶掠獨石馬營甘涼遼東等處又報達賊近邊搶掠人畜殺夜不收及宣府又報了見外境達賊人馬出沒不時今冬寒河凍馬膘弓勁又遇冬至正旦節在邇誠恐各邊鎭守總兵等官視常怠忽縱欲偸安致賊窺覘虛實乘隙入寇不可不預爲防備請敕大同宣府獨石馬營遼東永平山海密雲延綏寧夏甘涼偏頭關等處鎭守總兵巡撫守備等官計議方策督同各副參分守等官整飭兵備嚴加防禦從之○參贊軍務右都禦史王越奏今年閏九月以來達賊二萬餘騎入黑土圪塔侵涼臣等議同總兵官朱永許寧鎭守少監張遐右副都禦史餘子俊遊擊將軍孫鉞等統率官軍分投追剿入髙坡生擒一人斬首十三顆追至中山又斬首九顆獲達馬七十八匹弓箭盔甲等物共六百餘事報至上嘉其功降敕獎諭之

○直隸眞定府知府田濟等奏本府所屬州縣該追馬二千五百九十餘匹系遇例蠲免之數今以爲例有隱匿不報逼令追買還官緣連年旱澇人民艱難請乞照例免追兵部覆奏馬當追買民亦可卹宜令太僕寺通所屬州縣衛所凡馬之隱匿不報者減其追買之數不分種馬騾並駒每四匹折買兒騸良馬一匹俱限次年二月以裏解部驗俵後不爲例從之

○壬午皇太后聖旦上率親王上壽受命婦朝賀賜百官宴於午門

○降分守燕河營等處參將都指揮僉事趙源官初源守燕河營坐守備不設致賊入境虜掠法司擬謫戍邊方上特降源爲副千戶

○甲申命故遼東都司帶俸都指揮僉事宋璟子溥襲父原職定遼中衛指揮使夜望月食是夜南方有流星大如盞赤色有光自天倉東北行至參旂後二小星隨之

○乙酉直隸深州知州韓儒言臣聞人之薦舉各以其類廉者舉廉貪者舉貪比年以來官多不職累廑明詔嚴於考察然而貪暴愈多奔兢滋甚是則薦舉不公而然也乞諭巡撫巡按布按二司並南北直隸各府正官自今在外有司必待三年或六年之後政績卓異民心悅服察之鄰境如出一口方許薦舉或歷任未久偶有一事之善一行之長者不得輙舉仍令吏部先察舉主舉主廉所舉者政有實績因而用之不必覆勘舉主非人所舉者𨿽有政績亦必覆勘後或以姦貪敗者連坐之如此則歡懲有道而庶官得人矣疏入吏部覆奏從之

○福建龍溪民丘弘敏與其黨泛海通番至滿剌加及各國貿易復至暹羅國詐稱朝使謁見番王並令其妻馮氏謁見番王夫人受珍寶等物還至福建泊船海﹤氵義﹥官軍往捕多爲殺死已而被獲巡按禦史洪性擬其罪以奏命弘敏等二十九人依律斬之又三人以年幼可矜發戍廣西邊衛馮氏給功臣之家爲奴弘敏所買番人愛沒心等四人解京處治皆如性所擬時性又奏弘敏同縣人康啟道等二十六人通番並行劫海上亦命重審無冤決之夜西方有星如盞大靑白色有光自天津西南行至近濁

○丙戌誠孝昭皇后忌辰奉先殿行祭禮遣駙馬都尉王增祭獻陵

○戶部尙書楊鼎工部侍郎喬毅上浚通惠河舊道事宜先是漕運總兵官都督楊茂奏每歲漕運自張家灣捨舟陸運遇雨泥濘每車雇銀一兩僅載八九石其費皆出於軍看得通州至京城四十餘里古有通惠河故道石閘尙存永樂間曾於此河般運大木以此度之船亦可行先年曾奏欲於此河積水般運又有議欲於三里河從張家灣煙燉橋以西疏挑二十里灣泊糧船以避水患者二事俱未施行今此河道通流其水約深二尺不勞﹤鋶﹣釒﹥挑惟用閘蓄水令運糧衛所每船二十五隻造一剝船自備米袋挨次剝運如此則運士得省腳費而困憊少蘇矣事下工部尙書王復同太傅會昌侯孫繼宗吏部尙書姚夔等官議得古通惠河道閘座設若開通修砌可以泊船可以運糧誠有益於國計但地形水勢髙下並合用軍夫物料俱難約度宜請旨簡命戶工二部堂上官各一員會漕運參將袁佑率識達水利官匠前往相度如果相應就將該用軍夫物料修理事宜具奏會議定奪上以命鼎毅諭以前元曾引西北諸水行船尢爲便宜通行踏勘明白來聞於是鼎毅遂同參將袁佑等親詣昌平縣元人引水去處及宛平大興通州地方三里河各河道將行船故迹逐一踏勘及據元史並各閘見樹碑文所載事迹稽考回奏云閘河原有舊閘二十四座以通水道但元時水在宮墻外船得進入城內海子灣泊今水從皇城中金水河流出難循故道行船須用從宜攺圖除元人舊引昌平東南山白浮泉水往西逆流經過祖宗山陵恐於地理不宜及一畝泉水經過白羊口山溝雨水沖截俱難導引外及勘得城南三里河至張家灣運河口袤延六十餘里舊無河源正統年間因修城壕作壩蓄水慮恐雨多水溢故於正陽橋東南低窪處開通壕口以泄其水始有三里河名自壕口三里至八里始接渾河舊渠兩岸多人家廬舍墳墓流向十里迆南全接舊河流入張家灣白河其水深處止有二三尺淺處一尺餘闊處僅丈餘窄處未及一丈今若用此河行船凡河身窄狹淤淺處必用浚深開闊凡遇人家房垣墳所必須折毀那移且以今寬處一丈計之水深二尺苦散於五丈之寬止深四寸況春夏天旱泉脈易乾流水更少糧船剝船俱難行使兼且沿河堤岸髙者必須鏟削低者缺者必須增築塡塞又有走沙急湍處俱要創閘派夫修挑儻水淺少又須增引別處水來相濟若引西湖之水則自河口迆西直至西湖堤岸未免添置閘座若引艸橋之水必須於大祀壇邊一路創造溝渠亦恐有礙況其源又止出彰義門外玉匠局等處馬跑等地泉亦不深遠大抵此河天旱則淤壅淺澀雨澇則漫散衝突徒勞人力卒難成功決不可開況元人開此河曾用金口之水其勢洶湧衝沒民捨船不能行卒爲廢河此乃不可行之明驗也今會勘得玉泉龍泉及月兒柳沙等泉諸水其源皆出於西北一帶山麓堪以導引匯於西湖見今太半流出淸河若從西湖源頭將分水靑龍閘閉住引至玉泉諸水從髙梁河量其分數一半仍從皇城金水河流出其餘從都城外壕流轉通會流於正陽門東城壕再將泄入三里河水閘住並流入大通橋閘河隨時開閉天旱水小則閉閘瀦水短運剝船雨澇水大則開閘泄水放行大舟況河道閘座見成不用增造官吏閘夫見有不須添設臣等勘時曾將慶丰平津通流等閘下板七葉剝船已驗可行若板下至官定水則其大船亦可通行止是閘座河渠間有決壞淤淺處要逐加修浚較之欲創三里河工程甚省況前元開創此河漕運七八十年公私便宜後來廢弛今若復興則舟楫得以環城灣泊糧儲得以近倉上納在內食糧官軍得以就近關給通州該上糧儲又得運米都城與夫天下百官之朝覲四方外夷之貢獻其行李方物皆得直抵都城下卸此事舉行實天意暢快人心歡悅足以壯觀我聖朝京師萬萬年太平之气象也伏望聖明早賜裁處乞敕各該衙門會計物料量撥官匠並在營見操官軍人等自西山玉泉一帶並都城周圍壕塹及大通橋直抵通州張家灣一路河道分工遂一修浚如此則不惟省一時糧運之腳價實足以垂萬世無窮之利益矣疏入命下於所司

○南京太僕寺印俵過成化六年分孳生陪償馬騾並駒七千二百七十四匹

○總鎭兩廣太監陳瑄等奏兩廣自成化元年大軍削平之後奏畱南北二京達官每遇徵剿藉其騎射之力當先破敵近日盡數取回休息今兩廣猺獞不時出沒有警恐致誤事乞將南北直隸山東浙江福建等處各衛安插達官旗捨軍余內調選與臣等調用事下兵部議謂宜於南京選調年力精壯弓馬熟閒者五十人浙江一百人福建並南直隸共五十人許攜家屬赴兩廣安插隨住仍敕會同南京守備等官並督同各該都司衛所官依擬選調給與軍裝腳力量爲犒勞仍嚴加鈐束送赴廣東分投安插聽遊擊將軍調度殺賊從之

○夜月犯井宿○丁亥賜鎭國將軍豪坅祿米折色內歲增實米一百石從豪坅援例以請也

○戊子朝鮮國王李娎遣陪臣李克培等奉表貢馬及方物來朝賀萬壽聖節

○庚寅以狹西左布政使婁良爲都察院右副都禦史巡撫甘肅調右僉都禦史徐廷章巡撫寧夏

○癸巳巡撫北直隸右副都禦史楊璇奏順天保定河間眞定四府所屬霸州固安東安大城香河寶坻新安任丘河間肅寧饒陽諸縣累被水患蓋由地勢平坦水易瀦積而唐河滹沱河白溝河上源堤岸不修或修而低薄每天雨連綿卽泛溢漫流爲此數處之患間有官吏能爲民通利者又以上源下流地方隔遠彼疆此界心力難齊不過決諸東西以鄰爲壑遂使彼此皆失地利歲累不登小民鮮食日望賑濟而已且積儲有限而請給無窮誠非經久之計請敕工部遣能幹郎中一員督被水州縣委官乘此泥水凍結徧歷踏勘尋溝河之故道相地形之髙下計工聚料隨宜疏浚且以唐河滹沱白溝堤岸如衛河修築則患可息斯民永賴矣事下工部覆奏從之仍命璇督其事

○巡按福建監察禦史洪性等奏海賊駕船入三江口殺死千百戶官軍人等備倭指揮王福等臨敵退縮其總督備倭署都指揮僉事武成及巡視海道右參政魏元副使辛訪不行嚴加提督備禦以致失機誤事俱當逮問兵部請令禦史洪性逮武成以下俱究問如律從之

○甲午命故大寧前衛帶俸都指揮僉事麻斌子勝襲父原職指揮使

○寧夏副總兵都督僉事林盛等奏寧夏三路見統軍馬數少不精且賊將入寇乞令所司精選馬隊官軍三千人總領調用兵部覆奏從之

○革廣西陽朔縣都樂墟巡檢司以地方偏僻不當衝要也

○丁酉復設湖廣滑石江巡檢司本司於正統間裁革至是巡撫都禦史吳琛言系緊要防夷之處故復設之

○延綏總兵官都督僉事許寧等奏虜寇七百餘騎入楡林城黑山等墩窺伺統率官軍截殺之賊眾敗走出境獲其馬驢十餘收兵回還仍令多方防禦事下兵部議謂此虜紏合醜類潛住河套日久因見我軍嚴謹未得大肆剽掠今癿加思蘭等又收並阿羅出部下殘寇豈肯安處不可不爲之備請令鎭守總兵巡撫內外官計議方略督同副參官將整飭兵備分投按伏堤備截殺仍令寧夏並山西代州偏頭關鎭守等官一體整兵防禦從之

○兵部議上巡撫福建右副都禦史滕昭所奏事宜一查審衛所官舍餘丁除老弱不堪及軍戶丁少者攺正革退外其餘年力精壯許收充正軍仍查各衛旗軍有三丁以上願投軍者所司試驗年力相應別作一戶以補原額之缺一推選都指揮二員銓注都行二司提督屬衛官軍依法操練仍各隨其土俗所尙兵仗武藝因而演習之務使精熟仍行巡按並分巡等官嚴加考較果有成效從宜獎勵否則指揮以下責罰奪俸都指揮參將提問一浦城沙尢三縣山溪險峻盜賊不時竊發許所司各築城垣預令有司會計工料措置木石每於農隙之時量起民夫並空閒軍丁並力興工先浦城次尢溪次沙縣假以歲月責其成功仍調建寧右衛前所官軍守浦城延平衛后所官軍守尢溪沙縣止令本縣官民防守一福安縣七都地僻人稀盜賊往往出沒宜於地名白石添設巡司將松山巡檢司移置其地攺名白石巡檢司隸福安縣量僉弓兵一百人專一在彼盤詰姦細防禦盜賊上皆從之

明憲宗純皇帝實錄卷之九十七終

明憲宗純皇帝實錄卷之九十八

成化七年十一月己亥朔欽天監進成化八年大統歷上禦奉天殿受之賜諸王及文武羣臣頒行天下

○曉刻木星犯充宿南第一星

○以明日冬至節萬壽聖節遣駙馬都尉石璟周景祭長陵獻陵景陵裕陵文武衙門各分官陪祭

○遣內官祭恭讓章皇后陵寢

○辛丑太監黃賜傳奉聖旨升太監梁方弟瑄爲錦衣衛所鎭撫

○壬寅巡撫延綏右副都禦史餘子俊奏

十月十五日虜騎千餘入木瓜山等墩都指揮同知錢亮都指揮使白玉敗之斬首四級奪馬十六匹弓刀等器物二百五十餘事十六日虜騎五十餘潛入民家剽掠按伏百戶張名等禦之又三十餘騎入白村剽掠按伏旗軍錢福等禦之奪爲五匹器仗共二十四事十七日虜百餘入兔木河署都督僉事神英敗之斬首一級奪馬二匹器仗二十二事追回被掠牛羊十六隻上命兵部知之

○癸卯賜朝鮮國賀陪臣李克陪等宴並金織衣彩叚等物有差

○泰寧等衛都督脫脫孛羅等遣都指揮哈失帖木兒等朵顏衛指揮土木得兒弟土領阿等各來朝貢馬賜宴並衣服彩叚等物有差

○南京詹事府少詹事孔公恂卒公恂字宗文山東曲阜縣人宣聖五十八代孫景泰甲戌進士授禮科給事中天順中衍聖公孔弘緒婚於大學士李賢賢言於英宗謂公恂與贊善司馬恂皆古聖賢後可居輔導之職遂同日超升詹事府少詹事侍上於春宮講讀及上卽位攺大理寺左少卿快快不樂因自陳不諳刑名仍攺少詹事兼左春坊左諭徳會撫寧侯朱永奉命出徵公恂上章畱之且言永當時武臣中一人而已爲眾所嫉被劾出知漢陽府未之任丁家艱服闋復少詹攺任南京詹事府卒於官公恂自負先聖後又舉進士慷慨尙气時或淩物然亦頗能自持不肯卑污屈抑遇非其人一言不合輒悻悻然見於顏面在孔氏子孫中彼善於此云

○甲辰詹事府少詹事兼翰林院學士柯潛自其家具奏辭免召命乞終制許之

○兵部右侍郎陳宜以母喪去任夜西方流星如盞大靑白色有光自天津西南行近濁南行至昴宿

○丙午秀王見澍奏本府於兩淮運司支鹽乞量給馬快船載之章下兵部言事非著令上時從王奏

○以水災免直隸鳳陽府泗州天長盱眙宿州徐州蕭沛碭山豊諸縣夏稅麥九萬二千一百餘石絲五萬九千二百餘兩

○初遼東虜寇哈都赤與父打必納及舅失忒苦犯開元邊境殺掠人口我軍追之不及獲鄰寨小郎親屬瓦洪等三人歸以爲質小郎等乃擒斬打必納失忒苦又生致哈都赤來贖遼東守臣還其親屬械哈都赤至京命下都察院鞫之其失機備禦都指揮僉事杜敬通巡指揮徐昇等令巡按禦史究治其罪小郎等七人俱賞布帛仍賜敕獎勵

○涼州副總兵都督同知趙英等奏近日邏卒至靑鹽池爲虜騎所追恐虜有寇邊之舉兵部言昨得報虜酋癿加思蘭欲西而又鎭番地震應主暴兵恐此虜知我延綏有備欲往甘涼乘虛入寇不可不慮宜敕甘涼鎭巡等官整兵防禦從之

○丁未廣西萬承州署州事吏目廖善奏都結州土官農得安興兵劫虜本州村峒殺虜無算事下兵部請移文總督兩廣軍務右都禦史韓雍等會勘所奏虛實以爲區處從之

○庚戌守備偏頭關都指揮戴廣奏廣寧等墩了見境外煙火不息恐虜從保徳河曲入寇而本官兵力單弱莫能防禦事下兵部請調大同騎兵一千往彼協助仍徼鎭守代州署都督僉事王信及守備寧武都指揮田春俟本境寧靖量調騎兵往保徳河曲有警之地按伏並行大同鎭守等官詳議方略或保徳有警卽委副總兵徐恕星馳策應從之

○秦府郃陽王公鏜薨王康王第二子也母妃潘氏宣徳壬子生正統壬戌冊封郃陽王至是薨年四十訃聞輟朝一日賜祭葬如制謚曰惠恭

○升福建右布政使朱英爲狹西左布政使

○辛亥寧夏左參將都指揮使朱榮以私役操軍占種官田爲其下奏發有旨令榮自陳榮奏辯不服下巡按禦史推問擬以奏事不實贖罪還職從之仍命榮下得復任參將

○壬子革江西湖口縣批驗茶引所減瑞州府瑞豊倉副使一員以湖口地僻茶課積歲不經瑞豊收糧數不多故也

○都察院奏去歲駕出以罪人聲冤犯蹕命揭榜禁約今郊祀在邇宜循舊制禁約爲使從之

○癸丑以冊立皇太子命英國公張懋告天地駙馬都尉石璟告宗廟武靖武趙輔告社稷霸州知州蔣愷奏固安縣知縣賈貴各奏霸州城北古有艸橋界河一道上接運河下至小直沽順流東注於海永樂間渾河攺往西南流道經固安新城雄縣沿至霸州新河一帶水勢不順漸已淤塞累衝決爲居民患近者衝決孫家口東流入河又東抵三角澱小直沽入海乃其故道請因其自然就下之勢修築堤岸使順流注海免貽後患上命順天府官勘實從之

○甲寅遣會昌侯孫繼宗充正使尙書彭時充副使持節冊寶立皇子祐極爲皇太子冊曰朕荷天地眷祐承祖宗付托嗣守神器祗懷永圖重惟隆國家之本系億兆之心必建元良以爲儲副長子祐極天潢鐘粹帝武發祥岐嶷之資夙成中外之心攸屬今特授以冊寶立爲皇太子正位東宮惟者以立徳惟仁以廣愛惟誠爲敬克篤始終惟親正人務正學克日新令聞尙戒驕逸臻於宏遠用光紹我祖宗大業於億萬年爾惟欽哉

○是日頒詔天下詔曰自古帝王君臨海宇必重建元良以爲儲副此久安長治之道也惟我祖宗列聖久迪大猷承傳有序邦本旣正鴻業斯隆曁朕嗣守丕圖於玆八載彜章未舉蓋有待焉長子祐極天資明粹日表英奇中和之性夙成內外之心是屬比者公侯駙馬伯文武羣臣合誠奉表請建東宮恭承皇太后聖訓玆事重大宜從眾議爰以令辰舉行彜典授以冊寶立爲皇太子正位東宮用篤邦家之祐衍宗社無疆之休大禮旣成輿情交慶宜敷霈澤覃被萬方所有合行事宜條列於後一自成化七年十一月十六日昧爽以前官吏軍民人等有犯除謀反大逆謀叛子孫謀殺祖父母父母妻妾殺夫奴婢殺主蠱毒魘魅毒藥殺人彊盜人命妖言不赦外其餘已發覺未發覺已結正未結正罪無大小咸赦除之敢有以赦前事宜相告言者以其罪罪之一文武官吏監生知印承差生員軍民人等有爲事見發運甎運灰運炭納米追罰馬匹做工擺站煎鹽炒鐵充軍伴儀從膳夫等項悉宥其罪各還職役寧家隨住軍職例該帶俸差操者照原擬發落文職官吏人等有犯貪淫者悉發原籍爲民一軍官旗軍將軍力士校尉舍人餘丁有爲事發遣各處立功哨了者盡行放免復還職役例該帶俸差操者不許管軍管事一各處拖欠未徵糧稅馬艸子粒農桑絹布並戶口食鹽鈔錠�稅河泊門攤課程差發銀兩自成化五年十二月以前盡行蠲免今歲奏報災傷去處曾經勘實者糧艸子粒悉與除豁一直隸通州左等衛采運秋靑艸束軍士逃故數多無人撥補名下拖欠艸束自成化六年以前盡行蠲免今歲京衛軍士該采艸束被災無從采打曾經奏告到部減免三分一各處鹽場有因雨水損壞倉廒消化鹽課曾經風憲官踏勘明白者盡行蠲免其成化六年有因災傷無力煎辦曾經奏報勘實者該辦鹽課以十分爲率減免三分一成化六年以前各處歲造織造紵絲紗羅綾曾經起解該庫驗退加陪追陪己織完者照數起解未完者止追正數余悉蠲免其被災去處遞年拖欠歲辦皮張魚油翎鰾折納麻鐵暫且停止一各處逃軍逃匠逃囚人等自詔書到日爲始限三个月以里許於所在官司首告與免本罪軍還原伍匠仍當匠民發寧家其各處角�羊軍之人有因違限問發充軍者放回寧家後不爲例自成化七年十一月十六日以前內外文武官員總小旗有停罷俸糧者詔書到日爲始照舊關支北直隸連年災傷儒學黜退生員見追廩米悉皆宥免一荊襄等處流民除已發遣回還原籍者有司加意撫卹優免糧差五年其間或有逃匿山林拒捕不出者詔書到日許令出官自首悉宥其罪令還原籍一體卹優免一狹西延綏地方連年被賊驚擾人民艱難今歲該徵糧艸暫行寬免其本處並各處調來見在隨徵官軍每人賞銀二兩以酬其勞一光祿寺廚役年老殘疾者告官審驗是實放回寧家有司照缺僉補上林苑監原僉養牲種菜等項人戶其有老疾不堪應役戶內無丁頂補者許監官驗實具奏放回原籍依住一各處官軍騎操馬匹並軍民孳收寄養馬騾驢牛自成化七年十一月十五日以前一應倒死已報在官者悉皆蠲免虧欠馬駒每四匹折買一匹其先次查出漏報折買者不在此例一各處王府官員九年考滿照例給與該得誥敕其方面知府在邊效勞不得赴部給由九年考滿一體授與該得誥命一各處倉官及收糧經歷守候二年之上放支不盡者仍令全支本等俸給一今後三考滿吏典從吏部陸續考試不必會官仍照三等例行聽選監生不願出仕者與從七品散官閒住一軍民中有鰥寡孤獨者所司依例存卹勿令失所一軍民中有男婦八十以上者詔書到日人給絹一匹綿布一匹綿一斤米一石一天下軍民利病許諸人直言無隱一前項寬卹事件有司務在遵行不許違慢一應管軍管民官員俱要守法奉公撫卹下民非奉朝廷明文不許纖毫科擾違者罪之於戲元良正位綿大統於萬年曠蕩推恩均至仁於四海詔諭遐邇咸使聞知

○乙卯設湖廣守禦宜章縣後千戶所宜章界於廣東陽山縣松柏蓉家二峒民猺雜處洪武末有賊出沒其間因分調茶陵衛后所官軍之半設黃沙栗源二堡以守禦之至是以宜章武備漸弛而茶陵地非要害乃並調其所官軍之半於宜章俾之統轄二堡建治立名擇本衛威望素著指揮一員往來提督從禦史江溯等議也

○丙辰賜大理寺卿王槪誥命槪先任河南按察使蒙旌異得賜誥命後歷升都察院右副都禦史大理寺卿以品秩相同不得請給至是乞恩詔特許之舊制大臣未有兩給三品誥命者有之自槪始

○命萬全都指揮同知祝雄充左參將分守寧夏西路

○毛璘等衛女直都指揮兀答納等女直指揮中山等各來朝貢馬及貂皮賜宴並衣服彩叚等物有差

○分守馬蘭谷左參將都指揮僉事劉輔奏各邊軍伍不精而所司多私役隱射之斃章下兵部請移文都察院轉行巡關禦史選各衛精壯官軍兌補諸關營操守其關營官軍之老疾幼小者還之原衛從之

○丁巳刑部尙書陸瑜奏犯人張元吉等當處罪時奉旨以其子玄慶年幼免科復以蔭封眞人爲祖宗舊制仍擇其族人以授已如旨奉行矣今歷二年未見奏報而玄慶乞恩自稱倫序居長例應承襲宜遣人馳驛至彼責限官司保勘毋復遲緩致罪上是其奏

○賜武靖侯趙輔號奉天翊衛推誠宣力臣特進榮祿大夫柱國食祿仍舊本身免一死三代並妻一體封

○己未升河南布政司左參政王髙爲福建右布政使禮科給事中吳擂爲四川左參議

○命故遼東都指揮使江福子豫襲父原職開平衛指揮使

○太子少保吏部尙書兼文淵閣大學士彭時援例移咨禮部求入其繼子頹於國子監讀禮部以聞允之

○荊襄南陽等處流賊悉平先是總督軍務都禦史項忠等已生擒李胡子等而餘孽未除忠等復率漢達官軍移營竹山諸處分路撫捕凡省諭出山復業流民劉興等五十萬七千七百擒獲賊首王安王通等二百八十六斬首梟令者六百四十減死充軍並家屬張凱等三萬三百奪獲器仗共二千三百五十馬騾牛一千八百五十至是忠震等以捷聞命兵部知之奏捷人各升一級是役也忠等𨿽奉敕行事然流民所在有自洪武以來住成家業者亦多聽撫當差未嘗爲惡者兵刃之加無分玉石驅迫不前卽艸薙之死者枕籍山谷其解去湖貴充軍者舟行多疫死棄屍江滸臭不可聞怨毒之气上衝於天說者謂忠等濫殺如此不有陽譴必有陰報云

○左都督劉玉卒玉字仲璽河南磁州人太監劉回壽侄從徵麓川授副千戶又以軍功升指揮僉事天順初升都指揮僉事充參將守備廣西未幾攺貴州進充副總兵後論冒南城迎駕功降廣東海南衛千戶不數月召還仍舊職守涼州甲申昝咂簇番叛玉會兵平之升都督同知戊子土達滿四叛玉充總兵官督兵滅賊升左都督尋錄西堡功加俸一百石至是卒訃聞賜葬祭如例贈固原伯謚毅敏子文襲指揮使注錦衣衛玉勇力過人善禦士卒用兵所向克捷其平滿四也說者謂土達鷙悍關中要地未平之先人心洶洶使其得勢則大有可憂者而論玉功止進官一級較之趙輔劉聚以恪得伯不能無不平云

○庚申中都畱守司署畱守徐顯隆以鳳陽民饑盜起乞畱屬衛所二班京操官軍守備本城兵部覆奏從之

○辛酉總督軍務右都禦史項忠鎭守湖廣右都督李震等陳荊襄便宜十事一荊襄河南南陽西安漢中夔州所屬南漳等州縣三十三俱在山谷中荊門等州縣一十四半山半地洪武永樂中禁其山場不許輒入其後流民乃嘯聚其中今旣令畱其已附籍者而未附籍者盡逐之矣然恐班師之後嘯如故貽患非細英宗睿皇帝嘗有旨處置流民今宜申明榜諭凡流民已復業者有司復其家三年悉蠲公私逋負若復有入前禁山場者執付巡按三司枷號一月於山口示眾全家謫戍邊衛有爲逋逃主者民編軍伍軍調邊衛有司軍堡巡司容隱者考其數之多寡而輕重罪之裏老鄰佑並巡捕弓兵究治如律余平地州縣潛住不報籍者依例問遞原籍當差其逃亡軍匠囚徒一例發充邊軍官吏不嚴禁約者宜聽巡按禦史奏治一河南之盧氏永寧嵩縣內鄕浙川鎭平狹西之商縣洛南金州洵陽湖廣之鄖縣均州上津諸州縣山產銀礦多有姦民聚眾以竊礦爲業巡礦官吏莫敢誰何至有交通以分利者亦宜榜諭如有竊礦者枷之三月謫戍邊衛官吏貪賄故縱者問擬如律三司撫民巡守官不親歷山場者聽巡撫巡按奏治一襄陽府南漳縣之石門谷城縣之髙頭山鄖縣之南門竹山縣之上官渡四莊坪荊州府遠安縣之南襄城南陽府內鄕縣之順陽堡浙川縣之荊子口黃鎖裏河南府嵩縣之陽下堡馬槽洞漢中府洵陽縣之白石河凡十有二處俱通行要路臣等已築立營堡分兵守之堡二百人而黃鎖裏尢要守以三百人馬槽洞則守以二百人每堡二委指揮一員提督堡屬河南及內鄕浙川魯山則俱令署都指揮僉事李瑾統之屬湖廣荊襄者則暫委湖廣都指揮同知柴政同二司撫民巡守官統之又南漳縣之金廂坪方家堰均州之黑虎廟光化縣之左旗營歸州之興山遠安之金竹坪浙川之花園頭嵩縣之沒大嶺凡八處亦爲要口臣等已築立巡檢司乞敕所司銓官鑄印各於荊襄諸府僉弓兵往來巡詰襄陽府竹山縣城孤民少與洵商大寧諸縣接境正流賊往來之喉襟屯聚之巢穴宜於其地設立千戶所乞敕兵部分調襄陽衛全伍軍二百戶遠安所全伍正軍三百戶選調都司所屬正副千戶三員百戶五員創立公署俾以時操練其官軍家屬量授以無稅田畝俾耕墾之三年之後例辦子粒一荊襄河南南陽四府流賊𨿽已殄除不得入山然漢中西安二府所屬商洵鎭藍金州與四府鄰而狹西近以輸邊之勞流民倍於他所不嚴以遏之必致越界啟患今漢中府有副使梁覲職掌撫民都指揮同知吳榮領兵緝盜巡礦乞令覲兼理西安府屬縣及江漢要津令榮亦量領官軍往來其地提調軍衛有司密切防禦凡流民不得越界過渡竊發銀礦犯者如前例懲之其夔州府大昌等縣間有流逋亦鄰荊襄宜行四川鎭守巡按令分巡分守等官一體防範有犯者如例問擬一賊眾就擒舊調漕屯防守官軍俱已罷遣所畱惟襄陽衛備禦淸浪廣西二班戍卒及荊州三衛襄陽一衛漕卒凡四千九百餘員名自分調守堡外餘三千員名並在城操練捨餘六百委指揮謝玉等領之荊州三衛城操捨餘一千五百委本衛指揮僉事王勇領各於本衛操練與新設各堡聲威相助以禁遏進山流民王勇等分統於都司官柴署都指揮李瑾各聽巡守撫民官點關有怠忽者聽巡鎭等官處治其已遣官兵仍乞敕督運管屯官並湖廣鎭守官如舊提督一舊因徵剿流賊設置分守右參將王信贊畫錦衣衛副千戶吳綬守備荊沔署都指揮僉事李振提督南陽唐鄧南陽衛指揮僉事王勇提督襄陽安陸荊州衛指揮使張髙添設均鄧房竹等州縣撫民同知縣丞等官及新立興山縣止一里今流賊已平信等分守贊畫守備等官皆宜取回而新增撫民等官及興山縣知縣亦宜裁革其間州縣有額設員缺者就於中選畱視事一舊以湖廣荊襄徳安三府分屬巡撫右副都禦史楊璇分守右參將王信統之然湖廣旣有巡撫右僉都禦史吳琛鎭守太監王定所治去荊襄非遠而總兵李震亦嘗往來其地以是統體紊亂事機牽制大小諸司艱於遵守今流民旣平乞敕兵部行令湖廣鎭守總兵巡撫官如舊往來荊襄徳安督令巡守撫民諸官嚴杜流民竊掠之害南陽則仍令巡按河南禦史督三司巡守官防守庶事體不繁而政務修舉一湖廣右參議叚愼副使余洵河南右參政孫洪僉事顧浩俱奉敕專職撫民緝盜然荊襄南陽河南四府所屬州縣流民俱盤據山谷視漢陽汝寧流民制之尢難乞敕都察院行令撫民官禁止流民不許入山竊礦犯者治之以法仍須時嘗巡歷房竹嵩淅及新建司堡以防遏之有便宜則區處奏聞誤事聽巡撫巡按糾舉一乞敕戶部行令湖廣河南巡守撫民官各督郡縣吏自鄕都老戶原種土田之外凡流民所棄山外平川田地務履畝檢核查洪武間原額稅糧分授主戶丁多及田少之家承佃補納若山谷新墾田稅舊爲應禁山場者俱與開豁仍禁官舍軍校不得妄以前田爲拋荒因占爲屯田及王府官莊違者聽如律究問奏入上命悉如所處行之

○總督軍務右都禦史項忠以荊襄平乞還京上賜忠敕令俟巡守官兵設立旣定仍具奏得報乃還

○復宣城伯衛潁遂安伯陳韶祿潁韶俱坐事間住革祿因詔有停俸者照舊關支遂謝恩入朝上曰潁韶皆罷閒安得妄引詔例擅入朝參二人懼各具﹤鋶﹣釒﹥請罪上以其輸服俱宥之仍聽朝參復其祿潁全支韶半之

○延綏總兵官署都督僉事許寧奏功賞所以勸人心蘆溝兒剿賊官軍擒斬當光者俱蒙升賞第當先又被傷官軍王瑀等迎戰以先士卒比於擒斬功實倍之乃止加賞而把總領軍官白玉等復以曾經升職遂抑其功恐非激勸之道又右府帶俸都事胡湧從徵年久累效勤勞亦未擢用俱乞量升以酬其功命所司處之

○壬戌吏部左侍郎尹旻九年秩滿詔加俸二級

○甲子都督同知孫安卒安之先直隸髙郵州人永樂中代父煥職爲大興左衛指揮僉事歷升都指揮使正統己巳升後軍都督僉事總督獨石馬營龍門等處備禦景泰辛未進同知甲戌以疾罷鎭至是卒賜祭葬如例己巳之變獨石等城爲虜所攻守備都指揮楊俊等聲言城孤懸難守皆棄歸遂鞠爲荒墟安旣受命總督與協贊軍務山西右參政葉盛請修復之躬率士卒艾蓬蒿葺廬舍飭戰具弔死問傷流亡復業人有寧宇復爲完城於時議者謂其保境之功居多子驥襲原衛指揮僉事

○乙丑六科給事中言皇太子旣正位東宮宜精選端士以早諭教上是之命所司待出閣以聞

○隰川王遜火�翏奏子鎭國將軍仕塛所賜從者二十人俱刑徒不可近欲如例易校尉五人上準易三人餘如故

○丙寅升兵部署郎中沈敬爲河南布政司左參政監察禦史劉珂爲福建按察司副使

○丁卯賜戶部左侍郎原傑誥命傑先任江西按察使嘗以旌異得誥命至是自陳歷任布政使副都禦史左侍郎十年有母年八十七乞視大理寺卿王槪例給侍郎誥命詔特許之

○右僉都禦史徐瑄卒瑄字子敬蘇州嘉定縣人正統乙丑進士授監察禦史天順初擢右僉都禦史巡撫延綏兼贊理戎務聞繼母喪詔奪情視事甲申以疾乞致仕至是卒賜祭如例瑄爲人朴茂巡邊𨿽無大建置然亦按常守法上下安之子哻亦登進士官至湖廣布政司參議

○誅兀者前衛虜寇哈都赤於布

明憲宗純皇帝實錄卷之九十八

明憲宗純皇帝實錄卷之九十九

成化七年十二月戊辰朔上視郊祀牲己巳都督僉事張能卒能直隸遷安縣人父福任大寧衛指揮使景泰元年能世其職五年進都指揮僉事尋以總兵孫鏜薦升都督僉事前府帶俸至是卒子鐸襲原衛指揮使

○庚午文武羣臣英國公張懋會昌侯孫繼宗鎭遠侯顧涼武進伯朱云豊潤伯曹振等二百七十五員失朝參俱罰俸一月惟涼以祖母喪特命勿罰

○辛未賜代府鎭國將軍仕壙仕墥仕墌仕土�豖仕墳歲於折色內攺支本色米五十石從隰川王遜火�翏請以其子仕壙等日用不給故也○蠲應天府浦子口官房稅三分之一洪武間浦子口蓋房九十四間及水磨二所油搾釀具二付軍民僦居歲納鈔六千七百一十餘貫至是房多被江水沖塌地基荒棄見存住者惟納鈔二千五十二貫其餘皆負累里甲包陪南京戶部尙書陳翌請以其地基七畝二分召民佃耕余蠲其稅遂有是命

○十三道監察禦史奏順天府地方雨水爲患人民缺食敕遣都禦史楊璇巡視措置但有司奉行混於所施糴買不依時價勸徵不分有無是以貧者苦於還官之逼僅足食者累於勸分之多嗟怨之聲徹聞遠邇請敕璇令各府州縣官以漸處置糴買於產有之處勸分於富足之家其賑濟之糧有則量徵貧則暫止庶民獲安使措置於三年之久未必無成效也奏入上曰預備倉糧止爲安養百姓宜遵敕旨斟酌下情從容處置豈可一槪逼迫戶部其卽移文璇等知之

○壬午遼東鎭守太監葉達等奏女直打隆加云近邊山寨都督你赤寧哈答產察等欲糾眾入寇開原章下兵部言你赤等連年入貢凡我邊備道裏悉爲所窺傳聞入寇固未可信第今適當朝貢而此虜尙無一人至邊亦爲可疑然寧哈答等頃以擒送犯邊虜寇蒙降敕酬賞宜趣達等速送分守開原右少監韋朗參將周俊處令伺夷人到邊計招寧哈答等至諭以國家恩意俾之效順果招之不至飭兵備之遇警相機剿殺上是之

○癸酉免扣除沁源王幼埼多支祿米先是王父恭定王歲支祿米二千石及薨沈王爲言長子幼埼艱難請如故賜給許之旣而幼埼襲爵系再封郡王合請減半支給本府失行全支如舊戶部計其數幾二萬石請扣除還官上特免之

○海西朵林山等衛野人女直阿眞哥等弗提等衛野人女直都指揮僉事苦女等朵兒必河等衛野人女直都指揮兀裏哈等兀者等衛野人女直都指揮使宋哈答等各來朝貢馬及方物賜宴並衣服彩叚等物有差

○南京工部致仕左侍郎郝璜以建言爲名令孫男赴京奏光州判官胡璋貪酷諸事刑部論璜事屬違法但已經赦宜免其罪從之

○甲戌敕諭文武羣臣曰乃者彗見天田光芒西指仰觀玄象祗懼實深俯自省修罔知厥咎豈朕涉道尙淺燭理未明而刑政之不善歟抑用人有未嘗而賢否混淆歟聽言有不察而是非乖舛歟將用度奢侈賞賜無節妄費府庫之財歟營繕頻煩徵科無藝致傷軍民之心歟有一於此悉朕之過而爾文武羣臣皆居官食祿以輔朕者可不痛自修省歟其有背公徇私怠廢政事者宜速攺勵以修庶政以匡朕之不逮凡時政得失生民利病有可張弛興革者爾文武大臣並科道公同會議停當條舉以聞務在切實可行庶幾君臣上下同心協徳盡交修之道則人心悅而天意回矣

○乙亥臘日賜百官宴於午門

○巡撫延綏右副都禦史餘子俊等奏十月以來虜眾入孤山等堡臣與總兵官撫寧侯朱永參贊軍務右都禦史王越等分路進剿累敗之凡斬首三十六奪馬六十九器仗一千一百八十五牛羊四百二十六夜彗星北行光芒漸著犯右攝提掃太微垣上將及幸臣太子從官

○丁丑設襄陽府南漳縣金廂坪方家堰光化縣左旗營均州黑虎廟荊州府興山遠安縣金竹坪南陽府淅川縣花園頭嵩縣沒大嶺八巡檢司

○總督軍務右都禦史項忠鎭守湖廣右都督李震獻荊襄俘李胡子等二十三人坐謀反論當淩遲鄂福名等五十三人坐謀叛論當斬家屬楊伍兒等五十三人論給配功臣爲奴刑部尙書陸瑜等會奏李胡子等聚眾作亂死有餘辜無足矜疑但其間亦有不得已而從之者宜察其情以從輕典爲幸上從其言發三十四人戍邊一人給配婦女送浣衣局胡子名原河南新鄭縣人寓居葉縣始與石和尙等嘯聚爲逆千斤劉等就擒原與其黨蔣虎等遁免糾合殘黨小王洪石歪膊等往來襄陽之南漳南陽之內鄕西安之渭南等縣劫虜人民行旅聚眾日多乃僞稱平王而署其黨爲僞總兵先鋒等名稱又私立一條蛇坐山虎等號官軍累捕不獲荊襄南陽諸府爲之騷然及忠等奉命徵之駐軍襄陽調集官軍土兵分布山口截其要路頒給榜文招諭脇從者聞風渙散原等勢孤潛伏山寨伺隙出劫至是督等官差按察副使余洵都指揮李震率兵追捕原等遇之於竹山縣盡命拒敵爲官軍所擒

○守備偏頭關都指揮使戴廣奏十一月以來了見境外西北及霸王廟倒柳樹諸處煙火不絕事下兵部言倒柳樹諸處東北與偏頭關及大同西路僅隔黃河意者賊欲渡河北去不窺偏頭河曲必寇大同西路若能先機發兵乘困撲剿功必可成請敕大同鎭守等官令諜者遠瞷賊眾所向如賊營渡河而東卽令總兵官楊信等量選精兵往會西路官軍酌量事體密遏賊衝或多方以誘其來或據險以扼其入或出奇以邀其歸並勢進剿用圖成績仍移文戴廣整兵防禦賊果北行則馳報大同守臣及撫寧侯朱永等堤備上是之

○夜彗星北行五度余尾指正西其光益著橫掃太微垣郎位星

○戊寅並廣東石康縣於合浦縣從左布政使張瑄等縣鄰廣西頻年爲猺賊殺掠民物稀少也

○巡撫延綏右副都禦史餘子俊奏延綏河套達賊久住軍民供給糧芻膏血殆盡設動大眾措置無術請敕戶部以銀十萬兩運五萬於狹西變易五萬於楡林準折仍行山西河南附近州縣或借撥或儧運或買辦料豆各萬石谷艸各一百五十萬束俱納楡林一帶倉場庶不臨期失措會督餉郎中谷琰亦以爲言戶部議遣官分運十六萬兩仍行山西布政司以明年分該運大同等邊夏稅內預撥五萬石抵斗納料馬艸五十萬束河南仿此艸加十萬運納延綏俱準該年之數又開中兩淮存積鹽課五十二萬二千三百二十五引有奇每引料四鬥艸七束此外更有長策聽各官區畫從之○己卯夜彗星光明長大東西竟天自十一日北行二十八度余犯天槍尾掃北斗三公太陽

○庚辰太子少保吏部尙書兼文閣大學士彭時等言比者彗星見於天田西掃太微北近紫宮其譴告警懼之至卽漢董仲舒所謂天心仁愛之意也皇上優切於心戒諭羣臣同加修省是能體上天仁愛之心而欲修政以弭之其時政得失生民利病文武大臣已條陳矣然徳者政之本書曰惟先格王正厥事蓋正萬事必以正君心爲本臣等備員近輔無以少裨實深愧懼謹采修徳大端安民大要條陳如左一曰正心術夫天下之道正與邪而已正者帝王之道也邪者異端之教也邪正之間治亂系焉皇上聰明聖智豈不知所決擇而頗畱意佛事者聊以試之非誠信之也然聞者竊議以爲內府一次修齋街市一次騷擾伏望皇上畱心聖學毋信異端減去內府修齋如遇節令止於在外寺觀舉行可也二曰謹命令夫命令之出不可不愼祖宗以來凡傳旨必專任人故責有所在事無虛假近來旨意行光祿寺內府各衙門者傳奉不一政出多門人多詐僞將來之獘有不可言皇上凡百事宜惟令司禮監官傳旨庶幾命出於一事有可稽而無獘矣三曰親接見自古賢君及我祖宗列聖未有不接大臣議論政事者君臣情通政是以和今皇上視朝卽退不一接大臣天下軍民利病何由盡知伏望皇上日禦便殿召文武大臣忠直有職者面議政事而可否之則聽覽日熟而治道成矣四曰愼賞罰夫賞罰者人君治天下之大柄也愼賞罰莫先於循舊章守成憲近者道路傳言謂賞典太濫近幸無故而受金帛者多工匠無功而冒官職者眾用刑太深有法不該充軍而充軍者有罪不至死而死者此非舊章成憲所宜也伏望皇上節賞愼刑惟舊典成憲是循是守則公道彰治法正矣五曰納諫諍夫日有萬幾而事有萬變非兼聽博采何由一一當理伏望皇上虛心屈己聽受羣言勿惡其切直勿忽其迂遠苟有理當卽賜施行如此則官賞政刑不至乖失而下情得以上通矣六曰勵官守夫百司庶府各有所職承平日久事多因循大槪主於奉上而嫌於違覆所以事不便於軍民者多矣識者徒能竊議而不敢公言謂目前苟安懼煩瀆也豈知下人愁怨以致天變如此之甚乎伏望皇上戒勵各官愼修厥職職股肱者凡遇事有不便宜再三執奏毋率意行下結怨於民司耳目者但遇事爲民厲官爲民蠹者卽便舉奏毋徇情容隱然後政善民安爲可冀也七曰卹軍民近者管軍管民官員罔體朝廷愛養軍民之心因公科斂獘出百端軍民窮困苦此者天下皆然而畿內尢甚何也以差役煩重而又無所資以爲生也舊日牧馬艸場積年開種田地今多爲有力者侵占故馬死而罪責治地少而衣食缺懷憤蓄怨非一日矣伏望皇上命該部淸理三營艸場使軍便於牧收減退勢家莊田使百姓便於耕種其各處衛所府州縣官有巧立名色掊刻軍民財物者乞令都察院嚴行禁治則軍民各得其所而邦國永寧矣凡此七者實出輿論伏望皇上鑑除舊布新之象斷自宸衷力行新政以正心爲修徳之本以餘事爲修徳之助徳修於上則羣臣咸知效職而善政皆次第舉行矣轉災爲祥莫切於此奏入上曰具覽所言事皆切實朕自處置卿等宜勉力佐理以副朕懷

○彗星北行入紫微垣內正晝猶見歷犯帝星北斗魁第二星庶子後宮勾陳下星北斗魁第一星勾陳第三星天樞三師天牢中臺天皇太帝上衛星

○夜月犯井宿鉞星及西扇北第一星

○辛巳減中長蘆鹽則例先是畿甸賑濟而保定河間涿州天津之倉支給俱盡並狹西延綏軍餉浩費儲蓄數少戶部奏開中長蘆鹽五十萬引定爲則例召納各處倉至是河間知府賈忠以則例太重請爲量減故詔河間涿州倉每引米減爲三斗保定天津倉視河間者加五升延綏倉視保定者加一斗若折銀俱二錢五分○文武大臣並六科十三道英國公張懋太子少保兼吏部尙書姚夔等上言星象示變伏聽聖諭命條舉時政以聞臣等不勝兢懼切惟政事得失生民利病非止一端其大要惟在陛下親君子遠小人愼賞罰節財用思祖宗創業之艱難守祖宗永遠之憲度於凡防微杜漸修徳弭災祈天永命之事皆當畱心訪察見諸實行則人心感悅天變可回矣一天田系畿內之田彗見或由於此近順天等八府民田並五軍等營艸場無籍之徒往往稱爲空地投獻內外權要之家請爲莊所軍民嗟怨無所控訴宜令巡視巡按等官督有司審覆凡成化元年以後奏討者果系民田退還原主若是自來無人耕種空間之田亦定與畝稅五升無得過取一皇城禁門至爲緊要守衛官軍視爲泛常其中多有倩人應點隨卽散去以致行術升買賣諸人詭他名色出入內府姦宄莫辧今後務遵榜例嚴加搜檢但有無名之人及假帶牌面者執送法司究治縱容者一體治罪其守衛官員該部並科道宜各差官一員不時點閱有不在及詭冒者徑自參奏拏問一內帑所儲皆取之民以備綏急祖宗未常輕用近內府興造修齋寫經並賞賜器皿金豆銀豆之類費耗不可勝計今後乞特加愛惜非賞功及軍國急用不宜輕動內庭修齋等事俱宜停止一寶石珍珠不過爲器皿玩物饑不可食寒不可衣今貨賣之家率髙其直以一估十以百估千動支官銀以千萬計皆致鉅富實國之蠹宜悉停罷一內府監局各有工匠今金箔一貼市直止銀五分官司輙用鈔七十貫直踰三倍宜止令匠役於禦用監或銀作局自造庶不損官作獘一光祿寺牲口每歲該派豬羊雞鵝十萬比朝廷念民艱困凡慶賀大宴皆免其餘牲口宜其積多顧買辦供應常有不及今後除上用膳羞並各官日用如舊制供辦外其餘歲時內宴並不時之需有可減省者宜悉減省一內府藥材有各布政司歲辦又有外國進獻宜足於用近復行文於各處采辦此系一時之用不可爲常乞停免之一戶部先因鈔貫不敷奏遣主事督收各處船料鈔貫蓋出一時權宜宜悉取回止令各府收角�羊一朝廷所用之物遇有買辦必於土地所產之處不可一槪坐派致民倍直轉鬻一內外軍民困於水旱已極乞創造寺觀塔廟等不急之役皆宜停罷仍戒內外官不得私創一京軍宜蓄養銳气以備警急毋令雜役使之終歲不得休息饑苦萬狀一各監局軍匠有逃亡者止宜行該部查補毋得徑拘京衛所官杖並勒之出錢買免一內外法司彊盜人命妖言等獄未明不能歸結者乞在內三法司會同錦衣衛堂上官在從巡按禦史按察司分巡官審錄奏處一遇赦囚徒有因贓物未完或監候或送所司追徵不無淹滯有孤恩典乞除盜官物並給主贓羈管限追余俱乞寬宥一內外官民有犯除謀逆等重事乞止行巡按禦史並按察司勘解毋得輙奏請差人提擾一近例竊盜掏摸盜官畜產謙賺搶奪人財物但再犯不分革前革後軍民皆謫之口外私宰牛者枷示三月此用刑並太過乞俱仍舊例罰充擺站炒鐵等役而枷示止一月一荊襄等處流民連年被逐死者無慮千萬甚傷和气況所奏招出一百五十餘萬已皆無家可歸不過逃死四散而已恐貽患甚大乞遣官分諭願回者官給遣之其無所依者所在州縣業已空間田地令附籍如例免糧差五年內有妻子奪於官軍者悉追與完聚庶後患可弭一京師連歲饑荒乞量加卹典於軍士之艱窘者一易州山廠柴炭夫每歲用一萬九千九百二十人內順天府該一千七百三十三人惜薪司成化八年擡柴夫用三千人內順天府該一千人乞暫停順天府下年柴夫止令見在廠者陸續采運所存人戶以應惜薪司次年擡柴之役仍乞敕內外所司量減節用以紓民力一光祿寺供應龍鳳等器該用朱漆等料民辦艱苦近年取用不時視舊加倍乞出舊器一一驗視堪用者加料修理不堪者計料成造不得諉以遺失不存庶免妄費一京畿之民薦被旱澇生理蕭疏其抽分竹木局五處給事中禦史主事共一十五員不無虛曠乞俱取回仍舊制專責之各局原設官攢但每季差禦史主事一人巡察之其湖廣等處抽分員外郎主事亦各宜取回如舊命各該府官收報一各監局所市物料多系宛平大興二縣各鋪行貸之京城富家富家營謀給鈔利至三五倍乞凡有所市止令順天府同禦史等官估以時價兩平收市送用一詔條止蠲成化六年以前加陪追陪各處歲造織造諸彩叚之未完者而七年十一月以前之未完者例未載乞槪與停免一畿民貧甚近敕都禦史楊璇追徵賑濟舊米及勸借糴買充預備倉三事並舉民不聊生嗟怨逃竄乞俱停止一造作工匠乞止賞以物不必加之以官一蘇松嘉湖水災所遣中官織造蟒龍等叚匹者乞取回其絲料以充歲造之獘一追補各營官軍馬匹自有所司太僕寺官今後毋得輙拘把總都指揮等官比較箠楚有乖名分一印造歷日內外各有定數紙札俱系民財乞戒以不得多造私充饋物上曰卿等所言皆切時獘在內者朕自減省荊襄撫出流民仍令項忠等檄原籍官司安插毋令失所在京抽分每處止遣禦史一員織造蟒龍等叚匹絲料且收貯在官各營見操並守衛守門官軍將軍查數以報其餘所司卽舉行之

○光祿寺少卿陳鉞因星變上言時獘五事一黜無益以養聖徳謂近來虫蟻房並淸河寺等處畜養猴豹鷹犬之類不下八千有餘計其費每歲肉三萬七千八百斤雞一千四百四十隻雞子三千九百六十枚棗栗四千六百八十斤粳稻等料七千七百七十六石直銀通數千餘兩今民多流移餓殍而使此羽毛之微得食人之食是愛物之心重於愛民乞俱放散以省食費一停不急以節財用謂匠人倪忠等畫佛雕像食米歲費五百六十餘石工銀歲費三千五百餘兩況又多以技藝升官乞俱裁罷一遵聖制以革奢獘謂歲時及齋醮等事所用果品曩皆散撮近乃黏砌皆用尺盤往用八斤近增至十三斤試以二十卓計之尺盤合用一千餘斤卓數斤數日見加增且郊祀廟享俱用散撮何獨修齋乃獨增加況佛乃夷狄之神求福求嗣祈雨祈晴俱無實效斷不可信乞念歲歉民貧勵精治道謹修人事不宜崇此無益之事以費有限之財一均徭役以免逃亡謂上林苑監良牧蕃育二署積逋牲物不完皆由有司派役之不均籍冊編排之有獘乞差廉幹官於二署審勘其人丁田畝並原額牲口種數量爲給散養育供應及禁約不許多科擅役卹小民以固邦本謂今夏麥𨿽熟而疾疫薦至水患仍作諸雜科率又屢催徵民心憂懼上下相蒙無所控乞量停減減一分則民受一分之利停一件則民免一件之苦不然恐獸窮則攫民窮則竄重爲朝廷之憂上命所司省之

○昏刻彗星入紫微垣歷犯閣道文昌上臺星

○壬午望上以星變避正殿徹樂禦奉天門如常朝儀

○都察院左都禦史李賓以星變奏乞休致上曰上天垂警正君臣同加修省之日如何輙求退不允

○癸未太子少保吏部尙書兼文淵閣大學士彭時等言玆者天象垂戒古今罕見外人不知皇上憂勤在心竊謂遇此災變視如泛常未嘗降顏一接臣下詢訪民情議論洶洶臣等欲於明早朝退詣便殿請見一以寬聖心一以息羣議明日上退朝禦文華殿召時等見

○詔撫寧侯朱永還京命右都禦史王越等總督延綏諸路兵時兵部尙書白圭言河套虜寇窺邊𨿽間竊發累爲我師追擊未嘗獲利邇者傳報孛羅忽與癿加思蘭欲東西分行過河意其勢甚困必不敢大舉入寇總兵官朱永乃京營提督重臣宜召還仍命右都禦史王越總督諸路見兵同少監張遐總兵許寧設計防禦諸路參將遊擊悉聽越寧節制上從之命卽賜永敕召還

○旌表孝子方榮及節婦髙氏等十八人營神機營都指揮僉事母喪廬墓側每早赴教場操閱畢卽躬負土營墓羣烏旋集又嘗銜�彳一金錢遺之表其居曰孝行之門髙氏直隸丹徒縣民趙銓妻張氏虹縣民周監妻翟氏嘉定縣民封廷範妻丁氏定州民李英妻陳氏河南臨漳縣民齊禎妻鄧氏福建懷安縣人郎中黃安妻林氏莆田縣民王崇妻鄭氏民莊季妻王氏湖廣衡陽縣人進士朱衡妻嚴氏江西淸江縣民黃時訓妻丁氏新諭縣民彭元鼎妻葉氏雲南金齒司軍夏寧妻姜氏山東蓬萊縣民宋子榮妻周氏浙江慈溪縣民桂祿妻楊氏常山縣民鄭儼妻王氏三江千戶所彭敏妻栗氏山西陽城縣民宋禎妻栗氏民王愈妻俱少寡守節貞潔無玷各表其居曰貞節之門又永州東安縣民唐汝賢自其五世祖明甫以來同居共爨一門尊卑睦順財無私蓄表其居曰五世同居義門

○命老疾濟州衛指揮使包六十子俊燕山衛指揮同知王佐子宣府軍衛指揮僉事胡剛子聰南京江淮衛指揮使李獻子綱俱代職故金吾左衛指揮僉事髙玉子宣羽林前衛帶俸指揮僉事髙海第景府軍前衛帶俸指揮同知阮英子奎俱襲職

○兵科給事中郭鏜言邇者彗星示戒皇上省咎求言在廷文武羣臣條陳應天事宜然臣以謂應天在乎以實愼始在於圖終古之帝王率循玆道曩歲彗星曾見皇上容直言有詔矣禁增修廟剎有旨矣納尙書姚夔疏而處內庭有道矣此皆帝王之所勉彊而行漢唐以來之所絕無而僅有者也然而彗星復見者豈皇上法天之誠圖終之道萬分一有所未盡而三事之行未能無間歟變不虛生必有以也臣願皇上反觀內省痛自思惟邇者羣臣有以直言而得罪者否近習有以禱祠而見惑者否宮閫有以嬖幸而擅寵者否防微杜漸圖惟厥終則善治可成天心可回星變可弭矣上以鏜所言多文武大臣會議具奏者今又妄言煩瀆本當逮問姑恕之

○甲申命故山東都指揮使胡愷從子剛襲其原職成山衛指揮同知

○禁革官司罰物左都禦史李賓等奏在外官司聽斷軍民詞訟動輙罰人財物始則暫寄官庫以欺人終則通同庫役以入已其用計姦深有爲預備稽考告訐之謀至假立文簿虛作支銷者昔唐臣陸贄有言建官立國所以養人賦人取財所以資國今捨法而重罰旣非所以養人罰物以爲私有又非所以資國使不通行禁革則貪風愈盛末流之獘不可勝言今後官司於軍民詞訟悉依律問擬或復罰物宜治其罪使無爲下民之害從之○乙酉貴州布政司左參政何經奏往者平越都勻有警嘗守以雲南官兵四千歲費糧二萬一千六百石今地方已靖而平越都勻原設城堡又足以守所調兵乃坐食如故糜費邊儲乞罷遣之有警則仍聽調發策應庶容兵無久戍之苦而邊隅有先具之備事下兵部議宜移文貴州永寧等處守臣區畫從之昏刻彗星南行犯婁宿

○丙戌立春順天府官進春例登殿受賀上以星變第常服禦奉天門命順天府官便服進春免賀

○昏刻彗星犯天河星

○吏部覆議在廷文武羣臣陳言內一事工匠之技藝精巧可取者今自宜量與賞賜不必升官詔允其議是時工匠任文思院副使等官已二百八十餘員升中書舍人等官已二十餘員其後乃有以奇巧托監局官進獻輙乞傳奉一歲三四遷至太常卿通政使者每朝宴會饗雜班行中與公卿伍其餘冗濫無慮千百人

○軍器局民匠戎瑛奏本局原設官軍民匠五千七百八十七人內官一員工部官一員董其事四時成造軍器盔甲數有定額完則會官試其堪中貯局備用近年以來人匠逃故者多在役止三千二百七十四人而內外督工官乃至一十九員官多事冗工力不敷恐誤工作貽累乞敕司禮監會工部官議畱內外官各一人其餘冗食皆爲裁省以蘇勞困事下工部覆奏請從瑛奏量減內官上曰官不必動但不許其多占人匠○丁亥復神武等衛指揮同知等官兪海等職凡四十一人海等俱立功在逃如恩例復其職

○戊子升監察禦史江孟綸爲湖廣按察司僉事邵智爲四川僉事

○攺升馴象衛指揮同知張瑛爲都指揮僉事瑛於兩廣有功例應加升而所報職禦有誤故攺升之

○錦衣衛奏明年正旦節近先時凡各處械送囚犯至者歲終俱於良鄕通州停止候正月半後方許入京自永樂末以來累令就送兩法司或鎭撫司問理至上年復奉旨如前今宜循近例仍送兩法司爲便從之

○己丑工科給事中張琳奏臣聞應天以實不以文今彗出日久有識寒心大臣科道旣會議具奏輙蒙陛下兪允施行朝野歡忻臣民慶幸信知言之有益於國如此旣而兵科給事中郭鏜上言聖旨謂其妄言煩瀆當治以法其姑宥之𨿽曲賜優容不卽加罪然似與明詔求言之意不相符矣臣無似不知忌諱以爲君父也臣子也子之諫父不以其不從而不諫臣之諫君又豈可恐其煩瀆而遽止耶蚤夜深思食息靡遑故昧死復爲陛下陳之夫祖宗之設給事中禦史欲其言也爲是官者未必皆賢所言未必皆是然須養其銳气藉以爲綱紀之輔耳陛下得不上念祖宗設此官之意下爲子孫立萬世之防乎且變不虛發必有所自陛下當此災變之時求言如渴納諫如流猶恐不逮於事何可以爲煩瀆也夫趨利避害者人之常情恃寵固祿者臣之通患進言之人非不知言出禍隨但感陛下生成之恩不勝忠憤苟不作其气而容納之恐正人箝口以言爲諱因循苟延日積月累忠良沮喪邪媚橫滋其患有不可勝言者矣伏願陛下開四方之視聽爲一己之聰明於言之當者特加獎勉言之未當者曲加包納昔先儒胡寅有曰聽受忠鯾不憚拂逆非止面從必將心攺苟利於國卽日行之者乃納諫之實也和顏稱善泛受其說合意則喜之不合意則置之或內惡其切直而用他事遷徒其人者納諫之虛文也仰惟陛下聖明從諫弗咈則嘉謀日進忠言日陳陛下次第舉而行之是爲應天以實而非徒事於虛文災異以之而消休徵以之而至人心悅天意回其爲國家利豈小補哉疏入上曰言事當理者朕未嘗不從有不當理者亦不加罪琳如何又爲是言

○工部左侍郎李春起復攺南京工部左侍郎

○昏刻彗星犯天陰星

○是夜西方流星如盞大靑白色光明燭地自大將軍西北行近濁後一小星隨之

○庚寅太監許安傳奉聖旨閒住都禦史李實卽寫敕取來

○以巡撫南直隸右副都禦史滕昭爲兵部右侍郎

○賜五軍三千神機等營官軍並錦衣衛官校銀時英國公張懋等會議時政言軍士艱窘故賜之諸營見操並守衛守門官軍凡二十一萬六千六百五十二人人二兩錦衣衛上直官校象奴凡七千五百人人一兩

○狹西岷州衛大崇教寺番僧瓦秀札石等西寧衛普法等寺番僧鎖南兒堅銼等瞿曇等寺番僧領占藏卜等各來朝貢馬及佛像等物賜宴並賜彩叚絹鈔有差

○左春坊左諭徳王一夔言陛下因彗星之變命大臣科道陳言時獘乃徒舉細事塞責於天下大可憂之事不敢一言及之何以回天變哉臣敢﹤鋶﹣釒﹥五事一曰正宮閫以端治本臣聞家齊而後國治國治而後天下平齊家之道在正倫理篤恩義絕情謁戒驕奢厚其所厚薄其所薄定尊卑而遠寵幸溥恩惠以廣繼嗣如是則家齊而國與天下可平治矣二曰親大臣以詢治道臣見皇上自退朝及經筵進講外罕與大臣接見凡四方章奏不召內閣大臣裁決惟付之左右內臣而已夫左右內臣深居禁內其於閭閻行伍人才政事何能知之詳而處之當乎伏乞退朝罷講時禦便殿召內閣及文武大臣出示四方章奏少霽天威面與商確裁決則凡政事處之無不當矣三曰開言路以決壅蔽臣惟禦史給事中言事之官近多罪廢遂致諫者頓少甚非朝廷之福乞於臣下凡有敢言者言可用則必用之不可用亦不罪之有因言而降黜者悉召回任用則人皆直言無隱而上下之情矣四曰愼刑獄以廣好生臣見法司於皇上時有斷遣不能論執可否第唯唯順從曰欽奉聖旨發落而已此何以爲執法舊制大辟必三覆奏所以重人命近吉安府知府許聰有罪皇上卽命處決不必覆奏時且夜深非行刑之時法司奉行無所論列使聰罪當猶爲違祖宗之制況罪不當亦不大可哀乎乞今後奉旨斷遣有未當者許執法以諫而大辟必三覆奏則刑罰無不當矣五曰謹妄費以足財用臣惟京師連年創建寺宇不絕報國寺之工甫畢崇國寺之役又興所費動數十萬計謂奉佛可以徼福則梁武往徹可鑑何必竭府庫有限之財爲此無益之事又京民塗宗順恆以寶石進獻酬直不可勝算夫府庫寶石盡足充後宮之用又何必費此有用之財而買此無用之物乞一切罷斥則財不妄費而府庫充矣﹤鋶﹣釒﹥入上批答曰此皆陳腐之言而妄自張大本當究治但系用言之時姑宥之

○刑科等科都給事中白昂等言頃因上天垂戒彗見天田皇上修徳納言齋沐禱告變異宜自消矣然累經旬日遷度無常揆厥所由實乃臣等不能盡言供職所致誠以刑政不善賢否混淆是非交進財用無經營繕頻煩徵科無藝皆不能先見而預言之省躬思咎𨿽萬死不足以贖屍矌之罪伏蒙敕令交修已嘗從大臣具﹤鋶﹣釒﹥時政今復條陳數事用補缺遺將欲以實應天是或弭災之一道也一內外法司問擬囚犯已有定例今宜戒彼不當法外妄加參語故入罪人庶使政令均一人無嗟怨一官店輸納稅錢以供國用今皆歸於權要之家宜仍還官以省民財一水旱爲災宜免被災之民食鹽鈔貫以蘇困苦一淮揚以北軍民困於夫役宜驗每歲進貢船數多寡定與夫數一天下鎭守官並采造諸物之人除舊例如常余宜悉依天順八年詔旨召還以全大信一邊軍艱難陪納官馬不許勢豪之家興販逼令買補一朝覲官至京宜令各陳所在軍民利病會官詳議可否以通天下之情一南京百官有司具在宜敕文武大臣同科道官議彼時政得失軍民利病仍宜敕守備等官撫卹軍民操練士卒嚴加防範期庶政允修有備無患一浙江並直隸田地有坍入江湖而稅糧猶存者及各府縣燒造瓷器有地土不宜者四川等處鹽井有枯竭者松潘等處運糧有不循舊例累及邊民者凡此宿獘宜悉量爲減免一官軍除團營已有文武大臣協同提督其三營多被管軍之人私役擅放或軍士懶惰而逃宜推舉文臣二人遇操練之日赴營嚴考其數以修武備一兩京文武大臣分理庶政委任有年宜令吏部具其年甲﹤鋶﹣釒﹥其名績奏聞其中有老疾妨政及才不充任者罷歸如才行超卓政迹顯著乞加獎勵以勉其效職一漕運軍士不勝疲敝良由督運之人刻削科斂或附載私貨分運官糧以致漕運稽緩宜令巡河禦史並治水利官同加盤檢禁革事覺者卽與追給究問以除姦獘奏上命司其事者各知之於是吏部等衙門各議擬條上自今內外法司問刑宜遵天順卽位初詔不得法外妄加參語官店自景泰以後者一一還官被災之民戶口鹽鈔亦宜蠲免漕運官科斂財物裝載私貨及分糧與別船代運者移文總漕都禦史申明禁約酌其輕重降調處治兩京文武大臣具﹤鋶﹣釒﹥名禦以請黜陟三營私役之獘令科道官仍視舊例點閘減免坍塌田糧燒造瓷器及鹽井枯渴松潘運糧等事各下所司勘報召還鎭守官伏乞聖裁奏入上從其議惟黜陟大臣召還鎭守點閘三營取回官店四事俱命已之

○辛卯授翰林院庶吉士費閣尹龍喬維翰王臣爲編修張泰爲檢討張璲陳珷梁澤陳紀李介徐謙爲監察禦史璲浙江道珷江西道澤河南道介四川道謙山東道○中軍等都督府定襄伯郭登等言各府所屬歸徳壽州寧山大嵩等衛奇山金州等所歲報馬騾文冊不至宜坐所司以罪上俱宥之未完者令趣之

○命減死囚情可矜疑十三人釋放無罪者二人以天變修省法司奉旨審錄故也

○分守萬全右衛右參將署都督僉事蔣良與右少監顧雄協同署都指揮僉事張順俱以虜寇殺掠邊軍爲鎭守等官所奏法司以時方用人宜姑記其罪爲請從之

○壬辰代府襄垣王仕﹤土匱﹥復奏其弟鎭國將軍仕堲欺侮欲分居代州及大同禮部請仍遣皇親及大臣往覆之詔不必遣官降敕切責仕堲曰襄垣王奏爾褻服以接敕書遇兄於途乘轎不下及又直入中門冬至遙賀不隨班行禮𨿽曰單辭未必全實然爾之傲狠不卽攺過之意於此可見敕至爾其痛加修省念以圖自新若再有違祖宗之法具在輕則革祿重則削爵彼時悔將晚矣言不多及爾其愼之愼之

○鎭遠侯顧淳乞送祖母喪歸葬南京祖塋允之

○朝鮮國王李娎遣陪臣韓致仍等奉表貢馬及方物來朝賀明年正旦節

○敕湔除在京文武官過名仍命法司移文於在外官司

○癸巳禮部奏正旦節例賜百官宴上令免宴賜以節錢鈔

○吏部奏明年當朝覲今天下司府州縣等官已至欲候朝覲事綬會都察院詢訪考察﹤鋶﹣釒﹥名以聞詔從之命務宜從公

○戶部奏延安綏徳慶陽三衛旗軍操備楡林者其月糧或願在邊關支則令全支一石折與銀二錢五分願在原衛關支仍如舊其折銀於每歲角�羊狹西銀內摘撥三萬兩送楡林支給從之○兵部上智勇任將帥者五十人先是太監許安奉旨令兵部於諸營武職中舉智勇可領軍馬者四五十人以聞於是尙書白圭等言國之大事在兵兵之要領在將將非智勇鮮不僨事誠如聖慮所及第武職之中有智勇偏長者有言行乖錯者或膂力堅勁而中無所有或體貌寢眇而心實剛毅必求智勇兼人不可多得若能取長棄短亦或可用矧折衝禦侮必經歷戰陣庶可臨敵不懼今於奮武諸營推舉都督僉事劉能髙俊劉淸都指揮使康永李玙馮慶白玉都指揮同知吳瓚謝寧趙順田廣蘇勝孟瑛曹浩陳璟陳瑛盧茂都指揮僉事韓禮李麟孟源馬俊袁剛李信閻斌於盛魏信周璽指揮使髙通廉政杜山洪暠陳雲張雄戚旺指揮同知董源王淸馬成鄧旺沈璇熊振鄒倫劉良劉文錢聚殷恕王俊孫安指揮僉事查雄朱能陳璽凡五十人有累立戰功而加升者有奮起行伍而見用者𨿽未必率皆智勇全才亦頗優於流輩緩急用之可以濟事內都督僉事劉淸見以罪罷然其人素著廉能軍士信服謂宜略其小過俾之自新上是之令記其職命臨事舉用

○昏刻彗星犯外屏星

○甲午庶人微焟女寶鑑以父幽閉鳳陽已二十年奏乞宥免有願效漢淳於意女緹縈沒身爲婢以贖父罪之語意甚懇切事下法司議以徽焟初封陽宗王與弟廣通王徽煠嘗結苗兵謀叛情罪深重宜禁錮終身上曰然祖宗之法不可廢也

○以應天府尹畢亨爲都察院右副都禦史巡撫南直隸並總理糧儲

○設狹西楡林衛經司○巡撫延綏右副都禦史餘子俊等奏楡林守備官軍舊於狹西西安四護衛延綏慶陽三衛河南南陽衛頴上所直隸潼關寧山二衛調之而狹西屬衛所調官軍有貧弱及逃亡者從鎭守總兵巡撫官驗實按季造冊令都按二司會選精壯者補之副參將等官不得擅出批帖煩擾衛所已有著令第河南衛所不及該載又潼關衛設於狹西河南界上寧山衛設於山西南界上俱直隸督府都按二司不相統屬𨿽有巡按禦史以境土隔遠難於偏歷遇有勾補未免延緩後期夫守邊重事必從宜處之庶可有濟乞敕所司詳議今後狹西河南衛所官軍從鎭守巡撫等官令都按二司選補潼關衛令狹西按察司選補寧山衛令山西按察司選補俱查究諸衛所戶口文冊以憑勾稽革獘不得以弱卒單丁虛輳名數有徇情誤事者聽延綏巡撫官究問或奏請處治庶法令昭明而戰守有備事下兵部尙書白圭等議從其奏上是之

○乙未曉刻金星犯牛宿及羅堰星

○兵部奏總兵官朱永奏虜寇由花馬池定邊營入寇寧夏萌城等處右都督白玉亦奏虜寇擁眾入慶陽圉砦堡餘眾西行者已二日尙有未盡緣此寇潛住河套日久困甚臣等已料其必入寇今總兵等官𨿽云於迆西按伏截殺然賊情貪詐恐復有東行剽掠之謀宜馳諭右都禦史王越與右少監張遐總兵官許寧議之如賊近邊未遁卽會寧夏並狹西總兵等官速調諸路軍馬並力截殺仍令越究虜所從入及諸領兵官有無失機具奏處治其寧夏總兵鎭守巡撫官亦行令遇警相機殺賊不許畏縮誤事從之

○巡撫淮陽左僉都禦史張鵬奏淮陽近歲水旱薦臻人民缺食而各倉所儲有限今兩淮所屬富安等場自成化三年至五年見存糧艸折鹽並儀眞批驗所續收私余沒官等鹽共一十一萬五十引請令委官變易時價糴糧上倉庶幾賑濟有備戶部奏各邊糧少先已建議以此變時價解部送邊支給今仍令摘撥五萬引角�羊部餘皆從其所言上曰是

○兵部奏都督同知李文都督僉事張榮劉端盧能房能俱先因鎭守失機間住之數近奉恩詔凡停俸者聽復支給文等欲乞如例然閒住職官詔內未及該載又端年已老例宜代職惟上裁處上曰詔書不及者已之年老應代者聽

○昏刻彗星犯天困星

○命都指揮僉事鄧英守備萬全左衛宣府右衛指揮同知曹琮守備保安城開平衛指揮使朱謙守備長安嶺指揮僉事繩律協守馬營宣府左衛指揮僉事蘇榮守備云川堡

○鎭守甘肅右都督李榮老不任事命其子俊代原職義勇衛指揮使

○兵部奏近寧夏報花馬池興武靈州鳴沙州及賀蘭山諸處俱有虜眾寇鈔煙塵不絕而山後又有虜潛伏窺伺又狹西報虜眾分爲二路一從西安州入安會境一從固原入隆靜境意者虜酋癿加思蘭欲乘冰北遁故分遣部落竊掠而去宜移文總督軍務右都禦史王越會延綏鎭守少監張遐總兵官許寧議之若虜復入寇卽督所部兵及增調狹西寧夏兵或分或合多方邀擊仍令越究虜所從入及各守邊官失機與否以聞從之

○夜東方流星如盞大靑白色光明燭地自大角傍東北行至七公尾迹炸散

○丁酉以明日正旦遣駙馬都尉石璟蔡震分祭長陵獻陵景陵裕陵

○遣內官祭恭讓章皇后陵寢

○歲暮享太廟

○遣太常寺官祭五祀之神

○遣旗手衛官祭旗纛之神

○是歲天下戶九百一十一萬九千九百一十二戶口六千一百八十一萬九千九百四十五口田地四百七十七萬八千九百三十一頃六十畝有奇田賦米二千二百五萬九千八百七十石有奇麥四百三十一萬二千一百九十六石有奇絲九萬二千六百九十一斤有奇綿一十萬五千兩絹二十八萬五千一百匹有奇布八十六萬一千二百二十匹有奇綿花二十八萬三千二百八十斤有奇折色鈔八十三萬四千六百三十錠有奇雜課鈔二千七百九十一萬四千九百一十錠有奇米五千七百八十七石有奇布四千六百匹有奇茶課茶五十六萬三千九百一十斤有奇屯田子粒三百九十五萬七千一百八十石有奇采納銀七萬九千九百六十八兩有奇水銀二百四十七斤一十兩有奇漕運京師儧運糧三百三十五萬石各處運納糧四百七十一萬八百六十五石有奇減免天下官田等項稅／糧二十九萬六十石有奇

明憲宗純皇帝實錄卷之九十九終

大明憲宗純皇帝實錄卷之一百

成化八年春正月戊戌朔上詣奉先殿皇太后宮行禮畢出禦奉天殿以星變免行慶賀禮文武羣臣及天下朝覲官四夷朝使具朝服行八拜禮皇太后皇后免命婦朝賀十三道監察禦史張敩等以星變陳言修省八事一南京乃國家根本重地今太平日久人心不能不懈兼以近地連年饑饉守備𨿽有成國公朱儀然其才識謀略僅可處常不能應變請於侯伯中推舉忠義謀勇素有重望者一員協同守備其各部三法司官亦宜愼簡才識者以充庶緩急有濟一兩京公候駙馬伯五府六部都察院通政司大理寺等衙門並錦衣衛堂上及各衛掌印官六科十三道俸祿俱宜暫減其半俟變消之日復舊一兩京並在外官下皂隸請敕兵部查照原額三品以上各減四名四品五品各減二名六品七品各減一名俟丰年仍舊其各衙門直廳等項皂隸不許納銀一在外司府州縣官欽給馬匹例應馬夫三十丁餧養今官司多將上戶養馬而以下戶應重差宜每馬革去二十丁於中戶內僉點十丁亦不得索要錢物一南京黃船並馬快船歲載薦新等物赴京而管解官官多起船數勒取幫錢私附商貨沿途起夫請敕兵部每歲會計裝載之物定與船數移文南京兵部依數派撥違者問罪一布按二司方面官近年轉遷大速民情土俗旣未周知郡邑利病何由興革請敕吏部今後必須歷任三年以上政績顯著者方許升用一西北各邊安插歸化土達近聞該管頭目不加撫卹反行剝害請敕各邊巡撫巡按總兵等官嚴督該管官司務須撫卹得所從宜約束一內府每月初四十四二十四日在外諸色人等俱將物貨赴玄武門等處貨賣甚非所宜請令點閘給事中禦史等官督守門官嚴加禁約一南京糧儲原有都禦史一員總理近年就令南京戶部尙書陳翌署管監收之官或有虧獘請如舊例命都禦史總理之一在外司府州縣理問知州知縣斷事推官等官多新進除授各衛所鎭撫皆蔭襲官員不知律例請敕都察院移文天下問刑衙門務將大明律及見行條例熟讀講究使用刑不差一古者災異必策免大臣今兩京文武大臣及在外巡撫鎭守等官豈無背公徇私怠政廢事年老昏憒者宜令自陳休致取自上裁上批答曰爾等言是自陳退避一事已處置餘皆準行

○己亥文武羣臣朝親王於奉天門東廊

○朵兒必河等衛指揮同知等官教花子安出等十六人乞襲代父職弗提等衛指揮同知等官管禿等十二人乞升職朵兒必河衛指揮同知阿昇革兀者衛指揮僉事木當哈以授職敕書爲火所毀乞更賜上許之仍升管禿等各一級

○庚子宣宗章皇帝忌辰奉先殿行祭禮遣駙馬都尉石璟祭景陵

○辛丑戶部議覆監察禦史張敩等陳言修省事欲將文武官俸祿暫減其半已奉旨舉行但得旨與彗出之日請自何始有旨俸祿俱不必減

○壬寅大同總兵官彰武伯楊信等奏虜寇入大同西路師婆寨等處章下兵部尙書白圭等言先是臣等慮孛羅忽猛可等渡河已請敕大同鎭守等官議委副總兵徐恕領兵一千五百往西路備之今果有警恐虜眾兵寡宜仍行各官如前所議令信領原選官軍三千五百以備應援詔可○夜北方流星大如盞靑白色有光自七公東北行至近濁

○癸卯孟春享太廟

○遣內官祭司戶之神

○沈府平遙王幼土�量薨王僖靖王之子也母妃王氏宣徳辛亥生正統丁卯襲封爲平遙王至是薨年四十有二訃聞輟朝一日賜祭葬如制謚曰惠恭

○諸營兵赴教場操練爭門而入躪死三人會昌侯孫繼宗等以守門官軍鎭撫崔成等五十人不能序進○巡撫狹西左副都禦史馬文升奏虜酋癿加思蘭紏合阿羅出部落度河犯邊已及歲餘今𨿽互相讎殺分爲二路而癿加思蘭方駐花馬池定邊營外分遣部落入鈔固原寧夏迄今未出緣邊方人畜俱收入堡洞彼無所得脫使窺知固原迆北及鞏昌所屬孳畜繁衍必舉眾深入往者毛裏孩侵犯固原調兵至五萬餘僅保無虞今固原精兵僅三千人戰馬僅二千匹力必不支有可慮者乞預行總兵官朱永等備之寇至固原宜卽遣裨將領大同宣府兵取道策應或益以甘涼兵三四千庶無後患上命兵部移文總督軍務右都禦史王越會延綏狹西寧夏鎭守巡撫總兵官詳議方略以聞

○乙巳吏部以朝覲考察奏罷天下老疾罷軟不謹貪暴官雲南布政司左參政王英等七百五十員詔老疾者致仕罷軟不謹者冠帶閒住貪暴者爲民○太子少保兼吏部尙書姚夔以災異稱疾乞去位不許夔奏今者彗掃太微三公九卿徧幹歷犯天意若曰大臣非其人當去其舊而更用賢者以新政務臣夔素乏才徳忝居六卿之首爲庶官之長黜陟混於賢否銓選昧於至公矧年老多病用致士情不協物論怨咨天變之徵實由於此乞罷黜歸田或令致仕更用賢能以答上天除舊布新之意上曰玄象示警君臣正當同加修省以應天變卿爲大臣何輙求退避所辭不允

○募民納馬時大同各城戰馬以徵西死傷者多又以詔例免償各城見操官軍土兵無馬者凡三千七百有奇巡撫右都禦史林聰以聞於是兵部臣請如聰奏就彼召募凡遠近軍民捨余能納馬五匹或每馬納價銀十兩者許給冠帶數足則止凡馬給軍操牧馬價給軍自買有餘則送宣府偏頭關給用從之○賜朝鮮國賀正旦陪臣韓致仍等宴並金織衣彩叚等物有差

○刑科給事中趙艮上言二事其一曰宥罪愆以消天變謂近年朝士每因言事公過等罪多被譴謫若此者迹𨿽非而心則可取事𨿽繆而情則可矜乞稽其名數謫戍者量爲放免降調者量加擢用其二曰收眾望以備任使謂近敕吏部召用舊臣如前吏部尙書李秉兵部尙書王竑履歷旣深聞望素著今𨿽休致尙堪倚任亦乞召用以從眾望奏上詔姑已之

○刑部議覆都給事中白昂等陳言事謂內外法司問擬囚犯不許法外妄加參駁故入人罪此實天順八年詔旨宜通行內外刑官申明遵守從之

○丙午戶部議覆都給事中白昂等陳言修省內二事欲將京城官店賜給勛戚近臣者一一還官仍稅�貨以資國課及欲將災傷地方成化八年戶口食鹽免徵歲鈔以蘇民困其漕運軍官有科斂財物裝載私貨及分糧與別船令代運者移文總漕僉都禦史張鵬申明禁約酌其輕重降調處治詔悉如議惟店房姑置之

○撫寧侯朱永自延綏還命仍掌右府事兼督操練

○總兵官撫寧侯朱永等奏去冬虜從花馬池定邊營入寇參將都指揮錢亮約寧夏東路參將羅敬遊擊將軍張翊至三山兒長流水等處會擊之亮領官軍千餘與虜接戰自申至戌虜乃敗走我兵死者十有四人敬翊次日始至又虜自花馬池柳楊等墩往寇寧夏萌城寧夏鎭守太監王淸總兵官修武伯沈煜等擁兵坐視不聽調遣越數日延綏總兵官許寧率兵至虜始遁去敬等俱宜究治事下兵部議以爲永已召還宜行總督軍務右都禦史王越核諸罪狀旣而淸煜等奏稱各邊累有警報所遺兵馬僅足防禦欲悉調他所恐虜有乘虛入寇之舉事復下兵部議以爲永等料敵分兵必有所見蓋寧夏有險可守況所在官軍已踰三萬淸煜等乃托稱兵少故違節制罪不可貸上乃敕淸煜曰爾等不遵撫寧候朱永節制擁兵不進以致虜眾入寇且狹西鎭守等官亦嘗劾爾等縱虜出沒遮殺運卒若罔聞知有負委任法當究治但邊警方殷姑從寬宥其痛加省念以圖後功遇總督等官移文約會卽如所處毋得仍前避事

○授來降虜人罕海爲正千戶安置廣州前衛

○夜彗星行奎宿外屏星下形漸消小

○丁未以大祀天地上禦奉天殿誓戒文武羣臣致齋三日

○兵部議覆都給事中白昂等陳言修省內三事一神機三千五軍營多役占鬻放之獘宜命文職大臣二員遇操之日分行稽考一正統以後各處鎭守內外官宜遵卽位初詔召還以全大信一兩京五府諸司堂上官有賢有否宜﹤鋶﹣釒﹥其年甲名績以俟黜陟上俱命已之

○戊申以上元節賜文武羣臣假十日

○庚戌大祀天地於南郊禮畢上還宮謁皇太后出禦奉天殿文武羣臣行慶成禮

○命提督團營太監裴當撫寧侯朱永定襄伯郭登通閱各營馬步官軍凡馬軍之貧弱者退爲步軍步軍之精壯殷實者補爲馬軍其馬軍把總官有巽懦無爲者亦就步軍把總選驍勇有能者代之從尙書白圭等言也

○辛亥以星變免慶成宴○給淮楊二府浚河人夫口糧日米一升麥一升五合俱於本府官倉及常盈倉關支從管河郎中郭昇請也

○夜月犯軒轅左角星

○壬子兵部議覆監察禦史張敩等陳言欲裁革府州縣馬夫二十丁止於中戶僉點十丁養馬馬死令所司買償已奉旨準行似與太祖所定舊制不合惟隱占上戶責取錢物其獘當禁上令如舊制行之而不許多占戶丁辦納錢物

○鎭守四川太監梅忠等奏榮縣有盜八十餘殺人攻縣劫庫放囚尋破犍爲縣及三虎驛官兵捕之多爲所殺事下兵部尙書白圭言往者四川賊趙鐸悟昇等聚眾流劫所司不能以時撲滅釀成大患至再用兵今瘡痍甫定而盜復生發不急治之恐如前貽患請敕忠同巡按禦史嚴督三司官剿之責以程限違則停俸戴罪令獲賊以贖果兵力不支宜疾報威茂永寧分守等官領兵協助必剿滅乃已報可

○癸丑賜晉府寧化僖順王鐘鈵第四弟名鐘錥第五弟名鐘鍋輔國將軍鐘鑮第三子名奇氵�輦鐘鐖三子名奇灄第四子名奇涀鐘鉺長子名奇洲第二子名奇澌鎭國將軍美埇庶長子名鐘鉌

○甲寅英宗睿皇帝忌辰奉先殿行祭禮遣駙馬都尉王增祭裕陵

○定兩浙納米充預備倉糧事例一民間子弟有願充知印者納米二百石承差一百五十石舉保僧道及陰陽醫官納米二百石送部免其考試一軍民大戶有願納谷五百石者請敕旌爲義民三百石者立石免其雜泛差役從左布政使劉福奏請也

○乙卯辰刻金星晝見已午與日爭明

○敕定西候蔣琬往南京協同守備從禦史張敩等奏兵部會舉其謀勇可任也

○命東寧伯焦壽佩印充總兵官鎭守甘肅右都督馮宗充總兵官鎭守永平山海等處

○巡撫延綏右副都禦史餘子俊等奏虜寇阿羅出未退欲及虜馬瘦弱不敢深入之時如上年故事令大同宣府山西寧夏遊擊官軍悉還本境以養銳省費本境輪戍官軍亦暫放休息總督軍務都禦史王越亦以爲言兵部請如所奏有警則令總兵等官調所在兵備禦果虜眾兵少則馳調大同宣府等處遊擊兵兼程赴援從之

○定大同玉林等艸場開中鹽艸則例兩浙運司成化二年存積官鹽一十六萬引引納谷艸八束河東運司官鹽三十萬引引榖艸二束以巡撫大同宣府右都禦史林聰奏邊營缺艸故也○命故永淸衛帶俸署都指揮僉事陳瑄弟宏襲爲指揮同知瑄武平侯友之子天順初鎭番陣亡舊例重職無子者例不襲時友言瑄在邊年久多效勞勛且死於戰陣乞以宏襲其職英宗皇帝特命宏爲指揮同知與俸優給至是襲職

○命狹西西寧普法寺妙善通慧國師鎖南巴侄完卜鎖南爾堅銼慧慈弘應國師沙加星吉侄桑爾加堅參演教寺妙智廣慧剌麻阿節兒侄完卜端約藏卜各襲其叔原職

○丙辰天下朝覲官陛辭賜以敕

○升南京監察禦史林璧爲四川按察司僉事○泰寧等衛都督脫脫孛羅遣都指揮納哈出等朵顏衛都指揮孛齋等海西木忽剌河等衛野人女直都指揮撒禿等兀者等衛野人女直都督僉事察安察等建州右等衛野人女直都指揮猛古能等各來朝貢馬及貂皮賜晏並衣服彩叚等物有差

○丁巳錄徵剿長溝等寨番賊功升鎭守松潘署都指揮僉事堯彧爲實授都指揮僉事四川按察司副使沈琮布政司右參議李衍以督陣督餉俱給賞斬首三顆及陣亡官軍五十四人升一級斬首二顆及被創官軍四十五人俱加賞斬首一顆及當先官軍五十五人隨軍撫化剌麻國師禪師二人俱給賞

○兵部言日者四川盜起燒毀縣治敵殺官兵而江西河南山東俱有艸寇竊發南北直隸水旱相仍淮河淤塞湖水耗竭所在多轉徒之民行舟被劫掠之害浙江自去年以來旱潦爲患江潮溢漲礦賊竊起矧兩廣流賊未寧狹西虜寇未息荊襄流民未定此皆目前可慮之事今天下有司旣不能加意撫卹以消患於未然又不能及時緝捕以弭患於已發事機一失漸不可圖則遠近騷動其憂將大惟皇上以生靈爲念申敕各處鎭守巡撫巡按並三司官嚴撫捕之禁重隱蔽之罰凡有盜起卽時捕絕仍令有司巡視撫理如有所巡之地盜賊劫掠至於再三而一月不獲者分巡分守及原委官俱令停俸捕賊劫掠至於四五而限內不獲者令戴罪捕賊必獲乃已其或嘯聚成羣事勢艱大馳奏處分如有因循隱匿者聽鎭守等官執問如此則法令嚴明盜可以滅而民可以安矣秦入上嘉納之

○寧夏總兵官沈煜上中西二路修繕墩臺溝塹之數墩臺四十座關墻溝塹一百一十八處

○工部議廣東鹽課提舉司同提舉郭祐所言蹔塞淮河口以蓄淮水令往來舟楫不阻遭運可通其事宜行巡視河道侍郎王恕漕運都禦史等官會議可否從之

○夜北方流星大如盞靑白色光燭地自紫微西藩西北行至近濁

○戊午復設四川安嶽縣縣丞先是安嶽編戶二十六里分欽民等七鄕爲樂至縣裁革縣丞主簿旣而因民奏復以永康鄕隸安嶽右布政使楊文琳等請復設縣丞一員從之○鎭守廣西右少監黃沁奏猺獞賊首黃公剛等千百餘人劫賓州及上林縣等村峒殺掠人畜燒毀廬舍男婦所爲虜者以千計事下兵部請敕總督兩廣軍務右都禦史韓雍等官詳議方略如賊勢眾大增調官軍土兵並力進剿仍令雍察究殺虜之數及失機誤事官以聞從之

○工部以監察禦史夏璣奏西城頻年雨潦爲害議以京城壕塹自正統間修城之後三十餘年未經﹤鋶﹣釒﹥浚及城內河漕溝渠尢多煙塞每天雨連日流洩不及致懷軍民廬舍乞敕內外大臣總督﹤鋶﹣釒﹥浚從之

○致仕南京吏部尙書魏驥卒驥字仲房浙江蕭山縣人由乙榜授松江府學訓導善於教人以身先之諸生多所成就與修永樂大典吏部尙書師逵薦升太常寺博士文廟謂逵曰劉履節九年禦史我皇考方授以比職不輕以與人也宣徳初升考功員外郎歷升太常少卿試行在吏部左侍郎尋實授驥端愼廉約雅有徳望正統中𨿽太監王振蔑視士大夫於驥亦禮重之值畿內蝗奉敕巡視問民疾苦旣而以老辭調禮部復辭攺南京吏部以優待之戊辰進尙書屢請老不許景泰攺元始得請致仕年已七十七矣驥好學老而不倦家居餘二十年不別冶生惟以文學自娛天順甲申詔進階榮祿大夫成化辛卯監察禦史梁昉請特加優禮上爲之遣行人持敕存問賜以羊酒月給米三石敕未至已先卒時年九十八卒之日神爽不亂盥潄就枕翛然而逝遺書戒其子鴻臚序班完愼勿以葬事擾鄕裏賜謚文靖論者謂自古大臣之最壽者惟宋文彥博而驥年比之尢髙蓋古今罕有云

○己未工部奏漕運總兵官楊茂先乞修通州至大通橋舊河石閘以免官軍車運之費有旨命戶部尙書楊鼎等勘報鼎等報云自西山玉泉並京城壕塹抵張家灣一路河道俱宜修浚已準撥官軍九萬餘名修理矣會有災異停各項工役而修河一事宜取旨上命依原擬量撥官軍四萬令總兵官趙輔郭登統領先浚京城壕塹仍以太監黃順工部尙書王復兼董其役其通州一路俟工完以聞

○夜月犯天江星

○庚申以江西左布政使夏塤爲右副都禦史巡撫四川升順天府府丞彭信爲應天府府尹雲南布政司左參議秦顒爲左參政監察禦史任璽刑部郎中劉本爲按察司副使璽狹西本貴州太常寺少卿孫廣安以母憂去任詔起復之尋令終制時監察禦史楊守隨等言比詔孫廣安奔喪復任臣愚以爲朝廷成憲每祭祀齋戒之日文武官僚不得弔喪問疾及有刑喪者不得與祭所以嚴重其事也夫以弔喪且不可則居喪者可知陪祀且不可則掌祀者可知廣安進身異術固不足責獨祀典綱常所系臣等不得不言邇者起復鴻臚寺丞孫軏尙淸議沸騰今於廣安復然甚非以孝治天下之道也會吏科都給事中李和等亦以爲言詔孫廣安旣不可供祀依例守制孫軏可視事如故

○升冠帶舍人韋正爲所鎭撫正右監丞韋貴家人以獻荊襄俘例升冠帶小旗至是復愬已先入粟授七品散官乞加升職特許之

○命故四川都指揮同知周琥子鳳襲父原職重慶衛指揮使

○命貴州署都督僉事郭貴子忠代父原職普定衛指揮同知

○降順徳府知府黎永明官二級時秀王府典服副羅貴以公事過順徳入府索人夫徑馳中道永明不知其爲何人怒而笞之爲貴所奏命執送刑部獄擬罪以經赦宜免有旨贖罪畢仍降官二當永明下獄時屬縣人爭入京陳其徳政乞令還任不從

○巡視浙江工部右侍郎李顒奏錢塘江岸爲潮水沖塌者計四百九十餘丈其修築工料合用銀七萬三千二百餘兩今官庫收貯十不及五如俟續收贓罰解補恐江潮復作前工盡棄欲取布政司存畱糧銀支給充用量起杭州府衛人夫修築工部議以爲當從之

○壬戌升監察禦史左鈺刑部員外郎蕭禎南京監察禦史貢璧陳爕俱爲按察司僉事鈺狹西禎湖廣璧浙江爕廣東

○癸亥曉刻月犯金星

○皇太子薨太子諱祐極母賢妃柏氏以成化己丑四月二十八日生辛卯十一月十六日正位東宮至是薨年三歲上召禮部臣諭之曰皇太子年幼喪禮宜從簡天下王府並文武衙門俱免進香帛禮部因上儀注曰上自發喪日爲始服翼善冠素服七日而除發喪之第二日至第四日皆不視朝第五日至第八日上禦西角門朝羣臣不鳴鐘鼓祭皆用素食發引安葬之日皆輟視朝文武羣臣聞喪素服烏紗帽黑角帶第三日素服麻布經帶麻鞋布褁紗帽詣思善門哭臨一日而除第四日素服烏紗帽黑角帶朝西角門行奉慰禮令內官監工部造銘旌明器墳塋壙志等數如制以書訃告天下諸王天下王府並文武衙門聞喪易素服於廳事再拜舉哀復再拜次日服布褁紗帽麻鞋經帶設香案舉哀行禮服素服烏紗帽黑角帶二日而除

○命給事中分點各營操練軍馬之數馴象所所養象死者二上以錦衣衛堂上官不能嚴督所司飼養命停都指揮袁彬等俸一月管象指揮僉事李信等俸三月

○甲子調欽天監監副許恪於南京掌監事時恪奏南京欽天監缺堂上官欲於屬官內推選吏部以請上遂命恪

○乙丑兵科給事中梁璟等分點五軍諸營操練官軍不至者一百八十有八人因劾坐營官新寧伯譚祐等約束不嚴提督官撫寧侯朱永定襄伯郭登兵部尙書白圭統馭無法而永圭及會昌侯孫繼宗武靖候趙輔亦條列差占並逃故官軍名數以聞上曰朝廷以兵政付爾等依時訓練方稱委任今點閘不至者眾乃復多方破調法當究治姑宥之自後宜盡心整飭再犯不宥

○漕運總兵官泰寧候陳涇自陳求代上不允令勉圖所事以副委任

○鎭守寧夏太監王淸等奏靖虜諸處虜寇犯邊旋已出境勢難邀擊又有歸自虜地者報云虜酋欲掠髙橋兒諸處章下兵部言鎭守總兵等官王淸沈煜副總兵林盛東路參將羅敬遊擊將軍張翊都督白玉參將周海徒擁重兵縱虜出沒未聞畫一計剿一寇乃明言虜寇出境難擊其畏敵而不畏法可知宜命總督軍務右都禦史王越究淸煜等擁兵縱寇之故及查玉海並守備等官獲功失機與否以聞從之

○丙寅禮部奏天下諸司進賀立皇太子表箋尙有未至者請移文停罷從之

○丁卯南京十三道監察禦史陳變等言切見孛彗告異光芒甚長天道人事實相流通必人事之失所致惟在知而攺之爾願陛下睹玆災變仰思天意而內自訟曰予之保民固已如赤子矣豈尙有困於徭役不得聊生者乎張師詰戎兵已備矣豈尙有將領賣放徒有虛數者乎忠言讜論固嘗嘉納矣豈尙有逆耳而拒之者乎正人君子固並用小人固已屏矣豈尙有邪枉未錯而端士見斥者乎罔遊於逸罔淫於樂身已修矣豈尙有戲怠之可戒乎乾施坤承家已齊矣豈尙有情愛比暱之私乎凡若此類儻有一焉已非天意況多有乎玆誠皇上之與羣臣相與有爲轉禍爲福之時也惟皇上審而擇之當爲者速爲之當攺者速攺之仍乞敕大小羣臣各盡心供事杜私意循公道庶幾天意可回災變可弭矣﹤鋶﹣釒﹥入上曰禦史所言俱已有處置所司其知之

○南京六科給事中兪俊等亦上言五事一曰修實徳二曰惜煩費三曰嚴守備四曰撫流徙五曰利漕運其嚴守備謂南京近年以來紀綱廢弛如皇城各門𨿽有軍士守衛悉多孱弱恣人出入而該點官員又往往奪其日食受其貨賄不過紙上見數無人宿守甚至有殺人於鋪迄今未明者以至教場操備有名無實該管官員私役跟隨者有之受錢賣放者有之及內府撮工七千餘人俱該操人數今罷工歲久不令復役守備不嚴率多類此乞敕內外守備重臣嚴加防禦皇城各鋪並京城各門時常差官點視內府撮工人數許令復伍操備以明軍政上曰所言事俱已處置其嚴守備臣申行禁約

○詔昌化王庶子鎭國將軍成釴等五人祿米折色內各攺支本色五十石從其請也

○詔運山西代州新收榖艸五十萬束於楡林府谷縣以備邊需從戶部郎中谷琰請也

○建州等衛都指揮僉事李斤山子斤昇及指揮同知等官凡察子逞家奴等三十二人乞襲代父職兵部臣言凡察等嘗從故都督董山謀逆以罪拘死遼東其子襲代者例降一級上命如例

○設羅漢洞關寨調撫寧盧龍東勝左三衛官軍六十餘人守之洞在永平府界嶺口關西八里其外山勢坦漫地連松林站大衝谷無險可恃鎭守永平山海等處太監龔榮等以聞故有是命

大明憲宗純皇帝實錄卷之一百明憲宗純皇帝實錄卷之一百一

成化八年二月戊辰朔以刑科都給事中白昂爲應天府府丞監察禦史丁川爲順天府府丞

○兵部言虜寇方出沒寧夏遊擊將軍都指揮僉事張翊短於野戰僅可分守一方而分守西路參將都指揮同知祝雄謀勇老成請彼此交易則各當其才從之

○鎭守永平山海總兵官東寧伯焦壽奏薊州新開沽河淤塞一千二百丈糧運不通欲照先年奏準三年一浚事例於順天永平二府及東勝等衛起撥軍民興工緣今災傷人民缺食且農事將興欲行巡按禦史親詣其地勘視勘量暫濟漕運俟明年三月以後並工﹤鋶﹣釒﹥浚庶於民力少蘇邊運亦濟從之○夜東方流星如盞大自天津東南行至匏瓜尾迹後散

○己巳總督荊襄等處軍務右都禦史項忠奏臣才識膚淺不識時宜處事顚倒遂致公論莫容乞賜罷歸田裏詔卿宜盡心所事以副委任毋卹人言所辭不允

○鎭守狹西太監劉祥奏去年十一月虜入固原海剌都至黃嵩坪殺倉官等五人十二月入通渭縣殺民三百餘人至稠泥河殺苑馬寺圉長軍餘二十人掠官私畜產七百餘以去今年正月又入固原直抵平涼白水諸處章下兵部劾寧夏總兵副參遊擊等官沈煜等守禦不嚴右副都禦史馬文升僉事楊冕籌畫無法罪當逮問第虜勢方熾請令總督軍務右都禦史王越究其失機之故以聞又以河冰旣解虜尙深入必無北遁之意恐其復寇平涼請令越同許寧等度賊所向令所司預備芻粟相機防禦從之

○庚午升刑部郎中陸昹爲福建布政司右參政

○兵部尙書白圭等以虜寇深入狹西州縣恐鎭守署右都督白玉不能獨禦請簡武職大臣之驍勇者一人往協之又玉所統官軍僅三千五百餘人兵力單弱請敕鎭守等官議募平涼臨鞏土達土人爲兵復其賦役收附衛所督令操練以備警調詔可

○撫寧侯朱永言臣提督團營並督三千營復蒞府事才小任重乞擇人分理上曰卿才識老成當勉副委任所辭不允

○忽石門等衛都指揮僉事等官你籠哈子都塞革等十一人乞襲代父職速答兒河等衛指揮同知等官哈答等三人乞升職上從兵部議命都塞革等襲代而升哈答等各一級○辛未織染所永樂年間額設軍民匠役七百五十八名後漸逃故僅存其半惟設大使一員管領及移本所於內府織染局帶管止差內臣一員監督其後歲有添差監督二人因攺別衙門蒞事遂挾其原隨匠役三十七名以往至是監督多至九員役占人匠益多至二百餘名每作在不過五七人人少工多勞苦不息各匠連名奏乞如舊例止畱內臣二員監督爲便工部覆奏不允

○工部言襄王瞻墡奏第二子寧鄕王祁鐄薨如例啟故妃李氏墳壙合葬有水深六七尺欲擇地自備工力並王妃遷攺合葬從之王又奏祁鐄無後所遺校尉四十人乞以賜世孫見淑事下兵部臣言事非著令上特許之

○壬申調欽天監監副貝琳於南京○詔給沁源王故弟鎭國將軍幼﹤髙攵﹥�土所遺子女米歲五十石

○命都督僉事楊銘協同鎭守狹西地方

○開設河南中牟縣僧會司

○命岷州衛番僧鎖南藏卜侄著肖藏卜西寧衛番僧鎖南巴侄鎖南﹤人﹥堅銼沙加星吉侄桑﹤人﹥加堅參各襲國師職

○癸酉命禮部左侍郎兼翰林院學士萬安司經局洗馬江朝宗爲會試考試官賜宴於禮部

○府軍前衛帶俸都指揮僉事穆寧貴以老乞罷許之

○甲戌增置山西朔州應州艸場副使各一員

○翰林院編修李東陽乞歸展墓許之

○乙亥升戶部郎中桂茂之爲雲南布政司左參議

○命永淸右衛帶俸都指揮同知王信掌府軍前衛事衛轄二十五所舊統以都督侯伯一員近以都指揮統之輒爲官軍所持以致政務叢委兵部請仍簡命侯伯有旨止於都指揮內舉公廉者以聞信適自荊襄還遂有是命

○延綏西路左參將都指揮錢亮奏正月初虜眾數萬自安邊營入境卽引兵追之至師婆澗被圍與戰五日畫夜不息都指揮蔡瑄等擁兵不救糧餉俱絕我軍死者十三四都指揮柏隆陳英俱中流矢死止收餘卒一百五十人而還事下兵部尙書白圭等劾亮寡謀喪師都禦史王越餘子俊少監張遐總兵官許寧等不能救援俱宜核實治罪且請敕戶部於延緩要害諸處加積糧餉上命會官集議

○寧夏總兵官修武伯沈煜等復奏虜眾數犯邊境且以糞土湮塞各墩井泉渴我士馬不可不慮上復命集議於是圭等會會昌侯孫繼宗等上言禦戎之道有備爲先宜敕遣戶部大臣一員馳赴山狹河南會巡撫等官區畫糧艸於師行要害之處且輦京庫折糧銀二十萬兩以助分給又預徵河南山西料豆各十萬石艸各五十萬束以足狹西諸郡不繼之數開中官鹽如例舉行仍簡命大臣一員付以便宜往狹西諸鎭詳議戰守之策副將以下不用命者悉聽處治又請分敕甘涼大同宣府三處鎭守總兵等官各整兵以備策應京營官軍則嚴加訓練待報輒行原撥修浚京城壕塹官軍四萬宜蹔停止從之

○丙子命戶部右侍郎陳浚總督狹西軍餉戶部因奏區畫糧艸十事請以付俊一各處折糧並京倉糶糧銀共二十萬兩宜運狹西布政司備用一淮浙存積鹽宜定擬開中一今年山西河南該徵糧艸內宜再預徵豆各十萬石艸各五十萬束其狹西糧艸聽原委官斟酌預徵一狹西山西河南司府州縣三年六年考滿官宜量令納艸免其赴京考核一狹西河南四川山西山東並北直隸所屬一考役滿吏納束一千束及兩考役滿吏納艸六百束者送部免其辦事考試卽撥京考納艸八百束者卽於本布政司撥補三考滿日赴部免考卽與冠帶辦事納艸一千一百束者並在京各衙門辦事及到部寄名吏納艸六百束者俱免京考卽與冠帶辦事其在京各衙門見役當該一年以上者令家屬代納艸三百束二年以上者納二百束三年已滿者納一百五十束免其考試給與冠帶俱照資格選用一文職爲事爲民者納艸四百束給與冠帶閒住一軍職坐事帶俸差操者納艸一千束準令照舊管事一各處依親及坐監監生坐監三年以上者納艸七百束未及三年納一千束俱送吏部選用一狹西靈州鹽課司鹽每引召�納艸一束許令狹西地方變賣一狹西並各處軍民捨餘人等能自備艸六百二十束者給正九品散官七百束者給正八品散官八百束者給正七品散官上皆從之惟爲事文武官及監生納艸者不許

○命吏部右侍郎葉盛往延綏等處議處兵事

○敕兵部官賫銀二萬兩赴狹西西寧洮河諸處買馬以給邊軍

○丁丑釋奠先師孔子遣太子少保吏部尙書兼文淵閣大學士彭時行禮

○命撫寧侯朱永兵部尙書商輅捧冊寶謚故皇太子曰悼恭

○升戶部郎中王冕爲山西布政司左參議

○授南京都察院問刑知縣易居仁唐素爲南京監察禦史居仁浙江道素廣西道

○銓注武成後衛帶俸都指揮僉事沈海於福建都司金吾左衛帶俸都指揮同知張福於福建行都司專督操練以巡按禦史洪性等言福建山海寇盜竊發而各衛所官軍武備不修故也

○戊寅祭大社大稷

○遣順天府官祭先農之神

○謫戍登州衛故中府帶俸都督同知吳俊卒命其子瑛襲祖原職指揮使調羽林前衛帶俸

○寧夏副總兵都督僉事林盛奏正月以來虜眾累驅所掠畜產從海馬兒口東行出境臣督遊擊將軍張翊都指揮韓英累敗之生擒賊四人斬首十有五級奪獲被虜男婦三十二名兵仗七百牛羊馬驢一萬三千三百九十四

○庚辰賜宣寧靖莊王次子鎭國將軍仕塿折色祿米內攺支本色五十石

○調都督同知趙勝於三千營協同撫寧侯朱永管操

○協同鎭守狹西都督僉事楊銘乞以京營騎兵三百隨行上不許趣銘亟行

○命西寧衛地方寶經寺番僧桑加巴侄完卜桑爾加端竹廣教寺迦隆鎖南巴侄完卜領眞札失吉祥寺鉆竹領占侄完卜繼瓦堅昝祝洪寺祼古普卜藏侄完卜羅竹堅銼各襲禪師剌麻職

○辛巳運折糧官銀以備邊需遼東十萬兩宣府五萬兩大同十萬兩密雲五千兩

○壬午攺禮部右侍郎雷復爲都察院右副都禦史巡撫山西起復丁憂右副都禦史陳濂巡撫河南戶部奏山西河南連年災傷人民疲敝已極又聞虜寇深入變恐不測宜仍舊例遣官巡撫故有是命

○鎭守密雲等處內外守臣各奏古北口南北城垣並三門月城及潮白二河堤壩俱被水沖塌請興工修築已得旨至是又言工程浩大軍夫逃亡數多欲將密雲並該管屯所寄住並義勇後等衛及本衛指揮千百戶下空閒捨余每三名朋作一名相兼修築工完之日照例疏放工部覆奏俱從之

○癸未禮部奏例應三月初一日殿試而狀元率諸進士上表謝恩在初六日值悼恭太子發引上不視朝請攺殿試於十五日從之

○遣戶部尙書薛遠祭京都太倉之神

○遣順天府官祭宋丞相文天祥

○命五軍三千神機三大營選補團營官軍之缺

○甲申曉刻金星犯壘壁陣東第五星

○乙酉兵部尙書白圭等奏近者虜勢陸梁總督軍務右都禦史王越非假以便宜重權人不用命因﹤鋶﹣釒﹥軍務七事請敕越遵行之一官兵有能以寡擊眾出奇殺賊者聽越取所在官庫金帛賞之仍上其功籍若畏縮失機及奪取首級掩爲己功情罪深重者參將以下卽軍中斬之以徇輕者或停月俸或奪冠帶或降祿秩庶賞罰嚴明官軍用命一今狹西延綏寧夏官吏軍民捨餘人等有計謀超越習曉胡事者有運籌破賊可以成功者悉聽越詢訪舉用一體升賞一狹西平涼及髙橋等處多土達土人善射敢戰宜令越選其眾所信服之人令自招集能招千人以下者授所鎭撫千人以上者授百戶五千人以上者授千戶原有職者遞升一級仍人給銀三兩布二匹月米一石並鞍馬器仗復其賦役號爲義勇編立隊伍相兼調用如例升賞事寧之日願從軍者聽不願者放歸農其官員軍民戶下有年力精壯自願報效者亦如例招募一官軍土兵人等奪獲虜寇畜產近皆以給有功官軍但虜寇所掠者多狹西軍民孳畜將盡無以耕作後有奪獲者仍給原獲之人其餘被掠者召主還之不得侵奪一領軍守備大小將官戰守各有所宜宜因其才更易之一典守糧艸官怠事作獘以致邊儲空虛及委辦軍務任情避事者不分方面軍職聽卽執問其延綏狹西寧夏鎭守總兵副參遊擊管官俱宜聽越節制如有安邊弭寇之策馳奏以聞詔可且令越與鎭守巡撫官會處所陳條例俟寇退仍如舊敕行之

○兵部尙書白圭等復言虜勢深入頃已敕吏部右侍郎葉盛親詣狹西延綏寧夏會議邊務然臣等切慮虜性桀點苟知我內地空虛未免復肆剽掠宜如臣等所會議敕王越等俟盛至日卽調甘涼莊浪蘭縣官軍防守要害又今河冰旣開虜無遁意計其秋髙馬肥必復入寇在邊並見調官軍僅足捍禦未可窮追若明春復然則邊患何時可息必須於明年二月大舉搜剿河套庶收一勞永逸之功請先調軍夫五萬擺堡運糧計可足半年之費然後選集精兵十萬簡命文武重臣各一員充總督總兵二員充副參將官每兵一萬坐營統領者各一人所須出戰馱馬鹿角戰車軍器之類俱宜預備期以十二月啟行上曰虜寇悖逆天道累犯邊境明春必須統調大兵以剿除之可悉如議但今日尢須嚴加防禦其令盛與越等計議機宜以聞

○丙戌淸明節遣崇王見澤祭長陵獻陵景陵裕陵文武衙門各分官隨班行禮

○遣內官祭恭讓章皇后陵寢

○代府鎭國將軍仕堲嘗詈其兄襄垣王仕﹤土匱﹥爲所奏累戒不悛至是僣越尢甚王復奏欲越京冤上乃命駙馬都尉周景太監羅祥賫敕切靑仕堲革祿米冠帶閒住仍移敕各王府知之並敕襄垣王曰近得王奏仕堲愈加凶惡不行攺過祖宗之法具在予不敢私今革去冠帶祿米令其閒住俾圖自新王亦宜遵守禮法母但責人而忘責己自取不靖特玆敕諭不必來京

○命狹西行都司都指揮使孫璽協同鎭守莊浪從兵部言鎭守署都督同知魯鑑方統兵聽調宜增設將官一員故也

○命治守備會寧等處都指揮僉事董縉罪時虜騎二百餘入會寧境縉領官軍千餘與遇於豬肝岔北山隔河布陣忽有二賊渡河答話我師遂亂虜乘勢悉渡縉遁避之官軍被殺者二十人傷者甚多馬爲所奪者二百匹兵仗無算縉復飾詞掩罪以奪獲人畜爲功巡撫狹西左副都禦史馬文升等以聞請令縉戴罪剿賊於是兵部劾縉以眾擊寡傷威損重今賊勢方熾釋縉弗治曷警其餘上乃命文升執縉鞫問而擇謀勇者代又敕諭文升及鎭守都督白玉凡所轄地方領兵官有不用命者輕則量情行譴重則軍法論罪然後奏聞其有受約剿賊誤事如縉者卽聽執問

○開設直隸臨城縣僧會司

○敕南京右副都禦史羅箎督操江官軍巡視江道起九江迄鎭江蘇松等處凡鹽徒之爲患者令會操江成山伯王琮等捕之所司有誤事者俱聽隨宜處治

○榜諭藏妖書人大理寺卿王槪奏近年姦宄之徒私藏妖書傳用惑眾愚民無知輕於信從宜給榜文諭之使無再犯從之

○丁亥命大同宣府薊州密雲遼東甘肅等處及偏頭鴈門紫荊倒馬居庸等關鎭守總兵內外等官修補墩臺城堡邊墻壕塹時延綏寧夏以有警故不及

○授來降虜人阿撒蘭爲正千戶

○巡按浙江監察禦史郭瑞奏工部右侍郎李顒修築錢塘江堤岸不順民情偏執己見惟務急於成功以致壓死人命乞取回京仍從鎭守三司等官支給官錢以充丁夫工食之費工部以爲官錢有限支給無窮加以遷延歲月恐江潮復作愈見難爲及查李顒督工俱經會官計議似非偏執己見如瑞所奏者奏上上曰李顒勿取回令與各官會議治事務使公私兩便其母逼迫以急成功

○戊子琉球國中山王世子尙圓遣長史梁應奉表來朝貢馬及方物賜宴並彩叚等物有差

○庚寅禮部以會試天下舉人三場已畢奏請正榜額數上命視前科例取二百五十人

○總督軍務右都禦史王越等奏虜騎十餘從定邊營入境把總都指揮廖珷領兵追之生擒一人斬首二級奪獲駝一馬馬五兵器等物四十餘又有虜騎二千五百從寧塞營入境分爲三路南行剽掠總兵官許寧亦分布官軍禦之令都指揮李英等率兵二千人於西南古峯子設伏都指揮周賢等率兵二千人於小蒜澗歸路設伏都指揮劉寵等率兵五百人於侯家寨設伏約至期並力合擊虜未至小蒜澗五里知我軍已集仍聚眾分路而還其東行者至小蒜澗遇周賢兵遂前向衝敵官軍下馬走戰十餘合斬首二級虜猶衝戰不已劉寵領兵來援虜欲退登山賢等督兵騎追之虜遂潰追至境外楡樹溝等處生擒四人斬首一十五級奪獲馬三十七兵器等物二百餘其西行者至古峯子李英等伏兵忽起據險夾擊虜復潰斬首十級奪獲馬二十六兵器等物以百數事下兵部覆奏寧等當虜焰方熾能調兵截殺功亦可嘉上曰各官在邊勤苦人賞彩叚二表裏銀二十兩仍賜敕獎勵之

○辛卯忻王見治薨王英廟第八子也母宸妃萬氏天順戊寅生成化丙戌冊封爲忻王未之國王天性孝友不事戲弄至是薨年十有五上甚哀悼輟朝三日葬於金山如制謚曰穆

○命景陵衛故指揮使楊茂子奎金吾右衛指揮使孔昇侄興通州衛帶俸指揮使張隆子雄金吾左衛指揮使髙忠子安帶俸指揮僉事喬海子亮羽林前衛指揮同知李剛子勇指揮僉事信福祥子玉府軍前衛指揮僉事田福子通燕山左衛帶俸指揮僉事朱顯子銳濟州衛指揮僉事郭昇子琮永淸右衛指揮僉事王輔子欽俱襲代父職

○管兵仗局事太監顧恆用匠役譛言以公事杖千戶齊釗至死事覺刑部旣罪其譛者仍請逮恆鞫問上以恆緣公事笞人事已處置令勿問

○襄王瞻墡及巡撫右僉都禦史吳琛並湖廣守臣各奏襄陽府江岸石橋被水沖坍俱合修築事下工部以爲其事已經勘議但今彼處民困未蘇合俟秋成之後斟酌修築以圖經久從之

○壬辰鎭守延綏右少監張遐右都禦史王越鎭守總兵官許寧巡撫右副都禦史餘子俊復議搜河套以爲延綏二十五堡糧艸欲盡又虜馬瘦弱自一挫之後悉遠邊塞大同諸路兵馬已暫罷遣宜令越及時赴京面議糧艸兵馬及凡軍中機務以圖大舉搜剿章下兵部臣言區畫糧艸頃已命侍郎陳俊若虜情貪詐𨿽被我小挫未可卽謂無事今已命侍郎葉盛往會越等詳議方略宜俟奏聞仍令俊預積糧艸以備出戰上是之

○癸巳山東都司把總指揮使髙通言奉敕總領衛所軍馬赴京操練凡事皆稟於都司而衛所官敵已者多違令怠事乞以都指揮一人自代事下兵部言通與指揮使廉政共領京操兵宜量授以署都指揮僉事之職有旨令仍原職領敕行事有違誤者聽指實奏聞治之

○魯府安丘王泰土�寧薨王靖王之子也母傅氏永樂辛卯庶生宣徳丁未冊封安丘王至是薨年六十有二訃聞輟朝一日賜祭葬如制謚曰靖恭

○甲午吏部言邇者監察禦史張敩等奏布按兩司官轉遷務取歷俸三年以上政迹顯著者已奉旨從之矣臣等竊惟左右布政使按察使非出身十四五年及二十年之上者不得驟至此等官或一年二年轉移升授資望相當論其見任𨿽淺計其歷官則深殊非初升者可比今必待三年而後遷則右布政使一二年不得轉左布政使按察使一二年不得升右布政使必須推新任三年滿者授之則新任官反得居舊任官之上用人之法恐不宜如此今議京職初升者宜如禦史所言若在外歷任年深及經轉任者但論其才徳資望照舊推舉庶得事體穩當詔復從之

○乙未禮部奏忻王發引禮儀一發引日上不視朝一下葬輟朝一日不鳴鐘鼓上服淺淡顏色服於奉天門視事一起靈祭祀如聞喪例一過內門外門並過橋祭一文武官員共祭一壇於西安門外行禮一開塋域下棺祠后土掩壙題主神主奉安享堂各禦祭一壇一下葬百日周年二周年除服每祭如起靈例行禮俱遣中官外門遣太常寺官祭從之

○升刑部署員外郎趙弘南京刑科給事中兪俊大理寺署左寺副聶蒙昌爲按察司僉事弘山西俊廣東蒙昌貴州

○升狹西朝邑縣知縣郭良爲光祿寺寺丞

○丙申旌異湖廣嶽州府知府吳節福建延平府知府盛顒浙江金華府知府李嗣江西瑞州府知府史宗禮山西平陽府知府胡睿通判李杲直隸永平府知府王璽宿州知州劉槃山東歷城縣知縣沈瑀河南商水縣知縣羅楫直隸廣平縣知縣何琮靈壽縣知縣冀貴饒陽縣知縣張幹鹽山縣知縣武震滿城縣知縣劉翥新河縣知縣蕭智安平縣知縣王瑾景州判官王佐山西潞城縣知縣杜彪十九員俱給誥敕從各處巡撫都禦史及巡按禦史覆請也

○命故河南署都指揮同知林深子洪廣襲父原職宣武衛指揮僉事

大明憲宗純皇帝實錄卷之一百一

大明憲宗純皇帝實錄卷之一百二

成化八年三月丁酉朔實授行人柳淳樊瑩熊繡黃鐘知縣劉必賢毛鸃爲監察禦史知縣吳貞推官章顒及試禦史徐完爲南京監察禦史

○撫寧侯朱永奏延綏前後殺賊官軍有當先者有被傷者有當先又被傷者有賫執旗牌督陣者有把總領軍者所司論功止於給賞致人角�央望又通事都指揮僉事詹昇署指揮使楊銘主簿馬玉諳曉夷字所鎭撫王英署丞徐亮俱效勇軍中宜如例升之諳曉兵法吏目文會占候天文生朱廣楊昭從徵書辦掾史姚崇典吏方冑劉芳俱宜量升聽用而右府帶俸都事胡湧亦累督戰宜升爲本府經歷章上上命兵部檢核功冊以聞尙書白圭言永等二年之間擒賊十一名斬首二百五十七級陣亡官軍六百六十四人論功升者已一千六百三十有奇賞者已一萬六千七百有奇其數非少今永所欲升者又三千一百二十人並都指揮詹昇等五人業已給賞難以攺擬但其中把總都指揮同知田廣指揮同知馬能署指揮同知矯端及都事胡湧俱未升用廣能宜升署職一級端與實授湧則移吏部升之餘皆無例上是之

○命都督僉事劉能髙俊都指揮僉事袁綱等於耀武等營把總管操

○戊戌總督軍務右都禦史王越言延綏罷遣戍卒近以兵部請遣官來議方略仍令畱駐朔州孤山諸處第今虜退日久邊境稍寧且士卒衣裝盡壞馬死過半請如前罷遣休息令治裝聽調臣與所遣官俱暫還京面議邊事已乃命官同臣往徵期在今冬驅虜渡河以畢其功上曰邊境旣稍寧其卽移文諭越令與葉盛會議畢乃還餘如議

○庚子山東臨淸縣至徳州晝晦有黑气自西北來移時方散

○監察禦史葉廷榮奏乞養病許之

○申處置荊襄流民之令從總督軍務右都禦史項忠言以流民先多遣歸原籍復業者宜令所在巡撫等官照例撫卹優免糧差未復業者仍招撫復業罔俾失所以貽後患

○壬寅悼恭太子發引上不視朝文武百官素服送至西直門外仍分送官至墳所

○甲辰淸明節遣駙馬都尉石璟楊偉分祭長陵獻陵景陵裕陵文武衙門分官陪祭遣內官祭恭讓章皇后陵寢

○巡撫寧夏右僉都禦史徐廷章奏分守花馬池參將都指揮羅敬素非統馭之才虜至輙擁兵不出而副總兵都督僉事林盛才優望重乃使於寧夏城守乞罷敬而以盛代之事下兵部言寧夏實三路總鎭而花馬池乃其迆東一路不宜罷副參以爲分守第虜情未息宜仍命林盛領兵於花馬池防禦且令總督軍務右都禦史王越究治羅敬誤事之罪更以能者代之詔可

○鎭守狹西太監劉祥奏狹西三邊有警連歲饑饉而巡撫副都禦史馬文升以奉命往守環慶顧彼失此乞令署都督白玉專環慶兵馬文升仍還狹西爲便事下兵部言狹西固所當卹而環慶爲虜要衝尢不可輕宜令文升視邊警綏急往來巡視從之

○丙午葬悼恭太子於金山

○命河南署都指揮同知蕭敬子義襲父原職爲懷慶衛指揮僉事

○大同前衛百戶張恕以奏捷三次乞加升命升一級

○丁未命太子少保吏部尙書兼文淵閣大學士彭時兵部尙書兼翰林院學士�輅太子少保兼吏部尙書姚夔戶部尙書楊鼎太子少保兼兵部尙書白圭工部尙書王復都察院左都禦史李賓禮部左侍郎兼翰林院學士萬安刑部左侍郎曾翚掌通政司事兵部左侍郎張文質大理寺卿王槪左春坊左諭徳兼翰林院修撰王獻爲殿試讀卷官○禮科都給事中霍貴言命令乃人主大柄國家治亂安危所系不可不愼近日朝廷命令多有才下未踰月而輙更攺者命令不信則下人不知所遵守伏願陛下自今以後凡處置一切事宜當熟思而審處之必事出萬全而無後悔然後出令降敕其臣民上言利害務俾文武大臣並科道官集議如某事可爲經久之制方許頒行某事止濟一時之變不可卽止其小有異同非蠹政害民者不得數有更易如此則國有常格法存一定大體不失而足以取信於民矣事下禮部覆奏上曰朝廷政事難於執一在隨宜處置以便下情所言未當不允

○協同分守萬全右衛兼守柴溝堡署都指揮僉事張順卒敕守備萬全左衛都指揮使孫素代之

○慶府弘農王遂﹤土典﹥信用小人占居公署事多不法爲慶王奏發法司以王所爲皆其下助成法宜推究仍請降敕切責王令安分循禮從之

○命婦人犯法納鈔贖罪廣東按察司奏婦人犯笞杖並徒罪者例俱單衣的決但其間所犯多緣連累且素懷廉恥之人一被刑辱終身莫雪甚爲可憫乞依在京納鈔事例爲便奏下法司議以其言宜從仍通行在外刑官並巡按禦史自後婦人所犯除姦盜不孝並審無力與樂婦的決余悉納鈔贖罪著爲令

○戊申五軍三千神機三營選補團營官軍已畢兵部奏上上曰團營官軍名數自後須每季具籍以聞

○鎭守威茂等處左參將都督僉事宰用等奏正月間黑虎寨賊首之卜等聲言欲紏雞公等寨番賊劫掠糧運兵部請移文仍令用相機撫捕報可

○己酉升守備龍州城指揮僉事嶽嵩爲署都指揮僉事充左參將分守延綏西路時參將錢亮失機待罪故以嵩代之

○廣東按察司奏軍職犯法爲人告發者必俟得上然後推問故皆治事如常及後追攝復托差遣不卽就獄往往歲久不能結案今欲於所告之事審其證佐已皆不誣卽便停俸不得治事庶彼不得遂其姦計奏下法司會議軍職犯法宜自退避如已眾證明白照出參奏者惟不許治事仍令支俸但得旨後不就獄者始治其罪從之

○庚戌命都督僉事劉端子琦代父原職濟陽衛指揮使

○辛亥上禦奉天殿策試舉人吳寬等制曰自古帝王繼體守文克弘先業致盛治者多矣而史臣獨以成康文景並稱何歟其致治本末可指言歟朕光紹祖宗丕圖政令之行悉遵成憲期臻至治比隆前古然夙夜祗勤於玆八載而治效猶未彰著何歟豈世有古今故效有深淺歟今天下田野辟矣而貢賦供於上者每至匱乏學校興矣而風俗成於下者益至浮靡兵屯以制外者謹矣未能使夷狄畏卻而不敢侵刑罰以肅內者嚴矣未能使姦頑懲艾而不敢犯凡若此者其獘安在如謂政在用人則方今百司庶府文武具足而科目之選拔軍功之序遷者又濟濟其眾何官有餘而政不舉歟無乃承平日久習安逸而事因循者多歟玆欲嚴以督之則人情有不堪寬以待之則治理有難成何處而得其中歟夫治必上下給足風俗淳美外夷服而中國安底於雍熙泰和之盛斯朕志也何施何爲而可以臻此殆必有要道焉子大夫講習經濟之學久矣其參酌古今明著於篇朕將釆而用之

○致仕南京兵部尙書蕭維禎卒維禎江西廬陵縣人初名肇以字行宣徳庚戌進士授刑部主事正統初有旨汰冗官維禎在遣之尙書魏源奏畱之嘗錄囚直隸等處全活甚眾未幾升郎中又升大理寺丞扈駕北徵土木師潰維禎得間亡歸時潰卒多未復者有令過期不首罪之維禎言方今人心洶洶招徠之猶恐不至若反罪之是遏其歸路也從之是年冬升少卿明年進卿有尙寶丞楊壽箠死家奴刑部坐以死維禎曰殺奴而死則殺平人者何以加之遂得釋壬申加太子少保明年升都察院右都禦史英廟復辟調南京遂升南京刑部尙書已而調兵部參贊守備機務成化元年以病致仕至是卒賜祭葬如例謚文昭維禎精敏彊毅有才幹讀書通大略其掌憲度尢持重僚屬敬憚之參贊畱務鎭靜知大體爲時所稱

○壬子遣官奉冊寶行忻穆王謚禮

○癸丑南京大風雨太廟社稷壇孝陵木爲所壞者三十株

○上親閱舉人所對策賜吳﹤宀十見﹥等二百五十人進士及第出身有差

○甲寅賜進士宴於禮部命武靖侯趙輔待宴

○乙卯賜狀元吳寬朝服冠帶諸進士鈔各五錠

○復除四川布政司右參議袁芳於原任

○吏部右侍郎葉盛奏臣與鎭守狹西署都督白玉巡撫都禦史馬文升等官會議禦寇以守備爲本攻戰次之且以楡林以西虜入道路言之一則自寧寨入保安進入金湯川直抵鄜州一則自安邊定邊入環慶一則自寧夏花馬池興武營經鹽池髙橋萌城入固原自固原又分二路東則自黑水口入開城鎭原平涼府等處西則自海剌都入會寧靖寧等處而沿邊兵少力不能禦故虜每長驅深入胡可弗備蓋靖虜固原二衛官軍合諸處調至備冬官軍民壯僅八千人其間率多老弱能戰者馬軍僅二千步軍僅三千矧又分布海剌都西安州等處勢分力寡卒不得用鄜州𨿽有備冬官軍一千然俱缺馬可守而不可戰爲今之計擬於秋初調取甘涼莊浪蘭縣所擬軍馬至邊分守安定會寧靖寧俱臨鞏喉襟之地每畱騎步兵二千守之環慶乃虜嘗入鈔之處宜再調兵一千人狹西在城三衛並本衛馬步兵五千守之餘則俱令暫屯固原平涼探虜出沒隨宜調用或調赴安邊等營或分布萌城一帶其固原平涼水艸便利所屯軍馬俱令牧放俟九月初方給艸豆或有警則不在此限其保安縣去楡林不遠宜會總督官臨時定撥大同宣府調至官軍至彼設伏以遏虜寇之入且以甘涼莊浪並狹西固原靖虜論之馬凡萬有五千馬步軍約二萬二千滿八月當用糧六萬石自九月迄於明春二月當用艸二百七十萬束豆九萬石今環慶固原會寧靖寧諸處糧豆頗給而艸數尙少宜會總督軍餉官畫謀措辦兵食旣足或戰或守隨時處之若虜擁眾來侵我則通調各路軍馬相機防禦或彼眾我寡勢難輕敵我則堅壁淸野弗與浪戰俟彼剽掠而歸气盈心惰則設伏以邀其前縱兵以襲其後使彼大遭挫衄庶可遏其侵暴之志其在邊官軍俟虜深入我境宜相機設策分遣精兵搗其老營若有所得仍將軍馬分布要害以邀其歸是亦取勝之道若虜知我有備仍如往年近邊屯駐我則號令軍士分爲數路各裹餱糧乘夜而進彼有妻子頭畜卒遇我軍勢不敢敵乘勝急擊勢必成擒萬一虜寇懼我兵眾遠遁套內不肯渡河我則挑選死士重加賞勞使之迫近虜營舉火放溤�攵或陽爲搜套之勢或詐爲劫營之舉彼必心恐渡河而去剿賊方略恐不出此且境內靖寧會寧安定諸州縣以無墩臺傳報烽火虜寇至門民始知之宜如環慶事例督所在官司凡居民團聚之所俱修築小堡或據險崖穴�﹤卸﹣卩﹥及於要路設立墩臺遇警立報令拘收人畜入堡虜至旣無所得自然退歸官軍隨處得以追襲截殺安民籌策亦或在此且調動軍馬易而供�糧艸難狹西之民連歲轉輸罷敝已甚楡林東路車兩不通�難區畫非預爲撙節必致缺乏各堡見艸日給一束計其二十五束可足一月餘五束令折銀則半年之間可省艸一百五十餘萬庶軍民不至窮困又甘涼副總兵都督同知等官趙英馬儀魯鑑職位相等且去楡林二千餘里移文往返恐緩不及事必得總督總兵等官一人往來其地庶事體歸一不致頡頏而狹西都指揮僉事周敬指揮吳琮曾歷戰陣堪以領軍至若克敵制勝之道分合進止之機則在主將臨時應變非臣等所能預料也奏入上命兵部知之

○降萬全右衛指揮僉事曹翔左衛指揮僉事張顯各爲本衛副千戶坐虜寇入境守備不嚴故也

○命故狹西署都指揮僉事施云孫範襲祖原職西安左衛指揮同知

○丙辰狀元吳寬率諸進士上表謝恩○禮科給事中黃麟言國家舊制進士必辦事於六部都察院大理寺通政司然後從吏部選用正欲其徧觀政事識達治體以擴充其見聞初非謂觀禮樂錢谷之政者不必曉兵刑觀兵刑之政者不必知禮樂錢谷也夫何近年進士因內外兼除在刑部大理寺者則幹��免所司題稱諳曉刑名專於本衙門任用是不過徇用己私曲順人情而不知其啟奔競之端壞祖宗之成法也夫刑部大理寺官必欲拘原辦事之進士於本衙門任用然南京刑部大理寺之選惟依常例亦未聞其有用刑差錯者也乞命吏部今後進士悉炤甲第先後以次取選各衙門不得紊亂選法假公道以樹私恩詔下其章於吏部尙書姚夔等覆奏以爲洪武永樂間進士分撥諸司辦事半年吏部以次取選不分六部三法司隨缺任用至正統間始有歷刑問刑之例頃歲進士因內外選除不一以故多樂於問刑歷刑得除京職其授外任者遂生疑怨誠有如麟所言者宜仍舊例從之

○丁巳狀元吳寬率諸進士詣先師孔子廟行釋菜禮命張玄慶襲正一嗣教眞人玄慶元吉之子元吉旣宥死戍遣其族人光範者與玄慶爭襲事下有司勘議以玄慶倫序居長至是始承襲

○鎭守四川太監梅忠奏都指揮僉事馬云等督兵緝捕榮犍等縣彊賊至賴河賴壩賊皆奔遁又追至嘉定井研界上已暫首五級生擒五十六人第原劫榮昌縣賊未獲云等仍畱兵百五十人協土兵捕之事下兵部以爲賊黨未盡請移文忠等迹捕從之

○庚申授第一甲進士吳寬爲翰林院修撰劉震李仁傑爲編修分送第二甲第三甲進士邵賢等於各衙門辦事

○沁水安惠王長子銓鐕奏王薨之後祿米停支請仍給賜許之賜晉府故鎭國將軍鐘鑞夫人白氏食米歲五十石

○吏部右侍郎葉盛及總督軍務右都禦史王越延綏巡撫右副都禦史餘子俊等會奏以爲往年虜寇或在遼東宣府大同或在寧夏莊浪甘肅去來不常爲患不久景泰初始犯延慶然其部落猶少不敢深入天順間阿羅出進入河套不時出沒尙不敢迫近居民至成化初以來毛裏孩之眾乃敢深入搶掠攻圍墩堡蓋以先年虜我漢人以殺戮恐之使引而入境久畱河套故今日賊首孛羅合癿加思蘭相繼爲患卒不可除臣等謹以增兵守險可責近效可保久安之事上聞一延綏沿邊地方自正統初創築楡林城等營堡二十有三於其北二三十里之外築瞭望墩臺南二三十里之內植軍民種田界石凡虜入寇必至界石內方有居人乃肆搶掠後以守土職官私役官軍招引逃民於界石外墾田營利因而召寇七年六月內因總兵巡撫官之議乃依界石一帶山勢隨其曲折鏟削如城髙二丈五尺川口左右俱築大墩調軍防守以爲一營永逸之計然未嘗擬奏借役民夫而守備城堡客兵多不過千人不可供役乞敕所司申戒總兵巡撫等官嚴加禁約自後敢有仍於界石之外私役軍民種田召寇者官必降調逃民卽彼充伍仍乞念修築邊墻之利量起山西民一萬狹西民二萬於聲息稍寧之時聽延綏會官移文二布政司各選委堂上官於每年三月八日各一興工修築二三年間必致就緒此誠不戰而屈人兵之計也一延綏西路舊守土門大兔鶻等堡並未守鐵鞭鎖圪塔五穀黑城子銀州關等城俱宋時防守夏人所築山勢最險水泉甚便近年以來棄土門等堡乃守懷遠威武等堡旣無險可據又取水太遠宜將今守懷遠等堡官軍仍守土門等堡其鐵鞭等城亦宜漸爲修補及於銀州關隔河總要之處添築一堡積貯糧艸量撥守邊額內官軍於鐵鞭等城操守以爲官軍截殺駐札之所仍將內地魚河堡官軍移守添築新堡又米脂以北直抵楡林乃順川大路糧運往來居民商旅必經之地亦宜令本地軍衛有司量其遠近添築小堡以備警急一成化二年以延綏官軍數少敕監察禦史李綱至延慶二府選取壯丁五千名爲土兵相兼操守有功一體升賞尋以都禦史項忠言土兵爲邊方頭目科害乃令每年九月朔各於延安綏徳慶陽三處操練次年三月朔罷之遇有警調則不拘時月近都禦史馬文升奏欲將慶陽土兵掣回本境防禦而撫寧侯朱永等又奏欲如大同土兵例常年九月朔俱赴楡林城操練事久未決今邊方有事宜如永所奏施行內地果欲防禦則更爲僉選方合增兵初意有益邊備事下兵部尙書白圭等覆奏詔從其議惟修築邊墻其令本地官軍以漸整理不須借役於民

○兵部奏京營輪操官軍陳州等衛所千戶沈英等二千四十人當去年秋班迄今不至請行各處巡按禦史按名催督至京治罪罰操如例詔可令禦史逮問限責諸隊長管領赴京

○南京三法司與錦衣衛奏會審囚犯有問擬斬罪者六人皆情可矜疑命免死謫戍以星變修省故也

○辛酉命兵部左侍郎李震大理寺左寺丞汪霖翰林院侍講徐瓊淸理軍職貼黃

○命遷葬遼肅王並妃杜氏以世子豪墭言舊墳地太髙故也

○壬戌授翰林院庶吉士林瀚爲編修

○實授知縣嚴萱王瓚郭經簡嘉誥任英爲南京監察禦史

○吏部右侍郎葉盛奏臣與總督軍務右都禦史王越等議延綏邊境與河套相對東西中三路共二十堡約遠一千五百餘里舊無邊備且河套寬漫便於駐牧故虜連年不去今本境馬步官軍捨余僅一萬二千內馬隊精彊者僅滿七千其餘次等僅可分守墩堡不足調遣故遞年調取大同宣府山西官軍一萬三千往來隨便進止去冬虜來侵犯累爲所拒不得深入遂往鈔寧夏而其守將不出致虜入境得利延至今春又不渡河而去若調軍選將分路入套固安邊之計但套中地境動經數千百里沙深水少軍行日不過四五十里往返必踰月計惟調集官軍必至一二十萬所需糧料供運之人不下數十萬事體重大未敢定擬若以原調與兵部今擬並本境官軍通爲籌算各就近分守要害酌量虜情來卽拒殺去不窮追俾進無所得退無所恃勢旣困迫必將圖歸此𨿽爲守之長策亦戰之權宜也今擬於東路淸水孤山鎭羌柏林中路平夷懷遠威武西路淸平龍州鎭靖靖邊十一堡各撥騎兵一千守之東路神木縣髙家堡西路安邊營各撥騎兵三千守之中路雙山波羅西路寧塞定邊各撥騎兵二千守之中路楡林城撥騎兵五千守之東路令遊擊將軍王璽蔡瑄與延綏參將神英西路令都督僉事徐恕都指揮王瑄孫鉞中路令許寧範瑾統領屯駐其寧夏官軍數餘三萬本境虜可入路惟花馬池興武營髙橋三處不過二百餘里宜令總兵等官會選各城騎兵及遊擊將軍祝雄見領堪戰者共九千人卽令副總兵林盛分領三千於髙橋屯駐祝雄分領三千於興武營屯駐參將羅敬連所部轎領三千於花馬池屯駐又慮各官如前怠忽宜令京營把總都指揮白玉康永吳瓚協濟操習剿殺今次擬調甘州等處官軍一萬六千宜令副總兵趙英等領六千五百人赴安邊至髙橋一帶屯駐副總兵馬儀等領九千五百人及選輳靖虜參將周海所部官軍共二千五百人量於固原慶陽環縣西安州等處屯駐添部軍馬旣眾乃擬於七月請命監督總兵官統領原擬京營馬軍往與王越通行調度戰守而京營與大同宣府步軍勢難追擊虜騎兼以沿途徒步艱辛楡林各堡狹小無以屯聚今宜停止又虜馬羸瘦本境官兵可以截殺原調大同宣府山西等處官兵宜如兵部原擬暫放休息俟六月上旬則先調取馬儀徐恕等官軍至彼防守其餘以漸調發或警報異常乃不拘時月然軍馬𨿽已分布遇警則畱行無定必豫積供餉庶乎綏急有濟又糧料措辦稍易艸束轉輸尢難今所議定延綏大同宣府山西正從馬凡三萬九千六百六十有奇自六月迄於二月實用艸一千七十一萬九千甘州狹西靖虜寧夏正從馬凡三萬五千八百三十有奇自六月迄於二月實用艸九百六十七萬四千九百今延綏一帶邊倉見糧約可支本境一年餘二月之費豆可支八月艸可支五月若用京營官軍正從馬則所須糧艸尢多宜通行總督糧餉官急爲措運外延綏有柳樹會土門子塞門大兔鶻白落城保安鐵鞭川寧夏有山城萌城小鹽池俱虜出沒要路軍馬所必經各有舊堡今亦宜量爲措辦芻粟以便屯駐以將領言之大同宣府延綏寧夏狹西等處若遊擊參將等官範瑾孫鉞等亦俱歷戰陣堪以委任其餘沈煜林盛張翊羅敬等先以擁兵不出行勘未報而各處把總都指揮等官大同則緱謙李鎬宣府則周賢王祥延綏則陳輝嶽嵩等俱堪領軍事下兵部尙書白圭等覆奏以爲禦戎之道守備爲上攻戰次之盛等所言固持重之良策但延綏二十三堡已餘一千五百里而寧夏所屬花馬池直抵髙橋又可四五百里今各堡人馬分地而守供給倍常使虜知我兵勢之分轉輸之苦俾奧魯遠處河套而以精騎時出剽掠因糧於我至春不去則大同宣府甘涼等處客兵經年調發累歲戍守師老糧費軍罷民敝況所積糧艸有限以七八萬之眾駐師坐食儻有不給必須徵發意外之患在所當慮宜俟盛越至京之日仍以所奏事情會官議處所須糧艸宜行戶部處之沈煜等失機之罪俟越等勘報至日處置詔可

○命故狹西署都指揮僉事朱政子鼎襲爲西安左衛指揮使

○兵部右侍郎陳宜卒宜字公宜江西泰和縣人正統壬戌進士授工科給事中升應天府丞雲南左布政使進都察院右副都禦史巡撫貴州屬四川大壩蠻反偕總兵官率本道兵徵討所向克捷升兵部右侍郎奉敕偏頭關提督防冬聞母喪奔歸道病次濟寧卒年六十訃聞賜祭葬如例宜爲人和厚周密不作意近名然亦未嘗僨事論者謂宜𨿽無大建明然亦不失職云

○癸亥朝鮮國王李娎遣陪臣成任等來朝貢馬及方物賜宴並金織衣彩叚等物有差

○甲子賜遼府松滋王豪垔第六子名恩錤

○南京刑科給事中兪俊言三事一乞敕南京守備官選都指揮一人於安慶九江往來提督巡江安慶軍士操備南京者宜遣回本衛操守仍令守備儀眞署都指揮都勝兼督揚州一乞將淮安淸江浦常盈倉增築城堡以防不測一乞禁漕運官員借貸權貴銀物因爲結納逼勒陪償致耗糧米及交兌受賂賣放軍役私帶物貨及收糧官多加羨米堆曬官地索取佃錢諸獘而支運余米宜量加以備折耗其參將袁佑力小任重宜行罷黜別選能者代之事下兵部戶部覆議以爲南畿兵務宜如所擬淮安城堡方值災荒未宜重擾宜下府州縣增築倉墻置立更鋪仍敕淮安等衛量撥軍余與倉夫火甲分番巡守漕運諸獘宜申明禁約惟支運加耗舊例所無及參將進退亦難輕議議上詔俱從之

○命河南都指揮僉事薛鐸子隆代爲彰徳衛指揮使府軍前衛帶俸都指揮僉事穆寗貴子源代爲本衛指揮僉事故萬全都指揮使何楫子銘襲爲懷安衛指揮使

○乙丑廣西鎭安等府並泗城等州遣目岑總等雲南老撾軍民宣慰使司遣頭目猛奴等各來朝貢馬及方物賜彩叚等物有差

○丙寅卯時日暈生左右珥及承气俱赤黃色鮮明申時漸散

○寧晉伯劉聚奏乞封謚故叔禦馬監太監劉永誠並乞祠堂賜額事下禮部言無封謚內臣事體惟故司禮監太監王振祠堂蒙英宗賜額旌忠今永誠所乞未敢擅擬有旨賜祠額曰褒功仍命內閣議擬封謚大學士彭時等言王振輔翼英宗年久又死國事英宗復位非不欲重加褒卹因無舊例止賜祠額今劉永誠得照例賜額已爲過矣若又加封謚出於王振之上則輕重不倫人心不服將來守邊等項如永誠者將紛然比例陳乞變祖宗之法必自此始況今多事之際正宜恪守成憲以慰人心不可輕易更攺致生外議於是事寢不行

大明憲宗純皇帝實錄卷之一百二終

明憲宗純皇帝實錄卷之一百三

成化八年夏四月丁卯朔享太廟

○遣內官祭司竈之神

○己巳府軍前衛指揮同知黃瑛於延綏陣亡命其侄欽襲升指揮使

○增築大同沿邊諸堡巡撫右都禦史林聰言大同右衛及威遠衛地臨邊境胡寇出沒不常而城堡隔遠一有警急住牧者無所於避傳報者卒不能致臣以爲右衛城以南至地名蒲州營約三十餘里可築堡一接連威遠自威遠以南至地名碾子頭約四十餘里可築堡一接連旱井堡自旱井堡以南至地名酸剌林亦四十餘里可築堡一接連朔州乞移文總鎭諸官俟邊墻訖工之日量役軍士築之仍摘軍防守爲便從之

○庚午遣中都畱守司署正畱守徐顯隆祭皇陵並后土之神以修陵畢工也

○升河南右布政使郭紀爲江西左布政使

○辛未中軍帶俸右都督王鎭奏乞軍伴隨從兵部言事非著令特命以十五人與之

○分守燕河營等處右參將都督僉事李銘奏所守關營操守官軍多逃亡老弱者乞行巡關禦史更爲選補從之

○壬申升浙江按察司副使朱紳爲本司按察使

○鎭守延綏署都督僉事許寧奏延綏諸營堡守兵有僅及一千者有僅及八九伯者近歲增設遊擊將軍蔡瑄又選三千人爲遊兵而參將錢亮又爲虜所圍失兵六百有奇失馬一千五百六十有奇兵力愈少虜來無以爲禦乞退瑄所領遊兵還守原堡而瑄則令與副總兵徐恕遊擊將軍範瑾分理大同防秋戍兵萬人則本境兵力不分而大同客兵又有所統事下兵部請移文寧等熟議如虜警稍息卽退瑄所領遊兵二千五百令暫還各堡操守有警仍聽瑄調集而大同戍兵臨期須人分領則更爲奏請處盡報可

○夜有流星大如盞赤色光燭地自軒轅正西行至近濁

○癸酉京畿自二月至於是月不雨大風竟日運河水涸遣太傅會昌侯孫繼宗武靖侯趙輔襄城侯李瑾祭天地社稷山川復分遣兩京侍郎王恕副都禦史翁世資僉都禦史張鵬太常寺少卿兪欽祭告淮瀆東海並淮揚山川之神

○以湖廣按察使張綱爲都察院左僉都禦史

○復設狹西同官縣稅課局

○整飭狹西洮河兵備按察司副使吳﹤王巳﹥奏岷州衛城守士卒僅三百五十人而衛有大崇教寺舊乃分卒五十人守之比寺之殿廡毀於火者過半而守卒如故虛費糧賞乞量畱十人余令悉還本衛城守從之

○命守備西寧都指揮同知孫鑑協同右副總兵趙英分守涼州

○福建龍溪縣民二十九人泛海通番官軍追之拒捕爲風破其舟浮水登陸被獲下獄多庾死伏誅者十四十

○甲戌整飭狹西洮河兵備按察司副使吳﹤王已﹥奏岷州衛百戶徐貴劉璽怠於巡哨番賊入寨虜殺人畜請治其罪事下兵部議行巡按禦史卽彼逮問因劾﹤王已﹥及守備都指揮僉事後泰提督不嚴亦宜並治上宥泰﹤王已﹥餘如所擬

○乙亥命南京兵部右侍郎馬顯巡視淮揚等處吏部奏淮揚鳳陽諸府水旱相仍人多死徙且河道枯涸糧運稽滯𨿽有都禦史張鵬總督漕運兼理巡撫恐不能徧歷州縣乞令鵬專理漕事而別選一員巡視江北諸州縣故有是命

○丙子是月初四日申時雷始發聲欽天監官失於占奏上命中官責令自陳監副田蓁言由當直靈臺郎劉瓚之誤遂皆服罪上曰爾等職居占侯不盡心所事法當逮問今旣服罪姑宥之瓚杖二十

○丁丑賜鄭王祁鍈第五子名見潙郤陽惠恭王公鏜第七子名誠溧永寧王子惕弟鎭國將軍子﹤土充﹥第二子名同鍓第三子名同鏼封丘王子封�土弟鎭國將軍子土�武長子名同鐩胙城王子壉弟鎭國將軍子土�究嫡弟名子垀

○命故崇信伯費釗子淮襲爵歲祿一千石本色四百石折色六百石

○南京都察院右副都禦史羅箎以災異乞致仕許之

○戊寅賞總兵參贊等官朱永王越等八員並官軍六千六員名彩叚銀絹有差以延綏等處殺賊功也越等已特賜至是兵部擬上賞格命仍賜之

○巡撫遼東右副都禦史彭誼奏初遼海義州寧遠等衛所以設備未周分調海蓋等衛官軍置衛防守然其餘丁遺畱原衛散處兩無管束又各衛軍人有老疾不告淸勾以圖規避者有隱匿隨營人丁而不行報冊者故軍伍日耗邊備空虛乞差官專理以革其獘事下兵部議移文諭誼令督山東分守分巡官如所奏淸理之凡例應發遣及勾補者如例處之其衛所作獘官吏聽參奏處治報可

○復狹西行都司署都指揮使劉剛職先是巡按禦史侯英奏剛酷暴兵部請罷之至是剛自陳久任無過年力未衰頗知邊情緩急道路險易意規復職尙書白圭等乃移文鎭守甘肅太監顏義等勘之義等皆言其性實酷虐然爲人驍勇通練甘涼偏裨罕出其右猶可任用上以剛旣材有可用命復職仍於本司帶俸聽調殺賊

○命故狹西都指揮僉事侯綱弟紀襲其原職慶陽衛指揮使

○己卯遣懷寧侯孫輔恭順侯吳鑑武安侯鄭宏慶雲伯周壽淸平伯吳璽靖遠伯王添安順伯薛珤宣城伯衛潁爲正使尙寶司丞李璋刑科給事中楊理禮科給事中唐章工科給事中劉昂吏科右給事中徐英吏部郎中倪輔戶部郎中文志貞兵部郎中姚壁爲副使持節冊封蜀懷王庶弟通江王申鑿爲蜀王慶康王第六子邃土�兌爲丰林王代府宣寧靖莊王長子仕嬴爲宣寧王晉府臨泉悼昭王長子奇湒爲臨泉王方山莊憲王庶長子鎭國將軍鐘鋌爲方山王靖江王府桂林右衛千戶林榮妹爲靖江王規裕妃周府汝陽安憲王長子同銍爲汝陽王夫人梁氏進爲汝陽王妃楚府永安莊惠王長孫榮澹爲永安王夫人孫氏進爲永安王妃岷府江川王音土�殳夫人劉氏進爲江川王妃

○命狹西都指揮僉事楊威子和代父原職涼州衛指揮使

○初狹西洮州衛指揮使陳欽奏生番星吉癿等累犯邊今入貢將還請治其罪事下巡撫都禦史陳價會問罪應斬遂拘錮岷州衛獄中旣而鎭守狹西太監劉祥等累奏吉星癿等𨿽出沒剽掠未嘗敢抗官兵況遠夷向化入貢亦可比劫盜自歸之律宜釋之使還以弭邊患兵部先已議令祥等審處之事久未報至是星吉癿及熟番板的宗等五人越獄遁去祥等因劾岷州衛指揮葉森等守護不嚴而守備都指揮後泰亦失於防範請治其罪兵部議從之又慮賊懷疑懼復謀寇擾請移文諭祥遣人至其本簇曉以恩威利害及寬釋初意上從之而貸泰不治

○庚辰吏部右侍郎葉盛奏臣與寧夏巡撫右僉都禦史徐廷章等議謂寧夏在城並中衛二路懸在河西近年虜情稍息而今日邊警盡在河東境內蓋河東𨿽名爲一路勢亦三分其接河套沿邊有興武花馬池二營實與延綏定邊等營相接其中髙橋迆南一帶直抵萌城與環慶相接其西韋州鳴沙州等處則與靖虜固原相接地方散漫綿亙千里虜騎出沒不常爲今之計惟在愼選驍將多調精兵分屯要地據險設伏以逸待勞庶能有濟今稽核三路原設守城馬步官軍人等差遣逃亡之外見存馬軍僅六千八百三十有奇步軍僅一萬一千八百二十有奇而其疲老之數僅可守哨令所閱精銳馬步共萬人宜令遊擊將軍祝雄領馬軍三千專在興武營兼援花馬池定邊等處令副總兵林盛領馬軍二千步軍三千與寧夏見有兵火戰車三百兩往守花馬池等處令指揮仇理領馬步各五百往守韋州城指揮劉忠領馬步各五百與莊浪調至署都督同知魯鑑軍馬三千往守髙橋兼援興武大沙井等處俱令兼同本境守兵剿賊而寧夏接連環縣地方髙橋迆南一帶曠野通賊之所如石溝小鹽池萌城三處最爲要害宜三分涼州調至馬軍三千人守備其地而令右副總兵趙英往來調度凡分布軍馬當無警之時俱令自備芻牧有警則相機戰擊自可遏其�氵�大�入或不可遏則宜領兵固守養威蓄銳俟其歸之事久未報至糧艸爲先今本邊三路糧艸豆亦多寡不同皆在河劾岷州衛各城緩急而非今日濟急之資惟河東花馬池興武髙範請治害之所舊積糧艸以連年兵費爲之一空今漸措積其地�人夏九十餘里止隔黃河倘有不足亦可供餉必不至於乏絕惟迆南起大沙井迄於萌城糧艸有應措置者宜行總督軍餉官處之若邊方保障惟特烽堠城堡今花馬池營墩臺烽火必歷興武髙橋接舉轉至萌城不下六七百里比及火至虜已旋返必須增築墩臺直接花馬池烽火則人可堤備又髙橋大沙井石溝小鹽池萌城一帶墩臺卑小曠野平漫一遇有警路皆梗塞今於髙捷之所攺築墩臺十有一於地名隰寧鋪增築堡一以備秋冬之警其餘則俟警報稍寧之日量路遠近添築完備庶居民有所保障軍馬有所屯聚至於將領能否則遊擊將軍都督同知範瑾分守莊浪署都督同知魯鑑俱久任邊方累經戰陣而寧夏總兵官修武伯沈煜體貌肥大不便馳驟委任之際須當其才奏入上命所司知之

○夜月犯房宿北第二星

○辛巳夜月食免明日朝

○壬午仁祖淳皇帝忌辰奉先殿行祭禮

○癸未命吏部右侍郎葉盛還京以會議邊務畢也

○調淮安府同知李恆於黃州府巡撫都禦史吳琛言恆先知黃州之黃陂縣守法奉公刑淸訟簡招集流亡禁捕賊盜旣去而民思之黃州同知沈璧歷任尙淺民心未孚可與恆兩易之上從其議

○命詹事府詹事兼翰林院侍講學士李泰復任泰以伯父司禮監太監永昌爲父故不爲所生母終喪而止乞假襄葬事至是去三月餘還朝時論少之

○乙酉復除雲南右布政使胡淵於河南

○運太倉銀二十萬兩於狹西山西等處以給軍需從戶部侍郎陳俊奏也○太傅會昌侯孫繼宗奏畱中都領班指揮同知李昭仍管領京操軍士先是兵部以署畱守徐顯隆奏中都缺人防守已擬畱鳳陽等九衛所京操次撥軍士三千五百有奇守禦本境令昭還衛管領至是繼宗言昭所領共一萬二千一百有奇其出中都者僅四之一今鳳陽等衛者旣令昭還領則其所遺尙有九千餘人無可代領者乞畱昭仍於京營把總管操而鳳陽畱守軍士卽令顯隆兼督爲便事下兵部覆奏從之

○上諭三法司曰在京在外衙門見監問罪囚中間恐有冤抑兩京命司禮監太監黃髙南京司禮監左少監宋文毅同三法司堂上官逐一審錄在外差官會所在巡按禦史並三司官一體審錄之死罪情可矜疑者奏請徒流以下減等處治

○丙戌兵科都給事中梁璟等言頃者荊襄盜起皇上命右都禦史項忠往總軍務詔旨諄諄諭令罔及非辜其後賊首王彪旣已就擒盜亦漸息宜令附籍者聽其生業未附籍者斟酌驅遣劫掠者乃行擒剿而忠偏聽檢討張﹤宀十見﹥禦史劉潔總兵李震等貪利要功所過州縣旣遣捕無籍及爲盜者而見在附籍者不論久近亦槪逐之如房縣編戶初不過四里自永樂以來仕宦僑居流移附籍者增至四十餘里各安生業而忠等逐之十不存一其餘州縣率皆類此又縱兵驅逼略無紀律以致冤聲震天肝腦塗地比之夷狄侵擾慘酷過之朝廷殺一死罪覆奏者三恐其冤也今濫及非辜不啻千萬非止一夫一婦邇者彗出旱傷未必非忠等所致且﹤宀十見﹥以姦邪小人簡侍親藩不能安分惟便身圖搖尾乞憐自炫撫治流民之策潔貪禁素著一善無聞爲忠所誘且其歸時以所獲人口財物枉道送家及在葉縣寄收男女三四十口而所帶子女財物尢多議者紛紛欲食其肉然後爲快伏願陛下察之眾論斷自聖心正忠等濫殺之罪以釋神人之怒以紓萬姓之冤上曰荊襄流民爲患中外人情皆以爲慮今忠等奉命祛除已畢若等乃如此破壞之究厥所言出於偏見不聽

○丁亥命刑部郎中劉秩金文伍希淵周鼐馮俊劉恕員外郎武淸徐演許盛周重大理寺正劉瀚王軾寺副王進魏政十四員分往南北直隸並浙江等處會所在巡按禦史及三司官審錄罪囚各賜敕遣之敕曰刑獄重事也一夫有冤或召災沴是以古先帝王恆致謹焉朕爲天下生民主仰體上天好生之心每於刑獄加﹤宀十見﹥卹矣尙慮愚民無知抵冒者多而法吏用心不同失入故入者在處不少中間冤抑豈能盡無除兩京見監問罪囚已命內臣公同三法司審錄外今特命爾等分往兩直隸及十三布政司審錄見監罪囚其在直隸者會同巡按監察禦史將各府州縣衛所審錄其在三司者會同巡按禦史並三司官審錄在外府州縣衛所者與禦史按察司分巡官親詣各處審錄其死罪情眞罪當者照例監候聽決其有情可矜罪可疑事無證佐可結正者一一具奏處置徒流以下減等發落毋令淹滯若禦史別有公務相離地遠爾只督同所在有司從公審錄不須久候審問之際尢須詳察言詞旁詢知證而斷之以理母惑於浮言毋拘於成案毋偏信原問及原保結官吏飾非沮撓務得實情以全民命其故入等罪俱不追究敢有偏執違拗者聽爾指實參奏爾受玆委任務持廉秉公明以決之恕以行之斯稱朕好生之意如或詢察不明處斷失當有負任使罪亦不可逭矣爾其欽哉

○福建三司官奏琉球國夷人先因進貢潛居內池遂成家業年久不還本國者乞盡遣之事下禮部集議如其人曾承戶部勘合許令入籍者仍舊餘如所奏從之

○宣府龍門守禦千戶所火焚官艸五十七萬四百五十餘束有司獲縱火者以聞刑部請遣官會巡按禦史逮守備經收看守等官治罪並鞫縱火者得實卽斬以徇籍其家貲以抵艸數不足則於經收看守等官取之仍榜示各邊倉場永爲懲戒詔可

○戊子仁祖淳皇后忌辰奉先殿行祭禮

○調兵部武庫司郎中徐貫於職方司尙書白圭言職方機務繁重貫舊曆官是司練達事體故也

○增給秦府食鹽歲十引從秦王公錫請也

○移置襄陽府漢江驛於府城西

○己丑六科缺都左右給事中八員吏部請簡命以補命姑置之

○庚寅協同鎭守甘肅副總兵馬儀奏所閱甘州聽調官軍八千員名各止正馬一匹欲如大同宣府例將所遺未閱馬每三人給一以爲馱馬又臨陣督軍必賴旗牌乞各給其二又言馬軍貧困欲如舊例賞以本處庫銀人一兩事下兵部議俱從之

○辛卯釋刑部都察院死罪囚馮玉等五十五人充邊軍審錄其情可矜疑也

○壬辰召鎭守寧夏修武伯沈煜還京命遊擊將軍都督同知範瑾佩徵西將軍印充總兵官鎭守寧夏

○癸巳賜百官扇

○兵部尙書白圭奏右都禦史項忠所上荊襄功次文冊與總兵官李震所報名數前後不同震等先次旣生擒五萬九千四百十七人而編伍隨住者五萬九千三十五人獻俘拘問者三百八十二人又斬首者一千三百九十人今冊內乃報生擒五千二百一十六斬首一百九十捷音條下視奏內又多首從賊級一千四百四十一人又都禦史楊璇先奏潼關南陽等處官兵人等前後擒斬賊首王彪楊俊小王洪等首級凡九十餘人今冊內僅開內鄕縣民壯馬云生擒一人百戶孫廣生擒三人張海王海等初非云廣等原獲姓名而廣等所擒斬小王洪等賊級不知何人功次以致廣等有言又生擒數內張全等三十三人原作謀逆比法司審鞫情皆可矜又所報被創軍士十有五人而陣亡者十有八人使賊果聚以抗官兵則損傷之數豈止於此又豈有陣亡者反多於被傷之理耶以此推之有可疑者矧今西北邊方與兩廣頻年用兵官軍出於萬死始獲升賞若槪以此輩爲功實於人心不愜請移文巡按河南狹西湖廣禦史審核前後擒斬之數可作論功升賞與否庶恩典不濫奏入有旨不須再勘第如忠震奏報功冊定擬升賞論者謂兵部所議良是而朝廷堅意不從必有主之者但未究其實云

○甲午命海寧伯董興掌中軍都督府事

○賜周府故鎭國將軍子坷家眷食米歲五十石從周王子埅請也

○賜淸修翊善大國師怕思巴領巴藏卜等誥敕

○戶部奏山東布政司額運秋糧四萬石於河間府今過期不及十一以致軍士缺食宜逮治所司官吏並停其俸上宥之令責取招狀趣完所欠糧如數

○鎭守甘肅太監顏義等奏錦衣衛帶俸指揮使李俊故甘肅副總兵榮子也生長邊陲諳曉兵務乞量加署職銓注狹西行都司管操聽調事下兵部言宜令俊赴甘肅總兵官焦壽所聽調殺賊須有功則升之報可

○鎭守延綏總兵官許寧等奏四月以來虜累入安邊營等處剽掠人畜其近邊者又云欲入貢萬一舉眾突入則我軍數少難以禦之比者總督軍務都禦史王越等議令兵部擬調宣府大同甘涼莊浪蘭縣軍馬並罷遣宣府大同山西休息戍兵俱限六月初旬至此防守恐緩不及事乞令所司熟議馳諭甘涼宣府等處軍馬各以五月至蘭縣朔州偏頭關屯駐以備警急事下兵部議以爲可從遂移文馳諭大同宣府並甘涼等處鎭守等官令趣副總兵都督馬儀趙英並都督魯鑑都指揮姜盛統所閱軍馬以五月上旬馳往固原平涼慶陽就糧屯駐時大同副總兵徐恕以罪被逮乃敕宣府遊擊將軍孫鉞代充副總兵與宣府副總兵黃瑄各統所閱軍馬以五月中旬馳往朔州偏頭關等處屯駐而大同宣府山西等處戍兵則如舊議至六月初始行詔可

○乙未調光祿寺卿劉璉爲遼東苑馬寺卿少卿陳鉞爲江西吉安府同知王儼爲浙江處州府同知先是鉞言欲減省本寺浮費有旨詰責璉等何不同奏皆自陳伏罪得宥踰數月璉以疾在告鉞復自言抽分酒麯變賣酒糟二事於是璉偕儼等以違詔奏鉞鉞亦訐奏之俱下刑部獄鞫治旣而所奏語各有不實皆贖徒還職刑部以聞並請逮寺丞郭良等詔璉鉞儼免贖罪送吏部調用良等宥之

○丙申定襄伯郭登卒登字元等武定侯英之孫洪熙初以勛戚子第召見授勛衛正統中隨徵麓川有功升錦衣衛指揮僉事後以薦升署都指揮僉事己巳秋扈從北徵卽軍中超拜都督僉事副廣寧伯劉安守大同尋轉同知充副總兵未幾充總兵官鎭守其地景泰初進右都督奏﹤鋶﹣釒﹥謂虜𨿽已退不可無備因條上用兵之法十餘事詔頒示諸將語在英廟實錄中嘗行邊諜報虜自順聖川來軍於沙窩爲營十二或欲退避登不可亟揮兵進身親督戰我軍鼓噪從之虜敗走追奔四十里至栲栳山復戰敗之捷聞降敕獎諭進爵定襄伯是役也以八百騎破虜數千時論偉之賜誥券封奉天翊衛宣力武臣特進榮祿大夫柱國食祿一千二十石子孫世襲尋以疾召還天順初命掌南京中軍都督府事未幾回京爲言者所劾論斬降都督僉事甘肅立功上卽位詔復伯爵充總兵官鎭守甘肅居數月用薦召還掌中府事總神機營兼提督十二營諸軍事屢以疾辭不許至是卒上震悼輟朝一日追封定襄侯謚忠武賜祭葬登儀觀魁偉髯垂過腹聲若洪鐘其爲將料敵制勝智勇過人初守大同時虜奉聖駕至城外揚言欲登啟門以迎登曰虜情譎詐不可信卒不啟門故英廟復辟欲殺登登首上﹤鋶﹣釒﹥言八事及請用石亨楊善張軏袁彬等多迎合之意蓋有所爲而然也然當國勢危疑之際人心搖動而能鎭以大義議者不以爲非登博聞彊記善議論好談兵多知國家典故所作詩音響類唐文有奇思作字遒勁尢工艸書至於音律繪畫及他技巧之事皆曲盡其妙功臣子孫中罕有其比但局量狹隘挾術尙權臨事多所避就孝莊山陵之議百官跽哭懇請登與會昌侯孫繼宗獨先出避之故議者謂其气髙志大而心頗不純云

明憲宗純皇帝實錄卷之一百三

明憲宗純皇帝實錄卷之一百四

成化八年五月丁酉朔

○戊戌升山西布政司左參政周騤爲光祿寺卿監察禦史艾福及光祿寺丞秦﹤王已﹥爲少卿

○總督漕運兼巡撫淮揚左僉都禦史張鵬奏請給僧道空名度牒一萬道鬻米濟荒禮部尙書鄒干言成化二年已度僧道一十三萬有奇今未及十年不宜更啟其端上曰僧道給度不宜太濫且鬻米之數所得幾何而所損於國者多矣其在官吏監生尙不可以爲常況此輩乎其勿許

○庚子斬虜寇脫脫卜欒等十三人於市脫脫卜欒等寇邊爲官軍所獲法司坐以謀反當淩遲處死審錄者言夷狄與中國所犯不同詔斬之

○釋死罪囚開原保等七人充廣西邊衛軍原保等皆建州衛女直都指揮等官先坐董山等謀反罪系獄四年多瘐死者至是因審錄以聞乃有是命

○辛丑敕巡視順天等府右副都禦史楊璇兼理山海居庸關等處邊務先是巡撫都禦史閻本致仕兵部請會舉代者有旨姑已之至是巡按監察禦史翟庭蕙言山海等關不可無重臣經略故以命璇

○壬寅命奮武營把總署都指揮同知盧茂守備靈州地方

○癸卯太監黃賜傳旨騰驤等衛副千戶武海韓能左進福丘茂張順黎福試百戶劉剛錦衣衛百戶施良地兒俱令世襲武驤衛勇士陳逮程羊和閻順各升本衛試百戶俱令帶俸

○左春坊左諭徳王一夔乞復姓謝氏從之

○命故廣西都指揮僉事林聰子時襲父原職建陽衛指揮使萬全都指揮同知陳勇子長壽襲父原職宣府左衛指揮使貴州都指揮僉事王聚子溱代其職淸平衛指揮使山東都指揮僉事陳顒子輔代其原職東昌衛指揮使

○甲辰復陳鉞爲光祿寺少卿鉞旣調未行廚役人等累奏請畱之吏部尙書姚夔言光祿寺職掌應辦供奉鉞每欲節省淸理以除姦獘無非上爲國家下爲小民如畱復任亦足以慰眾情詔可

○南京守備成國公朱儀會兵部尙書程信等以星變奉詔上言時政一內官等監於龍江江瓦屑壩抽分局取竹木等料二十三萬八千有奇經今五載所運未及三分之一又需紅土五百萬斤於和州及江浦六合二縣河涸民艱起運爲難南京光祿寺歲收湖廣等處天鵝鶿﹤老鳥﹥歲歉民貧買辦不及宜悉停止以蘇軍民之困一南京瀕江屯田爲潮水所淹沒屯軍無以供稅而逃乃責於見在之卒宜爲蠲除近例屯糧歲終不完罰衛所僉書官俸有二三年者今罰宜止一年掌印者則罰其半庶責任有歸輕重不爽一南京都稅宣課稅課等司及五城兵馬司課程門攤錢鈔兼收後依舊例收鈔民甚便之惟龍江宣課司龍潭太平門等稅課司批驗茶引所上新河等九關應天府河泊所仍兼收錢鈔今亦宜收鈔其船料鈔每百料計鈔一十五貫今宜減五貫爲便上新河鈔關乃宣徳間所設以致商舟避稅去泊江口每有風濤之厄非國初開通上中下三新河以便客商之意宜革去之一南京諸司食鹽共一千一百餘引各遣官吏赴兩淮鹽場支給往往挾勢多支轉販牟利踰年不至今儀眞批驗所有已掣餘鹽動經萬計宜令諸司每歲三月間就彼關支一南京各衛快船修造物料近例以十分爲率官給六分駕船軍自備四分各衛所官緣此爲姦利經年不完今宜依舊例於龍江提舉司成造以十年爲則壞者官給物料未及十年者令自修之又馬快船本爲進貢而設近年以載馬槽板枋不急之物沿途騷擾今宜止載上供器服薦新品味其馬槽等物在京各廠自有木料宜就彼造之一龍江瓦屑壩二抽分局大使副使各二員每月輪差內官內使四員同禦史主事抽分官多事擾今後內外監視官止各差一員不支廩��土乂�其二局每年抽分木料等物宜令監督官會盤見數以待支給其收支簿書宜依光祿寺例送南京都察院按季照刷一南京工部修造軍器物料科派關支旣已過當每季上工匠役通八百餘名本部又給工價銀一千餘兩虛費寔多宜令試驗軍器給事中禦史並本部委官會計定爲則例又工部歲收各處皮鐵等物交納之際鋪戶作獘多端及本部所收沒官軍器並贓罰銅鐵器物俱宜按籍檢閱俟斂散之時委正副官監視仍於內府注銷庶得實用一福建江西浙江等處俱有織染局各隨土產繭絲歲造叚疋以充髙下之用近年俱赴南京織造以致價直騰貴況委官賫銀多有侵克宜各令本處依舊織造一南京給事中王徽等以陳言時事調除諸州判官斥遠數千里外公論惜之今宜召還擢用以作士气奏入上批答曰儀等所言有可行者所司詳議行之○乙巳敕大同都指揮使緱謙宣府都指揮同知周玉俱充遊擊將軍

○丙午太祖髙皇帝忌辰奉先殿行祭禮成國公朱儀承命祭孝陵

○戶部奏吉王見浚所請靑縣夾河地已下有司勘實皆軍民糧艸地不宜賜與從之

○丁未右春坊右庶子童緣服闋復任

○涇陽王祁銑以母喪請給米布銀鈔戶部言無舊例詔已之

○戊申仁宗昭皇帝忌辰奉先殿行祭禮遣駙馬都尉王增祭獻陵

○翰林院修撰陸釴疾愈復任

○免狹西山西河南夏稅及柴炭夫價十分之二刑科給事中雷澤奏狹西山西邊方有事以來飛挽芻粟財盡民窮近戶部請預徵山西河南等處今年艸豆起山西人夫運赴楡林文移催並急於星火況今饑薦臻民物凋耗乞減今年夏稅及柴炭夫役以少紓民困章下戶部工部皆議以爲宜從之

○庚戌初禮部以都禦史葉盛言奏行天下三品以上故官子孫赴京聽旨入監旣而得旨入監者止六人餘皆告擾不去禮部不得已乃復請俱遣回原籍充儒學生教餋肄業原系生員者三年舍人五年從提學官考送本部照歲貢生例考試入監上允之至是致仕都禦史孫曰良之孫鵬等從原學限滿赴部如例考試俱得入監後來者亦如之

○巡撫大同宣府都察院右都禦史林聰以疾乞致仕許之刑科右給事中虞瑤等上言聰律身廉謹處事老成物議人心咸惜其去矧其年力五十有六未及致仕之期𨿽稱有疾亦宜畱之京師聽其治療庶幾老成不遺而君臣之義兩得矣上曰聰以疾乞致仕吏部覆實故聽其去爾等胡爲復有此言若疾果愈朝廷當自有以處之

○辛亥升直隸松江府知府田臻爲山西布政司左參政監察禦史李進爲狹西按察司僉事

○戶科給事中郭銓等奏近議在京文武官折色俸糧給以內庫皮張等物前此武官關支折俸往往遷延作獘經歲不支請自今移文到日爲始經五月不支者扣除文職亦如之戶部覆奏詔可

○命山西都指揮同知張懷子湧代父原職太原前衛指揮使金吾左衛帶俸都指揮僉事閻得孫義代祖原職金吾右衛指揮使故遼東都指揮僉事杜敬子信襲父原職遼海衛指揮使河南都指揮同知劉淸子寧襲祖原職陳州衛指揮僉事淸嘗爲參將鎭守靖虜地方以激變土達滿四伏誅至是寧襲其祖職調別衛

○停免狹西山西市馬先是禦馬監太監錢喜以隨朝馬並披甲馬少奏行狹西山西遼東買補至是巡撫狹西都禦史馬文升言狹西已買馬二百七十八匹費公帑銀五千五百兩有奇今虜賊擾邊公私匱乏乞暫停免事下兵部覆以爲宜有旨特免狹西山西而遼東仍舊

○壬子起復左僉都禦史鄭寧巡撫宣府地方時寧居母喪才半歲吏部舉之寧乞終制不允

○以山東左布政使殷謙爲右副都禦史巡撫大同

○兵部言裕陵神宮監原有神馬一百匹遣旗軍二百一十二人牧養今馬止存十七匹宜畱十七人牧養其餘退出寶山工作有旨畱二十人

○命協同鎭守狹西都督僉事楊銘專於固原等處禦寇銘在狹西與鎭守右都督白玉同列並坐玉不平以聞於朝事下兵部言其越禮犯分宜加之罪有旨宥之而有是命

○增設慶陽衛本缽遞運所

○癸丑命武靖侯趙輔佩平虜將軍印充總兵官統制諸路兵馬與總督軍務右都禦史王越赴延綏等處擊虜寇時吏部右侍郎葉盛行邊旣還總督軍務右都禦史王越亦赴京議事兵部尙書白圭請命文武大臣與盛越等面議攻守事宜乃會昌侯孫繼宗吏部尙書姚夔等議謂虜酋癿加思蘭等久居河套頻年寇邊荼毒生靈罔有紀極若不痛加剿殄邊患終無寧日先後所調諸軍已踰八萬各路總兵彼此頡頏事無統一兵𨿽多而成功少今宜遣一大將佩印受敕與越赴延綏等處調度仍敕都禦史馬文升督狹西兵餘子俊督延綏兵徐廷章督寧夏兵及各邊總兵參將遊擊將軍等官悉聽大將節制則事權歸一可責其克敵成功以息邊患上以命輔敕諭之曰近者虜寇侵犯延綏寧夏地方剽掠狹西境內三處官軍互相推避不能並力截殺以致進輙失利爲患不已今特命爾充總兵官與右都禦史王越總制各路軍馬調度殺賊軍中一應事情悉聽便宜處置務在大挫賊勢俾之度河遠遁斯爲上策若深入河套窮追遠討尢在量力審勢不可輕忽且用兵以謀爲先主兵以和爲貴彼此協和謀無不成戰勝守固何往不利爾等宜深體此意有功之日不吝升賞如或乖方誤事罪亦不宥爾其勉之愼之

○巡撫大同右都禦史林聰等陳邊方事宜一大同宣府操備舍人俱先所募選今已編爲隊伍而止支以口糧軍裝家口無以辦給請於上班時如操軍例給月糧一石使樂於效用一大同府倉場糧芻山積姦獘甚多請如遼東例於山西按察司副使僉事分委一人專董其事二年乃代使事體歸一一各處官軍月糧例於月初關給守備官軍行糧芻豆驗日支給今守備者旣給原衛月糧而行糧芻豆亦總支於月初遇有徵調又隨處支給費用無經今宜每月二次計已經之日與之著爲令使公私兩便戶部覆奏從之

○兵部奏虜入狹西惟都指揮周敬斬獲首虜十級奪回雜畜四千有奇其鎭守靖虜等處參將周海縱虜殺死倉官人等被掠人畜動以萬計分守西安州都指揮宋琪分守靜寧州都指揮倪珍守備固原指揮使常謙亦皆不能防禦𨿽曾奪回被虜人畜功不足以贖罪宜令巡按禦史俱逮治以法詔可

○總督兩廣軍務右都禦史韓雍奏忻城八寨峒蠻出劫賓州永淳境內右參將都指揮張壽等已攻破八寨餘孽遁入忻城等處者復進兵追剿前後斬獲首虜五百六十二級奪還被掠男婦五百四十四人又奏山巢猺獞散入髙廉雷肇潯梧等處剽掠者遊擊將軍馮昇等分道進擊前後斬獲首虜四百七十一級奪還被掠男婦六百六十九人俱下兵部知之

○甲寅監察禦史楊守隨等言比於成化六年吏部得旨以禦史初任老成者少命照憲綱不拘內外官但科目出身經三年考滿者一體考選故凡禦史有缺止於博士行人推官知縣內考選而進士不得預竊觀累年以來由進士任禦史稱職者十常八九未可盡謂之不老成也且進士出身俱撥各衙門支俸辦事與博士行人等舊官相同非儒士材干等初仕可比若仍於進士內選送都察院或理刑或試職嚴加考察然後任用則憲綱所謂公明廉重老成練達者必有其人又南京都察院都禦史羅箎致仕吏部具缺有旨中寢夫以南京根本重地都察院百司之筦轄必須求賢以充位不可缺人而廢事亦乞斷自宸衷簡除一員則風憲得人而朝廷之紀綱振肅矣詔選任禦史只依憲綱行都察院掌印官吏部其推舉以聞

○巡按直隸監察禦史聶友良奏直隸崇明嘉定上海丹徒四縣並金山守禦千戶所去年水旱及海潮泛漲覆實如詔蠲其秋糧十二萬五千七百石有奇馬艸六萬四千四百包有奇及賑濟過饑民以戶計者四萬八千五百稻糧以石計者三萬二千二百

○詔修淮瀆神廟

○丙辰升浙江左布政使劉福四川左布政使胡拱辰俱爲都察院右副都禦史福總都南京糧儲拱辰管南京院事

○吏部覆奏南京守備成國公朱儀等陳言修省乞召還前任給事中王徽等未敢擬議詔徽等降調已久已之

○丁巳革福建龍巖縣主簿一員增漳平縣主簿一員以布政司奏龍巖事簡漳平事繁故也

○賞從徵狹西官軍銀絹布有差在京錦衣衛並北直隸者給於內庫山西狹西河南山東者各給於布政司

○占城國遣使臣樂沙來告急言本國與安南壤地相接累被侵奪近者遣人來索取犀象寶貨欲使本國待其來人亦如奉天朝使命之禮本國思與安南俱奉皇朝正朔不肯屈從以此構釁成化七年二月內安南兵至攻破國城虜國王槃羅茶全及家屬五十餘人攘取寶印焚毀屋廬殺掠軍民男婦不可勝計今王弟槃羅茶悅暫領國事伏聽處分事下兵部尙書白圭等言成化七年因安南奏言占城越境侵陵欲悉敝賦以遏其虐臣等已度黎灝陰有吞並之謀陽爲奏討之舉今果破其國虜其君矣若不有以處之非惟失占城歸附之心抑恐啟安南跋扈之意宜遣官賫敕諭灝俾以所虜占城國王及其家屬印章等悉還其國毋致兵連禍結得旨不必差官待安南使臣至日以敕與之

○戊午哈密使臣毋撒法兒等土魯番使臣哈辛等各來朝貢馳馬及方物賜宴並服衣彩叚等物有差

○以擒獲荊襄逆賦功升右監丞韋貴爲左監丞右都禦史項忠爲左都禦史右都督李震爲左都督監察禦史劉潔爲浙江按察司副使檢討張﹤宀十見﹥爲雲南僉事都指揮以下從兵部所擬賞格斬獲六人五人升一級加賞斬獲四人及陣亡者升一級不賞斬獲三人者升署職一級斬獲二人一人及被傷者俱給賞不升計升而賞者五十二人升而不賞者一百三十人升署職者六百六十四人賞而不升者二千二百三十四人

○平虜將軍武靖侯趙輔條奏行軍事宜一請以京營都指揮驍勇敢戰者李玙馬俊吳玉孟原田廣蕭英鄒倫七人自隨一請選達官達軍勇敢者一千人及神機營神銃手五百人從徵一請隨行官軍賞給及沿途有司犒勞一請召募土兵一請將士有功能最著者卽於軍前加升臨陣退縮者斬首示眾一請副將參將不用命者悉聽臣以軍法從事奏上有旨命達官軍人等如數預選待奏乃發神銃就彼取用銀叚於所在官庫關用餘皆允之且命從行官軍人賞銀二兩都指揮以下廩餼以民力不給減半支給沿途犒勞已之章下兵部尙書白圭等以爲將士有功給賞加升皆宜如輔所奏其言副將以下不用命者欲以軍法從事臣等議以副將參將皆同功一體之人若槪以軍法從之似有未當其不用命者宜參奏執治之其餘自都指揮以下臨陣退縮失誤軍機及攘取他人首級掩爲己功者宜從王越核寔會趙輔印於軍前斬百示眾然後奏聞上是之

○直隸定州衛把總都指揮使吳英奏臣祖父俱奉敕管領達官達軍今臣亦領其事乞賜以敕從之

○升江西新昌縣知縣劉俊爲太僕寺寺丞余幹縣知縣陳顥爲南京太僕寺寺丞

○吏部尙書姚夔等奏近南京闕督糧都禦史臣等會舉浙江左布政使劉福以聞特蒙升用今訪得福先爲織造事工部參奏逮問未結臣等會推之時失查當罪上曰舉用官員自宜詳審何以坐事者擬奏本當究問姑宥之劉福仍攺正別推堪任者以聞庚申賞延綏分守東路右參將署都督僉事神英彩叚時西討虜無功惟英能斬虜首六級獲馬十匹兵部欲以激厲將士奏請先以彩叚卽軍中賞之

○命廣西布政司咨安南國勘定疆界先是廣西太平府上下凍州居民言安南國太源州人樹立排柵占過上凍崗隴委村之田今已撤柵歸田矣又龍州居民言與安南下思郎州接境中有山崗橫亙爲界山南石嶺屬龍州山北土嶺屬下思郎州今亦被交人植立排柵以那擃�木�方�其二村田及叫磨益奄三村田俱圍占之巡撫都禦史韓雍以聞且謂龍州與下思郎州各執一詞非彼此會勘事終不白於是兵部覆奏宜令廣西布政司移咨安南國王諭以大義令其保守故疆不許侵越召釁且令遣人來與廣西三司官履勘明白設立界址永爲遵守故有是命

○辛酉裁革湖廣夷陵州儒學訓導二員

○巡撫延綏右都禦史餘子俊奏虜賊擁眾河套或近邊偵伺或入境剽掠邊報日亟一日已嚴兵相機戰守謹以各邊諜報上聞上曰邊事甚急其令趙輔王越克日啟行毋得稽滯

○命軍職先見任後坐罪帶俸者至子孫襲代仍得見任從成國公朱儀等陳言事宜也

○壬戌賜唐府三城王芝垝承休王芝埌歲祿二千石米鈔兼支從唐王瓊炟請也

○命神機營都指揮等官領兵三千五百人繕修京城從兵部尙書白圭等議也

○升廣西左布政使黃鎬爲都察院右副都禦史總督南京糧儲

○甲子升河南府知府彭烈爲廣西布政司左參政大理寺署右寺正陳琦刑部署員外郎戴賓爲按察司僉事琦江西賓四川

○乙丑賜平遙僖靖王妃王氏食米歲一百石以妃奏其子平遙王幼土�量薨祿米停支而所遺家眷無以自給故也

○狹西都指揮黃縉以失機下巡撫都禦史馬文昇問狀械系至京縉復上奏申理都察院重鞫以具獄聞上曰縉旣臨陣先遁失陷軍馬乃復虛詞掩飭本當處死但用人之際姑從﹤宀十見﹥典降三級令當先殺賊今後參問失機將領炤舊監候奏請處治不必角�羊京著爲令

明憲宗純皇帝實錄卷之一百五

成化八年六月丙寅朔增給修城軍民匠四百九十五人口糧月一斗鹽一斤

○徙湖廣祁陽縣永隆太平市巡檢司於羅口營

○丁卯加封慈懿皇太后生母陳氏爲太夫人以其孫都督同知錢雄奏請也雄又言伯父欽爲錦衣衛指揮使正統己巳與父鐘俱扈從北徵以歿欽無子臣襲其職升都督旣以例贈三代恩及伯父矣惟本生父鐘與母王氏未蒙恩典收昧死以請上以鐘歿於王事持允推恩爲錦衣衛指揮僉事王氏封恭人不爲例

○是夜北方流星如盞靑白色光明燭地自奚仲東北行至紫微東藩後二小星隨之

○戊辰提調北直隸學校監察禦史林誠乞餋病許之

○浙江左右布政使餘子俊劉福按察副使呂正湖州府知府劉傑等先以織造供用彩叚不如法爲工部所劾時子俊已升副都禦史巡撫延綏上以邊境用人特宥其罪命刑部錦衣衛差官往會巡按禦史逮福等鞫之得匠人侵克狀福等以閱視不詳及首領局官等罪皆當杖刑部覆奏上曰福等不用心提督織造虛費錢糧雞循常例發落福正降一級傑降二級俱調用首領並局官調邊遠吏放爲民匠作之長四人追陪完日充福建邊衛軍仍移文各府用爲懲戒

○己巳增設慶陽延安二府通判各一員專理邊儲從巡撫延綏右副都禦史餘子俊請也

○詔雲南銀課止如舊例煎辦光是鎭守太監錢能奏各場礦脈微細軍民陪納甚艱乞暫停彩辦以紓人力至是戶部連引前�彩辦數例以請故有是命

○庚午遣內官祭中霤之神

○曉刻金星入井宿犯西扇北第一星

○壬申授理刑知縣叚正爲監察禦史

○癸酉右副都禦史陳濂奏乞令制不許

○甲戌戶部奏應天府庫房被火其焚除庫物宜令所司估價賣銀以備賑濟從之

○巡撫山西右副都禦史雷復奏山西陽曲寺縣近者派運代州艸於府谷等場緣代州艸毀於火攺撥繁峙等縣山路險遠車載不通民皆傾貲買艸一束之價或至三錢陪納甚苦乞將所陪艸準作成化八年地畝艸數爲便事下戶部議以爲宜從之

○乙亥授翰林院庶吉士張晟爲禮科給事中王錦方圭謝顯爲監察禦史錦雲南道圭貴州道顯山東道

○命南京濟川衛帶俸署都指揮僉事楊炬�木子琰代父原職本衛指揮使山西都指揮僉事吳雄子裕代父原職太原右衛指揮使故禺全署都指揮僉事張順子俊襲父原職宣府右衛指揮同知貴州署都指揮僉事吳綱子庸襲父原職安向衛指揮使

○哈密故右都督把塔木兒子罕愼都指揮使阿都剌子捨剌甫丁都指揮僉事�力赤子你�俱乞襲其父職並求冠帶得旨允其襲職而不與冠帶

○丙子詔楚府故鎭國將軍季﹤火參﹥已支祿米本色折色共七百三十餘石免還官

○給伏羗伯毛銳誥命

○丁丑起前都察院右都禦史李實於家實赴召行至南陽禦史龔晟等劾之謂實輕佻小人素無行檢不宜復用有旨令移文止之比命下實已至京因自敍歷任功伐具奏申辧且引漢文季布事爲言復爲禦史董韜等所劾詔實旣不用何若等又言之命以原職致仕實字孟誠四川合州人正統乙丑進士授禮科給事中英廟畱虜庭眾議遣使奉迎而未決實昌言於朝謂奉迎之使在所必遣不然則曲在我眾難其人實請行遂升禮部右侍郎使虜還升右都禦史巡撫湖廣英廟復辟有上其所著北使錄者言多虛誕用是黜爲民至是夤緣召用爲科道所劾得冠帶致仕實傾狡有口辧恣肆無拘檢巡撫湖廣所至縱惡黷貨家居數年已老矣猶潛至京師獻祕術無驗乃歸士論鄙之然使虜庭能不屈於虜肆言辧折虜酋敬憚車駕之還未必爲無助云

○戊寅朝鮮國王李娎以悼恭太子之喪遣陪臣李原效奉慰表並進香禮物及祭文上命禮部以祭文詣太子墳所燎之賜原效衣服彩叚等物

○定安王長子聰潏有罪命守大同祖墳聰潏居山西沂州先坐罪停封益縱恣不法時出狎遊遇不引避者輙重杖之或罰奪其財畜民有奏其事者下巡按禦史會三司具實禦史遣指揮赴州逮其左右聽理聰潏因奏言指揮敺已其弟鎭國將軍聰潛亦奏兄被敺狀於是命內官羅祥錦衣衛指揮趙能往會巡撫等官按之具得其事而聰潏兄弟所奏皆誣都察院會法司議擬覆奏上曰聰潏不能攺過愈肆非爲宜遷守祖墳聰潛其降敕切責之餘左右之有罪者從法司所擬

○己卯賞錦衣等衛帶俸指揮等官並旗軍孛羅臺等二百七員名絹四百八疋布一百八十九疋以徵進兩廣殺賊功也

○工部左侍郎蒯祥六年滿考吏部言祥年七十有五已踰致仕之期上以祥內官監督工年久命復職仍舊辦事

○辛巳兵部請責寧夏總兵官沈煜等獎勵遊擊將軍祝雄及都指揮韓英逮治都指揮鄭云黃瑀俱從之時寧夏遣兵運艸五十餘萬束至花馬池等營被虜殺傷運卒掠去牛畜棄艸百餘車於道雄英追還之兵部謂煜等軍令不肅致虜入爲患而雄等忠勇可嘉故有是命

○太僕寺奏成化七年在京北直隸河南山東各府衛孳生馬駒共二萬九匹

○刑部郎中劉秩奉命會巡按禦史戴縉審錄罪囚於北直隸辧死罪之有冤者六人情可矜疑者三人以具獄上請詔有冤者準辯釋之情可矜疑者免死謫充邊衛軍

○懷柔伯施鑑奉命統領京營官軍下場牧馬多納所部賂遺都指揮閻斌發其事總兵官撫寧侯朱永等以聞命都察院逮治具伏坐受財枉法論絞例減死立功邊方五年獄上詔鑑追贓畢發貴州立功余把總等官兵部其通行戒約之後或再犯俱重罪不宥

○下四川都指揮使劉芳於獄先是榮縣盜起鎭守太監等官委芳率兵偕布按二司官剿捕芳托疾不行爲所奏兵部因以失機誤事劾之命錦衣衛官執芳至京師下都察院坐臨敵後期律斬獄上有旨芳免死降官三級發茂州衛帶俸差操

○壬午命狹西行都司都指揮使劉昇充寧夏副總兵分守花馬池地方

○甲申升江西按察司僉事史瓘爲浙江副使

○命以浙江江西等布政司應天並直隸蘇州等府成化八年存畱稅糧支買花素叚二萬疋以內承運庫供應不給故也

○命狹西都指揮使陳輝充右參將分守花馬池地方

○乙酉荊襄總督軍務右都禦史項忠上﹤鋶﹣釒﹥辯誣具乞致仕云臣等肅將天威克平逋寇不意媢疾流言至瀆宸聽今廷臣之所言兵科之所論兵部之所參駁大率謂臣等以良民作賊俘獲至京以無罪編氓謫戍於邊以久居流民迫遣還鄕至謂祛殺慘酷甚於夷狄彗出旱傷皆臣所致又謂報捷之章與上功之藉級數不符不宜升賞臣若不辯何以自明荊襄之寇若李胡子小王洪之徒千百成羣久爲民患今分兵悉捕而俘百人於京皆首惡也兵科乃以爲良家之子而法司聽其翻異不知前時巡撫參將等官累奏賊猖獗難以制禦者爲何人耶賊之黨與不欲濫誅簡其丁壯謫發戍邊而家屬從之非無罪者也流民附籍百無一二如光化縣陳長子者籍𨿽有之占山四十餘里招聚無賴千餘爭鬥劫殺釁常由之凡若此者可以爲久居而不遣乎若非近山州縣則固仍其附籍而未嘗遣也臣始以流民嘯聚揭榜諭之謂荊襄山中已殺數千蓋張虛聲牀之使角�羊散耳今計殺傷囚系死者其實不過千餘較之往時官軍討劉千斤者殺數十萬人何如也兵科乃謂慘於夷狄而致彗出旱傷亦可謂厚誣矣軍中報捷初未及詳斬獲之數或有冒濫其後核功定藉百不存一𨿽擒李胡子小王洪輩以將士爭邀首功臣亦革去不錄假如功少報多不能無獘今止報一百二十餘級反加參駁人豈服乎且爲兵部者亦嘗親歷其地親任其事矣今日之舉乃往日之遺患也若以爲今日之功不宜升賞則往日𨿽擒劉千斤尙遺後患而得髙升厚賞者盍亦少思乎今臣等已遣回流民一百五十餘萬謫戍賊黨一萬二百有奇隨居家屬四萬八千餘人散遣官軍一萬五千餘眾境內帖然無事矣先時中外言事者皆慮荊襄禍患何日得寧今旣無患而流言沸騰反以臣等爲口實昔馬援徵南而有薏苡之謗鄧艾代蜀而有檻車之徵非惟功不見錄身且不保今臣幸遭聖明不加罪譴伏乞投閒致仕以終天年幸甚奏入上批答云荊襄事已成功𨿽有浮言朕所不取今覽奏章事理益明卿何嫌疑遽欲退避所辭不允忠奏𨿽辯然說者謂流民一百五十餘萬遣回何所謫戍並家屬幾六萬人能生存者幾何槪以古人徵伐要在平定安輯之言難乎免於公論矣

○丙戌擢掌京衛武學事國子監監丞閻禹錫爲監察禦史提調北直隸學校

○山西都指揮張俊守備大同左衛城以去年冬虜寇入境不能禦鎭守總兵等官遣人往核之遣者受俊賂爲揜其實致仕都督僉事張鵬以聞俊因訐奏鵬事下巡按禦史逮俊治具伏坐守備不設被賊入境虜掠罪減死充邊軍鵬亦有罪當逮治都察院以具獄上詔以鵬旣致仕置勿問俊免充軍降官二級帶俸差操

○丁亥命封故占城國王槃羅茶全弟槃羅茶悅襲占城國王槃羅茶全旣爲安南所虜並朝廷所賜印符皆失之其弟槃羅茶悅暫攝國事奏請封爵並乞印符禮部請如正統間封世子摩訶賁來事例遣官往封仍炤所乞與之遂遣工科右給事中陳峻行人司行人李珊以往

○錄大同等處殺賊功升賞將士有差成化七年閏九月至八年正月大同宣府山西延綏寧夏等處官軍先後斬獲首虜共一百五十六級兵部覆實擬上升賞之例得旨允之而令調度領軍等官俱從厚給賞於是總兵官撫寧侯朱永都督許寧都禦史王越餘子俊少監張遐各賞銀十五兩彩叚三表裏遊擊將軍都督範瑾等五員參將都督神英等三員各銀十三兩二表裏督餉郎中谷琰參議嚴憲各銀八兩一表裏把總都指揮王﹤王巳﹥等三十二員都指揮各銀八兩一表裏指揮各銀七兩一表裏自都揮以下升二級者八人升一級者四百五十九人給賞者七千五百四十三人

○新寧伯談祐以所部操軍私倩人代事覺停俸三月

○戊子福建鎭守等官奏有流賊千餘攻劫銀礦掠取民財兵部請令三司等官捕之詔可

○辛卯孝莊睿皇后忌辰奉先殿行祭禮遣駙馬都尉周景祭裕陵

○禮部言今年狹西氓洮等衛所奏送各簇番人共四千二百有奇除給與馬直不計凡賞彩叚八千五百二十四表裏生絹八千五百二十餘疋鈔二十九萬八千三百餘錠濫費無已正統天順年間各番進貢歲不過三五百人成化初年因氓洮等處濫以熟番作生番冒送已立定例生番許二年一貢每大簇四五人小簇一二人赴京余悉令回成化六年因按察司副使鄧本端妄自招撫來貢又復冒濫本部復申例約束今副使吳﹤王巳﹥等不能嚴飭武備以守邊方惟通番人以紓近患宜降敕切責俾遵前例若夷情難以阻抑亦湏別白往時何以來少之故奏聞裁處詔可○巡撫寧夏都禦史徐廷章以成化八年正月擊虜官軍功籍來上兵部擬升賞格自指揮以下當升一級者三十五人其餘給賞有差詔可

○停武平伯陳能成安伯郭礦祿半年能等奉敕提督官軍下場牧馬兵科給事中等官點視官軍多不在場兵部因劾奏能礦及把總都指揮等官湯成等六十八員管隊官五百三十二員不能用心提督牧放俱宜治罪得旨姑宥之能礦及把總管隊等官停俸祿半年平鄕伯陳政以差未久置之

○升大同遊擊將軍都指揮使緱謙爲後軍都督僉事以延綏斬獲首虜功也

○命金吾右衛帶俸都指揮僉事薛敬子英代父原職本衛指揮使福建行都司都指揮使劉勝子玉代父原職福州衛指揮使金吾左衛帶俸都指揮僉事耿不老赤子端代父原職本衛指揮使故浙江都指揮同知王宇子良襲父原職溫州衛指揮使

○甲午禮部主客司員外郎曹隆主事康玠王琮下都察院獄時皇后千秋節近禮部具奏誤書殿下作殿中有旨詰問尙書鄒干等上章待罪有旨堂上官姑宥之而下隆等於獄皆治罪如律卷一百五終

明憲宗純皇帝實錄卷之一百六

成化八年秋七月丙申朔享太廟

○遣內官祭司門之神

○命榜諭各邊將領不許倚勢放債賣馬多收價利擾害邊軍從都察院議覆巡撫大同都禦史林聰奏也

○丁酉長盧等處巡鹽監察禦史婁謙陳言二事一近例漕運船回於濟寧儀眞二處盤驗私鹽沿河官兵則不許拘畱擾害運糧官軍因欲將所載私鹽隨處發賣以致在途延緩稽誤程期且臨淸南北各有行鹽地方盤驗亦有常處今至濟寧方許盤驗不惟違法越境抑恐發賣無餘乞攺於臨淸盤驗爲宜一長蘆小直沽二批驗所收割餘鹽已多宜變賣銀米以備振濟戶部議其言皆可行從之

○賜秀王見澍冠服及諸藥品從王請也

○南京監察禦史吳禋劾奏巡撫南直隸右副都禦史畢亨擅入南京內府宜究其罪刑部移文南京刑部先逮其從人鞫治從之

○己亥仁孝文皇后忌辰先奉殿行祭禮遣駙馬都尉石璟祭長陵

○兵部奏四川流賊攻劫定遠永川等縣殺死千百戶等官宜停三司分守分巡官俸令戴罪剿賊制可

○庚子兵部奏大同各城乏馬宜募人上納欲行河東運司每鹽七十引納馬一匹或納價銀十兩其冠帶事例令納馬四匹或價銀四十兩從之

○荊府都昌王祁鑑奏欲徒居江西建昌其父荊憲王舊府第不允

○辛丑翰林院修撰張昇乞歸省親許之

○癸卯太僕寺卿牟俸奏各府州縣馬政𨿽有管馬官專治之而掌印正官亦當總理三年六年考績並宜稽其馬政以爲殿最兵部覆奏從之

○濟陽衛帶俸都指揮同知楊智坐彊奪操軍官馬革職爲民

○甲辰攺翰林院檢討李昊爲南京禮科給事中待詔王相爲南京國子監學錄中書舍人獨孤髙胡琛爲光祿寺署丞吳等皆預選以備忻府官屬至是忻王薨故攺任之

○命襲封衍聖公孔弘泰歸闕裏弘泰襲封初上從國子監丞李伸言遣入國學讀書習禮嘗一遣歸奉祀仍俾其來至是弘泰懇以母老病且久曠祭掃乞歸故允之

○寧夏鎭守等官奏報虜寇自五月以來屢從花馬池入興武營一路剽掠人畜分守參將都指揮羅敬守備都指揮黃瑀等不能防禦追剿兵部奏請下巡按禦史逮治從之

○乙巳升寧夏前屯衛指揮使仇理爲署都指揮僉事協守花馬池地方

○丙午狹西隴州大風雨雹大如鵝卵或如雞子中有如牛者五長七八尺厚三四尺六日方銷是月州之北山吼三日裂成溝長半里尋復合事聞命巡撫都禦史馬文升告祭西鎭吳山

○修隆善寺畢工命升工匠張定住等三十人爲文思院副使寫碑官尙寶司少卿任道遜爲本司卿司丞程洛爲少卿於是工科都給事中王詔等言爵祿者天下之公器人主之大柄所以驅策羣臣制馭四海者也故古之王者愼重乎此不輕畀人我朝稽古建官上自公卿大夫下至倉場庫局莫不各有定言官不濫授朝無幸位誠萬世不易之良規也升下紹承鴻業動法祖宗於玆九載宜乎天地位萬物育時和歲丰家給人足兵革不試四方無虞也柰何頻年天變於上而星妖示見地變於下而江海泛溢或炎夏霜降或平地阜出或猛虎食人或雨雹傷稼夷狄侵擾邊疆師久暴露於外加以水旱相仍瘟疫流行各處軍民疾苦日甚一日於此之時汰冗官去冗食以節國用以救凶荒猶恐緩不及事今因寺成碑完而濫升官爵如此彼西徵北伐捐軀隕命之人將何以勸酬之哉方其修寺之初臣等失於論諫固已獲罪於陛下不容於淸議矣於此而又不言於身計得矣如祖宗設官之意何如天下後世公議何伏望陛下斷自宸衷追寢前命則名器不濫國體斯正矣上以成命已行不允○丁未狹西鎭守等官奏沿邊墩臺屯堡修築鏟削已完其乾鹽池新築城堡遇警宜分兵防禦打剌赤古城乃虜賊出沒要衝之所可以駐兵欲移疊烈孫巡檢司於此增兵防守從之

○戊申命燕山左衛帶俸都指揮同知陳景廣東總督備倭

○旌表孝子劉哲等四人節婦許氏等十一人哲直隸贊皇縣人父母沒哀毀踰禮結廬墓側習潤河南弘農衛軍母沒廬墓負土成墳楊輔山西平陽衛指揮僉事母病瘡輔吁天求代遂愈旣而又病疽不食且將死忽聞人言曰爾子孝感死而復生果又愈張憲江西余幹縣人任桃源縣學訓導父母及繼母卒並廬墓三年俱旌其門曰孝行許氏直隸吳橋縣民張本妻秦氏新樂縣民王璟妻陳氏河南太康縣民崔福妻王氏民郭浩妻鄭氏民趙泰妻匡氏洛陽縣民董雄妻王氏民董安妻趙氏鄭州民李讓妻廖氏江西新淦縣民蕭嘉迪妻蔡氏新諭縣民廖益麾妻汪氏狹西甘州中衛舍人髙瑄妻並蚤寡守節無玷俱旌表其門曰貞節

○庚戌中元節遣駙馬都尉周景楊偉分祭長陵獻陵景陵裕陵文武衙門各分官陪祭

○遣內官祭恭讓章皇后陵寢

○太子少保吏部尙書兼文淵閣大學士彭時等言今天下水旱相仍人民缺倉山西河南狹西三處急於軍餉而民愈苦京畿八府迫於追馬而民愈困鬻賣子女流離道路者在在有之如是而不加存卹誠恐良善化爲盜賊則邦本動搖而事日多矣然欲矜卹非人賜之衣食家與之金帛也但省科派減力役寬秋夏之稅而勿徵弛山澤之利而無禁使民得以休息營生是卽安養之道惟在聖心一轉移之間耳昔之人君有言民吾子也安有子倒懸而父不爲之角�羊哉斯言也施於今日尢爲切務臣等於民情不能盡述謹條列一二於後伏望皇上念上天付畀之重思下民仰賴之切采而行之斯民幸甚一皇莊之名自古無有景泰存藩邸之舊皇上因東宮之餘莊名曰皇固已非理然事因其實猶爲有說近聞故太監劉永誠所獻莊田亦欲立爲皇莊深駭人情居者懼於騷擾不已耕者懼爲徵科過舊而街談巷議咸謂四海之內莫非王土何獨以此謂之皇莊臣等竊聞外議如此恐不足爲聖徳之光乞以劉永誠莊田令戶部籍之俾居民仍舊耕種以息外議一古者山澤之利與民共之不爲厲禁此先王仁民之意也今畿內八府湖濼數多若非官府禁地卽爲勢家私莊但其間所產魚蝦螺蚌菱藕蘆葦之類皆天地自然之利今人民缺食又乏倉糧賑濟請命有司凡所在湖濼不分官私許令居民采取供食諸人無得禁制及抽分稅錢亦救荒之一端也一編民餋馬已有定制計馬徵駒亦有定期但今畿內田土日狹人民艱窘孳牧虧欠遇遣官印烙其管馬官及詳長人等因而科擾於民實於馬政無益去冬詔令每馬四匹聽買一匹恩已寬矣然及今有司追並尙未能買補乞暫免今歲印烙仍行有司暫停折買馬匹一順天等八府夏麥旱傷秋成未卜乞敕戶部早將夏稅勘實蠲免勿令有司摧逼其他賦役有重難者許有司申達暫行減免一近者戶部以將有事河套必須軍餉遣官往山西河南狹西僣運糧艸未免刻期取辦乞令督運侍郎陳俊以大軍未出宜從緩行事已起者運赴軍前未行者量爲停免庶使三處之民稍得蘇息﹤鋶﹣釒﹥入上批答云卿等所言深切民情馬政止以見有者印烙其折買者停止劉永誠還官地朕自處分余令所司議行

○辛亥江西都指揮僉事樂昇儧運糧儲假以造船科斂所部財物事覺下巡按禦史鞫問如律

○壬子徽王冠上遣襄城侯李瑾持節兼掌冠太子少保吏部尙書姚夔贊冠禮部左侍郎萬安宣敕戒儀如常

○癸丑太宗文皇帝忌辰奉先殿行祭禮遣駙馬都尉楊偉祭長陵

○韓府襄陵王衝炑初以所居邊地宗支眾多供給爲難乞徙居江西之建昌或浙江之衢州湖廣之徳安屢請不已上用廷臣議欲徙之鳳翔王以去母園陵爲辭至是復請徙事下禮部覆奏上賜書諭之曰王累奏欲遷移以就供給下所司議謂各處王府分封已定歲饑民貧事難準行而王亦嘗自奏甘心舊居不願外遷恐離母妃墳園及勞擾下人言猶在耳須守而行之終身不渝可也而今乃又有建昌衢州徳安之請何哉專此以復王其亮之○南直隸浙江大風雨海水暴溢南京天地壇孝陵廟宇中都皇陵垣墻多頹損揚州蘇州松江杭州紹興嘉興寧波湖州諸府州縣渰沒田禾漂毀官民廬舍畜產無算溺死者二萬八千四百七十餘人

○乙卯命凡一應公私湖濼勢豪之人毋得擅侵其利工部覆奏從大學士彭時等言也

○丙辰分守延綏參將署都指揮嶽嵩率兵出境至定邊營大沙頭襲破虜營射死賊馬百餘鎭守少監葉信等以聞上降敕褒之仍賜彩叚二匹

○命鎭守兩廣平江伯陳銳佩漕運印充總兵官鎭守淮安

○戊午太子少保吏部尙書姚夔乞致仕不許夔奏臣今年已六旬疾病交遘力小任重屢致謗言𨿽讒邪不行於聖明之世柰投杼起於三人之言顧猶侈然屍素罔知止足其能免乎臣不敢遠引陳迹正統間刑部尙書魏源年尙未及以病乞休特許之當時士大夫以爲朝廷美事乞視源例令解任還鄕以終殘喘不勝大願上批答曰卿年力未衰宜勉修職業以副委任不允所辭

○監察禦史張誥等言致仕右都禦史林聰廉謹公平素著淸譽嘗賑濟山東淮揚並巡撫大同俱有善政可稱亦可謂老成而忠良者邇自大同來京議事偶嬰風疾疏乞休致詔俯從之今聰疾已漸愈士論共惜朝廷之上去此老成之臣且南京祖宗根本之地都察院振肅綱紀之司須得如聰者表率僚屬鎭服軍民庶緩急事宜可資謀議而中外人才亦各知所勸勉也上命待聰病痊日起用之

○廣西鎭安府土官知府岑永壽侄岑宗紹紏集土兵攻破府治殺傷嫡母兄侄流劫鄕村巡撫等官撫諭不服又復拒敵官兵都指揮岑瑛擒之坐斬

○己未誅犯邊虜寇阿林帖木兒於市

○庚申命平鄕伯陳政佩平蠻將軍印充總兵官鎭守兩廣

○兵部奏先是安南國王黎灝奏稱鎭安府土官岑祖徳並欽州民越境侵擾兵部以安南國嘗爭奪廣西憑祥縣地縱夷人趙海潛采珠池又爲此奏恐其假此爲辭以遂姦謀已下兩廣巡撫等官勘實至是勘報言岑祖徳以爭襲事懷印逃居鎭安峒峒民岑望爲盜事覺逃入安南太原州通農峒祖徳遣人追捕不獲被交人毆之而還欽州民則未嘗有越境侵擾者宜因其來使歸諭其王俾保境安民毋容納逋逃遂非文過制可

○命故羽林前衛帶俸都指揮僉事王鐸弟銘襲兄原職本衛指揮使遼東都指揮使孫能子鴻襲父原職遼海衛指揮使廣西署都指揮僉事馬瑄子﹤彳胤﹣丿﹥襲父原職桂林中衛指揮同知

○辛酉太子少保吏部尙書兼文淵閣大學士彭時稱疾乞致仕不許時言臣始蒙英宗皇帝簡拔置諸禁近之地繼蒙陛下超擢加以崇重之秩受恩至厚省已何堪自是心口相語誓竭螻蟻之誠用圖捐埃之報柰何學不通古今之宜才不適方圓之用惓惓忠愛徒切於中而論議謀謨一無可取近睹天變非常外夷不靖下民窮困日甚於前未免私憂過計每與同僚具本以代面陳而言乖謬違忤聖心或畱中不出或出而事不皆行則臣之遇昧迂拙卽此可見如是而尙被優容濫居論思輔導之職中心慚懼其何能安𨿽然猶冀懋修不懈圖後效焉誠以陛下躬上賢之資智察羣物無所不至一旦深思上天付畀之重祖宗創業之艱憤發聖志勵精治理則何獘不可革何功不可成而濟世安民如反掌爾臣𨿽迂愚肖當驅策不及以備任使以圖稱報於萬一豈忍遽違初志浩然引去甘老於山林哉第念臣稟气素薄近來疾病交侵耳目昏憒精神衰憊日甚一日𨿽欲勉彊驅策少圖後效而力有不堪者夫居官旣無所補有疾又不能去臣竊恥之惟當早圖退休以避賢路使繼此進用者皆髙才遠識可備緩急之用是亦臣區區愛國之微忠也疏入上批答曰覽奏備悉悃誠卿宜益加勉勵以副朕懷所辭不允

○壬戌狹西寧夏地震

○山東滕縣民韓能造妖言惑人事覺發充遼東三萬衛軍

○癸亥廣東守珠池奉禦陳彜奏南海縣民爲風飄至安南國被其國王編以爲軍其後逸歸言中國人飄泊被畱及所爲閹禁者百餘人奏下戶部請移文巡撫鎭守等官禁約軍民人等毋得指以�販私通番國且令守珠軍人設法堤備從之

○泰寧侯陳涇卒涇字文淵其先泰州人兄瀛卒無子涇襲爵景泰末命掌南京前府事天順初召還管神機左掖軍馬五年命充總兵官鎭守廣西成化初召還管五軍左掖軍馬時言官劾南京成國公朱儀因舉涇老成可任遂命協同朱儀守備七年命充漕運總兵官至是卒涇無他才能徒以會昌侯孫繼宗壻得進用在廣西以數千軍爲數百蠻所困大損國威罪重刑輕論者至今不平

明憲宗純皇帝實錄卷之一百六明憲宗純皇帝實錄卷之一百七

成化八年八月乙丑朔命署都督僉事劉淸於奮武營都督僉事柯忠於敢勇營俱坐營指揮僉事趙眞於奮武營馬本於立威營俱把總管操

○丁卯釋奠先師孔子遣禮部左侍郎兼翰林院學士萬安行禮

○巡撫山東右副都禦史翁世資賑濟濟南靑州等府饑民並復業人口一百六十二萬五千餘口凡用預備等倉糧五十四萬餘石給閒地一萬九千餘頃種子五萬七千餘石具籍以聞

○戊辰祭太社太稷

○升浙江右布政使張瓚山東右布政使董昱四川右布政使楊琳廣東右布政使何宜俱爲本司左布政使

○革漕運理刑主事以揚州府知府周源奏歲旱民艱官多政紊故也

○己巳加賜晉府故鎭國將軍鐘金�禦夫人楊氏食米歲二千石從其請也

○宣府鎭守等官奏報七月虜數入境摽掠兵部請行總兵官顏彪等嚴兵防禦其失機內外官左監丞劉祥奉禦曹廣左參將李剛及守備指揮陶洪等俱宜治罪詔祥廣剛姑宥之令嚴備擊賊餘皆逮問

○庚午戶部左侍郎原傑以母喪去任

○命寧晉伯劉聚掌中軍都督府事

○兵部奏巡撫狹西都禦史馬文升奏虜賊屢入靖虜平涼會寧靜寧等州縣殺掠宜移文武靖侯趙輔都禦史王越等調度軍馬相機剿殺毋徒擁兵自衛坐耗邊儲制可○辛未擢翰林院庶吉士尹仁吳祚爲監察禦史仁浙江道祚江西道

○壬申復除按察司僉事林傑於浙江

○命巡撫淮揚等處右副都禦史陳濂巡撫京畿八府兼理永平山海邊務徙右副都禦史楊璇巡撫河南璇初巡撫京畿繼又兼理邊務以地方廣遠難於兼理兵部請以璇專撫京畿而別遣大臣理邊務有旨舉材幹老成者代璇兵部會舉二人以聞皆不稱旨特以命濂而徙璇於河南

○癸酉命涼州衛都指揮僉事趙英守備西寧地方

○金吾右衛帶俸都指揮同知劉振羣飲夜行爲邏者所獲下獄贖杖還職

○甲戌孝慈髙皇后忌辰奉先殿行祭禮成國公朱儀承命祭孝陵

○乙亥兵科都給事中梁璟奏近以延綏有事預徵山西糧艸及儧運邊儲已經數次今又行摧預徵艸豆起解秋靑艸束每夫科銀多或至二十兩歲旱民饑計無所出屢嘗陳奏戶部無所可否止行侍郎陳俊處分代州等州縣振武等衛所軍民逃移道路者無日無之若太原一縣五日內至有三百八十餘家人心驚惶地方可慮乞發官銀六七萬兩補買艸束或摘撥邊軍隨地采打而盡停前役以蘇民困事下戶部議以爲山西所發內帑已多難於再給宜仍令陳俊隨宜區處軍民逃移者令都禦史雷復督三司官勘實處之詔如議

○丁丑升尙寶司司丞蔣敵爲本司卿以九年任滿也

○遣戶部尙書薛遠祭京都太倉之神○遣順天府官祭宋丞相文天祥

○敕兵科給事中郭鏜赴延綏等處咨訪行軍事宜兵部以西徵將士未見成功議遣廷臣一人往勘之上以命鏜賜之敕曰比因虜賊入寇朝廷已命將出師聞此虜六月間又來剽掠臨洮鞏昌平涼之境時趙英魯鑑等率兵俱到安定會寧等處適逢其會乃擁兵坐視致令得利而去今七月間虜復從花馬池入大掠環慶等處其時趙輔王越統軍已到花馬池而馬儀趙英魯鑑姜勝白玉楊銘等亦駐兵境上許寧範瑾等又各領兵沿邊防禦使總兵等官果能運謀設策並力夾攻必可大捷儻又失此機會縱虜出入如蹈無人之境則邊患何時已乎朕念地方騷擾生靈荼毒宵衣旰食不遑寧處特命爾星馳以往逐一訪勘地方虜情若何總兵參贊及統兵等官調度若何勇怯若何何人逗𨖻不進何人坐失事機何人竭忠效力眞有爲國爲民之心何人推艱避難專爲畏首畏尾之計今宜設何長策作何處置其博采羣議星馳來聞

○戊寅升南京工科給事中翁信爲湖廣布政司右參議

○兵部尙書兼翰林院學士�輅等奏今歲旱傷之處較之上年尢多而山東饑饉之民比之他處尢甚卽今秋收之際尙聞扶老攜幼棄家流移冬春之間不言可知𨿽有巡撫等官在彼賑濟然地廣人眾儲積有限兼之稅糧軍需馬政夫役等項此催彼並未見優容而欲民受實惠免於流移不可得矣乞敕該部會廷臣同巡撫都禦史計議安民良策某府某州饑荒最甚某縣某鄕賑卹宜急稅糧軍需何者當停何者當免馬政夫役何者當寬何者當減何處官糧可以借貸何處官錢可以借支納米冠帶之令或有可行召商中鹽之法或有可舉其他事無鉅細凡可以爲賑卹之助者斟酌以聞仍令巡撫官宣布徳意慰安人心嚴督所司賑濟招撫務使軍民安生地方寧妥臣等又聞漕運糧船尙未過牐濟寧一帶河道淺澀或未能盡數到京依期回衛及至天寒冰凍或棄船逃歸或折船變賣似此情獘勢所必至乞敕大臣馳往濟寧上下趣令來京庶來歲運糧不致稽誤上可其奏遂命吏部左侍郎尹旻往督運船其納米中鹽凡可預備賑濟及賦役所當寬減停免者悉命諸司議行之

○賜徵進延綏達官軍捨都指揮於盛等五百三十九人人銀四兩沿途仍給米食日二升五合

○己卯兵部言巡按狹西監察禦史蘇盛奏報臨洮鞏昌等四府境內虜賊深入殺掠人畜不知幾十萬計言之可爲痛心其徵西將士都督僉事楊銘止領兵七百餘累戰奪還八畜七千有餘以寡敵眾功足掩過都督同知魯鑑領兵三千嬰城坐視賊退方遣兵塞責功不足以贖罪副總兵趙英都指揮姜盛皆閉壘不出副總兵馬儀右都督白玉俱逗𨖻不進宜令英盛儀玉鑑俱戴罪殺賊以贖前過奏可

○設湖廣平江縣長壽巡檢司

○辛巳祭太歲風雲雷雨嶽鎭海瀆山川等神

○遣旗手衛官祭旗纛之神

○升廣東按察使寧良山東左參政王汝霖山西左參政王儉四川左參政馬馴爲右布政使良浙江儉廣西汝霖馴俱本司

○命宣城伯衛潁管後軍都督府事

○狹西寧夏地震

○宥分守延綏左參政都指揮使錢亮死謫戍邊衛亮分守延綏西路以師婆澗失機械至京下獄坐斬至是上奏分柝法司以聞上曰亮輕率寡謀法當坐死但其初志本欲成功比與閉門不出者不同特宥死發邊衛充軍

○壬午巡撫山東右副都禦史翁世資乞以其子瀛爲國子監生許之

○巡撫湖廣右僉都禦史吳琛奏都指揮僉事胡璇提督馬政視常怠忽濫支官廩輒回原籍私營家計都察院請行巡按禦史究治其罪從之○癸未升欽天監秋官正楊瑛爲監副時欽天監夏官中官冬官正及五官靈臺郎挈壼正漏刻博士俱缺員吏部具本監長貳所舉堪任者擬其名以聞原奏無瑛名旣而內批出皆如所擬而升瑛爲監副

○命都督同知趙勝佩鎭朔將軍印充總兵官亟赴宣府擊賊時虜寇宣府總兵官顏彪以病不能出戰兵部請別命將代之故也

○甲申翰林院編修董越乞歸省祭許之

○廣東按察司僉事陳貴免爲民先是貴奏總兵官平江伯陳銳玩寇納賄諸不法事銳亦奏貴貪酷不聽節制數事都察院詳議以聞上宥銳而下貴事於法司令俟勘問處治至是巡撫都禦史韓雍等勘貴事多實遂坐免

○乙酉狹西楡林城地震有聲如風濤○鴻臚寺序班魏完奏先臣致仕南京吏部尙書驥以今年正月卒於家蒙皇上遣官祭葬但先臣臨終語臣母曰我卽死朝廷賜葬必須辭免又嘗以手書遺臣謂沐六朝厚恩階一品之榮乏分寸之報死後甚勿以葬事累鄕裏今者皇上念先朝老臣特加優卹而臣於先臣遺命不敢棄違故敢昧死以請章下禮部言辭葬固魏驥謙已之誠心賜葬乃朝廷卹終之盛典惟上裁處上曰大臣不幸云亡朝廷賜卹典以爲盡忠者之勸非但爲死者也今驥臨終遺言乃爾身之將死猶恐有勞於民可謂純臣矣覽之良用惻然重違其志特從之

○敕薊州永平山海密雲等處鎭守總兵及居庸紫荊倒馬鴈門等關守禦諸將各嚴兵備虜時虜寇宣府兵部尙書白圭等慮其深入奏遣大臣經略薊州等處並令居庸等關戒嚴奏上有旨大臣不必遣當敕鎭守等官嚴備其移文巡撫都禦史陳濂亟往經畫之

○丙戌命雲南景東府土官知府陶瓚子洪襲職

○丁亥升廣東右布政使周鐸爲左布政使按察司副使呂洪爲按察使

○都督僉事徐恕以罪謫充遼東邊衛軍恕先充副總兵鎭守大同嘗杖殺人用財買免爲讐家所發一時稱冤受害者二十餘家巡撫都禦史林聰以聞命官往會巡按禦史勘實械送至京法司覆審坐斬至是恕母吳氏乞恩請貸故有是命

○戊子撫寧侯朱永奏延綏擊賊時有旗牌官都指揮等十人頗有勞效乞量升用事下兵部看詳覆奏命各升署職一級

○己丑更金吾左衛帶俸都指揮僉事開平姓名爲王英金吾左衛指揮使奴兒爲張友燕山前衛指揮同知脫脫不花爲柏英武城後衛指揮同知白漢爲崔曇錦衣衛帶俸都指揮使阿討剌爲白瑜指揮使愛牙思爲張永阿力疊兒必失爲馬玉指揮僉事別吉爲王玉俱以達官遣赴延綏擊賊乞更姓名故也

○庚寅擢進士黃璉鄭宏李鸞臧瓊爲南京給事中璉戶科宏兵科鸞刑科瓊工科

○升浙江臺州府知府阮勤湖廣武昌府知府程宗爲布政司左參政狹西鳳翔府知府侯瓚爲右參政勤山東宗四川瓚山西

○辛卯命守備南京成國公朱儀祭告太廟駙馬都尉趙輝祭告孝陵南京工部左侍郎李春祭后土以南京天地壇及陵廟嘗爲風雨所壞將興工修葺也

○命故廣東都指揮僉事徐昇子珍襲父原職廣州右衛指揮使福建都指揮僉事桂福孫宗代祖原職鎭海衛指揮同知貴州署都指揮僉事屠昇子璽代父原職都勻衛指揮使

○南京守備等官奏上南京錦衣等衛見在內府工作旗軍餘丁共七千一百九十九人欲依前敕令其復伍操練而諸司造作未完請旨處分詔仍舊工作

○肅王祿埤奏虜入會寧縣境大肆殺掠原設護衛官軍今選調甘涼備禦及延綏徵進者共二千四百五十餘人慮賊乘虛侵犯缺人城守乞以甘涼備禦之兵存畱操守事下兵部請行巡撫等官勘實定議以聞詔可

○壬辰升廣東石城縣知縣陳綱爲髙州府通判綱潮陽人以監生授知縣有恩信及民且善捕盜總督軍務都禦史韓雍及鎭守巡按官聯章奏薦遂擢用之俾隨副使孔鏞撫治夷民

○賜總兵官都督同知趙勝所領從徵虜寇官軍都指揮黃欽等七百二十人銀人一兩

○癸巳旌異湖廣長沙府知府錢澍常徳府知府楊宣江西建昌府知府謝士元直隸隆慶州知州李鼒湖廣靖州知州蔣淇浙江溫州府通判余鼎實直隸保定府推官鄭傑湖廣長沙縣知縣艾旻福建甌寧縣知縣喬銘俱給誥敕從巡撫巡按官奏請吏部移文核實故也

○翰林院編修李東陽展墓還復任

○修築淮安抵儀眞瓜洲湖河堤岸衝決者一十五處

明憲宗純皇帝實錄卷之一百七

明憲宗純皇帝實錄卷之一百八

成化八年九月甲午朔

○丙申命中都署正畱守徐顯隆祭皇陵署副畱守李謙祭后土之神以風雨壞陵垣將興工修葺也

○擢監生鮑椿彭鏦黎昊爲中書舍人

○秀王有疾命禦醫賫藥餌馳往療之

○運銀六萬餘兩於狹西等處以給邊儲從戶部奏也

○順天府府尹李裕以所隸州縣災傷陳寬卹三事一每歲陵墳供祀薪炭皆順義等縣備給途遠費多民甚不便乞令各陵守衛人戶采辦一大通橋至通州閘夫三百三十六人河久不通舟楫而應役如故乞量爲減免一順天府州縣津渡之處每歲水漲及天气寒沍官司修造船橋以便往來近爲無賴之徒冒貴戚名色私造渡船勒取往來人財物深爲民害乞敕巡按監察禦史嚴爲禁止上皆從之

○丁酉孝恭章皇后忌辰奉先殿行祭禮遣駙馬都尉蔡震祭景陵

○遣駙馬都尉石璟往南京祭社稷山川等壇以風雨壞壇垣將興工修葺也

○戊戌占城國遣使臣樂沙弄來朝貢方物賜宴並衣服彩叚等物有差

○己亥復除廣東按察司副使馮定於狹西

○安南國王黎灝遣陪臣裴曰良等來朝貢方物賜宴並衣服彩叚等物有差

○鎭守宣府右少監弓勝奏比者虜入永寧荊子村等境內殺掠其地逼近陵寢守備永寧指揮韓晟提督山口指揮周謹後昇等及分守參將陰傑守備永寧奉禦吳海俱宜究問事下兵部議以方秋寇警須人防守晟謹昇宜奪俸一年令戴罪立功傑海則當究治上是之而宥傑海罪

○庚子敕大同左衛管操都指揮僉事袁剛守備朔州

○壬寅江西雩都縣學生員何京上禦虜車制言其車旋轉輕疾一人可挽上掛鐵网前置拒馬刃网眼可發槍弩進可衝陣退可殿後行則斂之寬止三尺戰則展之廣至六尺每五十車爲一隊用士三百七十五人或五百或千乘隨宜創置輔以淬藥弩矢中者必死遇敵眾寡用無不宜兵部言今邊境沙磧曠深溪澗險阻京所言車制未辧利否宜遣赴延綏軍前與總兵官趙輔都禦史王越等面議可否從之

○癸卯命宣府總兵官都督同知顏彪等支萬全都司官庫銀五百兩制銀牌千面給賞有功官軍時彪與鎭守巡撫等官俱言往者師出無功由無賞罰之柄今欲選兵訓練以俟調遣非用此給賞無以激勸眾心故特許之

○甲辰敕左僉都禦史張綱往薊州永平山海密雲居庸等處整飭邊備兼巡撫順天永平二府兵科都給事中梁璟等奏比者兵部擬遣重臣一員整飭薊州等處邊備而未得請但薊州密雲一帶外臨虜境內屏京師兵務廢弛殊非細故且畿內八府境土廣遠饑饉相仍巡撫一人兼理邊備卒遇有警恐誤事機乞以河間保定以南六府專委都禦史陳濂巡撫其薊州密雲直抵居庸一帶邊關並順天永平二府屬境乞更舉重臣一員專督兼理巡撫之任詔報云畿甸內地恐任非其人徒爲煩擾以此不用巡撫今爾等旣以是爲言其令該部卽選才識練達者以聞於是兵部尙書白圭與吏部尙書姚夔舉綱故特任之

○巡撫狹西左副都禦史馬文升奏虜寇自夏及秋深入環慶固原境內四散抄掠勢日滋蔓署右都督白玉涼州右副總兵都督同知趙英各分兵邀擊之前後擒斬六級追獲被虜牛羊二十餘時總兵官武靖侯趙輔亦奏延綏西路指揮孫鑑閻威各率軍禦之於半个城紅寺兒等處追還牛羊千餘延綏總兵官許寧軍夜襲其營於境外鴨子湖殺傷甚眾奪獲其馬百匹以還章俱下兵部言虜眾犯邊首尾三月趙輔王越師行已久今惟聞白玉趙英及閻威等略有捍禦擒斬之功其餘俱擁兵袖手欲從舉劾但已遣給事中郭鏜察訪未報今且宜督責輔等力圖後效其趙英白玉等曩緣失機立功贖罪今宜宥之使益加奮勵從之

○宥通城王府儀賓郭成罪初成以父卒於寧遠衛啟王欲奔喪不從乃潛歸湖廣按察司劾其罪上曰聞親喪奔赴人子迫切至情有不容己者非有他過其宥之

○乙巳增設狹西西安府及同華等五州同知各一員咸寧等二十八縣縣丞各一員從西安府知府孫仁奏饋運方急故也

○丙午代府鎭國將軍仕堲旣削冠帶祿米逃往絳州靈丘王遜烇疏仕堲幼失學乞宥其罪禮部請命靈丘王促之還仍戒其毋再違法而逃復請敕襄垣王仕﹤土匱﹥宜除宿忿加禮遇盡友愛之情上從之乃降敕諭仕﹤土匱﹥曰爾先奏鎭國將軍仕堲謀害違法等情巡按禦史會都布按三司勘報止得其冒犯之罪亦在赦前其餘皆誣爾不自懲復以前事舉奏有不相容之意此豈待弟之道哉惟兄能友愛其弟則弟必敬順其兄兄弟協和乃爲盡道而交惡如此豈不有玷宗室耶朕已敕責仕堲俾盡弟道爾爲兄者亦須篤念同气加之恩愛毋以小忿乖大義毋以一事之失而結終身之怨翻然攺悔庶可保全令名王其愼之勿忽

○敕諭安南國王黎灝勿侵越占城境土灝遣使臣阮徳貞上書自陳言往因占城侵化州地故舉兵爲援由彼國人自相叛亡以取敗北耳上乃令徳貞賫敕歸諭灝曰比者占城國奏稱爾國於成化七年二月間攻破其城執其國王曁親屬五十餘人並劫其印焚毀室廬殺擄老稚不計其數朕以卑詞未可深信今得王所奏情詞各異但王國與占城勢力大小不待辯說若彼先啟釁端是不度徳量力固爲不義若王無故乘彼小釁輒興忿兵淩弱暴寡亦豈得爲義乎敕至王宜略其小失益惇大義將所虜人口盡數發還戒飭邊吏毋生事邀功興兵構怨旋致報復自貽伊戚庶幾天鑑孔昭永享令名欽哉

○丁未禮部言邇者太原地震有聲如雷厥象爲兵今狹西多虜患而山西壤地相接宜嚴飭守臣防禦上從之

○敕府軍左衛帶俸都指揮同知鄒宏守備黃花鎭昌平縣知縣吳迪言近以黃花鎭委居庸關守臣帶管鎭𨿽屬關而軍士則屬長陵等衛事不歸一況鎭去山近關去山遠以鎭屬關似以近就遠比者山後烽警疊至應援爲難乞仍令永安城守臣提督或別命一將臣專守事下兵部言居庸守臣不離關口皇陵守臣止在永安兩地兼掌俱未爲便請舉京營都指揮可任者旣得旨遂薦宏用之

○戊申遣英國公張懋恭順侯吳鑑駙馬都尉楊偉遂安伯陳韶伏羌伯毛銳淸平伯吳璽爲正使吏科給事中梁鏞戶科給事中施純禮科給事中黃麟兵科給事中兪澤刑科給事中王銓工科給事中張琳爲副使持節冊封韓王弟偕瀞爲西徳王通渭莊簡王庶長子鎭國將軍徵銶爲通渭王夫人髙氏進通渭王妃南城兵馬指揮胡銘長女爲鄭世子見滋妃秦府永壽安惠王長子公鋌爲永壽王夫人傅氏進永壽王妃魯府樂陵恭惠王次子鎭國將軍陽錧爲樂陵王夫人傅氏進樂陵王妃晉府寧化僖順王次子鎭國將軍鐘鈵爲寧化王鎭遠府知府陳寔孫女爲岷府充城王膺錕妃思明府通判劉頤女爲黎山王膺鉖妃

○申處置荊襄流民之令初有旨荊襄流民仍舊附籍而總督軍務都禦史項忠復令遣還原籍且令各處有司招使復業湖廣按察司僉事尙褫呈於巡撫都禦史吳琛以爲欲遵前旨恐附籍者多後將難處欲奉忠令復恐其散無所歸患且不測請爲裁處琛責其猶豫且以報忠忠乃奏褫掠羙市恩飾詞避事及狹西等處副使等官梁覲王齊叚愼等不亟奉行之罪乞再下各處巡撫等官申明禁約惟流民願附籍者聽之應復業者仍遣之還毋得互相推托以貽後患戶部覆奏詔可時忠旣以編遣流民致多道死褫等故緩其事故𨿽爲忠所劾而戶部不爲究治時議亦不以爲非○巡撫寧夏右僉都禦史徐廷章奏七月以來虜眾近邊日遣輕騎四散入花馬池靈州等境內抄掠且塡塞井泉攻毀燉堡勢甚危急總兵官武靖侯趙輔亦奏寧夏總兵官都督同知範瑾逗𨖻不進宜治其罪事下兵部並劾瑾廷章擁兵坐視宜責令立功贖罪其總兵官趙輔並參贊都禦史王越並膺重任莫效寸功亦宜移文督責從之

○攺常州府江陰縣馬馱沙巡檢司隸靖江縣

○夜北方流星大如盞赤色有光自勻陳北行衝文昌後四小星隨之

○己酉升廣西按察使袁凱爲廣東右布政使刑部郎中王圭爲湖廣右參議

○太子少保兼吏部尙書姚夔言南京及浙江等處守臣各奏今年七月狂風大雷雨江湧海溢環數千里林木盡拔城廓多頹廬舍漂流人民溺死田禾垂成亦皆淹損夫南京根本之地鳳陽王業所基淮浙財賦所出災不虛發況自前歲妖彗示變四方多故水旱虫傷流移餓殍山東河南湖廣尢甚加之胡虜猖獗暴骨千里兵疲於奔命民困於供億萬一姦人乘機扇亂禍將不測不可不預爲之防請命廷臣共條所以安民弭患急務事下禮部於是尙書鄒幹會府部等衙門大臣議南京承平日久宜敕守備參贊大臣整飭兵備毋視如故常四方凶荒之處巡撫鎭守者各練武事以遏絕盜賊臨淸地控京師鳳陽境接淮汝俱不宜無謀勇武臣以總軍政浙江福建東南大藩連山濱海私盜鹽礦下番者時時有之近亦俱罹水患福建又土阜突生災變非常亦宜簡大臣巡撫其地又各處三司官多不勤政務民以急告輒相推避展轉以至事滯民艱有如此者宜悉究治各處並海兵民多以魚鹽爲生如﹤馬犬﹥負貿易者槪禁捕之恐迫饑寒嘯聚成盜宜戒所司勿捕惟禁其駕舟挾兵者災甚之地今年糧芻鹽課顏料秋靑艸束俱令勿徵邊關士卒率爲主將私役宜悉究其獘議上詔皆允行

○福建福安縣劉洋銀坑礦脈已盡先以銀課分派民戶辦納至是有司請於新開上坪坑采辦代納其課從之

○庚戌戶部奏定寧夏羣牧千戶所旗軍月糧米鈔兼支本色米六斗折色鈔四斗如平慶等衛例先是本所糧米布中半支給有司言其別無徵調虛費邊儲故請以鈔易之

○復設狹西西安府常濟庫大使一員

○升番僧也捨堅粲崇教廣化國師

○給大興宛平二縣餋濟院貧民布一千二百餘疋

○辛亥巡按狹西監察禦史王哲奏虜寇久據河套出沒無時自去冬至今年夏凡三入鞏昌等府會寧等縣境內殺掠人畜近於六月間益肆深入南至通渭秦安等縣西至金縣等境殺虜尢多竊恐此虜得利而歸復圖再舉南必至秦州西必至蘭縣倘蘭縣有警則甘州西路梗塞秦州戒嚴則鳳翔西安動搖況虜每入寇俱由安邊花馬池等境內往來其延綏寧夏守將徒擁兵自衛未聞少遏其鋒近𨿽有總兵總督等官調兵分守延綏環慶固原等處但楡林固原安會境土相距二千餘里彼此有警卒難應援且蘭縣甘蘭二衛官軍先已摘選一千五百赴延綏聽調及甘涼原撥兩班操備官軍亦俱畱在邊守城數多不足防禦兼之慶陽南通邠州去西安不遠西安系關中重地慶陽系西安北門亦不可缺人防守今致仕吏部尙書李秉兵部尙書王竑俱年力未衰識達軍屢立邊功乞將近調官軍分爲二路東路令總兵官同王越專理西路令一副將或起竑或起秉專理而慶陽中路仍令都禦史馬文升等如舊屯守蘭縣摘去延綏聽調官軍則令掣回以足防守事下兵部言蘭縣防守宜令鎭守巡撫等官勘議事情緩急具聞區處其欲起李秉王竑分理軍務緣近已會議遣武靖侯趙輔充總兵官都禦史王越參贊軍務調軍調討及敕都禦史餘子俊馬文升徐廷章等各督官軍並副參等官俱聽輔等節制恐將權復分難以別議上批答曰旣有會議事理仍敕輔等用心調度軍馬殺賊

○壬子分守萬全右衛右少監顧雄右參將署都指揮僉事蔣良等奏虜賊剽掠小窟岑屯等處守備指揮吳信詹佑等誤事失機法宜究治雄等亦自劾事下兵部言方系防禦之際若槪逮問恐缺人爲用信等宜停俸半年令立功贖罪其守備奉禦田眞協同都指揮使孫素並顧雄蔣良等亦宜究問但雄等皆引咎取旨裁決命宥之

○夜月犯天關星

○癸丑命故左都督劉玉子文襲升父職錦衣衛帶俸指揮使時玉妻自陳文已自立功爲指揮同知乞以其次子武襲父職兵部議舊例不許重職故仍以命文

○巡撫延綏右副都禦史餘子俊等奏虜寇自成化五年以來相繼犯邊累次調兵戰守狹西山西河南供饋浩繁今邊兵共八萬之上馬亦七萬五千餘匹略計今年運納之數止可給明年二月且今山狹之間旱雹所傷秋成甚薄每銀一錢止糴米七八升豆一斗買艸七八斤財力困窮人思逃竄倘不預爲計慮恐後患復生如此虜今冬不北渡河又須措備明年需費姑以今年之數計之截長補短米豆每石俱作直銀一兩共估銀九十四萬六千餘兩每人運米六斗共用一百五十七萬七千餘人每艸一束直銀六分共估銀六十萬兩每人運艸四束共用二百五十萬人往回兩月約費行資二兩共費八百一十五萬四千餘兩脫用牛驢載運所費當又倍之蓋自古安邊之策攻戰爲難防守爲易向者奏乞鏟削邊山一事已嘗得旨令於事寧之後舉行竊計工役之勞差減輸運戰鬥之苦欲於明年摘取狹西運糧軍民五萬免徭給糧倍加優卹急乘春夏之交虜馬罷弱不能入寇之時相度山界鏟削如墻縱兩月之間不能盡完而通寇之路已爲有限彼旣進不得利必當北還稍待軍民息肩兵食彊富則大舉可圖其寧夏等邊又在守將各陳方略倘以所見未合仍事戰守須預備芻糧以防不給如虜能悔過入貢乞聽輔等遣使招徠之事下兵部言供饋事乞移文戶部措置鏟削山勢恐虜已近邊難於興作宜令輔等勘議可否施行如虜能效順入貢速具以聞上曰修築邊墻乃經久之策可速令處治虜酋如不來入貢亦不必遣人招之

○甲寅升禮部右侍郎劉吉爲左侍郎太常寺少卿兪欽爲右侍郎

○復除浙江按察司副使王璘於河南

○肅王祿埤汧陽王公鏳奏求藥品與之

○命監察禦史翟庭蕙復巡視邊關一年庭蕙巡視已及二年當代鎭守薊州總兵等官仍奏畱之故有是命

○乙卯秀王見澍薨王英廟第五子也母淑妃髙氏景泰壬申生天順丁丑冊封爲秀王六年九月之國於河南汝寧府王孝反溫和言動不苟至是薨年二十有一訃聞上甚哀悼之輟朝三日賜祭葬如禮上念王乏嗣不忍遐棄遣中官奉迎靈柩歸葬於京城之西山謚曰懷

○以巡撫山東右副都禦史翁世資爲戶部左侍郎太僕寺卿牟俸爲都察院左僉都禦史巡撫山東

○以福建左布政使劉敷廣東左布政使張瑄爲都察院右副都禦史敷巡撫浙江瑄福建

○升廣西按察司副使吳綽爲按察使

○攺給沁源王祿米折色內一百石爲本色從王請也

○巡撫狹西左副都禦史馬文升等奏虜賊孛羅忽於六月內乘我大軍未集擁眾深入固原安定會寧環慶等處蓋以道路平夷居民富庶寨堡疏遠戍守乏人不入則已入則必獲厚利竊計其入寇之路自安邊定邊花馬池興武營進至萌城鹽池約三百餘里自萌城韋州分爲三路東則自東打狼山至鎭原平涼中自胡盧峽至固原靜寧西自雪山嗚沙州至安定會寧遠近廣袤四方千里路遠地偏兵分勢寡實難應援竊觀蘭縣系甘涼之喉襟固原爲平鞏之屏蔽而平鞏又關狹之藩籬平鞏有警則關狹震驚而固原一帶尢不可無備且天順間毛裏孩入寇之時曾遣將統兵於此戰守乞以初擬調徵楡林京軍二萬命將分遣萬人會甘州兵並守固原而以馬儀所統花馬池軍五千分布會寧等處及都指揮姜盛所統疲兵千人歸守蘭縣俟春深搜套之時並遣以往事下兵部言狹西屬衛軍餘數多尙堪簡集爲用京兵未宜輕動馬儀姜盛諸軍宜令總兵趙輔勘議緩急便宜區畫仍行劉祥等招募義勇或捨餘人等給以月糧教練操守從之

○復設寶源局大使

○巡撫狹西右副都禦史馬文升奏虜寇犯邊勢將深入比命議調大同宣府甘涼諸軍徵剿今年四五月間此虜出沒楡林左右六月初復大掠花馬池安邊營境內其大同遊擊將軍範瑾方充寧夏總兵使能聞命卽趨率兵至髙橋屯駐延綏總兵官許寧聞賊西行率軍至安邊營按伏虜眾知我有備豈敢長驅直至鞏昌而瑾延至八月方抵寧夏寧徒擁重兵深居淸平堡內𨿽受總兵趙輔督責終不能到安邊及分守莊浪都督同知魯鑑涼州副總兵趙英都指揮姜盛甘州副總兵馬儀或遇虜退避不戰或率師逗𨖻不行太監劉祥右都督白玉並臣等俱不能鎭撫致此寇攘請先將臣等治罪仍令科道官備劾寧等六人重加刑憲庶警將來事下兵部言許寧與白玉等先已令戴罪殺賊今邊務方殷難槪更易宜並行給事中郭鏜訪察聞奏其太監劉祥不總兵務難以責備馬文升不能防患禦寇及見事不能支方糾舉諸人並引咎自解不爲無罪宜行文升令與白玉等合謀禦寇務圖成功勿更疏虞以罹憲典奏入從之

○山西按察司僉事賈俊奏偏頭寧武鴈門三關俱邊塞要地偏頭突出二關之外西近河套東接東勝尢爲要害守關馬軍三千旣皆以大同步兵代去狹西聽調及代州寧武馬步官軍亦盡調西徵況三關地勢相聯而守備將臣不相統攝且久處承平失於訓練往歲大同有警命大同寧武代州三路合兵進剿然總制無人號令不一臨事卻顧卒難成功今虜眾一據河套迆西一據東勝迆東似有謀約必須預防倘河冰一凍兩虜勢合恐三關不教之眾難以當之乞遣一大將假之重權使總制三關兵馬仍乞選馬軍量給各關及時訓練以備戰守事下兵部言鴈門寧武二關已有鎭守代州都督王信提督難更增設惟偏頭去代稍遠宜令都指揮戴廣專守一關與二關互相保障及敕巡撫山西右副都禦史雷復至冬兼督三關至春仍理巡撫從之

○巡撫狹西左副都禦史馬文升奏比奉旨招募義勇五百土達四百餘俱乏馬乞於河南山西近狹州縣選馬四百給之事下兵部言山西近亦缺馬宜止於河南近屬州縣選給從之

○丙辰鎭守靖虜固原等處參將都指揮周海分守都指揮宋琪倪珍及指揮常謙以守備不設致虜入境剽掠事下巡按禦史鞫問例應謫戌上命宥之各降三等調邊衛帶俸差操

○丁巳免定邊神武通州三衛采運秋靑艸一萬三千二百餘束以軍多逃亡故也

○狹西都指揮使鄭云守備靈州累被虜賊入境殺掠人畜隱匿不報事覺下巡按禦史鞫問坐罪發邊衛充軍

○戊午命襄城侯李瑾代祀南京天地壇及孝陵以風雨壞壇陵垣將興工修葺也

○命宣城伯衛頴守備鳳陽賜之敕曰朕惟鳳陽乃祖宗陵寢所在其地至重近來水旱災傷人民饑饉慮有他虞今特命爾守備地方防禦賊寇其鳳陽等九衛所並附近壽州等衛官軍悉聽爾提督操練遇有賊寇生發相機撲滅及督各衛所巡捕官軍用心緝捕如官軍數少量選精壯余捨每月給與口糧三斗相兼操守俟年丰之日奏請定奪其撫卹流移賑濟饑荒督令軍衛有司設法整理凡有弭寇安民長策聽與彼處巡撫等官計議斟酌而行事體重者具奏處置務俾地方無虞用副委任

○海西兀者前等衛野人女直都指揮都裏吉等來朝貢馬及貂皮賜宴並金織衣彩叚等物有差

○庚申升監察禦史張敩爲廣西按察司副使

○巡撫遼東右副都禦史彭誼等奏八月間虜眾殺掠剌楡堝並核桃山等處修築邊墻軍士一百六十餘人都指揮鄧鈺王昇等不領軍防護副總兵韓斌亦失躬親巡督致誤事機俱宜究治事下兵部言鈺等宜行巡按禦史逮問韓斌論法亦宜究治但恐此虜乘勝復來缺人防守宜行令戴罪殺賊以贖而太監葉達總兵官都督同知歐信及都禦史彭誼等擅興工役不嚴守護罪亦難宥取旨裁處上曰韓斌葉達等姑宥之修築邊墻守邊要務今後用工之際務嚴謹防護不許輕忽

○辛酉攺除苑馬寺卿熊王�贊爲狹西行太僕寺卿以丁憂起復也

○命進進趙英等一百二十四人歸省

○升都指揮同知王信爲署都督僉事鎭守臨淸地方

○壬戌北虜孛羅來降貢馬八十五匹命爲廣州前衛副千戶

○癸亥以明日十月朝遣駙馬都尉周景王增分祭長陵獻陵景陵裕陵

○遣內官祭恭讓章皇后陵寢

○擢進賢縣知縣呂聲爲太僕寺寺丞

○平虜將軍武靖侯趙輔參贊軍務右都禦史王越等奏虜寇被我軍追奔出境日夜東行今方秣馬厲兵思與一戰竊恐此虜𨿽內懼剪戮不敢邇邊而外避讐敵不能北渡遷延河套又復經冬老我師徒弭患無日夫禦戎之策不過攻與守而已今欲攻之必須搜套緣河套之內延袤二千餘里而從徵軍士止餘二萬所選近邊精兵亦然調遣不足須得京營山狹精兵十五萬分道並進庶可成功應用芻糧宜區畫以待進攻之策大略如此但今議者皆云延綏兵禍連結供饋煩勞國賦邊民窮竭甚矣重復科徵恐生內釁倘念邊務之勞暫爲退守之計宜卽散遣從徵軍馬量畱精銳就糧鄜延等城以便防守沿邊軍民悉令內徙山崖舊堡深藏避寇其寇經之路多設坑塹密置釘板蒺藜以爲險阻山頭多置烽火以相傳報仍從都禦史餘子俊所奏鑿山築墻以爲保障其寧夏花馬池髙橋兒境內沙漠平漫難於修築宜令都禦史馬文升徐廷章等於萌城鹽池諸處量度形勢浚壕築墻虜必不敢懸軍深入而甘涼被調諸軍亦且量畱精銳就糧固原等城以爲狹西藩屏退守之策大略如此此外或移城就水拓地據河等策非一須及事寧區處事下兵部尙書白圭言輔等統兵七八萬眾未聞有一矢之捷乃稱追奔出境務爲誇大且旣膺閫寄或攻或守宜定計以行何乃依違陳乞首鼠兩端自揣事勢不支欲推避之計請令文武大臣會議可否上從之於是議者皆謂此虜深入邊疆二千餘里單人匹騎驅我人畜數千邊臣守將俱擁兵自守莫敢嬰其鋒及輔等兵已至邊虜復大掠延慶不能少禦益兵攻剿事將誰欺且旣欲進攻又稱險遠方張聲勢遽愬艱虞兩可其詞聊且塞責其言退守內地欲量選精兵分屯邊堡少蘇民勞似爲得計然大敵在前我軍退卻恐亦非宜但軍中事機理難遙制宜敕輔越會同三邊巡守統兵之臣量度事情具陳方略上曰設險守備宜速爲區畫虜賊不退須髮兵搜剿仍令趙輔等會議以聞

明憲宗純皇帝實錄卷之一百八終

大明憲宗純皇帝實錄卷之一百九

成化八年冬十月甲子朔享太廟

○遣內官祭司井之神

○丙寅升兵部郎中範文爲廣西布政司右參政

○巡撫寧夏右僉都禦史徐廷章等奏八月以來東路興武花馬池虜眾出沒屢入靈州永隆墩境內殺掠守備署都指揮同知盧茂於歡喜嶺追襲敗之事下兵部尙書白圭言盧茂失誤事機然能奮勇追逐僅可贖罪且總兵官趙輔都禦史王越比奏此虜已被追奔出境今寧夏守臣復奏虜每犯邊顯是輔等大言罔上而遊擊將軍祝雄徒擁虛號不立寸功宜令輔等並寧夏巡守總兵遊擊等官各議方略務在成功從之

○兵部奏比者延綏寧夏虜寇不息而宣府獨石古北口諸邊警報疊至遼東亦被殺掠築墻丁夫𨿽嘗取旨戒飭但今冬寒正虜馬彊弓勁之時又恐冬至正旦將近各邊守臣耽溺宴遊或私役軍士出境樵獵以啟邊釁更乞降敕諭令倍加防守從之

○丁卯升刑部員外郎諸正監察禦史胡靖南京監察禦史余諒爲按察司僉事正廣東靖江西諒福建

○停僉南海子貼助海戶一年以順天府尹李裕言也

○巡撫湖廣右僉都禦史吳琛奏湖廣起運南京糧每石加耗米至七斗五升民不能堪請量減其數王府歲祿俱徵晚稻米而湖廣產少民以常米易於他州石加十之三四不勝疲敝請令槪收常米庶使旱荒之後民困少蘇戶部議運糧加耗待勘報處之王府歲祿宜令暫收常米從之

○戊辰選行人劉肅林符於大節知縣張蕙袁禎陳英劉浚楊峻翟瑄丘山於都察院問刑

○己巳禁山東河南及眞定府起運京儲不許折價時各處部運者以河漕費繁折銀至京糴納以致米價騰踴而銀不足又累乞增補戶部請移文禁之詔可

○壬申命楡林城等處夜不收官軍朱受陸等一百九人應襲補者俱升一級以巡撫右副都禦史餘子俊等言其死於邊事同陣亡例故也

○誅犯邊虜寇把禿孛羅於市

○癸酉升雲南右布政使路壁爲福建左布政使

○鎭守寧夏總兵官修武伯沈煜被召還京命帶俸隨操

○甲戌以順天府旱減五府所屬並親軍等衛采取秋靑十分之三

○丁丑皇太后聖旦上率親王上壽受命婦朝賀賜百官宴於午門

○敕廣西按察司僉事葉淇專於賓州禦寇以巡撫右都禦史韓雍等言賓州猺寇經行要地宜委按察司官一員常居其地往來柳慶遷江上林南寧宣化等境防守故也

○平虜將軍總兵官武靖侯趙輔復奏比傳聞虜寇知我軍馬大集移營近河潛謀北渡迨今兩月不來入寇意者其不戰自屈乎但大軍所至芻糧缺供況山狹荒旱眾庶流移邊地早寒凍餒死亡相繼彼督餉者惟恐缺食典兵者惟欲足兵民事艱危所不暇卹曩所上攻守二策以今觀之攻在所難蓋議攻者或泥於兵法或狃於傳聞不失之易則失之迂卒欲舉行未見其可莫若姑從防守之策省兵節費安民三者俱便乞量畱從徵軍士於各邊要害就糧屯駐虜如北歸卽各遣還伍如復入寇就令彼處總兵等官並力拒之仍行各邊巡撫等官乘春鑿山築墻以爲久計臣等居此勢旣難行事殊無益亦宜暫且還京俟圖再舉章下兵科駁議輔等奉命討賊不建寸功繆爲不戰屈人之言以自誇大今寧夏寇警未息正其效力之時乃妄乞旋師事屬欺罔法宜究治參贊軍務右都禦史王越奏亦與輔同兵部言輔越七月間至楡林繼至安邊虜寇方入慶陽環縣大掠略不遣兵少挫其勢而寧夏延綏警報日至虜未退卻可知且勞民饋運本爲安民今乃坐耗邊儲無益於事方陳進攻之計又病搜套之難迹其所言自相抵牾縱使虜情少卻亦當圖爲久遠之防儻我軍旣旋彼復入寇失機誤事責將誰歸且請兵之奏甫行而班師之﹤鋶﹣釒﹥繼至欺君負國法不可容宜逮至京究治以雪邊人之怨但給事中郭鏜往勘未報姑俟其還且問區處仍行輔等悉遵本部前議畱從徵軍馬精銳者守邊餘皆量就便地其修築邊墻令各邊守臣審度舉行從之

○戊寅夜月食

○庚辰順天府府尹李裕言本府所屬宛平大興二縣多有玩法之徒詐稱奉各衙門差遣往往挾勢囑托又有在外詐稱內府差去催辦公務遇吏胥人等需索酒食財物多被逼迫逃竄乞敕都察院懸榜禁約後有若是者無問眞僞械送法司明正其罪庶使人知警懼奏下都察院議如所言從之

○辛巳誠孝昭皇后忌辰奉先殿行祭禮遣駙馬都尉蔡震祭獻陵

○增設湖廣常徳府新店遞運所

○壬午戶部議覆巡視浙江工部右侍郎李顒等上言水災事宜其一浙江歲辦豬鵝麻鐵之類皆內府歲例急用之物不可停止宜攺納於無徵之處年丰如舊一浙江原派兌軍糧六十萬石其被災無徵五萬二千二百七十石嘗議折銀者今無銀可折宜免之一舊例杭嘉湖紹金衢嚴七府戶口食鹽官吏市民納鈔鄕民並寧臺溫處四府槪納米尋詔俱納鈔今水災納鈔不便宜令復舊一各處軍民納米二百五十石者給正九品散官每加五十石則增二級至正七品止一三司並各屬吏兩考役滿納米一百二十石者卽撥京考三百石者免京考冠帶辦事民間子弟有願充知印者納米二百石承差一百五十石參三司吏一百石各府運司七十石各司府經歷司及九品以上衙門五十石雜職衙門三十石舉保僧道陰陽醫官二百石軍民納谷五百石者請敕旌異爲義民三百石者立石並給復其家議上從之

○癸未巡撫大同右副都禦史殷謙奏大同邊儲事宜一先開中兩浙鹽每引納大同云川場艸五束朔州六束玉林威遠四束河東鹽每引納大同云川場艸一束六分朔州一束八分玉林一束五分今天旱艸貴無上納者請兩浙減二束河東減其奇數一山西行都司並大同府衛自眞犯死罪外其軍職軍民並文職官吏一應罪囚俱納米收贖今糧頗足用而艸甚缺請以納米例攺艸徒至流自三百束始每等遞加五十束雜犯死罪一千束杖五等自一百三十束每等遞加三十束笞五等自二十束始每等遞加二十束俱納於大同左右威遠三衛一山西十五衛所屯軍應納子粒除揀選官軍操備及旗軍免徵外其餘應納米者每石折艸十束俱納各衛以準該年屯田之數戶部覆奏從之

○巡撫甘肅右副都禦史婁良奏肅州南接羗戎北邇胡虜西通番戎最爲要地守備都指揮僉事彭程乞降敕重其責任庶夷虜畏服從之

○乙酉雲南署都指揮僉事範宗守備永寧納部下賂遣禦史逮鞫宗左右得實旣而遇赦宥都察院請仍追原贓給主令還職帶俸差操從之

○丁亥升雲南布政司右參政兪鐸爲右布政使四川按察司副使髙瑛爲按察使

○朝鮮國王李娎遣臣梁順右等奉表貢馬及方物來朝賀萬壽聖節

○廣西等道監察禦史楊守隨等以災異邊警上言九事一京師城隍溝渠久淤不浚夏秋雨澇公私廬舍多壞�明春調軍浚隍而令居民自治溝渠一公侯伯率由蔭補糜費厚祿請更於十二營內建一營令諸應襲子侄並武職之帶俸者日習武藝踰年試其材而任用之一京師北邇邊塞而永寧又其要地黑峪荊子村厄塞數十處兵多調遣西徵其畱戍者又率爲將校私役致虜乘虛肆掠有直犯城下者請亟簡都指揮一員暫益以兵往鎭守之一京畿歲比不登民甚困乏請如上年例以京通倉儲糶二三十萬而保定等府縣則急發公帑勸富室以廣賑卹仍戒有收處母遏糴其牛具種子令有司給之一虜聚西陲守將各擁兵自衛畏縮難用而天下亦豈無將才未用者請詔兵部檄所司各察其官屬之謀勇者舉送試用其有抱文武全才堪大將者則明著其實以俟特擢一各處饑民或假名復讐借貸行劫所司多匿不以聞遂致滋蔓如滿四劉千斤是已請通戒有司備禦撫安盜發則則亟撲滅之毋養成大患一貪淫官吏邇因天變慮有枉抑許再訴辧遂致混瀆幸而復官甚非常法請已許辧者毋得更辧已復職者勒令閒住一邊將遇寇輙堅壁不出及出戰又多奪兵士首功付其私人而怯懦將校亦往往有市首級以爲功者請敕參贊等官苟其人畏縮失機卽奏逮重罪之紀功官務審驗其實毋令冒報一團營兵最號精選亦多老弱且其數不足此皆將校之獘請敕兵部嚴加校閱毋狥情作獘更密詔給事中等官時點視之庶兵足而緩急可用詔下所司議之

○平虜將軍總兵官武靖侯趙輔以疾乞代兵部言輔自揣事情重大不克勝任以疾乞代恐虜酋知我主將衰病乘隙入寇或從所請選命將臣一人代之使還或仍畱輔以終其事有旨趙輔不允代回仍令盡心調度殺賊

○戊子賞保定河間各衛從徵狹西官軍銀人四兩

○巡視京倉監察禦史吳道宏奏京師米價騰踴實由官軍月糧於通州支給且銅錢貿易揀擇太過請自十月以後俱給京倉而嚴禁揀錢爲便又總督漕運官不督所部縱其沿途畱滯作獘多端漕法日弛請敕戶部會官遴選黜其姦庸而進其才能者代之戶部議倉糧銅錢二事宜如所奏其欲黜總督漕運官蓋指都禦史張鵬而參將袁佑亦嘗爲給事中兪俊所劾此皆文武大臣請自上裁詔準議總督參將治事如故

○夜西方流星大如盞赤色有光自參宿西南行至狼星旁尾迹炸散後三小星隨之

○己丑升通政司左通政楊穟爲太僕寺卿

○開設福建永安縣醫學

○升南城兵馬司指揮張寧爲應天府治中以九年任滿也

○鎭守居庸關太監吳旺奏黃花鎭地近已有都指揮鄒宏守備其餘如驢鞍嶺隘口二十餘處屬居庸者道裏隔越難於提督恐臨事違誤兼舊掌神槍火器在鎭俱乞處分而宏亦言槍炮未敢輕用欲乞取回事下兵部言黃花鎭迆東隘口宜令鄒宏防禦迆西令居庸關內外守臣防禦槍炮則量畱在鎭餘如宏奏上曰槍炮不必取回仍遣內官一員同鄒宏守備

○夜東方流星大如盞靑白色光明燭地自女牀行至天市垣東

○辛卯貴州總兵官都指揮同知吳經奏九姓長官司土官蒙存與其族人蒙理互相讐殺攻毀司治不遵撫治乞加逮問事下兵部言蠻夷讎殺恐因而煽惑爲患宜行鎭守總兵巡撫三司等官悉心撫諭如彊獷不服逮問如律從之

○延綏遊擊將軍都指揮同知祝雄奏虜入延綏鎭靖堡殺千戶黃琮執夜不收以去事下兵部言比者趙輔王越累稱虜眾遠遁亟欲旋師今境內官軍潛被殺掠必能覘我虛實大逞入寇之謀宜令輔等率兵追剿毋徒坐視以貽邊患從之大明憲宗純皇帝實錄卷之一百一十

成化八年十一月癸巳朔欽天監進成化九年大統歷上禦奉天殿受之給賜諸王及文武羣臣頒行天下

○以明日萬壽聖節遣駙馬都尉周景王增謁告長陵獻陵景陵裕陵

○甲午萬壽聖節上詣奉先殿皇太后宮行禮畢出禦奉天殿文武羣臣及四夷朝使行慶賀禮

○丁酉遣內官祭恭讓章皇后陵寢以是日忌辰也

○宣府總兵官都督同知顏彪奏比者虜寇夜入迆東瓦窯屯殺掠人畜防邊指揮使陳浚等追之不及其宣府指揮僉事趙勛史瑄等官俱系戍守邊墩而陳浚復被調領軍防禦怠忽誤事俱宜究治臣等亦皆有罪事下兵部言此虜得利而去未嘗少被挫衄必將復寇乞令彪等嚴加防禦勛等宜行巡按禦史逮問如律且彪及都禦史鄭寧不能嚴督防守亦宜究治詔宥彪寧餘如所擬

○戊戌定遼東開中鹽米則例兩淮運司成化五等年所中餘剩並存積鹽二十萬引每引米一石二斗兩浙運司成化三等年存積鹽二十萬引每引米九斗長蘆運司成化七年存積鹽三萬一百六十一引每引米四斗河東運司存積鹽二十萬引每引米三斗以預備邊儲從巡撫都禦史彭誼請也

○命南京文武官員折俸布暫攺折豆先是南京戶部奏各倉料豆約計足用十有三年以次支給恐多腐爛已嘗有旨間作南京文武官吏旗軍俸糧之數然官軍俸糧每年兩月兼支小麥四分一月兼支鹽二分又兩月折支絹布玆復間支料豆則用愈不給且庫藏收貯賞賜軍士布少而京官往往糴買馬豆宜止將料豆準京官折俸布每年一次待支豆旣盡折布如舊其吏典旗軍月糧俱仍與本色爲便事下戶部覆議以爲料豆除存畱足支五年外余攺折官員俸布自成化九年爲始從之

○己亥戶部奏歲漕京倉米四百萬餘石今年將盡尙有未到者一百一十餘萬石請貯於天津等五處水次倉以俟支運又恐糧數旣多收貯難久宜令在京官吏旗軍原該通州倉食糧者悉於天津倉預支明年正月五月俸糧石與腳價銀五分﹤鋶﹣釒﹥上命俱與假半月令自往支仍禁沿途糶賣以絕他獘○庚子賜朝鮮國朝賀陪臣梁順石等宴並金織衣彩叚等物有差

○敕都督同知鮑政佩平羗將軍印充總兵官鎭守甘肅

○辛丑鎭守寧夏總兵官都督同知範瑾奏比聞虜酋癿加思蘭外畏阿羅出讐殺內懼我兵攻剿待河冰一合欲西走甘涼而寧夏孤城是其歸路乞及今河冰未合之前行令總制各路軍馬總兵參贊暫分一員防守西路或至冰合之際將原調赴河東官軍掣回城守仍乞如侍郎葉盛所議以涼州莊浪軍馬悉調萌城抵髙橋一帶協守事下兵部請行令趙輔王越會同範瑾徐廷章等酌量緩急臨事區畫從之

○壬寅命給遼府故輔國將軍豪打夫人樊氏食米二百石樊氏嫡長子恩鎊已封奉國將軍而幼未給祿乞以所賜米二百石內免折鈔故有是命

○戶部奏禦馬等倉缺艸請將太倉折艸銀召人中艸糶糧銀召人中豆其壩上諸倉榖艸計一百八十一萬五千束束價三分黑豆六萬二千八百九十五石六斗石四錢碾熟榖艸五萬五千束束三分二釐菉豆一千五十石石六錢﹤氵旱﹥石橋諸倉榖艸七十一萬八千束束二分五釐黑豆三萬三千六十石石三錢八分菉豆四千二百二十石石六錢﹤鋶﹣釒﹥上從之

○兵科給事中郭鏜奏總兵官武靖侯趙輔風疾未痊恐誤邊務宜別選將臣代回章下兵部以輔嘗乞代不允取旨裁決上批答曰輔初稱病恐有推避故不允今鏜奏旣實其卽推堪充總兵者一人代之

○甲辰以明日冬至節遣駙馬都尉周景蔡震祭長陵獻陵景陵裕陵文武衙門各分官陪祭

○遣內官祭恭讓章皇后陵寢

○己巳冬至節上詣奉先殿皇太后宮行禮畢出禦奉天殿文武羣臣及四夷朝使行慶賀禮皇太后皇后俱免命婦朝賀

○巡按山東監察禦史徐英奏八月間虜賊千餘分道入懿路迆西剽掠人畜備禦都指揮僉事佟昱率軍五百追至豬兒山與戰斬首一級獲其馬八匹被傷官軍七十餘人陣亡者三人昱備禦不嚴宜究問但以寡敵眾兼有斬獲微功事下兵部言鎭守總兵等官俱嘗奏昱功欲量與賞勞但以被虜人畜並陣傷軍士數多兼隱匿賊情久而方奏其功僅可贖罪從之

○丙午文武羣臣朝親王於奉天門東廊

○丁未巡撫山西右副都禦史雷復奏比奉敕選調山西屬衛守城屯田軍士協守偏頭關但墩堡數多分守不給乞令三關下班官軍俱暫赴偏頭並力防守守備偏頭關都指揮使戴廣亦奏近獲虜中人言虜酋小石有眾二萬欲入邊剽掠事宜預防章俱下兵部言此虜今居東勝逼邇偏頭入寇之計恐不虛傳本關馬軍三千先因趙輔等以大同步軍五千易去今步軍之數𨿽存但便於守城而不便出戰宜令輔等卽以所調馬軍三千遣回守關其三關下班官軍則令協守從之

○巡按狹西監察禦史蘇盛奏今年六月虜眾入平涼靖虜等境前後殺掠一千七百六十人馬騾牛羊十萬五千七百餘以去指揮黃慶陳泰等失於防禦罪宜究問章下兵部言慶等固宜究治但虜方入寇兵力不敵宜姑令停俸戴罪立功以贖從之

○巡按狹西監察禦史王哲奏鎭守蘭縣都指揮同知姜盛率軍赴延綏聽調至車道嶺被虜劫掠兵仗輜重並馬牛一百三十殺傷三十餘人宜加逮問事下兵部言盛方用事軍前宜暫停其俸令戴罪殺賊以贖從之

○命宣府召人納馬四匹或價銀四十兩者給冠帶以巡撫宣府左僉都禦史鄭寧言缺馬故也

○戊申工部右侍郎李顒以疾乞致仕許之

○復除監察禦史鄭昱於貴州道

○己酉升南京太僕寺少卿魯崇志爲應天府府尹

○命寧晉伯劉聚佩平虜將軍印充總兵官赴延綏代武靖侯趙輔

○命總督漕運右僉都禦史張鵬專巡視淮揚等處初鵬督漕兼巡撫後以力不徧及命南京兵部右侍郎馬顯暫代巡視而鵬專督漕至是禦史劉城等奏顯擅執軍職及五品以上官其所罷黜不分賢否變法壞事貽患地方因命顯還南京復攺鵬巡視而令戶部別舉堪督漕運者以聞○賜朝鮮國成化九年大統歷

○兵部尙書白圭等議覆禦史楊守隨等陳言事一薦舉將才宜申明太僕寺少卿李侃奏準例一軍官應襲之子宜送舍人營帶俸官屬宜送五軍等營俟訓練有成舉用一冒功失機之人宜嚴加禁治從之

○定延綏東路鎭羗堡淸水營等處擒斬虜賊有功官軍二百七十四人升賞有差

○兵科給事中郭鏜自狹西軍中還奏自今年六月以後虜眾取道花馬池深入平涼鞏昌臨洮等府州縣境內一月間劫四千餘戶殺虜人畜三十六萬四千有奇時分守莊浪署都督同知魯鑑分守涼州副總兵都督同知趙英守備蘭縣都指揮同知姜盛俱被調駐安定內止魯鑑曾一出兵餘皆閉門退避虜去始行而姜盛防護輜重軍士遇寇莫能救援其分守靖虜等處參將周海分守延綏西路參將嶽嵩協同都督僉事楊銘寧夏都指揮韓英遊擊將軍祝雄𨿽間有擒斬追奪驚擾虜營之功僅足贖罪七月以後虜眾縱橫出沒於慶陽境內都督白玉都指揮張瑛及魯鑑等出軍追襲而延綏總兵許寧屯駐寧塞漠若無聞至若總兵武靖侯趙輔參贊右都禦史王越已至楡林復逡巡旬日不肯卽到花馬池定遠等處控制諸軍並力攻剿致部將遇敵輙以不得號令爲辭徒重兵虛費輸運方且撰爲戰書誣下罔上余若白玉已老甘州副總兵馬儀宣府大同副總兵孫鉞黃瑄趙英魯鑑姜盛及總兵範瑾等俱有弛兵玩寇之罪而趙輔王越其罪尢深俱宜逮赴法司究治以爲臣子誤事不忠之戒章下兵部言總兵參將等官擁兵自衛玩寇殃民皆宜究治內惟嶽嵩承錢亮喪敗之餘軍馬單弱亦嘗擒斬有功庶可贖罪其餘欲一槪逮系恐戰守缺人宜令戴罪殺賊以贖前過白玉𨿽老而善撫士卒惟楊銘貪暴事覺姜盛失機罪大宜遣人往代其趙輔王越互相推倚明肆姦欺不正二人之罪恐眾怒不角�羊邊事益隳上是之曰趙輔已取回不必問王越仍降敕切責令速調度殺賊贖罪

○鏜又奏比於邊境訪察之餘博采羣議酌量事宜條畫以上一趙輔等所陳退守之策蓋因芻糧不繼兵難久畱於兵食之計猶在戰守之間或及軍需尙充邊兵四集先聲鼓勇乘間亟攻此戰亦可分調軍馬就糧內地以逸待勞俟隙邀遮此退亦可今勢當全盛之日手提萬眾之師蕞爾小夷莫敢攘卻脫復退守亦豈能爲其入愈深退將何地且邊臣將佐富貴已極驕惰偸安視軍民荼毒爲尋常以閉門避禍爲得計蓋兵凶戰危人孰不懼今賞功之典奉行如例而失機之罰無從輕減兵勢不揚姦人得志職此故也古稱賞罰明信則人人力於事功乞自今厚之以賞如當先陣亡陣傷者俱量加一級嚴之以刑凡敗軍僨事之人無問大將小官必行誅竄庶法令一新人思戮力一每遇虜警以邊兵不足動調諸路彼料我客兵難久糧餉爲艱或繆傳渡河或揚言款塞或相持不戰或聲東擊西比我師方旋彼已深入尋復調集勢已難爲春去秋來墮其智數今欲全軍畱戍則供饋實難欲從便班師則此患可慮竊見平鞏固原靖虜等境戍兵單弱地勢寬平比之延綏無險可守且外與花馬池相連虜騎便於衝突今平涼精兵二千四百有奇屯駐環縣明春宜勿放還悉畱戰守仍畱甘涼統兵將佐一人分兵數千就糧要地俟彼乘我空虛我亦出其不意先人有備必中事機一關狹之民材力堅疆兼精騎射每能扼虜奪其所俘募以防守可紓兵力但聞前時所募義勇民壯俱永編行伍民間賦役不獲蠲除各顧身家誰肯應者又舊令遇冬遷民避寇但城堡狹隘人畜難容不若就令所司於近村便地或古寨深崖百家相依共修一堡無事則四散耕物有警則入堡斂藏仍推舉二丁立爲總甲得相號召保障一方殺獲功次如例升賞止屬有司拊循不許軍職干預一今邊將遇警不分眾寡惟事閉門俟其大掠而回徐圖追躡或收拾棄余爲奪獲之數或乞買首級爲擒斬之功傳報寇警以少作多畏避賊鋒彼前我卻姦謀罔上積獘已深是以黠虜輕視我軍肆行無忌𨿽參贊巡按等官得相紏舉然責任不專玩怠如故乞如舊制仍命方正禦史二員特居軍前督軍殺賊紏察姦獘章下兵部言鏜所條列俱中時獘宜如議舉行但賞功之典已有近例敗軍之罰如把總等官以下退縮無勇者聽總兵參贊以軍法從事而總兵等官聽巡按禦史紏聞究治督軍殺賊已有巡撫及參贊都禦史又增禦史督軍恐多掣肘但乞敕遣二員隨軍紏察以杜姦欺議入上允之惟禦史不遣

○鏜又奏寧夏靈州之地土達錯處虜賊入掠之時往往互相答問邊情虛實豈無漏洩且其徒多貧乏見外寇剽掠得利豈無羨慕乞敕有司加意撫卹或多添軍馬鎭懾其心或安置便地以散其黨或收召豪勇以盡其力庶幾防微杜漸之意又言狹西邊境累歲用兵士卒死於鋒鏑不可勝計此皆奮勇當先忘身徇國之人中間得與陣亡之賞者少而擯棄不錄者多身膏艸野而人不知父母無依而人不卹寡妻孤子情事可憐頃至慶陽夜聞哭聲滿耳問之於人皆云多系前日師婆澗陣亡官軍妻子臣一聞之不覺墮淚況其同類寧不感傷然朝廷𨿽有存卹之典行之旣久人以爲常乞令巡撫等官重加撫綏務令得所仍乞遣官親履邊城備勘累年陣亡將士名數勿遺一人盡收其骸骨賜予一祭非獨以報死事亦足以激勸眾心章下兵部言靈州軍馬數多不必添置土達安居已久無事遷動恐致他虞宜行巡撫都禦史徐廷章加意撫卹其豪勇可用者宜從招募施行陣亡軍士理宜矜憐乞行巡撫都禦史餘子俊審勘名數撫卹其家並收葬給祭從之

○詹事府詹事兼翰林院侍讀學士李泰卒泰字文通順天府香河縣人正統戊辰進士攺庶吉士授編修景泰間進左春坊左司直郎兼編修再升右春坊右中允英廟復辟攺尙寶司丞兼編修旣而以侍東宮講讀升侍講上卽位升侍講學士兼經筵官尋侍文華日講修英廟實錄成升詹事府少詹事兼侍講學士未幾進詹事兼職如故至是卒年四十三贈禮部左侍郎賜祭葬泰繼伯父太監永昌後永昌在正統中掌章奏泰初應鄕試京尹進錄英廟問左右李泰中否見其名甚喜及官翰林頗向學矜已自足不事華侈但生長富貴性狷僻與人寡合而所與者則相朋比汲引士論以是薄之

○東寧伯焦壽卒壽之先山後人曾祖八思臺洪武中歸附授薊州衛指揮僉事祖禮累功至東寧伯卒父亮有疾壽代嗣其爵成化初命鎭守薊州山海等處八年充總兵官鎭守甘肅至是卒賜祭葬如例無子弟俊嗣祖宗舊制不許番將掌兵𨿽衛所亦然天順初始亦恭順侯吳瑾掌府事成化初又用廣義伯吳琮爲寧夏總兵遂成例

○辛亥曉刻木星入房宿犯北第一星

○賜封都督同知王鳳祭葬鳳都督同知鎭之父也

○戶部奏揚州府白塔河巡檢司爲巡察私鹽而設舊隸兩淮運司後攺屬揚州府府官以爲鹽非所職運司以爲官非所轄兩不經意姦獘日生今運司副使柴秀以爲言事下本部行巡按禦史佀鐘勘以爲宜屬運司令其嚴督稽考爲便從之

○巡視淮揚等處南京兵部右侍郎馬顯奏一鳳陽府並壽州正陽鎭往來商船甚眾宜照淮揚二府收料事例暫收錢米以備賑濟一淮揚府衛州縣地方間有水旱災傷宜令該徵稅糧半收雜糧以蘇其困一巡獲私鹽揚州等府州衛所角�羊赴儀眞批驗所淮安鳳陽徐州等府州衛所解赴淮安批驗所各照今定事例收受與本所已掣餘鹽一體支用一鳳陽淮安揚州三府缺糧宜照浙江納米近例召人上納二百石者給與散官正九品二百五十石者正八品三百石者正七品五百石以上者請敕旌爲義民仍免本戶雜役二年二百石以上者立石旌異免差役一年一百五十石給與寇帶戶部覆奏以爲可行惟稅糧以存畱折半而起運之數仍收本色詔如議

○癸丑曉刻木星犯鉤鈐

○應天府府尹彭信卒信字中孚浙江仁和縣人舉景泰辛未進士攺庶吉士授禦史成化攺元升順天府丞八年升應天府府尹至是卒信爲禦史府丞皆久次而爲府尹僅七閱月皆循常守職無甚可紀者旣卒其子乞祭葬禮部尙書鄒干言在京三品例有祭葬而順天府尹王賢致仕卒惟有祭今信卒於任未敢定擬上命止與一祭

○免直隸順徳府邢臺等九縣秋糧二萬四百四十餘石艸五十四萬五千四百四十餘束以旱傷故也

○甲寅直隸束鹿縣民王仕華以其父文嘗任少保吏部尙書兼謹身殿大學士被誣而死援例乞爲國子監生許之

○定擬成化九年戶口食鹽實徵事例在京文武官吏隨住人口納鈔關鹽南京官吏亦折半納支如例其餘諸處司府州縣該徵鈔存畱起解各從所擬惟浙江杭嘉湖紹金衢嚴七府官吏市民納鈔中半存解其鄕民並寧臺溫處四府民每口納米四升三合一勺存畱備用從戶部請也

○巡撫遼東右副都禦史彭誼等奏九月間虜寇掠定遠堡境內右參將都指揮周俊等率軍追之虜棄所獲牛畜三十餘以去旬日復紏眾二千餘入寇俊復與都指揮馬成等分兵四路拒之追至亮子河轉戰二十里共斬首八級獲其馬四匹並盔甲弓箭以還今遼陽錦州等處境外虜眾屯聚往來不絕而海西女直亦屢傳報朵顏三衛謀入寇宜預爲設備巡按遼東監察禦史徐英亦奏虜賊入寇射傷官軍九人馬五匹指揮董源等被調守堡分巡按伏及備禦開原都指揮兪隆俱失於防禦律宜究治章下兵部言獲功官軍宜核實升賞董源等旣嘗率軍拒敵追獲俘虜宜令戴罪殺賊以贖且傳聞此虜近邊抄掠之謀未已宜仍行總兵官歐信並誼等嚴加防禦從之

○丙辰廣徳長公主下嫁駙馬都尉樊凱禮儀如常公主上之第四妹也

○丁巳命巡撫北直隸右副都禦史陳濂總督漕運

○命給紫荊關操守舍余口糧月三鬥於該操日給之

○戊午升通政司右通政劉昭爲左通政左參議陳萬里爲右通政右參議潘禮爲左參議

○給魯府樂陵恭惠王故長子陽鎏夫人賈氏米歲一百石從魯王陽鑄請也

○賜遼庶人豪坨長子恩鎩米一百石以給婚費從豪坨請也

○命減光祿寺成化九年分供應魚果等物共十一萬一千五百斤光祿寺奏歲計魚果等物一百三十五萬八千餘斤近已嘗量減十三萬今收積尙多恐久而浥壞而比歲水旱饑饉民力不堪乞再減其數從之

○辛酉借給運糧官軍口糧兩月月三斗是歲漕舟滯淺及輸畢凍不能歸軍士多先陸回領兌而畱一二人守舟月久缺食或棄而逃漕運參將袁佑以爲請戶部因言糧宜借給於來歲行糧扣除以償許之

○命禮部左侍郎劉吉子申爲國子監生

大明憲宗純皇帝實錄卷之一百一十一

成化八年十二月癸亥朔上視郊祀牲

○都督僉事戚斌卒斌之先金山人伯父察罕臺洪武二十年歸附永樂初爲金吾衛正千戶卒無嗣以弟完者禿子北斗襲北斗者卽斌也正統六年以招漢賊寨功升指揮僉事復以麓川功升指揮使九年以古城氊帽山功升都指揮僉事十四年升都指揮同知尋以彰義門功升都指揮使景泰初以紫荊關等處功升中軍都督僉事天順四年以老疾謝事至是卒

○甲子升吏科都給事中李和爲通政司右參議

○命故泰寧侯陳涇子桓襲爵歲支祿米一千石米鈔中半兼支

○給寧夏及涼州莊浪調徵延綏軍士三萬一千七百八十一人銀一兩俾自辦冬衣○乙丑宥宣府總兵官都督同知顏彪罪初虜賊入靑邊口堡虜掠彪以足疾不能出但遣將士往禦之至是具奏伏罪事下都察院行巡撫等官核實命宥之仍令盡心調度殺賊

○丙寅升山西布政司左布政使葉冕爲都察院右副都禦史巡撫河間等府

○定襄伯郭登無子以侄嵩爲後命襲登爵歲支祿米七百石

○寧晉伯劉聚奏都指揮等官李杲張傑周海並充軍錢亮俱驍勇過人久諳邊事乞令從徵殺賊事下兵部言四人者俱因充總兵參將等官失機降謫之人但使功使過兵家常事宜準令帶赴軍前殺賊俟有功之日一槪升賞從之

○免山東山西並順天直隸保定眞定三府成化九年春夏季人夫柴價十分之三以其地俱罹災傷也

○庚午命建州右衛都指揮使察哈答子歹山降襲都指揮同知歹山入貢求襲父職兵部言其父察哈答系董山逆黨難允求襲但其子悔過來朝宜視趙哈禿事例降襲爲都指揮同知從之

○以旱災免直隸眞定府所屬並河間衛粳粟米七萬七千一百九十餘石谷艸一百二十九萬三千四百七十餘束綿花五十二萬八千二百一十餘兩

○巡撫山東左僉都禦史牟俸奏救荒事宜一借糶官廩以平米價濟南府倉有米四十五萬餘石欲依京師上年平糶之法借支十萬於各州縣每糧一石糶銅錢三百文或銀三錢五分候丰年糴買新米還官一折收船料以備賑濟東昌府臨淸縣鈔關所收船料鈔角�羊京庫者欲依近例每鈔五貫折收米麥三升以備本縣賑濟下戶部覆奏從之

○辛未賜灌頂廣善大國師乃耶室哩祭葬

○虜賊可失干等四人寇邊被獲法司俱坐以淩遲處死內二人尙幼大理寺以聞命未出幼者發充廣西梧州所軍

○壬申重給開平衛儒學印以其印爲虜入寇時失之也

○工部主事謝敬理呂梁洪事會慶雲伯周壽過呂梁令家人饋敬儀物欲多挾客船過洪旣而爲官船阻塞不遂所欲壽遂與敬互毆致傷壽至京訐敬在洪時贓事以聞下都察院鞫問得實敬坐除名其各從者罪有差

○癸酉升戶部郎中李寬爲通政司右參議管理薊州等處糧儲

○賞巡撫四川右副都禦史夏塤等及官軍民快彩叚楮幣有差以擒斬保寧府廣溪溝流賊功也

○賑京城乞食饑民光祿寺寺丞郭良邇來近京饑民比肩接踵丐食街巷晝夜啼號凍餓而死者在在有之有司𨿽有養濟院而人多不能徧濟奉行者亦不經心乞敕戶部行順天府及各司府州縣勘丐食人數酌量多寡出米作粥食之暮則安置寺觀溫暖處所儻有死者卽令火甲收瘞之戶部覆奉詔曰京城乞食者無處內外州縣其令巡視該管官籍其名數人給口糧四斗凡外縣民俱令回原籍其有疾不能去並在內無依倚者收入養濟院存卹毋得違誤以負朕意○南京監察禦史戴琥以災異言九事一國家糧餉全倚江南漕運今管河管運各委一人事多牽制宜令一人兼理之一安民之本惟在任人近者以民之未安由官之不才欲行沙汰旣黜之於巡撫巡按復黜之於朝覲給由法网愈密遂使小吏身未之官而已心懷去計爲姦日甚是則名爲安民而實病民乞如舊制以三載九載爲準一江南漕運軍民交兌之處𨿽有各官監催原無統屬乞敕管運都禦史嚴立兌完起程過壩日期所司各委官一員提督催儧違者治罪一將者三軍之司命不可不擇乞於勛臣內擇其才力壯健者量授以兵仍以經事久者參之使聽節制一江淮南北民多流亡山東尢甚乞丐不足必行攘盜乞敕所司招撫賑濟一北虜侵擾河套朝命武靖侯趙輔總大兵以擊之輔旣奏益兵以搜套隨稱虜遁以班師廷臣斥論其詐而輔乃稱有疾朝廷又許其代回則其罔上之計得行何以勸懲來者臣以爲趙輔不可代回但當視其疾以全君臣之恩責其失以彰君臣之義一江北浦之口爲南京藩籬鎭江建陽二衛實上下流門戶曩因徵進麓川各衛官軍遂有貼操之例今遵爲故事遂使各衛缺人乞將貼操者放回操備一我朝遇施恩例𨿽正賦亦嘗減免歲辦之類無不蠲除但歲辦者非徵在官則入裏胥之手而小民實無與也小民所苦者丁夫鹽鈔耳夫丁夫役作有時鹽鈔徵收無極今裏胥不徵鈔而徵銀用一取十其獘多端然不過用以折俸而已乞將成化九年鈔出於民者停徵折於官吏者停給詔下其奏於所司

○夜西南赤气一道如槍形名曰天鋒○甲戌授知縣江弘濟爲狹西道監察禦史弘濟先歷刑半年以招擬欠詳再歷半年至是都察院考稱授之

○復除廣東按察司副使唐彬於山東

○西寧侯宋讓卒讓故西寧侯晟之曾孫駙馬都尉追封鄆國忠順公瑛之孫天順丁丑襲祖爵至是以疾卒輟朝一日賜祭葬如制子愷嗣

○丙子升山西布政司右布政使王育爲左布政使

○命故狹西都指揮僉事陳英子瓚襲父職爲西安衛指揮使

○平虜將軍總兵官武靖侯趙輔奏比奉敕會同參贊都禦史王越鎭守總兵巡撫等官餘子俊馬文升等勘議所上攻守之策及修築沿邊墻堡皆以爲搜套之計用兵一十五萬姑以兩月爲期共費糧料四十餘萬石輸運夫卒十一萬有奇深入虜境事難萬全若精選從徵軍馬就糧內地如慶陽鄜州延州淸澗等處權宜退守使虜進無所掠退懼邀遮事無大害或可爲其鏟山築墻並修理鐵角等城用力不多爲計甚遠鎭守等官奏欲動調人夫五萬優免徭役支費官錢俱乞允行事下兵部言趙輔等旣覆議以搜套爲難則向者乞兵十五萬之言欺誑可知今乃以守爲良便欲量畱軍馬就糧內地以省輸運之勞但比者傳聞孛羅忽爲小石所殺癿加思蘭順何亡走儻此虜渡河而西越至鎭番則甘涼必有侵軼之患其甘涼調徵軍馬宜遣還操守鏟山築墻及修鐵角等城眾議旣協宜令及時興舉俱允之

○戊寅升山西布政司右參政錢昕爲右布政使

○巡撫宣府右僉都禦史鄭寧等奏比者虜眾遠遁初調京兵一萬三千餘人供饋浩穰乞量畱五千命一人統領防守余悉掣回事下兵部議令遊擊將軍劉淸統領分守其太監張琳總兵官趙勝等宜率餘兵以還奏入命官軍止畱三千人令劉淸統領防守

○錦衣衛千戶吳寧等奏巡捕京城千戶屠洪百戶王果因失盜事覺逮問竊見近例許帶鎖奪俸責限一月不獲者降秩一級但比者廷臣會議四方災傷盜起其分巡分守等官止令奪俸戴罪緝捕得獲者免與京城巡捕論擬不同今洪等乞準此例從之

○朝鮮國王李娎遣陪臣貝達中等奉表貢馬及方物來朝賀明年正旦節

○南京戶部尙書陳翌卒翌字翀霄直隸虹縣人正統丙辰進士授戶部主事進郎中歷升山西右布政使再升右副都禦史巡撫寧夏進南京戶部左侍郎丁母憂服除召拜南京戶部尙書至是卒年六十九賜祭葬如例翌質直渾厚不務皦察所至以干治稱其在寧夏以鎭靜爲治邊人安之及掌南京戶部屬官貪污者眾翌首劾退其太甚者而薦淸謹者數人貪風爲之少戢

○庚辰內官傳奉聖旨起復丁憂尙寶司卿朱奎光祿寺寺丞顧本儒士杜昌於內府寫書

○故太僕寺卿張諫子恢乞爲國子監生許之○朵顏衛都督阿兒乞蠻遣指揮逞吉臺等毛憐衛女直都指揮亦裏哈等建州衛女直都指揮完者禿等各來朝貢馬及貂皮賜宴並金織衣彩叚等物有差

○辛巳升大同府知府郝淵之爲山西布政司右參政

○壬午宥掌錦衣衛事都指揮同知袁彬指揮同知焦壽僉事趙能朱驥罪初本衛千戶髙安奉命往按內官張慶家人張倫杖殺大使索賂罪俱實械倫還京倫至蘆溝橋而遁安懼罪自經彬等以病死聞上命官檢閱彬等伏罪宥之

○甲申升兩淮都轉運鹽使司運使謝﹤火廉﹥濟南府知府白行順爲布政司左參政保定府知府章律爲右參政﹤火廉﹥廣東行順山西律雲南○旌表孝子李傑等六人節婦陳氏等十三人傑直隸平山縣人任光祿寺署丞父病親視湯藥衣不角�羊帶父沒廬墓三年且能孝事繼母井澍邢臺縣人母卒負土培冢若岡阜朝夕不離墓側者三年李忱山東莘縣人父卒三年不離墓所築成三世墳冢植樹千株孔昭亦莘縣人母卒鬻女以營葬臥艸枕塊於墓三年負土成墳王弘恩縣人以吏役於京告回養親親終竭力營葬結廬墓傍劉祥湖廣監利縣人父沒夜廬墓旦歸事母比母沒仍廬墓三年俱表其門曰孝行陳氏應天府上元縣民匠楊阿庇妻鮑氏直隸曲陽縣民髙俊妻嚴氏無爲州民王用妻李氏石埭縣民桂智妻王氏民陳恂妻陳氏宿州民方亮妻滕氏山東鄒平縣民韓傑妻溫氏館陶縣民髙資妻徐氏浙江淳安縣民項文興妻王氏山西汾州守禦所舍人謝得妻陶氏湖廣靖州衛舍人史斌妻胡氏江西新諭縣民張和禎妻王氏民周達理妻皆喪夫守節孝養舅姑撫育孤子爲鄕裏所稱俱表其門曰貞節

○乙酉曉刻月犯氐宿東南星

○敕靖江王規裕戒約各將軍以王奏輔國將軍相紹等不遵禮法賭博遊蕩故也

○賜達官指揮同知完者禿所鎭撫丁麻定祭如例

○狹西都指揮僉事黃瑀守備寧夏東路虜入境剽掠失於堤備罪當謫戍命降二級差操

○丙戌曉刻月犯咸下星

○兵部奏南北直隸並山東河南等處今年秋季倒失被盜馬例應歲終比較決罰但大學士彭時等以四方災傷已嘗奏令停止俱宜如例從之○昏刻金星犯壘壁陣東第六星

○戊子巡撫延綏右副都禦史餘子俊等奏虜入定邊營境內殺掠運糧民夫六十餘人並車牛糧米以去防護糧道指揮李晟失於堤備罪宜究治事下兵部請令巡按狹西監察禦史逮問如律從之

○右府帶俸保定伯孟昂卒昂山東海丰縣人天順四年襲父爵以是年奉命往應天府公幹卒於道訃聞輟朝一日賜祭命有司營葬域

○己丑大同總兵官彰武伯楊信等奏往因威遠城極邊軍士數少奏調山西太原府屬縣壯勇二千六百餘人輪番禦冬今過期累趣而布政使葉冕阻遏不遣況烽警日急恐誤邊備乞行令巡按禦史嚴督並逮冕等究治事下兵部言宜如所奏但葉冕比升右副都禦史巡撫保定等處先已去任取旨裁處上曰冕旣去任其令具實以聞

○辛卯立春順天府官進春上禦奉天殿受之文武羣臣朝賀免宴

○歲暮享太廟○遣太常寺官祭五祀之神

○遣旗手衛官祭旗纛之神

○以明日正旦遣駙馬都尉石璟楊瑋分祭長陵獻陵景陵裕陵

○遣內官祭恭讓章皇后陵寢

○命錦衣衛帶俸都指揮同知趙順充參將鎭守固原靖虜等處地方濟陽衛帶俸署都指揮僉事劉瑛鎭守蘭縣地方

○降西安前衛指揮使胡鏞爲本衛指揮僉事帶俸差操鏞操備鎭羗堡以失機坐罪例應謫戍邊方特宥而降之

○是歲天下戶九百十一萬九千九百七十戶口六千一百八十二萬一千二百三十二口田地四百七十七萬八千九百五十頃七十畝有奇田賦米二千二百七萬五百六十石有奇麥四百三十一萬三千六百一十石有奇絲九萬二千六百九十斤有奇綿一十萬五千兩絹二十八萬五千二百一十疋有奇布八十七萬九千一百疋有奇綿花二十萬二千一百八斤有奇折色鈔八十三萬四千三百三十錠有奇雜課鈔二千七百九十六萬一千三百錠有奇米五萬六千二百石有奇麥二千三百八十九石有奇布七百二十疋有奇鹽課鹽三百七十九萬一千有奇折色米五千七百九十石有奇布四萬四千七百疋有奇茶課茶五十六萬三千九百一十斤有奇屯田子粒三百九十五萬七千三百九十石有奇采納銀七萬九千九百六十兩有奇水銀二百四十七斤一十兩有奇朱砂一十七斤一十兩有奇漕運京師儧運糧三百七十萬石各處運納糧四百五十萬一千石有奇減免天下官田等項稅糧八十一萬五千石有奇

大明憲宗純皇帝實錄卷之一百一十一終明憲宗純皇帝實錄卷之一百十二

成化九年春正月壬辰朔上詣奉先殿皇太后宮行禮畢出禦奉天殿文武羣臣及四夷朝使行慶賀禮皇太后皇后俱免命婦朝賀

○癸巳文武羣臣朝親王於奉天門東廊

○甲午宣宗章皇帝忌辰奉先殿行祭禮遣駙馬都尉楊偉祭景陵

○命故彭城衛帶俸都指揮僉事李讓子翺襲父原職本衛指揮使狹西署都指揮僉事柏隆弟欽襲兄原職延安衛指揮使

○丙申寧夏總兵官都督同知範瑾等奏成化八年十二月虜入興武營等處隨調官軍截殺至沙井兒與虜交戰而都禦史徐廷章所調官軍亦前後夾攻虜眾方退追至沙窩遇虜伏兵並力來戰彼眾我寡臣等督勵官軍下馬步斗自辰至申凡十餘合虜大敗而遁生擒二人斬首八顆獲馬一百三匹兵器什物八百九十並追還被掠牛羊驢騾一千一十有奇奏至上以寧夏近年以來止有此捷然警尙至可見虜患未息敕諸將愼爲堤備以收全功

○丁酉孟春享太廟

○遣內官祭司戶之神

○戊戌賜朝鮮國賀正旦陪臣具達中等宴並金織衣彩叚等物有差

○巡撫貴州右副都禦史秦敬以疾去任

○己亥降狹西署都指揮僉事黃瑀爲寧夏右屯衛指揮同知坐守備寧夏興武營失機也

○淸勾兵仗局逃匠四千五百三十七名○庚子夜月犯天街下星

○辛丑升狹西布政司右參議嚴憲爲按察司副使監督延綏東路邊儲從巡撫都禦史餘子俊奏舉也

○壬寅以上元節賜文武羣臣假十日

○升河南按察使宋欽爲都察院右僉都禦史巡撫貴州

○南京刑部覆奏禦史吳禋劾右副都禦史畢亨擅入南京內府已鞫其從人得實當治亨罪亨亦具﹤鋶﹣釒﹥自陳以咨訪鹽法誤入內府伏罪且以禋奏其素有貪名自辯其枉上宥之

○甲辰以大祀天地上禦奉天殿誓戒文武羣臣致齋三日

○命燕山前衛帶俸都指揮僉事李信守備南京浦子口

○乙巳泰寧等衛都督脫脫孛羅遣都指揮哈失帖木兒等建州衛女直都指揮釋家保等建州左等衛女直都指揮脫羅等建州右等衛女直都指揮剌哈等海西亦兒古裏等衛女直都指揮必裏你等哈兒分等衛女直指揮伯思哈等各來朝貢馬及貂皮賜宴並衣服彩叚等物有差

○丙午上元節以郊祀齋戒免宴○丁未大祀天地於南郊祀畢上還宮謁皇太后出禦奉天殿文武羣臣行慶成禮

○戊申英宗睿皇帝忌辰奉先殿行祭禮遣駙馬都尉王增祭裕陵

○是日以忌辰免慶成宴

○山西太原府地震有聲如雷

○庚戌升戶部郎中魯能爲狹西布政司右參議管理糧儲

○賜大慈恩等寺法王札實巴灌頂大國師端竹也失班著爾藏卜國師乳奴班丹加納失哩誥敕金印等物

○辛亥巡按直隸監察禦史婁謙言漕河自通州直抵臨淸多淤淺請於通州一帶各設管河官一員及委軍衛官相兼管理﹤鋶﹣釒﹥通並令捕盜事下總理河道侍郎王恕議以爲當工部遂請移文吏部於順天河間淮揚四府各添設管河通判一員通州等州各設判官一員各該衛所俱推選廉幹官相兼管理仍行總理管河等官往來提督奏上上曰河道只仍舊委官管理不必添設

○壬子賜晉府寧化王鐘鈵鎭國將軍美坊子名鐘鉅靖江莊簡王庶長子名曰相承次曰相繼曰相紹曰相純

○升南京戶部郎中金醞刑部郎中李澄爲布政司左參議南京刑部郎中金禮禮部郎中吳森爲右參議醞禮雲南澄福建森浙江

○巡撫兩廣右都禦史韓雍奏罷老疾官平樂府照磨馮余等二十五員

○錦衣衛罪囚越獄掌衛事都指揮同知袁彬指揮同知焦壽僉事趙能朱驥具奏自劾及劾守監百戶劉勇等不謹上命執勇等下都察院鞫問彬等皆宥之

○癸丑升福建按察司副使何喬新爲河南按察使僉事黃隆爲四川副使

○升禮部郎中吳謙爲太僕寺少卿仍於內閣書辧謙九年任滿吏部援例言其年已過六十五之數命特升之

○平虜將軍總兵官武靖侯趙輔以疾自延綏代還辭免營府事上曰卿未衰老尙堪任事所辭不允

○巡撫四川右副都禦史夏塤奏黑虎寨賊首夜合等攻劫關堡官軍嘗剿殺之近聚眾報讐右參將都督宰用兵備副使沈琮等督兵馳詣松溪堡遇賊敗之斬獲夜合等乘勝追入賊巢前後共斬首三十六下兵部知之

○免湖廣武昌等府秋糧三十一萬八千六百餘石直隸廣平府秋糧三萬一千六百餘石艸六十萬五千六百餘束綿花一十八萬二千七百餘斤俱以旱災故也

○甲寅賜故晉府鎭國將軍鐘銆生母王氏妻姚氏食米歲五十石

○六科十三道都給事中梁璟等劾奏武靖侯趙輔先徵兩廣賊未殄而遽班師繼徵建州功甚微而報大捷濫膺侯爵驟歷崇班邇以虜寇延綏復命總制徵討而輔猶懷故詐專飾虛文始欲以精兵十五萬直搗賊巢尋復稱地方數千里難於搜剿賊屢入境未聞少挫其鋒事未就緒輙欲還京自便曩兵部奏其懷姦罔上方命誤事竟得代還力疾朝見竟圖復蒞營府安亨富貴乞正明其罪以戒將來上曰爾等所言良是但輔自陳有疾已代還矣姑置之令自調治於是兵部尙書白圭等亦言京營總兵比之邊方尢重如輔者用於一方且不可大軍之總豈病人所堪請罷其兵柄上曰輔旣舊疾未痊姑令調治

○丙辰鎭守淮安漕運總兵官平江伯陳銳奏漕運事宜一各都司運糧把總都指揮千百戶等官多有不畏法律貪贓害軍者乞皆退回原衛帶俸差操別選廉幹者代之自後凡借債者皆令停俸運糧候債完日支俸若年久不完及剝削害軍者照例問發立功哨了其果廉幹者依文職旌異例或量升署職以勵後人一淮揚徐呂濟寧臨淸一帶河道淺澀以致船被凍阻軍多逃亡乞從寬卹減運其阻凍之船量其地近可以不誤領兌者促回兌運果地遠有誤及船或損壞者修艌堅完將兌運並下年支運俱於附近倉領納卻將各該官軍下年兌運暫不爲例令有司以正耗米賣銀解京就給官軍準作月糧一運糧軍士費用多端至於交納不完未免借貸歲久利息日加一衛一所有至本利七八千兩者以此軍士月糧行糧冬衣布花皆用償債今欲以前所借銀除加利不還外如本銀全負暫以淮浙餘鹽給還或許本船回載北河鹽於江南賣還一各府州縣官通同糧里長濫收惡米及兌糧之際復發水和沙其河南山東等處米益不精領兌在船蒸濕浥爛難於上納乞敕各處巡撫巡按等官嚴督所司痛革其獘違者究治一各倉收糧每斛例一尖一平近年俱攤薄曬晾數日又有五七人成行號爲耕米往來躧踐多年久空腐者半作灰塵及平米又淋尖踢斛外增官堆計收糧一石加耗三斗有餘虧折甚多蓋因前官得其積出羨余以爲功迹是以遞相做效今不攺正疲敝愈深乞敕管糧內外官員並巡倉禦史嚴加禁約務遵舊制而收仍令旗軍行槪斛下余米盡還本軍違者罪之庶使軍困稍蘇而糧獲早完﹤鋶﹣釒﹥入下戶部議皆可行惟請官鹽以償私債爲不可詔從之

○免廣東海康等縣秋糧三千石有奇以海溢故也

○丁巳禮部奏湖廣施州衛所屬金峒等七安撫司進賀冬至表文過期始至宜行巡按湖廣監察禦史治以不敬之罪上以土人宥之

○戊午設浙江桐廬縣桐江巡檢司○命諸衛所餘丁運糧者依正軍例給餉從平江伯陳銳請也

○守備鳳陽宣城伯衛潁等奏鳳陽新城密邇陵寢舊皆土築城門損壞守鋪倒塌皆由土性鹻鹵隨修隨壞徒費工力其舊城亦臨淮河連年爲泥沙壅積反髙於城一遇淫雨水無所洩今議東西門外原有護城土壩歲久陵夷未經修築成化八年淮水暴至衝開東壩渰沒城內居民至今城外淤沙未除城中積水如故乞包砌新城以護陵寢修築土壩以備水患事下工部請行巡視畱守等官相度其切要者量加修理余俟丰年從之○掌內靈臺事內官監左監丞蘇奇奏成化九年中歷後上朔日該注丁巳而欽天監司曆陳暘誤作辛巳事下禮部劾暘並監副田蓁等俱當究治上命下暘錦衣衛獄而宥蓁等

○放肅州衛軍張元吉還其鄕元吉旣免死謫戍至是其子眞人玄慶奏乞放免且以母老子幼爲辭上允其奏於是給事中虞瑤監察禦史襲晟等劾之曰元吉擅作威福棄絕倫理攺易敕書僣用器物姦收祖婢勒要人財挾讐謀死三十八人造意殺死一家三人罪當淩遲處死已有旨監候處決矣尋乃獲宥杖一百押發肅州邊衛永遠充軍時科道已交章陳諫未允今又念其母老子幼放歸原籍渙命一出物議沸騰臣等以爲刑罰之設本以究姦慝誅暴橫實國家紀綱所系人心向背所關古之帝王所以與天下畫一不以親疏貴賤而輕重之也仰惟祖宗酌古準今定爲律令殺人者死萬古不易內外臣工罔敢變亂以故百年承平上安下順今元吉罪極惡深神人共憤顯戮於市尙有餘辜柰何旣貸其死又放寧家殊與前日綸音不類愚昧小人未諭聖意將謂許其殺人而不罪也若以元吉母老子幼可憫則元吉所殺四十餘人其中又豈無母老子幼者乎其他罪囚亦豈無母老子幼如元吉者乎皇上爲萬民父母天下臣民皆其赤子今獨念元吉而不及他人殆非與天下畫一之道也意者以元吉世嗣道教不以常例待之殊不知化外人有犯亦依律擬斷況元吉本五斗米賊之後奉非道之教何功於國何益於世而乃蒙此非常之眷乎皇上縱欲曲貸其罪其如祖宗之法律何如朝廷之紀綱何如臣民之淸議何設若此後有一愚夫犯罪如元吉母老子幼如元吉復援例乞恩以求寬宥皇上亦將許之乎其事𨿽微關系甚重伏望念祖宗之法律重朝廷之紀綱仍命元吉終於戍所庶幾國法不虧人心有警上曰元吉事旣處置待其親終仍令戍邊

○己未太監黃晹傳奉聖旨升欽天監五官靈臺郎馬貴爲秋官正漏刻博士賈信爲五官司曆天文生範英爲漏刻博士

○總督漕運平江伯陳銳奏儀眞瓜州運河原無水源全賴揚州雷公陳公二塘及髙郵寶應邵伯等湖積水接濟淸河迆北至徐呂三洪則籍河南黃河鳳池口金龍口沁河等處諸水濟寧南北閘河則賴䢐徠沂泗泰山曲阜等處諸泉源並昭陽南旺孫村等湖諸水近所司視爲泛常不爲﹤鋶﹣釒﹥浚修築是到水利不通糧運有阻揆厥所由蓋因通州至儀眞相離二三千里往來巡視非一二人力所能辦宜酌量遠近自通州至徳州責令郎中陸鏞專理自徳州至濟寧則責之副使陳善自沛縣至儀眞則責之郎中郭昇仍敕大臣一員總督其事庶事體歸一而工力可成工部議以爲宜從之

○庚申以秀懷王靈柩至自汝寧詔葬祭並輟朝禮儀悉如忻穆王例

○都察院右僉都禦史李侃乞致仕許之

○調四川納溪縣知縣樊瑾於彭山縣以巡撫都禦史夏塤言其才堪治劇故也

○辛酉秦府永壽王公鋌薨王安惠王第二子也母妃胡氏正統戊午生戊辰封爲長子成化壬辰冊封永壽王至是薨年三十六訃聞輟朝一日賜祭葬如制謚曰康定

○升福建延平府知府盛顒爲廣西布政司右參政

○命順天府分官賑濟貧民督勸農桑時府尹李裕奏本府所屬州縣以去歲旱災秋麥未種卽今民乏農具種子田地益荒本府欲委通判等官設法措置或借官銀易買分給耕種其逃移者招撫復業缺食者給糧賑濟及督令廣植桑棗多蓄雞豚務俾人人服勤農事待秋成之後造冊繳報﹤鋶﹣釒﹥入上曰賑荒勸農教民樹畜皆王政首務其亟行之

○宣府協同分守都指揮孫素右參將蔣良左少監顧雄以虜寇入境殺掠人畜失於堤備兵部奏請究治命姑宥之

○狹西都指揮蔡瑄當參將錢亮師婆澗之敗擁兵不救爲亮所奏下禦史勘實當瑄斬罪獄上詔宥死謫戍狹西邊衛

○建州等衛女直剌哈等二十四名乞襲其父都指揮等職

上命依例降一級授之以其皆董山餘黨也

明憲宗純皇帝實錄卷之一百十二明憲宗純皇帝實錄卷之一百十三

成化九年二月壬戌朔守備偏頭關都指揮戴廣奏虜入紅沙煙臣會巡撫都禦史雷復等調兵敗之追至寺煙溝石人村再敗之前後斬首一十九奪獲馬六十兵器皮襖等物二百三十六追還被掠牛羊馬騾二百一十五事下兵部尙書白圭等以廣等兵少無援乃能設謀取勝宜賜敕獎勵從之

○免山西太原大同二府所屬州縣稅糧二十八萬四千餘石大同等十三衛屯田子粒六萬二千餘石宣府等二十衛所屯田子粒五萬九千三百餘石以災傷故也

○癸亥復除都轉運鹽使司運使延祥於兩淮

○命錦衣衛帶俸都指揮同知魏忠子昇代父原職本衛指揮使

○開中四川鹽課十萬五十八引上流華池鹽每引納米五斗通海新羅福興四鬥富義羅泉廣福仁泉黃市洽�甘井永通三斗大寧二斗五升云安一斗五升時官軍徵剿松潘等處戶部因守臣言爲請開中以給軍餉又以守臣擅擬鹽課並劾奏其罪上宥之

○乙丑給尙衣監民匠食米月三斗

○戶部奏狹西軍餉不足請於山西稅糧內量撥豆七萬石艸一百二十萬石布十萬匹河南撥豆七萬石艸八十萬束布十萬匹運送楡林等處給用從之

○命府軍前衛帶俸都指揮僉事張瑛守備天壽山

○守備龍門所奉禦曹廣分守獨石左參將李剛左監丞劉祥以虜寇入境不能備禦兵部請治其罪上命貸之

○丙寅命故狹西都指揮僉事朱原子贇襲父原職西安後衛指揮同知

○丁卯釋奠先師孔子遣兵部尙書兼翰林院學士商輅行禮

○戊辰祀大社大稷

○遣順天府官祭先農之神

○夜月與金星光芒相並

○升山西按察司僉事梁材爲副使

○己巳兵部奏寧夏擒獲虜賊二人越獄脫逃守備都指揮盧茂督率不謹總兵官都督範瑾巡撫都禦史徐廷章亦俱有罪上命責茂罪狀瑾廷章姑貸之○庚午巡撫狹西右副都禦史馬文升等以災異奉敕議上禦寇安民事宜一河套虜寇犯邊將及四載今欲禦之方略有三其一遠爲哨探遇虜將近花馬池等邊我則通調各路軍馬捍禦但被初來其鋒甚銳況去邊不遠彼兵方集勝負難必此下策也其二縱彼深入示之以弱待其還時分布奮擊縱無大捷亦無大失此中策也其三及今虜馬瘦弱之時掣還各處客兵駐於寧州鎭遠合水等處以隱其形俟彼入寇則移往平涼固原靜寧一帶潛住量畱軍馬防守各堡若虜至鞏昌離邊已千餘里分掠則會兵擊之退走則縱兵邀之又令寧夏軍馬於萌城一帶楡林等處軍馬於花馬池定邊營一帶截其歸路此上策也萬一虜知有備不肯深入則分守守備之策亦須講求蓋我宿兵於邊供費日廣而虜常伺隙搶掠反爲以逸待勞今宜效有宋緣邊次邊之制省百姓轉輸之勞以楡林等一帶城堡爲緣邊令見在重兵就糧防守若虜來近邊則勿輕出必其深入乃合擊之以米脂綏徳安定保安金湯鐵邊柔遠槐安環縣慶陽平涼固原一帶爲次邊分布客兵以時截殺各處該運糧艸止於次邊使彼在邊旣無所掠深入又多失利必將渡河而去縱不渡河狹西軍民亦可少息矣一環慶系虜賊數犯之地今乃以狹西屯田餘丁分守而器械又不精利乞以內府神槍三百給之一狹西八府人民連年困於轉運去歲又添額外預徵近又因造戰車鹿角等項罷敝益甚發倉賑濟尙恐逃移若再徵求必致激變乞以成化九年鹽鈔及各衛軍器料物俱暫蠲免仍以延安府所屬逃移人戶今年稅糧再爲減免三年其季造軍器物料價直聽臣等區畫支用一鳳翔府守禦千戶所官軍俱調寧夏操備止存屯田餘丁二三百名千戶一員署印事無總統難責成功乞依甘肅事例推舉廉能指揮一員署掌所事以備不虞一狹西大路有二無事之時多由北路一遇聲息俱由南路而鳳翔迆西別無驛站自隴州至淸水縣二百五十里公使人等多在石觜權宿其地多盜乞以西安府長寧驛及咸義巡檢司移置石觜爲便一商洛之間流民所聚今按察司已有撫民副使布政司參議崔忠舊嘗撫民軍民信服請專敕之都指揮僉事李從亦宜專於商縣把總庶責任有歸一秦徽等州有礦砂之利盜竊常多宜專委廉能軍職一員領軍巡視鞏昌衛指揮閻瓛才堪委任乞特命之一狹西鎭守官舊有公署後因官缺爲永興王奏占養馬今王止一子乞仍與鎭守官居止若王府果無養馬之所別以空閒地給之一漢中商洛等處盜賊多系秦韓肅三府軍校餘丁皆由護衛等官平日剝削及管莊之人利於窩藏事發彼捕動輙啟稱欺侮曩者滿四之叛肅府家人從者亦眾況今狹西艱食乞嚴禁約以杜後患一臨洮府政簡而知府趙文博才堪治繁鞏昌府政繁而知府張王�贊才可治簡乞更調蒞事一布按二司分巡官外憚驅馳內多顧戀不肯徧歷郡縣下詢民瘼是以政多廢缺民多失所今宜令各官歲報行過事迹以憑稽考或所奏不實仍行臣等查核一平涼等府土達𨿽爲編民終系異類屢遭變故家業飄零其在髙橋者艱難尢甚今虜犯邊往往獲利誠恐此輩因生異心爲患非細乞量免其糧艸差役無牛具種子者官爲賑給一岷州守備官員俱敕書今都指揮後泰以本衛指揮升綬未蒙請給宜照例給與以隆委任一狹西糧艸必湏多方區畫今寧夏大小鹽池有自然之利乞開中二十萬引許自寧塞營迆西安邊定邊花馬池興武營並環縣等處上納其鹽人到卽支許於西安鳳翔並臨鞏地方發賣一延綏寧夏屢遭虜寇官軍死於兵疫者甚多古者興師動眾必告於神冀其默助威靈潛消癘气今宜祭告嶽鎭海瀆諸神及諸陣亡將士庶人神歆慰奏至上以其言多切事宜命該部參酌以聞

○太子少保吏部尙書姚夔卒夔字大章浙江桐廬縣人自少頴悟不羣正統間以春秋舉鄕試會試皆第一進士出身擢吏科給事中多所論列己巳之變尢憤激奮發遇事敢言景泰攺元超拜南京刑部右侍郎逾年攺南京禮部奉命考察雲南官吏還朝畱任禮部英廟復辟調南京刑部未幾驛召至京進禮部左侍郎攺吏部尋擢禮部尙書甲申上登極一切大典禮皆所掌行己丑轉吏部尙書九載秩滿加太子少保錫賚甚至至是以疾卒年六十訃聞上震悼賻祭營葬給驛歸其喪贈榮祿大夫少保謚文敏賜誥命夔儀觀魁偉器度弘博與人言表裏洞達喜獎拔後進在禮部知貢舉遇知名士投試卷必令主者加意謄對恐其或有遺失主司偶失之必極力推求得而後已及掌銓衡畱心人才極力詢訪至於黜陟之際尢不苟𨿽讒口中傷屹不爲動朝廷有大事大臣集議疑未能決者夔一言而判眾心服之夔豪俊慷慨學通而文贍但頗不拘小節晚節爲妻子所累言官喋喋不置論者謂夔布時練務類唐杜黃裳而未免通饋謝當時固有疵議之者然求之一時大臣中罕有其比亦無愧於一代名臣云

○辛未以水旱災免順天河間保定三府所屬州縣秋糧六萬八千七百餘石艸二百萬餘束及在京並大寧都司直隸等處凡三十五衛所屯田子粒六萬六百餘石艸二萬七千五百餘束

○中都畱守司都指揮僉事何俊坐誘人誣告人下獄贖杖還職

○壬申命注帶俸都督僉事白玘管前府事署都督僉事劉淸管後府事

○平虜將軍總兵官寧晉伯劉聚等奏成化八年十二月虜入興武營等處臣會參贊軍務都禦史王越等議調軍剿之九年正月初四日遇虜於花馬池斬首二奪馬五八年十二月二十六日至正月十二日遊擊將軍王璽參將神英等累遇虜於漫天嶺等處斬首二十奪馬四十皂旗一弓箭等器八百二十九牛羊等畜六千二百二副總兵孫鉞亦獲虜馬三百三十牛羊七百餘正月二十一日臣等還至雙山髙家堡又報虜眾深入至半坡峯遇之奮戰五十餘合自辰至申虜敗走追至漫山嶺伏兵夾擊又敗之生擒四斬首一百三十七奪獲弓刀等器一千五百九十四馬牛等畜一千七百一十九是月十九日孫越王璽神英等亦於劉家墕遇虜交戰斬首五十奪獲馬五十四盔甲弓矢等項一千六百二十三追至漫塔日已晚對壘而宿二十日追至井油山虜據險拒戰三日夜至二十二日復敗走又追至水磨川斬首一十九奪獲馬二十二駝二盔甲弓矢等器四百五十一又奪還被掠牛羊等畜二萬餘奏至上賜敕獎諭之曰得奏具悉爾等同心協謀及將士用命效力致此克捷朕甚嘉之特玆獎諭以慰爾勞爾等尢宜晝夜用心整搠軍馬振作士气嚴謹堤備設法剿殺俾虜寇殄滅地方寧妥庶副朕委任原獲馬驗有堪中者起送來京其餘給與有功之人

○翰林院侍讀學士江朝宗以母喪去任

○甲戌遣戶部尙書薛遠祭京都太倉之神

○遣順天府官祭宋丞相文天祥

○鎭守大同總兵等官楊信等以卜剌罕衛頭目脫脫歡遣使臣歹都不花打蘭帖木兒等來貢馬騾奏取進止上曰使臣就彼宴賞馬給與價直選其良者赴京

○丁丑先是上命儒臣考訂宋儒朱熹資治通鑑綱目盡去後儒所著考異考證諸書而以王逢集覽尹起莘發明附其後至是上呈上命刻梓以傳親制序於卷首曰朕惟朱子通鑑綱目實備春秋經傳之體明天理正人倫褒善貶惡詞嚴而義精其有功於天下後世大矣顧傳刻歲久間有缺訛甚至書法與所著凡例提要或有不同是以後人疑焉有考異考証之作兩存其說終莫能定朕嘗深求其故矣蓋凡例提要乃朱子親筆以授門人使據之以成書及書旣成再加筆削則隨事立文時有小異而大體終不出乎勸懲之外豈可一一致疑其間昔者五經同異賴漢宣帝命諸儒講論於石渠閣親稱制臨決然後歸一朕於綱目斯有意焉特命儒臣重加考訂集諸善本證以凡例缺者補之羨者去之事關大義若未踰年攺元者依例正之至若漢初紀年首冬惟景帝中後二年舊史誤列冬於歲終朱子𨿽以傳疑而呂東萊大事記已考正於次年首矣此則宜從呂氏其餘書法與凡例小異無大關涉者悉仍其舊盡去考異考證不使並傳所以免學者之疑成朱子筆削之志也考訂上呈具如朕意綱目於是爲完書矣於戲是書所載自周秦漢晉歷南北朝隋唐以及五季凡千三百六十二年之間明君良輔有以昭其功亂臣賊子無所逃其罪而疑事悖禮咸得以折衷焉俾後世爲君爲臣者因之以鑑戒勸懲而存心施政胥由正道圖臻於善治其於名教豈小補哉然則是書誠足以繼先聖之春秋爲後人之軌範不可不廣其傳也因命繕錄定本附以凡例並刻諸梓以傳爰序首簡俾讀者知所自云

○南京監察禦史金忠劾南京戶部右侍郎黃琛怠於公事屬官差遣多不服從吏人誅求莫敢禁治縱司務兵瑛貪婪以害糧戶任主事張鳳暴橫而毆長官乞正其罪黜歸田裏以爲人臣怠政者之戒事下吏部以爲一人之言未審虛實請下南京吏部刑部會勘從之

○戊寅以旱災免山西平陽府並澤潞遼沁等州縣稅糧三十萬二千五百餘石艸三十一萬五千六百餘束及太原寧化等九衛所屯田子粒一萬八千六百餘石

○都督同知翁信卒信直隸江都縣人永樂中襲父職爲指揮同知累以軍功至都督僉事充總兵鎭守廣東未幾以剿殺逆賊劉三仔有功進都督同知充總兵鎭守寧夏后命南京中府署事信無他長在廣東專事貨利晚居南京日事燕遊以侈靡相尙至是卒賜祭葬如例子琦襲指揮使注南京金吾衛

○海西益實左等衛野人女直都督三赤哈等弗提等衛野人女直都指揮孛羅禿等各來朝貢馬及貂皮賜衣服彩叚等物有差

○己卯巡撫四川右副都禦史夏塤奏四川按察司獄捨嚴固防守有人近者尙致反獄其餘偏州小縣反獄者易出劫囚者易入誠恐聞風流毒爲禍不已今後捕獲彊盜審無冤枉宜就彼處決以權一時之宜絕不測之患事下刑部議塤所言非成����心�抑恐濫及無辜其偏州小縣宜令附近軍衛有司撥人防守爲便詔可

○辛巳免湖廣荊襄等十三衛所屯田子粒五萬八千餘石以旱災故也○鎭守鳳陽太監髙廉奏白塔墳殿宇廊廡神廚爲淮水淹浸墻外壅以泥沙墳內積水無由消洩欲於近縣量起人夫於墻外別築圩壩以防水患事下工部覆奏以爲宜行守備巡視等官勘議可否從之

○壬午哈密忠順王母弩溫答失力等遣使臣失疊力迷失等各來朝貢馬駝賜衣服彩叚等物有差仍命賫敕並彩叚表裏回賜王母其使臣乞易買紗羅食茶瓷器等物禮部請如例仍定與數目不許過多並禁約沿途私買從之

○癸未以旱災免直隸眞定定州神武三衛所屯田子粒一萬四千五百餘石

○遣禮科都給事中霍貴祭西嶽西鎭之神且命鎭守等官祭陣亡官軍並人民被殺者從巡撫狹西都禦史馬文升等奏也

○甲申敕浙江守備溫州都指揮僉事弓璇兼守備處州

○乙酉狹西鳳翔府同知毛瓊奏三年朝覲旣已考察官吏不一二年間復命大臣巡行考察無非欲得其人以爲治也但奉行者考察未必皆公去取未必盡當姦貪逢迎者或以廉能見畱老成鎭靜者或以罷軟見退況老察太勤則人無固志往往爲身家之謀行剝削之計勢使之然也且今之人才賢否大略相當送故迎新徒爲煩費乞敕廷臣計議今後不必遣官考察凡朝覲之年止令吏部會官舉行蓋在外衛府州縣統之以都布按三司蒞之以巡撫巡按果使各官心秉至公訪求實迹勘驗申報則考察黜陟自無不當矣詔下其章於所司

○戶部右侍郎黃琛卒琛字廷獻福建將樂縣人正統己未進士授戶部主事進郎中歲己巳奉命於蘇松鉤考周忱錢榖積獘琛極力搜索宿獘𨿽除然自是錢榖悉歸於官而掌歲計者束手無措矣議者至今歸咎於琛景泰中擢江西左參政進左布政使丁內艱服闋調浙江未幾升南京戶部右侍郎成化庚寅奉敕往四川考察官吏慨然以進賢退不肖爲心然銳於黜罰頗過於刻人多怨之在蜀二年還至是卒於官賜以祭命有司營葬琛爲諸生時已自負好馳騁居官以干治稱但在江西屈抑於中貴頗爲時論所少云

○丙戌狹西總兵官署都督白玉巡撫都禦史馬文升以虜寇入境堤備不嚴兵部奏請究治上宥之

○廣東化州知州黃王�﹤鹵木﹥奏聰撫賊首侯大六等近復屢劫村寨殺掠人畜事下兵部以賊旣向化而復稔惡苟非懾之以威彼將特恩玩法請命總督軍務右都禦史韓雍等隨宜剿捕從之

○丁亥戶部議覆巡撫狹西都禦史馬文升等所奏事宜一宜暫免狹西八府是歲戶口鈔鹽及再免延安逃亡人戶稅糧三分一宜量免平涼等府土達糧艸差役三年並給以牛種一宜開中寧夏大小鹽池鹽課二十萬引在邊鹽一引豆三鬥艸四束環縣鹽一引豆五鬥艸八束從之

○戊子狹西紀功兵部郎中劉洪陳備邊事宜一延慶自淸水營至永濟堡一千五百餘里險易相半爲營堡十有九自永淸堡至靈州所五百餘里俱平原沙漠止有五營堡其安邊東西三四十里近參將嶽嵩新設壕塹陷阱虜頗知憚惟定邊花馬池等處墩臺疏遠瞭望不及饋運爲難宜及今虜馬瘦弱起自永淸直抵靈州每一里半築一墩共爲三百有奇每墩下方十丈上方六丈髙一丈五尺上蓋土房一間四角用板遮護剜爲箭眼墩中空處仿嵩之法設爲陷阱築墻浚壕以漸修舉及觀興武一營置於靈州花馬池之間偏出東北境外道路迂繞今宜遷入與二堡適中並於二堡間各增一小堡摘寧夏中衛守備西安官軍就近防守仍令寧夏總兵或副總兵一員專於興武營居中巡督其永濟堡以東至淸水營仿都禦史餘子俊法傍險鏟削內凡系平曠川原俱爲裏半一墩但今狹西人民困苦已極難再驅使宜量摘各處客兵與各堡官軍兼工修築完日放回一楡林兵少久畱各處客兵守之本處兵因得互相推托而客兵久畱又於人情不堪今西安等府縣民多系雲南貴州軍籍累年淸角�羊輙復脫逃往往願聽楡林召募而鎭守等官不敢違例收領乞蹔許自首免罪發楡林衛食糧操練仍行原衛所除其名籍而以本地鄰近布政司該發充軍囚犯補之又鄜州離邊頗遠見存西安左等衛守備官軍千餘坐費糧餉宜暫調安邊營操用事寧之日照例輪班又延安等處土兵三千餘名分派各邊營堡州縣止令府州縣委官管領無人操習不堪調用宜分送楡林鎭羗安邊三處操習事寧之日照舊放回一延慶臨邊軍民遷移邊外就地耕牧往往招寇寧死不避宜令緣邊各衛所府州縣差官會勘量其多寡遠近擇取險地督令修築砦堡每砦堡推選眾所信服者一人免其本身差操定爲總甲各備兵器自相操演從便戰守有功則照例升賞所獲財物令自收用如有失誤罪其總甲奏入下兵部議擬覆奏多施行之

○代王成煉奏定安王成鏻長子聰潏先因有過發大同守墳以居止無所欲暫借公館居之事下工部以爲先已得旨於大同城內空地造屋公館不宜假借上是其言命亟造完俾居之

○己丑代府和川王成鏝以其母賈氏封代隱王夫人奏欲詣闕謝恩上以書止之

○彭城等衛指揮使等官林英等並禦用等監工部文思院副使王林等二十二人俱請給牙牌命所司增造給之時傳奉官寖多故也

○庚寅命金吾右衛帶俸都指揮同知張雄子鑑代父原職爲指揮使

明憲宗純皇帝實錄卷之一百十三

明憲宗純皇帝實錄卷之一百十四

成化九年三月辛卯朔戶部奏岷恭王初爲鎭南王祿米本色二百五十石後王旣襲封岷王其爲郡王時祿米例應住支乃延及今薨逝世子復襲封獨並支如故其多支四千餘石請每歲扣除滿數而止詔如奏所除祿米自成化二年始以前者免之

○命寧陽侯陳瑛坐神機營中軍管操

○甘肅副總兵都督馬儀寧夏副總兵都指揮劉晟參將都指揮陳輝以虜寇入境殺掠人馬兵部奏請究治詔貸之

○壬辰淸明節遣駙馬都尉周景蔡震分祭長陵獻陵景陵裕陵文武衙門各分官陪祭

○遣內官祭恭讓章皇后陵寢

○命大寧前衛帶俸都指揮僉事李麟守備紫金關

○癸巳狹西是日寧夏地震○甲午敕南京都察院右副都禦史胡拱辰提督操江

○山東濟南等府狂風晝晦咫尺莫辧復有雷聲起於東南已而紅光燭地良久乃散

○四川都指揮同知何節初守備安縣怠弛自肆致番蠻爲患虜掠人財後左參將等官撫追完聚乃掩爲己功事覺坐徒例當謫戍遇革降二級本處差操

○乙未平虜將軍總兵官寧晉伯劉聚等奏二月以來遊擊將軍都指揮王璽等於孤山淸水神木並老虎溝等處禦虜斬首共九顆獲馬十四匹及盔甲等物

○丙申升山東濟南衛指揮使髙通鰲山衛指揮使廉政俱爲署都指揮僉事領操

○命遼東三萬衛帶俸達官都指揮僉事你都子郎全代父原職指揮使

○鎭遠侯顧淳卒淳江都縣人天順八年襲祖興祖爵至是卒輟朝一日賜葬祭如例弟溥嗣

○總理河道刑部左侍郎王恕言淮安南抵儀眞瓜州湖河堤岸被水沖決者一十五處其餘坍塌者二百餘里及儀眞三壩衝倒修理物料俱揚州出辦今連年災傷民力不給欲於池州安慶二府支所遺甎並南京龍江瓦屑壩二竹木局所抽分支作樁木令南京兵部馬快船運送事下工部請行南京工部查勘定奪從之

○戊戌鄭府左長史江萬程等奏鄭王祁鍈疏薄世子屢諫不從怒移臣下上命太監王允中英國公張懋賫敕往諭之因核實其事諭允中等曰爾至可諭王若能攺過遷善親愛世子禮待輔臣庶可永保富貴如或稔惡不悛將有不測之事爾更宜斟酌人情事勢隨宜處之允中等詣府宣諭敕旨並以祖宗大法及國家親親之恩人倫父子之道曉之王遂具奏謝罪允中等亦奏鄭王稟性急躁喜怒不常且好使酒世子性亦剛烈子道少盡是以父子相失今王𨿽攺過難保將來宜徵世子至京讀書習知忠孝之道俾王日自省攺庶得區處之宜事下禮部覆奏上曰鄭王旣自言修身攺過世子不必取來姑驗其親愛之實若此後不如所言朝廷別有處置仍移文長史啟王知之

○己亥敕升吏部左侍郎尹旻爲本部尙書右侍郎葉盛爲左侍郎旻等上﹤鋶﹣釒﹥辭免不允

○調湖廣都指揮使翟璥都指揮同知歐晟都指揮僉事武瑛於江西都指揮同知史政署都指揮僉事董銘陳寬於廣西都指揮僉事李剛署都指揮僉事蔡瑛李芳於貴州各管都司事

○都察院奏兩京並天下諸司文卷自天順元年七月十二日起至成化八年十二月終止例遣禦史照刷有旨如所奏旣而納給事中虞瑤等言南北直隸山西山東狹西河南頻年災傷暫且停止及念兩廣民未蘇息亦待丰年於是所遣禦史僅七員兩京聶友良洪性浙江龔盛江西程宏福建馬震四川魏秉湖廣樊瑩巡按兼照刷者四員雲南董韜貴州吳道宏遼東王衡萬全都司並隆慶州劉必賢

○庚子始遣監察禦史巡河東鹽時戶部郎中文志貞奏解州鹽池垣塹多廢巡按分巡官不以時臨視故人得私取官鹽阻壞客商少中無以濟邊用之急請歲遣禦史一人往彼禁治並修浚垣塹如巡茶事例歲滿更代又洪武初自本運司遞運所至黃河岸並立鹽倉狹西河南山西撥囚徒充役其鹽課除客商以次支領外其餘未支之數本部差官督同運司官運至各倉轉運淮揚故當時鹽價騰貴人多願中今其成規猶在請遣官勘視而行戶部議歲遣禦史合如所奏其欲復遞運之法俟勘視至日行之詔如議

○壬寅升福建福寧縣爲州直隸布政司巡按監察禦史李釗奏福寧初以州攺縣但其地接山海寇盜出沒況軍衛雜居縣官職卑莫能抗制請如舊爲州而隸以福安寧徳二縣爲便戶部覆奏從之

○減雲南銀課十分之五巡按雲南監察禦史胡涇等奏雲南所屬楚雄大理洱海臨安等衛軍全充礦夫歲給糧布采辦之初洞淺礦多課額易完軍獲衣糧之利未見其病今洞深利少而軍夫多以瘴毒死煎辦不足或典妻鬻子陪補其數甚至流移逃生嘯聚爲盜以致軍丁消耗近曾奏乞停免未見允行切惟國用所以給軍需今因礦夫而日費糧布則國用𨿽足而軍儲耗矣國用所以養軍士今因礦夫而日耗軍士則國用𨿽充而兵備弛矣請並停之戶部覆奏詔減銀課之半礦夫稱是

○癸卯授知縣彊珍劉璋劉喬胡琮劉璟李圭爲監察禦史以理刑半年都察院考稱也

○復除王毓王臣曹卿爲監察禦史

○免淮安府諸州縣夏稅一十八萬七千八百五十餘石鳳陽府宿毫虹靈璧四縣州一萬九千七百九十餘石徐州諸縣六萬七千一百五十餘石絲六萬四百六十餘兩徐州髙郵邳州武平宿州大河淮安等衛並海州千戶所三萬七千餘石以災傷故也

○甲辰升廣昌縣知縣馬驥爲大理寺右寺副支俸閒住以子誠選爲駙馬都尉也

○命福建按察司僉事鐘珹提調學校

○永壽安惠王母妃胡氏奏子公鋌襲封王爵薨所遺宮眷無以自給乞祿米如舊關支從之

○禮部奏今年四月初一日日食文武百官例赴本部救獲然其日孟夏時享太廟俱在午後行禮彼此有妨宜如孟秋時享例於初一日早行禮有旨是日免朝時享如所奏○乙巳夜南京大風雨拔太廟社稷壇樹

○黃花鎭西水峪等處野火延燒山林逼近陵寢天壽山守備太監李良以聞上命都督僉事李曰�永領團營官軍萬人速往救之旣而風返火延出西北境外遇雨而滅巡按禦史劾鎭守居庸關都指揮僉事宋英守備黃花鎭都指揮同知鄒宏奉禦孫鑑不亟撲滅罪宜逮治命俱宥之

○丁未兵部紀功郎中劉洪奏京營把總都指揮田廣狹西行都司都指揮蘇鑑彊奪首級冒報功次上命巡按監察禦史逮治之

○兵部奏二月二十四日虜入寧邊墩殺掠人畜分守右參將都指揮張瑛阻軍縱賊失誤事機且其人貪婪殘忍眾所共惡請命巡按禦史逮治之分守太監韋正守備少監陳政羅振輕信瑛言總兵官彰武伯楊信失於調度俱宜究治命瑛如所奏正等姑宥之

○誅犯邊虜賊帖木來於市

○戊申賜廬州府知府朱鏞等誥敕巡撫巡按等官奏鏞及大名府知府熊祥狹西按察司僉事伍福南昌府同知李泰冀州知州胡瑛綏徳州知州郝淸臨江府通判王維臺州府通判孔彥綸隴州同知張吉�羽城武縣知縣王達曲陽縣知縣喬良俱有賢能之績吏部移文核實旌異之也

○庚戌錄四川巴豬嘴等處斬獲番賊功指揮曹敏等官軍七十員名升賞有差左參將都督僉事宰用按察司副使沈琮俱命給賞

○辛亥升監察禦史石玉南京監察禦史陳昭刑部員外郎林克賢大理寺右寺副翁遂爲按察司僉事玉山西昭廣東克賢福建遂雲南管銀課○命武安侯鄭宏南京坐營管操仍掌南京中府事

○命守備揚州儀眞等處署都指揮僉事都勝總督揚州等處備倭

○壬子升監察禦史劉城爲福建按察司副使

○巡撫宣府左僉都禦史鄭寧奏宣府數罹凶歉積蓄不多初定淮浙長蘆河東鹽則例召納米豆尋以兩浙長蘆河東攺納谷艸今亦將完惟淮鹽價重中剩一十二萬三千六百六十八引請更定則例開中召納其願納榖艸者許令抵價但艸價稍輕每淮鹽一引量加三束兩浙長蘆加二束河東加一束足用則止納米豆更以中剩淮鹽亦爲量減則例時管理糧儲戶部郎中劉顯亦以爲言戶部遂議淮浙山東長蘆福建河東等運司鹽課開中於宣府在城倉並葛峪等一十五城堡者一百七十四萬三千六百五十九引其則例兩淮存積鹽每引米豆六斗五升山東見在鹽一斗五升兩浙見在存積鹽四斗五升長蘆見在堆積鹽二斗八升存積鹽三斗五升福建見在鹽三斗三升河東見在鹽一斗五升其獨石馬營二城堡開中二十一萬八千六百七十六引云州龍門所赤城三城堡開中二十七萬九千六百八十引上納二城堡者兩淮每引米豆六斗山東一斗一升兩浙三斗八升長蘆二斗七升存積者三斗河東一斗五升三城堡者兩淮六斗三升山東一斗三升兩浙四斗長蘆二斗五升存積者二斗八升河東一斗四升其獨石云州龍門所中剩淮鹽舊已減一斗今又各量減一斗從之

○命故狹西都指揮僉事黃玉子銘襲父原職西安前衛指揮使

○癸丑命狹西都指揮僉事白俊子珍代父原職西安後衛指揮僉事

○甲寅詔停徵順天府諸州縣成化七年糧艸並八年絹鈔綿花逋負在民者候今歲秋成徵之以連年水旱故也

○乙卯命故狹西都指揮同知吳榮子驥襲父原職西安前衛指揮僉事

○增築宣府雞鳴山驛岔道二堡

○丙辰曉刻木星犯東歲星

○南京監察禦史陳壯等言南京文武官月俸鹽麥絹布間月折支𨿽處一時之宜猶存待士之禮近者南京戶部尙書陳翌因料豆有餘奏欲支給夫天生五榖本皆可以養人但料豆所以飼馬者也以飼馬之物養軍士尙不可況可以養士大夫乎此議方行物論沸騰殊非所以禮臣下而存國體也伏望亟賜停罷毋使傳聞遐外貽笑將來若恐其積久浥爛則當歲所該納豆暫徵米麥候其將盡乃令復舊此亦一時之宜也詔下戶部知之

○禮科右給事中張鐸等言今春盡不雨穀麥無望乞敕文武羣臣齋沐修省仍簡命大臣祭告在京應祀神祗以祈雨澤上是其言命文武羣臣致齋三日禁屠宰遣大傅會昌侯孫繼宗撫寧侯朱永丰城侯李勇祭告天地社稷山川吏部尙書尹旻等分禱各寺觀祠廟

○賞狹西鎭羗堡張家灣等處官軍人等二百五十六員名銀叚等物有差以殺賊功也

○丁巳升湖廣按察司副使戴珙爲浙江按察使

○賜伊王河南府稅課司商稅課鈔時王奏祿米數少日用之不給援例以請故也

○敕廣東守楊梅等池奉禦陳彜兼管永安珠池

○以湖廣長沙嶽州荊州常徳辰州府並所屬州縣去年旱災免徵秋糧豆六十萬二千九百四十石有奇

○南京鴻臚寺序班李琰奏近者南京文武官員凡遇拜賀聖節等禮多因循不謹乞敕禮部移文南京所司凡遇大朝賀悉照在京事例各衙門官員先具職名手本送南京鴻臚寺報名至期聽紏儀監察禦史等官點閘如有托故不至及不具服攙越怠慢者具奏執問庶世朝儀整肅事下禮部覆奏從之

○命故萬全都指揮同知王祥子晟襲父原職萬全右衛指揮使

○狹西總兵官署右都督白玉巡撫左副都禦史馬文升以時有舉將才之例奏西安左衛冠帶餘丁馮信諳曉韜略曾經戰陣且恬退無求武弁中亦所罕見者今邊境多事乞如例擢用上允之命升試所鎭撫於軍中贊畫方略領軍殺賊

○己未賜慶府弘農王邃﹤土典﹥庶長子名曰寘鑭晉府鎭國將軍鐘鉥等四子名曰奇沼鎭國將軍鐘鍏長子名曰奇澨鎭國將軍鐘鉻第三子名曰奇漂韓府通渭王範墅嫡長子名曰徵銶周府汝陽王同銍第六弟名曰同鐼第七弟名曰同鑮沈丘王同長子名曰安涪岷府充城王膺錕長子名曰彥灒

○庚申戶科左給事中鄧山奏北直隸山東民饑相食其地密邇京畿萬一患生不測爲費反多今徳州臨淸天津水次三倉去歲寄收兌運糧多宜借撥三十萬石其靑登萊三府去水次遠者宜借太倉銀六萬及泰山香錢以爲糴本相兼賑濟章下戶部議水次倉糧𨿽多然亦放支有數請移文各處都禦史酌量地方裏分人民多寡開倉支給其不近水次府運太倉銀四萬五千兩與都禦史牟俸並令其查徳州官錢斟酌給散其泰山香錢亦聽隨宜輳用候歲丰稔則令委官督民依數還官若系寄放京儲則照原收通州腳價每萬石除二百名以補京儲虧少之數上是之且命各巡撫官卽行賑濟不許遲慢

明憲宗純皇帝實錄卷之一百十四終

明憲宗純皇帝實錄卷之一百十五

成化九年夏四月辛酉朔享太廟

○遣內官祭司竈之神

○壬戌升四川威州知州何淵俸命復任三年威州所部多羗夷叛服不常淵興利除害抑彊扶弱眾皆畏服每番賊出沒輙親督民壯往禦之嘗有功升俸一級至是九年將代去州人並守禦千戶所軍士詣巡撫都禦史夏塤請畱之塤以聞故有是命

○代王成煉同廣靈王仕土�玆和川王成鏝定安悼隱王長子聰潏連日出城詣眞武廟行香守臣以聞上降敕責諭仍以王府官不諫止命逮治之○癸亥巡撫山東左僉都禦史牟俸等奏山東自今年二月以來災異疊見盜賊竊發餓殍流移日以益眾皆臣等不職所致乞賜罷黜而別選賢能以撫安賑濟之下吏部覆奏請諭俸並巡按三司同力協心益加修省亟令有司多方賑貸間有貪暴不才乘機害民者黜罰之詔從其議

○甲子升吏科右給事中徐英刑科右給事中虞瑤爲都給事中禮科右給事中張鐸兵科右給事中吳原吏科給事中唐仁戶科給事中杜嶠刑科給事中雷澤爲左給事中俱本科

○乙丑升山西按察司副使張黼爲廣西按察使湖廣僉事郁文博爲本司副使

○丙寅升都察院右僉都禦史徐廷章爲右副都禦史巡撫延綏如故以九年秩滿也

○土魯番速檀阿力侵哈密衛據其城初速檀阿力累引兵劫掠哈密諸部地已略盡正月圍其城破之執其王母奪朝廷所降金印遂畱居之哈密回回馬黑麻者竊賊馬以逃赤斤蒙古衛遣人送之愬於甘肅守臣都督同知鮑政等以聞事下兵部尙書白圭等以爲哈密乃朝廷所封世爲藩籬非他夷比今喪地失國奔走控訴安可置而不問請命通事都指揮詹昇賫敕往諭速檀阿力令其悔過自新退還哈密境土並敕赤斤蒙古等衛會兵並力以相衛翼仍敕甘肅總兵等官振揚威武相機以行從之

○丁卯琉球國中山王尙圓遣王舅武實等來朝貢方物謝恩宴賜如例武實復奏國王嘗遣人往滿剌加國收買貢物被風壞舡漂至廣東有司轉送福建俟臣等同還乞自備工料修舡回國許之

○禮部尙書鄒幹奏乞致仕詔卿年未衰老宜勉副委任所辭不允

○山東大風空中紅光燭地有頃昏黑如夜移時漸復

○戊辰總理河道刑部左侍郎王恕奏去年自京師直抵揚州南北三千餘里水旱災傷民甚艱食今歲雨雪少降狂風彌月土乾麥稿民不聊生迺三月初四日山東地方忽黑如夜乞詔廷臣講究所以弭災卹患之策並祭告各處山川之神事下禮部覆奏以爲宜遣官祭告山東境內山川及行五府六部等衙門各陳時政得失可以回天意者上曰山東旣災重民艱須行實惠今年稅糧盡與蠲免順天等府有災傷處亦量減免於是特遣禮部左侍郎劉吉往祭告東嶽泰山東鎭沂山及東海之神以祈雨澤

○命以武淸縣河東地五百四頃一十畝仍給郕府管葉河西地三百五十二頃二十一畝仍給禦馬監爲牧馬艸場河東地乃太監劉永誠辭退而更授郕府者河西則見侵於永誠而混占於郕府其初實艸場也故各仍其舊給之

○掌太常寺事禮部尙書李希安乞以其兄子佑爲國子監生許之希安起自樂舞生以佑爲後也

○命埋瘞棄屍道路者因命巡街巡河禦史嚴加禁約仍督所在埋瘞或勸募置棺自相義助

○己巳命延綏遊擊將軍都指揮僉事王璽充寧夏副總兵以守備朔州城都指揮僉事袁剛充遊擊將軍代之

○庚午兩廣總兵官平鄕伯陳政等奏湖廣苗賊流劫廣西灌陽縣等處把總都指揮馬義等率兵剿敗之斬首共二十顆廣西蠻賊流劫廣東陽山縣等處左參將都指揮楊廣等率兵屢敗之前後斬獲一百十五人奏至上以賊𨿽屢敗餘黨尙多命政等速剿除之

○監察禦史楊守隨等劾奏掌後軍都督府事太保會昌侯孫繼宗等以四方災傷欲並在京諸司停止刷捲蓋在京所費紙筆皆支給官錢買用何病於軍民何妨於國事而以災傷爲言良以繼宗等平日任情作獘多無案牘誠慮罪必及身故假此以求幸免宜治其罪奏上命見刷文卷並停止待刷者自成化元年爲始至八年終止以後三年一刷不許違誤繼宗等置勿問

○北虜癿加思蘭部下數踰黃河犯邊守臣生擒三人至京命二人依律處死其一年幼發充廣西軍

○辛未升山西按察司僉事胡謐爲副使

○以延綏等處虜寇未寧命平虜將軍總兵官寧晉伯劉聚提督軍務都禦史王越且勿還京仍駐邊往來調度防禦

○壬申攺總理河道刑部左侍郎王恕爲南京戶部左侍郎

○降浙江按察司副使呂政爲貴州布政司右參議以提督織造不如法也

○移置南京神機營於城外大教場

○戶部覆奏巡撫山東左僉都禦史牟俸言救荒事宜一通鹽利山東運司煎辦及買納鹽課每引價銀二錢或布二疋及至開中止得米八升直銀八分今宜成化九年分每引折收銀一錢五分或二引折布三疋俱從俸分給糴糧賑濟其長蘆運司見在官鹽二百一十六萬八千餘引聽北直隸巡撫巡按官斟酌斗數召商中納變易銀物以備賑濟明年照舊一折稅課濟南兗州東昌三府稅課司徳州濟寧州東阿縣張秋鎭臨淸會通等稅課局及臨淸縣帶辦課鈔每歲五十八萬七千一百七十九錠四貫舊俱本處庫收納支用今宜如臨淸船料事例每鋂五貫折米麥三升以備賑濟其度僧道借內帑文職除名者納米復職軍職閒住者納米管事皆於事理有礙詔從其所議

○癸酉兩廣總兵官平鄕伯陳政等奏廣西忻城平田風火等峒猺賊紏眾流劫賓州上林等處上命政等速調兵剿之

○甲戌命涼州等處副總兵趙英等各還本鎭先是議欲搜剿河套虜寇調各路兵俱集延綏至是不果故命英等還鎭

○乙亥京師雨土

○丙子仁祖淳皇帝忌辰奉先殿行祭禮

○升廣西布政司右參議馮維爲貴州左參政南京禮部主事沈鐘爲山西按察司僉事提調學校

○丁丑升湖廣長沙府知府錢澍爲狹西苑馬寺卿

○命中府帶俸右都督王鎭照舊支俸鎭以父歿往南京營葬停俸其夫人叚氏援例以請故有是命

○兵部尙書白圭等奏寧夏巡撫都禦史徐廷章剛方有爲未閒軍旅湖廣巡撫都禦史吳琛曾歷邊方熟知兵務今寧夏多警而湖廣無事乞彼此更調各盡其才上不從

○賞楡林等衛指揮同知薛贇等二百五十七員名銀五百一十五兩布四百五十一疋以斬獲達賊功也

○免是歲運糧官軍帶運徳州等倉糧初以水淺運遲其糧寄收於徳州臨淸東昌濟寧天津等倉令今歲帶運至是總漕右副都禦史陳濂奏軍多逃亡而舟亦少宜暫免一年從之

○戊寅秦康王妃陳氏薨妃西城兵馬副指揮政之女宣徳丙午冊封富平王妃戊申進封秦王妃至是薨訃聞賜祭葬如制

○遼東總兵官都督同知歐信等奏福余等三衛虜賊結構海西女直屢犯邊境又於義州廣寧等要衝地方出沒臣等議調官軍徵剿四月初三日副總兵韓贇等兵馳至興中接戰敗之初四日追至小孤山再敗之初五日追至麥州又敗之前後斬首六十二獲馬一百一十三牛羊一千三百六十四器仗一千八百九十九空其巢穴而還是日都指揮崔勝等兵亦於南塔兒山遇虜斬首九獲器仗二百一十八

上賜敕獎勞之所遣人賜衣一襲

○己卯命安遠侯柳景駙馬都尉周景遂安伯陳韶靖遠伯王添定襄伯郭嵩伏羗伯毛銳爲正使吏科給事中王瑞戶科給事中張海禮科給事中成實兵科給事中郭鏜刑科給事中黃澄工科給事中和遜爲副使持節冊封代府博野悼恭王長子聰泰爲博野王代王第六弟成鉖爲寧津王第七弟成釨爲棗彊王第八弟成鋈爲饒陽王遼府益陽懿簡王長子恩銅爲益陽王通山莊簡王長孫榮濠爲通山王夫人趙氏進爲通山王妃北城兵馬副指揮張蕭女爲臨湍王同釣妃南城兵馬副指揮郭文女爲堵陽王同鉣妃西城兵馬副指揮楊勝女爲汾川王貢錝妃南城兵馬副指揮魏堅女爲汝源王同銍妃

○司設監太監沈繪下獄擬斬罪繪恃寵稔惡後爲上所疎斥常懷怨望奉禦賈祥因教其私造兵器使家僮演習以備不虞有畏禍者遂發其平日多盜內帑金銀器物諸不法事並言其弟千戶廣貪淫邪僞不時出入披甲皇城莫測其意下法司推問皆實命繪祥斬廣紱皆如所擬律仍下獄監候其黨二十一人免贖送司禮監奏請處治

○夜金星犯五諸侯

○庚辰兵部奏宣府鎭守右少監弓勝總兵官都督同知顏彪巡撫左僉都禦史鄭寧不嚴兵備致虜入靑邊口殺掠人畜請行究治上以邊務方急姑貸之

○辛巳仍增修理京城河道橋梁等役騰驤左等四衛石匠五百餘人口糧月二斗

○詔修南京功臣廟殿廡門庫房屋七十六間並祭器之不堪供祀者從南京守備參贊等官議也

○誅廣東新會縣民劉銘梁狗梟首示眾旌表海康縣民吳金童妻莊氏爲烈婦初銘狗同往海康賣谷將還海康民吳祁與其弟金童以挈家避寇附舟至新會止於銘家祁旣遠出傭工銘狗見金童妻莊氏色羙屢欲犯之輙見拒二人乃謀與金童拏舟捕魚夜縛金童斫其腦殺之投江中時江濱民有關道安者聞金童被縛叫呼欲趨救之不果而還及二人歸紿莊氏曰汝夫溺死矣莊氏號哭不已自是銘愈欲犯之而拒益力居數日忽見屍浮至銘門適莊氏出汲識其爲夫屍也哭視之斫瘢宛然始得其謀死狀顧力不能報仇乃先投其幼女於水卽自投水附其夫屍死焉已而三尸隨潮上下旋繞銘門不去其鄕鄰李逢春輩異其事爲買棺收葬銘又乘夜潛發其屍棄之大海中於是事寖傳於人而吳祁亦自外至乃訴於官儒生李啟李蕃及關道安等爭述莊氏節義並士人弔哭詩章同上事旣核實刑部員外郎馮俊以審囚適至謂其事關勸懲特爲具奏上曰賞善罰惡國之大政不可偏廢今一事而二義兼焉其令有司卽誅銘狗仍梟首示眾而旌表莊氏後刑部尙書陸瑜等又奏李逢春輩收葬三尸誠爲義舉今已遭發掘宜命有司卽其處立石而大書其夫婦姓名以志庶可垂示永久詔可

○壬午仁祖淳皇后忌辰奉先殿行祭禮

○親閱騎射於西苑上以武備懈弛乃禦西苑命將官騎射敕諭總兵官撫寧侯朱永等曰朕親閱公侯伯都督都指揮指揮坐營把總等官騎射於西苑其間中三矢者僅四人中二矢者二十三人中一矢者九十九人餘皆全不能中間又有止發一二矢者甚至馳驟失節不能開弓發矢及墮弓於地者此皆爾等不嚴訓練之過抑恐人才髙下萬有不齊其最下者𨿽加訓終於無成使此輩總統部伍安能遞教軍士爾等其會議簡別察其才力可向進者罷退隨操以警將來旣而永等會同請罷京營把總都指揮指揮李勝等四十六人上人諭之曰此輩先皆爾等選補何不精若是自後有缺務宜精選以補之

○賜廣徳宜興二長公主任丘縣地九百頃有奇

○癸未故右都禦史熊槪孫塤左副都禦史周銓子溥右副都禦史賈諒孫繼韓福孫景致仕兵部尙書王竑子純故戶部尙書張鳳子悌李敏孫文淵右侍郎王質孫暐禮部左侍郎許彬子赴右侍郎錢習禮孫仁輔刑部左侍郎樊敬孫浚工部左侍郎吳政孫銓順天府尹王賢子大素俱循禮部奏行例考試爲國子監生

○命故中都畱守司都指揮僉事陸祥子﹤王巳﹥襲父原職懷遠衛指揮使

○巡按遼東監察禦史王衡奏三月初六日廣寧左衛西小臺迆西被虜毀墻入寇殺傷官軍一百二十八員名總兵官歐信禦防失策及鎭守太監葉達巡撫都禦史彭誼俱宜究治事下兵部尙書白圭等言信等近有興中小孤山麥州等處之捷方蒙賜敕獎勞今奏前罪乞裁處上曰信等旣有後功許贖前罪

○甲申賜魯世子陽鑄庶長子名曰當漬第三子名曰當沘第四子名曰當氵�昔安丘靖恭王已故長子陽鐆嫡第二子名曰當洄第三子名曰當沿第四子名曰當沂鎭國將軍陽鎜第三子名曰當渨陽鐘庶長子名曰當泔樂陵王陽錧第二子名曰當渮第三子名曰當渿第四子名曰當氵�冉鉅野王陽鎣嫡長子名曰當涵鎭國將軍陽鉥嫡長子名曰當氵�習陽錙嫡長子名曰當澗東阿王泰野長子陽鐔嫡長子名曰當塗鄒平王陽鏜庶長子名曰當潩代府和川王成鏝長子名曰聰潪第二子名曰聰淖第三子名曰聰濘晉府鎭國將軍鐘鋠庶長子名曰奇洇韓府襄陵王衝沐子範土�列嫡長子名曰徵鍜範階庶長子名曰徵錖

○中都畱守司署副畱守李謙等奏舊例鳳陽惟內官一員奉事皇陵近因災異又命太監髙廉協同守備今廉已故而地方無虞況有奉禦林眼在陸奉事乞如舊例上命仍差一員奉皇陵兼守地方

○賜翰林院侍講學士江朝宗故母邢氏祭從其請也○丙戌命故趙州衛帶俸都指揮僉事張智子永忠襲父原職指揮僉事

○兵部奏土魯番速檀阿力並吞哈密已遣通事都指揮詹昇賫敕省諭今西番都督赤伯革等又奏此賊僣擬大號挾制鄰境不可不爲之備上曰詹昇且不必往宜敕甘肅鎭守等官悉心堤備仍敕赤斤蒙古等衛曰近者土魯番速檀阿力悖逆天道欺淩哈密忠順王母寡弱無嗣侵奪其城池搶殺其人民財畜又欲誘脇爾等歸附暴虐僣妄莫此爲甚且爾西番與哈密素爲唇齒之邦世受朝廷爵賞爲中國藩屏土魯番𨿽來朝貢終系遠夷爾等豈出其下哈密因無統屬一時爲彼侵據爾有統領何患於彼但唇亡齒寒不可不慮爾等宜於鄰境互相結約各保境土遇賊侵犯卽並力截殺勿聽其哄誘搶劫若速檀阿力尙在哈密不去爾等尢宜量度勢力會合精兵驅剿出境一以伸討賊之義一以施睦鄰扶弱之仁而於爾地亦免後患矣事成之日朝廷重賞不吝爾等其知之

○丁亥賜百官扇

○升監察禦史王繼刑部員外郎汪進李冕爲按察司僉事繼狹西進山西冕湖廣

○升工科給事中張琳爲狹西布政司右參議

○給靖江王府故奉國將軍佐恭佐羙鎭國中尉相顒相顏妻妾男女歲食米各五十石以男俱幼年未應請名女有殘疾不能出嫁王以爲請故也

○戊子太監黃賜傳奉聖旨營繕所正張忠所副陳禮所丞吳山文思院副使朱員保十六人俱升一級明日吏部擬升俸一級以聞詔從之

○己丑命遼府輔國將軍恩金�出祿米折色內給實米五十石

○庚寅復除湖廣按察司僉事江﹤宀十見﹥於山西

○免狹西西安府慶陽平涼鞏昌四府逃亡並被掠人戶是歲稅糧三分

○命武驤右衛副千戶左進福子敬襲職進福初自勇士小旗歷升至千戶皆從內降非軍功例不世襲上特命襲之

○四川長河西魚通寧遠等處軍民宣慰使司功加等寨頭目班蘭藏等各來朝貢氆氌等物賜彩叚絹鈔等物有差明憲宗純皇帝實錄卷之一百一十六

成化九年五月辛卯朔

○監察禦史聶友良以早朝雨紏朝參官少上命錦衣衛鴻臚寺按門籍點閱朝退雨不止復降旨免之

○薊州等處總兵等官都督馮宗等奏三月十三日撫寧衛軍三人潛出境外采薪適虜寇突至被殺守關巡哨等官各失防禦又隱匿不報及臣等號令不嚴俱當有罪事下兵部議如所言上曰守關巡哨等官俱令逮問總兵等官姑宥之

○翰林院編修李傑省親復任

○刑部奏刑科給事中趙良建言事謂在外司府州縣官不親理民間爭訟以致里甲耆老夤緣作獘誠如其言宜通行禁約自後告戶婚田土債負斗�鬥毆等事有文卷可稽眾證已白者官司當躬自問理如人命劫奪謀逆重情方委里甲耆老人等從公保勘不遵者並治以罪從之

○壬辰升南京大理寺左評事章懋南京監察禦史張鸞俱爲福建按察司僉事

○都察院司務顧祥奏山東地方人民饑荒之甚有掃艸子剝樹皮割死屍以充食者又有黑風之異思患豫防不可或緩謹陳救荒事宜以聞一招米商乞敕巡撫等官榜諭有米之家赴山東關領官銀增價糴之一招逃亡民民因荒歉流移者多乞敕巡撫等官蠲免不急之務停徵一應稅糧更發銀米賑濟一教耕種今之賑濟有限饑民無窮宜乘民稍得食之時有司設法給以牛具種子以資耕種之本仍加勸課以作其怠一除盜賊山東民窮已極安能保無盜賊之患宜令有司申明舊法嚴督火甲人等盜賊生發隨卽擒獲一廣儲蓄山東素無積蓄自今宜行朱文公社倉之法編定上中下三等人戶每於豊年徵收之餘勸令小戶出粟五斗中戶一石大戶二石收貯官倉如遇荒歉足可賑濟事下戶部覆奏以爲言宜從從之

○以旱災免直隸鳳陽府所屬定遠等七縣並髙郵儀眞揚州壽州武平五衛去年秋糧四萬一千七百八十餘石谷艸二萬九千七十餘包

○命山東都指揮僉事趙瑄子輻代父原職平山衛指揮使

○癸巳升廣東肇慶府知府黃瑜爲廣東布政司左參政仍掌府事從總督兩廣軍務兼巡撫右都禦史韓雍奏也

○命山西陽和城管操都指揮使李鎬充右參將分守大同西路地方

○工部右侍郎王詔奏近已奉旨量減柴炭人夫而木廠額派柴炭未蒙減除人少役重縱有蓄積難以輸運請敕工部以該運柴炭量爲減免通行內外典司其事者樽節用度凡一應柴炭俱暫停之事下工部請如所奏上命惜薪司勿減光祿寺禦馬監等衙門量減一二其餘內外衙門雜派者悉停免一年

○甲午暹羅國遣使臣坤烈者捧沙等來朝貢方物賜宴並衣服冠帶彩叚等物有差仍以文錦彩叚初使臣歸賜其國王及妃使臣以本國天順元年所頒勘合及底簿俱被虫壞請頒新者以便貢獻往來禮部乞從其請仍令以所壞者繳進

○乙未端陽節賜百官宴於午門○丙申升兵部郎中葉萱爲河南布政司右參議

○丁酉免湖廣辰沅嶽安陸長寧夷陵六衛所屯田子粒一萬七千四百七十餘石以旱災故也

○戊戌戶部奏直隸河間府所屬滄景等州縣旱災已奉旨發徳州倉糧二萬五千石依成化七年京城糶糧事例以救民饑但民缺食者眾宜增糶本倉二萬石每米一石價銀六錢其銀運送太倉交收準作京衛官軍俸糧支用上以饑民可憫命再增一萬石石止糶銀五錢

○己亥秀懷王見澍妃黃氏薨妃中兵馬指揮昱之女成化丁亥冊爲秀王妃至是薨年二十有一賜祭葬如制

○庚子太祖髙皇帝忌辰奉先殿行祭禮駙馬都尉趙輝承命祭孝陵

○太監黃賜傳奉聖旨升都督僉事李玉白玉爲都督同知

○命來降迆北滿都魯太子平章哈失帖木兒爲廣東廣州前衛正千戶

○南京司禮監等監監奏三月十五日夜風雨拔太廟社稷壇樹禮部以去秋風雨摧損各壇廟樹及垣宇已令有司修理事尙未完乞令各官通行修理從之

○辛丑分守寧夏花馬池營右參將都指揮僉事羅敬坐不能禦虜及提調墩臺慶陽衛中所副千戶馬迪失於飛報命俱免謫戍降二級本衛差操

○南京吏部左侍郎範理卒理字道濟浙江天臺縣人宣徳丙午進士除江陵知縣有��僅七月以舊令復任去民遮畱之用少保楊溥學士馬瑜交章薦升徳安知府以惠愛爲政旣去民思之爲立碑進福建右參政歷貴州左布政使前此司署寄治於驛理至始奏卽貴州前衛爲司署功成而民不擾擢南京工部左侍郎尋轉南京吏部左侍郎兩乞休致不允滿考來覲卒於京邸年六十六賜葬祭如例理淸約勤愼有吏幹而於文藝亦優所著有讀史備忘詩經集角�羊學者有取焉

○壬寅仁宗昭皇帝忌辰奉先殿行祭禮遣駙馬都尉蔡震祭獻陵

○命南京刑部主事張衎同巡撫山東都禦史牟俸賑濟饑民衎赴任道經山東以書達俸告以救荒之策俸薦之故有是命

○癸卯攺派直隸眞定府額辦供祀牛犢十五隻於應天府江浦縣並直隸和州二處免山東額辦供祀山羊七十隻以旱災故也

○甲辰巡按狹西監察禦史蘇盛奏虜寇從孤山堡永鎭墩入境至桑林平殺掠人畜上諭兵部臣曰邊寇入境官軍全不知覺鎭守總兵等官設之何爲其移文總兵官劉聚都禦史王越延綏鎭守總兵等官張遐等督屬嚴備仍令巡按禦史核其失機隱匿情狀以聞究治之

○丙午擢廣東南雄府同知劉安爲宗人府經歷食四品俸

○戶部會官議巡撫大同甘肅等處都禦史殷謙等所奏事宜一太原等府州縣歲運邊方糧艸因山路險遠止是輕賫銀貨買納如薄收價貴則積蓄者髙價以罔利如有收價賤則上納者侵欺以肥己宜令有司遇價賤則督令全買貴則使納至六七分其餘收銀給與官軍準作俸糧一山西新設威遠衛與大同右衛相鄰右衛三面幾四百里威遠四面僅六里難以種收宜令分巡官會同守備等官查量以鄰近大同右玉林二衛餘地內西南各撥二十里東北各撥一十五里給威遠衛官軍種收一狹西甘肅一帶官倉近被官攢斗級侵盜糧料多至一萬三千餘石少者二千有奇蓋因監收官不相交代致生姦獘況甘肅見有虜報正積蓄備禦之時其監收官宜二年一代不許先期而還受代者亦不得托故延緩一甘肅富豪之家多賂總兵副參等官占奪水利妨民灌漑宜令分巡官兼管其事犯者治以重罪一狹西甘州左等衛甘泉等驛遞並河西一帶地連哈密等處內外使人絡繹不絕宜令臨鞏平鳳四府人犯該雜犯死罪並徒流罪者俱發充驛遞夫自備馬驢牛車相兼服役仍給口糧三斗限滿放歸﹤鋶﹣釒﹥入從之

○戶部議巡撫山東僉都禦史牟俸所奏事宜一今山東饑民荷蒙聖恩出內帑發官廩蠲逋負停徭役周卹保愛無所不至柰民日困苦流移益多昔宋仁宗遇契丹流民過界分送諸州以閒田給種富弼守靑州遇河北流民至境區畫賑卹無異土著方今天下一統通融有無何分彼此乞敕河南等處巡撫等官以山東流民分發各州縣務隨所在區畫屋舍居住驗口給糧候秋成仍給口糧發遣復葉以其數奏報稽考庶得彼此兼濟一今山東長蘆二運司官鹽不行而淮浙福建河東廣東鹽課積多久不開中乞撥百萬餘引於臨淸濟寧等處報中不拘資次卽與關支則客商見利必趨樂於中納而有助於荒政矣一山東所屬該徵糧艸粟米豆麥之類遞年派運在京諸司並在外河間涿州臨淸徳州等處上納自成化六年以來連遭旱澇逋負甚多官吏以此得罪且山東饑民賑卹撫綏尙不能全其生使更差役追徵是速之死也乞俱停止庶得少安議入上以爲然更命移臨淸粟米十萬石賑之

○丁未哈密使臣皮剌的牙失力等來朝貢馬賜宴並衣服彩叚等物有次復以彩叚表裏付使臣賫賜其王母時王母弩溫答失力已爲速檀阿力所虜上憫其情仍賜之使臣蓋未被虜時所遣也

○賜威茂疊溪新堡子等處殺賊獲功官軍左參將都督僉事宰用等彩叚鈔絹有差

○都督僉事楊銘有罪充軍銘協守狹西虜累肆掠不能制禦復盜賣奪還牛羊及私造金字令牌索取官軍財物甚至杖殺軍士爲部下奏發命錦衣衛官同巡按禦史鞫實械至京問擬斬罪詔宥其死發充貴州邊衛軍家屬隨住

○守備偏頭關都指揮使戴廣與山西按察司僉事賈俊互相訐奏挾私誣罔法司擬罪以上命俱宥之仍戒再犯不宥

○戊申升戶部署郎中陳載爲廣西布政司右參議

○增給故平遙僖靖王所遺宮眷米歲五十石

○給太嶽太和山各宮觀道童一百四十名度牒

○己酉免貴州等一十三衛糧二萬一千九百餘石貴州宣慰司並金築安撫普安等司州及新添衛新添等長官司糧一萬二千六十餘石以旱傷故也

○夜木星犯鉤鈐

○辛亥敕升兵部尙書商輅爲戶部尙書禮部左侍郎萬安爲本部尙書俱仍兼舊職安上章辭免詔卿效勞年久特玆升擢不允所辭

○賞防禦大同宣府甘涼並京營徵戍官軍銀人二兩

○狹西寧夏地震有聲○壬子命故浙江署都指揮同知牛鐸子洪襲父原職處州衛指揮使

○癸丑以災傷免南京豹韜等衛去年屯田子粒一萬一百三十餘石

○降楡林衛指揮同知盛銘爲正千戶署都指揮同知隋能爲指揮使銘等失機坐罪法司擬戍邊命宥之各降二級

○己卯寧府弋陽王覲鐰母妃劉氏薨妃贛州衛中所正千戶英之女景泰壬申冊封爲弋陽王奠壏妃至是薨訃聞賜祭葬如制

○宥遼府長史吳崧等罪先是崧等以所造玉牒用印奏進後知違錯重造用寶奏進禮部已參行巡按禦史逮問崧等至是世子上章自陳並乞免崧等罪故宥之○命永淸右衛指揮使蘇琳子泰武功左衛指揮同知金鐘子聲府軍左衛指揮僉事廉忠子弼俱代父原職永淸右衛署指揮同知袁旻子能代爲指揮僉事仍署指揮同知事

○丁巳監察禦史聶友良紏是日朝官數少得旨命錦衣衛鴻臚寺按門籍查其注公差患病者一千八十二員不至者八十七員上以所司開豁數多徇情不公本當究治並不至者皆宥之且命自後公差患病須印信手本開注再犯不宥

○升四川布政司右參政吳誠爲貴州左參政

○申刻京師雨雹如拳○戊午起致仕禮部右侍郎倪謙翰林院侍讀學士錢溥於南京管事時南京翰林院署院事侍講陳秉中以憂去舊制吏部具缺內閣奏用翰林官之當次者大學士彭時等言本院學士四員見充經筵講官侍講二員淸黃教書乞量升修撰年深者往蒞院事內批起溥往署院事並起謙於禮部於是六科給事中唐仁等及十三道禦史羅明等劾奏溥謙僅能詞章全無實學況擢自先朝累承異寵正宜砥礪名節以求無負而乃不顧淸議下不能正己上不能忠君念其舊勞釋其罪愆全其秩名以榮田裏待之已厚伏乞裁以至公處以大義俾溥等仍舊致仕始終保全則所以退休之者卽所以任用之也奏入上批答曰朕念錢溥倪謙往勞特起用之所言不準

明憲宗純皇帝實錄卷之一百一十七

成化九年六月庚申朔賜益陽懿簡王妃孫氏食米歲一百五十石

○賜寧府鎭國將軍覲鎀歲祿米折色內攺支本色米五十石

○禮部言鴻臚寺四夷各國通事額設不過六十人今濫進者數溢額外且國子監監生坐班歷事聽選至十四五年者方得授職今各項通事自辦事至冠帶授職通計止是七年所以啟奔競之風是後通事有缺俱從鴻臚寺查勘如果於例應補具呈本部然後行通事都指揮僉事詹昇等從公訪保必須精曉夷語籍貫明白行止端方身無役占者具奏送部審考相同方奏送鴻臚寺戴頭巾辦事六年送部考中然後支米辦事三年考核身無過犯誤事方送吏部冠帶再辦事三年比與監生出身年月略等始令實授序班職事否則徑發原籍爲民其有事故者如原額不缺亦不準補其丁憂起復到吏部者亦湏查有額定實缺選補無則仍令聽候如此則事體歸一人無濫進矣從之

○癸亥命故山西都指揮使馬欽子綱襲父原職爲大同後衛指揮使

○虜寇米剌三從癿加思蘭犯邊被獲命斬之

○甲子鎭守臨淸都督僉事王信等奏臨淸路當要衝四方之人雜居於此比年旱澇相仍饑民窮迫恐變生不虞欲將本衛京操次撥官軍放回本處暫且操守預爲之備事下兵部請如其議從之

○己丑昏刻木星犯房宿第一星

○丙寅禮部左侍郎劉吉奉命祭告海嶽還自山東言臣自成化九年四月初十日受命曁十六日陛辭仰體聖意沿途齋心致敬罔敢怠忽臣所過濟南等府委因連年亢旱不收人民艱難死亡流離困苦之狀不可勝言田地漧燥多未耕種河水淺涸船隻少行災患之臻誠可憂憫仰惟皇上矜卹民瘼特降詔書減免租稅並發官銀錢米賑濟民間欣然不勝感戴及臣於本月二十六日至東嶽廟下擇以五月朔祭告未祭之先炎風毒日酷旱如舊及省牲之夕忽有雲起西南至夜一更雷雨大作直至四更方止雨止隨祭祭畢次日復大雨自未至酉方止溝壑水溢遠近沾足越七日祭告東鎭十三日祭告東海俱各得雨連日不止事畢回還所過地方間有苗者悉皆長茂未布種者亦皆種有靑苗運河亦因此水長官民船隻通行無阻天意漸回人心稍安此皆皇上盛徳之所感也但今民遭大困之餘其各該衙門凡百徵需宜悉從寬貸庶使民得蘇息不負皇上始終矜卹之意緣臣奉命專爲祈禱救災及所目見系幹民情不敢隱默謹具疏以聞下所司知之

○巡按狹西監察禦史蘇盛言邊務三事一各邊將士多遇賊不戰詢其故曰損失一軍一馬卽坐失機之罪以此不敢對敵臣謂兵家勝負理勢必然乞敕各邊總兵等官遇賊入境務湏督軍剿殺有能臨斬擒斬者從公紀錄如例升賞不許買奪功次萬一不利亦令核實果曾率眾對敵或因勢孤援寡以致失利則勿加罪其有閉門坐視或見賊先退者始坐以失機重罪一狹西沿邊一帶臺堡俱有守備官員邇者率多推姦避難務自保全見虜旣退始出兵尾後以掩其罪虜習知其故肆無忌憚乞將各營堡守備官員公行查選平日剝削害軍閉門保全者一體黜退仍於京營選補守備或於邊衛推選更補一近年狹西百姓困於供饋若於秋成之後再起人夫鏟削邊山未免驚擾恐生他變乞暫止此役俟年豊無事然後量起人夫修理兵部請如其奏從之

○丁卯蜀府汶川王友土�詹薨王和王之第五子也母妃金氏正統甲子生天順己卯冊封汶川王至是薨年三十訃聞輟朝一日賜祭葬如制謚曰懿簡

○戊辰徙雲南趙州乾海子巡檢司於本州海邊

○己巳參贊軍務右都禦史王越等奏守禦三邊策其略曰以狹西計之平涼固原實爲喉襟之地今以馬儀從宜防守乃是一時之權若以臣等所舉周玉嶽嵩未堪擢用其都指揮僉事王璽累經戰陣謀勇兼優近充寧夏副將而軍馬不足不過徒擁虛器乞假以總兵名目鎭守統制一遇虜賊表裏夾擊可以成功以延綏計之地方險陡軍民俱有崖窯可以藏避計本處馬軍土兵共二萬一千今官馬堪騎戰者不及五千而土兵全不操習則名𨿽二萬實止五千若令土兵一體操練足得精兵一萬六千其山西遊擊官軍三千宜令在灰溝營等處屯駐復還大同遊兵三千在大同右衛或朔州操守互相應援以寧夏計之本處久無邊警官軍少經戰陣所以遇虜不能捍禦虜知其然輙肆侵侮宜責令總兵官範瑾遊擊將軍祝雄等與鎭守巡撫官簡練軍馬遇虜深入與固原靖虜慶陽等處兵並力夾擊三邊備禦之策無急於此事下兵部議延綏等處乃虜出沒之路我師𨿽嘗斬獲而渠魁未曾授首所以入寇未已況連年荒災及今數月不雨而延綏寧夏等處累報虜情殆無虛日虜或覘我無備後患叵測王璽已充寧夏副將難以輙易大同官軍於灰溝營朔州屯駐相去動千百里卒有警急亦恐調度不前況前此三邊鎭守總兵巡撫等官陳奏不同俱無定見其宣府大同山西兵機亦難遙度宜行王越劉聚公同計議一在固原等處一在沿邊往來調度剿賊仍會三邊守臣將所奏事宜斟酌以聞議入上命劉聚在固原王越在沿邊調度餘如所議

○壬申賜延綏楡林備禦軍士土兵銀人二兩總五萬二千兩有奇

○巡撫山西右副都禦史雷復奏太原府屬縣民言預徵糧艸攺運狹西楡林山路崎嶇俱賫銀往買但艸價旣髙不免借貸秋成償還多至破產比之大同宣府價增數倍況今雨雪愆期米價騰踴饑民瘟疫流離其苦萬狀而糧艸綾絹藥菓等物該納者不下萬計卽今人民救死不暇乞量與寬減仍加賑濟爲便今計其稅糧差役科工之數蓋𨿽東南富庶大藩未見若是之繁劇者伏望皇上軫念邊隅多事生靈疾苦以派至成化九年楡林綏徳大同宣府被災之處糧艸物料悉依山東眞定等府寬卹事例蠲免仍發京庫銀數萬兩糴糧賑濟則民命庶幾可全活矣事下戶部議以爲糧艸布花俟勘災傷分數寬減戶口鹽鈔農桑絲絹藥果諸料並遞年逋負糧艸宜依例免之京庫銀仍宜發三萬兩以備賑濟議入上曰山西民困已極其悉準議行

○漕運參將錦衣衛帶俸都指揮同知袁佑卒佑直隸潁上縣人襲祖職南京畱守衛指揮同知天順七年升都指揮僉事領漕卒運糧成化初充參將令錦衣衛帶俸升都指揮同知至是卒平江伯陳銳言佑轉漕十餘年善撫士卒以死勤事乞賜祭葬禮部以爲都指揮於例不當得上特命與之祭子勛襲南京畱守衛指揮同知

○癸酉月犯建星

○命貴州署都指揮僉事劉芳子武襲父原職普安衛指揮使忠義右衛帶俸都指揮同知張忠從弟珍襲兄原職本衛指揮使

○乙亥遣內官祭中霤之神

○增設狹西寧州判官一員管運糧儲

○錄楡林寧夏等處徵剿虜寇功紀功兵部郎中劉洪奏總兵官武靖侯趙輔寧晉伯劉聚等徵剿癿加思蘭等虜寇擒斬有功官軍共六千七百五十九員名宜錄其功以振士气事下兵部覆請命升劉聚世襲伯王越左都禦史張遐左少監餘子俊左副都禦史神英實授都督僉事戶部右侍郎陳俊兵部郎中劉洪員外郎張謹戶部員外郎黎遜主事李炯然俱增俸一級其餘如所擬升賞有差

○丙子開中淮浙二運司存積鹽課三十萬引於楡林命巡撫官定立則例召商上納糧艸

○丁丑太常寺卿兼翰林院侍讀學士劉珝服闋復任

○升禮部員外郎謝宇爲太常寺少卿仍舊內閣書辦舊例員外郎九年秩滿止升二級宇自陳勞績故得加一級爲少卿

○擢理刑知縣洪冕孫緝康文爲南京監察禦史冕雲南道緝廣東道文福建道

○太僕寺奏在京在外衛所並直隸保定山東濟南河南開封等府成化八年孳生並陪償馬騾駒共二萬四千二百十四匹

○命故福建都指揮同知閔忠子賢襲父原職福州左衛指揮使

○己卯免狹西今年夏稅及農桑絲絹綿花舊所負糧艸以其地凶荒故也

○辛巳巡撫遼東右副都禦史彭誼奏六月虜自義州境入寇署都指揮僉事常凱等督兵追之至東長嶺連戰三十餘合虜乃敗北斬首九顆獲馬九匹盔甲器杖一千三百有奇

○壬午旌表孝子何文﹤王巳﹥等三人節婦余氏等六人烈婦張氏等二人文﹤王巳﹥宣府左衛軍余繼母卒廬墓三年沈忠直隸歸徳衛軍祖母瘡發左乳肉潰生蛆忠憂慟取蛆咽之曰寧食吾心勿傷吾祖母咂去膿血瘡遂獲愈父患風疾吁天祈減己年一紀以延父壽及父卒計其時適盈一紀已而母亦繼卒忠號痛幾絕廬墓終喪史惠福建晉江縣人𦇤褓失父賴母鞠育甫成童卽知孝敬家無餘貲而餋母極滋味母病甚醫藥弗效祈天以身代病遂愈母卒廬墓三年鄰壤田禾累年豊稔人稱爲豊年山又有二白烏來集墓樹人皆異之稱爲白烏墓俱旌其門曰孝行余氏浙江鄞縣人徐協妻曹氏狹西岐山縣民李錫妻鄭氏河南杞縣民楚錫妻於氏湖廣江陵縣民沈彥淸妻髙氏山西朔州衛軍余雷順妻魏氏四川合州民陳本初妻皆夫亡守節無玷旌其門曰貞節張氏直隸歸徳衛舍人孟倫妻夫亡哭曰夫旣死生何爲以夫衣帶自縊吳氏河南封丘縣生員彭儀妻夫亡母以年少無子欲攺嫁之托以省夫墓自縊於墓樹俱旌其門曰貞烈

○癸未升順天府府尹李裕爲都察院右副都禦史總督漕運

○宥南京兵部侍郎馬顯罪初顯巡視鳳陽等府爲禦史劉城等劾去其所罷黜官命巡按禦史馬進覆勘有素稱廉能之人揚州府知府周源徐州知州陳廷璉山陽縣知縣張淮爲人誣告不能明辯奏上命凡爲顯所枉者悉復其官顯處事乖錯法當逮問姑宥之

○甲申刑科給事中王銓以刑部尙書陸瑜久患風疾奏乞暫免朝參欲於公署治事調餋劾其貪位戀祿不能引退宜罷歸田裏上謂朝廷進退大臣豈因一人之言所奏不允

○乙酉孝莊睿皇后忌辰奉先殿行祭禮遣駙馬都尉王增祭裕陵

○丙戌鎭守薊州等處太監龔榮等奏六月十七日虜寇犯邊與右參將李銘各率兵追剿失夜不收三人皆由分守奉禦李俊總兵都督馮宗巡撫左僉都禦史張綱失於嚴督請治其罪且俱自劾兵部言遣兵哨賊分所當爲因而罪之恐後規避誤事命姑貸之

○右參將都指揮僉事李銘犯隱匿軍情等罪爲巡關禦史王浚奏發銘因奏浚挾私妄言命官推問擬銘降充總旗已而鎭守太監龔榮等奏銘守邊部下人多悅服命特宥之止停俸三月浚亦置不問

○丁亥升福建布政司右參政趙昌爲山東右布政使

○戊子升湖廣布政司右參議劉觀爲福建右參政工部郎中蔡志爲河南左參議

○巡撫寧夏右副都禦史徐廷章奏寧夏地方自五月以來凡三次地震皆有聲自西北而來今寧夏城西北一帶乃賀蘭山距寧夏城僅一捨許山之外卽胡虜畜牧之地夫地道宜靜今乃數震且起自西北安知非天先示我以虜將入寇之兆乎況今天久不雨秋禾被霜夏麥無收人多疫死軍士饑疲殊甚災異示警殆必有在乞遣官致祭賀蘭山之神庶幾感格以安地方以弭災異事下禮部覆奏謂境內山川嶽鎭不同不必遣官宜行鎭守巡撫等官致祭從之

○己丑兵部奏山東河南並北直隸地方所畜馬駒例當遣官印記但歲凶民困宜暫停止從之

○是月直隸河間府蝗廣平順徳大名眞定保定並河南懷慶府大雨水

明憲宗純皇帝實錄卷之一百一十七終大明憲宗孝皇帝實錄卷之一百一十八

成化九年秋七月庚寅朔享太廟

○遣內官祭司門之神

○運戶部折糧銀並太倉銀各十萬兩於狹西楡林城以給軍餉

○開中淮浙鹽課三十萬引於狹西甘肅寧夏等處倉以給邊儲

○辛卯升浙江布政司左參政邢簡爲順天府府尹

○升碭山縣知縣張夢輔爲潁州知州巡撫都禦史張鵬薦其端謹有爲故也

○南寧伯毛文往應天並直隸鳳陽滁和等府州縣印記成化八年孳生馬騾駒九千一百五十五匹

○南京盜因風雨夜入都察院獄劫死囚三人以去守備成國公朱儀等以聞右副都禦史胡拱辰因劾提牢巡風禦史郭經陳壯並司獄等官罪仍自劾刑部請差錦衣衛官逮至京鞫治上曰有罪官吏就令南京刑部取問經壯仍令戴罪捕囚拱辰姑宥之

○壬辰升廣東布政司右參議李田爲浙江左參政

○敕遣都督同知李文右通政劉文往甘肅規復哈密城哈密旣爲土魯番速檀阿力所並累求救援兵部言哈密實西域諸夷喉咽之地若棄而不救竊恐赤斤蒙古罕東曲先安定苦峪沙州等衛亦爲土魯番所脇則我邊之藩籬盡徹而甘肅之患方殷設使河套之虜不退關中供億愈難繼矣上命集廷臣議之會昌侯孫繼宗等謂宜及今賊勢未盛黨與未成乘時遣使敕赤斤蒙古罕東等衛加之厚賞諭以大義俾知唇亡齒寒之勢且速檀阿力今亦遣使進貢或有向化之心因賜之敕使悔過自新庶可以散其姦謀縱哈密不能自存亦足以堅各衛內向之志因舉文等習知夷情宜委以使事議入上是之乃敕文等曰朝廷設立哈密城池爲西夷要路近因忠順王無嗣被土魯番速檀阿力欺淩王母寡弱攻劫城池復遣人招誘鄰境意圖吞並今特命爾等會同甘肅鎭守總兵巡撫等官計議親詣赤斤蒙古罕東等衛宣徳布威撫安眾情務令固守境土毋爲所扇惑以自取罪戾仍遣人賫敕往諭速檀阿力令退還哈密城池速歸本土已往之罪悉從寬宥若其畏威遠遁爾等卽將哈密人民安輯詢訪彼中頭目兼察夷情或於安定別取親族王子爲王或別立大頭目一人掌管若此虜冥頑弗悛仍前占據各衛果能合兵進剿宜從運謀設策隨機進止務在計出萬全毋或輕率寡謀墮賊姦計致生他虞其欽承朕命勉之愼之

○癸巳仁孝皇后忌辰奉先殿行祭禮遣駙馬都尉蔡震祭長陵

○調直隸來安縣知縣趙禮於淸河縣巡撫都禦史張鵬等言淸河當南北之衝政務繁劇而知縣李洪不能治繁宜與禮兩易之故有是命

○大慈恩寺灌頂大國師端竹也失奏往狹西河州等處治公事乞以鴻臚寺冠帶通事張志通偕行旣得旨允之而本寺崇化大應法王札實復奏狹西弘化寺乃至善大慈法王﹤土答﹥院歲久損壞乞敕鎭守等官修築城堡如瞿曇寺制又言天順間寺僧五十五人月給廩米人六斗軍民夫六十人守護今乞申嚴如例復允之

○左軍都督府失囚都督同知王瑛等請罪守監千戶並自劾詔可而特宥瑛

○乙未升武成縣知縣姚顯爲太僕寺寺丞巡撫都禦史翁世資薦其廉明素著故也

○山西太原府地震有聲如雷

○丙申直隸眞定河間等處蝗

○山西都指揮周英備冬黃河正月初六日夜有虜寇二十餘騎踏冰過河殺掠人畜以去巡撫都禦史雷復以聞因劾奏守堡百戶二人及英提督不嚴之罪下巡按禦史鞫之英罪當杖百戶當充軍都察院以具獄奏詔英準擬百戶降二級差操

○丁酉慶府安塞王秩炅薨王靖王之第六子也母妃魏氏宣徳丁未生正統甲子冊封安塞王至是薨年四十有七訃聞輟朝一日賜祭葬如制謚曰宣靖

○南京六科給事中劾奏掌南京左軍都督府事應城伯孫繼先貪暴無厭服用僣侈事下南京都察院兵部會鞫得其占役軍余徵收月糧又索賂不足杖人幾死至有賣女以賂之者其器用違禁若金飾牀帳之類頗多乃逮繼先坐受財枉法當絞例減死立功五年家僮孫弘等四人爲之聚斂俱坐杖徒都察院以具獄請上曰繼先貪暴僣妄難再任用可奪爵閒住弘等俱發充廣西邊衛軍

○戊戌賜趙王見灂彰徳府稅課司鈔歲三萬貫時王奏求稅課全額計鈔七萬五千一百餘貫戶部言本府折色俸糧及諸公用皆取給於是故從減賜之

○羽林衛帶俸都指揮同知姜盛鎭守狹西蘭縣先以進兵後期爲巡按禦史所劾兵部奏令停俸殺賊贖罪旣而巡撫都禦史令率兵會寧防禦部下官軍三百人以輜重先行遇虜盡爲所掠官軍多死傷者兵科給事中復舉劾之下巡按禦史逮治俱伏坐斬都察院以具獄上請詔免死降官三級調楡林衛差操○己亥升山東萊州府通判徐盛等九人爲兗州府同知等官並調萊州府知府錢源等八人於兗州等府縣以巡撫都禦史牟俸言也

○給司禮監並織染局軍匠五十餘人食糧月一石舊例諸司軍匠月糧五斗近歲邊軍有結中貴以希用者被旨召入監局稱其技藝精巧特優給之

○辛丑命封蜀王申鑿生母王氏爲蜀定王次妃從蜀王請也

○升南京戶部郎中淩文爲湖廣布政司右參議

○南京守備成國公朱儀自陳多疾乞還京調治上以儀安靜有守正堪委任不允所辭

○壬寅升戶部主事李炯然爲郎中仍理狹西軍餉先是戶部右侍郎陳俊奉詔總督狹西軍餉請炯然隨行已而俊還朝炯然畱狹西巡撫都禦史餘子俊薦其廉幹且有年勞故有是命

○提調北直隸學校監察禦史閻禹錫奏近例北直隸學廩膳生員考黜者俱追償廩米爲民今奉敕俱發充吏請停追廩之例禮部覆奏從之

○癸卯增設狹西延安府阜益豊盈廣濟永充廣足永盈常積宏阜寧塞定邊十倉大使常盈柏林砦神木淸水富有永益巨積七倉副使新設永興永濟新興三倉並廣有庫大使各一員

○故都察院副都禦史陳泰男復奏乞爲國子監生有旨令原學教養依例起送

○甲辰中元節遣駙馬都尉楊偉樊凱分祭長陵獻陵景陵裕陵文武衙門各分官陪祭

○遣內官祭恭讓章皇后陵寢

○乙巳升監察禦史傅實爲廣東布政司左參議

○吏部奏在京在外衛府經歷布政司都事副理問按察司知事州判官縣丞九年秩滿常例有升一等二等者有原任知縣本等用者俱正七品內選用正七品之職知縣推官俱簡任不輕授人多缺少往往有壅滯之嘆自今請令擬升正七品待缺者許就從七品之職仍支正七品俸從之

○升金吾右等衛帶俸都指揮使白玉爲中軍都督僉事吳英爲前軍都督僉事李玙爲後軍都督僉事周賢爲右軍都督僉事李俊爲左軍都督僉事俱以延綏等處斬獲虜賊功也

○命故鳳陽中衛帶俸署都指揮僉事曲恂子瑄襲父原職本衛指揮僉事

○丙午升刑部員外郎許盛大理寺左寺副聶元爲按察司僉事盛四川元雲南

○命故狹西行都司都指揮同知柳春子忠襲父原職甘州右衛指揮使

○攺福建鎭海衛后千戶所爲漳州衛中中千戶所守禦龍巖縣地方

○丁未太宗文皇帝忌辰奉先殿行祭禮遣駙馬楊偉祭長陵

○己酉吏部尙書尹旻等言本部議奏天下諸司官有缺每五日內申所司巡按禦史兩月一次具奏各司府每三月類上本部而諸司乃有不如期奏報者有不列某官某人以某事去者有除官半年仍復作缺者有以某縣爲某縣者有署印官夤緣爲姦故不以上者以致選人壅滯不淂銓補自今乞下巡按禦史並諸司令其一一如前所奏上之違者俱論以法詔從其議

○庚戌東直門火

○以水旱災免應天池州安慶徽州四府所屬上元休寧等十九縣去年秋糧九萬四千八百餘石

○辛亥升監察禦史劉謙爲狹西按察司僉事

○壬子巡撫狹西左副都禦史馬文升等奏西安府藍田等縣流民四集而延安府屬縣尢多俱欲乘隙入山恐貽後患宜蹔隨處安置令二府官倉各發糧五萬石賑之待豊年遣回庶不所失戶部覆奏延安密邇邊徼供需甚急糧不宜輕發宜於狹西官庫支銀給與使自糴食其西安倉糧則宜如所請從之

○癸丑冊皇第六妹爲隆慶長公主選東城兵馬副指揮遊傑男泰爲駙馬都尉授以誥命

○命故鎭遠侯顧淳從弟溥襲爵給祿米八百石本色三百五十石餘折色

○復設蘇松常鎭湖五府並所屬長洲等縣勸農通判縣丞各一員從提督河道僉事吳﹤王扁﹥請欲復永樂舊制且以杭嘉二府並所屬見有舊設勸農通判縣丞故也

○敕都指揮僉事傅巖協同分守宣府中路地方

○甲寅升狹西紅城子驛驛丞焦顯爲定安縣知縣顯先爲禦史以譴謫驛丞至是巡撫都禦史婁良並巡按禦史蘇盛交薦之故有是命

○免河南彰徳衛輝二府所屬州縣去年稅糧十六萬六千八百餘石以旱災故也

○平虜將軍總兵官劉聚參贊軍務右都禦史王越等奏七月初三日虜寇楡林澗右副都禦史餘子俊署都督僉事許寧等督兵與戰二十餘合已而我兵聞援兵將至鼓勇而前賊遂敗北生擒十人斬首二十九顆奪獲馬六十匹盔甲兵仗三百三十七件事聞上賜敕獎諭聚等曰得奏殺敗賊眾𨿽許寧等謀勇所致亦爾等總制有力惟事無掣肘之嫌斯切有相湏之益良可嘉悅特玆獎諭爾等宜益殫智慮益竭忠藎以圖殄滅此虜肅淸邊境庶副朕之委任欽哉

○巡撫狹西右副都禦史馬文升等上議置邊備三事一靖虜衛迆東打剌赤之地城堡已完宜委本衛指揮一員領寄操官軍五百人守禦仍敕參將趙順僉事楊冕往來提督一肅府甘州羣牧千戶所官軍每冬於蘭縣操備者宜畱固原及本所操守仍選臨鞏二府衛土兵民壯使於蘭縣把守河橋庶爲兩便一肅府並黔國公家人先皆歸化土達今子孫漸眾往往爲非況居近固原率能騎射宜精選其精壯與固原官軍操練或本堡防守兵部覆奏從之○乙卯升河南葉縣知縣宋璽爲直隸泗州知州璽先知鎭平縣以才優調葉縣治有善狀九年將代巡撫都禦史並守臣交薦之復畱三年至是升之

○丙辰擢問刑知縣劉瓚黃本徐博爲監察禦史瓚江西道本雲南道博狹西道

○賞河南布政司參政孫洪等四十員彩叚六十一表裏以荊襄殺賊功也

○鎭守雲南太監錢能奏金齒司委官指揮同知侯勇指揮僉事盧安等不避艱險撫退貢章等處讐殺夷兵而盧安屢取寶石入貢其勞尢著請量加升賞兵部覆奏上可之特升安署指揮同知

○丁巳調河南太康縣知縣王恂於信陽縣巡撫都禦史楊璇等言信陽事繁而知縣田畯宜於治簡當與恂兩易之故有是命

○浙江道監察禦史阮﹤王已﹥陳言六事資大臣以裁庶政省妄費以足財用愼安危以嚴兵備明賞罰以馭邊將驗儲蓄以防民饑嚴軍功以杜幸食事下所司知之

○己未開設福建歸化縣道會司

○命故金吾左衛中所帶俸指揮僉事周信子晟襲父原職指揮使

○命董卜韓胡宣慰使司都指揮使喃哩結者思八言千巴藏卜子綽吾結言幹仍襲都指揮同知

大明憲宗純皇帝實錄卷之一百一十九

成化九年八月庚申朔南京六科給事中汪直十三道監察禦史吳禋等言側聞皇上起致仕侍郎倪謙侍讀學士錢溥俱攺南京人情驚駭物議喧騰夫禮部爲典禮之司翰林又文章之府以謙明於典禮歟謙則疏狂不經何有乎典禮以溥長於文章歟溥則浮靡不實何有乎文章就使兩人者明於典禮長於文章而徳不勝才何足齒錄況謙𨿽家居怙勢黷貨爭告蘆場而僧寺被其擾害溥𨿽家食乘時射利屬托公務而官府莫敢誰何迹兩人者之行若更進用其招權納賂蠹政害事將無不至意者陛下亦知兩人在公論不可用姑起之於南京然南京祖宗根本重地豈可用非人而玷之哉兩人者意欲無厭必將自南而北以圖柄用豈肯但已伏望陛下收回恩命將謙溥放歸田裏以爲姦貪者之戒則公論以昭物議以息奏入上曰此事已處置矣

○巡撫浙江右副都禦史劉敖等奏浙江連年災傷財力困竭常賦尙多逋欠額外豈能陪納今條上分豁事宜一奉化縣廣利等塘官民田河三十餘頃山陰會稽蕭山上虞余姚諸曁六縣臨海田地六百八十餘頃共該稅糧七千五百石有奇自永樂迄今被水不可耕種而稅糧皆陪納於民累奏勘實所宜蠲免一海寧縣赭山湯鎭稅課局永樂中爲海潮坍壞移置八都地方偏僻客�不通而所派稅課俱令巡攔陪納亦宜裁革一寧波府初設永寧廣盈二倉寄收海運官糧近年各縣糧稅俱派納於沿海廣積等倉而二倉多空虛宜以永寧糧並於廣盈收支而攺永寧爲便民倉以收起運糧則官民兩便一杭州北新關歲有水面課鈔八十三萬五千九百餘貫近戶部委官復令木商納鈔遂增原數三分之一緣所販之木城南稅課司旣已抽分而北新關又爲納鈔合與停罷一湖州府安吉縣銅山等鄕籍沒官地內原有栗樹歲納栗一百八十九石歲久樹枯佃戶逃亡而栗皆陪納於民宜蠲其課以其地撥民承種納稅事下戶部議以浙江稅糧稽於諸司職掌所載已減四分之一今坍江倒岸並籍沒田地槪欲減徵則稅糧視舊益少而內外供給何以措置除籍沒者如舊其坍江請行勘實仍以新漲沙洲並附近荒田撥補或以稅糧量爲存畱及該折銀內角�羊納其海寧稅課局準遷於人煙輳集之處課鈔如舊不許裁革寧波攺革永寧廣盈倉合如所奏杭州北新關納鈔宜行勘實處分如系角�羊京之數難從分免安吉縣栗課系歲辦供給內府請令所司如舊采辦若有枯樹具數奏聞處置議入從之

○命故福建行都司都指揮僉事仲榮子徳襲父原職建寧右衛指揮使

○壬戌巡撫山東左僉都禦史牟俸復以山東災異乞罷上命俸用心巡撫不允辭

○翰林院編修謝鐸言臣等被旨校勘資治通鑑綱目已畢臣退竊自念是書師法春秋實經世之大典帝王之龜鑑陛下發自宸裏重加考定必將日禦經筵命儒臣講論陳列力求善惡興亡之大者以爲勸懲以實見於踐履設施之際以大起治道不爲文具故事以備太平之美觀也夫宋神宗集是書而不能講理宗講是書而不能用故不免紛亂削弱而終不能復其祖宗之盛治百世而下未嘗不嘆恨於二君而有望如陛下今日之舉者臣竊惟今日治道之本莫先於講學學之道無他孔子曰知仁勇三者天下之達徳也唐虞三代之君之所以爲知爲仁爲勇者考諸經可見已是書所載戰國秦隋兩晉六朝五代有不暇論必若漢昭帝辧上官桀之詐以伸霍光庶可謂之智而苛察之知非知也必若文帝割鄧通之私以從申屠嘉庶可謂之仁而姑息之仁非仁也必若唐憲宗不沮羣議卒任裴度以成淮蔡之功庶可謂之勇而亢暴之勇非勇也彼代宗深信佛法惑於元載報應之言而不能察是以貪昧而昏其知玄宗溺意聲色知李林甫之妒賢嫉能而不能去是以愛欲而害其仁元帝徒傷蕭望之之賢而終不能直其冤是以柔懦而喪其勇若是者𨿽博古今工詞翰馳騁於經生學子之間何益於天下之治哉臣竊觀今日之天下有太平之形無太平之實蓋因仍積習之久未免有徇名廢實之獘天下之事恆所令非其所好天下之人皆奉意而不奉法如曰振綱紀而小人無畏忌如曰勵風俗而士夫無廉恥飭官司也而污暴益以甚裕兵民也而罷敝益以極減省有制而勞者弗息蠲免有詔而饑者弗食考察非不行而幸門日以開簡練非不舉而私役日以眾賞竭府庫之財而有功者未必勸罰窮讞覆之案而有罪者未必懲凡此之比固有非臣所能盡知而悉言者甚至修省齋禱之敕屢頒而水旱變異之來不絕皇墻被震城門示災天心之垂愛已切民心之仰治已久及此而不思所以竦動旋轉之機扷其本塞其源以大答天人之望是蓋深爲可慮者也夫以陛下之聰明天縱宵旰勤勞豈不知用賢以圖政治而故使之至是哉蓋人心不可兩用或者一念之間奪於彼則不得務於此惑於外則不得專於內故𨿽勞於求賢而一有妨乎已則賢者未必得用𨿽勤於立政而一有礙乎已則善政未必得行是以猶有待於今日講學之功如陛下之汲汲於是書者陛下誠反是心一以宗社生民爲念力求天下之賢而用之縱未得伊傅周召之倫亦庶幾是書所載若漢之董仲舒汲黯諸葛亮唐之宋璟韓愈陸贄之徒置諸左右每於退朝之暇日取是書參質聖經賢傅以增益所謂知擴充所謂仁堅忍所謂勇務求不爲言語文字之學而直以今日天下之勢驗之前代旣往之迹見其用某人而興行某政而得則曰今嘗亦有是乎見其用某人而失行某政而廢則曰今豈亦有是乎此心兢兢罔有內外罔有終始大本旣立萬目隨舉則以之見於踐履設施之際將無往而不致實效於天下以能常享太平之業如唐虞三代區區漢唐之治有不必言者矣上下其章於所司

○甲子巡按山東監察禦史董俊奏近戶部禁約直隸大名等府山東河南等布政司自後起運糧艸舟車可通之處皆角�羊本色甚爲勞民傷財姑以艸計之起運邊關及京城者通計五十束止用銀二兩若運本色則五十束須車一輛日費五錢以二十日計之則費一十餘兩矣𨿽有近河之處然亦費般剝及至京或買艸補納則京城價直反貴況各處今歲重罹災傷乞俯順人情仍如舊收折色且見行事例惟包攬者追陪充軍余犯俱如常例今欲將多科並通同攬頭鋪戶店行糴賣及部運官吏大戶槪如重例則輕重不分法不可行但包攬充軍例原無追納程限致多畏罪遷延請責限三月內能完納者亦如常例過期者方發戶部盡其產業追陪仍謫戍邊余但如常例爲是戶部議折收輕賫𨿽便然京師糧艸所出有限所用無窮每爲各處買納致令價直騰踴而納戶又嘗以折收貿易不足累爲拖欠往往瘐死無從追納事在難行其定包攬充軍程限及從輕罪其連累者則宜如所奏仍請行各處巡按禦史申明而行從之

○乙丑命故遼東都指揮僉事王昇子璽襲父原職東寧衛指揮使

○宣府總兵官都督同知顏彪巡撫左僉都禦史鄭寧等修獨石馬營等處城垣墩臺仄長城崖塹之被雨衝壞者具數以聞

○丙寅升光祿寺少卿陳鉞爲山東左布政使刑部署員外郎石渠爲按察司僉事復除湖廣右參政周晟於山東布政司俱令馳驛之任時山東大水旱蝗從巡撫都禦史牟俸之請也

○兵部言臣等嘗三次議奏令中外文武羣臣舉用將材久不應命天下之大豈無其人宜令在京文武從公推舉堪爲大將及堪爲偏將者以聞仍移文南北二京並在外諸司如議行之詔可

○丁卯釋奠先師孔子遣禮部尙書兼翰林院學士萬安行禮

○命署都督僉事劉淸佩鎭朔將軍印充總兵官鎭守宣府地方

○南京右副都禦史胡拱辰奏近奉敕提督操江兼督巡江事緣操江官軍旣有守備參贊內外重臣兼理其事若復參預則事無統一況獨總院事尢難兼理兵部議宜令拱辰專督巡江從之

○戊辰祀太社太稷

○刑部尙書陸瑜乞致仕許之

○己巳孝慈髙皇后忌辰奉先殿行祭禮駙馬都尉趙輝承命祭孝陵

○攺命右副都禦史殷謙巡撫宣府右僉都禦史鄭寧巡撫大同初代王奏謙當朝使冊封郡王不隨侍行禮出視邊墻不辭而行幵役銀匠而不給傭錢諸不法事命戶科給事中杜嶠等往勘劾奏謙當逮問有旨宥之而敕謙與寧兩易巡撫

○尙寶司卿楊﹤道禾﹥言尙寶司官𨿽經考績止升本司吏部拘於近侍一槪循例不復舉用人材淹滯無以自效且翰林院六科光祿寺俱近侍官往往扷擢事功可稱而尙寶司獨終身不攺蓋所司拘於成案當道視爲棄材旅進素餐自壯至老愓然思究內愧益切伏望鑑虞周任官任人之意體祖宗隨材任使之心敕令所司照例推舉事下吏部尙書尹旻以爲難從上曰古之王者立賢無方尙寶司官果有才堪政事者不宜使之終老是職吏部其視諸司例舉用之

○狹西西安府奏所屬州縣自去冬至今春久旱兼以連年用兵財力困竭更加賦役繁重恐患出不虞乞罷徵夏稅及儧運糧艸凡該淸軍丁該班匠役並祭祀禮待羊與不急之物悉與停免其各邊軍馬合用糧艸移文巡撫總兵斟酌多方區畫或間月折支官銀或止揀擇精銳步兵分守要害則軍馬數少糧艸可省矣戶部議以不急徵役已節次寬免其欲糧艸折支官銀聞虜賊未退給邊糧艸難以停運且其事勢甚重不可遙度請行鎭守巡撫及本部委官斟酌處分如或儧運不可停欲起倩人夫量給口糧腳力並軍馬糧豆減省支銀皆爲從長區處從之

○哈密僧必剌牙失裏把的剌奏其種落數遭速檀阿力劫殺避住甘州者二百人無以自給乞撥邊方閒地耕住暫爲量給口糧戶部議以夷人固所當卹但甘肅儲積不易且其情眞僞未辧請行總兵巡撫勘實及稽積儲有無可給上允其議

○致仕前軍都督同知楊茂卒茂湖廣武昌縣人襲父才職爲副千戶徵麓川升指揮僉事景泰初用薦升湖廣都司署都指揮僉事天順初以五開等處功升都指揮同知繼命充參將儧運糧儲調錦衣衛帶俸尋以徵東苗功升都指揮使成化初升前府署都督僉事充漕運總兵官鎭守淮安六年升都督同知未幾致仕至是卒賜葬祭如例茂軀幹壯偉頗讀書好禮督運數年不事苛刻事濟而人安之子徽襲沅州衛指揮僉事

○辛未升吏部郎中劉岌爲太常寺少卿戶科給事中施純爲鴻臚寺右少卿

○錄遼東亮子河等處殺賊功賞參將都指揮僉事周俊等白金彩叚有差

○壬申故四川順慶府知府阮遷幹子廷圭奏臣父遷幹以交阯歸附人有功歷升知府以老致仕寄籍宣城縣而卒今乞授臣一職養贍以免流離失所之苦事下吏部難之第請行宣城免其徭役以示優卹上曰遷幹自交阯來歸有官勛以沒其子自陳孤寓流落有可矜者宜特授官縣丞使食其祿不事事以稱朕柔遠之意○命故貴州都勻衛指揮使丁輔子輝食都指揮僉事俸優給輝祖寔嘗任貴州都指揮同知於落卜茹等處剿賊陣亡至是其孫優給錄寔功升之

○癸酉戶部奏眞定府諸州縣先奉詔蠲免夏稅五分尋以壩上等倉急缺麥豆令給太倉銀買補納之今其地災傷比於上年爲甚其所該徵五分亦乞蠲免仍於太倉給銀買納從之

○直隸淸丰縣知縣湯滌奏本府地方連年荒歉今又大水時疫盛行死者無算而預備倉糧放支已盡救荒無策莫甚此時請以每年戶口鹽鈔人丁絲絹暫定則例每鈔一貫絹一疋各折米若干俱收預備倉及各府秋糧存畱起運之數亦以十分爲率暫畱二分仍令有司總計在倉糧數以三分爲率支出二分每年給與願借人戶候秋成取息三分其本仍歸官倉其息收於預備倉行之十年利不可計又請量畱買辦各色物料之半以資糴本俟年豊如舊﹤鋶﹣釒﹥入命所司知之

○甲戌眞定府奏成化六年以前所屬鄕民於戶口食鹽俱納米計歲徵米二萬三千四百二十餘石官吏市民納鈔尋令槪納鈔今各州縣學驛俱缺糧支用而鄕民無鈔亦皆願納米請仍行舊例戶部議以爲宜從詔如議

○南京山西等道監察禦史戴佑等言天道之災祥由人事之得失南京今歲四月以來陰霾連旬淒風彌月兼以霪雨繼作渰沒田禾蘇松嘉湖諸處亦被水患秋成未可全望又聞滄州飛蝗蔽天嚴州靑虫徧地徳州直抵淮安一路大水房屋田苗多爲漂沒咎徵若斯何以消弭伏望皇上日嚴聖敬以答天心益隆聖學以親治化日禦便殿召集儒臣講求昔之災變何由而致今之弭災何施而可總攬乾綱痛革姦斃事業無聞者𨿽親信大臣而必去名實相孚者𨿽疏遠小臣而必用禦史耳目之官也選之不拘近例守令牧民之官也任之惟在賢能天下貢獻非舊制之所有者卽爲罷去各處科派非軍需之所急者量爲減少以至漕運京儲所系而總督久缺宜急求人以補之鹽法邊用所關而經年廢弛宜愼擇官以理之民饑賑之不可不早盜起捕之不可不嚴凡諸敬天卹民之政務求實效不爲虛文將見人事盡而天理得咎徵弭而休祥致矣上下其章於所司

○太傅會昌侯孫繼宗等會推宣府遊擊將軍都指揮使周玉寧夏副總兵都指揮同知王璽遼東副總兵都指揮僉事韓斌智勇出眾堪受重寄都督僉事白玉都指揮使康永吳瓚都指揮同知於盛王傑都指揮僉事閻斌魏信孟璽王皞髙通劉文陳志指揮使杜山丁固宗鄒倫指揮同知劉良熊振張通頗有謀勇堪任偏將具﹤鋶﹣釒﹥以聞上曰俟邊將有缺兵部推所舉者用之

○調錦衣衛帶俸都指揮僉事李珍於外衛兵部言珍屢嘗紿取人財罪𨿽蒙宥而例宜攺調上以其累犯不悛調之

○乙亥祭太歲風雲雷雨嶽鎭海瀆山川等神

○遣旗手衛官祭旗纛之神○錄徵兩廣陣亡官軍都指揮咬哈等一百九十人功以彩叚絹布給其孥

○並四川夔州府奉節縣學於府學

○丙子巡撫北直隸右副都禦史葉冕奏順徳廣平大名河間眞定保定六府賑濟過饑民凡六十九萬一千七百三十六戶用糧七十五萬三百石有奇

○刑部都察院各奏天下都布按三司並直隸府衛等衙門奏系死囚總二百六十八人今霜降在邇請差刑部官會同巡按禦史詳審無冤就彼處決間有翻異原招稱訴冤枉及情可矜疑者會鞫其實以聞從之

○漕運總兵官平江伯陳銳劾奏把總運糧都指揮彭鑄歲令各舡附載私貨及與指揮李瑄鐵琮等交通賄賂侵克官糧請逮赴京師治罪刑部以路遠人眾請下南京刑部取問如律從之○丁丑遣戶部尙書薛遠祭京都太倉之神

○遣順天府官祭宋丞相文天祥

○太子少保兵部尙書白圭以繼母喪去任命給驛歸葬畢卽起治事圭奏乞終制復有詔朝廷急於用人不允

○巡撫山東左僉都禦史牟俸奏山東雨水虫蝗甚於往歲今欲復行賑濟則公私儲蓄俱竭何以支給百萬生靈安能保其安心就死而司民牧者豈能坐視其死而不救邪臣前此曾進所陳救荒之策或可少裨荒政而所司以無益不錄者多伏望皇上重念民災特敕廷臣各陳長策仍集議臣前所陳如召令監生生員聽選入監復爲事文武官員舊職給度僧道借撥餘糧借支俸祿不拘常例特賜允兪並查狹西納艸例及存畱漕運糧收貯庶幾賑濟有備民命可全而地方無意外之虞也戶部議以俸所陳事宜皆先集議難行者今俸又以爲言則惟僧道正當十年一度之期請令禮部出給空名度牒數萬令赴山東告給每牒納米二十石或銀二十五兩其借撥浙江等處餘糧則惟常熟等縣折銀見在官庫請行巡撫都禦史畢亨借撥三萬兩其狹西納艸例凡在京辦事及到部寄名吏納銀八十兩者免京考冠帶辦事當該一年以上者令家屬納銀四十兩二年以上者三十兩三年已滿者二十兩俱免考試卽冠帶依資選用各處軍民人等有納銀五十兩者納冠帶七十兩者給從九品散官自從九品以上至正七品每一級遞加十兩今可如例召納議入詔悉從之其漕運糧準畱五萬石於徳州臨淸倉收貯

○戶部奏直隸府州縣被災其夏稅已奉詔免五分仍以太常寺等衙門急缺麥豆令照時價支給太倉銀買納今景州等處全災則該徵五分亦宜蠲免仍請給銀買補派納之數從之

○禮科都給事中霍貴等劾奏太醫院使方賢朦朧奏允以其子入監於例有違罪當究治監察禦史聶友良等亦以爲言有旨爾等所言良是然旣允之矣其勿復問

○詹事府少詹事兼翰林院學士柯潛卒潛字孟時福建莆田縣人景泰辛未舉進士第一授翰林院修撰明年升右春坊中允仍兼修撰丙子寰宇通誌成升司經局洗馬天順丁丑攺尙寶司少卿仍兼修撰己卯充東宮講讀官上嗣位以侍從恩升翰林院學士掌院事先是掌院者多優於文學不屑吏事潛修舉廢墜一裁以法人頗以是稱之而亦因以構怨預修英廟實錄成升詹事府少詹事仍兼學士成化戊子充日講官是年冬賜講官冠服潛適聞父喪不出遣使卽賜於家故事四品官父母死有祭無葬特賜以葬時以爲榮踰年復丁母憂會祭酒以罪去欲得老成者以鎭浮躁時議非潛不可有詔起復潛力辭不起未幾卒於家潛在太學者亦未有名一登倫魁遽奮發淬勵學遂大進爲文峭厲詩亦有風致爲人髙介有節儀觀修整時以公輔望之但其鄕人有上書攻大學士�輅者或疑潛使之及其守制家居頗爲鄕人所議責備者爲之不滿云○戊寅以大理寺卿王槪爲刑部尙書槪上書辭詔卿宜就職理事所辭不允

○賞巡撫山西右副都禦史雷復守備偏頭關都指揮使戴廣及將士九十五人以剿賊斬獲有功也

○己卯攺戶部右侍郎陳俊於吏部升通政使司左通政劉昭爲工部右侍郎湖廣左布政使杜銘爲戶部右侍郎

○復除南京吏科給事中王讓於南京戶科

○監察禦史阮玘奏國家比年旱澇民窮財盡祖宗府庫之積蓋備兵荒不虞之需使不撙節何以足用伏望皇上愛惜有限之財減省無益之費則財不竭而國計恆足矣又各處預備倉糧有司多不經意請查無災傷之處糧數若干如有侵欺被盜者依律追陪及貧民關過未還並逃亡者驗實分免仍責措置增補以備賑濟及修理倉廒之頹壞者奏下戶部以國家出入財用皆有常﹤矢見﹥惟內府支用本部莫能具悉伏乞皇上念積蓄之艱難慮後用之不繼敕令一體存省若盤糧及修倉措置儲蓄已累移文有司遵行請申明戒敕上以玘所言皆見行已之

○庚辰巡按山東監察禦史王衡奏遼東小黑山達賊擁眾入寇殺傷官軍數多宜治通巡指揮僉事畢昇備禦都指揮同知焦貴失機敗軍之罪兵部請停其俸令剿賊以贖從之

○辛巳華陽王友堚奏臣父悼隱王乃蜀獻王次妃金氏所生爲第二子叔父保寧王乃獻王宮人所生爲第五子今保寧王子孫襲王爵位享有封國之富臣在澧州窘乏殊甚乞以獻王所遺金帛器物內使宮女官校分賜於臣事下禮部言蜀王嗣位已久莫敢更議今所奏請亦無事例不敢擅擬俱請上裁得旨蜀王承襲已定但王亦當念華陽王之貧量與白金濟用餘皆已之其後華陽王旣薨得蜀王奏已與銀五百兩付華陽王長子申鍷以數不足不受上乃賜之敕曰先因爾父華陽王奏分蜀獻王遺貲已令蜀王量與銀兩本無定數旣有五百兩亦爲厚矣豈可再索敕至卽可領用自宜安分守祿圖稱藩輔之道毋復妄意索求有乖親親之誼

○甲申以山西右布政使錢昕爲湖廣左布政使

○巡按廣西監察禦史何淳奏三月以來柳州及潯梧等處蠻賊蜂起殺通判郭暉等又破石嶺張村二寨殺虜一千餘人請治分巡等官失機匿賊之罪兵部請移文總鎭總督總兵內外等官畫策剿捕其失機匿賊者仍令巡按禦史核實以聞從之

○乙酉賜岷府南渭王音�四書大全洪武正韻等書從其請也

○丙戌復除按察司副使楊瑄於浙江巡視海道

○丁亥命都指揮同知田賦守備陽和城都指揮僉事周珍守備大同右衛城大明憲宗純皇帝實錄卷之一百二十

成化九年九月己丑朔升狹西西安府知府孫仁爲布政司右參政

○總督兩廣軍務右都禦史韓雍等奏自春至夏流賊爲患參將楊廣等累報克捷共擒斬八百餘人而賊復破懷集縣曾村等寨虜殺一百餘人事下兵部尙書白圭等言近巡按禦史何淳奏廣西柳潯等府蠻賊殺通判郭暉等及殺虜石嶺張村二寨一千餘人今雍所報多寡不一而掇拾微功掩飾其敗宜行所司案之詔可

○庚寅賞錦衣衛達官指揮章疊兒必失等官軍李奉貴等一百八十八員名共絹三百三十四疋布一百八十六疋錄徵廣東陣亡功也

○監察禦史楊守隨等言頃因山東災傷議許在京辦事及寄名吏納銀俱免京考見在當該者俱免考試給與冠帶悉依資格選用是蓋救荒權宜於一時者殊不知爵賞不可以無律名器不可以假人今吏典納銀越次受職其文移之通否年歲之老耄一皆不問將見幸門一開蕩無紀極爭相黷貨以﹤矢見﹥驟進其於害政莫此爲甚乞速爲停止或量畱漕粟以爲濟荒之策﹤鋶﹣釒﹥入上曰朕患吏道不淸嚴考試以爲進退今若募吏胥入貲賑饑免考登仕是教吏貪也禦史言是亟罷此例勿行

○南京守備太監安寧爲其弟靳順乞官特旨授所鎭撫錦衣衛帶俸

○辛卯代府鎭國將軍仕堲旣以罪革冠帶祿米踰年遣妾訴貧甚無以養母情詞懇切詔特予以半祿仍降敕戒諭之曰得爾二奏一爲陳情冤抑事內多傷倫敗化之語覽之可羞故隱而不發以掩爾惡且恐貽笑外庭一爲冠帶祿米事已令所司給半祿爲養前此因爾誣陷兄王每降敕戒諭冀卽攺過用惇同气之好今又重構虛詞視前愈甚但知誣兄不顧辱母不孝不弟於此可見身在府中卻稱親賫來奏事屬不誠妾乃女婦卻令遠行旅寓尢爲非禮一舉動間而眾失具焉則平昔恣肆從可知矣敕至務痛加修省謹言愼行孝親敬兄各盡其道庶幾將來祿位可復身家可保朕於待宗室之誼亦可謂全矣若復執迷不悟祖宗成憲具在朕不敢私

○鎭守浙江內官李義杖殺寧波衛指揮馬璋宥之初義至寧波璋饋以白金二十兩意不足左右激之怒遂杖殺璋時巡按禦史姚明以審囚至璋母赴愬不敢聽乃訟於朝都禦史李賓等請差官往按之有旨但命義以實自陳義言緣公事杖璋璋以病死賓等復請移文巡撫都禦史核其實上以義旣以實回奏特宥之並其左右皆置不問

○壬辰孝恭章皇后忌辰奉先殿行祭禮遣駙馬都尉周景祭景陵

○置湖廣遠安千戶所倉以本所官軍俸糧俱於遠安縣倉支給以道遠不便也

○癸巳禮部奏巡撫山東右僉都禦史牟俸以山東旱災奏乞給空名牒十萬度僧道取銀以助賑濟戶部奏行本部出給緣僧道例必十年一度自天順元年至成化二年已度一十三萬二千二百餘人今若先期特度於山東則僧行道童必羣聚其地反爲騷擾詔不必行

○甲午命以臨淸徳州二倉去年寄收糧米各存二萬五千石以備賑濟先是巡撫山東左僉都禦史牟俸奏畱漕糧五萬石於二倉以備賑濟至是總漕右副都禦史李裕總兵官平江伯陳銳言今歲漕舟已過天津難以復回請以二倉上年寄收漕糧如數補之戶部覆奏制可

○巡撫山東左僉都禦史牟俸言山東士卒困苦尢甚今起赴京操意外之虞不可不慮伏乞暫畱修治城屋河岸仍用京操法練習以備不虞詔可時山東軍已到京總領指揮李武等聞詔卽日率眾而還管操都指揮僉事髙通奏其不聽約束且言士卒軍器例寄於京今散漫而歸本地何以爲防禦之備合逮武等治之兵部以聞上命以本地兵器與之武等姑不問

○乙未升尙寶司司丞薛胤爲本寺少卿支正五品俸以九年秩滿也

○武靖侯趙輔以病痊出朝奏辭兵柄詔曰卿年未老當勉副委任不允辭

○鎭守松潘參將都指揮僉事堯彧奏三月間番賊出沒爲患屢發兵敗之仍遣撫化國師子瑺等撫諭未退詔飭兵備之

○丙申修葺天地壇正殿東廡齋宮正殿並金水河堤岸

○宥廣西都指揮僉事馬義等罪初廣西流賊屢破村落義及指揮僉事吳謙劉源失機誤事有旨使立功贖罪至是總督都禦史韓雍奏義等於八年冬曾與賊戰敗之義生獲賊四人斬首六十四級源謙共斬首九十餘級賊遠遁宜許贖前罪詔可

○丁酉重陽節賜百官宴於午門

○巡撫貴州右僉都禦史宋欽劾奏都指揮僉事趙晟私役部卒多納賂遺並盜支廩米等罪都察院請下巡按禦史逮治如律從之

○戶科給事中胡智除名智河南光山縣人丁憂家居築墓墻違式又兄及從子挾勢爲不法不能禁爲鄕人所奏命刑部郎中袁玘往會河南布按二司官按之智罪當杖還奏其事因以智不守禮法並身有惡疾爲言都察院以具獄覆奏且請俟其服滿更調別任特命除名

○己亥升南京刑部員外郎陳輊爲福建按察司僉事

○庚子直隸井陘縣民一產三男給米鈔如例

○辛丑復除狹西按察司副使端宏於浙江以丁憂服闋也

○遼東總兵官都督同知歐信奏近以虜寇邊奉命招募勇銳久無應者乞照正統間例定與升賞以激勸募者及請京營官軍二千協力防禦兵部議謂升賞例出一時權宜未可輕擬京軍協助宜與之有旨令願自效者協助操守京營官軍不必調

○忠義中衛帶俸都指揮吳廣有罪死於獄廣提督大喜峯口等關每朵顏三衛進貢至關者故不時納俟其饑因徐啖以酒食與之貿易取其良馬並狐豹皮以百數比還又多取其寄畱余馬及所賞彩叚不與者輙爲沮抑三衛怨之旣歸乃率眾犯邊官軍屢被殺掠遼東總兵官使人詰責之以書來具陳其故事遂聞命巡撫都禦史核實下巡按禦史逮治具伏追得其贓賄械至京都察院擬罪當斬命下而廣死

○壬寅戶部主事李炯然奏狹西沿邊一帶自虜酋孛羅忽癿加思蘭入寇歲用芻糧以百萬計今其地兵荒相仍疲獘已甚夫兵不能自給必須仰給於官官不能自運必須取辦於民若不預爲撙節後日邊患有不可勝言者且城有緩急兵有聚散臣以爲延綏官軍一萬三千宜放回休息或掣於附近朔州等處以就糧艸庶得少省餉挽一二其中老弱送入內地養息而精選勇銳據險堅守且各邊野艸茂盛聽令采牧是亦省邊儲之一事也事下兵部議行之

○甲辰監察禦史胡琮刑部主事樊經以罪調外任初有假刑部郎中尙冕名以取賂者冕執其人杖之重傷下獄一夕死琮等相視以爲中風其妻訟冤登聞鼓下冕令吏卒執以去事聞更命給事中劉吉和大理寺副蕭謙等檢視之皆以爲毒藥自殺遂以琮等相視不實俱下錦衣衛獄都察院擬罪冕坐斬琮經皆坐杖有旨冕減死充邊軍琮經不以人命爲重相視不實皆調外任於是調經浙江臺州府通判琮湖廣麻城縣知縣○乙巳戶部覆奏漕運巡撫等官會議事宜一遞年民運赴淮安徐州臨淸徳州倉糧官軍領運原無加耗然民苦遠運之勞軍乏盤剝之助今宜免民遠運就同本處兌軍糧運赴水次與官軍領運仍作支運之數其糧每石加耗湖廣浙江江西四斗應天並江南直隸諸府三斗江北直隸諸府二斗五升山東河南一斗五升如兌支不盡仍令民運赴各倉上納其各該官軍原兌糧每石仍加七升不爲例一成化十年南京運糧官軍行糧二萬五千餘石宜就於直隸蘇松常及浙江嘉興等府該兌糧縣分抵支每石再增二斗而以九年起運南京倉糧照數準除省民運納原在濟寧等處寄收並補支及應帶補者俱與暫免一湖廣荊州左右荊州襄陽四衛運糧旗軍三千八百五十六名原運糧一十二萬餘石各軍於成化六年存畱操守其糧派各衛所代運今漕運官以爲代運艱難欲取回四衛旗軍自運宜仍畱操守代運如舊一各處司府州縣兌軍民糧歲旣稽遲又多腐爛屢行禁約不攺此後該兌民糧務盡兌軍不許混作災傷其米曬揚必精俱於十二月以裏運赴水次敢復故違者管糧委官悉照違限月日停俸其經該官吏通行參問如米已精而官軍生事擾害者聽漕運官懲治一徐州左衛及鳳陽鳳陽中右畱守左中懷遠六衛運糧旗軍逃亡者多該運遺累於人今宜以曾經運糧且密邇徐鳳地方歸徳武平沂州宿州四衛除京操不動余於守城屯田等項內選補一漕運京糧自張家灣起車赴倉或陰雨泥濘車價頓增累軍陪補宜暫借京操旗軍及火甲人等自朝陽門抵張家灣修築道路約寬四丈務在髙坦堅實道傍植柳每五里置鋪鑿井令人守之仍敕工部於兔兒山將舊餘石板可用者令在京爲事官吏運以甃砌不足則於沿河安山泗州徐州龍潭蘇州產石處所釆運庶爲久計一南京四十二衛屯田俱在江北地廣人雜爭訟不已𨿽有總督糧儲都禦史問理然屯所地遠久不歸結或其人於南京通政司訐告法司提對殊爲不便宜差禦史一員巡視各屯遇有詞訟卽與準理一切招狀及應參奏官俱呈總督都禦史區處一南京國子監錢糧繁夥典簿楊傑廉名未著宜依例黜罷且令禦史巡察一浙江處州府松陽等縣原有銀場四十一處歲額課銀二萬一千二百五十兩年久礦絕坑首人等累經陪納用是遇有別山新礦輙紏外郡流移弄兵竊取因肆彊劫甚至殺害官軍今新礦堪采者宜從鎭守巡撫等官勘實以新課補斷絕之數一屯軍或有選補戍邊挈家以往所遺田地撥人補種荒蕪之後復無牛種以致額課虧乏自後邊軍有缺須別選補庶屯軍得以安業耕種子粒不虧一軍夜不收與民夜不收俱在軍中今軍月米八斗冬給布三疋綿花一斤而民月支米三斗亦宜添米二斗布一疋綿花半斤庶幾稍均而彼亦樂於從事也﹤鋶﹣釒﹥上詔以爲荊襄四衛官軍以其半仍舊漕運南京國子監倉糧其令禦史巡察余俱如議

○丙午永平府知府王璽奏伯夷叔齊廟在永平府境內洪武中有司春秋致祭景泰中始廢今臣已重建請賜廟額及祝文上曰伯夷叔齊淸節凜然大有功於名教宜特賜廟額曰淸節其令詞臣撰祭文有司以時致祭

○丁未錄遼東義州將士功以副總兵都指揮僉事韓斌督軍深入虜境進一級太監葉達右副都禦史彭誼總兵都督同知歐信守備都指揮同知崔勝俱加賞余將士升者七十一人賞者二千一百九十八人

○戊申遣恭順侯吳鑑泰寧侯陳桓駙馬都尉楊偉遂安伯陳韶安順伯薛﹤王卸﹣卩﹥成安伯郭鐄爲正使吏科給事中李俊刑科給事中趙杲禮科給事中張晟中書舍人黎昊戶部員外郎林孟喬工部員外郎何淡爲副使持節冊封遼府世子豪墭爲遼王妃余氏進遼王妃周府鎭平王庶長子鎭國將軍子堠爲鎭平王代府潞城僖順王嫡第三子鎭國將軍仕埬爲潞城王夫人張氏進潞城王妃寧王庶第三子覲錐爲鐘靈唐王庶第三子芝坦爲新城王第五子芝﹤土瓦﹥爲蕩陰王晉府方山王夫人於氏進封方山王妃

○戶部覆議漕運總兵官平江伯陳銳總督漕運都禦史李裕言運糧旗軍連年守凍至有四年不得回家者今歲糧𨿽已完然通州空廒數少前此蒙攺後船京糧一十八萬餘石於通州上納今擬仍運京倉必再守凍愈益艱難宜以南昌前衛起至嘉興所止該通州倉上納兌運支運並攺撥陪補火燒漂流糧自後船扣出四五十萬石照成化六年例沿河就船兌與京衛官軍作本年十月十一月俸糧於九月以裏支盡且定河西務兌者每石腳價銀四分或米五升張家灣者銀二分或米三升通州河下者不與腳價爲便從之且令速往兌支無得畱滯

○命故南京中軍都督同知翁信子琦襲父原職金吾前衛指揮使

○己酉曉刻東方流星大如盞赤色有光自正東中天行至近濁

○庚戌賜撫寧侯朱永誥券奉天翊衛推誠宣力武臣特進榮祿大夫柱國食祿一千一百四十石子孫世襲本身免二死子免一死

○辛亥巡撫永平等處左僉都禦史張綱等奏朵顏三衛朝貢夷人有敕止令百人入關恐有觖望致生他變請如舊例槪容入貢詔不許

○壬子敕各邊巡撫都禦史整飭邊備時兵部以邊備日弛乞命巡撫等官整飭或遣大臣以往詔不必遣官敕巡撫遼東大同等處都禦史彭誼鄭寧等曰沿邊設備已有定﹤矢見﹥歲久因循不無懈弛敕至爾等宜徧歷所屬邊關重加整飭軍馬缺乏卽行選補兵甲損壞卽爲修理關口城堡墩臺坍塌卽督令築塞完固省令墩軍常時哨守傳報聲息中間若役占軍士委用非人以致軍旅不精守禦無備者指實具奏管軍頭目自都指揮而下有貪懦無爲者從公罷黜別選材武智能者代之應逮問者就爾逮問區處以示警戒凡斃可革利可興有益於邊者聽爾便宜施行務秉公勤以副委任如或恣情偏執處置乖方責有所歸

○平虜將軍總兵官寧晉伯劉聚參贊軍務左都禦史王越會沿邊鎭守巡撫等官奉敕議上安邊三策一狹西要地環慶虜𨿽少可犯固原非擁眾不敢深入今虜出沒河套環慶慶陽及西安等三衛守備官軍止有四千餘固原一帶則有甘涼靖虜等處官軍捨餘民壯共一萬八千頗足防守若此虜及冬渡河而去原調客兵可令各回本鎭但虜情譎詐安保其不復來今宜將狹西官軍每年冬初分撥一千五百人令都指揮康永率赴慶陽一千五百人令都指揮張瑛率赴固原並力防禦河開而返固原旣不設總兵宜令狹西在城鎭守官至冬往來提督練習並調甘涼下班臨鞏秦平等衛官軍並力截殺其固原環慶或挑築壕墻或鏟削山崖其靖虜接連寧夏黃河兩岸各修築厄塞使虜不得渡河此則狹西安邊之策也二延綏沿邊一帶各處官軍土兵輪班防守以次歸農皆爲常制自孛羅忽等繼入河套彼時兵力寡弱調集客兵必以土軍爲向道傳報以此班滿不得歸農而馬不給芻豆士不給軍器以致馬斃軍疲然狹西山西河南三處軍民輸給已及四年每年財力不下數百萬兼以旱澇相仍瘟疫交作死傷不可勝計而糧艸每告不足推原其由遼東甘肅虜難犯邊而不能久駐惟河套北有黃河可據中有水艸利於放牧南有人煙便於虜掠以是久居不去今欲省民力當於聲息稍緩之時大同遊兵令於朔州等處操候山西遊兵原爲延綏而設令於灰溝營等處操候宣府遊兵又在臨期相度事勢調用其東西二路墩臺迆南俱有山險先已役民五萬鏟削如城以便防守後因天旱以巡按禦史蘇盛之言而止然可責近效又能經久無如此舉又定邊營新興堡安邊營永濟堡畢家梁鎭靖堡俱水苦且遠人馬多病內定邊新興安邊永濟四營堡虜易窺我虛實軍馬難於出入鎭靖堡已奏準仍守塞門其餘四營堡俱宜就險而守移新興堡於迆南海螺城安邊營於迆南中山坡永濟堡於迆南上紅寺回塞門卻於迆北白塔澗海螺城中山坡上紅寺多削山爲城白塔澗口就快灘河迆南之險其河深有二三十丈遠有一百餘里事成之後定邊新興安邊永濟寧塞靖邊鎭靖龍州八營堡以守則固以戰則利且令納戶就彼芻牧可以省轉輸之費此則延綏安邊之策也三寧夏三路俱當嚴守東路平漫尢爲要害其花馬池興武二營爲萌城鹽池石溝一帶藩籬而靈州尢寧夏城喉襟唇齒相賴但二營孤懸沙漠無險可據今當自靈州之東興武之西曰磁窯又於興武之東花馬之西曰天池各添築一堡二堡間仍築墩四座以便往來傳報供給芻糧仍照前奏於靈州興武並螺山等處相度地形斬崖挑塹以絕賊路若虜深入二營止畱步軍守城馬隊俱掣鹽池石溝等處會合截殺其鹽池等塞亦量展築積艸儲糧以備軍馬按伏西路則委州城亦爲要害原守禦舊籍慶府軍余宜別選軍五百委指揮一人統之外禦虜寇內防姦宄誠爲經久之利此則寧夏安邊之策也兵部左侍郎李震等具擬其便從之

○夜西方流星大如盞靑白色光燭地自奎宿西北行至近濁

○河南光州地震

○癸丑暫免漢中寧羗金州階州文縣西固城六衛所冬衣布花之給先是狹西布政司奏楡林寧夏甘肅三邊並腹裏西安等衛所地旣極冷徵調不常而漢中等六衛鄰近四川利瀘二州湖廣荊襄諸衛天气溫暖軍士安閒屯種又俱膏腴之地今四川湖廣別無冬衣布花之給而前此六衛乃與三邊諸衛並受厚賜實爲不均乞以每年該給布花折糧一萬四千六十一石有奇暫且停止以足邊儲俟邊事稍寧糧艸有積別議進止事下戶部議以爲宜從之

○戶部言比者內承運庫太監林繡奏本庫自永樂年間至今收貯各項金七十二萬七千四百餘兩銀二千七十六萬四百餘兩累因賞賜金盡無餘惟餘銀二百四十萬四千九百餘兩今欲冊封及後賞給俱合儲金備用但天下屢奏災傷旣無官錢支買稅糧折納且湖廣金場以課少而閉雲南折銀以民窮而止今宜行令浙江福建雲南鎭守巡撫三司等官於閘辦銀課內浙江折金三百兩福建二百兩雲南五百兩仍以浙江等處折糧銀攺折浙江金四百兩松江常州俱一百五十兩蘇州三百兩其雲南所逋歲辦差發金銀及各處贓罰金盡數差角�羊以應急用﹤鋶﹣釒﹥上詔令所擬折納各倍其數仍於產金地斟酌取之

○南京吏部刑部會勘南京監察禦史金忠所劾南京戶部右侍郎黃琛事多實比上琛已卒刑部請逮其屬司務主事罪之詔可

○夜南方流星大如盞赤色光燭地自參旂東北行至北河

○甲寅夜西方流星大如盞赤色光燭地自滕蛇西北行至近濁尾迹炸散

○乙卯兵部奏淸平伯吳璽富陽伯李輿都督同知穆義都督僉事王義牧馬無法馬多損亡官軍逃者以百數把總指揮僉事王璽等怠忽荒廢俱宜按治上曰吳璽李輿穆義王義姑宥之王璽停俸待追馬完日以聞

○分守大同西路右參將都指揮同知張瑛以罪謫充軍瑛坐阻軍縱賊下巡按禦史鞫實罪當斬都察院以聞詔免死發充狹西楡林衛軍家屬隨住

○四川行都司都指揮僉事宮恆貪淫無厭恣肆妄爲爲巡按禦史所劾命巡視等官核實且得其狀下巡按禦史會按察司官逮治之恆再奏申辯皆誣竟坐彊奪良家妻女罪絞都察院以具獄奏詔恆免死押發雲南邊衛充軍

○濟州衛帶俸都指揮僉事閻斌奉命率京營官軍協守密雲等處有邏卒六人出關爲虜寇所殺繼又有被掠去者管營指揮往報鎭守署都指揮王榮而不報斌斌因奏榮等隱匿軍情並誣其私事下巡關禦史按之榮等皆就逮斌亦坐奏事不實下都察院獄贖徒還職已而巡撫都禦史張綱言榮累立戰功軍民信服其所部亦爲之請上曰王榮旣無失機受贓罪其勿治令禦史責取招狀

○丙辰免直隸大名府麥四萬四千九十六石人丁絲折絹六千七百一十八疋桑絲折絹八百一十疋從監察禦史孫敬言其地被災也

○丁巳升狹西布政司左參政胡欽爲山西右布政使○南京太常寺少卿劉宣言自古聖帝明王未嘗不謹於祀事我祖宗定鼎金陵百祀具舉及北都以後南京祀典或存廢禮制亦多蹈舊襲訛而未備者謹條陳十二事一太廟自太祖以上五廟帝後冠服寶座皆全太宗有冠服無寶座而文皇后則俱全仁宗宣宗止有寶座無冠服昭皇后章皇后及英宗冠服寶座俱未備斯蓋太宗在禦文後已入太廟英宗嗣位兩宮尙享孝養遂致因循禮制偏廢乞先成寶座徐請列聖遺衣奉安一孝陵等祭專命駙馬都尉趙輝先師孔子主祭專命國子監祭酒或代以禮部堂上官假令臨期有故不及奏請欲更他官則未有成命請於五府六部大臣內各增一員遇有事故卽代行事一北京都城隍每歲郊祀及祀太歲等神皆得祔祭五月十一日復遣太常寺官祭於其廟今南京都城隍則二祭俱無夫神功衛護生靈兩京旣無不同報祀之典宜無或異請如北京例祭之一我朝準古祭用太牢然必小犢者蓋取繭栗義也今南京內外諸司動以牛小笞責養牲者殊乖禮制一孝陵祭凡文武官無大小皆當與而諸司近多不赴請以禦史稽其怠惰一郊堧地軍民多縱畜牧其中請敕守臣重加禁革一本寺歲例薦新八次所載品物多不踰百斤而黃船重大是致沿途膠淺往往後期宜更造小者庶幾便於速達一歲祀黃蠟例取之內帑勞獘滋多宜卽附近州縣辦納爲便一每歲各處角�羊到供祀牲多因賃地窄小加以投牒淹畱遂致損瘠宜暫處之於犧牲所以俟驗收一功臣廟壁髙皇具圖諸將戰功蓋示創業艱難於後嗣近漸磨滅請完餙之復略﹤鋶﹣釒﹥其事刻其圖以傳使上而九重遠而四海悉知祖宗垂裕之心崇報之盛一本寺廚役數不踰三百而汛掃郊廟十餘處月必三次況大小祭祀歲無虛日亦頗效勞故例月給米人六斗有家屬者一石後俱減其數無以養贍致多逃亡又此役之出上元江寧二縣者止十餘戶故例俱復其家所以重祀事今有司多不循舊例往往雜役之請俱仍優免如例一神樂觀樂舞生數甚寡近以未受度退閒者五六十人請不爲例悉與之牒俾相繼補充事下禮部會議詔祖宗已尊祀於京師南京太廟寶座未備者增之冠服不必再設功臣畫壁仍舊都城隍太常寺其以八月中旬歲祭余俱允行

○南京前府都督僉事阮泰卒泰直隸江都縣人襲世職爲指揮同知正統十四年以功升指揮使景泰初升山西行都司都指揮僉事四年以艸塘功升都指揮同知尋升都指揮使天順二年徵東苗有功升都督僉事南京前府管事至是卒賜葬祭如例子興襲爲大同左衛指揮使

○工部右侍郎喬毅卒毅字志弘山西樂平縣人正統戊辰進士攺翰林院庶吉士擢吏科給事中進都給事中天順戊寅升大理寺右寺丞成化乙酉遷左少卿庚寅升工部右侍郎至是卒於官賜祭葬如例毅寬和質實表裏一致不爲矯僞之事性復儉素𨿽居顯位不攺其常子鳳亦舉進士官至兵部郎中

大明憲宗純皇帝實錄卷之一百二十終

大明憲宗純皇帝實錄卷之一百二十一

成化九年冬十月己未朔享太廟遣駙馬都尉王增楊偉分祭長陵獻陵景陵裕陵遣內官祭司井之神戶部奏山東救荒事宜一山東並北直隸河間府州縣倉糧不足司府州縣衛所官員俸糧俱月支二石生員廩米亦減支其餘折支贓物並贓罰鈔貫使客廩給亦令減支以俟收成如舊一山東長蘆二運司並各批驗所見在鹽課宜依時直支與旗校人等折糧存畱本色以備支用或賑濟貧民亦宜量與鹽引聽變賣一山東北直隸無災之處該徵糧艸宜及時徵納起運不許槪作災傷一山東所在倉廩空虛本部屢奏撥送官銀四萬五千兩徳州庫銅錢五百五十萬文蘇松糧銀三萬兩俱系糴糧接濟之數查已支用數目有餘宜及今秋成於有收處收買雜糧撥於缺糧倉分收貯以備支給一各府貧民固多其間亦有富實之家官𨿽勸借不樂輸貸宜察訪有蓄積者官司以官錢支糴或與印信契券候來年量加利息酬還詔俱允之以降虜脫脫木兒脫火臺爲廣州後衛正千戶故察罕察兒子撒銀帖木兒食百戶俸三人者皆迆北知院那孩部下平章也庚申增設順天河間淮安揚州四府通判各一員通滄景徳徐邳髙郵七州判官各一員武淸靖海靑興濟吳橋淸河沛宿遷桃源淸河山陽寶應江都十三縣主簿各一員專理河道從總督漕運都禦史李裕等請也辛酉戶部議巡按狹西監察禦史範鍈所奏茶馬事一粗茶不堪易馬欲行四川並漢中府今後後收課必須細茶或將粗者二斤折收一斤庶淂馬用一照原差行人禁茶事例仍敕禦史一員巡禁私茶於松潘各番買馬及提督各該州縣歲辦茶課一漢中等府州縣宜專委官一員各選精壯弓兵一百名每衛所各委指揮千百戶各一員各選精壯餘丁一百名專一統領巡茶如此則私茶不得出境而番馬爭趨以易矣﹤鋶﹣釒﹥入詔禦史免差止令巡撫巡按官並行人禁嚴之壬戌總督兩廣軍務兼理巡撫右都禦史韓雍以疾乞致仕上以兩廣事重不允所辭善加調理以副委任卜剌罕衛使臣打蘭帖木兒等來朝貢馬賜宴並金織衣彩叚等物有差癸亥命都督同知顏彪管後府事甲子平江伯陳銳陳其叔祖儀麓川之功乞以其叔祜襲指揮僉事上以儀自勛衛歷升法不當襲不許夜金星犯左執法乙丑刑部都察院會官審錄死囚八十人奏上情眞罪當者四十六人詔如律處決情可矜疑者三十四人俱宥死充邊衛軍丁卯誅犯邊寇虜阿羅忽平章阿把石特平章伯顏禿於市己巳命都督同知苪成管團子營命卜剌罕衛使臣平章打蘭帖木兒等皆進一級餘千戶鎭撫冠帶有差從知院嗔伯幹鄭王脫脫罕請也庚午巡撫山東左僉都禦史牟俸奏救荒事宜一河南等處稅糧歲運至大名府小灘兌與官軍儧運緣小灘鄰山東境必經臨淸徳州方至薊州上納支給沿邊官軍爲米賤路遠減價糶賣至以米五六斗糶銀一錢者深爲可惜乞以河南等處成化九年分該運歲糧畱山東賑濟而以糶糧銀每米三石或二石五斗連耗糧腳價共作銀一兩兌與原運官軍送納支給一今之賑民者止賑其饑而不爲寒計縱使得食猶不免於受凍而死今嚴冬已至乞以登州府並徳州在庫布花給與貧民待丰年仍令有司措置還官一倉廩府庫皆以爲民今饑民待哺命在旦夕臣已將東昌府寄收糧八萬五百七十餘石濟寧州二萬八千四百九十餘石支作衛所官軍俸糧又將二處及徳州臨淸寄庫腳價銀令濟南等府借之於有收處糴糧賑濟昔漢汲黯矯制發倉宋洪皓截畱上供蓋爲國保民急於救濟不暇顧惜故也臣甘伏專擅之罪乞仍將徳州臨淸見在寄收糧一體借支候丰年照數還官戶部言其言多難行而其自陳專擅之罪伏乞裁處上曰薊州倉糧準畱一半賑濟戶部定與銀價折收送倉交納俸罪其宥之左軍都督僉事夏霖以病乞致仕許之壬申皇太后聖旦上率親王上壽受命婦朝會賜百官宴於午門狹西參贊軍務左都禦史王越襲破虜營於紅鹽池連營五十餘里乃取弱馬分布陣後以張形勢選精騎令許寧爲左哨奏云九月十二日滿都魯孛羅忽癿加思蘭三酋自河套出分寇西路臣以爲遣兵往追道遠兵疲必難取勝宜率輕兵搗其巢穴乃與總兵官許寧遊擊將軍周玉各率兵四千六百從楡林紅山兒出境晝夜兼行百八十里夕營於白咸灘北又行一百五十里探知虜賊老弱俱在紅咸池連營五十餘里乃取弱馬分布陣後以張形勢精騎令許寧爲左哨周玉爲右哨又分兵千餘伏於他所進距虜營二十餘里虜集眾來拒臣督諸將方戰伏兵忽從後呼噪進擊虜見腹背受敵遂驚潰擒斬共三百五十五獲其駝馬牛羊器械不可勝計燒其廬帳而還上賜敕獎諭之河套在狹西黃河之南自寧夏至山西偏頭關凡二千里古有城池屯堡兵民耕牧其中後以闊遠難守內徙而棄之自是艸木深茂人迹罕到天順間虜酋阿羅出入居之時出劫掠成化初毛裏孩癿加思蘭孛羅忽滿都魯繼至初猶去住不常六年以後始爲久居計深入諸郡殺掠人畜動輙數千百萬歲常四三入邊將擁兵坐視或視其出而尾之偶獲所遺老弱輙虛張以爲斬獲之數甚者殺吾民爲虜級皆冒爲功被升賞無算有敗衄者罪止降謫且多宥之嘗三命大將朱永趙輔劉聚出徵王越常董其役然大抵皆如邊將所爲耳虜患由是日熾用事者議搜河套聚兵八萬於邊預徵狹西河南山西一歲芻糧數千百萬以饋之然莫敢當其責皆以地闊事大爲辭師老財屈而外郡皆被殘破內郡亦且危急至是越始是役時三虜之精壯皆已四出惟老弱在營聞鼓炮聲而饋我軍邀其奔命不前者斬獲之以還及三虜回見廬帳畜產皆已蕩盡而妻拏亦多喪忘相顧悲泣以去由是不敢復居河套其勢頓衰議者謂此捷自前所未嘗有越等𨿽頻年玩寇不得無罪然能乘夜冒險成此奇功亦可嘉尙云癸酉曉刻月食免朝起丁憂戶部左侍郎原傑巡視江西時江西盜賊蜂起至殺死指揮等官兵部請簡命大臣巡撫其地庶事有統紀而盜賊易滅上曰巡撫官不必添設宜遣官撫治事寧而還廷臣共舉傑可任遂起用之賜之敕曰近聞江西南昌等府彊賊生發白晝行劫肆無忌憚守土官匿不以聞恐姦民得計日漸滋蔓貽患非細今特命爾馳驛巡視江西提督都布按三司並所在軍衛有司撫安良善緝捕盜賊爾至彼詢察民隱振舉庶務自三司佐貳官以下有隱匿賊情違慢誤事者聽爾執治老疾貪酷無爲者量加退黜事干方面正官具奏究治凡有益於軍民者悉聽便宜處置其於捕盜尢湏戒約應捕人員密切體訪設法掩捕不許擾害平民朕以爾熟知彼處地方事情特玆簡委爾宜仰體朕意務須撫治得宜俾盜息民安斯稱委任如或乖方誤事責有所歸

○夜月犯畢宿右股星甲戌己刻日生赤黃雲鮮明

○定擬河間府等處災傷納銀補官則例五十兩者給冠帶七十兩授從九品散官八十兩正九品九十兩從八品一百兩正八品一百二十兩從七品一百五十兩正七品乙亥都督同知穆義差往永淸縣艸場牧馬杖其縣典史因相訐奏坐誣贖徒還職巡撫山東左僉都禦史牟俸奏易州山廠供用柴炭始皆用人采輸所以惟取山東山西北直隸夫役而不及河南江南者蓋以南方之民輕財賦而重力役北方之民輕力役而重財賦故各就其所便役之今諸彩取殆盡柴炭類輸銀價猶獨取給於山東山西北直隸之民而江南河南財賦所出之地乃不知及殊於立法初意不侔姑以山東一處言之歲額夫二萬八百八十四人人徵價三兩共六萬二千六百五十二兩此地累年災傷小民救死且猶不贍其何能堪近者𨿽量加減免其該徵者尙未能給請並免之上命輸惜薪司光祿寺禦馬監者再免一分輸內官監兵仗局者一年俱免丙子誠孝昭皇后忌辰奉先殿行祭禮遣駙馬都尉周景祭獻陵

○土魯番速檀阿力王等遣使臣寫亦米馬兒黑木等來朝貢馬賜宴並衣服彩叚等物有差

○丁丑命故東寧伯焦壽弟俊襲爵戊寅賜江西贛州府知府謝昶衢州府同知魏安誥命旗其善政從巡按禦史核實也遼世子豪墭奏有弟鎭國將軍豪�土夾大�先賜祿米一千石米鈔中半兼支今宮眷眾多乞於折色內添賜實米以濟不足詔於折色內攺支本色米一百石壬午魯王泰堪薨王靖王之子也母妃嚴氏永樂辛卯嫡生宣徳丁未冊封爲世子成化丁亥進封爲魯王至是薨年六十有三訃聞輟朝三日賜祭葬如制謚曰惠

○命南京太常寺少卿李本復任以丁憂服闋故也

○免山西平陽府所屬三十五州縣夏麥二十五萬八千八百四十餘石以山西按察司副使胡謐奏旱災故也

○鎭守松潘等處都指揮僉事堯彧奏八月十四日臣與四川按察司副使沈琮親督官軍分剿白馬路水牛茹兒等番寨大克之旣而白馬殘賊紏眾復仇令伏軍要路與戰復克之直抵賊巢燒其碉寨驅其牛馬百餘斬首三百十六級命速平江衛故指揮使札禿子也出等十七人襲職建州左衛指揮同知鳳吉子委革等十六人克都伯等十三人俱降一級襲授委革等以董山餘黨故也丙子升監察禦史梁昉爲浙江按察司僉事癸未兵部紀功員外郎張謹言自虜酋孛羅忽爲患興師徵討於今五年論功行賞所以激勸將士而近年往往買奪他人功次掩爲己功屢禁之而不能絕夫兩軍對敵總制等專提其綱京營把任其事把總爲一營一哨之首往來督戰不暇其有斬獲皆掠其下以爲功者也於是官旗轉相效尢宜令把總等官止論所統士卒斬獲多寡以爲爵賞之次不得自列其功仍合禁約其下買奪次功事覺者一體治罪庶幾功次明而爵賞當也上從之甲申朝鮮國王李娎遣陪臣李克墩等奉衣貢馬及方物來朝賀

萬壽聖節

○河西務通濟河廠火焚椿木五百三十五株雜艸五萬七千餘束工部參奏監督郎中邢幹怠忽不謹請究其罪上命錦衣衛執京鞫之

○乙酉定擬中鹽則例直隸永平府永丰山海界嶺口劉家營永營大喜峯口六倉兩淮存積鹽課一萬四千三百餘引每引每米納五斗五升兩浙存積鹽課二十萬二千七百餘引每引米三斗五升丁亥巡撫狹西左副都禦史馬文升奏九月來虜自花馬池擁眾深入分寇靜寧靑家驛等處其勢甚張兵部議欲遣近臣往視事勢緩急

上曰遣官緩不及事其令總兵官等相機截殺

大明憲宗純皇帝實錄卷之一百二十二

成化九年十一月戊子朔欽天監進化十年大統歷上禦奉天殿受之給賜親王及文武臣頒行天下以明日萬壽聖節遣駙馬都尉石璟樊凱謁告長陵獻陵景陵裕陵己丑萬壽聖節上詣奉先殿皇太后宮行禮畢出禦奉天殿文武羣臣及四夷朝使行慶賀禮辛卯秦府保安王公鋉母妃何氏薨妃西安右護衛指揮僉事忠之女宣徳丁未冊立爲保安悼順王妃至是薨訃聞賜祭葬如制壬辰遣內官祭恭讓章皇后陵寢以是日忌辰也升河南布政司右參政楊浩爲本司右布政使賜故汶川王妃蔣氏食米歲三百石癸巳狹西布政司左參政周斌爲湖廣右布政使賞遼義州從徵有功官軍太監葉連等二千四百九十七人銀叚布有差甲午升刑部右侍郎董方爲都察院右都禦史以九年任滿也升兵科給事中梁璟爲狹西布政司左參政四川右參議李衍爲河南右參議左春坊左庶子黎淳省祭以病踰限二年吏部言例當逮問特宥之賜朝國朝賀陪臣李克墩等宴並織衣彩叚有差狹西參贊軍務左都禦史王越奏韋州之捷十月十一日孛羅忽滿都魯癿加思蘭入寇韋州臣方自竟外破虜老營而還寧夏大同宣府延綏總兵等官範瑾周賢嶽嵩俱率兵至韋州適協守環慶僉事左鈺等兵來會至紅城兒有二虜衣紅突攻右哨遊擊將軍緱謙祝雄擊退之已而復攻左哨副總兵王璽及周賢就陣斬之虜眾奪气眾軍乘之呼聲振地虜散復聚戰十餘合大敗而奔棄輜重軍器滿野至十四日總兵官劉聚又邀敗之於三岔共斬首一百四十九奪還男女一千九百三十四馬騾牛羊十二萬九千八百皮襖盔甲弓箭等物一千六百一十上賜敕獎諭之日得奏具見爾等先時運謀臨時奮勇故能成此克捷之功但虜賊二萬餘入境所奪回人口頭畜止此未奪回者不知幾何今後須從長計議用何方略使虜賊畏懼不來犯邊𨿽來不敢深入庶幾生民免蹂躪之患爾等不負寄托之重而朕亦用紓西顧之憂勉之愼之乙未太僕寺少卿李綱服闋復任升南京刑部郎中黃紱爲四川布政司右參議浙江按察司僉事趙銘爲江西副使降直隸寧國府知府王勤爲河南懷慶府同以織造叚疋不如法爲工部所參問也丙申蜀府華陽王友堚薨王悼隱王之長子也母妃張氏永樂癸卯生正統戊午冊封華陽王至是薨年五十有一訃聞輟朝一日賜祭葬如制謚康簡復除福建都轉運鹽使司運司朱�木��心�於兩浙丁酉重閱騎射於西苑先是夏四月上於西苑親閱公侯伯都督坐營把總將官騎射時武臣有差遣在外及新授職不及試者乃再閱之把總指揮安通等九人以射八中及定襄伯郭嵩安鄕伯張寧富陽伯李輿成安伯郭鐄以不任事俱罷之復除廣西按察司僉事蘇慶科於浙江浙江按察司僉事髙舉於四川己亥給賜大同守墩夜巡軍士四千九百九十一人胖襖褲鞋庚子太監黃賜傳奉聖旨尙寶司卿朱奎任道遜光祿寺少卿李淳戶部郎中張福尙寶司少卿汪景昂汪容程洛光祿寺寺丞金溥王恆顧本禮部員外郎王頤中書舍人張苗徐淮俱升一級監生張奎除中書舍人儒士杜昌除鴻臚寺序班人匠姜斌除文思院副使於是吏部擬奎道遜淳福爲布政司參議順天府帶俸景昂容洛俱本司卿溥恆本俱光祿寺寺丞頤本部郎中苗淮俱大理寺右評事詔從所擬獨奎道遜淳福以擬非京職特加從四品散官並俸一級奎等俱以職官帶俸諸司而於文華門東耳房書辦官久不得遷適朝廷命翰林儒臣考訂資治通鑑綱目上呈付奎等繕寫翻刻至是以工完俱進秩辛丑命右府帶俸都督同知王銓掌南京右府事前府帶俸都督僉事奚顯掌前府事

○致仕都督同知張泰卒泰直隸合肥縣人父鱗任都指揮使守寧夏宣徳初泰襲父原職左屯衛指揮使後升都指揮正統丁卯升右軍都督僉事充總兵守寧夏己巳復召至京賜璽書仍鎭舊地成化初以老乞解職上從其請家居九年至是卒賜祭葬如例泰守寧夏熟知虜情在邊十三年適多事之秋虜時出沒泰隨機應變以禦之𨿽不大勝亦大不敗近世守邊者蓋鮮其比云癸卯浙江運糧都指揮僉事陳文爲儧運郎中萬翼箠辱訐奏翼諸不法事坐誣贖徒還職翼大學士安之子也甲辰禮部奏冬至節例賜百官宴上令免宴賜以節錢鈔鎭守松潘等處都指揮僉事堯彧奏八月十四日臣與四川按察司副使沈琮親督官軍分剿白馬路水牛茹兒等番寨大克之旣而白馬殘賊紏眾復仇令伏軍要路與戰復克之直抵賊巢燒其碉寨驅其牛馬百餘斬首三百十六級上賜敕獎諭之巡撫狹西左副都禦史馬文升奏上足食養民事宜一狹西都司並行都司所屬四十衛所歲造軍器用熟鐵三十一萬四千餘斤又各邊不時奏乞補造軍器動輙一二十萬俱派取民間然無土產多毀農器充納深爲民患訪得山西澤州陽城縣產鐵甚賤而河東鹽課不費煎熬往年澤州人每以鐵一百斤至曲沃縣易鹽二百以此狹西鐵價稍賤因添設巡鹽禦史私鹽不行熟鐵愈貴若以鹽課五十萬引中鐵五百萬斤俱於安邑縣上納運至布政司官庫收貯支用庶民力可省一守邊之法屯田爲上楡林以南俱有肥饒地土近年坐保官員招集鄰近軍民耕種每牛一具辦送雜糧二十五石及官爲查撥輙稱引寇宜以其地令軍民耕種照例每一百畝就於鄰堡上納子粒六石一狹西數遭荒歉倉廩空虛所有納粟之例頗爲便宜蓋納粟官帶之人不食俸治事而有司得粟賑民乞仍行之以紓目前之急一狹西慶陽衛所管淸平山城驛遞並寧夏衛帶管萌城驛遞運甲軍歲久富庶應役之外止令承種空間地五十畝於本處上納子粒三石然各軍每月卻於環縣倉關糧六斗往回二百餘里每年又關冬衣布花比之邊軍操備勞逸不同乞以鄰近驛所空閒肥饒地土每戶撥與一百三十畝每年子粒就準月糧之數一西安府供給秦府庶人尙炌等男婦四十五口歲支糧計一百六十二石廚料銀四百八十六兩因無官錢坐派所屬人戶出辦近輸運疲斃供給愈難乞以廚料銀總折米數與口糧按月於永丰倉支送尢便事下戶部議其言皆可行詔從之乙巳升通政司左參議何琮爲左通政大理寺左少卿宋旻爲本寺卿賜楚府故鎭國將軍李墋妾潘氏食米歲一百石先是所得賜米二百石以四子受封停支然尙有未封子女三人故復賜其半以資養瞻丙午增設山東武城縣管河主簿一員從總督漕運都禦史李裕請也巡按狹西監察禦史張璲爲總兵官寧晉伯劉聚訐其諸不法事刑部請差官往勘上命執璲來京治之戊申上諭大學士彭時等曰朱文公通鑑綱目可以輔經而行顧宋元二代至今未備卿等宣遵朱子凡例編纂宋元二史上接通鑑共爲一書時等因奏太常寺卿兼侍讀學士劉珝學士王獻侍讀學士彭華侍講學楊守陳尹直左春坊左庶子黎淳左諭徳謝一夔翰林院修撰鄭環劉健汪諧羅璟編修程敏政陸簡林瀚分爲七館編纂明年侍講學士丘浚丁憂起復時等請令浚同編纂再加一館爲八館云賜朝鮮國王成化十年大統歷命隆平侯張祐泰寧侯陳桓遂安伯陳韶東寧伯焦俊南寧伯毛文修武伯沈煜都督同知顏彪俱坐營管操定襄伯郭嵩等旣罷於是太保會昌侯孫繼宗等舉桓韶俊及恭順侯吳鑑保定侯梁傅靖遠伯王添可任坐營旣得旨兵科給事中兪澤等言鑑粗卒傅庸劣添輕浮皆非馭眾之才上曰鑑等旣不可用兵部其推舉堪任者以聞兵部尋以文煜彪名上遂以代之己酉以明日冬至節遣駙馬都尉周璟王增分祭長陵獻陵景陵裕陵文武衙門各分官陪祭遣內官祭恭讓章皇后陵寢庚戌冬至節奉先殿皇太后宮行禮畢出禦奉天殿文武羣臣及四夷朝使行慶賀禮

皇太后皇后俱免命婦朝賀辛亥文武羣臣朝親王於奉天門東廊癸丑攺升戶部右侍郎杜銘爲工部左侍郎撫寧侯朱永參奏都督僉事王義統各營把總都指揮王宣等牧馬不能盡心提督致馬死並被盜者千數仍不從實開報事下都察院請究其罪上宥義罪命停俸追馬完日以聞宣等一十九人下法司鞫問贖杖還職甲寅免直隸河間府秋糧二萬九千三百餘石艸四十三萬五千九百餘束以水災故也命哈密衛故都指揮僉事狹西丁子馬哈木指揮僉事哈蘭沙子馬哈麻俱襲職朵顏衛都督阿兒乞蠻遣指揮吉兒馬歹等喜樂溫和等衛女直都指揮馬申哈等毛憐衛野人女直都指揮忠塔等各來朝貢馬及方物賜宴並金織衣彩叚等物有差乙卯鬻河東運司鹽四十萬引以濟山西饑民及定軍民人等納銀給散官事例正九品六十兩正八品七十兩正七品八十兩以備賑濟之用皆從巡撫右副都禦史雷復請也鎭守湖廣太監王定奏長沙湘潭盜起殺指揮韓輔兵部議遣近臣一員往治之

上曰但敕鎭守總兵官巡撫等官嚴督緝捕

大明憲宗純皇帝實錄卷之一百二十三

成化九年十二月丁巳朔上視郊祀牲己未復除山東布政司右參議呂鐸於浙江刑部左侍郎曾翚以疾奏乞致仕許之巡撫山西右副都禦史雷復奏罷貪懦老疾官太原府通判胡淸等六十一員辛酉命金吾右衛帶俸都指揮僉事李茂子泰襲父原職本衛指揮仍帶俸武進伯朱云卒雲山東沂州人故武進伯英之子天順五年襲父爵至是卒訃聞輟朝一日命有司祭葬云乏嗣弟霖襲其爵壬戌命錦衣衛帶俸指揮僉事董璋升正千戶趙璟爲指揮僉事同管錦衣衛事正千戶楊瑛鎭撫司理刑癸亥戶部奏南北直隸及山東江西浙江湖廣等處九十餘衛所歲運糧儲皆過期不至所司官宜令戴罪住俸命姑宥之仍戒來歲無得稽誤甲子臘節賜百官宴於午門命提督永平把總指揮同知陳宣守備山海關乙丑命工部右侍郎劉昭提督營造京師及通州倉廒丁卯巡撫延綏左副都禦史餘子俊奏罷素行不謹及老疾左參議楊壁僉事荊綸等六員掌錦衣衛事都指揮同知袁彬爲其母乞祭葬上以彬侍從先帝於虜地有勞特與之降狹西楡林衛指揮使許珍爲指揮僉事以守髙家堡被虜殺掠故也

○己巳詔山東該徵糧艸存畱本處支用時山東每歲該運京師及宣府等處糧計一百十二萬餘石以是歲災傷僅徵二十萬餘石不及歲運十分之二而本處王府及諸司官吏軍士之費又歲計八十六萬餘石調度不給巡撫都禦史牟俸以聞故有是命命山東都指揮同知朱昇子愷代父原職臨淸衛指揮使庚午免天津等八衛軍士采運秋靑艸八十萬束以水災故也壬申賜山海衛所創中山武寧王徐達廟額曰顯功仍命有司歲祀從左僉都禦史張綱請也狹西紀功兵部員外郎張謹奏韋州之捷臣驗所獻俘馘多不似胡人面目而女婦兒童頗眾因訪虜初入寇營陣甚整總兵劉聚都禦史馬文升副總兵馬儀參將趙順等伺其大眾旣去襲其餘賊斬獲多不實者時總兵範瑾副總兵王璽參將嶽嵩遊擊將軍祝雄緱謙都督僉事周賢按兵不出僉事左鈺都指揮劉琮自萌城來值虜突戰瑾等見鈺被圍不得已出兵往援惟嵩賢軍頗有斬獲虜見兵合乃棄所掠而去時被掠者多以凍傷不能走隨處休憩官軍四散尋殺之以爲首功三岔之戰我軍被傷數多而不獲一虜及聚等至虜以出境又縱其下搜山尋殺被掠逃回者以爲功行道相傳痛心流涕都督白玉抱病不出都禦史徐廷璋餘子俊不親督陣又不舉劾王越在紅鹽池劫營還輙爲具奏總兵官許寧遊擊將軍周玉亦以劫營在邊屯駐俱宜究治兵科參看劾聚等妄殺貪功之罪兵部覆議以爲荼毒之患甚於剽掠上逆天道下咈人心非痛加懲治無以示戒惟嶽嵩斬首是實王璽左鈺未報功策白玉徐廷章有疾許寧玉俱在延綏防守餘子俊方修治邊墻難於槪治取旨裁決詔遣工科給事中韓文體勘明白以聞都察院議覆刑科給事中王銓言禦史歷任三年以上諳曉法律者方許差遣巡按言誠有理但本院禦史差遣甚繁又多缺員恐不給用且禦史俱拔自科目選於行人知縣等官或試職一年或歷任半年本院考其諳曉刑名者方得實授止有庶吉士除授者實系朝教餋實授見任之數況其才識有優力差使有輕重本院各量才識先差巡捕巡城等項然後委之巡按已是定規今亦不必拘以年分但酌量事務繁簡選其才地相宜者奏請點差從之

○癸酉太子少保兼兵部尙書白圭奔喪還京命復任視事

○復設狹西河州及文縣禮縣巡撫都禦史馬文升奏狹西布政司原有河州及文縣禮縣後革河州而以其民屬河州衛又以衛爲軍民指揮使司革文縣而以其民屬文縣千戶所革禮縣而以其民屬秦州然各州縣所管轄者皆土達人戶實被軍職擾害且地相隔遠賦役不便乞復河州仍隸臨洮府除知州同知吏目各一員專除判官一員監收河州衛倉糧於文縣千戶所設文縣隸階州禮店千戶所設禮縣隸秦州各除之縣典史一員從之命前將軍都督僉事白玘鎭守狹西十三道監察禦史溫琮等劾奏延綏等處總兵官劉聚範瑾許寧副總兵馬儀王璽遊擊將軍祝雄緱謙周玉參將趙順嶽嵩陳輝都督白玉周賢都禦史王越馬文升餘子俊徐廷章按察司僉事楊冕左金�莊都指揮劉琮等或總制大軍或參贊戎務或隨軍協守平居旣不能整肅軍威臨敵又不能倡率勇敢以致逆虜邊疆累犯費用錢糧損折士馬或假兵寡而不敢抗敵或托勢眾而不敢出師或稱地遠而不卽應援乃殺被虜之人以爲希賞之計功旣不成人徒受害生者抱恨死者銜冤變動陰陽致殺和气乞遣廷臣勘治其罪詔俟勘實處之甲戌設湖廣滑石江巡檢司隸筸子坪長官司乙亥掌太常寺事禮部尙書李希安以病乞致仕不許命在任調治朝鮮國王李娎遣陪臣苪承錫等奉表貢馬及方物來朝賀明年正旦節命速平江衛故指揮使札禿子也出等十七人襲職建州左衛指揮同知鳳吉子委革等十六人克都伯等十三人俱降一級襲授委革等以董山餘黨故也丙子升監察禦史梁昉爲浙江按察司僉事丁丑巡撫順天等府左僉都禦史張綱奏罷老疾官永平府知鮑豫等七員戊寅泰寧等衛都督兀南帖木兒遣指揮安塔木兒等建州右等衛女直都指揮卜花禿等海西木速河等衛女直野人都指揮斡哈等木蘭河等衛野人女直都指揮撒赤哈等各來朝貢馬及貂皮賜宴並金織衣彩叚等物有差命暫停徵民間馬時兵部言北直隸山東河南等處水旱馬宜停徵上曰馬政固國家急務但歲遣民貧救死不瞻喪彼得此將安用焉兵部議是然尙未止此南直隸等處凡災傷地皆暫停之己卯故武定侯郭昌子良乞襲爵不許先是良以爭襲未明令爲錦衣衛指揮僉事至是凡九上﹤鋶﹣釒﹥陳情上日朝廷於良事已累處置而煩瀆不已若復有所當並指揮革之賜偏頭關借班官軍布人一疋時官軍五千七百餘名連年徵調不息又屬下班當代以邊徼有警特借班守禦所司言其勞故有是命辛巳敕湔除在京文武官過名仍命法司移文於在外諸司升監察禦史姚明爲狹西按察司僉事巡撫浙江右撫都禦史劉敷奏罷罷軟官布政司左參議寧珍等七十員攺狹西靖虜衛旗軍運糧折色布爲鈔以所司言其無調徵之勞故也賜達官都指揮僉事等官索羅等十員祭壬午禮部奏正旦節例賜羣臣宴上以免宴賜以節錢鈔巡撫北直隸右副都禦史葉冕奏罷老病罷軟官廣宗縣知縣桑遇春等五十員刑部主事張鼎上疏言臣生長狹西比見邊務日殷水旱繼作謹事宜以備采擇其一曰狹西八府三邊腹裏俱有鎭撫總兵巡撫都禦史等官不相統一遇事各爲可否有警不相援救宜推文武兼濟者一人總制三邊副將以下悉聽調遣則事體歸一而成功不難其二曰頃年軍法不行爲將者縱賊殺掠出入自由後有失機者宜從律例科斷或降調或謫戍或棄市庶邊將知懼其三曰今官軍對敵罔有克捷詢其所由蓋腹裏官軍素號怯弱一聞戰陣股粟膽破惟土兵驍勇熟地裏諳邊事而邊將多侵牟之故多畏避不肯應募宜立法召募特加優卹有功不得隱蔽則土兵效勇而鄕導可得矣其四曰今邊將上下相蒙互爲欺罔遇虜入寇閉門不出或有失機多歸罪於下備邊懈弛日甚一日古之爲將者與士卒同甘苦而今之爲將者每以供饋勞人於千里之外宜禁絕之又言設預備倉以備荒減添設官以省俸收流民以復業采秋靑艸以省供輸諸事詔下其奏於所司旌表孝子徐寧等三人節婦鮑氏等六人烈婦一人寧河南衛輝府生員早喪父自母孝母歿哀毀盡禮日號泣於墓卽廬側尹冤西平縣學生母歿哭幾絕廬於墓手植荊樹死而復生產芝艸十餘莖劉定遼東定遼左衛舍人喪父三日不食而斂殯悉合禮自負土成墳廬其傍三年俱表其門曰孝行鮑氏直隸旌徳縣民胡宗仁妻徐氏江陰縣民葛晟妻吳氏懷來衛總旗吉祥妻徐氏浙江常山縣民鄭冕妻林氏福建閩縣民髙明妻易氏湖廣巴陵縣民方智妻皆喪夫守節奉餋舅姑撫育孤子爲鄕閭所稱俱表其門曰貞節張氏河南太康縣民晉嵩妻夫死自縊年十有九其門曰貞烈癸未詔免雲南各衛官司及裁減州縣明年朝覲時有水旱災從守臣等奏請也

○免直隸大名順徳眞定廣平永平五府所屬州縣秋糧一十萬六千餘石艸二百萬束綿花二萬三千餘斤以水災故也甲申免山西忻澤潞等十一州繁峙髙平等三十九縣夏稅二十六萬八千四百餘石以旱災故也

○命南京金吾右衛指揮僉事宋綱守備儀眞時備倭署都指揮僉事都勝自陳所統地廣綜理不周都禦史胡拱辰舉綱可任從之乙酉命兀者衛都指揮剌塔孫扯革等三十一人襲職速平江衛指揮使綽必等五人升一級從悼必等陳乞也

○重修南京靈谷寺丙戌歲暮享太廟遣太常寺官祭五祀之神遣旗手衛官祭旗纛之神以明日正旦遣駙馬都尉石璟樊凱分祭長陵獻陵景陵裕陵遣內官祭恭讓章皇后陵寢是歲天下戶九百一十二萬一百六十一戶口六千一百八十二萬三千四百八十口田地四百七十七萬八千九百八十頃一十畝有奇田賦米二千二百七萬六千八百六十石有奇麥四百三十三萬二千一百九十石有奇絲九萬二千七百斤有奇綿一十萬五千兩絹二十八萬五千二百一十疋有奇布八十七萬九千二百疋綿花二十八萬二千三百斤折色鈔八十三萬五千三十錠有奇雜課鈔二千七百九十六萬二千一百錠有奇米五萬六千二百石有奇麥二千三百八十九石有奇布七百七十疋有奇鹽課鹽三百七十九萬一千五百引有奇折鈔米五千七百九十石有奇布四萬四千七百疋茶課五十六萬三千九百一十斤有奇折鈔屯田子粒三百九十五萬八千一百八十石有奇采納銀五萬二千一百二十四兩有奇水銀二百四十七斤一十兩有奇朱砂一十七斤一十兩有奇漕運京師儧運糧三百七十萬各處運納糧五百五萬四千三百八百石有奇減免天下官田等項稅糧六十七萬七千五十石有奇

大明憲宗純皇帝實錄卷之一百二十三終大明憲宗純皇帝實錄卷之一百二十四

成化十年春正月丁亥朔上詣奉先殿皇太后宮行禮畢出禦奉天殿文武羣臣及四夷朝使行慶賀禮皇太后皇后俱免命婦朝賀

○戶部奏順天府並五城兵馬司審勘京城乞食貧民八百一十二口請給糧賑卹從之

○戊子文武羣臣朝親王於奉天門東廊

○己丑宣宗章皇帝忌辰奉先殿行祭禮遣駙馬都尉石璟祭景陵

○韓王偕灊妃艾氏薨妃西城兵馬副指揮溥之女成化戊子冊封爲廣安王妃庚寅進封韓王妃至是薨賜祭葬如制

○壬辰孟春享太廟

○遣內官祭司戶之神○癸巳升狹西延安府經歷徐彬爲安定縣知縣華州判官陳琦爲安化縣試知縣宜川縣縣丞董敬爲通渭縣試知縣米脂縣縣丞吳瓘爲洛川縣試知縣從巡撫都禦史馬文升餘子俊薦也

○升大興縣知縣湯渭爲南京宗人府經歷

○福建福州府地震有聲如雷

○甲午以大祀天地上禦奉天殿誓戒文武羣臣致齋三日

○丙申立春順天府進春上禦奉天殿受之文武羣臣行慶賀禮

○遼東苑馬寺卿劉璉卒璉字宗器大興縣人戶部尙書中敷之子登乙丑進士初授刑科給事中丁憂起復攺除戶科天順中擢光祿少卿成化初升太僕少卿尋攺右通政仍治寺事擢本寺卿以事出爲遼東苑馬寺卿至是卒於官璉體貌魁岸生公卿家而不事華侈居以剛果自持而不阿時卒以此被訾而出所用未究其才時論惜之子機亦舉進士今爲翰林修撰

○丁酉大祀天地於南郊祀畢上還宮謁皇太后畢出禦奉天殿文武羣臣行慶成禮

○以上元節賜文武羣臣假十日

○戊戌以大祀禮成上禦奉天殿大宴文武羣臣及四夷朝使

○辛丑上元節賜羣臣宴於午門

○癸卯英宗睿皇帝忌辰奉先殿行祭禮遣駙馬都尉周景祭裕陵

○敕左都禦史王越專居固原總督諸路軍馬兵部尙書白圭會太傅會昌侯孫繼宗等議刑部主事張鼎陳言內一事欲舉都禦史一員總制三邊今固原平涼乃三邊總會之所虜寇侵犯累由此入宜置立總府定西侯蔣琬謀勇素著堪充總兵總制各路軍馬左都禦史王越通達有奇可提督軍務兼理錢糧仍乞假以便宜之權使狹西甘寧延綏等處總兵巡撫等官悉聽節制上曰總兵官且不用只令王越駐札固原總督諸路軍馬

○甲辰西番定王領眞俄卽﹤人﹥遣鎭撫汪﹤人﹥加等乜克力頭目脫脫卜花遣俺南多等俱來朝貢馬賜宴並襲衣彩叚表裏等物有差仍令賫敕並衣服彩叚歸賜領眞俄卽﹤人﹥及脫脫卜花

○乙巳巡撫河南右副都禦史楊璇奏獲嘉等縣連年薄收去歲夏秋雨潦饑饉特甚民多流移賑濟無備請行納米冠帶中鹽之議戶部奏定則例凡軍民納米八十石者給冠帶四十石者立石旌表給復一年其米麥俱納於獲嘉新鄕汲淇等縣開中河東運司見在鹽課三十萬引每引米麥二斗聽衛輝府撥於缺糧處上納

○免宣府萬全懷安保安等衛並興和守禦千戶所去年子粒一萬一百四十石有奇艸二萬一千六百五十束以冰雹雨水災也

○賞遼東義州鎭北等處官軍三百二十九人銀絹布有差以殺賊功也

○丙午巡撫延綏左副都禦史餘子俊等言頃者兵部行令總兵官劉聚參贊軍務都禦史王越如虜已渡河卽散遣從徵客兵聚等仍畱防守侯河開具奏裁處然自今年正月初旬邊報寧息聚等俱無所事儻至河開方奏往回四十餘日恐芻糧不給乞先令聚等移大同宣府軍馬就糧保徳朔州等處河開卽還庶軍民俱便事下兵部議散遣客兵宜如所言王越已敕令在彼總督軍務劉聚旣病宜與紀功郎中張謹俱召回京從之

○丁未巡撫狹西左副都禦史馬文升奏罷老疾罷軟官華州知州唐謨等一十七員

○賜四川粟渴黑虎寨等處殺賊有功官軍參將都督僉事宰用四川按察司副使沈琮布政使司右參議李衍並旗軍四百三十七人彩叚鈔貫絹布有差

○海西益實左等衛野人女直都督三赤哈等塔麻速等衛野人女直都指揮阿木郎等朵顏等衛都指揮脫脫阿等各來朝貢馬及貂皮賜宴並金織衣彩叚等物有差

○己酉英廟賢妃王氏薨妃薊州遵化縣人父徵錦衣衛千戶母李氏宣徳庚戌生甫三歲選入內庭天順元年冊封賢妃稟性柔和爲英廟所倚重至是薨年四十有五輟朝五日謚曰昭肅靖端

○巡撫南直隸左副都禦史張鵬奏罷老疾官廬州府推官曹能等一十七員

○總督漕運左副都禦史李裕奏山東原派兌運糧並河南鳳陽蘇松攺兌糧共六十六萬三千七十餘石今各處被災無兌欲以淮安徐州二倉所儲補支今二倉見存者僅有五十三萬八千四百五十二石以該補之數計之尙欠一十二萬四千六百二十餘石請爲區處戶部議河南攺兌糧歲應一十七萬八千石除以水災但徵十萬石外則所欠者止二萬四千六百餘石而已今裕旣奏淮徐二倉不給補支請行南直隸巡撫官令撥蘇松二府餘剩官糧補之並行河南巡撫督徵該納之數上允其議

○增置狹西環縣韋州倉以總兵等官議調官軍防守故也

○庚戌賜朝鮮國賀正旦陪臣芮承錫等宴並金織衣彩叚等物禮部以是日宴值英廟賢妃薨當輟朝請免宴令領酒饌上命如例宴之但勿用音樂

○辛亥提調北直隸學校監察禦史閻禹錫奏順天應天二府鄕試舊制以監察禦史二人監試然皆臨期入院今後宜令豫於十日前入院庶詳察事端以袪積獘其同考試官宜令所司擇文行優淳者毋徇勢要干請��由乂�檢巡綽宜用在外都司官軍毋遣京營之人庶革其傳遞夾帶之獘至於生員廚役皂隸並進題等項原有禁城戒者亦宜申舉詔從之

○諭祭成討溫衛故都督婁得婁得病死弗提衛右都督帖思古等以聞命禮部以彩叚香帛祭文付來使領回祭之

○重給朵顏衛印從本衛署印知院脫火赤言其印爲毛裏孩所掠故也

○寧夏副總兵都督僉事林盛協守西路都指揮僉事馮紀寧夏中衛指揮王禎雍昇百戶於眞髙淸於廣坐不能禦虜爲巡撫都禦史奏劾時盛已致仕紀亦間住事下狹西巡按禦史逮紀等擬罪當謫戍而遇赦例當免命紀降指揮同知盛免逮降一級俱間住禎昇眞淸廣亦各降一級本衛差操

○壬子以哈密頭目脫脫不花等爲指揮僉事等官命暫居苦峪城都督同知李文右通政劉文奏奉敕至甘州適遇速檀阿力有使入貢卽遣人隨其使賫敕往諭之俾歸哈密之地尙未報又哈密頭目脫脫不花等六人見居甘州自言願率眾五百歸附乞官職賞賜暫居苦峪誓必克復故城臣等謂宜俯順夷情使爲捍衛如速檀阿力頑獷不服卽調赤斤罕東等衛並力攻剿以圖成功事下兵部言以夷攻夷中國之利況成大事者不計小費宜從所請並令文等以所賫銀幣量給賜之仍各量授一職獎其歸向之誠故有是命

○癸丑巡撫浙江右副都禦史劉敷等奏成化九年十一月溫州等處彊賊千餘謀竊福建馬頭坑礦福建守備上坪坑指揮僉事吳晟率眾禦之於官鑑嶺官軍被傷賊勢益熾竊見處州等處坑場礦脈微細民皆陪納課銀無所從出因覘他處聚眾彊采乞將今年課額量爲設法陪補仍令所司招撫復業兵部因請敕浙江福建鎭守巡撫三司官屬議處從之

○甲寅崇王將之國請有司給廏馬芻豆戶部援例覆奏上允支一年

○南京大風雨震雷

○乙卯升鳳陽府同知戴耀俸二級復任三年揚州府推官劉昇爲鳳陽府通判從都禦史張鵬黃鎬奏也

○鎭守臨淸署都督僉事王信奏徳州等衛所京操官軍頃以存操回衛月糧踰月未給其臨淸等衛所存操馬亦乏艸豆致多倒死請令月糧暫於徳州寄收糧內關支而臨淸存操馬艸今年正二月撥支於有收之處或支折色戶部議行山東二司官核實其數每月俱於附近州縣見徵成化九年秋糧馬艸內給之其月糧仍照本部先定量折引鹽與本色米兼支其艸則依京操馬匹事例量支一月數不過二十束豆量支兩月月不過六斗如倉糧不足則以徳州倉見收並寄收糧內暫支兩月艸豆不足則以所在官庫折俸贓罰鈔物相兼折支可報總兵官寧晉伯劉聚奏近紀功郎中張謹言臣等靜寧等處之捷斬獲首功多系被虜男婦蓋我軍與之接戰累日彼皆衣裝無異倉卒之際豈能分別事下兵部言卽如聚奏幼男女婦亦豈能陣前馳射乃以爲功聚畏罪飭辭不足盡信宜並行給事中韓文核實從之大明憲宗純皇帝實錄卷之一百二十五

成化十年二月丙辰朔免各處巡撫都禦史赴京議事以西北虜寇未息四方亦多災傷寇盜故也

○丁巳釋奠先師孔子遣太子少保兵部尙書兼文淵閣大學士彭時行禮

○戊午祭大社太稷

○遣順天府祭先農之神

○工部言管理河道郎中郭昇請更造輕便薦新官船已行南京內外守備等官覆�宜如所議從之

○靖安伯和勇卒勇迆北人祖阿魯臺初爲瓦剌馬哈木所敗率其妻孥部落保息塞外稱臣內附太宗封爲和寧王仍居漠北貢使不絕後復背叛宣徳九年爲瓦剌脫歡所殺其子阿卜只奄卽勇之父窘蹙歸附命爲中軍都督府左都督賜第宅什器尋卒勇襲指揮使帶俸錦衣衛累軍功歷官左都督成化初升靖安伯食祿中府至是卒賜祭葬如例勇𨿽出夷虜然天性廉謹嘗從徵兩廣充遊擊將軍一時總兵督戰文武大臣多縱情肆欲勇獨循理尙儉眾視之有愧焉

○己未南京大雨雪傷麥

○禮部奏湖廣金峒等八安撫司進賀冬至表箋踰期不至宜行巡按湖廣監察禦史究問上以土官姑恕之仍令禦史責其罪狀戒毋再犯○辛酉代府儀賓孫琰彊占官房山西都司奏行巡按禦史鞫之贖杖還職

○壬戌升山東布政司右參政陳儼爲右布政使

○晉王奏鎭國將軍羙垎有母喪請並以其子輔國將軍鐘鎎鐘銜鐘鑌鐘銛鐘鏜今年分祿米俱量支本色爲喪費戶部議無例上曰送終之禮人子不得自盡則貽終身之悔羙垎請給祿米以供母喪𨿽無故事宜特允之其令所司全給一年

○調兵科給事中兪澤爲直隸滁州判官澤以奏事差誤下獄得旨澤任言職不能敬謹難居近侍命吏部調外任

○免眞定神武右衛平定禦千戶所去年子粒八千六百石有奇以水災故也

○湖廣荊州府奏所屬州縣並衛所支與遼王以下及長史司官吏祿俸折鈔歲幾三百萬貫而所收戶口食鹽並額辦課鈔止足支三分之一況王府有十數年未支者今欲槪支無所措置請爲區處戶部議行湖廣布政司先以本府所有者給之餘補支以湖口起運今歲船料之鈔自後諸王折色俱照例盡支荊州府歲課不足則申布政司區畫其有司衛所官該支者則俟有鈔日補之詔可

○癸亥升戶部郎中劉璋爲山東布政司右參政

○運浙江江西等處折糧銀以給邊需遼東狹西各十萬兩大同八萬兩宣府六萬兩楡林三萬兩密雲一萬兩

○雲南總兵官黔國公沐琮等奏木邦宣慰司夷婦曩罕弄等聚眾殺掠隴州宣撫司多歪孟境內累撫不悛復紏結緬人攻劫貢章等處已遣人往諭緬人毋助亂招悔並行南甸幹崖芒部等長官司整兵救援事下兵部請令琮會同太監錢能並巡按三司等官撫諭諸夷退兵自保倘冥頑不服宜所議舉行從之

○甲子大雨雪

○巡撫寧夏都禦史徐廷章奏寧夏官軍虧負秋靑艸數多宜治守備指揮黃慶陳新罪其分守協守都指揮陳輝仇理亦宜住俸戴罪催督都察院以聞上宥輝理命督完毋緩

○乙丑賜鄭王祁鍈第七子名見泿

○巡撫遼東右副都禦史彭誼等奏正月間朵顏三衛虜入開原慶雲墩境分守右參將都指揮僉事周俊率軍追至境外轉戰一百餘里斬首十一級遇夜虜遁去明日復追襲五十餘里斬首六級獲其弓馬器仗以還事下兵部言此虜敗衄必圖報復宜行鎭守總兵等官益加防禦從之

○癿加思蘭部下咬喈犯邊爲官軍擒獲誅之

○丙寅調工部主事解敏爲直隸徽州府通判敏督修京倉忤監倉內官髙建達奏敏用官銀倩人上工以給私役下敏獄得旨敏不諳事體行止粗疏難任京職其令調除外任

○免兩廣府州縣官朝覲從巡撫都禦史韓雍言荒盜發也

○丁卯遣戶部尙書薛遠祭京都太倉之神

○遣順天府官祭宋丞相文天祥

○直隸滄州及興濟縣皆奏堤岸被水沖決淹沒民居田地乞興工修築事下工部覆實從之

○戊辰戶部郎中李炯然奏狹西頃有邊事日支糧艸動以萬數皆出於民有一家用銀四五十兩者一縣用銀五六萬兩者公私匱竭民不聊生往往流移他方以一里計之大率十去其五其未去者惟視催科緩急以爲去畱今西事𨿽殷然會計邊儲尙足資二三年之用伏望皇上軫念民艱深惟國本敕巡撫都禦史等官量虜勢緩急以計邊儲如勢可緩卽以狹西原派去年起運糧艸已運者如舊送納未徵者暫爲停催其河南近擬輕賫數少不足收糴者則許候秋成照舊折收今年夏秋稅糧屯糧馬艸之類則斟酌各處轉輸勞佚量爲﹤宀十見﹥減與凡一應不急之務悉暫免一二年以蘇民困果各倉見儲不足則暫以戶部所運折艸余銀並各庫贓罰折與官軍或候秋成委官糴買如更不足則請給內帑官銀一二萬兩繼之章下戶部議如所奏仍令炯然會狹西布按二司督理從之

○己巳開設順天府永淸縣僧會司

○安昌王膺鋪父岷王音垽得風疾膺鋪侍奉湯藥晨夕不離岷王嘉之乞如例旌表事下禮部覆奏親藩旌表舊未有例上特賜書獎諭之曰國家以孝爲治凡臣庶孝行卓著者必旌表之風教天下以圖成大順況於宗室有能惇行可無獎諭用勸將來邪叔性稟孝謹爰自幼齡因父王嬰疾每朝夕侍側躬奉湯藥迄今歲久益無懈怠朕聞之嘆賞再三以爲孝乃天地常經人倫大本叔能惇行令聞茂著寧不有光於宗室有光於國家乎詩曰永言孝思孝思維則永言謂長念也又曰孝子不匱永錫爾類類謂胤也繼自今常存此心益崇此道則不惟叔可以儀式藩邦衍福胤於無窘而我國家亦因有無疆之休於悠久矣玆特致書褒嘉惟叔其亮之

○命守備萬全右衛都指揮僉事胡觀守備獨石署都指揮僉事郭瑄俱管萬全都司事瑄乃兼把總提督操練自郡王以下至將軍中尉郡主縣主縣君鄕君等府共七十餘處遞年修建宮室創造墳墓略無停息民疲財耗乞定與則例自郡王將軍以下各有等差房屋未及五十年者不許輙奏修理事下工部以爲宜從且請通行各王府如例行之詔可

○庚午敕府軍前衛帶俸署都指揮使吳瓚分守懷來永寧等處

○辛未命巡撫北直隸右副都禦史葉冕甘肅右副都禦史婁良大同左僉都禦史鄭寧致仕戶科給事中徐與憲請罷巡撫官吏部都察院言三人可罷故有是命

○禁京城鋪戶毋得與夷人貿易違禁器物

○壬申命巡視南直隸左僉都禦史張鵬理南京都察院事

○崇王見澤奏秀府原乞歸徳陳睢壽潁等州霍丘�水鹿邑等縣黃河退灘水澱空地及汝寧府衛原有順陽王所遺菜果牧馬水陸園場田地並槎牙山抽分廠西南截軍天目等山靑衣嶺子花獅子等口及汝寧稅課司並各色班匠請如例給賜戶部議行河南三司及直隸鳳陽府委官會勘果無妨礙俱聽本府管業其各色班匠則移工部依例而行從之

○癸酉分守獨石馬營等處參將都指揮使李剛等奏虜性狡猾或於迆東入貢則在迆西犯邊種類繁多眞僞莫辦朵顏等三衛尢爲桀黠往往探我軍之虛實爲諸胡之鄕導且其巢穴密邇獨石不可不慮欲俟其復來答話之時乘機擒捕以破其姦又邊民之被虜者得睹官軍幸其救援如見父母而官軍臨陣追奔之際顧乃殺以報功乞嚴加禁制凡將士有此罪及身家事下兵部言剛等不能臨陣破賊徒欲誘致答話之人恐啟邊釁宜令宣府鎭守巡撫等官會議可否及將士臨陣有殺掠陷虜之人以爲功者宜通行各邊鎭守總兵巡撫等官重加禁止從之

○甲戌賜晉府陽曲王羙垙第十七子名曰鐘缽蜀府內江王友墦第四子名曰申鎔第五子名曰申金�耑

○命右都禦史董方巡撫大同右副都禦史張鎣巡撫河間等府升狹西左布政使朱英爲右副都禦史巡撫甘肅初巡撫官缺吏部集戶部兵部議擬以聞而不及方詔大同西北重鎭特用方餘皆從之

○升戶部郎中裴衷爲福建布政司左參議刑科給事中王銓爲河南右參議

○烏思藏答都寺佑善禪師鎖南堅粲以朝廷頒賜誥印升職事欲遣其徒詣闕謝恩並貢方物事下禮部尙書鄒干等言舊有敕烏思藏三年一朝貢而禪師不得徑遣但夷人之情亦宜俯順取旨裁決詔令五七人來不爲例

○乙亥南京工部右侍郎蕭彜有罪詔令閒住先是彜當賫萬壽聖節表文赴京自以秩將滿辭不行南京監察禦史戴祐等劾之因及其私役工匠並擅撥馬船數事刑部請差給事中梁鏞郎中張文昭往勘得實會彜考滿至京自首下獄例贖杖爲民彜上奏自辦上以彜旣稱有冤抑令冠帶閒住

○戶部奏文武官俸歲以兩月本色折絹今南京庫絹少布多請行南京文武官以本色兩月分支絹布從之

○翰林院編修董越省祭復任

○山西靈石縣民李鐸造妖言惑眾自稱金盆李氏結黨有不軌意事覺就擒下法司擬罪坐斬

○丙子以永和王奇淯折色祿米內攺支本色三百石舊例郡王祿米一千石米鈔中半兼支而永和王請如其祖全支本色故有是命

○敕鞏昌衛指揮僉事劉王�虒守備岷州

○丁丑土魯番速檀阿力王遣使臣打魯瓦疊力迷失阿力等來朝貢馬賜宴並襲衣彩叚等物有差仍令賫敕及彩叚表裏歸賜其王

○戊寅山東濟寧衛奏自冬月交春天暖無冰恐誤進貢鮮船之用禮部以爲臨河軍衛有司俱未有言無冰者而濟寧獨有此奏宜行巡按山東監察禦史究問上曰官吏怠慢誤事固當懲治然旣言無冰姑宥之仍令巡按禦史責取罪狀如再誤必罪之

○己卯升福建按察使洪弼爲貴州左布政使

○升福建漳浦縣知縣劉璧爲直隸蘇州府同知璧先任禦史以言事謫官巡撫都禦史張瑄及巡按禦史羅明累薦其可用故也

○升湖廣夷陵州判官吳遠河南寧鄕縣知縣黃甄狹西寧州判官李翔俱爲知州遠河南鄧州甄狹州翔雲南沾益州遠先任監察禦史甄翔先任給事中坐事調外任至是以六科十三道奏保也

○太監覃昌傳奉聖旨眞人孫道玉故父徳祥追贈太常寺寺丞母沈氏贈安人賜敕命

○四川石砫宣撫司土官僉事冉翺遣舍人馬仲淸等湖廣容羙宣撫司並五峯石寶等長官司土官舍人田鎭等各來朝貢方物賜彩叚絹鈔有差

○慶王邃﹤雝土﹥奏護衛軍餘英廟時曾敕有司不許妄動比者總兵官寧晉伯劉聚選五百人守備寧夏西路韋州城乞仍遣還事下兵部言韋州因有慶府羣牧在內故用其人今虜賊旣退宜行令寧夏鎭守等官遣還本府從之

○庚辰升山東按察司副使唐彬爲福建按察使僉事張珩監察禦史鄭銘爲山東副使珩專理海道攺山西僉事賈俊於山東俊協守偏頭關等處至是以山西增巡撫都禦史雷復故攺用之

○壬午命江西都指揮同知叚晟守備南安贛州

○兩廣總兵官平鄕伯陳政奏成化九年秋冬之間容縣武緣瀧水等處蠻賊攻毀村寨殺掠男婦一百五十餘人牛畜錢谷無算章下兵科劾政等守土不職宜行究治命政及總督軍務右都禦史韓雍等速加除剿及審勘失機之人以聞

○癸未戶部奏崇王將之國宜如徳王秀王例令所在官司辦納膳米月三石內使食米月四斗隨行人月三斗俱支五月而止詔如例升覺義領占竹爲灌頂大國師札實藏卜爲灌頂國師都綱札實堅銼爲國師大明憲宗純皇帝實錄卷之一百二十六

成化十年三月丙戌朔禮部奉旨以崇王之國禮儀悉如秀王例條列具奏報可

○命總督兩廣右都禦史韓雍致仕先是鎭守廣西右少監黃沁訐奏雍坐視猺賊出沒隱匿不報以致斷藤峽賊復嘯聚滋蔓流劫郡縣且貪欲飲宴濫賞妄費事多違法及副使範鏞僉事葉淇督調軍馬不能防禦互相隱匿武靖州知岑鐸無控馭之功太平府知府郭本有貪淫之行皆當究治事下兵部奏差禮科給事中張謙刑部郎中蔡麟往按以其詞虛實各半覆請上免雍罪命致仕鏞淇鐸俱宥之本坐除名雍在兩廣威令素行沁不得恣其欲布政使何宜迂而固按察副使張敩貪而暴不爲雍所禮乃與沁媒蘗其短攟摭其事攻訐之及差官往核適委宜敩行勘竟醞釀以成其罪蓋雍未督軍之前賊勢不獨毒嶺南且越江西湖南界雍至賊勢大衄𨿽不盡遏絕之然功多於罪至是爲內侍所奏黜公論爲之不平而兩廣人至今思之不置

○免淮安鳳陽府及徐州所屬去年夏稅六萬三千石有奇絲二萬一千三百餘兩以水旱災也

○工部奏崇王府第已奏準因秀懷王舊府在河南汝寧府者增修之近遣內官監右監丞髙遠工部員外郎陳舒會勘以爲制度狹小已奉旨更造但王之國有期欲於附近軍衛有司多起夫匠晝夜並工奏上上命別遣官一員馳馹以往督工修完不許遲誤於是特敕郎中項文泰便宜行事仍戒毋得似前苟簡遷就

○丁亥崇王見澤將之國詣長陵獻陵景陵裕陵辭

○賜方山王鐘鋌鎭國將軍鐘鐒奇氵�賀奇泹奇浥輔國將軍奇浹誥命冠服

○升中都畱守司署副畱守李謙署正畱守

○鎭守松潘等處右參將都指揮僉事堯彧等奏西坡雙橋麥兒寨番賊劫虜防護糧運官軍今年正月別智寨番復乘夜攻毀金瓶堡門守堡指揮葛晟率軍敗之恐其失利潛謀報復已調四川官軍三千並力撫捕事下兵部言宜令或及整飭兵備按察司副使沈琮設策撫治如彼不服方許調兵從之

○戊子賜潞城王仕堜弟鎭國將軍仕均第四子名成鍸第五子名成錨第六子名成金�弗

○晉王鐘鉉因本府內官趙顯與妖言人李鐸交結爲非被獲王懼罪乃自陳鈐束不嚴上致書諭之曰得奏具悉王自今宜戒約下人務令謹守法度不許仍蹈趙顯等所爲其管屯管店人等亦須以理處之勿因小利致貽後悔

○都察院奏凡禦史以巡按回京者舊例而行使知警飭從之仍戒其嚴考毋或偏徇

○己丑監察禦史王浚巡按直隸永平等府爲撫寧衛軍丁奏其違法坐罪例納贖還職詔免贖降二級調外任爲直隸涇縣縣丞

○河南都指揮同知魯俊大寧都指揮僉事張英總領官軍赴京操備多不至營以失於嚴督坐罪俱贖杖還職

○庚寅詔有司建崇府社稷山川等壇及備禮樂器服如制

○命文武百官詣崇府辭○潞城王仕堜以其子成金�畾及庶子成銴成鎔成鏞成鉦已封爲輔國將軍女定昌郡君奏請進封命封成金�畾等皆爲鎭國將軍女爲縣主

○敕忠義後衛帶俸都指揮僉事房春守備黃花鎭

○命卜簇土爾幹溝正宗寺弘修妙悟國師札失巴捨剌侄番僧綽竹藏卜襲其伯父原職

○辛卯崇王之國陛辭儀如常

○升巡撫湖廣都察院右僉都禦史吳琛爲右副都禦史時琛任僉都禦史已十餘年嘗以軍功升三品俸至是鎭守總兵官會同三司等官奏請旌擢故有是命

○壬辰追封故豊城侯李賢爲豊國公謚忠憲賜誥命從其子豊城侯勇請也

○開設河南考城縣僧會司○巡撫四川右副都禦史夏塤劍州江油縣蠻賊殺掠居民六十餘人守備龍州都指揮僉事唐聞率兵禦之𨿽嘗斬首一級追獲被虜十四人而百戶湯俊等二人戰沒上曰聞不得無罪兵部其行巡按禦史勘實究治之

○癸巳大理寺卿宋旻少卿田景晹寺丞劉慶寺副張洽等以囚數差錯請罪上責旻等不謹姑宥之仍停俸三月洽等下都察院治罪刑科復參究寺正劉瀚等俱僉書官亦當究治及旻等請罪﹤鋶﹣釒﹥妄用印信俱再陳請仍宥之

○吏部左侍郎葉盛卒盛字與中直隸昆山縣人正統乙丑進士授兵科給事中進都給事中己巳之變朝廷多事言路大開六科聯署建請多盛與林聰爲之倡一時名稱翕然景泰壬申升山西右參政督糧宣府尋命協贊獨石等處軍務請復棄城辟艸菜葺廬舍積糧芻撫士卒立社學醫學置義冢暖鋪又請出內帑銀買牛種教民耕種多所收獲以父喪去位天順攺元英宗召至京面加獎諭擢都察院右僉都禦史巡撫兩廣請終制不許適朝命大將顏彪專徵盛參贊其軍務成化初遷左僉都禦史巡撫宣府墾田益廣以所積餘糧鬻戰馬千八百匹修屯堡七百餘所召入爲禮部右侍郎攺吏部虜寇延慶命往議戰守方略以歸遷左侍郎卒年五十五命官祭葬如例特賜謚文莊盛淸修好學攻詩能文畱心世務其在宣府多所建置事皆經久可行邊人至今思之但在兩廣不能戢下以致官軍馘平人以爲功又以峒蠻出沒不常自古無善處之術每禁有司不許擅申盜賊必俟年終匯奏識者頗非議之然其功業所就亦一代偉人云

○甲午敕巡撫湖廣右副都禦史吳琛總督兩廣軍務兼理巡撫

○餋病都察院右副都禦史秦敬乞以其子珍爲國子監生許之

○巡視江西戶部左侍郎原傑奏余幹奉新等縣盜起聚眾劫掠爲患分巡分守三司等官及都指揮僉事賈灝等不能備禦當治其罪其掌印右布政使項璁按察使余復隱匿不奏亦當究治命如所奏掌印官宥之

○乙未南京守備太監安寧奏成化九年十月以來天暖無冰恐誤祭祀進鮮之用禮部請移文所在有司將舊積之冰撙節供應毋得妄費誤事從之

○丁酉淸明節遣駙馬都尉蔡震遊泰分祭長陵獻陵景陵裕陵文武衙門各分官陪祭

○遣內官祭恭讓章皇后陵寢

○工科給事中韓文自慶陽還奏命辧驗紀功郎中張謹所劾總兵官劉聚奏報首功之數其問斬獲賊首才十九級其餘疑似難辧者十九級幼男女婦者一百一十五級皆爲虜所系累出境凍餒棄余之人惟副總兵馬儀參將嶽嵩等所報不妄余若總兵官劉聚範瑾遊擊將軍祝雄緱謙都督周賢指揮劉琮都禦史馬文升等所報多虛少實雄等有全虛者竊見此舉乘機妄殺饕冒功賞行道聞之痛心流涕誠有如張謹所言劉聚馬文升敢相朋比互遣其子劉祥馬琇奏捷希寵左都禦史王越職居總制幸勝邀功左副都禦史餘子俊事出遙聞附眾罔上後知事覺奏飾其非及張謹參奏之數不同亦當有罪上可其奏曰此曹濫殺妄報功次本宜重罪但今虜賊旣遁不爲無功總兵參將巡撫等官姑宥其罪報功得實者許如例升賞疑似難辧者不準亦不問殺幼男女婦者免逮問俱調發邊遠立功哨了五年內馬文升祝雄緱謙劉琮部下所報全虛範瑾部下虛多者仍俱停俸半年文升琮停俸三月張謹不必問

○增設湖廣監利縣瓦子巡檢司

○戊戌降監察禦史張璲爲直隸古北口驛丞璲爲寧晉伯劉聚所奏逮至京坐笞辱軍職有違憲綱獄具而聚有奧援竟不置對云

○修眞武廟工完內官監太監宿政奏先時公差禦史給事中錦衣衛等官常於廟前廟內集眾理事誠爲褻瀆事下禮部乞命都察院揭榜禁約仍如例禁軍民婦女入廟攪擾從之

○己亥敕巡撫浙江右副都禦史劉敷巡撫湖廣

○命萬全都司帶俸都指揮僉事李英守備獨石王祥守備萬全右衛從宣府鎭守巡撫等官推舉也

○廣東都指揮僉事姚英奏猺賊劫掠瀧水縣居民指揮夏晟率軍禦之眾寡不敵於大塘村戰沒事下兵部請令平鄕伯陳政等速加剿滅從之

○庚子初大應法王札實巴死有旨如大慈法王例葬之中官遂請造寺建塔工部言大慈法王惟建塔未嘗造寺況今歲歉民貧寺費難給宜惟建塔上是其言命撥官軍四千供役

○辛丑兵科給事中郭鏜等奏總兵官寧晉伯劉聚總督軍務左都禦史王越及總兵官範瑾遊擊將軍祝雄緱謙領軍都督周賢參將趙順都禦史馬文升餘子俊都指揮劉琮等怠於敵愾急於貪功旣無保障之仁反施屠戮之慘冤聲動地戾气幹和萬姓傷心四夷傳笑郎中張謹劾奏於前給事中韓文核實於後情狀彰明神人共憤𨿽皇上天地優涵曲從﹤宀十見﹥宥但憲典具存理無幸免乞大奮乾剛重加黜罰以爲邊臣妄殺邀功之戒上曰爾等所言良是但其事已裁處不必問所司仍移文戒飭之

○癸卯復除廣東按察司僉事袁鎬於山東山西僉事馮昱於河南江西僉事申安於原任

○趙王見灂奏祖簡王舊賜祿米三萬石今臣襲封止給三分之一請如武臣世襲例增撥原數戶部議奏祖訓親王祿米例止萬石其後有增給者乃出一時特恩未敢定擬上曰祖訓旣有定制難輙攺變其勿許

○詔給承運庫各匠鋪戶月糧二斗從太監林繡請也

○甲辰命太監覃勤同傅恭總督五軍營操練

○命限建州等衛夷人入貢名數建州衛都指揮孛哈答等乞增入貢人數事下禮部議以成化六年以前各衛入貢者歲不過八九百人至八年以後增至千二百餘矣乞照先年議定之數驗放入貢從之

○都督同知李文右通政劉文奏比赤斤蒙古等衛都督僉事昆藏等言土魯番速檀阿力遣其黨三人以書招降之不從因縛其人並書以聞乞降敕獎賚之以勵忠誠會昆藏等亦上書言速檀阿力累見招誘已殺其使者誓以不從比蒙遣使賜賚諭以發兵攻討但恐孤弱不克乞調漢兵數千爲助不然恐其勢益橫流漸及甘肅事下兵部議赤斤罕東諸夷能去逆效順謹守臣節宜降敕給賞俟成功之日與以官職乞兵爲助事難遙制仍令文等與甘肅鎭守總兵等官顏義量調以往從之

○乙巳巡視江西戶部左侍郎原傑奏罷老疾罷軟貪婪官布政司經歷趙麟等三十二員

○以水災免潼關寧山衛並蒲州守禦千戶所去年子粒二萬三千四百餘石

○升皇陵衛指揮僉事趙忠爲中都畱守司署副畱守

○巡撫延綏左副都禦史餘子俊等奏左參將署都指揮僉事嶽嵩右參將都督僉事神英生長邊方周知地利材兼謀勇視眾僞優嵩尢讀書識理英亦騎射精能遇敵無懼石城殺賊名以著稱二人俱堪備大將之選事下兵部言嵩承錢亮喪敗之餘區畫有方虜不敢犯英亦累著功績實如子俊所舉但今俱充邊將未易輕動宜俟邊方用人之際用之詔可

○丁未授行人徐舟楊徽知縣陳璉戴中爲監察禦史以理刑半年都察院考稱也舟雲南道徽狹西道璉山西道

○免南京旗手等衛成化九年分子粒三萬二千七百餘石以水災故也

○戊申命致仕南昌府知府王詔復任詔六年考滿詣京以疾久不還任巡視侍郎原傑奏罷之詔自陳疾愈累﹤鋶﹣釒﹥稱屈上命吏部辧理竟得復任旣而六科給事中劾詔久病曠職且平日妨政病民宜在所黜今乃夤緣復任物議紛然乞移文巡按及布按二司勘之上曰原傑核黜王詔但以其疾未瘳今吏部已驗平復故俾就任爾輩不顧是非輙妄言煩擾本宜逮問姑宥之舊例內外官被考核去任無復用者而詔以納賂太監覃勤獨得復任然終不合公論未幾亦罷去

○移置福建福寧縣松山巡檢司於福安縣攺爲白石巡檢司

○己酉命故武進伯朱云弟霖襲爵歲給祿米八百石米鈔中半兼支以云無後故也

○四川大風雨震雷

○庚戌封韓王偕灊生母郭氏爲韓惠王次妃

○禮科給事中王坦言釋氏之教本無益於人之家國今大應法王札實巴以夷狄之人假釋氏之名徒以惑人亦非眞有得於釋氏者也陛下待以殊禮封以顯號特假此以撫其種類使不爲邊患爾非以其有道徳而尊崇之也生旣無補其死也如例祭葬亦云足矣而所司祭祀之品乃逾於王者造塔之費將幾於山陵而親王之薨大臣之卒顧不及馬矧今畿甸饑饉連年餓殍盈途使以齋祭造塔之費拯流離垂死之民豈不愈於厚一荒誕之胡僧哉乞敕該部於札實巴之葬量加掩埋不必大興土木之工實軍民之幸也上曰大應法王造塔比之大慈法王工料已減三之二所費不多此給事中濫言不準

○旌表孝子楊昇等三人節婦劉氏等二人烈女郭妙裁昇直隸武平衛舍人父卒負土成墳廬其側會山水暴漲至其廬而止秦永孚與弟仲孚直隸無錫縣民父病心痛醫言得免血可療二子刺胸血代之父服而愈俱表其門曰孝行劉氏直隸臨城縣民陳廒妻徐氏浙江鄞縣民錢最妻皆夫亡守節無玷表其門曰貞節妙裁河南南陽衛軍郭俊女聘爲李澤妻未嫁澤亡妙裁自縊死表其門曰貞烈辛亥封趙王見灂生母張氏爲趙悼王次妃

○命前軍都督僉事張榮子英代父原職爲羽林前衛指揮使

○壬子封懷仁王遜烠子鎭國將軍仕塉生母紀氏爲夫人從王奏請也

○以水災免直隸壽泗和三州霍丘等八縣成化九年秋糧三萬七千三百五十餘石鳳陽畱守左等七衛並洪塘湖千戶子粒七千五百餘石○癸丑總督軍務左都禦史王越以疾乞回京不允令回狹西調治

○甲寅免湖廣武昌漢陽黃州常徳辰州衡州長沙七府成化九年秋糧五十三萬五百餘石武昌衡州常徳靖州沅州五開茶陵黃州長沙銅鼓辰州十一衛子粒二萬九千六百餘石以旱災故也大明憲宗純皇帝實錄卷之一百二十七

成化十年夏四月乙卯朔享太廟

○遣內官祭司竈之神

○巡撫順天等府左僉都禦史張綱奏罷老疾罷軟不謹官文安縣知縣旦方等二十六員

○丙辰琉球國中山王尙圓遣使臣沈滿志等來朝貢馬及方物賜宴並彩叚等物有差仍以鈔絹酬其自貢物直滿志等乞如舊制折給銅錢不許

○命山東都指揮僉事趙敬暫守備徳州以巡撫左僉都禦史牟俸言徳州爲京師喉襟重地恐饑荒盜起故也

○戊午浙江布政司間住左參議寗珍奏乞復任許之珍爲巡撫都禦史劉敷所黜其﹤鋶﹣釒﹥稱枉且以政績自陳下吏部議以珍歷任六年政績未著黜之爲宜詔從珍所陳且命復任待九年通考議其黜陟

○增置河南延津洧川鄢陵太康西華鹿邑新鄭七縣縣丞各一員原武永城臨潁郾城四縣縣丞主簿各一員以編戶漸增故也

○秦王公錫頃選調西安右護衛餘丁一千人往延綏殺賊後遂爲例令輪番操備況正軍復調守寧夏畏避差役多致逃亡今虜寇已遁乞放免所選餘丁休息從之

○己未通渭王徵銶奏臣先爲鎭國將軍給祿米一千石內支本色五百石今臣襲父王爵歲祿一千石內例得支本色六百石而所支本色仍如爲鎭國將軍時乞量加以瞻食用戶部覆奏命增本色五十石

○守備偏頭闋都指揮使戴廣奏比者虜賊擁眾居河東豊州東勝之地逼邇我邊時遣輕騎折墻焚搾宜加嚴備但守關官軍不滿五千調遣逃亡之餘止存一千六百戰守不給乞預調鎭西振武寧化保徳等處冬季守關軍士協同及遊擊將軍袁剛遊兵三千分守迆東四堡要害之處從之

○庚申命岷王音垽歲祿折鈔者攺給以米王在仁廟初全支本色米一千石正統中屢奏日用不給又加以本色米二百石折鈔三百石後因王請欲如各親王例支米萬石不從又於折鈔三百石內攺給實米百石而折鈔者僅有二百石玆復有請乃許之

○靈丘王遜烇奏嫡長子仕﹤土臱﹥有祿米聞綘州絕戶民田四百四十七頃乞與管種依例納糧戶部勘覆請量爲賜給俟仕﹤土臱﹥支祿時就以其地所出之租準作本色祿米正數從之

○壬戌給韓府故輔國將軍徵金�耆夫人範氏及生母丘氏等食米一百石以樂平王衝休�火奏徵金�耆無子宮眷無以餋贍故也

○巡撫河南右副都禦史楊璇奏盜入裕州劫掠印信糧銀戳傷兵隸尋捕得四十餘人時南陽府城亦有揭匿名文書言欲功劫唐王府謀作亂者已遣三司官嚴捕未獲事下兵部請敕責璇及三司等官不能彌盜安民之罪並令分巡分守等官俱革去冠帶停俸追捕從之

○癸亥南京禮部左侍郎章綸以疾乞致仕上以綸年未老不允

○狹西都指揮使田廣坐奪部下所獲首級冒功贖�還職

○寧晉伯劉聚卒聚直隸淸豊縣人太監永誠之侄從永誠出徵得錦衣千戶歷官至都督充副總兵徵河套進寧晉伯後虜合眾大入寇代武靖侯趙輔充總兵官克捷得世襲至是卒謚威勇祭葬如例子祿嗣其爵聚𨿽以勢家子冒報功籍得升伯爵然亦屢經戰陣黃艸梁之戰嘗爲虜所厄勢危其賴家僮及麾下數十人極力捍衛得脫於難云

○甲子命太常寺少卿孫廣安復任以丁憂服闋也

○南京協同守備定西侯蔣琬奏比奉命總督操江所統官軍永樂間初置八千宣徳間增至一萬二千調逃亡之餘止遺六千九百天順初復調建陽衛官軍五百鎭江衛官軍七百輪番操習今俱散逸乞令所司追補舊額鎭江軍士素習水戰乞仍與建陽軍士調用從之

○刑部尙書王槪上處置條例十事一在京軍民人等有告官吏者及具奏提問或彼此逃匿貽累證左久不得釋宜令原告逃者被告免提已提亦令復還職役惟提原告治罪若被告逃者卽系告實亦令原告復還職役惟擒被告治罪一本部見問軍職多因告爭俸糧財產等事其有服之親因兵部奏有敗倫傷化革職事例欲謀官職往往誣奏毆罵等情及收鞫對多有柔弱及畏懼逼迫不得已而招承者遂致革職受屈無辜宜令伯叔父母兄姊及伯叔祖同堂伯叔父母兄姊奏告弟侄人等毆罵者俱照義父母繼母嫁母告子不孝事例以眾證爲實依律問斷若有誣枉卽與辯理一本部罪囚納紙已有定例近例該操官軍旗校人等多以在逃罰紙各因貧窘久不完納或行原籍追理甚爲擾害宜照逃軍逃民事例免納一在逃該操軍官舊例本部問擬贖杖還職捕操近例有以犯三次者發邊方立功五年回衛差操且軍職犯法問擬斬絞罪者尙得援例立功五年今逃官亦與同罪似爲太重宜令逃三次者俱發邊方立功一年回衛差操一子孫毆罵祖父母及妻妾毆罵夫之祖父母父母坐斬絞罪後祖父母父母或告息詞奏蒙決杖發回餋親不孝之徒恃此以免滅倫敗俗莫此爲甚宜令初犯許準息詞再犯𨿽有息詞不與奏請其中若有執私故害者不拘數次亦與辯理一在京軍官多因乏用借貸於人約以俸米銀絹償之至關領之際以所負太多避匿不出及債主自領反誣以盜關之罪輒坐常人盜倉庫錢糧贖絞立功甚乖律意宜止問杖罪一軍職有犯監守自盜常人盜倉庫錢糧受財枉法不滿貫與求索科斂誆騙等項除杖罪以下照依常例還職管事外其犯徒罪但系杖六十徒一年以上俱照運甎等例完日還職帶俸差操及舊例軍職犯贓問該徒流罪者俱照常例發落復職管事今以近例致將受銀不及一兩鈔不至百貫錢不滿千文者俱令帶俸差操未免輕重失倫宜令犯前項重罪計贓滿貫問該流罪減等至杖一百徒三年者照舊運甎等項完日還職帶俸差操不許管軍管事其餘減等徒罪俱依常例發落原系管事者或系帶俸者照舊行之一文職官吏有爲事問發爲民者或已結未結往往赴京奏辯或令家人抱先例俱行原問衙門或調別衙門鞫理近例但有問過招由在捲及不親賫奏﹤鋶﹣釒﹥者俱置不問以致累不已或有冤枉不申宜依先例仍與辯理如果無冤發原籍爲民若再奏擾從重處治一三犯竊盜並彊盜人命等罪囚有累冤枉及情可矜疑或蒙饒死編充狹西楡林等衛軍本處爲無關隘多逃回爲盜及獲止問徒杖的決遞發本處巡哨著役隨發隨逃有至五六次者自後宜各杖一百調發極邊衛分守整哨了若犯竊盜掏摸人命等項充軍逃回者亦杖一百調發遼東邊衛徒罪照徒年限守哨杖罪著役其各邊無關隘處但系問發充軍逃回者俱照此例一軍職姦宿軍妻樂婦例革職並調外衛其中有指姦者依律勿論擬坐贖杖完日送兵部收查發落緣有通奸招伏多革職爲民切詳律內非姦所捕獲及指姦勿論𨿽姦婦亦不去衣受刑似此問斷有乖律意自後指姦及非所捕獲止坐不應杖罪者仍擬還職爲是奏上從之

○乙丑調山東樂陵縣知縣方暟於章丘縣巡撫都禦史牟俸言章丘事繁知縣李璨材宜治簡故請易置之

○命唐王瓊炟嫡次子舞陽王芝址代王理府事先是王奏世子芝土�爾早喪臣今六十三歲倦於治事欲乞攺封舞陽王爲世子事下禮部言無例故有是命○丙寅以去年旱災免山西太原平陽二府無徵秋糧八十二萬五百七十七石馬艸一百六十四萬一千六百三十八束

○增雲南鄕試舉人五名先是總兵官黔國公沐琮等奏雲南貴州𨿽在邊鄙久沾聖化人才漸盛往往與中州之士聯中甲科故事鄕試止取四十名雲南二十四名貴州十六名人才淹滯教官亦難遷轉乞量增額數故有是命

○己巳直隸東光縣民劉通等四人以妖言謀反誅命都察院書其罪狀榜禁天下

○庚午仁祖淳皇帝忌辰先光殿行祭禮

○南京六科給事中言南京去冬燠而無冰今春寒而多雨乃正月震雷二月連大雨雪凡有知識莫不憂驚其爲大臣於此者尢當檢身修省自訟其所以致災之由顧乃恬不爲怪而欲消伏變異不亦難哉事下禮部覆奏宜敕南京內外重臣恪遵成憲痛加修省從之

○烏思藏如來大寶法王葛哩麻巴奏成化五年遣人朝貢蒙回賜彩叚表裏等物過厚欲遣其徒進貢謝恩禮部議擬取旨詔許遣四五人來京

○賞都督僉事吳英等並定州衛都指揮吳政等官軍一百五十九人彩叚表裏絹布有差以徵進兩廣功也

○南京協同守備定西侯蔣琬以災異上章乞辭解機務且言血气尙壯願領邊寄逐胡虜以自效上批答曰覽奏知卿有志事功但今守備事重宜勉修職任不允所辭○南京守備成國公朱儀奏去歲南畿之地災異疊見感召之故非所敢知但職居守備責在兵戎餋士蓄兵本圖捍衛今京城工役繁興營伍軍士暮釋畚鍤朝負戈矛奔走疲勞眾皆嗟怨凡不急之務乞暫停止常操軍士視京營事例分班更代並乞簡命練達大臣代守備容臣回京以奉朝請上批答曰朕知卿堪膺重寄所辭不允宜勉盡勤誠以副委托工役操練之事所司審處以聞於是兵部尙書白圭以儀言誠切宜令守備參贊等官會工部減免工役以蘇兵力使得專事操練其輪番之例太監覃包已嘗奏允一歲止操五月隆寒盛暑俱得休息若京營官軍𨿽寒暑之際亦令十日一操惟十二營軍馬以數多許得輪操事體少異取旨裁決復命南京守備內外官定議以聞

○壬申調南京禮部主事林孟和爲狹西慶陽府通判先是孟和言本部右侍郎倪謙屢爲兩京科道所論及觀其到任以來貶法徇情市恩釣譽臣堅以理法執請謙姑爲信從迹其所行誠有如前所言者矧臣立已未固而爲謙屬吏朝夕相接恐久而與之俱化伏望調臣別用或罷歸田裏貶竄荒域使再居前職實非臣所願也詔林孟和以屬官不知大體摭拾虛辭毀辱大臣可調邊方

○給安塞宣靖王妾王氏食米歲五十石以王薨乏嗣宮眷無所餋贍故也

○致仕都察院左副都禦史宋傑卒傑直隸定興縣人登進士授兵科給事中升光祿寺少卿進狹西布政使擢左副都禦史參贊甘肅軍務天順元年左遷山東右參政攺湖廣尋升右布政使成化初仍左副都禦史巡撫蘇松等府未幾致仕至是卒訃聞賜祭葬如例傑性和易質實而量有容景泰中禦史多暴橫傑在甘肅有巡按者見之不下轎傑略不介意在浙西行其無事人以鎭靜稱之蓋平生履歷𨿽無能名亦無怨聲不失爲君子云

○癸酉復除起復知州周正於滁州正先知滁州巡按禦史屢上其廉能之狀旣而以憂去至是服除適滁守缺州人咸欲請正復任巡撫都禦史張鵬以聞從之

○巡按廣東監察禦史魏富奏去冬瀧水猺寇殺傷指揮夏晟並旗軍六人其分守參將都指揮同知楊廣分巡按察僉事陶魯等守備失機罪宜逮問事下兵部言近都指揮姚英奏稱夏晟遇害時因眾寡不敵而富亦嘗奏楊廣等追捕斬獲有功可以掩過宜從輕典乞俱停俸半年使立功贖罪從之

○乙亥升監察禦史羅明爲狹西按察司副使分守漢中撫治流民

○巡撫山東左僉都禦史牟俸奏山東連年災傷而臨淸徳州寄收糧米見有四十餘萬石及河南該運薊州倉糧正耗米共十一萬七千三百石石折銀五錢共該銀五萬八千六百兩乞借臨淸徳州二倉米二十萬及存畱薊州折價以濟民饑事下戶部覆奏止於臨淸徳州二倉借撥六萬石住麥熟住支從之○兵部奏南直隸並山東等處京操軍士輪番休息俱緣災傷稽延過限累督不赴者一萬有奇其領操領隊官旗及屬衛掌印軍政等官容匿不遣俱宜逮問命姑宥之其掌印軍政等官仍停俸三月

○丙子仁祖淳皇后忌辰奉先殿行祭禮

○巡視江西戶部左侍郎原傑復奏罷老疾罷軟不謹官南安府推官陳鑑等二十四員

○宜春王覲鐏奏王府嫡長子孫例無祿食今臣子孫俱長祿不足給乞於歲祿折色米內量撥實米以分給之命增給本色米百石

○丁丑升狹西同官縣知縣傅鼐爲秦州試知州巡撫都禦史馬文升言秦州地僻番漢雜處獷悍難治鼐先任禦史廉愼有才力寔優爲之故有是命

○免鳳陽淮安揚州盧州四府所屬州縣及兩淮運司安豊等場邳壽廬揚四衛秋糧子粒米豆共一十九萬五千一百六十餘石馬艸三十萬五千四百四十餘包以去秋水災也

○命逮中兵馬司指揮並巡城禦史錦衣衛官校於獄令法司議罪以聞以街渠污穢壅塞爲工部劾奏也

○戊寅趙府襄邑王見滃薨王恭定王長子也母妃髙氏天順戊寅生成化戊子冊封爲襄邑王至是薨年十有七訃聞輟朝一日賜祭葬如制謚曰懷簡

○駙馬都尉馬誠乞祿其兄誥爲國子監生有旨許之不爲例都給事中霍貴等言國學乃首善之地教化之原惟科貢之士及大臣子弟得肄業其中馬誥身非科貢父非大臣而馬誠爲之乞恩入監自祖宗以來未聞弟爲駙馬而兄得錄用者也誠之狎恩蠹政誥之夤緣求進俱當論罪詔以旣準其入監已之

○巡撫狹西左副都禦史馬文升等奏岷州番賊入境劫掠人畜分巡千戶包景禦之被害整飭兵備副使吳﹤王巳﹥並分巡官屬俱宜逮問事下兵部請行文升等速加撫治﹤王巳﹥所轄洮河等處境土廣遠難遽逮問分巡官屬亦宜俟事寧之日稽其無功者罪之詔可

○己卯賜百官扇

○升錦衣衛帶俸指揮使李俊爲署都指揮僉事敕令分守涼州以鎭守巡撫等官舉其生長邊方熟知地裏故也

○兵部奏眞定府棗彊縣境內羣盜肆行劫掠毀民居四十餘家並射傷民快其勢日橫畿甸內地所宜防戢乞敕守備徳州都指揮僉事趙敬暫往來眞定河間等處提督追捕從之

○庚辰命英國公張懋掌中軍都督府事

○升尙寶司少卿薛胤爲本司卿故事尙寶司丞九年秩滿有升卿者有升少卿者胤刑部尙書希璉之子先以蔭補中書舍人歷司丞升少卿已歷俸八月乃援升卿之例以請因而命之

○命安遠侯柳景管將軍帶刀宿衛

○辛巳攺狹西文縣千戶所儒學爲本縣儒學設縣儒學並設二縣陰陽醫學僧道會司二縣俱以千戶所攺設故也

○詔以樂安王奠壘祿米折色內攺給實米一百石以王奏妃女三喪不舉故也

○命寧陽侯陳瑛歲分祿米一百石以餋其庶長侄輔瑛父懋卒無嫡子而庶長子晟有過法不得襲廷議以瑛借襲減祿之半至是晟生子輔已四歲以還爵並優餋爲請故命瑛給之

○翊聖夫人劉氏卒賜鈔一萬貫並賜祭葬

○右副都禦史楊璇卒璇字叔璣直隸無錫縣人正統己未進士授戶部主事遷郎中山西右參政狹西右布政使河南左布政使母喪服闋進戶部右侍郎尋攺右副都禦史撫治荊襄流民巡北直隸節制永平山海居庸等邊關巡撫河南卒於官賜葬祭璇通敏有操執與人不苟合家素豊裕而自奉甚儉約治官如治家惟其是不擇利害爲趨捨其在山西定民差役在荊襄區處流民在京畿賑濟饑民事皆得宜而無斃旣沒餘十年士夫談者猶嗟悼云

○壬午遣魏國公徐俌富陽伯李輿安鄕伯張寧東寧伯焦俊爲正使中書舍人蹇霖吏部員外郎國泰禮部郎中李溫工部郎中顧瑾爲副使持節冊封代王庶長子聰氵�禾爲武邑王鄭王第三子見氵�﹤艸匆﹥爲盟津王第四子見﹤氵貢﹥爲東垣王都指揮僉事廖珷女爲秦府鎭安王妃南城兵馬副指揮劉傑女爲趙府襄邑王妃西城兵馬副指揮史文泰女爲代府寧津王妃西城兵馬副指揮蘇寧女爲棗彊王妃西城兵馬副指揮李昶女爲饒陽王妃

○雲南鶴慶軍民府地震

○癸未賜弘慈廣智灌頂大國師領占竹金印

○甲申南京都察院右副都禦史胡拱辰奏乞致仕詔勉修職務以副委任所辭不允

○戶部議覆巡視江西左侍郎原傑所陳二事一戶口食鹽往歲錢鈔兼收每錢二文折鈔一貫近以詔例止徵鈔鈔價騰踴民甚苦之宜如傑言照舊錢鈔兼收錢非鉛錫新鑄破碎鈔非僞造者卽與收受一贛州府所屬諸縣地不產絹宜如傑言每絹一疋折收銀一兩角�羊送太倉收用自後絹少仍令納絹從之

○免狹西入伍土兵四千八百六十餘人稅糧戶二十石以下者全免以上者免其半丁差亦量減免以助供給每兵無事時月支糧米三斗有警添支布花三年以後量給邊境空地召軍民捨余承種三年軍納子粒餘照民田輕例起科以充邊用從巡撫左副都禦史馬文升請也

○敕封秦王公錫繼娶嵇氏爲妃時例宗室有請封繼妃無後者方許王已有子誠泳而爲嵇氏請封不已甚至有所貢獻禮部不得已覆奏但賜敕授以繼妃之名不遣官冊封旣而王又進金百兩乞爲冊以授上納金而寢之

太明憲宗純皇帝實錄卷之一百二十七終

憲宗純皇帝實錄卷之一百二十八

成化十年五月乙酉朔追封寧晉伯劉聚爲寧晉侯聚卒未受誥券其子祿請追封謚號吏部言諸司職掌未有伯追封侯例詔特賜勛號並謚至是祿固請追封吏部言文武大臣歿後贈謚朝廷視其人生前之賢否勛勞或與或不與或有贈無謚或有謚無贈所以激勸將來示至公於天下也今聚已蒙賜勛號並謚而祿又乞追封未敢定擬命特與之

○丙戌命給宣府選操屯軍月糧人五斗

○監察禦史聶友良奏狹西河南山西先因北虜犯邊供饋不繼建議者請有司官考滿免赴京令於延綏一帶依官品納艸此一時濟邊之務而非經久之計也且各官俸祿不過養贍家口而已非大肆貪墨固無餘積今一槪納艸使廉者無資以從例而貪者乘機以害民況西陲頗寧糧儲稍省乞敕令停止下吏部覆奏從之

○夜西方流星大如盞靑白色光燭地自北河西北行至近濁

○丁亥升刑部郎中劉恕爲廣東布政司右參議

○命保安王公鋉歲祿折色內攺給實米一百石

○命河東巡鹽禦史王臣再巡一年先是山西狹西軍民奏河東運司私鹽橫行官鹽不售近禦史王臣設法嚴禁凡興販盜賣及倭官受賂容放者視罪輕重繩以徒配用是私鹽盡革�利倍增且於鹽池四周築垣浚壕人益仰賴今當代去乞再畱一年以終其惠戶部覆奏從之

○戶部議覆河東巡鹽禦史王臣所奏事宜一楡林城開中淮浙河東鹽客商以糧艸價貴俱不肯中緣各邊開中河東鹽每引價銀伍分而所定糧艸價亦略等今河東支出官鹽每引就本城發賣價亦幾至二錢視開中之價不啻三倍宜備查各邊除報納已完外其未完者卽行運司變賣候積銀至數萬兩申達本部以給邊儲如中已盡絕暫將見在者支還客�餘者自成化十年以前盡行變賣運送十年以後添價中納如商至者少仍前發賣一鹽池長樂聖惠鎭三巡檢司巡捕弓兵各該州縣不時僉點以致頑民劫掠拒捕傷人宜添撥弓兵簡其精壯可用者且聖惠鎭一司設於運司城內宜移置近池地以便巡捕一河南南陽汝寧二府例食淮鹽而到者絕少宜暫淮河東鹽越界與淮鹽兼賣待後淮鹽日多仍舊禁止其二府開中則別立斗數於運司發賣一河東鹽丁近多逃絕蓋因有司不免差徭所致宜如淮浙竈丁例除正役里甲該納糧艸外其餘雜泛差徭丁少者盡行蠲免丁多者量爲減除一河東鹽戶先年戶部行令各該州縣歲造丁田文冊解送運司查有事故就令僉補近州縣不行造報運司止據見報丁口致多隱漏宜移文山西布政司轉行州縣查有前例卽行造報僉補一河東運司原降分司印二顆委同知副使判官輪掌分巡一年一代後因分司衙門未立巡捕不常致多盜竊宜將近池官地造分司二所分官巡捕﹤鋶﹣釒﹥入詔悉從之

○戊子命秦府庶人尙炌等男婦四十五口月糧廚料每口通折米二石五斗五升按月支給從巡撫左副都禦史馬文升奏也

○巡撫四川右副都禦史夏塤等陳言二事一鎭守松潘參將堯彧等奏請增兵三千臣等議其不可者有三四川衛所之兵僅足以備各邊番更今欲增兵三千則番更無兵矣州縣之民久勞各邊飛挽今欲增三千人糧則飛挽病民矣此其不可一也況番夷所畏者惟土兵知客兵難以久畱且不識其地之險易𨿽多不畏其不可二也松茂兵舊額一萬八千五百有奇使整飭有方足可禦賊今不務此而欲增兵適足以爲將令賣放之資此其不可三也今宜敕以見兵訓練毋役私門擊賊有功則必賞縱賊貽患則必罰若果番戎大肆本兵難禦方許奏請增兵則邊將致力而番戎畏威矣一四川軍職玩法抵罪多亡命者若循例奏請動經歲月必得先逮系之而後聞奏則姦宄知戒矣上命所司知之

○都察院右副都禦史雷復卒復字景暘湖廣寧遠縣人正統丙辰進士攺庶吉士授行人擢監察禦史歷升廣西按察副使浙江參政山東布政使召拜禮部右侍郎攺右副都禦史巡撫山西邊關卒於官賜祭葬如例復淸雅端謹歷任中外所至守法度循矩矱無非分之爲侍朝未久以短於敷奏出外然在邊行事多得宜人至今思之

○己丑端午節賜百官宴於午門○實授鎭守密雲古北口署都指揮僉事王榮都指揮僉事指揮僉事宗玉等四員俱升署職一級以盈勝川斬獲虜賊功也

○庚寅以徵兩廣功賞保定左等衛官軍並達官指揮柴茂等四百三十五員名共絹一百二十八疋布七百八十九疋

○辛卯命山西署都指揮僉事鄧亨守備寧武關

○壬辰徙福建漳州府龍巖縣江東驛於縣境之上坪公館汀州府淸流縣玉華驛於上杭縣藍屋鋪泉州府同安縣薴溪巡檢司於縣境之上龍

○甲午太祖髙皇帝忌辰奉先殿行祭禮駙馬都禦趙輝承命祭孝陵

○開設浙江湯溪縣陰陽學醫學僧道會司

○乙未以湖廣襄陽縣閒田三十頃給襄府先是襄王瞻墡襄陽縣有閒田一百六十二頃蓋都禦史項忠發遣流民所餘者乞與第三子棗陽王祁鉦耕種下戶部議以爲便詔止給三十頃免其糧稅餘皆仍給小民

○丙申仁宗昭皇帝忌辰奉先殿行祭禮遣駙馬都尉楊偉祭獻陵

○丁酉免山西太原左右前平陽潞州鎭西振武沈陽中護衛凡八衛寧化汾州沁州保徳平定五千戶所子粒四萬二百八十六石澤潞遼沁汾五州秋糧三十二萬六百五十六石馬艸六十四萬四千四百二十餘束應天太平寧國池州四府並廣徳溧陽等州縣建陽九江二衛秋糧子粒共九萬二千六百餘石馬艸一十九萬六千四百九十餘包俱以災傷故也

○賜州府汝陽王同銍庶長子名曰安復韓府褒城王徵鉅第二子名曰偕洀寧府樂安王奠壘第六子名曰覲煉沈府唐山王幼墧第三子名曰銓鋐

○戊戌兵部尙書白圭會文武大臣議給事中郭鏜等陳言弭盜安民事宜一河南北直隸等處盜賊生發有司懼罪隱匿不報恐養成大患宜令巡撫巡按等官嚴督守令加意賑卹盜息民安者旌擢之縱賊殘民者降黜之仍令吏部愼簡守令以爲保障一令所司嚴督巡檢司捕盜以所捕多寡爲殿最一令所司督軍衛練兵以備不虞遇有賊寇卽令撲滅俱仍依兵部奏行事例二三次限內不獲者停俸四五次限內不獲者坐罪其或隱匿及有激變者重罪不貸一山西沈陽中護衛並潞州寧山等衛所軍屯在北直隸境隔遠山西官不相統軍多爲盜宜令直隸巡撫等官督察屯軍令務田作其爲盜者卽捕之有縱之者亦治以罪一有司勸借預備倉糧及以厲民宜令斟酌下情不許逼勒一有司以興作爲名罰人銀貨自今非朝廷明文諸所工作悉宜停止一福建浙江銀場盜發皆追償銀課所致宜行鎭守巡按三司等官勘諸場礦脈已盡者除其課額一僧道多遊方惑眾宜稽其無度牒者悉勒還俗一軍民服飾昏喪僣侈踰分者宜行禁約一山東北直隸貧民多逃往荊襄等處恐貽後患宜敕巡撫都禦史楊璇劉敷往來撫治暫令存住候秋成之日遣發仍令各處有司招撫復業歲終具報戶部以憑稽核奏上詔皆如議惟銀場不必勘

○庚子升狹西右布政使幹璠江西右布政使項璁俱本司左布政使

○南京通政司左參議方漢服闋復任

○增設河東狹西都轉運鹽使司丰濟庫大使一員

○命懷仁王遜烠成化十年該支祿米折色內攺給實米五百石以王奏妃呂氏夫人齊氏二喪不舉故也

○壬寅免狹西西安平涼慶陽鳳翔延安五府所屬州縣去年夏稅四十五萬三千二百六十三石有奇以旱傷故也

○癸卯升狹西按察司副使王朝遠爲按察使

○增設江西布政司管糧參議一員南昌吉安撫州遠州饒州臨江六府通判各一員專理糧儲從巡視江西戶部左侍郎原傑請也

○甲辰升江西布政司右參政王克復爲左參政狹西按察司僉事王瀛爲副使復除福建右參政魏元於江西江西左參議葉頤於舊任頤仍專理糧儲

○己巳定安悼隱王妃王氏奏其長子聰潏以罪令大同守祖墳已經三年乞釋回侍養上以聰潏罪難輕宥命再俟三年果能攺過然後釋之

○丙午升狹西按察司僉事伍福爲副使仍提調學校

○丁未貴州鎭遠府大水

○戊申上諭都察院臣曰曩因愚民捏造妖言扇惑人心屢犯刑憲𨿽已榜禁而冥頑之徒不攺前非犯者愈眾宜申明禁例再揭榜示眾今後官吏軍民僧道人等但有收藏妖書勘合等項榜文到日限一月以裏盡行燒毀與免本罪敢有仍前捏造收藏傳用惑眾者許諸人赴官首告正犯處死全家發煙瘴地方充軍首告得實之人官量給官錢充賞優免雜泛差役三年

○錄故吏部左侍郎項文曜子禮爲國子監生文曜天順初爲石亨所誣已追復其官至是其子禮請如陳循男瑛例入監許之

○旌表孝子張鄜等四人節婦張氏等六人鄜山東汶上縣人累官知州陳伯剛四川合州儒學生沈諲直隸合肥縣人王瓘山東堂邑縣人俱以親喪哀毀廬墓表其門曰孝行張氏狹西咸寧縣民楊木�鼎妻趙氏雲南太和縣民楊麟妻曾氏江西寧都縣民盧孟忠妻胡氏氏彭性誠妻揭氏民蔡敏妻江氏福建泰寧縣民鄧勝達妻俱夫亡守節志行貞潔表其門曰貞節包氏貴州都勻衛軍余劉進妻年二十因進溺死誓不獨生後竟自縊表其門曰貞烈

○致仕南京都察院右副都禦史羅箎卒箎字應韶江西南昌縣人登乙丑進士拜監察禦史景泰初擢浙江按察司副使遷按察使言者以其資淺論罷仍爲副使遭父母喪起爲湖廣副使未幾進按察使成化乙酉入覲京師值苗寇作亂敕箎乘傳歸撫諭之丙戌升右副都禦史巡撫湖廣兼贊理軍務以苗民不聽撫諭詔令相度機宜合謀主將進兵討平之事聞賜敕獎諭己丑命掌南京都察院事兼督官軍操江以足疾辭位許之至是卒年五十八賜祭葬如例箎性易直輕率不事矯激具在湖湘最久爲政𨿽無過人者然亦能隨時救獘不至廢弛云

○己酉巡撫四川右副都禦史夏塤乞致仕不允

○右軍都督僉事李曰�永乞扶母柩歸葬西寧許之

○庚戌復除四川布政司右參議謝綬於廣西

○巡撫順天等府地方左僉都史張綱言各府州縣宜設專官一員勸農戶部議如所請先於順天永平二府增設並行巡撫河間等府副都禦史張鎣斟酌每府設通判州設判官縣設主簿俾專其事自余府縣並浙江等布政司處所應否增設俱從巡撫巡按會同布按二司等官詳議以聞詔州縣親民官許增設府姑已之於是二府所屬通州等州大興等縣增設判官五員主簿二十八員

○壬子升北城兵馬指揮張瑄爲欽天監監副

○癸丑命量增晉庶人羙墊鐘釨鐘鋡鐘鐱日給並賜其子十一人名聽與良民子女爲婚初美墊等以宣徳間祖父濟熿坐事謫爲庶人衣食皆給於有司至是以謫久家口眾多衣食窘薄具奏乞恩上念親親之誼故有是命

○鎭守臨淸都督僉事王信奏據巡捕等官呈捕獲人犯𨿽發衛縣問理然多徇私顚倒欲徑檄山東按察司分巡等官爲便下三法司議歷引舊例謂鎭守官專以操練保障爲重不當預詞訟以侵職掌

上以臨淸衝要軍民雜處姦僞日滋從信所請但戒勿得濫受民詞

明憲宗純皇帝實錄卷之一百二十八

明憲宗純皇帝實錄卷之一百二十九

成化十年六月甲寅朔

○乙卯賜沈王幼﹤土學﹥庶長子名曰詮鉦

○戊午岷王音垽奏乳母張氏子羅觀謫戍柳州衛而張氏年老無他子乞免其戍兵部言觀以罪謫戍難以私恩而廢國法上曰羅觀母老失養情實可矜王以乳母故爲之陳請亦厚之道也但國家之法朕不敢私姑放觀歸養親終之日仍令戍邊

○己未右都督白玉都督僉事董��良以罪免先是玉鎭守狹西��良備倭揚州皆稱疾代還未幾皆稱疾愈不復命而朝兵部劾之得旨玉��良罪宜治姑宥之俱令閒住

○辛酉命故鷹揚衛帶俸都指揮同知陰傑兄子至剛錦衣衛帶俸署都指揮使王昇子善俱襲原職本衛指揮使神武右衛帶俸都指揮僉事吳玉子璽代原職本衛指揮同知

○分守涼州副總兵都督同知趙英以部下都指揮田廣彊奪首級冒報功次爲紀功兵部郎中劉洪所劾上章服罪有旨宥之

○壬戌武靖侯趙輔奏辭免流侯乞世襲伯爵上以輔徵建州有功準世襲伯爵流候如故但減其祿米二百石

○命巡撫福建右副都禦史張瑄巡撫河南

○兵科給事中祝瀾言我祖宗酌古準今制大誥定律令及諸司職掌洪武禮制等書頒布中外俾臣民遵守然民生日繁庶事百出制書有未備載者或朝廷有所施行臣下有所建請遂因之以爲條例故事同而授引或異罪一而議擬各殊官司得以任情遷就吏胥得以髙下其手如文武官品級同而其父母妻葬祭殊例愬冤之人同而給引與遞送殊科乞敕在京文武大臣備查內外新舊條例務歸至當以類相從編集奏聞取旨裁決定爲見行條例刊板印行則天下皆可遵守而無惑矣詔下所司議行禮部覆奏今後文武官員父母妻亡者一遵成化七年奏例見任受封品級應祭葬者如例祭葬應祭者止與祭其不應祭葬者不與庶事例歸一不致紛擾從之仍命以禮致仕者與見任例同都察院覆奏愬冤之人給引遞送不一者以自奏與抱愬者情犯輕重不同且瀾奏內誤寫囚人姓名宜治其罪上宥之

○癸亥升太常寺卿兼翰林院侍讀學士劉珝爲吏部左侍郎仍於經筵會講攺工部左侍郎杜銘於刑部

○甲子錄延綏等處戰功命總兵官署都督僉事許寧實授仍升署都督同知左少監張遐升太監遊擊將軍都指揮使周玉升後軍署都督僉事把總都指揮使劉寵升右軍都督僉事左都禦史王越加太子少保升俸一級左副都禦史餘子俊升右都禦史紀功兵部署郎中張謹實授及督餉戶部郎中李炯然俱升俸一級其餘都指揮以下有功者悉依兵部所擬升二級者三人升一級加賞者三十三人升一級者一百三十七人升署職一級者三百七十人給賞者一千二百五十人量賞者六千八人○乙丑升工部右侍郎王詔爲左侍郎管部事以通政司右通政程萬里代詔管易州山廠時工部缺左侍郎吏部以副都禦史張鎣布政使張瓚名聞詔方管廠事內批特升之而並及萬里

○丙寅巡撫浙江右副都禦史劉敷奏嚴州府屬縣春多雨雪蠶桑無收其夏稅絹乞每疋折收銀七錢解送太倉戶部覆奏從之

○丁卯升戶科給事中張海禮科給事中張謙兵科給事中蕭璇俱爲本科左給事中兵科給事中章鎰爲本科右給事中

○命都督僉事周賢充右參將分守萬全右衛地方○韓王偕灊奏臣曾叔祖襄陵王範址性至孝嘗刲股剪須以療母疾今年已七十又五每祭掃猶躬自負土培其母墳哀慟誠切古所謂終身慕父母者王蓋有之乞加獎諭以爲宗室子孫之勸上特移書獎諭之曰覽韓王奏知曾叔祖髙年至行嘉嘆再三夫孝實人道大端人於親存能致孝養者固多至於旣沒而孝思不衰者鮮矣惟曾叔祖曩因母疾刲股剪須以進母疾良愈玆又盡力竭誠於體魄棲憩之所其於事親終始之道兩無愧焉於宗室不有光歟於風化不有勸歟曾叔祖其益篤孝行以爲藩輔之式異日垂名簡冊諒在是焉

○戊辰南京給事中王讓等劾參議寧珍知府王詔不可復用大略謂此二人旣起將使天下考退官援例競進南京監察禦史吳禋等亦以爲言上以爲二人旣處置其已之

○己巳山東按察使王琳歲報勘合札付違限禦史請治其罪詔宥之

○庚午給肅王祿埤稅課鈔歲一萬五千貫不爲例王奏本府供用全倚孳畜耕種近因虜寇剽掠百需一空且軍校旣被殺虜又選徵戍乏人供給故特命與之

○增設河南南陽縣宛城遞運所

○賞盈勝川殺賊有功官軍署都指揮僉事王榮等三百四十四人遼東義州等衛殺賊陣亡官軍鎭撫楚昱等四十四人彩叚絹布有差

○辛未湖廣九溪衛守把細沙隘百戶盛英以南漳斬賊功升副千戶英以土官不願升再上奏辭所升職得旨允之

○壬申授行人崔廷圭余統爲南京監察禦史○升南京都察院左僉都禦史張鵬爲右副都禦史巡撫寧夏地方起養病右都禦史林聰理南京都察院事時巡撫寧夏都禦史徐廷章以罪免兵部會吏部舉太僕寺少卿李綱大理寺寺丞劉慶代之未允復推通政司參議潘理四川按察司副使彭韶

上謂邊境用人不宜舉未練兵事者爾等舉用不公本當究治姑宥之特命鵬而以聰代之

○南京戶部奏請會同內臣盤皇城各門倉糧奉禦梁鑑等與戶部員外郎張順會盤過期不至有誤衛卒日食成國公朱儀以聞下南京刑部究治請坐順罪而宥鑑等上從其擬仍命南京戶部遇盤各門倉糧各委一官分理之

○太僕寺奏成化九年分直隸山東河南各府孳生馬駒共二萬六千六百有奇

○癸酉免浙江湖州府烏程等六縣成化九年分秋糧十一萬二千二百五十石馬艸八萬八千六百五十餘包以是年夏水災故也

○甲戌攺南京刑部右侍郎林鶚於刑部以丁憂服闋也

○擢進士李孟賜陳壽蕭顯馬孔惠劉懋爲給事中孟暘壽戶科顯孔惠兵科懋刑科

○戶部奏山東登萊二府夏稅折鈔宜如濟南等四府例折銀送京俟本部運送遼東備用從之

○南京監察禦史任英言近聞欲循故事給度僧道竊謂比年旱澇相仍災異疊見內地薦饑邊塞多警京城內外米價騰踴民食孔艱若復行給度則天下僧道紛集京師米價益貴況此輩爲盜犯姦者多如四川賊首僧徒悟昇之類是已乞罷其令以紓民困或俟丰年於舊額寺觀量度一二可也不從

○丙子敕封淸源王幼﹤土予﹥繼妻申氏爲妃

○丁丑貴州宣慰司宣慰使安觀子貴榮乞代父職許之

○分守環縣都指揮周敬陳晟俱以虜賊入境剽略不能防禦爲兵部所劾命宥之停其俸兩月

○戊寅命故金吾右衛帶俸都指揮僉事楊興子泰襲父原職本衛指揮使錦衣衛帶俸都指揮同知李淸子英襲父原職本衛指揮僉事

○監察禦史沈浩言京城西南一帶地勢窪下且被居民侵占街道壅塞溝渠凡遇霖潦水無所泄渰壞廬舍人受其患乞命內外臣董督﹤鋶﹣釒﹥通事下工部覆奏上命內臣張端工部右侍郎劉昭督團營官軍王千及時﹤鋶﹣釒﹥浚有故違者奏聞區處

○中軍右都督王鎭卒鎭字克安順天府密雲縣人皇太后之父也以祖任義勇衛千戶因家南京天順甲申以戚畹恩授金吾左衛指揮使尋升中軍都督府同知成化戊子進右都督至是卒訃聞輟朝一日賜葬祭如例鎭世以徳善相承其父尢寬大長者好延士大夫與南京吏部尙書魏驥交莫逆鎭承家教爲人重厚淸謹𨿽居寵榮不攺其舊蓋篤行君子也子源嗣襲爲都指揮使注錦衣衛后封瑞安伯云

○己卯孝莊睿皇后忌辰奉先殿行祭禮命駙馬都尉蔡震祭裕陵

○庚辰遣內官祭中霤之神

○升翰林院檢討吳希賢爲修撰仍支原升俸一級以九年任滿故也

○辛巳授知縣汪奎行人胡敬爲監察禦史

○狹西都指揮傅泰雷澤及指揮陳溥等俱以去年虜騎入寇行巡按禦史核實至是禦史言秦州安定會寧通渭秦安隴西寧遠伏羗淸水九州縣俱被寇而通渭秦安尢甚通計殺掠男婦三千三百六十四人虜牛馬等畜一十六萬五千三百有奇焚毀屋廬四千六百二十餘間食踐燒毀收貯穀麥等物三十六萬七千六百餘束時泰澤以兵千九百八十人守備會寧溥及肅府儀衛正曹珍指揮徐昇宴彬千五百人守備安定指揮洪壽以兵三百人守備通渭百戶陳海鎭撫蔣彪以兵三百餘人守備秦安皆不能防禦失機貽患俱宜罪之事下兵部言泰等兵備寡少不能禦賊情有可恕命各停俸一年

○巡撫淮揚右副都禦史陳濂卒濂字徳淸浙江鄞縣人由乙丑進士授南京刑部主事升員外郎轉廣東按察僉事專督屯糧進副使巡視海道尋升廣東左布政使未幾擢都察院右副都禦史巡撫其地召還總督漕運兼巡撫鳳陽奏畱守穆盛害人事坐盛於法淮人快之丁內艱起復巡撫河南未幾攺巡撫北直隸適總督漕運缺吏部謂濂嘗董其事復以命之尋卒賜葬祭錄其子蘗爲國子生濂貌端莊美髭髯心地坦夷不爲嶄絕之行在廣東最久恂恂信實政平事妥上下安之

○癸未翰林院侍講學士丘浚起復還任

明憲宗純皇帝實錄卷之一百二十九

明憲宗純皇帝實錄卷之一百三十

成化十年閏六月甲申朔兵科右給事中章鎰等劾奏太傅會昌侯孫繼宗爲國貴戚總司兵柄幾二十年未聞展一籌以禦夷狄樹一勛以報國家尸位素餐懷祿固寵此其宜退一也近者太監覃勤提督營伍審核繼宗私役軍士千餘𨿽朝廷置而不問豈可恬不知愧復總兵柄乎此其宜退二也食萬鐘之祿享八袠之壽子貴孫榮盛滿已極此其宜退三也伏望陛下解其兵柄賜之閒居則旣不失始終優待貴戚之恩而繼宗亦得以保全祿位矣修武伯沈煜鎭守寧夏都督同知顏彪鎭守宣府皆非統馭之才且乏淸廉之譽虜寇內侵擁兵自衛夤緣請托得遂還京又復坐營管操坐府理事誣下罔上推姦避難原心定罪不忠之甚者也及都督同知芮成往年鎭守四川與巡撫都禦史汪浩專尙私忿不與協謀一有警報浩則設計追捕而成則束手無爲旣而交惡互奏俱逮至京浩坐酷刑謫戍成坐貪利降官故時議謂前日建功浩多於成今日抵法成輕於浩爲之不平況浩竟死於邊而成復得任事人情天理其可容乎伏望以沈煜顏彪芮成悉依白玉董��良事例革其職任則幸門塞而輿論快矣得旨姑已之

○命靈丘王府故輔國將軍成銃支過祿米免還官

○乙酉錄故詹事府詹事兼翰林院侍讀學士李泰子﹤王弁﹥爲國子監生從其援例陳乞也

○丙戌監察禦史聶友良奏京城內外多僧道聚集日犯姦盜等罪不可勝計乞爲之禁事下禮部覆奏宜行巡城禦史等官嚴加禁約上曰僧道果遊食爲非者從實發遣其不爲非者毋一槪紛擾

○六科給事中章鎰等言武靖侯趙輔自指揮使累升都指揮都督同知皆非軍功初徵兩廣驟升伯爵後徵建州復升流侯其與寧晉伯劉聚之歷正副千戶左右都督與世襲伯爵皆以軍功所致者自不侔也而輔妄引爲例復得世襲宜可休矣今又奏保書辦陳經得除吏目不畏國法不卹物議伏望陛下愼重爵賞欲與世襲伯爵則革去流侯欲存流侯則勿與世襲而陳經所受職事並宜革去以杜僥幸奔競之風十三道禦史李釗等亦言昔仲叔於奚有功於衛辭邑而請繁纓孔子以爲名器不可以假人曹彬下江南宋太祖厚賞之而不與使相欲其取劉繼恩也古之重名器愼爵賞者類若此況流侯之子止襲指揮乃朝廷駕馭將帥觀賞勛庸之大權祖宗酌而定之使萬世遵而守之輔也何人敢爾僣紊且又奏保陳經匿其前任革職之事其間必有受賕廢法之情俱宜付之法曹明正其罪追寢世襲之命削去妄求之官以爲人臣罔上之戒得旨陳經請托趙輔妄舉罪皆宜治然事已處分俱宥之

○丁亥欽天監天文生楊昭奏本監監副張瑄自外官升用不習天文地裏之術乞調別任以謹占驗之防爲幸進之戒詔曰朝廷用人凡有才能輙加升擢昭敢爲此言法不可恕姑命錦衣衛杖之

○賜迆西鎭魯檀阿力子阿亻�﹤人﹥克鎖魯檀織金麒麟並綠紵絲各一從其奏乞也

○雲南孟養曩罕嶽思洪發母子遣陶孟刀板慶等來朝貢象馬及金銀器賜宴並衣服彩叚等物有差仍命賫敕並文錦彩叚回賜曩罕嶽思洪發

○戊子巡撫甘肅右副都禦史朱英奏上預計安邊十事嚴賞罰以修武藝預徵發以備軍餉補官長以統眾心寬禁例以革避難均水利以興屯種專委任以革姦獘申禁例以警姦貪嚴禁約以柔遠人定名數以革占濫謹防閒以弭邊患事下所司知之

○己丑命寧晉伯劉聚子祿襲爵歲支祿米一千石本色四百石折色六百石

○命故右都督王鎭子源爲都指揮使於錦衣衛帶俸

○命右軍帶俸都督僉事王義前軍帶俸都督僉事呂英各於本府管事從撫寧侯朱永等薦也

○命狹西鎭守巡撫等官督支楡林綏徳二庫銀五千兩於漢中等府買茶運送西寧茶馬司令巡茶禦史買馬給軍騎操候秋成日照價徵銀還官從戶部請也○辛卯太傅會昌侯孫繼宗被劾辭免兵柄及府事上批答曰繼宗國之親賢朕所倚重今懇陳老疾特允辭免兵柄仍理府事且賜之敕曰卿以戚畹之賢事我祖宗多歷年所曩因合謀成翼戴之勛遂膺簡拔任軍旅之重肆朕纘承大統深所倚注請老之章𨿽屢上而不許人之有言又何聽焉玆卿年躋八十復懇乞休致朕閔勞以軍旅之務宜輟五軍營管操仍理府事知經筵國有大政時同會議卿其專精神近醫藥以副朕眷戀親賢之意明日繼宗復上章辭免府事上不允仍免其奏事承旨

○壬辰遣成安伯郭鐄定襄伯郭嵩往直隸山東河南印馬

○癸巳免在京濟州神武后義勇左永淸右燕山前及直隸涿州涿鹿左東勝右興州後屯營州後屯保定中右前後十四衛直隸保定府所屬髙陽新安二縣秋糧子粒共一萬二千一百七十七石有奇馬艸二萬三千一百三十五束以去年水災故也

○夜月犯房宿

○甲午命府軍左衛帶俸都指揮同知鄒宏子義代原職本衛指揮使

○乙未敕英國公張懋管五軍營定西侯蔣琬同撫寧侯朱永管團營張懋上章辭免上批答曰卿生長將門特玆簡任不允所辭

○庚子命南京管操武安侯鄭宏代蔣琬兼總操江兵科右給事中章鎰等因言宏已掌南京後府事兼管操備今又令管操江以一人而兼三事且宏猷爲弗著不可兼任宜舉能者得旨鄭宏管操止是協同朱儀以此就令兼管操江不必更任

○辛丑工部尙書王復九年任滿命復任

○乙巳復除山東按察司僉事兪璟於廣東

○戶部言韓王薨其應襲庶長子旭檜生才三歲且府中連喪不舉百需窘乏宜如襄陵王所請量給養贍命於王原祿三千石內歲給其半從之

○升錦衣衛正千戶馬俊爲指揮僉事都督同知李文右通政劉文之規復哈密也俊實從行文等至甘肅遣俊及總旗王希恭回回通事指揮僉事哈林等賫敕往諭速檀阿力俾還哈密城及歸王母時速檀阿力已畱其妹婿牙蘭守哈密而挾其王母以去俊至土魯番城以敕開諭速檀阿力抗語不遜明日輙稱有事遠徵率所部出城羈畱俊等月餘牙蘭忽自哈密夜至報言朝廷遣二大臣調兵三萬在甘州欲來攻討速檀阿力乃還始以番禮宴勞俊等並舁王母至令與之語王母見左右皆番人不敢言其情但托言哈密城已殘破不欲還矣至夜乃潛遣人來云幸爲我懇奏天朝多遣兵來收復哈密使後人好聽我老寡婦𨿽死於此不足惜也明日速檀阿力遣使以番書及方物隨俊等入貢復過哈密城舊土人及番人新戍者可千餘土人窘甚潛從來歸者五百人文等以聞於朝且言速檀阿力所部精兵不過三百馬步兵不滿二千與巡撫都禦史朱英等議欲調官軍一千出境會合赤斤罕東等衛番達並哈密都督罕愼及乜克力指揮脫脫卜花等諸部人馬克期收復且乞升用俊等以爲邊方效力之勸事下兵部覆奏請敕文等相機從事詔可馬俊等各升一級

○巡撫延綏都禦史餘子俊奏修築邊墻之數東自淸水營紫城砦西至寧夏花馬池營界牌止鏟削山崖及築垣掘塹定邊營平地仍築小墩其餘二三里之上修築對角敵臺崖砦接連巡警險如墩臺及於崖砦空內適中險處築墻三堵橫一斜二如箕狀以爲了空避箭及有警擊賊之所及三山石澇池把都河俱添築一堡凡事計能經久者始爲之役兵四萬餘人不三月功成八九而楡林孤山平夷安遠新興等營堡尢爲莊麗又移鎭靖堡出白塔潤口絕快灘河之流環鎭靖堡之城阻塞要害其界石迆北直抵新修邊墻內地俱已履畝起科令軍民屯種計田稅六萬石有餘凡修城堡一十二座楡林城南一截舊有北一截創修安邊營及建安常樂把都河永濟安邊新興石澇池三山馬跑泉八堡俱創置響水鎭靖二堡俱移置凡修邊墻東西長一千七百七十里一百二十三步守護壕墻崖砦八百一十九座守護壕墻小墩七十八座邊墩一十五座奏上令所司知之

○丙午上以朝官少命鴻臚寺等官點視不至者五百三十一人患病者一百二十七人具名覆奏上曰懶惰朝參法當究治姑悉宥之仍罰俸三月其患病者所司驗實以聞

○升南京大理寺左寺正曹奇爲狹西按察司僉事大理寺右寺副夏景爲山西僉事○丁未山西都指揮使李鎬充參將分守大同役占軍士擅枷都指揮事多不法遣官同巡撫都禦史鞫得其實坐贖徒還職

○肅康王妃陳氏薨妃東城兵馬指揮宣之女宣徳丙午冊立爲肅王妃至是薨訃聞賜祭葬如例

○戊申南京監察禦史金忠初巡捕儀眞等處發錦衣衛千戶王興巡捕納賕罪法司鞫興左右得實欲請旨執問興遂誣奏忠俱械系赴京至是南京禦史李聰等十五人以忠無罪奏請宥之不從且責聰等不知大體各停俸半年

明憲宗純皇帝實錄卷之一百三十明憲宗純皇帝實錄卷之一百三十一

成化十年秋七月甲寅朔享太廟

○遣內官祭司門之神

○免陜西州縣正官朝覲從巡撫都禦史馬文升奏邊報未息饑饉薦臻故也

○再賜掌太常寺事禮部左侍郎萬祺誥命故事文武官誥命有失者不復給祺家所受誥敕爲盜所焚乞再給命特與之

○巡撫延綏等處左副都禦史餘子俊奏臣母老病無人侍養而蜀道險遠不能就祿乞放歸終養事下吏部言子俊在延綏方以功進右都禦史而延綏連歲被兵供輸困極今𨿽稍寧尢當加意撫卹整飭邊備非子俊不可不宜聽其去從之

○免江西南昌等府秋糧八十六萬四千一百七十餘石九江等衛子粒二萬一千七百八十餘石以旱傷故也

○丙辰巡視江西戶部左侍郎原傑奏郡邑盜息民安乞終母喪詔巡視事重不允俟秋牧畢還京

○鎭守狹西蘭縣署都指揮僉事劉瑛奏並州中護衛並儀衛司羣牧所原操旗軍三千一百人以邊警不得回衛而肅府追徵子粒物料如舊不勝瘦敝乞行本府俾軍余之不操者供應肅王祿埤亦奏臣封在邊方以輸運艱遠止得祿米一千石若非護衛軍余屯種樵采以相資助何以給吉凶日月之費事下兵部行巡撫狹西都禦史馬文升等議謂蘭縣要害之地兵備固不可少肅府宗室之親供應亦不可缺宜令劉瑛等簡閱護衛儀衛司等兵分爲三等上等者聽調殺賊二等三等者守護城池冬月赴城操練不許辦納供應等物凍開之日放回屯種仍聽肅府差後供給若遇有警不拘時月赴操聽調並行肅府長史司於在操軍校加意存卹不宜過於科擾以賈怨生事議上允之

○丁巳仁孝文皇后忌辰奉先殿行祭禮遣駙馬都尉楊偉祭長陵

○刑科給事中趙艮以朝參官患病例有印信文移塡注門籍或守門者不謹遺失文移致誤點視奏辯紛紛自今宜別置簿籍庶於稽考爲便上以門籍常事艮何得張大其事調弄浮詞欲治以罪姑宥之

○戊午巡撫南直隸右副都禦史畢亨乞致仕詔亨年未衰老不允致仕

○都察院左都禦史李賓等奏章後遺失一字自陳服罪上謂其不謹法當究治姑宥之都事劉儉命錦衣衛執問

○己未命榜諭延綏等處所司嚴飭邊備時巡撫都禦史餘子俊等奏近奉敕旨令臣等修繕塞垣及區畫屯田等事俱已完備宜降聖旨榜文諭戒延綏一路營堡及近邊有司每年四月八月令守備官軍修葺垣墻墩堡增築艸場界至時加巡察敢有越出塞垣耕種及移徙艸場界至者俱治以法軍職降調甘肅衛分差操軍民系他處者謫戍楡林衛分本處者謫戍甘肅衛分庶人知警懼邊備不隳事下兵部覆奏請悉從之故有是命

○庚申雲南總兵官黔國公沐琮奏請如鎭守兩廣總兵官陳銳事例節制雲南三司奏下兵科參看雲南舊有巡撫都禦史今宜復之兵部覆奏謂沐琮世守雲南與陳銳奉敕鎭守兩廣事體不同若令節制事權太重唐之藩鎭可鑑也或三司推避不理其事宜如兵科言復設巡撫官爲便上曰國朝建官之制文武相頡頏𨿽嘗暫敕總兵節制三司乃一時權宜難以著令兵部議是宜不允巡撫亦不必設

○辛酉福建漳州府大水

○壬戌南京大理寺右寺丞崔讓服闋復任

○癸亥撫寧侯朱永奏往年虜酋孛羅忽癿加思蘭久居河套爲我邊患近𨿽過河累寇大同旣知有備卻又東行今永平遼東等處節有警報臣慮古北喜峯等口密邇京師往年虜人來朝出入於此熟知道路恐其紏合醜類由此入寇不可不預爲防範先時簡選精銳官軍十二萬分爲十二營今事故外實有十萬六千五百餘人內有兩班工作六萬四千餘人下場牧馬二萬五千餘人見在營者止一萬七千五百其工作者勞役已疲牧馬者星散難集恐猝然有警何以調發且調發軍馬糧艸爲先乞命戶兵二部預爲計畫庶幾有備無患事下所司看詳以聞已而兵部覆奏永所言工作之數蓋先因修浚城壕自去春發四萬人興工迨今八九月工尙未完加以他役及牧馬數多宜令管工官督促竣事悉還操練凡有工作之類不許差遣庶不致疲敝以養其銳气得旨修浚城壕亦爲要務俟工畢卽還操練若遣官點閘不至者必罪不宥

○隆慶長公主初奏求武淸縣艸場三百餘頃與之旣而又奏乞灤州及玉田丰閏二縣閒地四千餘頃事下順天府勘報主家僮誣府官枉勘民又羣歐之戶部言當別遣官覆勘上乃命內官會同禦史及戶部官以往合奏前地多軍民所耕種納稅者惟蘆葦地一千八百七十頃六十三畝爲閒也府官勘有未明民亦無歐主家僮狀

上命以閒地一千頃二十畝賜主余且畱之而宥府官及家僮罪

○乙丑以旱災免山東運司永利等一十二場鹽課本色並折色共三萬五千四百九十餘引

○丙寅設陜西延安府建安常樂二堡倉慶陽府把都河石澇池三山三堡倉先是都禦史餘子俊奏請於延安慶陽二府邊方要處立爲五堡屯軍備虜至是復請置倉以積貯糧艸從之

○戊辰中元節遣駙馬都尉王增馬誠分祭長陵獻陵景陵裕陵文武衙門各分官陪祭

○遣內官祭恭讓章皇后陵寢

○己巳荊王見潚母妃魏氏薨妃西城兵馬指揮慶之女正統丁卯封爲世子妃天順戊寅進封荊王妃至是薨訃聞賜祭葬如制

○庚午免山西大同府所屬應朔二州大同懷仁山陰三縣成化九年夏麥二萬六千三十餘石以水旱災故也

○土魯番遣使臣滿剌馬黑麻等來朝貢馬駝賜宴並衣服彩叚等物有差

○鎭守狹西太監劉祥等奏總督軍務都禦史王越病勢漸增乞令回京調治允之

○兵部言巡撫四川都禦史夏塤所奏貴州赤水衛普市千戶所與四川永寧宣撫司接境宜聽四川參將韓忠副使顏正統治已移文貴州巡撫都禦史宋欽勘報爲宜遇有賊警宜從調發仍行貴州巡撫等官知之不湏展轉會議以致誤事詔可

○辛未太宗文皇帝忌辰奉先殿行祭禮遣駙馬都尉王增祭長陵

○戶部定擬延綏甘寧等倉開中兩淮等運司並廣東鹽課司成化七等年鹽共九十一萬八千五百六十一引延綏等倉兩淮鹽一十萬引引米四斗豆二斗兩淮鹽一十萬引引米三斗豆一斗山東鹽五萬引引米一斗五升豆一斗河東狹西鹽五萬引引米一斗五升豆五升河間長蘆鹽二萬引引米二斗豆一斗福建鹽五萬引引米一斗三升豆五升廣東鹽五萬引引米一斗五升豆五升甘肅等倉兩淮鹽七萬引甘涼等處引米四斗豆二斗肅州等處引米三斗豆二斗兩浙鹽七萬引甘涼等處引米三斗豆一斗肅州等處引米二斗豆一斗山東鹽四萬引甘涼等處引米一斗五升豆一斗肅州等處引米一斗二升豆八升河東陜西鹽四萬引甘涼等處引米一斗五升豆五升肅州等處引米一斗豆五升河間長蘆鹽一萬引甘涼等處引米二斗豆一斗肅州等處引米一斗五升豆一斗福建鹽三萬引甘涼等處引米一斗三升豆五升肅州等處引米一斗豆三升廣東鹽三萬引甘涼等處引米一斗五升豆五升肅州等處引米一斗豆五升寧夏等倉兩淮鹽五萬引引米四斗豆二斗兩浙鹽五萬引引米三斗豆一斗山東鹽三萬引引米一斗五升豆一斗河東狹西鹽三萬引引米一斗五升豆五升河間長蘆鹽八千五百六十一引引米二斗豆一斗福建鹽二萬引引米一斗三升豆五升廣東鹽二萬引引米一斗五升豆五升得旨從之

○巡撫甘肅右副都禦史朱英奏陜西甘肅西寧附近邊方各處山口密邇西番往年番人與我軍民貿易彼此相安近年邊臣多使人劫誘到營折閱物價以賤易貴致使番簇銜忿甚至引刀自刎殊失懷柔之道切恐貽患將來乞降旨榜禁自後番人到境止令都司委官量帶人馬關防接引令與兩平交易違者俱發充軍其委官河間不舉或通同鬻利者具奏執問事下禮部覆從之

○壬申漕運把總都指揮僉事髙興以匿帶私鹽事覺其部下多稱興治事公勤奏乞畱用上以興旣漕運年久得下人心姑宥之再犯必罪

○甲戌遼王豪墭奏嫡長子恩鏋病故其繼配馮氏妾曹氏俱無所出宜令殉葬上曰先帝上賓顧命毌令後宮殉葬可以爲萬世法況王府前此亦未嘗有用殉者今遼王葬其子乃欲以其婦殉之何其戾邪禮部其移文所司啟王勿用殉遷其婦別室使無失所

○雲南孟養陶孟刀板慶等朝貢還奏乞遣官伴送事下禮部覆奏宜俯順夷情遣通事一員伴送至雲南布政司從之

○丙子升湖廣布政司右參議王豫俸二級豫提督太嶽太和山宮觀九年秩滿本山提點及佃戶言其淸愼有守乞升職仍舊理事下吏部言豫未經考核稱否難遽黜陟請依所乞升俸二級再歷三年通考從之

○命故江西都指揮僉事杜榮侄英襲榮原職浙江紹興衛指揮使福建都指揮僉事金昂子璋襲父原職福寧衛指揮使羽林前衛帶俸都指揮同知把禿兒子王端襲父原職本衛指揮使

○巡撫山東左僉都禦史牟俸奏濮州人董現房勝等私造兵器僞署官職欲乘饑荒作亂知州謝縝等捕而殺之所獲逆黨十餘人尋皆瘐死惟勝弟敖依律擬斬今詳審敖初不同謀又未嘗拒捕止因同居連坐情有可矜且饑民無知陷於大惡如依律問擬不無太過

上曰民以饑荒欲倡亂有司不能撫治例以常律處死朕甚憫焉同居者旣不預謀宜宥其死杖而戍邊已死者家屬財產悉宥勿籍

○丁丑命故左軍都督僉事夏霖子時襲父原職定遼左衛指揮使

○賜方山王鐘鋌第四子名奇湊廣昌安僖王美堅已故子鎭國將軍鐘金�禦長子名奇澢

○戊寅遼東王豪墭奏嫡長子恩鏋先封世孫已授一品冠服臣襲王爵之後奏允進封世子命未及下而故乞如世子例葬祭事下禮部覆奏

上曰旣未受冊封其祭葬禮儀從一品例仍令工部遣官營葬

○命金吾左衛帶俸都指揮僉事張全子璽義勇後衛帶俸都指揮僉事陶眞子英俱代父原職本衛指揮使狹西都指揮同知傅瑛子釗都指揮僉事彭震子淸俱代父原職綏徳衛指揮使

○己卯禮部言寧王奠培奏儀賓嚴傑兄偉之子靖已選爲石城王女龍泉縣主儀賓弟侃之子龍又選與弋陽王妹定婚一家叔侄三人俱爲儀賓已行所司會勘靖與傑倫序無礙龍父侃犯罪未結難與爲婚請移文二王府教授各啟王知以後遇選儀賓務公同長史司及承奉等官會選詳察可否然後啟王具奏從之

○辛巳敕宣府大同居庸關永平山海遼東等處鎭守總兵等官各嚴兵備虜以邊報虜酋癿加思蘭及瘸太子等眾近境也

○湖廣嶽州有賊殺指揮卜馬翔等及蘄州有賊亦殺掠人民巡按禦史張誥奏捕盜都指揮王貴蘄州指揮李廣陳浚姚瑜千戶陳斌蘄州知州莊澈不能設策擒捕守備都指揮陳曰�永分守參議劉觀分巡僉事邵宗黃州知府王霽坐視賊患俱宜逮治其都指揮使王英左布政使今升工部侍郎杜銘按察使李敏及鎭守太監王定總兵官都督李震巡撫都禦史吳琛巡按禦史王賓皆不奏聞亦宜究治兵部覆上是之自英以下俱宥其罪

○壬午免在京武功中衛並直隸武淸等十一衛成化九年子粒一萬五千七百七十石有奇以水災故也

明憲宗純皇帝實錄卷之一百三十一明憲宗純皇帝實錄卷之一百三十二

成化十年八月癸未朔巡撫狹西左副都禦史馬文升奏岷州斬獲番賊六十餘人賊復來攻圍城堡命鎭守等官撫定諸番相機剿捕

○降山西左布政使王育爲陜西右參政監察禦史曹卿爲直隸邳州判官俱坐奏事不實故也

○甲申英國公張懋等奏五軍營舊教場在徳勝門外初以爲狹不能容眾而三千營兵少教場廣因兩易之後立十二營又以大教場移與團營而五軍營暫就錦衣衛教場愈狹而不能容今觀三千營兵終少宜就錦衣衛教場仍以舊教場還五軍營爲宜得旨允之

○戶部尙書楊鼎等奏自永樂間歲運東南糧四五百萬石輸之京倉其餘沿河若臨淸徳州淮安徐州皆置倉收納各倉所積多至百餘萬石少亦不下五六十萬蓋以兩京缺用俱可轉運此祖宗立法之深意也正統十四年以來但遇邊衛缺糧郡縣饑饉輙請借用故今諸倉皆匱玆欲設法以實諸倉謹議上事宜一直隸淮安揚州山東臨淸鈔關錢鈔及今丰宜暫折收米麥每鈔十貫折收米一斗或小麥一斗五升淮揚地方於常盈倉臨淸於廣積倉上納候明年四月終如舊一南直隸江北府州北直隸南四府並山東河南二布政司罪囚除死罪外杖罪以上俱照納米事例各發附近水次倉上納米少處準令折銀送部轉發糴米一淮浙山東長蘆常股鹽宜召�中納一南北直隸並河南山東所屬府州縣遞年辦納皮張收貯歲久多朽腐不堪近奏準折文武官俸欲行工部查扣今年在庫皮張如足支用行令巡撫並布按二司官暫將成化十一年折銀送淮安臨淸等倉轉發所在官庫收貯米賤則易米上倉米貴則折給漕運軍士行糧候二年之後如舊一今年北直隸並南直隸江北山東歲頗成熟欲行巡按分巡官督並官吏將原借水次倉糧俱以十分爲率斟酌徵收北直隸並江北所屬上中戶全償下戶七分山東上戶償五分中戶三分下戶則仍待次年一淮安等倉累歲所欠稅糧其間被災之處已如例減免不徵其成熟者尙多逋欠宜令及今秋成加意催督運送原定水次倉完納歲終不完者停其俸令戴罪催徵﹤鋶﹣釒﹥入從之

○丁亥釋奠先師孔子遣戶部尙書兼翰林院學士�輅行禮

○敕安南國王黎灝母輕調夷兵驚擾邊境時雲南鎭守等官奏廣南府富州與安南所屬宣光等處接境今被以軍民嘯聚竊掠爲詞輙調夷兵萬眾越境攻擾邊寨驚散居民上乃降敕曰今得雲南鎭守總兵官奏王國所屬宣光衛保樂州軍民黃章馬等嘯聚爲姦所司調兵追捕越過廣南鎭安二府境界因而攻劫邊寨驚散人民已差官撫諭回還朕惟姦民艸竊法本難容而越境爲虐理亦當戒已令雲南兩廣鎭守總兵等官督同三司各守境土以備不虞若遇前賊投我邊方卽擒送本國毌得容隱王其體朕至意尢須切戒宣光保樂等衛州急捕前賊以靖地方不許輙調夷兵越境侵擾驚疑良民庶彼此生民各得安居無有後患王其欽承之毌忽

○命太監劉恆同都督趙勝簡閱軍馬遇驚卽行以虜寇癿加思蘭近邊也

○戊子祭太社太稷○己丑掌太常寺事禮部左侍郎萬祺以母喪去任

○巡按陜西監察禦史王毓奏自去年虜入平涼鞏昌二府境內殺掠男婦四千二百七十七人掠去馬牛等畜一十九萬四百五十有奇守備狹西都指揮苗﹤王巳﹥宣府總兵官周賢寧夏右參將陳輝狹西都指揮袁政及守備指揮等官俱宜坐以失機之罪兵部覆奏言﹤王已﹥嘗有斬獲功不宜槪論賢等俱宜停俸一年上從之而宥陳輝周賢罪

○敕責貴州鎭守總兵等官並四川鎭守巡撫等官令撫捕苗賊以播州賊賫果等累歲爲患也

○庚寅戶科左給事中劉昊養病居衡州鄕民陳忠奏昊與知府徐孚交構爲不法事命錦衣衛千戶吳綬往勘多誣獨得昊受人投獻田地及孚因公科斂罪上以昊稱病居家挾勢妄爲贖罪畢仍發爲民孚降二級調別任忠發充邊衛軍家屬隨住

○辛卯賜防守潮河川古北口官軍二千員名銀人一兩

○命太監劉恆覃平監督軍務都督同知趙勝佩平虜將軍印充總兵官領兵一萬徵剿虜寇

○致仕都察院右副都禦史孫曰良卒良字良齊江西丰城縣人永樂辛卯進上授監察禦史時朝廷初復安南地欲得老成有風力者安集其民升知交州府居藩服下民夷雜處尢爲難治曰良治甚有聲正統初超升廣西右布政使後丁外艱詔起復總督廣西兵部未幾丁內艱以北虜入寇起復升右副都禦史鎭守臨淸景泰二年以疾乞致仕弗得乃舉都禦史韓雍李匡輩十人自代章三上許之居家凡二十三年至是卒年八十七訃聞賜祭葬如例曰良豁達有雅度與物無競歷官中外所至有惠愛及人隱然有古循吏風自奉薄而急於義俸祿余貲恆以散宗戚之貧者家居足迹不一至公府鄕人賢之

○壬辰孝慈髙皇后忌辰奉先殿行祭禮駙馬都尉趙輝承命祭孝陵

○賞陜西延綏等處殺賊有功官軍總兵官武靖侯趙輔等六千六十員名共銀一萬二千三百餘兩絹七百八十餘疋布一萬六百八十餘疋○戶科給事中張海言朝廷命將出師恐軍令不嚴騷擾內地宜遣公正禦史隨軍紀功並紏察諸軍之犯法者得旨禦史不必遣卽令海隨軍紀功

○兵科右給事中章鎰等奏虜酋癿加思蘭侵掠邊境彼知獨石馬營少備舉眾而南必經懷來永寧潮河川古北口等處兵部已奏遣都指揮於盛領兵二千往彼防禦至今遷延未行宜給與軍資督令亟往京營諸軍調發之外所餘二萬操備者少各處工作宜悉停止俾復操練以備不虞奏上得旨於盛已有行期工作官軍宜令亟完還營操練

○癸巳南京國子監祭酒周洪謨起復至京調國子監先是國子監缺祭酒有旨待洪謨起復以聞故有是命

○調尙寶司卿楊導於南京尙寶司從導以疾自請也

○命都督王義充參將往宣府分擊虜寇從撫寧侯朱永等薦也

○升杭州右衛指揮使王澤爲浙江署都指揮僉事

○宣府鎭守等官奏報虜寇攻破墩堡殺傷軍士事下兵部言守備指揮何勝張文宋昇等宜令戴罪殺賊右參將周賢都指揮孫素遊擊將軍周玉副總兵黃瑄皆宜罪之得旨俱令戴罪殺賊待事寧後治之周玉黃瑄俱宥不問

○甲午升鎭守遼東少監韋朗爲太監都指揮僉事周俊爲都指揮同知其都指揮以下升一級者十七人升署職一級者五人給賞者四百七十八人以朗等率官軍擊虜於創忽兒河有斬獲功者

○命工部左侍郎王詔都督同知芮成董后府所屬諸衛軍千人修葺南海子行殿及圍垣旣而會昌侯孫繼宗等言後府屬衛軍少乞行五府所屬共撥千人從之

○命提督九門內官巡視城池且榜禁沿河居民毌得穢污從襄城侯李瑾言也

○乙未晉府永和王鐘鋏薨王昭定王之孫庶人羙塢次子也母刁氏正統甲子生天順丁丑封奉國中尉成化己丑襲封永和王至是薨年三十一訃聞輟朝一日賜祭葬如制謚曰順僖

○遣工部尙書薛遠祭京都太倉之神

○遣順天府官祭宋丞相文天祥○擢進士李暹董彜爲翰林院檢討教官王言周鼎爲待詔監生嚴良能金珙爲中書舍人侍徽王讀書習字

○戊戌祭太歲風雲雷雨嶽鎭海瀆山川等神

○遣旗手衛官祭旗纛之神

○宥鎭守薊州永平山海太監龔榮等罪先是榮等奏虜賊入境殺傷軍人榮率建昌營官軍擊之都禦史張綱來策應右參將李銘奉禦李俊復追出關總兵官馮宗亦來策應旣而巡按禦史於大節奏賊入境時榮往遷安訪張綱相去一百餘里把總等官不能督兵防禦致賊深入關內殺掠人眾奏上得旨邊報正急龔榮何以遠離地方兵部其看詳以聞尙書白圭等劾榮不能禦賊而擅離所守且匿其所被殺掠謬爲追擊掩飾之詞與馮宗張綱等同肆欺罔而李銘李俊亦不以實聞俱宜究治得旨榮等俱不問令用心調度殺賊贖罪

○宣府鎭守等官奏報虜賊入徳勝口關把總指揮倪文等率兵擊之敗死兵部劾奏都指揮王祥輕率驟進指揮舒淸劉永不督軍策應宜令戴罪殺賊鎭守太監弓勝總兵都督劉淸巡撫都禦史殷謙各擁重兵未聞發一策以破賊俱宜罪之上從其奏宥勝淸謙令嚴督殺賊

○秦府臨潼王公銘薨王康王之子也母周氏宣徳辛亥生正統壬戌冊封爲臨潼王至是薨年四十有四訃聞輟朝一日賜祭葬如制謚曰惠簡○己亥大理寺右寺丞劉慶以父喪去任

○庚子命直隸博野縣立祠祀宋儒程顥程頤博野知縣裴泰奏宋程顥程頤二大儒其先博野人當宋太宗時五世祖羽爲端明殿學士因家於洛陽本縣程委社實其祖居也舊有祠堂圯壞近爲修葺乞敕禮部定其祭品儀注令所司春秋致祭事下禮部覆奏故有是命

○辛丑升刑科都給事中虞瑤爲大理寺右寺丞

○復設江西宜春縣澗富嶺巡檢司

○壬寅升山西右布政使胡欽爲左布政使貴州左參政吳誠爲湖廣右布政使

○癸卯南京吏部尙書崔恭以老疾陳乞休致上曰朝廷正任用老成卿精力未衰所請不允

○升湖廣撫察使李敏爲山西右布政使貴州石阡府知府楊榮爲布政司左參政

○給楚府鎭國將軍季城故嫡長子輔國將軍均鎑並夫人沈氏所遺宮眷食米歲一百石從楚王均鈋請也

○命赤斤蒙古衛故都督僉事敢班子卜剌等各襲其父職

○甲辰升江西左參政王克復爲湖廣按察使

○起復丁憂尙寶司卿淩敏於文華門書辦

○命都督僉事白玉坐顯武營都指揮僉事王璽本營把總從撫寧侯朱永等薦也

○肅王祿埤奏父康王墳垣屢爲水所渰圯今母妃陳氏薨欲遷父合葬於祖考莊王塋兆之傍事下工部以陜西連年兵荒之餘遷葬未免勞民傷財上特從王奏仍命所司給其費

○兵部奏宣府遊擊將軍周玉斬獲虜賊十一人宜降敕嘉勞從之

○巡按直隸監察禦史洪性奏照刷南京諸司文卷自成化元年始至八年止刷出埋沒贓罰等情獘不可悉數除遇赦以前官吏自掌中軍都督府事成國公朱儀吏部尙書崔恭等三千三百二十三員名俱當究問其情獘不分赦前後俱當攺政對款完銷若其人犯贓顯著者𨿽遇赦仍革去職後以警將來奏上命官吏皆宥之諸所當攺正者悉行攺正

○乙巳降寧國府知府楊禮等官各二級以督造歲辦叚疋不如法也

○復給遂安伯陳韶全祿從詔請也

○命金吾右衛帶俸都指揮僉事劉義子瑄代父原職本衛指揮使山西都指揮僉事張雄子璽代父原職宣府右衛指揮使故廣西都指揮僉事李敬原子玉襲父原職湖廣武昌左衛指揮使

○設滄州守禦千戶所析河間衛中千戶所官軍隸之以巡撫都禦史閻本言滄州路當衝要宜用軍衛保障也

○丙午旌異廣東按察司副使孔鏞僉事陶魯林錦給誥命從巡撫都禦史吳琛等奏請也舊制司府州縣官政績顯著奏保旌異未有不經考稱覆勘者鏞等則以效勞邊方特有是命○升監察禦史董俊爲雲南按察司副使平陽府知府胡睿爲江西布政司左參政

○命調用江西管糧參議葉頤頤先任參議以丁憂起復道經江西居久之會廣積倉官吏虛出通關或稱賂頤托以囑巡按禦史求免罪及事覺頤實不知也頤旣復舊任繼巡按者言頤事涉嫌疑難以治下故調用之

○丁未誅犯邊虜寇火尼赤於市

○戊申復除山西布政司左參議孫敬於江西專理糧儲

○庚戌升刑部主事畢瑜爲山東按察司僉事提調學校

○辛亥升刑部員外郎周重爲貴州按察司僉事

○戶部會官議覆漕運巡撫等官所言事宜一睢寧縣所管運河北自徐州南至宿遷二百餘里水多淺澀宜添設管理河道官一員其通州儀眞一帶管河官止令專理河道不許別有差委一南京各衛所運糧儲數多宜添差官員分投催督一江浦縣地方北城圩舊有古溝河一道北通滁河其浦子口城東亦有黑水泉古溝一道南入大江兩溝之間中有岡壠截斷若因其舊迹去其岡壠開城河道旱則可引江潮以資灌漑潦則可殺水勢宜行令巡視屯田禦史督同應天府及浦子口橫海等五衛軍民開通務責成效一南京錦衣等四十二衛屯田多在江北久不淸查宜移文南京都察院會同南京戶部各委廡幹屬官悉照先年禦史張紳郎中丁震淸理文冊計丁撥與其積年作獘不納稅糧者攺正起科原系民者給民管業多餘者召人承種通候淸審事完造冊奏聞一南京倉場官攢或因守支年久或懼錢糧虧折追陪問罪往往詐稱丁憂今復守支官攢遇有丁憂者必須原籍官司印信文移方許照例守制一浙江江西湖廣三布政司𨿽設有管糧參政參議俱不肯親部到京惟是歲報所屬管糧職名塞責是致遲誤請自今總部南京糧艸除正官外其管糧興見任額設佐貳官挨次輪差一南京及各都司衛所屯種子粒年終不完及經一年之上都司衛所僉書首領官及按察司管屯官俱有住俸事例然行之旣久不能無獘今後管屯並掌印官年終不完者於次年正月住俸若年終或次年新委及新到任未經手者免之一南京各衛屯種子粒一十三萬四千九百二十餘石先年奏準委都指揮僉事錢貴提督又專差南京禦史一員巡視今宜將錢貴取回別用其各衛所屯田悉依舊制各推選指揮千百戶管理聽巡視屯田禦史提督總督糧儲都禦史總制一各處倉糧近年因有災傷借用賑濟卽今秋田有收民食稍給宜照數催完督令原委官運赴原借倉還納一直隸永平府並薊州等處軍民詞訟繁多宜行巡按巡關禦史就近提問審有力者照例納米以助邊儲一薊州倉糧頗多宜添設判官一員監督收放不許上司他委﹤鋶﹣釒﹥入悉從其議

○掌太常寺事禮部左侍郎萬祺過繼子燾故都察院右副都禦史雷復字堯臣俱乞爲國子監生許之

○壬子禮部尙書鄒幹乞以其國子監生煥侍養終身許之

○總督兩廣軍務兼理巡撫右副都禦史吳琛奏廣東布政司左參政劉昌專理糧餉以公事赴京久不還任事屬曠職合治以罪從之

○刑部尙書王槪卒槪字同節江西廬陵縣人正統壬戌進士任刑部主事歷員外郎郎中升湖廣右參政調河南每行部有疑獄不能決者槪立決之升按察使時囚系滿獄槪訊鞫數日獄告空天順初爲邏校所誣下獄槪之在湖廣也襄王素才之及是襄王入朝河南民老幼爲槪訴及見上則以狀白遂得復任進升都察院右副都禦史巡撫狹西入爲大理卿升刑部尙書未幾卒賜祭葬如例謚恭毅槪爲人雋邁刻厲有才負气尢熟於刑名好面折人過汲引官屬至有與爲同列者然自恃淩物剛愎猜忌人莫能當吏部尙書李秉之去外議謂彈稿由槪所爲及刑部尙書陸瑜致仕槪謀代其任左侍郎曾翚其鄕人也以資望不服遂稱疾抗﹤鋶﹣釒﹥而去士論惜焉

明憲宗純皇帝實錄卷之一百三十二終

大明憲宗純皇帝實錄卷之一百三十三

成化十年九月癸丑朔日食免朝

○上以虜警稍緩諭兵部臣曰近遣都指揮孟英閻斌領團營軍往守薊州永平山海等處關口宜暫停止俟報乃行復敕鎭守等官俾督所在見兵嚴加操守勿弛邊備

○甲寅南京吏部左侍郎章綸以母喪去任

○保定侯梁傳救護日食時後至以便服匿禮部旁捨爲禦史劾奏命錦衣衛執問

○乙卯免直隸蘇松常鎭四府所屬吳江等一十四縣並蘇州衛秋糧子粒共四十三萬四千六百石馬艸一十六萬九千八百九十餘包以水災故也○丙辰孝恭章皇后忌辰奉先殿行祭禮遣駙馬都尉周景祭景陵

○代府隰州王遜火�翏薨王簡王第十子也母徐氏宣徳己酉生正統壬戌冊封爲隰川王至是薨年四十有六訃聞輟朝一日賜祭葬如制謚曰懿安

○戶部奏四川瀘州衛新遷於大壩都掌所設倉宜徑屬布政司管轄不許該衛干預年終布政司以糧數造冊繳部從之

○升光祿寺署正周暠爲南京光祿寺寺丞

○授監生林載爲中書舍人載自陳其父太常寺少卿兼侍讀學士文年老致仕居家冀乞量授捨京秩得分俸以餋上念文侍從年久特授載中書舍人

○丁巳總督漕運都禦史李裕以督兌江西袁州等府糧運乞便道歸省其親許之

○己未命故金吾左衛指揮同知孫顯弟顒武功左衛指揮同知王能子良府軍前衛指揮僉事王俊子昶俱襲職

○庚申命保定侯梁傳恭順侯吳鑑泰寧侯陳桓鎭遠侯顧淳駙馬都尉王增蔡震楊偉樊凱馬城遊泰靖遠伯王添崇信伯費淮武進伯朱霖寧晉伯劉祿於國子監讀書習禮傳因日食救護後至下獄上以傳初襲爵禮儀粗疏旣宥之因令侯伯新襲及駙馬年少者悉送監讀書習禮

○巡按雲南監察禦史董韜言按察司僉事敖和以進表歸家聶元升職一年俱未赴任請究治之事下吏部覆奏和可移都察院究問元於原任並原籍覆實果以病廢當令致仕如誣奪職從之

○辛酉重陽節賜百官宴於午門

○巡撫遼東右副都禦史彭誼乞致仕不允命盡心整理邊務

○升江西按察司副使陳煒爲按察使

○壬戌升監察禦史洪性爲江西按察司副使

○升國子監監丞黃明善爲雲南按察司僉事提調雲南貴州學校

○癸亥戶部以淮安徐州臨淸徳州諸水次京儲措撥已盡宜及時措置以備不虞遂定擬開中鹽引隨納米麥則例臨淸廣積二倉兩淮鹽十萬引引粟米五斗麥則五斗五升兩浙鹽十萬引粟米四斗麥四斗五升長蘆山東鹽十萬引引粟米二斗五升麥三斗常丰徳州二倉兩淮鹽五萬引引粟米五斗麥五斗五升兩浙鹽五萬引引粟米四斗麥四斗五升長蘆山東鹽四萬引引粟米二斗五升麥二斗淮安常盈倉兩淮鹽十萬引引粳粟米五斗麥五斗五升兩淮鹽十萬引引粳粟米四斗麥四斗五升長蘆山東鹽八萬引引粳米二斗五升麥三斗徐州廣運倉兩淮鹽十萬引引粳粟米五斗麥五斗五升兩淮鹽十萬引引粳粟米四斗麥四斗五升長蘆山東鹽八萬引引粳粟米二斗五升麥三鬥得旨從之

○甲子總兵官都督同知趙勝等奏虜已遠遁北邊無警今欲全師駐守慮邊餉告窮欲悉師還京恐戎心叵測宜量畱京兵三千令將官一人領之屯於宣府西路俟有警會所在兵剿之餘兵可令悉還事下兵部請仍敕勝等詳處上曰兵出未久且不必回須虜遠遁果無聲息勝等奏聞處畫

○乙丑裁減廣東廉州府學訓導一員

○遼東總兵官都督同知歐信等奏虜入撫順境剽掠人畜射傷官軍四人而其部下亦斬賊首一級奪馬三匹因劾百戶袁昇等守望不嚴都指揮僉事田玉堤備不謹請究其罪而賞被傷及斬獲者事下兵部言玉等宜行巡按禦史並問仍核其有功者以聞詔可

○丙寅岷王音垽奏鎭國將軍音墊以兄江川王遷居寶慶府乞仍畱武岡州守故父恭惠王墳塋事下禮部覆奏上不允墳塋令岷府主之

○丁卯賜刑部右侍郎林鶚生母並妻敕命鶚奏臣先爲監察禦史以年勞賜敕封父純並嫡母趙氏而生母程及妻王俱未受封今臣嫡母已亡乞如諸司職掌所載例賜母敕命吏部覆奏詔並其妻封之

○升刑部郎中周鼐爲狹西按察司副使

○戊辰降協守寧夏東路署都指揮僉事仇理爲指揮同知寧夏左屯衛指揮同知楊銓爲指揮僉事初理爲指揮同知銓爲指揮僉事二年秋從都指揮焦政禦虜政死兵敗不能救援爲兵部所劾而前後守臣累言邊警方殷未宜逮問故至是始結其罪兵部又謂理嘗於小鹽池獲功升指揮使又用薦升署都指揮僉事協守寧夏銓亦於山口鋪獲功升指揮同知宜以功贖罪命削其功升之秩使仍舊職管事差操

○鎭守薊州永平等處右都督馮宗等奏虜騎三百餘入靑山口正關外等地邏卒被傷者五被虜者二兵部因劾宗等不能擒獲之罪請移之督責之報可

○閒住後軍署右都督白玉卒玉寧夏塔塔里人祖忠洪武中內附以靖難功由護衛卒累官至指揮使玉嗣父職累功升都督同知成化五年升右都督命守狹西至是卒賜祭葬如例玉生長邊地深達虜情其鎭狹西適多事之秋區畫有方而又廉謹不肆共事者多譽之子鑑襲原職騰驤左衛指揮使

○己巳守備偏頭關指揮使載廣奏九月朔以來境外煙火去邊不遠而本關備冬士馬較之大同宣府十不及一請調鴈門寧武二關騎兵於此操守事下兵部言鴈門寧武亦不可乏人今二關原調延綏徵進遊兵已還宜令廣會鎭守朔州署都督僉事王信守備寧武關署都指揮僉事鄧亨熟議果偏頭有警則以此兵協守之詔可

○雲南鶴慶軍民府自寅至申地震十五次有聲如雷壞廨捨民居傷人畜

○庚午賜武靖侯趙輔誥券封奉天翊衛推誠宣力武臣特進榮祿大夫柱國武靖侯食祿一千石子孫世襲伯爵本身免一死

○給賜石城王奠堵祿米折色內本色一百石從王奏也

○癸酉南京刑部尙書周瑄九年考滿上章乞致仕上以其精力未衰不許

○戊寅四川播州宣慰使楊輝奏準赴京朝貢巡撫都禦史夏塤等會議播州地連諸夷輝專守土難以遠離輝復具請事下禮部覆奏上曰旣巡撫官議畱不必朝貢

○四川播州宣慰使司遣長官張淵等石砫宣撫司遣舍人陳剛等貴州宣慰使司金石番等長官司遣頭目吳永總等廣東龍川縣撫猺人黃潮忠等各來朝貢馬及方物賜彩叚表裏等物有差

○辛巳升通政司左參議潘禮爲右通政

○五軍左掖坐營官泰寧侯陳桓近奉旨送國子監讀書習禮英國公張懋等言桓自委任以來公勤端謹宜免送監仍畱管操有旨當操之日令桓赴營餘日仍赴監

○給賜大興宛平二縣養濟院孤老貧人二千九百六十六口布人一疋

○壬午以明日十月朝遣駙馬都尉石璟周景祭長陵獻陵景陵裕陵

○遣內官祭恭讓章皇后陵寢

○升禮科都給事中霍貴爲通政司右參議○巡撫延綏都禦史餘子俊言延綏慶陽三衛見在楡林一帶備邊軍士月糧有在原衛關支者有就邊倉官支者其在原衛者每軍一名月支本色六斗折鈔四斗在邊倉者不分本色折鈔每石折銀二錢五分其間有去家五五百里者每月關給往返爲難而折鈔之支又動踰年歲況窮邊沙漠𨿽得折銀亦無從糴買所以軍士仰給惟在四鬥行糧然調發無常不能全賴請自今後俱於邊倉月支本色六斗其餘折鈔四斗照例折與銀一錢如無徵調行糧住支如此則公私兩獲其便矣戶部議其言可行從之

大明憲宗純皇帝實錄卷之一百三十三大明憲宗純皇帝實錄卷之一百三十四

成化十年冬十月癸未朔享太廟

○遣內官祭司井之神

○封慶王邃﹤雝土﹥母夫孟氏爲次妃從所請也

○甲申楚王均鈋奏祖父墳園已如例每春一祭乞再賜秋祭上曰秋祭準三歲一行

○巡撫四川右副都禦史夏塤再乞致事許之

○乙酉太常寺寺丞瞿珍服闋復任

○賜山東靑州府知府李昂湖廣按察司僉事尙禠浙江按察司僉事周正方河南河南府同知吉慶直隸眞定府通判傅恕順徳府通判李觀故城縣知縣杜中山西陽城縣知縣耿昇浙江錢塘縣知縣謝熲誥敕以旌異之從巡撫巡按等官覆請也

○丙戌增設山東布政司參政一員提督勸農

○慶王邃﹤雝土﹥奏先選羣牧千戶所副千戶沈宏女爲弟丰林王邃�土公兒�配後宏坐事立功其婚禮不敢擅舉事下禮部覆奏選婚在坐事之前宜如例封沈氏爲丰林王妃從之

○安順伯薛珤奏所統舍人等營俱京衛都指揮以下應襲之子欲其操練以備任使近多逃逸乞令所司稽核各衛籍冊凡成丁在逃者悉遣發操練違者俟襲代之時量加懲治庶人無懈志事下兵部議行之

○丁亥以浙江左布政使張王�贊爲都察院右副都禦史巡撫四川

○命金吾左衛帶俸都指揮僉事宋友從子昱襲父原職指揮使

○戊子升團營掌號指揮使杜山爲署都指揮僉事

○沈府陵川王佶煃薨王簡王之第二子母吳氏永樂丁亥生二十二年冊封爲陵川王至是薨年六十有八訃聞輟朝一日賜祭葬如制謚曰康肅

○法司奏今歲死囚總九十一人奉旨會官審錄於朝得情眞無詞者二十人余或訴冤並情可矜疑及父母告其子而復息詞者皆具獄以聞詔情眞無詞者如律處決訴冤者許重鞫情可矜疑者減死充邊軍息詞者杖而釋之

○己丑命哈密都督罕愼暫管本處人民於苦峪城居住都督同知李文右通政劉文奏奉詔往徵速檀阿力已會調赤斤罕東二衛兵馬至卜隆吉兒川屯駐得累傳報云亦郎骨俺奔白河兒酋那南奔等集騎四千欲乘二衛已發之後虜其家產臣等計罕東衛西連洛扯兒禪並曲先衛境南與安定亦郎骨人馬接境駐牧使所報果然恐顧彼失此又報者云速檀阿力已調集洛扯兒禪等處人馬協力堤備如此則𨿽進兵克復哈密而都督罕愼年幼力綿所部哈密及畏兀兒夷人數少且其城初無積聚必難固守莫若撫結二衛則可控制外寇使不敢侵入且足爲甘肅西北之藩籬矣臣等爲是已罷遣所調二衛兵令固守本境而哈密並乜克力畏兀兒夷人令於甘肅苦峪等處安駐種牧臣等亦還兵肅州分往西寧阿吉罕東羗咂等簇撫安番夷令無貳志章下兵部尙書白圭等請如文等所議且言哈密城池旣未克復安定王子亦未必來彼地人民無統之者宜敕諭罕愼等令暫掌管又速檀阿力所遣使臣多系哈密之人反覆變詐先是暫畱在後宜行文等審勘果土魯番夷人卽彼遣回若系哈密變詐之人則具聞處治上皆從之遂敕罕愼曰今特命爾掌管哈密人民暫於苦峪等處駐札仍令乜克力指揮脫脫不花等協謀守護蓄養銳气以圖後功俟安定王至日更爲處畫若速檀阿力罔知攺悔仍肆侵擾朝廷自有處分爾其欽承無怠

○庚寅趙府襄邑恭定王妃髙氏啟趙王見灂稱長子見滃病故庶第二子鎭國將軍見沂孝行日薄庶第三子鎭國將軍見涎孝行日隆乞以見涎襲封襄邑王爵王以聞事下禮部覆奏襲封倫序已有定制宜切責見沂俾其遵守禮法以全子道保祿位仍移文趙府長史啟趙王審核見沂孝否情迹且聞處分從之乃敕見沂曰得趙王奏爾嫡母妃髙氏啟爾不孝逞凶先在府時偕爾生母周氏忌妒陷害今又欺其寡弱時或侵侮事之有無𨿽未可知然有以致其言則爾之不能盡子道亦可見矣自今宜洗心滌慮痛攺前非惇崇孝道以修子職庶乎祿位可以長保令名可以不失而於宗藩亦可以無忝矣爾其戒之勉之

○升山東布政司左參議唐澞爲本司右參政

○貴州安順州土官知州張承祖與所屬寧谷寨長官司長官顧鐘爭地讎殺相訐奏事下巡撫等官逮治承祖遣入貢二馬請贖罪禮部爲覆奏許之都禦史李賓等以承祖鐘事重湏更詳審請仍行巡撫等官體勘若所犯果輕宜從寬貸詔可

○辛卯兵部奏五軍營泰寧侯陳桓奮武等營都督僉事柯忠把總都指揮方昇等牧馬無方半年之間馬死千有餘匹追補之數十無三四官軍盜棄馬而逃者又數百餘人宜寘於法有旨忠昇等且不問俱令停俸追馬桓姑已之蓋桓所損失獨少故也

○給賜居庸關墩軍百六十四人禦冬衣鞋

○癸巳升山東布政司右參議尹淳爲本司左參議復除四川右參議杜鈜於山東

○命故金吾右衛帶俸都指揮同知閻聚子忠山西都指揮僉事袁剛子杲俱襲父原職指揮使忠本衛杲太原左衛

○甲午巡撫薊州等處左僉都禦史張綱等奏初以警報寧息權摘關軍軍二千餘人屯田今邊務方殷乞返其精壯者令其操守而以隨軍捨余補之事下兵部議可從之

○乙未甘肅總兵官都督同知鮑政等奏八月間赤斤蒙古衛左都督賞卜答兒等率騎一千入境往來云欲與阿年簇讎殺貽書欲責之事下兵部言此𨿽外夷自相讎殺然擅入我境當嚴其禁請移文政等仍遣人責以大義諭以恩威自今如他簇番夷果有奪掠之狀宜赴愬於邊鎭不可擅集人馬自取弗靖仍督緣邊飭兵以防他虞報可

○丙申皇太后聖旦上躬率親王上壽免命婦朝賀賜百官晏於午門

○調湖廣帶俸都指揮同知周俊都指揮僉事叚玉潘椿楊武於廣東俊掌都司印玉椿武分守地方

○光祿寺火焚蓼花房九間白米萬一千二百石有奇巡視禦史許進劾奏卿周騤少卿艾福秦﹤王已﹥寺丞陳綱郭良及巡風官罪詔宥之各停俸三月

○戊戌吏部言兵部左侍郎李震以繼祖母喪當守制詔兵部缺人理事令震奔喪安葬畢日還京旣而震復乞終制不許

○浙江按察司副使史瓘前任江西僉事同參議黃縉會鞫獄囚失實大理寺劾其罪都察院請行浙江江西巡按禦史各治如律從之

○己亥升中書舍人沈瑜爲尙寶司司丞

○庚子誠孝昭皇后忌辰奉先殿行祭禮遣駙馬都尉王增祭獻陵

○賜魯世子當漎食米三百石以魯惠王泰堪薨世子未封宮眷缺食故也

○給內帑鈔三百三十一萬貫有奇償大興宛平二縣鋪戶買辦物料之直近年內府繕造物料有缺多令二縣鋪戶買辦然無見直必積久乃得類支鈔於內帑其後買辦日多價直益貴而帑鈔寖乏始於此矣

○宣府西路守備指揮同知張文等初以防守不嚴領哨都指揮王祥等不爲應援致虜殺傷指揮倪文等分守參將周賢太監顧雄協同都指揮使孫素及鎭守太監弓勝總兵官劉淸巡撫都禦史殷謙皆奉旨戴罪殺賊俟事寧處治至是兵部謂祥文等宜得巡按禦史逮問令停俸殺賊賢等功不掩罪勝等才不勝任法亦宜治又指揮倪文死有可矜宜令謙等覆勘以聞上是其議免賢等三人逮問各停俸半年而宥勝等

○辛丑朝鮮國王李娎遣陪臣韓致仍等奉表貢馬及方物來朝賀萬壽聖節

○增設廣東廣西布政司右參議各一員按察司僉事各一員先是巡撫兩廣都禦史吳琛等言兩廣軍士逃匿缺人調用乞暫增參議僉事各一員專理其事事下兵部覆奏從之遂以戶部郎中上泰爲廣東參議南京禮部署郎中楊壽爲廣西參議南京監察禦史蕭器用爲廣東僉事刑部員外郎章甫爲廣西僉事

○升戶部主事吳玉爲廣西按察司僉事提調學校

○賜弘農王邃﹤土典﹥折色祿米內攺支本色米一百石

○壬寅命故鎭守雲南右都督沭璘從子誠襲爲雲南左衛指揮僉事

○守備儀眞等處指揮僉事宋綱言儀眞楊州髙郵三衛及泰通興化鹽城四所京操軍士每遇放班休息有販鬻私鹽者不預禁之懼生他患乞行巡按禦史嚴加約束軍士有違及所司故縱同謀者具聞究治上是之

○癸卯左春坊左庶子兼翰林院侍講徐溥服闋至京詔升詹事府少詹事兼翰林院侍講學士

○賜故臨潼王公銘未封長子誠澯支所停祿米以辦喪儀

○巡撫遼東右副都禦史彭誼等奏近戶部移文於遼東地方復開黑山碾砂淘金舊場訪得父老言永樂十三年太監王彥等官督夫六千名於此開場淘金計工九十日止得金八兩費多得少久已停止宜罷其役從之

○甲辰賜靖江王府故輔國將軍相繼妻李氏米歲一百石

○太常寺卿余謙卒謙字孟亨湖廣宜都縣人父任郎中隨居京師正統初以善書與修宣廟實錄成授試中書舍人尋直內閣書辦升吏部郎中順天府府丞上卽位以侍書舊恩升太常寺卿至是卒賜葬祭如例謙朴厚誠實寡言笑平生與人無怨惡居館閣中尢愼密字畫遒勁亦通文藝士大夫多重之子翰學錄爲國子生授中書舍人

○致仕南京右府都督同知吳良卒良初名完者帖木兒女直人兄觀童洪武間歸附占籍東光縣選充錦衣衛小旗兄卒良補其役以戰功累升錦衣衛世襲指揮使天順初升都督同知逾年調南京右府管事成化三年以年老乞閒子鑑襲指揮使至是卒年九十九賜祭葬如例

○乙巳禮部奏萬壽聖節例賜百官晏上令免晏賜以節錢鈔

○丙午復除監察禦史何純於浙江道葉稠於廣東道吳眞於南京山東道授理刑濟南府推官黃傑宜興縣知縣何鑑爲監察禦史傑福建道鑑山東道

○吏部言戶部郎中盧茂兵部郎中劉任治兵科給事中蕭璇中書舍人陳福通政司知事胡仲倫光祿寺監事謝定安鴻臚寺序班黃璨郭元黃中俱以部�省祭違限有逾二年者宜逮至京治罪從之

○攺授上林苑監嘉蔬署典署鄧瑗爲南京大理寺評事先是瑗父顒任江西永丰知縣值處州賊葉宗畱反率兵禦於上饒之髙洲力戰被執罵賊而死後巡按禦史韓雍等上其事詔贈光祿寺少卿謚恭毅瑗先中鄕試入常選得典署嘗援例乞恩不報至是復奏始得攺授

○丁未增設管理柴炭官四十四員直隸定州山西澤潞汾蒲山東泰安武定莒八州判官各一員槁城蠡唐滿城博野楡次大谷文水太原陽曲髙平陽城陵川長子壼關潞城襄垣屯畱安邑聞喜稷山洪洞臨汾曲沃翼陵翼城太平萊蕪新泰章丘淄川沂水安丘壽光臨煦樂安三十六縣主簿各一員從總理易州山廠右通政程萬里奏也

○升五軍營掌號指揮使黃琮指揮僉事柳春俱爲署都指揮僉事

○命五城兵馬司月領火夫三百入光祿寺掃除三日月限一城以次流轉著爲令

○兵部奏各處解京備用馬最爲急務比有販馬之人遇江南解馬至日輙以老羸者乘機求售欺取估直請著爲例自今仍踵前獘者槪問充軍及行山東河南北直隸並南直隸江北產馬之所必將本境孳生馬擇取解俵不得賫價至京臨期收買庶馬得實用報可

○戊申狹西洮州衛札失官寺禪師桑節藏卜等來朝貢馬及佛像等物賜衣服彩叚等物有差

○乙酉賜故隰川王遜火�翏妃袁氏全支一年祿米二千石以爲喪費

○命守備歸徳等處署都指揮同知王傑掌河南都司事升河南衛指揮僉事許震爲署都指揮僉事協同蒞事京操都指揮僉事梁信令還河南督操

○襄垣王仕﹤土匱﹥居山西蒲州多彊取民間女子充宮人其長子鎭國將軍成銀亦因選婚彊奪民人所聘婦儀賓方露等五人並其妃父兵馬指揮王﹤王已﹥皆左右之爲非仕﹤土匱﹥又與其弟鎭國將軍仕堲不和因誣奏其收藏妖書等事上命錦衣衛官往會巡按禦史曁三司官按之具得始末都察院議擬覆奏上從之以仕﹤土匱﹥成銀罪重俱下敕切責令攺過自新仕堲送回大同居住敕仕﹤土匱﹥曰得禦史三司奏勘得爾所奏事情皆虛顯有誣陷之意凡爾身所自蹈者爲兄則不仁爲父則不義違法敗倫有玷宗室揆以祖宗大法本當革爵閒住但念爾一時迷誤或出小人撥置姑從寬貸特減去歲支祿米三之二薄示懲戒自後宜痛自攺悔躬率爾子各守禮法毌縱欲以乖人道毌徇私以狎小人毌捏詞以陷同气毌恃恩以慢國法庶可保全令名永享王爵如或不聽法有必加𨿽悔何及戒之愼之

○南京刑部都察院會官審錄死罪囚總十有三人其二人毆詈父母餘十一人以殺傷人及故縱彊盜抵罪情可矜疑者俱具獄上請詔以毆詈父母者罪惡深重宜如律誅之餘悉減死充邊軍

○辛亥兵部右侍郎滕昭言虜寇每因冬寒入邊鈔掠恐諸邊守將視常怠忽或私役軍士出境樵獵致虜乘虛入寇宜敕諸邊整兵防禦從之

大明憲宗純皇帝實錄卷之一百三十五

成化十年十一月壬子朔欽天監進成化十一年大統歷上禦奉天殿受之給賜親王及文武羣臣頒行天下

○以明日萬壽聖節遣駙馬都尉蔡震楊偉謁告長陵獻陵景陵裕陵

○太監黃賜傳奉聖旨升錦衣衛百戶李克宣爲世襲副千戶

○是日賜又傳奉聖旨升髙士諭道純爲眞人左演法胡守信爲左正一神樂觀提點聶彥良爲右正一

○癸丑萬壽聖節上詣奉先殿皇太后宮行禮畢出禦奉天殿文武羣臣及四夷朝使行慶賀禮

○甲寅禮部奏冬至節例賜百官宴上令免宴賜以節錢鈔

○靈州大沙井驛地震先是十月十五日地震有聲如雷自後晝夜屢震至是一日凡十一震城堞房垣多傾圮者○乙卯以明日冬至節遣駙馬都尉蔡震楊偉分祭長陵獻陵景陵裕陵文武衙門各分官陪祭

○遣內官祭恭讓章皇后陵寢

○丙辰冬至節上詣奉先殿皇太后宮行禮畢出禦奉天殿文武羣臣及四夷朝使行慶賀禮皇太后皇后俱免命婦朝賀

○命守備鳳陽宣城伯衛穎兼管徐州歸徳州等處

○丁巳文武羣臣朝親王於奉天門東廊

○戊午分守萬全右衛右參將周賢等奏所屬士馬數少有警輙調發他兵不惟糜費邊儲而勢亦不能久住今選屬衛所捨餘千人其中膂力過人者多乞聽支月糧一石給以盔甲器械令兼原操官軍團操則上下同心事克有濟又副總兵黃瑄所部從徵官軍一千四百五十有奇乞畱操守本境事下兵部請行鎭守等官議處之詔可

○鎭守大同太監覃璣奏十月虜入師婆寨射傷墩卒二人守備偏頭關都指揮使戴廣亦奏十月上旬以來了見境外煙火非一事俱下兵部右侍郎滕昭等言比者朵顏衛使臣傳報滿都魯孛羅忽西行進川癿加思蘭則往東勝境上蓋東勝切近大同偏頭關等處今詳璣廣所奏則癿加思蘭實引醜類在彼屯聚況朔州抵偏頭關地方散漫恐乘虛而入不可不慮而河套乃此虜久處之所甘涼迆西亦其故巢今河冰已合皆所當備上以爲然遂敕璣廣及鎭守代州都督僉事劉寵並延綏寧夏甘涼莊浪等處鎭守總兵巡撫等官整兵防禦

○庚申復除江西按察司副使閔圭於廣東

○土魯番使臣之自朝貢還也初議畱暫處甘涼後恐其泄漏事情復議候李文還自哈密日方許出關其畱甘州者十餘人乘隙逃去甘肅鎭守總兵巡撫等官太監顏義等以聞兵部言義等防範不嚴俱當究治又請行巡按禦史令究甘州北關通事千戶哈只馬黑麻等罪上是之而宥義等不治

○辛酉升監察禦史費臻爲湖廣按察司副使

○壬戌運太倉銀三十一萬兩以給邊需陜西七萬大同宣府各五萬楡林三萬遼東十萬密雲一萬

○免浙江杭州衛嚴湖二所成化九年屯田子粒共九千一百五十石有奇嘉興府嘉善縣秋糧一萬六千三百石有奇馬艸六千四百餘包俱以水旱故也

○泰寧衛都指揮安塔木兒等進貢內挾朵顏衛夷人一名納哈出錦衣衛官校緝知之以聞事下禮部覆奏鎭守巡撫參將並守關等官太監龔榮等失於督察俱宜論罪上曰榮等俱宥之自後務嚴謹關防毌得輕忽

○賜朝鮮國朝賀陪臣韓致仍等宴並金織衣彩叚等物有差

○甲子太監許安傳奉聖旨升錦衣衛官帶總旗宋敬爲本衛百戶

○賜唐府舞陽王芝址折色祿米內攺支本色二百石

○守備南京成國公朱儀等奏南京旗守等衛正軍數少故其餘丁槪應差役今南京錦衣衛奏以例不勾丁校尉力士廚役所遺子男並各衛所丁多無用軍餘人等令充其衛軍役故各衛餘丁之無賴者輙棄原役詭作無用多丁覬圖糧賞乞下所司處之於是兵部請移文稽核自校尉力士廚役所遺子男之外凡諸司捨余已告充錦衣衛軍餘者俱還原衛補伍不得濫收仍究所收若已滿千數卽寢其例報可

○鎭守通州都督同知陳逵以私忿杖殺人爲其家所訟逵遂誣奏其人以罪受杖後病死事下巡按禦史王億億轉委官按之以具獄奏因劾逵以公事殺人詔逵免問但追銀十兩畀死者家爲棺葬費

○丙寅追贈朝鮮國王李娎故所生父世子暲爲朝鮮國王謚懷簡母韓氏爲王妃給賜誥命冠服從所請也

○丁卯攺都察院左都禦史項忠爲刑部尙書忠﹤鋶﹣釒﹥乞辭免詔卿歷練老成特玆簡任不允

○免長蘆都轉運鹽使司利民等一十八場鹽課本色一萬八千四百餘引折色布六千餘疋以被水故也

○分守廣西潯梧等處左參將都指揮同知夏鑑卒敕廣西署都指揮僉事馬儀充左參將代之

○戊辰崇王見澤妃余氏薨妃南城兵馬指揮信之女成化辛卯冊立爲崇王妃至是薨訃聞賜祭葬如制

○己巳南京都察院右都禦史林聰﹤鋶﹣釒﹥乞辭任詔不許命悉心理事

○升鎭守古北口都指揮僉事王榮爲都指揮同知官軍人等升二級者一人升一級者十一人升一級給賞者四人升一級加賞者一人給賞者三十七人以殺虜功也

○庚午賜吉王河間府地土一百頃

○命者府義寧王奇渶折色祿米內攺支本色五十石

○鎭守廣西太監黃沁等奏去年七月以來南丹州土官莫必勝率眾攻劫荔波縣殺民人二千七百有奇虜男婦三千六百有奇累趣右參將及分巡守臣查核事久未報稽於具奏又賊首韋萬什等二十餘黨流劫天河懷遠桂平羅城義寧雄縣武緣柳城岑溪古田等縣殺虜人民燒毀廬舍奪掠財畜不可勝計俱左右參將所守地方亦已累督相機撫捕章下兵部右侍郎滕昭言彼地賊勢旁午而沁及副總兵署都督僉事夏正未聞出一策剿之顧乃歸罪參屬又其奏視三司所奏不同中多隱匿且盜起踰年而總鎭太監陳瑄總督軍務都禦史吳琛總兵官平鄕伯陳政亦無一言聞奏有負重寄宜以敕切責瑄沁等俾合謀剿賊仍詳處莫必勝興兵事情奏聞區處參將等官失機與否之故則宜行巡按禦史核勘從之

○忠義前衛指揮使丁固宗奏比者諸衛屬官人等往往不安分守專斷公事淩虐長官稍有奉公特立者輙從而謀糵其短至於法司鞫訊之時往往畏怯誣服無由自白以致善人受枉乞下兵部通行禁約自後姦人誣告所司而法司廉知其狀卽究謀主及以身奏告之人不分官與旗軍俱發邊衛差操守哨庶使官得盡心所司罰不濫及無辜從之

○遼東都司都指揮吳俊私役軍卒或致死者有卒婦色羙逼通之爲其夫所奏並發諸受賄不法事下巡按禦史按問得實請逮治如律都察院覆奏從之○辛未有自宮者三百一十四人先已奉旨謫戍皆逃至京師復希進用禮部以聞上曰錦衣衛其逮至重杖而訊之今後似此輩者所司無得擅收具奏仍嚴加禁約

○四川大寧縣驛丞蕭彥莊署縣事逃民張蓬頭者有罪罰其銀百兩蓬頭聚眾突入縣中殺彥莊彥莊被六槍及一僮皆死巡按禦史以聞事下都察院都禦史李賓援前後敕旨禁戒有司擅罰財物事例請行各處巡撫巡按等官申明榜諭嚴加禁治仍行四川巡按禦史督捕蓬頭等戮之示眾詔可彥莊先任給事中多訐人陰事中復私忿因言事不實謫官至是不得其死眾論快之

○壬申命南京太常寺祠祭署祀丞劉雄奉祀汪琨並爲奉祀子孫依例承襲初洪武七年置祠祭署於鳳陽典皇陵祀事以裏閈舊恩授汪文爲署令劉英爲署丞已而攺署令爲奉祀署丞爲祀丞久之汪倫有罪以劉氏爲奉祀汪氏爲祀丞中問汪氏爲祀丞者曰吉劉氏爲奉祀者曰鏞曰京曰謹凡三人至景泰中各復其舊汪吉爲奉祀劉京爲祀丞天順中吉子金�耑京子雄各代之至是金�耑卒其子琨得代雄亦請復奉祀上諭吏部兩氏子孫爭襲不明可具﹤鋶﹣釒﹥洪武三十年並以後詔旨上之吏部﹤鋶﹣釒﹥如前故有是命

○禮部尙書鄒干等奏今秋少雨至冬無雪乞命大臣祭告天地社稷山川之神上命禁屠宰三日遣英國公張懋保國公朱永襄城侯李瑾祭告

○虜寇之入獨石馬營也分守左監丞劉祥左參將都指揮使李剛率兵敗之生擒四人斬首六級奪獲旗馬器械等物兵部請升賞有功官軍以勵其餘上從之降敕獎諭升祥爲右少監剛署都督僉事及官軍升者二十七人賞者八十六人

○陜西顯慶弘化捨藏等寺番僧汪束藏卜等四川烏思藏大乘法王遣番僧都綱剌瓦藏卜等各來朝貢馬及佛像等物賜宴並彩叚等物有差

○乙亥定襄伯郭嵩奏印孫成月記過直隸保定等府並山東河南等處成化八年分馬騾凡四萬二千七百餘匹

○致仕兵部尙書孫原貞卒原貞本名瑀以字行江西徳興縣人舉永樂乙未進士授禮部主事遷郎中正統中升河南參政進浙江左布政使時閩浙羣盜𨿽更赦罷兵尙未帖服原貞度其必反圖上方略請爲備禦未幾賊果叛發兵徵討命參議軍事乃督兵深入擒其賊首捷聞升兵部左侍郎參贊軍務鎭浙江進尙書奉命考福建吏治遂畱鎭焉復與都禦史劉廣衡平浙江賊五年仍鎭浙江天順初以老命致仕上卽位詔進階一級至是卒年八十七訃聞遣官祭葬如例原貞居官以淸愼自將多著勞效令終壽考亦世所難得云

○丙子免河南開封等府夏稅麥三十四萬一千餘石絲一十九萬九千餘兩秋糧六十萬二千餘石馬艸七十二萬餘束以水旱災故也

○召協守潮河川等處都指揮同知於盛領兵還京以宣府虜警旣息故也

○賜朝鮮國王成化十一年大統歷

○丁丑命陜西河州衛指揮使徐昇鎭守洮州地方

○徙廣東歸善縣馴雉裏巡檢司於本縣古名都

○太僕寺少卿李綱言順天府所屬州縣寄餋備用馬凡亡失者八千六百九十有奇蓋由州縣管馬官輕視馬政提調正官坐觀廢弛分管寺丞及管馬通判不能提督稽核俱合究問然馬之不完亦以諸州縣地方災旱又遇例停追之故若一時追買恐失之太迫宜限來年十月追買不完則管馬官可如例黜罷提調正官管馬通判革去冠帶與分管寺丞俱停其俸俟馬完復職事下兵部覆奏謂責限太寬恐馬難措置宜參酌所處每處限明年五月內追買五十餘匹至十月終補完否則如所奏懲督上曰馬政本重但旣云民庶疾苦其令以漸買償限明年十月內完足

○河南按察使何喬新劾奏都指揮僉事髙福貪淫等罪刑科給事中批參喬新奏﹤鋶﹣釒﹥內有誤字都察院並請下巡按禦史治罪皆從之

○戊寅土魯番速檀阿力遣赤兒米卽等來朝貢方物賜宴及彩叚等物有差赤兒米郎等上奏求馴象兵部言象以備儀衛之用禮有獻貢例無求索宜令譯者諭之報可

○己卯禮部奏四川烏蒙軍民府石砫宣撫司湖廣施州衛忠峝安撫等司慶賀表箋俱過期不至宜行所司逮問上以土官俱宥之令巡按湖廣監察禦史責取忠峝安撫等司招狀

○庚辰授國子監生楊士儆爲中書舍人士儆當入選自陳其祖故少師工部尙書謹身殿大學士榮在先朝有輔理功乞量授京職故有是命

○命濟陽衛帶俸都指揮僉事章關子琳代父原職本衛指揮使

○弗提等衛右都督帖思古等遣人來奏近者犯邊皆山場海西野人無與本寨恐官軍一槪徵剿請遣內外大臣至彼別白區處事下兵部言夷情反覆未足深信宜令通事都指揮僉事詹昇省諭來使歸語帖思古等俾其益守臣節約束部落有山場野人爲寇從宜剿捕不得因而犯邊報可

○辛巳毛憐等衛女直都指揮孛羅禿郎卜兒等喜樂溫河等衛女直指揮者裏奔奇馬申哈等各來朝貢馬及貂皮賜宴並衣服彩叚等物有差已而郎卜兒等十一人乞襲職馬申哈等三人各乞升一級俱許之大明憲宗純皇帝實錄卷之一百三十六

成化十年十二月壬午朔上視郊祀牲

○命金吾右衛帶俸都指揮僉事支源子林代父原職本衛指揮使

○巡撫大同右都禦史董方等奏山西備邊都指揮髙昇河南備邊都指揮幹源及把總指揮千百戶等官百二十二人俱以所部官軍逃亡失伍法當治罪都察院覆奏以爲方等所奏該問管軍職官總有百餘人而在任有罪職官尢眾若一槪逮治則事連人多猝難歸結今請自昇源以下俱停其俸昇源一月餘二月在任者三月詔從之

○前軍右都督李榮卒榮�顯山後人洪熙元年內附授錦衣衛指揮同知宣徳三年升指揮使使西域因攺注涼州衛榮代之以軍功歷升都指揮同知正統末用薦超升署都督僉事景泰二年命充甘州參將久之充副總兵鎭守甘肅天順二年進右都督以老疾致仕至是卒賜祭葬如例子俊嗣原職義勇衛指揮使

○癸未增設湖廣沔陽州沙鎭茅鎭景陵縣乾鎭三巡檢司

○降江西建昌府通判徐智爲鄱陽縣知縣智以督造歲辦叚疋不如法當降二級調用郡民合請於巡按禦史楊守隨乞畱之守隨亦言智閒習吏治有幹局但於法不可貸鄱陽人多健訟政務塡委知縣缺員可用智理之故有是命

○甲申命故燕山前衛帶俸都指揮僉事彊順弟通襲原職本衛指揮使

○禮部奏陜西岷州等衛指揮使安英等違例起送大崇教等寺番僧入貢數多宜行所司執問上曰安英等姑宥不問今後如例行之

○乙酉升翰林院編修程敏政爲侍講仍支原升俸一級以九年任滿也

○升靈藏贊善王所遣進貢禪師桑兒結藏卜爲國師並給誥命印信

○丙戌升湖廣布政司左參議車寧爲廣東右參政

○總鎭兩廣太監等官陳瑄等奏去冬以來廣西賊首韋萬什等越界劫廣東新會縣那虔上下二洞賊人鄭遲等近構新興縣那假塘宅等地賊人流劫陽江麻罩等村僉事陶魯領兵撫之執迷不服章下兵部言瑄等隱蔽土官莫必勝叛亂重情而總督軍務都禦史吳琛𨿽踐任未久不能論劾亦依違妄奏宜並究治又新會賊徒旣已嘯聚恐後漸滋蔓宜移文瑄等令督廣東遊擊三司等官畫謀剿捕上曰瑄琛等姑貸之令亟弭賊不得怠玩

○兵科給事中祝瀾言武靖侯趙輔久患末疾故前日奏祭神旗進退失序今元旦在邇不宜復使將事請簡命禮度閒習者代之有旨輔前者復命未見失儀而瀾妄論大臣殊爲無理法當究治姑宥之

○丁亥賜代府鎭國將軍仕﹤土燎﹥仕埂仕在仕垘仕堞仕墝仕壝仕塠仕土�﹤脊﹣月目﹥仕土�黽成鏊成鎋各於折色祿米內攺支本色三十石從所請也

○戊子左副都禦史原傑先爲戶部左侍郎巡視江西至是還命管都察院事

○傑奏巡視江西時自本年正月至八月所獲南昌吉安等府彊盜五十五起總六百六十八人竊盜二十三起總五十八人詔付法司處之

○內官傳奉聖旨命吏部移文取丁憂太常寺掌寺事禮部左侍郎萬祺吏科都給事中徐英等言臣惟國家成憲每大祀時享輙諭諸司不得以刑喪奏凡有刑喪者亦不得陪祀供事所以嚴其典也夫以陪祀且不可掌祀可乎小官且不可大臣可乎監察禦史李釗等亦以爲言上曰詔起萬祺將別用之汝等胡爲以此言進不允

○升浙江右布政使寧良爲左布政使

○巡撫湖廣左副都禦史劉敷奏劾分守靖州左參將都指揮髙端私役軍人奪種屯田等罪都察院請下巡按禦史逮治如律從之

○己丑臘節賜百官宴於午門

○罷湖廣寶慶等府縣淘金時內費日侈帑金漸乏乃命湖廣寶慶等府武陵等縣開原額金場淘煎以進巡撫等官命所屬十二縣開二十一場歲役民夫五十五萬有奇而武陵之民傷於蛇虎死於大水者無算僅得金三十五兩而已巡撫等官乃奏工多金少徒害生民請仍閉金場第令有司取贓罰及設法以銀易金一千兩應用從之

○巡撫延綏右都禦史餘子俊陳邊疆營堡防守事宜因請簡文臣一人來視所修營堡庶見徵戍轉輸利病至於大綱小紀皆宜責之整飭使事有定體章下兵部言邊城廢弛可命大臣往視今子俊修築已畢其間利益功績久之自見不必更遣大臣若有事宜聽詳處以聞上是之子俊又言孤山等堡把總指揮同知朱祥鄭溫楡林城把總指揮僉事郭鏞謀勇俱優可備裨將之選兵部請俟有事用之報可

○庚寅升翰林院編修李東陽爲侍講仍支原升俸一級以九年任滿也

○注武城中衛帶俸都指揮同知髙貴金吾右衛帶俸都指揮同知竇傑羽林前衛帶俸都指揮僉事朱昇於福建都司金吾左衛帶俸都指揮同知闞文龍驤衛帶俸署都指揮僉事王皞於福建行都司貴管都司事昇提督城守操練傑巡視銀場文掌行都司印皞守備汀漳二府地方尋復命故管屯都指揮僉事劉源巡視銀場貴兼督屯田而攺傑總督備倭

○辛卯旌表節婦劉氏等四人烈婦鄧氏等二人民之七世同居者一人劉氏直隸祁州民李景方妻余氏福建莆田縣民吳師舜妻周氏浙江湯溪縣民江彥傑妻蕭氏江西泰和縣民楊崇藝妻俱少寡守節終始無玷旌其門曰貞節鄧氏遼東遼海衛總旗陸淳妻鄒氏軍余劉貴妻俱以夫亡自縊旌其門曰貞烈李玘湖廣蒲圻縣民自始祖辛壹至﹤王巳﹥同居凡七世歷百有餘年禮義相傳人無訾議旌其居曰七世同居義門

○癸巳調南京兵科給事中吳傑戶部主事柳琰於外任先是琰往淮安府監督倉糧與內官王增福王剛同事琰頗自專不聽其所爲民有侵倉地爲屋者皆撤之使復舊怨者甚眾適江都縣民輸稅於倉以琰家儀眞爲同郡而傑亦江都人適丁憂家居因索書求庇琰拒不納增福等微聞之執問其人其人方怨琰卽誣伏通書納賂增福剛遂奏於朝命錦衣衛官往會巡按禦史按之獄成械傑琰等至京師重鞫皆坐杖當贖還職詔贖罪畢俱調除外任傑湖廣沔陽州判官琰河南南陽府通判

○甲午太子少保兼兵部尙書白圭以疾乞致仕命在京調理不允致仕

○吏科都給事中徐英等言三載黜陟知人最難明年又當舉行但好惡不同難以徧察𨿽有所司奏報禦史考語皆未精詳外此不過訪之來朝者而已故或端謹者以爲無守罷軟者以爲有能謂酷暴爲慈祥謂廉介爲貪濫以少壯者爲有病以老疾者爲未衰甚至乘此機會報復恩雔少不加察輒中其姦計往者巡撫等官在外考察𨿽徧觀歷覽然後黜陟亦爲此斃所惑況今日乎乞申命吏部會都察院研審精詳察好惡別毀譽協至公求允當一則以察小官之賢否一則以考上司之公私有徇情者許科道紏舉﹤鋶﹣釒﹥入詔進退人才務合公論毌得偏徇所司其知之

○靖江王規裕言廣西護衛百戶谷眞乃母妃父也今已致仕乞量加散階以榮終身命進眞階爲武略將軍

○都察院左都禦史李賓等奏錦衣衛鎭撫司累問妖言罪人所追妖書圖本舉皆妄誕不經之言小民無知往往被其幻惑乞備錄其妖書名目榜示天下使愚民咸知此等書籍決無證驗傳習者必有刑誅不至再犯奏可其書有番天揭地搜神記經金龍八寶混天機神經安天定世繡瑩關九龍戰江神圖天宮知賢變愚神圖經鎭天降妖鉄板達通天混海圖定天定國水晶珠經金鎖洪陽大策金鋒都天玉鏡六甲明天了地金神飛通黑玩書通天徹地照仙鑪經三天九關夜海金船經九關七返纂天經八寶擎天白玉柱夫子金地歷劉太保泄漏天機伍公經奪天冊收門纂經佛手記三煞截鬼經金鎖攔天記緊關周天烈火圖玉盆經換天圖飛天歷神工九轉玉甕金燈記天形圖天髓靈經定世混海神珠通玄濟世鴛鴦經錦珊瑚通天立世滚云裘銀城論顯明歷金璋紫綬經玉賢鏡四門記收燕破國經通天無價錦包袱三聖爭功聚寶經金歷地經奪天策海底金經九曜飛光歷土傘金華蓋水鑑書照賢金靈鏡經朱書符式坐壇記普濟定天經周天烈火圖六甲天書三災救苦金輪經智鎖天關書感天迷化經變化經鎭國定世三陽曆玄元寶鏡玉傘錦華蓋換海圖轉天圖推背書九曜飛天歷彌勒頌通天玩海珠照天鏡玄天寶鏡經上天梯等經龍女引道經穿珠偈天形圖應劫經天圖形首妙經玉賢鏡透天關盡天歷玄娘聖母親書太上玄元寶鏡降妖斷怪伍家經金光妙品奪日金燈紅塵三略照天鏡九關番天揭地神圖金鋒都天玉鏡玉樹金蟬經玄娘聖母經七返無價紫金船銀城圖樣龍鳳勘合

○直隸沂州衛指揮陳鎬非法害人千戶劉通摭其違法事將赴京奏之鎬遣人縛諸途矐其兩目通弟欲訟於官復誣以罪殺之並殺其同事者五人山東按察使王琳廉得其事以聞下巡按禦史鞫治鎬遂訐琳受賂並殘疾等事命刑部郎中袁玘同錦衣衛官往會巡按禦史通鞫之鎬罪皆實及其黨三人俱以謀殺人罪死琳亦以奏事不實坐杖當贖左都禦史李賓等爲覆奏悉如所擬以琳殘疾請付吏部議之詔可

○乙未升浙江布政司右參政杜謙爲右布政使

○調兵科給事中祝瀾爲安州判官瀾旣劾武靖侯趙輔失儀輔摭奏瀾事下獄問無左驗竟亦黜之

○命羽林前衛帶俸老疾都指揮僉事郭美子眞代其原職爲指揮使

○工科右給事中陳峻等使占城不果入而還以原領詔敕及鍍金銀印彩叚等物進繳初峻等使占城封國王槃羅茶悅航海至占城新洲港口守者拒不容進譯知其地爲安南所據而占城王避之靈山旣而之靈山則知槃羅茶悅舉家爲安南所虜而占城之地已攺爲交南州矣峻等遂不敢入然其所賫載私貨及挾帶�人數多遂假以遭風爲由越境至滿剌加國交易且誘其王遣使入貢至是歸奏安南占據占城具奏滿剌加國王以薪米供饋禮意甚備事下所司禮部言宜候滿剌加入貢使還降敕獎諭其王兵部亦言安南恃彊並吞封國所系非小宜下公卿博議於是英國公張懋等以爲安南彊暴固宜聲罪致討第帝王之於夷狄以不治治之且今未得占城所以滅亡之故不可輕動而安南明年期當入貢宜俟陪臣至日令譯者以其事審之始可區處又雲南廣西及廣東瓊廉與之接境宜行鎭守總兵等官督屬固守以防侵軼之患上俱從之

○寧夏鎭守太監王淸等奏自十一月以來虜寇累入楡林溝等地𨿽未得利而去恐有復入之謀兵部議行淸等令副總兵王璽與遊擊將軍祝雄領兵往會參將守備等官於花馬池髙橋兒等處設伏扼險又行延綏守臣督屬防禦報可

○丙申升金華府知府李嗣爲浙江布政司右參政

○土魯番使臣都指揮僉事滿剌馬哈麻赤兒米卽奏其主速檀阿力初無叛意欲請遣朝臣往彼通道事下兵部言速檀阿力已奪哈密城今其所奏乃文過之辭宜令譯者諭指令歸說其主務爲敬順不可悖逆天道自取禍亡從之

○戊戌巡撫陜西都禦史餘子俊乞歸餋疾詔謂邊方用人之際不聽所請旣有疾可遣醫往視之

○雲南按察司僉事童軒以召至命升太常寺少卿掌欽天監事監副張瑄爲監正

○命萬全都司學訓導張升復任先是學之諸生言升善於訓迪多所成就今將代去願畱之以終惠後學巡撫都禦史殷謙以聞故有是命

○兵部右侍郎滕昭言癿加思蘭潛於河套構患邊方頃始渡河北遁吾民稍有息肩之漸而延綏寧夏累有警報必此虜復入以圖寇鈔𨿽數行守臣禦之然逮其大入始爲之謀則緩不及事宜敕諭延綏寧夏鎭守巡撫總兵等官嚴督參屬加意防範仍遣偵卒察其入寇醜類果癿加思蘭與否或是其餘黨仍宜敕諭陜西鎭守巡撫等官令預爲計議若虜已在套宜令都督白玘都禦史馬文升量調官兵往屯固原環慶會同參將趙順運謀據險有警則並力圖功仍行偏頭關代州等處鎭守守備等官各飭兵堤備又行大同守臣令遣遊擊將軍緱謙統領遊兵於大同右衛境上屯聚行宣府守臣令遣遊擊將軍周玉整兵以備警調上皆是之

○兵部尙書白圭子鑌自陳其父累立軍功乞量授武職詔授鑌錦衣衛百戶

○升廣西柳州衛指揮僉事孫震桂林中衛指揮使魯紹俱爲廣西署都指揮僉事聽調殺賊以鎭守太監黃沁舉也

○己亥戶部奏先已奏令順天府及五城兵馬司拘審乞丐貧民有親可依者送發依親無親者收送餋濟院其地方流來者待春暖遣回然今京城內外乞丐者如故宜仍下所司拘審人給米三斗且命巡城禦史訪察姦獘詔審其見數卽給以米不許每日拘審致令失所

○庚子湖廣容羙宣撫司土官向鎭遣舍人來朝貢馬賜以鈔絹

○後軍署都督同知王信卒信直隸定遠縣人宣徳十年襲世職彭城衛千戶正統中累功升指揮使景泰初署都指揮僉事成化二年升都督僉事徵紅城子有功升同知至是卒訃聞賜葬祭如例子鑑襲授指揮使注彭城衛

○辛丑立春順天府官進春上禦奉天殿受之文武羣臣行慶賀禮賜宴於午門

○授理刑知縣張鏞梅江雍泰爲監察禦史鏞湖廣道泰山西道江南京貴州道

○朝鮮國王李娎遣陪臣金之慶等奉表貢馬及方物來朝賀明年正旦節

○命山西都指揮同知劉謙子鈺代父原職大同前衛指揮僉事

○攺甘涼右參將都督僉事白全爲左參將命前寧夏副總兵都指揮使劉晟充右參將分守肅州兼管鎭夷天倉毛目等地都督同知李文等言肅州孤懸境外當諸夷要衝虜寇易於出入官軍艱於應援而鎭夷天倉毛目又賊入之道宜增設守將故有是命

○太子少保兼兵部尙書白圭卒圭字宗玉直隸南宮縣人正統壬戌進士授禦史從駕北徵土木之陷十三道禦史得生還者僅二人圭其一也時京師戒嚴簡廷臣分出選兵勤王圭得澤州虜退還升山西按察司副使景泰中升浙江右布政使天順二年升右副都禦史巡撫湖廣貴州苗賊作亂圭帥師討平之未幾召爲兵部右侍郎時北虜孛來寇莊浪命圭往贊軍務獲虜二十輩追戰花馬池等處又連捷虜角�羊去升工部尙書成化二年荊襄賊千斤劉通嘯聚勢甚猖獗上命撫寧伯朱永總兵徵之而以圭提督軍務千斤劉就擒獻俘京師適值父喪還葬明年加太子少保升從一品俸兼兵部尙書驛召至京又令提督十二營操練尋賜玉帶寶刀織金麒麟服以寵異之九年以母喪去位起復視事至是卒年僅五十六訃聞贈少傅謚恭敏賜祭葬賻卹子鑌以圭軍功爲錦衣百戶仲子鉞進士及第今爲編修圭偉儀狀有才識歷官中外數從軍旅之事累有勞效而荊襄之功爲最人稱其能然乏淸譽旣沒而諸子以分財不均閱訟聞者嗤之

○壬寅英國公張懋言京衛官軍於三營操練有失伍者舊例令當衛掌印官月赴諸營比較撥補近停此例止令兵部轉移各衛挨取凡事故官軍俱隱匿在衛或受賂攺差或私役取利今諸營見缺官軍凡六萬一千五百有奇而補者百無二三宜仍如舊例行之事下兵部言近已議奏凡各營老疾事故諸類官軍本部每月以朔望查理各衛督令將襲代並補役首逃官軍以漸補送其中攺差者一切送操今懋所建白於事未便上命仍如近議施行但不許衛所遲誤作獘

○虜入馬營齊家溝赤城袁家墩等處宣府遊擊將軍署都督僉事周玉率兵敗之斬首十有一級兵部言宣府萬全累有虜寇總兵諸官未聞擒斬一人而玉領兵不過三千乃能追賊出境其功可嘉請升賞之報可遂實授玉爲都督僉事獲功陣亡當先官軍升一級者十有一人升一級又給賞者二人升署職一級者二十有九人給賞者二十有五人

○癸卯升廣西桂林府同知孫期爲慶遠府試知府以巡撫巡按並兩司守臣薦也

○給山西喜峯口等關守墩架炮夜不收軍士三千六百七十七人胖襖褲鞋

○錦衣衛官奏執自宮者五十四人命枷項於禮部前並各大市街示眾前此自宮者甚眾日赴禮部喧訴求進尙書鄒干等以爲言有旨錦衣衛執之已而皆逃匿五十四人者猶喧訴不已因執以聞乃有是命

○甲辰禮部奏明年正旦節例賜百官宴上令免宴賜以節錢鈔

○升鴻臚寺右寺丞孫軏爲左寺丞鳴贊侯官爲右寺丞時鴻臚寺卿楊瑄謂宣贊缺人以鳴贊侯官楊顯姓名上請詔升官爲右寺丞顯爲本寺主簿而特批孫軏爲左寺丞且詰少卿施純獨不署奏之由純自陳緣官顯常被退用未敢舉薦服罪命姑宥之

○免直隸各衛分成化九年屯田子粒東勝左衛三千九百石永平衛一千九百石盧龍衛一千九百石興州右屯衛六千三百石各有奇以是年水災故也

○乙巳初虜入赤城將軍廟三岔口等處協同分守獨石馬營都指揮僉事孟璽領兵禦之斬首三級至是論功璽從厚給賞調兵官右少監劉祥等以近已升職量給賞其餘有功官軍一百七十四人升賞有差

○兵部左侍郎李震奔喪還命掌兵部事

○雲南麗江軍民府土官知府木嵚奏鶴慶軍民府千夫長趙賢累紏羣賊越境困圍九和等裏殺掠人民乞調旁衛所官軍擒剿之上命兵部移文雲南守臣覆按區處

○丙午敕湔除在京文武官過名仍命法司移文於在外諸司

○攺刑部尙書項忠於兵部召巡撫大同右都禦史董方爲刑部尙書

○國子監祭酒周洪謨上言其一正統景泰間除官遠者動經八九千里近年以來比昔稍便而猶或有遠者自今可限定其地俱取四方相近不越鄰境布政司之外其一洪武間王府官九年秩滿例升外用今動經數十年不再轉遷直待致仕然後得歸淹滯旣久則怠心作而嫌疑生宜有以處之事下吏部覆議謂選法若如洪謨言則四方之人可以通除者皆有限隔況人與缺不能一一相當是使每選之中人多而缺少者必湏畱人以待缺缺多而人少者必湏畱缺以待人限之非便王府官僚若如洪謨言則亦非洪武之制蓋舊制各王府並護衛首領官終身供職不在給由之限至今不變間有年深奏保者就本府升轉又有坐事及裁革者攺調外任今一旦更張之非便詔如議

○命浦江縣復立鄭氏孝義之門先是金華府知府李嗣奏浦江民鄭永朝一門自宋迄今三百餘年世惇行義國初旌其門曰孝義近年被毀乞爲重建以勵風俗事下禮部覆奏從之○賜大慈恩寺佛子端竹也失都綱者著堅參等誥敕及印從所請也

○五軍三千神機等營軍士於團營操練者凡逃故四千一百有奇提督十二營總兵官定西侯蔣琬以聞上曰團營官軍專爲備調而設今逃故數多該營何乃不爲撥補其亟如數補之

○丁未賜周府故鎭國將軍子㙧夫人洪氏女陽城郡君食米歲一百石

○國子監祭酒周洪謨奏今之神銃固爲利器未若藥矢之便於用昔者漢將耿恭以五百騎爲胡騎數千所圍乃以藥矢射賊其肉如沸而死宋將熊本徵西南夷以藥矢射賊賊皆驚潰於是武都諸夷日附此古人用之而已效者矧今南人以此射虎豹中者卽死若虜寇犯邊以射其馬其馬必斃則彼無所恃何戰不克事下兵部請移文各邊鎭守總兵巡撫諸官計議制造報可

○升掌錦衣衛事都指揮同知袁彬及副千戶等官孫賢等十四人各一級賞擒獲妖賊功也

○命成山侯王通孫鏞襲封成山伯食祿歲一千石本色四百石折色六百石

○貴州都指宋晟先以罪罷任間住子雄襲畢節衛指揮使父子所爲多不法服捨器用僣侈部下卒有怨之者欲奏之朝雄有故授業師因飲酒慢之遂竄攺晟雄所作詩爲悖逆語教卒入奏中奏上命錦衣衛差官往會巡撫等官按之得其實俱械至京重鞫都察院擬罪晟坐服捨違式當杖雄坐監守自盜當死俱贖罪罷職卒以誣告悖逆徙邊遠奏上詔從所擬

○免順天府明年易州山廠柴夫八百六十六名從府尹邢簡請也

○戊申升遼東都指揮僉事陳璽爲都指揮同知以興平東長嶺殺賊功也

○己酉泰寧等衛都督脫脫孛羅等遣都指揮哈失帖木兒等來朝貢馬賜宴並衣服彩叚等物有差時脫脫孛羅附奏乞如舊加賜禮部以聞從之○庚戌歲暮亨太廟

○遣太常寺官祭五祀之神

○遣旗手衛官祭旗纛之神

○以明日正旦遣駙馬都尉周景王增分祭長陵獻陵景陵裕陵

○遣內官祭恭讓章皇后陵寢

○是歲天下戶九百一十二萬一百九十五戶口六千一百八十五萬二千八百一十口田地四百七十七萬八千九百九十頃八十畝有奇田賦米二千一百五十九萬七千八百一十石有奇麥四百三十四萬一千二百七十石有奇絲九萬二千七百斤有奇綿一十萬五千兩絹二十八萬五千三百疋有奇布八十七萬九千二百五十疋有奇綿花二十八萬二千三百九十斤有奇折色鈔八十三萬五千三十錠有奇雜課鈔二千七百八十六萬二千一百錠有奇米五萬六千二百石有奇麥二千三百八十九石布七百七十二疋有奇鹽課鹽三百七十萬一千五百引有奇折色米五千七百九十石有奇布四萬四千七百疋有奇茶課茶五十六萬三千九百一十斤有奇屯田子粒三百九十五萬八千二百九十石有奇采納銀四萬三千三百八十兩有奇水銀二百四十七斤有奇朱砂一十七斤一十一兩漕運京師儧運糧三百七十萬石各處運納糧五百七萬一千三百六十石有奇減免天下官田等項稅糧三十四萬六千二百三十石有奇

大明憲宗純皇帝實錄卷之一百三十六終

明憲宗純皇帝實錄卷之一百三十七

成化十一年春正月辛亥朔上詣奉先殿皇太后宮行禮畢出禦奉天殿文武羣臣及天下朝覲官四夷朝使行慶賀禮皇太后皇后俱免命婦朝賀

○壬子文武羣臣朝親王於奉天門東廊

○太監黃賜傳奉聖旨以內官監太監李瑾弟瓚爲錦衣衛所鎭撫帶俸

○癸丑宣宗章皇帝忌辰奉先殿行祭禮遣駙馬都尉樊凱祭景陵

○乙卯賜周府胙城王子壉第五子名曰同銓楚府東安王均鈽嫡長子名曰榮鏔蜀府慶符王友墂嫡長子名曰申鏻

○丙辰孟春享太廟

○遣內官祭司戶之神○吏部奏罷朝覲官左布政使楊文琳呂囦按察使王琳等一千八十一員命老疾者致仕罷軟素行不謹者冠帶閒住貪酷及懼罪在逃者爲民內右布政使王髙按察使髙瑛等九十一員自陳老疾乞致仕文琳浙江余姚縣人正統戊辰進士授監察禦史升江西布政司參政至四川左布政使任數禦人在蜀中少廉名政事亦無可稱者囦直隸常熟縣人正統已未進士初授行人歷升監察禦史湖廣按察司副使雲南按察使進左布政使其爲按察使時用法頗稱平恕比爲布政則淸譽頓減滇人少之琳江西吉水縣人景泰辛未進士歷刑部郎中山西按察副使進山東按察使居官能守法但近於刻人多怨之髙江西安福縣人正統丙辰進士歷升郎中參政至右布政使器局﹤宀十見﹥大行事不尙苛刻瑛浙江黃巖縣人其先有編管山西聚落驛者遂從山西鄕試舉正統戊辰進士歷官至按察使爲人厲色自好而行已在淸濁之間

○命浙江布政司左參議寗珍江西南昌府知府王詔冠帶閒住先是巡撫官奏珍罷軟詔有疾俱令致仕二人夤緣得內批復任至是吏部及都察院奏珍詔實素行不謹公論難容若二人復畱恐天下官被黜者未肯心服存畱者莫知警懼遂有是命

○丁巳復釋張元吉爲民元吉自肅州免戍還鄕科道官言其罪重不當釋有旨俟親終還役至是以母死當戍其子眞人玄慶又乞恩復命釋之

○戊午賜代府昌化王仕墰第八子名曰成錙第九子名曰成鏜襄世子祁鏞第二子名曰見淓

○庚申以大祀天地上禦奉天殿誓戒文武羣臣致齋三日

○以河南南陽府閒地一百四十頃賜唐王芝北從王請也

○初徳王見潾奏府第狹隘寢宮卑濕欲移置本府倉庫馬廏於他所事下工部移文山東鎭守巡撫三司會勘至是奏乞如王所請工部以爲城中空地有限後日宗支繁衍無窮止合照崇王府第丈尺爲之增益倉庫馬廏仍構於墻內而畱城中空地以備他日之用其寢宮卑濕則計工攺造從之

○辛酉以上元節賜文武羣臣假十日

○癸亥大祀天地於南郊祀畢上還宮謁皇太后畢出禦奉天殿文武羣臣行慶成禮

○甲子以大祀禮成上禦奉天殿大宴文武羣臣天下朝覲官及四夷朝使

○乙丑上元節免羣臣宴

○賜代王成煉第三子名曰聰消

○丙寅敕巡撫狹西左副都禦史馬文升總制各路兵馬

○夜�色雲气鮮明暈月竟夜漸散

○丁卯英宗睿皇帝忌辰奉先殿行祭禮遣駙馬都尉石璟祭裕陵

○命巡撫直隸保定等處右副都禦史張鎣巡撫大同地方

○應天府府丞白昂奏本府上元江寧二縣每年撥人一百二十名於南京光祿寺餋羊緣地方卑濕羊多死者責民陪補甚艱乞以見餋及後該納者估價變賣用羊之日支給辦買供應如不足令本府支給官錢補辦舊餋羊之戶量存三四名守視公廨余悉放免當差從之

○周府汝陰王子�土奄��薨王簡王第十二子也母南氏正統丙寅生天順丁丑冊封爲汝陰王至是薨年三十訃聞輟朝一日賜祭葬如制謚曰懷懿

○戊辰賜朝鮮國賀正旦陪臣金之慶等宴並金織衣彩叚等物有差

○己巳升太子少保吏部尙書兼文淵閣大學士彭時爲少保仍兼舊職理事以九年任滿也

○土魯番速檀阿力遣使臣赤兒米卽哈只馬哈麻等來朝貢駝馬賜宴並衣服彩叚等物有差

○庚午天下朝覲官陛辭各賜以敕

○辛未沈府沁源王幼琦薨王恭定王之子也母妃黃氏宣徳辛亥生景泰癸酉冊封爲沁源王至是薨年四十有五訃聞輟朝一日賜祭葬如制謚曰端憲

○開設直隸壽州道正司

○壬申命祀故監察禦史伍驥都指揮丁泉於福建上杭縣先是上杭知縣蕭宏奏天順六年盜賊竊發都指揮丁泉率兵守備本正�丁縣捍禦有方賊不敢犯次年賊勢益熾巡按監察禦史伍驥初入境聞變徑馳至汀州審察賊情調兵策應兵旣四集驥乃單騎冒險親造賊巢諭以禍福賊不意其猝至初甚駭及聞所諭且見其至誠莫不感悟泣下旬日之間脇從來歸者一千七十餘戶俱給以牛具谷種俾之復業惟賊首李宗政等負險不服遂與泉率兵深入攻破營寨泉奮身力戰爲賊所害自是賊益猖獗驥總督官軍弔死卹傷激揚義气與賊戰十餘合破犁壁等一十八寨擒斬八百餘人賊平驥衝冒瘴癘致成危疾班師未幾卒至殞命眾皆傷痛如失父母縣民郭明徳等已備私財創立祠宇乞載諸祀典令有司歲時致祭以慰眾情以爲人臣之勸事下禮部覆奏賜其祠額曰褒忠命有司春秋祀之驥字體純江西安福縣人景泰甲戌進士莊重寡言居風憲持大體見同類掇拾大臣以沽名者恆非之遇事當爲果決敢任眾期其大用而止於此莫不惜之子希閔爲福建按察僉事

○命取兵仗局逃故軍民人匠一萬六千一百八十名

○癸酉土魯番使臣赤兒米卽等各奏已得哈密城池及奄剌奄檀王人馬一萬又收捕曲先並亦思渴頭目倒剌火只乞朝廷遣使通道往來和好上曰迆西頻年入貢道路無阻不湏遣官速檀阿力果能誠心奉貢朝廷不計前過仍以禮待之其令通事以朕意諭其使

○詔給哈密種子時哈密都督罕愼等爲土魯番侵掠部落分散遣使通款乞衣糧種子巡撫右副都禦史朱英等謂其爲我藩籬宜有以慰結其心又恐奏報延久不能猝濟已發布三百疋糧五百石賑之至是奏聞因並以種子給之

○兵部奏大同鎭守太監覃璣總兵官彰武伯楊信先巡撫都禦史董方副總兵署都督僉事孫鉞不能嚴飭邊備以致虜寇入境掠去人畜請行究治命俱貸之

○丙子安定衛安定王領占俄些兒遣完卜朵﹤人﹥只領眞等西寧等寺番僧也失藏卜等洮州番僧班丹創失等各來朝貢駝馬及方物賜宴並彩叚等物有差

○國子監祭酒周洪謨言四事一今臣庶祠堂之制悉本家禮髙曾祖考四代設主俱自西而東考之神道向右古無其說惟我太祖髙皇帝太廟之制允合先王左昭右穆之義宜令一品至九品止立一廟但以髙卑廣狹爲殺神主則髙祖居左曾祖居右祖居次左考居次右於禮爲當二在外衙門時節行禮宜令致仕官與有司官依品級髙下序列班次三天下府州縣學祭先師孔子多有禮無樂宜令禮部以樂歌之詞佾舞之數行下有司置造樂器俾士子以時習肄四欽天監所藏選擇曆書系洪武年間撰定頒行今民間不見此書宜遵舊制刊布天下事下所司議聞禮部覆奏洪謨所言祠堂之制乞命翰林院參酌更易具奏處置所言在外有司行禮班次緣致仕與見任同乞通行天下遵守及受封官亦合與致仕者同所言學校祭祀先師合用樂舞緣樂歌佾舞用人數多而州縣學生數少乞行天下止令俟豊稔之時補造樂器所言頒行選擇曆書乞令欽天監印造遇陰陽學官赴監聽考者人給一本使與官民之家遵用從之

○禮部奏雲南鶴慶軍民府去年地震乞行所司致祭境內山川社稷之神從之

○丁丑升廣東布政司右布政使袁凱山西右布政使李敏俱左布政使福建左參政鐘淸右布政使工科都給事中王詔戶部郎中李嶽兵部郎中徐貫陜西西安府知府秦紘俱右參政工科給事中徐恪左參議南京刑部郎中梅倫工部郎中楊琚戶部署郎中唐震俱右參議凱雲南敏震四川淸貫福建詔恪倫琚湖廣紘陜西貫專巡視海道紘震理糧儲倫提督太嶽太和山琚撫治流民山東右參政周晟四川按察司副使彭韶俱按察使監察禦史聶友良胡涇四川僉事李瓛河南僉事顧以山俱副使監察禦史魏富邊完南京監察禦史萬繡刑部署員外郎尙敬南京刑部署員外郎李廷璋張述古大理寺署右寺副吳伯通俱僉事晟敬山東韶瓛廷璋四川友良富浙江涇雲南以山伯通河南完陜西繡述古湖廣

○復除江西布政司左參議劉潺於陜西福建左參議盧雍於浙江四川右參議周達於湖廣山西右參議王瓘於陜西四川按察司僉事邵智於廣西

○攺給永年王幼塨祿米折色內三十石爲本色時王食祿二千石本色折色中半兼支屢以歲用不足爲請故也

○賜土魯番速檀阿力及其女速烈等紅織叚並琵琶等物令其使臣領回從所請也

○戊寅賜故韓懷王妃郭氏食米月十石時王薨無嗣爵傳至悼王亦早薨妃以宮眷衣食不給爲請故特賜之

○提督十二營總兵官定西侯蔣琬奏乞會選十二營精兵每營二千以備調遣事下兵部尙書頃忠等以團營兵馬先已選定遇有徵調卽全營啟行今又各營選摘未免紊亂騷擾宜令量選精銳別爲一等仍於本伍操侯上曰團營兵俱要精銳有老弱者卽令該營選補不必更分等第敢有投托役占者必罪之

○己卯建州右衛等女直都指揮卜花禿等海西成討溫兀者等衛野人女直都督康尼等考郎兀等衛野人女直都督撒哈良等各來朝貢馬及貂皮賜宴並衣服彩叚等物有差

○兵部奏甘肅地方諸夷雜處反側不常𨿽嘗命都督同知李文右通政劉文赴彼區處莫克濟事近又傳說瓦剌癿吉帖木兒擁眾駐近哈密儻與速檀阿力構結犯邊則恐寄住安插夷人復爲內應今土魯番使臣哈只馬哈麻等又私藏軍器謀焚我積芻私逃出境不可不愼爲之防𨿽有總兵巡撫官而名位稍輕恐未足以懾服安輯宜別推武職重臣才望素著熟知邊務者一員往會處之上以重臣未可輕遣乃敕鎭守甘肅太監顏義總兵官都督同知鮑政巡撫右副都禦史朱英曰近聞土魯番差來使臣哈只馬黑麻等密議欲偵察中國事情盜夷人馬駝逃歸報速檀阿力率眾來寇邊臨行又欲焚城中艸場切計腹裏安插及寄住夷人動計千餘狼子野心反側不常近又傳說瓦剌人馬切近哈密地方駐札萬一速檀阿力與之構結擾我邊境則腹裏寄住等頃夷人未免因而爲姦內外勢合猝難防範敕至爾等卽同副參等官熟思審處何法可以安其反側何策可以消其後患務使樞機周密計慮萬全外而夷人信服內而境土安靜庶副一方重寄仍一一條具奏聞若爾等難於處置亦湏馳奏別爲之處爾等其欽承勿怠

○宥陜西都指揮孫鑑等罪先是烏斯藏闡化王遣番僧鎖南桑爾結等進貢還至西寧畱丹等寺不復歸又冒名進貢得朝廷敕諭並賜物皆匿之闡化王令其下三人者來趣之歸鎖南桑爾結閉之室中率其黨縛二人手足剜去其目盡奪所賫器物一人得逸去詣鑑告鑑執諸爲惡者寘之獄其徒行賂於鑑及西寧衛鎭撫羅英求緩其事鑑等受之而竟以聞下巡按禦史會官鞫實鎖南桑爾結等四人罪皆當死其徒因發鑑等受賂事禦史請並逮鑑等治之都察院覆奏且言事在赦前命俱宥之

明憲宗純皇帝實錄卷之一百三十八

成化十一年二月庚辰朔南京參贊機務兵部尙書兼大理寺卿程信自陳久病不能任事上命還鄕調治賜敕慰諭之

○命塔木等衛都指揮同知撒哈塔等子納兒乞卜等九名俱襲父職考郎兀等衛指揮使哥哈等四員各升一級

○建州左等衛女直額苦捏等七名乞襲其父指揮使等職命各降一級授之以其皆董山餘黨也

○辛巳命內官監左監丞張端工部右侍郎劉昭俟修城畢以所督軍夫修玉河堤岸

○更調守備陽和城都指揮同知田賦於大同右衛城守備大同右衛城都指揮僉事周珍於陽和城

○壬午攺定淮安常盈倉並臨淸廣積倉所中鹽課則例先是二倉乏糧開中淮浙等處鹽共五十八萬引至是戶部以米價增貴則例太髙奏請更之兩淮鹽每引原擬粳粟米五斗兩浙鹽原擬粳粟米四斗今俱減五升長廬山東鹽每引原擬粳粟米二斗五升今俱減三升

○西寧等處圓覺等寺番僧攀的藏卜番人板的官等各來朝貢馬駝並佛像等物賜彩叚絹鈔等物有差

○駙馬都尉王增乞送母喪歸葬從之

○癸未詔閉河南宜陽等縣銀洞先是兵科給事中郭鏜言河南各縣出有銀礦乞開煎以備邊用有司勘報言銀洞在山谷中道路險阻礦脈細微所得不多徒費民力遂命封閉至是戶部又言內府及邊儲缺用乞復開煎勘報如前上命仍封閉之

○甲申申明酷刑之禁國子監祭酒周洪謨所言天下有司於百姓少有過失卽用夾棍等刑具不勝苦楚請敕法司出榜禁約除人命彊竊盜雜犯死罪湏用嚴刑其餘止用鞭撲違者許風憲官察訪錄其酷暴以備考劾章下法司言近以都給事中白昂言已行禁約恐問刑衙門奉行不至請申明嚴禁爲宜詔可

○乙酉命詹事府少詹事兼翰林院侍講學士徐溥翰林院侍讀學士彭華爲會試考試官華以疾且有從子入場上﹤鋶﹣釒﹥辭免遂攺命侍講學士丘浚賜宴於禮部

○丙戌免陜西延安綏徳慶陽三衛成化九年屯田子粒三萬一千一百餘石以旱災故也

○丁亥釋奠先師孔子遣禮部尙書兼翰林院學士萬安行禮

○戊子祭大社大稷

○遣順天府官祭先農之神○翰林院侍講學士楊守陳以母喪去任

○命故西寧侯宋謙子愷襲爵

○升刑科左給事中雷澤爲本科都給事中

○命野兒定河衛都指揮僉事賈失虎子木克毛憐衛都指揮僉事乃塔子特列速俱襲父職

○己丑開設河南浙川縣儒學

○庚寅復除浙江按察使劉釬於雲南廣西布政司左參政袁愷於原任山西僉事王預於陜西

○壬辰永淸右衛帶俸都指揮僉事仝斌老疾命其子輔代爲正千戶斌天順初以迎駕功自千戶越升指揮使例不世襲也

○寧陽侯陳瑛奉命統領官軍下艸場牧馬馬死者八十匹部下匿不以報而瑛亦不知武靖侯趙輔等廉得奏之下瑛刑部獄罪當贖杖還爵議上從之

○安鄕伯張寧與旗手衛指揮孫良以小忿相訐奏下刑部俱以奏事不實坐徒當贖以寧擅笞良特詔停祿三月

○山西都指揮使朱鑑因公事杖二卒至死爲巡按禦史所劾都察院請命禦史逮治如律詔可

○順天府永淸縣民權義自宮其幼子欲以求進爲怨家所告前此因自宮者眾有旨自成化九年五月以後犯者本身處死全家發煙障地面充軍至是刑部奏其事命發義充廣西南丹衛軍妻及幼子皆隨住

○夜東方流星大如盞靑白色尾迹有光東南行至尾宿後小二星隨之

○癸巳後軍都督府都督同知顏彪卒彪直隸鹽城縣人襲世職爲眞定衛指揮同知正統己巳之變舉升都指揮僉事守備倒馬關尋充右參將分守十八盤景泰中升都指揮同知領京營操卒會兵部奏分五軍三千神機爲十營團練以俟調發因薦升前軍都督僉事坐營管操未幾充右參將協守大同又充左參將鎭守東路陽和等處天順初召還治府事累出鴈門代州大同紫荊關等處防邊禦虜因兩廣弗靖命佩徵夷將軍印總兵討之師還升都督同知又命佩鎭朔將軍印總兵宣府居十年以老不能禦虜爲兵部所論罷還蒞事後軍至是卒祭葬如例彪起自偏裨以至大帥無他才能因人成事兩廣之徵冒功貽患宣府之守老不知止論者鄙之子玉襲指揮同知銓注旗手衛

○甲午命故左軍右都督過興孫繼祖襲祖原職神武后衛指揮使陜西都指揮同知馬聰子讓襲父原職綏徳衛指揮使

○乙未遣戶部尙書薛遠祭京都太倉之神

○遣順天府官祭宋丞相文天祥

○夜月食免明日朝

○丙申開設陜西文縣守禦千戶所

○土魯番使臣赤兒米卽等復奏與赤斤蒙古等衛素有讐隙乞差副總兵等官護送還國又言速檀阿力王𨿽得哈密城池止以物產充朝貢旋以自悔不暇今各願畱使臣家屬於甘肅爲質請敕歸諭其王將所得哈密金印還獻於朝以求通好事下兵部議以爲赤兒米卽等詞多文飾且非出速檀阿力本意難以遽信然亦宜遣人護送出境上曰速檀阿力若能退還哈密地方朝廷自有厚賞其使臣令甘肅鎭守等官差人護送還國毋使失所仍敕速檀阿力曰近爾國使臣來朝多有願畱京師及近邊居住者朕再三省諭之不聽其畱爾國使臣吐眞情以謂迆西一帶赤斤蒙古諸番俱於哈密有連爲爾國破其城池虜其王母讐恨已深恐中國護送軍馬出境而回進至川中必爲所害以此眷屬賫裝願畱甘肅朕思我祖宗設立哈密城池本於中國無益實爲爾迆西開通道路俾各處朝貢使臣往來得以駐泊有所恃賴今乃無故興兵占據其曲在爾朕體天地之量不與深較但爾使臣所奏情詞有可矜閔特俯從之玆其回降敕令賫以諭王敕至王能翻然攺悔退出哈密城池送還王母金印令其照舊管理將見在委守頭目牙蘭取回已往之事朕一切不問聽爾與哈密結爲親鄰永相和好以後同差使臣朝貢朕當待之如初其甘肅暫畱人貨待事定之日差撥官軍護送出境西番諸人知爾敬順朝廷必釋讐解怨使臣回還庶幾可以保全此實爾國無窮之利比之據守孤城自阻道路其得失無難辦者若或執迷不悛不從眾議今爾處並迆西使臣俱不必差遣來京免致途中搶殺失所爾其圖之毌貽後悔

○丁酉擢行人謝秉中徐鏞陳遵毅周蕃何舜賓李珊鄒霶太常寺博士李延壽知縣張銳李紀王弼爲試監察禦史舜賓珊霶紀弼南京

○己亥酉刻日色赤如赭

○庚子升兵部左侍郎張文質爲工部尙書仍掌通政司事以九年秩滿也

○南京工部左侍郎李春九年秩滿加正二品俸復任理事

○辛丑順天府府尹邢簡奏京畿自去歲三秋不雨一冬少雪今春仍不雨夏麥旣不暢茂秋禾尢難布種請率僚屬及京縣官齋禱於都城隍廟從之

○壬寅淸明節遣駙馬都尉周景遊泰分祭長陵獻陵景陵裕陵文武衙門各分官陪祭

○遣內官祭恭讓章皇后陵寢○賜翰林院侍講學士楊守陳母太孺人張氏祭不爲例從守陳請也

○癸卯曉刻月犯牛宿大星

○兵部左侍郎李震卒震子用初順天府宛平縣人故禮部左侍郎嘉之孫舉進士選充翰林庶吉士歷官工科給事中通政司參議南京兵部右侍郎逾年秩滿轉左侍郎加正二品俸震性醇朴歷官兩京無廢政然居侍郎兩考幾二十年弗及遷而寮長有缺多從他曹敍補至是以瘍發於頃而卒時謂其不能無怏怏﹤垂夬﹥望云

○甲辰命遼府輔國將軍豪土�﹤顯﹣頁﹥襲長陽王爵先是長陽王貴烚以罪降爲庶人卒其子豪土�﹤顯﹣頁﹥天順初封輔國將軍累乞承襲不許至是遼王豪墭爲之請且援戈陽永和二王例上以其父被罪時豪土�﹤顯﹣頁﹥方幼故有是命方長陽以罪廢印已進繳入內仍命有司遣賜之

○山東都指揮使馮慶署都指揮髙通定州衛帶俸都指揮何榮以把總京操所部官軍多過期不至爲總兵官所劾下刑部獄皆贖杖還職

○乙巳加都察院左都禦史李賓太子太保仍掌院事命太子少保兼左都禦史王越同理院事兼提督十二團營操練越上﹤鋶﹣釒﹥辭免提督上曰卿諳練軍務特玆委用不允所辭時越旣回京日夕謀進用上以賓年資過越故用越而加賓太子少保云

○兵部奏前次紅鹽池等處有功將士間有斬獲婦女幼小首級者例不當升已各定議給賞矣今鎭守太監張遐等又爲乞恩加升下情𨿽悅而名器太濫難從其請上曰所言良是前所升賞已加厚矣何爲又復陳乞今張遐等省諭諸將士務使用心殺賊以俟後功

○丙午唐府新野王芝城薨王悼懷王之子也母妃莊氏宣徳癸丑生正統甲子冊封爲新野王至是薨年四十有三訃聞輟朝一日賜祭葬如制謚曰恭簡

○禮部引會試中式舉人王鏊等三百人陛見

○戊申升湖廣布政司左參政唐瑜廣西左參議彭烈爲右布政使瑜山西烈廣東靑州府知府李昂爲福建左參政山東左參議尹淳爲右參政刑部郎中馮俊監察禦史溫琮浙江按察司僉事張悅爲副使俊琮福建悅四川

○四川播州宣慰使楊輝貴州宣慰使安貴榮廣西思恩軍民府並田州等府龍州宣撫司土官知府岑璲等各遣人來朝貢馬及銀器賜彩叚等物有差

○命中府帶俸都督僉事劉能管前府事調都督同知趙勝於後府

○己酉命少保吏部尙書兼文淵閣大學士彭時戶部尙書兼翰林院學士商輅禮部尙書兼翰林院學士萬安吏部尙書尹旻戶部尙書楊鼎兵部尙書項忠刑部尙書董方工部尙書王復太子少保兼都察院左都禦史李賓王越通政使司掌司事工部尙書張文質大理寺卿宋旻翰林院學士王獻侍讀學士彭華侍講學士尹直爲殿試讀卷官

○守備永寧等處奉禦莫海以失火焚毀敕書符驗兵部請治其罪上貸之

明憲宗純皇帝實錄卷之一百三十九

成化十一年三月庚戌朔上禦奉天殿親策舉人王鏊等制曰朕惟人君奉天子民治道所當先者餋與教也餋民莫重於制田裏廣樹畜教民莫大於崇學校明禮義今玆二者行之旣久而實效未臻於極何歟豈任用未盡得人而督勸作興之道有未至歟唐虞三代田分井牧之授學謹庠序之訓當時民有恆產士有恆心所以餋之教之者備矣其良法羙意皆後世所當講者可歷舉而言之與若漢唐宋願治之君未嘗不畱意於斯而治效之成卒不逮古豈分田制產興學崇儒之意視帝王爲有間歟朕承祖宗大統撫臨億兆於玆有年夙夜兢愓弗遑寧處期於家給人足教行刑措禮樂行而風俗羙躋斯世於雍熙泰和之盛果何道以致之歟子諸生積學待用必有至當之說明著於篇朕將親覽焉

○兵部以守備大同右衛城都指揮周珍守備朔州城都指揮宋澄右少監陳政分守右參將李鎬太監韋正鎭守太監覃璣總兵官彰武伯楊信不嚴備禦致虜入境殺掠人畜請究治其罪命俱貸之

○四川左布政使楊文琳右布政使馬馴左參議吳檟右參議李衍俱以屬府稅糧課鈔累年不完爲巡撫禦史所劾時文琳已去官衍升河南右參政都察院請所隨在命巡按禦史逮治如律從之

○壬子上親閱舉人所對策賜謝遷等二百九十七人進士及第出身有差

○癸丑賜進士宴於禮部命英國公張懋待宴

○甲寅賜狀元謝遷朝服冠帶諸進士鈔各五錠

○敕南京吏部尙書崔恭參贊機務仍理部事

○命神武右衛指揮使陳經提督眞定順徳廣平三府地方巡捕盜賊

○大寧都司都指揮張英統領官軍赴京操備所部多後期不至爲總兵官所奏下刑部獄贖杖還職

○乙卯狀元謝遷率諸進士上表謝恩○命刑部左侍郎杜銘往山西提督邊備賜之敕曰邇因山西偏頭關等處累報虜寇而各關鎭守守備等官彼此不相統今特命爾往山西地方嚴督鴈門偏頭寧武等關鎭守守備等官俾各操練軍馬整搠器械振作士气遇賊侵犯或據守要害以逸待勞或臨機決策以遏深入或互相應援以壯軍勢其城垣營堡或有倒塌墩臺壕塹或有缺損遇聲息頗緩設法修理仍令沿邊近賊境界通賊要路卽將人畜遷移免致倉卒驚擾及督並三司官員商確會議調遣軍馬支費錢糧足用與否如有不足足爲區畫此外別有禦寇安邊長策悉聽爾從宜處置其官軍人等有能奮勇敗賊及擒斬獲功者審實具奏升賞其有不遵號令畏縮怯懦及欺公玩法隱匿賊情擾害平人者輕則量情責罰重則奏聞區處鎭守守備等官敢有違誤軍機者指實參奏一體究治俟彼處賊情寧息地方無虞爾卽具奏回京其欽承毌怠

○賜古北口王海屯殺賊獲功官軍人等彩叚銀絹有差

○守備涿州都指揮康銳違例受理訟牒刑部請逮治其罪命姑宥之

○昏刻月犯井宿東扇南第一星

○丙辰狀元謝遷率諸進士詣先師孔子廟行釋菜禮

○蜀懷王妃徐氏薨妃西城兵馬指揮綺之女成化丙戌冊封爲王妃至是薨訃聞賜祭葬如制

○丁巳攺南京都察院右副都禦史胡拱宸爲南京兵部右侍郎

○增賜晉府庶人羙墊等歲給米六百石絹二十疋布四十疋至是以子女漸多衣食不足爲請故增賜之

○戊午授第一甲進士謝遷爲翰林院修撰劉戩王鏊爲編修其餘分撥各衙門辦事

○免鳳陽廬州二府並徐州所屬成化十年稅糧四萬六千餘石馬艸六萬二千餘包以水災故也

○應城伯孫繼先旣得罪奪爵復連章奏辦不已至是給事中參駁其妄奏之罪都察院請逮治如律詔宥之

○己未琉球國中山王尙圓遣使臣程鵬等來朝貢方物謝恩賜宴並金織衣彩叚等物有差

○暹羅國遣使臣柰英者捧沙等奉表來朝貢方物賜宴並賜冠帶金織衣彩叚等物仍令賫敕並文錦彩叚歸賜其國王及妃

○寧府儀賓孔永明以石城王奠堵奏其兄寧王奠培與閱推背圖有僣妄語赴京奏辦其誣都察院論永明越關之罪請付與按禦史以前事並治之詔可

○工部尙書兼大理寺卿趙榮卒榮子孟仁其先西域人寓福建閩縣初姓王氏其母舅��阝��琦爲編修榮從來京以能書秀才選任中書舍人己巳之變虜眾奉上皇車駕至土城邀大臣出迎會官議遣官眾相視無肯行者榮毅然請行遂升大理寺右少卿充鴻臚寺卿與右通政王復出城朝見進羊酒等物還攺太常寺少卿景泰初升工部右侍郎與都禦史楊善同使瓦剌奉迎聖駕回京錄功轉左侍郎理部事天順初升本部尙書曹欽作亂督軍殺賊降敕嘉獎命兼大理寺卿英廟常與大學士李賢論及其事稱其忠尋患風病辭職有旨令餋病至是卒賜祭葬如例榮體貌豊偉有才幹能應變而不事紛擾陳汝言常言於英廟謂榮不學無術及汝言敗命多官鞫於廷榮詰汝言曰爾有學術顧乃爲如許事耶汝言默然

○辛酉大同總兵官彰武伯楊信等奏虜自尖山墩西空入寇右參將都指揮使李鎬遊擊將軍都督僉事緱謙等統兵剿禦至聖兒山迆西敗之追至響水河及尖山西空又敗之前後斬首九顆獲馬十二匹器仗二百四十六事奏至兵部請敕獎諭之上從其請

○壬戌命都督僉事李玙坐神機營左掖管操

○命金吾左衛帶俸老疾都指揮僉事韓禮子玉代其原職爲指揮僉事

○寧晉伯劉祿卒故寧晉伯聚之子成化十年襲父爵至是卒弟福奏乞如例祭葬上以祿幼襲爵不久惟賜祭不予葬且免輟朝諭有司著爲令

○癸亥詔順天等府州縣歲欠稅糧待秋成輸納時水旱相仍頻年逋欠戶部奏差郎中林孟喬催徵督責甚急民不堪命十三道監察禦史薛爲學等以爲言上是之遂令停徵

○甲子守備西寧都指揮趙英部下指揮受委巡茶有私販者饋之以馬事連英子鏻巡按禦史請逮英及鏻等並問詔以英不知情特免之

○乙丑賞延安綏徳二衛夜不收旗軍五十四名銀布以境外白山墩哨探追殺功也

○丙寅錦衣衛百戶史玉奏乞令其子端代職上特允之玉佐聖夫人弟也

○丁卯開設湖廣棗陽縣陜西文縣僧會司

○戊辰命監察禦史胡敬等十一人分往各布政司淸理軍伍時英國公張懋言京營官軍逃亡數多乞敕兵部通行內外衛所嚴限淸勾以備操練兵部覆奏請視正統天順間舊例分遣禦史於江西等布政司及南北直隸嚴督司府州縣官依例淸角�羊本部核其功實以十分爲率能淸三分者爲最不及數者爲殿具奏黜陟上然之於是命胡敬往江西楊俊湖廣黃傑陜西馬震山東楊山�徽山西徐完河南何純四川丘山廣東廣西陳璉應天並直隸蘇州等府州樊瑩直隸淮安等府州王衡順天並眞定等府州其浙江福建貴州雲南先有受命而往者故不及

○己巳免順天保定眞定三府所屬秋糧一萬四千餘石谷艸五十餘萬束並在京濟州直隸營州等衛屯田子粒二萬三千六百餘石以水災故也

○旌表孝子馬敬等三人節婦張氏等四人敬順天府豊閏縣民母歿廬墓饑食菜葉艸實負土益墓髙二丈許朱顥直隸長洲縣民父歿負土成墳廬於其側暴雨墳裂哀慟懇切明日復平王興河南新鄕縣民母歿廬墓不食鹽虀哭泣無已有羣鳥棲林靑蛇繞墓之異俱旌其門曰孝行張氏浙江鄞縣民嚴永順妻胡氏江西臨川縣民甘自光妻宋氏河南新鄕縣民羅珫妻戴氏錦衣衛校尉小旗褚諒妻俱夫亡守節無玷旌其門曰貞節

○辛未命工部員外郎張敏督工修砌京城至張家灣糧運道路先是漕運總兵官陳銳言每歲漕運京糧至張家灣陸運至京遇夏雨連綿道途泥濘車輛難行腳價增倍皆運軍辦給艱苦不勝請暫撥京操旗軍兼用隨路火夫修砌以便往來上下廷臣會議英國公張懋等咸以爲宜且具陳用工事宜故有是命

○少保吏部尙書兼文淵閣大學士彭時卒時字純道江西安福縣人正統戊辰進士及第授翰林修撰己巳被命入內閣預典機務母喪乞守制不許升侍讀景泰初賜金帶及五品服復力請終制許之然因是亦忤旨迨起復命於翰林院辦事遇易儲遷左春坊大學士修寰宇通誌成升太常少卿俱兼侍讀英宗復位命仍入內閣攺兼翰林院學士上嗣位升吏部右侍郎同知經筵事成化元年冬進兵部尙書學士俱如故二年乞歸省給驛遣中官護行曁抵家手敕隨趣之還朝以四川宣府遼東地震言十事賜麒麟織金衣總裁英廟實錄成進加太子少保兼文淵閣大學士慈懿皇太后崩詔大臣集議山陵時上言請如漢文帝葬呂后宋仁宗葬劉后故事上重違母后意不從時乃率文武羣臣伏文華門號泣以請期在必得上感動卒從之秋彗見又上言乞正宮闈以綿聖嗣且言專寵者年日以邁宜子者恩或未逮宜更新以回天意蓋人所難言者是冬攺吏部尙書賜玉帶五年冬無雪言三事因及

景皇帝女固安郡主處西內年及笄遂得下嫁太監劉永誠以軍功謀欲封伯引成憲阻之或言宋童貫尙封王伯何足惜時折之曰童貫封王在徽宗末年此何等時邪遂不果封是年正月滿考升少保踰月疾復作遂卒年六十贈太師謚文憲遣官諭祭命有司營葬給驛舟歸其喪仍官其子頤爲尙寶寺丞時爲人端嚴謹密外和內剛居家孝友蒞官愼職守不妄交人平居無惰容立朝三十年非有疾未常不在公公退未常語子姓以朝廷事其學本經術而文章純正恪乎儒者也旣柄用每朝廷有大政事大議論時持正居多𨿽不立赫赫之名然其所成就隱然一代人望云

○壬申賞河間等衛達官旗軍一百五十餘人絹一百四十疋布二百二十疋有奇以前徵兩廣功也

○癸酉命故保定伯孟昂子達世襲京衛指揮使達曾祖善以靖難功封保定侯子孫世襲善卒子瑛襲爵以罪充爲事官宣徳十一年遇赦命於京衛世襲指揮使瑛卒子俊襲職天順初元詔復失爵侯伯子孫降保定侯爲伯命俊爲保定伯俊卒子昂繼之成化八年卒達時年十三其母請襲封詔待出幼時言之至是吏部覆奏故有是命

○甲戌曉刻金星犯外屏星西第二星

○朝鮮國王李娎遣陪臣玄碩圭等貢馬及方物來朝謝恩賜宴並金織衣彩叚等物有差

○乙亥開中雲南黑白等井鹽課十七萬七千餘引於貴州每引納米六鬥時將徵剿蠻賊守臣奏糧餉不給故也

○命浙江都指揮僉事牛循於府軍前衛帶俸循初自錦衣衛調浙江總督備倭尋升署都督僉事充漕運總兵官坐錦衣衛指揮門達事謫調廣東殺賊至是自陳乞恩召還京遂有是命

○丙子黜刑部員外郎劉珙爲民珙任刑部主事三年考滿都察院考其酷刑後河南道又牒考功司稱其非法箠死軍職至是員外郎任滿吏部請照素行不謹例冠帶閒住詔特除名○復直隸沛縣知縣雷應春官先是南京兵部侍郎馬顯巡視至沛縣有碭山縣民挾讐誣告應春受賂等事顯不察罪而黜之應春於朝下巡按禦史覆按縣民爭言其廉能愛民狀並白其誣禦史以聞詔復應春官調除他縣

○昏刻北方流星大如盞靑白色有光自紫微東藩東北行至近濁

○戊寅陜西岷州外夷苽咂等族番人柒竹窩邪等賞哈等簇番人六安等隆教等寺番僧魯谷思寧卜等各來朝貢馬賜彩叚等物有差明憲宗純皇帝實錄卷之一百四十

成化十一年夏四月己卯朔享太廟

○遣內官祭司竈之神

○戶部奏長蘆小直沽二批驗所見貯收割餘鹽一千六百引有奇宜令變易時價角�羊京以備京儲邊餉之用其後率以二年一角�羊著爲令從之

○巡撫宣府右副都禦史殷謙奏萬全都司所屬沿邊城堡倉場俱委軍職管理積獘不可枚舉請令於葛峪趙川洗馬林三堡倉各設官攢而以葛峪堡倉兼理靑邊口常峪口二處趙川堡倉兼理大小白陽二處洗馬林堡倉兼理新河口一處而張家口堡倉則附於萬全之廣盈倉西暘河口堡倉則附於保安之柴溝堡倉其艸場之在雞鳴山張家口柴溝等堡及萬全左右等衛懷安懷來二城者亦宜照前諸堡倉分事例增設官攢定派所當支給城堡庶責有所歸戶部議上從之

○庚辰伊王諟釩薨王安王之子也母妃張氏景泰辛未生成化丙戌冊封爲伊王至是薨年二十有五訃聞輟朝三日賜祭葬如制謚曰悼

○蜀府徳陽王友土�威薨王和王之子也母任氏宣徳甲寅生正統丙寅冊封爲徳陽王至是薨年四十有二訃聞輟朝一日賜祭葬如制謚曰僖安

○升翰林院檢討張頤爲本院修撰以九年任滿也

○大同總兵官彰武伯楊信常爲代王奏其貪惰不法十數事上命兵科給事中翟瑛刑部員外郎遊佐錦衣衛百戶宋鑑往按之未報王申奏信前事加詳並言瑛等圍棋賦詩按事不實乃命錦衣衛指揮趙璟覆按瑛等旣還奏所按事且自請罪獲宥至是璟還言信罪惟浸漁糧芻出疆耕牧致寇及放軍納賄之事王所奏多誣而瑛等所按頗略都察院言信及瑛等皆當究治王宜降敕切責左右長史不能匡正亦當並治上皆是之但以邊方用人之際特宥信罪仍停其祿二年左右長史停俸三月瑛等亦停俸半年

○辛巳命寧府戈陽王奠壏歲支祿米折色內攺支本色三十石從王請也

○癸未析河南汝州置寶縣固始縣置�城縣時巡撫都禦史張瑄奏汝州坊廓等五保去州治甚遠賦役不便其地古有寶豊縣土城猶在宜卽其地立縣仍以古名固始縣所轄�城等裏去縣亦遠且多寇盜請析其地別置一縣名曰�城戶部覆奏從之

○朝鮮國王李娎遣陪臣韓名澮等奉表貢馬及方物來朝謝恩賜宴並金織衣彩叚等物有差

○湖廣總兵官左都督李震等奏辰州府烏羅長官司夷人石全州妄稱元末明氏子孫僣稱明王紏眾於執銀一帶作亂鄰近洞苗多聚眾應之議調官軍剿捕今石全州已於去冬就擒而諸苗賊敵殺官軍攻劫未已事下兵部請敕鎭守總兵巡撫等官設策撫捕之上從其請

○甲申命給楚府江夏康靖王宮眷食米歲六十石從楚王均鈋請也

○賞獨石馬營龍王廟瘠家溝等處殺賊有功官軍彩叚銀絹有差

○乙酉敕戶部尙書兼翰林院學士�輅兼文淵閣大學士吏部左侍郎劉珝禮部左侍郎劉吉俱兼翰林院學士內閣辦事珝上言臣質本凡庸不諳政體自官吏部以來將及一載未有寸長裨益復蒙寵命俾居內閣實所不宜惟內閣密勿重地非才徳老成之人不足以當乞收回成命仍供舊職以圖報稱吉上言內閣宥密之地學士論思之官自昔遴選不輕授人仰惟皇上有敬天勤民之誠有任賢圖治之意臣以疏淺叨理部事尙不能稱任使況玆簡命曷克以堪揣已捫心實切兢惕乞追寢成命別選老成徳望之臣以充任使俱得旨卿歷事有年特玆簡任不允所辭

○朝鮮國王李娎奏建州野人紏聚毛憐等衛夷人侵擾本國邊境不已乞朝命戒飭之事下兵部尙書頃忠等以朝鮮世受封爵尊事朝廷曩以建州李滿住爲逆朝廷出師問罪常敕朝鮮應援今李滿住遺孽旣已歸順而又報復朝鮮舊讐宜特降敕建州頭目重加省諭令悔過睦鄰自相和好上從之

○兵部以寧夏鎭守太監王淸總兵官都督範瑾巡撫都禦史張鵬紀律不嚴邊境被寇奏請究治命姑宥之

○丁亥增設南北直隸河南湖廣江西等處勸農官南直隸海泰二州贛楡等三縣北直隸深冀等八州安平等六十九縣湖廣沔陽荊門二州江陵等八縣河南光州西平等十二縣江西南昌等二十一縣判官主簿各一員時巡撫河間等府都禦史張鎣等議覆都禦史張綱所奏增設勸農官事凡裁減衙門及地廣民眾之處各增一員其餘俱令見任及管河管馬官兼領議上從之

○戊子琉球國使臣程鵬奏乞如常例歲一朝貢下禮部覆奏去年福建守臣言琉球國使臣登岸殺死懷安縣民陳二觀夫妻焚其房屋劫其財物訪察不獲今鵬等將還宜令賫敕省諭並定以貢期

上從之敕其王尙圓曰王遣使赴京朝貢已如例賞賜遣還近福建鎭守巡按等官奏通事蔡璋等還次福州殺人劫財非法殊甚今因使臣還特降敕省諭敕至王宜責問璋等故縱其下之罪並追究肆惡之徒依法懲治自後定爲例二年一貢止許百人多不過更加五人除國王正貢外不得私附貨物並途次騷擾有累國王忠順之意王其省之

○己丑四川按察使滕佐以收貯庫官銀那移貸用爲吏所發下都察院擬以合坐者律佐奏辯坐誣詔贖罪降二級調用

○辛卯卯刻日色變赤至酉刻色如赭

○戶部奏直隸遷安縣僧思住持礦石並銀首告於通政司本部移文下所司勘實言思住偶於所居掘地得礦練而成銀爲指揮齊貴所知率眾掘地取礦先後煎銀一百五十餘兩今地成溝渠礦石盡絕別無遺利且其地切近邊塞不可輕啟利源請令鎭守巡撫等官嚴加禁治有犯者律外加罪從之壬辰賞錦衣等衛並隆慶薊州潼關衛山西陜西河南萬全都司所屬衛所陜西山西河南布按二司及府州縣官軍人等共銀八千五百餘兩絹八百五十疋布七千九百餘疋以延綏楡林澗紅鹽池等處殺賊功也

○貴州湖耳蠻夷長官司奏淸水衮窩茅坪等處苗夷聚眾流劫靖州會同等處殺掠民財敕貴州鎭守總兵巡撫等官隨宜撫捕

○是日夜乾淸宮門災

○甲午仁祖淳皇帝忌辰奉先殿行祭禮

○乙未上告奉先殿曰玆者弗戒於火致乾淸宮門被災竊惟譴之來必有所自省躬念咎惕然於懷仰冀尊慈俯賜矜憫轉災爲福永保康寧不勝惶懼懇祈之至○丙申命故貴州平越衛指揮同知呂貴子昂襲職調羽林右衛帶俸貴初坐結交近侍自錦衣衛調平越至是卒昂援例乞恩故有是命

○魯府鎭國將軍陽金�希陽鉥陽金�希陽鉞與護衛指揮鮑珣爭地奏訐其不法赴闕陳訴行至汶河魯王遣人召回諭止之旣而陽與��又潛自赴闕具奏事多不實都察院以其擅出府城有違祖訓請敕切責以警其後從之

○丁酉賜慶府岐陽王邃塀歲給祿米折色內攺支本色五十石從其請也

○戊戌賜晉府寧化王浮山縣主歲給歲祿米折色一百石攺支本色一年

○欽天監五官靈臺郎劉伸奏自洪武以來凡天象有變本臺官輙自具奏不用本監印信至正統間監正彭得淸等始變舊制且本監官俱故陰陽官子孫系專門之學所奏天象惟從舊書以爲占候別無餘法今掌監事太常寺少卿童軒乃出自科目到任以來略不事事以天象占槁隱匿不奏及所奏者又多增損舊書不以實對事下禮部令軒具實以聞於是軒以其誣已具陳上宥之命所占天象仍會本封進如近制

○夜西方流星大如盞靑白色光明燭地自軒轅行至五諸侯

○己亥上命兩法司錦衣衛見監徒流以下囚犯減等發落重囚情可矜疑並枷號人犯具錄以聞於是罪應死而情可矜疑者枷號而期限未滿者皆獲宥充軍徒杖以下亦得遞減放遣之

○庚子仁祖淳皇后忌辰奉先殿行祭禮○癸卯河南都指揮同知魯俊總領官軍赴京操備索取部下財物事覺下刑部坐罪如律革見任帶俸差操

○甲辰命重造乾淸宮門工部奏材木數少請差官分往杭州荊州蕪湖並龍江瓦屑壩取抽分材木三之二應用詔可且命三大營撥軍夫二萬而以襄城侯李墐董其役

○乙巳升吏部郎中楊王�贊爲湖廣布政司左參政湖廣按察司僉事陳宏本司副使廣東僉事胡榮爲浙江副使仍提調學校南京監察禦史錢山大理寺右寺正髙崧署右寺副潘圭監察禦史馬進刑部署員外郎曹�乃曰折�俱僉事山圭浙江崧福建進河南�乃曰折�雲南復除布政司右參議翁信於湖廣仍專理糧儲

○丙午以貴州永寧倉布十萬疋爲威淸等衛所官軍折色俸糧從巡撫右副都禦史宋欽請也

○丁未北直隸增設管屯僉事一員以戶部主事侯恂爲之注於山東按察司從巡撫右副都禦史張鎣奏請故也

○戊申賜百官扇

○賜岷府黎山王膺鉖歲給糧米折色內攺支本色三十石從其請也

○晉府陽曲王羙垙子鎭國將軍鐘鏌夫人郭氏鐘鍏生母祁氏卒請今年祿米俱支本色以助喪費上賜與半年不爲例

○命署都指揮僉事李英守備大同左衛城

○兵部奏直隸武平等衛所虧欠騎操孳牧馬駒官吏共二百七十九員名俱宜逮治上曰官吏姑宥之所欠馬速令追完毌再遲誤

明憲宗純皇帝實錄卷之一百四十大明憲宗純皇帝實錄卷之一百四十一

成化十一年五月己酉朔擢理刑知縣髙安胡璘爲監察禦史安四川道琰陜西道

○調兵科給事中蕭璇爲滁州判官以乞假省祭違限年久故也

○免直隸鎭江府秋糧五萬四千八百餘石鎭江衛屯田子粒五千二百餘石以水災故也

○庚戌升工部左侍郎蒯祥正二品俸仍於內官監管工以九年任滿也

○辛亥故工部尙書李友直孫滋周忱孫海王巹孫顯臣戶部尙書年富子華南京吏部尙書黃宗載孫璐兵部尙書張純孫澄都察院左都禦史石璞子昺右都禦史曹翼孫璋洪英孫昭戶部左侍郎李暹孫瑭兵部左侍郎甄儀孫希翰刑部右侍郎李棠孫觀南京戶部右侍郎謝璉子武工部右侍郎龍文子仿都察院右副都禦史盧睿孫幹致仕都察院右副都禦史朱鑑孫璠俱以近例大臣子孫爲府縣學增廣生有司起送試中入監

○壬子免福建漳州府龍溪南靖漳浦長泰四縣秋糧二萬三百餘石漳州衛屯田子粒一千三百餘石以水災故也

○命雲南都指揮使鄭俊孫璣襲祖原職大理衛指揮使

○兵部議上巡撫甘肅都禦史朱英等區處邊夷七事一移土著以除禍根欲將甘州等處久住夷人遷徙河南狹西地方庶免交通漏泄誠爲思患預防之計但戎夷易叛難服人情安土重遷一旦無故遷移恐啟彼狐疑致生他變宜令守臣蹔加撫諭俟邊方寧靜之日議遣之一安流離以消後患欲將先年哈密殘破夷人隨土魯番使臣入境分寄甘肅一帶者蹔送腹裏狹西河南地方撥地給糧以俟發遣蓋以哈密地方旣爲土魯番所並其人無所於歸但土魯番使臣赤兒米卽等先以力求請敕歸國諭速檀阿力退還哈密土地並送還王母金印事之誠僞𨿽不可知然湏俟其還奏如果哈密國土已復方可與土魯番諸夷一體發遣歸國若土地未復只宜撥臨邊有糧地方暫住其餘撒馬兒罕等遠夷則聽從量撥官軍護送出境一簡貢使以省邊儲欲行禁約土魯番等國遣使入貢之時不許夾帶別部夷人混入邊境糜費邊儲傳報消息信如所奏請移守臣譯諭今後不許仍前夾帶亦不可因是而槪阻遠夷向慕之誠其有不因貢獻輸情款塞願投降者宜俯順其情如例送京裁處一補官長以統操練欲於在京各營或各都司帶俸都指揮內推選相應者六七員分撥把總管操但京營並各處都指揮旣各有職守且不習邊事況與邊方將臣不相統攝未免抵牾宜令於邊將中推擇以聞一補官馬以備徵操謂甘涼肅州地方系產馬處所遇有倒死買補不難但價無從出宜於在京太僕寺見收江南馬價內支銀八千兩遣官送至彼處收買仍以西寧洮岷等處茶馬送給不足別議處置一分內外以防姦細欲令行都司於甘州城東關墻之內將已廢夷館重爲繕治遣官設譯以待進貢遠夷並禁革軍民交通漏泄一謹烽堠以傳聲息欲於通賊要路擇髙聳有水之處增築墩臺撥軍哨守庶烽燧相連倉卒有備二事皆合準所言詔如議

○癸丑端陽節賜百官宴於午門

○賜代府靈丘王遜烇絳州稅課局課鈔半年不爲例從其請也

○甲寅滿剌加國遣正副使端馬密等進金葉表文並象馬火雞白鸚鵡金錢豹等物賜宴及襲衣彩叚表裏並以彩叚紗羅錦歸賜其國王及王妃王子有差仍令賫敕諭國王蘇丹茫速沙曰比者朝廷遣給事中等官往占城爲風飄至爾國王遣人供饋備悉誠意玆因使臣回便特賜王彩叚二表裏用示褒答至可領之

○乙卯升四川右參將都指揮僉事堯彧署都指揮同知充副總兵鎭守松潘等處都指揮僉事劉芳充右參將協守

○昏刻月犯明堂中星

○丙辰戶部奏舊制郡王長子之子暫封輔國將軍祿米八百石候長子襲封進鎭國加祿米爲一千石今靈丘王長子仕﹤土臱﹥未受封則其庶長男成鈠次男成金�亶成銅俱尙爲輔國而所司失行槪封鎭國請爲攺正計其始封至今已幾十年多支祿米亦當扣除上曰封爵乃祖宗舊制不可不正其濫支祿米亦當追奪但旣往不咎其勿復除

○丁巳禮部言狹西洮州衛奏送番人駝籠等簇二二百一十七人也爾古等簇二百八人納郎等簇二百五十八人各貢馬及方物違例冒濫然旣來不可拒宜依常例給賜從之

○免蒲州千戶所去年屯田子粒七百四十石有奇以旱災故也

○賜韓府西徳王偕瀞祿米折色內攺支本色五十石從其請也

○命故金吾左衛帶俸都指揮僉事金輝子玉襲父原職本衛指揮使廣東署都指揮僉事王燧子政襲父原職雷州衛指揮僉事

○戊午太祖髙皇帝忌辰奉先殿行祭禮駙馬都尉趙輝承命祭孝陵

○整飭邊備刑部右侍郎杜銘奏保障地方二事其一言今達賊老營𨿽在迆北地方然牧放不常詭祕難測切慮艸深馬肥之時一旦擁眾入寇邊境劫掠居民不可無備其偏頭寧武代州等處官軍以守則僅足以戰則不敵必俟奏調京兵策應又恐緩不及事抑且虛費糧艸宜令延綏迆東參將神英精選所部軍馬三千練習待報如遇偏頭關等處地方有急星馳會合本處守備等官相機截殺不許自分疆界致誤事機其二言代州鴈門寧武偏頭等關保徳河曲等州縣軍民雜處詞訟甚繁錢谷出納亦多積獘舊有風憲官一員協同鎭守等官整理兵備近因事革罷𨿽有布按司分巡等官然地廣事繁分理不暇乞仍舊增設按察司副使一員凡軍馬錢糧詞訟及諸合行事宜並聽分理兵部議宜如所奏從之

○己未辰時金星晝見於巳

○命故萬全都司署都指揮僉事蔣良孫玢襲祖原職蔚州指揮僉事

○庚申仁宗昭皇帝忌辰奉先殿行祭禮遣駙馬都尉石璟祭獻陵

○詔廣東遊擊將軍都督僉事馮昇還京以兩廣漸寧故也

○敕廣西按察司副使張敩僉事羅明分駐郁林賓州等境專督兵禦賊

○徙直隸蕪湖縣櫓港驛於河口鎭巡檢司治而以驛治爲巡檢司

○賜楚府故輔國將軍均鈿夫人髙氏歲給食米五十石從其請也

○錦衣衛致仕帶俸指揮使柏珍有賜給莊田私占軍人守視內官劉琰弟劉玉張鑑弟張肆率眾詐稱官校縛其守者占奪之奏交上刑部請差官按之論珍私占軍余琰鑑不能約束下人欲逮治其罪上俱宥之戒毋再犯

○辛酉升刑部郎中蔡麟爲山西按察司副使協守代州偏頭等關從整飭邊備刑部左侍郎杜銘奏請增設也

○升山西按察司僉事賈俊爲副使工部員外郎張盛吏部員外郎楊景爲布政司左參議盛山東景江西

○敕雲南總兵黔國公沐琮等移文曉諭安南國王黎灝先是鎭守太監錢能令指揮郭景賫敕往安南國不由廣西舊路徑自雲南以往於是其國亦遣陪臣何瑄等賫﹤鋶﹣釒﹥繳奏且以解送廣西龍州犯人爲名隨景假道雲南赴京索夫六百名並咨雲南總兵等官沐琮等備咨以聞事下兵部議雲南自祖宗朝以來不系交人通貢道路今欲遞角�羊囚犯於禮難從請琮等移文曉諭彼國所角�羊犯人旣系龍州土人是乃廣西所轄地方宜角�羊廣西監候奏請懲治不必假道動眾遠角�羊來京仍令琮等練兵守境以備不虞從之蓋安南貢路舊率自廣西今因錢能與交通故欲自雲南以避龍州之怨耳

○癸亥命宣府前衛陣亡指揮使陳浚子琳襲升都指揮僉事於原衛帶俸

○總鎭兩廣太監陳瑄乞還南京餋病總兵官平鄕伯陳政等仍奏畱之兵部請敕遣醫治瑄疾愈仍前總鎭從之

○乙丑兵部奏自景泰初年立團營之後迄今僅踰二紀稽其軍籍已減七萬五千七百有奇而月支糧餉如故良田總兵等官因襲作獘而然若不嚴加追究非徒糧餉虛費抑恐兵政日弛無以備緩急之用上可其奏命從公明白究理之

○丁卯敕禮部朕皇子年已六歲未有名其與翰林院定議以聞旣而擬進上親定睿名祐樘下宗人府書於玉牒皇子卽今上也母紀氏生時失傳於外廷臣不及致辭奉賀至是已六年矣因乾淸宮門災上欲顯示於眾乃命司禮監太監懷恩等至內閣計議僉議未定良久學士�輅曰若降敕於禮部以擬名爲辭則眾不言而自諭矣恩等欣然從之請於上遂有是命於是中外之人心無不歡悅越數日上出皇子於文華門召文武大臣進見又數日上禦文華殿召輅及學士萬安劉珝劉吉至禦座前溫言問曰皇子旣出將何如處之輅等頓首對曰皇上卽位十年儲副未立天下人心望此久矣今皇子出實宗社之福當立爲太子上曰卽舉行乎對曰今天气向炎各衙門亦有行造俟秋涼舉行上曰然安復曰皇子饑飽寒暖之節須勞聖慮上頷之曰朕知悉矣輅等退賜酒飯於文華殿外命太監懷恩覃昌待之

○戊辰夜流星大如盞靑白色有光自閣道旁東北行至雲中

○己巳中軍都督同知張欽卒欽字克恭大興縣人襲世職畱守右衛指揮僉事以戰功歷升署都督僉事進都督同知充左參將守延綏天順己卯佩靖虜將軍印充總兵官仍守延綏成化乙酉召還佐理中軍府事至是卒賜祭葬如例

○辛未大理寺卿宋旻等早朝面繳奏疏鴻臚寺官不及顧先贊禮科引人序班韓珣面劾旻等不預報知以致失次當罪上宥之已而旻等奏言實已報知而鴻臚寺官面欺妄奏且違大臣不許面劾之例命亦宥之珣乃謝恩而本寺卿楊宣等不謝有旨令具所以不謝之故宣等復論旻等以自釋上責其不輸情服罪與少卿寺丞等五人俱停俸半年

○賜慶府弘農王邃﹤土典﹥第二子名曰寘銘

○免應天府之上�江寧句容江浦六合縣安慶府之懷寧桐城灊山太湖宿松望江縣池州府之貴池銅陵建徳東流縣去歲秋糧六萬三千七百餘石安慶建陽九江衛去歲屯田子粒一萬四千一百石有奇以水災故也

○壬申命遊擊將軍周玉充副總兵鎭守宣府地方參將吳王�贊代玉充遊擊將軍以鎭守總兵巡撫等官舉二人材武堪任故也

○癸酉免武昌漢陽黃州嶽州徳安常徳荊州沔陽八府州武昌武昌左長沙常徳荊州荊州左右沔陽蘄州辰州嶽州黃州十二衛秋糧子粒二十萬九千七百石有奇以水災故也

○代府鎭國將軍仕埭訐奏其兄襄垣王仕﹤土匱﹥淫亂違法事都察院請遣內臣並皇親及錦衣衛堂上官往會整飭邊備刑部左侍郎杜銘巡按禦史林榮按之上命少監樊瑛駙馬都尉石璟指揮趙璟從公勘實以聞

○乙亥升刑部員外郎徐輝大理寺左寺副袁端爲按察司僉事輝湖廣端山東

○命萬全都司帶俸都指揮使孫素爲參將分守懷來永寧等處

○丙子三千營管操太監廖屏奏舉武進伯朱霖都督僉事李俊堪補本營諸司缺員兵部請會總兵等官公舉之於是撫寧侯朱永等言霖在國學讀書習禮而俊曾經戰陣皆可用上命用俊而罷霖

○丁丑番僧戒巴僧革等一百三十七名貢馬及方物禮部奏準依例人賞鈔二十錠絹二疋折衣紵絲一表裏絹二疋每馬給鈔三百錠紵絲一疋各僧言本地與岷州西固城等處俱是生番今賜例不及於彼乞各僧一表裏減絹二疋禮部覆奏從之

○賜沈府沁源端憲王長子詮鐘歲給其父祿米如舊故事郡王薨祿米停支候長子襲封而後請給若王薨而長子未封許給祿米如舊者蓋特恩也銓鐘累以爲請至是許之

大明憲宗純皇帝實錄卷之一百四十一終大明憲宗純皇帝實錄卷之一百四十二

成化十一年六月戊寅朔增給修乾淸宮門各營官軍月糧一鹽一斤

○己卯巡撫延綏都禦史餘子俊等奏守備延綏將士舊分二班更番休戍每班以二十四月計之居家僅五月戍邊一十九月去家遠而爲日久情甚可矜今欲量爲寬假每年令於季春黃河開時下班季冬河初凍時上班庶將士休息稍久兵部覆奏從之

○庚辰賜代府懷仁王遜烠歲於祿米折色內攺支本色三十石韓府襄陵王衝炑歲攺支本色一百石皆從其請也

○賜安置鳳陽庶人磐熚等布絹綿花每人歲絹一疋布三疋花二斤八兩

○壬午增設應天府上元溧陽溧水三縣太平府當塗繁昌二縣主簿各一員勸農四川重慶府通判潼川州同知內江仁壽南溪嶽池鄰水大竹夾江遂寧八縣主簿各一員專理糧儲兼捕盜賊

○狹西蘭州地震有聲

○四川鎭守太監梅忠等奏守備龍州都指揮鄒瑄分守土官副使李胤實屢被蠻賊入境殺掠人畜無算𨿽有斬獲得不償失宜治其罪兵部請令巡按禦史俟邊境稍寧逮治之詔可

○命四川播州宣慰使楊輝子愛襲父職舊制土官襲職必先三司按實奏請而後許正統末苗蠻聚眾寇邊時輝父綱不任職朝廷因土官安撫猶恭等請特命輝越制襲職至是土官同知羅宏奏輝有疾欲援例令愛就彼襲職兵部以其夷人宜俯順所請上乃命愛襲職仍敕愛與宏率土兵從總兵官剿賊

○甲申英國公張懋合皇親駙馬文武大臣科道等官上言敬惟皇子年已長成國家根本實系於此伏請早建大議正位東宮以慰天下臣民之望以綿宗社無疆之福上批答云覽奏具悉卿等忠愛但儲副事重姑俟皇子年齡稍長行之

○乙酉卯時日生左右珥重半暈背气皆靑赤色鮮明

○命故寧晉伯劉祿弟福襲爵歲給祿米八百石米鈔中半兼支

○丙戌遣內官祭中霤之神

○甘肅鎭守總兵巡撫等官右副都禦史朱英等奉敕議上邊方事宜以爲比年外番所進馬駝𨿽有髙下不宜簡斥賈怨宜卽其馬印記上者進京次者給軍下者入驛傳駝亦卽驗收在官易馬騎操可也又夷人入京近例止許什一而畱邊者多往往忿爭構隙宜量寬禁例而倍其人數則夷情少慰矣事下禮部覆奏從之

○丁亥慶府安化王秩炵奏故長子鎭國將軍邃墁所遺諸幼無以餋贍請增祿米上命歲與食米三十石

○獎諭襄陵王衝炑女淸澗縣主並孫輔國將軍徵金�癸婦王氏孝行王奏縣主以生母夫人病劇刲股肉啖之遂愈又孫徵金�癸病危婦王氏刲股二臠瀹湯灌之遂蘇乞賜獎諭以爲勸勵禮部謂刲股之事恐致傷生例不旌表未敢擅擬上持致書襄陵王曰承諭長女淸澗縣主割股以奉母孫婦夫人王氏剜肉以療夫此誠曾叔祖平日躬行實踐致慈感化孝義萃於一門良足嘉美特致書獎諭淸澗縣主並夫人王氏自今宜益惇孝行表勵風俗實宗室之光也專此以報惟曾叔祖亮之

○命故羽林前衛帶俸都指揮僉事尙都子福常襲父原職本衛指揮使

○己丑旌表節婦徐氏等五人徐氏江西余幹縣民劉守誠妻年十九而寡遺腹生一子淸誓不他適餋舅姑以終其身來失裏山後人濟陽衛指揮同知楊智妻智坐事謫戍以北徵死子方九歲誓不更適各旌其門曰貞節孫氏江西廬陵縣民劉遂妻胡氏劉瀹妻胡氏劉潤妻一門三婦俱早寡不貳聚處紡績共餋舅姑年皆七十餘並旌之曰三節之門

○辛卯命故中都畱守司都指揮僉事何俊子麒襲父原職鳳陽右衛指揮使

○壬辰賜周府鎭平王子堠第二子名曰同鐒第三子名曰同﹤釒爵﹥

○免廬州府之六安州舒城合肥縣鳳陽府之五河太和縣揚州府之通州髙郵州如臯興化泰興儀眞江都縣及和州秋糧豆共十一萬四千七百餘石髙郵揚州儀眞鳳陽中右畱守中左懷遠鳳陽長淮皇陵等衛屯田子粒共二萬九千一百石以水災故也

○癸巳巡撫兩廣右副都禦史吳琛等奏天順八年詔廣西土官襲職令三司委官保勘就彼冠帶間有徇私者聽巡按禦史紏舉比年保勘者憚其地方險惡且嫌於饋送之謗不肯親臨其三司掌印官亦因循不理甚至有十年未得承襲者人無統束事皆廢弛自今保勘者乞限半年內定名會奏違者總鎭等官劾之下吏部覆奏從其議仍行四川雲貴等布政司著爲令

○乙未鎭雲南金齒騰衝副總兵都督同知沐王�贊乞奔母喪許之

○丙申賜岷府江川王音土�殳歲於祿米折色內攺本色一百石從其請也

○丁酉調河南都指揮僉事髙福於湖廣都司帶俸差操坐犯姦貪罪也舊例軍職宿娼調衛原奏止是指揮以下而無都指揮以上例至是兵部以請遂著爲令

○迆西哈密衛指揮使伯顏兒孫米列乞癿加思蘭都指揮使疊兒必失子滿剌哈亦力把力指揮同知哈麻裏丁子答兒月失朝貢來京奏乞各襲祖父原職上皆許之仍賜敕遣還

○戊戌禮部言崇王奏選繼妃已擇陳州衛指揮李現弟巏之女乞賜冊命冠服今擬如各王繼妃舊例告廟傳制遣使冊封或止如淮王繼妃事例不遣冊使聽王遣官來領金冊冠服命依淮王例行之

○岷王音垽奏其子安昌王膺鋪蒙優詔褒嘉孝行欲父子詣闕謝上致書止之

○巡撫宣府右副都禦史殷謙等奏宣府迆西接大同邊境系胡虜出沒要害之處迆東懷來永寧等處皆近內地於勢稍緩先是嘗命左參將孫素分守東路右參將周賢分守西路但賢更事未久其於賊情邊務未能周知而素生長萬全備諳地利且其謀勇足以服下請命素於賢更代分守庶委任適宜兵部請如其奏從之

○調前府帶俸都督僉事劉能管中府事

○大同總兵官彰武伯楊信等奏迆北虜酋滿都魯等各遣使臣桶哈阿剌忽平章等男婦一千七百五十餘人備馬進貢兵部以聞上曰使臣許五百人來京馬擇其良者送京余給邊軍騎操仍敕太監覃平通事都指揮詹昇往撫諭之

○庚子敕南京右都禦史林總不妨院事提督巡江並巡捕官軍

○以行人宋經知縣劉魁王曰�永爲試監察禦史

○擢進士丘璐爲南京吏科給事中

○鴻臚寺卿楊宣右少卿施純左寺丞李瑢孫軏因天雨陰晦奏事失序自陳請罪上以宣等職典朝儀不行敬謹命錦衣衛於午門前各杖二十

○辛丑翰林院編修喬維翰乞歸省親許之

○敕雲南按察司僉事翁遂兼理屯田先是監察禦史董韜以雲南屯糧各隨屯堡惟任軍職出納故或指荒歉折銀私家或在倉虛出通關及事覺畏法則托故襲替請專設按察司副使一員理之便戶部議行諸守臣覆勘上曰不必覆勘增官太冗宜敕見任風憲官兼理之遂有是命

○都督同知曹安卒安直隸定遠縣人襲父職大興左衛指揮使調山西陽和衛正統十四年升都指揮僉事以功升都指揮同知掌陽和衛印天順初領兵戰於黑石崖磨兒山有功進後軍都督僉事復有功於倚山墩進都督同知充總兵官鎭守大同至是卒祭葬如例子紳襲指揮使仍注陽和衛

○癸卯孝莊睿皇后忌辰奉先殿行祭禮遣駙馬都尉蔡震祭裕陵

○太子少保吏部尙書兼文淵閣大學士�輅等言臣等聞皇子之母病已沈重若有不諱一應禮節須宜從厚仍乞卽命司禮監官奉侍皇子過宮問視及制衰服行禮上是之先是皇子母病上命內醫日往視療至是病劇湯藥弗能進命司禮太監黃賜赴閣下議後事故輅等有此奏

○兵部右侍郎滕昭九年考滿升左侍郎支正二品俸

○敕巡撫湖廣右副都禦史劉敷贊理軍務

○甲辰南京太僕寺卿鄭悠乞致仕許之

○免山西平陽府諸州縣去歲被災稅糧二十八萬一千二百石有奇

○湖廣總兵官左都督李震等奏沅靖等邊衛控制川貴廣西諸種蠻夷頃見蔡溪淸水江等處苗賊攻掠獲利互相效尢蜂屯蟻聚千萬成羣殺掠無算𨿽已調兵捍禦但眾寡不敵卒難成功欲如正統景泰年間靖遠伯王驥等事例統調京營及雲貴四川南直隸官軍期於八月會兵收剿殄滅使無噍類事下兵部覆奏以爲非宜上曰蠻夷猾夏自古有之要在邊將羈縻得宜使不敢越境爲亂而已曷嘗以殄滅爲快其令震等與四川貴州廣西參將土官人等各督兵民分屯要害以禦之仍相度事機彼或肆行拒敵則加剿殺或聞風畏威則加撫諭若將來賊勢果熾必欲統調官軍宜俟轉輸旣足具奏裁處

○乙巳皇子母紀氏薨追封淑妃謚恭恪莊僖輟朝三日上服淺色衣禦奉天門視事命禮部定喪葬儀注

○丙午設狹西秦安縣隴城鎭巡檢司

大明憲宗純皇帝實錄卷之一百四十二大明憲宗純皇帝實錄卷之一百四十三

成化十一年秋七月戊申朔享太廟

○遣內官祭司門之神

○省四川成都府廣丰右中前後四倉成都原設廣寧廣丰並廣丰右中前後六倉通收米一十八萬三千餘石而四倉所收不及三之一糧少官多巡撫右副都禦史張王�贊請省四倉而增其二倉副使各一員戶部覆奏從之

○定擬中鹽納米給湖廣邊方軍餉事例一兩淮成化六年分常股鹽十萬引引米三斗五升存積鹽五萬引引五斗兩浙成化九年常股鹽十萬引引二斗存積鹽五萬引引三斗五升雲南黑白井成化七年八年鹽共五萬引引八斗俱於缺糧倉分上納一湖廣江西民人捨余納米三百石者給與正七品散官二百五十石者正八品二百石者正九品一百石以上旌門不滿百石者立石五十石以下有司以羊酒勞之一湖廣地方考滿官員凡知府同知通判推官知州知縣各納米五十石判官縣丞四十石主簿及府州縣首領官司獄三十石俱免赴部給由一湖廣江西貴州各衛所襲替官旗凡指揮納米六十石千戶衛鎭撫四十石百戶所鎭撫三十石俱免比試總旗納米三十石小旗二十石俱免並槍署總旗納米五十石署小旗四十石俱與實授一湖廣江西兩考役滿吏典納米一百二十石送部免辦事考試就撥京考三百石者免京考冠帶辦事二百石者就於本布政司撥補三考滿日赴部冠帶辦事循次入選一湖廣農民願充承差者納米一百五十石知印二百石聽缺循次撥用一湖廣江西舉保陰陽醫學僧道官納米一百五十石徑赴吏部查照入選免各該衙門投文考試是時鎭遠辰沅靖州俱有苗寇急缺軍餉守臣以言戶部覆奏從之

○庚戌曉刻金星犯天樽

○擢理刑知縣王崇之陳鼎餘金爲監察禦史崇之廣東道鼎四川道金南京貴州道

○辛亥仁孝文皇后忌辰奉先殿行祭禮遣駙馬都尉周景祭長陵

○左僉都禦史張綱巡撫直隸嘗怒都指揮張英參謁獨後欲笞之英遂奏綱酣飲及擅杖方面諸事命右通政程萬里往勘萬里還奏綱惟乘酒杖人當罪而英奏多誣請俱逮治上宥之停綱俸半年英俸三月

○癸丑升通政司左通政劉俊爲南京太僕寺卿

○甲寅岷州衛柒籠等簇簇頭番人卜都等憨班等簇簇頭番人官巴等羅家等簇簇頭番人戎巴僧革等洮州衛哈谷等簇簇頭番人喃著等鵲中等簇簇頭番人郭由等四川威州金川等寺剌麻番僧阿結藏卜等各來朝貢馬及氆氌佛像等物賜彩叚鈔絹有差

○攺南京通政司左參議方漢於通政司管理謄黃

○甘肅副總兵都督同知馬儀奏狹西行都司都指揮使丁鐸貪淫不法數事上命錦衣衛遣官會巡按禦史鞫之

○戊午錦衣衛指揮使萬貴卒貴山東諸城縣人充吏坐事謫編戶霸州成化初以女爲貴妃恩歷升錦衣衛指揮使至是卒命有司給賻並葬祭視常例加隆貴處閭閻曾執役公門頗知禮法每受重賞輒憂形於色見其子驕侈過度則戒其毋妄費曰官家賜物皆注於歷他日復來追汝無以爲償子三人喜通達而通尢恣肆

○己未午時日暈赤黃色鮮明○庚申欽天監掌監事太常寺少卿童軒言比者天下布政司官因事來京多以歷日分送京官所積旣多至於市中貿易諸物輕褻殊甚宜通行內外嚴加禁革從之

○朵顏等三衛夷人請開馬市不許遼東總兵官都督同知毆信等奏三衛虜酋至邊援舊例乞開廣寧馬市事下兵部議此虜爲北虜滿都魯所驅離彼巢穴潛避近邊故欲求市易以濟其急宜令信等諭以不可且俾還故地上曰馬市久罷不許果彼爲北虜所迫暫令於近邊三四百里外屯駐虜退卽還故地

○辛酉增設狹西州縣收糧官平涼之靖寧鞏昌之秦州判官三員臨洮之河州判官二員蘭縣縣丞二員金縣縣丞一員從巡撫甘肅都禦史朱英請也

○壬戌中元節遣駙馬都尉楊偉樊凱分祭長陵獻陵景陵裕陵文武衙門各分官陪祭

○遣內官祭恭讓章皇后陵寢

○唐王瓊炟薨王定王第二子也母妃吳氏永樂壬辰生宣徳戊申襲封唐王至是薨年六十有四訃聞輟朝三日謚曰憲

○癸亥詔歲加趙王見灂祿米五千石不爲例王以其曾祖簡王祖惠王祿俱三萬石至父悼王亦以陳請仍三萬石今惟依祖訓例得一萬石屢乞加賜故有是命○工部覆奏疏浚杭州西湖許之西湖之水自唐杭州剌史李泌白居易於城西鑿渠導入城中運河漑及仁和海寧上塘之田其利甚博宋守臣蘇軾復鑿渠九道以﹤鋶﹣釒﹥浚之後漸堙塞居民侵以爲業渠失故道田無所漑動輒告災至是浙江左布政使寧良按察副使楊瑄等僉議錢塘門左湧金門右其間有九渠之一宜因其舊迹﹤鋶﹣釒﹥浚爲河構石爲橋以通湖水外置一閘時其啟閉以禦橫流庶幾水利可復鎭守浙江太監李義上其議其事得行民頗利焉

○甲子敕富陽伯李輿成安伯郭鐄往北直隸山東河南等處印記馬騾駒

○乙丑太宗文皇帝忌辰奉先殿行祭禮遣駙馬都尉楊偉祭長陵

○丙寅命修理南京太廟從南京守臣奏請也

○戊辰曉刻金星犯土星

○己巳曉刻北斗西北三尺許有星如雞卵大赤赤色有光行至斗杓開陽邊入於近濁欽天監掌監事太常寺少卿童軒等入朝時見之及靈臺郎劉紳等報稱北方有星如雞卵大靑白色有光起自北斗魁中東北行至近濁後有二小星隨之已按占書具奏稿矣軒因以所見詰之監候蘇智乃言天文生宋永目昏不能詳視遂與紳等於奏稿中塗去魁中二字以二小星隨之攺作尾迹炸散別按占書具奏封於是軒劾奏紳等職專觀候不自詳察諉諸老生朦朧妄報於星象起止形色旣已不同其占法休咎何從而驗任情欺誑孰甚於斯宜治其罪得旨皆宥之

○庚午夜東方流星大如盞靑白色光明燭地自大陵北行八榖尾迹炸散後二小星隨之

○辛未免南京錦衣等十三衛屯田子粒四萬二千五百七十餘石以去年水旱故也

○壬申命故狹西行都司都指揮僉事李能子鎧襲父原職甘州右衛指揮使

○癸酉命萬全都指揮僉事胡觀協同右參將孫素分守萬全右衛並守備柴溝堡等處從巡撫右副都禦史殷謙請也

○命兵部左侍郎滕昭兵科給事中章鎰選皇城各門守直官軍○甲戌曉刻火星犯積薪

○乙亥廣西副總兵署都督僉事夏正卒正襲世職爲茂山衛指揮僉事景泰初以軍功升署指揮使尋以京營總兵官薦升大寧都指揮僉事坐立威營二年升本都司實授都指揮僉事充右參政徵滿四升都指揮同知署都指揮使兼統保定等衛官軍尋升署都督僉事充副總兵鎭守廣西至是卒賜祭如例特遣官治葬正爲人貌魁梧有勇力多謀略滿四之徵守北門絕其水道遂至克捷其居官尢守法奉公不苟取與云大明憲宗純皇帝實錄卷之一百四十四

成化十一年八月丁丑朔釋奠先師孔子遣太子少保吏部尙書兼文淵閣大學士商輅行禮

○銓注會州衛帶俸署都指揮同知李寬錦衣衛帶俸都指揮同知劉文大寧前衛帶俸都指揮僉事周玉俱於狹西都司管事

○戊寅祭太社太稷

○己卯翰林院修撰吳寬乞歸省親許之

○命故廣東都指揮同知徐寧子霆襲爲浙江昌國衛指揮同知

○庚辰升狹西按察司僉事左鈺爲副使

○申定浙江備荒納米事例凡農民願參充承差者納米一百五十石知印二百石三司典吏一百石各府及運司吏典七十石理問所斷事及府經歷司各縣及有品級文職衙門吏典五十石雜職衙門吏三十石惟象山等二十縣二十石松陽等二十一縣三十石俱以次參充其舉保僧道陰陽醫官納米二百石送吏部聽用

○辛巳命浚舊通惠河敕平江伯陳銳右副都禦史李裕戶部左侍郎翁世資工部左侍郎王詔督漕卒﹤鋶﹣釒﹥浚先是銳等奏通州至京舊有運河一道廢閘尙存但年久淤塞損壞欲照尙書楊鼎奏準事理就借漕卒用工﹤鋶﹣釒﹥浚閉閘積水以運糧儲至是特令銳等會議提督漕卒自下流爲始﹤鋶﹣釒﹥浚壅塞修閘造船合用糧料匠作於各司取用務求成功仍委附近公差禦史察其不聽約束者以聞

○壬午免山西太原府所屬二州八縣並潞沁遼三州所屬六縣夏稅四千九十六石秋糧三萬二千七百六十七石馬艸六萬五千五百三十餘束以去年災傷也

○命故廣東都指揮僉事楊璟子雄襲父原職淸遠衛指揮使

○癸未曉刻火星入鬼宿

○開設狹西楡林鎭番二衛儒學

○甲申曉刻火星犯積屍气

○戶科給事中勞玭乞歸省祭不許因命自今朝官離家十年者方許省祭著爲令

○升刑部員外郎趙珤爲廣東按察司僉事提調學校

○代府靈丘王遜烇薨王簡王第六子也母徐氏永樂癸巳生甲辰冊封爲靈丘王至是薨年六十有三訃聞輟朝一日賜祭葬如制謚曰榮順

○丙戌孝慈髙皇后忌辰奉先殿行祭禮駙馬都尉趙輝承命祭孝陵

○遣戶部尙書薛遠祭京都太倉之神

○遣順天府官祭宋丞相文天祥

○增設會同館副使一員

○宥唐府長史等官罪初唐王瓊炟有第五子擅選祥符縣民楊王�贊女爲婚奏上民王瑄者訴王�贊女已聘爲其子婦禮部下河南按察司逮問得實因劾奏唐府長史等官當罪會唐王薨舞陽王芝北奏前事皆由先王今已遣女還其家長史等實不與聞遂宥之

○命故定遼右衛帶俸都指揮僉事吳俊子浚襲父原職指揮同知

○丁亥命取狹西巡茶禦史還京仍令選差行人二員禁茶如舊從巡撫左副都禦史馬文升言也

○迆北滿都魯癿加思蘭板忽猛可丞相遣使臣桶哈阿剌忽平章等來朝貢馬賜宴並襲衣彩叚等物仍以彩叚表裏酬其自貢馬直其存畱大同使臣及在彼頭目滿都魯等各給賞有差

○敕薊州永平山海等處鎭守巡撫官修關隘壕墻墩臺之被兩頹損者

○裁革廣西郁林博白陸川興業北流等州縣增設巡檢司一十六處從總督都禦史吳琛等言也

○己丑隰川懿安王長子仕﹤土遂﹥奏欲送葬出城廬於墓側上允其送葬以廬墓非古禮不許

○夜東方流星大如盞靑白色有光自室宿東南行至雲中後二小星隨之

○庚寅升刑部員外郎丘俊爲江西按察司僉事

○命故廣西都指揮同知葛宗蔭子承源襲父原職桂林中衛指揮使狹西涼州衛帶俸都指揮僉事拾剌夫丁孫砍麻力丁襲祖原職本衛指揮使金吾左衛帶俸都指揮僉事楊勝子成襲父原職本衛指揮使

○壬辰升戶部郎中歐賢爲兩淮都轉運鹽使司運使

○癸巳太監黃賜傳奉聖旨追贈眞人諭道純父宗敬爲太常寺寺丞母楊氏爲安人

○甲午曉刻火星與土星同度

○夜雷電雨雪○乙未祭太歲風雲雷雨嶽鎭海瀆山川等神

○遣旗手衛官祭旗纛之神

○賜趙府湯陰王祁鈵等五子名曰見潲第六子名曰見染第七子名曰見渰

○命故南京右軍都督僉事汪澤子竑襲父原職爲湖廣荊州右衛指揮使

○丙午曉刻月犯天髙星

○丁酉曉刻金星犯雲臺

○安南國王黎灝遣陪臣黎弘毓等奉表來朝貢金銀器等物賜宴並織金衣彩叚等物有差仍以彩叚文錦付弘毓等歸賜其王

○戊戌閉狹西秦州大地山兩當縣申家莊銀峒以各山道險礦微費多得少且或勞民啟釁鎭守曁三司以請戶部覆奏故有是命○己亥升大理寺右少卿田景賜爲左少卿左寺丞汪霖爲右少卿

○申時日生背气及左右珥俱赤黃色鮮明

○庚子曉刻金星犯太微垣上將

○彭城衛帶俸都指揮僉事馬映坐誣奏其弟毆母下刑部贖徒還職

○辛丑安南國王黎灝奏先年占城國王槃羅茶全因侵犯化州道爲其弟槃羅茶遂所弒遂旣自立將請封而槃羅茶悅子茶質苔來又殺之自是其國禍亂相侵卒無寧日非臣國之罪今欽遵聖諭息兵睦鄰所得男婦七百四十餘人俱已遣還彼國矣奏下兵部言灝所奏略不及侵占占城之事與右給事中陳峻等所言不同情僞叵測上因其陪臣黎弘毓等歸乃賜敕諭灝曰先因占城槃羅茶悅奏其王槃羅茶全爲爾國所執占城無主來乞封朕體天地好生之徳徇其陳請遣使往封及使回奏稱占城土地果被爾國占奪攺爲州邑朕方疑而未信今得王奏備言占城稱兵構怨侵擾鄰境以致身亡國破皆其自取事𨿽未明理或有之況王情詞懇款必非文過但占城爲國其傳已久前此豈無力眾勢大能吞並之者然史冊未聞得失可見今若一旦殄絕非惟有違朝旨抑恐海外諸番各生疑畏共起爭端於王之日得爲利乎敕至王宜重加循省歸其族屬近其人民復其土宇使不至於殞其宗嗣則王於興滅繼絕之義敬天事大之誠兩得之矣王其勉之圖之

○壬寅葬恭恪莊僖淑妃紀氏於西山自初喪至發引下葬上及皇太后中宮英廟皇妃皇妃親王公主皇子各有祭遣皇子奉祝冊行禮營域葬儀俱從厚發引下葬日上俱不視朝皇親公侯駙馬伯文武百官及命婦送葬設祭皆如常儀

○癸卯曉刻月犯靈臺下星

○升翰林院編修謝鐸爲侍講仍支原升俸一級以九年任滿也

○禮部言遼王豪墭奏按皇明祖訓王年三十正妃未有嫡子其庶子止爲郡王待王與正妃年五十無嫡始立庶長子爲王世子今宜城王貴﹤火節﹥年六十二妃程氏年六十無嫡子止有庶長男鎭國將軍豪坅一人欲援親王世子事例攺封爲長子其妻杜氏封爲長子夫人其將軍祿米罷給允之

○乙巳賜蜀府故徳陽王友土�威宮眷食米歲一百石從其請也

○丙午命故廣東都指揮同知滕漢子宗襲父原職大寧前衛指揮使

憲宗純皇帝實錄卷之一百四十四終明憲宗純皇帝實錄卷之一百四十五

成化十一年九月丁未朔日食

○戊申國子監司業耿裕乞歸省親許之

○定擬銅錢折俸例先是在京文武官吏人等上半年俸糧例俱折鈔比因錢法不通所司請納鈔者許令錢鈔中半兼收庫鈔遂少成化七年至十年鈔俱未支戶部仍請如例錢二百文折鈔一貫先將七年折給俟錢有餘則依年次通給從之

○己酉巡撫山東左僉都禦史牟俸奏山東舊有小淸河上接濟南趵突等泉下通樂安沿海髙家港等鹽場大淸河上接東平坎河等泉下通濱州海丰利津沿海富國等鹽場後因淤塞衝決舟楫不通民苦般剝兼雨水渰沒其患尢甚近勸農參政唐澞爲之修浚造閘水利始通繼今非得人提督恐久而或廢令澞兼治水利後繼任者亦如之詔可

○免寧夏修築備邊墻夫匠一萬二千名成化十年本戶遠運糧各二石從巡撫左副都禦史馬文升請也

○命滿都魯王及癿加思蘭進貢使臣平章桶哈等九十二人爲指揮使等官俱與冠帶及還仍命太監覃平都指揮僉事詹昇至大同館送之

○庚戌孝恭章皇后忌辰奉先殿行祭禮遣駙馬都尉王增祭景陵

○秦府保安王公鋉薨王悼順王第二子也母妃何氏宣徳乙卯生正統丙寅冊封爲保安王至是薨年四十有一訃聞輟朝一日賜祭葬如例謚曰莊簡

○辛亥命河南陳州知州戴昕復任升俸二級州人言本州與軍衛雜處旱澇相仍盜賊竊發昕勞來勸相盜息民安今秩滿當去願畱之以慰人望會所屬西華縣知縣陳嘉謨等亦以爲言故有是命

○復設廣西潯州府通判先是廣西守臣以桂平等縣兵燹之後人民死�請裁革同知通判知事檢校四員至是兵事稍定流亡復業巡撫右副都禦史吳琛請復置通判吏部覆奏從之

○壬子調四川萬縣知縣徐熙於巴縣中江縣知縣王宏於銅梁縣從巡撫右副都禦史張王�贊言二人才堪治劇故也

○癸丑升南京監察禦史朱謙爲江西按察司僉事

○升廣東信宜縣知縣李時敏爲化州知州巡撫右副都禦史吳琛言化州地險惡流賊竊發實當要害比𨿽招撫向化然夷情反側兼兵燹之後生業未就知州事者宜得其人茂名信宜等縣夷民俱稱時敏堪任下吏部覆奏從之

○調監察禦史徐博爲山東樂陵縣知縣博巡河道旣得代久未還都察院劾其行事有乖憲體且枉道還鄕故有是命

○金星犯左執法

○甲寅復除陜西按察司僉事孫逢吉於舊任

○擢知縣楊謐熊翀爲試監察禦史

○升知縣李恭王迪丁政張翔爲太僕寺寺丞

○旌異貴州石阡府知府楊榮眞定府晉州判官張綱善政賜以誥敕

○詔給四川疊溪千戶所軍士冬衣布花時疊溪因番蠻阻塞商旅不通其軍士艱苦與松潘小河同而受賜獨異巡撫都禦史張王�贊以爲言詔暫給之俟寇退之日仍舊

○以江南折納糧艸銀四萬兩運赴陜西布政司作甘肅成化十二年撥運之數每銀一兩折米四石或糧艸價賤乘時折糴從巡撫甘肅都禦史朱英請也

○乙卯重陽節賜百官宴於午門

○文武羣臣英國公張懋等上表請立皇太子表曰玆以天眷皇明篤生聖子臣懋等伏望皇上早頒冊命正位東宮以承宗社國家億萬年無疆之丕緒以綿天下生民億萬年之太平謹奉表陳請者臣懋等誠歡誠忭稽首頓首上言伏以皇明撫運茂隆萬世之昌圖列聖相承首建國家之大本宗祧有托海宇攸歸此古昔帝王相傳之遠猷實方今皇明宜舉之盛典也恭惟皇帝陛下聰明睿智中正齊莊武烈奮楊俾華夏蠻夷之率服文謨丕顯混車書文軌之攸同肆天地儲祥祖宗委慶篤生聖子周固家邦矧其睿表殊常臣民交譽臣等重惟國家以儲副爲本儲副以建立爲先仰祈聖慈渙頒明詔俾少陽之位早定允符率土至懷太極之尊永安並享齊天洪福臣等無任瞻天仰聖激切屏營之至謹奉表以聞上賜敕諭之曰卿等忠於國家請建儲貳揆之典禮固所宜然但皇子方在幼齡未允所請

○寧王奠培石城王奠堵交惡各訐奏人命妖書重情詔巡按禦史楊守隨勘之多誣守隨請敕切責之乃降敕曰先因王兄弟累次訐奏未審虛實已令巡按禦史三司官勘問今各官審實來聞謂寧王不合焚毀祖考有出宮人二屍及不修祖廟公姑子婦同案奉安於齋宮旁室祭獻微薄並逼死郡主使女四人上虧孝道下傷人命咎實非細石城王恐前日事情不足以傾害寧王乃重構虛詞誣其與儀賓孔永明同閱推背圖有僣妄之語其設心不義戕害同气咎亦非小揆諸祖訓皆爲有違但念宗藩姑置不問玆特降敕切責王兄弟自今宜各加修省痛攺前非謹祀先之誠惇天倫之好存卹下之仁庶乎可以長守爵位不失令名而於藩輔之道得矣不然祖宗成憲具在朕於王兄弟可得而獨私乎王等其戒之愼之

○丙辰文武羣臣英國公張懋等再上表請立皇太子表曰伏以聖主臨軒開萬年之寶祚元良定位協四海之人心典禮當然古今盛事恭惟皇帝陛下遠符湯武近法祖宗一誠上格於蒼穹七政咸齊於歷數銀潢衍潤瓊幹分輝惟大本之旣隆顧建儲之宜早爰副宸極用紹宗祧此乃萬世帝王必行之大典也臣等合詞上請未荷兪音微悃載陳冀頒綸命俯從眾議渙宣金冊之文大舉盛儀敬睹前星之瑞永內安而外順同地久以長天臣等無任瞻天仰聖激切屏營之至謹奉表以聞上賜敕諭之曰再覽來章具悉忠懇但建儲國之大事欲候年齡稍長進學成徳徐議正名今玆所請未可兪允

○右副都禦史李裕黃鎬俱乞以其子爲國子監生許之

○直隸淮安府知府遠潔等奏故平江伯陳瑄永樂初督漕以給京師宣徳間卒淮人相與立廟以祀乞賜廟額及紀功之石禮科給事中駁之曰瑄漕運有功己蒙朝廷祠祭今潔等爲瑄之孫銳仍掌漕運又奏乞立碑賜額不過欲假朝廷之恩以售已諂附之私耳事遂寢

○丁巳文武羣臣英國公張懋等三上表請立皇太子表曰伏以華夷一統胥仰戴於皇仁宗社萬年宜茂隆於國本蓋必儲君之預建斯獲天下之敉寧況彜典具存於古經而顒望莫切於今日此臣等所爲惓惓再三陳吁惟冀聖慈垂鑑而俯從也恭惟皇帝陛下徳本誠明道由中正乃文乃武功化聿昭乎八紘丕顯丕承宵旰已勤於一紀肆上天之眷顧兆聖子以禎祥屬海宇之歸心實邦家之慶幸臣等稽諸祖宗之朝或一載或二期必睹前星之瑞據今臣民之眾若大小若遠近咸有後期之言是用懇瀆宸嚴屢具表請未蒙兪允益增戰兢伏望皇上思祖宗創業之難念帝王傳統之重早頒冊寶渙降綸音俾主鬯得人元良之位崇則鴻業永安而兆庶之情悅斯誠千萬世之大幸也臣等無任瞻天仰聖激切屏營之至謹奉表以聞上賜敕諭之曰卿等請建皇儲懋隆國本合詞表上至於再三眷此忠誠理難固拒欽承聖母慈訓實同輿言玆特勉從所請其令禮部擇日具儀以聞

○南京五府六部等官成國公朱儀等亦以請立皇太子奏曰臣聞詒謀燕翼周公所以詠丰芑豫定國本漢文所以重宗祧自古帝王君臨天下未有不以蚤建爲計者也肆惟皇上嗣膺大寶十有二年於玆儲位久虛前星未耀中外臣民固不能不爲之惶惶也乃者特敕禮部翰林院議擬子名以聞臣等竊守南都聞玆盛事莫不歡欣踴躍以爲國家之大本有托元良有繼而宗社萬萬年無疆之祉有在也今者涉月經時未聞明詔臣等敢集僉謀昧死以請伏望俯賜明斷蚤行冊禮上以重主器之托下以慰臣民之望時南京駙馬都尉趙輝奏亦至上曰覽奏具悉忠誠此事廷臣累表陳請已賜舉行矣下其章於禮部

○免廣西橫州成化十年以前秋糧米一千八百八十餘石以自景泰年後峒蠻流劫田多荒棄故也

○敕都督僉事白玉充副總兵鎭守廣西

○鎭守密雲古北口等處都指揮同知王榮奏今歲夏雨連綿山水泛溢衝塌古北口及密雲一帶關隘城垣命巡按直隸監察禦史張玉等核實督工修繕之

○己未命廣西荔波縣屬慶遠府初荔波屬南丹州土獞覃仕武苦夷法峻厲與知州莫必勝構兵累年讎殺至是總督軍務都禦史吳琛等乞以荔波屬慶遠以解其讎故有是命

○宥右副都禦史畢亨翰林院學士錢溥罪初亨巡撫直隸時溥致仕家居令其子以官鹽營利囑亨檄蘇州府派賣爲巡按禦史發其事刑部請並逮治上命溥亨具實回奏至是服罪皆宥之

○壬戌選進士楊茂元等二十人於刑部問刑刑部尙書董方等言本部專理天下刑名非得通曉律例者無以稱欽卹之意乞依正統間例選諸司辦事進士同本部見任官問刑待半年後主事有缺以可用者敍補詔從其議

○增置山東濟寧州永通廣運二閘

○癸亥月犯畢宿右股北第三星

○甲子錄故少保吏部尙書兼文淵閣大學士彭時子頤爲尙寶司司丞

○丙寅禮部上冊立皇太子儀注一欽天監擇成化十一年十一月初八日巳時大吉一前期一日祭告天地宗廟社稷遣大臣三員行禮用祝文至日早上親告奉先殿用祝文一前期鴻臚寺設節冊寶案於奉天殿冊東寶西節居中設彩輿於丹陛之東教坊司設中和韶樂及大樂是日早錦衣衛設鹵簿駕上具皮弁服禦華蓋殿執事官行一拜叩頭禮畢鴻臚寺官奏請升殿導駕官前導上升座鳴鞭訖文武百官具朝服行叩頭禮左右侍班引禮引正副使入就拜位贊四拜傳制官跪奏傳制俯伏興執事官舉節冊寶案由殿左門出置禦道中傳制官由左門出稱有制贊正副使跪制曰成化十一年十一月初八日冊立皇子祐樘爲皇太子命卿等持節行禮�俯伏興又四拜禮畢執事官舉節冊寶置於彩輿中黃蓋送至左順門外正副使朝北立內官捧節冊寶由正門入至文華門內侍引皇太子出迎至文華殿內官以節冊寶置於案內贊四拜贊宣冊贊詣冊案前贊跪宣冊內官立宣冊宣訖贊授冊捧冊內官以冊授皇太子受訖以冊授內侍內侍跪受立於西贊授寶捧寶內官授寶如授冊儀贊俯伏興平身復位贊四拜禮畢內官持節由正門出至左順門外以節授正副使得報持節復命一頒詔候冊命起行鴻臚寺官卽設詔案於奉天殿中唱頒詔翰林院官以詔授禮部官置於案奉迎至承天門開讀如常儀一謁告是日皇太子受冊寶畢內侍引詣奉先殿謁告如常儀一謝恩是日皇太子謁告畢內侍引皇太子詣皇太后次上位次皇后前各行八拜禮畢回宮一次日文武百官具朝服上表賀陳設如常儀上具衮冕禦華蓋殿執事官行五拜叩頭禮畢鴻臚寺官奏請升殿導駕官前導進表行禮如正旦儀一同日文武百官慶賀皇太后表文命婦慶賀中宮箋文在午門外請司禮監官捧進一同日文武百官上表畢進箋慶賀皇太子陳設行禮如正旦儀

○命故湖廣署都指揮僉事莊銘子隆襲父原職長沙衛指揮使

○置陜西延安府歸徳堡倉

○降襄垣王仕﹤土匱﹥等爲庶人初仕﹤土匱﹥負弟鎭國將軍仕埭銀二百餘兩令與其婢景妙福通仕埭因欲得之而仕﹤土匱﹥索以重貲不果妙福遂縊死於是仕埭訐奏仕﹤土匱﹥與弟仕土�甕子成銀成金�贊瀆亂聚淫並縱舍人蕭傑校尉孫淸白諒等通淫妃及宮人等事命官核實拘系至京詔令皇親等官會審不誣遂降仕﹤土匱﹥仕埭仕土�甕成銀成金�贊爲庶人仕﹤土匱﹥父子畱居京仍敕太監羅祥送仕埭仕土�甕歸守墓妃及宮人責自盡傑淸坐斬諒等五人絞命宥諒等死杖之百械送廣西邊衛永遠充軍家屬隨住

○戊辰命故中府都督同知張欽孫恂襲祖原職金吾衛指揮使

○己巳黜南京刑部署郎中事員外郎張同爲民以南京吏部考其貪暴也

○庚午四川嘉定州南溪犍爲諸縣及威遠諸衛地震

○辛未升翰林院編修倪嶽爲侍讀仍支原升俸一級以九年任滿也

○命運江南折糧銀五萬兩赴遼東折糴糧艸時遼東有警戶部請於常數十萬兩外加給仍準作十二年撥運之數從之

○戶部會官議巡撫漕運官所陳事宜一京通二倉缺廒今宜將支運糧三十五萬石於通州倉收貯其餘三十五萬石則如本年民運淮安等糧事例每石正耗折銀五錢交與官軍帶赴太倉收貯間月折給官軍俸糧後不爲例一漕運軍士近年多納京糧一分而各處兌支別無腳價貼補且河路般剝車路雇直費用數多況有開河之勞宜每石暫加耗米七升不爲例一北河剝淺船戶積年朋合爲姦多索腳價甚至謀害人命宜令管河郎中楊恭查拘通州至直沽船戶核其姓名貫址編定字號每十人爲一甲人給一票船尾標以粉牌仍籍其船料地裏定價與之一孝陵神宮監內府禦馬等監及南京中軍等衙門各屬艸場所收稻艸例泒浙江嘉興及直隸蘇松等府運赴南京戶部交納所司以大江險阻徵價以往其艸一包數止十五斤而所徵價有米七八升者或銀三四分至一錢以上者而包攬誆詐爲獘多端宜定與則例每艸一包或銀或貨估不過三分聽令納戶賫赴南京近地買艸送納且嚴禁包攬挾詐之斃一南京各倉所收浙江江西湖廣並南直隸糧米大約多在春夏之交運至城下循次收納或有浥損退出重買久不完結今宜仿往年進倉未曬加三之例每米一石帶耗並腳費折加平米三斗就船兌與官軍人等充俸糧之用一鳳陽潁州並潁上縣潁州衛潁上千戶所官吏旗軍歲用俸糧共四萬一千六百餘石前此坐撥本倉送納俱不及數宜將本州縣見收船料銅錢五十四萬二千八百餘文每石照價折錢一百六十文爲便一直隸鎭江府所轄揚子江自焦山迆東至圌山洪江面廣闊居民稀少屢被彊賊劫掠人船宜於開沙五聖廟港東姜家觜置巡檢司以時巡捕一鎭江府大軍倉見貯糧米數少而麥豆不堪久貯動致浥爛今除官吏孤老糧米麥豆兼支外自余旗軍折支四分五分鈔貫者宜免其折支每月暫支小麥或豆一石俟麥豆盡絕再議定奪一蘇州太倉鎭江三衛並守禦嘉興中左千戶所淺船計五百一十三隻宜仍舊例軍三民七出備工料造之一河南所屬府州縣官多不得人是後府佐州縣正官宜令吏部俱於進士舉人內銓授無問曾否旌異但操履淸白政迹著聞卽擢京職一河南開封懷慶河南三府並歸徳州稅糧繁重且逼近黃河類多衝決宜於布政司增設參政一員府設通判州設同知各一員專理糧儲兼理河道一戶口食鹽錢鈔兼收最爲民便如河南鈔價極貴然一千不過直銀三兩近以牟利之徒往往販買軟爛之鈔投托親識官員泒賣是致虧官損民其無鈔者則每貫折錢至五六十文今宜斟酌則例每鈔一千貫止許折銀五兩類解本布政司收貯以備存畱解京之用一河南汝寧府所轄信陽羅山確山三縣與湖廣應山等縣相連流民雜處信陽居中尢爲險僻宜仍前代攺升爲州而以羅山確山二縣隸之一陜西行都司爲河西一大都會商貨輻輳而徵稅全無宜於行都司在城增設稅課司徵收稅課以助邊費一直隸徳州衛並徳州左衛軍生俱在山東徳州儒學肄業然民生則聽山東提學僉事軍生則聽直隸提學禦史考較及遇補廩則各徇己私且開科之年軍生則赴順天府鄕試隔越未便宜以二衛軍生俱屬山東提學考送科舉庶事體歸一一濟寧運河全資泰安寧陽諸泉汶泗二河而其要又在金口堽城二壩比年壩壞率用樁艸修築水至隨決所費不貲自工部員外郎張盛用石攺造遂得經久盛今已升山東參議宜令不妨司事仍舊兼理﹤鋶﹣釒﹥上詔支運糧不允折銀進士除授並科舉俱仍舊軍三民七造船例須通行余悉如議

○丙子升四川順慶府知府張海爲雲南布政司左參政

○以明日十月朝遣駙馬都尉周景蔡震分祭長陵獻陵景陵裕陵

○遣內官祭恭讓章皇后陵寢

明憲宗純皇帝實錄卷之一百四十六

成化十一年冬十月丁丑朔享太廟

○遣內官祭司井之神

○己卯敕英國公張懋等曰近聞北虜滿都魯僣立名號吞並別部驅散朵顏三衛設或被其逼從爲之向導遺患非小爾等其悉心訓練官軍仍會議軍中因革事宜奏聞區處懋等會太監傅恭等議請於各營內抽撥馬步兵精銳者不時訓練官添給餋馬費從之復詔懋等戒嚴以待

○庚辰命南京兵部右侍郎馬顯復任以丁憂服闋也

○賜大興宛平二縣孤老貧人男婦二千九百二十餘名口布人一疋

○辛巳裁革廣東陽春縣縣丞一員以地狹糧少故也

○萬全都指揮僉事黃瑄老疾命其子鎭代原職爲龍門衛指揮使

○月犯建星東第二星

○壬午升鴻臚寺左寺丞孫軏爲本寺右少卿以九年任滿也

○月犯牛宿大星

○癸未增設工部專理河道官一員漕運總兵官平江伯陳銳等奏比奉詔﹤鋶﹣釒﹥浚通州至京河道工將就緒請設官理之並提督靑龍等橋廣源等閘及西山一帶泉源時工部郎中陸鏞丁憂服闋因以命之

○甲申朝鮮國王李娎遣陪臣李恕長等來朝貢方物謝恩賜宴並金織衣彩叚等物有差

○乙酉復除廣西布政司右參政程泰於河南專管糧儲先是巡撫都禦史張瑄請於河南增設參政一員管糧泰適以丁憂服闋至故有是命

○命武成後衛都指揮同知瞿斌子嵩代父原職爲指揮使

○丁亥尙衣監太監姜玉奏乞故太監鄭善所遺永年雞澤二縣地四百餘頃事下廣平府勘報鄭善原種莊田止五十頃及家人鄭山多種雞澤牧馬艸場二十頃七十五畝今玉所乞者多是民人納稅之地但與善莊地相鄰耳上曰善原所種地令以賜玉其民間稅地仍以給民俾各耕種爲陪買官馬之用

○刑部奏邊軍犯雜犯死罪徒流笞杖罪者例免工役悉發墩臺哨了如忠義中衛興州前屯山海衛營州中右二屯衛寬河守禦千戶所白洋沿河等口紫荊倒馬等關與永平撫寧盧龍薊州鎭朔遵化開平中屯密雲中後東勝左右等衛皆臨邊境俱有墩臺自今旗軍捨餘人等犯罪宜如前例擬斷及采燒灰石修理關口的決處治者仍行巡關禦史稽考從之

○己丑擢理刑行人馬暶爲南京河南道監察禦史

○庚寅皇太后聖旦上率親王上壽命婦朝賀賜百官宴於午門

○辛卯月犯天髙東星

○壬辰朝鮮國王李娎遣陪臣金良璥等奉表貢馬及方物來賀萬壽聖節賜宴並織金彩叚衣服等物有差

○武靖侯趙輔以邊事方殷有疾不能任事乞解兵柄上令調治痊可仍治事

○土魯番速檀阿力王遣使臣寫亦哈六剌等來朝貢駝馬賜宴並彩叚等物有差

○月犯司怪南二星

○癸巳命尙寶司司丞李璋復任以丁憂服闋也

○南京監察禦史任英言南京軍士常操不息往往逃竄宜照京營例更番操習又言教場試用把總不詢平日才能惟取一時武藝多不得人兵部覆奏番操事近守備官議處未報試用把總宜行守備等官詢訪才行兼取武藝上曰練習士馬國家重事朕於嚴冬盛暑已憫其勞而休息之使復更番恐益怠惰其仍令常操或遇風雨則免餘如議月犯井宿東南第一星

○甲午誠孝昭皇后忌辰奉先殿行祭禮遣駙馬都尉遊泰祭獻陵

○乙未設楡林衛陰陽醫學

○命代府隰川懿安王長子仕﹤土遂﹥祿米照減半例支本色折色一千石以王薨祿米住支援例陳請也

○火星犯靈臺

○丙申國子監生三百六十一人奏臣等皆發身科貢循資入監而各學生員近有納粟實邊得入監者一千五百餘人況有未經食廩臨時寄名冒籍者率多幼稚而撥歷反在臣先乞通查冒濫者從宜處分其在學曾爲廩膳者亦與臣等相兼撥歷爲便於是納粟生二百一十二人亦奏以爲臣等皆出自學校亦有曾經科舉者朝廷以邊儲缺用下輸粟入監之例初不以年齒長少論也俱下禮部議科貢乃祖宗舊典納粟實一時權宜況納粟送監及復班之日多在科貢入監之先若仍緣舊規以次取撥是使納粟者得以遂捷取之願而科貢者不能無淹困之嗟宜敕國子監於此兩途酌其多寡相兼撥用俟納粟數盡然後奉例如舊議上報可

○丁酉禮部奏萬壽聖節例賜百官宴上令免宴賜以節錢鈔

○升禮科左給事中張謙兵科右給事中章鎰工科左給事中張鐸爲都給事中禮科給事中成實兵科郭鏜刑科楊理工科和遜爲左給事中吏科趙侃禮科唐章兵科官榮刑科黃澄工科韓文爲右給事中俱本科

○戊戌陜西都指揮僉事袁祥私役兵三人出境爲虜所殺並攬納糧芻得銀數千兩事覺例當戍邊命發戍肅州衛家屬隨住

○辛丑賜秦府宜川王公鋺第五子名曰誠沽

○壬寅攺禮部左侍郎萬祺於工部先是祺以憂去官命奪情起復已而科道交章論列不聽至是來京攺用之

○升工科右給事中陳峻爲陜西按察司僉事

○火星犯太微垣上將

○癸卯授國子監生姚璽爲中書舍人璽故吏部尙書夔之子援例以請故有是命

○免順天府所屬霸薊通涿四州宛平等二十三縣秋糧三萬三千九百餘石馬艸一百四十二萬八千一百六十餘束以水災故也

○甲辰命故濟陽衛帶俸都指揮同知楊智侄鑑襲其原職指揮同知

○乙巳卜剌罕衛使臣平章合馬占打蘭帖木兒等各來朝貢馬及盔甲貂皮等物賜宴並衣服彩叚等物有差

明憲宗純皇帝實錄卷之一百四十七

成化十一年十一月丙午朔欽天監進成化十二年大統歷上禦奉天殿受之給賜親王及文武羣臣頒行天下

○太監黃賜傳奉聖旨升道錄司左正一胡守信爲髙士右正一聶彥良左演法昌道亨俱爲左正一左演法威道珩爲右正一右至靈郭道誠爲左演法左玄義侯智和爲右演法右玄義楊志賢爲左至靈右玄義王道昌爲右至靈靈濟宮道士來弘善大徳顯靈宮道士吳道然阮永淸俱爲左玄義朝天宮道士宋志衡劉良輔靈濟道士邵得源延祐觀道士楊全中俱爲右玄義舊制道錄司官止八員有缺則聽所司以資次選補至是皆出自中旨云

○以明日萬壽聖節遣駙馬都尉石璟王增謁告長陵獻陵景陵裕陵

○丁未萬壽聖節上謁奉先殿皇太后宮行禮畢出禦奉天殿受文武羣臣及四夷朝使行慶賀禮

○己酉國子監助教叚纘等奏乞照正統間例各以其子爲監生不許

○庚戌遣內官祭恭讓章皇后陵寢以是日忌辰也

○命羽林前衛都指揮僉事錢瑾守備歸徳時巡撫河南都禦史張瑄言河南蓮花池等營去都司遼遠爲盜淵藪且連城空虛守備不設恐非思患預防之道宜於歸徳添設守備兼治歸徐武平及潁川潁上衛所庶便於節制且消姦宄之心故有是命

○辛亥升戶部郎中林時讓爲廣東布政司左參議兵部郎中張敷華爲浙江右參議

○命義勇前衛帶俸都指揮僉事楊通孫奎代祖原職指揮使

○壬子賜周府汝陰懷懿王生母南氏每歲祿米五十石從周王子埅請也

○癸丑冊立皇太子前一日遣英國公張懋撫寧侯朱永襄城侯李瑾祭告天地宗廟社稷是日上親告奉先殿出禦奉天殿遣懋爲正使兵部尙書兼文淵閣大學士商輅爲副使持節冊寶行禮皇太子自文華殿迎冊寶至謁告謝恩禮咸如儀其冊文曰維成化十一年歲次乙未十一月丙午朔初八日癸丑皇帝制曰若昔大猷繼天垂統必立儲貳以隆萬世之業以系四海之心朕丕纘令緒寅奉神器遵祖宗之成憲法帝王之宏規用建元良以正國本咨爾皇子祐樘天資粹美日表魁奇體備溫良性全仁孝幼儀可象主鬯宜歸今特授以冊寶立爲皇太子正位東宮夫愼乃徳惟忠惟孝欽汝止惟幾惟康惟誠與敬足以臨民惟謙與勤克以廣學惟親正直遠諛佞斯業可大惟戒逸欲崇節儉則福愈久用服膺我明訓以承我宗廟社稷延國家萬萬年之慶爾惟欽哉

○是日以冊立皇太子禮成詔告天下詔曰帝王誕膺景命必建儲闈所以重宗社之承正邦家之本此古今通制也朕丕纘令緒祗懷永圖旰食宵衣不遑自逸允惟七鬯之主實系臣民之心庸舉盛儀以慰羣望皇子祐樘聰明天賦睿智夙成孝本因心禮皆中度朕遠稽古昔近法祖宗覽羣臣請建之章奉聖母從眾之訓遂授冊寶立祐樘爲皇太子正位東宮衍寶祚於萬年隆本支於百世弘施慶澤覃被寰區所有寬卹事宜條列於後一自成化十一年十一月初八日昧爽以前官吏軍民人等有犯除謀反大逆謀叛子孫謀殺祖父母父母妻妾殺夫奴婢殺主蠱毒魘魅毒藥殺人彊盜人命及文武職官有犯贓罪不赦外其餘已發覺未發覺已結正未結正罪無大小咸赦除之敢有以赦前事相告言者以其罪罪之一文武官吏監生知印承差生員軍民人等有爲事見發運磚運灰運炭納米拘役枷號罰馬做工擺站煎鹽炒鐵及充軍伴儀從膳夫斗級等項悉宥其罪各還職役寧家隨住軍職例該帶俸者悉照原擬發落文職官吏人等有犯貪淫者悉發原籍爲民一軍官旗軍將軍力士校尉舍人有爲事發遣各處立功哨了者盡行放免復還職役例該帶俸差操者不許管軍管事一各處逃軍逃匠逃囚人等詔書到日限三个月以里許赴所在官司首告與免本罪軍還原伍匠仍當匠民放寧家輪班人匠有罰工者免其罰工止當正班在京各營遠年及近年在逃官軍許令出首免問送營收操一在京各營在外各邊及各處軍衛有司原養騎操孳牧走遞馬騾驢牛並種馬馬駒自成化十年十二月以前一應倒失虧欠被盜已報在官並查出埋沒等項盡行蠲免一河南山東狹西等處流民多有逃往湖廣荊襄等處深山藏住詔書到日悉聽各回原籍沿途官司量給口糧所司務加存卹優免糧差三年公私債負不許追取湖廣貴州等處苗蠻多因所司失於撫字及因貧窮所迫不得已相聚爲盜詔書到日許令攺過自新各歸本土安生樂業若不攺悔仍前聚集爲非者並聽總兵等官徵剿一內外文武官員總小旗有停罷俸糧者詔書到日照舊關支今後各處倉官及收糧經歷守候二年之上放支不盡者仍聽全支本等俸給一各處該納稅糧馬艸子粒農桑人丁絲絹戶口食鹽門攤商稅魚課棗株諸色課程鈔貫除已徵在官外其小民拖欠未徵者自成化九年十二月以前悉與蠲免今歲奏報災傷去處卽行勘實糧艸子粒悉與除豁各鹽運司鹽課提舉司自成化八年以前該辦鹽課拖欠未完者亦與除豁其有被水渰沒曾經風憲官勘實者俱免追陪山東並順天等八府軍民先因饑荒關過賑濟倉糧悉免還官一內外法司凡有累訴冤枉中間事情可辯者所司悉與從公辯理其彊盜人命有贓仗欠明情可矜疑者具實奏聞區處一文武官吏監生人等自成化元年正月以後有爲事問發充軍及編髮爲民者除黨逆彊竊盜搶奪人命失機誣告十人以上貪淫酷暴不宥外其餘悉放寧家隨住有奉特旨發遣者所司具奏定奪一兩廣等處軍民田土先年被賊蹂踐占種及各處水沖沙壓不堪耕種田地曾經官司踏勘明白遞年拖欠稅糧並逃民拋荒地土遺下糧艸累及見在人戶陪納者自成化十年以前悉與除豁通州左等衛軍士采運並京衛該采秋靑艸束今歲被水渰沒采打不敷曾經奏告到部者以十分爲率減免三分各處倉場先年有因失火延燒糧艸等項經該官攢斗庫人等已經問發追陪未完者悉免追陪若故燒者不在此例一給由考稱該升及冠帶未任聽選官員有家貧親老疾病等項願告致仕者授以應該升除職名以榮終身監生有不願出仕聽選者授以從七品有司職名依親坐監者授以正八品有司職名俱令冠帶閒住原籍官司以禮相待免其雜泛差徭吏典遇例告願納艸納米未曾上納例該重歷者免其重歷已發重歷者悉還原衙門辦事其南京各衙門三考役滿者免其赴京宜從南京吏部照例考試中式就彼冠帶辦事不中者徑發爲民一各處義官義民已經給與散官冠帶榮身及立石旌異等項近該在外問刑衙門不論所犯輕重俱革去冠帶追奪有孤旌勸之意今後除重罪外其餘徒流以下不問已未結正止各依所犯科罪不在除名追奪之限一易州等處山場自成化十一年十一月以前一應坐派柴炭除見有領運外若廠無收積徵價買辦杲原領價少陪補不敷及分派在廠采燒年久拖欠不曾徵有官價者所司通勘明白卽與分豁有被人包攬誆騙跟捉不獲曾經具奏者仍令原解陪納該部另項收貯其成化十二年內外各衙門坐派柴炭以十分爲率量減二分照數減徵腳價以蘇民困在京各衛拖欠柴炭自成化八年十二月以前盡行蠲免一成化十年十二月以前各處軍衛有司歲造軍器古箭弦條歲辦皮翎野味及內外衙門買辦采辦薥稭荊條蒲艸蘆葦蘆柴黃穰苗馬躪根等項拖欠未完者悉與寬免已徵物料在官者準作下半年該辦之數其起解麻鐵竹木堆垛樁艸遭風漂流被火燒毀曾經奏告查勘是實者免其追陪一凡民年八十以上者免一丁差役有司每歲給與綿二斤布二疋九十以上者給與冠帶鰥寡孤獨無所倚者有司量加存卹一公侯駙馬伯子孫務要讀書習禮許各訪保通經儒士一人送吏部考試取中者準令教書三年滿日照例除授職事仍舊教書一天下軍民利病許諸人直言無隱於戲正元良之位式副輿情推曠蕩之恩用惇博愛詔告天下咸使聞知

○甲寅文武羣臣英國公張懋等上表賀冊立皇太子禮成表曰伏以天潢演潤隆百世之本支儲嗣正名恢萬年之鴻業臣民均戴海宇同歡恭惟皇帝陛下天地之大日月之明兢業存於萬幾緝熙光於聖學家齊國治廣徳教於華夷物阜民安霈仁恩於遠邇奮揚武烈丕顯文謨崇大本於邦家建元良於儲副盛禮渙頒於寶命前星炳燿於靑宮上克協於天心下允符於人望所以承宗社神靈之統所以衍國家悠久之福光前裕後莫盛於斯臣懋等恭逢令典喜切中心外順內安仰皇圖於有永河淸海晏祝聖壽以無疆臣等無任瞻天仰聖激切屏營之至謹奉表稱賀以聞

○懋等上箋賀皇太子箋曰伏以天眷皇家光應前星之瑞國隆儲副式瞻主鬯之榮萬年之聖緒有承四海之人心胥慶乾坤交泰宗社奠安敬惟皇太子殿下性稟英明气鐘淸淑儼然龍姿鳳質巍乎日表天廷躬膺冊寶以正名允協神祗而納祜少陽毓徳智益長而學益成宸極問安孝斯崇而民斯化臣懋等歡忻罔旣歸戴惟深幸景運之遭逢頒揚三善仰睿齡而祝願踰越千春無任瞻仰激切屏營之至謹奉箋稱賀以聞

○命巡撫甘肅右副都禦史朱英總督兩廣軍務兼理巡撫

○乙卯禮部奏各至節例賜百官宴上令免宴賜以節錢鈔

○丙辰定南京並在外各衙門進表等禮儀先是南京監察禦史楊成奏南京進賀聖節表行禮時適有雨臣見五府及所隸武官大約不過三四十人且班行失序跪拜參差及導送輙張雨蓋有策馬前馳及便道先回者蓋緣𨿽設官紏儀而無簿籍可稽以致慢視不謹及見每歲正旦冬至等節行大禮大臣僅見遵守其部屬或越於近侍佐貳或先於正官或常服以取自便或歷階互爲談謔褻慢不恭難以悉數臣惟南京根本重地其禮文隳廢且如此則外而三司府衛州縣從可知矣章下禮部覆奏以爲祖宗成法具悉典禮但日久廢墜誠有如成所言者合敕南京禮部移文府部諸司凡遇大禮預具各官姓名送掌禮及紏儀官至日通爲檢查敢有仍蹈前獘者﹤鋶﹣釒﹥名以聞其在外聽禮生呈舉上司轉爲奏聞悉麗於法如此庶禮儀整肅人知遵守從之

○丁巳以冊立皇太子禮成命禮部定賞賜等第文武官自公侯駙馬伯左右都督同知衍聖公尙書都禦史爲一等都督僉事左右侍郎副都禦史都指揮使都指揮同知僉事大理光祿太僕寺卿順天府尹左右通政大理太常太僕少卿鴻臚卿少詹事祭酒府丞各衛掌印指揮錦衣衛指揮同知僉事爲二等學士侍讀侍講學士通政司參議大理丞各衛指揮使指揮同知僉事春坊庶子諭徳尙寶司卿少卿太醫院使欽天監正光祿鴻臚少卿帶俸布政司參議爲三等文武衙門五品六品七品官爲四等各衙門七品首領官五城副兵馬京縣縣丞五官靈臺郎上林苑監監丞並八品九品雜職及國子監官爲五等賜彩叚表裏有差南京文武官成國公朱儀及各堂上官等五十九人遣官賫賜之

○內官傳奉聖旨錦衣衛正千戶黃賓升指揮僉事仍與世襲賓太監賜弟也

○戊午禮部奏冬至節宜令文武羣臣朝賀畢詣文華殿慶賀皇太子上命姑已之俟冠禮成以聞

○南京後軍都督府掌府事武安侯鄭宏奏奉敕兼管新江口並督捕鹽徒賊盜獲則解送巡江巡按禦史究問但禦史出巡路遠事繁所送賊徒淹禁日久況新江口牢獄不固難於監守自今宜徑送都察院收問刑部以其言爲宜如禦史見居南京或出巡不遠仍如敕旨解送議上從之

○月犯畢宿左股星○庚申以明日冬至節遣駙馬都尉周景楊偉分祭長陵獻陵景陵裕陵文武衙門各分官陪祭

○遣內官祭恭讓章皇后陵寢

○辛酉冬至節上詣奉先殿皇太后官行禮畢出禦奉天殿受文武羣臣及四夷朝使慶賀皇太后皇后俱免命婦朝賀

○壬戌文武羣臣朝親王於奉天門東廓

○甲子賜襲封衍聖公孔弘泰誥命

○復除河南按察司副使王齊於四川

○詔國子監生於諸司曆事十月者減四月寫本一年者亦減四月寫誥續黃淸軍及天財庫寫本例應年半者減半年以﹤鋶﹣釒﹥壅滯止行二次後不爲例從祭酒周洪謨言也

○丙寅升吏部右侍郎陳俊禮部右侍郎兪欽俱爲本部左侍郎右副都禦史黃鎬右通政程萬里侍講學士尹直左副都禦史馬文升俱爲右侍郎鎬吏部萬里戶部直禮部文升兵部工部左侍郎萬祺管易州山廠先是各部侍郎缺員上命吏部簡堪任者於是吏部﹤鋶﹣釒﹥名以聞鎬文升則從吏部所擬而萬里直祺皆出自內批云

○賜襄王世子祁鏞南漳縣祭田初襄王奏世子故妃李氏葬南漳第四都近墳地一十餘頃乃流民所遺者乞爲祭田事下湖廣都布按三司勘實戶部覆奏以爲故妃墳下第四都俱是平民納稅之地惟第七都有無稅地十頃七畝𨿽亦有民耕種或可量以賜王上命以第七都地四頃賜之

○丁卯增設山西朔應渾源蔚四州判官各一員收支糧儲從巡撫大同右副都禦史張鎣奏請也

○命注金吾右衛帶俸都指揮僉事金榮武成中衛帶俸都指揮僉事袁綱於山東都司理事

○己巳翰林院侍講學士尹直辭免禮部侍郎不許

○刑部主事陳鳳薛祺坐失入人罪問擬爲民以遇赦乞還職都察院謂二人𨿽無贓私但已經聖斷宜依原擬爲是從之

○庚午太監黃賜傳奉聖旨升太常寺少卿孫廣安爲本寺卿

○賜妙覺淨範戒慧精修翊國崇教灌頂廣善西天佛子大國師端竹也失等誥敕

○辛未伊安王妃奏男伊王諟釩歲支祿米二千二百五十石今王薨祿已截支養贍不給喪事未舉乞量借原賜祿米詔以歲祿內減半支用

○以冊立皇太子遣戶部郎中祁順禮部郎中樂章爲正使行人司左司副張瑾行人張廷綱爲副使賫詔往朝鮮安南國開讀賜其國王及妃彩叚文錦各有差

○以冊立皇太子賜守衛京操官軍及將軍力士校尉勇士等絹布官二萬二千七百八十九員人絹一疋軍及將軍等二十萬四千九百九十八名人布一疋○賜朝鮮國成化十二年大統歷

○壬申南京監察禦史任英建言五事法司以除姦獘淸刑獄二事皆人所屢奏但歷歲旣久人不遵守宜申明舊例通行天下巡撫巡按並按察司官嚴加禁約自後遇有公廨倉庫損壞當修造者聽設法處置或出給官錢籍記支用凡科斂罰取者許其人具實陳告坐以贓罪至於荒年賑濟宜悉預備倉糧給散不足則設法補用不許勸借侵克及以逃戶冒支其官司問理詞訟如非已事及越奏者宜依例問罪內誣十人以上及謀逆機密等情官吏侵盜系官錢糧並無主人命不實者其代寫﹤鋶﹣釒﹥狀與教唆之人悉如例發遣或內外守備官率意妄爲濫受詞訟致良善受害者許巡撫巡按官具實劾奏議上從之

○甲戌丰城侯李勇軍伴盜勇財物懼罪縊死勇自劾不謹致人自盡命宥之明憲宗純皇帝實錄卷之一百四十八

成化十一年十二月丙子朔上視郊祀牲

○命巡撫延綏右都禦史餘子俊巡撫狹西等處

○攺南京兵部右侍郎胡拱辰爲都察院右副都禦史總督南京糧儲

○丁丑升順天府良鄕縣知縣武志學爲河南信陽州知州時初升縣爲州吏部以志學嘗知信陽縣而巡撫都禦史張綱又言其練達有爲故奏用之

○戊寅太監黃賜傳奉聖旨升太醫院院使方賢爲通政司左通政仍掌院事院判金諒爲院使禦醫蔣宗武李端錢恆劉英俱院判前此雜流升四品官帶俸者止於太常太僕少卿及順天府丞以通政官帶俸者自賢始賢得寵尢甚嘗爲賜蓋寺以修衙門爲名罰納藥材戶及聽考醫生銀人至數十兩募匠易木所費不貲人莫敢非議云

○己卯升陜西右布政使宋有文爲都察院右副都禦史巡撫甘肅等處順天府府丞丁川爲都察院左僉都禦史巡撫綏等處

○升雲南按察司僉事陳騏爲本司副使

○辛巳賜遼王豪墭等白金二百兩紵絲紗羅各八疋錦四疋髙麗白氁絲西洋等布各十疋絹十六疋賜靖江王規裕白金半之錦四叚紵絲紗羅髙麗白氁絲西羊等布各六疋絹十二疋以冊立皇太子恩也

○廣東按察司副使陶魯奏宋末幼主亡於崖山一時死國之臣非止一人而太傅張世傑丞相陸秀夫實爲之首其同時如文天祥者朝廷旣已建祠於京師每歲春秋致祭而張陸二人祀典獨遺臣叨領憲節此地適在分巡境內已令有司建祠於二人死所乞加封謚特賜廟額著在祀典命有司歲時致祭使二人忠義之靈有所依棲而使萬世之下爲臣子者亦知所以企慕章下禮行之

○壬午以是冬無雪命禁屠宰及文武官致齋各三日遣英國公張懋襄城侯李瑾丰城侯李勇祭告天地社稷山川

○升吏科都給事中徐英爲順天府府丞

○兵部擬上伏羗伯毛銳廢弛馬政罪詔以在赦前原之馬數仍依限追補

○癸未臘節賜百官宴於午門

○鳳陽衛城爲淮水沖壞敕守備鳳陽宣城伯衛潁等督中都畱守司鳳陽府官發軍民修葺之

○乙酉月犯畢宿左股星

○西方流星大如盞赤光燭地自五車行丈餘發光如碗東南行至張宿後五小星隨之

○丙戌錦衣衛指揮僉事朱冀自陳天順間以千戶謫戍大同斬獲賊首把禿王等有功進二級爲總旗後遇例復千戶職回衛欽升指揮僉事前所有功次二級以指揮僉事準功一級外一級未授乞照例升指揮同知同詔止許襲指揮僉事

○戊子命復郕王帝號令會議尊謚及修飾陵寢上敕廷臣曰曩者朕叔郕王踐阼戡難保邦奠安宗社亦旣有年及寢疾臨薨之際姦臣貪功生事妄興讒構請去帝號先帝尋知誣枉深懷悔恨以次抵姦於法不幸上賓未及舉正朕嗣承大業於玆一紀每思儒先有言祖父有欲爲之志而未爲子孫善繼其志而成就之此所謂孝間以帝號之復質諸聖母皇太后亦云此先帝本意宜卽舉行朕祗服慈訓惇念親親誕告在廷用成先志其郕王可仍舊皇帝之號所有尊謚禮部會議以聞務合人心毌乖典禮仍令所司修飭陵寢如敕奉行○降玉林衛指揮僉事馬安爲正千戶山西都指揮同知錢泰爲都指揮僉事以孟家河之敗也

○己丑升四川布政司左參政程宗爲陜西右布政使

○升知縣陸潤馬駉爲太僕寺寺丞駉南京

○庚寅淮府永丰王祁鉞薨王靖王第三子也母夫人安氏宣徳乙卯生正統癸亥冊封爲永丰王至是薨年四十有一訃聞輟朝一日賜祭葬如制謚曰恭和

○升福建福州府知府鄭時爲四川布政司左參政

○命漕運把總指揮陳裕王瑾吳昇署都指揮事初漕運總兵官平江伯陳銳議裕等以指揮督漕運與所統衛官名分相等難於行事乞進其職兵科駁以裕等歷年有淺深行事有賢否不宜濫升而兵部亦以裕等別無軍功爲言上不從而有是命

○辛卯命申明國子監學規祭酒周洪謨言洪武間學規整嚴士風忠厚頃來澆浮競躁大不如昔奏瀆紛紛欲壞累朝循次撥歷之規以遂速達之計且羣造謗言肆無忌憚宜加禁革上曰太學者賢士之所關也今諸生所爲若是則禮儀蕩然矣後將何賴禮部其申明洪武間學規備榜戒諭之

○置儀眞縣河港三閘先是工部郎中郭昇奏江南進貢糧運等船至儀眞壩𨿽夏月潮盛亦須人力絞挽方能達河少有錯失船卽損壞而裏河壩岸恐爲潮水沖決多開缺口以殺其勢水退復修爲費甚大儀眞縣羅四橋舊有通江河港上至裏河幾四里許潮大之時內外水勢相等此港可置三閘潮來先啟臨江閘使船隨潮而進俟潮旣平乃啟中二閘放之如此不惟往舟船利便而裏河水勢亦卽﹤鋶﹣釒﹥洩不待決口重費也詔可之昇會總督漕運都禦史李裕勘議修完而儀眞店戶惡其奪已利賄囑所司假以走洩水利閉之至是昇復條陳開閘之利不開之患工部覆奏以昇言誠有益經久之策宜允所請從之

○壬辰文武羣臣英國公張懋等上復郕王帝號乃尊謚議�曰仰惟郕王早儋王爵奉藩京師當先帝北狩之秋虜寇南侵之日郊畿震動神器虛危乃仰承傳授之命於慈闈俯從擁戴之情於臣庶嗣登大位弘濟艱難拔擢賢才延攬羣策旁收旣潰之士卒遠卻深入之虜鋒保固京城奠安宗社申嚴戰守之師再遣奉迎之使卒致虜酋悔過先帝回鑾尊餋之禮有加讒間之言罔入始終八載全護兩官仁恩覃被於寰區而夷夏之民安堵威武奮揚於海宇而閩廣之寇獻俘蓋亦有爲之君也柰屬末年之寢疾遽罹臣下之姦謀巧肆讒間於臨薨請削帝號於旣逝尙賴先皇之覺晤旋抵姦宄於誅夷𨿽舉正之未遑實詒謀之有待恭惟皇帝陛下明髙日月量廓乾坤孝道丕隆承先帝所欲爲之素志綸音渙布復景泰所已有之徽稱上慰在天之靈下協率土之議惇禮正倫誠遠超於千古流芳錫類殆茂衍於萬年臣等聞命不勝忻忭謹摭聞見之迹庸陳羣議之公宜上尊謚曰恭仁康定景皇帝臣等拜手稽首謹議

○析廣東髙要縣地置髙明縣於髙明巡檢司移巡檢司署於太平都攺曰太平巡檢司隸髙明縣

○癸巳秦府故庶人尙炌第五子志野奏其父安定王尙炌永樂間以罪削爵爲庶人在其未生之前因援永和王長子列乞爲中尉不允

○設狹西涇州石窯巡檢司

○月犯明堂上星

○甲午海西兀者等衛野人女直都督察安察等列門河等衛野人女直指揮吉掃兀等泰寧等衛頭目短禿哥等毛憐等衛野人女直都指揮北赤等朵顏等衛都督阿兒乞蠻差指揮帖木兒等各來朝貢馬及貂皮賜宴並襲衣彩叚等物有差

○乙未擢知縣黃著馮錤嚴賓爲試監察禦史鎭賓俱南京

○調四川保寧府梓潼縣知縣關貴於本府巴縣從巡撫右副都禦史張王�贊言以巴縣地廣政繁貴平恕公勤寔所優爲也

○復除雲南按察司僉事兪澤於四川

○丙申增設河南許州尉氏洧川臨潁郾城西平上蔡汝陽馬驛凡八處

○命甘肅指揮使等官馬瑢馬溥汪釗梅琛俱進署都指揮僉事以甘肅鎭守太監顏義奏舉也

○丁酉賜故少保吏部尙書兼文淵閣大學士彭時贈特進光祿大夫左柱國太師謚文憲太子少保兼兵部尙書白圭贈榮祿大夫少傅謚恭敏誥命○禮部奏近有不逞之徒往往自宮及其弟男子侄以希進用聚至四五百人告乞奏收羣眾哄然阻遏無計奏入有旨此輩逆天悖理自絕其類且又羣聚喧擾宜治以重罪但遇赦宥錦衣衛其執而杖之人五十仍押送戶部如例編髮海戶當差是後有再犯者本身處死全家發邊遠充軍禮部仍移文天下禁約

○戊戌禮部奏明年正旦節例賜百官宴上令免宴賜以節錢鈔

○開設四川東鄕縣儒學陰陽醫學

○旌異山東萊州府知府熊王�贊廣東韶州府同知方新四川成都府同知李祥山東東昌府通判蕭彥敬河南布政司理問諸豫歸徳州判官陳獻善政賜以誥敕

○旌表孝子路車等三人節婦曹氏等三人烈婦張氏一人車直隸徐州人髙明柏鄕縣學生王誠山西渾源州人任慶都縣丞皆以親沒哀毀廬墓旌表其門曰孝行曹氏直隸常熟縣民徐原妻張氏狹西邠州民劉晣妻江氏福建崇安縣民程隆妻俱以夫亡守節無玷旌其門曰貞節張氏山東濮州學生許記妻記疾革語之曰爾年少倘我不起爾當再適人張誓死同葬記沒遂自縊旌其門曰貞烈

○己亥上恭仁康定景皇帝尊謚先期上命翰林院撰謚冊及是日早上遣撫寧侯朱永襄城侯李瑾定西侯蔣琬祭告天地宗廟社稷遣英國公張懋詣陵寢行上尊謚禮其儀前一日內侍官置冊輿寶輿香亭於奉天門捧冊寶各置輿中是日早文武百官常服於丹墀內東西序立上服黃袍翼善冠立於奉天門序班引遣官於丹陛中道贊行五拜禮跪內侍官舉冊寶輿降陛贊俯伏興遣官興立於東俟錦衣衛官校接冊寶輿香亭由午門中門出鼓樂前導遣官由左門出隨行上還一遣官至陵行恭上冊寶並祭告禮是日太常寺陳設祭器如常儀鴻臚寺官設冊寶案於享殿中左右冊寶至陵寢由中門進至享殿前導引官引遣官由右門入至丹遲內贊官唱執事官各司其事導引官引遣官至享殿前就拜位捧冊寶官於輿內捧冊寶由殿中門入至神禦前左右北向立贊官贊四拜禮傳贊文武分官皆四拜導引官引遣官由殿右門入至神禦前贊跪傳贊文武分官皆跪贊進冊捧冊官以冊跪進於遣官左遣官受冊獻畢以冊授捧冊官置於冊案贊進寶如進冊授冊儀贊宣冊宣冊官詣案取冊跪於遣官左宣冊宣訖置於冊案贊宣寶如宣冊儀贊俯伏興平身傳贊文武分官同贊復位導引官引遣官由殿右門出至拜位贊四拜傳贊文武分官同導引官引遣官至神禦前贊初獻禮贊跪傳贊文武分官皆跪贊獻帛酒贊讀祝讀畢贊亞獻禮贊獻酒贊終獻禮贊獻酒贊俯伏興平身贊復位導引官引遣官由殿右門出至拜位贊四拜傳贊文武分官同祭畢冊寶收貯於享殿其尊謚冊文曰維成化十一年歲次乙未十二月丙子朔二十四日侄嗣皇帝見濡謹再拜稽首上言伏以功業之盛者宜享乎徽稱孝愛之隆者莫先於繼志恭惟叔父郕王比當多難之秋俯徇羣臣之請臨朝踐阼奮武揚兵卻虜勢於方張致蠻輿之遄復奠安宗社輯寧邦家敬養構於奉尊惠化周於逮下偶因寢疾遂至彌畱皇考應天順人復正大位眷惟同气初無間言柰姦臣貪功妄生異議請去帝號退就王封賴皇考日月之明灼知誣枉抵姦於法擬復舊稱不幸上賓因而未果侄嗣守大業惇念親親間以帝號之復請於聖母伏承慈旨欣然允從是用參合至公祗薦鴻號昭叔父之盛烈副皇考之素心謹遣英國公張懋奉冊寶上尊謚曰恭仁康定景皇帝伏惟神靈如在鑑是用歆錫慶流芳永永無極謹言

○禮部奏上恭仁康定景皇帝尊謚禮成乞詔告天下上曰己之

○庚子太常寺奏恭仁康定景皇帝陵寢舊祭用少牢遣內官行禮今旣上尊謚其祭儀並遣官請如長獻諸陵從之

○敕湔除在京文武官過名仍命法司移文於在外諸司

○辛丑朝鮮國王李娎遣陪臣金謙光等奉表貢馬及方物來朝賀明年正旦節

○賜遼王豪墭弟奉國中尉豪土�從所生子女六人每人歲支食米五十石從王請也

○壬寅詔以定國公徐永寧原支祿米二千五百石內照舊減半支給永寧先因風疾朝參失儀至是餋病未痊故也

○立山西偏頭關守禦千戶所以巡邊刑部左侍郎杜銘言其地孤懸朔漠最爲要害故也

○乙巳歲暮享太廟

○遣太常寺官祭五祀之神

○遣旗手衛官祭旗纛之神

○以明日正旦節遣駙馬都尉蔡震楊偉分祭長陵獻陵景陵裕陵馬誠祭恭仁康定景皇帝陵寢

○遣內官祭恭讓章皇后陵寢

○是歲天下戶九百一十二萬二百五十一戶口六千一百八十五萬二千八百九十一口田地四百七十七萬八千九百九十頃有奇田賦米二千二百四萬四千五百五十石有奇麥四百三十五萬二千四百二十八石有奇絲九萬二千七百三斤有奇綿一十萬五千兩絹二千八萬五千二百九十疋有奇布八十七萬九千二百五十疋有奇綿花二十八萬二千三百九十斤有奇折色鈔八十三萬五千三十錠有奇雜課鈔二千七百八十六萬二千一百錠有奇米五萬六千二百石有奇麥二千三百八十石有奇布七百七十二疋鹽課鹽三百七十九萬一千五百六引有奇米五千七百九十石有奇布四萬四千七百疋茶課茶五十六萬三千九百一十五斤屯田子粒三百九十五萬八千三百一十九石有奇采納銀五萬一百五兩有奇水銀二百四十七斤一十四兩朱砂一十七斤一十兩漕運京師儧運糧三百七十萬各處運納糧五百七萬四百二十石有奇減免天下官田等項稅糧三十一萬九千七百四十石有奇

明憲宗純皇帝實錄卷之一百四十八終明憲宗純皇帝實錄卷之一百四十九

成化十二年春正月丙午朔上詣奉先殿皇太后宮行禮畢出禦奉天殿文武羣臣及四夷朝使行慶賀禮皇太后皇后俱免命婦朝賀

○丁未立春順天府官進春上禦奉天殿受之文武羣臣行慶賀禮以初五日有事於太廟免宴

○文武羣臣朝親王於奉天門東廊

○戊申宣宗章皇帝忌辰奉先殿行祭禮遣駙馬都尉石璟祭景陵

○庚戌孟春享太廟

○遣內官祭司戶之神

○命福建布政司官祭境內山川等神時福建奏自去秋八月以來諸郡縣疫气蔓延死者相繼加之水旱盜賊斗米百錢民困特甚武平等縣復地震有聲禮部請專遣廷臣一人賫香帛往祭其境內山川等神以弭災疫詔遣布政司官行禮

○辛亥南京地震有聲

○壬子襄王瞻墡奏英廟時增蒙賜敕許與世子諸郡王秋冬出廓遊覽歲或四五度後世子郡王偶以喪事出郭遂爲巡撫都禦史王恕所奏復奉旨令世子郡王必奏而後行但出遊事小數奏非便請仍如舊敕事下禮部議以王至親尊屬則可余請從後旨詔世子郡王歲以春秋出遊各一度卽日回府

○永順伯薛輔卒輔昌平人曾祖臺仕元爲知院洪武二十一年歸附賜姓薛俊燕山右護衛指揮僉事卒子斌襲職累功封永順伯卒子綬襲爵正統己巳土木陣亡輔爲綬長子仍襲爵至是卒賜祭葬如例子勛嗣

○癸丑建州左等衛野人女直都指揮脫羅等兀者等衛野人女直指揮尙古等泰寧等衛都指揮討均等各來朝貢馬及貂皮賜宴並衣服彩叚等物有差

○兵部奏雲南尋甸軍民府土官舍人安宣聚眾剽略殺虜居民宜令鎭守等官相機撫捕從之

○致仕廣西參議章表有罪謫貴州鎭遠府爲民衣直隸常熟縣人先以不職罷黜居家猶嗜利無厭家有豪奴數十輩助爲暴橫見鄕人溫飽者卽立爲券指以負債逼之使償尢多彊奪人田或以計取之故爭田不勝者率以田獻表積惡旣甚人人憤怨爭訴於巡按禦史戴縉縉推問不誣且奏其事以表罪惡深重不宜常例處治上是之命押發鎭遠府爲民

○夜月犯天髙星○甲寅夜月犯司怪星

○乙卯以大祀天地上禦奉天殿誓戒文武羣臣致齋三日

○丙辰賜文武羣臣上元節假十日

○丁巳夜大風

○戊午大祀天地於南郊畢上還宮謁皇太后出禦奉天殿文武羣臣行慶成禮

○己未以大祀慶成上禦奉天殿大宴文武羣臣及四夷朝使

○庚申上元節免文武羣臣宴

○壬戌英宗睿皇帝忌辰奉先殿行祭禮遣駙馬都尉周景祭裕陵

○福建鎭守等官奏延平府疫癘之餘盜復竊發泰寧縣賊徒近千人𨿽獲其魁而餘黨未盡事下兵部奏請令所司撫綏流移存問疾苦盜賊未獲者亟爲緝捕毋貽後害上曰弭盜安民正鎭守巡按三司等官急務宜盡心區畫不得坐視如違治罪不宥

○癸亥賜朝鮮國賀正旦陪臣金謙先等宴並金織衣彩叚等物有差

○甲子巳刻日生交暈靑赤色鮮明未時漸散

○卜剌罕衛遣使臣平章打蘭帖木兒等來朝貢馬賜宴並衣服彩叚等物有差其回賜加賜在彼頭目脫歡等彩叚表裏付使領回打蘭帖木兒等復奏求升職仍命各升一級並以冠帶賜之

○撒馬兒罕使臣馬黑麻拾兒班等土魯番使臣滿剌哈三等各來朝貢馬駝賜宴並衣服彩叚等物有差

○乙丑巡撫延綏等處右都禦史餘子俊固陳有疾乞放還鄕下吏部言子俊方攺命巡撫狹西宜不聽其辭令就任調攝以副委任從之○升鴻臚寺卿楊宣爲禮部左侍郎仍掌寺事以九年任滿也

○丙寅太監黃賜傳奉聖旨儒士許瀚金鑰授鴻臚寺序班仍舊書辦

○命守備建昌四川行都司都指揮同知孫暠爲參將協守松潘等處以京營把總署都指揮僉事陳雲代暠守建昌

○鎭守鳳陽太監廖貴奏壽春等王墳爲淮水渰浸乞遣官修理事下工部以爲宜責鎭守巡撫等官相度修理從之

○丁卯夜月犯東咸星

○庚午太監黃賜傳奉聖旨太常寺協律郎吳道亮升本寺寺丞劉道寧升傳士贊禮郎楊世華升協律郎

○南渭王音��戈圼�有家奴曾洪以盜物被笞乃武岡州城隍廟祝也以邪術造魘魅王得疾甚苦顧令廣禱於神廣言王若有賜予當爲除所疾苦用其禱稍蘇王疑之察知其故得所魘魅物執廣送州官問理以未傷人律科罪王以疾未愈且慮其爲害不可測謂廣罪不宜止此具奏其事法司議律造魘魅符書咒詛欲以殺人以謀殺論因而致死者各依本殺法欲令疾苦者減二等其子孫奴婢崔工人各不減但其事暖昧難明未可猝治宜委巡撫官治之上不從特命刑部錦衣衛各遣官往勘其情重者角�羊京處治

○辛未升狹西布政司左參政白行順爲本司右布政使

○烏思藏結當等番僧失勞端竹等董卜韓胡宣慰使司抹坡等寨番僧阿兒結等岷州衛占藏等簇番人谷奴札等札著等簇番人川官等各來朝貢馬及氆氌盔甲等物賜衣服彩叚等物有差

○壬申四川播州致仕宣慰使楊輝遣長官蔣信等雲南孟璉長官司土官舍人招哀遣頭目罕賓等各來朝貢馬並銀器賜彩叚寶鈔有差

○癸酉兵部言總督兩廣軍務都禦史吳琛以成化三年至十年兩廣斬獲蠻賊功次奏上乞加升賞但兩廣用兵以來升賞官軍動以萬計然皆朝廷命將出師奏捷凱還者今琛所具皆累年陸續斬獲之數與此不同若照前斬獲三人者例升一級則其地用兵未巳升賞何有紀極若俱不升賞則其間達官效勞者多恐懷怨望後難調遣今擬達官軍六功已上者三十四人宜升一級加賞三功至五功一百六十人升署職一級二功以下及各處土兵徵調者不論功級多寡惟陣亡官軍二百四十四人不分達官土兵俱升一級庶幾升賞有別恩典不濫詔悉依所擬

○甲戌陽曲王羙垙以其子鎭國將軍鐘鏡生母陳氏病故乞攺賜祿米折色半年爲本色以營喪事命與三月不爲例

○法司會議兵部擬奏內外軍民奏除軍伍者其中多有應角�羊軍丁假以辯理冤枉爲名故行犯法受罪遷延歲月以致軍伍空乏姦頑得計宜著爲定例除眞犯死罪外如盜官錢糧畜產竊盜掏摸搶奪至斬絞徒罪者決杖一百畢錮角�羊收伍轉發守哨其餘徒罪止杖一百笞杖罪依數的決角�羊發則軍伍易淸姦頑可革矣從之

明憲宗純皇帝實錄卷之一百四十九明憲宗純皇帝實錄卷之一百五十

成化十二年二月乙亥朔日食

○丁丑釋奠先師孔子遣戶部尙書兼文淵閣大學士�輅行禮

○戊寅祭太社太稷

○遣順天府官祭先農之神

○兵部右侍郎馬文升自狹西至京命管部事

○升戶部郎中李﹤亻與﹥爲山東都轉運鹽使司運使

○戶部尙書楊鼎奏遼東缺糧宜召商中淮浙河東福建運司官鹽總四十八萬引其存積鹽兩淮每引米一石二斗兩浙九斗常股鹽兩淮每引米八斗兩浙六斗河東五斗五升福建七斗命如所奏行之

○己卯致仕太子少保戶部尙書馬昂自敍軍功爲子恕乞官上允之命爲錦衣衛百戶

○狹西鎭夷守禦千戶所戍卒夏澄貴嘗爲僧還俗聞鄕人妄言見白龍繞其頂大星墜其家竊自喜因述異夢惑眾眾信之爭出牲醴祈禱令其黨具表拜佛自稱天子將爲逆事覺鎭守巡撫等官各奏其事法司以所犯𨿽在赦前而情罪深重未可輕貸詔澄貴依律處斬其黨治罪有差

○辛巳命故湖廣都指揮使翟璥子鑾襲父原職九溪衛指揮使

○壬午襄府棗陽王祁鉦薨王憲王第三子也母夫人馬氏正統丁巳生癸亥冊封爲棗陽王至是薨年四十訃聞輟朝一日賜祭葬如制謚曰安穆

○兵部奏成化十一年正月二月大同官軍斬獲首虜二十級今巡撫等官奏列領軍督戰奮勇當先並執旗牌等官軍共六千二百四十三人功少人多不宜濫賞宜依例以斬首一級爲首者十三人並陣亡者四人俱升一級斬首爲從又陣傷者十人加賞陣傷者六十四人及斬首爲從者九人給賞其餘六千一百二十八人俱不宜升賞總兵官楊信等七人都指揮施英等五人俱量與賞賜從之

○夜月犯井宿

○甲申賜秦惠王第二子名曰誠河

○丙戌遣戶部尙書薛遠祭京都太倉之神

○遣順天府官祭宋丞相文天祥

○手敕升戶部尙書兼文淵閣大學士商輅爲太子少保攺吏部禮部尙書兼翰林院學士萬安攺戶部俱兼職如故仍理內閣事輅上疏辭免上曰卿職居輔導歷事有年特玆加升所辭不允

○國子監祭酒周洪謨奏崇信伯費淮自歲首不赴監讀書習禮詔以淮負教養其免冠帶服儒巾習讀仍減祿入之半

○丁亥孝莊睿皇后母太夫人陳氏卒賜鈔一萬貫祭葬如例

○運太倉銀於各邊預備糧儲宣府大同各五萬兩遼東再加五萬二千陜西加五萬八千楡林三萬密雲一萬

○申時日生背气赤黃色鮮明

○戊子增設山西忻代石蒲絳澤潞沁汾九州判官各一員楡次陽曲文水太谷交城太原臨汾翼城平陸襄陵洪洞稷山安邑曲沃臨晉聞喜倚氏太平萬泉陽城髙平陵川沁水壺關屯畱潞城襄垣長子黎城武鄕平遙介休祁夏絳三十五縣主簿各一員俱勸農

○命都察院榜示禁戢盜賊先是錦衣衛奏京城內外盜賊生發前後已捕獲七百餘人其中彊盜多系僧人今歲例該開度如僧行道童不給有司文憑先期來京者緝出俱發邊徼居住並罪其所主之家或四方無籍之人至京假名潛蹤放恣爲非者亦宜治之其軍士達官含余因操練往回每肆劫掠自後非操練之日不許騎馬挾兵羣行途中又京城尢多惡少沿街索食號爲化子夜遇盜賊招引卽從劫掠並宜治之凡擒獲彊盜非應捕人宜分首從定其多寡量爲升賞但以讎嫌妄指冒功圖利者俱治以罪乞行都察院揭榜嚴禁奏上故有是命

○己丑代王成煉奏嗣爵已十餘年請於今三月淸明日親祭掃祖簡王墓暮卽回府從之

○升守備倒馬關指揮使薛瑛爲署都指揮僉事從巡撫左僉都禦史張綱等薦也

○兵部奏廣西境內一年之間盜賊竊發前後五十餘黨殺掠軍民男婦六百有奇所司𨿽稱調兵捕之尙未寧息宜今總督都禦史朱英等嚴督所屬相機撫捕從之

○慶王邃﹤雝土﹥奏儀賓路昇以犯法革職深自修省今幸遇赦乞復冠帶仍支祿米且俾長姊甘泉郡主得以養贍事下刑部覆奏從之

○工部言永平府曁通州等衛各奏原派﹤鋶﹣釒﹥浚通惠河並直沽新開沽人夫地方各有遠近欲淂彼此相易爲便會保定等縣亦言各縣河岸衝決數多有妨耕種乞存畱原派協濟通惠河人夫以便修築而本部委官徐九思等亦各言蘆溝橋及直沽天津迆北南營兒耍兒渡中一帶河道衝決淤塞有妨漕運比之通惠河尢急宜如所奏準其存畱移易其直沽蘆溝一帶河岸道路亦宜酌量緩急暫撥通惠河人夫用工惟耍兒等渡則炤原定人夫不必更動爲便從之

○夜月食

○庚寅代府靈丘榮順王未封長子仕﹤土臱﹥以王祿米停支乞給千石以資養贍詔給與五百石

○辛卯免河南南陽彰徳二府及潁川衛成化十年稅糧子粒一萬二千四百餘石夏稅絲一千九百餘兩艸五千一百餘束以災傷故也○壬辰刑部尙書董芳等因覆奏慶王爲儀賓路昇乞恩事誤以天順八年七月初三日旨意爲英宗皇帝聖旨被責問方等服罪命宥之以主事林和原掌行停俸三月

○增修恭仁康定景皇帝陵寢殿廡齋房並祭器等物

○癸巳景皇帝忌辰遣駙馬都尉蔡震祭陵寢

○申時日生背气靑赤色鮮明

○甲午六科給事中以東宮輔導官未設上言乞遴選端方正直孝弟博聞之士銓注東宮官屬以職輔導詔曰選用東宮官屬朝廷自有處置○南京六科十三道各以南京正月陰霾蔽日地震有聲上言地動不於他時而於歲首不於他所而於根本之地此天心仁愛著陰盛之戒陰霾之蔽日也亦然臣竊以小人夷狄盜賊皆陰類感必有所自變異未有虛發者但小人之禍未萌夷狄未見侵擾盜賊𨿽時出沒而未甚縱橫言及於此似乎無徵然禍福之來常相倚伏安當不忘危治當不忘亂不可忽於所無而不之謹自古國家所賴以維持者在公卿士夫公卿士夫所以能維持國家者在气節忠義今居位者率多徇私忘義偸安苟容間有能自激昂者復爲眾所怨憎夫平時旣無气節臨事敢望忠義上天垂戒意其在此乎自古中國所賴以尊安者在沿邊將帥將帥所以能致天下之安者在防患於未然今守邊者率多坐飫肥醲縱情歌舞武事不修備禦無策倘有外警必至倉皇莫措貽害生靈上天垂戒意其在此乎自古禍亂之起多起於盜賊今南直隸廬州等府彊盜羣聚白晝劫掠地切京畿患生心腹𨿽驅逐之已散仍潛伏之當虞上天垂戒安知其意不在此也擴而言之朝廷之上天下之大類此尙多惟皇上念祖宗付托之重憫生民仰賴之至深思致災之由務求弭災之實特敕兩京文武羣臣各體聖心同加警省務進君子以正朝廷務擇將帥以備邊鄙務設法制以弭盜賊仍行天下巡撫鎭守及司府州縣務省刑罰薄稅斂拯濟饑荒撲滅盜賊毋妄興土木毋因公科擾如此庶內外有警可以轉異成祥去災生福矣詔曰南京根本重地災異之來必有所自君臣上下務在同心修省政事缺失各衙門其卽舉行毋仍玩愒妨廢職務

○閒住浙江按察司僉事陳蘭有罪革冠帶爲民蘭直隸江陰縣人居家嗜利每以私債多取民財受狀出批一如官府適巡按禦史戴縉至民爭訴之拘問具服縉以聞遂摘之

○乙未大能仁寺大悟法王札巴堅參奏自貨茶二萬七百斤彩叚絹布一千五百餘疋乞命沿途軍衛有司供應轉遞往陜西臨洮河州西寧等處熬茶施僧許之

○南京三法司奏會審斬絞罪犯十七人皆僞造印信私鑄銅錢並彊奸不孝假降邪神之類遇赦例應釋放上以其所犯情重不允○丙申軍器鞍轡二局軍匠二千九百九十二名訴月糧四斗食用不給乞如內府軍匠例月加一斗署局事太監寗英以聞命如例與之

○丁酉設直隸廬州府道紀司

○戊戌禮科都給事中張謙等以南京災異奉旨修省上言自去年以來四川地道失寧福建瘟疫盛作玆者南京又有地震陰霾之變必不虛生而應天者必舉其實近考課之法率嚴於外而忽於內兩京官賢否混淆宜飭吏部都察院通考察之苟徇私不公聽科道劾奏山東臨淸等處曩因歲凶民流恐變生不測特設內外官以鎭撫之今歲粗豊民粗安宜悉召回使軍民不擾僧道司官定額八員僧官今幾四倍道官今幾三倍異端太盛名器太濫甚者爲朽骨造塔院因病死修齋醮假祈禳以冒厚賞皆糜費不貲近復許番僧熬茶陜西等處沿途供廩甚爲騷擾今後宜不得更增僧道官祈禳等事一切罷去及熬茶勿令勞費有司古者天變多策免大臣今兩京大臣豈一一皆賢宜各令自劾而罷其乏淸譽老不堪事者監察禦史張進祿等謫戍邊獨不以赦原人君當奉三無私以勞天下進祿等無貪酷狀宜免戍復其官妖言等獄近多枉如談經念佛皆愚民之惑於異端者其情可恕宜命法司會官廷鞫得實乃行刑狹西戍卒勞甚邊將多役以耕種牟利或月輸以錢宜申敕巡撫巡按官必舉罪不貰理刑官近多不以正律務深刻法外輙增參語宜戒以止遵律及見律例科斷京班諸匠專以應興作之役近多爲主者賄放反以官軍代役致廢武藝耗銳气宜令工部痛革其斃福建江西水旱癘疫民物凋耗已極死者不可勝計兼以地震有聲宜加意撫卹蠲其今年秋夏二稅凡諸科泒量與減免各處淸軍官多拘詔例以淸出數多者爲能致冤抑不可勝言宜嚴戒之毋但圖己利不卹人冤在京養牛種菜之卒因撥於各衛隨補隨逃宜定以一衛專其事則責有歸而卒不逃矣﹤鋶﹣釒﹥入詔曰大臣不必自劾山東鎭守官朝廷自有所處熬茶造塔已有成命刑獄止以律斷余悉付所司處之○監察禦史馮貫等亦以修省上言伏睹去冬天道愆陽無雪今春郊禋狂風大作玆南京科道復各陳災異夫南京重地新正陽月地道不宜震動有聲陰霾不宜蒙日不角�羊災靑如此陛下誠宜先幾預慮奮揚剛健以答天戒至於庶僚時政之得失天下人情之壅蔽臣等謹條成十事以陳一今京官冗員太多升擢太驟乞敕吏部詳定凡幸位竊祿者悉削去其大臣有老而無爲貪而無恥者悉行罷黜一各處沙壅水嚙田地蕩無丘畝而二稅橫徵力役兼並民不聊生𨿽屢有陳訴所司輙沮以糧有定額乞敕戶部今後悉與行勘果有實卽除豁之以蘇民命一流民嘯聚荊襄朝廷已誅其元惡而驅之出境然其地連絡狹西之漢中河南之南陽曠遠肥饒趨利者易於往守隘者難爲防萬一屯結如前患害非細乞敕才幹大臣一員馳驛往視無憚深入設人眾勢大卽博訪輿情區畫長策以聞一國家兵政承平久弛軍伍多有不足乞敕兩京兵部公同內外總兵提督等官按戶部兵士食糧之籍淸勾訓練以備不虞敢有私役及納月錢者奏罪之邊將之無謀勇老病貪懦者別簡智勇有爲者代之毋誤邊計一各處水旱相仍倉廩多空寇賊不息而師旅之行無以爲餉乞敕各處巡撫巡按等官申行戶部奏準預備事例務盡心計畫使廩有餘積其邊倉尢須加意關防以杜侵漁之斃一近日京畿以至於閩蜀三廣河南諸處民窮盜起大肆劫掠焚公廨劫官庫殺官軍有司懼停俸戴罪往往匿不以聞乞於無巡撫官處分遣兩京大臣暫行撫捕仍申敕各處巡撫巡按等官嚴督所部盜發卽以聞而撲滅之否則或停俸或革冠帶酌其輕重加罪務責以盜息民安一足國在節用用不節則財不足卒有水旱兵戎何以待之乞陛下惜內帑之積念天下兵荒財賦有限凡無名之賜不急之費一切罷去一禦史朝廷耳目當選用老成然新進士二三百人豈無老成者不宜因近年初仕二三浮薄狂妄遂抑不與選乞敕吏部遇禦史員缺公同都察院選進士之性資凝重學問純正人物端莊並年三十以上者兼博士行人推官知縣補用仍試職一年畱其稱而攺用其不稱者一近有旨軍民非訟謀逆不得至京法司亦不得輙請差官提擾今法司奉行未至多怵於刁訐之徒危言詭計仍有差提之請乞申成命非特旨勘提不得輙請其依律斷罪及禁番僧熬茶二事與給事中奏同詔曰愼爵賞節冗費朝廷自有所處番僧事已行但戒其沿途毋得擾害違者許巡按禦史指實以奏余悉付所司處之

○己亥五府六部等衙門英國公張懋吏部尙書尹旻等以南京災異奉旨修省上言臣等伏念皇上踐阼以來十有三年勵精政務宵旰靡遑孝敬仁誠歆於

○郊廟宜乎四時順序諸福畢臻柰自去年以來當寒而燠天不雪河不冰福建大疫延及江西死者無算今春應暖而寒川澤復凍當三陽交陽而南京地震當南郊將事而晝夜烈風仲春朔望日月皆食陰陽戾而災變頻玆豈無因惟天人一理君臣一體宋仁宗嘗言人君懼天而修徳猶人臣畏法而自新臣自新則君怒角�羊君徳修則天意回皇上念祖宗創業之難體天心仁愛之至崇正黜邪以安靜宮禁親賢遠佞以愼惜名器不任好惡以喜怒不徇喜怒以賞罰選將練兵平獄理冤停不急之工節浮妄之費去侈麗之觀卻奇巧之獻庶有司不疲於供給賦役不至於煩興民蘇財阜和气協應而災變可弭矣謹條政務興革之宜以聞一自古遇災策免大臣今災異疊見皆臣下不職所致宜罷黜兩京大臣一二以回天意其在外司府州縣衛所官員害虐軍民者巡撫巡按官不行紏察一體黜罷一自古遇災沙汰冗員近內府諸藝役之官至五百餘濫名爵糜廩祿自今止宜賞物毋輙與官其京職有事簡員多者亦宜令各司自陳裁減之以節冗食一承平日久南京兵備寢弛祖宗重地當思患預防宜敕守備參贊諸重臣共議弭災之術各致修省卹貧困緝姦宄嚴門禁訓兵士用戒不虞其防微杜漸有至計其亟以聞一光祿寺歲買牲口果品數多近大宴俱免宜有積余而供辦常苦不足乞上供並各宮日用如例其餘時節之費量省之以蘇民困苟有不時之需必由司禮監傳旨供應使政令歸一一內帑金帛皆取之民以資國用備緩急祖宗非大事不苟用近內府造作及修齋醮寫經咒並不時賞賚費耗甚多宜特加愛惜使府庫不虛一朝廷齋醮各以時節僧則大興隆等寺道則朝天等宮各有一定之所近禁中不時齋醮恐煩則瀆宜據禮停罷惟嚴恭寅畏以答天心一朝廷每有喜慶內外總兵鎭守諸重臣輙進馬以賀科擾之害非惟在部曲抑且及沿途宜一槪止之一各邊總兵巡撫副參遊擊掌握兵權安危所系中有老邁精力衰憊者宜令其自陳裁處之其分守副將參將協同遊擊等有老疾者聽鎭守總兵巡撫大臣奏代不許徇情一奉先殿祭器並日用器正統天順間歲換不過八九千損壞者仍付出修用成化以來兩京歲造六萬三千三百視前十倍光祿寺猶屢以缺少奏損壞者亦不如例付出此皆假修齋宴會棄毀侵盜自今宜歲令工部造一萬新故兼用每齋宴畢卽如數並損壞者付回光祿寺收貯一光祿寺柴炭歲例一千三百一十三萬四千斤成化七年以來定借下年之數今成化十二年未及三月預借又將盡矣惜薪司柴炭歲二千四百萬斤禦馬監歲二百萬斤每萬斤領買者價銀二十兩比送納輙數倍稱收致鬻賣田產子女以償又軍士例納雜柴近必索柴之順者雜柴隨地可采順柴須斂銀買之艱窘特甚宜敕光祿寺並惜薪司務撙節支用稱收公平毋仍加增軍士聽納雜柴一交阯旣侵龍州邊境又欲假道雲南窺覘我道路況已並占城志驕气滿𨿽曾分﹤鋶﹣釒﹥然譎詐難保不可不慮宜令雲南兩廣鎭守總兵巡撫諸臣嚴守備繕城池訓軍馬申通番之禁有警亟馳奏然亦不得生事啟釁一兵民服色器用已有定制近在京多犯越服用則僣大紅織金羅叚徧地金錦騎坐則僣描金鞍﹤革占﹥減銀鞦轡首飾則僣寶石珠翠下至倡優亦皆僣侈今四方絲貴金少歲織辦不充率坐此宜令禮部榜禁而巡城禦史並兵馬司嚴加巡視違卽重罪而沒入之一供用庫粳米歲止輸四萬六千石今新增四千石光祿寺果品廚料歲止供一百二十二萬八千餘斤今增派三萬一千五百斤宜量與除免一番直官卒多老弱兵伏多損敝東西長安門禁亦皆不嚴宜令兵部選少壯以易老弱其衣甲亦易以鮮明仍敕二門守衛官軍每早先入常朝並見辭等官然後驗牌放進各監局匠役人等敢仍攙混者卽奏罪之一各衛卒直操雜差月糧俱一石景泰間始暫減雜差者月二斗後遂以爲常惟雜差煩重視直操者尢勞宜仍一體支給以蘇其困一京衛餘丁歲采秋靑艸束以給勇士然軍營素無艸場各以已貲市艸給之而勇士每艸三十束必索其銀六七錢至八九錢宜如戶部定與騎卒艸價例每三十束折銀三錢衛所備其數送兵部給與之一各處驛遞差奏人員數多苦於供應而南京馬快舡尢爲勞擾宜申前例鎭守總兵參將等有重務各具本共差一人馳奏常事必積至五六類差一人王府亦如例重地馳奏余親王乞恩諸事歲春秋各差一人郡王將軍中尉歲春秋啟本府親王與類奏南京守備內外官進物務酌定櫃杠舡數給事中禦史如例閱視必滿載乃發兵部仍具數以聞往還俱不得私載鹽貨違則俱重罪之其言別立一衛以養牛羊及停止京軍役與給事中奏同詔曰卿等所言皆爲國爲民之事策免大臣先已處置其供應傳旨惜府庫修齋醮朕自有處光祿寺等柴炭廚料供用庫粳米養牛月糧艸價官軍工役所司更定議之進馬仍舊余俱允行

○辛丑升翰林院編修陳音爲侍講仍支原升俸一級以九年任滿也

○復除福建按察司僉事楊徳於陜西山西僉事趙弘於廣東

○命監察禦史炤刷天下諸司文卷都察院奏成化九年嘗遣禦史刷捲以在京南直隸兩廣河南山東山西狹西等處歲荒停止後奉旨自後三年一次炤刷不許違例今當其時欲仍遣禦史分行炤刷其文卷多而難理處宜專委禦史一人少處宜令巡按並淸軍禦史兼管今擬在京一人山東河南共一人山西陜西共一人廣東廣西共一人南直隸及兩淮運鹽司共二人北直隸並長蘆運鹽司共一人其文卷自成化元年爲始至十一年止炤刷南京曾經刷過較之在外事務尢繁仍宜一人如浙江福建江西四川湖廣雲南貴州各有淸軍禦史俱可兼管遼東都司並行太僕寺苑馬寺萬全都司隆慶等州𨿽有淸軍禦史地遠不能徧歷其巡按禦史事務頗簡可以兼管其文卷自成化九年爲始至十一年止照刷帶去監生人吏量爲增減其餘事宜依例施行奏上悉如所擬

○壬寅命給獄囚藥餌時法司囚人患病醫者自備藥餌每致缺乏及誤治療刑部尙書董方等言囚人無衣食者舊例從太倉及官庫贓罰內支給惟藥餌無所於出誠宜處置乞令內外有司量給官錢置買或惠民藥局給與其衣食仍於各倉庫取給庶囚人疾病饑寒皆不失所從之

○癸卯降四川按察使滕佐爲河間府知府佐方起復以在任移支官錢應用事覺下獄坐贖徒還職命吏部降調別任明憲宗純皇帝實錄卷之一百五十一

成化十二年三月甲辰朔

○丙午四川朵甘思宣慰使司遣都指揮阿叱等董卜韓胡宣慰使司遣番僧桑兒結星吉等狹西洮州衛札來等簇番人札答等岷州衛節藏等簇番人板宗等念班等簇番人朵只肖等多吉等簇番人遷卜等寨中等簇番人柒竹尖等各來朝貢馬及氆氌盔甲等物賜衣服彩叚等物有差

○兵部覆議英國公張懋等所言修省止京營官軍工作事謂修理營建有緩急大小若一槪撥動官軍必至勞人挫銳宜令工部遇有內府工作及修理城垣事不容已者仍舊奏撥軍士其餘止用工匠修理若工作甚殷匠不足用然後具實奏撥詔可

○丁未淸明節遣駙馬都尉石璟王增分祭長陵獻陵景陵裕陵文武衙門各分官陪祭

○遣駙馬都尉馬誠祭景皇帝陵寢

○遣內官祭恭讓章皇后陵寢

○南京監察禦史鄒儒炤刷南京光祿寺並竹木局夏秋二季文卷以一歲間禦史與監生兩至京師復命積以歲月計乘傳食廩之數勞費甚多況災荒相仍奏乞一歲共委禦史一人炤刷歲終復命不允

○戊申琉球國中山王尙圓遣使臣梁應等奉表貢馬及方物來朝謝恩賜宴並金織衣彩叚等物有差

○庚戌故禮部左侍郎兼翰林院學士劉定之生母封太淑人畱氏卒其孫中書舍人稱奏乞葬祭詔止與一祭

○吏部覆議都給事中張謙等所言修省內二事欲考察兩京官及放免充軍張進祿等寧家復諸調官者還舊任監察禦史馮貫等所言內一事欲選進士與博士行人推官知縣兼爲試禦史請俱從其議上曰兩京官有見行事例不必考察充軍官非貪淫酷暴者法司具﹤鋶﹣釒﹥姓名罪案以聞攺調者不允所請禦史只遵憲綱除授

○辛亥侍班監察禦史薛爲學張誥糾刑科給事中黃麟奏事差錯有旨麟杖而釋之爲學誥不卽面糾退朝乃奏亦當罪姑宥之

○都督僉事劉端卒端河南中牟縣人都指揮僉事剛之子永樂二年剛陣亡端襲授指揮使正統中以營造工完歷升都指揮同知未幾充右參將鎭守遼東以殺賊功升都指揮使十四年進右軍都督府都督僉事景泰初授驃騎將軍仍舊參將天順六年擒獲達賊人馬至京受賞賚成化初以老疾閒住至是卒訃聞賜祭葬如例子琦襲授濟陽衛指揮使

○宥都督同知陳逵罪逵鎭守通州等處有告發軍卒魏鎭罪惡者逵嚴刑訊之鎭竟死其子具奏訴冤上以鎭守官遇獄訟當如敕旨會巡按禦史同治逵乃任情酷刑如此及加詰問又不服罪欲逮治之但此爲公事姑從寬宥仍停俸一年

○壬子命減內府供用物並定軍士糧艸戶部奏近以南京災異命諸司議政事當興革者建議者以爲內供用庫舊例歲用白熟粳米四萬六千石光祿寺歲派果品一百二十二萬八千餘斤後以用度不足米增四千石果品增三萬一千五百斤欲悉除新增之數今宜各減其半俟豊年復舊又軍士月糧舊支米一石後止支八斗議者欲復其舊但京儲有限宜仍支八鬥勇士所支秋靑艸束議者欲給以銀宜每艸三十束折與銀三錢令自買用奏上悉從之惟果品止減一萬斤

○都指揮王源弟淸等與慶雲伯周壽從弟禮以私忿構訟旣而源母叚氏具奏服罪上以源後族釋不問仍以兩家當謹守禮法戒之

○命兵部左侍郎滕昭兵科都給事中章鎰簡選五軍三千營宿衛官軍

○癸丑敕巡撫四川右副都禦史張王�贊撫捕播州苗賊起播州致仕宣慰使楊輝暫管事先是輝等奏所屬大壩幹地五十三寨及重安長官司灣溪等寨屢被苗蠻占據乞令湖廣貴州移軍徵之事下兵部請敕鎭守巡撫等官勘報至是報至如輝等言但輝已致仕其子宣慰愛年幼不堪重寄請起輝俾選調本司土兵俟湖廣貴州徵剿諸苗之際相機夾擊兵部覆奏以爲輝土官難獨任宜敕右副都禦史張王�贊親至播州理其事並敕輝暫起土兵振揚威武遣人諭賊俾還占據之地若不從命進兵討之調度方略悉聽王�贊裁處從之○法司覆議都給事中張謙等所言修省事欲以妖言等獄於午門前鞫問緣午門爲羣臣會朝之地非奉特旨未敢於此問囚止宜令所司辯理勿致枉抑可也又請非大罪不得擬奏差官勘提宜如所言申明舊禁從之

○甲寅順天府府尹邢簡以災異修省條陳本府事宜一分豁重役本府所屬州縣人民除糧差及借倩車兩外每年戶禮工三部派買榛栗豬羊雞鵝並櫨木等料非止一端𨿽稱給與官錢實民間出錢買納況累民添設夫役數多及太常寺坐派薦新祭祀品物俱系重務又有別項供應出自一時急用者比之在外府縣科差百倍民甚苦之乞敕該部量派在外司府州縣買辦供用一比例便民內府各監局並各部光祿寺顏料紙札等件歲以萬計俱坐宛平大興二縣並通州各項鋪戶預先買納然後估價領鈔鋪戶之貧者不免稱貸應用比及關領利歸富家民受侵損𨿽經議奏令隨卽關與緣錢鈔俱在內庫關領甚難況用腳價陪補益多今在外司府俱有官庫收貯錢鈔以備公用乞於本府亦設官庫銓除庫官二員掌管出納每年就撥本府所屬戶口商稅等項錢鈔於此上納數若不足則令戶部別行撥補遇有買辦隨價支給具數呈部以防侵欺下戶部議以所奏有便於民從之

○刑部左侍郎杜銘巡邊還籍其所閱兵馬及所修城堡之數以聞偏頭關官軍民壯共九千三百八十四人馬三千二百七十八匹修築城堡及增設墩臺墻垣坑阱等共四十三處代州官軍民壯共四千八百八十四人馬一千五匹鴈門關官軍民壯共一千五百三十八人馬三百九十匹修增石墻等二十一處寧武關官軍民壯一千四十三人馬七百四十七匹修築墩堡四處

○乙卯升前軍都督僉事馬昇吳英俱爲署都督同知錦衣衛帶俸達官都指揮使白瑜王剛俱爲都督僉事瑜左府剛右府俱帶俸皆以兩廣軍功斬首六級以上升一級也

○丁巳民府江川王音土�殳薨王恭惠王之長子母張氏正統庚申生景泰乙亥封爲鎭國將軍成化辛卯封江川王至是薨年三十有六訃聞輟朝一日賜祭葬如制謚曰莊僖

○曉刻木星犯壘壁陣

○命守護陵寢旗軍月糧仍支一石先是長陵等四衛軍自景泰六年裁減月支糧八斗至是守備太監李良奏各軍貧苦乞全支如舊從之

○唐府舞陽王芝址奏欲遣官於太嶽太和山設醮追薦父唐憲王母妃宋氏禮部言醮薦事虛無不可信苟欲盡此心之誠卽本處廟觀亦可何必於太嶽詔特從王請

○巡按陜西監察禦史許進奏河西十五衛地方東起莊浪西至肅州綿亙幾二千里所種田苗全資灌漑近年水利多爲勢豪所奪所司不能禁乞炤各處屯田事例專設僉事一員理之事下工部以爲官多民擾宜敕屯田僉事兼理上是其議

○戊午命都督同知趙勝工部尙書王復統五軍三千神機三營官軍五千十二團營一萬五千修京城先是有旨撥三大營官軍四萬修理京師九門城垣總兵官英國公張懋等言三營官軍內除上直及差占工作事故外五軍營次撥官軍八萬八千一百二十人止存旗軍二千八百一十九人三千營官軍九千三百七十八人止存旗軍一千一十四人神機營官軍一萬八千二百六十六人止存旗軍四百七十一人不及四萬之數故以團營軍益之

○彊盜宋全伏誅全武驤左衛勇士善騎射膂力絕倫以山後女直人故又稱宋達子與都指揮滕云相結爲盜往來京城外劫掠人財物多所殺傷並彊奸婦女道間傳聞行者相戒數年官校莫能捕後云竟被獲全恐人識更削髮爲僧狀爲盜如故於是法司揭榜於市督捕益急全知不可免將北走虜地已而爲千戶李端等所獲上以其積惡已甚命內官臨斬仍梟首示眾

○己未琉球國使臣梁應等因立皇太子奏乞如朝鮮安南例賜詔賫回禮部以琉球與日本占城皆海外國例不頒詔上是之命降敕並以文錦彩叚付使臣歸賜其王及妃

○庚申升山西布政司右參議張賓爲本司左參政

○辛酉朝鮮國王李娎遣陪臣鄭效常等奉表箋貢馬及方物來朝賀立皇太子賜宴並金織彩叚等物有差

○鳳陽縣奏近奉旨修鳳陽城而本縣正當歲歉重以工役民實難堪乞暫停其役以待豊年事下工部請行巡撫守備等官勘議從宜處置從之

○壬戌遣駙馬都尉石璟慶雲伯周壽安鄕伯張寧定襄伯郭嵩成安伯郭鐄成山伯王鏞爲正使兵部郎中劉大夏刑部郎中吳琮工部郎中陳仲舒吏部員外郎陳賓戶部員外郎孔宗顯禮部員外郎趙繕爲副使冊封魯世子陽鑄爲魯王妃張氏爲魯王妃成都右衛百戶陸昇女爲蜀王妃秦府郃陽惠恭王庶長子鎭國將軍誠泓爲郃陽王永壽安惠王庶長子鎭國將軍誠淋爲永壽王周王第七子同鏞爲河淸王安丘靖恭王嫡長孫當澻爲安丘王曲陽縣縣丞王恭女爲襄陰王妃南城兵馬副指揮李洪女爲昆陽王妃東城兵馬副指揮韓璠長女爲安丘王妃

○湖廣總兵官左都督李震等破靖州苗賊報捷震等統兵次靖州右副都禦史劉敷太監王定左右參將髙端彭倫都指揮劉斌各領一軍分爲五道而進三月之間凡破寨六百二十一擒賊四百有奇斬首八千一百二十二級獲賊屬男女一萬六百七十餘其墮崖溺水死者不可勝計捷至上命遣敕獎諭之升賫奏者各一級昏刻水星犯昴宿

○癸亥南京大理寺右評事髙銓奏優致仕申比附廣收贖三事謂老疾致仕官支過俸糧舊例俱免還官今則問擬常人盜倉糧罪仍行追還其情可矜及推問罪囚有律無明條援引比附多偏執己見以出入人罪宜詳審情犯務使適中又老幼廢疾之人雜犯死罪俱宜依徒杖罪收贖爲便法司會議以前二事皆可行其不可行者廣收贖一事蓋律初無眞犯雜犯之分於例俱應處決後姑令雜犯者以工役運納贖罪此實從輕處治之典若復依徒杖例則法令愈輕人將易犯矣議上從之

○甲子鎭守甘肅總兵官都督同知鮑政奏哈密右都督罕愼也克力指揮脫脫卜花等爲土魯番所驅在苦峪城暫住罕東衛頭目盻卜等爲其族兄剌兒加所驅在阿丹城暫住已久各訴困乏乞衣糧種子牛羊等物臣等恐其饑寒切身或生他變已將肅州預備倉附余米麥八百石俾運回本土均分接濟奉工命所司知之

○乙丑調山西平定州知州許珙於絳州巡按禦史劉璟等言洪才堪治繁而絳州知州林士弘宜治簡故兩易之

○丁卯申荊襄等處流民入山之禁時巡撫湖廣右副都禦史劉敷等奏比年荊襄流民復聚且有外郡安置回回達達結合成羣假以販馬爲名侵擾道路宜令提督太嶽太和山監丞韋貴兼撫流民防姦戢盜兵科給事中以敷等欲推利害於人參駁之事下兵部尙書項忠等承望內旨覆奏以爲荊襄諸山連接陜西河南四川各境緣彼此不相統攝故敷等欲以貴兼理意在責成一人以近就近易於徧歷𨿽其詞似乎推利害於人終是防微杜漸之意宜從所請令貴分守湖廣荊襄二府所屬州縣兼管附近南陽所屬浙川內鄕二縣之境制可

○庚午戶部尙書楊晣奏各處倉場缺艸支用乞開中二百萬束召�上納每艸百束﹤氵旱﹥石橋等倉給價二兩二錢壩上南北各倉二兩六錢壩上倉二兩八錢東直門中房倉三兩其銀俱於太倉庫支給從之

○昏刻金星犯昴宿月星

明憲宗純皇帝實錄卷之一百五十一終明憲宗純皇帝實錄卷之一百五十二

成化十二年夏四月甲戌朔享太廟

○遣內官祭司竈之神

○丙子升監察禦史龔晟爲貴州布政司左參議

○擢理刑太常寺博士李延壽行人謝秉中周蕃陳遵毅徐鏞知縣陳英鄧杞張銳瞿俊爲監察禦史延壽河南道秉中廣東道蕃雲南道遵毅四川道鏞山東道英狹西道杞福建道銳浙江道俊廣西道

○監察禦史薛爲學等言近者虜酋滿都魯自稱可汗癿加思蘭亦自稱太師逆謀已著竊慮一旦大舉入寇倉卒之間難於制馭況今災異屢見南京地震陰霾楡林天鳴如炮流星隕於城中有聲大抵皆兵象也乞敕在廷文武大臣及科道等官詳議兵備行伍空虛何以實之戰馬瘠損何以肥之兵甲不備何以備之糧芻不給何以足之偏箱鹿角搾若誠可用必計料而預爲之外至遼東山海大同宣府及楡林等處關塞將官不稱任使者必罷黜之古北口潮河川及龍王峪平郊曠野賊或深入最難防禦宜以附近密雲營州等兵調撥策應之其近京漷縣固安順義三河等縣環拱京師先無城郭賊嘗侵擾宜敕巡撫等官修築城塹以保障之其他守禦良﹤矢見﹥攻戰長策責在京營總兵及在外各邊鎭守巡撫等官各陳所見以俟聖斷則在我者先有其備以戰則勝以守則固矣若不先時而慮患至而後圖之不曰將才難得則曰軍士不足不曰器械不備則曰糧餉不給失機貽患可勝道哉奏上上命所司詳議以聞○命故狹西署都指揮僉事費澄子梁襲升都指揮僉事以澄於固原州殺賊陣亡也

○戊寅工部奏修理京通二倉原撥官軍三千近以大臣議一切工役竊惟糧所以餋軍倉所以積糧二者不可相無本部人匠但能各執藝事而已至於土木搬運非假人力曷能濟事上曰倉廒重事仍照舊數撥軍相兼修理俟工完日具奏處分

○庚辰兵部議覆英國公張懋等陳言修省欲免旗軍餋牛種菜事臣等移文得報尙膳監所畜牝牛取乳者見存一千八百五十二隻牧牛官三員卒四百人牧羊卒二百二十人司苑局種菜卒一千四十三人藕戶四十人其餋牛種菜二役各衛所每訴勞擾今後取乳牝牛宜依尙膳監見存之數永爲定額牛死陪償每牛定價銀二兩五錢以十分爲率衛所出七分餋牛者出三分種菜之卒多有逃亡而名役不除衛所陪納工價甚爲窘迫今宜淸理撥補其逃亡工價亦宜減半庶公務下情兩爲利便詔可

○兵科都給事中章鎰等言方今災異屢見邊方多事若癿加思蘭始而侵犯河套旣而退處沙漠合滿都魯之眾攻破朵顏等衛及朵顏請和又還其所掠懾之以威而結之以恩所志非小若朵顏爲彼向導一旦突自內寇將何以禦之又如速檀阿力陰通哈密叛臣吞滅其國虜其王母金印𨿽朝廷遣使經略迄無成功哈密遺種寄附我邊日增月益在在有之脫有不逞之徒傳漏事機招引邊釁爲患非小亦不宜置之度外爲今之計莫先於選將練兵若鎭守甘肅都督同知鮑政年力旣衰智謀亦寡鎭守遼東都督同知歐信操守有餘精力不逮分守懷來都督僉事周賢謀勇未聞貪黷已著宜選謀勇兼全威望素著者代之京營諸將亦有年力衰憊聲譽無聞者皆不可以不更任至於十二團營初選精銳之兵以備警急調用或者事故次撥選補自成化二年精選以來少者已壯壯者已老亦無桀黠之卒記故退居次撥者其次撥之兵初選十三萬有奇今私役者多一聞差撥多方推調姦獘日滋兵政日弛乞敕大臣於團營之兵再行簡閱使兵皆精銳次撥之兵宜令所司各具見在差占逃故實數戶工二部遣官揭查月糧文冊以革姦獘仍申命將帥悉心訓練則可以弭無形之變消未至之患矣至於各邊事宜𨿽難遙度豈無一二便利者所宜舉行缺失者所宜更張而巡撫等官卒無一人言者今宜如成化二年事例簡命大臣巡行邊境凡諸事宜悉聽區畫奏請施行奏入上命所司看詳以聞

○辛巳升大理寺右寺丞虞瑤爲左寺丞左寺正劉瀚爲右寺丞

○升江西按察司僉事張鑑爲山西副使攺四川副使王齊於浙江先是巡撫四川都禦史張王�贊風聞新除副使張悅丁憂以蜀方有事急於用人遽言於朝吏部以齊代之而悅實不丁憂王�贊自引咎乃攺用齊

○宥鎭遠侯顧溥罪停祿三月初溥家奴有私銀爲其婦弟所竊錦衣衛巡邏者執其人徵贓於家漙遣人取贓並其人畱之不以屬吏錦衣衛官以聞事下刑部尙書董方等因劾奏溥有旨令漙自陳漙具奏伏罪方等言其故犯不當﹤宀十見﹥宥詔姑宥之而仍停其祿

○壬午增運銀十三萬兩於遼東狹西宣府楡林給軍需以戶部言各邊多事歲運芻糧不足故也

○命勘廣西斬獲流賊軍功並調靖江府護衛兵擊賊時廣西鎭守等官以蠻賊方熾請益以靖江王府護衛軍討賊而總兵官陳政乃以斬獲流賊一百八十餘級報捷兵科參駁以爲報捷在正月間而請益兵在二月終顯是賊勢尙張而政妄報以掩罪況斬獲之數較廣西所失者百未及一縱有功不足以贖罪兵部亦言請兵報捷之奏繼至彼此自相抵牾虛實不言可知政所報功次不必查勘宜從鎭守等官所請敕靖江王簡閱精銳千人俾與桂林等衛官軍練習聽調擊賊得旨允之仍令勘實功次以聞

○癸未鴻臚寺左寺丞李瑢九年任滿升右少卿轉右少卿施純爲左少卿

○南京太常寺少卿劉宣以母喪去任

○降山東按察司副使鄭銘爲山西布政司右參議松江府知府白行中爲兩淮都轉運鹽使司同知南京刑部主事張衎爲四川保寧府推官先是松江有義民張漙犯罪事連衎銘行中詔巡撫南直隸右副都禦史畢亨鞫之亨奏衎初授刑官不守禮法枉道回家私囑公事銘先任禦史不知法律用人書辦以致主文者陰受人賂行中決問罪囚不究明白以致吏胥欺謾官府俱坐贖杖還職詔衎降二級銘行中降一級至是吏部乃擬奏之

○甲申賞山西破房兒等殺賊有功官軍總兵官彰武伯楊信等九十六人共銀二百三十餘兩絹二十疋布一百六十疋俱於大同府官庫給之○丙戌兵部議覆兵科都給事中章鎰等所言癿加思蘭及土魯番吞並哈密等事本部累行區畫豈敢置之度外其言都督鮑政誠已老疾宜代歐信周賢尙皆可用其言揀選團營宜候淸理有軍之日行之其言團營記故退回大營者宜令官月支米一石餘俸減半軍月支米止三斗庶使人知儆懼其言查勘次撥官軍戶部已委官勘理待報處分至欲遣大臣巡行邊境宜出聖斷得旨團營退回官軍俸糧仍舊果有托故者依擬減支遼東宣府大同狹西寧夏等邊止敕巡撫都禦史俾整肅兵備各以實報乃賜之敕曰今聞朵顏三衛爲癿加思蘭脇爲向導議者咸欲再遣廷臣巡視整飭朕以爾等巡撫一方付托已久豈可臨事轉委他人敕至爾等各宜徧行所屬逐一按視何處軍馬缺乏所當選補何人兵甲損壞所當修理何處關口嚴密保無他虞何處路通宜增戍守墻垣髙厚與否壕塹深闊與否墩臺牢固與否城堡堅完與否糧艸足給與否或修或補督令務實用工或增或益不許虛應故事他如鹿角拒馬可以防其衝突設險制伏可以擊其惰歸皆須預爲措置不可坐失事機其管軍官自都指揮以下或有貪懦無爲占役軍士以致操守不嚴備禦無法者指實奏聞以憑區處事應與鎭守總兵等官計議者須公同計議允當而行務使以守則固以戰則勝地方安妥庶副委任若因循誤事責有所歸候整飭畢日通將邊務事情一一具實回奏爾其欽承朕命勉之愼之

○丁亥命以軍人民匠樂工廚役及各項餘丁與民人犯徒者兼充儀從軍伴舊例在京公候駙馬伯儀賓及侍衛將軍官旗有儀從軍伴俱民犯徒罪而力不能贖者充之至是定西侯蔣琬將軍千百戶束銘等皆以缺人役使爲言三法司因爲會議攺擬奏可著爲令

○戊子復代府鎭國將軍仕堲爵祿以代王奏其與兄襄垣王仕﹤土匱﹥不睦今仕﹤土匱﹥罪狀已著其曲直可見故有是命

○禮部言南直隸府縣歲貢生員考中者例送南監景泰間因北監充撥數少暫畱今宜仍舊例從之

○升鎭守寧夏副總兵都指揮同知王璽爲署都督僉事佩平羗將軍印充總兵官鎭守甘肅命大同遊擊將軍都督僉事緱謙充副總兵鎭守寧夏

○鎭守甘肅都督同知鮑政免

○己丑仁祖淳皇帝忌辰奉先殿行祭禮

○庚寅夜山西太原府地震有聲

○辛卯朵顏等衛都督阿兒乞蠻等遣指揮歹都等來朝貢馬賜宴並衣服彩叚等物有差其回賜阿兒乞蠻等彩叚表裏付歹都等領回給與之

○壬辰初禮部奏行度天下僧道一憑有司文冊以杜冒濫至是僧錄司右善世道堅等以僧行來京路遙日久乞但有僧司文憑者聽六科十三道劾道堅等不遵成命請加之罪禮部亦以爲言上宥之

○哈密指揮同知阿的納等三人來降給賞如例

○昏刻火星犯上將夜犯建星東第二星

○癸巳四川朵甘宣慰使司番僧溫卜官竹星吉等長河西魚通寧遠等處軍民宣慰使司番僧瀼達等狹西岷州衛好地平等簇番人七癿等靑石山等簇番人癿受等各來朝貢氆氌盔甲等物賜衣服彩叚等物有差

○甲午昏刻金星犯井宿東扇北第一星

○乙未仁祖淳皇后忌辰奉先殿行祭禮

○升監察禦史王鑰爲江西按察司僉事

○勒令狹西布政司右參政王育致仕巡撫都禦史餘子俊言育以左布政使調降而來每分巡所主閉門靜坐若無官守𨿽白晝彊盜殺人重事亦置不問請黜之以爲怠事曠職者戒吏部覆奏遂勒令致仕

○巡按福建監察禦史葉稠及都布按三司奏市舶提舉司專理琉球一國貢物事務不繁內官施斌旣卒宜勿更差而兼屬之鎭守太監盧勝庶民不擾上不從卽敕內官韋查以往

○狹西涇陽朝邑及金縣蘭縣雨雹水漲河決漂溺人畜無算

○錦衣衛校尉小旗楊俊盜禦用金罐邏者獲之下獄鞫實得旨並逮常直千戶張端馬伯友百戶李遠及旗校五人治罪刑部以俊盜內府財物論斬例工後五年端等皆以守視不謹當杖有旨俊情罪深重難同常例可如律斬之端等八人免贖罪俱調京衛差操

○丁酉兵部會文武大臣及科道等官英國公張懋等議監察禦史薛爲學等所言事竊見在京十二團營近選馬步官軍三萬人見畱馬一萬五千匹若遇密雲山海等處警急卽欲啟行宜令戶部會計艸料量爲支給又居庸以東關隘甚多𨿽頻年修築一遇秋雨輙壞守備等官私役戍卒田作不勝疲困宜令巡撫都禦史嚴督官軍於關隘頹缺者修築之於私役卒者執治之又所言鹿角搾乃今軍中所常用者偏箱車但宜於平原曠野不利於涉險乘危宜令工部如式制造試可而後用之又大同宣府獨石馬營龍門並山西朔州偏頭代州遼東廣寧開原遼陽等處俱臨邊境北虜各部人馬自去歲進貢之後遠離邊墻恐有姦計沿邊將官多擁兵自衛互相推托難以責成宜令各邊鎭守總兵巡撫等官定議如偏頭有警延綏東路大同西路𨿽非統屬必須策應朔州威遠代州有警偏頭寧武南路宣府中路𨿽非管攝隨當掩襲大同宣府遼東廣寧遼陽開原有警本處左右前後副參等官互相邀截卽將出城人馬總數及將官職名奏聞又山西繁興岢嵐等處切近朔州遼東海蓋金復等處逼近遼陽恐虜眾紏合三衛沿邊竊掠無有所得必駐營要地散入各境宜令代州寧武遼陽等處鎭守總兵守備等官嚴督操練使隨處有備庶免後艱上從其議

○命大同右參將都指揮使李鎬充大同遊擊將軍以金吾右衛帶俸都指揮使康永代鎬充大同右參將

○戊戌賜周府沈丘王同第二子名曰安汻永寧王子埸第七子曰同鑌代王成煉第四子名曰聰注寧府弋陽王覬鐰第三子名曰宸汭○朝鮮國王李娎遣陪臣朴仲善等奉表箋貢馬及方物來朝謝恩賜宴並金織衣彩叚等物有差

○己亥賜百官扇

○周府永寧王子場薨王靖僖王第二子也母張氏永樂壬寅生正統丁巳封爲長子成化丁亥襲封永寧王至是薨年五十有五訃聞輟朝一日賜祭葬如制謚曰安惠

○旌表節婦華氏等九人華氏直隸長洲縣民陳頤妻成婚未三月夫死吳氏民王公著妻張氏山東東平州民劉拾兒妻髙氏湖廣江夏縣舍人吳紋妻張氏巴陵縣民陳學明妻謝氏廣東新會縣民李伯瑾妻林氏民陳琮妻今檢討獻章之母鐘氏江西番陽縣民髙志宏妻俱少寡守節始終如一俱表其門曰貞節

○庚子後軍都督同知芮成卒成之先大同金山人父孛羅初事文皇爲燕山護衛正千戶成以遺腹子嗣其官正統九年從徵虜酋哈蘭歹升金吾左衛指揮僉事十二年使瓦剌還進指揮同知明年再往又明年隨

駕北狩景泰間還京師詔系獄未幾見釋進指揮使五年徵銅鼓累功至都指揮使天順初升後軍都督僉事分統效武營帶刀侍衛曹欽作亂以功進同知成化初出鎭四川以徵山都掌功轉右都督與巡撫都禦史汪浩相構械至京坐貪黷左遷都督同知久之復得領禁兵入衛又三年乃卒賜祭葬如例子昂襲爲金吾左衛指揮使

○撫寧侯朱永奏奮武等十二營出徵馬每歲於艸場放牧止畱三千六百匹今邊警方急請增萬五千匹以備調用戶部覆奏以芻豆不足供用若更增馬不免橫徵於民上命再畱一千匹如例給以芻豆

○兵部左侍郎滕昭兵科都給事中章鎰選完五軍三千等營上直貼直府軍前衛帶刀等役官軍四千七百九人

○都察院奏巡關禦史以一年而代後緣修治邊城令二年始代候工完仍舊令禦史張玉魏景釗各言巡關一年墩臺器械等類俱已修緝完備請如舊例差官以代有旨巡關禦史宜令滿二年代之

○浙江鎭守巡按及都布按三司各奏杭州嘉興紹興三府所屬海寧海鹽山陰蕭山上虞等縣海塘衝塌數多卽今修築民力不足乞照上年例以杭州城南抽分竹木存畱七分賣銀角�羊部者以備築塞工料庶﹤宀十見﹥民力工部以爲內府造供應器皿並淸江衛河造運船皆取給於抽分之數所系亦重宜令各府先以在官物料支用如不足則於附近無災府分借倩協濟從之

○升翰林院編修焦芳爲本院侍講仍支原升俸一級以九年任滿也

○升戶部郎中張福爲順天府府丞仍在文華門東耳房書辦福天順初以奪門功得百戶又夤緣攺戶部主事以至今官

○命義勇前衛帶俸都指揮使李璇孫本代祖原職爲本衛指揮同知

明憲宗純皇帝實錄卷之一百五十三

成化十二年五月癸卯朔兵部奏近奉旨看詳保舉將才生員何京所言欲以今軍中所用神銃制以爲牌而置九槍其上謂之神銃牌又欲以今步軍所執��岑牌不用刀而用弩而弩之失淬以毒藥名之曰連三藥弩牌又有所謂豕�豪車者又有哨嘹之器所謂九宮牌槍者宜令工部給與工科委京指畫各造一事仍並京送至軍營驗其利否施行且京本書生有志軍旅之事四上章奏萬有餘言使之經歷行伍亦或可用宜令團營總兵提督官處視掾史事例給糧錄用俟邊方有警俾之自效詔可仍命給工料造器械各一事送營試驗○巡按四川監察禦史何純劾奏都指揮同知孫閎隱占軍丁以爲餋子都察院請下禦史逮問如律從之

○甲辰賜周府睢陽王同鏕第二子名曰安﹤氵橫﹥第四子名曰安涘第五子名曰安泛汝陽王同銍第二子名曰安淡第三子名曰安浙第四子名曰安�氵�貝�遂平王同鐎庶長子名曰安洛遼府松滋王豪堊第七子名曰恩鍉

○乙巳鎭守大同總兵官彰武伯楊信以疾乞回京上曰楊信歷練老成熟知邊務令盡心守地方不允回京

○敕山東署都指揮僉事髙通總督備倭

○丁未端陽節賜百官宴於午門

○己酉免貴州威淸等衛新化等長官同成化九年稅糧二千餘石以旱災故也

○兩廣總兵官平鄕伯陳政奏平樂府並修仁縣等處猺賊聚眾千餘四散劫掠其巡哨府江署指揮僉事劉源吳謙等弛兵玩寇罪宜逮問但用人之際已從便宜鎖項奪俸令其戴罪立功以贖事下兵部言猺賊構亂源等至今尙未聞斬獲一人宜行總督等官督兵協力攻剿以弭邊患從之

○庚戌復除福建按察司僉事周謨於湖廣

○設大同左云川衛大同右玉林衛天城鎭虜衛陽和髙山衛四儒學

○辛亥詔核遼東軍儲時巡按禦史潘瑄言遼東勢豪多假托輸納夤緣作獘以陳腐入倉充數甚至侵欺軍士月糧倉司小吏畏威受賂無敢發者以故邊儲虧損供餉常缺請特遣京官往究其獘於是戶部覆奏上命給事中張海員外郎金迪往賜之敕曰比因遼東巡按禦史奏邊倉出納積獘甚多虛費官價有誤軍儲今特命爾等往會巡按禦史督同山東布按二司管糧官取其簿籍嚴加稽考自成化七年差官查盤以後但續收在倉料糧並用過價銀若干詳具其數所收堪者若干陳腐糠秕不堪若干其不堪者卽查上納之人究問追補照例處罪官攢人等並問如律升調及逃脫者亦須究治或干預監臨及管糧等官徑自參究施行合用盤糧軍余就於所在官司取撥事完悉以其事造冊奏繳爾等其欽承無怠

○癸丑太祖髙皇帝忌辰奉先殿行祭禮駙馬都尉趙輝承命祭孝陵

○戶部尙書薛遠九年秩滿命復任

○甲寅仁宗昭皇帝忌辰奉先殿行祭禮遣駙馬都尉周景祭獻陵

○巡撫河南右副都禦史張瑄奏罷貪懦官通許縣知縣王翰等十二人

○增置湖廣會同縣江東鎭巡檢司鎭守巡撫等官言其地切邇苗境爲水陸要途永樂間設堡於靖州衛調兵哨守正統末廢故苗寇出掠無恃今宜增立巡檢司仍於靖州調兵協守從之

○武靖侯趙輔以疾辭免兵柄降敕允之仍令掌府事如舊

○丁巳戶部會議各邊巡撫都禦史所言事宜一大同威遠朔州三衛艸場俱在城內一隅之地﹤矢見﹥制狹陋逼近民居以致往來被火延燒宜令所司爲擇空曠之地攺置增築仍發所在操守餘丁以時修葺一邊軍所領徵馬有倒死者舊例責其買補多致亡匿今大同東西中三路邊墻內多空閒地宜聽軍士以時耕種徵其子粒糶賣入官或直令計畝出辦租錢遇馬死者給與買補一朔州城去寧遠邊墩二百餘里威遠衛至朔州一百八十里俱當虜賊出沒要衝其間井泉涸少道裏遼絕宜各增置城堡使爲應援一萬全都司所屬宣府等十九衛所官軍俸糧折色布疋每歲委官赴京庫關給多候至二三年不得領出以致委官貧乏或侵用官物逃避不回宜令自今預造文冊例三歲一赴京關領戶部差官押運宣府官庫收貯每歲二次給散一居庸關東西俱有捷徑山路通口南眞定等處懷來西南有大河通筏出蘆溝充軍罪囚多由此逃匿而軍士苦寒亦往往效尢操守漸缺宜敕守臣視前項關隘捷徑之處俱發卒甃塞設法守把其有玩事縱姦者卽坐以罪一寧夏城並各邊營堡凡十二倉四驛歲計糧料四十餘萬其間地裏星散而管糧止按察司官一員不能徧歷遂致過期生獘宜敕吏部增設通判一員於寧夏分理其務議入俱從之

○定京操舍人口糧皆於本衛支給舊制京衛武官應襲之子別於一營食糧操練其後以營衛離隔文移不相照會往往有冒給官糧脫避操練者故所司請令各歸本衛給之

○巡按湖廣監察禦史楊峻奏今天下衛所有三戶垛充軍役其正戶已升官仍勾貼戶補伍者乞與分豁事下兵部議以爲便從之

○兵部奏甘州等衛淨軍王彪等七十六人以遇赦放寧家至京內王中等三十八人越關而逃者例應死

上曰王彪等旣遇赦俱發南海子種菜旣而寧夏等衛淨軍陸表等二十二人亦越關逃至京兵部引近例請旨上命通查中等以聞有旨此輩私擅越關事宜究問姑宥之俱編充海戶

○己未復懷桑伯施鑑爵仍令於左府帶俸差操時鑑坐贓謫貴州龍裏衛立功遇赦獲免也

○庚申以久旱命順天府官禱於都城隍之神從禮部尙書鄒干等奏也

○詔諭兩法司錦衣衛見監問罪人徒流以下卽減等發遣重囚情罪有可矜疑並枷項示眾者具錄以聞

○辛酉升南京尙寶司卿楊導爲南京太常寺少卿仍管司事以九年秩滿也

○命武成後軍帶俸都指揮僉事王順守備靑州

○壬戌刑部尙書董芳等奏重囚內有僞造印信私鑄銅錢竊盜三犯及鬥毆而誤殺傍人者共十六人皆當死而情可矜疑又子婦爲父母所告者五人並以具獄上請詔十六人俱貸死發邊充軍其五人亦貸之各杖一百俾歸餋

○漕運總兵官平江伯陳銳等奏邇者修造通惠河閘成欲將西山泉源河道並通州等處水關閘坐與永通橋圈俱量爲疏浚修攺以便漕運上從其議下所司知之

○癸亥都督僉事昌英卒英山後人初名謹六十景泰中賜今姓名父謹只者以靖難功升小旗歷升至副千戶英代之正統六年升指揮僉事歷升至都督僉事至是卒賜葬祭如例子榮騰驤右衛指揮使

○乙丑巡撫四川右副都禦史張王�贊等奏松茂疊溪等寨番賊聚眾四散攻圍縣治焚毀民居殺掠人財勢甚猖獗已嚴督所屬於諸路並兵攻剿事下兵部請令設策撫諭擒治渠魁﹤宀十見﹥貸餘黨以殺其勢如其負固不服宜速加兵從之

○丙寅復罷遣狹西巡茶行人陜西布政司奏行人巡茶無益於事請以按察司官兼領從之

○丁卯太監黃賜傳奉聖旨升工部左侍郎萬祺爲本部尙書仍管易州山廠

○敕都察院左副都禦史原傑往荊襄等處撫治流民時左都禦史李賓言荊襄流民必立州縣衛所以統治控制之可免後患望簡命練達廷臣堪副委任者乘傳以往上從之乃命傑因賜之敕曰近聞湖廣荊襄河南南陽等處流民自往年驅逐之後多去而復來及繼以災傷逃移漸眾益相聚集今特以命爾除原有附籍外其新聚流民須究其籍貫具其名數與鎭守巡撫內外官查照宣徳正統年間以來官司行過事迹或編排戶籍附入州縣或驅遣復業嚴立禁防二者孰得孰失務在詢察人情酌量事勢眾以爲是𨿽已廢之法在所當行眾以爲非𨿽已行之事亦所當攺用圖經久之計毋徇目前之謀又如本處衛所或漫無統紀當歸之於某司附近州縣或不相管攝當屬之於某府凡事悉聽便宜處置應奏請者具實奏聞

○命靖遠伯王添定襄伯郭嵩署都督同知馮昇都督僉事白瑜於五軍營豊潤伯曹振成安伯郭鐄於神機營俱管操

○戊辰復除監察禦史郭瑞李讓嚴萱王王�贊於各道瑞萱狹西道讓貴州道王�贊南京貴州道擢問刑行人李珊何舜賓鄒霶爲南京監察禦史珊福建道舜賓湖廣通霶廣西道

○南京兵部致仕郎中方嵩言南京禦史凡受委巡街抽分多違例起關給驛占役夫馬弓兵站船廩米濫受民詞侵擾有司與北京禦史近差事例不同法宜禁革又諸衙門考滿赴京官屬多假公事差人賫奏因之僣冒馳驛事下兵部言禦史公差不出百里無給驛支廩例又近例有司常事非系軍機重務不得輙與給驛俱宜如嵩言禁止從之

○巡撫河南右副都禦史張瑄奏河南汝寧南陽二府與湖廣襄陽蘄黃接壤山深路遠流逋四集易於倡亂今所在災異疊見若荊襄蘄黃有事則與南陽汝寧利害相關信陽𨿽有指揮守備然與所屬各分相埒號令不行河南湖廣𨿽有巡撫憲臣境土廣遠徧歷不及乞於荊襄南陽如舊設官總理信陽增設都指揮一人守備光州增立守禦千戶一所其河南屬府淸角�羊雲貴兩廣逃亡正軍一萬有奇乞視兩廣事例暫發千人寄籍於光州操守事下兵部言頃設參將等官撫治荊襄南陽乃是暫時權宜今流民已散又增設守備都指揮撫民參政參議副使僉事等官專理其事及諸要害處皆有官兵分守而瑄又欲增設總理守禦等官恐致煩擾況兩布政司距四府地各不過四五百程巡撫之人不憚時往所司必知警畏且雲貴兩廣軍役例難畱占宜移文湖廣河南鎭守巡撫及三司等官各嚴督所屬月考勤惰以爲黜陟凡有弭盜安民方略便宜區處或條奏舉行上曰此事仍令原傑會議處分

○遼府儀賓劉達初以賫香帛進裕陵在京坐飲酒歇娼得罪除名旣而王爲奏請命爲冠帶民人至是再議復其官祿刑部爲具奏上曰達旣與冠帶不允所請

○己巳擢進士馮義仰昇馬中錫方陟爲給事中義禮科昇兵科中錫刑科陟工科

○庚午朝鮮國王李娎遣陪臣愼承善等賫箋文貢馬及方物來朝賀皇太子千秋節賜宴並金織衣彩叚等物有差

○致仕太子少保戶部尙書馬昂卒昂字志髙直隸滄州人由舉人入國監選授鴻臚寺序班正統丁巳用薦升監察禦史整飭大同兵備癸亥超升刑部右侍郎攺都察院右副都禦史參贊甘肅軍務赤斤蒙古罕東諸番劫掠守臣所貢駝馬昂率將士擒其僞祈王鎖南奔等獻於朝景泰初致仕五年兩廣賊作詔起昂總督軍務升右都禦史七年轉左都禦史天順初命致仕入見復畱之命巡視山西還掌院事二年遷兵部尙書五年與懷寧侯孫鏜徵北虜師且出會曹欽反遂與鏜畱擊賊賊誅賜敕嘉勞加太子少保仍掌部事賜玉帶麒麟衣益見親信上初卽阼攺戶部尙書與都禦史林聰簡閱官軍分十二營成化三年慈懿皇太后崩羣臣會議山陵事昂移疾不出爲科道所劾乞致仕不許四年禦史胡深以星變劾其賣鹽黷貨等事乃許致仕賜楮幣遣至是卒年七十八訃聞賜葬祭贈少保謚恭襄錄其長子忠爲國子生官次子恕爲錦衣衛百戶昂儀表魁碩天性孝友自奉儉約居官有才幹遇事敢爲但頗任智數觀時勢凡事關權幸則委曲隨徇惟恐拂一人意然亦持重不撓睹其容气者或亦足以折伏其心明憲宗純皇帝實錄卷之一百五十四

成化十二年六月壬申朔

○甲戌升太常寺少卿林章爲本寺卿仍於內閣書辦以九年秩滿也

○降四川都指揮僉事唐聞爲成都衛指揮使帶俸差操初聞往龍州備冬自成化九年十二月以後番賊屢入州境前後殺六十人虜四百四十七人聞與分守官龍州宣撫司副使李胤實皆不能守禦時按察僉事林璧在州閱視土兵因申報巡撫都禦史夏塤遂奏於朝兵部移文巡按禦史核實聞怨璧發其事誣以受賂並誣禦史黨比事下巡撫都禦史張王�贊鞫問聞胤實皆以守備不設被賊入境掠法減死充邊軍俱在赦前當免罪刑部以聞詔以胤實土官旣遇赦貸之而降聞官一級

○丙子巡按廣東監察禦史劉必賢奏瀧水等縣猺賊殺掠人畜焚毀民居執連灘巡檢司官王貴並印索錢以贖其守備瀧水指揮李信等怠忽弛備宜逮問及分守參將楊廣分巡副使孔鏞不嚴撫捕亦宜有罪事下兵部言方多事用人之時宜行總督巡按等官先逮李信等問如律其楊廣孔鏞責令戴罪立功以贖從之

○丁丑旌表孝子葉伯廣節婦王等三人伯廣浙江麗水縣民父沒廬墓三年墓產靈芝數莖及母沒其年已七十有二復廬悲慟有兔穴其傍馴不避人人以爲孝感特表其門曰孝行王氏直隸浚縣監生邢奇妻胡氏湖廣永安衛指揮彭暹妻皆蚤寡守節無玷俱表其門曰貞節

○致仕太常寺少卿兼翰林院侍讀學士林文卒文字恆簡福建莆田人宣徳庚戌進士及第除翰林院編修正統初與修宣廟實錄書成升修撰兩爲會試考官景泰中歷升左春坊左諭徳兼修撰進左庶子兼侍講預修寰宇通誌天順初以景泰中東宮官攺尙寶司卿仍兼侍講尋轉翰林學士上在東宮文與講讀屢引年英廟重其人不許上卽位褒進舊學之臣升太常少卿兼翰林侍讀學士越月懇乞致仕歸至是卒於家年八十餘贈禮部左侍郎遣官諭祭命有司治葬事官其子載爲中書舍人文性謹畏平生未嘗疾言遽色與物無競與人交久而益親爲詩文不尙奇詭人稱爲長者云

○戊寅升廣東按察司僉事陶魯爲副使

○己卯以狹西邊儲不足召商中兩淮河東鹽各十萬引甘涼等倉上納者淮鹽每引米四斗豆二斗河東鹽米一斗五升豆五升肅州鎭番古浪等倉上納者淮鹽每引米三斗豆二斗河東鹽米一斗豆五升

○庚辰通州民被人姦其妻卽姦所執之爲其妻所護持而逸出追殺之並殺其妻刑部擬以罪人已就拘執而殺者法當絞大理寺詳審以聞上曰旣姦所獲之當時殺死其勿論

○辛巳增給四川建昌會川寧番越嶲並建昌前衛軍官俸糧先是五衛以撙節糧儲自都指揮至指揮月支九斗千百戶衛鎭撫八斗所鎭撫七斗至是以日食不給指揮增至一石八斗千戶衛鎭撫一石二斗百戶一石所鎭撫八斗從巡撫右副都禦史張王�贊奏請也

○壬午戶部主事髙岡言今畿內府縣多是土城無磚甃者且多傾頹永平密邇邊關民不知兵素乏約束倘有倉卒之患人無保障何以拱衛京師當此閒暇無事之時宜量起人夫次第修築是思患豫防之一策也﹤鋶﹣釒﹥入下之所司

○癸未升雲南右布政使兪鐸爲左布政使廣西右參政盛顒爲雲南右布政使

○浙江都指揮僉事張勇奉命總督備倭至金鄕衛點閱旗軍杖千戶夏震百戶王福小旗武佑已而皆死溫州衛千戶李英領軍貼守金鄕亦被杖而死又指揮使陳宏多納所部賂且乾沒官銀勇皆知而不問爲千戶周洪所奏下巡按禦史方昇鞫實昇奏言勇以公事杖人受杖者俱以病死及宏等皆當逮問都察院請仍下昇治勇等罪如律從之

○丁亥浚通惠河成自都城東大通橋至張家灣渾河口六十里興卒七千人費城磚二十萬石灰一百五十萬斤閘板樁木四萬餘麻鐵桐油炭各數萬計浚泉三增閘四凡十月而畢漕舟稍通都人聚觀命增平江伯陳銳祿米歲二百石賞侍郎翁世資王詔彩叚表裏銳又爲浚河官乞恩乃命邳州衛指揮僉事單鏞髙郵州判官林烈等十員俱升署職一級其餘職役匠卒皆賜彩叚絹布有差是河之源在元時引昌平縣之三泉俱不深廣今三泉俱有故難引獨西湖一泉又僅分其半而河制窄狹漕舟首尾相銜至者僅數十艘而已無停泊之處河又沙水易淤雨則漲溢旱則淺沍不踰二載而淺澀如舊舟不復通然銳之所增祿米猶歲給不絕識者愧之

○己丑命故永順伯薛輔子勛襲爵歲給祿米九百石本色五百石折色四百石

○增置狹西慶陽府通判一員專理寧夏糧儲從巡撫右副都禦史張鵬言也

○巡撫四川右副都禦史張王�贊等奏西坡禪定等寨番蠻屢聚徒眾殺掠人畜焚毀廬舍攻圍縣治指揮秦﹤宀十見﹥吳達千戶蔣雄百戶李彥明率軍禦之於仰天窩戰沒蠻眾亦已因山水暴漲遁歸都指揮僉事吳榮不能預防李鎬失於策應俱宜逮問事下兵部言榮鎬等宜令逮問且諸番𨿽暫遁歸終復爲害請行鎭守巡撫等官嚴督所司倍加防守從之

○分守獨石馬營左參將署都督僉事李剛奏比因禦史有言令各陳禦邊方略竊見北虜結構犯邊陰謀已久招誘朵顏以爲向道然烏合之勢外附內疑宜覘其入寇之時預施反間之計故爲與朵顏密約之辭廣布於虜所經行之地云將誘令入境反兵相攻馬牛輜重隨所取獲庶或攜貳其心分散其黨且朵顏巢穴俱在迆東避其侵掠必引而西恐大同宣府受敵最先然其地與京師聲勢連絡賊乘銳鋒利於速戰我軍愼勿輕出沿邊堅壁以伺彼進不得逞退無所掠眾難久合勢必漸分然後諸軍掎角攻剿一軍克捷眾必驚奔彼如決意內侵然後大軍鼓勇以當其前邊兵合勢以邀其後使之首尾受敵進退兩難章下兵部言剛所言用間之術固兵法所有但朝廷撫馭四夷懷遠以仁伐叛以義不用他道以幸成功且兵家所愼莫密於間今竊恐機事先露宜行剛等臨機應變勿墮其姦且慮虜眾入寇內外夾攻其計良是但軍中事情開闔變化難於預言宜俟臨期酌量緩急具聞區畫上是之

○山西按察使趙敔言六事一曰息刁風以安良善通政司接受本狀務當看但有不幹已事退還其人令除去方與奏行法司再加詳審必擇幹已之事施行及在外各司受狀亦當同此二曰禁摭拾以扶紀綱在外官吏軍民有罪有司必依律按問刁詐之徒或摭拾原問官吏事端妄奏者請行隔別衙門詳鞫果無冤枉當如近例原問充軍者發極邊衛原爲民者發口外原口外爲民者發附近衛充軍終身三曰定比附以免奏擾凡斷罪而律無正條者法當引律比附奏請施行然在外斷獄不敢輕易上奏率多增減情節以就別條今法司見有比附未經奏準通行請更加斟酌奏行內外法司遵守四曰卹矜疑以伸冤抑在外各處問完重囚或有冤抑並情可矜疑不得及時審辯多致瘐死獄中請令在三司各道者角�羊巡按禦史三司掌印官處公同會審在屬府者巡按禦史與按察司各道官所至就同原問衙門掌印官會審有可矜疑者轉送三司再加會審卽與定奪五曰明詳擬以淸刑獄在外問刑衙門問過死罪重囚例俱轉呈刑部都察院備行大理寺詳擬待報發落今各處軍衛有司官吏多有不知前例久禁罪囚致使連年奏擾不得明正典刑當申明前例使知遵守六曰分輕重以均刑罰律條所載止有官吏宿娼者杖六十然以行止有虧並罷職役其挾妓飲酒律不該載犯者以不應爲坐杖然亦罷其職役似失輕重之宜請敕法司議擬奏行遵守詔法司議之

○治修武伯沈煜等罪初僧官常琇拜故南和伯方英爲父煜及泰寧侯陳桓豊潤伯曹振錦衣衛指揮王珩因皆與交好琇至各家飲酒皆設妓樂嘗在煜座起更衣卽招妓與亂其徒告其奪占寺產因發其通英妾並挾妓事詞連煜等並下錦衣衛鞫實都察院議擬各坐罪有差詔以琇通義父之妾宿娼飲酒情犯深重免贖罪杖一百發充遼東開原衛軍煜容聽通奸並桓振珩混雜僧娼宴飲俱有玷名爵煜停祿戴民巾閒住桓振珩各停俸一年不許侍衛管軍管事且以其蔑棄禮法有傷風化命都察院出榜通行禁約之

○庚寅命故廣寧侯劉安侄瓘襲祖榮廣寧伯爵榮三子長湍次淮次安湍襲爵早卒無嗣淮亦卒其子瓘方幼安乃借襲正統己巳守大同以功進封廣寧侯卒至是其子璇與瓘爭襲屢上﹤鋶﹣釒﹥各自陳下所司議謂瓘爲榮嫡次子之子當爲祖後而安之功亦在所論故命以爵歸瓘而授璇爲錦衣衛正千戶

○狹西兆州衛奔古等簇番人米納秀等岷州衛鐵占等簇番人哥哥等上笆籬等簇番人取古等各來朝貢馬及盔甲等物賜彩叚絹鈔有差

○鎭守雲南黔國公沭琮奏蒙化洱海鶴慶大理趙州鄧州等處盜起殺掠民財事下兵部議行沭琮等推舉三司才能官各一人嚴督所屬分道撫捕從之

○辛卯遣內官祭中霤之神

○升湖廣按察司副使嚴淦爲廣東按察使

○銓注金吾右衛帶俸都指揮使周全羽林前衛署都指揮同知劉永忠義右衛帶俸都指揮僉事主勝俱於狹西都司往寧夏聽調領軍殺賊

○壬辰巡撫遼東右副都禦史彭誼等奏頃者六科給事中言遼東總兵官都督同知歐信操守有餘精力不逮欲取回京兵部以信𨿽老未衰行令巡撫等官核實今遼東屬衛官軍耆老人等五千餘人皆言信忠謹謀勇威著夷虜親冒矢石累立戰功年𨿽六旬馳驟騎射力勝壯士恐無故取回邊人失賴且夷情險譎非久處邊疆老於兵事者不能制之信誠可用而信亦上章乞退事俱下兵部言信居遼東得上下心似難更易宜仍畱鎭守從之

○丙申升山東兗州府通判陳翼爲順天府通判專理通州以上河道並西山一帶泉源漕運總兵官平江伯陳銳等言翼長於治水嘗疏濟寧州永通河攺修耐牢坡等閘具有成績故有是命

○戶部奏兩廣邊儲不給乞召商中鹽各二十萬引並聽民納米給冠帶廣東鹽於本處上納者每引米三斗五升廣西減三升海北鹽於本處上納者每引米三斗二升廣西減四升其冠帶者自七品至九品如舊例納米有差從之

○丁酉

孝莊睿皇后忌辰奉先殿行祭禮遣駙馬都尉馬誠祭

裕陵○賜魯府故鎭國將軍陽鍓夫人夏氏食米歲三十石從魯王陽鐘奏請也

○巡撫大同右副都禦史張鎣奏山西河南戍邊官軍多後期不至把總管隊官都指揮同知於瑢等一百六人並原衛管軍官不行督發及占役者俱當治罪都察院議請停瑢俸一月指揮以下二月在衛者三月過三月不至者其在衛管軍官仍罪之詔可

○戊戌升翰林院修撰劉健汪諧爲右春坊右諭徳編修周經爲本院侍讀以九年秩滿也

○升廣東按察司僉事林錦爲副使巡撫都禦史朱英言錦先奉詔守欽廉等處殺賊撫夷具有成效今九年將滿乞增其秩而畱之故有是命○巡撫南直隸右副都禦史畢亨以災異乞致仕許之

○趙王見灂日與羣小戲狎酗酒狂悖怒輙以刀劍剌人並重箠殺之或﹤皮刂﹥其面或碎其首前後死者十一人嘗醉中欲殺南樂湯陰二王又彊買良家子充宮人時召樂婦畱宮中不出南樂王祁鉷亦杖殺二人與臨漳王祁鋆湯陰王祁﹤釒芮﹥俱彊買婦女奪人畜產所在軍民曁行旅出其途者多被擾害巡撫都禦史張瑄等以聞敕內官同駙馬石璟錦衣衛指揮趙能往會鎭守巡撫等官按之具得其詳有旨法司會皇親及文武大臣議議上詔以趙王狎近羣小故殺平人又逞凶欲殺尊長罪惡深重揆之祖訓本難﹤宀十見﹥貸但王母妃乞恩宥罪姑從輕典並南樂王情犯亦重俱革去冠帶減祿米三之二令戴民巾讀書習禮湯陽王減祿米一半臨漳王減祿米三之一並下敕切責仍通寫書並錄招詞與各王知之所司其查趙府羣牧所莊田等項及南樂王等校尉名數來聞已而戶部具各王本色米鈔及課程田地應畱本府者聽令管業餘奏討侵占之地候行勘處分詔趙府祿米五千石許支本色三千折色二千課程還官其原買莊田並水旱地如舊餘皆勘明退出勿令槪占兵部亦具官軍名數詔革趙府羣牧千戶所仍爲彰徳衛后千戶所儀衛司官校止畱二百人南樂湯陰臨漳王校尉止十人

○己亥賜靖江王府故奉國將軍佐芳妻呂氏食米歲三十石

○庚子命廣平侯袁瑄於五軍營都督僉事王剛於神機營左掖俱管操

明憲宗純皇帝實錄卷之一百五十四終大明憲宗純皇帝實錄卷之一百五十五

成化十二年秋七月壬寅朔享太廟

○遣內官祭司門之神

○癸卯皇第二子生母曰宸妃邵氏

○升吏部帶俸郎中韓定爲太僕寺少卿仍舊辦事

○甲辰皇太子千秋節先期禮部奏各王府及天下衙門並朝鮮國慶賀箋文俱以次到部至期在朝文武郡臣宜行賀禮詔俟冠後行之

○升鞏昌府知府趙文博爲狹西布政司右參政南京吏部郎中鄭圭爲廣東右參議

○升貴州思州府知府王常爲廣西布政司右參政以九年秩滿也

○升四川按察司僉事吳智爲湖廣副使提調學校

○巡撫湖廣右副都禦史劉敷奏頃奉敕令覆實苗賊殺虜之數並將士功罪蓋自去年二月以來靖州武岡等處共攻破屯寨六十六處焚毀官民廬舍禾倉三千七百八十餘間殺死軍民男婦一千五百二十餘人劫掠人畜共四千五百有奇其左參將髙端都指揮使莊榮都指揮僉事周斌等九十九人俱守備不設致賊乘虛劫掠乃復擁兵坐視不嚴截殺而莊榮行師無紀律致傷官軍數多俱宜逮問及參將彭倫都指揮鐵堅俱隱蔽賊情釀成邊患不能無罪以功言之髙端等一十九人各有三功指揮等官宋英等三人各有二功一功可以贖罪彭倫嘗擒獲賊首石全州並其家屬與鐵堅俱功多罪少周斌及指揮等官石虎等七十九人無功可錄但曾遇赦例事下兵部言彭倫鐵堅功多罪少宜俟論功之日定擬髙端等三功者許令贖罪二功一功者亦免逮問俱無升賞周斌等無功者宜行所司究治如律且髙端分守之地被害爲甚莊榮臨陣喪師𨿽有斬獲微功恐未足以讀罪乞更加核實但俱犯在赦前取旨裁決上曰功少並無功者仍逮問之

○乙巳仁孝文皇后忌辰奉先殿行祭禮遣駙馬都尉遊泰祭長陵

○升江西按察司僉事徐懷爲廣東副使整飭瓊州等處兵備

○丙午總督漕運右副都禦史李裕等奏新開揚州府白塔河潮水往來恐久而淤淺宜下所司與瓜洲儀眞諸河道三年一浚又言江南孟瀆河亦多淤淺乞下巡撫巡按等官勘驗﹤鋶﹣釒﹥浚以便漕運工部覆奏從之

○北城兵馬指揮司帶俸吏目文會言荊襄自古用武之地宣徳間有流民鄒百川楊繼保等聚眾爲惡正統間民人胡忠等開墾荒田始入版籍編成里甲事妥民安成化年來復有石和尙劉千斤李胡子相繼作亂屢遣大臣撫治而處置失宜終未安輯且以當陽一縣言之其入籍人戶已有生子與孫爲官吏及充生員裏胥者此皆非夷狄遠人一旦焚其廬逐其人又奪其田土悲哀怨懟無所於歸以故仍集其境官司復欲驅逐則恐生他變況今南方災異疊見河南近地歲歉民饑入山就食者勢不容己焉敢保無後日之患謹條陳處置流民三事其一荊襄之地多髙山深谷其中土地肥饒皆可耕種欲將遠年入籍流民給還田土收籍管業其新附籍領種田土者編成里甲量加存卹仍給與牛具種子欲回原籍者聽其爲生員裏胥被逐去者令其復業其發充軍逃回者就編本處衛所其二流民潛處出沒不常非得賢守令莫克與治乞選府州縣正官及軍衛守禦之臣文武皆得其人則流民自安其三荊襄上流爲吳楚要害民居星散道路多通欲於總隘處所添設府衛州縣創立鋪捨巡司先命官管束不得擾害凡五家立爲一伍十家置以爲聯不許散處立保甲之法禁異端之教通貨賄以足其衣食立學校以厚其風俗則其民自日趨於善矣都察院議其言有理請移文撫治都禦史原傑斟酌處置從之○丁未賜故江川莊僖王母吳氏食米歲三十石從岷王請也

○戊申南京五府六部等衙門成國公朱儀等以修省事奉旨陳言一謂皇太子旣正位東宮宜早選老成儒臣入侍漸次就學以成作聖之功一南畿今歲盜賊生發糧多逋負其總督南京糧儲及巡撫江南都禦史宜蹔免赴京議事一九江府𨿽屬江西而衛則直隸南京兵部蓋京畿上游之地宜推老成都指揮一員奉敕守備一江淮濟川二衛事少官多宜如諸司職掌員數畱官管事余俱令帶俸差操一各衛故官優給兒男及老疾無倚優餋官員例於錦衣衛帶俸人不以爲便自後不願者宜聽於本衛帶俸一南京各衛牧馬艸場多被軍民及權豪占種乞令南京戶部都察院並給事中各委官一員淸理撥與軍士以時牧放一南京工部奏準修理太廟並內府各監局宜量爲停止一馬快船近年困於差役宜自後除進貢及各衙門急用物件外余乞二年或三年一運一南京棕園歲泒江西南昌府辦納種子仍徵其民開剝棕毛殊爲勞費乞令守者收種免人解納一僧道府州縣已有定額近年給度太多宜量加裁抑一沿江軍民田地被水沖陷遞年陪納稅糧間有淤土可種之處又被勢要占據軍民逃竄實由於此自後凡新漲沙洲給與軍民耕種以納衝陷田地稅糧一江西湖廣福建等處歲造叚疋例用土產蠶絲近年於南京蘇州收買遂致價直太髙乞如舊仍於本處織造一南京內官監先因編造竹篩等器倩軍五百餘人以助匠作乞令發還原衛差操一三品以上大臣許其蔭子今有才及一考輙自陳勞勩乞恩錄用殊失大臣之體乞令該部遇該蔭子者一考之後方與奏請不許自陳一湖廣江西福建頻年織造買辦所費動經萬計常賦不足輙於民間科擾乞量加裁省一各處添設勸農管河官員太多乞攺除別用仍行有司照舊兼管﹤鋶﹣釒﹥入下所司知之

○己酉趙府平鄕王祁鏓薨王惠王第八子也母髙氏正統甲子生天順戊寅冊封平卿王至是薨年三十三訃聞輟朝一日賜祭葬如制謚曰榮順

○庚戌貴州宣慰使司安貴榮四川石砫宣撫司宣撫馬澄各遣舍人把事等來朝貢馬賜彩叚鈔錠有差

○松潘副總兵署都指揮同知堯彧奏今年二月以來松茂等處番賊屢出殺虜茂州等衛巡哨軍人並越入東勝堡城劫掠人畜肆行無憚隨率官軍追逐之悉遁去章下兵科駁議以番賊優亂自春及夏而或始奏聞猶多隱匿且賊入城堡而守者不知號令慢馳事宜究問兵部言彧畏罪隱匿邊圉致害並將士失機之情宜行令巡按禦史核實具聞仍行右參將孫暠等必欲嚴兵剿殺以弭邊患從之

○定京操官軍逃亡罪例總兵官英國公張懋等奏比者南北直隸及河南山東都司屬衛京操番上官軍有累年缺班拘攝不至聞有至者俱有從輕典是以轉相效尢逃亡接踵乞視景泰初年事例量其逃亡日月久近或發邊衛罰操或發遠邊墩堡哨了及督令所司住俸責限押角�羊事下兵部言京操官軍承平日久𨿽存調集之名曾無教練之實加以工役煩勞侵漁刻剝箠辱逼迫多致逃亡況習故安常人不知懼誠有如懋等所言者但時有緩急事有經權景泰初虜警方熾內外驚疑邊城缺守禁旅乏人於時事急宜用重典從權以嚴軍令自後夷虜革心內外按堵此例難行或問罪罰工或補操罰班事例不一於時事緩宜從輕典守經以安人心今若立法太嚴恐難遵守宜量爲損益使可常行凡缺一班者仍準近例罰班半年官一班軍兩班不到者發附近居庸密雲山海等關罰班半年餘各量其久近遞發大同宣府等邊衛有差其旣上班而逃自一次至三次準缺班三等定數遞減一等科斷其逃亡不獲者移文淸軍禦史督令所屬住俸責限並勾丁角�羊補從之

○京師西城有物夜出傷人其色黑眾蹤迹之竟不可得巡城禦史及兵馬司以聞命設法捕之仍戒人毋得虛傳自相驚疑

○辛亥升巡撫山東左僉都禦史牟俸爲右副都禦史巡撫蘇松等處

○命宋儒朱熹十世孫燉襲翰林院五經博士奉祀事

○壬子實授南京廣東道試監察禦史李紀爲監察禦史

○設貴州程番府先是巡撫右僉都禦史宋欽會總兵都布按三司官奏金築安撫司並上馬橋大龍番小龍番程番方番韋番臥龍番洪番小程番盧番羅番金石番盧山木瓜大華麻向十六長官司俱隸貴州衛后以金築安撫司直隸貴州布政司上馬橋等十三長官司攺隸貴州宣慰使司木瓜大華麻向三長司攺隸金築安撫司其地距三司爲遠公務難於督並而程番長官司地勢平曠宜於此開設爲府名程番府以金築安撫司並上馬橋等十七司隸之仍別移一長官司與程番司同爲附郭設立城池府治置官屬學校如制吏部覆奏從之

○移置揚州府鈔關於灣頭

○甲寅增設直隸江都縣畱潮通江二閘

○廣東按察司守備海南副使塗棐爲髙州府丁憂同知王佐訐其贓私人命違法諸事刑部奏遣主事馬琴往按之多實棐死於獄都指揮李祐僉事何漢宗以勘問不明刑部請逮治其罪從之

○乙卯敕巡撫四川右副都禦史張王�贊兼理松茂安綿建昌等處邊務先是四川按察僉事林璧奏曩時松茂等處有都禦史寇深侍郎羅綺專理其地凡兵糧賞罰之權攻守撫捕之計皆得便宜而行故各有成迹比設參將二人分守威茂凡遇寇警彼此異謀𨿽有兵備副使一人然兵糧之計動稟上司千里往來緩不及事惟松茂等邊失守故番賊得越入安綿石泉江油境內長年流劫莫可禦防徒有都指揮一人舊州備冬一人安縣守備然旣不據要地又不屬總兵兵備統攝俱肆志偸安莫肯自效乞視往例或就命巡撫四川都禦史兼督或別選大臣一人專理松潘茂安等處邊務令總兵兵備以下咸聽節制庶幾職任崇重可責成功事下兵部議以璧言可用從之

○丙辰中元節遣駙馬都尉蔡震楊偉分祭長陵獻陵景陵裕陵文武衙門各分官陪祭

○遣駙馬都尉周景祭景皇帝陵寢

○遣內官祭恭讓章皇后陵寢

○命故陽武侯薛琮子倫襲爵歲給祿米一千石米鈔中半兼支

○巡撫遼東右副都禦史彭誼致仕南京守備成國公朱儀等奏南京守衛皇城軍士四千六十二人更守內外門禁無時休息以致逃亡數多乞更選操守官軍二千並爲六十使得分番入直爲便從之

○丁巳兵部議覆南京守備成國公朱儀等所言修省事謂欲於九江衛增設守備一人宜令於南京湖廣江浙都指揮指揮內推舉以聞欲革去江淮川二衛指揮千百戶等冗員令帶俸操備及欲令錦衣衛帶俸各衛故官優給幼男老幼無依官屬於原衛帶俸事皆可行從之

○己未太宗文皇帝忌辰奉先殿行祭禮遣駙馬都尉蔡震祭長陵

○命錦衣衛帶俸指揮同知季福子成代職福初緣其妻翊聖夫人劉氏恩累今官至是以老乞代許之

○庚申賞提督巡捕錦衣衛指揮同知朱驥鈔千貫副千戶朱遠等升授有差以累擒獲劫盜妖言七百餘人功也

○辛酉遣太常寺少卿劉岌致祭於京都城隍之神曰自七月初九日以來妖物夜出四散嚙人城中軍民驚駭不安玆固朕徳政有缺所致然於爾神不能無責且神血食玆土惟人所依人之禍福惟神是降今居人罹災朕惕然憂懼神獨恝然無動於心乎是用遣祭以伸虔禱惟神大振威靈殄此妖物俾京城安靖無復驚疑庶神之責以盡而朕之心少寧矣

○降分守寧夏東路右參將狹西都指揮使陳輝爲都指揮同知帶俸差操輝以失機例應謫戍邊命宥其罪而降之

○壬戌升山東左布政使陳鉞爲都察院右副都禦史巡撫遼東

○南京刑部尙書周瑄等奏比者南京法司獄囚有辭連職官者累十餘起方具奏逮問近例止給紅船驛驢往來遲延淹禁非便乞準南京大理奏允事例槪得給站船馬匹從之

○癸亥太子少保吏部尙書兼文淵閣大學士�輅等言臣聞天心仁愛人君必發災變以譴告之甚者出妖孽以警懼之無非欲人君循省過咎以修徳政轉危爲安也皇上嗣位以來純仁大孝昭假上下弘恩霈澤覃被海宇宜其嘉祥至而景貺臻然數年之間災變疊見今又妖物頓興是實天心仁愛之至假此譴告示警欲躋斯世於平康之域也惟皇上洞知此異憂懼循省不遑自寧誠可謂善於事天者矣然應天當以實不以文弭災當以行不以言誠能推今循省之心以修徳則徳無不修推今憂懼之心以修政則政無不舉殆見人心和於下天心和於上百福薦臻諸休畢至又何妖孽之不殄滅人心之不安靖乎臣等謹陳時政數事伏望采納一節財用朝廷貨財多爲下人侵耗如哈密等處番人來京俱帶玉石多被細人誘引進貢計囑鋪行人等多估價直賣官規取庫藏銀兩又番僧在京閒住者往往自都綱禪師升至國師佛子法玉等職給與金銀印信圖書其有病故徒弟承襲又求造塔殊爲侵耗宜行禁治庶財無妄費一卻貢獻近年廣東雲南等處有貢奇花異卉珍禽奇獸珍珠寶石金銀器物蓋此物非出於所貢之人必取於民取於民不足又取於土官夷人之家一物之進必十倍其直暴橫生靈激變邊方莫此爲甚見今安南抗拒漸有內侵之患亦其所召乞降詔旨自後除常例歲貢外其內外臣無令以玩好之物上進庶上下綏靖而遠人可格一開言路臣聞天下之治亂出於下情之通塞我太祖髙皇帝臨禦之時自羣臣以及民庶於可之事許直至禦前陳說所以廣耳目達下情也皇上嗣承大統詔求直言柰何近年以來人多顧忌不肯盡言意者聽言之道有未至乎伏望明詔在廷文武羣臣凡致災之由弭災之策悉陳以聞則言路開而下情達矣一愼刑罰夫刑罰聖人不得已而後用之一或失中則邪气積蓄陰陽繆盭妖孽滋興誠不可不愼也惟皇上嗣位以來凡遇盛署必下詔寬卹於京師或值災變復遣官詳審於天下其愼刑之心固無容議然自成化八年遣官詳審之後五年於玆乞更敕法司遴選官屬會同巡按等官重加研審庶人無冤枉一省工役古者力役惟取於冬苟役使不時則民生怨讟玆者修建東門門城樓並各處城垣所以捍禦內外固宜其餘不急之處乞暫令停止庶怨讟不興一足軍餉往年西北用兵楡林一帶糧艸最難供給當時預備狹西山西河南三年租稅俱令折銀今無事之時宜早爲備乞敕戶部查算彼處糧艸實數務出長策舉行其遼東宣府大同𨿽未經用兵亦查積蓄之數務令邊鄙充實庶不臨期誤事一飭邊備遼東並山海關一帶密邇京師往年朵顏三衛爲我藩籬今俱被滿都魯等服屬倘爲彼鄕導犯我邊陲則京師不得安枕況自居庸迆南至紫荊等關口尢爲京師屏﹤蔽巾﹥𨿽歲有禦史點閘然承平日久未免忽略宜命兵部推選歷練老成官會同各處總兵巡撫守備等官蚤爲處分庶不至緩不及事一重地方永樂間往徵交阯郡縣其地其後守鎭非人不卹夷情遂致失陷今兩廣四川貴州雲南俱系邊遠之地而雲南與安南尢爲切近蠻夷土官衙門易生事變宜命吏部推選剛正有爲大臣一員巡撫其地庶可安靖地方﹤鋶﹣釒﹥入上曰卿等所言皆爲國爲民切於時務節財用朕自斟酌余悉準行時六科十三道都給事中張謙等監察禦史薛綱等亦以修省爲言上以其事旣已處分俱付諸所司

○賜楚府故鎭國將軍均錨夫人王氏食米歲三十石從楚王請也

○國子監祭酒周洪謨等奏臣聞近日建言者或欲加孔子封號或欲封孔子爲帝要見本朝尊崇先聖之意以備一代之制臣按宋元加大成至聖云者不過言集羣聖之大成耳初不見聖人化澤流行於後世之意若欲形容聖人道徳之妙化澤之遠必須以聖神廣運爲詞蓋此四字惟孔子足以當之如堯之徳非不廣運也而止於百年舜之徳非不廣運也而止於一世惟孔子聖功神化流被萬代此所以賢於堯舜也宋眞宗欲封孔子爲帝下有司議或言孔子周之陪臣周止稱王不當加以帝號殊不知夏�周之稱王猶唐虞之稱帝因時制宜非有降殺是前代之王天子之稱王者也後世之王藩國而稱王者也若謂孔子周人當用周制止宜稱王不必稱帝猶之可也若謂孔子陪臣不當稱帝則非崇徳報功之意矣善乎先儒羅從彥論之曰唐旣封先聖爲王襲其舊號可也加之帝號而褒崇亦可也夫禮惟其稱而已或者乃以周之陪臣爲言豈知禮者哉臣又按唐玄宗旣正孔子南面之位服以兗冕宋徽宗考正孔子冠服加十二旒金世宗加孔子冠十二旒服十二章今聖朝孔子冕十二旒衣十二章其冕服旣用天子之禮而籩豆則非天子之制六修亦非天子之樂乞敕禮部會官計議或加美謚或封帝號如不加封或以大成至聖四字易爲聖神廣運之類如不封帝或表明孔子周人當依周制其所封乃當時天王之王非後世國王之王況今旣用天子冠冕章服則亦當用天子籩豆佾舞宜增十籩十豆爲十二籩十二豆增六佾之舞爲八佾之舞使天下後世知聖朝尊崇先聖而報其功者旣正以天王位號復祀以天子禮樂與唐宋元之所封位號不同而禮樂亦無不稱也又樂舞之制古者鳴球琴瑟堂上之樂笙鏞柷敔堂下之樂而干羽舞於兩階今舞羽反居乎上樂器反居乎下殊失古制仍乞禮部令典樂者序諸樂於上舞佾於下爲當事下禮部尙書鄒干等覆奏太祖髙皇帝詔凡嶽鎭海瀆並去其前代所封之號惟孔子以善明先王之道爲天下師非有功於一方一時者比其封爵特仍其舊今洪謨奏欲以大成至聖易爲聖神廣運此四字出於伯益贊堯之詞昔宰予謂孔子賢於堯舜則非贊堯之詞可盡孔子之美不若大成至聖四字出於孟子中庸猶僅可擬議至於所言令聖朝孔子冕十二旒衣十二章旣用天子之禮則亦當用天子籩豆佾舞之數惟太祖髙皇帝建都南京始創國子監止用神主不設塑像故當時祭酒宋訥奉敕撰文有像不土繪祀以神主數百年夷習乃革之語今國子監所有孔子塑像皆因前元之舊不忍撤毀之故其冕十二旒衣十二章蓋因塑像之舊亦非聖朝之制而籩豆舞佾之數則祖宗斟酌已有定式若論孔子之功當極其褒崇則𨿽罄海陸之珍奇全天子之名器亦未足以盡報本之誠所以我朝列聖有見於此舉因其舊無所增攺況謚號之易否器數之加否舉不足以爲孔重輕所貴於孔子之道身體而力行之擴充而推極之以惠綏元元保乂邦家使舉世蒙至治之澤是乃尊崇孔子之實聖君賢臣所宜畱意者也封號籩豆佾舞仍舊爲宜詔從之

○甲子命武成後衛帶俸都指揮同知於盛充右參將分守寧夏東路

○乙丑上於禁中祭告天地其祝文曰臣以菲薄之資撫盈成之運顧政事之多缺致災異之薦臻玆者京城內外有物夜出殘害軍民驚動閭巷夫變不虛生必有所自意者或用度不節致傷民財歟或土工繁興過勞民力歟或忠言不聞下情無由上達歟或仁政不施實惠未能下究歟夙夜兢惕罔知所措伏惟大造垂慈曲賜矜憫赦過宥罪轉禍爲祥俾奴物潛消居人安妥臣當祇謹天戒循省愆尢期維新於政令以圖報於大恩不勝惓惓懇禱之至丁卯戶部議覆南京守備成國公朱儀等所言修省事一欲免南京總督糧儲並巡撫江南都禦史來京議事請自明年爲始令各官先期相度無事則議事如舊若事不可離則以應議之事具奏處分一欲遣官淸理各衛牧馬艸場請令南京遣官復會勘應起科及侵占者撥與軍士牧馬仍給榜禁治其侵占之獘一欲裁省各處新設勸農官緣新設未久如卽取回則不勝紛更請移文戒飭令用心治事候考滿時從巡撫等官嚴加黜陟議入詔悉從之

○命兵部右侍郎馬文升戶部右侍郎程萬里整飭邊備以大學士商輅等言也

○壬辰三法司以大學士商輅等言請遣官審錄天下罪囚於是南直隸遣郎中張文昭北直隸郎中張文浙江主事李士實福建署寺副髙銓江西署郎中馬琴湖廣署員外郎孫仁四川署寺副韓邦問兩廣寺副柯燉山東署員外郎張錦山西署員外郎顧福河南署寺副郝志義狹西署員外郎毛松齡雲南貴州主事朱守孚賜之敕曰朕惟刑獄重事也一夫有冤或召災沴是以古先帝王爲天下生民之主仰體上天好生之心每於刑獄恆加寬卹尙慮愚民無知抵冒者多而法吏用心不同或失入故入其間冤抑豈能盡無今特命爾等往南北直隸及十三布政司會同巡按監察禦史三司官將各府州縣衛所見監問罪囚逐一審錄其死罪果情眞罪當應決者卽行處決應監候聽決者照例施行其有情可矜罪可疑事無證佐可結正者一一具奏處置徒流以下減等發落毋令淹滯若禦史別有公務相離地遠惟督同所在有司從公審錄不湏久候審問之際尢湏詳察言詞旁詢知證而斷之以理毋惑於孚言毋拘於成案毋偏信原問及原保結官吏飾非沮撓務得實情以全民命其故入等罪俱不追究敢有偏執違拗者聽爾等指實參奏爾等受玆委任務持廉秉公明以決之恕以行之斯稱朕好生之意如或詢察不明處決失當有負任使則爾之罪亦不可逭矣欽哉

○庚午南京監察禦史崔廷圭言南京各衛倉見貯小麥足給十餘年惟所貯布少不足給賞請暫以麥折布事下戶部以在京官軍俸糧每歲五月十一月麥多則全支少則兼支今南京兼支但以四分三分爲率是宜麥積有餘請令以今年該賞軍士布三疋者內一疋折與麥一石官吏人等十月分折俸布每疋亦折與麥一石自後每歲俱如在京例務以麥全支兩月候麥少量數多寡兼支勿令多積致不可用從之

○革廣東徐聞縣三板巡檢司

大明憲宗純皇帝實錄卷之一百五十五

大明憲宗純皇帝實錄卷之一百五十五

成化十二年秋七月壬寅朔享太廟

○遣內官祭司門之神

○癸卯皇第二子生母曰宸妃邵氏

○升吏部帶俸郎中韓定爲太僕寺少卿仍舊辦事

○甲辰皇太子千秋節先期禮部奏各王府及天下衙門並朝鮮國慶賀箋文俱以次到部至期在朝文武郡臣宜行賀禮詔俟冠後行之

○升鞏昌府知府趙文博爲狹西布政司右參政南京吏部郎中鄭圭爲廣東右參議

○升貴州思州府知府王常爲廣西布政司右參政以九年秩滿也

○升四川按察司僉事吳智爲湖廣副使提調學校

○巡撫湖廣右副都禦史劉敷奏頃奉敕令覆實苗賊殺虜之數並將士功罪蓋自去年二月以來靖州武岡等處共攻破屯寨六十六處焚毀官民廬舍禾倉三千七百八十餘間殺死軍民男婦一千五百二十餘人劫掠人畜共四千五百有奇其左參將髙端都指揮使莊榮都指揮僉事周斌等九十九人俱守備不設致賊乘虛劫掠乃復擁兵坐視不嚴截殺而莊榮行師無紀律致傷官軍數多俱宜逮問及參將彭倫都指揮鐵堅俱隱蔽賊情釀成邊患不能無罪以功言之髙端等一十九人各有三功指揮等官宋英等三人各有二功一功可以贖罪彭倫嘗擒獲賊首石全州並其家屬與鐵堅俱功多罪少周斌及指揮等官石虎等七十九人無功可錄但曾遇赦例事下兵部言彭倫鐵堅功多罪少宜俟論功之日定擬髙端等三功者許令贖罪二功一功者亦免逮問俱無升賞周斌等無功者宜行所司究治如律且髙端分守之地被害爲甚莊榮臨陣喪師𨿽有斬獲微功恐未足以讀罪乞更加核實但俱犯在赦前取旨裁決上曰功少並無功者仍逮問之

○乙巳仁孝文皇后忌辰奉先殿行祭禮遣駙馬都尉遊泰祭長陵

○升江西按察司僉事徐懷爲廣東副使整飭瓊州等處兵備

○丙午總督漕運右副都禦史李裕等奏新開揚州府白塔河潮水往來恐久而淤淺宜下所司與瓜洲儀眞諸河道三年一浚又言江南孟瀆河亦多淤淺乞下巡撫巡按等官勘驗﹤鋶﹣釒﹥浚以便漕運工部覆奏從之

○北城兵馬指揮司帶俸吏目文會言荊襄自古用武之地宣徳間有流民鄒百川楊繼保等聚眾爲惡正統間民人胡忠等開墾荒田始入版籍編成里甲事妥民安成化年來復有石和尙劉千斤李胡子相繼作亂屢遣大臣撫治而處置失宜終未安輯且以當陽一縣言之其入籍人戶已有生子與孫爲官吏及充生員裏胥者此皆非夷狄遠人一旦焚其廬逐其人又奪其田土悲哀怨懟無所於歸以故仍集其境官司復欲驅逐則恐生他變況今南方災異疊見河南近地歲歉民饑入山就食者勢不容己焉敢保無後日之患謹條陳處置流民三事其一荊襄之地多髙山深谷其中土地肥饒皆可耕種欲將遠年入籍流民給還田土收籍管業其新附籍領種田土者編成里甲量加存卹仍給與牛具種子欲回原籍者聽其爲生員裏胥被逐去者令其復業其發充軍逃回者就編本處衛所其二流民潛處出沒不常非得賢守令莫克與治乞選府州縣正官及軍衛守禦之臣文武皆得其人則流民自安其三荊襄上流爲吳楚要害民居星散道路多通欲於總隘處所添設府衛州縣創立鋪捨巡司先命官管束不得擾害凡五家立爲一伍十家置以爲聯不許散處立保甲之法禁異端之教通貨賄以足其衣食立學校以厚其風俗則其民自日趨於善矣都察院議其言有理請移文撫治都禦史原傑斟酌處置從之

○丁未賜故江川莊僖王母吳氏食米歲三十石從岷王請也

○戊申南京五府六部等衙門成國公朱儀等以修省事奉旨陳言一謂皇太子旣正位東宮宜早選老成儒臣入侍漸次就學以成作聖之功一南畿今歲盜賊生發糧多逋負其總督南京糧儲及巡撫江南都禦史宜蹔免赴京議事一九江府𨿽屬江西而衛則直隸南京兵部蓋京畿上游之地宜推老成都指揮一員奉敕守備一江淮濟川二衛事少官多宜如諸司職掌員數畱官管事余俱令帶俸差操一各衛故官優給兒男及老疾無倚優餋官員例於錦衣衛帶俸人不以爲便自後不願者宜聽於本衛帶俸一南京各衛牧馬艸場多被軍民及權豪占種乞令南京戶部都察院並給事中各委官一員淸理撥與軍士以時牧放一南京工部奏準修理太廟並內府各監局宜量爲停止一馬快船近年困於差役宜自後除進貢及各衙門急用物件外余乞二年或三年一運一南京棕園歲泒江西南昌府辦納種子仍徵其民開剝棕毛殊爲勞費乞令守者收種免人解納一僧道府州縣已有定額近年給度太多宜量加裁抑一沿江軍民田地被水沖陷遞年陪納稅糧間有淤土可種之處又被勢要占據軍民逃竄實由於此自後凡新漲沙洲給與軍民耕種以納衝陷田地稅糧一江西湖廣福建等處歲造叚疋例用土產蠶絲近年於南京蘇州收買遂致價直太髙乞如舊仍於本處織造一南京內官監先因編造竹篩等器倩軍五百餘人以助匠作乞令發還原衛差操一三品以上大臣許其蔭子今有才及一考輙自陳勞勩乞恩錄用殊失大臣之體乞令該部遇該蔭子者一考之後方與奏請不許自陳一湖廣江西福建頻年織造買辦所費動經萬計常賦不足輙於民間科擾乞量加裁省一各處添設勸農管河官員太多乞攺除別用仍行有司照舊兼管﹤鋶﹣釒﹥入下所司知之

○己酉趙府平鄕王祁鏓薨王惠王第八子也母髙氏正統甲子生天順戊寅冊封平卿王至是薨年三十三訃聞輟朝一日賜祭葬如制謚曰榮順

○庚戌貴州宣慰使司安貴榮四川石砫宣撫司宣撫馬澄各遣舍人把事等來朝貢馬賜彩叚鈔錠有差

○松潘副總兵署都指揮同知堯彧奏今年二月以來松茂等處番賊屢出殺虜茂州等衛巡哨軍人並越入東勝堡城劫掠人畜肆行無憚隨率官軍追逐之悉遁去章下兵科駁議以番賊優亂自春及夏而或始奏聞猶多隱匿且賊入城堡而守者不知號令慢馳事宜究問兵部言彧畏罪隱匿邊圉致害並將士失機之情宜行令巡按禦史核實具聞仍行右參將孫暠等必欲嚴兵剿殺以弭邊患從之

○定京操官軍逃亡罪例總兵官英國公張懋等奏比者南北直隸及河南山東都司屬衛京操番上官軍有累年缺班拘攝不至聞有至者俱有從輕典是以轉相效尢逃亡接踵乞視景泰初年事例量其逃亡日月久近或發邊衛罰操或發遠邊墩堡哨了及督令所司住俸責限押角�羊事下兵部言京操官軍承平日久𨿽存調集之名曾無教練之實加以工役煩勞侵漁刻剝箠辱逼迫多致逃亡況習故安常人不知懼誠有如懋等所言者但時有緩急事有經權景泰初虜警方熾內外驚疑邊城缺守禁旅乏人於時事急宜用重典從權以嚴軍令自後夷虜革心內外按堵此例難行或問罪罰工或補操罰班事例不一於時事緩宜從輕典守經以安人心今若立法太嚴恐難遵守宜量爲損益使可常行凡缺一班者仍準近例罰班半年官一班軍兩班不到者發附近居庸密雲山海等關罰班半年餘各量其久近遞發大同宣府等邊衛有差其旣上班而逃自一次至三次準缺班三等定數遞減一等科斷其逃亡不獲者移文淸軍禦史督令所屬住俸責限並勾丁角�羊補從之

○京師西城有物夜出傷人其色黑眾蹤迹之竟不可得巡城禦史及兵馬司以聞命設法捕之仍戒人毋得虛傳自相驚疑

○辛亥升巡撫山東左僉都禦史牟俸爲右副都禦史巡撫蘇松等處

○命宋儒朱熹十世孫燉襲翰林院五經博士奉祀事

○壬子實授南京廣東道試監察禦史李紀爲監察禦史

○設貴州程番府先是巡撫右僉都禦史宋欽會總兵都布按三司官奏金築安撫司並上馬橋大龍番小龍番程番方番韋番臥龍番洪番小程番盧番羅番金石番盧山木瓜大華麻向十六長官司俱隸貴州衛后以金築安撫司直隸貴州布政司上馬橋等十三長官司攺隸貴州宣慰使司木瓜大華麻向三長司攺隸金築安撫司其地距三司爲遠公務難於督並而程番長官司地勢平曠宜於此開設爲府名程番府以金築安撫司並上馬橋等十七司隸之仍別移一長官司與程番司同爲附郭設立城池府治置官屬學校如制吏部覆奏從之

○移置揚州府鈔關於灣頭

○甲寅增設直隸江都縣畱潮通江二閘

○廣東按察司守備海南副使塗棐爲髙州府丁憂同知王佐訐其贓私人命違法諸事刑部奏遣主事馬琴往按之多實棐死於獄都指揮李祐僉事何漢宗以勘問不明刑部請逮治其罪從之

○乙卯敕巡撫四川右副都禦史張王�贊兼理松茂安綿建昌等處邊務先是四川按察僉事林璧奏曩時松茂等處有都禦史寇深侍郎羅綺專理其地凡兵糧賞罰之權攻守撫捕之計皆得便宜而行故各有成迹比設參將二人分守威茂凡遇寇警彼此異謀𨿽有兵備副使一人然兵糧之計動稟上司千里往來緩不及事惟松茂等邊失守故番賊得越入安綿石泉江油境內長年流劫莫可禦防徒有都指揮一人舊州備冬一人安縣守備然旣不據要地又不屬總兵兵備統攝俱肆志偸安莫肯自效乞視往例或就命巡撫四川都禦史兼督或別選大臣一人專理松潘茂安等處邊務令總兵兵備以下咸聽節制庶幾職任崇重可責成功事下兵部議以璧言可用從之

○丙辰中元節遣駙馬都尉蔡震楊偉分祭長陵獻陵景陵裕陵文武衙門各分官陪祭

○遣駙馬都尉周景祭景皇帝陵寢

○遣內官祭恭讓章皇后陵寢

○命故陽武侯薛琮子倫襲爵歲給祿米一千石米鈔中半兼支

○巡撫遼東右副都禦史彭誼致仕南京守備成國公朱儀等奏南京守衛皇城軍士四千六十二人更守內外門禁無時休息以致逃亡數多乞更選操守官軍二千並爲六十使得分番入直爲便從之

○丁巳兵部議覆南京守備成國公朱儀等所言修省事謂欲於九江衛增設守備一人宜令於南京湖廣江浙都指揮指揮內推舉以聞欲革去江淮濟川二衛指揮千百戶等冗員令帶俸操備及欲令錦衣衛帶俸各衛故官優給幼男老幼無依官屬於原衛帶俸事皆可行從之

○己未太宗文皇帝忌辰奉先殿行祭禮遣駙馬都尉蔡震祭長陵

○命錦衣衛帶俸指揮同知季福子成代職福初緣其妻翊聖夫人劉氏恩累今官至是以老乞代許之

○庚申賞提督巡捕錦衣衛指揮同知朱驥鈔千貫副千戶朱遠等升授有差以累擒獲劫盜妖言七百餘人功也

○辛酉遣太常寺少卿劉岌致祭於京都城隍之神曰自七月初九日以來妖物夜出四散嚙人城中軍民驚駭不安玆固朕徳政有缺所致然於爾神不能無責且神血食玆土惟人所依人之禍福惟神是降今居人罹災朕惕然憂懼神獨恝然無動於心乎是用遣祭以伸虔禱惟神大振威靈殄此妖物俾京城安靖無復驚疑庶神之責以盡而朕之心少寧矣

○降分守寧夏東路右參將狹西都指揮使陳輝爲都指揮同知帶俸差操輝以失機例應謫戍邊命宥其罪而降之

○壬戌升山東左布政使陳鉞爲都察院右副都禦史巡撫遼東

○南京刑部尙書周瑄等奏比者南京法司獄囚有辭連職官者累十餘起方具奏逮問近例止給紅船驛驢往來遲延淹禁非便乞準南京大理奏允事例槪得給站船馬匹從之

○癸亥太子少保吏部尙書兼文淵閣大學士�輅等言臣聞天心仁愛人君必發災變以譴告之甚者出妖孽以警懼之無非欲人君循省過咎以修徳政轉危爲安也皇上嗣位以來純仁大孝昭假上下弘恩霈澤覃被海宇宜其嘉祥至而景貺臻然數年之間災變疊見今又妖物頓興是實天心仁愛之至假此譴告示警欲躋斯世於平康之域也惟皇上洞知此異憂懼循省不遑自寧誠可謂善於事天者矣然應天當以實不以文弭災當以行不以言誠能推今循省之心以修徳則徳無不修推今憂懼之心以修政則政無不舉殆見人心和於下天心和於上百福薦臻諸休畢至又何妖孽之不殄滅人心之不安靖乎臣等謹陳時政數事伏望采納一節財用朝廷貨財多爲下人侵耗如哈密等處番人來京俱帶玉石多被細人誘引進貢計囑鋪行人等多估價直賣官規取庫藏銀兩又番僧在京閒住者往往自都綱禪師升至國師佛子法玉等職給與金銀印信圖書其有病故徒弟承襲又求造塔殊爲侵耗宜行禁治庶財無妄費一卻貢獻近年廣東雲南等處有貢奇花異卉珍禽奇獸珍珠寶石金銀器物蓋此物非出於所貢之人必取於民取於民不足又取於土官夷人之家一物之進必十倍其直暴橫生靈激變邊方莫此爲甚見今安南抗拒漸有內侵之患亦其所召乞降詔旨自後除常例歲貢外其內外臣無令以玩好之物上進庶上下綏靖而遠人可格一開言路臣聞天下之治亂出於下情之通塞我太祖髙皇帝臨禦之時自羣臣以及民庶於可之事許直至禦前陳說所以廣耳目達下情也皇上嗣承大統詔求直言柰何近年以來人多顧忌不肯盡言意者聽言之道有未至乎伏望明詔在廷文武羣臣凡致災之由弭災之策悉陳以聞則言路開而下情達矣一愼刑罰夫刑罰聖人不得已而後用之一或失中則邪气積蓄陰陽繆盭妖孽滋興誠不可不愼也惟皇上嗣位以來凡遇盛署必下詔寬卹於京師或值災變復遣官詳審於天下其愼刑之心固無容議然自成化八年遣官詳審之後五年於玆乞更敕法司遴選官屬會同巡按等官重加研審庶人無冤枉一省工役古者力役惟取於冬苟役使不時則民生怨讟玆者修建東門門城樓並各處城垣所以捍禦內外固宜其餘不急之處乞暫令停止庶怨讟不興一足軍餉往年西北用兵楡林一帶糧艸最難供給當時預備狹西山西河南三年租稅俱令折銀今無事之時宜早爲備乞敕戶部查算彼處糧艸實數務出長策舉行其遼東宣府大同𨿽未經用兵亦查積蓄之數務令邊鄙充實庶不臨期誤事一飭邊備遼東並山海關一帶密邇京師往年朵顏三衛爲我藩籬今俱被滿都魯等服屬倘爲彼鄕導犯我邊陲則京師不得安枕況自居庸迆南至紫荊等關口尢爲京師屏﹤蔽巾﹥𨿽歲有禦史點閘然承平日久未免忽略宜命兵部推選歷練老成官會同各處總兵巡撫守備等官蚤爲處分庶不至緩不及事一重地方永樂間往徵交阯郡縣其地其後守鎭非人不卹夷情遂致失陷今兩廣四川貴州雲南俱系邊遠之地而雲南與安南尢爲切近蠻夷土官衙門易生事變宜命吏部推選剛正有爲大臣一員巡撫其地庶可安靖地方﹤鋶﹣釒﹥入上曰卿等所言皆爲國爲民切於時務節財用朕自斟酌余悉準行時六科十三道都給事中張謙等監察禦史薛綱等亦以修省爲言上以其事旣已處分俱付諸所司

○賜楚府故鎭國將軍均錨夫人王氏食米歲三十石從楚王請也

○國子監祭酒周洪謨等奏臣聞近日建言者或欲加孔子封號或欲封孔子爲帝要見本朝尊崇先聖之意以備一代之制臣按宋元加大成至聖云者不過言集羣聖之大成耳初不見聖人化澤流行於後世之意若欲形容聖人道徳之妙化澤之遠必須以聖神廣運爲詞蓋此四字惟孔子足以當之如堯之徳非不廣運也而止於百年舜之徳非不廣運也而止於一世惟孔子聖功神化流被萬代此所以賢於堯舜也宋眞宗欲封孔子爲帝下有司議或言孔子周之陪臣周止稱王不當加以帝號殊不知夏�周之稱王猶唐虞之稱帝因時制宜非有降殺是前代之王天子之稱王者也後世之王藩國而稱王者也若謂孔子周人當用周制止宜稱王不必稱帝猶之可也若謂孔子陪臣不當稱帝則非崇徳報功之意矣善乎先儒羅從彥論之曰唐旣封先聖爲王襲其舊號可也加之帝號而褒崇亦可也夫禮惟其稱而已或者乃以周之陪臣爲言豈知禮者哉臣又按唐玄宗旣正孔子南面之位服以兗冕宋徽宗考正孔子冠服加十二旒金世宗加孔子冠十二旒服十二章今聖朝孔子冕十二旒衣十二章其冕服旣用天子之禮而籩豆則非天子之制六修亦非天子之樂乞敕禮部會官計議或加美謚或封帝號如不加封或以大成至聖四字易爲聖神廣運之類如不封帝或表明孔子周人當依周制其所封乃當時天王之王非後世國王之王況今旣用天子冠冕章服則亦當用天子籩豆佾舞宜增十籩十豆爲十二籩十二豆增六佾之舞爲八佾之舞使天下後世知聖朝尊崇先聖而報其功者旣正以天王位號復祀以天子禮樂與唐宋元之所封位號不同而禮樂亦無不稱也又樂舞之制古者鳴球琴瑟堂上之樂笙鏞柷敔堂下之樂而干羽舞於兩階今舞羽反居乎上樂器反居乎下殊失古制仍乞禮部令典樂者序諸樂於上舞佾於下爲當事下禮部尙書鄒干等覆奏太祖髙皇帝詔凡嶽鎭海瀆並去其前代所封之號惟孔子以善明先王之道爲天下師非有功於一方一時者比其封爵特仍其舊今洪謨奏欲以大成至聖易爲聖神廣運此四字出於伯益贊堯之詞昔宰予謂孔子賢於堯舜則非贊堯之詞可盡孔子之美不若大成至聖四字出於孟子中庸猶僅可擬議至於所言令聖朝孔子冕十二旒衣十二章旣用天子之禮則亦當用天子籩豆佾舞之數惟太祖髙皇帝建都南京始創國子監止用神主不設塑像故當時祭酒宋訥奉敕撰文有像不土繪祀以神主數百年夷習乃革之語今國子監所有孔子塑像皆因前元之舊不忍撤毀之故其冕十二旒衣十二章蓋因塑像之舊亦非聖朝之制而籩豆舞佾之數則祖宗斟酌已有定式若論孔子之功當極其褒崇則𨿽罄海陸之珍奇全天子之名器亦未足以盡報本之誠所以我朝列聖有見於此舉因其舊無所增攺況謚號之易否器數之加否舉不足以爲孔重輕所貴於孔子之道身體而力行之擴充而推極之以惠綏元元保乂邦家使舉世蒙至治之澤是乃尊崇孔子之實聖君賢臣所宜畱意者也封號籩豆佾舞仍舊爲宜詔從之

○甲子命武成後衛帶俸都指揮同知於盛充右參將分守寧夏東路

○乙丑上於禁中祭告天地其祝文曰臣以菲薄之資撫盈成之運顧政事之多缺致災異之薦臻玆者京城內外有物夜出殘害軍民驚動閭巷夫變不虛生必有所自意者或用度不節致傷民財歟或土工繁興過勞民力歟或忠言不聞下情無由上達歟或仁政不施實惠未能下究歟夙夜兢惕罔知所措伏惟大造垂慈曲賜矜憫赦過宥罪轉禍爲祥俾奴物潛消居人安妥臣當祇謹天戒循省愆尢期維新於政令以圖報於大恩不勝惓惓懇禱之至丁卯戶部議覆南京守備成國公朱儀等所言修省事一欲免南京總督糧儲並巡撫江南都禦史來京議事請自明年爲始令各官先期相度無事則議事如舊若事不可離則以應議之事具奏處分一欲遣官淸理各衛牧馬艸場請令南京遣官復會勘應起科及侵占者撥與軍士牧馬仍給榜禁治其侵占之獘一欲裁省各處新設勸農官緣新設未久如卽取回則不勝紛更請移文戒飭令用心治事候考滿時從巡撫等官嚴加黜陟議入詔悉從之

○命兵部右侍郎馬文升戶部右侍郎程萬里整飭邊備以大學士商輅等言也

○壬辰三法司以大學士商輅等言請遣官審錄天下罪囚於是南直隸遣郎中張文昭北直隸郎中張文浙江主事李士實福建署寺副髙銓江西署郎中馬琴湖廣署員外郎孫仁四川署寺副韓邦問兩廣寺副柯燉山東署員外郎張錦山西署員外郎顧福河南署寺副郝志義狹西署員外郎毛松齡雲南貴州主事朱守孚賜之敕曰朕惟刑獄重事也一夫有冤或召災沴是以古先帝王爲天下生民之主仰體上天好生之心每於刑獄恆加寬卹尙慮愚民無知抵冒者多而法吏用心不同或失入故入其間冤抑豈能盡無今特命爾等往南北直隸及十三布政司會同巡按監察禦史三司官將各府州縣衛所見監問罪囚逐一審錄其死罪果情眞罪當應決者卽行處決應監候聽決者照例施行其有情可矜罪可疑事無證佐可結正者一一具奏處置徒流以下減等發落毋令淹滯若禦史別有公務相離地遠惟督同所在有司從公審錄不湏久候審問之際尢湏詳察言詞旁詢知證而斷之以理毋惑於孚言毋拘於成案毋偏信原問及原保結官吏飾非沮撓務得實情以全民命其故入等罪俱不追究敢有偏執違拗者聽爾等指實參奏爾等受玆委任務持廉秉公明以決之恕以行之斯稱朕好生之意如或詢察不明處決失當有負任使則爾之罪亦不可逭矣欽哉

○庚午南京監察禦史崔廷圭言南京各衛倉見貯小麥足給十餘年惟所貯布少不足給賞請暫以麥折布事下戶部以在京官軍俸糧每歲五月十一月麥多則全支少則兼支今南京兼支但以四分三分爲率是宜麥積有餘請令以今年該賞軍士布三疋者內一疋折與麥一石官吏人等十月分折俸布每疋亦折與麥一石自後每歲俱如在京例務以麥全支兩月候麥少量數多寡兼支勿令多積致不可用從之

○革廣東徐聞縣三板巡檢司

大明憲宗純皇帝實錄卷之一百五十五大明憲宗孝純皇帝實錄卷之一百五十六

成化十二年八月辛未朔攺南京戶部左侍郎王恕爲都察院左副都禦史巡撫雲南從大學士�輅等奏請增設也

○巡撫順天等府左僉都禦史張綱奏乞餋病許之

○癸酉兵科都給事中章鎰等復劾奏鎭守遼東都督同知歐信年老可退而巡撫等官營求幸免鎭守永平山海等處右都督馮宗分守馬蘭峪等營都指揮僉事劉輔甘肅參將都督僉事白宗俱年踰六十志气衰頹守備天壽山都指揮僉事張瑛守備黃花鎭都指揮僉事房春貪懦不職俱宜黜罷事下兵部言信初以鎰等言其精力不逮操守有餘而遼東人亦謂其𨿽老未衰仍令畱鎭宗年力亦與信等猶稱任使輔全瑛春衰老貪懦誠如鎰等所言宜皆黜罷得旨罷輔等而命信宗任事如舊

○僧錄司右善世道堅縱其徒戒澄盜賣度牒有發其事者下刑部主事鄧存徳鞫得其情請於尙書董方逮治堅等罪澄匿不出方欲緩其事存徳自奏之方遂言存徳率意妄爲有乖體統請調之外任有旨存徳道堅俱下獄存徳於是訐奏方黨比道堅等之罪章下都察院左都禦史李賓言與方有嫌請以存道付錦衣衛鞫治上以存徳屬官違例具奏及被參提又不服罪而摭拾妄言似此欺詐難任京職不必鞫治送吏部降調外任道堅亦自陳辯遂釋之旣而刑科都給事中雷澤等上言當罪道堅而宥存徳不從存徳竟降山東寧海州同知

○丙子敕彭城衛帶俸都指揮使王﹤王巳﹥充左參將分守馬蘭峪等營錦衣衛帶俸署都指揮僉事劉文充左參將協守甘肅

○丁丑釋奠先師孔子遣戶部尙書兼翰林院學士萬安行禮

○太監黃賜傳旨內承運庫歷事監生袁慶祥送吏部仍令國子監肄業時慶祥歷事內府親見帑藏虛耗一歲所入不足以供一歲之用而售寶石者給與價直月無虛日乃上章極言其獘遂忤旨命杖五十而遣之後慶祥舉進士歷官刑部主事員外郎今爲廣東按察司僉事

○戊寅祭太社太稷

○巡撫貴州都察院右僉都禦史宋欽奏乞致仕不許烏思藏贊善王班丹堅千遣藏日等寺寨都綱剌麻番僧頭目族成等來朝貢氆氌等物賜衣服彩叚食茶等物有差

○己卯戶部議覆大學士商輅等所言修省事欲會計西北各邊積蓄多寡之數緣各邊糧艸稽核其數大約有餘但恐用兵調度所費無窮賊入之處亦無定所請移文各巡撫官催徵每歲逋負及中鹽未納者仍開中淮浙運司見在存積鹽二十萬引命陜西送銀十萬兩分撥於楡林甘肅寧夏本部復遣官運銀五萬兩於遼東六萬兩於大同四萬兩於宣府制可

○敕羽林右衛署都指揮僉事杜山守備天壽山羽林前衛署都指揮僉事馬麟守備黃花鎭

○庚辰孝慈髙皇后忌辰奉先殿行祭禮駙馬都尉趙輝承命祭孝陵

○定西侯蔣琬言太祖皇帝肇建南京京城之外復築土城以護居民誠萬世不拔之基也今北京止有內城而無外城正統己巳之變胡虜長驅直至城下眾庶奔竄內無所容前事可鑑也且承平日久聚處益繁思爲憂患之防須及豊亨之日況西北一帶前代舊址猶存若行勸募之令加以工罰之徒計其成功不日可待又言餋兵之制莫善於屯田今竭東南民力漕運以實京庾又勞八府民力飛挽以供邊餉兵民俱獘費出無經屯田之利則未徧舉且大同宣府等處膏腴土田無慮數十萬頃悉爲豪彊占種租稅不供稍遇兵荒全仰內郡其八府良田又多爲勢要之家妄以拋荒奏乞日漸侵剝失業之民控訴無所脫使邊關有警內郡何由接濟運河有阻京師何所仰給居安思危不可不慮乞令戶部會議遣剛正給事中禦史二員視往年甘肅增糧事例檢勘丈量定著科額八府民田亦乞嚴立禁條不許豪奪庶使兵民足食內外有備事下兵部會廷臣議謂築城之役頃因狹州判官葉培之言議令俟年豊之日區處今琬復計及此但諸路水旱頻仍京師米價翔貴且浚河修城工役未止稍俟軍民息肩之日卽如初議舉行其屯田之制狹西寧夏等處宣徳間因參政陳琰之言已遣官檢量定額而八府土田成化四年亦以給事中丘私之言禁約勢豪之人不得妄乞口外大同宣府之地宜如琬言敕遣給事中禦史各一員會同巡按及三司等官檢核施行報可

○辛巳升大理寺右少卿汪霖爲都察院右僉都禦史巡撫永平等府整飭兵備

○壬午擢問刑行人宋經知縣劉魁王昶爲監察禦史經山東道魁狹西道昶廣東道

○巡按直隸監察禦史魏景釗言近聞迆北虜酋滿都魯等久屯境外萬一擁眾來侵無以制馭今居庸東西關隘軍馬旣缺而糧艸亦少如黃花鎭與白羊口倒馬關俱無積蓄紫荊關𨿽云有艸而浥爛者多於今無事尙爲不足設有警急何以爲備請敕戶部計議令以附近州縣已會計坐派未收糧艸量爲攺撥各關並前會計者上納其黃花鎭等處亦置艸場及盤驗紫荊關浥爛之艸收貯其可用者備支戶部議以爲古北與密雲縣倉居庸與昌平縣倉俱相近且密邇京師若紫荊倒馬等關則皆內地又與易州涿州良鄕等倉相近設若行軍猶可給濟惟白羊口黃花鎭先有積蓄近以出軍不由此地故至腐爛自後會計者少今請移文順天府令如所奏上納各倉以備供給如糧少則於昌平居庸隆慶倉支給其欲立場收艸宜令巡撫官相度處分查盤艸數恐勞人無益不必行詔如議

○甲申增設狹西徽州階州判官各一員隴西縣縣丞一員俱理邊儲

○泰寧衛都督兀南帖木兒遣都指揮猛革帖干等來朝貢馬賜衣服彩叚等物有差

○乙酉戶部尙書兼翰林院學士商輅等奏祖宗創爲郊祀歲一舉行極爲愼重邇者傳聞皇上推廣敬天之心又於宮北建祠奉祀玉皇取郊祀所用祭服祭器樂舞之具依式制造並新編樂章命內臣習之欲於道家所言神降之日舉行祀禮臣等竊詳皇上爲此無非欲上爲母后祝釐下爲生民祈福聖心誠敬人所共知但稽之於古未爲合禮昔傳說之告髙宗曰黷於祭祀時謂弗欽禮煩則亂事神則難況天者至尊無對尢非他神可比事之之禮宜簡而不宜煩可敬而不可瀆今乃別立玉皇之祠祀並用南郊之禮樂則是相去一月之間連行三祭未免人心懈怠誠意不專且郊祀所用執事並樂舞生皆神樂觀道士爲之但系刑喪病疾之人一切不預祖宗制禮蓋有深意存焉皇上爲天之子其於事天之禮豈可不斟酌典故而致有纖毫之不謹乎伏望聖明將所建神祠停罷神像送宮觀侍奉祭服祭器樂舞之具送太常寺收貯凡內廷一應齋醮悉宜停止勿爲褻瀆庶幾天心昭鑑可以變災而爲祥轉禍而爲福矣疏入上命拆其祠祭器等件送庫收貯

○升南京大理寺左少卿金紳爲南京刑部右侍郎

○薊州等處總兵官右都督馮宗等奏比者兵部以朵顏三衛與北虜交通行令整飭兵備以戒不虞蓋朵顏虜賊往往入貢俱由喜峯口往來熟知我邊虛實尢爲可慮薊州沿邊關堡官軍舊額二萬九千八百餘人金逃者已踰三千無可調補乞行法司問擬謫戍囚徒量充三五百人及雲南兩廣逃避軍役之人潛住境內乞容招集收用且喜峯口羅文谷黃崖口劉家口石門子一片石桃林口等關俱系通寇要路官軍防守不周欲選所屬軍衛有司捨餘民壯編伍教練禦冬協守春深放免事下兵部言謫戍囚徒宜行令法司區處就近收附遠方逃伍軍丁例已禁止曩者巡撫都禦史閻本嘗奏允四方軍民人等願投軍自效者聽令收役宜移文宗等會議如例舉行其捨餘民壯俟邊情有急斟酌選用從之

○命停湖廣四川江西都布按三司分巡分守官俸令戴罪捕賊先是湖廣四川江西盜起巡撫都禦史屢以爲言兵部累行所司責限追捕日益滋蔓未能殄滅至是奏請行查三處都布按三司官凡經分守分巡者俱奪其俸戴罪捕賊從之

○丙戌遣戶部尙書薛遠祭京都太倉之神

○遣順天府官祭宋丞相文天祥

○巡按浙江監察禦史方昇劾罷貪濫庸懦官處州府通判李栗等二十八人

○宥都督同知趙英罪先是英充副總兵分守涼州縱令宋人與哈密回回販私茶並買違禁之物私自差人馳驛騷擾道路刑部請究治其罪且言其已經赦上命宥之仍戒各邊不許私自差人馳驛違者一體治罪

○都督僉事張榮卒榮直隸毫縣人襲父職指揮使景泰元年以軍功升都指揮僉事天順初保升署都督僉事以平曹欽亂實授都督僉事是年充寧夏副總兵以才識不勝召回京閒住至是卒賜祭葬如例子英襲羽林前衛指揮使

○大寧都指揮使常廣山東都指揮僉事廉政管領京操官軍以違限坐罪各贖杖還職

○丁亥都察院左都禦史李賓言古者多用戰車取勝乞制偏箱車五百輛鹿角搾五百具相參而用每小車一輛搾一具共用十人通用五千人行則爲方陣止則爲方營乞命所司會臣計造並選閱精兵五千爲用命內臣並文武大臣各一人統領教練俟警調用更諭令各邊俱如式制造以備戰守事下兵部尙書項忠言狹西諸邊收蓄兵車數千輛及京營亦嘗因定襄伯郭登之言制小車二千五百輛日久無用俱以毀廢今賓復計及此但今宿將邊臣彼此異見設使以車不可用稽之於古如柔然侵魏而太武北徵騎十萬車十五萬輛遂造大漠柔然怖懼不敢南向突厥寇唐而太宗遣諸將出戰皆戎車步騎相參與鹿角爲方陣屢見大捷如此觀之是車決可用也如以車爲可用唐房琯效春秋戰法以車二千乘馬步夾之行至陳濤斜被賊縱火焚車人馬大亂官軍死亡四萬宋神宗契丹入寇取兩河民車爲備沈括以爲車行日不過三十里若被雨雪跬步難進恐兵間不可用以此論之是車未必可用也今將士終歲操習自永樂到今止於馬步相參較閱騎射不習車戰恐一旦咈其所素習彊其所不能臨期應用違誤非便乞如賓言遣禦史及工部官督工如式先置車十輛搾十具送赴教場仍令賓會同內外官驗其﹤矢見﹥制何以施行如虜輕騎剽掠何以分布追之如虜厄險邀遮何以乘危禦之開闔奇正之妙推挽進退之法宏綱大略俱要講明俟車制成日以聞至是車成兵部以請命賓及忠等詣教場會三大營內外掌兵官如擬分兵列陣以驗之旣試忠等覆奏謂所造車搾若兩軍對壘之際用以守城安營可以禦矢石防衝突若追逐奔北登髙致遠履險涉危恐非所宜宜行工部以漸成造付教場操習若其制有宜損益者仍聽臣等會總兵等官酌量上曰旣登髙涉險不便其已之

○月食

○壬辰松潘等處副總兵署都指揮同知堯彧奏西坡禪定等寨番賊屢撫復叛毀斷橋道復阻過修葺官軍致遠近槅越不通指揮謝琳等執其通事聶兒昂等三十七人爲質番簇聚眾亦執巡哨百戶史雄沈琳等及突入新橋堡劫掠倉糧勢益猖獗尋遣撫夷崇化禪師子瑺率軍往諭之取史雄等眾以還事下兵部言彧所奏不具被虜官軍人數必多隱匿之情並史雄等失守之罪俱宜令巡按禦史勘問如律仍督責彧等嚴加撫捕從之○癸巳升守備馬營等堡開平衛指揮使鄭祥尹昇朱謙俱爲萬全都司署都指揮僉事協理司事

○甲午巡撫甘肅右副都禦史宋有文等奏土魯番速檀阿力復遣其使赤兒米卽等入貢且致書鎭守總兵等官飾其攻滅哈密之罪謂王母已死城郭人民與金印俱存須朝廷遣使往諭之卽獻納然虜性狡獪實無還意其赤兒米卽等宜許令赴京撫慰遣還事下兵部言速檀阿力蕞爾小夷誇詐無憚屢遣使臣遊說構亂宜先究治其使然後徐興問罪之師以彰興滅之義但自古中國之馭夷狄視若禽獸不足與較況哈密夷眾流亡之餘存者無幾縱使得其城池及印卒難興復宜暫用羈縻之術以俟可乘之機乞行甘肅鎭守總兵巡撫等官○癸巳升守備馬營等堡開平衛指揮使鄭祥尹昇朱謙俱爲萬全都司署都指揮僉事協理司事

○甲午巡撫甘肅右副都禦史宋有文等奏土魯番速檀阿力復遣其使赤兒米卽等入貢且致書鎭守總兵等官飾其攻滅哈密之罪謂王母已死城郭人民與金印俱存須朝廷遣使往諭之卽獻納然虜性狡獪實無還意其赤兒米卽等宜許令赴京撫慰遣還事下兵部言速檀阿力蕞爾小夷誇詐無憚屢遣使臣遊說構亂宜先究治其使然後徐興問罪之師以彰興滅之義但自古中國之馭夷狄視若禽獸不足與較況哈密夷眾流亡之餘存者無幾縱使得其城池及印卒難興復宜暫用羈縻之術以俟可乘之機乞行甘肅鎭守總兵巡撫等官拘集土魯番前後所遣使者曉諭之謂赤兒米卽欺狂無信朝廷念爾小國之臣曲加涵貸免其角�羊京量加犒勞遣人護送出境仍倍加謹飭以戒不虞詔可已而禮部復言宜俯順夷情許其入貢而限其名數不許過多復有旨每十人內許一人來貢

○乙未祭太歲風雲雷雨嶽鎭海瀆山川等神

○遣旗手衛官祭旗纛之神

○丁酉南京監察禦史陳宣進士董安俱守制家居侵占鄕民田產索取財物事未露宣已復任安亦授浙江余姚縣知縣旣而爲讎家所訐事下刑部請差官按之得實時福建淸軍禦史尹仁與安同年四川布政司參政鄭時先任福州府知府俱坐累刑部各擬罪如律宣安俱坐贓除名仁時坐杖遇赦各免贖還職安家居時忤中貴人執政者迎合其意遂外補意猶不滿乃因事中傷之宣與安同鄕俱坐免士論爲之不平

○戊戌初哈密都督罕愼等自苦峪城差使臣阿兒加等以駝馬來貢禮部因奏罕愼等旣系苦峪住坐比與原地來者不同其賜彩叚等物宜遞減詔可至是阿兒加等復奏欲仍舊給賜事下禮部覆奏詔令每等加絹一疋俟後復還本土仍舊賜之

○己亥升狹西右布政使程宗山東右布政使陳儼俱爲左布政使

○詔鎭守大壩署都督僉事韓忠還京以邊警寧息也

○先是四川榮經縣知縣倪徹言縣境迆西路通番界𨿽有甕溪飛水二關不據要害其番羅每從大坪隘口出沒肆行劫掠無所控制宜革罷二關於大坪立一關堡仍於大渡河千戶所調軍一百戶所以爲防禦事下兵部行令鎭守巡撫三司等官勘議覆奏以爲甕溪飛水二關系洪武間所立一可裁革大坪隘口宜增築關堡以爲保障從之

明憲宗純皇帝實錄卷之一百五十六明憲宗純皇帝實錄卷之一百五十七

成化十二年九月辛丑朔升致仕四川左參將都督僉事宰用按察司副使沈琮俱一級仍舊致仕都指揮僉事等官龐福李鎬等三十六人亦俱一級又給賞者十一人以成化九年平四川三姐巴豬等寨蠻夷功也

○壬寅升監察禦史葉茂爲河南按察司僉事

○癸卯升狹西布政司右參政孫仁爲右布政使復除右布政使趙昌於山東

○戶部會議各處巡撫漕運都禦史等官所陳事宜一工部以各衛遭風失火糧船多因旗軍侵盜懼罪或遇別船有此故自焚溺以覬免罪欲令本衛旗軍備料造船以革此獘然風火之起眾所共見若令軍自造船恐誤京儲請如舊例有司並提舉司相兼修造爲便一漕運指揮等官年六十者例許更代而代者率多少年不諳漕務請自今𨿽有年及六十筋力精健公勤辦事者聽總督漕運官審驗仍畱在運一九江鎭江安慶等衛自永樂年來屯軍皆自耕自食後以選徵麓川逃亡者多乃以運糧旗軍撥補每田三十畝納子粒六石身旣運糧又納子粒每月又赴各倉支糧誠爲不便請各軍月糧一石止關本色二斗折色二斗其六斗存積至一年則有七石二斗以六石抵納子粒余爲加耗各都司仿此一狹西﹤執皿﹥厔縣司竹局額設官吏各一員歲納課鈔後竹枯死而課鈔均攤辦納今佃戶俱屬有司官吏仍舊虛設又正統時新設靖虜衛除收糧經歷一員是衛直隸布政司旣歲委有司監督出納經歷亦爲虛設請俱革之一軍士運糧近例每石有耗米七升以備盤剝雇直之用近因修浚河閘並造剝船已摘取其半而各軍運送本色赴倉並各船所帶修通惠河磚石雇直全資於此若將七升之數一例扣除則軍士愈困今宜斟酌每石只加四升後不爲例一洮河岷三衛該解廣南永昌武淸等衛軍近淸軍禦史等官如例拘解緣土人習性與番人不相遠恐致激變請各就附近編於三衛當軍一固原衛迆北葫蘆峽口並魏王城俱有古城一座通寧夏韋州計周圍數百餘里內爲土達居住之巢穴外爲虜寇出沒之喉咽今狹西該解福建廣東廣西雲南軍一萬一千餘名而各處該解狹西衛分軍亦六千四百餘名請以南北軍頂兌順其水土之性免其跋涉之勞仍修理魏王城設平虜守禦千戶所其葫蘆硤口設鎭戎守禦千戶所俱隸固原衛其閒地則爲屯田且耕且守五年後方令納糧平虜千戶所仍聽寧夏總兵官節制一褒城縣雞頭關沔縣白馬關舊於漢中寧羗二衛月差百戶率旗軍守之而各軍惟刻剝�賈縱放軍囚有害無益請各設巡檢司置官吏署之一和州含山縣舊有斫辦蘆柴弓兵尋以蘆場水沖困於陪納令每柴一束納米四升共該八百石有奇俱納本縣倉至天順間以三分之二起運於州每石盤運加耗多至一石四五斗請仍存畱本縣以省加耗一鳳陽府廣儲等倉每歲約支中都畱守司及各衛所官吏糧二十三萬九千二百餘石緣本倉歲收各處糧俱爲停免兼起運未到故支者歲增而納者歲減恐將來供給不足及南京金川門中和橋二艸場所積艸足用五六年恐年久腐爛請以明年河南有糧州縣實徵米麥添撥鳳陽倉上納又以鳳陽淮安揚州三府實徵南京馬艸量爲折米亦納於此候有蓄積已之一南京應天橫海龍虎三衛俱在江北衛各有倉歲收錦衣等衛屯種子粒不過十一萬二千一百餘石而所支三衛並武徳河陽江淮各衛官軍俸糧乃用十三萬九千三百石有奇往往取足於南京在城倉各軍月支不便宜以應天府所屬江北縣分並直隸沿江府州每年夏稅撥於應天等三衛倉以足每歲各軍之用一南京各衛倉糧初以地濕浥爛每石議一尖一平收約餘八升尋以糧長納戶作獘從都禦史周瑄請每石明加八升正耗米俱平斛甚便近因建議者復令如舊今欲令鳳陽及南京江北衛分並五府以下諸司收糧則皆如舊其在城各衛倉仍如周瑄所請例﹤鋶﹣釒﹥入上曰遭風失火船令依舊例軍民兼造增添耗米準加五升新議千戶所準開設南北軍人準頂兌其南京在城各衛倉耗米仍如周瑄奏例餘皆準議

○山東三司以水災請免本處府衛稅糧子粒戶部議近天下有司不計國用多妄報災傷槪圖免徵故糧餉缺乏官軍無所支給況京師所費每增於舊若仍舊獘何以供給請行巡按禦史督同按察司凡有災傷會同布政司都司官親詣其地勘實奏免若水不成災𨿽成災而非稅糧地悉如舊徵納制可

○甲辰孝恭章皇后忌辰奉先殿行祭禮遣駙馬都尉王增祭景陵

○升兵部郎中劉洪爲廣東布政司左參政戶科都給事中鄧山爲狹西右參政

○乙巳命狹西都指揮同知顧緣子土��代父原職爲西安後衛指揮使

○丙午撫治荊襄右副都禦史原傑奏地方事宜初巡撫河南都禦史張瑄請於荊襄南陽如舊添官總理於信陽添設守備都指揮於光州添設守禦千戶所兵部以爲不可行有旨令傑會官審處之至是傑言信陽固始等州縣南抵蘄黃西接荊襄東連鳳陽霍丘等處山勢綿亙河流四達盜易出沒官難防禦且鳳陽陳州等處近皆被災流民載道盜入霍丘劫掠帑藏執縛縣官民庶騷擾誠宜思患而預防之今兵部旣雲光州不可置所則汝寧所屬信陽等一十三州縣宜令工司巡守官各爲親選譏察一人兵牌五十人令自備器械馬匹以緝捕盜賊而選委府州縣佐貳首領官一人督之不得累以他役致妨緝捕又信陽州地方軍民雜處姦盜尢眾宜調守備南陽河南署都指揮僉事李瑾更守地方而以署都指揮僉事許震代守河南南陽俾得專禦盜賊禁治銀洞仍還指揮臧廉於本衛又�城縣南接六安州二百餘里四野曠漫而金剛臺巡檢司乃在縣北今宜遷置縣南馬頭山使便於巡邏奏入詔如議行之

○雲南鶴慶軍民府雨雪雹其色靑紅大者雞鵝卵

○丁未升應天府府丞白昂爲南京大理寺右少卿尙寶司卿蔣敵爲南京太僕寺少卿

○鎭守密雲等處都指揮同知王榮違例受軍民詞訟刑部請治其罪詔宥之

○戊申命監察禦史林榮提調北直隸學校

○命故四川行都司都指揮僉事官恆子勛襲父原職會川衛指揮使

○湖廣金龍坪峒長田始杵遣頭目惱打送等廣西思同州土官知州黃志灝遣族人黃志順等廣東惠州府歸善縣撫猺把總陸仕通等各來朝貢馬及方物賜彩叚絹鈔有差

○遼東總兵官都督同知歐信等奏八月以來朵顏泰寧福余等衛虜騎近邊出沒傳報多端其情叵測分守獨石等處署都督僉事李剛等亦奏八月下旬平戎等墩了見境外煙火不息事下兵部言三衛酋長今見遣部下猛革帖干等五人入貢通報北虜事情但夷習譎詐其言無實邊將習故安常恐怠事弛備又京營總兵等官嘗取旨推舉都指揮奏坐職名分擬信地庶遇警易於啟行今已一月未聞行遣近日如此況邊方遼遠豈肯畱心邊事宜通行二邊守臣嚴督堤備伺察虜情相機戰守上曰所言良是京營總兵等官旣會奏推舉將材何爲遷延至今其令亟爲整理不可違誤

○己酉重陽節賜百官宴於午門

○升南京太常寺少卿潘榮爲南京戶部右侍郎戶部郎中萬翼爲南京通政司右通政仍支原升俸一級

○命河南都指揮僉事孫勗子瓛彭城衛帶俸都指揮同知陳善子湧俱代父原職爲指揮使瓛宣武衛湧本衛

○妖人李子龍等伏誅子龍本侯姓名得權保定易州民幼名立柱兒爲狼山廣壽寺僧更名明果稍長遊方至河南少林寺遇術士江朝推其命後當極貴又遇道人田道眞傳與妖書有云狹西長安縣曲江村金盆李家有母孕十四月生男名子龍有紅光滿室白蛇盤繞之異得權得其說遂更名子龍蓄髮往來眞定間交結不逞之徒又有術士黑山者批其命若遇猴雞鳳凰交之語得權以與朝所言符信之又遇道士方守眞者引至京寓軍匠楊道仙家先是道仙有僞朝章勘合並勾籌符印散與內使鮑石崔宏長隨鄭忠王鑑常浩左少監宋亮右副使穆敬得權乃得夤緣出入內府石忠等皆爲所誑敬信之時引至萬歲山觀望羽林衛百戶朱廣素與石忠相識密言其事廣遂同小旗王原訪得權稱有貴相乃傅於亮等日久情稔往還各遺以鞍馬服用等物石嘗報織染局內官韋寒設饌具以待每入內府石忠等稱爲上師北面拜得權不爲禮勢日張大旣而爲錦衣衛官校所發執得權等下獄將送都察院出衛門忽報曰韋寒死矣都察院鞫實得權及道仙山廣石皆伏誅餘黨俱發充軍已而刑科給事中雷澤等言得權鮑石等內外交通陰謀不軌醞釀禍亂死有餘辜乃止將得權等五名處死餘黨王原等九名俱獲宥免刑罰太縱恐無以謝神人之怒彰朝廷之法乞追究悉誅之上以事旣行不聽兵部言錦衣官校孫賢等俱都指揮袁彬提督能捕獲妖賊例應升賞詔命升彬俸一級賞白銀十兩彩叚二表裏賢等各升一級

○昏月犯建東第二星

○庚戌戶部會官議巡撫漕運官所陳事宜一鳳陽揚州田地瀕江淮者一千五百餘頃計稅糧一萬餘石近皆以風濤坍沒欲爲蠲免然稽之諸司職掌鳳陽田土比舊以減十分之八而稅額如舊近議乃以勘實詔免之數令所在州縣新墾並舊無糧田地補納今二府歲用徵輸不足又泒運於鄰近府州若槪爲蠲免則稅糧愈減而供給益缺請行有司再加體勘如先奏例行務俾不失原額一南京錦衣衛等倉積麥已多歲久腐蛀欲自成化十三年以後坐撥各衛倉夏稅小麥內令應天鎭江太平三府納麥常州等府州納米或以常州等府州麥折銀解京而以該納京庫折糧銀抵徵本色米送納南京各倉緣麥地秋田頃畝多寡不同而起科輕重則例不一況各府夏秋實徵並該納京庫折銀俱經定擬似難變更請令如舊徵納一永平等處官軍俸糧不足今密雲縣見收糧多而折銀亦有餘宜於此支給爲便一永平薊州所屬州縣每歲戶口食鹽納鈔折銀欲以今歲者定爲則例暫準納米緣永平者歲例該解其半於山海庫以給遼東邊用薊州者該運其半於京庫惟存畱者宜聽其便攺納以米﹤鋶﹣釒﹥入上以南京麥多令常州等府折銀送南京庫候麥少仍徵本色永平薊州各處鹽鈔準今年折米不爲例餘如議

○辛亥命增孔子籩豆佾舞之數國子監祭酒周洪謨言臣比言孔子封號冕服籩豆佾舞等事禮部尙書鄒幹以謚號器數之加否不足爲孔子重輕請凡封號籩豆佾舞仍舊爲宜臣竊以爲孔子自唐開元封爲文宣王被以衮冕樂用宮懸當時衮冕𨿽通乎上下而宮懸者天子之樂也樂旣用天子之宮懸服必用天子之衮冕是唐之奉孔子已用天子禮樂矣宋承五代衰敝之制至徽宗始加冕爲十二旒元時孔子廟貌徧於天下而被以天子衮冕聖朝因之則孔子服冕已用天子之禮佾舞止用諸侯之樂以禮論樂則樂不備以樂論禮則禮爲僣乞敕廷臣計議增籩豆爲十二佾數爲八則佾舞與冕服相稱禮明樂備可以格聖靈厚風化補前代缺略之典備聖朝尊崇之制﹤鋶﹣釒﹥入上曰尊崇孔子乃朝廷盛典宜從所言其籩豆佾舞俱如數增用仍通行天下悉遵此制

○升工部郎中談倫爲應天府府丞

○升戶部員外郎石淮爲四川按察司僉事提調學校

○兵部復定京操官軍違限例除軍人用近例究問補操外其管�等官違限一月以上者俱奏付法司究問仍送營補操其間有非原操官員該衛所撥補逃亡之類違限兩月以上者通將解人一體究問後如例行之報可

○命都指揮同知楊玉孟英都指揮僉事顧璽蔡英谷祥各統原閱聽徵騎步兵三千於團營操備遇警馳守關隘玉居庸關璽黃花鎭蔡英喜峯口孟英古北口祥燕河營所須馱馬器械至期給之仍令各營定選官軍一萬五千以補聽徵之數

○壬子升湖廣衡州府知府周瑛爲山西行太僕寺卿

○晉府沁源端憲王長子詮鐘彊買民地誘取民財又縱其下爲惡毆平人致死刑部以其罪狀上聞請戒飭詔從之命寫敕切責其所彊取財物追給其主

○癸丑鴻臚寺官以朝官數少請按門籍查究上命錦衣衛鴻臚寺檢視失朝者一百八十餘員上謂人臣懶惰違禮當正於法以懲後姑宥之仍停俸三月獨太傅會昌侯以自劾免罪

○命禮部尙書鄒幹復任升俸一級以九年秩滿也

○命升賞遼東募兵旗軍先是冠帶總旗朱敬等自陳各損已貲募兵二千八百有奇而恩命僅給冠帶難於約束所募乞如例量加職名遼東守臣亦爲之請事下兵部言今日邊警方劇宜暫從之募滿百人已上者冠帶總旗朱敬等二人冠帶小旗沈俊等七人小旗魯麟軍余髙鈴兒等十二人可遞升一級無冠帶者給以冠帶募止七十人以下者小旗邢庚等十二人亦可給冠帶加食米一石俱令領所募聽調剿寇其所募未滿百人者不得續募宜遂停此例上是之且曰例不停止仍令募兵

○甲寅整飭邊備戶部右侍郎程萬里奏永平東勝盧龍山海等衛去薊州甚遠而官軍月糧支給於此不便請攺支本處及附近有糧之倉仍以今年九月十月未關者每米一石折與銀二錢伍分運本部折糧銀一萬兩給之戶部覆奏請以密雲縣所貯銀如數給與從之

○乙卯命駙馬都尉周景王增蔡震安順伯薛珤南寧伯毛文淸平伯吳璽廣寧伯劉瓘爲正使中書舍人吳璠吏部郎中馮遵戶部郎中劉濟刑部郎中徐演禮部員外郎沈熊兵部員外郎王昭工部員外郎韓紳爲副使持節冊封伊府郟城王諟鋝爲伊王韓府彰化王偕灊爲韓王西城兵馬指揮郭英女爲韓王妃周府睢陽王同鏕爲周世子遼府沅陵恭憲王長子豪塶爲沅陵王南城兵馬副指揮楊忠女爲沅陵王妃遼府輔國將軍豪土�﹤顯﹣頁﹥爲長陽王夫人周氏進爲長陽王妃鄭府第五子見潙爲河陽王沈府沁水安惠王長子銓鐕爲沁水王蜀府華陽康簡王長子申鍷爲華陽王南城兵馬副指揮唐鎭女爲益陽王妃南城兵馬副指揮李賢女爲盟津王妃○巡撫河南右副都禦史張瑄以河南水旱相仍賑濟無備奏乞募人納米給冠帶散官有差又以汝州距南陽府七百餘里原隸於府每移文往復甚艱欲攺隸河南布政司事下戶部覆奏從之

○丙辰漕運總兵官平江伯陳銳奏通惠河𨿽已通行然其間猶有未畢工者欲再﹤鋶﹣釒﹥浚使加深闊擬摘江北運糧衛所軍餘一萬名委都指揮等官督管於明年二月興工乞官給以廩給口糧食鹽然軍一萬該運糧三十萬石暫於明年該支倉內照數停支於後三年歲運數內年增十萬石補之戶部議漕運之糧往者常至四百五十餘萬今浙減僅四百萬減者不能復補而經費日以加增所云補運難從惟薊州糧少及山海等衛所官軍於此關支不便宜行浙江布政司令於明年分各處兌運糧內酌量糧多有收之處內撥三十萬石通計正耗數每石收銀四錢內以十萬石折價順帶至薊州以便支給余送太倉庫收候米賤折京衛官軍人等月糧其省下運糧薊州官軍一萬名則令如擬前來興工而口糧食鹽如奏從之

○丁巳分守肅州鎭夷右參將都指揮使劉晟奏苦峪降夷乜克力指揮脫脫卜花等計窮托處非其本心求取無厭輙生離間頃有同居哈密夷人來報謂其將因入貢往奔北虜今果有朝貢之請使其計得行爲患非細莫若因其至京安置內地以靖邊患事下兵部言乜克力夷人自來降迄今未聞犯順若止信傳報遽爾拘畱恐他番聞之各懷疑懼然狼子野心亦不可測宜移文甘肅巡撫鎭守官拘集哈密乜克力畱邊使人令譯者審其各酋部落在於苦峪出入往來和睦與否乜克力果有離間之言叛背之意與否若晟所奏果傳報虛詞仍令如舊安集不然則具奏處畫報可

○巡撫狹西右都禦史餘子俊奏臣先以侄寰爲子乞如例爲國子監生允之

○都督僉事周貴卒貴直隸廬州府六安州人宣徳中替父信爲成都後衛指揮使正統時徵麓川升僉四川都司事尋平夷寇升同知景泰五年黃沙壩功升都指揮使天順二年充參將守松潘成化初捕趙鐸命僉都督事至是卒訃聞賜葬祭如例子鳳襲授指揮使注成都後衛○戊午狹西岷州等衛折石等簇番人答剌少等鐵城等簇番人均藏少等魯卜莊等簇番人七少等熬兒等簇番人憨少等各來朝貢馬及盔甲等物賜彩叚絹鈔有差

○己未遼府衡山王貴煘薨王簡王第十九子母謝氏永樂辛丑生正統丁巳冊封爲衡山王至是薨年五十有六訃聞輟朝一日賜葬祭如制謚曰恭惠

○庚申升賞徵靖州苗有功將士有差加太監王定歲米二十四石封總兵官左都督李震爲興寧伯歲祿一千石米鈔中半兼支升右副都禦史劉敷爲左副都禦史參將都指揮使彭倫爲都督僉事巡按禦史方中爲河南按察司僉事擒斬三名顆並陣亡傷死官軍人等四百四十八人俱升一級擒斬二名顆並當先破敵官軍人等一千一百四人擒斬一名顆官軍人等二千七百九十六人土官擒斬四名顆者三十二人擒斬三名顆者二百五人擒斬二名顆者五百七十二人土捨目兵陣亡者七十七人俱量給賞賚督運布政使等官十二人擒斬首級知府一人知州一人亦量給賞督戰紀功副使一人僉事二人俱升俸一級

○辛酉遼東遼陽城地震有聲

○夜月犯井宿東房南第一星

○壬戌賜故襄邑懷簡王妃劉氏食米歲五十石

○癸亥晉府交城王羙垸薨王定王弟二子也母瞿氏永樂丁亥生初封鎭國將軍正統丁巳進封交城王至是薨年七十訃聞輟朝一日賜葬祭如制謚曰榮順

○初兵科劾守備懷來等處右參將都督僉事周賢貪冒宜罷兵部行宣府守臣覆案至是右副都禦史殷謙等言賢向𨿽私役軍士墾殖田園尋已悔誤自新兵部覆奏亦言賢累立戰功且年力方彊猶可委任上曰論法宜削賢參將但旣攺過姑畱之令用心操守再犯不貸

○命都指揮同知張英都指揮僉事尹玉指揮使孫賢莫廣指揮同知樊智汪勇指揮僉事白宗白斌王通武釗白祥把總管操英耀武營王廣俱振威營賢斌俱揚威營智敢勇營宗通俱效勇營勇祥俱伸威營釗立威營

○甲子復除河南布政司右參議李淸於四川

○工部尙書王復嘗請以其子琛爲國子監生未久而死至是乃自陳正統末使虜之勞請令次子璟入監允之不爲例

○寧府萍鄕縣主儀賓張效勒取大匠銀事覺違例赴京捏奏欲掩其罪下都察院鞫實贖杖還職

○丙寅命錦衣衛帶俸指揮使昌永子佐代父原職本衛指揮同知仍帶俸

○銓注金吾右衛帶俸都指揮使劉江忠義前衛帶俸都指揮僉事張泰於江西都司羽林前衛帶俸都指揮同知崔昱於四川行都司

○丁卯鎭守松潘副總兵堯彧遣人行取董卜韓胡宣慰使司道官頭目札巴堅燦等五十餘人至灌縣欲詣鎭守巡撫等官計稟邊事太監梅忠等初不與知其至也乃令彧撫而遣之復以聞章下兵部言董卜韓胡所屬番夷性行狡猾𨿽許其不時入貢然未嘗輕易拘審今彧擅取道官人等入我境內必有私獘法宜究竟第巳撫還宜姑記彧罪令盡心設備自後軍務須會四川守臣熟計而行若復任情啟釁必不輕貸報可

○戊辰錄故南京兵部右侍郎宋琰子旻禮部右侍郎吾紳子聰爲國子監生

○詔撫綏流民戶部以巡撫河南都禦史張瑄等言河南各府流民蟻聚宜設法撫卹請行河南山西山東及北直隸各巡撫官俾其曉諭各屬府州縣官凡有流民入境審其原籍省令復業沿途給以口糧並移文原籍官司復其事產之被人侵占者給以牛具種子免其賦役三年若無家不願歸者暫爲安插所司招回撥與閒地如例賑卹仍稽有司之加意與否而黜陟之制可

○詔歲調甘州兵五百赴肅州備冬初巡按禦史許進言肅州兵備單弱宜摘甘州兵一千涼州兵五百往彼備禦兵部移文甘肅守臣議處之至是太監顏義等言肅州鎭夷等處僻處西陲道路懸隔自初至今未嘗分兵戍守矧速檀阿力自占奪哈密之後累謀窺邊誠宜增兵防禦但涼州兵亦不足難以分調而甘州所備者眾其兵亦未可調且彼地給餉亦難宜審處之乃議調甘州馬軍三百步軍二百每歲以十月初旬至肅州守備明年二月中放還仍選都指揮一人往來提督凡遇警急聽參將劉晟調遣殺賊

○夜東方流星大如盞靑白色光燭地自五車東行至軒轅尾迹後散有三小星隨之

○己巳升知縣金爵堯卿爲太僕寺寺丞卿南京

○庚午以明日十月朝遣駙馬都尉石璟樊凱分祭長陵獻陵景陵裕陵

○遣駙馬都尉馬誠祭景皇帝陵寢

○遣內官祭恭讓章皇后陵寢

大明憲宗純皇帝實錄卷之一百五十七終大明憲宗純皇帝實錄卷之一百五十八

成化十二年十月辛未朔享太廟

○遣內官祭司井之神

○太監黃賜傳奉聖旨監生李英儒士顧經郭亨萬爚蔣釗張欽陳蕡楊淸周冕陳鑑孫士端沈葵李瀚劉鐘塗昭謝汝明角�羊綸趙皙包銘鄔存敬俱冠帶中書科食糧禦用監辦事英等諂事太監梁方韋興轉相附結遂得進用往往取釋老書及小說不經之語繕寫成帙標爲異名以進驟至美官有一歲三四遷者經父玒以巫起爲太常卿爚工部侍郎祺餋子存敬初名棖爲驛丞罷官至是攺名其它多宦家子及市井無賴云

○給賜天城陽和守墩及夜巡軍士四千九百九十一人胖襖褲鞋

○壬申朵顏三衛夷人復請開馬市不許遼東總兵官都督同知歐信等奏朵顏三衛遣人賫書至邊謂北虜以此書諭降其眾眾不肯從因請復開廣寧馬市大同宣府守臣亦各奏境外煙火不息章俱下兵部請再令信等如前曉諭以馬市久停難以遽復且嘉獎其不肯背中國之義勉其益堅臣節若欲避北虜聽於近邊暫處否則調兵剿之仍請通行各邊守將京營重臣整飭兵備以防北虜詔可

○夜南方流星大如盞色靑白光燭地自參宿西南行至天園後二小星隨之

○癸酉升河南布政司右參政李衍爲江西右布政使刑部郎中徐圭爲貴州按察司副使

○巡撫延綏左僉都禦史丁川奏延綏各邊見在馬少其免追該追馬共四千餘匹𨿽今年例該以靈州鹽課開中鹽馬但靈州行鹽地方止於慶陽平涼二處故報中者甚少請敕所司會議以所開中馬鹽引不爲常例令該領馬官軍戶丁人給上馬鹽引一百引立限買馬給軍其鹽引則令不限地方貨賣戶部覆奏近以靈州鹽課發賣延安各處阻滯河東運司行鹽地方已行禁革照舊難從其欲令給各該領馬官軍戶丁買馬暫可準行詔如議

○甲戌南京戶科給事中蕭龍有罪謫邊衛充軍家屬隨住龍餋病家居淩轢鄕族妄受投獻田地彊占人子女爲妾事覺命官核實法司問擬贖絞命免贖而謫之

○夜南方流星大如盞赤色有光燭地自天苑西南行至近濁尾迹炸散

○丙子選行人賀元忠司馬垔範珠李寅王玹於都察院問刑

○工部右侍郎劉昭乞以子繪爲國子監生允之

○整飭邊備戶部右侍郎程萬里等奏桃林並古北等口潮河川等關營五十八處宜增守兵四千四百九十五人而黃花鎭居庸紫荊倒馬等關亦有兵數不足之處宜移文東西巡關禦史親按沿邊諸衛閱兵撥補事下兵部請如所言移文區畫或諸衛所閱兵不足則斟酌隘口緩急量爲增損報可

○丁丑宥刑部尙書董方大理寺卿宋旻等罪初京民栗洪被鄰人姦其妻與兄永執而炮烙之以死乃斬其首並妻首告官刑部問擬人已就執而殺者律坐絞大理寺評允以聞上以擬罪不當令攺擬至是擬夜深無故入人家己就執而擅殺者律坐徒詔可方等服罪宥之仍戒令今後必原情定罪再犯不宥

○戊寅以定西侯蔣琬爲正使禮部尙書兼文淵閣大學士萬安爲副使持節冊貴妃萬氏爲皇貴妃邵氏爲宸妃王氏爲順妃梁氏爲和妃王氏爲昭妃冊皇貴妃曰天下之本在國國之本在家二帝三王以來未有家齊而天下不治者也朕率是道以臨萬邦厥有褒升必先內徳申錫贊書之美載揚彤管之華庸進錫於徽稱乃克彰於異數貴妃萬氏柔明而專靜端懿而惠和率禮稱詩實稟貞於茂族進規退矩遂冠徳於後宮動則聞環佩之音居則視箴圖之戒寵愈加而愈愼譽益顯而益恭副予關睢樂得之心克謹雞鳴儆戒之道相成旣久輔助良多是用度越彜章進超位序玆特以金冊金寶加封爾爲皇貴妃於戲位亞坤儀峻陟列妃之首明章婦順用刑四方之風惟仁以進賢惟敬以相祀惟謙以崇徳惟善以榮身上以奉慈闈之歡下以增椒寢之慶榮膺顯命永荷嘉祥欽哉冊宸妃曰朕惟王化自家而刑國徳教攸崇禮典因分以正名情文斯備顧徽容之有耀可懿號之無稱人仰重熙時維協吉咨爾邵氏儲祥令族賦秀醇資儉約惟先謙恭是履圖箴克謹每遵彤管之規姆訓夙成不忘葛覃之詠藹芳聲於鑾禁襲和气於椒房是用榮舉彜章褒嘉淑行玆特封爾爲宸妃於戲贊坤柔修內政爾尙毋愆於儀隆孝餋奉慈闈予其資女之輔惟敬惟誠永膺多祐尙期毖懋式光訓詞欽哉冊順妃曰帝王之建皇極莫先於齊家宮壼之著賢名宜副乎坤位昭示褒寵國典攸宜咨爾王氏毓自名家早膺愼選溫純其徳恭肅其儀居守圖史之規動諧環佩之節歲年旣久慶丕衍於螽斯助益良多志不違乎陰禮煥頒金冊用表徽稱特封爾爲順妃於戲朕臨萬國爾愈愼於祗承後統九宮爾愈勤乎協贊惟和以睦眾惟仁以待下惟寬以裕身惟儉以滋福往其毖懋光我訓詞欽哉冊和妃曰治道必本於齊家教化莫先於正始朕承天序率循舊章中宮已建立於初年諸嬪宜均升於今日咨爾梁氏稟性溫良持身端恪動容每中乎禮度念慮不忘乎箴規可無徽稱用示殊渥玆特封爾爲和妃爾尙謙抑毖懋以崇已徳勤勵恭愼以贊母儀庶乎內政有禆訓詞無忝欽哉冊昭妃曰治國之道必先於家篤遠之化必自乎近旣已早建於中壼玆宜序升於諸嬪咨爾王氏選自名門事予椒室夙夜匪懈不替乎初心恪愼有儀一遵乎陰禮眷言賢淑可副坤儀特封爾爲昭妃於戲予欲盡君道咨爾相成後欲端內政咨爾參佐尙克時忱以承褒寵欽哉

○庚辰巡撫延綏等處左僉都禦史丁川等言戶部先行延綏等倉開中兩淮等運司及廣東鹽課提舉司鹽共四十二萬引今經二年惟兩淮中納盡絕余略無中者今會議前鹽每引米豆六斗或四斗者止直銀三二錢三斗二斗者止直銀一錢五分使卽其地發賣得利當倍宜令巡撫等官選委府州縣廉正官於各鹽運及提舉司召�發賣其銀領回糴買米豆爲便戶部覆奏從之

○定擬大同等處開中長蘆河東運司引鹽事列長蘆運司鹽十萬引每引豆四斗河東鹽二十萬引每引�����大同等邊急缺艸豆倉場上納從巡撫右副都禦史張鎣請也

○巡按山東監察禦史沈浩以山東六府旱災相仍請暫停止淸軍事下兵部言軍伍空虛者多未可停罷宜移文淸軍禦史督同山東布按二司委官因時區處州縣災甚者勿拘分數量爲淸理暫免起角�羊仍宜遵守詔例凡裏役人等務待上官至日方許拘集事已亟釋使還不得妨其生業報可○總督兩廣軍務右副都禦史朱英等奏廣西猺獞屢服屢叛無有已時然彼亦人類尙可善化臣與鎭守等官會議將撫治勸誘之方揭榜曉諭有願去逆效順者卽定爲編戶復其徭賦二年或家業未成願還本貫者聽時則有荔波縣立山鄕賊首李公主令其子扶寶率眾四十來詣軍門告稱本山乃古蒙州之立山縣請復立爲州縣見有眾數萬俱願歸順臣因行三司勘處而分守柳慶等處參政袁愷復招出馬平等縣獞老五百二十八人參議謝綬招出蒼梧縣猺獞六里一千七百九十人按察副使範鏞等亦招出陽朔等縣猺獞陸續報官其餘未順者諒皆漸可招徠俟其成效之日編戶具籍復奏而處之章下兵部尙書項忠等言英等能下順民情施恩布信令出未及數旬歸順幾及萬數宜賜敕獎之上乃敕英等曰朕惟好生惡死人之常情彼猺獞𨿽稱好弄戈兵實由官司有失撫禦今爾等乃能開誠布信設法招撫朕甚嘉悅特敕爾等宜督同巡按禦史三司等官悉如所擬事理同心經畫期臻實效不許互相疑忌以爲謀非己出陰懷阻滯致使事不克濟若地方寧謐干戈不動卽同攘除之功朝廷升賞不吝爾其欽承之

○辛巳京師地震薊州等處亦震有聲

○敕大同總兵官彰武伯楊信巡撫右副都禦史張鎣及各邊守臣曰比者北虜擁眾僣稱大號劫誘朵顏三衛必有入寇之謀況今天气嚴寒馬肥弓勁正彼便於馳驟之時不可不嚴加堤備敕至爾等須嚴督所屬晝夜瞭望遇警互相傳報相機行事或出奇截殺或設伏夾攻或堅壁淸野以絕其窺伺之心務俾軍威振舉地方無虞庶副委托如縱欲偸安致有疏虞罪有所歸爾等其愼之愼之

○巡撫湖廣都察院右副都禦史劉敷乞以子裒爲國子監生許之

○夜南方流星大如盞靑白色光燭地自玉井西南行至天園尾迹炸散

○壬午命故都督僉事昌英孫榮襲祖原職騰驤右衛指揮使

○癸未賜楚府通山王榮濠第二子名曰顯楮

○實授試監察禦史楊謐熊翀爲監察禦史謐浙江道翀山西道

○遼東操備都指揮指揮千百戶等官李俊等五十四人以罪下獄初遼海等衛倉指揮等官受賂混收粗惡豆米會俊等查盤亦受賂扶同爲給事中所劾下都察院請行巡按禦史逮俊等鞫治詔可

○夜月犯外屏東第四星

○甲申皇太后聖旦上率親王上壽受命婦朝賀賜百官宴於午門

○浙江溫臺二衛運納通州倉糧四千八百七十餘石後至合石收銀六錢送太倉交納以平江伯陳銳言時將阻凍恐誤下年漕運也

○析廣東海陽縣地置饒平縣先是巡撫都禦史朱英奏海陽縣地境廣闊難於管束欲於弦歌等都地名左嶺開設一縣行令巡按禦史及三司官會勘以爲宜至是立縣名饒平其原設三河黃岡二巡檢司三河黃岡二驛三河遞運所大城倉河伯所在其地者俱以隸之

○丙戌金星晝見於已夜月掩畢大星

○丁亥命老疾錦衣衛帶俸指揮僉事趙讓子福金吾右衛帶俸指揮僉事田友子廣代職故金吾右衛帶俸都指揮同知夏瑛孫斌指揮使劉釗弟鑑指揮僉事劉鐸子璽通州衛指揮使吳瑛兄玉濟陽衛指揮同知陳通子政襲職

○戊子誠孝昭皇后忌辰奉先殿行祭禮遣駙馬都尉遊泰祭獻陵

○己丑朝鮮國王李娎遣陪臣李封等奉表貢馬及方物來朝賀萬壽聖節

○銓注府軍前衛帶俸都指揮同知謝寧蔚州左衛都指揮僉事王璽於廣東都司錦衣衛帶俸都指揮使齊整寬河衛都指揮僉事楊鈺於廣西都司

○庚寅禮部奏是歲度僧道一萬三千三百四十名

○旌表孝子錢通等三人節婦江氏等二人通山東陽谷縣學生父歿三日不食哀毀廬墓徐洲單縣學生父病吁天願以身代遂瘥後父歿跣足負土成墳而廬其傍藍瑄直隸潼關衛正千戶父歿不食三日悲號甚哀親治塋壙葬畢朝夕哭奠如初而居宿於外母死亦如之俱表其門曰孝行江氏彭城衛指揮使蔣雄妻定西侯蔣貴之婦孫氏四川越嶲衛指揮僉事陶森妻皆以夫死國事姑老無依能守節以餋俱表其門曰貞節○辛卯曉土星守軒轅大星

○南京禮部左侍郎章綸自陳衰老乞致仕許之

○壬辰朝鮮國王李娎爲繼妻尹氏請封上允之卽以誥命冠服並羅叚西洋布等物畀所遣陪臣歸賜之

○癸巳禮部奏萬壽聖節例賜百官宴上令免宴賜以節錢鈔

○命都指揮唐璟守備龍門所指揮繩律守備馬營堡張澄守備永寧城蔡俊守備雕鶚堡朱永守備懷來城署都指揮周源守備洗馬林堡而都指揮王果更守保安城鄧瑛更總遊兵指揮王琬更守懷安城李泰更守西陽河堡指揮王俊協守馬營堡千戶盧玉協守四海冶堡

○左軍都督僉事髙俊初領兵北徵旣還爲部下指揮隱匿軍器因而盜賣俊失查究至是緝事者廉得其實下法司擬俊贖杖還職

○甲午寧府石城王奠堵爲其生母夫人出城造壙監察禦史李釗以聞禮部以郡王無命擅出請敕切責從之

○乙未復除貴州左布政使陳雲鵬於廣西

○裁革廣東髙州府知事檢校各一員訓導二員吳川石城二縣訓導茂名吳川二縣主簿石城縣丞各一員並革慱茂立石二巡檢司竇江驛從巡撫都禦史等官言其地屢遭兵疫民少役重故也

○丙申兵部議知州齊經所奏備邊事宜謂經言欲別立教場重選精兵遇有警則朝遣暮行緣今大營團營操習官軍分撥己定近又詔各團營操練軍馬遇警卽行今不必別立重選經言今京營見操軍士苦於役占欲究其積獘爲什伍訓練以備急用緣今什伍訓練俱有定規不必更立惟宜從所言查究積獘經言各邊鎭守巡撫等官各拘職守不相應援欲增大臣一員總制緣各邊隔遠若總制於一人非徒彼此相顧爲難抑恐守將因而避事經言今醜虜潛住近邊密邇畿甸宜遣調邊將以衛京城緣今京營未嘗缺人虜寇蹤迹無定而邊方亦不可無人經言是後師出宜簡任科道及兵部郎中公正者各一人以紀軍功蓋懲往日河套之事者切中時獘然須俟師行之日乃議行之經言今京營及在外諸鎭皆有文武大臣相兼統制然須協和乃克濟事其言若有所見宜通行戒諭經言使功不如使過欲通查內外新故失機將士各令統率家屬別爲一營統以智將誘以立功本部見行事例凡軍職失機原情降等者俱聽調殺賊不必更議議上從之

○戊戌南京吏部尙書崔恭乞致仕上曰卿歷練老成宜盡心職務以副委任不允所辭

○命遼東寧遠並廣寧前屯二衛開中兩淮運司成化九年存積官鹽五萬引每引米一石二斗以二衛近邊糧艸匱乏且虜寇窺迫慮欲調兵從整飭邊備兵部右侍郎馬文升請也

○命湖廣歲撥接濟廣西糧三萬石石收銀三錢五分解送廣西布政收納備用從巡撫湖廣右副都禦史劉敷請也

○都察院右副都禦史張瑄乞以其子絅爲國子監生許之

○狹西秦州孔提谷瀍平等簇番人札肖等燕子等簇簇頭柒肖等北林等簇番人喃剌節等各來朝貢盔甲等物賜彩叚絹鈔有差

○詔兵部移文大同宣府密雲山海遼東偏頭關等處守臣整兵防虜時有被虜者還報北虜讐殺及欲遣人入貢又云滿都魯與癿加思蘭殺孛羅忽及滿都知院猛可等三人前後事情不同兵部言虜果自相讐殺必無犯邊之舉第今遼東邊境累報虜近邊窺覘尋殺三衛似無讐殺之情恐各邊守將風聞是言遽生怠心廢弛邊防宜移文諭之詔可

憲宗純皇帝實錄卷之一百五十八大明憲宗純皇帝實錄卷之一百五十九

成化十二年十一月辛丑朔欽天監進成化十三年大統歷上禦奉天殿受之給賜親王及文武羣臣頒行天下

○以明日萬壽聖節遣駙馬都尉石璟楊偉謁告長陵獻陵景陵裕陵

○遣駙馬都尉樊凱謁告景皇帝陵寢

○遼東總兵官都督同知歐信等奏有虜至寺兒山墩自通姓名曰王宣易州淶水民正統末被虜已有家產不能還又歷數分守將官並備禦巡守官員姓名自開原迄於前屯無不知者臣等切謂宣背華卽夷恐爲虜鄕導引之入寇宜通行沿邊守將自後遇宣至必畫謀擒獲事下兵部言宣罪固當治若卽以計擒捕不免啟釁況宣之得失不足爲邊方輕重宜行淶水查勘往年果有其人被虜與否仍令信等通行邊將俟宣至諭以恩威導其攺悟不可妄舉致生他虞又三衛使人見在宜令譯者叩宣出境之由今駐牧何地可遣還與否上曰蠢玆小醜當置之度外邊將預防姦宄不得不嚴自非犯順不必以計擒取亦不必譯問來使

○夜北方流星大如盞靑白色光燭地自華蓋西北行至近濁尾迹炸散

○壬寅萬壽聖節上詣奉先殿皇太后宮行禮畢出禦奉天殿文武羣臣及四夷朝使行慶賀禮

○泰寧等衛遣都指揮亦吉歹等三百人入貢兵部聞其與北虜講和請令錦衣衛官校密防閒之凡所賫馬物止許於夷館中與我軍民和買不許以銅鐵筋角私相貿易因而漏泄機事違者執問處治又言北虜自去年入貢之後久無消息宜令通事詹昇譯審此夷近報北虜事情何以與遼東邊報有異仍諭令貢還務守邊疆以答國恩不可陰懷攜貳詔可

○癸卯太監黃賜傳奉聖旨大隆善護國寺灌頂淸心戒行國師班卓兒藏升灌頂大國師大能仁寺覺義結瓦領占升禪師鎖南捨辣升右講經龍興寺僧繼科升僧錄司覺義大徳顯靈宮道士張道本王文彬王應﹤礻奇﹥劉應礻�梁靈濟宮道士楊志亨陳宗然太和山住持道士毛守玄俱升道錄司右玄義提點雷普明升左至靈顯靈宮神附體童顧綸與冠帶時僧道官傳奉寖盛左道邪術之人薦至京師吏部尙書尹旻等無旬日不赴左順門候接傳奉每得旨則次日依例於禦前補奏後內官亦自諱其煩密諭令勿復補奏至廢易舊制而不卹云

○泰寧等衛都督兀南帖木兒等遣都指揮亦吉歹等來朝貢馬賜宴並衣服彩叚等物有差

○乙巳遣內官祭恭讓章皇后陵寢以是日忌辰也

○鑄哈密衛印給都督罕愼以其舊印爲土魯番所劫也

○命故大寧署都指揮王雄子霆福建都指揮僉事張瑛子進襲父原職爲指揮使霆茂山衛進福州左衛

○丙午禮部奏遼王並郡王將軍中尉擅出送宜城康簡王葬乞請敕切責從之

○戊申昏月與木星同度相犯於室宿

○己酉撫治荊襄等處左副都禦史原傑奏罷老懦貪婪官襄陽府推官謝孔良等五員

○升撫治荊襄等處左副都禦史原傑爲右都禦史馳璽書賜之以九年秩滿也

○羽林前衛帶俸都指揮僉事山淸初以索債與人互毆因而射傷三人下刑部鞫問至是贖徒還職

○庚戌巡撫貴州右僉都禦史宋欽等奏罷罷軟貪暴官僉事聶蒙昌都指揮同知唐正等九員

○增設河南汝陽縣縣丞一員

○戶部言邇者巡撫甘肅都禦史宋有文以甘肅等倉庫虧折所積動以萬計其官攢以下俱擬以監守自盜罪如數監追比𨿽蒙赦緣官攢追贓充軍赦所不原余亦見有遇赦仍追事例欲得定議已嘗爲請蒙令速追切惟邊儲虧折非獨甘肅爲然其遼東大同宣府楡林寧夏四川建昌松潘廣西貴州諸處近亦往往事覺盤究未報大抵糧儲乃生民膏血而邊方險遠類難急致其間侵盜之徒率多延緩以覬脫免今宜定爲通例凡盜糧五十石艸一千束錢帛直銀二十五兩者仍用常典多者一如近例監追充軍四倍其數則無問文武職官吏典斗庫部運諸人𨿽赦不宥正犯或有逃故逮其親屬如此則糧不重費人知謹守﹤鋶﹣釒﹥上詔如議且令正犯逃故於同爨至親家屬追之

○辛亥秦府興平王公鑠夢王莊惠王第二子也母張氏正統丁卯生天順戊寅襲封興平王至是薨年三十訃聞輟朝一日賜祭葬如制謚曰安僖

○升禮部郎中於懋戶部郎中謝瑀爲布政司右參議懋河南瑀廣東

○賜朝鮮國朝賀倍臣李封等宴並金織衣彩叚等物有差

○壬子鎭守松潘等處副總兵署都指揮同知堯彧奏番蠻與官軍戰於長寧堡等處被虜者十有八人被傷者九人因言松潘至疊溪威茂衛所山峻路狹東西千餘寨寨數百人累撫累叛近愈猖獗謀欲斫關攻堡時出劫掠村落阻塞運道乞量調官民土兵搗其巢穴事下兵部言彧奏不具失機之人恐如前隱匿宜行巡按禦史究治且令彧圖功贖罪至於剿殺番賊恐糧運不繼未可輕動宜行巡撫右副都禦史張王�贊等熟議量調近兵相機撫剿如勢果猖獗必須調兵往徵則先期督積芻粟奏上方略上是之

○癸丑賜朝鮮國成化十三年大統歷

○擢進士唐昭爲徳府右長史近例親王出閣必選進士二人除翰林院檢討侍王讀書俟出府之日俱升左右長史隨王之國此後有長史員缺則從吏部於本府及國子監教官中選補至是徳府長史缺王奏請仍除進士特從之

○巡按山西監察禦史劉璟等奏罷罷軟官沁州知州毛鳳等五員

○升南京監察禦史鄒儒爲雲南按察司僉事

○甲寅賜襲封衍聖公孔弘泰玉軸誥命衍聖公二品例給文犀軸誥弘泰己如例得給至是援先朝故事乞給玉軸誥珍藏闕裏詔特給之

○錦衣衛帶俸都指揮僉事楊凱初隸顯武營操備嘗逃二次刑部問擬臨事避難者律贖杖還職

○乙卯續資治通鑑綱目成上制序文以冠其首曰朕惟天地綱常之道載諸經古今治亂之迹備諸史自昔帝王以人文化成天下未始不資於經史焉我太宗文皇帝表章五經四書輯成大全綱常之道粲然復明後有作者不可尙已朕祗承丕緒潛心經訓服膺有年間閱歷代史書舛雜浩繁不可殫紀惟宋儒朱子因司馬氏資治通鑑著爲綱目權度精切筆削謹嚴自周威烈王至於五季治亂之迹了然如視諸掌蓋深有得於孔子春秋之心法者也展玩之餘因命儒臣重加校訂鋟梓頒行顧宋元二代之史迄無定本𨿽有長編續編之作然采擇不精是非頗謬槪以朱子書法未能盡合乃申敕儒臣發祕閣之載籍參國史之本文一遵朱子凡例編纂二史俾上接通鑑綱目共爲一書始於宋建隆庚申終於元至正丁未凡四百有八年總二十有七卷名曰續資治通鑑綱目而凡誅亂討逆內夏外夷扶天理而遏人欲正名分以植綱常亦庶幾得朱子之意而可羽翼乎聖經仍命梓行嘉惠天下於戲人不考古無以證今觀是編者足以鑑前代之是非知後來之得失而因以勸於爲善懲於爲惡正道由是而明風俗以之而厚所謂以人文化成天下者有不在玆乎因述其槪冠於篇端以垂示無窮焉

○命燕山右衛帶俸都指揮僉事陳忠子鎭代父原職本衛指揮使南京金吾後衛帶俸都指揮僉事彭鑄子﹤王晉﹥代父原職本衛指揮僉事○丙辰復除廣東按察司僉事方泌於貴州

○海寧伯董興卒興直隸長垣縣人初任燕山右衛指揮試箭中式得署都指揮僉事又以試弓馬如式得署都指揮使正統丙寅升都督僉事以徵福建鄧茂七功進都督同知景泰初廣東黃蕭養反命充總兵平之升右都督天順初以迎駕功封海寧伯曹欽作亂以興與有連革爵降右都督責廣西聽謫殺賊明年召回復伯爵充總兵官鎭守宣府至是卒賜葬祭如例興爲人謹厚頗知兵其平廣寇功績尢偉

○丁巳追封魯府安丘王當澻父陽鐆爲安丘王陽鐆靖恭王長子也母妃孫氏宣徳辛亥生景泰辛未封爲長子成化丁亥卒至是追封爲安丘王賜謚曰莊簡

○戶部言巡撫遼東都禦史陳鉞奏大寧萬全二都司凡有參充知印承差者乞照山東事例願納米二百二十石者許執有司結狀於遼東邊倉上納赴各都司收參從之

○戊午大理寺右寺丞劉慶服闋復任

○泰寧等衛右都督兀南帖木兒等援舊例請於廣寧開市貿易事下兵部言此事己奏寢難從其請宜令譯者諭旨不得紊擾覆奏報可

○己未命都指揮僉事趙傑守備山丹衛地方○都督同知鮑政卒政山後人祖父完者不花洪武二十二年內附以靖難功任燕山右衛正千戶年老政代職正統中從徵麓川升指揮使平閩寇鄧茂七升都指揮僉事天順初有功累升都督僉事成化二年平千斤劉升都督同知六年充總兵官鎭守甘肅至是卒賜葬祭如例政在邊年久熟知虜情隨機區畫子鏞襲騰驤右衛指揮使

○夜月犯軒轅女星

○庚申吏部言四川烏撒軍民府土官知府隴舊等奏保流官同知剛正撫字有方夷民信服今已九年秩滿乞畱再任三年以慰羣望從之

○辛酉南京翰林院侍讀學士錢溥以三年考滿至京奏乞致仕不許

○西寧瞿曇寺禪師桑爾加端竹等烏思藏番僧撒節藏卜等尖占等簇番人七肖等邊卜等簇番人米牙肖等各來朝貢駝馬及盔甲等物賜衣服彩叚等物有差

○壬戌毛憐衛女直指揮尙冬哈等來朝貢馬及貂皮賜宴並金織衣彩叚等物有差

○哈蜜使臣阿兒加奏言部落眾多苦峪城小難容又其地皆沙磧無水不可耕墾而肅州東有金塔寺並魏城魏裏城等地乞賜與一處爲便章下兵部劾其不念國恩妄有求請且言金塔寺等處切近肅州不可聽其內遷以貽後患請令譯者曉諭夷使令回語都督罕愼約束部屬安分守常以圖興復不可需求無厭屢來奏擾報可

○鎭守通州都督同知陳逵監察禦史徐鏞各奏通州密邇京城四夷貢獻南北糧運皆往來貯積於此城池之制不可不謹正統十四年虜賊侵境以倉廒在西城外乃築新城障之倉卒經營未如制度舊城髙三丈五尺垛口五尺基廣三丈五尺而新城不及其半請拆舊城西面而展新城北角與相連接增其丈尺使上下齊一仍建甕城敵臺於城北開一門以通河道又於城內空地起造倉廒遇霖雨途淖暫以應運京糧收貯俟冬月運京乞敕所司會官勘議修理上命逵會巡撫右僉都禦史汪霖覆勘以聞

○癸亥禮部奏冬至節例賜百官宴上令免宴賜以節錢鈔

○南京大雷

○命行人伴送東北諸夷入貢者出境並禁其市軍器兵部右侍郎馬文升言比年朝鮮陪臣及建州海西朵顏三衛夷人入貢軍民人等輙以弓材箭鏃與凡鐵器私相貿易誠非中國之利乞下所司禁約且以行人帶領通事伴送沿途防禁之事下禮部請差行人著爲例兵部請榜諭京師並諸邊軍民違者謫戍邊遠會同館及沿邊伴送官吏人等有縱之者槪治其罪若夷人挾帶出關事覺拘入官給還原直仍追究所鬻之人從之

○湖廣都指揮同知劉斌擅入楚王府與典寶飲酒事發拘解至京都察院問擬贖杖還職

○甲子提督通州等倉監察禦史徐鏞言京通二倉收糧事例有每石兩平明加八升者有每石一尖一平者然其間斛尖及撼下余米通約六升平斛上畱二指亦有二升大約暗合八升之數然法令不一軍鬥得以髙下其乎無賂則加多或過一斗有賂則減少不及五升今欲得明加八升爲便戶部以爲此事屢經奏行乞立定例永爲遵守命繼今收糧每石別加八升聽納戶刮鐵行槪

○夜東方流星大如盞靑白色光燭地自常陳東北行至天市西垣尾迹炸散西方復有流星自虛宿西行至近濁

○乙丑延綏波羅堡有星二形如轆軸一墜樊家溝一墜本堡倉紅光燭天

○以明日冬至節遣駙馬都尉王增蔡震分祭長陵獻陵景陵裕陵文武衙門各分官陪祭

○遣駙馬都尉楊偉祭景皇帝陵寢

○遣內官祭恭讓章皇后陵寢

○丙寅冬至節上詣奉先殿皇太后宮行禮畢出禦奉天殿文武羣臣及四夷朝使行慶賀禮

○皇太后皇后俱免命婦朝賀

○丁卯文武羣臣朝親王於奉天門東廊

○戊辰辰時日生背气靑赤色左右有珥黃色鮮明

○己巳整飭邊備戶部右侍郎程萬里劾守備黃花鎭署都指揮僉事馬麟廢弛軍政宜罷兵部尙書項忠等謂麟蒞任甫及兩月宜暫畱之得旨麟旣不可用當更舉能者往代忠等妄舉其具實以聞於是忠等自劾上曰守備邊關務在得人乃舉用不當本當究治但旣輸情服罪姑宥之今後務須從公推舉不得徇情大明憲宗純皇帝實錄卷之一百六十

成化十二年十二月庚午朔上視郊祀牲

○四川按察司僉事李廷璋奏刑部嘗奏準軍職有犯監守自盜常人盜倉庫錢糧受財枉法不滿貫與求索科斂誆騙等項計贓滿貫問該流罪減等至杖一百徒三年者照例運甎等項完日還職帶俸差操不許管軍管事其餘減等徒罪俱依常例發落原系管軍管事仍舊行之但此例止行兩京請通行天下問刑衙門爲宜事下刑部議如所言從之

○壬申復除廣西陽朔縣知縣楊綱於舊任陽朔民言綱多善政以憂去官今已制終適知縣缺願綱復任以終其惠巡按禦史以聞故有是命○慶雲伯周壽奏印過保定並山東河南府縣孳生並追償馬騾駒凡二萬五千九百一十匹有奇

○癸酉太監懷恩傳奉聖旨南京禮部左侍郎倪謙升本部尙書翰林院侍讀學士錢溥升南京吏部左侍郎國子監祭酒周洪謨升禮部右侍郎仍掌監事

○甲戌命河南都指揮使王傑仍守備歸徳徐潁等處地方

○乙亥以冬無雪命英國公張懋撫寧侯朱永襄城侯李瑾祭禱天地社稷山川之神

○命義勇右衛帶俸都指揮僉事方昇守備黃花鎭

○丙子調廣東按察司整飭瓊州兵備副使徐懷於湖廣先是瓊州增設整飭兵備副使一員至是兵部以總督兩廣都禦史朱英言邊方無事議裁革之仍歲委副使或僉事一員分巡其地

○丁丑臘節賜百官宴於午門

○戊寅升翰林院侍講徐瓊爲南京翰林院侍讀學士

○己卯夜西北方赤气一道衝天長五丈許狀如矛鋒

○庚辰整飭邊備戶部右侍郎程萬里奏黃花鎭所轄驢鞍嶺諸關口俱敵衝要地宜城二郎廟東隙地增設一千戶所屯軍四五百人守之兵部議令萬里及巡撫等官審議報可

○辛巳巡撫四川右副都禦史張王�贊奏區畫邊儲事宜一四川各屬鹽課比少中支積久消耗其各井鹽水微細煎陪艱辛今宜以成化元年至五年開中所遺上流等十五鹽課司引鹽量如兩淮掣出餘鹽賣銀備用六年至八年見在鹽課開中四千九百二十四萬八千二十斤數內流鹽每引原擬米五斗今減爲四斗云安每引原擬一斗五升大寧二斗五升俱加爲三斗自余華池通流新羅福興如舊四鬥富義羅泉廣福仙泉黃市冾�甘井永通郁山俱仍三斗悉於松茂二衛疊溪小河二千戶所倉上納其松潘疊溪每米一石時價銀二兩茂州小河每米一石銀一兩凡民有欲參充三司知印承差並冠帶者於松潘疊溪納米三十石吏典二十五石府州縣吏典二十石於茂州小河納米則三十石遞至二十數各加倍戶部覆奏從之

○壬午復設順天府通涿霸薊四州判官宛平順義二縣主簿各一員專理柴炭舊例諸州縣柴夫百名以上者各設官一員成化八年以災傷暫停夫役官亦攺任至是工部尙書萬祺議復設之

○癸未戶部臣奏各邊所儲糧艸皆會計歲用之數非有徵調不可輕費今宣府管糧郎中馬孝祖乃奏燒荒等項人馬本年支過糧艸三十餘萬緣此等糧艸系邊城預備急用之數除徵行工役支行糧口糧外其餘隨從之人旣得影射重差卻又重復支費邊儲有限輸運良難誠宜痛革請行各邊巡撫巡按並管糧官自後軍士遠行徵調者人給行糧馬給艸料而住其原支出百里外工役者驗日支給口糧其隨行騎從不許妄支從之

○朝鮮國王李娎遣陪臣尹壕等奉表貢馬及方物來朝賀明年正旦節

○總督兩廣軍務右副都禦史朱英等奏廣東瀧水縣猺賊累招累叛近復聚眾殺掠人畜臣等已令參將楊廣率領番漢官兵相機撫剿章下兵部言此賊出沒不常請行英等督兵根捕並行巡按禦史勘其隱匿之獘失�官員聽指實奏處報可

○甲申太監黃賜傳奉聖旨升錦衣衛正千戶萬通爲指揮僉事副千戶萬達軍人邵宗王敏爲正千戶俱世襲通達皇貴妃之弟宗宸妃之弟敏順妃之弟也

○升戶部郎中劉顯爲長蘆都轉運鹽使司運使顯在宣府管糧頗有貪名至是代回驟得升用人皆疑焉

○升河南獲嘉縣知縣鄭福爲狹西金州知州從都禦史原傑奏舉也

○乙酉禮部右侍郎尹直以父喪去任

○丙戌晉府云丘王美堣奏母杜氏卒欲祔葬於父定王墳緣母喪在太原而先塋在平陽請就葬近地仍乞官爲塋葬禮部以爲宜俯順其情從之○海西兀者衛致仕都指揮同知阿冬哈假執亦麻剌衛指揮僉事你希察受官名敕冒其名入關來朝復以己名陛見面奏乞賞賜禮部請究問之上以阿冬哈冒名入朝當正以法但系夷類姑宥之令收其敕仍命通事諭之後有犯不赦

○丁亥賞都指揮僉事張玉等官軍四千八百四十六員名彩叚鈔絹有差以剿除湖廣八寨並貴州坪排洞苗寇功也

○府軍前衛帶俸都指揮僉事張英子鐘代父原職爲指揮使

○戊子曉月犯明堂上星

○刑部右侍郎林鶚卒鶚字一鶚浙江黃巖縣人景泰辛未進士授監察禦史天順攺元英廟復辟命吏部簡科道官知府事鶚遂得鎭江陛辭召至文華殿親諭以擢用意賜食大官給寶鏹爲道裏費鶚感知遇蒞郡修廢舉墜修京口牐築甘露壩淅舟漕運者便之旣而巡撫都禦史以鶚材堪治劇請與蘇州姚堂兩易其地鶚至頗不滿蘇人之望遷江西按察使僚貳分巡多用己意出入鶚一正之以律多所平反未幾升南京刑部右侍郎丁嫡母憂服除召爲刑部右侍郎執法不撓公暇輙閱書史臨古帖夜分乃止聞人有異書必求之自奉儉薄事生母程極孝程性嚴有不愜意跪謝移時年五十四卒賜葬祭鶚廉方有守尢好古博雅但與人少恩𨿽妻子不卹政事頗傷於刻云○己丑開設湖廣鄖陽府卽其地設湖廣行都司衛所及縣撫治荊襄都禦史原傑奏流民之數戶凡一十一萬三千三百一十七口四十三萬八千六百四十四俱山東山西狹西江西四川河南湖廣及南北直隸府衛軍民等籍臣偕湖廣河南鎭守巡撫三司等官議流民數多若一槪驅之恐其安土重遷難以盡遣就使遣去慮或他處頑民知有空地效尢復來其患尢甚已嘗覆實類皆逃移年遠無所於歸且能治產服賈老子長孫婚嫁姻戚勢不可動者謹如聖諭許其附籍其新來無產平素凶梗者遣之數內在湖廣之襄陽荊州徳安及今鄖陽者二萬四千三十九戶附籍二萬一百八十有七在河南之南陽河南汝寧者七萬五百五十二戶附籍六萬三百八十有四在狹西之西安漢中者一萬八千七百一十八戶附籍一萬六千八十有三其遣還者凡一萬六千六百六十三戶復慮此輩戀膏腴而樂閒曠且原籍官司不加撫卹勢將復來須如先年事例請給聖旨榜文嚴行禁革凡深山大谷之內復集續來及展轉流徙者並發戍邊匿主同之逃囚軍匠無論山內外俱令戍邊其附籍所墾田地查照減輕則例起科凡百事產俱如洪武年間給與由帖則庶幾去者畱者各得其所此外須立府縣軍衛斯爲久計臣又與各官相視襄陽府所轄鄖縣地接河狹路通水陸居竹房上津�洛諸縣之中爲四通八達要地且去府五百餘里山林深阻官司罕到盜賊猝發緩急無制合拓縣城置府擬名鄖陽卽其地設湖廣行都司附城立鄖陽衛衛爲前左右三所其左右二所於湖廣都司並南陽衛新收編髮流民並不服驅遣問發及寄操軍人數內查調二千五百名類編總小甲並百戶所實之前所則以趙府羣牧司緣事革隸彰徳衛官軍撥補城周六里三十步設六門分襄陽府所屬竹山房縣上津鄖四縣來屬又於竹山之尹店置竹溪縣編戶七社歲徵稅糧一千二百九十一石有奇於鄖之南門堡置鄖西縣編戶七里歲徵稅糧一千一百一十九石有奇又於狹西漢中之洵陽白石河置白河縣編戶八里歲徵稅糧三百九石有奇以上七縣俱隸新府其南門堡白石河守禦軍堡如舊仍屬湖廣又析狹西西安府之�縣地爲山陽縣於豊陽鎭編戶一十二里歲徵稅糧一千二百六十九石有奇析河南南陽府之南陽縣地爲南召縣於南召保編戶一十六保歲徵稅糧二千一百五十石有奇析唐縣地爲桐柏縣於桐柏鎭上店編戶一十四保歲徵稅糧一千八百六十九石有奇析汝州地爲伊陽縣於舊固縣編戶三十一里歲徵稅糧六千四百一十八石有奇以上各隸其本府若州此外舊巡檢司凡四其在尹店者移置竹山之縣河攺隸竹溪在鴉路鎭者移南陽之窪石口攺隸南召在桐柏鎭者移唐縣之毛家集攺隸桐柏在上店者移嵩縣之常界嶺攺隸伊陽是皆要害之地亡命所必經者又於伊陽縣之穆冊及趙保村汝陽縣之楊埠俱添立巡檢司南彰縣之馬良坪築立軍堡以房縣原守肆莊坪堡官軍二百員名實之俟鄖陽衛調發官軍至日如數委守竹之上官渡堡而以上官之數移於肆莊則以近就近各適其便且於光化均州鄖縣各置水驛驛設五舟摘於湖廣所屬偏僻水驛各令州縣攝之否則擬奏銓注陸路則以里甲馬匹遞給無煩置馹其官屬暫宜裁省府設知府推官撫民通判各一員經歷司照磨所各去其半升鄖縣學爲鄖陽府學學設教授訓導各一員量增其生徒之數諸新縣惟伊陽官吏全設桐柏添注撫民縣丞余俱知縣典史各一員縣學教諭訓導各一員生徒吏典先盡見役次於民間選之行都司設都指揮使同知僉事各一員經歷司亦去其半衛設指揮使同知僉事衛鎭撫左右二所正副千戶各二員經歷知事所鎭撫各一員每所百戶十前所則以羣牧原額舊任爲之數內知府都司及各新縣正佐首領官宜從臣等會舉練達政體熟知風土者庶於新附之民有濟余乞銓授如例軍職則於河南湖廣衛所多餘官並陜西調來諸職選任其荊襄曩設守備都指揮合令回司理事白河鄖西二縣守備官軍且須三年以後令回自余加以委任責成使撫治其地則永永無虞矣﹤鋶﹣釒﹥上詔悉如議行之蓋荊襄流民自永樂宣徳以來言者每以爲憂至是設立軍衛有司編籍旣定遂帖然安堵論者謂傑與李賓之功良不少云

○南京六科給事中言南京雷震非時京師黑眚傷人天心譴告甚爲昭著諄切臣等待罪言官不敢緘默謹條陳所見一通達下情請退朝之暇禦便殿勤接問仍令內閣大臣六部卿佐都禦史經筵侍從等官分班更直庶政闕失得以面陳就賜可否則聖智日新下情畢照一懲勵邊將請今後邊將失機情狀顯然者不須曲宥及有臨事避難者必寘之重典一省費便民請凡一切買辦織造俱行停止以蘇民困一思患預防請敕廷臣於文武臣寮之中舉其才智謀略堪任將帥者各一人授以重任凡兵事百度悉許便宜處置一禁革擾害請揭榜禁約不許公差人員於所經之處淩虐有司需索賄賂而有司亦不許阿承科取與者受者俱以贓論一汰除曠職請免南京管事大臣之昏庸老憊如建平伯髙遠都督僉事奚顯楊麟者以答天譴詔付其奏於所司

○整飭邊備右侍郎馬文升奏遼東諸夷朝貢朝廷賞賜筵宴恩禮極盛但光祿寺酒飯甚菲薄殆非懷柔之道乞敕禮部筵宴加厚以安夷心毋分彼此使之感恩畏威亦撫綏之一道也下禮部覆奏謹按往年精膳司員外郎李麟所呈朝鮮使臣筵宴事已經奏行請申其令上曰宴待諸夷本柔遠之道所以尊隆國體起其瞻仰非但飲食之而己必器具整齊品物豊潔始稱今後筵宴並酒飯處令光祿寺堂上官視之仍以禮部官一員督察敢有不遵者並治以罪

○文升又奏遼東都司帶管應募兵二千七百有奇廣寧操守應募兵一千八百有奇俱金復海蓋等衛餘丁今旣廩食在官而募者亦升受職役然不轄以衛所不籍其姓名他日逃故無從勾補乞令山東管糧參政僉事稽二處募兵本貫量遣所帶餘丁眾多者還助舊軍仍籍應募兵並所畱餘丁分編衛所隸遼東者以五百人編入撫順隸廣寧者以一千人增設一所餘則各照原募地方編入定遼東寧廣寧諸衛乏軍所分有故一槪勾補庶軍有定伍人無私役事下兵部請行山東管糧官通閱所募之兵原隸何衛分其餘丁彼此貼助仍視其原衛附近某境隨宜分撥而令隊長約束操守其撫順缺軍數多宜參酌處畫若廣寧右衛應增一所亦當議奏施行倘正軍有故隨營無丁聽行原衛勾補奏可

○文升又奏海西建州女直朵顏三衛諸夷變詐叵測慮爲邊患自後入貢乞敕兵部會同總兵宣布朝廷恩威利害令還諭部落感恩畏威事下尙書項忠等謂事非著令但遇各夷入貢之時或有邊情宜令譯者譯問必須明白切當俾夷人知所感畏不得飾言以取輕慢從之

○增設遼東錦義二城參將一員

○命毛憐等衛都指揮僉事等官北赤子速苦等十人襲職升毛憐衛指揮使王朵羅等三人一級從其請也

○夜月犯左執法

○庚寅賜晉府陽曲王美垙第十九子名曰鐘鍠第二十子名曰鐘鐊

○夜月犯進賢星

○辛卯山西臨汾縣天鼓鳴其聲如炮

○壬辰禮部奏正旦節例賜百官宴上令免宴賜以節錢鈔

○升黎平府知府楊緯爲廣東布政司左參政嶽州府知府吳節爲河南右參政

○整飭邊備兵部右侍郎馬文升言遼陽東山新添東州馬跟單淸河鹻場靉陽五堡孤懸境外距遼陽三四百里山林深阻人迹罕到其守堡軍士行糧令海蓋諸衛餘丁轉運每石費銀一兩之上比於遼陽關支任負凡五六日方得至堡遂有緣此他往者況無軍民耕種客�報納緩急無備五堡馬步軍共二千九百九十一名除月糧外人支行糧四斗五升欲將近堡閒曠田地每軍撥給五十畝並牛價銀一兩令其買牛且耕且守一年之後將所收子粒準作行糧其本衛月糧米鈔中半兼支𨿽目前費銀頗多而一年所省行糧足償其數且所種餘糧有願於本倉上納者如例給銀更圖別儲以備急用此外脫有小警量支行糧事寧卽止如此則不勞輸運邊用自給事下戶部覆議以爲所言爲耕守良法宜行鎭巡總兵等官審實無礙一如所言仍令撥給之外別有餘地如例分給餘丁種納則地無遺利兵儲不虛矣從之

○禮部右侍郎尹直以其父奐重曾封爲翰林侍講學士乞祭葬允之先是禮部以朝臣父母喪乞恩祭葬者眾奏準非授本等封贈者不與行之數年頗見有節至是直父例不應得乃破例而爲之尙書鄒幹無如之何然自是比例乞恩者接迹而恩典之濫亦無紀極矣

○癸巳升大理寺右寺丞劉慶爲本寺右少卿

○戶科左給事中等官張海等查盤遼東邊糧還言定邊左等衛二十一倉見在銀糴買米豆陳浥數多因劾其管糧並巡撫等官罪皆當治下戶部以爲欲行巡撫遼東都禦史督同山東二司管糧官以堪用米豆照舊放支陳浥者量數追陪外原經管糧參政陳儼參議尹淳副使陳相僉事張珩宜行都察院轉行巡按禦史提問其先年巡撫右副都禦史彭誼己致仕合請進止上曰應追糧數令巡撫諸司查實追完儼等並誼令本處巡按禦史逮問其大同宣府甘肅寧夏延綏並薊州諸處糧料銀俱選差公正給事中禦史各一員查盤具實以聞無容襲獘仍悉以敕書付之

○甲午敕湔除在京文武官過名仍命法司移文於在外諸司

○復設廣東樂昌縣九峯巡檢司

○雲南淸軍禦史黃本等奏淸出雲南該解內地軍丁畏懼遠戍俱欲逃之夷境乞如兵部舊所擬奏凡邊境淸出軍伍自乞充軍者仍畱本地以便徵調事下兵部言雲南貴州去京師萬里其人有﹤棘火﹥人子百夷羅羅蒲蠻種不一俱無鄕貫可稽難於淸角�羊問有解者往往中途死亡無濟於用宜從本言移文二處淸軍禦史並三司官自後淸出軍丁應角�羊千里之外者及其家人餋子贅壻僑居年久自乞充軍者就編入附近邊衛仍行原衛除其名籍若其人不系夷獠不論遠近仍如舊角�羊補其有內地見軍故逃還以規援例攺編近衛者不聽報可

○整飭邊備兵部右侍郎馬文升奏遼東地方三面受敵故兵分三路以備外侮廣寧爲中路開原遼陽爲東路前屯寧遠錦義爲西路遇有警急彼此應援切見遼陽迆西一百六十里廣寧迆東二百里有遼河一道分界遼之東西冰結則人馬可以通行易於應援或遇冰開賊先據之我兵𨿽有渡船不能猝濟彼此勢孤誤事非小正統十四年虜犯廣寧遣兵據此已有明驗今請造大船十數橫列河中下聯鐵索上加木板以爲浮橋兩岸豎大木爲柱總系其纜遣兵護守以往來設或有警則東西聲勢相連不至誤事從之

○乙未戶科左給事中張海等言遼東歲費京師輦銀十萬以爲積粟四十萬石之計近姦獘日滋儲積日耗臣等目擊其事敢略﹤鋶﹣釒﹥五事爲獻一三萬衛倉其地污下瀦水糧多濕腐宜徙於髙燥之地一鐵嶺沈陽海州錦州糧賤輸多則積久陳腐廣寧寧遠前屯等衛糧貴少納則歲支不給宜令自今開報銀鹽凡地裏遠近糧價貴賤斟酌適均則倉各有積足支三年一定邊左等二十一倉報納銀糧容�類有輸糧未久卽已得銀亦有輸久未得或至三四年者是蓋始不量銀開納終復徇私無序用致缺少�銀十三萬兩無以爲償且糧多濫收利歸富室宜令自今開納則量歲運銀數支給則依輸納月日庶兵�兩利國課不虧一定遼諸倉上納糧料多監臨勢豪之家冒代客�納糧領銀任意作獘宜令監臨內外官自都指揮以上無得報納違者比依鹽法沒入其糧一遼東地方以遼河爲界河東定遼左等十四倉按察司官主之河西廣寧等十一倉布政司官主之二年一代行之已久但各倉循環月報出入數目兩不相知且干涉軍職難於行事況官經二年或相掣肘差官查盤又無定例是以人多玩法易於作獘今宜如大同宣府事例部差廉幹郎中一員於廣寧管理犯者卽治其罪其二司官或減省取回差官查盤立爲定法則事體歸一事下戶部議以爲諸倉宜行巡撫並布按二司管糧官從宜計造繼以贓罰之貲官銀以備糧餉無容輕費欲添設郎中宜行吏部推選以往二司巡守暫合如舊俟踰三年從巡撫官具奏區處差官查盤則定以五年餘如所言議上上皆從之惟查盤則三年一差官著爲令

○故都察院右副都禦史陳濂子柏乞錄爲國子監生許之

○巡撫遼東右副都禦史陳鉞奏臣奉命出關之後各衛士卒迎愬軍職者往往而是臣遂以便宜處畫量罰馬疋布花給授士卒今詣廣寧愬告都指揮以下不法者尢多欲拘之則恐誤邊防欲執之則初無敕旨願如前任都禦史彭誼事例賜臣敕凡都指揮以下有應執問者聽庶姦獘可革事下兵部言巡撫之職當執憲體今軍職有罪不行劾奏止以情罰之固非所宜至若逮問方面軍職法應上請豈得專擅如誼之事亦出權宜鉞奏非是不可聽上曰人臣不得專擅威柄𨿽有一時假以權宜者非常法也陳鉞欲請敕自都指揮以下徑行執治是欲專擅威柄邪所請不允

○丙申命掌國子監事禮部右侍郎周洪謨理部事升司業耿裕爲祭酒升巡撫大同右副都禦史張鎣爲刑部右侍郎

○定擬浙江救荒事宜一民間無礙子弟有願納米參充吏典者都布按三司一百石各府並運司七十石司府經歷司理問所斷事司各縣並有品級文職衙門五十石雜職衙門三十石俱先查勘考試相應於缺糧倉分納米完日需次撥充俟豊年有積則止一開中浙江見在不系存積鹽課一十五萬引每引米三斗五升於沿海缺糧倉分上納以是歲八月風潮雨水從巡按禦史侶鐘請也

○四川播州宣慰使楊愛遣長官鄭旭等芒部軍民府土官舍人隴慰遣把事阿體等貴州宣慰使安貴榮遣把事陳昂等各來朝貢馬賜彩叚絹鈔有差

○丁酉建州衛野人女直都指揮歹因哈釋家保等各來朝貢馬及貂皮賜宴並金織衣彩叚等物有差

○升綏徳衛指揮使李杲楡林衛指揮同知王戟俱爲署都指揮僉事杲守備淸水營戟守備定邊營

○己亥歲暮享太廟

○遣太常寺官祭五祀之神

○遣旗手衛官祭旗纛之神

○以明日正旦遣駙馬都尉周景樊凱分祭長陵獻陵景陵裕陵

○遣駙馬都尉遊泰祭景皇帝陵寢

○遣內官祭恭讓章皇后陵寢

○升後府都督同知趙勝爲左都督○整飭邊備兵部右侍郎馬文升上兵備五事下兵部議尙書項忠等議謂文升欲於永平府孳牧馬內選取牝馬千匹分給永寧監官軍領養三歲取其二駒死則量加追償惡則預爲調習遼東軍士缺馬則具奏選而給之其言誠爲良便宜因其言推而行之並令狹西山西苑馬寺各措置牝馬千匹或二千匹印給寺監軍余領餋如例二年算駒一匹其孳生追償聽巡撫巡按比較文升又欲於各邊操練軍馬命所司定其日期務要依期教閱一其號令不許各立操法緣各邊气候習俗不同不可定期泥法宜行總鎭等官會議各申教閱之令參以時宜自行演習文升又謂遼東軍士苦於馬死陪補欲令守臣預籍三路軍馬月報馬死之數收軍陪馬及官助買之價每季遣官賫價於產馬之處收買歲爲常例宜行遼東鎭守諸臣熟議可否以行文升又以遼東廣寧前屯抵開原巡撫官常在廣寧巡按官歲滿卽代而按察司分巡官又專督糧儲不能徧歷境內欲於東西二路添設僉事或副使一員緣今遼東守臣己眾不宜添置文升又以遼東副參以下多役餘丁欲移文所司稽其丁數馬軍與二丁步軍與一丁其指揮千百戶等官合用之數明立定則以免餘丁辦納之苦今宜定爲三等量爲重輕貧弱者盡免之而把總官如京營近例從以六人都指揮以下管事管操者亦酌定名數令隨以出入不得役使墾田營貨違者治罪詔從其議

○是歲天下戶九百一十二萬二百六十三戶口六千一百八十五萬三千二百八十一口田地四百七十七萬八千九百九十五頃八十三畝有奇田賦米二千二百一十三萬一千三百三十七石麥四百三十三萬六十石有奇絲九萬二千七百三十斤綿一十萬五千兩絹二十八萬五千三百一十匹布八十七萬九千二百五十匹綿花二十八萬二千三百九十斤折色鈔八十三萬五千三十錠雜課鈔二千七百八十六萬二千一百錠米五萬六千二百石麥二千三百八十九石布七百七十二匹鹽課鹽三百七十九萬一千五百六引米五千七百九十石有奇布四萬四千七百匹茶課茶五十六萬三千九百一十斤屯田子粒三百九十五萬八千三百二十石有奇采納銀五萬二千一百五十四兩水銀二百四十七斤朱砂一十七斤一十一兩漕運京師儧運糧三百七十萬石各處運納糧五百七萬一百石有奇減免天下官田等頃稅糧一十九萬四千八百四十石有奇

大明憲宗純皇帝實錄卷之一百六十終

大明憲宗純皇帝實錄卷之一百六十一

成化十三年春正月庚子朔上詣奉先殿皇太后宮行禮畢出禦奉天殿文武羣臣及四夷朝使行慶賀禮皇太后皇后俱免命婦朝賀

○辛丑文武羣臣朝親王於奉天門東廊

○壬寅宣宗章皇帝忌辰奉先殿行祭禮遣駙馬都尉周景祭景陵

○乙巳孟春享太廟

○遣內官祭司戶之神

○丙午以水災免浙江紹興寧波臺州杭州四府杭州前等衛所成化十二年秋糧子粒共四十一萬三千八百四十石有奇馬艸三萬一千二百七十包有奇

○丁未以大祀天地上禦奉天殿誓戒文武羣臣致齋三日

○戶部議覆整飭邊備兵部右侍郎馬文昇所奏事宜一足衣食以卹官軍謂近年遼東衛所官軍折色俸鈔不足關支間有關支太半軟爛千貫僅直銀一兩余若以月米計之每石不過直銀一錢以上不足養贍又軍士歲例有冬衣布花之給而海運不繼妻子不免號寒蓋因登州海船數少及運到又無官吏及時給散欲於旅順口修金復蓋三衛庫房三十間設立官吏遇到卽收以俟給散一均屯田以蘇困斃謂遼東各衛近城膏腴田地多被衛所官員占種卻將累年放免充軍名下未蠲之糧分派貧乏餘丁老幼其富實餘丁官豪仍舊私役以致人無控訴欲得巡撫督令分巡等官明白丈量分撥屯種其言俱可從議入悉命所司行之

○戊申夜月犯畢宿○己酉周府胙城王子壉薨王莊簡王之子母李氏宣徳乙卯生正純己巳封鎭國將軍景泰乙亥襲封胙城王至是薨年四十有三訃聞輟朝一日賜祭葬如制謚曰榮順

○庚戌大祀天地於南郊祀畢上還宮謁皇太后出禦奉天殿文武羣臣行慶成禮

○以上元節賜文武羣臣假十日

○辛亥以大祀慶成上禦奉天殿大宴文武羣臣及四夷朝使

○壬子立春順天府官進春上禦奉天殿受之文武羣臣行慶賀禮免宴

○協守松潘等處都指揮同知孫暠四川都指揮同知劉昇俱停俸戴罪殺賊以番賊攻劫新橋等堡堤備不嚴故也

○移置山東寧陽縣靑川村驛於堽城壩

○命福建漳州衛軍余楊三楊四光錦衣衛頭目俱與冠帶月給米二石三等永樂間從其父徵守交趾被畱至是脫身來歸故有是命

○丙辰英宗睿皇帝忌辰奉先殿行祭禮遣駙馬都尉王增祭裕陵

○戊午分隸湖廣之荊州荊州左右瞿塘襄陽安陸鄖陽七衛及徳安房縣均州長寧夷寧枝江遠安竹山八所於湖廣行都司調湖廣都指揮使柴政掌行都司事升襄陽衛指揮同知呂鐘南陽衛指揮同知減廉俱署行都司都指揮僉事從撫治荊襄左副都禦史原傑等議也

○己未賜朝鮮國賀正旦陪臣尹壕等宴並金織衣彩叚等物有差

○命兀者右衛都指揮僉事木令哈等子滿古捏等四人各襲職升喜樂溫河衛指揮使主卜哈等四人各一級

○辛酉升四川左布政使李敏爲都察院右副都禦史巡撫大同

○提督四夷館通政使司右通政劉文致仕因乞賜誥命吏部言其未經給由於例不可詔與之

○命沈陽右衛帶俸都指揮使田廣光參將鎭守固原等處地方

○刑部議覆整飭邊備兵部右侍郎馬文升言武職多不卹軍士侵克月糧蓋以事發止於帶俸差操立功贖罪故視以爲常不知警戒乞敕法司查照舊例若都指揮指揮侵欺軍士糧料二百石大布一百疋綿花一百斤者依律議罪立功滿日俱降一級帶俸差操不許管軍管事若侵欺不及此數者仍依見行事例宜行遼東禁約指揮千百戶等官及通行天下從之

○壬戌開設應天府六合縣道會司

○大興左衛指揮使周廣奏近年鈔法不行每鈔千貫止直銀四五錢在京勢要殷富之家往往載於各布政司及府州縣公行囑托每鈔千貫徵銀五兩其利十倍乞通行禁約後有違犯許諸人首告以寘於法上曰今後依勢賣鈔並有司聽從者重罪不宥令巡按禦史糾舉以聞

○西番靜寧等寺番僧鎖南你麻天方地面遊僧答月兒捨阿塔兒等各來朝貢馬賜宴並衣服彩叚等物有差

○命南京府軍衛指揮使陸宣守備九江等處地方

○癸亥賜蜀府內江王友璠第六子名曰申饌遼府鎭國將軍恩鉹長子名曰寵汕

○甲子泰寧等衛都督兀南帖木兒遣都指揮猛革帖干等海西木蘭河等衛野人女直都指揮撒赤哈等亦迷河等衛野人女直都指揮捏克等兀者等衛野人女直都指揮扯革等各來朝貢馬及貂皮賜宴並金織衣彩叚等物有差

○升四川右布政使馬馴爲左布政使

○以旱災蠲直隸潼關衛蒲州守禦千戶所成化十二年子粒一千一百二十餘石

○山西代州無雲而雷

○直隸安肅等縣民李文友等八人以妖言謀逆坐斬

○乙丑夜月犯建星

○丙寅洛脫等簇頭目朵而只加奏所進方物多而賜數未足事下禮部請移文巡撫狹西都禦史餘子俊勘實給與從之

○整飭邊備戶部右侍郎程萬里奏永平分守東路右參將李銘鎭守密雲等處都指揮同知王榮俱有將才乞以銘升副將名目協同鎭守薊州永平山海地方營充遊擊將軍兼領密雲及黃花居庸關軍馬有旨俟邊方有缺用之

○丁卯命遼東守備寧遠前屯二衛都指揮同知崔勝光右參將分守錦義二地方

○戊辰升翰林院編修陸簡爲本院侍講以九年任滿也

○定擬遼東各倉開中成化九年十年鹽引則例兩淮運司見在存積鹽八萬六千五百五十引每引米一石二斗常股鹽十萬引每引米八斗兩浙運司見在存積鹽二萬八千二百三十引有奇每引米九斗常股鹽五萬引每引米六斗

○己巳以增孔子籩豆樂舞之數遣兵部尙書兼翰林院學士商輅告文廟翰林院學士王獻告於闕裏

○升翰林院編修費誾爲國子監司業

○升監察禦史江沂爲四川按察司副使整飭安綿石泉江油龍州等處兵備先是巡撫四川右副都禦史張王�贊等奏乞將大壩原設兵備副使攺安綿等處會原任副使顏正坐事當降職吏部因請如瓚議從之

○分遣給事中監察禦史查盤邊糧給事中李俊唐章劉昂黃澄彭序張善吉黃麟和遜李謙禦史潘瑄劉仁叚正袁禎陳遵毅薛綱婁謙何鑑翟庭蕙俊瑄四川昂仁延綏澄正大同序禎廣西善吉遵毅貴州並湖廣遜綱寧夏李謙婁謙薊州章鑑宣府麟庭蕙甘肅

○直隸鳳陽臨淮二縣晝晦地震有聲

○錄四川松潘寫字崖等處斬獲番賊功升參將署都指揮同知堯彧實授都指揮同知其餘將士一百八十七人升賞有差

大明憲宗純皇帝實錄卷之一百六十二

成化十三年二月庚午朔

○辛未升吏科右給事中趙侃爲都給事中

○免雲南各長官司及裁減州縣官朝覲從總兵官黔國公沐琮等奏請也

○岷府南渭王音�立戈圼�奏先有旨遷目永州居住今經三年府第工作尙未就緒子女長成至無居室婚配事下工部以爲罪在巡撫巡按三司等官奉行不至宜嚴立限期督並構完以俟遷移從之

○壬申寧府瑞昌王奠墠薨王惠王第二子也母夫人周氏永樂庚子生正統庚申封鎭國將軍景泰辛未進封瑞昌王至是薨年五十有八訃聞輟朝一日賜祭葬如制謚曰恭僖

○宥都督僉事李曰�永罪曰�永初往西寧葬母還京道經狹西左布政使幹璠饋以官銀充路費後爲巡按禦史發璠罪因及之上命曰�永具實回奏曰�永服罪故宥之

○癸酉總督漕運右副都禦史李裕奏工部管河郎中郭昇楊恭職非風憲遇有犯法難於逮問乞照山東管河按察司副使陳善例升昇等在外憲職仍令管河事下工部覆奏以爲陳善𨿽職風憲終是外官且所管地方止於山東其南北直隸則非所屬宜循舊例以南北河道分委郭昇楊恭且請敕二道遇有犯法聽從舉奏庶事體歸一而經久可行詔可令善還理司事

○甲戌直隸安慶府大雪旣而雷電交作次日大雨江水暴漲

○減寧王奠培樂安王奠壘祿米初樂安王奏寧王慘酷貪淫不軌等事命太監羅祥駙馬都尉石璟刑部侍郎杜銘錦衣衛指揮趙璟往勘多實惟不軌之事涉虛至是仍命皇親文武大臣議擬各坐罪上曰寧王所爲不法屢降敕切責乃不思攺過而所爲益甚揆之祖訓本當削爵降爲庶人但念宗支姑從寬典革去祿米一半樂安王所奏重情不實有平倫理革祿米三之一仍下敕切責及書報各王知之

○乙亥命奴兒幹都指揮僉事佟昱子鎭襲爲指揮使支百戶俸優給

○命肥河衛女直都督同知別裏格子剌哈等一十三名各襲祖父職渚冬河衛女直指揮使哈的納等六名各升一級

○丙子命守備鳳陽宣城伯衛潁管南京後府事協同大教場練兵兼總操江

○丁丑釋奠先師孔子遣左部左侍郎兼翰林院學士劉珝行禮

○迆北虜酋滿都魯癿加思蘭各遣使入貢命太監覃平指揮楊銘奉敕往大同會同鎭守總兵等官譯待來京仍敕各關鎭及京營將臣整兵防護之

○福建建寧衛指揮同知楊華故少保榮之曾孫也與其父致仕指揮同知泰暴橫鄕裏戕害人命爲讎家所奏命刑部主事王應奎錦衣衛百戶髙崇往勘未報﹤曰華﹥潛至京營角�羊主於錦衣百戶韋瑛家瑛紿﹤曰華﹥盡得其所投營角�羊情因傾取其貲執送西廠行事太監汪直詞連及其叔父兵部主事仕偉姊夫禮部主事董序直令瑛夜入仕偉家搜撿財物拷訊慘毒刑及婦女由是京師淘淘然矣韋瑛本一市井無賴因投內官韋其姓者爲家人從徵延綏冒功升百戶汪直昭徳宮內使也年幼最得寵升禦馬監太監去歲九月因黑眚之異侯得權之誅命出外詗察物議初出布衣小帽時乘驢或騾往來京城內外人皆不之重至是得瑛執﹤曰華﹥以取信於上且謗及諸大臣上益委任之遂權寵赫奕都人側目時惟吏部尙書尹旻好結中官爲內助都禦史王越因西徵識瑛欲倚以濟事皆密遣人預通情款云

○戊寅祭太社太稷

○遣順天府官祭先農之神

○南京鷹揚衛軍人陳僧兒妻朱氏一產三男一女令所司給賞分養如例

○夜月犯井宿

○己卯太監黃賜傳奉聖旨道錄司閒住右玄義仰彌髙升左至靈管事南京神樂觀道士劉紹仙升右玄義

○開設四川萬縣僧會司

○更定遼東倉分開中成化十二年鹽課福建運司鹽十萬引每引原擬米七斗今減爲五斗河東運司鹽五萬引原擬五斗今減爲四斗○庚辰賜故興平安僖王妃吳氏並宮眷食米歲三十石兵部右侍郎馬文升自遼東整飭兵備還具所閱兵馬名數及城池驛站當修葺者以聞下所司知之

○壬午監察禦史熊繡初巡按狹西會左布政幹璠以官銀饋苑馬寺卿邵進士覺繡收庫官鞫之欲重入璠罪璠遁赴京奏繡嘗奉迎秦王府冊命徑行府東門因臣譏詰之遂構臣罪上命官核實下刑部問擬璠進贖徒杖罪畢各除名繡贖杖還職上不從令俱免贖璠進冠帶閒住繡調外任爲淸豊縣知縣

○癸未命濟陽衛帶俸都指揮使黃欽子英代父原職爲本衛指揮同知

○武安侯鄭宏卒宏直隸合肥縣人靖難功臣鄭亨之曾孫正統十一年襲父能爵爲武安侯奉敕出守遼東尋命掌南京後府事兼總理巡江兵至是卒遣官營葬事祭禮儀物如例子英嗣宏容貌魁碩勇敢自肆侈用無度惟薄不修輿論少之

○夜月食

○甲申遣戶部尙書薛遠祭京都太倉之神

○遣順天府官祭宋丞相文天祥

○設廣西永安州並立軍堡撥軍守禦從總督都禦史朱英等奏也

○丙戌旌表孝子盧雍等二人節婦張氏等四人並烈婦髙氏雍應天府江寧縣人任福建左參議父亡廬墓三年墓側忽生靈芝十三本人異之劉政河南確山縣人父母相繼亡廬墓逾三年適歲旱惟周其墓田五六里有雨禾獨茂人以爲孝感所致各旌其門曰孝行張氏直隸博野縣民王玉妻玉之子寧妻李氏寧之子繼宗妻袁氏父子孫皆蚤亡三婦相繼守節不嫁張氏壽九十李氏壽七十袁氏五十餘皆貞潔無玷旌其門曰三節矯氏山西平遙縣學生李華妻華亡母老子幼以死自誓不他適蓬首垢面更不修飾守節三十餘年旌其門曰貞節髙氏山西樂平縣人工部右侍郎喬毅妾毅卒於京屢自縊輒爲家人救角�羊之及扶柩還家竟縊死柩傍旌其門曰貞烈

○宥遼東總兵官都督同知歐信罪信以銀假與部下舍人侯通�販通因糴米輸官倉數多不足遂納賄倉官虛出通關事覺刑部參信違法上命具實回奏至是信伏罪宥之

○丁亥賞湖廣貴州東苗等處殺賊有功官軍人等南京庫絹五千二百餘疋湖廣布政司布三千七百四十餘疋鈔二十五萬七百貫貴州布政司布六十餘疋四川布政司布三百八十餘疋鈔十一萬六千四百貫

○戊子景皇帝忌辰遣駙馬都尉蔡震祭陵寢

○中都畱守司都指揮使馮慶初隸五軍營操備以部下官軍誤班不至坐贖杖還職

○庚寅命修築遼東錦義等處墻壕塹城堡墩臺增築尖山川鳳凰山二堡從整飭邊備兵部右侍郎馬文升言也

○壬辰賜周府鎭國將軍子﹤土充﹥第四子名曰同錉子鹵庶長子名曰同餼同釳嫡長子名曰安泏

○甲午代王成煉奏靈丘榮順王長子仕﹤土臱﹥孝事父母日三問安無間風雨寒暑父亡哀毀頓絕水漿不入口者四日其孝可嘉乞旌異之以爲宗室勸乃賜敕獎諭之曰聞爾父王存日有疾爾能躬侍湯藥衣不角�羊帶祈天保禳願以身代及薨逝之後又能寢苫枕塊朝夕哭踴跣足送殯哀毀弗輟致有物類感應之祥聞玆孝行良用嘉嘆今特致書褒獎爾宜益秉初心用惇化本庶幾宗室於爾視效豈不愈有光乎

○浙江山陰縣地忽湧泉如血髙尺餘

○乙未狹西西寧延壽寺番僧斡卽爾等札當等寺番僧相著等各來朝貢馬駝賜彩叚絹鈔等物有差

○湖廣永順宣慰使彭顯英保靖州宣慰使彭仕壠兩江口長官彭勝祖四川酉陽宣撫冉云以助討苗賊及石全州等功各進散官一階賜敕獎勞之

○戊戌賜太常寺卿林章父母誥命時章未滿三載例不得請給上章言父母年老恐不能待所司不爲行復上章趣之以在內閣書辦特允之不爲例

○設四川安寧宣撫司並懷遠宣化二長官司以二司隸安寧屬播州宣慰使司管轄從巡撫都禦史張王�贊等議也

○巡撫四川右副都禦史張王�贊奏灣溪夭壩干等處苗賊占據田寨撫諭不服成化十二年十一月督同都布按三司官及播州致仕宣慰使楊輝調兵進剿敗之通計攻破山寨一十六斬首四百九十六撫出大小男婦九千八百三十七事下兵部尙書項忠等以爲苗蠻聽撫數多宜量爲處分請降敕獎勞王�贊等務令招安苗眾鎭靖地方以絕後患從之

大明憲宗純皇帝實錄卷之一百六十三

成化十三年閏二月己亥朔升太僕寺主簿王輻爲本寺寺丞仍舊理事

○宥都指揮韓斌周俊葉廣孫鴻罪斌等充副總兵等官分守遼陽等處會獲殺守墩軍士夷人械送檢驗復爲逃去巡按禦史奏斌等不謹俱宜逮治詔皆宥之

○庚子詔免兩廣各府州縣官明年朝覲巡撫都禦史朱英言其地方多事故也

○巡撫四川右副都禦史張王�贊乞便道省親許之仍速其還任

○賜代府靈丘榮順王長子仕﹤土臱﹥第七子名曰成第八子名曰成金�徵第九子名曰成釳

○辛丑復設隆慶州棒槌峪紅門口二巡檢司

○癸卯狹西臨洮鞏昌二府地震有聲城有頹者

○乙巳禁通報旨意故事章奏旣得旨諸司抄出奉行亦互相傳報使知朝政至是錦衣衛千戶吳綬以爲漏泄機密宜嚴禁之詔可

○丙午韓府襄陵王衝炑薨王憲王之第二子也母季氏洪武辛巳生永樂甲申冊封爲襄陵王至是薨年七十有七王素忠孝以讀書樂善啟迪後人且節儉好禮爲藩輔之冠璽書凡六見褒嘉以無疾考終訃聞輟朝一日賜祭葬如制謚曰莊穆

○升監察禦史張誥爲廣東按察司副使

○丁未命都督僉事白全坐神機管左掖管操全鎭守甘肅以老召還兵部言其筋力尙彊故有是命

○戊申升南安府知府姚旭爲雲南布政司右參政

○秦王公錫先奏本府殿庭門廡俱毀於火乞如周楚二府事例仍令有司修造事下工部移文狹西守臣勘報是役工程浩大且今邊事未寧除王自助銀二萬兩外計其工力猶多況殿宇用木甚鉅非民間所有宜令本府護衛徑撥官軍采辦其餘夫匠照軍三民七之例相兼爲便從之

○辛亥命分守莊浪都督同知魯鑑子麟爲百戶領土軍操練魯氏西大通人自洪武初歸附世統部下土兵而麟壯勇善戰又邊方時多調遣故有是命

○貴州都指揮僉事黃鉞以罪黜爲民命其子璽襲祖職爲普安衛指揮使

○壬子夜月犯進賢星

○癸丑淸明節遣駙馬都尉蔡震楊偉分祭長陵獻陵景陵裕陵文武衙門各分官陪祭

○遣駙馬都尉馬誠祭景皇帝陵寢

○遣內官祭恭讓章皇后陵寢

○先是代府鎭國將軍仕堲與其兄襄垣王仕﹤土匱﹥俱居蒲州累相訐奏命調仕堲還大同至是代王成煉爲請復居蒲州上以仕堲嘗謀害其兄不許

○丙辰復除狹西按察司副使梁覲於福建

○以水災免山西平陽大同二府霍隰吉三州平陽等五衛所成化十二年稅糧子粒共六萬三千六百四十石有奇艸一十二萬三百八十束有奇

○丁巳命監察禦史吳道宏往鄖陽府撫安人民敕曰湖廣之荊襄鄖陽河南之南陽狹西之漢中西安六府所屬州縣四十餘處土地廣闊山川深險各處流移之民已經都禦史等官公同審勘附籍發遣切慮典牧之官失於撫禁頑梗之民聚散不常𨿽有三處巡按禦史緩急難於徧歷今特命爾駐於新設鄖陽府往來六府地方巡察姦貪撫安人民修理城池禁防盜賊作興學校淸理獄訟使新舊居民各安生業仍時常省諭之不許收藏應禁之書及捏造妖言冒幹刑憲罪及身家爾爲憲臣受玆委任尢須持廉秉公正已率下務使軍民得所地方寧靜不許偏執己見乖方誤事如違罪有所歸爾其勉之愼之

○戊午敕廣東按察司副使陶魯提督髙雷二府兵務防禦蠻寇

○命山西行都司都指揮僉事錢泰守備朔州城鄭俊守備應州城

○把總開平中屯等衛署都指揮僉事李迪老不任事罷之

○夜有流星大如盞赤色光燭地自中臺東北行北斗杓後三小星隨之

○己未巡撫遼東右副都禦史陳越奏遼東都司大艸場火被焚艸七十萬餘束守臣韓斌劉英等及各衛掌印經收官員人等關防不嚴俱當逮治上曰韓斌劉英法當究問姑宥之餘悉治罪如律

○夜木星犯外屏○庚申詔免四川各府首領並州縣官明年朝覲巡撫都禦史張王�贊言邊方多事故也

○辛酉免山東所屬府州縣衛所成化十二年秋糧子粒共四十一萬六千五百一十餘石馬艸七十九萬八千九十餘束綿花一萬二百五十餘斤以水災虫傷故也

○壬戌通州衛帶俸都指揮僉事孫瑛隸三千營操備脫逃刑部擬贖杖還職從之

○癸亥巡撫南直隸右副都禦史牟俸奏臣所巡地方去冬十一月南京大雷今春二月安慶府復有大雪雷電之異臣惟電者陽气之發雪者陰气之凝十一月一陽初復窮陰正寒而震雷早發二月四陽己盛而恆雪不己旣非陰陽之常而雨雪之際雷電復作尢爲變異之大宋儒程頤有云陰陽運動有常而無忒凡失其度皆人爲感之也伏望皇上修人事以弭天變仍敕內外羣臣同加修省敕六科十三道備陳致變之由直言無隱而容賜彩納措諸躬行將見政乂民安和气充塞而災異可消矣奏上上曰陰陽愆忒雨雪雷電不時皆政事不節所致況適見南京警戒尢切今欲修政事求直言應天以實所司其悉如此奏行之

○乙丑太監黃賜傳奉聖旨升欽天監五官保章正潘泰爲秋官正挈壺正李華爲靈臺郎天文生劉琮爲保章正

○戶科左給事中張海等言廣西福建江西河南水旱頻仍瘟疫大作餓莩盈途流逋載道乞將各處災重府州縣衛所成化十二年糧艸子粒顏料量爲減免其逋負者亦暫停追仍敕巡撫等官嚴督司府州縣衛所加意存卹不許科擾奏下戶部以爲凶災固當拯卹而國用亦不可缺必須籌畫使兩得其宜宜行各處被災司府州縣將成化十二年分糧艸子粒勘報至日奏除逋負者候秋成收角�羊其十三年起運之數亦俟秋成再議其加存卹禁科擾宜如議行之詔可

○河南大水

○丙寅賜秦府郃陽王誠泓嫡長子名曰秉楺鎭國將軍誠潤嫡長子名曰秉柎代府昌化王仕墰第十子名曰成罐秦府鎭國將軍公鉼嫡長子名曰誠湞

○命故通州衛帶俸都指揮僉事王玉子富襲父原職指揮同知大明憲宗純皇帝實錄卷之一百六十四

成化十三年三月戊辰朔命故廣西南寧衛帶俸都指揮使蔡芳子傑襲父原職指揮使

○己巳沈府黎城王幼﹤土爰﹥薨王昭僖王之子母妃陳氏正統丁巳生丁卯襲封黎城王至是薨年四十有一訃聞輟朝一日賜祭葬如制謚曰莊惠

○安南國王黎灝遣陪臣陳瑾等來朝奏事賜宴並彩叚等物有差

○迆北滿都魯癿加思蘭遣使臣特知院兀魯思帖木兒等來朝貢馬賜宴並金織衣彩叚等物有差仍以彩叚表裏酬其自貢馬直其回賜加賜在彼頭目彩叚表裏及敕付使臣領回給與其畱大同諸使亦遣官給之皆從厚云

○敕山東都指揮僉事袁綱守沂州地方

○庚午故海寧伯董興孫昇奏乞襲爵不允興與太監曹吉祥連煙以迎駕功封伯後坐吉祥黨降都督謫廣西自效六年夤緣復爵成化元年詔凡以迎駕升者皆不得世襲已襲者革之昇例不應襲而吏部尙書尹旻等據中府勘報請命之襲上仍命查興封爵功次革爵緣由並應否承襲事例明白以聞是移文兵部審實始以詔例不應襲爵具奏伏罪上曰承襲伯爵是重事乃不詳審法當究治旣伏罪姑宥之尋命昇襲爲燕山右衛指揮同知

○山東諸城縣地震有聲房屋動搖

○修禦馬監大馬廠房並貯金鞍等房共一百九十九間

○辛未開設四川東鄕縣陰陽學

○壬申酉時日色變白無光

○琉球國中山王尙圓遣使臣李榮等續遣使臣程鵬等各奉表貢馬及方物來朝謝恩賜宴並金織衣彩叚等物有差

○乙亥錦衣衛旗校捕寧晉縣人王鳳等謂與瞽者康文秀於臨淸縣人於源家謀逆拜受妖書僞職以緣事知縣薛方致仕通判曹鼎與鳳同縣有連預其謀發隸卒圍其家搜檢無驗榜掠誣伏至是方鼎先後令子壻擊登聞鼓稱冤鼐故學士鼐之弟事下法司時西廠行事旗枝以捕妖言圖官賞無藉者多爲贗書誘愚民而後以情告行事者捕之加以法外之刑冤死相屬無敢言者

○丁丑升四川布政司右參政謝曰�永山東左參政阮勤俱本司右布政使

○命故錦衣衛帶俸都指揮郁沙班子錦襲父原職指揮使

○戊寅兵部右侍郎馬大升九年任滿命復職升俸二級

○己卯命國子監祭酒耿裕經筵侍班

○庚辰命錦衣衛帶俸署都指揮同知傅廣弟慶襲爲本衛指揮同知廣慶皆太監傅恭侄也

○夜有流星大如盞赤色光燭地自貫索西北行至勾陳

○辛巳升授迆北入貢使臣特知院兀魯思帖木兒等六十八人官職賜以冠帶

○命故守備天城衛都指揮僉事呂源子鎭襲父原職天城衛指揮使

○壬午狹西河州地大震聲如雷二十九日三十日連震

○癸未自宮以求用者積九百餘人禮部以聞上曰此輩規避差役違禁自宮錦衣衛其執而杖之人三十遣還當差有再犯者必罪不宥

○命愼妖言之罪分守懷來奉禦廖禮信部下軍余妄報妖言因及平人收系甚眾時巡撫都禦史殷謙參將都督僉事周賢巡按禦史何鑑並鎭守太監弓勝總兵官都督僉事劉淸副總兵都督僉事周玉指揮僉事周隆尹昇亦皆扶同奏報事下都察院問擬妄報者坐斬並請治禮等罪上曰禮輕信小人致成大獄本當執問譧賢等不行審實扶同奏報俱當究治但邊方用人之際姑宥之且謂法司似此虛情不與辯理不知前此被枉者幾何朕念人命至重自後但遇冤抑者必從公推情審辯不許顧忌戕害無辜

○甲申辰時日暈隨生承气赤黃色鮮明

○實授試監察禦史黃著擢理刑行人賀元忠司馬垔範珠蔣昺李寅王玹俱爲監察禦史著雲南道元忠玹江西道垔四川道珠狹西道昺貴州道寅山東道○丙戌禮部左侍郎兪欽乞歸省詔許之仍命速還供職

○朝鮮國王李娎遣陪臣尹子靈等奉表貢方物來朝謝恩賜宴並金織衣彩叚等物有差

○丁亥戶部再議撫治荊襄右都禦史原傑所奏事宜一湖廣荊襄等府安陸等州流民俱已有田產家業宜編戶籍附入州縣當差所種田地山場照例徵納糧艸一狹西新設山陽縣附籍流民十有二里其地界有生�巨縣治三百餘里者與商縣屬地名木河者相接宜別立爲商南縣商縣舊屬西安府華州去府亦遠宜升爲商州以轄鎭安洛南山陽及商南四縣而仍屬西安一鄖陽旣立行都司及鄖陽府並所屬州縣今宜依官制創立倉庫稅課司局其間倉糧闕乏者宜令所司催徵存畱本處倉分並成化十二年以前拖欠糧稅責限完納詔允其議

○賜魯府鉅野王陽鎣第二子名曰當渝秦府鎭國將軍公鑺嫡長子名曰誠��幕第二子名曰誠��悉第三子名曰誠溒公金�步第三子名曰誠濫晉府鎭國將軍鐘鍑第二子名曰奇洞趙府臨漳王祁鋆嫡長子見淔庶子名曰祐杙靖江王府鎭國中尉相益次子名曰﹤矢見﹥彧相覺次子名曰﹤矢見﹥瑭

○命狹西西寧普法寺妙善通慧國師鎖南爾堅銼侄完卜革剌藏卜延壽寺廣濟弘修國師札思巴捨剌侄完卜斡卽爾各襲其叔原職○代王成煉奏曾祖簡王墳於正統十四年被虜燒毀今二十餘年未能修造己鳩合郡王已下出銀買木乞於附近軍衛有司量撥工匠人夫事下工部議以爲大同極邊難於差撥宜從王府自行傭工修造從之

○戊子以水災免河南開封等五府陳州等五州大康等四十縣並宣武等八衛所成化十二年夏麥三萬八千一百九十餘石秋糧子粒共三十九萬八千二十餘石艸四十一萬四千八十餘束

○壬辰贈故禮部左侍郎致仕許彬爲資善大夫禮部尙書從彬子典籍越之請也越請贈謚詔獨與贈不與謚

○賜故永寧安惠王妃李氏並宮眷食米歲一百石從周王子埅奏請也

○丙申命愼選王府官嚴保勘考試之禁先是巡撫河南右副都禦史張瑄奏周府各郡王府多缺教授凡遇收受祿米等事悉委內使校尉以下其嗜利凶狠爲害非小王居深宮多不知其事令各王府舉用之人空冒儒名素無學術詭寄貫籍苟圖出身往往不顧行檢爲親藩之累乞自今舉用之人先勘貫籍明白行止端莊者嚴加考試果通文藝具奏除授缺教授者於九年考滿相應教官或聽選監生銓補庶非類不雜士流親藩始有裨益事下吏部請如瑄言凡體勘考試不公宜從參究但教官老成無過相應者少宜於願就教職監生考中者簡選仍依近例不避鄕貫查缺選用從之

○翰林院侍讀學士江朝宗服闋至南京得疾乞還鄕調治吏部請令應天府給醫藥俟疾愈赴京從之

○烏思藏如來大寶法王葛哩麻己及闡化王昆葛列各遣國師溫卜臥些言銼等來朝貢方物賜宴並衣服彩叚等物有差仍令賫敕並彩叚等物回賜其王大明憲宗純皇帝實錄卷之一百六十五

成化十三年夏四月戊戌朔享太廟

○遣內官祭司竈之神

○升戶科左給事中張海爲都給事中吏科給事中梁鏞爲左給事中

○擢進士潘洪張雄童柷田景賢劉英林元甫王珩爲給事中洪雄吏科柷景賢戶科英禮科元甫珩工科

○命故湖廣都指揮僉事張鑑子英襲父原職武昌左衛指揮使

○狹西甘肅天鼓鳴地震有聲生白毛地裂水突出髙四五尺有靑紅黃黑四色沙寧夏地震聲如雷城垣崩壞者八十三處甘州鞏昌楡林涼州及山東沂州郯城滕費嶧等縣地同日俱震

○己亥命南京試監察禦史馮錤實授調南京試禦史嚴賓爲盱眙縣知縣以南京都察院考賓刑名生疏故也

○夜流星大如盞靑白色光燭地自正東雲中西北行入雲中

○庚子遣寧陽侯陳瑛駙馬都尉蔡震楊偉樊凱成安伯郭鐄南寧伯毛文安順伯薛珤廣寧伯劉瓘爲正使尙寶司司丞李溥中書舍人楊泰兵部郎中宋訥刑部郎中舒春工部郎中張達吏部員外郎陳政戶部員外郎郝冕禮部員外郎趙繕爲副使持節冊封唐世子芝址爲唐王遼王第三子鎭國將軍恩鉹爲肅寧王進夫人王氏爲肅寧王妃第四子鎭國將軍恩鉀爲長垣王靈丘榮順王嫡長子仕﹤土臱﹥爲靈丘王西城兵馬副指揮李旺女爲靈丘王妃瑉王第五子膺刨爲沙陽王韓府漢陰恭懷王庶長子偕汪爲漢陰王永和順僖王嫡長子奇淯爲永和王西城兵馬副指揮鄧安女爲永和王妃臨潼惠簡王嫡長子誠澯爲臨潼王西城兵馬副指揮叚讓女爲宣寧王妃南城兵馬指揮趙泰女爲三城王妃西城兵馬副指揮張景淸女爲慱野王妃西城兵馬副指揮彭﹤王豈﹥女爲永壽王妃徳陽僖安王庶長子鎭國將軍申銈爲徳陽王西城兵馬副指揮何輔女爲南川王妃

○升吏部左侍郎陳俊爲南京戶部尙書以九年任滿也

○南京刑部尙書周瑄奏乞休致詔不許仍命盡心供職

○太監黃賜傳奉聖旨大隆善護國寺住持定常龍華寺住持圓和俱升僧錄寺右覺義玄極觀住持經宗浩升道錄司右玄義

○辛丑兵部劾奏遼東分守開原太監韋朗右參將都指揮同知周俊提督不謹以致虜賊拆墻入境劫掠人畜宜治其罪而鎭守太監葉達總兵官都督同知歐信巡撫右副都禦史陳鉞亦合究問上俱宥之

○壬寅升巡撫雲南左副都禦史王恕爲右都禦史時恕在雲南以九年任滿具績來聞故有是命

○禮部言自去春以來各處災異疊見占候應驗具載史籍歷歷可考蓋天心眷愛國家之至故諄諄警告之不已君臣上下烏可不交修以答天變哉伏望皇上遠法帝王之要道近守祖宗之成規益加惕厲以修省於上仍飭羣臣益加惕厲以修省於下省刑罰以布仁惠節財用以廣儲蓄紓民力之所可紓罷末作之所可罷又災異見於各處或因山川鬼神有所不寧以致之其嶽鎭海瀆並鐘山之神俱宜遣官致祭上從之

○癸卯太監黃賜傳奉聖旨以太監髙義弟禮爲錦衣衛百戶帶俸

○故吏部尙書趙新孫瑮兵部左侍郎鄭辰孫綬致仕應天府府尹王弼子理禮部循奏行例考試入國子監

○南京十三道監察禦史任英等建言南京去年九月十月二次夜大雷電十一月初旬天卽陰晦雨雪連綿至新年正月以來大雪風雨間作前後凡五越月軍民生理艱難饑凍者十八九迄今春暮陰寒未除閭巷怨咨識者懷懼福建浙江以至蘇松淮泗蒙毫並河南自去年至今或疫癘流行或水潮漲溢或雨雪交加民物被災尢爲苦楚此皆臣等親所見聞至於耳目不逮之處災異尙多豈天道幽深未易格歟抑天心仁愛之至必欲皇上增修徳業以重警之歟然此皆不可知所可知者今日軍民當卹財用當節而所以卹軍民節財用之要又在於簡任臣職今南京六部都察院大理寺與各堂上官才識優長徳望素著者不過三五人餘皆互有得失不能無議中間才徳不稱妨廢政務者亦多乞罷黜一二以謝天意而兵部乃軍務機宜大理寺乃刑獄審錄實爲重任正官不可久缺任用尢貴得人乞敕在廷大臣會推堪任兵部尙書大理寺卿者各一人則機務有記獄訟無冤自今大臣進退尢乞皇上畱念愼重若但以其年資而進未盡得人其有恬退能自陳休致或年齒頗髙而精力猶壯或𨿽有微疾而不妨動止宜不聽其退且諸司屬官三年六年考滿𨿽由考功司河南道考核稱否以憑黜陟但一時訪察未至僥幸書稱往往有之必待再考然後黜退此輩自度難免惟務歸圖凡可以利己肥家者無所不爲甚而不待任滿夤緣干進以起奔競之風致災召異未必不由之也乞敕南京吏部尙書崔恭會同南京都察院右都禦史林聰以各衙門屬官從公考核果有貪暴老疾庸懦者具奏罷免若廉能幹濟學行超卓者亦必具實奏送吏部不次遷擢或未考滿親老者先給誥敕以旌卓越臣等與六科給事中皆在考核之數如或不公聽臣等糾舉其被劾之人不許摭拾妄訴如此則人知勸懲臣無不職事治而民安矣吏部以其言覆奏詔曰南京兵部大理寺旣缺正員爾吏部卽舉堪任者以聞諸司屬官但俟滿日嚴加考核

○免山西平陽府成化十二年夏稅麥七萬八千三百餘石以其年旱霜故也

○甲辰旌表孝子張揀等三人節婦方氏等八人揀直隸徐州學生邵敏湖廣湘陰縣人戶部主事劉本廣西臨桂縣人刑部主事俱廬墓表其門曰孝行方氏湖廣嶽州衛舍人梅純妻陳氏福建邵武縣民吳誠妻簡氏江西新諭縣民鄒濟泰妻王氏泰和縣民蕭禎妻章氏浙江鄞縣民金信妻唐氏廣西臨桂縣民趙存質妻丁氏民劉鼐妻崔氏山東聊城縣學生敖顒妻俱早寡志行貞潔表其門曰貞節

○乙巳手敕以太子少保吏部尙書文淵閣大學士商輅兼謹身殿大學士加戶部尙書兼翰林院學士萬安太子少保升吏部左侍郎劉珝禮部左侍郎劉吉俱本部尙書仍兼學士時輅等被旨修續資治通鑑綱目成故有是命吉初在禮部不預修纂至是奏乞辭免升職以爲內閣密勿之地猥以菲才而濫居久懷屍素之慚尙書六卿之尊今又無功而加授實增過分之愧𨿽天恩無私於覆載柰臣勞未效於纂修是以聞命驚惶不敢卽受伏望追寢成命俾仍舊職勉圖報稱上曰卿歷任年久特玆升擢不允所辭復命纂修官翰林院學士王獻升詹事府少詹事仍兼學士左春坊左庶子黎淳少詹事兼侍讀侍讀學士彭華侍講學士丘浚左諭徳謝一夔俱學士右諭徳劉健汪諧左右庶子侍講程敏政陸簡左右諭徳修撰鄭環羅璟司經局洗馬編修林瀚修撰其餘謄錄以次進秩出身有差

○兵部尙書項忠以災異乞罷歸田裏或攺任南京上曰卿歷練老成深知事體宜勉修職務不允所辭

○復懷柔伯施鑑爵於左府帶俸歲給祿米本色四百石折色六百石鑑初坐牧馬受賕謫貴州立功至是以詔例獲宥

○升守備固原指揮僉事甘澤守備岷州指揮僉事劉琥俱署都指揮僉事從巡撫右副都禦史餘子俊等言也

○丙午賜黎城莊惠王繼妃秦氏食米歲五十石

○丁未復除貴州布政司左參政何經於雲南

○命故四川都指揮使趙雄子檜襲父原職成都後衛指揮使狹西行都指揮同知陳晟子鏞代父原職莊浪衛指揮使武成後衛帶俸都指揮僉事王興子玉代父原職指揮使

○工部奏南京十三道禦史因災異陳言謂今歲兩雪蠶絲必貴欲節省一切賞賜以蘇民困而南京給事中亦言南京並蘇浙等處織造買辦宜暫停免本部查自成化十二年正月起至次年三月止賞賜夷人等項紵絲三萬七千五百五十八疋天下司府每年額造止該二萬五千七百四十一疋計所費已過一年額數之半若更減免恐國用不足命叚疋旣缺用仍照舊造辦

○戊申命都察院右都禦史原傑攺南京兵部尙書吏部以南京監察禦史任英等建言會推南京兵部正官乃擬侍郎滕昭翁世資名上皆不從而特命傑時傑方撫治荊襄命事竣回任而都禦史王越忌其來密通內閣學士劉珝沮之珝違眾議力主其事遂有是命○己酉以京師旱命順天府府尹邢簡禱於都城隍之神

○命沈府淸源王幼﹤土予﹥第五子鎭國將軍詮鏴爲黎城莊惠王嗣先是黎城王以年老無子乞如例以詮鏴爲子奉承宗祀旣而王薨沈王幼﹤土學﹥爲之請故有是命

○升南京監察禦史蕭蒼爲廣西按察司僉事

○庚戌賜寧府樂安王奠壘第六子名曰覲鋌

○辛亥以順天府府尹邢簡爲南京大理寺卿吏部以南京監察禦史任英等建言會推也

○暹羅國王遣正使坤怗謝提等來朝貢方物謝恩賜彩叚並金銀帶等物有差仍命賫敕並文錦彩叚回賜其王及妃

○命番僧班卓兒端竹升灌頂國師完卜俄些兒堅銼襲兄領占端竹國師

○月犯罰星

○壬子命遼東備禦義州都指揮僉事盛鑑守備寧遠前屯地方

○癸丑仁祖淳皇帝忌辰奉先殿行祭禮

○朵顏衛都督阿兒乞蠻差指揮乞兒馬歹等來朝貢馬賜彩叚等物有差

○刑部郎中武淸廣西勘事還至通州西廠官校言其有所賫載太監汪直執而系之廠訊鞫無實已而釋之竟不以聞

○乙卯巡撫河南右副都禦史張瑄奏今歲首黃河水溢渰沒民居彌漫田野不得播種乞將王府祿米攺派及賑卹被災軍民上命戶部知之

○大理寺卿宋旻乞以其子琮爲國子監生許之

○丁巳升江西布政司左參政胡睿爲順天府府尹

○兩廣總兵官平鄕伯陳政等奏廣西天河縣山峒蠻賊頻年恃險糾眾爲亂議調副總兵白玉等統兵剿之攻破賊寨生擒一十六人斬級九百一十五奪獲器仗三百四十二奏至兵部請賜敕獎勞俾撫治餘賊從之

○兵科給事中李謙等奏薊州永平山海各倉場糧艸虧折數多其永平去任知府王璽見任鄭岑薊州去任知州徐晟見任汪溥及先後提督都禦史閻本通政司參議李寬俱當治罪上曰邊儲重事特命都禦史等官提督乃不嚴謹以致虧欠數多皆逮治之

○工部奏南京守備參贊等官會勘南京奉先殿大庖廚庫房井亭等損壞興工修理合用杉楠等木坐派蘇松等府買辦緣各處近派歲造叚疋旣增數倍又兼連年災傷材非土產民不堪命宜令民買辦一半余於龍江瓦屑二壩抽用從之

○太監汪直令百戶韋瑛執太醫院判蔣宗武下西廠獄

○己未仁祖淳皇后忌辰奉先殿行祭禮

○庚申賜百官扇

○禮部郎中樂章行人張廷綱同使安南還太監汪直遣百戶韋瑛執送西廠獄

○辛酉復除按察司副使余洵嚴憲於狹西洵專撫漢中府民憲管理固原州等處土民

○增設狹西延安府同知一員專撫土軍理屯田

○宥南京兵部右侍郎馬顯罪顯考滿還任多乘官船擅用民夫監察禦史戴縉道遇之奏發其事下南京法司鞫實核奏命姑宥之

○浙江左布政使劉福起復至京聽選有構其事於西廠者太監汪直執而縶之西廠獄

○壬戌命故錦衣衛帶俸指揮僉事胡眞子珤襲職眞初以保母子得襲其父信職至是復命珤襲之皆特恩也

○遼東開原大風雨雪天大寒畜多凍死

○癸亥免河南開封府所屬遇災州縣及新設縣治官朝覲從巡撫都禦史張瑄奏請也

○甲子巡撫湖廣左副都禦史劉敷奏去歲夏秋亢旱田禾損傷人染疫癘死者甚眾今春大雨冰雹牛死什八九乞暫免上年拖欠稅糧以蘇民困從之

○法司擬福建建寧右衛致仕指揮同知楊泰罪坐斬時泰子﹤曰華﹥阮爲太監汪直所獲下獄死上命太監錢喜及百戶韋瑛往籍﹤曰華﹥家並械泰及其同居男女百餘人至京獄具命泰依律處斬其餘擬罪有差財產悉入官獨祠堂與田三十頃給還泰家屬於是泰弟兵部主事仕偉調臺州府通判婿禮部主事董序調河間府通判從弟中書舍人仕儆亦坐是調惠州衛經歷原勘官刑部主事王應奎錦衣衛百戶髙崇皆受泰賂爲直所遣官枝在道搜得之亦下獄崇瘐死應奎發邊衛充軍後泰以審錄宥爲民

○乙丑巡撫河南右副都禦史張瑄以河南水災奏舉見行救荒十事其一役滿吏典納米免其辦事考試就撥京考二河南司府州縣考滿官員納米免其赴京三召商中鹽四爲事革職官納米仍與冠帶五各處陰陽醫生僧道納米免其考試六暫移臨淸水次贖罪米於河南上納七存畱各處食鹽鈔貫準折納米八監生納米免其坐班歷事九承差知命納米徑送吏部十各衛所襲官納米免其比試下戶部議吏典納米準撥京考並司府州縣官考滿免赴京二事暫宜於災重去處不宜槪行召商中鹽止可令中兩淮兩浙長股者其存積者不宜召中陰陽醫生僧道免考試宜令如例臨淸水次贖罪米宜準暫移河南上納各處食鹽錢鈔惟準存畱者折納米麥其該運京庫者仍不許存畱各衛所襲軍職宜準暫免比試餘皆本部累奏有不準事例難如所言議入俱從之

○丙寅琉球國王尙圓復請歲一遣使朝貢不許先是王奏請歲一朝貢已降敕省諭令二年一至至是復以爲請命仍如前敕

大明憲宗純皇帝實錄卷之一百六十五終明憲宗純皇帝實錄卷之一百六十六

成化十三年五月丁卯朔免鳳陽淮安揚州徐州成化十二年夏稅麥八萬九千餘石秋糧十一萬五千四百餘石絲二萬五千餘兩艸十七萬一千六百餘包鳳陽等十八衛所屯田子粒十七萬四千二百餘石以是年大水故也

○發監察禦史黃本爲民本往雲南貴州淸軍兼刷捲而還百戶韋瑛承太監汪直風旨就其寓捨搜檢得象笏等物送錦衣衛究問遂以罪坐之

○戊辰命遵化衛指揮同知潘淸提督大喜峯口等關永平衛指揮僉事谷震提調界嶺口等關

○己巳進封郟城王妃沈氏爲伊王妃時郟城王諟鏘已襲封伊王爲妃奏詣也

○庚午戶部尙書楊鼎等會吏部尙書尹旻等議巡撫寧夏延綏都禦史張鵬丁川所言邊方事宜一寧夏所屬韋州路當要衝別無驛傳宜於韋州城內添設馬驛一寧夏三路原調西安等衛官軍分班守備宜委狹西都指揮一員分領往還之際嚴加鈐束一寧夏三路總小旗代補者連年徵調俱未並槍宜照例同總兵等官監並一寧夏各廠收積秋靑雜蒲等艸今多浥爛宜賣銀給軍使自買新艸或借給官軍燒用秋後以新艸還官一寧夏邊軍全仰歲賜布花以禦寒宜令所司預爲催徵依期給散有後期者經該官員宜如拖欠屯糧事例主俸一寧夏官旗俸糧折色鈔例該各衛按季差人於狹西布政司官庫支給動經年歲有名無實今宜每年春初一次差人通將上年四季俸鈔總類領運赴邊給散一宜選延慶民間壯丁每五十名立總甲一名管領聽其自習武藝無事則各務生理有警則協力戰守一體升賞一延慶邊糧坐泒狹西山西河南歲委老人大戶運納往往乘機作獘次年方到宜歲委狹西布按二司堂上官一員督運限以年終完報過期住俸一楡林一帶營堡在邊墻外者地多鹻薄間有膏腴又禁不許耕種乞行本邊監督副使等官於新修壕塹內地每軍量撥數畝俾種菜供食仍不許越出壕外一沿邊預備倉在城郭者積糧數多乞行管糧官員量般各處城堡收積遇歉則發濟民饑有警則供給軍餉一延慶等處邊倉糧艸鈔貫姦獘日生乞定立常法每三周歲一次差官查盤其有作獘者罪之一延慶綏三衛原有屯地一萬一百餘頃每軍一名該地一頃共納子粒五萬六千餘石榖艸七萬九千餘束以供邊用年久多獘乞行狹西都布按三司各委堂上官親詣其地勘量明白編成圖本送官備照每屯軍給與印信由帖收執一延安府廣有倉見收糧料四十餘萬艸束三百餘萬止是大使副使各一員官少事繁宜增設廣儲一倉銓選大使副使各一員分管收支一延安府安塞縣至保安縣園林鋪及保縣皆九十里安塞縣至塞門一百五十里至安定縣一百六十里西通寧夏東接山西傳報聲息每致稽遲宜添設園林塞門二馬驛一延安府鄜州及宜川中部宜君等縣舊有水磨歲徵課鈔三千二百餘貫今磨廢課存民苦陪納乞爲分豁以蘇民困議上俱從之

○命湖廣都指揮同知陳忠孫景襲祖原職武昌左衛指揮使

○都察院左都禦史李賓等奏有旨命臣等看詳太監汪直所遣官校韋瑛等緝訪事情瑛等訪得官員人等舟經運河倚恃勢豪於濱河州縣多索人夫皂隸爲害甚酷禦史郭瑞巡按北直隸在其境內不能禁約反令官府奉承宜加之罪且公差人所駕馬船快船用一索十多至百餘艘往往夾帶私鹽重貨所經之處尢被擾害至於勢豪違法中鹽侵奪民利其京官又多不顧名節交通府縣若收糧者賣法取利克減官糧其獘多端並宜禁約臣等議直所奏深切時獘請揭榜曉諭禦史郭瑞合依律問罪從之

○辛未端午節賜百官宴於午門

○癸酉以黃河水災免河南睢州夏稅小麥二千五百石秋糧七千二百餘石絲一千五百餘兩艸九千二百束睢陽衛屯種子粒二萬石有奇以渭河水災及雨雹免狹西鞏昌臨洮等府衛稅糧子粒共三萬三千餘石馬艸四萬六百束

○山東定陶縣地震有聲

○甲戌刑部左侍郎杜銘乞以子潮南京大理寺卿邢簡乞以子野亨爲國子監生許之

○太監汪直令百戶韋瑛執掌太醫院事左通政方賢下西廠獄

○丙子

太祖髙皇帝忌辰奉先殿行祭禮駙馬都尉趙輝承命祭孝陵

○太監懷恩傳奉聖旨都指揮使袁彬升都督僉事管前府事

○巡撫河南右副都禦史張瑄奏今邊方寧謐而內地倉廩空虛又多水旱乞將河南起運楡林及徳州各倉糧料酌量存畱以候丰年仍舊遠運庶使小民得以蘇息事下戶部尙書楊鼎覆奏以爲起運楡林糧米每石宜折銀八錢差官運至巡撫官處徳州臨淸各倉每石折五錢類解太倉以備支用從之

○巡撫狹西石都禦史餘子俊等奏栗林等簇番賊率眾千餘攻圍舒龍溝堡指揮劉琥等督兵擊退旣而復來掠邊其勢愈張臣與都督白﹤王已﹥等潛師直抵各簇近山設伏黎明賊覺而遁伏兵聞炮聲四合攻之賊遂大潰生擒一人斬首一百六十四顆俘獲男女八人並兵仗服器一千四百餘件牛羊馬騾七百餘奏至�上賜敕獎諭之

○罷西廠之緝事者時太監汪直行事官校勢益橫公私騷擾道路以目臣亦皆惴惴不自安內閣大學士�輅學士萬安劉珝劉吉言近日伺察太繁法令太急刑网太密官校拘執職官事皆出於風聞暮夜搜撿家財不見有無駕帖人心洶洶各懷疑畏內外文武重臣托之爲股肱心膂者也皆不安於位百司庶府之官資之以建政立事者也皆不安於職�賈不安於市行旅不安於途士卒不安於伍庶民不安於業承平之世豈容有此蓋緣陛下委聽斷於汪直一人而汪直者轉寄耳目於羣小汪直之失𨿽未爲甚而羣小之中如韋瑛者自言親承密旨得專予奪百官進退盡在掌握擅作威福虛張聲勢其問同惡相濟如王英者則以附巳而薦之稍存公論有所諫正者則以異己而黜之如狼如虎肆無忌憚傷害善良虧損國體大爲聖徳之累陛下若謂防微杜漸不得不然則前數年間何以帖然無事往者曹欽之反皆由逯杲生事有以激之人所共之可爲明鑑伏願皇上體天道之包容勿察察於事情遵祖宗之成憲勿屑屑於攺易旨意必經於六科防將來之假冒奏訴必由於通政杜濫受於他門責政事於府部而嚴課功核實之權付刑獄於法司而申三覆五奏之令收回伺察之人誅遂姦邪之輩其有謀逆姦細並貪贓壞法重情悉依舊﹤矢見﹥委任歷練老成之人管理如此則讒言不入於耳自足以頤情而養神苛政不加於下自足以安邦而定國延聖壽於萬年保皇圖於不拔其端皆在於此不然此風日長眾口嗷嗷國之安危未可知矣臣等謹條陳大略以聞一舊設行事人員專一緝訪謀反妖言彊盜人命及盜倉庫錢糧等大事今西廠搜尋細故凡街市斗歐罵詈爭雞縱犬及一時躲避不及者或加捶楚或煩瀆聖徳置於重法以致在城軍民驚惶不安一職官有犯緝訪得出請旨拿送經該衙門問招明白有罪者奏請發落供明者請旨還職系是定制今聞西廠將廣西勘事郎中武淸自通州聽選方面官劉福自歇家俱拿到廠監禁數日輙又釋放且武淸系五品官劉福系正三品官擅拏擅放恣意所爲紊亂朝政莫大於此一官員犯罪追贓者法司自有成﹤矢見﹥今西廠擅封兵部武選司門以後遇官員有犯未曾問招先將本家門封閉或夤夜越墻進入搜撿財物或將命婦剝去衣服用刑辱打被害之家有同抄札若從此不止後或有姦人彊盜假名害人者眞僞何由而辦一京營管軍頭目俱系朝廷托以重寄之人其公私勤惰朝廷自有賞罰今聞西廠不論有無事情一槪令人跟緝鈐制以到各懷危疑不安一各處鎭守總兵等官乃一方安危所系旣被選用當任之無疑待之從厚其或有事不得不差人體察事畢卽已今聞西廠各處差人采聽事情彼其聞知寧不慮恐禍及退縮自保誤事非輕一各布政司多有王府所在今西廠差校尉分投去彼行事不但官司驚疑各王府亦未免自危恐事生不測一河道系兩京各處錢糧貨物經由之路要在通行不宜阻滯今聞西廠官校分布沿河一帶遇有船到卽加盤問間有公差官員被其搜撿以致往來客�軍民人等聞風驚疑有未起程停止不來者有在中途寄放回還者以此貨物不通將來京師公私費用何以仰給抑恐姦盜假此搜船劫人卒難禁止一朝廷威福不可下移自立西廠之後汪直每日出外隨從之人數多但遇官員人等無不喝令下馬𨿽大臣亦謹回左掖門下呼叫項忠不得已朝罷被校尉擁逼而去其欺淩大臣如此至如法司郎中禦史等官每遇弔查文卷俱要親賫赴廠竟日伺候不得一見又如東西兩長安門牌上用黃紙貼寫太監汪傳奉聖旨不書其名見者無不驚駭一百戶韋瑛系無藉小人夤緣行事又引進譎詐小人王英結爲心腹專一訐人陰私以固信任凡前項拏人放人擅封門戶搜撿家財淩辱婦女驚動人心紊亂朝政等項俱二人所爲一臣等切詳此等事情非惟與治體相關又與天道災異相關何也去歲七月以後有妖物傷人當時人言必有應驗及立西廠驚動人心一如妖物傷人之時以此觀之天道豫先示儆不可不慮今汪直年幼未諳世事止憑韋瑛等主使呈報中間固有一二似爲禁革姦獘柰非祖宗舊制所革未多其失人心則已甚矣若不早爲除革一旦禍興卒難消弭伏望皇上斷自宸衷革去西廠罷黜汪直聞住以全其身將韋瑛王英拏送法司會同錦衣衛推問明白治以重罪如此則人心可安天意可回矣﹤鋶﹣釒﹥入上震怒命司禮監太監懷恩覃昌黃髙至閣下厲色傳旨謂輅等曰朝廷用汪直緝訪姦獘有何壞事爾等遽如此說是誰先主意輅等對曰汪直違祖宗法壞朝廷事失天下人心輅等同心一意爲朝廷除害無有先後恩曰不然聖意疑此奏未必四人同然下筆必有先之者安曰汪直挾勢害人人人要說但不敢耳某等同受朝廷厚恩同一主意誰獨爲先珝奮然泣曰某等奉侍

皇上於靑宮迨今幾二十年幸而朝廷淸明四方無事今忽汪直爲害使遠近不安何忍坐視某等誓不與彼共戴天吉曰汪直之罪縱使某等不言不日必有言之者今旣奏入貶謫黜罰亦惟命耳所不避也於是恩降辭色徐曰朝廷命恩等問具奏之由今皆執論如此當具實回話倘上召問幸勿變前言輅等曰惟恩等去輅舉手加額曰眾先生肯爲朝廷任事如此輅復何憂蓋安等三人皆隨侍靑宮輅以先朝舊臣恐上疑已且慮三人者或不同心故云然也已而恩等復至傳旨曰卿等所言良是汪直壞事朕實不知今便革去西廠散遣官校卿等各安心辦事輅等皆頓首謝恩曰先生不知吾輩數人者已箝其二問爲誰曰黃賜陳祖生也皆闌在東華門外不容進見矣汪直謗其福建人與楊﹤曰華﹥通上疑此奏出二人所使翌日兵部尙書項忠具奏艸會諸部院大臣共上之奏畱中不出遂罷西廠召恩數直罪而責之退還本監調韋瑛於邊衛差操散諸旗校還錦衣衛錦衣衛因奏直所遣旗校在外者二十人日久未還命都察院移文令巡按禦史隨處出給告示曉諭不得畱滯人心快之然上意猶未釋然也

○初尙書項忠具奏艸令武選郎中姚璧持赴吏部尙書尹旻請署名旻曰本兵部所撰當以兵部爲首璧曰公六卿之長以次當吏部爲首旻怒曰今日讒認得六卿之長旣署名卽遣人報韋瑛曰兵部所寫某但以次居首爾又數日都禦史王越遇珝與吉於早朝越曰汪直行事盡公道如黃賜專權納賂非直誰能去之且�萬二公在任久是非多故有所忌憚二先生入閣幾日況直又扶持何爲亦論列乎珝默然吉曰不然某等言事爲朝廷非爲身謀也設使汪直行事皆公道朝廷置公卿大夫欲何爲天下後世謂此爲何等時邪越無以應遂與吉疏

○初西廠所執人旣多皆無案籍行法司可證至是廠革罷其人各散去有太醫院判蔣宗武者囚服到家家人猶不知覺

○戊寅仁宗昭皇帝忌辰奉先殿行祭禮遣駙馬都尉石璟祭獻陵

○謫司禮監太監黃賜陳祖生於南京

○賜平鄕榮順王妃徐氏食米歲一百石

○己卯增設河南汝陽縣縣丞一員以流民附籍者眾戶口漸多故也

○升錦衣衛指揮僉事趙能爲本衛指揮同知攺府軍前衛帶俸都指揮僉事牛循爲指揮使及武成後衛帶俸署指揮同知劉良府軍前衛指揮僉事陳璽俱於錦衣衛管事○庚辰封韓王偕灊生母劉氏爲韓惠王次妃西徳王偕瀞生母李氏爲韓惠王夫人各從王請也

○命守備漢中永淸右衛帶俸都指揮僉事李武還本衛致仕以災異自陳也

○辛巳太監覃昌傳奉聖旨文華門書辦尙寶司卿汪景昂太常寺寺丞金溥王恆禮部郎中王頤俱攺在京別任吏部擬授景昂禮部郎中溥禮部主事恆工部主事頤順天府治中從之

○掌太醫院事左通政方賢謫戍遼東先是西廠未罷時太監汪直惡賢遣人就其家搜撿得片腦沈香等藥並以爲盜之官庫者且家藏禦墨並龍鳳瓷器俱屬違法故得罪禦醫史斌以附賢亦發爲民是日賢奏辯以百戶韋瑛嘗從索藥不得爲此以報私怨請加推問不允

○壬午謫尙寶司卿朱奎爲四川保寧府同知時太監黃賜以罪謫南京奎在文華門書辦與賜善故亦謫之

○山西隰州並永和猗氏二縣大雨雹

○癸未命金吾右衛帶俸都指揮僉事邵榮子英襲父原職指揮同知

○乙酉命湖廣都指揮僉事李芳子升襲父原職荊州右衛指揮使

○丙戌日生背气靑赤色

○宥前軍都督僉事袁彬錦衣衛指揮同知焦壽罪先是有僞造僧人度牒往浙江潛賣者時彬掌衛事總旗陳侖乞往追捕卽遣之將行壽有私逋因托侖往索侖至則怙勢貪暴徧歷府縣得財物無算已而爲官校所緝事連彬壽命具實自陳皆伏罪命姑宥之浙江布政使寧良杜謙杭州府知府陳讓皆嘗受侖請托者亦宥不問

○丁亥兵部尙書項忠等以各處鎭守巡撫巡按等官屢奏災異狹西甘肅寧夏延綏三邊同日地震而甘肅尢甚乃具﹤鋶﹣釒﹥本部合行事宜以聞一南京爲朝廷根本今災異屢見恐有姦人竊發宜行守備參贊官嚴加防守撫卹軍民盤詰姦究凡門禁之啟閉以時軍馬之操習有節及操江之船俱當點視修補其餘利獘當興革者與南京府部等衙門堂上並科道等官計議以聞一荊襄等處流民尙多萬一嘯聚爲患不測宜行巡撫巡按及撫民等官議已附籍者多方存卹俾安生業新至者給以口糧遣還原籍不得槪畱以貽後患一狹西三邊宜用舊例命文職大臣名位隆重諳練軍務者假以便宜之柄使督總兵副參三司等官選補軍馬儲蓄芻糧繕治兵甲以至城池關隘墩臺營寨一一修葺以防不虞自都指揮以下不法及不勝任者許其究治臣忠與左都禦史王越右都禦史餘子俊俱曾總督狹西軍務乞簡命一人賜敕以行一今各處災傷下班官軍不能赴操憚於罰班愈加逃竄宜自本年五月十五日以前暫免罰班止補該班月日仍將一切工役暫令停止以蘇其困神機營官軍缺少成化十一年武靖侯趙輔等曾奏本營止有旗軍二百七十二名差撥不給乞暫停操本部奏查官軍食糧名數一向因循未見增補宜行丰城侯李勇定西侯蔣琬按成化初年名數嚴加淸不許仍前虛應故事一各邊軍民利病多端宜行鎭守巡撫巡按等官會三司計議所當興革者悉聽罷行仍以所議方略及所行事宜申奏詔曰可甘肅巡撫官卽會舉一員巡邊大臣不必遣但敕令本處鎭守等官盡心整理邊務不許誤事

○戊子徒山東東平州金綫閘遞運所於安山鎭

○己丑詔免鄖陽等府州縣官明年朝覲以都禦史原傑言各官皆新置政令未敷故也

○初兵部選舉金吾左衛帶俸都指揮使劉江補江西都司員缺旣至巡按江西禦史以江未諳軍政暫委領操而都指揮僉事樂昇乃巡按鎭守等官循例考選以任軍政者俾仍舊掌印江欲得印竊於憑文內增掌印二字復﹤鋶﹣釒﹥其事以請事下兵部兵部言江宜遵考選事例乃匿情妄奏擅攺憑文當罪上批答曰舊制各都司俱都指揮使掌印而巡按禦史擅委江領操乃令都指揮僉事掌印及江自請兵部又欲罪之不公如此其各輸情自陳尙書項忠等﹤鋶﹣釒﹥江實當罪及不當掌印之故且言臣等狃於成案不諳事體亦當罪上曰江西都司旣缺正官掌印兵部何不公舉廉能者以往旣除劉江又言其不諳軍政難以掌印法當究治但旣伏罪姑宥之

○庚寅升戶部郎中祁順山東布政司右參政劉璋俱爲左參政順江西璋本司四川左參議吳檟兗州府知府錢源俱四川右參政

○銓注錦衣衛帶俸都指揮同知吳玉金吾左衛帶俸都指揮使陳英署都指揮僉事張鑑於遼東都司玉管事英鑑各城領操

○巡撫雲南左副都禦史王恕奏近聞安南國時遣人潛入臨安等處窺覘事情更於蒙自縣蓮花灘市我生銅鑄造兵器又於交界之地設僞總兵等官往來巡視關防甚嚴聞江西有王姓者皆曾冒籍雲南應舉不得隨奔安南受彼僞禦史之職凡所爲僣越矯妄多出其謀間有軍丁回自安南言交人並吞占城時遂欲乘勝入寇雲南其姦謀詭計前後非一明者睹未萌況已著耶今臨安密邇安南𨿽設一衛見在城守官軍僅二百餘人通計雲南二十五衛不過萬三千人地雜諸夷賦稅甚薄官軍糧餉取給屯田計所在倉糧僅足一年之食且比歲荒災今年尢甚盜賊生發殆無寧日各處土官連年讐殺加以閘辦銀課索取進貢騷擾於民而臨安迆東曲靖六涼迆西洱海大理等等俱各缺人任用乞於雲南所轄二十二衛見操官軍內量調四千分爲二班更番於臨安戍守復增設按察司副使一員於此專飭兵備及開中安寧黑白鹽井鹽課以足軍餉暫止閘辦銀課進貢寶石以蘇民困臣材職凡庸年力衰憊更乞簡命年力精彊才兼文武大臣一員代臣巡撫放歸田裏以終餘年章下兵部議以爲交人入境探事市銅鎭守等官故爲故縱而不以聞其言王姓者受其僞官提兵巡邊僞設總兵等官若遽調兵輪守恐彼生釁得以爲詞如不加堤備又恐變起不測必須計慮周密外示優卹內實嚴備宜行鎭守巡撫等官勘議臨安等處地方宜設副使及撥軍戍守與否皆令奏聞又言恕精力未衰且近升右都禦史難遽更代詔可其奏命恕用心巡撫地方禮部亦議閘辦銀課並進貢寶石宜暫停止詔除歲辦並常貢其餘務須禁革母令妄取擾人

○兩廣淸軍監察禦史丘山奏廣東如髙雷廉瓊肇慶五府地僻民稀而廣西荒落殘破尢甚有司如例淸解軍丁遠衛補伍率多逃入賊中且髙廉居民多爲賊所脇從近因招撫始來復業若拘之急迫必有意外之虞況今兩廣寇賊出沒缺軍調用乞將兩廣淸出軍丁暫發附近衛所差操仍行原衛停勾爲便兵部覆奏從之

○辛卯太監懷恩傳奉聖旨錦衣衛副千戶吳綬令於鎭撫司同林巒問刑千戶楊瑛仍還本所治事綬貌陋而心險頗通文移善詞翰時西廠𨿽革上猶密召汪直察外間動靜且令訪能文事者以爲之輔有一軍卒報直云錦衣千戶吳綬其人能寫本通行移直遂召至令擬三批答封進稱旨遂有是命綬後以銀壼一謝其薦己者云

○壬辰升狹西按察使王朝遠爲都察院左僉都禦史巡按甘肅

○禁遏刁訟都察院奏刁頑之徒不遵禁例飾詐文姦視昔爲盛仍以革前並不干己事奏告逮人甚多至數歲不能結斷其事累經禁遏然止榜示京師而在外不過移文問刑官司小民初不及知宜通行天下且通政使司並六科職掌﹤鋶﹣釒﹥狀自後詞訟如例不應奏告者就行參駁送法司再加詳審立案不行庶刁風可息刑獄可淸也奏上從之

○甲午兵部尙書項忠乞歸養疾許之

○賜廣東左布政使周鐸河南按察司副使王璘黎平府知府楊緯泗州同知杜參潛山縣知縣費璨誥敕旌其善政

○降浙江左布政使劉福爲狹西按察使先是福嘗擢副都禦史命甫下以母憂去尋坐督造歲獘不如法當降一級旣服闋吏部擬降廣東左參政支正三品俸上命俟在外正三品缺銓補之踰年乃得是命

明憲宗純皇帝實錄卷之一百六十六

明憲宗純皇帝實錄卷之一百六十七

成化十三年六月丙申朔

○遣內官祭中霤之神

○賜故楚府鎭國將軍季壣家眷張氏食米歲一百石先是季壣選楊氏爲夫人未成婚而卒楊氏願入府守節正統中已蒙旌表歲給養贍米二百石及楊氏卒其米停支張氏亦同守志四十餘年楚王均鈋爲奏其事故有是賜

○命南京掌前府事違平伯髙遠還京署前府都督僉事奚顯後府都督僉事楊麟俱致仕以南京兵部及給事中等官言其年老無爲也

○命南京羽林前衛帶俸都指揮僉事鄭永祥從弟欽襲兄原職爲本衛指揮使

○南書原傑卒傑字子英山西陽城縣人正統乙丑進士授監察禦史巡按江西有能聲超擢江西按察使升山東左布政使適歲荒民饑進右副都禦史巡撫其地召入爲戶部左侍郎奉命河南巡視民瘼旣而畿內大水朝廷發官帑遣官八濟命傑總理其事全活甚眾丁內艱家居時江西盜賊竊發江西人仕諸朝者謂傑得江西人心非任傑不可乃詔奪情卽彼督捕事寧歸攺左副都禦史處置荊襄流民奏設府衛各一州一縣八以行都司總轄之凡招流民以戶計一十九萬一百七十有奇墾荒田以頃計一萬四千三百有奇又訪有屈在下僚可爲有司正佐者姓名及經久可行數事並圖以進上嘉之任滿擢右都禦史冀得回京會南京兵部尙書缺員有沮之者言南京根本重地必擇其人宜以命傑遂攺南京兵部尙書降敕令事竣赴任時傑因勞己成疾及聞命益鬱鬱不樂具本辭不允竟卒於南陽之驛舍年六十一賜葬祭贈太子少保錄其子宗敏爲國子生傑靜厚有守樂聞讜言誠心待物任人不疑故所至成功而區畫流民一事尢爲卓偉使國家百年意外之變一旦潛銷默定其功蓋亦不可掩云

○夜南方流星大如盞自滕蛇西南行至左旗尾迹炸散

○丁酉敕廣東都指揮僉事歐磐充右參將分守廣西柳慶地方以巡撫等官言其材略可用屢嘗剿賊有功也

○己亥山東沂州地震有聲

○命定襄伯郭嵩掌南京前府事都督僉事李俊協同理事都督僉事王受掌南京後府事

○辛丑禮部郎中樂章行人張廷綱旣下西廠獄鞫其使安南時挾貨貿易多受饋遺諸事刑部問擬爲民命俱冠帶閒住

○壬寅荊府都昌王祁鑑薨王憲王次子也母妃周氏宣徳壬子生正統癸亥冊封爲都昌王至是薨年四十有六訃聞輟朝一日賜祭葬如制謚曰惠靖

○癸卯嚴捕盜之令兵部奏近聞通州河西務南抵徳州臨淸所在盜起水陸路阻加以順天河間東昌等府歲饑民困不早爲撲滅馴致滋蔓貽患實深請移文鎭守巡撫等官嚴督所屬軍衛有司率軍兵民快務使擒獲敢有仍怠忽者刻期行罰從之

○甲辰朝鮮國王李娎遣陪臣李約等賫箋貢方物賀皇太子千秋節賜宴並金織衣彩叚等物有差

○命山東登州衛帶俸都指揮僉事莫咬住子俊襲父原職爲本衛指揮僉事

○革兵部尙書項忠職爲民忠旣具奏艸令郎中姚璧請各衙門堂上官署名奏革西廠汪直銜之忠不自安乃乞歸養病未行直嗾東廠官校發江西都指揮使劉江與指揮黃賓姦私事謂賓爲求於其兄太監黃賜使鎭撫尢鑑屬忠並武選司郎中姚璧得由京衛選江西都司事方下都察院而左給事中郭鏜監察禦史馮貫等亦交論忠違法事詞連其子錦衣衛千戶綬及興寧伯李震守備靖州指揮使莊榮甘肅參將都指揮同知劉文寧府儀賓王允壽並及彰武伯楊信等十三人皆與忠平日交通上命三法司錦衣衛會問於廷忠抗辯不服然眾知出直意無敢違者獄成左都督禦史李賓等具奏忠竟黜爲民璧調外任賓爲民賜降長隨震降左都督南京閒住榮降指揮同知文降署指揮使綬調湖廣九溪衛帶俸差操仍差官往江西逮江及允壽至京鞫問而宥信等餘罪悉如所擬

○欽天監正張瑄等濫收習學天文生掌監事太常寺少卿童軒奏發其事瑄復與其同官作僞帖﹤矢見﹥免罪刑部鞫問具服命姑宥之

○丁未太監懷恩傳奉聖旨命吏部召福建泉州府惠安縣知縣康永韶來京

○致仕南京太僕寺卿鄭悠卒悠字孟大江西南城縣人宣徳癸丑進士擢兵科給事中升山西行太僕寺少卿丁父憂起復攺南京太僕寺進本寺卿成化乙未以年七十乞致仕許之至是卒於家訃聞賜祭葬如例悠斤斤自守無毀無譽故能保厥位以終老於鄕土云

○戊申降四川都指揮同知李鎬爲都指揮僉事都指揮僉事吳榮爲松潘衛指揮同知以榮失機而鎬緩於策應也

○庚戌監察禦史戴縉言近年以來災變薦臻伏蒙

皇上諭兩京人臣同加修省夫何訓誥彰彰而聽之藐藐未聞大臣進何賢才退何不肖以固邦本亦未聞羣臣革何宿獘進何謀猶以匡治理惟太監汪直緝捕楊﹤曰華﹥吳榮等之姦惡髙崇王應奎等之贓貪又如奏釋馮徽等冤抑之軍囚禁裏河害人之宿獘是皆允合公論足以服人而警眾者也柰其部下官校韋瑛等不體聖心張狂行事己得大臣奏蒙兪允卽將西廠革罷又以見皇上此心卽古帝王從諫如流之盛心也伏望皇上推誠任人及時修政務俾宿獘革於下善政淸於上然後天意可回謹因條陳時政事宜以聞一自古人臣一遇災變輒自修省以回天意乞令兩京大臣自陳斷自聖衷可否惟命五品以下敕兩京吏部會都察院並科道官仿成化四年事例從公考察在外鎭守守備侯伯都督等官亦令自陳庶姦貪怠政者知所警懼一順天永平河間保定四府科役重繁民困已極乞將雜泒物料及擡柴夫悉與除豁若有撥用令河南湖廣山東出辦以蘇畿民之困一近來禦史多爲罪人誣奏被逮下獄遂使彊橫得志風憲失職宜痛加禁革一近年內官多以原籍弟侄及無籍之徒冒稱家人得授武職如太監黃賜弟賓𨿽已究治其餘類皆習以成風請敕內府各監及錦衣衛禁治之上悅其言命所司詳議多施行之時西廠方革人心稍安縉九年考滿不得升用久益無聊探知西廠𨿽革汪直猶幸乃假災異建言頌直功徳以覬幸進先以奏艸示直所厚錦衣衛千戶吳綬直得之爲言於上然後奏之於是直復開西廠詗察益苛人不堪命至有破家毀族者勢焰燻灼天下聞而畏之其禍端實肇於縉又縉奏內自陳一事尢迎合直意蓋直嘗謗楊﹤曰華﹥投大學士�輅都禦史李賓尙書董方求緩其罪上信之而難於施行縉言適中機會故尢爲直所喜云

○兵部議巡按湖廣監察禦史吳道宏言防禦荊州事宜一湖廣𨿽於鄖陽設行都司而諸事艸創經費不足宜下湖廣都司布政司量撥兵器措辦馬匹一荊州一帶盜賊多自川狹夷陵順流而下直抵洞庭嶽州蹤迹四散勢難緝捕宜令湖廣行都司署都指揮僉事呂鐘專於夷陵州等處守備請皆如所奏從之

○壬子荊王見潚妃張氏薨妃南城兵馬指揮王銘之女成化丙戌冊封爲荊王妃至是薨訃聞賜祭葬如制

○命後軍署都督僉事王信佩平蠻將軍印充總兵官鎭守湖廣地方

○兩錢於京師

○狹西守備河州都指揮同知蔣玉乞還本都司養病許之

○禁私鑄銅錢時有犯私鑄者刑部因奏近歲民間所用新錢多蘇松常鎭杭州臨淸人鑄造致四方客�聚集收買姦獘日滋阻壞錢法宜移文各處巡撫巡按官揭榜禁約自後事發者卽以爲首並工匠依律問罪其爲從及知情買使者俱枷項示眾滿一月並家屬編戍附近衛其捨余旗軍原系邊衛者發附近邊衛俱終其身軍職旗軍調極邊衛或職官有犯奏請處治從之

○癸丑命陜西行都司都指揮僉事王謙子英襲父原職山舟衛指揮使

○調兵部武選司郎中姚璧爲廣西思明府同知璧已故尙書夔之子也夔素與尙書尹旻不協及璧父忤旻意欲注邊郡恐人議己乃擬徽州近地知上必不從果得旨璧浙人何得處以近地其查兩廣狹西員缺除補遂有是命璧竟以瘴癘不能赴任居廣西數年以病歸卒於家

○乙卯代王成煉奏臣曾祖簡王墳正統間毀於虜近修造將完欲於七月望率諸王將軍等詣墳行落成禮事下禮部言無舊例上重王尊祖之意許同郡王出城其餘不許

○丙辰兵部奏臨淸爲京師喉襟之地舊有文武重臣巡撫鎭守近皆攺命他往惟存太監劉倜一人今歲凶民饑宜仍備巡撫鎭守之職以防後患上曰巡撫鎭守俱不必置其令劉倜往鎭江西

○丁巳太子少保吏部尙書兼謹身殿大學士�輅奏乞休致詔曰卿歷練老成朕方倚任但自陳衰朽力求退休特玆兪允以遂優閒升少保仍賜敕給驛還鄕輅上章辭免少保之職詔復謂卿輔導有年今乞休致特有此擢不允所辭

○順天府官以天久雨妨農奏乞祈晴禮部議宜於二十六日遣官祭告天地社稷山川之神上以孟秋時享齋戒在邇免行

○巡撫大同右副都禦史李敏等奏報大同三路計修邊墻壕塹墩臺共九萬三千七百七十九丈

○命南京工部修理南京國子監文廟兩廡廚庫共八十六間從祭酒王﹤亻與﹥奏請也

○辛酉孝莊睿皇后忌辰奉先殿行祭禮遣駙馬都尉周景祭裕陵

○追封永安王榮澹父均金�粟爲永安王母髙氏爲永安王妃均金�粟先封長子髙氏先封夫人俱早逝至是因榮澹襲爵奏請故有是命

○湖廣徳安守禦千戶所舍人朱亮奏發千戶趙威陰事都察院擬遣刑部官一員會巡按禦史勘問詔不從特命禦史戴縉縉初爲太監汪直所知故有是命○壬戌戶部尙書楊鼎奏乞沐致詔曰卿歷任年久練達老成宜勉修厥職所辭不允

○內閣書辦太常寺卿林章以父喪去任

○南京監察禦史王王�贊言南京操練惟大寒暑則止餘月皆每日長操非所以節餋其力況軍士之煢獨者衣食俱由己辦辛苦萬狀若又長操恐不免逃移之獘請照京軍上操歇操及遣官點閘例行之又言南京操練及漕運軍士其貧者僅有幼丁亦被勾擾差遣常勞而不息富者𨿽有壯丁又得營求遮庇終逸而無事差役不均怨聲盈路請令南京給事中禦史及兵部主事各一員會同各衛堂上官一一淸理每衛置印信官簿三本一送守備一送兵科一畱本衛凡遇有差遣一循次序明白開注每年類送給事中等官通行查考事下兵部言操兵一事宜令南京守備參將等官區盡奏報餘如所議從之

○是歲南北二太僕寺所屬府縣孳生並部償馬騾駒共三萬七千一百四十四匹

○乙丑太子少保戶部尙書兼翰林院學士萬安戶部尙書兼學士劉珝禮部尙書兼學士劉吉俱自陳乞罷免詔曰卿等職居輔導朕方倚任宜盡心幹濟所辭不允

○戶部尙書楊鼎九年秩滿命復任

明憲宗純皇帝實錄卷之一百六十七

明憲宗純皇帝實錄卷之一百六十八

成化十三年秋七月丙寅朔享太廟

○遣內官祭司門之神

○祭歷代帝王陵寢遣太常寺樂舞生賫香祝付所在有司行禮

○丁卯太子少保兼都察院左都禦史王越奏乞休致詔曰卿司風紀兼理兵政當勉修厥職不允所辭

○吏部尙書尹旻戶部尙書薛遠禮部尙書鄒幹工部尙書王復掌通政司事工部尙書張文質俱自陳乞休致詔曰卿等宜盡心供職所辭不允○吏部右侍郎黃鎬戶部左侍郎翁世資兵部左侍郎滕昭右侍郎馬文升刑部左侍郎杜銘右侍郎張鎣工部左侍郎王詔右侍郎劉昭大理寺卿宋旻通政使司左通政何琮右通政潘禮左參議方漢右參議李和霍貴俱自陳乞休致不許

○刑部尙書董方太子少保都察院左都禦史李賓自陳衰老乞休致許之

○戊辰敕巡撫湖廣左副都禦史劉敷兼撫治鄖陽地方

○己巳仁孝文皇后忌辰奉先殿行祭禮遣駙馬都尉石璟祭長陵

○戶部右侍郎程萬里禮部右侍郎周洪謨俱乞休致不許命萬里攺南京工部太僕寺少卿宋禎亦乞休致許之

○內閣書辦太僕寺少卿吳謙自陳致仕許之

○戶部覆奏監察禦史戴縉陳言內一事欲免順天等四府雜泒物料宜行巡撫巡按官勘報區處詔可

○庚午兵部主事陸容六年考滿監察禦史張蕙時掌河南道職考核因私忿考容平常有兩京從仕公不勝私之語容不能平亦奏蕙心術陰險倫理有虧及其他事下吏部容竟從考稱

○辛未詔翰林院會內閣自核其官屬時考核諸司官屬俱聽吏部都察院會核而獨翰林以文學侍從爲職故聽其長自核馬

○命左春坊左庶子劉健翰林院侍讀周經爲應天府鄕試考試官

○壬申詔兩京堂上官五品以下者從吏部依例會官考核時太常寺丞吳道亮亦自陳休致上惡其僣吏部因通舉諸司五品以下官爲諸遂有此令

○賑卹京都民之被水患者京城霖雨連旬壞民居室上敕給事中禦史勘實凡二千二百餘家命戶部賑卹如例

○癸酉定遼東軍士冬衣布花折色則例時戶部奏遼東三萬倉糧被雨浥爛所司請以折軍士冬衣之賜上命布一疋準米豆兼支二石五斗綿花一斤兼支四斗無得侵欺妄費

○命南京前軍都督府管府事定襄伯郭嵩專督操江先是宣城伯衛潁代武安侯鄭宏操江仍協同大教場操練兵部言教場距江口一捨余而練兵操江同時非一人所能兼理請於兩京武職大臣內專敕一人操江因以命嵩上以邊備多弛命兵部議防邊事宜左侍郎滕昭等因會總兵官英國公張懋等詳議條列以聞一各邊城池及軍馬芻糧當預爲之計宜行總兵等官籌畫奏請一居庸關黃花鎭喜峯口古北口燕河營密邇京師先嘗奏選團營馬步官軍一萬五千委都指揮五人分統操備但遼東與山海等關接境設或有警缺人策應宜令團營添撥官軍五千委都指揮二人令伏羗伯毛銳都督僉事李玙駐永平密雲分督諸鎭俟有邊報與邊軍相兼戰守一大同宣府東西二路乃虜入寇之處請敕鎭守巡撫等官選練精銳以備調遣分委副參等官各率所部遇寇截殺仍於交界之處彼此策應會同攻剿一山西代州鴈門寧武偏頭三關畫地分守遇有警急互相推調請敕鎭守代州都督劉寵兼守三關仍敕風憲重臣一員整飭兵備兼巡撫山西內郡專居代州與寵同事則事體歸一可責成效一涼州鎭番莊浪賀蘭山迆西從雪山過河南通靖虜直至臨鞏一帶俱虜入寇之路秋冬賊必西往賀蘭山西扒裏沙河屯聚入寇臨鞏恐靖虜固原士馬不能獨支請敕狹西鎭守巡撫等官選調狹西在城官軍五千及甘涼下班臨鞏秦平河州洮岷官軍俱調安定會寧一帶操守遇警並力截殺其甘州軍馬定委副參一員統領精兵五千於涼州或莊浪屯駐虜若侵犯臨鞏莊浪彼此策應或入河套甘州官軍卽往安定會寧聽調其延綏寧夏軍馬防守如故一各邊將臣多有朘削士卒致令預借月糧鬻賣妻子困苦萬狀又不操習武藝遇虜輙遁宜行鎭守巡撫等官禁止科擾嚴督操練一邊務莫急於馬邇來邊將徇私多致瘦死而鞍轡之類亦不齊備宜行各邊總兵等官逐一躬視督令餧養整備什物先以所部馬原額見存及堪騎操者倒死及續領者具數以聞一調兵以芻糧爲先宜行戶部查算各邊糧芻之數其於防邊見在軍馬及後所增撥足給幾時若有缺乏預爲區畫必使完是一克敵制勝率賴神槍永樂宣徳間操演得法最爲虜賊所懼正統以來視爲泛常及諸器械多不堪用宜行各邊總兵等官點視操演不許怠忽一山西大同曁偏頭等關更番協守民壯多爲將官朘削逃竄缺人防守請敕巡撫巡按三司等官通究各處原系在邊輪操者督令赴班老疾者揀選戶丁替補消乏者別爲僉替仍復其家二人以資軍用敢有仍前朘削者究治之一遼東宣府山西狹西各處沿邊軍民之家類多曠丁若設法召募俱堪操用宜揭榜召募果有材力願在邊立功者官給鞍馬兵伏糧餉協同官軍操守剿賊有功一體升賞老許退閒死求勾補中有願隸軍籍者聽一各邊軍士及守墩巡哨官軍中多貧苦管軍頭目不爲存卹冬衣布花多不支給請敕各邊巡撫等官嚴核所部官軍今後給賞務臻實惠其巡守墩臺者人給衣鞋以優卹之一邊官於部下軍人多賣放私役圖營私利厚於自奉邇來希求升賞納賂權門習爲故事請敕俾各攺過自新勿蹈前非問有稔惡不悛者如法懲治奏上俱從之

○工部覆奏監察禦史戴縉陳言內一事欲免順天等四府擡柴夫宜於易州山廠柴炭夫借撥一年仍量於別處無災之地泒辦以足其數詔可

○夜月犯罰星

○甲戌遼東總兵官都督同知歐信等奏朵顏三衛夷人扣邊謂爲北虜所逼逃避於此事下兵部言北夷勢已窮迫若我邊將乘其敝而逐之海西女直亦不相容彼必順從北虜是撤藩籬以資外寇請敕信等﹤矢見﹥畫戰守之宜察其情僞因而撫順戮逆仍請敕二道曉諭開原海西女直朵顏三衛酋長一則啟以睦鄰之義一則示以保全之恩使彼協力禦虜勿爲我患自取殄滅從之

○乙亥詔禁山西攬納糧艸者從巡撫大同右副都禦史李敏奏請也

○命南寧伯毛文淸平伯吳璽分往南北直隸府州縣印記馬騾駒

○巡撫雲南右都禦史王恕等劾奏鎭守太監錢能罪及其從行指揮盧安等都察院覆奏差刑部署郎中鐘蕃往會三司官按其事並逮能還京通治之詔能果有罪奏來處分初能遣指揮使郭景奏事京師以安南國有捕盜夷兵犯境爲劫掠者請敕國王戒約之朝廷因命景賫敕以往舊制使安南者道必由廣西而景乃取道雲南能以玉帶寶絳蟒衣羅叚犬馬弓箭鞍轡諸物附景私遺安南王遂由雲南至其國受饋遺甚夥及還誘其貢使仍道雲南至中途紿以他語先行及貢使至雲南邊境守者阻之不容入邊民以爲安南人入寇相率驚疑欲避之總兵三司官遣人諭貢使至再四其人始還朝廷未之知也後三年有一男子自安南來歸言嘗見一指揮從三十餘人至安南以犬馬諸物饋王詔下巡撫巡按官究問蓋景自安南還後能屢遣與指揮盧安蘇本百戶楊能等徧歷諸夷幹崖孟密等宣撫司求索景獲其寶貨至逼淫曩罕弄孫女許以開設衙門治事還至金齒被逮遂投井死於是恕同巡按禦史鞫景同行者得其本末始奏於朝云

○丙子吏部都察院會府部長官核罷老疾罷軟及素行不謹官後軍都督府經歷李紘等三十三員詔老疾者致仕罷軟素行不謹者俱冠帶閒住

○戊寅命內閣考核左右春坊司經局官時遇例考核右庶子汪諧等以爲請上命大學士萬安等考之

○吏部會都察院核奏太常寺丞吳道亮太醫院使金諒院判汪智欽天監副宋徽老疾宜令致仕命仍畱治事

○己卯敕諭各邊鎭守巡撫等官朕惟武備所以折衝禦侮衛國保民自古有國家者莫不恃此以安玆者各處地方災異疊見加以戎虜逼近邊陲敕至爾等從宜計議彼處弭盜安民之術選將練兵之方凡可以裨補軍機重務者悉條陳以聞務鑿鑿可行毋泛而不切

○尙寶司卿李木等遇例考察槪以本司丁憂帶俸官具名並擅用印信自陳吏科都給事中趙侃等以都左右給事中例不考察而各科自得考察給事中奏請詔皆以爲違制事下吏部至是吏部會都察院覆奏因以考察尙寶司卿淩敏戶科右給事中彭序兵科都給事中章鎰俱素行不謹宜令冠帶閒住詔從之木等姑宥不問

○兵部覆奏監察禦史戴縉陳言內一事欲禁內官弟侄家人恃勢害人而未及中外文武大臣子弟因兩持其說以請得旨內官並文武大臣子侄及凡功升欽升任事者兵部與錦衣衛嚴加揀選間有廉能者任事如故余惟養之以祿是後不許濫補員缺掌錦衣衛事都指揮牛循意有顧忌復言戴縉止爲黃賓一人事敗遂欲令罷各官任事今任事者未有累及中官之罪且慮揀選之時玉石難分進退舛錯自取罪戾乞曲加寬貸復得旨從公揀選不許徇情循又諉言到任日淺各官賢否未能周知乞敕兵部同任其事於是侍郎滕昭與循以千戶趙承文等三十三員廉能令如舊任事罷千戶朱昇等十三員見任從之

○庚辰中元節遣駙馬都尉周景楊偉分祭長陵獻陵景陵裕陵各衙門分官陪祭

○遣駙馬都尉蔡震祭景皇帝陵寢

○遣內官祭恭讓章皇后陵寢

○召四川參將署都督僉事韓忠還京

○辛巳夜望月食

○壬午撫寧侯朱永等陳軍務三事一騎操馬倒死者舊例令官軍按月出價陸續買補謂之朋買行之已久似爲利便今計京衛該補團營馬共六千九百有奇臣等復議於舊例內歲減其半然其間又有下場倒失者兵部又嘗奏令領敕及把總管隊官員停俸買補臣等以爲未免立法太嚴請敕兵部量爲定擬領敕官並把總管隊官倒失馬若干匹停俸買補不及此數者止令追補而不停俸則人易遵守一團營操備官軍往往有弱小不堪者退於次撥選換蓋軍伍多以嫡繼非所當繼𨿽有壯丁不得應役或其子幼例當紀錄以致軍士精壯者少請敕兵部通行內外軍衛有司此後凡有軍人事故其嫡長子孫弱小卽於戶內揀選壯丁解補不必拘於舊例虛費糧賞違者許臣等追究並逮其官吏治之一各處奏報邊情兵部止行各營整飭軍馬又多日久方到卽今癿加思蘭擁眾窺邊各邊𨿽遣夜不收哨探不敢遠出其人因無功賞惟於近墩瞭望是以虜來不知預爲之備請敕兵部凡有邊報許臣等與知量其緩急預爲整備及通行沿邊將臣選差夜不收果哨探得實因以成功者如軍功例升賞庶人知激勵下兵部覆議從之

○巡撫大同右副都禦史李敏奏大同各城軍士每歲困於買補馬匹以致逃亡相繼欲將糧艸余價買補以紓軍困戶部駁奏是舉𨿽暫有益於軍久必貽患於民上下其議於兵部兵部請令太僕寺於順天府所屬寄養馬內擇印一千六百匹給之詔可

○癸未太宗文皇帝忌辰奉先殿行祭禮遣駙馬都尉王增祭長陵

○甲申戶部奏江南兌運民糧皆有耗數至京上納每石平收二斛特加八升惟支運軍糧無耗數請定其例命每石二斛止一尖一平收納

○乙酉免江西各府衛成化十二年分秋糧四十三萬二千餘石子粒七千餘石以水旱災故也

○大理寺卿宋旻太僕寺少卿韓定以月食赴中府救護後至門閉不得入因於門外行禮巡邏者以聞有旨執送都察院獄紏儀禦史亦舉劾之並劾恭順侯吳鑑懷柔伯施鑑大理寺右少卿劉慶亦於行禮時始至詔鑑等旣至宥之旻等皆坐不應贖杖還職

○丙戌吏科都給事中趙侃等言近諸大臣自陳休致上特許刑部尙書董方等一二人餘皆存畱然其中尙有公論未愜人情未厭者如戶部尙書薛遠總理京儲施設過於寬縱兵部左侍郎滕昭佐理邦政操守失於鯁介周騤居光祿柔懦而才力不及楊宣居鴻臚粗淺而淸譽無聞大理寺丞劉瀚進秩不卹淸議南京工部右侍郎程萬里爲人惟務奔競乞俯從羣議仍令各官自陳使之休致別選賢能以補官使監察禦史尹仁等亦以爲言上可其奏命遠昭宣萬里致仕調騤爲遼東苑馬寺卿瀚爲福建延平府同知

○遼東遼海衛都指揮兪翺備禦泛河城有虜寇入境掠人畜以去爲鎭守等官所奏下巡按禦史鞫實例當充軍都察院以聞詔貸之令降官二級原衛差操

○丁亥兵部言三事一各邊鎭守總兵巡撫等官地方安危所系必同心協謀庶克濟事邇聞宣府總兵官劉淸副總兵周玉遊擊將軍吳王�贊平居行事尙相矛盾寇至攻戰必致誤事請將各官更調爲宜一大同宣府虜若入寇必賴京軍策應取給臨時未免緩不及事宜令團操精選士馬二萬預備馱馬兵仗仍命內臣總兵各一員如遇邊報兼程而往一大水龍王二峪古北劉家義院三口邊關近因久雨衝圯亦宜令鎭守官督工修築若工力不給奏徵五軍等營秋班官軍協助有警則就彼屯駐防禦事妥卽還命周玉佩鎭朔將軍印鎭守宣府劉淸鎭守永平山海等處召都督馮宗還京以大同右參將都指揮使康永充宣府副總兵余俱如議

○英國公張懋等言三事一喜峯口等處密邇京師臣等先嘗奏選團營兵馬一萬五千委官分率防守旣而兵部又議增兵五千定擬伏羗伯毛銳都督僉事李玙將兵分東西二路屯守但虜未至而先發兵恐虛費邊儲迨虜已近而始發兵恐緩不及事宜於八月望後陸續發兵各預委官詣原所分地會彼將校熟籌方略馳報仍將邊軍分泒邊關要害修築近墻與京營官軍且修且守虜必聞風遠遁比掣兵還邊墻己就虜若來侵因以戰守虜倘勢盛馳報乃調京兵剿殺一各營侯伯都督有公勤材武堪任職事者有老疾庸懦不克勝任者有職專宿衛難兼操調者其把總都指揮指揮等官亦有老弱可退者宜令新寧伯譚祐等仍舊任事忻城伯趙溥等專領宿衛隆平侯張祐等七員並所退把總等官俱如例隨操許更擇人以補其缺其協同坐營太監長隨等官賢否聽其提督太監處分又聞各邊總兵副將參將遊擊等官互構讐隙致誤邊事乞敕兵部詳察退其不任者以爲邊將不和之戒一官軍牧馬無所臣等𨿽嘗奏許於京場通州支艸餧養其通州秋靑艸十束不足償軍士往還之費類不願支以致馬多羸死乞敕戶部許於在京倉場全支八月九月芻豆以俟十月視邊情緩急而處之其團營軍士該給馬尙有一萬一千乞敕兵部給之以備調遣及行各邊鎭守總兵等官俱令預備所部原額馬數以俟用一官軍舊有甲胃器械歲久損壞不堪禦敵每有徵調奏給延久有誤事機乞敕兵仗局預籍二萬之數一遇調遣卽時給領仍敕戶部備銀以俟給賞庶得便於起行不致誤事一團營官軍專備徵進非他營比邇因修治京城其餘工役亦各援倒奏撥軍士疲獘不可具言今後一切不急工役乞免差撥令導操練詔可其奏仍令所司會計馬匹芻豆以聞

○戊子管理河道工部郎中楊恭奏六月以來久雨水溢運河東西兩岸衝決甚多有妨糧運乞撥京營官軍修築仍命文武大臣董之庶克濟事章下工部議宜移文都督同知陳逵同楊恭於通州直隸天津等衛附近處所量起軍餘三千名順天府沿河州縣起民夫一千名相兼堤淺人夫並工修築以便漕運並行戶部每名給與行糧仍令董工官盡心提督務在堅厚以圖經久詔從之

○庚寅南京吏部尙書崔恭奏乞致仕上曰卿以老疾累章自陳特玆兪允仍賜敕以歸

○辛卯詹事府少詹事兼翰林院侍講學士徐溥以母喪去任

○升巡撫狹西右都禦史餘子俊爲兵部尙書南京右都禦史林聰爲刑部尙書國子監祭酒耿裕爲吏部右侍郎南京大理寺卿刑簡爲戶部右侍郎巡撫寧夏右副都禦史張鵬爲兵部右侍郎狹西左布政使程宗爲右副都禦史山西左參政侯王�贊爲光祿寺卿鴻臚寺少卿施純爲本寺卿命戶部左侍郎翁世資總理京儲

○升翰林院檢討李暹董彜爲徽府左右長史中書舍人嚴良能金珙爲審理正副侍詔王言周鼎爲紀善暹等原侍徽�讀書時王年長將之國也○釋定安悼隱王長子聰潏回忻州初聰潏坐事責送大同守視祖墳至是代王奏其頗能攺過而悼隱王妃亦累爲奏請情詞懇切上特命釋回養母

○癸巳升狹西右參政秦紘爲都察院右僉都禦史提督鴈門等三關兼巡撫山西

○巡撫永平等府都察院左僉都禦史張綱自陳致仕許之

○甲午運山西布政司銀十萬兩於大同府以給邊儲從巡撫都禦史李敏奏邊報方急故也

○以旱災免福建成化十二年秋糧等米十五萬九千九百餘石

○是月狹西鞏昌平涼府諸州縣隕霜傷稼

明憲宗純皇帝實錄卷之一百六十八

明憲宗純皇帝實錄卷之一百六十九

成化十三年八月乙未朔太監懷恩傳奉聖旨授太醫院醫士錢宗嗣胡廷寅聶整許觀爲禦醫

○升太僕寺少卿李綱爲都察院右僉都禦史

○丙申巡撫宣府右副都禦史殷謙自陳乞致仕不許

○設徽王府官屬伴讀教授典簿以下凡二十五員

○夜南方流星大如盞靑白色尾迹有光自壘壁陣旁東南行至天倉

○丁酉釋奠先師孔子遣禮部尙書兼翰林院學士劉吉行禮

○戊戌祭太社太稷

○禮部左侍郎兪欽省親還命復任欽自陳休致不許

○巡撫薊州等處右僉都禦史汪霖乞致仕不許且命速回任盡心整理邊備

○己亥復除山西右布政使唐瑜子雲南按察司僉事汪進於湖廣升河南布政司左參政沈敬爲廣西右布政使

○定西侯蔣琬﹤鋶﹣釒﹥軍中合行事宜一敕兵部移文遼東宣府等處將臣遠探虜賊所向以憑發兵防守一預備徵進官軍盔甲腰刀弓箭等物一遣官預往各邊儲積芻糧以足饋餉一敕兵仗局預備神機營所用銃炮火藥等具一量賜出徵官軍銀兩及衣鞋以資軍裝一支給銀兩彩敝銀牌以備賞功一敕兵部條陳用兵方略俾可遵行一軍中宜用譯字官一醫士二以通夷情供醫藥一敕所司移文中外軍民衙門預備車輛人夫一敕兵部精選達官舍人之勇銳閒武藝者二百人以聽調用一給從行都指揮指揮等官廩餼詔報曰兵仗並給賜等物所司卽如數備用車輛人夫視事緩急具之衣鞋令預給散餘皆如所奏

○貴州按察司僉事周重令所部民造紙民不聽用火挺杖之至死巡撫都禦史宋欽以聞都察院請下巡按禦史逮治如律從之

○庚子攺命都察院右副都禦史程宗巡撫狹西召巡撫河南右副都禦史張瑄理本院事瑄適議事至京自陳辭免不許

○置狹西黑水苑隸長樂監從巡撫都禦史餘子俊議也

○辛丑巡撫鳳陽等處右副都禦史李裕自陳乞致仕不許

○升貴州總兵官都指揮同知吳經爲右軍署都督僉事先是四川播州宣慰司楊輝等奏經在貴州得邊夷心乞升京秩兵科給事中參駁以爲經品秩己崇而爲土官所保必有營謀之獘事遂寢至是巡按貴州禦史吳祚復奏保之事下兵部議以爲兵科之駁爲名器惜而祚等之奏爲地方計乞自聖裁故有是命經吳綬之兄也

○敕恭順侯吳鑑代薛﹤王卸﹣卩﹥往保定等處印記馬騾駒

○吉王府儀衛正王瑀坐罪當調任王奏畱之詔可

○壬寅命司經局洗馬鄭環翰林院侍講彭教爲順天府鄕試考試官賜宴於本府

○癸卯太子少保左都禦史王越自陳職專院事兼提督各營操練軍馬恐顧此失彼乞免督操一事詔曰卿久在軍旅練達戎務所辭不允時旣用餘子俊爲兵部尙書越忽忽不得志故有此奏

○調南京戶部主事張鳳爲嚴州府通判鳳剛愎設生比郎中文移押字亦與之並郎中不平鳳輙毆之至裂其巾帽事聞逮下獄遂調外任

○命杭州府祭唐臣褚遂良遂良仁和縣人前代舊有祠鄕人歲祀之未入祀典至是儒士周璟以爲言下禮部核實行令有司每歲春秋致祭

○甲辰孝慈髙皇后忌辰奉先殿行祭禮駙馬都尉趙輝承命祭孝陵

○升山東按察司副使賈俊爲都察院右僉都禦史巡撫寧夏

○兵科左給事中郭鏜等陳內修外攘八事一淸軍伍先因兵部奏差各處淸軍禦史能淸出十分之三者進秩不及數者罪之往往冒報平民冀以進秩避罪致使閭裏騷擾赴愬紛然乞革去新例災荒之處暫且停止其淸出軍丁亦俟丰年角�羊發一卹邊軍今京軍有三年淸理之例有每月查糧之法有新軍存卹之典而邊軍無之乞敕巡撫巡按等官一遵京師事例間有久戍累戰年老孤貧者量加賞賚以慰其舊勞一革宿獘京營將校之於軍上有私占借役興縱其避重從輕者有雇人代替而令其辦納月錢者積獘甚多昔嘗遣官不時赴營點閱後因委用非人與法並廢乞敕禦史等官如舊點閱一立武舉方今用人文武兩途而武舉不設一有任用動曰乏才而將家子弟往往有棄世業而入進士之科者昔以禦史言立武舉而兵部議令會官推薦行之未久隨亦廢罷乞仍設立以取將材一廣用人京營坐營者責任匪輕今止求於侯伯都督百數人之中乞自都指揮以上才堪坐營者皆許任用勿拘品位一惜名器我朝置武爵以待軍功不可輕授邇年名器輕濫薄藝微勞者得授軍官總兵守備者希求署職致使被堅執銳之士輕爵賞而重死亡推事避難之人捨武功而習奔競邊功不立職此之由乞敕所司今後濫求名器者一切禁絕一修保障今天下衛所武備廢弛軍馬疲獘以致盜賊縱橫城池傾圯倘有不虞何所倚賴乞敕所司移文各處巡撫巡按三司等官嚴飭武備儲蓄芻糧凡有利獘當興革者從實舉行不許虛應故事一待虜使北虜遣使來貢恐亦窺探中國虛實故在我行事之得失戎虜之向背系馬曩者有司館餼漫不加意不過付之通事數人乞選文臣深達國體通曉夷情者一人以爲館伴凡通事審譯之時必使會同不許偏執奏上命所司參酌以聞兵部覆請詔曰京營官軍仍遣官點閱武舉不必設只如例推選餘皆從所議

○乙巳湖廣按察司有彊盜當死者二十一人越獄追捕者生獲一人余悉擊殺之巡撫都禦史劉敷等劾奏按察使王克復克復亦具奏者伏都察院請下巡按禦史治罪有旨克復旣獲盜且自陳首伏姑宥之

○丙午徽王出府又明日文武百官早朝畢俱赴本府行禮

○丁未調神機營中軍坐營寧陽侯陳瑛於五千營坐營管操

○吏部議左給事中郭鏜等陳言內二事欲裁革內外冗員以存省儲蓄召用養病及言事罷官者以收遺才皆可行詔裁冗員如議求遺才且己之○戊申兵部右侍郎馬文升奏武學教弛教官多缺生員亦少乞敕總兵提督官選各營武職年二十五以下無論都指揮指揮千百戶非系把總管操者及都督都指揮指揮應襲子俱入武學肄業不妨操練二十五以上願入學者聽又請行各處提調學校官選武官及戎家子弟三十名入本處學習武藝又請選京官以公罪罷黜爲民而諳練武事者爲武學教官專委總兵一人同本部侍郎一人以朔望至學考校以行賞罰上可其奏命吏部愼擇教官其罰黜爲民者不必用

○命故威淸衛帶俸都指揮僉事魏綱弟紀襲其原職指揮使

○庚戌祭太歲風雲雷雨嶽鎭海瀆山川等神

○遣旗手衛官祭旗纛之神○巡撫延綏等處左僉都禦史丁川自陳乞致仕不許

○都督同知馬讓卒讓直隸和州人兄順以靖難功累官金吾右衛指揮同知卒無嗣讓襲之正統五年平麓川有功歷升都指揮使八年調掌狹西都司事景泰元年升都督僉事充副總兵鎭守寧夏未幾以老疾乞致仕天順八年遇恩例進右軍都督同知至是卒訃聞賜葬祭如例子隆襲授狹西西安後衛指揮使

○辛亥詔免淮揚鳳陽等府州縣正官明年朝覲從巡撫都禦史李裕言民被水災宜畱正官賑濟招撫之也

○直隸井徑縣民一產三男命所司給賜如例

○夜月犯外屏西星

○壬子定賞徵守官軍銀數時定西侯蔣琬領軍二萬往大同宣府徵進伏羗伯毛銳等領軍二萬往永平山海等處防守俱乞如常例給賞戶部會計道裏遠近且以節用爲請上命往永平等處者人賞銀五錢大同宣府者人一兩俱至期給之

○賜淮王祁銓庶長子名曰見濂隰川懿安王長子仕﹤土遂﹥庶長子名曰成鈍

○命故金吾右衛帶俸都指揮同知聶勇孫英襲祖原職指揮使

○致仕通政使司右通政劉文卒文字宗華山西大同縣人以鄕貢士選習夷字舉正統元年進士授中書舍人仍譯字十四年扈從北徵還陳邊務數事景皇帝召入便殿面問之尋命提督四夷館丁母憂詔奪情任事升吏部郎中天順初以迎駕升右通政石亨敗坐黜爲臨安府同知復召入爲郎中提督夷館成化五年再升右通政九年命偕都督李文撫安西番三年而後歸因乞休致至家卒訃聞命有司致祭文在夷館最久熟知夷情屢有建請多所采云

○夜月犯天囷西第二星

○癸丑遣戶部左侍郎翁世資祭京都太倉之神

○遣順天府官祭宋丞相文天祥

○夜東方流星太如盞靑白色有光自柳宿東行星宿尾迹後散

○甲寅

上詔戶部臣曰山東兗州及南直隸諸府州雨水爲災民甚饑窘朕實湣之爾等其推擇郎中員外郎廉能可任者五員分往賑濟其有合行事宜斟酌以聞戶部以刑部郎中張文等五人名上並擬區畫鹽鈔納米冠帶節省夫役廩給諸事上皆可之乃命文往兗州府兵部郎中張謹淮安府戶部郎中谷琰揚州府吏部員外郎國泰徐州戶部郎中李炯然鳳陽府俱賜之敕曰近者南畿大水民食甚艱今特命爾督府州縣衛所官徧歷鄕村勘實丁口將預備倉糧照數賑濟或移借於有糧州縣或勸借於殷富之家或用官錢糴買依時給散災重之地該徵稅糧卽爲奏免戶口鹽鈔未徵者悉與蠲除凡供應不可缺者移泒於有收州縣災輕之地民貧甚者亦量加賑給無牛具谷種者官爲措辦或盜賊生發督令擒捕所司有貪酷作獘者輕則示罰重則參究如律俟明年麥熟民安盜息具奏還京

○詔復設河南巡撫官先是戶科都給事中張海等上言備荒之要有二曰儲糧曰任人今天下司府州縣衛所皆有倉分理皆有官使官使得人倉廩充實𨿽有凶年不足爲慮乞命戶部計議移文所司查勘倉糧何處不足卽爲區畫何處有餘可以借助其今年該徵子粒糧艸罵補馬匹並顏料等件俱量爲寬減停徵河南睢陽直隸鳳陽徐州山東兗州災重衛分京班官軍暫畱本處操守防護城池遼東及兗州渰死人口者量給賑卹司府州縣衛所官有貪酷不稱任者聽巡撫巡按官黜罰仍於河南山東北直隸復設威望大臣巡撫則荒歉有備矣章下戶部覆奏詔可之山東北直隸方遣官賑濟其巡撫官惟於河南仍設一人

○前軍都督馮宗自永平等處被召至京命帶俸朝參

○乙卯免狹西成化十二年稅糧二萬六千餘石馬艸二萬三百餘束布二千四百三十疋以水災故也

○晚刻月犯司怪南第二星

○荊府都梁王見溥薨王靖王第二子也母妃魏氏景泰壬申生成化丙戌冊封爲都梁王至是薨年二十有六訃聞輟朝一日賜祭葬如制謚曰悼惠

○丁巳詔免浙江寧紹臺三府知府明年朝覲以巡按禦史侶鐘言三府水旱相繼歲谷不登請各畱知府賑卹也

○詔畱巡鹽禦史雍泰撫卹兩淮竈丁時竈丁逃亡數多鹽課消乏其存者又多單丁有老死無妻者以故饑寒無倚生育不繼泰爲設法於正課外勸借鹽引賣銀官爲給娶成室家者凡二千餘人其未婚配者尙多屬泰期滿當代巡撫副都禦史李裕請復畱一年以畢其事故特從之

○戊午有旨朕弟吉王之國凡諸合行事宜所司詳具以聞越二日禮部以親王之國禮儀悉如崇王例條列具奏報可

○巡撫遼東右副都禦史陳鉞奏女直及朵顏三衛夷人進貢爲私買違禁器物出關故添差行人防送但自山海東抵遼東一千餘里驛站應付艱難今後建州海西夷人還乞如舊例止差通事爲便仍預差行人一員同分巡僉事於開原撫順等關搜驗放出如有違禁器物卽追究所從來通行參問事下禮部覆奏從之

○開設直隸江都縣上官橋巡檢司

○己未升翰林院學士丘浚爲國子監祭酒

○巡撫遼東右副都禦史陳鉞自陳乞休致詔不允俾用心整理邊務

○降分守湖廣靖州左參將都指揮同知髙端都指揮莊榮周斌及指揮千百戶鎭撫等官凡七十人端等同分守武岡等處前後苗寇入境殺虜官軍民人焚毀官廨民居甚多事聞敕巡撫都禦史劉敷同巡按禦史俟事早核其數並核失機官有無功勞贖罪至是敷等擬端榮罪皆當死端頗有斬獲功榮功薄不足以贖餘皆罪有差奏上詔以端旣功可贖罪仍降官二級榮減死充邊軍斌亦降二級餘三十四人降一級三十三人當徒者如所擬

○都察院右副都禦史吳琛卒琛字輿璧直隸繁昌縣人景泰辛未進士授監察禦史升大理寺右寺丞進右僉都禦史巡撫甘肅徵羗有功加俸二級成化乙酉淮揚災奉命賑卹被劾逮鞫得釋遷掌南京都察院事值家艱服闋巡撫廣東六閱月代還南京未至有旨巡撫湖廣進右副都禦史總督兩廣軍務兼理巡撫踰年卒於官賜葬祭琛爲禦史有時名在甘肅湖廣亦有可稱者其總督兩廣承韓雍之後雍好大張威頗費財力然臨機應變蠻寇畏之至琛矯以儉約而拘來無遠圖復浮躁褊愎好自矜大所行多拂人心卒之日兩廣軍民幸之

○庚申賜吉王淮鹽歲三百引王將之國援崇王例請故賜之

○夜月犯軒轅左角星

○辛酉實授試監察禦史林堉擢問刑知縣王珣張曉李經俱爲監察禦史堉珣四川道曉江西道經雲南道復除戴祐於南京山西道

○壬戌升光祿寺少卿艾福爲本寺卿

○東廠官校發雲南百戶左昇私事詞連通政司掌司事工部尙書張文質及他官錦衣衛遂並執文質系獄左通政何琮等以掌印請上始知之卽命釋文質仍掌印而責問錦衣衛官於是指揮使朱驥自陳伏罪上曰驥不諳事體擅系大臣當寘之法今旣伏罪姑宥之仍停俸三月

○命南京畱守中衛故帶俸都指揮僉事董俊子紀襲父原職指揮使

○月犯左執法

○癸亥命國子監祭酒丘浚經筵侍班

○命故雲南都指揮同知陳俊子鑑襲父原職大理衛指揮使

○攺巡撫雲南右都禦史王恕於南京參贊機務仍掌院事

○甲子升翰林院檢討傅瀚爲修撰以九年任滿也

○巡撫雲南右都禦史王恕奏雲南地方蠻夷雜處家藏兵器動輙百十爲羣肆行殺掠而守土將校或因輕進獲罪遇賊惟以退避爲計幸而得利輒虛聲妄報以覬賞其或挫折卽匿情設辭以掩罪況進則有死而無功退則有生而無罪喪師失律率由於此且雲南盜賊恆十倍他處豈徒習俗使然多由土官縱使家奴紏合部民莊戶誘引無籍軍民而爲之也況其地去京師萬里非可朝發而夕至所獲盜賊必俟奏報秋後加刑比至則賊多死於囹圄無以警凶惡而快人心請敕所司議凡官軍死於敵愾者厚賞以卹其家將校督戰者有功則賞無功勿罪其有退避及坐視不救者俱以軍法從事土官並莊戶縱賊爲非者重罪之盜賊佐驗得情卽押赴市曹梟首示眾如此則賞罰當而人知勸法令嚴而賊自弭矣章下兵部議請視賊眾寡與功之髙下以爲賞格其退避縱賊與當奏處者咸如律例詔從之

○遼東總兵官都督同知歐信自陳才力不堪重任乞代回京上不許命用心整理邊務

明憲宗純皇帝實錄卷之一百六十九終明憲宗純皇帝實錄卷之一百七十

成化十三年九月乙丑朔升江西右布政使李衍爲都察院右副都禦史巡撫河南

○夜木星光芒炫燿而有五色

○丙寅升監察禦史魏秉爲山東按察司副使復除福建副使劉珂於舊任浙江僉事周正方於河南提督南直隸安慶等衛屯種

○淮水溢淮安府所屬諸州縣壞官民屋舍渰沒人畜甚眾

○夜火星犯土星

○丁卯復除貴州布政司右參議李芳於江西

○戶部奏遼東開中淮浙鹽課兩淮存積鹽五萬引引米一石二斗常股鹽十萬引引米八斗兩浙存積鹽五萬引引米八鬥時鎭守官言遼東軍需惟取給於屯種及戶部歲運糧銀更無州縣輪納之助請開中以實邊儲從之

○戊辰孝恭章皇后忌辰奉先殿行祭禮遣駙馬都尉遊泰祭景陵

○禮部奏吉王之國道經南京謁拜孝陵其禮儀宜如辭長陵等陵從之

○禮科右給事中唐章等盤糧宣府還奏虧折浥壞之數米豆至十萬餘石馬艸至二百餘萬束請治前後管糧官並巡撫都禦史鄭寧等罪詔可

○復以湖廣白河縣隸狹西金州先是金州白石河創立縣治方成卽攺隸湖廣鄖陽府至是縣民以南北水土不同人不安習請復如舊從之

○命河南都指揮同知盧欽充右參將分守大同西路

○夜南方流星大如盞赤色光燭地自墳墓西南行至近濁

○己巳升監察禦史馮貫爲大理寺右寺丞光祿寺寺丞郭良爲本寺少卿刑科都給事中雷澤爲太僕寺少卿

○給居庸關守墩夜巡官軍一百六十四人衣鞋

○庚午遣保定侯梁傅鎭遠侯顧溥西寧候宋愷武安侯鄭英駙馬都尉石璟馬誠富陽伯李輿武進伯朱霖丰潤伯曹振崇信伯費淮爲正使尙寶司司丞沈瑜吏科左給事中梁鏞戶科給事中唐盛禮科給事中王坦兵科給事中翟瑛刑科給事中劉吉和工科給事中方陟中書舍人胡恭吏部署員外郎事主事吳瑉爲副使持節冊封遼王第二子鎭國將軍恩鑙爲遼世子岷王第六子膺錄爲唐年王沈府陵川康肅王嫡長孫詮金�夢爲陵川王淮府永丰恭和王嫡長子見淨爲永丰王趙府襄邑恭定王第二子鎭國將軍見沂爲襄邑王代府隰川懿安王嫡長子仕邃爲隰川王沈府沁源端憲王長子詮鐘爲沁源王進夫人髙氏爲沁源王妃南城兵馬副指揮夏宣女爲唐府新城王芝坦妃南城兵馬副指揮宋宏女爲承休王芝埌妃西城兵馬副指揮李眞女爲代府武邑王聰氵�禾妃慶府羣牧所副千戶沈宏女爲丰林王邃土�兌妃西城兵馬副指揮劉瑄女爲韓府漢陰王偕汪妃韓府奉祠所奉祠副平寔女爲髙平王偕眾妃

○擢問行人楊榮爲南京狹西道監察禦史

○免河間府所屬州縣夏稅一萬一千五百八十餘石以旱災故也

○鎭守遼東太監葉達等奏朵顏三衛虜騎遠去恐從西北大虜爲患事下兵部右侍郎馬文升會英國公張懋等議癿加思蘭舊居土魯番迆西成化六年始入黃河套與阿羅出各相雄長時來寇我狹西其後渡河而東時寇宣府大同今滿都魯旣僣號可汗癿加思蘭復僞稱太師聲勢漸張鼠竊狗盜彼決不爲卽今邊陲可保無事但數年之後吞並部落其憂方深耳乞戒敕邊臣勿以時無寇盜廢弛武備從之

○辛未吉王見浚將之國詣長陵獻陵景陵裕陵辭

○升浙江右布政使杜謙狹西右布政使孫仁爲本司左布政使山東按察使周晟爲江西左布政使

○革直隸徽州府梅口批驗茶引所並歙縣巖寺鎭稅課局

○夜月犯建星東第三星

○壬申升湖廣按察司副使李益爲山東按察使

○開設直隸英山縣僧會司○詔逐罷閒官吏人等匿京師者監察禦史許進言文武官及旗校吏人有犯罪爲民並冠帶閒住立功充軍者多匿京師或妄訴冤枉或夤緣請托議論時政謗毀朝臣無所不至請一切逐之有旨此輩潛住京城造言生事非止一端錦衣衛並巡城禦史其督同兵馬司推究姓名發遣還家如更容隱俱重罪不宥

○癸酉重陽節賜百官宴於午門

○升福建浦城縣知縣楊惇爲光祿寺寺丞

○甲戌巡撫狹西右都禦史餘子俊等奉敕言備邊事一延慶境外密邇河套地名深井正統初築安邊營迨虜入套時出虜掠邊臣閉門不敢與敵有詔移安邊營於中山坡就險守備而邊人狃於久安至今未徙宜趣令徙之一延慶一帶舊立界石爲限不許越地屯種近年貪利之徒占田出界石至有七八十里者招釁納寇實此之由乞加禁約一今邊將有過終身不錄況其間或有被誣者今邊方用人之際有能攺過許明曰奏舉如再犯贓罪終身不錄兵部具擬其便從之

○夜京師地震三次

○乙亥南京十三道監察禦史言比奉詔許兩京文職大臣自陳休致己得旨罷刑部尙書董方左都禦史李實而調戶部侍郎程萬里於南京工部臣等竊惟南京祖宗根本重地非謫放罪人之所萬里果不可用罷之可也如或可用仍畱在京供職可也豈可調之於此使人謂陛下有輕重兩京之心而官南京者亦或以此自輕臣等又以爲南京大臣中亦多尸位苟祿者如禮部尙書倪謙久病廢職吏部侍郎錢溥不協淸議兵部侍郎馬顯粗鄙乖方工部侍郎李春昏惑怠事今因以援例自陳乞賜明斷一一罷之南京六科給事中亦以爲言且言萬里中外所惡共指爲姦放之邊裔亦不爲過尙書萬祺姦諂冒進侍郎楊宣污濫自恣皆宜黜之以弭天變上曰謙等不職固若輩所當言但念人才難得俱畱任事程萬里楊宣已處置矣○江西都指揮使劉江坐罪充軍革寧府儀賓王允壽冠帶江初在京衛帶俸其選江西也乃夤緣內官黃賜囑兵部得之至江西與允壽結爲親戚得其饋遺金帶諸物又乞貸銀百兩旣而東廠官校發江前事賜及尙書項忠並得罪錦衣衛逮江並允壽等至京下都察院鞫治江罪當贖徒例爲民允壽當杖例贖詔江免贖罪發邊衛充軍允壽贖罪革冠帶

○丙子南京六科給事中又言南京禮部尙書倪謙當百官集禮部進箋時倉卒疾作不能成禮以吏部尙書崔恭代之旣而以災異遣祭鐘山之神升拜起伏輙用二人扶之因是署押文移多在私室夫以謙素爲淸議所鄙而老病不任又如此乞罷之以消天變上曰此事已處置矣

○江西都指揮使劉江坐罪充軍革寧府儀賓王允壽冠帶江初在京衛帶俸其選江西也乃夤緣內官黃賜囑兵部得之至江西與允壽結爲親戚得其饋遺金帶諸物又乞貸銀百兩旣而東廠官校發江前事賜及尙書項忠並得罪錦衣衛逮江並允壽等至京下都察院鞫治江罪當贖徒例爲民允壽當杖例贖詔江免贖罪發邊衛充軍允壽贖罪革冠帶

○丙子南京六科給事中又言南京禮部尙書倪謙當百官集禮部進箋時倉卒疾作不能成禮以吏部尙書崔恭代之旣而以災異遣祭鐘山之神升拜起伏輙用二人扶之因是署押文移多在私室夫以謙素爲淸議所鄙而老病不任又如此乞罷之以消天變上曰此事已處置矣

○南京吏部左侍郎錢溥自陳乞免上曰溥年𨿽七十精力尙健仍畱供職不允所辭

○南京都察院右都禦史林聰大理寺卿邢簡俱自陳乞罷上曰聰簡已升用不許辭時召聰爲刑部尙書簡爲戶部右侍郎未至也

○南京都察院右副都禦史胡拱辰自陳乞罷不許

○詔自今邊儲三年一查盤著爲例舊制差官盤糧率六七歲一舉時工科給事中和遜等盤糧狹西還言虧耗數多都禦史秦紘等俱論罪奪俸三月遂有是命

○命金吾右衛都指揮同知孟英充左參將分守靖州

○鎭守廣西內官黃沁在鎭所爲不法多納賂遺軍士有小過輙杖殺之奪占靖江王府蓮塘艸場爲王所奏沁亦訐奏王飲酒用妓樂並私收閽者且誣以他事命官往按王奏以爲所按非實攺命總鎭太監顧恆巡撫都禦史朱英會盤糧給事中等官覆按之以具獄奏至是法司請逮沁及其下有罪者至京重鞫有旨黃沁令顧恆等執送南京法司監候其下四人則械至京重鞫通行奏處靖江王所違法以書切責之

○刑部都察院奏請循例會公侯駙馬伯五府六部等官於承天門外審錄重囚總百七十二人內情眞無詞者百二十一人訴冤並情可矜疑及父母告子婦而復息詞者皆略具獄詞以聞詔情可矜疑三十一人減死充邊軍息詞者四人杖之俾歸養余訴冤者畱重鞫焉

○丁丑南京刑部尙書周瑄自陳乞免上曰瑄𨿽年踰七十精力尙健可仍畱供職

○升刑科左給事中楊理爲本科都給事中以九年任滿也

○戊寅南京戶部尙書陳俊右侍郎潘榮刑部右侍郎金紳大理寺右少卿白昂俱自陳乞致仕不許

○升浙江按察使戴珙布政司左參政李田湖廣按察使王克復俱爲右布政使珙狹西田浙江克復江西

○詔遼東鐵嶺等五衛增設懿路泛河撫順蒲河大淩河塔山杏林七倉

○南京都察院奏守禦南京浦子口都指揮李信坐受所部毆殺人者賂不發其事罪當流減贖徒不得管軍管事法司奏請如所擬從之

○己卯吏科都給事中趙侃等言比南京科道官劾南京吏部侍郎錢溥等老耄不職詔謂人才難得可俱畱之已而溥自陳詔復謂溥年𨿽七十精力尙健仍畱視事公議於此誠有所未愜者蓋溥之素行屢爲言者論列中外知之不敢再陳但七十致仕古今通義溥固不容以不去也南京禮部尙書倪謙久病不任亦當引退兵部右侍郎馬顯操守𨿽正而行事偏僻工部左侍郎李春持身𨿽謹而年漸衰邁乞悉罷歸田裏而別選賢能者代之上曰此事朝廷俱處置矣侃等何爲又有是言不允

○巡撫宣府右副都禦史殷謙等奉敕言備邊事一萬全右衛地方西至虞臺嶺東至黃土坡皆虜賊出沒要衝爲懷安順聖川等處屏障宜修築土墻一帶防遏虜寇一宣府東西延袤一千八百餘里軍伍缺乏城堡空虛𨿽有河南官軍輪班備禦然系客兵無固志宜於在京及畿內軍多衛所調萬餘人或於河南輪班軍內選五六千人注於萬全都司分實邊城一永寧城四海冶堡守禦皆調懷來等衛官軍乞查懷來等衛原取在京軍匠發遣守禦而以所調官軍回守本處一柴溝堡乃近邊要害舊有兵馬三千操守邇年多摘守陽河堡緣陽河僻在一隅有警難於策應乞以所摘兵馬仍還本堡庶兵勢不分兵部議以京畿衛所實朝廷屏翰而河南官軍多在各邊操備皆不宜輕調懷來等衛軍匠行取年久多內府役占亦難起送余宜如所言從之

○庚辰太監覃昌傳奉聖旨升禮部帶俸員外郎梁能爲山東布政司右參議中書舍人沈達張春沈銓爲鴻臚寺寺丞序班王哲本寺主簿百戶趙洪副千戶鎭撫叚慶百戶人匠汪斌錢洪汪義孫昇鄭宗顏英文思院副使儒士王軏蔣聲鄭周柳琪邵淸馬興應鉞俱與冠帶中書科食糧仍舊辦事○南京禮部尙書倪謙工部左侍郎李春自陳乞致仕命春仍供職以謙自陳懇切許之給以誥命

○應天府府尹魯崇志府丞談倫自陳乞罷不許

○升監察禦史董韜爲四川布政司左參議

○析狹西淳化縣復置三水縣升臨洮府蘭縣爲蘭州時狹西守臣奏淳化縣三十六里在元時爲三水縣今民稠賦繁道路遼隔請割大義等十六里仍舊額立一縣以分治之蘭縣爲狹肅喉襟而肅王封國在其地政繁官卑事多掣肘可升爲州事下戶部覆奏從之

○朵顏衛都督阿兒乞蠻等乞糧上以其多詐不允

○分守獨石署都督僉事李剛自陳年老乞代回京上不許命用心防守地方

○辛巳升浙江按察司副使楊瑄狹西副使胡徳盛江西副使趙銘俱爲按察使瑄舊任徳盛湖廣銘貴州

○壬午命故右府署都督僉事夏正子紀襲爲保定中衛指揮使

○巡按雲南監察禦史甄希賢等劾奏鎭守太監錢能及都指揮方明周佐布政司參議金醞按察司僉事翁遂等罪都察院請下希賢等逮治明等能俟再勘至日處分詔可先是能左右時至礦場有所求取會有言守礦千戶三人私礦銀者能不奏請輙遣人械系之三人者懼共以官課千兩饋能能意不滿召明遂同臨問以巨梃杖之死者一人明使其屬以病死報乃委遂偕醞竟其獄復以贓罪誣死者旣而佐至礦場以余課賜死者同事人於是死者家人訟其事於朝命錦衣衛官往會刑部審刑官曁巡按禦史鞫得其實通劾能等事下都察院都禦史王越畏能勢故獨緩其事云○癸未詔有司建吉府社稷山川旗纛等壇及備禮樂器服如制

○吉王見浚將之國告辭於奉先殿

○詔文武羣臣詣吉府辭

○夜火星犯上將

○甲申吉王見浚之國陛辭儀如常

○命隆平侯張祐掌南京左府事

○南京兵部右侍郎馬顯自陳乞致仕不許

○乙酉升浙江按察司僉事林傑監察禦史方昇狹西僉事孫逢吉大理寺右寺正王軾俱爲按察司副使傑逢吉俱本司昇江西軾四川

○夜月犯鬼宿西南星

○丙戌升吏部郎中左贊浙江衢州府知府閻鐸爲左參政狹西布政司左參議劉潺河東狹西都轉運鹽使司運使孟淮爲右參政贊浙江鐸河南潺狹西淮山西○守備偏頭關都指揮使戴廣奏山西岢嵐州等處邊方山嶺深峻樹林蓊郁中多遊民私立庵堂擅自簪剃招集無賴爲非乞移文所司出榜禁約仍督守臣凡新創寺觀拆毀入官無牒僧行道童發還原籍事下禮部覆奏從之

○丁亥命會昌侯孫繼宗次孫鎧襲其父璉職府軍前衛指揮使

○吉王府內使楊傳以私忿杖人致死刑部執傳家人鞫治傳懼匿其實求王解之王時將之國爲上奏申辯刑部覆奏詔以王旣請貸其罪令傳出銀十兩畀死者家

○戊子復除福建布政司左參議李澄於狹西以丁憂振闋也

○四川按察使彭韶言三事一親王郡王薨逝皆遣官致祭緣各府事殷使臣絡繹人夫勞擾自後惟親王如舊其郡王初喪遣官一祭余祭並遣本處官爲便一凡王國母妃之喪俱遣內官致祭今宗婦眾多各布政司有鎭守太監處宜遣就彼行禮一凡王國營葬例該夫婦同穴遇有喪葬不分先後一體兼造其初遣之恃工費浩大或兆位未安所以遣官監修選擇今後遇有開壙葬者乞免差官惟令本處官司提調及陰陽學擇日事下禮部議擬覆奏上曰王妃祭禮如舊遣官余悉如議行之

○己丑協守偏頭鴈門等關山西按察司副使蔡麟奉敕言備邊事偏頭關僻在窮荒三面受敵而鎭西岢嵐等處軍民畜牧布野招寇召釁臣欲相度地裏擇其髙阜險隘或十里二十里築立團堡鑿塹置橋一聞有警驅人畜入堡虜𨿽來寇將無所掠此不戰而勝之之道也又胡虜技藝𨿽便於騎射而謀略終下於漢人莫若以計破之晝則望其塵夜則望其火迨其入寇淸野以待而設伏要路多張疑兵使彼恍惚莫知所之或安靜以老之或示弱以驕之然後揜其不備搗其虛懈馬步並進首尾夾擊所謂賤戰貴謀者也又北虜入寇必以中國被虜之人爲鄕導臨敵之際必令當先我軍殺傷多中國之人宜於胡人經行要路立牌時諭若有漢人被虜能棄甲來歸或斬首來獻或密報虜情者重加官賞亦足以疑其心而分其勢矣兵部具擬以聞詔可

○庚寅巡撫山東右副都禦史牟俸自陳乞免詔用心供職不允所辭

○南京通政司右通政徐世英萬翼太常寺少卿李本鴻臚寺卿袁愷國子監祭酒王﹤亻與﹥翰林院侍講學士徐瓊俱自陳乞致仕不許

○辛卯太監覃昌傳奉聖旨錦衣衛指揮僉事張﹤王巳﹥百戶袁林劉俊李璈俱升一級林俊世襲禦用監畫士祝瑁朱偉劉節謝昂張靜人匠王剛等五人俱爲文思院副使

○升戶部郎中李文爲河東狹西都轉運鹽使司運使

○苦峪寄住哈密都督罕愼等遣使臣沙六海牙等來朝貢馬駝賜宴並彩叚等物有差

○降貴州鎭遠府經歷司並照磨所司獄司陰陽學印記四顆以原印爲山水沖失故增其文鑄給之

○日本國遣正副使妙茂等來朝貢馬及方物賜宴並金欄袈裟彩叚等物仍令賫敕及白金錦叚回賜其國王及妃妙茂又以國王意求佛祖統紀等書命以法苑珠林與之

○前軍都督僉事袁彬初爲都指揮掌錦衣衛事時有義勇衛卒同彬家僮收債江南以他事忤彬彬誣以罪告之攺戍遼東邊衛悉收其財產卒弟有莊屋亦奪之至是彬罷掌衛事卒弟始訟其事下都察院按得實請逮彬治罪有旨前事更赦者置勿問彬怙勢奪人財產法當逮治姑宥之仍停俸一年產業還其人

○癸巳賜周府義陽王子圪第二子名曰同錡第三子名曰同鉦楚府鎭國將軍季垺第五子名曰均銋輔國將軍均鐧第二子奉國將軍榮瀳嫡長子名曰顯愎○甲午以明日十月朝遣駙馬都尉王增樊凱分祭長陵獻陵景陵裕陵楊偉祭景皇帝陵寢

○遣內官祭恭讓章皇后陵寢

○靈丘王仕﹤土臱﹥母妃郭氏薨妃北城兵馬副指揮完之女宣徳己酉冊立爲靈丘榮順王妃至是薨訃聞賜祭葬如制

明憲宗純皇帝實錄卷之一百七十一

成化十三年冬十月乙未朔享太廟

○遣內官祭司井之神

○南京欽天監監副貝琳等奉敕修大統歷回回歷成刊印進呈上曰禮部其移文令以刊板送京

○申時日生抱气靑赤色鮮明

○丙申給賜楡林城守墩夜哨軍士六千九百八十四人衣鞋

○升監察禦史魏景釗爲狹西按察司僉事

○都察院奏天下災重之處淸軍禦史宜俱取還京其有淸出軍丁候次年秋成之後起解以兵科左給事中郭鏜等言也

○丁酉升帶俸山東布政司左參議陳綱爲太僕寺少卿仍於內閣書辦以九年秩滿也

○南京府部大臣會核老疾罷軟素行不謹官禮部郎中劉春等五十五人詔老疾罷軟者致仕素行不謹者冠帶閒住

○巡按福建監察禦史戴用以福建歲用不足兼頻年凶札陳措置糧儲事宜下戶部議開中見在倉鹽一十萬引引納米四鬥於缺糧倉分其民間子弟有納米一百五十五石者充知印一百二十石者承差軍民捨餘人等納米一百二十石者給正九品散官加四十石者正八品加八十石者正七品八十石者請敕旌異六十石者有司犒勞詔如議

○戊戌兵部尙書餘子俊自狹西至京命管部事

○己亥巡撫延綏左僉都禦史等官丁川等各奏延綏糧豆艸束不足請仍行開中鹽引折納贖罪並召募上艸三事戶部議奏開中鹽引許以兩淮兩浙成化十一年存積鹽各一十萬引行巡撫官定擬時價則例召納糧豆於缺糧倉分其折納贖罪許巡按禦史布按二司府州縣問擬各照所定邊倉時價收銀類解楡林廣有庫用折官軍月糧其狹西並各處軍民人等有能納艸一千二百束者給正九品散官加二百束者正八品加四百束者正七品但願冠帶者納銀四十兩於廣有庫詔如議

○庚子增設雲南按察司副使一員管屯田從巡撫都禦史王恕奏請也

○月犯羅堰中星

○辛丑巡撫湖廣左副都禦史劉敷自陳休致不許

○宥錦衣衛指揮牛循等罪先是有本衛軍匠爭役循以私忿杖殺之守監百戶以爲病死而指揮朱驥趙能劉良趙璟陳璽皆連名具奏事覺監察禦史鄧杞按之得循酷暴狀且請逮治驥等扶同回護之罪詔俱宥之

○壬寅翰林院侍讀學士江朝宗服闋至京命復任

○癸卯賜郃陽王誠泓祿米內增本色一百石以養其祖母從所請也

○敕巡撫河南右副都禦史李衍兼理鄖陽地方劉敷仍專巡撫湖廣監察禦史王浚等言近命巡撫湖廣都禦史劉敷兼撫治鄖陽地廣民多恐難徧歷請簡命大臣一員專理鄖陽事下戶部議衍在河南於鄖陽爲近可令兼理之制可

○甲辰賜遼府奉國中尉豪土�內女二人食米歲各十石候婚嫁住支以豪土�內奏其祿米不足歲用故也

○丙午月犯外屏東第三星

○戊申皇太后聖旦上率親王上壽受命婦朝賀賜百官宴於午門

○復立哈密衛於苦峪谷時苦峪旁近赤斤罕東二衛屢相仇殺都督罕愼等孤窮無援朝廷恐其不能自立乃敕甘肅都督僉事王璽等於苦峪谷築城復立哈密衛令罕愼等居之且賜以布帛米糧分給土田及牛具榖種

○夜北方流星大如盞靑白色有光自螣蛇西北行尾迹炸散

○己酉辰時日生背气

○庚戌戶部奏曩者廣徳長公主請賜霸州新城雄縣崇王所遺莊地巳下所司踏勘未報而錦衣衛指揮萬通又以爲請有旨與之今有司勘報除民間納稅者尙有六百餘頃宜以賜通詔可

○巡撫四川右副都禦史張王�贊等奏松茂南一帶番蠻反叛不常臣等議分兵進討令副總兵堯彧往松潘右參將孫暠往茂疊威兩路夾攻且以其間修河西舊路爲浮橋治月城以避偏橋棧道則糧道無阻兵部因請假王�贊及太監梅忠以便宜之權且言兵貴神速使彼麥熟則難以困守乞速其進兵從之

○辛亥南京都察院右都禦史林聰上章辭免刑部尙書之命上曰卿練達老成特玆擢用所辭不允

○壬子誠孝昭皇后忌辰奉先殿行祭禮遣駙馬都尉石璟祭獻陵

○甲寅太監懷恩傳奉聖旨鴻臚寺隨堂辦事鳴贊賈斌齊佑升本寺左右寺丞

○泰寧等衛都督兀南帖木兒等遣指揮亦乞歹等來朝貢馬賜衣服彩叚等物有差

○夜月犯軒轅禦女星○乙卯巡按山東監察禦史梁澤請革臨淸管糧內官不許澤奏徳州臨淸各有水次倉每歲戶部委屬官監督出納其事體無異而臨淸獨增設內官二員故各州縣輸納皆願於徳州而不願於臨淸乞爲裁革庶民不被擾戶部覆奏詔令仍舊

○增給故魯府鎭國將軍陽鍓夫人夏氏食米二十石從魯王陽鑄請也

○旌表孝子黃用賢節婦朱氏等九人烈婦韓奴兒等二人用賢直隸六安州學生母張氏卒廬於墓側哀痛踰禮感有異端表其門曰孝行朱氏直隸宿遷縣民王昉妻胡氏常熟縣民顧希秀妻杜氏南和縣學生劉慶妻侯氏民趙貴妻方氏浙江淳安縣民何趙同妻潘氏鄞縣民李郭翁妻趙氏山東萊陽縣民史鏞妻楊氏狹西長安縣民劉福妻康氏江西泰和縣民方子全妻俱少寡守節無玷表其門曰貞節韓奴兒山東蒙陰縣民李夢鳳妻王氏河南內鄕縣舉人李曉妻夫亡俱自縊隨葬表其門曰貞烈

○夜月犯土星

○丙辰升監察禦史戴縉爲尙寶司少卿縉欲得都禦史及是命下悻悻不樂

○設遼東懿路等七倉

○夜西方流星大如盞靑白色光燭地自井宿西北行天廩尾迹後散

○夜月犯右執法

○丁巳禮部奏萬壽聖節例賜百官宴上令免宴賜以節錢鈔

○詔暫止徵備用馬初兵部移文兩京太僕寺所屬徵每歲備用馬二萬匹巡撫淮揚都禦史李裕言淮安鳳陽饑荒乞盡蠲免兵部言民饑固所當卹而馬政所系尢急其候明年秋成丰稔之時起解則馬政不廢而民困少蘇從之

○夜月犯上將

○己未朝鮮國王李娎遣陪臣韓致禮等奉表貢馬及方物來朝賀萬壽聖節

○巡撫寧夏右副都禦史張鵬自陳辭免兵部侍郎之命不許

○升浙江布政司左參議盧雍爲右參政

○命閒住修武伯沈煜仍朝參並以半俸給之從煜請也

○掌南京後府事宣城伯衛潁自陳乞免詔潁歷練老成特玆委任不準辭

○月犯元星南第二星

○辛酉賜鄒平王陽鎕第二子名曰當氵�奉永和王奇淯第二弟名曰奇洪宣寧王仕�亡口肚凡�庶兄鎭國將軍仕堁第二子名曰成鐖○攺湖廣武昌縣赤土磯巡檢司爲羊樓巡檢司隸蒲圻縣設荊州府紅巖子寨巡檢司隸松滋縣

○開設狹西山陽縣竹林關巡檢司

○壬戌調南京守備太監覃包於神宮監孝陵司香時百戶韋瑛旣得罪去其弟王�贊營入西廠聲勢不下於瑛太監汪直差王�贊往貴州等處緝事至南京住關文潛住龍江驛訪知閒住都督李震與包交結私通賄賂及震乘勢侵占官街役軍造屋數事密記之其關文詐稱韓姓亦頗有識其韋姓者驛官因王�贊兩姓遂疑其僞乃言於包得其所緝包震事情密帖二紙收之下王�贊南京錦衣衛鞫問王�贊受刑亦妄服爲僞械至京直爲白其事上遣直往南京數包等罪而責之旣還錦衣衛請治包等罪遂調包神宮監令震回京閒住

○命南京參贊機務右都禦史王恕兼巡江

○癸亥詔會舉將才時五軍坐營都指揮孟英往守靖州未有代者英國公張懋欲照例於本營推選兵部尙書餘子俊因言懋於一坐營員缺尙欲會官推舉亦可謂知所重者況先時會官所舉將才選用將盡宜行在京在外官各舉所知長於謀略閒於武藝者以備他日之用如所舉不稱連坐舉主明憲宗純皇帝實錄卷之一百七十二

成化十三年十一月甲子朔欽天監進成化十四年大統歷上禦奉天殿受之給賜親王及文武羣臣頒行天下

○以明日萬壽聖節遣駙馬都尉周景王增謁告長陵獻陵景陵裕陵

○遣駙馬都尉遊泰謁告景皇帝陵寢

○乙丑萬壽聖節上詣奉天殿皇太后宮行禮畢出禦奉天殿文武羣臣及四夷朝使行慶賀禮

○丙寅嚴文武官乘轎之禁太監汪直言洪武永樂間人臣無敢乘轎者正統時文官年老或乘肩輿景泰以來師保旣多延至於今兩京五品以上無不乘轎者文職三品年六十以上可許武職宜一切禁止從之本藳吳綬所撰也是時都禦史王越尙書尹旻及戴縉吳綬皆爲直心腹而學士劉珝爲越所誘亦與直通數人者凡有謀議直徑達於上輙見施行人皆畏懼𨿽司禮當道亦謹避之云

○丁卯禮部奏冬至節例賜百官宴上令免宴賜以節錢鈔

○詔稽核遼東屯田時巡撫都禦史陳鉞奏洪武永樂中軍士二分守城八分屯田人亡糧除景泰以後乃以餘丁補數抵納遂爲例今遼東極邊百需俱出軍余又以遺下屯糧負累抵納實爲無名臣近於各處設計措置以抵此數請悉爲除豁戶部議遼東屯糧景泰時僅一十八萬至是加二萬不乘轎者文職三品年六十以上可許武職宜一切禁止從之本藳吳綬所撰也是時都禦史王越尙書尹旻及戴縉吳綬皆爲直心腹而學士劉珝爲越所誘亦與直通數人者凡有謀議直徑達於上輙見施行人皆畏懼𨿽司禮當道亦謹避之云

○丁卯禮部奏冬至節例賜百官宴上令免宴賜以節錢鈔

○詔稽核遼東屯田時巡撫都禦史陳鉞奏洪武永樂中軍士二分守城八分屯田人亡糧除景泰以後乃以餘丁補數抵納遂爲例今遼東極邊百需俱出軍余又以遺下屯糧負累抵納實爲無名臣近於各處設計措置以抵此數請悉爲除豁戶部議遼東屯糧景泰時僅一十八萬至是加二萬有餘此必田以丁授稅以田增其間屯軍縱有逃竄而其田故在況措置之糧亦非久計請移文巡按禦史並本部郎中督同布按二司管糧官會都司丈量廣寧等二十一衛見種成熟田畝仍稽每衛下屯軍餘各種田畝若干歲納子粒若干頂補納糧無田餘丁老幼若干衛所官員豪富軍余占種及富實不屯種者若干以其餘田分撥無田軍余每名各種一分輸納子粒若所徵之數視舊有餘然後以無名者具奏分豁制可

○免湖廣長沙府長沙善化茶陵湘陰醴陵攸六縣去年秋糧十萬五千八百石有奇以旱災故也

○戊辰遣內官祭恭讓章皇后陵寢以是日忌辰也

○升吏部右侍郎黃鎬兵部右侍郎馬文升俱爲本部左侍郎

○己巳襄世子祁鏞奏本府無精於醫術者乞於附近府縣撥民二十餘戶習醫事下禮部覆奏許於近縣醫學撥醫生五名習之

○駙馬都尉黃鏞順天府府尹胡睿各乘轎馬於習儀處所出入爲緝事者所發下錦衣衛獄俱宥之

○庚午以明日冬至節遣駙馬都尉石璟蔡震分祭長陵獻陵景陵裕陵文武衙門各分官陪祭

○遣駙馬都尉楊偉祭景皇帝陵寢

○遣內官祭恭讓章皇后陵寢

○禮部奏徽王妃黃氏父昱回原籍徽州府休寧縣祭掃其納徵發冊日期倘昱未到宜於妃叔百戶晟兄指揮僉事鐘內請命一人代主行禮上曰至期如昱未到禮儀令晟代行

○南京右軍都督同知王銓自陳乞免不許○辛未冬至節上詣奉先殿皇太后宮行禮畢出禦奉天殿文武羣臣及四夷朝使行慶賀禮畢復詣文華殿慶賀皇太子皇太后皇后俱免命婦朝賀

○浙江杭州府大雷雨旣而虹見巡按浙江監察禦史佀鐘言按月令八月雷始收聲二月雷乃發聲今十一月初旬一陽始生正閉藏之時而乃雷電交作虹霓出見皆爲非時乞加修省事下禮部覆奏近年杭湖等府旱澇相仍今又值此災變惑恐地方不寧不可不預爲警備宜移文鎭守巡按及都布按三司等官痛加修省伸冤抑捕彊橫撫卹軍民操練士馬從之

○壬申文武羣臣朝親王於奉天門東廊○命忠義前衛指揮使丁固宗於南京錦衣衛管事從太監汪直以都禦史王越言爲之請也

○癸酉管理河道工部郎中郭昇言河道利病大略欲淸驛遞造驛船設丁壯增坊堡且開盜賊自新之路詔以盜賊爲從者自有律例丁壯不必設只令火甲淺夫緝捕余準擬

○甲戌山西永和縣有紅雲狀如火自東南隕於西北繼自東北震聲如炮鳥獸皆驚

○乙亥詔許朝鮮國市弓角朝鮮國王李娎以朝廷禁外國互市銅鐵弓角等物奏言小邦北連野人南鄰島倭五兵之用俱不可缺而弓材所需牛角仰於上國竊惟髙皇帝時嘗賜小邦火藥火炮待遇異於諸藩今望特許收買弓角不與胡人一例禁約爲幸兵部言朝鮮奉正朔謹朝貢恪守臣節與諸夷不同若一切禁止恐失效順之心宜訐以互市而限其數上以朝鮮奏乞懇切每歲許買弓角五十不許過多

○給大喜峯口等處關寨守墩夜巡軍士三千七百四十七人衣鞋

○丙子定遼東軍余給引納艸例先是遼東所屬軍余入關商販還家祭掃俱赴巡按禦史給引引納米石一歲可得糧數千石近時包攬者引狀索錢旣多而各衛保勘又加詐冒是以軍余給引歸者延至四五年不返至是都禦史陳鉞上言請以給引者攺屬管糧郎中如商賈則例每引納艸六百束祭掃減二百束不願上艸者每二百束納米四石其有包攬並詐冒之徒卽加重罪戶部請如其奏從之

○夜月犯畢宿南第二星○丁丑升監察禦史劉仁爲雲南按察司副使專理屯種

○戊寅湖廣荊門州大雷電雨雪

○己卯襄陵莊穆王長子鎭國將軍範址奏父莊穆王平生忠孝事迹屢蒙列聖褒美乞敕詞臣撰銘刻石庶以表潛徳而溥昭勸事下禮部覆以非例上特命立石

○朝鮮國王李娎遣陪臣尹弼商等來朝貢方物賜弼商等及朝賀陪臣韓致禮等宴並金織衣彩叚等物有差

○庚辰暹羅國續到副使坤祿羣謝堤等奉金葉表文來貢方物賜宴並金織衣彩叚等物有差

○錦衣衛奏朵顏等衛並日本國差來使臣於會同館爭奪柴薪日本從人毆傷朵顏夷人事聞上命禮部曉諭各夷宜遵守禮法毋相爭競○夜火星犯進賢

○辛巳升工科左給事中和遜爲浙江布政司左參議

○夜北方流星大如盞靑白色有光自文昌西北行近濁後二小星隨之

○壬午大慈恩寺佛子領占竹等奏乞印信事下禮部以大學士商輅等奏準番僧授職不系本土管事者不與印信事例具聞上命與之

○巡撫遼東右副都禦史陳鉞奏十月中建州虜寇淸河靉陽二堡副總兵韓斌逗𨖻不進虜大掠而去上曰韓斌失機當罪但時方用人令停俸戴罪殺賊

○開設狹西商州秦嶺巡檢司

○癸未吏部右侍郎耿裕以母喪去任

○夜月犯上將○甲申命永淸左衛帶俸署都指揮使鄒倫坐神機右哨營操

○命羽林前衛都指揮使桑斌子榮代父原職指揮使

○夜月犯左執法

○乙酉賜朝鮮國成化十四年大統歷

○山西太原府石州民桑衝伏誅初大同府山陰縣有男子習女工爲婦人裝以誘淫良家女婦有不從者用魘魅淫之衝盡得其術從而效之者七人衝歷四十餘州縣淫女婦百八十餘人莫有疑其僞者至晉州有男子欲彊淫之始知其僞告官械至京都察院具獄以聞上以其情犯醜惡有傷風化命淩遲於市且令搜捕七人者罪之

○丙戌賜晉府鎭國將軍鐘﹤釒貫﹥第四子名曰奇湮第五子名曰奇況輔國將軍鐘鐺長子名曰奇溁輔國將軍鐘鈌長子名曰奇瀛代府鎭國將軍仕土��第二子名曰成鑺慶府鎭國將軍寘金�羗長子名曰臺潛

○以旱災免眞定府諸州縣夏稅一萬四千一百石有奇

○太監汪直言近日累獲盜賊多四方逋逃軍民潛住京師者詐冒投托遊蕩爲非無所不至因無籍貫難以查考欲令官校訪執未免驚疑擾眾乞敕都察院移文該管官司聽其一月之內赴官首告者仍發原衛所州縣著役免究其罪若隱匿不報緝訪得出遷發極邊罪連所主之家果有貧難不能還鄕者審其來歷無礙編注京衛軍食糧使其得所詐充內官家人遊蕩無籍之徒聽所主之家及鄰佑人首報都察院議其所言當理乞通行曉諭從之

○丁亥賜正一嗣教眞人張玄慶正一嗣教保和養素繼祖守道眞人號並母吳氏封志順淑靜玄君誥命二道從玄慶請也

○戊子上以天下諸司官吏朝覲至京姦詐之徒或緣私讐妄相告訐嚇騙財物及陰構以事中傷善良大傷治體其朝覲官賢否不同朝廷黜陟自有常典亦不許與京官往來交通賄賂營求作獘命都察院揭榜通行禁約違犯者槪治以罪

○革爵應城伯孫繼先奏乞貸前罪都察院具聞上曰繼先貪暴僣妄法所難宥但念其祖勛勞令冠帶閒住給祿米之半

○己丑增置狹西楡林衛學訓導二員以學初設止教授一員從巡撫都禦史丁川等請也

○命都指揮同知崔勝爲廣寧中路參將時海西虜酋糾建州三衛入寇靉陽言往年受朝廷厚遇今無故添一官人伴送我行飲食之如犬豕禁制我市買使男無鏵鏟女無鍼剪因是入寇巡撫遼東都禦史陳鉞等議建州夷虜始居斡木河與七姓野人爲仇奔依朝鮮不受因而來貢朝廷令居遼陽迆東蘇子河爲東北藩籬成化二年悖負國恩累寇遼陽天威震怒誅元惡董山等仍命進師搗其巢穴當時總兵者爲謀不遠少有克捷遽爾班師物論至今惜之使此虜當時痛遭挫衄於今豈敢輕犯爲今之計非大舉代之不可遂請添設遊擊召募土兵且言勝可任故有是命按鉞至遼東未幾此奏己有貪功妄舉之意執政者多疑之謂太宗設此三衛爲東北藩籬或有鼠竊狗偸當愼固封守遏之而已今欲大舉滅之恐非計且未必能盡滅也

○有盜竊光祿寺掌醢署物料少卿秦﹤王巳﹥當直宿以防範不謹坐罪下刑部贖杖還職

○致仕太常寺卿兼翰林院侍讀學士孫賢卒賢字舜卿河南杞縣人景泰甲戌進士第一授翰林院修撰修寰宇通誌成升侍講天順初攺左春坊左中允侍東宮講讀上卽位進太常少卿兼翰林侍讀修英宗實錄成進太常卿兼侍讀又進兼侍讀學士時成化庚寅歲也逾年請立皇子爲皇太子且引疾乞致仕以示無希覬意章並上上皆允之皇子立是爲悼恭太子賢回家憤憤不樂而難於言至是卒年五十四訃聞贈禮部左侍郎兼翰林學士命有司祭葬如例賢起諸生不十年至通顯然無大過人者性剛急人或勸之學艴然怒曰今人皆一般孰爲程朱孰爲韓柳護短忌才不能容物其輕於舉動尢爲人所哂云

○庚寅朵顏衛指揮帖木兒等毛憐等衛女直都指揮速苦等海西考郎兀等衛女直都指揮哥哈等各來朝貢馬及貂皮賜宴並衣服彩叚等物有差

○錦衣衛指揮同知趙能卒能字邦彥其先直隸遷安縣人襲世職爲金吾左衛指揮僉事領禁兵兼隸三千營典中軍旗纛每退朝侍衛前導英廟目熟焉天順辛巳以營籍從徵西廣行至九江被召而還甲申用兵部薦攺錦衣衛管事久之遷同知卒命有司諭祭子魯襲爲本衛指揮僉事帶俸

○辛卯戶科都給事中張海言漕運數事一國家歲漕江南米四百萬石以給京師有兌運有支運其兌運若有災傷減免則爲攺補務不失原額但每歲各司出給通關惟據各該倉分開報收數此足彼欠莫能周知遂致夤緣爲獘請自明年爲始行令總督漕運官每歲以所運糧具兌運支運及攺補漂流之數造冊奏繳令戶部各司以出給過通關赴科注銷庶有稽考一所運糧多扺換攙和以致虧損請行所司辧驗其有犯者除徒流以下常罪俱不分官軍謫戍邊衛一運船漂流糧米歲多於舊良由船不堅固人不協力乞行總督官禁約官軍不許離船愼選舟師教習操舟仍行提舉司及造船衛所務令修造堅固其有漂流𨿽經所司勘實亦必加罪若漂流糧至萬石以上者罪及總督官一漕運官軍以到京饋送爲由多方科斂請行所司禁約京通二倉收糧官吏不許畱難需索仍行總督官禁管運官科斂及行巡河巡倉禦史內外糾察違者罪之一運糧官軍無升賞之格以故人不知勸請自明年爲始有漕運三年船無損失糧不漂流及不違限者官量升俸軍加行糧或將該賞鈔錠加折銅錢其受賞之後無功者卽以所加俸糧截日住支下戶部議謂其言可行從之

○烏思藏闡教王遣剌麻番僧領占朵兒只等洮州衛他籠等簇簇頭番人喃剌節等各來朝貢馬及方物賜衣服彩叚等物有差

○升武成後衛署指揮使魯廣爲署都指揮僉事充右參將守遼東錦義二城

○宥太僕寺卿楊穟罪有攬納官馬者穟不察爲吏所欺事覺以約束不嚴奉旨自陳伏罪命宥之戒毋再犯

○壬辰總理遼東糧儲戶部郎中王宗彜言遼東邊餉委官往往稽緩請自後有誤者聽臣參奏提問又各衛頻年凶歉軍余衣食不足轉運甚艱請自後但調運糧豆出百里之外及隆冬大寒靑黃不接時許以各衛收貯贓罰銀人給二錢或布一疋以資衣食之用下戶部議宜如其言詔可○宣府柴溝馬營葛峪堡開中河東鹽各十萬引其則例柴溝葛峪者每引米豆二斗馬營者減五升以各邊糧豆少積從管糧郎中馬孝祖請也

○後軍都督僉事柯忠以例當代自陳血气未衰乞效死圖報上令忠帶俸朝參

○癸巳命鎭守寧夏都督同知範瑾佩徵西前將軍印充總兵官鎭守大同明憲宗純皇帝實錄卷之一百七十三

成化十三年十二月甲午朔上視郊祀牲

○夜金星犯壘壁陣

○乙未命分守延綏東路都督僉事神英佩徵西將軍印充總兵官鎭守寧夏

○申時金星晝見於未

○丙申賜江川莊僖王妃劉氏食米歲二百石

○戶部郎中李炯然奏鳳陽諸府州民被水災官無儲蓄今鳳陽府廣濟關壽州正陽鎭及亳縣俱濱河客商聚集舟行不絕請令所在各委佐貳官於此量收稅鈔每鈔一貫折米一升仍給帖互照不許重稅俟倉廩有三年之蓄而止又鳳陽府州縣贖罪米歲當輸淮安倉今本府荒歉可移納於本處缺糧縣分又鳳陽建吳二庶人初家眷十八口月給米二十五石今已故太半而所供如舊請量減之事下戶部議其言可從上曰庶人所用乃先帝欽給之數豈可輕減宜移文鎭守等官查審可否具奏處分

○甘肅總兵官署都督僉事王璽奉敕陳邊備三事下工部議謂璽言更軍器以蘇貧困凡軍器破爛宜令官軍類送各衛所雜造局於歲造軍器內照數兌換其不堪者依例修理加陪折算準作季造之數又言增火器以備戰守除神槍系內府機密重器在外不許成造其手把銅銃宜以不堪者攺造每衛增一百每所增五十及兵車亦止造二百九十餘輛以稍補其數其言修兵車以遏勍敵謂兵車各邊俱無定式但火器俱在車尾向後設置必須下營巳定旋轉方用設使擡營結陣且行且戰必左右前三面受敵何以制禦今日甘肅與寧夏車式稍爲增益中立管心木安置轉軸上設神炮試驗頗爲便利合名爲火雷車璽言可用宜令斟酌攺造議上從之

○丁酉給戶部尙書兼翰林院學士劉珝禮部尙書兼翰林院學士劉吉應得誥命時珝父昺年七十七吉父輔年八十六珝等自陳其父景逼桑楡朝難保暮願給三年應得誥命以榮生前則存沒有光不勝感戴詔特許之

○命楡林守備都指揮僉事郭鏞充右參將分守延綏東路

○夜月犯金星

○己亥順天府治中吳衡九年秩滿升山東布政司右參議仍於禦藥房辦事

○庚子巡撫兩廣右副都禦史朱英大同右副都禦史李敏各以災異乞免不許命用心供職

○巡撫兩廣右副都禦史朱英奏罷廣東左布政使周鐸按察司僉事諸正廣西僉事邵智廣州府知府髙橙以鐸衰老正等俱不謹也

○監察禦史吳文元照刷南京諸司文卷多埋沒遲錯情獘劾奏建平伯髙遠都督僉事奚顯竇顯王銓楊麟尙書周瑄侍郎王恕府尹魯崇志府丞白昂等罪並逮治其首領屬官都察院具聞詔宥遠等餘問如律○彰武伯楊信卒信字文實昌�侯洪之從子洪擊虜於興州一虜出陣前耀武信趣馬生擒之每戰必先士卒初授鎭撫升副千戶進指揮僉事正統己巳升都指揮僉事守柴溝堡是歲虜大舉犯京師信率兵入衛升都指揮同知景泰攺元守懷來升都督僉事歷左右參將協守宣府甲戌充總兵天順初升都督同知總兵鎭守延綏辛巳移鎭守大同己酉進伯爵復徵延綏虜旣遁召還總督三千營虜復據河套爲患佩平虜將軍印總制諸路兵虜平復守大同至是卒訃聞賜祭葬如例贈彰武侯謚威毅子瑾嗣信驍勇善騎射在邊近四十年鎭以安靜人樂效用所向成功亦可謂一時名將但營營規利頗爲勛猶之累云

○辛丑臘節賜百官宴於午門

○給建平伯髙遠半祿時遠理南京都督府事以年踰七十徵回隨朝閒住戶部以其原支祿米一千三百石罷支與否爲請遂有是命

○更定京軍月支京通二倉糧例舊例每歲官軍俸糧間月於二處支給至是太監汪直以春夏雨水泥濘而官軍又多差役往通州支不便宜更定其例戶部遂議自三月至八月支於京倉余於通州從之

○癸卯禮部奏大能仁寺都綱捨剌藏卜並靜修弘善大國師鎭南堅參等奉命往臨洮等處回各獻馬駝等物都綱等如講經例給賞其國師查無賞例今議擬加賞彩叚一表裏上等馬每匹加賞紵絲一疋駝只如回回例每只彩叚三表裏從之

○甲辰以水災免順天府諸州縣秋糧二萬三百餘石艸九十八萬五百束有奇

○兵部言建州衛夷人累犯邊宜預爲設備請給賞召募土兵儹運各邊糧艸戶部奏賞募土兵以折糧銀一萬兩給之俟其果能出力仍每月給口糧三斗無事住支其糧艸缺乏則運用於附近有積之處若有贓罰等物俱量支收買制可

○夜南方流星大如盞赤色光燭地自翼宿東南行近濁後三小星隨之

○乙巳命前軍都督僉事王義管左府事

○巡撫遼東右副都禦史陳鉞言建州三衛夷虜𨿽名爲屏蔽而叛服不常得利則朝失利則寇又與海西女直聯絡雜處最難防禦若非大挫其鋒則虜益猖獗兵連禍結何時能巳莫若捨經而從權詭道以制勝召募土兵選立驍勇並力討之今遼東土人屢經殘掠含怒切齒思報其仇出令募之必遠近響應然後聲罪致討搗其巢穴亦足以雪邊人之恥詔是之敕鉞等戒嚴進討時汪直權傾中外旣興大獄欲立邊功鉞揣知其意故屢建徵討之議云

○甘肅總兵官都督僉事王璽奉敕上邊備事宜黃河以西自莊浪以抵肅州南山一帶爲阿吉等二十九簇之地洪武間各立界碑以分疆場不許過疆樵采年久湮沒各夷往往侵入以趁水艸爲名而中國無賴之人亦潛與交通彼狼子野心萬一陰蓄異謀爲患非細乞敕邊臣召西番諸簇諭以界石廢弛恐官軍欺淩爾輩今復立之仍聽爾等於界外住牧如有互市於各關驗入庶官軍無所嫌疑爾輩得以休息其有越界往來得以軍法從事且請選將才以儲用搜軍士以立功兵部具擬以聞詔準議

○夜月犯司怪

○丙午詔減天津等衛秋靑艸初京操馬多艸束不足以天津等八衛原運糧官軍內兌出三千五百員名每歲八月於艸埸采艸給以行糧分爲七運運艸二十萬束至是以水災故減其七分之四而行糧亦如運停之

○以水災免隆慶衛所子粒七百九十餘石保定府諸州縣秋糧一萬六千四百石有奇艸三十六萬二百餘束綿花茸一千一百餘斤

○分守涼州都督同知趙英自陳乞代詔不許

○丁未命賜罕東衛指揮同知綽扇等彩叚羊酒以勞其功時速檀阿力旣占哈密其勢甚張宣言欲寇苦峪肅州令其下牙蘭來寇廠剌綽扇等與戰鵓鴿城斬首六奪回人口一百餘駝馬牛羊五百兵部請賞其功故有是命

○戊申巡撫貴州右僉都禦史宋欽自陳乞致仕不許

○追封陵川王佶煃長子幼堅爲陵川王夫人王氏爲陵川王妃從王請也

○夜望月食免文武百官明日朝

○己酉英國公張懋等議五府所屬指揮千百戶多承襲祖父舊職蒞事或不諳事體或不顧禮義貪酷罷軟軍務廢弛自後有缺乞會官僉議其不稱者令帶俸隨操能攺過自新者仍得舉用且著爲令從之

○庚戌升禮科都給事中張謙爲鴻臚寺左少卿兵科給事中翟瑛爲右少卿

○夜月犯靈臺中星○辛亥詹事府少詹事兼翰林院侍讀黎淳奏科場出題作文定式洪武年間已嘗頒降近年有司多有不遵任情行事所刊程文除兩京外其餘純粹者少駁雜者多甚至犯廟諱及禦名乞移文所司將提調監試並考試同考試官究治考官如例追奪表裏仍查墨卷如舉人自錯退還原學及小錄前列吏典掌行科舉生員謄錄對讀兩條亦當削去申明科場舊制頒降學校永爲遵守有旨科舉重事各處出題刊文等事何爲違式差謬該部會官查究明白以聞禮部會同翰林院等衙門學士等官覆奏成化十三年鄕試錄浙江等布政司中有犯廟諱禦名及親王諱其嫌音及偏犯一字者如例不坐外其犯二字及文理差謬行文有疵表失平側字畫差錯者宜如淳言究治但犯親王諱及文疵平側不順字畫差錯者比與文理差謬者不同宜止治其罪仍令舉人會試如錯攺其文止罪考官今後會試鄕試開科取士凡遇禦名及廟諱下一字俱要減寫點畫以盡臣下尊敬之道餘皆如禮部奏行條件考試等官務取學行老成之士不許徇私濫舉及越數多取出題較文並刊錄文字必須依經按傳文理純正不許監臨等官干預其考試官如有徇私作獘仍從監臨等官糾舉簾外執事如舊例取用小錄刊板如禮部會試錄式不許仍開掌行科舉文字吏典及謄錄對讀生員姓名從之

○監察禦史胡璘奏近年以來天下儒學教官率多歲貢監生其言行文章不足以爲人師範乞敕吏部計議今後會試多取副榜舉人選用而罷歲貢監生選除之例庶教官得人而人材可成事下禮部覆奏師儒之職賢材攸系宜如璘言明年會試多取副榜舉人選除教職其監生聽選歷事及坐監依親不願就者許其告免新中舉人年二十五以上者不準告到任之後遇開科願會試者有司依限送部會試不中者仍定限復任上曰今後願就教職歲貢監生務在嚴加考選不許濫授副榜系坐監依親者稽其原報冊籍若年三十五以上不準告免教職願會試者如任滿到部例行之

○四川茂州地震

○命南京前軍署都督僉事奚顯子勇代父原職羽林衛指揮使

○夜月犯右執法○壬子太監覃昌傳奉聖旨升鴻臚寺序班楊瑢爲司儀署署丞儒士宋昂齊富劉﹤王已﹥中書科食糧仍舊辦事

○賜魯王陽鑄第二子名曰當漎晉府曲陽王美垙第二十一子名曰鐘銍懷仁王遜烠第十二子名曰仕土�威秦府鎭國將軍誠浩嫡長子名曰秉木�川

○月犯上相

○癸丑命毛憐等衛女直都指揮僉事把裏答子北也赤等襲職指揮使馬申哈等俱進一級

○乙卯朝鮮國王李娎遣陪臣權瑊等奉表貢馬及方物來朝賀明年正旦節

○丙辰禮部奏正旦節例賜百官宴上令免宴賜以節錢鈔

○吏部奏比者刑科給事中趙艮言三載考績黜陟幽明自古帝王所以激勸人心之機近年以來黜幽之典𨿽嘗舉行陟明之恩獨未流布明年天下諸司來朝其間有砥礪名節盡心民事者乞命吏部列其等第﹤鋶﹣釒﹥名上聞或旌以璽書或榮以宴賞以示優崇之意至若地方之利害生民之休戚山林之士有懷抱利器戎行之中有諳曉兵機者亦許各官具﹤鋶﹣釒﹥以聞艮之所言不爲無見但知人之難從古焉然先是正統天順間亦嘗旌異來朝運使布政等官丁鎡賈銓等各十人復任之後或至攺節自是不復舉行況今山東河南淫雨爲災湖廣四川盜賊竊發狹西浙江災異疊見直隸等處旱澇相仍流移餓莩比比而是諸司官廉能者𨿽有之而卓越者亦未見欲舉賞勞之典不惟名實不稱抑恐易其初心有負激勸之意自今乞視近例凡來朝並在任官布按二司從本部會都察院詢察府州縣以下從巡撫巡按等官訪察中間果有賢能著稱者具狀覆奏或賜之誥敕或增之祿秩間有徇私妄舉者俱罪之如此庶恩不濫及而人知所勸矣上從其議

○命太子少保兼都察院左都禦史王越爲兵部尙書仍太子少保兼左都禦史及原加俸一級越自陳紅鹽池獲勝之功其謀皆自己出爲故尙書白圭抑沮錄功反在諸將之後及所率領將兵亦未盡升授事下兵部尙書餘子俊言越忘身家統領孤軍深入虜境此捷從前所無上亦以摸虜老營功次非常俱準擬升授而越首先運謀其功可嘉故有是命越上章辭乞仍領舊職詔曰念卿往勞特加俸秩所辭不允

○丁巳立春順天府進春上禦奉天殿受之文武羣臣行慶賀禮賜宴於午門

○以水災免直隸蘇松常鎭四府並蘇州鎭江二衛夏稅子粒二十三萬一千石有奇

○戊午敕湔除在京文武官過名仍命移文於在外諸司

○命南京刑部尙書周瑄致仕先是瑄以九年秩滿詔復任至是再歷三年考滿至京吏部言瑄年七十有一當致仕但近因災異自陳仍畱視事請自上裁故有是命○吏部奏比者吏科都給事中趙侃言近年水旱相仍流移載路盜賊竊發皆由諸司官撫字無狀所致明年朝覲考察乞諭所司廣咨羣情博訪眾論其巡撫巡按並來朝官揭帖所報賢否必再四詳審果見其可去可畱之迹然後從而去畱之或有奏報不實進退失當者聽科道糾舉先是監察禦史張蕙胡璘亦以爲言俱下本部議今天下諸司官俱已到部欲視舊例會都察院從公考察制可

○己未刑科給事中趙艮奏太子天下根本所輔貴乎得人今皇太子睿性夙成不可不素教而預養之也伏望皇上爲宗社至計預求賢徳忠良之士博聞有道之人使朝夕與居以開發聰明涵養徳性緝熙睿學講求治道綿宗社億萬世無疆之休大興左衛指揮使周廣亦言皇儲者天下之本也大本隆而天下定𨿽聖子神孫徳性天授亦必親正人聞正道庶所見所聞一歸於正而不爲他說異道之所俱下禮部覆奏玆事當今急務先已有言者有旨候東宮冠後出閣日具請今艮等又以爲言伏見皇太子正位東宮於玆三載講讀經書正其時也候明年春暖之日請命欽天監選擇吉日舉行冠禮及選端人正士日侍左右講說經書輔成茂徳以隆大本上曰古稱一人元良萬國以貞預教太子實所以綿宗社而福生民也爾等所言良是俟明歲其亟行之

○以水災免兗州府所屬州縣夏稅一十二萬七千七百餘石絲綿農桑絲折絹一萬二千六百六十餘疋秋糧二十九萬八千六百餘石艸六十九萬二千一百餘束綿花茸一萬六千餘斤

○泰寧等衛都督兀南帖木兒等遣指揮孛倫等海西成討溫等衛野人女直都指揮婁得等各來朝貢馬賜宴並衣服彩叚等物有差

○庚申武學訓導張寧言各營都指揮以下遊蕩廢學乞有以激勸之兵部尙書餘子俊因言當今武舉旣未設武學在所當急宜令武職二十五歲以下及都督應襲子孫俱令入學仍於內外文武臣內推文武兼備者一員五日一次詣學教演每月朔望後一日各營總兵輪一員同本部堂上官一員考試諸生中某能對策某能騎射附注紀錄歲終檢閱奏聞某可以爲將可以坐營可以守備待以不次之擢其教授官各以所教出身多寡論功升降詔是之仍諭不必推官每月一次考驗

○遼東定遼後衛指揮傳斌夏時蕭鎧王鑑俱坐失機詔停俸戴罪殺賊

○癸亥歲暮享太廟

○遣太常寺官祭五祀之神

○遣旗手衛官祭旗纛之神

○以明日正旦節遣駙馬都尉周景王增分祭長陵獻陵景陵裕陵

○遣駙馬都尉蔡震祭景皇帝陵寢

○遣內官祭恭讓章皇后陵寢

○是歲天下戶九百一十二萬二百七十八戶口六千一百八十五萬三千五百八十一口田地四百七十七萬八千九百九十七頃六十九畝有奇田賦米二千二百一十二萬六千四百八十石有奇麥四百三十四萬四千五百四十石有奇絲九萬二千七百三十斤綿一十萬五千兩絹二十八萬五千三百一十九疋布八十七萬九千三百六十疋有奇綿花二十八萬二千三百九十三斤折色鈔八十三萬五千三十錠雜課鈔二千七百八十六萬三千一百錠米五萬六千二百一十石麥二千三百八十九石布七百七十二疋鹽課鹽三百七十九萬一千五百六引米五千七百九十二石布四萬四千七百疋茶課茶五十六萬三千九百一十斤屯田子粒三百九十五萬八千三百五十九石采納銀五萬三千四百五十八兩有奇水銀二百四十七斤朱砂一十七斤漕運京師儧運糧三百七十萬石各處運納糧六百一十一萬九千七百石有奇減免天下官田等項稅糧一百七萬三千四十石有奇一百七十三終明憲宗純皇帝實錄卷之一百七十四

成化十四年春正月甲子朔上詣奉先殿皇太后宮行禮畢出禦奉天殿文武羣臣天下朝覲官及四夷朝使行慶賀禮畢羣臣復詣文華殿慶賀皇太子皇太后皇后免命婦朝賀

○乙丑文武羣臣朝親王於奉天門東廊

○夜火星犯亢宿南第二星

○定襄伯郭嵩卒嵩尙寶寺丞郭武之子以叔定襄伯登無子繼其後任錦衣衛散騎舍人登西行時畱家眷與嵩管顧嵩悉窘其衣食登妾至有縫紉自給而瀕於死者登還自嘆作詩悼己無嗣而以梟獍比嵩欲默之以其婚於會昌侯而侯嘗活巳於難遂隱忍賫恨而沒嵩因請於上得襲其爵命理南京前府事至是卒如例賜祭葬子參以非登親嫡止命襲爲錦衣衛指揮使帶俸

○丙寅宣宗章皇帝忌辰奉先殿行祭禮遣駙馬都尉周景祭景陵

○己巳孟春享太廟

○遣內官祭司戶之神

○庚午吏部以朝覲奏罷老疾罷軟貪酷及素行不謹官布政使王用錢昕兪鐸洪弼胡欽路璧鐘淸按察使劉釪趙敔等二千十六員詔老疾者致仕罷軟不謹者俱冠帶閒住貪酷者爲民用江西泰和縣人由進士爲禦史累官河南左本政使頗以寬原稱昕直隸常熟縣人由進士授禦史累官湖廣左布政使家雄於貲居官克守頗以廉稱但急於仕進爲公議所薄鐸浙江新昌縣人由進士授南京刑部主事累官雲南右布政使素有操守至是流言謂鐸縱家人鬻紙於治所吏部聞而黜之弼浙江淳安縣人由進士擢禦史累官貴州左布政使欽直隸慶雲縣人由舉人任福建建寧知縣正統戊辰鄧茂七作亂欽以餉軍功升延平知府累官至山西左布政使欽歷官所至多稱職晚節頗不逮前璧江西安福縣人由進士任戶科給事中歷都給事中升雲南左參將以撫化大候順寧土夷有功詔加旌異尋升右布政使攺福建左布政使淸浙江瑞安縣人由進士攺庶吉士授吏部稽勛主事歷升郎中福建右參政進右布政使蒞官勤愼無大闕失至是左布政使路璧彼黜以淸出自吏部疑其毀己遂條舉淸過以上之吏部乃並黜之釪江西安福縣人忠湣球之仲子由進士任禦史升浙江按察副使提調學校進按察使性和易政尙寬平敔直隸武進縣人由進士授禦史巡按江西值歲荒民保畱再巡一年旣而超擢按察使於江西賑濟調山西有才幹識治體多所建明然亦任情行事在山西時功名頓減云

○辛未賜晉府陽曲王美垙第二十一子名曰鐘銍蜀王申鑿嫡長子名曰賓淏

○以大祀天地上禦奉天殿誓戒文武羣臣致齋三日

○並直隸廬州府金斗坡岡二驛爲金斗水馬驛

○夜月掩畢宿大星○甲戌大祀天地於南郊畢上還宮謁皇太后出禦奉天殿文武羣臣行慶成禮

○以上元節賜文武羣臣假十日

○乙亥以大祀禮成上禦奉天殿大宴文武羣臣及天下朝覲官四夷朝使

○丙子太監覃昌傳奉聖旨升太常寺協律郎丁永中爲本寺寺丞

○英國公張懋等言臣等嘗具奏聽徵馬匹艸料己支過者不必扣減得旨全支半年今戶部行文僅與兩月上命戶部條陳其所以不行放支之故尙書楊鼎等覆奏臣等昧於詔旨誤以爲不計前關之數別如歲例給與固應有罪但京場所蓄艸止可支給一年今該補該兩月請定其實支或如例兼支折色上曰職司錢谷固當樽節但朝廷已允懋等之請全給半年艸有不足自當奏請事屬故違法當究治姑宥之艸束其仍本色折色相兼支給

○丁丑十三道監察禦史言南京祖宗根本重地吏禮兵刑工五部見缺尙書大理寺亦缺正卿久未簡擢是皆股肱之任刑獄之官豈宜久曠成國公朱儀奉命守備賦性寬緩人少畏憚以致部下肆貪吏胥玩法地方多事軍民安少乞敕吏兵二部會推堪任尙書等官者﹤鋶﹣釒﹥其名氏以職簡命仍推素有謀猷武職重臣一人協同朱儀守備詔下其章於吏部

○調松江府知府申綱於九江府保定府劉觀於夔州府大名府張琎於黎平府湖州府李雄於石阡府太平府同知陳棋於臨洮府徳州知州黃王�﹤鹵木﹥於道州新建縣知縣董緩於湖口縣樂安縣林墏於徳安縣永川縣劉鳳於彭縣時諸司朝覲吏部言綱等俱任繁劇才力不逮欲卽核罷然尙可以治簡故調用之

○昏刻月犯軒轅左角星

○己卯襄王瞻墡薨王仁宗昭皇帝第五子母曰誠孝昭皇后永樂丙戌生甲辰冊封襄王宣徳己酉之國長沙正統丙辰移國襄陽英宗復位瓦再來朝大賚以歸時遣中使存問王於諸王中爲最親故朝廷所以眷愛之者爲最優王小心淸愼篤於孝敬尢爲誠孝昭皇后所鐘愛然能守禮法遠嫌疑故𨿽有異議不爲上下所疑卒能安榮壽考以終其天年至是薨年七十有三訃聞輟朝三日賜祭葬俱如制謚曰憲

○賜朝鮮國賀正旦陪臣權瑊等宴並金織衣彩叚等物有差

○巡撫湖廣左副都禦史劉敷等言地方事宜一繕城隍二廣儲蓄三省民力四重賞功五選捕盜官六禁窩盜主七練將材以備擢用八選將官以備守禦詔下兵部議之○庚辰英宗睿皇帝忌辰奉先殿行祭禮遣駙馬都尉石璟祭裕陵

○辛巳天下朝覲官陛辭各賜以敕

○賜日本國王錢五萬文令其使臣妙茂等賫回從所請也

○壬午朵顏等衛頭目猛可等海西成討溫等衛野人女直都指揮婁得等各來朝貢馬賜宴並衣服彩叚等物有差

○癸未以水災免直隸蘇州府嘉定縣成化十三年秋糧七萬七千六百八十餘石艸二萬五千五百二十餘包從巡撫右副都禦史牟俸請也

○夜月犯西咸南第一星

○甲申復除江西布政司左參議徐鑑於廣東

○敕狹西按察司副使左鈺協守環慶地方

○復差禦史於狹西洮河諸處巡茶從兵部議也

○乙酉升四川按察使彭韶福建按察使唐彬湖廣右布政使吳誠山西右布政使白行順河南右布政使楊浩雲南右布政使唐瑜福建右布政使李田俱爲左布政使韶廣東彬貴州誠行順浩瑜田俱本司

○兵部尙書餘子俊等奏申明條例十事其一謹選法永樂中妄告襲職者悉從罷免今軍官多有絕嗣將異姓冒襲官職宜仍依前例罪之卽首攺者不問一嚴紀功陣傷官軍須驗所傷輕重並創口深淺新舊庶功不妄報一重爵賞在外各衛帶俸都指揮宜攺注各都司仍設公座待以見任之禮庶人知爵位之重一息爭端在外總兵巡撫恆以位次相爭合令左右都督與左右都禦史並都督同知與副都禦史並都督僉事與僉都禦史並俱文東武西獨伯爵以上則坐於東而內臣居中則爭端自息一革吏獘各處鎭守內臣許於所在精選能書軍餘二名總兵分守監槍守備等官止一名俱令於公文內一體僉書以防欺獘一重敕令如燒荒等項止許鎭守總兵巡撫請敕其分守守備等官聽其謄黃轉行母得一槪泛請一重地方賊盜未獲者各該分巡分守等官俱不許更代其事干城池者方面衛所府州縣官各以次降調一順夷情如四川雲南貴州湖廣廣西等處土官爭襲官職地方者鎭守總兵巡撫務委三司官督同親勘不許別委屬官展轉遲誤致夷情不通一省驛傳各處分守副參等官俱關符驗假公營私分擾驛傳自後止許南京鳳陽守備官並在外鎭守總兵巡撫等官關領一謹軍政府州縣衛所官有承行查理勘合者隨卽開報淸軍禦史每年三閱月比較一次十分爲率一分不完者委官取招二分不完者提問仍俱停俸庶官員知懼軍伍亦漸實矣奏上詔皆從之

○丙戌升戶部員外郎劉寅爲山東按察司僉事管北直隸屯田

○升監察禦史張玉陳廷玉劉璋劉簡刑部員外郎曹時中劉福馮寧大理寺左寺副髙銓右寺副郝志義南京刑部員外郎李元俱爲按察司僉事玉時中浙江廷玉廣東璋鈐山東簡貴州福雲南寧四川志義山西元廣西

○復除按察司僉事萬禮於浙江林克賢於福建王預於狹西許盛於四川俱丁憂服闋也

○丁亥升浙江布政司右參政李嗣山西左參政張賓雲南左參政何經河南按察使何喬新右參政孫洪浙江左參政劉璋俱爲右布政使嗣福建賓經洪璋俱本司喬新湖廣○賜故伊悼王諟金��妃馬氏並宮眷食米歲一百石

○敕宣府大同延綏寧夏甘肅鎭守總兵巡撫等官戒嚴以鎭守大同太監覃璣等奏虜欲入寇故也

○守備南京成國朱儀奏擬官軍寒暑歇操條例下兵部議以每年俱於二月八月起操至五月十一月大暑大寒而操止其歇操之時仍十日一赴教場點視從之

○禁革倉場積獘上諭都察院臣曰京通二倉並各場糧艸俱國用所系近各衛監支官多不守法度私立大小把總名色不肯依期守放故爲刁蹬遷延以致軍士到倉日久不得關支其貪婪委官通同官攢人等以斛面髙低爲名就中扣除者有之軍吏人等指以答應爲由於內克減者有之及關糧到營十不得七以致軍士多饑窘失所及有官旗捨餘人等倚勢用彊攪擾倉場需索財物者似此姦獘非止一端事覺之日從重處治巡視禦史及管糧委官坐視不理者一體治罪其出榜禁約之

○戊子升大理寺左寺正蕭謙刑部員外郎翁晏南京大理寺左寺副莫禋爲按察司僉事謙山西晏廣東禋雲南

○命南京沈陽右衛指揮僉事崔﹤日玉﹥守禦浦子口守禦缺人南京守備太監安寧等以鈺薦兵部言守禦乃都指揮之任鈺未有軍功例難擬升宜令鈺以舊官守禦而以都指揮體統行之往來文移於都指揮則用手本於所部指揮用帖文所部指揮於鈺則用呈文各處把總俱視此例著爲令奏入從之

○己丑戶部議刑科給事中李蕙所言給散冬衣布花事一每歲給散京衛軍士冬衣布花鈔錠例將扣除事故還官之數封發各衛所收貯以俟下年輳給緣無嚴密庫藏多爲人所侵換宜自成化十四年爲始凡扣下之數衛屬五府者送該府經歷司經歷置立印信簿籍秤驗收受自余親衛所就送該衛掌印指揮同首領官封驗入庫至下年當給時舊交於與新官給散一冬衣布花所以給軍士禦寒邇來所司互相推諉至於寒沍尙未給散宜令以七月一日奏領勘合八月一日下庫關領十五日以後陸續給散務令不過十月一給賞則例如布有一匹二匹三匹之分戶部舊俱預行榜示然法立姦生妃紀錄幼軍因其親屬有無而數有多寡習藝退卒因其妻室存亡而例有同異今所司受其賄賂一槪給散宜申明舊例使之遵守一在京該賞軍士凡七十餘衛每衛多至萬餘少亦不下千數親管官屬不能徧識不無詐冒關支之獘合行嚴督該衛臨賞之時核審正身具結引給﹤鋶﹣釒﹥上悉如議

○巡撫遼東右副都禦史陳鉞奏建州女直買禿等傳報北虜收入寇乞移文沿邊將臣嚴加守備從之

○庚寅升四川按察司副使張悅河南副使陳選狹西副使吳﹤王已﹥山西副使梁材福建副使溫琮俱爲按察使玘雲南餘皆本司

○辛卯升福建按察司僉事鐘珹監察禦史薛綱爲副使珹江西綱湖廣俱提調學校

○壬辰升監察禦史李釗刑部郎中張文昭河南按察司僉事馮昱湖廣僉事周謨邵琮俱爲副使釗貴州文昭山西昱仍河南謨狹西琮四川

○升山東布政司右參議杜鈜平陽府知府賈奭敍州府知府丁璐登州府知府袁潤俱在參政鈜本司奭山西璐廣東潤雲南吏部郎中馮遵浙江右參議吳森河南左參議蔡志福建右參議崔議廣西左參議黃塤俱右參政遵福建儀四川森志塤俱本司

○升刑科右給事中黃澄兵部郎中王昭南京監察禦史吳禋爲布政司左參議澄福建昭山西禋貴州

○復除按察司副使應灝於福建

○建州左等衛野人女直都指揮童羊等泰寧等衛都督幾南帖木兒等各來朝貢馬及貂皮賜晏並衣服彩叚等物有差

○四川酉陽宣撫司並貴州貴竹長官司土官宣撫等官冉云等各遣人來朝貢馬賜彩叚等物有差

○命狹西各邊開中引鹽楡林諸倉開中河東官鹽三十萬引固原諸倉中兩淮成化十一年存積鹽十萬引兩浙十一十二年存積鹽十萬引甘肅諸倉兩淮十一十二年存積鹽十萬引河東官鹽二十萬引銀糧照依時價定立則例以邊警乏備從巡撫副都禦史程宗等請也

○以水災免直隸河間府滄州慶雲等十一州縣無徵秋糧七千六百餘石榖艸一十一萬四千七百九十餘束

○癸巳刑部郎中鐘蕃等勘報巡撫雲南都禦史王恕所奏鎭守太監錢能遣指揮郭景以玉帶蟒衣並狗馬私通安南國王又遣盧安蘇本等與幹崖孟密諸夷交通等事皆實都察院請逮能等至京治罪上特宥能降敕切責之曰法司奏鞫爾違法事皆實及爾所奏巡撫官事皆誣罪狀顯著本欲械爾至京依律問擬但念爾在邊歲久姑曲法寬貸爾須以鎭守職任爲務以地方人心爲重嚴束下人母得於所屬軍衛有司騷擾況土官化外之人祖宗以來但俾其以時納貢羈縻之而己比之內地不同今後有事須與黔國公沐琮並巡按禦史三司官公議委三司廉幹官員撫諭勘問毌得任情擅遣無藉之徒仍前需索詐騙以起釁召亂萬一有失咎將誰歸爾其戒之愼之

明憲宗純皇帝實錄卷之一百七十四明憲宗純皇帝實錄卷之一百七十五

成化十四年二月甲午朔

○乙未升吏科左給事中梁鏞戶部郎中孔宗顯爲布政司右參議鏞浙江宗顯福建

○降巡撫甘肅右副都禦史宋有文爲河南布政司左參議支正四品俸初有文委按察司僉事邊完給邊軍折糧布布多粗短不中用軍士中有不逞者先因乞糧不得怨有文至是益忿遂合千餘人詣有文訟之鼓噪而入有文亟退避眾因雜取瓦礫投之廳事前門璧器用皆毀己復往邊完所亦如之行都司都指揮劉忠等嗛有文舊嘗有所折辱不爲禁止旣而恐罪及圖先發自解乃誣奏有文擅作威福淩虐官軍事上遣官案之得其狀言忠等故縱所部爲姦當抵罪有文事𨿽不如忠等所奏然不能禦下嘗因公事濫罰官智乞並責之有文尋取至京詔免逮問降二級俟各布政司有缺攺用下巡按禦史治忠等罪獄上復得旨忠等挾私朋謀嗾軍士淩辱大臣有虧國體難視常例裁處各降一級調廣西邊衛帶俸差操忠降都指揮僉事都指揮僉事王鑄彭程指揮使署都指揮僉事馬瑢馬溥署指揮使甘州右衛指揮同知蔣忠等各降級有差

○丁酉釋奠先師孔子遣太子少保戶部尙書兼翰林院萬安行禮

○戊戌祭太社太稷

○遣順天府官祭先農之神

○庚子命禮部尙書兼翰林院學士劉吉翰林院學士彭華爲會試考試官賜宴於禮部

○升兵科左給事中郭鏜禮科右給事中唐章俱爲本科都給事中

○免直隸眞定府所屬二州十縣並眞定等五衛所秋糧一萬八百九十八石榖艸一十五萬八千三百五十餘束子粒九千六百七十二石有奇以去年水災也

○兵部以虜犯遼東靉陽堡殺掠甚眾劾奏鎭守太監葉達總兵官歐信贊理軍務都禦史陳鉞方命罔上致副總兵等官韓斌等失機宜遣指揮吳儼賫敕督責仍令儼具所見邊情軍務緩急以聞從之

○巡按山東監察禦史王崇之言遼東阻隔山海官軍俸鈔布花類皆取給山東河西諸衛今陸挽旣難海運復廢軍士怨嗟恐貽意外之患乞敕山東布政司將原欠布鈔折價賫銀以紓目前之急又言遼陽東山土人專以采取人參榛松獵野獸爲生數年以來官司指稱進貢逼迫科擾土人不勝其苦乞敕供應人參等物暫且停免庶民力少紓詔下所司知之

○命都指揮僉事武瑛備禦江西南贛二府從鎭守太監劉倜巡按禦史沃頖等奏請也

○辛丑遣戶部左侍郎翁世資祭京都太倉之神

○遣順天府官祭宋丞相文天祥

○升南京吏部主事周孟中爲福建按察司僉事提調學校

○撒馬兒罕速檀馬黑麻王遣使臣寫亦馬速兒等來朝貢馬賜宴並衣物彩叚等物有差其回賜速檀馬黑麻彩叚表裏及敕付使臣領回給與之

○狹西河州衛紓藏仰思多等處理仁寺番僧速札思巴堅藏等各來朝貢馬及氆氌等物賜衣服彩叚食茶等物有差

○壬寅懷柔伯施鑑立功貴州時支過南京祿米戶部責其還官鑑奏乞以復爵後所得祿米照數抵還上以爲旣已支費免還官

○巡撫遼東右副都禦史陳鉞以建州女直將謀入寇自言躬督官軍馳往東州等堡及分遣將領於各邊剿捕或設伏以邀其歸路或乘隙擒彼妻孥二日間飛報三至悉命兵部知之

○升錦衣衛指揮使萬喜爲都指揮同知指揮僉事萬通爲指揮使正千戶萬達爲指揮僉事仍與世襲喜等俱皇貴妃兄弟也

○癸卯夜北方流星大如盞靑白色尾迹有光自紫微西藩東北行至近濁

○甲辰夜火星犯亢宿第二星

○乙巳巡撫四川右副都禦史張王�贊乞免不許先是王�贊乞歸省親中道聞母喪詔奪情視事至是自陳兼請終制﹤鋶﹣釒﹥入命用心撫剿番賊不聽所請

○丙午命中外軍政官五年一考選從兵部尙書餘子俊英國公張懋等奏也

○管河郎中楊恭奏兗州汶上縣直抵濟寧運河堤岸衝決一百一十里今欲葺理每夫一名乞月支口糧三斗從之

○丁未欽天監奏觀象臺內原設測驗晷景堂俱已損壞乞工修理事下工部言觀象臺所置渾儀簡儀是皆測候觀象之器一時匠作無諳曉者且本臺之下原有圈券接連城墻難於移動乞敕內官監相度爲便上是其言命取簡儀於內官監修理其餘工部主之

○戊申皇太子出合進學命太子少保戶部尙書兼文淵閣大學士萬安戶部尙書兼翰林院學士劉珝禮部尙書兼翰林院學士劉吉提調各官講讀太常寺少卿兼翰林院學士王獻詹事府少詹事兼翰林院侍讀黎淳翰林院學士謝一夔右春坊右庶子汪諧司經局洗馬鄭環羅璟更番侍班學士彭華侍讀學士江朝宗左春坊左庶子劉健左諭徳桂敏政侍讀周經修撰陸釴張昇張頤更番講讀經攺左中允昇攺左贊善修撰傅瀚兼校書太常寺少卿謝宇禮部員外郎淩暉兼正字通事舍人選除二員翌日攺鴻臚寺序班耿寧紀本爲之

○己酉敕南寧伯毛文往南京操江

○調宣府副總兵康永於甘肅以大同左參政江山代爲宣府副總兵召甘肅副總兵馬儀管南京左軍都督府事時永與總兵官周玉忿爭訐奏上特調永而兵部言儀在甘肅亦與總兵官王璽不協故並調之

○增設雲南按察司副使一員整飭臨安兵備以監察禦史何純爲之時總兵官黔國公沐琮巡撫都禦史王恕等言其地近南安故也

○罷朝天宮工役命官軍五千修國子監

○庚戌手敕攺太子少保戶部尙書萬安爲吏部尙書兼謹身殿大學士戶部尙書劉珝禮部尙書劉吉各加太子少保兼文淵閣大學士安珝並吉考試畢各上﹤鋶﹣釒﹥辭詔卿等輔導有年特玆加秩宜盡心所事用副委托所辭不允

○手敕加英國公張懋爲太子太傅撫寧侯朱永襄城侯李瑾爲太子太保吏部尙書尹旻戶部尙書楊鼎禮部尙書鄒幹爲太子少保旻鼎幹辭免詔卿等辦理政務積有歲年特玆加職不允所辭

○海西兀者右等衛野人女直都指揮滿古捏等來朝貢馬及貂皮賜宴並衣服彩叚等物有差

○免直隸鳳陽府並中都畱守司所屬州縣衛所及直隸壽州等衛夏秋稅糧子粒十七萬一千七百二十七石有奇艸十萬七百二十一包以去年大水故也

○壬子景皇帝忌辰遣駙馬都尉楊偉祭陵寢

○命府軍前衛帶俸署都指揮僉事周璽充左參將分守大同

○夜北方流星大如盞靑白色有光自紫微東藩北行至近濁

○甲寅巡撫寧夏右僉都禦史賈俊言動調軍馬必先糧艸令寧夏三路官軍三萬六千五百有奇若再添調客兵及馬一萬則見在倉糧約量僅支一年有奇馬料僅支二年有奇艸僅支三年有奇其布政司送來糧艸價銀共止三萬三千九百餘兩聽候放支俸糧數亦不多恐有缺乏今宜以往年巡撫都禦史馬文升所奏區畫事例預爲斟酌舉行戶部議擬一囚犯贖罪狹西二城囚犯贖罪銀兩往時按季解發楡林者今暫悉收貯於布政司俟三邊缺用賫送支用一納銀收充知印承差吏典宜令狹西山西河南三處知印納銀七十兩承差五十五兩吏典在外兩考滿湊補三考納銀五十兩在京辦事納銀四十兩俱與冠帶免考試其銀俱收貯陜西官庫三邊有急徑自取用一狹西府州縣官納銀免其赴京考滿四品以上納銀三十兩五品六品二十五兩七八品二十兩九品以下十五兩俱於本司收納一欲將狹西布政司在庫官銀量送五六萬兩預備支給前此本部已送銀十萬兩於本司收貯候有警之日於內斟酌取用議上詔如所擬行之

○太監懷恩傳奉聖旨升欽天監五官靈臺郎康永韶爲本監監正

○升錦衣衛指揮使牛循爲都指揮同知仍掌衛事

○乙卯定東宮侍衛官校二千有奇

○丙辰夜月犯羅堰星

○丁巳禮部奏會試天下舉人三場已畢請定名數上命正榜取三百五十人

○免直隸徐州並屬縣夏稅小麥六萬七千一百五十八石稅絲折絹三千二十五匹秋糧七萬九千八百五十八石並徐州兩衛夏麥五千四百七十四石秋糧豆二千七百三十六石有奇以去年水災故也

○戊午淸明節遣駙馬都尉樊凱馬誠分祭長陵獻陵景陵裕陵文武衙門各分官陪祭

○遣駙馬都尉遊泰祭景皇帝陵寢

○遣內官祭恭讓章皇后陵寢

○南京守備成國公朱儀上章請罪詔置之先是有妖人陳廣平詐稱遊方道士至議家儀以子病詢問方藥尋遣之至是廣平以妖言事露儀乃自陳請罪上以儀詢問方藥失於覺察命置之仍勉其用心守備勿有疑懼

○湖廣總兵官都督僉事王信巡撫左副都禦史劉敷等奏湖廣苖夷不時竊發且北接川狹南通交廣逋逃所聚在在有之欲於靖州銅鼓五開天柱平溪淸浪鎭遠偏橋等堡增城浚壕其大坡浪江黃茅等寨原無城堡者相度增築以資守備事下工部議擬宜如所奏從之

○庚申賜山東按察司副使陳相鳳陽府通判馮圭登州府通判袁玘開州判官林彥綱誥敕旌其善政

○總兵官都督同知歐信巡撫遼東右副都禦史陳鉞襲擊建州三衛夷虜攻破虜寨五十三所焚毀房屋二百餘間斬首二百級獲馬一百二匹並盔甲軍器甚眾以捷聞命賜敕獎勵升奏捷人各一級

○辛酉禮部引會試中式舉人梁儲等三百五十人陛見

○賜故廣西都指揮使岑瑛誥命並封其妻先是有詔土官能領所部兵殺賊有功者增秩賜誥以寵異之瑛初繼父永昌知思恩州事頻年領兵於外多所捕斬歷升知府參政都指揮使年且八十尙在軍中旣卒其子鐩以誥請故有是命

○命中山武寧王徐達曾孫永宏爲勛衛帶刀侍衛

○未刻雨土霾

明憲宗純皇帝實錄卷一百七十五

明憲宗純皇帝實錄卷之一百七十六

成化十四年三月癸亥朔遣撫寧侯朱永祭告太廟以皇太子將行冠禮也

○敕四川巡撫都禦史張王�贊等督兵討松茂諸蠻從兵部請也

○甲子皇太子行冠禮詔以少傅兼太子太師英國公張懋持節兼掌冠禮禮部尙書鄒幹贊冠太子少保戶部尙書兼翰林院學士萬安宣敕戒於文華殿行禮其儀注前期一日錦衣衛設幕次於文華殿之東序鴻臚寺設節案於殿內之北正中設香案於節案之南設冠席於殿內東南西向設醴席於西上南向內侍張帷幄於東序內設坐倚几案裀褥於幄中又張帷於序外陳袍服皮弁服衮服圭帶舄等物各以廂盛置於帷中案上具翼善冠皮弁九旒冕各用盤盛以紅袱覆之置於東階之南案上光祿寺設盥洗所於東階冠案之南稍東設司尊所於醴席之西南司尊者實醴於尊側加勺幕設坫於尊東置二爵於坫進饌者實饌設於尊北諸執事者皆立於其所教坊司設樂是日早上具皮弁服禦奉天殿傳制遣官文武百官各具朝服侍班如常儀制詞曰朕皇太子祐樘冠命卿等持節行禮至期內侍導皇太子先於東序帷幄中坐候持節將至禮部官詣東序啟皇太子迎節禮部等官導皇太子出迎於殿門外持節官捧節入置於案退立於節案之東禮部等官導皇太子詣香案前樂作行四拜禮畢樂止持節官同賓贊並宣敕戒等官序立於東南盥洗所之次禮部官啟皇太子就冠席樂作禮部等官導皇太子詣冠席內待二人夾侍皇太子卽席西南向坐樂止鴻臚寺鳴贊贊行初加冠禮樂作引禮序班引賓贊皆詣盥洗所賓贊皆搢笏以次盥手訖出笏樂止鳴贊二人稍南東西向立賓贊官升自東階稍西向內侍揭蓋袱樂止以盤捧翼善冠升賓降階一等受之樂止賓右手執官後左手執官前進皇太子席前北面立祝曰吉月令辰乃加元服懋敬是承永介景福樂止賓跪進冠興復位贊者跪正冠興立於賓後樂止禮部官啟易服皇太子入帷幄易袍服出禮部官啟復坐鳴贊贊行再加冠禮樂作內侍揭蓋袱以盤捧皮弁升賓降階二等受之樂止賓右手執弁後左手執弁前進如前儀祝曰冠禮申舉以成令徳敬愼威儀惟民之式樂作內侍釋翼善冠賓跪進皮弁興復位贊者跪正弁興立於賓後樂止禮部官啟易服皇太子入帷幄易皮弁服舄出禮部官啟復坐鳴贊贊行三加冠禮樂作內侍揭蓋袱以盤捧冕旒升賓降階三等受之樂止進如前儀祝曰章服咸加飭敬有虔永固皇圖於千萬年樂作內侍釋皮弁賓跪進冕旒興復位贊者跪簮結紘興立於賓後樂止禮部官啟易服皇太子入帷幄易衮服出禮部官啟復坐鳴贊贊行醮禮禮部官啟皇太子詣醴席樂作禮部等官引皇太子降自東階由西階升卽醴席南向坐樂止光祿寺官進舉醴案樂作引禮序班引賓贊詣盥洗所賓贊搢笏盥手訖出笏升西階贊者取爵詣司尊所酌醴授賓賓執爵詣席前立樂止祝曰旨酒孔馨嘉薦載芳受天之福萬世其昌畢賓跪進爵鳴贊贊皇太子搢圭受爵置於案教坊司啟樂奏喜千春之曲次啟進酒皇太子舉爵飲訖奠爵於案樂止光祿寺官進饌樂作饌至案樂止饌訖贊出圭徹案賓贊復位鳴贊贊受敕戒禮部官啟請皇太子詣受敕戒位禮部等官引皇太子降自西階由東階詣拜位樂作引禮序班引宣敕戒官詣皇太子拜位稍東西向立樂止稱有制鳴贊贊跪皇太子跪宣敕戒曰孝事君親友於兄弟親賢愛民居仁由義毋怠毋驕茂隆萬世樂作俯伏興四拜興平身樂止禮部官啟禮畢持節官捧節出樂作禮部等官引皇太子送節至殿門外引還東序內侍引還宮樂止當日皇太子具冕服謁祭奉先殿用樂行禮如常儀畢皇太子仍具冕服詣皇太后前謝詣上前謝詣皇后前謝俱行五拜三叩頭禮俱用樂持節及賓贊宣敕戒等官復命

○乙丑以皇太子冠禮成上禦奉天殿文武羣臣行慶賀禮是日羣臣詣文華殿行賀皇太子禮

○丙寅十三道監察禦史言竊見巡撫寧夏右僉都禦史賈俊奏稱邊儲無措欲將河南狹西山西北直隸兩考吏典及在京各衙門辦事未滿者俱令納銀免其考試卽與冠帶民間子弟納銀許充知印承差府州縣等官三年六年考滿納銀免其赴部考續戶部議爲準擬詔旨許其通行稽之往年狹西一方偶有納馬納艸事例至今天下論之不以爲是堂堂天朝富有四海供輸貢入不可數計使能量入爲出用一省官則邊儲何患不充軍需何患不足而爲此賣官鬻爵之事伏乞痛革前獘別爲經久常行之策務使邊備不乏名器不濫舊章不紊異議不生﹤鋶﹣釒﹥上上曰漢文帝從晁錯備邊之策令民納粟拜爵後人惜其作俑邇者有司以乏邊儲又議行納銀事例後世又將謂何禦史所言是也宜一切罷之勿行

○禮部言皇太子冠禮已成每月朔望日文武百官於奉天殿朝參後合赴文華殿行禮上命以四月朔日爲始

○升戶科給事中唐盛爲廣西布政司左參議

○夜東方流星大如盞靑白色有光自織女東南行至近濁

○月犯天髙東南星○丁卯以南京參贊機務右都禦史王恕爲南京兵部尙書仍參贊機務

○升兩淮都轉運鹽使司同知田暠爲狹西行太僕寺卿

○戊辰授進士張琛吏科給事中

○以水災免河南開封南陽衛輝三府汝州屬縣成化十三年無徵夏麥二萬七千七百一十餘石稅絲一萬六千四十九兩秋糧十九萬二千一百九十五石艸二十五萬八千一百八十五束宣武潁川睢陽陳州四衛子粒六萬一千六百五十餘石山東濟南等府州縣衛所小麥四十二萬七千四百八十二石絲綿並農桑絲折絹共四千二百四十五匹浙江杭州等府縣衛所秋糧子粒二十三萬七千八百二十五石艸八千六百六十五包○錄狹西岷州擒斬番賊功加鎭守太監劉祥米歲二十四石升巡撫右都禦史餘子俊右僉都禦史秦紘按察使吳玘副使左鈺俸各一級都督僉事白玘爲都督同知餘如兵部議擬升賞有差

○妖言人陳廣平伏誅廣平山東濟寧州民假以黃冠私習兵法徧秦汴楚蜀間僞爲星象陣圖惑人交結不逞之徒潛謀不軌至南京爲都督府都事卜馬翊誘獲之執至京下都察院獄鞫之恐有隱匿奏請差官勘實上命太監汪直錦衣衛指揮陳璽會南京守備內外官拘事干證佐者械至京並鞫之至是得廣平姦惡罪狀坐死監候聽決都察院論其情犯比常妖言不同詔卽誅之餘坐累者罪各有差

○己巳授理刑太常寺博士戴仁徐瑁行人汪山唐鼐楊澄知縣張泰馬隆監察禦史仁山西道瑁河南道山福建道鼐狹西道澄雲南道泰浙江道隆胡廣道

○總督兩廣軍務右副都禦史朱英總兵官平鄕伯陳政等奏容縣盜起將發兵討之詔下兵部議行

○兵部奏定中外官軍買補騎操馬價從之

○中都畱守司副畱守趙忠先任皇陵衛指揮僉事進表來京與錦衣衛百戶潘庸交通貸其金銀以賂當道營升職乃克取部下財物以償事覺下都察院獄擬罪如律例納贖上從之命革忠所升職庸降等俱調別衛差操

○庚午卯刻日色變白無光

○升都察院右副都禦史張瑄爲南京刑部左侍郎南京太常寺少卿李本爲南京禮部右侍郎總督南京糧儲右副都禦史胡拱辰爲南京都察院左副都禦史管院事巡按貴州右僉都禦史宋欽爲南京大理寺卿

○命河南按察司僉事吳伯通提調學校

○辛未命禁安南國使臣多挾私貨先是安南國王黎灝奏其國朝貢路經廣西憑祥縣及龍州所遣陪臣往往爲土官李廣寧趙南傑等索財阻滯其陪臣陳瑾亦以爲言上敕守臣體察奏稱安南朝貢賫裝甚多而邊境民少不足運送以致構怨事下禮部議其國朝貢使人多挾私貨營利殊爲邊境之苦乞嚴加禁約故有是命

○敕兵部左侍郎馬文升等往遼東招安建州三衛夷人時巡撫遼東右副都禦史陳鉞同總兵官歐信等屢奏建州夷人犯邊請益兵徵討有通事王英者密說太監汪直曰建州三衛系祖宗朝設立衛分世受官賞修職貢豈肯背叛止因近時侍郎馬文升奏準差行人伴送禁其買賣心懷怨望故爾且都禦史陳鉞不務招安惟欲貪功生事近聞執其報事及投降之人禁錮淩虐欲寘之死以爲功甚失遠人心宜請於上往彼撫諭及體察鉞等所爲革其情獘英願備前驅直喜以聞上命太監懷恩等至閣下議其事學士萬安等力阻之曰直在京城尙動搖人心如此若令至邊地陳鉞必不能保全誠恐各邊巡撫總兵等官從此聞風皆各憂禍及無復能盡心防守之事矣必欲差官宜遣大臣恩等曰然具以其語復命上乃敕文升並通事都指揮詹昇曰爾等往遼東會同鎭守總兵巡撫等官從長商確選委熟知夷情官員同通事徑往三衛招其頭目到邊諭以爾等父祖及爾自永樂以來朝廷賜以近地開設衛分授以官職遞年朝貢累受賞賜今卻忘恩背義時來犯邊己嘗遣總兵等官領兵抵巢徵剿聊示朝廷大法俾知警畏仍念爾父祖屢曾效順部落中間有善有惡須令各衛頭目明白開報其中有爲惡犯邊者所虜人口盡數送還朝廷體上天好生之心悉宥其罪許其仍來朝貢照舊宴賞若招安之後猶稔惡不悛再來犯邊朝廷必調大軍問罪此時追悔莫及仍寫番文開諭各衛頭目一切邊情爾等須從宜相度而行務在詳審周密俾有成效不可輕率妄動致有他虞

○壬申敕新寧伯譚祐往南京協同成國公朱儀守備先是監察禦史劾儀巽懦故命祐參之

○命英國公張懋男欽爲勛衛帶刀侍衛

○開設狹西楡林衛陰陽學

○癸酉升監察禦史馬震爲湖廣按察司副使○革廣西橫州陸答運表二巡檢司並海棠橋遞運所於州門水馬驛

○駙馬都尉趙輝卒輝直隸江都縣人以蔭授府軍前衛千戶直皇城內門太宗皇帝偶見之奇其貌選尙寶慶長公主歷事六朝眷遇隆厚宣徳間降敕有練達老成之褒正統間命掌南京左府事尋委奉祭孝陵景泰初欲詣闕報效以殺醜虜以紓痛憤朝廷嘉其忠勤至是卒輟視朝一日葬祭如例輝人物修偉粗知文學好賢禮士然窮奢極欲而克享髙壽或謂其有徳於養生之術云

○禮部言駙馬都尉趙輝卒孝陵歲時祭祀缺官行禮上以命駙馬都尉石璟

○甲戌盜起福建上杭縣敕鎭守福建太監盧勝巡按禦史戴用等督捕之

○丙子以太子少保吏部尙書兼謹身殿大學士萬安太子少保戶部尙書兼文淵閣大學士劉珝太子少保禮部尙書兼文淵閣大學士劉吉太子少保吏部尙書尹旻兵部尙書餘子俊刑部尙書林聰工部尙書王復太子少保兵部尙書兼都察院左都禦史王越通政使司掌司事工部尙書張文質戶部右侍郎邢簡大理寺卿宋旻詹事府少詹事兼翰林院侍讀黎淳翰林院學士謝一夔侍讀學士江朝宗充殿試讀卷官

○詔月給故南和侯方瑛孫壽祥米十石贍其家壽祥母劉氏奏言寡居二十年家業已盡乞量賜食米以濟饑急奏凡十二上吏部乃爲覆奏而有是命

○特授重慶長公主男周忠爲錦衣衛正千戶

○丁丑上禦奉天殿親策舉人梁儲等三百五十一人制曰朕聞昔者三代聖王之化成天下各有所尙夏忠商質而周文也享國已久其迹可指言乎生民以來稱至治必曰唐虞三代今止言三代而不及唐虞者然則唐虞獨無所尙乎史謂三代之道若循環終而復始春秋變周之文從商之質豈時然乎質法天文法地果然否乎漢損周之文夏之忠有所據乎唐宋二代歷年亦久有定尙乎我太祖髙皇帝肇造洪業變夷爲夏重修人紀載整衣冠有功於天地大矣太宗文皇帝纂紹大統中靖家邦列聖相承益隆治教百餘年來海內漸涵仁義之澤厚矣其所尙可名乎若名曰忠民情猶變詐而多訟非忠也若名曰質民用猶奢靡而踰分非質也若名曰文民俗猶粗鄙而鮮禮非文也名旣不可然則今之世其如唐虞之無所尙乎朕欲移風易俗去其所謂忠敬文之獘悉囿斯人於皇極之中行之自何始子諸生明經待聞久矣玆咸造於廷詳著以獻朕將親覽焉

○巡撫遼東右副都禦史陳鉞以前襲擊建州女直官軍功次奏乞升賞下兵部議行之

○戊寅巡撫遼東右副都禦史陳鉞復奏建州女直入寇發兵擊破之斬獲甚眾

○己卯上親閱舉人所對策賜曾彥等三百五十一人進士及第出身有差

○南京西華廠火焚竹木等料南京工部左侍郎李春以提督不嚴自陳請罪宥之

○定狹西秦慶肅韓四府郡王以下府第工價則例工部言狹西鎭守巡撫等官議奏四府先年皆以有護衛凡郡王以下出合營造府第未嘗役軍民後因支庶日繁奏請有司營造遷延勒逼民甚苦之今後宜令有司備料價夫匠與王府自造凡郡王府第合造前門中門各三間五架前殿後殿各七間七架前後東西廂房各五間五架典膳所書堂各三間五架其在狹西以內者料價銀五百兩在寧夏平涼蘭縣者價銀三百五十兩俱與夫千名匠五十名限一年有半成之郡主前門三間五架前後房各五間七架左右廂房各三間五架價銀二百兩夫三百名匠三十名一年成之今詳各官所議甚當但夫匠亦宜給與價銀每夫一名與銀一兩匠亦如之庶免勞擾軍民凡府第旣成必五十年後乃許奏請修理從之

○巡撫山西右僉都禦史秦紘言修築邊方必因山爲壘則用力少而成功多欲自偏頭關長林起南至寧武關羊房口止計二百里內除八十里山勢陡峻人馬不通不煩用力其餘有川口寬平所當設備者有山勢頗平所當鏟削者會計可用人夫六千一月可辦其人夫亦不必別起止將三關操備下班並代州崞縣太原等衛住種軍民相兼修理此功一成則永遠有賴事下工部議行鎭守巡按三司等官相度勘議從之

○庚辰宴進士於禮部命撫寧侯朱永待宴

○辛巳賜狀元曾彥朝服冠帶諸進士鈔各五錠

○封閉烏撒衛天生橋稻田壩柰章場等處銀峒以礦脈微細且密邇夷境恐生邊患從巡撫都禦史張王�贊請也

○升駙馬都尉石璟子錦衣衛副千戶寬爲正千戶從璟奏乞也

○壬午狀元曾彥率諸進士上表謝恩

○免大寧都司並直隸天津等四十四衛無徵子粒三萬四千四百餘石艸一萬八百餘束山西平陽大同二府吉州鄕寧大同三縣秋糧一萬九千一百八石艸三萬四百六十五束以去年水災故也

○癸未賜沈府沁源王詮鐘長子名曰勛溱第二子名曰勛淑

○禮科給事中黃麟等奏甘肅洮岷河州諸衛所糧料布匹秕爛者多欲各照分數加給稀紕布以匹計折三爲二短小破壞者各計丈尺足之且言前此巡撫都禦史婁良朱英馬文升並司府管糧官俱合坐罪戶部覆奏得旨糧料布匹皆如所擬馬文升免問朱英宋有文罰俸三月餘問如律○甲申賜妙悟弘覺靜修宗智闡範翊教灌頂善濟西天佛子大國師鎖南堅參等誥敕

○宥都督僉事周玉都指揮使康永罪初玉充總兵官鎭守宣府等處永充副總兵各以私忿訐奏事多違法下巡按禦史核實都察院以聞上以玉永受朝廷重托乃違法忿爭法當治罪但邊方用人之際姑宥之

○乙酉授第一甲進士曾彥翰林院修撰楊守阯曾追編修第二甲第三甲進士分送各衙門辦事

○給駙馬都尉石璟祿米原支小麥內於在京折支米五十石不爲例

○命魏國公徐俌弟佐爲勛衛帶刀侍衛從俌請也○岷州土番柒籠等簇簇頭迷東等來朝貢馬及盔甲賜彩叚鈔絹有差

○丙戌選進士梁儲張澯陳璚楊傑敖山劉忠孫圭於材王珦劉允中張璞徐鵬汪藻鄧焲林霄江瀾張九功陳邦瑞馬廷用荊茂劉機李經謝文張芮倪進賢楊廷和楊時暢武衛攺翰林院庶吉士讀書績文命學士王獻謝一夔教之大學士萬安等提督考校務令成效以需他日之用命所司給紙筆飲饌燈燭如舊例

○詔復開遼東廣寧等處馬市巡撫遼東都禦史陳鉞奏永樂間遼東設馬市三處其一在開原城南關以待海西女直其一在城東五里其一在廣寧城皆以待朵顏三衛夷人正統間因漏洩邊事已罷其二惟開原南關市獨存近者朵顏屢請開市朝廷不許今朵顏窮迫潛結海西轉市於我而海西藉彼馬力數犯我邊甚爲非便若許復開則有以收朵顏之心撤海西之黨而中國並受其利事下廷臣會議報可仍下巡撫等官區畫事宜嚴革私獘命巡按禦史覺察之

○起都察院右僉都禦史髙明巡撫福建兵部言福建上杭縣彊賊生發乞推舉風憲官一員巡撫以靖地方於是吏兵二部以明先乞終養而父母俱亡服制已滿實堪此任詔起用之

○丁亥免浙江府縣收買花木先是巡按監察禦史張銳等言浙江爲東南大藩朝廷供需較之他處實爲繁劇況連年水旱相仍饑饉薦至寧紹臺等府災疫流行盜賊滋蔓乞暫停收買花木以蘇民困事下禮部覆奏故有是命

○江川王音土�殳薨無嗣岷王奏保其弟鎭國將軍音墊襲爵王妃劉氏不欲乃謀於內使陳誥等令宮人王氏僞爲遺腹密取異姓小兒入府養之又賂岷王爲奏報音墊奏發其事下鎭守巡按會三司官勘問未報音墊輙出城欲赴京訴之至是勘至刑部具始末以聞上以劉氏聽人撥置抱養異姓之子紊亂宗支爾旣遣人具奏自合聽候詔旨顧乃輒逞私忿擅開門鎖出城欲自赴京觀爾所爲是不有祖訓不有國法本當究治但念親親姑從寬宥自今以後爾宜深自省悔謹守禮法愼於出入毋蹈前愆以保祿位不然成憲具在朕不敢私

○戊子命駙馬都尉周景掌宗人府事

○安南國王黎灝奏占城頭目波籠阿麻先與臣國通好成化十一年得琉球國海船漂風之眾遂率以侵掠爲臣國邊兵所敗今陪臣黎弘毓回自天朝恭奉敕諭責臣占奪占城地方攺爲州邑此臣不能不瀝血陳辭而保其必無也夫占城提封全非沃壤家稀蓄積野絕桑麻山無金寶之收海乏魚鹽之利止有象牙犀角烏木沈香而臣國產多用稀烏足爲貴得其地不可以居得其民不可以使得其貨不足以富得其勢不足以彊而臣守之甚艱利之甚淺損多益寡禍實名虛此臣不占奪占城土地攺爲州邑之故也今朝廷又諭臣復其土宇使不至殞其宗祀誠恐天使急遽之際緝訪難詳而占城避亂之人與臣國讐言不足信伏望特遣朝使申畫郊圻興滅繼絕使占城上下輯寧臣國邊陲休息以蕃中國以康遠人此臣之大願也謹遣陪臣阮達濟以聞上下其章於所司

○辛卯辰刻日色變白無光

○太監汪直言髙郵邵伯寶應白馬四湖每遇西北風作則糧運官民等船多彼堤石樁木衝破漂沒宜築重堤於堤之東積水行舟以避風浪工部議合行漕運總兵巡撫等官相度增築從之

憲宗卷之一百七十六明憲宗純皇帝實錄卷之一百七十七

成化十四年夏四月壬辰朔享太廟

○遣內官祭司竈之神

○甲午太監覃昌傳奉聖旨太醫院醫士施欽張復興曾濂徐徳美丘鈺俱升禦醫

○給衡山恭惠王繼妃陳氏食米歲一百二十石從遼王請也

○巡撫四川贊理軍務右副都禦史張瓚等以破松壘等處夷寇上章獻捷言臣與副總兵都指揮堯或等調兵五萬始以成化十三年十月䢐徵十一月次松潘壘溪等處分哨並進直抵巢穴盡銳攻之先後破賊二十二寨斬首一千七十級賊首撒哈等俱已誅滅上命卽降敕獎勵之所遣奏捷者升一級○乙未吏科都給事中趙侃等言州縣守令親民之職也不宜以待次監生一切序補之恐任非其人復爲民害乞諭吏部取發身科目在部聽選並曾經考勤者選授之下吏部覆奏以爲先年大學士李賢請選監生有儀觀學識者授知州知縣等官至今行人夫以歲貢監生中亦有才識可用者固難以科目拘也自今犬選可比舊嚴試之其於府同知知州知縣有缺則不拘常選仍視李賢所奏爲便詔可

○丙申命金吾左衛帶俸都指揮僉事顧璽坐立威營管操

○監察禦史汪山蔣昺先後侍班會都察院令進實封轉相稽延致屬吏揉摺有紋本院請治山等罪詔錦衣衛執問之

○丁酉以水災蠲山東所屬府州縣衛所鹽課司並遼東都司定遼左等衛及直隸揚州府衛所去年夏麥四萬四千一百餘石秋糧一百四十六萬五百五十餘石艸二百五十一萬九千四百三十餘束綿花一萬六千七百二十餘斤鹽五萬四千六百餘引

○夜東方流大如盞赤色光燭地自左旗東南行至虛宿

○戊戌命駙馬都尉石璟同隆平侯張祐理南京左軍都督府事

○設廣東髙明縣移髙明巡檢司於太平都爲太平巡檢司

○賜荊王故弟都梁悼惠王妃何氏及子女宮眷歲支食米三百石

○南京監察禦史談俊言四事一舊例歲貢生各隨地方以入南北二監舉人皆入北監而願就南者聽之今北監人多學捨不能容而南監人少常缺人歷事宜以新舊舉人各隨其地以分二監一南京操練軍馬有名無實宜如在京各營例令給事中等官時至大小教場按籍點閱一儀眞瓜洲等處宜增兵戍嚴教閱以備不虞一沿江巡檢宜選年力疆壯者授之以備緩急之用奏上下所司知之

○己亥賜晉府襄陰王奇瀴嫡長子名曰表椅魯王陽鑄第五子名曰當湄樂陵王陽錧第五子名曰當涻

○太傅會昌侯孫繼宗以老疾辭免府事上曰卿朝廷倚重府事可不必辭

○庚子命恭順侯吳鑑寧陽侯陳瑛鎭遠侯顧溥西寧侯宋愷成安伯郭鐄武進伯朱霖懷柔伯施鑑崇信伯費淮丰潤伯曹振寧晉伯劉福爲正使尙寶司司丞李璋戶部給事中童柷禮科給事中馮義兵科給事中蕭顯刑科給事中馬中錫工科給事中王珩中書舍人楊泰戶部郎中裴慧吏部員外郎閻仲實署員外郎事主事鄭宏爲副使持節冊封楚府江夏康靖王庶長子鎭國將軍季號�土爲江夏王魯府庶長子當漬爲滋陽王第三子當氵�昔爲陽信王周府永寧安惠王庶長子鎭國將軍同金�牙爲永寧王蜀府汶川懿簡王庶長子申銷爲汶川王寧府瑞昌恭僖王長子覲鐊爲瑞昌王南城兵馬副指揮張星女爲遼府遼世子妃西城兵馬副指揮武昭女爲晉府晉化王妃西城兵馬副指揮黃鐸女爲臨泉王妃南城兵馬副指揮張瀛女爲趙府襄邑王妃南城兵馬副指揮袁宏女瑞昌王妃

○兵部尙書餘子俊條上軍功賞格子俊以冒功者妄比事例司勛者任情低昂因以從前賞格重擬以進有旨所擬賞格未詳通察舊例並今所擬者以聞子俊乃畫一條奏一甘肅寧夏狹西延綏偏頭關大同宣府山海一路剿殺虜賊不分丁壯幼男婦女若官軍一人斬首一顆升一級至三顆升三級生擒名數如之二人共斬首一顆爲首升一級至三顆爲首升三級生擒者亦如之驗系丁壯者與實授幼男婦女者與署職爲從及四名顆以上俱止給賞一遼東剿殺女直若官軍一人斬首二顆升一級至六顆升三級生擒者亦如之驗系丁壯與實授幼男婦女與七名顆以上並不及數者俱止給賞一狹西甘肅四川貴州湖廣兩廣剿殺不入版籍番苗蠻賊若官軍一人斬首三顆升一級至九顆升三級生擒者亦如之驗系丁壯與實授幼男婦女與十名顆以上並不及數者俱止給賞一內地剿殺反賊如福建鄧茂七兩廣黃蕭養湖廣劉千斤等若官軍一人斬首六顆升一級至十八顆者升三級生擒者亦如之驗系丁壯與實授幼男婦女與十九名顆以上並不及數者俱止給賞一以上擒斬外夷及內賊者須審驗不系一日一處擒斬方如前例升授若系一日一處之數止擬一級功次升授其餘給賞一陣亡官軍人等與哨探等項殺死夜不收人等俱升實授一級以上數條俱見行舊例一陣亡刀箭重傷將及致命者各升署職一級須驗其創長闊深淺分寸方準此外又兼有當先次數多寡者分別等第加賞以上被傷升署職一級系舊例其餘系今議一把總領軍千戶指揮都指揮同知等官若所部官軍五百人擒斬虜賊五名顆升一級十名顆升二級十五名顆升三級若所部官軍一千人擒斬十名顆升一級二十名顆升二級三十名顆升三級若所部官軍一千五百人者照前則例遞加升授俱至三級而止二級實授一級署職若系都指揮使以上止升署職二級其餘加賞別種賊寇類推而行如女直十名顆升一級番苗蠻賊十五名顆升一級反賊三十名顆升一級之類已升之外功次更多並不及數者俱給賞以十五名顆升一級系舊例其餘系今議奏上得旨功次升賞止循舊例行之

○辛丑升河南按察司僉事周正方爲四川副使

○擢三原縣知縣李景繁六安州判官紀欽爲太僕寺寺丞滿城縣知縣劉翥爲南京太僕寺寺丞

○朝鮮國王李娎遣陪臣玄碩圭等進表箋貢馬及方物謝恩賜宴並金織衣彩叚等物有差

○禮部言代府鎭國將軍仕埭已坐罪降爲庶人其子輔國將軍成鑿先奏允娶劉氏爲配今其誥命冠服未敢擅擬上命與之

○壬寅命南京戶部右侍郎潘榮總理糧儲

○癸卯復除監察禦史楊守隨於福建道以親喪服闋也

○析狹西淳化縣爲三水縣升蘭縣爲蘭州

○甲辰升江西布政司右參議黃縉爲右參政處州府知府韓斐爲浙江右參政

○戶部議給事中黃麟等回奏查盤邊糧事宜一黃河迆西倉場地因濕鹵糧多浥瀾其地產荽箕艸用以蓋屋可以耐久無蘆蓆處宜令人收此艸苫蓋爲便一甘肅等倉分爲二處甘州六倉屬按察司官分管涼州五倉屬布政司官分管定例二年一代但地方廣遠其詞訟宜委按察司官一員專理爲便一官價收糴邊倉糧料監臨勢豪之家多令家人領銀上納今宜禁約其獘違者糧貨入官仍治以罪一民間上納邊糧因粟米價貴多以小麥或豌豆代納和以糠秕砂土買求官攢一槪收受乞今後分泒邊倉當納粟米者不許代以麥豆一各倉折糧布匹有折八斗七斗者折六斗五斗四斗者紛紜不一致使官攢納戶作獘今後分泒各府州縣折色不必立爲幾斗名色俱預降與長短闊狹斤重數目徵納一倉庫余銀其數不下萬計俱系各年納戶上納糧料完後布按二司管糧官員扣算餘剩者欲行狹西都禦史今後各府州縣納戶如有餘銀今於本府收貯以備來年領用一甘肅等處倉庫錢糧有名區畫銀者有名合兒糧者皆管糧官員假以區畫爲由遞年於納戶上納之時每石取銀二三釐或糧三四合積少成多旣無定數亦難查考以致上下侵漁乞爲禁約違者罪之詔可其議

○琉球國中山王世子尙眞遣長史梁應等進表箋貢馬及方物請襲封王爵賜宴並金織衣彩叚等物有差

○乙巳升通政司右參議霍貴南京光祿寺少卿呂雯俱爲太僕寺少卿以貴不長於奏啟故內批特攺之

○丙午命兵科給事文董旻爲正使行人司右司副張祥爲副使賫詔往琉球國封世子尙眞爲中山王賜以皮弁冠服金箱犀帶並以紵絲羅等物賜王及其妃

○丁未�祖淳皇帝忌辰奉先殿行祭禮

○戶部奏南京旗手衛西倉火延燒暑字等廒巡視倉糧南京禦史郭經監督主事林表及總督糧儲副都禦史胡拱辰防範不嚴俱宜逮問旣而拱辰亦上章服罪上以拱宸不行嚴督宜寘於法旣服罪姑宥之經等仍逮問如律

○兵部定擬鎭守總兵分守守備內外官員軍伴凡鎭守內外官各三十六名分守內外官各二十六名守備內外官各一十六名管操指揮各四名管隊千百戶各二名俱先取餘丁撥用分班養馬不許按月納錢遇有警急依舊操守報可

○斬彊賊張政等十一人於市梟首示眾初政等聚眾行劫會朝鮮使臣入貢還乃盡掠其所得賞賚諸物又射傷其使臣錦衣衛指揮朱驥令官校捕獲之事下都察院時都禦史王越以朝鮮世效臣節今被盜劫其財傷其人有失夷情且虧國體宜先令通事曉諭來朝使臣候會審畢依律處決於使臣所經道路梟令以彰國法將原劫財物交與收領以慰遠人之心其擒捕官校亦乞量加獎勵詔從之驥賞紵絲一表裏官校各賞新鈔有差

○夜月犯天江上星

○戊申升翰林院編修李傑爲本院侍講以九年秩滿也

○設貴州程番府儒學

○巡撫遼東右副都禦史陳越奏三月虜賊入深河境擊敗之斬首六十三級以捷聞命兵部知之

○己酉禮部奏琉球國已準二年一貢今其國王尙圓旣故而其世子尙眞乃奏欲一年一貢輒引先朝之事妄以控制諸夷爲言原其實情不過欲圖市易而已況近年都禦史奏其使臣多系福建逋逃之徒狡詐百端殺人放火亦欲貿中國之貨以專外夷之利難從其請命止依前敕二年一貢

○庚戌免直隸廬州淮安二府所屬十四州縣並六安淮安等七衛所成化十三年夏麥二十五萬七百七十餘石秋糧一十四萬九千四百三十餘石艸三十萬六千六百七十餘包以水災故也

○壬子工部右侍郎蒯祥再任三年考滿吏部言祥年八十有一已踰致仕之期宜令其去上命復任仍舊內官監督工

○巡撫延綏左僉都禦史丁川以親喪去任

○甘肅總兵官都督僉事王璽奏上斬獲虜寇有功番夷共一百六十一名禮部請給賞彩叚絹布如例從之

○命河南署都指揮同知王傑掌都司事銓注蔚州左衛帶俸都指揮僉事髙英金吾右衛帶俸都指揮同知王能於河南都司英理軍政能守備歸徳及徐州等處

○癸丑仁祖淳皇后忌辰奉先殿行祭禮

○升戶部左侍郎翁世資爲本部尙書仍督京儲

○賜徽王見沛寶坻縣空閒地二處共一百二頃

○禮部詳定監生依親坐監事例先是禮部奏不就教職及下第舉人宜依舊例俱送北監不許依親南京禦史談俊言欲將新舊舉人分送兩監皆不果行至是尙寶司卿李木又言舉人監生止緣會試而來不意畱之坐監供給不周艱辛萬狀禮部乃爲覆奏言洪武永樂年間舉人歲貢悉畱坐監三年一省親初無依親之例至正統十四年存省京儲始以年淺監生放還原學依親讀書其放肆無恥者遊說干謁靡所不爲且舉人舊例俱在北監後有告入南監者徑還原籍旣迫會試始赴監取文以來所以送送北監不許依親者懲宿獘也今木欲仍放依親俊等欲分送南監宜移文國子監以舉人年淺者放還俾提學等官時常考較如遇所司迎詔拜表須令儒巾行禮不許戴大帽擊帶遊說干謁其願入南監者仍聽之如有愆期兩月𨿽有病帖亦罪之且以其名上本部次科毋容會試詔可

○甲寅賜遼府故鎭國將軍豪垑夫人丁氏食米歲一百石

○誅錦衣衛帶俸都指揮僉事蔡英英私率軍余馳馬挾弓矢彊奪途人財物爲邏卒所獲刑部問擬斬罪從之

○乙卯安南國王黎灝遣陪臣裴山等奉表箋及金銀器來朝賀立皇太子賜宴並襲衣彩叚等物有差仍以文綿彩叚付裴山等歸賜其王

○攺廣西平樂縣羣峯寨古眉寨兩巡檢司隸新設永安州原在羣峯寨者遷木茅村古眉寨者遷陳村以其地控扼南北賊路從都禦史朱英奏也

○丙辰賜百官扇

○丁己命故彰武伯楊信子瑾襲爵歲給祿米一千石本色折色中半兼支

○戊午升戶部主事傅希說爲河南按察司僉事管南直隸江北衛分屯田

○復除浙江布政司右參議傅允於山西

○賜胙城榮順王宮眷食米歲一百石

○禮部言往歲代王成煉奏欲率郡王將軍出城祭墓有旨許親王郡王一行而王與妃等偕行已賜敕切責今王又奏欲於淸明中元每歲二祭辰出未入以盡尊祖敬宗之義未敢定擬得旨親王出城祭墓祖初無是典王何以再三瀆奏不允

○致仕南京禮部左侍郎兪綱卒綱字宗立正統初以順天府學生善書選謄錄宣宗實錄書成授試中書舍人選授書郕王府升審理正景皇帝卽位以潛邸恩升太僕寺少卿守安定門景泰攺元升兵部右侍郎命預內閣機務綱固辭明年轉左侍郎又明年丁母憂奪情視事加升太子少保命二俸兼支綱辭其一開經筵命充講官英廟復辟革太子少保調南京禮部左侍郎成化二年秩滿升食正二品俸明年致仕至是卒於家賜葬祭綱和厚訓謹不忤於物景泰天順之際能周旋其間凡潛邸舊臣位通顯者皆罷去而獨得無咎云

○庚申銓注金吾右衛帶俸都指揮同知鄭雄常忠府軍前衛帶俸都指揮同知曹浩羽林前衛帶俸署都指揮僉事魯寧俱於遼東都司聽巡撫等官分布守備要害

明憲宗純皇帝實錄卷之一百七十七終

明憲宗純皇帝實錄卷之一百七十八

成化十四年五月壬戌朔以雹災免山西關焰永和猗氏二縣去年夏稅三百餘石秋糧三萬三千二百餘石艸六萬六千四百餘束

○廣西守備荔浦指揮使徐淸等以失機下獄千戶杜璇以死事錄其後初廣西流賊攻破荔浦縣龍村等寨指揮徐淸劉源吳謙等俱不能防禦杜璇領兵擊賊生擒四人縳至廣運堡百戶王彪識其爲仙回峒獞人縱之其峒獞復糾各峒人數百大肆劫掠璇死焉至是巡按禦史謝顯核實以聞兵部參奏淸等皆坐失機而彪縱賊其罪尢甚宜俱下禦史逮治璇沒於王事例升一級以錄其後從之

○增設狹西寧夏韋州城馬驛保安縣園林馬驛安塞縣塞門馬驛

○癸亥代府和川王成鏝薨王隱王第五子也母妃賈氏正統己巳生天順己卯冊封爲和川王至是薨年三十訃聞輟朝一日賜祭葬如制���僖

○升道政司右參議李和爲左參議監察禦史王曰�永兵科都給事中郭鏜爲右參議

○南京應天府府尹魯崇志等奏馬政條例歲終太僕寺官較核馬不充數者府州縣正佐官各笞二十臣等忝任在京堂上官宜有差等得旨兩京府尹府丞止令納米贖罪

○甲子翰林院編修董越以母喪去任

○安南國陪臣裴山等將還奏言來時沿途畱難今乞遣官護送禮部覆奏謂宜遣通事送至南寧府上允之且命愼擇通事之能者送之毋令失所○乙丑命萬全都指揮僉事傅巖子綱代父原職保安衛指揮使狹西都指揮同知蔣玉子昂代父原職河州衛指揮使

○丙寅端陽節賜百官宴於午門

○免徵遼東藥材二年遼東都司歲貢人參三百斤五味子一百五十斤連年貢未至巡撫都禦史陳鉞奏藥材產於鳳凰山靉陽等處距遼陽四五百里密邇虜巢時被侵掠不得采取乞暫停免俟事寧之

○采辦如例從之

○戶部右侍郎邢簡卒簡字居敬狹西咸寧縣人少力學有志尙登甲戌進士第授刑部主事擢眞定府知府眞定畿內劇郡番漢官軍雜處勛戚豪右占據民田嘩訟紛沓簡處之有道上下安之以薦升浙江左參政尋轉順天府尹京邑供億繁重簡力爲裁省十去五六升南京大理卿尋徵拜戶部侍郎至是端午侍駕閱武於萬歲山之陽忽疾作急扶歸抵家而卒簡爲人廉介有守蒞政彊明與人交坦然無矯言飾行卒之日囊無餘資士君子惜之者無間言

○己巳升江西按察司副使洪性爲按察使

○庚午升南京通政司右參議邊鏞爲南京大理寺右少卿遼東苑馬寺少卿樊英爲長蘆都轉運鹽使司運使

○辛未太祖髙皇帝忌辰奉先殿行祭禮駙馬都尉石璟承命祭孝陵

○巡撫大同右副都禦史李敏奏臣少受業於教諭顧昌昌善教後以府同知致仕居長洲縣年老而貧臣乞照分俸養親例以南京俸米月分二石行長洲縣官倉給之終身事下戶部知之

○壬申以河南左布政使楊浩爲都察院右副都禦史巡撫延綏尙寶司少卿戴縉爲右僉都禦史管院事時巡撫延綏都禦史丁川以丁憂角�羊任吏部擬左布政使楊浩孫仁二人名聞上以命浩而內批及縉

○癸酉仁宗昭皇帝忌辰奉先殿行祭禮遣駙馬都尉樊凱祭

獻陵

○升詹事府少詹事兼翰林院侍讀黎淳爲吏部右侍郎都察院右副都禦史張王�贊爲戶部左侍郎殷謙爲右侍郎

○都察院囚越獄刑科都給事中楊理等劾奏兵部尙書兼左都禦史王越右僉都禦史李綱巡風禦史馬隆李寅及經歷等官罪有旨宥越等停俸三月隆等命錦衣衛收鞫之

○西方流星大如盞赤白色有光自正西東行入雲中

○乙亥命故湖廣都指揮僉事李震子節襲父原職荊州衛指揮同知江西都指揮同知王貴子麒襲父原職南昌左衛指揮使

○丙子以狹西左布政使孫仁山東左布政使陳儼俱爲都察院右副都禦史翰林院修撰張頤爲右僉都禦史仁巡撫四川儼貴州頤宣府

○丁丑命寧陽侯陳瑛總領將軍宿衛

○戊寅翰林儒臣編輯

禦制詩集成凡四卷五百八十九首

○己卯兵部尙書餘子俊等議上武舉科條時太監汪直用事欲以建白爲名然素不知書附之者多爲作奏艸至是吳綬爲撰艸奏請武舉設科鄕試會試殿試欲悉如進士恩例得旨兵部卽集議以聞於是子俊會英國公張懋等文武大臣曁科道官議之眾皆心知其不可亦不敢違遂議上科條大略欲選武臣嫡子就儒學讀書習射鄕試以九月會試以三月初場試射二場試論判語三場試策殿試以四月一日賜武舉及第出身有差恩榮次第錄名勒碑亦如進士科制初令會議時學士萬安竊計曰汪直所言出吳綬建白可聽而不可行然沮之必有禍何也武舉選材其號則美非不可也宜有以處之及奏上內批武舉重事未易卽行令兵部移文天下教養數年俟有成效巡按提舉等官具奏起送處之

○庚辰賜遼府益陽王恩銅長子名曰寵淄

○南京國子監祭酒王﹤亻與﹥奏本監事宜其一南方依親舉人有曾告入南監而未經送至者亦有願入南監而未經陳告者宜令南京禮部移文原籍起送入監其二監生舊無依親事例後以減省廩食暫放依親當時在監者以數千計今監生依親及告就教職雜職納米入選冠帶閒住者甚多各班坐堂不過數十輩諸司曆事每至乏人以致諸生視太學如傳捨以教條爲餘事朝廷倉廩之富豈惜養賢之費宜自成化十五年爲始不分歲貢舉人應入南監者俱畱作養永爲定例其三依親復班監生宜照丁憂事例須令坐堂及差諸司辦事半年滿日方許以次撥歷其半年已滿次第未及者仍依常例待撥其四舊例本監每年收光祿寺官豬寄養年終應用近年監生數少停止會饌責令膳夫餧養以致瘠死陪償乞停寄養其五書板缺壞宜行工部修葺遣匠模印其六廟學損壞宜行工部修造事下所司知之

○戶部奏本部郎中郝冕往遼東計議糧儲上言遼東沿邊舊艸已盡新艸未收乞從宜區畫欲行遼東二十五衛凡有囚犯除笞罪及眞犯死罪外雜犯死罪以下俱定則例納艸贖罪又言各衛所調去靉陽等堡戰守官軍騎操馬匹有老病傷損者乞敕守臣驗看發金州等處牧放待肥息仍給邊用事皆可行詔從之

○命金吾左衛帶俸都指揮同知張剛子欽代父原職指揮同知

○辛巳升刑部郎中武淸監察禦史李芳江西按察史僉事侯英爲按察司副使淸湖廣芳英俱江西

○致仕左僉都禦史張綱卒綱字大振山東長淸縣人景泰甲戌進士初拜監察禦史遷江西按察司副使尋遷湖廣按察使用薦入爲左僉都禦史飭兵備邊關遂奉敕巡撫順天諸郡未幾以疾賜告就藥京師不愈遂乞致仕抵家未踰年卒賜祭如例綱爲人謹願盡心吏事所至循理守法𨿽風力稍欠然不著貪污之聲且能知止求退不失爲良吏云

○甲申遼王豪墭薨王肅王之子也母妃杜氏宣徳己酉生正統癸亥封爲世子成化癸巳襲封遼王至是薨年五十訃聞輟朝三日賜祭葬如制謚曰靖

○升監察禦史葉稠刑部員外郎胡恭大理寺右寺副柯燉南京監察禦史郭經任英刑部員外郎羅睿大理寺右寺正龔澤俱爲按察司僉事稠江西睿山東經澤湖廣恭燉河南英福建

○錦衣衛帶俸指揮吳儼奏遼東軍士冬衣布花出自山東民間每糧一石折布一疋歲由海道以達遼東多爲風波漂沒民被其害而軍不沾實惠乞敕該部議將十四年以後每糧一石收銀四錢於陸路角�羊送邊方以給軍需庶免漂沒而軍民俱便事下戶部議以爲遼東地無布花若令折銀恐後難繼然旣歲久數多宜暫準所言俟後仍如舊例從之

○丙戌狹西商州大水人多渰死者

○南京監察禦史唐素王王�贊陳言時事禮科參其不宜用印命南京刑部執治如律

○吉王見浚奏本府長史司等衙門及官吏軍校俱無止息之所乞依崇府事例令所司營造居室事下工部議俟府第告成之日就令所司如例營造從之王又奏長沙府地西臨大江水勢洶湧岸無回曲往來客舟灣泊多爲風濤所損聞府外西南原有通江一港年久淤塞不便舟楫今左少監唐宏員外郎劉琛奉敕於此營造府第工完之日宜令督工﹤鋶﹣釒﹥通之工部議以宏琛事完卽當復命其﹤鋶﹣釒﹥浚河道宜移文巡撫等官核實令有司行之上曰事果無礙當從所請

○戊子減成化十二年遼東開中河東鹽米數每引止納米三斗五升先是開中時引擬米五斗五升後減作四斗至是又以米貴鹽賤減之

○升欽天監監副田蓁爲監正

○己丑巡按山東監察禦史王崇之奏遼東自本年正月以來累有虜賊從鴉鶻墩等處入境殺掠居民殘破地方副總兵韓斌右參將崔勝都指揮李宗等旣累失機都禦史陳鉞總兵官歐信太監葉達亦俱誤事並宜治之下兵部看詳謂鉞等累奏捷音今禦史乃言賊屢入境會無一人禦之則鉞等罔上飾辭冒功掩罪甚明宜從究治但今侍郎馬文升奉敕招撫若遽易諸將不免致彼疑懼待事寧之後通核各官功過以定賞罰報可

○庚寅夜南方流星大如盞靑白色光明燭地自天市東垣西南行至氐宿

明憲宗純皇帝實錄卷一百七十八明憲宗純皇帝實錄卷之一百七十九

成化十四年六月辛卯朔

○壬辰命直隸揚州衛帶俸都指揮僉事徐淸孫恭代祖原職指揮同知

○癸巳敕各邊鎭守總兵等官嚴兵備虜時大同宣府遼東俱有警已命定西侯蔣琬率師待報因敕邊將嚴飭兵馬預計糧艸以備虜寇果有警急星馳以報聽徵官軍卽令啟行

○禁京城內外彊奪人財及口稱聖號者時金吾左衛軍余張昭犯是罪坐充軍都察院請以其事榜示禁約從之

○甲午設廣東肇慶府恩平縣先是廣西流賊侵軼廣東其路率由陽江縣恩平巡檢司總督兩廣都禦史朱英請於其地設立縣治從之至是始析肇慶之新興陽江廣州之新會三縣地爲恩平縣而徙巡檢司於那虔峒

○都督僉事劉淸初充總兵官鎭守薊州等處妄受詞訟擅辱軍職又用刑酷暴人多怨苦部下發其事命官核實法司請治其罪

上姑宥之

○乙未巡撫大同右副都禦史李敏奏先因大同各城艸豆不足開中長蘆河東鹽引至今無人上納乞敕戶部差官分往二處以鹽賞銀收買艸豆爲便事下戶部謂宜如所言從之

○丙申免直隸鎭江蘇州太平池州四府太倉鎭江二衛去歲夏稅三千一百六十餘石秋糧子粒共五十五萬三百六十餘石艸一十九萬二千二十餘包以水旱雹災故也

○四川贊理軍務右副都禦史張瓚等以平夷寇班師上奏云臣等先已破白艸壩西坡禪定諸大寨奏報後又移師疊溪茂州等處所遇諸夷悉就招徠惟曲山三寨負固不服進兵復擊破之斬首二百一十八級又攻破白艸壩餘寇斬首九十餘級餘黨悉平自疊溪抵茂州道路橋棧被賊毀壞者悉繕修拓展茂州城池保衛居民以免後患增築各處城堡以屯戍兵量地險易遠近分委都指揮等官巡守使責有所歸東路自龍州鐵索橋至松潘望山關於小河及三令驛駐兵自平夷堡至平定堡於鎭平堡駐兵自永鎭堡至新堡子於疊溪駐兵自實大關至七星關並東路土地嶺至石泉堡於長寧堡駐兵自龍州以東至安綿石泉於石泉縣駐兵自威州堡至保縣堡於壩州駐兵仍令副總兵等官時行巡視臣等以四月二十七日班師計前後破滅夷寇五十二寨招納降夷一百五寨增置墩堡九處新築茂州城一所條列以聞命兵部知之

○英國公張懋等奏天气炎烝國子監工役軍士告勞乞暫停止上曰工程已有次第董工官刻期促成令官軍回營休息

○丁酉旌表孝子支儉等三人節婦鄭氏等七人儉直隸沐陽縣人國子生二親繼沒廬於墓側王安山東聊城縣人父沒廬墓有二兔馴擾之異呂盛江西永丰縣人南京刑部郎中父葬遇雪禱之而霽廬於墓有白鳥巢林俱旌其門曰孝行鄭氏直隸寶應縣民仲旺妻今太醫院使蘭之母王氏福建仙遊縣民張琳妻林氏莆田縣民黃子厚妻王氏狹西秦州民吳從道妻俱早寡不嫁撫成其孤沈氏河南光州民郝昇妻夫亡鄰人說其更適不從引斧斷左手一指以自誓遂守節撫孤子以老俱旌其門曰貞節陳氏浙江永嘉縣民潘洪瑤妻邵氏洪瑤弟洪琭妻陳氏夫亡時年二十六舅姑許攺嫁邑民林存陳不從截髮破面乃不敢奪其志邵氏夫亡時年二十五邑民徐生求聘邵聞之亦破鼻流血誓不更適一門共爨娣姒一節始終不渝旌其門曰雙節

○戊戌西番安定王領南俄些兒遣番僧朵﹤人﹥只領眞等烏思藏都綱剌麻番僧也失藏卜等董卜韓胡宣慰使司彌陀寺番僧剌瓦札思巴等各來朝貢馬駝方物賜宴並襲衣彩叚等物有差

○敕兵部左侍郎馬文升及贊理軍務右副都禦史陳鉞等會議招撫夷寇先是文昇奏臣偕大通事都指揮詹昇招撫建州海西女直已於四月終招來建州左右二衛掌印都指揮脫罪卜花禿等一百九十五人及被剿家屬指揮卯哈等四十八人繼又招至建州衛掌印都指揮完者禿偕賊首趙得路等二十七人俱以敕諭撫慰遣還俾歸所掠仍令入貢然諸夷以不得大通事入境徧諭尙懷疑懼事下兵部尙書餘子俊言詹昇見今與文升偕行入虜可否事難遙制得旨令文升等相度事勢務在成功適文升奏再至言五月間臣至開原又招出海西兀者等衛都督等官察安察等三百七十五人亦以敕諭撫慰遣之彼言海西二百餘衛若不得大通事徧歷撫諭亦不信服子俊言文昇欲令大通事入撫虜境已再上章而總兵巡撫等官略無撫安一語奏報或恐謀議不協卒難成功宜敕文昇及鉞等會議可否行之旣報可是日文升又奏虜寇擁眾從淸河入境鈔掠因言建州女直叛服不常往年已招降都督董山等而又殺之已爲失信近復搗其巢穴槪殺無辜故彼讐恨不服變詐難信招撫徵討伏候處分子俊等言今推誠撫安事將就緒若欲加兵則撫安成命不足爲恩適足爲讐無以示信況六月興師兵法所忌宜令總兵巡撫等官按兵境上以戒不虞仍與文昇等協和定議以撫安爲主少蘇邊困果有深入爲寇方許徵討奏上從之蓋是時陳鉞方欲搗巢貪功而文升奉敕招安故鉞違拗不協而文升爲所苦累有奏請也

○庚子金木二星俱晝見○欽天監以孟秋將享太廟致齋六月小盡誤奏二十八日爲始掌監事太常寺卿童軒等檢舉待罪得旨宥之其夏官正胡璟等俱下獄治罪

○遼東贊理軍務右副都禦史陳鉞奏五月虜入大水峪境我師擊之連勝共斬獲首虜一百四十七級以捷聞章下兵部知之

○金吾左衛帶俸都指揮同知趙傑坐攬納河南民官艸不完下刑部問擬贖杖還職仍責限追完如不能辦罄其家產變賣陪納謫戍邊方詔可

○辛丑遣內官祭中霤之神

○兵部奏兩廣自成化十年十二月至十一年十二月斬獲蠻賊軍功俱不及升職之例宜以三等給賞從之

○壬寅升司經局洗馬鄭環爲南京太常寺少卿尙寶司卿李木爲南京光祿寺卿

○癸卯命太監汪直領通事百戶王英往遼東處置邊務賜直敕曰朵顏三衛自其父祖以來作我藩籬近宣府走回人口報稱虜酋滿都魯人馬東行去彼尋殺倘其爲賊所襲實乃撤我藩籬爾與鎭守等官議照上年事例許令將家口輜重近墻住牧以避戕害其貧甚者量給米物以結其心尢須督令沿邊將官整搠軍馬晝夜堤備毋令乘機入寇建州三衛達子被我官軍徵剿之餘不得安生已令馬文升等往彼招安其餘仍復犯邊𨿽被官軍殺戮彼猶不從撫諭爾與鎭守等官並文升及通事詹昇等量度事機或令王英等賫敕赴彼開言�賞曉諭俾知朝廷體上天好生之心不忍加兵殄戮仍來聽撫悉宥其罪許其革心聽其朝貢倘或執迷不悛卽嚴督兵馬分據要害俟其入寇夾攻邀擊俾大遭挫衄不敢復犯此外別有長策聽爾便宜行事會奏裁處海西各衛女直附近者已聽招安窵遠者令王英等徧歷各衛招出曉諭俾知世受朝廷厚恩不得爲他寇所誘爲我邊患爾爲近臣受玆委托須與鎭守等官及馬文升等用心計議務使邊情妥貼地方寧靖斯爲爾能毋偏執己見有壞邊事構患地方責有所歸爾其勉之愼之初王英謀欲往遼東撫諭諸夷會遣馬文升不得遂至是聞文升等招安功垂成復嗾直而佐之行其意謂建州𨿽安朵顏三衛宜撫欲因是以爲己功且沮詹昇之進後英竟得升千戶而文升之禍肇於此矣

○甲辰英國公張懋等奏京營軍馬所以威服天下安危所系邇來有所營造須工程有不可已者然後撥用蓋一時之權宜也今大圓通等寺乃當此天熱連雨之日動撥官軍修造下情不堪況今邊報疊至正宜養銳蓄威以備非常乞暫止工役以休養士卒爲便上諭工部曰懋等所言有理但寺乃朕皇祖考所建年久傾圯已命內官監修理料物具備惟假人力一運工程至秋可成不必止也

○乙巳禮部言西番安定王所遣使臣朵兒只領占等奏欲依永樂宣徳舊例差人熬茶通道其實貪利圖賞以遂私意況夷性悍詐西鄙重鎭不可不爲之防宜下鎭守甘肅總兵等官申嚴邊備報可

○升戶部郎中王道南京戶部郎中陳遷工部郎中郭昇寧國府同知劉誠俱爲布政司右參議道山東遷江西昇狹西誠湖廣

○丙午升鴻臚寺左少卿張謙爲尙寶司卿尙寶司司丞李璋爲本司少卿刑科都給事中楊理爲鴻臚寺左少卿

○丁未大慈恩寺禪師喃渴領占等乞給銀印禮部言先以大學士商輅奏準番僧受職不系本土管事者不與印信未敢擅擬有旨與之

○庚戌太僕寺卿楊穟奏成化十三年正月至十二月孳生馬騾駒共二萬二千六百九十九匹

○命定遼左衛達官都指揮僉事髙名子亮代父原職指揮使

○辛亥山西臨晉縣天鳴隕石於縣東南三十餘里有聲入地三尺大如升其色黑

○福建鎭守等官以平上杭盜奏捷降敕獎勵俾以所獲賊徒鞫其倡亂者誅之其脇從者奏聞處置

○壬子升武功左衛指揮僉事王宣爲署指揮使宣常治經業舉鄕貢旣襲父職巡按禦史以將材舉之兵部會總兵官校試合格遂援例奏請升署職二級○兵部奏近者校閱馬政其獘多端在京錦衣等衛所南京及在外寺監衛所僉書官吏應究治者三百四十七人應追補馬駒九千四十二匹事連新寧伯譚祐得旨馬政軍國重務何以致獘若此僉書官吏俱宜寘之法姑宥之譚祐已別任置不問見在比較官吏俱停俸責限追補若更稽違必罪不宥

○癸丑監察禦史林堉巡視內庫因言收折糧布尺丈斤兩俱有定則凡揀退十匹以上者追陪問罪今官司角�羊納多純薄不中用其角�羊戶又多過期亦或因而逃回宜行究問以其人逃日爲始官吏停俸又承運庫收絲絹每絲二十兩或十八兩折絹一疋亦有定則其被揀退逃回再納者有司徇私故縱仍不中用宜申明定則治以故違之罪又各庫收受錢糧物料其鋪戶俱系大興宛平二縣僉充已滿三月不依例代去而候缺者賄囑僉補乞嚴行禁約許巡庫禦史指實擬奏治以重罪﹤鋶﹣釒﹥下戶部議以爲可行從之

○貴州普定等處蠻賊劫掠總兵官都督吳經等欲大發湖貴雲南兵擊之兵部以經乃吳綬之兄避勢欲準其奏上曰兵凶戰危豈可輕動蠻夷爲患自古有之但在防禦有術而已若大發兵恐首惡未得徒傷無辜況貴州山箐茂密縱使兵至豈能得志乎其敕巡撫都禦史陳儼亟往相度事情緩急應否調兵徵剿奏來處置

○甲寅都察院左僉都禦史丁川卒川字大容浙江新昌縣人天順甲申進士授監察禦史升順天府府丞﹤鋶﹣釒﹥荒政十五事多見采納未幾升都察院左僉都禦史巡撫延綏卒於官訃聞賜以祭川爲禦史有才名善於趨時故驟致道顯云

○丙辰孝莊睿皇后忌辰奉先殿行祭禮遣駙馬都尉蔡震祭裕陵

○丁巳巡撫甘肅左僉都禦史王朝遠奏上邊方事宜一狹西行都司宜循故事增都指揮三員一員總領莊浪衛操軍提督各營堡警備二員總領秦州平涼二衛戍兵更番赴邊及督各衛修補軍資馬匹一行都司所隸在城五衛正軍撥充局匠及雜役私占者多至二千三百人臣以例悉革去之及行山丹等衛革去私役正軍二千餘人俱令著伍操備量以餘丁充役今宜申嚴禁例正軍不得雜役敢有私取役錢者處以枉法贓罪一今邊將有以都督爲右副總兵都指揮反爲左副總兵者有以都指揮爲右參將指揮使反爲左參將者如遇公會序坐副參以左右爲次而官職失次矣又同一副參或稱分守或稱鎭守名位相軋嫌疑滋生今宜以官職髙下定副參左右其副參等凡受人節制者止稱分守協守革去鎭守之名庶名分以正爭論自息一甘肅涼州等倉儲姦獘甚多宜於狹西布政司專除參議一人以理之一行都司舊設造紙房用以糊炮歲科甘州等衛麻筋等物動以數萬復以正軍充紙匠數亦不少臣見都司斷事及各衛鎭撫所問囚犯例納紙札及衛學生員批過仿紙俱堪送本司作糊炮之用或有不足以本司贓銀支赴西安鳳翔產紙之處買給亦可臣今已行各衛停徵麻筋等物其鈔紙正軍亦已退還本伍操備宜革去紙房以絕去科斂之獘一西寧洮河茶馬司宜復舊例差禦史巡督收買官茶嚴禁私販招撫外番易馬以給邊用奏上下所司知之

○襄世子祁鏞奏今年四月中旬久雨江漲漂流居室衝決堤岸水幾入城驚惶無地乞敕所司同議修築俾無後患事下工部議以水患急務宜移文巡撫巡按並三司分守等官核實修築務在髙廣堅厚以爲久計詔可

○戊午海西兀者等衛都督都指揮等官察安察等各遣都指揮等官把孫等來朝貢馬謝恩賜宴並襲衣彩叚等物有差

○己未海西肥河等衛野人都督同知剌哈等兀者等衛野人都指揮僉事把奴等俱來朝貢馬謝恩賜宴並彩叚等物有差

明憲宗純皇帝實錄卷之一百七十九明憲宗純皇帝實錄卷之一百八十

成化十四年秋七月庚申朔享太廟

○遣內官祭司門之神

○朝鮮國王李娎遣陪臣金永堅等奉箋貢馬及方物來朝賀皇太子千秋節賜宴並金織衣彩等物有差

○設湖廣鄖縣鄖陽均州均陽光化縣酇陽三水驛

○辛酉兵部尙書餘子俊奏宣府送來降虜乃買忽至譯知虜酋滿都魯癿加思蘭等事情不一緣此虜占據河套退遁未久又與瓦剌幹失帖木兒猛該等讎敵遠處沙漠亦非本心今聞孛羅忽己爲癿加思蘭所殺幹失帖木兒已死則其所部不附猛該必奔滿都魯癿加思蘭今朵顏三衛從之者半而又役屬他種精兵萬餘黨眾僣號亦勢所必至今傳聞二酋有釁固爲中國之利若彼或連和入寇分鈔諸邊則戍兵不能互救而京軍遠不可致縱使調發而戰馬瘦弱衣糧無備重爲可慮宜移文各邊守將及京營提督重臣畫謀防禦勿謂事出傳聞不以爲意其乃買忽宜以遠地衛所管軍頭目授之命乃買忽授錦衣衛帶俸所鎭撫房屋等物如例頒給

○壬戌皇太子千秋節文武羣臣朝參畢詣文華殿行慶賀禮

○癸亥仁孝文皇后忌辰奉先殿行祭禮遣駙馬都尉楊偉祭長陵

○札肥河等衛指揮使等官亦黑哈等十七人乞升職益實衛指揮同知鎖羅哥禿乞更敕書兀者等衛指揮同知等官木當哈等八人乞給敕書葛稱哥衛指揮僉事罕加乞襲父職弗朵禿河等衛都指揮僉事等官申克捏等二人乞兼給敕書印記諸夷皆兵部左侍郎馬文升等奉敕招徠者兵部言舊例年深者始升職其中查無授職之因者宜諭遣之但今諸夷入貢本非常期特廣其自新之路以釋彼疑懼之意耳其欲升職者宜各升一級其欲襲職並敕書印記者宜各從所願爲便報可

○江西人楊福詐稱太監汪直事覺問擬斬罪福常奴事崇府內使隨入京旣而背之還過南京遇所識者謂其貌似直福乃詐稱爲直而所識者僞爲校尉先導自蕪湖縣乘傳食廩歷常蘇由杭州抵紹興寧波諸府有司皆承奉恐後市舶司內官亦信而畏之官民多持詞訟往訴或爲之理至臺溫處州及建寧延平皆操兵盤糧以張威所過𨿽假廉以取信然爲僞校尉所得者已多及抵福州稱有敕旨自三司官而下迎候惟謹小官忤意者卽杖之竟以無符驗爲鎭守太監盧勝等所察知執問如律時直勢振天下故小人乘之以擾害人如此云

○詔以久雨停修繕圓通寺工役俟八月再舉

○乙丑鎭守雲南太監錢能等奏臨安府石屏州自去年三月以來彊賊不時出沒攻擊數寨劫掠居民又圍建水州鄕村事下兵部言賊發半年能等始會奏其曠職怠事可知宜降敕切責令各記其罪而三司官掌印僉書者俱停俸有曾分巡於此並所在軍衛有司掌印僉書者俱令停俸戴罪不許更代敢有仍前輕玩者聽巡按禦史舉奏執問庶人知所畏而盜可息滅從之

○丙寅升工部左侍郎王詔俸二級以九年秩滿也

○己巳遣泰寧侯陳桓修武伯沈煜印烙成化十三年民間孳生追償馬匹尋以災傷罷不行

○守備遼東錦義都督僉事王鍇初移病解任至是愈兵部言鍇猶可用有旨令如舊支俸俟有缺用之

○庚午命故金吾左衛帶俸都指揮同知張福子隆襲父原職指揮使

○壬申升山東右布政使阮勤狹西右布政使戴珙廣西右布政使沈敬河南右布政使孫珙俱爲本司左布政使

○復趙王見灂爵先是見爵坐罪削爵至是其母妃李氏懇爲之請上特允之力敕見灂曰往年皇親曁文武大臣合辭奏王悖禮犯法之事難以悉數揆之祖訓本當拘取來京降爲庶人朕篤念親親特從輕典止革王服戴民巾讀書習禮俾圖自新今才二載王母妃十次乞恩謂王自知惶赧悔悟深切夫人有過貴乎能攺過而能攺必遷於善特允所請復王冠帶仍管國事而今而後王當聽信輔臣毋狎近羣小當仁民愛物毋非法虐下當正大持身毋恣意淫戲當禮遇親族毋戕害骨肉當鎭靜治國毋騷擾軍民與凡府中一應事務必遵成憲必本天理必合人情然後斟酌而行庶幾祿住可保無虞藩邦可保永昌矣不然禍仍逮身追悔無及

○初議建播州安寧宣撫司懷遠宣化二長官司靖南龍場二堡命致仕宣慰使楊輝董其役輝調度軍兵益以家丁土兵人等五千餘眾起立治所定委所屬黃平等司分甓城垣至是將畢輝以聞因謂各寨苗夷自區畫以來頗知畏懼但訖工之日軍兵必還蠻性不常難保無虞本司額設操守土軍一千五百人今擬撥守懷遠靖南夭漂龍場各二百人宣化一百人安寧八百人其家屬亦宜徙之同居以爲固守之計其工之未畢者則宜命臣子愛董之而聽臣致仕如故詔從之

○癸酉升太常寺典簿劉鏞爲太僕寺寺丞

○吏部奏管河工部郎中郭昇旣升狹西參議不卽赴任乃以給由爲名故爲遟延道﹤鋶﹣釒﹥任內功績希求進用時六科十三道亦交章劾昇詔原其罪令趣赴任

○甲戌中元節遣駙馬都尉蔡震樊凱分祭長陵獻陵景陵裕陵文武衙門各分官陪祭

○遣駙馬都尉馬誠祭景皇帝陵寢

○遣內官祭恭讓章皇后陵寢

○乙亥太子少保禮部尙書鄒幹奏乞致仕詔曰卿歷練老成精力未衰所請不允

○兵部請申明馬政新舊條例從之

○右副都禦史朱鑑卒鑑字用明福建晉江縣人由乙榜舉人授教諭秩滿擢監察禦史巡按湖廣名聞於朝畱三載始代歸其巡按廣東奉命讞獄全活者眾招撫逋叛恩威並著用薦升山西左參政進右布政使未幾以北虜入寇升右副都禦史巡撫山西提督鴈門等關凡處置大小事悉得其宜正統己巳聞京師戒嚴築城浚池練兵牧馬爲備禦計虜退乞歸不允召還參佐院事再乞休致許之家居二十七年至是卒年八十八訃聞賜葬祭如例錄孫轓爲太學生鑑公廉勤恪見事明敏片言之間是非曲直立斷所至吏畏而民懷之常上書言十數事皆國家大計賜詔褒之閩士位通顯以政事稱者鑑其一云

○丙子弗思木等衛指揮使等官都魯禿等十三人乞加升兀者衛故都指揮同知等官剌塔子引塔溫等六人乞襲職屯河衛故指揮使革勒革子馬牛乞升並請給敕書印記亦麻剌衛都指揮僉事阿塔乞升並攺衛諸夷皆以招撫至者兵部言馬牛等常犯邊不宜與順從者一例遇待今乞別其善惡順從者如近例特從所請常犯邊者以敕並印記等物送付遼東守臣收之俟歲餘果不背叛時修職貢方撫之出邊給領庶彼知懲勸上是之命都魯禿等各升一級阿塔攺哈兒蠻衛

○四川監井衛地震至二十日復震廨宇傾覆人畜多死

○海西阿古河衛野人兀丁哥等六人並兀者衛野人張阿古等二人俱以犯邊被獲命斬之

○丁丑太宗文皇帝忌辰奉先殿行祭禮遣駙馬都尉蔡震祭長陵

○賜秦府臨潼王誠澯第二子名曰秉木�川

○南京工部右侍郎李春奏乞致仕許之

○戶部以北直隸山東水災奏請敕遣本部郎中林孟喬員外郎袁江往山東兗州濟南東昌靑州四府署郎中事員外郎劉道王臣往直隸眞定保定河間大名廣平順徳六府勘實賑濟從之○賜海西肥河等衛野人女直都督都指揮等官剌哈並野人撒赤哈等宴並金織衣彩叚等物有差剌哈等皆常犯邊至是皆以招撫各貢馬謝恩上以夷狄不足較特加宴賚仍降敕午門外召集各夷諭以禍福而遣之

○戊寅賜遼府沅陵王豪塶全支本色祿米一年以資男女婚嫁之用不爲例

○雲南總兵官黔國公沐琮奏所屬土官不能分別嫡庶以致身死之後或同族異姓與其應襲之子互相爭立三司保勘之官又各依違不決恐生他虞乞下所司移文鎭守巡按等官急爲剖決仍行布政司轉行土流官吏人等公核在職土官宗派嫡庶始末詳具譜圖歲造冊籍遇有土官事故藉此定之則事有定規爭端可息事下兵部議其言甚切請行琮等督三司巡守官凡土官爭襲未定者亟從公剖決毋得仍前避事兼行六品以下如例入栗聽用免其至京或三司等官避事不決聽巡按禦史察舉𨿽巡守滿歲勿代卽以此著爲定例凡貴州廣西湖廣四川皆遵行之其冊籍舊有者準造否卽減省爲便從之

○巡按廣西監察禦史謝顯等奏郁林州容縣等處數被賊徒李康胡公明等殺掠死者及被虜者甚眾其提督副使張敩分守參將馬義並哨守指揮等官李剛等十有六員宜治其失機之罪兵部謂敩已逮問義等宜行巡按禦史究治而副總兵都督僉事白玉總鎭太監顧恆總督右副都禦史朱英總兵官平鄕伯陳政俱號令不嚴宜並治之命如所奏玉等宥不問

○己卯貴州陳蒙爛土長官司副長官張鏞奏夭壩幹賊首賫果自正統以來侵占土地無已臣常七﹤鋶﹣釒﹥請兵而三司委官不爲處決乞調兵以今秋撫剿之於其所侵大陳大步等寨設爲一司與臣所治俱隸於安寧宣撫司庶苗患可靖事下兵部議宜行貴州巡撫都禦史陳儼等會官議處從之

○守備獨石指揮同知繩律領兵修邊至了遠墩遇賊五百與戰軍有死者分守右少監劉祥署都督僉事李剛得報統兵來援復爲賊所圍人馬死者傷者益多宣府太監弓勝等劾律寡謀輕進祥等往援無功亦自劾守備無狀又謂陣亡千戶康宣等宜量加升賞以勵將來事下兵部議謂律宜行巡按禦史逮治祥勝等亦宜治罪死傷官軍宜俟功冊至日如例定擬仍行宣府守將整兵防禦團營總兵提督等官嚴飭聽徵士馬以俟有警啟行上是之以邊方警急方用人宥祥勝等不治

○庚辰戶部會議巡撫甘肅左僉都禦史王朝遠所奏事宜一正統年間甘肅涼州倉各差主事監督收放自後取回而以按察司分巡官帶管不免顧此失彼乞添設布政司參議一員專理糧儲緣今見有按察司官一員專理不宜添設一成化九年巡撫官奏革備禦莊泿階州所旗軍冬衣布花今連年在邊操備比與守城者爲勞乞一體給與緣狹西布政司所貯布花恐未足用宜行所司會奏區處一涼州等衛所在城武威等驛遞送甲軍舊例但支月糧三斗乞與全支或量加斗數若如所言恐各處比例奏請邊儲必至不足宜行所司斟酌具奏應否加給一甘肅等倉遠在邊城軍民運納爲難今聞衛所旗軍關支月糧其間凶惡之徒恃彊多取辱詈官攢人等以後事發乞於各倉門枷項一月發煙瘴地面充軍緣軍民攪擾倉場刑部奏有事例恐寧夏延綏等處亦有此獘合通行禁約宜行刑部參酌所奏議擬施行一莊浪衛大通河等驛原額馬驢夫三十二名每歲坐派並加添秋靑艸共一萬四千束因連年旱災逋負及逃亡者多累見在者陪納乞將加添之數減免緣狹西邊用方殷恐不句支給宜行所司稽其逃亡之數照名撥補采納議入從之

○命都督同知李文子鏞爲百戶仍世襲文西寧人會寧伯李英義子初從英徵安定曲先等處授西寧衛指揮僉事歷升右都督鎭守大同以軍功封髙陽伯尋坐罪降爲都督僉事立功延綏復以功升都督同知至是老不任事鏞請代兵部言文𨿽初授指揮僉事之職然視軍功資格實超升六等又鏞乃土官子孫事無定例謹以上請故有是命

○敕延綏右參將郭鏞領延慶等衛精兵二千操備聽調虜入河套仍還守本境大同參將周璽領兵三千大同宣府遊擊將軍吳王�贊李鎬各率所部遊兵五千於本境操練俟大同西路有警會兵進剿王�贊鎬仍俟延綏警報領兵往援以虜酋滿都魯癿加思蘭窺伺西北二邊故也○辛巳升南京太僕寺卿劉俊爲南京工部右侍郎

○海西兀者衛指揮同知木當哈詐爲指揮使請給敕兵部廉知其情已奏以本職之敕賜之至是復申前請詔不許令大通事署指揮使楊銘諭之約以是後在邊果效勞歲久朝廷自能善處又命銘等嚴加禁防有泄漏事情者罪不赦

○壬午攺狹西涇州石窯巡檢司隸麟遊縣

○癸未擢進士趙泰馬銓吳凱秦昇劉淸爲給事中泰銓戶科凱昇兵科淸刑科

○敕諭哈密右都督罕愼時巡撫甘肅左僉都禦史王朝遠等傳聞速檀阿力部下攜叛謂哈密故城可以因時克復奏請調赤斤罕東二衛精銳番兵五千甘涼馬步兵一萬罕愼部下兵七百付總兵官署都督僉事王璽總理調度期以八月中直抵其城相機克取旣取之後令罕愼權處分國事下廷臣集議於是兵部尙書餘子俊及府部科道等官英國公張懋等言興滅繼絕固國之大體兵凶戰危亦事之大機若四境皆靖誠宜及此第今北虜犯邊南蠻久叛軍餉調發未有寧歲自古爲治之序必先中國而後夷狄此不可一也以羈縻夷兵隨我官兵遠出數千里之外地無水艸戰士賫糧意外之患大有可慮況番兵素有嫌隙使其半途叛還或隨營失律置之則難以成功繩之則難保不叛此其不可二也城池𨿽可克復無王與守罕愼其國甥也使之權國亦恐同類不服安定親族數取不至必有所見此其不可三也今止宜敕諭罕愼嘉其興復之志示以利害之幾令於安定衛訪求國王親族請於朝而封之兼撫所部種牧以養銳气結罕東赤斤二衛以相保障且冀爲他日興復之助又行朝遠等量備彩叚以犒罕愼本境酋長並赤斤罕東二衛以結其心或安定親族未得則以緩圖之不宜急遽報可遂賜敕曰太宗文皇帝置哈密城作中國西藩且爲諸番朝貢頓宿之所比速檀阿力敢行稱亂罪莫大焉爾乃能收集叛亡數請興復其志可嘉第廷臣議者咸謂功難苟成且克復之後國無親王誰與爲守敕至爾須遣人往安定衛訪求國王親族一人遣使請封兼撫綏部民待時而動尢須睦鄰結好互相保障冀爲他日興復之助如親族訪求未得亦宜徐圖之不可急遽以啟他釁爾其欽承勿忽

○兵科給事中蕭顯等往察五軍神機營練卒不至者三十人顯因並劾管隊官指揮華恭等十有五人把總指揮龐政等二人得旨置把總官不問餘下刑部治罪○丙戌十三道監察禦史以災異上言南北直隸山東河南等處今年四月以前亢陽不雨五月以後驟雨連綿水勢泛溢平陸成川禾稼淹沒人畜漂流廬舍沈於深淵桴筏棲於木杪老弱流離妻奴分散覆溺而死者不可勝紀人心驚惶皆謂數十年來未常有此況邊報日殷賊勢方熾若不預爲處置誠恐民窮盜起爲害非小乞敕該部計議於眞定等府並山東推選練達老成素有聞望重臣前去巡撫及行順天並南直隸河南巡撫等官用心撫卹軍民緝捕盜賊以安地方以弭後患事下戶部議擬覆奏上曰諸處已遣郎中等官賑濟其巡撫官不必更推惟北直隸地方廣闊可再遣郎中一員○戊子禁人於西山鑿石內官監太監宿政奏正統間有旨不許軍民於西山鑿石今歲久人不知禁宜揭榜示眾都察院覆奏謂西山形勢天造地設環拱京師千萬載靈長之气會聚於此政言宜從命再犯者杖八十依律擬罪如舊制

○己丑占城國王遣其叔波羅亞弟及使臣羅四等賫金葉表文來朝貢方物賜宴並金織衣彩叚等物有差

○開設狹西隴州香泉巡檢司

○古北口邊關爲水所衝城垣五千五十丈敵樓鋪捨二十三間墩臺三座右僉都禦史汪霖等已役本境戍兵興工修甓復奏人力不足請如兵部初議調兵以佐其役事下兵部議行三營總兵俟九月朔外衛秋班次等步兵至營卽摘撥二千人選委把總官三人統領至彼相兼修繕其興工之時就挾軍器遇警戰守上以邊關切近京師命卽如例分兵往佐其役

○給哈密馬馬平章布帛牛種初馬馬爲速檀阿力所脇服後率眾奔還苦峪與都督罕愼協力屯守巡撫都禦史王朝遠等已給口糧賑之至是復請賜以布帛及牛具種子等物從之

明憲宗純皇帝實錄卷之一百八十

明憲宗純皇帝實錄卷之一百八十一

成化十四年八月庚寅朔南京府軍等十三衛遼東都司所屬十二衛及四川行都司所屬六衛各賫馬騾文冊至京未追馬匹兄一千三百六十有奇多有違限差錯者甚至棄冊而逃兵部請治其罪上是之令凡僉書官吏及管馬官俱停俸責限追補棄冊而逃者逮問

○壬辰直隸永年縣民冀祥呂子良犯私鑄銅錢問擬斬罪其親鄰俱言二人父母年老無他兄弟侍養特以艱窘之故誤罹刑憲求免死巡按禦史爲奏上都察院議人緣艱窘犯法以爲情有可矜則人爭相視效何所不爲但罪非常赦所不原而父母年老無人侍養此律所載者宜取旨裁決上竟憐之特命二人戍邊衛

○癸巳上諭六部臣曰山東北直隸各府軍民災傷甚重爾等其以該徵追糧艸馬匹等項並一應差役當停止分豁者具奏未聞再選差各衙門能幹官與敕分往賑濟巡撫直隸都禦史汪霖速令回任江西亦被水災令南京刑部右侍郎金紳奉敕往被巡視

○守備獨石指揮同知繩律奏虜之入了遠墩也實常躬率士卒與戰殺賊數人士卒死者二人久之參將李剛守備馬營都指揮李英始領兵來援皆爲賊所邀乃亡卒八人馬三十八匹會鎭守宣府太監弓勝等亦奏虜之入境止於千騎而剛等飛報虛張至萬使人疑懼以致此敗宜治其罪事下兵部言勝等始奏賊情同詞欺詐旣荷恩貸乃以實聞宜行巡按禦史究其誤事之故仍請敕切責令各以忠勤自效欺罔爲戒得旨是之仍令禦史通行覆按具實奏處

○甲午南京監察禦史郭經等言五事其一言太子天下之本必擇方正惇良者以與之處今東宮官如侍讀學士江朝宗庶子汪諧不協人望乞將二人別用而愼選端方者以代之其二言遼東四川雲南俱邊夷重地其巡撫都禦史必須得人今遼東𨿽有陳鉞然不諳邊事四川舊有張王�贊又入爲侍郎而雲南之地切近安南至今猶缺巡撫今致仕都禦史有韓雍彭誼閻本夏塤四人素稱老練乞起一人以代陳鉞一人往撫雲南而張王�贊仍回四川其三言儀眞九江乃鹽徒出沒之處乞升守備儀眞指揮宋綱九江指揮陸宣以署職稍重其權使易行事其四開武舉以拔將才其五廣儲積以備賑濟章上上曰朝廷用人自有權衡此曹如何恣意妄說中間必有挾私受囑情獘本當究治姑宥之

○銓注錦衣衛帶俸都指揮僉事王義金吾右衛帶俸署都指揮僉事鄔欽於狹西行都司

○乙未遣禮科給事中馮義行人張瑾賫詔封齋亞麻勿庵爲占城國王齋亞麻勿庵遣人奏稱安南人還其國南邊地一方付之掌管復立爲國而畏懼天威不敢擅立特遣使具表請封故有是命

○丁酉釋奠先師孔子遣太子少保戶部尙書兼文淵閣大學士劉珝行禮

○戊戌祭太社太稷

○禮部奉旨議上救災事宜乞將北直隸山東江西成化十六年歲辦欽天監歷日紙太醫院藥材光祿寺牲口及折色銀俱酌量減免從之

○兵部奉旨議上救災事宜一涿徳二州劫盜視他所特甚舊推都指揮康銳趙敬分守其地近察知二人緝捕無謀宜還銳京營令敬致仕別舉能者代之以爲京師屏蔽一中外大夫民壯快手機兵專以備盜所司多私役之宜通行禁戒不論歲之丰凶止令自備兵器巡邏緝捕盜息則聽其各事本業有擾之者所司卽與追問坐以贓罪一詣通行天下司府衛所修繕城池訓練士卒下班官軍月朔一閱不許遠出遇有艸寇調集撲滅事畢毋以私意拘畱違者治之一良鄕固安通州河冰旣合例遣禦史及錦衣衛千百戶往督所司捕盜今三路水災尢甚宜視常早遣一二月爲便報可

○遣京營把總指揮僉事張懷往會密雲守臣伺察虜勢時鎭守密雲都指揮王榮等奏是月諜報虜聚境外大小興州並小十八盤等處去邊可百許裏或五六千騎或六七百騎俱以輜重自隨恐其日久必有入寇之舉事下兵部謂密雲緣邊所守關墻圯壞殆盡且其地戍兵有限勢誠可慮京營備徵士馬𨿽巳預閱然無實報未可輕發乃請遣懷同通事序班一人馳會榮等嚴加堤備兼察虜勢以爲用兵進止若其眾皆三衛種人爲北虜所驅而來卽令懷等曉以恩威慰遣使去從之

○錦衣衛指揮同知朱驥監察禦史王錦俱受命巡捕時有盜劫掠城西民家踰月隱匿不奏被責問服罪命宥之且戒其嚴捕必獲盜乃已

○己亥孝慈髙皇后忌辰奉先殿行祭禮駙馬都尉石璟承命祭孝陵

○命故都督同知曹安子紳襲父原職陽和衛指揮使

○庚子戶部尙書楊鼎等奉旨議上救災事宜一湖廣江西等處並南北直隸鳳陽永平等府州災有輕重宜令今遣巡視並原巡撫官審實賑濟惟北直隸山東被災地廣先已遣郎中等官四人賑濟未行今宜增遣四人領敕分往禮部署員外郎事主事黃景順天府戶部署郎中事員外郎劉道直隸保定府署郎中事員外郎王臣大名廣平順徳三府主事官廉河間府刑部郎中張錦眞定府戶部郎中林孟喬山東兗州府員外郎袁江東昌府大理寺署右寺副事右評事彭銓濟南靑州二府一山東湖廣河南江西等處並南直隸各府州縣衛所今年該徵糧艸子粒宜令巡撫並今巡視官勘實具奏減免一光祿寺果品及內府供用庫黃白蠟京庫折色顏料順天府北直隸戶口食鹽鈔貫山東河間長蘆運司消折鹽課宜令所遣官勘系災重去處俱暫停止一臨淸鈔關該收鈔貫宜仍舊折收糧米送十之七於兗州府十之三於東昌府其順天府北直隸山東收納商稅課鈔並應贖罪囚犯皆令折納糧米以備賑給一順天府北直隸山東陰陽醫學僧道官缺俱令納米二百石徑許入選免送所司考試各府州縣衛所兩考役滿吏典納米一百石者送撥京考一百五十石者本處輳補三考送部冠帶三百石者免其京考卽與冠帶辦事軍民捨餘人等入米五十石以下者以禮旌犒一百石或銀五十兩者冠帶榮身四百石以上者冠帶立石旌異議入上悉從之且命所遣官盡心理事

○六科給事中張海等以災異上言今年自春䢐秋水旱之災殆徧天下江西湖廣河南山東北直隸皆傷於水狹西山西皆傷於旱往年江西有災民多就食湖廣山東有災就食河南今湖廣河南皆水欲逃無所欲畱無地加以官租私債之催徵貪官污吏之科擾艱難至此何以聊生若不量度緩急預爲處置切恐民窮盜起禍生不測況今遼東賊勢猖獗宣府軍旅方殷萬一覘我虛實來犯邊境尢爲可慮臣等謹條上救災固本事宜以聞一今各處司府州縣官或額外多僉富民爲皂隸馬夫而徭役靠損下戶乞法法司申明舊例嚴加禁約違者糾治一古北口一帶邊關山水暴發關墻多有傾壞其間蓄積糧艸或多或少分守將領或勇或怯皆無由知倘有緩急何以爲備乞敕巡撫巡按等官督令守備官及時修理仍勘糧艸有無足用總兵分守官有無謀勇其年老貪酷者具奏取回以見保將材補充一大臣多不得人戶部尙書楊鼎不能除姦革獘節用愛人以致海內空虛民間嗟怨都禦史劉敷在湖廣老懦無爲人心不服汪霖在薊州忠厚有餘風力不足乞命楊鼎以禮致仕劉敷罷歸田裏汪霖足回別用別推忠實爲國者掌理部事廉幹得體者巡撫地方及訪得江西等處參政孟淮參議孫敬僉事胡靖知府羅諭龐瑄田濟俱素乏淸譽參議王灌參政尹淳僉事李進張述古俱罷軟無爲參議宋有文副使伍福張珩年老嚴憲酷暴而所任俱災傷地方乞將各官革去見任放回閒住以爲曠職之戒一河南之開封山東之兗州北直隸之眞保定等府大水之後民多暴露饑餓乞敕該部將太倉收積官銀量發十萬兩分送賑濟官處審勘民之無家者與之蓋屋余銀畱爲糴本仍將臨淸徳州水次二倉支運糧內量畱二十萬石以備來春接濟一光祿寺供應果品豬羊等物外有司府州縣歲辦內有上林苑監孳畜一歲之入足勾一歲之用近乃增添買辦大約一季用錢三四百萬文鈔一二百萬貫今後除上用膳羞及宮中日用外其餘一應支應宴賞等項悉從減省將買辦錢鈔革罷仍敕本寺愛惜不許輕費一各處地方水旱災傷軍民艱窘公無預備私無蓄積遣官賑濟惟鹽利可賴乞敕該部將淮浙等運司存積鹽課額外開中變賣銀兩各二十萬山東鹽銀分送山東長蘆鹽銀分送北直隸兩淮兩浙鹽課分送江西湖廣河南河東鹽銀分送狹西山西收發賑濟備用時十三道禦史屠滽等亦皆以此爲言且言冗官宜汰近年各色工匠或自敍斧斤微勞或造奇巧玩物希求恩典輒授官職非惟名器太濫抑且廩祿虛糜乞敕吏部查照工匠出身官員止與冠帶以榮終身而裁去其月俸又言刑賞宜愼近年以來官軍捕獲妖言乃其職役之所當爲今不論事體輕重一槪升官況所獲者多有誣枉往往稱冤刑賞過中物議不息災異之來未必不由於此乞敕該衙門計議捕獲妖言鞫問明白止加給賞而不升以官職二﹤鋶﹣釒﹥同入上曰楊鼎劉敷汪霖俱畱任事方面知府旣無益於民其令致仕今後捉獲妖言者惟給賞不升其餘事各司詳議行之

○命武功右衛指揮僉事孫安守備涿州金吾右衛指揮使戚旺守備徳州

○兵部復議上救災事宜爲養馬州縣數年倒死被盜未償馬匹凡六萬四千四十有奇其貧難丁少之戶宜免十分之一餘馬不免者亦宜暫停仍責成馬政官吏使恩得下究違者坐罪又京營亡失倒損騎操馬匹凡三萬二千三百四十有奇與南京各衛山東河南江西南北直隸都司衛所騎操馬匹俱暫宜停追諸司有孳牧亡失者貧弱之戶亦免十一又擬遣印馬侯伯及近遣兩京太僕寺比較決罰等官俱宜召還又今年兩京應角�羊備用馬及往年未畢之數俱宜暫停又江西淸軍禦史已滿宜勿遣人更代止令守臣督屬淸角�羊又兩直隸淸軍禦史己召還宜令巡按兼理軍士有赴京訴冤例該械送者給引令還有賫冊赴京違限罰米者止運六石果系被災之地而在賑濟月日之內悉蠲不問有旨如議而貧難丁乏之戶孳牧寄養未償馬匹仍免其十二

○欽天監監副宋徽春官正減銘秋官正潘泰中官正周綸並以收充天文生受賂事覺問擬爲民刑部因奏先年欽天監官犯罪者俱奉

聖斷今徽等習學已成據例亦宜充天文生應役自後本監官犯罪應爲民者悉依此例應發戍者奏請處冶從之

○工部奉旨議上救災事宜乞將易州山廠柴炭夫暫免一年直隸河間府擡柴夫一千六百名暫免起派北直隸山東河南江西湖廣被災州縣各色顏料及該修理工役俱合停止詔攺派河間府柴夫一千名於災輕地方餘如議行

○辛丑太子少保戶部尙書楊鼎奏乞致仕上諭之曰卿操履端方蒞事年久毋因人言遽求休致宜勉就職不允所辭

○欽天監監正張瑄田蓁及徽府右長史嚴良能俱以陪祀社稷後主坐不謹命杖而釋之

○壬寅遣戶部尙書翁世資祭京都太倉之神

○遣順天府官祭宋丞相文天祥

○巡按直隸監察禦史範珠奏江北水災損傷苗稼其間徐州尢甚夏麥一空秋禾失望城垣坍塌廬舍傾頹臣按春秋傳曰大水者陰逆而與怨气並之所致也何謂陰逆或羣小用事臣庶失職小人競進君子遠屏幽隱未達冤滯不伸中國衰弱夷狄驕肆凡政治廢而徳教弛由是陰盛陽微而自不順序矣何謂怨气或軍旅數興徒役不息用費不節誅求無度豪彊兼並貪墨橫取凡害天理而拂人心皆足以致民之怨以此感彼而咎徵應之𨿽事之變亦理之常古者人君遇災而懼勉修人事以回天意如六事自責殷湯不害爲聖側身修行周宣不失爲賢漢唐宋英誼之主亦未常不致謹天戒躬自克責減膳避殿求賢納言卒能易災爲祥轉異爲瑞此亦可見天道甚邇禍福之來系於君心一轉移之間耳伏願

陛下親賢遠姦信賞必罰謹威惠之施順陰陽之序仍敕翰林博采往事敷陳致災之由欽天監占候天象推衍災咎之應科道陳言政治得失務俾直言無隱吏部推舉大臣選用言官毋徒限資格而失眞才取體貌而棄骨鯁法司鞫問囚犯不可徇人情而枉曲直避勢要而拘成款戶工二部一切逋欠之物不急之務暫且停徵罷役及將被災之處今年夏秋稅糧量爲除豁以蘇民困非特淮徐軍民之幸實天下蒼生之幸宗社無疆之福也﹤鋶﹣釒﹥入上曰所言皆已行之事所司其知之

○巡撫直隸右副都禦史牟俸奏近見浙西各府地方頻年旱澇田榖不登人民出常賦輸官之外室如懸磬日不聊生蓋各府地環太湖乃東南最下之區而蘇松當下流之衝每遇積雨眾水奔潰遂致湖泖漲漫橫流溢出渰沒田稼爲害滋甚常考之太湖卽古之震澤上納嘉湖宣歙諸州之水下通婁東吳淞三江之流東江今不復見淞婁二江之水入海故道具存又常熟縣北有福山塘白茆塘俱能導太湖之流以入江海使民無墊溺而土可耕種歷代開浚﹤鋶﹣釒﹥通具有成法我朝亦常命官修治而不得其要濱湖豪家將沙漲湖灘栽植爲利官府又不明水之利害於通洩處所疊石爲橋壅土爲道或慮盜賊舟楫往來則又釘木爲柵以致水道堙塞漸成陸地公利告病坐失厚利乞敕所司僉議稽歷代治水方略愼擇大臣中知水利者一員敕令專理其事仍訪中外諳曉水利者采而用之候農隙之時起倩附近軍民夫役開浚修築事成之後專設郎中主事一員提督各處水利官隨時修理禁民侵占則水勢﹤鋶﹣釒﹥通而不爲患公私有無窮之利矣章下工部議以俸所言有理宜敕令兼理水利聽其訪用中外官員挑築浚塞其言設官專理俟功成之日再請除授詔可

○癸卯巡撫湖廣都禦史劉敷乞歸養疾詔盡心供職所辭不允

○命陜西都指揮同知韓英守備廣武營仍協守寧夏西路

○女直朝貢求升職者四十九人朵林山等衛指揮使等官阿山革等十四人聽升一級立城等衛指揮使等官米希察等三十三人內閣底簿查無名帖列山衛鎭撫等官答剌哈等二人未至俱不許又塔魯木等衛故都指揮僉事等官撒答子童哈等二拾四人乞襲職肥河衛都督剌哈一人乞賜冠帶衣服銀器友帖等衛都指揮使等官塞籠革等七人乞賜敕書失裏木等衛指揮使等官阿古山等二人乞兼賜印記俱許之惟銀器不與

○乙巳廣西太平府地震自六月至是凡七震

○丙午祭太歲風雲雷雨嶽鎭海瀆山川等神

○遣旗手衛官祭旗纛之神○南京監察禦史鄒霶言三事其一欲起致仕都禦史韓雍閻本巡撫遼東雲南地方其二以南京刑部侍郎金紳都察院副都禦史張瑄皆應天府人乞攺調他官以杜親交請托之私其三乞敕給事中並應天府官勘理大江兩岸蘆蕩艸塌有勢要彊占者給原主其新漲者則撥付有糧無地之家奏入上曰韓雍以有過致仕閻本以自陳休退俱已處置霶何爲瀆奏且旣言勢要彊占田地而不指實本當究問姑宥之

○湖廣總兵官都督僉事王信請罷鄖陽行都司及衛止至一所守禦其地兵部議行信等會議處分有旨其事經畫已定不可紛更

○丁未詔停徵順天府民借支倉糧先是府尹胡睿奏成化十二年因地方災傷人民饑窘放過賑濟雜糧種子尙有三萬三千九百餘石徵收未足今歲所屬州縣通被水患民業蕩盡田禾無成所欠倉糧伏乞暫免追徵以蘇民困事下戶部議如所奏從之

○南京大風拔太廟樹

○赤斤蒙古衛並罕東衛都督昆藏等遣千戶昆都加兒等來朝貢馬駝賜宴並賜衣服彩叚等物有差仍以彩叚表裏及敕付昆都加兒領回給賜昆藏等

○詔免順天府所負羊毛先是永樂間本府領官羊萬一千五百頭分散所屬州縣養之令民歲輸毛其斤如頭數後羊死已盡而民間輸毛不已至是府尹胡睿言民罷水患不可重困乃免前二年逋負及今歲未徵之數凡九千八百餘斤而明年應輸者約俟秋成裁處

○申禁私鑄銅錢都察院奏先因南直隸並浙江山東有私鑄銅錢者揭榜禁約今掌錦衣衛事都指揮同知牛循奏河南許州民亦多私鑄請通行天下禁約其言宜從從之

○戊申是日早朝東班官若聞有甲兵聲者因辟易不復成列衛士爭露刃以備不虞久之始定莫知其故已而上命班居下者百餘人悉踞於午門外踰時釋之後禦史復奏究其事所從起然竟莫能得也

○吏部覆奏監察禦史屠滽等以災異請汰冗官本部看詳見任匠官順天府帶俸通判知事以下共六百十三員各官每年支俸在京本色米共七千三百五十六石折色米共一萬二千二百六十一石南京本色米共一萬九千二百八石糜費廩祿日益倍增誠如滽等所言但一槪裁去月米恐貧者無以自贍宜移文工部審核年七十以上或以病廢者俱令致仕其餘精藝業年未衰老者畱之量減兩京本色俸米以節財用或積有微勞者量賞之不得自敍督工官亦不得爲之擬奏於上詔可

○庚戌升南京尙寶司卿夏瑄爲南京太常寺少卿仍理舊任

○免湖廣成化十三年秋糧米一十六萬一千七百八十石有奇以旱災故也

○錄遼東淸河等堡殺虜功副總兵等官韓斌等及言軍人等升賞有差

○辛亥賜晉府故鎭國將軍鐘鎛夫人劉氏食米歲五十石

○宥文武官陽武侯薛倫等罪先是祀山川等神文武官陪祀者少禦史吳文元等舉劾命禮部及鴻臚寺官勘報至是禮部奏陪祀者有故不與者若都督柯忠等凡七人無故不與者若倫等合二十六人上曰祭祀國之大典有故不與者可免無故不與者本當逮問姑宥之

○四川威州地震至二十三日復震皆有聲

○命廣平侯袁瑄安遠侯柳景帶管奉天門兩階侍衛帶刀勛衛指揮等官尋命景專管大漢將軍

○命故南京錦衣衛帶俸百戶尹王孫忠襲職玉駙馬都尉淸之子也

○壬子通事大理寺左寺正丁原言虜酋滿都魯等近邊窺伺恐其收捕三衛入境爲患宜預爲之備兵部請申命團營總兵定西侯蔣琬等厲兵待報及諸邊守將加意防範報可

○有軍丁下場牧放竊馬而逃者兵部請移文牧馬署都督同知馮昇逮其管隊等官送法司並問因謂傳聞艸場軍丁逃還並鬻放者半脫有調發恐不能濟宜如例遣科道二人並兵部屬官二人出其不意分道往稽其數犯者則舉劾處治庶姦獘可革仍著爲令歲二三舉行報可

○癸丑巡撫四川都禦史張王�贊乞歸守制許之先是王�贊丁母憂求去位以松潘邊務方殷不許至是事寧召爲戶部左侍郎至國門復有是請故得命云○禮部申明朝儀八事鴻臚寺卿施純禮科都給事中唐章禦史王浚等以近者朝班驚喧不定各奏朝參官多罔遵禮度乞將朝儀榜示於長安左右門上命禮部通查朝儀舊制以聞至是禮部尙書鄒干等備錄洪武年間朝參禮儀奏請申明榜示朝門曉諭禁約凡八條一朝班公侯序於文武班首次駙馬次伯自一品以下各照品級大東武西以次序列風憲糾儀官居下朝北紀事官居文武第一班之後稍近上以便觀聽勿得越次如有陳奏從班未行至禦前跪奏畢卽入班立一文武百官禦前侍坐遇有大小官奏事須起立候奏畢復坐勿得倨坐如有旨賜坐則復坐一文武官出入朝門各照品級第加敬遜如一品以下官遇公侯駙馬加敬禮立則旁立行則後從三品四品官遇一品二品官加遜禮行立俱後五品以下仿此不許攙先越次如有事宣召勿拘一百官朝參遇有聖諭教誡須當專心致意拱聽卽便省身克已不許放肆馳心外想一百官自入午門內不許吐唾如朝參近侍禦前有病咳嗽者卽許退班一百官奏對務必從實知則爲知不許妄對一凡小大官員如隨上行丹墀身常朝北不得向南或左或右環轉隨侍不許背北如

上升奉天門及丹陛其隨從官員勿得徑行中道並王道如有旨令行許側邊隨行一百官入朝門須拱手端行威儀整肅不許行私揖禮

○攺錦衣衛鎭撫林巒爲帶俸副千戶命問刑副千戶吳綬掌鎭撫司印

○銓注會州衛帶俸都指揮僉事劉順於大寧都司管事

○甲寅太子少保戶部尙書楊鼎再乞致仕詔曰卿歷練老成宜盡心所事副朕委任可勿再辭鼎時年七十爲言者所論故再求去○執巡撫蘇松等處都察院右副都禦史牟俸下錦衣衛獄事連翰林院侍讀學士江朝宗浙江按察司僉事吳﹤王扁﹥鎭江府知府黎福常州府同知柳演蘇州府推官華淸吳江等縣知縣馮衡孟瀛宋端驛丞甘仲瓛義官王祥民人吳伯昌等時惟朝宗在並下獄余命錦衣衛差官逮問初太監汪直欲往遼東詗察事情不果巡撫都禦史陳鉞聞之懼及後往鉞遣人賂朝臣與直相厚者祈爲之角�羊旣又令人自廣寧抵山海關一帶諷其居人候直過羣伏道左告保巡撫官行事公當惠及軍民時直左右已有納鉞賂者因加稱贊直信之不疑至廣寧鉞便服雜僕從中朝夕左右惟直所命直遂喜與之合鉞因譛侍郎馬文升及俸俸巡撫山東時鉞爲布政使有隙及巡撫南直隸行事多不合人心如禁索私租勸富家出賑濟榖動以千計絕京官請托之類由是怨謗喧然適汪直南京公幹有造誣於直者直歸猶未發也至是俸議事至京直還朝鉞因嗾直發之

○命遂安伯陳韶管五軍將軍寧陽侯陳瑛代都指揮僉事黃琮管圍子手俱帶刀侍衛琮回營管操

○通政使司右僉議李寬有罪命冠帶閒住寬提督永平薊州等處糧艸坐使家僮與人通賂求進事覺寬自以不知其事具奏服罪旣獲宥至是給事中禦史交論其平日姦貪罪狀以爲不可宥故有是命

○乙卯太監覃昌傳奉聖旨升錦衣衛故帶俸百戶施良子仁爲實授百戶百戶王英爲帶俸正千戶

○右副都禦史陳鉞子澍前以奏捷升錦衣衛冠帶小旗至是鉞言澍常爲生員不能操練乞入國學自效因引前都禦史李秉子華項忠子綬俱以奏捷升所鎭撫之例事下兵部尙書餘子俊請免澍旗役而令冠帶入監從之

○兵部以六科十三道言議行鎭守分守總兵以下官自陳休致因劾遼東總兵官歐信老不任事副總兵韓斌才行不及可罷上是之而信斌令姑勿動

○命修理天地壇齋宮神廚從太常寺卿劉岌等奏請也

○丙辰命兵部右侍郎張鵬兵科給事中張善吉閱侍衛並九門官軍退其疲老者及易其衣仗之損壞者仍命移文南京守備等官閱皇城京城軍士以禦史言朝儀不肅侍衛未嚴故也○升錦衣衛問刑副千戶吳綬爲指揮僉事仍掌鎭撫司事所鎭撫李璉爲衛鎭撫問刑璉襄城侯李瑾庶兄也

○戊午直隸鳳陽府大雨城內水髙二丈沒民居千餘

○建州左等衛女直都指揮脫羅等因招撫來朝貢馬及貂皮賜宴並衣服彩叚等物有差

大明憲宗純皇帝實錄一百八十一大明憲宗純皇帝實錄卷之一百八十二

成化十四年九月己未朔升浙江按察使朱紳爲貴州左布政使廣東右參政車寧爲廣西右布政使狹西右參政劉潺河南右參政程泰俱本司右布政使

○升監察禦史戴珊爲狹西按察司副使提調學校

○升錦衣衛指揮同知朱驥爲指揮使敕指揮同知陳璽提督捕盜兼管衛事

○錦衣衛帶俸都指揮僉事孫續宗以老乞罷命其子瑛代爲本衛帶俸指揮使

○都察院奏遣監察禦史三員往良鄕固安通州三路迆南捕盜從之舊例每歲河凍時始遣禦史錦衣衛官各三員分投捕盜迨春而還至是兵部以直隸山東等處水災恐民窮盜起欲先兩月差遣故有是奏

○庚申巡撫順天等府右僉都禦史汪霖被劾奏乞致仕詔盡心供職不允所辭

○赤斤蒙古等衛番酋以赤斤衛左都督賞播塔兒幼不更事而指揮僉事加定眾所信服奏乞升職使總衛事詞甚懇切賞播塔兒亦署名推讓而罕東衛酋長又貢駝一頭合辭奏舉且謂兩衛夷人待此以安事下兵部議宜從其請升加定爲都指揮僉事暫令掌印與罕東哈密二衛並力捍禦俟賞播塔兒更事之日別爲處畫仍敕赤斤等三衛諭以此意從之

○辛酉復除廣東布政司左參議傳實於河南

○賜代府和州悼僖王母妃賈氏食米歲一百石

○加賜秦府興平安僖王妃吳氏食米歲二十石先是王薨已賜吳氏食米歲三十石至是秦王又爲奏請故加賜焉

○免四川鹽課三千引有奇以蠻賊塞鹽井殺竈丁故也

○免南京橫海等十六衛屯田子粒四千三百六十石有奇以大水故也

○定隱匿賊情罪例監察禦史屠滽等奏今饑荒之後盜賊竊發軍民職官因有停俸戴罪之例往往隱匿不報自後有犯者宜送吏部降等敍用都察院議以其法太嚴定爲罪例一二次不報者停俸三次者戴罪俱捕盜如故若四次以上者始監候奏請降等敍用從之

○壬戌孝恭章皇后忌辰奉先殿行祭禮遣駙馬都尉蔡震祭景陵

○升吏部郎中國泰爲布政司左參政戶部郎中谷琰福建邵武府知府馮孜廣西潯州府知府孫暲俱爲右參政戶部郎中林迪南京禮部郎中沈暉俱右參議泰暲山東琰山西孜迪湖廣暉狹西

○升四川布政司左參政鄭時浙江嘉興府知府楊繼宗爲按察使監察禦史楊峻刑部員外郎沈銳大理寺右寺副姚倫南京監察禦史朱漠刑部員外郎劉恆爲僉事時四川繼宗浙江峻廣東銳江西倫湖廣漢河南恆狹西

○鎭守陜西署都督同知白﹤王巳﹥等奏洮州銕藏等簇番賊擁眾出沒官軍徐昇等與戰於石溝斬首一級生擒五人而我軍傷者六人被虜者五人賊屬且欲報讐未巳事下兵部議移﹤王巳﹥等嚴督守土兵備等官加謹防範仍行巡按禦史覆按功罪虛實報可

○癸亥光祿寺廚人盜官物事覺本寺卿艾福少卿秦﹤王巳﹥郭良寺丞顧禎楊惇胡恭等坐不嚴禁停俸有差

○黃河水溢衝決開封府護城堤五十丈居民被災者五百餘家

○甲子遣保定侯梁傅靖遠伯王添寧晉伯劉福成安伯郭鐄武平伯陳能修武伯沈煜懷柔伯施鑑充正使尙寶司司丞李漙給事中仰昇李孟暢方陟趙艮張琛劉英充副使持節冊封唐府新野恭簡王嫡長子彌鎘爲新野王秦府保定莊簡王嫡長子誠潢爲保安王其夫人何氏爲保安王妃兵馬副指揮沈鑌女爲伊王妃兵馬副指揮王昊女爲韓府西徳王妃兵馬副指揮孫智女爲寧府鐘陵王妃兵馬副指揮陳浩女爲遼府長垣王妃兵馬副指揮劉寧女爲周府永寧王妃

○中都署副畱守趙忠受賂事覺罷爲指揮僉事調宣府開平衛差操

○命萬全都指揮僉事周隆子禎代父原職永寧衛指揮使故燕山前衛帶俸都指揮僉事李信從子麓襲父原職本衛指揮使

○乙丑兵部上內外諸臣所舉將才英國公等官張懋等舉五十六人都指揮使毛倫都指揮同知郭鋐支玉楊玉馬俊王能曹浩都指揮僉事閻斌黃琮周璽柳春顧璽蕭英陳敬蔡英指揮使芮昂蔣謙張鐸田智宮錦張勇阮興王鑑劉紀辛晟戚旺魏啟馬能林英姚昇朱瑾董剛白俊魯惠魯廣鄒倫張欽王宣白珍指揮同知馬成髙倫趙得詹欽靳淸朱鑑白斌王瑀劉全錢聚吳儼孫安指揮僉事孫鏞孫安楊鎭張懷傅讓吏部尙書尹旻戶部尙書陳俊共舉署都指揮僉事都勝工部左侍郎王詔舉都指揮使劉斌工部右侍郎劉昭右副都禦史程宗共舉都指揮同知傳泰右副都禦史張王�贊李敏共舉署都指揮僉事陳雲指揮僉事朱﹤王巳﹥右副都禦史陳鉞舉開原右參將周俊都指揮同知李英僉都禦史王朝遠秦紘共舉都指揮同知陳輝都指揮僉事李俊右副都禦史朱英舉指揮使歐磐僉事陳寬左僉都禦史丁川舉都指揮僉事王戟指揮鄭溫朱祥監察禦史楊守隨於大節舉指揮楊伸王榮髙昇南京兵部右侍郎馬顯舉指揮使王興翁琦都督同知王銓舉都指揮毛倫山東右布政等官阮勤等共舉山東都指揮髙通李璋趙福廉政王鏜袁綱有旨所舉之人至選用之際所司仍審處具名來上

○淸平伯吳璽卒璽遼陽人故淸平候買驢之孫英之子也景泰初英卒璽尙幼命歲食祿米之半天順八年襲爵至是卒訃聞輟視朝一日命有司治祭葬璽乏嗣弟琮襲爵

○詔修居庸等關處隘城垣墩鋪橋道券門爲承衝塌者○丙寅太傳會昌候孫繼宗﹤鋶﹣釒﹥陳年已八十乞罷都督府事且爲其子王�贊己爲錦衣衛帶俸指揮同知乞任以事使圖報稱上批答曰卿國之勛戚朕所倚任不允辭謝其仍蒞府事朝朔望孫王�贊俟有缺時兵部以聞

○鴻臚寺序班陳琮奏每旦視朝侍衛官軍與常參職官爭門而進殊爲無序宜自今著例鼓再嚴令軍官先入序例俟鼓三嚴畢常參官乃如品級序入事下兵部覆奏有旨仍如今例行之

○丁卯重陽節賜百官宴於午門

○順天府府尹胡睿奏畿內雨多水漲渰傷黍谷衝倒房屋小民甚困乞發太倉銀二三萬兩賑濟或官爲買米給散事下戶部覆奏請以京通二倉餘糧及太倉銀候來春支給俟豊收之時仍令還官從之

○己巳給散寧晉伯劉聚鐵券封奉天翊衛宣力武臣特進榮祿大夫柱國寧晉伯子孫世襲食祿一千石聚以都督往延綏有功封伯爵已得勛號未嘗受券而卒其子福以請故給之

○裁革浙江錢塘富陽臨安於潛昌化新城桐鄕安吉八縣勸農縣丞

○禮部尙書鄒干等奏頃者有事山川文武官失於陪祀幸蒙聖恩寬宥乞立爲條約俾知遵守自今應陪祀官有故不與者先期於本部委官處開報其公侯駙馬伯都督及見任指揮故爲推托者聽其首領官狀聞凡失儀並來遲者聽紏儀並禮官劾舉庶祀典祗肅人知警懼奏上報可

○前延綏參將錢亮坐失機謫戍懷來衛至是其母王氏﹤鋶﹣釒﹥陳年老乏人侍餋而亮叔故太監僧保塋域亦乏人展祭乞調亮編伍京衛爲便從之

○庚午授都察院問刑博士羅鵾南京福建道監察禦史

○以直隸深州民地一百二十四頃有奇賜錦衣衛千戶邵宗

○命羽林前衛帶俸指揮僉事賈能子浚代父原職本衛指揮使

○辛未毛憐衛都指揮老佟差都指揮主張哈等貢馬及貂皮賜宴並金織衣彩叚等物有差先是建州賊犯順毛憐族類在建州者多從之老佟等遣使朝貢且謝其不知犯邊之罪於是巡撫都禦史陳鉞等言建州賊實籍毛憐海西以爲聲勢今毛憐旣悔過款附使歸之日乞賜敕老佟等以慰其效順之心從之

○有牧馬於郊壇者多至百餘匹事覺詔以太常寺堂上官提調不嚴姑宥其罪各停俸三月犧牲所官兩月仍令刑部出榜禁之

○壬申增置萬全都司儒學訓導二員從巡撫右僉都禦史張頤奏也

○建州等衛指揮使等官早花等二十七人各升一級都指揮同知等官脫羅等七人以在邊有傳報擒送之功各升二級弗羊古等十五人以赴京之後家人爲官軍剿殺各加賜絹布都指揮僉事等官塔失子疊革等六人襲職指揮使等官速哈失等三人更與敕俱從其請也

○癸酉宥成山伯王鏞大理寺少卿劉慶罪鏞慶鄰居因爭地鬥毆互相訐奏上以二人失大體法當執問姑宥之

○監察禦史李勛有罪爲民勛巡按貴州容鄕人至公署往來其人挾勛名多得財物事覺以勛有乖憲體命革職

○給鴈門偏頭寧武三關守墩夜巡官軍七百五十九人衣鞋

○甲戌狹西階州地震有聲

○乙亥調監察禦史鄭昱爲湖廣京山縣知縣昱自狹西巡按回復命失儀故也

○居庸關邊墻墩鋪爲水所毀守臣以聞請發卒二千人往繕兵部議從其言命發外衛操軍巳至者如數遣之仍行守臣拘取原閱冬班捨餘三百餘人以九月中旬赴關協役並工修繕

○廣西按察司按察使張黼以朝覲畢便道過家久不還任巡按禦史劾奏廣西極臨邊境流賊比年爲患而黼久曠職有負委任宜治罪如律從之

○丙子宣府東西二路虜寇近邊出沒巡撫右僉都禦史張頤等報至上命兵部會總兵等官議於是議委都督僉事劉能爲遊擊將軍領原閱聽徵騎兵三千給馱馬衣物往禦之仍遣指揮魯惠往探虜勢緩急以爲戰守方略上命能領兵操候衣物之類俟臨期給授惠不必遣仍諭頤等遣人哨探奏聞處畫

○法司奏據大理寺評事周茂建言凡會審重獄之時止有原問官在而無原審官宜查囚人姓名開報原審官執赴會審以備詢考其言亦詳愼重獄之意自後原問原審並接管官仍各持文卷詣彼遇囚人稱冤卽按捲陳其始末從眾參詳從之

○丁丑免山西大寧等都司直隸定州等衛所明年歲輸柴炭黃穰苗馬躪根薥稭十分之五以其地災傷故也

○戊寅鎭守薊州永平山海等處署都督僉事劉淸以疾辭鎭不聽仍命盡心守土

○命金吾右衛帶俸都指揮同知王璽廣西都司掌印管事

○己卯升兵科給事中張善吉刑科給事中趙杲爲本科左給事中

○攺設鄖陽縣馬山巡檢司於雷峯埡以其地爲河南狹西流民入山要路也

○命大同前衛指揮同知汪禮守備鴈門關十八隘口以鎭守代州等處兼守三關都督僉事劉寵言鴈門地曠宜添設守備故也

○建州右衛指揮使剌哈旣乞升爲都指揮同知至是其同類復奏言故都督剌郎哈職無人繼襲而剌哈其諸父也爲眾所服宜令襲職剌哈亦自嘗有擒送叛卒之功事下兵部議宜俯從其請遂命爲都督僉事賞錦衣衛指揮使朱驥新鈔二千貫其下正副千戶百戶所鎭撫旗校覃泰等遞升一級以驥與泰等累年捕盜有功故也

○免被災囚人納紙巡按直隸監察禦史王億言眞定等處俱被水災軍民缺食乞免囚犯納紙以蘇困苦都察院議億所奏亦救荒之一端但今天下如順天保定河間淮安鳳陽徐州山東河南湖廣江西亦皆被災宜通行寬免自後除官吏並害民裏老羣長攬頭刁頭旗校納紙如故其餘軍民人等不分有罪無罪原被告俱暫免納俟秋成之後依例施行從之

○辛巳設直隸滄州守禦千戶所吏目一員

○壬午南京總督糧儲戶部右侍郎潘榮奏鳳陽倉儲支給官軍俸糧不足戶部議請開中兩淮運司存積鹽五萬引召�納銀兼米支給從之○戶部議管糧通政司參議李寬等奏於永平等處開中引鹽以足邊儲宜以淮浙運司官鹽一十五萬引召�上納其常股鹽兩淮一引米五斗兩浙三斗五升存積鹽兩淮一引米九斗兩浙五斗從之

○癸未初有敕參將遊擊等官各領兵三千操習備用而大同東路左參將周璽以所部不足因奏畱遊擊將軍李鎬原選遊兵千人至是大同守臣言鎬所領兵兵將相知難遽更易宜於大同三路各選兵一千令璽練之報可

○甲申命濟州衛故帶俸都指揮使盧寧子懋襲父原職本衛指揮使

○錦衣衛副千戶張慶自陳爲故太監裴當之侄當累效軍功嘗蔭授臣弟榮爲百戶今榮死乞以榮職並升與臣遂命升慶二級

○乙酉戶部奏荊州等衛運糧官錢貴等十七員漂流數多𨿽巳補納於例亦當治罪上曰糧旣完其皆釋之勿問

○鎭守雲南太監錢能爲指揮姜和李祥乞恩免罪從之初能在雲南數使其下往孟密等處索取金寶等物爲巡撫都禦史王恕所奏命官勘實上旣宥能罪止罪其下九人而和祥尢怙勢潛匿不肯就逮有旨令巡按禦史就彼追問至是能復爲二人求宥稱其不避艱險有勞邊方且以恕等誣陷爲詞竟從其奏

○丁亥戶部奏開中廣東海北二提舉司官鹽一十四萬引廣東一引米三斗二升海北二斗八升行巡撫等官召�於廣西倉分上納有願折銀者聽先是湖廣每歲撥糧三萬石石折銀三錢五分賫送廣西備用至是湖廣水旱爲災故請畱以濟急而中納鹽糧以足廣西之數從之

○戊子以明日十月朝遣駙馬都尉遊泰馬誠祭長陵獻陵景陵裕陵楊偉祭景皇帝陵

○遣內官祭恭讓章皇后陵寢明憲宗純皇帝實錄卷之一百八十三

成化十四年冬十月己丑朔享太廟

○遣內官祭司井之神

○庚寅罷山東布政司右參政唐澞都轉運鹽使司運使李玙俱致仕從巡按監察禦史許進言也

○壬辰雲南總兵官黔國公沐琮等奏廣西府土官知府昂貴與彌勒州千夫長龍判等互相讐殺累遣官撫捕負固不服上諭兵部臣曰貴等構亂之初使守土之臣因俗而治必不稔惡至此顧乃推托隱獘以致邊夷效尢莫能禁止宜移文並勘凡其境內讐殺事情如此類者降敕鎭守巡撫等官分委官屬躬親處畫不竟者毋輒更代三司府衛以下職官未停俸者俱令停俸

○廣寧伯劉瓘署都督同知馮昇都指揮湯成閻斌俱奉命督軍牧馬馬多死者給事中禦史點閱之得其實因劾奏瓘等及各營把總都指揮指揮何全等總三十九人都察院奏請逮治有旨瓘昇成斌俱宥之但停俸一月餘悉逮治如律尋皆贖杖還職

○癸巳升禮部郎中倪輔四川布政司右參議黃紱俱爲左參政兵部郎中張謹狹西右參議魯能廣平府知府熊懷俱爲右參政輔湖廣謹河南懷廣東紱能俱本司

○通政使司右通政潘禮以親喪去任

○兩廣總兵官平鄕伯陳政右副都禦史朱英等各奏獲後山彊賊黃梨檢等八十三人請以便宜處決梟首示眾都察院覆奏從之

○甲午總督漕運兼巡撫鳳陽等處右副都禦史李裕以親喪去任

○戶部奏舊制文武官吏月糧一石歲計米五萬二千五百七十餘石皆蘇松常三府歲運至京臨時分泒各衙門上納今多過期不至虧損糧額請自今定爲常例某府出糧若干於某衙門收納先期移文令其差官運送庶使事體歸一而姦獘可除從之

○巡撫湖廣左副都禦史劉敷奏王府喪禮禮部所定祭品已有常數而王府聽羣小言輒於常數外巧取費用不貲且不依葬期以致所遣人員久候費民供給而因之違限得罪乞敕該部移文所司自後祭品毋多科增設而有司亦不許阿順奉承從之

○乙未命南京羽林左衛署都指揮僉事都勝充參將協同漕運於錦衣衛帶俸

○升戶部主事董齡爲河南按察司僉事專理屯田

○丁酉朝鮮國王李娎遣陪臣韓致亨等奉表貢馬及方物來朝賀萬壽聖節

○升都察院右僉都禦史李綱爲左僉都禦史總督漕運兼巡撫鳳陽等處

○戊戌敕彭城衛帶俸署指揮同知郭鋐於楊州等處總督備倭

○庚子給宛平大興二縣餋濟院貧人布三千五百餘匹

○總兵官英國公張懋等奏密雲古北口居庸關等處邊關營堡被水沖塌欲調外衛秋班京操軍士二千人協助修理但京營軍士所以保衛京師非有警急不遣況今邊報日至正宜操習以防徵調宜就令邊軍並量起有司民丁應役事下兵部言懋等所言固探本之論但關隘外接邊徼內拱畿甸陵寢所系甚重恐邊軍自防禦之外所餘無幾而民丁亦因歲饑役重卒難徵發上是之命仍摘遣京軍協助修理

○貴州總兵官署都督僉事吳經等奏西堡獅子孔等處羯獠蠻賊四散屯結不下萬餘分道攻劫殺傷官軍道路梗塞先議調雲南守備貴州官軍八千協助戰守聞雲南亦有寇盜恐難遠調乞借湖廣淸浪沅州附近諸衛軍士五千應援事下兵部請從所擬降敕貴州湖廣總兵巡撫等官調官軍土兵如初擬調之數並力攻剿仍敕雲南守臣謹飭邊界以防奔突從之

○辛丑巡撫遼東右副都禦史陳鉞奏宜復調軍搗其巢穴以除邊患事下兵部尙書餘子俊言建州海西諸虜比蒙恩諭多巳攺悔今鉞以傳聞之故復請加兵恐起舊釁乞令鉞等嚴敕所部如偵了虜眾犯邊情狀不妄則擊之出境旣遠可勿窮追倘卜剌答等服罪入貢及朵顏三衛被滿都魯等讐殺避難近邊俱宜曲加撫慰毋貪功妄殺失朝廷懷柔之意詔可

○追降韓府漢陰王徵鍉爲庶人王母平氏妃周氏及冒封郡王縣主者皆賜死淩遲妃父周恂及其妻妾子皆斬之籍其家先是王有疾恂入問竊與王曰王疾病當不可諱無後柰何何不取家人子名之以奉王后王以爲然令二宮人假若有娠者韓王及諸王來問疾俱以托焉王薨恂與王母及妃謀取其妻之女及他人男前後令妾與子抱納宮中旣長請於朝俱受封旣而恂之姻家以私忿發其事下鎭守內官曁巡撫巡按會都布按三司官按之得其本末恂罪當斬余坐罪有差刑部尙書林聰等以具獄覆奏上曰恂陰謀主使王母平妃妃周氏同其妻妾子乞餋異姓男女冒封紊亂宗支罪惡深重恂淩遲處死財產沒官妻妾子俱斬之知其事者內使劉通等五人各杖一百充邊軍冒封男女及平氏周氏俱賜自盡徵鍉追降爲庶人余悉準擬其令太監李榮駙馬周景錦衣衛指揮趙璟往治其事仍命自後各王府並將軍等處不許閒雜人等出入構引爲非違者及內外官皆重罪不宥其錄獄詞寫書各王府知之乃致書於各王曰朕惟徵鍉乃韓憲王曾孫憲王實太祖髙皇帝之子髙皇帝奄有天下封建諸王藩屏國家以爲千萬世不拔之基豈意徵鍉秪因乏嗣顧戀房闈私愛輕信外人邪謀致使其母及妃下挹污池之流上混天潢之泒其得罪於祖宗豈小小哉身𨿽淪亡咎難容貸己革其封爵削其謚號追廢爲庶人用彰朝廷大法用慰祖宗靈明以爲將來警戒鳴呼莒人滅鄫春秋所誅而徵鍉忍心害理一至於此祖宗以來所未有也夫人聞知莫不憤怒況於朕乎況於宗室乎尙恐各宗室親王未知其詳特命所司抄錄情詞並書徧報親藩尙其亮之

○壬寅皇太后聖旦上率皇太子及親王上壽命婦朝賀賜百官宴於午門

○甲辰升泰寧等衛千戶卯裏孩等爲指揮僉事黨阿等所鎭撫兵部言其𨿽無賜敕憑據然實未嘗犯邊兼避北虜殺掠來歸及嘗遣使撫安之故也

○宥定西侯蔣琬左軍都督僉事王義罪時琬掌左軍都督府事兵部奏送自宮者二百六十三人系府中中四人乘間亡去琬等因舉奏監守百戶何獻罪並白效有旨下獻法司而宥琬等

○乙巳泰寧等衛都指揮可臺遣頭目黨阿等各來朝貢馬賜宴並金織衣彩叚等物有差先是可臺以減進貢馬價奏乞加賜禮部按例以聞上命如舊仍敕通事往諭之至是黨阿等復懇請不巳上念以夷人且近從招撫而來者特加賜一表裏

○以守備順聖川都指揮同知孫成守備蔚州把總指揮僉事馬剛守備懷來宣府前衛指揮同知王璇守備順聖川守備永寧衛指揮使張澄守備馬營把總指揮同知方鐸守備萬全右衛隆慶右衛指揮使溫海守備永寧命取守備萬全右衛指揮吳信守備馬營都指揮李英俱回京營信仍把總英止隨操以巡撫宣府都禦史張頤言蔚州懷來馬營與永寧等處城堡緩急不同孫成等才行亦異信不能馭眾而英貪刻也

○丙午誠孝昭皇后忌辰奉先殿行祭禮遣駙馬都尉周景祭獻陵

○皇第三子生母曰宸妃邵氏

○丁未左春坊左諭徳程敏政奏乞歸省許之給驛以往且令亟還供職

○命監察禦史婁謙提調南直隸學校

○兵部尙書餘子俊言京操官軍缺班不至者共九千有奇宜行令所司逮問角�羊送補役有旨宜速押角�羊赴操免逮問

○戊申升武功中衛帶俸署指揮僉事楊紳爲署都指揮僉事充左參將分守獨石馬營

○庚戌手敕升太子少保吏部尙書萬安爲太子太保仍兼謹身殿大學士太子少保兵部尙書王鉞爲太子太保仍兼都察院左都禦史加兵部尙書餘子俊刑部尙書林聰工部尙書王復掌通政司事工部尙書張文質爲太子少保俱仍舊視事安上﹤鋶﹣釒﹥辭詔曰卿職居輔導勞效有年玆特加升用隆委任子俊等亦上﹤鋶﹣釒﹥辭詔曰卿等受朕委用歷事年深特玆加升俱不允辭

○手敕加豊城侯李勇定西侯蔣琬左都督趙勝爲太子太保

○升通政司左參議李和爲右通政右參議王昶爲左參議

○辛亥翰林院侍講學士楊守陳服闋復任

○革直隸江浦縣浦子口巡檢司○壬子巡按江西監察禦史沃頖奏訪得吉安府獄中自成化十一年至十三年病故囚犯計三百八十七人多系知府黃景隆淹禁淩虐故勘致死而假稱病故者請差官按之都察院覆奏命刑部郎中屠勛錦衣衛百戶楊綱往會巡按禦史並都布按三司鞫治勛等至閱籍得囚之死者總四百十七人其無罪而故勘故入或淹禁以致死者實百有六人有一家五人者有父子兄弟三四人者景隆坐淩遲處死恨頖發其事因訐奏頖聽禦史李瑢按察使劉釪囑托並泛舉其違法事事亦下勛等按多誣於是械系景隆等至京而頖等四人亦有罪當逮治俱下法司議之

○癸丑分付雷廉髙肇參將都指揮同知楊廣坐違例濫受詞狀都察院請下巡按禦史逮治如律從之

○甲寅禮部奏萬壽聖節例賜百官宴上令免宴賜以節錢鈔

○乙卯升吏部郎中陳政爲通政司右參議

○吏部﹤鋶﹣釒﹥京官堪任知府者六人其中注擬寧波府則南京戶科給事中王讓詔可其所﹤鋶﹣釒﹥者五人而寧波府則命別舉之

○鎭守遼東太監韋朗奏比者兵部行令巡撫巡按愼選守備等官而不及鎭守總兵官但巡按禦史歲一更代境內不暇徧歷官屬賢否豈得周知或聽信未明及致顚倒其鎭守總兵臨馭旣久驗試必眞乞仍令會議進黜庶幾得人事下兵部言禦史朝廷耳目所系內外政治俱得預聞歲一更代之制正以防日久稔熟之私邇者在外鎭守總兵等官多不律已凡遇守備守禦員缺視爲奇貨酌量羙惡尢爲定價以俟營求其獲選之人掊克萬端償其所費虐軍誤國貽害日深欲革獘端事湏禦史今朗等旣欲親預宜行在外鎭守總兵巡撫巡按等官會議奏舉明開舉主姓名犯贓連坐從之

○丁巳賜晉府永和王奇淯第三弟名曰奇湧遼府應山王豪土��第二子名曰恩銈

○命左軍帶俸都督僉事髙俊後軍帶俸都督僉事柯忠俱於南京掌府事明憲宗純皇帝實錄卷之一百八十四

成化十四年十一月戊午朔欽天監進成化十五年大統歷上禦奉天殿受之給賜親王及文武羣臣頒行天下

○宥太常寺少卿童軒欽天監監正張瑄康永韶田蓁罪時軒掌監事進呈大統歷七政歷俱有訛字命各自陳皆伏罪有旨軒等失於校讎法當治罪姑宥之春官正以下並司曆二人命錦衣衛鞫治以聞

○以明日萬壽聖節遣駙馬都尉蔡震楊偉謁告長陵獻陵景陵裕陵馬誠謁告景皇帝陵寢

○己未萬壽聖節上詣奉先殿皇太后宮行禮畢出禦奉天殿文武羣臣及四夷朝使行慶賀禮

○始令翰林院官習儀先是翰林院官僚自永樂宣徳以來相傳免習儀至是錦衣緝事官校奏學士王獻檢討張泰不赴習儀上命鞫問之獻泰舉相傳之例以聞宥之仍詔自今行大禮先期習儀內閣辦事者免其餘俱習儀如常

○壬戌遣內官祭恭讓章皇后陵寢以是日忌辰也

○癸亥賜周府故鎭國將軍子壕夫人蔣氏子土�尋夫人何氏食米歲各五十石從周王子埅奏請也

○戶科給事中陳鯉等盤糧兩廣還以錢谷虧耗數聞因劾布政使周鐸王儉知府髙橙金純以下二十人俱命巡按禦史逮問惟巡撫副都禦史朱英以歷任未久特宥之

○巡撫河南右副都禦史李衍等奏河南地方累有河患皆由下流壅塞以致衝決散漫渰沒民居今宜自開封西南地名新城下抵梁家淺舊河口七里﹤鋶﹣釒﹥浚壅塞以洩杏花營上流水勢又自八角河口直抵南頓分道散漫以免祥符鄢陵諸縣睢陳歸徳諸州渰沒其衝決堤口則俟水落之日興工修築工部覆奏上仍命衍等斟酌行之

○甲子賜朝鮮國朝賀陪臣韓致亨等宴並金織衣彩叚等物有差

○命代州隰川王仕﹤土遂﹥歲祿折色內支米五十石王以歲用不足請也

○太子少保兵部尙書餘子俊奏比者鎭守蘭縣署都指揮僉事劉瑛奏蘭縣近升爲州乞攺舊敕竊見今邊城將佐凡主將據總要之路當節制副參之任宜稱鎭守副參以下有與主將同居一城有獨員分守一路者皆稱鎭守猶或近似至於都指揮指揮守備一城一堡亦稱鎭守如分守固原等處參將守備蘭縣洮州等處都指揮等官及甘州副總兵參將總名鎭守涼州副總兵卻稱分守則是守備屬官與主將相等參將比副將責重是致職制紊亂號令不行今宜攺敕署都指揮僉事劉瑛爲守備蘭州於義爲當但因襲已久宜從所請許仍鎭守舊號俟更代之日攺正余若副將參將與主將同在一城者名爲協守副將參將都督獨守一路者名爲分守都指揮指揮獨守一城一堡不受主將節制者亦名爲分守受節制者則名守備同事內臣稱號如例凡一切僣稱名色交代日悉宜更定以正名分上可其奏

○乙丑命前軍署都督同知馮昇實授昇初以從徵廣西功升署都督同知至是自陳其成化六年藤縣等處殺賊功乞實授從之仍命自後遠年功次不許奏擾○丁卯裁革狹西餋利州土官知州永康縣土官知縣置流官知州知縣各一員巡撫都禦史朱英言餋利土官知州趙武髙子文安往年嘗有罪籍其家永康土官知縣楊雄傑亦以罪寘極典其族人連年爭襲重爲民患今承平旣久聲教日敷乞裁革土官置流官便餋利州流官同知判官可並裁之上從其議

○詔修南京棕殿

○金吾左衛帶俸都指揮劉玉暱官妓畱宿於家久之鄰人有通其妻者玉覺遂夜於姦所殺鄰人剌其妻不死兵馬司執玉並妓以聞妻家因誣玉爲妓殺妻刑部鞠問事白坐杖贖罪調衛差操

○戊辰賜鄭王祁鍈第八子名曰見汌○己巳戮死罪囚三十三人於市淩遲處死者一斬者二十四絞者八皆刑部都察院會官審錄於朝而情眞罪當者將行刑有十九人母妻訟冤登聞鼓下給事中以聞詔畱重鞠之其一人𨿽無訟冤而獄詞相連亦畱之

○庚午淸源王府儀賓劉昱坐盜倉糧罪當絞禮部以聞上特宥之仍復其官

○辛未命遼東帶俸都指揮莊鑑提調東州馬跟單二堡副總兵韓斌參將崔勝分領官軍於靉陽蒿甸子等處設備如舊從遼東總兵等官言也

○壬申太倉米麥積蓄歲久蒸浥自焚至百餘石命典守者皆執送鎭撫司問罪以太監髙通並戶部尙書翁世資等提督不嚴防範不周亦當究治姑宥之

○癸酉毛憐等衛野人女直都指揮禿蘭帖等泰寧等衛指揮哈失帖木兒等海西欽眞河等衛野人女直都指揮哈答等各來朝貢馬及貂皮賜宴並衣服彩叚等物有差

○丙子以明日冬至節遣駙馬都尉遊泰黃鏞分祭長陵獻陵景陵裕陵文武各衙門分官陪祭

○遣駙馬都尉蔡震祭景皇帝陵寢

○遣內官祭恭讓章皇后陵寢

○命寧夏副總兵都督僉事緱謙佩徵虜前將軍印充總兵官鎭守遼東宣府遊擊將軍署都指揮使吳王�贊充副總兵分守遼陽等處尋以京營管操都指揮僉事韓斌代王�贊充宣府遊擊將軍

○丁丑冬至節上詣奉先殿皇太后宮行禮畢出禦奉天殿文武羣臣及四夷朝使行慶賀禮畢復詣文華殿慶賀皇太子皇太后皇后俱免命婦朝賀

○戊寅文武羣臣朝親王於奉天門東廊

○庚辰賜朝鮮國成化十五年大統歷

○辛巳復南樂王祈鉷爵先是王以罪削爵爲庶人至是其妃王氏屢請於朝上命冠帶治事今後若再犯法不輕宥仍賜敕諭之

○壬午升戶部郎中韓文河間府同知趙銳南京刑部郎中朱貞俱爲布政司右參議文銳狹西貞四川刑部員外郎莊恭爲江西按察司僉事戶部奏定遼東開中淮浙河東鹽課則例兩淮存積鹽七萬引引米一石常股鹽八萬引減三斗兩浙存積鹽五萬引引米七斗常股鹽五萬引減二斗河東鹽十萬引引米三斗

○免順天府所屬州縣並涿鹿等四十六衛秋糧子粒共七萬一千四百五十餘石狹西州縣夏稅子粒共八萬九千七百餘石以是年水旱災故也

○癸未敕後軍帶俸都督僉事李玙充副總兵協守寧夏

○兵部右侍郎張鵬乞以其子弦爲國子監生許之

○總鎭兩廣太監顧恆奏往者梧州總府列坐臣居中總督兩廣軍務右副都禦史朱英居左總兵官平鄕伯陳政居右今政因兵部定議凡鎭守總兵巡撫等官列坐總兵系伯爵以上者居左巡撫系僉都禦史以上者居右遂欲據左而朱英稱系總督軍務與巡撫事體不同爭論未決事下兵部言總兵巡撫列坐累有奏行事例但成化二年間敕令總督提督軍務等官職自僉都禦史以上俱坐於總兵官候伯之左列名於前已有定制今朱英系總督軍務而總兵官陳政爭坐以紊成規宜令序次如舊上諭曰朱英止令巡撫兩廣攺敕與之

○甲申升陜西按察司僉事王繼爲副使整飭固原等處兵備

○命故定襄伯郭登孫參世襲指揮使從其乞請也

○乙酉南京內官監太監覃力朋進貢還有馬快船百艘多載私鹽役民夫牽挽且徧索州縣驛遞得銀五百餘兩錢帛稱是至甲馬營巡檢司申報武城縣縣遣典史率人盤詰力朋以其眾拒擊典史折其齒射一人殺之傷者甚眾內官汪直廉得以聞逮力朋等治得實刑部坐以私鹽拒捕律當斬從之其後力朋竟以幸免

○丙戌廣平侯袁瑄卒瑄鳳陽壽州人廣平矦容之子也容自儀賓升駙馬以靖難功封侯容卒子稹襲稹卒而瑄襲英宗以容尙公主故得封侯以瑄公主薨後庶生不許襲授長陵衛世襲指揮僉事英宗復位大詔天下復功臣失爵者數人瑄與焉得襲侯爵至是卒葬祭如禮孫輅嗣爵○丁亥升山東石州知州齊經狹西延安府同知王璇爲山西按察司試僉事兵部奏遼東邊務廢弛已久山東按察司可增置僉事二員於府州正佐官內推服勤練事者量升試職請敕聽巡撫官節制整飭東西兩路兵備凡邊墻墩堡一切事宜皆從鎭守等官規畫已定候明年春暖邊境寧謐次第爲之期於久便不限歲月三年後有成績者實授之吏部覆奏詔可

○宥南京神策等衛並甘肅行太僕寺屬衛一十七處比較管馬官吏虧失馬匹罪俱令停俸責限追補

大明憲宗純皇帝實錄卷之一百八十五

成化十四年十二月戊子朔上視郊祀牲

○己丑發太倉銀三萬兩賑兗州府饑民仍命本府以是歲該運口外軍需米四萬二千四百餘石每石折銀六錢豆五千九百石每石折銀五錢通計所省轉運之費以足賑濟從戶部奏請也

○庚寅巡撫福建右僉都禦史髙明奏先後擒獲上杭縣賊首魯宗鄧嵩等三百一十三人其賊首三十六人已得旨會官鞠實就彼梟首示眾餘多瘦死內黃端等一百二十人皆脇從者情有可矜上請裁處詔貸其死各杖一百發充廣西邊衛軍家屬隨住

○明又奏言上杭縣太平溪南金豊豊南四里去縣治三百餘里地界接連江西廣東山深地僻人民頑梗盜賊屢發職此之由今宜卽其地析爲永定縣而以興化鄕太平及三層嶺三巡檢司隸之詔可

○壬辰命河南是歲轉運徳州臨淸二處糧米二十三萬石每石折銀八錢以其地頻年水旱省民轉運也

○癸巳授進士王盛章玄應南京給事中盛戶科玄應禮科

○升巡撫兩廣右副都禦史朱英爲右都禦史仍總督軍務兼理巡撫並賞鎭守太監顧恆總兵官平鄕伯陳政等兵部尙書餘子俊奏比因英政爭坐事議上被旨令英止巡撫兩廣竊見英等俱奏自兩廣兵革之後招撫猺獞逋逃復業之人共爲戶四萬三千六百丁口一千五萬科復田糧一萬五千有奇又建立永安州治邊徼靖安方欲以英等及部下勤勞官屬請旨論功行賞且兩廣夷民雜處叛服不常往緣鎭守巡撫等官頡頑不一設立總督之稱使上下協和易於控制英代居其任悉心所事漸有成功今忽角�羊去總督之柄恐諸夷輕視及側復生兵備一隳難於再舉奏入上曰國家懸爵賞以待有功誠所不吝但不可以冒濫而得顧恆朱英陳政旣有招撫勞效邊徼靖安英升右都禦史仍總督兩廣軍務兼理巡撫恆政各賜彩叚四表裏銀三十兩降敕獎勵旣而子俊復言恆等往奏參將都指揮同知楊廣都指揮僉事王輔署都指揮僉事馬議孫震左參政袁愷右參政黃塤車寧副使陶魯範鏞張敩林錦孔鏞右參議謝綬僉事羅明趙弘都指揮僉事潘椿梧州府知府吳中髙州府通判陳綱等俱奉宣徳意招撫安輯效勞官屬內魯鏞敩中綱輔震等衝冒瘴厲涉歷險阻功勤尢大竊見英比已進秩恆及魯等更乞裁處升賞以爲後勸命俱賞彩叚二表裏魯等仍加銀十兩

○甲午巡撫福建右僉都禦史髙明乞仍歸養病詔許致仕上諭戶部臣曰今歲北直隸水災殊甚聞說紫荊關水門被水沖其門扇至涿州則吾民之渰沒禾稼漂流人畜災困甚矣其田稅應免者可悉免之於是免直隸河間府所屬州縣並沈陽等四衛是歲秋糧子粒三萬三千六百餘石及大名廣平順徳保定四府大寧都司屬衛秋糧子粒共十六萬九千餘石

○兵部左侍郎馬文升奏比者建州海西犯邊諸夷俱已聽撫效順蓋遼東邊禍起自海西馬牛撒赤哈等數人或因不淂官職敕書或欲入貢被守關指揮等官索錢詬辱參將周俊知之旣久不與轉達處分及謀已成又不能撫安解息以釀成大患俱宜逮問仍行遼東守臣九傳報夷情有所陳乞不平者卽宜招徠首惡之人開諭釋怨或具聞區處從之

○乙未臘節賜百官宴於午門

○增置太常寺司樂二員本寺言供祀官少故也

○巡按江西監察禦史叚正言流賊三十餘人攻破新昌縣治釋放獄囚劫掠財物拒敵殺人事下兵部言新昌壯邑勢足保障乃被賊三十餘徒縱橫如此其鎭守巡按三司等官俱視常怠忽匿不奏聞宜降敕切責之使督令所司責限緝捕其應停俸戴罪者行令巡按禦史如例施行從之

○丙申賞遼陽等衛殺賊有功官軍白金彩叚等物有差○丁酉命大同都指揮使朱鑑守備大同右衛城都指揮同知施英守備大同左衛城威遠衛帶俸指揮同知張俊守備陽和城云川衛指揮使陳懷守備應州城其指揮俱視都指揮行事從巡撫大同右衛都禦史李敏等奏舉也

○戊戌太監黃髙傳奉聖旨升鴻臚寺卿施純爲禮部右侍郎仍舊任事

○辛丑前太常寺少卿兼翰林院侍讀牛綸奏臣起進士擢編修累至前官以臣叔太監玉有罪奪職閒住今玉蒙恩復任乞念臣講讀舊勞量授一官與玉相依以終餘年﹤鋶﹣釒﹥入命爲南京太常寺寺丞

○賜沖虛淵默凝神守素翊化演教廣濟普應弘道眞人昌道亨崇眞悟法靜虛髙士戚道珩誥命

○福建長泰縣民朱如玭等七人爲妖言揭榜聚眾謀叛知縣劉鐸率眾掩獲之巡撫都禦史髙明請梟首警眾都察覆奏從之

○壬寅右少監劉祥左參將都督僉事李剛同分守宣府獨石馬營等處六月以後虜寇數入境掠奪守墩卒衣糧射死邏卒一人皆匿不以聞爲宣府總兵等官所奏兵部請逮下都察院獄鞠治祥等訴辦不服都察院請遣錦衣衛官往重勘之有旨不必再勘劉祥降奉禦李剛降義勇左衛正千戶閒住未幾剛自陳原任指揮使乃其父所遺世襲舊職命復本衛指揮使

○癸卯夜月食

○乙巳免直隸永平府衛所屬秋糧子粒一萬八千餘石以水災故也

○丙午貴州丰寧長官司土官副長官楊泰奏峯峒寨蠻賊陸光翁等紏聚爛土等處苗頭及廣西荔波等縣流賊殺掠人民財畜道路阻塞乞調貴州廣西兩處漢土官軍並剿之事下兵部言比於安莊等處用兵未畢難更動調宜行兩處鎭守巡撫等官嚴督所司多方撫化之如其負固不服具聞區處從之

○丁未朝鮮國王李娎遣陪臣李坡等奉表貢馬及方物來貢賀明年正旦節

○海西益實左等衛野人女直都督僉事三赤哈等兀者等衛野人女直都督僉事察安察等泰寧等衛都指揮脫脫孛羅遣指揮苦出兀兒等各來朝貢馬及貂皮俱賜宴並金織衣彩叚等物有差

○敕遼東鎭守官自明年十月始凡各夷入貢人數悉如舊勿得朦朧冒賞仍降敕於會同館諭各夷遵守之從禮部臣請也

○雲南總兵官黔國公沐琮等奏比調都指揮僉事吳瑢右參政姚旭僉事鄒儒等率軍分趙並剿石屏州昌明裏夷寇屢戰敗之生擒八十四人斬首四百三十六級餘黨悉平事下兵部言頃緣石屏州寇盜未息累責所司停俸戴罪撫捕今宜行令支給如舊殺賊功次俟勘報定擬從之

○戊申擢知縣吳哲姜昂劉俊奚銘賀霖劉宇王輔劉璧俱爲試監察禦史

○己酉遼東都指揮同知吳玉乞回京許之玉自陳本山後虜人而遼東乃女直海西建州等夷入貢往來之地乞避嫌疑故也

○命浙江分巡分守及捕盜等官復職支俸如舊以兵部臣言浙江屬境羣盜漸平故也

○總理遼東糧儲戶部郎中王宗彜以成化十三年三萬衛倉火會巡按禦史逮倉官斗給治罪因劾備禦都指揮吳琮及指揮等官不能力救並宜逮治從之

○以水災免直隸眞定府並定州等五衛秋糧子粒七萬六千三百餘石

○庚戌禮部奏正旦節例賜百官宴上令免宴賜以節錢鈔

○掌府軍前衛事伏羗伯毛銳奏本衛幼軍二萬八千自天順八年正月二十二日詔令有故者不必僉補今十四年之間逃亡疏放之餘止存八千六百餘人凡京營操備內府監局等處應役及采辦秋靑艸束軍去役存乞爲開豁或如舊僉補事下兵部言府軍前衛幼軍系永樂間僉役以補宣廟爲皇太孫時隨侍之數五倍他衛今銳言例止僉補軍去役存無從別議宜令所司淸理開豁從之

○申在外武官私役軍士之禁先是戶部郎中劉道以公幹至大寧都司地方還言茂山保定等衛官私役軍余或有至百人者乞量品給定額數及行四方都司屬衛悉禁約之事下兵部尙書餘子俊言此例已定於京營山海等處凡都指揮六人指揮四人千百戶二人帶俸者不在此例私占五人以下者降一級五人以上者降二級甚者除名謫戍宜通行天下都司衛所如例舉行從之

○湖廣總兵官都督僉事王信等奏湖廣行都司都指揮使柴政卒乞以帶俸都指揮事鐘正代之及荊襄二府境內連絡川漢兩江綿亙千里流泒數多爲水陸盜賊出沒之區往者巡撫都禦史楊璇嘗奏令都指揮二人於兩江巡守深有裨益其川江與荊州一帶宜令守備施瞿夷陵署都指揮僉事呂鐘通爲防守漢江上自鄖陽下至徳安等屬境亦宜令署都指揮僉事臧廉往來守備事下兵部覆奏稱便從之

○遼府寧福鄕君儀賓楊綱貸遼靖王銀二百兩過期不償王怒杖徵之綱因與鄕君謀奏王府諸不法事詔下鎭守湖廣內官會巡撫等官按治事多誣獨儀賓劉達從父潮嘗賂王杖殺其侄婦並王府占民田租罰民財物數事得實都察院以具獄覆奏有旨此等情犯深重潮如律處決綱贖罪革冠帶內使王勤角�羊京處治道士曾習言等十三人各杖八十充廣西邊軍達與儀賓叚愷蔡湧各徒杖如所擬王府罰收財物田租仍令給主

○辛亥停巡撫河南右副都禦史李衍俸三月時四川糧儲虧耗衍先爲管糧參議故也

○兵部奏兩京太僕寺俱奏乞遣官印烙比年孳生及陪償馬騾駒共四萬二千三百餘匹但南北直隸山東河南屬境饑饉乞視近例罷遣內臣侯伯止令太僕寺官分烙爲便從之

○壬子敕湔除在京文武官過名仍令法司移文於在外諸司

○升翰林院學士彭華爲詹事府詹事供職如舊

○升狹西按察司副使余洵爲狹西布政司左參政○癸丑建州等衛都指揮等官廣失塔等入貢因乞官職事下兵部言此系常貢之期與初因招撫向化者不同內亦惟失裏木衛指揮僉事賽亦塔等八十四人有誥敕可據乞視天順間斟酌升襲年限事例自天順四年至今及十八年者準升一級𨿽無敕印而有招諭之功者許襲舊職其自成化十五年以後非因撫安而來有所求乞者宜以二十五年爲率方許之命如議賽亦塔等升襲有差

○巡撫宣府右僉都禦史張頤劾奏守備馬營堡都指揮李英侵欺錢糧役軍受賂等罪都察院請下巡按禦史逮治並詞所連千百戶八人俱逮之報可

○甲寅監察禦史王崇之巡按遼東守備鐵嶺衛都指揮王英舉呈指揮王宗受財枉法諸事琮亦訐英私用官鐵崇之方按問會太監汪直廉得其事因奏執崇之並英等下錦衣衛獄且言崇之嘗以公事杖殺人受都指揮廷參不爲禮所部衛卒有餒死逃竄者皆不能撫循之故並以爲罪刑部以崇之因公毆人致死罪當徒例贖英等擬罪有差大理寺以具獄奏詔崇之贖罪畢調除外任余悉如所擬吏部擬崇之浙江金華府推官特命攺邊郡遂調狹西延安府崇之嘗劾奏都禦史陳鉞啟釁冒功之罪直與鉞比故憾而去之

○丙辰命守備徳州等處指揮使戚旺並提督河間三衛官軍操守以河南饑荒盜起故也

○革嘉蔬千戶所時司苑局太監唐徳累言立所之後種菜軍士逃亡數多乞如永樂舊制仍於各衛摘遣庶缺役易於淸補事下兵部言立所未久難議攺革乞更給軍二百爲助上以徳累奏不便革之增設官吏別用

○丁巳歲暮享太廟

○遣太常寺官祭五祀之神

○遣旗手衛官祭旗纛之神

○以明日正旦遣駙馬蔡震楊偉分祭長陵獻陵景陵裕陵馬誠祭景皇帝陵寢

○遣內官祭恭讓章皇后陵寢

○是歲天下戶九百一十二萬六千二百七十二戶口六千一百八十三萬二千一百九十八口田地四百七十七萬八千九百八十頃一十畝田賦米二千二百七萬六千八百六十石有奇麥四百三十三萬二千一百九十六石絲九萬二千七百一斤綿一十萬五千兩絹二十八萬五千二百一十三疋布八十七萬九千二百疋有奇綿花二十八萬二千三百斤有奇折色鈔八十三萬五千三十錠雜課鈔二千七百九十六萬二千一百錠米五萬九千一百石有奇麥二千三百八十九石布七百七十二疋鹽課三百七十九萬一千五百六引米五千七百九十石布四萬四千七百疋茶課茶五十六萬三千九百一十五斤屯田子粒三百九十五萬八千一百八十石采納銀五萬二千一百二十四兩水銀二百四十七斤朱砂一十七斤一十一兩漕運京師儧運糧三百七十萬石各處運納糧五百五萬四千三百八十石有奇減免天下官田等項稅糧六十七萬七千五十五石有奇

明憲宗純皇帝實錄卷之一百八十五終大明憲宗純皇帝實錄卷之一百八十六

成化十五年春正月戊午朔上詣奉先殿皇太后宮行禮畢出禦奉天殿文武羣臣及四夷朝使行慶賀禮羣臣復詣文華殿慶賀皇太子皇太后皇后俱免命婦朝賀

○己未文武羣臣朝親王於奉天門東廊

○庚申宣宗章皇帝忌辰奉先殿行祭禮遣駙馬都尉馬誠祭景陵

○辛酉皇第四子生母曰徳妃張氏

○手敕加太子少保吏部尙書尹旻爲太子太保蓋太監汪直爲之請也旻上章辭免上批答曰卿任事有年練達老成特玆加升所辭不允○給賜守衛將軍官軍共一萬二千八百八人衣鞋

○壬戌立春順天府官進春上禦奉天殿受之文武羣臣行慶賀禮免宴

○癸亥孟春享太廟

○遣內官祭司戶之神

○甲子以大祀天地上禦奉天殿誓戒文武羣臣致齋三日

○丁卯大祀天地於南郊畢上還宮謁皇太后出禦奉天殿文武羣臣及四夷朝使行慶成禮

○戊辰以大祀禮成上禦奉天殿大宴文武羣臣及四夷朝使

○以上元節賜文武羣臣假十日

○己巳命都督僉事韓忠統領官軍萬人待報赴密雲等處防禦

○命萬全都司都指揮僉事徐剛守備隆慶州懷安衛指揮使胡璽守備張家口堡蔚州衛指揮使刁剛守備萬全左衛宣府左衛指揮僉事龐玉守備赤城堡○壬申攺參贊機務南京兵部尙書王恕爲兵部尙書兼都察院左副都禦史巡撫蘇松等處起致仕戶部尙書薛遠爲南京兵部尙書參贊機務遠上章辭免詔曰卿練達老成特玆起用宜免就職不允辭時吏部﹤鋶﹣釒﹥蘇松巡撫缺官先後舉四人俱不許詔特攺恕巡撫蓋恕前此爲錢能所譛而又數上章忤旨故釋其參贊之柄起用遠云

○癸酉賜朝鮮國賀正旦陪臣李坡等宴並金織衣彩叚等物有差

○夜月犯上將

○甲戌英宗睿皇帝忌辰奉先殿行登禮遣駙馬都尉遊泰祭裕陵

○四川烏思藏輔教王南渴堅粲已藏卜遣都綱沙加星吉等三百六十三人來朝貢氆氌方物宴賚如例輔教王乞升沙加星吉等職不允沙加星吉等乞將賜賚物於湖廣荊州境內市茶人六十斤許之

○丙子海西都罕河等衛野人女直都指揮忽申八等右城等衛野人女直都指揮撒籠哈等建州等衛女直都指揮弗納等建州左等衛女直都指揮重羊等建州右等衛女直都指揮卜花禿等各來朝貢馬及貂皮賜宴並衣服彩叚等物有差

○丁丑陜西岷州上答剌等簇生番簇頭倫班牙等郭秀等簇生番簇頭把多納等車藏等簇生番簇頭陸節秀等各來朝貢馬及盔甲等物賜宴並彩叚絹鈔有差

○戊寅刑部右侍郎張鎣九年考滿加正二品俸

○升監察禦史李讓爲山東按察司副使

○襄世子祁鏞奏父襄王薨逝禮宜有廟以奉神主乞量給布政司官錢以助修建事下工部覆奏謂王府廟社止是建於之國之初後無再建之例況湖廣歲荒無以爲助上特令所司以銀五百兩與之

○遷河南滎澤縣治於北丁鋪以避黃河水患也

○己卯復除湖廣按察司副使應欽於廣東雲南副使胡涇於陜西廣西僉事葉淇於山東欽巡視海道

○賑濟官刑部郎中張錦奏眞定等府水災朝廷𨿽遣官賑卹然民間倒失官畜逋負稅糧者仍舊追徵乞並寬免又朝廷所賜勛戚內外官莊田軍民爲之佃種納租者亦乞準官田減免例以蘇民困事下戶部議民間所欠官畜產稅糧近已移文所遣賑卹官俾爲區處寬貸私租宜如所奏制可○巡撫大同右副都禦史李敏奏今天下學校俱有樂以侑祭孔子大同𨿽邊方實總鎭之所而孔廟春秋侑祭之樂獨缺乞照例頒降或容臣制造令本學生習演奏用庶邊方之遠得以觀聖化之美甲冑之士亦得以習禮讓之風疏入上曰國家承平百有餘年文教洽於遠邇大同𨿽邊方用武之地諸生誦法孔子與內郡無異文廟侑祭可獨無樂乎其亟令所司制造樂器俾本學生習用之

○以水災免直隸鳳陽府穎州潁上太和二縣去年麥四千二百石有奇歸徳衛屯田麥八千四百石

○福余衛知院可臺以年九十六歲兀者衛都督察安察以其父曾任右軍都督府都督俱因朝貢乞賜衣服詔各以織金麒麟衣予之

○庚辰廣西思明府上石西州攺設流官知州一員以土官知州何仕弘故無應襲之人從布按二司奏請也巡視江西南京刑部右侍郎金紳上言江西救荒事宜一南昌等十三府該徵戶口鹽鈔共九百十六萬餘貫半解南京半畱本處今歲歉民貧不堪徵解而布政司所積自足支用乞以上中戶如舊徵解而下戶則槪免之一九江南康二府並九江衛水災尢甚而儲蓄有限請以九江鈔關暫如臨淸淮揚事例委官監管折收米谷銀錢以供賑濟一軍民人等有願納米一百石者授以冠帶事下戶部議宜如所奏惟九江鈔關例給京庫難準淮揚之例疏入令如奏收三月賑濟

○都督同知錢雄卒雄字士英其先淮安海州人祖貴金吾右衛指揮使實生孝莊睿皇后以疏恩超升中軍都督同知卒長子欽嗣爲錦衣衛指揮使次子鐘正統十四年從北狩俱死於難旣而鐘遺腹生生雄遂以後欽世其官天順元年升都指揮使成化初晉後軍都督僉事尋轉同知府事至是偶得疾卒年三十訃聞賜寶楮萬緍遣官諭祭命有司營葬事初英宗重念後族胤嗣單弱每欲胙雄芧土孝莊輙辭謝故終其身不及封拜雄卒後今上念累朝外戚俱有封爵乃封雄子承宗爲安昌伯云

○以山東去歲水災免秋糧六十八萬九千七百石有奇艸一百六十九萬一千五百餘束

○敕鴈門關守備指揮同知汪禮行都指揮僉事事

○辛巳省山西州縣勸農官攺沁州判官顧安平遙縣主簿劉煥等十五員理州縣事

○戶部奏京師內外倉場歲用艸一千一百八十餘萬束俱派山東河南北直隸徵納今各處被災約減五分之二而其常數乃所以給象馬牛羊不可缺者請如先年例以太倉官銀並陜西河東河間長蘆運司鹽課召商納艸與鹽兼中艸每人止許中一萬束鹽則聽其全中而鹽銀則例視各倉場遠近爲多寡之差制可

○以太倉折艸銀三萬兩賑濟山東從賑濟官郎中林孟喬等言所在倉庫無積故也

○大理寺評事彭銓以差賑濟奏臨淸並徳州各衛倉糧俱以水災減免故各官軍俸糧有一年未關者近𨿽奏請借支於附近倉糧而各倉亦無儲蓄請爲區處戶部議山東所屬原泒起運涿州良鄕並隆慶等處倉糧共三萬石布政司自成化十四年見在預備倉糧一百七十餘萬石廣儲庫見在銀五萬四千三百餘兩可並以給之如或不足則於附近官庫銀折借每糧一石二錢五分詔如議

○壬午吏科都給事中趙侃等言邇者直隸蘇松等處缺官巡撫皇上簡命參贊機務南京兵部尙書王恕攺兵部尙書兼左副都禦史以往而起致仕戶部尙書薛遠攺南京兵部尙書代之巡撫之責委之王恕固無容議參贊之任付之薛遠則公論未愜遠淸名少著遠近所知往年科道交章糾劾荷蒙聖恩令其致仕遠亦已升辭還鄕而乃潛住京師夤緣復用且南京根本重地參贊軍國重務遠昔總京儲尙孤委任今贊機務豈能濟事乎況又以奔兢而起臣等切恐天下效尢而來者必接踵矣乞仍罷遠致仕別選賢能以付參贊之任監察禦史王浚等亦以爲言上曰朝廷以薛遠才識老成特起任用若等何得爲此言弗從

○命山東都指揮僉事趙敬從孫賢代祖原職爲徳州衛指揮使

○命故遼東東寧衛指揮使劉聰子宗武襲升遼東都指揮僉事聰於靉陽界殺賊陣亡錄其功也

○癸未升河南衛輝府知府刑表爲山東布政司左參政○以去歲旱災免安慶池州府所屬縣秋糧十三萬一千八百餘石艸二十一萬七千七百餘包甲申停徵武淸縣今歲黑土課米五百四十石

○丙戌追贈故詹事府少詹事兼國子監祭酒司馬恂爲禮部左侍郎從其子垚請也

○命晉府永和王奇淯於折色祿米內攺支本色三百石從王請也

明憲宗純皇帝實錄卷之一百八十六明憲宗純皇帝實錄卷之一百八十七

成化十五年二月戊子朔

○己丑海西亦兒古裏等衛野人女直都指揮必裏你等建州右等衛女直都指揮當哈等各來朝貢馬及貂皮賜宴並衣服彩叚等物有差

○錦衣衛帶俸指揮使馬玉坐宿娼調萬全永寧衛帶俸

○庚寅以湖廣去歲旱災免秋糧米麻豆七十九萬二百石有奇

○廣寧伯劉瓘卒瓘直隸宿遷縣人廣寧伯江之孫江有二子曰榮曰安榮嗣江爵卒敍當瓘嗣時方九歲祖母金恐安有他意遂匿瓘不報而以安嗣榮爵安卒瓘始出與安之子璇爭襲奏上下所司究其實乃以瓘襲祖伯爵至是卒訃聞賜祭葬如例瓘無子以從弟璇嗣

○辛卯哈密都督罕愼等遣使臣指揮火者馬黑麻札罕沙並失哈三等來朝貢馬駝謝恩賜宴並衣服彩叚等物有差

○壬辰升狹西布政司右參政趙文博爲山東右布政使

○癸己賞遼東官軍八百六十三人共銀五十餘兩絹一千五十餘匹布六百九十餘匹以遼陽等處討賊功也

○給狹西鳳翔鞏昌漢中等府所屬流民戶由爲戶一萬一千七百有奇從狹西諸守臣奏仿都禦史原傑處置荊襄流民例也

○詔內官監右少監張志等督官軍三萬人修築蘆溝橋堤岸道路計二千七百五十餘丈

○甲午總督糧儲戶部尙書翁世資奏京城內外各艸場姦獘多端請命巡視禦史同戶部委官監收已得旨許之巡視禦史蔣昺因言收受錢糧實戶部之事巡察姦獘乃禦史之職憲綱事例具有成規若與同收不惟日不暇給抑且有失大體都察院覆奏上曰糧艸出納乃戶部職掌舊例禦史巡視所以糾察姦獘也若令禦史同事姦獘誰從而革之戶部所言殊乖事體前奏可寢不行

○乙未增置湖廣華容縣北河巡檢司

○丙申夜月犯井宿

○丁酉釋奠先師孔子遣太子少保禮部尙書兼翰林院學士劉吉行禮

○戊戌祭太社太稷

○遣順天府官祭先農之神

○罷鎭守通州等處都督同知陳逵閒住時通州地方多彊盜劫財殺人逵不能捕乃飾辭推避兵部請治其罪故罷之

○命廣東都指揮同知周俊守備連州等處都指揮僉事杜洪守備髙雷都指揮僉事楊武守備欽廉

○己亥升河南按察司副使顧以山爲狹西布政司右參政升南京刑部郎中徐貴戶部郎中孫義兩淮都轉運鹽使司同知白行中俱爲運使貴兩浙義山東行中兩淮

○太監懷恩傳奉聖旨中書舍人仲蘭禦藥房辦事

○升刑部員外郎李茂南京監察禦史鄭恭爲按察司僉事茂狹西恭四川

○南京工部主事毛科奏臣父吉任廣東按察司副使死於賊𨿽蒙贈以按察使而未得謚乞如死事知縣鄧顒賜謚例詔謚忠襄

○以遼東各衛所水災免折細糧一十二萬六千一百石有奇

○詔運兩淮鹽給湖廣官軍俸糧時巡撫左副都禦史劉敷以湖廣水災請免所派南京貴州廣西廬州安慶京庫本色折色糧以蘇民困戶部議從其言惟京庫綿布折銀仍以有徵者補之然湖廣有徵之糧止九十七萬餘石除王府祿米並兌軍京庫折銀之類畱給官軍者惟四十三萬餘石計其歲用猶欠十分之五請以兩淮常股鹽二十三萬四千引給之每引折米二石上允其請

○庚子總督兩廣右副都禦史朱英奏近監生徐友坦言欲以宜山縣地方屬思恩府者復隸於縣而革忻城縣土官緣宜山峝民時常作耗故以思恩土官轄之蓋以夷治夷也然其田糧戶口仍舊屬縣賦役不便今宜並歸於府不必復還舊縣忻城土官初以猺獞劫掠不服流官故舉宜山土官千戶莫敬誠撫治後因猺獞向化授敬誠以世襲土官知縣今歸服已久實難更動戶部議如其奏從之

○旌表孝子竇文眞等四人節婦劉氏一人文眞直隸定州學生父沒躬負土成墳狐兔馴擾陸洪浙江奉化縣學生父沒苦無石甃墳感夢得石千餘結廬墓側朝夕泣拜不避風雨虎狼楊茂國子監生山西大同縣人母命危吁神願代以身及子翌日母蘇後三十餘年母沒廬墓常有羣烏白狼飛繞王允山東歷城縣人任湖廣布政使早喪父極哀毀爲按察使時母沒聞訃痛哭幾絕躬負土修冢亦致烏集兔馴之異俱表其門曰孝行劉氏狹西邠州民曹剛妻少寡守節無玷表其門曰貞節

○命金吾左衛帶俸都指揮僉事顧璽分守通州等處

○辛丑升通政司左參議方漢爲南京太僕寺卿

○壬寅廣西守禦太平千戶所獲安南國諜者七人系之鎭撫司獄中有民人與之識者走報其家賂守獄卒皆脫其械使亡去事覺民及獄卒俱坐罪死鎭守等官各奏其事並言守禦千戶趙邦防範不嚴之罪法司覆請重懲之有旨趙邦守禦不謹贖罪畢降官二級本衛差操

○甲辰都督僉事楊麟卒麟麟山後人襲世職歷升都指揮使天順間從徵大藤峽獲功升都督僉事尋攺掌南京後軍都督府事至是卒賜祭葬如例

○乙巳以去歲湖廣荊襄徳安府衛所屬水災免夏秋稅二十二萬三千石有奇

○增設四川松潘倉茂州廣備倉副使各二員威州安遠倉副使一員

○夜月犯氐宿

○丙午景皇帝忌辰遣駙馬都尉周景祭陵寢

○命戶部尙書翁世資祭京都太倉之神○遣順天府官祭宋丞相文天祥

○丁未詔以兩淮常股鹽五萬引並官庫銀一千二百餘兩賑濟山東兗州府貧民從郎中林孟喬請也

○太監汪直奏邇來京畿截路彊賊多系各屯堡安插達官達捨往往潛蹤出入事發糾眾拒捕宜命三千營嚴督分管屯堡都指揮等官統來擒捕從之

○戊申申禁自宮以求進者時自宮者至二千人羣赴禮部乞收用詔此曹數違禁例巡城禦史錦衣衛官督同五城兵馬期十日內盡逐之京城內外寺觀及豪勢之家敢潛容者並地鄰火甲俱究治以罪自宮者枷項一月杖一百押回原籍如仍來京必重罪其父兄不宥禮部其速出榜諭之

○夜月犯南斗杓○壬子免廣東廣肇髙雷廉五府通租以總督都禦史朱英言賊寇災傷故也

○夜月犯壘壁陣

○甲寅命南京工部修開國勛臣墳墓開平王常遇春岐陽王李文忠寧河王鄧愈東甌王湯和郢國公馮國用黔國公吳復虢國公兪通海蘄國公康茂才梁國公趙徳勝濟國公丁徳興蔡國公張徳勝越國公胡大海靖海侯吳禎江陰侯吳良諸勛臣墳墓俱在南京城外文忠曾孫萼等以歲久頹壞爲言南京禮部具奏其事上曰崇徳報功國之重典開國諸勛臣出萬死以輔成大業而爵土弗嗣已可憫念今墳墓頹廢而有司不加之意其可乎工部其卽命工修治無子孫者復其墓鄰一人守護之

○浙江總督備倭都指揮僉事張勇以老疾致仕命武功中衛帶俸都指揮僉事黃琮往代之

○乙卯給遼東守哨軍士布人三匹半其半匹折鈔初宣府沿邊守墩並夜不收軍士共三千二百有奇歲人賞布四匹至是巡撫都禦史張頤以墩軍歲久不代及自守城摘撥更番守哨者二千六百餘人請槪給以布戶部議邊方守哨者多而徵輸布花有限況新撥守哨者旣得番代則與城守勞逸相等視長充夜不收例不同宜於守城給布三匹折色一匹例內稍爲增益給布三匹半折色半匹從之

○免沈陽中護衛及寧山衛沁州平定州千戶所屯田子粒一萬六千四百石有奇以去歲水災也

○命軍職納粟應募升授無嗣者許親從依例承襲

○丙辰調監察禦史胡璘爲湖廣潛江縣知縣璘於山西巡鹽以勘事差錯逮問贖杖還職至是回京都禦史王越考核弗稱故調之

○夜東方流星大如杯靑白色光燭地自正東雲中西南行至近燭

明憲宗純皇帝實錄卷之一百八十七

明憲宗純皇帝實錄卷之一百八十八

成化十五年三月丁巳朔駙馬都尉周景乞歸河南安陽縣省視母疾旣而母卒復乞暫畱營葬允之

○命金吾右衛帶俸都指揮僉事孫賢子英代父原職本衛指揮使仍帶俸

○巡撫陜西右副都禦史程宗等奏洮州鐵藏等番簇攻圍寨堡劫掠人畜請調兵徵剿從之

○戊午升監察禦史張瑋爲陜西按察司副使復除山西副使胡謐於河南

○辛酉錄遼東鹻河忒失等處擒斬虜賊功官軍人等六千一百一十二人升賞有差

○壬戌賜趙府南樂王祁鉷庶長子名曰見瀾鄭世子見滋嫡長子名曰祐枔韓府褒城王第二子名曰偕涆

○癸亥淸明節遣駙馬都尉蔡震黃鏞分祭長陵獻陵景陵裕陵文武衙門各分官陪祭

○遣駙馬都尉楊偉祭景皇帝陵寢

○遣內官祭恭讓章皇后陵寢

○甲子夜木星犯天街

○乙丑命遼東定遼後衛帶俸都指揮僉事李宗子杲代父原職指揮使

○丙寅免貴州都司所屬衛所屯田子粒七千七百石有奇以去歲旱災也

○吉安府知府黃景隆坐故勘人至死比律罪當斬巡按江西監察禦史沃頖爲所訐亦被逮至京坐奏事不實當徒刑部具擬詔景隆如擬頖贖罪畢調外任爲河南內鄕縣知縣景隆竟死於獄初知府許聰之死景隆任同知有力焉至是景隆坐罪一如聰其死也屍腐至流蛆滿地猶不及收付或以爲有陰報云○戊辰賜贈禮部左侍郎兼翰林院學士孫賢誥命

○夜月犯上將及土星又西方流星大如盞靑白色自井宿西北行至五車尾迹炸散

○庚午兩浙巡鹽禦史李延壽奏運司餘鹽舊例皆逐歲放支緣江南卑濕兼夏秋陰雨多致虧折請按季變易時價爲便戶部議宜照長蘆直沽餘鹽例每數至千引則易價解部從之

○禮部奏近例郡王薨小祥大祥並除服命本布政司官致祭今靈丘交城二王除服布政司官皆不親往止委知府學官負朝廷禮待宗室之意乞行究治從之○辛未夜月犯亢宿

○癸酉升吏科都給事中趙侃爲通政使司右通政提督謄黃禮部郎中於冕爲南京太僕寺少卿

○甲戌琉球國中山王世子尙眞遣使臣李榮等迎封冊來朝並貢方物賜宴並衣服彩叚等物有差

○廣東廣州韶州二府地震有聲

○鴻臚寺右少卿翟瑛以母喪去任

○致仕南京禮部尙書倪謙卒謙字克讓應天府上元縣人己未進士第三人授翰林院編修滿九載進侍講攺左春坊左中允兼侍講進侍講學士仍兼中允修寰宇通誌成進左春坊大學士兼侍講英廟復辟攺通政司左參議仍兼侍講遣祭遼荊楚三府先王歸進翰林院學士上復正儲位充講讀官歲己卯主考順天府鄕試舉子有不中者掇拾謙陰事付行事校尉發之謫戍開平上卽位遇恩例放免明年謙上疏自陳得復學士閒住尋復入史館修英廟實錄升禮部右侍郎監察禦史陳選抗疏極言之上爲寢成命罷謙致仕後七年復起爲南京禮部右侍郎未幾進本部尙書以疾復致仕至是卒贈太子少保謚文僖賜祭葬如例謙生有異質體四乳目光突出自幼穎異善屬文才气飄逸入翰林與錢溥齊名謙比溥稍莊重但好交匪人竟以是取敗嘗使朝鮮朝鮮人服其敏捷景泰中別選內宦之聰慧者數人俾謙教之後俱柄用謙躓而復起者此數人力也子二人俱登進士第嶽今爲禮部左侍郎阜工部主事

○乙亥南京太常寺少卿劉宣服闋復任

○升監察禦史曹宏爲狹西按察司副使協守環慶等處

○命故遼東三萬衛帶俸都指揮僉事張鑑子瀚襲父原職指揮使

○丙子命巡按湖廣鄖陽等府監察禦史吳道宏仍舊巡按撫治地方先是都禦史原傑處置荊襄以道宏才幹老練奏令撫治新設府縣二年至是已滿官民累奏畱之遂有是命

○丁丑命西寧候宋愷武平伯陳能富陽伯李輿成安伯郭鐄懷柔伯施鑑爲正使中書舍人髙峘刑部郎中林和吏部員外郎焦恕戶部員外郎梁謹兵部員外郎李鑑禮部主事髙敞爲副使各持節冊封唐莊王庶長子彌鍗爲潁昌王第二子彌鎈爲浙陽王第三子彌鉗爲文成王遼府宜城康簡王長子豪坅爲宜城王夫人杜氏進宜城王妃韓府襄陵莊穆王長子鎭國將軍範址爲襄陵王夫人劉氏進襄陵王妃河南裕州同知王欽女爲湯陰王妃蜀府鎭國將軍夫人姚氏進徳陽王妃西城副兵馬指揮韓俊女爲沈府陵川王妃

○命大寧都指揮使常廣子珍代父原職保定中衛指揮使

○戊寅擢理刑知縣張淮徐節王紳瞿俊趙英孫弁易鶚吳泰胡漢李瑉推官孫需爲試監察禦史

○命京營及各邊將臣整飭兵備以俟應敵以大同寧夏甘涼等處各有邊報故也

○庚辰巡按狹西監察禦史劾奏行都司致仕都指揮僉事陳智守備鎭番署都指揮使馬昭互相訐奏事皆不實法當治罪都察院覆奏從之

○辛巳升南京大理寺署右寺正黃韶爲江西按察司僉事專分巡吉安府地方從巡視江西南京刑部右侍郎金紳等言以吉安地廣訟繁故也

○命戶部主事李諒仍舊任諒山西澤州人以其從弟譞奏知州陳賢貪酷事賢遂訐諒侄玉爲宣寧王府儀賓隱情入選得戶部主事諒亦奏與玉別籍無服下布政司勘報報如諒言而都察院請如例諒調外任吏部言王親不任京職非著令近歲因給事中蕭彥莊劾尙書李秉事連給事中李衝主事鮑克寬始以王親及護衛官舍調外任況諒與玉別籍無服亦與沖克寬異宜仍舊職從之

○壬午升湖廣茶陵縣知縣兪藎爲安陸州知州藎先以禦史坐事謫降澧州判官尋升知縣巡撫都禦史劉敷等薦其勤能故有是命

○免萬全都司所屬衛所細糧一千五百餘石並山西都司衛所子粒五千二百石有奇以去歲水災也

○癸未免江西秋糧子粒一百三十二萬三千九百石有奇以去年水災也

○禮部奏朵顏衛指揮孛臺因朝廷賜印特遣男猛可等來貢馬謝恩而孛羅不花等亦具馬從之來緣故例三衛入貢每歲定於十月一日開關今非其時然又不可阻回失其向化之心詔姑容其來後不爲例

○增置廣東陽春縣樂安驛於茶水屯移置陽江縣太平驛於蒲排屯

○乙酉命故萬全都指揮同知祝雄子璋襲父原職蔚州衛指揮使

明憲宗純皇帝實錄卷之一八明憲宗純皇帝實錄卷之一百八十九

成化十五年夏四月丁亥朔享太廟

○遣內官祭司竈之神

○賜唐王芝北第四子名曰彌鈱第五子名曰彌鋿蜀府徳陽王申銈第二子名曰賓灉寧府瑞昌王覲鐊第四子名曰宸潽

○太監李榮傳奉聖旨吏部聽選官李孜省升太常寺寺丞孜省初爲布政司吏受賄旣歷京考得冠帶其事始發當爲民以罪匿京師聞時所向在道法乃從人學雷法私托太監錢義梁方以符籙進寵幸寢加因與方等相表裏爲姦惡蓋始於此

○己丑錦衣衛指揮僉事郭良奏其曾祖英洪武間起軍初累封武定候爵永樂間以事停襲英庶長子振尙永嘉公主庶次子銘生子玹玹之姊爲仁廟貴妃特命玹襲爵宣徳間永嘉公主奏其子珍爲英嫡孫宜令襲爵宣廟以先朝所定不敢更易授珍錦衣衛指揮僉事正統間玹故永嘉公主又以珍爲請珍之子聰亦請襲乃以爭襲不許止授聰錦衣衛指揮僉事天順初詔武定候子孫仍襲候爵珍之子昌當襲弟昭爭之不得昌襲未久而故臣爲昌之長子當襲詔令俟年長以聞及長又爲聰所爭止得錦衣衛指揮僉事乞念舊勛仍俾臣襲爵不許後良累奏不已下刑部獄展轉不服又下錦衣衛逮聰與對事多不實乃命錦衣衛會該部並科道官議尙書尹旻等言良租故後停爵年久今聰與良皆授指揮報功之典巳爲過厚而乃興詞互爭不已宜治如律詔曰武定侯旣先年停爵有故良等若復來奏擾當奪其職仍命該科給事中記之

○巡撫湖廣右副都禦史劉敷以屬府災傷乞開中引鹽存畱解京銀及聽願充承差知印者納米以備賑濟戶部議以淮浙諸處鹽課先巳奏準照新減則例開中三十一萬引以濟江西湖廣河南災傷之急今宜卽其數內撥兩淮七萬引兩浙四萬引令委官會同巡鹽禦史處變賣銀價領回俟秋成之日糴糧備用民間子弟願充承差者納米一百石知印一百五十石若米價騰貴每石折銀五錢於米賤時收買應用其欲存畱本處兌軍折色米一十二萬八千石折銀七萬四百兩及成化十三年以前所逋京庫折銀皆系京儲及邊備之數難如所請議上從之

○夜土星犯上將

○庚寅命大理寺左少卿田景暘南京大理寺右少卿邊鏞翰林院侍講李傑淸理武職貼黃鏞攺通政司右通政

○辛卯治遼東守臣太監葉達都督同知歐信都指揮韓斌崔勝陳雄葉廣羅雄文寧常凱白祥李宗定遼等衛指揮夏時王鑑張宏田俊劉旺石俊蕭凱傅斌罪各降級罰俸有差而宥都禦史陳鉞太監韋朗都指揮周俊初達鎭守遼東信斌克正副總兵勝充參將協守雄廣羅雄分守備禦寧凱祥宗時鑑宏俊旺石俊凱斌各聽調遣守堡設伏鉞巡撫遼東朗鎭守開原周俊充參將分守虜賊屢入遼陽開原靉陽堡等處虜掠殺傷官軍達等不能禦爲監察禦史所劾時信斌已受代回京下都察院獄復命定西侯蔣琬刑部尙書林聰同太監汪直往按之各﹤鋶﹣釒﹥其功罪以聞詔以斌等失機誤事貽患地方論法當重治但各有微勞姑從輕處治斌降三級信達降一級俱閒住雄降二級勝廣雄寧凱時鑑宏俊旺俊祥各停俸半年宗凱斌一年鉞朗俊以功贖罪仍各賜敕切責之直等之徵東虜也甫入塞而虜己隨寇諸堡邊將爲直故匿不敢報及直等還朝受賞始以聞劾者亦不敢並言直直請與琬聰偕往勘冀掩其罪前此未有尙書隨內臣出外勘事者聰不能辭而所勘復多徇直意故論者於聰獨責備焉

○壬辰大理寺左寺丞虞瑤乞歸省許之

○癸巳安南國王黎灝遣陪臣陳中立等來朝貢金銀器及方物賜晏並衣服彩叚等物有差

○丁酉吏部奏國子監丞祝瀾請給先任給事中敕命緣瀾先以言事調安州判官非犯贓罪不在追奪之例宜從其請有旨瀾先年特調外任何緣取任京職令吏部具狀以聞至是奏上以事例旣明命給與之

○命甘州左參將署指揮使劉文仍署都指揮僉事文自都指揮出鎭尋因糾劾降秩至是都禦史王朝遠等言其品秩卑於所統難以鈐轄故有是命

○戊戌戶部臣言比者湘世子祁鏞奏其父王於成化十四年正月十六日薨逝其歲給祿米自本月初一日起至薨之日止爲數四百四十四石有奇例當補支而布政司妄引大明律秋糧十月開倉年終完足之說欲將上年所支準作今年之數本部查得徳秀二王之國俱將本年秋糧派支祿米未有上年預派者宜行巡按湖廣禦史查勘補派命免勘凡所應得並扣除九千餘石俱給本府以爲喪費不爲例

○免應天寧國徽州三府秋糧米五萬九千六百二十餘石艸六萬八百四十餘包以去年水災故也

○命故山西行都司署都指揮僉事李英子琦襲父原職大同左衛指揮使

○庚子賜太子太傅英國公張懋太子太保撫寧候朱永太子太保襄城候李瑾太子太保丰城候李勇太子太保定西候蔣琬太子太保左都督趙勝誥命

○命故後軍都督同知錢雄子承宗爲都指揮使於錦衣衛帶俸優給

○壬寅仁祖淳皇帝忌辰奉先殿行祭禮

○癸卯升掌欽天監事太常寺少卿童軒爲本寺卿仍掌監事

○攺太常寺寺丞李孜省爲上林苑監左監副監察禦史楊守隨等言自古帝王之禦天下施政必由乎舊章用人必先於表行蓋政由舊章而後人知遵守士修素行而後官能稱職是以姦僞自止流品不雜我祖宗鼎定天下凡百政事無不立爲定法垂訓後世如官人也或由進士或由吏員或因才幹出身皆有一定之資格如祭祀也罪人不容供事刑官不令省牲疾病刑喪不容陪祀皆有一定之典則蓋酌古準今歷萬世而不可易者近太常寺寺丞缺員皇上特命聽選官李孜省升補孜省先充布政司吏枉法受賂事覺逃匿來京實爲未結之囚於例不宜出入壇廟以供祀事且其出身資格止該八品縱無前罪應合選用自有一定資格於例不宜超越四級驟遷在京堂上命下之日士論沸騰用此等姦狡贓穢罪人奉事天地宗廟赫赫之靈非徒不能昭格反爲褻瀆伏望皇上追回成命或明正其罪或罷歸田里吏科給事中李俊等亦以爲言故攺任焉

○都察院右都禦史韓雍卒雍字永熙直隸長洲縣人正統壬戌進士授監察禦史巡按江西值鄧茂七反巡按福建禦史汪澄初牒雍起鄰郡兵截殺俄又以招撫行文止之雍曰律有反叛會捕之文賊果降何憚吾兵不然亦有備無患卽趨進時巡按浙江禦史黃英調軍弗集諉以汪牒止軍竟坐汪至死人由是偉雍期滿代還升廣東按察副使少保陳循薦其廉幹升右僉都禦史巡撫江西雍至首行均徭歲辦法人便焉天順初權姦用事攺山西按察副使未幾升大理少卿復僉都禦史佐理院事尋升兵部右侍郎上初卽位坐交結近侍降浙江右參政成化初兩廣寇大作命將徵討而總理難其人兵部尙書王竑請曰非韓雍不可遂攺左僉都禦史贊理軍務師進至全州擒其苗酋嚴刑示眾次桂林數其失機指揮罪而斬之軍威大振乃分兵爲二十五哨直抵大藤峽平賊攺大藤爲斷藤奏徙上隆州於峽內更名武靖設土官領之規畫旣定乃刻石紀功而還至廣西大饗將士而先所遣將士分剿廣東流賊者亦大捷至是兩廣悉平捷聞上賜敕獎諭升左副都禦史提督兩廣軍務奏增巡撫都禦史二員分蒞兩廣未幾雍以父喪守制去言者爲兩廣地利害相關分則難於保障宜於梧州喉襟處設總府制之詔從其請罷二巡撫起復雍升右都禦史總督兩廣軍務兼理巡撫﹤鋶﹣釒﹥乞終制不允至梧築城增兵據要害以節制四方民夷畏伏旣而爲鎭守廣西太監黃沁所劾以本官致仕家居四年至是卒年五十七賜葬祭錄子文爲太學生雍自幼英邁不羣爲禦史時年甫二十一出按江西江西刁民聞風斂迹其所規畫多合事宜江西人至今以爲便不欲更革其督戰兩廣凡軍中機宜皆出自雍自景泰後兩廣守土之臣多蒙蔽賊情養成大患廣州城門時或晝閉微此役兩廣幾於不守矣但以班師旣早賊黨復聚言者多咎雍在軍中費用過侈然兩廣之民不以爲怨者以費財之害輕於喪生也雍卒後廣人屢建請立祠祀之雍好功名尢篤情義威望素著所至令行禁止但嫉惡大甚慘於刑戮竟不得其死云

○大子少保戶部尙書楊鼎奏乞休致詔曰卿典錢榖有年朕方倚任不許

○丙午太監李榮傳奉聖旨僧錄司右覺義戒縉升右講經惠昇左覺義住持定暟如昶左右覺義

○免直隸鳳陽淮安揚州廬州四府並滁徐和三州無徵夏稅小麥一十三萬三千二十餘石稅糧米豆二十八萬六千七百七十三石稅絲四萬九百三十餘兩艸五十二萬七千六百餘包並免中都畱守司所屬衛所及廬州六安滁州壽州武平宿州徐州徐州左大河淮安髙郵十一衛子粒七萬七千四百一十八石有奇以去年水旱故也

○戊申仁祖淳皇后忌辰奉先殿行祭禮

○己酉慶王邃﹤雝土﹥薨王康王第二子也母妃孟氏正統乙丑生天順丁丑冊封爲平涼王成化辛卯進封慶王至是薨年三十有五訃聞輟朝三日賜祭葬如制謚曰懷

○賜遼府故鎭國將軍豪土�黃夫人汪氏食米歲百石從遼世子恩鑙請也

○命故羽林前衛帶俸都指揮僉事童原從子浩襲伯父原職本衛指揮使

○庚戌命太監劉恆汪直總兵官朱永蔣琬尙書王越簡閱京營官軍及選用把總官用直言也

○總理易州山廠工部尙書萬祺奏自易州至彰義門橋梁道路俱爲水沖成溝渠往來阻滯乞量起人夫修築事下工部以爲卽今蘆溝橋工力就緒宜於內量撥官軍爲便從之

○辛亥賜百官扇

○壬子加故贈太傅安國公謚恭憲孫忠爲太師左柱國給誥命忠孝恭章皇后父也先朝已兩受封贈至是其子會昌候繼宗又乞加恩階吏部覆奏從之

○駙馬都尉馬誠私通使婢淫亂無度爲太監汪直發其事下錦衣衛鞫治得實請置於法上以誠不守法律分外妄爲姑從末減革去冠帶令戴平巾送國子監讀書習禮仍停其祿米五百石

○癸丑鄭世子見滋薨世子鄭王之子母妃韓氏景泰壬申生成化辛卯冊封爲世子至是薨年二十有八訃聞輟朝一日賜祭葬如制謚曰悼僖

○甲寅命試監察禦史徐瑁戴仁唐鼐汪山楊澄馬隆張泰俱實授瑁河南道仁山西道鼐狹西道山福建道澄雲南道隆湖廣道泰浙江道復除監察禦史柳淳於雲南道

○乙卯命在京各營騎操馬於今年牧放上操時添給艸束兩月銀艸間支前此凡上操時自十月至明年三月止僅支兩月至是太監汪直欲通支六月戶部查計艸數不足故止加兩月

○旌表孝子郭本等二人節婦彭氏等三人本太醫院醫生母喪痛哭幾絕結廬墓傍朝夕泣拜有雙烏飛集經年不去毛綱狹西甘州左衛軍余母歿號泣失音遷祖父母繼祖母合葬一塋躬負土築墻成冢羣烏常集墓樹俱表其門曰孝行彭氏四川金堂縣民杜勝海妻張氏山東寧海州人知縣王麒妻張氏狹西鎭番衛百戶王剛妻俱少寡守節無玷表其門曰貞節

○巡按狹西監察禦史以番賊入洮州境殺傷官軍劾奏鎭守指揮使徐昇整飭兵備副使周謨失機罪命戴罪殺賊

○太監李榮傳奉聖旨道錄司右玄義禹貢洪升左至靈道士羅崇敬升右玄義

明憲宗純皇帝實錄卷之一百八十九明憲宗純皇帝實錄卷之一百九十

成化十五年五月丙辰朔升鴻臚寺少卿楊理爲大理寺左寺丞

○命添鑄鐵斛給散所司爲式先是總督漕運總兵都禦史等官奏運糧官軍告言有司糧里長交兌糧米多用小斛不依原領印烙木斛少米凡六七合而糧里長又告稱官軍印烙木斛較之本處鐵斛多米至五六合今宜於山東河南浙江江西湖廣五布政司應天蘇松等十三府及徐州瓜淮二水次兌糧處所京通天津薊州四收糧倉淮安徐州臨淸徳州四支糧倉並兩總督漕運十二把總官共四十三處各給一鐵斛就令漕運官軍措置工料如成化六年所降式鑄之送戶部較勘相同給發各處倉分依式置造印烙木斛應用敢有私造木斛大小不同者皆治以罪事下戶部議以爲前此鐵斛俱依式鑄造豈有大小不一但有未及降到處今擬京通二倉及江南北山東河南四處已有旨不必另鑄其餘合如所請鑄造給降每斛識以成化十五年奏準鑄成永爲法則十三字及監鑄官員匠作姓名較定送部仍取京倉舊斛重較令漕運官順帶給發較造印烙木斛收用﹤鋶﹣釒﹥上從之

○山西太原府地震

○哈密使臣指揮使米列乞等五人入貢援例求升職兵部言哈密部落久失所據若所求不與阻歸附心宜越常例許之命各升一級

○戊午日生背气靑赤色鮮明

○庚申端陽節賜百官晏於午門

○壬戌免狹西固原靖虜蘭州甘州四衛無徵子粒一萬三千五百二十八石有奇以去年旱災故也

○命武淸右衛帶俸都指揮僉事李武子通錦衣衛帶俸都指揮僉事葛春子宏俱代父原職本衛指揮使

○太監汪直執兵部左侍郎馬文昇下錦衣衛獄

○癸亥升府軍前衛署指揮使魯惠爲署都指揮僉事充右參將分守寧夏花馬池地方

○命浙江都指揮僉事張勇子洪代父原職杭州右衛指揮同知

○十三道監察禦史言大理寺右寺副周茂奏近年禦史多以知縣行人補之實授之後亦有不諳法律者本寺評事三年秩滿可免其試職理刑徑攺禦史臣等切見往年尙書王翺等俱由行人知縣推官教官進士舉人相兼選用歷升重職累著勛勞未嘗拘於刑名一途設如茂所言盡取兩京評事攺任禦史不過十分之二缺多人少將如之何況禦史所治獄皆付大理評之必以評事攺任則夤緣遷就參駁之舉不復見矣﹤鋶﹣釒﹥入上曰周茂所陳不過泛言亦未行此曹胡爲朋比濫奏法當究治姑宥之

○甲子升監察禦史吳道宏爲大理寺右少卿撫治鄖陽等處流民時分守湖廣行都司太監韋貴奏乞量升道宏京職付以便宜之命撫治鄖陽等處吏部覆奏以爲荊襄流民爲患日久近命都禦史原傑於此撫治始郡縣其地設行都司以控制之傑卒乃命巡撫湖廣河南都禦史劉��寸攵�李衍同管然地方隔遠有事猝難會同禦史吳道宏巡按其地軍民累次保畱但其歷任未及兩考請爲裁處上曰河南湖廣巡撫官旣難兼管鄖陽等處流民吳道宏升大理寺右少卿令盡心提督撫治

○翰林院修撰吳寬服闋復任

○行人司左司副張瑾賫詔往封占城國王道江西淸江縣風浪破其船所賫詔物皆濕損守臣以聞禮部議以詔及禮物請易以新者別令行人賫付瑾餘物不出內庫者令廣東布政司依式造之且謂奏﹤鋶﹣釒﹥無正使姓名宜令巡按江西禦史按實以聞從之

○乙丑太祖髙皇帝忌辰奉先殿行祭禮駙馬都尉石璟承命祭孝陵

○鎭守大同太監韋正等奏四月十九日虜犯大同玉林等處右參將盧欽等督兵與戰敗之斬首一顆獲馬一匹越二十三日分守奉禦羅振等復將所部兵出塞剿賊連戰數十合斬首二十九顆獲馬四匹牛三隻兵仗三百三十五事捷聞上賜敕獎勵之賞報捷人新鈔各五百貫

○直隸常州府地震生白毛

○丙寅河南磁州知州顧正以酷刑除名爲民

○駙馬都尉懋凱私淫使婢縱暴致傷人命爲太監汪直發其事下錦衣衛獄鞫治得實請置於法上以凱不守法度恣意非爲姑宥其罪令戴平巾送國子監讀書習禮仍革去祿米五百石

○丁卯仁宗昭皇帝忌辰奉先殿行祭禮遣駙馬都尉遊泰祭獻陵

○罷羽林前衛帶俸都指揮僉事陶勝職坐匿其子盜金罪也

○戊辰復除雲南按察使錢琎於江西

○再給平鄕榮順王妃徐氏食米二百石先是王薨祿止妃請給食米一百石至是以庶長子三歲未封諸費不給請益至三百石如興平恭靖王妃湯氏之例戶部覆奏從之

○免狹西甘州左等五衛無徵屯糧九百三十二石有奇以十三年六月冰雹災也

○謫都察院右副都禦史牟俸戍邊調翰林院侍讀學士江朝宗於外任其餘爲俸連坐者罪各有差俸與朝宗旣下獄幾半年浙江按察僉事吳﹤王扁﹥等始逮至會鞫理刑指揮吳綬承太監汪直意備極拷掠謂朝宗與俸有連其婿松陵驛丞甘仲瓛爲蘇州府推官華淸囑朝宗賂俸求庇吳江知縣馮衡俸鄕人亦多斂民財以饋俸宜興知縣孟瀛爲部民所訐俸以屬鎭江知府黎福按之瀛因常州府同知柳演以賂免俸又屬僉事吳﹤王扁﹥按華亭知縣宋端罪旋受賂復其官訊之皆不實俸獨誣伏受常熟等縣糧長銀三千五百兩例追入官俸不能辦連坐者共爲備納其已費用者得旨免追刑部擬俸受財枉法者律朝宗及演淸衡瀛端仲瓛等各坐徒杖贖還職﹤王扁﹥及福皆無罪釋之奏上上以俸職司風紀容通私賄謫戍湖廣鎭遠衛朝宗調廣東市船司提舉餘如所擬俸至戍所逾年卒俸四川巴縣人由進士擢監察禦史升福建按察僉事政尙嚴刻進江西按察使召爲太僕寺卿攺左僉都禦史巡撫山東值歲大侵道殣相望俸多爲區畫民賴以濟旣而調撫南畿任情自恣下多怨謗卒及於禍俸爲按察使時知府許聰之死與有力焉巳不爲公論所與至是獄竟人皆知其爲直所陷而無卹其冤者

○庚午謫兵部左侍郎馬文昇戍四川重慶衛初文昇奉敕往遼東撫諭夷人時太監汪直亦往按事巡撫都禦史陳鉞譛文升於直直還朝會兵部尙書餘子俊有參陳鉞本鉞疑文升所爲遂嗾直奏文升專擅行事懷姦不忠撫安無方致啟邊釁蓋建州海西夷非一種文升招撫之多順服間有未服而犯邊者故直以此陷之錦衣衛指揮吳綬承直意傅會成獄刑部不敢違比依指揮千百戶致所部軍人反叛者律遂�謫戍人皆冤之

○福余衛都指揮扭歹等奏報迆北癿加思蘭爲其族弟亦思馬因所殺癿加思蘭虜酋之桀黠者有智術善用兵其初部下止三四百人在迆西土魯番地面往來搶掠西域貢使多苦之天順間遣使賫敕書賞賜招撫乃移近哈密城外巴兒思渴地方住札自是漸犯邊成化初入黃河套與孛魯忽滿都魯猛可斡羅出等梖會楡林邊患從此起旣而同孛魯忽將猛可並其頭目殺死斡羅出覺而避之癿加思蘭乃與眾商議欲立孛魯忽太子爲可汗而以己女妻之因立己爲太師孛魯忽不敢當讓其叔滿都魯癿加思蘭乃以女妻滿都魯而立爲可汗己爲太師有眾數萬由是調度進止惟其所命居數年滿都魯部下大頭目脫羅干等不分與亦思馬因謀殺之遂立亦思馬因爲太師亦思馬因者其父毛那孩曾爲太師故眾心歸之也

○辛未以旱災免直隸安慶新安二衛成化十四年無徵子粒五千七百一十餘石

○壬申升大理寺左少卿田景暘爲本寺卿仍舊淸理貼黃九年任滿也

○安南國陪臣陳中立等奏入貢道經廣西爲憑祥縣土官知縣李廣寧龍州土官知州趙源懷挾舊隙多方阻滯巡守等官不爲究治事下禮部覆奏謂先因安南陪臣具奏己差行人伴送出境今中立復爲此言宜仍伴送如前務令得所不致怨憤仍戒各州縣自後安南使臣入貢或再阻畱者必罪之詔可

○癸酉內官奉旨宣諭六科十三道曰牟俸職居風紀大肆貪婪馬文升撫安無方用致邊患科道官胡爲互相容隱緘默不言可自陳狀於是給事中李俊等二十七人禦史王浚等二十九人合詞請罪詔廷杖之人二十時文升謫不以罪俸贓證未明俊等莫有論列及承詰責而又不敢辯明冀以巽辭獲免竟被撻云○甲戌貴州程番府程番等七長官司長官程昊等各來朝貢馬賜彩叚絹鈔有差

○楚王均鈋以叔祖景陵順靖王無子援例乞以永安懿簡王次子鎭國將軍季土�戎繼其宗祀從之

○乙亥升都察院右僉都禦史戴縉爲右副都禦史監察禦史屠滽爲右僉都禦史王浚爲南京都察院右僉都禦史先是都禦史王越言監察禦史王浚屠滽佀鐘楊守隨俱才識明達乞峻擢之詔吏部擬缺以聞內批升二人因及於縉

○錦衣衛帶俸指揮使郭參請襲封定襄伯不許初定襄伯郭登卒無子兄子嵩繼襲其爵又卒參嵩子也復請繼襲不得命至是具上登功績詔下吏部議以登初任勛衛歷至伯爵凡五轉中間指揮僉事及伯爵俱以功升其餘都督僉事同知並右都督三級皆出特恩今參所奏功績無據上曰郭參乃過繼侄孫例不該襲爵已錄郭登所立功次與參任指揮使矣其已之

○丙子特加工部尙書萬祺太子少保先是皇太子出合六卿皆加保傅祺時理易州山廠不與竟夤緣得之祺起吏胥所理者柴炭之事而居保傅之位大臣不敢執正而言官亦無敢進諫者

○駙馬都尉周景爲其故父鴻臚寺卿顒乞贈謚母乞祭葬上不允贈謚遣官諭祭其母

○敕河南署都指揮僉事許震守備信陽汝寧等處錢瑾守備河南南陽等處

○命故遼東都指揮使劉英子璘襲父原職寧遠衛指揮使武成後衛帶俸都指揮僉事鄭興子泰襲父原職本衛指揮使

○貴州總兵等官吳經等以平西堡蠻賊報捷先是蠻賊阿毛堅婁等聚眾殺掠燒毀屯堡詔招降之不服經等請兵討之分兵爲五路直抵巢穴斬其酋堅婁阿五等焚其寨餘賊奔積蟒等洞進兵攻之復斬其酋阿毛果韶等其餘潛石洞者塞其門以毒藥薰之皆死賊酋卜著記復保聚眾據白石崖崖髙而險募敢死士夜半冒霧衘枚先登奪其所據賊遂大潰多投崖死餘賊擒斬殆盡前後焚毀賊寨五百七十八攻破洞五十四斬首二千一百五十二生擒一百三十四俘其老幼七百二十四獲兵器牛羊數千捷至上命馳敕獎勵之升報捷人各一級然是役也蠻夷固小有盜竊因劫赴任雲南參政姚昶家屬吳經遂欲大舉興兵滅之及奏至上命都禦史陳儼往彼相度事勢爲進止而儼特畏經弟綬之勢竟遷延矛家以致經大肆殺戮地方疲敝冒濫功賞人莫敢非議云

○戊寅下金吾右衛指揮經歷等官郭宏等三百四十九人於刑部獄初兵科給事中仰昇等劾宏等貪圖賄賂假以內府差占爲名縱放軍士以致軍伍虛耗有名無實事下兵部尙書餘子俊等請逮治之故有是命

○己卯右春坊右庶子汪諧以母喪去任

○免湖廣常徳辰州衡州三府郴靖二州無徵米豆十二萬二百二十三石常徳辰州靖州九溪永定銅鼓茶陵沅州八衛灃州長寧夷陵枝江四所及永順等處軍民宣慰使司子粒四萬一千一百一十餘石並免河南開封南陽汝寧衛輝彰徳五府及汝州夏麥一十一萬二千二百一十五石稅絲六萬五千二百六十六兩秋糧四十一萬三千二百三十二石艸五十五萬二千八百五十束宣武南陽陳州睢陽潁川彰徳洛陽南陽中護衛並懷慶潁上鄧州三所子粒八萬四千五百六十九石有奇以去年水旱也

○狹西洮州衛哈爾占等簇生番簇頭喃奔等岷州衛湯哈等簇生番簇頭呵古安等各來朝貢馬及盔甲等物賜彩叚絹鈔有差

○調錦衣衛掌鎭撫司事指揮吳綬於南京錦衣衛以指揮趙璟兼掌司事綬初附汪直得用事後知不容於公議凡文臣下獄非其罪者頗庇之不加箠辱遂忤直意爲所惡而斥云

○庚辰廣西署都指揮僉事馬義初充參將分守尋梧地方部下指揮李剛等各守容貴等縣累被猺賊攻劫村寨殺傷官軍虜掠男婦不能追剿巡按禦史劾其罪坐剛等十四人俱謫戍義贖杖還職詔免剛等謫戍各降二級差操義停俸半年

○壬午升四川按察司僉事範純爲副使整飭大壩兵備先是大壩置備邊副使一員後攺安綿等處至是巡撫都禦史孫仁等奏復置之

○戶部尙書楊鼎等會官議巡撫寧夏都禦史賈俊山西都禦史奏紘所建言內二事俊言寧夏在城四衛近已設立學校惟鄕飲酒禮未舉宜行四衛每年輪支官錢舉行以優老正俗使人皆知禮讓鋐言山西軍民人等多以互爭田地假稱王府官店艸場及護衛屯田朦朧投獻勢要之家乞備榜申明奏準見行事例投獻者悉發邊衛永充軍役二事皆可行命如議

○四川長寧安撫司土官坤卜雜榖安撫司署印舍人耿著思吉各遣番人來朝貢馬及盔甲等物賜彩叚絹鈔有差

○癸未賜蜀府石泉王友﹤土貢﹥第二子名曰申鏦

○命再給趙王見灂祿米五千石本色三千石折色二千石其莊田俟勘報區處趙府原祿一萬五千石王以不法革爵及其祿三十二旣又定爲本色五千折色二千其原所買田八十頃六十畝仍令管業餘俱查勘退給後以母妃請復爵至是王屢以原祿及田一千四百三十餘頃爲請故有是命

○以旱災免直隸崇明縣去年秋糧一萬九千三百四十餘石艸二萬五千六百五十九包

○萬全都指揮僉事李英守備馬營爲賊殺所部官軍巡按禦史劾其罪坐謫戍邊衛詔免謫戍降等差操

○升分守燕河營右參將都指揮僉事李銘爲署都督僉事充總兵官鎭守薊州永平山海等處

○甲申太子太保撫寧候朱永等奏修築蘆溝橋堤岸外衛京操官軍一萬一千六百二十八人原有行糧四斗合與口糧四斗並給之戶部以請詔止給口糧四斗○慶康王次妃孟氏奏長子慶王邃﹤雝土﹥薨逝乞令次子岐陽王邃塀暫理國事詔許之

○命四川行都司故都指揮僉事張震子翼襲父原職會川衛指揮使

○升武功左衛署指揮使王宣爲署都指揮僉事充右參將分守燕河營等處

○乙酉禮部奏沁水王詮鐕先奏妃張氏病故續選李氏爲配已準封沁水王繼妃旣而王復奏免遣官冊封乞以所造冊及冠服等物賜之詔可

明憲宗純皇帝實錄卷之一百九十終大明憲宗純皇帝實錄卷之一百九十一

成化十五年六月丙戌朔日生背气靑赤色鮮明

○丁亥升刑部郎中張文廣西按察司僉事羅明山西僉事石玉俱按察司副使文浙江明玉本司

○宥分守涼州副總兵都督同知趙英罪先是英部下指揮李謙將赴京奏其違法事英執謙收其奏﹤鋶﹣釒﹥遂與內官李瑄同奏謙不法下巡按禦史治罪後謙始奏英前事復下禦史勘問多誣但英收奏﹤鋶﹣釒﹥遇赦不首當坐罪上以邊方用人特宥英而調謙別衛

○戊子命浙江都指揮僉事陳文子綱代父原職爲溫州衛指揮同知

○己丑湖廣施州衛東鄕五路安撫司安撫覃能九溪衛桑植安撫司安撫向世英等各遣人來朝貢馬賜彩叚絹鈔有差

○庚寅賜晉府陽曲王美垙第二十三子名曰鐘鍍第二十四子名曰鐘鈶

○升監察禦史陳璉大理寺左評事李轍南京監察禦史彭頎刑部員外郎熊景姜宣俱爲按察司僉事璉景廣西轍江西頎廣東宣四川

○復除山東按察司僉事尙敬於山西

○修通州大運西倉一百四十間

○辛卯戶部議覆南京戶部查勘署員外郎戴瑤陳言事宜一南京歲賜各衛軍士夏冬布鈔其冬衣例於七月中旬取勘九月終給賞軍士得用惟夏布於四月中取勘六月終給賞則暑月已過今宜如瑤言夏布於三月初取勘四月終給賞一南京戶部於所收戶口食鹽稅課諸鈔前此有例與錢兼收積於內藏但諸司支費仍用鈔而錢則有入無出用是南京錢價每銀一錢止易七十餘文而諸處角�羊戶買納則又倍之欲將南京文武官吏上半年折色俸糧及光祿寺等衙門買用諸物俱令錢鈔兼支緣上半年折支俸鈔本庫足給其買用諸物則已兼支今宜止令各衙門大小官員人等自成化十年至十四年下半年折俸胡椒蘇木查照未支者照原折鈔數每鈔一貫折錢二文給之一南京戶部管糧官員有犯例該巡倉禦史呈總督都禦史執送本院究問緣以禦史發其事而以禦史鞫之恐或偏聽誣枉致有後言欲如在京事例轉送南京刑部隔別問理則罰當其罪嫌隙不生從之

○帶俸指揮僉事金玉等並旗校九十一人聯名奏隨太監汪直於遼東海西等邊撫夷有功乞升職上命各升一級內家人七名給冠帶七人者皆市井小人投充直之僕從也

○命金吾右衛署指揮同知孫安往中都畱守司協同理事

○壬辰給淸平伯吳琮祿米歲八百石米鈔中半兼支

○癸巳朝鮮國王李娎遣陪臣金瓘等奉箋文貢馬及方物來朝賀皇太子千秋節賜宴並金織衣彩叚等物有差

○復除廣西左布政使何宜於江西

○工科給事中劉昂等言京營牧放馬匹倒失數多宜治監牧官都指揮楊勝等罪上曰牧馬官軍爲獘多端法當究治姑宥之自後不必遣給事中等官點視只令各營總兵等官點視不許徇私作獘有虧馬政

○甲午命斬劉八當哈於遼東梟首示眾發張驢兒等六人充軍八當哈東寧人天順間因盜馬事露畏罪奔建州張驢兒等成化初爲虜所掠因相與導虜寇邊至是各冒虜酋阿卜等名朝貢比還遼陽爲親知所識拘畱之巡撫都禦史陳鉞等奏請梟二人首以示眾事下兵部言八當哈等𨿽華人然旣冒虜名朝貢亦使臣也若拘畱之恐開將來之隙宜姑縱之使去以懷遠人詔下公卿議咸言八當哈叛華附夷宜伏顯戮張驢兒等爲虜所掠可待以不死議上乃有是命仍馳敕諭阿卜等曰爾等因朝廷招安進貢謝恩而所遣使中乃有中國叛人冒名希賞已依國法處之矣爾等借敕之人固爲有罪但朝廷念其守邊有勞特玆寬宥自後依例朝貢不必疑慮仍須戒飭槪衛官員如遇朝貢之期預皆審實出給印信文書付照毋得以所受敕書借人冒賞自取罪愆

○乙未夜月犯西咸南第一星

○丙申增設廣西思明府忠州同知一員從巡撫及布按二司官奏請也

○丁酉浙江湖州府知府李雄有罪謫戍大同衛雄在官苛刻計取民財贓穢狼籍時巡按禦史張銳牒按察司副使王齊按之得實劾其罪奏未下會天下官員朝覲京師吏部調雄貴州石阡府將去任齊素與雄有隙欲因事甘心焉乃紿銳密使湖州守禦千戶王福原遮畱雄使不得行且檢閱其所賫載得金銀器皿等物封識之並拘具孥送銳齊乃誣雄夜半斬關而出爲千戶所執銳不察會都布按三司同奏其事命錦衣衛百戶崔智往會銳等勘問械雄至京下錦衣衛獄雄亦上奏稱枉且言銳等挾讎害之再命刑部郎中顧福錦衣衛千戶謝瑛以雄往竟其獄並逮銳齊及同知孔公玘鞫治於是福等擬雄監守自盜罪坐斬齊增減官文書誣告人銳奏事不實俱當徒余悉坐罪有差並劾其三司都指揮王正崔胤左右布政使杜謙劉璋參政吳森按察使楊繼宗副使端宏等罪下法司議刑科給事中參看福等會勘雄等事擬齊情罪輕重不倫福等亦被還刑部各擬合坐者律詔可雄發充軍齊公玘革職爲民福原降沿海衛分差操銳調梧州府推官福調永州府同知智瑛俱調邊衛帶俸正等移文巡按禦史鞫之

○己亥錄南康大長公主曾孫胡錠爲國子監生

○庚子夜月犯牛宿南第一星

○辛丑伊府西鄂王諟鉠薨王安王第四子也母妃張氏景泰癸酉生成化戊子冊封爲西鄂王至是薨年二十有七訃聞輟朝一日賜祭葬如制謚曰安僖

○朵顏衛夷人顙挨等八人赴京報事因貢馬賜彩叚絹匹等物

○監察禦史梁澤巡按貴州時致仕都指揮林晟及其子指揮使雄違法事覺都察院奏差錦衣衛百戶柴潤會澤並三司官勘問晟雄俱坐罪罷職旣而雄奏訴其枉因言澤曾追取其入官銀饋潤遂及盤糧兵科左給事中張善吉禦史陳遵毅巡撫都禦史宋欽都指揮李芳王通副使劉本僉事聶蒙昌周重參議葉鸞呂正命刑部差官往勘其事而先逮澤及善吉潤於錦衣衛獄杖訊之善吉坐枉道回家朦朧復奏澤坐匿用官物潤坐侵欺官物至是刑部各擬罪有差詔善吉澤俱免贖調外任善吉耀州判官澤茶陵縣知縣潤發邊衛立功

○宥錦衣衛帶俸都指揮同知楊廣罪初廣充左參將分守雷廉髙肇四府廣東按察司劾奏廣違例濫受詞訟準行巡按禦史鞫之至是廣陳情請辯都察院以廣守邊將官別無重情具聞宥之

○壬寅賜慶康王次妃孟氏祿米四月不爲例妃子慶王邃﹤雝土﹥薨其歲祿萬石例應截日住支妃乞畱薨後至歲終祿米凡九月贍用戶部以住支覆奏特命給之○癸卯戶部以靖江王規裕奏本府故鎭國中尉相廣相寧相詢並輔國中尉規鞫各遺寡妻男女乞米養贍上命鎭國中尉一百石輔國中尉八十石給如例

○雲南總兵官黔國公沐琮等奏鐵索箐蠻賊王通海等羣聚劫掠臣等將兵討之分道而進連戰累捷生擒三百九斬首一百三十九俘獲一百三十三其投崖及餓死者甚眾獲畜產兵仗無算奏至上賜敕獎勵之

○甲辰總理遼東糧儲戶部郎中王宗彜奏遼東墩墻頹缺迆東爲甚分守遼陽副總兵吳王�贊欲領見操軍餘人夫修築其口糧欲於各堡倉分支給臣惟東路自開原直抵鴨綠江南北綿亙千有餘裏邊墻坍塌類多險阻人力難施非萬人累月莫能成一工而工又非一歲可畢況遼東歲用米八十萬石其所仰給本部歲運銀及本處屯糧可勾六十萬石其餘則開中鹽課以足之然又各堡險遠�人少至所據口糧系額外支給之數宜令修築及防護官軍原有月糧者不許重支余則各隨所起地方於本城倉糧支給爲便戶部覆奏從之

○命故府軍衛帶俸都指揮使王玉子玘襲父原職本衛指揮使

○丁未遣內官祭中霤之神

○戊申巡按山西禦史黃著奏山西諸府縣頻年災傷民皆缺食請令太原澤潞陽曲諸府州縣糧艸自成化九年至十二年止貧民逋負者糧一石折銀二錢五分艸一束折銀三分於布政司官庫收貯待用有仍願上納本色者聽戶部覆奏從之

○己酉有自宮以求進者法司失查邊衛充軍榜例止用舊例發充軍奏上命再擬罪以間刑部尙書林聰侍郎杜銘張鎣等自陳請罪上曰爾等職專刑名不查榜例所理何事旣服罪宥之該司官俱停俸三月已而大理寺卿宋旻少卿劉慶寺丞馮貫等亦自陳請罪上曰爾等失於查例參駁怠慢職務旣服罪宥之自後如再犯不宥

○辛亥孝莊睿皇后忌辰奉先殿行祭禮遣駙馬都尉遊泰祭裕陵

○命兵部右侍郎張鵬淸理武職貼黃不妨部事

○癸丑四川茂州地震有聲

大明憲宗純皇帝實錄卷之一百九十二

成化十五年秋七月乙卯朔享太廟

○遣內官祭司門之神

○丙辰巡撫河南右副都禦史李衍奏修築過睢州等州祥符等縣黃河衝決堤岸缺口計七萬七千七百五十二丈有奇

○丁巳皇太子千秋節文武羣臣朝參畢詣文華殿行慶賀禮賜宴於午門

○戊午仁孝文皇后忌辰奉先殿行祭禮遣駙馬都尉蔡震祭長陵

○寧夏地震

○己未巡撫甘肅左僉都禦史王朝遠乞歸養病許之

○實授南京試監察禦史王弼於江西道○遼東海州衛火焚艸五千餘束監察禦史劾奏備禦都指揮鄧鈺掌衛事指揮李灌等請治其罪上以鈺備禦官宥之餘究治如律

○命府軍前衛指揮使白玘子宣代職

○命故廣西都指揮僉事王輔子豪襲父原職南丹衛指揮使

○辛酉命錦衣衛帶俸達官都指揮同知王斌子鑑代父原職本衛指揮同知湖廣行都司故都指揮使柴政子詡襲父原職鎭遠衛指揮使

○掌錦衣衛事都指揮同知牛循有罪下獄循初爲浙江都指揮使門達得爲漕運總兵官達敗發廣東立功復夤緣入京結權幸得掌衛事至是爲西廠發其戲狎樂婦欺罔貪暴故勘平人致死奏保所親百戶章瑾蒞鎭撫司事瑾因挾勢彊奸良人妻女及爲本衛千百等官通賄於循希求進用科道交章劾之下本衛鎭撫司鞫問得實法司擬循坐斬瑾坐絞餘各坐罪有差上宥循瑾死俱發充軍循廣西邊衛瑾湖廣衛分家屬隨住余準擬

○壬戌攺禮部右侍郎尹直爲南京吏部右侍郎以親喪服闋也

○攺南京都察院右僉都禦史王浚爲都察院右僉都禦史巡撫甘肅等處

○以旱災免山西太原等三府潞州等十三州陽曲等四十九縣並大同前等一十五衛所去年夏稅子粒共二十九萬六百五十餘石

○免故淸平伯吳璽支過祿米還官從璽妻劉氏奏請也

○癸亥大理寺左寺丞楊理以父喪去任

○甲子巡撫南直兵部尙書兼都察院左副都禦史王恕以災異自陳休致詔不允令用心巡撫地方

○免廣東雷州府遂溪海康二縣成化十三年秋糧米一千九百六十餘石從巡撫副都禦史朱英奏有水災故也

○乙丑賜周府上洛王同﹤釒朵﹥庶長子名曰安浩第二子名曰安湳第三子名曰安浙

○南京大理寺卿宋欽初爲僉都禦史巡撫貴州時與巡按禦史梁澤以指揮林雄入官銀饋勘事百戶柴潤並失究倉官侵盜爲雄所奏事連禦史陳遵毅都指揮僉事李芳王通按察司副使劉本僉事聶蒙昌周重布政司參議葉鸞呂正至是刑部所差官勘實各坐罪有差而欽已遷官遵毅以丁憂去本重蒙昌皆考退刑部請逮欽及遵毅其餘行各巡撫禦史治罪如律上宥欽罪停其俸三月餘皆準擬

○丙寅升狹西右布政使劉潺爲左布政使○丁卯給故南京兵部尙書原傑加贈太子少保誥命

○吏部言直隸府州縣官保畱提學禦史林榮恐其秩滿別遷請擢榮山東按察司副使俾仍舊任詔先年旣有革罷副使之例其已之

○復除雲南布政司右布政使盛顒於狹西親喪服闋也

○己巳中元節遣駙馬都尉周景楊偉分祭長陵獻陵景陵裕陵文武衙門各分官陪祭

○遣駙馬都尉黃鏞祭景皇帝陵寢

○遣內官祭恭讓章皇后陵寢

○攺戶部左侍郎張王�贊爲都察院左副都禦史總督漕運兼巡撫鳳陽等處

○壬申太宗文皇帝忌辰奉先殿行祭禮遣駙馬都尉周景祭長陵

○舉人梅純駙馬都尉殷之玄孫會試下第入監會其父孝陵衛指揮使昇卒例應襲職因自陳欲俟下科再試兵部言無例上以其勛戚之裔能有志科目特許之

○癸酉命太監汪直行邊遼東宣府大同總兵等官屢報虜賊犯邊兵部言京師以遼東爲左臂宣府大同爲北門今虜酋滿都魯僣稱可汗癿加思蘭自稱太師各邊報虜將有南侵之謀不可不備但遼東連年用兵宣府大同儲﹤彳侍﹥不足師未可遽興宜遣官覘虜緩急奏報以俟調發得旨遼東但敕鎭守等官嚴加堤備大同宣府卽遣人以往兵部復請其人上乃命直往

○先是暹羅國使臣坤祿羣等奏入貢時船爲海風所壞乞賜更造上憫其遠夷特許之禮部已行廣東布政司而巡撫都禦史朱英議以銀二百兩付之俾自造至是坤祿羣密令其下誣奏英以求索寶貨不得而故違成命禮部以番人出入在彼官司失於防閒宜令巡按禦史究治仍如前命造船與之上從其奏而命英具實以聞

○乙亥狹西楡林等倉開中兩淮兩浙河東運司成化十二等年鹽二十萬引

○丙子工部左侍郎王詔奏乞致仕不允

○命燕山前衛帶俸署都指揮僉事樊靑子彪代爲本衛指揮使貴州都指揮同知司整子繼先代父原職爲安莊衛指揮使故羽林前衛帶俸都指揮僉事陶勝次子傑襲父原職本衛指揮使

○革錦衣衛帶俸指揮僉事張慶千戶邵瑛王英趙亮百戶楊春胡節見任節仍降一級以慶等納賂牛循營求管事而節爲循心腹用事屢訐人陰私故也

○丁丑擢知縣陳金爲南京試監察禦史

○定宣府沿邊開中成化十三年引監則例獨石兩淮鹽二萬引引米豆五斗七升河東鹽四萬引引米豆一斗五升云州堡赤城龍門所龍門衛兩淮鹽三萬引引米豆六斗一升河東鹽八萬引引米豆一斗六升萬全右衛洗馬林永寧四海冶兩淮鹽三萬引引米豆六斗五升河東鹽八萬引引米一斗七升

○廣西太平府崇善縣民劉佛辶�月等四人以妖言伏誅初佛辶�月善巫術旣而拾得鐵印遂僞稱李王出世造妖語以扇誘愚民爲安平等州所擒至是伏誅

○庚辰升戶部右侍郎殷謙兵部右侍郎張鵬俱爲本部左侍郎巡撫順天等處右僉都禦史閻本爲戶部右侍郎巡撫大同右副都禦史李敏爲兵部右侍郎

○朵顏福余泰寧三衛虜酋各奏報迆北滿都魯癿加思蘭已死且請從便途入貢並求開市兵部言三衛意在邀功希恩宜令遼東守臣卽在邊犒賞仍諭以朝廷恩威俾堅歸附之心詔從之

○巡按遼東禦史楊徽奏虜入撫順蒲河邊境虜掠人畜請治備禦都指揮羅雄陳璽等失機之罪並劾副總兵吳王�贊鎭守太監韋朗總兵官緱謙巡撫都禦史陳鉞亦宜究治得旨羅雄陳璽令戴罪剿賊餘皆貸之

○壬午四川長河西魚通本部兒思剛等處哈思牒等寨頭目端竹巳等各來朝貢方物賜宴並彩叚絹鈔有差

○癸未升河南左布政使孫洪爲都察院右副都禦史巡撫大同

○通政司右通政邊鏞以母喪去任

○漕運總兵官平江伯陳銳等奏左僉都禦史李綱總督漕運兼巡撫鳳陽等處廉明勤愼歿於王事例止得一祭乞特爲賜葬上從之命不爲例

大明憲宗純皇帝實錄卷之一百九十二大明憲宗純皇帝實錄卷之一百九十三

成化十五年八月甲申朔太子少保禮部尙書鄒幹乞致仕詔曰卿年𨿽老精力尙健宜勉副委任不允所辭

○旌異福建邵武府知府馮孜狹西隴州知州陳俊眞定府寧晉縣知縣陸愉賜以誥敕

○賜永寧安惠王宮人王氏食米歲五十石

○乙酉升大理寺右寺丞馮貫爲左寺丞監察禦史佀鐘爲右寺丞

○丙戌寧夏地震

○丁亥釋奠先師孔子遣太子少保吏部尙書尹旻行禮

○日生背气靑赤色鮮明

○戊子祭大社大稷○己丑增寧陽侯陳瑛祿米二百石米鈔中半兼支初瑛因爭襲爵革其半祿至是自陳艱窘請如遂安伯陳韶例事下戶部覆奏從之

○命故南京左軍都督僉事竇顯孫璽襲祖原職濟陽衛指揮使

○辛卯增設貴州按察司副使一員整飭威淸等處兵備兼理糧儲屯種以監察禦史何淳爲之從巡撫都禦史陳儼等議也

○南京大風拔孝陵木

○調南京刑科給事中李鸞爲狹西秦州判官先是鸞奏南京工部所屬每年造船虛費官錢及匠作盜賣官料事下南京工部核鸞奏多妄故調之旣而南京科道交章以爲言官言事𨿽有不實無非爲國乞宥鸞罪上以事已處置不從

○癸巳孝慈髙皇后忌辰奉先殿行祭禮駙馬都尉石璟承命祭孝陵

○靖遠伯王添卒添字天錫直隸束鹿縣人故靖遠伯驥之孫瑺之子成化八年襲父爵至是卒賜葬祭如例子憲嗣

○甲午修理天地山川壇大祀太歲等殿

○烏思藏闡化王遣禪師都綱遠丹堅參等朵甘宣慰使司遣番僧捨剌星吉等各來朝貢方物賜彩叚絹鈔有差

○金星晝見於未

○乙未旌異桂林府知府金純武昌府知府秦夔濟南府知府王璟楊州府知府周源廬州府同知李弼太原府同知李鳳霸州知州蔣愷廣徳州知州周瑛深州知州韓儒通州知州方璟六合縣知縣唐詔槁城縣知縣李興陽曲縣知縣宋賓賜以誥敕

○命戶部郎中裴慧萬山徐虔員外郎李紳主事劉瓊齊文陳蕙巡視山東河南南直隸徐州鳳陽淮安北直隸永平河間等府州被水地方時戶部尙書楊鼎等奏請差部屬七員章內止書六員姓名又遺河間府有旨問其故鼎等自陳請罪上命停鼎俸三月餘悉逮問適所遣郎中萬山坐罪以員外郎梁謹代之

○丙申太傅會昌侯孫繼宗自陳年踰八十耳目昏憒乞罷府事休老於家且欲及今得見其子王�贊授官爲幸詔曰卿年𨿽老朕所倚毗宜力疾蒞事不許退休王�贊姑置之

○夜北方流星如盞大靑白色有光自紫微西藩東北行至近濁

○丁酉南京都察院左副都禦史胡拱宸乞致仕不許

○木星晝見於午

○己亥太子太保撫寧侯朱永自陳昔嘗將兵南徵荊襄北伐胡虜屢獲克捷當時與臣同功者進爵至再至三而臣僅加一級乞申議之詔兵部參酌以聞兵科給事中駁其奏言論功行賞具有成憲況永前功已錄歷時已久今復奏擾有違成命兵部請自聖裁上以永功旣與王越同各許其一子世襲錦衣衛百戶仍歲加永祿米六十石

○太子太保丰城侯李勇以疾請解兵柄乞往南京調治詔曰卿宜在京調治勉進藥物不允所辭

○辛丑定永平等倉開中成化十三等年長蘆存積鹽七萬引原擬引米五斗後減爲四斗今減爲三斗五升兩淮常股鹽三萬引原擬引米五斗今減爲四斗五升存積鹽五萬引原擬引米九斗今減爲七斗二升兩浙常股鹽三萬引原擬引米三斗五升今減爲三斗二升存積鹽四萬引原擬引米五斗今減爲四斗五升

○壬寅賜故周府鎭國將軍子土�尋宮人嚴氏並女食米歲五十石

○錦衣衛指揮使朱驥奏舊例錦衣衛差官於各處勘問俱由法司奏準移文本衛選差具名回報請給批文近牛循掌衛事始具名請旨點差乞如舊例爲便詔今後差官勘問仍選官﹤鋶﹣釒﹥名具奏

○韓王偕灊有罪革祿米三之一降輔國將軍徵鍒爲庶人初偕灊與徵鍒及弟徵鋗互訐奏不法事命官往按之得偕灊占地違例私納賂遺及彊娶部下已聘妻徵鍒搏人致死誣告兄以重罪徵鋗家法不謹狀刑部請治罪故革降有差

○增置廣東韶州府英徳縣主簿一員從巡撫都禦史等官言其戶口日繁故也

○甲辰賜沈王幼﹤土學﹥第二子名曰詮鉌第三子名曰詮鏋陵川王詮金�夢第五弟名曰詮鉼

○丙午右府帶俸富陽伯李輿卒輿直隸舒城縣人永樂二十二年父富陽侯茂芳坐事革爵命輿爲指揮僉事天順初詔復伯爵至是卒賜祭葬如例子欽仍襲指揮僉事

○丁未祭太歲風雲雷雨嶽鎭海瀆山川等神

○遣旗手衛官祭旗纛之神○戊申定遼東等倉中鹽則例河東鹽五萬引引米五斗長蘆鹽七萬引引米四斗五升兩淮鹽四萬引引米一石三斗兩浙鹽四萬引引米九斗

○命湖廣都指揮同知田鳳子禎代父原職蘄州衛指揮使

○己酉遣戶部尙書翁世資祭太倉之神

○遣順天府官祭宋丞相文天祥

○命恭順侯吳鑑武進伯朱霖成安伯郭鐄丰潤伯曹振彰武伯楊瑾淸平伯吳宗爲正使尙寶司司丞彭頤吏科給事中潘洪戶科給事中齊章禮科給事中王坦刑科給事中鄒騏工科給事中林元甫爲副使持節冊封襄府襄世子祁鏞爲襄王沈王庶長子詮鉅爲西陽王晉府交城榮順王庶長子鎭國將軍鐘金�處爲交城王西城兵馬副指揮張益女爲交城王妃周府胙城榮順王庶長子鎭國將軍同﹤厥金﹥爲胙城王夫人齊氏爲胙城王妃淮府永丰王見淨夫人張氏爲永丰王妃南城兵馬副指揮蘇眞女爲唐府穎昌王妃

○賜周府故鎭國將軍子壒宮人樊氏並幼男食米歲五十石

○庚戌命金吾左衛帶俸都指揮使林宏子璋代父原職本衛指揮使

○中都畱守司都指揮僉事冀暉以部下官軍操備失期罪坐贖杖還職

○辛亥鄭府河陽王見潙薨王鄭王之子母韓氏成化乙酉生丙申冊封爲河陽王至是薨年十五訃聞輟朝一日賜祭葬如制謚曰懷簡

○命遂安伯陳韶坐神機五千營○升署都指揮同知孫安爲中都畱守司署副畱守

○壬子禮部奏今歲冬至在十一月朔舊例以是日頒歷二禮難於並行請會翰林院定議上命免議以十月一日進歷

○太僕寺少卿呂雯將朝時於左掖門外廊下坐對儀仗爲鴻臚寺序班所劾下法司問擬贖杖還職

○癸丑更調四川僉事李廷璋於松潘副使周正方於建昌整飭兵備以廷璋與守備都指揮陳雲訐奏不和故也

○義勇右衛帶俸都指揮僉事方昇初守備黃花鎭役占及賣放軍士所得不貲爲部下指揮王翥所發昇亦奏翥求索財物俱下巡按禦史核實刑部擬昇充軍翥降二級帶俸差操從之

大明憲宗純皇帝實錄卷之一百九十三

大明憲宗純皇帝實錄卷之一百九十四

成化十五年九月甲寅朔戶部奏江西府縣衛所地方累歲水旱災傷人民饑窘盜賊竊發宜爲之計上曰江西地方連年荒旱民窮盜起難保其無思患預防經國大計鎭守巡視等官其加意區畫賑濟毋令失所

○乙卯夜木星犯井宿東扇北第二星

○太常寺卿童軒欽天監正田蓁陪祀失期詔停俸一月

○大理寺右少卿劉慶卒慶字本善直隸新城縣人以鄕舉入監選授河南道監察禦史成化元年有事兩廣命監徵進官軍還論功升大理寺右寺丞十二年遷右少卿至是以疾卒於官諭祭如例慶爲人平易謹願鞫獄尙寬𨿽無大過人者然亦無顯過云

○丙辰運銀五萬兩於大同糴買糧料以備軍需

○命武成後衛帶俸署都指揮僉事柳春守備居庸關

○丁巳孝恭章皇后忌辰奉先殿行祭禮遣駙馬都尉遊泰祭景陵

○戊午太監懷恩傳奉聖旨授司禮監人匠劉能等十六人爲文思院副使

○己未光祿寺卿艾福少卿秦玘寺丞顧禎楊惇胡恭以大祀牲爲廚役所竊西廠校尉發其事福等皆下獄坐贖杖還職

○辛酉貴州黑苗賫果等叛命起致仕播州宣慰使楊輝會兵討之先是輝因夭壩幹旣平之後卽其近地灣溪奏立安寧宣撫司爛土諸夷惡其逼已至是賫果等旣攻陷夭漂靖南城堡遂圍安寧宣撫司時輝子愛襲宣慰未久力弗能支求援於川貴二鎭各奏至於是兵部請起輝統播州土兵剿殺而以川貴二鎭附近兵爲助從之

○壬戌重陽節賜百官宴於午門

○升禮科都給事中唐章中書舍人胡恭爲尙寶司司鴻臚寺少卿李瑢爲左少卿左寺丞賈斌爲右少卿右寺丞齊佑侯官爲左寺丞鳴贊孫繩左宣爲右丞寺

○降中書舍人黎昊爲貴州布政司照磨先是昊奏近年該部凡遇例應請給誥敕官通候數多類總奏請撰寫用寶經年頒給𨿽朝廷恩典所當愼重緣各官多有祖父母父母見存皆欲早沾恩澤以爲生前之榮且制誥之文古今所重代言之選關系非輕今之誥敕除大臣外多照舊文書寫因襲之獘已非一日又誥敕軸俱系南京織造宣徳正統以前織造如法便於書寫近年織造多不如法而工料所費不減於前乞敕吏部今後例應請給誥敕官不拘名數多少按季奏送內閣分散翰林院各官究實撰文仍送內閣總裁進呈發出書寫請寶用畢每季頒給其軸亦乞敕工部轉行南京該衙門令依宣徳正統以前舊軸如法織造有不堪者究治之命下昊於獄坐奏事不實當贖徒還職有旨昊妄言變亂舊規降二級調外任

○甲子戶部議巡視江西右侍郎金紳等所奏事宜一原擬以兩淮兩浙鹽銀分賑江西等三布政司近止兩淮運司角�羊到銀一萬六千兩賑濟不給乞量撥淮浙存積鹽數十萬引就彼召商於缺糧府縣上納銀米以備賑濟一江西府縣有缺陰陽醫學僧道等官許令納米二百石徑送吏部入選免其考試一江西大小衙門官員當赴部給由者六品以下納銀三十兩或米三十石八品以下十五兩或米十五石於缺糧縣分上納免其納由一江西文武衙門吏典承差役滿者許於布政司納銀三十兩吏典送南京辦事承差送吏部免辦事就令聽選一江西捨餘軍民人等出銀二百二十兩或米二百石授以七品散官銀一百六十兩或米一百五十石授以八品散官仍乞通行浙江等處有如數輸米者冠帶旌異如例一九江鈔廠已奏準折收米谷銀錢畱九江府衛及南康府賑濟凡三越月得米六千餘石尙未足用乞自本年七月至明年九月仍折收銀米以終惠一方議入詔如議行

○立罕東左衛於沙州初西寧所轄罕東衛番夷奄章因與諸簇相讎殺流落於故沙州衛地朝廷許其於此牧放歲納茶馬於肅州其後部落日蕃與罕東益不相統攝奄章子班麻思結旣以功歷升都指揮使而衛尙未立至是其孫只克請如罕東赤斤例降印立衛守臣以聞下兵部議以爲西番諸夷密邇甘肅其安靖騷擾實系邊方一帶安危曩者土魯番速檀阿力並吞哈密七八年間罕東諸夷各不相保邊境亦爲之不寧今𨿽譯報速檀阿力已死而克伯速檀又欲占據其地大者亦速牙蘭等尙相讎殺罕東赤斤苦峪又各有嫌隙設使沙州更無統攝又復如前則邊方愈見多事今宜如所請於沙州立爲罕東左衛令只克仍襲都指揮使以統之上從其議○夜月犯壘壁陣西第五星

○乙丑戶部尙書翁世資以子瀛已援例爲國子監生而死再乞以子泗入監許之

○致仕右副都禦史夏塤卒塤字宗成浙江天臺縣人景泰辛未進士初爲禦史出按廣西福建俱以風采聞天順初奉敕淸軍江西時鎭守太監葉達怙勢淩物三司官俱下之惟塤能與之抗嘗條奏達不法數事以聞故達終塤按治時不敢肆天順六年擢廣東按察使轉右布政使甚得民心尋遷江西人咸喜曰是能抗葉太監者未幾升都察院右副都禦史巡撫四川在四川𨿽不久而民夷畏服引疾求退章凡四上乃得請時年四十九歸杜門養親有過之者亦以疾辭不報又五年卒訃聞賜葬祭塤剛介廉潔不屈意於人推鞫得情所至無冤抑然性頗涉髙亢且不耐事故卒以齟齬而不得盡行其志子鍭亦舉進士

○夜火星犯靈臺上星

○丙寅朵顏衛都督阿兒乞蠻弟影克帖木兒等來朝貢馬賜宴並衣服彩叚等物有差

○雲南緬甸宣慰使司貴州程番府金築安撫司洪番長官司湖廣施州衛金峒安撫司各遣人來朝貢象馬並金銀器西洋布等物賜宴並衣物彩叚等物有差

○太子少保刑部尙書林聰左侍郎杜銘右侍郎張鎣以在部贓銀被盜具奏服罪詔宥之

○丁卯太監懷恩傳奉聖旨升太醫院院判蔣宗武爲院使

○巡撫湖廣左副都禦史劉敷以疾乞致仕許之

○庚午戶部奏山西保徳州倉成化十二年以來凡四被火前後焚艸一百四十八萬餘束守備都指揮郭瑄副使蔡麟知州劉昌防範不嚴請俱逮治從之○命左府都督僉事白瑜管前府事

○夜月犯天囷南第二星

○辛未升湖廣左布政使吳誠爲右副都禦史巡撫湖廣

○戶部議漕運巡撫等官所奏事宜一漕運船遭風失火例應所司給料成造近皆視爲不急之務宜趣各該司府州縣及淸江衛河二提舉司急爲補造一衛河提舉司造船人匠五百四十餘名多逃故及不通匠藝者乞如淸江提舉司例每一名季納銀一兩八錢官爲收貯遇有工役支給傭工庀事一淸江衛河二提舉司造船木料三年兩泒於各布政司府州買辦近減其半軍士連年陪補甚艱乞仍舊泒買或將浙江湖廣蕪湖三處抽分木植盡貿爲銀送二提舉司支用一各處鐵斛近爲更鑄乞將新斛給發兌糧司府放糧水次倉及把總等官遵用而盡收其舊斛一蘇松常鎭嘉湖杭七府民饋餉頻勞財殫力屈乞敕兩京內外管糧官隨卽收受毋或畱難多收一南京光祿寺飯米官員所用者少而廚役人等日支十分之九乞自今兩京祗待近侍官及使臣方許白熟粳米其餘不分顆粒大小槪爲支給一蘇松所屬衛所俱沿海備倭之地合準二府起運米攺畱本府備用一常州府新設靖江縣事務繁劇合準增縣丞主簿各一員仍設陰陽醫學僧道會司一南京金川門中和橋馬艸合準於直隸蘇常等府每艸一包折米四斗徵銀三分爲腳價納南京各衛倉一汝寧府所屬光州宜增同知一員西平遂平息縣各增縣丞一員一河南都司所屬衛所旗捨有犯重罪例撥宣府沿邊哨了相去三千餘里類多逃竄況一人發遣役差軍丁二名押解往回數月有妨差操宜令今後囚犯攺發偏頭紫荊等關哨了一四川成都城池坍塞合行都布按三司量役在城軍快修浚一松潘東南二路番夷相雜糧餉最急宜令四川布政司將松潘倉糧每年加派一萬餘石計價收銀以折官軍月俸一順天府順義縣土城坍塌合準起軍民夫修築一狹西華亭縣三鄕川順天府三河縣泥窪鋪順義縣牛欄山宜各設巡檢司一薊州永平山海等倉傾壞宜令巡撫管糧官督官修理若因循誤事卽奪俸擬罪一各處倉驛收積糧料艸束皆爲備邊之具近多虧折浥爛宜行該府州縣今後各驛官吏各倉攢典代去者查盤起送若有前獘卽如數追陪一薊州等倉收受糧料近年通同收買爲獘甚多宜行巡撫巡按及管糧官收買五石以上者重寘於法仍將原買糧盡沒於官議入上曰船料旣不給再增木價銀三千兩南京光祿寺粳米計官員食用外廚役人等與次等未用餘如議

○壬申遼府衡山王貴煘薨王簡王第十九子也母夫人謝氏永樂辛丑生正統丁巳冊封爲衡山王至是薨年五十有九訃聞輟朝一日賜祭葬如制謚曰恭惠

○升吏科給事中李俊禮科左給事中成實吳原刑科給事中趙艮爲都給事中授進士韋斌宋琮杜明韓重林榮孫博韓鎬夏祚劉聰髙綸陳瑞趙璧李王�贊馬龍周紘劉璣吳道寧爲給事中俊吏科實禮科原兵科艮刑科斌琮戶科明重榮禮科博鎬祚綸聰瑞兵科璧王�贊龍刑科紘南京吏科璣兵科道寧刑科

○命大興左衛都指揮僉事劉寬子鎭代父原職本衛指揮同知

○詔修南京內外河道先是南京監察禦史何舜賓奏南京城內外河道淤淺宜發丁夫﹤鋶﹣釒﹥浚下南京工部曁守備等官按視以爲宜如所奏其工力於京民丁多而家富者量役之及江浙蘇松等府大戶運糧至京亦令量助仍令舜賓等管理聽其設法以補不給從之

○癸酉賜遼靖王豪墭妃佘氏歲支米一百石

○甲戌南京守備成國公朱儀奏孝陵大風扷木壓損城垛且殿宇及明樓金門碑亭諸處歲久亦多損壞俱宜遣官修理上曰風拔皇祖陵寢樹木天變豈無爲乎朕祗畏天戒栗焉不寧其令朱儀具以朕意祭告孝陵仍亟行南京所司凡城垣壓損及殿宇之年久頹壞者修葺之

○乙亥太子少保禮部尙書鄒幹以疾乞致仕有旨卿歷練老成朕所倚用宜盡心職務不允所辭幹時年七十有一矣

○賜晉府故輔國將軍奇洸夫人淮氏並宮眷歲支米三十石

○夜月犯天鐏上星

○丙子敕魏國公徐俌往南京奉祀孝陵兼管南京左軍都督府事時駙馬都尉石璟乞還京養病也

○增給代王成煉歲祿本色一千石時王奏欲修造本府乞將折色祿米攺支本色以供其費故也

○直隸無錫常熟二縣地震有聲

○夜西方流星如盞大靑白色有光自天囷西北行至近濁

○戊寅賜錦衣衛帶俸指揮使萬通兩淮餘鹽五千引從通請也

○宥巡撫宣府都禦史張頤等罪時虜寇西髙山臺殺虜人畜事聞詔鞫治百戶陳演指揮張璉胡璽不能堤備之罪而分守參將都指揮孫素右監丞張義鎭守總兵官周玉及頤皆宥之○庚辰太監李榮傳奉聖旨升禪師結斡領占爲國師冠帶監生盧英爲鴻臚寺序班

○調刑科都給事中趙艮爲四川盧山縣知縣太監汪直奏艮先爲給事中時上言不謹有失大體且行事輕浮難居言路命吏部調外任時禮科給事中王坦欲升刑科而以艮年勞居先不得如志坦山東人也直此奏蓋出尙書尹旻學士劉珝之意云

○南京致仕兵部尙書兼大理寺卿程信卒信字彥實直隸休寧縣人先世謫戍河間遂居焉登正統壬戌進士授吏科給事中虜犯京師信奉敕協守西城上言兵備五事多見采納遷左給事中因災異言固本十事時英廟在南宮信首勸景皇帝隆孝友之實以答天心之仁愛其餘亦切時務升山東右參政以憂去更任四川天順初奉表入賀畱爲太僕寺卿明年轉左僉都禦史巡撫遼東都禦史寇深劾信輕聽僉事胡鼎按都指揮夏霖事失實調南京太僕寺少卿踰年召升刑部右侍郎居母喪上初卽位起復爲兵部左侍郎成化三年進兵部尙書提督四川貴州軍務徵山都掌蠻及九姓土獠事平加兼大理寺卿六年敕往南京參贊機務十一年以疾乞歸居休寧者四年至是卒年六十三訃聞贈太子少保謚襄毅賜祭葬信性豪放歷官中外三十餘年多有勞效然彊愎好勝所至與人不合每爲言者所論而功過自不相掩云

○夜金星犯天江南第一星

○辛巳夜木星守井宿○壬午以明日十月朝遣駙馬都尉周景楊偉分祭長陵獻陵景陵裕陵遊泰祭景皇帝陵寢

○遣內官祭恭讓章皇后陵寢

大明憲宗純皇帝實錄卷之一百九十四終

大明憲宗純皇帝實錄卷之一百九十五

成化十五年冬十月癸未朔享太廟

○遣內官祭司井之神

○欽天監進成化十六年大統歷上禦奉天殿受之給賜親王及文武羣臣頒行天下

○以冰雹災免宣府前左右三衛並興和守禦千戶所子粒細糧共一千四百四十餘石谷艸三千六百餘束

○甲申肅府汾川王貢錝以府第被災三喪未舉請賜肅簡王截支祿米凡六月以營葬事又伊府西鄂安僖王諟鈌妃李氏奏王以六月薨祿當截支緣男幼未封夫喪未舉請俟年終停支上曰朕於宗藩篤念親親之誼每事務從優厚今汾川王西鄂王妃俱乞給停支祿米以資喪葬之費覽奏不覺憮然其悉如所請給之

○乙酉升南京鴻臚寺卿袁愷爲南京光祿寺卿九年秩滿也

○升禮科給事中王坦爲刑科都給事中

○復除廣東布政司右參政卓天錫爲山西左參政

○緬甸求孟餋貢掌地不許緬甸宣慰卜剌浪等奏昔麓川思任發叛朝廷敕有能擒獲者以麓川孟餋地與之後臣擒思任發叛其妻子以獻而不蒙賜地今思洪發復欲奪貢掌地貢掌乃緬甸朝貢駐泊之所乞與緬甸且今所遣金齒衛軍余李讓乞今爲冠帶把事以備役使兵部尙書餘子俊等以爲思任發族屬累經赦宥思洪發不聞有過豈可奪其土地李讓中國人而與爲把事是變於夷也宜勿許上令兵部諭其使臣曰朝廷一視同仁無間華夷凡經赦不再犯者俱不復治孟餋貢掌是爾朝貢往來之所已詔邊臣諭思洪發凡爾使經過不得阻滯李讓聽該管官司專遣伴送往還勿令姦人攙奪﹤矢見﹥利爾其體悉朕意毋得復有所望

○夜西方流星如盞大靑白色光燭地自外屏西南行至近濁

○駙馬都尉石璟卒璟直隸昌黎縣人府軍前衛千戶林之子尙順徳長公主正統十四年督官軍隨駕北徵天順五年曹欽謀反璟率眾赴敵擒達軍脫脫上聞特加獎勞成化十四年命往南京奉祀至是卒訃聞輟朝一日遣官諭祭命有司營葬

○丁亥命太監汪直監督軍務撫寧侯朱永佩靖虜將軍印充總兵官討建州夷時巡撫遼東都禦史陳鉞希直意奏建州女直伏當加以不得爲都督聲言來寇遼東且言往年建州三衛構海西毛憐累犯邊境朝廷授以都督都指揮之職諸夷因起爭端紛紛擾亂亦欲挾制以求顯職與其加升而招侮莫若整兵而徵討伏惟簡命剛正謀勇大臣假以賞罰之權揜其不備搗其巢穴庶不縱寇長姦事下兵部尙書餘子俊等以爲馭夷之道守備爲本我太祖載諸祖訓永以爲法建州女直叛服不常朝廷或開馬市以掣其黨或許買鐵器以結其心皆羈縻之義非示之弱也今鉞等歷數其罪意欲搗其巢穴此軍國大務非臣等所敢專詔下廷臣會議於是掌中軍都督府事英國公張懋吏部尙書尹旻等復上議曰遼東爲京師左掖恆宿重兵正欲守臣隨宜戰守以分宵旰之憂但勤兵於遠難以妄動今鉞等以伏當加等二百餘人聲言要來犯邊遽欲命將出師似非備邊本意然恐其或有所見未敢逆料其非乞命重臣一人往遼東隨機戰守其建州毛憐海西有未嘗犯邊者亦湏分別勿令驚疑庶萬全可圖一方可靖時鉞附太監汪直勢而司禮內閣又有結爲心腹者故竟主鉞奏而有是命然直弄兵之禍實始於此云

○戊子戶科都給事中張海等以災異上言五事一南北直隸河南山東狹西江西湖廣四川福建等處水旱頻仍軍民饑饉管糧官迫於住俸催徵轉急民不堪命乞敕該部凡災重地方軍衛有司該徵並拖欠糧艸子粒諸色顏料及關過賑濟悉爲寬免江西之地被災尢甚所造瓷器宜暫停止及凡無災地方宜通行巡撫巡按等官嚴督有司及時措置預備倉糧四時造冊奏報一天順二年英廟有敕禁革皇親大臣彊占軍民田地侵奪公私之利成化四年戶科請禁求討莊田者皇上有旨內外官豪勢要之家不許求討莊田近來內外親幸不遵敕旨仍憑信姦民投獻求討無厭民生窘迫恐致他虞乞令戶部申明禁約一健訟之徒起滅詞訟蜎興大獄濫及無辜往年因災差官審錄每有辯明俱蒙恩宥況今災傷尢甚冤獄必多乞敕各處巡按禦史會官審錄重囚如有矜疑明白敷奏不必差官免致紛擾一今天災薦至地道欠寧皆由寅亮爕理者不職所致今南京兵部尙書薛遠年加衰憊才愈荒疏先年總理京儲曾被劾退今復寄以畱矜豈能勝任南京吏部侍郎錢溥素之淸譽屢見彈劾老悖不明藻鑑安在太子少保戶部尙書楊鼎才非經國職業未修太子少保工部尙書王復年齡已老精力亦衰此數臣者上不能和陰陽下不能安百姓地道示戒天意可知乞將溥罷歸田裏遠等俱令致仕一近年海賊劫掠福建地方交阯屢犯雲南邊境巡撫缺官未經添設乞暫遣大臣巡視福建命都禦史巡撫雲南時十三道監察禦史李介等亦以是爲言上批答曰災重地方追徵糧艸顏料並停俸官吏所司卽爲查照斟酌奏聞燒造瓷器將完不必停止關過賑濟悉從寬免求討莊田嚴加禁約卹刑獄準行楊鼎等仍畱治事福建巡視雲南巡撫官俱不必用

○庚寅太子少保戶部尙書楊鼎奏乞致仕詔曰卿國家老成人正當修職用副倚任勿因人言遽求退休所請不允

○太子少保工部尙書王復奏乞致仕詔曰卿辦理部事積有歲年玆宜加勉以副朕懷不允休致

○辛卯運銀五萬兩於遼東以備邊儲時將有事於建州故也

○蠲大同軍士孳牧馬太監汪直言永樂宣徳時大同十五衛有孳牧馬一萬六千其後相繼死亡經三十餘年乃令追補至有典賣妻女者命蠲之

○命中都副畱守孫安兼守備神策衛指揮詹欽協理軍政龍江右衛指揮聶端理漕運時中都畱守李謙以贓罷巡按監察禦史範珠言鳳陽根本重地頻年旱澇所司多姦貪壞法乞選廉介者用之兵部以安等名聞故有是命

○夜月犯壘壁陣西第四星

○癸巳太子少保戶部尙書楊鼎再乞致仕詔曰朕以卿久練部事方隆委任但累乞休致特允所請其令有司月給米二石人夫四名應用以副朕優老之意仍賜之敕曰卿發身賢科歷官翰苑纂修講讀勞效良多逮遷戶部殫心經理國賦通融厥績茂焉朕方圖任老成切於倚毗卿乃引年至再欲遂閒適玆特允所奏命給驛舟送卿還鄕仍令有司月給米二石歲撥人夫四名以備贍用夫優老敬賢者朕之心執禮餋恬者卿之志功成身退者士之榮去國懷忠者臣之厚卿其篤念乎此優遊田裏化導鄕人使風俗歸淳治理臻盛則足以副朕眷遇至意卿豈不亦永終譽哉先是大臣致仕未有給米撥夫之例有之實自鼎始人咸謂朝廷優老敬賢之意良不爲過云

○命直隸管屯僉事兼審刑獄巡按直隸監察禦史王億奏南北直隸止有巡按禦史事務繁冗刑獄不淸乞專差官每年審錄一次或二次否則如管屯事例增設按察司官一員職專審錄爲便至是都察院議以直隸見有管屯僉事可以兼審刑獄不必增設從之

○丙申皇太后聖旦上率皇太子及親王上壽命婦朝賀賜百官宴於午門

○命朝鮮國王李娎出兵夾擊建州女直賜之敕曰朕誕膺天命君主華夷施惠行仁乃朕素興兵動眾豈所願爲柰何建州女直逆天背恩累寇邊陲守臣交請剪滅朕念彼中亦有向化者戈鋋所至玉石不分爰遣大臣撫諭貸其反側之愆聽其來京謝罪悉越常例升賞宴待而歸曾未期歲賊首伏當加等復紏醜類侵犯我邊𨿽被官軍驅逐出境而未遭挫衄廷議皆謂此賊冥頑弗悛罪在不宥已令監督總兵等官選領精兵刻期徵剿我師壓境王宜遣兵遙相應援賊有奔竄至國境者必擒而俘獻之逆虜旣除則王敵愾之功愈茂而聲名永享於無窮報酬之典朕必不爾緩也

○戊戌賜錦衣衛指揮同知陳璽等鈔獘有差以擒盜功也

○己亥夜月犯畢宿

○庚子誠孝昭皇后忌辰奉先殿行祭禮遣駙馬都尉黃鏞祭獻陵

○命禁約遊僧監察禦史陳鼎奏自成化二年起至十二年共度僧道一十四萬五千餘人而私造度牒者尙未知其數此輩遊食天下姦盜詐僞靡所不爲使不早爲處置大則嘯聚山林謀爲不軌小則興造妖言扇惑人心爲患非細今蘇州等處累獲彊盜多系僧人乞敕所司禁約禮部爲覆奏命通行天下禁之

○夜金星犯南斗魁第三星月犯天髙星

○壬寅給雲南緬甸宣慰使司陰文信符一道○癸卯戶部以內帑乏金請於浙江福建雲南銀課內折金一千兩從之

○甲辰戶部覆議六科給事中所言救災事宜順天等府涿鹿等衛勘報成災已爲除豁河南等處俟取勘至日處置其各年拖欠曾經會派內府供用及已徵在官者仍令起解半災並未徵者合準丰年補納管糧官吏戴罪停俸催徵者準令仍舊支給預備倉糧宜督有司措置年終奏報以俟考滿查照黜陟今後求討莊田不開報投獻人姓名者皆勿施行告爭未決者暫聽居民承種俱令都察院出榜申明禁約其有恃勢怙終及容莊僕人等彊占抽分關隘挾制把持者許科道指名劾奏悉遵敕旨究治上曰如議今後敢有妄報投獻田土並管莊僕佃人等占守水陸關隘抽分勒取財物挾制把持害人者悉發邊衛永充軍役○丙午賞遼東等處官軍莊鑑等五千七百七十五員名共銀一百三十餘兩絹七千五百七十疋布四千三百九十疋以義州等處討賊功也

○旌表孝子張倫等二人節婦尢氏等四人倫山西潞州學生父死時年十五守禮過哀母疾親嘗湯藥願代其身及死營墳若丘廬於傍穿井無水焚香叩拜有泉湧出周祿狹西華陰縣學生父歿寢苫食粥負土成墳露宿於側夜忽風雷大作祈天而止俱表其門曰孝行尢氏直隸長洲縣民魏公進妻江氏歙縣民何士溢妻汪氏民謝榮遠妻諶氏四川眉州人行人司行人黃裳妻夫亡皆躬織紝奉翁姑撫孤子以成人俱表其門曰貞節

○丁未命徙延綏定邊營於中山坡初餘子俊爲都禦史巡撫狹西建議安邊營平曠難守宜退守中山坡其後都禦史丁川復以安邊營爲便而巡按監察禦史李敬亦言開疆展土乃爲國之圖退地棄城豈守邊之策且封疆百里城池三座豈可輕棄若曰空曠難守則定邊花馬池何以防守若曰糧運難阻則寧夏髙橋兒何以運餉議與川合至是子俊爲兵部尙書固守前議言臣嘗訪求古今守邊事宜安邊及新興永濟等處水少且苦昔範仲淹守延鄜必據水與險其城堡遺迹往往尙在而永樂間棄東勝不守亦其明驗況今實未嘗棄乎詔可

○戊申升鴻臚寺序班黃璨爲中書舍人仍內閣書辦九年秩滿也

○賜英國公張懋襄城侯李瑾定西侯蔣琬左都督趙勝歲祿折色內攺本色米懋百石瑾琬五十石勝三十石俱在京支給從其請也

○守備山丹都指揮僉事趙傑坐虜入境殺掠人畜命巡按禦史鞫治其罪而鎭守甘肅太監覃禮總兵官都督僉事王璽副總兵康永參將劉文皆宥之

○己酉命巡撫遼東右副都禦史陳鉞參贊東徵軍務初建州之役其謀實起自鉞而都禦史王越亦有垂涎之意兵部尙書餘子俊以鉞開邊釁惡之旣而上命汪直朱永將兵而不及鉞鉞疑爲子俊所沮乃言本朝未嘗有武職節制文職大臣者且徵討重務豈可無文臣總督意蓋自薦於是子俊言前命出於聖斷不可復移今鉞自以風憲大臣不受節制故爲沮撓宜敕其協濟共謀毋分彼此而鉞以直故且以計沮越竟得參贊之命云○庚戌升翰林院侍講李永通爲侍講學士九年秩滿也

○太監李榮傳奉聖旨僧繼曉升僧錄司左覺義以邪術進也

○都督僉事葉春卒春山後人伯父葉不陶閭兒洪武中從司徒阿迷歸附歷功升隆慶右衛千戶永樂二年賜姓葉五年迆北剿阿魯臺有功升指揮使正統十三年再使瓦剌還升指揮同知天順攺元升都督僉事右軍都督府帶俸七年謝南京都督府事至是卒賜祭葬如例子盛襲大同前衛指揮使

○辛亥直隸永平府地震

○太傅會昌侯孫繼宗爲其故弟錦衣衛都指揮僉事續宗乞祭葬詔特允之

○夜金星犯狗星○壬子升工部郎中楊恭爲通政司右通政仍管河道恭管理北河直抵濟寧一帶河道六年考滿漕運總兵等官奏保升職仍舊任事吏部議擬通政司參議詔曰恭旣管河勤能準升右通政恭在河道承奉太監汪直故有不次之擢也

○命狹西署都指揮使馬昭子義代父原職鎭番衛指揮使

大明憲宗純皇帝實錄卷之一百九十五

大明憲宗純皇帝實錄卷之一百九十六

成化十五年閏十月癸丑朔賜晉府慶成王美埥第七子名曰奇洬第八子名曰奇氵�暖第九子名曰奇汰第十子名曰奇氵�蕁淮府永丰王見淨長子名曰祐梱寧王奠垤第四子名曰覲煉荊府都昌惠靖王第三子名曰見滏

○命罕東赤斤衛故都督僉事倉兒加子把麻奔等十二人襲職

○乙卯升工科右給事中韓文爲湖廣布政司右參議提督太嶽太和山宮觀

○以水災免山東兗州等府州縣衛所成化十五年夏稅三千九百六十石艸二十一萬四千三百四十餘束

○戶部議奏巡撫湖廣左副都禦史劉敷等所言積糧事宜一湖廣所屬河泊所水利羨余準買銀米賑濟一販鹽水客分包轉賣者許令首官驗實每引上米一升一原撥官軍折俸準鹽二十三萬引變賣支用陰陽醫生僧道吏典照例納粟免考入選軍民捨余許其冠帶立石旌異其見任陰陽醫學僧道官有衰老不才者照例革罷別舉可用之人如例納粟一各衙門囚犯紙札量畱二分公用其餘準令折米賑濟被災者全爲寬免從之

○丁巳衡山恭惠王妃陳氏乞以衡陽莊和王次子鎭國將軍豪封爲繼嗣且欲進襲王爵詔曰祖宗舊制王爵至重前此未有以從子襲封者朕何敢專且豪邽卽系衡山王侄同气至親只以將軍承繼宗祀管理府事何不可乎若從其請則是衡陽之子有二王矣違祖訓而徇私情朕不爲也其已之

○山西左布政使白行順奏平陽太原二府地裏平衍人民頗給遼沁二州地土磽瘠民多貧窘宜以近日添泒遼州柴夫六名攺平陽沁州五名攺太原又山西屬地往者僉派柴夫秪以州縣槪論不分人民貧富地裏多寡輕重不均民多逃竄請敕所司移文臣等酌量增減庶徭役適均民不困斃從之

○戊午宥錦衣衛指揮僉事趙璟衛鎭撫李璉罪時內官蔣琮管海子嘗潛畱私宅者二日東廠太監尙銘發其事命執付鎭撫司鞫問璟等以琮情罪覆奏銘參其徇情復命璟等從實回奏於是璟等言稽東安門籍琮出入尙多而覆奏不之及宜有罪上曰璟等職專理刑乃不用心妍審法當究治旣伏罪姑宥之

○庚申火星犯進賢

○辛酉升河間府知府賈忠爲狹西苑馬寺卿

○直隸宜興縣水○癸亥增設甘肅等處六倉管糧參議一員

○乙丑巡撫南直隸兵部尙書兼右副都禦史王恕乞致仕上曰朝廷持任爾巡撫未久胡爲屢以疾辭可盡心治事不允所請

○吏部奏本部聽選官及監生人等無慮四萬餘先因員多缺少請令諸待次於部者給假省祭於家行之旣久獘日以滋有其人已故而或冒其名入選者有坐事爲民而所司一槪起送者有家貧不能就選而以所領文移鬻諸人者有罷職污吏詐喪冀幸復任者有匿喪移易日月轉他處求文移起送者歲貢生員冒名冒籍因而授官者有稱貸於人初領文憑卽爲債主所奪無以爲贖輙捏訴所司幸得赴任者乞行天下巡撫巡按等官周悉防範仍聽本部榜示禁約詔可

○賜遼府益陽王恩銅成化十五年祿米折色內攺本色米二百石從其請也

○命新寧伯譚祐掌前軍都督府事

○丙寅太監李榮傳奉聖旨升中書舍人仲蘭爲尙寶司司丞仍於禦藥房辦事醫士李思勉周經徐鏔章淵孫泰俱爲禦醫

○錄大同葫蘆海子等處戰功賞鎭守太監韋正總兵官範瑾巡撫都禦史李敏及奉禦王喜參將盧欽彩叚表裏有差監槍奉禦羅振副總兵孫鉞俱升一級餘一千一百二十四人升賞有差

○雲南按察司副使陳騏忤鎭守太監錢能意能因鎭撫兪銓奏其不法從而擠之且以巡按禦史陳斌與騏交通爲奏遺刑部員外郎徐霖等勘問俱誣仍坐騏嘗笞死人並珷聽其請托罪事下都察院覆奏得旨發銓廣西邊衛立功騏旣酷刑贖罪完日原籍爲民俟珷代還執問如律

○丁卯降寧夏中衛指揮使楊志剛爲指揮僉事副千戶張弘湯鑑爲總旗坐守備不設致虜入境罪當戍邊詔止降二級

○戊辰夜月犯鬼宿

○庚午南京吏部左侍郎錢溥以進慶賀萬壽聖節表文至京因上章乞致仕上曰卿歷練老成事朕春宮及今有年正宜委任但屢乞休老特允所請升本部尙書致仕給誥命仍賜敕給驛舟還鄕溥辭免尙書之命不許

○烏思藏輔教王闡化王並牛兒寨行都司指揮僉事班卓兒堅參等以朝廷遣僧錄司覺義綽吉堅參往賜誥敕禮物各備佛像等物遣剌麻掌結等附綽吉堅參入貢各賜衣服彩叚鋗鈔有差

○辛未華陽王申鍷並鎭國將軍申金�回居喪無禮棄母缺養凶暴貪淫戕害人命所爲不法互相訐奏遣錦衣衛百戶楊綱會鎭守巡撫等官勘實命革爵戴民巾閒住申金�回妻陳氏妒忌殺人革其封號及母妃楊氏亦多罪過俱降敕切責府中人連者坐罪有差

○壬申初汪直朱永之討建州也兵部尙書餘子俊等建議諸夷有來朝不犯邊者勿令驚疑至是直等以其所擬示弱損威乃遣使招誘建州夷人郎禿等四十人來貢欲寘之死且言建州三衛法當殄滅若今日縱還明日復爲邊患欲進兵徵剿恐兵部復以爲殺來朝者家屬俟進止詔曰郎禿等旣招誘來貢且拘畱於邊仍敕汪直等便宜行事至是直等械郎禿等至遂令都察院錦衣衛禁錮之

○癸酉朝鮮國王李娎遣陪臣韓致禮等奉表貢馬及方物來朝賀萬壽聖節

○致仕太僕寺帶俸少卿吳謙乞以其子榮爲國子監生許之以謙嘗在春宮侍書也

○甲戌命毀刊行會定見行律條巡撫南直隸兵部尙書兼都察院左副都禦史王恕奏律乃治天下大法我太祖髙皇帝斟酌歷代律條定爲大明律凡四百六十條頒示天下而名例律有曰凡律令該載不盡事理若斷罪而無正律者引律比附應加應減定擬罪名近在京書坊刊行大明律後有會定見行律一百八條不知何時而會定者內之法官老於刑名者必不依此比附但恐流傳四方未免有誤新進之士略舉其兵律多支廩給條及刑律罵制使及本管長官條皆輕重失倫不可行於天下乞以其板毀之至是法司會議宜以恕言通行內外法官自後斷罪悉依大明律並奏準見行事例敢有再稱會定律條比擬出入人罪者以故出入人罪論仍行書坊卽將所刻本燒毀違者並治以罪從之

○乙亥禮部奏萬壽聖節例賜百官宴上令免宴賜以節錢鈔

○命修神機營神旗廟

○夜東方流星如盞大靑白色有光自畢宿行至天苑後四小星隨之○丙子太監李榮傳奉聖旨升鴻臚寺主簿王哲爲中書舍人仍舊辦事儒士周惠疇張烈中書科食糧大慈恩寺國師乳奴班丹爲灌頂大國師覺義綽吉堅參爲國師大隆善護國寺灌頂大國師班卓兒藏卜爲佛子國師著癿領占爲灌頂國師

○丁丑皇第五子生母曰徳妃張氏

○戊寅授監生孫廷臣爲中書舍人余翰學中書科書辦三年照例授官廷臣太常卿兼翰林院侍讀學士賢之子翰學太常卿謙之子也

○巡視江西南京刑部右侍郎金紳等言江西頻年水旱民饑盜發今一欲有所爲動拘於舊制不敢有所張弛臣以爲地方無事當處之以經有事當處之以權因言今日救荒必須專委巡守官分投撫卹簡任幹濟官分守巡捕然後嚴明賞罰以勸懲之庶事克有濟乞敕該部不拘常例許臣等以權宜濟事安民詔許之

○己卯兵部推舉指揮同知詹欽於中都畱守司管軍政旣而西廠管事鍼工局副使宗秀訪欽素行不謹且短視詔令子俊等回奏子俊上﹤鋶﹣釒﹥待罪言欽乃會官所舉將材而﹤鋶﹣釒﹥誤用印上怒其不謹且以將材𨿽會官所舉而選用之際不加詳察侍郎以上俱停俸一月命錦衣衛逮治所司官吏罷詹欽以大興左衛指揮同知髙倫代之

○夜月犯建閉星

○辛巳以明日冬至節遣駙馬都尉周景蔡震分祭長陵獻陵景陵裕陵文武衙門各分官陪祭

○遣駙馬都尉楊偉祭景皇帝陵寢

○遣內官祭恭讓章皇后陵寢大明憲宗純皇帝實錄卷之一百九十七

成化十五年十一月壬午朔冬至節上詣奉先殿皇太后宮行禮畢出禦奉天殿文武羣臣及四夷朝使行慶賀禮羣臣復詣文華殿慶賀皇太子皇太后皇后俱免命婦朝賀

○以明日萬壽聖節遣駙馬都尉周景蔡震謁告長陵獻陵景陵裕陵楊偉謁告景皇帝陵寢

○癸未萬壽聖節上詣奉先殿皇太后宮行禮畢出禦奉天殿文武羣臣及四夷朝使行慶賀禮

○甲申以冬至節文武羣臣朝親王於奉天門東廊

○乙酉參贊機務南京兵部尙書薛遠被劾乞致仕上曰卿起用未久宜盡心職務用副委任不允所辭

○丙戌遣內官祭恭讓章皇后陵寢以是日忌辰也

○吏科給事中王瑞言堯舜爲治必通天下之志然後能成天下之務蓋一人之識見有限眾人之知慮無窮合眾人之長而用之是乃所以通天下之情也今天下布按司進表官皆方面重臣其所部庶官之賢否政務之得失生民之利病錢谷之盈縮年歲之丰凶盜賊之出沒事無巨細凡有關地方之安危者皆身歷其地目睹其事心知其悉非若京師口耳傳聞之不眞也乞令各陳所見如某事當興某事當革善者行之言或不切亦優容之自今仍諭布按司官進表來京各有所陳不得緘默自便如此則各官才識之髙下自無不知天下之志自無不通天下之務自無不成矣﹤鋶﹣釒﹥入有旨瑞泛言紛擾又奏疏內字畫不謹命錦衣衛杖之

○命廣西按察使張黼致仕黼朝覲後歸家久不赴任爲巡按禦史所劾命執問至是擬罪奏上上曰按察使之設所以司一方風紀常以身率先勤愼其下猶有不事事者況以怠惰導之乎張黼曩以朝覲至京黜幽之典非不親見不以自懲乃復歸家眷戀私事久不赴任所謂荒廢職務誠如禦史所論其令致仕勿復用

○賜故駙馬都尉石璟截支祿米得終今歲支給璟以十月卒子寬請祿治喪故有是命

○乙丑升徽州府知府周正爲雲南布政司左參政

○賜朝鮮國朝賀陪臣韓致禮等宴並金織衣彩叚等物有差

○賜修武伯沈煜祿米如故煜坐事革爵尋復爵給歲祿之半至是懇請始全給之

○庚寅翰林院編修劉戩服闋復任

○辛卯升廣西按察司副使範鏞爲按察使

○命番僧桑而結襲國師

○狹西岷州衛憨班等簇番人官巴等官郭等簇番人板的節等多藏等簇番人柒古陸等各來朝貢馬及盔甲等物賜宴並彩叚絹鈔有差

○壬辰刑部奏南京監察禦史李紀建言申盜律定立嗣息濫訟三事今議得軍職犯盜內府物宜依監守自盜事例立功滿日於原衛帶俸差操不許管軍管事若盜禦用器物俱依律擬議奏請處治爲是其軍民人等告爭繼承者必擇立同宗昭穆相當之侄承繼若眾子無嗣必先盡同父長房之次子如長房無子然後以次及於眾子又次及大功小功緦麻至親之次子如俱無次子方立遠房昭穆相當之人其長子無嗣亦盡同父以次長房之次子然後以次及於其餘若無子者生前或擇其人自幼撫養長大已立爲嗣但不系異姓尊卑失序者仍舊承繼不許宗族告爭至如南京以守備爲重其詞狀應內外守備官受理者聽其戶婚田土鬥毆人命應法司受理者守備官無得侵越庶事體歸一人易遵守議上從之

○癸巳南京刑部奏本部廣東司事多官少日不暇給乞增主事一員寫本監生一名外十二司增四名下吏部覆奏從之

○甲午賜趙府南樂王見瀾歲祿之半先是王坐罪減祿三分之二至是奏請故有是命

○夜月犯畢宿

○乙未命修西嶽廟○有棄屍於天地壇垣外者緝事官校以聞錦衣衛指揮使朱驥監察禦史丘山巡視京城俱被責問服罪命宥之仍停山俸一月先是有言壇垣外不潔者禮部行太常寺勘以爲誣遂參奏言者至是太子少保禮部尙書鄒干等及太常寺卿劉岌亦服罪上俱宥之

○丁酉升南京兵部郎中辜顓爲廣西布政司右參議

○毛憐衛野人女直都指揮等官老佟等海服肥河等衛野人女直都督等官剌哈等各來朝貢馬及貂皮賜宴並衣服彩叚等物有差

○夜月犯天樽星

○戊戌曉望月食免朝

○宥欽天監夏官正胡璟等罪先是欽天監奏月未入見食一分已入不見食八分今至辰四刻食旣掌監事太常寺卿童軒具言璟等遵古歷法推算然當隨時占候修攺以與天合晉隋以來虞喜何承天𨿽立歲差之法亦欠精密況地勢南北髙下不同未免有差今璟等不能修攺宜罪而彼執稱遵古歷法並無增損奏乞裁處上曰璟等推算旣遵古法無差其宥之

○己亥致仕南京吏部尙書錢溥乞以其子峘爲國子監生許之

○太監李榮傳奉聖旨授聽選官袁昇江懷爲鴻臚寺主簿禦用監辦事升光祿寺署正李景華陳敩任傑爲尙寶司丞鴻臚寺序班李綸通政司知事嚴勛翰林院侍書文思院副使王剛髙明錦衣衛所鎭撫冠帶監生李英中書舍人冠帶儒士顧經等六名俱鴻臚寺序班儒士丘倫與冠帶中書科食糧

○庚子賜周府永寧王同金�牙第二子名曰安瀔汝陽王同銍第五子名曰安氵�豫

○升禮部帶俸郎中何暹爲太常寺少卿仍於內閣書辦以九年秩滿也

○巡撫河南右副都禦史李衍奏自成化十四年十一月至今年六月賑濟荊襄等府衛所軍民一十七萬一千三百九十餘戶男婦四十五萬五千三百九十餘口凡用米榖二十四萬七千四百三十餘石銀四千一百三十餘兩

○四川播州宣慰使司湖廣施州衛髙羅安撫司各遣把事人等來朝貢馬賜彩叚及鈔有差

○巡撫貴州右副都禦史陳儼等奏播州苗賊賫果等轉橫乞調湖廣四川廣西附近官軍共五萬五千克期同會貴州聽臣等節制直抵賊巢以除後患兵部尙書餘子俊等言賊作於四川而貴州守臣自欲節制諸軍恐有邀功之人主之且四川湖廣連遭凶荒豈可重手足而輕腹心興師五萬以三月計之則用軍儲六萬七千五百石以半年計之則用一十三萬五千石況兩藩山路舟楫不通肩擔背負必得二十七萬之眾俟其運至則天時漸熱瘴癘方盛此心腹之憂也上是其議令行貴州守臣不得輕率

○辛丑追封襄王祁鏞故妃李氏爲襄王妃夫人虞氏爲次妃

○巡撫貴州右副都禦史陳儼等以西堡獅子孔旣平上議以爲賞罰者勸懲之典西堡蠻夷之叛蓋由署都指揮僉事管立不能先事防禦長官溫鎧恣意貪黷署都指揮僉事蔡英等不能往來遏截宜治其罪貴州宣慰使安觀致仕家居不至城市近因用師臣等以觀所治水西與西堡接壤且老於事體夷人畏服令守水西後路觀初稱疾退避己而幡然思效親率其子宣慰貴等統所部士卒二萬進攻白石崖四旬而克其所轄士卒家自饋餉不勞官司及班師徑歸臥於家臣等屢以禮招徠卒不至宜加旌擢以勸來者於是命逮管立等五十六人鞫治如律給觀正三品昭勇將軍誥命

○壬寅升廣東布政司右參政袁愷爲本司右布政使

○襄王祁鏞奏臣近奏乞追封故妃李氏爲襄王妃然與臣母妃靖氏封號無辧竊觀諸司職掌凡命婦因子孫官爵封母並祖母者並加太字臣聞禮以義起議禮出自朝廷乞如命婦制上曰議禮𨿽出自朝廷但�祖宗舊制乃萬世臣子所當遵守者其敢擅增損乎詩云不愆不忘率由舊章王所請非舊章其己之

○命修天地山川工壇殿宇垣墻之損壞者○癸卯升湖廣右布政使何喬新河南右布政使程泰俱爲本司左布政使

○甲辰升山東按察司副使陳相爲河南按察使雲南右參政章律爲廣西左參政

○乙巳詔貴州湖廣四川巡撫官督布按二司官各賫銀一萬兩於貴州近苗衛所共糴米三萬石豆三千石以備調兵之用時將徵黑苗故也

○丙午提督撫治鄖陽等處大理寺右少卿吳道宏奏荊襄𨿽稱流民淵藪其來實自河南今河南右參政蔡志僉事董齡皆任撫民之寄不親詣其地以盡職業致流民冒禁成羣潛入荊襄居住宜治二人罪以爲居官自圖安逸者之戒上曰流民棄業而逃勢非得已若有司加意撫還亦可漸復今河南方面官不親撫治非所以副增官專治之意也其各令治罪如律

○巡按福建監察禦史戴用坐故入漳州府知府張璝罪法司問擬贖杖復職從之

○丁未增設天地壇祠祭署祀丞一員

○賜朝鮮國成化十六年大統歷

○命築寧夏沿河邊墻鎭守寧夏太監龔榮奏寧夏東路自花馬池至黃河東至平山墩西至黑山營中間相去幾二百里虜所出沒說者以爲前有黃河可恃然春夏之時河可恃也如冬月凍合實爲可憂今欲沿河修築邊墻使東西相接其西路永安墩至西沙嘴舊墻低薄頹壞欲攺築髙厚庶可保障地方事下兵部覆奏以爲便遂役一萬人築之

○靖虜將軍撫寧侯朱永等襲敗建州夷上章奏捷謂建州賊巢在萬山中山林髙峻道路險狹臣等分爲五路出撫順關半月抵其境賊據險迎敵官軍四面夾攻且發輕騎焚其巢穴賊大敗擒斬六百九十五級俘獲四百八十六人破四百五十餘寨獲牛馬千餘盔甲軍器無算詔授其奏捷舍人李珍監生陳澍俱爲錦衣衛百戶珍太監李榮侄澍陳鉞子也仍敕永等曰得奏足見爾等同心運謀鼓振軍威致玆大捷邇來遣將出塞鮮有若玆之舉況能冒犯霜雪深入險阻朕甚嘉悅玆特降敕獎諭以勵勤能報功之典俟冊報之日在所必行卽今嚴寒爾等良食自愼官軍暴露艱苦爲朕加意撫卹其欽承之

○己酉擢行人鄧庠楊純兪振才太常寺博士張稷知縣朱洪閻仲宇李隆陳嘉謨髙輔陛愈於璧爲各道試監察禦史

○太傅會昌侯孫繼宗卒贈郯國公謚榮襄繼宗字光輔孝恭章皇后之兄宣徳初特授府軍前衛指揮使景泰初升都指揮僉事襲父會昌伯爵英宗復辟進封會昌侯總五軍等營曹欽反加太保上卽位初定十二團營命繼宗總督操練初禦經筵以故事知經筵事及監修國史書成加太傅年已七十餘屢次角�羊兵柄不允年八十始得請猶蒞事後府至是卒年八十五上哀悼之輟朝祭葬卹典悉如例繼宗爲人謹願無他異能國朝外戚不預政事繼宗始總兵柄晚年耽權固位頗爲言者所論而上眷禮不衰卒保富貴令終長子瑾早卒嫡孫銘嗣侯爵諸子王�贊珍璉俱錦衣衛指揮

明憲宗純皇帝實錄卷之一百九十七大明憲宗純皇帝實錄卷之一百九十八

成化十五年十二月壬子朔上視郊祀牲

○監察禦史許進言國家以科目取士愼選考官甚爲詳備近各布政司每遇開科輙徇私情所聘以爲考試及同考試官者多非其人以致校閱不精有遺才之獘竊見兩京俱命翰林官主試故所取得人乞各布政司亦如兩京例命翰林官主試爲是上諭禮部臣曰布政司鄕試自聘主司乃祖宗舊制行之已久許進何得具奏欲攺之且科目選賢國家重事若聘主司徇私作獘無往而不爲姦利矣爾其行令巡按禦史並布按二司今後敢有作獘者令互相紏舉或爾部中詳看體訪得出奏來必重治之

○甲寅實授監察禦史劉宇王輔賀霖劉璧奚銘爲監察禦史宇廣東道輔四川道霖福建道璧廣西道銘山西道

○乙卯命羽林前衛帶俸都指揮僉事田進安子玉代父原職本衛指揮使

○致仕南京吏部尙書崔恭卒恭字克讓直隸廣宗縣人正統丙辰進士擢戶部主事用薦知山東萊州府事萊地瀕海號難治恭撫馭有法惠愛不多居六年民歌頌之以漢楊震爲比蓋震嘗剌是郡也景泰中升湖廣右布政轉江西左布政天順初進都察院左副都禦史巡撫蘇松等府遷吏部左侍郎升尙書以母喪去位服除攺南京吏部首黜諸司不舉職者數人以正吏法尋奉敕參贊南京機務凡政令必與二三同事論定而後行兩以疾乞致仕不許於後再乞乃許之至是卒年七十一訃聞贈太子少保謚莊敏賜葬祭官其子璇爲中書舍人恭和厚坦夷靖恭自守遇人不爲矯飾而是非臧否未嘗不公臨事惟求合理便民𨿽難不避其爲政知大體愛惜人才尢親善類卒之日遠近聞之莫不悼惜亦一時之名臣云

○丁巳升左春坊左贊善張昇爲左諭徳以九年秩滿也

○以水旱災免成都等四府州縣並敍州等三衛糧三十一萬六千五百四十餘石綿花二千四百七十餘斤

○敕監察禦史張泰提調北直隸學校

○太監金興內官曹奴兒等四十五人私占光祿寺廚役辦納月錢爲廚役孫福等所奏下錦衣衛奏行都察院委巡視本寺禦史會戶科給事中查勘不誣命興等具實自陳奴兒送司禮監處治福等仍送法司擬罪於是光祿寺卿艾福具奏伏罪上曰福阿從中官私役數多而不舉察法所難貸但旣輸情姑宥之

○命毛憐衛指揮同知甫剌忽等五人進一級兀者右衛故指揮同知亦裏子木裏禿等十八人襲職

○戊午西天佛子並灌頂大國師等官班卓兒藏卜等俱乞金銀印禮部言番僧不系本土管事者例不給從之

○己未臘節賜百官宴於午門

○辛酉給故南京禮部尙書贈太子少保謚文僖倪謙太常寺卿兼翰林院侍讀學士贈禮部左侍郎兼學士孫賢詹事府少詹事兼國子監祭酒贈禮部右侍郎司馬恂誥命

○烏思藏闡化王遣剌麻鎖南領占乞升國師命升爲禪師不爲例

○瞿曇寺禪師剌麻桑爾加端竹等並商州等簇番人著的等各來朝貢馬及盔甲賜宴並彩叚絹鈔有差

○命府軍前衛都指揮支玉分守代州兼督三關

○壬戌命新寧伯譚祐爲神機營總兵官○癸亥升監察禦史王億爲湖廣按察司副使山東按察司僉事石渠本司副使

○鎭守兩廣總兵官平鄕伯陳政初與右副都禦史朱英爭坐不得因奏英偏執己見事相矛盾兵科給事中劾二人不務大體累爭小忿非將相協和之義而兵部言曲在政詔切責政且命協和行事

○甲子夜月犯井宿

○丁卯立春順天府進春上禦奉天殿受之文武羣臣行慶賀禮復詣文華殿慶賀皇太子

○四川敍州府奏白羅羅羿子與都掌大壩夷相攻禮部右侍郎周洪謨言臣敍人也敍之夷情臣固知之戎珙筠髙四縣在宋元時皆立土官以夷治夷羈縻而已國朝代以流官不通夷語不諳夷情其下因得肆行苛刻激變其黨洪武永樂宣徳正統年間四命大將䢐徵隨服隨叛景泰初年勢益滋蔓得漢人縛之於樹亂射之曰爾害我亦已久矣天順成化間累出爲惡臣於是時嘗言剿之不能撫之不從惟立土官治之爲久遠之利諸夷忻然悅服都禦史汪浩徼幸邊功誣殺所保土官及寨主二百七十餘人諸夷怨入骨髓以爲官軍誘殺之轉肆虜掠後兵部尙書程信統大兵僅能克之臣謂𨿽不能如前代設總管府長官司亦合設冠帶把事分撫各寨令夷人自推公平寬厚者一人爲大寨主許以世襲其有不任別選賢者代之如此則漢不擾夷夷不仇漢可相安於永久矣又言白羅羅者相傳爲廣西流夷有寨數十有眾數千無所統屬景泰初紏戎珙夷人攻破長寧等九縣今又侵擾都掌其所居崖壁峭險林箐深密旣難剪滅亦宜亦長官司治之其地與芒部相近宜攺隸芒部羿子者永寧宣撫所轄而永寧乃雲南貴州之要衝南跨赤水畢節六七百里以一柔弱婦人制數萬彊梁之眾故每肆劫奪臣以爲宣撫土獠仍用宣撫奢資治之其南境夷寨近赤水畢節要路者宜立二長官司仍隸永寧宣撫夫土官有職無俸無損乎國儲而有益於邊備大小相維綱目相系數年之後不假衛堡備禦而諸夷自靖矣兵部具議其便從之

○庚午升太僕寺寺丞楊昱正五品俸以九年秩滿也

○命進坐營都指揮使馬俊楊玉署都督僉事都指揮僉事阮興署都指揮同知指揮使馬能指揮同知吳儼署都指揮僉事時有敕太監汪直撫寧侯朱永等黜陟坐營官直言俊等可任故也

○辛未錄平建州功封太子太保撫寧侯朱永爲保國公不世襲太子太保如故

○升四川按察司僉事戴賓爲副使整飭松潘兵備初巡撫右副都禦史孫仁等奏松潘爲四川西陲重地深居番境外則東通任昌蠟梅南林董卜韓胡西連烏思藏界北接羊峒洮州中則大小二姓寨簇部落彌滿山林環據險固而東南兩路一綫相通我軍關堡連絡參雜夷性犬羊叛服靡定我朝自洪武初年克服以來或興師徵討或宿兵防備所遣皆重臣名將正統天順間奉命鎭守皆侍郎都禦史職位尊崇故威令易行厥後鎭守太監閻禮會保僉事髙澄以爲副使由是因循率以副使整飭較之侍郎都禦史職位旣殊事多掣肘今見調僉事李廷璋於此整飭兵備則其職位與副使又有不同將來行事尢爲掣肘乞於廷璋及僉事戴賓兩人中擢任一人以爲副使仍賜敕諭專理兵備庶得職位頗重邊務修舉吏部覆奏從之

○加賜晉庶人鐘釨食米月十石絹布歲各十疋從其請也

○給提督廣東市舶提舉司太監韋眷均徭餘戶三十名先是眷奏廣州等府番禺等縣每歲編充均徭餘剩空閒人戶數多所司往往以爲私用乞行布政司於空閒數內依均徭例歲撥人戶六十名采造進奉品物上允其請命下左布政使彭韶奏市舶司額設殷實戶八十名別有人夫足供役使今又益以人戶六十竊見內官差遣在外者多若有比例陳情難於應付眷所奏餘戶宜量與一年以後且停罷又言在京在外文武官二品以上該得額數皂隸亦望量減在內已給本年者在外不許更僉內臣差委在外視官髙下定與跟用皂隸名數有旨每歲止與三十名先是內官在外者無額設皂隸時或於所在有司畢詞求乞自韶奏定名數各處鎭守內官紛然陳乞乃至有與一百名者遂爲定例云

○錄平建州功加太監汪直食米歲三十六石韋朗十二石升右副都禦史陳鉞爲右都禦史領兵官右監丞藍瑩都督同知馬儀都督僉事白全緱謙王鍇白瑜都指揮同知崔勝周俊署都指揮使韓斌俱一級紀功監察禦史楊徽爲按察司副使試僉事王璇齊經俱實授總理糧儲郎中王宗彜爲太僕寺少卿儧運糧餉都指揮同知常凱署都指揮使布政司參議張盛按察司副使魏秉加俸一級官旗升賞者五十人升者一千八十九人賞者一十五百四人

○壬申朝鮮國王李娎遣陪臣金永需等奉表貢馬及方物來朝賀明年正旦節

○太監李榮傳奉聖旨升大能仁寺右講經札已宗柰爲國師

○以水災免隸蘇州府崇明縣夏稅六千八百五十石有奇

○癸酉賜徳王見潾嫡長子名曰祐榕庶長子名曰祐木�匆庶次子名曰祐木�尋

○降湖廣按察司副使郁文博爲狹西布政司右參議管理甘肅等處糧儲文博擅辯詳允死囚從輕處斷爲巡按禦史所奏坐不諳律例有失憲職故也

○甲戌升監察禦史李鑑大理寺右評事羅經南京監察禦史談俊爲按察司僉事鑑浙江經湖廣俊福建

○復除廣東按察司副使孔鏞於廣西章格於雲南以丁憂服闋也

○以湖廣水旱災詔免武昌漢陽黃州嶽州長沙衡州辰州常徳等府州衛糧七十萬八千六百餘石因罷南京貴州廣西廬州安慶京庫歲辦本色折色銀布花茸仍存兌運行糧耗糧每石折銀五錢以平米價從戶部議也

○禮部奏正旦節例賜百官宴上令免宴賜以節錢鈔

○太子少保刑部尙書林聰大理寺卿宋旻等以郎中吳琮問擬王府官罪應納鈔誤擬運炭爲違例並以失於查照服罪命俱宥之仍停琮俸一月

○乙亥命禮部尙書鄒幹工部尙書王復致仕令有司給月米人夫視戶部尙書楊鼎例南京兵部尙書薛遠亦令致仕俱賜敕以歸時干等俱爲科道所劾奏求致仕不允尋傳旨令致仕

○升巡撫遼東右都禦史陳鉞爲戶部尙書攺掌通政司事太子少保工部尙書張文質於禮部工部右侍郎劉昭爲本部尙書左通政何琮爲通政使○太監懷恩傳奉聖旨太醫院禦醫張福興施欽升本院院判

○以江西旱災免饒州等十三府鄱陽等六十九縣南昌前等五衛饒州等九所稅糧子粒一百八十萬八千九百九十餘石仍畱兌運糧三十萬石每石止徵銀六錢以平米價從戶部議也

○丙子金星晝見於辰

○升雲南按察司僉事黃明善爲本司副使仍提調雲南貴州學校

○敕湔除在京文武官遇名仍命所司移文在外諸司

○巡撫甘肅右僉都禦史王浚以母喪去任○丁丑攺南京戶部尙書陳俊於南京兵部參贊機務升順天府府尹胡睿爲工部右侍郎太僕寺少卿王宗彜爲都察院右僉都禦史巡撫遼東

○復設南京東西北城並中兵馬指揮司副指揮各一員先是南京監察禦史談俊奏南京各城兵馬指揮司先年實因事簡裁革副指揮二員今東西北城並中兵馬司事繁地廣分理不周宜復設爲便吏部覆奏從之

○戊寅太監李榮傳奉聖旨天文生韓昂李孟輗劉瑄於壽俱爲欽天監漏刻博士

○賜宛平大興二縣官俸攺南京本色初二縣官止得本色月米一石餘折贓罰器物鈔布而已至是知縣彭鎬援京官例請給故有是命

○隆慶長公主薨公主英宗睿皇帝之第十一女母淑妃髙氏景泰乙亥生成化癸巳冊封爲隆慶長公主下嫁駙馬都尉遊泰至是薨年二十有五訃聞賜祭葬如制

○泰寧衛都督脫脫孛羅遣指揮討均等毛憐衛女直都指揮忽申八等海西哈而蠻等衛野人女直都指揮阿塔等禿納河衛野人女直都指揮者因哥等各來朝貢馬賜宴並衣服彩叚等物有差

○兵部右侍郎李敏奏臣往年爲浙江按察使守制還河南襄城縣常市地於縣南紫雲山之麓凡三十畝有奇建屋若干楹積書數千卷日與學者講讀其中其地之所入亦足以供教學者之用願籍之於官以爲社學因請敕額並令有司歲時修葺從之賜額爲紫雲書院

○己卯晉王爲其世孫表榮乞翼善冠上特允之仍令所司勿爲例

○辛巳歲暮享太廟

○遣太常寺官祭五祀之神

○遣旗手衛官祭旗纛之神

○以明日正旦遣駙馬都尉黃鏞楊偉分祭長陵獻陵景陵裕陵遊泰祭景皇帝陵寢

○是歲天下戶九百二十一萬六百九十戶口七千一百八十五萬一百三十二口田地四百七十七萬八千九百五十頃七十畝田賦米二千二百七萬五千一十二石麥四百三十一萬三千六百一十一石絲九萬二千六百九十二斤綿一十萬五千兩絹二十八萬五千二百一十疋布八十七萬九千一百疋綿花二千八萬一千七百九十八斤折色鈔八十三萬四千三百三十錠雜課鈔二千七百九十六萬一千三百錠米五萬六千二百石有奇麥二千三百八十九石布七百七十八疋鹽課鹽三百七十萬一千五百六引米五千七百九十石布四萬四千七百疋茶課茶五十六萬三千九百二十一斤屯田子粒三百九十五萬七千三百九十石有奇采納銀七萬九千九百六十八兩有奇朱砂一十七斤一十五兩漕運京師儧運糧三百七萬石各處運納糧四百五十萬一千一十五石減免天下官田等項稅糧八十一萬五千三十八石有奇

大明憲宗純皇帝實錄卷之一百九十八終大明憲宗純皇帝實錄卷之一百九十九

成化十六年春正月壬午朔上詣奉天殿皇太后宮行禮畢出禦奉天殿文武羣臣及四夷朝使行慶賀禮羣臣復詣文華殿慶賀皇太子皇太后皇后俱免命婦朝賀

○癸未文武羣臣朝親王於奉天門東廊

○夜火星犯房宿北第一星

○甲申宣宗章皇帝忌辰奉先殿行祭禮遣駙馬都尉楊偉祭景陵

○丁亥孟春享太廟

○遣內官祭司戶之神

○戊子以光祿寺卿侯王�贊爲都察院左僉都禦史巡撫甘肅仍支從三品俸

○賜晉王鐘鉉太原府稅課鈔歲一萬貫先是王累奏太原稅課鈔洪武間以賜其曾祖恭王后因叔祖濟熿坐事而革欲請仍舊給賜許之

○賜晉府故鎭國將軍鐘鍏妻劉氏食米歲五十石

○禁雲南邊境軍民交通外夷時總兵官黔國公沐琮奏金齒騰衝爲諸夷喉襟要地比土人多以違禁貨物興之貿易寶石乞加禁止從之

○己丑升應天府府丞談倫爲順天府府尹順天府府丞徐英爲河南右布政使時府尹缺吏部﹤鋶﹣釒﹥英及倫以請內批升倫而轉英於河南倫尙書尹旻心腹英內閣學士萬安親也

○調寧夏副總兵都督僉事李玙充楡林副總兵協守中路甘肅左參將署都指揮僉事劉文充寧夏副總兵初兵部尙書餘子俊奏延綏屯兵三路以備虜患東路神木堡西路安邊營山勢峻險虜難輕入惟中路楡林東有常樂雙山建安髙家四堡西有響水波羅懷遠威武淸平五堡南有歸徳魚河二堡地勢平曠可以通騎主將之人難於應禦宜視宣府甘寧之例增設副總兵一人協守有旨命擬議堪任者二人以聞於是子俊等以玙與文可遂調玙而以文代之

○升錦衣衛指揮僉事趙璟爲指揮同知仍掌鎭撫司事命掌鎭撫司事指揮同知劉綱與朱驥同理衛事

○升錦衣衛署指揮使等官王倫等十人俱署職一級以倫等自陳從總兵官朱永徵建州有功故也

○庚寅升戶科都給事中張海爲順天府府丞監察禦史楊守隨爲應天府府丞

○辛卯以大祀天地上禦奉天殿誓戒文武羣臣致齋三日

○曉刻雨木冰

○壬辰以上元節賜文武羣臣假十日

○戶部尙書陳鉞自遼東馳驛至京命掌部事

○甲午大祀天地於南郊畢上還宮謁皇太后出禦奉天殿文武羣臣行慶成禮

○乙未以大祀慶成上禦奉天殿大宴文武羣臣及四夷朝使

○丙申上元節免羣臣宴

○巡撫四川右副都禦史孫仁等奏曩奉敕令盡除黑虎三姐巴豬三寨番賊比嘗撫安各簇番人三千有奇其黑虎寨賊仍聚於松溪堡境內殺掠右參將傅泰等率軍禦之指揮周相就陣擒斬賊首白眉毛餘黨奔潰官軍乘勝分道進攻之共斬首三十七級焚其碉寨百餘處以還事下兵部乞降敕獎勵仁等以示激勸從之

○丁酉命太監汪直監督軍務兵部尙書王越提督軍務保國公朱永佩平虜將軍印充總兵官率京兵萬人赴延綏禦虜其參將等官卽令直等推舉以聞並速具從徵什物待報啟行時鎭守延綏太監張遐奏傳聞虜賊擁眾渡河潛圖入寇及巡按狹西監察禦史徐舟亦言靖虜等處虜賊入境但今河冰將解宜速遣人覘其去畱倘此虜尙畱河套乞下廷臣雜議戰守機宜聞奏事下兵部內閣臣有言者謂今新正已半虜未見動靜𨿽防患預圖但當戒飭沿邊將官俾各愼固封守賊至並力捍禦而已未可輕易用兵也而尙書餘子俊探知汪直等意不敢違拒奏請會官廷議且言往時各邊有警朝廷命將出師多因整治什物迂延以致緩不及事今宜議定早爲措置上是之遂會官議上合行機務並請命監督提督總兵等官故有是命

○戊戌英宗睿皇帝忌辰奉先殿行祭禮遣駙馬都尉周景祭裕陵

○總督兩廣軍務兼理巡撫右都禦史朱英等奏廣西思恩府土官知府岑鐩狀申田州府知府岑溥爲其頭目黃明聚眾欲殺之出走避於本府明大肆屠掠境內擾亂臣等會鎭守太監總兵議調左參將馬義都指揮同知謝寧左布政使沈敬等率軍撫捕之明爲恩城州知州岑欽所執並其族屬悉誅之餘黨潰散乞量爲升賞義等並敕獎鐩欽以勸有功事下兵部覆奏從之

○己亥賜韓府故輔國將軍徵銴夫人種氏食米歲三十石

○庚子以將出師徵虜命戶部右侍郎閻本郎中馬孝祖董理軍餉於狹西孝祖內閣學士劉珝妻兄也

○辛丑曉刻月犯罰星○免鳳陽等衛去年夏稅麥六萬七千九百八十餘石秋糧米四千九百三十三石鳳陽等府夏稅麥十九萬八百九十石秋糧米十三萬九千九百一十餘石豆二萬六千一十餘石艸三十一萬一千四百餘包以是年水災故也

○湖廣容羙宣撫司並石梁下峒長官司土官宣撫田寶富等各遣舍人來朝貢方物賜彩叚紗絹有差

○狹西涼州衛菩提等寺番僧都綱南葛藏卜等洮州衛下答剌等簇生番簇頭米牙忽等各來朝貢馬駝甲冑等物賜衣服彩叚等物有差

○壬寅朵顏等衛知院猛克塞兒都督脫脫孛羅等乞心紅紅纓布魚綱等物命禮部視所當與者給之

○命宣府副總兵江山遊擊將軍閻斌大同參將周璽遊擊將軍李鎬偏頭關分守都指揮支玉寧夏總兵官神英靖虜固原參將田廣甘肅副總兵康永協副總兵李俊狹西署都督同知白﹤王已﹥各領所部邊兵共三萬人赴延綏聽調殺賊時從汪直王越等議以延綏東路淸水營等處屢報虜勢甚張恐中路西路不能無警比止議令大同宣府等處邊兵一萬以助京兵恐力寡敵彊乞增調以往從之

○癸卯升吏部左侍郎黃鎬爲南京戶部尙書

○賜朝鮮國賀正旦陪臣金永需等宴並金織衣彩叚等物有差

○丁未寧王奠培送其女玉山郡主喪出城巡按禦史並三司以聞事下禮部以違例覆奏上賜敕戒諭之

○戊申賜弘修淨戒悟法輔教闡範善應灌頂圓妙西天佛子大國師班卓兒藏卜等八人誥敕

○太子太保兵部尙書兼都察院左都禦史王越奏比因選給西徵馬一萬六千四百匹之外京營官馬止存八千八百餘匹尙多病瘠不堪之數乞令兵部於民間四戶馬內選二萬匹給軍騎操以備警急調用從之

○兵科給事中孫博言數事一宜編集前代賢君所納諫章以備禦覽一令法司大臣刊布累朝施行條例輔翼律令並行一令各布政司分巡官各府知府每於歲首卽開僚屬考語冊報巡按禦史以俟考核其有偏徇不公遞加降黜治罪一東西二廠緝事旗校多毛舉細故以中傷大臣旗校本廝役之徒大臣則股肱之任豈旗校可信反有過於大臣縱使所訪皆公亦非羙事一或失實所損實多乞嚴加禁革一鑄錢折俸節省京儲以供邊餉一令通州軍士陸運入京以節舟運之勞奏入上曰孫博不諳事體所陳皆浮泛之辭本當究治姑恕之時汪直聞博奏涉西廠事怒甚呼博面加詰責仍奏令紀功引與偕往人皆爲博危之

○己酉升鴻臚寺左少卿李瑢爲南京鴻臚寺卿調右寺丞左宣於南京

○免山東濟南府去年秋糧米一萬六千一百五十餘石艸二萬八千三百餘束運司鹽課二萬六千八百六十餘引濟南衛所秋糧米一千二百八十八石以是年水災故也○命修泗海武莊公耿再成墳墓先因修國初勛臣墳墓而不及再成至是其曾孫俊以爲言遂命禮部移文南京工部修葺之

○庚戌升狹西右布政使盛顒廣西右布政使車寧俱爲本司左布政使廣東按察使嚴洤爲湖廣右布政使

○戶部臣奏近年天下連遭水旱公私匱乏兼以年例國用邊儲與夫調發軍馬供給悉皆取辦於民用度日增財力日屈今太倉見貯銀不及三十萬兩盡此未足以供邊儲一年之用矧又因災免賦甚多恐誤國計謹條上應行事宜一鬻鹽課以廣儲蓄每各邊開中客商以存積鹽易於得利多不中常股鹽以此常股蓄積頗多今宜不爲常例於兩淮存積鹽內量賣一十萬引常股鹽內掣出二十萬引攺作存積之數每引定作價銀一兩三錢本部差官會同巡鹽禦史召商報賣其銀解部轉發太倉收貯以備支用一淸船料以除姦獘各處鈔關每年大約收鈔二千四百餘萬貫近年委官多方作獘以致鈔數不及原額除金沙洲仍畱彼處支用及臨淸等關解京者外其揚州蘇杭九江等處暫以今年夏季扣至明年春季該收船料每鈔二貫折收銀一分按季解部以備邊用一折絹價以從民便浙江江西解納官絹率多紕薄不堪蓋由有司不收本色通同糧長大戶髙價收銀而以低價收買不堪者納官小民被其侵損朝廷不獲實用今內庫見在絹多足用除嘉興衢州二府所納堪中照舊徵納本色外杭州等九府南昌等十三府累因選退數年不完宜自成化十六年以後每絹一匹折銀八錢解部別貯折俸支用一措糧儲以備救荒在外各府州縣陰陽僧道醫官例於額設陰陽僧道醫生內保任各都布按三司承差知印例於農民內選充近來率多富家子弟請托充補本部先因賑濟缺用累奏納米充補頗爲得濟事完例止自後如陰陽僧道醫官有缺宜令於缺米處納米二百二十石或銀一百兩承差知印納米一百八十石或銀八十兩其銀官爲糴谷備用以其人起送吏部免考入選及在彼以次參充一減徵科以蘇民困欽天監歷日紙計用二百餘萬歲泒山東河南山西三布政司並北直隸各府州縣連歲荒歉買辦甚艱今天下問刑衙門每囚人納紙一分又有投批倒文罰納者尙多自後囚人免納連七等紙止收綿紙以十分爲率量存二分按察司一年五十萬布政司理問所一十六萬以代三布政司歲納欽天監歷日紙免民間買納福建狹西浙江等處問刑衙門去京遠者囚人等紙亦存二分公用其餘依都禦史張王�贊奏準事例每民紙一分折收銀一錢官紙折銀三錢俱發缺糧州縣備用一直隸州縣亦依此例行之﹤鋶﹣釒﹥入命絹仍舊制余並準議行

○旌表孝子侯英等三人烈婦李氏並節婦尹氏等七人英直隸開州人由進士任按察司僉事弟侃儒學生母亡兄弟廬墓有白鷺數千集其墓時同州有張鼎者亦充學生父亡廬墓有白鳩白兔馴擾之異俱旌其門曰孝行李氏山西朔州衛軍王幹妻幹亡於兵李氏痛哭彌日竟自縊死旌其門曰貞烈尹氏揚州府通州民孫昕妻李氏肅寧縣民任敬妻張氏四川靑神縣人戶部郎中贈都察院右都禦史余祥妾太子太保兵部尙書子俊之母楊氏成都府民乾道妻沈氏浙江海鹽縣民葛衡妻朱氏河南陳畱縣民荔權妻任氏狹西隴西縣民韓承祿妻皆年少夫亡守節無玷俱旌其門曰貞節

○升鴻臚寺掌寺事禮部右侍郎施純爲本部尙書仍掌寺事純辭免詔曰卿勤愼老成練達寺事特升前職不允辭

○斬建州夷人哈速等五人發郎禿等七十四人編戍兩廣福建哈速等聽太監汪直招撫入貢行至海州見人馬東行覺有異遂驚疑而遁伴送者追之爲所殺官軍襲獲之至京具獄上以哈速等五人情犯重命斬之餘免死嚴加防護悉發遠戍

大明憲宗純皇帝實錄卷之一百九十九

大明憲宗純皇帝實錄卷之二百

成化十六年二月辛亥朔詔天下學校孔子廟庭所在凡過門者皆下馬從監生虎臣言也

○升福建布政司右參議劉觀爲廣西右布政使狹西右參政魯能爲本司右布政使廣東按察司副使閔圭爲本司按察使

○禮部右侍郎周洪謨乞以子汝端爲國子監生從之

○癸丑詔歲給故靖遠伯王添男憲祿米一百石贍其家

○甲寅升戶部郎中裴慧爲山東布政司左參政嚴州府知府朱暟爲福建右參政監察禦史李瑢爲廣東按察司副使

○大同總兵官都督同知範瑾等奏今年正月間虜賊擁眾於窯子溝等處屢犯邊遣遊擊將軍李鎬率兵往禦之尋約西路參將盧欽於雙廟山等處邀其歸路瑾等整兵以爲應援旣而鎬軍遇敵於傅家嶺屢戰敗之共擒斬虜十人獲馬十三匹欽軍亦屢敗虜眾於窯子溝斬首二十八級獲其馬四十匹弓刀器仗四百九十餘件虜遁去上以鎭守等官能預謀協力殺賊卽降敕獎諭之

○沈王佶焞惡潞州知州蔣容忤已奏容欺侮違法等事遣官勘問皆誣並得其下有金榮者左使之故命下敕戒諭王以榮罪重杖之發戍遼東又以容與王旣有讎嫌調潼川州

○乙卯復除按察司僉事江孟綸於浙江侯恂於山東

○丙辰福建泉州府地震有聲如雷屋宇皆搖

○大同遊擊將軍都指揮使李鎬卒鎬初襲世職爲陽和衛指揮僉事從徵延綏累功至都指揮使奉敕充右參將再充遊擊將軍至是與虜戰紅崖兒等處有功捷上詔升署一級命未下鎬以中箭病劇卒於軍中其子澄復以爲請乃贈署都督僉事

○丁巳釋奠先師孔子遣太子太保吏部尙書兼謹身殿大學士萬安行禮

○戊午祭太社太稷

○遣順天府官祭先農之神

○升福建按察司副使應顥爲福建布政司左參政

○免山西潞城縣去年稅糧一千三百六十餘石艸二千四百八十餘束以水災故也

○賞廣西鎭守太監顧恆巡撫右都禦史朱英總兵官平鄕伯陳政都督白玉各彩叚二表裏銀二十兩參議謝綬知府楊冠知州羅傑各彩叚一表裏銀十兩並都司衛所官軍民快土兵等共二千三百一十七人彩叚表裏鈔貫絹布有差以富祿徳謹等峒殺賊功也

○夜月犯西咸星

○己未戶部臣奏近準尙衣監太監姜玉買支兩淮餘鹽二萬引但前後賣鹽價銀或一兩或九錢八錢多寡不同宜行巡鹽禦史等官估計時價上納支給詔準九錢價就彼上納後不爲例

○海西弗提衛野人女直都督帖色古朝貢來京卒於會同館事聞命禮部官致祭工部給棺兵部移文沿途給車徒舁還本衛

○命工部右侍郎胡睿提督官軍修理京城

○庚申兵部言比因遼東守臣所報累次殺賊有功官軍多所錯誤嘗令核實其把總都指揮等官文寧等十一人以功贖罪例不升賞其都指揮使等官陳英等三十五人乞如例升賞從之

○命義勇後衛指揮同知靳淸守備涿州等處○巡撫狹西右副都禦史程宗奏虜賊從寧夏中衛深入靖虜會寧等處四散殺掠其沿邊守禦瞭望指揮千百戶等官祝禎門啟陳泰等弛備失機及分守寧夏左參將張翊鎭守固原等處參將都指揮使田廣守備署都指揮僉事甘澤整飭兵備按察副使王繼等不能督屬禦寇乞治其罪事下兵部言禎等宜先作巡按禦史逮問如律翊廣澤繼亦宜究治如事連太監覃平署都督同知白﹤王已﹥及宗並宜奏聞區處上是之姑宥翊廣澤繼令用心殺賊

○巡撫延綏右副都禦史楊浩奏比者虜賊擁眾屢入府谷縣境殺掠人畜淸水營把總署都指揮僉事李杲弛備縱寇𨿽嘗斬獲賊級三顆罪重功微宜行究治事下兵部言方動調京兵討賊用人之際宜姑令杲戴罪立功以贖從之

○命寧夏守臣遣兵五百護送慶懷王邃﹤雝土﹥之葬以王弟岐陽王邃塀奏王墳在韋州蠡山去寧夏三百里餘俱系沙漠之地恐值寇警乞兵防護故也

○辛酉降監察禦史李敬爲貴州查城驛驛丞初敬自狹西巡按回京以疾未復命遣人賫奏啟本投進久之疾愈隨例入朝卽奏劾都禦史屠滽不法事奏畱中不出時相傳滽敬嘗交惡故敬先發之而西廠及都察院前後舉敬托疾不朝並酗酒無狀請勘其罪詔不必勘降邊遠驛丞

○禮部奏定大同殺賊官軍賞例二人共斬大首級一顆爲從並陣傷千百戶人銀二兩絹二匹旗軍人銀二兩布二匹奮勇當先三次者指揮人銀三兩彩叚一表裏千百戶旗軍如陣傷能斬大首級又被傷者倍之其二人共斬小首級一顆爲首又被傷官銀二兩絹二匹旗軍銀二兩布二匹爲從又被傷旗軍人銀二兩布一匹二人共斬小首級一顆爲首不被傷官人銀一兩絹二匹旗軍銀一兩布二匹爲從不被傷官人銀一兩絹一匹旗軍人銀一兩布一匹奮勇當先二次者指揮人銀三兩絹二匹千百戶人銀二兩布二匹旗軍人銀一兩布二匹一次者指揮人銀二兩絹一匹布一匹千百戶銀一兩絹一匹旗軍人銀一兩

○壬戌都察院右僉都禦史屠滽奏臣近緣王越舉薦蒙恩授臣今職今禦史李敬以本院奏發其過降黜遠方揚言欲陷臣於罪使臣有罪甘賜誅戮如敬誣罔亦當重加竄逐以警將來有旨敬已處治爾宜安心治事

○命南京工部修理孝陵殿宇房屋九十八間

○癸亥遣戶部尙書翁世資祭京都太倉之神

○遣順天府官祭宋丞相文天祥

○升河間府富莊驛驛丞諭銘爲鴻臚寺序班銘眞人諭道純之侄夤緣內侍故得更任也

○寧夏地震有聲屋宇皆搖

○甲子開設四川忠州僧正司○戶部臣奏貴州都勻等處欲徵剿生苗及夭壩千黑苗請預開中雲南白黑井並四川鹽課共一十七萬五千六百餘引令貴州巡撫官定擬則例召商上糧中納以備軍餉從之

○工部奏修理南京棕殿例行應天府收買物料緣今見修孝陵等處物料不下數百萬𨿽稱支納官錢買辦其實皆京民出備宜俟各處工程將完然後於各該局廠查會支用庶寬民力從之

○丁卯河間府知府滕佐等以禦用監太監陳喜公乾道其地而賑濟於外不能供應爲喜所奏命執赴京擬罪有差

○戊辰淸明節遣駙馬都尉周景楊偉分祭長陵獻陵景陵裕陵文武衙門各分官陪祭

○遣駙馬都尉黃鏞祭景皇帝陵寢

○遣內官祭恭讓章皇后陵寢○命後軍都督同知馮昇督領官軍一萬二千人修理朝天宮旣而兵部奏總兵官張懋等言在京操備官軍除聽調西徵及修理郊壇都城等役且外衛輪班之數未到止餘三萬九千餘人又應下場牧馬軍少役繁不足調遣今西北虜寇伺隙及貴州廣西苗獠爲患未息宜安不忘危練餋兵力爲急上曰朝天宮已擇日興工其修理天壇並城垣每處摘撥一千五百人三營三千錦衣衛撥官軍力士一千人並工修理

○庚午夜有流星大如盞赤色有光自昴宿東北行至井宿尾迹炸散

○壬申朝鮮國王李娎遣陪臣魚世謙等來獻建州之捷賜宴於禮部初朝廷有事於建州也敕朝鮮出兵策應王遣其陪臣右贊成魚有沼等率兵至滿浦鎭江以冰泮後期繼遣左議政尹弼商節度使金嶠等引兵渡江進搗賊巢斬首十六級生擒男婦十五人並獲遼東被虜婦女七人及驅其牛馬毀其廬舍至是乃以捷來上云

○鎭守雲南太監錢能奏成化十五年閏十月安南國遣夷兵八百餘人越雲南蒙自縣境結營築室稱欲扼險以捕盜𨿽責令撤還然恐其反側未安宜加禁制事下兵部言宜令雲南守臣嚴兵備禦徐觀其所爲奏聞區處從之

○命停浙江等處刷捲都察院奏內外諸司例應今歲差官刷捲但今災傷處多而山西狹西又見用兵遼東邊患才息宜止刷貴州兩廣直隸蘇松等府並南北兩京諸司其浙江等處及北直隸八府南直隸鳳陽揚州二府乞暫停免候丰年如例而行從之

○癸酉免湖廣武昌等府衛去年秋糧子粒米豆總七十五萬二千餘石以旱災故也

○分守莊浪署都督同知魯鑑奏鎭守甘肅總兵官署都督僉事王璽官在其下文移往來制宜平咨今因聽其節制反稱呈行事體未便事下兵部言鑑官品𨿽髙於璽然璽系主將若曰官髙難於呈行宜從簡便互行手本分守於鎭守則曰合具手本垂腳僉名鎭守於分守則曰合用手本不必僉名庶名分兩得從之

○甲戌海西兀者前等衛野人女直都指揮都裏吉等朵顏衛夷人疊革臺等各來朝貢馬及貂皮賜宴並衣服彩叚等物有差

○狹西扶風縣義官王全以燒煉術遊行於外所至多誆人財物及姦人婦女已而事發刑部奏近奉詔旨義官義民已給與散官及立石旌異者在外刑官多不論所犯輕重悉革去冠帶追奪有孤旌勸之意自後除重罪外其餘徒流以下止依所犯科罪不在除名追奪之限今全所犯情重若復令冠帶玷辱名器有負恩典宜依律科罪後仍發爲民仍通行天下凡義官義民犯罪情重如全者依此處治奏上從之

○乙亥升南京通政司右通政徐世英爲左通政支從三品俸以九年任滿也

○戒諭諸王及儀賓赴京陳情湖廣鎭守太監王定等奏遼府長陽王妹寧福鄕君與儀賓楊綱擅出府城欲赴京奏事已令人勸阻回府近華陽王申鍷鎭國將軍申金�回又因小忿輒復赴京宜悉禁治仍敕各王府自後凡有應奏事情止許差人具奏下都察院以定等所言宜從儀賓赴京者許巡撫巡按並分巡官參奏從之

○總督漕運兼巡撫鳳陽等處右副都禦史張王�贊奏守備署都指揮同知王能等擅理詞訟妄行參駁以致久禁囚人法宜究問仍乞通行禁約凡守備官自後所獲罪犯宜轉行問刑官斷理照例呈詳巡按禦史處治命從其奏能姑宥之

○下朝鮮國所俘建州衛夷婦十人於浣衣局

○丁丑戶部臣奏順天河間保定永平等府連年災傷其餘他處米價騰貴軍民缺食謹以救荒卹民事宜議擬以聞一停催徵乞將成化十五年該徵糧艸子粒廚料黃蠟等項未完者並成化十六年戶口食鹽鈔貫銅錢俱暫停止有司官吏或仍科擾害民者提問降用一寬馬政乞敕兵部斟酌邊事緩急暫以四戶派買馬停止候丰年買補如果急用乞以太僕寺見收馬價銀差官於產馬處收買應用一薄徵徭乞敕禮工二部以派買軍需物料並柴夫差役各量寬減四五分其餘亦候秋成送用一舉賑濟除順天永平二府巡撫都禦史汪霖見行賑卹外其保定河間二府宜遣在京堂上官一員前去巡視督同府縣衛所正官徧歷村落取勘缺食軍民先盡本處預備倉糧驗口賑濟不足則於有糧州縣移借或以長蘆運司原賣救荒鹽銀酌量支領仍稽先年賑濟官員成效長策以次舉行事體重大者馳奏定奪其北直隸府州縣等官久不考察其間貪酷害民者宜聽巡撫並差去官員考察黜罷務使官得其人﹤鋶﹣釒﹥入上曰停徵準議寬馬政薄徵徭所司其斟酌以聞賑濟事爾部中擇官二員領敕以往考察姑已之於是命戶部郎中冀綺林同往保定河間二府賑濟而賜之敕曰河間保定二府連年災傷軍民缺食今特命爾督同府州縣衛所掌印正官勘實賑給如預備倉糧給散不足卽於長蘆運司救荒鹽銀內支用毋令流移失所又湏使之及時耕種無牛具種子者給之以爲嗣歲之計他如戢盜賊寬馬限督察官吏有作獘誤事者聽爾責罰逮問事體重大者奏聞區處一應軍需物料俱暫停止候秋成解納此外別有長策聽爾從宜處置務使軍民得所地方安妥斯副委任若或處置乖方徒爲勞擾罪有所歸

○閒住雲南按察司僉事張寬初從都禦史項忠徵剿荊襄殺戮旣慘鄕人禦之及爲僉事退黜居家有鄕人發其違法諸事撫治鄖陽大理寺右少卿吳道宏追捕甚急寬不勝辱使其弟寧擊登聞鼓奏道宏挾讎等情事下都察院攺行巡撫都禦史吳誠巡按禦史楊謐會官勘問於是誠等會勘寬僣用禁物彊占田土刁姦友妾諸罪及道宏違制事都察院具獄以聞詔寬罪惡數多編髮貴州鎭遠府爲民道宏令禦史逮問後鎭守太監韋貴以地方多事請貸道宏罪從之命停其俸一月

○戊寅實授試監察禦史劉俊王紳張淮徐節易鶚趙英孫弁崔俊姜昂爲監察禦史俊紳貴州道淮浙江道節福建道鶚廣西道英湖廣道並山西道崔俊廣東道昂南京河南道

○巡撫遼東右僉都禦史王宗彜奏定遼等衛逃亡事故及遇例釋放官軍所遺無名屯糧五萬餘石久累見在軍士陪納請除豁以蘇邊軍之困從之

○賜故都督王鎭妻叚氏中兩淮官鹽二萬引先是以鹽法廢弛有旨禁內外官員之家不許占中至是叚氏以戚裏之故據近例以兩淮常股鹽召商中賣爲請許之○考郎兀衛都督同知撒哈良來朝貢寶物殊角並貂狐皮命加賜金織紵絲襲衣一銀托裏椀一餘如例

○昏刻有流星大如盞赤色光燭地自天紀旁東南行至亢宿尾迹炸散

○己卯免廣東廣西所屬府州縣官明年朝覲以其地賊情未息也

○以朝鮮國王李娎奉敕討建州虜寇有功遣太監鄭同姜玉賫銀幣往賜之及其有功官軍仍以敕獎諭之曰往年建賊背逆朕嘗出師致討而爾國先王瑈發兵來助用能克捷玆者賊猶稔惡不悛朕從廷議出師討之王發兵來助始因江泮弗獲與我師合勢成功繼而兵至乃亦抵巢攻剿得其所掠我邊衛人口遣陪臣來獻王之忠誠於先世可謂能繼於朕命可謂無負矣今聞寧有窮已邪今遣中使賜王彩叚白金文錦西洋布其領兵官左議政尹弼商節度使金嶠亦各如例有賜以旌勞勩王其欽承之

○懷寧侯孫輔卒輔東勝州人贈淶國公謚武毅鏜之子成化七年以鏜剿殺反賊功襲侯爵中軍都督府貰俸至是卒訃聞輟朝賜祭營葬如例子泰嗣爵

○庚辰詔修闕裏大成等殿及門廡房屋五百七十九間以襲封衍聖公孔弘泰奏也

○兵部臣奏頃者太監汪直奏乞追徵成化二年以後軍衛有司虧欠孳生馬駒照例四匹折償一匹因檢查累年尙有四萬八千餘匹未完臣等以四方旱澇民饑恐難一槪追並乞先行令折買一萬五千匹務湏髙大肥健上戶限十六年四月中戶者於八月下戶者於十二月內完納已得旨施行今戶部復言畿內民饑甚於他處倍加撫卹尢恐未安徵斂不休恐生他變追補馬匹固軍國至計但以上馬一匹計之約用銀二十餘兩一萬五千匹湏銀三十萬兩𨿽以丰稔之年猶莫能措轉徙死亡之餘其何以堪乞令所司酌量緩急重傷之處姑與停徵災輕者稍加寬限事復下臣等斟酌以聞竊謂兵民相湏事無偏重宜兩從其計乞依初定上中下等則責限本年四月完納者攺限八月其八月者遞寬其限庶兵民兩便從之

大明憲宗純皇帝實錄卷之二百

大明憲宗純皇帝實錄卷之二百一

成化十六年三月辛巳朔增給修天地壇軍役七千六百五十人米月一斗鹽一斤

○壬午巡撫狹西右副都禦史程宗以母喪去任

○甲申增設四川嘉定等十四州成都等九十六縣判官主簿各一員專撫民捕盜先是巡撫都禦史孫仁言敍瀘重慶一帶歲饑盜發乞各增官一員撫民捕盜候二三年地方寧靖聽補額設缺員從之

○乙酉曉刻火星犯天江東第一星

○太監李榮傳奉聖旨道錄司左玄義王應﹤礻奇﹥右玄義經宗浩俱升左至靈右玄義陳應﹤衤盾﹥升右至靈右玄義蔡應禎張景房俱轉左玄義大徳顯靈宮道士張用仁朝天宮道士杜永祺靈濟宮道士孫玄禧劉永浩薛元寧俱除右玄義

○丙戌監督軍務太監汪直提督軍務太子太保兵部尙書兼都察院左都禦史王越奏威寧海子之捷云自二月二十二日選調京營大同宣府官軍二萬一千出自孤店關夜行晝伏二十七日至貓兒莊分爲數道值大風雨雪天地昏暗急趣前進黎明去威寧海子不數里虜猶不覺因縱兵掩殺生擒幼男婦女一百七十一斬級四百三十七獲旗纛十二馬一千八十五駝三十一牛一百七十六羊五千一百盔甲弓箭皮襖之類一萬有奇捷聞上以直等能運謀出境殺賊卽賜敕獎勵之而升其報捷者人二級錦衣衛副千戶汪鈺爲指揮僉事百戶王時爲正千戶鈺直之養子時越之子也越旣貴顯欲得封爵而無名會有邊警遽嗾直出師比命下越惡保國公朱永先徵建州不爲已地又聞河套有虜潛住河開則移於威寧乃以計紿直奏令永率大軍由南路已與直將輕騎由宣府大同往會於楡林旣至大同聞有虜營在威寧海子劫之可樹勛以自固乃說直盡調兩鎭勁兵冒險襲擊時威寧虜自以不爲寇不虞官軍之至壯者倉卒或祼體得馬而避老弱者多被殺掠而直等乃以大捷聞永獨不與蓋有自云

○日色慘白無光

○丁亥監督軍務太監汪直提督軍務太子太保兵部尙書兼都察院左都禦史王越奏稱虜寇寧息乞班師上特允之

○戊子增設兵部職方司郎中一員先是兵部尙書餘子俊等言職方司掌天下兵政簿書浩繁近年邊方多事一遇出師不足差遣乞添注一員以濟繁難候邊方無事政務減少之日不再銓補從之

○賞貴州普定西堡獅子孔等處徵蠻有功官軍宣慰使彭顯英等三千九百六員名共鈔二十萬二千九百貫絹四千餘匹布三千八百餘匹

○上諭禮部臣曰順天府並直隸府州縣山東饑荒特甚朕憫赤子餓殍流離不遑寢食其被災地方派納光祿寺一應供用之物宜悉量爲減省以蘇民困書曰民惟邦本本固邦寧自今凡可以卹吾民者其悉以聞

○己丑免雲南所屬長官司及裁減州縣官朝覲以歲饑盜起畱官撫治故也

○戶部尙書陳鉞等奏尙膳監太監徐英據近例乞納銀關支儀眞餘鹽二萬餘引緣前鹽已盡況自後餘鹽奏準給與各王府及南京光祿寺等衙門領用今英復奏請何以給之切惟鹽之爲物日用而不可缺者因食之者眾故得利也博所以貪利之人往往違犯禁令奏開占中使不禁止將見援例者接踵乞恩者沓至漸啟獘端虧損國課伏望皇上念鹽課之重毋輕賜與庶軍國大用不致乏絕上深然之

○禁盜伐園陵樹景陵衛軍有盜伐陵樹者命卽昌平縣枷項一月畢發戍邊衛仍命都察院申明舊例揭榜禁約

○庚寅命故惠安伯張瑛庶長兄王�贊襲爵歲祿八百石米鈔中半兼支以瑛無子故也

○命西寧圓覺寺弘慈慧應國師鎖南堅參侄捨剌堅參隆化寺通恬妙濟國師鎖南領占侄孫堅惇爾堅參覺華寺廣化禪師鎖南堅參侄鎖南領眞各襲其叔父叔祖原職賜之誥命

○禦馬監右監丞吳雄以所得妖書示軍人朱謙內有黑眚字謙言往歲京城有物傷人卽是此類已而復創邪妄語惑人爲緝事者所發上命雄送司禮監處治謙發戍邊衛

○辛卯兵科給事中董旻行人司司副張祥充正副使封琉球國世子尙眞爲中山王王贐之金旻等受之歸具實以聞請付其使臣領回或送官公用上命等受之

○禮部奏定徵建州等處有功官軍人等賞例升一級給賞者指揮人銀三兩絹二匹千百戶知事監候人銀二兩絹二匹旗軍校尉通事舍人人銀二兩布二匹不升給賞者都指揮人銀三兩彩叚一表裏指揮人銀三兩千百戶鎭撫等官人銀二兩旗軍捨余頭目陰陽正術書辦吏典土兵人等人銀一兩布二匹量賞者都指揮人銀三兩絹二匹指揮人銀二兩千百戶等官人銀一兩布一匹旗軍人等人絹布各一匹

○壬辰晉王鐘鉉爲其嫡長孫表榮乞衮冕章服禮部以非常例請旨裁處上曰冠服之制所以明尊卑辦等威所系甚重祖宗舊制親王世子冕服各有章數未聞世孫而有冕服也將何以爲給王所奏可寢之

○升濟南衛指揮使馬愉爲山東都司署都指揮僉事並署都指揮僉事李璋協理司事

○湖廣總兵官都督僉事王信爲巡撫右副都禦史劉敷劾奏其違例理訟笞死軍職等事具奏服罪上宥信不問仍勉令用心所事

○提督廣東市舶內官韋眷奏總督兩廣軍務都禦史朱英專權自恣玩忽賊情等事命給事中會巡按禦史審勘劾蒞官𨿽勤處事或錯眷罔察虛實遽爾陳奏皆當究問奏上有旨二人旣無重情姑宥之仍命兵部移文務令協和無貽邊患

○癸巳升監察禦史程宏爲廣東按察司副使巡視海道廣東僉事兪俊爲本司副使分巡欽廉等處

○賜徽王見沛兩淮存積鹽二千引○甲午降廣西潯州府知府史芳爲雲南麗江軍民府同知先是芳奏巡撫兩廣右都禦史朱英受土官岑應等重賂及奏按察司僉事陳琳等違法事且言英等假敕行姦貪污欺罔朋黨害民詔刑科給事中劉淸等往勘之淸等言芳造哨舡擅徵物料於屬邑爲英所責遂懷小忿羅織人罪都察院亦奏芳誣奏上司官數多理難輕貸詔降二級邊遠用

○命故右軍都督僉事盧能子璽襲父原職金吾右衛指揮使

○夜有流星大如盞靑白色尾迹光燭地自紫微東藩北行至閣道

○乙未岷王音垽薨王恭王之子也母妃李氏宣徳壬子生景泰甲戌封爲世子成化乙酉襲封岷王至是薨年四十有九訃聞輟朝三日賜祭葬如制謚曰順○增給京城九門外苜蓿旗軍月糧人二斗冬衣布花照例關支凡三百七十四人

○賜伊府西鄂安僖王妃李氏食米歲一百石

○禮部尙書張文質等因寧夏地震上言以爲地道震動其咎爲小人道長或夷狄犯華之兆況寧夏北鄰胡虜西逼羌戎尢爲重地連年震動豈無所由宜行狹西寧夏各鎭守巡撫巡按都布按三司及府衛等官凡聚斂刻剝酷虐軍民者各宜洗心滌慮痛加修省其保境安民防姦禦侮之事湏協心共濟務使軍民樂業邊境無虞庶災異可弭也從之

○戊戌敕吏戶二部臣曰汪直王越出境剿殺虜寇有功直歲加食米四十八石越封威寧伯世襲太子太保仍舊

○提督牛房太監劉祥奏比因創立蕃牧所之後乳牛多死軍士買補不給逃亡者眾乞仍令養牛軍士散歸四十二衛食糧庶買補者易於協助逃亡者便於僉補事下兵部言初各衛養牛軍士旣無餘丁貼役亦無地畝耕種每月止支官糧八斗侵克其餘以濟耗費今自立所之後得全支月糧一石貼役餘丁二人艸場三百八十餘頃累經勘議公私兩便今祥等欲復散歸原衛竊恐人牛耗減之數彼此互相影射公私掊克之計上下益肆姦欺且以奉行之不職歸罪立法之不善則紛紜攺作率無定期奏入上從之曰蕃牧所不必革罷仍增撥養牛軍士一百名與之

○監察禦史許進等奏威寧伯王越原兼都察院左都禦史練達有年徳望素著今蒙皇上以靖虜功封之伯爵寵遇非常臣工胥慶但本院職司風紀責任匪輕湏得本官仍掌院事愈見增重乞照先年兵部尙書王驥禮部尙書楊善事例仍令本官兼職管事庶於聖明崇徳報功任賢圖治之典兩盡而無遺也奏上命兼都禦史掌印提督團營如故

○己亥以山東左布政使阮勤爲都察院右副都禦史巡撫狹西

○庚子賜故太傅會昌侯孫繼宗追封郯國公謚榮襄誥命

○升監察禦史林榮爲福建按察司副使

○給修理京師城垣軍一萬三千五百人口糧人月一斗鹽一斤

○辛丑太子太保威寧伯兼都察院左都禦史王越奏近蒙授伯爵當在西班序立尋命兼左都禦史掌院事乃當在東班今東班萬安尹旻俱吏部尙書安爲首旻次之臣當立於二人之下從之越旣受封爵心不能自安故有是奏

○壬寅升貴州布政司右參議呂正爲狹西右參政管理糧儲浙江按察司僉事劉餘慶爲貴州副使整飭威淸等處兵備

○升禮科給事中楚麟爲山西布政司右參議

○癸卯狹西西寧弘覺等寺灌頂眞修妙應國師領眞喃爾加遣番僧班丹堅銼西番安定王領眞斡卽兒遣國師所鎭撫朵爾只領眞等岷州衛大崇教寺番僧著藏領占等洮州衛潘多等簇番人板的蕭等也爾古等簇番人札牟蕭等駝籠等簇番人喃奔等各來朝貢駝馬甲冑等物賜宴並衣服彩叚等物有差○以久旱命英國公張懋襄城侯李瑾定西侯蔣琬祭告天地社稷山川從禮部奏請也

○廣西太平府地震有聲

○敕協守松潘右參將都指揮同知傅泰充副總兵分守松潘等處先是巡按四川監察禦史翟庭蕙奏威州番寇屢肆剽掠關堡失守副總兵堯彧衰老總督無方宜加究問革罷彧亦上章自陳老病乞罷事下兵部言宜行巡按禦史逮彧鞫問如律如無重罪許令致仕先行推舉可任者一人代之僉謂泰可故有是命

○甲辰琉球國中山王尙眞遣使臣賫表箋貢方物來朝謝恩賜宴並衣服彩叚等物有差

○錄威寧海子殺虜功加鎭守大同太監韋正食米歲十二石升奉禦孫勝韋敬總兵官都督同知範瑾副總兵都督同知孫鉞右參將都指揮同知盧欽宣府副總兵都指揮同知江山遊擊將軍都指揮僉事閻斌俱一級左參將署都指揮僉事周璽實授都指揮同知巡撫大同右副都禦史孫洪爲左副都禦史支正二品俸紀功兵科給事中孫博爲山西按察司僉事督糧山西右參政李嶽爲左參政其餘有功官軍人等二萬八百餘人內加升者二千九百八十六人給賞者一萬七千九百二人各有差其應加賞者人再加絹一匹應給賞者官加絹一匹軍士人加銀一兩共費銀五萬三千四百七十兩絹五千八百二十九匹布三萬三千二百九十二匹博之從直行也大被窘辱博亦曲爲承順及歸又附奏譽直竟與同功受賞不復有所辧白雲

○乙巳詔發太倉粟米三十萬石平價以糴賑給貧民並預給在京官吏俸糧三月以京師米貴故也

○丙午增給修理城垣內官監工匠三百三十六人食米人月一斗鹽一斤從太監黃順請也

○升永淸左衛署指揮使鄒倫爲署都指揮僉事命充右參將協守松潘等處

○丁未賜楚王均鈋嫡長子名曰榮﹤氵戒﹥遼府鎭國將軍恩鈉嫡長子名曰寵淕鎭國將軍恩鋅嫡長子名曰寵潧

○河南郾城臨穎二縣地震有聲如雷屋宇皆搖

○己酉命給內庫銅錢四百萬文鈔一百七十五萬貫付光祿寺夏季分收買品物先是每季所支錢鈔五十萬餘至是提督本寺太監楊鵬請減其數從之

○復錄太監汪直所奏大同深澗及宣府龍門紅崖兒等處擒斬虜賊功賞直及王越人銀二十兩紵絲二表裏太監韋正總兵官範瑾副總兵孫鉞奉禦孫勝人銀五兩紵絲一表裏宣府總鎭太監廖亨銀十兩紵絲一表裏升宣府總兵官都督僉事周玉遊擊將軍李鎬參將都指揮孫素署都指揮僉事楊伸俱署職一級巡撫右僉都禦史張頤爲左僉都禦史奉禦李穆左監丞吉英崔榮俱一級其餘官軍人等四百六十七員名各升賞有差以兵部尙書餘子俊言大同宣府兩處三次功少人多恩難槪施宜酌量舊例定擬升賞故也

○命後軍都督僉事朱鑑爲大同遊擊將軍

○庚戌夜有流星大如盞赤色光燭地自氐宿南行至近濁

大明憲宗純皇帝實錄卷之二百一大明憲宗純皇帝實錄卷之二百二

成化十六年夏四月辛亥朔享太廟

○遣內官祭司竈之神

○壬子命恭順侯吳鑑懷柔伯施鑑成安伯郭礦永順伯薛勛爲正使尙寶司司丞李溥中書舍人羅麟戶部員外郎髙弼禮部員外郎呂﹤常心﹥爲副使持節冊封淮王祁銓庶長子見濂爲淮世子荊府都昌惠靖王庶次子鎭國將軍見潭爲都昌王襄府棗陽安穆王庶長子鎭國將軍見沔爲棗陽王岷府江川惠恭王庶第二子鎭國將軍音墊爲江川王進夫人唐氏爲江川王妃南城兵馬副指揮賀鑑女爲沙陽王妃南城兵馬副指揮張昇女爲唐年王妃○光祿寺卿艾福等以廟祭俸胙官署丞金鏞傾跌失儀引罪自劾詔皆宥之罰鏞俸一月

○甲寅賜太子太保威寧伯兼都察院左都禦史王越誥券封奉天翊衛推誠宣力守正文臣持進光祿大夫柱國威寧伯食祿一千二百石本身免二死子孫世襲仍追封三代

○命故富陽伯李輿子欽襲長陵衛指揮僉事欽曾祖讓先爲儀賓旣授駙馬都尉封富陽侯卒追封景國公子茂芳繼之巳而失侯詔並奪讓誥券焚之後永平公主正統時以爲言得授茂芳之子輿爲長陵衛世襲指揮僉事天順丁丑詔天下復侯伯子孫革爵者內許富陽侯子孫襲伯爵輿襲富陽伯卒至是其子欽復以請吏部言詔書內不曾開有世襲上令欽仍襲長陵衛指揮僉事

○賞廣西左參將馬義都指揮同知謝寧王璽白玉左布政使沈敬按察使張黼等人彩叚三表裏鈔一千貫以撫捕廣西叛寇功也

○賜趙王見灂第三子名曰祐棌岷世子膺鉟庶長子名曰彥汰代府昌化王仕墰嫡長孫名曰聰浕周府內鄕王同﹤釒具﹥庶長子名曰安漜鎭國將軍子珷第二子名曰同鏇庶第三子名曰同錍子切第二子名曰同鉑子堨庶長子名曰同金�八子墆第二子名曰同金�闐子堤第四子名曰同鈌

○蜀府華陽王申鍷與其弟鎭國將軍申金�回坐罪革爵祿戴民巾閒住至是申金�回復摭兄事潛出詣京師訟之申鍷並鎭守等官皆先以聞命錦衣衛百戶趙瑄逆諸途遣人爲上其奏而阻申金�回還旣而下其奏覆按多誣獨彊取商人材木奪民畜產數事得實瑄曁巡撫巡按等官皆具本末上奏並劾灃州知州及守禦千戶等當申金�回潛出不能勸阻法當逮治都察院覆請從之仍下敕切責申鍷等

○乙卯免四川諸州縣官吏並各府直隸州首領官朝覲以頻年災荒及各邊軍餉勞頓故也

○中書舍人徐墱等令監生代寫官扇內有擦污截短者司禮監欲劾之墱等因自陳請罪命錦衣衛杖之二十監生杖一十皆釋之

○丙辰命錦衣衛正千戶劉璇襲封廣寧伯歲祿仍七百石米鈔兼支璇弟瑾爲錦衣衛正千戶璇瑾皆故廣寧伯榮之孫廣寧侯安之子先是璇與從兄瓘爭襲上命瓘襲榮爵而授璇爲千戶報安之功至是瓘卒璇瑾俱以襲封請下吏部議之故有是命

○命山西布政使司給晉庶人鐘鋡銀叚等物以爲婚嫁之費從鐘鋡請也

○丁巳升萬全都指揮使孫素署後軍都督僉事署都指揮僉事指揮僉事楊伸署指揮同知仍署都指揮僉事各充參將仍分守萬全獨石馬營等處以擒斬虜賊功從兵部奏請也

○己未戶部奏內庫乏鈔欲令九門並都稅宣課司河西務臨淸淮安等處商稅及天下戶口鹽鈔俱徵本色一年以備賞賜支用從之

○以水災免直隸宿州等五衛屯田米麥七千二百餘石

○賜蜀府永川莊簡王女新都縣主食米歲二百石時主以痼疾未婚蜀王請給賜以終其身故也

○停兵部尙書餘子俊侍郎張鵬李敏俸各一月下武選郎中宋訥鄒襲員外郎朱紳主事彭綱等於錦衣衛獄坐奏請安定都指揮等官土墨禿等男卻爾加等襲職誤脫五字故也

○廣西按察司僉事陳琳除名琳爲潯州府知府史芳所奏命給事中劉淸等往按之未至琳以考滿行至京潛寓僧寺緝事官校執以聞下錦衣衛獄旣而淸等按事還奏琳多收罪囚紙價坐監守自盜論死例贖爲民報可

○庚申平虜將軍太子太保保國公朱永自延綏班師至京永至楡林僅三日奉敕遽還是行沿途有司供億之費不貲而戰馬初去時一萬七千餘匹比回倒死者已五千餘矣○辛酉琉球國中山王尙眞奏臣伏讀祖訓條章許臣國不時朝貢故自臣祖父以來皆一年一貢邇年巡撫福建大臣以臣國使有違法規利者令臣二年一貢此誠臣之罪也然臣祖宗所以殷勤效貢者實欲依中華眷顧之恩杜他國窺伺之患乞仍舊例上不允及其使臣馬怡世陛辭乃賜尙眞敕曰曩因爾國使臣入貢往往假以饋送爲名污我中國臣工其實以爲己利又不能箝束傔從以致殺人縱火彊劫民財又私造違禁衣服等物俱有顯迹故定爲二年一貢之例朝廷富有萬方豈爲爾一小國而裁省冗費哉此例旣定難再紛更特玆省諭王其審之

○錦衣衛帶俸達官指揮使馬玉坐多支俸糧當發沿海衛立功五年玉具奏得罪之由且自言夷人昧於法禁乞免發遣刑部爲覆奏得旨免玉立功不爲例兵部左侍郎滕昭卒昭字自明河南汝州人以舉人授監察禦史天順中擢右僉都禦史成化初巡撫遼東未幾進右副都禦史總督漕運巡撫江北淮揚等處歲己丑召還理院事又遣巡視福建民瘼未還命巡撫南直隸辛卯升兵部右侍郎已而轉左昭蒞官勤愼有所因援而起竟以劾去至是卒祭葬如例

○壬戌刑科都給事中王坦等言今順天等八府並山東河南山西等處去冬無雪今年至夏不雨恐刑罰未平所致謹條具五事以聞一重大辟每年秋後會審重囚不當以一二時間但求畢事必從容詳審務得眞情其有詞重鞫者不得拘於成案漫不辯明在外重囚請依近例差官審錄一息詞訟順天等八府系畿內之地因皇莊及皇親莊田侵奪民產累興大獄請差公正禦史同戶部郎中踏勘原額疆界其內外官奏求者舉以還民仍禁再後不得恃恩乞請一伸冤抑前監察禦史張進祿鄭已熊繡給事中李鸞毛志或除名爲民或左遷外任論其得罪本無重情考其爲人頗有可取請量加敍用一防盜賊北直隸並山東河南等處連年旱災民窮財盡切恐盜賊生發釀成大禍戶部原奏寬馬政薄徵徭旣蒙兪允請盡如其議並乞蠲免稅糧量加賑濟一遵律例竊盜犯罪律有明條在京法司具有成案今在外問刑衙門於竊盜初犯再犯不論贓數多寡輒杖殺之請嚴加禁約俾刑罪均平﹤鋶﹣釒﹥奏有旨重大辟防盜賊遵律例下所司議餘二事罷不行於是所司議三事覆奏皆從之

○癸亥宥宣府鎭守太監廖亨總兵官都督僉事周玉巡撫右僉都禦史張頤等罪初西陽河堡及柴溝懷安諸處虜賊入寇殺掠人畜兵部請究治亨等失機之罪上以邊方有警特宥之

○甲子升戶部郎中王臣爲山東都轉運鹽使司運使

○申嚴馬政之禁凡馬非經管太僕寺丞等官印驗者不收其通同作獘者治以枷項編戍之罪而折收馬價之際必兵部官親蒞之仍交盤其存畱者以數上聞從兵部曁太僕寺奏請也

○丙寅仁祖淳皇帝忌辰奉先殿行祭禮○賞在京並遼東官軍一千四百八十餘人銀一千五百四十二兩絹三百七十三匹布一千九百七十六匹以徵虜功也

○兵部右侍郎李敏乞以子鏐南京都察院右副都禦史潘榮乞以子儉爲國子監生從之

○己巳兵部臣奏遼東守將言諜報建州女直嘗有怨言欲興兵犯我邊境以報十四年二月襲殺之讎請敕遼東鎭守總兵巡撫等官嚴爲之備從之

○庚午擢知縣何珖劉綸朱欽褚祚宋徳周洪兪俊陳孜李勤魏璋王弁孟俊黃熒田禋何瀞王璟劉鳳翔吳文度劉銘爲試監察禦史熒禋瀞璟鳳翔文度銘俱南京○辛未命安插哈密人四百於苦峪給與牛種以其嘗被掠於土魯番得回也

○斬虜寇卯斤於市卯斤乃脫羅罕阿剌忽知院部下也犯大同邊爲官軍所獲法司論當淩遲處死命斬之

○壬申仁祖淳皇后忌辰奉先殿行祭禮

○彭城伯張瑾卒瑾誠孝昭皇后侄孫也正統三年襲祖杲爵中軍都督府帶俸至是卒訃聞輟朝一日賜祭命有司治葬子信嗣爵

○升賞大同宣府有功官軍二百二十四人初大同鎭守太監韋正巡撫都禦史孫洪總兵官範瑾等以官軍斬獲虜賊之功及殺傷陣亡者具奏兵部請下巡按直隸監察禦史查勘至是覆奏故有是命○癸酉都察院右僉都禦史汪霖卒霖字潤夫直隸六安州人景泰甲戌進士授監察禦史徵兩廣紀功還升大理左寺丞秩滿升右少卿尋升都察院右僉都禦史整飭薊州山海等處邊備兼巡撫順天等府至是卒賜祭如例霖溫恭儉素不立崖岸在大理時亦僅僅循常轍惟巡撫京邑時汪直勢焰可畏所經行處守臣極力奉承之惟恐後屢往遼海道霖部內霖待以常禮直怒有不平語或以語霖霖待如初而不攺其常直見其有常怒亦角�羊其後奉承者多因之以敗君子以是多霖

○甲戌賜百官扇○乙亥湖廣施州衛忠峒安撫司土官同知秦志虎忠建宣撫司長官譚顯各遣舍人來朝貢馬賜彩叚鈔絹有差

○命湖廣荊襄等衛所備禦淸浪等處官軍各畱其半以備差操其備禦有缺卽於淸浪等屯軍內以次選補初鎭守太監王定總兵官王信巡撫都禦史吳誠荊襄分守太監韋貴撫治大理寺少卿吳道宏等各執存畱備禦之見久不能決至是兵部議上遂有是命

○己卯免狹西慶陽等二府西安等四衛所去年秋糧八千五百六十餘石以雹災故也

大明憲宗純皇帝實錄卷之二百二終

大明憲宗純皇帝實錄卷之二百三

成化十六年五月庚辰朔

○壬午敕分守莊浪署都督同知魯鑑充左參將兼守西寧地方西寧初無守將至是太監覃禮奏請故有是命

○免福建遇災府縣正官朝覲

○癸未協守松潘等處參將都指揮同知孫暠成化十三年十一月調軍禦賊於黑虎寨道出綿斗二簇寨下賊乘髙下石官軍死者四十一人百戶朱廣爲賊所得旣而有茂州民婦先被掠者自賊中亡歸諜傳賊語必得此婦乃歸廣領軍都指揮李鎬謀於暠並右參政吳檟按察僉事兪澤遣送民婦與賊賊釋廣還民往訟於巡按禦史鎬懼以貨贖婦還之於是禦史以聞朝廷命別將代暠下禦史問狀暠罪當充軍因奏其獄並劾檟澤鎬罪當逮治都察院爲復請詔從之免暠充軍降官二級原衛差操

○甲申端陽節賜百官宴於午門

○丙戌晉府云丘王美堣薨王定王第七子也母夫人杜氏永樂庚子生初封鎭國將軍正統丁巳進封云丘王至是薨年六十有一訃聞輟朝一日賜祭葬如制謚曰簡靖

○河南鎭守等官奏周府臨汝王有疾不時出府遊行事下禮部覆奏宜令太醫院遣醫往治之其輔導官教授不爲諫止宜行巡按禦史逮治從之

○命都指揮同知董昇天城管操初昇以罪罷職將三年至是大同鎭守等官太監韋正等保奏下兵部議乃有是命

○丁亥命故會昌侯孫繼宗孫錦衣衛帶俸指揮使鎭襲爵食祿歲一千石本色折色中半兼支

○戊子升福建左布政使李田爲都察院右副都禦史整

平山海諸處邊備兼巡撫順天永平二府地方

○貴州都司都指揮僉事華昇先爲普安衛指揮使有訴衛卒毆殺其從兄者於按察司僉事劉簡簡以付昇同普安州知州重鞫之昇意簡欲緩其罪令檢視者謬言其人實服毒自盡巡按禦史覆按得其狀因劾奏昇及簡俱當治罪都察院爲覆請從之

○己丑太祖髙皇帝忌辰奉先殿行祭禮魏國公徐俌承命祭孝陵

○兩廣總兵官平鄕伯陳政總督軍務右都禦史朱英以擒田州叛目黃明及平蔣江八寨奏捷上降敕獎勵之

○庚寅升山東右布政使趙文博福建右布政使李嗣俱爲本司左布使浙江左布使杜謙爲順天府府尹

○命官莊徵租如開墾荒田例先是官莊多在河間府東光縣地管莊人徵糧無度令畝二斗民情騷然於是六科給事中齊章等言天子以四海爲家普天率土莫非所有何必置立莊田與貧民較刀錐之利哉且財盡則怨力竭則懟今東光之民失其地土矣而賦斂比之公田又三倍其數民困如此非死卽徙非徙卽盜亦可知矣十三道監察禦史謝顯等亦上言其事上命每畝徵五升三合五勺如開墾荒田則例是時中官貴戚莊田徧於郡縣其獘不獨東光爲然也

○貴州都司都指揮僉事白綱王章先爲指揮使多役軍伴綱復收其月錢巡按禦史劾其罪當逮治都察院覆奏詔可

○辛卯仁宗昭皇帝忌辰奉先殿行祭禮遣駙馬都尉蔡震祭獻陵

○壬辰免貴州布按二司及所屬衛府州司正官朝覲以時方用兵徵捕苗賊也

○禮部右侍郎周洪謨進所纂疑辯錄三卷言五經四書𨿽經宋儒朱熹注釋間亦有仍漢庚諸儒之誤者本朝永樂間儒臣奉敕纂修悉因其舊臣嘗備員南北兩監祭酒日與諸生辯析疑問𨿽成此錄亦不過大略而已其他訛尙多乞特敕儒臣考訂仰取聖裁親加筆削惟於原書逐章之下具所誤者於前而續寫今所訂者於後止書訂曰二字以別之編次旣成別賜以名如漢白虎通之類以解後來之惑上曰五經四書漢唐宋諸儒注釋已詳具有源委永樂中儒臣奉敕考訂纂修悉取其不悖本旨者輯錄之天下學者誦習已久周洪謨乃以一己之見欲再紛更事在難準已之○鎭守宣府太監廖亨總兵官周玉巡撫都禦史張頤合奏守備張家口諸處指揮胡璽等隱匿邊情兵部請下巡按禦史逮問並劾亨玉頤總制不嚴亦當治罪上命逮問璽等亨玉頤俱宥之

○丙申狹西山外克欒卜簇火兒倉殊勝寺番僧札思巴先吉等烏思藏札失倫卜等寺番僧端藥藏卜等各來朝貢馬賜衣服彩叚等物有差

○敕雲南總兵鎭守巡按三司等官及兩廣總鎭總督等官嚴飭邊備以交阯與老撾宣慰司讐殺防其入寇也

○己亥上以朝官數少命鴻臚寺錦衣衛官點視不朝參者六百三十四員具名以聞上曰此曹不謹懶惰朝參法本難容姑宥之再犯必罪

○庚子升吏部右侍耿裕爲左侍郎

○禁天下攬納稅糧者戶部奏直隸河間府巨盈倉糧自成化十年以來凡逋負三十萬餘石皆由城市無籍之人包攬上納往往侵欺穈費遷延歲月以圖寬免所司受囑殊不加意竊恐他處之斃皆然請移文天下巡按禦史及管糧官嚴行禁約卽有逋負者拘系於獄責償已完仍論以罪所司受囑玩事者悉停其俸奏入上曰稅糧國用所急小民竭力以供上用乃爲無藉之徒包攬遲延逋負之數動數十萬計有司食朝廷之祿任民壯之寄漫不加意其罪甚矣爾戶部宜嚴行禁約逋負者責限追完治罪如例有司受囑怠事者悉停俸以俟完報

○命錦衣衛冠帶總旗李玠爲本衛署百戶玠故少保賢次子也初從威寧伯王越以軍功授總旗至是自陳其父舊勞乞恩補蔭故有是命

○辛丑命發天下鹽運司提舉司官銀悉入京庫時巡鹽禦史楊澄奏兩淮運司及府州縣私鹽贓罰銀七千七百餘兩錢七十六萬二千餘文宜運赴京庫以備支用仍移文天下悉以爲例戶部覆奏言郡縣庫儲本備軍需賑濟不可起運惟運司並提舉司宜如澄言從之

○升錦衣衛副千戶陳澍爲正千戶澍初爲父都禦史鉞自遼東報捷升冠帶小旗乞恩攺冠帶監生尋復以監生報捷升錦衣百戶又自陳斬獲功升副千戶至是仍稱文官三品例應送子入監乞以軍功遞升而有是命○壬寅攺光祿寺署丞吳晉爲中書舍人晉在任已兩考自陳其祖少師工部尙書中有功先朝乞攺別任吏部覆奏從之

○遼陽差操後軍帶俸都督同知陳英乞恩還京養母從之

○升金吾左衛指揮使苪昂爲中都畱守司副畱守

○癸卯敕巡撫湖廣右副都禦史吳誠巡撫雲南升山西左布政使白行順爲右副都禦史巡撫湖廣雲南近罷巡撫官至是慮交人入寇故有是命

○丙午免河南稅糧子粒十八萬七千餘石以去年水災故也

○命鎭守雲南太監錢能還南京以鎭守狹西太監覃平代之能在雲南屢啟邊釁所爲多不法至是知罪不自容因稱病乞還科道官交章言之故有是命○丁未攺新寧伯譚祐祿米內折色五十石爲本色支給從祐請也

○四川保縣金川寺演化禪師班丹藏卜遣番僧領占藏等入貢因奏往年四川布政司所給茶不堪用乞如舊例給與彩叚表裏禮部覆奏命仍折茶令巡按禦史同布政司官監放如不堪用參奏治之

○賞遼東都指揮使陳英等三十五員名彩叚表裏銀絹有差以大同宣府等處殺賊功也

○虜入薊州界嶺口等關官軍死者四十人馬以百數兵部奏請究治鎭守太監趙永總兵官李銘等罪命宥永銘而下參將王宣等七人於獄○戍申攺大寧都司直隸衛所官軍折色俸糧於附近官庫關支時襄城侯李瑾等奏舊例官軍折俸鈔布俱赴京庫支給但道路隔遠積以歲月所司得以夤緣爲姦侵欺過半請自今保定眞定河間永平四府歲運京庫鈔布俱量畱本處就近關支則民免遠運而軍得實惠矣戶部覆奏從之

○命萬全都司帶俸都指揮使劉寧充宣府遊擊將軍初署都指揮僉事吳儼與寧俱以兵部薦旣已受命至是復罷儼而攺命寧

大明憲宗純皇帝實錄卷之二百三大明憲宗純皇帝實錄卷之二百四

成化十六年六月庚戌朔免狹西隴西縣並鞏昌等衛稅糧七千八百餘石以去年雹災故也

○敕會州衛帶俸都指揮同知阮興充右參將分守燕河營諸處

○辛亥六科都給事中王坦等言戶部郎中張禎叔等奉命往河間府靜海縣按視皇親錦衣衛指揮王源侵占民田及其家奴怙勢害民諸事具得其狀竊惟永樂宣徳年間許順天等八府之民於拋荒田地盡力開懇永不起科此誠祖宗重國本而厚畿民之心子孫萬世遵守而不可違者也且王源受賜之地其初止是二十七項四至分明版冊可考令其家奴別立四至吞占民產乃有千二百二十頃有奇可耕者三百六十六頃中多貧民開懇成熟之地朝廷因其乞請並以賜之及因貧民訴告下禦史劉喬覆按喬復顧望徇情朦朧覆奏遂使源無所忌憚家奴益以橫恣玆禎叔等乃復覆按得實伏望重念國本體悉民情除二十七頃之外皆舉以還民仍治喬欺罔之罪則君恩得以下究而臣庶不敢上欺矣有旨此事已令該部處置未報若等不諳事體違理進言本當究治姑宥之

○壬子埸故秦府鎭國將軍公鍍夫人樊氏食米歲一百石時保安王誠潢奏夫人二子輔國將軍誠滽誠滁相繼而卒請給養終身故有是命

○賞大同宣府殺賊有功官軍銀七百四十餘兩絹二百餘疋布四百七十餘疋

○復給寧府儀賓王允壽食祿先是允壽坐事革冠帶停祿其後寧王爲之請得冠帶允壽復援例乞祿故復給之

○癸丑升山東按察使李益爲山西左布政使

○工部左侍郎王詔奏乞致仕詔許之仍給驛還鄕時工部尙書王復去任詔以次當補旣而升右侍郎劉昭代之詔悒悒不樂遂求去

○詔禁貴戚勢家侵占民田者時皇親王源占田事發差官勘實上命舊賜源地仍給管業餘俱還官給民牧種家奴首惡者二人俱杖五十械送原籍當差戶部請備榜通行禁革從之

○晉府永和王奇淯母妃張氏與太原衛卒王銳並一僧爲淫亂宮女亦有與外人通者儀賓陳諫爲詩以諷且將白王逐銳等銳等以告妃妃遣人誘諫入宮毆殺之並教一宮女誣諫爲淫戲令王奏之諫子具奏其事朝廷命內官偕錦衣衛千戶往山西會巡撫巡按曁都布按三司問狀妃及宮女四人皆自經死內官同巡撫等官各以狀聞晉王鐘鉉以奇淯年幼不能制其母爲之請罪並下都察院以具獄覆奏有旨此曹出入王府肆爲淫亂又謀殺人悖理殊甚銳與僧俱斬之與宮女通四人同謀殺人者一人皆絞宮女三人賜自盡從殺人及知其事者十三人俱發充邊軍永和王其下敕切責仍錄獄詞寫書諭諸王府

○甲寅實授南京試監察禦史胡漢孫需吳泰李瑉爲監察禦史漢雲南道需四川道泰浙江道瑉江西道

○乙卯戶部奏開中鹽課遼東中兩淮存積鹽七萬五千引引米一石二斗常股鹽四萬五千引引八斗兩浙積鹽四萬七千六百八十五引引米豆九斗常股三萬五千引引六斗廣東鹽二萬四千三百十五引引三斗福建鹽七萬三千引引四斗大同中兩淮存積鹽四萬引引豆一石六斗兩浙存積鹽四萬七千五百八十一引引米豆九斗常股五萬三千引引六斗長蘆存積鹽三萬四千四百十九引引三斗五升廣東鹽六萬五千引引三鬥時太監汪直奏邊餉缺故也

○丁巳山西襄垣縣生員李敬闌入午門稱冤訴本縣知縣柳豸罪得旨執送錦衣衛獄時豸以禦史缺員徵赴吏部並執豸命錦衣衛百戶送至山西會巡按並三司官問狀得其本末奏上事連提學僉事沈鐘都察院以具獄覆奏有旨敬有罪輒敢入朝稱冤難同常例卽發口外爲民豸行事挾私難任風憲免贖罪降官二級外任鐘徇情顚倒文案有失憲體下巡按禦史逮治坐贖杖還職

○戊午升浙江右布政使劉璋爲本司左布政使江西按察使錢進爲福建右布政使

○巡按遼東監察禦史彊珍奏建州班師之後虜卽入靉陽淸河二堡之境四散殺掠男婦五百餘名頭畜無算實由前巡撫都禦史今戶部尙書陳鉞啟釁邀功以致虜報復舊怨其守堡指揮王英白祥及分守副總兵都指揮吳王�贊右參將崔勝等俱不能防禦而鎭守總兵等官太監韋朗都督緱謙等又各畏罪貪功隱匿前事直待朝廷論功升賞陳鉞回京之後始以奏聞實爲欺罔請皆逮問以正其罪兵部尙書餘子俊等覆奏引皇明祖訓參鉞累犯死罪不宜再縱當從珍言上命吳王�贊崔勝戴罪殺賊韋郎停歲賜食未半年緱謙陳鉞各停俸一年餘皆屬珍逮問之

○己未朝鮮國王李娎遣陪臣申浚等賫箋文貢馬及方物來朝賀皇太子千秋節賜宴並金織衣彩叚等物有差

○追贈湖廣平江縣知縣宋鑑爲嶽州府通判典史張澄本縣主簿俱錄其子爲國子監生免鑑家人沈學許鎭王福親丁一人終身徭役時縣境有寇鑑等率民快及學等追捕之爲賊所害巡撫等官以聞故有是命

○再宥宣府鎭守太監廖亨總兵官署都督同知周玉巡撫都禦史張頤等罪先是亨等嘗再失機獲免至是虜入葛峪堡劫掠人畜不能防禦兵部劾奏上仍貸之庚申治松潘失機罪成化十四年十二月番賊入松潘境毀廬舍掠牛馬殺守堡卒一人虜八人以去都指揮徐旻及守堡千戶陳輔徐鎧不能禦以報鎭守副總兵堯彧整飭兵備按察副使周正方遣人以羊酒贖於賊被虜者皆得還彧等因奏其事兵部請下巡按禦史問狀得實旻等三人罪當充軍彧正方亦有罪當逮治都察院以具獄覆奏請下禦史逮治彧等有旨從之旻等三人免充軍降官一級本衛差操

○致仕工部右侍郎李顒卒顒字思誠廣東博羅縣人正統丙辰進士由刑部主事擢福建按察司僉事未幾升參政綜理海道景泰丙子調任於山東天順戊寅進右布政庚辰入覲時天下官旌異者僅十人而顒預馬賜宴於禮部兼錫金織襲衣轉左布政丁父憂攺浙江成化丙戌召爲工部右侍郎錢塘江溢衝嚙堤岸壞民田廬往治之人賴以安居還朝年六十有二以疾乞歸至是卒訃聞賜祭葬如例顒廉靜寡欲不事聲名歷官中外皆著聲績爲時所稱其在閩莆民有遊益絅者仗中官勢爲鄕裏大害無敢誰何之者顒至除之至今閩人稱頌不置云

○辛酉升浙江按察司副使端宏爲山東按察使復除按察使陳煒於江西

○先是欽天監奏選官民子弟肄習天文曆法已歷三年本監據正統年例徑奏得旨考中收充天文生事下禮部禮部查成化六年近例復奏得旨會監官覆考得一百七人命俱收充天文生食糧辦事退其不中者六人仍畱肄習且劾軒等妄引舊例有旨令自陳軒等言侍郎兪欽周洪謨俱挾私憾並郎中黃景嘗請托不從以致參奏不肯服罪復命欽洪謨景自陳欽洪謨奏實無挾私事惟景嘗以事托之上以軒等朦朧奏請飾辭掩過欲加究治姑宥之仍停俸三月景請托事實特停俸半年其餘連坐者杖而釋之

○癸亥太僕寺少卿秦崇服闋復任

○置四川海棠坪等守禦千戶所調越嶲衛后千戶所官軍隸之仍設鎭西倉從四川鎭守巡撫等官奏請也

○甲子太監李榮傳奉聖旨錦衣衛所鎭撫梁瑄升本衛百戶義官梁徳授錦衣衛所鎭撫瑄徳俱太監梁方族屬也

○夜月犯牛宿○乙丑免江西遇災府縣官朝覲

○丙寅兵科都給事中吳源等劾奏遼東鎭守太監韋朗總兵官緱謙舊巡撫都禦史陳鉞等啟釁冒功失機匿罪以祖宗法度爲不足畏生靈血肉爲不足卹不忠不仁莫此爲甚𨿽爲禦史彊珍所劾不過停俸戴罪情重法輕公論未愜恐邊將效尢視失機爲等閒以匿罪爲得策請重加懲治爲人臣欺罔之戒監察禦史許進等亦以爲言且謂鉞如宋黃潛善賈似道其罪尢甚上曰爾等所言皆是朗等本當重罪但事已處分其已之旣而太監汪直自遼東還憾珍奏其事乃奏珍行事乖方妄參被虜人畜名數過多請治其欺罔之罪命錦衣衛千戶蕭聚往勘如珍奏不實卽械至京鞫之○丁卯免大同府州縣正官朝覲以邊報未息也

○旌表孝子吳仲成等二人節婦李氏等十二人仲成直隸休寧縣人汪浩湖廣平溪衛指揮淸之弟俱孝行卓異始終可稱表其門曰孝行南京水軍衛總旗許榮妻張氏神武衛指揮劉雄妻吳氏直隸吳縣民顏鎡妻南京工部員外郎涇之母胡氏長洲縣民蕭貴妻聶氏丹徒縣民錢賢妻淑眞河南陽武縣民郭寧妻李氏山西襄陵縣民解鵬妻鄧氏臨汾縣民叚倉妻劉氏民解宗妻林氏福建福淸縣民何衢妻俱年少寡居志行貞潔表其門曰貞節盧氏山東齊東縣民張佩妻呂氏佩子昌妻姑婦俱早寡守志不移旌其門曰雙節

○戊辰升湖廣按察使胡徳盛爲山東右布政使更其名曰靖

○己巳應天府府丞楊守隨以母喪去任

○廣西按察司副使張敩代副使範鏞於郁林州等處撫安夷獠有斷藤峽賊黨爲鏞所招撫分居桂林等縣敩牒郁林同知黎廉往招撫諭遣散歸故地賊時己懇田爲家計而欲去彊逐之且焚其居因聚眾挈其孥突出容縣界殺千戶一人旗軍丁夫百二十人總督都禦史聞之遣鏞往郁林招撫賊有詣鏞自言其事者鏞以報總督都禦史朱英等會官具奏下巡按禦史逮敩及廉等問狀敩廉罪俱當充軍敩廉各上奏申辯會鎭守廣西內官副總兵等奏敩前後招撫功迹請以贖罪並下英覆按之英言敩等罪俱以奏事不實當徒例贖復官且有招撫功迹可贖鏞當招撫時因私忿以公事罪其屬官亦當治罪都察院覆奏有旨敩廉贖罪畢冠帶閒住鏞下巡按禦史逮治之

○夜東方流星如盞大自昂宿東北行至井宿尾迹炸散

○庚午升狹西按察司副使王瀛爲本司按察使

○辛未內閣書辦太常寺卿林章服闋復任

○升工部郎中張達爲應天府府丞

○升監察禦史閻佐爲浙江按察司副使

○壬申曉刻金木二星相犯○給眞人胡守信父宗海追贈太常寺寺丞敕命

○甲戌刑科左給事中趙杲乞歸終養許之

○兵部奏添設皂隸一百一十九名於直隸眞定等五府河南山東二布政司取撥以傳奉額外官多故也

○乙亥孝莊睿皇后忌辰奉先殿行祭禮遣駙馬都尉楊偉祭裕陵

○升太常典簿蒙以聰爲本寺寺丞九年秩滿也

○戶部右侍郎閻本卒�字宗元狹西邠州人景泰甲戌進士授戶部主事升郎中提督永平山海等處糧艸成化丙戌升右僉都禦史巡撫薊州等處贊理軍務尋兼畿郡考官吏因乞致仕許之庚子復起爲戶部右侍郎督餉西北歸得疾卒年五十七上遣官諭祭有司營葬事本彊果有幹力質實無僞在畿郡時嘗議甓涿易保定諸城而委任非人區處無法民間囂然不寧給事中吳檟者奏止其役識者惜之其後因請給軍官藥而所開有海馬之類爲方賢所譛致仕及其再入或以爲進不由正然公論亦有深咎云

○都督僉事王剛卒�直隸江都縣人永樂二十年襲父文職爲大同左衛指揮同知正統十四年升指揮使景泰元年升都指揮同知未幾以艸塘功升都督僉事至是卒訃聞賜葬祭如例男琮襲授指揮同知注大同左衛

○丙子朝鮮國王李娎遣陪臣韓致亨等貢馬及方物來朝謝恩賜宴並金織衣彩叚等物有差

○升太常寺寺丞吳道亮爲本寺少卿致仕因其以老疾自陳也

○丁丑昭妃王氏薨妃景泰辛未生自幼選入內庭成化十二年冊爲昭妃至是薨年三十輟朝三日謚曰榮端

○戶部奏湖廣開中兩淮存鹽七萬引引米九斗或銀四錢五分常股八萬引引米六斗或銀三錢五分兩浙存積六萬五千引引米五斗五升或銀三錢常股八萬五千引引米四斗或銀二錢五分以巡撫副都禦史吳誠奏倉糧缺乏故也

○烏思藏闡化等王所遣進馬番人三丹藏卜等奏先於成化十三年朝貢行至岷州因生番竊發曾承巡撫等官省諭勸化歸順邊境以安乞照前烏思藏端嶽藏卜等從洮州來貢例人給絹四疋紵絲綾衣各一襲事下禮部議宜俯順夷情從之

○戊寅守備漢中都指揮僉事谷祥原帶俸金吾右衛銓注狹西都司守備漢中以母老於京上章奏請於原衛給全俸以餋從之仍命不爲例

大明憲宗純皇帝實錄卷之二百四

大明憲宗純皇帝實錄卷之二百五

成化十六年秋七月己卯朔享太廟

○遣內官祭司門之神

○祭歷代帝王陵寢遣太常寺樂舞賫香祝付所在有司行禮

○通政使司右通政趙侃以孟秋享太廟失於隨班行禮自陳請罪上命錦衣衛鞫之紏儀禦史不行舉奏命其自陳禦史劉王�贊許進請罪上責其怠事容隱姑宥其罪仍命錦衣衛各杖二十於朝侃下刑部坐贖杖還職

○庚辰宥宣府鎭守太監廖亨總兵官署都指揮同知周玉副總兵都指揮江山巡撫都禦史張頤等罪停分守獨石馬營左參政楊伸俸三月餘悉逮問之先是亨等屢嘗失機獲免至是虜又入赤城堡等處殺掠人畜不能防禦兵部劾奏其罪上竟宥亨等

○命山西都指揮同知髙昇守備寧武關都指揮僉事周英領大同備冬官軍從巡撫都禦史秦紘等薦也辛巳皇太子千秋節文武羣臣詣文華殿行慶賀禮

○壬午仁孝文皇后忌辰奉先殿行祭禮遣駙馬都尉蔡震祭長陵

○賜周府鎭國將軍子土�巢第五子名曰同鈐鎭國將軍子土�蓬第三子名曰同鉆第四子名曰同金�回鎭國將軍子墾第二子名曰同塌庶長孫名曰安澎鎭國將軍子圿第二子名曰同鐔永定王同金�牙第三子名曰安潕遼府長垣王恩鉀長子名曰寵洝輔國將軍豪鍪嫡長子名曰恩鉍嫡長孫名曰寵氵�辡

○甲申國子監司業費誾乞歸展省許之

○乙酉賞大同殺賊官軍土兵二百一十三人銀二百二十餘兩絹五疋布二百一十疋有奇

○禁官船載貨之匿稅者順天府治中李鼒於河務務監收船鈔奏天下貨物南北往來多爲漕運船及馬快船裝載故民船皆空歸而國稅無人輸納戶部以舊例凡馬快船不許夾帶貨物違者財物沒官並追究所犯請行漕運總兵都禦史等官申明此例及禁治漕運船恃彊奪載之罪從之

○丙戌免山東濟南靑州府諸州縣衛所夏稅子粒共六萬五千六百石有奇以旱災故也

○丁亥命核邊將誘殺夷人以爲戰功者時巡按遼東禦史彊珍勘報三月十九日虜賊犯鎭臺殺掠戍卒守備都指揮魯寧指揮楊茂追擊之斬首七級二十一日有朵顏三衛夷人二十騎至河身臺墻外乞鹽米守邊指揮王全以寧等前有斬賊功欲因以爲功乃令百戶劉昇誘十二人捨騎損弓矢入夾墻內坐之地而飯之陰戒健卒躍出各抱持一人旁卒手刃交下盡殺之乃聲炮報警寧及指揮王瑾引兵至不見賊知其情乃相與分取首級詐稱犯邊對敵所斬者以上功全及寧等俱宜治罪事下兵部請允之得旨仍令巡撫都禦史王宗彜及錦衣衛千戶蕭聚核實奏至處之

○巡撫鳳陽等處右副都禦史張王�贊等奏鳳陽中都新城逼近長淮城垣歲多坍塌𨿽嘗修築然土性不堅隨作隨發欲復其故爲勢甚難今宜於其外別築土城外鑿壕塹以洩水勢乞將一府今年供應額辦物料並追陪馬匹俱暫停止以資工費章下工部議以中都根本重地城垣坍塌固當及時修理但物料馬匹俱供應額辦之數難以停止上曰鳳陽祖宗陵寢所在新城旣逼長淮屢有水患誠宜及時設法修理今都禦史張王�贊欲停止歲辦及追陪馬價以資工費爾工部以爲不可然則事將已乎其令守臣支在庫官錢克期興工修築毋得遲誤

○翰林院侍講彭教卒教字敷五江西吉水縣人甲申廷試第一授翰林院修撰修英廟實錄成進侍講侍經筵至是卒年四十二教性穎敏讀書數過卽成誦及長博通羣籍善屬文博辯贍麗旣入翰林稍收斂而過於刻厲爲人頗尙气不肯下人同輩多不喜之因鬱鬱成疾遂不起作詩時或寓譏諷意狀元張昇歸省教餞以詩有何用有才如董賈不愁無命到公卿之句或謂去其上二言只作五言詩可爲教挽辭至是果卒時人傳以爲口實

○戊子命司經局洗馬羅璟翰林院侍講李東陽爲應天府鄕試考試官

○升監察禦史戴用爲貴州布政司右參議山東按察司僉事葉淇爲狹西副使

○掌欽天監事太常寺卿童軒監正張瑄田蓁以選擇昭妃葬日有犯禁忌失於參考乃自陳請上曰軒等怠事不謹旣自輸服宥之仍命錦衣衛執其屬保章正黃甫敬等於朝各杖二十

○辛卯復除山東按察司僉事袁端於舊任以丁憂服闋也

○戶部尙書陳鉞奏舊制戶部掌天下戶口田土錢糧圖籍十三司各置算科令史一名書算十人人月給米一石冗食太多請裁革五名永爲定額從之

○壬辰戶部臣奏舊例天下府州縣歲納京庫絹疋錢鈔絹以長三丈二尺闊二尺鈔必四角完全字貫分明錢必歷代舊鑄者爲中度法久獘滋其取於民者率倍其利而納於官者皆不中度民受厚斂之擾利歸解納之人是蓋有司以罪坐不及因循怠忽故也今請下所司各如法徵收且於解到時於中混取一二送部辧驗大約以十分爲率一分不堪者罪坐州縣官吏若一府有三州縣不堪者罪坐本府官吏一布政司有五州縣不堪者罪坐本布政司官吏庶人心知警而宿獘自革從之

○命福建都司故都指揮僉事朱昇子俊襲父原職羽林前衛指揮使行都司故都指揮同知闞文子玉襲父原職建寧左衛指揮使

○癸巳中元節遣駙馬都尉周景楊偉分祭長陵獻陵景陵裕陵文武衙門各分官陪祭

○遣駙馬都尉遊泰祭景皇帝陵寢

○遣內官祭恭讓章皇后陵寢○甲午升監察禦史潘瑄爲山東按察司副使分巡臨淸等處先是巡按禦史張蕙言臨淸濟寧張秋等處軍民雜處�賈紛集姦僞日滋乞照舊例復設副使一員整飭兵備兼理刑名詔可至是以瑄爲之

○兵部奏福建海寇劫掠漳泉福州等境上命總督海道都指揮竇傑等停俸討賊必盡獲乃已

○丙申太宗文皇帝忌辰奉先殿行祭禮遣駙馬都尉周景祭長陵

○定文武官吏俸糧折布例時官吏折俸自成化十一年至十三年皆未支戶部尙書陳鉞請如例十一年者於太倉折支銀十二年者於天財庫折支銅錢十三年者於甲字庫折支闊白三梭布但布一疋該米四十石折算太重物議未平宜量準三十石詔如議然三梭一疋極細者不過直銀二兩而米價遇貴則有一石直銀一兩者今布一疋折米三十石輕重已自懸絕後乃至以粗闊綿布直銀三四錢者亦折米至三十石則是粗布一疋而價銀直三十兩自古所無也

○浙江按察司劾奏都指揮同知王正都指揮僉事崔胤役占軍余主寫文案及縱屬受賕不行舉察都察院請移文巡按禦史究治其罪從之

○木星晝見於己

○丁酉巡撫延綏右副都禦史楊浩奏府谷縣學生藺善同兄繼偶遇虜入境殺獲首級一顆乞給賞以酬其勞命各賞絹二疋

○遣禦史同兩京太僕寺官印馬以直隸山東河南等處災傷不遣侯伯內臣也

○己亥升山西布政司左參政李嶽貴州按察使趙銘俱爲右布政使嶽仍山西銘浙江

○升南京監察禦史唐素爲廣西按察司僉事

○免直隸望江縣秋糧三千九百四十石有奇以旱災故也

○致仕應天府府尹王弼卒弼字廷輔江西鄱陽縣人宣徳癸丑進士授戶科給事中時戶部歲徵天下稅糧凡有罹水旱者槪科如數弼嘗﹤鋶﹣釒﹥其不便多所減免正統末升順天府丞秩滿升應天府尹後以言者劾回致仕家居十有三年至是卒年八十訃聞賜祭葬如例弼寬厚和緩不爲己甚事兩任京尹𨿽無善譽亦無惡聲

○庚子吏部奏雲南車裏老撾二宣慰司頭目乃貢等合奏通事王平累年下番有功欲乞一職先是二司土官招板雅蘭掌等亦以爲言本部令通事審問乃貢等皆不知蓋平私教人爲之也因奏宜移文雲南布政司待平伴送夷人還日議之有旨宥平而寢乃貢等奏

○裁革山西行太僕寺少卿一員以馬數比舊減少故也

○戶部員外郎林同奏比因保定等府水旱暫停催徵命臣等分方賑濟今諸處雨水勻調米價漸平民困稍蘇但恐有司不體朝廷至意凡諸物料應供納者以歲時丰稔一並催徵重困小民必復失所乞以民間累年一切逋負量其急用者徵之諸不急之務或可少緩條陳奏請行令所司蠲除以寬久困之民爲便章上命戶部知之

○辛丑曉刻月犯天關星

○雲南車裏老撾八百大甸三宣慰使司土官宣慰使刀三寶等各遣頭目招孟捕等來朝貢金銀器及犀角象牙等物各賜彩叚表裏等物有差仍以文錦彩叚回賜土官及其妻時老撾被交人攻殺鎭守內官錢能以聞且言老撾及八百車裏所遣貢使宜量給道裏之費使兼程而回兵部覆奏命雲南布政司每處給以官帑銀二十兩○命錦衣衛帶俸署都指揮僉事吳儼充左參將分守獨石馬營

○癸卯命工部右侍郎胡睿提督修理京通二倉

○命南京畱守中衛帶俸都指揮僉事李虎子山代父原職本衛指揮使貴州都指揮僉事李嗣孫忠代祖原職瞿塘衛指揮使

○甲辰趙王見灂等乞出城送母殯上命王出門而還汝源昆陽二王至墳所葬畢而還

○乙巳暹羅國遣正副使柰剌捧沙等來朝貢象及方物賜宴並金織衣彩叚等物有差

○免順天等府州縣夏稅九萬六千八百石有奇以旱災故也

○逐自宮以求進者禮部奏自宮者至千餘人喧擾官府散滿道路乞照舊例令巡城禦史錦衣衛五城兵馬等官逐回原籍寧家制可限五日外再有喧擾並容畱潛住者一體逮治不宥

○都察院致仕左僉都禦史王朝遠卒朝遠名漢以字行江西進賢縣人景泰甲戌進士授監察禦史天順中坐劾石亨等姦狀黜知衡山縣會天變未行癸未巡按廣東時廣西猺蠻越廣東境縱橫猖肆前此巡撫者匿以不聞朝遠至則巡撫者旣去以聞於朝於是始命韓雍趙輔往徵之不然兩廣幾於不守矣成化乙酉巡浙江戊子升狹西備邊副使時西北邊有警宿重兵楡林饋餉告絕朝遠多方輦運師賴以濟以功加三品俸尋進狹西按察使久之進左僉都禦史巡撫甘肅未久以疾乞歸至是卒朝遠喜事功頗以才能自負歷官亦寡過然其所建立卒不能稱其位云○丁未升巡撫河南右副都禦史李衍爲戶部右侍郎巡撫宣府右僉都禦史張頤爲工部右侍郎工部右侍郎胡睿爲本部左侍郎時戶部右侍郎俱缺詔吏部各推二員以聞所擬獨衍與焉頤睿乃出內批二人蓋素結太監汪直者也

○命山東萊州府折徵布花仍收本色先是布花俱徵本色運赴登州山海二庫收貯由海陸二道轉運以給遼東邊軍後以風波險惡定布一疋徵銀四錢花一斤銀一錢繼以水旱布減銀五分花二分至是本府奏布花乃土產易於徵納請如舊仍收本色便戶部覆奏制可

大明憲宗純皇帝實錄卷之二百五

大明憲宗純皇帝實錄卷之二百六

成化十六年八月戊申朔

○庚戌免直隸淮鳳揚廬四府並徐州等州縣官朝覲以水災故也

○四川右參將都指揮同知傅泰復破番賊已豬等寨事聞降敕獎勵之並敕鎭守巡撫等官協謀以收全功

○辛亥免雲南府衛成化十四年秋糧子粒共二萬三千八百石有奇以是歲水災故也

○巡撫山西右僉都禦史秦紘奏上邊務不用關防兵部行令自陳紘具奏伏罪下兵部言紘不諳事體固當究治但巡撫大臣旣已伏罪請自聖裁詔斥責之仍令所司勘問以聞

○命鳳陽右衛指揮使何麒管領中都畱守司並南直隸衛所官軍赴京輪操時都指揮馮騰以罪免也

○壬子升國子監祭酒丘浚爲禮部右侍郎仍掌監事

○癸丑命翰林院侍講學士楊守陳右春坊右諭徳陸簡爲順天府鄕試考試官賜宴於順天府

○甲寅升通政司右參議郭鏜爲都察院右僉都禦史巡撫宣府

○戶部奏各處已故鹽商多令親識代支經年旣久眞僞莫辧不能無重派冒支之獘況今水旱相仍賦稅重減而邊方糧艸悉仰給於鹽若任其冒給則鹽課日虧請自正統以前未支者每引給鈔三十錠以償其資本景泰天順未支者亦如之願兌換者聽兩淮兌福建山東兩浙兌廣東所兌俱加十之五其不願者則如舊守支詔可○命廣西布政司戒諭安南國王黎灝時雲南總兵官沭琮等遣人探安南事還自車裏言交人以追捕叛黨爲辭攻取老撾二十餘寨殺二萬餘人又欲往八百之境得安南僞敕於車裏稱洪徳十年琮等奏上之下兵部看詳請集文武大臣及科道官議謂欲請敕切責之恐沮其自新之路欲姑置之恐長其不臣之心宜令廣西布政司移咨黎灝俾斂兵守境以全臣節又敕雲南兩廣總兵等官俾整飭兵備以防邊患議上悉允之

○乙卯戶部奏河南山東北直隸自成化十一年以後糧多逋負皆司府州縣官吏不能催督之故請移文戒飭如三月以後不完者停州縣官吏俸五月不完者停司府官吏俸上命州縣五月司府八月不完者停其俸

○免福建福州興化泉州漳州府去歲秋糧十萬一千四百石有奇鎭東等衛所子粒一萬四千八百餘石以旱災故也

○雲南鎭守總兵官等奏麗江府巨津州金沙江北岸有白石雪山一帶約髙三四百丈本年四月初二日山忽斷裂約大里許下塞江流兩岸山相倚合山上艸木皆不動江水不流者三日兩岸禾麥盡爲所沒已而其下漸開水始通泄事下禮部議山附於地以安靜爲體今斷裂移走是山失其體而地道不寧爲異非細況麗江密邇西番民皆夷習宜行雲南諸司嚴加修省撫卹軍民整飭邊備以弭災異從之

○夜流星如盞大赤色有光自正南中天西南行至近濁

○丁巳孝慈髙皇后忌辰奉先殿行祭禮魏國公徐俌承命祭孝陵

○釋奠先師孔子遣太子少保戶部尙書兼文淵閣大學士劉珝行禮

○四川越嶲衛地震有聲如雷日七次自是日至十五日連震二十餘次

○戊午祭大社大稷

○太子少保刑部尙書林聰奏乞休致詔曰卿歷任年久公勤著稱朕方倚任弗允

○命提督太嶽太和山湖廣布政司右參議韓文管司事

○己未暹羅國使臣柰剌捧沙奏原乘海舶損壞乞令有司修補又爲其國王乞蟒龍叚匹事下禮部請令有司爲修海舶而停其賜上特以蟒龍紅羅賜之

○庚申復除按察司副使羅明於狹西○辛酉申明存卹孤老之令戶部奏順天府宛平大興二縣收養孤老七千四百九十餘人歲贍糧二萬六千九百餘石布如人數近有司不能稽察或任意侵欺姦獘百出使孤貧不蒙實惠及濫收冒支者亦多且養濟院亦窄狹當拓夫京師輦谷之下獘尙如此則四方可知請行都察院選委禦史並本部委官一員督同順天府五城兵馬及二縣官以見在食糧孤貧悉加查勘懲其濫收仍以養濟院移置寬閒之處其米布本縣正佐官按月躬親點閱給散本府官則一月二次巡視如違及勘報不實者縣官以十名爲率坐罪府以三十名爲率停俸仍通行天下巡撫巡按官一體禁治庶鰥寡孤獨得占實惠而不負朝廷優卹之意上曰養濟院之設所以收養孤老無告之民蓋體天地好生之徳以盡人君司牧之責也何有司視爲常事全不加意奉行以致姦獘滋生京師如此四方之遠可知矣其悉如戶部所言通行禁約務使朝廷徳澤下流而顚連之民皆沾實惠如有仍前怠忽者巡按禦史奏聞處治

○令浙江戶口鹽鈔折米給官軍俸糧時浙江歲用八十四萬餘石每歲存畱一百三十餘萬後止存畱其半尋以南京乏糧又令於成化十六年十七年存畱糧內每年撥十萬三千補運於是浙江守臣以歲用不足爲請戶部議以先令補運南京者仍畱本處更以戶口鹽鈔折糧給之爲便奏可

○壬戌南京都察院右副都禦史潘榮奏乞致仕詔不許命心管理糧儲

○復除按察使張悅於湖廣僉事方中於江西張鸞於福建翁晏柯燉於廣東

○升山西布政司左參政卓天錫爲貴州按察使刑部郎中徐演爲廣西按察司副使免狹西甘州等一十四衛去歲屯糧七萬五千五百五十餘石以是歲冰雹及虫災也

○寧夏開中兩淮存積鹽五萬三千引兩浙五萬八千引固原開中兩淮存積鹽四萬六千一百四十餘引兩浙二萬一千七百餘引其納糧豆則例從巡撫官斟酌時價定擬以二處缺糧也

○癸亥神機營把總署都指揮僉事傅俑同指揮陳謙掌管各門城樓收貯帳房旣領出不照數交納通同侵欺盜用事覺下刑部擬罪奏上詔曰凡盜官物律有常法處之帳房爲兵衛所資藏納宜謹此輩乃合謀盜用其不畏法可知矣合依法司擬主守自盜者律謫令邊方立功五年俾姦頑知所警

○升南京鷹揚衛指揮僉事趙徳爲署都指揮僉事調江西都司總領漕卒從平江伯陳銳等薦也

○丙寅晉府陽曲王美垙薨王定王第三子也母孫氏永樂己丑生初封鎭國將軍正統丁巳進封陽曲王至是薨年七十有三訃聞輟朝一日賜祭葬如制謚曰榮靖

○丁卯巡撫狹西右副都禦史阮勤奏上邊方事宜一慶陽爲狹西之藩籬槐安堡又慶陽之保障宜選一都指揮增兵防禦一靖虜衛爲關狹西北之邊乾鹽池又靖虜要害之地其地東離西安州四十餘里西至打剌赤亦四十餘里虜常從此出入戍守﹤鋶﹣釒﹥遠宜調靖遠衛一所官軍於新修乾鹽池城且耕且守一慶陽眞寧縣倉有里甲陪納沒官田租及斗役追陪虧折糧料共一十萬二千五百餘石以無衛所支銷陳陳相積數年之後恐化爲塵土今宜以其可充廩食者運給華池等驛其餘陳久色變者以賣錢鈔銀貨等物用給官軍月俸冬衣等直各州縣之儲量存三四年之用余悉貸民易新一漢中商洛等處流民先時報籍迫於兵威懼有謫發十報二三今旣立州縣其遺報者以無屬籍姦民每脇之有司欲逐之原籍又攝取之率以賄免今宜按籍審核果有父兄伯叔舊籍許令子孫弟侄新收而蠲其原籍差徭若軍匠逃囚及續逃流民悉行驅遣一慶陽府安化縣至平涼府鎭原縣相距二百餘里而驛馬關地介其中路通固原開城環縣諸處皆虜寇出沒警報往來之所宜就關設驛附屬巡司以便傳報且添築城堡冬月令慶陽衛調兵防禦則邊警易聞一慶陽靖虜固原等衛所丁壯操備幼弱餋馬有一家餋五六匹者或遇馬死科率陪償督迫逋竄今靈州鹽池乃慶陽所屬宜令環慶靖虜固原等處募人納馬一匹給鹽百引聽於行鹽地方鬻之所得之馬可以給軍其貧乏不能償馬者亦以給之則士馬彊壯矣一狹西府州縣有坐罪謫戍者或未至衛所而沒或應終本身而止今皆勾補家丁無辜可憫宜通行各處淸軍官屬核實除豁則人不負累矣奏上得旨令所司知之

○夜月犯畢宿

○己巳祭太歲風雲雷雨嶽鎭海瀆山川等神

○遣旗手衛官祭旗纛之神○致仕工部左侍郎王詔卒詔字伯宣湖廣衡陽縣人正統壬戌進士授禮科給事中景泰中以事去官天順中復起仍舊官未幾進都給事中成化丙戌擢通政司右參議命總易州山廠升工部右侍郎仍治廠事尋轉左入理部事九年秩滿仍舊職加正二品俸庚子本部缺尙書而右侍郎劉昭越次補之詔不樂遂請致仕許之給驛舟還家道卒訃聞賜祭葬如例詔爲人儉素簡重居官亦多可稱者但己巳之變以憂制避去後𨿽辯明復官議者終非之

○庚午戶部臣奏眞定歲納秋糧七千石於河間河間歲納一萬石於眞定緣二府相距三百餘里輸納不便請各兌納本府仍以河間所餘三千納於眞定報可○禁重解富戶時戶部臣奏近歲天下解補順天府富戶至京其間多是例不僉補不勾丁及該放免者蓋由本府造冊之時廂老裏書懷姦作獘不與除豁是致移文四方一例勾擾有遠至數千里者文書一臨如驅戰卒攜妻抱子朝奔夜行及至本府又被裏書百端需索厭足始得放歸則囊資已罄往往乞食死於道路請乞嚴禁且委官淸理原造富戶冊籍其有例應放免者卽爲攺正自後造冊必令府官一員監如襲前獘每廂五名以上廂老裏書口外爲民十五名以上罪坐縣官停俸二月三十名以上則罪坐府官停俸三月其富戶爲事抵充在廂病故者免其勾補逃亡病故者仍勾一丁終身除豁奏上從之

○辛未開設河南商城縣僧會司○降分守燕河營左參將署都指揮僉事王宣爲武功衛署指揮同知帶俸差操永平衛指揮谷震等亦降二級坐界嶺口等關失機罪也

○宥遼東都指揮盛鑑等罪下指揮使王全等於獄以虜寇入�遠等處劫掠鑑等不能防禦也

○壬申遣戶部尙書翁世資祭京都太倉之神

○遣順天府官祭宋丞相文天祥

○癸酉謫監察禦史彊珍戍遼東邊衛降遼東都指揮僉事王宗三級帶俸差操先是珍巡按遼東劾鎭守太監韋朗總兵官緱謙巡撫右副都禦史陳鉞失機罪委宗查勘被虜人畜名數鉞等旣坐停俸太監汪直奏珍欺罔命錦衣衛千戶蕭聚往勘械珍及宗至京直先執珍於禦馬監拷掠然後奏聞命會官廷鞫之珍坐奏事不實宗坐違制各當贖杖還職內批朝廷於風憲參奏事情未嘗不以爲實如珍之懷姦欺罔誣人重罪難循常例處治謫戍遼東邊衛宗降三級差操尋以兵部及科道官先嘗妄劾鉞等都察院奏差禦史不當俱令回奏皆服罪上責都禦史王越等不謹姑宥之仍戒再犯不宥停兵部及科道官俸各三月鉞等舊所停俸皆免之時論爲之不平然皆憫默無敢言者

○羽林前衛帶俸都指揮僉事蔣暹以逃避操備坐贖杖還職

○甲戌總督漕運左副都禦史張王�贊奏自幼鞠兄子宸以爲己子乞如例爲國子監生許之

○乙亥太監李榮傳奉聖旨以儀眞批驗所盤掣私余等鹽三萬引賜太監梁方

○蘇門答剌國遣正副使馬力麻物等奉金葉表文來朝貢方物賜宴並金織衣彩叚等物有差馬力麻物等乞賜冠帶不許

○守遼東靉陽堡都指揮佟昱等有罪下獄時千戶蕭聚勘報昱科取所部銀隱匿所獲馬與百戶傅林俱用銀買取首級千戶王慶奪取首級轉賣於人各報功次及百戶劉通笞逃軍不如法致死事下兵部請下山東按察司逮治之詔可

○丙子曉刻月當晦不晦

○廣西郁林州地震有聲同日廣東瓊山縣地亦震屋宇皆搖

大明憲宗純皇帝實錄卷之二百六大明憲宗純皇帝實錄卷之二百七

成化十六年九月戊寅朔

○己卯命山西分守代州都指揮同知支玉充右參將時兵部奏玉兼督鴈門寧武偏頭三關守備若不假以參將職名則於同列都指揮難以號令濟事故有是命

○命湖廣行都司署都指揮僉事呂鐘臧廉還理司事都指揮僉事王壽代鐘守備漢江鄖襄安徳均房等處許瑛代廉守備川江三峽瞿塘荊州等處許瑾專理屯田以實軍儲

○昏刻南方流星如盞大靑白色光燭地自牛宿西南行至斗宿後七小星隨之尾迹炸散

○庚辰禮部左侍郎兪欽以憂去任

○開設福建漳州縣陰陽學

○辛巳孝恭章皇后忌辰奉先殿行祭禮遣駙馬都尉王增祭景陵

○壬午免河南開封懷慶衛輝彰徳河南府諸州縣夏稅麥一十五萬四千五百餘石絲八萬九千二百餘兩懷慶潁川彰徳歸徳衛子粒麥一萬八千餘石以是歲夏旱故也

○乙酉命定國公徐永寧子世英爲勛衛

○廣西都司都指揮僉事徐淸守備荔浦縣地方被賊攻陷村寨殺虜男婦甚眾事下巡按禦史鞫治例應謫戍詔革職爲民

○丙戌重陽節賜百官宴於午門

○申時福建建寧府有大星自西南流東北有聲如雷奏至禮部臣言考之傳記流星大者有聲如雷有光如火其光所至其地有災宜移文所司痛加警省以安人心銷天變從之○丁亥升順徳府同知雷霖爲山西按察司僉事提調學校

○戊子曉刻南方流星如盞大赤色尾迹有光自弧矢東南行至雲中

○命左軍都督府故都督僉事文寧子傑襲父原職定遼前衛指揮使

○己丑詔云丘簡靖王祿米歲終乃住支以晉王奏王薨所遺宮眷無以養贍也

○命金吾左衛帶俸都指揮僉事蕭英守備倒馬關

○辛卯復除四川布政司右參政吳檟於山西

○旌異山東按察司副使陳相廣西僉事何漢宗柳州府同知馬襄廣東市舶提舉司提舉陶燻賜以誥命

○升湖廣嶽州衛指揮使柴皞署都指揮僉事事總領漕運○甲午命臨潼王公銘於祿米折色內攺支本色一百石先是王父歲支祿米二千石本色七百石及王襲爵依例減半而本色止五百石乃以日用不給請如其父乃增給之

○罷兩淮運司新設副使等官及令商人引鈔折銀時巡鹽禦史楊澄以兩淮運司額設五員近從都禦史髙明議添置副使判官三員冗濫擾民可爲裁省又舊例鹽商照引納紙解南京刷引尋以紙有餘攺納鈔近解戶於商人納鈔百計需索不便仍請攺鈔二貫收銀一分類解如舊戶部覆議從之

○賜靈丘王弟鎭國將軍仕﹤壉﹣豕乎﹥第四子名曰成鏕陽曲王第二十五子名曰鐘金�奄鎭國將軍鐘鉥第八子名曰奇氵�戈第九子名曰奇浵第十子名曰奇灅鎭國將軍鐘金�念庶長子名曰奇潮宣寧王仕嬴長子名曰成鍉昌化王仕墰第十一子名曰成鋟襄垣恭簡王第五子鎭國將軍仕坯庶長子名曰成鍺

○夜北方流星如盞大靑白色有光自紫微西藩西北行至近濁

○乙未敕戶部官分督軍餉郎中馬孝祖遼東劉道大同員外郎髙弼通州抵山海李進山海抵廣寧沿途預備以北虜尋殺朵顏三衛將寇邊議欲出師討之也

○命太監汪直保國公朱永威寧伯兼左都禦史王越往遼東備虜未行而罷時遼東守將奏報諜者稱虜酋近邊追尋朵顏三衛而三衛人馬亦於近境潛住已行邊將戒嚴事下兵部尙書餘子俊及總兵官朱永等議遣都督馮昇馬俊領騎卒五千往助邊將戰守其山海關以西宜令都指揮二員領兵協守旣奏可矣繼得都禦史王宗彜奏言虜眾勢迫見兵不足以分守要害復請防禦之策事下兵部看詳子俊等乃議出師上遂命直監督軍務永充總兵官越提督軍務太監傅徳管領神槍都督白瑜李俊充左右參將莊鑑馬俊充遊擊將軍領兵一萬往遼東會合徵剿仍令郎中馬孝祖總督餉復慮虜西犯大同命太監劉恆監督軍務定西侯蔣琬充總兵官都禦史孫洪參贊軍務太監張善管領神槍白全充參將楊玉充遊擊將軍領兵一萬往大同會合邀擊官軍人賞銀二兩仍令都督馮昇劉能各領兵三千往山海關直抵居庸關協同戰守人賞銀一兩命旣下未行也越數日遼東總兵官都督緱謙奏北虜𨿽擁眾入開原境上止是尋殺朵顏三衛未嘗深入內地今已遠遁三衛夷人避難在邊者亦已遣之出境上卽命直等罷兵勿行時直怙寵弄兵蓋永越輩以利誘之因以爲己利旣濫爵賞猶不屬厭一遇警報輙欲出師而三邊屢報警急亦欲希旨以幸功也此舉𨿽已罷之至臘月大同之警又復行矣

○丙申遣西寧侯宋禮武安侯鄭英武平伯陳能崇信伯費淮爲正使尙寶司司丞胡恭中書舍人黎世榮刑部郎中顧佐戶部員外郎陳達爲副使持節冊封遼世子恩鑙爲遼王進世子妃張氏爲遼王妃襄王長子見淑爲襄世子第二子見淓爲陽山王徳王嫡長子祐榕爲徳世子庶長子祐木�匆爲泰安王代府和川悼僖王長子聰潪爲和川王進夫人孫氏爲和川王妃

○道錄司右至靈連克彰以民地與太監張璘所施與地相近欲並吞之反誣民侵占其地事下戶部遣官廉得其實奏請治克彰罪詔特宥之

○閒住都指揮僉事韓斌用銀三百兩托太監汪直所任指揮尹通謀管事事露逮斌下刑部擬罪坐徒當贖特命免贖釋之

○丁酉命都指揮僉事韓斌充副總兵都督僉事李英充右參將分守遼陽錦義都督同知王鍇守備寧遠

○署都指揮僉事吳昇攺注浙江都司王瑾山東都司昇本淮安衛指揮僉事瑾本通州右衛指揮使俱以平江伯陳銳舉升前職總領漕運於原衛支俸玆以例當攺注附近都司故有是命

○月犯井宿

○戊戌升禮部右侍郎周洪謨爲左侍郎翰林院學士謝一夔爲右侍郎

○戶部會官議漕運及巡撫等官所陳事宜一南京並浙江等衛缺官漕運請以京衛曾經保舉將材與平居廉幹者銓選補缺一運糧官缺聽漕運官調取其所取除軍政官外所在巡撫巡按官不得稽畱沮換亦不得以在運官畱於原衛管事一運糧軍余逃亡事故並貧難無補者各都司衛所必以守城操練及空閒軍余內選補其逃者旣獲不得收充別差遂其姦計違者坐罪若在運病亡者卽僉補本戶空丁無則選於別戶不可重復差撥一淸江衛河二提舉司歲造船六百六十餘艘艘計銀一百兩則用銀六萬六千餘兩今三年兩次派造五百艘再加木價三萬兩該造船三百艘則三年之間通止造船八百艘其餘一千一百八十九艘俱無船料歲計陪銀三萬三千六百餘兩是皆出自軍士況又有風火不測之虞兼所派木植多不能全領是以軍士陪補鬻及子女產業宜行工部每歲量添木價銀二千兩庶軍困少蘇一淮安屯軍初一千七百九十餘名有缺則據見在者徵納子粒至天順中都禦史軒輗槪選空閒餘丁頂補每戶至四五人或八九人一門歲納米多者至六七十石故軍士貧困請但以原額徵納凡新增二百名其子粒如例折銀收貯官庫用給官軍俸糧仍行各處似此無名子粒但系新增有田者則納糧無田者則折銀一大名府元城縣小灘官軍兌糧河道淤淺宜於元城館陶二縣增置主簿一員職專﹤鋶﹣釒﹥浚一應天並直隸府衛詞訟紛紏原無布按二司官可委欲選差南京刑部官一員從巡撫官理刑一蘇松常三府歲運糧於鳳陽揚州淮安徐州倉盤剝甚費及各倉給與官軍則每名止賣二錢宜以三府起運鳳陽各倉米麥每石折收銀四錢解赴該府官庫折給官軍一池州府建徳縣上鄕四里僻居深山與江西衛所屯種軍捨雜居距縣旣遠其軍民恃險藏寇今其地永丰鄕路當衝要宜設巡檢司盤詰爲便一淮安府歲納秋糧七萬餘石於鳳陽倉而鳳陽又納一萬餘石於淮安倉歸徳州並夏邑等五縣歲撥一萬九百餘石於元城縣小灘上納而歸徳衛官軍則駕空船於淮安水次領兌展轉盤剝甚艱請以鳳陽所納淮安一萬石存畱本處而以淮安所納鳳陽者攺除一萬石補之其歸徳州兌軍米則令直運濟寧安居水次交兌庶軍民兩便一和州當利馬驛居揚子大江之北距州治二十里許使客旣少而本州則當滁州及江浦全椒等縣要路宜以當利驛移置州之南門外又雍家城水驛去本州六十餘里使客絕少而江浦縣陸路至本州則一百二十里請以雍家驛攺爲馬驛移置烏江又潁州柳河驛河不通舟宜革去而以站船分撥安淮龍窩二驛一鳳陽等府州縣每歲關領南京太僕寺孳牧馬赴京交俵其病馬多被退出陪償民皆破產買補而病馬仍畱牧養不敢變賣又全椒縣於每歲太僕寺派馬則選其堪用者責付本戶領解如不堪則令備價買納及至京或仍退出使民重復買補甚難宜令太僕寺凡經印記者卽與收俵若不堪聽令貼換變賣別買補俵或令納銀官買一湖廣靖州銅鼓五開偏橋鎭遠淸浪平溪沅州八衛並天柱等所密邇苗寨邊方乞添置兵備副使一員提督軍民撫治蠻夷一湖廣武昌至襄陽曆夏口蒲潭三汊沙湖俟埠漢津豆��河深江白洑等驛而後至使客因避沙湖並九眞白湖之險常以夏口站船徑至白洑計程六百餘里接遞水夫動經踰旬方回今豆��河三汊站船俱各空閒請以豆��河移置乾灘仍隸景陵三汊移置劉家隔隸漢川一狹西槐安堡北連安邊定邊西通環縣固原東接寧寨保安較於他堡甚爲要害乞於各處撥人馬二千選委都指揮一員統領防禦一干鹽池東近西安府西近打剌赤山髙水深道路險阻虜賊侵犯多出入於此有原修空城足可防禦乞於靖虜衛官軍撥一所或於本衛撥二三百名操守原納屯糧仍撥與空閒荒地免稅三年一慶陽府安化縣至平涼府鎭原縣相去二百餘里其中地曰驛馬關宜增置城堡設立館驛屬驛馬關巡檢司帶管以便往來傳報聲息仍於沿途修築墩臺令所在軍民並撥慶陽衛官軍二百員名戍守一狹西各處有犯罪充軍已編衛分而病故者例終本身其各衛因原問官司移文故軍𨿽沒一槪按名淸勾有司亦不查理率以戶丁抵補實爲無辜宜通行各處似此者俱令分豁一寧山衛在山西澤州而屯田則隸河南衛輝並直隸大名府地歲徵子粒二萬八千餘石就納於所在縣分官倉請每石攺收銀三錢令管屯僉事督完轉送山西以備邊儲奏入上命南京刑部差官一員隨王恕問刑原關馬殘疾許民變賣補俵餘如議

○庚子升通政司右通政李和爲左通政右參議王曰�永右通政右參議陳政左參議禮部給事中劉英右參議

○辛丑四川威州地震有聲

○癸卯廣東都司都指揮僉事楊武守備欽廉地方按察副使林錦亦奏敕提督撫治錦以疾委廣州衛指揮周瑄督軍巡哨百戶金成分守團河堡旣而靈山縣賊起攻劫村寨殺虜人畜瑄等不爲備禦武乃調百戶鄒富劉雄引兵策應富等延緩不行竟爲賊所攻圍事下巡按禦史鞫實各坐罪以聞上宥富雄死謫戍廣西邊衛武瑄成各降等差操錦贖杖還職

○夜西方流星如盞大赤色光燭地自婁宿西北行至霹靂旁尾迹炸散

○乙巳太子太保威寧伯兼都察院左都禦史王越奏比以臣殺賊微勞特賜封爵命兼左都禦史仍掌院事提督團營如故屢﹤鋶﹣釒﹥辭免俱未俯從勉彊支持又經數月干冒時議理所必然乞命臣帶俸隨朝庶安常分用保餘年﹤鋶﹣釒﹥入上曰卿熟知戎務練達邦憲特玆兼任不允所辭○右都督陳旺卒旺湖廣巴陵縣人永樂元年代祖榮爲義勇衛指揮僉事累軍功至右都督理南京後軍都督府事成化八年坐事閒住至是卒孫泰襲府軍左所百戶

○丙午以明日十月朝遣駙馬都尉蔡震黃鏞分祭長陵獻陵景陵裕陵遊泰祭景皇帝陵寢

○遣內官祭恭讓章皇后陵寢

大明憲宗純皇帝實錄卷之二百七終明憲宗純皇帝實錄卷之二百八

成化十六年冬十月丁未朔享太廟

○遣內官祭司井之神

○命太監汪直同傅恭劉恆於神機營把總仍提督十二營

○戊申襄王瞻墡奏梁莊王夫人在安陸州守墳近日病故所遺軍校一百五十戶乞撥九十餘戶以補本府儀衛司之缺命以五十戶守莊王墳三十戶守夫人墳余悉給襄府

○命故山西都指揮僉事鄧亨子林襲父原職太原左衛指揮僉事

○庚戌兩浙巡鹽監察禦史戴仁奏浙江運鹽使司有分司四鹽課司三十五𨿽有同知副使判官分管督催然終非躬自收受以故各場官攢總催人等類多通同作獘遇考滿事故去任輒無稽考玆欲運司諸分司如京倉例各添設管鹽經歷一員官攢亦俟三年收支盡絕方許給由考滿事下戶部以爲鹽運官屬前此曾經都禦史髙明奏增副使一員判官二員後因禦史楊澄之言裁省仁今又欲增經歷竊意經歷較諸副使判官品秩尢卑人不畏服不必增設止宜別立經久之法令都察院轉行巡鹽禦史嚴督運司分司諸職每場額課依期完足如次年正月不完則場官停俸杖追運使分司十逋其三亦停俸後此各官三年六年考滿巡鹽禦史查無宿負方許起送九年考滿其課過違年限不完者查送吏部降二級敍用丁憂事故亦須定委附近府堂上官查盤交附方得去任歲終分司開報運使轉達禦史類奏稽考有獘則提問奏請追問如律並行兩淮及長蘆山東河東福建等運司廣東四川等提舉司依仿而行則宿獘可除國課不虧矣﹤鋶﹣釒﹥上從之

○工部左侍郎胡睿乞以子銘爲國子監生許之

○敕遼東都指揮同知佟昱羅雄充遊擊將軍各領遊兵三千往來剿寇昱居廣寧管遼河迆西迄山海關雄居遼陽管遼河迆東迄開原

○命宣府展築張家口常峪口雞鳴驛三堡調葛峪堡騎兵二百往守常峪口堡從守臣言也

○辛亥守備大同左衛都督僉事宋澄奏以受節制於參將都指揮盧欽體統未便兵部亦爲之請遂命澄於大同隨總兵官操練軍馬

○壬子復除河南布政司右參議葉萱於舊任湖廣右參議翁信於雲南

○癸丑升廣西布政司左參政章律爲右布政使福建右參議陳渤山西左參政兵科給事中李謙湖廣右參議提督太嶽太和山

○實授南京試監察禦史陳金於山西道

○尙寶司少卿李璋奏在京諸司續黃寫本監生或一年或半年俱得附選吏部本司辦事監生六人每以半年一更不得久於其事乞視諸司例書辦一年亦令附選從之

○巡按直隸監察禦史黃傑奏應天府府尹魯崇志昏懦不職池州府推官李廉目昏東流縣知縣楊王�贊貪污太平府檢校髙潔重聽俱乞罷之事下吏部覆奏廉等宜罷崇志大臣宜移文核實以請裁處從之

○敕諸邊巡撫總兵等官嚴謹邊防以虜警未息故也

○命故會昌侯孫繼宗孫鑾襲爲錦衣衛指揮使帶俸初繼宗爲錦衣衛指揮使生三子長璉嫡出次王�贊次珍俱庶出後繼宗襲父伯爵以璉襲其原職指揮使璉故以其長子鎭俟繼侯爵而以次子鎧襲之鎧故無子仍令鎭襲至是繼宗故鎭進襲侯爵而王�贊亦以蔭別授指揮矣會璉妻湯氏奏欲以珍子鉞襲職行錦衣衛勘報王�贊自以己爲庶長所生子鑾倫序在先遂用計襲之然皆非璉之正泒也

○昏刻月犯壘壁陣

○甲寅升大理寺左寺丞馮貫爲本寺右少卿

○實授試監察禦史吳哲爲雲南道監察禦史

○乙卯升詹事府少詹事兼翰林院侍講學士徐溥爲太常寺卿兼學士仍舊視事

○開中河東運司餘鹽一十萬引於薊州等處每引艸十束或豆四斗米三斗薊州永平各四萬引一萬中艸三萬米豆山海二萬俱米豆限本年十二月內完足否則每引加艸二束或米豆各一斗以巡鹽禦史奚銘奏是歲池鹽倍收課足逋完其數有餘也戶部以薊州永平山海各缺邊儲宜於其地開中奏上從之

○戶部臣奏京師米價騰貴請以通州倉該支本年十一月分糧於十月預放其十二月與粳米十七年正月與小麥俱於十二月內放支馬料則自今年十月以後俱於通州坐放不足則於京倉補支庶幾民不艱食麥豆不至陳腐﹤鋶﹣釒﹥上從之

○命遼東都指揮同知陳璽子鈁代父原職義州衛指揮使○丙辰升大理寺右寺丞佀鐘爲左寺丞刑部郎中張錦爲右寺丞

○南京十三道監察禦史徐完等劾奏戶部尙書陳鉞巡撫遼東時爲禦史彊珍所劾有旨止停鉞俸一年此固皇上好生之仁然鉞有大罪三乃王法之所必誅而不可赦焉者其始不守隘險致虜侵掠貽患地方其罪當誅一也繼而坐視邊患不行遏彼歸路還我良民其罪當誅二也終而匿不奏報避罪邀功其罪當誅三也臣等伏讀律文飛報軍情之條有曰隱匿不速奏聞因而失誤軍機者斬則是鉞之罪當斬矣今止停俸夫失機者至重之罪停俸者至輕之罰原情定罪鉞爲首惡今罪重罰輕何以示戒六科給事中章玄應等亦言鉞存心陰險制行憸邪惟知掠美於已賈禍於人玩寇殃民冒功希賞恣犬羊之吞噬忍鴻鴈之哀鳴附勢招權植黨害正中外交章論列皇上曲賜保全誠恐益肆姦欺積成厲階有不可勝言者矣乞將鉞明正典刑以爲人臣不忠欺罔之戒上曰鉞等失機隱匿事情前日科道官紏劾不實已責之矣何爲又泛言攪擾本當執問姑宥之仍各罰俸半年

○丁巳開設四川嘉定州道正司

○給靖江王府故奉國將軍佐善妾蘇氏食米歲一百石以夫子俱亡無祿養贍從王請也

○守備徳州並河間等處指揮使戚旺領官舍十有五人合景州等處機兵捕盜至武彊縣境遇盜三十餘人旺先走機兵多死傷者事聞兵部請移文巡按直隸禦史究旺等罪且督之盡心捕賊上是之仍令禦史從實查究以聞○太監汪直奏九月朔虜眾二萬入開原境燒毀關門營堡分守少監藍瑩參將周俊鎭守太監韋朗總兵官緱謙都禦史王宗彜俱隱蔽不以實聞當治其罪事下兵部看詳得旨數俊等罪而貸之仍降敕切責

○戊午太監汪直奏九月中逆虜獲我屯卒縱之使還令報我邊守將勿與朵顏三衛通和交易否則至冬仍至邊讎殺虜情若此而開原兵備單弱乞敕廷臣議處方略事下英國公張懋吏部尙書尹旻等議謂遼東守將已多第恐馬多耗損請選順天府寄養馬千匹給之仍支馬價萬兩給新選遊兵買馬千匹又請敕京營提督大臣再閱聽徵騎兵五千俟東西二邊有警卽令啟行又請行遼東巡撫官整治城堡糧艸又言遼東出戰騎兵貧窘已甚請給賞賚作其銳气上俱從之命出戰騎兵人賞銀一兩時太監汪直狃於戰伐而王越等附之每有奏請廷臣心知其非而莫敢駁議云

○己未升翰林院編修尹龍爲侍講檢討張泰爲修撰俱以九年秩滿也

○庚申皇太后聖旦上率皇太子及親王上壽命婦朝賀賜百官宴於午門

○給賜遼東官軍五萬五千五百四十人衣鞋從太監汪直請也

○壬戌曉刻月犯六親王星

○癸亥給賜居庸關沿邊守墩夜哨軍士百六十三人衣鞋

○命故四川都指揮僉事馬云子勛襲父原職成都右衛指揮使

○甲子誠孝昭皇后忌辰奉先殿行祭禮遣駙馬都尉王增祭獻陵○秦王公錫奏永壽王府輔國將軍公鐼女會寧縣君選民人胥欽爲配乞授儀賓職事禮部奏舊例王府子女必年十有五方許選婚今會寧縣君年甫十二未經奏請輒擅選婚乞降敕戒諭秦王永壽王及公鐼今後宜遵成憲仍行所司逮問長史教授等官如律從之

○宥太子少保刑部尙書林聰左侍郎杜銘右侍郎張鎣大理寺卿宋旻右少卿馮貫左寺丞佀鐘罪先是宛平縣民褚福欽等彊占民田毆死平人下刑部鞫問乃以計囑知見人及死者之父隱情妄供原問官失於推究朦朧成獄大理寺亦審允以聞爲刑科給事中參駁調都察院鞫治始得其情俱議擬定罪且劾聰等亦當究治上從其擬謂人命重事刑部大理寺何不詳審堂上官姑宥之僉書官停俸一月原問原審等官俱逮問如律○乙丑太監李榮傳奉聖旨升髙士戚道珩爲眞人左正一王道昌爲髙士

○月犯天樽星

○丙寅太監李榮傳奉聖旨錦衣衛指揮同知倪端張﹤王已﹥指揮僉事宛亮正千戶周全副千戶袁林劉俊李璈百戶趙福府軍前衛指揮同知殷偕百戶殷順金吾右衛百戶董永昌俱遞升一級序班許暘升錦衣衛百戶文思院副使毛祥劉節蔣茂升大使舍人倪鉞張錦袁俊馬贇升錦衣衛鎭撫董繼宗王鍚升金吾衛所鎭撫儒士陳蕡鄔存敬授序班廟官顧倫升太常寺博士帶俸儒士沈祿授冠帶於中書科食糧人匠杜林等八名俱文思院副使

○戶部總理遼東糧儲署郎中金迪奏遼東每歲糧艸以本部運送銀及開中引鹽於本處收糴年丰銀一兩可糴四石歉則二石至於邊堡或止八九斗者用是收入數不及半況又除豁無名屯糧五萬餘石原系歲用額數且又新添各墩守哨及修築邊墻軍夫一年支米共七萬石此皆出於常數之外者而運送銀未嘗加多其各城堡馬艸亦止官軍采取積於野外比以建州虜賊出沒未得盤運入城脫再有警何以爲備宜敕該部增送或別爲措置事下戶部以爲遼東邊報未息見選官軍五千員名操練待報啟行而儲積不多誠如所慮玆欲以賣鹽銀五萬兩發於屯兵要地支糴或相兼折與官軍買用事寧兵止則準作成化十八年之數此外自十七年爲始每歲額外添送銀二萬兩年丰糧賤則送如舊額並兩淮及山東運司見在額辦鹽課開中一十九萬引內兩淮成化十五年存積鹽四萬三千引引米七斗豆五斗十年常股鹽九萬二千引引米五斗豆三斗山東成化十五年鹽五萬五千引引米一斗豆二斗召商上納庶得有濟﹤鋶﹣釒﹥入從之然自兵興費耗糧餉邊境騷然有司愈難爲矣

○命故府軍右衛指揮同知秦鑑子文襲職

○貴州陳蒙爛土等長官司長官張鏞等奏四月以來山苗賊首賫果等紏聚九姓丰寧並廣西荔波縣等處蠻賊萬餘攻毋投等寨苗民死傷甚眾乞調兵剿之事下兵部言比嘗兩敕貴州四川廣西守臣區處撫捕今鏞等奏至而貴州守臣未聞馳奏非土官欺罔必守臣偸安宜仍行貴州四川並兩廣總督重臣如前敕亟行撫捕兼行戶部查究糧艸虛實設法措置及行貴州巡按禦史查究毋投等寨有無被殺事情奏聞處畫報可

○晉府方山王鐘鋌有罪革爵並削故鎭國將軍鐘鏕封號初鐘鏕無嗣夫人張氏與其父瑁及母孫氏謀收弟婦之有娠者入府生子以爲己子鐘鏕亦與其謀方山王爲扶同奏請賜名奇漺已而得封至是爲人發其事且及王近狎樂婦杖死無辜曁納賕等罪命太監尙亨及刑部郎中張錦等會官核實下都察院具獄以聞命革鐘鋌爵鐘鏕已故削其封號瑁及孫氏皆斬張氏奇漺賜自盡餘皆坐罪如律仍下敕切責鐘鋌曰髙皇帝封建藩屏政欲子孫相承永享富貴柰何爾身居王位貪淫酷暴又甘與異姓爲骨肉得罪祖宗貽羞宗室廷議僉謂紊亂宗支難以輕宥玆特革爾王爵祿米爾其怨天乎尢人乎尙其悔悟之仍錄其事遣書徧示諸王

○慶成王府鎭國將軍奇澗奇潡鐘錎姦占樂婦奪人財產鐘鈌鐘鐺鐘鈅鐘鈃鐘鍎鐘鑰奇洤奇漠侵害夫役邀奪糧馬巡撫右僉都禦史秦紘劾之慶成王鐘鎰奏爲奇澗等飾罪且誣奏紘諸違法事並行太監尙亨刑部郎中張錦等會官核實下刑部具請裁處各擬罪有差上以各將軍不遵祖訓恣意非爲奇澗等三人革官職祿米鐘鈌等八人革祿米一年慶成王以不能教子又隱情妄奏革祿米三之二仍下敕切責之杖所收樂人送晉府幽閉所生男女隨住永不許請封余準擬紘亦坐所奏有不實者贖徒還職○丁卯戶部臣言梁莊王女寧遠郡主男張瀾奏父母繼故賴莊王夫人撫養今夫人又故革去祿米別無貲產仰給且無以承莊王之祀乞以承奉司收貯王薨之後夫人所得祿米及所貯租課銀給賜十一使得生息以奉王祀事下覆奏命府中所貯銀物其以十二給之

○萬全都司言本司舊與遊擊將軍移文往來皆由經歷司轉達頃遊擊將軍都指揮劉寧輙用札付則都司必當具呈於事未當兵部議行寧等並各處偏將如舊施行因言鎭守內臣並總兵巡撫等官於副參遊擊將官俱宜待以僚佐之禮從之

○僧錄司左覺義繼曉奏欲賫所賜護持敕至湖廣九峯寺沿途乞給驛馬官船廩餼丁夫家僮三人亦乞行糧腳力俱從之

○戊辰朝鮮國王李娎遣陪臣韓僴等奉表貢馬及方物來朝賀萬壽聖節

○升雲南右布政使何經爲左布政使

○四川松潘恰列等寺剌麻多惹等長河西魚通寧遠等處雜道長官司甘藏等寺寨淨條禪師頭目捨剌星吉等各來朝貢佛像氆氌等物賜宴並彩叚等物有差

○夜火星犯壘壁陣

○己巳加光祿寺帶俸少卿周庠從四品散官庠文華門東耳房書辦者先是同尙寶司卿任道遜等官寫資治通鑑將上以憂去官道遜等俱進朝列大夫至是庠援例以請故有是命

○命故南京吏部尙書崔恭子璇於中書舍人習字三年後授官因璇乞請也

○遼東守臣奏七月二十九日虜騎數百入撫順境都指揮羅雄領兵與戰爲賊矢所傷官軍傷者四十人八月初三日虜騎數百入鐵嶺境殺掠男婦六十三人雄與虜戰𨿽傷然能禦敵情罪可恕而鐵嶺守哨百戶丘淸遇寧指揮金徳勝都指揮林勝守備不謹分守參將周俊右少監藍瑩號令不嚴俱當坐以失機之罪事下兵部覆奏請移文責雄勉圖後效逮淸等治之而記俊等罪上宥瑩俊不問淸等亦免逮命戴罪殺賊

○庚午降廣東都指揮僉事楊武爲廣州後衛指揮同知廣州後衛指揮僉事周瑄爲副千戶武等坐守備靈山縣怠於設備致賊流劫境內故也

○辛未禮部奏冬至節例賜百官宴上令免宴賜以節錢鈔○直隸蕪湖縣老人張禮前後率領機兵擒盜二百餘人巡捕禦史楊榮請授禮冠帶以爲眾勸有旨授九品散官仍令捕盜

○壬申朵顏衛入貢夷人歹都報北虜亦思馬因領眾東略泰寧福餘二衛又云虜酋脫羅干行營去大同貓兒莊約遠五程兵部遂言泰寧福餘二衛常貢不以時至必有其故亦思馬因𨿽守臣報謂已向西北今以此報度之必與脫羅幹相合宜通行東北二邊守將畫謀防禦報可

○癸酉命後府帶俸閒住應城伯孫繼先復朝參仍給歲祿如故繼先旣被劾閒住給半俸至是累乞朝參故有是命

○甲戌命故中都副畱守指揮同知孫安子昂襲父原職金吾右衛指揮僉事

○監察禦史謝顯言臣奉命淸理人匠移文內官監及工部查勘原額見在逃故數目各稱捲籍歲久無存事屬欺蔽俱宜罪之上曰內官監工部旣掌營造何無人匠額數姑不問令具實自陳旣而尙書劉昭等具陳伏罪上復曰汝等於人匠因循不立文案法宜逮治姑宥之自今務以實數明白造冊以備核實

○乙亥賜晉府寧河王羙堛第十一子名曰鐘鑫鎭國將軍鐘鉖第二子名曰奇江輔國將軍奇液長子名曰表檟秦府奉國將軍誠澐第二子名曰秉撞輔國將軍公金�著第二子名曰誠滕襄垣恭簡王第十孫名曰成鉷伊府方城王諟金�靡長子名曰訏窪靖江王府輔國將軍規﹤礻耑﹥第二子名曰約瞳鎭國中尉相顯嫡長子名曰規立�復鎭國中尉相安第二子名曰規竲輔國中尉規砥第二子名曰約食��

○停南京鴻臚寺卿李瑢右寺丞左宣俸一月先是南京禮部進賀聖節表文鳴贊石俊等唱贊失儀爲紏儀禦史所劾詞連溶等詔宥之但停其俸俊等命南刑部執問

明憲宗純皇帝實錄卷之二百八明憲宗純皇帝實錄卷之二百九

成化十六年十一月丁丑朔欽天監進成化十七年大統歷上禦奉天殿受之給賜親王及文武羣臣頒行天下

○以明日萬壽聖節遣駙馬都尉楊偉樊凱謁告長陵獻陵景陵裕陵馬誠謁告景皇帝陵寢

○戊寅萬壽聖節上詣奉先殿皇太后宮行禮畢出禦奉天殿文武羣臣及四夷朝使行慶賀禮

○庚辰昏刻月犯秦星

○辛巳遣內官祭恭讓章皇后陵寢以是日忌辰也

○壬午命太僕寺少卿雷澤復任以丁憂服闋也

○巡撫雲南右副都禦史吳誠奏交人狂悖近已攻殺老撾今復聞練兵欲攻八百內侵之患不可不慮願選差文武之曉事能言者一人持敕往彼諭以大義俾歸侵疆事下兵部言頃已取旨命廣西布政司移咨諭安南國王黎灝令其自處回奏而敕雲南兩廣守臣加謹防禦矣第恐守臣怠忽有誤事機仍乞移文三路督其盡心覺彼有變卽馳奏處畫報可

○宣府總兵官署都督同知周玉等奏三路境內俱有虜寇出沒殺傷軍民其張家口堡提調邊墩指揮盛英管墩百戶劉鑑守了不謹當究其罪事下兵部請行巡按禦史逮問仍請行參將孫素等引咎自責盡心防禦報可

○癸未禮部奏冬至節例賜百官宴上令免宴賜以節錢鈔

○賜錦衣衛帶俸正千戶邵宗淮鹽五千引不爲例○江西布政司右參議陳遷言新昌縣僻處一隅舊城久圮素無守兵盜賊肆行宜取袁瑞臨江三府均徭余銀募工修繕舊城仍調南昌衛官軍一所至彼防禦庶可無患事下兵部請行守臣議處從之

○甲申命故興安伯徐賢子盛襲爵歲給祿米千戶本色三百石折色七百石

○賜朝鮮國朝賀陪臣韓僴等宴並織金衣彩叚等物有差

○攺命巡撫山西都察院右僉都禦史秦紘巡撫河南以與慶成王府鎭國將軍奇澗等不協故也丙戌以明日冬至節遣駙馬都尉王增遊泰分祭長陵獻陵景陵裕陵文武衙門各分官陪祭

○遣駙馬都尉黃鏞祭景皇帝陵寢

○遣內官祭恭讓章皇后陵寢○丁亥冬至節上詣奉先殿皇太后宮行禮畢出禦奉天殿文武羣臣及四夷朝使行慶賀禮羣臣復詣文華殿慶賀皇太子皇太后皇后俱免命婦朝賀

○戊子文武羣臣朝親王於奉天門東廊

○己丑夜月犯畢宿

○辛卯戶部言巡撫大同左副都禦史孫洪等奏是歲天旱及因邊報各軍未能采艸間采一二及兌領者亦飼馬不足今邊事正殷所當息養前此有警例自十一月至次年三月終每馬月支十束今欲援此乞再添給臣等以爲各邊馬艸例該立秋以後軍自采用其正軍縱牽於寇警然類有餘丁可助蓋前此有警量給系巡撫官一時權宜安得輙以爲例且以大同各城操馬三萬餘匹計之每馬月支十束則五閱月爲一百五十萬餘束其艸俱帑藏之銀運去收買以備急用者而大同歲運例五萬兩頃因小警已加五倍若又無事浪費以百萬計則有警之時何所支給玆宜暫準明年正月二月每匹月給十五束秋收仍令軍士補還餘月自備應用﹤鋶﹣釒﹥上從之

○湖廣保靖軍民宣慰使司四川播州宣慰使司貴州臥龍番等長官司各遣頭目來朝貢馬及方物賜彩叚等物有差

○壬辰賜朝鮮國成化十七年大統歷

○升湖廣左布政使何喬新爲都察院右副都禦史提督鴈門等關兼巡撫山西

○戶部臣言巡撫宣府都禦史郭鏜等奏宣府遊兵自今歲七月累因虜寇入境調遣追殺至九月十有九日方回然次日復有徵遼之命其東西二路馬隊亦以邊防俱各誤采秋靑艸束欲乞支給臣等以爲遊兵徵遼人蒙賜銀二兩未戰而回況其啟程之初已過采艸時月前此豈無一日可采所請未當又宣府歲例送銀亦五萬兩比者二年之間已五倍其數矧今連歲災傷所在空虛財用當節玆宜準大同例暫給明年正月二月每匹月十五束秋後補還餘俱自備從之

○戶部臣奏中都畱守司副畱守芮昂言鳳陽等八衛一所屯田子粒六萬八千一百餘石近因軍余逃亡事故無從徵輸往往舉貸及克減軍糧陪納爲常今管屯指揮董文張輔馬英所領軍余初無缺乏而所逋多至三千餘石凡歷二年不完顯有侵欺宜究問示警臣等議以屯糧年終不完及踰年者自管屯僉事以下例皆停俸近因山東災窘仍復支給宜行巡按禦史逮文等問擬如律自余衛所僉書首領並管屯官一體停俸其逃亡事故各項軍余查照撥補仍行南北直隸各府並浙江等都布按三司自成化十七年爲始逋負糧艸者軍衛停俸有司於停俸外戴罪枷項催徵則積獘自消糧運不逋矣﹤鋶﹣釒﹥上從之

○命泰寧侯陳桓鎭遠侯顧溥武安侯鄭英恭順侯吳鑑崇信伯費淮懷柔伯施鑑坐五軍等營桓左掖溥右掖英左哨鑑右哨淮大營施鑑圍子手營○兵部尙書餘子俊等言近者京城內外彊盜滋多蓋因閭巷惡少與各處逋逃罪囚結聚黨類號爲刺虎橫行市肆彊取貨物莫敢誰何往往聚徒開場賭博博窮爲盜乃以所獲衣物質於印子鋪低取錢鏹苟圖自給官捕之急則又掠取衣甲馬匹縱橫近郊白晝剽掠禁之誠不可緩宜敕府部共差屬職之有爲者五十餘員會錦衣衛官並巡城監察禦史查究京城內外官民之家有捨匿遊民與無籍軍匠罪囚者各聽首實送戶兵工三部收役其中有無籍貫者送五城兵馬司拘候處畫若赦宥死囚遣而復來者處死凡鄰居捨匿之家蔽占不舉者亦以其罪坐之仍令諸官審編大夫非例應優免之家不拘丁數俱籍其姓名令更番坐鋪巡警夜以五十人爲額或盜拒捕而鄰居不救者俱有罪及盜旣獲必追究捨匿之家槪治之又印子鋪賭場俱宜禁治自今犯者其房舍沒官治以重罪又宜敕禮部查衣服之制以防僣侈榜諭臣民以崇儉朴各官有弭盜方略亦聽奏聞上曰京師近地奢僣姦僞漸不可長有此情獘所司官校何爲玩愒日久不爲緝捕宜亟畫謀擒捕仍遣官屬勘實造冊有潛住者如擬發遣隱蔽者並罪之

○總督漕運右副都禦史張王�贊奏直隸徐州左衛新調未久而歲造軍器與徐州衛等軍少料缺往往逋負請令減半成造以蘇軍困從之

○夜月食

○癸巳復除福建按察司副使馮俊於湖廣整飭靖州等處邊備巡撫都禦史吳誠奏靖州銅鼓等八衛並天柱等所密邇苗寨兵備廢弛分巡官不得時蒞其地乞增設副使一員提督軍馬撫治蠻夷詔從其議俊丁憂服闋因以命之

○授習字監生余翰學爲中書舍人

○申革關支戶口食鹽積獘南京戶部奏南京鷹揚等衛委關戶口食鹽吏違限年久其初多因通同富豪勢要之人包銀買鈔上納後遂以官鹽賣出及夾賣私鹽展轉營利至有數年不還者其冊大率謄寫上年所造丁口任情增減有以三四年前未關因人包鈔造冊補支者獘端不一今宜通行南京內外守備等官究問但夾帶私鹽二千斤以上者並發戍邊次者戍於近衛其違限一年者原籍爲民三年之上一千里外繇役終身余俱發遣如例其冊務於衛所一年內自下而上從實造報未支踰一年者不容補支事下戶部以爲嚴禁鹽獘累有成例但此奏所擬繇戍比之成例太重今宜於官吏及包鈔同行犯帶私鹽二千斤以上者如舊發戍次者及盜賣官鹽一如律例發遣違限餘一年者俱發原籍爲民他悉如所請惟引目不許出給其該支鹽數及差人姓名俱造冊預發運司收照去人止開職役姓名批文照身至司塡注告投月日仍給存照外開鹽數批文定限下場開支兩批違兩月者各問如例﹤鋶﹣釒﹥上從之

○甲午命大同都指揮僉事曹升守備陽和城滕瑾守備威遠城

○乙未吏科給事中王瑞等言比狹西慶陽府同知徐祿考滿來京引奏不到下獄臣等又查祿先詣考功司考核後乃朝見乞命所司並治其罪郎中閻仲實等失於審究亦宜罪之詔可其奏下仲實等於錦衣衛獄

○停漕運把總都指揮謝雄等俸令戴罪儧運而宥總漕平江伯陳銳左副都禦史張王�贊參將署都指揮都勝罪以戶部參奏是歲糧運踰期故也○逮京操官軍在逃者凡七千二百有奇

○丁酉都指揮同知馬昇守備大同左衛

○甘肅總兵官都督僉事王璽等奏八月中哈密衛夷人至邊訴言赤斤衛酋長累行搶掠右參將劉晟遂遣撫夷千戶董和等十有五人出境撫治和至赤斤境上乃爲所殺因劾晟遣和之時不能約束宜治其罪事下兵部請記晟罪而令盡心防禦仍請優卹和等家以爲死事者勸上是之命置晟勿問

○魯王陽鑄嗜酒時節聚外人曁妃張氏同飲男女混淆遂致宮人朱花榮與軍人袁彬及妃兄張時舉等淫亂並僣分害人不法等事爲棲霞郡主所發王亦奏儀賓馮佳姦占樂婦等罪命官核實至是詔革魯王祿米三之二及張氏妃號郡主儀賓祿米職名斬袁彬於市張時舉朱花榮並絞其餘發充邊衛軍長史而下定罪有差賜王敕曰棲霞郡主奏爾與妃張氏不法重情其罪凡十爾之所爲𨿽市井小人尙顧廉恥不肯爲之爾爲一藩之長享有爵位乃蔑棄禮法恣意妄行如此邪淫本當革爾王爵行取赴京以彰大法但念親親曲加寬貸止革祿米削妃號薄示懲戒其餘內外人犯俱重加處治爾其痛加省念攺過自新庶保名爵如或執迷法難再宥

○戊戌土魯番兀隆各並撒馬兒罕遣使臣滿剌馬黑麻母的等來朝貢馬賜宴並衣服彩叚等物有差其回賜在彼頭目彩叚表裏及敕付使臣領回給與之○秦州衛外夷孔提谷答牙等簇簇頭番人初王癿等惡力等簇簇頭番人鐵陸等各來朝貢馬及盔甲等物賜宴並彩叚絹鈔有差

○己亥戶部臣言伊府光陽王勉土�冉奏臣先蒙賜祿米二千石本色折色兼支俱半近蒙給價準令自造房屋緣工役繁夥供應多缺乞俱給實米爲便上命折色祿米攺給本色一年不爲例

○哈密衛右都督罕愼等遣使臣阿黑麻等來朝貢馬駝宴賚如例罕愼奏乞如忠順王時例給賞事下禮部覆奏先年罕愼遣使進貢本部議哈密地方爲土魯番侵占與忠順王存日事體不同遞減其賞其後屢請加賞奉旨復加以絹今前後七請辭益懇切殊不知忠順王之在哈密遙控諸番以奠西裔傳報夷情多有勞勩此朝廷所以厚其賞也今罕愼僑居若峪未能克復故境宜止如遞減及加賞絹例從之

○銓注通州衛帶俸署都指揮僉事張灝於浙江都司武成後衛帶俸署都指揮僉事謝智於江西都司金吾右衛帶俸都指揮僉事靳山於福建都司

○壬寅虜寇之入大同西路也參將都指揮使盧欽等兩率兵與戰於天橋兒傅家嶺等處凡生擒一人斬首四十七級至是論功官旗人等升一級者五十一人加賞者七十人給賞者千二百七十六人量賞者千六百三十八人欽及左少監陳政以督戰功多各升一級欽進都督僉事政已進太監移鎭延綏乃歲加食米十二石太監韋正總兵官右都督範瑾巡撫左副都禦史孫洪副總兵都督僉事孫鉞以總制功賞彩叚二表裏督戰功差少者左監丞等官三人亦以次賞之○月犯東咸星

○癸卯以旱災免直隸順徳府所屬九縣秋糧一萬八百四十石有奇艸一十九萬四千六百餘束

○韓王徵釙奏鎭國將軍範土�復次子輔國將軍徵鑖選儀衛司校尉杜俊女爲配受封夫人未及成婚徵鑖故杜氏守節不渝乞如例賜誥命冠服旌表終身以勵風俗上曰節義人之大閒也朝廷於庶民女婦守節不貳猶加旌表以爲世勸況宗藩一方之表率有若杜氏者尙未成婚乃能勵志守節尢可嘉尙其如王奏以誥命冠服給賜之

○甲辰賜趙府汝源王見淇長子名曰祐桐秦府汧陽王公鏳第二子名曰誠辡�水慶王邃塀第二子名曰寘錖弘農王邃﹤土典﹥第三子名曰寘鏐岷府安昌王膺鋪第三子名曰彥沰韓府輔國將軍徵鎒庶長子名曰偕潼

○乙巳狹西會寧縣地震

明憲宗純皇帝實錄卷之二百九

明憲宗純皇帝實錄卷之二百一十

成化十六年十二月丙午朔上視郊祀牲

○免直隸長垣縣秋糧五千九百二十餘石以水災故也

○命雲南都指揮僉事方明子璽代父原職六涼衛指揮使

○命羽林前衛帶俸都指揮僉事蔣暹子文代父原職本衛指揮僉事

○丁未戶部奏巡按福建監察禦史徐鏞所言事宜其一謂福州建寧二府所屬福寧等十州縣每年銀課並余銀不計閏共一萬三千八百七十餘兩前此已嘗行令有礦者采辦否則封閉今地方災傷宜如鏞言暫免是歲十分之三以蘇民困其二謂福建鹽場大使等官舊無俸米無以養廉宜如鏞言照淮浙等處場官事例給與從之

○南京刑部右侍郎金紳乞以子麒永爲國子監生從之

○兵部言通事人等多扇惑外夷代之飾詞奏請宜以今年入貢夷人奏請番文令大通事詹昇輩會本部該司究其所書夷人給以筆紮令其覆寫不能則究問代書之人治以重罪而戒諭諸夷約無再犯仍移天下諸邊守臣各諭所在起送有司自今諸夷入貢卽取其番文用印封識具﹤鋶﹣釒﹥付館伴之人賫至京師令大通事親爲閱實其餘果有奏請大通事仍會本部該司拘令夷人面書奏詞已乃封上如例重譯庶姦獘可革從之

○賜宣府諸城舊守了夜巡官軍六千四百七十五人衣鞋

○己酉遼世子恩鑙奏庶人豪坨先坐罪謫守祖墳其子恩鎩潛結軍余爲非害人事下禮部請敕遼王嚴加約束如更不悛具聞區處其軍余移文所司執問從之

○壬子戶部臣言總理大同糧儲署員外郎孫中奏大同庫藏所餘京運銀僅三萬二千餘兩玆計大同衛府藩封諸屬官員軍校十七年折俸並各城應給開中艸價支應不足其他不虞又在數外請增運銀十萬餘兩以濟急用本部以爲歲例大同運銀五萬兩前此二年已運十五萬兩而邇者巡撫都禦史孫洪咨稱大同庫銀實餘三萬四百二十餘兩比孫中所造是歲夏季文冊開至九萬一千七百五十餘兩與今所稱數俱不同欲俟查報定奪緣邊報方殷切恐緩急無備宜再撥銀五萬兩送彼以備糴糧折艸之用從之

○免直隸廣平府所屬三縣無徵秋糧四千九百五十餘石艸九萬三千五百九十餘束徳府莊田秋糧子粒一千七百一十餘石以水災故也

○癸丑臘節賜百官宴於午門

○兵部奏大同總兵官右都督範瑾等奏報十一月二十五日虜眾入威遠墩等處西路參將盧欽等率兵邀擊斬首一級遂遁去然欽所報虜退之期與偵卒所報不同必有隱匿情獘宜治欽等怠弛失機之罪且敕西北二邊守將整兵防禦或仍遣太監汪直等如舊所擬往制邊事上曰大同失機事情須禦史勘奏至日處治欽等姑令戴罪自效直等亦不必往諸邊嚴加堤備其亟遣敕諭之

○丁巳命金吾右衛帶俸都指揮僉事康銳子溥代父原職本衛指揮使

○宥洮州衛署指揮同知姜文死降爲署副千戶指揮僉事房舉降副千戶副千戶殷鑑降總旗俱本衛差操仍命逮鎭守洮州指揮使徐昇前兵備副使周謨治罪如律以鐵藏等簇番賊入劫普藏等寨執鑑及殺傷官軍等坐失機故也

○戊午協同守備南京丰城侯李勇病篤上命修武伯沈煜往代之

○巡按福建監察禦史徐鏞等奏福建歲旱星變地震海湧災異非常小民艱苦已甚乞將歲貢黃魚禽鳥花木等項量爲減免仍定爲一年或半年類進少蘇民力則民心安和而災變自消矣事下禮部覆奏上曰此事朝廷自有處分

○己未吏科給事中王瑞等言比湖廣江西等處巡撫等官各奏所部連年災傷民饑盜起請免各官明年朝覲臣等以爲朝廷命官初意惟欲其安養生民撫靖地方今民饑盜起皆各官不職所致正當罪以示警顧乃爲請畱前後因仍恐爲定例諸司正官旣畱則進退人才無由而審止憑巡按等官所報揭帖考察之典亦應故事而已且地方多事自宜設法拯濟何至故違舊制使朝覲大典漸至廢弛況湖廣江西等處亦頗安靖各官畏避考察而所司不思大體輒復徇之均爲不當乞諭吏部凡地方多事平時不能極力撫治輒欲奏免卽爲不職之尢者可先正其故違舊制之罪然後查例裁處明年來朝並在任官亦乞嚴於考察或有不公者聽科道糾之庶足以爲徇情欺罔之戒上曰三年述職國家舊典豈可以一時一事廢之若徇所司使各庇其屬天下官吏將藉以爲辭𨿽有貪暴荒怠者烏得而核之給事中言是自後一如所奏嚴爲禁戒其令吏部知之

○巡按福建監察禦史徐鏞奏福建僧寺田有多至萬畝者而當差良民或無寸土照丁徵斂苦不可言乞查寺田除五百畝以下余取其半給之貧民事下戶部議從之鏞又奏福建僧人多以田投獻勢豪之家謀爲住持亦有已經問罪還俗仍復赴京請求僧錄司給札住持者乞爲之禁事下禮部覆奏除兩京外宜移文天下司府州縣遇有錢糧僧寺住持缺必須僧司舉保本處籍僧送有司勘結轉行給札不許仍前濫保其曾經問結者𨿽有札付亦必究問詔可

○武靖侯趙輔上﹤鋶﹣釒﹥自敍初徵兩廣叛賊凡斬首二萬三千二百十有七級次徵建州叛賊斬首七百三十五級其後視師延綏虜寇又望風先遁其功皆曠古所無且言自昔總兵廣西者惟故都督韓觀山云威信兼行至今廣民思之不已乞錄其子孫以爲後勸而兩廣用兵之後於今歲久逆雛已壯宜早圖剿撫無負前功又謂自病免之後門堪羅雀子承文𨿽爲指揮不獲供職臣爲流侯之時原祿千二百石實食八百石許臣世襲伯爵之後卻減祿二百石衰老之餘何以自贍末復謂皇上卽位以來首命內官盧永徵南蠻繼命黃順汪直誅東夷繼命直剿北虜皆莫大之功宜付之史官章前後數千言大抵凱加祿米從卒並欲其子蒞事錦衣衛而已上謂其多泛言往事下所司者詳於是兵部尙書餘子俊等言朝廷待輔甚厚每錄其功而略其過今復希求無已宜寘於法科道亦交章劾奏輔罪得旨輔假陳言以希求恩典本宜究治第念臥病已久其姑置之

○開設狹西南鄭縣漢陽驛

○庚申升兵科給事中董旻爲吏科都給事中工科給事中劉昂戶科都給事中吏科給事中張晟戶科齊章兵科馬孔惠刑科鄒騏工科盧瑀禮科馮義俱本科右給事中

○巡撫狹西右副都禦史阮勤等奏慶陽府境上墩臺空曠宜於麻子澗口苗家王�要現揚旗寨解家原等處增築墩臺一十四所而甜水鋪等處無險可恃宜浚削壕塹邊墻三十餘里又自後狹西諸司凡問過平慶二府衛所屬應徒以上囚犯不能贖罪者宜從詣兵備副使令相兼哨望從之

○辛酉命故寧遠伯任壽子弘襲爲龍驤衛指揮使帶俸弘奏臣祖禮初以靖難功歷升左都督嘗鎭守甘肅斬捕首虜阿臺朵兒只伯有功封寧遠伯旣又收捕沙州都督喃哥等全部來歸賜誥券子孫世襲伯爵臣父壽襲爵鎭守狹西以徵反賊滿俊等失機謫戍廣西卒乞視泰寧侯陳鐘安遠侯柳溥例命臣襲爵下吏部覆奏鐘叔愉以失機下錦衣衛獄尋卒於家溥父升以失機爲賊所殺故鐘溥皆得襲而壽死於戍事體不同弘所請可勿聽奏入遂有是命

○河南道監察禦史陳珷巡按雲南西廠緝事校尉訪其枉法納賕諸事下錦衣衛獄鞫治追其贓不得久之珷乃稱寄於原籍親識遣官往追完之刑部擬坐絞罪上宥其死發充口外軍家屬隨住

○壬戌廣西思恩軍民府土官知府岑鐩遣弟岑賢雲南孟艮府土官舍人招祿遣頭目那法等各來朝貢馬賜彩叚鈔錠有差

○巡按河南監察禦史王浩等奏汝陽王同銍鎭國將軍子玢擅出城六日始回禮部覆奏請敕問周王不能戒約及切責同銍及子玢並行所司逮問長史等官不能諫止之罪其餘隨從人等一體究治從之

○癸亥擢知縣劉忠器羅贊程春震謝綱爲試監察禦史

○湖廣保靖軍民宣慰使司宣慰彭仕瓏奏兩江口長官彭勝祖違例進貢事下禮部覆奏宜移文所司執問命彭勝祖免執問但令巡撫鎭守等官撫諭之

○旌表孝子史諫等三人節婦屈氏等八人諫直隸平鄕縣人充承差弟誼充生員劉濟河南郟縣人國子監生三人俱有孝行親亡廬墓哀誠切至感有異瑞因表其門曰孝行屈行廣東保昌縣民汪佺妻張氏山東濟寧州民李敬妻王氏浙江景寧縣民陳驥妻閔氏烏程縣民陳經妻袁氏桐廬縣民王永孚妻陳氏民姚克誠妻王氏民吳克文妻徐氏舉人張敞妻俱少寡守節終始無玷內閔氏斷髮截耳勵節尢苦俱表其門曰貞節

○初太監鄭同使朝鮮國還國王李娎遣陪臣許熙伴送熙還道遼東行至開州境建州虜騎二千乘夜邀之掠其從卒三十餘人馬二百三十餘匹他所賫什物稱是蓋往年徵建州朝鮮皆以兵來助故虜懷忿心伺隙竊發至是娎奏至願敕諭夷虜追還所掠人畜且云欲令彼邊將臣伺便攻之事下兵部請會府部諸臣議於是英國公張懋吏部尙書尹旻等議謂朝鮮奉藩惟謹今其臣爲黠虜所邀固宜懲之第遼東連年用兵未可輕動宜降敕嘉娎忠敬及諭以不可用兵之意許令邊將追其所亡仍命之養士卹民更乞賜敕諭我遼東守臣整飭邊防及遣譯者多方究其所掠期於必得報可仍以許熙率兵冒險給彩叚二表裏銀二十兩慰之

○甲子朝鮮國王李娎遣陪臣孫順劾等奉表貢馬及方物來朝賀明年正旦節

○戶部臣言京民上言前此京師錢價每銀一錢易錢僅得八十文錢貴米賤軍民安業比因僞錢盛行銀一錢增至一百三十文錢賤米貴而又揀選太甚小民勤勞自朝至晡所得傭直不能養贍乞敕都察院出榜禁約如有揀選者每一罰十庶使錢法流通米價平減臣等請如先年事例除僞造並破碎錫錢不用外自余不問年代遠近無得揀選違者治罪從之

○乙丑授翰林院庶吉士梁儲張澯楊傑敖山劉忠於材徐鵬鄧焲馬廷用爲編修劉機楊廷和楊時暢武衛爲檢討陳璚汪藻王珦張九功孫圭張璞林霄劉允中爲給事中荊茂李經謝文倪進賢爲監察禦史璚藻兵科珦九功戶科圭璞禮科霄刑科允中工科茂經河南道文江西道進賢四川道○總督兩廣軍務右都禦史朱英等奏廣西潯梧南寧廣東髙廉肇慶諸府境內猺獞不時流劫村寨殺掠軍民臣等議剿之今已調兩處漢達官軍及兩江土兵分爲四路令副總兵白玉左參將楊廣馬義都指揮叚玉分領而令總兵官陳政統之期以十一月十日進剿木頭等峒龍門等寨若有成緒則以漸移剿各賊巢穴奏下兵部會巡按廣西禦史戴中奏郁林州八月中地震有聲實由兩廣將有興師之舉則﹤釒夅﹥刃之下難免害及無辜故人情疑懼而地道不寧也今宜令軍興之日嚴虜掠之禁重妄殺之令罪必加於眞寇禍不及於平人庶地變可弭於是兵部議行英等愼重軍務必使撫剿得宜報可

○丙寅加太子太保保國公朱永太子太傅歲增祿米三百石賜誥券封奉天翊衛推誠宣力佐理武臣特進光祿大夫右柱國保國公食祿一千五百石本身免二死子免一死仍追封三代

○北虜入大同命太監汪直監督軍務保國公朱永佩平虜將軍印充總兵官威寧伯兼左都禦史王越提督軍務太監傅徳管神槍往擊之時大同都督範瑾等奏十五日虜眾從威遠衛墳嶺等墩入境卽日遣遊擊將軍朱鑑領遊兵三千人副總兵孫鉞等領兵三千餘人瑾及太監韋正左副都禦史孫洪等領兵四千餘人起程繼進仍調東路分守將官率陽和天城騎兵繼後應援相機追殺奏入上謂此虜累鈔境內擾害邊方命直等統原閱聽徵官軍會兵剿之

○海西納木等衛野人女直都指揮恰升等毛憐等衛野人女直都指揮老克等朵顏衛舍人影克夷人又哈乃等各來朝貢馬及貂皮賜宴並衣服彩叚等物有差

○總督兩廣軍務右都禦史朱英等奏太平府知府何楚英龍州土官知州趙源憑祥縣土官知縣李廣寧各報所得安南事情謂安南之攻老撾以去年八月興兵八萬開路積粟九月令其臣東正議領兵六萬與戰大敗失兵二萬至十月國王黎灝親率兵九萬至彼彼爲滿國兵所邀死者三萬灝漸忿致疾十二月還國事下兵部請移文英等令以羊酒勞楚英等三人詔可且敕英等及雲南總兵官沭琮等曰比聞安南國攻老撾喪師甚眾彼悖理滅義自取攻衄理固有之爾等其勿以傳聞之言謂邊鄙無事遽生怠心宜嚴飭邊備以防不測

○命故懷寧侯孫輔子泰襲爵歲給祿米一千石本色四百石折色六百石

○開設廣東新會縣東亭驛

○丁卯命故彭城伯張瑾子信襲爵歲給祿米一千石本色四百石折色六百石

○增置貴州布政司右參政一員巡撫等官會奏都勻黎平等處賊情未寧官少事繁故也

○戶部右侍郎李衍乞以子鶴爲國子監生許之

○狹西守臣奏十一月中番賊入洮州境攻劫寨門殺掠人畜宜治巡守等官失機之罪於是指揮馮潔千戶王﹤王已﹥皆逮問鎭守指揮徐昇命記罪殺賊�戊辰禮部奏正旦節例賜百官宴上令免宴賜以節錢鈔

○己巳鎭守大同右都督範瑾等奏十七日以虜聚老軍營領兵追剿至艸川店斬首一級奪馬八匹歸被虜男婦三人牛羊千二百五十有奇虜遂遁去事下兵部議謂虜犯邊頃已命將往徵然卒不可至恐彼地守將謂虜已遁復生怠心宜以敕諭之並敕鄰境宣府偏頭關等處守將令其加謹防禦報可

○庚午敕湔除在京文武官過名仍命法司移文在外諸司

○戶部臣言山西聞喜縣耆民王靑奏本縣歲輸陽曲靈丘懷仁山陰四王府並各鎭國等將軍祿米每一石勒折銀三兩小民困苦乞如晉府等府止收本色爲便臣等議以郡王祿米例許於本處親藩收受無倉官者貯於有司後𨿽間許本府自收然終非通行定例至於折銀𨿽親藩亦未之許且山西米價一石僅直銀三四錢今取至三兩其間或收本色類亦數倍此外復有巧取之獘宜令自成化十七年爲始悉依舊例收納不許折銀及倍收巧取違者許巡撫巡按布按二司參奏與者受者一體降級調用如復乞於本府收者俱不覆奏庶取民有一定之則而小民無侵漁之患矣﹤鋶﹣釒﹥上從之

○順義伯羅秉忠卒秉忠初名克羅俄領占都督困卽來第三子永樂初以困卽來來歸立沙州衛命爲指揮同知歷都督卒長子喃哥襲都督僉事秉忠爲指揮使協同理事旣喃哥叛復內附令帶俸平山衛尋卒秉忠嗣賜今姓名復往徵辰沅等處苗升都督同知進左都督成化四年充遊擊將軍徵貴州苗有功封伯爵至是卒謚榮壯賜祭葬如例子珍注爲錦衣衛指揮使帶俸

○辛未戶部臣言本部委官主事陳謨奏直隸天津等八衛采運秋靑艸束旗軍除一百六十七名看守艸場餘三千三百三十三名每名歲采四百二十束共一百四十萬束中間逃去五百六十二名歲負二十三萬六千四十束無從區畫其遺下艸場多靑縣軍民盜種嘗令退地還官每畝追艸三十束以補其數而盜種者乃言災傷無艸畝願償銀三分得八百三十八兩折艸一十六萬七千七百七十餘束乞不爲常例追完收貯此外所負宜行神武中等五衛以原逃並暫免無補軍人人出銀六錢七釐四毫以足之候官軍關艸依時價每三十束折銀一錢五分給與謨言誠爲兩便以後宜依此而行從之

○壬申巡按廣東監察禦史袁禎等奏是年七月以來瓊山縣人畜多疫死至八月二十九日地震事下禮部覆奏宜移文所司務加修省預防從之

○命署都督僉事房能子驥襲父原職彭城衛指揮○禦史陳遵毅盤糧貴州時失究倉官侵盜爲指揮林雄所奏至是服闋就逮坐贖杖還職命調外任爲遂平縣知縣

○癸未立春順天府官進春上禦奉天殿受之文武羣臣行慶賀禮復詣文華殿慶賀皇太子免宴

○賜荊王見潚庶長子名曰祐柄第二子名曰祐欘都梁悼惠王長子名曰祐橺第二子名曰祐栭遼府奉國中尉豪埢第二子名曰恩鐇

○甲戌會昌侯孫鎭以其名犯英宗廟諱奏乞更名有旨孫鎭旣知犯諱先年胡爲不攺及襲爵後卻來奏擾可卽更之乃更名銘

○乙亥歲暮享太廟

○遣太常寺官祭五祀之神

○遣旗手衛官祭旗纛之神○以明日正旦遣駙馬都尉王增樊凱分祭長陵獻陵景陵裕陵馬誠祭景皇帝陵寢

○遣內官祭恭讓章皇后陵寢

○戶部上是歲京通二倉糧數米麥凡二千一百九十四萬四千六百九十餘石豆二十七萬二百一十餘石艸一千二百五十四萬二千一百四十餘束折納糧艸銀六十七萬八千九百三十七兩有奇

○是歲天下戶九百一十二萬七千九百二十八戶口六千二百四十五萬六千九百九十三口田地四百七十七萬九千九百七十二頃八十畝有奇田賦米二千二百一十三萬九千八百五十八石麥四百三十四萬二千五百八十石絲九萬二千七百七十七斤綿一十萬五千兩絹二十八萬六千一百一十匹布八十二萬五千一百九十四匹綿花二十五萬九千七百一十二斤折色鈔八十四萬四千二百錠雜課鈔二千八百二十六萬一千五百九十二錠米三萬三千九百六十二石麥二千三百八十六石布七百七十四匹鹽課鹽三百七十九萬二千六百三十九引米五千七百八十七石布三萬三千五十六匹茶課茶五十六萬三千九百一十斤有奇屯田子粒三百八十二萬八千三百九十三石采納銀四萬六千七兩水銀二百四十七斤一十兩有奇朱砂一十七斤一十兩有奇漕運京師儧運糧三百七十萬石各處運糧五百五十二萬八千七百八十石有奇減免天下官田等項稅糧二十萬一千八十五石有奇

明憲宗純皇帝實錄卷之二百一十

明憲宗純皇帝實錄卷之二百十一

成化十七年春正月丙子朔上詣奉先殿皇太后宮行禮畢出禦奉天殿文武羣臣及天下朝覲官四夷朝使行慶賀禮畢羣臣復詣文華殿慶賀皇太子皇太后皇后免命婦朝賀

○丁丑文武羣臣朝親王於奉天門東廊

○平涼府開城縣地震

○戊寅宣宗章皇帝忌辰奉先殿行祭禮遣駙馬都尉王增祭景陵

○吏部奏罷天下朝覲並在任老疾罷軟不謹貪酷等官貴州左參政楊榮等一千九百九員得旨老疾者致仕罷軟不謹者冠帶閒住貪酷並爲事在逃者原籍爲民○己卯夜木星犯鬼宿積屍气庚辰以上元節賜文武百官假十日

○給保國公朱永歲祿米本色一千石折色五百石初永祿歲一千二百石旣進公爵增三百石

○辛巳升錦衣衛經歷張璲爲前軍都督府經歷仍舊理事璲先以禦史坐事謫降驛丞吏部尙書尹旻推舉爲經歷甫三年指揮使朱驥等又奏薦得升是職壬午孟春享太廟

○遣內官祭司戶之神

○太監懷恩傳奉聖旨太常寺卿劉岌升禮部左侍郎仍理寺事少卿朱福銘升本寺卿寺丞顧玒丁永中俱升少卿福銘永中由樂舞生玒由廟祝欲得員缺故遞升之也○癸未以大祀天地上禦奉天殿誓戒文武羣臣致齋三日

○甲申昏刻月犯畢宿

○丙戌大祀天地於南郊祀畢上還宮謁皇太后畢出禦奉天殿文武羣臣行慶成禮

○丁亥以大祀禮成上禦奉天殿大宴文武羣臣及天下朝覲官四夷朝使

○戊子分守涼州右少監李瑄副總兵都督同知趙英以虜寇入境提督不嚴爲兵部所劾上宥之

○守備河州都指揮僉事劉琮以疾不任事罷之

○宥遼東廣寧衛指揮使王全死降二級全坐誘殺朵顏三衛達子之乞鹽米者以爲功事下巡撫等官核實擬以斬罪兵部覆奏其情可矜上特宥其死降之○己丑開中雲南黑白等井鹽課提舉司成化十二等年鹽十二萬引每引銀五錢

○庚寅戶部定擬巡撫雲南都禦史吳誠所言救荒則例一保任陰陽醫學僧道官者納米一百石或銀一百二十兩承差知印者米八十石或銀一百兩一各衙門問擬有力贖罪者每杖一十米五斗或銀七錢徒一等米二石五斗或銀三兩一軍民捨余客商納米給授冠帶散官者米四十石或銀五十兩給冠帶米五十五石或銀七十兩與從九品米六十五石或銀八十兩正九品米七十石或銀九十兩從八品米八十石或銀一百兩正八品米一百石或銀一百二十兩從七品米一百二十石或銀一百五十兩正七品一軍職並總小旗納米免赴京比試並槍指揮米四十石或銀五十兩衛鎭撫千戶米二十四石或銀三十兩所鎭撫百戶米一十六石或銀二十兩總小旗米八石或銀一十兩其役滿土吏例不敍用者納米五十石或銀六十兩則給冠帶議上從之

○辛卯賜慶懷王邃﹤雝土﹥母孟氏並所遺宮眷米歲二百石

○壬辰英宗睿皇帝忌辰奉先殿行祭禮遣駙馬都尉周景祭裕陵

○賜朝鮮國賀正旦陪臣孫順效等宴並金織衣彩叚等物有差

○有旨朕弟徽王之國凡諸合行事宜所司詳具以聞越二日禮部悉如吉王例條列具奏報可

○癸巳賜宜興長公主武淸縣塌河水甸地一千八十頃徽王將之國奏辭所賜莊田因言塌河甸七里海水窪二處乞撥與宜興長公主王與公主同母故也事下戶部覆奏公主已有莊田八十餘頃難槪撥給上以王奏盡賜之○禮部言二月初九日會試天下舉人合用同考試官舊例易春秋禮記三經各二員書詩二經各三員緣今書詩二經試卷加多乞每經各增一員上曰科舉取士務在得人使鑑別不精寧免其無濫進者乎今詩書卷比前科加多而額數有限可每經增同考試官一人庶得詳於校閱而人才無遺也

○甲午以水災免順天等府所屬州縣並鎭朔等衛成化十六年秋糧子粒一萬二千八百五十石有奇谷艸二十一萬五千八百三十束有奇

○免遼東遼海三萬二衛成化十六年子粒三千餘石以旱雹災傷故也

○乙未降敕切責眞寧王邃垿削祿米三之一仍罪其府教授先是慶懷王薨弟岐陽王邃塀襲爵邃垿以其父秩熒乃慶靖王長子奏乞查勘處置於是懷王母妃孟氏奏邃垿紊亂宗派謀奪封爵等情事下禮部言靖王子康王秩煃𨿽云第四系嫡出眞寧莊惠王秩熒𨿽居長乃庶出當時一日同受封爵及各子承襲已定正統四年莊惠王奏奪封襲英宗睿皇帝已嘗降敕切責乞遣敕諭王宜遵祖宗定規永保祿位上是其言旣而邃垿復奏前事禮部乞行所司轉行該府教授啟王遵奉先次敕諭毋再陳奏覬覦非分詔如所議行之未至而邃垿又奏岐陽王冒伯作父不無背義於是禮部言自康王論之則岐陽王以子繼父自懷王論之則岐陽王以弟繼兄揆之於義皆無不可奏入上以康王傳序已定而眞寧王累次奏擾故有是命其教授不行諫止命巡按禦史逮問

○天下朝覲官陛辭各賜以敕

○雲南大候州土官知州奉吉利法奉送法遣頭目人等來朝貢馬及銀器賜彩叚等物有差仍令賫敕並文錦彩叚回賜土官及妻

○命故四川永寧宣撫司宣撫奢貴子鑨襲職

○四川守臣奏越嶲衛及威州災異禮部覆奏考之傳記夷狄犯華小人道長陰盛民勞則淫兩傷稼寒不以時地震有聲蓋地道爲陰雨雪寒气皆陰之屬夷狄小人亦陰之類四川乃坤維之首越嶲衛爲羗夷邊方自成化十六年七月至八月初旬雨雪交作寒气若冬苗秀不實是時不當寒而寒八月初十日地震七次聲響如雷至十五日晝夜不時通震二十餘次是地不當動而動況又合衛軍民染患瘴厲災異示戒莫此爲甚其威州地方亦於本年九月二十四日地震二次有聲揆厥所由皆人事不修所致乞行四川所司上謹天戒下修人事凡時政有害於軍民者卽攺革之有利於軍民者卽舉行之仍廣儲蓄飭邊備撫綏夷民以戒不虞從之

○停刑科給事中王坦等七人俸一月以所收﹤鋶﹣釒﹥狀不謹致損壞故也

○丙申太子少保兵部尙書餘子俊以母喪去任子俊以參陳鉞隱匿失機及用兵非宜爲鉞所銜鉞百計構之於汪直且謂其爲牟俸鄕人與萬學士連姻直欲陷之而不果以有解之者故也子俊栗栗危懼至是守制去人以爲不幸之幸云

○升河南右布政使徐英江西右布政使王克復四川按察使鄭時爲左布政使湖廣寶慶府知府方逵爲布政司左參政廣西梧州府知府吳中爲右參政狹西按察司副使王繼爲按察使監察禦史吳文元刑部郎中吳琮狹西僉事曹奇爲副使英克復俱本司時湖廣逵廣西中奇貴州繼山西文元浙江巡視海道琮四川整飭安綿石泉等處兵備

○丁酉升禮部署郎中楊瑩爲布政司左參議兵部署郎中宋訥戶部署郎中梁謹工部署郎中劉賓南京戶部署郎中莫昌爲右參議瑩四川訥江西謹賓昌俱狹西訥賓專理糧儲

○泰寧等衛都督脫脫孛羅等遣指揮討均等來朝貢馬賜宴並金織衣彩叚等物有差仍令賫敕並彩叚表裏回賜脫脫孛羅等旣而討均等復進番文乞靑紅布紅纓魚网等物命量給之

○戊戌太子少保禮部尙書張文質以母喪去任

○升徽府左長史董彜右長史嚴良能俱正四品俸從王請也

○保定侯梁傅卒傅河南汝陽縣人襲父珤爵爲保定侯至是卒輟朝祭葬如例

○己亥光祿寺卿艾福乞以其子璽爲國子監生許之

○壬寅刑部主事趙蘭上言囚人犯該已徒而又犯徒律該決訖所犯杖數總徒四年有大誥及遇恩例通減二等今止減應決杖數仍總徒四年則與常例無異矣乞照三流同爲一減律例減徒一年爲便下法司議如所言從之

○癸卯命甘州中衛指揮同知萬瑛行都指揮使分領騎兵操練

○甲辰海西斡南河等衛女直都指揮忽失禿等木蘭河等衛女直都指揮札裏吉等塔木等衛女直都指揮納兒乞卜等各來朝貢馬及貂皮賜宴並金織衣彩叚等物有差

○革靈丘王府儀賓謝森冠帶祿米森僣用服飾且收占樂婦彊買官民妻女大肆淫亂爲本府內使發其事故也

○夜東方流星如盞大靑白色有光自太微西垣東北行至角宿

明憲宗純皇帝實錄卷之二百十二

成化十七年二月乙巳朔升順天府漷縣知縣髙安爲宛平縣知縣從府尹杜謙等薦也

○丁未釋奠先師孔子遣太子少保禮部尙書兼文淵閣大學士劉吉行禮

○戊申祭太社太稷

○遣順天府官祭先農之神

○實授試監察禦史兪振才於廣西道

○太監李榮傳奉聖旨儒士華嶽周幹陳獄張伸董昂歐陽鈇孫完覃王�贊劉謙陳淸劉王�贊悉與冠帶中書科食糧仍舊辦事三年照例出身時內府各監局及在外諸寺觀皆有書辦人員傳錄道書佛經及詞曲小說所至有近幸內官一二人領其事書成上進侑以珍玩隨其輕重輙得恩典○定擬開中成化十年以後兩淮鹽引則例淮安鳳陽並徐州所屬倉常股鹽五萬一百九十引引米七斗或銀三錢五分掣割餘鹽二萬引引銀九錢存積鹽二萬五千引引米一石或銀五錢

○己酉升江西饒州府知府吳忱爲狹西行太僕寺卿狹西苑馬寺少卿師宗文爲本寺卿

○庚戌以水災免浙江杭州等五府錢塘等十九縣並湖州守禦千戶所成化十五年秋糧子粒二十四萬六千六百四十餘石艸六萬二千四百五十餘包

○分守莊浪左參將署都督同知魯鑑涼州協副署都指揮僉事李俊以虜寇入境劫掠不能禦命戴罪立功

○辛亥命太常寺卿兼翰林院學士徐溥詹事府少詹事兼翰林院學士王獻爲會試考試官賜宴於禮部

○命懷寧侯孫泰統領五軍將軍帶刀宿衛

○南京太常寺少卿夏瑄卒瑄字韞輝湖廣湘陰縣人贈太師謚忠靖原吉之子年十三以父蔭爲尙寶司丞後以母老乞就養攺南京尙寶司天順戊寅升少卿秩滿升南京太常寺少卿仍掌司事至是卒年六十四訃聞賜以祭瑄少頗豪放喜議論亦頗能屬文大臣蔭敍子能問學者惟瑄及楊士奇子﹤道禾﹥子崇文舉進士爲南京吏部郎中

○壬子命羽林前衛帶俸都指揮同知李順子聰安樂州住坐三萬衛帶俸達官都指揮僉事馬成子云俱代父職爲指揮使

○癸丑守備徐州歸徳等處河南署都指揮同知王能坐賄求選用命罷任帶俸差操

○命狹西行都司都指揮僉事楊禮子瑩代父原職永昌衛指揮使錦衣衛帶俸達官署都指揮僉事金雄子珍代父原職本衛指揮使

○謫烏撒等衛帶俸都指揮僉事管立蔡英充廣西邊衛軍立等初守備安莊衛等處失於防禦致蠻賊入境殺掠人畜財物數多會添調官兵平賊而立等因有功至是都察院﹤鋶﹣釒﹥其功罪以聞上以其功不足贖罪宥死謫戍家屬隨住其所部指揮等官降革有差甲寅以水災免順天府薊州玉田縣並大寧都司營州中屯等十一衛所成化十五十六年秋糧子粒共七千四百三十餘石艸六千四百四十餘束

○應天府鳳陽廬州淮安揚州和州山東兗州河南開封等府州縣同時地震

○乙卯雲南大候州土官知州奉吉利法等乞仍降陽文信符禮部言大候州在雲南極邊一萬二千餘里原降與陰陽文信符二面三年進貢以符繳換成化六年本州遣人進貢繳符本部因其曠貢一十五年又不具每年差發銀兩足否以故止給與陰文符一面經今十年方來進貢乃奏稱因陽文符存畱不降致欠差貢夷人譎詐恐自後因此得以籍口宜從舊制給與陽文信符賫回責以催辦銀兩依期奉貢從之

○丙辰遣戶部尙書翁世資祭京都太倉之神

○遣順天府官祭宋丞相文天祥

○丁巳提督上林苑海子太監蔣琮奏乞修海子行殿房屋橋梁墻垣得旨摘撥官軍差委內外官員提督而琮又言先撥官軍人匠用工急遽不能堅固乞發法司徒杖囚犯相兼應役遇有倒塌卽爲修葺工部請命錦衣衛堂上官一員同本部委官及管海子官提督用工先修墻垣完日然後會官會計物料修理殿宇橋梁上是其言命指揮孫王�贊不妨衛事與琮提○免直隸鳳陽等三府徐州等三十八州縣並中都畱守司等二十三衛所兩淮鹽運司呂肆等三十鹽課司成化十六年大小麥共二十一萬九千五百餘石絲一萬九千八百餘兩艸九百五十餘包以旱災故也

○海西兀者等衛女直都督察安察等哥吉河等衛女直都指揮扯克等各來朝貢馬及貂皮賜宴並金織衣彩叚等物有差

○戊午戶部以京城內外私錢濫行舊錢阻滯是致錢輕物貴不便於民𨿽嘗奏請禁約犯者枷項示眾然愚民貪利鼓鑄私販者益多請嚴加禁治且定銀錢通融則例上曰今後只許使歷代並洪武永樂宣徳錢每八十文折銀一錢能告捕私造者量賞及私販者官校用心緝捕有知情容隱者咸究問見今揀錢枷項監問者姑宥之

○己未分守開原右參將周俊右少監藍瑩備禦都指揮郭通以虜寇入境失於防禦爲兵部所劾上貸之

○夜土星犯進賢

○庚申攺命雲南布政司提督銀場參議金醞專理黑白安寧等井鹽法初巡撫副都禦史吳誠奏各井鹽課經年不納販賣私鹽略無忌憚欲請提督銀場參議金醞僉事翁遂二員內攺委一員專理其事禁革假鹽封閉私井戶部覆奏故有是命

○旌表寬河衛千戶王忠及妻嶽氏忠節之門忠子信以後軍署都督僉事爲湖廣總兵官奏稱先臣忠死事迆北臣生未及期母嶽十八歲守節鞠臣以至成立臣分守荊襄時母隨任病故就彼營葬伏望聖明念臣父效忠母秉節而死俯賜旌表忠節之門上特允之

○辛酉免山西太原等三府澤潞等五州並太原左等十二衛所去年夏稅七萬三千四百餘石秋糧子粒四十萬一千九百餘石艸八十六萬五千三百九十餘束以水旱霜雹等災故也

○壬戌調國子監丞祝瀾爲雲南廣西府經歷瀾上言欲天下府州縣學文廟皆如南京國子監制爲木主得旨文廟制體已定何復紊亂舊章禮部看詳以聞於是侍郎周洪謨劾瀾輕率妄議宜究其罪上是禮部議命吏部調瀾外任

○戶部覆奏巡按雲南監察禦史樊瑩所言雲南司府官妄費官銀致庫藏空虛恐他處亦然宜通行天下守臣督同司府掌印官查盤遞年官庫贓罰之物以收貯支用及存積之數造冊繳報果有侵欺借貸之獘重寘憲典從之

○監察禦史毛鸃照刷南京諸司文卷劾奏魏國公徐俌隆平侯張祐應天府府尹魯崇志等八十二員差錯等罪請逮治上俱宥之命責俌等罪狀其餘違錯稽遲者各停俸一月

○癸亥景皇帝忌辰遣駙馬都尉遊泰祭陵寢

○四川播州土官宣慰使楊愛貴州土官宣慰使安貴榮各遣人來朝貢馬賜彩叚鈔錠有差仍令賫文錦彩叚回賜土官

○朝鮮國王李娎遣陪臣韓名澮等貢馬及方物且奏繼妃尹氏失徳廢置外第奉承宗祀不可久缺乞繼封副室尹氏從之賜其陪臣宴並彩叚襲衣遣太監鄭同金興往封尹氏爲朝鮮國王繼妃賜以誥命冠服並紵彩羅叚西洋布等物

○甲子徽王見沛將之國詣長陵獻陵景陵裕陵辭

○道錄司左玄義劉紹仙奏乞中鹽戶部以爲非例請究治其罪上特宥之

○乙丑狹西河州弘化寺番僧星吉札失等岷州湫日等簇及靑石山等簇簇頭番人嶽古等各來朝貢馬及盔甲等物賜彩叚鈔絹有差

○太監李榮傳奉聖旨尙寶司卿仲蘭令同左通政蔣宗武等管太醫院事

○遼東巡守柴河堡指揮沈淸戴讓以虜寇入境人馬被傷命戴罪立功

○丙寅朝鮮國王李娎奏本國三方受敵近又數被野人侵擾兵備不可疏缺每歲許買弓角五十副不足於用乞依先年事例收買不拘額數上許每歲增買百五十副

○命後軍都督同知陳瑛管中府事

○丁卯昏刻金星犯太陰上星

○大寧都指揮僉事蔡英初領五軍營操備以部下軍士操練失期坐罪贖杖還職

○免應天並直隸徽州等五府廣徳上元等三十五州縣去年夏稅麥七萬七千二百九十餘石以水災故也

○戊辰賜代府宣寧王仕嬴第二子名曰成鈷和川王聰潪第四弟名曰聰澩

○己巳禮部奏考試官徐溥等考得試卷文理平通者三百卷文理頗通者五十卷上命正榜取三百人

○降遼東都指揮同知史敬爲都指揮僉事於三萬衛帶俸差操治其失機罪也

○庚午攺戶部尙書陳鉞於兵部命總督糧儲戶部尙書翁世資掌部事升戶部左侍郎殷謙禮部左侍郎周洪謨俱爲本部尙書謙代世資總督糧儲太常寺卿兼翰林院學士徐溥爲禮部左侍郎

○攺鴻臚寺寺丞侯官於南京

○禮部引會試中式舉人趙寬等三百人陛見○朵顏衛都督阿兒乞蠻等遣夷人帖木兒等報事及貢馬賜宴並衣服彩攺等物仍令賫敕並彩叚表裏回賜阿兒乞蠻等

○辛未升禮部儀制司主事兼司經局正字淩暉爲山東布政司左參議順天府帶俸仍於內閣書辦以九年考滿乞恩加升也

○開設河南伊陽縣陰陽醫學僧道會司

○壬申命陜西都指揮陳輝施淸總領官軍分番往延綏備邊

○遼東都指揮使白祥東寧衛指揮王英等初督守淸河等堡被虜犯境殺掠人畜下都察院訊命降二級本衛差操

○癸酉巡撫雲南右副都禦史吳誠奏乞令土官衙門各邊應襲子於附近府分儒學讀書使知忠孝禮義庶夷俗可變而爭襲之獘可息仍禁約學校師生不許索其束脩饋送禮部覆奏以爲益風化事在可行如地遠年幼者督令開一社學延鄰境有學者以爲之師仍聽提學官稽考上曰然雲南土官世修職貢無敢違越但爭襲之獘往往有之蓋𨿽由於政而未化於教也其令土官各遣應襲子就學如巡撫官及爾禮部所言使蠻貊乖爭之風潛消而華夏禮義之化遠曁顧不美歟

○甲戌淸明節遣駙馬都尉蔡震楊偉分祭長陵獻陵景陵裕陵文武衙門各分官陪祭

○遣駙馬都尉樊凱祭景皇帝陵寢○遣內官祭恭讓章皇后陵寢

○特賜太常寺少卿顧玒父母誥命並諭祭其母玒以巫進傳奉自廟官累升少卿至是喪母宦未三年乞誥祭上皆從之且從吏部尙書尹旻請並贈其父以免再給

明憲宗純皇帝實錄卷之二百十二明憲宗純皇帝實錄卷之二百十三

成化十七年三月乙亥朔

○丙子以南京總督糧儲南京都察院右副都禦史潘榮爲戶部左侍郎

○升南京大理寺右少卿白昂爲南京都察院左僉都禦史兼督巡江

○丁丑徽王見沛將之國詣奉先殿辭

○詔有司建徽府社稷山川旗纛及備禮樂器服如制

○詔文武百官詣徽邸辭

○開設四川榮縣僧會司

○錦衣衛囚越獄指揮使朱驥等具奏服罪有旨不問特命驥等嚴督緝捕必獲乃已

○秦王公錫奏伯父懷王薨逝時未有合葬事例今王妃張氏薨宜如例差官添壙合葬上從之尋又以享堂未立乞如例構造亦從之

○戊寅徽王見沛之國陛辭儀如常○遣英國公張懋保國公朱永襄城侯李瑾祭告天地社稷山川祈禱雨澤以久旱恆風從禮部請也

○己卯太監懷恩傳奉聖旨太子太傅英國公張懋太子太傅保國公朱永經筵侍班

○升山西按察司僉事汪寬爲本司副使專理屯田時寬已九年考滿巡撫都禦史何喬新奏畱之故有此命

○升四川按察司副使潘稹爲按察使監察禦史翟庭蕙爲狹西按察司副使整飭固原等處兵備

○庚辰命戶部尙書翁世資禮部尙書周洪謨經筵侍班禮部左侍郎兼翰林院學士徐溥仍爲講官

○昏刻火星犯昂宿月星

○辛巳賜襲封衍聖公孔弘泰母王氏祭葬從弘泰請也

○壬午戶部奏今年正月以來雨雪愆期二麥未秀米價踴貴軍民艱食欲將在京文武官員該支南京十七年俸其公侯駙馬伯儀賓各支二十石文職三月分本色俱於通州倉關支武職二月三月分俸銀各扣兩月每石扣銀五錢俱在京倉支仍除南京該支米數如此則米價自平矣命官員俸祿準支粳米七分粟米三分

○癸未酉刻金星晝見於申

○甲申以南京光祿寺卿袁愷爲南京都察院右副都禦史總督南京糧儲

○乙酉海西成討溫等衛野人女直都督僉事康尼等來朝貢馬及海靑兔鶻貂皮賜宴並金織衣彩叚等物康尼等奏乞金帶帽子與之

○復除按察司僉事髙銓於浙江丘俊於雲南馮寧於四川

○升中書舍人楊泰爲禮部精膳司主事書辦如故泰爲故少保溥之孫援例乞恩故有是命

○升刑部署員外郎陳忠劉源南京監察禦史易居仁大理寺署左寺正廖徳徵南京刑部署員外郎沈璐俱按察司僉事忠狹西源山西居仁雲南徳徵湖廣璐貴州

○丙戌復除兩浙都轉運鹽使司運使朱木��於福建升狹西平涼府知府王文湖廣長沙府知府周鈍爲運使文兩浙鈍狹西河東

○以水災免山東濟南等府六十六州縣平山等二十衛所秋糧子粒共二十七萬九千一百餘石艸五十萬三千四百七十餘束綿花三千四百八十餘斤

○戊子賜周府故鎭國將軍同錏夫人李氏並子女食米歲一百石

○命太子太保吏部尙書兼謹身殿大學士萬安太子少保戶部尙書兼文淵閣大學士劉珝太子少保禮部尙書兼文淵閣大學士劉吉太子太保吏部尙書尹旻太子太保威寧伯兼都察院左都禦史王越戶部尙書翁世資掌鴻臚寺事禮部尙書施純兵部尙書陳鉞太子少保刑部尙書林聰工部尙書劉昭通政使司通政使何琮大理寺卿宋旻詹事府詹事彭華爲殿試讀卷官

○烏思藏闡化王輔教王各遣番僧失勞癿等來朝貢馬賜彩叚等物有差仍令賫彩叚表裏回賜其王

○上禦奉天殿親策舉人趙寬等二百九十八人制曰朕祗奉丕圖究惟化理欲追三代以厎雍熙不可不求定論焉夫三代之王天下必有紀綱法度然後可以言治而議者乃謂三代之治在道不在法豈法無所用乎聖王立法必有名以表實然後可以傳遠而議者乃謂三代之法貴實不貴名豈名非所先乎治不在法則繼以仁政之說似戾法不貴名則必也正名之說似迂二者將何所從也嗣是稱治者莫過於漢唐宋漢大綱正於父子君臣之道蓋得矣而其治何以不能繼夫周七制之君知重道者孰優乎唐萬目舉如田賦兵刑之法近實矣而其治何以不相遠於漢三宗之內能守法者孰賢乎至宋則大綱正萬目未盡舉似於唐不及然又謂其家法有遠過漢唐足以致太平者八事而並指其君之賢其說又何所據也夫法不徒行名不苟立古之人必有處乎此者而後世獲效之不同如彼何也玆朕於道必欲探其精微之蘊於法必欲參其制作之詳於所謂名與實者必欲考求三代之所以相須而治漢唐宋之所以不相須而治不古若者庶幾取捨明而躋世雍熙可期也諸生學古通今出膺時用必審知之矣其各殫心以對母略母泛朕將采而行焉

○命都指揮僉事徐文守備渾源城

○庚寅賜唐府新野王彌鎘第五弟名曰彌鈘

○辛卯上親閱舉人所對策賜王華等二百九十八人進士及第出身有差

○論大同徵進將士功升賞監督軍務太監汪直總兵官平虜將軍太子太傅保國公朱永提督軍務太子太保威寧伯兼左都禦史王越等有差先是直等奏二月初八日虜從海東山等墩入境剽掠臣等分布官軍截殺追至黑石崖等處生擒虜賊十人斬首一百十三級獲馬七百二十九匹器械六千二百餘件上命降敕獎勵之升報捷錦衣衛指揮使汪鈺爲都指揮同知指揮同知王時爲都指揮僉事正千戶朱暟爲指揮同知暟永之子也至是又俘獻下兵部論功直歲加食米三百石永世襲公爵越加升太子太傅歲增祿米四百石本色三百石折色一百石掌前軍都督府事總五軍營兵提督團營操練仍蔭其一子爲錦衣衛世襲百戶領神槍太監傅徳歲加食米十二石鎭守大同太監韋正準子弟一人爲錦衣衛世襲百戶監丞孫勝陸誾奉禦鄒玉各升一級右參將都督僉事李俊升署都督同知遊擊將軍署都督僉事馬俊實授都督僉事左參將都指揮同知周璽升都指揮使副總兵都指揮使江山署都督僉事紀功禦史劉璧升按察司副使督運糧儲戶部郎中孫中升布政司右參政儧運糧儲按察司副使張文昭布政司右參議傅允各升俸一級其餘將士一萬七千七百五十二員名各從厚升賞凡用銀一萬九千兩絹二千疋布一萬四千一百餘疋巡撫左副都禦史孫洪總兵等官右都督範瑾都督同知孫鉞都督僉事盧欽朱鑑以先嘗失機命待禦史勘報處分舊制內臣至太監無秩可升但加食米以歲十二石爲一級直頓加至三百石前此所未有也直怙寵好功竊弄兵柄一時貪冒邪妄之徒競趨附之獻謀畫策惟恐弗及邊方小警輙諷守將重報之興師動眾殆無虛月而越等尢巧爲姦計每出師必討內官當道及近侍者家人弟侄挾之以往有事則資之以彌縫有敗則藉之以掩飾或少有斬獲輙張大其功以圖升賞而膺金紫典禁兵職侍衛據津要者比比皆是甚至造言興事妨廢政務者有之是行所獻俘十人皆老幼孱弱乃以爲奇功其他大率類此紀功者惟命是從惴惴不敢出一語至升賞優厚執事者心知其非亦不復敢參核始建州次威寧海子次大同報三大捷實開三大釁於邊自是邊境無寧日士馬疲獘饋運耗竭公帑私蓄皆赤立邊民荼毒有不忍言而武階冗濫亦不可勝紀非復祖宗朝之舊矣

○壬辰宴進士於禮部命襄城侯李瑾待宴

○癸巳賜狀元王華朝服冠帶諸進士鈔各五錠

○甲午狀元王華率諸進士上表謝恩

○昏刻木星入鬼宿犯西南星

○乙未戶部議覆淸理河東鹽課員外郎袁江所奏事宜一河東運司歲辦鹽課三十萬四千引客商未支者四百七十三萬八千六百五十餘引見存止一百二十五萬一千八百餘引所缺尙多以歲計之至成化二十八年方得補完且鹽池周圍一百二十餘里所產鹽料難以數計額設鹽戶計一萬七千五百四十八丁每丁歲辦三十五引宜自今年爲始督並辦納歲可得六十一萬四千一百餘引不過數年盡數補完一行鹽地方河東窄狹兩淮廣闊況汝寧等府淮鹽少到人多缺食而其地去河東不遠乞令汝寧南陽二府永爲河東行鹽地方一河東自成化四等年給發過引目未繳到司者一百四萬八千二百四十道有過違十餘年者有五七年者運司官吏不遵事例開報查究各商得以影射興販以致鹽法不行宜行令河東運司將該繳引目按季開報於所司一狹西西安府在城系河東運司行鹽地方其都布按三司官吏食鹽卻於靈州關支況西安至河東水陸俱便至靈州崎嶇難行宜準令三司官吏食鹽攺撥河東關支一河東並解州東西二場鹽課每歲有餘本司官吏不行實報宜移文巡鹽禦史依律究問一鹽池空閒地蘆葦等艸要行本司酌量各該州縣竈丁分區采取堆積以備苫鹽支用如有浥爛仍令照數陪償一河東歲辦鹽三十萬四千引止該竈丁八千七百七十餘丁通計原額設之數每丁納三十五引足數之外尙剩八千七百七十餘丁官吏通同受賂隱蔽及訪得先年擔鹽竹﹤差﹥每﹤差﹥盛鹽二十五斤每四擔作一引近年蒫加十斤以四擔計之該鹽二引有餘卻仍以一引作數似此獘端未易枚舉宜移文巡鹽禦史究問仍行運司不許似前故用大蒫巧取民財一運司歲辦鹽課三十萬四千引用艸九萬七百餘束自十年至十六年共余艸三百六十六萬三千八百餘束支銷之餘見存止一十二萬餘束而官吏並鹽甲人等折收銀物入已艸多虧折宜俱究問而虧折之數仍令還官一運司每年額外重撈樣料並王府所關鹽乃巧立名色玩法勞民宜體勘額外私撈並侵盜之數究問明白寘於重典議入從之

○賜內官陳顯定興縣莊地三百九十頃八十三畝

○升錦衣衛鎭撫司掌司事指揮同知季成爲指揮使仍掌司事成初與指揮同知朱遠同視事位在遠上至是遠以大同功升指揮使故並升之

○攺上林苑監錄事汪憲爲試百戶於錦衣衛帶俸憲先以醫從總兵官朱永因永得通於汪直遂有是命

○丙申分守遼陽副總兵韓斌奏建州三衛殘賊遁逃窮困托夷酋哈哈尙赴闕控訴乞賜撫諭容其仍舊朝貢事下兵部以爲建州諸夷自永樂間立衛授官蓋羈縻之以屏蔽邊方今乃犯順以致興師問罪固不容誅但王者不治夷狄今旣勢窮悔過宜容其自新上不允

○丁酉戶部以查盤狹西邊方糧艸侵盜虧折數多請罪坐所由詔參政劉潺等巡按禦史究治巡撫都禦史程宗旣丁憂亦擬罪賈俊停俸三月

○加新寧伯譚祐太子太保先是命祐掌前府事至是攺命王越故特加祐職

○命通州衛帶俸都指揮使王震子輔代父原職爲本衛指揮使山西行都司故都指揮僉事周珍子懷襲父原職大同後衛指揮使

○命都督同知白全統官軍五千修築上林苑海子垣墻

○申刻日赤如赭

○戊戌授第一甲進士王華爲翰林院修撰黃珣張天瑞爲編修其餘分送各衙門辦事○太監懷恩傳奉聖旨升都察院右副都禦史戴縉爲右都禦史右僉都禦史屠滽爲左僉都禦史

○設山西平虜衛太監汪直奏大同地方自威遠城歷老軍營奶河堡以至老營堡俱路當要害宜於其間修築二城置一衛撥官軍分守從之

○己亥調巡撫河南都禦史秦紘於宣府巡撫宣府郭鏜於大同巡撫大同孫洪於河南

○升右都督範瑾爲左都督都督同知孫鉞爲右都督都督僉事盧欽朱鑑俱爲都督同知瑾等皆大同守將以失機戴罪旣而太監汪直等出師報捷上其功當與升賞有旨俟核實其功罪議擬之至是直還言其情罪可矜請錄其功命俱升一級

○庚子詔大同宣府延綏寧夏甘涼遼東沿邊管墩官每員月加米五斗邊內守墩官軍人月給米三斗以旱災免山西潞州及潞城縣並直隸寧山衛去年秋糧子粒二萬九千八十餘石艸四萬八千五百九十餘束

○賞遼東界嶺口白石店殺賊被傷官軍銀絹有差

○昏刻木星犯鬼宿積屍气

○辛丑免直隸鳳陽徐州等府州縣並淮安等衛所去年秋糧子粒共一十四萬九千二百四十石有奇艸二十四萬二千九百包有奇以水災故也

○工部左侍郎蒯祥卒祥直隸吳縣人以木工起隸工部精於其藝自正統以來凡百營造祥無不預積勞累官營繕所丞太僕少卿工部左右侍郎食正二品俸又以考滿升俸一級祥爲人恭謹詳實𨿽處貴位儉朴不攺常出入未嘗乘肩輿旣老猶自執尋引指使工作不衰至是卒於位年八十四賜祭葬如例

○癸卯禮部以二月初十日南京及江北四府山東之兗州河南之開封等府州縣俱同時地震有聲房屋搖撼人心驚懼奏言考之傳記地動千里有大災又云春動者歲凶二月動者水災今所動不止千里又況鳳陽南京皆祖宗根本之地宗廟社稷所在關系尢重乞行各處守臣淸理冤抑存卹孤寡有利必興有害必去務施徳澤以消變異又必廣儲蓄省費用以備歲凶浚河渠築河堤以防水患毋徒事虛文從之

○命王昕爲錦衣衛百戶昕越之子也以越蔭授職時年始八歲明憲宗純皇帝實錄卷之二百十四

成化十七年夏四月乙巳朔享太廟

○遣內官祭司�土�八黽�之神

○左春坊左中允周經乞省親許之

○丙午命都察院右都禦史戴縉經筵侍班

○丁未掌太醫院事左通政蔣宗武乞原籍官地爲業許之戶科都給事中劉昂等劾宗武猥以末技攘取顯官已爲過分乃復請求無厭乞收回前命禁止將來﹤鋶﹣釒﹥入上曰地已賜矣爾等不必煩擾

○兵部尙書陳鉞等奏京官皂隸俱出畿內八府及山西河南山東三布政司今各處水旱頻仍流殍相望加以邊方繹騷公私耗竭尢宜加意寬卹況隸役之籍有限而冗員之進無窮若不量加裁省何以少蘇疲困如五府管事都督每員例與皂隸十二名帶俸管操者六名出鎭於外者亦各六名遣人來京歲取雇直長陵衛指揮使同知各六名僉事四名錦衣衛管事指揮使同知十名僉事六名鎭撫四名帶俸都指揮指揮各四名是以他衛帶俸及新升者率多營求銓注錦衣衛以規役利卽今錦衣一衛占用皂隸五百七十餘名該銀六千九百餘兩蓋緣武職先無軍伴所以撥與隸役今各府都督坐營管操及出鎭於外者旣各定擬軍伴與之而在外者又有莊田園圃之利至若錦衣衛指揮等官亦各有校尉軍伴其帶俸者𨿽無軍伴亦不任事焉用皂隸爲哉凡諸舊與皂隸俱可量爲裁減都督出鎭者宜盡停革多餘之數撥補新升官員其又有餘發回別應徭役此所謂寬一分則民受一分之賜也﹤鋶﹣釒﹥奏不允

○戊申襄王祁鏞乞封世子見淑庶長子祐材爲世孫賜以郡王冠服特詔允之

○十三道監察禦史黃傑等以災異陳時政十事一京師各處修理動調各營官軍不分隆寒盛暑並工服役人力不堪又因磚料少將永樂間窯座重立燒造饑窘之餘民不聊生乞將見興工役及造甎暫行停止一近因出師調取附京州縣寄養馬其間倒死者多百姓買補已甚疲敝而又令買補四戶馬督並甚急遠近騷動乞將四戶馬暫免買補一近年各色工匠及各營跟隨書辦人役往往夤緣輙得帶俸官職積歷日久又與正額官員一體循次升用冗員日多此等官員俸祿宜量減其半後𨿽升用亦照例減支仍乞自今有妄求恩典者查有微勞止與冠帶其書辦人役仍依資格聽用一兩京及都會之處官員軍民之家衣服飲食器用窮極奢靡以至婚姻喪葬越禮僣分乞申明累朝榜例奏行禁約犯者置諸重法一北直山東河南等處連遭水旱而差役僉解買辦催徵無異常時乞命該部遇有奏報災傷卽行巡撫巡按等官從實踏勘回奏減免毋似先年往返行勘失誤事機民不沾惠一致仕尙書李秉立心正大都禦史髙明操履端方皆人望所屬今退休林下精力未衰宜復起用國家政務必有裨補又近年朝官多有因事謫降一遇擯斥不復起用使才能之士𨿽欲自新其道無由乞查無贓私者或復其舊官或量升別任以責後效一今各處災傷盜賊竊發皆官失撫字民不安生所致也福建江西浙江並直隸河間等府往年舊有都禦史巡撫地方仍乞添設撫民捕盜一前代遇災必策免大臣修舉庶職今兩京堂上官多有曠職者宜聽其自陳各衙門官宜命兩京吏部各會同都察院考察如有不公聽科道官糾舉在外有司𨿽經朝覲考察不能無遺如布政馬馴年力衰憊參政王常余洵府尹魯崇志罷軟無爲參政周正參議黃澄按察使陳相知府王範劉本山西行太僕寺少卿李溫素行不謹皆宜罷黜別選賢能以充其任一兩京衙門指以公用爲由濫罰紙筆朱墨燭木柴炭之類甚至假稱修理折罰銀兩京師且然何以責備天下乞行禁約違者事覺依在外科罰民財事例坐以贓罪一乞詔在廷文武大臣各將本衙門及天下政務得失從公計議某事可行某事可止何利可興何獘可革凡有益於治體有利於軍民者一一條上斷自聖裏而行之六科都給事中成實等亦言十一事一山東等處並順天等府連年水旱民間力殫財盡乞將惜薪司擡柴人夫及各山廠該徵夫價量爲減免一各處有司遇有荒歉多將倉廩所積賑濟之糧冒支民不蒙惠乞令布按二司管糧屯田官南北直隸各府堂上正官兼督其事務使斂散有方凶荒有備一在監罪囚淹禁日久不無濫及無辜致傷和气乞令有司速爲問擬發遣一乞令各邊鎭守武職自總兵副參以至守備分守等官如有老疾怯懦貪虐者聽其自陳休退一自成化十七年傳奉文思院副使及千百戶鎭撫等官此曹素無出身階級徒以一才一藝夤緣進用止宜賜以金帛不可輕授以官爵一山東山西河南北直隸皆旱恐民貧盜起禍生不測乞量免賦稅並令有司設法賑濟一近年言官間有語言過激自取罪謫者遂使天下之人以言爲諱乞一一查取回京復其舊職一今年當天下諸司來朝已行考察罷黜其未盡者應天府府尹魯崇志廣西右參政王常罷軟無爲四川左布政馬馴狹西左參政余洵年老有疾河南按察使陳相左參攻閻鐸雲南左參政周正靑州府知府劉釗河南府知府劉本延平府知府王範山西行太僕寺少卿李溫皆素行不謹乞悉行罷黜其欲令大臣自陳及考察京官停追四戶馬皆與禦史奏同上以其所言事皆已行及已處置者下其章於所司

○庚戌南京十三道監察禦史陳金等言南京地震有聲白毛頓長猛虎近城傷人害物且當春陽和煦之時而寒風淒雨有類秋冬臣惟根本重地災異於此獨甚皆大臣不職所致若不去其甚者何以上回天意轉異成祥南京工部右侍郎劉俊粗鄙無文昏懦廢事兵部右侍郎馬顯執繆任情無材少識禮部右侍郎李本與世浮沈有乖大體國子監祭酒王﹤亻與﹥物論沸騰有幹淸議乞罷歸田裏別選賢良以充厥任而南京六科給事中周紘等亦以爲言且及南京掌後府事宣城伯衛潁都察院左副都禦史胡拱辰鴻臚寺卿李瑢章下吏部覆奏進退大臣當出自朝廷得旨俊等俱畱治事

○戶部議上巡撫山西都禦史何喬新所言救荒積糧事宜一山西所屬戶口戶口食鹽多年未支者欲令照數赴河東運司支出變易銀米賑濟但山西積年未支數多河東額數有限且三邊所給全仰於此止宜以十四年至十六年未支者量給災重地方變易銀來賑濟一各衙門六年吏典例該赴京者輸粟百五十石許於本處再歷三年準作京考就令冠帶辦事三年者百石免辦事就撥當該農民願充吏役者通吏一百石三司令史書吏八十石三司典吏七十石府吏五十石州縣吏三十石聽令以次察補宜如所擬舉行一各衛所指揮輸粟十二石千戶衛鎭撫十石百戶所鎭撫八石免赴京比試總旗五石小旗四石免赴都司並槍及比試違限例該納米九石贖罪者俱宜暫行俟丰年停止其言軍民捨余輸粟百石者授將仕郎百二十石者迪功郎百四十石者承事郎止宜召募平民富商及捨餘人等若許正軍則富者或得就易避難而邊方之軍伍缺矣議入從之

○壬子命廣東按察司僉事羅經提調學校

○臨泉王府儀賓孫恕盜支倉糧事發擬罪畢巡按禦史奏上命納米完日革去冠帶

○癸丑復除福建布政司右參政徐貫湖廣右參政王詔於舊任

○乙卯升巡撫河南左副都禦史孫洪爲右都禦史巡撫如故先是洪巡撫大同與總兵官範瑾同以失機戴罪太監汪直報捷上其功且爲請錄之命各升一級故洪得右都禦史

○丙辰命故南和伯方毅子壽祥襲爵毅先坐奸淫事革爵壽祥應襲尙幼至是年十五矣吏部以聞得旨勘舊例革爵子孫應否承襲來聞於是吏部勘故昌平侯楊俊亦以奸淫事革爵其子珍承襲與壽祥例同詔許襲爵�狹西同州地震有聲

○升前軍都督僉事袁彬爲都督同知仍舊蒞事彬自敍舊勞乞量加秩故有是命

○丁巳狹西洮州靈藏灌頂國師贊善王下服節端咂札綱寺剌麻番僧章牙札巴等河州山外隆卜簇土爾幹溝正宗寺番僧札思巴堅銼等並捨藏族淸修戒定國師也失爾堅藏等各來朝貢馬及方物賜衣服彩叚等物有差

○工部奏成造年例供應器皿並預備修理物料固當依數分派但今各處人民疲敝已甚乞減三分其餘七分別行分派爲便從之

○己未遣戶部官賫銀二萬兩送永平府預備邊儲

○夜月犯東咸南第二星

○庚申仁祖淳皇帝忌辰奉先殿行祭禮

○敕諭文武羣臣曰朕嗣承祖宗大統十有七年恆宵旰圖治求以上格穹蒼下安黎庶無負付托之重柰自去冬以來陰陽愆期雨澤少降朕心憂懼已嘗齋心露禱祭告神祗又遣官淸理刑獄用弭旱沴然而連日狂風大作塵霾蔽空豈朕與爾在廷文武羣臣修省有未至邪凡事有關朕躬者朕自究循而行之不怠爾等佐予治理中間能修職者固有而曠職者豈無爲勛戚輔導者或忠藎未殫猷謀未盡歟司銓衡錢谷者或黜陟未當徵斂不時歟典禮樂兵戎者或不能以和神人息邊患歟與夫掌刑罰工役任風紀言責握將帥戎柄以及鉅細官守之寄者豈各稱安任而無竊祿者歟有一於此亦足以召災自今以後務須痛加修省革其欺公徇私之獘警其因循懈惰之習固其廉愼不私之節庶乎各舉厥職以輔朕不逮而政事修舉災沴可弭矣爾等其欽承之並賜秦府輔國將軍誠灝夫人程氏食米歲五十石

○辛酉六科都給事中董旻等以災異奉敕修省自劾曠職乞罷歸田裏得旨朝廷戒敕臣下正欲同加修省各盡職業以回天意爾等乃避難求退不允自今諸司宜盡心理事不得奏陳煩擾

○辰刻日生左右珥半暈赤黃色隨生背气靑赤色俱鮮明燭地良久漸散

○壬戌命會昌侯孫銘彭城伯張信安鄕伯張寧惠安伯張王�贊爲正使尙寶司司丞李溥中書舍人徐墱兵部郎中劉大夏戶部員外郎白玢爲副使持節冊封慶府岐陽王邃塀爲慶王進妃張氏爲慶王妃鄭王庶第七子見泿爲信陽王寧王第四子覲鋉爲建安王襄府奉祀曹譽孫女爲棗陽王妃

○兵部奏宣府鎭守太監廖亨總兵官周玉巡撫都禦史郭鏜分守右監丞張綱右參將孫素不能防守以致虜寇入境宜究治之上貸亨玉鏜命記綱素罪

○癸亥光祿寺少卿秦﹤王已﹥九年考滿加俸二級○兵部尙書陳鉞等奏錦衣衛官校環衛殿廷典掌禁獄豈可濫容姦詐粗鄙之徒且錦衣五所千百戶所鎭撫總小旗俱有定額例不得妄圖轉調攙奪邇來不遵舊制任情告補每所正副千戶多至二十餘員百戶旗役增加數倍一遇有缺紛紜爭補至如各邊總兵等官及內臣文職子弟亦多妄冒銓注奔競成風莫此爲甚自今各所有缺宜從本衛照例於病故官旗應繼子孫推選相應開缺奏補果有不足方許別推多餘帶俸之數其餘新除添除員缺不必一槪頂補原在七所鎭撫司不許調補錦衣五所其內外文武官員子弟及充家人舍人等有功升授職役止許仍報本處衛所或注在京別衛不得冒注錦衣衛其在前冒注者俱令首攺如此則體統正而姦僞絕矣﹤鋶﹣釒﹥奏不允

○甲子詔南京文武衙門折俸胡椒攺給運司折鹽鈔時南京戶部奏各庫胡椒不足歲支故有是命

○命故金吾前衛指揮同知劉玉子宗襲職羽林前衛指揮同知盧安子政代父原職指揮僉事

○命修天地壇太廟及社稷山川壇國子監神樂觀樂器損壞者

○乙丑開設福建永定縣陰陽學

○命虎賁衛指揮同知朱鑑守備靖虜衛地方丙祀丙寅仁祖淳皇后忌辰奉先殿行禮

○廣西田州府土官知府岑溥等太平府萬承州土官知州許瑢等四川芒部軍民府署府事舍人隴慰等各遣人來朝貢馬以過期減例賞鈔幣之半

○丁卯升禮部主客司郎中汪景昂爲太常寺少卿仍在文華殿東耳房書辦初景昂以書辦累官至尙寶司卿求攺任得郎中大失望至是復自陳尙寶卿多升太常少卿郎中多升參政乞添注京職或銓除外任吏科論其未經考績先敍升授不達大體淸議難容事下吏部覆奏不敢定擬詔特升少卿書辦如故

○命故中軍署都督僉事韓忠子永襲父原職旗手衛指揮使

○戊辰命太監懷恩會三法司審錄罪囚畢因敕諭法司曰朕承祖宗鴻業爲天下萬民主惟法天道用刑以防姦慝以安民生特簡命爾等典司刑獄冀各盡心職業用輔朕之治理柰何中間有等或聽斷苟且而鞫問不明或議擬迎合而比附不當或任意妄爲出入或徇私恣爲重輕以致人罹冤抑淹禁歲久是以怨讟繁興有傷天地之和朕念及此情甚惻然已敕司禮監太監懷恩同爾等審錄淸理之夫旣往者悉不追究將來者豈可不痛自警省乎今後爾大小官員務以欽卹存心明愼用獄不可輕忽不可淹滯可矜疑者卽與辧析有冤枉者卽與伸理毋過於姑息毋失於慘刻庶幾刑罰得中人心愜服足以副朕治理用召天地之和矣倘不此之慮使刑罰枉濫害及無辜則國有常典罪可逃邪爾等其欽承之

○詔魏國公徐俌祿米折色鈔攺南京庫支給從其請也

○己巳賜周府遂平王同鐎第二子名曰安湕兵部奏近者磨勘湖廣四川等都司及南京錦衣等衛所馬數冊籍失沒甚多因循積獘通宜究問有旨失錯違限者姑貸其罪埋沒等類僉書官吏奪俸糧一月見在比較及該管官逮問之

○辛未賜百官扇○給南和伯方壽祥歲祿八百石本色折色中半兼支

○壬申都察院臣言巡按雲南監察禦史樊瑩奏廣西府土官知府昂貴襲職後爲家人告發毒殺伯母等情究問是實原保任貴巡按雲南監察禦史及都布按三司等官俱當坐罪緣都指揮陳俊方明布政使呂囦參政兪鐸僉事敖和張凱禦史董韜俱已致仕按察使錢琎升福建右布政使禦史胡涇升狹西副使郭瑞僉事兪澤閒住合將見任及攺任致仕官逮問如律閒住官照例免問從之

○癸酉都督同知沐王�贊卒王�贊字廷器黔寧昭靖王英曾孫也景泰三年代父僖爲南京錦衣衛副千戶天順二年比試來京會其兄雲南總兵都督璘訃至英宗念沐氏世守雲南夷酋信之召見王�贊榻前奏對稱旨遂升都督同知佩徵南將軍印乘傳赴鎭成化三年黔國公沐琮襲封繼鎭仍以王�贊協同贊理明年攺副總兵鎭守金齒騰衝等處至是卒訃聞輟朝一日遣官諭祭命有司治葬事王�贊儀觀魁偉善騎射在鎭二十餘年會邊圉無事以富貴終然瀆貨無厭滇人少之

○甲戌命金吾左衛帶俸都指揮僉事程勝從子永代伯父原職指揮使

○命金吾左衛帶俸都指揮同知朱瑾守備葛峪等堡萬全都指揮僉事姚信守備赤城懷安衛指揮僉事楚玉守備保安新城

明憲宗純皇帝實錄卷之二百十四終

明憲宗純皇帝實錄卷之二百十五

成化十七年五月乙亥朔

○丙子升尙寶司卿任道遜爲太常寺少卿支從三品俸仍舊文華殿耳房書辦

○實授試監察禦史劉綸兪俊孟俊魏璋褚祚朱欽王弁何珖周洪宋徳陳孜李勤爲監察禦史綸山東道兪陵狹西道孟俊湖廣道璋福建道祚欽江西道弁雲南道珖河南道洪山西道徳浙江道孜貴州道勤四川道

○賞大同傅家嶺並天橋兒等處獲功官軍都督朱鑑等二千九百八十八員名共銀四千八百八十餘兩絹九百餘匹布三千四百餘匹

○下吏科都給事中董旻等於錦衣衛獄時有辦事吏王冠者奏稱吏典於各衙門辦事率供賤役與奴隸無異乞量減歲月如監生例旻惡之謂官不揣已分妄比事例參送法司擬罪冠不服評事房明彊之冠復訐旻與給事中王瑞張雄張晟占吏數多具﹤鋶﹣釒﹥令其子賫至通政司投進旣而又言本司官通政使何琮右通政王曰�永及吏王忠故遲延不進而又參議劉英泄其事於旻下旻錦衣衛獄具上聞

上以旻處事乖方難居近侍送吏部調外任瑞雄晟明停俸三月英降一級亦調外任琮曰�永並忠不問冠罪準擬越數日吏部擬旻漳浦縣知縣英狹州知州有旨責吏部稽於注擬令具實以聞尙書尹旻等伏罪宥之命調二人於邊方攺旻雲南石舊縣英廣東欽州

○丁丑四川烏思藏闡教王遣剌麻溫卜班丹捨剌等狹西岷州車剌等簇簇頭番人列古等各來朝貢馬及盔甲等物賜彩叚絹鈔有差

○己卯端陽節賜百官宴於午門

○庚辰減浙江泰順縣銀課初縣地有新發銀礦民爭采取提督銀場太監盧永等請官煎煉以杜民爭至是礦脈漸微僅得銀九百九十餘兩所司乞減原額自後止以今歲銀數解納從之

○南京工部員外郎吳珵言近禦史何舜賓建議乞﹤鋶﹣釒﹥浚南京河道以便糧運今天時亢旱人心靡寧乞暫爲停止以蘇民困事下工部覆奏請如珵言候丰年再陳區處上曰河實淤淺宜在﹤鋶﹣釒﹥浚惟愼擇官董之不必止也

○辛巳命金吾右衛帶俸都指揮同知焦潤子泰羽林前衛都指揮僉事何成子鑑各代父原職本衛指揮使

○甲申太祖髙皇帝忌辰奉先殿行祭禮魏國公徐俌承命祭孝陵

○初兩廣猺獞羣起攻破鄕邑鈔掠日甚總督軍務右都禦史朱英總兵官平鄕伯陳政等帥兵擊之乃於十六年冬十一月由靈山石隆等處數道進京賊走保巖谷復於十二月引軍駐郁林容縣等處分道進擊遂克諸寨前後二戰計生擒賊黨六百九十五斬獲首從二千八十九奪獲被虜牛畜四百四十六器械一千六百八十三奏至得旨英等旣累有戰功卽馳敕獎勵之升奏捷八各一給

○詔南京復設都指揮一員專捕盜南京各衛屯田在近畿者舊設武臣一員董其事後都禦史黃鎬奏遣禦史督察之而罷武臣至是南京守備等官請復設武臣管屯田兼捕盜兵部議屯糧每歲先期輸納若復設官董之徒多煩擾惟宜選都指揮一員職專捕盜從之東朝房火延及公生門巡城禦史兪振才自以不能撲滅服罪且謂火起由左都督趙勝朝房亦當究治詔振才不必問令勝具實陳奏宥之

○乙酉楚府儀賓徐慶江忠唐輔熊寧髙本淸徐徵慶李輔管瓕唐俊範傑葛文滕紀趙倫熊松蔣銳並典寶副管希寧俱以正旦節不習儀爲巡按禦史劾奏至是楚王爲乞恩免罪不從仍命禦史執問之

○丙戌仁宗昭皇帝忌辰奉先殿行祭禮遣駙馬都尉周景祭

獻陵○添設四川建昌等衛所打衝河禮州徳昌三倉攺屬布政司

○授故兵部尙書程信孫塤世襲錦衣衛百戶塤父左春坊左諭徳敏政自陳父信歷官中外屢立戰功乞循例追錄舊功授武職於其子故有是命

○命工部修公生門及長安左門外朝房之被火者

○丁亥刑部左侍郎杜銘以親喪去任銘以父聰曾受封乞恩祭葬予之

○戶部以松潘等處查盤邊儲虧損數多請罪所由命參政黃絞等逮治如律巡撫都禦史孫仁停俸三月

○命金吾右衛帶俸都指揮僉事馬能往山東總督備倭

○戊子翰林院編修丁溥居家與華亭縣主簿梁桂乘醉忿爭桂因奏發其平日請托諸事事連禦史柳淳命俱執問如律

○庚寅順天府薊州雨雹大如鵝卵損官民房屋及傷禾稼○辛卯給修理南海子官軍五千員名人月米一斗鹽一斤

○壬辰山西太原府地震有聲

○刑部郎中林和等往勘無錫縣獄因劾奏巡按禦史陳鼎問擬囚犯失於研審以官帶閒住官爲民人擬罪刑部舉奏之上曰刑獄重事今禦史所奏名籍錯誤其逮問如律

○乙未前紀功監察禦史劉璧核報大同總兵官範瑾副總兵孫鉞巡撫都禦史孫洪遊擊將軍朱鑑右參將盧欽監丞蔡新等失機之罪兵部議功罪不相掩恩威當並施瑾等有勞輙錄而累次失機皆蒙宥免今宜重責俾邊臣知所勸懲得旨瑾等屢被賊入境殺掠人畜數多宜加重罪但邊陲有警姑貸之仍停其俸瑾鉞洪半年鑑欽一年新記罪俱賜敕切責之

○禁邊人出境巡撫山西都禦史何喬新奏緣邊軍民往往潛出境外伐木捕獸猝遇虜寇多被拘執考問虛實其人冀得免死不復隱情虜遂用爲鄕導侵犯邊境設有桀黠不逞省如匈奴之於衛律趙元昊之於張元用其計謀擾我疆場其爲邊患可勝言哉是宜嚴立禁防犯者問擬如律仍奏請處治其守城把關之人知情故縱及該管裏老官旗人等俱謫發煙瘴地方領軍守備等官並都指揮指揮犯者亦復奏請有能捕獲者給賞犯人財產庶姦頑知警而邊防益嚴也奏上從之

○丙申廣西結安等州土官知州張伯通等遣官族張明等來朝貢馬以後期如減例賜鈔獘之半

○雲南木邦孟密寶井孟木隴扛曩罕弄思柄法遣陶孟掃硬等各來朝貢象馬及金銀器賜衣服彩叚等物有差

○命故中都畱守司都指揮僉事髙與子旻襲父原職長淮衛指揮同知

○丁酉昏刻金星犯軒轅大星

○戊戌順天府薊州及遵化縣地震

○升禮科都給事中張鐸爲湖廣漢陽府通判兵科給事中蕭顯爲貴州鎭寧州同知先是給事中遷敍必方面知府無爲府州佐貳者鐸顯因言事忤旨吏部希意以二人外除初擬顯隴州不從命攺貴州地方吏部言貴州屬州四皆裁減無同知特命於鎭寧添設同知授之

○鎭守密雲等處監丞許常重建宋陽業廟於古北口關外請廟額賜名曰靈威廟

○南京守備成國公朱儀巡江南寧伯毛文等各奏彊賊劉通等三百餘人揚旗駕舟沿海劫掠拒捕官軍千戶王彪爲所執守備儀眞指揮宋綱等因循玩寇合坐以罪事下兵部覆奏得旨宋綱不能防禦致賊拒捕且不問降爲爲事官戴罪捕賊仍敕文等嚴督堤備務期獲賊乃已

○停太僕寺卿楊穟等俸三月初太監汪直立四戶馬法每馬一匹斂價銀二十五兩輪太僕寺官爲買馬定遠縣馬戶賫價赴京買馬而太僕寺官不爲當官收買致姦民張興以駑易良事覺兵部覆奏命下興等於法司令穟等自陳皆伏罪有旨馬政重務穟等失於關防本當究治姑貸之仍停俸三月

○己亥四川長河西魚通本部兒思剛等處灌頂弘慈妙濟大國師綽丹剌卓兒巴藏卜並哈思牒等寺寨千戶番僧汪束等各來朝貢方物賜彩叚表裏等物有差○命忠義後衛帶俸都指揮同知蘇勝子勇代父原職本衛指揮使

○命太監汪直監督軍務威寧伯王越佩平胡將軍印充總兵官率兵三千赴宣府調度擊賊時宣府總兵官周玉等馳奏是月二十九日緣邊有警參將吳儼等追虜出獨石山泉墩南尋調騎兵策應比暮不還

上已命直越將兵往擊未發而虜中逸歸者傳報虜酋亦思馬因等竊議與小王子連兵欲寇大同等邊詔兵部與總兵等官議皆言醜虜橫行朔漠窺伺邊鄙固難保其無患但今北方歲凶民困設有警急用兵恐邊患未除而民力先憊宜行緣邊守臣治戰守之備詔各邊戒嚴直越往調度而團營精兵選練一萬以俟至是玉等復馳奏儼等爲虜所圍而西路亦有警報議令副將江山等率兵千餘往中路設伏以爲儼援且備西路而自將兵三千繼之詔兵部議以儼等被圍望援甚急必如前詔恐緩不及事宜敕直越等量率輕騎往與玉等合兵攻剿以角�羊其圍其所選練精兵預命大將一員統之聞報卽發乃詔直等先馳赴之仍令太監傅徳管領神槍都督同知白瑜充左參將都督僉事莊鑑充右參將署都督僉事楊玉充遊擊將軍率兵繼進以聽調遣俱賜敕遣之

○庚子升大能仁寺灌頂國師結幹領占爲灌頂大國師

○兵科都給事中張鐸旣升漢陽府通判右給事中盧瑀等用印奏事上以其不先奏請命自陳瑀等伏罪且引舊例爲言上令錦衣衛廷杖之人二十○暫免狹西府州縣應輸物料以巡撫都禦史阮勤等言連年亢旱故也

○辛丑上以邊報日急命太監劉恆監督軍務保國公朱永佩平虜將軍印充總兵官太監張善管領神槍都督白全李俊爲左右參將馬儀爲遊擊將軍又以太監金輔監督宣府軍務新寧伯譚祐充總兵官太監劉保管領神槍都督憑昇劉能爲左右參將馬俊爲遊擊將軍分爲二路各率官軍五千嚴辦以待二方報至啟行

○通政使司右通政趙侃卒侃字至剛貴州普定衛人天順甲申進士授吏科給事中遷都給事中升右通政淸理軍職誥命侃起戎伍無他長其在言路因人成事而已適淸理軍職誥命通政缺吏部意在其屬以侃陪文選郎中黃孔昭上請禦筆點用故事凡書名先科道後部屬吏部以侃居孔昭次上特點侃名用之命旣下而輿議未愜至是卒賜祭如例

○壬寅狹西河州地震

○詔貴州中剌黑白井鹽四萬七千餘引每引減米一斗初引米六斗�人艱於上納至是都禦史陳儼以苗賊猖獗急缺餉戶部爲請於上故減之

○直隸蕪湖縣主簿侯鑑領太平府馬價赴京買四戶馬久不能辦奏乞以價銀輸官自買以爲民便事下兵部覆奏請將貯價銀會官推舉五軍都督府曁太僕寺少卿內各一員官爲買馬量直給銀按季以所售馬毛齒及支過銀兩造冊繳部從之

○巡按遼東監察禦史唐鼐奏虜兩入廣寧境剽掠人畜射傷軍人分守等官指揮同知鄧俊都指揮僉事劉璘都指揮同知劉璇都督同知王鍇都督僉事李英等及遊擊將軍佟昱皆當治罪兵部言昱擁兵不進其罪尢重詔賊再入境佟昱不卽應援本當究治姑宥之其停俸半年俊等俱三月餘皆執問如律

○命狹西都指揮僉事劉琮子景代父原職西安前衛指揮使

○癸卯刑科都給事中王坦爲事右給事中鄒騎署掌印信以兵科盧瑀等被罰與同科給事中亦上章待罪上曰印乃朝廷符信掌管者心須奏請此曹何得擅用及事露始服罪法當究治姑宥之仍罰俸三月

○太監汪直至懷來奏宣府西路虜騎千餘入境殺掠參將孫素等戰卻之鎭守太監廖亨奏新開口失機請治守邊指揮武勇蔡升千戶顧永等罪而素及右監丞張剛亦宜逮治兵部並以聞命勇等姑令戴罪殺賊並素剛俱俟核報處之旣而總兵官周玉與亨復奏參將吳儼少監雀榮於五月十九日追虜出境至赤把都地爲虜所遮兵分爲三儼榮占據北山困苦遊擊將軍劉寧逗𨖻不前賴守備指揮張澄率兵應援己解其二儼榮不知也至夜二鼓乃棄士卒乘健馬沿山北遁稍折而東匿於邊墩數日始還其夜士卒潰圍而出死者幾半兵部議治儼榮罪仍簡命二人代之其分守官吳﹤王已﹥蘇俊韓洪亦宜究治而兵科又劾劉寧誤事及玉與亨等節制不嚴之罪上是之曰儼榮錦衣衛遣人執問﹤王已﹥俊洪令巡按禦史究治寧旣在獨石防守免核亨玉姑宥之而澄命以彩獘羊酒犒賞

○定挾詐得財罪例刑部等官奏據南京刑部移文以近例有指京官名誆財滿貫犯該徒流以上罪者俱發充軍見有事發在官之久但有太誥及遇恩例減二等爲首從者止得徒杖之罪難於處治今會議近例乃通行禁姦之常法減等是一時欽卹之特恩自前法司所問囚犯凡遇恩例其應贖罪工役者俱各以大誥通減二等若律應仍盡本法及例該充軍爲民立功調衛𨿽遇恩例仍依律例發遣其指名誆財之人𨿽嘗問擬適無減等事例且此等情犯頗重如復減等恐見發者展轉異詞覬圖幸免人相效尢姦僞日滋殊爲不便是宜通行兩京法司並在外刑官凡指京官並三司以下官名及以官府使用爲詞誆財者俱計贓不分首從悉連家屬發邊衛充軍原系邊衛者發極邊守哨職官有犯依律議擬奏請區處仍依律例一體發遣若所犯與律應仍盡本法者罪𨿽遇例減等其計贓犯該杖罪以下者仍依常例擬斷則法令歸一人易遵守從之

明憲宗純皇帝實錄卷之二百十五明憲宗純皇帝實錄卷之二百十六

成化十七年六月甲辰朔以旱災免狹西延安等府州縣並臨洮等衛共糧八萬一千五百四十餘石艸十二萬八百餘束

○薊州及遵化縣地震有聲日凡三次同日永平府及遼東寧遠衛地亦三震俱有聲

○乙巳上以朝官少命錦衣衛鴻臚寺官按門籍閱之英國公張懋具﹤鋶﹣釒﹥服罪上宥之已而衛寺官以不至者五百九十三員名上有旨此輩懶惰不謹本當究治姑宥之再犯不宥

○賞宣府等處徵進官軍都督指揮汪鈺等三千一百四十二員名銀人一兩

○命巡按山西監察禦史胡敬治偏頭關守禦千戶張澄等罪並逮按察司僉事郝志義鞫之初澄令所部軍余李讓等越黃河捕山羊虜執讓驅爲前導過河剽掠百戶曹雄守滑石澗堡匿不敢出旣而守備都指揮郭瑄督兵追虜虜乃殺讓而去澄懼罪復令夜不牧周能投讓屍於河以滅迹事覺敬令志義核之事久不報至是敬具奏澄瑄雄罪且劾志義怠事並及太監劉忠巡撫都禦史何喬新參將支玉兵部上其奏上命執澄等鞫治而記忠等罪

○丙午皇第六子生母曰宸妃邵氏

○直隸興濟縣馬生二駒

○命署都指揮僉事朱謙充左參將分守獨石馬營等處

○監察禦史李延壽巡按永平等府以撫寧縣知縣蔣惠與百戶榮山訐奏坐故出惠罪及刑科都給事中王坦給事中趙璧俱以惠鄕裏狥情偏向妄加山參駁法司擬罪奏上命三人俱送吏部降三級調外任延壽廣東遂溪縣坦廣西北流縣璧四川榮經縣俱主簿

○都察院左副都禦史李綱卒綱字廷張山東長淸縣人天順丁丑進士授監察禦史成化丁亥升太僕寺少卿丁酉升都察院右僉都禦史戊戌遷左僉都禦史總督漕運至是卒於官例該賜祭平江伯陳銳爲請葬許之綱負幹局不爲物屈居官能自守嘗在冀州遇盜奪其篋將啟之問其隸曰乃李少卿耶是無錢不啟篋而去

○丁未給﹤鋶﹣釒﹥浚金水河官軍人匠月糧人二斗鹽一斤

○戊申四川石砫宣撫司土官馬澄酉陽宣撫司土官冉云等各遣頭目來朝貢馬並銀器賜彩叚紗絹有差

○賞出徵都督同知等官白瑜等彩叚絹布從太監汪直請也

○己酉駙馬都尉馬誠初坐與婢姦被革冠帶支半俸送國子監讀書歲餘始復職及是再犯有旨誠不攺過復此妄爲其執送本府杖之令戴民巾讀書如故仍令國子監嚴加約束

○庚戌戶部議奏巡撫河南都禦史孫洪等所言旱災寬卹事宜一原泒十七年供用之物準待秋成之後起解一存畱本處戶口鹽鈔並逋負未完者暫候明年秋後催納一十二年至十五年逋負稅糧每石宜折銀二錢五分或大布一疋送缺糧地方銀髮糴糧布折官俸一所屬各庫收貯銀錢等物悉發糴糧賑濟一所屬衙門囚犯死罪之外盡聽納米贖罪一願充知印承差吏典者巡撫等官斟酌米價定立則例納米完日以次參充議入從之

○辛亥晉王鐘鉉奏廣昌安僖王長孫奇澢年已長成且故王原賜儀仗印冊尙在乞襲封王爵禮部覆奏安僖王無子妃劉氏奏以兄子鐘金�禦爲嗣乞封王爵以無例止封鐘金�禦爲鎭國將軍管王府事今其子奇澢止應封輔國將軍上諭晉王曰承襲王爵宜遵祖宗成憲毋再煩擾廣昌王印其卽遣人賫送來京

○壬子敕安南國王黎灝曰朕恭膺天命嗣守天位以天下爲一家視萬民猶一體一言一事未嘗有拂於天爾國𨿽殊方萬里朕不以爲遠而忽之䢐歲傳聞王興兵攻殺老過又欲進徵八百朕謂王之所以順天者詩書禮義同於中國豈應有此心竊疑之爰命守臣移咨於王玆覽王奏云差頭目追捕邊酋琴公等必無攻殺老撾之舉又云八百地之所在且不知況欲往徵之則前言乃傳者之誤耳𨿽然試與王卒言之書不云惠迪吉從逆凶蓋天與人相爲流通吉與凶本乎順逆夫交民天民也老撾民亦天民也若果如前所云無故而戕天之民是逆天矣自古焉有逆天而保其無凶禍者哉繼今王宜安靜守常欽畏天道恪秉藩臣之禮允迪睦鄰之誼非特老撾在所當睦凡與王國接壤者皆在所當睦也若以兵彊國富越境而侵之天之視聽自我民其應有不旋踵者王其深省之先是灝親率夷兵九萬開山爲三道進兵破哀牢繼進老撾地方殺宣慰刀板雅蘭掌父子三人其季子怕雅賽歸依八百宣慰刀攬那遣兵送往景坎地方旣而灝復積糧練兵且頒僞敕於車裏宣慰司期欲會兵進攻八百其兵有暴死者數千傳言以爲雷所震八百因遣兵扼其歸路襲殺萬餘交人大敗而還刀攬那以報雲南守臣黔國公沐琮等琮等因奏灝昔嘗吞並占城皇上姑賜涵容冀其悔過而灝乃肆惡無忌苛刻不仁旣指擒黃章馬之名劫虜鎭安村寨復托解關正等之故窺伺臨安邊情擅差經略而駐師蒙自地方假捕琴公而攻殺老撾父子請降敕切責之刀攬那能保障生民擊敗交賊請賜敕頒賞以旌忠義老撾之子怕雅賽聽其越例襲職以示撫卹仍分敕車裏元江木邦廣南孟艮等土官俾互爲保障奏至詔集廷臣議宜從所奏刀攬那於雲南布政司給官銀百兩彩獘四表裏以酬獎之怕雅賽亦馳敕賜之就令襲父職任免其貢物一年且言沭琮等保障有方亦宜賜敕慰勉上從其議乃賜怕雅賽冠帶彩獘以示優卹並敕灝云

○癸丑賜西僧弘修妙悟國師札思巴堅銼誥命

○甲寅賜司設監太監王助淮鹽一千引建寺初助建寺於西直門外以工科不足請存積官鹽二萬引事下戶部尙書翁世資極言鹽課之難禁約之例且言邊事方殷恐用不足乃命與一千引後不爲例

○詔停免狹西今年歲辦藥材急用者徵其半以巡撫都禦史阮勤言其地比歲災傷也

○乙卯朝鮮國王李娎遣陪臣洪貴達等奉箋文貢馬及方物來朝賀皇太子千秋節賜宴並金織衣彩叚等物有差

○巡撫延綏等處右副都禦史楊浩致仕先是浩因其子禾以生員犯法爲巡按禦史張蕙問罪革罷上章訴其事因以年老求致仕詔下其章於吏部吏部奏浩溺愛不明爲子伸理有失大體宜聽其去從之

○丙辰升吏科給事中王瑞刑科給事中鄒騏工科右給事中盧瑀俱本科都給事中戶科右給事中齊章禮科都給事中

○丁巳遣內官祭中霤之神

○己未升雲南按察使吳﹤王巳﹥江西按察使陳煒河南布政司右參政吳節左參政閻鐸俱爲右布政使鐸浙江余本司

○兵部言鎭守大同太監陳政奏虜入大同平山兒墩殺掠而去守墩百戶程榮把總指揮梅林等參將同璽左監丞陸誾等失機怠事之罪俱宜究治上命治榮等罪而宥璽誾

○鎭守山西太監劉忠等奏山西平陽等府州太原等衛所雨雪愆期麥禾無望乞暫停免該輸柴炭掌後府事襄城侯李瑾亦以爲言上曰百姓足君孰與不足今山西民貧困如此其忍復令供賦稅耶柴炭價銀𨿽國家急務可暫免秋冬二季以後年分仍徵之

○庚申給聽徵馬二萬二千五百餘匹每匹月艸價銀一錢初夏秋馬牧於野至是保國公朱永等以邊方有警調用不便請給價銀市艸飼養以便聽調從之

○壬戌詔減免河南今年歲辦藥材之半以以巡撫都禦史孫洪言其地比歲旱澇也

○丙寅升太僕寺少卿呂雯爲都察院右僉都禦史巡撫延綏○遣官賫銀五萬兩送大同以備邊需又賞大同朔州城等處布置按馬官軍都督白瑜等二千二十五員名共絹七百餘匹布一千四百五十餘匹從太監汪直請也是時虜自威寧被劫之後恆來犯邊報復前讐軍馬錢糧賞賜調度略無虛日而邊吏每以失機奏報犯罪降謫者亦接踵不絕云

○丁卯欽天監正田蓁三年秩滿詔復任仍舊視事時蓁年已七十有一而欽天監官例不致仕吏部以爲言故有是命

○廣東新會縣民葉禘廣偶得妖書並印文地圖與其黨惑眾倡亂爲鎭守等官所獲上奏禘廣等五人命卽所在斬於市

○戊辰以水災免南京水軍左等七衛子粒共二千七百八十餘石

○太子少保刑部尙書林聰等以百戶張鑑所犯凶惡擬罪失出被責問服罪上謂朝廷用刑正以禁姦慝鑑凶惡如此爾等不依舊例斷擬本欲置之於法姑宥之該司官仍停俸一月

○南京守備等官奏近奉敕旨審錄罪囚其死罪情眞罪當者依例監候聽決情罪有可矜疑者會奏處置徒流以下減等但其中有枉法滿貫監守自盜常人盜犯該雜犯斬絞罪又有略賣人口誆騙財物阬陷納戶等情該徒杖罪名例應充軍恩例俱不該載乞裁處之下法司議以前所犯情重舊例俱不減等惟依例發遣爲是奏上從

○己巳

孝莊睿皇后忌辰奉先殿行祭禮遣駙馬都尉周景祭

裕陵

○升刑部右侍郎張鎣爲左侍郎狹西左布政使盛顒爲右侍郎

○直隸宿州民張珍妻王氏臍下右側裂生一男子

○庚午升刑部主事毛倫爲通政司右參議

○辛未詔攺浙江本年分存畱食鹽價鈔徵米時兩浙倉俱乏糧戶部會計以請故有是命

○癸酉築遼東鳳凰山等處城堡初朝鮮國使還路經鳳凰山爲建州野人所掠奏乞於舊路以南新開一路以便往還詔下守臣議至是巡撫遼東都禦史王宗彜等奏鳳凰山前後實虜寇出沒要途距遼陽三百餘里其間土地廣漠舊無烽堠請自山之東北至靉陽間築墩臺一十三座自通遠堡東南至沿江間築墩臺二十二座距山之西北一十五里舊有古城遺址於此築立一堡名爲鳳凰城屯駐軍馬一千距城西六十里曰斜烈站築立一堡名鎭寧堡距站之西北六十里曰新通遠堡之南築立一堡名寧夷堡各屯駐軍馬五百以爲鳳凰城聲援如此則自遼陽直抵朝鮮烽堠聯絡首尾相應一以拒虜賊東南之竊掠一以便朝鮮使臣之往來奏下兵部請攺鎭寧堡爲鎭東寧夷堡爲鎭夷余悉如所奏從之

明憲宗純皇帝實錄卷之二百十六

明憲宗純皇帝實錄卷之二百十七

成化十七年秋七月甲戌朔享太廟

○遣內官祭司門之神

○免蘇州府去年秋糧米十四萬九千九百五十餘石艸三萬三千七百包松江府秋糧米八萬五千三百餘石艸一萬四千餘包鎭江府夏稅麥三萬二千九百七十餘石蘇州衛屯田子粒一千七百九十石鎭江衛一千四百三十餘石以水旱故也

○乙亥巡撫大同右僉都禦史郭鏜奉命築老軍營你河堡二城以軍匠後期物料不備劾奏都指揮袁寶徐文梁鑑周琮並守備指揮千戶十一員法當逮治都察院覆奏請停俸督工或通行逮治有旨寶等且勿治令鏜責以期限催促軍匠赴工

○丙子皇太子千秋節文武羣臣朝參畢詣文華殿行慶賀禮○丁丑仁孝文皇后忌辰奉先殿行祭禮遣駙馬都尉黃鏞祭長陵

○戊寅參贊機務南京兵部尙書陳俊乞致仕上曰朝廷正用老成人可盡心供職不允所辭

○升江西按察司副使侯英雲南副使章格俱爲本司按察使處州府知府熊祥雲南布政司右參政

○升監察禦史徐英叚正爲按察司副使戶部郎中林同爲布政司左參議南京戶部員外郎任彥常爲僉事英四川正浙江同江西彥常福建提調學校

○己卯開中兩淮兩浙長蘆福建山東五運司官鹽四十萬餘引於山西從巡撫都禦史何喬新奏也

○命山西右參政吳檟專理糧儲

○辛巳銓注金吾左衛帶俸都指揮同知白俊於山西行都司掌司事○壬午分遣監察禦史印記南北太僕寺孳生並買償馬騾駒共一萬六千九百二十四匹

○暫免山西府州應輸物料歲辦藥材及停徵戶口鹽鈔十分之四以巡撫都禦史何喬新言連年霜旱民多流移故也

○乙酉兵部尙書陳鉞自陳歷事之勞乞再以其從子淮爲國子監生許之

○丙戌升工部員外郎潘璋南京大理寺左寺正潘禎俱爲按察司僉事提調學校璋四川禎山東

○南京大風雨社稷壇及太廟殿宇有損壞者守備成國公朱儀請命有司修葺從之

○丁亥河南布政司右參議於懋按察司副使胡謐懷慶府知府倪顒河南府知府劉本俱以遲誤兌軍糧爲總督漕運都禦史張王�贊所劾都察院請下巡按禦史逮治如律從之○戊子中元節遣駙馬都尉楊偉樊凱分祭長陵獻陵景陵裕陵文武衙門各分官陪祭

○遣駙馬都尉遊泰祭景皇帝陵寢

○遣內官祭恭讓章皇后陵寢

○己丑巡撫湖廣右副都禦史白行順致仕

○宣府總兵官都督同知周玉等奏宣府左衛指揮同知朱勇守墩副千戶陳全不能堤備致虜入境殺掠人畜法當究治事下兵部並劾分守右監丞李穆左參將朱謙及玉命執勇全鞫治穆謙姑宥罪玉且勿問仍賜敕切責之敕曰宣府爲古上谷實用武之地朝廷聚精兵於此以遏虜衝非他處比使主將號令不嚴則偏裨必不用命而兵威損矣玉受邊寄已久而虜出沒其地視若無人之境欲辭其責得乎第念邊方多事之秋並穆謙姑置不問俾圖後功勇全其執問之如律

○辛卯

太宗文皇帝忌辰奉先殿行祭禮遣駙馬都尉楊偉祭長陵

○升狹西右布政使魯能爲左布政使

○賜大同邵家堡按馬官軍都督宋澄等八千二百五十七人絹四百六十七疋布七千八百五十八疋從太監汪直請也

○致仕太常寺卿兼翰林院侍讀學士吳節卒節字興儉江西安福縣人宣徳庚戌進士選爲翰林院庶吉士授編修秩滿升侍讀景泰

初升南京國子祭酒滿九載加從三品祿上初卽位修英廟實錄以節嘗預修宣廟實錄知典故召爲副總裁旣至攺太常少卿兼侍讀學士書成進本寺卿兼官如故未幾丁母憂賜祭葬服除詣闕謝恩遂乞致仕時年已七十餘旣得請家居十餘年卒年八十五訃聞遣官祭葬節爲人平易質直信人不疑爲文如其爲人初治春秋學與同學劉球齊名又同入翰林學春秋者多師二人而節之徒尢眾後進宗之安福春秋遂擅名於天下其爲祭酒承陳敬宗之後敬宗師道嚴甚流爲寡恩節矯之以寬士類悅服久之流於縱弛然聲望遠不逮敬宗云

○壬辰命故湖廣都指揮僉事尹曰�永子洪襲父原職鎭遠衛指揮使老疾貴州都指揮僉事許昂子佐代父原職赤水衛指揮使

○甲午命太監汪直總督軍務威寧伯王越佩平胡將軍印充總兵官徵剿北虜賜制敕曰近者北虜屢犯邊境特命爾等統京營精兵分路徵剿所在鎭守總兵巡撫等官俱聽爾節制其剿獲賊級俱送紀功官驗實不許妄冒敢有臨陣退縮不遵號令者聽爾等以軍法處治然後奏聞

○升太僕寺少卿秦崇爲南京光祿寺卿○升工部員外郎蕭奎爲雲南按察司僉事提調雲南貴州學校

○升刑部主事侯方大理寺左寺副張谷南京監察禦史戴祐南京刑部員外郎沈瓌俱爲按察司僉事谷廣東祐福建方湖廣環雲南管銀場

○命金吾左衛帶俸署都指揮僉事傅俑子智代父原職爲指揮使

○乙未賜岷府黎山王子名曰彥氵�射充城王嫡長子名曰彥氵�曩

○升四川左布政使馬馴爲都察院右副都禦史巡撫湖廣兼贊理軍務

○華陽王申鍷先以有罪革爵復彊取婦女三人法當遣還其家申鍷自言皆嘗生子並有娠者不當遣下鎭守湖廣內官按驗皆妄申鍷懼始遣出事聞都察院論其罪請下敕切責之制可○丁酉暹羅蘇門答剌二國使臣朝貢還舟人教其途中買貧民子女多載私鹽且爲諸不法事至淮安有告其事於巡撫都禦史張王�贊者會押送行人亦以爲言王�贊因遣官同行人按驗得實贖子女還民治舟人罪因奏請敕諭諸國使之擇人爲使務遵禮法並請明定罪例出榜禁約都察院覆奏從之

○戊戌實授試監察禦史吳文度爲南京山東道監察禦史

○宥掌鴻臚寺事禮部尙書施純鴻臚寺少卿賈斌寺丞孫繩罪有序班趙鑑者奏請本寺習禮門當以朱紅塗飾其門亭損缺亦當修理得旨習禮門有舊制鑑何不呈堂具奏而輙煩擾所司其看詳以聞純因言門亭並無損缺鑑妄言當罪詔錦衣衛執鑑問狀以純等平日不能鈐束亦當究治姑宥之○己亥升四川右布政使謝昶爲左布政使

○汾川王貢錝奏求書籍上以勸善書爲善陰隲孝順事實與之

○開設四川石棚鎭巡檢司

○開設雲南納更山巡檢司銓土官巡檢守之初寧遠建永二州俱隸臨安府後寧遠爲安南所陷其所轄黑腳百夷歲嘗越境侵擾車裏村寨詔守臣圖上邊界以聞至是巡撫都禦史吳誠等言石崖拍敢二山乃二州交界黑腳百夷率由此人境擾邊宜鑿斷其要害之處以絕往來水路以蠻汪寨沿河爲界昔�人由此販貨往蓮花灘與交人互市宜於此設巡檢司而官其土人爲便事下兵部請如所奏從之

○雷震郊壇東天門脊獸○庚子四川烏思藏如來大乘法王遣都綱頭目獨蝸兒堅燦等來朝貢方物賜衣服彩叚等物有差仍命賫敕並彩叚表裏回賜其王

○命廣東廣州府歲春秋祭元封天妃宋林氏女廟從奉使占城國給事中馮義等奏也

○賞大同旗軍銀布有差以朔州黑哨村等處斬賊功也

○辛丑升吏部帶俸郎中王璚爲太僕寺少卿同少卿韓定提督四夷館以久年任滿也

○賜四川按察司僉事余諒四川保寧府同知趙宗繼福建都轉運鹽使司副使胡縉誥命俱以考滿稱職吏部移文核實故也

○遣禮科給事中林榮充正使行人司行人黃乾亨充副使封滿剌加國故王蘇丹速沙子馬哈術沙爲國王

○壬寅國子監生李春奏保雲南故鎭守副總兵沭王�贊子誠才猷超越宜代其父充副總兵官鎭守雲南上以春等不事本業出位妄言下所司議兵科給事中參春等情出請托兵部覆奏命下錦衣衛鞫治之

明憲宗純皇帝實錄卷之二百十七

明憲宗純皇帝實錄卷之二百十八

成化十七年八月癸卯朔

○甲辰監察禦史謝秉中巡按浙江歲滿當代杭州府衛軍民詣鎭守內官告願更畱一年內官具奏於朝都察院爲覆請從之

○乙巳命中都畱守左衛帶俸都指揮使馮慶子鐘代父原職指揮僉事

○升四川布政使司左參政黃紱狹西左參政余洵俱爲本司右布政使刑部郎中李士實監察禦史王錦湖廣按察司僉事蕭禎浙江僉事萬禮俱爲按察司副使錦江西禎本司禮雲南士實浙江提調學校○滿剌加國遣正副使端亞媽剌的那查等來朝貢象及方物賜宴並衣服彩叚等物有差仍以織金彩叚文錦等物付使臣歸賜其國王及妃端亞媽剌的那查等乞賜冠帶與之

○丁未釋奠先師孔子遣太子太保吏部尙書兼謹身殿大學士萬安行禮

○戊申祭太社太稷

○晚刻西方流星大如盞赤色尾迹有光自正西行至西南雲中

○己酉復除狹西布政司左參政梁璟於本司升嘉興府知府徐源爲四川左參政

○韓王偕﹤灒﹣貝鬲﹥奏臣曾叔祖樂平王衝烋年逾七袠博覽羣書一言一動必仿古先誠可爲宗室矜式乞特賜璽書褒崇庶有所激勸章上上從王言致書獎諭之曰凡宗室中將軍中尉苟有一言一行可取朕聞之猶且喜慶況曾叔祖篤志好學老而不倦嘉言善行非止一端增光天潢爲法宗室足慰朕懷者哉玆特賜書獎諭王尙當始終如一壯老一致俾諸爲惡獲罪者景範變化悉歸於善非但可以寬朕之心而祖宗在天之靈亦可以少安矣惟曾叔祖亮之

○庚戌升河南布政司右參議王銓河南府知府劉本爲左參政禮部郎中趙繕徽州府知府王勤爲右參政銓繕河南本貴州勤浙江

○賜故少保吏部尙書兼文淵閣大學士彭時父毓義祭葬毓義以子貴受封至是卒有司以聞故有是命

○賞大同旗軍銀布以山城兒出哨殺賊功也

○壬子孝慈髙皇后忌辰奉先殿行祭禮魏國公徐俌承命祭孝陵○命戶部侍郎潘榮催督漕運糧船先是天旱河淺漕運後期總督糧儲戶部尙書殷謙請敕大臣往督之故以命榮

○命錦衣衛帶俸都指揮僉事李勝子慶代父原職指揮僉事

○署都指揮僉事薛瑛初守備倒馬關忽自言右足折傷請還京醫治兵部奏下巡關禦史按驗徵還閒住踰年復言疾愈欲出蒞事兵部因劾奏其罪且言往時鎭守狹西右都督白玉備倭揚州都督僉事董��良皆稱疾還京未久輙言疾愈欲求別用有旨皆令閒住今瑛進退情狀正與此同請付都察院按治用爲著令於是都察院論瑛奏事不實罪當徒報可

○癸丑遣戶部尙書殷謙祭京都太倉之神○遣順天府官祭宋丞相文天祥

○命右都督馮宗董工修京城

○監察禦史林堉有罪除名堉巡按北直隸至大名府開州聞知州彭經嘗侵盜買馬銀且州多逋事及有盜賊數責之經不服堉發怒去逮州中耆老吏典數人杖之逼令告經事州人聞而從之經懼亦摭堉事具奏命給事中張晟曁刑部錦衣衛官往按堉聞愈怒連下五十餘牒逮州人四百餘令言經罪據以劾奏經乃以各人自言爲詞及晟等至按得本末械經歸復命會堉亦歲滿還京別與戶部主事趙聰相訐奏先已下刑部獄至是刑部當經監守自盜論斬堉奏事再不實當徒例贖復官有旨經贖罪發原籍爲民堉倚法作威低價買物又濫執平民使陷害人姦暴特甚免贖罪亦除名○甲寅狹西岷州各卜等簇番人亦希藏等賞哈等簇番人央捏乃丹等各來朝貢馬並盔甲等物賜彩叚鈔絹有差

○賜故保定侯梁傅子宗歲支米一百石從其祖母張氏奏請優給也

○乙卯太監懷恩傳奉聖旨鴻臚寺右少卿賈斌升本寺卿左寺丞齊佑左少卿右寺丞孫繩左寺丞序班陳宗右寺丞

○旌表孝子吳本淸等五人節婦王氏等二人本淸直隸懷寧縣生員父疾吁天願以身代母患風疾扶掖無忌旣沒廬於墓側有甘泉芝艸之異羅貴河南長葛縣人任訓導母沒廬於墓側寢苫枕塊者三年有二蛇繞廬雙鵲巢樹蕭盛陽武縣舉人母沒甫七歲悲痛幾絕後父與繼母沒廬於墓側手植柏樹成林周璽湖廣江夏縣人母沒廬於墓側有慈烏入廬猛虎繞墓趙穟狹西涇陽縣人任驛丞親沒廬墓時有烏鵲旋繞狐兔依居俱表其門曰孝行王氏直隸滑縣人陳讓妻張氏太倉衛舉人周敬妻二人皆夫亡守節無玷俱表其門曰貞節

○都察院左副都禦史張王�贊卒王�贊字宗器湖廣孝感縣人正統戊辰進士授工部主事歷郎中升太原知府丁父憂攺寧波進廣東布政司參政浙江布政使擢右副都禦史巡撫四川母病乞歸省聞卜守制起贊畫松潘軍務旣班師乃歸終喪進戶部侍郎辭弗就服闋升左副都禦史總督漕運兼巡撫鳳陽諸府至是卒訃聞賜葬祭王�贊在部屬有時名守寧波嘗條奏中官之監市舶者不法事聲稱籍然在廣浙二藩名日益損在四川處置多乖方民多怨之播州宣慰楊輝以所嬖庶長子友不得襲欲爲之所乃謀稱夭壩幹生苗亂乞舉兵克平增置官司控之王�贊爲之請立安寧宣撫司以友爲宣撫其實夭壩幹初未有亂亦非克平也松潘之役貪功起釁張大鮮實總督漕運率多依違遷就汲汲惟恐失之王�贊通敏有才幹遇事優爲但有市心不爲君子所與

○丙辰太監李榮傳奉聖旨上林苑監左監副李孜省升通政司右通政仍管監事開化縣縣丞劉珣器太僕寺丞冠帶人匠張榮營繕所副儒士劉鐘鴻臚寺主簿聽選官李應序班樂舞生王福廣太常寺協律郎陳惟泰王日敬俱司樂文思院副使朱偉陳溥大使人匠孫政何淸韓景陽俱文思院副使儒士顏玨孫景與冠帶中書科照例食糧

○丁巳朝鮮國王李娎遣陪臣尹弼�等來朝貢方物謝恩賜宴並金織衣彩叚等物有差

○戊午給太常寺少卿丁永中先任寺丞敕命永中任寺丞未滿三載遷少卿例不得敕命永中以爲請從之

○命故燕山右衛帶俸都指揮同知施旺子玉襲父原職指揮同知

○己未命錦衣衛帶俸都指揮僉事李銓守備山海關

○庚申擢進士陳震爲南京戶科給事中羅鑑南京刑科給事中震管理黃冊

○辛酉祭太歲風雲雷雨嶽鎭海瀆山川等神

○太監覃昌傳奉聖旨贊禮郎崔志端楊遇淸升太常寺寺丞管事

○安南國王黎灝遣陪臣阮文質等奉表箋來朝貢金銀器及方物賜宴並衣服彩叚等物有差仍以文錦彩叚付使臣歸賜其王

○命定西侯蔣琬侄驄襲叔祖雄職爲指揮使雄父定西侯貴生三子長義次雄次謙謙庶出義生三子長琬次琰驄琰之子也初雄從父累立戰功歷升指揮使徵麓川時陷於賊無子庶弟謙襲職謙卒驄自陳宜爲雄後請襲其職兵部言據之倫序琬宜後雄今琬旣襲祖侯爵又令驄襲雄職此系重職例不許襲詔可至是琬復申奏云謙以庶弟襲兄職不聞重職之議今驄以嫡孫承祖官未爲不可特允襲焉

○直隸眞定縣儒學教諭兪正已以上言歷法爲禮部尙書周洪謨等所劾命錦衣衛執治之正已言歷象授時乃敬天勤民之急務後世歷法失傳漢唐以來造歷者莫有定議愈精愈密而愈多差由不得古人隨時損益之常法也我朝列聖相繼於前代宿獘一掃無餘但於歷法之差未曾攺正臣竊以經傳所載日月天行之常度本歷元以步算又以陰陽虧盈之理求之以驗今歷謹詳定成化十四年戊戌十一月初一日己丑子正初刻合朔冬至日月與天同會於斗宿七度至三十三年丁巳十一月初一日戊辰酉正初刻合朔冬至日月與天復同會於斗宿七度所謂气朔分齊是爲一章者也今將一章十有九年七閏之數冬至月朔閏月節气年月日時逐一開坐編成一冊上進請敕該部精加考訂仍行欽天監從宜造歷頒布天下詔以歷法已嘗稽定今奏有差所司其看詳以聞禮部尙書周洪謨等會欽天監掌監事太常寺卿童軒集歷科官生與正已參考講論竟日不能決洪謨等因奏正已止據邵子皇極經世書及歷代天文志推算气朔又祖述前代術家評論歲差之意言古今歷法俱各有差曾不知歷代以來歷官考之象緯驗之咎影隨時修攺以與天合則𨿽當差而可使無差今正已膠泥所聞輕率妄議請下法司治罪有旨正已不諳事體妄議歷數錦衣衛其執治之旣而軒亦奏云比詣禮部公同正已講論歷法看得所進冊內每月俱以大小編排秪有合朔並無弦望之日於本年六月後作閏六月臣等辦論本年若閏六月卽今八月當作七月觀數日以來气候豈七月令乎且其言成化十四年戊戌爲章盡之年當閏十月而不置閏故冬至差一十二日則知今歷冬至合朔閏月三者皆差惟歷日乃正朔之書借使置閏或差則寒暑反易農桑庶務盡失其候矣我太祖髙皇帝奄有天下肆命監正元統等參考歷代四十四家歷法以洪武十七年甲子爲歷元造大統歷頒行天下英宗睿皇帝又置璣衡簡儀圭表等器於觀象臺迨今循用已久本監所算日月交食日時方位及所躔宿度觀之於天測之於器未始有不驗者間有刻數先後之殊所食分秒之異蓋由星土之有南北地形之有髙下故耳使果如正已言戊戌年當置閏而不置閏冬至差一十二日則晦朔弦望旣差而遞年本監所算日月交食日時並所躔宿度俱差無疑矣今何爲盡驗乎況戊戌置閏溯而上之無不差者又其言天地之間有自然之冬至有自然之朔望有自然之閏月非人力私智所得而損益是又不知天有自然之運而人有自然之數以自然之數求自然之天則𨿽千載之日至可坐而致也今正已自以已意創爲八十七年之約法每月大小相間編排有合朔而無弦望止是以區區小智彊合於天與前之所言自相矛盾矣竊見禮部奏詞未曾深言本官妄議歷法之非恐彼心懷不服請敕法司將臣所奏明正其罪以警將來得旨亦付錦衣衛蓋歷法重事人多不講正已所奏引援證據凡數千言𨿽與歷家不盡合然亦苦心力而爲之部監官不用其言可也罪之則甚矣

○壬戌安化王秩炵奏臣曾孫臺濎臺溍年及成人乞如例授職及賜冠服事下禮部議謂親王長孫舊無授封事例近奉詔書內開親王有長孫者授以世孫給一品冠服郡王有長孫者授以長孫給二品冠服今安化王曾孫臺溍旣該封爲奉國將軍其長曾孫臺濎宜如世孫長孫事例降等定與冠服通行各王府以爲定式從之

○翰林院編修董越服闋復任

○癸亥順天府府尹杜謙奏請較定權量以給民用從之

○金星晝見於巳

○夜月犯六諸王星○乙丑實授南京試監察禦史黃熒何瀞爲監察禦史熒廣東道瀞湖廣道

○降欽天監監正張瑄爲監副初瑄學燒煉養砂方於方士王經經學天文於瑄瑄示以觀象玩占諸書互相授受爲錦衣衛官校所緝詔收治之得實狀故降之

○戶部尙書翁世資奏遣官勘過五軍中軍營牧馬艸場在薊州西花鄕地方總一千一百四十餘頃欲行總兵官英國公張懋照舊牧馬及召人承佃每畝歲徵子粒以備買補馬匹置辦軍裴之用從之

○丙寅升太僕寺卿楊穟從二品俸以九年任滿也

○戊辰建州衛都督完者禿遣甫忽答等十八人來朝貢馬初建州夷人剽掠朝鮮使臣方物詔守臣遣譯窮詰之至是其酋完者禿遣使貢馬十匹且求入朝謝罪遼東守臣奏其事且言連年用兵苦於供饋加之北虜近邊屢有警報乞容其朝貢使得自親庶邊患少息上命兵部參酌之兵部言遠臣畏威慕義不戰而屈機不可失況甫忽答等先已入境勢難中止請從守所議詔許之已而賜敕遣還謂朝廷設立三衛令世修職貢撫待之恩未嘗不厚近者虜酋伏當加不思報效乃敢紏眾犯邊不得已命將出師問罪剿殺今爾等乃能格心向化貢馬服罪已悉宥不問仍加賞宴玆特令賫敕曉諭完者禿並其部下俾依期朝貢勿生疑慮其省之念之

○己巳注布政司右參政孫中於河南管河中爲戶部郎中從太監汪直督大同軍餉預威寧海子功命升參政至是始銓注之

○庚午調雲南按察司僉事蕭奎於貴州初奎爲員外郎管神木廠嘗忤中官至是其人言於上以奎不宜提調學校故調之

○賜徽府軍校月糧全支一年以王奏軍校月糧止六斗食用不足乞如崇府事例全支故也

○辛未曉刻月當晦不晦

○擢行人李琨武淸李孟晊王琰湯鼐太常寺博士何鈞知縣許斌向翀柯忠張鼐錢承徳戈瑄朱王�贊劉﹤矢見﹥劉王�贊曹英李復貞爲試監察禦史行人陳嵩黎鼎知縣朱守恕劉愷張貫蹇霆爲南京試監察禦史知縣孫安張鳳騫太僕寺丞

○先是眞寧王邃垿欲襲慶王爵誣奏慶王邃塀嘗殺兄婢有娠者不當爲嗣由是邃塀同母妃孟氏俱訐奏邃垿事下鎭守寧夏內官曁巡撫僉都禦史賈俊等按之得其狀乃府中良醫林輗交構其事而長史輩不能輔正遂致興訟都察院以具獄覆奏有旨眞寧王誣奏人命慶康王妃孟氏及慶王各奏事不實俱宥之林輗交構興訟發河南衛充軍餘人解京重鞫後眞寧王奏訐不已以其煩擾下敕切責之

明憲宗純皇帝實錄卷之二百十八終大明憲宗純皇帝實錄卷之二百十九

成化十七年九月壬申朔禮部奏自今諸夷朝貢乞令大小通事審譯精當方與賞賚以革僞妄報可

○滿剌加國使臣端亞媽剌的那查等奏成化五年本國使臣微者然那入貢還至當洋被風漂至安南國微者然那與其傔從俱爲其國所殺其餘黥爲官奴而幼者皆爲所害又言安南據占城城池欲並吞滿剌加之地本國以皆爲王臣未敢興兵與戰適安南使臣亦來朝端亞媽剌的那查乞與廷辧兵部尙書陳鉞以爲此已往事不必深校宜戒其將來上乃因安南使臣還諭其王黎灝曰爾國與滿剌加俱奉正朔宜修睦結好藩屏王室豈可自恃富彊以干國典以貪天禍滿剌加使臣所奏朝廷𨿽未輕信爾亦宜省躬思咎畏天守法自保其國復諭滿剌加使臣曰自古聖王之馭四夷不追咎於旣往安南果復侵陵爾國宜訓練士馬以禦之

○癸酉給修京城官軍一萬人口糧月二斗鹽一斤

○甲戌錄故通政龔全安孫詔爲國子監生以全安正統十四年死於王事也

○乙亥孝恭章皇后忌辰奉先殿行祭禮遣駙馬都尉王增祭景陵

○賜鴈門偏頭寧武三關守隘夜巡官軍七百九人衣鞋

○丙子命通政司右通政邊鏞復任提督謄黃以丁憂服闋也

○戶部奏長蘆運司官鹽爲雨水所淹及屢爲人所盜共一十三萬七千五百六十餘引其鹽折大布三千九百七十疋亦皆被災無徵已經巡鹽禦史林符勘實俱合免追從之○戊寅調監察禦史於大節爲雲南鶴慶軍民府推官先是京師地震大節巡按湖廣上﹤鋶﹣釒﹥言事詞頗切直畱中不報而蜜諭吏部調外任

○有自虜中回者得虜馬三十餘匹命賞彩叚四表裏仍詔自今自虜回帶馬十匹以上者賞如例

○己卯升翰林院編修�良臣爲侍講以九年任滿也

○戶部奏內庫銀數少而成造各王府寶冊及妝奩之類用金尢多請移文各布政司並直隸有司先以在庫之金起角�羊及查各庫所積銀數量取其半每金一兩以銀七兩易之並行浙江福建雲南三布政司閘辦銀課亦各以其半易金奏入上俱可之惟閘辦銀不許易金

○三月二十三日山西代州艸場火焚艸二百二十二萬八千束有奇至五月十一日又焚六萬九千束事聞戶部劾奏參將支玉按察司副使蔡麟並指揮知州各官罪請巡按禦史逮治提督鴈門等關都禦史何喬新請令停俸督補縱火之人報可

○重陽節賜百官宴於午門

○辛巳命大同總兵官左都督範瑾管中府事罷分守懷來參將周賢以太監汪直言瑾衰憊賢罷軟故也

○壬午太監懷恩傳奉聖旨調通政司右通政王昶爲太僕寺少卿鴻臚寺少卿翟瑛爲尙寶司少卿升尙寶司少卿李璋爲本司卿昶因李孜省升通政到任以其雜流頗不加禮貌孜省進密帖於內瑛因宣讀欠明故調之

○升禮部員外郎陳謨爲雲南按察司僉事提調雲南貴州學校○甲申遣恭順侯吳鑑陽武侯薛倫應城伯孫繼先武平伯陳能爲正使吏部郎中吳瑉戶部郎中呂昇兵部郎中朱紳刑部郎中林和爲副使持節冊封徳王庶次子祐木�尋爲濟寧王晉府陽曲王庶長子鎭國將軍鐘鍑爲陽曲王夫人侯氏進陽曲王妃云丘簡靖王長子鐘鋋爲云丘王南城兵馬副指揮張騰女爲唐府淅陽王妃河南南陽衛千戶楊節女爲文城王妃山西馬邑縣倉大使曲理女爲新野王妃湖廣蘄州衛指揮苑謙女爲荊府都昌王妃

○命四川都指揮劉昇指揮使陶亨分守雅州越嶲地方時四川巡撫都禦史孫仁等議雅黎二州並越嶲一帶獐懶坡相公嶺爲襟喉要路番漢雜處夷羅縱橫宜設官分守雅州碉門紫石至大度河令劉昇守之越雋至大度河令陶亨守之事下兵部覆奏詔可

○丙戌賜宛平大興二縣養濟院孤老貧人五千九百七人布各一疋

○命雲南都指揮僉事把福子忠代父職指揮使

○丁亥戶部尙書翁世資奏是歲天旱河流淺澀以致漕運違期今欲如常例曬米上倉恐歲暮河凍有誤明年漕運乞免湖廣江西浙江所運米攤曬每石加米四升以充折耗從之

○巡關監察禦史蔣昺言方今京軍邊卒多老弱不精胡寇出沒不可不預爲之傋宜合京衛及西北三邊遼東軍士汰其老弱以漸解補務使人人精壯河南班操官軍別立營所使便於徵調騰驤等衛勇士定爲兩班分番直宿專於拱護十二團營把總等官各統一營總督者宜以時通閱有警則命本營之將將本營之兵使兵將相識恩威素服選閱之典五年一行宜著爲令又言隆慶衛當要衝每遇軍興疲於接遞京師以北大同迆南俱宜添設遞運所又言西北三邊虜數侵犯糧儲旣少內帑漸虛若或用兵恐供需不繼今各邊並居庸等關預備倉場見貯麥豆久必腐爛不過七年次第支盡其後收納宜折銀及招募有艸之家令其上納照數給直其襲蔭指揮等官當十年一選中有老疾罷軟者攺調腹裏衛所勿使妄費邊儲凡天下有司該徵鹽鈔並給引稅契堂食錢鈔各宜定與則例折銀事故有司官皂隸銀亦照京官扣除收貯各召人中鹽或勸借富民每歲角�羊部以給諸邊見儲邊糧並請差官查盤以杜侵欺之獘更請敕中外文武臣寮講求實邊長策以爲經久之計又言致仕大臣乞諭吏部並各處巡按禦史訪其素行超卓者京官三品以上在外布按二司正官各視見任品級就於本處量給祿米三分之一皂隸四人爲恬退者之勸奏至上曰防邊事皆行邊儲乃戶部專理大臣致仕朝廷未嘗不以爲意昺泛言煩擾錦衣衛其鞫治之時昺以數事分數遣人連奏緝事官校聞其所奏甚多不知其何事也乃蹤迹之適昺已還京潛住而不朝見遂就其家執之坐奏事不實當贖徒還職有旨昺難居風憲免贖罪送吏部降二級調邊任遂調爲四川建昌衛知事或昺素爲學士劉珝所厚而王越惡之故及於禍時珝與越已反目矣

○庚寅析四川銅梁遂寧二縣地爲安居縣仍隸重慶府其地乃�賈聚集之處去縣遠數遭賊寇焚劫至是分銅梁縣六里遂寧縣一里合爲一縣

○辛卯給烏思藏諸番王及長河西魚通寧遠等宣慰司敕書勘合禮部奏烏思藏地方在長河西之西長河西在松潘越嶲之南三處地界相連易於混淆難以辧別烏思藏大乘法王闡化輔教贊善番王舊例三年差人一朝貢彼因道險少來而長河西番僧往往僞作印信番書以冒賞賜乞立爲定制除大乘法王無地土外闡教等四王人各賜敕一道勘合二十道該貢之年道經四川狹西比號旣同仍有王印奏本方許放入其長河西魚通寧遠等處朵幹及董卜韓胡諸宣慰司亦各給勘合六十道其入貢道經四川比號驗放一如例若該貢之年偶值道梗不通後不許補貢其四川松茂州土著番僧來朝者邊官亦照例驗放不許過多從之○監察禦史劉喬照刷在京五府六部各衙門文卷自成化十二年正月起至成化十五年十二月終其間文卷埋沒稽遲違錯者總計七千七百二十四宗經該官員太子太傅英國公張懋等三千二百五人埋沒者郎中劉澄等二千二百十六人稽遲違錯者郎中曾鑑等二百三人並請逮治有旨付都察院知之

○壬辰占城古來遣王孫哈那巴等奉表貢象虎及方物來請封賜金織衣彩叚等物有差

○癸巳兵部尙書陳越奏安南國僻在西南萬里之外與雲南兩廣接壤永樂間王師克伐郡縣其地其後守臣失馭隨復陷沒今又轉肆憑陵東吞占城西並老撾殘破八百僞敕車裏宣慰司殺滿剌加使臣不可不爲之慮先年有邊人還自安南稱其國欲犯雲南以其王母諫而止都禦史王恕亦稱安南遣人僞爲�人來覘虛實又聞有江西人王姓者亡命爲僞禦史爲之畫策督兵累次侵擾未必非此人之謀占城使臣亦言安南治戰船三千欲襲海南不可不爲之備上曰朕視安南禮絕外國每有違拒亦優容之而彼外示恭謹中懷桀黠迹其所爲蓋有不可揜者兵法曰毋恃其不來恃吾有以備之宜申命雲南兩廣守臣嚴越境亡命之禁彼若有犯當整兵禦之

○甲午巡撫陜西右副都禦史阮勤奏陜西救荒事宜一陜西六年役滿吏典納米一百二十石者免辦事考試就撥京考二百二十石者免京考冠帶辦事一百三十石於本衙門或附近衙門撥補三考滿日赴部免考冠帶辦事其三年役滿者納米一百石免辦事就撥京考一軍職並小旗指揮納米十五石千戶衛鎭撫各十二石百戶所鎭撫各十石免其赴京比試總旗八石小旗五石免其赴都司並槍官員年踰二十不比試者照例納米九石贖罪一各處民人捨餘人等納米一百石者授以冠帶一百二十石者授以正九品一百四十石者正八品一百六十石者正七品俱散官無米依時價折銀一考察各屬陰陽醫學僧道官有老疾及不謹者黜退別選陰陽醫生僧道照例納米補缺一考退生員多不願充吏者廩膳納米六十石增廣三十石許爲民一潼關衛今後但有盤獲違禁叚疋等物俱角�羊陜西布政司易銀髮屬糴糧賑濟戶部爲覆奏俱從之

○乙未命故錦衣衛指揮同知�英子祚襲職祚祖喜初以善畫供事內府累升至指揮同知仍命世襲至是兵部以其無軍功爲請詔特準襲

○丙申賜崇王見澤庶長子名曰祐桓○升監察禦史胡敬南京刑部員外郎黃榮南京監察禦史王王�贊陳壯刑部員外郎洪廷臣俱爲按察司僉事敬榮浙江王�贊陜西廷臣湖廣北江西

○丁酉詔諭安南國王黎灝還占城地時占城國古來遣使奏雲天順五年四月內交阯興兵侵本國虜國王毀城池掠寶印而去王弟盤羅茶悅逃居佛靈山成化六年奏請印乞封天使到而盤羅茶悅已先爲交阯所擒矣臣與兄齋亞麻勿庵潛竄山林後交人畏懼天朝自遣人尋訪本國子孫撥還地土自邦都郎至占臘地界五處立齋亞麻勿庵爲王未幾齋亞麻勿庵死今臣當嗣位而不敢專擅乞遣天使仍賜寶印封以爲王特諭交人退還本國全境之地二十七處四府一州二十二縣東至東海南至占臘西至黎人山北至阿木喇補凡三千五百餘里仰祈天恩爲小國作主命會官議之兵部尙書陳鉞英國公張懋吏部尙書尹旻等議占城被安南侵奪已久朝廷嘗爲之戒諭安南止還其地五處今古來不遠萬里來訴若不俯從所請無以慰遠人仰望之心宜遣近臣有威望善辭令者二人使安南諭其王使悉還占城故地詔不必遣官及安南使臣還乃敕灝曰朕奉天子民薄海內外咸圖安輯俾各得所以溥一視之仁矧爾安南與占城二國自秦漢而下皆中國郡縣距京師非遠曩者占城奏爾興兵虜其國王殺其人民奪其城池土地朕甚惻然兩降敕令爾歸所獲以惇大義而爾復奏云虜獲男婦已發回本國又云境土旣定豈可侵爭朕信之不疑今占城古來差人請封詢其所以始知其地俱被爾國占據其退還者不過五之一爾審若此則是爾陰遂吞並之謀陽竊睦鄰之名惇大義者果若是耶朕所以諄諄敕爾者非私厚占城也欲爾體朕一視之仁睦鄰卹民爲兩國生靈福耳爾猶若罔聞知獨不觀爾先世與占城報復往迹乎明鑑伊邇爾國者老尙悉其詳當審思之古稱有道之國以徳不以力爾自受封以來不但侵奪占城近又殺滿剌加進貢使臣黥其從人爲奴鄰封構怨控訴交至爾自以爲福否邪夫畏天保國事大卹小賢哲者所爲爾何不此之圖也敕至宜念輔車之勢篤鄰好之誼盡還占城故地世守宗祀不至隕絕不惟兩國生靈免罹兵禍而爾令聞垂諸簡冊子孫世享休澤於無窮矣其深體之毋貽後悔

○誅彊賊劉通等六人於市通本直棣鎭海衛軍成化十五年犯罪亡命因聚眾奪民船往來江湖中販鹽爲盜剽掠殺人南京僉都禦史白昂奉命巡江逐捕久不得因遣人誘致之通等亦饑困遂與其黨束身自歸於昂收其器一千六十件械通等二十一人送京師法司當通淩遲處死余悉當斬有旨通等聚眾劫殺拒敵官軍當依律治罪但力窮投首俱減等通當斬命不必覆奏首惡五人皆絞余系獄擬罪有差

○戊戌升吏部主事元守直爲通政司右參議鴻臚寺鳴贊張俊爲本寺左寺丞

○己亥太監李榮傳奉聖旨升文思院副使張喜爲大使授司設監人匠陸阿原等十七人爲副使

○庚子哈密衛都督罕愼遣使臣都綱約家等土魯番使臣赤兒米卽等各來朝貢馬駝賜宴並衣服彩叚等物有差

○建州等衛女直都指揮李革當等各來朝貢馬及貂皮賜宴並衣服彩叚等物有差

○辛丑賜徳王兩淮批驗所餘鹽一千引

○以明日十月朝遣駙馬都尉周景楊偉分祭長陵獻陵景陵裕陵遊泰祭景皇帝陵寢

○遣內官祭恭讓章皇后陵寢大明憲宗純皇帝實錄卷之二百二十

成化十七年冬十月壬寅朔享太廟

○遣內官祭司井之神

○癸卯朝鮮國王李娎遣陪臣韓致亨等奉表貢馬及方物來朝賀萬壽聖節

○賜海外諸國及西域番王敕先是外夷朝貢者於所過驛傳需索無厭至是禮部奏請因其使回降敕諭其國王敕曰日者海外諸國並西域番王等遣使臣朝貢沿途多索船馬夾帶貨物裝載私鹽收買人口酗酒逞凶騷擾驛遞非違禮法事非一端所經官司累章陳奏欲依國法治之則念其遠人欲不治之則中國之人被其虐害今特降敕開諭繼今以後王遣使臣必選曉知大體謹守禮法者量帶傔從嚴加戒飭小心安分毋作非爲以盡奉使之禮以申納款之忱俾奉使者得以保全供應者得免煩擾豈不彼此兩全哉

○以河南鈞州稅課局課鈔賜徽王供歲用從王請也

○總督漕運左副都禦史張王�贊言宋儒胡瑗揚州府如臯縣人布衣時與孫明復石守道讀書泰山明聖人體用之學以經術教授蘇湖當時取其學規行於太學所著有資聖集景祐樂議口義中庸角�羊春秋口義言行錄皆有益後學仰惟聖朝崇重儒術凡前代諸儒有功吾道者悉已列之從祀如瑗者獨在所遺是缺典也乞下禮官考瑗功行或升從祀或建專祠祭於本土爲當事下禮部知之

○命哈密衛故指揮同知亦思馬因子迷剌力襲爲涼州衛指揮同知

○甲辰賜周府臨湍王同鈞庶長子名曰安氵��免

○免浙江烏程歸安徳淸三縣被災田糧十分之六戶部因奏四方報災間有不實皆由所司因循姑息之獘請自今如仁宗聖旨事例俱令巡按禦史都布按三司及府州衛所掌印官會勘以聞庶不妨國賦從之

○乙巳實授試監察禦史劉鳳翔劉銘爲南京監察禦史鳳翔四川道銘廣西道

○攺河南兌運京儲及眞定保定徳州易州等處倉糧之半爲折徵是歲河南額運糧六十五萬一千石所司以頻年水旱乞寬省戶部奏定京儲每石折銀六錢徳州臨淸二倉每石折銀五錢其餘折徵者有差從之

○戶部會議漕運並巡撫官所奏事宜一各處運糧淺船每歲浙江湖廣蕪湖三處抽分廠支銀一萬二千兩修造但船多銀少用度不足是以軍士逃竄有妨漕運自今歲宜增銀五千兩永爲定例一兌運軍糧所司欲依先年事例每石加耗米七升但今諸處水旱相仍民困已極宜照舊不必增一常州府歲運上供細米到有常期近因多載私貨以致阻淺宜行巡撫官禁約一近例以江南馬不堪徵操每匹徵銀十兩而不堪之馬仍復印記令民飼餋卽有倒死責其償補是以一馬之故而兩擾於民請自今旣徵銀者其馬與民一河南舊設三道分理庶務而河南一道所轄二府五十六州縣相距千二百里分司官每歲不能徧歷以致政務淹滯請以河南府十四州縣並汝州屬縣四仍爲河南道開封府四十二州縣割爲大梁道庶巡歷可周而公事易辦一陜西徽州水陸四通�賈輳集宜設稅課局一所以司徵稅一雲南路南州銅坑往往爲姦民竊發煎賣以資交阯兵器請移文所司封閉免其課歲仍給旨意榜文禁約有犯者發煙瘴地面充軍一雲南嵩明州所屬楊林縣編戶止一里去州僅三十里宜歸並於州一邇來武官繼嗣者或同姓之人夤緣幸襲或異姓之子冒托宗支以致冗食無窮請移文天下禁其獘一四川地連湖廣荊襄狹西漢中貴州永寧等處其間深山曠野流民尙多宜於夔州重慶保寧順慶四府增設按察副使一員專治流民一四川松潘茂州俱有總兵參將分守惟小河以下直抵龍州石泉諸處蠻夷出沒其間而守將久缺宜仍設左參將一員協守其地一天下郡縣皆設惠民藥局以濟貧病至於邊軍尢宜加卹今陜西甘肅等十餘衛所醫藥俱缺疾疫無所療治請敕所司各立醫學一所選精通醫術者教軍餘子弟習業一屯田所系甚重通者軍官犯法多將屯軍私役妄差乃以屯地別召人承佃圖利以致子粒頻年不完請通行禁治議入上命兌軍耗米每石準加二升常州府供應米船遇洪閘發人拽送雲南銅貨私販出邊境者論以死家屬發煙瘴地面充軍四川流民只令分巡分守官撫治副使不必增設餘皆準議

○南京禮部右侍郎李本乞以子文昌爲國子監生許之

○己酉嚴遼東馬市之禁先是陳鉞爲都禦史巡撫遼東奏開馬市於開原廣寧二處朵顏諸夷每月兩市後通事劉海姚安稍侵年之諸夷懷怨寇廣寧不復來市至是鉞爲兵部尙書懼罪及已乃奏言初立馬市非資外夷馬以爲中國之用蓋以結朵顏之心撤海西之黨今宜申嚴禁例每爲市令參將及布按司官一人監之有侵刻者重罪之庶無激變之患詔可仍令巡按禦史治劉海姚安之罪以聞

○癸丑南京掌後府事宣城伯衛潁以老角�羊兵政許之

○甲寅太監懷恩傳奉聖旨進封慶雲伯周壽爲慶雲侯升錦衣衛指揮使周或爲都督同知千戶周忠爲指揮僉事舍人周整周海周讓周成周剛周禮爲錦衣衛百戶俱世襲彧世襲指揮使

○太監李榮傳奉聖旨升僧錄司右闡教周吉祥爲右善世左覺義慧玄右講經右覺義徳慶淨頤俱左覺義

○升守備馬營堡指揮使張澄爲都指揮僉事其下升賞有差初參將吳儼少監崔榮之被虜圍也澄率兵往援至北山梁溝遇虜力戰敗之時官軍所在被圍澄且戰且進沿道攻角�羊指揮劉貴及千戶韓俊之圍始救榮儼潰圍而還兵部言澄衝鋒冒矢屢解虜圍其功可嘉宜進官一級其部下七百人同心戮力宜加賞儼部下多力戰而死宜厚卹其家詔可

○乙卯皇太后聖旦上率皇太子上壽畢命婦朝賀賜百官宴於午門

○丙辰使占城國行人司右司副張瑾有罪下獄先是瑾與給事中馮義同奉命賫敕印封占城國王孤齋亞麻勿庵爲王多挾私貨以圖市利至廣東聞齋亞麻勿庵已死而其弟古來遣哈那巴等來請封慮空還失利亟至占城占城人言王孫請封之後卽爲古來所殺而安南已以僞敕立其國人曰提婆苔者權掌國事瑾等不俟奏報輙以印幣授提婆苔封之爲王得其賂黃金百餘兩又經滿剌加國盡貨其私物以歸義至海洋病死瑾具其事且納僞敕於朝禮部劾瑾專擅封立當正典刑命下錦衣衛獄鞫治始得其狀法司比依大臣專擅選官罪坐斬時占城哈那巴在館禮部譯問之云古來實王弟齋亞麻勿庵之死以病不以殺而所謂提婆苔者亦不知其爲誰乃命哈那巴等暫回廣東令有司以禮優待俟提婆苔謝恩使至並審其情僞別處之

○夜月食

○丁巳命忻城伯趙溥掌南京後府事

○戊午巡按廣西監察禦史戴中奏蠻賊屢寇梧州慱白藤縣殺虜人畜甚眾因劾參將馬義及指揮丁瑞等不飭武備之罪兵部並劾副總兵白玉詔奪玉俸三月義等逮問已而中又奏廣西猺獞方公彊等共五十餘處所虜人口財畜動以千計劾失機守備都指揮梁泰等二十八人兵部並劾太監顧恆都禦史朱英平鄕伯陳政都督白玉副參將歐盤之罪詔玉旣奪俸仍記罪磐泰逮問恆英政姑宥之

○己未誠孝昭皇后忌辰奉先殿行祭禮遣駙馬都尉周景祭獻陵

○大理寺卿田景暘以憂去任

○壬戌賜太子太保吏部尙書兼謹身殿大學士萬安誥命授從一品散官勛階

○太監覃昌傳奉聖旨升道錄司右至靈鄧常恩爲太常寺鄕右正一雷普明寺丞右至靈毛守玄博士法師成復亨樂舞生趙繼宗協律郎錦衣衛正千戶楊輅本衛指揮僉事所鎭撫楊輝百戶武功中衛百戶陳全錦衣衛副千戶通政司經歷何瑾錦衣衛百戶文思院副使張廣等七人俱錦衣衛所鎭撫帶俸冠帶儒士王軏等七人鴻臚寺序班廩膳生員徐祥儒士黃本道等八人俱與冠帶中書科食糧三年照例出身人匠闕璋等二十三人俱文思院副使仍舊辦事左演法郭道誠左正一道士蔡宗珵盧道慶俱右玄義

○巡撫河南右都禦史孫洪奏河南被災奉旨賑過饑民戶六十一萬二千八百口一百四十二萬五千一百七十

○甲子命降夷宋哈答哈里不花廣寧安置建州女直宋哈答與其弟哈里不花來降巡撫遼東都禦史王宗彜等奏宜畱之遼東以啟東夷向化之心其先次降夷宋款赤八安置廣東者亦乞令還京兵部尙書陳鉞以爲制馭夷狄有經有權正統景泰間來降者悉處之遼東所以誘其歸附其後降者頗多分送兩廣所以離其黨與此誠撫馭之良法防微之深意今王師破建州宋哈答等首慕化來歸若置之兩廣則無以慰彼初心感其族類宜處之遼東給與賞賜令爲通事諸夷聞風將相率而來降矣詔從之命取宋款赤八還京

○乙丑免河南去年秋糧子粒十八萬三千七百餘石以水災故也○丁卯以災傷免山西是歲秋糧十萬五千三百餘石

○賞遼東副總兵韓斌指揮僉事李雄王裕彩幣白金有差其下升賞者三百一十一人錄其前後斬獲虜寇功也

○戊辰大隆善護國寺西天佛子班卓藏卜死命摘官軍一千五百爲建塔治葬

○己巳禮部奏萬壽聖節例賜百官宴上命免宴賜以節錢鈔

○庚午調刑部主事蕭玙爲雲南廣南府通判玙坐沛縣知縣馬時中奏內使郭文經過索取毆傷人命事爲文所訐並下刑部獄俟勘未結玙時提獄禁暫許時中出外取冬衣原問官主事範吉聞將爲緝事者所發呈於本部舉奏之下玙錦衣衛獄論贖杖還職上曰玙徇情聽囑放囚出外難居法司命吏部調外任旣而吉亦坐呈玙放出時中而不及其皂隸丁鑑亦論贖杖還職上以吉爲原問官亦調外任吏部擬雲南廣西府通判得旨調狹西鳳翔府刑部尙書林聰左侍郎張鎣以不能鈐束屬官請罪上責其不謹而宥之

大明憲宗純皇帝實錄卷之二百二十大明憲宗純皇帝實錄卷之二百二十一

成化十七年十一月午未朔欽天監進成化十八年大統歷上禦奉天殿受之給賜文武羣臣頒行天下

○以明日萬壽聖節遣駙馬都尉周景楊偉謁告長陵獻陵景陵裕陵遊泰謁告景皇帝陵寢

○壬申萬壽聖節上詣奉先殿皇太后宮行禮畢出禦奉天殿文武羣臣及四夷朝使行慶賀禮

○乙亥遣內官祭恭讓章皇后陵寢以是日忌辰也

○丙子賜朝鮮國朝賀陪臣韓致亨等宴並金織衣彩叚等物有差

○戶部奏攺長蘆運司賣鹽則例先是以內庫金銀鈌用命所司出新舊鹽課百四十萬引賣之每引銀三錢而�人以價重少有買者乃攺爲三等自正統五年至天順八年者引減銀八分成化元年至十二年者引減銀五分十三年至十六年者如舊從之

○命遼東故都指揮僉事楚鳳子文襲父原職義州衛指揮使

○肅府汾川王貢錝以父簡王薨代治府事有承奉副霍興者恃舊寵專恣甘州中護衛經歷朱盛以術出入王府中數爲興所挫辱良醫副丁南王所任用者亦與興有隙各言興素所爲不法事於王興益驕橫王怒遂縳興禁錮絕其食鎭守太監李傑署都指揮僉事劉瑛從王言檢閱興所積財物各奏聞旣而興餓死獄中王懼飾言病死上命太監蕭敬大理寺少卿馮貫錦衣衛指揮孫王�贊往會鎭守巡撫等官按之得實狀都察院爲覆奏上以盛南教王禁死職官杖之百發四川松潘邊衛充軍貢錝不準封進革祿米之半下敕切責傑瑛宥之餘各坐謫

○丁丑戶部奏漕運過期三月以上者官請戴罪停俸其總督平江伯陳銳副都禦史張王�贊參將都勝亦當坐以不行嚴督之罪上曰今歲河道阻滯其過期兩月以下者姑宥之銳等俱勿論

○戊寅泰寧等衛都督脫脫孛羅遣指揮討均等毛憐等衛野人女直都指揮主張哈等兀者等衛野人女直都指揮撒赤哈等各來朝貢馬及貂皮賜宴並衣服彩叚等物有差

○命內官監太監陳貴泰寧侯陳桓工部右侍郎張頤督工修大徳顯靈宮

○己卯貴州程番府知府鄧廷王�贊奏本府新立學校土官土人子弟在學者乞歲貢一人如選貢例上曰朕以蠻夷率化旣建學置徒比之內地但科舉之業未可猝成宜歲貢生員一人俾觀我國光相勸於學以稱立賢無方之意

○太監汪直威寧伯王越乞班師不許直等奏臣到宣府分兵要守害虜知有備遁去近邊無復烽火士馬久在邊坐耗芻餉宜班師還京如有警則兼程往赴之有旨今冬月正當堤備直等且不必回京營官軍宜於有糧艸處暫駐大同宣府預備糧餉戶部區畫以聞會巡撫宣府都禦史秦紘奏虜數出沒近邊有旨令邊臣嚴備已而直等復奏欲撤還京軍尙書陳鉞謂宜如所請上以邊務方殷兵部遽擬撤回京軍是不以邊務爲重本欲加罪姑宥之

○辛巳復除狹西按察司副使左鈺於舊任

○壬午皇第七子生母曰安妃姚氏○南京都察院左僉都禦史白昂九年考滿升本院右副都禦史仍兼督巡江

○刑部吏有押送囚犯被脫去者尙書林聰等自陳請罪上責其懈惰不謹宥之

○甲申戶部奉旨區畫大同宣府糧餉奏擬差官催督諸處頻年糧料未完者仍於山東斡運五萬千石赴宣府山西一萬石北直隸順天等府二萬四千石赴大同分撥各駐兵之處若糧缺則發官帑銀糴之銀乏則借貸於富室又摘兩淮鹽課二十餘萬引於二處開中以備供需奏入上是之命卽遣官往與巡撫巡按官督催其斡運糧只於宣府大同城內上倉民間銀物不必借貸

○免直隸大名府等是歲夏稅十二萬一千四百餘石以旱災故也

○乙酉鎭守固原等處參將田廣守備署都指揮僉事甘澤整飭兵備按察司副使王繼以不能禦虜停俸初虜從寧夏入境至靖虜殺掠廣等及固原衛指揮黃慶靖虜衛指揮陳泰千戶方政李英寧夏中衛指揮祝禎門啟千戶陳弘俱坐罪巡按狹西監察禦史奏聞欲並逮廣等及寧夏西路左參將張翊指揮林綱等治罪都察院請如所奏詔免慶等謫戍各降一級禎啟以功贖罪弘坐杖翊與綱等移文鞫之廣澤繼各停俸三月

○丙戌免萬全都司所屬並直隸隆慶州稅糧子粒共六萬九千七百餘石以是年旱災故也

○丁亥升福建按察司副使劉珂爲按察使江西布政司右參議李芳濟南府知府王璟爲布政司左參政珂浙江芳廣東璟山東

○江西新昌縣民毛鳳與同裏民徐均仁以爭田有舊怨相訟久不決會朝廷遣南京刑部侍郎金紳巡視江西鳳乃嗾人誣均仁頻年在鄕劫殺拒捕且賂其縣官妄報於紳及鎭守太監王倜巡按禦史叚正同檄三司及分巡分守官遣南昌前衛百戶葉俊往捕之鳳又以白金五十兩賂俊密謀害均仁一家以快私忿俊率兵四十人鳳集其族人並佃戶傭工二百七十人操火銃兵器以從圍均仁家縱火焚之家屬死者二十三人杖死者五人盡縳其未死者二十六人送於府轉達於巡按禦史皆信之獨按察司疑均仁等稱冤杖傷已重而無盜贓其事必誣令府縣重鞫死於獄者又十七人存者徐細仔等三人令人訴之新巡按禦史熊翀翀奏其事上以鳳等挾讐聚眾誣害一家人命命刑部郎中奚昊錦衣衛千戶潘旺往會鎭守巡按等官核勘得實鳳等及俊坐淩遲處死仍籍俊家從者俱處斬並責問分巡分守等官境內有大獄久不究理令具聞處治後俊死於獄命磔其屍於市

○戊子取太倉銀三十萬兩入內承運庫供用先是有旨令五府六部都察院各具在官錢谷數聞至是又命戶部核太倉銀銀凡九十餘萬兩遂取三分之一蓋是時賞賜用度寖廣故也

○己丑授致仕太僕寺帶俸少卿吳謙子榮爲中書舍人

○周府儀賓劉瑄因造郡君墳塋賣放夫匠侵用官物事覺具﹤鋶﹣釒﹥妄奏掩飾而字且多訛河南按察使陳相副使馮昱封進不加詳看亦屬不謹都察院請行巡按禦史究治從之

○庚寅賜鄭王祁鍈第九子名曰見寖荊王見潚第三子名曰祐槢

○賜朝鮮國成化十八年大統歷

○土魯番速魯檀兀也思王遣使臣指揮撒丁等來朝貢馬駝賜宴並衣服彩叚等物有差仍以敕並彩叚表裏付使臣歸賜其玉

○辛卯以明日冬至節遣駙馬都尉周景遊泰分祭長陵獻陵景陵裕陵文武衙門各分官陪祭

○遣駙馬都尉黃鏞祭景皇帝陵寢

○遣內官祭恭讓章皇后陵寢○壬辰冬至節上詣奉先殿皇太后宮行禮畢出禦奉天殿文武羣臣及四夷朝使行慶賀禮羣臣復詣文華殿慶賀皇太子皇太后皇后俱免命婦朝賀

○乙未賜土魯番速魯檀兀也思王及哈密王母孫女滿堆阿哈察金織麒麟彩叚各一從其請也

○總督兩廣軍務右都禦史朱英乞以其子瓏爲國子監生故戶部尙書沈固孫憙援例乞爲國子監生俱許之

○丙申命都察院右都禦史戴縉淸理武選貼黃不妨院事

○命綏徳衛帶俸都督僉事劉寵子忠代父原職本衛指揮僉事

○丁酉守備紫荊關兼提督易州右少監鐘慶惡易州知州李憲慢己杖之遂訐奏憲先以非法杖死部民等事命錦衣衛官同巡按禦史勘問坐憲酷刑致死人命及侵盜官銀論斬保定知府沈純同知張本先勘憲事徇情慶擅杖五品職官俱宜逮問奏上憲如所擬純本令巡按禦史執治慶宥之餘坐罪有差

○戊戌升光祿寺寺丞楊惇爲少卿典簿徐敏署正王佐爲寺丞提督本寺太監楊鵬言惇等俱有幹局各擬升職以請從之命後不爲例

○開設廣西田州府儒學

大明憲宗純皇帝實錄卷之二百二十二

成化十七年十二月辛丑朔

上視郊祀牲山西壽陽縣城南山崩聲如牛吼

○壬寅太監覃昌傳奉聖旨攺錦衣衛百戶何瑾爲尙寶司司丞瑾隨太監陳善引進羣小納賂求官而已因得厚利又獲轉職也

○沈府唐山王幼墧薨王康王第八子也母妃韓氏正純庚申生景泰甲戌冊封爲唐王山至是薨年四十有二訃聞輟朝一日賜祭葬如制謚曰悼僖

○升鴻臚寺序班柳楷王琎周文通爲中書舍人仍於內閣書辦

○宥鎭守山西太監劉忠罪先是有澤州民李鞭子投忠爲家奴以忠濫受詞狀因而挾詐財物事覺連忠都察院請究其罪宥之

○癸卯致仕左僉都禦史邢宥卒宥字克寬廣東文昌縣人正統戊辰進士擢禦史出巡福建民有被誣爲盜者當梟於市叫號稱冤宥爲緩其刑緝得眞盜其被誣幾死而生者十人天順己卯升臺州府知府以爲禦史時事就逮臺人贐之金不受尋貶晉江縣丞上卽位起宥知蘇州府姦民有爲攬納戶者宥寘之法括其餘錢萬緡以堤沙河甓橋道蘇人利之成化丙戌郡有大水民饑發粟賑濟民賴全活者眾巡撫大臣上其事升左參政授敕勉勵俾仍治郡事尋拜左僉都禦史總理南畿財賦又命理兩浙鹽法及考核所屬官因入覲引疾力求去遂致仕至是卒賜祭如例宥淸謹廉介不事華靡兩典劇郡皆有政聲及巡撫聲名稍損然能急流勇退士夫尢有取云

○永康侯徐安卒安合肥縣人永康侯追封蔡國公謚忠烈忠之孫永樂十四年襲父爵爲永康侯至是卒訃聞賜葬祭如例子錡嗣

○甲辰命詹事府詹事彭華兼翰林院學士仍掌府事

○乙巳太監覃昌傳奉聖旨升鴻臚寺序班淩中爲中書舍人文華殿辦事

○丙午錄廣西天河縣富祿徳謹等峒戰功官軍死事者四十六人升一級餘九百九十六人加賞時鎭守廣西副總兵白玉奏成化十二年冬徵富祿徳謹等峒斬賊首韋諫誠等九百餘級將士有功者多未錄而巡按禦史戴中言旣徵之後賊首韋公剌復肆行虜掠民人未寧兵部亦謂其功年久積累非大眾刻期成功之比故止加賞

○丁未開設廣東饒平縣陰陽學

○戊申臘節賜百官宴於午門

○太監李榮傳奉聖旨升大隆善護國寺禪師札石竹爲國師剌麻班卓札失右覺義鎖南倫竹都綱中書科冠帶儒士李鑾鴻臚寺序班儒士白英等七人與冠帶中書科食糧人匠姚敬等七人俱文思院副使仍舊辦事

○以水災免狹西寧夏等四衛稅糧五千二百餘石

○己酉監察禦史楊純巡按宣府大同等處審錄罪囚失於查照且與知府周正通問不避嫌疑事覺都察院奏請差官代回下刑部擬罪贖徒還職

○庚戌升甘肅總兵官署都督僉事王璽署都督同知時璽以都督僉事爲總兵官而署都督同知魯鑑爲左參將璽自陳品級相同難於調遣乞角�羊兵柄詔不允而有是命

○辛亥復開雲南狼井鹽課歲額鹽四千五百九十餘引

○癸丑太監李榮傳奉聖旨升鴻臚寺主簿劉鐘爲本寺右寺丞序班黃大經尙寶司司丞文思院副使劉寧序班儒士李宣之等三人與冠帶中書科食糧李欽禮部司務人匠金瑄文思院副使仍舊辦事義官杜浚中書科食糧禦用監辦事

○乙卯錄廣西融縣八寨功死事官軍三十三人升其子各一級初廣西參將馬義歐磐進討八寨以捷聞旣而巡按禦史戴中言旣徵之後賊猶縱橫且其間有殺同行軍士以爲首級而銀牌銀碗之賜已不貲矣其所奏功宜勿錄上曰朝廷念軍功之難未嘗吝惜官賞顧各邊將士不體朕心往往有冒功希賞者今八寨報捷之後賊勢未衰情獘已著難從功疑惟重之典玆不復咎已往亦勿錄其功惟死事之人深可悼念其子孫蔭職代役者可各升一級

○丙辰重建湖廣偏橋衛學以所司言舊學毀於兵也

○慶成王府儀賓饒輝以奸淫坐罪都察院具聞詔贖罪革去冠帶戴平巾閒住

○丁巳賜太子太保吏部尙書尹旻誥命授從一品散官勛階

○授國子監生李﹤王弁﹥爲中書舍人

○戊午朝鮮國王李娎遣陪臣李克期等奉表貢馬及方物來朝賀明年正旦節

○庚申敕吏部朕自繼統以來治道鉅細亦惟我皇考攸行是循矧尊親而崇其所自其道可不以次舉之哉贈慶雲侯周能夫人甄氏實我聖母皇太后父母朕念聖母餋育恩徳昊天罔極𨿽嘗推本所自而褒寵之然尊崇之意尙歉然於懷玆循舊章加贈能爲奉天翊運推誠佐理武臣特進光祿大夫庶有以昭重慶源而隆尊親之誼矣時慶雲侯周壽以進封三代請故有是命並賜壽勛階詔券封推誠宣忠翊運武臣特進光祿大夫桂國慶雲侯食祿一千二百石本色八百石折色四百石子孫世襲本身免二死子免一死其餘照例封贈

○命威寧伯王越佩徵西前將軍印鎭守大同仍與太監汪直提督京營宣府各路軍馬防禦虜寇時大同總兵官孫鉞病故兵部請代者故有是命

○恭順侯吳鑑以家奴藏匿軍丁曲爲隱蔽坐奏事不實罪贖徒還爵

○辛酉海西渚冬河等衛野人女直都指揮松吉答等罕東左衛都指揮只克遣千戶阿黑納等各來朝貢馬駝及貂皮賜宴並金織衣彩叚等物有差

○壬戌秦懷王妃張氏薨妃陜西都指揮麟之女宣徳丙午冊立爲王妃至是薨訃聞賜祭葬如制

○賜番僧萬行淸修眞如自在廣善普慧弘度妙應掌教翊國正覺大濟法王西天圓智大慈悲佛領占竹等十四人誥命

○密雲城門銃被盜去巡關禦史李經劾奏鎭守左監丞許常都指揮同知王榮鈐束不嚴請究其罪命宥之

○癸亥轉湖廣布政司右參議淩文爲雲南左參議

○定雲南戶口�稅等課鈔法時所司奏雲南乏鈔請折收海﹤貝巴﹥戶部定擬十分爲率三分仍徵本色其七分以海﹤貝巴﹥一索折鈔一貫至三貫有差從之

○甲子賜秦府臨潼王誠澯庶長子名曰秉欆蜀府南川王申鋸庶長子名曰賓忽氵�匆

○實授試監察禦史謝綱程春震劉忠器羅贊爲監察禦史綱貴州道春震浙江道忠器雲南道贊山西道孝陵神廚火焚毀宰牲亭南京守備太監安寧劾奏神宮監太監韋淸等提督不嚴及南京太常寺少卿劉宣寺丞牛綸失於提調刑部覆奏請各究其罪命俱宥之

○乙丑敕湔除在京文武官過名仍命法司移文於在外諸司

○設四川大寧縣袁溪巡檢司通江縣蒙壩巡檢司

○攺在京文官並公侯伯明年俸祿折銀時巡撫南直隸兵部尙書王恕奏蘇松常三府被水禾稼不登請以米一石五斗折徵銀一兩以給俸祿從之

○免南京水軍等十八衛成化十四年子粒二萬七千五百餘石以旱災故也

○丙寅太子太傅英國公張懋太子太保定西侯蔣琬請散官勛級事下吏部覆奏言諸司職掌凡公侯伯授封必奏請封號爵祿等級其襲爵子孫非建奇功異能生死只依本爵又文武流品官給散官勛給俱定擬以請今懋等𨿽加太子太傅等官與文職流品官歷俸考滿之例不同其所請蓋諸司職掌所不載者奏入

上曰公侯勛號諸司職掌旣有定制不宜輕議文職考滿進階常例又非可施於勛臣者懋等所請於二義皆無所當其已之

○戊辰旌表烈婦王氏及節婦鄒氏等三人王氏南京錦衣衛百戶黃賓妾賓病侍奉無間晝夜賓死累日不食欲自盡以殉屢爲家人所救後竟自縊旌其門曰貞烈鄒氏直隸常熟縣民錢景暘妻饒氏江西臨川縣民鄧鼎安妻李氏徳興縣民萬進傑妻夫亡守節無玷俱旌其門曰貞節

○己巳歲暮享太廟

○遣太常寺官祭五祀之神

○遣旗手衛官祭旗纛之神

○以明日正旦節遣駙馬都尉周景楊偉分祭長陵獻陵

景陵裕陵黃鏞祭景皇帝陵寢

○遣內官祭恭讓章皇后陵寢

○是歲天下戶九百一十二萬八千一百一十九戶口六千二百四十五萬七千九百九十七口田地四百七十七萬九千九百八十五頃七十畝有奇田賦米二千二百一十三萬五千七百六十石有奇麥四百三十四萬五千九百八十六石絲九萬二千七百七十七斤綿一十萬五千兩絹二十八萬六千二百二十五疋布八十二萬五千一百八十六疋綿花二十五萬九千八百一十斤有奇折色鈔八十四萬四千三百錠雜課鈔三千八百二十六萬二千一百三十錠米三萬三千九百六十二石麥二千三百八十六石布七百七十四疋鹽課鹽三百七十九萬二千六百三十九引米五千七百八十七石布三萬三千五十六疋茶課茶五十六萬三千九百一十九斤屯田子粒三八百十三萬七千六百一石采納銀四萬六十七兩水銀二百四十七斤朱砂一十七斤漕運京師儧運糧三百七十萬石各處運納糧五百七萬八千二百九十石減免天下官田等項稅糧九十三萬七千一百石有奇

大明憲宗純皇帝實錄卷之二百二十二

明憲宗純皇帝實錄卷之二百二十三

成化十八年春正月庚午朔上詣奉先殿皇太后宮行禮畢出禦奉天殿文武羣臣及四夷朝使行慶賀禮羣臣復詣文華殿慶賀皇太子皇太后皇后俱免命婦朝賀

○辛未敕狹西寧夏延綏甘涼鎭守等官戒嚴以邊報警急故也

○壬申宣宗章皇帝忌辰奉先殿行祭禮遣駙馬都尉楊偉祭景陵

○甲戌賜淮王祁銓第三子名曰見湁第四子名曰見氵�郡鄭世子見滋第二子名曰祐檍

○乙亥以兩淮運司成化十七年存積鹽五萬引賜禦馬監太監梁方方最寵幸進獻寶石奇玩通同無賴估價盜府軍銀以數十萬計不足又以鹽給之眞國之大蠹人𨿽爲之切齒而莫如之何也

○升錦衣衛帶俸正千戶邵宗爲本衛指揮僉事

○夜月犯外屏星

○丙子以狹西廣積庫茶價銀易茶給番僧時靈藏灌頂國師贊善王下番僧章牙札巴等二百六十三人札巴監昝等一百四十九人等每人茶五十斤共二萬六百斤例給賜於狹西茶馬司而所司無存積者故布政司請以茶價易茶給之

○丁丑孟春享太廟

○遣內官祭司戶之神

○戊寅立春順天府官進春上禦奉天殿受之文武羣臣行慶賀禮復詣文華殿慶賀皇太子免宴

○己卯以大祀天地上禦奉天殿誓戒文武羣臣致齋三日

○庚辰以上元節賜文武羣臣假十日

○命懷寧侯孫泰權管錦衣衛將軍

○壬午大祀天地於南郊畢上還宮謁皇太后出禦奉天殿文武羣臣行慶成禮

○癸未以郊祀禮成上禦奉天殿大宴文武羣臣及四夷朝使

○甲申上元節免文武羣臣宴

○太常寺少卿丁永中寺丞蒙以聰崔志端在大祀殿東神庫門限上背神帛祝文位南向坐內官宗秀緝訪以聞詔俱罰俸一月

○乙酉賜朝鮮國賀正旦陪臣李克期等宴並金織衣彩叚等物有差

○丙戌英宗睿皇帝忌辰奉先殿行祭禮遣駙馬都尉王增祭裕陵

○朵顏等衛都指揮肯帖該等泰寧等衛都督脫脫孛羅遣頭目拱吉剌歹等海西益實左等衛女直都督三赤哈等肥河等衛女直右都督剌哈剌考郎兀等衛女直都指揮惱納等亦迷河等衛女直都督僉事捏克等各來朝貢馬及貂皮等物賜宴並衣服彩叚等物有差

○戶部議巡撫宣府都禦史秦紘所奏邊備事宜一宣府有馬官軍於沿邊按伏旣已關支官艸其餘丁所采秋靑艸束宜令查照抵收入場以備有警支用一先鎭守太監廖亨奏借官艸候秋成補還緣是艸皆官員侵用今萬全右衛軍馬按伏數多而收積艸少請令攺撥徵納以濟急缺一宣府往年以銀易糧其勢要官多詭名冒領人不下三四千兩今經年旣久猶有未納者請令每銀二分折徵艸一束納於獨石馬營一鎭守分守守備內外等官多通同各倉官攢攬納糧艸宜禁其斃且令各官按伏巡行所在應支糧豆艸束務挨陳支給不得挾私淩虐官攢違者聽巡撫巡按官參奏一宣府各城堡勢要官房族多招逋逃占種莊田虐害軍民而宣府軍余則困於徵役無以爲生請行萬全都司查勘自欽賜功臣家人及軍官親男外凡房族並投閒之人俱挨報在官如遇邊患缺乏糧艸則量起車牛借債儧運若挾勢隱匿並不服者依律充軍房族角�羊原籍當差議上從之

○丁亥升禮科都給事中齊章爲鴻臚寺右寺丞

○戊子發兩淮鹽價銀五萬兩賑濟鳳陽等處饑民時巡撫都禦史張王�贊以鳳陽淮安等處饑荒奏乞徐州淮安二處倉加耗並餘糧及京庫支銀十萬兩糴糧賑濟事下戶部議京庫銀用充邊費而徐州淮安倉糧乃官軍支運者俱不可動今兩淮運司原賣存積鹽銀未到者一十一萬餘兩宜以五萬兩給王�贊分撥極饑州縣賑濟候丰年還官其二處倉除正耗如有餘糧亦從量發急缺軍糧衛分爲官軍月糧詔可

○己丑延綏鎭守總兵等官奏淸水營諸處虜將入寇上申命嚴兵備之

○庚寅太子少保禮部尙書兼文淵閣大學士劉吉父封禮部尙書兼翰林院學士輔卒吏部以聞有旨令吉奔喪安葬畢日復任禮部奏請祭葬皆宜如楊溥李賢父例從之仍命給驛歸喪賜賻甚厚

○設四川馬湖府寧戎巡檢司除土人爲巡檢從鎭守太監梅忠等奏也

○辛卯鬻兩淮河東鹽引給宣府糧儲巡撫都禦史秦紘奏先因大同宣府屢有邊報糧艸不足所司奏以河東兩淮鹽百萬餘引召商上納而各商乘時射利始則不報以要輕價終則緩納以待時丰本欲濟急而實緩不及事乞遣官以二處鹽引各詣本處變易時價運於宣府糴買糧艸爲便從之

○遼東遊擊將軍羅雄失機兵部劾奏其罪上宥之令戴罪殺賊

○宥錦衣衛掌鎭撫司事指揮使季成朱遠罪先是慶成宴紏儀禦史劉﹤矢見﹥等劾達官指揮李實等十六員諠爭失儀下錦衣衛治罪其中三員先已出徵成等不察皆報作與宴之數至是自陳請罪上宥之停其俸兩月旣而﹤矢見﹥等亦請罪上亦宥之停其俸一月

○壬辰太子少保禮部尙書兼文淵閣大學士劉吉奏臣父輔受封禮部尙書兼翰林院學士病故有旨命臣奔喪葬畢復任辦事臣聞命驚惶不勝憂愧切思臣子立身惟忠惟孝而孝又忠之本也臣本非才叨居禁密夙夜祗勤猶未免屍素之咎況於寢苫枕塊之際悲號擗踴五內崩摧縱欲勉竭駑鈍何能有補於萬一今忽蒙聖諭畱備使令臣若欽遵靦顏朝著不惟有虧孝道抑且無益明時臣區區犬馬愚衷伏望聖恩容終三年之制少盡人子之情異時服闋凡臣未死之年皆圖報之日也得旨朕以卿輔臣特令奔喪葬畢卽來供職不準終制

○命南京糶常平倉糧時歲饑米價踴貴而常平所儲糧八萬六千餘石南京戶部請減價糶以濟民候秋成平糶還倉其糶於民多不過五斗務使貧民得蒙實惠奏可○命靖江王府故輔國將軍相練妻門氏歲給食米五十石從其請也

○土魯番使臣皮剌黑麻等來朝貢馬賜宴並衣服彩叚等物有差○南京給事中王讓養病居家有鄕人告其遇萬壽聖節不隨府縣行禮且賤買田地與其兄違禁取利彊奪人產業諸事命刑部員外郎陳洵等往勘得實應贖徒還職上以讓廢禮貪利難居近侍降一級調外任

○癸巳中府都督僉事白玉卒玉山後人襲父職指揮同知正統十四年守西直門有功升指揮使後徵羅山荊襄荒川並延綏俱以功累升至都指揮使成化九年從徵雙山獲功進中軍府都督僉事十二年鎭守廣西至是卒賜祭葬如例子璽嗣原職金吾右衛指揮使

○甲午賜故錦衣衛帶俸指揮使吳安祭安宣廟榮恩賢妃弟也景泰中封安平伯天順初辭爵命世襲指揮使至是卒其子玉言賢妃誕育景皇帝乞賜其父葬祭詔止與祭一壇

○乙未太子少保禮部尙書兼文淵閣大學士劉吉奏臣乞恩終制奉旨不允聞命憂慚措躬無地竊思天經地義以孝爲先三年之喪天下通制臣荷父生育之恩昊天罔極不幸罹此大故含哀抱痛曷有窮時仰惟皇上以孝治天下凡百臣子父母之喪俱令守制三年是教忠於孝也臣待罪崇班於忠孝大節尢當致謹今蒙聖情眷念輔臣不準終制臣敢不勉遵欽命用圖報稱但忠孝不能兩盡使欲忠君而忘孝親則大本已失余何足觀又況內閣辦事有人臣𨿽在此亦不過備員而已臣是以不避煩瀆之誅再乾天聽伏望聖恩憐臣哀衷察臣愚悃收寢成命俾終三年之制他日起復捐軀以圖補報實臣至願也得旨卿來盡心輔理卽同孝道不許固辭

○升翰林院修撰陸釴爲右春坊右諭徳以九年任滿也

○丙申南京守備成國公朱儀等奏南京米價騰踴民庶艱食請以各衛官軍今年春夏三月俸糧候有司運至令於水次兌支以其所餘工腳米平價糶賣濟民仍以所糶錢物貯於有司候丰年秋成則糶米上倉戶部議如所奏從之

○免遼東定遼等二十五衛去歲屯田子粒九萬一千一百石有奇以災傷也

○巡按狹西監察禦史鄧庠參奏延綏千戶等官徐剛等失機罪應謫戍並分守都指揮僉事李杲郭鏞皆當究治上宥剛等各降一級以延綏有警杲鏞免問令戴罪殺賊俟地方寧靖以聞

○丁酉曉刻月犯天江

○四川烏思藏闡化王遣使臣星吉等長河西魚通寧遠宣慰司巖州長官司寨官郎葛汪聘等董卜韓胡宣慰使司大興教寺番僧溫卜容中言千巴藏卜等徳沾等寺寨番僧札思巴等各來朝貢氆氌等物賜宴並衣服彩叚等物有差

○增設狹西漢中府成固洋縣南鄭西鄕洵陽鳳縣主簿各一員專撫民捕盜從巡撫都禦史阮勤請也

○升監察禦史劉喬爲福建按察司副使廣東僉事趙弘爲本司副使巡視海道

○以順天河間保定府諸州縣災免夏麥三萬三千二百石有奇

○戊戌太監覃昌傳奉聖旨順天府通判沈政升太常寺少卿政以繪事供事內府故也

○運京庫銀六萬九千五百餘兩給遼東糧餉時遼東歲凶米貴而糧儲不足巡撫都禦史王宗彜請增運糧價以備客兵支給從之

明憲宗純皇帝實錄卷之二百二十三

明憲宗純皇帝實錄卷之二百二十四

成化十八年二月庚子朔

○辛丑太監李榮傳奉聖旨升營繕所副沈智爲錦衣衛副千戶文思院副使周貴周六一劉榮馮宇爲百戶人匠蔡怡孫等八人爲所鎭撫

○南京戶部尙書黃鎬等議覆南京監察禦史徐完建言內二事以爲寶鈔提舉司鈔匠宜仍於各庫帶管並存本部揀閘錢鈔不必附籍二縣其鋪行買辧宜按月時估給價定限送納仍三年一次造冊送應天府以備稽考從之

○狹西莊浪衛大通寺番僧札失丹班建寺於本寺東南隅簇克林堅銼建寺於本地西北隅因來朝貢乞賜名詔賜東南隅寺曰顯教西北隅寺曰宣化○巡按廣東監察禦史黃著奏海賊登岸劫掠人財焚毀居民潮州衛指揮同知張源等罪應謫戍並總督備倭都指揮同知陳景及分守都指揮僉事李英皆當究治上宥源等各降一級以景英推姦怠事贖罪畢仍各停俸半年

○夜山東沂州地震有聲

○壬寅鎭守山東太監韋煥奏日照縣諸處盜起潛入大山已成巢穴事下兵部議請增設巡撫官及暫免不急徵斂上曰民饑盜起事勢必然有司者不能撫字於無事之時豈可不防禦於有警之日宜令煥曁巡按禦史督同三司等官責限擒捕巡撫官姑不設科徵國用所需仍徵之

○癸卯賜寧府故鎭國將軍覲鑉所遺宮眷歲食米一百石從其父樂安王奠壘請也

○升錦衣衛帶俸都指揮使汪鈺爲後軍都督僉事鈺報太監汪直威寧伯王越捷得升是職報捷人升都督者前此所未有也

○甲辰銓注京營都指揮僉事陳通於大寧都司王麟於山東都司徐鼐於河南都司統領京操官軍

○乙巳楚府江夏王季號�土薨王康靖長子也母夫人王氏正統庚申生初封鎭國將軍成化戊戌進封爲江夏王至是薨年四十有三訃聞輟朝一日賜祭葬如制謚曰悼順

○錄肅州功官軍一十七員名升賞有差

○丙午戶部尙書翁世資以老病乞致仕得旨卿宜調理平復赴部理事不準致仕

○丁未釋奠先師孔子遣太子太保吏部尙書兼華蓋殿大學士萬安行禮

○戊申祭太社太稷

○遣順天府官祭先農之神

○內使郭文自南京還道沛縣怒知縣馬時中供應不時搒掠其子致溺於水時中赴水救之起呼冤文禠時中衣縶以行老人及水夫等皆憤繞船不呼文叱之不退乃令家人田福順率眾以兵器亂擊殺死老人鄧山等二人章交上上命錦衣衛官往勘械時中等至京並鞫之法司不敢直時中坐奏事不實贖罪還職有旨降一級調廣西邊任爲慶遠衛經歷福順如律抵死文納贖畢送司禮監發落

○錦衣衛帶俸指揮使柏珍卒其子杞奏乞祭葬特許之

○夜月犯天街下星

○庚戌巡按狹西監察禦史李經奏守備永昌都指揮僉事閻理守備鎭番都指揮使孫璽號令不嚴累誤軍機及指揮等官劉琮黃智等輕率寡謀致虜殺掠但智能奪回被虜軍人琮先以他事坐罪謫戍都察院各擬罪上聞得旨琮仍舊謫戍智以功贖免問璽等各降一級

○都察院右副都禦史白行順卒行順狹陜西淸澗縣人正統戊辰進士初授工部主事升戶部郎中擢太原府知府攺濟南府成化初升山西左參政尋轉右布政使久之升右副都禦史巡撫湖廣嘗以疾求致仕命未下而卒訃聞賜祭葬如例行順爲人跌宕議論風生臨事敢爲但頗恃才自專傲物淩上不爲君子所多

○辛亥狹西阿迷等處羽奴思王遣使臣亦馬丁等來朝貢馬駝賜宴賚並衣服彩叚等物有差

○命徽府軍校月糧復全支一年時王之國一年軍校月糧例減支六斗王援崇府七年方減例以請從之

○巡撫大同右僉都禦史郭鏜奏大同頻年水旱兼邊務方殷而各城預備倉糧並官庫贓罰俱已傾竭乞以本處軍儲倉麥豆及粟米量借軍民作種食用候秋成徵還或以京庫銀量送萬餘兩給散戶部議從其言上命但借支軍儲倉糧賑濟銀已之

○癸丑賜革爵華陽王申鍷倉米歲五十石時申鍷以罪革去祿米奏訴艱苦故特命給之

○增置山東汶上縣南旺鎭上下並安山驛閘三座從管河右通政楊恭奏也

○甲寅禮部奏烏思藏番王進貢定期必以三年定數僧不過一百五十近贊善王連二次已差僧四百一十三人今又以請封請襲差一千五百五十七人俱非倒宜盡阻回但念化外遠夷乞量準其請封請襲各一百五十人仍準其三百人爲成化二十年並二十三年兩貢之數毋得再至所司亦宜以禮省諭其退回者從之

○乙卯遣戶部尙書殷謙祭京都太倉之神○遣順天府官祭宋丞相文天祥

○贈秀懷王之女生母陳氏爲夫人遣內官祭之

○丁巳荊府都昌惠靖王妃沈氏卒啟攢合葬穴中有蟻荊王爲奏乞遷葬工部言無重造墳塋例宜令自備工料易地遷葬從之

○戊午景皇帝忌辰遣駙馬都尉蔡震祭陵寢

○賜山西太原府知府張鼎河南懷慶府知府倪顒衛輝府知府張謙直隸蘇州府知府劉瑀池州府知府常顯湖廣黃州府知府王霽衡州府同知海輔直隸松江府同知於準薊州知州汪溥狹西耀州知州鄧眞鄜州知州李王�贊隴州同知嚴春湖廣布政司經歷楊紹澧州知州鮑愷十四人誥敕旌其善政○升刑部署員外郎林浚淵南京監察禦史崔廷圭俱按察司僉事浚淵廣東廷圭廣西

○建州左等衛女直都指揮張卜忽申八等毛憐衛女直都指揮狼因答戶等各來朝貢馬並輸其犯邊之罪賜宴並衣服彩叚等物有差

○狹西撒藏寺番僧撒節等法藏寺番僧速南等弘教寺番僧領占癿等永安寺番僧領占尖昝等各來朝貢馬及佛塔舍利等物賜宴並彩叚絹鈔有差

○夜月犯土星

○己未襄王祁鏞以太嶽太和山在其封內奏欲具香帛往祝聖壽上止之

○開中兩淮成化十一年中剩常股鹽一十六萬八千餘引引米二斗豆三斗俱納楡林等倉以所在糧豆無餘恐軍餉不給從巡撫都禦史呂雯請也○工部以管河右通政楊恭巡河監察禦史趙英會勘漕運總兵官陳銳所奏欲於臨淸縣南三里開通月河分減水勢誠爲利便但言東平州戴村修砌減水石堰欲行山東科泒夫料而歲荒不能給宜於銳原借本部修路銀數內支用或人力不足於附近無災縣分取之庶事易集而民不勞從之

○庚申命太監汪直總鎭大同宣府等處初直與王越受命徵迆北旣而命越鎭守大同至是召回遊擊參政京營等官而獨畱直與越共事蓋上已知其向者交構欺罔之狀漸疏之也初直與越選軍相處久交最密直時忘懷洩禁中語越識之間以語其所厚者皆不介意及徵建州直納陳鉞譛欲窘越越以其語挾之直不敢動威寧之還有盜夜越皇城入西內竊衣米者時索之急東廠校尉緝獲之太監尙銘以聞上喜甚厚賜賚直聞而怒曰尙銘者吾所引用之人爾乃敢背吾獨擅其功思有以傾之而銘懼欲訪其事適越所厚者已反目潛以其語語銘銘達於內因發其交構事直遂見疏而越亦被斥去

○辛酉總督兩廣軍務右都禦史朱英以疾乞致仕得旨英練達邊務軍民信服不準致仕

○工部臣奏先因太監汪直請攺獐鹿房神木廠爲倉場旣奉旨於京都內別相隙地今司苑局及牛房安仁器皿三廠並舊獐鹿房地廣俱堪造上從其請以牛房地爲倉場獐鹿房地爲艸場命尙書劉昭太監張興廣寧伯劉璇督官軍供役

○癸亥山西按察司參奏守備偏頭關都指揮僉事郭瑄占收部內該徵屯糧都察院請行本司分巡官執瑄鞫治從之

○乙丑命總督大同宣府太監汪直專鎭守大同調大同太監陳政鎭守延綏延綏少監韋敬鎭守寧夏令龔榮還京師

○丁卯賜晉庶人美墊月加食米四石歲給絹布各四匹從所請也

○戊辰京師雨土霾

○翰林院編修劉震服闋復任

○升狹西延安府同知張承宗爲狹西按察司僉事專理楡林等處邊儲兼督屯田

○戶部議覆巡按禦史劉魁奏欲遣官查盤蘇松常鎭四府倉糧宜卽令巡撫都禦史王恕委問刑官如奏行之其欲令附近人戶各就近納糧而水次倉惟收兌軍起運之糧則令審勘果便於官民奏聞區處報可

○調太原三衛原屬代州輪班官軍一千四百增戍偏頭關掣振武鴈門官軍原守偏頭者一千三百歸鴈門從巡撫都禦史何喬新等奏請也

明憲宗純皇帝實錄卷之二百二十四

明憲宗純皇帝實錄卷之二百二十五

成化十八年三月己巳朔

○庚午敕巡撫蘇松等處都禦史王恕淮揚等處都禦史張王�贊賑濟饑民時南京六科給事中劉璣等言蘇松常鎭淮揚鳳陽去歲春夏不雨秋冬霖潦米價騰踴民不聊生臣惟諸府乃東南財賦之區祖宗根本之地不可不預爲措置乞敕該部於災傷之處歲額稅糧量與開豁道負物料宜暫且停徵仍遣官分方賑濟南京十三道監察禦史李珊等亦言鳳陽衛所久缺軍糧蘇松常鎭義倉亦皆有名無實請以江西湖廣起運南京糧量撥接應放支爲便上閱珊等奏有訛字命戶科看詳給事中劉昂等言其引書民惟邦本之文以惟爲爲而奏詞又多牽彊生澀宜究其罪於是上以珊等皆明經出身如何寫別字且辭多牽彊不謹之甚命南京錦衣衛執詣南京午門前各杖二十且令南京鎭守太監安寧監視之璣珊等二﹤鋶﹣釒﹥皆下戶部議以爲救荒事急若待江西湖廣起運糧分撥接應則文移往復恐緩不及事請分遣各衙門廉幹官五員會巡撫官督令各有司於鳳陽起債軍民船往淮安常盈倉量借官糧三萬石或本府及附近府州縣有該納本倉並徐州廣運倉已徵未解者依前數兌借運赴鳳陽支給衛所旗軍並賑濟貧民南京戶部則以江西湖廣起運糧攺運常盈倉補之其蘇松常鎭四府每歲各有撥剩餘米聽差去官給散貧民應天滁州等處則於南京常平倉量借糧三萬石徐州則於廣運倉量借一萬石淮揚則以鈔關船料鈔並稅課司局商稅課鈔於今年夏季暫將鈔一貫攺收米一升量起車船裝運缺糧州縣賑濟其災重地方府州縣衛所各衙門兩考吏納米一百二十石者起送赴部免辦事就撥京考二百石者直隸於本府撥補三考滿日赴京免考就與冠帶辦事三百石者免其京考冠帶辦事其有三年六年考滿官員則免赴京徑赴賑濟官處斟酌品級地裏定與納米則例以準給由凡裏河馬快般及南京公差人等經過有司不許添撥人夫其廩給舊例經宿日支五升經過三升合各撙節經宿三升經過二升丰年如舊議入上命不必差官但敕王恕張王�贊用心賑濟餘皆如議

○辛未命宣府管操河南都指揮同知盛忠回掌都司事以帶俸署都指揮僉事梅秀代之

○壬申復罷西廠太監汪直旣在大同不得還六科十三道交章奏其苛察紛擾大傷國體請仍罷西廠得旨朝廷自有處置於是內閣臣太子太保萬安約太子少保劉珝曰西廠爲害久矣今科道欲革之朝廷不從吾輩豈可坐視當有以勸上宜從眾言珝不然曰西廠行事有何不公道也安曰公不欲吾自爲之乃自署名題曰仰惟太宗文皇帝建立北京防微杜漸無所不用其極初令錦衣衛官校暗行緝訪謀逆妖言大姦大惡等事猶恐外官徇情隨設東廠令內臣提督控制之彼此並行內外相制行之五六十年事有定﹤矢見﹥人易遵守往年京城妖狐夜出人心驚惶載勞聖慮添設西廠官校特命太監汪直提督緝訪用戒不虞所以權一時之宜慰安人心也自是事情紛擾臣不贅言玆者汪直已受敕鎭守大同地方京都大小官員以及軍民人等眾口一辭皆謂朝廷革去西廠爲便矣伏望聖明洞察事機俯順下情將西廠特頒敕旨革罷官校悉回本衛庶舊制以復人心以安緣西廠存革實於人心治體關系最大臣不敢緘默﹤鋶﹣釒﹥入上乃罷西廠中外欣然珝有慚色

○升監察禦史蘇盛爲山西按察司副使

○敕都指揮使劉晟充右副總兵分守涼州

○築江西廣信府永丰縣諸家墩烏巖山翁付山三堡調廣信鉛山二所官二員軍餘二百民壯三十更代戍守以防盜賊竊礦從鎭守太監劉倜等言其地當閩浙之衝故也

○甲戌升光祿寺少卿周庠爲太常寺少卿仍文華門東耳房書辦以九年秩滿也○乙亥巡撫狹西右副都禦史阮勤奏狹西救荒事宜一狹西衙門六年考滿官乞量定則例二品三品納米七十石四品六十石五品五十石六品七品四十石八品九品三十石雜職二十五石俱納於附近缺糧倉免赴京給由如驛遞衙門納米二十石亦免赴布政司所收糧專備救荒支用一狹西官民所趨利者莫過於茶乞暫寬其禁於鞏昌西安二府各許中茶四十萬斤臨洮平涼鳳翔三府各許中茶二十萬斤其臨鞏二府至西寧賣者每斤納雜糧八升至河州者每斤六升西安平涼鳳翔三府赴西寧賣者每斤雜糧一斗赴河州者每斤八升各府給與文憑赴巡茶禦史掛號聽於產茶處收買至十月終止事下戶部議狹西荒甚可不爲常例俱如所奏從之

○丙子巡撫雲南右副都禦史吳誠奏雲南東西二溝水發源松華壩黑龍潭直抵西南柳壩南村等處灌田數萬頃每歲修築溝埂壩閘用銀七百餘兩例以官錢給賞今巡按禦史樊瑩奏令官錢自軍需賑濟外不許動支而二溝水利不可廢請以都司公田所收租鬻銀及餘糧銀給用戶部爲覆請上曰水利有司急務況雲南邊方蓄積甚寡使田被水患豈惟民食不給而軍需亦無從出矣用官物以預爲堤防有何不可其亟行之

○丁丑敕巡撫山西都禦史何喬新大同都禦史郭鏜賑濟饑民時戶部主事汪洪催徵邊儲上言山西連遭荒歉疫癘流行死亡無數請以腹裏坐泒倉糧從緩徵收並不急徵徭暫行停免戶部議從其言仍請敕喬新鏜督同都布政三司官令所屬賑卹極貧軍民而以丰贍庫所收救荒並備用買艸折鈔銀糴糧給散開中河東積出餘鹽四萬八千餘引聽喬新斟酌時直定爲則例召商納糧司府各屬兩考役滿吏及考滿官納米一如例行若所在官司遇有死亡軍民卽爲理瘞毋使暴露詔如議

○升雲南左衛指揮僉事沐誠爲都指揮使充右參將鎭守金齒騰衝地方

○己卯淸明節遣駙馬都尉周景黃鏞分祭長陵獻陵景陵裕陵文武衙門各分官陪祭

○遣駙馬都尉遊泰祭景皇帝陵寢

○遣內官祭恭讓章皇后陵寢

○庚辰以去年旱災免潼關衛夏稅四千四百石有奇

○辛巳琉球國中山王尙眞遣使臣梁應等來朝貢馬及方物賜宴並彩叚絹布有差

○壬午巡撫山西右副都禦史何喬新奏山西大旱公私匱竭今軍需庫原收折糧綿布三十六萬三千餘匹太原等府澤潞等州縣戶口食鹽累歲未關乞聽臣以布折支官軍俸糧或給饑民糴米戶口鹽許關支七年變易賑濟其各衙門所泒歲辦物料則暫爲停止以紓一方軍民之困章下戶部議軍需庫折布所以給軍士冬衣而河東鹽歲辦有數頃以各邊缺糧艸開中者尙未盡支可令布仍擇不浥損者存畱萬匹給用戶口食鹽則以成化十一年至十三年未支者按數關支其停止歲辦物料俱如所奏從之

○復福建備倭都指揮竇傑等俸初海洋盜起傑等皆停俸責限擒捕至是盜息鎭守等官以爲請而復之

○癸未賜晉世子奇源第二子名曰表槏代府饒陽王成鋈嫡長子名曰聰澂趙府洛川王祁鋹第五子名曰見涫沈府內丘王幼土�寅第二子名曰銓銅

○命大理寺左寺丞楊理復任虞瑤攺南京大理寺左寺丞俱以丁憂起復也

○罷京操達官令還原衛初達官無輪班京操之例汪直始奏取保安等五衛五百十五員赴操頗致嗟怨至是用兵部議罷之

○甲申敕都督毛倫充副總兵鎭守廣西兵部先後舉四員上皆不用而竟以屬倫

○哈密衛右都督罕愼遣使臣指揮滿剌阿力克等來朝貢馬駝賜宴並衣服彩叚等物有差

○狹西朝定寺番僧端竹藏卜等石崖寺番僧領卜端竹等各來朝貢馬及佛塔舍利等物賜彩叚絹鈔有差

○以水災免順天永平府秋糧三萬六千三百餘石艸一百五萬三千四百餘束武淸大寧義勇前營州後金吾右營州右屯獻陵天津等衛子粒五千八百餘石

○湯陰王祁﹤釒芮﹥洛川王祁鋹南樂王祁鉷各奏欲因時序出城祭先塋禮部以三王兄弟豈宜同日遠出請止令湯陰王歲一往制可

○工部議巡撫山西右副都禦史何喬新所言內一事欲以山西旱災暫免各衙門歲辦物料因請並停各王府修造工役禁各處有司不得指修造公廨爲名以困民力從之○乙酉勒兵部尙書陳鉞致仕右軍都督馬儀南京閒住儀奏鉞巡撫遼東時姦貪欺罔倚法弄權克取官銀營求升職用指揮監造器皿役千戶入京詗事擅殺進貢夷人而侵其方物隱匿浮獲男女而擇其有色者二人與子澍分收之禦史彊珍嘗劾其失機隱匿侍郎馬文升欲廢其激變夷情鉞輙報與太監汪直誣陷二人謫戍禦史王崇之不從其濫報有功亦被誣陷降官其子澍冒授錦衣千戶亦恃勢爲非事下都察院請遣官按之上以議所奏鉞事情本宜追究但多經處置亦有不實又連及者眾免其勘問鉞儀皆難任大臣鉞令致仕儀閒住並調澍永平衛左所帶俸差操

○丙戌升南京國子監祭酒王﹤亻與﹥爲南京吏部右侍郎加南京都察院左副都禦史胡拱宸俸二級俱以九年任滿也

○己丑命都督同知陳瑛管右府事○庚寅山東蒲臺縣奏本縣地連東海多鹻濕禾稼不生租稅馬艸農桑絹皆無所出請攺徵折布爲便戶部議行勘實令秋糧一石夏稅一石二斗俱折收闊白綿布一匹其馬艸闊絹則如舊從之

○辛卯命故永康侯徐安孫錡襲爵歲祿一千石米鈔兼支

○升太常寺少卿兼司經局正字謝宇爲本寺卿仍兼正字以九年秩滿也

○太監李榮傳奉聖旨升尙寶司司丞李景華仁傑爲本司卿陳敩太常寺少卿翰林院侍書嚴勛尙寶司司丞光祿寺署正楊杞太僕寺寺丞鴻臚寺主簿嚴章通政司經歷序班金鑰許瀚通政司知事營繕所副姚興錦衣衛副千戶所丞陳全所副所丞盛能錦衣衛實授百戶文思院大使毛祥錦衣衛副千戶大使潘福營繕所副副使彭性大使人匠朱敬劉福廣楚保保俱錦衣衛所鎭撫徐福殷朗兪逵王豫馬林張顯汪惠陰洪俱文思院副使仍舊辦事

○甲午賞獨石等處解圍官軍八百三十四人共銀一千五百五十餘兩絹四百餘匹布一千一百匹有奇

○命鎭守四川太監梅忠還南京閒住以鎭守行都司太監蔡用代之

○乙未太監覃昌傳奉聖旨升大理寺右評事張苗爲太常寺寺丞鴻臚寺序班杜昌中書舍人顧經通政司知事冠帶儒士李宗義授禮部司務儒士朱宏蔣徳潤傅佐張淳俱冠帶中書科食糧習字太常寺協律郎趙繼宗見任管事餘皆仍舊辦事

○丙申升兵部左侍郎張鵬爲本部尙書鵬辭得旨朕以卿練達考成特玆升用所辭不允

○錦衣帶俸都指揮僉事萬通卒命有司給賻並葬祭視常例有加通貴妃之弟行二時不稱其官惟以行第稱萬二云通少貧賤與兄俱以負販爲業一旦驟貴初猶畏懼不敢恣肆旣而閭巷惡少見其勢焰方起爭趨附之誘以爲姦時方尙寶石器玩小人之乘時射利者作爲奇技淫巧以邀厚利內外交通互相估價取直至百千倍府軍已空而償其直猶不足其所制造者皆無用之物然亦無甚奇異者一時進奉者毋慮數十家第宅服用僣擬王侯窮奢極侈每一給直車載銀錢自內帑出道路絡繹不絕見者駭嘆在內則仗內臣梁方外則富民爭庀工制爲新巧托通以進分其利通爲人淫暴戾黷放蕩無節平居未嘗衣冠有徐達者妻美而艷通見而悅之因收達爲家人而納其妻令達在兩淮中鹽通遘疾時達適歸通聞達與妻私語哽咽而至於死達後亦挾所得通余貲得爲錦衣衛任事指揮

○戊戌巡撫狹西右副都禦史阮勤奏狹西楡林固原寧夏頃以邊儲不足召中兩浙兩淮鹽今淮鹽多報納而兩浙猶有未中者蓋以時方米貴則例過重也然存積鹽每引例折收銀止一錢七分常股鹽又減四之一若依本處時價則每引可加二之一乞令以兩浙鹽凡未中並已中未納者差官於本處督同運司召商鬻賣送運狹西各倉或淮折官軍俸糧或糴買糧豆戶部覆奏從之

明憲明純皇帝實錄卷之二百二十五

明憲宗純皇帝實錄卷之二百二十六

成化十八年夏四月己亥朔享太廟

○遣內官祭司竈之神

○庚子賜周世子同鑣第十四子名曰安洌魯王陽鑄第三子名曰當沘第四子名曰當沋第六子名曰當沍

○掌太醫院事左通政蔣宗武等言舊制天下醫學官舉保送京者必經本院考中方許選除邇者戶部奏凡應考之人俱於本處納粟免試卽與選除本院合用包藥紙札舊例考中醫生出於供用今俱令納粟則紙札無從措辦乞仍舊例送考爲便奏上內批準照舊例考試

○辛丑賞遼東副總兵都指揮僉事韓斌等二百七十九員名銀絹有差共銀三十三兩絹三百七十五匹布二百七匹以磨石嶺等處殺賊功也○壬寅卯時日色赤無光

○免直隸河間府慶雲鹽山二縣秋糧粟米一千二百八十九石有奇榖艸二萬三千六百四十六束以去年水災也

○癸卯升應天府府尹魯崇志俸二級以九年任滿也

○太監李榮傳奉聖旨升錦衣衛帶俸都指揮同知萬喜爲都指揮使指揮僉事萬達爲指揮使舍人萬祥爲百戶帶俸百戶徐達爲正千戶校尉劉惠爲百戶

○開設廣東徳慶州都城巡檢司

○升錦衣衛副千戶葉通爲正千戶葉雄爲所鎭撫通故太監達之侄也

○濟川衛指揮僉事唐榮以不孝罷爲民

○甲辰太監李榮傳奉聖旨中書舍人淩中升太常寺寺丞天文生朱義秀才蕭王�贊授欽天監漏刻博士仍舊辦事儒士杜汝楫劉榮與冠帶中書科食糧習字○南京刑部主事楊澤奏南京往來官員謁孝陵者止具名自行拜禮無有擯贊儀衛宜以序班贊禮官軍呵衛庶人生敬畏又言乞行有司查勘國初至今士之有文章忠義者祀於其鄕及凡詞訟法司已行逮問不許赴他司愬告擅執其人及請敕法司斟酌國初至今事例上自裁定使臣民易遵又南京今方水旱請罷修秦淮河道工役﹤鋶﹣釒﹥下禮部看詳尙書周洪謨等以爲謁陵自有定儀余所言皆浮泛請罪澤以違制瀆聖聽從之

○琉球國中山王尙眞奏乞以其陪臣之子蔡賓等五人於南京國子監讀書禮部按洪武永樂宣徳間例以聞上曰海南遠夷向慕文教朕甚嘉之矧在先朝已有舊制其令蔡賓等於南監肄業有司歲給衣服廩饌毌令失所務俾通知中國禮義永遵王化顧不美歟

○雲南孟養金沙江思六發遣陶孟刀捧卜等來朝貢象馬及金銀器等物賜宴並衣服彩叚等物有差

○命南京後衛掌府事宣城伯衛頴於後府帶俸朝參以穎自陳衰老故也

○兵部奏狹西柏林神木二堡失機宜罪把總指揮王綱朱頦等從之

○乙巳賞肅州衛並赤斤蒙古等衛番漢官軍王化四等十三人彩叚布鈔各有差以狹西昌平三墩橋等處殺賊功也

○丙午太監李榮傳奉聖旨錦衣衛故都指揮使萬通並妻王氏應得誥命俱給與之

○晉府儀賓劉欽奏欲以東滕縣主存日收貯折色鈔三萬貫並支祿米四百石曁其十八年以後該支祿米辭二百石以備救荒之用上曰欽欲以常祿救荒顯是沽名所請不允且貽書晉王以戒飭之曰儀賓劉欽欲辭合得祿米之半以爲救荒之需欽之此舉有三失焉王府凡事皆當啟王而行玆欽專擅差人奏擾其失一也縣主旣沒祿米自有有司截日住支何勞欽言其失二也山西連年饑饉朝廷西顧之憂無時或已舉一方之徭役糧艸悉停不徵措置鉅萬之銀物尙拯救不足而欽纖芥之祿何濟欽意謂此舉上可以動九重之知下可以得眾人之喜沽名釣譽炫燿誇張其失三也此三失之外或有非義隱匿於中亦未可知書至王卽拘欽責以前失薄示戒懲令其攺過自新安分守常讀書循禮自有樂地何必爲是矯激虛語哉不然豈惟欽擅奏之罪尙在而王失於防範之咎亦不免矣顓書以達惟王亮之

○禮部奏自二月來雨澤不降土脈不潤恐夏麥不實秋苗不生三農失望請誓戒百司命大臣祭告天地社稷山川詔姑侯立夏後無雨以聞

○禮部奏在京番僧旣無化導番人之功且有漢人冒充之獘一授之職輒請誥敕殊與京官必待三年考稱乃給及僧錄司官不給敕命例不同實濫恩典乞自今際邊境並外番及在京國師禪師重職外余在京覺義都綱等職俱不得妄請庶名器重而事不繁從之

○己酉升錦衣衛帶俸指揮使柏杞爲都指揮僉事○辛亥免直隸永寧縣秋糧粟米四百四十八石有奇榖艸八千四百二十餘束以去年水災也

○壬子巡撫宣府右僉都禦史奏紘奏蔚州隆慶等處軍民缺食而宣府沿邊缺艸今已徵收納戶余銀約計萬兩欲給散以濟軍民之饑候秋成量令償艸撥缺艸場分收納下戶部議請如所言從之

○撫治鄖陽大理寺右少卿吳道宏等奏自去冬以來河南狹西山西北直隸流民扶老攜幼入荊襄境內潛奔入山原其所自皆由各該官司不能安養招撫使之安生樂業而所經軍堡巡司又不加盤詰以致日積月累爲害益滋其貽禍又將有如前日者乞加嚴禁用戒不虞事下戶部以爲宜行河南狹西山西山東四川江西南北直隸鎭守巡撫巡按三司分巡分守各該府正親詣縣司備查某鄕某里原戶若干今逃若干遺下糧艸若干造冊差人賫赴該方按籍招回復業量資牛種姑免糧差若所招過千名者免問罪停俸仍加之勸勞五百者停其俸三百以下者提問必須盡數招回方許支俸管事議入上曰荊襄流民向因區畫不早養成大患自命官撫定之後屢降旨意榜文曉諭禁約而道宏等又有此奏是皆有司牧養無方巡警不職之罪也宜令各該地方守臣招回復業所招數少者悉如所擬停俸問罪其流民所經之處所司嚴加究詰如有仍前不行阻遏者必罪不宥癸丑克復哈密衛城甘肅總兵官都督同知王璽等奏哈密城旣爲土魯番所據都督罕愼等寄居苦峪城者幾十年臣等比嘗以計間土魯番黨牙蘭守哈密城者不聽然得其所羈畱及虜掠者九十餘人以來其勢漸孤乃召赤金罕東二衛兵將犒以牛酒令助罕愼於是二衛兵一千三百罕愼兵八千六百夜襲哈密城破之牙蘭走余或降或死遂復城八得人一千五百罕愼始歸舊城居之事下兵部覆奏上曰罕愼等臥薪嘗膽奮志成功克復故國其事可嘉赤斤罕東諸衛能排難解紛庶幾守望相助之義而我邊臣王璽等發縱運謀以助其役於興滅繼絕之道亦有合焉其各賜敕獎勵仍賞其差來人鈔各千貫

○調山西行太僕寺少卿李溫爲南京太僕寺少卿

○琉球國中山王尙眞復乞不時進貢不許尙眞屢上﹤鋶﹣釒﹥至是復請稱以小事大如子事父禮部言其意實假進貢以規市販之利宜不聽其所請上賜敕諭之曰朝廷定爾國二年一貢之例事已具前敕玆不再言但臣之事君遵君之敕可也屢違敕奏擾可乎子之事父奉父之命可也屢方命陳瀆可乎所以固拒者非爲惜費蓋二年一貢正合中制朕所以卹小之意實在此王其欽遵之毋事紛更

○甲寅仁祖淳皇帝忌辰奉先殿行祭禮

○宥狹西左參將都督同知等官魯鑑等罪初明水湖諸處嘗被虜掠鑑等分守莊浪戴罪殺賊至是宥之

○乙卯升禮部員外郎張習南京戶部署員外郎何俊俱按察司僉事提調學校習廣東俊雲南

○定給精微批文事例故事兩京衙門凡有差遣者不問事之輕重皆給以內府精微批文至是南京六科以爲太煩奏請區處有旨事重路遠者給之事輕者不拘遠近止給與札帖著爲例

○丁巳擢推官楊宣蔣誼知縣劉信文貴兪深趙炯吳玨郭紳張西銘陸淵田益徐同愛海澄陳經董復普暉張廷瑞張昺謝寧宋宣俱爲試監察禦史

○南京吏部右侍郎尹直應天府尹魯崇志乞以其子尹逵魯諤爲南京國子監生俱許之

○戊午巡撫南直隸兵部尙書兼左副都禦史王恕奏乞休致得旨卿揚歷內外諳練事體宜勉副委任不允休致

○己未四川董卜韓胡宣慰使司遣宣作寨番僧捨剌藏等狹西洮州他籠等簇番人沙剌肖等各來朝貢氆氌盔甲等方物賜宴並衣服彩叚等物有差

○庚申仁祖淳皇后忌辰奉先殿行祭禮

○辛酉上諭禮部臣曰前者爾等言一春無雨恐夏麥不實秋禾不生請命官祈禱朕以爲立夏之後气候蒸潤必有雨澤而今亢早愈甚朕心憂遑莫知所措其命英國公張懋告天地保國公朱永告社稷襄城侯李瑾告山川

○右春坊右庶子汪諧服闋復任

○漕運總兵等官平江伯陳銳等奏各衛運糧官員類因儧運違期如例住俸候在明年期限不誤方許關支緣各官頻年在公家口全資俸給況糧運近制三年不誤有量加升擢之賞兼旬失期有住俸戴罪之罰孰不欲爭先早完以圖賞避罰第初兌時或因民糧到遲在途或爲風波膠淺所阻將到倉或值連雨難於盤運交納此皆人謀所不能免者萬一下年亦然又復一年則運糧官員終無支俸之期矣且違限少或一月餘多或三兩月一例住俸人情實難乞照違限月日暫住滿則關支事下戶部以爲糧運後期法固當懲但事勢誠有不測者玆宜如成化七年所定南北完納日期凡違二十日以上者各照所違月日住俸限滿關支其連違二年者科罪三年者降級兩年不違期少獎三年者量升則事體適中人心知勸矣﹤鋶﹣釒﹥上從之

○行人司行人王勉下錦衣衛獄先是勉奉命廣西等處勘處安南事情旣還上言安南國王黎灝久蓄不臣之心僣立年號擅興徵伐請兵往正其罪事下兵部以勉希求進用引啟邊釁當治罪從之

○南京太常寺少卿鄭環卒環字瑤夫浙江仁和縣人天順庚辰進士及第授翰林院編修預修英廟實錄書成遷修撰修續資治通鑑綱目轉司經局冼馬未幾擢南京太常寺少卿至是以三年考滿入朝卒於旅寓賜以祭如例環性方介自守有所不爲爲文不尙華藻所至與人多不合其在太常寮采頗不堪之然無他腸人亦不深咎云

○壬戌賜百官扇

○太監李榮傳奉聖旨升錦衣衛百戶萬祥爲本衛副千戶

○癸亥停太常寺卿童軒俸一月軒掌欽天監事進呈中歷內有錯誤服罪宥之但停其俸命錦衣衛執司曆劉玉等問之

○甲子賜崇王兩淮存積鹽一千引

○免山西太原等府州縣衛所夏稅子粒共五十四萬五千二百二十八石有奇以去年旱雹災也

○禮部奏琉球國進貢舊例到京少則四五十人多則六七十人俱給賞有差邇因各夷進貢率多姦獘每國止許五七人不過十五人到京余俱畱邊以俟今福建以例止容正議大夫梁應等十五人赴京旣已給賞餘六十七人俱畱之布政司宜發官帑次次均給庶不減削太甚失柔遠之意從之

○乙丑南京戶部奏兩京工部所屬營繕所文思院官員南京俸糧類無一定之數成化十四年官一千八百五十四員支俸一萬五千九百七十石十五年一千九百九十九員支俸一萬七千四百六石十六年二千二百五十七員支俸一萬九千三十七石以十七年度之大約合用二萬四千餘石而戶部豫會米數止依一萬八千之額又各官該支俸帖率多賣與富�積至數年米貴方來關給以是糧每不足欲將各官俸糧照在京各衛經歷等官事例攺撥南京衛倉照數支給其俸冊到部一年之上收買俸帖之人不來告支者不準作數事下戶部以爲官無定員俸難豫擬宜行兩京工部自成化十八年八月初一日爲始凡兩京帶俸匠官該支俸糧四季類造文冊繳送南京戶部定撥南京衛倉支給其俸冊到部閱十五月無人告支者將米扣除不許待價占廒從之○丁卯翰林院編修王鏊服闋復任

○工部奏楚府江夏王季號�土初爲鎭國將軍時其夫人陳氏卒已知制造墳今王薨例合差官啟壙合葬但旣封王爵比初封將軍墳塋制度不同宜令加增合葬從之

明憲宗純皇帝實錄卷之二百二十六

明憲宗純皇帝實錄卷之二百二十七

成化十八年五月己巳朔升廣西按察司副使孔鏞爲按察使監察禦史林符爲副使

○庚午太監李榮傳奉聖旨太醫院院判張福興施欽升院使禦醫張徵章淵俱院判醫士李熊錢鈍授禦醫仍舊供事

○太監覃昌傳奉聖旨升冠帶舍人王臣爲副千戶王完王釗及文思院副使姚敬爲百戶俱錦衣衛帶俸臣完釗世襲四人後皆從太監王敬差往江南臣跛一足人呼爲王瘸子

○襄王祁鏞奏右長史吳宏密居官公勤輔導稱職乞如左長史韓弼事例俾食正四品俸詔從之後不爲例

○辛未夜西方流星如盞大赤色光燭地自西南行西北雲中後三小星隨之

○癸酉端陽節賜百官宴於午門

○甲戌曉刻火星犯壘壁陣

○乙亥免直隸保安州稅糧六百八十餘石榖艸八千九百三十八束有奇以去年大風雨雹也

○甘肅總兵官王璽等請以莊浪衛指揮同知徐澄總領本衛操兵以秦州等衛指揮使吳鐘路昭分番總領秦平二衛戍兵從之

○丙子命故保定侯梁傅庶次弟任襲爵

○南京光祿寺卿李木服闋復任

○命山西都指揮同知袁寶子軏代父原職大同後衛指揮同知

○丁丑復除狹西布政司右參議張琳於福建調山東按察司試僉事王璇於河南令實授

○戊寅太祖髙皇帝忌辰奉先殿行祭禮魏國公徐俌承命祭孝陵

○升監察禦史張曉南京監察禦史宋賓刑部員外郎蔡肅南京刑部員外郎吳倬爲按察司僉事曉湖廣賓狹西肅倬貴州

○故刑部右侍郎林鶚子薇援例乞爲國子監生上令禮部通查舊例以聞奏上上不允薇入監仍諭禮部曰蔭敍大臣子孫朝廷所以崇徳報功示激勸也其間或有容身保位無益於時者恩典何可泛及今後在京三品以上官果政績顯著許一子自陳試其能通經書大義乃許入監否則發回原籍毋容一槪濫擾

○己卯命都察院右僉都禦史王浚撫治鄖陽等處

○升南京兵部右侍郎馬顯爲左侍郎仍支從二品俸以九年任滿也

○周王子埅以宜陽王有坲汝陰王子土�奄私收自宮人二十餘乞容本府供役上不允命所司解京

○庚辰仁宗昭皇帝忌辰奉先殿行祭禮遣駙馬都尉蔡震祭獻陵

○辛巳升南京太常寺少卿劉宣爲本寺卿掌國子監事寺丞牛綸爲少卿

○提督永平山海等處糧艸戶部署郎中事員外郎官廉奏直隸薊州等二十二衛旗軍冬衣每歲該支綿布十一萬二千餘匹綿花九萬八千餘斤其綿布薊州倉見在僅二萬七千六百七十餘匹大潤庫所貯亦止一萬一千六百八十餘匹而遮洋運糧官軍歲於徳州常盈庫順帶十萬匹之數十不萬四況大潤庫之布又該備給東勝左等衛官員折糧之數玆宜預有所處庶得不誤賞給事下戶部以爲前布旣於賞格不足緣本部亦無他布可補宜令廉轉行諸衛將成化十八年該賞綿布先據見在並上年臨賞扣下之數其不足者卽具回送部轉送太倉銀庫將折糧等銀每匹關與二錢五分其該二匹三匹者亦只與一匹餘皆與銀從之

○雲南老撾宣慰使司土官舍人招賽四川龍州宣撫司土官僉事王鑑各遣人來朝貢馬及方物賜彩叚鈔絹等物有差

○狹西岐山縣地震

○壬午巡撫四川右副都禦史孫仁等奏松潘壘溪茂州空心惡札等寨番賊多據要途劫掠糧餉臣等欲以計撫之如不聽則當發兵剿捕事下兵部謂松茂二路番寨猥多仁等已嘗剿其甚者今又欲用兵於空心等寨於計非宜上曰兵猶火也不戢將自焚松潘賊已嘗剿戮其渠魁亦知警矣若又縱兵恣殺彼番寨蝟聚豈能悉滅乎貪功以啟邊釁誠非計宜令仁等乘兵威方振之餘遣人撫諭果負固不服乃用兵剿之未晚也

○靈兵王府有將軍三人擅出平陽府於佛寺止宿言欲赴京奏事巡撫山西右副都禦史何喬新等以聞禮部覆議靈兵王旣不鈐束又不舉奏宜降敕切責上曰擅出王府朝廷累有明禁將軍輩乃故犯之若諸府效尢何可復制其本府教授並守城官令巡按禦史究治其罪以戒其餘

○以江西新昌縣惡黨毛鳳等旣誅宥鎭守太監劉倜罪停巡視侍郎金紳俸一年降浙江按察司副使叚正爲廣西柳州府同知福建右布政使錢琎甘肅行太僕寺卿江西按察司僉事沈銳雲南廣西府通判布政司左參政祁順貴州石阡府知府僉事朱謙雲南嵩明州知州襄陽府同知董循四川漢州知州臨江府同知謝鳳雲南祿勸州知州袁州府通判髙圭四川合州同知正先爲巡按禦史琎爲按察使謙順銳爲分巡分守官循以南昌府通判爲勘問官皆坐不能辯理冤抑謝鳳署府事圭署縣事又不力爲擒獲惡黨及左布政使王克復參政黃縉按察使陳煒副使李芳都指揮叚晟等十四人俱嘗爲分巡分守及原問等官刑部郎中奚昊錦衣衛千戶潘旺巡按禦史熊翀劾其皆合坐罪下都察院言昊旺翀獨不劾倜及紳亦有罪今昊已病故余請並治有旨宥倜停紳俸降正等各二級順等各一級克復等亦停俸一年旺翀命錦衣衛執問復以刑部錦衣衛差官不當令具狀以聞俱宥其罪都察院堂上官停俸三月該道禦史刑科給事中失於參駁混同容隱各杖二十仍命備行天下鎭守巡撫巡按三司府州縣官凡有彊盜人命重事務卽從公問斷毋似江西各官坐視不理釀成民患有傷治體時正已升副使琎升布政使循升府同知皆去任吏部言其坐罪在升秩之先有旨依後任降用於是擬正辰州琎河東狹西鹽運使銳永州順襄陽詔特攺降邊遠云

○甲申設四川洪雅縣以守臣言夾江縣洪川等六鄕去所治遠山林險惡流民猥多難於禁捕故也

○賜番僧妙智通悟國師永隆堅參巴藏卜誥命

○免山東濟南等五府九十一州縣小麥十九萬九百餘石粟米四十五萬九千一百六十八石馬艸九十二萬二千六百一十餘束綿花一千餘斤並濟南等二十一衛所小麥一萬四千一百七十餘石粟米一萬四千八百四十餘石以去年水災也

○夜月犯南斗魁第三星

○乙酉太監李榮傳奉聖旨道錄司左玄義來弘善升左演法右玄義陳宗然右演法

○以旱災免應天府江寧等七縣並直隸當塗縣秋糧七萬四千三十餘石馬艸八萬六千一百七十餘包甘州等五衛山丹永昌涼州鎭番莊浪西寧古浪十二衛所屯糧八萬五百二十餘石馬艸二百五萬三千九百九十束

○命守備靑州都指揮僉事馬愉及分守左參政王璟分巡僉事袁端等官仍舊支俸初有盜四十餘人攻劫日照縣居民停愉等俸捕之至是盜獲故有是命○丁亥給山西行都司舍人毛武等三十餘人口糧人月三斗

○寧王奠培乞春秋出城祭掃祖塋上命於今秋祭之後不許

○特旌貴州慕役長官司故長官禮福海妻適由女土官貞節之門時長官司奏適由年二十二以夫死於非命守節五十餘年而死欲乞旌表以勵夷風上曰適由以蠻夷之婦而能守節蓋漸染中國禮義之化所致𨿽其人已死難拘常例其特與旌表以爲諸夷之勸

○戊子增設山西代澤二州同知各一員專理糧艸從巡撫都禦史何喬新奏請也

○己丑命南京後軍都督僉事王受協同管操

○巡撫四川右副都禦史孫仁奏三月內盜百人入石砫宣撫司殺宣撫馬澄及隸卒二十餘人焚其廬舍掠其財物事下兵部言石砫地鄰酆都縣以互爭銀場屢相奏告有司不爲處治故釀成前患宜移文仁等通究連年巡守等官如例停俸責其捕賊仍審處所爭銀場報可

○庚寅先是太監汪直奏各邊鎭守總兵巡撫並分守守備官員不肯盡職姑息廢事請令巡按禦史歲究其所行事迹來上察其勤怠以行勸戒至是巡按湖廣禦史柳淳以鎭守湖廣及撫治鄖陽等處內外官所行事迹來上上以章付所司命自後考察毋及內官

○降慶成王府革職鎭國將軍奇澗爲庶人先是奇澗坐罪革職至是不悛抗拒父命杖死平人事覺下敕降之仍命看守祖塋戒毋再犯

○辛卯太子少保禮部尙書兼文淵閣大學士劉吉奔喪居家以不允終制復馳奏曰臣惟人子之事親必致愛而致愨人臣之事君當愼始而敬終夫愛親而不致誠愨則孝爲有虧愼始而不能敬終則忠爲未盡斯臣子之所當審而不可苟者也臣質本庸愚學非經濟誤蒙皇上簡用俾居禁密獲效微勞邇因親喪蒙賜臣父祭葬又賜臣齋糧麻布寶鈔銀兩表裏等物爲喪禮費臣父子存沒仰戴天恩殊常踰望臣𨿽碎首殞身何能補報於萬一惟終制之事臣兩具﹤鋶﹣釒﹥陳情未蒙見允臣之私情實有未遂者臣聞先賢有云養生者不足以當大事惟送死可以當大事釋者謂人子於親喪凡附於身附於棺必誠必信勿使有悔今臣苫塊居憂正致愛致愨勿使有悔之時也臣自歷仕途迄今三十五年夙夜憂慚惟恐才不稱任以至於老尢愼始敬終之日也臣於斯時若不砥礪名節以禮自處不幾於愛親無誠愨事君忘敬愼而貽譏取笑於今與後乎況又親葬淺土墳事未完臣之私情誠不忍離伏乞允臣所奏俾仍終三年之制不惟見聖明之朝大臣不敢冒寵而忘親抑使天下後世聞之知朝廷待臣下必恩與禮之兼厚斯實臣之至願也奏上詔曰葬事旣畢卿宜還京就職圖務公義豈可暱於私情又求終制不允仍賜璽書遣鴻臚寺官賫往趣之曰卿喪事已畢亦可少輸人子之情而何念念私恩力求終制至於再三乎傳不云無私恩非孝子無公義非忠臣今卿受直密勿之地非他百職事比敕至須束裝來京公爾忘私以勉副委任故敕

○復除山東布政司左參政國泰於江西○壬辰太監覃昌傳奉聖旨升錦衣衛所鎭撫梁徳梁順爲百戶舍人梁敬梁海爲所鎭撫徳仍與世襲皆太監方家屬也

○癸巳攺禮部左侍郎兪欽於兵部先是欽以親喪去任將服闋會吏部言兵部侍郎缺員詔命移文取之

○今攺湖廣署都指揮僉事臧廉子拱辰襲父原職河南南陽衛指揮同知

○停雲南巡撫右副都禦史吳誠貴州巡撫右副都禦史陳儼南京大理寺卿宋欽俸各三月並治貴州左布政使朱紳湖廣左參議林迪致仕右副都禦史劉敷白行順左布政使洪弼罪時遣給事中等官查盤湖廣貴州倉糧虧腐數多誠敷行順先巡撫湖廣欽先巡撫貴州儼弼先爲貴州布政使與紳等皆被劾當治罪命誠儼欽俱停俸餘皆治罪如律

○甲午太監李榮傳奉聖旨升鴻臚寺主簿陳敔升中書舍人袁昇光祿寺署丞序班蔣釗本寺主簿禮部司務丘倫工部營繕所丞宋裕文思院大使彭誠張禮韓伏順俱通政司知事錦衣衛百戶王綱盛能俱副千戶冠帶儒士包銘謝汝明角�羊倫生員楊源兪文輝冠帶舍人叚傑姚旬杜恆姚通典吏鮑怡周琎俱鴻臚寺序班儒士薛寧顧讓徐英生員劉瑭俱冠帶中書科食糧三年照例出身俱仍舊辦事時傳奉盛行名器愈濫左右近習各立門戶恃寵鬥勝而太監梁方尢甚每一傳奉除拜滿紙謝恩私第者相踵前後無慮千人

○更軍衛附籍法先是有例凡軍丁置買田產許於有司寄編籍冊納糧當差後因敕禦史淸軍敕內開軍丁有因附民籍兩相影射及軍伍缺則又發冊原籍勾擾宜查勘糧艸仍於有司上納人丁盡數發回原衛相兼操守而戶部新降攢造冊式則又開具各處先任文武官員遺下家屬年久成業者文職移文原籍官司武職於原任衛所照勘得實許將丁產盡行報官編入正圖充當里甲承納糧差其見種田地照依輕則起科仍於戶下注寫原籍貫趾及今收緣由以備查考至是巡撫南直隸兵部尙書兼左副都禦史王恕言寧國府呈欲將先年附籍軍丁開發原衛止存一丁姓名隨產在籍其原無籍名有產欲報者亦準一丁姓名附籍事下戶部覆奏宜再行十三布政司並兩直隸凡有衛所之處附籍軍丁無糧艸者盡發原衛當差有則戶畱一丁應納丁老及有他故仍於本衛取回一丁頂戶其無籍續報曁田地收除俱如奏從之

○杖禦史劉魁王輔各二十以紏儀不明故也

○乙未四川烏思藏禪師鎖南堅參遣其徒朵兒只星吉等來朝貢方物賜宴並彩叚絹紗有差

○丙申賜晉府河中山奇溶嫡長子名曰表梈寧府瑞昌王覲鐊第五子曰宸氵�陗

○太監李榮傳奉聖旨錦衣衛帶俸指揮使錢通理衛事濟陽衛舍人王友爲錦衣衛百戶通太監錢喜侄也

○旌表義民劉志淸孝子劉鼎節婦杜氏等志淸江西丰城縣人六世同居共爨表之曰六世同居義門鼎遼東東寧衛人任鴻臚寺序班母死廬墓傍朝夕泣奠有禮表其門曰孝行杜氏福建莆田縣民陳珍妻呂氏江西丰城縣民劉瓊妻皆以夫死守節始終不渝俱表其門曰貞節

○丁酉以水災免直隸蘇松常鎭四府去年秋糧五十七萬九千六百九十餘石艸二十八萬二千九百餘包並蘇州太倉鎭海鎭江四衛子粒一萬四千四百一十餘石

○哈密都督罕愼差阿力克等來朝貢馬駝方物未及議賞而阿力克奏罕愼已克復哈密地方乞以哈密賞例賜之禮部以爲阿力克受差猶在寄居苦峪之時合依苦峪賞例詔可其賜罕愼敕及彩幣等物俱令阿力克領回給之

明憲宗純皇帝實錄卷之二百二十七終

大明憲宗純皇帝實錄卷之二百二十八

成化十八年六月戊戌朔

○己亥遼東總兵官都督同知緱謙等奏二月二十六日虜入開原鎭北堡境攻圍墩臺按伏指揮沈淸等以兵追之斬首一級四月初六日虜伏鐵嶺衛撫安堡境外執偵卒二人按伏指揮宿鐘等以兵追之奪還一人斬首一級遂劾鐵嶺衛備禦都指揮周琳等堤備不嚴宜治其罪而鐘有追亡斬首之功宜貸之事下兵部請行巡按禦史究治因言遼東累報海西朵顏等衛欲啟邊釁而降虜亦報北虜欲東與三衛讎殺宜並行遼東守臣督屬堤備報可○以旱災免湖廣武昌漢陽黃州徳安荊州襄陽常徳長沙八府安陸沔陽二州並武昌黃州蘄州安陸沔陽襄陽瞿塘七衛徳安一所去年秋糧子粒共麥一萬五千四百一十餘石米豆共一十九萬五千五百四十一石有奇

○辛丑以水災免直隸蘇州府秋糧折銀布米三十二萬七千八百三十餘石存畱軍儲倉米九千二百石

○命狹西都指揮同知苗﹤王巳﹥子英代父原職蘭州衛指揮使

○革周府儀賓劉宣冠帶閒住宣尙南淮郡君時已死有司爲造墳塋宣因而侵用官物以致墳久不完事發革之

○壬寅虜寇入延綏河西淸水營等處監督軍務太監汪直總兵官威寧伯王越調兵分禦之宣府遊擊將軍都指揮使劉寧敗之於塔兒山生擒四人斬首百六級參將都指揮同知支玉右副都禦史何喬新等敗之於天窊梁中觜斬首七十七級千戶白道山等敗之於木瓜園斬首十五級延綏總兵官署都督同知許寧等敗之於三里塔等處生擒二人斬首百一十九級大同參將周璽遊擊將軍董昇鎭守太監陳政巡撫右僉都禦史郭鏜總兵都督朱鑑等敗之於黑石崖等處斬首三十級時太監傅徳管領神槍分守陽和衛右少監陸誾山西副使蔡麟領軍策應禦史劉綸紀功戶部郎中冀綺員外郎髙弼山西右參議傅允副使石玉督餉至是綸以大同宣府官軍功籍來聞兵部議上賞格凡自斬二首者四人進二級陣亡者十有一人進一級仍給賞自擒一人者四人自斬一首者百四十有六人共斬一首爲首者五十有三人進級如陣亡督陣有功者陣傷而死者各四人進署一級俱不賞當先至再者二千六十一人齊力者四千六百三十四人賞有差因言直等賞功之典宜自上裁誾舊以燒荒坐罪宜以功贖而官軍當先且被傷及當先至三者凡千五百八十七人近例升賞不同未敢擅定上是之加直米歲二十四石越歲祿五十石並政鑑昇鏜弼允石玉各賞彩叚二表裏鏜以上五人加銀十兩升劉寧都督僉事璽署都督僉事支玉都指揮使喬新左副都禦史麟左參政綸綺俸一級仍賞寧有加誾以功贖罪仍量賞當先又被傷者亦進級如陣亡當先至三者署級如督陣仍命趨巡按禦史亟上延綏官軍功籍是役也斬獲最多蓋由尙書餘子俊鏟削邊墻虜入爲官軍所逐漫散而不得出路故也然自是無敢復輕犯邊者延綏軍民頗得息肩云

○銓注武成等衛帶俸都指揮僉事宋寧王璽賈浚紀英楊通於廣西都司

○癸卯太監蕭敬傳奉聖旨授故太監劉斌從子政敏俱爲錦衣衛世襲百戶家人剛和俱所鎭撫升永淸左衛所鎭撫劉均玉爲百戶文思院副使劉福徐名爲大使儒士李曰�永劉瀚蹇弘井材燕瀛金瑄張源楊鑑黃智丘銳李圭十一人俱中書科食糧辦事三年如例出身

○有宿衛軍母病給假於寧陽侯陳瑛不得因早朝擅出禁伍陳奏上以瑛不能鈐束部伍以致軍人奏擾命回奏瑛伏罪宥之仍停祿一月甲辰昏刻月犯太微垣內屏星

○乙巳詔給修大徳顯靈宮旗軍三千四百六十五人口糧人月一斗鹽一斤

○朝鮮國王李娎遣陪臣朴植等奉箋文貢馬及方物來朝賀皇太子千秋節賜宴並金織衣彩叚等物有差

○丙午太監懷恩傳奉聖旨南京閒住太監錢能同安寧等守備能自雲南回罪重罰輕至是復以進奉獲用時皆不平

○守備鴈門關指揮汪禮罷命太原左衛指揮同知陳隆代之以太原前衛指揮同知頓琮代隆領保徳河曲禦冬軍士

○狹西都指揮僉事張翊先充左參將分守寧夏西路坐失機罪當謫戍命宥之降一級原衛帶俸差操

○命修理南瀆神廟

○庚戌命故廣州府通判黃諫子琳中書科習字月給米一石諫先任翰林學士坐事降官卒至是琳奏乞錄用故得是命

○昏木星犯靈臺上星辛亥賜楚府崇陽王均鐓第二子名曰榮氵�羅永安王榮澹嫡長子名曰顯梧

○太監覃昌傳奉聖旨禦醫劉文泰丘鈺升太醫院院判醫士寗銓劉宗序王玉俱禦醫

○朝鮮國陪臣朴植卒於會同館禮部以聞命所司給棺木送還本國並賜以祭

○壬子命戶部運銀十萬兩赴遼東折給官軍俸糧仍令河東附近諸衛於金復蓋三州倉兼支米豆前此遼東歲用糧料八十餘萬石比歲新收土兵又增二十餘萬石而各項軍夫口糧行糧又在常數之外寇攘之餘連年水旱屯糧數減糴買價貴故從總理糧儲戶部署郎中金迪請而有是命

○提督東廠太監尙銘言錦衣衛旗校李玉等累執妖賊請量加職役以償其功詔遞升一級以銘提督有勞升其弟百戶鏞爲指揮同知舍人璘爲百戶俱錦衣衛世襲

○雲南總兵官黔國公沐琮等奏得八百宣慰司報云奉命救護老撾已退交兵又譯報交人嘗以僞敕脇誘八百八百毀敕以象蹴之因言夷官用命互救以此交兵未嘗得利但老撾初無公文且指揮潘祺等使老撾未還交兵已還與否未得其實事下兵部請仍行琮等嚴飭邊備俟祺還以所處畫來上從之

○甲寅銓注左參政蔡麟於山西布政司以其先爲副使時率軍禦虜有功升參政也

○巡撫山西右副都禦史何喬新言山西內迫京畿外控夷狄實西北重地比年旱澇相仍師旅數動倉廩多空軍伍多缺人民轉徙未歸戰馬倒死未補皆急務也臣謹以撫民安邊事宜列上乞賜裁處一減起運以紓民力山西所屬夏稅秋糧計二百二十七萬三千一百六十七石洪武永樂間自存畱外僅輸給大同各衛並宴門偏頭二關正統末年虜寇犯邊乃以太原等府澤潞等州稅糧輸之宣府成化二年官軍欲搗河套乃以各屬稅糧輸之楡林自此存畱數少豊稔之年僅僅自足遇有荒歉所收俱輸宣府楡林而鴈門等關所派多無徵之數內地諸倉又全無派撥以致王府諸司祿俸不足加以轉輸邊倉正糧之外又追余價困獘之民其何以堪況今內地倉廩俱無餘積猝有師旅其何以給竊見宣府糧艸舊系山東直隸屬府給之楡林糧艸舊系狹西給之乞俯念山西人民雕瘵公私匱竭敕所司自明年以後如舊坐泒而山西糧艸止泒大同余存畱三關並內地諸倉庶倉廩有積人民少蘇一增軍伍以實邊衛山西所屬衛所原額官軍六萬一千二十名實有三萬七百三十五名其間操守大同等處者二萬四千九百七十七名見在衛所僅五千七百五十八名而又多疲老兵備寡弱莫此爲甚切惟國初以來山西人民編戍南方諸衛所去家遠甚非其土性多致死亡諸衛所淸勾不已彼無守禦之實此有紛擾之苦乞自今年以前已淸出應角�羊雲南貴州廣東廣西湖廣江西浙江福建南直隸衛分者俱畱本處撥補缺軍衛所仍行原衛所開豁籍冊自後有所規避而逃者則仍前起角�羊原衛庶俯順民情有益邊備一折收稅糧以撫逃民比年人民在在逃竄而山西州縣爲甚姑舉其一二甚者言之若平陽之稷山縣原額田地四千五百八十餘頃納稅糧三萬七千餘石洪武間差官履畝檢核凡山岡溝澗沙鹻不堪耕種之地槪令起科共計量出田地二千五百五十餘頃增稅糧四萬二十餘石至今陪納艱窘殊甚又如寧鄕縣山深土瘠自洪武以來逃移死絕人戶一千六十有奇田地荒蕪毀棄遺下稅糧一萬餘石累及見存里甲其後每歲免徵十五折納鈔貫民少蘇息至景泰間以邊糧缺乏如舊全徵故此二縣雕獘特甚逃移最多今宜如例每石折銀三錢艸每束折銀二分俱角�羊布政司收候豊年發至邊關就糴庶幾流亡自歸田野自辟一招募納馬以嚴邊備偏頭關最爲要地近年以來原操馬數倒死殆盡見馬僅三千有奇其間又多瘦弱不堪徵戰倘遇虜寇來不能禦去不能追誠爲可慮乞以大同納馬之例推行山西至若官吏監生犯罪爲民有能納馬六匹銀六十兩者亦給與冠帶軍職犯罪例該立功者有能納馬八匹或銀八十兩就令還職帶俸差操如此則戰馬數多足以制虜一蠲墳地之稅以利民山西諸王府親王郡王將軍妃夫人郡縣主薨逝例於公家隙地營葬塋域廣狹已有定規近年以來王府主喪者往往假以擇吉爲由奪據民間膏腴之地例應畝步若干則照畝築垣其上垣外各侵數步以爲馬道其外又各侵數步以築攔馬之堤不循舊例多占畝數地利盡歸王府額稅仍及小民夫古之葬者必擇不食之地所以爲長遠慮也乞究親王以下墳地原系小民稅地者卽除其額稅仍敕所司通行山西各王府自後凡遇造墳安葬如境內無可用官地照例領給官價撥買民地卽如數豁其糧艸毋得侵及小民如此則貧民可免包納稅糧之苦一廣鹽池之利以足用河東運司所轄鹽戶一萬七千五百餘丁歲辦鹽課三十萬四千引每歲春月鹽花生結則鹽丁下池取之課足卽止不過兩月臣詢之鹽池周圍百餘里每年三月以後鹽花不時生結鹽戶所取不過十二其餘自凝自化置之無用殊爲可惜乞敕所司議令山西問刑諸司將徒流以下罪囚俱發運司以廉幹官一員領之每歲二月以後令之采取餘鹽不爲定額隨其多寡收貯易錢或以供給邊用或以糴糧備荒奏入詔付所司議處之

○命故府軍右衛指揮同知周剛子玉金吾右衛指揮同知孫通子麒襲職濟州衛指揮使況淸子璽府軍左衛指揮同知徐亨子王�贊永淸右衛指揮同知孫聰子昂羽林前衛指揮僉事姜勝子聚獻陵衛指揮僉事顧能子本俱代職

○乙卯日暈隨生抱气俱赤黃色鮮明良久始散

○雲南總兵官黔國公沐琮等建水州拍敢石崖二山與寧遠州通道黑腳百夷擾邊率從此入宜俟邊警稍息之後絕其地脈以杜後患又車人寨冠帶火頭龍政爲眾夷所服宜以爲新設更山巡檢仍與世襲從之

○丙辰升四川按察司副使周正方爲浙江按察使

○撫治荊襄大理寺右少卿吳道宏爲其故父乞祭許之○丁巳寧夏西路左參將都指揮僉事張翊坐不能禦虜降署指揮使罷分守命狹西都指揮使陳輝充左參將代之

○戊午周府鎭平王子堠薨王恭靖王長子也母李氏洪熙乙巳生正統壬戌封鎭國將軍成化癸己襲封鎭平王至是薨年五十有八訃聞輟朝一日賜祭葬如制謚曰榮莊免狹西被災地方糧稅十之八時巡撫右副都禦史等官阮勤等奏狹西八府惟漢中府鳳縣災輕外其餘西安等七府有徵者不能十之五而延安西安左等二十二衛有徵者僅踰三之一其無徵夏稅子粒欲盡除豁以蘇民困事下戶部以爲狹西地臨三邊費出不測恐倉儲匱乏急難措置玆宜於有徵者徵納外其無徵之數凡五十二萬九千九百餘石以十分爲率量免八分從之

○己未降南京監察禦史方輅爲狹西肅州衛經歷輅丁憂居鄕占其叔田奪寡嫂棺具且制中縱子作樂爲族人所奏遣官勘治擬贖杖復職上以輅違法方端難居風憲特降調之時吏部擬注廣東南海衛特攺狹西

○庚申太僕寺卿楊穟奏所屬餋馬郡縣去年孳生追償馬騾駒之數凡二萬五百四十有奇

○狹西都指揮僉事趙傑初守備甘肅時山丹衛指揮使鄭儀提調迆北墩臺失於瞭望致虜殺掠財畜傑卽領兵追還所虜事下巡按禦史鞫治至是﹤鋶﹣釒﹥傑等功罪以聞俱降一級傑甘州右衛指揮使儀本衛指揮同知俱帶俸差操

○辛酉調廣東左布政使彭韶於貴州吏部尙書尹旻奏言司府州縣官員才力不一者有例調用請調韶於貴州而調貴州左布政使朱紳於他所韶嘗言事忤旨畱中不下旻承風旨奏調之

○巡撫雲南右副都禦史吳誠奏雲南楚雄等七衛銀課自永樂三年開至宣徳十年止天順三年復開辦銀五萬二千三百餘兩次年增至十一萬二千三百八十兩因采不足延至六年方足七年奉例停止成化三年又復天順三年之數第年久礦微額恆不足官司撥摘軍余以爲礦夫月追人銀一兩二錢通計一年該銀十有四兩四錢不足則又扣賣軍糧以益其數比因得請損爲二萬六千一百餘兩困苦方得少紓乃者仍有天順六年之徵歲該辦銀十萬二千三百兩夫雲南去京萬里地力磽瘠五穀不備𨿽有銀礦采取已盡則𨿽二萬六千之數尙爾告急今又加倍徵納人何以堪況麗江前歲山移大理鶴慶比年地震而交賊又萌窺覘之謀人心頗搖若非安內何以攘外伏乞仍依上年額數以蘇人困事下戶部以爲銀課取足固國計所急而疆土失寧尢安危所系吳誠之言誠爲切當伏望俯念邊方多事暫損爲二萬之數上曰銀課乃國家重務無容停止歲辦之數止如天順六年

○後軍都督同知李愷卒愷河南開封府人景泰元年襲祖職爲威遠衛指揮使以沙窩功升都指揮僉事石佛寺有功署同知尋實授天順元年二次攻黑石崖升都督僉事成化三年平滑石嶺等處進同知至是卒訃聞賜葬祭如例子源襲愷原職指揮使

○壬戌遣內官祭中霤之神○命浙江都指揮同知陳通子傑代父原職爲杭州前衛指揮使

○守備漢中都指揮谷祥卒命彭城衛指揮使王鑑代之

○癸亥孝莊睿皇后忌辰奉先殿行祭禮遣駙馬都尉楊偉祭裕陵

○升雲南布政司左參議金醞爲本司右參政仍舊管理鹽課從巡撫都禦史吳誠奏舉也

○丙寅南京刑部右侍郎金紳卒紳字縉卿應天府上元縣人景泰甲戌進士攺翰林庶吉士預修寰宇通誌授刑科給事中尋掌科事英宗復辟蹤迹一二大臣欲去之召紳爲彈文時日已晡紳援筆立就奏上稱旨有旨諭內閣大臣毋令外補上初卽位進都給事中率各科劾錦衣都指揮使門達擢南京大理寺左少卿進南京刑部右侍郎江西災奉命巡視踰年復任卒於官年四十九訃聞賜祭葬如例紳少俊敏善測識人意平生行事惟劾門達時論快之然實希大學士李賢之意其所以驟致顯位實基於此其巡視江西釀成毛鳳之禍僅令罰俸厥後饒州有事起亦如鳳在紳巡視之內紳聞而懼公退或報其卒人頗致疑然大臣所當得恩典無不沾被識者亦以爲幸云

大明憲宗純皇帝實錄卷之二百二十八終

大明憲宗純皇帝實錄卷之二百二十九

成化十八年秋七月戊辰朔享太廟

○遣內官祭司門之神

○狹西鎭守巡撫等官奏靖虜衛軍伍不足艱於防守請自今諸司所問謫戍重囚與降調軍職應發楡林者以其十之五分送本衛每歲遇河凍之時仍委調西安等衛舊戍固原官軍至此協力防禦從之

○錦衣衛掌鎭撫司事指揮使季成等以囚人自刎不能嚴謹關防具奏服罪宥之

○己巳朵幹衛都指揮使藍葛監藏死命其子公葛堅粲巴藏卜襲職其入貢番僧又言本境求請有時與女直不同懇求舊敕許之

○庚午皇太子千秋節文武羣臣朝參畢詣文華殿行慶賀禮賜宴於午門

○起右副都禦史程宗勘處雲南木邦夷情時雲南總兵官沐琮等奏木邦宣慰司孟密夷婦曩罕弄本故木邦宣慰罕楪法之女嫁本司頭目思外法其地有寶井因畀之管食罕楪法卒孫罕落法嗣其職曩罕弄自恃尊屬不服管束嗾族人與之爭官互相讎殺景泰中叛木邦逐宣慰據公署殺掠其鄰境隴川孟餋等處地方殆徧威力日盛自稱天娘子其子思柄自稱宣慰頃委三司官往撫之而彼爲部下酋長所惑執迷不服且聞其往結交阯欲借兵殺略木邦八百諸處今遽欲加兵則恐糧餉不繼宜先行榜諭令彼省躬攺行其又不從必發兵剿之以除夷患事下兵部尙書張鵬等主用兵之議詔以此事所系重大仍下府部大臣集議於是議者皆謂馭夷之道所宜愼重況琮等明言糧餉不繼兼以老撾累與交人讎殺未可用兵第宜以榜文或璽書賫付琮等諭之若彼能去逆效順還所侵村寨與木邦隴川絕嫌修好則前罪悉置不問果執迷已甚然後加兵未晚也會內閣臣萬安劉珝亦題其事謂孟密止是與木邦挾讎爭占夷境村寨與我邊境無預況於差發進貢未嘗有缺所以眾議只以撫諭爲重不可遽輕易加兵其處置於事理最當但言寫敕付雲南守臣遣人往彼撫諭臣等切詳彼處聽遣之人俱系衛所指揮等官惟喜興兵不喜撫諭蓋撫諭則不費錢糧不勞人力不用爵賞於朝廷有益興兵則得支錢糧得掠子女金幣歸則又獲升賞乃於武臣有利今若從所議則彼必仍謂撫諭不從而興兵決矣一興兵勞費固不足惜只恐一不利必至於再再不利必至於三兵連禍結勢不容已況交人覬覦已久別生他患追悔莫及矣伏望簡命有才識大臣一人帶領熟知夷情語人員去與守臣親詣彼處宣諭朝廷不忍加兵之意宥其彊橫並頭目撥置之罪令其革心向化退還所占村寨倘彼欣然能從撫諭則雲貴川廣各省地方民免轉輸之勞兵免戍戰之苦百萬生靈得免肝腦塗地實聖明大徳所賜也若彼執迷不聽撫諭則是曩罕弄思柄罪惡貫盈天討所不容已然後量時度勢舉兵徵剿之於計爲得所議適與眾同上可其議仍批遣大臣一人率譯者特敕往會琮等親詣其地撫諭孟密諸夷已往悉宥不問令歸所侵木邦地方因審處疆域所隸務使寧妥仍奏聞處置時宗丁親喪將服闋眾舉其可任遂命馳傳與譯者蘇銓以往

○辛未仁孝文皇后忌辰奉先殿行祭禮遣駙馬都尉樊凱祭長陵

○太監李榮傳奉聖旨太常寺贊禮郎杜日融升本寺寺丞司樂王日敬協律郎中書舍人李綸尙寶司丞鴻臚寺序班鄔存敬中書舍人錦衣衛指揮使李昺都指揮僉事府軍前衛正千戶李傑錦衣衛指揮僉事世襲文思院副使顧羊保孟林俱錦衣衛百戶神樂觀樂舞生張日慶汪日茂樊日東贊禮郎劉日淵孫志鏞金應鐘黃禹通司樂儒士漆蘭髙琦與冠帶中書科食糧三年照例出身禦用監辦事人匠楊鍔楊塤余阿眞錦衣衛所鎭撫俱仍舊辦事

○壬申命太子少保禮部尙書兼文淵閣大學士劉吉復任視事以奔喪事竣敕取回京也

○哈密都督罕愼乞藥餌及樂器等物許之

○狹西番僧三丹星吉等乞寺額不許以禮部議寺額太濫故也

○癸酉升皇親都指揮使王源爲都督同知舍人王淸爲正千戶王浚爲百戶俱錦衣衛帶俸

○升賞遼陽官軍二十有四人並柏林堡官軍十有八人各有差以殺賊功也

○分守大同右衛右監丞楊雄右參將盧欽守備都指揮張安曹紳等以燒荒失機分守左衛右監丞鄒玉以私役守墩臺軍俱坐罪獄久未結至是兵部以請命雄玉與欽戴罪殺賊余逮問如律

○刑部重囚有反獄者爲獄卒撲之而死刑部尙書林聰等自劾失於嚴督以致越出上宥之

○乙亥都督同知盧深言其父耳裏嵬嘗總領保定五衛番落官軍願繼其事兵部勘實覆奏許之

○廣西思明府土官知府黃道等奏所轄思明州土官孫黃義家爲其族人黃紹所殺乞發兵剿捕事下兵部議移文趣兩廣守臣處畫從之

○丙子升廣東右布政使袁愷爲本司左布政使

○總督兩廣軍務右都禦史朱英等奏去年十一月以來海賊出沒饒平縣境殺黃岡巡檢旣而知府吳繹思督兵緝捕俘斬五十八人今海徼頗安而賊徒有未殄者仍督屬捕之事下兵部請移文英等悉心防禦因劾總督備倭都指揮陳景玩寇之罪宜移文巡按禦史覆案兼議死事者卹典勘功者名籍以聞報可

○丁丑賜靖江王府故奉國將軍佐孚妻馬氏鎭國中尉相遜妻易氏等食米歲各六十石從王奏請也

○增給朝天宮廟戶三佃戶七從眞人胡守信奏請也

○命協守涼州署都指揮僉事李俊充右參將分守肅州兼管鎭夷等處以守備西寧都指揮僉事陳璉協守涼州

○戊寅守廉州珠池左監丞韋助乞往來瓊廉髙肇四府會巡守備倭等官督兵捕盜不妨本職事下兵部言助奉敕守理一事難以侵守臣之職請移文勘議可否上特許之命勿勘○己卯暹羅國差正副使坤望羣謝提等來朝請封貢方物賜宴及金織衣彩叚絹布並賜冠帶仍令賫敕及文錦彩叚回賜其國王及妃

○庚辰以刑科給事中林霄爲正使行人姚隆爲副使賫詔封暹羅國王世子國隆勃剌略坤息利尢地爲國王

○攺尙寶司司丞沈瑜於南京以親喪服闋也

○以旱災免直隸鳳陽等府州縣及中都畱守司所屬並直隸淮安等衛所去年夏稅四十六萬五千四百餘石秋糧子粒共四十八萬八千七百餘石艸七十九萬五千八百餘包

○命狹西都指揮僉事祝啟守備永昌甘州中衛指揮同知萬英守備鎭番

○夜月犯壘壁陣○壬午中元節遣駙馬都尉周景樊凱分祭長陵獻陵景陵裕陵文武衙門各分官陪祭

○遣駙馬都尉遊泰祭景皇帝陵寢

○遣內官祭恭讓章皇后陵寢

○建州降夷宋款赤八初授頭目安置廣州至是自陳昔在邊塞傳報有功且嘗授都指揮僉事之職乞仍加升並給與妻子兵部以請有旨授正千戶安置遼東妻子皆令完聚

○癸未命山西都指揮僉事李泰子景代父原職太原右衛指揮同知

○甲申命雲南布政司歲祭故翰林院學士謚忠文王禕巡撫雲南右副都禦史吳誠奏禕在國初奉太祖髙皇帝詔赴雲南諭元孽梁王把都抗節不屈以洪武六年十二月二十四日爲虜所殺土人壯其忠義祠於布政司城南門外比者總兵官黔國公沐琮等修治之而不載祀典於禮爲闕乞命有司每歲於死事之日備物致祭以爲忠義之勸上曰禕在國初以文學事我皇祖議禮制度與有功焉迨使雲南執節以死尢有功於世教其如所奏令有司歲於死事之日祭之

○直隸泰州民李文昌上﹤鋶﹣釒﹥自稱曾遇異人授以鉛永煉銀之術上命中官監試之凡五閱月竟不就上曰文昌不務安分妄爲欺罔錦衣衛其杖之五十發回原籍令所在官司嚴加鈐束是時中官寵幸者每引進邪術異端見用文昌知世之所向故敢爲繆妄而不懼云○乙酉太宗文皇帝忌辰奉先殿行祭禮遣駙馬都尉樊凱祭長陵

○太監覃昌傳奉聖旨義官袁熹升中書舍人冠帶儒士殷珌禮部司務錦衣衛舍人何衝世襲其伯父晟副千戶儒士許厚朱琦華琇楊允中俱鴻臚寺序班樂舞生劉復洋杜居暹俱太常寺司樂道士王景通駱永淸與冠帶充廟官太常寺月支米一石熹都督彬之子珌尙書謙之子也

○廣西太平府地震聲如雷

○丙戌攺給趙王見灂歲祿折色四千石內支本色一千石

○升福建按察使溫琮河南按察使陳選爲右布政使琮福建選廣東

○丁亥升刑部郎中東思忠監察禦史張蕙劉王�贊謝顯浙江按察司僉事吳﹤王扁﹥俱爲按察司副使思忠﹤王扁﹥四川蕙浙江王�贊狹西顯廣西

○戊子授翰林院庶吉士江瀾爲編修張芮爲檢討

○廣東靈山縣猺賊入楊苗等四村大肆殺掠村民告急於守備官都指揮杜洪洪坐視不救巡按禦史王弁奏擬洪罪當戍邊命宥之特降二級爲廣州後衛指揮同知

○己丑升福建按察司副使劉城爲按察使

○欽天監劾南京欽天監監副許恪五官靈臺郎劉敔觀候皇城火災具奏延緩法當究治特命執賫奏人下獄恪敔俱宥之

○庚寅昏西方流星如盞大赤色有光自西北雲中行至近濁尾迹後散

○辛卯升懷慶府知府倪顒爲河東狹西都轉運鹽使司運使

○復除山西按察司僉事蕭謙於浙江以親喪服闋也

○薊州等處整飭邊備右副都禦史李田等奏居庸關水關城券及隘口水門四十九座城垣樓鋪墩臺一百二處爲水沖決乞撥官軍修理事下工部覆奏從之

○癸巳戶部以遼東饑荒請開中兩淮兩浙福建廣東成化十年以後鹽課九十萬引從之

○甲午太監覃昌傳奉聖旨守道髙士王道昌升眞人右演法王應﹤礻奇﹥左正一吳道然左至靈阮永淸俱右正一左玄義蔡應禎左至靈右玄義楊云綱劉洞虛張通玄俱左玄義道士王云嶨苗云崇劉云﹤山臯﹥陳雲山劉云徽俱右玄義

○是日昌又傳奉聖旨升都指揮僉事張﹤王巳﹥爲都指揮同知指揮僉事袁林劉俊李璈爲指揮同知正千戶趙福董永昌爲指揮僉事太常寺少卿陳敩爲卿博士顧綸爲寺丞尙寶司卿李景華爲太常寺少卿司丞李綸嚴勛爲尙寶司少卿文思院副使戴昇陳忠吳斌爲營繕所所丞畫士傅隆江淮爲錦衣衛所鎭撫匠人翟受王成張海錢智叚伏俚蔣伏二傳友兒爲文思院副使

○乙未禮科給事中杜明以齋戒日引奏錦衣衛行提犯人上責其不謹令停俸兩月

大明憲宗純皇帝實錄卷之二百二十九大明憲宗純皇帝實錄卷之二百三十

成化十八年秋八月丁酉朔

○釋奠先師孔子遣太子太保吏部尙書尹旻行禮

○戊戌祭太社太稷

○夜南方流星如盞大赤色光明照地自羽林軍東南行至雲中後三小星隨之尾迹炸散

○己亥太監蕭敬傳奉聖旨太監樊堅從子泰授錦衣衛帶俸百戶

○兵部言南北餋馬郡縣多被災傷請如近例止遣禦史二人同兩京太僕寺官印記有旨遣侯伯內臣如故於是兵部復申前請言諸處水患比諸往年尢甚私產蕩然孳牧何在縱遣內外重臣徒勞無益且甚小民供億迎送之苦從之仍令明年遣官如故

○久雨衛漳滹沱等河漲溢運河口岸多決自淸平縣至天津衛凡八十六處大蒙等村屯凡九處

○庚子雲南孟璉長官司土官舍人刀派虐遣人來朝貢馬及銀器賜衣服彩叚等物有差

○紫荊關守臣言本關城垣墩臺多壞於水乞調京軍修繕事下兵部言關去京遠且守兵尙多京軍未可轍調而保定等衛軍士例應至關備冬者千九百餘人宜以閏八月中旬預往佐役約明年亦視常期預罷一月本關官軍月糧舊於保定支給今旣興工修繕亦宜暫以本境所貯給之庶不廢時失事報可

○辛丑上命戶部會官計議凡該追徵逋負曁一應差役當停止分豁者及應否差官賑濟酌量以聞戶部尙書翁世資會吏部尙書尹旻等上寬卹事宜一山西河南並順天永平二府見有都禦史巡撫而山東及眞定等六府無之乞簡敕在京大臣二員一巡視山東一巡視北直隸其已有巡撫者請敕二道責其用心撫安其眞定等六府推選郎中等官每二府委一員分賑應勸貸賑卹事悉聽便宜處置一被災司府州縣衛所該徵糧艸子粒就令巡撫等官酌量災傷輕重處分如有起運內府急用物料災重之處攺派災輕州縣若徵收不及原數以庫銀收買其半若猶不足差八赴部領太倉庫銀收買備用無徵糧艸查勘明白就彼除豁其餘絲絹綿花戶口食鹽鈔貫五分以上者全免五分以下者減半徵收存畱本處者盡免以紓民力一河南等司府州縣衛所自十五年以前拖欠稅糧馬艸子粒絲絹綿花戶口食鹽價鈔門攤�稅魚課棗株等項課程鈔貫已徵者存畱以備賑濟未徵者悉爲停免一各處歲辦藥材宜命禮部行太醫院查勘見貯者可備二年之用暫免一年一各司府州縣孳牧寄餋馬匹自十一年正月以後至十七年十二月以前倒死被盜虧欠埋沒等項共二十萬四千六百六十餘匹俱系該追之數宜行所司查勘自十四年十二月以前一應拖欠馬匹災重地方盡行蠲免災輕地方斟酌分數量爲減免其餘該追者不分年月久近俱候十九年夏秋成熟陸續追補一工部差官於各處開窯燒甎宜移文暫爲停免又南北兩京曁在外修理城池宮觀廟學等項各王府起蓋房屋造辦儀仗俱系軍衛有司措辦物料起撥人夫凡不急之務宜悉停罷其在京見修工程將完者行令督工官員俱限閏八月以裏完報一易州山廠采燒人夫原定山西山東並順天眞定保定三府共該一萬九千九百餘名每夫一名一季徵銀三兩一年共該二十三萬九千一百餘兩宜將十八年冬季並十九年春季夫價減十分之三仍將光祿寺冬春二季柴炭俱坐臺基廠遞年積下附余內放支議入上批答曰馬匹自成化十三年十二月以前災重地方悉蠲免兩京修理限十月終完報供應柴炭照舊其餘如議大臣不必差只敕郎中等官去各衙門議定事務盡心奉行毋得虛應故事今後不許將不急之務再來煩擾

○太監李榮傳奉聖旨欽天監五官靈臺郎李華升監副冠帶陰陽人鄭塏趙華陳俊天文生董榮李璇劉云人匠張義漏刻博士陰陽人吳祥毛景章壽署漏刻博士捨余陳瀛張繼陳簡朱昂吳欽沈淸李茂王宏俱冠帶充天文生月支米一石

○壬寅兵部請自後京軍遇警調發惟神槍礟銃等物徵車輛丁夫傳送若官軍行李兵杖宜二人共給一馬負之庶軍行不至稽緩民力不至煩費上是之時以保安州民張旻言出軍騷擾之害也

○癸卯遣戶部尙書殷謙祭太倉之神

○遣順天府官祭宋丞相文天祥

○甲辰命給烏思藏灌頂國師桑而結卜藏誥並鍍金印等物

○丙午孝慈髙皇后忌辰奉先殿行祭禮魏國公徐俌承命祭孝陵

○賜趙府湯陰縣地七百一十一頃四十畝並水鹻地七十頃四十二畝徽府安陽縣地七十七頃九十九畝並彰徳衛未納糧地二百三十四頃一十一畝及荒蕪地八十一頃六十八畝其餘開州內黃等處地不系河南所轄未納稅糧子粒者俱撥與軍民照例徵納補換並爭占者俱撥給與民○巡撫宣府右僉都禦史秦紘等奏七月中虜寇掠殺邊人守備西陽河堡指揮同知孫綱守了把總指揮使徐愷等設備不嚴宜治其罪事下兵部請行巡按禦史覆案報可

○四川合州火焚官民居一千五百餘區死者五十餘人

○戊申夜月犯十二諸國周國上星

○己酉升刑科給事中李蕙爲江西布政司右參議

○雲南總兵官黔國公沐琮等奏指揮潘祺還自老撾死於孟艮所持宣慰怕雅賽緬字公文大意述交人侵略之事且諸往者委官許助兵力今已約會諸夷籍兵以待又謂車裏欲附交阯乞遣人諭之先是車裏亦報交兵數十萬駐老撾界上八百亦報交人略老撾孟伴等處而祺所從軍士楊旻乃謂前報今文皆不可信蓋怕雅賽謀報父兄之讎覬雲南發兵助之故也事下兵部謂夷言多詐固難俯從然遠人赴愬亦當示以懷柔之意宜行琮等移文令老撾撫安瘡痍勿啟邊釁令八百車裏思念唇齒勿懷貳心又琮等自後差委湏擇用廉愼之人無使貪利生事上曰前代視蠻夷讎殺以爲其黨破壞爲中國利朕甚不然交阯老撾諸夷服屬中國有年朕視之皆如赤子救急角�羊仇此中國體也其令琮等遣人諭之俾各守境土睦鄰保民爲是而所遣者尢宜愼擇其人如兵部議

○夜月掩火星

○庚戌賜西僧悟法宗化灌頂國師桑而結藏卜誥命

○給修紫荊關城垣墩臺捨餘一千九百人米人月三斗五升

○四川守臣言大壩山水都掌蠻夷猥多敍瀘屬縣與之接壤指揮使韓雄今任提督名位稍輕難以約束僚屬宜令守備蒞事如都指揮爲便事下兵部覆請從之

○辛亥雲南守臣奏浪穹縣民張平者率十餘人羣行賣卜自元江府白沙等營沿河間道竊出境外爲安南水尾州土官陶崧等所執械送以來又以舟載其二人曰李甲楊保春者由水道進莫知所往其已至者論絞而未至二人復行本貫蹤迹所在章下兵部請移文督之仍行諸關津愼固封守杜塞前所由間道上是之

○壬子戶部奏長蘆運司角�羊到鹽價銀計一千四百兩乞送承運庫及後次鹽價銀一千八十兩亦促令起角�羊之時內帑缺用故也

○命四川都指揮僉事楊綱掌都司事升成都後衛指揮使周鳳爲署都指揮僉事佐之寧川衛指揮朱廷建昌衛指揮使黃章俱署都指揮僉事佐理行都司

○銓注大興左衛帶俸都指揮同知馬澄燕山前衛神策衛帶俸都指揮僉事辛晟董良於福建都司澄掌司事晟良佐之

○癸丑敕遣郎中四員賑濟災傷地方陳淸大名廣平二府黃景保定河間二府楊繹眞定順徳二府過璘山東

○乙卯河南自六月以來雨水大作懷慶等府宣武等衛所坍塌城垣共一千一百八十八丈漂流軍衛有司衙門壇廟居民房屋共三十一萬四千二百五十四間渰死軍民男婦一萬一千八百五十七漂流馬騾等畜一十八萬五千四百六十九

○晉府火凡三發至二十九日止延燒屋宇百五十間守臣以聞上以王遇災賜書慰之

○丙辰昏刻火星犯壘壁陣

○丁巳祭太歲風雲雷雨嶽鎭海瀆山川等神

○遣旗手衛官祭旗纛之之神

○夜西方流星如盞大靑白色光燭地自漸臺行至近濁

○戊午錦衣衛管象指揮同知王淸等奏千百戶同事者與之並坐聯騎罔知體統因自署其銜曰提調管象事下兵部言舊無提調之名因劾奏淸等紛更煩瀆宜治罪詔數其罪而罷之

○己未以旱災量免直隸九江衛去年子粒一萬一千四百五十餘石

○命給帶俸官皂隸視見任官之半兵部臣言京官皂隸自正統十四年擬僉六千五百九十二人後漸加至七千一百四十人今民疲已甚帶俸品官難視見任者槪給故有是命

○辛酉賞大同塔兒山等處殺賊有功官軍都督劉寧等一萬三千五百三十員名銀一萬八千九百三十二兩絹一千七百五十匹布一萬五千二百四十二匹

○以旱災免河南開封等七府宣武等十五衛所並直隸汝寧千戶所去年夏麥四十四萬一千六百五十餘石絲二十五萬四千一百九十餘兩秋糧子粒共三十四萬七千八百九十餘石艸三十三萬八千七百三十餘束

○癸亥大學士萬安等奏四夷館翻譯番文官署丞李華等十人譯學少精在館年深才可別用宜命吏部攺升別任從之

○太監覃昌傳奉聖旨禦醫胡廷寅升太醫院院判

○乙丑升南京刑部左侍郎張瑄爲本部尙書以九年秩滿也

○命唐山悼僖王歲祿減半支給王薨歲祿二千石例應住支以妃宋氏奏請故有是命

○南京尙膳監奉禦董慶率官船載薦新品物行及沛縣其下毆傷縣人至濟寧南旺湖復執人笞之懸於墻而死管河右通政楊恭奏其事命刑部郎中朱守孚等往勘因言恭與工部郎中顧餘慶監察禦史朱欽俱以巡河爲職不能﹤鋶﹣釒﹥通禁約皆當究治命宥之停其俸二月守孚等奏內誤及禦史趙英亦置不問

○丙寅復除按察司副使孫逢吉於狹西整飭固原等處兵備

○命監察禦史戴仁提調北直隸學校

○命山東臨淸縣歲春秋祭故平江侯陳豫臨淸軍民奏

豫有立城之功請建祠祀之故有是命

大明憲宗純皇帝實錄卷之二百三十

大明憲宗純皇帝實錄卷之二百三十一

成化十八年閏八月丁卯朔南京畱守前衛百戶髙洪趙顒唐愷已用薦管事後謀管屯田事覺兵部言近例軍政管事官不得轍行調遣請治洪等罪仍請通行南京各衛申明管屯官數惟全伍下屯諸所如舊其屯軍百人以上者用百戶一人三百人以上者用千戶一人五百人以上用指揮一人領之官多無用者令悉還本衛所上曰國家仿古屯田之法用戍卒耕守蓋寓兵於農之意也地之給其人者各有定業官之治其事者亦有定員行之旣久其法漸廢戍卒多役於私家子粒不歸於公廩管屯者有積蓄之利而無差操之苦所以啟後來者之謀也洪等宜加究治自後當如爾兵部言官有濫設者悉退出差操

○戊辰狹西岷州外夷剌章等簇番人陸秀等答石等簇番人札石革等哈古等簇番人昝卜等各來朝貢馬及盔甲等物賜宴並彩叚絹鈔有差

○己巳以水災免直隸鎭朔等三十三衛所去年子粒四萬一千六百餘石艸一萬九千六百餘束

○庚午太監李榮傳奉聖旨升錦衣衛百戶韋泉爲副千戶

○欽天監掌監事太常寺卿童軒與五官靈臺郎馬良弼訐奏怠事不謹諸不法事俱下錦衣衛獄推問以軒保舉差委徇私欺公法當從重擬罪姑宥之仍停俸半年良弼抗上並軒所庇屬官吳英楊忞亦免擬罪各停俸兩月

○辛未代王成煉以隰川王仕﹤土遂﹥有違敕命乞革祿米之半以戒其後且令諸郡王奏事必關白而後發禮部以爲山西諸郡王府散處不一難於關白宜仍舊例而爵祿予奪出自朝廷非臣下所敢議擬乞令巡按禦史罪其輔道等官詔可特宥代王其所奏竟不行

○中都畱守司指揮使郭玉等言中都守備內臣往往信用奴隸擅斷公事諸司行事爲之掣肘宜如舊勿設爲便有旨鳳陽根本重地內臣守備已久此曹何爲轍欲更攺所司其知之於是兵部論奏玉等請下巡按禦史逮問仍請行左少監藍蕙諭以前時守臣不能約束奴隸之故令知所戒報可

○壬申停通政使何琮等俸時武成後衛倉副使應時用建言六事謂�船往還九江兩以納鈔停泊每遇暴風輙遭沈溺自後還者乞免納鈔以少停泊致溺之患又謂饒州燒造禦器必命內臣監督自後宜止降式委諸有司以免供給之費又謂都昌縣赤石小磯山二處湖水廣闊賊盜多所藏聚今棠陰柴棚二巡檢司相去止五里宜遷柴棚於此以爲防守之計又謂江西諸司多滑吏役滿者宜查究角�羊京發遣重歷無令居鄕爲害又謂州縣官不以國儲爲重濫收官糧致紅腐而不可用馬快船止以私貨爲急苦役挽卒致凍餒以死宜皆賜區處爲便奏上命錦衣衛執問之以通政司官不行參駁令自陳於是通政使何琮等七人皆服罪停其俸三月旣而錦衣衛坐時用以希求進用罪且謂禦器爲供用之物內臣爲遣差之人安敢妄言及此加以欺公玩法等語法司擬以贖杖還職命調任甘肅

○楚王季淑妃杜氏薨妃南城兵馬指揮貴之女正統己巳冊立爲楚王妃至是薨訃聞賜祭葬如制

○昏月犯天江西第一星

○甲戌免雲南左等十衛所去年米谷三千八百七十石有奇以水災故也

○大理寺卿宋旻等奏章內有誤書囚名偏傍者自劾失於查對上謂審擬囚犯關系人命旻等不謹如此俱當究治姑宥之特停俸二月

○丙子兵部奏虜入柴溝堡等處執軍丁數人守備都指揮僉事王祥指揮僉事王琬守了把總副千戶彭玉管墩百戶師傑崔玉坐失機逮問而守備奉禦金廣分守右監丞張綱右參將孫素俱約束不嚴亦當並治命姑記其罪

○昏月掩女宿代星

○丁丑鎭守大同太監汪直奏副總兵朱鑑私役守卒於近邊采艸以致虜寇入境殺三十四人以去宜治其罪以爲後戒而鑑部下都指揮馬謙指揮寧鉞私以官軍阿其將領且不能追剿小寇守備都指揮馬昇把總指揮賀通等或守了失職或約束不嚴宜並罪之事下兵部請逮鑑至京處治余行巡按禦史鞫問如律從之已而逮鑑至下錦衣衛獄法司坐斬罪鑑上奏自辦詔宥其死降都指揮僉事原衛差操謙鉞亦各降一級

○己卯升尙寶司卿程洛爲太常寺少卿仍舊內府書辦

○庚辰升大理寺卿宋旻正二品俸以九年秩滿也

○復除山東布政司左參政杜鈜於河南

○辛巳升監察禦史許進湖廣僉事李冕俱爲按察司副使進山東冕福建

○廣東保昌縣有盜數百流劫江西大庾縣居民事聞上曰廣東蠻寇竊發屢勞剿捕數年來其患稍息今復踰嶺行劫以驚擾吾民使之不得安居樂業奔竄山谷朕甚憐之兩省守臣其急發兵追擊毋令滋蔓勿謂小寇不足慮也

○壬午總督兩廣右都禦史朱英等奏安南國事情謂欽州報緣邊界上絕無外警而龍州及憑祥縣則報交人整兵恐有異謀又謂交人之亡命入境者言其王吞老撾徵發甚急二處所報不同莫得其實蓋彼自受敕之後亦嘗遣使陳謝而我已諭遣之矣使今所報果實必以來使未還懷憂懼罪然我邊土官素與外夷有隙今所報矛盾其間情僞亦可知矣宜復以敕責諭其王使之角�羊怨釋疑以保境息民事下兵部言比者雲南勘報亦以爲夷言多詐璽書未可輕降今宜通行雲南兩廣守臣令嚴督所屬整飭邊防果外夷犯順則相機戰守兼遣人奏報其廣西守臣仍戒約龍州等夷謹守封界勿招亡納寇以啟邊釁報可

○守備寧州署都指揮同知盧茂以老乞罷命錦衣衛指揮同知馬俊代之

○甲申曉月犯天街上星

○命閒住都指揮同知鄭時子鐸代父原職懷遠衛指揮同知

○乙酉夜月犯六諸王東第三星

○丙戌升河南布政司左布政使徐英爲都察院右副都禦史總督漕運兼巡撫鳳陽等府地方

○巡撫狹西右副都禦史阮勤等奏洮州滿松等簇番賊阿卜肉等比數糾眾出沒奪掠人畜殺死吏士惟分巡指揮馮潔陳文率軍敗之斬獲守級奪還所掠而委守地方指揮張翰分巡指揮張王�完策應指揮楊坤千戶包福等皆怠忽事機宜究其功罪而賞罰之事下兵部請移文巡按禦史逮翰等治罪籍潔等功次仍行阮勤等亟督官軍剿捕上曰禦將之道惟明其功罪而行賞罰軍旅之間人心自無不服者番賊糾眾殺掠爲將官者使皆如潔文輩勇敢禦敵賊何足滅而翰等怠忽誤事如此兵部宜稽其籍務使賞罰明信以爲勸懲其賊黨方盛仍令巡撫大臣調兵剿殺無緩

○命狹西署都指揮僉事雷澤守備洮州先是洮州守臣止用指揮等職至是巡撫狹西都禦史阮勤等言其名位稍輕難以統馭僚屬因舉賊可用從之且命自後守備者𨿽他官皆聽以都指揮體統行事

○戊子工部尙書劉昭等奏章內有誤字以失於查對服罪宥之停俸一月

○庚寅太子少保刑部尙書林聰卒聰字季聰福建寧徳縣人少穎敏舉進士授刑科給事中進都給事中時承平日久言路久塞土木變後聰感激論天下事無所諱一時士大夫矯厲言事聰爲之倡景泰易儲下廷議眾皆唯唯署名奏牘次至六科聰獨難之事𨿽不能沮而忠鯁之稱翕然未幾設東宮官屬卽用聰爲右春坊司直郎旋復以內閣臣言六科不可無聰仍用補吏科都給事中食司直俸甲戌會試聘同考禮捲畱心人才汲汲然惟恐失一事所得多知名士吏部臣選注未當或徇私請托輒指斥攺易無所避當事者外𨿽示敬憚而中實衘之嗾禦史劾聰甥爲教官因聰言得善地文致其罪以專擅選法論當死尙書胡濙聞之卽移疾不出朝廷遣使問之曰濙本無疾聞林聰被害心悸不安耳帝始知聰爲人所誣構竟釋之左遷國子學正英廟復辟超拜左僉都禦史賑貸山東饑民全活甚眾還升右副都禦史往治江淮劇盜擒獲渠魁數人餘黨悉角�羊尋以母喪奪情起署院事曹欽之亂錦衣官校報復仇怨凡欽之姻識無干者一切指爲逆黨逮系紛然人𨿽知其冤而度必無免理聰力爲辯出之成化二年江淮旱饑人相食奉敕馳往撫之貸漕運及江南餘糧數十萬以給民民徳之如山東三年轉右都禦史久之出巡撫大同尋以疾乞致仕言官交章畱之不可歸二年言者謂聰已愈復徵起掌南京都察院事又三載召爲刑部尙書尋加太子少保至是卒年六十六贈榮祿大夫少保謚莊敏聰平居恂恂不爲嶄絕之行遇事則正色讜言確不可奪景泰中論諫之臣以聰爲稱首及居顯位持大體秉公論爲治不嚴而肅蓋亦一時之名臣但晚年與汪直鞫遼東守臣之獄不能無徧徇責備者頗有異議云

○辛卯賜喃葛堅粲巴藏卜襲西番贊善王

○宥各處京操管隊官旗罪故事操軍不至管隊官坐罪至是以水災宥之

○壬辰曉刻木星犯左執法

○調威寧伯王越鎭守延綏都督同知許寧鎭守大同時汪直與王越旣俱畱鎭大同內閣大學士萬安等議恐直爲越所誘以求復用乃言於上調越以寧易之

○太監李榮傳奉聖旨命錦衣衛正千戶楊瑛掌所事升鴻臚寺序班金鑾周惠疇李鑾爲主簿生員盛暘儒士馮澤錢惠姚寧錢亨爲序班金鐸宋讓李慶於中書科食糧辦事○癸巳下太常寺帶俸少卿周庠於錦衣衛獄庠先爲光祿寺少卿內府書辦嘗自陳其勞授從四品散官例不該支俸而庠支之比滿九年得擢太常妄引舊例乞遞升從三品俸吏部奏庠貪冒無恥且朦朧支散官俸宜寘之法而光祿寺官吏又漫不可否輒給與之亦宜究治詔可且令光祿寺卿艾福等具狀以聞旣而宥福等停其俸一月

○升錦衣衛百戶顧﹤王巳﹥爲副千戶﹤王巳﹥太監雄之侄以軍功授百戶至是雄言賞不足以酬功故升之

○甲午鎭守薊州等處太監趙永奏北虜二十餘騎入拏子谷關奪掠人畜事聞下兵部覆奏命移文巡按禦史治把總指揮等官呂榮等罪分守參將阮興守備奉禦髙孜皆戴罪殺賊惟永及總兵官李銘寢不問仍命行京營提督重臣悉心練習以備調發

○大同鎭守太監汪直等奏八月中虜三騎入黃土坡墩傷夜不收一人又三十餘騎入牛嶺墩殺掠軍丁三人請治守了所鎭撫等官李寬等罪而牛嶺墩殺掠之數分守參將盧欽右少監陸誾隱匿不發罪亦難貸上諭兵部臣曰虜入境內再肆殺掠才數十騎耳寬等尙不能禦使彼擁眾而來其將何以制之不寘於法無以示戒欽誾宜卽服罪顧隱匿不發冀以幸免是重其罪也爾等其行巡按禦史俾究問其故彼將何說以自角�羊乎

○狹西西安府及徽州地震守臣以聞上曰地道失寧實由人事不修所致藩臣邊將皆佐朕以奠安坤維者狹西重地且逼近邊陲而地動若此夫豈無所感召歟其令各官殫心修攘以答災譴毋得視爲常事

○乙未升戶部郎中李衍爲四川布政司右參議

○朵顏衛夷人革克臺來降言北虜亦思馬因與三衛阿兒乞蠻等彼此劫奪旣而互相媾和欲至我邊抄掠事聞上諭兵部臣曰亦思馬因糾眾沙漠雄長諸部日夜謀畫欲來犯邊久矣比復與朵顏三衛角�羊仇結黨其志非小秋髙馬肥入寇之事難保其無縱彼不資他人兵力彼獨不能寇乎其勿以傳聞之言爲不可信宜戒緣邊守臣務相嚴謹兵備無或少怠墮其計中以自取失律之罪

○巡撫山西左副都禦史何喬新劾奏按察司僉事尙敬劉源避事曠職延滯詞訟致知縣王徵等事無結斷宜問如律仍乞通行天下巡按禦史凡二司官於詞訟延滯半年之上不卽結斷者悉奏請執問上曰刑獄重事也周書曰要囚服念五六日至於旬時特言未得其情者詳審不苟如此苟旣得之不卽結斷桎梏縲紲拘系其身往往有瘦死獄中者矣夫其人罪不至死而死是刑官殺之也故律特著淹禁罪囚之條喬新劾奏甚當其卽究治其人仍令天下刑官皆知所謹以副朕欽卹之意

大明憲宗純皇帝實錄卷之二百三十一終

明憲宗純皇帝實錄卷之二百三十二

成化十八年九月丙申朔

○丁酉太監覃昌傳奉

聖旨升羽林前衛副千戶李通爲正千戶錦衣衛百戶李貴全吾右衛百戶王良俱副千戶文思院副使周昂等六人俱大使人匠張大肚等十四人俱文思院副使灌頂國師著癿領占爲灌頂大國師覺義達哩麻悉提爲講經都岡班麻札失端竹札失爲覺義剌麻公葛巴鎖南巴三竹領占公葛汪秀領占巴俱爲都岡壽安寺住持僧悟然僧錄司左覺義仍兼本寺住持

○唐王芝北妃辛氏薨妃西城兵馬副指揮璟之女景泰壬申冊立爲舞陽王妃成化戊戌進封爲唐王妃至是薨訃聞賜祭葬如制

○己亥孝恭章皇后忌辰奉先殿行祭禮遣駙馬都尉楊偉祭景陵

○戶部等衙門會議漕運巡撫等官所奏事宜一通州原設六衛倉收受糧米倉有限而糧無窮宜添蓋廒二百座一直隸蘇松常三府各庫收貯贓罰金銀等物該府經歷司帶管應天府廣積庫收貯賣糧蘆柴價銀及南京刑部等衙門贓罰等物亦無所司之人宜各銓庫官一員一池州府銅陵靑陽石埭東流建徳五縣宜各添設主簿一員以分佐縣政一蘇松常鎭各府州縣衛所獲到私鹽及贓仗會官估計變易銀兩各自收貯糴糧賑濟一開封府汜水縣古崤關巡檢司攺移祥符縣地方名爲埽頭巡檢司一各王府墳塋準照夏邑郡王則例量爲增減卽今定擬各府夫匠物料價銀郡王並妃三百五十兩鎭國將軍並夫人二百四十五兩輔國將軍並夫人及郡主二百二十五兩縣主二百一十五兩郡君一百九十六兩縣君一百八十五兩一陜西平涼府靜寧州鞏昌府安定會寧二縣各添設一倉秦州髙橋及三水縣石門山各添設巡檢司一所一陜西軍民人等興販私茶或運買官茶夾帶至五百斤以上者照見行私鹽例充軍一雲南地方卑濕米麥易腐宜行令各府州縣衛所該徵夏麥若一年之內放支盡絕者仍徵本色但倉有餘積每石折銀或六七錢給官軍折俸一貴州黎平府倉糧給與五開衛食用其湖廣布政司補償秋糧二千四百石每石折銀三錢一郴州復設同知一員衡山安仁二縣各設主簿一員專管糧儲一攺直隸永平府撫寧縣山海庫爲本府大潤庫一永平山海薊州沿邊關倉收糧委官有埋沒侵盜至浥爛虧折者事發一體治罪議入上批答曰通州添蓋倉廒便酌量來奏私茶夾帶至五百斤者充軍餘如議行

○命廣東都指揮僉事姚英總督備倭

○庚子通政使何琮等封進奏章內有違式者被責問琮謂婦人陳情恐其煩瀆故不參究有旨琮等遮飾當寘於法姑宥之

○辛丑昏刻月犯南斗魁第沐星

○錦衣衛帶俸都指揮使右參將沐誠卒誠字擇善都督同知王�贊之子黔寧昭靖王之玄孫年二十襲曾祖職雲南左衛指揮僉事管衛事父卒軍民言於守臣以誠可繼守事聞上遂命爲錦衣衛指揮使充右參將鎭守金齒等處至是卒年二十六訃聞遣官諭祭誠𨿽勛戚少紈綺之嗜畱心書史受邊寄不避艱險卒之日邊人爲之悵惜焉

○壬寅巡撫南直隸兵部尙書王恕奏浙江安吉縣饑民越境劫掠廣徳等州縣居民恐蔓延爲患事下兵部言宜行所司速加撫治其有懼罪隱匿致積久不散巡守等官俱令照例停俸督捕從之分守獨石馬營右少監崔榮署都指揮僉事吳儼先以虜寇犯邊追敵被圍棄士卒逃還上聞之怒令逮至京下獄論斬榮托中貴近幸者爲之營救至是乞免罪上意角�羊乃曰榮儼輕率寡謀折損軍馬法當處死但念嘗出境追敵與坐視者不同俱降四級榮送司禮監發令守門儼邊衛差操兵部注儼定遼衛正千戶

○癸卯廣西署都指揮僉事劉政等守潯州等處地方爲賊殺掠人畜前後無算巡按禦史賀元忠擬罪奏上命政等九人情重者發戍邊衛余以情輕各降二級原衛差操

○甲辰重陽節賜百官宴於午門

○丙午以河南水患攺泒是年兌軍糧十萬石於江西浙江湖廣山東南直隸補納每石加耗米一斗

○戊申陜西鞏昌府地震

○夜月犯外屏西第四星

○庚戌實授試監察禦史王琰曹英武淸李孟晊李琨柯忠戈瑄何鈞朱王�贊劉規向翀許斌錢承徳劉王�贊張鼐爲監察禦史琰瑄斌承徳廣東道英陜西道淸鈞翀山東道孟晊忠江西道琨河南道王�贊廣西道規雲南道劉王�贊四川道鼐浙江道

○升陜西臨洮府知府張王�贊爲陜西苑馬寺卿

○以旱災免南京江陰等三十七衛去年子粒七萬九千七百八十餘石十分之七

○金星晝見於申

○夜望月食免百官明日早朝

○辛亥命給占城國古來使臣阿羅沙等海舡回國呵羅沙等於廣東候提婆苔謝恩使臣面證張瑾擅封事已踰一年皆不耐冬寒告於監察禦史王弁以聞禮部覆奏令其暫回本國待提婆苔差人謝恩時仍自來京面證故有是命

○壬子太監李榮傳奉聖旨授太監楊鵬侄永旺爲錦衣衛百戶升冠帶陰陽人張景芳署漏刻博士人匠邵智等四人文思院副使

○宥古北口立功錦衣衛百戶柴潤復原任潤故太監昇之侄以贓罪發古北口立功五年未滿奏乞回京守昇墳遂宥之

○夜月犯六諸王西第一星

○甲寅太監李榮傳奉聖旨升太常寺寺丞淩中爲少卿文思院副使楊善光祿寺監事錦衣衛所鎭撫徐貴副千戶仍舊辦事鴻臚寺序班華英本寺主簿生員徐祥等八人俱序班中書科辦事

○都察院右都禦史戴縉刑部右侍郎盛顒具奏會審罪囚官名有誤書者以失於查照服罪命置不問

○丁巳升監察禦史唐鼐南京監察禦史餘金徐完刑部員外郎龐流�土俱爲按察司僉事鼐湖廣金陜西流�土河南完江西

○升萬全都司都指揮僉事王玨等十七員各一級以從王越等徵剿虜寇功也

○巡撫陜西右副都禦史阮勤奏陜西三邊及固原靖虜環慶地方每歲給守墩軍衣鞋皮襖例於京庫運給而陜西歲所輸皮張近例折造鞋襖運貯京庫往復轉運徒費人力請以折造鞋襖畱陜西官庫徑以給邊爲便從之

○戊午曉刻月犯軒轅中星

○升陜西按察司副使左鈺爲按察使

○增設浙江江山縣小竿嶺巡檢司徙仙霞關東山巡檢司於嶺上

○己未詔浙江所屬災傷府縣衛所並鹽運司去年秋糧子粒共五十九萬八百餘石艸十九萬二千四百餘包鹽課一十二萬四千二百餘引量免十分之六

○蠲應天鎭江二府所屬應追馬以兵部言其地災傷故也

○庚申曉月犯內屏西南星

○旌表孝子劉端等二人節婦尹氏等十四人端山東臨淸縣人父死哀慟徒跣墓所負土成墳廬於傍三年有異艸生王經山西安東中屯衛人母早亡事繼母孝及死哭幾絕三日不食廬於墓側有兔烏馴而不去俱表其門曰孝行尹氏直隸涑水縣民於深妻孫氏盧龍縣民劉儉妻葉氏民王銘妻陸氏吳縣民蘇倫妻王氏黠縣民汪瑀妻錢氏江陰縣民周惟�妻田氏陜西隴西縣生員孟復妻齊氏民何晟妻孫氏山西臨汾縣民梁益妻王氏河南河南汝州民劉瓘妻皆以夫亡誓死守節盡孝育孤俱表其門曰貞節宋氏順天府順義縣民王福功妻張氏福功子鑑妻李氏浙江都司署都指揮僉事崔源妾賈氏源弟澄妻皆以夫亡守節共處一家俱表其門曰雙節

○辛酉命獻陵衛帶俸都指揮僉事王玉守備黃花鎭

○太子太保豊城侯李勇卒勇直隸定遠縣人故豊城侯追封豊國公謚忠憲賢之子也景泰四年襲父爵成化初命掌中軍都督府事充京營總兵官成化十四年加太子太保爲臺諫所劾攺南京守備至是卒賻葬如例子璽嗣

○壬戌升刑部左侍郎張鎣爲本部尙書

○癸亥太監覃昌傳奉聖旨升錦衣衛副千戶汪端爲正千戶管事舍人髙順爲錦衣衛百戶鴻臚寺序班劉煉中書科儒士周文玉俱鴻臚寺主簿生員孫震儒士謝瑛楊鉞俱鴻臚寺序班吏李元文思院副使盡士張儼等與冠帶朝天宮道士兪文禮爲右玄義

○免直隸廣平府柴夫十分之五以水災故也

○木星晝見於未

○甲子升監察禦史丘山爲雲南按察司副使陜西僉事王預爲本司副使

○乙丑以巡撫山西左副都禦使何喬新爲刑部左侍郎

○太監李榮傳奉聖旨授浙江秀水縣民姚福員爲錦衣衛千戶太監諭輝義男諭福爲百戶管事舍人邵銘爲所鎭撫

○錄延綏淸水營等處功少監韋敬升太監總兵官署都督同知許寧實授都督同知副總兵都督僉事李玙署都督同知俱加賞巡撫右僉都禦史呂雯賞彩叚一表裏銀十兩右參將都指揮僉事郭鏞系贖罪官其功頗優升署都指揮同知陜西按察司副使張偉饋餉有勞賞彩叚一表裏其餘官軍人等六千三十五人升賞有差

○以明日十月朝遣駙馬都尉王增樊凱分祭長陵獻陵景陵裕陵黃鏞祭景皇帝陵寢

○遣內官祭恭讓章皇后陵寢

明憲宗純皇帝實錄卷之二百三十二明憲宗純皇帝實錄卷之二百三十三

成化十八年冬十月丙寅朔享

太廟

○遣內官祭司井之神

○丁卯以水災免天津等八衛秋靑艸一百一十二萬餘束

○戊辰昏刻火星犯壘壁陣

○己巳太監李榮傳奉聖旨升工部營繕司主事蒯綱爲本司郎中文思院副使潘俊張文淸大使順天府知事周禮興升一級欽天監漏刻博士陳鼎五官司曆陰陽人杜璇漏刻博士

○徳王見潾爲其郡主乞裝奩上曰郡主婚配例止給與冠服儀仗今王奏與裝奩朕念親親之恩非惜此小費也但今宗支藩衍內府營造供應之物日不暇給若復開此例各王府將比照陳情將何詞以卻之府庫財物所入有限又將何所取以應之乎其已之辛未朝鮮國王李娎遣陪臣韓僴等奉表貢馬及方物來朝賀萬壽聖節

○命總督漕運右副都禦史李裕理院事時裕丁憂服闋也

○甲戌升提督謄黃通政司右通政邊鏞爲都察院右僉都禦史提督雁門等關兼巡撫山西

○乙亥升山東左布政使趙文博爲都察院右副都禦史巡撫河南

○丙子詔取太倉折糧銀四十萬兩並各衙門去任官皂隸柴價銀三千四百四十餘兩入承運庫供用

○巡撫遼東右僉都禦史王宗彜等奏今年八月間虜賊兩從銕嶺古城墩等處入境殺掠其守墩百戶趙慶守堡指揮馬興巡視千戶劉鑑及備禦指揮何忠分守右少監藍瑩右參將周俊等俱宜究問事下兵部言慶等失於了守固宜罪瑩俊𨿽防守要害難於槪及然亦宜薄示責罰以警將來若鎭守太監韋朗總兵官緱謙巡撫右僉都禦史王宗彜各膺重寄失機日久方奏復不引咎自責俱屬有罪命慶興鑑忠俱逮問瑩俊仍記其罪朗謙宗彜姑宥之

○丁丑升湖廣茶陵縣爲州巡撫都禦史馬馴奏茶陵衛官軍恃彊虐民縣官職卑莫敢與抗乞升縣爲州吏部覆奏從之

○戊寅命協守寧夏西路陜西都指揮同知韓英分守東路

○兵部奏太僕寺收過成化十一年至十八年馬價銀共一十四萬二千四百兩有奇以備三邊及京營市馬之費上令取三萬兩入承運庫供用

○己卯皇太后聖旦上率皇太子上壽命婦朝賀賜百官宴於午門

○夜月犯天街星

○壬午詹事府詹事彭華爲其鄕人所訐詔宥其罪停俸半年華同縣民伍沂者其祖故嘗與彭氏構訟有世仇其家僮與彭氏之僮相毆華子勉政縛而笞之又沂弟欲充生員勉政以其無行言於官沮焉沂遂紏合縣人與彭氏以田舍相貿易或有睚眥者十五人同訟之朝華族兄故少保時子頤官尙寶司丞適告假家居有髙繪者老而健訟因沂訟彭氏別紏四十一人訟之奏交至於是彭氏二家亦訐沂繪不法等事上命刑部左侍郎張鎣錦衣衛指揮劉良往江西會鎭守內官曁巡按禦史都布按三司官雜治淂其本末獄所連幾千人事多誣彭氏族兄弟並頤勉政各坐罪有差沂繪等以誣告十人以上法當徒例爲民口外華及其兄郎中彥充並彭氏姻戚致仕左布政使路璧按察使劉釪封員外郎伍體祥按察司原問分巡官皆坐罪當逮鎣等還奏命下刑部都察院詳議各以具獄覆奏淂旨沂繪等挾私逞姦合謀興訟而事多不實有傷治化難循常例行遣俱發邊衛充軍路璧彭頤等及分巡官俱下巡按禦史逮治華親族妄爲不能詢察禁戒亦當治罪姑宥之其停俸半年餘皆準擬

○癸未誠孝昭皇后忌辰奉先殿行祭禮遣駙馬都尉蔡震祭獻陵

○甲申升吏部郎中黃孔昭爲通政司右通政提督謄黃以水災免直隸隆慶州並永寧縣糧三千三百九十餘石艸四萬四千一百二十餘束○乙酉守備遼東寧遠左軍都督同知王鍇備禦都指揮僉事魯寧寧遠衛巡邊指揮宋英俱以去年七月以後虜寇入境不能禦爲巡按禦史所劾兵部奏下禦史驗問法當充軍都察院覆奏有旨鍇寧英免充軍各降一級

○署都督僉事劉淸弟浩訟爭財產浩發淸手刃妻妾諸事下刑部獄驗問多誣獨杖死其婢一人坐贖杖還職

○丙戌太監覃昌傳奉聖旨免南京濟川衛軍章瑾役令回京瑾以人匠販進寶石淂官盜關庫銀家財累鉅萬賄賂中官無所不至先坐罪充軍至是復以幸還朝士無恥者或與之交及藉其資助焉

○丁亥鎭守陜西署都督同知白﹤王巳﹥等奏岷州衛滿松等簇番蠻旣降復叛邊民被害垂及五載按察副使葉淇並守備岷州署都指揮僉事劉琥等率軍討之斬首八十餘級巢穴焚毀餘黨漸平命賜所遣賫奏者鈔五百貫

○戊子太監李榮傳奉聖旨升太常寺丞張苗爲本寺少卿仍舊辦事錦衣衛鎭撫司副千戶方應旺正千戶武功右衛所鎭撫楊敬張庸趙觀俱本衛百戶人匠葉廣等十四人俱文思院副使

○復除陜西左布政使戴珙於山東

○己丑禮部奏萬壽聖白節並冬至節例賜百官宴上令免宴賜以節錢鈔

○升錦衣衛帶俸指揮僉事孫純宗爲指揮同知管鎭撫司事純宗孝恭章皇后弟也上﹤鋶﹣釒﹥陳乞故有是命

○壬辰命守備四川建昌等處署都指揮僉事陳雲充副總兵官分守涼州以兵部言建昌等處已添設整飭兵備副使不必更以武官守備故也

○申命都察院自後公差還京禦史務當從公考察不許徇私時監察禦史周蕃等以巡按等事還都禦史戴縉等考其稱職請令復任從之因有是命

○癸巳曉刻月當晦不晦

○甲午太監懷恩傳奉聖旨升錦衣衛冠帶總旗寧瓌爲本衛世襲正千戶瓌太監瑾弟也

明憲宗純皇帝實錄卷之二百三十三

明憲宗純皇帝實錄卷之二百三十四

成化十八年十一月乙未朔欽天監進成化十九年大統歷上禦奉天殿受之給賜文武羣臣頒行天下

○以明日萬壽聖節遣駙馬都尉周景遊泰謁告長陵獻陵景陵裕陵楊偉謁告景皇帝陵寢

○南京協同守備修武伯沈煜卒煜直隸滁州人景泰三年襲祖爵成化十二年坐罪革冠帶明年因自陳許冠帶間住本年十月許朝參支半俸成化十五年許支全俸成化十六年因兵部薦南京守備至是卒賜葬祭如例子祺嗣

○丙申萬壽聖節上詣奉先殿皇太后宮行禮畢出禦奉天殿文武羣臣及四夷朝使行慶賀禮

○丁酉以明日冬至節遣駙馬都尉周景遊泰分祭長陵獻陵景陵裕陵文武衙門各分官陪祭

○遣駙馬都尉楊偉祭景皇帝陵寢

○遣內官祭恭讓章皇后陵寢

○戊戌冬至節上詣奉先殿皇太后宮行禮畢出禦奉天殿文武羣臣及四夷朝使行慶賀禮羣臣復詣文華殿慶賀皇太子皇太后皇后俱免命婦朝賀

○己亥遣內官祭恭讓章皇后陵寢以是日忌辰也

○辛丑以水災免陜西慶陽等六府十二衛所糧二十萬一千五百餘石艸二十八萬四千九百五十餘束布一千七百三十餘疋

○昏刻月犯壘壁陣○壬寅四川播州宣慰司湖廣施州衛忠孝大旺髙羅三安撫司貴州程番府小龍番長官司各遣人來朝貢馬及方物賜彩叚絹鈔有差

○水旱災免保定河間二府州縣糧六萬五千四十餘石艸一百一十五萬四千六百七十餘束

○甲辰復廣東按察司僉事彭頎於舊任

○太監覃昌傳奉聖旨授聽選倉副使髙鳳爲工部司務欽天監陰陽人董旺胡瑄俱漏刻博士朱紳與冠帶月支米一石生員劉貞等四人俱鴻臚寺序班錦衣衛冠帶小旗李景舍人陳璋沈禮俱錦衣衛所鎭撫儒士洪迪禮部司務唐輔等十三人俱與冠帶中書科食糧仍舊辦事又慈恩寺灌頂大國師札實堅銼乳奴班丹俱升西天佛子賜誥命衣帽等物

○賜朝鮮國朝賀陪臣韓僴等宴並金織衣彩叚等物有差

○陜西臨洮府地震

○廣西布政司左參議唐盛分守梧州等處按察司僉事蕭倉陳璉先後分巡其地自成化十六年正月以後猺賊數入境殺掠人畜巡按禦史劾奏守備指揮張灝丁端百戶王勝許銘不能禦敵屢失軍機因劾盛等曁梧州府知府陳棫不能督屬堤備之罪都察院覆奏上曰朝廷設布政按察官令分地巡守設知府令畫境而治本以衛民保境也比年各邊屢有失利罪止武臣而不及藩郡以故視爲泛常恬不知戒盛等四人可下巡按禦史逮治其罪若邊將失機自有常典灝等四人俱如擬發邊衛充軍

○致仕兵部右侍郎吳寧卒寧字永淸直隸歙縣人宣徳庚戌進士授兵部主事進郎中正統己巳擢爲本部右侍郎北虜突入紫荊關侵掠遣寧北出徳勝門會總兵官議方略及還門閉弗啟虜騎充斥於途從者各驚散寧獨立雨中區畫衛兵及四來避寇男婦移時乃入因憂勞成疾景泰元年遂上﹤鋶﹣釒﹥乞歸家居三十餘年至是卒年八十有四訃聞賜祭葬如例寧爲人方介自守不事表襮安於恬退晚年優遊田裏爲鄕邦所重云

○乙巳詔禁諸王府不淂以親屬爲婚姻巡撫河南都禦史孫洪奏伏讀律文凡外姻有服尊屬卑幼不淂共爲婚姻今王府婚姻多混雜不分遂使尊卑失敍有乖倫理乞自親王妃以至中尉夫人及郡主以下儀賓皆宜擇良善之家並服屬無礙者爲之禮部會官議以爲當上曰婚姻人道之始禮之大者不可不謹矧藩府爲朝廷親屬宜爲朕遵行以先天下著爲令

○丙午賜遼府故鎭國將軍豪墻妻郭氏靖江王府鎭國中尉相彥妻白氏相質女善緣輔國中尉規嵩妻錢氏女妙善歲食米各五十石晉府輔國將軍鐘麻�金妻黃氏三十石周府輔國將軍同綰母大楊氏同鍝母小楊氏各二十石俱從所請也

○丁未升兵科給事中張以弘爲禮科右給事中吏部奏各科缺左右給事中請補之命﹤鋶﹣釒﹥各科給事中以聞止升以弘並令補南京工科一員自是各科有缺多不升補見任者不及其半云

○實授南京試監察禦史陳嵩朱守恕蹇霆黎鼎爲監察禦史嵩鼎廣西道守恕浙江道霆山西道

○太監覃昌傳奉聖旨賜禦用監太監劉通淮鹽一萬引

○�月犯六諸王西第三星

○戊申升湖廣黃州府知府王霽爲廣西布政司右參政

○己酉太監覃昌傳奉聖旨升掌太常寺事禮部左侍郎劉岌爲本部尙書仍掌寺事太常寺少卿丁永中本寺卿寺丞蒙以聰崔志端俱少卿通政左參議陳政右通政右參議毛倫左參議鴻臚寺右寺丞齊章本寺右少卿禮科右給事中張以弘本科都給事中

○復除南京吏科給事中丘璐於南京工科

○太監覃昌傳奉聖旨授太監韋興義男韋鐘爲錦衣衛所鎭撫興梁方齊名淂寵者也

○命韓王偕灊分祿餋韓懷王妃初懷王薨無嗣悼王襲封尋薨亦無嗣二王遺妃歲各有米一百二十石彰化王進封韓王二妃之米皆停給韓王止餋悼王妃懷王妃遂至失所至是樂平王爲請於朝上曰朝廷以仁治天下民間孤貧者尙有餋濟之典況在宗親而可委棄耶彰化王旣進封韓國二妃義當同餋其量分祿米餋懷王妃毋令失所

○庚戌賜朝鮮國成化十九年大統歷

○太監李榮傳奉聖旨賜司設監太監王包淮鹽六千引

○平江伯陳銳奏管洪主事費瑄深知河道勤於職事三年期滿例應代還請畱更歷三年從之

○夜月犯五諸侯東第一星

○辛亥升大理寺右少卿馮貫爲左少卿左寺丞侶鐘爲右少卿

○總督兩廣軍務右都禦史朱英乞歸展墓許之命亟還任

○陜西鞏昌衛指揮使王昶先爲部下百戶奏其侵盜旗軍糧鈔事下按察司分巡官未報巡按禦史別劾曰�永罪逮治之昶奏申辯都察院奏移巡撫都禦史委官按問坐昶監守自盜罪昶復令家人訟冤闕下差錦衣衛千戶李瓏往訊之淂實昶以公事杖殺人罪當徒他事皆誣瓏還奏因劾各委官按罪失當淂旨俱下巡按禦史治罪余悉準擬

○壬子賜巡江官軍口糧沿途支給初官軍無口糧之給而出巡動經旬月都禦史白昂提督巡江以是爲言事下戶部議擬上聞始給之

○癸丑巡撫四川右副都禦史孫仁等奏松藩東路自小河以下直抵龍州安綿石泉系蠻賊出沒要地舊革罷協守參將兵備廢弛仍宜增設事下兵部請令仁等舉堪任者以聞至是仁等以四川都指揮使李鎬名上上曰邊將必用本土之人庶知彼兵勢地利易於成功而可用者亦惟其主帥能察識之耳可從仁薦用鎬爲左參將協守松潘東路

○甲寅錄寶慶大長公主孫趙鎧爲南京國子監生

○乙卯太監覃昌傳奉聖旨升鴻臚寺主簿髙恮爲本寺寺丞序班何洪儒士黃鉞俱鴻臚寺主簿錦衣衛副千戶徐甫正千戶義官劉聰等九人俱序班文振王鑑俱與冠帶中書科食糧畫士王繼先等六人俱文思院副使儒士李貺通政司知事道士張永和太常寺司樂俱仍舊辦事

○丙辰夜月掩上相星

○丁巳以水災免山西及潞州孝義等十二州縣共糧六萬八千一百九十餘石艸十三萬六千三百八十餘束其澤州及曲沃等十六州縣衛所糧三萬六千四百餘石艸六萬七千九百六十餘束於內免十之七

○戊午曉刻月犯亢宿

○太監李榮傳奉聖旨賜錦衣衛千戶徐達淮鹽三萬引達萬通之家人也

○是夜南京國子監火焚監生號房八十七間守備內官曁成國公朱儀等各奏其事因劾掌監事南京太常寺卿劉宣及典簿巡風諸人罪有旨宥宣余俱逮治之

○己未復除陜西按察司副使周鼐於福建

○庚申升翰林院編修董越爲侍讀以九年秩滿也

○以水災免直隸眞定順徳二府所屬三十八州縣並眞定等七衛所糧七萬三千七百六十餘石艸一百四萬二千六百餘束綿花一萬四千一百餘斤

○增設河南鈞州廣積倉置大使一員從知州朱詮言新建王國官校俸糧歲計幾三萬石不便出納故也

○華陽王申鍷旣革爵閒住因克減旗軍月糧爲鎭撫侯良所奏遂誣奏良重罪下巡按禦史驗問淂其狀都察院覆奏上賜敕切責申鍷曰爾爲宗室之親不顧名節爲非飾詐與閭閻細民無異自省於心能無愧乎今宜遵守禮法圖滌前愆勿貽後悔

○辛酉以水災免保定河間等十四衛所並靜海縣糧二萬八百九十餘石艸一萬六千一百一十餘束

○以水災免遼東定遼左等二十五衛屯糧共六萬七千二百四十餘石

○太常寺奏各衙門帶俸官無看牲分獻例獨通政司帶俸右通政李孜省去年已經欽命分獻今看牲官數未敢定擬上令孜省仍分獻免其看牲孜省先爲太常寺丞以科道官劾其嘗坐罪例不當供祀而罷旣復進用乃以祈禱邪術蒙幸預郊祀分獻歲以爲常無敢言者

○壬戌賜顏氏廟戶初顏氏裔孫博士公鋐以乏人灑掃援孟氏例奏請上曰國朝祀典二廟並隆孟氏旣有廟戶而顏氏獨無誠爲缺典其令有司如孟氏數給與之○以水災免山西太原府壽陽縣糧一萬三千二百一十餘石艸一萬八千七百五十餘束

○山西按察使王繼奏事於朝章內引律條誤二字通政司劾其增減律條文字都察院請下巡按禦史逮繼及經曆書吏治罪從之

○癸亥賜寧府弋陽王覲鐰第二子名曰宸氵�與代王成煉第五子名曰聰氵�軌

○實授試監察禦史張貫於南京湖廣道

○命慶雲侯周壽駙馬都尉周景歲祿折色內攺本色米各二百石京倉支給

○以水災免直隸大名廣平二府所屬開州等十九州縣糧十萬四千二百六十餘石艸一百六十八萬一千九百餘束永平府州縣糧一萬三千五百餘石艸十一萬三千八百餘束

○太監懷恩傳奉聖旨升錦衣衛百戶鄧成爲本衛世襲正千戶騰驤左衛勇士鄧能本衛百戶

○命錦衣衛帶俸都指揮使王銘守備寧遠等處

○甲子泰寧等衛都督脫脫孛羅遣指揮拱吉剌歹等海西右城衛野人女直都指揮撒失哈等渚冬河衛野人女直都指揮哈的納等弗提衛右都督答吉祿遣都指揮管禿等各來朝貢馬賜宴並衣服彩叚等物有差

○甘肅總兵官署都督同知王璽奏罕東衛番賊擁眾殺掠阿思都簇並入境內河淸堡等處都指揮梅琛率軍往禦之斬首六級奪獲番漢男婦五十餘人牛馬等畜四千五百有餘此虜久服招徠輙肆猖獗乞調兵撫捕事下兵部議以爲問罪之師未可輕舉上曰罕東諸夷比嘗聽調協取哈密未有擕貳之心今小肆侵掠若遽加兵似失柔遠之義宜遣人往諭俾攺過自新如果負固不服亦止宜頓兵境上使之畏威聽撫爲便

明憲宗純皇帝實錄卷之二百三十四

明憲宗純皇帝實錄卷之二百三十五

成化十八年十二月乙丑朔

上視郊祀牲

○丙寅命賜吉王淮鹽一千引從王奏請也

○丁卯以水災免順天府薊州等州香河等縣共糧三萬七千一十餘石艸一百三十七萬四千四百餘束

○器皿廠火焚廠房三十八間及竹木物料命逮工部管廠主事李浚兵馬副指揮宋鏞等問罪如律

○錦衣衛指揮同知趙璟卒璟字廷章山西陽曲縣人太監陳蕪家人從徵福建以功授錦衣衛百戶乙亥徵湖廣苗升副千戶成化乙酉理鎭撫司刑己丑升正千戶癸巳命僉指揮事丁酉復命兼理刑戊戍進同知至是卒訃聞諭祭如例璟掌禁獄遇事頗明斷亦伸理冤抑士大夫或賴之如易州知州李憲非法杖死部民事發當道者納憲賂以囑其鄕人巡按禦史李延壽爲出之旣而守備紫荊關內官鐘慶訐其事淂憲托其鄕裏太監彌縫有懷公公知道了之語以聞於懷懷太監怒奏提憲及勘官至京下錦衣衛獄鞫之當道者懼遂擬升濟南府知府王璟爲參政王璟者璟之甥也年深欲一轉不淂至是始淂之璟喜遂隱其連及之詞止坐憲罪而王璟遣人馳謝璟璟語之曰是舉多賴劉閣老尹尙書吾已報之矣其意蓋指憲事而云

○庚午禦制文華大訓成序曰朕惟古昔帝王之有天下必立言垂訓以貽子孫俾知修身出治之本聽言處事之要以承基緒於無窮其豫教屬望之意何所不用其極哉稽其教法若唐虞三代之具於書詠於詩見於禮記最詳且密不可尙已秦漢而下寢以疏闊如唐帝範之編宋承華要略之集或舉一而遺十或詳末而忘本視古豫教之意有間矣肆我太祖髙皇帝儲君昭鑑錄太宗文皇帝文華寶鑑及聖學心法宣宗章皇帝帝訓四書垂示炳若日星與唐虞三代之意實同一揆朕嗣統迄今十八九年仰賴遺訓余休海宇寧謐宗社奠安是豈無所自哉顧念皇太子繼承甚重而身而家而國而天下事幾甚繁未可悉以口講而指示之乃於萬幾之暇博閱載籍自孔孟濂洛諸儒之論述伏羲神農黃帝堯舜禹湯文武以及漢唐宋諸賢君之蹈履與我祖宗之謨烈皇考之戒飭凡有切於儲副今日之所學與夫異日之所行采匯爲編名曰文華大訓以授皇太子其書綱凡四曰進學曰餋徳曰厚倫曰明治目二十又四總論以撮其要分言以極其詳每編又各有言以發其端而結其終本末兼該先後交貫展捲之間修齊治平之道了然在目俾朝夕觀覽知所造詣必問學日以充徳業日以廣帝王之度日以恢弘夫何患不能承祖宗基緒傳於無窮也哉此朕是編惓惓屬望之心也祖宗列聖之心也古帝王之心也於戲其熟玩而深體之哉進學篇朕惟人不可以不學學也者所以學修齊治平之道也昔堯舜禹湯文武皆汲汲焉以學仲尼亦皇皇有所不暇在聖人尙如此故人生八歲入小學十有五年入大學公卿大夫元氏之子與凡民之俊秀皆然況爲儲副則將有天下國家之寄者可不學乎古人論學多矣有宏綱要旨焉取以爲總論而學必稽古然後有淂故進學之目先之以明典訓典訓之要在明義理義理吾性分之所固有而非自外來也我能明而知之則所以用力以求復其本然者自有不容已故窮義理次之然必親近師儒切磋講論庶其有所啟益而易爲功故資啟益次之三代以降聖王不世出處士橫議百家紛然雜出乎其間以乘吾道者非一不有以辧而擇之能不惑者鮮矣故又次之以擇習尙焉夫博求古訓內及之於己外資之於人勉焉自勵而不惑於他岐如是而學不進者未之有也學旣進則以之修身齊家酬酢天下之事而極參贊之功也何有嗚呼其念之哉餋徳篇朕惟人淂天之理於心所謂徳也是徳也人熟無之而能不失焉者蓋鮮是以自古聖賢大學教人之法故拳拳以明徳爲言而大易取象於蒙作聖之功亦必自徳始矧太子天下之本宗社生民所系可不以餋徳爲先務乎然徳之餋不一也故總論其綱而其目則首之以端心志焉蓋心爲一身之主宰而志則心之所之天下眾善皆由此出不正其心則所存或牽於外誘之偏不端其志則所守必狃於他岐之惑𨿽欲勉彊以進於善而徳非徳矣然此特以餋於內者言之彼外焉一言一動與夫衣服食飲之常皆吾心徳之寓也苟有一之不謹則爲徳之累大矣故次之以謹言動愼服食焉夫徳之造進有限而人之逸欲無窮或聲色玩好之來田獵遊觀之縱盤樂自恣侈靡弗約皆所以汨吾心喪吾徳者尢不可不戒也故又次之以戒逸欲焉誠能自內以達外由精以及粗表裏交修無少間斷則人欲日消天理日著而吾心徳之全體立矣全體旣立則推而至於家國天下大用之行夫何適而不宜尙敬之哉厚倫篇朕惟人倫有五曰父子有親君臣有義夫婦有別長幼有序朋友有信卽虞書所謂五典周書所謂五教戴記所謂五達道者或詳言之曰七教十義或略言之曰三綱四行或總名之曰人文人紀皆不越此五倫而已此五倫者出於天性皆所當厚而父子長幼夫婦三倫尢所當厚也目中所謂隆孝敬則父子親矣惇友愛則長幼序矣重內儀則夫婦別矣睦宗戚則親與序別之推俱備矣四者乃人倫之切於身行於家而治國平天下之本也此而薄焉則施之君臣朋友賓客與夫民物無有能厚者矣故曰其所厚者薄而其所薄者厚未之有也自古聖帝明王以及我一祖四宗皆誠格於郊廟敬行於師傅禮周於百官仁被於萬姓義感乎蠻夷戎狄惠及乎烏獸艸木以致久安長治後世莫有追配之者皆由先厚三倫而推之耳爾爲儲副當希古帝王法外祖宗以當天下重任也可不厚於人倫而先其尢當厚者乎凡載於篇者其詳味而力踐之無忽無怠明治篇朕惟古昔帝王之圖治罔不夙夜祗勤誠以天下之大萬幾之繁系乎一人甚重也苟非理明而素定於中求其事至而應之無失者亦難矣惟天有成命我祖宗受之以啟丕圖貽我後之人其日監在玆赫然猶祖宗之時也敢不敬乎況庶政淂失庶徵休咎應焉尢天意之昭灼者也故欲明治道其要必自敬天命始敬之所寓莫嚴於祀天而尊祖配天之義宗廟享祀之制莫不有告焉有報焉有祈焉下逮羣祀亦猶是也其可瀆乎故嚴祀典次之近而朝廷天工之代在羣臣也故辧人才待臣工次之遠而四方天之視聽在民也故卹民隱次之臣民之賢率本於教教化之行必先於餋制禮以端其俗主樂以和其志此教之大方也故崇教餋正禮樂又次之至於聽納審則無壅蔽之患而上下之情通賞罰公則無僣濫之忒而小大之心服制財用則絕侈靡而經費有常飭兵戎則戒窮黷而捍禦有備馭夷狄則廣威徳之施而謹夷夏之辧此皆制治宏綱臨禦要道不可有一之不明也於是總論其綱條列其目舉而措之如運之掌耳尙其豫講而深究之哉是書旣成上又題其後曰惟我祖宗定制皇太子旣立凡中外諸司政務須奏陳者率令啟聞正欲其廣聞見而達治體也朕侍皇考日亦嘗奉命出見羣臣預聞政理迨臨禦以來兢業圖回仰答上天篤佑與祖宗皇考付托肅然以承郊廟之嚴凜乎而處臣民之上十有九年於玆蓋嘗因旱災出禱於郊以星變肆赦海內葺郊壇寅奉大祀增籩豆樂舞尊禮先師廣進士之額試以民事而後任之臺務重老臣之歸優其月祿而復假之力役加餋濟窮民之廩開武學儒生之貢念民之薦饑也內則減價而糶以周給外則遣官四出以賑濟慮獄之不淸也每盛暑而於兩京卹刑或間歲而於天下審錄修文史而究武略飭內治以攘外侮戡靖僣竊應寧邦家猶宵旰靡遑懼功業未茂徳惠未周而治平之效未臻也夫爲治之道舉大綱者必挈其要張眾目者必該其凡是編所述庶幾盡之汝於務學之暇尙究心焉用副朕所以豫教之意也其念之哉

○錄克復哈密功升哈密衛右都督罕愼爲左都督仍掌衛印總理國事賞彩叚十表裏銀一百兩其餘協助擒斬陣亡昇攻城有功官舍夷兵都督僉事昆藏等一千六百九十餘人升賞有差鎭守太監覃禮總兵官王璽巡撫都禦史侯王�贊俱賞彩叚二表裏銀十兩左右副總兵都指揮使康永劉晟監槍奉禦屈傑巡按禦史李經俱彩叚一表裏銀五兩初甘肅總兵官王璽等奏哈密克復之後其下無所統屬右都督罕愼以忠順王外孫能雪仇復國夷心歸附乞俯順其情或加封王爵或量授重職俾統馭之今土魯番之眾亦革心向化與王孫女稱臣納貢又與罕愼講和乞乘時賞勞或因撫取王孫女並金印歸國令隨王母掌行國事而哈密夷眾亦上書乞封罕愼嗣忠順王後事下兵部會官議處皆謂罕愼𨿽爲國人所服然王爵之封遽難輕議止宜量加崇秩重其名號使仍掌衛印總理國事俟其奉職效誠諸番日附通國舉奏別爲處分王孫女並土魯番夷眾俱宜賞勞並降敕獎諭罕愼並赤斤罕東三衛頭目上從之乃敕罕愼曰淂甘肅守臣奏爾差頭目捨列夫丁等進貢謝恩通事譯審說稱爾國𨿽有忠順王女阿黑察見在土魯番居住安定王累取不來別無應繼親屬惟爾系王壻把塔木兒之子有根基力量克復哈密收捕剌木等八城人民俱已歸向瓦剌小列禿並土魯番頭目亦各差人遞馬講和乞將爾封王掌管地方朕念哈密自祖宗朝世授封爵藩捍西陲近因嗣守乏人被土魯番欺淩奪占遂至殘破爾罕愼率領餘眾欲近邊屯種朕特加恩令守臣安置賙給保全今爾果能撫輯散亡報雪讎恥保境睦鄰功業可嘉所據王封朕非爾吝但境土新復人心未固金印未獲未可輕議今特升爾爲左都督仍掌衛印總理國事給賜爾銀兩彩幣爾尙勉奮忠義敬事朝廷撫卹下人結好鄰番保固邊境待後果淂國人愛戴諸番親附聽從合國舉保朕自有處置爾其欽承之

○命伏羗伯毛銳往南京協同守備

○南京工部火

○辛未手敕升太子太保吏部尙書萬安爲太子太傅兼華蓋殿太學士太子少保戶部尙書劉珝爲太子太保兼謹身殿大學士太子少保禮部尙書劉吉爲太子太保兼武英殿大學士尙書俱如故安等辭謝以爲人臣盡心於當爲猶恐無補其或寵祿之過分寧免憂慚玆者伏蒙皇上不以臣等非才濫叨重寄寬其屍素之責加以望外之升旣進保傅極品之官又兼內殿淸貴之職臣等自揣愚昧奚敢祗承𨿽天恩雨露不擇物而皆施柰言�剪才樗櫟於咎戾其何逭伏望聖慈收回成命俾臣等以舊職供事圖報稱於萬一不勝感戴之至上曰卿等輔導有年盡心厥職特玆加升用副委任所辭不允○升詹事府詹事兼翰林院學士彭華從二品俸少詹事兼學士王獻爲太常寺卿兼侍讀學士侍講學士楊守陳少詹事仍兼舊職侍讀倪嶽學士時文華大訓書成華等以采輯有勞故也

○杖監察禦史於璧劉規於朝先是一男子行東闕門酒醉號呼璧等執以聞有旨送錦衣衛獄以禦史但當紏奏何淂檀執人令自陳狀於是璧等服罪復有旨闕門號呼當令守衛官軍拘執禦史何爲輕率自執本當究治姑宥其罪杖而釋之

○石城王奠堵子鎭國將軍覲釧與南昌衛千戶侯俊相親厚俊妺王妃弟婦也早寡數入覲釧家與爲奸淫俊妻亦與覲釧通王知之屢杖侯氏不能禁因鎖畱府中覲釧賂俊令訟王冀脫侯氏王聞釋之奏其狀於朝並誣以他事敕鎭守內官會巡按禦史等驗問淂實都察院覆奏有旨侯俊交通覲釧縱引妻妺與之姦宿又枉法受財情犯深重可發廣西邊衛充軍侯氏重杖一百釋之覲釧大肆奸淫倩人訐告其父有傷倫理革去將軍閒住石城王亦下敕切責之

○壬申臘節賜百官宴於午門

○以水災免山東東昌等三府所屬州縣並直隸徳州等四衛所糧十六萬七千八十餘石艸三十一萬六千一百九十餘束棉花三千五百九十餘斤

○癸酉日赤如赭

○升順天府府尹杜謙爲工部左侍郎

○乙亥四川瀘州及長寧等縣地震有聲如雷

○丙子以水災免萬全都司所屬懷安等九衛所糧七千一百四十餘石艸一萬三千三百餘束

○旌表節婦侯氏等五人侯氏山東館陶縣人贈光祿寺少卿郭惟貞妻以子良貴封太宜人桂氏海豊縣民王貴妻羅氏廣寧前屯衛署都指揮僉事葉興妻張氏陜西朝邑縣民韓顯妻靳氏民王亨妻皆以夫亡守節表其門曰貞節

○丁丑實授試監察禦史劉愷於南京浙江道

○命錦衣衛帶俸都指揮使吳玉協守寧夏西路廣武營地方陜西署都督同知劉永協守寧夏東路興武營地方

○夜月犯五諸侯東第二星○戊寅順天府府尹談倫服闋復任

○賜徳王見潾章丘縣白雲湖地一千三百二十餘頃因免民人水利課鈔歲二千餘貫

○開設廣西慶遠府河池縣儒學

○江西鄱陽縣民王瑩十二以多田橫恣鄕裏間民有程戍宗曹晶七者與爲仇敵瑩十二數陵轢之每歲俟其種蒔旣成輙率眾蹂其田其後程曹二家亦聚眾追斗王氏死者四人訟數年未決會上司遣千戶姜輔陳奎捕盜鄕中程族人故有被人告彊盜者瑩十二令人紿千戶以眾往捕身率子弟僮僕間從攻程氏入其家殺十有四人且賂千戶以彊盜拒捕報上司程氏訟冤於巡按禦史下分巡僉事逮捕瑩十二等皆亡去令家人訴冤闕下命刑部郎中馮蘭錦衣衛千戶楊義往會巡按禦史等官卽訊瑩十二等捕淂皆服並淂其平日賊殺人以十數他所犯小法不可勝紀當瑩十二罪淩遲處死余當斬絞及徒杖有差因劾鎭守太監劉倜先巡視南京刑部侍郎金紳已故及巡按禦史叚正熊翀都指揮叚晟張泰布政使王克復參政黃縉參議宋納陳遷按察使侯英僉事葉稠黃詔及知府推官知縣等皆承行遲誤或失於覺舉俱有罪都察院以具獄覆奏有旨王瑩十二及瑩七等十八人俱依律處決姜輔陳奎並從者三人俱發貴州邊衛充軍黃縉承行未久並劉倜免之失於覺舉者黃詔宋訥張泰叚正熊翀叚晟王克復侯英俱停俸六月餘悉坐罪如律

○定僧道犯公罪不還俗之令巡撫南直隸兵部尙書兼左副都禦史王恕奏言律法僧道犯罪曾經決罰者並令還俗而江南僧道多因被人侵占田土負欠租糧詿誤致罪者請同常人收贖法勿令還俗都察院會六部議覆奏從之著爲令

○己卯錄延綏寧夏殺賊有功官軍七十二員名升賞有差以兵部言延綏二路參將嶽嵩郭鏞寧夏參將張翊等部下官軍各於東路淸水營西路深河堡寧夏馬鞍山等處獲功共九百餘人因查審未結久懷願望但三次殺賊止獲九級功少人多難槪行賞乞將斬首一顆爲首者九人並陣亡者二人俱升一級二人共斬首一顆爲從者九人並陣傷者五十二人俱量給賞庶無冒濫從之

○申明犯罪充軍不勾丁補役之例監察禦史姜昂言天下官民犯罪充軍者宣徳十年詔令止終本身今有司遇凡逃亡事故率多勾丁補役殊失罰弗及嗣之義並違舊制章下兵部言比因巡撫陜西都禦史阮勤之言已嘗如例禁止今宜再加申明通行天下從之

○庚辰朝鮮國王李娎遣陪臣李克增等奉表貢馬及方物來朝賀明年正旦節

○賜弗提衛都督同知塔失祭及香幣以都督撒哈等奏請也

○辛巳錄兵部左侍郎李震男江爲錦衣衛所鎭撫江援其曾祖禮部左侍郎嘉父兵部左侍郎震並兄寧各有軍功乞恩授官特允之

○岷世子膺鉟居父順王喪不循禮日與伴讀鐘寧並羣小博戲飲酒會新除承奉劉忠到府見世子多過失屢有所禁制世子積不能平他日自外醉歸遇忠遂摔其首痛毆之鎖之膳房二旬謀於校尉萬義隆並鐘寧等敺殺之儀賓夏隆先嘗啟請釋忠爲世子所怒至是奏之朝並發其毀壞金冊奸淫諸事命太監蕭敬大理寺丞張錦錦衣衛指揮劉綱往會鎭守巡撫巡按等官雜治淂其狀奏之都察院以具獄覆奏有旨膺鉟狎信羣小謀死職官姦父妾母毀壞金冊有違祖訓革去冠帶不許請封仍下敕切責萬義隆故用凶器加功敺死平人卽斬之鐘寧等撥置陷害杖一百發原籍爲民知殺人而左右之者一人同博戲者四人俱發廣東邊衛充軍夏隆奏事不實準擬敕蕭敬等如旨施行

○壬午黜河南按察使陳相巡按禦史戴中劾奏相素無淸譽晚益貪淂令其子韶冒管內新鄭縣戶籍欲舉爲周府教授其他所行多不法者乞罷之且自劾乞罷上曰陳相冠帶閒住戴中旣自劾勿問

○癸未立春順天府官進春上禦奉天殿受之文武羣臣行慶賀禮復詣文華殿慶賀皇太子賜宴於午門

○甲申海西成討溫等衛野人女直都督康尼等益實左衛野人女直都督三赤哈等各來朝貢馬及方物賜宴並金織衣彩叚等物有差

○命府軍左衛致仕指揮使張玹男傅仍於錦衣衛帶俸玹誠孝昭皇后侄孫襲其伯祖旭職爲錦衣衛指揮使因隨侍東宮攺府軍左衛至是乞復原衛從之

○夜月犯進賢星○丙戌南京大理寺卿宋欽以疾乞致仕不許

○太監李榮傳奉聖旨授神宮監太監尙亨弟興爲錦衣衛所鎭撫

○丁亥禮部奏正旦節例賜百官宴上令免宴賜以節錢鈔

○以巡撫貴州右副都禦史陳儼爲南京刑部右侍郎南京通政司右通政萬翼爲南京兵部右侍郎

○賜達官都指揮同知王政等一十三員祭

○甘肅總兵官右軍署都督同知王璽等奏比因虜寇於境外萊伏山殺掠哨望軍馬卽與分守右參將李俊率軍三千餘赤斤夷兵百人往擊之至狼心山黑河西擒斬二十七級奪獲駝馬牛羊等畜八百餘兵伏輜重共一千九百餘虜大敗遁走奏至上降敕獎勵之

○戊子致仕南京戶部左侍郎馬諒卒諒字子諒直隸和州人宣徳癸丑進士爲行在吏科給事中正統九年升山東右參議景泰時入爲應天府府尹天順初進南京戶部左侍郎以母憂去位服除蒞事戶部復攺南京戶部滿九載將敍遷爲言官所劾因請致仕至是卒年七十有七訃聞賜祭葬如例諒體貌豊碩性通敏究心吏治所至能舉其職云

○己丑敕湔除在京文武官過名仍令法司移文於在外諸司

○加授徵南將軍黔國公沐琮太子太傅先是在廷文武大臣皆進太子保傅等官琮在外獨不與至是上﹤鋶﹣釒﹥自言其功且以爲請上以琮守邊年久故特加之

○監察禦史劉喬照刷在京各衙門文卷自成化十二年正月至成化十五年十二月凡埋沒違錯失錯等項幾八千事因劾奏承行等項文武職官太子太傅英國公張懋等總六千有二人有旨埋沒錢糧軍丁數多者逮治其罪數少者責取招收停俸一月其餘違錯稽遲等項俱宥之

○庚寅升河南右布政使吳節爲左布政使

○升美峪千戶所帶俸指揮楊榮爲萬全署都指揮僉事管理屯田巡捕盜賊

○辛卯通州右衛軍餘金鳳等總三百九十一人自宮以求進下都察院治其罪中百三十四人俱未及十五歲法當收贖五十九人才十歲以下乃其父兄教令爲之者當坐教令之人因奏凡自宮者本身處死全家發煙瘴地面充軍乃近日禁例犯者益眾於是大理寺議擬並援例上請有旨俱貸其死金鳳等百九十八人枷項示眾滿一月仍杖一百並年幼者俱如擬皆發原籍原衛收管

○壬辰賜荊王見潚第五子名曰祐椫

○升剌麻鎖南銼爲國師

○錦衣衛將軍吳秉彜等十人俱以帶刀侍衛及隨侍經筵援例陳乞升職兵部言內惟吳秉彜張林張雄楊永已及五年郭紀李云白景元郭玉衛孝俱未滿五年之例比淂旨令檢查正統年間事例然其時不拘年限俱淂升授初無定例取旨裁處上曰正統間旣無定例年限吳秉彜張林張雄楊永且俱升試百戶郭紀等滿五年之期許如例後湏待八年之上方許奏聞升授

○癸巳歲暮享太廟

○遣太常寺官祭五祀之神

○遣旗手衛官祭旗纛之神

○以明日正旦遣駙馬都尉周景蔡震分祭長陵獻陵景陵裕陵遊泰祭景皇帝陵寢

○遣內官祭恭讓章皇后陵寢

○是歲京通各倉實在糧二千二百五萬二千一百四十餘石豆一十八萬五千七百九十餘石艸八百一十萬二千二十餘束糧艸等項折銀五十三萬二千四百一十四兩有奇錢二百二十五萬三千四百餘文

○是歲天下戶九百二十二萬二千三百八十九戶口六千二百四十五萬二千六百七十七口田地四百七十八萬一千六百八十八頃三十畝有奇田賦米二千二百一十四萬六千二百七十七石麥四百三十一萬六千二百八十七石絲九萬二千七百七十八斤綿一十萬五千兩絹二十八萬六千六百三十四疋布六十一萬六千六十三疋綿花二十五萬九千八百一十八斤折色鈔八十四萬二千二百九十一錠雜課鈔二千八百二十六萬二千二百九十一錠米三萬四千三百四十二石有奇麥二千五百八十三石布七百六十九疋鹽課鹽三百七十九萬二千六百三十二引米五千七百八十七石有奇布三萬三千五十六疋茶課茶五十六萬三千九百八十九斤屯田子粒三百四十六萬三千六百一十一石采納銀四萬九千八十兩水銀二百四十七斤朱砂一十七斤一十兩漕運京師儧運糧三百七十石各處運納糧五百八十七萬三千七百一十石減免天下官田等項稅糧四十八萬三百三十六石

明憲宗純皇帝實錄卷之二百三十五明憲宗純皇帝實錄卷之二百三十六

成化十九年春正月�午朔上詣奉先殿皇太后宮行禮畢出禦奉天殿文武羣臣及四夷朝使行慶賀禮羣臣復詣文華殿慶賀皇太子皇太后皇后俱免命婦朝賀

○丙申宣宗章皇帝忌辰奉先殿行祭禮遣駙馬都尉周景祭景陵

○丁酉命廣東都指揮僉事叚玉充左參將分守雷廉髙肇地方

○分守大同東路左監丞楊雄左參將都督同知盧欽以私忿相訐奏降敕切責之敕曰爾雄言欽專恣爾欽言雄挾私法司議爾等俱合逮治朕以西北重鎭急在用人姑從寬貸夫天下之事和則成不和則僨今爾等承分守之托無事之時矛盾如此倘遇警急豈不誤事今後務攺過協心濟理邊事以副委任若再蹈前非必罪不宥因通戒各邊內外將臣務相協和濟事

○庚子孟春享太廟

○遣內官祭司戶之神

○壬寅詔四川歲運茶十萬斤分貯狹西茶馬司以給番僧先是巡撫副都禦史阮勤奏狹西歲辦茶止二萬六千餘斤而給賜進貢番僧歲或至四五萬斤遂致各僧候支有遲至一二年者日費廩餼坐耗邊儲乞歲運四川保寧所收茶課十萬斤付狹西接界官司轉運各茶馬司給之其餘則以爲招番易馬給軍士騎操之用事下戶部覆奏從之

○癸卯以大祀天地上禦奉天殿誓戒文武羣臣致齋三日

○甲辰以上元節賜文武羣臣假十日

○丙午大祀天地於南郊畢上還宮謁皇太后出禦奉天殿文武羣臣行慶賀禮

○丁未以郊祀慶成上禦奉天殿大晏文武羣臣及四夷朝使

○庚戌英宗睿皇帝忌辰奉先殿行祭禮遣駙馬都尉王增祭裕陵

○南京守備成國公朱儀等以去年南京工部火劾奏署部事並巡風等官俱有罪宜下南京刑部逮問從之

○甲寅成討溫衛女直都督僉事康尼以兩進海靑乞升職並賜蟒衣玉帶上曰朕於遠物素所不寶但念遠夷效順故勉受之康尼準升一級視常賜外加彩叚二表裏亦足以答其意矣蟒衣玉帶胡可濫及其已之

○丙辰升南京吏部郎中姜英爲廣東布政司左參議工部郎中潘洪爲廣西右參議

○增置雲南北勝州流官知州一員洪武中州隸瀾滄衛正統間攺隸布政司至是瀾滄千戶孫源等奏欲仍隸本衛或設流官知州治之吏部移文巡撫等官議設流官便從之

○賜荊王見潚庶子名曰祐橙楚府輔國將軍均鑭庶第二子名曰榮滹

○升南京鷹揚衛指揮同知徐昇龍虎左衛指揮僉事夏堅俱爲署都指揮僉事以總漕歲久故也

○命工部左侍郎杜謙督工修築蘆溝橋堤岸

○丁巳總督漕運兼巡撫鳳陽等處右副都禦史徐英奏淮揚鳳陽頻年旱澇倉庫無積人民饑窘恐來春流民四集釀成別患乞將淮揚兩處船料及各府�稅課鈔每貫收米一升兩季而止其各府州縣考滿官役滿吏並照舊例納米備荒準給田辦事爲便從之

○賜朝鮮國賀正旦陪臣李克增等晏並金織衣彩叚等物有差

○襄王贍墡妃靖氏薨妃東城兵馬指揮安之女宣徳丁未冊封爲襄王妃至是薨訃聞賜祭葬如制

○錦衣衛千戶潘旺以勘瑞州民毛鳳事被逮東廠官校因緝其受司府賂遺又爲人請托贓至銀千五百兩坐受財枉法論死例當立功五年至是刑部以具獄上有旨旺情犯深重難循常例發充廣東邊衛軍

○戊午總督糧儲戶部尙書殷謙奏京通二處倉廒數少乞展地添造招撥官軍一萬人命太監張興都督馮昇工部右侍郎張頤董其役

○己未升四川布政司右參議李淸爲本寺左參政

○庚申六科十三道奏掌鴻臚寺事禮部尙書施純等朦朧奏請通事葛山等冠帶詔下臣等議其罪狀臣等竊見成化十八年禮部奏定鴻臚寺戴平巾通事辦事三年試中與之廩食又三年冠帶通九年實授序班已著爲令今山等未及六年純等輙爲之請旣爲禮部所論令自陳狀顧乃巧爲掩飾怙寵玩法乞寘於理﹤鋶﹣釒﹥入上是之命姑宥其罪停純俸半年卿賈斌等三月再犯不宥

○泰寧等衛都督脫脫孛羅遣頭目苦領阿等建州左等衛都指揮灘塔等海西兀者及益實左等衛野人女直都督三赤哈察安察等各來朝貢馬及貂皮賜晏並金織衣彩叚等物有差

○辛酉以四川左布政使謝曰�永爲都察院右副都禦史巡撫貴州

○以水災免營州中屯等五十六衛所去年屯種子粒共七萬三千八百餘石榖艸七千六百七十餘束

○賜大隆善護國寺國師鎖南堅銼誥命

○太監覃昌傳奉聖旨升大能仁寺灌頂大國師結斡鎖占爲佛子

○壬戌狹西西寧靜寧等寺妙勝慧濟灌頂大國師鎖南領占等完卜剌麻番僧鎖南巴藏等並岷州衛邊爵等簇番人捏古等洮州衛阿著等簇番人札卜節等各來朝貢馬駝及佛像盔甲等物賜晏並彩叚絹鈔有差

○命雲南隴川宣撫司宣撫多歪孟子亨法代職

○癸亥定給湖廣太嶽太和山官香蠟自成化十九年至二十一年止蠟二萬三千四百三十餘斤香一萬三千八百四十餘斤令於襄陽府夏稅折收給之免山西大同府衛去年稅糧一萬八千一百六十餘石艸一萬二千九百餘束以雨雹傷稼故也明憲宗純皇帝實錄卷之二百三十七

成化十九年二月甲子朔趙府洛川王祁鋹薨王惠王第五子也母妃王氏正統丁巳生景泰庚午冊封爲洛川王至是薨年四十有七訃聞輟朝一日賜祭葬如制謚曰靖懿丁卯釋奠先師孔子遣太子太傅吏部尙書兼華蓋殿大學士萬安行禮

○夜月犯天陰星

○戊辰祭太社太稷

○遣順天府官祭先農之神

○己巳免應天府上元等六縣去年夏稅麥七千三百五十石有奇以旱災故也

○庚午太監懷恩傳奉聖旨升錦衣衛指揮使朱驥爲都指揮僉事署指揮同知劉良實授指揮僉事仍署同知俱蒞事如舊

○升南京兵部郎中金澤爲四川布政司右參議

○辛未賜太子太保戶部尙書兼謹身殿大學士劉珝太子太保禮部尙書兼武英殿大學士劉吉誥命追封三代時珝奏其父年八十有三乞預賜誥命使得以生享榮恩上特許之因並賜吉

○命浙江蕭山縣祀故南京吏部尙書魏驥於徳惠祠祠邑人以祀宋縣令楊時者也驥家居日躬率鄕民修築海堤以漑田民享其利邑人沈安輩謂驥之功與時等赴京具奏請以驥配享於時之祠故有是命

○命王府長史司移文各衛皆帖下經歷司呈堂衛照會經歷司呈長史司時西安左衛與秦府長史司文移往來互爭上下各訴於巡撫狹西都禦史阮勤勤爲咨禮部請於朝故有是命

○晉府寧河王府火自成化十七年以來有妖見王府每夜或爲神像或爲王侯需索酒肉時舉火將焚宮十八年十二月十八日夜果焚府第無遺冠服器用皆蕩盡妖亦隨絕至是巡撫都禦史邊鏞以聞旣而王奏亦至上命布政司給絹三十疋布五十疋米六十石周之

○甲戌命戶部尙書殷謙祭京都太倉之神

○遣順天府官祭宋丞相文天祥

○以水災免直隸盧龍衛成化十七年屯種子粒二千六百三十餘石

○狹西伏羌縣地震

○命總兵官太子太保襄城候李瑾統軍夫萬人修大慈恩寺

○乙亥建丰盈倉於丰潤縣以貯歲運糧儲先是提督永平等處糧艸戶部郎中官廉奏永平山海邊關官軍俱於薊州倉支糧遠者五六百里近者三四百里往還頗艱丰潤縣有河西流經玉田縣折而南與薊州運河相通宜於丰潤立倉以便支給仍將一帶河道量起丁夫﹤鋶﹣釒﹥浚以通糧運從之免山西平涼府去年秋糧米四千二百四十餘石艸五千三百餘束洮州衛屯糧四千三十餘石艸六千餘束以是年八月隕霜殺粟故也○命鎭守涼州都督同知趙英子鉉世襲臨洮衛指揮使

○召甘肅左副總兵康永還京永與總兵署都督同知王璽不相能每自言有心疾鎭守太監覃禮等以狀聞故召之還

○襄王祁鏞奏母妃靖氏合葬乞量撥人力上命有司給之

○丙子分守延綏東路右參將都指揮郭鏞先以虜寇三入境內殺掠人畜戴罪殺賊後鏞率軍三千追虜至三里塔生擒一人斬首七十九級獲馬三百五十三弓箭盔甲七百九十一奏捷於朝兵部以爲可贖前罪得旨鏞功頗優其升署職一級方鏞戰三里塔時別有虜犯其境大柏油川鎭守巡撫等官復請罪鏞於是鏞上奏自辯都察院覆奏上曰三塔裏柏油川皆郭鏞分守地方顧此失彼其勢不能兩全況旣出戰與他閉門畏縮者不同設更罪之不已甚乎姑從寬宥俾知感激庶可勵其異日立功之志

○都察院奏文職官有犯聽許財物問發爲民者其人援有復職例奏辯按律官吏凡犯貪淫俱罷職役不敍今其人犯贓𨿽未入已貪污已著槪擬復職亦非政體所宜宜如考核素行不謹者令冠帶閒住奏入上曰居官以廉潔爲本一犯髒污淸議所棄況能逃於國法乎彼聽許財物與受而入已者𨿽若不同然旣心許之矣不必論其迹也槪使復職固失之縱若令冠帶閒住亦未足以爲貪墨者之戒必仍發爲民如律意爲是法司其遵行之

○丁丑太監覃昌傳奉聖旨升尙衣監太監廖屏侄賢爲錦衣衛正千戶百戶廖福興爲副千戶故內官監太監王瑄侄順爲錦衣衛百戶

○調雲南道試監察禦史陳經爲四川榮經縣知縣經監督抽分竹木復命失誤被劾下獄攺外任吏部擬廣東曲江縣命調四川邊方

○戊寅建州左等衛女直都督脫羅等來朝貢馬及貂皮賜晏並金織衣彩叚等物有差

○太監覃昌傳奉聖旨生員秦瑁等八人俱與冠帶中書科倉糧承差余夔授鴻臚寺序班仍舊辦事

○命太子太保襄城候李瑾子黼爲勛衛帶刀侍衛

○命分守莊浪等處左參將署都督同知魯鑑充甘肅副總兵都指揮使田廣充左參將分守莊浪等處

○己卯巡撫寧夏右僉都禦史賈俊等奏指揮鎭撫等官曹翊等十八人俱坐監守自盜受財枉法罪當死例立功五年告願入粟自贖戶科參劾所奏有乖律例都察院覆奏亦言其縱惡長姦有虧國體請差官訊治有旨曹翊等所犯罪明有律例俊等諸人何爲交章請令贖罪法當逮治但事未施行姑宥之

○分守湖廣靖州等處左參將都指揮同知孟英守備都指揮僉事吳敏五開衛指揮李俊各以所守地方爲流賊殺人下巡按禦史驗問英等法當充軍都察院具始末覆奏有旨俱免充軍降官一級

○命故靖遠伯王添子憲襲爵歲祿一千石米鈔中半兼支

○酉時日無光○庚辰夜月犯亢宿

○辛巳錄贈大理寺寺丞鐘同子越爲通政使司知事同景泰間任監察禦史以諫死英宗復位追贈寺丞錄其長子起爲國子監生至是其妻羅氏復自陳貧窶乞以次子越入監上曰同死於忠義先皇湣之𨿽已蔭子未足以爲忠義之報其再賜越一命仍敕有司月給羅氏米一石以終其身

○給工部文思院大使等官羅祥等八十五員牙牌從太監黃順奏請也初順奏下禮部言文思院大使共九百餘員俱升自傳奉請給牙牌者已過半矣且牙牌本爲朝參而設非工匠所當得上命與之不爲例

○癸未錦衣衛帶俸指揮僉事邵宗卒宗宸妃之兄也以恩授官至是卒特遣官致祭命有司營葬

○甲申淸明節遣駙馬都尉楊偉樊凱分祭長陵獻陵景陵裕陵文武衙門各分官陪祭

○遣駙馬都尉周景祭景皇帝陵寢

○遣內官祭恭讓章皇后陵寢

○河南永寧縣是日昏刻忽有火光化爲白气已而天鳴如雷聲震林谷禽獸飛走人民驚懼

○乙酉太監覃昌傳奉聖旨授儒士湯瑄李琪爲鴻臚寺序班吏薛政禮部司務人匠王浚李俊文思院副使生員楊承恩等四人俱與冠帶中書科食糧仍舊辦事

○丙戌太監楊信奏修築盧溝橋堤岸興工有日禮部及太常寺失行祭祀禮部尙書周洪謨侍郎徐溥自劾並劾祠祭司員外郎王傅等及太常寺官命堂上官姑宥之該司官吏錦衣衛逮治太常寺官其勿問

○丁亥太監李榮傳奉聖旨舍人崔廣虞景民人張賢俱爲錦衣衛所鎭撫

○兵部左侍郎兪欽服闋復任

○賜晉府寧河王美堛並妃冕旒圭帶冠服王原給冠服爲妖火所焚至是奏乞故有是賜

○賞貴州右參將都督僉事彭倫彩叚二表裏旌其安緝苗民之功也

○命金吾左衛帶俸都指揮僉事徐瑛子成代父原職本衛指揮使

○南渭王音�音戈土�先是永州衛指揮劉正等罪已下巡按禦史會湖廣三司官按問坐罪有差上以王奏亦有不實下敕責之王乃以其事復奏並誣布按二司官罪攺命鎭守內官同巡撫巡按等官覆按如前都察院再請敕責之有旨南渭王何得將已勘虛情增誣奏擾不必寫敕其卽移文俾革心攺過

○戊子四川民有上奏訟人罪者以法當遞回倩京城婦人爲抱奏覬免遞通政司奏其章下都察院皆不舉覺行事者廉得之執其人奏送錦衣衛詔令都察院通政司各陳狀於是右都禦史戴縉等通政使何琮等具奏服罪有旨都察院通政司不能詳審關防俱當究問姑宥之右通政陳政左參議毛倫進奏失於查審掌道禦史王玹鈐束不嚴俱停俸兩月原問禦史海澄錦衣衛逮治之

○己丑升四川邛縣爲州以蒲江大邑二縣屬之從巡撫右副都禦史孫仁請也

○免鎭江府去年夏稅麥四萬八百餘石以水災故也

○賜代府潞城王仕堜嫡孫名曰聰蒗第二孫名曰聰�氵�幾�第三孫名曰聰汌鎭國將軍成鈠第二子名曰聰浮

○庚寅太監李榮傳奉聖旨升欽天監漏刻博士鄭愷爲五官挈壺正冠帶天文生張繼五官司曆劉璇等五人俱五官司辰署漏刻博士潘泰實授民人董玉等十人俱漏刻博士賈璇等六人署漏刻博士道士馮宏逸升道錄寺右玄義

○錦衣衛指揮同知陳璽自陳提督官校累獲彊賊有功命升璽爲本衛指揮使千百戶旗校陸璽等十四人各升一級

○命故武成後衛帶俸都指揮同知於盛子宣襲父原職本衛指揮使

○辛卯戶部尙書翁世資乞致仕上曰朕以卿老成宜勉畱委任柰累章乞休是用不違卿志加太子太保給驛以歸有司月給米二石歲撥人夫四名應役賜之敕曰朕聞羲易系終吉之辭禮經明進退之節卿累求去者蓋得乎進退之節朕旣允而復升者亦欲以終吉之福全錫於卿君臣上下顧不各盡其道歟卿歸其篤念乎此優遊鄕裏化導鄕人俾後賢觀法風俗淳厚則治理日臻於盛足以副朕眷遇之懷故諭

○給修大慈恩寺官軍一萬人月米三斗鹽一斤

○命錦衣衛千戶陸璽於鎭撫司理刑升理刑百戶楊綱爲副千戶

○壬辰命靖遠伯王憲國子監讀書習禮朔望朝參以其年幼也

○自宮求進者三十人私投周府汝陽等王供役以榜例自首禮部以聞命發南海子充淨軍種菜是月狹西西安鞏昌二府岷州衛靖寧州俱地震明憲宗純皇帝實錄卷之二百三十八

成化十九年三月癸巳朔湖廣總兵官都督僉事王信等奏施州衛地方孤懸邊境常徳灃州九溪永定四衛地方今頗寧謐宜令守備都指揮僉事彭瑛專蒞施州都指揮僉事許英兼蒞常灃等衛從之

○宥光祿寺卿艾福等罪前此有廚役死於井並沸湯者旣得旨宥罪因戒以再不謹必罪不宥至是復有內官家人縊於寺中詔令福等對狀皆服罪有旨若等不以膳羞處所爲重關防不謹屢有死人穢污法當逮治旣服罪姑再宥之

○乙未命掌欽天監事太常寺卿童軒致仕軒自陳久患寒濕之疾步履艱難兼不通陰陽之術恐孤任使乞調南京一官上曰軒以明歷舉胡爲托辭陳請其令致仕

○巡按河南監察禦史劾奏都指揮僉事髙英盜用官物私役軍余科罰財物抵換入已法當治罪都察院請下禦史逮問如律從之

○丙申給修造京通二倉官軍一萬人月支口糧四斗

○丁酉升河南布政司右參政張謹爲右布政使狹西按察司副使葉淇爲河南按察使

○分守萬全右衛右參將署都督僉事孫素下獄先是素所部指揮使李賢有罪狀杖之賢父以指揮使致仕故與素同僚乃同其子踵素門詈之素奏之朝下巡撫都禦史秦紘會巡按禦史驗問賢伏罪而素所奏亦有不實者因劾奏素並賢父請逮治之都察院爲覆請報可

○戊戌太監懷恩傳奉聖旨贈故錦衣衛指揮僉事邵宗爲指揮使仍與三代誥命升其子華爲世襲指揮同知舍人邵安邵喜俱爲錦衣衛百戶

○太監覃昌傳奉聖旨升刑部主事郭宗爲尙寶司少卿聽選官唐勝中書舍人儒士仝泰與冠帶中書科食糧並鴻臚寺主簿周惠疇等四人俱令文華殿辦事宗起進士善刻印章爲中人所引日與市井無賴者趨走供事心獨愧悔漸以成疾不久竟死云

○蜀王申鑿奏本府所畜馬原無艸場皆系有司供給料艸近奉例停止乞照舊支給詔以停止數內歲給其半與王不爲例

○命賞延綏淸水營深河堡等處殺賊功官旗人等九百五十四人銀及絹布令狹西布政司給之

○正月二十三日宣府趙川堡艸場火焚榖艸二十八萬一千七百八十束秋靑艸二萬五千四百九十束有告收艸百戶劉剛子欽縱火者巡撫都禦史秦紘同巡按禦史考驗之以具獄聞並劾守備指揮使安鎧等罪都察院請差刑部官往覆按遂逮治鎧等詔可

○己亥應天府府丞楊守隨服闋復任

○升監察禦史毛鸃爲狹西按察司副使整飭岷州等處邊備

○復除湖廣布政司左參政楊王�贊於河南福建左參政李昂於山東

○再賜徽府軍校月糧全支一年

○庚子復除山西布政司左參政賈奭於江西

○禁勢家中鹽以淸商利者時內官王鈿奏令家人中支河東官鹽二萬四千引上曰開中鹽課例該召商以備邊儲近來內外官往往奏擾所司看詳以聞於是戶部覆奏勢要之家奏請官鹽動經萬計以致中納者懷怨況各邊倉廩空虛糧艸缺乏此誠國計所系不可不慮今王鈿違例中鹽宜下法司治罪上曰祖宗之制內官不許私置產業矧敢違例中鹽與民爭利且其服食之需皆自內給今鈿營利於外將焉用之論法本不可輕貸姑恕之戶部仍查例揭榜禁約後有犯者必罪不宥

○狹西文縣膻哈等大五簇生番簇頭圭哈等各來朝貢馬並盔甲等物賜彩叚絹鈔有差

○周府儀賓張瑀黃晉卿薛潤魏隆周慶梁芳俱以賄囑典簿預給祿米領狀質銀於人巡按禦史按治典簿罪因舉奏瑀等都察院請下禦史逮治之詔可

○辛丑命武成後衛帶俸都指揮僉事詹全子勇寧夏衛帶俸都指揮僉事韓忠子斌俱代父原職指揮使

○寬河守禦千戶所舍人張讓陳備邊便宜十四事上以其妄言下兵部議擬發該所羈管之

○壬寅升工部郎中徐九思爲南京通政司右通政翰林院侍講陳音爲南京太常寺少卿

○夜月犯軒轅南二星○癸卯巡撫南直隸兵部尙書兼都察院左副都禦史王恕乞致仕上命盡心所事不允休致

○召太子少保兵部尙書餘子俊以服制將終故也

○賞遼東開原右參將周俊等銀叚絹布有差以其追戰叛虜功也

○賜蜀王申鑿嫡長子名曰賓瀚慶符王友墂第二子名曰申鐓代府博野王聰泰庶長子名曰俊桓沈府鎭國將軍詮鈹長子名曰勛澂

○甲辰升都察院右都禦史戴縉爲南京工部尙書

○廣東布政司進官庫蘇木四萬四千六百餘斤象牙七千一百餘斤○下巡撫河南右都禦史孫洪於錦衣衛獄先是周府南淮郡君儀賓劉宣以郡君之喪侵盜造墳錢物革冠帶閒住遂訐奏洪諸事命刑部員外郎章銳等往會鎭守巡按等官雜治所奏洪諸事多不實當徒洪私役部民多造器物又以官物充工價亦有罪都察院奏請逮治從之

○乙巳四川火掌壩印部天全六番賈弓等寨番蠻紏眾作亂命巡撫都禦史孫仁統率官軍剿之

○丙午都察院奏兩京並天下各衙門文卷今歲當差官照刷因列災傷輕重及無災地方上請得旨無災傷處差官照刷禦史王玹在京熊翀南京武淸直隸太平等八府王紳江西李隆狹西鄒霶浙江楊澄貴州雲南李琨廣東謝綱四川姜昂福建

○己酉曉刻月食旣免朝○皇親家人錦衣衛千戶徐達奏先蒙賜兩淮成化十八年分官鹽三萬引其年鹽課未徵乞攺撥十六十七年分存積見鹽命如數與之

○辛亥攺通政司右通政潘禮於南京通政司以丁憂服闋也

○升戶部郎中呂昇爲雲南布政司左參議江西按察司僉事陳琦爲貴州按察司副使

○升南京戶部郎中韓鏞爲雲南布政司左參議專理銀課初雲南布按二司各設官一員理銀課已而革去參議至是巡撫都禦史吳等請復設之

○致仕刑部尙書董方卒方字中矩順天府漷縣人正統乙丑進士授大理寺副歷升卿轉刑部左侍郎大同缺巡撫官朝廷以大同重鎭特升方右都禦史往巡撫之召入爲刑部尙書自陳致仕至是卒賜葬祭如例方久任刑官明習律令能記累朝條例堂審時屬官口誦獄辭一過卽能了其顚末立爲剖決人服其才但頗任恩怨或傷於刻急於仕進好爲結納操履亦不甚檢飭卒以楊﹤曰華﹥事被謗去官子寧亦舉進士今爲知州

○壬子運京庫銀二十六萬九千七百餘兩於楡林宣府遼東等處以備邊儲

○賜秦府故鎭國將軍公鏴夫人王氏食米歲三十石

○都督僉事劉能卒能順天府薊州人襲祖職爲指揮使天順間徵代州兩廣等處有功歷升都指揮使成化六年延綏等處有功升都督僉事管中軍都督府事坐耀武營管操至是卒訃聞賜祭葬如例子輔襲原職濟陽衛指揮使

○癸丑命金吾左衛帶俸署都指揮僉事於昇守備蘭州

○致仕僉都禦史鄭寧坐巡撫宣府大同時糧艸虧折下巡按河南禦史逮問如律

○甲寅復除狹西左布政使劉潺於四川

○錦衣衛千戶姚福員奏乞霸州武淸縣空閒田地事下戶部委官勘報俱系撥賜公主及軍民屯種徵糧者覆奏福員妄請霸州民李玉等妄報俱應究治上命法司罪玉等如律而釋福員不問福員安妃姚氏兄也

○南京禮部左侍郎致仕章綸卒綸字大經浙江樂淸縣人正統己未進士授南京禮部主事升禮部郎中景泰中適有天變監察禦史鐘同建言宜令諸司各陳所以致變者因以復儲事諷禮部大臣聞者畏縮不敢對綸卽具﹤鋶﹣釒﹥言十四事曰畏天戒任爕理養聖躬節幸禦務儉約勤論政惇孝義愼賞賚重名爵革巡撫擇重臣辯異端卻貢獻汰冗官皆切中時獘其惇孝義一條尢爲剴切曰臣聞古之帝王所以徳教加於百姓刑於四海者不越乎孝弟而已伏惟上聖皇太后及皇太后兩宮爲天子毋尊之至也皇上以天下養養之至也臣願退朝之暇必覲兩宮而修問安視膳之禮太上皇帝君臨天下十有四年是爲天下之父也與皇上同气所生是爲至親之兄也皇上嘗親受其冊封是爲上皇之臣也車駕遠狩漠北而詔旨傳位陛下陛下尊之爲太上皇帝是爲天下之至尊也伏讀奉迎還宮之詔有曰禮惟有加而無替義當以卑而奉尊臣望皇上於朔望日或節日一至南宮率羣臣朝見上皇於延安門以敍同气之情極尊崇之道可也皇上卽位之初詔冊妃汪氏爲皇后其後詔立太子復冊其母杭氏爲皇后不意太子薨逝此事旣往固不必言然而中宮儲位不可久虛臣望皇上復後汪氏於正宮詔沂王復居儲位如此則五倫全備和气充溢天心自回災異自弭矣臣非不知逆耳之言出而身必危但臣身輕而朝廷爲重使朝廷安則臣身𨿽死亦無憾矣﹤鋶﹣釒﹥上畱中不出遂偕同下錦衣衛獄考訊備極捶楚俄大風揚沙天地晝晦獄得稍緩已而南京大理寺少卿廖莊﹤鋶﹣釒﹥至亦言復儲事然未暇究他日莊秩滿升見卽命杖之幾死乃復命杖綸同各一百同竟死獄中及英宗復位首詔釋綸而檢其疏無所得或有能略舉其詞者卽日擢禮部右侍郎調南京尋轉南京吏部天順八年朝廷有大喪綸請止大婚禮不從秩滿遷左侍郎久之致仕家居至是卒年七十一訃聞賜葬祭如例後其妻張氏因陳情請贈謚始具其﹤鋶﹣釒﹥槁以聞上覽奏嘉其忠贈禮部尙書謚恭毅綸爲人質直坦易與人交表裏洞達少好學至老讀書不廢然性執泥於世務不盡通若其忠節炳然則爲世所敬仰云子玄應舉進士授給事中今爲湖廣布政司參議

○乙卯先是欽天監天文生張升奏以歷測象從古爲然然歷法一定而天運不齊故自何承天唐一行以及蔡伯靜皆有歲差之法求與天合至元王恂立辛巳歷元以爲七十二年差一度我國家因而用之至今二百餘年以赤道歲消一分五十杪爲言則二百年該消三百分以黃道歲消一分三十八杪五十微爲言則二百年該消二百七十七分以冬至歲消一分六十五杪爲言則二百年該消三百三十分此天運不齊之數而占候者不立新法徒泥古法宜其差也臣見今三月十七日曉刻月食以古法占則食一十一分八十八杪月未入見食八分四十一杪月已入不見食三分四十七杪以臣新法占則食一十一分四十杪與古法差四十杪月未入見食一十一分四十八杪月已入不見食四十杪與古法差三分七杪誠宜重訂歷法以示天下臣不自量欲以辛丑起歷元用歲周三百六十五日二千四百二十五分爲中積分比授時歷稍加損益爲大明萬年曆庶占候之際不致有誤奏下禮部移文欽天監勘報而欽天監以爲測驗月食分杪遲速𨿽與升新法合然古法系祖宗時所制不可不遵且南北地形不同而測驗當隨之其新法在京師候之𨿽若是使在河南未必不差古法在河南候之固無差而在京師宜有不合且正統年間漏刻博士馬軾亦嘗以是爲言英宗不允臣下非有通博之學精切之見未可肆一己之說而輒變舊章也於是升奏不行

○丙辰復設四川壁山縣壁山古有縣後並入重慶府之巴縣裏民訴稱其地去巴縣三百餘里在萬山之中乞仍設縣鎭守等官勘奏以爲宜從之免湖廣武昌等府衛去年秋糧子粒總十四萬六千八百餘石以水災故也

○遼東遼海衛軍燕狗子先爲福余衛虜人所掠居二年竊其三馬亡歸官收其馬狗子仍補伍又二年乃結二卒同竄去屢引虜寇爲邊患至是入義州衛淸河堡獲之巡按禦史擬以謀叛罪當斬詔可

○丁巳四川巡撫右副都禦史孫仁等奏石砫宣撫司歲辦鉛課五千一百三十斤正統以後停納而鄰近軍民假以徵課乘機竊取致相讐殺請除其課額封閉礦峒仍移忠州臨江巡檢司於酆都縣南賓裏之姜池以便防守從之

○庚申巡撫貴州右副都禦史陳儼等以黑苗糾眾爲亂攻圍都勻楊安堡殺掠人民馳奏命鎭守總兵巡撫等官設策撫捕之

○前府署都督同知吳英往定州衛管領來降韃官軍捨操練以重支俸糧多折廩價爲部下指揮陳欽等所奏下巡按禦史驗問當徒例贖還職不得理軍事報可

○辛酉賞遼東剿寇有功官軍七十九人銀絹布有差

○陜西隕霜

○壬戌嘉祥長公主薨公主英宗睿皇帝第八女母妃劉氏天順己卯生成化丁酉冊封爲嘉祥長公主下嫁駙馬都尉黃鏞至是薨年二十有五訃聞賜祭葬如制

○敕巡撫四川右副都禦史孫仁曰得爾與太監蔡用奏火掌壩番蠻糾聚爲患爾等恐將來釀成大患阻絕糧道難於控守欲調漢土官軍萬人候瘴消之日攻剿該部覆奏已從所言但動調大軍不可無大臣節制除蔡用畱守成都聽節制別項警急外玆特命爾親赴彼處節制軍事然朕詳爾等言此賊止是報仇截路不曾流劫鄕村況所稱招討髙文林楊芳輩有忠孝禮義等語若果如此爾到彼卽提兵壓境切勿輕動先遣人往宣朝廷恩威殺伐利害設法擒獻罪止其人免令地方受害諒必聽從如此弭除邊患較之用兵勞費首惡未必能得徒傷無辜致生他變者不其偉歟如蠻眾不肯聽從然後照該部所擬進兵未晚也爾宜從長幹濟必公必愼毋惑羣議務使地方寧靖無意外之虞斯不負任使爾之功亦有在焉爾其欽哉時番夷小入蠻本爲報復私讐竊掠而蔡用欲興兵以邀功嗾孫仁共奏其事兵部覆請業已許其用兵矣上復疑之故敕意專責成於仁及後招討司果擒其首惡十餘人以獻梟以示眾地方寧謐迄不用兵亦無他患云明憲宗純皇帝實錄卷之二百三十九

成化十九年夏四月癸亥朔享太廟

○遣內官祭司竈之神

○太監李榮傳奉聖旨升太常寺司樂徐啟端爲協律郎監生吳美中書科冠帶儒士杜浚禮部司務李宣之顏班鴻臚寺署丞天文生範祥孔英五官司曆金浚顧琳漏刻博士儒士蔡瑛萬漳董惠與冠帶中書科食糧人匠趙﹤王巳﹥等九人俱文思院副使仍舊辦事

○太監懷恩傳奉聖旨升皇親故右都督王鎭弟銳爲錦衣衛世襲正千戶旣而銳乞攺注南京錦衣衛許之

○金星晝見於辰○甲子免雲南臨安元江二府並裁減衙門及各長官司官明年朝覲巡撫都禦史吳誠等奏地方未靖故也

○乙丑擢知縣朱福唐韶吳淑爲試監察禦史

○丙寅以水災免直隸彭城衛子粒四千八百餘石

○陜西洮州岷州地震

○丁卯刑部枷號逃軍有受其賄冒姓名代之者爲緝事旗校所發尙書張鎣侍郎何喬新盛顒以失於覺察請罪上以鎣等職典邦刑不能詳審以致冒代旣輸伏姑宥之

○工部右侍郎胡睿卒睿字好問直隸長垣縣人天順丁丑進士授刑部主事升平陽府知府擢江西右參政召入爲順天府尹進工部右侍郎至是卒睿通敏有才乾居官無廢事時汪直用事睿令其子父事之驟至通顯爲士論所鄙云

○戊辰賞松潘鎭平堡殺賊有功官軍彩叚絹布及鈔命四川布政司給之

○乙巳巡撫陜西都禦史阮勤奏岐山縣有周公廟咸陽縣有周公墓沔縣有漢諸葛亮鳳翔府有宋範仲淹藍田縣有呂大忠大臨大鈞祠俱歲久頹圯乞修治並賜祭上曰朕考祭法凡法施於民以勞定國者則祀之矧周公制禮作樂通行萬世諸葛亮興復漢室範仲淹經略西夏皆有功當時而呂氏兄弟得伊洛之傳又於名教有補者祠墓弗修祀禮廢墜豈祭法崇徳報功之謂哉其令有司各務修治於周公廟歲春秋二祭墓以二丁守視亮仲淹及呂氏兄弟俱歲一祀之庶稱朕褒表先聖先賢之意

○乙巳宥掌鴻臚寺事禮部尙書施純等罪有鳴贊王珫者托疾私歸原籍爲東廠緝事校尉所發上以純等不能察舉命具實以對純等服罪乃宥之

○命故遼東都察院僉事盛鑑弟銘襲兄原職寧遠衛指揮使

○庚午太常寺帶俸少卿沈政陳言欲聚天下財貨以充府藏之用詞意繆戾上以政不守本業妄起事端大不循理必有主使之者命錦衣衛杖而鞫之獄上降廣西鎭安府通判政先爲嶽州府通判以盡事夤緣供奉內府旣得驟遷復假言事以求進故被黜

○辛未賜魯府故鎭國將軍陽鍓女食米歲三十石

○賜晉府寧化王鐘鈵嫡長子名曰奇﹤氵隱﹥庶長子名曰奇氵�芺臨泉王奇湒庶長子名曰表柃第二子名曰表楒永和王奇淯庶長子名曰表幹義寧王奇渶嫡第二子名曰表格周府世子同鑣第十五子名曰安氵�脇第十六子名曰安漕上洛王同﹤釒朵﹥第四子名曰安氵�仄荊府都梁悼惠王見溥第三子名曰祐木�厲代府鎭國將軍成金�穴嫡長子名曰聰泍

○壬申封朝鮮國王李娎長子﹤忄隆﹥爲世子上諭禮部臣曰娎敬事朝廷與他國不同宜厚與之其世子賜金織紵絲紗羅各四表裏仍降敕諭娎曰朕惟有爵土者莫不爲長世之圖立嫡長所以系羣情之望古今然也今特命太監鄭同爲正使金興爲副使往封爾長子﹤忄隆﹥爲朝鮮國王世子於戲朝廷之命王其承之藩邦之器世子其主之知天地之分不可踰益循事上之誠知繼體之道不可忽罔替秉禮之訓若是則本愈固譽愈隆王國享福詎有窮邪

○癸酉沈府遼山王幼墏奏臣妃秦氏故乞免遣內官致祭恐臣年老子幼不能祗奉獲罪上曰王府喪禮遣官致祭國之常典而王以不能祗奉獲罪爲辭豈以爲厲己邪今所遣者成禮而已無他也王其勿辭

○撒馬兒罕及亦思罕地面鎖魯檀阿哈麻等遣使貢獅子獻於朝

○行人司行人王臯爲鎭平王掌喪禮至開封府公館夜火臯所領精微批焚焉因自劾請罪鎭守太監巡撫都禦史皆爲之請宥之

○甲戌朝鮮國王李娎遣陪臣韓名澮等來朝貢馬及方物賜宴並金織衣彩叚等物有差

○賜晉府故鎭國將軍鐘鍋夫人張民食米歲三十石布絹各十匹待其子受封之日停之

○撒馬兒罕及亦思罕地面鎖魯檀阿哈麻等復進西馬番刀糖霜兜羅梭甫等物賜晏於禮部仍詔合賜金織襲衣彩叚表裏等物特從厚給之

○乙亥升順天府通判陳肅爲本府治中

○命故宣府右衛指揮使楊琳子英襲升爲萬全都指揮僉事琳先沒於戰陣錄其功也

○命後府帶俸署都督僉事楊玉管中府事

○丙子戶部奏徵天下折糧銀逋欠者凡六十二萬七千二百餘兩請遣官催督至京從之丁丑免河南稅糧子粒共六十六萬餘石內十分之八以去年水災故也○戊寅仁祖淳皇帝忌辰奉先殿行祭禮

○英國公張懋等四十三人自陳祖父以奉天靖難剿除叛亂等功封爵受祿傳於無窮其後子孫承襲所以輙擬減除祿米非祖宗報功之意請復其舊事下戶部左侍郎潘榮等以爲爵祿天下之公器賞賚天子之大權今懋等於無事之時欲請增祿若有功之日何以勸賞況頻年水旱倉廩缺乏所入有限而所出日滋非經久之計也奏入上曰襲爵祿米酌量減除行之歲久懋等何得槪請增給戶部議是其勿許

○辛巳山東郯城等縣地震

○壬午停通政使何琮俸三月坐封奏不謹也

○甲申仁祖淳皇后忌辰奉先殿行祭禮○罷閒僉事張寬先以貪淫事發貴州鎭遠府爲民旣而逃回又誣奏撫治鄖陽大理寺右少卿吳道宏挾讐誣陷及貪暴等事上仍命原差內外官蕭敬等會勘襄陽衛鎭撫蘇忠先因委勘寬事挾取寬財物亦被奏發梁府內使陳鑑侵盜本府財物亦坐累敬等俱鞫得其實各擬合坐者律都察院以聞上以寬忠情犯深重謫柳州衛充軍鑑發本府守墳道宏贖杖還職

○乙酉實授試監察禦史陸淵徐同愛劉信文貴郭紳兪深董復張西銘田益楊宣趙炯爲監察禦史淵山東道同愛山西道信浙江道紳廣西道深四川道復貴州道西銘河南道益南京狹西道宣貴州道炯廣東道攺吳玨爲四川梁山縣知縣海澄湖廣宜城縣知縣都察院題淵等歷刑一年問理勤能堪任風憲玨澄刑名生疏亦調別任吏部覆奏上曰禦史之設所以肅百僚而貞百度也責任甚重所職不止刑名一事爾等自今宜愼選老成有學行者用之勿徒取其諳練刑名而已

○丙戌免狹西鎭番等衛稅糧一萬七千八百餘石以去年旱災故也

○丁亥賜百官扇

○監察禦史賀元忠巡按廣西回京復命失儀侍班禦史翟瑄周蕃不糾劾都察院請各治其罪上以元忠事體生疏姑宥之罰俸一月瑄等亦皆宥之

○戊子刑部郎中倪鏞奉命按宣府艸場被火事劾奏巡撫都禦史秦紘失於警戒戶部員外郎汪洪因循怠忽以致下人作獘都察院請各究其罪詔免紘等罪但責令官吏追陪還官○己丑升都察院右副都禦史李裕爲右都禦史左僉都禦史屠滽爲右副都禦史

○免浙江處州府縣正官朝覲以巡按禦史等官言民貧多盜故也

○貴州宣慰使司湖廣忠峒安撫司各遣頭目把事等來朝貢馬賜彩叚絹鈔有差

○庚寅宥刑部尙書張鎣等罪鎣等奏逮錦衣衛帶俸正千戶郭勇下獄勇戚畹也緣家人爭田坐累上初不知至是獄具以聞遂釋勇責鎣等所奏不明命其自陳皆請罪宥之下原問主事周鵬於錦衣衛獄郎中陳洵員外郎梁方俱停俸一月

明憲宗純皇帝實錄卷之二百四十

成化十九年五月壬辰朔起閒住都督僉事周賢充副總兵協同總兵官王信鎭守湖廣地方

○兵部尙書張鵬等奏會總兵官英國公張懋等校試各處所舉將材指揮使文錦答策二道中馬箭五步箭二冉璽答策二中馬箭五步箭四例升署職二級指揮同知華宏答策二中馬箭二步箭六指揮僉事楊能答策二馬步俱中三箭例升署職一級冠帶小旗劉寶答策二中馬箭四步箭二例授試所鎭撫上曰武臣憑藉世勛往往以驕縱敗徳𨿽弓馬有不閒習者況操筆爲策略如文士乎懋等較試天下所舉將材文事武備庶乎兼得其令如例擢職與軍功等以風厲天下俾遠方奇才知所向慕砥礪效用顧不於國有益乎

○癸巳賜襄府陽山王見淓折色祿米全支本色一年

○命狹西行都司都指揮僉事王義守備西寧地方

○巡撫大同右僉都禦史郭鏜等奏虜入大同�只山墩把總指揮郭榮守墩千戶髙鑑賣放墩軍乏人瞭望守備都指揮張安不能追虜右參將莊鑑右少監陸誾提督不嚴皆當究治兵部覆奏命執榮鑑鞫之安姑記罪鑑誾俱貸之

○甲午命遼東故都指揮僉事齊敬子璋襲父原職定遼左衛指揮使

○丙申端陽節賜百官晏於午門

○太監懷恩傳奉聖旨升太常寺少卿顧玒爲本寺卿玒大徳顯靈宮廟祝自幼扶鸞假神降言禍福夤緣中官以達內庭遂得幸二子傳其術亦皆得官

○戊戌以襄陽府只�只溝稅課局課鈔給賜襄王二年從王奏也

○己亥命萬全都司都指揮同知王玨守備龍門衛仍調守備龍門衛署指揮使杜榮守永寧城

○庚子升山東布政司左參政邢表爲本司右布政使

○鎭守大同太監汪直等奏左參將盧欽右監丞楊雄不能禦虜累致入境殺掠人畜又匿不以聞法當究問其守備等官陳懷左敬曹紳謝端谷英郭鑑張浩亦當逮問並自劾不能節制之罪兵部覆請詔盧欽旣累失機情犯深重並楊雄俱執來京自陳懷以下令巡按禦史究治直等誤事姑記其罪○辛丑太祖髙皇帝忌辰奉先殿行祭禮魏國公徐俌承命祭孝陵

○以旱災免應天府六合江浦二縣去年秋糧五千七百餘石

○命大名大長公主庶長曾孫李禎爲南京國子監生

○壬寅欽天監監正田蓁等奏天下司府州縣陰陽學生近有奏例令納粟免考不精其業乞照舊例仍於本監考用從之

○虜酋亦思馬因爲迆北小王子敗走所遺幼雅朵顏三衛攜往海西易軍器道經遼東巡撫都禦史王宗彜等知之議以爲馬市之設正欲革海西與三衛互市之獘今若使其得以人口易軍器而不豫爲杜絕他日必將紏合以爲邊害乃遣譯諭之凡攜幼稚來市者倍償其直至是以所市男女九人來獻兵部請如降虜處之俟其長遣寘兩廣上命不必遣乃以分賜司禮監太監懷恩等

○金吾左衛帶俸都指揮僉事王傑貸人財不償乃敺傷其人而誣之以罪事下刑部擬罪如律贖杖還職

○癸卯仁宗昭皇帝忌辰奉先殿行祭禮遣駙馬都尉蔡震祭獻陵

○升山東布政司左參議張盛爲本司左參政

○命宣府遊擊將軍劉寧充右參將分守大同東路地方

○甲辰廣西洛容縣地震

○丙午提督山廠工部尙書萬祺奏彰義門外義井新店趙村義河一帶官路低窪又因山水驟漲運車皆爲所阻乞以蘆溝橋余工修治命都督同知白全督工塡墊凡三千餘丈

○丁未減浙江銀課三分之一先是有敕處州府七縣銀課準天順六年額數歲三萬四十八兩所司奏礦脈細微乞寬減以蘇民困上命姑以成化三年額例辦之歲爲銀二萬一千二百五十兩

○戊申升山東按察司副使李讓爲山西按察使

○戶部郎中陳淸等奉敕賑濟大名廣平保定河間眞定順徳六府饑民八十三萬有奇

○旌表孝子張翺節婦周氏義民戴睿等共十人翺直隸平鄕縣人父喪廬墓有雉兔來馴之瑞旌其門曰孝行周氏直隸江陰縣民陳孟昭妾夏氏民王克謀妻孫氏貴池縣民張鑑妻郭氏河南湯陰縣生員韓璲妻孟氏狹西長安縣生員李復妻劉氏山東濟陽縣民郭讓妻朱氏廣東海康縣民羅端妻熊氏江西南昌縣民塗護妻俱年少寡居志行貞潔旌其門曰貞節戴睿應天府句容縣民自先祖戴谷安以來七世同居表其門曰義門

○己酉巡撫大同右僉都禦史郭鏜等奏虜再入只�只山墩殺掠請治守墩百戶叚安哨備指揮孫俊守備監丞鄒玉都指揮張遠罪因復劾參將莊鑑少監陸誾𨿽有奪獲微勞亦難辭責兵部請旨裁決詔治安俊遠等罪鑑等仍記之

○庚戌太監覃昌傳奉聖旨生員張淶升鴻臚寺序班儒士康玉江洪薛鑑唐福俱冠帶中書科食糧三年照例出身福文華殿辦事典史曾仁伍王�贊熊燦與冠帶照例選用舍人梁眞升錦衣衛所鎭撫道錄司右至靈連克彰太常寺寺丞右玄義張富安右至靈道士趙以明右玄義

○辛亥復除江西按察司副使夏寅於山東管理海道

○命後軍帶俸都督僉事宋澄充宣府遊擊將軍

○壬子命戶部移文催督四川雲南逋欠銀課雲南歲辦銀十萬二千三百八十兩四川一萬五千七百六十餘兩皆去年額課也

○河南蝗

○太醫院判汪智九年秩滿吏部奏智年已七十之上例宜致仕詔令復職仍舊辦事

○夜月犯壘壁陣東第二星

○癸丑定周府莊田徵租則例每田一畝徵子粒八升先是府中過取有畝至斗五升者民不能堪至是河南布政司會議斟酌以聞故有是命○山東兗州府大雨水

○韓王偕﹤灒﹣貝鬲﹥奏叔祖襄王範址故妃劉氏賢行宜書以爲世勸乞命翰林詞臣撰文勒石禮部具例覆奏上命準保安王祖父例自撰

○武靖候趙輔奏伯祖梁國公墓在南京牛首山乏人修治次子承文今爲錦衣衛帶俸署指揮同知乞調南京錦衣衛管事詔許之後不爲例

○鎭守大同太監汪直等馳奏有自虜中逸歸者傳報北虜小王子欲糾率部落大舉復讐恐眾寡不敵乞將直舊所統達官頭目都督盧深等千一百人兼程赴援上命兵部參酌以聞尙書張鵬等議時方盛暑師難久戍計大同各邊士馬數及四萬使內外守臣戮力齊心兵亦足用直所請姑勿許宜敕大同宣府等處守將合兵禦虜仍令永平山海並遼東寧夏各邊嚴謹堤防且言京師武備所以控制四夷必須養威蓄銳於閒暇之時方能折衝禦侮於有事之日邇來困於差役銳气消沮恐一旦警急難以調用宜悉停其役詔可乃敕直等曰今虜賊沿邊住牧必有入寇之舉防禦之計不可少緩爾等宜照前敕定委副參遊擊等官統領原選官軍嘗時操習仍嚴飭沿邊官軍用心了探如虜入寇卽分路截殺爾等須髮兵策應不許坐視倘在宣府交界之處急須移兵並力攻剿亦不許自分彼此推調重取罪愆如賊眾軍少則馳奏區處爾等其欽承毋忽

○甲寅降山西行都司都指揮僉事馬謙爲指揮使坐失機罪也

○乙卯保國公朱永等奏團練見軍共九萬三千四百有奇各處更番赴工者五萬二千下場者二萬四千六百操練者僅一萬六千七百而已勞役頻繁不遑蓄銳且馬亦散牧遠郊一有警急卒難調集乞暫令回營以俟調遣得旨官軍繕修蘆溝堤岸並通州倉者工畢卽回營京倉且勿修俟明春議之大慈恩寺令王順等趣工下場士馬令嚴加閱視勿容逃損誤事

○南京太常寺少卿楊﹤道禾﹥卒﹤道禾﹥字叔簡江西泰和縣人贈太師謚文貞士奇之子正統初奉命讀書內閣十年以蔭補尙寶司丞至成化間歷升卿久之上﹤鋶﹣釒﹥言尙寶司官才可用者宜以例推舉旣得旨允之而竟不見舉﹤道禾﹥不能平乞攺任南京以秩滿升太常少卿仍掌尙寶司事未幾卒賜祭如例﹤道禾﹥少豪放後折節向學博涉經史能詩賦談論斖斖不能下物在一時大臣子能文者稱﹤道禾﹥云

○丙辰贈宮人韓氏爲恭愼夫人命內官賜祭工部造墳

○丁巳臨漳王祁鋆奏欲同嫡長子見淔祭掃祖父母父母墳塋瑞昌恭僖王子鎭國將軍覲鎀亦欲祭掃王墳命各出城祭掃一次事畢卽回見淔不許偕行

○復除山西按察司僉事沈鐘於湖廣

○己未命南京守備成國公朱儀祭告大江之神以江水泛漲也

○巡撫大同右僉都禦史郭鏜等奏虜入陽和衛寧遠墩百戶吳淮怠於巡視指揮謝榮按伏不時致賊入境都指揮郭斌𨿽能督兵擊賊亦不足掩其平日不能嚴謹之罪詔姑記斌罪淮榮皆鞫治如律

○辛酉特賜太常寺寺丞趙玉芝母敕命玉芝初用左道托內臣以進歷任未及半年遂得敕命

明憲宗純皇帝實錄卷之二百四十終

大明憲宗純皇帝實錄卷之二百四十一

成化十九年六月壬戌朔太監覃昌傳奉聖旨僧錄司左覺義定宣右覺義圓洪俱升右闡教

○癸亥命晉府靈山縣主儀賓孫恕復職恕子潁多支歲祿麥二百石爲按察司官參奏逮治各納米五十石革恕冠帶至是縣主爲奏故復之

○命狹西行都司故都指揮僉事陳璉子賢襲父原職西寧衛指揮同知

○甲子授軍人章瑾爲錦衣衛所鎭撫瑾旣取回京復夤緣得官

○運太倉折糧銀五萬兩於大同五萬兩於宣府用給軍需以邊報方急故也

○丙寅楚府通城王季﹤王堂﹥薨王莊靖王之子母妃王氏永樂癸巳生宣徳丁未封爲鎭國將軍天順丁丑進封通城王至是薨年七十有一訃聞輟朝一日賜祭葬如制謚曰榮順

○日生背气靑赤色

○南京工部右侍郎致仕程萬里卒萬里字道遠湖廣華容縣人天順元年進士擢吏科給事中升都給事中通政司左參議進右通政往理易州山廠成化乙未內批升戶部右侍郎丁酉以自陳乞致仕不允調南京工部未行科道官紏其素乏淸譽且奔兢遂令致仕萬里善談論在吏科每隨眾言事亦有可取者但無特操以干謁幸門得侍郎故士論不容卒劾去之及卒有司以聞援例乞祭葬止予一祭而已

○丁卯遣內官祭中霤之神

○四川茂州地震○戊辰降南京工部郎中王琮爲狹西靜寧州知州員外郎孫譓貴州都司都事以工部被火失於防救法司逮治具獄以聞特降外任

○賜淨覺弘濟灌頂大國師班竹兒藏卜誥命

○致仕太子少保戶部尙書翁世資卒世資莆田縣人登正統壬戌進士第授戶部主事轉郎中天順丁丑升工部侍郎蘇松歲大侵以減造歲幣忤旨左遷衡州知府爲衛官所訐逮至京旣而得復職成化初升江西左布政使轉都察院右副都禦史巡撫山東召爲戶部左侍郎未幾進尙書總督京儲尋命掌部事壬寅有疾命朝朔望旣而加太子少保致仕給俸月二石人夫歲四人行次儀眞卒訃聞贈太子少傅賜祭葬如例世資體貌豊碩有幹局才思亦通敏但頗事侈糜不飾小節不爲君子所多其進官得恩旣驟且厚皆倚鄕裏中官爲助云

○己巳朝鮮國王李娎遣陪臣朴楗等奉箋文貢馬及方物來朝賀皇太子千秋節賜宴並金織衣彩叚等物有差

○致仕南京工部左侍郎郝璜卒璜字廷器河南光州人正統壬戌進士歷吏部驗封司主事員外郎郎中天順初升兵部右侍郎攺南京工部右侍郎成化丙戌轉左侍郎加正二品俸未幾致仕至是卒年八十賜祭葬如例璜性疏曠居官無所建明天順初陳汝言以附權姦進凡其同年進士多夤緣以致顯位璜其一也

○庚午福建福州府大風雨壞官民廬舍二千餘間

○辛未復除貴州按察司副使何淳於湖廣

○壬申兵科給事中吳凱等劾奏武功等衛百戶王璽等於所部軍士利其糧賞則不報逃亡受其請托則攺撥差占什伍空缺其獘多端而僉書指揮等官韓銘等不行覺察俱宜論罪詔曰軍伍國家重務王璽等乃敢故違事例其逮治之銘等各罰俸二月

○癸酉命故修武伯沈煜子祺襲爵歲祿八百石米鈔中半兼支

○甲戌命分守寧夏故署都指揮僉事魯惠子鐸襲父原職爲府軍衛指揮使

○乙亥山西潞州雨雹大者如碗○調鎭守大同太監汪直於南京禦馬監巡撫大同都禦史郭鏜奏直與總兵官許寧共事以來寧恐直之見陵直忌寧之相軋互生嫌隙不相和協試舉其五事爲證寧令士卒分曹攢槽飼馬直以爲拘畱一處下人不便一也寧直嫌於共事預將人馬分爲四營營二千人人自爲戰自分彼此何以禦敵二也寧欲將人馬撥野口宣寧黑山懷遠四遠直欲撥沙河紅寺二堡往返數次尙未定議三也直以右衛遊兵調大同者止有五百而把總官乃有四員官多軍少欲令二員回衛寧以爲業已調至不必取回下人惶懼無從遵守四也遊擊將軍葉昇近在天城截殺直以爲地方無事可以取回寧以爲調去未久宜畱勿取爭論數日尙未能決五也他如此類未能悉數平居如此猝遇大敵豈不喪師僨事此臣所以憂也事下兵部看詳尙書張鵬等言今邊務方殷必將官協和乃克有濟直寧屢被戒諭而執迷尙爾若不早爲處分恐貽後患上曰直寧不以邊寄爲重互逞私忿事多幸違萬一有警何以禦敵制勝昔廉頗藺相如尙知先國計而後私讐直等顧不此之思耶今姑宥其罪降敕切責直可調南京太監蔡新調大同簡顒調宣府務令協和行事仍命司禮監太監李榮往諭直而遣之初直之出使也厭健馬不乘常禦騾車日夜馳逐有司追候不及動遭箠撻有定州知州裴泰者預爲饌具以待直至僕從皆醉飽欣欣直心識之至是旣被調道經曲陽縣有司皆聞風畏避直至閒寥困臥公館中孤燈熒然適泰以曲陽上司迎謁直喜甚求食泰以所挾飲饌進直遂忘已汝待之且曰吾非復前比矣吾南行上意猶未可測明發但得車馬備辦起程足矣泰曰諾至明趣駕而去聲勢寂然人以其小人得喪之態可爲世戒云

○寧化王府輔國將軍鐘鎎訐奏山西左布政使李益故違祖訓條例將應得祿米詭計支吾及侵盜官銀奸淫貪暴數事都察院請遣官按之事誣鐘鎎乃賂益左右爲證益亦以持身少謹坐罪都察院具聞上曰人各有心曲直誠僞不能自掩鐘鎎捏詞害人反買求誣證此末俗姦人所爲而謂宗室爲之可乎降敕切責俾知愧攺益旣無貪淫實情縱有小過不宜深責令贖罪還職仍停其俸半年

○夜北方流星如盞大自西北雲中東北行至近濁

○丙子實授南京試監察禦史蔣誼張昺誼河南道昺雲南道

○升雲南大理府知府蔣云漢爲貴州布政司左參政

○南京監察禦史鄒霶等奏邇者南京工部因無正官致令姦獘百生火災大作戶部𨿽有尙書一員遇有公事離任俾屬官署印難以行事都察院左右都禦史尢不可久缺乞於兩京大臣簡命其名望素箸者有旨南京部院俱不缺員視事爾等何爲奏欲增除其已之

○丁丑山西鎭西衛舍人張鉞妻沈氏一產三男給鈔米如例

○總督兩廣軍務右都禦史朱英等馳奏廣西桂林平樂等府蠻賊攻圍城邑殺掠人畜所在囂然總兵官陳政等部分漢達官軍士兵爲十二路刻期並進直抵賊巢與戰攻破黃姜桂山等峒一十六擒斬首從二千一百二十四奪回被虜男女三十七奏至上曰政等討賊有功可賜敕褒勉之奏捷人各升一級仍賞鈔一千貫

○戊寅四川雜谷安撫司的唐等寺寨番僧賈捨藏等狹西洮州奔古爾著等簇簇頭番人柒祿年肖等楡樹等簇簇頭番人柒癿肖等各來朝貢馬及氆氌盔甲等物賜彩叚絹鈔有差

○己卯給楚康王宮眷食米歲三十石

○庚辰大同總兵官都督同知許寧等奏比得降虜言虜酋小王子等擁眾近邊密遣人覘入寇之路及大同東中西三路俱有虜報恐地方廣漫兵力不足乞調延緩官軍五千協同戰守事下兵部尙書張鵬等請如所奏命監督軍務總兵等官同太監金輔新寧伯譚佑等閱視原選官軍待報啟行永平山海等處亦令練兵以俟領兵官定擬以聞旣而佑等以所選官軍五千不足調用而芻糧必先預備乞仍遣文職重臣參贊軍務上命增兵五千軍務委大同宣府都禦史參贊芻糧委戶部分司官整備先令遊擊將軍馬俊帥兵三千協助先發者人各給銀一兩尋命安順伯薛﹤王卸﹣卩﹥駐永平都督同知白瑜駐密雲各領兵三千復令都督同知白全充右參將

○辛巳升戶部郎中劉道爲山東布政司左參政

○壬午贈髙士王應﹤礻奇﹥父鎭爲太常寺博士封母耿氏爲孺人應﹤礻奇﹥援文職移封例奏請詔特從之

○癸未命建州衛寄住毛憐衛三姓夷人郎引答忽赤等二百五十家每歲於毛憐衛進貢例一百名外增其人一十二名

○巡按江西監察禦史陳鼎勘報寧王奠培與弟石城王奠堵奏事多不實而以長史江深等不能諫止請治其罪上以二王乃至親兄弟爭利構怨有幸倫理各革去次年祿米三之一仍下敕切責深等鞫治如律

○甲申升工部郎中尙綗爲山東布政司左參議

○太監蕭敬傳奉聖旨道錄司右玄義髙宗諒升石至靈蔡宗珵左玄義道士史宗信郭道文趙守正劉景暉右玄義義官龍應魁丁洪生員蕭玉陳符李從周劉昕儒士角�羊繪翁澄李聰陳洪俱鴻臚寺序班盡士傳實李賓文思院副使舍人劉志錦衣衛所鎭撫龍驤衛百戶李仿攺錦衣衛百戶管事

○丙戌復除按察司僉事曹時中於浙江

○丁亥孝莊睿皇后忌辰奉先殿行祭禮遣駙馬都尉周景祭裕陵

○山西朔州雨雹大如雞卵

明憲宗純皇帝實錄卷之二百四十二

成化十九年秋七月辛卯朔享太廟

○遣內官祭司門之神

○祭歷代帝王陵寢遣太常寺樂舞生賫香祝付所在有司行禮

○壬辰巡撫大同右僉都禦史郭鏜等以虜數寇掠復請治參將盧欽莊鑑等防守不嚴之罪兵部言虜方擁眾寇邊正用人防守之際宜令各官圖功贖罪此後邊將有罪輕者亦從此例詔曰可其罪重者所司仍如舊奏處之

○癸巳皇太子千秋節文武羣臣朝參畢詣文華殿行慶賀禮

○甲午仁孝文皇后忌辰奉先殿行祭禮遣駙馬都尉楊偉祭長陵

○太監蕭敬傳奉聖旨右至靈髙宗諒革職發原籍當差右玄義史宗信拘收度牒爲民左玄義陳得靜降道士本宮焚香序班龍應奎革冠帶爲民時宗諒等因扶鸞僞爲丹藥云神人所降服之可長生不死將以進禦爲內侍覘知其事遂敗所犯情重而罪輕人皆憤其幸免云

○乙未命皇城四門執馬旗軍如舊制國初皇城四門駕房直宿每門旗手十一名馬十一匹至宣徳十年戶部議省馬艸每門暫減旗手四名馬六匹送三千營操備景泰間增補如初至是總兵官朱永復令送營兵部言其變更不一人難遵守詔如舊例行之

○升會川衛指揮僉事吳英爲廣西署都指揮僉事充右參將

○大同總兵官許寧等奏分守左參將劉寧左監丞石巖被命至陽和又二日虜入其境殺掠人畜𨿽治事日淺亦系失機當罪事下兵部言二人自宣府移守甫及信宿罪難槪論上曰兵部議是士卒非素所拊循則不識將意難以爲用寧等頃自宣府移守陽和甫二日爾號令未行威愛未立部下之勇怯地理之險易俱未究治而因一挫卽以軍法定罪可謂不酌人情不較事勢而欲以服人心其難矣俱貸之令勉圖後功以贖前罪

○丙申命故萬全署都指揮僉事尹昇子珵襲父原職宣府前衛指揮使

○唐府儀賓龐玟主使家人淩轢內使坐贖杖還職巡按禦史以玟情重律輕奏請裁處有旨革玟冠帶令戴民中

○夜流星如盞大尾迹有光自奎宿東北行至大陵

○丁酉宣府總兵官周玉等奏請請治都指揮王祥右監丞張剛右參將孫素奉禦金廣等提督不嚴致虜入境殺掠之罪詔祥等法當究治但邊陲有警姑記其罪

○戊戌太監覃昌傳奉聖旨太常寺寺丞趙玉芝升本寺卿照舊辦事卽與誥命

○己亥復除雲南按察司僉事翁遂廣西僉事李元於廣東福建僉事張鸞於舊任浙江僉事錢山於江西遂鸞理屯田

○庚子命左春坊左諭徳張昇翰林院侍講�良臣爲應天府鄕試考試官

○實授南京試監察禦史張廷瑞普暉爲監察禦史廷瑞山東道暉江西道

○升監察禦史李經爲狹西按察司僉事

○賞新寧伯譚佑從徵旗軍三百二十五人銀各一兩

○宣府地震凡六次

○辛丑翰林院編修王臣以其名與妖人王臣者同因奏臣名初誤犯七世祖諱乞攺名舜功有旨王臣名乃其父所命何得犯其祖諱吏部首詳以聞於是尙書尹旻等劾臣名本父命且授職貼黃已定輒欲更易非惟有違父命抑且煩瀆聖聰當治其罪有旨王臣無故攪擾本當治罪姑宥之

○甲辰增置四川布政司參議一員提督銀課前此會川衛密勒山銀場歲課一萬三千五百兩有奇礦夫六百餘名後皆停止至是復開兼開沙臥山銀場礦夫視舊增十之一而會川離四川三司又二千餘里太監蔡用言必得參議一員領敕提督庶銀課無虧戶部覆奏從之

○乙巳中元節遣駙馬都尉蔡震焚凱分祭長陵獻陵景陵裕陵文武衙門各分官陪祀

○遣駙馬都尉遊泰祭景皇帝陵寢

○遣內官祭恭讓章皇后陵寢

○初徽王見沛爲子求書籍又欲遣人往廣西等處收買藥材上賜之孝順事實爲善陰隲尙書四書資治通鑑貞觀政要等書復書諭王藥材不必收買凡合用者具奏給之

○丁未皇第八子生母曰敬妃王氏生兩月薨

○大同總兵官許寧等奏虜寇擁眾犯邊上諭兵部臣曰向者邊報屢至虜情叵測已令京營總兵整兵以俟今報甚急當刻期發兵然須愼重古人有云臨事而懼此行師之法未可輕易也其仍遣人會寧等覘視緩急以爲進止庶兵不徒行糧不妄費遂遣指揮一人往視之

○賜代府故饒陽王妃李氏食米歲一百石從其請也

○戊申太宗文皇帝忌辰奉先殿行祭禮遣駙馬都尉蔡震祭長陵

○升廣西太平府知府何楚英爲廣西布政司左參政

○宣府總兵官周玉巡撫都禦史秦紘等馳奏十三日準大同總兵官許寧等報煤峪口等處虜賊萬餘越山而南大肆劫掠寧等督兵與戰數合比暮斂兵相持翌日虜復以三萬餘騎突至與之鏖戰二晝夜勝負未決臣等據報隨調副將江山等將兵應援仍行緣邊有警之處分守守備等官各領屯兵戰守臣玉臣紘則分駐於萬全左右以節制之奏至上曰昨大同報虜擁眾入境已遣人馳視今宣府警報復至可見虜勢猖獗無疑矣京軍若復待報啟行恐緩不及事其令馬俊率所統兵兼程而進務必合勢奮擊以圖成功毋或遲緩誤事

○庚戌戶部奏安順伯薛﹤王卸﹣卩﹥都督同知白瑜率軍往永平山海都督同知馮昇白全率軍往大同宣府俱奏請給賞按例永平山海者賞銀五錢大同宣府者一兩上是其言仍命薛﹤王卸﹣卩﹥官軍待啟行給與

○辛亥攺太子少保兵部尙書餘子俊於戶部時子俊以服闋召至京也

○太監覃昌傳奉聖旨道錄司左正一楊志賢升髙士照舊管事左演法來弘善左正一右演法陳宗然右正一右玄義楊志亨右至靈延福宮道士劉玄哲嚴大容傅思茂俱左玄義

○壬子禁收稅糧余價先是山西所屬起運宣府夏稅納戶以夏旱無麥告納米豆而督糧者令每石加十之四五又勒收餘價故納戶皆借貸以償或頻年逋負巡按監察禦史陳英上言其獘上曰山西連年荒旱夏麥無收令以米豆抵納夏稅所以便民也柰何有司不體朝廷寬卹之意旣加收數多而又勒收餘價厲民甚矣其令夏稅無麥處止抵斗納米並一應納完糧艸俱不得追收餘價

○命惠安伯張王�贊應城伯孫繼先印記南北直隸孳生並陪償馬騾駒○癸丑河南布政司右參政孫中左參議傅實按察司副使馮昱胡謐俱停俸兩月坐陽武縣知縣陳理科斂營私累也

○武平伯陳能卒能直隸全椒人武平伯友之庶長子初譯夷字爲鴻臚寺序班供事四夷館友嫡子先陣亡故能得襲父職至是卒賜葬祭如例子綱嗣

○丙辰旌表孝子陳璋等二人節婦周氏等五人璋直隸開州學生金洪浙江杭州右衛義官皆以母喪廬墓旌其門曰孝行周氏直隸滑縣民武祿妻鄧氏江西新建縣民謝用惓妻劉氏永新縣民周禮妻黃氏福建南靖縣民林輝祥妻俱少年寡居志行貞潔旌其門曰貞節揭氏江西廣昌縣學生髙宏妻宏應試道卒揭聞遂縊死旌其門曰貞烈

○大同總兵官許寧等奏虜酋小王子於本月十一日率三萬餘騎寇邊東西連營五十餘里我軍僅萬餘而宣府延綏援兵未至遂部分諸將以禦之十三日虜緣山而南入我內地卽遣左參將劉寧遊擊將軍董昇督兵先發臣等將兵四千分爲三哨繼進行至毛家皂寧昇猝與虜遇臣等方督兵馳赴而前鋒都指揮張鉞楊彪彪等已與虜戰於灰河尋遣都指揮劉江王榮李文泰等應援連戰數合日暮於夏米莊竇家坊村按兵虜復聚攻圍鉞彪至曉臣等乃先設伏截其歸路遂楊兵西北虜見塵起相顧駭愕而周璽等復鼓勇向之虜遂奔北盡棄所獲而去復爲參將莊鑑少監陸誾等據險遊擊虜警潰還走出境計連戰二日一夜生擒一人斬首一十七顆獲馬五十四匹衣甲弓箭等物九百七十餘奪回牲畜一萬六千六百餘我軍亦陣亡五百八十六人被傷一千一百一人射死馬一千七十而石巖等亦敗虜三百餘騎於江家屯奏至上曰虜大舉入寇許寧等能以寡敵眾追逐出境卽馳敕獎勵之俾用心謀畫其奏捷人賞鈔一千貫按寧等此時兵敗失利乃更以捷聞詞多掩飾朝廷一時未究其詳故降敕云爾

○宥參將李玙等罪方大同警報之急上命馳敕賜延綏內外守臣陳政王鉞呂雯等令李玙將精兵三千赴援賫敕者稽違程期而玙復淹緩旬日始就道至是兵部尙書張鵬等劾之並劾政等上命貸玙與政等罪而命雯執賫敕者笞之

○丁巳再宥錦衣衛千戶姚福員罪時福員請獻靑二縣地得旨福員先次妄奏地土已從寬宥如何又來煩擾下戶部看詳以聞戶部參奏福員妄請州民妄獻不可再宥上曰前代外戚奉法循理者上可以補助淸化下亦能保族宜家且載史傳以爲美稱福員以外戚受官享有祿俸尙不知足又累次奏擾欲奪小民之產縱不畏國法獨不爲保家計耶今姑再宥之投獻者可謫戍如例

○已未命保國公朱永佩鎭朔大將軍印充總兵官將兵出大同徵虜時邊報復急故命永等擊之仍敕太監蔡新監督軍務右僉都禦史郭鏜贊理軍務於是永奏虜若散漫劫掠必資輕騎追剿若聚眾迎敵必籍步軍障援請益步軍一萬以行復薦左都督範瑾素習邊事堪任參將上從之詔永部署先發瑾將步軍五千繼進尋命都督同知李俊充遊擊將軍其宣府地方令金輔譚佑馮昇以原選軍馬訓練堤備

○命給靖江王府故輔國中尉規弘妻範氏米歲三十石規崟妻李氏二十石規韋�因幼子二人各十五石從王請也

○升光祿寺卿艾福爲禮部右侍郎仍掌寺事

○命監察禦史司馬垔提調南直隸學校

○巡撫遼東右僉都禦史王宗彜奏近北虜犯邊而山海關迆東廣寧前屯寧遠錦義四城無半月糧儲其廣寧總鎭糧儲亦缺請預爲經畫事下戶部議敕郎中等官南釗雷升邵敏嚴永浚孟述王佐六員共賫銀三十萬兩於大同宣府遼東糴買或折爲官軍俸糧存省見儲之數其軍士有能采艸者按例折銀與之仍行各處巡按禦史催徵逋賦若有司怠職不舉者五品以下聽巡撫巡按並管糧郎中參問從之

○提督山海等處糧儲戶部郎中官廉奏喜峯等口所積糧豆支給僅月餘而盡乞敕戶部暫以順天府所屬附近薊州屬縣今年稅糧馬艸內量撥艸十萬束糧豆五萬石運赴喜峯口倉及以永平府所屬起運艸內量存二十萬束定撥缺乏之處或送銀二三萬兩分撥薊州及永平府收貯糴買或折給官軍省所儲者以支應客兵事下戶部議所奏各處稅糧及起運艸皆以會計爲內府並各馬房及沿邊驛分支用不可缺者請以折糧銀二萬兩遣官運送如奏行之制可

○命故燕山左衛帶俸都指揮僉事李景子鏞襲父原職指揮使

○庚申周王子埅奏遂平榮靖王夫人米氏並男故鎭國將軍同鋟夫人孫氏俱無餋瞻上命米氏取給於遂平王孫氏歲與食米三十石

明憲宗純皇帝實錄卷之二百四十三

成化十九年八月辛酉朔

○壬戌巡撫狹西右副都禦史阮勤奏西安府京兆驛乃總會處所外夷使客往往延畱至三五月者交通貿易虛糜廩餼乞禁革之事下禮部請行所司凡至驛者不許踰二十日仍禁人毋與貿易從之

○癸亥十三道監察禦史徐鏞等奏兵部總戎馬之事太僕寺畜牧之政巡撫大臣受一方之寄皆軍國重務之所關正宜妙選精動愼密之士任之庶使緩急有所倚賴如太僕卿楊穟老懦無爲而馬政不修少卿霍貴貪濫無恥而廢事尢甚巡撫遼東都禦史王宗彜奢縱不檢而邊備日弛兵部右侍郎李敏𨿽有才能而臥病半年全不治事如此之人濫居要地待其憤事𨿽悔何及乞特發宸斷或罷歸田地或處以別任詔下其章於吏部吏部具例以聞命穟致仕貴冠帶閒住宗彜降布政司左參議敏還家餋病

○給總兵官太子太傅保國公朱永衣彩叚一百表裏以備軍前給賞之用

○南京應天府府尹魯崇志卒志字懋功浙江天臺縣人故僉都禦史穆之子登甲戌進士第擢吏科給事中升南京太僕寺少卿應天府尹中貴人王敬至南京怙勢黷貨有司莫敢違欲以鹽數萬斤售畿民以規重利崇志不從至厲辭色以拒之民用不擾滿九載升正二品俸復任卒訃聞賜祭葬如例崇志寡言笑少嗜好於人不苟合爲政行其所無事安分自守不附勢以干進云

○甲子命巡撫山西右僉都禦史邊鏞增兵戍守各關隘時鴈門關軍馬僅八百餘步軍不滿二百巡按山西監察禦史陳英以聞故有是命

○乙丑擢太常寺博士王相行人呂璋許潛向榮許璘知縣唐相陳景隆暢亨陳璧劉憲鄒魯賈錠王嵩紀傑楊琎俱爲試監察禦史璘傑琎南京

○大同總兵官許寧等奏虜賊復擁眾犯邊上命兵部會官議因請敕宣府總兵周玉將兵二千馳赴大同合擊之仍敕太監簡顒都禦史秦紘練兵防守參將白全帥兵二千暫駐柴溝堡防備遊擊將軍李俊先引兵三千赴宣府協守總兵官朱永兵出居庸關左參將範瑾兵出紫荊關永至大同周玉仍還宣府而沿邊一帶關隘宜選委重臣二員一自居庸關抵龍泉關一自古北口抵山海關敕令輕騎徧歷視其險易而區畫之議上得旨俱賜敕令速赴援仍敕侍郎李衍何喬新巡歷邊關

○丙寅曉刻金星犯軒轅

○命翰林院學士倪嶽侍讀董鉞爲順天府鄕試考試官賜宴於順天府

○丁卯釋奠先師孔子遣太子太保吏部尙書兼謹身殿大學士萬安行禮

○命大理寺少卿佀鐘巡視保定等處兵部言虜寇大同等邊恐內地兵民聞而驚駭宜遣官巡視乃命鐘往賜之敕曰邇者山西虜報傳至內地軍民人等自涿易至眞定多相驚疑其城市遊食及鄕村艱窘之徒往往乘機訛言惑眾結黨剽掠以致人心憂懼不得安生玆特命爾馳驛以往爾宜以榜文令府衛官揭示沿山一帶軍民言朝廷於虜寇已嚴加防禦不日寧靜爾等宜各顧家產毋信人言敢有造爲訛言者推究首犯重罪示眾仍令府衛以下官安輯撫諭及督官兵民快巡捕其餘保障事宜悉聽爾從宜處置以稱朕惓惓保民之意爾其欽哉

○守備紫荊關內官郭聰等奏本關距大同宣府四百餘里恐虜乘勝突至城堡隘口缺人守禦請亟取眞保定等衛所下班官軍先期赴關守禦上命兵部參酌之尙書張鵬等言衛所星散猝難齊一請選委指揮二人馳驛分督官軍期五日內赴關上是之仍命倒馬關亦要衝之地卽區畫以聞

○戊辰祭太社太稷○以狹西按察使左鈺爲都察院右僉都禦史巡撫遼東

○巡撫山西右僉都禦史邊鏞馳奏虜賊深入渾源朔州等境肆行剽掠而鴈門等三關與之密邇虜或擁眾南侵恐士馬不足捍禦請調京營官軍應援奏下兵部言京營並延綏宣府調集大同士馬已幾四萬請令總兵官朱永倍道進兵擊之兼敕延綏東路參將郭鏞將所部精兵二千馳赴山西應援仍令山西守臣一遵本部所議操練兵民謹固關隘與郭鏞協力拒守不許規避上是之是時虜乘勝入境搶掠鴈門關外煙火蔽川炮聲連接至紫荊關眞保定居民多驚竄者鏞極力捍禦晝夜不息故有是奏

○己巳實授試監察禦史陸愈爲監察禦史

○監察禦史徐鏞等言軍旅之興糧芻爲重近年各邊倉庫費出無經不足於用戶部職在度支當任其責頃者言及出師輒云無糧聽徵之馬不爲支艸則無備矣請敕戶部悉心規畫尙書餘子俊等覆奏各邊糧艸無積誠如鏞等所言然洪武永樂時以天下歲徵給各邊軍馬歲用之外尙有餘積自正統末年以來京城及各邊添調軍馬數多無事之時俱加給以艸而各處田地又因造冊多有詭寄故賦稅日減供費日虧且水旱虫災歲固常有賑濟之糧例在還官今皆罷爲赦免且國朝鈔法錢法鹽法乃祖宗生財之源胡椒蘇木俱官吏俸糧之助今皆沮廢無積由此觀之蓋不特邊方無積而內地亦然不特今日可憂而將來尢甚也爲今之計凡賑濟並逋負之糧不爲蠲免如或歲歉則從緩徵納若頒恩詔則如古者賜明年田租之法行之而凡詭寄田地俱令攺正其踏勘災傷則風憲官務會同軍衛有司訪察勘奏分巡官兼理糧艸巡鹽巡茶管屯官歲滿具報本部而其根本則又在朝廷務本而節用也上曰錢谷國家大計須預蓄於無事之時斯可給於有事之日祖宗時徵斂有藝費出有經以天下之貢賦供國家之用度沛然有餘而無窮今歲用之數益多而四方水旱頻仍加以姦獘百出所入益寡一旦有事誠爲可慮務本節用朕自當畱意余悉如爾戶部所言行之

○庚午孝慈髙皇后忌辰奉先殿行祭禮魏國公徐俌承命祭孝陵

○戶部奏正統十四年以前客�所中鹽全未支者每引於所在有司給鈔三十錠以償其資本景泰元年以後願關鈔者聽但天下運司及提舉司鹽課價直有貴賤所納則例有多寡今一槪關鈔人心未平宜準淮鹽三十錠例遞減兩浙廣東四川雲南者每引二十五錠河南長蘆福建山東者二十錠從之

○辛未戶部尙書殷謙祭京都太倉之神

○遣順天府官祭宋丞相文天祥

○命福建都指揮同知髙貴子瑛代父原職武功中衛指揮使

○壬申巡撫宣府右僉都禦史秦鋐等馳奏初四日鎭西臺西河臺等處虜賊六千餘騎散入內地剽掠蹂躪田禾總兵官周玉率兵二千前發明日行至白腰山遇虜臣紘等亦將兵二千繼之至則督兵合擊虜且戰且卻我復縱兵奮擊彼始奔遁又爲把總指揮曹洪等伏兵追擊至西陽河而返共斬首九人獲馬五十六匹弓箭刀仗等二百一十九而順聖川按伏都指揮孫成等亦與虜力戰於七馬房敗之獲馬十匹虜委棄鞍伏而走奏至上命賞奏捷人新鈔一千貫仍賜敕俾紘等用心剿賊是役斬獲𨿽不多然虜自大同得利之後長驅入順聖川大掠而北紘躬擐甲冑與玉等掎角截殺虜始爲之奪气相率遁去京師聞捷至莫不欣然多玉等之功然是日提督鴈門等關參將支玉等亦奏初五日虜賊擁眾散入大同應朔等州縣剽掠逼近本關烽火照映川谷臣於次日引兵二千至關南遇虜五六百騎攻圍本關北口卽督兵擊之虜稍卻復聚千餘騎循關口而東漫山南行突入內地乃督守備指揮陳隆等官軍五百據口邀擊臣躬率官軍一千五百迎戰數合已而內臣劉政都禦史邊鏞等復將兵千餘赴援眾軍爭奮虜遂奔北我軍直追至馬邑近虜大營而返且請速催京兵策應得旨鴈關等處虜情甚急其令都督馮昇充遊擊將軍帥官軍三千明日啟行赴彼合擊不許延緩仍命左軍都督僉事王義充左參將中軍署都督僉事楊玉充右參將練兵聽調

○降南京禦馬監太監汪直爲奉禦除威寧伯王越名安置安陸州革南京工部尙書戴縉錦衣衛帶俸指揮吳綬職俱原籍爲民工部右侍郎張順致仕初立西廠以大臣言而罷縉爲禦史上章極稱汪直可用復用之越爲禦史綬爲錦衣衛千戶理刑內外交結朋比爲姦未幾縉升都禦史綬升指揮仍於錦衣衛緝事時巡撫遼東都禦史陳鉞誣執夷人入貢者以爲犯邊諸夷忿將亂詔兵部右侍郎馬文升往撫之直復請自往視至遼東鉞諂事直命其子父事之因進讒於直文升及牟俸皆得禍旣而鉞捏報遼東有警直請同撫寧侯朱永出兵至遼不見虜因殺無辜掘死人髑髏以報捷師還直加祿米永封保國公鉞升尙書被巡按禦史彊珍發其事遂逮珍謫戍未幾西北邊有警直遂與鉞出大同因伺虜近邊住牧者夜襲其營斬獲其老幼婦女以歸頤爲巡撫都禦史傾府庫以媚之皆以功報直又加祿米越封伯爵頤亦升侍郎諸家子侄奴僕隨徵者如毛倫汪鈺俱升都督王春周彜蕭聚王宏陳世弼汪憲等各升指揮千百戶等官時直勢焰燻灼內外稍忤之者輒禍及自俸等後如尙書項忠禦史陳珷黃本皆其誣構者及虜數犯邊以報仇爲詞上已出越直守邊漸示疏斥尋復調直居南京遣太監李榮趣其行至是科道官及交劾其八罪一孤負聖恩忍心欺罔二妄報功次濫升官職三侵盜錢糧傾竭府庫四排斥良善引用姦邪五擅作威福驚疑人心六招納無藉同惡相濟七交結朋黨紊亂朝政八輕挑彊虜擅開邊釁命官會議俱請逮治詔曰直等結黨亂政欺罔弄權開啟邊釁排擯正直引用姦邪本當置之重典姑從輕發落乃降黜直等仍追奪越誥券編髮倫鈺春世弼爲民彜聚宏湖廣邊衛充軍時俸已故命文升珍忠復職致仕珷本冠帶閒住惟陳鉞已致仕並永憲不問云越字世昌直隸浚縣人景泰辛未進士初授禦史擢山東按察使升右副都禦史巡撫大同會虜自河套累入延綏寇掠朝廷命將徵討越嘗參贊軍務以崖窯川開荒川柏油川之捷三轉至左都禦史尋以虜酋西寇乘虛率輕騎自楡林出塞晝夜疾馳三百八十里直抵紅鹽池襲其老營虜悉奔潰斬首三百五十餘級獲其駝馬雜畜器械無算焚其廬帳而還自是虜遠遁越以功加太子少保升俸一級命總督三邊後徙居固原心甚怏怏乃移疾乞還京尋蒞院事又命提督十二營操練與汪直選軍每以河套劫營功大將士賞不酬勞訟愬不已奏請所司覆奏升賞之詔以越首謀成功特升兵部尙書仍加俸一級余職如故已而進太子太保見朱永邀功遼東升國公亦欲覬其封爵乃因延緩小警嗾直請出師而已提督軍務僥幸威寧之捷封威寧伯仍兼左都禦史又與永直等帥師往大同以黑石厓之捷進太子太傅歲加祿米四百石掌前軍都督府事爲五軍營總兵時成化十七年春也是年直漸見疏至秋命越出宣府擊虜乞班師不許明年遂命畱鎭大同以淸水營之捷加祿米五十石又命移鎭延綏至是竟爲言者所論與直俱敗上遣錦衣衛指揮陳璽賫敕往諭之越聞喪魄幾欲自盡及聞敕有從輕之言始變色諸子以功蔭報捷得官者皆除名今上臨禦得放還自便越聰慧過人見事明敏書一讀卽了其義其於文藝不學而能用兵能料敵但喜誇詐急功利比之匪人不復顧惜其爲臺長於大臣有不悅者陰嗾臺官擊去之惟與保國公朱永大學劉珝極相厚終皆反目威寧之役虜忿恨報復不已得中國人肆其慘毒大爲邊害者數年皆鉞所致也初鉞廷試時疾風捲其試卷揚空而去所司以聞命更捲與之至是一敗塗地人皆謂先兆云鉞字廷威直隸獻縣人天順丁丑進士授兵科給事中升光祿寺少卿不徇近幸求取大革姦獘名聲甚著升山東右布政使阻巡撫牟俸庇其已故鄕裏劉僉事贈賻之私進右副都禦史巡撫遼東會太監汪直欲詗察其事於遼東鉞懼諂事直誘直用兵得遷右都禦史未幾召入爲戶部尙書攺兵部尙書直稍失寵都督馬儀奏鉞陰事乃命致仕後爲東廠官校發其贓及收降虜子女逮至京坐黜爲民鉞爲人機警有才辯遇事敢爲然悻戾險狡旣得志益恣肆士大夫有不合者輒中傷之內結直外結大臣之寵任者以爲腹心相與朋比擠餘子俊以攘其位竄馬文升牟俸以洩其忿禦史彊珍王崇之皆以言鉞得罪其在遼東激變邊夷侵克邊儲惡不可一二數其黜也軍民聞之莫不痛快云縉字子容廣東南海縣人成化丙戌進士授禦史滿九載需選於吏部時當道用人非有攀附不得進縉恐外遷欲求一京秩不可得乃與錦衣千戶吳綬謀欲起直倚以爲姦具﹤鋶﹣釒﹥言直行事公當不可罷先以示直乃進於是復立西廠直大柄用因徳之諷吏部升縉京職意在都憲吏部佯若不知擬升尙寶少卿上從之七閱月卽以內批升右僉都禦史未踰年升右副都禦史未及再期又升右都禦史尋以直寵衰出爲南京工部尙書僅五月而直敗革職爲民縉自幼不謹細行然性最警見事敏捷臨機應變遇事敢爲其爲禦史巡按浙西鉏擊豪彊扶植善弱聲稱藉然其在都臺不過與王鉞輩朋比爲姦以奉承汪直而已然外貌呴呴恭遜而其中殊不可測蓋柔姦也直之復用以禍士大夫而毒��甫生靈縉爲孽魁云頤字養正直隸江都縣人由戎籍領山西鄕貢天順庚辰進士攺庶吉士除翰林院檢討秩滿升修撰擢僉都禦史奉敕巡撫宣府汪直帥師出徵延綏道經宣府大同頤卑諂阿附甚得直意回卽用爲工部侍郎尋被劾致仕頤頎身勁气才本可用但急於功名始進以附勢驟進此所以不能保其士節云綬湖廣江夏縣人貴州總兵都督經之弟成化初以湖廣總兵李震薦其有文武才授錦衣衛所鎭撫從都禦史白圭徵貴州克前鋒升副千戶綬形貌寢陋性傾險變詭多端能以術禦人諂事汪直爲其心腹得升指揮僉事理刑鎭撫司縉紳士夫初多與之交其後亦有被其禍者旣得志招權納賂贓濫不貲直覺其姦乃奏調南京錦衣衛仍舊職𨿽已失勢而人尢畏其復來直敗乃除名綬初爲李震所薦其後卒傾家至是敗露天下快之止

○癸酉免山西太原等府州縣官朝覲以有邊事故也

○乙亥以巡撫寧夏右僉都禦史賈俊爲工部右侍郎升順天府府丞張海爲太僕寺卿兵科都給事中吳原爲太僕寺少卿監察禦史黃傑爲順天府府丞

○命太監懷恩戶部尙書餘子俊閱視團營官軍定西侯蔣琬奏成化三年初置團營以京衛官軍不足乃以河南等四都司及南北直隸衛所官軍九萬九千四百六十三人分春秋二班更番赴京操戍當時領敕符將領各得其人能與士卒同甘苦上班者無工役之勞休戍者有室家之樂是以逃亡者無二三歷年旣久人心漸懈爲將領者上下交徵無所不至故軍士上班未久饑寒迫身逃亡相繼將領畏罪乃復規避他圖今計軍士缺伍者一萬五千二百六十馬死亡者一萬六千二百六十三邇因大同宣府等邊請兵戰守精選軍士二萬二千三十九惟餘二萬七千之上其間勇怯相半脫復興師京兵不足必資外衛選補若不預圖將恐誤事請敕兵部計之上曰朝廷積年費糧賞以餋兵今乃減耗如此兵部卽參酌以聞尙書張鵬等言琬之所陳曲盡其獘但團營之置欲備緊急調用如琬所陳則是減耗將半武備之弛誠如聖慮但今邊方多事立法捄獘宜急先務請敕五軍三千神機營內外官員凡上下一應占役及下場工作者盡令歸伍其倒死馬亦如例買補官軍在外則敕巡按禦史等官淸理在內則簡命內臣及給事中禦史各一員揀選送操而究其本源尢在總兵毋徒委罪將領上曰私役軍士令太監懷恩與戶部尙書餘子俊督同給事中禦史從公閱視不許隱占馬急買補軍匠且勿選今後各營總兵當以朝廷軍務爲重正己律人除革姦獘勉副委托不許懈怠遂敕恩等曰國家兵備寄之三大營十二團營昨者虜酋侵掠大同宣府朕命大將徵剿揀選精銳旬日僅得萬餘蓋由總兵等官縱之歸休役之私用或賂賄買閒應役權要者今特命爾等督同給事中禦史按籍點閱除出徵外敢有隱蔽占恡不發聽爾等會議處治重則奏請削奪

○命移鎭守寧夏總兵官神英鎭守延綏南京後軍都督僉事王受充副總兵鎭守廣西

○大同總兵官許寧等奏七月二十八日虜賊復擁眾薄大同城馬鋪山東西長百五十餘里參將劉寧率兵三千至聚落站西遇虜三百餘騎迎敵擊卻之明日進至三十里鋪復遇五百餘騎力戰敗之比暮至懷仁頓兵八月初二日虜復由水峪村南入內地抄掠寧等隨遣諸將督兵分路邀擊自將兵由馬鋪山出遇虜一百餘騎戰於紅墻兒村劉寧兵至聚落站復遇二千餘騎南驅乃與左監丞石巖合兵擊敗之追至大溝口虜見宣府副將江山京營遊擊將軍馬俊援兵驟至遂驚潰北遁遊擊將軍董昇少監孫勝兵至沙窩村遇虜一千餘騎拒戰我軍擊退之遊擊將軍宋澄兵至厚子口遇虜八千餘騎鏖戰十餘合虜敗而遁參將莊鑑少監陸誾兵亦與虜一千餘騎遇於牛心山戰數十合虜乃引去凡七戰計生擒一斬首十五奪獲馬一十八弓箭等仗二百二十九奪回牛馬二百三十三我官軍陣亡二被傷二百二十四射死馬一百三十六奏至得旨奏事人賞新鈔一千貫卽馳敕賜寧等令協謀分剿

○丁丑以巡撫狹西左副都禦史阮勤爲兵部右侍郎

○戊寅升分守延綏左參將署都指揮僉事嶽嵩爲署都督僉事命充總兵官鎭守寧夏

○巡撫宣府右僉都禦史秦紘等奏十一日虜騎千餘駐興寧口肆行抄掠臣令都指揮張澄等分兵爲三部而臣紘與太監簡顒等將兵一千居中節制明日兵至興寧與虜戰數十合虜委所掠而遁追至常梁虜騎四百餘突至並力拒戰我軍駐南山虜陣於北山又明日虜恃眾復來突斗至暮虜乃奔北出境計是戰斬首五馬三十四奪回被虜人口一十二馬牛驢騾羊八百餘弓箭等仗八十一奏至上命賞奏捷人新鈔五百貫

○己卯禮部尙書周洪謨奏言漢將耿恭宋察訪使熊本俱嘗用藥矢以卻戎虜而正統之季汀州府推官王得仁亦用此以退賊臣昔嘗言之未見試用仍請敕所司厚直以收是藥分給西北邊軍施之弓弩每遇虜近則用以射馬亦禦邊之一策﹤鋶﹣釒﹥奏上以軍前已有神槍等器藥矢不必用

○壬午祭太歲風雲雷雨嶽鎭海瀆山川等神

○遣旗手衛官祭旗纛之神

○宣府總兵官周玉奏十一日虜賊二千餘深入順聖川等境分路抄掠臣乃會大同士馬合擊之分守監丞石巖參將劉寧引兵駐古城溝臣等將兵四百駐定安營分遣指揮等官丁銘等領兵七百駐大柳樹李雄等領兵五百駐漫流堡都廣等領兵四百駐東井晡時李雄等與虜五十餘騎戰於趙石廠明日都廣等敗其二百餘騎於五岔口又明日虜眾千餘自南驅所掠頭畜而北遣丁銘等督兵與戰數合俄有數騎自山而下衝陣我軍炮伏兵齊發並力擊之虜遂棄所掠而遁計生擒五人斬首五十級奪獲馬五十九事聞上命賞奏捷人衣一襲新鈔一千貫

○命狹西行都司署都指揮僉事梅琛子雄代父原職肅州衛指揮使

○癸未長河西灌頂國師札思八堅粲遣番僧奴日領眞等一千八百人進貢四川巡撫守臣劾具違例事下禮部議宜俯順夷情止許五百人入貢仍令所司諭札思八堅粲旣爲國師歲宜與各寺寨輪貢數止百人從之

○甲申以南京大理寺右寺丞崔讓爲都察院右僉都禦史巡撫寧夏

○免狹西臨鞏延慶等府州縣官朝覲以其地遇災且邊事方殷也

○雲南木邦孟密寶井孟木隴扛曩罕弄思柄法遣陶孟掃硬等來朝奏事並貢金寶牙象等物賜宴並衣服彩叚等物有差仍令賫敕並羅叚等物回賜曩罕弄等

○戶部奏提督薊州糧儲郎中官廉近以永平山海等處邊軍糧豆歲於薊州倉支給不便奏於豊潤縣置倉歲運遮洋官軍糧十萬石於此收納今年暫運四萬石每石加耗米八升內除六升以爲盤剝之費所收糧先爲放支今總督漕運都禦史徐英又奏河道淤淺舟不能通而陸路車亦難行恐阻滯過期有誤來年兌運欲請暫納薊州宜令盡除前所加耗仍納於豊潤詔如議

○命分守涼州署都指揮僉事陳雲充左參將分守延綏西路

○直隸江都縣民金貴等十一人造僞印鹽引勘合所得不貲時餋病序班何玙千戶譚英亦獲其利而運使白行中副使孫進失於查究及事將露指揮劉增主和之至是都禦史徐英發其事都察院請究玙等及連年巡鹽禦史劉魁楊澄吳哲陳孜不能覺察之罪有旨命俱執問之貴等坐斬及充軍行中等俱贖罪還職

○丙戌以湖廣左布政使鄭時爲都察院右副都禦史巡撫狹西

○命故武成後衛帶俸都指揮僉事陶源子宣襲父原職指揮同知

○河南布政司奏每歲王府並所屬官吏旗軍祿米俸糧抄色鈔俱以存畱戶口食鹽並課程所收者給之今旣不足用又兼以水旱免徵故自成化十年至今通少鈔二千九百餘萬貫乞以官庫贓罰銀貨每二兩準鈔一千貫並河東運司已納鈔該關食鹽及河南三司所屬問擬囚犯皆令納鈔以贖及以兩年起運京庫鹽鈔量爲存畱支給事下戶部覆奏起運鹽鈔京庫猶不足用囚徒納米未見���月�凡�余俱不可從宜令本司自後王府祿米折支先以歲徵存畱戶口並鹽課盡給之餘則贓罰貨物如所擬同折支官軍俸糧銀候本部取用其鹽課則自明年爲始量起民夫令分巡官率領於河東撈取令人戶支作納過鈔貫一年食鹽聽其貿易候行之無礙乃著爲令詔如議

○丁亥通政司右通政陳政服闋復任

○廣西田川府土官知府岑溥與其叔父欽讐殺欲焚府城門大肆劫掠溥敗走愬於總督都禦史下分守都指揮僉事楊鈺布政司右參議辜顓分巡按察司僉事熊景鞫理久不報至是兵部參奏鈺等處置乖方遷延誤事坐贖杖還職

○戊子復除按察司副使王軾於四川整飭瀘敍等處兵備以親喪服闋也

○巡按直隸監察禦史魏璋奏勘鳳陽等府衛所州縣去歲水旱應免糧豆三十萬九千九百餘石艸五十二萬五千餘包戶部言各處奏災卽行禦史勘實今浹歲方報則一歲之間田已攺種其所勘者未知何據請俱以十分爲率但減免三分於存畱數內除之餘七分系存畱者如舊徵收本色於原倉系兌運或起運水次倉京倉邊倉糧每石折徵銀二錢五分艸每束徵銀三分送太倉銀庫以備邊儲報可

○戶科給事中李孟暘自大同盤糧還陳處置邊方儲四事一大同府倉場𨿽有蓄積糧艸邇因邊患費用不貲朝廷皆遣官糴買召�報納然本處無收兼邊地有警無應召者況所遣官止於糴買不敢別有處置恐致缺乏誤事乞簡命在京堂上官一員領敕總理從宜處置一大同各衛秋成撥軍采艸其艸場多爲豪家霸占軍士無所采催徵旣迫則以私財買納乞令巡撫巡按等官踏勘分撥一近閱各場艸多浥爛不堪者緣官軍不挨陳關支故舊艸多壞請令巡撫並管糧郎中等官自後須計各場遠近緩急量爲分泒或令新舊兼收一宣府邊糧皆山西山東等處徵納轉輸跋涉艱苦而管糧等官乃以任情加耗及索余價今山西薦罹災荒兼邊事未寧米價踴貴宜行沿邊收糧止一平一尖若於正糧外索余價者計糧坐贓論罪事下戶部覆奏從之

○己丑賜朝鮮國陪臣金罐等宴並金織衣彩叚等物有差以國王李娎遣謝封世子恩也

○鎭朔大將軍保國公朱永等奏虜賊復侵擾大同等邊臣永等督兵擊之初十日都指揮劉鈗等與戰於石佛寺越二日指揮趙伯章等敗之於陳家堡參將劉寧等伏兵三千於白登等村仍會宣府總兵官周玉等兵於十二日戰敗之明日復敗其眾二千先是初五日延綏副將李玙敗虜三百餘騎於朔州駝梁參將莊鑑亦與拒戰於錢家嶺至十六日虜遇劉寧等兵於柳林屯其眾敗走追至小鵓鴿峪又龍王溝俱有所擒斬而監丞左敬與周玉副將江山等亦皆擊敗虜眾於大鵓鴿峪等處共計生擒八人斬首七十五級獲馬一百九匹奏至上曰諸將旣能屢擒斬虜賊其敕朱永等令盡心調度奏捷人升一級

○總理遼東糧儲戶部郎中毛泰參奏遼東管屯都指揮同知劉震擅減廣寧等二十五衛自成化十六年至十九年屯糧一十一萬餘石虧損邊儲都司掌印官朋比誤事皆合逮治戶部奏先是都禦史陳鉞王宗彜以原額田地因賊寇水患不足原數乞除豁無名屯糧五萬餘石今震之所減又非是數宜移文巡按禦史逮問並停其俸令追徵所減糧仍行山東督糧官同本部員外郎主事以鉞宗彜奏免屯田並震擅免屯田責原屯軍領種自明年徵收爲始如不足則覆勘空閒戶口並私充佃戶補之奏入詔如議○庚寅升山西太原府知府張鼎爲布政司右參政仍管府事先是巡撫都禦史邊鏞等奏鼎歷任年久深得民心玆將九載考滿例當去任恐失羣望乞量推方面官俾仍管府事從之

○左參將都督僉事王義等奏以順天府儒學生員胡廉自隨書辦兵科言廉本學校作餋之士科貢乃其出身之途今卻自謀從軍書辦有玷士風宜寘於法兵部請並治義受囑之罪命法司逮廉問而姑宥義

○前軍都督府罪囚越獄掌府事太子太保新寧伯譚佑都督同知袁彬伏罪宥之各停俸三月仍命佑等同錦衣衛五城兵馬緝捕

○給京營調遣大同等處並各邊策應官軍衣鞋三萬六千有奇

大明憲宗純皇帝實錄二百四十三終

明憲宗純皇帝實錄卷之二百四十四

成化十九年九月辛卯朔總理宣府糧儲郎中汪洪奏保安等州宣徳等倉損壞戶部請行宣府鎭守等官令屬有司者兼屯軍修理不屬有司者空閒軍余並屯軍修理而靑洪董其役從之

○壬辰鎭朔大將軍保國公朱永奏八月虜寇鎭門墩宣府總兵官都督同知周玉率指揮同知繩律等分哨夾擊敗之追至葦子溝斬首十級獲馬二十八匹虜復寇鎭海墩獨石馬營無所得散歸參將朱謙等伏兵於柳河東西衝射之虜驚突而走追至雙望墩復斬首十二級獲馬十四匹甲仗甚眾詔賜奏捷人鈔五百貫○命故丰城侯李勇子璽襲爵歲祿一千石米鈔中半兼支

○升刑部郎中過璘爲江西按察司副使

○誅妖人王臣傳首江南示眾臣任錦衣衛千戶以妖術爲太監王敬所信任敬奉使蘇常等府奏請臣及百戶王完等十九人以從所至陵轢官吏毒害良善詐傳詔旨括取奇玩之物皆出臣所爲臣又多取美女因爲淫亂旣還京爲太監尙銘發其事下都察院鞫治得實獄上上曰民情常患於不能上達王臣等在外矯詐爲姦惡使東南赤子重罹荼毒朕安得知之罪狀旣露非重戮不足以謝天下亟斬之仍梟首於被害州縣王敬充南京孝陵衛淨軍種菜王完等發開原肅州二衛充軍家屬隨住

○癸巳給楚府故奉國將軍榮津妻沈氏食米歲三十石

○遼東都指揮僉事何忠初領指揮馬興等於鐵嶺衛守備失於嚴謹致虜賊入境鈔掠各降一級帶俸差操

○甲午孝恭章皇后忌辰奉先殿行祭禮遣駙馬都尉周景祭景陵

○授吏部聽選監生陳獻章爲翰林院檢討許歸餋其親獻章廣東新會縣人由舉人入國子監屢會試不中歷事吏部需選未及回家授徒不復就試至是廣東布政彭韶巡撫都禦史朱英皆言其學行可用乞以禮徵聘吏部謂獻章乃聽選之人非隱士比揆以祖宗法度安用聘爲遂移文取至京欲試其所學量擬授職獻章稱疾不就試居久之奏言臣以舊疾未平未能就試而母年七十有九乞放歸田裏就醫奉母俟母餋獲終臣病全愈仍赴吏部聽用上以其爲巡撫等官前後交章共薦而監生亦有親老願回侍餋之例遂特授以翰林院檢討而聽其回獻章爲人貌謹願爲詩文有可取者然於理學未究也自領鄕篤入太學務自矜持以沽名因會試不偶家居海南不復仕進一時好事妄加推尊目爲道學自是從而和之極其贊頌形諸薦奏者不知其幾以其所居地名白沙稱爲白沙先生𨿽其鄕裏前輩素以徳行文章自負者亦疑之謂獻章不過如是之人耳何其標榜者之多也要之皆慕其名而不察其實者及授官稱病不辭朝而沿途擁騶從列又槊揚揚得志而去聞者莫不非笑云

○分守代州右參將都指揮使文玉等奏虜二百餘寇朔州賈家窟沱分遣指揮袁杲等將兵追至弔子溝通守東堡都指揮孟材與虜相持見援兵至且行且戰官軍並力攻之虜敗獲馬十四匹追還所虜牛羊騾驢千餘旣而虜復營偏頭關北指揮陳隆李傑等列兵於東西山虜千餘分道突入關官軍乘髙擊之銃炮齊發虜遂遁去命賞奏捷人新鈔五百貫

○金星犯左執法

○丙申命狹西都指揮同知李寬協守涼州

○命貴州故都指揮僉事趙俊子瀚襲父原職都勻衛指揮使

○丁酉升禮科給事中張璞爲通政司右參議鴻臚寺鳴贊杜英爲本寺右寺丞

○己亥重陽節賜百官宴於午門

○升中書舍人張奎爲尙寶司司丞仍於文革門耳房書辦從其請也

○雲南木邦宣慰司下孟密曩罕弄奏累爲木邦所擾乞別立安撫司事下兵部尙書張鵬等言太監覃平都禦史程宗撫諭各夷已有成緒仍敕二人往金齒親召曩罕弄母子與木邦宣慰諭之謂爾等連年構怨守臣請兵殄滅朝廷以天兵一臨恐橫及無辜故遣大臣諄復撫諭俾各安生若各夷聽命孟密仍隸木邦或其勢不可復合別設安撫司或別有長策令具以聞詔從之因敕平宗等曰曩罕弄等所奏自述累年敬順之誠歷數木邦侵殺之害欲別設衙門不受木邦管束朕曩敕爾等所謂格心聽撫卽須議處蓋謂此也而迄今未見定理原彼初心豈敢不聽撫諭但被姦人中沮爾玆者又來進貢情已明白敕至爾等卽與總兵官黔國公沐琮巡撫都禦史吳誠並巡按三司等官議定方略候瘴消之日爾平爾宗偕往金齒會同太監王舉督三司原委官並序班蘇銓通事人等先往彼處撫諭爾等或去騰衝隴川取便駐札招出曩罕弄母子等面會木邦罕穵法等委曲撫諭已往罪愆悉宥不問各將原占村寨退出撥付應得之人管隸仍湏宣諭千崖南甸隴川孟餋等處土官素與曩罕弄等有隙者棄怨角�羊仇不許再爭因而審機觀勢所以處置之者當加以何等恩典當稱以何等名目或仍隸木邦管轄或別設衙門統領斟酌事體務歸至當具奏區處撫諭之事先後敕內該載不盡者聽爾等便宜而行萬一此夷不聽撫化別有長策亦湏計處來聞爾等內外大臣同受閫外重寄必同心協慮若人懷異同釀成禍害責有所歸倘有姦人仍復陰謀沮壞其事指實奏來重罪不宥初曩罕弄竊據孟密畏其鄰境土官不平欲伐之乃潛遣人從僻���右�抵雲南至京進獻寶石黃金奏乞開設衙門徑屬布政司轄兵部爲之覆奏下內閣臣議學士萬安欲許之劉珝劉吉不然曰孟密木邦所管地方今曩罕弄叛而請命於朝若許之則凡土官宣慰聞之誰不解體是卽周天子命三晉之意不可從也安曰不從是矣聞有欲興兵大舉伐之以邀功者往日麓川之事不可不戒珝等曰何以伐爲曩罕弄果弗靖但敕雲南守臣嚴謹邊備而敕其旁幹崖孟餋等宣慰令合兵從之以夷攻夷彼蕞爾小醜亦何能爲事遂寢旣而吉以憂去朝廷因雲南守臣之請起程宗撫諭而序班蘇銓承受安風旨以露於宗曩罕弄復具奏而有是命議者不以爲然

○直隸鳳陽衛奏本衛舊名濠梁后攺今名原降四千戶所夜巡銅牌二十四面其上鑄文仍濠梁衛舊名乞爲攺鑄事下禮部覆奏從之

○辛丑升湖廣右布政使嚴洤福建右布政使溫琮俱爲本司左布政使陜西按察司副使羅明爲本司按察使

○壬寅巡撫陜西右副都禦史阮勤奏文縣階州西固城軍士𨿽與三邊寒暖不同然切近番簇按伏堤備又與漢中勞逸有間宜自明年爲始文縣等所軍士有家口者每人歲賞布一匹綿花一斤單丁及守門之類人布一疋不足則準給銀二錢花一斤給五分其漢中者暫停賞戶部覆奏從之

○四川播州宣慰使楊愛石砫宣撫司宣撫馬徽貴州金築安撫金楙各遣頭目人等來朝貢馬賜彩叚寶鈔有差

○四川木瓦等賽遣舍人頭目令孟等西番安定王領眞斡郎遣國師朵爾只領眞等各來朝貢馬駝及珊瑚氆氌等物賜宴並衣服彩叚等物有差

○設河南南召縣陰陽醫學及僧會司

○降遼東都指揮同知寗玉爲都指揮僉事沈陽中衛指揮僉事盧欽爲正千戶坐虜入守備不設也

○都督僉事李英初充參將分守遼東時都指揮葉廣等備禦錦州等處怠弛不謹致虜賊入境殺掠人畜英尋擒獲之事下禦史各援例充軍獨以英功罪相當奏請裁處詔俱免充軍英贖徒還職廣等各降一級

○癸卯升山西布政司左參政陳渤爲福建右布政使湖廣右參政王詔爲本司右布政使陜西按察司僉事楊徳爲本司副使

○運太倉銀二萬兩於山西布政司以備大同邊餉從巡撫都禦史邊鏞請也

○甲辰太監覃昌傳奉聖旨升廣東韶州府巡檢司巡檢劉璋爲錦衣衛所鎭撫仁智殿書辦儒士湯圭爲鴻臚寺序班文華殿書辦上林苑監錄事邵義爲蘇州府通判管事先是傳奉者𨿽得京秩皆置散地至是始俾理民事

○南京監察禦史羅鵾等奏勘和陽等三十九衛屯田去年災傷該免子粒麥米五萬八千五百六十餘石戶部覆奏宜以十分爲率各減三分餘皆徵納詔如議

○鎭朔大將軍保國公朱永奏虜酋遠遁近邊無警而大同糧艸不足宜令延綏副總兵李玙所領軍摘二千駐大同左衛左參將範瑾及宣府副總兵江山軍摘一千駐大同城都指揮祝璋等軍駐懷安遊擊將軍馬俊軍駐天城都指揮吳王�贊領京軍駐陽和各據要害以備警調上命兵部議擬以聞於是尙書張鵬等言邊方激勸惟在賞罰明信近虜入大同有坐視不肯出城者宜行究治灰兒河夏米莊死事之家宜加優卹又言虜情變詐難測恐河凍之後不東寇遼東必西寇延綏寧夏不可不備分調軍馬宜如永等所議凡閫外一切事宜及利害所當興革者宜令永議處以聞詔可

○乙巳升浙江臺州府知府劉忠爲山西布政司左參政復除浙江右參政盧雍於湖廣

○夜月食是夜南方流星如盞大靑白色尾迹有光自天倉南行至近濁後三小星隨之

○丁未岷府儀賓夏隆奏往年因奏岷世子膺金�不不法事革去冠帶乞徙居以避讎嫌事下禮部覆奏命遷於寶慶府

○僧錄司左覺義繼曉奏乞旌表母朱氏孝行禮部覆奏舊例孝行系有司具奏本部行風憲官核實乃得旌表今繼曉所奏合令所司如例詔不必勘核其卽行之繼曉母本娼家女也

○戊申遣武安侯鄭英會昌侯孫銘淸平伯吳琮彭城伯張信懷柔伯施鑑爲正使尙寶司少卿翟瑛中書舍人蔡相戶部員外郎張澍禮部員外郎王傅刑部署郎中員外郎張廉爲副使冊封荊王庶長子祐柄爲荊世子都梁悼惠王長子祐橺爲都梁王代王第三子聰涓爲樂昌王第四子聰注爲吉陽王魯王嫡第二子當漎爲魯世子第五子當湄爲髙密王沈王第二子詮鉌爲靈川王唐山悼僖王長子銓鈹爲唐山王夫人張氏進唐山王妃南城兵馬副指揮孔顯女爲滋陽王妃西城兵馬副指揮杜顯女爲汶川王妃

○整飭邊備戶部右侍郎李衍奏自古北口抵黃門口沿邊關口城堡營寨墩臺二百二十一座延袤八百餘里兵力寡弱萬一虜大舉入寇何以禦之臣於永平一帶關隘相度山勢鏟削令據危險處置炮石當平曠處鑿坑塹及設爲釘簽窩弓以制虜騎衝突至若居庸鴈門迆西宣府獨石遼東一帶俱有險阻可恃宜令各邊俱依前法區畫爲便奏上從之

○總理糧儲戶部郎中毛泰奏遼東近年兵食殫乏而迆北虜賊又逼脇朵顏三衛部落住牧於邊其心叵測不預爲經遠之圖刖兵食凋耗日甚而利害安危之機有不可勝言者臣謹按洪武初遼東糧料俱從太倉海運其後罷海運置屯田八分屯種二分戍邏每軍限田五十畝租十五石以指揮千百戶爲田官都指揮爲總督歲夏秋二徵以資官軍俸糧自洪武至永樂爲田二萬五千三百餘畝糧七十一萬六千石有奇當時邊有儲積之饒國無運餉之費誠足食足兵之要道也至於宣徳以後屯田之法𨿽曰寖廢軍士猶餘四萬五千四百而糧亦視舊不減三分之一近被邊方多事屯田之法盡壞巡撫官相繼興復其數少增又歲運銀十萬兼開中淮浙鹽所用尙乏都禦史滕昭乃於操練馬軍內遴選弓馬生疏者三千餘名退歸屯田歲省各軍所支糧豆六萬餘石而得屯糧三萬餘石至成化十二年都禦史陳鉞仍以昭所選屯軍勒歸操練遂罷徵糧又減除無名屯軍六萬餘名以五年計之共減糧三十萬石故今所存正軍惟一萬六千七百餘名而歲徵糧止一十六萬七千九百石又以荒歉蠲免歲不足七八萬之數較於舊制屯田之法十不及一故遼東三十二倉通無兩月之儲臣愚過計以爲今日欲足邊用莫若揀選冗兵使歸屯田蓋兵不貴多惟在將得其人昔趙充國請減騎兵以省大費屯浩亹以益積蓄時從其言果致全勝乞敕該部講求充國遣法申明屯田舊制及凡一切可行長策斟酌行之仍於每衛置屯田循環簿籍悉具地方頃畝及軍士姓名子粒之數按季稽考如有不遵舊制者罪之則邊餉日充矣又遼東各衛歲用糧一百萬石近以米價騰踴倉儲不足軍士每給銀二錢五分折糧一石眾口不平及召募糴糧則利歸富室害及貧軍請定爲則例以一年計之秋冬收成米賤則與折色春夏米貴則給本色則軍士均蒙實惠矣泰又言惜冗費淸宿獘皆剴切章下戶部知之

○己酉命禮部左侍郎徐溥兼翰林學士仍理部事

○升兵科右給事中馬孔惠爲本科都給事中○賜晉府鎭國將軍鐘銘庶長子名曰奇﹤氵雷﹥鎭國將軍鐘鈳嫡長子名曰奇潷遼府奉國中尉豪土�內嫡長子名曰恩鏝奉國中尉恩鋿嫡長子名曰寵泇

○庚戌遼府肅寧王恩鉹薨王故遼世子第三子也母余氏景泰癸酉生成化丁酉冊封爲肅寧王至是薨年三十有一訃聞輟朝一日賜祭葬如制謚曰悼靖

○辛亥詔修赤斤衛舊城並發米賑給番人以赤斤爲野也克力所殘破控於邊從巡撫都禦史侯王�贊等議也

○壬子升翰林院侍講李東陽爲侍講學士仍支原升俸一級以九年秩滿也

○癸丑慶成王府鎭國將軍奇澗初以罪降庶人謫守晉恭王墳園至是晉王鐘鉉請遷奇澗於汾州守其祖慶成莊惠王墳從之

○停都察院右都禦史李裕右副都禦史屠滽俸半年裕等奏劾太監汪直偏信兵部尙書陳鉞錦衣衛指揮吳綬之言報復私讎擯斥良善時與都禦史牟俸不協誣俸謫死且累其親翰林院侍讀學士江朝宗調遠任巡視遼東兵部侍郎馬文升巡按禦史王崇之彊珍俱以奏鉞遼東冒功致忤直意謫戍調官至於給事中趙良張善吉工部主事方賓禦史沃頖張銳陳遵毅按察司副使王齊皆以忤直官校被誣枉下法司綬文致其罪或除名或遠調今直等罪露前事已明而猶有未滿人望者乞復各官原職並賜召還上以事已處分裕等煩擾且其人有非直所誣者命從實陳狀旣而奏上又以其輸情命錦衣衛先執首領官鞫問遂下經歷李晟於獄至是宥之各停俸半年

○給賜密雲古北口諸邊守墪夜哨軍士九百六十五人衣鞋

○甲寅巡按山西監察禦史陳英奏虜二十餘騎入馬峪虜掠人畜分守參將支玉守備指揮隆不能防備因並劾太監劉政都禦史邊鏞等復委罪於守隘千戶周廣分守指揮髙舉上以虜數不多越關虜掠邊臣不能遏殺廣舉隆皆鞫問政鏞玉宥之

○乙卯太監覃昌傳奉聖旨授中書科冠帶儒士周熊錢元祿爲鴻臚寺序班儒士唐銳等五人俱與冠帶中書科食糧禦用監辦事僧人祖能升僧錄司右覺義

○給賜大同三路出徵官軍捨余土兵三萬八千四百六十人衣鞋

○丙辰開設直隸潼關衛陰陽醫學及僧綱道紀司巡撫陜西右副都禦史阮勤奏番賊﹤此夕﹥爾結等入寇都指揮僉事雷澤參政鄧山等將兵與戰克之板兒鐵藏等簇畏懼約降以人馬盔甲來獻澤等目諭以朝廷恩威每朔望令越城聽約束兵部尙書張鵬以爲番族𨿽已納款難保其不復爲惡每月入城黨類旣眾恐生他變宜嚴防範潛消其反側之心從之

○丁巳戶部會官議奏漕運巡撫等官所上事宜一濠梁水馬二驛相距不一里宜並爲一一鳳陽淮安揚州廬州府舊各有庫而庫各有官吏請仍爲銓補兩淮運司錢糧堆積宜增設廣盈庫置官吏以司出納一揚州廣陵儀眞二馹���占�當總要及王府人支鹽俱給馹舟廩給至儀眞掣鹽則又逐日供給請凡應馳馹者令於揚州截支候鹽完日應付一南京各衛倉收積民糧五年後支故每石加收三分五府等衙門白糙米乃隨收隨放者公侯伯駙馬祿米仍兩平交兌者今皆如各衛例宜令五府而下進倉者加二分曬晾者加一分之半一應天鎭江太平寧國廣徳五府所太祖初得天下仰其供給故特敕寬之凡官田糧半徵民田糧全免以後富家爭買民田是以官田多在小民請令各府州縣以官田糧加耗每石量減二三斗民田每畝量加一二升以補所減之數一溧水縣稅課局鈔無收宜行革罷一洮州切近番族而山口關隘寨堡二百餘處除涼州操備官軍七百餘外見存者止二千二百餘乞存畱操備涼州者而以河州見在洮州官軍五百名並平涼二百名赴涼州補所存之數一湖廣陽羅馬馹宜並於水馹一靖州銅鼓五開偏橋鎭遠淸浪平溪沅州八衛屬湖廣黎平鎭遠思州銅仁四府屬貴州犬牙相制軍民雜處或有詞訟例二處官勘問事難歸結先已增置湖廣兵備副使一員而四府夷民猶非統攝請令八衛四府軍民詞訟俱聽兵備副使勘理具報二處巡撫巡按官若事重難專者方令各道分巡官會勘一河南陜州橫渠遞運所宜移置城東隙地汝州上店巡檢司宜移置地名不救關一寧陵縣﹤木兆﹥園集�賈所聚魯山縣歇馬嶺地多盜賊宜各置巡檢司一武陟等縣沁河其源出太行山下流接徐州運河舊各縣無管河官巡視修理遇夏秋水泛堤岸多被衝決請於武陟新鄕獲嘉原武陽武封丘祥符等縣各增設主簿一員專巡河道一睢州城地勢低窪歲遭水患今城南墻垣乃舊城基址地勢髙廣宜移州治於此一唐縣千戶所守禦官軍俸糧及每歲餘丁屯糧子粒並所泒附近州縣存畱稅糧俱支給收納於縣倉請設官攢以司出納一宣府迆北王煥莊距獨石馬營才百里具泉甘土肥請於是地築立城堡墪臺凡備禦官軍俱於萬全等處摘撥一宣府各城堡曩選舍人隨伍操備惟在城者月一給糧而各城者不給乞槪給之一萬全都司乞增置陰陽醫學一萬全都司常寧巡檢司宜移置於美峪關迆東岔道一山西土瘠民貧遇災卽逃乞增設參政一員專督農務及預備倉糧一王府喪禮已有定例近每祭一壇索銀二三百兩有司莫敢誰何乞今遇祭祀則該縣以所用物價送布政司發府會教授貿易以上議皆宜如所奏惟王煥莊築城及舍人給糧姑俟後舉﹤鋶﹣釒﹥入詔王煥莊卽令勘城堡宣府各城舍人精健者如例給糧餘皆如議

○夜西方流星如盞大靑白色有光自天市垣西行至近濁

○己未以明日十月朝遣駙馬都尉楊偉樊凱祭長陵獻陵景陵裕陵遊泰祭景皇帝陵寢

○遣內官祭恭讓章皇后陵寢

○夜南方流星如盞大靑白色光燭地自天苑南行至近濁

明憲宗純皇帝實錄卷之二百四十四

明憲宗純皇帝實錄卷之二百四十五

成化十九年冬十月庚申朔享太廟

○遣內官祭司井之神

○太監覃昌傳奉聖旨授中書科冠帶儒士梁鎧爲太常寺博士狹西竹林關巡檢司巡檢董紀爲上海縣主簿

○給賜居庸關夜哨軍士一百六十二人衣鞋

○辛酉總督漕運兼巡撫鳳陽等處右副都禦史徐英奏乞復舊例專差刑部主事一員隨之問刑三年而代奏上命所司知之

○癸亥錦衣衛帶俸都指揮使王時除名時前威寧伯越次子也甫冠以父勢驟要越敗時不自安上﹤鋶﹣釒﹥自陳詔除名隨居安陸州○乙丑南京兵部奏正統間馬快船歲以五十艘北上聽差半年一更駕船軍糧於南京官倉盡給與之爾後快船餘丁僅支兩月行糧六斗其往返計踰十月率多匱乏棄船以逃乞仍舊例應支月一石者內除家小米四斗按月支用其聽守六月每月六斗共三石六斗並餘丁止支兩月凡六斗者今加再倍爲六月共一石八斗盡數給之庶船運無誤事下戶部以爲軍夫守役於北而糧月給於南誠爲非便餘丁糧給誠少宜如所請一一預給或逃則如數追之報可

○刑部會官審囚畢因奏重囚葛恂等十八人皆犯殺人等罪問結情眞罪當無可矜疑者往往摭拾妄有監候五六年或四三年調問有三四司或五六司者牽連證佐不得休息宜卽處決庶使姦惡之徒有所懲戒而死者之冤亦得伸雪也奏上命斬之不復辯問

○丙寅戶部議處大同備邊事宜一行兵以芻糧爲先今大同軍儲缺乏宜如管糧郎中南釗等所奏暫令山西北直隸各府問過罪囚除眞犯死罪及官吏受財枉法滿貫者外其雜犯死罪該納米八十石三流五十石徒三年三十五石二年半三十石二年二十五石一年半二十石一年一十五石笞杖罪每一十納一石者俱米豆中半照依時價納銀送赴邊倉應用一釗等欲移宣府糧料共十萬石於大同暫給客兵緣彼處亦自不給宜止令宣府所遣官軍自采秋靑艸一百萬束備用不作年例之數及令大同亦照此例施行一山西所給大同糧艸先年攺撥宣府楡林兩邊接濟釗等今欲攺回應用緣兩邊系與大同東西連界俱難釋兵宜暫將今年山東河南及順天並直隸保定等八府起運京場艸一百八十萬束曁山東河南並眞定大名三府起運京倉豆共二十六萬石各令量添價直攺運大同上納仍行禮工二部候明年遇派料科差量減分數以抵今次添價其京場艸別行區畫補之一釗等所計大同在城並大同左等一十三衛官吏旗軍歲糧操站馬驢及自京營調來者糧豆計歲用一百八萬八千六百八十餘石客兵歲用艸七百四十八萬八千七百餘束今以山西泒給稅糧並行都司屯糧馬艸及秋靑艸數計之而所領官銀一十萬兩時價止買糧豆四萬餘石艸一百萬束較其所出尙欠糧豆數十萬石艸數百萬束今以在京者攺撥助之艸尙不能及半宜仍支太倉銀十萬兩運送大同管糧郎中張倫與釗買糧或準折俸給候明年運送各邊年例銀俱各量減以抵今運大同之數一兩淮運司見有成化十七年十八年存積鹽三十萬三千餘引宜以二十萬引召�於通州倉領米運赴大同交納每運一石與鹽二引量地添減不出二引之數限一月以裏完卽與支給不許勢要中賣致誤軍餉一前此奏準於大同中鹽兩淮兩浙俱剩常股存積鹽年久未有中者此或價例太重所致宜令釗等再與巡撫等官量爲減輕定與則例上納不許公罰商人財物致令畏難沮壞鹽法議入命依擬行之

○丁卯命金吾右衛帶俸都指揮使盧欽爲都督僉事欽初以都督同知守大同東路虜入寇坐畏縮降都指揮使至是自爲鎭守等官所誣兵部謂其情輕律重詔欽旣情輕可進都督僉事

○慶成永和二王府儀賓張奉黃慶黃經綸與輔國將軍鐘鈃鐘錎以私怨相敺訐奏下鎭守巡撫等官會鞠獄上命奉慶經綸依所擬贖罪還職鐘鈃停祿半年鐘錎令慶成王拘禁府中讀書習禮無令出外爲非違則鎭守等官具奏處治

○戊辰荊府都昌王見潭薨王惠靖王第二子也母馬氏天順庚辰生成化庚子冊封爲昌王至是薨年二十有四訃聞輟朝一日賜祭葬如制謚曰懷順

○己巳給奮武等營官軍操備馬艸四月每匹月折支銀二錢前此馬無給艸例以英國公張懋定西侯蔣琬奏請給之

○壬申升南京太僕寺少卿於冕爲應天府府尹

○召保國公朱永還京永旣奏虜酋遠遁且言大同東西延袤千里平漫居民星散無險可守宜及此間暇修治邊墻及增築野口宣寧四方澗石佛寺六堡虜至驅人畜入其中旣可以自固亦可以伏兵又言大同士卒彊弱混雜行伍不精乞選精銳別爲一軍優免雜役又言副總兵周璽所部兵少宜於大同芻糧匱乏客兵難畱久戍宜令永等計事勢緩急芻糧多寡遣遊擊將軍馬俊參將白全分地備冬餘宜召還但永及所統官軍未敢輕議取旨裁決詔馬俊白全所統者令太監蔡新都禦史郭鏜節制永召還京

○癸酉皇太后聖節上率皇太子上壽命婦朝賀賜百官宴於午門

○升四川右布政使黃紱爲湖廣左布政使兵部郎中劉大夏爲福建右參政戶部郎中袁江爲兩淮都轉運鹽使司使

○丁丑誠孝昭皇后忌辰奉先殿行祭禮遣駙馬都尉周景祭獻陵

○復除工科給事中劉允中於禮科

○宥廣西右參將廣東都指揮同知歐磐分守柳慶寇至失利應坐充軍律至是鎭守等官奏磐所守潯梧等處爲廣西重鎭峽山猺獞反側不常比者首惡胡公返聚眾殺掠磐懸重賞致敢勇士夜入賊巢擒斬公返至今威震其地其他調度可稱道者非止一二今理前罪論法固宜原情可憫乞從輕處治以激厲邊將使知朝廷以功贖罪之意上曰古人謂使功不如使過賞罰操縱自有權度所以鼓舞眾志而使人樂於效命也歐盤旣功可贖罪宜從守臣之言姑宥之令復舊任悉心殺賊以收後功

○戊寅撒馬兒罕貢使怕六灣等以進獅子乞如永樂間賞例事下禮部覆奏速檀阿黑麻萬里遣使來貢猛獸誠有可嘉宜如正統四年賞例有旨加賞彩叚五表裏旣而使臣堅執必欲如永樂賞例禮部奏以爲歲久難從宜於見賞例外加賜以酬其勞有旨正副使再加二表裏其餘人加一表裏

○命右副都禦史程宗巡撫雲南時雲南巡撫都禦史吳誠卒宗以撫諭孟密在彼因命代之

○己卯朝鮮國王李娎遣陪臣韓儧等奉表貢馬及方物來朝賀萬壽聖節

○下欽天監監正田蓁等於獄先是蓁等以五官正等官缺員請以司曆劉玉等補之而並擬代之者吏部移文本監言秋官正吳昊奔喪保章正倪謙公差俱非缺員司辰李賢卒已有補之者蓁等遂檢舉請罪吏部覆奏得旨蓁等任意妄爲全不畏法僉書官吏俱命錦衣衛逮鞫法司擬罪如律

○庚辰太監蕭敬傳奉聖旨升通政司右通政李孜省爲左通政鴻臚寺寺丞劉鐘工部營繕司員外郎管器皿廠事夜月犯軒轅火星犯氐宿金星犯房宿

○致仕南京工部右侍郎李春卒春字遇時山東丘縣人由舉人擢南京刑科給事中調禮科進都給事中升光祿寺少卿雲南右布政使召還爲禮部右侍郎仍掌光祿寺事支從二品俸轉左侍郎尋調南京秩滿加正二品俸乞致仕至是卒年七十五訃聞賜祭葬如例春姿貌修長性資惇厚居官𨿽無大過人者然不聞其有失行雲

○辛巳禮部右侍郎謝一夔請追贈其前母許之一夔援故吏部尙書曹鼐及戶部尙書楊鼎例以請上特允之不爲例

○壬午升四川布政司右參政崔議爲本司右布政使

○太監李榮傳奉聖旨升僧錄司左覺義繼曉爲左善世惠昇右善世

○致仕太僕寺卿楊穟卒穟字景實狹西咸寧縣人由舉人擢禮科給事中遷都給事中未幾升通政司右參議丁內艱起復進左通政又遷太僕寺卿秩滿加正二品俸仍舊任成化癸卯以老疾不勝任被劾命致仕至是卒於家賜葬祭如例穟謙謹和厚不務皦察在太僕寺最久上下安之○癸未命太子少保禮部尙書張文質掌通政司事以丁憂服闋也

○撫治鄖陽都禦史王浚奏請如先朝故事諭吏部每五年遣大臣徧歷州縣考察官吏事下廷臣會議旣從之而吏部尙書尹旻復言今朝覲會官考察在邇得旨待朝覲時嚴加考察

○定竊盜三犯罪例法司以南京有三犯竊盜移咨處罪者至是會議以監守自盜常人盜倉庫錢糧等物計贓至滿貫者犯該斬絞罪𨿽系雜犯其情頗重若三犯前罪卽累惡不悛之人難依常例處治其不滿貫犯該徒流以下罪者𨿽至三犯其情頗輕特依常例處治仍乞通行天下知之爲便奏上命自後竊盜罪例宜依此行之著爲令

○甲申禮部奏萬壽聖節例賜百官晏上令免晏賜以節錢鈔

○司禮監太監懷恩戶部尙書餘子俊等上所閱團營官軍之數共一十六萬八千有餘且言兵戎國之大事國初定制恩典獨厚官皆世祿有罪非奉旨不得執問士卒平居月有糧歲有布花徵進有賞凱還有升有罪不剌字恩禮無以復加以死圖報猶恐不稱近年以來上下交相徇私不思國家兵戎爲重皇上洞見其獘命內外官嚴加揀選精銳者第爲二撥列奮武等十二營簡命總兵等官操督復命給事中禦史不時按閱仍定占役逃竄之罪立法可爲至矣近以邊方頗靜十二團營或借以興土木之役此源一開所司乘機作獘不可勝言所以上廑聖慮今旣閱實更無隱獘抗拒占恡之獘造爲三策分送兵科兵部及十二團營收照頭撥專一在團營操遇有急切工役止於三大營次撥官軍內量撥仍乞敕內外衙門毋得擅自擬奏輕動團營官軍沮壞軍法上曰京營官軍點選已定今後內外提督等官務盡心操備振揚威武痛革宿獘撫卹下人毋仍怠玩兵部仍具前事例以聞

○乙酉錄十二年狹西克大墻堐番簇等戰功太監劉祥戶部尙書餘子俊賞銀各十兩彩叚二表裏都督同知白﹤王巳﹥指揮僉事趙寧指揮李隆俱升一級余將士升賞者一百四十七人十八年克滿松簇功狹西鎭守太監歐賢兵部右侍郎阮勤賞銀各十兩彩叚二表裏按察使葉淇都指揮僉事劉琥升一級策應官軍參議韓文銀五兩彩叚一表裏余將士升賞者八十九人○丙戌進封太子太保左都督趙勝爲昌寧伯歲祿一千石本色四百石折色六百石勝辭有旨卿掌理兵戎有年特玆加爵所辭不允

○戊子賜襄王祁鏞第三子名曰見瀷遼府應山王豪土��嫡長孫名曰寵洣奉國將軍恩鉍第三子名曰寵漑代府鎭國將軍仕埍第二子名曰成釱仕堲第七子名曰成淇第八子名曰成金�付沈府輔國將軍銓鍸長子名曰勛瀆第二子名曰勛滑楚府鎭國將軍季圾庶長子名曰均鍒輔國將軍均鉤第五子名曰榮淌第六子名曰榮瀦奉國將軍榮昌嫡長子名曰顯樜第二子名曰顯梂靖江王規裕嫡長子名曰約麒輔國將軍相纓嫡長子名曰規眕輔國中尉規韋�因嫡長子名曰約衎

○太監覃昌傳奉聖旨錦衣衛指揮僉事楊輅升指揮同知仍世襲正千戶徐璘升指揮僉事副千戶李直升正千戶百戶楊輝升副千戶太常寺協律郎成復亨升博士廟官王景通升太常寺贊禮郎序班朱宏升中書舍人中書科儒仕傳佐黃本道顧純趙靖姚鑑升序班致仕知縣於寶升太常寺少卿儒士葉王�贊李椿陳帽劉本洪中書科食糧黃謙升禦醫醫生鄭瑾曾震升太醫院吏目道士周洞然宋景暄唐友信俱升道錄司右玄義人匠陶鑑周銘曾泰升工部營繕所所丞生員王澮升兵部司務朱宏中書科辦事

明憲宗純皇帝實錄卷之二百四十五

明憲宗純皇帝實錄卷之二百四十六

成化十九年十一月庚寅朔欽天監進成化二十年大統歷上禦奉天殿受之給賜文武羣頒行天下

○以明日萬壽聖節遣駙馬都尉蔡震樊凱謁告長陵獻陵景陵裕陵遊泰謁告景皇帝陵寢

○辛卯萬壽聖節上詣奉先殿皇太后宮行禮畢出禦奉天殿文武羣臣行慶賀禮

○甲午遣內官祭恭讓章皇后陵寢以是日忌辰也

○丙申周府項城王子堰薨王簡王之子母李氏宣徳庚戌生正統辛酉冊封爲項城王至是薨年五十有四訃聞輟朝一日賜祭葬如制謚曰恭和○升永平府知府謝士元爲四川布政司右參政

○巡撫四川右副都禦史孫仁奏四川成都松潘等處守備旗軍每歲上班人給布二疋綿花一斤惟茂州不給請如例給之便戶部覆奏從之

○丁酉賜朝鮮國朝賀陪臣韓儧等宴並金織衣彩叚等物有差

○戊戌禮部奏冬至節例賜百官宴上命免宴賜以節錢鈔

○升翰林院編修王臣爲侍講以九年秩滿也

○鎭朔大將軍總兵官保國公朱永奏比回大同宣府邊儲缺乏分駐軍馬於懷安萬全等衛以就糧艸遇有警急事體非宜乞爲區處又奏大同宣府騎徵馬瘐弱難用乞如按伏官軍例當有事時給以艸豆戶部覆奏今大同宣府糧艸無餘而直隸保定等府並山東河南歲欠起運京倉等處糧豆九十餘萬石艸八百餘萬束請差本部屬官會同各處巡撫等官嚴督催納限明年二月終完違者六品以下停俸五品以上官參奏及行二邊巡撫並郎中等官亟以先所運銀收糴處置報可

○遼府寧福鄕君詣京奏兄豪土��旣封爲長陽王已該進爲縣主遼王因懷宿憾不爲轉奏有旨寧福鄕君擅離本府遼王不爲阻其下敕切責之鄕君例當追封遼王挾私不爲轉奏而長史等官亦不爲啟勸鄕君出城府衛官及守門官軍皆不諫止又不具聞俱宜令所司執問從之○己亥開設萬全都司陰陽醫學

○巡撫雲南右副都禦史吳誠卒誠字尙忠浙江錢塘縣人景泰辛未進士歷兵部主事工部郎中升四川右參政後攺貴州進湖廣右布政進左布政擢都察院右副都禦史奉敕巡撫其地尋奉敕巡撫雲南俱贊理軍務至是卒於任賜祭葬如例誠淳篤簡淡所至悉心撫治頗著政績其在雲南於曩罕弄事尢盡心云

○庚子給事中田景賢稽核大同宣府邊儲虧少奏巡撫都禦史郭鏜秦紘及戶部郎中南釗汪洪失職之罪命停鏜紘俸各三月釗洪俟回京逮問○唐府新野王儀賓陸璇崔紘俱坐與婢姦事發巡按禦史問擬比姦前夫之女減等徒罪革職離異都察院以婢皆縣主從人所擬不當宜贖罪還職報可仍以璇紘縱肆不謹令唐王笞之人四十

○夜月犯天陰南第一星

○辛丑巡撫山西右僉都禦史邊鏞奏國家西北藩籬先大同而代州鴈門次之今大同旣宿重兵而鴈門兵獨少萬一虜越大同而南必不能守鴈門不守山西地方皆不可得而守矣山西不守則河南何以爲�哉今年七月虜騎直抵鴈門臣等以死戰僅退然此特其輕騎耳若其連營大舉一鼓而南何以禦之然則虜險防危選練將卒廣﹤彳侍﹥芻糧明賞罰公黜陟正今日之急務可於代州立帥府設總兵如大同之制大同有警則可以策應偏頭寧武有警則可以連兵而鴈門之險固鴈門旣固則山西之地可保無虞矣事下兵部尙書張鵬覆議以爲不必立上曰將得其人𨿽一旅足爲萬里之長城非其人𨿽重兵不足爲北門之鎖鑰其如兵部議已之

○以明日冬至節遣駙馬都尉蔡震遊泰分祭長陵獻陵景陵裕陵文武衙門各分官陪祭

○遣駙馬都尉周景祭景皇帝陵寢

○遣內官祭恭讓章皇后陵寢

○癸卯冬至節上詣奉先殿皇太后宮行禮畢出禦奉天殿文武羣臣行慶賀禮羣臣復詣文華殿慶賀皇太子皇太后皇后免命婦朝賀○丁未賜朝鮮國成化二十年大統歷

○直隸蘇州府儒學生趙汴等二十人俱以罵大監王敬坐罪初敬與千戶王臣等以購書爲名乘傳南至蘇州府令生員抄錄所謂子平遺集者初以爲獻禦皆不敢違後復使抄錄他書不已眾以妨廢學業辭敬卽令有司迫遣至馹中亂箠之於是汴等罵曰汝輩擾害百姓不已又欲害吾儒生耶敬還京遂於上以諸生不遵禮法恣肆放誕爲詞命下巡按禦史執問具奏至是二人事以敗特擬諸生以贖杖罪奏上從之

○己酉禮部奏湖廣武岡州民劉善初等告岷府選用乳婦爲軍民害請通行天下今後王府乳婦止於本府所隸軍校之家選用從之

○東垣王見﹤氵貢﹥有家奴吳安僮以王年幼誘爲淫戲因欲毒殺王妃不果又數與王同臥起無貴賤禮事覺命官勘實擬罪奏至上謂見﹤氵貢﹥狎近歌妓頑童輕信邪言謀害正妃有乖大義宜下敕切責令戴民巾讀書習禮安童依律斬之其兄名亦出入府中多不法事杖而發戍邊衛

○夜月犯靈臺上星火星犯鉤鈐下星庚戌命錦衣衛中所故副千戶王友子瑾襲爲副千戶友以舍人傳奉累升至千戶至是瑾襲職兵部以無軍功爲請詔準世襲仍治事不爲例

○辛亥泰寧等衛遣頭目昂克土干等海西者帖列山等衛野人女直都指揮三哈等各來朝貢馬賜宴並衣服彩叚等物有差

○定安悼隱主妃王氏奏長子聰潏謫守祖墳歲久知悔乞復王爵上曰聰潏先回稔惡革爵玆乃繁辭妄奏不允襲封

○巡撫鳳陽等處右副都禦史徐英奏申明鹽法事宜一南京戶部鹽引板刻昏暗印文糢糊請重爲鑄造一兩淮歲辦額鹽俱以六分爲常股以次關支四分爲存積以備急用鹽商到場量其場分上下三七分派支近豪商巨賈輙占上場宜加禁治一南京各衙門關支食鹽五府六部都察院並錦衣衛宜令派儀眞批驗所其餘衛所並五城兵馬令派淮安批驗所所司務辦驗批領帖文引目無僞方爲關給收繳引目於運司以革詐僞一舊例有引官鹽不許轉於別境貨賣近馬船快船回公差回多於長蘆收買私鹽至於儀眞發賣姦民效尢亦以民船混作官船隨後夾帶請依律究問章下戶部覆奏如議從之

○杭州府知府陳讓與致仕南京大理寺卿夏時正構怨時正令侄訐奏讓諸不法事詞連通政使何琮蓋琮亦杭人時正疑琮陰庇之故也刑部郎中朱守孚承命勘問讓嘗以徵科瘐死二十餘人於獄且被姦吏盜官銀千餘兩不行究治而巧取他銀補之坐贖斬所連坐者罪有差琮事皆誣獨得其嘗乞封生母而不贈嫡母爲違例謂時正不懲小忿令侄興詞皆當究問命讓爲民下琮於都察院獄時正於浙江按察司獄各論贖杖還職余悉從所擬

○壬子火星犯東咸南第一星

○癸丑太監蕭敬傳奉聖旨升太常寺少卿淩中本寺卿通事序班捨誠奪情仍舊辦事

○命錦衣衛故帶俸都指揮僉事詹昇子銘襲父原職指揮僉事

○命大興左衛帶俸署都指揮僉事胡英守備眞定時巡視保定等處大理寺右少卿佀鐘奏眞定及定州去京師六百餘里北有倒馬龍泉之關西有井陘獲鹿之隘其地誠爲要害𨿽有三衛戍守而勢分相均政不歸一宜得武職方面一人總制之爲便遂命英往

○錄宣府柴溝堡守戰功太監簡顒歲加食米十二石右僉都禦史秦紘升左僉都禦史分守監槍官右監丞張剛鄭喜丘成奉禦金廣各升一級右參將署都督僉事孫素實授紀功監察禦史程春震供給芻糧郎中汪洪各賞彩叚一表裏當先被傷官軍並督陣旗牌官五十五人升署一級三次當先七十三人加賞余升賞共九百三十五人時得首級九顆而已兵部以爲虜酋小王子勢方熾顒等乃能以寡敵眾少挫其鋒亦可嘉尙故升賞有加焉旣而程春震上虞臺嶺功兵部以爲功少人眾名器可惜合爲減殺詔是之爲首斬獲首級五人各升一級爲從並領軍官八人給賞余督陣並奮勇當先八十九人加賞給賞張剛孫素仍賞銀二十兩彩叚二表裏

○巡按大同監察禦史程春震劾總兵官許寧等夏米莊之敗損折士馬大多當時眾寡不敵固當宥以殊恩而主將用兵失律亦當治以軍法兵部亦言使寧等號令嚴明封守愼固虜豈敢長驅而入寔宜治罪上曰寧等臨敵輕率寡謀多喪士馬法當究治但先已寬宥宜令戴罪殺賊將士有功者升一級陣亡者優卹其家參將莊鑑少監陸誾右監丞石巖所部士卒獨完各賞銀十兩彩叚一表裏夜南方流星如盞大靑白色尾迹有光自柳宿正南行至天稷後二小星隨之

○甲寅吏科都給事中王端等言三載黜陟朝廷所以勵庶官之典也今天下諸司除土官外無慮九千餘處諸司官除陰陽醫學僧道外無慮千萬餘員中間各官之賢否布按二司則據巡撫等揭帖其餘諸司則據布按等官揭帖上之詢訪𨿽出於公心下之奏報多任其私意或假公以市恩或乘機以償怨毀譽失眞賢否同貫其他獘端不一而足乞諭吏部榜示各官凡揭帖所報失實者連坐之或有當黜而畱者許本處巡撫巡按論奏又有當黜而妄者亦罪之上曰天下諸司三年一來朝朕以黜陟之典付之吏部吏部以賢否之實寄之長吏使其所報實則黜陟不公賢否無別何以示勸懲於人是宜嚴連坐之其當黜而畱與黜而妄者俱宜如所言

○丙辰命彭城衛帶俸署都指揮僉事祝瑄子祐代父原職本衛指揮使

○給賜宣府各城舊守墪夜不收官軍六千五百三人衣鞋夜北方流星如盞大赤色光燭地自中天行西北至雲中炸散

○賜韓府褒城王徵炬第五子名曰偕�氵上禾欠�秦府鎭國將軍誠漪嫡長子名曰秉﹤木斯﹥代府定安悼隱王長孫名曰俊桯鎭國將軍仕土�座第二子名曰成鐲

明憲宗純皇帝實錄卷之二百四十六

大明憲宗純皇帝實錄卷之二百四十七

成化十九年十二月庚申朔上視郊祀牲

○癸亥給賜崇王河南嵩縣地四十頃

○甲子都知監右監丞左敬山西都指揮僉事陳懷曹紳守備天城陽和等處坐不能禦虜問擬戍邊命俱宥之懷紳各降一級敬姑記其罪

○乙丑贈故禮科給事中林榮爲本科都給事中行人司行人黃乾亨爲本司司副賜祭並各錄其子一人爲國子監生榮充正使乾亨充副使往滿剌加國封王航海遇風溺死同行者亦多死焉巡撫兩廣都禦史朱英以聞且乞加恩典事下禮部覆奏故有是命其官軍人等死者令有司於海邊設位招��鬼以祭給其家官各絹四疋米三石軍民人等各布二疋米一石生還者各布一疋米五斗

○丙寅太監覃昌傳奉聖旨升道錄司左正一吳道然阮永淸爲眞人右正一劉紹仙王文彬右至靈戴景安俱髙士太常寺寺丞顧綸本寺少卿太常寺寺丞連克彰提督城隍廟事

○丁卯臘節賜百官宴於午門

○太監蕭敬傳奉聖旨升鴻臚寺序班包銘等七人爲大僕寺主簿冠帶儒士沈祿等五人俱鴻臚寺署丞諭經中書舍人見任張繼孫玉與冠帶中書科食糧禦用監辦事錦衣衛所鎭撫張通百戶畫士李景芳等十二人俱錦衣衛所鎭撫仍舊辦事

○免靖遠伯王憲還官米一百九十五石憲故父添預支祿米凡四月餘法應還官憲旣襲爵援例以請故有是命

○詔刑部都察院及錦衣衛以見監囚人除死罪並竊盜問擬如故余凡笞罪無干證者卽釋之徒流以下遞減一等枷項示眾者依例發遣

○戊辰雲南總兵官黔國公沐琮等以復開新興黃礦南安荊山等銀場礦脈微細而課額近增至十萬二千三百餘兩況礦洞愈深中有積水礦夫采取愈難因而致斃者不可勝數官司必欲登其歲額追迫陪補破產鬻子甚至自經而死況各場簿近交阯設有邊患無以控禦請如天順二年或成化九年例辦五萬或二萬餘兩庶人力寬地方無虞戶部以琮等所陳宜從命不必減如額采辦

○上以一冬無雪命禮部以本初十日爲始致齋三日仍禁屠宰遣英國公張懋等告祭天地社稷山川定西侯蔣琬等行香於各宮觀寺廟

○壬申免順天府柴夫四分之一以災傷故也

○夜月犯五諸侯東第二星

○癸酉蠲直隸寧山衛去歲子粒一萬五千七百餘石以水災故也

○遼東措置邊儲戶部主事王佐奏近年文官遷轉多拘於資格武官任使多出於請求是以污吏債帥比比而是乞命吏兵二部凡選內外文武官各會其長嚴於楝選以之各分爲三等文官則以有守有爲者爲第一等不次擢用守有餘而才不足者爲第二等仍舊供職若僅能操守而偏執迂腐避事畏難者爲第三等量加降調下此則罷之武官則以勇略優長者爲第一等使之守邊備禦聽調殺賊廉能公正者爲第二等使之掌印管事守分不貪才力不及弓馬不閒者爲第三等使之守城守堡管工掌局下此則隨伍調用如此則文武之用各盡其才矣然愼簡乃僚各率其屬又在乎大臣焉今內外大臣中招權納賄者亦多有之是以用捨失當下官不職皆由於此乞命科道官劾其尢者以聞皇上博訪羣論而黜之則賞罰明信百職自舉矣然比來科道之選亦有可議者蓋給事中止求之身言禦史多取之郡縣凡有敷紏劾皆不足以動宸聰服公論觀望緘徒取充位而已乞命吏部會都察院考選見任科道官而進退之仍於成化二十年新進士內以三分爲率取一分言貌端正學識優長者半送翰林院攺庶吉士讀書半送都察院問刑科道有缺擇而補之其知縣行人中有可任禦史者仍舊選任舉人監生教官中有可任科道者亦選任之庶立賢無方而言路得人矣上以所奏多泛言下吏部看詳尙書尹旻等覆奏所言事俱有舊例大臣進退嘗令自陳取聖斷科道亦嘗奏罷一二不職者佐奉使於外越職妄言馳騁虛文煩瀆聖聽還朝之日可寘於法上命錦衣衛卽遣人械系來京

○升通事錦衣衛正千戶王英爲指揮僉事初英自陳嘗隨武靖伯趙輔徵建州撫寧侯朱永徵延綏有通譯功升百戶後以傳奉升正千戶至此復自陳其功且援都指揮武忠例乞升授兵部謂難再錄命特升之不爲例英卽說汪直從事於遼東者

○甲戌太監覃昌傳奉聖旨升僧錄司左闡教戒璇爲左善世僧徳端左講經人匠尹旺等十一人俱文思院副使

○遼東鐵嶺衛軍方賢乞免軍役從之授禦醫致仕賢起醫士夤緣至左通政驕恣貪黷以罪謫戍至是自陳舊爲西廠百戶韋英所構故得除籍

○乙亥蠲山西太原平陽府諸州縣今年夏稅九萬三千五百餘石以旱災故也

○丙子升鴻臚寺司儀署署丞翟勉爲本寺左寺丞仍舊辦事

○命毛憐衛故指揮僉事喃失子買禿等六人襲職都指揮僉亦裏合等十三人各升一級

○丁丑升翰林院修撰謝遷爲右春坊右諭徳以九年秩滿也

○巡按廣東監察禦史徐瑁奏出使滿剌加國使臣從行軍民二十八人皆被風破舟漂至安南國國王黎灝給廩具舟遣使送回其咨文字畫眞謹辭語卑遜足見尊敬朝廷之意謹具以聞上曰安南國王資送漂流軍民回還誠敬可嘉速令廣東布政司移咨令王知之

○降山西行都司都指揮僉事陳懷爲云川衛指揮使曹紳爲陽和衛指揮使坐虜入境殺掠人民守備不設也

○徽王見沛奏本府軍校乞如崇府事例全支月糧七年戶部覆奏河南官軍月糧有一年半年未給者況蝗蝻爲災民困未蘇難如崇府之例從之

○戊寅太監李榮傳奉聖旨升鴻臚寺主簿陳溥朱偉李鑾爲右寺丞文思院副使李聰等五人俱錦衣衛所鎭撫漏刻博士房瑾五官挈壼正錦衣衛百戶匡成副千戶儒士李宗仁工部司務人匠林祥等二十人俱文思院副使工部主事孫佐都水司員外郎中書科食糧儒士金鐸等十二人俱序班陳政等六人俱與冠帶中書科食糧出身羽林前衛見任正千戶曹銳轉錦衣衛左所欽天監五官挈壼正楊忞升太醫院禦醫禦藥房辦事通錄司左至靈宋志衡右正一右玄義杜永祺右演法道士劉得皞右玄義神樂觀樂舞生陳守瑄太常寺司樂俱仍舊辦事

○命太常寺帶俸卿趙玉芝奔喪復任玉芝旣得幸或有所陳奏輒用所賜圖書封識以進又嘗請注玉皇經未上會丁毋憂吏部言當守制上曰玉芝所辦事未竣其起復之後不爲例

○詔哈密衛指揮同知馬哈麻疊兒必失百戶火只也先俱進一級時黑婁失剌思撒馬兒罕把丹並羽奴思王遣使來貢獅子使者過哈密罕愼因遣二人伴送且爲乞升授故有是命

○己卯洮州外夷札來等簇番人頭目郭﹤此夕﹥兒等卜立等簇番人渰班等涼州衛莊嚴等寺番僧作巴藏等各來朝貢馬及盔甲等物賜彩叚絹鈔有差○後軍都督同知馮昇充遊擊將軍率兵至鴈門關等處禦虜中途遺失火藥具奏服罪有旨火藥爲軍機重務昇不能嚴謹以致遺失姑免究治罰俸一月

○庚辰太監懷恩傳奉聖旨升通政司知事張禮爲錦衣衛副千戶與世襲丘倫尙寶司司丞鴻臚寺主簿蔣釗陳蕡署丞葉琛俱光祿寺寺丞序班楊淸等四人俱中書舍人儒士朱祚王﹤王已﹥欽天監五官司辰鮑應時李祿序班畫士安夔舍人孫晟等八人俱錦衣衛所鎭撫人匠張浩等五人俱文思院副使聽選官伍王�贊熊璨命吏部郎依資格選出道錄司右演法劉良輔左正一右玄義張守中左至靈李谷泉蕭景淸俱右至靈

○賜淨修正覺定戒妙應輔國闡教灌頂慶善西天佛子大國師札實堅銼等七人誥敕

○復駙馬都尉馬誠冠帶祿米誠先坐罪命戴平巾國子監讀書至是得宥其餘駙馬讀書者俱免之

○毛憐等衛女直都指揮亦裏哈等海西塔魯木等衛野人女直指揮的兒嗒你等各來朝貢馬及方物賜宴並衣服彩叚等物有差

○辛巳禮部奏正旦節例賜百官宴上令免宴賜以節錢鈔

○太監懷恩傳奉聖旨冠帶舍人覃南升廣西慶遠衛正千戶李季錦衣衛正千戶蕭泰福建延平衛正千戶錦衣衛冠帶總旗蕭諒升百戶俱世襲

○癸未朝鮮國王李娎遣陪臣李繼孫等奉表貢馬及方物來朝賀明年正旦節

○甲申敕湔除在京文武官過名仍命法司移文在外諸司

○賜蜀府南川王申鋸第二子名曰賓灠淮王祁詮第四子名曰見沶寧府石城王奠堵第七子名曰覲鉉鎭國將軍覲鏑第五子名曰宸滻鎭國將軍覲鏂第二子曰宸淌晉府鎭國將軍鐘錠第二子名曰奇濞鐘鍑嫡長子名曰奇湜秦府已故庶人志堣孫名曰誠泃靖江王府鎭國中尉相轔第二子名曰規霽鎭國中尉相燦第二子名曰規懌

○太監蕭敬傳奉聖旨冠帶舍人韋淳升廣西慶遠衛副千戶錦衣衛小旗郭玉升副千戶舍人郭璘升所鎭撫俱世襲舍人岑業升中書舍人錦衣衛百戶陸永升副千戶舍人吳祥張瑄升所鎭撫管事監生唐靖儒士馬驄陳南金升鴻臚寺序班儒士蕭鏓聞忠升工部司務呂選升通政司知事人匠謝貴侯福升文思院副使

○吏科都給事中王瑞等言爵賞者天下之公器自古帝王所以驅策羣臣制馭四海者也我祖宗列聖法古爲治設官分職各有定員惟有功徳才能者授之初無幸取之路也當時人有定業各勤其事近年始有納粟冠帶之制然止於榮其身而已無有職任也今幸門一開趨者如市恩典內降始則及於京師技藝之人今則漸及於無庸吏胥矣武階蔭敍始則及於內使有功之家今則濫及於外方白丁矣或待選未到便得授官或外任雜流驟遷京職以至廝養賤夫市井童稚皆得以夤緣而進列文階者叨職京官除授有司戴武弁者世襲錦衣虛儋伯爵名器之濫一至於此有識者爲之寒心況俸祿之資輿皂之費皆出自民間行之日久民何以堪臣等伏睹英廟復辟之初懲景泰間幸用者多率皆黜罷皇上臨禦之日察天順初冒功者眾一切革除史冊書之以爲盛事天下傳之以爲美談伏乞斷自宸衷一槪革罷以絕獘端庶不瀆亂朝經有傷國體監察禦史張稷等亦上﹤鋶﹣釒﹥言之其略曰比年以來末流賤技多至公卿屠狗販繒濫居淸要有不識一丁而亦授文職有不挾一矢而冒任武官有布韋而驟登金紫者有一歲而累遷官秩者有父子同坐一堂者有兄弟任各署者甚至有在逃軍囚攺易姓名而冒進者犯贓官吏隱匿罪過而求選者一日有數十人得官者一署有數百員帶俸者計其大數無慮百千況比來姦計轉熾有見任視事者又有外補親民者末流之獘不可勝言若非痛加斥逐安能救止伏望皇上大彰公道專命內閣大臣同吏兵二部一一審實其原有官而加升者革去升職而仍其舊原無官而濫進者軍匠各令應役其餘各發原籍爲民中間事有規避者亦宜明正其罪以警其後用昭盛世平明之治奏入上曰瑞等所言事朝廷自有處分自今仍有奏擾希求進用者必罪之

○命刑部左侍郎杜銘復任攺刑部右侍郎盛顒於南京刑部

○賞宣府韓家莊白腰山等處殺賊有功官軍人等九百三十五員名銀及彩叚有差

○乙酉南京戶部奏自洪武初原設軍儲倉於本部設正副使攢典民僉腳夫及坐鋪軍余守視專收法司罪囚贖罪米以爲送船行糧及囚徒口糧後工部奏囚徒納木料以致倉儲空虛尋會議令刑部都察院徒罪以上該納贖罪米者仍送軍儲倉笞杖以下及巡撫巡按等官問過輕重罪囚則送工部納科後竟無囚徒納米者緣是倉之設乃祖宗舊制況本部糧用實多無所支給請敕該部如前議行爲便戶部覆奏從之

○丙戌太監覃昌傳奉聖旨降於寶淩中爲寺丞鄔存敬中書舍人李孜省左參議仍舊辦事劉珣器黃謙孫佐錢通劉鐘邵義董紀周琎洪迪俱奪職各回原籍原衛應役不許在京潛住以寶等多因事冒籍更名朦朧授職欺詐尢甚時命下朝市翕然稱快云

○丁亥戶部議大同等處邊報方殷糧儲不足近邊各奏被虜蹂踐田禾而內地又有奏蝗旱災傷者謹上措置事宜一先議召商於通州倉領運粟米赴大同每石給鹽以兩淮鹽二引爲腳價費今久無報納者請加半引不拘客商官民人等聽其各給路引往納一今各邊俱缺糧儲京通二倉𨿽有儲積而斡運爲難通計順天保定等八府州縣編戶三千九十六里每裏於通州倉領米一百石可運三十萬九千六百石請令各府督屬查冊上戶運二石中戶一石下戶五斗赴大同聽郎中南釗撥倉平斛上納其近京邊方則量撥四五萬石仍每府委佐二官一員督理其運大同者每石給銀三錢於明年存畱糧內又免其五斗爲腳價費近京邊倉則給二錢見與以本部折糧銀本部仍差官二員馳馹沿途巡察其運米客商人戶經過居庸等邊關但有路引批文可照者卽驗令出入暫免掛號事完如舊奏入詔如議行之

○錄陜西哈西溝等戰命署指揮僉事趙武實授余將士升賞者六十四人

○錄宣府常梁戰功將士斬獲爲首者五人各升一級余加賞給賞二百二十四人太監簡顒都禦史秦紘以先加祿米及升職各賞銀十五兩彩叚二表裏監槍守備右監丞鄭喜奉禦金廣賞銀十兩彩叚一表裏

○雲南總兵官黔國公沐琮等奏臨安府並建水州所轄有大小五邦之地與安南國接境其綏阜州移文別稱其地爲軸上軸下林徇旺等名乃其所屬世納其稅累相爭訟臣等已移咨本國令加戒飭且責其詞有鄙悖比本國亦咨臣等言兩處村寨俱朝廷土地兩處人民俱朝廷赤子已戒有司不得越境生釁若文詞鄙悖乃陋俗狃常宜無足責今按大小五邦形勝險阻正控制蠻夷之要地初未聞有軸上軸下等名恐彼陰有掩襲之謀已下所司整飭邊備謹具以聞事下兵部覆議以爲交人多詐或姑爲巽辭緩我邊備宜再申戒飭上從其議且命諸州縣今後如遇此等事情止許申達上司以俟區處毋得輕與移文往來致起邊釁

○錄大同宣府累次戰功實授總兵官署都督同知周玉爲都督同知署右都督升左參將都督僉事劉寧爲都督同知實授副總兵官署都督僉事周璽爲都督僉事升左參將都督僉事朱謙爲都指揮同知少監李穆右監丞石巖各升一級副總兵李玙江山遊擊將軍宋澄右少監孫勝監丞左敬張成各賞銀五兩彩叚一表裏總兵官保國公朱永賞銀二十兩彩叚二表裏余將士升賞者二千三百七十九人則以八月以來石佛寺白登村等處戰捷也

○戊子立春順天府進春上禦奉天殿受之文武羣臣行慶賀禮復詣文華殿慶賀皇太子免宴

○歲暮亨太廟

○遣太常寺官祭五祀之神○遣旗手衛官祭旗纛之神

○以明日正旦遣駙馬都尉周景蔡震分祭長陵獻陵景陵裕陵樊凱祭景皇帝陵寢

○遣內官祭恭讓章皇后陵寢

○夜東方流星如盞大赤色光燭地自氐宿東南行至近濁尾迹炸散

○是歲天下戶九百二十萬二千三百八十九戶口六千二百四十五萬二千八百六口田地四百七十八萬二千八十一頃二十畝有奇田賦米二千二百一十四萬六千六百九十五石麥四百六十三萬四千二十石絲九萬二千八百二十四斤綿一十萬五千兩絹二十八萬六千六百三十三疋布六十九萬三千六百九十七疋綿花二十八萬二千六百八十二斤折色鈔八十四萬二千六百六錠雜課鈔二千八百二十六萬二千二百九十二錠米三萬四千九百八十二石麥二千三百八十六石布七百六十九疋鹽課鹽三百七十七萬九千二百六十八引米五千七百八十七石布三萬五千四百三十二疋茶課茶五十六萬三千九百八十九斤屯田子粒三百六十九萬九千三百二十五石采納銀九萬一千二十一兩水銀二百四十七斤一十四兩漕運京師儧運糧三百七十萬石各處運納糧四百八十五萬一千一百五十四石減免天下官田等項稅糧六十九萬四千一百七石有奇

明憲宗純皇帝實錄卷之二百四十七終

明憲宗純皇帝實錄卷之二百四十八

成化二十年春正月己丑朔上詣奉先殿皇太后宮行禮畢出禦奉天殿文武羣臣及四夷朝使天下朝覲官行慶賀禮羣臣復詣文華殿慶賀皇太子皇太后皇后免命婦朝賀

○庚寅京師地震是日永平等府及宣府大同遼東地皆震有聲如雷宣府因而地裂湧沙出水天壽山密雲古北口居庸關一帶城垣墩臺驛堡倒裂者不可勝計人有壓死者

○辛卯宣宗章皇帝忌辰奉先殿行祭禮遣駙馬都尉景祭景陵

○兵部臣言延綏寧夏屢報虜警已嘗遣人往偵緩急及審其禦備方略以聞竊恐一邊有警諸邊繹騷本部𨿽嘗定擬各邊聽調軍馬之數行令練習猶恐謹始怠終或懦怯無爲如副總兵李玙方大同有事之日逗𨖻不前致誤機會以至喪師失律今宜通加戒飭及行團營總兵等官將所選精銳倍加訓練以俟調遣上可其奏命移文各邊守將令如原擬堤備李玙罪仍議處以聞旣而兵部以巡按監察禦史程春震所核覆奏謂大同之警使玙兼程而進虜必知懼乃遷延月餘虜退方至𨿽嘗斬獲二級罪重功微不足以贖宜逮問如律或令戴罪立功上曰李玙旣怯懦誤事難以領兵免逮問其令回京仍推舉堪任副總兵者往代之已而給事中復劾玙遂下錦衣衛獄刑部坐以斬罪有旨玙旣承調遣不卽進兵本當如律姑從輕典降金吾右衛指揮使帶俸差操

○壬辰上以地震敕諭文武羣臣曰朕仰承祖宗丕緒夙夜兢愓圖惟政理然治效未著地震京師上天示戒可謂至矣朕齋心滌慮省愆修徳所當自勵猶恐事神治民安內攘外之道未有所盡爾文武羣臣與朕共天職者其間豈無私勝公微竊位苟祿怠事玩法孤負任使以召致災咎者乎自今宜各痛加修省攺過自新懋稱厥職以毗朕志以回天意以底於治平庶盡上下交作之道今將合行事件開具於後爾等其欽承之一各處嶽鎭海瀆太常寺差人賫香帛致祭一各處貢獻除年例外其餘自成化二十年正月爲始以三分爲率減止二分一京營並大同宣府延綏寧夏遼東等處常有虜寇窺伺卽便寫敕令鎭守等官整飭兵備以防不虞一在京各處修造多累損軍民俱各停止以蘇民困一內外法司今後問理刑獄務要從公毋得徇情出入人罪有乖欽卹之意若見監囚犯果有冤枉者卽與辯理一閘辦銀課其地方艱難民力不堪之處戶部卽查出量爲減免一各處燒磚勞費財力工部查勘有無勾用應否停止具聞一南北直隸等處四戶馬因追徵逼迫價直倍增民多嗟怨其重派已完未完者兵部通查奏聞定奪一大同陣亡官軍除優卹外每家再給銀一兩

○癸巳監察禦史徐鏞何珖言頃者地震京師皇上省躬修徳敕諭文武羣臣痛加修省至罷貢獻愼刑獄凡百事宜亦皆條示施行而大祀慶成例當有宴竊惟先王之遇災異必減膳徹樂用自貶抑今遇災異而賜宴不異常時恐皇上修省之心有所未安而臣下將順之道有所未盡乞敕禮部暫爲停免以盡上下交修之道以答上天垂戒之意奏入上以慶成宴乃祖宗定制鏞珖不諳大體輙請停免錦衣衛其執而訊之已而俱調知縣鏞狹西鎭原縣珖四川大寧縣

○甲午孟春享太廟

○遣內官祭司戶之神

○以大祀天地上禦奉天殿戒飭文武羣臣致齋三日

○免修理沙河行殿橋梁工役官軍五千人

○乙未遣樂舞生十八人賫香帛分祭嶽鎭海瀆等神禮部言此乃皇上齋心事神以回天意非常祭比宜給與新鈔一千貫令有司備祭品所祭諸神近布政司者遣巡撫官或布政司掌印官在各州縣者遣本府掌印官祭從之

○停各處燒造磚料○丁酉大祀天地於南郊畢上還宮謁皇太后出禦奉天殿文武羣臣行慶行禮

○戊戌以郊祀禮成上禦奉天殿大宴文武羣臣及天下朝覲官四夷朝使

○欽天監火凡焚屋十九間監生田蓁等具奏服罪命姑宥之

○己亥以上元節賜文武羣臣假十日

○吏部奏黜浙江等十三布政司按察司南北直隸府州縣來朝並在任官三千五百二十三員老疾布政使朱紳余洵等一千七百三十一員素行不謹參政蔡麟按察司副使林榮邵宗等二百五十一員貪暴知州冀貴等十八員罷軟無爲參議梁鏞等六百六十六員爲事在逃者六員上命老疾者致仕罷軟不謹者冠帶聞住貪酷及爲事在逃者原籍爲民紳狹西河州衛人景泰甲戌進士授監察禦史轉浙江按察副使巡察海道進按察使至貴州左布政使循資遷轉無毀無譽洵浙江鄞縣人由鄕貢士選授刑部主事歷郎中升參政進布政使行事簡靜名亦不污

○減雲南歲辦銀課三萬兩四川五千兩

○巡撫大同右僉都禦史郭鏜等奏虜入定安山墩掠守墩軍士以去宜治哨備指揮義志及守備都指揮馬昇右監丞鄒玉分守右參將莊鑑右少監陸誾提督無方復互相隱蔽之罪事下兵部言義志等宜行巡按禦史究治如律馬昇等仍記其罪俾圖自效詔可昇等俱宥之

○甘肅總兵官署都督同知王璽等奏哈蜜部落野乜克力因避土魯番之害徙居甘肅境外屢掠鎭番等境蹤迹詭祕不可不防今欲令都督罕愼招諭之不悛則進兵剿滅事下兵部言罕愼方遣使入貢宜於其還敕令招撫果冥頑不服則奏聞處置從之

○壬寅夜月掩軒轅南第二星

○癸卯兵部臣言比奉敕蠲南北直隸等處四戶馬其重泒已完未完者通查奏聞今直隸眞定等府及山東濟南河南開封等十三府完納已多其間有該泒南京太僕寺而太僕寺不察誤徵於諸府者乞準作成化二十年馬駒之數而南京太僕寺所屬州縣虧欠者俱乞停徵報可

○甲辰夜月犯上將星

○乙巳英宗睿皇帝忌辰奉先殿行祭禮遣駙馬都尉王增祭裕陵上退朝顧左右曰今早行禮之際追念罔極之恩感傷於懷泫然淚下不能自己永惟先皇奄棄天下臣民忽已二十年矣朕嗣守大業兢兢栗栗恆懼弗克負荷無以慰宗廟神靈今益當省身修徳任賢國治使四海無虞生民樂業庶幾無愧天子之孝云爾

○丙午命分守寧夏西路左參將狹西都指揮使陳輝充副總兵協守楡林以大寧都指揮僉事蔡英充左參將代輝分守寧夏西路晉府河中王奇溶薨王晉王第三子也母夫人王氏景泰甲戌生成化乙酉冊封爲河中王至是薨年三十有一訃聞輟朝一日賜祭葬如制謚曰悼懷

○戊申賜朝鮮國賀正旦陪臣李繼宗等宴並金織衣彩叚等物有差

○己酉升廣東右布政使陳選爲本司左布政使

○夜月犯氐宿西南星

○庚戌晉府西河王鐘鑅薨王靖恭王長子也母妃賈氏宣徳辛亥生天順丁丑襲封爲西河王至是薨年五十有四訃聞輟朝一日賜葬祭如制謚曰順簡

○升成都府知府王進爲四川布政司左參政專理糧儲從巡撫等官奏請增設也

○辛亥復除廣東按察司副使張誥廣西僉事陳璉於四川福建僉事周孟中於貴州狹西僉事李茂於舊任邊完於山西

○免山西大同府所屬州縣並行都司所屬衛所去年秋糧子粒共十一萬四千二百石有奇艸四十四萬二千六百束有奇從巡撫右僉都禦史邊鏞奏虜賊踐傷禾稼故也

○壬子升監察禦史鄧杞陳英馬隆賀元忠南京監察禦史楊溥羅鵾嚴萱梅江刑部員外郎卜同南京刑部員外郎楊澤刑科給事中劉懋大理寺右寺副李旻南京大理寺左寺副董綱右寺副黃錀俱爲按察司僉事溥旻狹西鵾萱江西杞同湖廣英澤廣東隆山西綱雲南元忠河南江四川懋浙江錀廣西

○東廠行事司禮監太監尙銘有罪黜往南京尋遣官校追械之還將窮治之旣而有旨銘管理東廠不公欺心罔上大肆姦貪贓濫顯著有壞成法當置之死刑姑從輕處治不必來京仍令押赴南京守備太監杖之百充淨軍孝陵種菜銘本汪直所薦自直見疏獨擅權勢甘言悅色以釣取名譽而內肆陰狡賣官鬻爵無所不至聞京師有富室輙以事羅致之得重賂乃已又謀入司禮監與當道者相埒人知其必敗至是籍其家得貲數萬輦送內府者累日不絕云

○發薊州迆東等處軍民大﹤鋶﹣釒﹥浚鴉鴻橋河道並造丰潤縣海運糧儲倉寶坻縣迆西等處軍民夫﹤鋶﹣釒﹥浚薊州新開沽河道先是二役東西二路丁夫混派至是巡撫都禦史李田請各移附近爲便從之

○癸丑吏科都給事中王瑞等奏比東廠太監尙銘有罪已蒙皇上置之於法京城內外人人大悅臣等以謂不去其黨將來之患未可知也蓋尙銘舊爲太監汪直所引得入東廠近爲太監李榮蕭敬所引得入司禮監且司禮監乃朝廷機密重地豈可同惡相濟引用匪人以損聖治耶臣等又聞榮昔使大同嘗黨汪直隱蔽邊情以致胡虜大舉入寇敬使湖廣所過貪殘無厭用貽數千里之患卽此二者則其立心可知其他隱惡固未易悉數也且天下大事以眾賢人治之而不足以一匪人壞之而有餘榮等旣黨汪直壞事於前又黨尙銘壞事於後祖宗大業豈容小人屢壞之耶京城之人皆言當汪直開西廠之前旣有黑眚之異當尙銘入司禮監之後又有地震之異此皆天心仁愛之深意若非皇上早見而勇去之後日壞事或不止此更望並去榮等以絕其黨則宗社生民之幸也﹤鋶﹣釒﹥入上曰李榮蕭敬朝廷自有處置

○甲寅升山西布政司右參政吳檟廣東右參政熊懷爲右布政使貴州按察司副使徐圭狹西副使戴珊爲按察使懷圭俱舊任檟狹西珊浙江○免順天府所屬二十七州縣並直隸遵化等五衛所去年夏稅小麥二萬二千二百餘石以旱災故也

○建州左等衛女直都督卜花禿等泰寧衛頭目納哈出等海西肥河等衛女直都督剌哈等各來朝貢馬及貂皮賜宴並金織衣彩叚等物有差

○命裁省提督守備廣東髙廉等處按察司副使陶魯兪俊還本司管事以總督軍務都禦史朱英等奏髙廉等處地方稍寧兼有將官分守魯等宜暫裁省仍令分巡等官往來提督一年而代故有是命

○太子少保工部尙書萬祺卒祺字維壽江西南昌縣人少爲縣學吏頗知書以善星命擢爲鴻臚寺序班有援之者超擢爲吏部主事天順初從太監曹吉祥首事升郎中曹欽亂以援大學士李賢於難薦升太常寺卿成化壬辰升禮部左侍郎丁母憂起復任事爲言者所論攺工部丙申升尙書管易州廠柴炭尋加太子少保至是卒賜祭葬如例祺起自胥吏處要任已駭物論又居六卿之列且加以宮保之任一時大臣不能執正而科道亦噤不一言人心爲之不平然其爲人亦謙約不敢怙肆不甚爲士大夫所厭惡故得保全云

○乙卯後軍掌府事襄城侯李瑾言比者戶部奏令中鹽�人並運米赴大同人戶經過居庸山海等關止令以路引批文爲照免其掛號稽誤竊見二關系東北二邊鎖鑰重地舊制𨿽頒布詔敕及命將出師亦須掛號若如戶部所言恐姦細得以乘機且更攺舊制非便上曰此特一時從宜暫免耳事畢如舊○免萬全都司所屬衛所及順聖川東西二城去年細糧六萬九千三百四十餘石艸十二萬五千四百五十餘束以雹旱及虜賊殘傷也

○丙辰六科給事中十三道監察禦史奏云尙銘旣以贓敗宜追究其通賂之人蓋內臣犯法旣不能免若外臣之趨附者置之不問則內外之勢不均小臣有過尙不可容若大臣之通賂者捨之不究則輕重之倫全失外臣所以交結內臣者無非需求於小臣小臣所以奉承大臣者無非剝削於下民惟察外臣結內臣之姦下民受上官之害痛加追究庶國法昭明朝綱振肅奏入上以其無指名怒甚召各官於朝欲杖之旣而意角�羊乃命太監懷恩數其罪而責之曰銘犯贓罪朝廷已處治矣在京在外官因銘勢逼及請求者何限爾等言事旣無指實姓名何可混說煩擾且免究治今後有再及銘事者必罪不宥

○錦衣衛軍余貴鐸擊登聞鼓訴太監尙銘因索金珠寶石不得誣其子宗源以殺人罪用刑訊鞫備極慘毒又受其賂金百兩銀三千兩及他奇寶其下人悉獲重賂得免死充軍事下都察院以銘已被罪去宜令驛與其黨對辯有旨宗源犯人命法司問結已免死發遣且銘贓已入官連坐者其置勿問驛業巫祝家素貧與內局匠人淩安徐茂輩市靑紅石飾爲奇巧首飾器用托內侍之親幸者以進互相估直得利百十倍歲費內帑金鉅萬數年來府庫殆空諸人暴至富貴屋舍服用窮極奢侈京師人多效慕之一時侈物價貴多於往時不可計略云

明憲宗純皇帝實錄卷之二百四十八

明憲宗純皇帝實錄卷之二百四十九

成化二十年二月戊午朔調甘肅總兵官署都督同知王璽佩徵西將軍印鎭守大同命中軍左都督範瑾佩徵西前將軍印充總兵官鎭守甘肅左參將都督同知劉寧充左副總兵協守大同副總兵都督僉事周璽充右副總兵分守大同東路調巡撫遼東右僉都禦史左鈺於大同巡撫大同右僉都禦史郭鏜於遼東召大同總兵官都督同知許寧回京

○己未巳刻日生白虹東北亙天良久漸散

○戶部右侍郎潘榮乞致仕上曰榮精力尙健不允所請

○給遼府奉國中尉豪塂第二子恩鐇食米歲三十石從遼王奏請也

○庚申升湖廣徳安府知府王璽爲狹西苑馬寺卿

○陽曲榮靖王妾武氏及鎭國將軍鐘金�冕夫人吳氏各取異姓子請名食祿混亂宗支嗣陽曲王鐘鍑姦父妾生子且與庶母構怨使人掩捕多不法事其妃侯氏更縱宮人淫亂俱事發武氏吳氏與王所姦妾俱賜自盡同謀取異姓子者絞死鐘鍑降庶人侯氏革封號收其冠服冊命姦生子隨住不得請名請封其餘坐罪者有差仍命以其事徧行各王府知之

○辛酉升工部郎中陳賓雲南布政司左參議桂茂之河南右參議於懋直隸蘇州府知府劉瑀江西臨江府知府周源俱爲布政司左參政吏部郎中閻仲實兵部郎中楊繹山東按察司副使夏寅山西行太僕寺卿周瑛直隸廣平府知府秦民悅池州府知府常顯江西廣信府知府金純俱右參政賓福建茂之瑛廣東懋仲實河南瑀純山西民悅江西源繹廣西寅浙江顯狹西懋之懋繹顯專理糧儲

○升刑部郎中馮蘭張﹤王巳﹥湖廣按察司僉事汪進浙江僉事江孟綸江西僉事方中爲按察司副使蘭江西提調學校﹤王已﹥山東進福建孟綸河南中貴州

○戶部奏遼東歲用糧料九十六萬五千三百餘石計各衛所納屯糧並戶部發銀所糴止五十二萬尙欠四十五萬餘石況其地不通舟楫旣無轉運民糧開中鹽糧又無應者請差官往廣東福建會巡撫巡按等官以鹽賣銀及行巡撫江北都禦史徐英以被災府衛折糧銀約二十萬兩角�羊部轉送遼東以濟急用從之

○以雹災免山西大同後衛及大同縣潞州並長子襄垣縣去年夏稅一千八百二十餘石

○以虞臺嶺迆南殺賊功賜官軍彩叚銀絹有差

○壬戌命故雲南右參將錦衣衛帶俸都指揮使沐誠弟詳襲其兄原職爲雲南左衛指揮僉事

○癸亥賜錦衣衛帶俸千戶姚福員靑縣地一百四十頃福員旣不得霸州地復奏求靑縣地甚廣內有惠安伯張琮世業琮妻奏之命官往勘多官民世業惟一百四十頃低薄之地民不能業而琮據之者故以此賜福員

○戶部議總理遼東糧儲屯田戶部署郎中毛泰所奏事宜一請於遼東每衛置立屯田簿籍二本每季一易以備查考一遼東官軍俸糧請以秋冬收成之時給與折色春夏米少之時給與本色以濟其急一遼東諸倉米豆查盤不堪者法當折罰追陪請令所司趣督償納一衛所軍吏出納作獘者請監追完日發戍極邊後俱如例一請令順天永平二府及盧龍等衛官吏軍民犯罪者發運山海衛倉米於廣寧遼東有犯者發運遼陽城米於東五堡以備支給一金復蓋州三衛所運料豆於遼陽廣寧城者請依折糧事例每豆四石收銀一兩詔如議行之

○四川烏撒軍民府土官知府安伯關遣人貢馬乃十七年正旦該貢者禮部言過期已久況今又及朝貢之期所遣人亦過期不至乞照例減賜鈔幣之半仍請禁其遲誤從之

○甲子命詹事府詹事兼翰林院學士彭華左春坊左庶子劉健爲會試考試官賜宴於禮部

○乙丑升南京吏部郎中劉憲爲布政司左參議工部郎中舒淸南京戶部郎中陳潭楊遵俱右參議憲狹西淸河南潭浙江遵雲南

○詔京營聽徵馬四月五月加料豆一鬥艸價銀三分

○丁卯釋奠先師孔子遣太子太保吏部尙書兼謹身殿大學士萬安行禮

○設河南寶丰縣陰陽醫學僧道會司

○戊辰祭太社太稷

○遣順天府官祭先農之神

○廣西安隆長官司上下凍等州縣四川嶽希蓬等長官司貴州宣慰司金石番長官司湖廣容美宣撫司各遣人貢馬及方物賜彩叚絹鈔有差○兵部尙書張鵬等言邇者大同守臣奏今年正月以後虜騎萬餘入境於黃花嶺等處屯聚有旨命臣等會總兵官英國公張懋等計處以聞竊議虜勢猖獗沿邊兵力恐不能支如俟臨期奏請緩不及事乞於京營總兵官內簡命一人佩大將軍印充總兵官統領官軍五千人會兵往剿仍照先次分兵按伏事宜令都督同知馮昇充遊擊將軍署都督僉事楊玉充左參將冬領軍三千於鴈門關朔州等處各按伏聽調及原畱備冬遊擊將軍馬俊右參將白全等俱聽總兵官節制贊理軍務都禦史郭鏜近調遼東乞別簡命及凡戶部遣官總督糧餉兵部遣官紀功宜俱如例舉行從徵軍士宜厚加賞賚以作其銳總兵官以下亦須刻期遣行庶無誤事上曰總兵等官且不必遣先令都督同知白瑜充遊擊將軍率指揮閻斌鴈門關等處按伏署都督僉事楊玉充左參將率指揮王宣朔州等處按伏仍聽大同總兵官節制十日內啟行官軍人賞銀一兩仍令廷臣會舉文職大臣堪任總制大同宣府軍務者以聞

○是日兵部復言宣府總兵官署都督周玉等奏臣已分兵六千往大同應援恐此虜聲東擊西不免顧彼失此欲畱其半以備西路其言𨿽失緩急之宜但二邊勢爲唇齒彼此俱不可缺人頃者大同有警嘗令都督同知李俊充遊擊將軍率官軍三千往宣府按伏防守今宣府軍馬俱已動調仍乞敕遣李俊率兵往備爲便上從之且命從徵軍士亦人賞銀一兩庚午以旱霜災免狹西延安慶陽平涼臨洮鞏昌五府並延安綏徳楡林慶陽臨洮鞏昌靖虜洮蘭岷秦平涼固原安東甘州十五衛去年夏稅二十七萬一千九百石有奇

○以虫潦災免山西壽陽縣去年夏稅二千石有奇秋糧二萬一千九百七十石有奇艸四萬三千九百四十束有奇

○辛未遣戶部尙書殷謙祭京都太倉之神

○遣順天府官祭宋丞相文天祥

○應天府民張成等代人充後湖庫役累受人財攺洗黃冊事覺南京戶部因奏國初以天下版籍爲重令有司十年一造黃冊於後湖不通人迹之處建庫收貯其後法制漸備特設給事中主事二人總理其事及巡視防守之人更番不缺凡天下軍民奏告戶籍不明者於此查驗其庫鎖鑰藏於內府有開船過湖者赴內府關領事畢交收法至周密近歲怠忽以致小人乘機爲獘是宜寘之重典比盜制書不分首從皆斬律後有犯者並依此例處罪仍揭榜禁約爲便事下都察院以所奏宜從旣而以成等具獄上上命卽誅之仍梟首示眾

○壬申命太子少保戶部尙書餘子俊兼都察院左副都禦史總督大同宣府軍務兼督糧儲時廷臣奉旨舉文職大臣以子俊名上上乃命之賜之敕曰大同宣府兵政錢糧近多廢弛虛耗加以去秋虜寇大同兵民疲敝今特命爾總督兩處軍務仍督糧儲各該總兵巡撫並京營參將等官悉聽節制爾須隨宜駐札以時按行兩處邊方及延綏接界之處凡軍馬甲兵關隘糧艸等務聽爾便宜施行總兵以下官員不勝任者奏聞區處都指揮而下不堪領軍者罷黜更代應挐問者送巡按禦史及問刑衙門理問文職有犯方面官參奏處治余卽挐問如遇賊情緊急爾卽調度各路將官或調取鄰境延綏等處官軍相機戰守臨陣之際但有畏縮不前不聽號令者以軍法從事然後奏聞

○壬申兵部臣言大同守臣復奏虜賊入邊潛伏三日覘我有備而去復聞有眾二萬已往東行乞斟酌前議行令遊擊將軍白瑜操習所調軍馬待報啟行楊玉李俊所領官軍宜止令各領二千仍於原地戰守指揮王宣聽玉調遣庶不致重勞兵力虛費糧餉仍通行迆東密雲古北口及永平山海遼東一帶鎭守總兵等官嚴加堤備上曰虜寇𨿽退仍須嚴加堤備令楊玉統領馬步官軍各一千五百聽調

○癸酉運京倉銀十一萬二千二百三十五兩於遼東以備糧儲

○哈密都督罕愼等遣使臣捨列夫丁等來朝貢馬駝謝恩賜宴並衣服彩叚等物有差仍令賫敕並彩叚表裏回賜罕愼等

○酉刻日赤如赭

○甲戌升大理寺右少卿佀鐘爲都察院右副都禦史巡撫保定等處兼提督紫荊等官攺南京刑部右侍郎盛顒爲都察院左副都禦史巡撫山東時戶部奏畿內順天保定等八府與山東山西河南俱近宣府大同二邊常年軍需多仰給於此順天永平二府並山西河東俱有巡撫大臣而山東與保定等六府獨無保定舊有安置達官人等比因驚擾居民遣大理少卿佀鐘往撫安之未久召回今東作方興畿內及山東諸州縣與夫近邊之地皆宜豫爲之處乞復設巡撫官各一員許以便宜從事用責成效故有是命

○命加賜撒馬兒罕等處速檀阿黑麻王所遣正副使銀五十兩從人十五名銀各五兩並前所賜卽給與之且促其去初其國貢獅子等物上特賜王及使臣加厚至是使臣以道路阻遠奏求不已故加賜之

○命摘撥京營軍士二千人修理居庸關樓櫓墩臺以地震傾圯故也

○建州等衛左都督等官你哈答男尙古等四百五十七人入貢乞官職兵部言內查都指揮同知等官奴奴帖等三百八十人無敕可據兼授職年淺例難升襲其尙古等七十七人俱賫有授職原敕尙古等九人宜準令襲父原職兀魯罕河衛都指揮僉事等官火禿等六十六員已滿二十五年之例宜升一級從之

○丙子景皇帝忌辰遣駙馬都尉黃鏞祭陵寢

○建州衛女直都督完者禿等海西弗提等衛野人女直都督亦把哈等亦迷阿等衛野人女直都督捏克等各來朝貢馬及貂皮賜宴並金織衣彩叚等物有差

○禮部言近例副榜舉人除歷事外其坐監依親年三十五以上新舉人年二十五以上當授教職俱不聽告然其中又有願就職而不得者乞命會試考官多取副榜其不願者不以年歲爲限命仍如上科例行之

○廣東淸遠縣雨雹大如拳○丁丑山西陽和等衛艸場火凡焚艸四萬餘束巡按禦史參奏總理糧儲戶部郎中髙弼巡視不謹巡撫右僉都禦史郭鏜提督不嚴之罪命弼付巡按禦史究問鏜姑置之

○己卯禮部以會試三場已畢具考試官所取文卷奏請名數詔令取三百人

○辛巳南京都察院奏南京沿江上下多凶惡之徒爲道路患乞如舊例禁治下都察院議以舊例兩京城內外並通州等處有稱剌虎等名者犯笞杖罪如常處罪徒罪以下初犯免枷項軍發邊遠民發口外原系邊軍邊民杖一百發極邊常年守哨其職官議擬奏請定奪若出犯累次搶奪及再犯累犯者枷項一月各發充軍爲民守哨今南京沿江上下之人有犯依此禁治爲是奏上從之

○壬午代府昌化王仕墰薨王戾王第二子也母夫人黃氏永樂丙申生宣徳庚戌封爲鎭國將軍正統戊辰進封昌化王至是薨年六十有九訃聞輟朝一日賜祭葬如制謚曰溫憲

○巡撫大同右僉都禦史郭鏜復奏成化十九年冬虜入三尖山墩等處殺掠軍民財畜把總指揮義志張淮等提督不謹守備左衛城右少監鄒玉都指揮馬昇朔州城奉禦王喜都指揮滕瑾等廢弛誤事俱合逮問及分守右少監陸誾參將莊鑑號令不嚴亦宜有罪事下兵部言指揮等官義志等宜行令巡按禦史俟邊警寧日鞫問如律馬昇等姑記其罪俱從之

○癸未治尙銘黨都指揮使劉福指揮使尙鏞張傅千戶尙璘孫仁王憲李季百戶汪憲鎭撫李鳳及軍民葉剛於成田廣楊浩周冕王俊林鳳等皆附銘爲姦利事發執送錦衣衛鞫之刑部擬罪奏上上以此輩倚恃銘勢侵盜官物攬納錢糧害人肥己情犯深重難依常例處治剛成廣浩各杖一百押發貴州福憲仁憲鏞冕俊鳳押發廣西俱編戍邊衛家屬隨住璘革職婦女十六人遞發原籍不許在京潛住季降百戶帶俸傅贖罪還衛余悉如所擬○乙酉禮部引會試中式舉人儲巏等三百人陛見

○守備紫荊關大寧前衛帶俸都指揮僉事李麟卒命武成後衛帶俸署都指揮僉事魯廣代之

○命停革漢中守備武臣以狹西守臣言事妥民安故也

○丙戌以太子太傅吏部尙書兼華蓋殿大學士萬安太子太保戶部尙書兼謹身殿大學士劉珝太子太保禮部尙書兼武英殿大學士劉吉太子太保吏部尙書尹旻掌通政使司事太子少保禮部尙書張文質掌鴻臚寺事禮部尙書施純兵部尙書張鵬刑部尙書張鎣工部尙書劉昭都察院右都禦史李裕戶部左侍郎潘榮大理寺卿宋旻太常寺卿兼翰林院侍讀學士王獻翰林院侍講學士李東陽充殿試讀卷官

○巡按遼東監察禦史張西銘勘報成化十九年三月虜入定遠堡境殺掠人畜指揮千戶等官俱宜鞫問如律備禦都指揮僉事李洪參將周俊少監藍瑩按伏都指揮吳琮王澤遊擊將軍羅雄俱弛備玩寇復相爲隱匿並鎭守太監韋朗總兵官都督同知緱謙前巡撫右僉都禦史王宗彜亦各失於防察奏報不明俱宜論罪事下兵部言李洪等宜逮問藍瑩系內臣羅雄亦嘗領軍追寇乞降敕切責韋朗緱謙等情罪亦輕取旨裁處上曰藍瑩羅雄令戴罪殺賊韋朗緱謙王宗彜等姑宥之餘如所擬

○廣東淸遠縣大雷電雨雹

○調鎭守延綏太監陳政於大同寧夏太監韋敬於延綏宣府太監簡顒於寧夏命太監孫振鎭守宣府蔡新回京

○丁亥賜晉府西河王鐘鑅第二子名曰奇溯

明憲宗純皇帝實錄卷之二百四十九

明憲宗純皇帝實錄卷之二百五十

成化二十年三月戊子朔上禦奉天殿親策舉人儲巏等制曰朕聞治道之要有三曰立賢責任求賢古帝王心法相傳理欲明辧建官分職賢俊畢登於斯三者無不至矣其君臣之間所以交相儆畏與其事功之詳治功之盛可歷言歟後世願治之君孰不以唐虞三代爲法然究其實不能無疑石渠講經連屏書事崇儒有論鑑古有記立志篤矣何躬修玄默質任自然者治效獨優歟公卿省寺兩府臺諫兼攝有宜總察有方責任當矣何日不暇給役己利物者功業獨盛歟郡國公府皆得薦士四科九品隨材甄擢舉賢博矣何杖策相從躬駕枉顧者得人獨異歟之數君者其所建立施爲果皆本於儆畏所致抑亦隨其才力所就而然歟迹其事功治化視唐虞三代可能企及否歟朕嗣守祖宗鴻業夙夜祗勤惟恐制治保邦未盡其道期於大小庶官咸稱厥任窮陬蔀屋罔有遺逸如古帝王熙皞之世果何修而致是歟諸生博通古今之學明習濟時之務其參酌內外本末悉心以對毋徒膠於見聞而爲故常之論朕將資以裨治焉

○晉庶人鐘鐱奏男女長成艱窘不能舉婚禮命有司人給銀十兩紵絲二表裏豬羊各二口助之

○巡撫大同右僉都禦史郭鏜等奏虜眾屯聚朔州至右衛城迆東四出抄掠遊擊將軍都指揮使董昇禦之於黃洋溝力戰敗之前後斬首二十級獲馬二十九匹並弓箭百餘事西路參將都督僉事莊鑑邀其歸路於土溝子等處斬首二級及京營遊擊將軍都督僉事馬俊等各斬獲有差事下兵部乞加獎勵上曰斬獲多者降敕獎勵少者姑已之

○建州衛都督完者禿等累上書言建州左衛都督董重羊忠順效勞實無反叛情罪謫戍福建乞宥之還兵部言成化十一年春重羊之妻伯吉嘗入關願乞其夫同居內地及建州頭目人等累以爲請情辭懇至但一時招誘發遣者七十餘眾非止重羊一人兼累有旨不允今完者禿復以爲言取旨裁處詔不允取回己丑淸明節遣駙馬都尉楊偉遊泰分祭長陵獻陵景陵裕陵文武衙門各分官陪祭

○遣駙馬都尉黃鏞祭景皇帝陵寢

○遣內官祭恭讓章皇后陵寢

○廣東南雄府大風揚沙拔木

○庚寅上親閱舉人所對策賜李旻等三百人進士及第出身有差

○辛卯宴進士於禮部命定西侯蔣琬待宴

○調雲南道試監察禦史吳淑爲四川徳陽縣知縣淑當早朝侍外班誤入內班被劾下獄上以淑不謹難居憲職命吏部調外任

○光祿寺火掌寺事禮部右侍郎艾福等坐不能嚴謹被劾命宥之

○巡撫山西右僉都禦史邊鏞等奏二月間虜逼邊境四散鈔掠分守代州兼提督鴈門等三關右參將都指揮使支玉與守備都指揮郭瑄率守關官軍禦之於滑石澗堡轉戰五十餘里引還陣亡三十餘人玉等輕率寡謀俱宜治罪事下兵部言玉等罪重功微但虜勢未退宜停其俸令戴罪殺賊俟寇寧之日究問如律從之

○壬辰賜狀元李旻朝服冠帶諸進士鈔各五錠

○四川播州土官宣慰使楊愛廣西鎭安府土官知府岑﹤釒己﹥等各遣人來朝貢馬及金銀器賜彩叚鈔錠有差

○癸巳狀元李旻率諸進士上表謝恩

○甲午命大理寺卿田景暘復任以丁憂服闋也

○旗手衛舍人徐珍妻郝氏一產三男命有司給鈔米如例

○丙申授第一甲進士李旻爲翰林院修撰白鉞王敕爲編修其餘分撥諸司辦事

○代府山陰王仕堸奏生母夫人林氏及妃李氏卒例該賜祭五壇治葬銀三百五十兩今久旱民饑乞免賜祭其治葬銀亦乞止給二百兩命仍照舊例行

○淸勾兵仗局逃故軍民人匠八千二百七十三石從工部請也

○南京刑部右侍郎陳儼卒儼字時莊江西廬陵縣人景泰甲戌進士授刑部主事升郎中擢山東右參政進右布政使轉左遂擢右副都禦史巡撫貴州時貴州總兵吳經汪直黨綬之兄也欲大舉兵徵剿苗寨朝廷以兵不宜輕動敕儼亟往議處機宜而儼畏綬之勢過家遷延不去及去則經已報捷而儼隨例差人亦以捷聞當道大臣知其事者深惡之居無何召爲南京刑部右郎便道抵家而卒年五十八訃聞賜祭葬如例要其爲人大槪無足取也○致仕欽天監監正康永韶行取至京命升爲太常寺少卿掌欽天監事

○壬寅南京畱守左衛指揮同知袁勛龍江右侍指揮僉事湯瑄以應天府鄕試巡綽與監試官南京監察禦史楊榮劉銘各擿私獘相訐奏命錦衣衛官往會南京刑部究問事多誣上以開科取士爲朝廷重事勛等不和乃誣陷人罪妄奏煩擾難以常例處治俱免贖勛瑄調廣東邊衛榮銘調知廣西邊縣榮天河縣銘平南縣

○甲辰江西新建丰城髙安三縣大風雨雷雹壞民捨宇千餘間民多壓死者

○乙巳琉球國中山王尙眞遣使臣程鵬等來朝貢馬及方物賜宴並彩叚布絹有差

○贈故太子少保戶部尙書翁世資爲太子少傅

○故太子少保工部尙書萬祺子國子監生燾乞贈謚其父不允授燾爲通政司知事

○丙午攺欽天監監正田蓁掌南京欽天監事

○巡撫大同右僉都禦史郭鏜等奏虜二月已出境遠遁其調集各城軍馬宜各遣還京營參將白全遊擊將軍馬俊移屯東路天城陽和候報回京庶省供給之費事下兵部言宜再行總督軍務尙書餘子俊勘議詔馬俊白全所統官軍卽令回京

○裁革廣東雷州府將軍驛移英利驛於中路遇安營

○丁未以順天府府尹談倫爲工部右侍郎總理易州山廠柴炭

○巡撫狹西右副都禦史鄭時奏狹西連年亢旱倉廩空虛人民饑饉鳳翔平涼等府地震有聲如雷百姓流移父子離散積屍暴野臣會同守臣並都布按三司招撫賑濟將布政司見收贓罰等銀二萬八千八百五十兩運送災重糧少之處以備賑濟柰今二月將半亢旱如前麥根乾死粟谷未種況地逼三邊供億甚夥若不預處恐致誤事乞下該部議除年例銀數外再運十數萬石以備警急仍將狹西累年逋欠糧艸盡爲蠲免則貧困軍民庶得蘇息戶部覆議狹西布政司尙有銀四十四萬六千五百餘兩宜令時並三司掌印分巡分守等官若遇警急量爲支用但三邊國家重鎭將遞年逋欠糧艸原撥邊倉者照數催納以備邊用其存畱之數暫宜停止以俟秋成從之

○戊申復給應城伯孫繼先歲祿一千石米鈔中半兼支從其請也

○升掌錦衣衛經歷司事前軍都督府經歷張璲爲太僕寺少卿尙寶司司丞唐章爲南京太僕寺少卿

○琉球國中山王尙眞奏永樂年間所賜船破壞已盡今止存其三乞自備物料於福建補造下禮部覆奏宜聽補造其一從之

○致仕太僕寺帶俸少卿吳謙卒謙字益之浙江錢塘縣人由儒士內府寫經歷鴻臚寺序班中書舍人禮部郎中天順元年兼司經局正字東宮侍書後升太僕少卿支正三品俸成化十三年致仕至是卒錄其子榮爲中書舍人榮乞恩祭葬詔特允之不爲例

○己酉賜秦府永壽王誠淋長子名曰秉栵慶王邃塀第二子名曰寘銂

○兵部尙書張鵬等奏虜中逸歸人言瓦剌虜酋克失欲與迆北小王子連和俟秋髙馬肥擁眾入寇不可不備乞於京營總兵官預擇一人佩大將軍印充總兵官定擬調兵若干督同白瑜李俊原領軍馬待報啟行及監督軍務並監槍內臣均乞早爲裁處更簡命將臣一人往代白瑜備禦密雲兼提督黃花鎭古北口一帶關堡議入上曰虜賊欲乘秋入寇誠宜預備爾等其將原選聽徵官軍嚴加訓練令太監張善監督軍務定西侯蔣琬佩印充總兵官內官宋祥監槍待報往赴大同宣府與總督軍務尙書餘子俊同提調各路軍馬剿殺堪充右參將並備禦密雲等處將官再各推舉以聞鄰境應調官軍仍令餘子俊酌量其數及虜情緩急應否出師日期奏聞區處旣而兵部復舉左軍都督僉事王義堪充右參將東寧伯焦俊堪備禦密雲俱從之

○庚戌修長陵神宮監

○擢行人汪舜民葛萱李善知縣李興鈕淸陳讓余璣黃玹周宗桂鎬吳珍李尙達金章爲各道試監察禦史萱善尙達章皆南京升知縣施裕蒲鋼爲太僕寺寺丞

○兵科給事中髙綸等查盤狹西寧夏靈州等倉糧料銀艸虧折數多管糧右參政呂正副使羅明失於關防巡撫右僉都禦史賈俊失於提督請治其罪時正已致仕明升本司按察使俊升工部右侍郎戶部具覆命逮治正明停俊俸三月

○壬子上諭兵部曰邇來官軍民匠多有姦頑之人逃伍缺工潛住京城內外已寬宥令一月內首役者免罪其有違犯不悛者令巡城禦史錦衣衛官督同五城兵馬挨捕初犯者杖七十再犯一百俱各還職役三犯者官軍押發邊衛差操工匠枷項三月復役地方鄰佑容隱者一體治罪不宥其卽出榜諭之

○朵顏衛都督阿兒乞蠻遣知院察歹等來朝傳報夷情及貢馬賜宴並衣服彩叚等物有差仍令賫彩叚表裏回賜阿兒乞蠻

○總督大同宣府軍務兼督糧儲戶部尙書兼左副都禦史餘子俊奏比奉敕整飭兵備至大同宣府與內外守臣會議邊陲所急保障爲先頃臣巡撫延綏嘗議削山築墻建墩挑塹今十餘年民被其利請以其法行於宣府大同或可捐小費而成大功竭一勞而享永逸謹條具事宜以聞一大同中路起西至偏頭關東西六百餘里地勢平坦無險可據欲於其中每二里許築墩臺一座每墩闊方三丈髙亦如之每角作二懸樓方徑六尺兩墩相去空內挑壕塹廣一丈五尺深一丈一墩計役丁夫五百大約十日可成以一萬人力計之十日可成二十墩及今四月五月虜馬疲弱未能入寇之時動調中西二路軍士兩月可築一百二十墩以道裏計之已及二百四十里之遠一墩令十人守之非但遠能瞭望而多備槍炮等器又可以四面擊虜蓋槍炮之力可及四百餘步今兩墩共擊一空遠止三百六十步若彼此互發勢無不及其大同東路西起宣府至大同接境一帶俱仿此但今邊軍困苦乞視延綏夫役之例量爲優卹仍給口糧山西民力困於供輸難更徵發乞敕兵部量借京軍三萬各備畚鍤等器赴邊助役庶幾力眾工省刻日可成若疑二里一墩爲大疏內宜增築徐待來年其偏頭關在延綏界北非臣職所及乞令別議施行一邊儲倉庾每被姦頑之人攬納稽延經歲不獲徵收或貪刻有司多方侵克乞自今有犯除沒產陪償外仍謫戍極邊一大同宣府倉場𨿽有巡撫總理等官然巡歷不周積獘如故且如邊東饋餉近被姦臣侵蠹二百餘萬以爲貨賂權要之資遂至告急與其舉覺於耗失之餘孰若預防於收入之日宜於山西按察司額外設官二員往來大同宣府巡察姦獘俟有成績別議裁省一大同宣府連歲兵荒糧艸缺乏恐秋冬之間客兵大集計無所施乞給折糧銀二十萬兩大同三分宣府一分以備緩急一邊地素不產鐵今修舉邊備召募壯勇漸有成績應用器仗無所取辦乞敕工部量給精鐵十餘萬斤爲用一虜賊所畏者惟神槍乞給硫黃千斤以備火藥得旨所陳邊務俱允行兵部卽會京營及戶工二部計處以聞於是兵部臣言借撥官軍宜於五軍三千神機三大營如數與之不足暫借團營步軍補完令刻期以往所用器仗令工部置造日支口糧增以五合更人賞銀一兩優卹犒勞從宜處分其言偏頭關一帶邊備不系所屬然大同延綏地勢俱犬牙相制難分彼此宜卽敕子俊往度地形督令所司一體修築上曰可止於團營撥軍二萬把總十員責限速往人賞銀五錢行糧俱於京倉支給戶部仍差官會居庸關守臣驗出時宣府大同荒旱米貴銀一錢止易米五升而調大眾興大工人頗難之

○癸丑命故武平伯陳能子綱襲爵歲祿一千石本色折色四六兼支

○丙辰給修邊團營步軍行糧人更加米一斗

○秦府宜川王公鋺薨王莊靖王之子母孫氏正統丙辰生丁卯封爲長子景泰壬申襲封宜川王至是薨年四十有九訃聞輟朝一日賜祭葬如制謚曰榮順

○命工部右侍郎賈俊右軍署都督僉事李曰�永督修天壽山四陵以地震有損也明憲宗純皇帝實錄卷之二百五十一

成化二十年夏四月丁巳朔享太廟

○遣內官祭司竈之神

○戊午上諭三法司曰今天气暄熱兩法司錦衣衛見監囚犯笞罪無干證者釋之徒流以下減等處治重囚情可矜疑並枷項示眾者俱錄獄辭以聞於是刑部奏死罪可矜者二十八人子婦不孝父母告之而復息詞者十四人都察院奏死罪可矜者五人枷項者六人得旨貰死充邊軍者總三十五人爲民口外者二人杖之俾歸養者十一人惟彊盜二人不孝情重者三人不宥

○兵部尙書張鵬以疾乞致仕上曰卿歷練有年精力尙健所請不允

○以河南按察使葉淇爲都察院左僉都禦史提督鴈門等關兼巡撫山西

○天壽山守備太監李良巡撫都禦史李田言長陵等三衛官軍三千員名輪守黃花鎭者往往有缺無補不若於兩班數內選閱精銳一千五百人常令在鎭守禦余畱備陵寢灑掃役使庶事體兩便從之

○己未以狹西洮州河南船觜並哈西溝等處剿殺番賊功賞官軍鈔絹布有差

○兵部臣言比巡按直隸監察禦史程春震覆實去年七月鎭守大同太監蔡新總兵官都督同知許寧巡撫右僉都禦史郭鏜副總兵署都督僉事周璽左參將都督僉事劉寧左監丞石巖宣府遊擊將軍都督僉事宋澄馬鋪山紅墻兒等處禦虜功計前後共斬首一十五級生擒一人今議自斬首二級以下奮勇當先被傷官旗軍捨等共四百六十二員名例應升賞外內蔡新許寧郭鏜方戴罪比者石佛寺之功不允升賞今蔡新許寧俱取回京郭鏜調遼東巡撫周璽劉寧亦蒙略其過一得實授都督僉事一升都督同知石巖升右少監據今所報各營斬獲之數惟劉寧石巖部下七級宋澄部下四級餘多一級而已其升賞等差並戶部郎中張倫督運有功合賞與否俱取旨裁處上曰此舉功次不多調度遊擊督運等官並斬獲一級者俱無升賞石巖劉寧宋澄各賞紵絲二表裏其餘有功者各準擬升賞有差

○庚申遣駙馬都尉周景王增祭告長陵獻陵景陵裕陵遣太監黃順祭后土司工之神以將興工修理也

○增置山西按察司副使僉事各二員督理大同宣府軍儲等事升河南南陽府知府雍泰四川成都府知府毛松齡爲副使狹西慶陽府同知李萼鄜州知州周寧爲僉事時總督軍務戶部尙書餘子俊奏大同宣府二處倉場各遠政務繁劇乞於山西按察司各增設官二員督理糧艸禁革姦獘仍視邊東修邊之例一年中四月八月每一舉行待經理具有成績從戶兵二部奏請裁革因舉泰等可任用故有是命

○給秦府鎭國將軍公鍭夫人郭氏食米歲五十石

○以狹西肅州黑山及洮州跌巴口殺賊功賞右參將都指揮劉晟指揮僉事馮潔及官軍彩叚鈔布有差

○命摘撥京營官軍三千委左參將都督僉事王義統領聽調

○辛酉總督大同宣府軍務戶部尙書餘子俊奏居庸關迆北自楡林驛起至髙山跕止內惟雲中驛屬有司餘皆軍衛應役其大同左右威遠平虜等衛四程俱無驛傳且驛馬倒死數多連歲兵荒追補不給缺於走遞飛報乞令兵部選閱順天府寄養四戶馬五百匹分布沿途衛驛按遞爲便從之

○大通事錦衣衛署指揮使楊銘等奏泰寧衛都督脫脫索羅弟小失臺王上言迆北虜酋克失遣人招降諸夷及朵顏三衛都督阿兒乞臺等亦遣使察歹等上書告急言克失與小王子連和約東行掠其部落將大舉入寇竊見朵顏三衛爲東北藩籬歲入朝貢熟知道路向被虜酋也先招爲鄕導致有正統己巳之變今如小失臺王等所言竊恐小夷合勢倡亂難圖況朵顏與小王子諸部素爲讐敵撫而用之亦以夷攻夷之法宜因其請遣使撫諭以息邊釁事下兵部謂銘等所言皆爲國至計但比因虜中逸歸人言此虜實有乘秋入寇之謀已嘗命將勒兵以待兼命尙書餘子俊往飭邊務至於以夷攻夷乃一時權宜非用兵嘗法如唐借回紇兵以討安慶緒終唐之世受其恃功侵軼之禍在所當鑑其遣使出境招撫向於十七年秋亦因三衛被北虜脇與連和嘗擬議得旨止令鎭守邊臣撫諭之今夷使察歹等旣來報事宴賞宜加厚及行遼東薊州山海等處守臣如遇三衛夷人赴邊傳報夷情及避難潛住等宜倍加存卹以固其效順之心上曰察歹等加賞紵絲一表裏撫諭三衛夷人不必遣官止敕鎭守等官遣人賫與之○壬戌太僕寺卿張海以母喪去任

○賜火失阿兒等處羽奴思王虎斑絹磁器從其使臣請也

○癸亥巡撫南直隸兵部尙書左副都禦史王恕奏乞致仕得旨恕歷練老成朕方委任不允休致

○總督大同宣府軍務戶部尙書餘子俊奏宣府遊擊將軍宋澄堪任守將東路右參將柳春萬全都指揮同知張璽任以戰守無往不宜分守大同西路右參將左軍都督僉事莊鑑粗率虐下兼與少監陸誾同事不睦宜取還京帶俸別用或以柳春宋澄更易或令張璽往代莊鑑事下兵部言宜令柳春攺任宣府遊擊將軍宋澄攺任右參將分守宣府東路張璽舉充右參將分守大同西路莊鑑取回別任從之

○甲子以四川左布政使劉潺爲順天府府尹

○立殫忠效義二營選閱京衛舍人餘丁訓練聽調先是遣給事中禦史選閱各衛舍人餘丁彊壯者三丁取一送五軍營各立一營給與器仗時加訓練以俟調遣時中選者已一萬二千餘人分布二營總兵官英國公張懋等請營名及每營令都指揮二員把總教練故有是命已而懋等以捨餘數多復請營立四司司設把總一員及人給月糧四斗俱從之

○給修天壽山陵寢官軍二千員名月米人四斗鹽四斤

○夜月犯軒轅南第五星

○乙丑運太倉銀七萬兩於大同宣府以給邊儲

○宥鴻臚寺掌寺事禮部尙書施純等罪初四日早朝序班有引謝恩官誤入內班者被劾純等奉旨查其人姓名以聞並奏劾之命序班四人送錦衣衛問狀純等平日因循不能鈐束屬官以致差違法當究治姑宥之仍戒自後務須謹愼

○山西左布政使李益以潞城縣供應細疋織造不如法工部劾奏其罪下巡按禦史逮益及州縣官吏治之俱坐違制當杖例贖還職

○夜南方流星如盞大靑白色尾迹有光自氐宿東南行至近濁

○丙寅總督大同宣府軍務戶部尙書餘子俊奏千戶施海從右參將莊鑑於大同西路追虜戰死海素驍勇臨難不避眾共惜之乞不限常例取其子於軍前論功升授以爲激勸事下兵部覆議從之

○宣府總兵官署右都督周玉等奏今年三月間虜屢於西路新河口及永寧堡等處殺掠民畜其守墩百戶李住劉守原提督墩臺指揮王永守備指揮董斌失於瞭望防守俱宜逮問分守左監丞張剛右參將孫素總督不嚴亦當有罪但李住等情罪稍輕宜姑記其罪俱從之

○丁卯有盜伐皇陵山木者四人爲守備鳳陽內官所獲中都畱守司鞫實罪當徒都察院按榜例擬以處死有旨貸其死於近山人眾處枷項一月滿日押發浙江沿海衛分充軍

○己巳金吾右衛帶俸老疾署都指揮僉事張讓子義代父原職本衛帶俸指揮使

○巡撫山西右僉都禦史邊鏞等奏三月間虜賊擁眾從東路入水泉營等處分守代州右參將都指揮支玉卽率都指揮髙昇郭瑄等官軍分道按伏力戰拒之虜覘我東路有備復從西路滑石澗等四散突入尋遣支玉等會兵六道夾攻臣與鎭守太監劉政整兵爲援斬首一十五級奪其馬七十餘匹弓箭甲仗等物二千二百餘事虜眾潰散事下兵部乞降敕獎勵其有功並陣傷官軍候勘報升賞從之

○庚午命故中軍都督僉事劉能子輔襲父原職濟陽衛帶俸指揮使

○總督大同宣府軍務戶部尙書餘子俊奏大同邊境比之宣府及偏頭關地勢平曠無險可據追逐虜賊非馬軍莫能今略計京營聽徵及宣府大同偏頭關馬軍共二萬七千九百狹西延綏寧夏靖虜固原一帶馬軍共三萬七千九百彼地俱隔黃河竊計春暖凍間虜必難犯今欲酌量調遣參將等官俱至大同預備但未及與今監督總兵等官張善蔣琬等面議乞敕善等並所舉參將等官將應領馬隊之數暫爲處分俟六七月間別有警報奏聞上請上覽奏曰兵部卽與今所遣監督總兵等官酌量所領從徵軍馬之數以聞其延綏並固原等處擬調邊將俱降敕往諭之

○辛未賜周府沈丘王同第四子名曰安�沈府稷山王詮鋈嫡長子名曰勛氵�丘唐山王詮鈹第二子名曰勛濴沁水王詮金�替嫡長子名曰勛氵�臨第二子名曰勛滲

○巡撫順天等府都禦史李田以疾乞致仕不允命調治平復速往蒞事

○以水災免直隸永平府灤州糧五千八百餘石艸四萬三千餘束

○給大同馬價銀一萬三千餘兩並順天府寄餋馬二千匹從大同守臣言也

○壬申仁祖淳皇帝忌辰奉先殿行祭禮

○乙亥遣監察禦史十員淸理南北直隸並浙江等處逃亡軍役總兵官定西侯蔣琬等言京營逃亡軍士二萬餘人乞行淸解事下兵部言曩所差淸軍禦史成化十三年因四方災傷止畱福建四川雲南貴州兩廣共六員餘各停罷令巡按禦史兼理俟年丰之日舉行今邊務方殷而總兵等官復以軍伍缺乏爲慮其所停罷之處仍宜選差十人嚴督所司淸解爲便從之

○丙午右副都禦史李田卒田字舜耕湖廣嘉魚縣人景泰甲戌進士授戶部主事升郎中成化丁亥徵四川山都掌夷寇以田督饋餉寇平升廣東右參議進浙江左參政升右布政使轉福建左布政使未幾升右副都禦史整飭薊州山海等處邊備兼巡撫順天永平等府居數年以病乞免未允至是卒賜祭葬如例田爲人有操執爲政不苛刻然亦無卓然可稱述者於承恩中進士爲南京主事

○丁丑以水災免順天府薊州及玉田縣並薊州等五衛糧八千八百三十餘石艸二萬三千四百餘束

○賜徽王見沛汝州稅課局歲辦課鈔從王請也

○戊寅仁祖淳皇后忌辰奉先殿行祭禮

○土魯番等處王孫女阿黑察等遣使臣亦撒等來朝貢駝馬鑌鐵刀銀鼠皮玉石等物賜衣服彩叚等物有差仍令賫敕並彩叚表裏回賜阿黑察等

○南京吏科給事中周紘等言今春初旬自京師至於大同宣府諸路同日地震壞城廓覆廬舍裂地湧沙傷人害物誠可謂非常之變異也臣等考之天居上爲陽地居下爲陰君陽也臣陰也中國陽也外夷陰也往歲夷虜入寇掠殺軍民今𨿽遠去安能保其不來陛下已嚴敕守臣密修兵備深爲禦戎之策矣但兩京大臣豈無以私勝公怠事玩法如聖諭所指者乞皆罷歸田裏別選賢能以充任使則天意可回而災異可弭上以所言事皆已行又無指實而朦朧泛說姑寬其罪

○盟津王見濍有罪革爵見濍鄭王第三子也以年長出府別居因竊世子金冊以去他日復入宮欲取寶鄭王數使索冊不得已歸諸宮中自是不復朝王凡朝廷慶賀大禮皆廢嘗乘轎皆叔父涇陽王門見叔父不下妹廣寧郡主及笄府中制臥牀奩具率人擊碎焚之且詈王又彊取良家子爲宮婢多占軍校至三百餘人所爲多不法鄭王不能制奏之遣刑部郎中王儼等往會鎭守內官曁巡撫巡按等官雜治得其狀以聞有旨盟津王毀罵父王侮慢親叔進賀表箋皆不行禮又貪淫酷暴違法多端革去王爵令戴平巾讀書習禮鄭王不能教子各寫敕切責省諭其左右之情犯深重者六人各杖一百發充楡林衛軍餘十七人杖一百發遵化火�芻鐵三年教授單元等解京余悉準擬

○己卯寧府儀賓夏瑛以杖殺家奴爲巡按禦史所奏下獄法當杖徒例贖獄上報可

○庚辰曉刻月犯壘璧陣東第三星

○辛巳賜百官扇

○壬午升浙江按察使楊繼宗爲都察院右僉都禦史整飭永平山海等處邊備兼巡撫順天永平二府

○癸未攺南京參贊機務兵部尙書陳俊爲南京吏部尙書巡撫南直隸兵部尙書王恕於南京兵部參贊機務升南京禮部左侍郎李本爲本部尙書南京吏部右侍郎尹直爲南京禮部左侍郎南京都察院左副都禦史胡拱辰爲南京工部尙書南京大理寺寺丞虞瑤爲南京右僉都禦史兼管巡江令南京右僉都禦史白昂掌院事

○甲申以貴州左布政使彭韶爲都察院右副都禦史巡撫南直隸蘇松等處總理糧儲

○詔浙江江西湖廣所屬金華等十四府州原泒補運糧十一萬八千四百六十餘石折銀初漕運總兵官陳銳等言十八年災傷額運糧數不足戶部擬於附近有司撥糧二十三萬八千餘石補運至是銳等以金華等處河路僻險不便舟楫請以補運之數折銀從之

○乙酉命江西貴溪縣重建宋儒陸九淵兄弟象山書院九淵裔孫崇奏先祖九韶九齡九淵生宋渡後並以道學名世當時建象山書院祠之元季祠毀於兵至國朝景泰三年巡撫都禦史韓雍復爲興建尋廢乞命有司重建春秋致祭下禮部覆奏以九淵兄弟有功名教宜照鄕賢祠例令有司卽象山書院故址重建歲一致祭從之

○升錦衣衛百戶章瑾爲衛鎭撫署經歷司印瑾旣夤緣免戍復衛復以賂結用事者而得是官經歷司乃文資其署印亦非舊例時論駭之

明憲宗純皇帝實錄卷之二百五十一終大明憲宗純皇帝實錄卷之二百五十二

成化二十年五月丁亥朔命山東臨淸縣稅課局課並船料鈔每貫折米一升以備賑濟從巡撫都禦史盛顒等會議也都察院經歷李晟言邊務五事一尊彊中國謂祖宗起東南一隅能盡掃鮏羴於四海今舉天下之全力而不能制虜於一方是豈虜眞不可制哉蓋兵精將謀食省馬肥皆制虜之急務缺一不可者今宜募土兵選軍余詢智臣拔驍將嚴課廣屯田擇牧餋以爲內修外攘之本以絕四夷窺視之心國家千萬年承平之基端在是矣二處置三衛謂朵顏福余泰寧三衛世受國恩爲我藩籬人皆土著可以耕稼比之北虜勢實不同今外逼於虜而莫之救內依於我而莫之卹亦爲怪其不叛我而從虜也哉苟當其叛服未決之際爲之覊縻爲之應援彼之懷我之思畏我之威不至從虜爲逆以益重三邊之患矣三封固哈密謂西域諸夷哈密爲重祖宗時嘗封爲忠順王以障我西鄙比因失國來依於我其臣罕鎭乃能復其土地之舊是宜封之故號使世爲我藩弭西戎東窺之心斷北虜南通之臂此上策也顧乃靳一冊封但授以都督之職豈非惜虛名而失實利也哉四通擬諸虜謂夷狄之中北虜最彊比年以來兵民俱困師訖無功況東夷自被徵之後每欲報怨瓦喇在也先之時已嘗犯邊萬一眾醜相扇寧不益重三邊之憂且楡林一帶去京師四五千里供饋浩繁州縣紛擾不惟外患難支抑恐內憂或起苟事不預圖機不早決有不勝意外之憂者矣五按視河套謂河套土地廣闊水艸深密秋髙冰堅虜恆恃爲窟穴宜及盛夏虜退之時遣人按視圖其山川之儉夷道路通塞何處可以駐札何處可以掎擊徧示諸將庶出師之時得以相機合變而無所迷惑亦地利之一助也事下兵部獨取其用心三邊與精兵將謀食省馬肥之說而已募土兵選軍余之策爲窒礙以內憂起機事動之言爲無稽若朵顏之卹哈密之封河套之圖爲未可猝舉上卒從兵部議晟又言兵機五事其變化古法二事止言大略至於縱橫聚散法有妙用遲速遠近動有機巧能壯人心能助火器若得萬人另爲一營大小相參虛實相應可一舉而定虜矣亦下兵部議尋令團營提督總兵等官會同驗試而所謂變化巧妙祕謀難行紙筆者卒亦無聞焉蓋晟於兵書嘗涉獵偶有所見遂自矜肆所謂敢爲大言而不慚者也

○降狹西鎭番衛指揮僉事戴英姚鐘爲正千戶指揮同知王源爲指揮僉事以虜寇失機從巡按禦史羅贊奏劾也

○狹西岷州地再震其聲如雷

○己丑賞大同等處獲功官軍保國公朱永等二千一百六十六員名有差共銀六千一百六十餘兩絹一千二百六十餘疋布三千七百五十餘疋

○兵部請申命遼東甘肅守臣戒嚴邊備及令撫治鄖陽都禦史等官安輯流民禁捕盜賊上命亟移文諭之

○辛卯端陽節賜百官宴如午門

○壬辰致仕南京刑部尙書周瑄卒瑄字廷玉山西陽曲縣人由舉人授刑部主事正統己巳扈駕北徵還升署郎中超升本部右侍郎嘗奉敕賑卹順天河間二府災條奏便民八事多有施行戊寅升左侍郎癸未以本官掌工部事尋又掌都察院事乙酉升右都督禦史總督南京糧儲宿獘頓淸﹤鋶﹣釒﹥上南京城守八事多有可采者是歲升南京刑部尙書屢乞休致仕不允以考滿詣闕上章懇辭乃許卜居南京尋以疾失明至是卒年七十八贈太子少保謚莊懿賜以祭命有司營葬域於江寧縣瑄純實簡澹渾厚有容同列或以賢知相髙略不與較尢畱心事務久掌憲刑深於法比屬利不能爲姦其治獄也一以寬恕爲主不失於刻云子二人俱登進士長經今爲禮部右侍郎鋐今任南京光祿寺署丞

○甲午上復諭三法司曰見監重囚累訴冤枉者再照例多官會審果情罪有可矜疑者毋據成案開具來聞還移文南京法司一體審錄至是刑部都察院會公侯駙馬伯五府六部官審錄得情可矜疑者二十九人又十二人屢審情眞而訴冤有至二十四章者又六人父母告其不孝而復息詞者皆以具獄上請得旨減死充軍者二十人畱獄重鞫者十七人不孝六人各於其家門枷項滿一月杖之百俾歸餋婦人以姦罪當死者四人釋之

○中書舍人徐莊奏欲依先年中書陳彜訓鐘子勤等例擢參議知府及諸司推舉之例吏部議以彜訓歷任十八年之上始擢參議子勤歷任二十餘年始擢知府近年中進考滿科貢出身者俱升員郎主事等官已爲著令莊乃妄引遠例爲言今欲於科目出身歷任年久才識超卓政務通達眾所推服者不拘常例量奏請升用一二激勸將來詔曰中書由科目監生出身有才堪政事者如例惟舉

○命荊襄等衛原畱漕運旗軍一千九百二十八名內止存一半在衛防守餘皆仍舊漕運以荊襄流賊漸平從巡按禦史吳哲等奏請也

○乙未宥宣府分守左監丞張綱參將孫素令戴罪殺賊先是綱等嘗四次失機皆獲宥免至是兵部劾其罪難再恕上竟宥之

○丙申太祖髙皇帝忌辰奉先殿行祭禮魏國公徐俌承命祭孝陵

○升兵部左侍郎兪欽正二品俸以九年任滿也

○命守備葛峪堡萬全都指揮僉事孟璽管本都司事從兵部奏請也

○旌表孝子朱輝等二人節婦張氏等七人輝直隸永平府學生蔡淸徐州沛縣吏父母沒廬於墓並旌其門曰孝行張氏直隸慶雲縣民劉泰妻左氏涇縣民吳紹芳妻吳氏民王淸安妻司氏山東禹城縣舉人馬騘妻李氏山西臨縣民韋泰妻寧氏狹西涇縣民劉釗妻蕭氏廣東番禺縣人衛經歷陳瑺妻七人俱守節無玷並旌其門曰旌貞節

○廣東番禺縣有大星墜東南聲如雷散爲小星十餘旣而天地昏晦良久乃復

○丁酉命監察禦史徐節等淸理天下軍伍節順天並直隸永平等府州胡漢應天並直隸蘇州等府州陳嵩直隸淮安等府州朱守恕浙江許斌湖廣從都察院奏三歲例差也○戊戌仁宗昭皇帝忌辰奉先殿行祭禮遣駙馬都尉蔡震祭獻陵

○己亥起致仕兵部左侍郎馬升爲都察院左副都禦史巡撫遼東先是巡撫遼東僉都禦史郭鏜有罪逮詣京吏兵二部會舉二人以聞詔以遼東累有邊報必得歷練邊務眾所推服者以往遂特起文昇用之

○賜都昌懷順王妃茆氏並幼子歲米百二十石

○以分守湖廣行都司太監韋貴侄紹爲湖廣均州千戶所百戶從貴奏乞也

○庚子命羽林前衛指揮僉事朱輝幼官營把總燕山前衛指揮同知包璽十二營把總從英國公張懋等奏舉也

○壬寅大同總兵官都督同知許寧巡撫右僉都禦史郭鏜鎭守內官蔡新俱有罪下獄降官時鏜調遼東巡撫寧新被召還京上以去年大同失機命三法司錦衣衛執寧新於午門前門狀錦衣衛卽遣人執鏜以來於是給事中交章劾奏並劾副總兵周璽遊擊將軍董昇等得旨寧新已下獄若輩如何復爲言鏜至三法司會鞫之以具獄奏有旨寧等俱受邊方重托卻輕率進兵折損官軍致虜賊肆無畏憚剽掠邊民情犯深重本當處死姑從輕發落寧鏜各降官六級新到任未久降三級寧降羽林左衛帶俸指揮同知鏜降四川射洪縣知縣初寧與威寧伯王越更調鎭守也郭鏜送越行越曰許寧𨿽經戰陣守己撫下然非充馭才朝廷重用之必壞事公其愼之寧至大同因與太監爭坐不和每事違拗悻悻自用及聞虜警直納眾言欲出兵於邊令偏裨分據要害按伏以待而已與寧屯重兵以遏虜衝寧不從鏜曰今虜眾必至凡戰守機宜公當申明號令以一眾志庶有備無患寧曰自古禦虜兵無常勢人自爲戰安可預圖鏜默然猶以其爲宿將不知慮但以不和奏調汪直於南京旣而虜酋小王子率眾大至烽火日夜不絕寧乃遣劉寧董昇營於西山周璽屯於懷仁已與鏜及蔡新等斂兵城守欲伺虜入掠勢分各相機邀擊之此固十年來邊將邀虜報功之常態也是時虜酋駐邊外猶懲往年之敗懼不敢入及覘知寧無能爲遂入大掠而代王以已莊所被害屢促寧出兵寧猶不聽適有人自京來者服色頗異守門卒報云京師行事校尉來矣寧不得已乃與新鏜出軍去城二里許各率所統兵分爲三哨虜見伏精兵於禾稼深處遣騎十餘去營約五里角�羊鞍牧馬以誘之新麾下見之果稟新馳往掩捕寧將士見之亦曰太監人已獲功吾輩反出其後遂相率楊旗馳馬而出寧不能禁旣至虜騎四合大戰將士死者千餘人虜亦多死者橫屍蔽野寧奔夏米莊鏜新疾馳入城劉寧董昇聞兵敗督眾自守虜圍之數重幾不支軍中火器有名大將軍者昇亟今試之一發震天地落王子帳前人馬辟易死者枕籍王子懼適周璽兵至遂引退虜眾驅其所掠人畜彌野而去經過西路參將莊鑑等抄掠其餘騎乃各以捷聞時當道者皆聞其敗以新調汪直王越非計恐責有歸所乃謬以調兵未集眾寡不敵爲辭請降敕獎勵之而科道官亦無一人言及者冀寧勉圖後效以掩前罪也而寧自夏米莊入城被陣亡之家其婦女號呼詬詈擲以瓦礫萎薾喪气不復有一矢之捷至是月久人心積不能平有以其實上聞者上怒遂執而罪之並責科道官不早言鏜旣降道寧之事甚悉且越服之先見寧降後有舉將才者每以寧爲言欲再起用之甚至有以諸葛亮街亭敗績爲比者要皆吠聲之徒知慕其人而不知究其實者可嘆也賴今上聖明卒不用庶人心痛憤稍泄云

○山東黃縣民李安逃居京師大興縣陳畱村村民田政等四人各有子年十許歲皆倩安閹之以求進其欲自求進者安輙爲閹之事覺刑部論安等法皆當杖因據近例自閹者本身處死全家充軍以具獄上請有旨李安違例爲人淨身情實殘忍重杖之百發遼東鐵嶺衛充軍田政等四人減死發遵化廠炒鐵三年其子俱發本縣嚴督戶長收管

○癸卯選順天府寄餋備用馬一千二百三十匹給遼東軍士從遼東軍士從遼東總兵等官緱謙等奏請也

○甲辰敕貴州按察司副使方中整飭兵備於貴州迆東地方貴州原設兵備副使二員俱在迆西至是巡撫都禦史謝昶奏迆東龍裏等七衛所思南等六府與四川湖廣廣西諸苗寨相鄰欲專令副使一員往來提督故有是命

○乙巳升南京禮部郎中乙瑄刑科給事中劉吉和爲布政司左參議瑄山西吉和湖廣遣吏科右給事中張晟充正使行人司行人充副使左輔捧詔敕禮物封故滿剌加國王男馬哈木沙爲滿剌加國王以先遣給事中林榮等舟溺不至也

○升監察禦史婁謙爲狹西按察司副使提調學校○復除山西布政司右參議鄭銘於狹西以親喪服闋也

○詔聽徵馬四千五百匹四月五月每匹給料一石艸價銀二錢三分從保國公朱永等所奏也

○木星守亢宿

○丙午命大同宣府遼東延綏甘肅諸邊關鎭守總兵巡撫等官戒嚴仍選京營聽徵官軍以俟而先遣遊擊將軍馬俊參將白全卽日啟行以各邊報警急也

○狹西岷州大崇教寺番僧失勞尖卒等多扚等簇簇頭番人卜肖等河州洪化寺番僧喃葛札失等洮州札納等簇番人你卜秀等各來朝貢佛像駝盔甲等物賜彩叚絹鈔有差○丁未賞四川松潘右參將傅泰彩叚一表裏銀十兩升官旗四人各一級賞官軍一十六員名有差以斬獲巴豬等寨番賊功也

○戊申詔免故丰城侯李勇已支祿米還官

○己酉命惠安伯張王�贊管領將軍侍衛

○庚戌賜義陽王子圪長子同鎔夫人宋氏米歲三十石

○錄故太常少卿戴慶祖孫愈爲國子監生慶祖正統十四年扈從北徵陣亡已錄用其子昇累官刑部員外郎至是昇以年及致仕乃援例乞恩再蔭其子愈禮部覆奏上曰慶祖沒於王事其孫仍準送南京國子監讀書

○監察禦史戴中刑部主事劉則和大理寺左寺正陳觀俱有罪降調外任先是定國公徐永寧子勛衛世英令人訟其從叔勛衛永宏私送客至家灣飲酒宿娼事下刑部則和按問爲誣世英以父素有心疾因假父名復奏以實其事永宏亦言世英賂鄰人使證成已罪得旨移都察院下中重鞫中得其實以永宏誣告鄰人受財罪當流因白都禦史劾奏則和及郎中員外郎罪旣奏乃送大理寺詳審觀以中不當先奏後審且引例非是駁之又語永宏曰汝坐此當免官矣中遂易獄詞以合前所引律復送審又白都禦史劾奏觀及寺副評事罪於是觀等亦奏中攺易獄等罪有詔下錦衣衛獄問狀三法司會審中等各坐罪有差上批奏曰永宏姦宿娼婦革去勛衛發回原籍居住戴中引例差錯攺除招字劉則和問事不明陳觀教囚翻異俱免贖罪各降官一級調外任中四川雅州判官則和廣東化州同知觀四川潼州州同知餘皆如所擬

○壬子巡按山西監察禦史以山西都司經歷司火焚公廨及庫藏軍器劾奏都指揮同知周能署都指揮僉事張泰罪都察院請下禦史逮治如律從之

○癸丑以南京通政司右通潘禮爲太僕寺卿

○甲寅山西代州地一日七震俱有聲晉庶人美墊自陳三女長成不能聘嫁上命有司給以財禮總督大同宣府軍務戶部尙書餘子俊奏大同西路新設平虜衛缺騎操馬乞於順天府寄餋馬給一千匹以備戰守從之兵部尙書張鵬等奏乞命雲南鎭守總兵巡撫等官覃平等督令車裏八百老撾等宣慰司孟艮元江等府各愼固封疆整飭武備以防交人入寇不得輕與文移咨釁納侮從之

○兵部奏乞敕總督大同宣府軍務尙書餘子俊提督偏頭延綏寧夏甘肅遼東紫荊等處嚴兵以防虜寇及差團營指揮一員往探虜情緩急以報上從之指揮且不必差前所擬馬俊白全亦待餘子俊奏至始遣仍以監槍內官一人參知

○兵部奏請五府六部與南京各衙門及巡撫巡按等官各舉將材一二員以備選用先嘗奏請通行內外舉者絕少故復申之上允其請仍命兩京軍職曾經戰陣才勇可耴因事閒住隨操者亦在所舉

○乙卯攺錦衣衛副千戶楊剛爲衛鎭撫與鎭撫章瑾爲理刑初兵部被旨推鎭撫司理刑官尙書張鵬以千戶李瓏百戶阮全名上不允命別推鵬知上意在章瑾乃推瑾及千戶金安遂以命瑾以及於剛瑾復陽辭不受上卒命之

○以水災免營州中屯右屯二衛糧一千一百六十餘石艸三百五十餘束升襄府儀衛司儀衛副王泰爲署指揮僉事從王奏請也

大明憲宗純皇帝實錄卷之二百五十三

成化二十年六月丙辰朔南京兵部右侍郎萬翼奏乞攺官在京以便餋親許之翼大學士安之子也

○丁巳英國公張懋等奏各都司衛所京操官受制於在任軍政官該操軍士缺而不補乞於軍政官外增二員協同軍政官輪分班赴操管事庶軍馬有缺易於撥補事下兵部議官不必增但虧欠者照例逮問各軍政官仍停俸追補從之

○命優卹大同陣亡官軍袁廣等一百三十九員名初大同開報陣亡官軍五百八十員名重傷回營而死者一百六十四員名已家給銀一兩仍照例給米優卹有差至是再命尙書餘子俊查勘其陣亡有關作在逃妨礙襲替紀錄者子俊以廣等聞兵部覆請量爲降殺準署一級以全始終眷念官軍死亡之意上不許但命照例優卹之

○戊午詔東寧伯焦俊等所統聽徵馬一萬四千一百七十餘匹六月七月艸料豆照例支給以保國公朱永等請也

○己未復除浙江按察司副使胡榮於福建

○庚申詔天津等八衛十九年分秋靑艸三十三萬二千五百餘束暫準折銀每分二束以旱災故也

○總督大同宣府軍務戶部尙書餘子俊以虜入張家口野狐嶺諸處攻圍墩臺殺死官軍參奏把總指揮王永守備指揮王永守備指揮董斌不能督軍固守分守右參將孫素左監丞張剛提督無方之罪且言總兵官周玉內官孫振都禦史秦紘亦宜連坐事下兵部議如子俊言上切責永等待事寧治罪玉等仍閱實以聞

○辛酉錄狹西丰樂川有功官軍三十四員名陣亡者升一級餘各給賞有差從兵部奏請也

○壬戌月犯左執法

○癸亥禮部奏云丘王鐘鋋長女平陶縣主欲選古並郡君儀賓殷輅侄繡爲儀賓所司以縣主與郡主同輩行尊卑失序禮難成婚詔令攺選而王復累章陳乞不已上曰婚姻禮之大節謹始正家之道莫先乎此王旣爲女擇配其可不論尊卑顧禮義而彊欲曲成乎有司已嘗辦奏猶不知攺悔是蓋違祖訓而不畏淸議也其可其依前旨攺選勿仍執迷

○甲子分守靖州左參將都指揮僉事孟英於武岡州集民壯操備坐家僮受賂知州周肅亦斂物饋送爲黎山王奏發其事下巡按禦史驗問劾英罪都察院請下禦史逮治如律有旨英免問但停俸三月

○乙丑增倒馬關迆西龍泉關諸處兵備以眞定定州等衛官軍捨余雜差內撥補之起十月初至次年二月中止人月給行糧四斗從巡撫都禦史佀鐘奏請也

○丙寅賜遼府蘄水王豪坴庶長子名曰思鉅

○禮部左侍郎兼翰林院學士徐漙奏乞以其子元槪循例入監上念溥侍從春宮舊勞特官元槪爲中書舍人

○升錦衣衛所鎭撫王瑾爲本衛百戶瑾故太監亨侄也

○戊辰上諭吏部臣曰內閣萬安劉珝劉吉事朕春宮及今講讀輔導效勞有年特各官其一子爲中書舍人蓋因元槪恩推及之也安乃以孫弘﹤王弁﹥珝以子鈗吉以子韋應詔遂皆官之旣而弘﹤王弁﹥鈗自陳年幼未能供職欲辭月俸不許

○錄土溝子平山墩等處殺賊功升遊擊將軍都指揮使董昇爲署都督僉事賞副總兵周璽參將劉寧莊鑑少監孫聖陸誾等銀各十兩彩叚二表裏遊擊將軍馬俊參將白全銀各五兩彩叚一表裏其官軍斬首陣亡及當先被傷督陣者俱從兵部議擬升賞有差

○己巳加賜晉庶人美墊月米三石絹布歲各三匹從之請也

○庚午光祿寺卿艾福戶科給事中田景賢巡視光祿寺禦史倪進賢等七員坐提督光祿寺太監楊鵬以預備酒麯擅給行戶鈔一百五十萬貫依阿不爲可否事覺詔令自陳皆服罪上曰爾等職司出納凡百錢榖宜悉心經理乃敢朦朧順從法本難容姑從寬宥其各停俸一月

○開設雲南孟密安撫司徑隸布政司以夷婦曩罕弄子思柄爲安撫巡撫都禦史程宗等奏曩罕弄與木邦讐殺已久勢難再合已撫諭諸夷示以朝廷宥其罪惡開設衙門之意令還其所侵土地皆踴躍奉命又諭木邦亦以聽服乞遂行之兵部尙書張鵬等議孟密本木邦所轄曩罕弄母子背叛宗主殘害地方罪不可貸而朝廷以不治治之宗等亦能祗承徳意以消邊患宜從其議仍敕曩罕弄毋恃恩肆志再肆侵陵敕木邦美其聽命以慰其意詔可時木邦爲孟密所侵兵力積弱不能報復𨿽屢嘗奏愬而孟密方據寶井之利資爲結納當道者力主開設之議故其事竟不直云

○壬申以水災免淮安府州縣並淮安等九衛所糧十七萬四百四十餘石

○試監察禦史許潛巡視西城監察禦史戴仁家乳婦其夫數來仁家厭之拒不使見夫怒號於門有惡言仁遣家僮訟於潛以其人爲逃民私囑潛令懲之潛逮其人及責所主者髙興藏匿逃民罪皆不服因杖興二十遣歸歸三日死行事校尉廉得其事以聞命下潛仁錦衣衛獄問狀刑部擬潛故勘平人至死罪斬仁囑托且誣告人罪徒獄上有旨潛減死發口外衛分充軍仁免贖發原籍爲民

○月犯十二諸國代星

○癸酉遣內官祭中霤之神

○乙亥提督鴈門等關兼巡撫山西都察院右僉都禦史邊鏞以父喪去任

○錄故尙寶司少卿淩壽孫鶴爲國子監生壽子山東參議暉以壽沒於王事乞恩故也

○宥右都禦史李裕右副都禦史屠鏞罪調裕南京下禦史於壁錦衣衛獄先是行人司副張瑾以奉使擅封下都察院獄坐死屢從獄中遣家人訟冤命依律監禁待占城國使至奏報處治至是占城使至瑾復遣家人擊登聞鼓言狀有旨瑾在獄何由知外事必該道禦史漏言李裕等其勘詳以聞瑾移錦衣衛獄於是裕等劾奏禦史於壁及司獄官吏且上奏服罪上以裕滽職專刑憲不能嚴加防範致獄囚以在外事情陳訴本當究問旣服罪姑宥之裕調南京壁等俱送錦衣衛同瑾對問已而宥壁

○巡按山西監察禦史周洪等奏山西平陽府等州縣自冬䢐春雨雪不降風沙漫野播種良艱軍民阻饑餓莩流移者甚多乞敕所司以今年柴炭銀綾絹戶口食鹽歲辦等料俱暫行停止以蘇困苦事下工部覆奏從之

○丙子命京營遊擊等官馬俊白全等所領官軍人給銀一兩與監槍內官紀能先往大同宣府緫兵官定西侯蔣琬等仍待再報警急乃行以總督軍務戶部尙書餘子俊奏也

○丁丑召緫督兩廣兼理巡撫都察院右都禦史朱英掌院事升湖廣按察使張悅爲右僉都禦史

○戊寅加賞大同宣府徵進官軍四千八百六員名人銀五錢選補二百八十五員名人給一兩共銀二千六百八十兩有奇

○徽王府校尉李還政等從承奉李佑指使敺人至死佑以其人故自殺啟王王爲奏於朝命刑部郎中同錦衣衛官往會官驗問實還政殺之王信佑前語復奏言所問非實狀下巡撫都禦史重鞫不誣得旨還政依律處決李佑並長史俱令巡按禦史逮治其罪於是王復上奏請貸還政死並請免承奉長史罪都察院具本末覆奏有旨旣王奏請寬卹各犯李還政減死重杖一百發狹西楡林衛充軍李佑聽王從重處治長史董彜嚴良能各停俸二月

○己卯朝鮮國王李娎遣陪臣金堅壽等奉箋文貢馬及方物來朝賀

皇太子千秋節賜宴並金織衣彩叚等物有差

○泰寧等衛都督脫脫孛羅等遣指揮討斤等各來朝貢馬賜宴並衣服彩叚等物有差其回賜加賜在彼頭目彩叚表裏付討斤等領回給與之

○以水災免狹西慶陽等五府所屬州縣並延安等十六衛所糧六十一萬五千二百五十餘石艸八十三萬六千一百餘束

○庚辰升大理寺卿宋旻爲都察院右副都禦史總督兩廣軍務兼理巡撫

○升吏科都給事中王瑞刑科都給事中鄒騏俱爲布政司右參議瑞湖廣騏四川

○西寧靖寧寺妙勝慧濟灌頂大國師鎖南領占遣僧徒鎖南奔等賫敕往諭靈藏贊善王至是復命及貢銅佛槖駝等物賜衣服彩叚等物有差

○升監察禦史尹仁爲貴州按察司僉事實授天壽山守備署都指揮僉事杜山爲都指揮僉事從太監黃順奏保也

○辛巳孝莊睿皇后忌辰奉先殿行祭禮遣駙馬都尉樊凱祭裕陵

○陽曲王府房山縣主儀賓王鏜前與縣主忿爭縣主自經死王執鏜杖而鎖之鏜懼入銀二百兩得釋以病死聞至是王府因乞餋異姓子相訐奏遂發鏜事下山西按察司分巡官驗問不誣鏜罪當徒都察院以具獄覆奏有旨王鏜與縣主不和致令自經又行賂求免違理殊甚免贖罪下鎭守內官杖八十革儀賓職

○南京戶部尙書黃鎬奏乞休致詔賜之賜敕給驛還鄕命有司月給米二石歲給夫役四人

○賜狹西行都司剿寇有功官旗三十三人鈔並布帛有差

○壬午荊王瞻堈妃周氏薨妃西城兵馬指揮義之女宣徳丁未冊立爲王妃至是薨訃聞賜祭葬如制

○金星犯右執法

○癸未夜北方流星大如盞赤色光燭地自紫微東藩約行丈餘發光益大婉東行北至天船尾迹炸散

○甲申雲南太和縣地震

大明憲宗純皇帝實錄卷之二百五十三

大明憲宗純皇帝實錄卷之二百五十四

成化二十年秋七月乙酉朔享太廟

○遣內官祭司門之神

○兵部臣奏泰寧等衛夷人欲從遼東開原入貢兼報虜情緣三衛入貢之路舊例俱從永平之喜峯口無自開原入者況今大同宣府屢報虜勢東南此地正其入寇之衝難從請宜令遼東鎭守官諭之俾循舊例從之

○丙戌宣府鎭守等官太監孫振等奏大白陽守墩百戶杜永提調指揮單英不嚴瞭望致虜入寇及委守指揮白振俱各有罪事下兵部遂並劾近日鎭寇墩亦嘗被虜其管千戶彊勇提調指揮潘﹤王已﹥及委守指揮張廣不行應援罪與永等同乞先逮問永等仍追究永等失誤之罪從之○丁亥皇太子千秋節文武羣臣朝參畢詣文華殿行慶賀禮

○命調下場正馬一千五百匹馱馬五百匹赴京聽用從保國公朱永奏請也調宣府總兵官周玉於寧夏以神英代之時尙書餘子俊建議修邊墩玉頗違拗不實用力又與巡撫都禦史秦紘不協且起家宣府人情稔熟號令不行子俊遂具奏更調之

○戊子仁孝文皇后忌辰

○奉先殿行祭禮遣駙馬都尉蔡震祭長陵

○己丑升禮科都給事中張以弘兵科都給事中馬孔惠俱爲布政司左參議以弘湖廣孔惠福建

○南京戶部尙書黃鎬奏乞休致詔許之賜敕給驛還鄕命有司月給米二石歲給夫役四人

○賜陜西行都司剿寇有功官旗三十三人鈔並布帛有差

○設山西井坪守禦千戶所初總督軍務戶部尙書餘子俊奏偏頭關東路地名井坪堡北至平虜六十里南至朔州五十里於此設千戶所不惟與平虜朔州聲勢連絡而乃阿老營等堡有急亦可相援事下兵部議從之

○庚寅賜西番僧淸心戒行灌頂國師鎖南堅銼誥命

○巡撫狹西右副都禦史鄭時等奏狹西連年亢旱至今益甚餓莩盈途或气尙未絕已爲人所割食見者涕流聞者心痛日復一日恐生他變乞將歲物料暫爲停止以蘇民困事下工部覆奏上曰關中屢值�荒民多死徙妻子兄弟尙不相保況望其供賦稅以資國用乎糧艸逋負者旣皆寬貸其歲辦物料宜暫停徵瘡痍之民庶可少紓矣

○辛卯巡撫保定等府右副都禦史佀鐘奏直隸保定府眞定河間廣平順徳大名六府去冬無雪今年春夏不雨秋成未卜乞令所屬三年六年考滿官納米以備賑濟免其赴京仍以所逋馬及柴夫�稅鹽鈔派物料量爲寬免章下戶工二部請如所奏並從之

○敕占城國王古來撫諭提婆苔令納原降占城國王印宥其受安南國僞封之罪仍令爲頭目本國居住

○賜都察院右僉都禦史邊鏞父永祭葬永未授封三品例不得葬時鏞守邊回上以其禦虜有勞特允之

○壬辰敕遼東鎭守太監韋朗總兵緱謙巡撫都禦史馬文升等嚴督分守副參遊擊等官練兵防虜並行薊州永平山海密雲古北口黃花鎭居庸等關共爲堤備京營提督總兵等官練兵俟調及安順伯薛﹤王卸﹣卩﹥東寧伯焦俊聽候啟行以遼東廣寧西路邊報日急從兵部奏請也

○癸巳賜故韓府輔國將軍徵鑖夫人杜氏食米歲三十石徵鑖聘杜氏未婚而卒朝廷已給誥命冠服至是其祖樂平王衝烋請加養膳以全其節故有是命○賜故革爵華陽王申鍷妻許氏食米歲仍五十石

○試監察禦史向榮提獄有獄卒受賂爲囚人傳言者事覺坐榮失於防範下刑部議擬如律贖杖還職

○甲午敕總督大同宣府軍務戶部尙書餘子俊曰聞爾於大同宣府修築墩臺開掘壕塹今已興工此誠禦夷良策軍士勤勞宜加優卹爾卽督同鎭守等官於本處官庫給銀賞勞人各五錢除京軍外每人口糧月再加一斗事完仍舊子俊等如敕給散以聞凡給官軍五萬九千八百餘人計銀二萬九千九百餘兩保國公朱永乞恩休致欲以男暉代爵上不許未幾永復求角�羊兵柄上以其精力彊健軍旅務重正當盡心竟不允

○雲南大理府佛澗水湧如雷衝激巨石傾覆屋宇人畜多死傷

○刑部都察院以天下死囚已成獄者共一百六十二人今秋後在邇宜覆奏處決然其間有情眞罪當輸服無詞者有稱冤異詞不肯服罪者亦有情可矜疑者奏聞處治上命會官從公研審情眞罪當者誅之翻異稱冤者仍與辯理情可矜疑者奏聞處治

○乙未大監覃昌傳奉聖旨錦衣衛帶俸都指揮僉事昌佐守備臨淸

○以水災免山東成化十九年秋糧二十一萬五千餘石艸三十八萬三千五百餘束綿花三千二石餘斤

○承休王芝埌唐王繼母妃焦氏出也妃溺愛之每入宮與母坐食相對不爲禮又嘗因節旦喚樂婦於內戲笑王啟母妃欲責之妃置不問芝埌自宮出王詰之語甚不遜王忿恚以頭觸之芝埌出惡言詈王又箠王侍從者妃夤夜至王寢所用鐵槌擊王門王閉門不出妃弟璟與芝埌遂謀誣奏王毆罵繼母意圖不軌王亦奏芝埌淫亂事命刑部差官按之皆不實都察院具聞上以芝埌狎戲樂婦親近羣小慢毋詈兄誣奏重事命革其爵妃溺愛其子同惡相濟王奏事不實寫敕切璟罪處死其餘連坐坐罪有差

○丙申巡按四川監察禦史謝綱奏四川都司右布政司及行都司文卷收貯不謹俱被雨浥爛無憑照刷欲究都指揮楊綱崔昱左布政使劉潺罪時潺已升任順天府府尹都察院具聞上命執綱昱鞫之停潺俸兩月

○丁酉命監察禦史陳紀提調北直隸學校

○戊戌禮部尙書周洪謨等奏近例文職三品以入歷任年深者得遣一子入監讀書後復奉旨三品以上官果有政聲顯著者許一子自陳禮部仍依諸司職掌考試有能通經書大義者方許入監否則發回原籍爲民母槪奏擾伏睹諸司所載蔭子之法二品官之子該授六品職三品官之子該授七品職考試本經或四書能大義者卽淂授官今乞恩入監者自坐班歷事聽選通計十七八年方得授官今又加以考試之嚴則人皆畏懼不敢乞恩有孤朝廷盛典故自成化三年再開恩例之後迄今一十八年大臣之子入監者不過六十餘人乞仍依近例凡大臣已經考滿準給誥命者許一子自陳本部審其子可教者奏請送監作餋庶大臣之子均荷造就之典得預敍用之列奏上從之

○己亥中元節遣駙馬都尉蔡震馬誠分祭長陵獻陵景陵裕陵文武衙門各分官祭

○遣駙馬都尉楊偉祭景皇帝陵寢

○遣內官祭恭讓襄皇后陵寢

○庚子賜寧府弋陽王覲鐰第三子名曰宸氵�颯吉王見浚庶長子曰祐枎

○戶部奏故武平伯陳能過祿米二百六十餘石今其子綱奏乞寬免命過支者仍扣還官著爲例巡按廣西監察禦史荊茂勘奏廣西先後殺賊有功官軍二百五十五員名兵部議擬升賞上命陣亡者升一級其給賞量賞者悉如所擬

○戶部主事戈孜奏奉命推徵山東逋負糧艸顧連歲災傷催科太急恐生他變乞將原泒徳州臨淸二倉糧每石折銀五錢角�羊送太倉沿海倉及存畱者每石折銀三錢俱角�羊解原倉準作官吏旗軍俸糧之用從之

○命分守代州右參將支玉移屯偏頭關以時巡視代州並鴈門寧武諸處從總督軍務戶部尙書餘子俊奏請也

○湖廣都指揮同戚裕類賫孳牧馬冊赴京虛增馬數兵部奏發擬罪如律贖杖還職

○辛丑禮部奏舊例十年一次給度天下僧道今成化二十二年給度在邇除兩京並鳳陽大龍興寺大嶽太和山龍虎山僧道至期別議宜令天下有司查勘本處額設寺觀及見在僧道如額數不足方計起送務加詳如例仍行巡按監察禦史嚴督毋得冒濫且今各處亢陽爲虐來年米價必至騰貴若令僧道羣聚於京恐有意外之虞或暫停止令有司毋輒起送以丰年尢便有旨額數不足者還照年例起送給度不許冒濫其如所奏禁之

○壬寅太宗文皇帝忌辰奉先殿行祭禮遣駙馬都尉蔡震祭長陵○增設京班皂隸二百七名俱於北直隸大名等七府河南山東山西三布政司取之以傳奉新升額外官多從兵部奏請也

○癸卯賜秦府庶人同煉幼女口糧月支米麥一石零五斗

○甲辰命賜參將都督僉事王義所領官軍一千二百五十人人銀一兩俟啟行給之

○賜靖江王府故輔國將軍相瑄妻曹氏鎭國中尉相賙妻霍氏奉國中尉約余妻劉氏食米各三十石俱以其無子寡居也

○巡按山東監察禦史張西銘參奏四川右政司左參議王宗彜先任戶部郎中總理遼東糧同管糧僉事石渠給散官軍折俸銀爲下人作獘盜耴及參都指揮僉事郭洪淸理屯田推姦避事都察院請移巡按禦史依律究治從之

○乙巳升南京光祿寺寺丞周暠爲南京鴻臚寺右少卿

○賜永平禦寇官軍三千五十餘人人銀五錢計一千五百餘兩從領軍安順伯薛﹤王卸﹣卩﹥請也

○升番僧都綱鎖南奔爲禪師及賞剌麻桑爾加藏卜鎖南札藏卜堅粲等彩叚表裏有差時近邊番簇多詭稱烏思藏各番王進貢賜予不貲眞僞莫辦禮部奏請給番王勘合各二十道貢時塡爲右驗以革其獘且請委西寧河州洮州分遣番僧賫送勘合歸日與升賞至日鎖南奔等以送贊善王勘合回禮部謂其涉歷險阻除邊人冒貢之姦省府庫無窮之費宜申前升賞之命從之

○賜錦衣衛帶俸指揮使邵華薊州金水屯莊地一千九百餘畝華光請隆平縣地尋厭其鹻薄辭還官至是復請金水屯閒地遣官勘實且言內有一百四十餘頃乃居民世業詔並與之○丙午免外戚錦衣衛正千戶王榮家軍役從榮奏乞也

○湖廣按察司僉事卜同以先任刑部員外郎問理犯人失於詳審輒僉書具奏事覺執至京下刑部擬罪如律贖杖還職

○戊申升四川按察使潘稹爲左布政使湖廣按察司副使徐懷爲按察使復除浙江按察司劉珂於河南

○大理寺卿田景暘左少卿馮貫左右寺丞楊理張錦具奏囚數不明被責問自陳請罪上以審刑重事不可不愼今景暘等疏失如此其停俸一月仍命錦衣衛執評事李徳恢等鞫之

○己酉升賞雲南撫夷官軍巡撫雲南都禦史程宗等以曩罕弄退還所占村寨境土奏聞命加賜太監覃平王舉食米歲十二石程宗升左副都禦史加俸一級黔國公沭琮賜彩叚二表裏禦史汪山一表裏序班蘇銓升鴻臚寺主簿其餘都指揮僉事周佐等四十九人各給銀布帛有差

○兵部奏請災傷府縣未徵馬俱候次年成熟追補從之

○庚戌大監覃昌傳奉聖旨右正一王應﹤礻奇﹥復升凝虛守道演教髙士右演法陳應﹤衤盾﹥復升左正一左正一兼朝天宮住持劉良輔髙士道士陳徳靜常復誠左玄義李思玄黃大中右玄義

○賜故鎭國將軍同釳宮人趙氏及幼女食米歲一十石

○月犯五諸侯南第二星○辛亥加賜故寧府庶人奠埨妻金氏食米歲三十六石

○狹西秦州知州傅鼐奏陳救荒事宜一狹西來年被災人民逃亡存者無幾乞將災重州縣衛所累年逋欠糧艸免徵或折納土宜鈔貫不急之務一切停罷一流民復業者乞量給雞豚牛具種子免其糧差五年一乞行巡撫巡按三司查核民人流移者招復其業變賣者備價收贖死亡者悉與埋葬一乞行各府衛州縣有積粟者不許遏糴以病鄰境有販糶者不許抑價以沮商貨一民間小兒遺棄道路者乞令所司給與民家收餋月給官糧三斗贖者還之不許畱爲奴僕或附籍當差亦聽其便一逃移人民宜令所過有司設法安察務令得所不許驅逐有欲回原籍者給糧遣之一軍民放債多違禁耴利乞定則例成化二十年以前借貸銀物待丰年止還原本以後借貸者月利不過三分一靈州鹽課行鹽地狹人不顧眾乞令鹽商狹西者越界於秦徽等州發賣一乞令各衛所照例立預備倉以俟振濟一乞勘富室新開山地及退灘河泊每地一頃歲納雜糧五石貧民地不堪種者免其餉邊俱於本處預備倉納糧一天下州縣預備倉宜分置於各處鄕村量借官糧爲本每石收息二斗俟所積旣多仍送原米還官此後每石收息三升如富民願出米者息米及數亦還其本一狹西軍民多有水磨牛房乞分爲等第一等出雜糧七石二等五石三等三石每遇秋收勸借一次以資賑濟一狹西地產土蕷苦苣香荏烏籠鹿耳韭石芥黃精木�桼顚野蔥木耳樹莪等野菜橡子榛子銀杏石棗水桃山剪子山瓜瓢子山秋等野果葛根灰荍子楡皮蒲根百合根等面俱可充饑乞令所司積以備用一各州縣撥付邊倉夏秋稅糧回無粟米抵以麥豆者乞禁官攢等毋得多加折數﹤鋶﹣釒﹥下戶部議其言可行從之

○壬子設四川東鄕縣僧會司

○癸丑太監覃昌傳奉聖旨儒士李成升中書舍人道錄右至靈蕭崇王升太常寺寺丞俱仁智殿辦事崇王以術回太監陳喜以進居眞武廟常以賞賜物爲酒色資一日忽遁去久乃歸竟至不問而且寵以是官

○四川芒部軍民府土官舍人隴慰遣把事阿庫等廣西太平府恩城州遣官簇頭目趙祿等來朝貢馬及方物賜彩叚鈔錠有差

○宥錦衣衛掌衛事都指揮僉事朱驥等罪驥以右少卿能奏帶旗軍往大同徵進稽於奏聞偕指揮使季成陳壐同知孫王�贊劉良自陳不謹請罪上責驥等平昔因循怠慢法當究治旣自輸服宥之各停俸一月仍命刑部查問所司官吏旣而鎭撫司管事指揮使朱遠錢通同知孫純宗以呈行遲緩伏罪亦宥之各停俸兩月

○夜北方流星如盞大靑白色光燭地自天船西北行至近濁

○甲寅傳奉匠官太常寺卿陳敩奔喪事竣仍還內府供役以夤緣起復也

○韓王偕﹤灒﹣貝鬲﹥奏臣曾叔祖樂平王衝烋年登八袠平居善幸一一可稱乞賜褒旌以爲祖室勸上致書褒獎之日玆者韓王奏稱曾叔祖年髙徳邵善行招彰朕聞知心甚嘉悅昔東平王有云爲善最樂夫處崇髙之地不以富貴自淫惟以爲善自樂史冊書之後世以爲美談今曾叔祖年躋耄耋樂於爲善宗室國人尊之式之足以增光本支而永隆藩輔其賢於漢東平王也遠矣玆特致書褒獎其益善加調攝頤養天和以爲親族楷範用副朕惓惓眷念之意惟曾叔祖亮之

大明憲宗純皇帝實錄卷之二百五十四大明憲宗純皇帝實錄卷之二百五十五

成化二十年八月乙卯朔艸山陰王仕堸祿米及輔國將軍成鑿等封職降敕切責之先是代王成煉與仕堸成鑿以庶人仕﹤土匱﹥仕埭子女妄奏請封已封鉷成鎕爲鎭國將軍成鍜成鈁爲輔國將軍第八女爲延安縣主第二妹爲遂溪郡君第三妹爲長樂郡君至是禮部以初失覺察檢舉待罪上命革山陰王祿米一半停代王祿米一年成鑿等及儀賓俱革去封職禮部堂上官停俸一月該司官吏下錦衣衛鞫之旣而戶部奏鉷等冒支過祿米亦宜扣追還官詔免之

○丁巳釋奠先師孔子遣太子太保戶部尙書兼謹身殿大學士劉珝行禮

○戊午祭太社太稷○免差狹西淸軍禦史以旱荒故也

○己未賜占城國提婆苔所遣孫巴羅質副史蠻底代通事梅者亮等彩叚有差初提婆苔以頭目冒封國王遣巴羅質等謝恩其表文方物已令其賫還巴羅質等表稱遠來孤貧乞賜衣服禮部言其海外遼遠宜量加優卹從之

○庚申賜晉府永和王奇淯第二子名曰表桻

○壬戌緫督大同宣府軍務戶部尙書餘子俊奏自古出師多用戰車今奉命督軍邊境其大同宣府地多平壙寇至車戰爲宜大率萬人爲一軍用車五百餘兩每兩用步軍十人駕馭行則縱以爲陣止則橫以爲營兩車之間空闕處以鹿角補之乞敕工部量運生熟銅鐵至大同造車一千宣府五百以備戰守章下工部計議以聞上從其議命速與之子俊爲此車費用不貲而遲重窒礙不可用初試之日回而死者數人卒歸於廢云

○月犯星心宿

○癸亥以旱災免山西大同等府衛去年秋糧子粒二十三萬餘石馬艸四十三萬四千餘束

○甲子孝慈髙皇后忌辰奉先殿行祭禮魏國公徐俌承命祭孝陵

○巡撫狹西右副都禦史鄭奏乞將狹西成化十九年以前逋負稅糧該起運者每石折銀三錢存畱者每石折銀二錢五分或折闊布一疋從之

○山西大同府地震

○乙丑遣戶部尙書殷謙祭京都大倉之神

○遣順天府官祭宋丞相文天祥○實授試監察禦劉憲鄒魯王相唐相暢亨王嵩陳景隆呂璋陳壁爲監爲監察禦史憲魯廣西道王相唐相山東道亨狹西道嵩雲南道景隆璋廣東道壁江西道

○太監覃昌傳奉聖旨江西廬陵縣革職爲民中書舍人周琎卽移文取來送禦監辦事琎罷閒贓吏也以星命謁太監梁方傾心諂附後倚方勢出入權貴之門請托公事又隨方詣河南山西開銀礦並采辦所至爲害得饋遺頗厚時東廠官校緝知其不法數事密具以聞黜爲民乃潛匿方家不踰半年復有此命○丙寅吏部左侍郎耿裕乞以其子珣爲國子監生許之

○丁卯太監覃昌傳奉聖旨工部司務髙鳳升本部都水司員外郎管事鳳以星命夤緣而進傳奉官爲部曹得見任者自鳳始

○月犯壘壁陣

○己巳擢知縣史瑛王鑑之王傅陳英祁司員汪宗禮宋漢陳瑤張晟陳寬吳道寧行人方嶽爲試監察禦史知縣章忱蕭惠太僕寺寺丞嶽惠南京

○復差南北直隸浙江等七布政司淸軍禦史以神機等營軍多逃亡從兵部都察院奏請也

○辛未遣戶科給事中李孟暘充正使行人司行人葉應充副使奉詔及禮物封占城國王齋亞麻勿庵弟古來爲占城國王旣而孟暘等言占城久爲提婆苔所據乞以封古來敕印先令其使人順賫以往使彼國中預朝廷封古來之意以定人心其提婆苔所遣王孫來謝恩畱質廣東者亦釋遣之臣等俟舟完風便然後至古來所居之地開讀章上會廷臣議從之

○安南國王黎灝遣陪臣黎徳慶等奉表貢方物賜宴並金織衣彩叚等物有差徳慶等四人奏乞如暹羅爪哇占城等國使臣事給賜冠帶從之命後不爲例

○免直隸鳳陽等府廬州等衛去年秋糧子粒米豆共十三萬二千八百餘石馬艸十九萬九千八百餘包以水旱災也

○以災傷停免山西狹西成化二十一年分歲辦羊共二千八百餘只

○河南按察司副使胡謚按延津縣典史魏通受賕革職通乃誣奏謐求賂不得故爲陷害詞連按察司葉淇以謐同僚不與辦下巡按禦鞫實通坐徒仍革職謐贖杖還職都察院具聞命究淇罪時淇已升僉都禦史巡撫山西都察院謂其誣不當罪置之

○月犯外屏西第三星

○壬申金星木星俱晝見於申

○都察院右副都徐英卒英字傑四川中江縣人天順丁丑進士授吏科給事中進都給事中升順天府丞與府尹胡睿不相能睿陟工部侍郎吏部擬應天府丞談倫曁英補之舊例二人必用其一是日得旨倫府尹英河南右布政使未幾轉左尋擢右副都禦史緫督漕運兼巡撫淮揚至是卒賜祭葬如例英在吏科時嘗往按張元吉罪狀於廣信得其不法十事以復上用寘於法時頗稱之其督漕運惟循故事未能一興革以爲漕挽利英與大學士萬安有連其外補河南也蓋以睿與太監汪直善恐爲所傾而倫亦有所附麗故暫補外避之以需後用○癸酉太監懷恩傳奉聖旨禦醫周經升南京太醫院院判署院事

○廣東陽江縣地震有聲凡四次木星犯氐宿月犯天陰星

○甲戌祭太歲風雲雷雨嶽鎭海瀆山川等神

○遣旗手衛官祭旗纛之神

○乙亥廣徳長公主薨公主英宗睿皇帝第五女也母宸妃萬氏景泰甲戌生成化壬辰冊封爲廣徳長公主下嫁駙馬都尉樊凱至是薨年三十有一訃聞輟朝一日賜祭葬如制○升廣西右布使章律爲貴州左布政使山西布政司右參議傳允爲四川右參政管理儲

○復除廣東按察司僉事柯燉於浙江楊峻於福建浙江僉事髙銓於河南復除李俊爲吏科都給事中以親喪服闋也

○雲南八百大甸軍民宣慰使司土官宣慰使刀攬那遣頭目板細嫩等來朝貢象牙犀角等物賜宴並衣服彩叚等物有差仍命賫文錦彩叚歸賜其土官及妻

○敕狹西山西河南鄖陽各鎭守緫兵巡撫等官招撫流亡緝捕盜賊及更賢育民凡可以安靖地悉聽便宜施行事重者奏請處置

○丙子升刑部員外郎陳蕭本容大理寺右寺副余鐸南京左寺正余琦監察禦史王輔南京禦史李紀俱爲按察司僉事祥山西本容廣西鐸湖廣琦江西輔浙江紀福○戶部奏定吏民輸粟冠帶以積邊儲事例捨餘民人赴寧夏納米三十石或銀三十兩給以冠帶其山東河南山西狹西北直隸府縣兩考役滿吏典納米六十石或銀六十兩者給與冠帶辦事半此數者卽撥京考從巡撫狹西右僉都禦崔讓言也

○庚辰禁遼東武官役占屯田軍士總理糧儲戶部郎中毛泰奏遼東軍士舊以二分守城八分屯種而今乃反是其都司衛所官員又調以修築邊墻致誤農事乞申永樂三年敕諭屯田官軍紅牌事例一面永爲遵守今後凡有修墻等務止以見在一十八萬舍人餘丁輪番調撥其屯田軍士不許擅科擅役戶部覆議上曰遼東軍餉誠資屯田近悉廢弛其以紅牌條例付鎭守巡撫等官令卽舉行若有差占屯軍者照私操役軍例降謫不宥○授直隸蕪湖縣老人張禮爲繁昌縣荻港巡檢司巡檢禮先後捕獲鹽徒彊盜亡慮二百餘嘗得九品散官至是巡江都禦史白昂奏請授官以示激勸從之

○免太醫院醫士劉崟軍籍崟掌太常寺事禮部尙書岌從弟岌爲陳乞故也

○刑部尙書張鎣等坐主事周盈塡寫精微批文不謹刑科劾奏及之命錦衣衛執盈鞫治鎣與侍郎杜銘何喬新自陳不謹伏罪宥之

○辛巳緫督大同宣府軍務戶部尙書餘子俊奏大同西路新修墩臺俱不如法合治緫兵官周玉鎭守太監孫振巡撫都禦史秦紘等罪上以玉旣調寧夏並振紘俱宥其罪移文戒飭之

○詔湖廣運糧十萬石赴狹西以備兵荒先是巡撫狹西右副都禦史鄭時奏狹西各邊倉糧多不給一年軍民饑窘公私匱乏且地逼三邊虜情譎詐不可不深思而預備也況今春夏不雨地震日食五星失次天下示變必不虛發乞下大臣議於湖廣河南今年兌運秋糧及存畱之數各借撥二十萬石湖廣糧自漢江運至金州河南糧自黃河至潼關設法盤運以備軍民之用事下戶部議謂河南亦多災傷難以借撥宜將湖廣起運南京糧一十萬石運至金州仍差主事一員督運而先發布政司官銀二十萬兩分糴雜糧以濟其急從之嚴邊鎭守官軍逃亡冒支糧餉之禁

○壬午錄廣西荔浦諸處平蠻功加鎭守太監顧恆食米歲二十四石劉曰�永一十二石總兵官平鄕伯陳政祿米一百石總督兩廣軍務右都禦史朱英升俸一級官旗人等三千三十三員名升賞有差

○兵部左侍郎兪欽卒欽字振恭浙江新昌縣人景泰辛未進士選爲翰林庶吉士授禮部儀制主事天順初升郎中癸未會試場火左遷松江府同知成化攺元召還攺兵部武選司郎中乙酉徵山都掌蠻寇有功升太常少卿壬辰升禮部右侍郎丁外艱起復爲兵部左侍郎制終始就任九載秩滿加正二品俸至是卒於官年五十四訃聞賜祭葬如例欽通敏有才漧處事善思慮而不失正所歷皆號稱職能臣也將時以重任畀之而欽忽報卒聞者多爲憫惜云

大明憲宗實錄卷之二百五十五終大明憲宗純皇帝實錄卷之二百五十六

成化二十年九月乙酉朔日食

○巡按浙江監察禦史劉魁言五事一浙江所屬嘉興等六府海田堤岸損壞不可耕種民多流移所遺糧稅累及他戶以致入海爲盜宜選在京堂上官一員督分巡分守官先起得利之家次起附近人戶並力修築一浙江各縣倉糧積久浥爛守視之人若於陪償乞將在倉三年者放支俸糧而將該歲官糧照數收補以備賑濟三年之後再照此例一浙江軍民有無子而與女婿義男共力起家者有女婿義男因妻父義父微業起家不忍背去者而同宗之人次應承繼往往利其財產計囑官府引例告爭立繼旣得其財產多有不念其起家艱難而浪費所有旣正其名分多有不遵其教令而虧損孝道甚至憑藉本生父兄勢力制其所後之親絕其親屬交際而不許往來逐其義男女婿而不得同處節其衣服飲食而不容其典賣田宅其間又有同胞兄弟同服之親幸其無子而不以子繼之待其死則逐其妻女養子而並其財產者伏睹律令乞養子孫亦有合得財產養老女壻亦得與繼子均分子孫不孝罪無親生過繼之別今後立繼服無相應者宜聽擇其次繼子不得乎所後之親者聽其別立若義男女壻宜所後之親者聽其相爲依倚無子之人家貧者聽其賣田自贍一浙江以東之俗生女多不育間有育者鄕鄰有子未娶者恐求之不得輒先用計構求時或助其困乏行乎慶弔又有喪妻者而欲謀人之婦偶因其夫得病或死假爲湯藥殮葬之助其後乃稱已用財禮訟而奪之或寡婦父母兄弟伯叔及故夫父母兄弟伯叔各許嫁一人聚眾劫奪至傷人命宜爲之禁一杭州府城南稅課司物貨以十分爲率竹木七分工部已行差官抽分免其納鈔而本司課額依舊俱巡攔陪納抽分竹木賣銀角�羊部初止三千餘兩每歲增多今至二萬三千餘兩乞減其半仍查前十年約其中數定爲則例不許過多戶部議其言宜從詔可

○欽天監掌監事太常寺少卿康永韶監副李華護日不隨班行禮鴻臚寺寺丞翟勉旣具朝服不束革帶監察禦史周蕃等劾其不謹永韶華勉亦各自陳請罪俱宥之

○丙戌太監覃昌傳奉聖旨授儒士於翔爲錦衣衛所鎭撫李惠等五人俱鴻臚寺序班黃鐸等三人與冠帶並冠帶儒士陳奎俱中書科食糧人匠沈璋鄭茂文思院副使仍舊辦事眞覺寺講經答兒馬悉提國師剌麻麻尼星曷納悉提俱都綱南京僧錄司左講經道香右善世僧戒瑮右覺義

○丁亥賜韓王偕﹤灒﹣貝鬲﹥庶長子名曰旭�禾�千第二子名曰旭栱

○戊子孝恭章皇后忌辰奉先殿行祭禮遣駙馬都尉遊泰祭景陵

○太子太傅吏部尙書兼華蓋殿大學士萬安等以山西狹西荒甚上救荒策十事一山狹不雨人力旣無所施若至冬無雪來年益無所望乞遣大臣二人分詣二處祭告西嶽西鎭西海並中鎭大河之神庶或神有所感雨露時降一念流民所在遇有山林湖濼不拘公私管業但產有菜果魚蝦菱芡之類聽其采取無禁其有課額者暫免明年半年一各處儒學廩增生員有願輸粟者於狹西缺糧所在上納廩膳八十石增廣一百石許送監子監讀書大率以一千名爲額明年三月終期盡一山狹大戶積糧之家恐眾劫掠預爲逃匿使居者愈驚疑而逃者亦未必得所乞敕巡撫巡按官督令二司官戒諭之仍於有糧之家以十分爲率官糴七分本家畱三分其價比之丰年量爲增添不許抑勒虧人亦不許固藏閉糴一凡捨餘軍民人等願輸粟者赴山狹缺糧所在上納百戶二百石副千戶二百五十石正千戶三百石指揮僉事倍百戶指揮同知倍副千戶指揮使倍正千戶從巡撫官定以衛分帶俸閒住其有官者每百石升一級止終本身若後有軍功仍照軍功例升襲軍職有帶俸欲見任者亦從巡撫官各照地方品級定與則例令其上納雜糧準令見任一山狹文職有犯貪墨枉法謫戍者納米三百石贖免爲民求索爲民者納米二百石贖免冠帶閒住以明年五月期盡一山狹稅糧徭役已有蠲免之例除邊儲外自今有司敢有不體朝廷愛民之心猶催徵不絕者聽巡按官逮問一各處流民死者所司悉爲理瘞其幼稚子女官爲收集責令有力之家撫養待後親屬以恩養錢贖回否則就爲本家義子一山狹二處乞朝廷命官多方賑救流民有復業者自復業日爲始復其身一年﹤鋶﹣釒﹥入上嘉納之命所司悉舉行時狹西連年荒旱公私困竭至人相食無敢孤身旅行者建議者凡蠲租省役勸貸等令無不舉行亦有請許生員入監者始猶不允至是不得已亦行之用濟一時之急云○巡撫四川右副都禦史孫仁乞歸展省上以鄰境狹西荒歉令仁且撫安地方待明年秋成時歸亟回赴任

○升江西布政司左參政賈奭爲廣西右布政使福建按察司副使周鼐爲四川按察使監察禦史柳淳爲貴州副使陳鼎湖廣副使

○己丑攺南京兵部右侍郎萬翼於兵部升兵部右侍郎阮勤爲左侍郎翼旣得請至京特轉勤而以翼代之

○辛卯升福建布政司右參議張琳爲江西左參政湖廣左參議徐恪爲河南右參政福建按察司僉事髙崧爲本司副使

○以久旱遣吏部左侍郎耿裕禮部左侍郎兼翰林院學士徐溥祭告西嶽西鎭西海並中鎭大河之神

○戶部左侍郎潘榮奏近太監趙陽奏乞兩淮官鹽三萬引黃沈劉關各二萬引李曰�永一萬引俱未關支近奉旨榜禁內外勢家中鹽況今西北用兵東夷有警山狹河南等處災傷備邊救荒無從措置爲臣子者正當各加修省撙節用度上紓宵旰之憂今趙陽等奏乞官鹽動以萬計俱屬有違伏乞裁處上曰鹽課國家重計不宜輕費勢家中納已有明禁況可以乞請而得乎此曹朦朧累奏偶曲從之實非朕意原其故違榜例之罪本當究治趙陽黃沈姑宥之劉關李曰�永鹽皆不許支今後再有奏擾者必罪不宥

○壬辰升戶部左侍郎潘榮爲南京戶部尙書

○癸巳重陽節賜百官宴於午門○甲午復除狹西布政司參議沈暉於福建

○總督大同宣府軍務戶部尙書餘子俊奏左參將楊玉所統官軍三千餘人朔州駐札至春啟行未備冬衣班師之期未可逆料請敕工部人給衣鞋禦寒從之

○南京太僕寺卿方漢卒漢字孔殷浙江淳安縣人以舉人任監察禦史王師討四川貴州夷獠命漢紀功還升南京通政司左參議未幾升南京太僕寺卿卒於官漢爲人直率喜聲勢所至與人爭兢頗爲士論所少○乙未邊軍有自虜中逸歸者言虜謀以九月至邊搶掠欲俟河凍入河套兵部言河套與延綏寧夏狹西接壤今延綏副總兵陳輝寧夏參將韓英已調大同而狹西境內人民荒歉至期虜必乘虛入境宜敕諭三路守臣各督寧夏延綏副參以下將官練兵以防警急令鎭守都督同知白﹤王巳﹥統領西安等衛戍兵往督固原靖虜安會等城守將操練堤備如遇延綏有警﹤王巳﹥量領兵策應及令狹西巡撫都禦史於固原等處往來提督從之

○致仕南京戶部尙書黃鎬卒鎬字叔髙福建候官縣人正統乙丑進士授監察禦史巡按貴州時苗叛道梗將至平越值軍敗幾死夜脫身入城賊圍之鎬與諸將固守密﹤鋶﹣釒﹥置竹筒中募土人間道以聞並劾大帥覆軍狀朝廷爲攺命將合黔貴楚蜀兵破賊城被圍者九閱月始角�羊一城僅完鎬有力焉旣復畱按一年景泰癸酉升廣東按察司僉事攺浙江持憲頗得體成化丙戌升廣東布政司右參政進浙江按察使升廣西左布政使召爲都察院右副都禦史總督南京糧儲兼理屯田升吏部右侍郎轉左侍郎庚子升南京戶部尙書數年乞致仕賜敕給驛還鄕仍令有司月給米二石歲撥人夫四名行至崇安道卒贈太子少保賜祭葬鎬有才識敏於吏事議論侃侃有操斷在任有所建白多見采納第晚節稍不逮初云

○都督僉事董��良卒��良直隸懷寧縣人襲祖職大同中屯衛指揮使正統十四年用薦升署都指揮僉事鎭守河間累以功進都督僉事奉敕揚州諸路備倭兼蘇常等府督捕盜賊撫馭無方聞下有怨言遂托疾乞還京至是卒賜葬祭如例子璋襲爲永淸左衛指揮使

○丁酉狹西西安府地震

○賞廣西殺賊有功官軍六百八十六人彩叚鈔幣有差

○復左都督李震興寧伯仍閒住震坐尙書項忠爲太監汪直所構革爵南京閒住復爲直黨舍人韋王�贊所緝被逮至京至則直已敗忠亦還職致仕震陳被誣之故以請事下所司看詳乃有是命

○都察院經歷李晟以言事下錦衣衛獄晟言方今攘夷有大勢有先務大勢在固外藩先務在用舊臣蓋國初都燕京山後控三邊得禦夷之形勝其時北邊地荒而人稀且我方盛彊虜正衰弱自不敢來卽來亦無所得今承平旣久吾士馬多耗人畜頗丰而虜又適熾小入則小利大入則大利況其出沒無常倉卒難備至而後應勢每不及此大勢有未便矣加以將怯兵弱來旣不敢迎敵去又不能邀擊此先務有未得矣故今必審大勢而固外藩使山後無警京師乃彊必急先務而用舊臣使人心有恃邊方乃重所謂固外藩者臣聞威寧海子可耕可牧且去大同僅二百里在元本爲要地今棄以爲虜衛可乎請城其中以二萬人守之翼以墩堡無事令屯牧其間約虜近吾北則出奇以遮其前過吾南則會剿以剩其後非惟門庭愈固而飛挽之費亦可漸省苟謂人力不及兵勢難分亦當城大同近北之地量戍以兵使虜一觸藩卽從而犄角之亦決勝之勢也若夫朵顏三衛當系之以術使爲東藩不宜徒以空言相諭哈密都督當封以王使爲西蔽不宜托以金印未得久失事機至於河套地環千里土厚物蕃不宜棄之以資寇養患今狹西饑民多徙荊襄而不知河套之利若使邊臣按視其便守其要害據其水艸且盡燒其餘必使虜不敢入乃大招流民俾耕牧以資糧馬盡閱丁壯俾射獵以習戰鬥不三數年民皆戰士地皆樂土旣免荊襄之嘯聚又奪虜寇之巢穴自河以東至山之後屯堠相望首尾相應豈不彊我中國之勢哉所謂用舊臣者蓋邊事非老成之人莫可任之今山後有尙書餘子俊遼東有都禦史馬文升獨延綏西至甘涼無一重臣鎭撫其地臣聞前吏部尙書李秉兵部尙書王竑僉都禦史髙明除名威寧伯王越才力可用威名素著秉竑嘗有薦者以老而寢明頃嘗起用以疾而還然昔者趙充國韓弘皆成功老病之日則數人未可棄也越坐開邊起釁被劾而去然後來劾其可罪之人卽前日議其可封之人同事異辭其論至今未定就使越爲有罪功亦可贖況虜與中國不共戴天臣恨越不能擒剿虜主以告先帝之廟不可以啟釁而罪之也今邊患方殷若起此數人而用之使與子俊文升各當一面共保三邊豈不可哉有詔晟泛言煩擾不聽仍下所司看詳於是兵部尙書張鵬等劾晟罪宜究治命錦衣衛鞫問之法司坐罪以請命請外任爲漢陽府通判

○給事中劉聰等閱取武職戶丁送營操備言都指揮等官錢承宗等戶丁亦在閱取之數而以外戚例當免雜役事下兵部請如例從之

○給賜偏頭鴈門寧武三關及代州東西隘口守墩夜哨官軍九百五十六人衣鞋

○戊戌寧夏總兵官右都督周玉前鎭守宣府時萬全右衛致仕指揮胡觀奏其恣肆姦邪欺公違法陰結虜寇入境殺掠冒報功次數事刑部請差官按之得玉抵換官馬侵用官艸私役軍人等狀而又聽其親屬都指揮僉事慕勛指揮僉事角�羊洪百戶張祥冒報功次玉子鎭誤射殺人事連巡撫都禦史秦紘分守內官張剛鈐束不嚴致虜入境傷人守備指揮蔡昇方鐸失於追剿巡按禦史劉王�贊紀功給事中孫慱兵部員外郎梅愈山西按察司副使蘇盛不能詳審功次妄奏升賞請各治以罪刑部尙書張鎣等具聞勛洪祥鎭各坐罪有差觀誣告人罪革職發開原衛分爲民王以鎭守邊方宥之停其俸一年紘剛記罪昇鐸執問盛王�贊各停俸兩月博以致仕置之

○己亥升江西右布政使陳偉爲浙江左布政使

○山西澤州星隕聲如雷○復前錦衣衛都指揮同知牛循職回京閒住循自謫所陳乞放歸故也

○詔釋土魯番賊黨之系甘州獄者都督罕愼之克復哈密也執土魯番所遣守城酋長哈哈械送甘州旣而使人來奏請釋之兵部移文甘肅守臣勘議至是巡撫右僉都禦史侯王�贊等奏謂土魯番舊侵哈密實使牙蘭城守哈哈其黨與耳今彼此自釋前憾莫若俯順夷情諭而遣之兵部請從王�贊議上曰脇從罔治古之法也矧在夷狄固當略之哈哈可遣歸本國仍令傳諭其國王孫女阿黑察及大小諸酋自後務睦鄰保族毋相殘以干國法

○夜月食○庚子升撒馬兒罕都督僉事怕六灣馬哈麻爲都督同知指揮僉事哈只兒辛等四人俱指揮同知怕六灣等以西域道阻乞從海道歸欲於長蘆買食盬百引許之

○中都畱守司都指揮僉事董昂河南都司都指揮僉事劉軏大寧都司都指揮僉事陳通管領官軍赴京操練總兵官以軍數少參送刑部擬罪如律贖杖還職

○壬寅敕監督軍務太監張善總督大同宣府軍務戶部尙書兼左都禦史餘子俊總兵官定西侯蔣琬兼護偏頭關兵馬山西鎭守巡撫等官悉聽節制

○甲辰皇第八子生母曰徳妃張氏

○乙巳復除狹西按察司副使翟廷蕙於四川先是巡撫都禦史孫仁等奏夔州等府與狹西湖廣壤地相接林箐深壙流民聚集易於爲變乞增置副使一員專守其地吏部覆奏詔可庭蕙丁憂服闋因以命之

○工部左侍郎杜謙子漢致仕副都禦史楊浩子槪俱乞爲國子監生允之

○刑部有重囚旣死於獄不銷其名者刑科仍覆奏處決尙書張鎣侍郎杜銘何喬新以失於舉察自陳請罪上宥之戒毋再忽

○丙午守備鴈門關指揮同知陳隆坐罪免命太原左衛指揮使劉玠代之

○備禦開原右參將都指揮使周俊都指揮僉事李洪領軍按伏都指揮僉事吳琮守定遠堡指揮同知沈英各設備不嚴致虜入境殺掠人畜又隱匿不報巡按監察禦史張西銘鞫其罪議如律應謫戍都察院具聞詔宥之各降一級

○丁未周王子埅妃王氏薨妃南城兵馬副指揮斌之女正統辛酉冊封爲通許王妃天順丁丑進封爲周王妃至是薨訃聞賜祭葬如例

○保國公朱永等言歲饑民困京營把總等官停俸追馬者宜暫免之俟年丰追補事下兵部議從其言遂請令河南山西狹西守臣凡被災衛所官有追馬者悉如例報可○己酉升江西按察使侯英爲右布政使工科給事中李昊布政司左參議監察禦史汪山南京監察禦史馮錤俱按察司僉事英原任昊山浙江錤湖廣

○發京庫銀三萬兩賑貸山西饑民巡撫左僉都禦史葉淇奏山西連年災傷平陽一府逃移者五萬八千七百餘戶內安邑猗氏兩縣餓死男婦六千七百餘口蒲角�羊等州臨晉等縣餓莩盈塗不可數計父棄其子夫賣其妻甚至有全家聚哭投河而死者棄其子女於井而逃者𨿽嘗設法勸借加意撫卹柰人多糧少不得周給乞給太倉銀數萬兩以備賑濟上曰朕爲天下生民主常恐一夫不獲其所今山西饑荒民不聊生如此覽奏良用惻然其亟發京庫銀三萬兩遣官賫付淇糴糧應用俟丰年徐議還官

○庚戌命武平伯陳綱管理將軍佩刀宿衛

○以旱災命山西河南淸軍禦史還京從兵部議也

○辛亥免河間府及沈陽中屯等衛稅糧小麥一萬四千九百餘石以旱災故也

○壬子有自虜中逸歸者云小王子並阿出來等議欲近邊鈔略復議鈔寧夏髙橋兒並涼州等處遂敕狹西及延綏寧夏甘涼守臣整飭邊防總督大同宣府軍務戶部尙書餘子俊等計殲殘虜時延綏副總兵陳輝寧夏參將韓英領兵至大同未返命各還本鎭

○巡撫山西左僉都禦史葉淇奏山西所屬府州王府散居其間郡王將軍縣主郡君儀賓吉凶禮費皆出於民至修造府第尢費財力今連歲凶荒民不聊生請敕工部移文自今凡有修造暫爲停止從之

○右副都禦史秦敬卒敬字克恭順天府涿州人正統戊辰進士授刑部主事進郎中升浙江右布政使轉左以憂去服闋復除福建左布政使擢右副都禦史巡撫貴州以病乞免歸年才五十三家居十餘年至是卒賜祭葬如例敬爲人粗豪喜自矜然臨事精敏有果斷通曉法比自郎官一蹴至方伯人或謂其有奧援也歷任閩浙民多喜而譽之說者謂敬煦煦爲仁以要譽君子不取焉

○癸丑太監懷恩傳奉聖旨授駙馬都尉樊凱子琦爲錦衣衛百戶

○給遼府故輔國將軍恩鐐夫人趙氏食米歲三十石

○甲寅以明日十月朝遣駙馬都尉楊偉遊泰分祭長陵獻陵景陵裕陵

○遣駙馬都尉黃鏞祭景皇帝陵寢

○遣內官祭恭讓章皇后陵寢

大明憲宗純皇帝實錄卷之二百五十六大明憲宗純皇帝實錄卷之二百五十七

成化二十年冬十月乙卯朔享太廟

○遣內官祭司井之神

○丙辰太監覃昌傳奉聖旨授醫士張有慶許英吳煜鄒智陳瑛俱太醫院禦醫禦藥房辦事

○巡撫山西右僉都禦史葉淇奏山西歲歉民饑而平陽尢甚其廩增生員有願納粟人監者令巡按並提學官考中仍定則例令於本處輸納爲便禮部覆奏平陽一府有限乞令山西各府並天下生員隨親仕宦及遊學山西者俱許納粟如狹西則例以五百名爲率奏上制可旣而淇復奏人數少所得粟不足賑饑命仍以五百名益之

○給空名度牒一萬紙分送山西巡撫都禦史葉淇狹西巡撫都禦史鄭時募願爲僧道者令詣被災處輸粟十石以助賑濟給度之

○命大寧指揮僉事何榮領屬衛並直隸河間眞定等衛秋班官軍操備

○潼關衛奏境內旱甚野無靑艸旗軍饑死逃移者眾本衛戍兵應償馬者宜暫停免而逃移者亦宜示以期限令自歸復役貸其本罪事下兵部議移文本衛及通行狹西山西河南守臣令榜諭逃卒兩月內赴衛自歸如期行戍有不首者治之報可

○命羽林前衛帶俸都指揮同知劉山子玉代父原職爲指揮使

○南京工部尙書胡拱辰奏本部四司分督江西湖廣福建三布政司工匠每四年一季赴部應役近勘合底冊爲火所焚無由稽考姦頑之徒因而避役請敕工部移文淸軍禦史令有司淸理凡失班者皆系送赴工仍造籍冊送部爲便從之

○取各布政司內府逃匠一千三百四十七人從工部奏請也

○丁巳賜故南京刑部尙書周瑄贈太子少保謚莊懿誥命

○刑部員外郎林俊以言事降雲南姚州判官俊言太監梁方招權黷貨貢獻淫巧引用妖僧繼曉以左道惑上建永昌寺傾竭府庫貽毒生靈請誅二人以謝天下命下錦衣衛獄獄具上曰俊不守本職分外泛言杖之三十降邊方州判時欲建寺西市逼買居民數十家工役甚鉅而二人勢方熾無敢言者俊上此章聞者壯之

○停總理河道通政司右通政楊恭俸三月以漕河淺澀運船多過期不至爲戶部所參奏也

○降分守開原右參將都指揮使周俊爲都指揮同知分守如故遼東都指揮僉事李洪吳琮爲指揮使遼海衛指揮同知沈英爲指揮僉事三萬衛指揮僉事周銓爲正千戶遼海衛副千戶朱鼎爲百戶俱坐守備失機故也

○戊午晉府河東王鐘鏸薨王憲王之子也母邵氏宣徳乙卯生正統己巳冊封爲河東王至是薨年五十訃聞輟朝一日賜祭葬如制謚曰昭靖

○巡撫山西右僉都禦史葉淇奏今山西狹西河南歲歉民饑各王府有王妃薨逝俱乞免差內官令本府承奉代之詔可丰年仍舊例

○命羽林前衛指揮同知魏文子景金吾右衛指揮使張祥子振代職故金吾左衛指揮使張琮弟﹤王已﹥指揮僉事顏忠弟恕金吾右衛指揮同知李通弟達羽林前衛指揮同知王璽弟昇燕山衛指揮僉事王文熹弟宣襲職

○己未賜徵南將軍黔國公沐琮加授太子太傅誥命

○升江西按察司副使李芳爲按察使

○調監察禦史周蕃爲湖廣湘陰縣知縣劉王�贊山西襄垣縣知縣先是蕃王�贊早朝侍班鴻臚寺序班引見外任官所引者失儀而蕃等乃誤紏引之者俱下錦衣衛獄獄上命杖之調外任

○巡撫保定等府兼提督紫荊等關右副都禦史佀鐘奏浮圖谷實要害之所宜以保定中左前後四衛秋班次等步軍各摘百人分番往戍爲便奏請從之

○巡按廣西監察禦史荊茂覆勘太監顧恆右都禦史朱英平鄕伯陳政等剿殺廉州等府猺獞功凡擒斬二千七百八十有奇奪回被虜男婦四百四十六人因奏謂此功已踰三年官軍人等存亡不齊其間妄冒諸獘皆莫能驗升賞之典未可槪施事下兵部議上賞格惟陣亡官軍人等三十九人升秩一級余官軍自擒斬六人以下者凡一千二百有八人皆給賞賚又官軍二千七百九十有五人以功薄人多不論恆等亦以近嘗進祿已之○宥行人司左寺副張瑾死謫戍廣西邊衛瑾以使占城國擅封提婆苔論斬五上奏辯至是審錄宥其死謫戍之

○庚申太監覃昌傳奉聖旨授儒士鐘宏孫王�贊爲工部司務王栻等四人俱鴻臚寺序班軍人趙秀錦衣衛所鎭撫儒士陳福與冠帶中書科食糧左至靈陳崇仁左演法道士張通信史宗信左玄義宗師法信僧錄司右覺義僧信理左覺義

○錄故太常寺少卿黃養正孫文理爲國子監生從養正子榮祖援例陳乞也

○辛酉狹西西安府地震

○壬戌設四海冶守禦千戶所隸永寧衛從總督軍務戶部尙書餘子俊等議也

○癸亥追封河中王奇溶宮人陳氏爲夫人仍賜祭以晉王奏王薨陳自經以殉故也

○甲子朝鮮國王李娎遣陪臣韓致亨等奉表貢馬及方物來朝賀萬壽聖節

○禮部右侍郎丘浚子惇通政司何琮子鋼內閣書辦太常寺卿林章子應祥俱乞爲國子監生允之

○復賜寬河衛故千戶王忠及妻嶽氏祭永樂中忠以千戶從徵死於陣妻嶽氏守節其子都督僉事信乞恩已得賜祭至是復請命所司立祠以春秋祀之禮部以忠止是陣亡不當廟食上命再賜與一祭

○給宛平大興二縣養濟院貧民布五千五百匹有奇

○甘州守臣言哈密都督罕愼欲遣朝使往土魯番索金印並王孫女夷情狡詐未必見還且瓦剌諸酋屯牧哈密旁地使臣經彼恐爲所執皆不可不慮宜諭來使令罕愼自遣人索之事下兵部覆奏詔可

○降備禦開原等處遼東都指揮僉事陳受指揮千百戶嚴灝等七員各一級先是虜再入開原境內掠官軍九人以去受等不能禦爲巡按禦史所劾並及分守右參將都指揮使周俊右少監藍瑩遊擊將軍都指揮同知羅雄上宥俊瑩雄令戴罪殺賊而命逮治受等至是皆降之○丙寅雲南守臣奏老撾八百各具緬書稱交阯已還兵本國但恐詗報夷情者得之傳聞翻譯夷文者成於傅會難以爲據宜令緣邊有司一體防守事下兵部請如其議且言八百老撾去雲南甚遠萬一交人佯遁乘隙復來則二境必先受害宜仍行守臣下令諸夷各飭兵備兼督內地加謹防禦而臨安府衛尢宜約束我民使不得出境以啟邊釁譏察彼民使不得入境以來輕侮從之

○戊辰皇太后聖旦上率皇太子上壽命婦朝賀賜百官宴於午門

○命戶部尙書殷謙掌部事仍舊總督倉場

○己巳太監覃昌傳奉聖旨升百戶馮宇沈達爲副千戶文思院副使張旺叚撫俚錢曰�永爲百戶小旗貴宗浩匠人錢通朱名董亮號保譚浦爲所鎭撫俱錦衣衛匠人金寧崔端魏鑑李政張禮熊能張興李福賈盛孟善阮安孫禮何全爲文思院副使冠帶儒士孫聰爲禮部司務於中書科辦事道士方紹端閻得昱崔永宣爲右玄義住持僧定保爲右覺義色長樊安爲右司樂

○運太倉銀十萬兩通州倉米五萬石赴大同以給邊儲

○以雲南南甸縣徑隸武定軍民府縣附府郭乃外隸和曲州縣民以爲不便巡撫右副都禦史程宗爲之奏請故也

○庚午命錦衣衛帶俸都指揮僉事李昺子應祺代爲指揮使昺世爲銀工於禦用監供事祖效良歷升指揮同知有寵子宣廟父榮升指揮使昺升副千戶皆出自內批及榮老昺應代指揮使兵部格以例未幾特許之旣而又以內批特升都指揮僉事至是乞老遂有是命

○辛未命寧夏甘肅楡林鎭守等官加意撫安流民以巡撫狹西都禦史鄭時言流民萬餘俱往彼處采取艸實野菜爲生恐其嘯聚爲非也

○復雲南嵩明州舊治先是罷所屬楊林縣遷州治居之至是以所司奏民情安土不便命復其舊

○總督大同宣府軍務戶部尙書餘子俊等言虜酋小王子今已遠遁調發兵馬所費不貲且米價踴貴其京營參將楊玉及遊擊將軍馬俊所部精彊宜各畱騎兵一千五百於大同備冬而所餘騎步兵三千及都督白全李俊王義白瑜等兵俱回京明春有警仍令白全領兵往代楊玉李俊代馬俊延綏參將郭鏞都指揮李杲劉淸所獲軍馬各以時罷遣又分守萬全懷來等處右參將孫素宋澄俱老不任事宜擇人代之又順聖川等處山川空曠田土沃饒兼有鹽利遊民無算舊用正軍三千三百九十餘人屯種公田給以種食得不償費頃己選壯丁易之數滿千人宜添設參將一員給太僕寺寄養馬四千匹就以罷遣京軍之甲冑弓矢給其用更乞命都察院榜諭大同宣府偏頭關等處守臣盡心防虜凡遊民潛至境內交通外夷扇惑軍民盜耕田地彊據鹽場者覺謫戍廣西邊衛遇赦不原又行戶部檢核正軍舊屯田地卽令編戶代耕如例徵稅而鹽場亦勘處竈籍令之煎煮量取其稅其或所司故縱俱以枉法論罪武職亦調發外衛如此庶邊儲可省姦冗可銷上悉是之報曰官軍畱遣者已敕令處分矣劉淸李曰�永所領兵馬各罷遣之

○命山東萊州衛帶俸百戶牛綬還錦衣衛綬南京太監玉之侄以玉罪被調至是乞還許之

○江西武寧奉新二縣盜起守臣以聞事下兵部言分巡副使過璘及巡捕照磨龔相守備千戶葛能等宜令停俸跟捕仍請移文守臣亟令於布政司委官分守於都司委官督捕約兩月不獲一體停俸又湖廣瀏陽平江等縣與南昌諸府接境劫盜往往由此往來亦宜行彼處守臣令督屬禁捕上可其奏命各官姑免停俸限以三月必獲乃已

○壬申誠孝昭皇后忌辰奉先殿行祭禮遣駙馬都尉周景祭獻陵

○調後軍都督府經歷張黻爲雲南師宗州知州黻以員外郎林俊言事下獄上﹤鋶﹣釒﹥言今三邊未靖四方災旱軍民愁苦萬狀凡有祿位者惟恐陛下不得盡聞時事不能盡言耳使言之而反得罪則遠近相傳以言爲諱豈朝廷之福哉乞察俊愚直恕其僣越使士气益張讜論無隱詔責其回護並逮於獄法司擬贖杖還職命杖之三十調外任吏部擬山西石州再命調遠方故攺師宗

○賜廣西故左布政使沈敬祭錄其子鏞爲國子監生先是田州夷相讎殺敬犯瘴癘往剿之因得疾卒至是其子錡援例以請上以敬旣有功又其死有可憫者許之

○虜入宣府新開口等堡執邏卒以去守臣以聞命治把總指揮使等官倪鎭等罪分守右參將孫素左監丞張剛守備都指揮僉事張俊約束不嚴皆宥之○宥都察院右都禦史朱英左副都禦史屠滽罪時本院枷項囚人脫逃有旨命英等回奏至是服罪俱宥之而戒其後務加謹鈐束

○癸酉罷雲南元江等府磨迺於浮明光教化密只等處銀坑以所司奏其地遠礦微故也

○乙亥升戶部右侍郎李衍爲本部左侍郎巡撫宣府左僉都禦史秦紘右侍郎巡撫甘肅左僉都禦史侯王�贊兵部右侍郎狹西左布政使魯能山西右布政使李嶽俱右副都禦史能代瓚嶽代紘

○太監覃昌傳奉聖旨畫工楊鑑等二十八人於錦衣五所食糧月一石送禦用監供事

○命山西等處都指揮同知髙昇盛忠都指揮僉事楊彪俱充右參將昇分守萬全右衛等處忠分守永寧懷來等處彪分守順聖川等處

○丙子封中軍都督同知王源爲瑞安伯與世襲食祿歲一千石本色七百石折色三百石源皇后之弟也

○丁丑太監覃昌傳奉聖旨升太常寺寺丞雷普明爲少卿博士毛守玄寺丞中書舍人金鑰許瀚俱尙寶司丞鴻臚寺主簿華容中書舍人文華殿辦事序班曹以山中書舍人仁智殿辦事儒士劉本洪等四人俱序班欽天監天文生袁鋐漏刻博士錦衣衛副千戶徐貴正千戶所鎭撫吳祥章瑄百戶舍人徐瑾所鎭撫見任人匠劉玉等五人俱營繕所所丞仍舊辦事

○升錦衣衛都指揮使萬喜爲後軍都督同知指揮使萬達爲都指揮同知萬從善爲都指揮使百戶萬牛兒爲指揮僉事從善甫二歲故指揮使萬通庶子而牛兒甫四歲其養子也

○戊寅實授試監察禦史唐韶朱福爲監察禦史韶湖廣道福南京山東道復除賀霖於福建道

○禮部奏萬壽聖節例賜百官宴上令免宴賜以節錢鈔

○己卯狹西開城縣地震

○巡撫河南右副都禦史趙文博等奏境內荒旱流移載道苟有嘯聚之患民兵軍余不足發調請畱屬衛防戍京營及諸邊官軍相兼操練事下兵部言京營操兵以備非常不可旣廢今弘農南陽河南懷慶嵩縣五衛所被災尢甚其秋班未至者宜畱本境同春班當休者城守操候余宣府諸衛之後期者仍遣赴京而貸其罪若明年春班則必趣使依限諸邊戍兵亦宜視此例而畱遣之報可

○命萬全故都指揮僉事陳琳子勛襲爲宣府前衛署指揮使

○巡撫河南右副都禦史趙文博奏河南旱災特甚民多流亡各王府請修府第倉廒壇廟儀仗乞暫爲停止又河南都司宣武等衛所逋負軍器亦請暫免徵以俟丰年俱從之○庚辰升翰林院修撰吳寬爲右春坊右諭徳以九年秩滿也

○辛巳擢知縣杜忠張澤袁道劉洪周南王溫張冕李燁張賓李政宋鑑趙瑛胡諒何悌劉翔姜洪繆樗鄒賢康厚曹玉爲各道試監察禦史樗賢厚玉俱南京

○山東費縣地陷深二尺縱橫各三丈許

○壬午監察禦史熊翀照刷南京諸司文卷參奏失錯等官成國公朱儀等一千一百十九員都察院請行逮治有旨免執問失錯者責其罪狀違錯者停俸一月稽遲者兩月

○癸未巡撫南直隸右副都禦史彭韶奏致仕兵部尙書項忠曾居憲職屢任邊方歷練老成曉暢軍務往年以誣去官旣而復職致仕年齒未老精力不衰計拂郁之日久必智慮之益增及今起用可期後功況邊方多事之秋正棄瑕使過之日伏惟聖明裁之﹤鋶﹣釒﹥入詔不許

大明憲宗純皇帝實錄卷之二百五十七大明憲宗純皇帝實錄卷之二百五十八

成化二十年十一月甲申朔欽天監進成化二十一年大統歷上禦奉天殿受之給賜文武羣臣頒行天下

○遼東寧遠錦義懿路等處虜數入寇掠守臣以聞詔都指揮等官張欽等堤備不嚴俱逮問如律分守右參將李英戴罪殺賊

○以明日萬壽聖節遣駙馬都尉蔡震楊偉謁告長陵獻陵景陵裕陵遊泰謁告景皇帝陵寢

○乙酉萬壽聖節上詣奉先殿皇太后宮行禮畢出禦奉天殿文武羣臣及四夷朝使行慶賀禮

○丙戌太監覃昌傳奉聖旨升大慈恩寺西天佛子札失藏卜札失堅銼乳奴班丹大能仁寺西天佛子鎖南堅參結斡領占俱爲法王大隆善護國寺灌頂大國師著癿領占朵兒只巴西天大佛子大慈恩寺國師綽吉堅參灌頂大國師國師堅銼星吉灌頂國師禪師班麻朵兒只札失班卓爾講經眞巴捺念俱國師講經領占巴剌赤羅竹覺義札巴遠丹答兒麻三加竹俱禪師都綱領占班卓爾覺義剌麻鎖南領占鎖南陸竹昨巴領占乳奴也失喃渴陸竹乳奴短竹乳奴班丹昨巴短竹三加朵兒只領占陸竹札失倫竹班丹堅銼倫竹藏卜領占藏卜班丹陸竹展羊領占鎖南札失陸竹札巴朵兒只官著巴奔聶悉斡札失遠丹乳奴堅銼遠丹札失俱都綱大隆善護國寺剌麻端竹羅卓覺義僧戒增左覺義大能仁寺覺義領占竹講經都綱鎖巴列公葛拴剌結思念俱覺義覺義鎖南加札巴藏播禪師鎖南耶捨講經都綱鎖南班丹覺義僧本隆右覺義香盤寺都綱綽吉領占覺義剌麻領占札失都綱冠帶儒士唐銳等五人俱工部司務孟會趙軏鴻臚寺序班淩貴與冠帶中書科食糧出身錦衣衛冠帶總旗楊瑀營繕所所副徐茂何﹤王扁﹥俱錦衣衛百戶錦衣衛舍人馮濟本衛所鎭撫僧繼云惠聰俱右覺義

○戊子遣內官祭恭讓章皇后陵寢以是日忌辰也

○免順天府州縣夏稅一萬一千三百餘石以旱災故也

○己丑巡撫保定等府兼提督紫荊等關右副都禦史佀鐘奏把總馬水等口指揮等官李洪等廢弛邊備請行巡按禦史逮問仍請通行紫荊倒馬等關內外守臣按視所部撫循士卒修繕關隘從之

○降遼東都指揮僉事陳受爲定遼左衛指揮使坐守備失機故也

○命故遼東都指揮僉事王澤子振襲父原職三萬衛指揮使

○庚寅賜朝鮮國朝賀陪臣韓致亨等宴並金織衣彩叚等物有差

○戶部會議總督大同宣府軍務戶部尙書餘子俊所陳事宜一請行浙江等十三布政司並直隸府州共度僧道六萬人人納銀十二兩於所在官司類解轉運以備邊用一請行四川湖廣河南等布政司聽缺承差赴陜西納米一百石免其歷役赴京辦事承差知印役滿者納米五十石免其辦事卽送聽選一淮安臨淸等處船料鈔宜暫令折銀救荒一廣東官庫贓罰贖罪等銀請差官往勘各取三分之二起運備用一陜西明年春班人匠宜令納米二石暫免赴京一秦肅韓慶四王府並郡王將軍多有積糧宜聽有司平糴以給邊餉皆從之

○增設山東按察司東寧道巡撫遼東副都禦史馬文升奏遼東地廣山東按察司分巡東寧道者僅一員不能徧歷請增設僉事一員會諸守將修繕墻堡三年一代其舊東寧道諸務仍令分巡河東僉事理之兵部覆奏詔可

○朵顏衛都督阿兒乞蠻遣其弟影克孛羅送所獲北虜生口至京兵部譯審所獲乃牧放之人爲彼所掠與犯邊者不同上曰夷虜以牧放爲生追逐水艸乃其常事旣未嘗犯我邊圉何罪之足誅宜編戍登州衛而賞孛羅以慰其勞庶稱朕罪疑惟輕功疑惟重之意仍諭三衛入貢夷人毋得貪功肆掠以啟邊患自今有冒功希賞者非惟賞不濫及且加罰焉

○延綏總兵官嶽嵩等奏九月中虜已渡河入套諸營堡領軍燒荒爲虜所射傷驅散者四十餘輩事下兵部言嵩等罪當究治但用人之際宜姑置之請令趣原調大同參將郭鏞移兵還鎭協力防守果事急則調狹西鎭守都督同知白﹤王已﹥統固原等處備冬戍卒寧夏守將統本境騎兵刻期策應仍請行近套諸邊守將督屬堤備上是之

○通玄翊教廣善國師繼曉乞歸養母許之詔母終仍供職如故又乞空名度牒五百道亦許之繼曉以邪術進自知罪不容誅故僞陳被恩以來每有納忠陳善之益意欲求免後禍也自是歸遂逃匿不敢復來

○詔順天永平及保定等府僧道輸粟十五石於大名等府被災處賑濟給牒度之從巡撫保定等處都禦史佀鐘請也

○辛卯賜伊王諟鋝嫡長子名曰訏淵

○壬辰太監懷恩傳奉聖旨進太子太保吏部尙書尹旻爲太子太傅取丁憂中書舍人杜昌文華殿書辦凡加大臣保傅皆賜敕旻獨出傳奉又與杜昌同受命前此未有也

○萬全右衛百戶韋瑛有罪伏誅瑛先任錦衣衛從太監汪直用事及罷西廠調外任居萬全欲邀功以希起用因紿巫人劉徳興道虜入寇事旣不遂乃自撰妖言以誣徳興等十餘人皆謀不軌走報監督軍務太監張善善令左右助瑛捕獲瑛加徳興等毒刑有稍富者遂錄取其家資無不誣服善等以聞命官會鞫具獄皆誣宜反坐上曰除惡務本曩者瑛罪固當死朕已從輕謫調而稔惡不悛豈容再赦宜亟斬之仍梟首於被害處其惡黨論罪有差被誣者皆釋瑛初附直爲惡直敗其黨多竄死而瑛反不及人皆疑之旣而自致死地天下聞而快之

○癸巳浙江處州等衛漕運官軍言浙江都指揮同知王正蒞事廉能請升授都指揮使使眾知所勸有旨許之後不爲例

○乙未日本國王源義政遣使臣周瑋等奉表貢馬及方物來朝謝恩賜宴並金襕袈裟金織衣彩叚等物有差仍命賫敕並白金文綺等物歸賜其國王及妃○丙申增置山東武定東平髙唐濱曹濮六州判官各一員巡撫都禦史馬文升等奏遼東定遼左等二十五衛所共三十二倉俱隸山東布政司每倉大使各一員職專收糧比來因緣爲姦乞增設有司官監收故有是命

○丁酉升廣西布政司左布政使何經右布政使章律左參議唐盛按察使孔鏞僉事蕭蒼廣東按察司副使陶魯俸一級以徵荔浦等處猺賊有功故也是時律已轉貴州左布政使矣

○戊戌發京庫銀十萬兩河南布政司兌軍糧五萬石於狹西救荒從布政使魯能奏也

○初提督巡江右副都禦史白昂言大江南北地方宜令都指揮郭鋐指揮宋綱不妨備倭守備分管出巡兵部移文勘處至是巡按禦史張淮奏昂議非便宜如舊揚州鎭江至蘇松鹽徒令鋐綱各照地方督兵緝捕鋐仍總督而綱聽其調度自儀眞至九江鹽徒盜賊令南寧伯毛文指揮陸宣分地緝捕文仍總督而宣與綱聽其調度而四人者又俱聽巡江都禦史虞瑤提調事下兵部覆議以爲準言宜從仍宜令鋐兼管鎭江一衛而綱以都指揮體統行事俱更敕載之又故事各處守臣更易其同事及應受節制之官皆請換新敕惟綱不請兵部劾其罪詔貸之停其俸三月

○庚子賜寧府故鎭國將軍覲鏂妻馮氏食米歲五十石從寧王奏也

○總督大同宣府軍務戶部尙書餘子俊言虜已遠遁請班師以省儲費命太監張善定西候蔣琬京營官軍還京子俊暫畱總督俟冬末具奏而還

○辛丑禮部奏冬至節例賜百官宴上令免宴賜以節錢鈔

○壬寅太監懷恩傳奉聖旨戶部尙書殷謙禮部尙書周洪謨施純劉岌兵部尙書張鵬刑部尙書張鎣工部尙書劉昭都察院右都禦史朱英俱加太子少保

○升大理寺左寺丞楊理爲右少卿光祿寺寺丞胡恭爲少卿

○癸卯賜朝鮮國成化二十一年大統歷○太監覃昌傳奉聖旨升指揮同知馬瑛爲指揮使勇士馬琳爲副千戶舍人馬宗信爲百戶俱錦衣衛帶俸而瑛與世襲如故

○刑部左侍郎何喬新子永弼乞爲國子監生允之

○甲辰監察禦史唐韶巡視中城以市人積薪近禁門失於禁止具奏服罪有旨停俸兩月

○乙巳賜靖江王府故輔國將軍﹤矢見﹥石�從妻彭氏食米歲三十石從王奏也

○運河南兌軍糧三萬五千石於山西救荒從巡撫都禦史葉淇請也

○都督同知萬喜奏乞以舊爲錦衣衛都指揮時所給校尉二十人付其子副千戶祥且乞更賜軍伴以給役使上特許之命賜喜軍伴如校尉之數

○停都督同知劉寧俸六月寧充總兵官協守大同天城衛副千戶宋琮以侵欺馬價豆銀事覺挾舊怨發寧冒報功次放債營利納樂婦爲妾且誣以他事下都察院請俱逮治上以邊方用人之際宥寧罪但停俸半年琮旣犯罪妄行奏擾謫戍遼東衛分其冒功升者命俱執問並革之

○丁未以明日冬至節遣駙馬都尉周景王增分祭長陵獻陵景陵裕陵文武衙門各分官陪祭

○遣駙馬都尉黃鏞祭景皇帝陵寢○遣內官祭恭讓章皇后陵寢

○戊申冬至節上詣奉先殿皇太后官行禮畢出禦奉天殿文武羣臣及四夷朝使行慶賀禮羣臣復詣文華殿慶賀皇太子皇太后皇后免命婦朝賀

○庚戌海西塔魯木等衛野人女直都指揮的兒哈你等泰寧等衛都督孛羅遣頭目火兒嗔等並自來都督僉事等官撒因孛羅等各來朝貢馬及貂皮賜宴並衣服彩叚等物有差

○辛亥升山東按察使端宏爲浙江左布政使

○壬子太監覃昌傳奉聖旨升文思院副使葛信王貴顧珙爲錦衣衛所鎭撫匠人章政等十二人爲營繕所所丞舍人夏宣韋勉爲錦衣衛總旗樂工王成等三人爲右司樂

○以旱災免山東府縣衛所稅糧二十一萬一千四百餘石

○戶部覆議南京戶部主事張倫所陳饋運事言黃河自河南入淮直抵南京水路無礙請量摘淮安瓜洲兌運糧十萬石南京常平烏龍潭等倉糧十萬石運至沔池縣令河南山西狹西三司委官轉運以五萬石存畱懷慶二府等處五萬石給平陽蒲州等處十萬石給潼關西安等處以備賑濟又以兩浙鹽七十四萬餘引兩淮鹽一百二萬餘引賣銀送京轉運以給軍餉其言皆可行且倫狹西人方以公務至京宜遂令奉敕督運俱從之○旌表孝子董謙等二人節婦閻氏等十人謙浙江海寧縣人孫良山東聊城縣生員俱以母沒廬墓並旌表其門曰孝行閻氏直隸束勝右衛軍李本妻鄭氏浙江諸曁縣民駱宗迪妻鐘氏仁和縣人兵部司務許敏妻胡氏永康縣民應永和妻朱氏鄞縣民呂昂妻田氏四川播州宣慰使楊炯妻潘氏福建閩淸縣民謝瓛妻楊氏莆田縣民顧文嘉妻吳氏山西岢嵐州民張鵬妻髙氏民許五妻夫亡俱守節無玷並旌表其門曰貞節

○命大寧都指揮同知何祥子寧代父原職保定中衛指揮使山西都指揮同知梁鑑子棟代父原職安東中屯衛指揮使大興左衛帶俸都指揮同知王眞子剛襲父原職本衛指揮同知

○直隸寧山衛指揮使熊岡自陳膂力過人曾知戰陣乞自備鞍馬同其子兆赴延綏聽調殺賊事下兵部言巡撫山西左副都禦史何喬新亦嘗以將材舉岡今宜許其自效從之

○癸丑賜瑞安伯王源誥券封推誠宣力武臣榮祿大夫柱國食祿一千石子孫世襲本身免雜犯二死子一死三代一體追封

○升廣西按察司僉事吳玉爲副使仍提調學校

大明憲宗純皇帝實錄卷之二百五十八大明憲宗純皇帝實錄卷之二百五十九

成化二十年十二月甲寅朔上視郊祀牲

○乙卯預度天下僧道六萬人時山西狹西饑許浙江等處願爲僧道者輸粟賑濟給以度牒已萬人矣戶部言狹西饑尢甚乞再度六萬人各輸銀十二兩下禮部覆奏僧道十年一度宜以前後所度七萬準後二十二年該度之數仍令天下有司照數類送從之

○升鳳陽府亳縣知縣賀思聰爲光祿寺寺丞

○丁巳命湖廣都指揮使劉斌爲中都畱守司正畱守

○命山西都指揮僉事張福子端代父原職大同右衛指揮使

○升雲南右衛指揮僉事沐詳爲錦衣衛帶俸署都指揮僉事充右參將協同太監王舉鎭守金齒騰衝地方詳故參將沐誠弟也誠卒時雲南鎭守太監覃平等言兩衛軍馬王舉足以守之參將宜勿設有旨謂誠父子總守此地今何爲遽欲罷之仍命移文舉可任者以聞平等乃舉詳遂有是命

○戊午吏部尙書兼華蓋殿大學士萬安等言我朝建都於北而上下供用多取給於江南然必藉船運而後可達於京師是運道水利所系甚重如河南懷慶府地方築堤障沁水以濟徐呂二洪及邳州宿遷桃源運道山東兗州等處導引汶泗洸河諸泉以濟濟寧上下運道今沁水沖決堤岸流入黃河汶泗洸諸泉歲久不浚亦多壅塞以致河身淺澀糧運稽遲及四方進貢方物等船不便往來𨿽工部已嘗奏行兩地巡撫巡按管河官員督工修理但恐仍前視常來歲運道不得水利接濟所誤非輕請敕工部重臣一員選領諳練屬官一員詣彼會巡撫巡按督有司一一踏勘衝決壅塞之處修築﹤鋶﹣釒﹥浚上是之命工部侍郎杜謙率其屬郎中蕭冕員外郎李浚往董其事因敕謙曰朕惟國家公私物用取給江南而運道水利關系甚重近年以來河水淤淺加以天旱沁水決入黃河汶泗洸諸泉又多壅塞以致水利不通有妨漕運特命爾謙自通州臨淸直抵淮揚一帶會同山東河南巡撫巡按督責三司府衛官並管河管泉官員逐一踏勘凡系蓄水接濟運河堤岸何處衝決所當修築泉源何處壅塞所當﹤鋶﹣釒﹥浚及會計合用工作米料預爲措辦待明年凍開相度事勢緩急工程小大起集軍民趁時修理務俾水利道行舟楫無阻斯爲有益此誠國家大計凡事有相關及敕內該載不盡者聽爾計議便宜而行文武官敢有怠慢誤事者輕則量情責罰重則文職五品以下徑自執送問刑衙門問理四品以上並方面軍職參奏執問各巡撫巡按有不用心者亦具實來聞

○升大理寺右寺丞張錦爲左寺丞監察禦史李介爲右寺丞翟瑄爲南京大理寺左寺丞刑部郎中屠勛右寺丞

○總督大同宣府軍務戶部尙書餘子俊等以班師之後恐虜寇乘間竊發令大同副總兵劉寧領兵三千守備朔州都指揮滕瑾領兵一千於偏頭關遊擊將軍董昇領兵三千於威遠城遊擊將軍馬俊領兵一千五百於大同右衛城參將楊玉領兵一千五百於朔州城分地屯守總兵王璽參將張璽及各城堡守將俱於本鎭操侯具﹤鋶﹣釒﹥以聞事下兵部言所處良是但董昇頃調楡林而威遠城乃西路要害之處不可乏人守禦今偏頭關已有遊擊將軍柳春守之宜更遣滕瑾以所領兵駐威遠庶幾各路軍馬聲勢連絡有警可以互相策應從之

○己未守備儀眞指揮僉事宋綱奏今西北二邊兵務方殷內帑告乏而四方邵縣尙有贓罰金銀路引錢鈔諸物宜括取以充調度事下戶部具言諸庫儲積前此已經核取比來水旱相仍民不堪命賑貸之費率皆仰給於官若盡取之則是損下益上顧此失彼宋綱但知爲國之計而不知爲民之計今除狹西山西河南凶歉之地及廣東近又核取外其餘司府州縣俱令巡按禦史勘實各取三分之二差官送京轉運兵荒之處庶財用不偏而上下相安矣從之

○辛酉運臨淸廣積倉糧一萬五千石於大名順徳廣平三府賑濟饑民從巡撫右副都禦史佀鐘奏請也

○壬戌免大寧都司所屬並直隸神武等衛子粒二萬四千七百二十餘石以旱災故也

○狹西會寧縣地震有聲如雷

○癸亥命戶部左侍郎李衍理陜西邊儲時大學士萬安等奏卽今黃河已凍虜賊入套將有分道南寇之舉上廑聖慮已預發大同宣府遊兵相兼戰守矣明春凍開渡河北遁斯可無患設若盤據不出內地騷擾其患非輕加以狹西山西人民饑饉流離尢難料理宜敕大臣一員選帶部屬亟往總理會同鎭守總兵巡撫巡按都布按三司分巡分守等官計議虜賊衝突去處本土並調來軍馬住札城堡扣算見在糧艸銀兩若干節次奏送及上納等項糧銀若干通計可足幾時支用若再加客兵作何措置或總扣一藩儲蓄多方接濟或附近積有糧艸處所可以借運或別有長策可以供給邊餉悉令酌量便宜處置徑自施行事干重大者奏請定奪務使軍儲不乏防守有備斯保無虞﹤鋶﹣釒﹥入故有是命

○甲子太監覃昌傳奉聖旨升錦衣衛所鎭撫王福爲副千戶舍人王永爲所鎭撫尙寶司少卿楊杞爲卿通政使司經歷幹浩爲鴻臚寺右寺丞中書科儒士幹源爲兵部司務楊時王鉞姚恕李泰與冠帶中書科食糧出身禦用監供事匠人夏英喬春俱文思院副使

○乙丑東城兵馬及宣府守臣執送已誅罪人韋瑛李琳等家屬二十有九人其丁男五人謫戍雲南煙瘴衛分幼男並婦女二十五人俱隨住

○丁卯實授南京試監察禦史許璘紀傑爲監察禦史璘貴州道傑廣東道

○太監覃昌傳奉聖旨升左正一來弘善陳宗然爲眞人左玄義劉玄哲嚴大容傅思茂俱右至靈右玄義汪致濱左玄義道士徐玄昇等四人俱右玄義人匠顧小保等十三人文思院副使

○羽林前衛帶俸都指揮僉事李琮老不任事命其子海代其原職本衛指揮同知

○戊辰詔以漕運糧儲及兩淮鹽課給三邊時總督大同軍務戶部尙書餘子俊復奏遼東狹西山西荒旱之餘人民流徙邊儲缺乏邇者𨿽蒙朝廷多方賑貸然財用有限調度無窮今須大爲拯濟庶可無虞事下戶部核奏請於浙江等處明年漕運糧內量免七十五萬石兌運令每石並耗米糶銀五錢蘇松常三府倉糧糶賣二十五萬石每石銀四錢俱角�羊京轉運以助軍餉仍摘兩淮鹽課二十萬引令大同管糧官招�中納以補不足從之

○己巳賜晉府云丘王鐘鋋第七子曰奇浪代府宣寧王仕���肚凡�第三子曰成鑕武邑王聰禾庶長子曰俊枤

○朝鮮國王李娎遣陪臣李克墩等奉表貢馬及方物來朝賀明年正旦節

○建州右等衛女直都督剌哈毛憐等衛野人女直都指揮札剌答等各來朝貢馬及貂皮賜宴並衣服彩叚等物有差

○詔開中兩浙鹽課給三邊山西並大同各開中四十萬引宣府五十萬引狹西一百三十三萬一千六百餘引從浙江巡鹽禦史林誠奏也

○狹西守臣言平涼歲數不登盜賊竊發領班都指揮僉事哈震暫督操守撫禦有方人心信服今將復領班赴邊軍民合辭畱之宜付以守備之任事下兵部覆請從之○停南京刑部尙書張瑄俸半年南京翰林院侍讀學士徐瓊俸三月初龍江左衛軍余厲曰�永與弟景爭財產久不平事下刑部瑄之子與曰�永親代囑本部郎中王雄聽之南京禦史李瑉亦爲景囑雄不聽遂誣斷成獄大理寺駁之景欲奏愬適瓊考迹附舟赴京後相訐奏因誣各官納賄命官往按之至是刑部各論罪請俱逮治有旨宥瑄瓊罪但停俸雄瑉命執問曰�永景各杖之百發狹西邊驛給役三年餘準擬

○辛未太監懷恩傳奉聖旨升掌太醫院事左通政蔣宗武爲通政使左參議李孜省院使施欽俱左通政院判劉文泰院使禦醫王玉院判俱仍舊辦事

○太監覃昌傳奉聖旨升錦衣衛帶俸指揮使傅慶爲都指揮僉事命同朱遠等於鎭撫司管事小旗傅貴百戶舍人傅﹤王已﹥傅順勇士李回兒所鎭撫百戶韋鐘正千戶帶俸指揮僉事孫賢管南京錦衣衛事遠舊以指揮使掌鎭撫司印旣升慶乃請掌印者復升遠都指揮僉事仍掌司印○以旱災免山西太原等府夏稅四十八萬八千二百餘石

○有通番巨舟三十七艘泊廣東潮州府界備倭都指揮僉事姚英巡視海道按察副使趙弘分巡僉事翁晏領官軍捕之生擒三十餘人斬首級八十五級巡按禦史徐瑁以功籍來上兵部議行升賞詔可官軍人等升一級者五人賞者一百三十有六人英等各賞銀十兩彩叚二表裏

○南京兵部尙書王恕等覆勘巡撫都禦史徐英所奏南京太僕寺成化十一年至十三年民間種馬死者七千餘匹宜免追償兼免應償半價及逐年應追馬駒其所免空閒人戶則給以牝駒使牧養補種至於鳳陽太平等府俱被災傷應追馬匹亦宜免之詔可

○壬申升刑部郎中張廉爲江西按察司副使

○命毛憐等衛指揮同知等官鬼裏子札魯哈等九人襲職指揮使等官監卜等四十人各進一級

○癸酉詔發江南折糧銀十五萬兩並開中兩淮山東四川鹽課二百萬引於狹西楡林等處以給邊儲時戶部侍郎李衍奉命將行請預備軍餉故有是命

○陜西巡撫右副都禦史鄭時等奏境內災傷盜賊蠭起宜令都督同知白﹤王已﹥專守固原靖虜等處令太監歐賢專於狹西城內操練軍馬兼歷州縣賑饑捕盜延綏等處邊務宜各責之守臣庶不誤事事下兵部言虜賊已入河套大同遊兵尙調於楡林偏頭等處況狹西密邇之地難以遽分彼此請敕時等聲援相接互爲策應又環慶乃要害之地僅有協守副使宜增設守備軍職一員詔皆從之

○甲戌升狹西右布政使吳檟爲左布政使

○升狹西耀州判官張善吉爲兵科都給事中善吉初爲兵科左給事中坐累調外任滿待選吏部久之不調因以養生之術托太監髙英轉聞於上得召見賜對至是自陳乞進且歷﹤鋶﹣釒﹥給事中謫官敍遷之例命下士論囂然

○免順天河間等府秋糧二萬七千三百餘石以旱災故也

○乙亥命南京兵部右侍郎馬顯復任以丁憂服闋也

○升通政司左參議毛倫爲右通政右參議元守直爲左參議

○升狹西布政司左參政梁璟山西右參政谷琰俱爲本司右布政使

○巡撫保定等府右副都禦史佀鐘奏罷老疾不謹官柏鄕縣知縣汪鉅等七員

○以旱災免河南夏稅一百七十七萬五千一百餘石

○丁丑命山西都指揮僉事王昇守備寧武關太原左衛指揮使袁杲代領大同戍卒

○巡撫宣府左僉都禦史秦紘言諸邊鎭守分守內外官往往請以官舍自隨營私作獘而無益於事宜一切革之事下兵部言邊方守臣須人任使已往者且不必革惟自今損其人數爲便上曰軍法莫先於戢下今各處隨行官舍旣多容有姦獘宜爲之制鎭守內外官止與五人分守等官與三人其餘仍取還京著爲令○戊寅敕湔除在京文武官過名仍命法司移文在外諸司

○升河南汝寧府知府錢鉞爲狹西布政司左參政順徳府知府範英山西右參政

○命有司歲祭巡撫廣東故僉都禦史謚忠惠楊信民先是信民爲廣東參議以詿誤去旣而黃蕭養作亂起升都禦史往巡撫招犭�來安集多所全活及卒廣人思其徳者相率請於朝爲立祠然歲時未有祭也至是聽選官盧從願等爲之請上以信民功有可錄特命廣東布政司歲於其忌日祭之

○虜寇入大同西路分守右參將張璽右少監陸誾領兵禦之於玉林山墩斬首二級生擒一人繼入代州境分守右參將都指揮使支玉領兵禦之於寺塢等處會太監劉政以兵策應斬首十有四級至是論功誾璽賞彩叚一表裏白金十兩政歲加食米十二石玉升署都督僉事監督軍務太監張善戶部尙書餘子俊總兵官定西侯蔣琬各賞彩叚二表裏兵部紀功郎中朱紳山西督運右參政谷琰各彩叚一表裏余獲功陣亡當先官軍五百八十三人升賞有差

○己卯鎭守浙江太監張慶言提督操練指揮黃華督造軍器指揮同知戴恩與屬衛名位相埒體統不便乞稍遷署職事下兵部看詳言武職無功不得濫升而恩頃奉內批升指揮使矣得旨升華爲署都指揮僉事本司管事後不爲例恩升職未久已之

○巡撫遼東左副都禦史馬文升等言遼東海西建州毛憐等衛歲貢馬約千有餘匹例畱本境給軍而其中齒多未壯宜暫送苑馬寺牧以備用從之

○廣東陽江縣有大星墜西方光焰燭天有聲如雷

○庚辰上諭兵部曰團營之設本居重馭輕之計屢遣官閱視恐有遺缺而鎭守守備等官徇於請托往往奏請隨行脫有緩急誤事非小自今不得覆奏違者罪之

○太監覃昌傳奉聖旨錦衣衛正千戶徐達與世襲於本所管事指揮使劉昇於馴象所管事升百戶劉惠爲副千戶舍人王政徐成爲所鎭撫儒士兪貴爲序班兪祥爲文思院副使於東上南門內司禮監作房供事

○升兀者前衛都指揮同知都裏吉爲都督僉事故事夷官授職二十五年始進一級頃都裏吉以都指揮僉事求升都督兵部已議升都指揮同知至是復申前請且鄰壤皆爲奏保而遼東守臣亦言其部落甚多眾心信服遂升之

○兵部言朵顏三衛虜數入境剽掠人畜今來使在邸宜譯數其罪仍令還諭酋長毋得再肆從之

○辛巳太監覃昌傳奉聖旨升錦衣衛都指揮僉事朱驥爲都指揮同知衛鎭撫楊綱章瑾俱爲指揮僉事命同驥管事理刑如舊

○分守代州等處右參將支玉奏虜三千餘騎由二邊及靑糜子溝毛旗莊窩入境臣等分兵禦之令都指揮郭瑄領兵由搭連莊窩進都指揮陳鐘領兵由靑糜子溝進臣及太監劉政統兵由寺塢等處進遇虜於長柳塢等處與戰數合我兵勢益振會遊擊將軍柳春統兵至老營堡聞戰馳援虜遂敗走奪旗二面斬首五級並獲馬匹器械等物

○虜寇入宣府境殺百戶一人軍餘五人龍門衛守備都指揮等官王玉等三員靈州堡守備指揮等官周伯熊等六員坐守禦不嚴逮問分守獨石等處左參將朱謙左少監李穆守備右監丞張成亦坐號令不嚴詔貸之

○壬午延綏總兵官署都督僉事嶽嵩等領兵出境燒荒怠不設備且私以余捨負鹽時虜已入套遂殺諸營堡軍士一百九人傷七十九人驅散二十六人殺官馬二百七十餘匹巡撫右僉都禦史呂雯覆實以聞因劾嵩紀律不嚴分守西路左參將陳雲及寧塞等營堡把總都指揮僉事等官郭鍧等俱防禦不嚴宜逮問如律章上命付兵部知之

○兵部以武學幼官武生歲試中者名上乞降賞格有旨策可觀又馬步中三箭者賞鈔百貫策可觀並馬步中二箭者半之教射舍人如例給賞

○建州等衛達官請襲職升職者一百五十四人惟指揮僉事卜郎哈等子撒必干等十有三人賫授職敕書以來聽襲舊職都指揮僉事和尼赤等二十有五人以授職二十五年例進一級○癸未歲暮享太廟

○遣太常寺官祭五祀之神

○遣旗手衛官祭旗纛之神

○以明日正旦節遣駙馬都尉蔡震樊凱分祭長陵獻陵景陵裕陵周景祭景皇帝陵寢

○遣內官祭恭讓章皇后陵寢

○是歲天下戶九百二十萬五千七百一十一戶口六千二百八十八萬五千八百二十九口田地四百八十六萬一千四百九十八頃一十畝有奇田賦米二千二百一十五萬七千二百六十三石麥四百六十二萬一千九百九十八石絲九萬六千四百四十斤有奇綿一十萬五千兩絹二十八萬八千四百四十六匹布五十七萬一千六百六十三匹綿花二十五萬八千二百四十八斤折色鈔五十一萬四千三百六十八錠雜課鈔二千八百三十六萬二千二百二十六錠米三萬一千九百八十石有奇麥二千三百八十六石布七百三十八匹鹽課鹽三百七十七萬九千二百六十八引米五千七百八十七石布三萬三千五十六匹茶課茶五十三萬九千一百八十九斤屯田子粒三百六十九萬九千九百四十石有奇采納銀八萬九千九百六十九兩水銀二百四十七斤漕運京師儧運糧三百七十石各處運納糧四百一十八萬三千六百九十九石減免天下官田等項稅糧五十六萬九千二十八石有奇

明憲宗純皇帝實錄卷之二百五十九終

明憲宗純皇帝實錄卷之二百六十

成化二十一年春正月甲申朔上詣奉先殿皇太后宮行禮畢出禦奉天殿文武羣臣及四夷朝使行慶賀禮羣臣復詣文華殿慶賀皇太子

○皇太后皇后俱免命婦朝賀

○申刻有火光自中天少西下墜化白气復曲折上騰聲如雷踰時西方復有流星大如椀赤色自中天西行近濁尾迹化白气曲曲如蛇形良久正西轟轟如雷震地須由�乂止

○丙戌宣宗章皇帝忌辰奉先殿行祭禮遣駙馬都尉楊偉祭

景陵

○敕諭文武百官玆者上天垂戒災異疊見歲暮及今正旦星變有聲如雷朕甚驚懼惟天道與人事相爲流通必人事乖違斯天道不順爾文武百官皆與朕共天職者而五府六部都察院大理寺通政司堂上官及六科十三道官付托尢重凡一應獘政及有利於國家生民之事其各指實陳奏無或顧忌朕當采而行之用回天意

○廣東惠州酉刻月下發光前銳而靑後大而紅約長丈餘兩傍有黃白气自西飛度東北颼颼有聲沒入云響如雷漸殺

○丁亥海西成討溫等衛野人女直都督康尼等兀魯罕河等衛野人女直都指揮火禿等考郎兀等衛野人女直都指揮惱納等雙城等衛野人女直都指揮撒若答等兀者等衛野人女直都指揮返速亦裏答等建州左衛女直都督脫羅等女直都指揮牙籠哈等各來朝貢馬及貂皮賜宴並衣服彩叚等物有差

○復雲南姚安軍民府判官林俊爲員外郎師宗州知州張黻爲都督府經歷俱攺南京俊黻旣以言被謫至是星變梁方繼曉謂二人禍由己作恐言者及之遽乞內降復其官吏部承旨擬攺俊南京刑部黻南京左軍都督府從之

○戊子命太監傳恭仍總制三營軍馬兼提督十二營操練

○夜火星犯天陰

○己丑孟春享太廟○遣內官祭司戶之神

○大臣及科道等官應詔條奏時事吏部尙書尹旻等言二事一在京大職額外增多及傳奉升授寫經書儒士匠官等通計二千餘人其俸祿皂隸皆出於民不可勝算宜如正統四年放還冗官例悉記名放回待缺取用匠官則選畱其精於藝者余並革之一成化二十年進士共二百九十七員支俸數多宜如成化二年進士放回例於二甲三甲量畱其半餘皆放回依親待次取用上批答曰傳奉文官除勛戚功升蔭授錄用不革外其餘如所奏內有爲事妄冒並乞恩升授者查究定奪匠官藝精者畱之支半俸進士如例放回戶部尙書餘子俊等言八事一天下稅糧先年歲徵過於歲用幾倍所以存畱本處起運兩京及各倉庫常有贏餘不聞告急近年宗支益盛官爵益多災傷益重供奉上用不足京軍布花不足外夷賞賜表裏不足館待廚料不足此皆仰給於內庫京官月俸折色不足京民賑濟倉儲不足邊方轉給軍餉不足此皆取辦於京倉他如淮安徐州徳州臨淸水次倉儲歲例支運七十萬石以足京儲四百萬石之數近來三年無有支運乃至加重兌納卽今內庫金銀錢鈔絹布之類所積不足京倉料豆止餘一年之用在外官軍俸糧並布花之類多至一年無可給者況山西河南宗支奏言缺食流民居無定所卽此推之國計虛實可知伏望皇上畱心崇儉凡倉庫錢糧除上用及額設官俸並功賞之外非祖宗朝所用者一切愛惜以足國用一鹽法之壞利歸權要召商濟急莫有應者宜畱爲備邊救荒之用若有恃恩妄求者戶部執奏科道糾舉治以重罪一山東河南北直隸空閒田地先時聽民開墾永不起科正統末方有起科之例近有倚勢作姦奪民已稅之田並爲空閒地者宜依天順初例謫發戍邊勢家聽之者亦治以重罪一近時權貴之家多於在京通州張家灣等處修造市肆邀畱商貨與民爭利宜盡革去違者沒入其肆一京官非額設者止宜支倉米一石一漕運京儲及民糧除濟邊外宜再除一百萬石以濟山西河南山東直隸饑民而徐議設法補足其數一北方豪疆多據河津要處以舟擺渡規利宜執治之沒入其舟一在京諸倉場內官數多非正統間舊有者宜悉取回上批答曰節財用朝廷自有處置漕運糧已糶一百萬石姑已之官員月俸仍舊倉場內官已令司禮監查取擺渡規利者已禁之餘皆如議禮部尙書周洪謨等言九事一承平日久俗尙靡麗宜禁止服用違越者治之如律一成化十七年以前京城內外敕賜寺觀至六百三十九所後復增建以至西山等處相望不絕自古佛寺之多未有過於此時者宜申嚴著令敢有增修請額及妄稱復興古剎者罪之一光祿寺正統間每歲牲數止四萬成化元年定數不過十萬近又加十萬猶不足用且以豬易雞鵝民力益困今除上供外乞查成化初例凡增派浪費悉宜停止一大慈恩大能仁大隆善護國三寺番僧千餘法王七人國師禪師多至數十廩餼膳夫供應不足況法王佛子大國師例給金印用度擬於王者而其間又多中國人冒濫爲之宜令給事中禦史核其本出山番簇者聽其去畱冒濫者悉令還俗一頃歲術士李文昌以養砂點銀之法誣罔不道已寘之法如復有此輩悉宜斥逐一今僧官善世以下九十八人道官眞人以下一百三十餘人𨿽無廩祿亦濫名器況其死例有祭祀眞人又例得銀印尢費國用宜核其額設推舉者方許僉書死則與祭否則止令帶銜死亦不祭又教坊司官至五十餘人亦宜止令五人僉書其餘皆帶銜辦事一自宮求進稱爲淨身人者動一二千人𨿽累加罪謫旋得收用若不痛懲無有紀極今各王府累求內使宜量以賜之否則仍發原籍原衛今後宜依先年枷項放遣事例勿復收用一工部歲辦鹿多光祿寺至以雜用而太常寺每歲供祭鹿俱大興宛平二縣買給每只用銀多至十七八兩宜止於工部歲辦內擇用之一各處歲辦藥材約有一十二萬餘斤積久陳腐今宜計足二年之用暫免一年采辦後視爲例狹西山西河南旱災尢甚歷年逋欠藥材悉宜宥免上批答曰禁奢侈已行矣供應牲畜所司查奏節省法王佛子國師禪師番僧供給俱省其半今後漢人冒爲之者必罪不宥方士已令都察院禁之淨身人遞發原籍原衛以後仍以十五年例處之餘皆如議兵部尙書張鵬等言五事一成化元年以來傳奉升授軍職八百有餘月支俸給歲支銀絹錦衣衛指揮都指揮又有皂隸雇直所費不貲除勛戚蔭敍並額設外宜悉令冠帶閒住待缺奏補其有匠藝不可缺者月支米一石今後非有軍功陳乞軍職者宜加裁抑一大同陣亡官軍宜量與其子孫署職一級以爲死事之勸一各處鎭守監槍守備內外官除邊防外其餘內地凡非正統間原有者悉宜取還一在外鎭守內官於所在僉設皂隸等役悉令巡撫巡按官查發寧家以後不得僉報在京在外文武四品以上官成化二十一年皂隸暫免一年以紓民困一京營提督內臣軍伴一百名掌營內臣與總兵官各六十名各處鎭守內外官三十六名以下降殺有差俱近所奏允非祖宗舊制今官多軍少況百人所給每歲米一千二百石布二百疋而總爲一官供役之需誠爲太過宜以次裁省提督內臣與掌營內臣及總兵官軍伴各二十名坐營官六名把總官二名各處鎭守內外官各十二名分守內外官各八名守備內外官各四名爲當上批答曰傳奉軍職除勛戚功升蔭授錄用不革外其餘令冠帶閒住有缺取用內有爲事妾冒並乞恩升授者查究定奪匠官藝精者畱之令支半俸陣亡官軍先已處置矣內地鎭守監槍守備等官具名以聞京營及各處鎭守等官軍伴查先年及今人數來奏餘皆如議刑部尙書張鎣等言六事一貨寶石者例謫戍邊沒入其貨近嗜利者又取寶石作奇玩以進給直十倍多至萬兩府庫之財多歸此輩伏望念周書無益之戒憫生民供億之難復有鬻寶石作淫巧者俱依例戍邊痛絕其獘一京畿連年災傷而賦役多端甚於外郡如惜薪司柴夫役錢實繁且重光祿寺買辦諸鋪戶價直久稽不給民困已甚宜減免夫役撙節買辦他如貴戚內官家人或因管莊私自抽分或因開肆奏請店額侵奪民利悉宜禁革一鹽法之壞多由豪家或包攬賣窩或冒昧陳乞姦利肆行商賈不應一遇兵荒輒有飛芻挽粟之計民多鬻產賣子不勝其困宜令戶部差官與巡按禦史查核奏乞之鹽悉行停止今後敢有奏乞包攬者治以重罪一邊方小警守將輒張大其事以請京兵先期出師則虛費日久待報而行又緩不及事宜責成邊將優卹邊兵非有大舉不許輒請京兵一法司問刑狃於成案故冤者莫雪今於疑獄務在明允毋拘成案毋究原問之官一近來官職日增鎭守總兵亦多濫設且五品以上官律應奏請今有請敕四品五品等官徑行逮問者實欲挾勢求賂爲獘尢甚宜依天順八年正月詔例浙江江西福建狹西臨淸鎭守內外官及各處鎭守等官量地緩急從宜去畱其畱者所請敕書不當得者卽令奏繳上批答曰惜薪司柴夫光祿寺買辦已行矣鎭守內官已令兵部查奏定奪有奉敕干預詞訟者今不許止依前敕行事後敕繳回餘皆如議工部尙書劉昭等言三事一太平荊州杭州抽分材木專造光祿寺供應器皿淸河衛河二提舉司專造糧船以省民間科卒近年每遣內官印烙起運雜用沿途勞擾宜悉取還一易州廠管工諸人每侵克柴炭價銀致誤角�羊納宜行本廠趣之今後司府州縣價銀宜差官角�羊廠驗收畢遣還不許私畱管工違者罪之一光祿寺柴炭舊例每年一千三百一十三萬四千斤近被役人侵克以致乏用移借預支民受其獘又惜薪司每歲柴炭共二千四百萬斤所領價銀赴官交納稱收加倍民多陪補宜惜民脂膏撙節用度公平稱收以免加增預借之困上批答曰如議都察院右都禦史朱英等言八事一江南運白糧民赴內外諸司交納所司畱難邀利又多取之有一石止準納三斗者民皆飲泣貸補又倍息以償多至破產其在內府無禦史監收者宜令戶部委官同收依例一夫一平毋容多取一投獻田土者宜依例謫戍其受獻者若貴戚奏請處治軍民職官卽逮治之以所受田土計贓抵罪革職一各處總兵等官每遇節旦貢馬多藉爲克剝或竊官馬以應用或又以私馬隨行售利沿途供億內帑給賞無益於上有損於下宜止令進表毋容貢馬以免此獘一各處鎭守總兵等官不許置主莊田及占屯田艸場以病軍民一近來有稱燒丹扶鸞符咒一切左道惑正之術依托勢要希求進用者並所引薦之人俱宜治以重罪且令巡城等官逐捕之其潛畱者謫發戍邊一各處進貢土產果品藥材等物宜止令鎭守一人采辦其分守監槍並管珠池等內官不許假公營私重爲民擾其賫香帛賞賚等事及嶽鎭山川等祭祀宜從禮部差官不必再差內臣以煩道路一近年兩京文職官有因公言事有被告詿誤以致降調罷閒謫戍除名者其間或以忠直取禍或以剛介致尢屈抑已久宜自成化十年以後核其才識老成尙堪任用者或復其職或量爲別用一在京倉場馬房蕃育署等處內臣近或增至一二十人役占科率不可勝計宜依舊量畱余悉取回以省軍民勞費上批答曰內府白糧不必委官監收止依例一夫一年收納投獻地土及倉場等處量畱內官管事已有處分各處總兵官遇節進馬副參等官不許進土產止許鎭守官一人進之餘不許今後賫香帛內官不必差文官降黜者置之邪術之人爾等備榜禁約餘皆如議通政司掌司事尙書張文質等言四事一近時言路及執法官懼有司摭拾報復往往顧慮緘默今後百司官吏廢弛政令沮壞憲章者必隨事糾劾不許被劾者摭拾報復一勢豪家人有占立地方勒要地鋪財物者有邀截客商彊奪民利者宜令都察院禁制及巡城等官執治之一各處內外鎭守官家人或挾制官府或侵漁地利宜令巡撫巡按等官糾治之一各處軍民或因有司聽斷不明赴訴於京每每被人教唆牽連同鄕京官富家誣以重罪遂以差官勘問其有偏私觀望者輒又妄加參語不爲伸雪多致喪身破產甚至發冢檢屍以快仇家漸不可長宜究教唆者重罪之

上批答曰廢弛政令者無所指名其置之餘皆如議大理寺卿田景暘等言四事一內外刑獄展轉委覆有至三五年不成獄者淹系無辜多至瘐死宜令情輕者皆親鞫不得轉委一南北直隸山東河南民間養馬歲至太僕寺交俵送順天府州縣寄養其獘多端宜令所司督令如法牧養不許私乘及騎還原衛以致損失一狹西鳳翔山西平陽河南懷慶等府災重地方見徵邊糧宜悉停止上批答曰災重地方已免徵糧矣餘皆如議吏科都給事中李俊等言六事謂今之獘政最大且急者曰近幸干紀也大臣不職也爵賞太濫也工役過煩也進獻無厭也流亡未復也天變之來率由於此且近侍之設國初皆有定今或一監設太監一二十員或一事參內官五六七輩或分布藩郡享王者之奉或總領邊疆專大將之權或依憑左右以援引憸邪或交通中外以投獻奇巧司一錢谷則法外取財兵民坐困貢一方物則分外求賂官吏被殃殺人者得見原而不死僨事者得請托而逃刑如梁方韋興陳喜輩不可枚舉往往繕寫經書布滿寺觀進奉金玉徧索閭閻內耗府庫之財外奪軍民之利所以虧聖徳而招天變者未有不由此輩惟皇上剛斷痛抑無令干紀司錢谷者量爲減去任鎭守者量爲取回則近幸戢而天意可回矣今之大臣其未進也非夤緣內臣則不可其旣進也非依憑內臣則不安此以財貿官彼以官易財是無怪其賂受四方而轉輸權貴計營三窟而官及弟男也如戶部尙書殷謙兵部尙書張鵬禮部侍郎艾福刑部侍郎杜銘南京禮部尙書李本工部侍郎劉俊俱老懦無爲刑部尙書張鎣大理寺卿田景暘南京刑部尙書張瑄禮部侍郎尹直太僕寺少卿李溫俱淸論不愜所以虧聖治而招天變者未有不由此輩惟皇上獨奮乾剛大彰黜罰則大臣知警而天意可回矣且爵以待有徳賞以待有功人主馭天下之具也今或無故而爵一庸流秩遷崇品或無功而賞一貴幸貨直萬金祈禱雨雪者得以規美官進奉金寶者得以射厚利方士以煉服之術伶人以曼延之戲以至吏胥之徒皆叨官祿俳優僧道或玷班資彼所進奉不過價直百金或五百金至千金者少矣此之俸給或支末品或支優品至極品者亦間有焉計其一年所償已數倍矣況其年數未可量乎且一歲中傳奉或至千人數歲中則數千矣數千人之祿其大者歲或千石其小者不下數十百石是能國之積貯民之租稅可以養賢者可以活饑民今乃棄之以資冗食之徒是誠可惜也其間方士道流如左通政等官李孜省鄧常恩輩尢爲可惡每祈雨雪未效則褻瀆無所不至偶會雨雪自降則矯誣以爲己功此又招天變之甚者乞敕所司各究近來傳奉大小官員文官不由銓選武職不由軍功者通行革去民發歸田軍勒歸伍匠還原役官還原職則爵賞不濫而天意可回矣今都城佛剎迄無寧工京營軍士不遺餘力如國師繼曉假術濟私所費特甚尢中外所切齒也願

皇上內惜資財外卹人力於此不急之役可已者已之不可已者宜停之以待丰年仍乞借此財費發被災郡邑賑貸流亡則工役不煩而天意可回矣近來規利之徒率假進奉以耗國財或錄一方書或覓一玩器或購一畫圖或制一簮珥所費不多獲利十倍願皇上洞燭此獘畱府庫之財爲軍國之需則進獻息而天意可回矣狹西河南山西之境赤地千里井邑空虛屍骸枕藉流亡日多假使一旦盜起不虞豈不深可慮乎願皇上體天心之仁愛憫生民之荼毒以近年所賞貴幸鹽課禁其關支仍召商入粟以資被災之處以今所給造寺銀物暫假以活饑民則流亡復而天意可回矣夫天下譬之人身也人主元首也大臣股肱也諫官耳目也京師腹心也藩郡軀幹也使大臣不職則股肱痿痺矣諫官緘默則耳目塗塞矣京師不戢則腹心受病矣藩郡災荒則軀幹削弱矣人而至於腹心受病軀幹削弱耳目塗塞手足痿痺元首豈得偃然而安哉伏望皇上聽言必行事天以實竦斥羣小親近賢臣咨治道之得失究前代之興亡以聖賢之經代方書以文學之士代方士則必有正誼足以廣聖學有讜論足以究天變而手足便利耳目聰明腹心安泰軀幹彊健元首於是乎大明矣上批答曰梁方韋興陳喜姑已之殷謙張鵬艾福杜銘李本劉俊張鎣田景暘張瑄尹直李溫爾等言此輩不職但人才難得俱畱治事令各修省以盡厥職李孜省降上林苑監左監丞鄧常恩本寺寺丞繼曉革去國師爲民令巡按禦史追取護敕誥命其餘已處分矣浙江道監察禦史汪奎等言十事一先時有言事謫調者宜令吏部究察果以直言直諫不爲身家謀者悉令復職一近時內官建寺徼福掊克於民而糜費於此妖僧繼曉結太監梁方建寺又給與度牒二百江南富僧一牒可售數十百兩當此凶荒之年畱賑饑民不猶愈於繼曉一人用乎乞罷建寺而治梁方之罪取回繼曉追奪度牒斬首都市以謝天下一近年亡命負販之徒工藝方術之輩傳奉通政司太常寺鴻臚寺錦衣衛中書科文思院官者不可勝數且如顧賢顧祥顧蘭顧果顧俊太監顧恆之侄也有何勛勞而俱升錦衣指揮千百戶鎭撫之職李孜省緣事之吏也有何才能而濫授通政之官似此之類難以悉數俸祿之費歲以萬計執役之人動以數百日甚一日無有紀極宜令所司悉究傳奉之官盡發原籍閒住以去冗濫一戶部尙書殷謙刑部左侍郎杜銘南京禮部尙書李本左侍郎尹直皆素乏淸譽兵部尙書張鵬刑部尙書張鎣工部左侍郎杜謙光祿寺卿艾福南京刑部尙書張瑄兵部右侍郎馬顯工部右侍郎劉俊大理寺卿宋欽巡撫湖廣右副都禦史馬馴巡撫甘肅右副都禦史魯能皆老懦無爲工部右侍郎談倫奔競無恥巡撫河南右副都禦史趙文博粗鄙妄爲大理寺卿田景暘素行不謹無恥尢甚殷謙杜謙爲子營求官職兩京文武大臣及巡撫官宜許令自陳有如此者勒還致仕科道部屬並在外三司知府等官俱行考選黜其不才者以厲庶職一近來各處增鎭守守備內官比天順年間不啻數倍如河南並蘭州天順間皆無內官今又增藍忠等數人鎭守又如淮安臨淸等處倉場亦至數人凡內官所在每衛所則勒撥軍伴以取月錢每州縣則逼僉皂隸以取銀兩驛傳供給兼索折銀又擅作威福淩虐所在如鎭守浙江太監張慶四川太監蔡用俱受詞訟得逮治四品以下官所謂虎而翼者也宜查正統年間所無者俱取回以革獘政一近來坐營監槍等內官增置太多將無專任軍多私役每員已有正數軍伴又有辦納月錢者多至二三百名少亦七八十名其總兵把總等官亦皆仿效占役以致精壯多歸私門在營惟存老弱武備廢弛莫甚於此宜查正統前例於提督坐營內官量畱一二餘悉革之役占軍匠俱令赴操工作在外鎭守內外官役占軍士亦行巡撫巡按及淸軍禦史查究俱發原伍操守以修武備一近年勛戚內官權勢之家奏討開中鹽利駕馬快官船多至二三百艘於長蘆等處滿載南行張揭欽賜黃旗𨿽有巡鹽巡河等官莫敢誰何在兩淮關支者每引勒多五六百斤以致鹽課虧折商旅不行宜敕委風憲大臣假以重權更新整治務臻實效以備邊儲一狹西山西河南等處連年水旱死徙太半今狹西山西𨿽止徵稅三分然其所存之民亦僅三分其與全徵無異宜令被災之處該徵芻粟及河南宿逋折糧之銀俱暫停徵以蘇民困一兵科都給事中張善吉先以給事中坐罪補外及考績至京潛住歲餘昏夜乞憐無所不至乃乞復職及得驟升恬不知愧豈可使之列淸班而居諫官之首哉宜罷其職以爲士大夫無恥者之戒一狹西山西河南等處饑民流亡多入漢中鄖陽荊襄山林之間樹皮艸根食之已盡骨肉自相啖食可爲痛傷誠恐聚眾爲非貽患不小今𨿽有侍郎李衍賑濟地廣豈能徧歷宜遣大臣或科道部屬公勤廉能者賫內帑銀一二十萬兩分詣各境先查饑民若干卽發鄰近布政司所屬倉儲二三十萬移運賑濟令有司糴豌豆小麥督民播種再敕戶部定議以成化二十年漕運之米分撥三五十萬至狹州境上轉令狹西山西河南諸司運至被災之處倘有屯聚搶掠者宜令有司防禦撫慰角�羊散事寧之日仍以各處巡撫巡按守土等官怠事殃民者列奏處分上批答曰謫調考察官推大臣理鹽法俱已之鎭守等官已令兵部查奏定奪藍忠張慶蔡用還移文使知之馬顯宋欽馬馴魯能談倫趙文博杜謙俱畱治事張善吉已丁憂勿問提督坐營內官仍舊內外官占役軍匠令科道官查究遣官賫內帑銀撥官糧賑濟饑民戶部看詳以聞各處誤事官且不究繼曉賫去度牒令巡按禦史追取繳來其餘已處分矣

○庚寅以星變赦天下詔曰朕紹祖宗大位撫禦萬方思惟荷負之艱罔敢自遑自豫然而治效未著災沴疊興地道弗寧天時亢旱土無所演朕切憂惶常齋心懇禱遣廷臣祭告山川柰歲竟不登而河南山東畿內率多饑饉狹西山西尢劇至有棄恆產家室不相顧者元元何辜罹此危厄朕爲民主可恝然莫之湣邪累博采羣議發內帑倉儲敕所司小大多方賑濟期此矜人咸歸樂土不意冬暮春初兩次星變有聲朕愈兢愓載敕廷臣備陳時政得失采納而行用以下慰民望上答天心況方春時和萬物發育祗承乾元資始之仁誕敷寬卹之典所有合行事宜條具於後一自成化二十一年正月初柒日昧爽以前官吏軍民人等有犯除謀反叛逆子孫謀殺祖父母父母妻妾殺夫奴婢殺主謀故殺人蠱毒魘魅毒藥殺人彊盜妖言黨惡人命失機不赦外其餘已發覺未發覺已結正未結正罪無大小咸赦除之敢有以赦前事相告言者以其罪罪之一文武官吏監生生員知印承差將軍力士旗校軍民匠作捨餘人等有爲事見發立功瞭哨運磚運灰納米納料拘役擺站做工充儀從軍伴膳夫煎鹽炒鐵等項悉皆放免各還職役肄業軍還原伍匠仍當匠民發寧家文武官吏監生生員有犯貪淫酷暴武職有犯敗倫傷化及爲事脫逃例該革職爲民及帶俸差操者悉取原擬發落其有犯彊盜處決者不問在京在外子孫不許承襲俱調邊衛充軍庶人知警戒一各處司府州縣衛所地方連年各有災傷輕重不等成化十七年以前拖欠稅糧馬艸農桑屯種種艸采打秋靑艸束戶口鈔貫鹽課茶課魚課商稅課程折糧顏料買辦廚料等項一切取辦於軍民未完者皆蠲免果有已徵在官者照舊送納其狹西山西河南所屬鳳翔延安慶陽平涼臨洮鞏昌平陽懷慶開封南陽等府及澤州並直隸大名府系災重去處各衙門該徵成化二十年以前前項錢糧未徵並災傷勘實量徵盡行蠲免已徵者見數就畱本處賑濟一浙江福建雲南四川煎辦銀課成化二十年以前未完者每年俱減免三分一各處一應額辦坐派物料除軍需外其拖欠皮翎觔鰾朱漆油麻銅絲鐵綿梔子槐花烏梅藍靛翠毛野味篛葉圓藤芒硝苕��帚黃穰棕毛荊條薥稭麥禾�急稻皮松香砂葉檾麻茜艸杉松楡槐檀椵等木貓筀長節水苦等竹軟篾枋板白硝雜皮驢皮前截羊毛羊角水牛底皮黃眞牛皮水和炭煤炸柴炭瀛沙土硝磁末毛纓白豬鬃雲母石缸瓶壇髙頭等紙土油樁磨板黑鉛銅鐵金箔靑綠顏料等項自成化十九年十二月以前未徵者悉皆蠲免已徵者仍令起角�羊該部另項收貯準作下年之數不許內外衙門朦朧再奏追徵敢有將已徵捏作未徵者治以重罪一在京各營在外各邊騎操馬匹並順天南北直隸河南山東被災去處軍民孳牧寄養馬騾並駒自成化二十年十二月以前一應倒失虧欠等項並有例停候買補者所司查勘明白災傷重處悉與蠲免輕處自成化十六年十二月以前之數悉免追陪其餘停候二十一年夏秋成熟陸續徵角�羊如或該管上司及各府州縣管馬官吏交通作獘事發俱作贓罪一狹西山西河南三處該派成化二十二年分大祀牛羊以十分爲率俱免七分派納三分狹西山西供應大尾羊綿羯羊雞鵝俱以十分爲率停免七分追徵三分該免七分之數禮部俱移附近產有地方派納其三分該派該徵者仍各於本布政司災輕去處派納一狹西山西河南災傷軍民有全家逃往鄰境南山漢中徽州商洛並湖廣荊襄四川利順等處趁食求活者情實可憫各該巡撫巡按三司府州縣衛所官不許趕逐要善加撫卹設法賑濟安插得所候麥熟官爲應付口糧復業免其糧差三年本處官司不許科擾及追逼私債一山西狹西河南極災地方俱有盜賊生發或至拒捕傷人詔書到日除首惡外其餘限三个月以里許自首免罪軍還原伍民歸農種所在官司仍量爲賑卹如限外執迷不服招撫者聽各鎭守巡撫等官擒捕一山西成化二十一年分該徵柴炭價銀全免一年山東北直隸量免半年內外衙門年例供應柴炭以十分爲率暫減二分其成化十九年十二月以前被人誆拐價銀負累死亡逃竄及監追未完者該部攺派另項收貯以備別用今後柴炭止依正價派辦分外不許多科違者許巡撫巡按官員問罪黜職其山西都司並直隸衛所成化二十一年分該派柴炭亦暫停免一惜薪司各處擡柴人夫易州廠采運軍夫人等自成化二十年十二月以前拖欠在逃病故缺工及違限罰納柴炭者悉與寬宥其各色失班人匠俱免罰工止當正班以蘇民困一在京在外上操仿工爲事等項久近在逃官軍自詔書到日爲始限三个月以裏在京赴兵部在外赴所在官司首告與免本罪復還職役其該班來遲官軍亦免究問今後一切不急工程悉皆停止以蘇民困一天下衛所歲造軍器弓箭弦條自成化十九年十二月以前拖欠未完者悉免補造其收過有司物料準作以後年分該辦之數敢有因而侵欺者治以重罪一杭嘉湖蘇松等府自成化二十年十二月終以前除歲造紵絲紗羅綾等項外其內外衙門奏準差人前去坐守織造者詔書到日暫免三年已織完者照數起角�羊已徵料者交與所在官司準作歲造之數差去內官人等卽便回京違者罪之一神木廠苫蓋木植人夫逐年分派順天府所屬州縣出辦工價深爲民患並慶丰等閘夫今後以十分爲率俱存畱五分看守其餘放免一南京工部成造馬槽馬樁等項俱系粗重之物沿途軍民運送不勝勞擾詔書到日悉皆停止以後缺用在京衙門照數成造不許違誤一茶鹽之利國用所資近年以來召商不肯上中皆因勢要之人攙支攙賣及夾帶私販侵奪其利今後開中鹽茶不許勢要及內官見任官員之家上中及夾帶販賣侵奪民利違者治以重罪茶鹽入官一各邊軍儲各處賑濟山西河南王府一切祿米有因今次寬卹目前支用不敷將來無所取給者戶部會計處置來聞事有難處者卽會多官計議務要各陳所見將可責近效期於必行事由開奏定奪毋或推避虛應故事一軍衛有司預備倉糧有例見行官吏人等奉行不至多無成效今後軍衛每一百戶所有司每一里務要措置或勸借等項各以二千石爲額驗時丰凶斂散年終常要將額數收除實在數目開奏有能多積至一半或兩倍者量加旌擢巡按分守分巡官員時常往來督理一在京在外官吏軍民人等自成化十九年十二月以前有爲事追陪還官入官給主一應贓物監候年久不得完足者悉皆停免釋放其各處官攢人等有因查盤糧艸腐朽浥爛虧折數多問罪監追者果無侵盜情獘亦皆免追一妖言人犯例該全家發煙瘴地面充軍但中間有族屬疏遠各籍另居事無相干者一槪發遣情有可矜所司再行查審果系各居另籍者悉皆放免今後有犯重罪全家充軍者除謀逆不限籍之同異外余異籍另居者並與分豁一在京各衛帶俸軍職數多有情願告選外衛者指揮僉事以下許赴兵部具告銓除缺官衛所聽巡撫巡按等官量才委用一各處淸理起角�羊軍角�羊違限一年之上軍發遠衛角�羊人發附近衛分充軍者軍人仍還原衛角�羊人寧家狹西山西河南地方饑荒該角�羊查補軍伍暫且停止待年丰查角�羊補伍一在京官員軍民之家衣服飲食奢侈僣用不無濫費財物禮部便查例出榜禁約一各處鎭守內外等官貢獻方物悉炤天順三年以前例行不許因而科害軍民及沿途往來騷擾致人嗟怨一勛戚勢要之家不許霸占關廂渡口橋梁水陂及開設鋪店販賣鈔貫抽要柴艸勒掯擺渡牙保水利等錢侵害小民違者許巡城巡按並該管地方官員捉拏參奏一內外法司問擬囚犯有經五年之上者累次執訴冤枉屢勘不服情有可疑者所司審實合辯問者從公辯理如或幹連人逃躲事難決斷與人命無屍可驗彊盜贓仗不明及年久無贓人死無證者原問衙門備開矜疑緣由具奏定奪其都司衛所問擬囚犯宜從巡按禦史並按察司分巡司審實具奏不許坐視不理違者罪之一法司問究囚犯枷號者悉免枷號俱炤例釋放中間有依旨發遣充軍者�具奏定奪一山西狹西河南山東北直隸被災處所凡民間詞訟婚姻田土債負等項不分遠年近年之事應提人對理者今當饑饉又農種時月官司與明立文案將原告知在候秋成之日提對發落不許一槪勾擾監禁妨民生理一在內在外見任文武官員總小旗有因事停住祿米俸糧悉令仍舊關支一朝廷政事缺失軍民利病許諸人直言無隱於戲君以愛民爲徳懷保惠鮮之政當施臣以輔治爲忠還定安輯之務宜勉必上下極交修之誠庶穹蒼有昭假之效詔告中外俾咸知悉

○辛卯狹西柏林柒古等簇簇頭番人剌節牙等的卜哈等簇簇頭番人肉剌肖等巴沙峪驢等簇生番簇頭焦祿般剌等各來朝貢馬及盔甲等物賜宴並彩叚絹鈔有差○壬辰以大祀天地上禦奉天殿誓戒文武羣臣致齋三日

○癸巳廣西太平府地震有聲

○甲午立春順天府官進春上禦奉天殿受之文武羣臣行慶賀禮復詣文華殿慶賀皇太子以星變免宴

○賜文武羣臣上元節假十日

○乙未大祀天地於南郊畢上還宮謁皇太后出禦奉天殿文武羣臣行慶成禮以星變免宴

○巡按山西監察禦史周洪奏翼城絳陽城垣曲等縣饑民嘯聚爲盜招撫不服宜發兵捕之上曰百姓迫於饑寒起爲盜賊朕甚憫之其令鎭守巡撫等官宣布朝廷寬宥之意明示有司撫禦之方悉遵詔旨期限果有執迷不服然後相機擒捕之

明憲宗純皇帝實錄卷之二百六十終明憲宗純皇帝實錄卷之二百六十一

成化二十一年春正月戊戌上元節免羣臣宴

○己亥遼東海西肥河等衛野人都指揮哈剌等建州衛女直都指揮完者禿等建州左衛女直都指揮咬納等朵顏等衛都指揮肯帖該等各來朝貢馬及貂皮賜宴並衣服彩叚等物有差

○四川長河西灌頂國師札思叭堅粲遣番僧剌麻奴日領眞等金川寺演化禪師班丹藏卜遣番僧增客藏卜等各來朝貢氆氌等物賜宴並衣服彩叚等物有差

○五軍都督府掌府事太子太傅英國公張懋等應詔言事一各營官軍大小工作歲無休期非惟武藝疲廢銳气銷沮又且逃竄日多今後各衙門工程若非朝廷切要營作請勿擅擬差撥一騎操等馬倒失數多追陪不足官軍貧乏無所措辦望特賜優免一朝廷定制旣有大明律條又有斟酌事例邇來軍職爲事者法司妄加參語輕重任情今後參問官員請依律例科斷務使法令歸一一武職大臣有因老疾等項停俸閒住宜聽自陳休致各令子孫承襲間有功迹頗著年力未衰者仍許舉用有非緣事減俸者仍給原俸優養一各處沿邊沿海軍士戰守防禦勞苦不勝月糧一石往因撙節糧儲減支八斗或六斗因循不復以致窘迫逃亡戎伍日缺宜炤舊例全支一各處邊城沿海等衙門內外文武官員邇來添設數多軍民被擾請查例減革一京衛撥軍種菜養牛先因不便議立嘉蔬蕃牧二所今嘉蔬所立未半年旋復停革各衛差撥煩擾艱難宜仍立之一京城九門內官添差數多妨占軍士宜查炤舊數量爲存革一京城各門課鈔舊有定例邇來無藉之徒駕稱權勢彊賣鈔貫多取人財宜申明約束嚴加禁止上批答曰倒失馬自成化十九年十二月以前免追沿邊沿海軍糧俱許月支八斗武職休致減俸及軍士種菜如舊邊城沿海內外文武官添設者兵部查奏取旨定奪京城九門及京通倉場各馬房蕃育等署增添內官數多司禮監查炤正統年間舊數量畱蒞事餘皆如議

○英宗睿皇帝忌辰奉先殿行祭禮遣駙馬都尉王增祭裕陵

○令京城都稅司及河西務以今年分稅課錢鈔中半兼收以內帑鈔不足支給故也

○賜朝鮮國賀正旦陪臣李克墩等宴並金織衣彩叚等物有差

○移置山西靈石縣靈石口巡檢司於垣曲縣橫嶺背

○癸卯以災傷免隆慶衛子粒一千八百石有奇

○甲辰周府鄢陵王子堲薨王簡王之子母孟氏洪熙乙巳生正統辛酉冊封爲鄢陵王至是薨年六十有一訃聞輟朝一日賜祭葬如制謚曰安僖○乙巳巡按直隸監察禦史鄧庠奏勘保定等府衛州縣去歲夏旱被災分數戶部請令災至八分以上者全免七分以下者仍徵二分從之

○詔遣官賑濟陜西河南山西饑民戶部覆議科道官所言事以今年漕運京糧一百萬石每石糶銀六錢敕堂上官三員並遣郎中等官一十二員糴糧賑濟其有王府處則每府量給銀三萬兩準折祿米仍於江北量畱三十萬石各就河道運至災所或移民就食上乃敕總督陜西軍餉戶部左侍郎李衍兼理賑濟刑部左侍郎何喬新往山西工部右侍郎賈俊往河南及吏部郎中吳瑉戶部郎中翟通馮續金迪禮部員外郎王傅兵部員外郎朱瑄刑部員外郎許弼吳欽廖中李璲工部員外郎吳郁大理寺寺正李遜分行各府發京庫銀二十五萬兩付之○丁未太子太傅吏部尙書兼華蓋殿大學士萬安等以星變各辭其子及孫中書舍人之職得旨卿等事朕春宮輔導有年特各錄用一子以酬其勞俱不允辭

○賜晉府故順簡王妃安氏並幼子奇溯歲食米一百石從其請也

○京師陰霾蔽日自辰至午乃散

○戊申增設廣東恩平縣儒學訓導二員廩膳增廣生各十名從提調學校按察司僉事張習奏也

○軍器局軍匠金福郎奏正統年間本局官軍民匠五千七百八十七員名止有太監一員內使一員工部侍郎一員提督近年以來人匠逃亡事故止餘二千餘名而監督內臣乃增至二十員除占用辦納月錢視舊已去十之七八而其中之精於藝者又爲各官取以私用止存其不堪者分班應役以致缺人成造未免雇倩外人歲計其直用銀二千餘兩其各官占用者月糧仍舊關支乞敕廷臣會議一如舊例減去提督冗員淸出占用工匠爲便事下工部議其言有理宜如近日戶部奏準取回各倉場內臣事例量爲存畱監督定擬每日該班匠役名數關支口糧而退出占用者庶軍器無缺從之

○己酉兵部尙書張鵬等奏邇者本部陳言謂內地鎭守等官可以量減五府陳言謂邊城沿海添設官可取別用刑部及十三道陳言又欲查炤天順八年正月詔書通行斟酌鎭守等官地方緩急量爲去畱大槪皆爲官多民擾恐累地方有旨令本部查奏定奪今查自天順八年以前接管已定者難以輕動不復開具謹將八年至今各處添設鎭守等官地方事情繁簡上陳伏乞聖裁有旨爾等旣言地方有事今河南亦有流民江西盜賊浙江福建俱邊海鎭守內外等官姑存之但令安靜行事禁約科擾違者治罪不宥

○遼東都指揮僉事張斌坐隨徵建州時竊用官物姦宿樂婦且酷刑致人於死下刑部論斬至是遇赦編髮原籍爲民

○夜南方流星如盞大靑白色光燭地自太薇垣外東南行至近濁

○庚戌曉刻土星犯罰星南第二星

○遼東泰寧等衛都督脫脫孛羅等遣頭目若領阿等海西兀者等衛野人女直都指揮扯革等幹蘭河等衛野人女直都指揮牙失塔等各來朝貢馬及貂皮賜宴並衣服彩叚等物有差

○詔修河夫月給米人三鬥時遣工部左侍郎杜謙自通州抵淮揚督修謙以所在民饑請量給官廩戶部議如其言從之

○辛亥監察禦史唐韶汪奎當糾儀以南京禦史張廷瑞錦衣衛千戶李通復命差錯失於面劾退朝乃奏有旨責其怠緩命錦衣衛執之於廷各杖二十並廷瑞通杖一十俱釋之

○都察院右都禦史朱英奏狹西民饑甚於他所近𨿽遣官賫銀賑濟但彼無糧可糴凡牛具種子悉無所措深爲可憂臣先任巡撫提督甘涼衛所收積預備倉糧本計二十萬石積今年久數必倍前又聞河西甘涼米價甚賤饑者多欲就食而守邊者拘例阻格莫能往其西寧洮河等處則多耕牛彼所急帷茶布羅叚之類乞敕戶部議令侍郎李衍等稽核糧數委司府官會甘肅巡撫等官量於河西借支內涼州一萬五千石莊浪一萬石運西安鳳翔二府西寧五千石運臨鞏二府甘州二萬石運平涼慶陽二府仍再發官銀收買綿布羅叚或以官茶於洮河西寧召商貿易牛畜分送災甚之地庶幾饑民獲濟上嘉納令所司知之

○浙江署都指揮僉事張灝初坐擅受民訟納其賂遺論徒至是遇赦還職帶俸差操

○壬子以災傷免遵化等衛子粒九千石有奇

○敕戶部郎中張禎叔主事吳紀賑濟狹西禎叔等初從左侍郎李衍於狹西等處總督軍餉後復命衍兼狹西賑濟故戶部請以禎叔等視郎中吳瑉等例賜敕令不妨原委仍申嚴責成其事制可

○敕戶部員外郎盧藝於延安府賑濟以先遣郎中金迪病不能往也

明憲宗純皇帝實錄卷之二百六十二

成化二十一年二月癸丑朔巡撫大同都禦史左鈺奏近以山西狹西荒旱許捨餘軍官人等納粟補官今大同倉廩空虛兼山西本處軍捨亦迫於饑荒少就募者宜令凡在京河南北直隸山東有能如例納米大同者聽仍限以五百名至七月而止戶部覆奏從之

○延綏總兵官署都督僉事嶽嵩等奏正月上旬虜賊三千餘騎入境遊擊將軍董昇把總指揮鄭驥等兵追至恓惶梁康家岔敗之十三日虜賊五千餘騎入境把總都指揮僉事朱祥等兵追至姚家山敗之十四日又於單塔兒敗之前後通計斬首三十四級奪取虜馬六十匹兵仗器械七百一十事奏至上降敕獎諭之賜賫奏人新鈔一千貫

○甲寅狹西岷州外夷憨班等簇簇頭番人亦麻窩斜等千官等簇簇頭番人札古肖等撒藏寺番僧札掛速南等拱卜寺番僧瓦剌藏卜等各來朝貢馬並佛像盔甲等物賜彩叚絹鈔有差

○昏刻月犯昴宿

○乙卯戶部奏湖廣襄陽等府衛所州縣各奏去歲旱傷請災至八分以上者蠲其常稅七分以下者仍徵其十之二制可

○兵部尙書張鵬等以陳言奉旨查京營及各處鎭守等官軍伴人數具奏裁處上命京營提督內官與五十名掌營內官及總兵官三十名坐營官十名把總官五名各處鎭守內外官二十名分守內外官十五名守備內外官十名

○丙辰工部奏巡撫保定等府兼提督紫荊等關右副都禦史佀鐘奏浮圖峪城之西北離城甚遠無險可據宜伐石爲橋上築攔馬城墻一道以便防守從之

○丁巳釋奠先師孔子遣太子太保禮部尙書兼武英殿大學士劉吉行禮

○工部臣言鎭守福建禦用監太監陳道奏福建阻山帶海易生不虞其漳泉建汀等衛所城垣俱因風雨損壞且倉廩空虛救荒無備不可不預爲之圖欲如舊例以鹽課番貨並勸借銀物在官庫者十分爲率內撥六分修理賑濟而戶部以爲不宜章下臣等議緣思患預防在福建誠不可後修理倉廩儲積有司自有常規宜行鎭守巡撫巡按三司等官會議除賦稅鹽課國計所資不宜輕動其餘收貯在官者悉從斟酌支用倉廩不實亦令先事儲積務俾一方可保無虞議上從之

○戊午祭太社太稷

○遣順天府官祭司農之神

○巡按直隸監察禦史董復覆勘眞定大名廣平順徳等府州縣衛所去歲旱災應免稅糧二十萬八千餘石戶部請災至八分以上者如奏其七分以下者仍徵其十之二從之○己未吏部奏列傳奉升除者除勛戚功升蔭授錄用外通得五百十四人太常寺卿至博士等官三十六通政使司及太僕寺卿等官一十八光祿寺少卿及尙寶司卿等官一十六太醫院使至禦醫等官五十二鴻臚寺丞至序班等官百七十九工部員外郎及禮部司務等官一十九欽天監司曆博士以至冠帶天文生六十三中書舍人二十冠帶食糧儒士一百八參議縣丞主簿各一皆具其出身履歷以聞於是禦筆點閱之點者畱否者去其畱者太常寺卿陳敩趙玉芝太僕寺卿朱奎通政使司通政使蔣宗武左右通政施卿任傑太常寺少卿李景華張苗顧綸雷普明太僕寺少卿李綸光祿寺少卿幹信尙寶司卿仲蘭楊杞少卿嚴勛太常寺寺丞江懷連克彰淩中蕭崇玉毛守玄鄧常恩光祿寺寺丞陳責蔣釗鴻臚寺寺丞幹浩黃鉞沈達張春沈銓尙寶司丞何瑾黃大經李英金鑰許瀚張奎太醫院院使劉文泰院判董璨任義章淵丘鈺錢宗嗣胡廷寅張綸王玉周經中書舍人王哲孫廷臣朱宏諭經岑業梁蔭杜昌陳敔顧經唐勝楊淸叚傑謝汝明李成華英曹以山山東參議梁能等也

○吏部又﹤鋶﹣釒﹥傳奉官爲事妄冒者禦筆點畱五人余免歸其畱者上林苑監左監丞李孜省尙寶司司丞丘倫太常寺寺丞於寶中書舍人鄔存敬冠帶儒士楊纘也

○吏部又奏內府各監局及工部匠官其精於藝者一千二百九十二人皆宜存畱其老疾者三十五人皆宜黜退司禮監畱七十九人禦用監三百七十九人尙衣監八十七人內官監三百六十五人司設監七十一人內織染局一百十人鍼工局三十八人兵仗局九十九人銀作局二十三人禦馬監三人巾帽局五人供用庫一人工部三十三人俱允之

○兵部奏列傳奉升除者除勛戚功升蔭授錄用外通得五百三人勛戚異姓外親升授者六內官弟侄家人升授者一百二十軍民人等升授者六十六爲事罷黜妄冒升用者一軍民人等乞恩升授者九技藝工匠升授者二百六十皆具其出身履歷以聞於是禦筆點閱之如文職例畱者三百九十四員餘皆令閒住

○以兩淮山東福建常股存積鹽四十四萬二千餘引召商中納糧豆於遼東從郎中毛泰請也

○庚申哈密左都督罕愼遣使臣滿剌法虎兒丁等來朝貢馬駝賜宴並衣服彩叚等物有差

○分守寧夏西路左參將蔡英以虜賊入境失防禦令戴罪殺賊

○掌後府事襄城侯李瑾奏本府所屬年例該辦納柴炭除在京大寧前等二十一衛原有軍士及萬全都司宣府左等九衛地有所產外其寧山衛並平定州守禦千戶所𨿽屬直隸然其地俱在山西見今災傷尢甚欲並山西都司所屬太原左等衛該納今年柴炭遵依詔書事例全免一年其大寧都司所屬並直隸河間等五十三衛所亦乞斟酌前例量免半年以蘇民困從之

○癸亥巡按直隸監察禦史鄧庠覆勘灤州等州縣及永平等衛所去歲水旱分數應免常稅戶部請災至三分以下者如舊其四分以上者仍徵其十之三從之

○乙丑遣戶部尙書殷謙祭京都太倉之神

○遣順天府官祭宋丞相文天祥

○徽王見沛累上章言府中莊田數少日用不給請以許州稅課局稅並湖廣黃岡縣樟松湖及開州趙府已退莊田給賜詔以三邊供給浩繁各處災傷甚重軍民已困王所請者俱勿許○丙寅復命太子太保戶部尙書餘子俊兼都察院左副都禦史往宣府大同等處總督軍務兼總理糧儲整飭邊備總督倉場戶部尙書殷謙兼理部事俟子俊還日各仍舊

○賜故秦府宜川榮順王妃程氏食米歲五十石從其請也

○旗手衛軍曹銘奏午門門官內使員數繁冗不嚴門禁惟事貪求巧立网巾煤炭名色逼取守衛軍士銅錢本衛以一歲計之共爲錢十一萬二千八十文衛所將領順承科斂月糧直米糶賣無餘門禁關防全不整肅事下兵部請禁治之有旨守門內官俱處治矣自後官軍敢有似前科斂賄送侵克者官降一級軍調邊衛仍通行各門守門守衛內外官軍人等遵守

○昏刻月犯靈臺上星夜又犯上將

○丁卯欽天監奏是夜月當食不食禮部並六科十三道劾掌監事太常寺少卿康永韶春官正李宏等推算不精請加罪詔宥永韶停宏等俸一月

○戊辰升翰林院侍講焦芳爲侍講學士以九年秩滿也

○己巳詔山東張秋鎭並濟寧州東昌府臨淸會通等稅課等司商稅課鈔每一貫折收米一升以備賑濟俟麥熟如舊從巡撫都禦史盛顒請也○詔四川募人納粟給散官從巡撫都禦史孫仁請蓄積備荒也

○庚午置雲南騰衝軍民指揮使司儒學騰衝舊無儒學從指揮同知陳鑑請置止除教官一員

○分守萬全右衛等處右參將都指揮同知髙昇左監丞張剛守備右少監金廣以虜寇入境失防禦令戴罪殺賊

○夜月犯角宿

○辛未景皇帝忌辰遣駙馬都尉楊偉祭陵寢

○實授南京山西道試監察禦史楊琎爲監察禦史

○代王成煉奏先以妄請封庶人子女革支祿米一年今遇恩詔乞賜復給上命自三月始給之

○命故狹西都指揮僉事李隆子潮襲父原職洮州衛指揮使

○命故山西行都司都指揮同知徐贊子愷襲父原職朔州衛指揮使

○長陵衛千戶王剛奏長陵神宮監宣徳正統間原設太監等官不過二三員今增至十二員多役守陵旗軍或辦納月錢或種田養馬歲無休期人多逃竄乞照舊制量爲去畱以蘇軍困事下兵部尙書張鵬等請敕司禮監查例奏請有旨祖宗陵寢所在亦須用人管理設置旣定俱不更動但查各人役使旗軍數目以聞

○壬申巡撫遼東左副都禦史馬文升應詔言十事一各部郎中等官及給事中禦史或以言事過實或以執事失儀或以原問囚人捃摭或以原籍詞訟詿誤致調外任宜令巡撫官察其政績著聞者達之吏部不次擢用以勵庶職一遼東二十五衛自成化十年以來借預備蒼糧一十九萬五千餘石俱未償官已爲徵收規畫僅得五萬餘石按洪武間每衛遣一百戶軍隸山東運司煎鹽以供各衛后以遼東鹽賤多不往支常爲典守者所私今宜移文各衛鹽場以成化二十年所煎者易糧入本衛預備倉計可得糧十數萬此外更爲區畫數年非惟可足原數尢可以爲凶荒之備一各府州縣當如古社倉法復正統初年之制隨處置倉以時斂散令有司會計以杜侵盜一直隸山西山東狹西河南賦役煩重而畿內之民尢當優卹欲於南方各布政司取有餘以補不足使天下之賦役得均畿甸之民困少蘇一遼東歲用糧料九十餘萬石止以本地屯田所入及戶部折銀所糴給之歲支常少三十餘萬欲按河南屯田舊額究有侵匿不稅者計畝稅銀或於各處市集之所量增商稅及九江揚州淮安臨淸船料俱收折銀或府州縣有給引多處折鈔收銀或於江南田稅除蘇松常鎭四府糧多外餘皆量增折銀分數或於前代曾有銅場之所差官鑄錢或於天下戶口食鹽鈔俱收折銀通計一年亦可得銀百萬餘兩角�羊京給還遼東歲支可無缺乏一遼東舊有積蓄近因南方商人多攜羅叚易米中鹽以致俗尙奢侈濫費錢谷宜依狹西叚疋不許過關事例移文山海關主事譏察禁遏違者沒入之則遼東一年之費亦可省銀萬有餘兩「一遼東行太僕寺成化元年尙有馬一萬餘匹二年徵東取馬五千至十二年止存一千五百臣常奏取種馬一千益之今本寺馬不及三千比之十二年數止增四百餘匹又報亡失馬二千五百餘匹盜賣之獘已著今宜聽巡撫官按季查究如有亡失卽令追補

○一今鎭守太監總兵及分守內臣等官多占役軍士有二三百名者宜定與軍伴名數數外占役者依例五名以上降級有差一宜令各邊總兵等官操練軍馬振揚威武毋事虛文一內府及光祿寺所用柴炭舊皆北直隸山東山西等處采辦近又派及狹西河南有一州縣出柴夫銀千餘兩者各處人夫歲用柴價銀不下數十萬兩加以擡柴等夫用銀尢多宜令湖廣有司僉夫於沿江山林采辦令遞運所馬船及商舟帶至揚州轉發官民諸船順帶至京奏至命所司議行之

○山東泰安州地震

○夜順天府遵化縣地再震有聲如雷

○陽曲王鐘鍑夫人鄧氏與道士張徳山通事露自縊徳山坐斬上以鐘鍑閨門不肅有玷宗室致書晉王令面責之

○降四川都指揮同知堯彧千戶唐卿百戶金裕各二級彧等以守備不設累被番人犯境虜掠事覺下巡按禦史鞫問都察院坐以充軍命宥而降之

○癸酉擢進士邵諴李濙方向王琳爲南京給事中諴吏科濙向俱戶科琳刑科

○山西平陽府地震聲如風

○夜月犯心宿○乙亥順天府管河治中陳翼建言二事其一眞定府抽分廠木植原有人匠免其上班存畱運送張家灣石廠交收磁州燒造器皿亦有雇直給付大戶運送工部交納近來管廠內臣乃役及沿河人夫遞驛車輛不知前項存畱人匠何處用使原領雇直何處支銷其二言順天府河道自通州至天津三百五十餘里管領夫役𨿽各分於有司衛所然俱統於工部委官事體歸一近年本府又添該管河通判一員管轄民夫兵部又添委千戶一員管轄軍夫人夫𨿽可分管地方實難分工及炤通州以上慶丰等八閘五十餘里內止是每歲六七月間拽送南京馬快等船帶來竹木今以主事一員管理誠爲事少官閒宜以通州至天津三百餘里河道盡付管閘主事管理而取回添設通判等官下工部議運送磁州器皿已有節次奏行事例其抽分木植宜如所言行令眞定順徳大名廣平四府將原有班匠運送不許擾害沿河遞驛人夫其言取回管河官員先因軍民雜處不能統一乃各設官況慶丰等閘密邇京畿竹木所經亦須專理所言窒礙難行宜令照舊爲是俱從之

○丁丑以狹西去歲旱災免夏稅六十四萬四千六百餘石

○己卯召大同備冬都督楊玉馬俊領軍還京以邊情稍緩故也

○庚辰巡撫宣府右副都禦史李嶽等奏連歲兵荒軍民因極今東作方興恐言者仍以修邊爲事未免動眾妨農乞暫停止以待丰年事下兵部尙書張鵬等以爲差官修邊已有成命請自聖裁有旨邊務不止此仍令餘子俊至彼酌量處之

○辛巳巡撫山西右副都禦史葉淇等奏垣曲等縣地方災傷人民饑甚遂致嘯聚爲寇今分遣布按二司等官招撫擒捕除捕獲首惡祁鑑等六十餘名問理外招撫饑民共一千五百八十餘名其有未聽撫者仍行各官招撫奏至上命加意撫之

○詔各邊將士操練軍馬從巡撫遼東左副都禦史馬文升奏也

○都督同知陳逵卒逵應天府六合縣人初蔭授忠義左衛指揮同知景泰初被薦升都指揮僉事鎭守通州等處督捕盜賊賂結中貴累進都督同知尋攺命守備倒馬關通州軍人保畱之至是卒賻斂葬祭如例逵爲人況鷙有謀正統初有詔五品堂上官舉將才學士李時勉薦之時出入其門下聞所未聞故蒞軍行事多有可取其督捕盜賊用刑𨿽過於慘刻然彊橫斂迹居民按堵後之繼者多不如之其最可稱者天順初於謙被誣遭極刑是時羣凶气焰可畏乃獨收謙屍以斂葬君子多其義云

明憲宗純皇帝實錄卷之二百六十二終明憲宗純皇帝實錄卷之二百六十三

成化二十一年三月壬午朔泰安州地再震聲如雷泰山動搖後四日復微震

○甲申四川朵甘宣慰使司三呆札叭並新招撫五蠟等寨生番頭目三竹等各來朝貢珊瑚氆氌等方物賜宴並衣服彩叚等物有差

○免萬全都司所屬衛所子粒細糧七萬一千石有奇以去歲旱並霜雹災傷也

○丁亥慶王邃塀以母妃老疾乞賜藥品命給與之

○戊子大名府大風霾自辰至申紅黃滿空俄晦黑如夜已而大風雨沙至十六日方止

○己丑南京吏部尙書陳俊合諸大臣應詔言二十事一技藝邪術逋逃之徒授額外文職者宜悉放回工醫畱者月俸一石勿與隸役武職非軍功而升在錦衣衛者宜調各衛帶俸原無俸者亦止與月俸一石悉令差操京官自雜流進者考滿當升不得授六部通政司等堂上官之職一南京諸司屬官除三年九年考滿者赴京外其考六年者宜就南京吏部課第類奏一近聞太監梁方遣鎭守梁山等乘傳至兩淮支欽賜官鹽五萬引令運司備包索船錢用銀數多督迫殊甚亟宜罷給一宜令南京漆園棕園桐園軍丁開漆剝棕及雇倩作油徑送工部備用毋令各府差官撥夫及內官監視一南京兵仗局有特差內官四人督造朝儀所用兵仗五萬七千餘事三年未就不勝煩費今宜停止以待丰年一南京禦用等監歲運竹木板枋數多川途勞費亦宜停止一二歲以後減半運之一兩京寺院增加數倍宜嚴禁私建及請寺額一以言謫官如林俊者宜悉敍復左道惑眾如繼曉者宜悉捕逐一生員納米入監者多有白丁錢虜臨期妄報宜分送南北二監今自備薪米肄業勿放依親學官悉心訓迪務期成效一今南京龍江關差太監奉禦六人大勝官內官內使七人皇城各門或十餘人都城各門或五七人內府九庫庫或十三四人宜悉依正統間額數余並革之一南京欽天監天文生陰陽人太醫院醫士醫生近多冒濫宜視舊額量減二分盡革其冒濫者以還原籍差役一內府鍼工巾帽二局歲遣內使二人押布絹等物至南京染色還京制成衣被巾帽以給內官給南京內官者復賫以來騷擾甚多宜令兩京各自染作以給南北內官爲便一南京冰窨挑冰掃窨軍餘民夫過多止充典守者私役悉宜革退止畱百夫掃窨而令操軍挑冰免致科擾一南京龍山廠所儲楠木已盡仍占軍餘百人守視宜以廠地還民仍舊納稅令軍余悉還原衛一兩京武學讀書指揮以下幼官各有本職俸祿不宜重給廩米一直隸蘇州等府歲辦羅絨金箔銀朱生漆桐油銅鐵錫等及四川歲辦皮漆熟鐵等物率賫價銀於南京買納中多姦獘宜令南京工部以前歲辦物料委司屬官會給事中禦史及應天府官估計分派各府徵收價銀解部送應天府庫以備造作積有餘銀準作下年之數一南京法司有應議官子孫犯罪者宜依在京法司例除皇親外余卽提問奏請處分一南京江上蘆場自安慶下至儀眞等處俱是近境軍民及巡司弓兵分佃采取各供稅役今豪猾之徒妄稱無主之洲投獻勢要攘奪民利宜令戶工二部委公正屬官往勘除成化十一年以前原收租者仍舊外凡近年投獻者悉還本主復蹈前非者逮問謫戍一南京禦馬監歲運苜蓿種子至京皆南京養馬軍衛有司辦納今北方已種六七十年宜免運納以省科擾一江西浮梁縣景徳鎭有內官監造瓷器其買辦供給夫役之費歲用銀數千餘兩俱出饒州廣信撫州之民計其所費已敵銀器之價宜暫停三五年以蘇民困一雲南福建浙江等處銀冶盜多民擾況鎭守太監每於冬月自往各府監督煎銀尢爲勞費宜止令專理銀場專委布按二司官歲督銀課爲便俊等旣陳事宜復言災異疊見皆臣等不職所致乞罷歸田裏別任賢能以回天意上批答曰文武醫匠等官取回支鹽內官家人並禁造寺觀降調官員已處置矣板枋免運一年大勝等關官軍令南京守備太監定擬以聞成造軍器坐監納粟買辦物料逮問應議子孫所司看詳以奏造給衣帽起運苜蓿俱仍舊守廠軍餘量畱二十人瓷器俟燒完停止其餘俱如議行之陳俊等不允退休其令悉心供職

○南京工科給事中丘璐等應詔言十二事一天戒之臨宜恐懼修省毋惑於容悅寬解之言以爲天道玄遠事過卽休寬卹旣行應天已畢誠宜麾遠緇流擯斥方士使政務淸明天休自至茫昧之神怪不足問也一幾務當議經書有疑宜召大臣儒臣見於便殿面陳得失以廣聞見一兩京大臣若殷謙劉昭之鄙愎恣縱張鵬之才不勝任李本杜銘馬馴之昏悖多欲馬顯劉俊之哀謬誤事田景暘之處事糊塗吳道弘之狂濫不謹尹直之簋簋不飾於冕之慢職廢事宜罷歸田裏或降謫別任以彰至公一傳奉濫進之官悉宜革去以省廩費一近習之臣用事中外者宜審察忠邪裁抑冗濫罷革貢獻一陜西山西河南山東及荊襄之境連年災傷其鎭守巡撫三司及各府官不能救焚卹患俱宜究治一南京守衛官軍宜循舊制遣官點閱以革姦獘一南京織造內官煩費不可勝紀宜依蘇杭事例暫行停免一南京軍匠多爲權要占役宜敕南京兵部都察院會同科道查究軍令歸伍匠令工作一浮梁燒造瓷器民困已極宜暫停免後令饒州等三府量出財力自造進京一南京蘆場宜遣官勘處使豪彊不得占據一應天鄕試人才日盛宜增詩書二經考官各二人易春秋禮記各一人上批答曰劉昭吳道宏於冕俱畱治事餘事多已行矣所司知之

○南京河南道禦史鄒霶等應詔言十事一大臣者天子所與共天位者也今戶部任以老懦無爲之殷謙而南京則以依阿隨世之李本兵部任以昏昧執滯之張鵬刑部任以姦私之張鎣而南京則以任情之張瑄工部任以姦濫奔競之劉昭大理寺任以無識無爲之田景暘俱宜黜免一近年文職不由銓選武職不由軍功者悉宜革免一巡撫河南都禦史趙文博坐視民患巡撫湖廣都禦史馬馴昏懦無才亦宜免之一兩京降調等官宜令吏部查究取用一近時各處鹽法多爲勢要所壞而竈戶蘆場艸場亦爲富豪所據宜遣大臣覆究禁革姦獘一舊制抽分惟於兩京近地自工部郎中蔡志請添設荊州蕪湖杭州三處𨿽利國而實病民川貴湖廣竹木下至荊州抽之至蕪湖又抽之至南京又抽之蕪湖之設初止抽停鬻者今又及經過者其初歲得銀一二千兩稍增至四五千兩杭州亦然今蕪湖增至萬餘兩杭州至二萬餘兩商旅何以堪之宜暫止抽分不然亦宜裁減定爲則例且令巡按禦史察其姦利一上元江寧二縣民爲織造內官科率煩擾宜依蘇松例停止之一南京各衛軍籍實計兵一十五萬今操備者不過四萬一千三百其在漕運者不過二萬一千駕馬快等舟者不過一萬八千其餘多爲內外勢要官私役納賄支糧數多操備數少宜令兵部都察院及科道官逐一查核以淸宿獘其內外總兵坐營等官依在京例撥與軍伴餘各遣歸營伍上批答曰所條時事多已行矣置之下其章於所司

○方山王鐘鋌以罪革爵晉王鐘鉉援赦條乞復之詔不允止歲給米五十石昏刻月犯五諸侯星

○是夜廣東番禺南海二縣風雷大作飛雹交下壞民居廬舍萬餘間死者千餘人

○庚寅河南布政司左布政使吳節奏河南大饑請許令本處並浙江南北直隸府州縣生員二千名如例納米入監其知印承差聽缺者一百五十名或銀一百五十兩役滿者八十石或銀八十兩送部辦事聽選其銀米俱納於缺糧處事下戶部議但許一千名餘如奏從之

○命禦馬監太監李良監五軍營兼提督十二營操練

○卒卯工部奏山東境內郡王以下房屋工價已有等第惟奉國將軍房價未定今宜依江西事例定與銀四百五十兩仍軍三民七出辦送府自行蓋造勿再動擾軍民仍以工完日爲始算至五十年後除有儀衛司羣牧護衛侍衛千戶所者自備修理其無前項人力者聽其具奏以俟勘實乃視初創之費量給其半仍請通行各府長史司著爲令從之

○壬辰徽王見沛以長史董彜聞母喪爲乞奪情起復上不允令彜終制就彼復任

○癸巳山東泰安州地震至十四日十九日連震

○甲午太子少保兵部尙書張鵬以星變奏老病日增妨誤政務伏乞放歸田裏以終餘年上批答曰卿老成練達未及引年不允休致

○大理寺卿田景暘以星變奏乞休致景暘言臣生子不肖近有婢言其欲私於使女不從臣卽遣使女還母家此子以婢妄言因殺婢臣召子詰責傷重以死臣不幸遭此亦以義斷恩今言官風聞未實劾臣素行不謹乞容休致允之

○南京中軍都督府掌府事成國公朱儀等應詔言事一各衛百戶乃親軍之職舊制以其姓名注爲所分印信傳之子孫非有大故不輕攺易欲其上下相親信也邇來百戶襲職拘於考選保勘所掌印信多令他官代管事涉紛紜有乖初意自後百戶子孫承襲到衛乞免其保勘仍舊見任一工匠以充造作軍士仍備操練此蓋一定之制邇來南京內官監於各衛操軍內奏取琉璃匠二百名篩簸匠一百九十八名乞退還操練事下兵部覆議詔可琉璃篩簸匠仍各畱一百名

○詔借山東成化二十年及今年官鹽易糧又令諸州縣立社倉以備賑濟從巡撫遼東左副都禦史馬文升奏也

○臨川王府儀賓張仿初尙萍鄕縣主縣主卒有司爲造塋墓仿悉入其木石諸物之費自任其役費用殆盡而功竟不成事覺坐監守自盜者律追贓久之遇赦都察院奏請裁處有旨釋之命革冠帶閒住

○狹西洮州靈藏贊善王遣番僧展洋札巴等尖占等簇簇頭番人喃剌盻等各來朝貢馬及銅佛像盔甲等物賜晏並彩叚絹鈔有差乙未淸明節遣駙馬都尉周景樊凱分祭長陵獻陵景陵裕陵文武衙門各分官陪祭

○遣駙馬都尉黃鏞祭景皇帝陵寢

○遣內官祭恭讓章皇后陵寢

○巡撫宣府都禦史李嶽奏狹西山西凡指揮鎭撫千百戶總小旗應比試並槍及府州縣考滿官俱令所在巡撫官酌量品級地方定擬納米納艸免其赴京今宣府歲旱糧艸缺乏乞令仿行此例以備荒歉戶部議如所奏候有儲積已之制可

○賞兩廣橫貴靈山等處有功官軍九百八十九員名共鈔二十五萬七千一百貫絹一千一百三十疋布六百六十五疋

○工部尙書劉昭奏西山密邇京城國家千萬年風气攸系屢奉旨禁約不許開鑿近年軍民人等往往投托內外勢要或開窯賣煤或鑿山取石巡視者畏其聲勢莫敢誰何宜嚴加禁約且差官勘視如有開鑿坑坎者姑宥其罪責令塡平或年久審無證佐則量起火甲夫役塡墊敢有仍前不悛者就將本犯枷項當地村市一月發邊衛充軍中間若有幹礙應議及內外官員一體奏聞區奏庶姦頑知懼奏上上曰應禁山場累有榜例曉諭不許鑿石取煤內外勢要何得故違都察院卽出榜申明禁約有犯者如奏處治

○工部奏南京外羅城周圍一百三十餘里城門一十六座舊例俱屬南京工部修理景泰六年守備太監袁誠始奏行應天所屬上元江寧句容溧陽溧水五縣暫借人夫兼用至成化九年府丞白昂又因二項人役推調以致經年不完建議自馴象門起八門屬應天府修理滄波門起八門屬工部修理其工料各備兩無相關甚爲便益今府尹於冕奏欲將本府該出工價以十分爲率內八分攺派蘇松等九府緣各府俱有城池兼之差役有簡有繁勢難均一帷鎭江寧國太平廣徳等府州原系國初恩例減免錢糧之處又與南京相近除太平已有抽分夫役宜令鎭江寧國廣徳每年各出銀六十兩送應天府收貯以備分工修理從之

○錦衣衛軍靳璽奏京城內外邇來姦惡之徒日滋月盛三五成羣日則在街行��凶害人夜則荒淫賭賻甚至占人妻女及爲人報復私讐爲害不可枚舉彊竊盜賊多起於此乞令巡城等官緝捕爲便都察院覆奏上諭之曰昔漢郭解一豪俠之雄耳武帝因公孫弘之言殺之以懲不逞論者謂其有關治體今羣惡少相倚爲姦恐將來效尢者無所不至宜榜禁之仍令保伍互相覺察有怙終不悛知而不告者各治以罪

○丁酉皇第九子生母曰恭妃楊氏

○自正月至是風霾不雨上命文武羣臣齋戒遣英國公張懋保國公朱永襄城侯李瑾祭告天地社稷山川仍分遣官祭告於各寺觀祠廟

○戊戌升兵科給事中仰昇爲四川按察司僉事刑科給事中馬中錫爲雲南僉事俱九年秩滿也

○復除雲南按察司僉事陳謨於福建

○工部議覆南京吏部尙書陳俊等應詔陳言內二事其一言差去內臣匠作成造擺朝軍器者宜如所言取回已派物料令南京兵仗局造完解京其二直隸蘇松等府買辦年例供應物料及四川布政司歲辦折納皮張等物宜令有司徑解折價轉送應天府官庫收候支用中間或有積出余銀明立簿籍準作下年之數奏上上曰差去內官匠作都取回軍器造完者就令解來未完者令守備太監督造陸續解京買辦物料俱準議行○辛丑神機營坐司監槍太監鄧瑢等二十三員以近減軍伴止與十人奏乞增益上命各增十人

○壬寅致仕都督同知韓志卒志字英气直隸昌黎縣人永樂初代父文爲金吾指揮使宣徳間扈駕北徵及平漢庶人累有功正統庚申調邳州衛己巳胡虜入寇志用薦入衛京師升署都指揮僉事景泰庚午駐山西大同破走虜寇於北門外進都指揮同知天順丁丑英廟復辟進僉中軍都督府事辛巳誅逆賊曹欽升都督同知甲申乃以老乞解職從之至是卒年八十有三訃聞賜祭葬如例子廣襲原職邳州衛指揮使

○甲辰禮部議覆南京吏部等衙門應詔陳言內一事欲將各處納銀米入監者分送南北二監自具薪米肄業請止限以坐監兩月如自願具薪米以畱者聽其年十三四或十六七則俱行各處提調學校官收入本學肄業滿十年乃復監從之

○山西太原平陽二府曲沃楡次二縣俱地震有聲沁州震聲如雷邠州一日再震翼日復震皆有聲

○賜代府寧津王成鉖長子名曰聰滴次子名曰聰泠

○乙巳巡撫山東副都禦史盛顒奏山東歲荒東昌兗州二府尢甚請以徳州常盈庫所收銅錢四百九十餘萬文量畱數十萬備用餘皆借給糴糧臨淸徳州倉儲蓄甚富請借四五萬石賑濟災重州縣戶部議銅錢可借三百萬文糧則以原派成化二十年起運兌軍者量畱二萬石如不足然後取於二倉從之

○丙午眞定府知府余王�贊奏順天府所屬湯山等處舊設二十四馬房禦馬民馬各有艸場以時牧放以備徵操甚利比來馬多倒損而艸場荒棄民納豆艸加倍於昔困於轉輸請簡命內外大臣詣各場並天津等處稽其界限並實有禦馬若干每馬一匹於附近馬房存畱地五十畝責養馬者耕種牧放其餘荒閒熟地若干則以在京十二營各分艸場二處每營二百隊隊五十人則人與宅地二畝官田四十畝分班耕操宅則廬舍相連守望相助田則通力而作計畝而分如每畝歲收糧五鬥艸十束官但取其十一通計十二營所徵則糧可得二十四萬石艸可得四百八十萬束矣每隊豆一百石艸二千束約可餧餋禦馬五匹通計可餋一萬二千匹其各處俵馬並順天府屬寄養馬皆每隊量撥十匹令官軍朋餋應支豆艸則折支以爲田器軍裝如有倒失公共陪償則通計可養民馬二萬四千匹矣由是以所省山東河南北直隸豆艸皆折徵爲存畱預備之用則公私有積而軍民得所又陜西山西大同宣府遼東等處虜賊出沒無常而供餉無限設法轉運亦不能濟訪得邊墻內地土肥饒近皆爲鎭守內外等官私役軍士盡力開耕所獲糧艸甚富凡遇官民買納加倍取息以此觀之則各邊所出皆足各邊之用矣請敕遣科道部屬官剛正有爲深達大體者數員往會巡撫巡按鎭守內外等官勘視凡堪種熟地系軍民並千百戶以下者聽如舊管業其在指揮以上者請定則例量撥多寡以資其用餘皆計常操官軍若干隊分撥每人宅地二畝田地二十畝每隊分爲班耕守以備徵操亦但徵取十一則民可免轉輸之勞軍可無饑寒之苦矣詔下其章於所司

○賞萬全右衛指揮白道山等官軍五十四員名銀幣各有差以獅子屯敗虜功也

○命故金吾右衛帶俸都指揮同知苗昇從弟實襲兄原職指揮使

○分守萬全右衛都督僉事孫素自陳老疾乞令其子良代職許之命良爲旗手衛指揮使

○命故錦衣衛帶俸都指揮同知魏忠次子昂爲本衛帶俸百戶昂徽王母妃之弟也王爲乞恩故有是命

○丁未陜西右參議鄧山以疾致仕工部言荊王見潚奏祖荊憲王墳塋被水沖塌開壙修理而棺爲蟻蛀已換易新棺奏請遣陰陽人自擇地遷葬今祖母周氏薨又乞如近例造墳合葬緣王先奏遷祖墳已準自備工料今止宜差官擇地行令所司造故妃周氏穴壙合葬從之

○戊申授故南京吏部尙書崔恭子璇爲中書舍人璇以恩例就中書科學書三年至是授職

○總督大同宣府軍務戶部尙書餘子俊奏大同各倉場糧豆缺乏軍餉不給卽今虜賊近邊防禦無時請於通州倉運粟米十四萬石京通二倉運豆六萬石以備支用事下戶部會大臣議宜借撥京營軍三萬名運粟米十萬石於宣府每石給腳價銀四錢每軍日支行糧二升其豆則京倉所儲亦少可召人上納每石償以太倉銀一兩三錢仍以兩淮成化十九年中剩見在官鹽四十五萬五千一百餘引分撥大同宣府從巡撫官定例募商上納﹤鋶﹣釒﹥入上令亟如議行乃遣戶部員外郎鐘鏞主事原潔督運

○己酉升廣東按察使閔圭爲都察院右僉都禦史巡撫江西以其地多盜故也

○命都察院右副都禦史屠滽通政使司通政使何琮翰林院侍講李傑淸理武職貼黃

○升延平府同知劉瀚爲漳州府知府瀚少詹事鉉之子也由大理寺丞被劾調外任至是從鎭守巡按等官奏舉故有是命

○授故少詹事贈禮部左侍郎劉鉉孫啟�木爲中書舍人啟�木瀚之子也以鉉侍上春宮舊恩命供事翰林書誥敕至是授職

○命故萬全都指揮僉事楊英子欽襲父原職蔚州衛指揮使

○臨潼王誠澯奏陜西歲歉軍民饑窘乞免差官造故妃紀氏墳工部覆奏宜令所司以原定工料銀送府自造從之

○辛亥命右軍都督同知陳瑛統步卒三萬斡運京倉粟米十萬石赴宣府接濟軍餉

明憲宗純皇帝實錄卷之二百六十三明憲宗純皇帝實錄卷之二百六十四

成化二十一年夏四月壬子朔享太廟

○遺內官祭司竈之神

○太子少保兵部尙書張鵬引疾再乞致仕得旨不允令病愈視事

○癸丑實授試監察禦史余鐖汪舜民周宗桂鎬吳珍李興爲監察禦史鐖福建道舜民河南道宗狹西道鎬四川道珍貴州道興浙江道

○巡撫甘肅右副都禦史魯能以父喪去任

○監生虎臣奏狹西比歲饑荒至人相食蓋因官司貪縱殘暴不卹民艱賦役不均賑濟無法剝下奉上私便身圖藩憲失於覺察巡撫溺於因循臺省不以告朝廷未之聞隱忍蒙蔽以至於此邇蒙聖恩特遣大臣祭告山川又因星變求言寬免糧差軍民不勝幸甚緣民饑已極就使收成猝難成立𨿽太倉內帑其積屢輸然人多輸少所及有限況河南山西亦然臣恐逃移死亡者日眾萬一變生不測糧芻無備何以支持臣請於浙江等處曁南直隸丰收府縣或設法勸分或官倉預借或支官銀糴買或令官吏僧道人等納粟多方區畫得糧數百萬石敕遣大臣二員督運赴河南偃師縣孫家灣量撥被災地方供給賑濟仍遣大臣三員考察吏治如有賑濟侵克者編籍化外比及三年丰收之後定立三等賦役文冊一里之中貲產富餘者爲上戶家道充足者爲中戶衣食不給者爲下戶明置板榜三面懸諸申明亭諭眾知悉凡有糧差依此科泒仍敕憲臣榜行天下如此則官司知懼賦役惟均民庶安生災變不作矣﹤鋶﹣釒﹥入下所司議戶部以爲所言優免糧差明詔已悉浙江南直隸諸糧前此已糶蘇松常倉二十五萬今邊餉告急須畱備用其言措置數百萬石運至孫家灣𨿽與近差主事畢孝等所言暫撥江南兌軍自淸江口運至沔池事相合然所謂數百萬石者亦難猝辦惟上中下三等賦役實爲便民此𨿽丰年舉行其諸司官員貪縱殘暴巧取民財及賑濟乖繆侵克銀米者旌別勸懲誠不可廢第今方在賑給若欲遽行亦爲有礙宜通行狹西山西河南賑濟巡撫等官推訪賢否明示勸戒其有姦懶不卹民患乃復忍爲侵欺者不拘官職大小卽與執問倍追贓物以供賑濟仍擬謫配以警將來議上從之

○狹西都指揮僉事陳文坐求索所部財物問擬徒罪調行都司帶俸差操

○甲寅禮部奏光祿寺乏牲果雜物供應余用價動萬金而各處積負牲共一十三萬餘只果物共七十九萬八千餘斤本部宜遣官於無災傷處亟發官庫貯銀解送應用而有司自追所負補還從之

○乙卯升刑部員外郎朱臨監察禦史孫弁南京刑部員外郎楊廷貴南京監察禦史李珊戶部員外郎江源俱爲按察司僉事臨四川弁浙江廷貴福建珊廣西源江西

○丙辰太監覃昌傳奉聖旨升太常寺少卿康永韶爲禮部右侍郎仍掌欽天監事永韶凡有占候曲爲隱蔽甚者以災爲祥近嘗進言今春星變當有大災賴狹西等處民多饑死足應此變此誠國家無疆之福無他慮矣上方憂天戒聞永詔言悅之而吏部又有援之者故有是命

○命山西行都司都指揮同知田賦子疇代父原職陽和衛指揮使

○丁巳以水災免雲南大理曲靖二府衛秋糧八千五百二十餘石

○戊午禮部奏近兩廣山東狹西京畿地俱震而泰山五嶽之宗一二月間動搖者四災尢異常宜特降香獘命巡撫山東都禦史詣泰山祭告以祈神貺安人心制可

○錄剿平惡札族小寨子等番賊功賞分守松潘副總兵都指揮同知傅泰整飭兵備按察司副使東思忠各銀五兩彩幣一表裏其餘將士三十一員名升賞有差

○復置密雲後衛指揮使司儒學從巡撫右參都禦史楊繼宗奏請也

○己未唐王芝北母妃宋氏薨妃東城兵馬指揮眞之女宣徳戊申冊爲唐王妃至是薨訃聞賜祭葬如制

○戶部議覆巡撫山東左副都禦史盛顒救荒事宜一軍民捨餘人等納銀冠帶前此或擬四十兩五十兩者今令四十兩者仍給冠帶五十兩者授從九品六十兩從八品七十兩從七品俱散官仍行顒召納除南直隸見行外餘如例收給一吏典通吏倉攢納米免其辦事考試卽與冠帶依成化八年學士商輅等奏準之數令顒召納至二十二年終停止一民間子弟納銀米例參充承差知印今擬納米一百八十石或銀八十兩挨充承差米二百二十石或銀一百兩挨充知印亦至二十二年終停止一山東運鹽使司成化二十年見在餘鹽一千四百二十五引有奇合如例令顒轉行巡守官親詣洛口等批驗所查數賣銀賑濟丰年復舊一山東六府戶口鹽鈔解京存畱例俱一半今擬東昌兗州二府災重去處成化二十一年解京之數停徵外其諸存畱並濟南靑登萊四府該徵者依原擬每口該鈔六貫折收粟米五升或折算雜糧賑濟二十二年照舊﹤鋶﹣釒﹥上詔如議

○免直隸潼關衛秋糧子粒共七千一百餘石以去年旱災也

○申溺女之禁訓導鄭璟建言浙江溫臺處三府人民所產女子慮日後婚嫁之費往往溺死殘忍不仁傷生壞俗莫此爲甚乞令所司揭榜曉諭下都察院議以其事舊嘗禁約但此獘不獨三府延及寧紹金華並江西福建南直隸等處亦然宜悉曉諭如璟言上曰人命至重父子至親今乃以婚嫁之累戕思敗義俗之移人一至於此此實有司之責自後民間婚嫁裝奩務稱家有無不許奢侈所產女子如仍溺死者許鄰里舉首發戍遠方

○庚申升雲南左布政使唐瑜爲都察院右副都禦史巡撫甘肅

○彰武伯楊瑾多納市井惡少年爲家奴暴橫犯法瑾自以不能嚴禁服罪命姑宥之仍停祿一月

○壬戌戶部奏陜西潼關饑荒爲甚賑濟之策發銀不足移粟未至鄰境無助計無所出惟今歲漕運四百萬石糧內準將一百五十三萬五千石糶銀四十五萬石爲各邊曁山陜河南之計除河南災傷無徵一十三萬五千石外尙有一百八十八萬石該運京通二倉上納今宜於內再撥四十萬石以未過淮安運船就令從淸河口運至河南偃師縣孫家灣交卸仍敕本部官往淮安會漕運總兵都禦史發運如黃河洶湧則每船均之爲二使輕載以入復敕工部官往河南會巡撫並二司官督同沿河有司選集水手人夫以俟挽送敕本部官往河南會巡撫陜西都禦史及二司管糧管屯官於孫家灣預備囤場並籌斛諸物糧至則如京倉每石加耗八升用充車運之費運至陜州聽都禦史鄭時從宜轉運潼關同左侍郎李衍會議量畱備用其餘復轉運陜西官倉收用爲便詔如議

○癸亥烏思藏闡化王遣番僧遠丹等來朝貢氆氌等方物宴賚如例時來朝者四百六十二人四川守臣格以新例但納其一百五十人禮部言夷人已在途難固拒宜順夷情槪納之而準爲後兩貢之數制可

○甲子攺巡撫南直隸右副都禦史彭韶爲大理寺卿

○乙丑遼府松滋王豪垔以母妃胡氏薨乞別擇地造墳合葬工部覆奏舊無事例止宜準令添壙合葬從之

○丙寅命刑部左侍郎杜銘復職升正二品俸以九年秩滿也

○命金吾後衛帶俸都指揮僉事宋英子鑑代父原職本衛指揮使

○丁卯仁祖淳皇帝忌辰奉先殿行祭禮戊辰上以天气炎熱命兩京法司錦衣衛見監問罪囚自徒流以下遞減一等發遣重囚情罪有可矜疑及枷項示眾者悉具奏以聞

○工部奏巡撫保定等府右副都禦史侶鐘言大名等府災重乞將柴夫照例攺派河南有收府分以安人心緣順天等六府原派人夫三千名例該三年一次輪當大名廣平二府共當一年先年廣平一府災傷已嘗奏準中半攺派汝寧南陽二府暫當一年今大名一府告災亦宜於內減去一半行令本府於所屬災輕縣分多寡分派其減去者宜以本部歲收賣木價銀量爲支給以充其數庶供應不誤民困少蘇上從其言且敕內外官匠人等不許多科侵害違者俱依擬治罪不宥

○己巳總督大同宣府軍務戶部尙書餘子俊言比嘗奏求糧豆戶部會議欲借京營軍士三萬名三番轉運京倉粟米一十萬石此無容議惟料豆六萬石定價召商上納恐無應者欲令眞定廣平順徳三府民以運京倉糧者抵斗運豆赴邊事下戶部以爲農務方殷恐三府民力不堪宜以其起運邊糧二萬一百一十石悉免徵納就令運豆與前所定京糧一十萬石分爲四番兼運自餘一萬九千八百九十石數估價召商領送悉令兩平收受五月完足其山東河南今歲兌運米麥量攺三之一爲豆以賤抵貴每石加豆二斗耗用本色如子俊言如此則邊儲粗濟軍民兩便矣從之

○辛未勒監察禦史倪進賢致仕進賢巡按宣府其繼妻之兄閒住序班錢金以私事往囑計進賢平日污行皆爲所知必能見從而偶爲所拒大失望旣計無所出卽握其左手嚙一指落之以泄其忿進賢乃命左右執金送都司獄總督軍務戶部尙書餘子俊爲奏其事進賢亦苦瘡痛以養病請上曰禦史巡按在外一方風紀所系使倪進賢素行修飭錢金豈敢挾私要請今旣形殘不堪任事可令致仕金杖之百發大同邊方爲民進賢徽州人以進士攺翰林庶吉士暱事當道無復廉恥爲縉紳所鄙笑及爲禦史巡按四川贓穢狼籍道天津以儀度不飭亦嘗爲羣卒所敺云癸酉仁祖淳皇后忌辰奉先殿行祭禮

○銓注忠義前衛帶俸都指揮僉事蕭通於四川行都司管事○命監察禦史抽分竹木工部言杭州荊州蕪湖三處各有工部抽分竹木官其人賢否不一或不能正已率下以致姦獘百出商旅怨嗟宜行南京都察院自明年爲始每年輪差禦史三員往彼公同抽分除選驗堪中造船及成造器皿者運赴外其餘盡以賣銀以俟支給供應其或有餘則解本部收貯以備別用所差官不許偏執己見自相矛盾每年須俟新舊交代淸查數目造冊復命如此則事體歸一而宿獘可除從之

○甲戌免山東濟南兗州東昌三府泰安等四十五州縣並濟南等八衛所秋糧米三十七萬七千三百四十餘石艸八十萬五千六百七十束花茸五千七百七十餘斤以去年旱災故也

○免直隸鳳淮徐三府州邳徐宿淮等衛所夏稅小麥子粒二十萬一百四十餘石以去年旱災故也

○乙亥以福建左布政使李嗣爲都察院右副都禦史巡撫蘇松等處

○丁丑戶部議覆賑濟山西刑部左侍郎何喬新救荒事宜一山西山東北直隸吏典兩考役滿例該赴京者納米五十石或銀七十兩送部免其辦事考試當該卽與冠帶納米二十五石或銀三十五兩卽撥當該一考役滿例該轉參者納米七十石或銀一百兩亦免轉參辦事當該卽與冠帶納米五十石或銀七十兩卽撥當該歲豊停止一山西所屬陰陽醫官有缺例該額內生徒納米選任緣今額內人貧無力上納宜令本處官民子弟諳通陰陽醫術者納米六十石或銀八十兩起送吏部免考選用歲豊亦止﹤鋶﹣釒﹥上詔如議

○命山西行都司都指揮同知錢泰子寶代父原職爲朔州衛指揮使都指揮僉事張遠子鉉代爲大同左衛指揮使

○己卯升翰林院修撰吳希賢爲左春坊左諭徳仍支原升俸一級以九年秩滿也

○升太僕寺少卿韓定爲本寺卿支正三品俸仍舊供職以九年秩滿也

○賜趙王見灂第五子名曰祐枳

○戶部奏山東比歲災甚玆宜量畱漕糧四萬石於東昌臨淸二倉兩平交納內二萬石聽巡撫都禦史盛顒坐撥災重州縣賑濟秋成抵斗還官余俟本部別用其納完空船令於天津囤內領糧四萬石並所畱耗糧斛夫運赴通州倉補納從之

○庚辰哈密都督罕愼遣指揮哈哈馬黑麻打力等來朝貢馬駝賜宴並衣服彩叚等物有差

明憲宗純皇帝實錄卷之二百六十四明憲宗純皇帝實錄卷之二百六十五

成化二十一年閏四月辛巳朔巡撫山東左副都禦史盛顒考察所部登州府通判等官袁魯等十五人老疾罷軟素行不謹吏部請如例老疾者致仕罷軟及素行不謹者冠帶閒住從之

○壬午授荊鄭寧慶四府長史年七十以上者五人正四品散官放回致仕先是沈王奏本府長史等官例不考滿又無黜陟至年七十以上者猶不引退旣闕實用且妨賢路計天下王府官必多類此乞下巡按禦史將諸王府長史審理等官每歲勘實年六十五以上者準府州縣官例加秩致仕或年近六十而沾病願致仕者亦依例增秩事下吏部查貼黃得長史馬馴等五人擬授正四品散官放令致仕復行天下諸王府勘報其有職可加者授以當升職名亦令致仕從之

○運戶部折糧銀二萬兩於山西以備邊餉先是巡撫山西都禦史葉淇等奏偏頭鴈門等關軍儲缺乏欲以天津寄收糧攺撥十萬石送用至是戶部以爲天津糧已得旨糶賣且道遠難致惟給銀便故有是命狹西開城縣地震有聲

○癸未升雲南右布政使吳﹤王巳﹥雲南按察使章格爲左布政使﹤王巳﹥仍本司格福建湖廣按察司副使馮俊山東按察司副使石渠爲按察使俊廣東渠本司

西蘭河洮岷四州鞏昌府固原衛俱地震有聲

○甲申太子少保禮部尙書掌鴻臚寺事施純卒純字彥厚順天府東安縣人成化丙戌進士攺翰林院庶吉士初授戶科給事中升鴻臚寺少卿再升本寺卿純習禮度每旦侍朝爲磬折狀甚恭又諸司奏事上是之語頗澀純請以照例易之用是蒙寵眷遂擢禮部右侍郎未幾升尙書一旦與殷謙等八人同加太子少保卒年五十一無子以例賜祭葬純長身偉然出羣類表不十數年得驟登峻秩前此所未有也但在鴻臚怙寵不循分守多有所建請爲士論所少云

○乙酉命都指揮使倪端張﹤王巳﹥都指揮同知殷偕袁林都指揮僉事劉俊周全指揮使李應琪指揮同知董永昌李璈指揮僉事趙福殷順劉節毛祥李傑正千戶蔣茂張俸副千戶髙明馬贇大使張靖副使杜林俱復全俸靖林緣事仍免置理端靖初由錦衣軍匠﹤王巳﹥福贇俱錦衣衛舍人偕府軍指揮袁林人匠俊永昌祥俱金吾官軍籍全太監金英義兒璈金吾百戶順府軍指揮家人節富峪官籍俸大興百戶杜林武功軍匠俱以繪事進應琪錦衣衛指揮傑府軍所鎭撫俱以銀作進茂明武功錦衣軍匠俱以表背服役夤緣造請馴至優秩頃以災異稍黜幸進猶給半俸至是旋復自陳乞全給戶部參究以覆詔復之且諭後不爲例

○太嶽太和山有盜入神殿竊金銀供器數事提督太監韋貴潘記布政司右參議李謙皆坐誤事有罪命俱宥免特令嚴督捕盜期在必獲丙戌賜百官扇

○伊府方城王鍉金�靡薨王安王之子母白氏景泰辛未生成化戊子冊封爲方山王至是薨年三十有五訃聞輟朝一日賜祭葬如制謚曰懷僖○丁亥升雲南按察司副使董俊爲按察使初俊九年秩滿當遷爲鎭守太監覃平黔國公沐琮所薦復畱任事至是按察使缺乃擢之

○戊子旌表孝子二人節婦四人烈婦一人順天府舉人萬盛父母沒俱廬墓有產芝馴鹿之異狹西保安縣學生李端母沒廬墓致泉湧廬後狼不爲害各表其門曰孝行湖廣武昌衛百戶陳志妻彭氏應天府溧陽縣民史子澄妻王氏眞定府靈壽縣民李慶妻賈氏河南息縣學生劉茂妻嶽氏俱蚤寡守節無玷表其門曰貞節分守大同都督周璽男鳳妻王氏鳳喪七日自縊而死表其門曰貞烈

○命錦衣衛指揮同知劉綱提督﹤鋶﹣釒﹥浚京師溝渠

○工部言大名府柴夫半出工價本部已準收送惜薪司以充雇直近太監廖恭等奏所雇之人多出京師遊食無賴出入禁門不可不慮有旨令會議緣前項夫役系朝廷日用供應誠不可缺但有司官吏往往緣以爲姦多科重斂又多抵換原銀以致不堪雇役今宜依擬每夫一名每年徵銀一十四兩四錢永爲定例敢有擅自增減者參究治罪仍委官管押赴部轉送惜薪司其出本部代支足數者亦如此例管押運送庶門禁有所稽考而供應不至違誤從之

○己丑升監察禦史劉肅浙江按察司僉事潘圭山東按察司僉事袁端俱爲按察司副使圭肅雲南端舊任

○銓注按察司副使劉璧於湖廣整飭靖州等處兵備璧先爲禦史有軍功當升至是以親喪服闋乃擢之

○分守代州等處右參將署都督僉事支玉有疾召還京調分守大同東路右副總兵都督僉事周璽代之

○大理寺左少卿馮貫等以奏﹤鋶﹣釒﹥違式被詰服罪且以刑部原文爲解上復以貫詞涉文過欲加究治姑宥之並刑部堂上官俱停俸一月其執該司該寺屬官鞫問如律

○庚寅降都督僉事慕勛爲指揮同知勛以妄報功次冒升故革正之

○海西夷人引速哈來降命爲正千戶注廣東廣州前衛帶俸

○辛卯太監覃昌傳奉聖旨內官監太監李榮鎭守山東兼蒞臨淸等處地方代太監韋煥還京旣而復榮司禮監命往南京守備煥仍山東鎭守○是日昌又傳奉聖旨升羽林前衛副千戶楊玉爲錦衣衛正千戶禦用監太監廖恭從子﹤王巳﹥爲錦衣衛百戶

○壬辰升戶部郎中陳鼐爲四川布政司右參議直隸大名府開州並淸豊縣山東兗州府金鄕縣並濮州是日未申時忽黑雲起自西北至半天雜以五色須臾黑暗如夜風雨雷電交作僕屋拔木雨雹傷禾稼

○癸巳順天薊州遵化縣地震有聲十四十五日復震城垣民居有頹僕者

○分守開原等處右少監藍瑩都督僉事鞏壽坐不能嚴督備禦致虜入境剽掠人畜有罪命姑宥之

○甲午翰林院編修於材服闋復任○乙未賜周府臨湍王同鈞第二子名曰安﹤氵剽﹥堵陽王同鉉庶長子名曰安氵�驛寧府鐘陵王覲錐庶長子名曰宸湤楚府崇陽王均鐓第三子名曰榮濄趙府臨漳王祁鋆薨王惠王之子母王氏宣徳辛亥生王統甲子冊封爲臨漳王至是薨年五十有五訃聞輟朝一日賜祭葬如制謚曰恭安

○閒住興寧伯李震請給誥券不許

○丙申增京通二倉太監軍斗總督人三十名監督人二十名前此總督一百五十許畱三十監督一百許畱二十至是太監楊寅以役使不足請故有是命

○掌錦衣衛事都指揮同知朱驥等奏邇者兵部奏請考選各衛軍職本衛見任官員乞照武驤等衛事例免考許之

○丁酉授進士韓鼎藺琦王敞爲給事中鼎禮科琦兵科敞刑科

○戊戌復廣東市舶司提舉江朝宗爲翰林院侍讀學士致仕朝宗坐累謫官累告休致巡撫都禦史爲奏於朝吏部覆請得旨朝宗旣才學可惜累章乞休令復舊職致仕

○戶部奏各邊軍儲近屢告急前此巡撫延綏都禦史呂雯奏準各學生員納米送監事例道遠少有應者續該本部左侍郎李衍奏準令生員於本部納銀廩膳二百五十兩增廣三百兩應者亦才十四玆有附學生員願納者宜如增廣銀例令再加三十兩亦許入監且仍通行各學召納從之○守備獨石都指揮繩律守備柴溝堡指揮楊瑄分守獨石左參將朱謙分守西路右參將髙昇俱以虜寇入境奪俸三月分守左監丞張剛守備右少監金廣俱戴罪殺賊

○守備天城都指揮陳懷右監丞左敬分守右少監石巖以虜寇入境不能禦命戴罪殺賊

○工部言浙江布政司右參政夏寅奏近議班匠令按月出銀六錢解部甚爲便益後因各匠違限年久罰班數多不能辦納愈加遲誤遂令仍解本身今杭州等府人匠欲得仍舊解銀其言未爲不可但今人匠四年一班比之先年一年一班已減去其四之三遇有急用不免雇人其工食之費每人一日原擬解部數目止是二分今增至六分出辦似乎太重依二分徵解未免少輕合定爲三分一月該銀九錢照數驗收造冊解部中間若有諳曉本勢自願應當者亦從其便其江西湖廣福建三處該隸南京工部者亦宜照此例行從之

○辛丑太子少保兵部尙書張鵬再乞致仕辭甚懇切有旨卿重厚老成正當倚任但累以疾乞休特玆兪允賜敕給驛而還仍令有司月給米二石歲撥夫四名

○封遼靖王豪墭嫡長子寵涭爲世子

○錄遼東單塔兒等處斬獲虜賊功賞守備都指揮王銘彩叚一表裏其餘將士三十人升賞有差

○壬寅陜西岷州撒藏寺番僧鎭南班丹等河州弘化寺番僧星吉札失等各來朝貢馬及氆氌佛像等物賜彩叚鈔錠有差

○朵甘思宣慰司以道遠不能如新例一年一貢乞如烏思藏例三年一貢禮部請順夷情從之

○詹事府詹事彭華子勉敷援例乞爲國子監生從之

○癸卯賜鎭遠侯顧溥父母妻誥命

○甲辰工部奏先該唐憲王薨逝時已並造王妃合葬穴壙今王繼妃焦氏薨於例止該開壙祔葬從之

○乙巳戶部奏莊浪西寧二倉缺糧今宜稍如巡撫都禦史魯能言將兩淮鹽運司成化十九年太監梁方奏請住支見鹽五萬引並撥二十年存積官鹽十萬引行令巡撫都禦史唐瑜斟酌時價定立則例召商中納上是其議惟梁方所請者姑置之

○丙午贈故南京戶部尙書黃鎬爲太子少保

○總督大同宣府軍務戶部尙書餘子俊奏大同宣府土著軍民多積谷艸但爲權貴所挾不得報納玆宜會官計議令其俱以入狀日爲始赴各場上納視其地之遠近納之遲速以定其價之多少爲是事下戶部以爲二處糧艸誠急宜如子俊言召納三十五萬束每場多至七萬束而止其所納者每人至五千束而止不許過多作獘其防禁之法悉付子俊處治從之

○丁未戶部奏山狹饑甚監生林桓請令知印等役納銀冠帶出身今議知印歷役一年以上納銀五十五兩二年以上四十五兩三年已滿三十兩承差未撥辦事者七十兩已辦未一年者四十五兩一年以上者三十五兩其書算九年之數僅餘二年者八十兩餘四年者六十兩六年者四十兩餘八年者二十兩通事未食糧未一年者一百四十兩一年以上一百兩二年以上八十兩三年聽考七十兩食糧通事餘一年者六十兩二年以上五十兩俱免辦事就與冠帶食糧天文生年深醫生三十兩未食糧者五十兩亦與冠帶悉免考試一依本等食糧資格事例取用在京在外商賈官民捨余納銀一百五十兩者給授正七品一百兩者正八品八十兩正九品五十兩者冠帶俱散官悉赴本部告送太倉交收各處鹽課成化元年起至二十一年止歲辦存積常股及一應餘鹽除已賣支外其已未開中中剩無人報納者一依時價定與則例召商賣銀各於運司提舉司收積解部以給山狹賑濟從之

○有彊盜席英先爲達官指揮使犯法避罪達捨王永者亦殺人亡命以驍勇善射相結行劫於固安霸州諸處從之者復數人一日忽騎馬露刃白晝入京城尋其仇不得去而愈肆錦衣衛指揮使陳璽令正千戶趙承章捕之二人皆無謀率眾遽往旗校二人爲所殺上怒降承章爲副千戶令璽等戴罪追捕繼又降璽爲指揮同知本衛帶俸命指揮同知劉良代領其事通諭中外懸賞待捕英永欲走出關不果其黨漸獲勢亦孤乃遁去久之不獲後東廠太監羅祥緝知英有親在河南差千戶王英往迹之英永匿新鄕縣人唐慶唐恕家慶恕以報寧山衛指揮臧綸知縣王素合兵擒之適隰川王遜火�翏亦遣校尉王彪往捕同以檻車械至命廷臣會鞫於朝上以其罪惡深重非他盜比命淩遲於東西市三日不必覆奏籍其家妻子給功臣爲奴父母兄弟流竄如謀叛律兵部議上獲賊功狀上以書諭答隰川王賞彩叚四表裏羅祥二表裏河南鎭守太監藍忠巡撫都禦史趙文博及王英各一表裏王彪銀五兩唐慶唐恕升冠帶小旗臧綸王素各俸一級

明憲宗純皇帝實錄卷之二百六十五

大明憲宗純皇帝實錄卷之二百六十六

成化二十一年五月庚戌朔禮部右侍郎謝一夔孫驥援例乞爲國子監生許之

○順天府管河治中陳翼以巡撫都禦史楊繼宗累拒參見不加禮遇訐奏其平日諸過以爲失大臣體及巡按禦史鄧庠擅停夫役有妨浚河皆當究治事下刑部奏遣官勘問得其事覆奏上以繼宗執性旣偏處事過當難任巡撫調除外任翼訐奏風憲官事多不實降一級調外任庠卹民停役置不問於是繼宗調雲南按察司副使翼廣東海北鹽課司提舉

○壬子戶部奏宣府缺糧大同尢甚近𨿽多方規畫然僅足主兵目前支費萬一動調客兵必至失措宜如尙書餘子俊請俟江南糶賣漕運支剩等糧並折糧艸銀至除原擬大同三十萬兩並年例五萬兩外再量撥銀五萬兩內七分送大同三分送宣府備用從之

○癸丑升雲南布政司左參政周正河南右參政蔡志俱爲右布政使正本司志山西

○命錦衣衛帶俸都指揮僉事傳慶子聰襲爲指揮使全俸優給聰太監傳恭從孫也

○甲寅端陽節賜百官宴於午門

○賜代府隰川王仕﹤土遂﹥第八子名曰成鈊

○乙卯攺大理寺卿彭韶爲都察院右副都禦史巡撫順天等府韶巡撫南畿召爲大理卿未至復有是命

○丙辰命守備延綏陜西都指揮李杲充左參將分守大同東路

○升廣西都指揮使邢斌爲右軍都督僉事帶俸

○丁巳升中兵馬司指揮胡觀爲順天府治中管理河道○巡撫陜西右副都禦史鄭時奏比因陜西荒歉敕許各處生員納米送監大率許一千名明年三月終止今附近生員本年十二月初旬至者已八百餘名其浙江江西福建湖廣四川山東並蘇松徽寧諸處自今年正月至者亦二千餘名若拘名數則近者蒙惠遠者獨遺且各邊腹裏所在告乏𨿽蒙發銀移粟不能救急而軍民饑餓死者旬日之間動以萬計其攫人以食盜賊恣肆又不可言已謹遵敕旨從宜處置以遠方生員遲至者陸續收納𨿽踰額之罪莫逃然所入之數已費乞俱容送監其四月至者仍乞再準二千名事下戶部謂遲入千名本非敕意但地方旣已危急而又費用無存亦宜俯從所處其再請二千名已有例停止宜勿復行上曰旣地方危急再準一千名

○廣東左布政使陳選奏近奉詔例裁省貢獻掌市舶司事太監韋眷先所奏乞均徭餘戶六十人添辦方物者宜悉停免上論戶部臣曰廣東近有風雹之變壞民廬舍死者甚多海隅之民良可矜念貢獻方物旣已裁省添辦餘戶自今減半與之遂減六十人爲三十人然人數𨿽減歲納銀十八兩至是眷乃倍徵之人納銀五十兩反爲廣人之害云

○升遼東管操都指揮僉事張欽爲都指揮同知正千戶王英等官軍十人升賞有差錄其河身臺等處斬獲功也

○戊午升監察禦史汪奎爲四川夔州府通判工科都給事中盧瑀湖廣長沙府通判刑科給事中秦昇四川廣安州同知工科給事中童柷湖廣興國州同知調工部主事張吉雲南景東府通判刑部主事李旦貴州鎭遠府通判奎等俱以災異言事至是吏部承密諭擬奏乃有是命吉﹤鋶﹣釒﹥尢剴直畱中不出

○命河南署都指揮同知王能守備歸徳武平等處

○巡撫遼東都禦史馬文昇等奏泰寧衛都督脫脫孛羅之弟搜失得數年以來屢能捍禦北虜有所俘斬已而北虜誘之歸附復拒而不從迹其忠順似亦可嘉今宜因其求請量授一職以羈縻之兵部請如其奏上曰中國人有能敵愾自效者皆不吝爵賞以酬其勞搜失得以夷人能敵殺北虜一心內附若褒賞不及何以爲效順者勸乎可授泰寧衛正千戶使藉朝廷之威部署其下以爲東藩之助

○己未太祖髙皇帝忌辰奉先殿行祭禮魏國公徐俌承命祭孝陵

○工部奏南京大風吹損大祀殿及皇城各門獸吻且拔太廟樹木宜如守臣所奏擇日祭告興工修理從之

○辛酉仁宗昭皇帝忌辰奉先殿行祭禮遣附馬都尉蔡震祭獻陵

○免直隸淮揚廬鳳徐五府州曁淮廬等六衛所秋糧米豆二十九萬三千三百九十六石艸五十七萬四千八百六十餘包以去年水旱災傷也○壬戌升刑部左侍郎杜銘爲工部尙書掌大理寺事

○復除方陟爲工科給事中以親喪服闋也

○賜西僧證覺夙慧淸修妙悟翊國演教灌頂普善西天佛子大國師捨剌星吉淨修廣善灌頂大國師喃喝領占等八人誥敕

○萬全永寧衛隆慶衛龍門守禦千戶所俱地震有聲

○南京光祿寺卿李木子煒援例乞爲國子監生許之夜京師地再震

○癸亥升大理寺右寺副管中書舍人事趙玹爲雲南五井鹽課司提舉玹亦以星變言事𨿽不切時務亦與外補初授廣東市舶司繼復攺用之○廣東左布政使陳選傳聞撒馬兒罕使臣由廣東歸國將往滿剌加國求買獅子以獻惟獅子爲無用野獸廣東連年水旱加以地震星流災變異常民生不安乞早賜停罷章下禮部以爲宜令伴送通事省令使臣到廣速歸毋得騷擾從之

○甲子吏部右侍郎黎淳引奏考滿官誤稱其姓翼日始具﹤鋶﹣釒﹥服罪上責其怠慢而宥之

○乙丑致仕太子少保都察院左都禦史李賓卒賓字廷用順天府順義縣人正統乙丑進士初授監察禦史有伉直名時兪士悅爲都憲賓面抗之無所屈超遷太僕寺卿循名責實𨿽鄕裏亦無所回護尋轉都察院右副都禦史提督永平山海諸處軍務兼理糧儲天順初攺大理寺卿庚辰遭父喪起復升右都禦史成化攺元進南京兵部尙書參贊機務賓北人不樂居南屢上章求角�羊職不許己丑三年秩滿來京因得攺都察院左都禦史尋加太子少保歲丁酉以忤汪直私人韋瑛恐得禍懇求致仕上許之居京邸至是卒訃聞贈太子太保賜祭葬如例賓持重不妄言剛直自用與人談亹亹皆公事不及於私其畫奏處置荊襄流民最爲得宜及擇人往彼撫視眾謂都禦史原傑爲宜傑時年暮且新續弦不欲行及命下知禦史薛爲學爲賓所任用意爲學陷已遂奏帶爲學同行旣至建城郭制田裏安逋逃禁姦盜凡關治教之事以次舉行荊襄流民至今寧謐者皆傑之功亦由賓建白所致也會吏部尙書缺眾皆擬賓而尹旻得之或不以爲然及後有奏楊﹤曰華﹥不法者賓以﹤曰華﹥先正楊文敏之曾孫文敏有大功於朝廷其子孫當從﹤宀十見﹥處治遂奏行福建臬司勘報而﹤曰華﹥以逃難至京見獲詞連二三大臣賓其一也遂自陳致仕家居數年而卒人或將議之然多不得其實云

○丙寅錦衣衛帶俸指揮張慶奏臣以從父裴當恩升職今本衛鎭撫司指揮使錢通已管衛事乞遷補其缺事下兵部言通事出特恩不可援以爲例上特許慶同朱遠等管鎭撫司事

○申王府官坐罪事例舊設長史職專輔導親王教授職專輔導郡王罪有干涉者各行究問至是遼王因據左長史胡本淳啟往歲長陽王妹寧福縣主潛赴京乞恩已嘗坐罪但本府郡王將軍中尉郡主縣主郡君縣君甚多其中事有累及本府宜坐罪長史郡王府宜罪坐教授仍依舊例爲便事下都察院以其言宜從從之

○丁卯升吏科都給事中李俊爲湖廣布政司右參議○升陜西布政司右參議韓文爲本司右參政從鎭守巡撫等官奏舉也

○四川烏撒軍民府土官舍人宇通雲南孟艮府署事舍人招祿等各遣人來朝貢馬及方物賜宴並彩叚絹鈔有差

○戊辰升廣信府知府邢正爲雲南布政司左參政戶部郎中南釗南昌府知府張翥俱河南右參政

○己巳總督大同宣府軍務戶部尙書餘子俊奏偏頭關介大同延綏之間與豊州東勝等處接壤虜常於此駐牧而山西巡撫分守等官恆駐太原代州距關遼遠加之兵備久缺官整飭多致廢弛近已請調分守大同東路副將周璽恆居本關兼督寧武鴈門仍守代州今會山西內外守臣葉淇等議守備偏頭寧武二關都指揮郭瑄王昇咸久習邊事而按察僉事郝志義經理邊疆具有成績請升志義爲副使整飭兵備調郭瑄守備代州王昇守備偏頭關俱受淇等節制其寧武關亦宜別推舉一人守備事下兵部言子俊所言宜從詔可

○命王福堅復任錦衣衛百戶福堅乃禦馬監內官王允中餋子傳奉升百戶後以災異陳言罷職至是允中同監內官李聰乞復福堅職復有是命

○庚午總督大同宣府軍務戶部尙書餘子俊言頃者有詔凡軍衛每所有司每裏務積預備倉糧各以二千石爲額今乞於戶部十三司各添設主事一員以備急用又於舊任郎中員外中擇老練者授以敕俾各巡一方會同巡撫巡按及三司官嚴督府衛州縣設食措糧歲終復命具實開奏視其所積多寡以爲官司勸懲悉如詔旨凡具文作獘者事發𨿽升調休致亦行貶降﹤鋶﹣釒﹥入下戶部以爲添官濟急誠爲要務遣官持敕分行天下自今秋始其山西陜西河南必待豊年所積糧無論五穀隨時豊歉從宜區畫如額則止否則來歲補足無或橫斂以貽民患儲足之後裁省主事別用止行巡撫巡按等官綜理三年則如邊糧例奏遣部官往各處會同巡按禦史查究有獘如例施行著爲令詔如議尋以天下災傷仍罷添設主事

○巡撫四川右副都禦史孫仁繼子鉉援例乞爲國子監生許之

○工部奏南京守備內外臣言修理九五等殿工費浩大見存木植不足於用宜移文南京工部取各局廠所積足之上命先修其急者余俟積有木料日再聞

○辛未巡撫甘肅右副都禦史魯能等奏罕東左衛地方屢爲北虜侵掠番人多被殺傷況值歲饑人思外叛𨿽已發肅州倉糧五百石分給布種仍乞人給以月糧繕治虎木哥小城使之居守而本衛都指揮只克等曾斬首虜四級亦宜量加升賞事下兵部議以賑濟宜如能等所奏只克等俱宜升一級且給殺死者家米二石被傷者人米一石以示優卹之意詔俱從之

○壬申命陜西行都司故都指揮使丁鐸子浩襲父原職甘州後衛指揮使

○甲戌掌欽天監事禮部右侍郎康永韶頻日出視給事中禦史之調外任者爲緝事者所覺詔永韶旣掌監事宜謹愼嫌疑豈可恣意外出本宜究治姑宥之毋得復爾

○丙子太子少保都察院右都禦史朱英奏比者京師流移之民聚集日多宜令順天府縣並五城兵馬司月給大口米三斗小口一斗五升毋令失所上曰京畿旱荒民不自保皆入城就食情實可矜若不有以賑卹之彼進退無據將死於溝壑矣其如英議給與之

○升南京坐營指揮僉事王麟爲署都指揮僉事不爲例以南京守備內外官言其廉勤公正也

○巡撫寧夏右僉都禦史崔讓等奏請於平虜城棗兒溝增築邊墻一道塞堡一座墩臺三座廣武營移築墩臺一座中衛河南增築墩臺三座移築三座兵部請從其奏報可

○大能仁寺大悟法王札巴堅參奏乞升迆西石岡寺國師亦失堅參爲灌頂國師從之戊寅遣內官祭中霤之神

○己卯攺總督大同宣府軍務兼理糧儲太子太保戶部尙書兼都察院左副都禦史餘子俊爲兵部尙書仍總督軍務兼理糧儲令防秋畢始還京

○升巡撫保定等府都察院右副都禦史佀鐘爲刑部右侍郎大明憲宗純皇帝實錄卷之二百六十七

成化二十一年六月庚辰朔

○辛巳命戶部尙書殷謙理部事兼督糧儲先是謙以本官總督京儲代餘子俊暫理部事至是子俊已攺兵部府部會推堪任尙書者二人而不及謙內批仍用之

○吉王見浚妃張氏薨妃金吾左衛指揮使通之女成化甲午冊爲吉王妃至是薨訃聞賜祭葬如制

○定武臣納粟許子孫襲職例初有例令軍民人等赴山西納粟以粟之多寡授百戶千戶指揮等官俱終本身至是刑部左侍郎何喬新言此例止行於山西地狹民貧願輸者少宜行南北直隸仍於例外加納二百石者許其子襲四百石者許其孫襲事下兵部議以宜從所奏第於例外令百戶加納二百石副千戶至指揮使每一級遞加五十石許其子襲百戶加納四百石副千戶至指揮使每一級遞加米五十石許其子與孫襲余仍如舊例歲終卽止從之

○癸未上諭通政司曰盛暑祁寒朝官侍衛人等難於久立今後每歲自五月至七月十一月至次年正月止奏五事余仍舊

○起餋病兵部右侍郎李敏攺都察院左副都禦史巡撫保定等府兼提督紫荊等關時河南襄城縣奏敏病已痊吏部會舉故起用之

○復除山西按察司副使張文昭於河南

○甲申命故金吾右衛帶俸都指揮僉事程碓子能襲父原職爲本衛指揮同知南京管操都指揮僉事胡璽子洪代父原職爲定州衛指揮使○丙戌增設江西贛州府會昌雩都龍南安遠信豊瑞金石城七縣主簿各一員專捕盜賊知府李琎言各縣盜賊竊發缺官巡邏鎭守巡撫等官以聞乃增置之

○丁亥命南京錦衣衛指揮僉事徐顯綬子伯﹤宀十見﹥仍代父原職伯﹤宀十見﹥中山武寧王玄孫也兵部言其祖景璜不以軍功授職例不應襲上特許之

○戊子向王子埅薨王簡王之子也母孟氏永樂癸卯生正統辛酉封爲通許王天順攺元襲封周王至是薨年六十有三訃聞輟朝三日賜祭葬如制謚曰懿

○掌光祿寺事禮部右侍郎艾福奏乞休致不許

○戶部主事嚴永浚奏比者承命分督漕糧令於河南偃師縣孫家灣運至陜西緣本地連年災傷人畜死者過半所需腳價每糧一石用米五斗或銀五錢通計四十萬石爲銀二十萬兩今所取給惟每石加耗八升共計三萬二千石足運正米六萬四千之數自余用銀一十六萬八千兩無從措辦事下戶部議行督漕都禦史劉璋量發糶糧銀二萬兩巡撫陜西都禦史鄭時以生員納粟銀照數支給從之

○都察院右副都禦史馬馴子維援例乞爲國子監生許之

○己丑朝鮮國王李娎遣陪臣成俔等奉箋文貢馬及方物來朝賀皇太子千秋節賜宴並金織衣彩叚等物有差

○遼東總兵官緱謙等奏朵顏三衛夷人屢爲北虜侵掠乃驅人畜求入塞內避之事下兵部請敕守臣諭諸夷俾知朝廷矜念之意許其近邊駐牧被創者量給米布以存卹之復移文各邊守臣令嚴爲之備上是之

○庚寅命故山西行都司都指揮僉事路淸弟澄襲兄原職爲大同前衛指揮使

○南京兵部尙書王恕等奏奉旨查南京武職不由軍功升授者除保升等官不具外餘皆乞恩升授率多內官餋子家人內一家有升一員三員者有五員八員者計錦衣一衛共二十七人名器冗濫均乞聖裁得旨俱不必動令任事如故

○壬辰戶部以督糧郎中等官權輕請自淮以西敕都禦史劉璋偃師而上敕趙文博狹州之西敕鄭時庶克有濟命如議

○調前軍都督同知袁彬於左府管事時新寧伯譚祐掌前府事彬與之不相能至是祐欲遣舍人伴送降虜赴廣東彬固令別遣祐不從彬衘之復於朝眾中詆辱之祐具﹤鋶﹣釒﹥以聞上曰同官貴和祐等旣不合難同辦理其調彬左府

○癸巳升浙江布政司右參議張敷華爲右參政專理糧儲

○贈江西贛州府同知王庭桂爲江西布政司右參議賜誥命初福建汀州府武平縣賊首龔法非等合廣東江西界上羣盜入萬安興國瑞金等縣境劫掠富民庭桂等率兵民襲捕被害守臣以聞兵部請如例褒贈仍錄其一子爲國子監生而百戶鄒顒小旗王剛軍人丘烏仔餘子政民快曾友尙孫茂俱死於難宜各升一級令其子承襲奏可

○賜蜀王申鑿四書五經大全續資治通鑑綱目從所請也

○甲午太子少保戶部尙書楊鼎卒鼎字宗器陜西咸寧縣人正統已未會試第一廷試進士及第授翰林院編修詔簡講讀以下有才器者十人進學東閣鼎居其一修五倫書預校勘十四年北虜犯順命愼選諸司有治才者分守要地鼎攺禦史蒞兗州振勵有法事平復舊職升侍講兼左春坊左中允同考禮部會試尋升戶部右侍郎天順攺元升左侍郎中貴牛玉諭旨欲轉江南折糧銀入實內帑而以他物充武職俸鼎從容開諭乃已牛馬羊房艸缺議欲徵什二鼎具以民艱沮之成化戊子升尙書延綏用兵議欲預徵邊餉鼎言黃河漢唐漕運故道其間𨿽稍險然三門而上小河可達延綏者尙在苟貯糧水次溯流徐運何所不濟﹤鋶﹣釒﹥上且請身督之竟齟於議不果進太子少保居數年因言者乞致仕許之降敕給驛舟仍月給米二石歲撥夫四名應用終其身大臣致仕恩典若是者自鼎與禮部尙書鄒幹始至是卒年七十七贈太子太保謚莊敏賜祭命官營葬鼎雋異不羣淸修苦學善談論初試禮部不第例入監聞南監學規整肅獨請就之大爲祭酒陳敬宗所敬禮在翰林迥然欲自異於人以大有爲及遷戶部頗不樂掌國計最久然性頗執泥不盡合於時宜前後僚屬多不厭服云子五人時暢亦登進士今爲翰林院檢討時敷領鄕薦今爲兵部司務○乙未復慶成王鐘鎰原削祿米二分之一從王以艱窘請也

○丁酉升戶部郎中劉瓊南京戶部郎中孔舉俱爲布政司右參議瓊陜西管理糧儲舉浙江管理銀場

○己亥故少詹事兼國子監祭酒司馬恂孫公革�申以恂常侍東宮講讀乞恩蔭敍詔於中書科習字三年照例出身

○調南京錦衣衛千戶張臻於福建永寧衛管事不世襲臻乃南京守備太監張本之弟以恩得官至是本歿乞還福建原籍以便祖塋祭掃從之○命故後軍都督同知陳逵子珦襲父原職爲旗手衛指揮同知

○庚子升福建布政司右參政徐貫爲右布政使

○辛丑南京都察院右副都禦史袁愷繼子克忠援例乞爲國子監生許之

○壬寅錦衣衛舍人沈震援例奏請納粟補官不許初大學士萬安議令山西陜西所在軍民捨餘人等納粟補武官者聽巡撫官定擬衛所旣而巡撫大同都禦史左鈺奏今在京河南山東北直隸人俱許納粟補官以實大同邊儲戶部議在京除錦衣衛外餘如鈺奏行之時工部尙書劉昭鎭守陜西內官歐督都督同知白﹤王已﹥下舍人劉綺歐山歐全白珍俱於陜西納粟補錦衣衛千百戶等官至是震乃援綺等例自陳願納粟補官錦衣衛上命所司看詳以聞戶部言劉綺等官由兵部定擬乞自聖裁上謂錦衣衛乃近侍遂不許震戶科參稱戶部所奏納粟補官事例最爲著明劉綺歐山歐全不應補官錦衣白珍隸籍錦衣不應納粟今皆越例補官事屬蒙蔽使震得以藉口宜從紏正於是兵部左侍郎阮勤等言萬安所奏山西陜西納粟事例日月在前左鈺所奏不許錦衣衛納粟事例在後且止是大同一處況綺等納粟實在陜西初非越例蒙蔽且依違其說欲調綺等於別衛上謂綺等銓注已定不必調其餘不許

○靈藏贊善王數遣番僧入貢禮部言其違例賞宜從減仍請移文贊善王使知之詔可乙巳孝莊睿皇后忌辰奉先殿行祭禮遣駙馬都尉遊泰祭裕陵

○免河間府被災十七州縣夏稅小麥一萬一千三百餘石

○置寧羗州於陜西寧羗衛城編戶四十里並轄沔略二縣以地廣而險流徙多聚爲盜從都禦史鄭時請也上林苑監奏蕃育署自天順八年至今欠雞鵝鴨計九萬九千八百四十六良牧署自成化九年至十八年欠牛羊豬共二萬三千二百四十三乞減免分豁詔雞鵝鴨自成化八年牛羊豬自成化十五年俱免之餘如數補納

○太僕寺奏成化二十年眞定山東河南等處孳生馬騾駒計一萬一千一百五十餘匹

○丙午賜寧府上髙王覲鈞庶長子名曰宸濠沈府陵川王詮金�夢第二子名曰勛洌

○命廣西都指揮同知王璽充右參將分守柳慶等處以都禦史宋旻等奏舉也

○致仕太子少保工部尙書王復卒復字初陽順天府固安縣人正統壬戌進士初授刑科給事中升通政使司右參議尋轉左也先入寇時選能使虜迎駕者復請行遂充禮部右侍郎與中書舍人趙榮同往還升右通政再轉左丁繼母憂奪情起復踰年升通政使遂遷兵部左侍郎命淸武職貼黃成化初擢本部尙書以陜西多事命出巡邊得便宜行事凡所建置多合時宜言者謂復居兵部非宜攺工部久之加太子少保已而乞致仕從之賜敕而行仍令有司如例給夫米終身至是卒年七十贈太子太保謚莊簡賜葬祭如例復重厚寡言雅志衝澹遇人不設城府臨事審處綽有條理與人言未常有矜異色一時公卿有大臣體者惟復人不盡知也且好古嗜學廉約自守不事矯亢故能以徳量保其祿位而終近時大臣歿而得謚者多出於同年當道子居顯位惟復以公道得之

大明憲宗純皇帝實錄卷之二百六十七大明憲宗純皇帝實錄卷之二百六十八

成化二十一年秋七月己酉朔享太廟

○遣內官祭司門之神

○庚戌命陜西慶陽衛指揮使黃澤守備環慶地方以巡撫等官言其謀勇兼著故也

○鎭守湖廣太監開泰奏乞定皂隸名數事下兵部言鎭守內官舊無皂隸成化年間始間有之邇因災異陳言會官議奏革去未久而泰首先違例奏請宜勿許上令所在官司撥四十名給之

○撫治鄖陽等處都察院右僉都禦史王浚卒浚字克深直隸威縣人成化丙戌進士授監察禦史以都禦史王越薦升南京都察院右僉都禦史未抵任攺都察院奉敕巡撫甘肅等處丁內艱服闋復奉敕撫治鄖陽等處至是卒於任年五十五訃聞賜祭如例浚斤斤自守以與王越同鄕故爲所薦近世選任堂上官多出吏部推舉越恃寵特越常例薦四人者用之公私相半而於浚尢不厭眾心云

○辛亥皇太子千秋節文武羣臣朝參畢詣文華殿行慶賀禮

○禮部言成化十二年度過天下僧道一萬三千三百四人近陜西山西饑荒已預度七萬人人銀一十二兩準作二十二年該度之數視前加至數倍恐各處僧道行童仍前行來京夤緣囑托乞行沿途關津嚴加盤詰而在京巡街禦史嚴督五城兵馬察捕詔如所奏但不許一槪混逐壬子仁孝文皇后忌辰奉先殿行祭禮遣駙馬都尉樊凱祭長陵

○召賑濟山西刑部左侍郎何喬新還京

○分守代州等處兼提督偏頭等關都督僉事周璽奏偏頭關距山西往還千里猝有邊警俟聽鎭守巡撫節制而行恐致誤事請攺分守爲鎭守事下兵部言代州分守之名相承已久璽以官爲都督恥受節制故有此奏今邊將分守受節制者亦多都督職名璽所請宜勿許上以偏頭等關虜賊要衝與他處不同特從之

○癸丑掌光祿寺事禮部右侍郎艾福再上章乞致仕許之

○宥都察院右副都禦史屠滽罪下監察禦史劉洪錦衣衛獄都察院獄中有婦人投井而死者滽以洪提牢並司獄等俱劾之亦自劾得旨宥滽而逮治洪等○甲寅升帶俸吏部員外郎劉淳爲太常寺少卿仍舊內閣書辦

○運太倉銀十萬兩於陜西三邊以備軍儲

○守備龍門衛都指揮同知王玨並指揮王玉百戶潘洪坐虜寇屢入境殺掠不能禦下巡按禦史治罪例當充軍有旨各降官一級

○廣西都指揮僉事王璽守備慶遠指揮程瑄賣部下月糧並斂銀饋之瑄每遣軍護客�出境取其貨及賊入境殺掠復不能禦爲巡按禦史所劾驗問得實俱坐受財枉法罪後更赦璽當免罪帶俸差操不得理軍事瑄猶以失誤軍機當充軍都察院具獄覆奏詔可瑄降官一級

○乙卯徳王見潾爲庶長子泰安王祐木�匆庶次子濟南王祐木�尋請封其生母王氏爲夫人並賜以冠服禮部謂封號有例而冠服則無詔俱從王請不爲例○都察院左副都禦史盛顒子龍援例乞爲國子監生許之

○湖廣施州衛髙羅東鄕五路二安撫司遣冠帶峒長把事田洪等各來朝貢方物賜彩叚絹鈔有差

○丙辰湖廣安陸州民王越上奏自陳誣枉章下刑部具始末覆奏得旨越前事已經多官會議朝廷旣從輕行遣所奏置之

○丁巳夜月犯心宿

○戊午升荊襄總兵官署都督僉事王信爲都督同知時巡撫湖廣都禦史馬馴等奏襄陽重地副總兵都督僉事周賢宜畱操守且賢與參將彭倫俱實授都督僉事而總兵官王信卻署都督僉事品級及亞於副參宜量升信秩下兵部參酌言賢事宜如所奏而信無軍功乞自聖裁詔特升之○鎭守薊州等處總兵官署都督僉事李銘等以六月久雨山水暴漲鮎魚口一帶關口墩塹城垣衝決頹圯請起倩各營軍士修治從之

○江西按察司奏獲流賊龔法非等三十四人都察院以具獄上有旨卽如律決之梟首示眾

○己未詔靖江王府故輔國將軍規﹤礻耑﹥相緯臨桂柳城縣君興徳鄕君已支祿米俱免還官以其各奏有喪事而所遺家屬且多故也

○賜秦府故輔國將軍公彌�金夫人張氏誠浙夫人李氏米歲各三十石從秦王奏請也

○庚申降遼東都指揮使鄭雄爲指揮同知都指揮僉事皇甫綱指揮使指揮同知褚鳳指揮僉事指揮僉事王浚正千戶坐守備不嚴失報邊情罪也○辛酉復除山西按察司副使汪﹤宀十見﹥於四川湖廣僉事徐輝於山西﹤宀十見﹥整飭瀘敍等處兵備

○升山西按察司僉事雷霖爲副使仍提調學校

○壬戌總督大同宣府軍務兵部尙書餘子俊奏去歲受命行邊卽以曩在延綏曾修邊墻事宜建議聞奏蒙賜允行適歲歉而止今會大同山西宣府一帶邊關內外文武守臣隨方經略躬率士馬徧歷邊境登髙履險凡四十餘日度地定基東自四海冶起西至黃河止長竟一千三百二十里二百三十三步舊有墩一百七十座內該增築四百四十座每座髙廣俱三丈宣府二百六十九座宜甃以石每座計用六百工六日可成大同一百五十四座及偏頭關一十七座宜築以土每座計用一千工十日可成總計宣府人四萬共二十五日大同人四萬共三十八日偏頭關人六千共二十八日俱可畢工大約今年八月始事明年四月可以告成工人八萬六千每人月給糧米六斗銀三錢鹽一斤共糧一十五萬四千八百石銀七萬七千四百兩鹽二十五萬八千斤馬六馬三千匹於艸靑時月每馬給料升半共八萬五千五十石視昔延綏修邊之費𨿽曰有加迹已然而驗之將然實一勞永逸之功也告成之日仍遣科道官閱實墩給手把銅銃十鐵炮二且請敕戶工二部議處糧料銀鹽銅鐵等物以給前費上下其奏於所司兵部言子俊前在延綏曾收明效故今於宣府大同偏頭關一帶邊方不惜勤勞親歷艱險畫圖具說籌算詳明蓋欲必成未畢之功期收將來之效也上然之卽敕所司預備器物俟明年四月卽工然是奏子俊欲以築墩責成於邊臣而以閱實付任於科道但計成算數目言之可聽而行之惟艱且自欲還京蓋不近人情者是後物議諠然不平怨謗之來豈無所自云

○癸亥中元節遣駙馬都尉周景蔡震分祭長陵獻陵景陵裕陵文武衙門各分官陪祭

○遣駙馬都尉黃鏞祭景皇帝陵寢

○遣內官祭恭讓章皇后陵寢○乙丑監察禦史等官謝文等奏近者奉敕往淸漕運宿獘如兌運民糧已有加耗近除正耗之外往浙江江西兌者每石各有過江耗米一鬥過湖七升又有免曬加潤等米每石或七八升至一斗四五升官軍行糧隨軍兌支者亦有濕潤加增之數計其所得耗米反逾正糧之外此兌運之獘也造舡亦有料價近每船一名或每十船減畱一隻或因無船盡數存畱在家辦銀又有因浚河放回及因災傷無糧兌運者定爲上中下三等如徐州大河二衛共存畱軍餘六千餘名辦銀一萬六千餘兩錢七十一萬二千文其餘衛所各有存畱之數此辦料之獘也又如行糧賞鈔所以優卹運軍今乃以在家軍餘糧鈔槪關賣銀別用月糧所以餋贍運軍家口今乃預爲關給或臨倉支出賣銀償債他如一所欠債盡以五所耗米償之一衛欠債並以八衛耗米補之又如一衛糧船分派江西蘇松等處兌運以江西所兌米每石止畱加耗米在船其餘並過湖加潤等項準作蘇松正糧之數止以一二貼補江西腳價余悉扣除每年總計侵克不知其數指稱費用難以稽考軍士困敝糧運稽遲正在於此今宜一遵舊規必得其人庶克有濟其總兵平江伯陳銳在運年久貪聲大著𨿽有微勞功不贖罪參將署都指揮僉事都勝守已𨿽可幹事迂疏右副都禦史劉璋黨比陳銳依阿行事兼理巡撫才識有限俱乞罷黜別行簡命奏下戶部會議謂宜如文等所言治銳以罪或角�羊其漕運之寄勝𨿽才力無爲持守可取宜仍共職璋兼二任才實不瞻宜專領巡撫之事議入命調銳管南京中府事璋撫治鄖陽勝仍舊已而銳乞罷不許廣東電白縣地震有聲如雷

○夜月犯壘壁陣○丙寅太宗文皇帝忌辰奉先殿行祭禮遣駙馬都尉周景祭長陵

○陜西布按二司以屬地連年旱荒公私窘乏條陳救荒備邊十事內一事請暫停各夷並鎭守等官年例貢獻候歲豊舉行禮部以各夷進貢誠所當停而鎭守等官年例進貢惟上裁處詔鎭守等官暫停今一年

○命太僕寺以馬八百七十九匹並馬價銀一萬兩分給代州將士從尙書餘子俊請也

○丁卯升南京兵部郎中吳瓌爲貴州布政司右參議

○命故湖廣都指揮僉事張全侄塤襲爲武昌衛指揮使

○都察院以監察禦史巡按滿回者考稱上聞上曰禦史出巡往往有行事過當擅作威福不稱任使者今後務嚴加考察不許徇情

○己巳南京掌國子監事太常寺卿劉宣奏近禮部奏準納米監生自備薪米坐監兩月放回依親緣本監監生例不放回而戶部查冊該撥用數多乞令自備薪米坐監兩月後仍畱給薪米責令查冊宜不分科貢納米畱其一千餘皆放回依親從之

○夜月犯昴宿

○太子少保都察院右都禦史朱英卒英字時傑湖廣桂陽縣人正統乙丑進士授監察禦史升廣東參議進右參政丁內艱起復攺陜西滿四反以饋餉功升右布政尋遷左甫二載升右副都禦史巡撫甘肅屢條上安邊謀略皆中時獘會兩廣總督都禦史闕僉謂英向任廣東有聲績遂命以往英承韓雍侈用之後一切徵需供饋之費務加蠲省節縮民甚便之旣而與總兵官爭坐次朝廷特升爲右都禦史使與之抗久之召入京掌都察院事至是以病疽卒年六十八贈榮祿大夫太子太保賜葬祭如例子守孚舉進士官至刑部郎中英爲人忠實儉約讀書通大略亦善屬文初佐廣藩卽有聲稱及總督軍務頗畱心邊事但過於持重遇賊盜生發多務姑息說者謂韓雍𨿽過於費用然能令行禁止盜息民安視英不能制將領殺平民以徼功者則有間矣

○庚午禮部言今教坊司樂工奏中和韶樂者多不諧協而善彈瑟及箜篌擊鐘磬者殊少恐因循失傳漸致大樂不備宜令樂官選其中子弟於本司演習每奏樂二十一色通用八十四人人加以四人共選三百三十六人如此庶大樂不致廢弛制可

○辛未工部左侍郎杜謙奏奉敕修浚河南山東等處運道沁衛二水已經相度緩急修浚頗有次第臣今竊究其獘緣無大臣總理𨿽有管河官員多爲親臨上司攺委顧彼失此不得專於職務乞如侍郎王恕總理河道事例增設工部侍郎一員其沁衛二河之水經涉地遠遇有旱澇人夫浚治無官管攝乞如山東泉源事例增設主事一員及臨淸以北至徳州俱無管河官乞依臨淸以南事例增設管河判官主簿一員本部議覆上曰侍郎不必增設餘如所議

○壬申巡撫湖廣都禦史以都司火劾奏都指揮使謝雄等罪都察院請下巡按禦史逮治如律詔可

○癸酉擢行人常新曹璘劉讓許銳謝罃文瑞史簡張王�贊推官包裕知縣丁隆楊縉王宏歐陽復韓明呂炯陳轂郭資爲各道試監察禦史推官陳烓知縣劉遜徐綱吳球爲南京各道試監察禦史

○太僕寺印馬騾駒一萬一千七百八匹南京太僕寺五千一十四匹

○甲戌升都察院右副都禦史屠滽爲右都禦史大理寺左少卿馮貫右副都禦史

○實授試監察禦史汪宗禮王鑑之史瑛王傳張晟宋漢吳道寧陳﹤宀十見﹥戈瑄爲監察禦史宗禮廣東道鑑之江西道瑛河南道傳浙江道晟陜西道漢福建道道寧﹤宀十見﹥雲南道瑄廣東道

○乙亥太監韋泰傳奉聖旨沂州知州朱義升南京工部郎中時太監梁方被旨往山東開銀礦取丹砂義事之惟謹方還譽之於上乃有是命代府隰川王仕﹤土遂﹥薨王懿安王長子母袁氏正統乙丑生成化丁酉冊封爲隰川王至是薨年四十有一訃聞輟朝一日賜祭葬如制謚曰恭僖

○除吏部聽選監生�良輔爲禮部精膳司主事良輔以父致仕少保輅恩補國子生至是選用將及陳父舊勞乞量授京職故有是命

○初戶部議陜西山西賑荒請貸太僕寺馬價銀十萬兩以周急至是以折糧銀償之兵部言其銀視馬價成色差不足請增一千兩以補之上命如數收納不必增加

○分守莊浪參將都指揮田廣等守備不嚴致虜入境命巡按狹西監察禦史逮治之

○丙子命山西都指揮僉事劉淮守備寧武關寧山衛指揮使熊岡守備代州從兵部尙書餘子俊奏舉也時子俊所舉守備代州都指揮郭瑄已病廢故請岡代之丁丑周世子同金�塵奏成化二十年九月母妃王氏薨已蒙遣官營葬未及發引而父王繼薨乞移文原遣官員量加工料如例造墳合葬上允之

大明憲宗純皇帝實錄卷之二百六十八

大明憲宗純皇帝實錄卷之二百六十九

成化二十一年八月己卯朔日食

○庚辰參贊機務南京兵部尙書王恕以年七十陳乞休致事下吏部看詳言恕精力尙健練達有爲宜勿聽其請詔如吏部議

○命鎭守湖廣都督同知王信充總兵官提督漕運仍鎭守淮陽地方升巡撫遼東左副都禦史馬文升爲右都禦史總督漕運兼巡撫鳳陽等處

○戶部奏南京金川門艸場火焚艸三十九萬八千有奇監收員外郎袁宏巡視郎中周郁禦史張貫俱宜逮治從之

○升錦衣衛副千戶梁順爲正千戶管事順太監梁方家僮也

○辛巳升江西建昌府知府秦夔爲福建布政司右參政時吏部﹤鋶﹣釒﹥禮部祠祭司郎中黃景及夔堪任內批畱景在京用

○升欽天監秋官正吳昊爲本監監副

○南京掌國子監事太常寺卿劉宣子秉常援例乞入爲國子監生許之

○總督大同宣府軍務兵部尙書餘子俊奏大同宣府並偏頭關等處欲大發兵夫修築墩臺計用糧共一十五萬四千八百石防護官軍馬用豆共八萬五千五十石銀七萬七千四百兩鹽二十五萬八千斤請詳議措置奏至戶部會議軍民轉運疲敝未可再勞宜準已運宣府者除放支外見在者不必轉運卽補作宣府來年修邊之數其大同亦盡見在者放支以侯來年會計子俊原擬於山東等處添派俾足前數其銀以糴糧料內摘撥鹽則於順聖川煎辦給用從之

○壬午太監蕭敬傳奉聖旨升錦衣衛都指揮同知萬達爲後府帶俸都督僉事副千戶萬祥爲指揮同知正千戶徐達爲指揮僉事二人俱世襲舍人萬安萬泰王賢俱百戶金吾衛小旗陳亮攺錦衣衛食糧復其家旣而達自陳先任錦衣舊有軍校二十輩今官後府乞如例增撥軍士二十自隨而以前所給軍校與其子安上皆從之

○秀懷王興濟郡主歸儀賓楊淳

○召賑濟河南工部右侍郎賈俊還京

○甲申攺撫治鄖陽等處大理寺右少卿吳道宏於南京管寺事以親喪服闋也

○命監察禦史王鑑之王傳分往順天應天及南北直隸印記馬騾駒

○乙酉命後軍都督同知馮昇佩平蠻將軍印充總兵官鎭守湖廣

○實授南京試監察禦史李尙達李善爲監察禦史尙達四川道善廣西道

○丙戌太監韋泰傳奉聖旨守備西寧都指揮僉事王義令協同田廣管事守備臨淸都指揮僉事昌佐令守備儀眞兼管揚州髙郵等處旣而命府軍前衛指揮僉事孫庸守備臨淸王義仍兼西寧守備

○丁亥釋奠先師孔子遣太子太保戶部尙書兼謹身殿大學士劉珝行禮

○總督延綏等處邊儲戶部左侍郎李衍奏陜西三邊糧儲不足乞發銀濟用戶部請以見角�羊糶糧並僧道上納銀共七萬兩湖廣江西今年該運南京糧共四十萬石及加耗餘糧俱折銀運送衍支用上許之

○戊子祭太社太稷

○孝慈髙皇后忌辰奉先殿行祭禮魏國公徐俌承命祭孝陵

○巡撫甘肅右副都禦史魯能卒能字千之廣東新會縣人景泰甲戌進士授戶部主事歷升郎中成化癸巳升狹西右參議累遷右參政左右布政使能在狹西分守鞏昌修淸水縣廢城城成而虜遁去尋被敕總理八府三邊財賦會計纖悉人莫能侵而兵食足十年值狹西旱大饑人相食能多方區畫盡瘁爲民用是超拜右副都禦史巡撫甘肅聞父喪還至關內道以疾卒訃聞遣官諭祭命有司歸其喪而葬之能爲人朴實勤愼遇事奉行惟謹所至無能名亦無廢事云

○己丑遣戶部尙書殷謙祭京都太倉之神

○遣順天府官祭宋丞相文天祥

○升順天府府尹劉潺爲都察院右副都禦史巡撫遼東

○賜錦衣衛帶俸指揮同知萬祥武淸縣地四十一頃五十畝初祥奏求是地命官往勘屯軍以耕種歲久乃紏眾敺傷祥家人下巡按禦史勘實俱治以罪遂以其地賜祥

○遼府寧福縣主寡居自詣巡撫官乞監利縣空地回至監利不歸遼王以聞詔以縣主不遵禮法其兄長陽王宜令內使扃其門戶晝夜防守遼王亦時遣人巡視之

○庚寅戶部議覆禦史等官謝文等所奏漕運事宜一兌糧各有原定水次近乃變更惟欲多得耗米還債不思遠運之苦所兌糧往往濕潤多不曬揚槪令交兌及上倉虧折累軍陪補況又指稱使用情獘多端其京通二倉收糧亦有原定則例近多過收及百計勒銀使不禁治人何以堪乞照漕運舊規並會議見行事例兌運如一省糧止許分派於本省官軍有餘方許派別省仍將各行事宜著爲定例揭榜禁約及敕上司一體加意撫卹軍士一軍士負債歲多皆繇軍官刻剝所致乞敕巡倉禦史同管運官淸理候運糧完日查算有餘剩耗米除本銀外不分年月遠近止許加利三分償足若延遲不完以借者退回原衛陪償今後管運官有借銀至一千兩以上者革去官帶五千兩者停俸一萬者降一級革退閒住若果能撫卹軍士早完糧運不負債六年之上者聽總督等官具奏量加升賞以旌其勞議入從之

○命四川行都司故都指揮同知崔昱侄英襲爲羽林前衛指揮使

○守備鳳陽太監李棠奏故吳庶人姊年八十六歲近卒於髙墻內乞令所司爲營葬域上聞之惻然命禮部移文所司營葬如例

○辛卯召賑濟狹西戶部郎中馮續等六員還京

○禮部奏成化二十二年例該度僧道兩京神樂觀該度道童計五百五十六人近因山西狹西救荒預度七萬人準作該度之數而兩神樂觀止度一百六十人數實不足臨期恐難再請而僧道錄司亦稱在京寺觀俱無田糧銀無所措宜移山狹所遺空牒六千均之兩京及天下名山兩神樂觀共增以六百五十人俱免納銀餘皆分與僧道錄司及鳳陽大龍興寺五臺太和龍虎三茅四大山銀已納解部未納減作五兩制可銀未納者俱免之

○狹西守備靖虜都指揮戴珷並提督巡哨各墩千戶徐暄百戶李芳及守堡指揮吳鐸劉鑑坐守備不謹致虜入境殺掠人畜下禦史治罪例當充軍都察院以具獄上有旨各降官一級珷照例納粟贖罪還職

○壬辰韓王偕灊奏羣牧所千戶朱政曾祖信年一百八歲而終祖全一百二歲父庸八十二歲俱正千戶致仕一門同享髙壽古今稀有誠世之上瑞國之休徵非特朱氏一門之慶乞賜褒嘉以惇養老之禮以表气化之盛上曰老壽之人禮所宜厚矧在一門尢不易得有司宜勞以羊酒進全階爲宣武將軍賜米二石布二疋○癸巳夜西方流星如盞大靑白色光燭地自天津約行丈餘發光如椀大西北行至近濁尾迹炸散

○甲午戶部奏都禦史崔讓建議今年寧夏例於狹西慶陽府靈州花馬池等處鹽池中鹽其則例納上馬一匹者給六十引中馬五十引內地納銀者每引一錢八分於西安等八府貿易以濟邊餉從之

○初巡按狹西監察禦史朱王�贊奏固原靖虜洮岷河蘭等處北通胡虜南近番夷實西北要衝之地每河冰冬合𨿽曰調兵防守至春復還猝難策應宜令總兵白﹤王已﹥專駐固原等處兵部行陜西守臣議可否巡撫都禦史鄭時等言王�贊所奏誠備邊遠慮但終南漢中距陜西千餘里僻居西南萬山之中流移嘯聚關系匪輕亦難無備宜令﹤王已﹥先冬而往春盡始還兵部覆奏﹤王已﹥居陜西道裏適均可以節制終南等處若僻守固原靖虜脫內郡有警咎將安歸況屯兵旣眾餉饋難繼不若仍舊爲便上是之命白﹤王已﹥如舊節制防守

○乙未岷府安昌王膺鋪薨王順王第二子也母妃湯氏景泰乙亥生成化丙戌冊封爲安昌王至是薨年三十有一訃聞輟朝一日賜祭葬如制謚曰懷僖

○以雲南左布政使吳﹤王已﹥爲順天府府尹

○丁酉祭太歲風雲雷雨嶽鎭海瀆山川等神

○遣旗手衛官祭旗纛之神○監察禦史趙英周洪以祭山川監禮入壇後期鴻臚寺序班舉奏之俱下錦衣衛獄旣而各杖之十釋之

○夜西方流星如盞大靑白色光燭地自河鼓東北行至紫微垣北尾迹炸散後七小星隨之

○戊戌禮部請行給度僧道七萬定數於天下大率僧不過五萬人道二萬人如道數不足卽補以僧僧道錄官無得紛擾兩京神樂觀並僧道錄司及天下名山共七千八百人十三布政司共五萬二千人浙江湖廣江西四川山東河南山西陜西各五千貴州一千雲南二千廣東廣西福建各三千南直隸共六千九百蘇州七百應天常州松江鳳陽揚州淮安各五百鎭江徽州寧國廬州安慶各四百太平池州各三百廣徳州二百滁州徐州各一百五十和州一百北直隸共三千三百順天眞定各五百河間保定永平各四百大名順徳廣平各三百五十隆慶州五十詔可

○乙亥監察禦史王相有罪逮下刑部獄降調邊任相巡鹽兩淮性暴急好重杖人以立威又制木爲掌系短杖端用批人頰或折其齒嘗導從出行有一人引避稍遲及一千戶以公事見應對少誤各杖其足踝擊其面數十至是怒守備儀眞指揮宋綱求其罪劾奏之綱遂訐奏相罪逮下刑部獄按問綱死於途相坐奏事不實罪當徒有旨相擅作威福執杖平人又挾讎妄奏有傷憲體降二級授雲南南寧縣縣丞

○庚子慶王邃塀奏爲郡王時每歲許買茶六百斤應用今蒙進封王爵乞歲許增買一千斤禮部以增買歲買皆非例苟缺用仍湏奏請從之○壬寅陜西岷州地震

○監察禦史史瑛奏獄辭中誤書襄邑王府爲襄儀命自陳狀瑛服罪有旨宥其罪執詣錦衣衛杖二十釋之右都禦史屠滽等大理寺掌寺事工部尙書杜銘等亦各上奏服罪皆宥之

○癸卯巡撫江西右僉都禦史閔圭奏罷素行不謹罷軟老疾官吉安府通判張通等二十六員

○命錦衣衛帶俸指揮同知楊輅等十二員支全俸先是輅等以傳奉官遇災異陳言減半俸至是夤緣乞請復有是命

○甲辰增給保國公朱永歲祿五百石本色折色中半兼支從永請也

○乙巳命南京通政司左通政徐世英復任以親喪服闋也

○賞太監陳玹兩浙鹽一萬引

○命濟州衛指揮使魏啟專駐汝寧守備從崇王請也

○丙午命恭順侯吳鑑保定侯梁任鎭遠侯顧溥永康侯徐錡陽武侯薛倫豊城侯李璽武安侯鄭瑛應城伯孫繼先懷柔伯施鑑遂安伯陳韶修武伯沈祺爲正使尙寶司司丞胡恭中書舍人陳綺吏部員外郎畢亨戶部郎中冀綺員外郎王問禮部員外郎楊棨兵部郎中張忱員外郎彭綱刑部郎中倪鏞員外郎潘祺工部員外郎羅麟爲副使持節冊封唐王庶長子潁昌王彌鍗爲唐世子進妃蘇氏爲唐世子妃庶第四子彌鈱爲偃城王庶第五子彌鋿爲衛輝王楚府江夏悼順王嫡長子均鋷爲江夏王沈王庶第二子詮鏋爲宜山王淮王第二子見澱爲淸江王荊王庶第三子祐槢爲虞城王庶第四子祐橙爲洛安王慶王庶長子寘錖爲洛交王崇王庶長子祐桓爲瑞安王周府鎭平榮莊王庶長子鎭國將軍同彌�金爲鎭安王進夫人劉氏爲鎭安王妃趙府洛川靖懿王嫡長子見渥爲洛川王進夫人王氏爲洛川王妃西城兵馬副指揮栗俊次女爲沈府西陽王妃南城兵馬副指揮蕭晟次女爲寧府建安王妃東城兵馬副指揮周昱次女爲徳府泰安王妃

○丁未掌太常寺事太子少保禮部尙書劉岌奏乞還鄕展墓許之

○命賑濟陜西余米十八萬二千石俱收貯河南諸倉

○封滿剌加國副使行人司行人左輔奏正使吏科右給事中張晟至贛州病死今海舟已具擇十月內開洋若候再遣正使恐風信過期詔報旣欲趁風信正使不必遣令輔卽廣東選七品以上能幹有司官一員同往

○戊申南京吏部尙書陳俊奏乞休致詔曰卿年未衰老不允辭

○賜故革爵華陽王申鍷妻許氏歲加食米三十石

○以旱災免直隸寧山衛並湖廣鄖陽衛前千戶所夏麥一萬四百五十餘石

大明憲宗純皇帝實錄卷之二百六十九終明憲宗純皇帝實錄卷之二百七十

成化二十一年九月己酉朔

○庚戌升大理寺右少卿楊理爲左少卿左寺丞張錦右少卿光祿寺少卿楊惇本寺卿尙寶司卿張謙南京太僕寺卿戶部郎中白玢南京尙寶司卿中書舍人劉稱尙寶司丞

○命故忠義後衛帶俸都指揮僉事房春子琦襲父原職爲指揮使

○辛亥南京大理寺右寺丞屠勛以父喪去任

○壬子孝恭章皇后忌辰奉先殿行祭禮遣駙馬都尉遊泰祭景陵

○襄王祁鏞奏郢梁二王宣徳正統間薨逝無嗣其寢園惟奉祠及軍校等守之乞命本府長史司帶領庶得以時修其祀事上曰二府奉祠及軍校皆祖宗設立與長史無預不可從

○欽天監奏本監公差宜止用監官由陰陽人出身者占候官並天文生出身及傳奉者不許謀求出差欲定爲例允之

○錦衣衛千戶安賢公差辭朝失儀紏儀禦史兪深劉讓序班望﹤王已﹥皆不舉劾東廠官校發其事深等始請罪上命錦衣衛各杖二十釋之

○癸丑敕戶部員外郎鄭炯總理宣府糧儲

○運京倉銀六萬兩於宣府以備軍儲

○甲寅趙府湯陰王祁﹤釒芮﹥薨王惠王之子母王氏宣徳壬子生景泰庚午冊封爲湯陰王至是薨年五十有四訃聞輟朝一日賜祭葬如制謚曰莊僖○故禮部左侍郎兼翰林院學士劉定之子稑援例乞爲國子監生許之

○都督僉事王義卒之先應裏州賀蘭山人祖脫脫不花永樂時隨忠義王於京師授指揮僉事食祿錦衣衛賜姓王父俺克帖木兒世其職正統間討兀良哈有功進指揮使義代其職天順丁丑英廟復辟論迎駕功升都指揮使辛巳誅逆賊曹欽升僉左軍都督府事尋命佐理前府至是卒訃聞賜祭葬如例子琮嗣其原職指揮使

○乙卯命後軍都督僉事劉淸子縉代父原職爲金吾右衛指揮使

○丙辰命永順伯薛勛都督僉事莊鑑坐果敢等營

○廣東廉州府廣西梧州府俱地震有聲以後連震至十六日方止

○丁巳重陽節賜百官宴於午門

○戊午命中都畱守司指揮同知聶端蒞南京錦衣衛事府軍衛指揮使施理注中都畱守司理漕運時南京漕運都指揮僉事徐昇以病免其下共舉端可代兵部言中都與南京漕運俱欲得人豈可重此輕彼恐其或有情獘命端攺任南京而以理代之

○己未江西左布政使王克復右參議訥及知府知縣等官總三十一人俱以成化二十年兌運軍糧後期爲漕運總兵官所劾下巡按禦史逮治言罪在正月赦前有旨釋之

○辛丑南京禮部尙書李本卒字立之四川富順縣人正統戊辰進士攺翰林院庶吉士歷官檢討編修侍讀預修一統志英廟實錄久之升南京太常寺少卿禮部侍郎遂升尙書至是卒賜祭葬如例本性質直不爲詭異之行然慷慨尙義聞有義舉則忻然倡率爲之其文章平實類其爲人平生不拘小節晚年在禮部頗自縱言官劾其與世浮沈然非定論云

○庚申太監韋泰傳奉聖旨鴻臚寺帶俸主簿萬爚通政司知事萬燾俱升中書舍人

○賜周府魯陽王同鈮庶長子名曰安泳第二子名曰安滯胙城王同﹤厥金﹥第二子名曰安活

○初虜數寇偏頭關分守山西參將都指揮僉事支玉等與互有勝負巡按禦史周洪劾玉及都指揮郭瑄陳鐘指揮千百戶兪通等斬虜首一十五級得虜馬九十六而官軍陣亡者四十二被傷者一百五十九功少過多當逮問玉自陳與虜大小百餘戰褁瘡灑血萬死一生對敵之際而保士卒無傷𨿽孫吳有所不能又自陳十九年大同守將俱喪師失律獨於鴈門遏絕彊虜山西一帶賴以無虞乞免後罪有旨令兵部議玉功過以聞兵部言玉功僅可贖過命免逮問停其俸半年

○致仕都察院右僉都禦史李侃卒侃字希正順天府東安縣人正統壬戌進士授給事中進都給事中己巳之變一時言官奮發言事侃居其間多所建明景泰中嘗面紏戶部尙書金濂格詔徵斂罪有旨宥之侃膝行近前厲聲言濂罪不可宥遂下濂獄易儲議下侃與林聰等初不肯署名旣而不得已乃署選宮僚以侃爲詹事府丞聰司直郎時史館欲采宋元事實仿朱子綱目例續其書奏選文學之士克纂修官侃與焉書未成而英廟復辟攺太常丞丁外艱攺太僕丞進少卿未幾升右僉都禦史巡撫山西兼提督鴈門等關首奏巡按禦史李傑不職傑坐除名貪墨者望風斂避有生擒虜酋小石愛子者虜備駝馬來贖侃請歸之以結其心從之時邊方無事侃於固圉廣儲選將厲兵之外專以變化風俗興起人心爲政時時有所建請施爲多合人情惟欲令吏胥服儒巾以變革其心頗近於迂尋以丁內艱解任軍民擁畱至不得行服除再陳休致如所請至是卒年七十有九訃聞遣官諭祭常例外特賜葬侃气節方剛論議持正無所回撓好學嗜書平居手不釋卷性尢孝友事親備極孝道虜犯京畿二親在容城請告冒白刃迎之人以爲難晚年家居貧甚死之日幾無以爲殮子二人中進士徳恢今爲嚴州知府徳仁刑部員外郎

○辛酉賜代王成煉敕符簿並宗支譜以成化十九年毀於火故也

○延綏總兵官署都督僉事嶽嵩巡撫都禦史呂雯鎭守內官韋敬左參將署都指揮僉事陳雲把總都指揮郭鍧楊泰王綱及領軍指揮十一人以年例率兵出境燒荒遇虜眾各部人馬多被殺掠雯敬因劾奏嵩等失誤軍機之罪兵科參雯與嵩事體相同罪亦當治兵部請下巡按禦史問狀得旨俱不問待邊事稍寧以聞及明年虜眾再入境嵩等會遊擊將軍董昇禦敵戰於單塔兒地敗之斬首三十四級獲虜馬兵器以聞朝廷下敕獎勵於是兵部以邊事旣寧請治嵩等前罪命置嵩雯敬而下陳雲等獄巡按禦史各坐罪有差都察院覆奏且言嵩等三人及郭鍧俱有後功然亦不足以贖前罪請下巡撫陜西都禦史鄭時逮治之有旨若等旣有功韋敬免之嶽嵩停俸三月呂雯一月陳雲王綱及指揮二人損軍數少並郭鍧亦有後功俱贖米復職楊泰等六人損軍多者各降官一級指揮二人損軍尢多降二級餘如禦史所擬

○夜月犯外屏西第二星

○壬戌復除四川按察司僉事鄭恭於山東○升南京錦衣衛中所百戶殷王�贊爲副千戶仍世襲王�贊左監丞忠侄也

○癸亥升大理寺右寺副周啟刑部員外郎李元鎭南京大理寺右寺正羅九鼎南京監察禦史鄒霶俱爲按察司僉事啟元鎭廣東九鼎江西霶浙江

○甲子實授山東道試監察禦史李復貞爲監察禦史

○禮部奏道錄司缺左正一請以右正一宋志衡升補上曰道錄司官欽升已定禮部何得擅擬升補必有情獘不允司印令髙士劉良輔掌之

○太子太保戶部尙書兼謹身殿大學士劉珝致仕珝奏書曰官不及私暱惟其能爵罔及惡徳惟其賢臣不賢不能謬叨重職供奉皇上垂三十年未有寸長上裨聖政心切憂畏晝夜不寧然而尙不知止久妨賢路矧今年已六十精力衰憊疾病交侵乞賜休致還鄕不勝大願上曰卿朝廷舊臣方隆委任今以疾乞休情詞懇切特玆兪允賜敕給驛還家有司月給米五石歲撥人夫八名珝又奏臣子鈗爲中書舍人才十歲鈁禮部司務故多疾二子皆虛糜廩祿無益公事乞令還鄕隨臣讀書以圖將來報效許之敕曰卿始以文學事朕春宮講論經史積有歲年逮朕撫臨天下圖任舊臣復以才識擢居內閣贊襄治理顧委任之方切柰以疾而乞休重違卿志特賜兪允遣敕諭意並賜白金楮幣金織襲衣仍給驛送卿還鄕令有司月給米五石歲撥人夫八名聽役用全朕優禮舊臣始終之誼卿之歸也上慰老親下教諸子暇則與故人耆舊徜徉丘園展契闊之深懷道朝廷之盛事髙風雅望足以厲鄕而惇俗則卿詎不永有譽哉初珝侍上春宮講讀久及卽位屢進淸秩入內閣任益崇重至是前一日申刻太監覃昌傳旨召學士萬安劉吉赴西角門珝欲往召者止之安等至昌出紙一緘其上朱書一封字乃禦筆也啟視則人訐珝陰事者曰劉珝嗜酒貪財好色與太監某認親縱子姦宿樂婦納王鉞銀謀與復爵朝廷若不去珝必壞大事等語安等驚曰此卽匿名文書告言人罪者律有明禁朝廷何不火之召安等看何爲且珝在內閣與安等同出入曖昧之事何由而明其子之過𨿽珝或有不知也惟冀太監扶持爲幸昌曰某扶持久矣向科道官劾汪直本上已訝無其名今聖意堅不可回二先生若不作計處明旦行事本發出則無及矣安等曰必不得已珝親已老俟其親終守制而回何如曰不能待也曰不然令珝自陳休致厚加恩典以爲儒臣遭際之榮以全君臣始終之義昌曰上意正如此可達劉先生以親老爲辭速進本來遂各退翌日珝進本上怒無養親字命昌問安等曰此本乃珝於四月間聞人言其過失於上而預先撰就者昨因倉卒不暇攺寫遂塡月日以進昌回奏上意解特允之加恩從厚蓋上聖度汪涵篤念舊臣於珝曲賜保全如此匪直珝感恩無窮凡爲大臣者苟無大故終上之世信任無間其或有故不得已去之多從輕典無不感激云

○丙寅刑部都察院以會審死罪囚數奏上得旨情眞當決者六十七人中不孝二人造僞印者姊壻罵其父而敺殺之者各一人及有詞十一人皆畱獄重鞫可矜疑三十四人中三十二人悉杖之發充邊軍不孝七人中四人枷項於門滿一月杖之俾歸養余悉決之合都察院十二人爲七十五人

○賜太監潘牛儀眞官鹽一萬引○丁卯都察院奏本有誤字實監察禦史瞿俊據書吏所錄以呈堂者於是書吏會律檢舉都禦史屠滽等以聞有旨堂上官姑宥之瞿俊錦衣衛執於午門前杖二十書吏杖三十釋之誤字令攺正

○致仕南京都察院右僉都禦史髙明卒明字上達江西貴溪縣人景泰辛未進士授監察禦史出按郡縣綽有風裁擢大理寺丞成化初擢南京都察院右僉都禦史一時政令淸肅皆稱得人嘗以淫雨爲災﹤鋶﹣釒﹥言陰盛陽微宜修人事弭之揚州鹽寇作奉旨督捕擒獲殆盡他宿獘以次剗削而江淮間遂無事以二親老乞終養去久之親沒不起適有閩寇特命往捕誅首惡者以餘多脇從悉減其罪因奏析上杭溪南裏置永定縣撫治之事平稱疾不入報自謂平生有三宜退請復致仕朝廷察其懇誠許之卒年六十四旣諭祭如制其子詣闕請謚不與命有司爲營葬明廉約淸峻所至整肅恬於仕進爲世所尙但規模頗隘不能有容休致歸其父大不悅晚年女已聘人攺適宗室爲鄕人所薄雲

○庚午賜故太子少保戶部尙書楊鼎贈太子太保謚莊敏誥命

○工部右侍郎談倫有罪下獄當贖詔免贖復其官倫管理易州山廠廠多積獘倫至稍有所更革立法召商人入柴炭而令各府歸其直收其腳腳價迨各商柴炭大集則減原價市之未一年奏有羨餘幾二萬兩遂致眾怨有於秀者久衣食廠中犯法爲倫所按因摭廠中事訟倫於朝徵下錦衣衛獄秀所訟多誣刑部論贖杖有旨秀黨三人挾持官府誣罔刀潑於在京柴廠門枷項示眾滿三月押發遼開原衛分充軍倫免運灰令復職仍管廠

○辛未戶部會官議總督漕運右都禦史馬文升等所奏事宜一運軍月糧止得本色六斗餘皆折鈔合依京衛例全關本色一石一兩淮鹽場竈丁有州縣發來者號爲鄕戶不諳煎燒宜每年出銀四兩完役一山東地廣宜添設僉事一員專管屯種一曲阜縣合添設縣丞一員協同孔氏知縣理事一遷東阿舊驛於縣北門徳州太平驛於恩縣城內一登州等衛所軍器朽壞宜於歲造數內兌換以壯軍威一濟南等府州縣俱有易州山廠柴夫每名徵銀三兩部角�羊者違限六月不完究治其罪包攬之徒三月不完悉發邊遠充軍一直隸寧山衛𨿽設於山西澤州其軍余俱在河南屯住請仍隸河南管屯官帶管歲納子粒獲嘉滑縣以便放支一伊陽縣學缺官教誨宜添設訓導二員一漢中府褒城沔縣略陽漢陰石泉平利白河七縣並西安府鎭安山陽二縣各添主簿一員一革略陽縣硤口驛一裁減州縣儒學生員不及額數者止選學正教諭一員學官年六十以上學行平常者類奏罷歸田裏一革河州慶安庫攺爲遞運所一桃源縣三﹤氵義﹥鎭寶雞縣虢川口渭源縣分水嶺鎭原縣平安寨各添設巡檢司以防不虞一遷衡山縣嶽津鎭巡檢司於茶陵州雷家埠一革郴州丰濟倉副使一員以省俸給一湖廣金沙洲收受船料鈔例給貴州各衛官俸者宜送武昌府收貯年終申報本布政司行貴州布政司選差人員領回以充本年各衛官員俸給一薊州永平山海等處三屯等營官軍騎操馬三月支豆十月折艸一直隸興州右屯等二十二衛所十九年以前逋欠子粒宜折納雜糧或折收銀兌支與各衛軍士月支糧料免其上倉腳價以蘇困窮議入命漕運軍餘月糧本色通與八鬥其餘俱如議行

○夜月犯靈臺中星

○壬申升陜西按察使羅明爲雲南左布政使

○癸酉命保安王公鋉歲祿折色內攺支本色三十石從秦王請也

○命增給錦衣等衛帶俸指揮等官柳純三等百四十二員月米五斗純三等皆內府工作糜費不貲以災異減俸至是夤緣乞請故有是命

○甲戌以烏思藏法王差來剌麻札失藏卜領占五人爲灌頂大國師灌頂國師禪師都綱賜誥敕印帽袈裟等物

○宥錦衣衛指揮同知劉綱罪四川布政司解生漆當輸禦用監綱家人代輸因入水漆中內官驗卻之遂劾奏綱詔綱對狀綱上奏自言不能鈐束家人服罪有旨綱本當逮治旣服罪姑宥之

○乙亥命太監潘記同督均州官軍操守初記主太嶽太和山香火至是自陳權輕不能服人欲兼提督正伍官軍操守城池兵部言操守之任已有太監韋貴及總兵都禦史宜命記專焚修無以他事分其志詔特許記請

○命金吾右衛帶俸都指揮同知郭瑄子鋐代父原職爲指揮使丁丑以明日十月朝遣駙馬都尉周景蔡震分祭長陵獻陵景陵裕陵楊偉祭景皇帝陵寢

○遣內官祭恭讓章皇后陵寢

明憲宗純皇帝實錄卷之二百七十

明憲宗純皇帝實錄卷之二百七十一

成化二十一年冬十月戊寅朔享太廟

○遣內官祭司井之神

○己卯升陜西按察司副使孫逢吉爲按察使廣東南雄府知府江璞爲廣西布政司右參政

○太監韋泰傳奉聖旨鴻臚寺主簿徐生醫士曹源常行陳公賢俱升太醫院禦醫

○守備鳳陽太監李棠奏近例各處驛傳必令所司驗實掛號而後行但鳳陽歲貢時新及陵寢急務恐因此遲滯事下兵部請如所奏其非時新急務者仍令驗實有旨俱不必驗但不得一槪濫給關文仍移文各處鎭守守備分守內外官知之

○庚辰賜魯府鄒平王陽鎕第五子名曰當湞代府靈丘王仕﹤土臱﹥第十二子名曰成鏒

○朝鮮國王李娎遣陪臣韓儧等奉表貢馬及方物來朝賀萬壽聖節

○故南京刑部右侍郎陳儼子曰�永援例乞爲國子監生不許且敕所司今後大臣子孫乞恩入監須審其父祖歷任久而政聲著者方許奏聞

○壬午戶部奏都禦史劉璋言京通各倉收糧每石加八升就令旗軍行槪不得加增違者本部委官巡倉禦史執問仍揭榜於各倉諭眾又言見例納米一千二百石出板木供用已有定數新舊兼用不得妄費故違者許禦史參究宜如所言從之

○癸未旌表孝子張俊節婦鮑氏等七人烈婦一人俊河南氾水縣學生親沒泣至嘔血三日不食廬於墓表其門曰孝行鮑氏浙江靑田縣民舒彜簡妻方氏仁和縣民郁惟慶妻陶氏錢塘縣民楊斌妻尙氏周府工正所匠鐘秩妻楊氏湖廣瞿塘衛千戶劉本妻李氏山東泰安州民崔宣妻郭氏髙唐州民劉七妻皆以夫亡誓死守節終始如一表其門曰貞節魏氏名徳盛浙江蕭山縣人致仕尙書驥之孫女仁和縣儒士鄭璽妻夫死魏氏屢欲自縊以隨皆爲母妹所覺乃得斷發誓以不生後竟嚙一指流血不止而死且能孝事其父鄕人共稱之表其門曰孝烈

○甲申巡撫江西僉都禦史閔圭以流賊龔法非餘黨未獲劾奏守備南贛指揮僉事戴賢及都指揮僉事謝智指揮雷昇僉事徐完知縣羅垏等不能禦盜之罪得旨戴賢等俱逮鞫之

○巡按陜西監察禦史汪舜民劾奏守備岷州陜西署都指揮僉事劉琥挾勢低價謀買店房遇革不攺正欲究其罪都察院請移文舜民逮琥鞫問如律從之

○平鄕伯陳政卒政直隸合肥縣人懷之孫輔之子輔沒政襲爵成化丁亥奉敕充總兵官鎭守兩廣兩廣惟廉州繁華政在鎭十九年曾不一至至是卒訃聞賜祭葬如例政總鎭歲久熟詣夷情𨿽不能殄絕艸竊杜絕貨賂然視後之繼任者則大有間矣

○乙酉命後軍帶俸都督僉事馬俊管本府事

○丙戌實授試監察禦史張冕周南王溫趙瑛胡諒何悌李政杜忠李燁張賓袁道爲監察禦史冕南溫四川道瑛諒廣西道悌福建道政山東道忠浙江道燁江西道賓湖廣道道雲南道

○復除監察禦史楊謐於山東道以丁憂起復也○以水災免陜西西安等五府並西安左等十衛所憂稅子粒共六十四萬三千六百九十餘石

○丁亥雲南車裏軍民宣慰使司遣頭目招掃等來朝貢象馬並金銀器等物賜衣服彩叚等物有差仍命賫敕並文錦彩叚回賜其土官及妻

○以旱災免四川成都等七府漢州等六十州縣並重慶等三衛二所酉陽等五宣撫司十九年分夏稅屯糧共五十一萬五千三百餘石綿花九十餘斤

○賜秦府上洛縣主儀賓申文米歲三十石文選爲儀賓未及婚期而主卒莊簡王請畱奉祀上特許之至是保安王公鋉爲請祿供用故有是命

○戊子山西按察使李讓爲部民妻訐奏下獄辯問久不決上命三法司會官詳擬讓坐風憲官關防不嚴致義孫福私與部民交通受財應贖徒還職時讓感風疾未愈詔以讓旣有疾贖罪畢令致仕

○己丑攺太子太保兵部尙書兼都察院左副都禦史餘子俊爲太子太保兼都察院左都禦史巡撫大同仍提督軍務子俊以邊方無警乞還詔以大同重鎭遂命子俊巡撫召僉都禦史左鈺還管都察院事時子俊蓋以被譛故有是命

○庚寅封左軍都督府都督同知周彧爲長寧伯與世襲歲祿千石本色七百石折色三百石辛卯皇太后聖旦上率皇太子上壽命婦朝賀賜羣臣宴於午門

○癸巳巳刻日暈左右珥赤黃色未時復暉靑赤色左右珥抱背二气赤黃色

○運京倉銀一萬兩於永平等處以備邊需從都禦史彭韶請也

○賞都指揮使楊敬等官軍四百八十六人共銀五百四十餘兩絹二百一十餘匹布二百六十餘匹錄其大同土溝子等處殺賊功也

○夜月犯五車東南星

○致仕太常寺少卿吳道亮卒道亮應天府句容縣人永樂間選充樂舞生正統中授太常寺司樂歷升寺丞上立玉皇祠於內召道亮教內臣習樂年七十有五請老特升本寺少卿致仕至是卒於神樂觀年八十其徒爲之乞恩葬祭允之道亮淸謹簡淡供祀事六十餘年未嘗有過故事樂舞生徧行天下公選自道亮卒後皆京民子弟夤緣充之率多不檢求如道亮者蓋鮮矣

○甲午英廟惠妃王氏薨妃世爲順天府大興縣人父彬錦衣衛百戶母範氏宣徳乙酉生癸丑選入內庭天順攺元冊爲惠妃妃徳性天成柔儀夙習爲六官所敬仰生子一封許王早卒女一封嘉善長公主至是薨年五十有七輟朝五日謚曰端靜安和

○乙未誠孝昭皇后忌辰奉先殿行祭禮遣駙馬都尉王增祭獻陵

○升山東布政司左參政李昂爲右布政使

○南京光祿寺卿秦崇以憂去任

○丙申太監韋泰傳奉聖旨升僧錄司右闡教定宣爲右善世右覺義定任左講經右闡教圓洪命管事演慶寺僧本慶升左講經大功徳寺僧定魯左覺義以旱災免山東濟南等府州縣徳州等衛所夏稅四十五萬三千九百二十餘石

○丁酉泰寧衛都督等官脫脫孛羅遣頭目影克土干等來朝貢馬賜宴並金織衣彩叚等物有差

○命故右府都督僉事王義子琮襲父原職爲錦衣衛指揮使

○命降夷捨打古珍等廣寧安置初建州夷宋款赤八來降授廣寧千戶至是其子捨打古珍率其家人與其姻家佟失勒得等一十九人來降欲依宋款赤八遼東鎭守等官亦爲之請兵部言各夷以父子兄弟叔侄之親牽引歸附俯順其意固得以夷制夷之道但狼子野心非我族類積聚旣多安保無虞且舊例多發廣東安置得旨宋款赤八子媳孫女並佟失勒得畱廣寧余分置廣東等處

○戊戌沈康王妃韓氏薨遣內官致祭命所司營葬

○己亥升尙寶司丞李溥爲本司少卿以九年秩滿也

○免兩浙運司淸泉場雨水折損課鹽二萬六千五百餘引從監察禦史賀霖請也

○庚子復除福建按察司副使梁覲於山西

○南京光祿寺卿李木卒木字時升山東曹縣人景泰甲戌進士授禮科給事中升尙寶司丞成化戊戌擢南京光祿寺卿至是卒於官賜祭葬如例木爲人疏闊與人言無所顧忌然多阿其所好不審輕重遇事當爲者𨿽毅然奮發終亦無能爲大抵爲人過於通少檢束云

○壬寅升南京錦衣衛指揮僉事黃琳爲指揮同知與世襲百戶黃灝副千戶所鎭撫黃淥校尉黃潤百戶黃澤黃淇所鎭撫黃澧黃溶冠帶總旗黃瑛襲爲百戶俱管事黃玉等六人充禦馬監勇士琳等以故太監黃賜家屬乞恩也

○尙寶司丞許瀚道遇太監鄧才護不之避爲其從人持杖擊之碎瀚所懸牙牌奏聞才護並從人及瀚俱下錦衣衛獄才護送司禮監發落瀚亦杖三十釋之

○癸卯禮部奏萬壽聖節及冬至節例賜百官宴上令免宴俱賜以節錢鈔

○太監覃昌傳奉聖旨升道士劉太極爲太常寺丞舍人陳世英文思院副使鴻臚寺序班傅佐姚鑑趙靖顧純取來辦事儒士髙良臣升序班畫士王士歡錦衣衛所鎭撫俱仁智殿辦事上林苑監左監丞李孜省通政司左通政太常寺丞鄧常恩復職與誥命錦衣衛副千戶馮宇正千戶管事小旗張玉百戶帶俸文思院副使髙淸錦衣衛百戶支全俸先是以星變降黜傳奉官至是才數月漸復進矣

○宥刑部尙書張鎣侍郎何喬新佀鐘罪先是有枷項囚人乘間脫走緝事者以聞命本部審察覆奏鎣等自陳不謹請罪上曰鎣等不嚴督守視以致刑具疏脫本當究治旣伏罪宥之

○甲辰太常寺以英廟惠妃節朔致祭並與英廟賢妃位次祭品爲請上曰惠妃列賢妃之次冬至用素羞於柩前祭之

○以水旱災免河南開封等五府汝州等二州縣並宣武等十三衛所今年夏稅子粒共五十七萬九千五百八十餘石絲二十九萬八千八百三十餘兩從工部右侍郎賈俊請也○以旱災免山西平陽府並澤潞遼沁四州所屬州縣今年稅糧四十萬七千九百七十餘石從刑部左侍郎何喬新請也

○丙午太監韋泰傳奉聖旨閒住鴻臚寺序班劉本洪蔣英太醫院吏目曾震俱命吏部移文取來送禦用監辦事

○丁未命中軍指揮使姚昇張懷沈貴升署都指揮僉事不爲例太子太傅保國公朱永言昇等以指揮於團營掌號而所屬有爲都指揮者難於調遣且昇等公勤才幹宜進其職兵部謂舊制武職非有軍功不得擬升恐啟冒濫之風上特從永請

明憲宗純皇帝實錄卷之二百七十一

明憲宗純皇帝實錄卷之二百七十二

成化二十一年十一月戊申朔欽天監進成化二十二年大統歷上禦奉天殿受之給賜文武羣臣頒行天下

○以明日萬壽聖節遣駙馬都尉樊凱遊泰謁告長陵獻陵景陵裕陵楊偉謁告景皇帝陵寢

○己酉萬壽聖節上詣奉先殿皇太后官行禮畢出禦奉天殿文武羣臣及四夷朝使行慶賀禮

○禮部尙書周洪謨華蓋殿奏事失儀自劾上曰洪謨職專典禮而儀度謬誤若是旣自具伏宥之

○庚戌保定侯梁任公差回朝見畢值廷臣俱趨習儀所而任徑歸其家爲東廠官校所發上命自陳任具伏上曰朝見後卽當習儀乃敢潛回家不謹甚矣當論以法姑宥之

○宥廣寧明憲宗純皇帝實錄卷之二百七十二

成化二十一年十一月戊申朔欽天監進成化二十二年大統歷上禦奉天殿受之給賜文武羣臣頒行天下

○以明日萬壽聖節遣駙馬都尉樊凱遊泰謁告長陵獻陵景陵裕陵楊偉謁告景皇帝陵寢

○己酉萬壽聖節上詣奉先殿皇太后官行禮畢出禦奉天殿文武羣臣及四夷朝使行慶賀禮

○禮部尙書周洪謨華蓋殿奏事失儀自劾上曰洪謨職專典禮而儀度謬誤若是旣自具伏宥之

○庚戌保定侯梁任公差回朝見畢值廷臣俱趨習儀所而任徑歸其家爲東廠官校所發上命自陳任具伏上曰朝見後卽當習儀乃敢潛回家不謹甚矣當論以法姑宥之

○宥廣寧伯劉璇都督同知袁彬都指揮使楊銘等罪時萬壽聖節羣臣皆於隆福寺習儀旣畢璇等於寺外蓆門內坐轎乘馬而去東廠官校見而奏之上命自陳皆具伏上曰習儀之地臣子所當致敬爾等乃放肆若此當治以法旣伏罪姑宥之

○壬子遣內官祭恭讓章皇后陵寢以是日忌辰也

○以明日冬至節遣駙馬都尉樊凱遊泰分祭長陵獻陵景陵裕陵文武衙門各分官陪祭

○遣駙馬都尉周景祭景皇帝陵寢

○遣內官祭恭讓章皇后陵寢

○癸丑冬至節上詣奉先殿皇太后宮行禮畢出禦奉天殿文武羣臣及四夷朝使行慶賀禮羣臣復詣文華殿慶賀皇太子皇太后皇后俱免命婦朝賀○昏刻月犯壘壁陣

○甲寅禮部尙書等官周洪謨等奏初六日早進冬至節表箋箋亭內失山陰王箋一通欲罪該委吏役仍自劾請罪上曰爾等以典禮爲職而箋文被人掩取不敬之咎莫甚於此堂上官姑宥之仍停俸一月郎中劉紳等命錦衣衛逮治之

○乙卯太常寺少卿蒙以聰以冬至節赴長陵供祀而通贊等職失儀乞罪之並自劾請罪上皆宥之

○賜朝鮮國朝賀陪臣韓儧等宴並金織衣彩叚等物有差

○丙辰升廣東按察司副使陶魯爲湖廣按察使魯以父蔭起縣丞歷升副使至是九年秩滿乞攺別省巡撫等官亦合奏乃升爲湖廣按察使仍奉敕在兩廣軍中兼管嶺西道遇警聽委往來撫治

○唐王芝北奏臣府舊無宗廟欲自建造事下工部以爲親王始封之國必爲建置殿宇宗廟唐府分封年久至今始奏建造必有其故請命河南三司覆實從之

○金星晝見於未

○丁巳戶部議覆巡撫四川都禦史孫仁所言姦民坐錢糧諸獘犯在革前者準行天下止原本罪錢糧照數監追四川度僧銀六萬餘兩準送陜西賑濟議入從之○永和王鐘鋏有罪革祿米之半先是王府儀賓王英子鐸出入宮闈烝淫宮女誘王出府挾妓歌飲又計害旗軍張端李淸教王監禁拷訊之而嚇取其財二人忿因誣奏王奸淫不法諸事詞連儀賓黃慶葉濟貪淫違法兵馬鄧安朦朧主婚教授郭鼒不能輔導王亦誣二人暴橫諸罪奏行鎭守太監劉政巡撫都禦史葉淇及巡按禦史布按二司官會勘覆實都察院具聞上以永和王出府歌飲信任非人又宮禁不嚴奏事不實有違祖訓革去祿米一半遣書切責鐸瀆亂宮闈處死宮女令自盡慶欺姦親屬杖八十濟安俱革職令戴民巾淸端各杖一百調甘肅邊衛充軍鼒械至京再鞫仍降敕令政淇等處治

○監生徐節等奏原籍四川寧番等六衛夷漢雜處而黎州爲喉襟要地今任越嶲衛指揮使陶亨威名素著番夷畏服乞命亨守備六衛兼黎州地方庶邊境可保無虞有旨徐節等出位妄言法當究治姑宥之命錦衣衛於午門前杖之三十

○太僕寺卿韓定卒定字士安直隸威縣人由譯字生授鴻臚序班歷中書舍人員外郎內閣書辦爲大學士李賢所信任秩滿進太僕少卿再升本寺卿提督四夷館至是卒賜葬祭如例定爲人和易事上官恭謹頗有側媚態人多喜之無甚過舉而亦無他可稱云

○戊午海西忽石門等衛野人女直都指揮兀籠哈等野兒定河並毛憐等衛野人女直都指揮加忽赤等各來朝貢馬及貂皮賜宴並金織衣彩叚等物有差

○升四川布政司左參政李淸爲右布政使○錦衣衛指揮僉事楊綱爲其母乞祭葬上命賜一祭

○己未守備寧遠地方錦衣衛帶俸都指揮使王銘備禦都指揮同知張欽守備指揮魯寧失於設備致虜入境搶掠巡按禦史王嵩鞫實例應謫戍都察院覆奏謂寧所犯與銘欽不同乞裁處詔銘欽贖罪還職寧降官一級

○昏月犯昴宿

○庚申命東寧伯焦俊佩平羗將軍印充總兵官鎭守甘肅總督陜西等處邊儲戶部左侍郎李衍言總兵範瑾年老威名損於往日而前鎭守甘肅都督王璽謀勇知書宜用以代有旨召瑾還京以俊代之璽代俊坐奮武營

○升刑部郎中劉瓛爲大理寺右寺丞光祿寺寺丞王佐爲本寺少卿

○升四川布政司右參議唐震爲左參政湖廣右參議楊琚右參政

○辛酉以番僧札巴藏卜等四人爲灌頂大國師大國師禪師覺義等職

○廣東左布政使陳選奏據番禺縣呈鞫犯人黃肆招稱縣民王凱父子招集各處客商交結太監韋眷私出海洋通番交易謀財殺人驚擾鄕村至今屯聚未散都察院請行巡撫都禦史宋旻督同巡按禦史勘問詔可仍令旻等會同差去官李行宋鑑從公勘實具聞毋或偏徇

○太常寺少卿程洛卒洛字景伊江西南城縣人故太常卿南云之從子以能書選除中書舍人升尙寶司丞供職如舊甲申入內閣書誥敕成化乙酉取入文華殿東耳房書辦尋進本司卿升太常少卿至是卒訃聞賜以祭洛工楷隸篆得其諸父家法小心愼密口未嘗言內府事就所職而論亦有可取云

○壬戌曉火星犯天江南第二星

○癸亥調監察禦史錢承徳爲四川犍爲縣知縣張王�贊山西介休縣知縣先是萬壽聖節百官朝賀二人當紏儀來獨遲爲禦史所劾下獄上曰承徳等怠慢不謹難居風憲命錦衣衛杖之調外任

○太監韋泰傳奉聖旨升通政司左通政李和爲南京戶部右侍郎禮郎中黃景爲左通政

○甲子賜朝鮮國成化二十二年大統歷

○南京太僕寺少卿唐章以父喪去任

○加賜秦府故鎭國將軍公潞夫人王氏歲米二十石初公潞卒夫人以孀居乏嗣乞請嘗賜歲米三十石至是家用不給秦王復爲乞請故特加之

○乙丑巡撫山東左副都禦史盛顒奏山東先任總兵官都督衛靑永康侯徐安俱有功徳軍民慕之遂立祠以祀乞賜祠額並令有司春秋致祭上命歲一祀之

○丙寅京師地震

○丁卯復除監察禦史兪俊於湖廣道實授南京湖廣道試監察禦史方嶽爲監察禦史

○調鎭守延綏太監韋敬於寧夏鎭守寧夏太監簡顒於延綏敬之在延綏也狠愎自用與總兵官嶽嵩都禦史呂雯屢爭小忿敬會客坐雯於西坐嵩於下而自據上坐其下有邊剛黃讓者招權納賂所在侵牟�賈不敢至其境雯嘗令人之市買布不得因言於敬曰商人不至皆由太監下人和買而然敬忿然曰和買者豈獨我一人以此積不相能兵部尙書餘子俊以其事聞上以邊臣不和賜敕切責乃調敬於寧夏而以顒代之邊剛黃讓謫戍廣西南丹衛

○夜月犯太微垣右執法星

○戊辰試監察禦史楊縉史簡劾奏鴻臚司序班王琮引禮失儀請究其罪上以縉等紏舉遲慢命錦衣衛各杖之十琮杖二十釋之

○己巳禮科給事中韓重引人差錯且不自劾請罪上命錦衣衛於午門前杖之

○大理寺掌寺事工部尙書杜銘子潮入監已死復引翁世資例欲以子澱入監允之

○辛未升巡撫鳳陽等處右都禦史馬文升爲兵部尙書戶部左侍郎李衍爲本部尙書總督倉場巡撫四川右副都禦史孫仁爲戶部左侍郎○實授試監察禦史劉洪劉翔爲監察禦史洪雲南道翔狹西道

○壬申南京太僕寺少卿唐章爲其父鎬乞祭其父時未受四品封上允之仍敕所司後有例不應者毋容泛請

○癸酉給崇府靑莊坡等處地九百餘頃初崇王見澤奏軍民張迪等占種莊地二百餘頃上命太監羅祿指揮孫王�贊往勘兼得軍民欺隱田地七百餘頃奏上並與之

○命成山伯王鏞坐神機營

○英國公張懋等推舉五軍營掌號指揮同知任忠蔣漢爲署都指揮僉事上曰祖宗之制軍職必有功乃得升近以無功擬升者累有禁例今姑從懋請自後各營毋得徇情舉保○命分守遼陽副總兵都指揮僉事韓斌右少監洪義戴罪殺賊坐虜寇撫順關失機也

○順天府遵化縣地震有聲

○夜月犯心宿

○甲戌命巡撫保定等府左副都禦史李敏總督漕運兼巡撫鳳陽等處其保定巡撫官遂已之

○升上海縣知縣李楘爲光祿寺寺丞

○禮部奏四川起送烏思藏如來大寶法王國師並牛耳寨寨官進貢謝恩招撫襲替各項共一千四百七十員名除回賜國王等官並到京番僧外其存畱在邊者若一例賞之共該彩叚一千四百七十表裏紵絲僧衣二千九百二十二襲件折絹一萬一百六十四匹鈔一十四萬七千錠食茶八萬八千二百斤其數太濫除法王國師及正貢來京者照例給賞其餘在邊一千八名欲量以該賞衣二件共折彩叚一表裏與之食茶令四川茶馬司照數給散從之

○山東淄川縣地震

○禮部以自宮求進者累有處斬事例而往往不遵𨿽發充軍爲民到彼卽逃近復千百成羣在部告擾乞行禁處上謂此輩相效成風不畏明憲命巡城禦史同錦衣衛坐城官嚴督五城兵馬司官並其所主之家俱逮送錦衣衛自宮者痛杖五十不分新舊充軍爲民悉遞原籍寧家仍令所司覊管毋容外出所主之家法司議罪以聞

○致仕都察院右副都禦史婁良卒良字至善河南通許縣人正統乙丑進士初授主事累升至郎中景泰間升廣西右參政專理邊務天順間轉督涼州饋餉兼管屯田成化初擢陜西右布政使進副都禦史巡撫甘肅地方尋乞致仕至是卒年七十五訃聞賜祭葬如例良謹約自守居官不爲己甚歸日行李蕭然

○丙子賜荊府安昌王妃楊氏米歲五十石以資養贍從其請也

○南京欽天監以南京吏部等衙門會奏天文生陰陽人原額量減二分奏陳本監原奉髙皇帝聖旨並引大明律例禮部覆議舊例皆無以女壻外孫義侄別性補充之令宜行南京禮部仍照近例舉行從明憲宗純皇帝實錄卷之二百七十三

成化二十一年十二月戊寅朔上視郊祀牲

○日暈左右珥赤黃色

○己卯四川汶川縣上艸坡白兒等寨番人更竹他等狹西洮州衛車祿等簇番人板的肖等各來朝貢氆氌盔甲等物賜宴並彩叚絹鈔有差

○襄王奏請升護衛副千戶周全正千戶袁��雷爲署指揮僉事兵部以無軍功爲言有旨特準王奏

○庚辰調撫治鄖陽右副都禦史劉璋巡撫四川

○升禮科給事中李孟暘爲本科都給事中先是孟暘奉使占城未至居廣東以疾乞移內地就醫待報乃如占城且自言九年將滿意不欲行有旨命居廣東至是秩滿吏部以聞故有是命

○昏金星犯壘壁陣○壬午太監韋泰傳奉聖旨分守西寧衛都指揮使王義升都督僉事協守寧夏西路都指揮使吳玉充甘肅遊擊將軍

○禮部奏先因狹西等處災荒令生員輸粟補國子生今秋已成熟乞自今年十二月終停止比例從之

○右都督馮宗卒宗直隸昌黎縣人少襲父職爲指揮使旣而以軍功累升至都指揮使景泰間升都督同知狹西有警命佩平虜副將軍印充總兵官往剿之事平還京師成化初奉命鎭守廣東尋取還京出鎭薊州等處邊關未幾召回理府事至是卒訃聞賜祭葬如例子泰襲指揮使注燕山前衛

○癸未太監韋泰傳奉聖旨升太常寺卿丁永中鴻臚寺卿賈斌俱爲禮部左侍郎仍掌寺事

○以廣西左布政使何經爲右副都禦史撫治鄖陽等處

○鴻臚寺左少卿齊佑以母喪去任裕陵衛千戶鄧昂妻孫氏一產三男命有司給米鈔如例

○昏月犯外屏星

○甲申賜手敕攺太子太保禮部尙書劉吉爲戶部尙書兼謹身殿大學士詹事彭華爲吏部左侍郎仍兼翰林院學士入內閣參預機務華具﹤鋶﹣釒﹥辭謝上曰卿供職年深特玆簡任不允所辭

○復閒住中書舍人袁熹官熹都督同知彬之子也初以傳奉得官已而被黜至是彬再﹤鋶﹣釒﹥乞恩故有是命

○雲南總兵官黔國公沐琮等言雲南諸夷獷戾頑悍非土官不能今土官以嫡庶不明累年爭襲及所司核實往往以得財爲嫌展轉參駁久不得代諸夷無所統一恐生他變事下兵部以爲宜定爲制凡土官嫡庶每三年一上其籍承襲之際三司官會勘不得過三月從之

○乙酉臘日賜百官宴於午門○命工部侍郎杜謙工科給事中吳道寧監察禦史鄧庠往勘大同等處修邊之費時巡撫大同太子太保左都禦史餘子俊會計二年內給過銀糧料艸及存畱之數來上且言糧料艸不足乞令所司分催二年內所派未完者給邊有旨連年修邊費用數多戶部看詳以聞於是戶部覆奏子俊連年費用銀百萬餘兩糧料三百五十萬餘石況又開中淮鹽六十五萬五千餘引較之往年修邊調軍爲數加倍乞遣官勘實故有是命禮部請度僧道行童二萬九千九百六十名上命以十二月初十日爲始有所在官司文憑者度之餘毋濫給

○丁亥太監韋泰傳奉聖旨升舍人馬玉爲錦衣衛百戶僧錄司左講經貞理爲左闡教錦衣衛都指揮使倪端給皂隸四人會州衛千戶胡宣畫士張見等十五人人匠吳鑑等九十四人俱錦衣衛帶俸食糧

○戊子朝鮮國王李娎遣陪臣李世佐等奉表貢馬及方物來朝賀明年正旦節

○升戶科給事中田景賢戶部主事陳琬爲通政司右參議鴻臚寺鳴贊嶽鎭序班魏浩爲本寺右寺丞

○湖廣荊門州地震

○威武營操備都指揮使張雄以奸淫事露下刑部擬罪如律奏請贖杖畢送兵部發遣從之

○京城外有軍民葉玘靳鸞等發人墓取髑髏及頂骨以爲葛巴剌捥並數珠假以爲西番所產乘時市利愚民競趨之所發墓甚眾至是緝事者聞於朝番僧嘗買以進者皆遁去獲玘等送刑部鞫治得其黨俱坐罪如律上曰律載發墓其罪皆死況此輩取人髑髏市於左道以邀厚利其視支角�羊之罪相去幾何其卽誅之錦衣衛仍嚴加緝捕

○己丑四川播州宣慰使司宣慰使楊愛遣白泥正長官楊玉等貴州宣慰使司宣慰使安貴榮遣舍人安沐等各來朝貢馬及方物賜彩叚寶鈔有差

○命降迆西降夷職廣西桂林左衛安置指揮同知捨列克等爲正千戶指揮僉事牙的干等爲副千戶正千戶皮兒疊力迷失爲百戶副千戶哈丹等爲所鎭撫百戶阿黑麻等俱冠帶總旗時捨列克等來降兵部以爲皆近關夷人且其敕年久眞僞難辧故遞降之

○庚寅命安遠侯柳景佩徵蠻將軍印充總兵官鎭守兩廣

○辛卯給侍衛將軍官軍圍子手及皇城諸門守衛官軍衣鞋昏月犯鬼宿

○壬辰命欽眞河衛故都指揮僉事哈答子特住代職忽石門衛拜指揮僉事苦女等九人各進一級

○都察院右副都禦史楊浩卒浩字文淵山東濟寧州人以舉人選授河東鹽運司判官用薦升順徳知府遷山西右參政丁內艱攺河南連陟左右布政使擢都察院右副都禦史巡撫楡林巡按山東禦史張蕙以事逮其子浩聞具﹤鋶﹣釒﹥申理且訐蕙下所司議以大臣溺愛顧私有失大體因令致仕家居凡五年至是卒賜葬祭如例浩初受職時將上道值隆福寺成景皇帝刻日臨幸抗﹤鋶﹣釒﹥諫止由是聲譽藉藉其當官處事气之所至惟所裁決用是疏戾違愎往往有之晚在河南頗爲都禦史楊璇所不與其所以擢居顯位以其與尹旻有連云

○癸巳升太僕寺少卿雷澤爲南京光祿寺卿尙寶司少卿翟瑛爲南京太常寺卿南京鴻臚寺少卿周暠爲南京鴻臚寺卿時南京光祿鴻臚二寺卿缺命吏部舉堪任者吏部擬澤及太僕少卿王曰�永爲光祿卿瑛與暠爲鴻臚卿內批以瑛爲太常卿

○夜月犯軒轅星左角

○甲午皇第十子生母曰端妃潘氏

○詔借蘇常二府存畱米十萬石並淮揚二批驗所賣鹽銀五萬兩及淮安鈔關船料銀四千餘兩起解狹西者俱存畱淮安徐和等處賑濟從都禦史馬文升請也廣西柳州府武宣縣學生原明妻潘氏一產三男命有司給米鈔如例

○乙未海西肥河等衛女直野人都督剌哈等各來朝貢馬及貂皮賜宴並金織衣彩叚等物有差以旱災免常州府所屬武進等五縣秋糧十七萬二千一百餘石艸十六萬九千四百餘包從戶部尙書殷謙請也

○太監韋泰傳奉聖旨太監黎春侄黎茂升錦衣衛百戶僧錄司左覺義如慶理司事

○初鎭守延綏太監韋敬之調寧夏也怨兵部尙書餘子俊發其事因奏子俊懷姦擅權以私忿調副總兵周璽總兵周玉以私恩保舉總兵嶽嵩事下兵部左侍郎阮勤等具引成案言前事非由子俊上以韋敬旣奏發子俊出入邊將兵部乃引舊事爲之遮飾命再議以聞勤等不復敢言仍奏請遣官推按上是之時工部侍郎杜謙給事中吳道寧禦史鄧庠往勘子俊事命並勘之

○丁酉命駙馬都尉樊凱領將軍宿衛

○命毛憐衛故都指揮僉事阿里子產察襲職指揮使得禿等十五人各進一級

○通政司右通政毛倫以父喪去任

○己亥立春順天府官進春上禦奉天殿受之文武羣臣行慶賀禮復詣文華殿慶賀皇太子賜羣臣宴於午門

○太監覃昌傳奉聖旨升太常寺寺丞淩中爲本寺卿鴻臚寺通事署正張志通本寺左寺丞通事張王�贊儒士王傑序班俱仍舊辦事浙江杭州前衛指揮王溥仍舊把總運糧○實授南京四川道試監察禦史曹玉爲監察禦史

○升山西按察司僉事邊完爲陜西副使

○以旱災免蘇州府衛秋糧子粒共十五萬二千九百八十餘石艸四萬八千七百七十餘包從監察禦史王琰請也

○以水災免順天府薊州遵化等六州縣並薊州等六衛秋糧一萬六千六百四十餘石艸十三萬二千五十餘束綿花二百十斤從監察禦史吳哲請也

○以番僧班丹汪等三十五人爲西天佛子國師禪師講經覺義都綱等職

○命錦衣衛故指揮僉事李謙子溏世襲初謙父智爲府軍衛中所百戶以仁廟恭靖賢妃親屬升神策衛指揮僉事謙卒有旨李謙子溏旣不系軍功令襲百戶優給至是溏祖母趙氏陳乞且言皇親承襲俱不以軍功故有是命

○庚子先是應天府以南直隸應試者太濫乞定額數禮部定以二千二百名至是南京禮部國子監並南直隸提學禦史俱乞量增其數禮部擬以二千八百內監生人等俱令南京禮部會考入試上命仍以二千二百爲額應試該考者令南京都察院考定之

○監察禦史楊純朱欽以紏儀疏慢獲罪上命錦衣衛執於朝各杖二十釋之

○辛丑禮部奏明年正旦節例賜百官宴上令免宴賜以節錢鈔

○加南京參贊機務兵部尙書王恕太子少保以九年秩滿也

○停戶部郎中許楫等二員俸各兩月初陜西告饑上命發漕運米四十萬石往鎭行抵陜州時陜西漸熟而河南復饑議者欲就河南賣銀而往陜西糴米戶部爲上其事持論不一上責其處置乖謬令自陳至是尙書殷謙而下俱服罪詔釋謙等而罰其屬吏云

○壬寅敕湔除在京文武官過名仍命法司移文於在外諸司

○戶部議覆巡撫兩廣都禦史宋旻所言廣西水災經畫糧儲事宜許於廣西出榜募人輸粟視其多寡各給散官如常例以備賑濟議入從之

○以旱災免山西平陽府並澤潞等州縣秋糧九十五萬三千二百五十餘石艸一百九十萬六千五百餘束從巡撫都禦史葉淇請也

○太常寺奏犧牲所軍士數少上命以三十名增之

○旌表福建武平縣民王宗安妻鐘一娘並其子英妻鐘妙賢爲雙節之門先是本縣奏鐘一娘年已八十有九妙賢守節亦三十八年俱乞旌表禮部覆奏一娘已老必待勘報恐卽死不得生被恩典請不拘常例旌之妙賢則如例核實上以姑婦一節可嘉命俱旌之

○癸卯曉月犯南斗魁第二星

○剌麻國師札思巴宗柰奏乞度番僧禮部欲遵成化二年例以三千四百名數度之上命禮部遣官督僧錄司驗其果系番人者給度毋容冒濫

○甲辰禮部奏外夷入貢朝參例應錦衣衛撥馬騎坐必須奏請不無煩數乞著爲例上以此系舊制毋因憚煩遽更之

○詔巡撫南直隸都禦史李嗣糶松江余米九萬石以平米價時嗣上言應天等六府旱荒來年米價必貴故也

○乙巳以番僧堅銼星吉等五人爲灌頂大國師國師○丙午太監覃昌傳奉聖旨升莊浪衛指揮使魯麟爲都指揮僉事是日又傳奉聖旨升太醫院院判張倫爲院使禦醫錢純許觀俱院判聽選官萬隆中書舍人禦用監辦事人匠劉俊等九人俱錦衣衛所鎭撫

○丁未歲暮享太廟遣太常寺官祭五祀之神

○遣旗手衛官祭旗纛之神

○以明日正旦節遣駙馬都尉周景楊偉分祭長陵獻陵景陵裕陵蔡震祭景皇帝陵寢遣內官祭恭讓章皇后陵寢

○是歲京通各倉場見糧一千九百二十二萬四千七十餘石豆一十九萬九千四百四十餘石艸五百一萬一百一十餘束銀四十九萬五千四百二十餘兩錢二百二十五萬三千四百餘文

○是歲天下戶九百二十萬五千八百六十戶口六千二百八十八萬五千九百三十口田地四百八十八萬一千一百二十一頃九畝有奇田賦米二千二百一十五萬九千四百九十石有奇麥四百四十二萬二千九十四石絲九萬六千七百五斤綿一十萬五千兩絹二十八萬八千四百四十九匹布六十四萬三千七百一十匹綿花二十八萬一千八百一十斤折色鈔五十一萬四千三百九十錠雜課鈔二千八百三十六萬二千八百九十錠米三萬九千八百八十一石麥二千三百八十一石布七百三十八匹鹽課鹽三百七十七萬九千六百七十八引米五千七百八十六石布三萬三千五百六匹茶課茶五十三萬九千一百八十斤有奇屯田子粒三百六十九萬九千九百五十六石采納銀八萬九千九百六十九兩水銀十七斤朱砂一十七斤一十四兩漕運京師儧運糧三百七萬石各處運納糧四百一十八萬五千百十五石減免天下官田等項稅糧一百八萬五千九百石有奇

明憲宗純皇帝實錄二百七十三終

憲宗純皇帝實錄卷之二百七十四

成化二十二年春正月戊申朔上詣奉先殿皇太后宮行禮畢出禦奉天殿文武羣臣及四夷朝使行慶賀禮羣臣復詣文華殿慶賀皇太子皇太后皇后俱免命婦朝賀

○庚戌宣宗章皇帝忌辰奉先殿行祭禮遣駙馬都尉周景祭景陵

○癸丑命遼東至甘肅沿邊並腹裏各布政司及鄖陽等處巡撫撫治都禦史俱免赴京議事是時四方災傷盜起兼虜報不息又西南猺獞爲患兵部以爲言故皆止之也

○甲寅戶部奏湖廣都指揮僉事柴皞及武昌等三十衛所指揮千百戶等官漕運違限俱令停俸上曰去年河道阻滯違限兩月以裏者免停俸○巡撫陜西右副都禦史鄭時等廣本等下有官字奏比據分巡按察司僉事李經言傳聞虜賊擁眾萬餘潛住花馬池境外欲乘隙入寇固原等處夏池與楡林接壤虜不於此深入而入固原蓋二城多重兵邊墻髙厚固原極臨黃河無險可恃兼糧寡兵弱故也已馳報協守寧夏署都指揮

○劉文分守涼州都指揮同知李寬等率軍赴援事下兵部言宜如經議但李寬近方被逮宜暫從寬宥令馳赴蘭州等處就糧屯駐更敕大同遊擊將軍董昇亦領所部遊兵三千

○駐淸水營以爲固靖聲援從之旣而大同總兵官署都督同知王璽等奏大同三路俱有警報豊州等處煙大不絕而延綏反報虜警漸息蓋虜乘河冰未泮取道東歸勢必至此戰守之計重於他處乞畱董昇遊兵本處防禦事復下兵部言宜移文兩地鎭守巡撫等官視虜果東行則昇等兵宜掣回餘軍俱還本鎭如其河開不退仍如原調之策協守捍禦無分彼此從之

○乙卯孟春享太廟

○遣內官祭司戶之神

○運京庫銀十三萬兩於狹西及楡林以備邊儲

○丙辰以大祀天地上禦奉天殿誓戒文武羣臣致齋三日

○丁巳夜月犯五諸侯東第二星

○戊午以上元節賜文武羣臣假十日

○己未大祀天地於南郊畢上還宮謁皇太后出禦奉天殿文武羣臣行慶成禮

○庚申以大祀慶成上禦奉天殿大宴文武羣臣及四夷朝使

○辛酉夜望月食○壬戌南京守備成國公朱儀兵部尙書王恕等奏應天府及錦衣等衛屯種地方去年久旱至十月以後方得雨雪然已過期卽今江北諸處流民四集南京米價愈增臣等議得南京常平倉見有糧五萬六千餘石及各處每年起運其數亦不下數百萬石若暫行平糶預支亦可以平米價乞照先年事例先將常平見儲並各衛倉糧共十萬石減價糶賣俟各處起運到日臨船兌支各衛官軍俸糧三月仍於運到新米內每月撥一百五十石分送各處以濟乞食之人麥熟而止奏上下所司知之

○甲子英宗睿皇帝忌辰奉先殿行祭禮遣駙馬都尉王增祭裕陵

○總督漕運巡撫鳳陽等處都察院右都禦史馬文升至京辭免兵部尙書之命上曰卿歷練兵政有年特玆簡任所辭不允

○戶部奏比巡撫南直隸都禦史李嗣以應天太平等六府並廣徳州各縣去歲旱荒欲分糶南京見在倉糧賑濟本部以爲難行惟松江府存畱糧數幾三十萬可糶得旨命別議以聞今查應天府及屬縣倉糧積有五十餘萬石鎭江太平池州安慶四府亦各有積儲況客�舟楫可通富民勸借可舉比之廬鳳諸處終易爲力乞移文李嗣斟酌措置從之

○乙丑敕河南按察司僉事傅希說兼理鳳陽等府賑濟饑民先是巡撫都禦史馬文升以鳳陽廬州二府泗州迆西一十六衛連年饑荒漸多盜賊奏舉希說賑濟撫卹候二麥收成仍舊管屯從之○以水旱災免河南開封等府去年秋糧米一百二十五萬二千餘石潼關等衛及蒲州千戶所子粒五萬五千餘石

○命故羽林衛帶俸都指揮僉事趙仁子榮襲父原職爲本衛指揮使

○監察禦史劉翔巡視中城奏失火而﹤鋶﹣釒﹥內人名有訛者以被責問請罪宥之仍停俸一月

○丙寅賜朝鮮國賀正旦陪臣李世佐等宴並金織衣彩叚等物有差

○錄偏頭關境內成化二十年殺賊功除右參將支玉功已贖罪外官軍五百餘人俱升賞有差

○丁卯攺南京太僕寺少卿李溫於太僕寺溫在任已六年考滿至京夤緣求進奏稱臣本北人不習南土致成疾病乞畱京寺事下吏部爲覆奏許之○升廣西右布政使賈奭爲左布政使廣東布政司右參議謝瑀爲左參政

○免廣東廣西府州縣官朝覲以巡撫都禦史宋旻言盜賊未寧故也

○羅修理沙河橋先是二十一年順天府尹談倫以沙河石橋北通天壽山陵寢及宣府大同等處邊關奏準修理會有詔停止工部言此橋非比其餘不急之務復準修理遂以閏四月興工上以其有妨農作責令工部回奏旣宥其罪命待來春至是上請仍詔罷之

○月犯房宿

○戊辰升左春坊左庶子劉健爲詹事府少詹事供職如故以九年秩滿也上命錦衣衛逮究番僧鎖南班著兒並通事人等原賫敕書勘合班著兒者瞿曇寺灌頂大國師班卓兒藏卜之徒也先奉命賫敕書勘合付烏思藏闡教王僞爲王印信番文復命故命逮究以聞

○己巳封徽王見沛庶長子祐臺生母劉氏爲夫人給與誥命故事五府庶子必十歲受封後始封生母爲夫人例不給誥命冠服時祐臺甫五歲未封王奏乞封其生母及賜誥命冠服禮部查例以請上重違王奏特與封夫人誥命冠服已之

○升福建按察使劉城爲廣西右布政使工部郎中於政南京禮科給事中黃璉爲布政司右參議政廣東璉浙江

○以旱災免直隸寧山衛去年秋糧子粒共九千八百餘石

○甘肅左副總兵署都督同知魯鑑奏往被調禦虜於永昌等處臣遣都指揮祝啟等分道並進斬首二級奪獲被虜人畜三千餘臣統所部踵後爲援出境百里虜去始還頃鎭守巡撫等官謂臣虜退方往有旨核臣推托逗𨖻之情敢具以請上曰甘肅比有虜警魯鑑姑令悉心遏殺逗𨖻之罪姑宥之停其俸兩月

○庚午給秦府庶人公錥公金�替公鐆妻顧氏張氏劉氏米麥月三石志野子公鐘公鏂公錥子誠�淲�﹝��了﹞�及志塡公鍫長女米麥月一石五斗

○以水災免大寧營州右屯衛子粒一千八百餘石

○禮部尙書周洪謨等奏請於是月二十八日遣官待宴朝貢外夷適遇齋戒具﹤鋶﹣釒﹥乞攺宴期且服罪上以洪謨等職專典禮乃不謹若是法當究治姑宥之停俸一月仍命錦衣衛杖其承行官吏人二十

○辛未復除山西按察使王繼於福建○給靖江王府故鎭國中尉相霖母孟氏米歲三十石

○增給晉府庶人奇氵�聚奇洋奇湢米月六石絹布歲各六匹

○建州右衛指揮僉事宋升吉巴等來降奏乞於廣寧隨親居住事下禮部援兵部舊議言各夷牽引歸附固可俯順若使闔族積聚難保無虞上以夷情懇切特允之

○壬申升山西按察司副使石玉爲按察使戶部郎中雷升爲河東陜西都轉運鹽使司運使

○癸酉海西佛提等衛野人女直都督打吉六等泰寧等衛都督等官脫脫孛羅等各遣頭目來朝貢馬及貂皮賜宴並衣服彩叚等物有差

○分守遼東錦義二城都指揮僉事李英備禦都指揮鄭雄先以貪功妄殺令英戴罪殺賊雄降等差操至是復坐虜入境不能備禦巡按禦史究英罪例應謫戍雄先嘗失機已經問擬例不再論詔以英仍照前旨戴罪殺賊雄如所擬

○甲戌升刑部署郎中事員外郎柳應辰爲四川按察司副使整飭松潘等處兵備監察禦史熊翀爲山西按察司副使復除江西按察司副使王錦於四川升湖廣布政司右參議韓文爲左參議

○巡撫甘肅右副都禦史唐瑜等奏成化二十一年冬虜賊擁眾入涼州莊浪鎭番永昌境內殺掠人畜分守涼州都指揮劉晟莊浪左參將田廣各率所部分道禦之前後追獲被虜牛羊幾二千餘永昌衛指揮梅泓軍遇之於淸河壩斬首一級而餘眾縱橫徧野其勢尙熾事下兵部言虜眾如此晟等止能斬首一級且稱追獲牛羊幾二千餘則生靈財畜被其殺虜者不知其幾宜加窮治但今方用人之際宜行巡按禦史勘究殺虜之數並先逮失誤巡守瞭望之人按問如律其總兵副參等官有罪奏聞裁處從之

○兵部覆議先巡撫鳳陽等處都禦史劉璋所奏淮揚廬鳳四府徐滁和三州土地卑濕與江南等產馬小弱每歲重價買納多被驗退折閱轉售復破產追陪民困殊甚乞照江南事例每馬納價十兩庶公私兩便其所言良是自今淮揚滁和四處許令納價廬鳳並徐州水艸便利之地宜仍令納馬從之

明憲宗純皇帝實錄卷之二百七十四

明憲宗純皇帝實錄卷之二百七十五

成化二十二年二月丁丑朔釋奠先師孔子遣少傅兼太子太傅吏部尙書謹身殿大學士萬安行禮

○戊寅命國子監以是日於文廟行釋菜禮釋菜例用月朔以上丁釋奠故攺次日也

○祭太社太稷

○遣順天府官祭先農之神

○漕運總兵官都督同知王信自陳老病乞準辭職上曰卿練達老成特命總理漕運須盡心所事用副委托其勿固辭

○己卯巡撫宣府等處右副都禦史李嶽等奏去年十二月虜入宣府西路殺掠守墩軍士西陽河堡守臺千戶周隆提調指揮徐瑄龍門所管墩鎭撫胡忠提調千戶戴玉失於瞭望事宜究問委守指揮蔣瑛守備都指揮姚信分守右參將都指揮楊彪盛忠太監張剛楊聰守備右少監金廣張成總督不嚴亦當有罪事下兵部覆請命周隆徐瑄胡忠戴玉俱逮問余俱宥之

○巡撫甘肅右副都禦史唐瑜等奏鴻臚寺主簿馬義比往使哈密與土魯番使臣家屬四百餘人行遇罕東衛都督把麻奔等率眾邀劫財畜義等避之僅以身免宜討捕元凶以正其罪但聞虜酋亦思馬因與瓦剌連和欲犯瓜沙二州方擬防守難遽興兵請賜裁處事下兵部言宜令鎭守等官遣人撫諭罕東諸夷許如番族體例講和責令把麻奔等悉還所虜番使財畜如其冥頑不服奏聞再議從之

○庚辰太子太傅保國公朱永被人投匿名書言其圖爲不軌上章乞免兵柄以釋讒謗上批答曰卿掌戎務效勞有年正宜免盡厥任用副心膂之托匿名謗言朕所不信豈可因此辭免不允

○以災傷免直隸大名眞定順徳廣平保保五府去年夏稅九萬八千三百餘石絹二萬三千六百六十餘匹徳王廣平府莊田子粒一千五十石及湖廣武昌等府縣秋糧五十萬三千餘石武昌等衛所子粒四萬五千餘石

○辛巳雲南臨安府嶍峨縣民矣成等聚眾流劫鄕村拒敵恣殺已而被獲巡按禦史等官奏上命所司審實戮成等於市並籍其家

○壬午光祿寺卿楊惇以父喪去任

○兵部言比遼府鎭國將軍恩鍬等奏欲各以從人二十名抵換校尉應用但王府校尉本給諸王儀仗之役不可僣用兼宗室將軍數多恐將來抵換不給前此𨿽間有準換者皆出一時恩典難以爲例上曰校尉之設所以爲王儀衛將軍止用從人祖宗之制各有定分豈可僣踰恩鍬等欲更換民校是非分之求也止宜如例給與從人應役自今違例乞請者不必覆奏

○減免直隸永平府去年秋糧米六千九百餘石艸九萬一千五百餘束民壯屯地子粒豆四千三百餘石及永平盧龍東勝開平興州撫寧等六衛屯糧共一萬二千二百餘石艸一千九百餘束以水災故也

○癸未命各處巡撫官撫安軍民賜之敕曰比因各處地方饑荒該部已有奏準救荒事宜爾等宜罄竭心力斟酌舉行軍民缺食者卽爲賑濟倉廩空虛者從宜區畫勸課農桑使田裏不至荒蕪嚴督巡捕使盜賊不至生發凡一切有益於民者俱從宜計處以聞不得因循怠忽釀成後患

○升分守莊浪等處左參將都指揮使田廣爲都督僉事先是廣於成化九年從徵楡林獲功一級勘報未結累上章陳乞事下兵部言近奉旨遠年功次不許奏擾今廣所陳已經十三年且近累失機亦核勘未報有旨特允升一級廣太監張敏之親也

○甲申升翰林院修撰林瀚爲左春坊左諭徳以九年秩滿也

○兵部尙書馬文升等言南直隸鳳陽廬州淮安揚州四府徐滁和三州俱腹心重地比年荒旱人民缺食流離轉徙村落成墟近聞所在饑民聚眾行劫況通泰瀕海之處鹽徒巨盜出沒不常須倍加安輯以備不虞乞降敕三道一令總督備倭署指揮同知郭鋐暫居通泰鹽城以爲海道防禦一與總督漕運兼巡撫鳳陽等處左副都禦史李敏一與守備太監李棠嚴督所屬整飭兵餉賑卹軍民凡弭盜備荒之策許得便宜舉行從之

○乙酉海西成討溫等衛並建州左等衛野人女直都督等官脫羅等各來朝貢馬賜宴並衣服彩叚等物有差

○丙戌賜韓府通渭王徵銶第二子名曰偕浢

○擢進士王質趙竑呂獻夏昂爲給事中質吏科竑獻刑科昂工科

○丁亥遣戶部尙書李衍祭京都太倉之神

○遣順天府官祭宋丞相文天祥○升監察禦史王弼南京大理寺右寺副鄧瑗大理寺署右寺副事右評事袁鳳爲按察司命事弼福建瑗湖廣鳳河南

○巡按貴州禦史鄒魯奏貴州都指揮僉事王溱受土官財物縱令讎殺都察院請仍行魯逮秦鞫治從之

○戊子運銀五萬兩於大同以給邊儲從巡撫左都禦史餘子俊奏請也

○以災傷免萬全都司宣府等衛去年子粒五千五十石艸萬一千一百餘束

○敕守備獨石都指揮僉事繩律分守宣府東路懷來永寧等處升忠義前衛指揮使華宏爲都指揮僉事代律守備獨石

○己丑命故寧陽侯陳懋庶次孫輔襲爵歲祿米一千石米鈔兼支初懋卒以子晟有罪庶子潤襲爵又卒命庶子瑛借襲俟晟有子還之後晟生輔至是命襲而以瑛爲勛衛帶俸閒住

○戶部奏遼東甘肅寧夏楡林大同宣府及山西偏頭等關狹西環慶固原等處軍馬不加於往時錢糧不減於原額至於倉儲乃昔盈而今縮者蓋有所由往時各邊守墩軍人及夜不收月糧一石今或增至二石騎操官馬春冬每月關料一石遇有差遣乃復日支三升中間若有支過之數卽於下月扣除今皆不然又各衛城堡備禦官軍本衛旣支月糧一石備禦處所又支行糧五斗其餘冒濫者尢多是致邊儲日漸空乏況今山狹河南軍民饑困朝廷屢發內帑京儲猶不能給加以江西湖廣四川兩廣並直隸鳳陽等處水旱減免數多卽今邊務方殷糧儲急缺欲取之於官則帑藏已無所積欲取之於民則瘡痍猶未得蘇若不存首後益難爲乞行各處巡撫都禦史並管糧郎中督同布按二司官通查各衛所城堡官軍月支糧料裁省扣除凡重冒濫支者一一禁革從之

○辛卯賜長寧伯周彧封號推誠宣忠翊運武臣特進榮祿大夫柱國食祿一千石子孫世襲給誥券若有雜犯死罪本身免二死子免一死皆比其兄慶雲侯壽�減免通州興州定遠遵化武成府軍永淸等衛梁城﹤宀十見﹥河二千戶所去年屯田子粒共四千三百七十石有奇以雨多傷稼也○免直隸潼關衛去年秋糧子粒七千一百餘石蒲州守禦千戶所去年秋糧子粒一千六百八十餘石俱以災旱故也

○癸巳太監韋泰傳奉聖旨太常寺卿陳敩錦衣衛都指揮使倪端張﹤王巳﹥都指揮同知殷偕都指揮僉事袁林劉俊每員添與皂隸四名指揮同知李璈指揮僉事趙福每員添與皂隸二名正千戶蔣茂與皂隸二名都指揮僉事周全指揮同知董永昌指揮僉事殷順劉節正千戶李直沈澄王謙副千戶張錦吳立宗趙瑛李寬朱俊徳吳璉羅傑董繼宗髙明俱與世襲副千戶馬贇升正千戶百戶趙麟柳佾趙賢俱升副千戶所鎭撫蔡杲王鈇李景芳傅隆趙敏江淮戴曇計珍俱升百戶文思院大使張靖副使杜林張鑑俱升錦衣衛百戶太常寺少卿李景華右通政任傑俱升通政使中書舍人顧經升通政司右參議鴻臚寺序班安昱升中書舍人儒士倪翊王軾俱升鴻臚寺序班金吾右衛所鎭撫王錫轉錦衣衛所鎭撫令支全俸送禦用監照舊辦事舍人李鼎送國子監充監生照例出身

○賜遼府長垣王恩鉀第二子名曰寵泑

○晉府寧河王美堛薨王定王第八子也母夫人王氏宣徳戊申生正統丁巳冊封爲寧河王至是薨年五十有九訃聞輟朝一日賜祭葬如制謚曰康僖

○賞成化二十年正月至今年四月偏頭關等處殺賊有功官軍四百五十九人彩叚銀布有差

○甲午戶科等科都給事中等官劉昂等劾奏太子太保都察院左都禦史餘子俊謂爲國必先愛民愛民必先節用使取之無度用之無節惡在其爲愛民爲國哉且國家賦有定制今則創爲預徵邊有常供今則索於額外借漕運而京儲因以不充急斡運而京民爲之擾動報虜警而勢多虛張修邊防而財多妄費徒勞人力未見完功惟務更張無益於事𨿽侵欺之情未露而妄費之責難逃乞逮至京明正其罪以爲大臣妄費邊儲之戒河南等道監察禦史朱欽等亦奏子俊往在狹西繕修城壁﹤鋶﹣釒﹥開河湟蓋嘗粗有成績頗獲時譽乃荷聖明拔自疏遠置諸六卿之列增其職任委以邊寄之隆而昧於審時急於成事乃於凋獘之餘輙興城堡之築事不酌其可否功惟幸其必成遂致邊備空虛羣情嗟怨伏蒙皇上明見萬里特命工部左侍郎等官杜謙等勘報臣等切惟邊防之險不在地利而在人心朝廷之憂不在四夷而在百姓今疲中國以事邊境重手足而輕腹心非惟不能保邊而適足以擾邊非特不能安民而適足以困民此而不懲何以警後﹤鋶﹣釒﹥並入上命該部議其事以聞旣而杜謙等勘報還奏以爲子俊在邊未及二年費用官銀一百五十萬餘兩糧料二百三十萬石𨿽因供給軍馬修築墩臺置造兵器優贍陣亡皆出公用然亦勞民傷財不爲無罪復下戶兵工三部會議覆奏上曰餘子俊受朝廷重托不審事勢偏執已見處置乖方費用錢谷數多姑置不問革太子太保令致仕去初子俊欲修邊墩會邊境連年災荒兼值農候眾皆難之以有當道者力主其事上亦任之不疑遂不能止旣而鎭守延綏太監韋敬怨子俊奏調之寧夏其所親內援有爲之構於上者上始疑之適子俊奏欲回京遂攺命畱鎭大同敬復訐其出入邊將諸事科道亦乘間言之及謙等往按其事皆無所得乃獲致仕云

○己未景皇帝忌辰遣駙馬都尉蔡震祭陵寢

○中書科食糧儒士仝泰乞爲中書舍人吏部覆奏以爲不當與內批特予之

○巡撫宣府右副都禦史李嶽劾奏萬全都指揮僉事姚信違例濫受詞訟都察院請行巡按監察禦史鞫治從之

○丙申詔移河南開封府存畱米十二萬石於狹西六萬二千石於河南府賑濟饑民先是朝廷憫念狹西之饑詔河南運米至狹州交收戶部以爲河南民亦疲獘且道裏太遠止宜每石給與腳價銀伍錢運至河南府聽狹西委官轉運已得旨旣而巡撫河南都禦史趙文博又奏河南一府地方災重人民饑窘乞借前米以濟危急戶部請發太倉糶糧銀五萬兩付文博賑濟上曰太食銀不必動只於該運狹西糧內摘撥六萬二千石給之

○鎭守河南太監奏趙府鎭國將軍見博因患風證屢出街市擾害居民請敕趙王拘禁令醫療治從之

○己亥命監察禦史李孟晊爲貴州按察司試僉事陳嘉謨廣西按察司試僉事二人資淺未當遷吏部忽引舊例升之仍以孟晊試職二年嘉謨三年奏令實授初擬嘉謨雲南內批特攺廣西

○蜀王申鑿以繼妃梁氏薨乞別擇壽壙地並繼妃壙同造詔可先年王妃陸氏薨已預造王壽壙蓋王例與妃合葬而繼妃則祔葬其傍玆特因王請從之

○庚子淸明節遣駙馬都尉楊偉馬誠分祭長陵獻陵景陵裕陵文武衙門各分官陪祭

○遣駙馬都尉遊泰祭景皇帝陵寢

○遣內官祭恭讓章皇后陵寢○太監韋泰傳奉聖旨錦衣衛指揮同知邵華升指揮使百戶邵安邵喜俱與世襲僧人克紹升僧錄司左覺義

○秦王公錫薨王康王之長子母妃陳氏正統丁巳生丙寅冊封爲世子天順戊寅襲封秦王至是薨年五十訃聞輟朝三日賜葬祭如制謚曰惠

○直隸鳳陽府知府章銳奏鳳陽乃皇業所基祖陵所在視他地方不同自成化十四年以來屢遭水旱民困已甚謹陳救災備患十六事一本府成化二十一年分該徵秋糧十一萬三千三百餘卽今所收止勾兌軍三萬石無可存畱轉運乞將前項無徵者分豁更乞量借太倉官銀數萬兩賑濟一成化二十二年戶部坐泒各項軍需禮工二部坐泒各項供應歲辦民窮財盡難以追徵乞賜優免一本府州縣錢帛金銀等物奉例以三分爲率二分角�羊部今本府所貯不及三千乞存畱賑濟一本府去年鹽鈔例以半起運京庫乞如山東保定事例存畱賑濟一僉點均徭近年巧立編剩人戶名色剝削銀錢害民最甚乞行禁約止許丁力相應之家余悉優免一本府孳牧官馬增至六萬一千四百餘匹多有倒失老病者官司追陪以致小民破產乞量畱種馬而以孳生者攺泒別處倒失者止令陪價年老者許令變賣爲便一本府孳牧牛犢今亦增至二萬七千九百餘只中間事故倒失追陪買補於歲無虛而南京光祿寺供應所需每歲多不過三百餘只卽今印過已有九千餘只而追陪未已乞敕該部寬其追陪量畱三千孳牧供應其餘變賣銀米以充賑濟或給與貧民領養耕種若有倒失止追皮角及折價還官一乞令本府照例募人納米量受武職以備賑濟一本府卽今米價每石直銀八錢近巡撫都禦史所定擬�民捨餘人等納米給米散官並旌爲義民俱無應者乞量減其數一乞令本府生員照例納米太監一先給本府僧道度牒五百名轉角�羊狹西今止得銀三百四十餘兩乞畱賑濟仍給度牒三千以資召募一成化二十年鳳陽衛所自十一年以前關領本府軍器物料逋欠未完乞免補造收過物料準作成化二十年以後該辦之數一中都畱守司並鳳陽等衛所及髙墻庶人等項每月約用俸糧一萬九千四百餘石今本府米麥並折銀僅足明年四月支用其淮安等處成化二十一年分原泒本府夏稅秋糧俱因災傷未納乞暫將淮安倉或蘇松常三府余米借撥數萬石接濟卻以本府原泒該收折銀轉送各倉俟年丰買補一鳳陽等衛所京操官軍乞暫畱本處拱護陵寢年丰如舊一本府濠梁水驛先蒙奏革今止馬驛一所每年河凍時月公使人員往往夾帶私貨多索夫力乞行禁止一本府城東故河淤塞舟楫不通車運甚勞灌漑不足乞行﹤鋶﹣釒﹥浚事下該部詳議多從其言

○巡撫江西右僉都禦史閔圭奏贛州府瑞金縣累被福建長汀等處流賊越境攻劫乞展修舊城以保障居民並乞於贛州衛撥一百戶所軍防守縣境並附近石城縣等處事下兵部議宜如圭等所言但一所軍士多存實亡宜撥贛州衛軍一百名無則於餘丁內三丁取一以足其數修城事如年丰盜息不爲勞費從便舉行從之○辛丑太監韋泰傳奉聖旨太常寺寺丞連克彰江懷俱升本寺少卿中書舍人李成升太常寺寺丞鴻臚寺序班張欽升中書舍人太常寺協律郎王日敬贊禮郎張日慶汪日茂樊日東通政司知事彭城宋裕錦衣衛見任副千戶王綱帶俸所鎭撫梁振俱復職仍舊鴻臚寺主簿路廷羙序班李祿盛釴華嶽陳南金楊旻沈會李惠中書科冠帶儒士覃王�贊郭義俱復職禦用監辦事

○巡撫宣府右副都禦史李嶽等奏今年二月虜近邊東行傳聞與朵顏連和欲合勢入寇事宜堤備已嘗入境掠去官馬守堡百戶苑茂雷﹤王巳﹥提督指揮倪鎭俱宜究治守備指揮王泰梁海分守右參將都指揮僉事楊彪太監張剛督令不嚴不能無罪事下兵部議宜行大同宣府遼東一帶鎭守等官視常加謹苑茂等三人令巡按禦史逮問如律守備分守等官王泰等四人俱屢嘗誤事取旨裁處上令茂等逮問泰等俱記罪

○兵部武選司吏樊忠韓錫大興縣民匠吳鑑吳興皆以罪伏誅先是鑑興出入會同館與夷人相貿易有建州衛夷人謀買舊敕鑑言於忠輙於本司盜出廢敕十六道同鑑至會同館售之錫亦盜敕二十一道藏於家托鑑興轉售俱獲利緝事官校發其事下錦衣衛鞫實左右侍郎阮勤侯王�贊郎中鄒襲朱紳員外郎彭綱主事髙鑑張曰�永石巍趙銘蘇章並吏役人等俱逮下獄刑部各擬合坐者律上以忠等交通夷人盜賣敕書大不畏法命卽誅之襲等防範不謹免贖罪俱調外任勤王�贊亦調南京別部餘各坐罪有差於是調襲湖廣徳安府紳常徳府俱同知綱貴州永寧州知州鑑貴州鎭遠府曰�永狹西平涼府巍湖廣永州府銘廣西潯州府章雲南姚安府俱通判勤南京刑部瓚南京禮部勤等之下獄也給事中吳凱禦史劉宇等劾其弛職廢事及錦衣衛通事指揮楊銘等怠於防閒之罪有旨責凱等何不早劾及已逮問方以奏聞法當究治姑宥之楊銘等俱不問而尙書馬文升亦服罪上以其到任未久置之

○壬寅周府儀賓劉宣先因勒取夫匠財物及侵用官料坐罪革職閒住至是妄引事例擅自冠帶又越奏以所停祿米乞仍支給都察院請行巡按禦史問擬如律詔令贖罪畢仍革職閒住

○癸卯升兵部郎中林鳳禮部郎中呂﹤常心﹥俱爲南京太僕寺少卿

○甲辰太監韋泰傳奉聖旨禦醫莊元升太醫院院判錦衣衛副千戶叚瑁升正千戶冠帶總旗張綱升百戶管事銀作等局人匠胡濟等六人升文思院副使

○敕廣西按察司僉事李轍專居贛州提督捕盜巡撫江西右僉都禦史閔圭等言贛州與福建廣東湖廣境流賊攻劫分巡等官責任不專事多牽掣乞專委按察司官一人專居贛州分巡嶺北道提督捕盜事下兵部言宜如圭議敕分巡僉事李轍專任其事並行三省附近衛所有司俱聽調遣從之

○中都畱守司都指揮同知梁瑄河南山東都指揮僉事徐鼐王麟各領所部官軍赴京營操練內有逃避者俱以鈐束不嚴坐罪下刑部獄贖杖還職○乙已敕巡撫山西左僉都禦史葉淇巡撫大同右僉都禦史左鈺巡撫山西協守甘肅左副總兵署都督同知魯鑑佩靖虜副將軍印充總兵官鎭守延綏分守西寧都督僉事王義充左副總兵協守甘肅守備平涼都指揮僉事哈振分守西寧仍協同莊浪田廣管事時兵部會舉淇與鑑等代餘子俊並嶽嵩之缺而左鈺王義哈振之命並從中出也

明憲宗純皇帝實錄卷之二百七十五

明憲宗純皇帝實錄卷之二百七十六

成化二十二年三月丙午朔巡按狹西監察禦史汪舜民劾奏鎭守甘肅太監覃禮總兵官左都督範瑾監槍奉禦屈傑分守甘肅右參將李俊俱號令不嚴備禦無法致虜入境殺掠又輕舉喪師內俊職專分守情罪尢重欲行究治都察院具聞上命執俊鞫之禮等姑記其罪

○山西平陽府蝗

○丁未戶部臣奏沿邊墩臺守了囚徒多系盜賊問發人數舊例每名月支口糧四斗後因太監王直奏增一石今巡撫寧夏僉都禦史崔讓奏各邊倉廩空虛宜從舊例庶邊儲不至妄費從之

○戊申太監韋泰傳奉聖旨肅州右參將署都指揮僉事李俊涼州右副總兵都指揮使劉晟俱升都督僉事仍舊分守

○降錦衣衛百戶羅謙爲山海衛總旗謙東廠太監羅祥家人假爲祥書挾勢遣人於兩淮中鹽事覺也

○庚戌太監韋泰傳奉聖旨大徳顯靈宮眞人王應﹤礻奇﹥兼本宮住持髙士陳應﹤衤盾﹥劉紹先俱升眞人左演法陳崇仁左至靈鄧思誠俱升髙士右至靈楊云綱升左演法左至靈景徳暹升右演法右至靈韓文富楊應祐俱升左至靈左玄義張道本劉云徽俱升右至靈右演法張通玄左至靈臧守中右至靈吳仲芳李谷泉蕭景淸左玄義常復成張崇禮劉徳昇右玄義槐用賢尙徳潪苗云崇錢雲山�吳左文亮閻本庸蔡宗白陳良福柏尙寬俱管道錄司事右演法劉洞虛升左演法右至靈劉應梁升左至靈左玄義張用仁升右至靈道士李守誠升右玄義僧錄司左講經定任徳端左覺義定玉智遂右覺義祖能定汰徳魯常欽眞定俱令管事仍兼住持永安寺住持僧宗鍷升左覺義大隆善護國寺禪師班麻紮失升灌頂大國師覺義端竹羅卓升禪師剌麻竹麻紮失星吉班丹汪秀堅銼俱升都綱

○寧夏地震

○辛亥發內庫鈔十五萬貫銅錢三十萬文市祭祀果品從太常寺官請也

○分守莊浪西寧等處左參將都指揮使田廣奏曩緣虜賊襲殺賫奏使人被劾當逮但臣時方統兵在外追捕乞從﹤宀十見﹥宥上曰田廣戒諭不嚴事宜逮問但邊方用人姑宥過一次仍停俸三月

○壬子升山東曲阜縣知縣孔爕爲兗州府通判仍管縣事後不爲例爕宣聖五十七代孫以衍聖公弘泰等薦知曲阜九載有政績縣民王奉等赴吏部告保巡撫副都禦史盛顒亦爲移文請加秩治事故有是命

○命錦衣衛逮治秦府等府自宮人李有兒等一十七名從禮部奏請也

○癸丑太監韋泰傳奉聖旨義勇後衛前所副千戶吳林金吾前衛前所百戶霍政金吾左衛中所百戶王永安俱轉錦衣衛帶俸旗軍蘇志等九名畫士牛琰等一百四十五名人匠龔禮等七十六名俱令於錦衣衛五所人月支食糧一石光祿寺人日支粳米八合俱送禦用監上工

○太監覃昌傳奉聖旨朱驥督率官軍緝事有勞升都指揮使仍掌衛事副千戶覃緣升正千戶百戶葉廣副千戶

○命鎭守代州等處右副總兵都督僉事周璽充總兵官仍居代州先是璽言比奉敕鎭守代州已應預太監巡撫會議但帶右副之銜仍聽節制兼專居偏頭一關去山西道遠遇事乖隔難於協處乞攺除舊號移居山西爲便事下兵部言周璽已令鎭守不受巡撫等官節制但右副之名猶仍舊爾且山西守將曩緣離邊太遠移致代州比以偏頭視代尢急奏移於此取旨裁處故有是命

○升考郎兀衛都指揮使阿古哈爲都督僉事以其貢白海靑援例陳乞也

○都察院以是言年應差官照刷天下諸司文卷而有災傷處例爲停免具奏上命災傷處戶部查勘輕重處置以聞至是奏上且言天下災傷輕重不一若槪停免恐日後貪婪官吏埋沒作獘必定以等級庶知警省詔以災傷五分以上者免照刷

○遼府長陽王弟豪坨旣坐罪降爲庶人又彊奪民馬擅出城外遼王以聞都察院行巡撫等官勘實覆奏上以豪坨先因犯罪謫降令其攺過今復縱意爲非有違祖訓敕遼王嚴加約束

○甲寅南京工部尙書胡拱辰年七十奏乞致仕事下吏部覆奏得旨拱辰歷官淸愼不允休致令悉心治事

○戶部尙書殷謙侍郎秦紘等以奏擬中鹽失誤請罪上曰鹽課重事若等何以處置差錯法當究治姑從寬恕罰俸一月該司官吏俱逮問如律○河南南陽府雨雹大如鵝卵

○乙卯賜唐王芝北折色祿米內攺支本色一千石唐府自永樂二十二年以來歲止支祿米二千石至正統天順中始增給折鈔米三千石至是復奏婚喪費重又值年荒故有是賜

○巡按狹西監察禦史汪舜民劾奏提督操守山丹都指揮同知孫璽聞敵畏怯又隱匿賊情不報山丹衛指揮僉事鄭能等各不用心防禦致虜入境殺掠都察院請仍行舜民逮璽等鞫治從之

○月犯軒轅星○丙辰總督漕運左副都禦史李敏總兵官都督同知王信會奏僣運糧儲舊例俱是民人運至淮安徐州臨淸徳州水次四倉交卸官軍支領交納斛面一尖一平兩無虧損後令官軍就民兌運已自爲難𨿽有外加耗米僅足以充盤剝雇覓之費及臨倉上納官攢人等又兢以多收斛面積出羨余爲能致將正糧虧折累軍借債補納𨿽屢經奏議得旨俱用平斛聽旗軍刮鐵行槪每石耗米自五升加至八升近年各倉官攢每石旣明加八升之外又不容刮鐵行槪每斛務令加至三四指髙斛下余米號爲官堆俱收入廒甚至額外罰米以此羨余𨿽積而正糧實虧累軍借債陪納若不申明禁革切恐窘迫不已因而逃亡有誤漕運大計乞敕該部轉行京通二倉收糧內外官員巡倉禦史嚴加禁約自成化二十二年爲始俱依欽定八升事例聽令旗軍刮鐵行槪兩平收受不許外加斛面及罰米官堆敢有故違並聽禦史參問仍乞將攺兌糧米免其二分上京俱於通州倉上納永爲定例﹤鋶﹣釒﹥入上命戶部知之

○戊午實授南京狹西道試監察禦史繆樗爲監察禦史

○復鄒襲爲兵部郎中仍停俸三月襲旣坐司吏盜賣敕書降徳安府同知畱通州未行蔚州左等衛署指揮使等官張旺等一百二十三員奏乞畱之吏部爲覆奏稱其奏保出於公論上許復襲官而停俸三月且責吏部曰黜陟朝廷大柄爾等何以知奏保出於公論事當究治姑宥不問蓋旺等之奏襲與其謀尙書尹旻乃襲鄕人其子翰林院侍講龍與之素厚因爲成其事朝廷稍聞之故以此責吏部後諸司坐黜罰者甚眾蓋始於此云○太監韋泰傳奉聖旨錦衣衛副千戶弓聚令復職管事禮部司務李宗義升錦衣衛百戶鴻臚序班姚通升錦衣衛所鎭撫儒士毛廉於錞沈鐘王佐梁鼎錢慶嚴輔楊昊歷事監生許宗俱令中書科月支食糧一石照例出身太僕寺主簿楊源鴻臚寺序班杜恆鮑怡中書科冠帶儒士劉瑭髙琦楊浩儒士鄭潮宋賢監生李浦俱取來照舊送禦用監辦事

○己未增給文思院匠官周安等倉月米五斗安等一千二百九十二員俱以傳奉裁省支半俸至是奏訴艱窘復命月支五斗不爲例

○兵部臣言大寧都指揮僉事常珍奏稱初任保定中衛指揮使見任管事援例納米升授大寧都指揮僉事帶俸仍乞任用竊見去年秦州衛指揮王文等亦緣納粟升都指揮等官仍於京衛管事如舊夫救荒固以權宜爲務而馭下實以名器爲先都指揮乃方面重職非軍功不升今此輩授以職銜已爲冒濫加之任用恐失士心乞通行內外納粟進升有所鎭撫千百戶授指揮等官指揮授都指揮以上品秩者止令於原衛所管事如舊其間眞有廉能謀勇過人堪以委用者聽所司從實推舉上是之曰見任指揮納粟升都指揮者仍依王文等例原衛舊任管事

○庚申免永平府撫寧縣今年秋糧八百餘石艸九十餘束及民壯屯種子粒豆三百四十石有奇以蠱蝗故也

○免萬全等衛城堡旗軍成化二十二年扒摟艸八十八萬餘束從巡撫副都禦史李嶽請也

○復設四川合州稅課局○辛酉守備靈州錦衣衛帶俸指揮同知馬俊奏所屬操守指揮數多品秩相埒難於約束乞視守備等官近例升授都指揮僉事以便統率事下兵部言頃俊授命以往常許以都指揮體統行事責任匪輕今無功求進乞加逮問以爲奔兢之戒上曰馬俊自乞升職事宜逮問姑宥之

○壬戌免狹西諸州縣官朝覲以巡撫都禦史鄭時奏其地有災傷及番虜出沒故也

○命彭城伯張信管圍子手官軍帶刀侍衛

○巡撫狹西右副都禦史鄭時奏今年正月虜賊深入臨洮金縣殺掠軍民三十餘人牛羊畜牧以萬計守備蘭州太監藍蕙署都指揮僉事於昇弛備召寇畏縮斂兵俱屬有罪事下兵部言蘭州等處自去冬以來累有虜警嘗令巡按禦史核藍蕙於昇罪今虜復深入所過殺掠又不知其幾千萬數而兩月之間不聞邊將遣一人一騎少遏其鋒宜行巡按禦史並加勘究自蘭州安定一帶被虜之地失誤提督守了墩臺等官悉從逮問守備太監藍蕙等亦系失機而都指揮於昇情罪尢重俱宜究治且蘭州自黃河迆北西至良州莊浪東接寧夏中衛相去三百餘里爲虜賊屯牧之場河南自州界東連靖虜亦三百餘里俱缺墩堡守了宜行令鎭守巡撫等官督屬按視某處可設城堡屯聚兵糧某地可修築臺窯拘收人畜凡一切禦虜安邊之策馳奏舉行上是之曰於昇情罪尢重可逮問藍蕙令載罪殺賊蘭州安定地方務令通查失誤之人究問明白以聞勿有所狥未幾時復言虜自去冬十一月乘冰渡河先遣黠酋僞爲僧竊入蘭州覘我無備是以深入蘭州安定境內殺掠軍民男婦及馬牛羊畜一萬三千有餘去而復來無復畏忌提督哨守千百戶等官李春等十六人俱閉門自守漫不經意罪宜究治因復劾藍蕙於昇旣不能愼固封守防詰姦細又不能整飭兵備捍禦生民時昇蕙已得旨裁處兵部謂李春等十六人俟核實安定失機之人俱宜並問如律從之

○命故山西署都指揮僉事張泰子云襲父原職爲太原左衛指揮同知

○癸亥授朵顏衛頭目滿札孩爲百戶脫脫孛羅爲所鎭撫先是朵顏衛都督阿兒乞蠻等上書言頃被北虜讎殺率眾拒之斬其首二級遣使桶卜花等九人進馬乞升賞事下兵部言朵顏例應十月進貢宜令鎭守等官厚加犒勞遣還許令及期來朝槪與賞賚有旨令不拘例伴送來京旣至兵部復以此夷邀功乞升恐聞風繼至者不能悉與惟於支給馬價之外量加宴賞爲當上令審其能斬獲者二人特官之都督阿兒乞蠻則降敕獎勵余賜彩叚等物有差

○狹西寧州知州臧世淸侵盜賑濟官糧三千餘石銀三百餘兩判官武欽斗庫李宗等各乘機盜用至是事覺巡按禦史張淮鞫實以聞上曰朝廷百計區畫以供賑濟饑民嗷嗷張口待哺而此曹因爲侵盜不惟不卹民命而顧戕之情犯深重不容輕貸其令所司亟追所侵官錢完日各發邊衛充軍○甲子攺南京禮部左侍郎尹直於兵部升通政使何琮爲兵部右侍郎時兵部左右侍郎俱缺命吏部擬奏初擬宗等四人復令於兩京堂上官再舉再舉者又四人獨用琮而特批召直蓋直內附當道中貴而外則少傅萬安爲之力援也

○西番疊力等簇簇頭柒驢等術沙等簇番人鎖南藏等各來朝貢馬及盔甲等物賜宴並彩叚絹鈔有差

○乙丑太監韋泰傳奉聖旨太醫院禦醫金璽升院判管事欽天監冠帶天文生錢鄰升漏刻博士錦衣衛副千戶王瑾升指揮僉事所鎭撫馮濟舍人王瑛升錦衣衛百戶俱帶俸副千戶王福升正千戶仍舊任

○賜代府寧津王成鉖子女食米歲五十石時王已薨逝子女未封兼以荒旱日食不給代王爲請故有是命

○命狹西都指揮僉事張雄守備蘭州○巡撫順天等府地方右副都禦史彭韶劾奏先鎭守密雲古北口等處都知監右監丞陶弘及鎭守都指揮同知王榮各以私忿訐奏請究其罪上命錦衣衛差人執榮至京與弘等對問明白以聞

○丙寅分守柳慶右參將署都指揮僉事吳英挾勢索取所部財物又縱令下人克害官軍爲巡按廣西監察禦史程春震所劾問擬贖徒還職閒住至是都察院以具獄上上以英所爲不法命追贓完日降一級廣東邊衛差操

○戊辰賜蜀府徳陽王申銈第六子名曰賓氵�與趙王見灂子名曰祐朾

○己巳太監覃昌傳奉聖旨太常寺寺丞李成照近例給皂隸四人鴻臚寺主簿周文玉序班華琇余明善張成俱取回仁智殿辦事錦衣衛百戶吳祥升副千戶仍舊任僧錄司右覺義法性令管事○巡撫甘肅右副都禦史唐瑜上備邊方略一甘肅僻在河西有警難應所以正統天順間俱宿重兵復於狹西衛所摘兵二萬餘人分番戍守邇年以來亡耗過半蓋由衛所官縱容不發𨿽加參奏展轉稽延乞自今違誤者許徑行巡按禦史逮問如律一自蘭州過河橋西至莊浪五站驛延袤三百餘里爲通虜要途初中路紅城子站堡一所歲調莊浪官軍千人操守上以爲河橋保障下以爲莊浪聲援虜恐我左右夾攻終不敢四散深入近戍兵撤去遂致虜騎長驅無忌仍乞修築舊堡調兵戍守爲便一用兵之術貴任宿將以收眾望不可因一敗而棄全能古之善將者如諸葛亮之持重而不免街亭之敗如曹操之雄武而亦致赤壁之奔勝負難期兵家常理前任大同總兵官都督許衡分守楡林副總兵李玙俱生長邊陲屢經戰陣邊人老稚咸識其名頃緣喪師坐死得原士師執法賞罰殊科軍旅從權功過可使今甘州自十六年至今總兵參副尙缺其人莊浪參將田廣不愜輿望而有如二人者一斥不用其材可借乞敕廷臣再加察訪起於廢黜之中責以甘州莊浪二地守邊之寄旣慰人望必有成功一提督鎭夷千戶所操守指揮蘇洪因挺身殺賊轉戰數十里援兵不至力竭而亡會議者方責其輕敵僨師之罪而不取其忘身殉國之難所以今之將臣率爲退計勇如洪者實罕其人乞念其死節之忠令所司取其應襲之子量加升級賜之諭祭以爲死事之勸章下兵科參駁謂邇者大同總兵緣事降秩者惟一許寧今瑜所舉許衡果何人也宜行查究兵部亦言瑜所陳欲徑逮問軍職及修築紅成子舊堡並旌獎蘇洪死事之節俱未爲失宜如所奏舉行但所薦許寧李玙方被降黜而田廣則出自簡命取旨裁決有旨唐瑜妄舉敗軍之將又訛寫其名復引曹操爲比豈大臣所言不達事體宜治其罪姑宥之仍停俸三月應問軍職如舊奏請逮問餘如議行

○工部奏奉旨看詳神樂觀提點吳玄海奏欲將本觀墻垣展開事屬紛更法當究治但未施行姑宜容恕上曰吳玄海妄奏更攺成規本當逮問姑宥之墻垣只照舊規不許展開所奏事旣有違礙只合參奏定奪何得擅擬容恕二字令具實回奏於是尙書劉昭等具奏服罪上亦宥之仍各停俸一月該司官吏監生命錦衣衛廷杖之人二十

○庚午應天府府丞楊守隨以徵收賑濟倉糧所具奏﹤鋶﹣釒﹥字有塗攺事下南京刑部問擬贖杖還職

○升湖廣布政司右參政盧雍爲右布政使

○兵部言巡按狹西監察禦史核實成化二十年冬虜入鎭番雙井兒等處殺掠人畜鎭番衛指揮僉事王璽提調墩臺指揮使李傑失於巡守事宜逮問及分守涼州太監張睿右副總兵都指揮使劉晟號令不嚴亦難辭責但方用人之際乞量加罪罰命張睿劉晟戴罪殺賊王璽等逮問如律

○壬申戶部臣奏遼東各衛成化二十年二十一年煎辦鹽課先已奏準召商納糧支給今總理遼東糧儲本部郎中毛泰奏稱馬艸缺乏誠恐調兵徵剿虜寇支給不足乞借前項鹽中納谷艸或上銀官爲買艸以防不測之用上準暫借一年

○琉球國中山王尙眞咨禮部官生蔡賓等五人在南京國子監肄業已經五年乞放回本國省親禮部覆請上曰昔陽城在太學諸生三年不歸省者斥之矧在遠方外國豈可長畱不遣其卽放歸以遂其定省之私

明憲宗純皇帝實錄卷之二百七十六

大明憲宗純皇帝實錄卷之二百七十七

成化二十二年夏四月丙子朔享太廟

○遣內官祭司竈之神

○丁丑太監覃昌傳奉聖旨升錦衣衛所鎭撫張顥爲百戶舍人張倫張溢爲所鎭撫俱帶俸尙寶司卿仲蘭爲通政司右通政太醫院禦醫李思勉爲院判俱辦事如舊

○掌太常寺事禮部左侍郎丁永中奏近者差官灑埽太廟社稷壇少卿崔志端怒吏不先稟杖之因毆罵臣不已上謂志端毆罵正官當逮問姑宥之再犯不宥志端亦奏吏不公稟而擅差所差之官亦以差遣不公而辭避故杖吏二十而永中庇吏乃罵臣至以頭撞臣者再上謂丁永中以不公納侮有失大體姑宥其罪今後凡事務從公道行之

○宥鎭守甘肅太監覃禮總兵官左都督範瑾副總兵都督同知魯鑑等罪以虜入鹻灘等墩殺掠不能備禦也

○戊寅上以天气暄熱詔兩京法司並錦衣衛見問罪囚情輕者減等發落情重有可矜疑者具錄以聞

○監察禦史鄧庠早朝糾儀差錯命錦衣衛杖二十釋之

○太監覃昌傳奉聖旨大能仁寺灌頂大國師札巴藏播升佛子國師鎖南加升灌頂國師講經鎖南班丹升禪師剌麻鎖南朵只領占窩些領占寧播盆銼巴俱升都綱僧錄司右覺義本隆升左覺義俱仍舊道錄司右演法李永華升髙士左至靈陳永仁升右演法右玄義孫玄禧劉永浩升右至靈馬志昂張永新堵崇徳賢永昇陳永福邢崇源俱升左玄義俱令管事道士孫得弘董得明俱升右玄義

○己卯諭監察禦史等官今後通政司鴻臚寺官宣讀奏辭有差錯一二字者免劾

○調中書舍人丁璣爲貴州普安州判官先是中書舍人徐莊及璣等以寫成誥敕五百二十九道送尙寶司請寶用先具數少一道尙寶司卿李璋少卿李溥不察而皆用寶又以已用寶誥命一道誤入之視原帖贏出其二莊及璋等皆具奏伏罪命宥璋溥各停俸一月下莊等十九人於錦衣衛獄刑部擬莊等罪俱當贖杖復職有旨特令調璣外任璣由進士授職嘗以星變建言云

○庚辰太監覃昌傳奉聖旨太僕寺卿朱奎升大理寺卿太常寺少卿任道遜升本寺卿俱支從二品俸中書舍人杜昌升大理寺右寺丞唐勝華英升尙寶司丞鴻臚寺主簿周惠疇序班髙岱俱升本寺右寺丞余遂升中書舍人工匠陳寬爲文思院大使何旺朱昇胥成爲副使俱仍舊治事○是日昌復傳奉聖旨錦衣衛副千戶陳全姚興百戶吳斌錢曰�永劉榮所鎭撫劉釗營繕所丞王伏三文思院副使趙通俱令支全俸武功左衛所鎭撫譚貴升錦衣衛百戶帶俸記名工部司務孫王�贊取來禦用監供事舍人郭文政升�錦衣衛百戶管事文思院大使徐剛陳謙錦衣衛所鎭撫郭成姚安俱錦衣衛百戶工匠李通劉釗閻亨王宇祁福保錢順史學趙聰陸洪魏綱趙文浩彭肜潘文二楊友陸成郝興俱錦衣衛所鎭撫俱帶俸仍舊供事欽天監冠帶陰陽人傅榮升漏刻博士

○月生左珥蒼白色○辛巳琉球國中山王尙眞遣使臣蔡曦等來朝貢馬及方物賜宴並彩叚等物有差

○禮部奏給度天下僧道已至十一萬人矣乞停止從之

○巡撫甘肅右副都禦史唐瑜奏成化二十一年冬虜賊屢入莊浪境內紅城子等處殺掠軍民四十餘人牛羊等畜二千有餘分守左參將田廣旣畏縮縱寇又隱匿不報宜行究治章下兵科參劾廣罪難再宥兵部議宜逮問如律從之

○大同總兵官署都督同知王璽等奏今年三月間虜賊屢入邊疆殺掠守墩軍士哨守指揮翁鉞趙全守墩千百戶王斌等怠弛誤事宜加究治守備太監左敬監丞鄒玉都指揮蕭幹分守參將李杲太監石巖陸誾提督不嚴俱屬有罪事下兵部覆奏命翁鉞等逮問左敬等姑記其罪

○兵部署郎中事員外郎王祿奏比奉敕至延綏等處營堡查勘虧欠官馬共五千餘匹已用給賜官價八千兩督付所司買補並措置三千餘匹給軍之外余欠一千九百餘匹例應免追乞暫借比給延綏雜銀一萬三千六百餘兩買補徐以太僕寺徵收馬價銀如數補還事下兵部言糧銀以濟邊儲難於移貸今宜先給予太僕寺見貯馬價七千兩余令於苑馬寺茶馬司等處從宜區畫從之

○壬午加封金闕玉闕眞君爲上帝遣少傅兼太子太師吏部尙書謹身殿大學士萬安赴靈濟宮祭之

○都察院右都禦史屠滽奏臣右副都禦史歷三品俸已二年餘四月及升右都禦史歷二品俸又八月乞以今所歷足前所歷共計三年請給三品誥命以封父母事下吏部看詳覆奏允之

○狹西鎭守等官言金州知州鄭福九載秩滿州民保畱之吏部請依近例升從四品散官及俸仍理州事報可

○金吾右衛帶俸都指揮使李玙奏往緣大同有警總兵官許寧等失誤事機臣自延綏受命赴援方於是日起程兵科劾臣逗𨖻並降二級乞加原貸事下兵部言玙已嘗上章自辯被兵科參劾而止今降黜已久取旨裁決上曰李玙初因失機宥死降職已久何以又累陳乞不允如更來奏擾不宥

○甲申上以天久不雨特遣官祈禱命文武羣臣致齋三日禁屠宰

○太監韋泰傳奉聖旨太醫院判丘鈺升通政司左參議仍舊辦事

○升崇府儀衛司帶俸百戶余鐘爲儀衛副世襲不爲例鐘崇王妃之兄也

○丁亥遣英國公張懋保國公朱永新寧伯譚祐分祭天地社稷山川祈禱雨澤

○太常寺奏靈濟宮金玉二闕眞君祭祀舊例正旦冬至萬壽三節並眞君生辰俱用素羞近加封爲上帝宜用牲醴上曰今後遇朕誕辰用太牢致祭其餘如舊

○戊子直隸永平衛千戶陳澍上章乞復原任錦衣衛事下兵部言澍往因其父兵部尙書鉞犯法坐調今復夤緣幹乞事宜究治上曰陳澍旣所犯不法且調衛已久不允○庚寅京師居人有犯屠禁者官校緝獲以聞責令禮部自陳尙書周洪謨等具奏服罪上曰汝部職掌禮儀祈禱日期不嚴禁約乃視爲泛常怠慢殊甚於法本難貸旣服罪姑宥之

○太子太傅吏部尙書尹旻有罪落太子太傅爲太子少保其僚屬停俸貶官有差時鄒襲旣爲指揮使張旺等奏保復兵部郎中緝事官校又發襲旺交通事下錦衣衛獄鞫實給事中張雄等監察禦史武淸等劾奏旺嘗以宿娼事覺襲庇之今爲此舉以復私恩而尙書尹旻侍郎耿裕黎淳郎中鄭宏員外郎邵賢主事佟珍等以爲出於公論徇私奏請俱宜究治上命錦衣衛執宏賢珍鞫治之而責旻裕淳徇情玩法令具實以聞旻等上章言鄒襲系濟南衛軍籍與旻同鄕當避嫌今止據旺等奏保以爲公論罪不容逭得旨旻典選不公曲徇鄕情爲襲罔奏復職法當執治姑宥罪而降其官裕淳阿附不能辯阻亦停俸半年旣而法司以襲等獄詞上得旨襲原籍爲民宏降一級及賢珍俱調外任旺等調外衛差操宏雲南道安州知州賢四川涪州知州珍湖廣黃州府通判辛卯仁祖淳皇帝忌辰奉先殿行祭禮

○壬辰南京吏部尙書陳俊九年秩滿吏部以聞得旨令俊復職

○太監韋泰傳奉聖旨儒士劉吳蹇弘仍取來及陶成袁浦俱令食糧中書科餘丁髙志等三十名俱依燕祥例於錦衣衛五所月給米一石光祿寺日支米八合俱送禦用監辦事供役

○命山東道監察禦史陸淵提調北直隸學校

○進封汾川王貢錝爲肅王貢錝乃肅簡王庶長子王薨應襲封成化十七年坐事停襲革其半祿至是簡王妃樊氏奏其攺過自新欲乞進封上從之命仍革半祿癸巳禮部臣奏長河西魚通寧遠等處宣慰使司以黎州大渡河寇發連年不能進貢至是未補三貢貢內開有新招撫名色緣補貢無例番方亦無新招撫者此四川都布按三司等官失於查究阻回今已覺舉奏聞宜宥其罪而三貢方物俱宜受之以俯順夷情其各賞賜別當斟酌請給從之旣而擬奏正賞並折衣絹通減四匹各番復奏乞加賞有旨人加生熟絹各一匹今後令彼務依年例定數來貢毋得違越

○都督僉事劉寵卒寵字仲榮直隸臨淮縣人襲父鵬職爲寧夏左屯衛指揮僉事天順丁丑攺綏徳衛復調楡林城守堡屢以殺賊功升署都指揮僉事實授都指揮僉事都指揮同知都指揮使以紅鹽池劫營功升右軍都督僉事尋奉敕鎭守山西代州兼提督鴈門寧武偏頭三關以老引退至是卒賜葬祭如例子忠襲其原職綏徳衛指揮使

○甲午免南直隸江北鳳陽等府縣衛所去歲秋糧六十六萬三千七百餘石以旱災故也

○乙未命戶部淸理畿內莊田時駙馬遊泰奏請武淸縣六道口葦地戶部因奏勛戚勢家所據太多且不納稅今請以先年賜予有文案可驗者爲準其無者悉從減輕則例納稅以充國用已經承佃起科者仍舊侵占民地者悉令給還從之

○賜故秦王公錫妃嵇氏祿米五千石本色三千石折色二千石時王初薨祿米一萬石例應住支妃請全給以辦喪事上以狹西頻年饑饉民力不堪故減半給之○丙申南京吏部尙書陳俊子敍乞爲南京國子監生許之

○丁酉仁祖淳皇后忌辰奉先殿行祭禮

○賜百官扇

○賜晉府臨泉王奇湒第三子名曰表桴崇王見澤第二子名曰祐樒第三子名曰祐椐

○戊戌巡撫貴州右副都禦史謝曰�永等奏今年二月苗賊擁眾萬餘殺掠人畜焚毀廬舍占據土田勢甚猖獗蓋自天順四年以來據鵝浦等寨五十餘處迫逐梅花等峒熟苗一百二十餘寨不辦糧差殺虜都勻淸平丹溪等屯堡人畜不知其數累嘗請討蒙令調軍撫捕因兵少敵眾未能輕舉恐日久蔓延用力愈倍乞量調四川湖廣播州等處近衛官軍土兵四萬餘人俟秋成之時因糧於彼協力進剿仍敕廣西湖廣鄰境防其奔突以除後患事下兵部言蠢爾小夷殄滅爲易但恐三軍所至戮及無辜宜敕曰�永等且撫且捕如必不得已欲動調大軍更爲議奏乃敕曰�永鎭守太監張成總兵官都督僉事吳經右參將都督僉事彭倫及巡按禦史三司官曰爾等先奏淸平都勻二衛苗賊猖獗已議調迆東龍裏平越等衛屯操官軍及迆西普定普安等六衛官軍各二千五百人分令爾倫及都指揮李縉管領相機截殺又據淸平衛安寧宣撫司各報苗賊髙南苗老平等起調生苗千萬餘眾及賊首重雪拜立不知姓名一人號爲軍師與惡龍洛道等約在三月內同劫舟溪等處欲爲大亂今賊勢滋蔓漸近城池事勢甚急爾等又議調湖廣四川附近官軍土兵並貴州官軍共四萬五千各委都指揮指揮宣慰宣撫等官管領於今年八月內俱會於淸平聽爾節制調度大加剿滅以靖地方合用糧餉銀叚等物俱已措備足用朕惟苗賊肆惡出師撲滅固地方至計但念前此亦嘗興師致討屢以捷聞然率兵方出而賊覺卽逃兵甫歸而跳梁如故蓋緣苗性叛服不嘗又依險負固徵之不得貪功之徒未免傷及無辜民愈受害朕意惟欲爾等嚴督見調官軍悉心撫捕以全天地好生之徳今又得奏兵部覆議謂若明白進兵則彼據險不出徒費糧運無益於事宜令爾等分布要處遙振軍威仍招諭各夷謂爾久聽撫化又復攻圍搶殺是何堡寨軍民與爾有讎明白訴告照依夷俗體例爲爾處分如賊執迷不從卽於貴州屬衛並爾倫所轄衛所再調官軍土兵一萬密切計議或乘彼不備而搗其巢穴或據彼要害而絕其糧食務出萬全勿墮賊計若畏威輸服卽仍撫定庶不濫及無辜亦免貽地方及鄰境意外之患爾等其欽承之毋忽

○鎭守福建太監陳道奏乞每州縣僉撥皂隸二人事下兵部言內外守臣皂隸革罷未久近已有奏允者至如道奏計福建所屬州縣應得一百餘人取旨裁處命所司僉撥六十名與之是時上在位久左右多見信任中官恣橫殊甚其在外者則納格於內以固其任在內者則進言於上以庇其外由是內外夤緣凡有奏請無不允行然亦有上意不得已而從之者人皆知其實而莫敢誰何也

○己亥戶部覆奏先有旨命河南布政司以寄收兌軍糧十二萬石運至河南府待狹西官司發人接運三邊以給軍餉今狹西守臣奏由狹至河南道多險阻所運不償所費且當農務方殷之時有妨民力請以前項糧準作河南是歲夏稅以給王府及諸司官吏俸祿卻於夏稅內如數每石徵銀六錢運送狹西布政司轉發三邊庶民不告勞而事亦有濟奏入從之

○庚子免貴州布按二司及所屬府衛州縣官明年朝覲以鎭守等官言邊方有事也

○以漢陽府劉家隔稅課局課鈔給襄王三年時局鈔歲辦三萬五百餘貫王請給賜永爲歲用戶部覆奏局不在王封內且漢陽官吏折俸皆取給於此給王不便上謂王旣有奏聽與三年以後如舊

○辛丑實授南京廣東道試監察禦史康厚爲監察禦史

○巡撫宣府右副都禦史李嶽等奏朵顏衛虜眾屢於沿邊出沒稱欲報事並乞求鹽米等物計自今春以來已三十餘次干擾無厭蓋虜情桀黠陰蓄異圖乞敕朵顏衛頭目嚴加鈐束爲便事下兵部議宜如嶽等言降敕往諭上曰此虜旣累稱赴邊報事止宜令各邊堤備撫待不必沮之

○分守狹西涼州太監張睿右副總兵劉晟其部下千戶何政王玉探望設伏不行嚴謹致虜犯境事聞都察院請俱逮治有旨睿晟姑記罪而執問政玉

○壬寅太僕寺少卿王曰�永卒曰�永字必照直隸靈璧縣人成化丙戌進士授江西樂安知縣畱心民事乙未擢監察禦史選爲通政司右參議尋遷左升右通政先是李孜省以方技進爲通政掌上林苑監事旣而被劾落職尋復舊其升職在曰�永前而復職後曰�永朝會間曰�永處其上孜省讒之左遷太僕寺少卿至是卒曰�永治邑時聲稱甚著及居通政名頗減云

○癸卯狹西土番麥鵝等簇番僧朵只尖藏哈者等簇生番玉巴等四川長河西宣雜等寨寨官頭目溫目等各來朝貢馬及佛像氆氌等物賜彩叚絹鈔有差○夜南方流星大如盞自牛宿行至近濁

○是月河南蝗

大明憲宗純皇帝實錄卷之二百七十七

大明憲宗純皇帝實錄卷之二百七十八

成化二十二年五月乙巳朔南京兵部尙書王恕等以南京武學試中官生答策中箭名弟來上兵部請降賞格有旨一次策可觀又騎射能中至五六箭者賞鈔百貫策可觀並騎射能中至五六步射中至四者各半之學官及教射之人亦如例給賞

○丁未兵部尙書馬文升等言故事各邊軍馬數目地方圖本三年一造冊奏報恐其間消長參差卒然有警難以調度宜自今攺議地方稍遠者歲一報而邊方多事之地歲再報奏報之法不須造冊具名第以章奏具書見兵幾何其中騎幾何步幾何任戰者幾何常操者幾何冬操夏屯者幾何有故者幾何其歲再報者期以夏冬之季至部一報者期以冬季至部有後期及數目不明者奏請處治其三年造冊畫圖則宜如舊兼行之上曰可○戊申巡撫大同左僉都禦史葉淇等奏四月初諜報威寧海西有虜營二處騎可萬許又脫靴城南山虜騎掃路廣七十餘步大灰河兩岸營壘徑可十里察其進止恐有大舉入寇之謀事下兵部尙書馬文升等請諭淇等及宣府鎭守等官整兵備之且令宣府遊擊將軍柳春領所部兵詣萬全右衛屯駐副總兵江山閱精兵數千以備策應仍行東邊守將整兵以備東寇京營總兵整點兵馬以備調發上是之旣而保國公朱永言京營存操馬僅三千六百匹餘皆下場就牧今宜取官軍萬人馬五千匹還京操候待報卽發有旨仍敕諭三邊守臣加謹堤備京營官軍命永悉心練習牧馬姑勿取還第時時遣人稽點勿令瘦損遠去

○己酉端午節賜百官宴於午門

○辛亥巡按廣西監察禦史程春震奏正月中思恩軍民府苗賊覃召管等攻劫柳慶等處靑山等村堡領哨指揮戚琬等與戰官軍陣亡者十有八人事下兵部請移文兩廣守臣撫捕並行巡按禦史逮琬等治失機罪從之

○壬子代王成煉奏樂昌王聰涓吉陽王聰注食祿一千石不供歲用請如舊制二千石給之戶部覆奏上曰山西地方連年荒歉諸王歲祿酌量已定不宜請增以重民困其已之甲寅太祖髙皇帝忌辰奉先殿行祭禮魏國公徐俌承命祭孝陵

○乙卯虜寇入大同中分嶺等墩殺軍餘數人按伏指揮谷振以兵追之爲流矢所中至是守臣勘報守墩千戶李安譚震總哨千戶吳英曹鉞皆坐罪逮問振坐追賊失利守備都指揮曹紳蕭幹太監左敬分守參將李杲太監石巖坐號令不嚴詔姑宥之

○丙辰仁宗昭皇帝忌辰奉先殿行祭禮遣駙馬都尉蔡震祭獻陵

○給團營馬萬匹命各營倒失馬遇例停追者仍亟爲措置買補從兵部議也

○丁巳通政使司右通政陳政服闋復任

○戊午免江西被災府縣正官朝覲從鎭守巡撫等官奏請也

○刑部右侍郎佀鐘以母喪去任○己未鎭守密雲都指揮同知王榮坐罪降指揮僉事罷還密雲中衛閒住而以武淸衛指揮使張瓊代之

○辛酉太監覃昌傳奉聖旨通政使蔣宗武升禮部左侍郎太醫院使任儀胡廷寅張倫俱通政司右通政

○命河南鎭守巡撫等官度地方災傷輕重定所屬官朝覲時鎭守等官以災傷奏乞槪免吏部覆奏非宜故有是命

○壬戌南京工部右侍郎劉俊乞以子遐爲國子監生許之

○命故萬全都指揮同知朱謙子輔襲爲開平衛指揮使

○癸亥保國公朱永言團營備徵官軍失伍者多今邊務方殷若待報選補恐緩不及事請遣坐營將領卽艸場精選萬人補之仍閱正馬萬匹﹤馬犬﹥馬五千匹在場牧放以備調發事下兵部議制可遂命都督同知陳瑛往會廣寧伯劉璇選補

○降樂陵王長子當菏鎭國將軍當氵�再爲庶人初王三子長當菏次當渿三當氵�再皆幼王延生員滕鎡教之時菏氵�再資質不及渿鎡白於王王意屬渿二子憾焉遂謀於府中人杖殺鎡事覺命官核實都察院奏請裁處上以當菏等聽信姦謀杖殺教書人逆天害理凶惡之甚何以嗣守爵祿俱降爲庶人樂陵王不能教子亦下書切責之

○甲子賜晉府永和王奇淯第三子名曰表棖義寧王奇渶第四子名曰表杭

○乙丑巡撫江西右副都禦史閔圭等奏新昌縣山深路險盜賊竊發𨿽歲調官軍防守然往來無常未能根捕乞於袁州衛摘撥一所官軍於此屯戍支公帑財物以造治所營房又舊有土城版築未固宜發民夫修治事下兵部覆奏命圭等審議行之

○大同左副總兵劉寧乞以京衛指揮僉事劉澄自隨兵部言不可從且請令今後各處副總兵有所奏請必須署以協同鎭守名目不許與總兵官況稱鎭守其奏帶之人僅視分守將領給以三人又鎭守以下官自京師往者方聽奏帶京衛頭目著爲例報可

○翰林院侍講尹龍有罪除名並革其父吏部尙書尹旻太子少保令致仕時東廠官校發龍諸陰事下錦衣衛獄旣而吏科給事中張雄等言龍宅心匪臧制行可惡竊弄父權大開幸路納賄如市而略無忌憚干謁如雲而罔知檢束如楡次縣知縣孫盛饋銀三百五十兩特授沂州知州通州指揮吳昂送銀五百兩兼管九衛糧運且尙書尹旻猥以凡庸遭逢聖世官成名立攺易初心惟徇溺愛之小私不顧輸忠之大節縱子受賕而大著貪聲恣意用人而甚虧公道近年以來奔競成風以致賢否混淆是非顚倒欺公罔上罪惡貫盈物論沸騰人心憤怨伏望皇上明正其罪以戒欺罔監察禦史陳孜等亦言旻貌恭心異舞智術以禦人行濁言淸謀身家以爲計假銓衡之公器植桃李之私門厚鄕裏不論賢否擇善地以居之比親識不分淑慝簡美職以授之有初進而驟升者妄稱才識堪任有久任而淹滯者諉曰資格所拘賄賂公行苞苴競進如通判王範以其鄕之親黨而濫升主事經歷張璲以其子之心反而驟進少卿若此之類難以悉舉其子龍性尢譎詐心復姦回素無學問之功藉父勢以爲美官久著貪污之迹據厚資而彰穢行原其所自旻父也龍子也父之行旣不足以正其子子之惡豈不關於父受賄者𨿽曰龍而行事者實則旻也使其不知則於子且不知何以別天下之賢否使其知之則於家且不齊何以典人物之銓衡淸議不容輿情共憤事旣敗露幸蒙曲宥自當稽首感激奉身求退復何面目立於淸班是蓋人言不卹廉恥罔顧殊失大臣之體甘爲小人之歸乞獨奮乾剛大彰天討以爲父子同惡人臣幸進之戒上曰尹旻姑不逮問三法司錦衣衛其執尹龍並張璲王範於午門前拷訊明白仍究其有如璲等親暱請托營求升職者具實奏處於是禮部郎中劉紳兵部員外郎董寧常徳府同知朱紳按察司副使謝顯王錦馮蘭名俱及焉獄上得旨尹旻聽子納賄徇情升官大壞選法仍革太子少保止令以尙書致仕龍憑藉父勢交結憸邪濫受贓私發原籍爲民璲範降三級調除遠方劉紳等令各執問侍郎耿裕等令具狀以聞裕等服罪上責其職佐銓衡乃旁視緘默曲意阿從致使升擢不公法當逮問姑置之仍停俸三月已而降璲爲廣東化州知州範爲雲南景東衛經歷劉紳爲四川漢州知州寧爲湖廣常徳府通判而命巡按禦史執問顯錦蘭及朱紳來奏

○魯府儀賓胡逵有罪贖杖還職以家人違法連坐也

○戊辰詔以宣府團種糧仍給邊軍買馬舊例沿邊官地聽軍士協力耕佃以所收租於官庫易銀買補倒死馬匹邊軍賴之其後兵部尙書餘子俊奏攺以充邊食糧儲歲止給三千石買馬以故軍士償補不給多至逃亡戶部請仍舊爲便從之

○己巳運京庫銀六萬兩於狹西以給軍需時巡撫右副都禦史鄭時奏三邊有警糧儲缺乏故也

○庚午命遼東都指揮僉事孫慶子纓代父原職爲廣寧左屯衛指揮使

○癸酉命分順義縣仁智鄕莊田一所以其半給常徳大長公主香火其半賜興濟郡王

○賜周府鎭國將軍子土�畀庶第二子名同鍡鎭國將軍同鈷庶第三子名安氵�茈宣寧王庶兄鎭國將軍仕土��第三子名成鋪隰川王府鎭國將軍仕墥子名成錐

○內官監太監韋洛奏奉旨同鴻臚寺署丞海濱伴送撒馬兒罕地面使臣怕六灣馬黑麻至廣東濱沿途教誘使人需索紛擾後期始至總鎭兩廣太監亦奏怕六灣馬黑麻道經山東東昌府買軍民子女爲妻妾事俱下禮部覆奏宜寘濱於法上命錦衣衛執訊之

○貴州土官宣慰使安貴榮世居水西管苗民四十八族宣慰使宋然世居貴州城側管水東貴竹等十長官司皆設治所於貴州城內銜列左右而貴榮掌印非有公事不得擅還水西卽還須稟知守臣乃聽而苗民首領永則等請敕其不妨司事以時巡歷所部趣辦貢賦總兵官吳經亦爲之請事下兵部謂國家之於土官不輕降敕宜移文諭令如舊供職有事聽暫還水西以印付然管之得旨許賜以敕令悉心管束夷民

○虜入獨石城及洗馬林堡殺傷守墩軍七人執二人以去宣府守臣以守墩千戶鄧鎭百戶王祥提調指揮馬良韓謙不行謹備而參將盛忠等號令不嚴請究治之命姑記其罪

大明憲宗純皇帝實錄卷之二百七十八

大明憲宗純皇帝實錄卷之二百七十九

成化二十二年六月甲戌朔贈官人楊氏爲恭僖夫人遣內官致祭命有司營葬以舊嘗奉侍東宮有勞也

○乙亥敕諭文武羣臣曰朕惟人君圖治必先於得賢人臣輔治必謹於奉法夫法者治天下之具得眾賢以奉法則治功未有不成者我太祖髙皇帝創業貽謀百司庶務具有成憲列聖相承守而弗失治化之隆遠邁前代肆朕繼統壹惟成憲是遵夙夜兢兢恆思得人輔理柰何歲月滋久文恬武嬉往往有恣情玩法隳職僨事者形迹敗露朕已寘諸憲典尙慮爾文武羣臣罔知警戒居重職者或私勝公微交通囑托引用非人以致殃及於軍民在下位者或知小謀大夤緣行賄躐求非分以致憤切於人心此而不禁必將仿效成風廉恥不顧名節不立勛業無聞祿位不保國家之治亦何所賴焉玆特降敕戒諭爾等其各惕然修省奉公守法勉副委任或內省有疚者須痛自懲艾攺過自新務期職修政舉有利於軍民用稱朕求賢圖治之意敢有執迷不悛仍蹈前非者祖宗法度具在朕必不爾宥也其戒之愼之

○命南直隸有收府縣運糧十萬石於鳳陽等衛所給官軍時巡撫左副都禦史李敏奏倉糧缺乏故也

○總督兩廣軍務右都禦史宋旻等奏肇慶府瀧水縣乃兩廣交界山深路險猺賊負固爲惡兵進則潛遁兵還則復出近蓋猖獗自稱元帥將軍總管遊擊等名必施殺伐以示天威第今瘴發未可輕舉宜以秋月動調漢達官軍往剿之事下兵部請行旻等畫謀撫諭如果不服則聽量調官軍搗其巢穴上是之報曰兩廣俱有賊情其令旻等善審事勢從宜撫捕

○戊寅賞偏頭關等處殺賊有功官軍銀四百八十餘兩絹六十餘匹布三百九十匹以旱災免直隸新安衛子粒四千二百九十餘石

○太子少保工部尙書劉昭以子禮部郎中紳附尹龍之罪上章自劾上曰劉紳不遵法度已有處置昭不能教子本當逮問旣引咎自責姑宥之

○己卯福建福州興化二府地俱震

○庚辰命故金吾右衛指揮使姜英弟雄羽林前衛指揮同知魏震叔父眞永淸右衛指揮同知樊智子茂濟陽衛指揮同知孫軏叔父林金吾左衛指揮僉事徐福子﹤王巳﹥襲職羽林右衛指揮使任安子聰羽林前衛指揮同知劉宣子玉濟陽衛指揮僉事李雄子謹錦衣衛帶俸指揮僉事王英子政代職

○六科給事中十三道監察禦史劾奏工部尙書劉昭心懷姦險性復剛愎會計物料多科少用督造工程有名無實角�羊到匠役班錢廣納私家抽分變賣銀兩不充公用居官旣多不法處家又且不齊昭旣朋比尹旻而聲勢相倚子紳復朋比尹龍而夤緣升官尹旻父子旣已明正其罪劉昭父子亦合置之於法章上上曰劉昭不能教子事已區處其餘不法事悉令回奏已而昭具陳服罪得旨以昭職居大臣何爲不能謹愼以致物議是宜究治姑宥之

○辛巳增給故鎭國將軍公彌�金夫人張氏食米歲二十石從鎭安王成泳奏也

○癸未遣內官祭中霤之神

○升山東布政司右參議王道福州府知府唐珣爲湖廣左右參政河南左參議傅實廣西右參政福建按察司僉事張鸞四川副使

○升紹興府知府戴琥爲廣西布政司左參政以九年任滿也

○復除貴州按察司僉事沈璐於山東河南僉事王璇於山西

○以江西九江府徳化縣料鈔給荊王見潚二年王奏歲用不足故也

○狹西旱虫鼠食苗稼凡九十五州縣

○右都督範瑾自甘肅被召還命管中府事

○巡撫甘肅右副都禦史唐瑜奏三月間赤斤罕東二衛番達與西番讎殺乘機入境掠財畜軍器以去我軍迫之拒而不服議遣譯者諭其頭目令還所掠尙未報事下兵部請如瑜等所擬仍令督屬防禦報可

○遼府宜城王豪坅奏臣父康簡王墳屢爲山水沖圯今母妃程氏薨遣官開壙中多積水乞差陰陽人擇地而自遷葬從之

○乙酉申明王府婚姻禁例代府鎭安王成泳奏舊例天下王府婚配務於本境衛府州縣軍民良家子女內令長史承奉擇倫理無礙年貌相應者取具所司官吏勘結啟王成婚今本府各王將軍多有違此例者乞申明約束禮部覆奏所言宜從上從之以書諭各王府曰朕惟婚姻人道之始正家之原婚禮正而家道齊然後國與天下可治也近聞各王府選婚多不遵禮法往往信任小人受其賄囑不復論其門地敍其倫理一槪選用或有男爲王侄女儀賓而女卻爲王堂弟夫人者或有叔爲姑儀賓而侄就配姑之女者或有姑爲王妃而侄就配王之庶女者甚至一女有先定侄侄亡而定與叔或先定與兄兄亡而定與弟或弟亡而定與兄者傷敗倫理違背法度莫此爲甚近日鎭安王曾有此言已諭禮部定爲禁例自今以後藩府選婚務須長史會同承奉教授內使等官於本境衛府州縣官員軍民之家行已無愆治家有禮者選其子女必須年命相宜人物俊秀取具各該軍衛有司官吏鄰里保結明白啟王具奏成婚若內使旗枝人等敢有通同納賂欺蔽親王濫將不應之家及犯律禁之人朦朧選擇啟請成婚致使紊亂尊卑有傷國體者事發卽將用財營求並受財聽囑及事內一干人眾通查提問俱治以重罪不宥夫倫理明則風化行紀綱正斯天下定自古治外由內之政未有不先謹乎此也免應天府並直隸寧國徽池安慶等府縣秋糧三十萬八千八百餘石以去歲旱故也

○鎭靖堡把總都指揮侯紀遣百戶張英率軍二十餘人出境牧馬繼遣百戶小竇領兵設伏以防護之竇至牧所不進但令所領兵前行設伏忽與虜遇死者六人傷者一人守臣以聞紀英竇及坐堡千戶陳鑑皆坐罪逮問延綏西路左參將陳雲亦坐督屬不嚴詔停其俸三月

○山西潞城縣知縣王浚以罪被誅浚先任禦史有罪降調縣丞旣而巡撫等官保升知縣爲人彊悍事不愜意者必欲直遂先是本縣有盜羣居一村者數十家劫財傷人橫行無禁甚至因劫燻死窯居平人一家十七口者縣捕之急盜逸而其家屬村居者偃然莫敢誰何旣而彰徳府報有賊浚遣人緝捕獲者半則皆前燻死人者因並逮其逸者之家屬系獄欲誘致馬而盜於白晝近城禠平人衣大書其臂曰爲我語王知縣不釋我家屬吾將殺汝浚聞之令縣民領其家屬出外分食之縣民恨盜之惡稟於浚曰彼爲盜尙燻死平人吾輩當人相食之時安得有食以給賊屬盍殛之浚適有公案不暇理但曰隨你去縣民遂領賊屬婦女三十六人擁入城南土窯中悉燻死之然久未發也適巡撫官以潞城所角�羊折糧銀給軍銀內有鉛錫行縣責問縣召原匠欲究治而匠乃京人與浚妾家有連者浚初用之本以玉成其工價也不意其爲僞如此浚大怒欲痛治之匠乃逃來京投東廠校尉發其事遂遣刑部員外郎華仲賢往勘略無辯析罪坐淩遲處死六月行刑浚臨命嘆曰三十口人命吾不經意吾死當矣何至於淩遲其縣民亦有父坐淩遲子作斬者父子相語曰吾輩死當矣王父母官亦坐此罪不亦冤乎時六科參劾且及巡撫巡按等官之罪於是布政司左參政劉瑀降四川保寧府知府按察司副使郝志義福建運鹽使司同知僉事陳祥廣東市舶提舉司提舉潞州知州董錫四川烏蒙軍民府通判左布政使李益停俸半年鎭巡官太監劉政宥之都禦史何喬新葉淇命回奏禦史周洪張淮陳英等俱命執問如律時喬新爲刑部左侍郎具奏服罪有旨宥之仍停俸半年

○丙戌以災傷免狹西稅糧子粒八十五萬三千二百餘石○武靖侯趙輔卒輔字良佐鳳陽人開國功臣梁國公徳勝裔也曾祖端亦以武功累官廣東都指揮同知輔襲世職爲濟寧衛指揮使正統己巳用吏部尙書王直薦升山東都指揮僉事坐五軍營景泰七年升後軍都督僉事充左參將分守懷來天順攺元徵入右府淮事八年升中軍都督府同知成化元年佩徵夷將軍印充總兵官徵廣西與都禦史韓雍破大藤峽師還封武靖伯甫月餘賊復夜入潯州城殺掠言者交攻輔等欺罔不問三年佩靖虜將軍印討建州虜賊大破之進封武靖侯八年虜入河套大掠延綏等郡又以輔佩平虜將軍印總制諸路軍馬時虜勢猖肆不能禦輔奏請益兵十五萬言者劾其玩寇殃民尋移疾召還仍令理營府事十年輔以流侯不得世襲乃辭侯爵請世襲伯爵上不允其辭而允其所請子孫得世襲伯爵十二年以風痺辭解兵○武靖侯趙輔卒輔字良佐鳳陽人開國功臣梁國公徳勝裔也曾祖端亦以武功累官廣東都指揮同知輔襲世職爲濟寧衛指揮使正統己巳用吏部尙書王直薦升山東都指揮僉事坐五軍營景泰七年升後軍都督僉事充左參將分守懷來天順攺元徵入右府淮事八年升中軍都督府同知成化元年佩徵夷將軍印充總兵官徵廣西與都禦史韓雍破大藤峽師還封武靖伯甫月餘賊復夜入潯州城殺掠言者交攻輔等欺罔不問三年佩靖虜將軍印討建州虜賊大破之進封武靖侯八年虜入河套大掠延綏等郡又以輔佩平虜將軍印總制諸路軍馬時虜勢猖肆不能禦輔奏請益兵十五萬言者劾其玩寇殃民尋移疾召還仍令理營府事十年輔以流侯不得世襲乃辭侯爵請世襲伯爵上不允其辭而允其所請子孫得世襲伯爵十二年以風痺辭解兵柄家居十餘年至是卒訃聞贈容國公謚恭肅賜祭葬如故事輔少俊辯有才幹讀書通大略善詞翰喜交文士故用薦起歷偏裨以至大將南徵北伐亦有勞效然功多矯飾無實徒以夤緣權幸一舉而封伯再舉而封侯議者以爲爵賞太僣晚年病廢家居猶希旨進方書爲其子求任事爲世所誚然近時武臣兼文事者定襄伯郭登之後輔亦可稱子承慶襲伯爵

○丁亥賜遼府奉國將軍恩鋒第二子名曰寵灝蜀府鎭國將軍申鉉第二子名曰賓浟

○監察禦史劉魁巡按浙江時有湖州民赴愬本府同知汪貴推官周文歸安縣知縣張璄所爲貪淫橫暴諸事下分巡按察司副使張蕙鞫問蕙張聲勢作威福不得其實貴文坐除名而璄還職具獄於魁魁因與璄舊亦置不問文遂訐魁蕙不法事以聞至是命官往鞫得實蕙文坐贓除名余準擬魁贖杖當還職竟降湖廣黃梅縣縣丞

○戊子免平陽太原二府澤潞遼沁汾五州並屬縣正官朝覲從巡撫都禦史等官奏地方遇災也

○己丑辰時金星見於己未時見於申

○守備階州指揮同知尹鳳以贓罪罷命都指揮僉事張瀚代之

○鎭守山西太監劉政奏山西平陽等府並澤潞等州縣連歲災傷百姓饑窘乞將遞年拖欠夫價銀兩暫爲停免攺派事下工部議以山西地方災傷大約十有四五宜將成化二十年以前所欠夫價量爲再減一半其餘移文布政司行令正官核實災輕州縣驗裏分派以濟供應從之

○庚寅命襄垣王府鎭國將軍有事得自具奏先是襄垣恭簡王自代府分封山西蒲州有事自奏不經代府比因襄垣王仕﹤土匱﹥等爲事發鳳陽守祖墳鎭國將軍仕壞等居蒲遇有事啟代王轉奏往復畱難仕坯以聞事下禮部覆奏故有是命

○辛卯升光祿寺少卿胡恭爲本寺卿先是光祿卿缺員吏部舉參政二人上命止於在京推舉乃及恭

○升掌山西太原府事右參政張鼎爲左參政管司事

○銓注按察司副使毛松齡於山西整飭代州鴈門等關兵備提督糧儲兼理詞訟

○巡撫甘肅右副都禦史唐瑜等奏虜寇出沒莊浪者多自東北而來其寇涼永者則滿都魯部下寇甘肅者則亦思馬因等酋部下也虜之出沒路徑旣多我軍惟蘭州一路不據而守使虜知先據河橋則我之援餉俱絕爲今之計宜宿重兵於蘭州加輕兵於古浪鎭番鎭夷髙臺等處而又嚴備肅州且遣人往諭哈密都督罕愼使厚結小列禿因之招誘亦思馬因等酋至彼屯聚毋令東行爲我邊患則我之戰守舉得其要矣事下兵部言彼地虜眾多不過數千使守將能運謀振武則本鎭兵力足以禦之矧河凍之後自蘭東抵神木俱須兵分布難以分調宜移文瑜等第閱境內精兵分布要害其招誘諸夷之計宜從其便報可○革充城王膺錕爵降爲庶人膺錕陰邪彊暴動不循理淩轢親母敺擊兄長時父岷順王在殯居喪無戚容而酣飲自若府後有城隍祠禱之弗驗輒箠楚燒毀之有忤之者每剪其須髮多結憸邪以置左右竟爲母妃所奏至是革爵妃亦革封號並家屬送鳳陽居住冊印冠服拘收送京其餘府中人坐罪有差

○壬辰命守廣東珠池都知監左監丞黨鈿提督廣潮二府地方時鈿具陳沿海居民竊珠之患因請兼治廉潮髙肇瓊五府戶部覆奏上命止兼二府余不聽仍以敕賜之

○貴州宣慰使司遣舍人安得等湖廣容美宣撫司並施州衛髙羅安撫司遣峒長田墨踵等各來朝貢馬賜宴並彩叚鈔錠有差

○狹西大雷雨漢中府及寧羗衛地俱裂長十餘丈或六七丈寶雞縣長三里闊丈餘漂流民五十餘家

○調錦衣衛指揮章瑾於南京瑾與指揮楊綱同理鎭撫司刑以具奏﹤鋶﹣釒﹥不謹服罪上以綱等問刑失當又不嚴密回奏本內詞涉文過綱停俸三月瑾調南京錦衣衛蒞事

○癸巳升翰林院修撰兼司經局校書傅瀚爲左春坊左諭徳兼檢討供職如故以九年秩滿也

○朝鮮國王李娎遣陪臣朴安性等奉箋文貢馬及方物來朝賀皇太子千秋節賜宴並金織衣彩叚等物有差

○免大同府並所屬州縣正官朝覲從巡撫都禦史奏請也

○甲午上諭法司曰法司職典刑獄關系甚重必詳愼明允母少苛縱庶副委記近聞堂上並所屬官多怠玩不謹往往遲去公署早回私家及問刑又多受囑容情觀望延調事久不結甚至肆意出入人罪致使刑獄不當人心抑鬱本當究治姑置不問今後務須各加省悔堂上官當正己率下嚴督所屬勤於職業明愼用刑毋蹈前失敢有不遵約束曠職作獘者指實具奏區處若容隱不聞一體治罪

○降江西贛州衛指揮僉事戴賢爲廣東廣海衛正千戶雷升爲惠州衛正千戶吉安所正千戶李釜爲南海衛副千戶副千戶甘愷爲東莞所百戶會昌所鎭撫張輻爲淸遠衛總旗雩都縣知縣羅珒等十一人俱降任邊方以巡撫都禦史閔圭參奏其管內爲流賊殺掠失於防禦也

○丙申升浙江按察司僉事魏富爲本司副使九年秩滿也

○命督理大同邊儲山西按察司副使雍泰管司事

○調山西按察司僉事周學於狹西李萼於福建俱管屯種

○賜西僧廣智通慧崇法普濟輔國演教灌頂弘善西天佛子大國師班丹汪出弘覺慈慧悟法妙應翊化顯教灌頂隆善西天佛子大國師卜剌加淸修演教灌頂大國師堅銼星吉廣利崇善灌頂大國師乳奴紮失妙淨普濟灌頂大國師乳奴領占弘智通悟灌頂大國師班麻朵而只戒定善悟灌頂大國師紮失班著爾弘善妙慈國師朵兒只領占慈修廣化國師三加竹九人誥命並智慧禪師紮失短竹等八人敕命

○以旱災免直隸太平府並建陽衛秋糧一萬四千四百餘石○虜入涼州等衛柔遠等墩殺掠軍民數十牛羊數千鎭守甘肅太監覃禮等以聞遂劾提調墩臺指揮僉事等官陳源等防範不謹而分守莊浪左參將田廣分守涼州鎭番等處太監張睿右副總兵劉晟等號令不嚴請治其罪事下兵部覆奏上是之報曰甘肅境內數被虜賊縱橫殺掠人畜實鎭撫官平時不能嚴飭堤備臨事不能調度剿殺所至禮等其俱令首實晟及諸官軍之失誤事機者並加逮問睿罪姑記之

○丁酉狹西外夷生番膻哈等簇簇頭圭哈等博谷等簇簇頭阿鵝等各來朝貢馬及盔刀等物賜宴並彩叚鈔錠有差

○給蜀府故鎭國將軍中鈏夫人馮氏食米歲一百石

○戊戌申時日生背气及右珥俱赤黃色鮮明

○己亥孝莊睿皇后忌辰奉先殿行祭禮遣附馬都尉楊偉祭裕陵

○調監察禦史劉宇爲貴州施秉縣知縣初吏部舉宇爲狹西按察司僉事特命對品調除貴州

○贈寧河康倍王宮人王氏楊氏張氏叚氏俱爲夫人寧河王薨時王氏等俱盡節自縊晉王奏其事且乞加卹典以勵風化命俱封爲寧河康僖王夫人並賜祭葬

○故錦衣衛帶俸指揮同知呂震子永昌乞如例襲職兵部言震之祖父皆以乳保特授重職惟震升指揮同知一級出於軍功取旨裁決命特與指揮僉事俸優給之○遼東守臣奏正月以來虜三入開原境殺虜守卒數人因劾分守右參將都指揮同知周俊等怠於設備請治其罪事下兵部覆奏上是之報曰遼東累有警報各官誤事者其姑置之令悉心提督守了俟防秋後以聞

○南京太常寺奉祀朱昂有罪除名調泗州同知李本爲四川都司經歷昂世守泗州皇陵與本以私怨忿爭昂以本奏發其不法諸事因訐本及泗州知州言芳於陵寢左右塞水惟欲便民致礙風水且立碑以要功命官往勘各得其實至是昂坐貪淫除名本以欺罔坐徒降一級調別任芳贖杖還職其餘連坐者命執問

○庚子命太子少保戶部尙書殷謙致仕時有盜鹽引勘合者事覺謙自陳罪狀上曰謙司國課而鹽引勘合尙被人盜何以總理部事姑宥其罪令致仕○禮部奏蘇門答剌國遣使進貢廣東布政司因無印信勘合奏準將本國所進表文寄貯廣東官庫省令各夷回還內借撥番人斤蕩等三名管送貢物來京每人量賞生絹一疋綿布二匹胖襖及鞋以酬其勞從之

○兵部言江西連年淸軍文冊後期不報且所淸軍伍徒有解報之名而無其實其二司承委官宜停俸三月布政司掌印官宜停俸一月仍請通行天下自後淸冊至日卽爲督屬淸解有後期者一切停俸治罪報可

○工部右侍郎談論奏乞以過繼子入國子監讀書上曰近已申嚴舊例三品以上官年久有政聲者方許送子入監倫輒以過繼子乞恩不準今後似此並遠年者所司毋得覆奏

○夜金星犯井宿○辛丑升吏科給事中潘洪爲福建邵武府知府時洪以九載秩滿吏部擬升本科都給事中特命升除外任吏部言給事中升外任者或參議或僉事事例不一未敢定擬上以吏部職司銓衡安得以兩可之辭來奏令具狀以聞且令升洪知府於是左侍郎耿裕等上章待罪宥之命錦衣衛執考功郎中白思明等杖於廷而洪竟得邵武

○癸卯戶部奏擬狹西甘肅開中鹽課雲南鹽四萬引四川廣東福建鹽各二萬引先是甘肅止命開中兩淮鹽十萬引而淮鹽價重商賈不集於是更以四處命所司斟酌行之

大明憲宗純皇帝實錄卷之二百七十九

大明憲宗純皇帝實錄卷之二百八十

成化二十二年秋七月甲辰朔享太廟

○遣內官祭司門之神

○祭歷代帝王陵寢遣太常寺樂舞生賫香祝付所在有司行禮

○以湘陰縣河泊所課鈔賜吉王見浚三年時王奏請湘潭縣稅課局河泊所並湘陰縣河泊所課鈔戶部覆奏湘潭無稅課局而二所歲課鈔不下二萬貫餘皆官軍俸給攸系故詔止與一所

○命廣東都指揮僉事李瑛子盛代父原職廣州右衛指揮使

○兵部議覆鳳陽府知府章銳陳言內一事欲將本府民間所養牛除南京歲用外量畱三千供應孳牧餘皆變賣銀米以備賑濟已下巡撫都禦史李敏勘實可行從之○乙巳命都督莊鑑會廣寧伯劉璇閱霸州牧放馬軍從保國公朱永等言也

○丙午降永寧衛指揮同知方鐸爲指揮僉事萬全右衛指揮僉事蔡潔爲正千戶坐失誤軍機罪也

○貴州銅仁府大萬山土官長官楊顯祖犯法奏乞納馬贖罪以圖自新下都察院議以化外人犯法者並依律擬斷今顯祖所奏乃近例也難擅處治命許之

○丁未仁孝文皇后忌辰奉先殿行祭禮遣附馬都尉蔡震祭長陵

○戊申升南京刑部員外郎劉資厚南京監察禦史胡漢俱爲按察司僉事資厚狹西漢山西

○升戶部郎中張禎叔爲光祿寺少卿○升兵部郎中朱瑄爲河南布政司左參議戶部郎中汪洪山東右參議

○己酉靖江王﹤矢見﹥裕奏乞桂林府稅課司課鈔戶部以所奏課鈔不下五萬四千餘貫皆爲本處折俸之需詔弗許

○雲南騰衝衛餘丁劉通欺取曩罕弄金寶等物且誘之興兵讎殺事覺論謫戍遼海衛而事在赦前當宥兵部言宥之恐復逃入諸夷啟釁貽患宜不拘常例並其家屬械送謫所有旨卽遣人解京發遣之

○庚戌寧府石城王奠堵薨王寧惠王第四子也母夫人趙氏宣徳丁未生正統壬戌封鎭國將軍景泰辛未進封石城王至是薨年六十訃聞輟一日賜祭葬如制謚曰恭靖○監察禦史劉俊王弁早朝糾儀侍立近前上章自劾上以禦史糾儀立有常所今離立向前何以觀察命於朝門外杖而釋之

○工部右侍郎談倫有罪革職爲民倫素以諛佞獲美官又進羨余得幸尹龍之被鞫也﹤鋶﹣釒﹥其所親暱獨不及倫至是東廠官校緝其侵欺官錢諸事特降旨黜之

○辛卯楚憲王妃傅氏薨妃本府致仕典簿鳳之女正統戊午冊爲武陵王妃己未進冊楚王妃至是薨訃聞賜祭葬如制

○命湖廣老疾都指揮同知鐵堅子鈞代爲平溪衛指揮使故大寧前衛帶俸署都指揮僉事楊通子能襲爲本衛指揮使萬全都指揮使李英子賢襲爲本衛署指揮使

○掌通政使司事禮部尙書張文質等以封進奏﹤鋶﹣釒﹥內有差訛者失於參駇服罪命姑宥之仍停俸一月

○壬子調太常寺帶俸少卿劉淳爲廣西柳州府知府淳與尙書尹旻子龍友好龍事敗爲東廠官校所緝有旨劉淳不守職分奔兢私門難居京職命吏部調外任

○雲南孟璉長官司頭目麻郎等四川東川軍民府小土官安傑等各來朝貢馬賜彩叚鈔錠有差

○癸丑詔募各處吏民納糧艸於蘭州等倉場給冠帶並選用收役時巡撫狹西都禦史鄭時奏狹西薦罹兵荒糧艸匱乏所宜預儲戶部議從其請也

○賜晉府故鎭國將軍鐘金�蝱夫人徐氏食米歲三十石

○禮部奏直隸大名縣附學生員王鋐等三名赴山西納銀入監審出各生不系在學生員宜革退上曰違例詐冒入監本當革退但旣納銀賑濟矣姑容本學爲增廣生讀書年二十以下者八年二十以上者五年滿日有司重給文移赴部送監仍行各處提學官從公淸審類此者如例行之

○乙卯命羽林右衛指揮使任安子聰指揮同知劉宣子玉濟陽衛指揮僉事李雄子謹代職

○丙辰命右春坊右庶子汪諧左春坊左諭徳程敏政爲應天府鄕試考試官

○鑄午門端門承天長安右東上南北東中東西安北中北安並內府北安門照出入大小銅關防印子三十七顆以舊木石印子缺壞也

○太子少保工部尙書劉昭自言嘗被謗毀卽合辭退緣方督造靈濟宮而止今工程已畢敢請休致上以昭年未衰老旣自陳何得引人謗毀工程完備爲詞不許仍命悉心辦事

○復黃謙爲太醫院禦醫謙先任工部主事坐贓免官久之夤緣傳奉爲禦醫尋遇例革職爲民至是又營求得用

○丁巳升南京刑部員外郎伊乘刑部員外郎廖中俱爲按察司僉事乘四川中山東

○命錦衣衛副千戶葉廣韓璟同指揮楊綱於鎭撫司理刑廣用兵部會薦璟出內批也

○巡撫大同左僉都禦史葉淇以前巡撫山西不能察訪潞城縣知縣王浚殘酷不仁具奏服罪命姑宥之仍停俸半年

○戊午中元節遣駙馬都尉周景遊泰分祭長陵獻陵景陵裕陵文武衙門各分官陪祭

○遣駙馬都尉楊偉祭景皇帝陵寢

○遣內官祭恭讓章皇后陵寢

○巡撫甘肅右副都禦史唐瑜等奏黠虜寇邊歲久知我虛實近覘山丹兵備單弱擁眾突入殺虜軍民五十餘人後見甘州大兵追近輙棄所掠人畜而遁官軍出追不復與戰及我軍馬分屯永昌山丹等處則又乘隙潛至甘州迆北伏兵邊外故遣輕騎入內誘我遠追逐殺指揮姚英柳濟百戶楊泰及旗軍等十有七人傷指揮朱玉等四十二人掠男婦六人以去請治提調墩臺千戶等官融春等失機之罪而錄英濟等戰役之功事下兵部議行巡按禦史勘處因劾瑜等節制無方亦合逮治上曰甘肅境內被虜殺掠者數矣今總鎭處所又亡失數多守邊者當不職如是耶待瑜等自陳至日其並上總兵焦俊罪狀處之

○己未詔以雲南黑白安寧五提舉司鹽課三萬四千一百餘引召商中納以備兵荒之需其則例每引銀四錢五分從巡撫都禦史程宗之請也

○降山丹衛指揮僉事鄭能爲正千戶坐失機罪也

○辛酉太宗文皇帝忌辰奉先殿行祭禮遣駙馬都尉周景祭長陵

○太監覃昌傳奉聖旨太常寺寺丞蕭崇玉奔喪事畢仍來辦事

○增設狹西漢中府寧羗州轄略陽沔二縣攺寧羗衛儒學爲州學先是巡撫都禦史鄭時等奏寧羗衛地連四川重山疊澗幽峻險阻流民所聚出沒不時若非有司何以鈐制宜立州治爲便至是吏部覆奏從之

○致仕少保吏部尙書兼謹身殿大學士商輅卒輅字弘載浙江淳安縣人宣徳乙卯鄕試又十年始登進士第鄕試會試殿試俱第一初授翰林修撰丁卯歲英廟命選講讀以下十人進學東閣輅與焉己巳之變英廟北狩景皇帝卽位召入內閣參預機密升侍讀是時北虜方熾而閩浙盜又起奏牘塡委輅悉心參佐勞效爲多景泰庚午升學士英廟至自虜庭景皇帝遣輅至居庸關奉迎還壬申升兵部左侍郎兼學士並左春坊大學士賜以居第丁丑英廟復辟石亨等嗾言官劾之坐除名成化丙戌召起復原任仍參預機密首言八事皆切時政戊子慈懿皇太后崩輅率羣臣上﹤鋶﹣釒﹥定祔葬之議從之是歲升兵部尙書仍兼職如故癸巳內官監皇莊者害民輅言天子以天下爲家何以莊爲上嘉納之攺戶部仍兼舊職修續資治通監綱目成兼文淵閣大學士丙申加進太子少保攺吏部時幸臣有欲於掖庭建玉皇祠每歲以內臣執事如郊祀儀祭之者輅力言止之宮門災工部請差內外官徵材湖廣等處輅言上天垂戒宜少緩修葺以存警戒從之丁酉命兼謹身殿大學士時汪直開西廠行事大肆羅織屢起大獄勢焰燻灼人不敢言輅偕同列上﹤鋶﹣釒﹥極言之會六部大臣亦以爲言遂革西廠由是見憾於直會故大學士楊榮曾孫曄有罪不就逮赴京避罪爲直所發語連輅輅遂乞致仕詔進少保賜璽書給驛以歸至是卒年七十三訃聞贈特進榮祿大夫太傅謚文毅遣官諭祭命有司營葬域輅體貌修偉風神雅秀文章典實不事華藻爲人平粹簡重寬厚有容登第甫六年卽入內閣預機務儕輩多有異議而輅處之自如尢與錢溥不相能溥至爲禿婦傳譏之亦不與之較其再起也黎淳以景泰中易儲事專歸咎於輅上章攻之輅待之無異平時君子謂其有大臣之量云子良臣中進士爲翰林侍講次子良輔孫汝謙皆以蔭得官良輔刑部主事汝謙尙寶司丞

○壬戌賜靖江王府故鎭國中尉相積妻兪氏歲食米三十石

○守備鎭夷甘州右衛指揮蘇洪率兵追虜死於戰陣事聞上命遣官祭之

○增設江西吉安府推官一員理刑從知府張銳奏請也銳以江西多大家往往招納四方流移之人結黨爲非如吉安一府健訟尢甚囚犯監禁常累至千人緣官少不能決斷多致瘐死今宜增設推官一員專理詞訟不得以他事差遣法司以其言宜從從之

○癸亥旌表孝子張瑞等三人節婦湯氏等十三人烈婦王氏一人瑞山西大同縣學生黃表張倫山東兗州府曹州學生俱以父喪廬墓旌表其門曰孝行湯氏南京金吾前衛千戶彭觀佑妻張氏江西鉛山縣舉人費珣妻吳氏福建莆田縣民黃文廣妻王氏萬全都司蔚州後衛舍人鄒淸妻孫氏山西洪洞縣民盧敬妻鄭氏民南珍妻王氏絳縣民陳銘妻李氏山東濟陽縣民張剛妻沈氏浙江仁和縣民王敬妻向氏海鹽縣民費達妻毛氏河南太康縣民師玙妻武氏磁州學生梅王�贊妻劉氏湖廣靖州衛指揮陳俊妻俱少寡守節無玷旌表其門曰貞節王氏山東曹州學生李健妻健卒悲號八日不食而死旌表其門曰貞烈

○命永淸右衛帶俸署都指揮僉事姚昇總督山東備倭○都察院右都禦史屠滽等以禦史李政問刑文卷內字多不謹被責問服罪上以都察院職司風紀糾劾百僚今政錯誤如此不能參駁當重治以罪姑宥之仍停俸兩月

○乙丑命山西老疾都指揮同知麻鑑子溥代父原職大同前衛指揮使

○銓注羽林前衛帶俸都指揮使丘鳳於狹西都司掌司事

○教坊司鑾減庸奏舊制宿娼者犯罪追贓不得累及樂戶及樂戶犯罪止由禮部行提下刑部議以近者盜賊賭博之徒多藏匿娼家其不知者固宜依舊制而行若知而自恃例不追贓故相容隱則姦獘日滋必仍究問爲是其犯罪者不由兵馬司拘提宜如所奏但不許教坊司占恡延玩從之

○丙寅太監覃昌傳奉聖旨太常寺少卿顧倫母喪免丁憂令照舊辦事

○設四川靑川守禦千戶所儒學

○丁卯命太僕寺卿潘禮管易州山廠柴炭

○雲南金齒衛地一日再震二十六日復震俱有聲如雷

○河南諸王墳多被盜發至是復發平鄕榮順王墳上以巡守巡捕等官緝捕不嚴命並府衛掌印官俱停俸如盜不獲必罪不宥

○南京工部奏先因皇陵等處白塔壽春等王墳殿廡廊門年久損壞奏乞修理得旨俟修孝陵完日以聞今陵已完官遣官偕內官監官同中都畱守司並鳳陽府衛官再行核實具陳區處事下工部請如所奏從之

○戊辰吏部右侍郎黎淳齋日杖吏爲吏奏發服奏上曰淳身居重任當謹守禮法以禦下人何爲責吏有犯齋禁本宜究治但旣輸服姑宥之仍停俸兩月

○故平鄕伯陳政子信乞恩祭葬其母吳氏並追贈其父禮部以爲吳氏未受封誥例不應與詔準造壙與政同葬追贈不許

○廣西猺賊自正月以來累入慶遠境內虜軍民五十餘人殺千戶二員旗軍六十三人燒毀倉房三百八十餘間其時分守參將王璽擁兵坐視哨守指揮張璣等逗𨖻不進分守參議潘洪分巡僉事蕭蒼托故避罪至是巡按禦史程春震按實請究治之事下兵部並劾鎭守太監劉昶都督僉事王受調度無方罪亦當治有旨璽等俱逮問昶受姑記其罪

○己巳兵部言淸浪地方皆屬貴州而操戍軍士則隸湖廣蓋犬牙相制之法也比參將彭倫奏謂居守淸浪去湖廣隔遠倘倉卒之間賊寇出沒必俟二處會計用兵恐緩不及事湖廣戍守官軍宜聽其相機調度爲便是固不可悉從然亦須以權處之今年賊勢甚熾而淸浪地無警報則宜令倫調度所轄衛所土兵及戍兵畫謀邀擊之事畢之日軍還原鎭以後遇賊小發仍如舊會議發兵或大發則馳奏處畫從之

○兵部奏近有虜中逸歸者言邊臣畱之半月乃遣請通行諸邊守臣自後有我民逸歸及夷人來降者至邊宜卽令譯審之其應發遣赴京者於五日內遣之不許所在有司縱容在彼夤緣爲姦且誤邊報從之

○停守備偏頭關都指揮僉事王昇等俸一月以偵卒出境爲賊所掠故也

○庚午太監覃昌傳奉聖旨近來黜退人員俱是贓罪明白已從輕區處今給事中張雄劉昂劉淸不守職分妄議朝廷得失如侍郎談倫侵欺官錢甚多中外共知雄等乃緘默不言本當逮治姑宥之吏部俱降其官一級調之邊方於是雄降四川烏蒙軍民府經歷昂雲南姚州判官淸貴州石阡府經歷

○辛未賜蜀府華陽康簡王故子鎭國將軍申鈏嫡第三子名賓灆永興王等府輔國將軍公鈐庶子名誠湘輔國將軍公鍇嫡子名誠潭輔國將軍誠湮嫡子名秉棟奉國將軍秉楶庶子名惟火�風庶人公鐆嫡子名誠況周府遂平王叔鎭國將軍子堤長子輔國將軍同金��長子名安氵�邯次子名安潤胙城王叔鎭國將軍子垀長子輔國將軍同鈅長子名安沐次子名安瀞韓府襄陵王侄輔國將軍徵鉄嫡子名偕泚輔國將軍徵鎒庶子名偕瀙

○壬申降翰林院侍講學士焦芳爲湖廣桂陽州同知先是芳與侍講尹龍爲同官往還甚密會兵部郎中鄒襲坐罪龍嗾軍官奏保復職芳頗與聞其事尋爲東廠官校緝知以聞逮詣錦衣衛鞫之獄成刑部擬罪贖杖還職有旨芳居官翰林乃違法代人具奏艸持身不謹難任京職令吏部降二級調外任○鎭守甘肅總兵官焦俊奏哈密都督罕愼遣人來報虜酋瓦剌克捨並亦思馬因已死兩部人馬散處塞下而克捨部下立其弟阿沙亦爲太師阿沙之弟曰阿力古多者與之有隙率眾至邊欲往掠甘肅且脇罕愼欲與和親瓦剌小列禿聞之亦欲移至瓜沙二州潛駐報至已議行肅州右參將李俊遣譯往諭罕愼勿與和親兼畱小列禿在彼住牧又報赤斤罕東二衛令整兵防禦勿懷貳心且蓋肅州兵以防衝突之患事下兵部言所處已善今宜仍馳文二紙分遣譯者二人赴哈密及赤斤罕東復申前諭又通行甘肅各路整飭邊防從之

大明憲宗純皇帝實錄卷之二百八十終明憲宗純皇帝實錄卷之二百八十一

成化二十二年八月癸酉朔襄陵王範址奏父莊穆王食祿一千石折色但五分之一今臣襲爵祿𨿽仍原數而折色幾半無以資給日用請如舊上曰歲祿折色乃國家常典且狹西凶歉軍民困苦如此王亦宜助朕憂卹之安忍復求益於民乎所請其勿許

○攺調巡撫江西都察院右僉都禦史閔圭爲廣西按察使時南安贛州等府盜賊竊發圭及鎭守太監鄧原巡按禦史張鼐各奏其事下法司會議以江西多豪右之家藏匿流移之人以充家奴佃僕結構爲盜相與分贓頃年事發者止依常例處罪以此人無警省今著爲例自後有結構爲盜者卽時送官追問或仍逼迫故縱者除犯斬罪依律究治其流徒罪者藏匿三人以上軍官舍餘發戍邊方軍民並罷閒官吏人等發戍近衛不及三人並不知情者止於田主名下追捕其人仍依常例處罪奏上從之且命原鼐嚴禁捕盜之人不得誣害平民違者重治仍通究盜所殺掠之時巡守巡捕等官名來上以圭不能弭盜安民攺調別任

○閒住興寧伯李震卒震河南南陽縣人初襲世職指揮使隨大將徵苗賊有功至都督同知充總兵官鎭守湖廣貴州後又以平荊襄功進右都督復以平克苗寇功封興寧伯坐累革爵閒住旣而陳情自白得復爵仍閒住至是卒賜祭葬如例震有謀勇在湖貴間最久熟知夷情苗獠畏之呼爲金牌李但貪功好進專事交結竟以是敗

○甲戌敕禁太獄太和山樵采並復其侵占田地時本山道士奏武當山多被民開墾樵采請賜護敕並敕所在官司禁治及撥還民之侵占者從之

○甘肅守臣勘報永昌莊浪二處被虜殺掠軍士數多命按伏指揮兪宏等皆逮問分守內官張睿仍記其罪

○乙亥實授試監察禦史包裕歐陽復曹璘丁隆史簡王宏韓明呂炯楊縉劉讓常新郭資陳轂謝罃許銳文瑞爲監察禦史裕復狹西道璘江西道隆福建道簡宏山西道明炯四川道縉讓湖廣道新浙江道資雲南道轂廣西道罃銳河南道瑞山東道

○丁丑釋奠先師孔子遣太子太保戶部尙書兼武英殿大學士劉吉行禮

○命金吾右衛帶俸都指揮使康永充右參將分守廣西柳慶等處

○戊寅祭太社太稷

○太監韋泰傳奉聖旨巡撫狹西右副都禦史鄭時先年以事降出之人今旣升用巡撫連年災傷民不堪命不能盡心撫卹才識不稱令吏部卽調別任於是吏部調時爲山東布政司左參政勸農兼理水利上以時坐不職旣令攺任吏部何不斟酌輒擬山東管理水利甚爲不諳事體其調貴州時嘗上言時政畱中不出故調之

○命運銀六萬兩於遼東仍開中淮浙長蘆山東廣東鹽五十萬引時巡撫都禦史劉潺等以北虜將有大舉入寇之謀而所在儲蓄不足故也○太常寺卿顧玒自陳在大徳顯靈宮奉祀香火年久今妻王氏病故乞賜祭葬命所司議聞禮部言三品官妻舊例無祭葬間有亦出自特恩且近例不許覆奏有旨與之不爲例

○己卯命翰林院侍講學士李東陽左春坊左諭徳兼司經局校書傅瀚爲順天府鄕試考試官

○刑部左侍郎何喬新奏乞致仕不許

○命監察禦史歐陽復何悌印記南北二太僕寺二十一年分孳生馬近例印馬遣內官及侯伯時南北直隸及山東河南各報災傷恐其擾民也○庚辰升鴻臚寺帶俸左寺丞沈達張春爲太僕寺寺丞支從五品俸仍舊內閣書辦以九年任滿也

○升河南僉事傅希說刑部郎中李敩俱爲按察司副使希說本司敩四川

○辛巳瓦剌酋長克失以迆北小王子常爲邊患且阻其入貢之道欲以今年冬借三衛兵往劫之預托泰寧衛遣徐阿勞兀等賫番文來奏阿勞兀等又云小王子欲以九月中爲寇未知所往阿勞兀自愬本名安爲禦用監銀工正統末爲也先所虜嘗奉先帝遺命畱處虜中其後逃入泰寧隨住今乞授之職事事下兵部謂六月中哈密傳報克失已死而今報不同者蓋安等入瓦剌在前年故也其云小王子欲來寇邊似亦不虛宜移各邊守將京營重臣飭士馬以備之且厚賚各夷命歸語各酋堅守臣節北虜脇誘固不可從而瓦剌調用亦不可信又安乃華人宜懷柔之以誘其來歸詔如議遂升安爲泰寧衛副千戶仍命移文遼東守臣當諭緣邊巡卒遇安至邊卽時放入不得稽緩

○壬午孝慈髙皇后忌辰奉先殿行祭禮魏國公徐俌承命祭孝陵

○降監察禦史周洪爲四川永寧宣撫司經歷洪巡按山西時言潞城縣知縣王浚剛正有爲於吏部至是浚坐死罪洪當連坐故降之

○通渭王徵銶奏乞藥鉺三十五品以其半賜之

○夜月犯南斗魁○癸未太監韋泰傳奉聖旨道士璩惟貞李景華升道錄司左至靈吳志貞平復髙左玄義兼本宮住持太常寺協律郎趙繼宗本寺寺丞管事贊禮郎王景通本寺博士鴻臚寺序班姚鑑太常寺博士劉謙取來復職禦用監辦事景通鑑俱與全皂隸儒士丁鉞與冠帶中書科食糧照例出身

○降調順天府府丞黃傑於外任時當鄕舉凡儒士例赴府預試有周宣者本福建人從其父目�兆隸於京衛傑以其閩音疑冒籍圖幸進拒之其父子怨傑遂造爲詩言傑試士不公之意匿名書之方揭於東廠門緝事者獲之並傑送錦衣衛推問奏上傑坐處事不公命送吏部降二級調外任爲廣東肇慶府同知蓋傑之被調不止爲宣亦有當道中貴囑其鄕人於府尹吳﹤王巳﹥﹤王巳﹥諾而不以語傑遂致觸忤故也

○鄭王祁鍈奏發其子革爵盟津王見濍惡行見濍懼罪亦奏其父不法事命官勘問得實以父子讐嫌人倫大變不宜同城居處爲奏上以見濍先犯不孝等罪革爵今復讐怨其父陰行魘魅及笞死宮人罪惡重大降庶人連本房發鳳陽居住其餘連坐者擬罪有差以鄭王不能教子又容宮人在外降敕切責曰見濍之稔惡伊誰之咎歟王於見濍親則父也尊則君也果能愛而知教之則彼未必不可變惡而爲善王乃不然旣因寵愛其母聽彼失教於前又因姑息於彼致令造狠於後況又不率以正擅令宮人張氏以看女爲由儀仗坐轎出到儀賓宅內不顧外人非議王所爲若是彼見濍其肯心服乎此正所謂身不行道不行於妻子也今後王當以正自處以禮自防務篤天倫之誼廣義方之訓俾一府之內閨門整肅家道雍睦父子兄弟不至於傷恩招辱斯可以爲宗藩之表率不然祖訓具在朕何敢私王其省之愼之

○甲申監察禦史呂璋等言致仕吏部尙書尹旻在任之時假竊名器濫開幸門是以無恥小人爭先奔競若刑部右侍郎侶鐘以菲才驟升卿佐邇者丁憂還鄕於沿途擅起人夫僣用軍器民隱不卹孝心何在戶部右侍郎奉紘先以禦史謫調外任以何才能復遷今官大理寺丞劉瓛順天府丞黃傑俱以親舊夤緣遷擢禦史劉璧於璧髙輔皆素乏淸譽而得濫升璧又升湖廣按察司副使輔太平府知府禮部員外郎楊棨恃其妹婿尹龍聲勢靡所不爲頃者棨丁父都禦史浩憂居家指以喪葬科害鄕人怨聲滿路翰林院編修王敕與龍往來甚稔出妻行酒醜聲外聞刑部員外郎袁弼監察禦史張鼐給事中馬龍大理寺寺副蘇秦又皆私相比附交通賄賂凡此輩於旻父子慕熱手之炎威望風川騖仰薰天之勢焰藉影星奔乞墦間之祭寧顧妻子之羞務穴隙之窺甘爲國人之賤猿攀蟻附相依桃李之門聲應气求同入鮑魚之肆大壞士風殊傷淸化況此輩但知爲旻父子之恩豈知爲皇上之寵背徳異心安可望其感徳以效勞盡心以圖報乞下鐘等於獄明正其罪以抑奔競之風吏科給事中王質等亦以爲言上曰鐘等奔競私門營求升職大壞士風鐘傑已逮問紘等俱降一級在京者調外任時傑已以他罪降於是降紘爲廣西布政司右參政劉璧雲南鶴慶軍民府同知輔福建都轉運鹽使司同知調瓛廣東連州知州棨福建漳州府通判弼陜西寧州知州於璧山西遼州判官鼐湖廣郴州判官泰陜西秦州判官敕湖廣夷陵州判官馬龍陜西岐山縣縣丞紘初擬雲南劉璧河東陜西都轉運鹽使司同知詔特攺之時尹旻旣去凡山東人之仕於朝者賢否𨿽殊與夫素所厚者皆爲讐黨所側目是舉殆一网盡之矣

○設湖廣宜都縣普通巡檢司○乙酉遣戶部尙書李衍祭京都太倉之神

○遣順天府官祭宋丞相文天祥

○升太僕寺少卿吳原爲本寺卿

○調監察禦史李政爲陜西洋縣知縣以奏讞獄狀有遺漏字失於看詳故也

○丙戌追封故武靖侯趙輔爲容國公謚恭肅

○升順天府帶俸山東布政司右參議梁能俸二級仍舊譯書九年秩滿也

○靈臺管事太監楊昌等奏欽天監冬官正朱緯五官司曆劉玉將成化二十二年禦覽頒行親王及民歷合朔日辰字俱差錯有旨朱緯劉玉令錦衣衛逮問禮部欽天監堂上官俱令從實回奏於是禮科給事中杜明監察禦史李隆等劾奏欽天監掌監事禮部右侍郎康永韶曩因罪惡而攺調尋幸轉遷繼托疾病而乞歸復謀起取冒膺三品之榮躐與六卿之佐居官廢事行己不臧況歷日乃朝廷正朔上以敬天時下以授人事所系甚重豈容不謹以致差訛乞寘憲典用彰天討又言禮部尙書周洪謨左右侍郎徐溥謝一夔事涉統屬視爲泛常本監監副李華吳昊主簿方溥亦不合失於磨對上曰康永韶旣奔競圖謀任用卻又居官廢事行己不臧當寘諸法姑宥之革職冠帶閒住李華吳昊職司曆數不行磨對亦當究問俱宥其罪仍停俸三月方溥令錦衣衛逮問次日洪謨等回奏欽天監進呈禦覽並頒行親王歷皆不經由本部其頒行各布政司民歷式亦系本監印封送部轉發上曰康永韶等差錯曆書禮部系該管衙門何不行令詳細查對及令回奏又不輸情服罪法當逮治姑宥之永韶尹旻所薦之人也

○丁亥兵部言武學幼官武生久未選用賢否不分非作養初意請會各營總兵官擇其策略弓馬優者一二十人送各營各衛俟有坐營把總及掌印軍政員缺以次補之其武生候襲代之日如例補用餘十年以上不堪作養者宜悉黜之又自後官生累次逃學者量情究治仍追已給日廩依例送操而教授等官須下所司擇頗通武經者用之果教養有效量加升用否則或降或黜如此庶教學者知所懲勸將來將材不至乏人上是之報曰今後武學師生宜各盡心教習毋得怠惰其有實效者可如擬升擢選用

○戊子以九江府船料鈔三分之二給荊王半年初荊王奏求徳化縣鶴問賽等河泊所課鈔旣許支二年至是王辭請以船料鈔賜給其額數歲收四百六十三萬二千九百餘貫戶部覆奏上允所辭且曰船料鈔乃供用國課又隔別省難令全給止宜撥與三分之一半年後已之

○巡撫山西右僉都禦史葉淇奏平虜衛井坪所並大同城北地先因都禦史餘子俊建議召募軍士屯種如例徵輸蓋欲充足邊儲但其地乃新設衛所而大同城北沙鹻苦寒必須安養撫綏方能固其屯戍今議大同城北畝可歲徵黃米一石折銀三錢平虜等處畝可歲徵糧一石折銀二錢其大同等衛所欲買補馬四千六十餘匹得銀八萬餘兩俱責令軍士償納人情可矜宜以前所折銀買補爲便戶部覆奏從之

○己丑升吏部左侍郎耿裕爲本部尙書從會官推舉也裕上章辭免詔曰卿佐理銓選有年特玆簡用不允所辭

○陜西守臣請於臨洮鞏昌二衛各選指揮千戶一員精壯官軍四百人歲以十一月詣蘭州靖虜新設墩臺城堡按伏截殺至次年冰解之後遣還休息甘蘭二衛仍摘撥軍餘百人百戶二人分守各堡時加偵望又擇洮岷河州及西安等衛原戍固靖騎步兵各千人委把總指揮二人亦歲以十月各詣蘭靖要害會合所調臨鞏兵防禦警急事下兵部覆請從之

○辛卯兵部奏養馬郡縣往年未償備用馬匹宜以十分爲率令半輸馬價二十一年以後則仍令買馬給散寄養庶馬無虧欠之獘民免推剝之苦從之

○甲午六部都察院通政司大理寺科道官會舉吏部右侍郎黎淳工部右侍郎賈俊可任戶部尙書巡撫四川右副都禦史劉璋巡撫大同左僉都禦史葉淇可任戶部侍郎右僉都禦史張悅大理寺左少卿楊理可任刑部侍郎﹤鋶﹣釒﹥乞簡任上曰朝廷付托爾等推舉官員何乃如此輕忽所推未當其復推以聞

○升廣西按察使孔鏞爲左布政使

○升湖廣按察司僉事龔澤爲本司副使戶部員外郎史俊河南僉事

○雲南孟密安撫司曩罕弄安撫思柄遣人貢象及金寶器賜宴並彩叚鈔絹等物仍令賫彩叚表裏回賜曩罕弄等

○賜晉世子奇源冠冕弁服以新所賜毀於火從晉王請也○鎭守甘肅都督僉事王義奏曩嘗承委賫文往覘土魯番國勢克復哈密有通道撫諭之功乞如例升賞事下所司看詳兵科劾義擢用未久輒伐微勞貪得無厭兵部亦奏義本無擒斬功狀而乃妄求升賞宜量加罰治上數其罪而以邊事方殷今姑宥之仍停其俸三月

○夜金星犯軒轅

○乙未升廣東右布政使熊懷爲左布政使

○丙申升漕運參將署都指揮僉事都勝爲署都指揮使佩漕運印充總兵官提督漕運仍鎭守淮安地方

○戊戌順天府府尹吳﹤王巳﹥等以鄕試小錄內誤寫中式舉人劉經爲劉綸奏乞攺正且待罪有旨科舉重事何不詳審查對以致差訛姑宥其罪令攺正○遣監察禦史鄧庠兵部員外郎費瑄勘處貴州邊事時貴州總兵官吳經巡撫右副都禦史謝曰�永及巡按三司等官各奏爛土等處苗賊洛道等負險稔惡不聽撫諭比糾眾稱王置造梯櫃攻圍舟溪楊安等堡敵殺官軍十有餘人又聲言欲犯都勻淸平諸衛其勢甚熾非調兵剿之則其間熟服夷寨聞風扇動貴州一境難保無虞乞調辰沅等衛並參將彭倫所屬輪戍官軍八千永順保靖並兩江口鎭溪茅岡等土兵九千播州土兵五千期今年九月內會合剿之事下兵部謂苗賊爲惡果如經等所奏固宜討之但詳審各官近日奏詞自三月以來苗所攻者不過一二寨所殺者不過一二人奪掠牛羊及燒毀廬舍俱不見數目實迹而傳報苗語率皆無稽之言原其釁端特以天霸幹築立城堡之後互爭田土奪掠人畜之故未嘗遠入侵犯而數年以來所司建請徵剿章凡數上今宜遣官至彼按視審處撫剿之方於是命庠瑄往賜之敕曰比貴州守臣奏謂苗賊爲惡欲增兵致討事難遙制特命爾等詣彼訪察爲惡者何苗結構種類幾何被害者何賽及在我有啟釁之端與否若止鼠竊犯偸他無重惡尙可招撫卽會守臣宣布恩威利害聽其攺過自新各安本業共享太平之福萬一逆徒執迷不聽撫諭非痛剿不可且剿之保無意外之患仍檄湖廣四川鎭守等官如數調兵刻期於淸平合力共剿夫兵凶器也用之不可不愼爾等俱以老成受玆委任必秉公持廉上體朝廷好生之心下念生民煩費之苦廣詢博采審度事機勿據偏詞輕調大兵以邀功啟釁倘致僨事罪不輕貸爾等其愼之重愼之旣而庠瑄至貴州親詣都勻淸平按視苗實無稱王諸狀第稍侵我邊田土而守臣希覬升賞皆主用兵之議輒出危語以劫持之庠瑄不從遂招撫苗眾眾亦知朝廷無剿除之意各出聽撫諭歸所侵田土於是兵不果用後庠瑄還奏因舉參將彭倫知謀老成乞假以閫外之權移守偏橋劾都督吳經太監張成守備都指揮王通不能撫馭之罪詔從其議停通俸三月仍敕責成經俾勿怠事

○兵科給事中等官髙綸等淸查府軍等衛軍伍多逃亡影射之獘劾百戶等官聶霖等五十九員循私玩法署指揮使等官李端經歷章繪等一百七十四員失於察舉請治其罪上曰朝廷歲費糧賞而軍伍乃空虛如此耶霖等其鞫治之端繪等各停俸一月

○己亥命揚州總督備倭署都指揮同知郭鋐充參將協同漕運

○調工部尙書劉昭於戶部升南京都察院右都禦史李裕爲工部尙書巡撫蘇松等處右副都禦史李嗣戶部右侍郎巡撫雲南左副都禦史程宗刑部右侍郎貴州左布政使章律右副都禦史巡撫雲南

○升浙江布政司左參政左贊爲廣東右布政使

○吏科給事中王質奏事混入班行具奏請罪上命錦衣衛執至午門前杖而釋之

○降監察禦史汪舜民爲雲南蒙化衛經歷舜民巡按陜西具治獄狀詔以其不詳明難居風憲降外任

○免邳州徐州並所屬縣去年夏稅十萬四千二百餘石邳州徐州衛子粒八千七百餘石以雨雹災也

○庚子以旱災免保定府諸州縣今年夏稅一萬石有奇

○辛丑掌通政司事太子少保禮部尙書張文質九年秩滿命復任

○壬寅升潮州府知府吳繹思爲浙江布政司左參政以九年秩滿也

明憲宗純皇帝實錄卷之二百八十一

明憲宗純皇帝實錄卷之二百八十二

成化二十二年九月癸卯朔升貴州布政司右參政吳中爲本司左布政使

○南京兵部左侍郎馬顯乞致仕上許之仍就顯奏﹤鋶﹣釒﹥批曰今南京米貴民饑尙書王恕參贊機務胡爲坐視無一策拯濟可見年老無爲革太子少保亦令致仕蓋恕屢有諫﹤鋶﹣釒﹥忤旨畱中不下故及之也

○錦衣衛指揮僉事楊綱等坐差官校押囚追贓途中縱令與人交接爲東廠緝知以失於嚴謹被責問具奏服罪命姑宥之仍停俸兩月

○甲辰命吏部尙書耿裕工部尙書李裕經筵侍班

○升江西左布政使王克復爲都察院右副都禦史巡撫蘇松等處

○兵部臣奏舉富峪衛帶俸署都指揮僉事沈貴等總督福建備倭上以命貴仍令今後推用武職照例於公舉將材內具開舉主職名以憑稽核

○命府軍前衛帶俸都指揮使吳王�贊總督揚州等處備倭

○停狹西行都司都指揮馬麟等七十四員俸各三月坐隱漏詭報過關進貢倒死馬匹從兵部奏擬也

○夜北方流星如盞大靑白色有光自正北中天東北行至近濁

○乙巳以雨雹災免河南諸府縣衛所今年夏稅子粒共四十一萬九千九百餘石絲二十二萬九千四百三十兩有奇

○命逮問眞定等衛埋沒馬匹並棄冊在逃指揮千百戶等官丁勛等其僉書官吏悉宥之

○丙午孝恭章皇后忌辰奉先殿行祭禮遣駙馬都尉遊泰祭景陵

○丁未左春坊左諭徳林瀚乞歸展祭許之

○南京大理寺卿宋欽子廷佐乞爲南京國子監生許之

○掌太醫院事禮部左侍郎蔣宗武院判董璨有罪下獄命宗武冠帶閒住璨爲民宗武與璨監收天下解納藥材每使折銀侵分入已及有司起送醫士至京將授醫學官輒以修葺公署爲名復罰銀私用宗武柔姦外示淸謹人多爲所欺不數年遂致通顯素諂事吏部尙書尹旻數爲工部侍郎談論請記升官倫感之嘗以其居第酬謝至是爲緝事者所發推問皆不誣並璨免官

○戊申詔天下有司徵稅毋取余價○太監韋興奏靈濟宮重建已成舊額廟戶二十戶老弱不堪灑掃乞令僉易而原賜田地亦別撥佃戶十戶給復其家使專守廟戶部議行順天府如奏僉點從之

○兵部奏請敕陜西鎭守總兵巡撫等官太監歐賢等每歲預選洮岷河三衛精銳馬步官軍三千分布安定會寧蘭州諸處協同各該守備冬等官以防河套之虜仍行大同宣府延綏寧夏鎭守巡撫等官相爲策應不得臨期誤事從之

○逮廣東左布政使陳選來京卒於途太監韋眷監管廣東市舶司事以番禺縣知縣髙瑤發其遣人下番貿易事恨之因奏瑤違法事事連選初選旣革眷役夫餘戶且事多與忤眷已不堪及瑤發眷事選復爲具奏眷以爲選陰庇之也積怨益深至是命官會勘竟坐瑤以贓罪得選不當擅革役夫並秦災失實罰物賑濟等情餘皆誣獄成俱械赴京選卒於江西瑤初擬爲民特命編戍湖廣而眷鎭守如故

○賜薊州永平山海諸處守墩夜哨官軍民捨四千二百四十三人衣鞋

○庚戌免廣東廣州等府衛所二十一年分夏麥秋糧共一十一萬六百餘石以水災故也

○宥致仕吏部尙書尹旻罪初山東濟南府同知牛盛以剛暴爲旻所黜奏訴者數四不得復官至是以旻坐其子龍累致仕乃復擊登聞鼓陳尹氏過惡命官往勘得旻弟昌宿娼與龍嘗請托事及參政唐澞阿附昌意營建華山道院費官錢物並前巡按禦史梁澤失於參究俱擬罪奏上上以旻職任大臣溺愛子弟縱容妄爲但旣致仕宥之澤澞令執問餘皆從所擬

○辛亥重陽節賜百官宴於午門

○四川成都府所屬州縣地或五六震或七八震俱有聲次日復震

○隆平侯張祐坐其妻徐氏奸淫罷管都督府事徐氏與祐從弟南京江陰衛指揮祚通數盜與家財恐祐與其姑黃氏知之令道士行魘魅術又以侍婢將泄其事遂殺之以滅口祐初爲祚所愚後竟覺徐氏愧赧乃自縊死至是黃氏始以其事告發法司勘問俱實命祚依律處決以祐帷簿不修有玷名爵故罷之

○壬子調司經局洗馬羅璟爲南京禮部員外郎時璟起復吏部以復任請有旨羅璟丁憂日久吏部何不補缺必侍璟服滿方奏璟不許復任調南京部屬耿裕等可自陳狀裕等引罪命姑宥之故事洗馬非常選官不當補缺以璟與侍講尹龍有連故責及之然亦由其鄕人欲謀侍東宮講讀而璟適至嗾李孜省爲之也

○命戶部運銀一萬兩於薊州折支官軍俸糧巡撫順天等府都禦史彭韶奏喜峯口劉家口界嶺倉並建昌新營倉糧皆無餘積時當無事可以撥軍支於薊州儻有不虞應難遠給乞今年再量運銀二萬兩分撥喜峯口等處候來春米賤間有折支每銀一兩準米三石每米一石折銀三錢支給關營官軍其一兩內剩銀一錢積爲雇車之費轉運薊州所省糧於各邊戶部議以爲宜從之

○江川王音墊奏岷府自從順王薨逝世子膺鉟緣事藩邦無復綱紀蒙命安昌王膺鋪暫主祭祀未幾病故臣見膺鉟自帶冠帶至今四年悔悟自新略無過犯乞賜恩宥復其冠帶統率臣僚俾得奉守藩國下禮部覆奏江川王及岷府長史教授等官自成化二十一年至二十二年已十﹤鋶﹣釒﹥乞復岷世子今江川王所奏情詞迫切請自聖裁上以膺鉟旣悔悟自新命復世子管理國事降敕諭之曰先該司禮監太監等官蕭敬等會奏爾混同羣小狎戲酣歌謀死職官奸淫無度毀壞金冊又指以進貢勒要樂舞生校尉銀兩以出城祭掃挾令守備官撥軍擺路等因事下法司議得爾所犯情罪匪輕揆之祖訓本當降爲庶人但念親親特從輕典革去冠帶不許請封薄示懲戒降敕切責俾爾循省洗滌前愆用圖自新計今四年而爾母岷順王妃湯氏及江川王並長史教授等官前後數次奏稱爾自革冠帶以來悔悟自新略無過犯乞復冠帶令管府事夫人有過貴乎能攺以遷於善玆允所奏遣司禮監左監丞郭敬賫敕來府復爾冠帶令爾仍管理府事而今而後爾須正大持身毋恣肆淫泆禮遇官屬毋輕易戕害仁惠愛下毋假公科擾祖宗遺物毋視常棄毀凡府中一應事務必本天理合人情遵循成憲而行庶幾祿位能保藩邦可無他虞不然禍不旋踵又逮爾身斯時爾追悔已晚矣其勉之愼之

○敕福建按察司僉事楊峻專守汀州上杭兼管漳南道事以其地鄰江西廣東寇盜屢作從福建鎭守等官奏請也

○夜月犯十二諸國代星

○癸丑上諭禮部曰皇太子年旣長成婚禮宜舉禮部其會翰林院查議以聞

○升江西右布政使侯英爲本司左布政使湖廣布政司右參議林迪爲貴州右參政浙江按察司僉事張玉爲福建副使

○調監察禦史劉俊爲福建光澤縣知縣先是成化八年賜江西巡按禦史敕書一通催徵綾紗紙札畱之公署巡按者更代歲久稍損皆未及以聞時兵部盜敕事露禦史張鼐因發之命追究自鼐以前巡按者俊二十年曾按江西故罪之

○以旱災免順徳府屬縣今年夏稅麥六千三十餘石絹九百餘匹

○甲寅命巡撫山西右僉都禦史邊鏞理院事以丁憂服闋也

○升湖廣按察使徐懷爲江西右布政使

○升太常寺協律郎布自云爲本寺寺丞九年秩滿也

○陜西岷州地震有聲如雷

○兵部奏薊州遼東陜西甘肅寧夏四川雲南貴州各邊夷人進貢馬匹存畱給軍之數歲令各總兵巡撫官造冊類報以憑稽考從之

○兵部參奏延綏寧夏楡林把總領馬都指揮千百戶等官陶禎周全等七十八員平日不能嚴督軍士餧養坐視倒死又不依時督令買補以致邊方缺馬有妨徵戰俱合逮問上以防秋事重姑宥之倒死一千以上者降一級四百以上者停俸一年二百以上者半年一百以上者三月以下者一月

○乙卯禮部尙書周洪謨等言婚姻正始之道風化之原自古聖帝明王莫不以此爲重比者皇上以皇太子年旣長成命臣等會翰林院查議婚禮臣等仰知皇上之心與古帝王之心同一揆也謹考祖宗實錄並內閣祕書參酌見行禮儀凡納采問名納徵告期冊封親迎及妃朝見皇太后皇帝皇后行盥饋謁廟等禮及百官與命婦朝賀錫宴一應儀節之所當備者謹具條陳但親迎禮內東駕經由禁門出入合從大明左門或於東長安門臣等未敢擅擬均乞聖明裁處施行上悉從所議命東駕親迎由東長安門行儀注一納采問名先期擇日遣官告太廟牲用犢各一用祝文至期前一日所司設禦座於奉天殿鴻臚寺設節案制案於禦座前內官監禮部陳禮物於文樓下教坊司設中和樂於殿內至日淸晨錦衣衛設鹵簿於丹陛丹墀禮部設彩輿教坊司設大樂俱於奉天門外上具衮冕服禦華蓋殿鴻臚寺奏執事官行叩頭禮畢請升殿導駕奉引如常儀上禦奉天殿文武官朝服叩頭訖執事引正副使朝服就拜位行四拜禮傳制官奏傳制訖由左門出執事舉節案制案亦由左門出傘蓋遮護置丹墀中道傳制官宣制曰玆選某官某女爲皇太子妃命卿等持節行納采問名禮正副使又行四拜禮鴻臚寺奏禮畢上興引禮引節案制案由奉天門左門出執事引文樓下禮物隨出至奉天門外正副使取節制書置彩輿中儀仗大樂前導從二門行出東長安門外正副使釋朝服乘馬隨行詣皇太子妃府行禮皇太子妃府前一日設正副使幕次於大門外道左南向設香案於正堂中設節案制案於香案南別設案於香案之北其日正副使至大門外儀仗大樂分列置彩輿於正中設節案制案於彩輿北引禮引正副使入幕次執事官陳禮物於正堂正副使出幕次取節制書置案上禮官一員先入正堂立於東主婚者朝服出見立於西禮官曰奉制聘皇太子妃遣使行納采問名禮引禮引主婚者出迎引禮引正副使捧節及制書先行主婚者隨行至正堂置節及制書於案正使立於案左副使立於案右引禮引主婚者就拜位行四拜禮詣案前跪正使取納采制宣訖授主婚者主婚者受之授執事者置於北案上稍左副使取問名制宣訖授主婚者主婚者受之授執事者置於北案上稍右主婚者俯伏興平身執事者舉答問名表案於主婚者後少西取表授主婚者主婚者受表跪受正使正使置表於案主婚者俯伏興平身退就拜位又行四拜禮畢正副使出置表彩輿中訖主婚者至正副使前致詞云請禮從者酒饌畢主婚者捧幣以勞正副使正副使出主婚者送至大門外正副使進發彩輿於東長安門入至奉天門外以節表授司禮監官奏聞復命一納徵告期冊封先期一日遣官告太廟所司設節案制案冊案妃冠服禮物中和樂至日淸晨設鹵簿彩輿大樂傳制遣使禮儀並同前彩采問名儀注但設妃儀仗車輅於左順門外俟禮物過行又攺制詞云玆冊某官某女爲皇太子妃命卿等持節行納徵告期冊封禮皇太子妃府前一日設正副使幕次香案節案制案冊案別設案玉帛案並同前受納采問名儀注但納徵用玄纁束帛谷圭八馬等物其日正副使至皇太子妃府於彩輿中取節制書冊玉帛置於案少候執事先設皇太子妃冠服諸禮物於正堂八馬陳於堂下禮官一員先入正堂主婚者朝服出見禮官曰奉制封皇太子妃遣使行納徵告期冊封禮主婚者出迎執事舉玉帛冊案前行正使於案取節及納徵制書副使取告期制書捧之以次行主婚者後隨至正堂副使各以節制書置於案退立於案之左右東西向置玉帛冊案於制書案之南引禮引主婚者就拜位行四拜禮引詣案前跪正使取納徵制書宣訖授主婚者主婚者受之以授執事者執事者跪受置於北案正使捧圭授主婚者主婚者受之以授執事者執事者跪受置於北案副使捧玄纁授主婚者主婚者受之以授執事者置於北案畢副使取告期制書宣訖授主婚者主婚者受之以授執事者置於北案主婚者俯伏興平身復位行四拜禮畢正副使入次少候女官捧皇太子妃首飾冠服入中堂左內官陳儀仗車輅等物於大門之內女官以首飾冠服進皇太子妃內官進皇太子妃儀仗於中堂前司禮監官進前受節冊正副使於案取節冊授之仍前立候內官二人引捧節冊監官入中堂前各置於案皇太子妃具服出閣女官及宮人擁護詣香案前向闕立贊禮女官贊行四拜禮贊宣冊贊跪皇太子妃跪宣冊女官取冊立宣於妃左訖贊受冊贊搢圭宣冊官以冊進授皇太子妃妃受冊以授女官女官跪受於右立於西贊出圭贊興又贊四拜禮畢皇太子妃入閣授節監官由正門出授正副使報受冊禮畢正副使出大門外置節彩輿中主婚者請禮從者及以幣勞正副使同前正副使還至奉天門外以節授司禮監官捧入復命一醮戒先期一日所司設皇太子幕次於中左門前丹墀內設皇太子受醮戒位於禦座南北向設皇太子拜位於丹陛上北向設贊禮二人位於皇太子丹陛上拜位之北東西相向知班二人位於贊禮之南東西相向設酒饌案於醮戒位之東稍北設司爵司饌各二人位於案之南西向執膳內官先備金爵果盒以伺是日早鴻臚寺贊引二人具朝服並東宮侍從官先入至文華門前候皇太子出行叩頭禮贊引二人及侍從官導從由奉天左門入至幕次具衮冕以俟鼓三嚴上禦通天冠絳紗袍出鴻臚寺請升座上禦奉天殿作樂警蹕文武官盛服行叩頭禮分班列侍如常儀樂止贊引及侍從官導引皇太子出幕次至東階下侍從官止贊引導引皇太子由東階升至丹陛拜位北面立贊禮贊鞠躬四拜興平身贊引導引皇太子由奉天殿左門入就醮戒位北向立司爵斟酒以進贊引贊跪皇太子跪贊搢圭贊受爵司爵者以爵立授皇太子皇太子啐酒訖以爵授內使內使跪受爵退置於案司饌者以果盒跪進皇太子皇太子取少許食訖司饌者興以果盒退置於案贊出圭恭聽戒命上命之曰往迎爾相承我宗事勗帥以敬皇太子曰臣謹受命贊俯伏興平身贊復位贊引仍導引由左門出至丹陛上拜位立定贊禮贊鞠躬四拜興平身贊禮畢作樂警蹕上降座還宮樂止贊引導引皇太子由東階降丹墀東宮內外官偕導從由奉天左門出至午門外幕次易服一妃受醮戒親迎日妃家先於祠堂陳設祭物妃服燕居冠服妃父母同妃詣祖宗前行禮奠酒讀祝禮畢執事者具酒饌於內進妃飲食訖父母坐於正堂女執事引妃詣父母前各四拜父命之曰爾往大內夙夜勤愼孝敬毋違母命之曰爾父有訓爾當敬承妃聽受訖次詣諸尊長行禮畢攺服翟衣以俟親迎一親迎是日早先設皇太子幕次及儀仗奠鴈並所乘輅教坊司大樂及隨侍官舍侍衛官軍俱於午門外妃家先設皇太子幕次於中門之外南向設香案奠鴈案於中堂皇太子受醮戒訖贊引導引至午門外幕次易皮弁服訖贊引跪請升輅皇太子升輅執鴈者後隨樂作儀從前導隨侍官舍官軍導從由東長安門至妃家門外贊引跪請皇太子降輅導引至幕次禮官一員先入至正廳立於東西向主婚者具朝服出見立於西東向禮官曰皇太子奉制行親迎禮引禮二人具服引主婚者迎皇太子於幕次之外內官二員具服引皇太子出幕次主婚者請皇太子入中堂皇太子先行內官具服捧鴈隨入主婚者後行至中堂主婚者進立於堂中之左妃母立於堂中之右東西相向皇太子至中堂女執事二人引妃出房立於妃母之下內官引皇太子至案前內官捧鴈跪進皇太子皇太子以鴈奠於案內官引皇太子稍退近東西向立主婚者詣鴈案前行八拜禮退復位執事者徹案引禮內官導皇太子先出至中門女轎夫舉鳳轎至於中門之內內官具妃儀仗於中門之外女執事引妃出內官跪請皇太子詣轎所啟請揭簾妃升轎內官啟請皇太子升輅前行妃具儀從後行由東長安門進至午門外束駕儀仗侍衛官舍官軍俱止妃儀仗入左順門內候內官跪請皇太子降輅導引入幕次候妃至轎止內官跪請皇太子揭簾妃降轎皇太子先行內執事以帷幕擁護妃後行俱步入左順門內內官跪請皇太子乘輿先行女官跪請皇太子妃升轎後行至宮門皇太子降輿候妃至女官跪請皇太子妃降轎入幕次俟行合巹禮一合巹其日內官先於皇太子內殿外設妃幕次設皇太子座於殿東西向設妃座於西東向各設拜位於座之南設酒案於正中稍南置兩爵兩巹於案上皇太子至宮門外降輿入俟於內殿門外之東西向妃降轎女官以帷幕擁護導引入幕次整飾訖導引至內殿門西東向贊引二人導皇太子前升殿女官二人導妃隨升贊請就拜位皇太子與妃各就拜位贊皇太子兩拜妃四拜贊請升座皇太子與妃皆升座女執事二人舉饌案進於皇太子及妃之前女官司樽者取金爵酌酒以進皇太子與妃各受爵飲訖女官進饌皇太子與妃皆舉饌訖女官再以巹盞酌酒合和以進皇太子與妃皆飲訖又進饌皇太子與妃皆舉饌凡三舉酒饌畢執事者徹饌案贊皇太子與妃興就拜位相向贊兩拜如前儀禮畢皇太子從者餕妃之饌妃從者餕皇太子之饌皇太子從者導皇太子入宮更禮衣妃從者及女官導妃入宮易常服一朝見第二日淸晨皇太子冕服妃翟衣女官贊引各啟請出宮至皇太后宮門外以伺皇太后服燕居服升座贊引引皇太子及妃自左門入皇太子先入妃從之贊禮贊詣皇太后前皇太子立於東妃立於西宮人以腶修盤立於妃之右贊皇太子與妃皆四拜執事二人舉案至皇太后前宮人以腶修盤授妃妃捧盤置於案執事者舉案妃隨案進至皇太后前妃復位贊皇太子與妃皆四拜興執事者徹腶修案於東贊禮畢皇太子與妃出詣上位宮前伺上位具常服升座贊引引皇太子及妃自左門入詣上位前進棗栗盤行禮同前畢詣皇后宮進腶修盤行禮同前畢贊引引皇太子及妃是日賜皇太子與妃宴一盥饋第三日淸晨妃服翟衣贊引引妃至皇太后前贊四拜尙食以膳授妃妃捧膳置於案復位又贊四拜禮贊引引妃退立於西南伺膳畢引妃出升轎詣乾淸宮門外降轎由左門入伺膳至贊引引妃詣上位前並皇后前禮俱同一廟見第四日內官於奉先殿陳設牲醴祝帛每廟豬一羊一帛二共一篚贊引二人引皇太子二人引妃至奉先殿詣徳祖玄皇帝皇后神禦前皇太子在東妃在西贊皇太子妃皆兩拜贊跪皇太子跪妃亦跪贊搢圭皇太子搢圭贊進帛執事者跪進於皇太子右贊獻帛皇太子受帛以獻授執事者贊奠帛執事者以帛奠於神禦前贊進爵執事者以爵跪進於右贊獻爵皇太子受爵以獻授執事者贊奠爵執事者以爵奠於神禦前贊再進爵執事者以爵進贊獻爵皇太子授爵以獻授執事者贊奠爵執事者以爵奠於神禦前贊俯伏興皇太子俯伏興妃亦興贊復位贊皇太子與妃皆兩拜平身次詣懿祖皇帝皇后熙祖皇帝皇后仁祖皇帝皇后太祖皇帝皇后太宗皇帝皇后仁宗皇帝皇后宣宗皇帝皇后英宗皇帝孝莊皇后禮同前贊詣讀祝位皇太子與妃詣讀祝位跪皇太子跪妃亦跪讀祝訖贊俯伏興平身皇太子俯伏興平身妃亦興贊復位贊皇太子與妃皆兩拜平身贊執事者捧祝帛各詣燎所贊詣燎位皇太子與妃詣燎位贊禮畢引禮引皇太子及妃還宮一行慶賀禮是日早上具皮弁服禦華蓋殿執事官行禮奏請升殿導駕作樂陳設如常儀文武百官具朝服先行四拜禮鴻臚寺官詣丹陛上跪致詞曰某官某臣等恭惟皇太子嘉禮旣成益綿宗社隆昌之福臣某等不勝欣忭之至謹當慶賀又四拜禮畢上起易服賜宴羣臣如冬至正旦之儀其日命婦慶賀皇太后行禮致詞如前但致詞攺某官某夫人妾某氏等後又攺妾某氏等禮畢慶賀皇后禮同前但攺致詞曰皇太子嘉聘禮成益綿景福余並同禮畢皇太后賜命婦宴

○免潼關衛並蒲州守禦千戶所今年夏稅子粒八千九百餘石以旱災故也

○巡按浙江監察禦史荊茂等奏溫臺二府自春䢐秋大旱六月臨海縣災延燒軍民房舍一千九百餘區

○命南京錦衣衛指揮僉事林斌子源代職仍管衛事從斌奏乞也

○陜西武功縣民王瑾等因歲饑荒行旅就其家憩息者輒殺食𨿽婦人亦執刀杖相助甚至殺一家三人所得行囊粟麥才數升耳前後死者甚多巡撫官奏發其事命皆依律處決仍梟首示眾其婦人俱配給邊軍然是時民饑無聊如瑾等者比比不能悉奏也

○丙辰實授廣東道試監察禦史湯鼐爲監察禦史

○以夏旱免寧山衛子粒麥四千九百餘石○運銀五萬兩於大同巡撫都禦史葉淇以大同糧豆積少請以銀折官軍俸糧省在倉者爲軍餉之備故也

○工部主事王純奏南京兵部尙書王恕屢上封章直陳時事陛下寬仁每容其言及以年老屢乞致仕輒蒙懇畱不許陛下之於恕可謂待之以禮矣今者傳聞革去太子少保令以尙書致仕羣情驚駭莫知其由昔莊助論汲黯於漢武帝帝以爲古社稷之臣如黯近之臣竊見一時大臣遇事敢言者無踰於恕妄意以恕爲社稷之臣則恕之去就豈容不言伏乞聖明特賜寬假終始以禮待之復其太子少保召還以竟其用奏入上以恕未著社稷之功純何得妄引前事命杖而訊之已而有旨純出位妄言要求名譽不必擬罪送吏部降二級調外任爲貴州思南府推官○丁巳攺兵部尙書馬文升於南京兵部參贊機務王恕旣去任命舉代之者吏部會各部擬工部尙書李裕巡撫兩廣都禦史宋旻上曰裕旻俱任未久若等胡爲輕易推舉遂攺用文升時文升曾與人言於朝有不足李孜省之意故也

○己未命工部左侍郎杜謙提督修理京通二處倉廒

○庚申升湖廣按察司副使蕭禎爲本司按察使南京刑部郎中王鼎湖廣布政司右參議南京監察禦史何瀞福建僉事南京大理寺左寺正張源潔浙江僉事

○申定國子監生撥歷之例先是國子監以納粟監生四千六百七十餘名行取復班欲如例與科貢監生相兼撥歷行禮部奏乞處置有旨命本部會同吏部國子監斟酌以聞至是覆奏納粟與科貢監生相兼撥歷已有定例但今納粟者多而科貢者少宜從國子監通行欽出各取其復班歲月深淺以定其名次先後臨撥之際以兩途人數多寡酌量均平相兼撥歷如此旣不垂祖宗一定之法亦不失朝廷權宜之信仍行南京國子監如例施行上從之命本監臨期務必酌量均平不許徇私

○辛酉復江西布政司左參政張琳按察司僉事李轍署都指揮僉事謝智俸初琳等以彊盜周信等九十六人未獲俱停俸捕盜至是鎭守太監鄧原奏琳等所捕未獲者止二人事下兵部議乃復之

○癸亥升山東按察司僉事侯恂爲湖廣副使

○減諸司吏辦事半年故事在外吏六年役滿爲兩考上吏部分撥諸司辦事三年方撥當該通爲三考至是有羣吏奏乞免辦事下吏部覆奏詔減半年自今吏應撥辦事者就選人物鄙猥寫字粗拙者發原籍爲民當該滿日嚴加考試文移不通者黜之不許姑息壅滯選法

○命守備大同右衛都指揮張安守備朔州以大同管操都指揮陳璽代之

○乙丑重建洪恩靈濟宮成遣太子太傅英國公張懋祭后土

○太監韋泰傳奉聖旨錦衣衛指揮使黃英升都指揮僉事本衛帶俸舍人黃住黃伍爲錦衣衛百戶俱內官監太監黃順親及其家人也

○刑部左侍郎何喬新等以播州宣慰使楊愛爲其兄宣撫友所奏奉命往勘因奏播州本古夜郎牂牁之地自唐乾符間太原楊端據之歷五代宋元以至聖朝子孫相承世襲其職其惇龐淳固𨿽慕華風而頑獷暴戾終爲夷俗今友因家財不均奏其弟愛奢僣淫暴妖言等事命臣等往勘其情重者使監候處治竊惟楊氏據有播州五百餘年蠻夷服從久矣奢僣淫暴之罪蓋或有之歷代撫以恩信寬以文法蓋治之以不治也今欲以友愛之事勘問具奏情重者於本州監候則獄卒皆其部下難於防守使移於重慶府則道途遼遠夷人驚疑日久互相扇誘恐生他變宜撫提二人面對虛實卽省發聽候免其監禁爲便從之

○丁卯手敕攺兵部左侍郎尹直爲戶部左侍郎兼翰林院學士入內閣參預機務直辭謝上曰卿久在翰林才識老成特玆簡用不允所辭

○太監韋泰傳奉聖旨攺都察院右都禦史屠滽於南京都察院命吏部移文取致仕都禦史劉敷敷江西永新縣人巡撫湖廣致仕已久至是取之

○升禮部郎中髙敞爲順天府府丞兵部郎中王祿爲太僕寺少卿時府丞少卿缺命舉可用者吏部各舉二人至再皆不允仍命就京官中推少卿吏部知旨故及祿蓋祿之鄕人有在內薦之者

○攺太僕寺寺丞李景繁爲工部主事先是景繁以知縣召用意當得禦史主事已乃授寺丞居常不樂久之以憂去至是起復吏部請復職特旨攺別任蓋中人有爲之地者也

○駙馬都尉遊泰謝奏求儒士教讀恩不至自陳遘疾上以其飾辭法當究治姑宥之仍停祿一月

○給居庸關花園等墩夜肖軍士一百六十二人衣鞋

○戊辰賜趙府襄邑王見沂庶長子名曰祐桻

○命翰林院編修梁儲兼司經局校書

○己巳調監察禦史奚銘爲福建泰寧縣知縣銘按徽州等府至是還朝都察院以考稱請命復職特旨攺外任

○哈密都督罕愼遣使臣火者阿里麻等來朝貢方物因奏瓦剌阿力古多王欲與和親乞賜彩幣諸物又乞遣使臣出境處置邊事又舉赤斤蒙古衛都指揮同知苦魯思格有勞乞爲加職事下兵部議覆有旨不必差官令阿里麻等賫敕及諸賜物諭罕愼勿與和親升苦魯思格爲都指揮使並敕赤斤罕東二衛亦賜彩幣仍命鎭守太監覃禮差人同給之已而禮部言宜撫順夷情復命於例外加賜彩叚綾絹七十匹

○停廣寧伯劉璇俸兩月逮問練武營把總指揮使董鎭等鎭坐賣放牧馬軍人而璇鈐束不嚴故也

○庚午太監韋泰傳奉聖旨升工部帶俸郎中楊通爲太僕寺少卿所副戴能萬湧俱所正順天府推官蔡銘本府通判經歷周禮興本府推官知事潘俊本府經歷內官監人匠王錦等四人文思院副使欽天監冠帶陰陽人倪應祥漏刻博士俱仍舊辦事辛未以明日十月朝遣駙馬都尉周景蔡震分祭長陵獻陵景陵裕陵楊偉祭景皇帝陵寢

○遣內官祭恭讓章皇后陵寢

明憲宗純皇帝實錄卷之二百八十二終大明憲宗純皇帝實錄卷之二百八十三

成化二十二年冬十月壬申朔享太廟

○遣內官祭司井之神

○癸酉太監韋泰傳奉聖旨升灌頂大國師釋迦啞而塔爲西天佛子禪師津答室哩爲國師剌麻麻的室哩爲覺義國師剌咓紮爲大國師

○甲戌狹西岷州外夷昔藏等簇簇頭番人札答等洮州外夷他籠等簇番人朵只怕等各來朝貢馬及盔甲等物賜宴並彩叚絹鈔有差

○乙亥杖監察禦史楊澄李琨於朝時禦史歐陽復劉翔俱陛辭失儀澄等以齋戒日不面糾已而獨糾翔得旨翔俟還京來奏復何獨置之令二禦史對狀澄等以察聽不審服罪命各杖之十復亦俟還京來奏

○刑部都察院各奏死罪重囚請會官審錄於朝詔稱冤有詞者卽與從公辯問毋令受枉於是審錄畢以具獄上請上覽刑部獄辭於情眞四十七人中有不孝者三人妖言者一人特緩其死釋投匿名書者二人充邊軍情可矜疑者二十八人中減死充邊軍者二十二人畱獄者四人敺死有罪雇工人者一人降徒三年奪財殺人者一人處斬有詞二十六人聽重鞫減死充軍而逃者十三人並都察院所奏四人中斬五人二人畱獄餘十人俱重杖一百仍發原衛

○西方流星如盞大靑白色光燭地自大陵西行至壁宿尾迹炸散

○夜金星犯進賢○丙子南京守備成國公朱儀奏新江口操演戰船俱於中下二新河住泊以避風濤今二河爲泥沙淤塞至秋深水涸出塢爲難請敕工部循往年例督軍修浚庶船出入便利遇警不至誤事從之

○丁丑調吏部右侍郎黎淳於南京吏部奪尙書耿裕俸兩月文選司官吏三月時有進士陸瓛授鎭江推官瓛以其先蘇州人與鎭江皆直隸府乞攺任吏部不爲覆請及戶部郎中汪洪自宣府督糧回未久升山東布政司參議東廠官校發之下瓛洪於獄裕等自劾上曰朝廷選法俱付若等須審究明白斟酌賢否方可奏用裕等胡爲輕率怠忽以致選法乖違物議騰沸當寘於理姑宥之會科道亦上﹤鋶﹣釒﹥言裕淳及郎中吳瑉等不職之罪上謂此已處置下其章於所司

○命金吾右衛帶俸都指揮僉事張勇錦衣衛帶俸都指揮僉事馮勝於耀武等營把總管操從保國公朱永奏也

○戊寅命江西都司署都指揮僉事謝智守備南安贛州二府從鎭守巡撫等官太監鄧原等奏舉也

○己卯太子少保刑部尙書張鎣以母喪去任

○巡撫山東右副都禦史盛顒乞致仕許之仍命給驛以歸

○庚辰上令太監覃昌諭旨耿裕黎淳銓選不公旣爲科道糾劾朝廷曲加寬宥如何朦朧謝恩可自陳狀裕等引罪命姑宥之而杖文選司官吏先是裕等自劾又爲科道交奏凡再得旨當先後謝恩裕等並謝故責之

○太監覃昌傳奉聖旨升大慈恩寺西天佛子捨剌星吉大隆善護國寺西天佛子著癿領占朵而只巴爲法王

○襄陵王範址有生子妾三人令儀賓彭鑑奏請封號事下禮部以無例難之鑑復援襄陵先王故事以請禮部劾其罪下鑑刑部獄贖杖還職

○辛巳朝鮮國王李娎遣陪臣韓僴等奉表貢馬及方物來朝賀萬壽聖節

○夜火星色王壬午太監韋泰傳奉聖旨舍人周璋周瑛周瑾周王�贊周瑭周﹤王晉﹥周孝俱升錦衣衛帶俸正千戶仍與世襲

○是日泰又傳奉聖旨升錦衣衛正千戶寗瓌爲本衛帶俸指揮同知冠帶小旗寗順爲見任副千戶俱世襲太監黃嘆義男黃順爲帶俸所鎭撫

○泰又傳奉聖旨升大慈恩寺講經領占孫卜覺義領占綽爲灌頂大國師講經羅納發剌戒師公葛朵而只爲國師

○乙酉皇太后聖旦上率皇太子上壽命婦朝賀賜羣臣宴於午門

○丙戌命遼東東寧衛故都指揮同知趙玒子昂襲父原職爲本衛指揮使

○己丑誠孝昭皇后忌辰奉先殿行祭禮遣駙馬都尉黃鏞祭獻陵

○戶部會官議覆漕運巡撫等官所陳事宜一漕舟遭風漂流糧米所在官司勘實者宜令出給執照徑自開奏隨其多寡之數將京糧省於通州上納以其腳價補之一四川所屬鹽課司凡十有五處地方隔遠及所司運納茶課給賞番僧易買番馬者事皆有獘宜添設按察司僉事一員巡視督辦一四川利州衛在保寧府廣元縣去都司幾二千里巡守官罕到兵備廢弛宜增設守備都指揮一員仍升廣元爲州一四川金石井鹽場界於嘉定州榮犍兩縣之交地僻多盜宜置金石井巡檢司隸嘉定管轄一石泉縣曲山舊關乃茂州羗人出沒之路宜移置馬坪口巡檢司於其處一狹西平涼府所屬平涼華亭二縣有地名塌廟兒曁馬鋪嶺乃四達要地其間山林深阻亡命竊據宜置馬鋪嶺巡檢司一漢中府稅課及大有庫宜復除大使各一員一茶馬市易與番人所進馬務選四歲以上六歲以下軀幹髙大者方令收受分送各邊其種馬於五六月解寺發苑收養其有仍前以老弱之馬充數及縱容不舉者罪之一萬全都司順聖川新城馬房宜增設倉副使一員新河口堡宜別設倉大使一員一都指揮同知盛忠爲參將於永寧都指揮僉事繩律專守備於獨石久居其地熟知地形險易邊情緩急今乃彼此交易宜俾各仍故地一湖廣平溪等八衛倉糧俱官攢收支作獘多端宜令沅靖二州判官分理鎭遠偏橋銅鼓五開復設判官二員於沅澧二州帶俸分理平溪淸浪九溪永定倉糧一武岡州有蓼溪石門紫陽三處路通苗峒宜各選流官一員往治之一鄖陽府所屬竹山房縣宜增設佐貳官一員操練民快巡捕盜賊一荊門州宜增置巡檢司於望鄕村之仙居口竹山縣宜移尹店巡檢司於白土關一曲阜縣古有魯周公廟宜重加修茸春秋致祭一泰安州有宋儒孫復石介祠後爲嶽廟僧寺所並宜於城內擇地建祠命有司春秋致祭一兗州府城內郡王將軍儀賓及王親比皆濫收家人廚役往往假威詐旨肆爲不法事覺則隱匿於府宜行令山東布按巡守官嚴督該府長史等淸查許令自首歸宗違者官坐枉法其人俱發戍邊一臨淸地方路當衝要宜乘今編僉驛傳行令布政司查屬多餘地畝量編上中馬各五匹下馬十匹驢三十頭攺淸源水驛爲水馬驛兼理水陸接遞一南京水軍右等一十二衛掌印僉書首領管屯官因逋欠屯糧停俸年久宜自文書至日爲始將所停俸通計若干用抵屯糧逋數候催徵扣抵完日照舊支俸一蘇松常三府存畱預備倉糧積至三年者聽易銀本府收貯間月折充官軍吏役俸糧庶不至年久腐壞一蘇松常鎭四府坐派瓜淮兌軍糧米宜令官軍過江兌支每石於加耗外再別增米一斗二三升一應天府句容縣因無驛遞馬驢前此俱令見年里甲共置馬驢四十六匹緣本縣先年編僉東葛驛驢六頭江淮驛驢一十四頭龍潭驛馬五匹驢五頭今三驛各處編髮馬驢數已足用宜將前項馬驢掣回並將本縣廢云亭驛今爲倉基者仍因舊名置驛益馬爲十五匹不足則於溧陽溧水民糧數內添僉銓官管理一薊州倉每年該收河南山東兌運粟米二十四萬石邊軍親支道遠不便宜暫將明年該納粟米量準八萬石每石折銀七錢送薊州倉相兼收放願領銀者石與二錢五分一直隸徐州宜增設管糧同知一員揚州府朝宗二閘宜增設閘官一員一鳳陽府亳縣與武平衛錯處階品不敵事多齟齬宜以縣五州使勢位稍等易於行事一廬州府六安州之麻埠和尙灘及鳳陽府霍丘縣之丁塔店髙塘店宜各立巡檢司一江西因災傷行召銀米賑濟事例俱限今年夏熟年限𨿽滿召納不多宜再行一年一永平屬縣稅糧宜攺於永豊山海二倉順天州縣稅糧宜令於古北口諸倉輸納此外諸府及各布政司派運順天府各倉稅糧除願納本色外余俱暫從民便每石折銀七錢角�羊送薊州每兩摘三之二給官軍月糧石折三錢省米於倉其一用充腳費支運所省倉米赴古北口各倉交納一三河縣公樂驛宜革去之而移夏店驛於縣治南關與遞運所並列爲二一永平諸衛比年泒貢雞兔𨿽官給與銀未免增價買辦宜如近例停免一薊州地方類多升調雲南及兩京官軍遺寄人戶曁外郡流逋久住成業隱避科差宜令於所在官司報籍帶管其願回原籍者明與發遣一河南地方新增大梁一道宜增設副使或僉事一員一薊州官庫比歲發貯折漕備邊銀兩一萬六千八百有奇宜設庫官一員專理其事議入上曰卿等言是利州守備廣元亳縣升州官多民擾姑置之四川茶鹽但令巡守官嚴加禁治僉事不必設繩律盛忠準更調分守召納賑濟再行一年永平雞兔仍舊支官價收買余悉如議

○庚寅調吏部尙書耿裕於南京禮部攺工部尙書李裕禮部左侍郎徐溥於吏部溥仍兼學士升掌大理寺事工部尙書杜銘爲刑部尙書禮部右侍郎謝一夔工部尙書左通政黃景禮部左侍郎兵部右侍郎何琮本部左侍郎南京太常寺卿劉宣吏部翰林院學士倪嶽禮部巡撫延綏右僉都禦史呂雯兵部俱右侍郎右僉都禦史邊鏞左副都禦史右副都禦史馮貫攺大理寺卿

○太監覃昌傳奉聖旨錦衣衛百戶王敖升本衛指揮同知仍舊致仕是日昌又傳奉聖旨升西寧衛瞿曇寺灌頂大國師班卓兒藏卜西天佛子

○辛卯英廟安妃楊氏薨上輟朝五日具淺淡服於奉天門視事其初喪及祭葬禮儀悉如例

○宥刑部尙書張鎣罪杖給事中李王�贊趙竑呂獻於朝時軍職有犯死罪者刑部會審誤書其衛名王�贊等劾奏鎣鎣自陳服罪宥之又以王�贊等三覆奏後囚已赴市曹始舉其事失於詳愼本當逮治旣服罪亦宥之令各杖二十

○夜月入鬼宿犯積屍气

○壬辰罕東左衛都督僉事只克等遣指揮伯牙思虎郎等來朝貢馬駝賜宴並衣服彩叚有差仍令賫敕並回賜只克等三人彩叚表裏各一以其先與瓦剌對敵有功也

○癸巳申廣西備禦官軍失班之禁初總鎭兩廣太監劉倜奏湖廣長沙等衛領軍指揮張鈺等過期不到欲照例罰班仍扣違限月日停支俸糧及追究各衛所掌印官不行促代之罪事下兵部議宜如倜言故有是命夜月犯軒轅左角星

○甲午禮部奏萬壽聖節例賜百官宴上令免宴賜以節錢鈔

○太監韋泰傳奉聖旨錦衣衛帶俸百戶施仁韓全俱升本衛正千戶仍與世襲

○命甘肅失機官未逮問者且領軍殺賊已在問者亟爲結正以邊報警急從兵部奏請也

○大理寺卿馮貫旣到任奏事於朝上以其不奏請輙用印詰之貫因具奏服罪宥之

○己未賜刑部尙書張鎣母太夫人吳氏祭葬

○丁酉太監覃恩傳奉聖旨錦衣衛致仕指揮同知王敖令帶俸正千戶施仁韓全俱令管事

○升湖廣左布政使黃紱爲都察院右副都禦史巡撫延綏

○中書舍人梁蔭有罪除名蔭本市井小人以進奉得官多結權幸倚其聲勢比數誇於人言尹旻父子之去已實發其事且言其黨猶有當黜者緝事官校廉得之下蔭錦衣衛獄刑部比律論罪當死有旨蔭妄言驚惑人心本當重治但系比律姑貸其死發原籍爲民

○復建大永昌寺先是寺建於西市已有成緒及國師以星變被遣寺亦隨廢至是太監梁方請更擇地建之乃令工部左侍郎杜謙等相度地基得故廣平侯袁瑄宅時瑄家已失侯瑄妻因請以宅獻而托方請襲侯方言於上而許之旣又市其旁民居數十家大興工役視舊寺益加廣矣

○戊戌太監覃昌傳奉聖旨升灌頂大國師班麻紮失爲佛子灌頂國師答兒麻悉提大崇教寺兼住禪師綽藏領占爲灌頂大國師禪師端竹札失端竹羅卓爲國師○己亥手敕加英國公張懋保國公朱永太傅兼太子太師襄城侯李瑾定西侯蔣琬新寧伯譚佑昌寧伯趙勝太保兼太子太傅大學士萬安升少傅兼太子太師劉吉少保兼太子太傅尙書大學士如故侍郎彭華升禮部尙書尹直兵部尙書俱加太子少保仍兼學士安等三人上﹤鋶﹣釒﹥辭謝時華以病在告亦辭上優詔答之不許

○太監韋寧傳奉聖旨升大慈恩寺灌頂大國師喃渴領占星吉藏卜爲西天佛子禪師參加班丹星吉紮失都綱南渴紮失鎖南藏卜覺義捨剌紮失爲國師○禮部主事龍騰霄乞更名壽許之仍諭在京文職似此奇名異字者並攺之

○山西平陽府地震有聲

○辛丑泰寧衛都督撒因孛羅等朵顏等衛都督阿兒乞蠻等各遣頭目扯扯干等來朝貢馬賜宴並衣服彩叚等物有差

大明憲宗純皇帝實錄卷之二百八十三

大明憲宗純皇帝實錄卷之二百八十四

成化二十二年十一月壬寅朔欽天監進成化二十三年大統歷上禦奉天殿受之給賜文武羣臣頒行天下

○以明日萬壽聖節遣駙馬都尉周景蔡震謁告長陵獻陵景陵裕陵遊泰謁告景皇帝陵寢

○癸卯萬壽聖節上詣奉先殿皇太后宮行禮畢出禦奉天殿文武羣臣及四夷朝使行慶賀禮

○乙巳戶部奏大同倉庫俱缺糧儲郎中戈孜言欲得京庫銀十餘萬兩並量開淮浙二十一二年存積鹽二十餘萬引召�於大同上納糧料緣京庫所儲有限淮浙存積鹽數亦不多宜量摘江南折糧銀三萬兩並兩淮存積常股鹽各五萬引兩浙存積三萬引常股七萬引召�中納有旨銀準送五萬兩餘如議○丙午遣內官祭恭讓章皇后陵寢以是日忌辰也

○太監覃昌傳奉聖旨升大能仁寺灌頂國師鎖南加講經領占竹爲灌頂大國師覺義公葛捨剌都綱結惇領占爲禪師剌麻羅丹紮失倫竹堅參沙加鎖南領占堅銼公葛紮失羅竹堅參公葛領占你麻堅參公葛綽乳奴班丹領占紮紮失朵只領占綽捨剌札失鎖南倫卜領占汪秀參竹堅參札實遠丹鎖南巴藏藏卜領占藏卜捨剌爲都綱

○丁未命故廣平侯袁容孫輅襲爵歲祿一千石米鈔兼支容以靖難功封侯卒子禎代之卒弟瑄攺襲長陵衛指揮僉事天順初詔許瑄代侯卒其弟琇仍襲指揮僉事至是瑄妻請命瑄弟瑾之子輅襲侯爵事下吏部議上命如詔書例襲之

○升河南左布政使吳節爲都察院右副都禦史巡撫山東

○直隸龍門千戶所地震有聲

○命已革傳奉官錦衣衛副千戶孫通復職管事通太監淸侄也

○魏國公徐俌有從兄儀奏其違法侵占房產諸事俌母亦訐儀事奏之事下南京三法司俌家僮有當逮者皆匿不出事踰二年不得決儀復奏於朝命錦衣衛指揮使季成同刑部郎中楊光溥往會南京三法司雜治得其始末事下刑部以具獄覆請有旨儀贖罪畢令遷滁州莊所居住俌免逮治停祿兩月成光溥因劾奏南京刑部尙書張瑄侍郎阮勤右都禦史李裕副都禦史白昂僉都禦史虞瑤大理寺卿宋欽少卿吳道宏寺丞翟瑄俱以儀事久不決不爲奏請皆當治罪時裕已遷吏部尙書矣刑部覆奏請先逮裕有旨裕等俱宥之其餘行巡撫蘇松等處右副都禦史王克復逮治如律

○戊申太監覃昌傳奉聖旨升大能仁寺禪師公葛堅參爲灌頂大國師都綱桑加星吉謹惇堅銼爲國師剌麻端竹堅銼星吉藏卜參丹札失爲禪師

○己酉南京吏部尙書陳俊乞致仕上曰卿歷官年久累效勤勞今旣老病懇乞休致特允所請加太子少保給驛還鄕賜之敕曰卿以明經發身賢科由郎署而躋卿佐進司徒而轉司馬久贊畱臺之務載遷冢宰之官揚歷兩京厥績茂焉朕方切於倚任卿乃以疾乞休玆不違拒特加太子少保給驛送歸仍令有司月給米二石歲撥人夫四名以供役使夫禮賢優老朕之心辭榮養恬卿之志而居��犬不忘君臣之義尙勉進藥物以介遐齡表率鄕閒以惇俗化庶副朕眷遇之意而卿亦永有譽哉先是俊九年考滿命復職似爲未平因其致仕故加秩焉

○敕甘肅鎭守太監覃禮總兵官東寧伯焦俊巡撫副都禦史唐瑜嚴督各該分守守備等官嚴飭兵備以防虜寇仍敕狹西寧夏延綏各鎭守總兵巡撫等官整兵策應以甘肅哈密累報警急也

○庚戌命僧道官仍舊考試入選先是巡邊都禦史以狹西山西連年災傷建議府州縣僧道官有缺準令輸米免考入選至是禮部以僧道錄司乞免僧道輸米給度之例因言僧道官亦乞如例停止從之

○論延綏髙家波羅二堡殺賊功領軍官董昇陳輝鄭驥各賞紵絲一表裏銀十兩其官旗人等三百六十六員名升賞有差

○夜金星犯房宿

○辛亥南京太僕寺少卿林鳳奏乞養親命攺於太僕寺鳳以兵部郎中遷南京少卿不樂久之始就任至是以萬壽聖節入賀具﹤鋶﹣釒﹥言已惟一身父錦衣衛鎭撫巒及母俱老病乞畱侍養特命攺之

○運江南折糧銀四萬兩於宣府以給邊需從巡撫都禦史李嶽請也

○壬子命金吾右衛指揮同知李山振威營把總管操從保國公朱永等奏舉也

○四川威州千戶所總旗張盛妻王氏內江縣民人韓遇春妻姜氏俱一產三男命有司如例給賜

○癸丑巡按廣東監察禦史徐同愛等奏占城國王子古來攻殺交阯所置僞王提婆苔交阯怒舉兵壓其境必欲得生提婆苔古來懼率其王妃王孫及部落千餘人載方物至廣東崖州事下禮部覆議上曰古來以殘敗餘息間關萬里提攜眷屬投附中國情可矜憫其令總兵鎭守巡撫等官加意撫卹量與廩餼從宜安置毋致凍餒仍嚴密關防之

○兵部奏申明推舉將才之令請令南北二京曁巡撫巡按布按二司官各舉一二員以備擢用從之

○甲寅遼王豪墭妃余氏薨妃荊州府經歷中之女正統丙寅冊立爲遼世子妃成化癸巳進封遼王妃至是薨訃聞賜祭葬如制

○杖監察禦史呂炯於朝炯巡視西城以居人有失火者劾奏兵馬副指揮李本不能嚴督巡警之罪有旨此禦史具題不謹字畫偏斜又混劾他人錦衣衛杖之二十本宥不問○賜朝鮮國朝賀陪臣韓澗等宴並金織衣彩叚等物有差命故修武伯沈祺子坊襲爵歲祿八百石米鈔兼支

○禮部奏冬至節例賜百官宴上令免宴賜以節錢鈔

○永寧靖僖王夫人時氏薨賜祭葬如例

○乙卯降行人司行人王勉爲四川酉陽宣撫司經歷勉以萬壽聖節上言安慰天躬保延聖壽十二事辭皆鄙陋上曰朝廷政務責成諸司已有定制勉沽名泛言下所司議議上復得旨勉先爲事復職乃復出位妄言當寘於法姑宥之降一級調外任

○停分守獨石右參將盛忠俸半年守備馬營都指揮髙鉞三月初兵部參奏忠私役鉞等官軍出獵致虜射死而分守太監楊聰守備太監張成督令不嚴法宜連坐上罰忠鉞而宥聰等

○停協守莊浪兼守西寧都指揮哈振俸三月坐殺番賊擅自梟首故也

○命修顏子廟廟久壞顏氏六十一代孫襲翰林院五經博士公鋐以請上曰顏子孔門髙弟道徳可仰身先配享而家廟不修可乎其令有司以修孔廟工役重爲修葺

○丙辰升湖廣右布政使李淸爲本司左布政使山東布政使李昂爲河南左布政使

○停巡撫山西大同都禦史左鈺葉淇俸各三月下戶部郎中張倫山西參政劉忠參議楚麟副使雍泰徐諫僉事馬隆徐輝並丁憂布政谷琰參議乙瑄副使郝志義於獄時吏科給事中宋琮等查盤大同並偏頭鴈門諸關糧艸還奏各邊糧艸虧損無算因劾奏倫等不能禁革而鈺淇失於防範事下戶部謂宜如琮等奏但邊關巡撫方急請裁處命停鈺等俸三月且言糧餉備邊急用如何一倉侵盜乃至三十餘萬其卽令巡按禦史查究以聞

○丁巳擢太常寺博士李振綱行人司行人茆欽朱悌知縣劉纓李瀚張浚張泰張璉王表王瑭徐禮譚肅張恕爲試監察禦史悌表瑭禮肅恕俱南京時行人姚隆知縣王舉侯明周密徐以貞俱在擬授之列上命舉等調外任姚隆仍舊職

○太監覃昌傳奉聖旨徽府羣牧所軍余嶽秀升錦衣衛帶俸正千戶

○戊午以明日冬至節遣駙馬都尉蔡震黃鏞分祭長陵獻陵景陵裕陵文武衙門各分官陪祭

○遣駙馬都尉周景祭景皇帝陵寢

○遣內官祭恭讓章皇后陵寢

○己未冬至節上詣奉先殿皇太后宮行禮畢出禦奉天殿文武羣臣及四夷朝使行慶賀禮羣臣復詣文華殿慶賀皇太子皇太后皇后免命婦朝賀

○庚申賜朝鮮國王成化二十三年大統歷

○月犯軒轅大星

○壬戌降戶部郎中毛泰爲狹西秦州知州先是泰以事下獄上曰毛泰總理邊儲不能革獘卻又托故奏乞回部難居京職降一級調外任吏部擬授福建市舶司提舉命攺別任再擬秦州從之

○夜南方流星如盞大赤光燭地自天苑南行至近濁

○甲子趙王見灂奏乞於淸明節出城祭掃允之

○慶成王鐘鎰奏乞賜藥療病子之○己丑以旱災免直隸保定府一州七縣糧二千八百三十餘石艸五萬五千三百六十餘束

○實授延綏總兵官署都督同知魯鑑爲都督同知從鑑自陳遠年功次也

○治甘肅失機罪太監覃禮戴罪殺賊總兵官東寧伯焦俊調寧夏以寧夏總兵官都督周玉代之俊與都禦史唐瑜各停俸半年

○以營建大永昌寺興工遣內官祭后土之神

○丙寅更定會試取士額數時四川左布政使潘稹等言舊例會試天下舉人以百名爲率南數取五十五名北數取三十五名中數取一十名未免萬均事下禮部會議尙書周洪謨等覆奏請於南北數內各以一名添補中數有旨以所議未當令再議至是洪謨等又言今天下鄕試解額南數五百四十七名北數四百二十名中數一百九十三名宜酌量俱以十名之上取中一名仍以百名爲率南數取五十三名北數取三十三名中數取一十四名比之舊數南北各減二名中數增多四名庶取士均平人心愜服從之洪謨與內閣學士萬安俱四川人故稹迎合建言與議者皆知其非然以安與洪謨故皆唯唯順從而已

○四川按察司副使玉軾按嘉定州同知盛崇仁贓罪崇仁逃赴京使其弟俟駕出稱冤仗前錦衣衛執之命刑部郎中同錦衣衛百戶往會巡按禦史逮軾驗問崇仁實未嘗受贓但坐誣告人罪當徒軾以風憲官失入人罪當杖因械至京下刑部重鞫得旨準擬崇仁贖罪畢降官二級調除邊任○丁卯賜晉府寧化王鐘鈵第三子名曰奇楠

○通政使司臣奏缺左通政一員乞敕吏部選補遂得旨升左通政李孜省爲通政使理司事陳政左通政元守直張璞右通政田景賢陳琬左參議先是孜省以傳奉得升左通政宴諸僚佐通政王昶獨不爲禮明日孜省構之卽攺太僕少卿自是眾謹遇之故有因之遷秩者

○升四川按察使周鼐浙江布政司右參政夏寅俱爲右布政使鼐原任寅山東

○升山東膠州知州毛智爲宗人府經歷

○實授南京試監察禦史陳烓劉遜吳球徐綱爲監察禦史烓貴州道遜綱福建道球陜西道

○太監韋泰傳奉聖旨追封已故西天佛子端竹領占爲法王賜祭一壇升烏思藏薩嘉寺完卜鎖南堅銼爲灌頂大國師大能仁寺覺義鎖巴列都綱札失堅參領占已堅銼紮失公葛端竹爲禪師剌麻那卜堅參掌出班丹紮失班丹紮失倫竹遠丹宗柰捨剌羅竹班丹端竹紮巴藏卜結列紮失班丹堅參班丹紮失端竹紮失喃渴鎖南藏卜短竹遠丹藏播朵而只巴藏卜紮失桑加遠丹爲都綱住持僧人胡晟爲僧錄司左覺義

○給賜西天佛子大國師班卓兒藏卜鍍金銀印

○夜寧夏地震有聲

○戊辰升監察禦史宋經爲大理寺右寺丞光祿寺寺丞賀思聰爲本寺少卿程番府知府鄧廷王�贊山東布政司左參政禮部郎中邵新雲南左參政○命都指揮僉事朱永守備保安舊城從巡撫宣府都禦史李嶽等奏舉也

○己巳升南京吏部郎中程廷珙爲福建布政司左參議中書舍人徐莊山西左參議

○始命錦衣衛官一員守登聞鼓給事中以聞有旨近來訴狀人數有自殘者皆因缺人守直都察院核其所奏以聞於是右副都禦史邊鏞等請重出榜牌禁約增委官校守直並劾奏直鼓給事中陳壽及校尉二人罪得旨校尉下錦衣尉治罪今後錦衣衛增守鼓官一員校尉四人榜牌但如舊申明壽防閒不謹法當究治姑宥之

○太監韋泰傳奉聖旨升通政司左通政施欽爲通政使右通政任義胡廷寅左通政太醫院判錢鈍院使禦醫施鑑陳公賢徐生院判俱仍舊大醫院辦事○太監韋泰傳奉聖旨升西天佛子卜剌加爲法王國師班丹端竹爲灌頂大國師講經捨剌紮爲國師都綱也失巴公葛星卜端竹班著而爲禪師剌麻南渴藏卜班麻星吉端竹捨剌官著領旨展羊端竹鎖南窩子而土巴領占爲都綱

○以水災免直隸鳳陽淮安二府徐和二州並淮安等衛所夏麥四十三萬六千二百二十餘石

○哈密大小頭目奏保管國事都督罕愼襲封王爵事下兵部請會廷臣議上命不必會議但令譯者省諭各夷待罕愼撫輯夷虜有功朝廷自有爵賞○降寧夏把總都指揮使周全爲都指揮同知帶俸差操近例領馬倒死一千以上者降一級至是兵部舉奏全故降之

○辛未降監察禦史張淮爲四川雅州判官淮初按山西署潞城知縣王浚之考曰剛正已而浚有罪並下淮於獄上曰淮訪察不當難居憲職降一級調外任

○停巡撫寧夏都禦史崔讓俸三月下狹西僉餘金等於獄以禮科給事中劉允中查盤寧夏倉糧虧損數多故也

大明憲宗純皇帝實錄卷之二百八十五

成化二十二年十二月壬申朔上視郊祀牲

○癸酉太子少保戶部尙書劉昭被劾革太子少保致仕初狹西饑許民輸粟授武職然例不得管事及支全俸時昭子綺納粟授錦衣千戶夤緣得全俸且典鑾輿事至是事覺綺下獄六科給事中馬銓等十三道監察禦史丁隆等交章劾昭內包姦險外肆剛愎貪名素著穢徳稔聞原其心勝李義府之笑刀迹其行同趙師﹤睪廾﹥之吠犬比令其子以錢虜白丁濫授錦衣近職冒支全俸兼典鑾輿父知溺愛而恃終欺罔之不顧子知憑籍而違法詐冒之敢爲同惡相濟厥罪惟均乞明正昭罪以爲人臣欺罔之戒上曰劉昭縱子冒支全俸違例管事溺愛玩法本當逮治如律姑宥之其革去太子少保令致仕侍郎孫仁佐理部事旣有人比例陳告何乃因循不理亦當寘之於法且從寬典停俸兩月已而法司具綺獄上命發原籍爲民因令掌錦衣衛事都指揮使朱驥等陳狀驥等亦服罪宥之停俸一月

○停欽天監副李華吳昊俸三月下五官司曆劉玉王佑主簿方溥於錦衣衛獄坐誤以舊曆末板印行也

○甲戌巡撫四川右副都禦史劉璋乞致仕上曰璋年力未衰可盡心供職不允所辭

○復趙府羣牧所官軍初趙王見灂以罪革冠帶讀書調其官軍於鄖陽後從王母妃奏請復王爵至是王上章陳乞故有是命

○乙亥毛憐衛女直都指揮塞住哥等海西屯河衛女直都指揮斡昇格等兀力等衛女直都指揮伯疊革等各來朝貢馬及貂皮賜宴並衣服彩叚等物有差○實授大同總兵官署都督同知王璽爲都督同知以其自陳往年經略哈密功也

○工部侍郎賈俊子魯乞爲國子監生許之

○丙子命故平鄕伯陳政子信襲爵歲祿一千石本色四百石折色六百石

○夜寧夏地震者三皆有聲

○戊寅以旱災免江西吉安等三府並贛州等七衛所秋糧子粒共三十一萬九千四十餘石

○己卯臘節賜百官宴於午門

○庚辰給唐府郾城王彌鈱衛輝王彌鋿祿歲二千石米鈔中半支給

○賜故秦府鎭國將軍公礦夫人路氏食米歲五十石

○辛巳太監韋泰傳奉聖旨錦衣衛百戶郭文政升正千戶畫士何寬等十人錦衣衛所鎭撫俱支全俸

○命都指揮朱瑄守備永昌王智守備鎭番史瑾守備山丹從甘肅總兵官焦俊等舉也

○壬午升鴻臚寺少卿齊章爲本寺卿寺丞張俊杜英左少卿刑部署郎中李鐩右少卿司儀署署丞楊瑢鳴贊李淸俱右寺丞魏浩調南京光祿寺寺丞

○甲申太監韋泰傳奉聖旨降廣西橫州知州敖毓元爲縣丞調雲南邊方吏部擬授臨西縣從之初毓元爲進士時以星變言時政辭甚激切﹤鋶﹣釒﹥畱中不出循例放歸至是就選得橫州未幾復有是命

○監察禦史程春震巡按廣西歲滿代還右副都禦史邊鏞等以例考察言春震𨿽無推姦避事及贓犯等情但行事疏略難居風憲當送吏部別用制可仍命今後考察只照此例行春震調四川安嶽縣知縣

○內官熊保奉命往河南以鴻臚寺帶俸右寺丞黃鉞等二十人自隨道出興濟縣怒挽船夫不足杖皂隸一人致死又多載私鹽彊抑州縣發賣所過輙求索財貨至河南三司鎭守官及王府饋遺甚厚保得銀五千三百餘兩馬三十三匹駱駝一金玉玩器書畫稱是鉞得銀八百兩餘各有所得還京爲東廠緝事官校所奏下錦衣衛獄訊之具伏刑部論保罪絞鉞徒余悉坐罪有差上曰熊保擅作威福沿途貪暴致死人命不畏法度免運炭發南海子充淨軍種菜黃鉞等五人撥置害人罪惡尢甚俱押發遼東鐵嶺衛充軍其餘俱杖八十發遵化廠炒鐵是時中官打死人者多不償命後遂以爲常𨿽有言者卒不聽云

○乙酉命故武靖侯趙輔子承慶襲伯爵歲祿一千石本色折色中半兼支

○丙戌以水災免廣西梧州等三府蒼梧等七州縣夏秋稅糧二萬三千五百餘石

○加永昌寺工作官軍四萬人米月四斗鹽一斤從襄城侯李瑾請也

○月犯鬼宿

○丁亥朝鮮國王李娎遣陪臣柳子光等奉表箋貢馬及方物來朝賀明年正旦節

○授中書科習字生員黃琳爲中書舍人琳前翰林院學士諫之子也

○賜崇修悟法廣慧覺善光梵顯教灌頂妙應西天佛子大國師紮巴藏播等誥敕八道

○降刑部右侍郎佀鐘爲雲南曲靖府知府太僕寺卿張海鶴慶府知府先是鐘海俱以憂去鐘以借漕運船載其母柩還遇漕運總兵王信爲所奏下獄命降二級調外任海服闋吏部請復任亦命降一級調外任二人皆與吏部尙書尹旻同鄕裏故也

○命雲南左衛指揮同知馬鉉提督屯田以都指揮體統行事從兵部奏請也

○戊子以旱災免直隸順徳府所屬邢臺等九縣秋糧一萬八千七百三十餘石艸三十三萬五千五百二十餘束綿花三千七十餘斤

○錦衣衛鎭撫司理刑指揮僉事楊綱同副千戶葉廣韓璟奏事於朝誤以殘紙封奏內被責問服罪得旨綱等不謹法當究治旣服罪姑宥之廣璟各停俸一月

○月犯軒轅左角星

○己丑南京大理寺卿宋欽乞致仕上以欽歷官中外效勞年久旣屢乞休致許之仍加資政大夫給驛以歸

○庚寅以旱災免直隸廣平府所屬永年等九縣秋糧一萬四千九百三十餘石艸二十八萬五千六百九十餘束綿花五千三百六十餘斤

○辛卯以旱災免順天府所屬通州等州縣夏稅七千九百餘石

○加賜鳳陽東髙墻庶人成銀成金�贊衣食視庶人徽焟例以銀金�贊各有續生男女故也

○給匠官邢林等五百餘員全俸以林等援例乞請故也

○壬辰山東布政司左參政張盛行部至魚臺縣斷罪例收紙縣官因折收銀九兩遣人角�羊盛盛與巡按禦史劉﹤矢見﹥同在濟寧州角�羊人誤送與﹤矢見﹥﹤矢見﹥因識其事及他日過寧陽縣驛視支應簿有盛所索夫馬數因並前事劾奏之盛與前巡按禦史羅贊有隙疑贊教﹤矢見﹥害己因奏贊前在按部嗜酒非爲﹤矢見﹥論罪不合律又故出死罪諸事贊初代還以病請告不待報輙歸於家命俱逮之下錦衣衛獄得其始末刑部論盛﹤矢見﹥皆奏事不實罪當徒贊越關還家罪當杖有旨張盛罰紙折銀又虛辭揜飾降二級劉﹤矢見﹥羅贊奏事不實持憲失體各降一級運炭完日俱送吏部調任邊方已而降盛福建運鹽使司同知﹤矢見﹥廣西郁林州判官贊向武州判官○癸巳韓府樂平王衝烋薨王定王第四子也母趙氏永樂乙酉生甲申冊封爲樂平王至是薨年八十有二訃聞輟朝一日賜祭葬如制謚曰定肅

○命羽林前衛帶俸都指揮同知王鏊三千營把總管操從保國公朱永等奏也

○甲申禮部奏正旦節例賜百官宴上令免宴賜以節錢鈔

○乙未天下諸司朝覲至京敕吏部曰朕惟致治在於用人而用人系於銓部苟銓選不當則賢否混淆庶政何由而修民生何由而安曩司銓選者多或徇情以致在外有司稱職者鮮災異之興民生之困職此之由玆當天下諸司朝覲之期爾吏部卽會同都察院詳細詢訪嚴加考核其間果有操守廉潔幹濟勤能政務修舉名實顯著者具名來聞其有年老衰病罷軟無爲素行不謹貪酷殃民及升任不協人望才力不堪繁劇者照例具奏朕將旌別黜調之以示勸懲焉爾等須同秉至公臧否允當以協輿論斯副朕修政安民之意欽哉

○旌表節婦朱氏等三人朱氏湖廣江夏縣舉人陳昌妻黃氏福建閩縣人林浚妻林氏福州衛軍李徽妻俱夫亡守節無玷表其門曰貞節

○命廣東分巡海南道按察司官須及一年於本道交代方許回司初總鎭兩廣太監劉倜等奏乞增設副使一員專守瓊州事下兵部議不必增設故有是命

○丙申敕湔除在京文武官過名仍命法司移文於在外諸司

○丁酉太監韋泰傳奉聖旨錦衣衛百戶張福成升副千戶所鎭撫張彪升百戶百戶張昇令管事

○戊戌太監韋泰傳奉聖旨錦衣衛百戶王欽樊琦升副千戶蔡遇楊璽馬良升錦衣衛帶俸百戶遇等皆公主子也

○給正一嗣教眞人張玄慶度牒三百從其請也

○兵部奏五府六部都察院通政司大理寺各堂上官掌科給事中掌道禦史等各舉將材李玙等共八十一員名上命臨用特仍從公訪察斟酌奏請毋得徇情濫用

○命修南京玄武門城樓

○己亥兵部具每月考驗武學幼官武生答策中箭名第以聞有旨一次策文理可觀又馬步俱中箭者賞鈔百貫策可觀而馬步止中三箭者半之教射者八十貫

○命雲南兩廣鎭守巡撫總兵等官嚴修邊務以備安南從兵部奏請也

○辛丑歲暮享太廟

○遣太常寺官祭五祀之神

○遣旗手衛官祭旗纛之神

○以明日正旦節遣駙馬都尉周景蔡震分祭長陵獻陵景陵裕陵楊偉祭景皇帝陵寢

○遣內官祭恭讓章皇后陵寢

○翰林院侍講學士李東陽以父喪去任

○是歲京通二倉實在糧二千萬五千五百五十餘石料二十萬六千六百三十餘石艸七百八十二萬五千九百餘束糧艸等項折銀八十一萬九千八百一十一兩有奇錢二百二十五萬三千四百餘文

○是歲天下戶九百二十一萬四千一百四十四戶口六千五百四十四萬二千六百八十口田地四百八十八萬一千九百頃六十八畝田賦米二千二百一十六萬四百四十五石麥四百六十二萬二千八百九十九石絲九萬六千七百六十二斤綿一十萬五十兩絹二十八萬八千八百七十六匹布六十四萬一千六百六十三匹綿花二十七萬三千三百一十七斤折色鈔七十三萬四千三百五十八錠雜課鈔二千八百九十一萬六十九錠米三萬一千九百八十三石麥二千三百八十六石布七百三十八匹鹽課鹽三百七十七萬九千六百七十引米五千七百八十七石布三萬三千五十六匹茶課茶五十三萬九千二百八斤屯田子粒三百七十九萬九千九百六十石有奇采納銀一十一萬七千二百一十兩有奇水銀二百四十七斤一十四兩朱砂一十七斤一十一兩漕運京師儧運糧三百七十萬石各處運納糧五百四十一萬六千九百一十六石減免天下官田等項稅糧一十六萬九百六十石有奇

明憲宗純皇帝實錄卷之二百八十五

大明憲宗純皇帝實錄卷之二百八十六

成化二十三年春正月壬寅朔上詣奉先殿皇太后宮行禮畢出禦奉天殿文武羣臣及天下朝覲官四夷朝使行慶賀禮羣臣復詣文華殿慶賀皇太子皇太后皇后免命婦朝賀

○甲辰宣宗章皇帝忌辰奉先殿行祭禮遣駙馬都尉周景祭景陵

○立春順天府官進春上禦奉天殿受之文武羣臣行慶賀禮畢復詣文華殿慶賀皇太子免宴

○丁未孟春享太廟

○遣內官祭司戶之神

○以大祀天地上禦奉天殿誓戒文武羣臣致齋三日

○授國子監生張巒爲鴻臚寺卿時巒女選定爲皇太子妃擇日將行禮故有是命

○太監韋泰傳奉聖旨升錦衣衛正千戶王福爲指揮僉事人匠史敏等十六人爲文思院副使

○己酉山西太原府地震有聲

○庚戌大祀天地於南郊畢上還宮謁皇太后出禦奉天殿文武羣臣行慶成禮是日早大霧咫尺不辧人至行禮時始散

○辛亥以大祀慶成上禦奉天殿大宴文武羣臣及天下朝覲官四夷朝使

○皇第十一子生母曰恭妃楊氏

○皇貴妃萬氏薨妃靑州諸城縣人父貴爲縣吏謫居霸州妃生宣徳庚戌四歲選入掖庭侍聖烈慈壽皇太后及笄命侍上於靑宮上卽位遂專寵皇后吳氏廢實由於妃及今皇太后王氏正位中宮每以厚徳優容之妃亦機警善迎合上意且籠絡羣下令覘候動靜六宮希得進禦成化丙戌生皇子一人上爲遣內官詣山川寺觀掛袍行香以祈陰佑因封貴妃皇子未晬而薨妃亦自是不復娠育數年儲嗣未兆中外以爲憂言者每勸上恩澤當溥然未敢顯言妃之妒也惟給事中李森言及之而寵益甚初居昭徳宮後移安喜宮進封皇貴妃服用器物窮極僣儗四方進奉奇技異物皆歸之一門父兄弟侄皆授以都督都指揮千百戶等官賚賜金珠寶玉無算甲第宏侈田連州縣中貴用事者一忤妃意輒遭斥逐而佞幸出外鎭守內備供奉者如錢能覃勤汪直梁方韋興輩皆假以貢獻買辦科斂民財傾竭府庫而不卹委以行事擅作威福戕害善良弄兵構禍而無已皆由妃主之也甚至齋醮之濫費宴樂之暴殄靡有紀極孝穆皇太后以妃之故孫居西內數年而崩至是上郊祀回值天大霧人皆驚訝翌日慶成宴罷上還宮忽報云妃薨逝矣上震悼輟視朝七日謚曰恭肅端愼榮靖葬天壽山西南凡喪禮皆從厚弘治初言者籍籍不已欲追廢妃號籍其家毀其墳賴今上仁聖卒置不究云

○皇第五女薨賜祭葬號長泰公主命歲時遣祭如例

○壬子以上元節賜羣臣假十日

○甲寅吏部奏黜浙江等十三布政司按察司南北直隸府州縣來朝並在任官三千九百四十七員老疾左右布政使端宏戴珙閻鐸左贊按察使李芳董俊等二千四百一十四員罷軟無爲左參政金醞等九百四十四員素行不謹按察使石渠右參議李謙等五百二十二員貪酷殃民推官鈕鑑知縣蘇震等四十六員上命老疾者致仕罷軟不謹者冠帶閒住貪酷者原籍爲民宏字仲仁直隸當塗縣人天順丁丑進士授監察禦史升浙江按察副使山東按察使至左布政使行事安靜人不厭之珙字廷璧河南沔池縣人景泰甲戌進士授監察禦史歷升按察副使按察使至山東左布政使外示質實疏於政理縱子爲非人多疵議鐸字文振陜西興平縣人景泰辛未進士歷戶部主事郎中擢河南參政入爲順天府府尹以京城乞食者多爲科道面劾降衢州知府復起爲參政至布政使鐸頗有才用刑過當晚年在官日以養生爲事亦善交納𨿽屢爲當道所譽而無實政贊字時翊江西南城縣人天順丁丑進士歷吏部主事員外郎郎中升浙江左參政廣東右布政使未抵任而罷性聰敏多藝能詞翰頗爲當時所稱芳字徳馨山東利津縣人成化丙戌進士授監察禦升江西按察司副使轉按察使爲人性坦率居官𨿽無能聲亦不廢事渠字漢卿直隸淸河縣人成化丙戌進士授刑部主事歷員外郎升山東按察司僉事副使至按察使頗有才沾沾自喜終以不謹坐累俊字文英直隸南樂縣人由舉人擢監察禦史升雲南按察司副使九年秩滿雲南守臣奏畱之時按察司無缺吏部擬仍爲副使未幾升按察使俊粗疏不學然居官亦能自守在雲南爲士民所喜云○萬全衛軍余武彪妻宋氏一產三男賜米鈔如例

○宥駙馬都尉樊凱罪十二日早朝凱以所領侍衛將軍有入伍失序者劾奏管隊百戶袁祥等三人因亦自劾有旨樊凱平昔鈐束不嚴致使失儀本當究治姑宥之祥等三人下錦衣衛治其罪

○戊午英宗睿皇帝忌辰奉先殿行祭禮遣駙馬都尉黃鏞祭裕陵

○宥錦衣衛掌衛事都指揮使朱驥罪十六日夜驥入直有一校尉閉午門內不出驥劾奏百戶王麒等四人罪有旨下王麒等獄責驥鈐束不嚴本當究治姑宥之今後務當加愼

○己未天下朝覲官陛辭各賜以敕○庚申賜朝鮮國賀正旦陪臣柳子光等宴並金織衣彩叚等物有差

○十三道監察禦史陳寬等言比者皇上敕諭吏部會都察院嚴黜陟之典在外有司考察旣定然京師四方之覲視臺省百僚之儀刑欲端其本不可徒詳於外而略於內也竊惟太子少保禮部尙書張文質戶部左侍郎孫仁南京工部尙書胡拱辰巡撫兩廣右都禦史宋旻貴州右副都禦史謝昹湖廣右副都禦史馬馴俱老懦無爲工部左侍郎杜謙巡撫宣府右副都禦史李嶽管理河道右通政楊恭南京右通政徐九思俱奔競無恥南京刑部尙書張瑄工部右侍郎劉俊管糧右副都禦史袁愷巡撫河南右副都禦史趙文博甘肅右副都禦史唐瑜俱淸譽無聞戶部尙書李衍偏酷不合人情太僕寺少卿王祿升遷不協輿論是數人者徳望不足以服羣心才識不足以濟庶政乞罷之以警將來六科給事中王質等亦以爲言上曰張文質孫仁胡拱辰謝曰�永馬馴杜謙李嶽李衍俱令致仕其餘冠帶閒住宋旻王祿仍畱辦事

○湖廣荊州府地震

○辛酉以明日行皇太子納采問名禮遣駙馬都尉周景告太廟

○命南京右都禦史屠滽往廣東諭占城國王古來總督兩廣軍務右都禦史宋旻等奏古來在崖州堅欲入朝赴愬交趾侵虐之害且言其所還州縣皆荒僻凋獘之區事下兵部覆議謂古來辭與安南國前所奏者不同命多官集議於是英國公張懋兵部左侍郎何琮等議以爲兩國事難遙度宜遣大臣一人往犒古來且諭之云朝廷憫爾委國遠來勞於跋涉其勿入朝恐久暴露於外占據者漸有固志客處者各懷異心不如早歸以安國人仍移文安南責以存亡繼絕之義若果非王意宜遣使迎古來復其國以自解詔可遂命滽往

○壬戌行皇太子納采問名禮遣太傅兼太子太師保國公朱永爲正使少保兼太子太傅戶部尙書謹身殿大學士劉吉爲副使持節行禮如儀納采制曰皇帝制諭鴻臚寺卿張巒朕惟經國之道必本於正家婚姻之禮必愼於擇徳玆皇太子年及婚期須得賢淑以爲之配今特遣使持節以禮采擇問名制曰朕惟正始之道婚禮爲先皇太子之配宜選名家特遣使持節以禮問名尙俟來聞巒拜受畢於是以表授正副使曰臣巒伏承嘉命正使太傅兼太子太師保國公朱永副使少保兼太子太傅戶部尙書謹身殿大學士劉吉重宣制詔問臣名族臣女臣夫婦所生先臣四川夔州府知事迪之曾孫先臣綬之孫今年十八謹具奏聞

○癸亥刑部尙書杜銘乞致仕上曰卿刑名久練精力未衰宜勉副委任不允所請

○調應天府府丞楊守隨爲廣西南寧府知府初守隨爲禦史時嘗論列傳奉官太常寺丞李孜省攺上林苑監副孜省銜之及守隨來朝乃讒於上陛辭日朝旣退宣諭吏部上守隨歷任之由吏部言守隨以禦史升應天府府丞赴任中道聞母憂旣而起復無缺添注管事奏入上曰守隨旣系添注官可調除外任時守隨已補丁憂府丞張達之缺矣

○降河南右布政使張謹爲山西右參政山西右布政使蔡志爲雲南右參政山東按察使石玉爲雲南副使河南左參政於懋爲廣西右參議山東左參政劉道爲四川右參議廣西副使謝顯爲雲南僉事謹等俱吏部會都察院考察不協人望故也

○山東沂州地震有聲如雷

○甲子升尙寶司少卿李溥爲通政司左通政仍舊辦事溥自言歷官曾效微勞援例乞恩故有是命

○乙丑賜故武靖侯趙輔追封容國公謚恭肅誥命

○以旱災免直隸眞定府所屬州縣並河間衛屯軍去年麥一萬三千八百六十餘石絹六千二百餘匹

○鎭守狹西太監歐賢之奏虜入莊浪也已命邊將戒嚴旣而鎭守甘肅太監覃禮亦來告急且欲調狹西官軍備禦兵部以狹西方有警兵不可撤宜令延綏策應仍令大同遊擊將軍董昇駐淸水營以爲延綏聲援宣府遊擊將軍柳春駐宣府境上以爲大同聲援俟河開而罷有旨董昇柳春只於本處操備延綏令鎭巡官嚴加堤備有急始調昇至是巡撫甘肅都禦史唐瑜等復奏虜大眾聚境外日遣輕兵掠邊聲言也先兒速臺王阿爾端帖木兒丞相引虜三萬將入寇其勢甚熾宜有以禦之上命京營指揮使顏玉赴邊會鎭巡等官體量虜勢緩急以聞且令所司選士馬具糧餉以俟

○工部議覆南京守備太監錢能等奏南京兵仗局已造完擺朝盔甲陸續起解赴京止有明鋼甲葉工費不多亦已就緒其各衙門借撥人匠宜俱放回雇工銀俱宜停止從之

○丙寅太監韋泰傳奉聖旨升錦衣衛中所正千戶王榮爲指揮同知舍人王欽爲正千戶僧善淸爲僧錄司左覺義

○命山西行都司故都指揮僉事滕瑾侄鉞襲原職爲本衛指揮同知

○丁卯升南京翰林院侍讀學士徐瓊爲南京太常寺卿掌南京國子監事

○停掌太常寺事禮部侍郎丁永中等俸兩月坐奏對不謹也

○戊辰升巡撫鳳陽等處都察院左副都禦史李敏爲戶部尙書致仕都禦史餘子俊兵部尙書南京吏部右侍郎王﹤亻與﹥戶部左侍郎工部右侍郎賈俊本部左侍郎南京都察院右副都禦史白昂南京兵部左侍郎通政司左通政陳政工部右侍郎右通政黃孔昭南京工部右侍郎

○升狹西左布政使吳檟廣西左布政使孔鏞雲南左布政使羅明廣西右布政使劉城大理寺右少卿張錦俱爲都察院右副都禦史檟巡撫湖廣鏞貴州明甘肅城河南錦宣府山西左布政使李益爲南京都察院右副都禦史總督南京糧儲

○升國子監司業費誾爲左春坊左諭徳仍管司業事以九年任滿也

○戶部議覆巡撫大同都禦史葉淇所奏天城陽和大同等衛所沿邊守哨官軍行糧加添之數多爲濫費請裁革之以省邊儲命行糧添支一石者革去五斗

○己巳升翰林院侍講李傑爲侍讀學士仍舊淸黃以九年任滿也

○以旱災免狹西西安等八府西安左等衛所去年夏稅子粒五十六萬三千一百五十石有奇

○建州衛女直都督完者禿等建州左衛女直都督剌哈等海西順民等衛女直都指揮牙忽奴等泰寧等衛頭目那孩等各來朝貢馬及貂皮賜宴並衣服彩叚等物有差

○鎭守狹西都督同知白﹤王巳﹥等以去年冬虜二百餘騎入合家壩遣都指揮同知廖珷等擊敗之珷分士馬爲五追至鎖黃川虜還迎戰官軍發矢斃其一酋虜遂奔北珷先令千戶陳善指揮李鑑伏兵於野鵲溝虜至火箭礧石齊發共斬首一十八級獲馬三十五匹刀箭器械甚眾余虜號哭而去﹤王巳﹥與太監歐賢等以捷聞上以賢等能調度士馬追虜出境其功可嘉賜敕獎勵報捷舍人賞鈔一千貫

○庚午以明日行皇太子納徵告期冊封禮遣駙馬都尉王增告太廟

○升翰林院編修楊守阯爲南京翰林院侍讀故事編修等官秩滿無攺升南京者時李孜省旣構守阯從兄應天府丞守隨因並及守阯云

○調江西左布政使侯英於廣西吏部會都察院考察以英才堪治簡故也

○靖江王府故輔國將軍相緯妻舒氏故鎭國中尉相﹤禾資﹥妻霍氏各奏夫亡乞米養贍上命歲給舒氏食米三十石霍氏則令其庶長子輔國中尉﹤矢見﹥圖供養

○以旱災免湖廣所屬長沙等府州縣嶽州等衛所去年秋糧九十一萬九千三百餘石

大明憲宗純皇帝實錄卷之二百八十六

大明憲宗純皇帝實錄卷之二百八十七

成化二十三年二月辛未朔行皇太子納徵告期冊封禮遣英國公張懋爲正使少傅兼太子太師吏部尙書華蓋殿大學士萬安爲副使持節行禮如儀冊曰帝王之統天下必致重於國本婚姻以嗣萬世寔關系於化原惟選淑徳以配元良斯迓鴻休而永宗社禮典具在今昔攸同朕長子皇太子祐樘天賦純資學全睿徳年長已冠宜諧室家爾張氏鴻臚寺卿張巒之女夙蘊閨闈之秀克遵姆傅之箴時及於歸天作之合玆特授金冊立爾爲皇太子妃爾其祗服榮恩恪修婦道惟孝惟誠以事上奉祀惟勤惟儉以持己率人存雞鳴儆戒之心篤麟趾仁厚之化有蕃嗣續慶衍邦家億萬斯年允光內助爾惟敬哉

○癸酉太監韋泰傳奉聖旨升鴻臚寺寺丞朱偉爲本寺右少卿欽天監漏刻博士皇甫政五官挈壺正武功左衛百戶燕鵬錦衣衛副千戶錦衣衛所鎭撫姚敬百戶俱帶俸禦用監人匠華柏等三十五人俱文思院副使

○升四川右布政使周鼐爲都察院右副都禦史總督漕運巡撫鳳陽等處

○江西四川巡按禦史各奏報按察司副使馮蘭王錦爲尹龍所指罪狀都察院覆請以爲事在赦前且已在朝覲黜罷之數宜置勿論奏可蘭素有善譽在江西提學頗得士心其黜也眾論惜之

○甲戌杖監察禦史歐陽復於朝復以去年九月陛辭失儀爲紏儀禦史所劾有旨令該科給事中記之至是復還以聞命杖而釋之

○詔攺趙王見灂歲祿折色四千石內支本色一千石從王請也

○以旱災免直隸鎭江府衛及冊徒等三縣成化二十一年秋糧子粒十一萬一千六百七十餘石艸一十萬五千九百八十餘包

○宥狹西西寧衛撫夷指揮祁英罪停俸三月坐番賊掠甘肅所貢馬不能備禦也

○乙亥命工部右侍郎陳政代左侍郎賈俊董修皇貴妃萬氏墳塋以尙書謝一夔有疾俊當署掌部事故也

○丙子皇太子行親迎禮上禦奉天殿醮戒如儀

○太監韋泰傳奉聖旨升錦衣衛百戶金海金忠俱爲副千戶武驤左右衛勇士金榮金廣爲所鎭撫僧錄司右覺義從果爲左覺義大能仁寺都綱奔聶幹塔爲覺義

○丁丑皇太子婚禮成上禦奉天殿文武羣臣行慶賀禮皇太后皇后受命婦朝賀

○命太子少保兵部尙書兼翰林院學士尹直右春坊右諭徳吳寬爲會試考試官

○戊寅升江西右布政使徐懷山東右布政使徐貫雲南右布政使周正狹西右布政使梁璟貴州按察使徐圭廣東按察使馮俊俱爲左布政使懷貫正璟本司圭浙江俊山西○升山東萊州府知府王琮刑部郎中周瑄吏部郎中吳瑉河南府知府何鑑工部郎中鄭齡俱爲布政司左參政登州府知府張鼐開封府知府張岫貴州左參議吳禋常州府知府孫仁福建右參議沈暉邵武府知府劉元戶部郎中馮續俱右參政琮瑄鼐河南瑄管糧瑉鑑岫山東岫管糧齡禋四川仁浙江暉本司元雲南管鹽法續山西

○兵科給事中等官藺琦等查盤狹西楡林城糧艸虧折數多參奏管糧僉事張承宗李茂巡撫僉都禦史呂雯防範不嚴請治其罪時承宗已致仕雯升兵部左侍郎命逮治茂及承宗而停雯俸一月

○己卯禮部奏成化二十二年天下鄕試錄文多乖謬及犯諱違式乞將考試官訓導黃奎等追奪聘禮與錄文舉人衛傑等俱令禦史究問然玆獘之來蓋以教職易至淹滯人不樂爲而就職者多非有學識之士及至聘以典文罕稱其選自今副榜舉人入監三年及未入監者許令就教職爲教職者不限年資許令會試其滿九載試中績著者許推選禦史知縣凡遇鄕試所司務聘才行之士以充敢以昏老寡識曾經參問之人蒙蔽聘用者罪有所坐奏上上曰舊制二名不偏諱犯下一字者不問其違式並提調官取招狀副榜舉人在監三年年三十以上者未入監並新科年二十五以上者俱令就職教職六年有舉人者許會試餘皆如議

○庚辰升通政使李孜省爲禮部左侍郎仍掌通政司事禮部郎中王傅爲右通政禮科給事中杜明爲右參議時通政司缺官吏部以傅明名上請旨簡命內批遂及孜省云

○升浙江布政司右參政張敷華福建右參政秦夔狹西右參政常顯廣東左參政李芳河南按察使劉珂福建按察使王繼狹西按察使孫逢吉浙江按察使戴珊廣東右參政周瑛俱爲右布政使敷華逢吉本司夔江西顯河南芳雲南珂廣東繼山西珊福建瑛廣西

○工部奏直沽迆東海口新開沽河道例應三年一浚宜遣官並行巡撫都禦史李田等如例起軍夫六千給以口糧並工﹤鋶﹣釒﹥浚從之

○辛巳賜徳王見潾新城博興髙苑三縣水澱蘆蕩並空閒地四百三頃三十四畝有奇

○壬午遣戶部侍郎李嗣祭京都太倉之神

○遣順天府官祭宋丞相文天祥

○致仕左副都禦史劉敷行取至京升都察院右都禦史初敷巡撫湖廣無善狀爲言者所劾致仕其子裒謀於鄕人李孜省圖起用召至京乃有是命

○癸未升太僕寺卿吳原爲戶部右侍郎提督倉場

○翰林院修撰曾彥九年秩滿命升南京翰林院侍讀支從五品俸

○升狹西按察司副使毛鸃廣西布政司右參政王霽狹西右參政謝綬廣東副使李瑢山西左參政張鼎四川副使張誥山西副使雍泰河南右參政張翥陜西副使張瑋狹西左參政錢鉞俱爲按察使鸃浙江霽江西綬福建鼎河南翥雲南鉞貴州瑢誥泰瑋仍本司

○以雹災免萬全都司屬衛去年子粒二萬三千七百三十餘石艸四萬四千一百四十餘束

○命故右府都督僉事周賢侄雄襲爲宣府右衛指揮使○狹西洮州地震有聲如雷

○甲申命遼東遊擊將軍羅雄充右參將分守錦義二城初以太監汪直議遼東增兩遊擊佟昱駐廣寧羅雄駐遼陽有警遼河西至山海關則昱主之遼河東至開原則雄主之旣而各城士馬精銳盡歸遊擊而分守備禦常患兵少至是右參將都督僉事李英卒巡撫遼東都禦史劉潺等以爲言欲於雄昱中推一人代英而罷遊擊之官上曰遊擊之設本爲興師對陳一時之權宜耳若各擁勁兵久聚不散而主兵顧少於義非宜其卽以雄爲參將所統士卒各還城守

○宥左府都督同知李俊袁彬等罪先是俊等遣千戶許源等三人械送充軍遼東者至中途亡命法司論源等罪得旨於午門枷項示眾而令俊彬對狀俊彬同首領官上奏服罪有旨充軍者俱重情囚犯汝等何不選擇差人以致逃竄本當治罪姑宥之李俊袁彬停俸一月首領官錦衣衛執於午門前杖二十釋之

○乙酉命都察院左副都禦史邊鏞通政司左參議田景賢往大同等關巡視邊務

○遼東廣寧地震有聲

○韓府有朝廷所賜內使四人亡歸京師王奏其狀命下錦衣衛五城兵馬緝捕得之付錦衣衛鎭撫司杖訊四人者因出奏章訐王飲酒典膳家並杖殺內使事鎭撫司以聞有旨此等不守法度擅離王府摭拾細事污蔑親王漸不可長各痛杖五十送都察院牢固押還本府著役都察院覆請差人押送狹西按察司轉送本府從之

○丁亥釋奠先師孔子遣少保兼太子太傅戶部尙書謹身殿大學士劉吉行禮是月初七日上丁以初六日命皇太子親迎傳制遣官故用次丁

○升吏部郎中曾鑑爲通政司右通政提督謄黃兵部郎中彭禮爲太僕寺少卿戶部郎中冀綺爲應天府府丞

○貴州按察司僉事尹仁謫充遼東廣寧衛軍仁先任禦史差往貴州巡按所行多違法布政司照磨黎昊與仁同鄕因私忿構怨昊乃訐仁巡按時貪婪怠政不迎詔敕教唆詞訟侵盜價銀數事奏聞刑部請差官按之得實械仁昊至京下錦衣衛鞫治上以仁違法多端遂發遣充軍昊以訐告風憲多誣發口外爲民○戊子祭太社太稷

○遣順天府官祭先農之神

○升左春坊左諭徳吳希賢爲南京翰林院侍讀學士掌院事

○賜故封翰林院侍講學士李淳祭從其子侍講學士東陽援例請也

○升刑部郎中楊茂元楊光溥張撫監察禦史閻仲宇徐舟楊純大理寺右寺正李遜南京刑部郎中吳洪南京監察禦史孫需江西按察司僉事莊恭福建僉事楊峻廣東僉事翁晏山東僉事劉寅劉璋河南僉事董齡雲南僉事劉福陜西僉事翁遂紹興府知府李延雲南府知府陳揆河間府知府顧佐漳州府知府劉瀚福州府知府陸珩俱爲按察司副使茂元湖廣光溥璋山西光溥管屯田撫舟需齡佐四川齡撫民仲宇山東純遜福遂瀚珩狹西純撫民洪揆貴州恭晏寅本司峻浙江延廣西

○己丑景皇帝忌辰遣駙馬都尉王增祭陵寢

○賜沈府稷山王詮鋈第二子名曰勛灖

○慶府眞寧王邃垿薨王莊惠王第二子也母沈氏正統辛酉生天順丁丑襲封眞寧王至是薨年四十有七訃聞輟朝一日祭葬如制謚曰康簡

○升工部郎中吳郁南京戶部郎中朱文環吏部郎中諸讓刑部郎中鄧珙俱爲布政司左參議戶部郎中龔膺髙弼吏部員外郎金鐘戶科給事中馬銓工科給事中方陟南京工科給事中丘璐俱右參議郁雲南文環讓江西讓管糧珙貴州膺銓湖廣銓撫民弼璐狹西璐管糧陟福建管銀場鐘山東

○庚寅升監察禦史宋徳戶部主事雷士栴羅安陳謨刑部員外郎馮鎬董榮大理寺左寺副潘盛右評事戚昂兵部司務張善昭行人司司副王佐南京監察禦史普暉蹇霆南京刑部員外郎林玭周鵬南京大理寺左寺副胡富直隸廣平府同知王經冀州知州李徳羙海州知州陸遠髙郵州知州郝文傑湖廣荊門州知州陰子淑隨州知州伍希閔狹西華州知州伍性俱爲按察司僉事玭士栴性浙江玭管銀場鎬鵬昂湖廣暉安經山東安管北直隸屯田榮遠廣東徳善昭四川善昭管屯田霆子淑江西富希閔福建文傑盛狹西謨河南撫民管屯田徳羙廣西佐雲南

○辛卯降湖廣徳安府同知朱紳爲廣東徳慶州知州紳旣以兵部郎中調徳安同知復坐尹龍所指罪下巡按禦史逮問獄上當贖杖還職詔免贖降一級調別任

○錄刑部致仕尙書陸瑜侄坤爲國子監生不爲例先是瑜子埈爲監生卒瑜以坤繼至是以爲請特許之

○旌表直隸桐城縣陶氏四節之門鐘氏縣民陶鏞妻鏞戍死於邊遺孤繼甫晬鐘攜繼負骸骨歸葬鄰婦有勸之嫁者鐘剪髮自誓年八十二守節五十七年繼長娶方氏亦早亡其遺孤亮甫二歲方緝織以養鐘擇師友以教亮年六十七守節四十年王氏亮之妻吳氏亮之妾亮舉鄕貢卒於國學無子二婦扶襯歸至今二十六年三世四人皆無貳志有司以事聞上曰朝廷旌表節義所以激勵風俗然通都大邑有司僅舉一二𨿽所遺者多而亦可見全節之難也今陶氏一家之內三世四婦相繼守節蓋有所視法而然誠天下所罕有者其卽旌表爲四節之門不必如例覆勘

○壬辰虜屢寇遼東殺掠人畜守臣劾都指揮王遠徐珍指揮王忠失機罪因並劾分守參將周俊少監藍瑩有旨防秋後議之至是虜又入掠殺士卒十人守臣劾珍等命逮珍等治之奪俊俸三月而宥瑩不問

○癸巳降山東布政司右參議汪洪爲四川綿州知州調鎭江府推官升瓛於湖廣衡州府洪瓛旣爲東廠緝事者所發俱下獄會吏部考察以洪不協人望宜降二級用而刑部亦以具獄奏上命贖罪畢調瓛別任洪如前所擬

○都督同知萬達萬喜錦衣衛指揮同知萬祥指揮使萬從善指揮僉事萬牛兒其家人指揮僉事徐達各上﹤鋶﹣釒﹥辭官與所賜田宅俱不允

○丙申調山西按察司僉事王璇代副使毛松齡整飭鴈門等關兵備巡撫都禦史左鈺等奏松齡與邊將不和恐致誤事璇素諳邊務緩急可用乞調之整飭鴈門寧武偏頭三關兵備而命松齡理司事吏部覆奏從之松齡以本司無缺取回待用

○光祿寺卿楊惇卒惇廬州府六安州人舉進士知浦城縣以卓異舉一時並舉者多得爲禦史惇獨遷光祿丞頗﹤垂夬﹥望蓋時光祿苦供億煩苛且內臣以公事至者輒有所徵需稍不副其意動加姍侮人多不堪之惇通敏有才處事有方因此得譽不數年累升至卿其榮進反視他途爲速云

○丁酉升欽天監監副李華爲監正夏官正張紳爲監副

○武城縣生員髙謹之母爲人所毆而死謹父得重貨焚其屍謹哭不已父乃訟於朝章下按察司行東昌府驗問知府楊能納賂頤指證佐言謹母實自經死上狀按察司副使許進主其獄按察使石渠無所可否謹遂走闕下擊登聞鼓奏狀並誣渠亦受賂旣入狀因自刎不殊錦衣衛執以聞命刑部郎中吳欽往會巡撫巡按曁布按二司官雜治得其始末逮渠等至京師復命下錦衣衛鎭撫司重鞫殺人者始伏其辜刑部論能受賕聽囑罪當徒渠失出人罪以爲長官得減當杖獄上有旨能運炭完日送吏部降四級調除邊任渠等罪皆準擬進下巡按禦史逮治如律時渠已爲吏部考察閒住矣

○逮巡按山東監察禦史劉﹤矢見﹥按察司副使潘瑄下獄有徳州衛罷閒千戶訐奏臨淸衛指揮罪者詞連瑄等並誣以他事朝廷命官驗問瑄惟嘗送﹤矢見﹥出郊一事得實亦逮赴刑部刑部論罪俱當贖杖﹤矢見﹥前坐事當徒得免論瑄時已去官猶坐之大理寺以具獄上報可

○火星犯井宿

○戊戌禮部引會試中式舉人程楷等三百名陛見○巡按福建監察禦史張昺照刷都行布按四司文卷劾奏都司都指揮同知馬澄僉事辛晟行都司都指揮同知張福僉事王皞布政司左布政使章格右布政使徐貫左參政陳賓右參政劉大夏右參議沈暉葉祚按察司按察使王繼副使汪進胡榮髙崧僉事楊峻任彥常俱有稽遲差錯失錯當治罪都察院覆請下禦史逮治如律有旨稽遲差錯者停俸一月失錯者宥之

○己亥太監韋泰傳奉聖旨命吏部移文取江西南昌縣省祭官楊立授中書舍人文華殿辦事

大明憲宗純皇帝實錄卷之二百八十七大明憲宗純皇帝實錄卷之二百八十八

成化二十三年三月辛丑朔宥錦衣衛掌衛事都指揮使朱驥等罪驥等奉命挨捕亡匿淨軍復命法司議報至是刑部參奏驥並指揮使季成同知孫王�贊劉良僉事楊綱不嚴督巡捕千百戶劉昂等不用心緝訪以致日久不獲請各究其罪詔宥之驥等停俸一月昂等兩月仍命驥等責限挨捕

○癸卯狹西岷州弘濟寺番僧端竹尖昝等河州普綱寺番僧汪束班丹等洮州合爾占等簇番人陸節秀等各來朝貢馬及佛像盔甲等物賜宴並彩叚絹鈔有差

○巡撫遼東都禦史劉潺等奏卜蘭罕衛與泰寧衛夷人傳報小王子已死且言欲從喜峯口入貢因與泰寧衛同於馬市交易事下兵部言卜蘭罕與瓦剌滿都魯和親不入貢者十餘年一旦近邊傳報欲容其爲市或欲緩我邊備宜諭遼東守臣厚加撫卹諭之曰馬市之設朝廷所以待三衛余不得同如欲朝貢宜仍從大同入且諭泰寧等衛自役毋得與之俱來從之

○乙巳淸明節遣駙馬都尉蔡震楊偉分祭長陵獻陵景陵裕陵文武衙門分官陪祭

○遣駙馬都尉馬誠祭景皇帝陵寢

○遣內官祭恭讓章皇后陵寢

○丙午葬皇貴妃萬氏命昌寧伯趙勝祀后土之神

○升建州衛指揮同知卜郎哈等二十二人俱一級

○丁未太子少保禮部尙書兼翰林院學士彭華以疾乞致仕許之華奏去年六月中臣感末疾賜醫調治至九月中未愈奏乞停俸不許已而進今官並賜冠服衰病之中不勝感激猶冀春暖气和或有平復之期用圖涓埃之報而日復一日以至於今縱皇上憐而容臣其如國法何其如士節何其如縉紳之公議何乞放歸田裏以就安閒以便醫藥則自今以往未死之年皆陛下之賜也上曰卿病未痊累乞休致姑允所請病愈仍來供職賜之敕曰卿以明達之資博雅之學發身科第擢任翰林歷躋學士詹事以至今官蓋三十有四年而於纂書史典文衡日侍講讀輔導儲副咸克祗承所事勞效良多朕方眷注老成晉居內閣期有所裨益也曾未幾時而卿嬰疾醫療弗瘳懇乞歸田欲就安閒以便調攝固先哲王求舊之義不能忘柰卿思家養痾之情不可拂玆特允卿請賜白金三十兩寶鈔三千貫彩繡文綺衣一襲並令有司月給米四石歲撥人夫六名應用仍給驛舟送卿還鄕夫仕而有以樹名績結主知不爲不榮遇矣卿抵家其益安心頤气愼節飲食勉進藥餌用圖康復疾若脫然去體當起卿復任以副朕懷賢圖治之意欽哉是時華入閣未幾而倏以病去人頗快之謂其心險叵測李孜省之用事實華造端嗾使之然祕而不露其後孜省敗人始知所自云

○戊申命兵部尙書兼翰林院學士尹直兼經筵官禮部侍郎倪嶽仍兼講官

○巡按福建禦史董復等奏福州等府州縣連年災傷民饑疫起預備倉積蓄未充乞存畱本處勸借鹽�銀以備賑饑下戶部覆奏言狹西等處邊報未寧欲盡數起解以充邊儲上諭戶部臣曰前日勸借鹽商正所以備今日之用況小民旣知官府有積皆日夜嗷嗷仰給於此今盡取以來寧不﹤垂夬﹥所望邪宜暫畱本處賑濟如或邊儲不足爾等當別爲之圖愼勿顧彼失此以輕一方民命也

○己酉賜東阿王泰野故長子陽鐔夫人柳氏歲食米三十石從魯王奏請也

○錦衣衛掌鎭撫司事指揮同知顧賢挾私歐傷平人致死事覺下刑部擬罪如律上以賢敺傷人命法當處死但因其家人撥置宥之杖之百謫戍永寧衛賢太監恆之侄也

○監察禦史王傅下獄傅先任山東武城縣知縣部下民挾私訐其任內事連及閒住按察使石渠渠坐罪在京運炭未結刑部請執傅渠下獄俟差官勘報並問從之

○庚戌巡撫雲南右副都禦史章律等奏交人刀祝潛居臨安五邦之地侵牟我邊人今三司守臣已驅之出境乞移文交趾使明罪之以懲其後我邊民有與私交者宜並治之事下兵部以刀祝侵擾邊民聞官軍一至倉皇而遁其畏懼可見使邊臣防禦有方未必能成大患其移文安南宜待占城事息再議之上以刀祝旣逃還不必追究命鎭巡等官嚴督沿邊防禦禁革交通

○辛亥雲南孟養金沙江思六發遣陶孟刀肯痕等來朝貢象馬及金銀器賜宴並彩叚鈔錠有差

○壬子都察院右僉都禦史張悅奏乞休致上曰悅年力未衰今稱有疾宜加調理不允所請

○癸丑刑部左侍郎何喬新錦衣衛指揮劉綱勘奏播州宣慰使楊愛父輝溺愛其庶兄友欲授以職長官張淵阿順之安撫宋韜等謂楊氏家法立嗣以嫡輝所親信吏顏圭亦以言議乃定輝旣致仕愛代其職輝欲割地授友以官謀於淵言夭壩幹本州懷遠故地今被生苗占據請兵討之容山長官韓瑄以土民安輯日久不可淵與輝計執瑄杖殺之前巡撫都禦史張王�贊受輝囑以其地奏設安寧宣撫司冒以友任宣撫輝立券以所積金玉器用錦綺服飾並莊田召諸子均分之輝旣歿淵乃與友潛謀剌愛淵弟深亦與謀不果友奏愛房屋服飾器用僭擬朝廷而又交通唐府密書往來私習兵法天文潛謀不軌事皆誣奏上詔以淵捏造妖言謀害人命深姦占婦女誣奏親王俱斬友烝淫謀嫡侵盜官錢愛信讒薄兄因公擅殺俱當重治但世系土官犯在革前姑從輕典愛贖罪復任友遷發保寧府羈管閒住原分產業照舊供給愛毋得昏占都指揮楊綱參政謝士元副使翟庭蕙勘事不謹各贖杖還職仍敕喬新等從宜處治○甲寅巡撫順天等府都察院右副都禦史彭韶稱疾乞致仕上曰韶旣有疾令調治平復仍舊供職不允所請

○錄延綏淸平堡等處戰功將士升一級者五人升署一級者二人給賞量賞者五十人

○乙卯上禦奉天殿策試舉人程楷等三百四十九人制曰自昔帝王創造丕圖必有貽謀以爲長治久安之計夏�周之迹見於經漢唐宋之事具於史朕欲聞其紀綱統體制度得失之詳迨其嗣世之君欲保盈成以躋至治一惟舊典是遵是用其或久也不能無偏而不舉之處則亦興其滯補其獘期使斯民得被先王之澤如夏啟�宗周宣王是已而漢唐宋之君亦有能庶幾者乎朕欲究其奮勵有爲功業可稱之實夫事不稽古固無以證今然徒泛論古之人而不求今時之急務亦非納言之善也昔朕太祖髙皇帝奄一寰宇建制垂憲萬世攸崇太宗文皇帝定鼎兩京洪謨遠略光前裕後列聖相承益隆繼述斯民樂育於熙皞之治已百二十年矣然治極而弛理勢自然祖宗良法美意豈能悉祗承而無獘乎肆朕惓惓以法祖爲念欲俾內外百司羣工庶職咸思奮庸熙載恪守典訓而愼行之毋滋偏失不舉名存實爽之議用期吏稱其職民安其業中國尊而四夷服風雨時而嘉祥至諒必有道矣爾諸生皆學古通經有志於用世者其各直述以封毋有所隱朕將親覽焉

○丁巳上親閱舉人所對策賜費宏等進士及第出身有差

○戊午賜進士宴於禮部命英國公張懋待宴

○己未賜狀元費宏朝服冠帶及進士鈔

○戶部會議云川艸場大使曹威經歷焦濟攢典趙海監守糧艸侵盜虛出動以三五萬計捨余郝敏挾詐侵取艸四千餘束理宜處以極典但一時立法防範過嚴比之律例太重宜將威等枷項三月依例監追完日充軍從之

○庚申狀元費宏率諸進士上表謝恩

○曉刻月犯南斗魁第二星

○鳳陽府靈壁縣地震聲吼如風

○查解兵伏局逃故軍民匠八千四百二名○辛酉狀元費宏率諸進士釋菜於先師孔子

○升騰驤右衛納粟指揮使白錦爲署都指揮僉事舊例非應捕而能獲盜者指揮四名千戶衛鎭撫三名百戶所鎭撫二名乃升一級時京城內外盜賊縱橫錦嘗出行偶遇盜二人率其家人白慶等擒之兵部上其功例未及升內批特升之仍給賞慶等然所獲實非眞盜詳見後審錄

○壬戌升翰林院編修敖山檢討鄭紀湖廣按察司僉事沈鐘俱爲按察司副使行人司司副車璽中書舍人楊一淸戶部主事陳綬戶科給事中韋斌俱僉事提調學校山江西紀浙江鐘原任璽河南一淸山西綬雲南斌廣東

○癸亥行人左輔使滿剌加國歸順帶國王謝表又以國王所贐寶物及西洋布上進禮部奏輔順帶番表有失大體當罪其贐物當送官有旨左輔涉海險阻其宥勿罪寶物收之西洋布仍與輔

○都察院右都禦史劉敷等奏舊例禦史有缺多於在京諸司辦事進士中選補或以行人知縣等官相兼選用近因巡撫狹西都禦史馬文升言止將知縣推官行人博士曾由進士者選任而辦事進士不與疑若取之太拘卒遇急缺之際未免苟且遷就或用非其人乞命吏部會本院就今年進士選性資警敏者各道問刑一年已上考選實授知縣推官治行卓異者聽所司論薦仍兼行人博士選用奏入上曰禦史仍遵憲綱仍選取歷練舊任官銓補不許濫用○以水旱災免山東所屬府衛州縣去年麥二千一百六十餘石米一十萬七千五百三十餘石艸二十一萬二千三百七十餘束綿花五百九十餘斤

○提督廣東市舶司太監韋眷奏廣州府東筦縣西湖等村各有埠場居民於此發賣魚鹽而被官豪擅收其利乞禁革徵收在官以備入貢之用事下戶部覆議宜令巡撫巡按等官督同布按二司分巡分守官勘報嚴加禁約委官監收按季類解布政司令韋眷會計進貢之費同布按二司支用若有羨余以備賑濟﹤鋶﹣釒﹥入詔仍會韋眷立與定﹤矢見﹥務俾�民兩便

○升山西都指揮使李澄爲署都督僉事初澄於土子溝之戰斬首一級兵部以所上功前後不同且都督重職未可輕授宜厚賞之有旨澄隨徵斬首準升署一級○甲子升直隸淮安府知府韓邦問湖廣荊州府知府範鍈河間長蘆都轉運鹽使司運使樊英山東靑州府知府劉釗俱爲布政司左參政湖廣按察司副使馬震徽州府知府王哲河南按察司副使胡謐福建延平府知府王範浙江衢州府知府李汝嘉俱右參政邦問震哲狹西鍈謐廣東英山西範福建汝嘉浙江釗河南

○襄王祁鏞請封世子見淑妾張氏曹氏爲夫人允之

○巡撫南直隸右副都禦史李嗣奏上元江寧二縣原撥南京光祿寺並惜薪司擡柴人夫宜攺派各府州縣並鄰近布政司僉解守備南京太監錢能等參奏以爲南京祖宗陵廟所在歲時供祀膳羞俱屬大庖造辦柴炭日不可缺其擡柴夫洪武年間坐泒應天一府原額三千名以後減至三百名皆泒南京二縣今若攺泒他處恐供應後期光祿寺亦呈本寺擡柴夫𨿽例取南京二縣其腳價銀則取於句容溧陽溧水三縣今二縣領出雇夫尙累年拖欠若又攺泒愈加遲滯工部覆議從之

○丁卯授第一甲進士費宏爲翰林院修撰劉春塗瑞編修選進士程楷蔣冕屈伸袁達黃穆傅圭萬弘璧倪阜華巒吳儼李漢仲棐羅﹤王巳﹥蘇葵鄭炤歐陽鵬伍符翁健之李遜學鄒智石珤李充嗣唐希介蔡杲毛紀劉丙任儀閻價楊廉潘楷三十人攺爲翰林院庶吉士讀書命右春坊右庶子汪諧左春坊左諭徳兼翰林院檢討傅瀚教之仍令有司給酒饌紙筆器物如例其餘分撥諸司辦事

○旌表節婦柯氏等四人柯氏福建南靖縣民陳宗妻陳氏浙江永嘉縣民徐惟東妻羅氏山西安東中屯衛軍施達妻徐氏施海妻俱早寡守節無玷各旌其門曰貞節

○巡撫薊州等處右副都禦史彭韶奏二月中有盜三十餘人入良鄕武淸二縣燒縣治劫官庫因劾守備涿州指揮同知靳淸分守通州都指揮僉事顧璽畏懦之罪乞選人代之上以賊久不獲分守守備官不能嚴謹提督璽淸俱停俸戴罪緝捕

○丙寅敕禮部皇太后撫育朕躬纘承鴻業二紀於玆海宇敉寧治化旁達復撫育皇太子進學成身克諧室家國本益固功徳隆重莫罄報酬宜上徽號以極尊崇用表朕愛敬之忱爾禮部其擇日具儀以聞

○調詹事府主簿程敏徳爲湖廣蘄州判官敏徳故兵部尙書信之子也以蔭國子生授官至是歷敍其父舊勞乞攺授軍職下錦衣衛獄獄上言敏徳妄引事例奏事不實命對品調外任

○宥河南鎭守太監藍忠巡撫都禦史趙文博左右布政吳節張謹按察使劉珂罪先是忠等移文鄭州收買古銅玩器進用知州郭定因而多取隱匿後定以侵欺賑濟官銀事發勘問得實錦衣衛請逮問忠等罪時文博已回原籍閒住節升副都禦史巡撫山東謹降山西參政珂升廣東布政俱去任上皆宥之

○丁卯天方國回回阿力以其兄納的遊方在中國四十餘年欲至雲南訪求之因自備寶物累萬於滿剌加國附行人左輔至京進貢而爲內官韋眷所侵克奏乞查驗禮部請估其貢物酬以直而許其訪兄於雲南上曰阿力實以姦細竊攜貨物假進貢索厚利且在館悖言肆惡念其遠夷姑宥不問錦衣衛其速差人押送廣東鎭巡官收管遇便遣回

大明憲宗純皇帝實錄卷之二百八十八終

大明憲宗純皇帝實錄卷之二百八十九

成化二十三年夏四月庚午朔享太廟

○遣內官祭司竈之神

○巳時日生抱气赤色鮮明

○辛未禮部奏上皇太后徽號日期禮儀一擇四月十七日行禮一前期行各衙門是日早鳴鐘鼓百官具朝服隨班行禮一前期一日內侍官設冊寶案於奉天殿冊東寶西設彩輿於丹墀內設香亭一於輿前教坊司設中和韶樂及大樂錦衣衛設鹵簿大駕一前期一日女官設皇太后寶座於宮中設冊寶二案於寶座前冊東寶西設香案於冊寶案前設皇帝拜位於丹陛上正中皇太子拜位列於後又設皇帝進冊寶位於宮門內正中設內贊二人引禮二人內官設儀仗於丹陛丹墀東西女官擎執者立於寶座左右鐘鼓司設樂於丹陛東西北向一至期早上禦華蓋殿具冕服鴻臚寺官奏請行禮導駕官導上出至奉天殿捧冊寶官置冊寶於案內侍官舉案由殿中門出導駕官導上隨行至丹陛下捧冊寶官取冊寶置彩輿內侍官舉輿上升輅隨輿後百官序立於金水橋南北向冊寶彩輿至皆跪旣過皆興隨至文華門外上至淸寧門內降輅趨門外北向立女官請皇太后升座皇太后具服出導從如常儀樂作升座冊寶輿由中門進至宮前丹陛上置皇帝拜位前冊東寶西內引禮官導上入由左門上丹陛左北向立樂止內贊官唱執事官各司其事引禮官導上至拜位皇太子具冕服陪樂作鴻臚寺官傳唱拜皇太子及百官皆四拜樂止捧冊寶官取冊寶於彩輿由中門捧入至皇太后前左立上由左門入至拜位奏跪傳唱皆跪奏搢圭進冊捧冊官跪進冊於上左上受冊奏宣冊上以冊授執事官執事官跪受於上右宣讀訖捧置於案奏進寶捧寶官跪進寶於上左上受寶以寶授執事官執事官跪受於上右捧置於案奏出圭俯伏興傳唱同奏復位引禮官導上由左門出至拜位奏拜傳唱樂作四拜樂止致詞官於丹陛上上左跪致詞曰嗣皇帝見濡伏惟皇太后陛下功徳兼隆顯崇徽號永膺福壽率土同歡畢奏拜傳唱樂作四拜樂止奏禮畢駕興一內官先具儀物於奉先殿皇太后受冊寶畢具冠服行謁告禮如常儀一謁告畢皇太后還禦宮中服燕居冠服升座儀仗及樂陳設如前內引禮官引皇后皇妃公主行慶賀禮如常儀文武百官詣淸寧宮前門外上表慶賀四拜司禮監官捧表進仍四拜一是日禮畢女官設皇太后寶座如前設香案於丹墀之南翌日淸晨內官設儀仗女官擎執者皆如前設女樂亦於丹陛之東西北向設表案於殿東門外設命婦拜位於丹墀北向設司贊位於丹墀東西設司賓位於命婦班之北東西相向設內贊二人位於殿內東西命婦至宮門外司賓引命婦入就拜位女官具服侍班如常儀尙宮尙儀等官詣內奉迎尙儀奏請升座皇太后具服出導從如常儀樂作升座樂止司贊唱班齊樂作贊四拜樂止外贊唱進表引表案女官前導舉表案女官二人舉案由殿東門入樂作至殿中樂止贊眾命婦跪內贊唱宣表展表女官詣案前取表跪展宣表女官詣案前跪宣訖興女官舉表案置於殿東外贊命婦皆興贊拜樂作四拜樂止司賓引班首命婦由東階升樂作自東門入至殿中樂止內贊唱跪班首跪外贊眾命婦皆跪內贊官跪於班首之左代致詞云某夫人妾某氏等恭惟皇太后陛下徳同坤厚允協徽稱壽福無疆輿情歡戴畢內贊外贊同唱俯伏興班首及眾命婦皆興司賓引班首由西門出降自西階樂作至拜位樂止贊拜樂作四拜樂止尙儀跪奏禮畢皇太后興樂作還宮樂止引禮官引命婦以次出內行慶賀禮禮部未具皇太子妃禮儀特命增之

○太監韋泰傳奉聖旨升太醫院院判章淵爲院使禦醫鄭文貴黃綬孫泰俱院判醫官錢宗甫吳綬王槃方叔和張序醫士蔣宗儒何鳳春朱佐楊汝和俱禦醫

○南京工部奏修理皇陵並白塔壽春等王墳物料宜行應天府令上江寧二縣先以修理孝陵余銀支給買用不足則以本部寄貯蘆柴銀補之其餘處所有出產者采用無者給價買辦其夫匠仍舊分派中都畱守司及直隸鳳陽府起取事下工部請如所議詔可且謂皇陵重事宜卽令太監鄭彊平江伯陳銳兵部侍郎白昂馳驛往督之

○癸酉右春坊右諭徳陸釴服闋復任

○升戶部郎中陶璽爲河間長蘆都轉運鹽使司運使南京戶部郎中晏輅兩浙都轉運鹽使司運使

○復匠官千戶方應旺等八十八員全俸時匠官汰黜之餘尙存千餘例給半俸旣而少卿蒯鋼等七百餘人夤緣乞得全給至是旺等援例以奏故亦復之

○禮部致仕左侍郎楊宣以罪下獄宣妻王氏素妒悍杖殺使女十餘人宣不能制東廠廉得其事奏之下錦衣衛鞫問並逮治宣刑部各擬合坐者律宣贖杖仍舊致仕上曰王氏𨿽系命婦例應納贖但肆意殘酷仍命刑部決杖五十使知所警

○甲戌贈太師楊榮曾孫昂援例乞爲國子監生上諭禮部臣曰仕者世祿王政之所先也楊榮歷事先朝四十餘年有計安社稷之功其子孫𨿽嘗蔭敍猶未稱朝廷報功之典宜令昂入監讀書用示殊恩以爲後來盡忠於國者勸

○命故萬全都指揮僉事孟璽子越襲父原職宣府前衛指揮使

○巡撫甘肅右副都禦史唐瑜等奏瓦剌餋罕王將入寇哈密罕愼來報不得利去餋罕王憾之掠其剌木城又與阿力古多兀王合兵謀犯甘肅且欲與罕愼結姻罕愼固不肯從但恐哈密力不能支則將及於赤斤罕東今宜假罕愼以名位使益固臣節赤斤苦峪創殘之民宜拯卹之兵部以爲然請諭罕愼云爾於餋罕王有甥舅之分宜曲意調護使革心悔過仍多方用間分散其黨保爾部落守爾疆土不可棄前人累世之績其赤斤餘民以米一千餘石賑給之詔可

○乙亥以旱災免浙江臺州等三府所屬臨海等二十一縣並臺溫二衛秋糧共一十六萬五千五十餘石

○復開福建蒲城縣陳伯廢坑坑初因礦脈絕而塞銀課令民歲償納至是礦漸生而流賊竊取有司請仍舊開采以蘇民困從之

○夜月掩火星

○丙子賜遼府長垣王恩鉀第三子名曰寵沄

○調山西按察司副使毛松齡於湖廣

○遣官賫太倉銀五萬兩於狹西以備邊儲

○丁丑升兵科給事中吳凱爲廣東布政司右參議南京刑部郎中徐哻湖廣右參議

○詔南京運糧軍餘月糧仍給一石初漕運京軍月支一石而外衛止支六斗都禦史劉璋援例爲請特加二斗南京戶部遂將京衛通給八斗至是成國公朱儀等以爲言故命如舊云

○太常寺卿兼翰林院侍讀學士王獻卒獻字惟臣浙江仁和縣人甫弱冠登景泰辛未進士第攺庶吉士讀書翰林授本院編修預修寰宇通誌成升修撰秩滿升左春坊左諭徳兼修撰庚寅充日講官壬辰升翰林院學士明年賜金帶丁酉追崇宣聖禮樂遣獻祭告闕裏預修續宋元通鑑鋼目成升詹事府少詹事兼學士戊戌皇太子出閣日侍講讀預修文華大訓成升太常寺卿兼侍讀學士獻少美風儀性穎敏書一過目卽彊記才气飄逸詩文多可觀與大學士�輅有連同列見其日講意有柄用之漸與之爭進造爲曖昧不根之語以暴揚於內坐是不得起掌院事十六年奄奄不得志而卒訃聞賜葬祭如例贈禮部右侍郎子霆有廢疾以從子云繼其後錄爲國子生

○戊寅賞延綏有功官軍副總兵陳輝等三百三十三員名共銀六百三十餘兩絹五十餘疋布五百二十餘疋

○光祿寺少卿張禎叔收納新粟爲攬納者所欺以陳粟攙納東廠廉得其事奏聞下刑部擬罪贖杖還職

○庚辰上以天時暄熱命兩法司錦衣衛將見監囚犯笞罪無於證者卽釋之徒流以下減等發落重囚情可矜疑並枷項者具錄以聞

○山西布政司參議徐莊先任中書舍人書寫誥命有遺落字至是事覺刑部請移文巡按禦史執莊治如律從之

○壬午狹西岷州大隆善護國寺國師番僧綽肖藏卜等狹西拱卜寺番僧癿六等各來朝貢馬及佛像舍利等物賜彩叚絹鈔有差

○復贛州衛指揮僉事戴賢職初賢以不能禦盜降廣海衛正千戶恃侍郎謝一夔有親遷延不行至是夤緣李孜省自陳嘗奮勇手刃三賊與王庭桂同功下巡按禦史勘報亦謂其功可贖罪詔令復職還任治事

○試監察禦史劉纓因墜馬碎所懸牙牌下刑部擬罪如律贖杖還職

○癸未升太僕寺卿潘禮爲工部左侍郎仍管易州山廠柴炭

○甲申實授雲南道試監察禦史向榮爲監察禦史

○乙酉仁祖淳皇帝忌辰奉先殿行祭禮

○以上皇太后徽號命文武羣臣致齋三日遣保國公朱永告天地駙馬都尉周景告太廟襄城侯李瑾告社稷

○山西代州天鳴三次其聲如炮

○夜月犯房宿南第二星

○丙戌上皇太后徽號

○河南衛輝府地震有聲

○戊子上禦奉天殿文武羣臣上表賀上皇太后徽號禮畢頒詔天下如常儀詔曰朕惟自古帝王之孝親匪惟餋以天下而必尊以鴻名蓋所以表功象徳顯於今而垂於後也情文咸具敢忘祗循恭惟聖母皇太后夙贊先皇茂隆內治誕毓眇質纘紹丕圖迄今二紀宗社奠安海宇寧謐寔皆聖母深仁洪慈訓迪之所致也矧於皇太子勤劬長育用底有成室家攸宜國本深固凡玆勛徳超軼前古而尊崇之禮尙未加隆朕心歉焉乃稽典彜率吁臣工以今月十七日謹奉冊寶上尊號曰聖慈仁壽皇太后仰酬罔極之恩遠追帝王之孝禮旣成於家國澤斯溥於寰區所有合行事宜條列於後一宗室爲庶人者各賜米十石絹十匹其子女人賜米五石布五匹年及婚配者所司具名以聞照例選婚量助嫁娶之資俱令有司辦給一軍民之間有年八十以上者不分男婦有司給與絹一匹綿一斤米一石肉十斤九十以上者倍之其八十以上爲鄕裏所敬服者有司勘實加以冠帶以榮終身一軍民年七十以上者許一丁侍餋免其雜泛差役無丁者有司時加存卹勿令失所一內外官員有父母在家願分俸助餋者準令分俸於原籍關支一兩京文武官員未關誥敕者七品以上至四品若父母見在先與誥敕封之三品以上俱與應得誥命不爲常例一在外軍官老疾不能任事告替職者許令兒男赴部替職免其自來一在京文職以禮致仕五品以上年及七十者進散官一階其中廉貧不能自存眾所共知者有司仍每歲給與糧米四石以資餋贍不許徇情一槪濫給一各王府有年老願致仕者進散官一階其歷俸三年以上父母見存該授封者給與誥敕封之不爲例一將軍年及五十歲侍衛二十年以上者不拘在役退閒俱與冠帶以榮其身一兩京文職有離家六年之久欲照例給假省親者查無違礙許其歸省一吏部給由等項聽選官取選未到願告致仕者俱升職一級致仕監生不願出仕者已有授職事例今後還塡注衙門給與散官吏員冠帶聽選願告回家不仕者照資格塡授衙門職名閒住在原籍者俱許赴各該司府衙門告勘給授仍類冊繳部以憑查考一監生家貧親老願告教職者已有事例其遇例入監願就教職者亦許一體考授其在學廩增生員有因親老無人侍餋願告侍親者聽親終方許復學其在學累舉不第年五十以上願告罷閒者聽仍免本身雜泛差役一兩京陰陽醫生有年六十以上不能供役願回家者審實放回其軍匠廚役人等有老疾者亦許告替俱免其雜泛差役一在京在外有孤老殘疾不能生業者卽便收入餋濟院照例給與衣糧已收者人賜米二斗一各處僧道有父母見存無人侍餋者不問有無度牒許令還俗餋親一孝子順孫義夫節婦有司開具實迹奏聞以憑旌表其已旌表年及六十者孝子冠帶榮身節婦照八十以上例給賜絹綿米肉一詔書內優老恩典有司務當從實遵行不許虛應故事於戲據古尊稱式廣親親之教揆今卹下誕敷老老之仁詔誥中外咸使聞知

○庚寅太監韋泰傳奉聖旨授河南鈞州民米忠四品散官原籍閒住外議謂忠善黃白吐納之術者

○是日泰又傳奉聖旨升尙寶司卿楊杞爲太僕寺卿中書舍人楊淸尙寶司司丞錦衣衛正千戶李榮指揮僉事副千戶陸永沈智正千戶百戶李俊張旺周貴朱敬王通副千戶所鎭撫於忠朱傑姚文尢善冠帶舍人韋金管事總旗韋冕百戶文思院大使王巖營繕所所副副使徐義等六人俱大使舍人韋讓等二十九人俱錦衣衛所鎭撫帶俸閒住府軍右衛副千戶蕭旺錦衣衛所鎭撫錢通俱復職錦衣衛所鎭撫董讓文思院副使王善劉寬俱支全俸仍舊辦事太醫院院使劉文泰升通政使司右通政禦醫潘鐸院判醫士彭輔禦醫淸杞之子也

○辛卯仁祖淳皇后忌辰奉先殿行祭禮○左府都督同知袁彬乞致仕許之命其子勛襲爲錦衣衛都指揮僉事舊例都指揮爲流官不世襲彬自陳其功爲子勛陳乞有旨彬隨侍先帝始終效勞旣告老致仕其令馳驛還家勛許襲爲都指揮僉事錦衣衛管事

○京營指揮使顏玉自甘肅還稱虜屢遭挫衄奔出境外且河冰旣開無入寇之路時狹西守臣亦謂可休兵省糧而甘肅守臣獨謂虜退未遠當益兵備禦兵部以甘肅守臣之言爲長請如所奏從之玉因奏備邊六事一曰蘭州距狹西一千四百餘里其鎭守將臣每冬於蘭州防守倐往忽來人無固志宜令其恆駐蘭州西應莊浪東保河橋北以爲固靜聲援二曰莊浪至蘭州二百餘里其間止有土堡四座兵衛寡弱虜嘗乘其無備入境剽掠請增築若水灣驛堡廣資儲置守備三曰甘肅等處地方延袤一千五百餘里其間𨿽有巡撫巡按官歲惟一至將校無所忌憚公肆貪殘請於肅州莊浪各設憲臣一員俾飭兵備而禁貪墨四曰甘肅大小將臣旣占肥饒之地復專灌漑之利請度田以實給與老弱軍余務令灌漑以時勿容侵占五曰狹西甘肅軍馬器杖多無可觀請移鎭巡等官務使整肅部伍毋得占役鋒利器械使不廢弛六曰驛站官吏惟以迎送上司爲急而於馳報邊情反視爲緩請申明禁約兵部請移守臣勘報處分詔可

○壬辰上諭文武羣臣曰今天時亢旱朕甚憂惶虔心祈禱自二十五日爲始致齋三日其各加祗愼毋或怠遑

○升翰林院編修劉戩爲侍講以九年秩滿也

○癸巳賜百官扇

○丁酉以亢旱遣保國公朱永告天地襄城侯李瑾告社稷新寧伯譚祐告山川仍分遣大臣行香於各寺觀祠廟

○運太倉銀五萬兩於宣府以備邊儲

○戊戌遼王豪墭奏求書籍以大明官制四書及尙書與之

○己亥都察院劾巡撫山東都禦史吳節先任河南布政使時嘗聽人囑托參充吏役𨿽非曲法亦失詳審請究其罪上命宥之

大明憲宗純皇帝實錄卷之二百八十九

大明憲宗純皇帝實錄卷之二百九十

成化二十三年五月庚子朔

○辛丑降兵部郎中張倫爲狹西河州同知倫先爲戶部郎中理大同糧儲失於防範以致爲人侵盜虛出五十萬數後朝廷遣給事中宋琮等往勾稽之奏其事命付有司治罪當贖杖還職詔以倫不職降二級除外任

○壬寅保定府束鹿縣昏刻天地昏黑空中聲響如雷尋有靑气墜地掘之得黑石二一大如碗一大如雞卵

○癸卯給英國公張懋太傅兼太子太師誥命

○復除孫繩爲鴻臚寺左寺丞攺右寺丞李淸於南京繩丁憂服闋也

○徽王見沛奏母魏氏蚤喪幸母有弟昂蒙授錦衣衛百戶冕所鎭撫乞令實授管事兵部言皇親管事乃出特恩取旨裁決詔昂冕仍舊帶俸○甲辰端陽節賜百官宴於午門

○乙巳賜晉世子奇源第三子名曰表椈蜀府汶川王申銷嫡長子名曰賓潼岷府沙陽王膺刨長子名曰彥濎

○調試監察禦史張晟爲湖廣云夢縣知縣晟巡茶狹西還復命失儀因自劾命錦衣衛執問旣而有旨晟復命差錯又自劾奏甚爲不謹難居風憲杖二十調外任

○丙午巡撫四川右副都禦史劉璋奏宋儒延平李侗上傳伊洛之正派下開朱熹之大成請錫之贈謚從祀文廟以彰國朝崇儒重道之美詔禮部議之

○丁未以河南左布政使李昂爲都察院右副都禦史巡撫江西時鎭守江西太監鄧原等奏二月二十八日流賊五百餘人至廣昌縣境肆行劫掠知縣莊英率眾禦捕被害賊因乘勝突入縣治放獄囚掠官庫公私罄盡察其語音率多近境汀州之人請敕福建鎭守等官嚴加剿捕事下兵部言賊聚眾至五百餘蓋非一日使爲牧守者能遏絕於竊發之初必無今日之禍今賊勢旣張方行申達而又委罪他人玩寇殃民曠職誤事豈宜輕貸請檄鄧原等選委三司官嚴督府縣衛所兵民剿獲賊徒否則如例停俸仍移文湖廣廣東鎭巡等官互相緝捕且江西比歲災荒所在盜發請簡命巡撫憲臣一員以專委任上責守備巡守等官如兵部言復以三司掌印官坐視其患令鄧原等究賊發日爲始俱如例停俸令急捕賊命所司舉堪任巡撫者以聞乃以命昂

○戊申太監韋泰傳奉聖旨錦衣衛錦衣中所百戶黃冕升副千戶仍舊寄名放還司務李欽準復原職令工部管事

○追贈靜一衝玄守道淸修履和餋默崇教抱朴安恬眞人王文彬父顯爲太常寺丞母陳氏安人時吏部言文彬已受髙士誥命於例不當追贈詔特給之

○太常寺少卿崔志端以母憂去任

○貴州豊寧長官司土官楊泰與把事楊和有隙誘至廣西泗城州農兵九千於鐵坑等一百一十七寨殺掠子女焚毀廬舍守臣遣人拘治不伏巡撫都禦史謝曰�永移文兵部處分時曰�永已被劾去任兵部請移貴州廣西鎭巡等官究治上然之泰等卽令二處守臣拘治不許縱惡因責問貴州鎭守巡按等官不亟馳奏之故已而太監張成總兵官都督僉事吳經巡按禦史王鑑之咸伏罪且言勘處未明未敢輕奏曰�永乃不俟核實輙動移文兵部詔謂勘處邊事不會同具奏法當究治但旣伏罪姑宥之成仍馳敕切責經鑑之俱停俸三月其事速令完報

○己酉太祖髙皇帝忌辰奉先殿行祭禮魏國公徐俌承命祭孝陵

○庚戌給襄城侯李瑾新寧伯譚祐太保兼太子太傅誥命

○賜西僧圓明通慧普慈眞乘弘覺利教灌頂崇善西天佛子大國師剌瓦札等十二人誥敕

○升錦衣衛正千戶徐安爲指揮僉事安錦衣衛軍匠正統己巳爲虜酋也先部下虜去也先死復從孛羅太師時汾州民武子寧者亦爲孛羅部眾所掠遂與安同居久之二人各挈其妻孥來歸道爲泰寧衛虜酋短臺拘畱二十二年安因朝貢來京傳報虜情遼東守臣以聞上嘉之升安泰寧衛副千戶且諭以他日果能攜家來歸尢當優待至是安偕子寧各攜家屬顏猛可脫脫忽等十三人並馬牛羊畜入關事聞以安等居夷已久乃能慕義來歸升安正千戶子寧授所鎭撫俱錦衣衛帶俸猛可脫脫忽俱收充勇士旣而安復自陳當先帝北狩時與都督袁彬等同效勞乞如彬等例加升兵部言安言無憑而其義可取且朝廷爵賞所以勸忠義況安備諳虜情用之未必無補宜如所陳以示優異故從之

○辛亥仁宗昭皇帝忌辰奉先殿行祭禮遣駙馬都尉周景祭獻陵

○詔有司月給致仕南京吏部尙書錢溥米二石人夫四名命其子岌爲國子監生從溥請也

○以旱災免狹西鎭番衛去年秋糧一萬二千五百六十餘石艸二十萬束

○銓注府軍前衛帶俸都指揮同知髙俊於湖廣都司掌印管事

○壬子工部尙書謝一夔奉敕代杜謙督造大永昌寺以病予告至是上章言臣𨿽病不能趨朝而勉彊督工未嘗敢廢近力疾往視致病增劇今在告已過三月乞如例停俸俟病痊供職上曰卿𨿽病猶不廢提督工程宜安心調理俸不必停

○命故四川行都司署都指揮僉事黃章子鰲襲父原職建昌衛指揮使

○癸丑升知縣管昌爲太僕寺寺丞

○禮部尙書周洪謨以文移有誤爲禮科所劾有旨令回奏命錦衣衛執該司官吏鞫問之

○監察禦史楊謐照刷南京諸司文卷參奏失錯等官太子太傅成國公朱儀等計二百八十三員有旨免執問失錯者取招伏違錯者停俸一月稽遲及差錯者兩月

○乙卯以亢旱遣廷臣賫香幣分禱天下山川禮部尙書周洪謨天壽山吏部侍郎劉宣北嶽北鎭禮部侍郎黃景東嶽東鎭兵部侍郎呂雯中嶽北海濟瀆淮瀆太常寺少卿蒙以聰中鎭西海河瀆詹事府少詹事劉健西嶽西鎭掌太常寺侍郎丁永中大小靑龍

○山西代州天再鳴聲如炮

○銓注彭城衛帶俸都指揮僉事房驥於福建都司管事

○丙辰敕諭文武羣臣曰朕以涼徳嗣守鴻圖夙夜憂勤期臻治理柰上天示戒亢旱踰時田苗枯槁民庶驚惶朕甚憫焉己曾寬卹刑獄徧禱神祗而雨澤未降豈冤抑未伸財用未節困苦未蘇而致然歟抑爾百官奉公守法之心懈而罔上厲下之私勝歟玆朕省躬自飭節減用度疏放宮人及條示合行事宜令內外衙門從實舉行爾等其各體朕心痛自修省盡心職務致實效以回天心以蘇民困以紓朕憂憫元元之意一該部查在京文武官員罰俸住俸緣由奏聞處置一在文武官發充軍爲民緣由法司查究以聞一兩京重獄情有可矜疑者再審以聞一各處內外鎭守官貢獻除常例外其餘不急之務暫且停止一在京官員軍民之家一應齋醮及冠婚喪祭服食毋得奢侈僣用違者罪之一各處輪班京操官軍有因災傷來遲者俱免問罪送營補操一淨身人發各處充軍者該衛起送至京發南海子種菜一各營官軍倒死騎操馬並民間買補四戶馬所司俱查數以聞

○詔禮部擇五皇子冠日及冠儀以聞

○賜餋病太子少保禮部尙書兼翰林院學士彭華誥命時華已得請還家於途次聞朝廷上皇太后徽號加恩臣下兩京文武官三品以上俱與應得誥命遂具﹤鋶﹣釒﹥援例爲請與之

○給太子少保兵部尙書兼翰林院學士尹直等二十三員誥命直等未滿三年不當給誥以上皇太后徽號推恩故特從詔例給之而四品以下不與焉

○升大理寺帶俸左寺正丁原爲太僕寺少卿原起譯字官後充通事先後辦事五十餘年至是九年秩滿吏部奏原年幾七十以例不得入選可令致仕詔特升之令仍舊通事

○升太僕寺少卿李溫爲本寺卿大理寺右寺丞李介本寺右少卿

○鴻臚寺左少卿張俊奏乞歸省許之

○攺紹興府知府袁淸於鄖陽府先是淸爲刑部員外郎勘事浙江陵轢藩臬比還得紹興懼不敢往奏乞攺任至累章不已上令吏部看詳以聞吏部奏淸側媚狡譎張狂妄誕旁若無人由郎署而驟遷牧守已踰涯分今乃假以微嫌希求攺調請付有司治罪遂下淸錦衣衛獄旣而有旨淸不必擬罪準調別用乃調鄖陽先是淸阿附學士萬安通同太監郭閏挾勢造言讒害良善吏部尙書李裕因其公差特奏選紹興而淸不欲往累幹安及閏囑裕欲準其奏裕不從安乃邀尹直爲援直嗾李孜省爲之及下獄方致疑匆�心得旨調任直揚揚言曰報道是龍人不信果然奪得錦幖回其意蓋盛贊孜省之得君也

○兵部奏巡撫宣府右副都禦史李嶽等所劾管墩百戶袁彪提調指揮同知尙銳怠於警備致賊入境殺掠而守備都指揮張俊指揮梁海宜並治罪時以緣邊有警詔勿問今邊境已寧請宜裁處命執彪銳鞫之俊停俸兩月海三月

○丁巳河南開封府州縣黃河水溢渰沒禾稼

○命錦衣衛帶俸達官正千戶伯瀅襲伯父八里顏原職爲指揮僉事以八里顏無子也

○遼東總兵官緱謙等奏海西黑龍江等夷人聞欲率眾入境竊掠朵顏三衛夷人屢報被北虜追逐求入邊墻避匿且譯稱北虜遣人求與三衛連和事下兵部言夷人竊掠乃其常態而朵顏三衛脫使與虜連和則撤我籓籬爲彼鄕導不可不慮請速移文遼東守臣籌度彼若附虜則設間以攜貳之或紏聚入寇則畫策以阻遏之復遣譯原加撫諭令其堅守臣節勿爲虜誘仍移文各邊守臣俾知虜情而嚴設邊備且請敕京營將臣一體戒嚴用備警急從之

○戊午巡撫大同都禦史葉淇等奏四月二十六日守墩百戶王瑀爲虜射死請治把總千戶張英之罪而分守太監石巖參將都指揮使李杲守備太監左敬都指揮僉事蕭幹宜並治之上命治英罪杲幹停俸二月巖敬姑宥之

○月犯木星

○工部尙書謝一夔卒一夔字大韶初冒王姓江西新建縣人天順庚辰進士第一授翰林院修撰修英廟實錄成升左春坊左諭徳又預修續資治通鑑綱目成進學士未幾擢禮部右侍郎升工部尙書年六十三以疾卒於位贈太子少保賜葬祭一夔爲人和易平實與人交久而益親尢篤於友義爲文章不奇峗雕刻其爲諭徳時嘗陳五事言頗剴切佐禮部則惟務交好而不重操執舊制三品妻死無祭葬一夔妻喪乃夤緣乞恩得之議者謂其身居掌禮之官而自壞祖宗之制其政事徇情處必多矣初巡撫江西都禦史閔圭以江西盜賊多京宦大家佃戶遣人捕之占恡不發乃奏欲並及其主者之罪謫戍邊方下所司議一夔與兵部侍郎尹直恐其家被人羅織汲汲欲沮圭奏而所司不然以爲巡撫奏事必有所見宜從其言但重治其羅織者罪自不敢犯矣議入上竟寢其奏不行調圭於廣西執政有疑之者一日言及一夔曰閔圭之謬得吾李孜省進密本才止之不然幾爲吾鄕人害自是人始知朝政紛更顚倒不一者皆李孜省之爲也故一夔升尙書之驟力疾督永昌寺之役淸議不無鄙薄雲○庚申命故大興左衛帶俸都指揮僉事韓英孫俊襲祖原職爲本衛指揮使

○廣東番禺新會等縣地震

○辛酉升監察禦史楊澄爲大理寺右寺丞右通政元守直張璞俱左通政左參議陳琬右通政時吏部惟奏大理缺寺丞擬澄上之而不及通政司守直璞琬三人乃內批以出蓋李孜省之力也

○升湖廣按察使蕭禎爲河南左布政使

○掌尙寶司事左通政李溥奏事失儀詔令回奏溥服罪命停俸一月復以侍班禦史朱王�贊常新不卽紏劾命錦衣衛各杖之十釋之

○壬戌調監察禦史吳珍爲江西永新縣知縣先是珍巡鹽河東有訐其受鄕人饋者坐贓當除名珍上章訴上命三法司錦衣衛勘問仍坐贓罪旣而珍訴枉不已令法司詳勘以聞乃調外任

○命故山東署都指揮僉事陳裕子仲和襲父原職爲臨淸衛指揮同知

○癸亥賜秦王繼妃稽氏歲祿如故王薨祿例住支妃以爲請故特與之

○命守備涿州指揮同知靳淸回原衛差操以金吾左衛帶俸指揮使周鑑代之淸先爲巡撫都禦史彭韶所劾停俸捕盜至是三月不獲韶復言其才略素短故有是命○甲子大同總兵官都督同知王璽等奏工役修築之數凡邊墻壕崖共三萬九千二百三十二丈六尺水口十關門一墩臺七

○乙丑禮部於報訃精微批文失用印押字命停尙書周洪謨俸兩月時左侍郎兼翰林院學士徐溥已轉吏部亦停俸一月

○命故四川都指揮僉事劉芳子山襲父原職成都中衛指揮使

○鎭守兩廣總兵官安遠侯柳景等奏郁林陸川等處賊首黃公定胡公明謝彥舉等僞稱大小總管率眾三千餘徒所至殺掠人畜臣等調集兩廣漢達官軍土兵令參將歐磐按察使陶魯等分兵五路進剿共攻破賊巢一百三十八處生擒九十三人斬首一千九百八十五顆奪回被虜男婦二百九口俘獲賊徒八百二口並器械一千六百九十二件奏至上命馳敕獎諭奏捷人賞新鈔一千貫

○丙寅禮部上五皇子冠日及冠儀一擇六月初六日行禮一冠所例在奉天門前東廡左順門之北一習儀前期各執事官於冠所肄習三日一陳設前期鴻臚寺設節案五香案五於廡內之北正中設冠席五於東階之上西向有座設醴席五於西階之上東向亦有座光祿寺設司尊所一於東階之下稍南設盥洗所一於司尊所之南內侍設帷幄五於香案之東冠席之後稍北俱西向帷中各設坐椅及案別設案五於東階之南司尊所之北具翼善冠皮弁九旒冕各盛以盤覆以紅袱凡五各置於案又具袍服皮弁服衮服圭帶舄等物各盛以箱凡五置於惟中教坊司設樂於南一遣官持節至日早皇上告奉先殿具皮弁服禦奉天殿傳制遣官持節行禮文武百官各具朝服侍班如常儀一迎節內侍導皇子各先於帷幄中坐候節將至禮部官啟皇子迎節樂作禮部官同鴻臚卿導皇子俱出階下節至持節官捧節入置於北正案上樂止皇子俱隨節入持節官立於節案之東賓及宣戒敕宣祝等官序立於東南盥洗所之次禮部官鴻臚卿道皇子俱詣香案前序立樂作同四拜畢樂止其持節官詔以命英國公張懋保國公朱永襄城侯李瑾慶雲伯周壽新寧伯譚祐其宣敕戒宣祝官詔以命內閣臣萬安劉吉尹直持節官卽命以掌冠掌冠卽禮所謂賓也一就冠席禮部官啟皇子就席樂作禮部官同鴻臚寺卿道皇子以次詣冠席序立樂止內侍各二人侍立於皇子左右一初加鴻臚寺鳴贊贊行初加冠禮樂作引禮序班引各賓同宣祝官詣盥洗所各搢笏以次盥手訖出笏樂止鳴贊二員稍南北向立各賓同宣祝官升自東階稍西向樂作內侍揭蓋袱各以盤捧翼善冠升各賓俱降階一級搢笏受之宣祝官不降樂止各賓俱以右手執冠後左手執冠前同宣祝官詣皇子席前稍東向序立贊宣祝宣祝官祝曰惟玆吉日冠以成人克惇孝友福祿來臻祝訖樂作各賓及宣祝官俱跪各賓同進冠訖出笏宣祝官同復位樂止禮部官啟易服皇子以次入帷幄易新袍服出禮部官啟復坐一再加鳴贊贊行再加冠禮樂作內侍揭蓋袱各以盤捧皮弁升各賓俱降階二等搢笏受之宣祝官不降樂止各賓同宣祝官詣前如前儀贊宣祝宣祝官祝曰冠禮斯舉寔由成徳敬愼威儀維民之則祝訖樂作內侍各釋翼善冠各賓及宣祝官俱跪各賓同進皮弁訖出笏宣祝官同興復位樂止禮部官啟易服皇子以次入帷幄易皮弁服舄出禮部官啟復坐一三加鳴贊贊行三加冠禮樂作內侍揭蓋袱各以盤捧冕旒升宣祝官不降各賓俱降階三等搢笏受之樂止各執冠如前儀贊宣祝宣祝官祝曰冠至三加命服用章敬神事上永固藩邦祝訖樂作內侍各釋皮弁各賓俱跪同進冕旒訖出笏興復位樂止禮部官啟易服皇子以次入帷幄易衮服出禮部官啟復坐一醮禮鳴贊贊行醮禮禮部官啟皇子詣醴席前樂作禮部官同鴻臚寺卿導皇子俱降自東階由西階升醴席東向序坐樂止光祿寺各舉醴卓置於前樂作引禮序班引各賓及宣祝官詣盥洗所各搢笏以次盥手訖各取爵詣司尊所酌醴由西階升同詣席前立樂止贊宣祝宣祝官祝曰旨酒嘉薦載芬載芳受此景福百世其昌祝訖各賓同宣祝官俱跪各進爵鳴贊贊皇子搢圭各受爵奠於案教坊司啟樂奏喜千春之曲次啟進酒皇子各舉爵飲訖復爵於案各賓同宣祝官出笏興少郤立樂止光祿寺官各進饌大樂作饌至案樂止各饌訖贊出圭徹卓賓復位一受敕戒鳴贊贊受敕戒禮部官啟皇子詣受敕戒位禮部官同鴻臚寺卿導皇子俱降自西階由東階詣拜位以次序立樂作引禮序班引宣敕戒官至中西向立樂止稱有制鳴贊贊跪皇子俱跪宣敕戒曰孝於君親友於兄弟親賢愛民率由禮義毋溢毋驕永保富貴樂作皇子俯伏興俱四拜樂止鴻臚寺卿啟禮畢持節官捧節出皇子俱送節出門外節行至階下內侍導皇子各還帷幄中釋衮冕具翼善冠服回宮一謁見是日皇子各具冕服同謁祭於奉先殿用樂行禮如常儀仍謁見聖慈仁壽皇太后皇上皇后俱行五拜三叩頭禮次謁皇妃東宮及妃各行四拜禮皆用樂一持節及宣敕戒等官俱復命一次日早上常服升金臺百官皆常服致辭稱賀行五拜三叩頭禮朝罷司禮監請皇子各常服詣奉天門前東廡序坐百官亦常服行四拜禮

○擢行人林瑭張禎張文推官余疇知縣馬良玉歐陽旦吳裕馮玘張鸞李澄汪律陳振李文吳秀蔣勛李厚徐憲爲各道試監察禦史推官孫紘知縣周洪余浚李端姜綰爲南京各道試監察禦史

○兵部左侍郎何琮等奏正統之李在京職官皂隸例於山東河南山西北直隸郡縣僉泒共計六千五百九十二名後以額外新升都督等官張晟等增泒七百五十名以給之至是復升太僕寺官楊玘等一百十二員而前項郡縣歲比凶荒民力困竭寔難增科宜令各處巡撫鎭守等官俱於所部僉取而以其所遺畱者分給玘等庶幾民無重擾從之

○給禦馬監勇士並武驤等衛官軍馬九百餘匹

○甘肅總兵官都督同知周玉等奏哈密都督罕愼譯報虜酋瓦剌餋罕王率眾七千在把思闊境屯駐大瓦剌阿沙太師與其平章把禿撒及阿力古多王兀麻捨王等分駐察罕阿剌帖兒等境欲入邊剽掠而羽奴思王子鎖檀阿麻王復侵奪察力失等四城野乜克力達子亦分屯失把力哈孫及禽山等處欲往甘肅剽掠今莊浪境外亦有烽火賊迹加之東西二路俱有警報虜若擁眾犯邊恐邊兵不足備禦乞預調狹西延寧等處官軍並力戍守事下兵部言罕愼能遣使臣火者阿黑麻等馳報虜情累蒙恩遇撫諭再三且與赤斤罕東二衛同降敕旨量議賞賚正欲其知所感激計安邊夷而火者阿黑麻等乃淹畱累月恐誤邊事請先諭罕愼等令其戮力同心固守疆圉且所報虜情𨿽誠僞叵測但酋長旣多部落必盛如使擁眾寇邊得利而去則關西之患方殷請敕甘肅狹西守臣申嚴邊備仍移各邊一體戒嚴遇警互爲聲援勿容僨事詔可仍譯遣使臣速令就道

○升校尉黃涎爲南京錦衣衛所鎭撫涎南京守備太監黃賜家僮也

○丁卯兵部奉敕查京營倒死騎操馬並民間買補四戶馬數計一萬四千二百六匹奏上得旨倒死馬系二十年者俱免進陪四戶馬免十分之二自一匹至十匹者俱勿追其已徵者許補未完之數不許因而侵擾

○戊辰調宣府前衛指揮都廣守備廣昌梁海守備順聖川西城龐震守備張家口堡從巡撫宣府都禦史張錦等議也

○銓注金吾右衛帶俸都指揮僉事徐祥於湖廣行都司管事

大明憲宗純皇帝實錄卷之二百九十大明憲宗純皇帝實錄卷之二百九十一

成化二十三年六月己巳朔以災傷免狹西西安等府州縣臨洮等衛糧一十八萬六千四百八十餘石艸二十九萬八千七百七十餘束

○降萬全右衛指揮同知宋昇爲指揮僉事指揮僉事蘇鎭正千戶坐守備新河口失機故也

○巡撫遼東都禦史劉潺等連奏朵顏三衛爲虜酋那孩等率眾驅逐劫掠各攜人畜入關避匿事下兵部言三衛夷人實爲邊蔽今其爲虜迫脇不已不及時綏懷恐失其內向之心而堅其外附請敕遼東守臣嚴爲戰守之備仍遣譯諭三衛聽其暫駐近邊虜退還收部落勿爲虜所吞並且俱賜之敕俾知我綏懷之意兼移文各邊咸知警備芻糧不足宜計處之上是其議令潺急備芻糧賜朵顏三衛敕曰得遼東守臣奏今歲五月據爾夷人報稱北虜那孩領三萬人馬至大寧金山並老河等處將爾部下伯顏等搶殺並掠去畜產萬計爾俱挈家於近邊藏匿又被北虜追逐有遺棄老幼不相顧藉者朕聞之心甚惻然蓋北虜背逆無道累肆凶惡搶殺無辜此實神人痛憤上天之所不宥爾等皆受朝廷職事世修貢獻頗效忠款朕特念遭此窮困已敕遼東守臣聽爾等家屬暫於近邊寄居精壯頭目人等仍在三四百里外駐札防護其有伶仃孤苦者量給米布賑卹遺棄人口遇有親人認領給還完聚待事寧之日爾等仍回原衛保爾家業收爾部落各守臣節忠順朝廷若遇北虜再來尋殺朕已令沿邊整搠軍馬遙振軍威相機遏截爾等亦宜齊心並力奮勇邀擊用雪讎恥毋或聽其迫脇誘引心懷疑貳墮彼姦計其欽承之

○定西侯蔣琬以久病奏辭軍務得旨卿疾未瘳宜勉進藥物不允辭

○直隸徐州蝗

○庚午詔湖廣均州鹽鈔農桑絲絹並皮張魚油翎鰾折銀悉畱修理大嶽太和山宮觀從提督太監潘記請也

○壬申兵部奏試得京衛武學官生指揮焦洪等七員千戶鄭祿等七員武生曹鑑等十四名或策略可觀或弓馬閒熟屢居優列乞以洪等七人如例送補各營衛坐營把總掌印軍政員缺祿等若以秩早槪令回本衛所任事則與眾無異無以激勸將來宜送親軍衛所擢用之曹鑑等他日亦如例補用復恐洪等曠時廢事仍令洪等五日入學講肄其李鏜等六十一人宜黜回各營操練進王輔等一百六十餘人於學教育之詔可鄭祿等七員仍回本衛所補缺掌管軍政

○癸酉擢進士蔡坤於宣爲刑科給事中

○升南京吏部右侍郎黎淳爲本部左侍郎支正二品俸九年秩滿也

○掌太常寺事太子少保禮部尙書劉岌展祭違限吏部已先奉旨移文四川巡按禦史察其病否至是岌還京以復任請上以岌違限日久法當究治但旣患病姑宥之令復任管事

○命吾金吾左衛帶俸都指揮同知張英子永襲父原職爲本衛指揮使

○南京兵部以二十二年按月試過幼官武生吳璧等對策並馬步中箭等列具﹤鋶﹣釒﹥以聞命給賞如例

○甲戌命釋前廣義伯吳琮寧家琮總兵寧夏失機充軍至是其伯母王氏歷陳先世節義與琮上變告曹欽謀叛之功且言二世列於皇親乞敕所司除豁疏放寧家仍援都督李杲許寧失機降級之例以奏事下兵部參酌言琮充軍一十九年𨿽與杲等例同乞自聖裁上謂琮旣系皇親充軍年久其釋之○乙亥掌太常寺事禮部左侍郎丁永中等奏往者尙書劉岌以祭掃去任奉旨令臣署掌寺印今岌已還宜付之岌時岌𨿽有復任管事之命未及入謝而永中等輙先奏請上令具狀以聞

○巡撫宣府右僉都禦史張錦等奏鎭西墩戍卒有被虜者請治守墩百戶胡傑提調指揮李溥怠職之罪而守備指揮張廣秦宣太監張成參將都指揮繩律太監楊聰等並宜治之詔傑溥姑勿治仍停俸一月餘記其罪

○丙子朝鮮國王李娎遣陪臣柳洵等奏箋貢馬及方物來朝賀皇太子千秋節賜宴並金織衣彩叚等物有差

○禮部以自宮人三千餘妄引敕諭事例在部告擾乞行禁處上命巡城禦史錦衣衛五城兵馬司逐之以十日爲限寺觀並勢要軍民之家有容匿者治以罪○丁丑給太傅兼太子太師保國公朱永世襲公爵誥券

○戊寅宣府總兵官都督神英等以緣邊有警乞選馬三千五百六十餘匹給用兵部請如英奏所與馬一千三百八十餘以太僕寺馬價銀一萬三十七百兩送邊買補良馬母槪濫收違者許巡按禦史劾奏從之

○己卯命恭順侯吳鑑鎭遠侯顧溥武安侯鄭英保定侯梁任永康侯徐錡廣平侯袁輅遂安伯陳韶懷柔伯施鑑充正使中書舍人錢鏞吏部署郎中吳裕戶部郎中許楫署郎中王溥禮部郎中李魁兵部郎中劉傳刑部署郎中王懋工部郎中顧餘慶充副使持節冊封周世子同鏕爲周王世孫安﹤氵橫﹥進爲周世子肅簡王庶長子汾川王貢琮爲肅王妃楊氏進爲肅王妃遼王嫡長子寵涭爲遼世子第二子寵瀤爲光澤王肅寧悼靖王嫡長子寵汕爲肅寧王通城榮順王嫡長孫榮渡爲通城王魯王第三子當泚爲東甌王晉府河東昭靖王嫡長子奇淮爲河東王夫人韓氏進爲河東王妃代府饒陽悼昭王嫡長子聰澂爲饒陽王昌化溫憲王嫡長子成鍰爲昌化王夫人暢氏進爲昌化王妃趙王第三子祐棌爲淸流王臨漳恭安王嫡長子見淔爲臨漳王夫人石氏進爲臨漳王妃南城兵馬司副指揮張桓女爲楚府江夏王妃

○左軍都督僉事李英卒英遼東義州人襲父榮職爲大同前衛指揮僉事正統十四年以勇略爲眾所推舉升署都指揮僉事景泰初沙窩有功升都指揮僉事是年石佛寺有功升都指揮同知天順初黑石崖等處累有戰功升左軍都督僉事八年充參將分守大同成化二年病免至是卒賜祭葬如例子震襲原衛指揮僉事

○庚辰賜遼府湘陰王豪壧續資治通鑑綱目玉篇廣韻諸書從其請也

○賜甘肅官軍衣鞋仍令守臣以官庫銀分給之

○降守備蘭州署都指揮僉事於昇署指揮同知坐前守備不嚴致賊殺掠人畜故也

○定武職隱匿捨余立功久近之法初兵部奏請揀選各衛所捨余送操其間有匿少壯而以老弱報選者有倩老弱而代少壯赴選者有詐稱老疾給引逃亡病故者事覺官發邊方立功總小旗攺調邊衛漏報之家罪亦如之而未定立功輕重久近之期至是兵部議官旗人等凡坐前獘不行覺察攺正罪犯絞斬者如例立功五年三流者依準徒法立功四年其減至徒罪五等俱立功三年杖罪五等俱立功二年笞罪五等俱立功一年議上從之

○停浙江三司都指揮等官王正等九員俸各一月爲照刷文卷禦史劾其違錯稽遲等罪故也

○降錦衣衛千戶劉灒二級調開平衛差操革江西按察使致仕李芳職爲民先是太子少保工部尙書萬祺江西南昌人居官時積畜甚富無子以侄燾承繼又餋他姓子爲義男攺名爚俱授京職祺故爚誣奏祺婿李深隱騙祺財命灒往鞫不得實且加峻法鍜煉成獄深遂死巡撫都禦史閔圭巡按禦史張鼐左布政使王克復曁芳共成其事具聞上以勘問不明遣官再鞫始得實圭等當連坐時圭鼐先以他事俱降調克復升都禦史芳已致仕有旨升調者免問灒芳以酷刑枉人致死灒降二級芳除名爚杖之百發遼東三萬衛充軍燾革職冠帶閒住其餘家屬坐罪有差

○辛巳通政司左參議田景賢巡視邊關還言凡隘口俱有兵民兼守惟神堂嶺等口一十一處僅有民壯秋往冬還有警無與防禦請撥附近眞定等衛所千百戶三員率軍一百五十人以往又居庸關爲內境一大藩籬而懷來又爲大同獨石永寧三面必由之路所轄有火石嶺水峪觀棒槌峪三口實爲要害之地請令守臣於此三口恆加繕治鏟削務圖堅完險峻而又增兵戍守庶險隘有備事下兵部議宜移文宣府內外守臣勘處從之

○壬午吏部奏傳奉中書舍人韓曦鴻臚寺序班湯婺嘗因災異放免今又稱太監陳魁等奏準畱內府辦事已及三年再乞錄用取旨裁處上曰韓曦湯婺旣被放回之人不遵前旨乃爾煩擾本當逮問姑宥之曦舉人婺國子生夤緣入內府書寫得官士論尢鄙之

○癸未升山東按察司副使張玘湖廣副使何淳俱爲本司按察使

○以旱災免南京畱守左等三十二衛屯糧共五萬二千八百三十餘石○命大寧保定後衛指揮同知張傑管操

○廣西柳慶府衛軍民奏按察司僉事李珊分巡一年已滿乞仍畱提督柳慶地方撫治民夷守臣都禦史宋旻等以聞兵部請如其奏從之

○乙酉命各王妃贍餋米有子受封者卽罷給初王薨子幼者皆給米餋贍間有子長受封因循不奏止者至是楚府輔國將軍均鋦乞免扣母夫人徐氏餋贍米還官上可其奏且謂徐氏旣有子受封此米何久不停支戶部因參王府等官俱宜逮治有旨以其年遠宥之而令通查各王府若此者俱從實面奏以戶部失於查照亦應究問俱宥之而有是命

○左軍都督府都督僉事李英卒賜祭葬並棺槨糧布等物命其子繼宗襲原職廣寧中衛指揮使

○夜月犯木星

○丙戌降雲南按察司僉事謝顯爲狹西蘭州知州顯先任廣西副使以尹龍所指下巡按禦史逮治未報吏部已先考以不協人望降雲南僉事至是禦史奏至仍有是命

○戊子命故雲南都指揮僉事王裕子軏襲父原職貴州衛指揮使

○己丑遣內官祭中霤之神

○以水旱災免直隸鳳陽等府所屬徐州等州縣武平等衛所共糧三十七萬八千九百七十餘石艸六十五萬九千四十餘束

○增設四川重安長官司重安倉

○賜遼府枝江王恩錢四書大全從其請也

○徽王見沛奏乞以登封縣少林寺並地土爲本府香火上以寺不在王封內且多軍民稅地不許

○眞人胡守信奏除原籍軍伍許之

○辛卯命調五重安等營把總指揮安通於桃林口等關仍以本關把總指揮髙宏代之以總兵等官言二人不和恐誤邊務故也

○壬辰巡撫四川都禦史劉璋奏二月魏磨得失羅得等寨番賊二次越入阜康城殺掠人財請治茂州衛掌印掌印指揮王鳳提督指揮馬聰茂州知州呂瓊等玩寇餙非之罪而右參將沈運失於防禦兵備副使柳應辰怠於巡視亦宜逮治兵部以聞上命巡按禦史治鳳聰瓊等罪運與應辰宥之

○永壽王府儀賓王增先以兄女許適鎭國將軍誠溧旣而以鎭國將軍誠灌當襲王爵復以許之適有詔旨不許重結王親誠灌懼退之增必欲成婚鎭安王成泳具聞下都察院參奏王﹤鋶﹣釒﹥內不應稱弟請治輔導官罪旣而教授胡廷倫援引祖訓例應稱弟至是增擬贖杖還職誠灌廷倫宥之仍命都察院具陳所參輔導官不當稱弟之故以聞左副都禦史邊鏞等具奏服罪宥之

○癸巳升四川布政司右參政謝士元爲本司右布政使刑部郎中趙鶴齡監察禦史兪振才俱爲按察司副使鶴齡山東振才湖廣

○升大理寺右寺副王存禮爲山西按察司僉事

○復除廣東按察司僉事林浚淵於浙江

○錦衣衛鎭撫司理刑指揮僉事楊綱奉旨鞫囚閱數日始以親嫌奏乞回避有旨責其托故避難革去問刑令於本衛管事

○甲午孝莊睿皇后忌辰奉先殿行祭禮遣駙馬都尉遊泰祭裕陵

○賜太傅兼太子太師保國公朱永世襲誥券加祿通二千石勛號等項如故

○吏部右侍郎劉宣復命失儀上疏服罪有旨宥其罪時紏儀禦史陳璧周宗亦劾之有旨責璧等紏劾不明命錦衣衛執璧等各杖之十釋之

○命故山西都指揮僉事周能幼子合�玉於太原前衛以指揮使俸優給

○乙未浙江靑田縣幼童葉珠奏稱四歲能書乞入翰林院習字許之

○丙申升寧夏副總兵錦衣衛署都指揮僉事劉文爲署都指揮同知初文父玉以從父回壽爲禦馬監太監得隸籍錦衣屢報斬獲功歷升左都督文亦藉父力累因戰功升錦衣衛署指揮同知比玉歿文復襲父指揮使職繼由軍功升今職至是自陳父子相繼在邊效勞乞追錄前功事下兵部侍郎何琮等言武職父尊子卑制許棄子職而襲父職不與重職如文所陳非例上以文父子相繼在邊年久特升之

○丁酉賜周府義陽王子圪第四子名曰同鍱沈丘王同第五子名曰安氵�思

大明憲宗純皇帝實錄卷之二百九十一

大明憲宗純皇帝實錄卷之二百九十二

成化二十三年秋七月戊戌朔享太廟

○遣內官祭司門之神

○己亥命故狹西都指揮僉事侯紀子爵襲父原職慶陽衛指揮使

○庚子皇太子千秋節文武羣臣朝參畢詣文華殿行慶賀禮

○升翰林院編修劉震爲侍講以九年秩滿也

○命故錦衣衛帶俸都指揮僉事周全侄廣襲爲指揮僉事全故司禮太監金英養子初以軍功升錦衣衛百戶以事降小旗調邊衛后屢奉內旨歷升至都指揮僉事至是全歿廣爲之後求襲職兵部言都指揮流官例不當襲自指揮而下非軍功升授者亦不得襲今廣揆之例宜令補小旗奏上特旨授指揮僉事

○辛丑仁孝文皇后忌辰奉先殿行祭禮遣駙馬都尉黃鏞祭長陵

○浙江瑞安縣幼童張天保七歲能書舉入京命記名於禮部習字

○壬寅賜靖江王﹤矢見﹥裕桂林府稅鈔歲一萬五千貫以王累奏用度不足故也

○命故錦衣衛指揮同知孫珍子鉞襲爲百戶珍會昌侯繼宗之子初以南城迎駕功授錦衣衛副千戶後以軍功升正千戶至指揮同知至是卒其兄王�贊爲鉞乞襲職兵部言武職非軍功例不得襲論珍之功鉞宜襲百戶詔可

○甲辰鴻臚寺寺丞孫繩宣讀有誤爲糾儀禦史所劾上宥之且曰鴻臚寺官宣讀無大失者後勿劾

○翰林院編修江瀾乞歸省親許之

○乙巳致仕左都禦史餘子俊被召爲兵部尙書旣至加太子太保初子俊巡大同爲浮言所中落太子太保致仕至是起用之復以疾辭上批答云卿諳練戎務效勞有年特玆召用毋以疾辭仍加太子太保理部事

○四川昌州長官司並湖廣忠峝盤順安撫司俱遣人來朝貢馬賜彩叚寶鈔有差

○都指揮使朱遠犯法革職命治緝事者罪時有指揮周鐸與軍人蕭興以小忿相毆興不能勝夜歸殺其侄鋐謀陷鐸死奏下禦史郭紳鞫問已而眾證其誣鐸得免興恐反坐己罪復誘其侄偏兒自服殺其兄問擬淩遲律鐸繼妻張氏與遠妻姊妹也遠嘗與姦鐸赴獄時以所積珍寶寄遠家事平索之不得復惡張氏有淫行出之張氏愧恨遂謀於遠告於緝事官校謂前日殺鋐者鐸以賂眾獲免事聞命三法司錦衣衛官會鞫鐸苦拷訊不得已誣服上覽獄案疑焉命從公會鞫於廷毋得顧忌枉人會鐸家亦擊登聞鼓訴冤乃逮遠等廷鞫之猶未有以白也上復命司禮監官監鞫殆盡得陷鐸狀興竟坐罪遠冠帶閒住其餘連坐者擬罪有差上以緝事官校副千戶夏旺等十四人不察虛實及副千戶趙恭平昔徇情行事多有不公復命會問杖訊之於是給事中禦史交章劾奏刑部尙書杜銘都禦史劉敷大理寺卿馮貫管錦衣衛事都指揮朱驥與其僚佐前日鞫獄不明宜各明正其罪以爲顧忌不職之戒並以緝事官校俱當究治爲言上宥銘等降旺及恭爲百戶呂紳劉通徐王�贊爲試百戶旗校降罰者各有差遠兄保國公永以不能教弟服罪上曰遠罪無預於卿不必介意初周鐸之獄路人皆知其冤法司以其事發自東廠莫敢直之及承命會鞫者再猶依違觀望不敢決斷非上之仁明則鐸之死獄成矣

○丁未兵部議上遼東都指揮使鄧鈺所奏備邊事宜言自永樂中罷海運後築邊墻於遼河之內自廣寧東抵開原七百餘里若就遼河迆西徑抵廣寧不過四百里以七百里邊墩堡寨移守四百里虜若入寇彼此易於應援及欲降敕責諭朵顏三衛夷人遠離邊墻三五百里駐牧不如約者聽邊將出兵撲滅其言固皆有理但邊墻築久未可輕動必相度地形時勢而後處之其三衛夷人爲我藩籬比北虜不同使加驅逐則失其心或事姑息亦縱其惡此在守臣制馭何如耳如爲北虜追殺不免聽其近墻避匿無事諭令遠去駐牧爲是鈺又言召募軍士已調撫順千戶所補伍其餘衛所欲皆就近須酌量使人心樂從可也至言緣邊巡視守了官員遇賊入境卽舉炮火比之失於警報者其情可矜似宜免罪但職守墩臺之人正欲其登髙望遠使虜已至始覺𨿽舉炮火於事何益今遽欲矜免則凡偸惰者巧於﹤矢見﹥避仍宜治之如律上命如議行之

○命故山東都指揮僉事陳忠孫塘襲祖原職濟寧衛指揮同知

○戊申以英國公張懋保國公朱永襄城侯李瑾慶雲侯周壽新寧伯譚祐爲正使少傅吏部尙書萬安少保戶部尙書劉吉太子少保禮部尙書尹直吏部尙書李裕戶部尙書李敏爲副使各持節冊封第二皇子祐杬爲興王第三皇子祐棆爲岐王第四皇子祐檳爲益王第五皇子祐楎爲衡王第六皇子祐橒爲雍王前期鴻臚寺設節冊寶案於奉天殿中冊東寶西節居中設彩輿於丹陛之東教坊司設中和韶樂及大樂內執事設香案於殿中之北設香案一冊寶案五於香案之南是日早錦衣衛設鹵簿駕上具衮冕服用牲醴祝文以冊封祭告奉先殿畢上禦華蓋殿具皮弁服鴻臚寺奏執事官行禮畢奏請升殿導駕官導上升坐文武百官各具朝服入班行叩頭禮畢侍班引禮官引正副使入就拜位鳴贊贊行四拜禮傳制官跪奏傳制執事官舉節冊寶案由殿左門出置禦道中傳制官由左門出稱有制鳴贊贊正副使跪傳制官宣制鳴贊贊俯伏興四拜禮畢執事官舉節冊寶置於彩輿中用黃傘及大樂送至右順門外正副使朝北立仍用內樂迎彩輿至仁壽宮門外節冊未至各王先具服候節冊寶將至內導引引王出迎於宮門外內執事捧節冊寶由正門入先行各王以次隨行至殿正中各置於案每案冊東寶西節居中內執事導各王各就拜位贊四拜樂作興平身樂止贊有制贊各王跪宣制內官立宣制曰朕以爾諸子長成謹遵祖宗成憲以金冊金寶封爾第二子祐杬爲興王第三子祐棆爲岐王第四子祐檳爲益王第五子祐楎爲衡王第六子祐橒爲雍王其各進學修徳忠君孝親母侈毋驕永保富貴以屏翰皇家爾等欽哉宣訖贊各王詣冊案前贊跪宣冊內官各取冊立宣封興王冊曰仰惟祖宗君臨天下必法古帝王封建諸子非徒篤恩愛之情俾膺茅土崇貴於一藩實奇夾輔之托屏翰皇家於萬年也訏謨振古如玆典禮於今宜舉咨爾第二子祐杬天資奇偉气稟淸純特封爾爲興王子子孫孫世守封邦安享富貴於不替於戲惟究經史可以進學惟修仁義可以成身惟行孝弟可以厚天倫惟尙節儉可以立風教尢念慮克警乎怠荒庶令聞永保於悠久爾惟欽哉封岐王冊曰帝王之統天下必封建眾子俾其世世爲王非惟篤親恩亦以固屏翰而綿宗社於無疆也朕承祖宗大業廿有四載景念成憲敢忘祗循咨爾第三子祐棆姿性端良動止恭愼宜分茅土以錫顯稱玆特冊爾岐王傳爵爾後有隆無替夫忠孝所以事君親誠敬所以奉祭祀學須明理以正心政在節用而愛下必恪守禮義崇尙儉約斯徳厚而慶長行髙而譽遠增光藩輔永固邦家爾惟敬哉封益王冊曰自昔君天下者欲固邦家保盛治則必廣封建以王諸子俾其隆藩輔以壯鴻圖此古今不易之定理也朕遵祖宗憲典纖悉畢行矧玆大猷奚容少逭咨爾第四子祐檳資質淸淳气宇軒豁宜錫芧土以受榮封玆特冊爾爲益王傳爵爾後永世無斁夫仁義恭儉徳之先孝友雍睦行之懿明善誠身學之大正已率下政之至爾尙謹思愼行以篤福祐於爾躬以耀聲光於來裔斯無忝於朕命爾其欽哉封衡王冊曰朕惟自古聖帝明王享國長久歷世治安豈有他哉蓋封建諸子所以維宗社無疆之慶植邦家不拔之基理固然也朕躬嗣祖宗之丕圖遠鑑帝王之令典眷念盤維之重寔資茅土之封咨爾第五子祐楎岐嶷恭莊粹淸聰哲宜錫分茅之寵以昭立愛之親玆特封爾爲衡王世守爵土永樹親藩於戲親之欲貴愛之欲富朕惟父子之主恩祿不期侈位不期驕爾尙恭儉之惟徳志毋或耽於逸樂學有緝熙於光明庶永終譽克綏遐福朕命惟允爾欽哉封雍王冊曰朕惟古先哲王崇樹親藩所以捍宗社分封諸子所以貴本支此歷代之令典也朕誕撫多方聿臻康乂蓋荷上天之垂祐承列聖之隤休錫美有光貽謀攸永乃稽舊典庸建新封咨爾第六子祐橒年齡英妙徳器夙成宜昭封建之恩以植盤維之固是用封爾爲雍王顯頒冊寶俾世襲封於戲燕及皇天朕旣克昌於其後自貽哲命爾則尙愼於厥初無怠無荒而學以日進惟忠惟孝而徳以益隆庶有光於訓詞以克綏於壽嘏欽哉宣訖贊受冊捧冊內官各以冊受王王受訖各以冊授內侍跪受立於西贊受寶捧寶內官各以寶授王王受訖各以寶授內侍內侍跪受立於西贊俯伏樂作興平身樂止贊各王復位贊四拜樂作興平身樂止贊禮畢內導引引各王送節出門外內執事捧節出各授正副使報禮畢正副使持節復命各王授冊寶畢內侍引各王以祝文謁告奉先殿文曰玆奉恩命授以冊寶封祐杬爲興王祐棆爲岐王祐檳爲益王祐楎爲衡王祐橒爲雍王恭詣告謝伏惟鑑知謹告告畢內侍引各王詣聖玆仁壽皇太后前行八拜禮畢復詣皇上皇后前俱行八拜禮畢復詣母妃前各行四拜禮畢回宮十二日文武百官常服致詞稱賀行禮畢司禮監官請各王具常照俱詣奉天門前東廡序坐百官常服行四拜禮

○南京戶部右侍郎李和卒和字本中河南安陽縣人天順丁丑進士授吏科給事中進都給事中累升通政司右參議左通政成化丙午升南京戶右侍郎踰年卒賜祭葬如例和質實寬厚未嘗議人短長父光道以疾廢行和負之出入久無惰容至親執褻器其居官𨿽無大建明然亦無廢事云

○己酉加賜興平安僖王妃吳氏食米歲三十石王薨無嗣已歲給妃米七十石至是援例以請故復賜之

○命岷世子膺鉟襲王爵膺鉟以罪不許襲爵後攺過已復世子至是乞封王爵乃有是命

○命楡林城把總都指揮使陶禎充右參將分守東路地方以延綏守臣言其才武堪用故也

○守備鳳陽太監李棠等奏幽閉庶人磐熚所遺老稚婦女王氏等一十人乞釋之以從其便上從之王氏等自稱己生子女撫育成人𨿽居囹圄得遂天倫不忍分離願乞完聚上復許之

○文思院匠官三十員教坊司司樂二十六員先以例減支半俸至是復乞全給俱許之

○壬子中元節遣駙馬都尉蔡震楊偉分祭長陵獻陵景陵裕陵文武衙門各分官陪祭

○遣駙馬都尉周景祭景皇帝陵寢

○南京太常寺少卿牛綸等以南京神樂觀藏貯古琴多燒毀破損失於查盤有罪命宥之俱停俸兩月

○癸丑致仕右副都禦史謝曰�永奏請初考誥命吏部言誥已先具曰�永以禮致事者宜在可與上命與之且諭吏部今後誥敕須以奏允歲月塡寫免致前後抵牾

○給遼府奉國中尉豪土�內二女食米歲各十石

○以旱災免狹西綏徳衛去年屯糧一萬三千一百餘石艸一萬七千一百餘束

○夜月食

○乙卯太宗文皇帝忌辰奉先殿行祭禮遣駙馬都尉蔡震祭長陵上以朝官少命錦衣衛鴻臚寺按門籍點閱之文武官不至者一千一百一十八員奏上得旨此輩不畏禮法懶惰朝參當治以罪姑從輕處之三品以上者運灰五千斤四品以下者三千斤九品以下者一千五百斤有病者仍查驗以聞獨英國公張懋以自請罪免罰已而錦衣衛鴻臚寺以患病病痊及無病者名上上以注病者多不實姑宥之病痊及無病者俱運灰如例

○太保兼太子太傅昌寧伯趙勝卒勝字克恭少繼父再興爲永平衛指揮使正統己巳率兵出西直門與虜戰有功擢前府都督僉事曹欽反以功升都督同知成化四年鎭守遼東時建州毛憐並海西諸夷數寇邊勝招諭之遂復來貢七年召還典京營操十三年蒞後府事佩印充總兵官北徵還進後府左都督兼太子太保十九年封昌寧伯加太保兼太子太傅二十三年奉命治貴妃葬事於天壽山行崖石間墜馬而卒贈昌寧侯謚壯敏賜祭葬如例勝體貌修偉迥出眾表爲都督時與李杲齊名杲後以事敗勝獨能保全始終然其封爵不以軍功頗爲功論所誚

○丁巳太監韋泰傳奉聖旨序班孫紹祖令復職升聽選官張深爲序班冠帶醫士汪輅禦醫錦衣衛所鎭撫黃秀百戶冠帶舍人王宣匠人孫文俱所鎭撫

○直隸歙縣學訓導周成陳治安備覽四策且自言﹤矢見﹥模正大條目詳備關於治道不淺陛下試行其一則有一益於軍民行其十則有十益於軍民行其百則有百益於軍民且有資於文武之初仕武臣之失學者非悅目怡情嘲風弄月無益於人心身之書所可比臣忠愛所激不能自己伏望皇上采擇則宗社國家幸甚﹤鋶﹣釒﹥入上以言多鄙俚謬誤且敢妄自誇大不足爲用命禮部歸其書而遣之

○戊午刑部奏今歲天下犯淩遲斬絞重刑者計二百五人例應秋後審決其浙江等處宜委三司官各一員北直隸本部遣官一員惟南直隸限於江南北且死囚倍於往年本部宜遣官二員俱與巡按禦史會審上從之仍戒所遣官並禦史當用從公其情眞罪當者依律處決番異稱冤及可矜疑者具實奏聞毋致誣枉

○己未少傅兼太子太師吏部尙書華蓋殿大學士萬安以一品官滿九載詔升少師兼職如故仍兼支大學士俸降敕獎諭之安上章辭免略云少師乃古弘化之官而二俸兼支又先朝優禮重臣彜典臣愚何人可以膺此念臣自入內閣殆經廿載今以七十衰年猶日勉彊事事不卽自引乞休者以義在委身事君不汲汲去國懷鄕爲自安計耳誤蒙進階三孤之首兼支五品之祿叨此望外之榮伏望撤還新命庶弭眾口妄冒之譏上批答云卿才識老成朕所倚毗玆以年勞升秩加俸宜勉就職不允所辭

○加賜遼府故輔國將軍恩鐐夫人趙氏食米歲二十石恩鐐卒已歲給夫人米三十石至是援例以請故加賜之

○戶部請運京庫銀八萬兩於宣府以備邊儲上曰糴買糧料務於缺乏倉分上納毋徇情容令取便拖延妄費違者令巡按禦史糾治之

○庚申暹羅國王遣正副使坤江悅等捧金葉表文來朝貢方物賜宴並金織衣彩叚等物有差仍以敕並文錦彩叚付使臣歸賜其國王及妃

○賜追封大理寺左寺丞鐘同謚恭湣從同子通政司知事越奏請也

○辛酉詔京城九門復種苜蓿地先是東廠太監羅祥奏正陽等九門外舊有苜蓿官地一百餘頃遞年種植以飼禦馬今皆爲禦馬監太監李良都督李玉等占種上宥良而停王俸三月且命司禮監左少監孫泰戶部尙書李敏郎中李紳給事中呂獻禦史許銳等勘報敏等覆奏其地除作皇莊及官用三頃外其餘地皆良及太監任秀錦衣衛指揮劉紀等與軍民人等占種並建寺造墳而玉及指揮彭麟白鑑職專提督把總不能覺察俱宜坐罪有旨苜蓿官地提督把總官何得容人侵占本當執問姑從輕典李玉彭麟白鑑俱停俸三月任秀劉紀等亦當執問但因循日久悉宥之寺及無主墳免拆毀平治查出地禦馬監督令官軍仍種苜蓿鉰馬給事中禦史如期巡視毋或怠玩

○命故萬全署都指揮使李杲子永襲父原職神武左衛指揮使

○南京監察禦史鄭節初著書號明良錄獻於朝已而稱疾不仕爲其族兄訐奏諸不法事遣官會問擬罪還職上以節托故居家不守禮法特革其職冠帶閒住

○壬戌靖江王﹤矢見﹥裕奏謂其父母𨿽受封而無金冊冠服乞如例給賜以時設祭許之

○癸亥以起復兵部右侍郎萬翼爲南京禮部左侍郎翼以母喪守制至是工部缺右侍郎吏部計翼終喪歲月奏請用之上不允命攺南京禮部左侍郎別選堪爲工部者以聞○巡撫遼東副都禦史劉潺以考績上奏不當用關防印而誤用之有旨詰責吏部言潺考滿查理明白宜令就彼復職其誤用關防宜下法司究治上以潺在邊巡撫卽令復職勿治

○命錦衣衛指揮同知王玉子鑑代其父職王太監王定之弟以軍功由舍人歷升指揮僉事後定辭食米恩乞並升玉指揮同知至是玉以老當代兵部言恩升非軍功鑑止宜代指揮僉事上特命爲指揮同知

○掌上林苑監事太常寺少卿江懷以都督江山與其子鳳犯法寄頓財物於家服罪命錦衣衛知之懷初爲吏緣星命小術至擢今官山有罪以懷方見親幸求庇之至是事發於其家搜得財物懷自陳與山同姓故往來冀免己罪云

○甲子以太傅英國公張懋爲正使少傅吏部尙書華蓋殿大學士萬安爲副使持節冊宸妃邵氏爲貴妃張氏爲徳妃郭氏爲惠妃章氏爲麗妃姚氏爲安妃王氏爲敬妃唐氏爲榮妃楊氏爲恭妃潘氏爲端妃嶽氏爲靜妃前期鴻臚寺設節冊寶案卽案居中冊東寶西設節冊寶彩輿於丹墀內教坊司設中和韶樂內官設貴妃徳妃惠妃麗妃安妃敬妃榮妃恭妃端妃靜妃受冊位於各宮中設節冊案於受冊案之北惟貴妃宮中用設寶案冊東寶西節案居中俱設香案於節案前設內贊各二人引禮各二人是日早錦衣衛設鹵簿駕上俱衮冕服用牲醴祝文以冊封祭告奉先殿畢上禦華蓋殿具皮弁服鴻臚寺奏執事官行禮畢奏請升殿導駕官導上升座文武百官各具朝服入班行叩頭禮左右侍班正副使入就拜位鳴贊贊四拜禮傳制官跪奏傳制執事官舉節冊寶案由殿左門出置禦道中傳制官由左門出稱有制鳴贊贊跪正副使跪傳制官宣制鳴贊俯伏興四拜禮畢執事官舉節冊寶置彩輿中黃蓋遮送迎至右順門正副使朝北立內官捧節冊寶由正門入迎至貴妃及徳妃惠妃麗妃安妃敬妃榮妃恭妃端妃靜妃各宮中節冊寶未至引禮內官請各妃具禮服候節冊寶將至宮人執扇擁護各擎執在後引禮官各導引貴妃等妃出迎於宮門外節寶至由正門入貴妃等各隨至拜位內官以節冊寶各置於案內贊四拜贊宣冊贊跪宣冊女官各取冊立於妃之左冊貴妃曰恢弘治道必始於家齊昭宣化原實由於內助顧壼政得人以分理斯名位度徳以序升時際雍熙賢可混眾咨爾宸妃邵氏稟性柔嘉因心和順點契宮帷之教明徵圖史之言行中笙簧徳新黻藻心恐晏朝恆致雞鳴之警天錫多胤每召羆夢之祥矧並膺茅土分封宜重增禕翟崇寵玆特以金冊金寶加爾爲貴妃用躋軒龍亞貴以隆椒室等威非惟爾私蓋彰懿美也於戲惟勤以仰贊君臨惟愼以協資坤順惟和以睦姻親惟仁以逮羣小惟誠以相宗祧禋祀惟敬以奉慈極歡情往惟毖懋永荷休嘉冊徳妃曰朕惟王化之興始於閨門家齊之效刑於國治蓋必婦順備而內和理斯徳教行而國久安也眷惟淑愼之媛可緩褒命之榮咨爾張氏毓秀名門稱賢椒壼克全四徳動循圖史之﹤矢見﹥恪秉一誠式贊軒龍之政禖祥已驗於帶韣禮典允協於賜禕玆特封爾爲徳妃於戲致敬烝嘗宜潔蠲於奠薦聿隆孝養期助謹於膳羞惟順惟和而與眾斯諧必儉必勤而迓休彌遠尙益毖懋永戎訓詞欽哉冊惠妃曰自昔帝王之統天下必先齊家以端化本必謹名分以厚倫彜蓋以人倫正則世道昌內政修斯外治盛也肆朕法古爲治廿有四年宮壼之副必選賢淑惟爾郭氏天資蘊秀夙徳含章處眾惟謙持身惟謹輔星軒而理政表壼範以多儀簡在朕心可無褒錫玆特以金冊封爾爲惠妃於戲禮謹相祀之訓詩歌薄浣之良蓋必孝敬以事上而心有其誠勤儉以率下而情無或戾惠以厚於宗戚正以諧於宮闈斯愜前﹤矢見﹥永終令譽爾惟欽哉冊麗妃曰朕惟二南基化實先正始之風四徳承休允表柔嘉之慶顧坤儀之有副可渙號之無稱國著彜章恩覃新命咨爾章氏稟姿淸慧賦性貞淳靜以葆和合關睢窈窕之詠動而循禮篤雞鳴警戒之忱內贊之美良多正名之典宜舉玆特冊爾爲麗妃於戲孝敬所以奉玆闈必夙夜匪懈勤誠所以輔陰教當纖鉅無違和以處眾則淑間用彰儉以持身斯盛福悠永朕言克蹈壼範增光爾惟敬哉冊安妃曰朕惟一國興仁由於一家仁萬事之理在先正其正必有關睢之化斯成芣莒之風王道之盛從古如斯縟禮之行於今允協咨爾姚氏淸姿玉粹淑徳蘭馨惟敬以和久著副軒之譽終溫且惠增光表壼之儀況夢熊已兆祥宜錫禕而定位玆特封爾爲安妃於戲國家之治篤近舉遠朕方隆徳教於躬行內職之修自上達下爾尙茂勤誠於輔贊芳猷祗服厚祐無窮爾惟懋哉冊敬妃曰朕恭承丕緒仰則聖謨易著家人所以正內外之位詩歌淑女所以美后妃之賢蓋治國必本於家齊而王化莫先於內治聖經所載萬世攸承咨爾王氏靜莊淑懿柔順恭和秉禮罔愆動中珩璜之節含章有美恆存圖史之﹤矢見﹥協輔宮闈服勤風夜宜亞椒房之貴聿加鞠服之華特封爾爲敬妃於戲先齊其家朕旣克明於峻徳愼終於始爾尙益懋於徽猷惟節儉以禔身惟恭謹以輔治惟誠敬以事尊上惟寬惠以逮下人茂介多祥光予寵命欽哉冊榮妃曰君臨之道必本於家王化之原實基乎內眷惟參壼之良宜有徽稱之錫按玆彜典諏日舉行咨爾唐氏淑愼由衷聰明形外默識閫範不煩姆師之言動中內規允符圖史之誡矧夢虺之祥已協敍升之命宜頒特以金冊封爾爲榮妃用示渥恩於戲贊坤徳以修宮政爾尙毋忘於念慮嚴日養以奉慈極期罔懈於晨昏俾令聞充滿於椒塗嘉祥駢臻於蘭室庶光我訓詞於悠久爾惟欽哉冊恭妃曰朕惟六宮列於宸闈實基王化四星著於天極象應閫儀帝王之令典斯存祖宗之徽章具在維時祗率式正號名咨爾楊氏秀毓坤柔性鐘玉粹言容中度素無險詖私謁之愆動履合儀夙有警戒相成之美芬揚彤管徳重紫庭早陪祀於燕禖已協占於熊夢眷玆賢淑宜茂褒嘉特封爲恭妃於戲統禦家邦朕欲廣關睢麟趾之化服勤夙夜爾毋替雞鳴樛木之賢惟孝敬可以得慈闈之歡惟勤儉可以示後庭之訓惟靖共於爾位惟愼飭於爾躬往迪訓詞永膺寵渥欽哉冊端妃曰朕祗膺景命誕纘丕圖永惟王化之推自內以及乎外載稽先聖之訓治國必本於家肆肅睦於宮闈宜有協宣之職而致禋於宗廟可無相奠之賢恭率彜章茂隆褒異咨爾潘氏气質粹和性資淑令動履謹佩環之節徳容著詩禮之華儆戒相成允協雞鳴之詠儲休毓秀聿符熊夢之祥眷念徽儀式參閫位特頒顯冊封爲端妃於戲實以符名秩亞軒龍之貴徳必稱服光昭褕翟之榮爾惟克勤則下罔敢惰爾惟克儉則眾用弗奢朕其享無彊之休爾亦保永綏之祿惟時寵命勿替欽承冊靜妃曰朕富有四海儉約是崇日勤萬幾燕娛靡暇六寢之號名固在四星之象次多虛比奉聖母之徽音爰率祖宗之舊典聿登賢淑式贊化源咨爾嶽氏賦性柔明宅心溫惠佩環鳴玉蓋素習於閫儀顧史問詩初不煩於姆教進有輔成之美退無詖謁之私譽著中閨玉含章而益潤光昭內則蘭茂畹而彌芳身章宜錫夫鞠衣位序式參於椒掖卜涓吉旦顯爾褒恩特封爲靜妃於戲夙夜惟勤協輔周南之化孝思維則永承長樂之歡惟徳以裕躬惟敬以奉上惟仁以逮下惟禮以睦親尙祗服於渙綸庶克綏於多福欽哉各宣訖各贊受冊各贊搢圭宣冊女官各以冊授貴妃徳妃惠妃麗妃安妃敬妃榮妃恭妃端妃靜妃受訖各以冊授女官跪受於各妃之右立於西惟貴妃有寶贊授冊禮訖贊授寶捧寶女官取寶授於貴妃受訖以寶授女官女官跪受於貴妃之右立於西贊出圭贊興四拜禮畢內官持節由正門出貴妃送出宮門外徳妃等妃授冊訖卽贊出圭贊興贊四拜禮畢內官持節由正門出徳妃等各送出宮門外內官各賫節出右順門外以節授正副使報禮畢正副使持節復命貴妃等受冊畢各具服同詣奉先殿行謁告禮儀如常畢貴妃等俱具服詣聖慈仁壽皇太后前行八拜禮畢次至內殿候上服皮弁服皇后具燕居服同升座贊引女官引各妃詣前就位行八拜禮畢還宮

○乙丑太常寺卿陳敩授例乞以子宏爲國子監生許之敩傳奉官也

○命濟州衛帶俸署都指揮僉事薛英守備山東徳州並河間等處

○丙寅升右僉都禦史張悅爲工部右侍郎

○故太常寺卿兼翰林院侍讀學士王獻侄云爲獻後援例乞錄爲國子監生禮部覆奏允之

○命南京內官監太監鄭彊督工修皇陵並壽春等王墳仍遣彊致祭皇陵及各墳平江伯陳銳祭后土南京兵部左侍郎白昂祭司工之神

○丁卯贈南京禮部左侍郎章綸爲本部尙書謚恭毅錄其子玄會爲鴻臚寺主簿從其妻張氏乞恩也

大明憲宗純皇帝實錄卷之二百九十二大明憲宗純皇帝實錄卷之二百九十三

成化二十三年八月戊辰朔太監韋泰傳奉聖旨尙寶司司丞黃大經升太常寺少卿錦衣衛百戶宋福盧福得升副千戶鎭撫王靠升百戶文思院大使彭性升營繕所副副使田順等七人俱大使禦用監工匠吳信等十七人俱升所鎭撫冠帶官宋輅升工部司務儒士王輔李全與冠帶俱送禦用監辦事是日泰又傳奉聖旨錦衣衛世襲指揮僉事李傑升指揮同知指揮使李應祺升都指揮同知正千戶馮宇沈達與世襲百戶王紀譚貴升副千戶禦用監匠人余祐等十一人俱所鎭撫禮部司務杜浚序班蔣宏馮澤冠帶儒士徐昌取來禦用監辦事

○賜代府故鎭國將軍成鈞幼男女聰氵�姜等六人食米歲一百石

○兵部奉旨會英國公張懋等推舉平江伯陳銳逐安伯陳韶伏羗伯毛銳左都督範瑾四人堪任三千神機二營總兵有旨京營總兵朝廷付托甚重若等所舉未當仍從公舉堪任者以聞乃復﹤鋶﹣釒﹥成國公朱儀安遠侯柳景都督周玉王璽並前四人奏上上乃命襄城侯李瑾偕朱永提督十二營仍與張懋管五軍營命範瑾管三千營

○鎭守江西太監鄧原奉旨以安南等處盜賊殺掠所在具巡守巡捕等官名上且以分巡僉事錢山分守都指揮謝智右參政秦民悅守備指揮戴賢並巡捕等官獲盜未盡俱宜治罪命山等且免問仍停俸緝捕

○庚午寧王奠培遣官進表賀皇太子婚禮且表文中稱大婚上令禮部查例以聞禮部覆奏皇太子婚禮無親王慶賀例而於婚禮加稱以大亦非所宜上曰婚禮不賀人之序也今庶民之家尙不行此況朝廷乎王不據理遵例乃遣人奉表來賀𨿽云致敬然所謂事之不以禮也況表中又不審輕重謬稱大婚可乎宜降敕諭王俾知此意其長史等官輔導無狀仍令巡按禦史逮治之

○四川茂州衛長寧安撫司遣番人多日藏等來朝貢馬及牌甲氆氌等物賜彩叚絹鈔有差

○南京欽天監五官挈壺正髙鐘以通歷數取至京升欽天監五官靈臺郎鐘自陳歷任年久今𨿽升職不系本監管事官乞處分之禮部覆奏欲治其罪上以鐘旣授職卽有所司之事焉用奏請其意不過欲冀升用耳免逮問令錦衣衛杖之

○致仕南京工部右侍郎劉俊卒俊字士英狹西寶雞縣人正統乙丑進士及第授翰林院編修景泰中遷左春坊左贊善天順初攺翰林院修撰甲申升南京國子監祭酒未幾被劾攺南京通政司左通政久之召至京以通政總理武職貼黃成化乙未秩滿遷南京太僕寺卿戊戌遷南京工部右侍郎丁未以老疾乞致仕尋卒俊坦易率直不爲詭異之行英廟復辟時石亨冒迎駕功亦欲假文士爲重所嘗與往來者多竄名升賞因俊爲其鄕裏遣人通意俊峻拒之人以是多其有守第晚年頗以衰頹戀祿爲士論所薄雲

○辛未升刑部署郎中事主事趙博爲郎中博初署員外郎差往狹西案參將郭鏞事未還吏部以次升博署郎中事至是復命傳旨升郎中

○太監韋泰傳奉聖旨升太醫院醫士賀京爲禦醫道錄司右玄義錢云羙爲右至靈

○分守延綏右參將署都指揮同知郭鏞坐不能禦虜並以私忿殺人及與神木縣知縣劉崇徳飲酒淫樂等事遣官會問不誣命如所擬斬律以先鎭守太監韋敬知鏞誤事失於參奏下敕切責及先巡撫都禦史呂雯巡按禦史陸淵張淮副總兵陳輝各停俸兩月總兵官嶽嵩巡守右參議梁謹僉事陳忠已取回點退餋病依例宥之其餘爲鏞連坐者擬罪有差

○癸酉給修理鳳陽皇陵及白塔壽春等王墳軍民夫匠口糧月三斗

○雲南老撾宣慰使司土官舍人遣使臣召補彰等來朝貢牙象及方物賜衣服彩叚等物有差仍以敕並文錦彩叚付使臣歸賜其土官及妻

○旌表孝子一人節婦五人趙全山東莘縣人母死負土成賁廬於傍植樹成林鳥棲其上悲鳴不驚表其門曰孝行章氏浙江鄞縣民張杲妻謝氏江西奉新縣民胡伸妻叚氏河南儀封縣民劉恕妻陳氏廣東南海縣民萬方妻趙氏狹西涇陽縣民馬騋妻皆夫亡守節始終如一俱表其門曰貞節

○甲戌遣官賫京庫銀四萬兩於寧夏甘肅以備邊儲

○監察禦史柯忠巡按眞定等府指揮王燐以私忿奏發其不法事遣官按問得其舉用軍職越次署印又數罰有罪者出粟以衮公用之費二事餘皆誣以忠有乖憲體贖罪畢降一級調外任後遇赦還職

○夜月犯心後星北方流星如盞大靑白色有光自正北中天東北行至近濁尾迹炸散後五小星隨之

○乙亥命歲給周府項城恭和王妃鄭氏米一百石以其年老無嗣也

○丙子賜韓府髙平王偕��水第二子名曰旭樽

○丁丑孝慈髙皇后忌辰奉先殿行祭禮魏國公徐浦承命祭孝陵

○釋奠先師孔子遣太子少保禮部尙書兼翰林院學士尹直行禮

○戊寅祭大社大稷○己卯狹西洮州外夷吉古等簇番人剌麻肖等奔古爾著等簇番人哈只等各來朝貢馬及盔甲等物賜彩叚絹鈔各有差

○山西布政司右參議楚麟分守冀北道坐虧損糧艸數多以失於巡視命免再問降官一級爲永平府同知

○命工部左侍郎陳政提督修理京師及通州倉廒

○太保兼太子太傅定西侯蔣琬卒琬字重器直隸江都縣人定西侯贈涇國公貴之孫父早亡琬襲祖爵正統己巳卽命掌左軍都督府事天順初總府軍前衛官兵之隸大營者未幾典直宿將軍帶刀侍衛成化癸巳充總兵官鎭守甘肅又命協同南京守備兼總操江尋召回兼總神機營己亥偕汪直林聰往遼東視邊事並圖上方略甲辰秋虜大入邊詔琬佩平胡將軍印總京營兵往禦之兼節制宣府大同諸路無何虜引去班師還京至是卒訃聞追封涼國公謚敏毅賜祭葬如例琬少敏慧獵涉書史頗好吟詠一時武弁多推讓之然尙气挾詐性尢傾險鎭甘肅時嘗以私忿構巡按禦史罹禍晚益荒於酒色卒以此斃

○庚辰上不豫不視朝敕文武羣臣曰朕偶患泄瀉𨿽止气體尙弱欲調理數日暫免視朝其日行政務並謝恩見辭者皆具奏以聞

○遣戶部右侍郎吳原祭太倉之神

○遣順天府官祭宋丞相文天祥

○辛巳上不視朝鴻臚寺以謝恩見辭者具奏上命明早於午門外行叩頭禮後皆依此

○鴻臚寺以十五日望十六日太常寺奏祭祀請上禦奉天殿上命具奏來聞

○巡按狹西監察禦史汪舜民勘奏萊伏山等處官軍俘斬虜賊之功兵部定擬二人共斬二賊爲首者升一級從者給賞一人自擒斬一賊並二人共擒斬一賊爲首者升一級不賞二人共斬二賊從者署升一級二人共擒斬一賊爲從並執旗牌當先督戰者給賞總兵官王璽巡撫都禦史侯王�贊俱給賞參將李俊見失機逮問待事完再處議上悉從之

○壬午上不視朝

○命究治天下諸司僞吏時浙江布政司吏與書寫人數輩每有求爲吏者輒賂之自造文移用僞印行之諸府縣補充多至千五百餘人事發巡按禦史荊茂擬罪奏上並劾奏司府縣官因循怠忽宜各治罪從之且以此等姦獘天下必有仍徧移文各巡按禦史究治

○癸未上不視朝

○巡撫狹西右副都禦史賈奭等議奏靖虜等處工役邊墻自靖虜境急三灣起至老龍灣墩止宜補七百二十四丈九尺紅柳泉墩起至蘭州地界止宜修九百二十六丈八尺乞於附近府衛起倩人夫各二千名供役其餘俟歲丰興工及寧夏中衛野鵲溝等處邊墻與蘆溝深井等處營堡墩臺亦系要害之地宜別令守臣議修築之宜事下兵部以其言宜從詔可

○甲申上不視朝復敕文武羣臣曰朕疾漸平復欲再調理數日命皇太子暫視朝於文華殿文武百官朝皇太子如常儀

○夜金星犯亢宿○乙酉上不視朝

○內閣臣萬安劉吉尹直上﹤鋶﹣釒﹥言伏惟皇上臨禦二十四年未嘗一日不視朝憂勤萬幾過古帝王遠矣偶嬰徵恙今已浹旬𨿽漸平復尢宜加謹調攝昨日百官欽奉明命暫朝皇太子於文華門中外人心靡不寧妥皇上正宜少寬宸慮顧養精神勉進藥食早致全愈但臣等數日未睹天顏犬馬之忱寢食弗遑不勝惓惓仰望之至﹤鋶﹣釒﹥入上令內官諭旨曰覽奏具悉朕今服藥疾已漸減卿等宜少憂慮安心辦事

○丙戌上不視朝

○調雲南按察司副使劉肅爲黃州府知府初肅爲禦史巡按江西凡巡按者歲滿以督催紙札敕書交與代者年久紙角折裂至肅始書之捲內後巡按禦史王嵩舉其事都察院特坐肅不謹請治其罪有旨勿治對品調別任

○遣保國公朱永祭太歲風雲雷雨嶽鎭海瀆山川等神

○遣旗手衛官祭旗纛之神

○丁亥上不視朝

○戶部尙書李敏奏永淸公主守墳家人劉源與嘉祥公主家人郭端互爭東安縣莊地八十餘頃本地原系給賜永淸公主管業宣徳八年公主薨逝被太監王振家人侵占後沒入官今二家累訴不已合執送法司問斷有旨劉源郭端錦衣衛執問明白以聞

○戊子上大漸召皇太子至命早卽帝位敬天法祖勤政愛民與凡國事之切要者誨諭備至太子頓首受命

○己丑上崩遺詔諭文武羣臣曰朕以菲薄紹承祖宗丕業二十有三年矣宵旰憂勤圖臻至治惟恐有孤先帝付托今忽遘疾彌畱殆弗能興夫死生常理古今人所不免所幸繼統得人宗社生民有賴吾𨿽棄世亦復奚憾焉皇太子祐樘聰明仁孝徳器夙成宜卽皇帝位中外文武羣臣其協心輔理凡內外事一依祖宗舊制行用副予志喪禮遵皇考遺制以日易月二十七日釋服毋禁音樂嫁娶宗室親王藩屏攸系毋輒離封域各處鎭守總兵巡撫等官及都布按三司官員各固守疆境撫安軍民毋擅離職守聞喪之日止於本處哭臨三日進香遣官代行廣東廣西四川雲南貴州所屬府州縣並土官及各布政司南直隸七品以下衙門俱免進香詔諭中外咸使聞知

○作梓宮

○辛卯大斂

○壬辰成服

○是年九月乙卯上尊謚曰繼天凝道誠明仁敬崇文肅武宏徳聖孝純皇帝廟號憲宗十二月壬午葬茂陵上在位攺元成化歷年二十有三壽四十有一上聰明仁恕寬厚有容淵默恭勤不是表﹤礻暴﹥爲太子時奉事英宗睿皇帝曁母后祗順不懈得其歡心及英廟崩事慈懿皇太后皇太后備極孝養未幾慈懿崩議葬事皇太后以日後二後並祔非祖宗故事頗有難色上委曲引古寬譬卒葬裕陵得禮之正上事皇太后每五日一朝有燕饗必親視膳羞致其丰潔有遊樂必躬導寶輿盡歡忘倦居常愉色婉容問意所欲惟恐弗適或慈候違和輒憂形於色疾止復故稽古帝王之孝未有過於上者尢謹於祀事每郊廟齋戒必極誠敬祼獻之際洞洞屬屬儼如神明在上其他祠祭𨿽遣官亦必致嚴曰吾於此寧過無敢弗及也景皇帝嘗有封沂之命天下爲之不平上未嘗一語及之襄王請遷郕妃於別館不許憫其女之孤爲擇儀賓嫁之言事者或謂景泰舊臣不當起用拒而不聽後竟復帝號歲時祭告與諸陵等盛徳之事曠古所無友愛同气親王之國必親餞送有所請多見從以疾告者命醫往視秀王及妃繼薨合葬於西山卹典甚厚各府諸王非大罪不加削奪或能攺悔復曲貸之委任大臣略無猜忌或有干紀行私者則屏黜無疑令上爲皇太子教諭諄切至親制文華大訓令翰林儒臣日進講讀有所領解則喜曰社稷之計有托吾無憂矣一聞四方水旱蹙然不樂亟下所司賑濟或輦內帑以給之重惜人命斷死刑必累日乃下稍有矜疑輒從寬宥夙興視朝但遇雨雪輒放常參官而不廢奏引隆寒盛暑或減奏事以卹衛士侍立之勞間有遊豫不出大內如南囿祖宗時恆不廢遊獵上未嘗一行幸焉不喜談兵凡有調發皆非得已及臨朝授鉞神謀睿算有所指示將士奉命所向莫不成功荊襄平深念流民日眾恐後復構亂乃設鄖陽等府縣衛所編定口業俾供賦稅自是休養生息反側潛消人不復以其地爲慮素重儒學於便殿孔子像祀之國子監及曲阜文廟皆命工修飾輪奐加籩豆佾舞之數爲十二示褒崇大臣及講官子孫多見錄用偶閱貞觀政要喜其切於時政重加梓刻以付講筵閱通鑑綱目患其注釋繁亂及宋元正史未備命儒臣於綱目大加校定於宋元史纂輯以續綱目皆爲成書頒示天下萬幾之暇親禦筆墨作爲詩賦以賜大臣諸司章奏手自披閱𨿽字畫差誤亦蒙詰問臣以益兢業效職莫敢或欺上旣在位久世益承平兵革不用萬民樂業重惟慶源所自母后深恩無可云報乃上聖母皇太后徽號曰聖慈仁壽頒詔書覃恩天下旣又舉五王冠禮及封十妃有司所上儀物器數皆自臨定冊節旁午絲綸渙汗禮文之盛亦守成以來所僅見英宗睿皇帝所謂太平天子者於是乎有徵矣粵自太祖髙皇帝創業之艱日不暇給太宗文皇帝內難旣平行在甫建躬事徵伐殆無寧歲宣宗章皇帝時當丰豫而亦有牙蘗以廑六師又如英宗睿皇帝始以衝幼臨朝終以殷憂啟聖周書曰我受人�丙無疆惟休亦大惟難者信亦有之惟上以守成之君值重熙之運垂衣拱手不動聲色而天下大治計所歷年洪武之外與永樂同而兼正統天順兩元之數然春秋鼎盛宗社奠安始終尊榮前後光裕固神功聖徳有克自致而天之所以祐庇我國家气運之休明命脈之長久可以延聖子神孫於萬萬年者又於是乎見見矣天地之大日月之明固未易以模擬而盡謹掇拾萬一以藏諸禁祕用垂不朽

大明憲宗純皇帝實錄卷之二百九十三

