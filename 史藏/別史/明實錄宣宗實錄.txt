宣宗章皇帝實錄

序

自實錄序至目錄據禮王府本補

朕惟我國家

列聖相承創守之功道徳仁義之實咸登方冊以傳萬世我皇考宣宗皇帝天徳夙成聖學日熙昔在

皇曾祖太宗皇帝時風采聞於天下

皇祖仁宗皇帝統禦之初正位東朝參理庶政天下

被其澤及登太寶欽承

祖宗成憲圖任賢良恪存誠敬以典

神天躬行仁惠以育庶參應作黎布昭英武以平僣亂篤親親之意以睦宗藩得四海之心以隆

孝養在位十年海內寧一外夷服從升遐之日率土臣民如喪厥考嗚呼痛哉予小子恭膺

成命嗣承大統乃詔儒臣纂修實錄閱三載始克成書總若干捲嗚呼

皇考盛徳徳下疑脫一神字功聖謨大訓於以昭前烈裕後昆予小子勉圖繼述奚罄名言謹序其槪於捲端正統三年四月十二日

進實錄表

奉天靖難推誠宣力輔運武臣特進光祿大夫左柱國太師英國公臣張輔等誠惶誠恐稽首頓首

上言臣聞自古帝王有大徳以及於萬民則必有信史以傳於萬世是故堯舜之道載諸典謨文武之政布在方冊漢唐而下莫不皆然欽惟

宣宗憲天崇道英明神聖欽文昭武寬仁純孝章

皇帝剛健中正廣大髙明纘

祖宗之鴻圖隆

慈聖之至養修六府而備三事親九族以和萬邦好生之徳允洽於民心育物之仁實協乎天道有戡暴除亂之武有經天緯地之文聲教宣昭禮樂明備華夏蠻貊罔不率俾山川鬼神莫不底寧

大略雄材丰功偉烈輝映前代儀範後來奄六禦之上升切萬方之哀慕恭惟

皇帝陛下聰明睿智文武聖神尊祖敬宗繼志述事上念先皇之徳業必著簡冊以流傳爰敕儒臣纂修

實錄啟蘭臺之所載金匱之所藏徵諸官府之文書參以耳目之聞見大經大法備究於精微善政善教致詳於本末言足爲訓𨿽簡必書事之可師𨿽繁必錄造化生成之妙固莫罄於名言日月臨照之明亦豈容於繪畫至若臣下之附載勉盡是非之至公恭成

宣宗章皇帝實錄一百十五卷

﹝實﹞﹝寶﹞訓十二卷合目錄凡例一百二十九冊謹繕寫

上進臣輔等愧膚淺之無庸屬編摩之甫就傳於永世丕昭

道徳之光率是嘉﹝猶﹞﹝猷﹞茂衍太平之慶臣輔等無任瞻天仰聖激切屏營之至謹奉表隨進以聞

正統三年四月十二日奉天靖難推誠宣力輔運武臣特

進光祿大夫左柱國太師英國公臣張輔等謹上表

修纂官

監修

奉天靖難推誠宣力輔運武臣特進光祿大夫左柱國太師英國公臣張輔

總裁

光祿大夫柱國少傅兵部尙書兼華蓋殿大學士

臣楊士奇

光祿大夫柱國少傅工部尙書兼謹身殿大學士

臣楊榮

資政大夫禮部尙書兼翰林院學士臣楊溥

中議大夫贊治尹詹事府少詹事兼翰林院侍讀學士

臣王直

中議大夫贊治尹詹事府少詹事兼翰林院侍講學士

臣王英

纂修

行在翰林院侍讀學士奉直大夫協政庶尹臣李時勉

行在翰林院侍讀學士奉直大夫協政庶尹臣錢習禮

奉直大夫協政庶尹司經局洗馬臣藺從善

行在翰林院侍讀承徳郎臣苗裏

行在翰林院侍讀承徳郎臣曾鶴齡

行在翰林院侍讀承﹝直﹞﹝徳﹖﹞郎臣馬愉

行在翰林院侍讀承徳郎臣髙谷

行在翰林院侍講承徳郎臣胡穜

行在翰林院侍講承徳郎臣邢寬

行在翰林院修撰儒林郎臣周敍

行在翰林院修撰儒林郎臣尹鳳岐

行在翰林院修撰儒林郎臣習嘉言

行在翰林院修撰儒林郎臣孫曰恭

行在翰林院修撰儒林郎臣陳叔剛

行在翰林院﹝侍﹞﹝修﹞撰儒林郎臣陳珣

行在翰林院修撰儒林郎臣曹鼐

行在翰林院修撰儒林郎臣儀銘

行在翰林院修撰臣王一寧

行在翰林院修撰承務郎臣杜寧

行在翰林院修撰承務郎臣儲懋

行在翰林院編修文林郎臣楊翥

行在翰林院編修文林郎臣董璘

行在翰林院編修文林郎臣楊壽夫

行在翰林院編修文林郎臣林文

行在翰林院編修文林郎臣鐘復

文林郎行在廣西道監察禦史臣邵宏譽

承徳郎行在禮部主事臣劉球

行在兵部主事臣劉鉉

承徳郎行在工部主事臣洪玙

行在大理寺左評事臣張益

催纂

行在禮部主事臣潘勤

登仕佐郎司經局正字臣沈寅

稽考參對

行在翰林院編修承事郎臣蕭鎡

行在翰林院編修承事郎臣賴世隆

行在翰林院編修承事郎臣吳節

行在翰林院編修承事郎臣李紹

行在翰林院編修承事郎臣姜洪

行在翰林院檢討從仕郎臣何瑄

謄錄

行在翰林院修撰儒林郎臣黃裳

行在翰林院編修文林郎臣許彬

行在翰林院編修文林郎臣周貴

行在翰林院侍書登仕郎臣朱銓

承徳郎左春坊左中允臣蔣禮

奉政大夫修正庶尹行在禮部郎中臣黃養正

奉政大夫行在吏部郎中臣夏衡

奉議大夫行在禮部郎中臣龐敍

奉議大夫行在禮部郎中臣何賢

奉直大夫行在吏部員外郎臣蘇鎰

行在吏部主事臣黃振宗

行在吏部主事臣兪宗大

行在吏部主事臣夏曰�永

行在禮部主事臣衛靖

行在大理寺右事應作寺正臣楊玹

行在大理寺右疑應作左寺副臣石慶

行在大理寺左寺副臣姚本

行在大理寺右寺副臣溫良

行在大理寺左評事臣蕭湘

行在大理寺左評事臣淩壽

冠帶秀才臣陳學

冠帶秀才臣蔣宏

冠帶秀才臣龐珙

冠帶秀才臣兪拱

冠帶秀才臣余謙

監生臣王謙

監生臣張翌

監生臣何觀

生員臣兪綱

生員臣淩信

秀才臣王琮

秀才臣黃采

秀才臣金汝進

秀才臣徐英

秀才臣錢昺

秀才臣潘澄

秀才臣劉良

秀才臣王榮

收掌一應文籍

行在翰林院修撰儒林郎臣胡讓

行在大理寺左寺副臣陳紀從事郎中書舍人臣靳通

修纂凡例

一宣宗皇帝卽位禮儀及賞賚之類皆書一

宣宗皇帝永樂八年畱守北京事書十二年侍從徵北事書十八年冬侍從北京事書二十二年受冊升

儲事書洪熙元年南京謁陵事書一上皇太后尊號冊立皇后皇妃

皇太子及冊封郡王王妃公主皆書其儀注有新定者書攺諸王封國亦書

一

皇子生書親王之子生已賜名者書諸嫡長孫孫下應補一生字亦書

一祀天地宗廟社稷山川等神

祁祀躋配及遣官祭嶽鎭海瀆帝王陵寢先師孔子皆書有新增祀典亦書

一凡詔書悉錄全文若敕書及

禦制文錄其闕應作關事體之重者有

特敕褒勉臣下撫諭遠人及卹刑寬貸之類悉錄

一凡凡下脫造字

寶璽圖書及諸王郡王寶諸將軍印並印符印信皆書

一大駕鹵簿及皇太后﹝皇﹞﹝後﹞妃

東宮親王郡王公主儀仗有新制及增損者書

一諸王公主冠婚皆書其禮儀有新定者書

一謁陵巡邊親徵畱守事宜皆書所命官亦書

一凡親王之國及郡王受命往某地皆書

一文武大臣以事來朝者書天下官三年一朝皆書

一文武官制衙門及土官衙門有新設攺建革罷及復舊者皆書

一封公侯伯及命其子孫襲爵皆書並書所受封號階勛

一命駙馬儀賓悉書

一除授三公三少南北二京五府六部都察院太常寺通政司大理寺詹事府光祿寺應天府順天府親軍指揮使司太僕寺鴻臚寺國子監翰林院欽天監太醫院堂上官及近侍七品以上官監察禦史宗人府經歷並在外中都畱守司都指揮司布政司按察司堂上官行太僕寺苑馬寺卿鹽運使皆書內有承襲者守令或佐貳以下保畱升祿秩者亦書若中外文武官有功績顯著及以事特升遷者不限職之大小皆書官大臣之子者者字疑衍亦書

一選法及薦舉有新令書一考課有新例及損益舊例書一公侯伯並文武大臣老疾致仕及特恩優﹝聞﹞﹝閒﹞皆書後復起用亦書一文官誥敕常例外有特賜者書或有損益事例亦書

一每歲戶口總數每歲所收田土稅糧屯田子粒總數及漕運總數采納金銀等件稅課茶課等項並減免稅糧麥米英宗實錄凡例麥米作米麥等項總數並於歲終書之

一轉輸漕運之法有新令者書田賦徭役及農桑勸課有新令亦書停罷歲辦諸物皆書

一屯種有新定之例及考較之法書

一凡親王公主郡王郡主鎭國等將軍駙馬儀賓公侯伯歲祿官吏俸給軍士月糧有新定折支全支條例並書

一遇歲凶札賑卹悉書

一倉庫坑冶有新建革及新令者書

一凡新開鹽場新定中納鹽糧及定戶口食鹽則例皆書鈔法有新令亦書

一凡禮儀有新制或損益書新制樂器皆書

一每歲聖節正旦令應作冬至郊祀慶成大晏應作宴皆書遇節賜晏應作宴

如新春上元之類亦書有

特旨賜節假亦附書一中外文武官有特恩賜予皆書命婦遇慶節有賜亦書

一各處學校增設或罷革並內外學生徒簡退及在外年四十以上取至京考試皆書公侯伯有年少

特旨送監讀書及四夷遣子入學皆書一每科京府鄕試禮部會試廷試皆書所定各處科舉額數亦書

廷試制策題悉錄全文進士選讀書及暫放歸並下第舉人除授及選讀書皆書

一喪葬之禮及上

尊謚謚冊備書親王郡王王妃公主郡主喪葬皆書其儀禮有新定或損益舊儀亦書凡公侯駙馬伯在京文武官官下脫三字品以上及近侍五品以上在外都司布政司按察司正官歿皆書卒及﹝槪﹞﹝見﹞其行實善惡務合公論其有贈謚及賜祭賻贈命有司治葬皆書若文武官有治行功績顯著不限職之大小皆書

一文武臣僚有歿於王事者皆書有得褒贈亦書

一凡旌表孝子順孫義婦應作義夫節婦悉著其鄕裏姓名行實

一欽天監奏天象气候日月薄蝕五星淩犯皆書中外奏祥異及軍民之家一產三子以上蒙

恩賚者亦書

一建言有關涉國體者皆錄詳略隨宜有所奉聖旨亦載

一武官子孫優給有新例則書

一遣使撫諭四裔及封拜賜賚皆書四裔來朝貢亦書及有宴賚亦書

一凡纂修先朝實錄及編輯書籍皆書

一凡兵政有新令書命將各處鎭守防邊及有備禦規畫皆書

一

車駕巡邊討叛皆書命將徵討邊夷亦書徵撫安南備書始末

一凡軍民衙門官馬孳生馬邊境茶馬買馬之政悉書其牧養之地有攺遷者亦書每歲有

敕免所欠各項馬匹悉書總數

一凡關津巡徼驛傳遞運烽堠有新設及攺革者書

一公侯駙馬伯儀賓有罪削奪及五府北京行後府六部北京行部都察院太常寺通政司大理寺詹事府光祿寺太僕寺應天府順天府鴻臚寺國子監翰林院欽天監太醫院堂上官近侍七品以上官監察禦史宗人府經歷及在外中都畱守司都司布政司按察司堂上官行太僕寺苑馬寺卿鹽運﹝司﹞﹝使﹞有罪頌系下獄黜謫誅戮皆書有

特旨罷黜干系懲勸者不限職之大小並書其蒙

特恩寬宥亦書如犯姦惡叛逆之罪不限官吏軍民悉書常律之外別有斷罪條例亦書

一刑官有平反冤獄詳書本末

一風憲官及文武臣僚彈劾大臣之罪皆書並書所得旨意其職非大臣而所犯重者亦書

一修理宮殿並天地宗廟社稷及一應神祗壇場皆書一營建

山陵備書建各王王妃公主墳皆書其制度有損益亦書郡主以下奉

敕建者書

一修繕各處城池屯堡及新建革者皆書

一差官各處提督圩田水利及新開修治河渠圩岸橋道皆書有奏請修築陂塘等事亦書一工匠起取放免皆書

大明宣宗皇帝實錄卷之一

監修官奉天靖難推誠宣力武臣特進光祿大夫左柱國太師英國公張輔

總裁官光祿大夫柱國少傅兵部尙書兼華蓋殿大學土臣楊士奇光祿大夫柱國少傅工部尙書兼謹身殿大學士臣楊榮資政大夫禮部尙書兼翰翰林院學士臣楊溥中議大夫贊治尹詹事府少詹事兼翰林院侍讀學士臣王直中議大夫贊治尹詹事府少詹事兼翰林院侍講學士臣王英等奉

敕修

宣宗憲天崇道英明神聖欽文昭武寬仁純孝章皇帝諱

仁宗昭皇帝嫡長子母今太皇太后以己卯歲二月九日生上於北京時眾望見光气五彩騰於宮闈之上先夕太宗文皇帝薨夢太祖髙皇帝授以大圭命曰傳之子孫永世其昌太宗皇帝拜受而寤以夢告仁孝皇后皇後曰子孫之祥也已而宮中報上生太宗皇帝仁孝皇后心咸異之彌月仁孝皇后抱上見太宗太宗皇帝視之顧謂

仁孝皇后曰此天日之表且英气溢面符吾夢矣汝宜謹視自是

仁孝皇后躬親撫餋甚忠愛焉太宗文皇帝旣嗣大位上時甫四歲

仁孝皇后以至南京間出見羣臣儀容儼恪屹如巨人羣臣瞻望驚異稍長在宮中孝敬日隆而喜冊初出就學

太宗皇帝命設講席於華蓋殿之東令太子少師姚廣孝及翰林內閣之臣往侍講讀後講讀於武英殿

太宗皇帝仁宗皇帝時親臨視其智識益廣襟度益弘

太宗皇帝賜東宮官敕曰朕惟令徳所成本乎天賦餋正之學寔弘聖躬故有聰明純一之資必有詩書禮樂之教所以充其徳性而廣其徳器也朕嫡長孫孝友英明﹤宀十見﹥仁大度年未一紀體具志寧動必中規言必合道好學之篤夙夜孜孜日誦萬言心領要義朕嘗試之以事輙能裁決得中斯實

宗社之靈

上天錫慶篤生異質以福祐天下而稽命於無窮然宏材之建必由匠石之功圭王�贊之成必假琢磨之力卿等皆茂簡徳義職輔東宮東宮之子必資兼弼宜協心同志輔導於成推廣仁義道徳之源開陳二帝三王之治與我

太祖髙皇帝之大經大法凡創業守成之主難生民稼穡之事朝夕講論以涵餋本源恢弘智量充其盛大之器以爲

宗社生民之福國家有無窮之休卿等亦有無窮之聞欽哉永樂七年

車駕巡狩北京以上隨行道途所經太宗皇帝親以

上過田家徧覽農具及其衣食且諭以農民勸苦之事曰此爲帝王者不可不知也遂作務本之訓以授

上具言農事之勤勞王業之艱難與凡無逸祭祀爲政親睦用人賞罰內治外戚宦寺飲食防衛理財等事曰此帝王切要之道又命儒臣集聖學心法皆親制序以授

上服膺惟謹

上天資明睿讀書一目數行大義了然每覽必盡捲輙記不忘五經治道諸史治亂興亡之要尢所畱意諸子百家言涉道理者咸領會之

太宗皇帝嘗諭

上曰讀書當求大義不可效書生循行數墨徒費精神耳

上敬佩服出合未幾太宗問帝王心法所在以精一執中對太宗太悅稍暇侍側應制作詩賦屢承獎賚永樂八年太宗皇帝親徵北虜命

上畱守北京以尙書夏原吉贊輔時諸司政務塡委且師行之際調度挽運事煩左右有言艱大者

上曰皇祖悉有成法惟遵行之耳自是太宗巡狩北京及徵胡虜皆從行仁宗皇帝嗣位冊

上爲皇太子中外啟事悉歸裁決洪熙元年春南京屢奏地震

仁宗皇帝諭廷臣曰南京國家根本之地災異如此天戒可畏朕當亟往但

皇考新復山陵何忍遽違羣臣或請命親王及重臣往守者

仁宗曰非皇太子可不太子仁徳威望足以服人心人心安卽天意定矣況

太祖皇帝陵寢奉違已久朕夙夜在念今皇太子往庶幾如朕往也又曰往年

皇考北巡無內顧之憂者蓋以朕守南京今豈可他命遂召

上計之上泣曰固不願遠離膝下然宗社大計所在不敢辭遂決行旣至南京謁孝陵仁宗皇帝不豫以璽書馳召上還上卽日就道時南京頗傳言

仁宗上賓臣下未敢以聞但言玆正戒嚴之時宜整兵衛而後行或勸

上從間道行

上曰君父在上天下歸心豈有他心且予始至遽還非眾所測況

君父召豈可稍違遂由馹道馳還北京洪熙元年夏六月己亥朔辛丑上至自南京先是仁宗皇帝上賓遺詔上早正大位宮中以上未還祕不發喪至是驛服

上至良卿宮中始出遺詔文武百官常服於午門外立班行四拜禮聽宣讀訖舉哀再行四拜禮太監楊英同少保兼太子少傅戶部尙書夏原吉太子太保禮部尙書呂震捧遺詔往盧溝橋迎

上中官先於盧溝橋設幕次香按俟上至開讀

上旣至聞有遺詔慟哭幾絕左右翼扶彊詣幕次行禮聽宣遺詔訖哭盡哀禮畢易素服行文武百官皆素服迎

上於都城外

上至長安右門下馬步行哭至宮門外釋冠服被髮詣梓宮前拜叩哭盡哀

上就喪次見母后親王以次見

上畢各就喪次行祭告禮遣訃宗親須遺詔於天下命禮部定

大行皇帝喪服禮儀壬寅行在禮部以

大行皇帝喪服禮注進命如儀行之其儀注一自聞喪日爲始不鳴鐘鼓一在京文武官聞喪素服烏紗帽黑角帶自明日始至第三日每旦俱詣思善門外哭退於本衙門宿歇不飲酒食肉第四日各具斬衰服至思善門外朝夕哭臨三日又朝臨七日各十五舉聲而止凡在朝及衙門視事用布裏紗冠垂帶素服腰絰麻鞋退居卽服孝服通前二十七日而除一文武官一品至四品命婦麻布大袖團領長衫布蓋頭淸晨由西華門入思善門外哭臨三日而止悉去金銀首飾仍素服通前二十七日而除一在京以聞喪日爲始禁屠宰十三日一軍民素服婦人素服不妝飾俱以聞喪日爲始二十七日而除一聽選官辦事官監生人才吏典僧道耆老聞喪卽易素服自次日至第三日每旦赴順天府朝闕設香案哭臨至苐四官各具斬衰服監生等素服朝夕哭臨三日又朝臨七日各十五舉聲止仍各素服通前二十七日而除一外國四夷朝行哭臨禮工部造與孝服一在京文武百官祭祀品�光祿寺辦一內外文武官吏人等遵遺詔二十七日釋服後仍終終

太宗文皇帝服制一諸王世子君王及王妃郡王妃郡主以下聞訃皆哭盡哀行五拜三叩頭禮禮畢並易素服苐四日易衰服遵依遺詔二十七日而除一遺詔到日在外文武官吏人等素服烏紗帽烏角帶行四拜禮跪聽宣讀訖舉哀再行四拜禮畢各置斬於衙衰門內望闕設香案朝夕哭臨三日各十五舉聲止自是素服通計二十七日而除一在外官命婦聞喪素服舉哀三日各十五舉聲素服通前二十七日而除軍民男女止素服十三日初

大行皇帝上賓外間稍稍有聞時上未至北京喧傳髙照欲舉犯闕人心訩訩及上還始定而京師戒嚴已久

上至之明日召英國公張輔等諭之曰山陵之期尙遠今天气炎熱戒嚴甚久將士煩勞其悉輙之輔等對曰殿下未正大位軍衛未可撤

上曰天下神器非智力所能得況

祖宗有成命孰敢萌邪心遂卽戒嚴癸卯文武百官及軍民耆老人等上箋勸進曰昔自聖帝明王之有天位也必傳之嫡長大統之相承太宗之相繼天理之所存人心之所屬夏商至周及漢唐宋享國之長皆由此道欽惟

大行皇帝徳同天徳明配日月纘太祖

太宗之洪業有帝堯帝舜之至仁卽位之初首建儲副敬惟

皇太子殿下位居嫡長徳本剛明稟天錫之英資廣日新之聖學足以繼

祖宗之統足以得

天人之心蓋天下國家萬萬年太平之本寔系焉伏自殿下正位以來問安視膳孝行夙彰贊政廢仁令名遠播四方萬國靡不歸心三靈百神悉皆歆徳玆者不幸

大行皇帝賓天遺命殿下早正大統海宇臣民共所瞻望夫天下不可一日無君生民不可一日無主惟望

殿下卽遵先志少抑哀情爲國家之遠猷定

宗社之大計早登寶位永固皇圖臣等俯伏闕廷合詞勸進六龍侍禦仰如日之方升萬福延長願與天而同久遣鴻臚寺卿賫令諭文武羣臣及軍民耆老等曰覽箋具悉顧方抱痛終天哀煢在疚繼統之事豈忍遽聞所請不允甲辰文武百官及軍民耆老軍民等復上箋勸進曰天敍有常大統世歸於嫡長元良正位萬邦永協於太平今昔所同

天人協應洪惟我太祖髙皇帝創業垂統

太宗文皇帝繼志述事武功文徳之盛大華夏蠻貊之率從逮我

大行皇帝至仁厚澤被遐邇以充周大烈耿光丕顯承而益茂

聖化方躋於希白�臯宸遊遽至於升遐痛切臣民如喪考妣恭惟

皇太子陛下孝友英明剛健中正天徳夙著簡於

皇祖之心主器有歸遂正東宮之位以長以嫡宜民宜人今玆遺詔之頒屬繼神靈之統夫天下不可以無主寶位不可以久虛圖大處眾蓋帝王之通制合詞勸進攄臣子之至情伏奉徳音未賜兪允𨿽哀忱未忍於遽承而大孝必先於繼述伏望殿下體先朝付托之重思

列聖創守之難勉徇輿情早登宸極以奉

天地人祗之主以慰海宇生靈之心懋徳建中嗣徽猷於

列聖體元正始開太平於萬年臣等按瀝丹衷伏拜闕下仰九重之龍禦效三祝於嵩呼遣鴻臚卿賫令諭文武羣臣及耆老等曰覽所上箋卿等憂在國家忠存

社稷至誠之心溢於言表顧予終天之痛方殷五內摧裂繼統之事豈忍所言所請不允己巳文武百官及軍民耆老四夷朝使人等三上箋勸進曰伏惟帝王之立儲副所以爲繼體之君承大統之正守

宗祧之重隆國家之本天心之所眷依人心之所仰望者也恭惟

皇太子殿下剛健中正文武英明

太宗文皇帝期待之深

大行皇帝付托之重以嫡以長正位東宮仁聲遠播於華夷孝行式彰於中外下愜人望上當

天心玆者不幸

大行皇帝賓天遺詔

皇太子卽皇帝位以爲天地宗廟臣民之主

殿下位居儲副義合繼承而深切哀思未登寶位臣等俯伏闕下合詞勸進尙執謙退未賜允兪羣情遑遑莫知所措臣等重惟天下不可一日無君神器不可一日

無主殿下受

祖宗之托爲神人之依宜卽欽承豈容少緩且帝王大孝以善繼述爲重以廣徐教爲先伏望

殿下少抑哀情矜從眾志卽遵

先帝之命遂居天位之尊使三靈百神有所親賴四方萬國有所依庇此誠國家之大計臣民之至願也鄭王瞻埈越王瞻墉襄王瞻墡荊王瞻堈淮王瞻土�粵滕王瞻塏梁王瞻垍衛王瞻埏上箋勸進曰

天位之尊必傳於嫡長聖人之孝莫大於繼承此帝王之大經

祖宗之成法萬世不易之定理也恭惟長兄皇太子殿下位居嫡長徳協重華皇祖太宗文皇帝深期望爲大器夙昭著於徳音父皇大行皇帝卽位之初首頒冊寶命長兄殿下正位東宮以承國本惟

長兄殿下聖學緝熙天資粹美謹視膳問安之孝廣愛民育物之誠人望攸歸

天心允屬玆者不幸父皇大行皇帝賓天遺詔長兄卽皇帝位蓋以生民不可無主神器不可暫虛長兄殿下宜卽欽承遂登大寶以主天地百神之祀以慰

宗廟萬姓之心而深執哀情尙懷謙抑臣民勸進未賜允兪𨿽終天之恨難以克堪而爲國之計議誠宜早定臣等同气至親合詞以請伏望體

祖宗之意思付托之隆卽居九五之尊下副億兆之望善繼述於悠久聞太平於萬年丙午諭禮部曰惟我國家自

太祖皇帝太宗皇帝統一華夷奠安宗社逮我

皇考大行皇帝克崇孝理銜哀聽政曾不踰年遺大投艱於予小子予小子煢煢在疚而親王文武羣臣軍民耆老及四夷之使累箋勸進拒辭不獲誠念

祖宗創守之艱

皇考遺命之重予其勉狥輿情卽皇帝位爾禮部擇日具儀以聞遂以擇日卽位復書鄭越襄荊淮滕梁衛諸王丁未行在禮部上卽位儀注一先期司設監等衙門於奉天門內陳設禦座於中仍於奉天門設寶座尙寶司設寶案欽天監設定時鼓教坊司陳設中和韶樂設而不作一是日早遣官祗告

天地宗廟社稷上具孝服設酒果親告大行皇帝幾筵畢卽詣

大行皇帝幾筵前設酒果具孝服祗告受命畢卽於奉天門設香案酒果等物具衮冕服行告

天地禮之後赴奉先殿謁告祖宗畢仍具衮冕詣太宗皇帝幾筵大行皇帝幾筵前俱行五拜三叩頭禮畢詣

母后前行五拜三叩頭畢詣奉天門卽位一是日早鳴鐘鼓錦衣衛設鹵薄駕

上禦奉天門內文武百官各具朝服入午門俟齊

上服衮冕鴻臚寺官引執事官進至奉天門內行禮畢贊各供事贊請升殿

上由中門出升寶座錦衣衛鳴鞭文武百官上表稱賀如大朝會儀畢出至承天門外俟頒詔翰林院官賫詔書用寶鴻臚寺官請頒詔翰林院官捧詔授禮部官由午門左門出錦衣衛先設雲華於午門前候捧詔置云蓋中導至承天門開讀行禮如常儀庚戌

上卽皇帝位是日早遣太師英國公張輔告昊天上帝厚土皇地祗太保寧陽侯陳懋告太社太稷之神定國公徐景昌告五廟太皇太后上親告太宗皇帝幾筵大行皇帝幾筵謁見

母后畢出詣奉天門卽皇帝位命文武百官免賀免宣表止行五拜三叩頭禮遂頒詔大赦天下曰洪惟

天眷國家茂隆景運肇自太祖髙皇帝聖神文武提一旅之眾建萬世之業太宗文皇帝神功聖徳載安宗社弘靖萬方皇考大行皇帝紹承大統奉天子民體

祖宗之至仁用緝寧於庶類自臨寶位夙夜勞勤甫及踰年徳澤覃霈不幸違豫奄臻大漸顧命神器付予﹤耳少﹥躬哀慟方殷罔知攸措親王文武羣臣下至耆老軍民番夷朝使萬眾一誠累章勸進辭拒不獲仰惟

列聖創守之難俯循輿情已於六月十二日祗告天地宗廟

社稷卽皇帝位爲政所重以徳及人其攺明年爲宣徳元年大赦天下咸與維新所有合行事宜條示於後一自洪熙元年六月十二日昧爽以前至去年八月十五日以後官吏軍民人等有犯除謀反大逆謀叛子孫謀殺及毀罵祖父母父母妻妾殺夫奴婢殺主謀故殺人蠱毒魘魅毒藥殺人彊盜不赦外其餘已發覺未發覺已結正未結正罪無大小咸赦除之敢有赦以前事相結告者以其罪罪之一自去年八月十五日以後軍官及旗軍將軍力士校尉舍人餘丁除犯反叛黨惡不宥外其餘有犯發各處立功贖罪及降出充軍等項並送兵部查理復其職役一自去年八月十五日以後文官除犯貪贓及枉害人已命發落者不宥外其餘有犯發充吏役及承差者悉還吏部量能授官一自去年八月十五日以後見任文武官員有停罷俸祿者詔書到日仍舊關攴一言路所以廣視聽達民隱自今朝廷政務或有不便及軍民利病當除者諸許人陳言勿有所諱一農桑王政之本衣食之源有司宜身爲之勸務求實效勿事虛文一安民之道必在守令得人軍民之中有行已廉正才堪撫字者許見任官具實薦舉朕將親擇而用之不訴狥私濫舉一學校吳才之所自出必在師範得人今軍民中有經明行修之人可充教職者許見任官保舉而試用之有司宜常加勸勉其生負之家一依洪武年間例一家優免兩丁差徭俾得盡心務學以臻成效一各處衛所及守邊去處務要城堡堅固兵備嚴整如法操練一天下軍士頻年勞役衣食不足艱難可矜卽今一切不急之務悉皆停罷其管軍官員宜加意撫卹毋令失所並不許假公營私妄有科斂及私役其力違者罪之一有被水旱災傷去處缺食貧民有司卽便取勘賑濟毋得坐視民患一官民田地舊種人戶或全家死亡或丁力消耗以致拋荒有司卽與召人耕種官田準民田起科如果無人耕種者該納稅糧從實取勘開除毋得灑派包荒重爲民患一各處閘金銀抄造紙札坐買靛靑除已閘辦造完見收在官者差人送部外其餘悉皆停罷以蘇民力原差官負人等速卽回還如有托故稽延者以違制論一遞年海運漂失及徵進漂棄軍器等件並永樂二十一年以前各處拖欠歲辦皮翊歲進野味追補胖襖等項悉皆免追其追倍修理永樂二十一年以前試驗不堪弓箭弦條除已完者就於所在官司入庫如未完者悉皆停罷一各處孳牧馬驢牛羊等畜及北京所屬衛所見餋永樂二十年徵進所獲牛羊自洪熙元年六月十二日以前倒死者悉皆追陪其徵進所獲牛羊今後只令軍衛有司自行提督牧養原差去官員人等卽便回京不許托故稽延一忠臣烈士義夫節婦孝子順孫事迹顯著者有司具實來聞以憑旌表一瘝寡孤獨及廿�馬廢殘疾者有司依例存卹毋令失所及有爲事編髮爲民種田年七十之上孤寡無人餋贍者放回原藉依親一軍戶有重役者不問三處五處遇有事故如果戶內人丁消耗只並一處勾丁補役其餘悉行開豁及有丁倒戶絕並同名同姓被人妄報連年勾擾者有司從實體勘分理不許徇私作斃害及無辜一見起在京做工人匠有二丁三丁者放回一丁四丁五丁者放回二丁六丁以上者放回三丁其單丁應役二年之上者放回休息內有犯罪被刑剜剌已成殘疾者卽與開除本身差役全其餘生其無知小人挾仇妄指平人爲匠者今後有司宜嚴加禁止違者罪之一遞年失班及在逃人匠與免本罪卽來赴工依舊輪班如有仍前恃頑不卽赴工者所在官司拿角�羊前來治之以罪一永樂年間爲事發各處擺站及充遞運水夫有年限已滿應替過三年以上無替者卽便放免其餘役滿未及三年者法司卽於囚人內撥替若遞年在逃及未赴役者俱免本罪卽付原撥處所應役照限撥替如有仍前恃頑不卽赴役者許所在官司治之以罪一逃軍逃囚逃匠等項以詔書到日爲始許一月內赴官自首與免本罪軍還原伍民還原籍匠作人等復還本役一凡寬卹恩典及合行政務其有開列未盡者悉遵去年八月十五日以後詔旨施行務惇明信祇於不渝嗚呼

三聖在

天制治保邦大經大法明昭日月垂憲萬年惟廿�馬欽誠必誠必信尙賴宗室親王叔祖叔父協心藩屏鞏固國家曁中外文武吳臣同徳匡輔用臻至理弘建

宗社生民悠久之福詔告天下咸使聞知以卽位遣書告諸王公中天有白气一道東西竟天良久而後始散大明宣宗章皇帝實錄卷之一

大明宣宗章皇帝實錄卷之二

洪熙元年六月辛亥以卽位遣使賫敕諭南京守備襄城伯李隆曰今不幸

大行皇帝賓天親王文武羣臣軍民耆老遵遺詔累箋勸進朕以

宗社生民之重仰承遺命俯徇輿情已於六月十二日祗嗣皇帝位鄕國之勛臣受

先皇帝付托之重守備南京厥任匪輕其免赴京朝賀凡事同守備太監鄭和王景弘計議晝夜用心整肅軍伍嚴固守備審察機微以防不虞�戈�﹝工��﹞�戢將士務循禮法使軍民皆安以副國家委任之重欽哉敕諭徵南將軍總兵官太傅黔國公沐晟曰卿國家世戚大臣功徳茂著而受累朝付托鎭禦一方厥任匪輕朕今卽位免卿赴京朝賀惟玆統禦之初益切倚毗之重尙其篤念

祖宗委任之厚攄厥嘉猷翼輔﹤耳少﹥躬俾西南之民永底寧謐卿亦有無窮之譽欽哉敕諭鎭朔大將軍總兵官陽武侯薛祿等及各邊將曰卿等受先朝付托之重總率戎旅備禦一方厥任匪輕悉免朝賀宜晝夜用心整肅部伍精利器械嚴明紀律謹斥堠勤哨了審察幾微以備不虞一應邊務相機制宜務出萬全不可須臾急忽尢宜善撫士卒無令失所時常閱習作興士气以副國家委任之重欽哉癸丑忠勤伯李賢卒賢初名醜閭仕元爲工部尙書洪武二十一年來歸篤厚忠愼通譯書

太祖髙皇帝賜名李賢授燕府紀善事太祖皇帝於藩邸時

仁宗皇帝爲世子賢旦暮侍左右攄忠效勤多所俾益當奉天靖難之際與效勞績累升至都指揮同知凡北虜表奏之達朝廷朝廷詔敕告諭虜中者皆命賢潤譯賢亦屢陳所見

太祖皆嘉納之

仁宗卽位念舊勞升後軍都督府都督僉事賞賚甚厚洪熙元年正月因事召賢知其已病

仁宗惻然念之遂封忠勤伯食祿一千一百石至是卒訃聞遣官賜祭命有司治喪葬如例甲寅

上初視朝

上自卽位以來以哀戚未出羣臣屢請至是始聽政於西角門命平江伯陳瑄充總兵官率舟師漕運赴北京兼鎭守淮安撫輯軍民所領官軍悉聽節制敕湖廣

都司都指揮李瑛曰爾祗事皇祖歷有歲年

皇考嘉爾功能特命掌湖廣都司事朕今嗣大位篤念舊臣其都督任禮已畱在京提督操練方面事重爾且畱彼掌事以待召命行在禮部奏

皇上嗣登寶位明年統元天下大小衙門宜令各遣官一人朝賀

上曰方面府州縣及宣慰等官令來朝若教官巡檢以下往復不易免來襄城伯李隆言外衛官軍自番國還者俱畱南京聽用而月糧未支

上曰彼涉海遠還備歷艱險安可無糧其卽按月給之就畱操備戶科給事中夏時言徳州以南民多缺食鄒滕二縣尢甚

上命戶部遣官勘實給糧賑之巡按浙江監察禦史尹崇髙奏朝廷近差內官內使於浙江市買諸物每物置局拘集動擾供給繁勞朝廷所需甚微民間所費甚大宜皆取回惟令有司買納

上諭尙書吳中等曰差遣中人本出權宜豈知勞擾如此今詔書已罷買諸物若買完者卽令回京未完者悉皆停止濟寧知州蔣資奏去年薄收民多難食已蒙

聖恩賑濟而前二年田租米應納濟寧衛倉者逋欠尙多今年夏麥頗收請以抵輸爲便

上曰五榖皆能養人何分米麥從之南京地震乙卯敕宋琥曰爾父西寧侯晟昔事我

太祖髙皇帝

太宗文皇帝建立茂功致位通顯爾嗣父爵祗事我

皇祖

皇考小心勤愼蓋亦有年比乃行涉不恭爲羣臣所劾

皇考不得已致汝於罰蓋將俾爾省躬思咎今龍禦上賓朕承天位上念

皇祖

皇考待爾之大徳下念國家勛戚之舊特宥爾過俾閒居優逸爾尙無忘

皇祖

皇考之大恩及朕所以優待之意坦懷端志勉圖自新

上以京師見役軍伍匠勞勤日久人賜綿布二匹鈔五錠鞋二雙

上諭少保戶部尙書夏原吉等曰各處軍民艱難已甚凡諸衙門先有坐派造辦紵絲紗羅氁叚香貨銀朱金箔及果品海味等物卽遣人馳驛往諭已辧完在官者令原差監辦官管運回京未辦者悉停罷如歲額不在此例有仍前科擾於民者必罪不赦寧王權奏遣世子磐烒來賀

仁宗皇帝萬壽聖節時已至中道復書止之少師吏部尙書蹇義等言內外官吏在

先帝時有坐罪愆幸蒙赦原卽以親喪來告丁憂於中必有詐者難聽其去

上曰父母之恩莫大焉君子不逆詐宜悉聽去若果懷姦事發治之未晚復孫亶鞏昌知府時狹西按察司奏亶在鞏昌處心仁恕持身端恪賦役均平刑罰淸省吏畏其威民受其惠前以憂去官耆老乞畱蒙朝廷矜允亶志彌勵公勤不懈今滿九年當去鞏昌衛指揮千百戶旗軍汪壽等百二十人屬縣耆老三百一十五人皆乞畱亶

上謂行在吏部臣曰郡得一賢守一郡之人安古之龔黃亦人耳人苟有志無不可乎孫亶能得眾心可以爲賢宜允所奏使天下郡守皆如此人百姓豈有不安罷浙江布政司參議王和袁昱狹西按察司僉事韓善爲民和等時皆坐贓罪遇赦行在吏部奏擬還職

上曰士大夫當務廉恥古人不飲盜泉蓋惡其名三人者皆貪污豈可復任方面悉罷爲民總兵官徵南蠻將軍鎭遠侯顧興祖奉敕衡州府藍山縣賊潘康生等逼近大橋巡檢司駐營劫掠可率兵剿捕臣先遣官按視整兵繼進而府縣皆言康生等但與土民讎殺未嘗流劫鄕村今皆赴官首服徭民亦招撫向化所掠人畜皆已給主器仗皆已送官臣覆勘無異謹送潘康生等三人赴京師

上命付行在兵部尙書李慶等執奏康生等𨿽非流劫鄕村終是聚眾讎殺必當論罪以儆將來

上曰蠻夷相讎殺乃其習俗旣能首服又經赦便可寬貸若復追論往愆則沮自新之路非所以廣徳其放遣復業若再爲非必寘重法更以此意諭之使知攺過鎭守貴州總兵官都督僉事蕭授奏鎭遠府卭水長官司奧洞苗蠻苗銀總男苗章奴等於淸浪道中劫掠爲思州都坪峨異溪蠻夷長官司民所獲苗銀總率眾脇取之今聚兵一千五百餘人欲攻剽其洞寨先令赤溪南洞長官楊通諒同指揮祝貴往招撫之銀總伏兵於路殺通諒等續遣湖廣都指揮張名進軍剿捕從之無爲州奏州民艱食缺種糧已將預備倉谷一萬七千五百餘石給借俟成還官

上諭行在戶部尙書夏原吉等曰預備倉儲正爲前代比之百姓常平最爲良法若處處收積完備𨿽有水旱災傷百姓可無饑窘此

太祖皇帝良法羙意卿宜徧行天下申明舊典務存實惠勿事虛文浙江海門衛獻所俘倭寇奏云五月二十日倭寇自蚶﹤山奧﹥亭嶼二港入攻桃渚千戶所城官軍禦之眾寡不敵城已陷千戶徐忠李海率兵力戰禽賊三人斬首十級賊被傷乃走忠海皆被傷賊出洋遇海門巡檢海指揮路鐸兵追及之與戰又生禽賊三人斬首七級以飛石碎賊一舟舟中盡溺死遇夜風雨賊潰去

上命以所俘付錦衣衛獄仍命行在兵部第官軍功狀以聞昏刻有流星大如雞彈色赤有光出心宿西南行至雲中丙辰敕諭行在禮部定議

大行皇帝尊謚曰粵稽古聖帝明王皆有尊號鴻稱垂於萬世自堯舜禹湯文武成康曁漢唐宋賢君誼辟靡不皆然蓋所以崇國家之盛典而著功徳於無窮也仰惟

皇考大行皇帝上聖之資純誠之徳至仁和於天地大孝通於神明久在儲闈贊理機務億兆欣戴四海一心自登大寶夙夜孜孜矜憫困窮覃恩霈澤弘被萬方修舉墜典作興化理文徳彰明一新宇內克詰戎兵神武不殺邊境寧肅弗怒而威民物熙熙泰和之世不幸期歲奄棄臣民玆予纘承大統祗仰鴻猷明徵禮文必薦謚號所宜博咨眾論務協大公用昭宣我

皇考大徳光華於無窮爾禮部其集文武羣臣定議尊謚擇日恭上冊寶往體朕意其惟欽哉

上以營建山陵敕平江伯陳瑄發運糧軍五萬人助役以侍從舊恩升右春坊右贊善王讓爲行在吏部右侍郎左春坊左庶子陳山爲行在戶部左侍郎司經局洗馬張瑛爲行在禮部右侍郎戴綸爲行在兵部右侍郎直隸六安衛奏二月十八日夜地震七日乃止城垣樓堞多傾塌請修治

上命俟秋成畢爲之河南新安知縣陶鎔奏縣在山峪土瘠民貧從來薄收去年尢甚今民食最艱采拾自給公私無儲遑遑失錯獨函關馹頗有儲糧欲申明待報然後給濟然民命危在旦夕已先借糧一千七百二十八石給貧民一千八百一十七戶俟秋成還官

上謂尙書夏原吉曰知縣所奏良是朕聞近年有司不體人情苟有饑荒必湏申報展轉勘實賑濟失時知縣急與濟人先給後聞是能穪任使卿毋拘文法責其專擅丁巳秦王志均奏承運殿歲久獘壞弟妹三人年長婚嫁及期皆未有居室今蒙遣回西安獲衛徵進官軍五千人乞畱修造從之聽選主事陳艮言文職官已有考核黜陟之今獨於武職未嘗舉行宜亦考核

上諭行在兵部臣曰軍職以功爲秩次子孫承襲者試弓馬有罪者論功定議

祖宗成憲如此無庸他言以隨侍舊勞命醫士韓叔晹爲行在太醫院判戊午

上禦西角門是日雨行在工部尙書吳中奏沙河靑河等處舊架木橋以便往來今大雨時行潦水將作恐爲所漂宜且撤之俟雨止復舊

上曰橋梁湏爲經久之計毋徒勞民中奏今建山陵軍民往來運木石等物請於大通關提舉司取舡作浮以濟從之哈密回回滿剌撒丁等來朝貢馬及方物升安平縣丞耿福緣爲本縣知縣福緣初爲丞以冗員當汰民詣闕保畱後又以冗汰民復奏畱至是又以冗汰耆民八十餘人訴於巡按監察禦史言緣福守法奉公愛民如子賦役均平賊盜屏迹田裏獲安今去民失所望且見任知縣楊紀有疾求去乞畱福緣以惠民禦史以聞

上諭行在吏部臣曰州縣官愛民如子則民亦愛之如父母若貪虐無道民視之如仇讎豈肯保畱至於再三不已其升爲安平知縣鎭守大同總兵官武安侯上去年屯田子粒數

上諭尙書夏原吉曰邊軍屯田可省轉輸之勞卿等宜遣人核實所積果多當如例賞之庚申諭行在禮部臣曰朕惟君國之道必隆乎孝理化民之務必首於尊親恭惟

母后皇后厚徳承天至順配地佐輔

先帝仁惠邦家表正六宮母儀四海而鞠育﹤耳少﹥躬備隆恩徳啟迪攸行篤於

聖訓今纘紹伊始負荷孔艱惟玆蔭之永依而尊號之未稱必將備帝王之典禮率天下於孝敬謹上

母后尊號曰皇太后寶冊儀章爾禮部詳定以聞

上﹝諭﹞﹝禦﹞西角門諭太子少保行在部尙書李慶等曰比聞狹西官軍調來京師操備河南山西官軍調往狹西甘肅備禦交互往來甚是勞費凡事當順人情若令狹西官軍就彼備禦河南山西官軍來京操備豈不兩便非徒省費人亦樂從爾兵部宜速行之毋令疲於道路夜有流星大如雞彈色赤有光出天弁東南行至雲中辛酉狹西布政司奏諸衛軍士歲給冬衣布花皆於夏稅內折收分給催徵己久未給尙多蓋緣今歲民間春夏少雨虫薛�虫害稼民食艱難猝難措辦舊例每布一疋折鈔十五貫綿花一斤折鈔二貫今欲於官錢內每布一疋折與鈔五十貫綿花一斤折與鈔六貫庶幾少紓民急而軍士得用

上謂尙書夏原吉曰軍民皆可憫舊未給者且

準折鈔後當如例給布花行在錦衣衛奏蜀府儀賓髙晟顧瞻始因劫奪被逮請送都察院鞫問

上以事在赦前命釋之命右世端竹領占爲圓妙廣智大國師給與金印玉軸誥命昏刻有流星大如柸色靑白有色出明堂西南行至近濁曉刻有流星大如碗色赤尾迹有光出正北雲中西北行至雲中壬戌行在禮部上

大行皇帝謚議儀注前一日西角門設謚議文案是日早

上具素服禦西角門奉謚議官立於階之東文武官各具素服詣丹墀贊行四拜禮興禮部奏進

尊謚序班二員引班首稍前捧謚議官以授班首班首受謚議文由中道進將至

禦前序班贊進尊謚議文上興詣文案立班首進謚議文置於案跪百官皆跪上覽畢以謚議付翰林院官撰冊文序班徹案

上復坐班首與百官皆俯伏興復位再行四拜禮畢然後視事廣寧中屯衛軍士馮述上言學校風化之原所以明人倫厚風俗今定遼金復海蓋五衛洪武中已建學官而三萬沈陽廣寧義州諸衛未設若緣邊軍衛並立學校以教官軍子弟使知忠君親上愛親敬長則禮義興而風俗厚矣又言遼東早寒朝廷歲賜軍士冬衣布花凡二十四衛今皆於金州位旅順口貯積分給諸衛相去遠者二千五百里或二千里往復甚艱且妨廢農功若如洪武舊制定遼三萬沈陽海蓋諸衛於牛莊廣寧義州諸衛於淩河金復二衛於旅順口貯給則軍士甚便農功不廢又言遼東驛路經由錦瑞二州而二相去三百里多荒山密林虜寇出沒使命往來未便若於二州之間女河兩岸把饒之處修城置衛屯種防閒則田野辟道路通永無外虞

上曰所言皆有理禮部其議行之夜有流星大如杯色靑白有光出壁南行至近濁癸亥行在禮部尙書呂震等奏欽蒙敕諭臣等會同文武羣臣議上

大行皇帝尊謚臣等謹遵會同太師英國公臣張輔及公侯伯五府六部都察院等衙門官議擬呈進臣輔等聞古昔帝王有盛徳大業偉著於當時則必有顯號名永傳於後世所以昭國家之異典合天人之至公也粵自堯舜下及漢唐放勛重華贊帝徳之廣大祖功宗徳啟廟祀之尊崇經史所存古今同軌伏惟

大行皇帝以聖智之資撫盈成之運徳同

天地巍巍蕩蕩莫能備諸形容治洽華夷白�臯白�臯熙熙咸有資於化育夙居儲副上贊洪猷視膳問安隆

君親之至愛撫軍監國得億兆之歡心二十餘年始終一致天下同乎仰戴邦家協於昇平統承大寶之初大布維新之政蠲逋負卹困窮愼刑罰則寧失不經念黎元則如保赤子深仁厚徳洽遠邇而彌周大烈耿光丕顯承而惟茂海宇方躋於仁壽龍輿遽至於升遐嗟我臣民如喪厥考稱

天以誄固輿論之攸同極親而尊惟大徳之斯稱虔恭寅畏天命自度敬

天之心益嚴而益密恭默思道緝熙聖學體道之功愈至而愈謙經綸大經建立大本咸出乎至誠宣昭義聞彰信兆民實由乎明徳弘敷文教則禮樂備而人才興敬修武事則中國安而外夷順至若經徳秉哲同符往聖繼志同事率遵

先王由是天地以位萬物以育宗廟享之子孫保之蓋至仁之實兼統乎眾善宜宗祀之盛光華於萬年臣輔等謹稽禮文徵諸謚法大行皇帝尊謚宜天錫之曰

敬天體道純誠至徳弘文欽武章聖達孝昭皇帝廟號

仁宗臣輔等拜手稽首謹具奏聞瓦剌部屬亦速不花等五十四人來歸行在禮部尙呂震奏定賞例

上曰遠人慕義舉家來歸撫之當厚本雅失裏乃彼故主今其妻亦遠來名分不同恩亦當異其別與好第宅於是各賜金織襲衣彩幣鈔銀鞍馬有差仍命有司紟房屋器牛羊月支薪米浙江布政司左布政使孫雋河南布政司左參議王徵坐贓罪罷爲民時行在吏部奏比蒙大赦內外官有罪皆已寬宥浙江布政使孫雋河南左參議王徵俱犯罪經赦例應復職然所犯者贓罪

上曰犯髒污喪廉恥矣𨿽經赦宥豈可復居民上其皆罷爲民日生背气色靑赤鮮明甲子朝鮮國王李祹遣陪臣孟中思誠等奉表貢馬及方物復孫瑛行在通政司右參議髙慶行在鴻臚寺右寺丞瑛等永樂中有過謫交阯初

仁宗皇帝卽位有言其謫政事堪任用者有旨召還至是始至

上命俱復其職行在工部請造皇太后皇后皇妃儀仗乙醜行在禮部上

大行皇帝尊謚儀注先期文武百官於本衙門齋宿三日至期

幾筵前陳設如常祭儀設冊寶案二於

幾筵前左右前一日置冊寶輿於奉天門設香亭於丹墀內正中內侍官捧冊寶置於輿是日

上具素服禦奉天門內侍官舉輿導駕官導引

上隨寶輿後降階陛輅百官具孝服於金水橋之南皆北向序立俟寶輿將至百官皆跪寶輿旣過興皆隨至思善門外北向序立其內使導引官導引

上至思善門降輅易孝服親王皆服孝服隨班行禮寶輿於中門進至

幾筵殿前官丹陛上內傳官導引

上由左門入至丹墀內侍官唱執事官各司其事內侍官導引

上至丹陛上詣拜位捧冊寶官於寶輿內捧冊寶由殿左門入至於

幾筵前右北向立內侍官奏行四拜禮親王皆陪拜在外鴻臚寺官傳唱百官皆行四拜禮畢內侍官導引

上由殿左門入至

大行皇帝神禦前奏跪傳贊百官皆跪奏進冊捧冊官以冊跪進於

上左

上受冊以冊授執事官置於案奏進寶進寶官以寶跪進於

上左

上受寶以寶授執事官置於案奏宣冊宣冊官跪於

上左宣冊訖奏宣寶宣寶訖奏俯伏興平身傳贊百官同奏復位內侍官導引

上由殿左門出至拜位奏四拜傳贊百官同四拜畢內侍官導引

上至

幾筵前奏初獻禮奏跪奏獻酒奏讀祝讀畢奏亞獻禮奏獻酒奏終獻禮奏獻酒奏俯伏興平身奏復位內侍官導引

上由殿左門出至拜位贊四拜其前後四拜禮及跪俯伏興傳贊百官同祭畢內使官導引

上由左門入至大行皇帝神禦前以冊寶授內侍官捧入內導引上入內安冊寶行叩頭禮導引

上由左門出至丹陛上奏禮畢次日百官各具素服烏紗帽黑角帶於承天門外俟開讀上

尊謚詔敕南京守備襄城伯李隆等以軍士以一萬人赴北京助建

山遣的當官率領前來仍嚴禁約在途不許稽緩及擾民違者罪之巡按江西監察禦史王縉紳奏按察司副使申嶽等昧於憲體及諸理問斷事推官不諳刑律皆應黜降

上曰按察司振飭紀网理刑官辦明曲直其可授之非人吏部卽選人代之召鎭朔大將軍陽武侯薛祿還京丙寅行在禮部上尊

皇太后及冊立皇后皇妃儀注一告祭禮前期太常寺官具奏致齋三日遣官祭告

天地宗廟社稷祭告太宗皇帝幾筵大行皇帝幾筵一尊

皇太后禮前期禮部移文各衙門是日鳴鐘鼓百官具朝服隨班行禮前期一日內侍官於奉天門設冊寶彩輿冊東寶西設香亭一於冊寶彩輿之南正中教坊司設中和韶樂及大樂設而不作是日早錦衣衛陳設如常儀內官設

皇太后寶座於中宮陳設儀仗於丹墀上及丹墀內設冊寶案一於

皇太后寶座前又設香案一於冊寶案前設

皇帝拜位於丹陛上正中設親王拜位於丹墀內設內贊二人設女樂於丹陛上設而不作至期

皇帝禦天門內捧冊寶官捧冊寶俟

皇帝具冕服出捧置於彩輿內侍官輿舉導駕官導引

皇帝隨彩輿後降階陛輅百官於金水橋南北向序立俟冊寶輿至皆跪旣過興隨至思善門外橋南北向序立

皇帝至思善門內降輅女官請皇太后升座冊寶輿由中門進至宮中丹陛上置於皇帝拜位前冊東寶西內引禮官導引

皇帝由左門入至丹陛上右邊北向立內贊唱執事官各司其事引禮官導引

皇帝至拜位親王具冕服各就拜位奏四拜傳唱鴻臚寺贊百官皆四拜畢捧冊寶官於彩輿內取冊寶捧由殿中門入至

皇太后前左邊立

皇帝由殿左門入至拜位奏跪傳唱親王百官皆跪奏搢圭進冊捧冊官以冊跪進於

皇帝右

皇帝受冊獻訖以授執事官執事官跪受置於案上之左奏進寶捧寶官以寶跪進於

皇帝右

皇帝受寶獻訖以授執事官執事跪受置於案上之右奏出圭奏宣冊執事官跪宣讀訖奏宣寶執事跪宣讀訖奏俯伏興平身傳唱同奏復位導引

皇帝由左門出至拜位奏四拜傳唱百官同四拜畢奏禮畢駕興一冊立皇后皇妃禮鴻臚寺預設節冊寶案節案居前皇后冊寶案次之皇妃冊案又次之設節冊寶彩輿於丹墀內教坊司設樂及錦衣衛陳設皆如前內官設皇后皇妃受冊位於各宮中設節冊案於冊位之北皇后寶就置於冊之右共爲一案節案在冊案之前又各設香案於節案前設內贊各二人引禮二人設女樂於丹陛上設而不作至期

皇帝禦奉天門內具皮弁服鴻臚寺官奏執事官行禮畢奏請升殿導駕官導

皇帝升座文武百官具朝服入班行叩頭禮左右侍班正副使入就拜位贊四拜興傳制官俯伏興執事官舉節冊寶官由殿左門出置禦道中傳制官由左門出稱有制贊正副使跪制曰某年某月某日冊妃某氏爲皇后某氏爲貴妃某氏爲淑妃某氏爲惠妃命卿等持節行禮贊俯伏興四拜禮卑執事官舉節冊寶置彩輿中黃蓋遮送至左順門外正副使朝北立內官捧節冊寶由正門入迎至皇后皇妃各位宮中節冊未至之先引禮請皇后皇妃具禮服候節冊將至宮人執扇擁護引禮引皇后皇妃出迎於宮門外節冊寶至由正門入皇后皇妃各迎至宮中節冊寶至皇后宮中內官以冊寶置於一案冊左寶右置節於節案內贊贊四拜贊宣冊贊跪女官立宣於皇后之右訖贊宣寶女官立宣於皇后之右訖贊授冊贊搢圭執事女官取冊跪授於皇后之右受訖以冊授女官女官跪受立於東贊授寶執事女官取寶跪授於皇后之右受訖以寶授女官女官跪受立於東在冊之次贊出圭興內贊贊四拜禮畢內官持節由正門出皇后送出宮門外節冊至諸位皇妃宮中行禮同但不贊宣寶授寶但贊授冊後四拜卽贊禮畢內官持節由正門出皇妃送出宮門外各內官賫節出至左順門內待齊乃出左順門外以節授正副使報禮畢正副使得報持節復命一謁謝禮是日

皇太后受冊寶畢俟皇后皇妃俱受冊寶畢內官先具謁告儀物翰院俱謁謝文

皇太后皇帝皇后皇妃各具服訖皇帝奉皇太后及率皇后皇妃祗謁奉先殿及詣太宗文皇帝幾筵大行皇帝幾筵前行謁謝禮如常儀一慶賀禮是日

皇太后行謁謝禮畢仍於宮中服燕居冠服升座儀仗女樂如前陳設女官具服侍班如常儀內引禮官引

皇帝皇后皇妃親王公主及六尙等女官行慶賀禮如常儀皇后皇妃詣

皇太后前行禮畢俟

上服皮弁服升座內贊引官引就拜位行八拜禮皇后謝

上禮畢行受賀禮內官先於皇后宮中設座南向設諸皇親諸命婦拜位於階之南北向設儀仗設女樂設而不作設內贊二人引禮二人女官二人導引皇妃等具服以俟皇后服燕居冠服升座引禮引皇妃公主六尙等女官行慶賀禮如常儀次日外命婦四品以上入行進表箋禮女官先於

皇太后皇后宮中左門外設表箋案各一儀仗女樂陳設及侍班如常儀命婦是日早於長安左右門入俱由西華門進至宮門外候引禮內官引入丹墀內東西相向立

皇太后服燕居冠服升座引禮官引命婦入班贊四拜贊跪贊進表引表案女官二人前導女官舉表案由左門入至

皇太后前置訖贊興贊四拜贊禮畢駕興命婦經右順門入左順門至中宮門外俟引禮官引入丹墀內東西相向立皇后服燕居冠服升座引禮官引命婦入班贊四拜贊跪贊進箋引箋案女官二人前導女官舉案由左門入至皇后前置訖贊興贊四拜贊禮畢駕興命婦由東華門出行在禮部尙書呂震奏

大行皇帝喪禮原定儀注自六月初三日聞喪爲始百官素服白紗帽麻布腰經於西角門朝參尊依遣詔二十七日而除今請自七月初一日爲始鳴鐘鼓

上服淺淡色衣烏紗翼善冠黑角帶於奉天門視事百官皆淺淡色衣烏紗帽黑角帶朝參如常儀退朝仍終

太上文皇帝服制

上曰固是遺詔然朕心何能忍古人云𨿽加一日愈已初一日仍素服坐西角門不鳴鐘鼓待滿百日再議唐王瓊烴奏欲躬詣

大行皇帝幾筵致祭

上以天气炎熱且遣詔有命復書止之自是諸王欲來者皆止之賜哈密忠義王使臣馬黑麻等六十六人鈔彩幣表裏有差丁卯行在工部尙書吳中奏營建

山陵人力不敷請於南京海舡廠及附近江北府衛起旗軍工匠一十一萬八千協助從之因謂中曰今天气炎熱天壽山營繕軍民艱苦人賞鈔五錠布二疋鞋二雙又曰

山陵事重朕不吝賞但慮有司不卹人艱有侵敚之者爾宜督管工之人逐名給散勿容欺獘

大明宣宗章皇帝實錄卷之二

大明宣宗章皇帝實錄卷之三

洪熙元年秋七月戊辰朔漢王髙煦趙王髙燧遣指揮康良葛昇奉表賀卽位禮部尙書呂震請如例各賜鈔二十錠彩幣二表裏

上命加賜鈔二百錠彩幣二表裏懷慶大長公主薨公主

太祖皇帝苐六女母成穆貴妃孫氏洪武中冊封下嫁駙馬都尉王寧

仁宗皇帝卽位加號大長公主至是薨遣中官賜祭命工部營葬行在太常寺卿王勉坐贓罪罷爲民勉嘗受賄保香匠丘信等充齋郎事覺信等已伏罪時勉出使狹西

仁宗皇帝謂吏部尙書蹇義曰勉還當罪之至是還義奏勉貪婪

先帝嘗欲罪之今𨿽更赦難以復用

上曰太常有罪豈可事神明其罷爲民順天府通州武淸固安漷縣各奏六月二十二日驟雨河溢衝決河西務白浮宋家等口堤岸浙江按察司副使許銘言備邊禦戎國家重事理兵足食備禦大經近來邊軍困於雜役多致逃亡防守旣疏屯種亦鮮若悉矜免專令備邊如舊給與俸糧其有餘力各遣屯田則食足兵彊守固勝戰矣又言夷狄獸心難以徳服其曰歸誠朝貢實皆慕利而來爵賞𨿽加反側難保宜有撙節稍設防閒如

祖訓條章許其來朝者或三年五年一至其餘悉且禁止則送往迎來免困民力府庫之財不至妄費

上嘉納之夜有流星大如雞彈色赤尾迹有光出羽林軍南行至雲中己巳上

大行皇帝尊謚是日早遣太師英國公張輔等告天地宗廟社稷上親告太宗皇帝幾筵畢上

大行皇帝尊謚冊文曰孝子嗣皇帝臣謹再拜稽首言臣聞名以表實號以昭行惟古聖神道徳之盛不可名言而伏羲神農皇帝堯舜皆因治化之隆必崇顯大之號恭惟

皇考大行皇帝躬上聖之資蘊太和之徳剛健中正廣大仁明久正儲闈嗣履

帝位欽若天道憲章

祖宗誠孝通於神明皇恩被於普率丕顯文化一心徳政如陽春之施如日月之行哀矜庶獄民用不犯敬修武事不厲而威外順內安邦以寧謐天下歸戴如慈父母上賓之日遠邇興哀

聖徳神化宜薦尊號用咨輿議請命於天謹奉寶冊上尊謚曰敬天體道純誠至徳弘文欽武章聖達孝昭皇帝廟號仁宗伏惟

聖靈在天昭鑑於下佑我子孫爰曁黎庶億萬萬年永隆洪祚謚皇庶母貴妃郭氏曰恭肅淑妃王氏曰貞惠麗妃王氏曰惠安順妃譚氏曰恭僖充妃黃氏曰恭靖日生暈上隨生背气及左右珥色皆黃赤鮮明夜有流星大如雞彈色靑白尾迹有光出五車東北行至雲中庚午以上

仁宗皇帝詔謚詔告天下曰朕惟聖神之道不可以名言功徳之隆必形諸贊述是以皇有羲農之號帝有堯舜之稱國之典常古今一揆恭惟

皇考太行皇帝稟睿聖之資備明誠之徳正位儲副二十餘年至孝通於神明令聞孚於遠邇嗣登大寶寅奉鴻圖體

天之心弘敷惠澤溥昭蘇於萬匯煥寰宇之一新致理興化惇尙文雅愼修武事四境無虞天下歸仁安於熙白�臯不幸踰歲奄屆賓天四海兆民如喪厥考嗟予罔極之慟屬玆繼統之初諒惟敬承之心敢後追崇之典謹命在廷文武羣臣稽古禮文議薦謚號至公之道眾論攸同乃於七月初二日祗告

天地宗廟社稷奉冊寶恭上皇考大行皇帝尊謚敬天體道純誠至徳弘文欽武聖達孝昭皇帝廟號仁宗嗚呼配

天惟徳尊親惟孝光華宣著於萬年繼述尙存於永世布告外中咸使聞知遣中官云仙往雲南鎭守

上諭之曰朕初卽位慮遠方軍民或有未安爾內臣朝夕侍左右者當副委托務令軍民安生樂業幾所行事必與摠兵官黔國公及三司計議施行仍具奏聞遇有警備則相機調遣毋擅權自用及肆貪虐蓋爾輩出外鮮有不恃寵驕傲者若稍違朕言治以重法必不爾貸巡按福建監察禦史彭謙奏建寧知府同知皆鄙懦無爲推官以下或肆貪虐或酣飲廢事宜加黜罰悉以名聞

上曰果如禦史言典銓選者不得辭其責其令吏部黜罰如例務存公論毋速後愆夜有流星大如雞彈色赤尾迹有光出閣道東南行入璧辛未

上諭行在戶部尙書夏原吉等曰比觀卿等所言天壽山營造軍匠月支糧賜旗軍所給比工匠差減勤勞旣同而糧賞不一何以協人心孔子曰不患寡而患不均工匠旗軍其一例給之行在工部臣奏昨有旨趙王之國其社稷山川祭器樂器冠服之屬皆給之今閱視諸器物歲久多損請修理給之

上從之諭之曰凡朝廷給親王之物皆當精好況祭器樂器皆以祀神當加好也雲南鎭沅府土官知府刁騰交趾嘉林州土官判官阮祐四川烏蒙軍民府土官知府祿昭遣把事阿賴湖廣金峒安撫司把事冉中廣西上思州土官知州黃智永貴州羅番等長官司土官舍人龍通源等來朝貢象馬及方物復王瓃山東平度州同知劉整昌邑縣主薄瓃先以冗員去任整以舊官代還至是民伏闕言瓃等有善政能卹民瘼戢吏斃請復其職

上諭行在吏部臣曰爲人上者惟順民心古語云民之所好好之民之所惡惡之堯舜之治亦順民好惡而已其悉從之起復郃陽縣知縣孫浩先是狹西司言西安府咸寧縣欽知縣前郃陽知縣孫浩撫字不怠廉公有爲吏威其威民懷其惠比丁家艱去官乞起復調咸寧以便民

上諭行在吏部臣曰按察司於屬官必知其實郃陽距咸寧不遠於人情土俗亦必聞知其從之遂起復爲咸寧知縣升行在錦衣衛指揮使鐘信爲廣湖都司都指揮僉事命行在旗手衛指揮僉事李得理本衛事壬申奴兒幹吉列迷千戶速只哈奴自遼東來貢馬奏願居京自效賜鈔紵絲襲衣彩幣及布仍命有司給房屋器皿牛羊月支薪米初速只哈奴以招撫至京授正千戶願居遼東三萬衛至是復願居京故有是賜賜哈密回回滿剌撒丁等鈔彩幣表裏及紵絲襲衣有差行在工部奏舊經閹剌銀匠周阿佛等七十六人自陳老疾乞如詔書免役請令順天府驗視放免若年未及六十精力未衰者仍令赴工

上曰刑余之人經歷年久其稱老疾必不妄不必展轉可悉免其役令於大興宛平二縣閒住癸酉升行在錦衣衛指揮同知張信爲本衛指揮使指揮僉事張軌爲指揮同知命指揮僉事畢盛仍管將軍帶刀上直任啟仍掌錦衣衛鎭撫司事調指揮同知潘晟通州指揮僉事劉琰臨山衛錢通長陵衛張昇龍虎衛巡按四川監察禦史何文淵奏按察司副使張嶽僉事張銘貪鄙不稱銘再犯贓罪嶽以瞌睡得名僉事髙暐性質庸常且善避事皆宜黜降

上諭行在吏部臣曰按察司官如此何以律人宜如禦史言別選賢者任之保定府容城縣奏六月以來霖雨不止白溝河入暴漲衝決堤岸下田苗稼俱傷請發人修治

上諭尙書吳中曰田苗方盛而水潦爲災不早治其害不已卽令軍民協力修築南京地震甲戌

上念霖雨傷稼遣中官雷春祭大小神靑之神祈霽明日霽復遣春祭謝之命安遠候柳升簡都指揮二人督軍修京城街渠時久雨行道皆溢故命之行在工部尙書吳中奏南京修理宮殿已令應天等府以丁多民夫五千五百人供役切慮工程繁重卒難成功請再起萬人每三月一更糧賞皆如例

上曰正農成收成之時豈可盡用其力但令五千人更代爲之足矣水決盧溝橋東狼窩口河岸一百餘丈行在工部以聞

上命行後軍都督府行部發軍民相兼修築不可稽緩巡按福建監察禦史彭謙具奏所考察官實迹建陽縣官非才曠職或酷虐皆當黜

上命吏部黜罰如例乙亥遣太師英國公張輔告昊天上帝厚土皇帝祗太保寧陽候陳懋告五廟太皇太后上親告太宗皇帝幾筵仁宗皇帝幾筵上奉冊寶尊母后張氏爲

皇太后冊文曰維洪熙元年歲次乙巳七月戊辰朔初八日乙亥嗣皇帝臣謹再拜稽首上言臣爲聞君國之務孝理爲大孝理之道尊親爲先蓋有盛徳者必崇以洪名有大恩者必饗夫至養彜典所重古今式同恭惟

母后皇后厚徳配地至順承天輔翊

先朝隆熙化本忠和純淑同符漢之明徳端一誠莊上儗周之太任矧惟眇質仰荷

慈恩鞠育劬勞用底成立屬玆繼統之始允惟興理之宜恪循舊章祗舉盛禮謹奉玉寶金寶上

母后尊號曰

皇太后伏惟天錫寶祐壽福萬年恭承長樂之歡永侍

聖仁之訓臣誠歡誠忭稽首頓首謹言命正使太師英國公張輔副使定國公徐景昌安遠侯柳升持節冊妃胡氏爲皇后冊文曰朕惟邦國之道本於齊家化理之原在於正內是以夫婦序人倫之先而帝王示天下之表彜典所重列聖攸同朕祗奉鴻圖恪遵成憲咨爾胡氏端莊純一柔順肅雍選賢嬪予多歷年歲動適珩璜之節言循圖史之﹤矢見﹥琴瑟和樂有關睢好逑之羙夙夜儆戒有雞鳴相成之賢事

上秉孝敬之心逮下隆寬仁之惠允言淑徳宜正中宮特遣使賫冊寶立爾爲皇后於戲配尊於帝承祀於

廟奉

玆闈之養惇宗族之恩必欽必誠必勤必厚必謙以飭躬必儉以養福崇善進賢愼終惟初正壼範於六宮表母儀於天下茂膺天祿永著徳華欽哉命正使太保寧陽候陳懋副使少師兼吏部尙書蹇義持節冊孫氏爲貴妃冊文曰帝王理萬邦必以齊家爲本徳教孚四海必以正內爲先朕玆嗣統之初肇建中宮之位嘉乃賢淑宜有褒升爾孫氏毓自名門早膺愼選嬪於春宮之久茂昭女徳之華恭肅惠和諧琚瑀珩璜之節靜莊純一循詩書圖史之﹤矢見﹥適予關睢樂得之心克謹雞鳴儆戒之道夙夜匪懈輔益良多用加禕翟之榮俾冠軒龍之貳特封爾爲貴妃於戲大一統而端政予資翼贊之勤率九嬪以副母儀爾茂徽猷之績敬以相祀仁以進賢惟善以榮身惟謙以崇徳惟儉以滋多福惟愼以永芳譽服我訓辭用光寵祿欽哉命正使太子太保成山侯王通副使少保兼太子少傅戶部尙書夏原吉持節冊劉氏爲淑妃冊文曰朕惟政教之施由內以達外王化之被自家以及邦玆肇建於中宮宜敍升於賢徳爾劉氏端一靖茌肅雍柔惠詩書圖史佩明訓以周旋琚瑀珩璜謹容儀於動履選自名族嬪予春宮遂關睢樂得之心有雞鳴儆戒之益爰加禕翟俾貳軒龍特封爾爲淑妃於戲朕惟篤君道爾尙謹於相成後以表母儀爾尙謹於輔佐惟順以裕徳惟善以榮身誠敬以相禋祀謙厚以睦宗族永光寵祿益懋徽音欽哉命正使太子太保陽武候薛祿副使太子太保禮部尙書呂震持節冊何氏爲惠妃冊文同淑妃內子文武百官上表賀尊

皇太后及冊立中宮在京文武官命婦進表賀皇太后旣退進箋賀

皇后鎭守遼東摠官官武進伯朱榮進廣寧馬市所買馬八十二匹廣東都指揮使李龍奏緣海衛所臨大祥指揮等官多是新襲少年未諳武略猝遇寇至虞有疏慮請別選老成用之

上諭行在吏部臣曰海道倭寇出沒不時必得老成之人乃能臨機應變宜精選指揮使正千戶掌印庶幾行事得宜亦使後輩有所取法山東徳平縣儒學訓導年富言天下文廟儒學以崇祀先聖先賢近年以來十哲及兩撫從祀先賢或置木牌或爲塑像或封爵差訛或位次失序甚者闕而不置皆有司因循所致乞依洪武中定例重加考校刊布外內永爲定規

上曰朝廷崇儒重道爲緊要事而有司不得人如此命禮部卽考正頒示天下丁丑以尊

皇太后立皇后詔告天下詔曰仁政之務親親爲先禮典所崇尊尊爲大朕纘承鴻業君臨兆庶肆用惇於孝理爰肇正於化原恭惟

聖母輔翼

先朝昭明內政弘六宮之弘範表四海之母儀深仁厚徳施仁眇躬隆鞠育之恩廣訓迪之道劬勞備至以底成立玆奉天下之至餋則必極天下之尊稱謹上尊號曰

皇太后乃若

宗廟之祀禮重相成徳化之行始於夫婦用稽國典冊妃胡氏爲皇后夫國之本在家允屬彜倫之重上以厚率下庶臻至理之隆布告中外咸使聞知復鄒銳通政司左通政銳嘗有過會赦故復之行在兵部臣言各處孳牧馬驢牛羊等畜倒死者比奉詔書悉免追陪今在京諸衛官在騎操馬及各處衛所有司系官孳畜合無亦準前例

上命悉免之行在錦衣衛指揮僉事曹彬坐朦朧奏釋重囚行在都察院奏彬所犯於律應斬而事在赦前

上命謫戍保安衛戊寅以營建仁宗昭皇帝陵寢於

長陵之右遣官祭告天壽山及厚土之神行在禮部尙書呂震奏今恭上

皇太后尊號冊立中宮已詔告天下請令在外文武五品以上衙門凡遇正旦冬至拜進

皇太后表文中宮箋文各一通

皇太后聖莭中宮千秋莭請行各王府長史司依例進表箋慶賀從之韓王衝﹤火或﹥奏初之國平涼資用未備居室未修護衛官軍憚遠多逃請攺國江南

上遣書答曰國中凡百費用已令有司措置宮室亦令工部修理軍校在逃者可令護衛儀衛司以名聞卽付所司追捕發去所諭攺國江南則有

先帝之命在固不敢違且聞平涼善地先帝所擇以處至親人情居久則安矣晉王濟熿以上卽大位奏請射詣京師朝賀

上以遺詔有命且藩屏之重方切倚賴復書止之自後諸王有奏請朝賀者皆如之名鎭守淮安都指揮閻福還京命四川永寧宣撫司經歷張守規等二十四人致仕時行在吏部言守規等皆年七年之上耳聵目昬不能任職

上曰七十致仕古今通典然亦有不聽去者以其尙可用也旣皆聰明不建畱之何益聽致仕去以順人情行在都察院右副都禦史弋謙上言二事一經國理民固以人才爲本而所系之重尢在守令蓋守令得人則民受其福而太平可興不得其人則民受其殃而風化以替此自古所重必審擇其人而後任之也臣項經北京直隸及山西狹西其府州縣官多缺兼今歲雨少夏麥薄收秋種半未入土民心愁戚形見容色旣無守令撫綏而上官念慮亦不及此乞敕吏部公同三五大臣於見聽選官及郎中禦史給事中行人進士監生之中選擇堪任守令者授以郡縣之職伏願親發玉音丁寧誡諭使之感恩畏威不敢妄爲如此則官無暴虐之政民免失所之憂矣其二朝廷買辦諸色物料有司給價十不及一況展轉克減上下糜費至於物主所得幾何名稱買辦無異白取且一夫耕作上農不過百畝中下之農僅有其半除夏秋二稅所存無幾苟再分外侵耗使民不貧而困者寡矣蓋有司官顧望進退不敢遵依時直意謂有益於官無患於己然不知科派頻仍民力不支逃竄流離所謂有益於官者實所以爲官損也所謂無患於己者實所以爲己患也苟不虧其價直使民常得安生樂業如有急需應手辦集始若損於官終寔益於官始若患於己終寔便於己較之於前其功效相去不啻十百傳曰財散則民聚又曰百姓足君孰與不足正謂此也臣願自今以後欲有買辦如果不系軍需急用之物乞且停止候民力完實年榖豊稔然後派買實爲民便民便則國安國安則天下無事而致治之道可馴至矣

上覽之顧謂侍臣曰守令民之父母豈可曠缺選拔除授實合朕心至於科買諸物每令實於價錢虧價損民有司之過易損上益下則爲益損下益上則爲損宜速行戒約有不悛者必加之罪巡按湖廣監察禦史賴巽言布政司參議莊謙才按察司僉事張善皆庸需不稱嶽州府知府同知通判經歷檢校安鄕平江二縣官皆非其才或使酒貪虐或怠廢政事宜加黜罰具以名聞

上命吏部如所奏降黜又諭之曰牧伯守令以承流宣化爲職任非其才下受其害爾吏部宜加意旌別毋怠免故忠誠伯茹常男銓鏞爲民永樂中銓鏞坐累沒入官謫戍廣西河池

仁宗皇帝卽位遣人召還至是銓鏞及家屬二十七八皆至

上命悉放爲民仍給所沒房屋田產順天府懷柔縣知縣邵原亨奏本縣山場舊禁樵采輸官薪炭措辦置難自今黃花鎭東至紅螺山去天壽山已遠乞弛禁以便民

上可其奏諭行在工部尙書吳中曰弛禁便民朕所不吝若采之無節恣意砍伐則材木易竭宜令以時取之仍禁傷其根本庶幾可常資用南京地震己卯陽武候薛祿言大同操備官軍二萬人月支米五斗宣府一萬人月支米三斗多寡不同宜均給四斗仍定爲例從之交阯布政司奏各府州縣儒學自永樂十三年開設以來並無朝除教官多是土人訓誨通經者少諸生頗知讀書然皆言語侏離禮法疏曠𨿽務學業未習華風若除教授學正教諭董率土人訓導端其模範示以教條庶幾日就月將耳濡目染變蠻夷之習復華夏之風寔爲羙事

上曰古稱立賢無方又有教無類況師者人之模範用夏變夷莫先於此其令吏部選除浙江烏程縣知縣黃棨宗奏永樂二十二年五月苦雨下田盡傷時通政司左通政嶽福以聞蒙免所徵秋糧至七八月間雨潦尢甚渰沒田稼一千六百一十一頃九十餘畝該糧五萬三千九百九十石有奇小民辦納爲難乞候今年秋成通徵從之夜有流星大如雞彈色赤尾迹有光出勾陳西南行入紫微東藩庚辰漢王髙煦陳奏國利安民四事

上覽之喜命有司施行

上復書謝之曰叔父忠存宗社遠辱嘉謨銘感於心已悉付所司施行惟頻惠教是所深望旣而顧侍臣曰永樂中

皇祖嘗諭皇考及朕謂此叔有異心宜備之然

皇考待之極厚如今日所言果出於誠卽是舊心已革不可不負從也賜諸王黃白金文綺錦紗羅布鈔有差

上諭行在禮部臣曰朕初卽位諸王宗親守藩在外宜有賜賫用展親親於是周慶代寧沈漢趙七王各白金五百兩文綺二十表裏錦五疋紗羅各二十疋兜羅錦五疋西洋布十疋鈔三萬貫漢趙二王各加賜黃金百兩晉楚魯肅遼韓唐伊秦蜀十王各白金三百兩文綺十表裏錦三疋紗羅各十疋兜羅錦三疋西洋布五疋鈔二萬貫賜寧國大名南康永嘉含山汝陽寶慶七大長公主及永平安成咸寧三公主各白金二百兩文綺十表裏紗羅各十疋錦三疋兜羅錦三疋西洋布五疋鈔一萬貫行在工部臣奏修韓王宮殿請令狹西布政司都司協力爲之

上曰兼用軍民固易成功然湏戒飭毋擾下人命行在都察院右副都禦史弋謙爲交阯右布政使時交阯布政使戚遜坐貪淫黜遂命謙代之升大理寺右寺丞陸禎爲交阯布政司左參議擢吏孫子良爲右參議禎先從摠兵官在交阯子良先任兵部武選郎中有罪謫交阯充吏至是掌交阯布政司事兵部尙書陳洽奏舉二人通達政體久在交阯諳知夷俗堪任參議遂有是命行在都察院奏遼東廣寧右衛指揮使宋祥知妻兄孟賢爲常山中護衛指揮僉事時造反逆謀而不舉奏於律應斬

上命諦戍緣海衛夜有流星大如雞彈色靑白有光出勾陳西北行至近濁辛巳占城國王占把的賴遣使臣逋沙怕麻叔等奉金葉表貢金銀香象牙犀角等方物賜在京官吏軍民人等白金公一百兩候伯八十兩文官武官一品二品六十兩三品三十兩四品二十兩五品十五兩六品七品十兩八品九品雜職五兩將軍旗軍校尉人等各二兩聽選辦事文武官及監生生員人才吏典僧道陰陽耆民醫士工匠廚役樂人各一兩優給幼官及試職千百戶鎭撫老疾幼軍各於其例減半四夷朝貢之人有職事與京官同無職事者正使十兩副使及冠帶頭目把事通事打剌罕回回各五兩無冠帶頭目把事通事客人舍人回回各二兩從人各一兩各處管工自七月二十日以前到京者都司布政司按察司官知府指揮各十兩千百戶州縣等官各五兩旗軍工匠吏典人等各一兩凡三十二萬九百五十人給銀九十六萬三千八百二十九兩壬午漢王髙煦遣世子瞻坦來赴

仁宗皇帝喪遣行在鴻臚寺司賓署丞焦循攝禮部郎中鳴贊盧進攝鴻臚寺少卿以卽位詔頒朝鮮

上諭之曰朝鮮爲國東藩世修職貢朕嗣承大統所宜詔告簡爾將命尙以禮自持用副任使其愼之賜鮮朝國使臣孟思成等鈔彩幣表裏金織羅衣絹衣有差

上因諭行在禮部尙書呂震曰遠國朝貢固有常兮然我

祖宗以來待下素厚今朕卽位之初凡事必循舊典勿失遠人之心河間阜城縣耆民李彬言近奉詔書內一款鰥寡獨孤及篤廢殘疾者有司依例存卹無令失所及以罪編髮爲民種田年七十之上孤寡無人餋瞻者遣回原籍今本府以罪爲民者多年𨿽未必七十而其間殘疾孤寡無人餋瞻乞食度日者十之四五生無所資死無所歸乞勘實遣還依親庶得全生

上加其言命行在戶部臣如所言行之軍民任本等數人自宮以求用行在禮部尙書呂震以聞

上曰

皇考在禦時嘗有自宮者以其毀親遣體爲不孝皆發戍交阯今此人尙敢爾卽循例發遣更申明禁約再有犯者悉如之昏刻有流星大如碗色靑白光燭地出閣道東北行至近濁

大明宣宗章皇帝實錄卷之三

大明宣宗章皇帝實錄卷之四

洪熙元年七月癸未賜趙王髙燧田園八十頃有奇以初之國故也調鳳陽府同知王鳳等一百一十九人爲交阯府州縣官時行在吏部奏中外官初有罪罰役逃匿者曾經赦宥

仁宗皇帝臨禦命於交阯任用今鳳等所犯事情請如例調用從之復命有年六十以上精力已衰者罷歸爲民賜雲南鎭沅府知府刀騰等交阯嘉林州土官判官阮佑官四川烏蒙軍民府把事阿賴湖廣金峒安撫司把事冉中廣西上思州土官知州黃智永貴州羅番等長官司土官舍人龍通源等鈔紵絲紗羅彩絹有差甲申

太宗皇帝小祥上率親王詣

幾筵行禮乙酉升大寧都司都指揮同知金順爲行在左軍都督府都督僉事巡撫浙江右布政使周干言嘉興府海鹽縣地臨大海數被倭寇洪武中設海寧衛及澉浦乍浦二千戶所陡置煙墩水置海舡官軍往來巡警晝夜有備盜賊屏息百姓安堵永樂七年革去煙墩移置海舡於沈家門水寨相去一千餘里卒有寇至消息難通及官軍至賊舡已退官軍旣回賊舡復入軍無休期民無安枕若舊仍各守地方及量發附近官軍助守每歲差廉幹都指揮一人總督操備庶幾倭賊知懼軍民兩便

上曰前更攺時自以爲是矣今復欲攺亦未可輕率古語利不十不變法其令都督府遣官與浙江福建三司官及捕倭總兵熟議便利以聞命行在兵部右侍郎戴綸往交阯參贊軍務賜綸敕曰爾往交阯副尙書陳洽贊理榮昌伯軍務夫邊寄重任爾以六卿之貳參贊其間宜端謹勤密以稱委任爾往欽哉夜有流星大如雞彈色赤尾迹有光出天津東北行至雲中丙戌攺行在軍都督僉事劉鑑於南京後軍都督府升河南都司都指揮同知王敬爲行在前軍都督府都督僉事以進士蔡子誼爲儒學訓導子宜永樂六年以親老歸侍親終服闋七年不起及是遇赦始起吏部劾其顧私忘公難以任用

上懷土人情之常非有大過且辛苦學問得成進士不可終棄其授以儒學訓導降前江西布政司右參政潘賜爲刑部浙江淸吏司主事賜先坐事謫交阯辦事會赦還京故有是命交阯各府州縣儒學選貢生員王憲等八十二人至京師

上諭行在禮部尙書呂震等曰交阯距京師萬里遠離親戚而來湏是教餋得宜彼乃樂學可望其成材爾與學官宜知朕此意其衣服歲賜一如雲南之例遣行在戶科給事中樊敬等賜營造山陵官軍工匠鈔丁亥靖江王佐敬遣奉國將軍佐敏詣

太宗皇帝幾筵行小祥祭禮畢辭歸賜鈔五千貫命兵部給驛舟哈密忠順王免力帖木兒遣都指揮脫脫不花福余衛千戶把禿兒泰寧衛都督阿者罕妻歪剌失裏千戶把禿不花等來朝貢馬升都指揮同知把兒歹爲行在前都督府都督僉事命故左軍都督僉事張達子鑑襲金吾左衛指揮使都指揮僉事朱福子能襲爲金吾前衛指揮使常山左護衛指揮僉事呂福子能襲爲羽林前衛指揮僉事金吾右衛指揮使許廣子文羽林前衛指揮僉事王禮子剛指揮同知徐敬子友劉海子榮羽林右衛指揮使謝貴子讓府軍右衛指揮僉事薄貴叔原府軍後衛指揮僉事董眞弟旺燕山左衛指揮僉事任貴子能王貳侄曰�永大興左衛指揮僉事張成子榮旗手衛指揮僉事於全叔勇俱襲職山東都指揮僉事陳忠弟禮襲指揮使於行在羽林前衛帶俸上直守備金吾左衛左千所正千戶周思隆嫡孫斌襲升指揮同知蓋思隆有軍功未升而卒故以命斌命慶府長史張彜典薄李守中致仕仍就王府食祿不治職務從慶王﹤木旃﹥所奏也

上因諭行在吏部臣曰王能不遺舊人有始終之義亦厚之道如彜等又能忠效規益斯君臣兩善矣戊子升行在陜西道監察禦史陳遜爲雲南布政司右參政行在刑部湖廣淸吏司員外郎沈定爲湖廣布政司右參議福建道監察禦史魯穆爲福建按察司僉事河南道監察禦史王鉉爲浙江按察司僉事行在工部屯田淸吏司主事葉承宗爲湖廣按察司僉事永平府盧龍縣知縣葉瑄福建同安縣知縣劉性同廣東英徳縣知縣陳汭爲監察禦史瑄行在山西道性同行在貴州道汭行在四川道擢庶吉士黃樹薛理楊鼐髙舉山東章丘縣學訓導張居傑儒士儀銘爲給事中澍居傑行在吏科理行在戶科銘行在禮科鼎行在兵科舉行在刑科銘故禮部右侍郎儀智之子兵部侍郎戴綸薦其才堪任用居傑考滿應升其學者奏乞再畱

上俱命爲給事中因諭少師吏部尙書蹇義曰前代命官內外更踐近頗聞外間言仕者一爲教官卽老於學校有志於世用者多不樂就此職自今用人不得執一調廣東按察司副使成寧可爲福建按察司副使命都指揮卞福仍往開平備禦先是都督冀傑與都指揮唐銘同守開平旣召傑還遂命福往副銘復前太僕寺寺丞郭崇義官聽致仕還滁州初崇義爲太僕寺丞永樂中奏乞致仕以違例謫交阯中途遇赦還至是自陳臣愚誤觸

天聽以致顚越今老不能報效乞務憫賜閒

上命復其職仍聽致仕崇義又言臣本壽州人今祖父墳墓皆在滁州願得守墓爲便遂命歸滁州行在鴻臚寺司賓署丞賀浤言臣父銀故通政使蒙恩贈工部尙書

仁宗皇帝以臣父故授臣前職送國子監讀書命從科舉出身緣臣母胡氏老病伏望

聖恩憐憫放回讀書餋母終年

上曰學者學爲忠與孝也母老可使違餋乎命禮部從其請行在工部奏浙江布政司言本司治所爲火所燔暫蓋席捨治事今亦敝壞請於農隙之時役丁多之民采木重建從之因命天下諸司凡廨宇頹敝者聽修葺廣西廣遠府思恩縣奏本縣累被蠻寇出劫殺傷官吏細民逃避失所采食蕭蒿以救饑餒永樂二十一年二十二年稅糧難於催納乞以其半折鈔每石折三十貫赴送本布政司官庫收貯從之河南臨漳縣奏六月大雨漳滏二河皆漲衝決三冡等村堤山��二十四處

上命行在工部卽發所在軍民修築己丑敕總兵官都督譚廣曰言者皆云萬全左右保安右及懷來四衛當益兵守備今其官軍之在宣府操練者宜各遣還遇有聲息仍聽爾調遣各城堡烽火�候不堅固器械不精利者宜卽修治軍中或利有當興斃有當革者具奏處置務使軍士得所邊境無虞庶副委任之重

上諭行在工部尙書吳中等曰天壽山營造民夫勤勞可移文原籍有司免其戶丁徭役事畢仍舊又諭中曰雨潦暴漲朕慮各處並河堤山��多衝決今秋稼垂成民食所系速遣人嚴督有司巡視衝決者卽時修築升思義中衛小甲甄成兒爲百戶先是虜寇侵薊州黃崖口守備官軍失職東勝右衛指揮同知李遠等率兵夜出鮎魚石追襲擊敗之斬虜首一級獲其人口軍器馬牛事聞敕鎭守薊州山海都督僉事陳景先苐功次以聞至是景先奏追襲指揮李遠等官軍四百三十二人小甲甄成兒斬虜首一級奮勇效力者二百四十三人接應者一百九人

上曰官軍皆升一級小甲卑役乃能斬虜功在人上其超升世襲百戶賜鈔一百錠彩幣二表裏千戶鈔一百錠彩幣二表裏其奮勇殺賊管隊指揮鈔二百錠彩幣二表裏百戶鈔八十錠彩幣表裏一總小旗甲舍人鈔六十錠絹二匹老軍餘丁引路民人鈔四十錠綿布二疋齊力向前千百戶鈔八十錠彩幣表裏一旗甲軍人鈔二十錠綿布一疋接應指揮鈔八十錠彩幣表裏一千百戶鈔各四十錠絹二疋旗軍鈔十錠綿布一疋賜番僧大國師板的達僧官剌麻髙僧僧人班丹端竹等三百二十六人白金有差行在吏部言旌徳縣儒學教諭林和前歷九年無舉人例當追俸充軍

仁宗皇帝在東宮特垂寬宥令再教三年今又無舉人請罰如例

上曰先朝嘗寬宥之可再令教三年若復無成罪之未晚日生左右四珥色黃赤鮮明庚寅行在工部尙書吳中奏今

山陵事嚴工力不敷乞於河南山東山西直隸鳳陽大名諸府州起民夫五萬助庶幾早完

上從之命行在吏部侍郎黃宗載等分往各處擇丁多之家起取候秋成畢赴工滿三月卽放仍令有司免其家兩丁差役三月攺四川雅州學正何源爲土官衙門吏目源雲南人以監生授學正自陳不通經學難爲師範願攺他職

上諭行在吏部尙書蹇義等曰非經明不可爲人師雲南生固不通經量才授職則人皆效用官不廢事此亦初授之際失於酌量其攺爲土官衙門吏目彼知土俗亦得展布瓦剌只兒瓦歹等六人來歸奏願居京自效命爲百戶賜冠帶金織襲衣彩幣銀鈔綿布鞍馬仍命有司給房屋器物如例陽武侯薛祿奏雕鶚赤城云州赤云獨石諸站皆在邊野開平老幼餘丁亦於此種田猝有虜寇無城可守況開平與獨石相距五站城垣不堅且使命往來道路荒遠若移開平衛於獨石令鎭守宣府都督譚所領官軍築城守備寔爲便益

上曰開平極邊廢置非易事當徐議辛卯趙王髙燧奏護衛軍士當建營房原撥地少不足分給彰徳軍民之家多有閒地請命有司勘實撥賜

上從之諭行在戶部尙書夏原吉曰細民有不得所朝廷當與處置況親王乎且裁有餘以補不足亦是均平之道土魯番城都督僉事尹吉兒察四川播州宣慰使楊昇貴州貴竹等長官司宋長官宋昌等來朝貢馬行在吏部奏交阯右布政司右使弋謙由副都禦史初升輙乞還鄕祭祖然後赴任緣先奉

仁宗皇帝聖旨外任官須九年考滿乃許祭祖

上曰謙赴遠任欲展省而行此人情也許之行在戶部奏山東黃縣累年被災逋負稅糧皆蒙蠲免永樂二十一年𨿽未傷有然困倅之餘亦難辦納乞折納鈔

上曰比年災傷之處多不特黃縣宜視各郡縣其年有未納者皆令折鈔以蘇民力總兵官徵蠻將軍鎭遠侯顧興祖奏廣西潯州府桂平縣大滕夾地連貴縣平南武宣及柳州慶遠山勢陡峻江灘峻急蠻寇據爲巢穴每每於此去劫殺人掠財自潯州至宣武江路阻澀二十餘年今親領官軍至宣武峽口水陡峽攻剿滅臣凶餘黨悉平邊境息徵虜前將軍鎭守遼東總兵官武進伯朱榮奏近虜寇入境調都指揮唐琦率兵追擊至駱駝領斬虜首七級獲其羊馬六十五榮又言朵顏衛達官指揮哈剌哈孫等不來朝貢或有貳心請遣都指揮唐琦等率兵偵之果若懷貳卽乘其不備執之

上曰古者馭夷來不拒去不追今𨿽不朝貢亦未敢擾邊遽加以兵非懷柔之道遂敕榮曰馭夷宜﹤宀十見﹥用兵宜審況虜多詐未可輕忽敕至但整搠部伍謹愼提備其來不來不足計也眞定府奏六月以來霖雨滹沱等河皆漲衝決堤山��定晉深三州槁城無極饒陽新樂寧晉五縣低田皆沒

上命行在戶部遣人勘視壬辰封後軍都督府左都督吳成爲奉天翊衛宣力武臣特進榮大夫柱國淸平伯食祿一千一百石子孫世襲成山後人初名買驢永樂中賜姓名事

太宗皇帝以武功積官至都督上以其事祖宗效勞居多至

上嗣位嘗獻忠懇故加封爵給誥券追封其三代祖考皆淸平伯妣皆夫人妻皆夫人召尙寶少卿袁忠徹忠徹父庭玉以相術事

太宗皇帝於潛邸官至太常丞卒忠徹習其父之術累官至少卿

仁宗皇帝初嗣位請告省母命俟母以俟召命及是召還職云命後軍都督同知鄭銘鎭徐州行在工科給事中吳彜等劾奏比者行在工部侍郎蔡信奏請南京廊房十間與家人居

聖恩與之緣信於

仁宗皇帝時已奏請來賓樓一所以居家人今隱匿不言復請廊房貪冒欺詐宜寘之法

上曰小人務利何有厭足但今山陵方資其用姑宥之廊房亦不與西安衛軍校告掌陜西都司事都督僉事胡原過秦王府門馳馬不下進表箋怠慢不謹及市私茶等事都禦史劉觀請逮治之

上曰原固有罪但念舊臣

皇祖俾守陜西委托亦重姑宥之其備錄所訴狀以示之使攺不攺不宥行在大理寺卿虞謙奏貴州道監察禦史所鞠彊盜閻閏等十一人皆南陽衛軍固稱河上運磚具有證驗爲人所誣再經審勘不伏請如例會六部都察院通政司等衙門堂上官同審

上曰彊盜極惡領須令死者心服乃可當與辯明庶不罪及無辜永平府樂亭縣民胡敬言致治莫急於聽言言路通塞治亂系焉古之聖君未嘗自聖必稽於���中�卜�捨己從人臣願陛下開不諱之路廣忠諫之門淸問下民易近物聽受忠鯁不拒咈逆則上無壅聽下無隱情而嘉言嘉謨日有所聞矣臣又願

陛下言必信用必賢戒無益愼虛聲敕天命卹民隱夫上務信則事不因循而可有功用必矣則治功興而民生遂不作無益則賦斂省而民不困不尙虛聲則無好大喜功之患守儉約而徳愈而徳愈崇矣天者理而已動靜爲常存戒飭則事不違天而天眷之民惟邦本凡有動作思民力艱難則徳洽民心而黎民永懷如是則政治修舉

聖徳日新和气自臻雨暘時若四夷來庭邊境淸宴

陛下端拱無爲熙熙皞皞可以駕三代而追唐虞尙何慮古治之不及哉臣愚惟望

陛下誠於求言以來天下之善而於六者終始力行則天下幸甚

上嘉納之夜有流星大如杯色赤光照地起五車東北行至北斗魁炸散癸巳廣西上隆州故土官知州母陳氏雲南武定軍民府金沙江巡檢司故土官巡檢子劉進忠雲南縣你甸巡檢司巡撿你花等來朝貢馬遼東廣寧馬市官千戶王咬納等進所買達官馬四百六十五匹升交阯布政司左參政劉子春爲廣西按察使子春嘗爲春坊中允累遷至參政

仁宗皇帝卽位以舊官臣召之至是始至遂有是命以故應天府丞張執中之子俊爲鴻臚寺司賓署丞先是

仁宗皇帝卽位念執中舊人有守城功召其子欲官之使者至其家與執中孫守謙來守謙自陳未嘗學有叔俊今居南京寔與祖同力守城者遂召至命以是職行在吏部言行在禮科給事中傅安使撒馬兒罕畱二十餘年始歸請給敕命𨿽其歷年久未經考核例難給授

上曰安爲朝廷使遠夷艱苦多矣可拘常例乎其卽授之行在戶部奏直隸鎭江丹徒縣民戚醜關莫勝七等言所種官田五十五頃七十餘畝濱江爲風潮衝決入江該稅糧二千一百餘石官府仍舊徵納

上命除之顧謂尙書夏原吉曰民艱苦不止於此比來各處數言入秋霖雨水潦泛溢渰沒田苗寔多此是天災流行人難力卿宜令所司覆勘若果成災稅糧皆當斟酌減免毋重困民夜有流星大如雞彈色赤尾迹有光起天倉西北行至雲中甲午賜隨從漢世子郡王指揮劉興等金織文綺彩幣絹襲衣等物有差賜占城國使臣逋紗怕麻叔等鈔彩幣表裏羅絹襲衣有差賜通事舒義等冠帶仍命賫文錦紵絲紗羅歸賜國王行在戶部言瓦剌歸附人亦速不花等今授都指揮等官請於錦衣衛月支俸糧

上曰虜人來歸非藉俸賜何以自養如例給之又曰昨本雅失裏妻及外母亦宜優贍每月各與米五石北京會同館奏雨壞堂屋墻垣

上諭行在工部尙書吳中曰四方使命往來宜有依庇其速繕理浙江黃巖縣知縣劉道成奏本縣所屬二十餘都田低下率多水潦四十餘都田髙溝港淺隘恆慮旱漧舊於海際築閘一十八所土壩一十餘處啟閉以時預防旱潦後皆頹壞永樂間本府增設通判一員專理農務重加修理甚爲民便比以汰冗員去而本縣公務益繁提督不周兼值連歲洪水海潮衝蕩者多乞舊仍增設府官一員專理農事每歲秋成後興工修築庶以便民從之乙未雲南金齒軍民指揮司騰衝守禦千戶所土官千戶張銘嵩明州故土官侄趙三應等來朝貢馬命陜西都指揮使李達復職仍守洮州達定遠人初爲廣寧中護衛指揮使建文中升都指揮使調陜西都司永樂初守洮州坐事發隨武安侯立功至是遇赦還兵部言當復指揮使

上察其能令復都指揮使仍守洮州行在都察院奏北京行部工曹主事魯宗儒采木四川求賕又盜官木歐死民夫彊占人子女爲妾𨿽事在赦前而情犯深重

上命杖一百謫戍廣西因諭左都禦史劉觀等曰五刑謂之天討以其至公無私若以私意爲重輕非天討矣爾法司能以公存心而行之以忠厚亦可感召和气爲邦家之福於爾亦有利焉若立心不公輕重任情枉及良善人將歸咎朝廷鬼神鑑之亦非爾等之福如犯者情有可矜罪有可疑爾懷顧慮不欲自斷者爲朕言之當爲裁決行在大理寺奏行在刑部都察院所問大辟重罪

上曰刑法非致理之本然有罪不治無以懲惡必得寔情則施刑者無愧受刑者不怨卿等最宜詳愼四川茂州奏州域臨邊新立學校未有文廟無以奉祀先聖止借茂州衛閒屋教授生徒而州治之南舊有護林驛道路於僻使客甚稀請增修爲學而攺州門鋪爲驛以舊革稅課局爲鋪使師生講學有依聖矣祭祀有所從之夜有流星大如杯色靑白尾迹有光起羽林軍東南行至近濁丙申造鄭王等八府鍍金信符銅牌八副命山東鹽運使唐鑑致仕鑑鳳陽虹縣人故太子少保兼兵部尙書鐸之弟

太祖皇帝選爲散騎舍人累升今職年老目眚巡按禦史言其婚怠不任事鑑亦以疾自陳行在吏部言當免爲民

上曰聞鐸洪武中名臣鑑之進用蓋以鐸故今老疾無故亦可見其循謹宜體

太祖進用之意俾冠帶致仕以全始終之恩巡按四川監察禦史何文淵言

太祖髙皇帝令天下州縣設立老人必選年髙有徳眾所信服者使勸民爲善鄕閭爭頌亦使理斷下有益於民事上有助於官司此誠良法比年所用多非其人或出自僕隸或規避差科縣官不究年徳如何輙令充應使得憑藉官府肆虐閭閻或因民訟大肆貪饕或求公文橫加騷擾妄張威福顚倒是非或遇上司官按臨巧進讒言易置矣愚變亂白黑挾制官府比有犯者謹以按問如律切慮天下州縣類有此等請加禁約

上諭行在戶部臣曰必申明洪武舊制選年髙有徳者充違者並有司皆寘諸法北京順天河間保定三府順義懷柔肅寧任丘靜海慶都淸苑右�隹八縣及永平府灤州各奏今年夏秋多雨河水泛溢渰沒田苗命戶部遣人勘視昏刻有流星大如杯色赤有光起壁東南行至近濁丁酉升哈密忠義王遣來使臣都指揮同知脫脫不花爲都督僉事千戶把把孩爲都指揮同知武進伯朱榮卒榮山東兗州府沂州人洪武中選充軍衛驃騎舍人升總旗從徵雲南有功升百戶進大寧前衛副千戶

太宗皇帝靖難以功累升至左軍都督府都督僉事永樂四年徵交阯升右都督八年從

車駕徵北虜至靖虜鎭進左都督後屢從徵迆北剿戮胡寇以功封奉天翊衛宣力武臣特進榮祿大夫柱國武進伯食祿一千二百石子孫世襲二十二年從徵至龍虎岡還奉命佩徵虜前將軍印鎭守遼東至是卒訃聞遣官賜祭賻贈有加追封武進侯謚忠靖子冕襲伯爵

大明宣宗章皇帝實錄卷之四

大明宣宗章皇帝實錄卷之五

洪熙元年閏七月戊戌朔琉球國中山王尙巴志遣使者佳期巴那等來朝貢馬福余衛都指揮安出等遣人納馬贖罪且奏衛印爲寇所奪乞再降又言暖答失之子帖格歹爲大軍所擒乞赦罪放還

上諭侍臣曰安出嘗縱所部擾邊可罪今云印爲寇所奪夷虜狡詐未可信但朕初卽位彼遣使乞矜憫姑曲恕之遂命禮部鑄印給之釋格帖歹遣歸仍遣使賫敕諭以禍福令攺過自新夜有流星大如杯色靑白光燭地起天倉東南行至天園己亥

上諭行在戶部尙書夏原吉曰岷州地臨邊疆其土民舊令衛所帶管者蓋欲使得安業近聞衛所官擾害非一致其逃竄者多今𨿽赦宥復業其居宅田土已爲豪猾占據宜行岷州凡土民惟令本衛經歷司帶管經歷文官必能撫卹凡產業爲人占據者皆令追還庶幾不致失所行在刑部尙書金純都察院左都禦史劉觀大理寺卿虞謙等奏前奉詔書內一款今後一應罪悉依大明律科斷法司不許深刻妄引榜文及諸條例比擬今照大明律內京城一應經斷之人並不得宿衛守把皇城京城門禁緣京衛軍旗舍人餘丁校尉力士京民廚役俱是守衛供應之人有犯笞杖斷者決並不得宿衛供應杖八十以上軍調外衛民調外郡今依科斷恐姦詐之徒畏避在京差使故犯罪名希求出外已嘗具奏有旨令會議今議得除偸盜歐斗傷人及威逼人致死犯姦依律斷決外其餘俱照例淮工贖罪滿日疏放還役三犯則依律廚子從本役又監生生員有犯公罪紀錄私笞監生罰贖歷刑一年依律考用生員罰贖送原學讀書杖罪的決充吏又緣海邊衛旗軍有犯徒流罪者止杖一百不調總小旗軍罷充軍

上曰

太祖定律蓋欲萬世常行朕亦以爲人所共知庶幾不犯卿等乃慮小人徼幸故設此權宜亦是但更湏詳明不可過於深刻都督府吏左輔興州衛軍士譚瑛言驛站及民間糧稅餋馬諸事

上命行在禮部議尙書吳震對曰利民之事近皆舉行吏與軍卒希求進用其言無足采者

上曰聖人不棄蒭蕘之言前下詔書凡軍民利病許諸人陳言朝廷但當察其言之當否不必計其人之貴賤其如例會官議果有可行者卽與施行庚子復張幹靖州知州幹靖州得民心以舊官還當去州耆民三十餘人詣北京訴於吏部曰前知州在任久一志貪利吏斃滋生民不勝其掊克新知州廉潔公勤一志保民吏不能爲姦乞畱新知州以惠細民吏部以聞

上曰新知州可爲君子其畱之以慰民望又曰古人言靡不有初若得其愼終如始則愈善矣行在鴻臚寺司儀署丞周庭言臣故父冕春坊司諫

仁宗皇帝以臣父故特錄用臣且命於國子監讀書由科舉出身緣臣祖父母俱年踰七十無人侍餋伏望

聖恩矜憫令還鄕讀書以便供餋從之徵西將軍參將保定伯梁銘奏寧夏等衛緣邊守了旗軍舊給皮襖皮帽年久破壞請再給

上諭行行工部尙書吳中曰境邊苦寒守備軍士晝夜勞苦速令陜西布政司都司制造給付不可後時其長安嶺等處守了官軍爾工部亦制造給之辛醜行在禮部奏

仁宗昭皇帝卽位之時凡在京文武官自公侯一品至九品以下應給誥敕者還鄕省親祭祖悉賜鈔公侯伯一品至二品五千貫其餘遞減永爲定例今省親祭祖者援例以請未敢專擅

上曰悉遵

皇考之制命仍給駙馬都尉廣平侯袁容侯祿初容歲支祿米二千五百石後以公主薨

仁宗皇帝止與駙馬祿一千石停其侯祿至是請依詔書例給侯祿

上命給之山東布政司奏濟南肥城及東昌丘縣舊餋官牛計租米一百五十四石今牛皆倒死租額未除

上曰有牛然後有租牛死租何從出命戶部速除之行在禮部尙書呂震奏代王進謝恩表失於書名請罪其官屬

上曰此書者之疏略也代王老矣若責其官屬王心不安其宥之但移文長史俾知之夜有流星大如雞彈色靑白有光起羽林軍西行至壘壁陣壬寅襲封衍聖公孔彥縉來朝陛見

上諭尙書呂震曰先聖子孫宜加禮待

先帝時其來朝宴勞賜予特優今當更加遂賜金織文綺襲衣如一品例廣西田州府故土官知府子岑昭遣頭目李榮果化州土官知州趙英遣族人趙誠等來朝貢方物瓦剌部屬脫脫來歸奏願居京自效命爲百戶賜冠帶金織襲衣彩幣銀鈔綿布鞍馬仍命有司給房屋器用等物如例夜有流星大如碗色靑赤光燭地起天倉東南行至天庾癸卯行在大常寺奏明年春

郊祀及各壇祭祀犧牲請如例遣官賫鈔往保定及山西諸郡收買

上諭之曰此奉

天地神祗宜戒所遣官必加敬愼所祀犧牲必加依時直毋一毫損民苟有怨咨神不顧享舊制凡買祭物直隸移文巡按禦史在外移文按察司官嚴督使無瀆慢爾等其勿違舊制庶幾稱朕敬

天地祖宗之意造鹵薄大駕初行在禮部奏

皇上初登寶位合用鹵駕大駕以備宣徳元年正旦及

郊天祭祀之用至是命工部繕造禦仗一對肅靖旗一對金鉦四黃旗四十金鼓旗二金四角二十四杖鼓四板四笛八鼓四十八繡旗八十一白澤旗四黑纛一紅纛二紅莭二大紅纛一大銅角一對小銅角一對五方旗各一豹尾一大輅一玉輅一大馬輦一小馬輦一香步輦一板步輦一涼步輦一寶匣一柘黃羅繡九龍圓傘二黃平羅繡圓傘四大紅羅繡龍瑞艸圓傘四大羅紅繡花云傘四大紅羅繡瑞艸圓傘四黃銷金九龍圓傘二白銷金圓傘二皂銷金圓傘二靑銷金圓傘二大紅羅素方傘四紫羅素方傘四黃油絹銷金雨傘一黃綫羅繡雙龍圓扇二十二大紅羅雙龍圓扇二十黃羅繡單龍圓扇十大紅羅單龍圓扇十靑羅鸞鳳雉方扇十二大紅羅繡花圓扇十大紅素羅方扇二十黃素羅圓扇二十金莭三對響莭十二對方天戟四對禦仗二絳引旛五對羽葆幢五對龍頭竿五對信旛五對傳教旛五對告止旛五對靑龍白虎幢一對朱雀玄武幢一對黃麾一對豹尾二對禦仗二班劍三對儀刀三對梧伏三對立瓜三對臥瓜三對骨朵三對金鐙三對金鉞三對單戟三對龍戟三對紙燈三對魫燈三對紅紗燈六對鳴鞭四蠅拂子四戈氅一十對儀鍠氅一十對戟氅一十對禦仗二旗內方天戟十二對具服屋殿一座金交椅一金腳踏一金盆一金罐一金馬杌一鞍籠一金香鑪一金香盒一金唾盂一金唾壺一禦仗二擺錫明甲一百副盔一百頂弓一百箭三千刀一百其執事校尉每人鵝帽只孫衣銅帶靴履鞋一副俱全常朝各色羅掌扇四十各色羅絹傘一十萬壽傘一黃雙龍扇二筵宴銷金羅傘四銷金雨傘四金龍響莭十二對

上禦西角門諭尙書吳中等曰比聞工部差人催柴炭顏料工匠等事多有暴酷傷人者事有不可已者亦當從容使人措辦若暴酷逼迫爲朝廷斂怨失人心矣宜詢察一二人痛治之以儆其餘廣西上林司土官長官岑志威遣頭目張義雲南富州署州事舍人沈政等來朝貢馬攺詹事府詹事兪士吉爲刑部右侍郎以隨侍舊勞升行在錦衣衛百戶李順爲本衛指揮僉事行在戶部奏左軍都督僉事金順先任都指揮同知其俸依達官例米鈔中半支令升都督宜如前例從之賜福余衛千戶把委兒泰寧衛都督阿者罕妻歪剌失裏千戶把禿不花等鈔彩幣表裏有差廣西武緣縣賊首韋香聚黨千餘人行劫南寧衛指揮僉事李壁等領軍追殺之斬首六十七級餘賊角�羊散夜有流星大如雞彈色赤光燭地出牛西南行至雲中又有流星大如雞彈色靑白有光出壘壁陣西行至近濁甲辰以太子賓客兼國子祭酒胡濙仍爲禮部左侍郎兼職如故復張友聞易州判官時州有判官專督馬政以親喪去友聞亦以冗員當去州民訴於巡按監察禦史言友聞持己廉處事公勤於撫民乞畱督馬政禦史以聞

上諭行在吏部臣曰民言其能撫已卽良有司其從之鎭守永平山海總兵官遂安伯陳英言山海諸處關口時有警報請以緣邊山海等十六衛舊撥神機營官軍暫畱守備別選近衛官軍更代赴京操練從之夜有流星大如雞彈色靑白有光起內階北行至近濁又有流星大如雞彈色赤有光出天囷東北行至雲中乙已以纂修

仁宗昭皇帝實錄敕禮部曰朕惟

皇考仁宗昭皇帝聰明睿智之聖剛健中和之徳廣大配天地誠孝通神明爰自正儲以至監國同周文之翼翼同夏禹之克勤仁心仁聞天下欣戴曁登大寶君主萬邦覃配恩澤淪浹遠邇修復典禮光華古今𨿽尊履帝位甫及於一期而振起皇維殆行之幾偏慟升遊之遽遠抱哀慕以無窮屬此繼承方勉圖於負荷仰惟謨烈宜著示於儀刑自

皇考仁宗昭皇帝畱守南京至嗣承天位二十餘年聖徳聖政爾禮部悉恭依修

皇祖太宗文皇帝實錄事例通行中外輯采送翰林院編纂實錄其以太師英國公張輔太子太保成山侯王通少師吏部尙書蹇義少保兼太子少傅戶部尙書夏原吉爲監修少傅兵部尙書兼華殿蓋大學士楊士奇少保戶部尙書兼武英殿大學士王淮太子少傅工部尙書兼謹身殿大學士楊榮太子少保禮部尙書兼武英殿大學士金幼孜太常寺卿兼翰林院學士楊溥爲總裁夫述

先朝之盛典用垂憲於永世所系甚重勉罄厥誠欽哉廣西江州等州土官知州黃智斌等遣族人黃韋托等來朝貢馬命哈密忠義王差來百戶兀麻兒爲指揮僉事也速迷力襲其故父職指揮同知打剌罕把刺爲所鎭撫兀魯思舍人速來蠻爲正千戶舍人哈密火者在奴丁伯吉扯答住也先帖木裏小溫赤不花阿里赤那阿黑八失阿里木丁爲試百戶各賜冠帶行在兵部尙書李慶奏通州潞河馬驛舊設馬二十一匹止通遼東一路今南京並各布政司及諸番國往還者俱經本驛請於通州五衛每衛撥騎馬五匹協助遞送從之丙午敕諭後軍都督府都督僉事郭義充遊擊將軍率領官軍往薊州永平山海緣邊哨備遇有寇至相機剿捕所領官軍悉聽莭制行在吏部以內外官應給誥敕封贈爲請

上從之諭尙書蹇義曰國家封贈之典所以勸勵百官苟能盡職苟顯親揚名豈不忠孝兼盡若縱恣貪婪曠廢職業上員朝廷下負父母非朕所望也爪哇國舊港宣慰司遣正副使亞烈張佛那等奉表貢金銀香象牙方物攺羽林右衛所水軍千戶所爲長陵衛中右千戶所命行在禮部鑄印給之鎭守大同總兵官武安侯鄭享奏近多雨緣邊三山等處及貓兒莊鴉兒崖烽火�候隘口頹圯欲親率官軍巡視並力修築從之命陜西都指揮僉事林觀歸陜西療病不視事初觀坐累至京遇赦復職兵部奏觀風病不能任事故有是命且令病愈復用丁未

上諭行在吏部尙書蹇義等曰前命禦史考察在外官正欲任矣退不肖庶幾民其受惠近聞考察之官少能著寔但信偏言更不博詢其有勤於職業因理公務不免施刑小人不喜誣爲酷暴今輙罷退庸濫之官紀綱不立人所狎玩或貪贓賄低首下气依阿度日小人貪其易與乃更保畱如此不當孔子曰眾好惡必察焉宜嚴戒飭之務盡至公毋使正人受誣小人得志如或不當責有所歸廣西忠州護印土官弟黃智勝等來朝貢馬監察禦史陳懋王玨等劾奏寧陽侯陳懋已有居苐都督袁瑀舊居乃

先朝所賜懋昧於止足又欲攘奪不言公於朝而請於燕見僥幸恩旨宜正明罰

上曰瑀亦舊臣而懋忍奪之況細人乎姑宥其罪且命以章示之戊申命安順伯薛貴淸平伯吳成都督馬英都指揮梁成等率兵巡塞外時鎭守武安侯鄭享奏境外西北頻夜了見火蓋是虜寇出沒故遣貴等行賜之敕曰宜晝夜嚴愼遇寇卽剿之當以策勝毋究追以墮其計仍敕享並都督譚廣等嚴爲之備賜琉球國使臣佳期巴那等鈔彩幣表裏襲衣有差行在中軍都督府奏監生馬聰歷事勤謹欲如舊例送監讀書以俟科舉出身

上謂行在吏部尙書蹇義等曰

先皇帝欲學者皆爲寔才故必令科舉出身以成遠大之用然人才性有髙下年有長少亦可各隨所宜今後歷事勤謹有志科舉者聽令讀書餘如永樂舊例毋使淹滯朔州衛軍士白榮言大同蔚朔古雲中之地西北皆沙漠國朝設行都司於大同又設東勝髙山等十衛緣邊守禦建文中諸衛皆入內地惟畱安東中衛於朔州乞以髙山等十衛仍舊守邊則虜寇不敢窺伺

上謂行在兵部臣曰天下無事邊防正當嚴飭況西北尢爲切要但軍士安居旣久一旦遽遷恐人情不便其會五府六部官計議以聞己酉敕各布政司按察司巡按監察禦史嚴加考核有司官矣否務循公道毋狃於私使正人被誣人小得志時山西布政司理問馮衡奏朝廷遣禦史同二司考察有司矣否多不以寔其淸廉能漧處心公正從容﹤宀十見﹥厚不善趨承者輙以爲不勝任而退之有貪鄙庸劣不能撫字善於趨走巧於逢迎者輙以爲稱職而畱之矣否混淆公道不行乞加戒飭

上是其言故降敕諭之賜土魯番城都督僉事尹吉兒察四川播州宣慰使楊昇貴州貴竹等長官司長官宋昌等鈔幣有差昏刻有流星大如雞彈色靑白有光起梗河西至行遊气庚戌滕王瞻塏薨王

仁宗皇帝苐八子母貴妃郭氏永樂二十二年十月冊封至是薨年十七

上哀悼輙視朝五日賜祭命有司治喪葬謚曰懷以濟陽衛指揮僉事王禮老疾命其子剛代職行在大理寺卿虞謙奏大理原設左右二寺洪武中在外浙江等布政司都司衛府州縣罪囚俱右寺審錄在京軍民衙門直隸衛府州縣罪囚俱左寺審錄永樂間又以北京軍衛及順天等府山東遼東都司衛府州縣攺屬左寺緣左寺設評事六員而事繁右寺多評事二員而事簡勞逸不均今請以北京所屬軍衛及南京六部等衙門並直隸府州縣罪囚俱屬左寺順天等八府及山東遼東都司布政司並所屬罪囚仍屬右寺庶勞逸適均

上曰

祖宗行之已久朕初嗣位惟應奉守成憲而已辛亥雲南浪穹縣蒲陀崆巡檢司故土官巡檢楊祥子資靑索鼻巡檢司故土官巡檢楊慶子森來朝貢馬且奏乞襲職四川平茶洞長官司長官楊通衡遣頭目易立忠雲南順寧府土官知府猛英遣弟鼐等貢馬賜廣西上隆州土官知州母陳氏雲南武定軍民府金沙江巡檢司故土官巡檢子劉進忠雲南縣你甸巡檢司巡檢李花等鈔幣有差無爲州知州王仕錫言州民餋官牛者例歲納一犢乞依孳生馬例兩歲一犢又束綸鹿縣教諭董綸言順天等府學師生廩俸教官月支四斗生員三斗乞仍全支

上諭行在禮部尙書呂震曰四方之廣民情休戚朕豈能盡知觀知州學官所言於卹民餋士之道皆當其卽議行之壬子行在禮部以纂修

仁宗昭皇帝實錄移文南北二京各衙門及遣進士陡徵等分往各布政司曁郡縣采求事迹類編文冊悉送史館以備登載行在吏部奏刑部尙書趙羾通歷前禮兵二部尙書三考已滿

上命仍復職行在兵部奏太僕寺及北京行太僕寺報永樂二十二年孳生馬驢駒共五萬五千六百一十九匹例應遣官印烙上命泰寧侯陳灝廣寧伯劉湍分往監視賜雲南騰衝守禦千戶所土官千戶張銘嵩明州故土官侄趙三應等鈔彩幣表裏紗羅有差昏刻西北生白虹一道有流星大如杯色靑赤有光起霹靂東南行至羽林軍大明宣宗章皇帝實錄卷之五

大明宣宗憲天崇道英明神聖欽文昭武寬仁純孝章皇帝實錄卷之六

洪熙元年閏七月癸醜行在吏部引奏徳安府同知李蕃等十八人考滿未及九年例當復職

上從之復諭蕃等曰人情始勤終怠者多爾等宜勵志以圖成績國家黜步之典不爾私也升行在錦衣衛千戶徐英爲本衛指揮僉事仍隸禦用司太師英國公張輔言今軍校俱賜白金隆慶等衛官軍在京操備者不預

上曰隆慶𨿽直隸衛然將士實在京操備豈可不同命禮部如例與之仍命各處官軍凡在京操備者皆如例行在兵部尙書李慶奏在京居住韃官千戶也先不花言初歸附時其子也先帖古裏爲哈密忠義王所拘今隨哈密使臣來朝乞給與侍餋

上曰父子至親豈夷虜異情哉應給與之但今自哈密來畱之不遣彼將謂拘其使臣非待遠人之道令歸言於忠義王遣之再來交阯巡按監察禦史奏淸化府賊首黎利聚眾作逆圍茶籠州署州事土官知府琴彭拒守七月糧盡兵困請發兵援之

上覽之惻然敕參將榮昌伯陳智等及交阯三司曰朝廷命爾等鎭守交阯期在安輯一方今聞淸化賊首黎利等功劫州縣邀截道路爾等近日乃奏己招諭黎利待秋涼赴淸化知府任今已秋矣利果曾到任否朕度此賊譎詐必無歸順之心但詭詞緩師彼得從容聚眾將來必爲邊患爾等曾無慮及此乎署茶籠州事土官知府琴彭被利攻圍七月芻糧垂盡兵死戰鬥三之一彭彭能堅守拒敵交阯有人如此誠不易得爾等亦曾察此人之忠而調兵援之否敕至如察黎利果無歸向之心卽設法剿捕急發兵往援琴彭而厚撫之庶幾堅其忠順之志爾等皆國之大臣須同心協力以副委任無患賞罰之不公也行在光祿寺奏歲造酒醴計用瓶壇二十二萬請依例令工部下有司燒造

上曰今方營建山陵多用民力此等不急之事一切停止甲寅上將遣鄭王瞻埈詣南京謁

孝陵命行在戶部兵部預遣官於水陸路道備芻糧舟車周世子有燉奏父周王疾劇

上惻然遣少監金滿馳往問之且致書世子俾躬視藥食謹調護增置廣西潯州府桂平縣大宣鄕巡檢司平南縣大同鄕巡檢司秦川鄕巡檢司南寧府武緣縣那馬寨巡檢司鏌鋣寨巡檢司平樂府恭城縣白面寨巡檢司土官副巡檢各一員先是廣西總兵官鎭遠侯顧興祖奏廣西桂平平南恭城武緣諸縣地近猺賊出沒不時各處流官巡檢多死瘴癘若增置副巡檢選土人相兼蒞事庶幾可以鎭服

仁宗皇帝可其奏令舉土人以聞至是所舉土人陸扶神等至行在吏部請擢用

上曰先朝所命當用然蠻性獷戾若申令不嚴彼亦反爲民害宜嚴禁束俾之遵守置山東館陶縣縣丞主簿各一員以戶口增也行在三法司奏有軍卒造妖言誹謗語欲誣害所管指揮者驗問是實於律當斬

上曰管軍須嚴約束而小人不樂輒欲陷之死地此不可容然須詳審勿使有冤興州左屯衛軍士範濟詣闕言八事其一申明楮幣夫楮幣之法萌於漢武之皮幣武帝好大喜功窮兵黷武財物不足供給於是造白鹿皮爲幣或爲龍爲馬爲龜各立直而不紊凡朝聘之士以薦貢獻之物以爲廷實之需國用賴以少舒至唐憲宗有飛錢之制令商賈至京師委錢富家以輕裝趨四方合券以取號曰飛錢楮幣之所始也宋張詠守蜀以錢重不便商賈作交會法仁宗時蜀人以交子起民爭訟議者請官自立務可以利民而息爭競蜀人便之乾道中會子始行凡民間輸納官吏俸給並以錢金帛半之元因之造元統交鈔以絲爲本銀五十兩易絲鈔一百兩後又造中統鈔一貫同交鈔一兩二貫同白銀一兩久而物重鈔輕公私俱幣更造至元鈔頒行天下中統鈔通行如故率至元鈔一貫當中鈔統五貫子母相權官民通用務在新者無冗舊者無廢又令民間以昬鈔赴平準庫倒換�賈欲圖輕便以中統鈔五貫赴庫換至元鈔一貫又其法日造萬錠計官吏俸給內府供用各王歲賜出支若干天下日收稅課若干各銀場窯冶日該課程若干計民間所存貯者萬無百焉以此新愈久新舊行之無厭由計慮之得其宜也洵辛卯兵起天下瓜分藩鎭各據疆土農事盡廢而楮幣無所施矣

天命我國家混一天下物阜民安九夷八蠻朝貢中國

太祖皇帝命大臣權天下財物之輕重造大明通行寶鈔以鈔一貫準銀一兩民歡趨之華夷諸國莫不奉行迄今五十餘年其法少獘亦由物重鈔輕所致臣愚切稽聖人之訓殷因於夏商禮周殷因於殷禮伏乞

陛下斷自宸衷謀之勛舊詢之大臣重造寶鈔一準洪武寶鈔若干務使新者不冗舊者兼行取元日所造之數而損益之審國家之用而經度之每季印造幾何內府供用幾何給賜幾何天下稅課日收幾何官吏俸給幾何以此出入之數每加校量用之不奢取之適宜俾鈔罕而物廣鈔重而物輕則鈔法流通永永無獘又其要在於嚴僞造之條凡僞造者必坐及親鄰里甲又必開倒鈔庫專收昏爛不堪行使之鈔辧其眞僞每貫取工墨五分隨角�羊各幹上司又或一季或一月在內都察院五府戶部刑部委官在外巡按監察禦史三司官府縣官公同以不堪之鈔燒毀實爲官民兩便此楮幣之首末立法之大略伏乞

陛下詳擇焉其二屯兵要地夫要地者若朔州大同開平宣府大寧諸處皆關領之外實中國之藩籬邊塞之要地其土或可耕可耨宜令將率兵廣屯種修城堡治器械謹烽火勤訓練以備胡虜萬一入寇毋貪其小利毋利其遠來必以飽待饑以逸待勞俟其憊而擊之必有所獲矧夫我屋居火食寇乃艸行露宿所恃者馬耳彼人馬饑疲豈能持久退則追之追則當防其詐或更出疊走以勞我師此一用兵之一端也今邊境將士精銳訓練守備俱有其法胡虜遠遁不敢南向臣愚尢慮及此伏乞

陛下更畱意焉其三訓練精銳夫士卒貴乎壯勇尢在於訓練近年以來多以爲事官吏人民充軍其間白面書生有之老弱疾病有之列之行伍虛費錢糧遇徵差有力者則用錢買免貧弱者乃備數而行軍裝不能措辦糗糧不能自給心寒膽怯而望其赴敵力戰是以往往自斃而脫身逃竄勢所必至今宜選揀壯勇日加訓練增糧賞以優之不堪訓練者令守城擊柝或爲各官之從庶幾各得其用彊弱不混伏乞

陛下敕兵部五軍嚴加簡閱其四勾軍擾害臣在軍伍四十餘年謹陳勾軍之獘凡衛所勾軍有差官六七員者百戶所差軍旗或二人或三人者俱是有力少壯及平日結交官長畏避徵差之徒重賄貪饕官吏得往勾軍及至州縣專以威勢虐害里甲旣丰其饋饌又需其財物以合取之人及有丁者釋之乃詐爲死亡無丁可取是以宿畱不回有違限二三者有在彼典顧婦女成家者及還則以所得財物賄其枉法官吏原奉勘合朦朧呈繳較其所取之丁不及差遣之數欲求軍不缺伍難矣自今事故軍士令各衛造冊備申都府兵部發勘合勾取令布政司按察司督責府州縣依發去勾軍冊內鄕貫姓名一一勾取起角�羊定以到衛限期仍取衛所收管繳報年終朝覲於實徵內開寫節次取發到某里軍人若干名死亡戶絕者若干名具奏其官吏姓名並里甲鄰人保結文狀繳申府部以憑稽考庶免差人勾擾之獘其五勸課農桑夫農桑衣食之本嘗聞神農之教有云𨿽石城十仞湯池百步帶甲百萬而無粟弗能守也由是言之兵者城之守也食者兵之給也非兵無以守城非食無以給兵兵足而城安食足而兵勇兵食二者有國之先務也洪武間每衛七分屯田三分守城且耕且守軍無阻饑近年調度頗繁營造日久虛有屯種之名而田多荒蕪軍仰倉粟而兼餋馬采艸伐新燒炭諸役兵之力疲農之業廢矣竊嘗思趙充國之屯先零鄧愛之屯壽春魏武之屯許下倉廩靡不盈溢唐置府兵無事則兵寓於農有事則農歸於伍行之日久鬥米三錢外戶不閉今國家輿圖之廣南極交廣北至窮荒東接朝鮮西曁戎番邊城萬里烽堠無警伏望

陛下敕戍守之將令戍卒開墾曠土每百人限以幾頃耕牛田器五榖之種皆官給之守將督勵凡力田勤惰明立賞罰以示勸懲則農業不廢軍民皆有所贍矣其六興舉學校夫學校風化之源人材之所自出其要在於明經致用三代而下至漢唐宋爲卿爲相率由是出若宋之寇準範仲淹韓琦輩以明體適用之學懷致君澤民之心出入將相功在社稷者是也國朝自洪武之初開設學校內有監外有學教餋之法甚備士之由科第由歲貢而進者彬彬然列於朝矣然近時士气失餋委靡不振何敢望其致君澤民以企及前人哉伏乞

陛下敕郡縣學簡民間俊秀子弟性行端謹者爲生徒俾講習經史俟其有成而後充貢旣貢國學朝廷則優待之厚餋之祭酒司業博士則教之訓之賢者舉而用之使其气不餒則其志益充出而爲用者豈無其人若宋之諸賢哉其七息偃兵戈蓋聞武以止戈爲貴兵以靖亂爲武非聖人好用之乃不得已也湯伐夏救民武王去商除暴因其不道民怨天怒而伐之也豈有私於其間哉我

太祖髙皇帝以天縱之聖振乾剛之徳舉一旅之師逐胡元之昬君除羣雄之暴虐大一統之基圖致文明之盛治誠繼羙乎湯武者也然治定功成不恃富疆不尙功力不窮兵不畋遊不巡幸奢不踰禮儉而得中誠帝王之模範後世之龜鑑也然安不忘危者固人君所當謹以忿用兵者尢人君所當戒臣請以漢唐之事言之漢髙帝角�羊平城之圍未聞蕭曹勸帝以復讎帝已忿恥爲已事唐太宗率師禦突厥於便橋未聞靖勣諫帝以弗禦帝以忿憤而決戰此髙帝太宗不以犬羊之觸犯而輕用我中國之將士也洪武五年

太祖皇帝命將出師肅淸沙漠以糧餉不繼旋師卽撤東勝衛於大同塞山西陽武谷口訓兵練將淸野以待自時厥後內修政教外嚴邊戍廣屯田興學校課農桑罪貪吏徙頑民不三五載間胡酋朵兒只巴獻女不顏帖木兒乃兒不花西番三副使癭嗉子等相繼擒獲納哈出亦降臣愚伏望

陛下遠監漢唐近監

太祖惟以安不忘危爲戒毋以徵討夷狄爲意毋以忿怒不平爲念棄沙漠不毛之地憫華夏禮義之民俾婦不孀老不獨盡力於田蠶貢賦於上國邊塞無傷痍之苦閭裏絕呻吟之聲則將無幸功士無夭閼將見胡虜自服靈物自至

皇祚永隆於萬萬年矣其八沙汰冗員夫官者理天之工也民者國家之本也爵者君之命也受君上之爵治邦國之民以理天工豈容置繁冗之員以朘民之膏血哉在昔唐虞稽古建官惟百夏�官倍亦克周乂周制六鄕各率其屬以倡九牧阜成兆民厥後設官愈多而治效愈不及古是以官不在多而在乎得人國家平定之初因時損益以府爲州州爲縣何邪傷大亂之後土廣民稀也洪武七年以糧不及俸又減並小縣自此量民數以設官民多者縣設知縣丞簿民少者止設知縣典史政教敷行民安事輯近年以來藩憲二司府州縣官比之原設倍而又增政愈不治民愈不寧姦獘日生欺詐日有其中官有不能聽斷者吏有不諳文移者乃容畱繕寫之人在官旣影射差徭又撥置事務詞訟繁多民受其害賄賂公行刑獄淹濡此皆官冗吏濫之所致也伏乞

陛下凡內外大小衙門官吏依洪武中額設員數冗濫者悉汰之又嚴加考核公其黜陟務求賢能以蒞眾職斯足以理天工子天民而天下大治矣

上覽之下行在禮部議尙書呂震以爲詞語浩煩況事皆巳行

上曰朕觀其言皆有理皆合朕意學識可取爾更詢察其實明日震言其人故元進士洪武中以文學舉爲廣信知府因事謫戍興州今年已八十有四

上曰惜其人淹行伍然尙可用震對曰年老矣

上曰呂望八十遇西伯何不可也國家用人正在取老成者但不可處以煩劇耳命吏部以爲儒學訓導乙卯故光祿寺卿朝鮮國權永均壻許晚石及雲南武定軍民府女土官知府�智遣把事者果等來朝貢馬調行在旗手衛指揮僉事李得於行在錦衣衛仍命前禮部主事葛淸隱致仕淸隱江西廬陵人初自樂舞生擢爲山川擅奉祀升太常丞淸愼端厚熟於典禮秉誠持敬以奉神明

仁宗皇帝爲皇太子監國每歲代祀天地

宗廟山川淸隱相禮深見嘉重後坐累攺禮部主事永樂十九年以老致仕

仁宗皇帝嗣位特敕召之至是始至

上矜其老不欲煩以政故仍令致仕云賜廣西田州府頭目李榮上林長官司頭目張義果化州土官族人趙誠雲南富州舍人沈政等鈔幣有差太院醫醫士程壁自臣陳兄弟三人臣爲醫士臣弟忠及進有司俱遣送京師充醫生有母年七十餘乞一丁侍養

上曰此有司之過也命禮部臣從之丙辰賜爪哇國舊港宣慰使司臣亞烈張佛那馬等五十二人鈔紵絲紗羅彩絹有差仍賜張佛那馬及頭目總管八致陳致堅等七人冠帶行在禮部尙書呂震言光祿寺廚子李伍等俱告年老有疾乞免役

上曰仕者有疾亦賜告年七十則令致仕此輩執役之人勞苦累歲老病豈可不卹其悉放還鄕賜廣西江州土官族生黃韋托忠官州官舍人黃智勝等鈔幣有差丁巳周王橚薨王

太祖髙皇帝第五子母

孝慈髙皇后初封吳王洪武十一年攺封周王十四年之國河南建文中削爵

太宗皇帝卽位復之復數以過聞太宗優容之革其護衛至是薨年六十五

上聞訃輟視朝二日遣官賜祭命有司治葬事謚曰定廣西右布政使周幹自蘇常嘉湖等府巡視民瘼還言臣竊見蘇州等處人民多有逃亡者詢之耆老皆云由官府獘政困民及糧長弓兵害民所致如吳江昆山民田畝舊稅五升小民佃種富室田畝出私租一石後因沒入官依私租減二斗是十分而取其八也撥賜公侯駙馬等頃田每畝舊輸租一石後因事故還官又如私租例盡取之且十分而取其八民猶不堪況盡取之乎盡取則無以給私家而必至凍餒欲不逃亡不可得矣又如杭之仁和海寧蘇之昆山自永樂十二年以來海水淪陷官民田一千九百三十餘項逮今十有餘年猶徵其租田沒於海租從何出常又無錫等縣洪武中沒入公侯田莊其農具車牛給付耕佃人用納稅經今年久牛皆死農具及車皆腐朽已盡而有司猶責稅如故此民之所以逃也糧長之設專以摧徵稅糧近者常鎭蘇松湖杭等府無藉之徒營充糧長專掊克小民以肥私己徵收之時於各裏內置立倉囤私造六耒�羕斗斛而倍量之又立耒�羕米擡斛米之名以巧取之約收民五倍卻以平斗正數付與小民運赴京倉輸納緣途費用所存無幾及其不完著令貝�皮納至有亡身破產者連年逋負倘遇恩免利歸糧長小民全不沾恩積習成風以爲得計巡檢之設從以弓兵本用盤詰姦細緝捕盜賊常鎭蘇松嘉湖杭等府巡檢司弓兵不由府縣僉充多是有力大戶令義男家人營謀充當專一在鄕設計害民占據田產騙要子女稍有不從輙加以拒捕私鹽之名各執兵仗圍繞其家擒獲以多漿快舡裝送司監收挾制官吏莫敢誰何必厭其意乃已不然卽聲言起角�羊赴京中途絕其飲食或戕害致死小民畏之甚於豺虎此糧長弓兵所以害民而致逃亡之事也臣等覆勘信如所言若欲斯民各得其所必命有司將沒官之田及公侯還官田租俱照彼處官田起科畝稅六斗海水淪陷田地與農具車牛無存者悉除其稅如此則田地無拋荒之患官府無暴橫之徵而細民得以安生矣乞禁約糧長不許置立倉囤私造大樣斗斛止是催徵毋得包收攬納巡檢司弓兵從府縣僉充將僉過姓名榜示以革其獘民人出入不許帶伴當五人以上乘四櫓多槳船隻如此則糧無侵漁之獘豪彊無暴虐之毒而細民安業矣此事𨿽小而爲害實大不特此也豪彊兼並遊惰無賴之徒爲民害者尢重眾究其所以亦由府縣多不得人乞敕所司愼選賢才授守令之任撫字存卹仍命在廷大臣一員往來巡撫務去凶頑扶植良善而後治效可興也幹又言治農左通政嶽福老疾不任事宜別委任庶使耕種以時民免饑餒而流亡可歸

上命行在吏部尙書蹇義與戶部兵部同義行之嚴州府建徳縣民言浙江諸郡爲裏有一千二千者惟嚴州一郡裏不及五百布政司凡有徵科一槪派辧乞敕本司以里數民戶多寡爲等差庶幾賦役適均

上諭行在戶部臣曰有司掌民賦役不均如此民少者何以堪之其移文誥責布政司且戒其後來戊午行在都察院左僉都禦史劉觀等奏掌陜西都司事右軍都督僉事胡原前犯六罪

聖恩宥之俾之攺過今陜西按察司又奏原索取指揮僉事劉定金帶珠環隱占無名藉人爲家奴喪禮齋宿之時飲酒吉服侵占教場種藝糜糓剗刈民田禾稼築爲教場拆毀官倉材料造演武亭私役軍士五十餘人於家又擅役屯種軍士廢其農業累惡不悛請治其罪

上命原赴京自陳雨壞齊化正陽順承等門城垣命行在工部修治夜有流星大如雞彈色靑白有光出大陵東北行至雲中己未岷王楩奏每歲祿米請於武崗州秋糧內支爲便

上曰歲祿就本州與王非獨便王亦免軍民漕運戶部如王所言行之行在戶部奏汾州孝義縣民田地八頃一十一畝已爲慶成王妃葬地其應納稅糧宜與除免從之下監察禦史王珣行在刑部獄先是

仁宗皇帝以甘肅各衛糧儲欺獘積甚命珣同戶部官往核其實凡虛冒六萬七千九百有奇珣還匿而不奏爲戶科給事中王鹵所劾遂下之獄庚申守居庸關都督僉事沈淸遣人進黃鼠

上謂侍臣曰淸受命守關當練士卒利器械固封彊朝廷豈利其貢獻邪況黃鼠不足登鼎俎取之圖勞人耳其敕淸謹守關城勿有所獻雲南師宗州土官同知瓏哥等來朝貢馬夜有流星大如雞彈色靑白尾迹有光起天津西南行至瓠爪辛酉狹西甘州居住指揮亦不剌金弟馬哈木來朝貢駝壬戌升遼東都指揮使巫凱爲左軍都督府都督僉事命命佩徵虜前將軍印充總兵官鎭守遼東敕凱曰爾以忠實之資剛毅之才祗事我

皇祖太宗皇帝克效勞勤積有年歲朕統禦天下惟皇祖之大法是遵惟

皇祖之舊人是任玆特升爾爲左軍都督府都督僉事總兵鎭守遼東宜益盡乃心必公必正撫輯軍士愼守邊圉整肅伍嚴謹斥堠夙夜無怠庶副朝廷之委任欽哉賜雲南浪穹縣蒲駝崆巡檢司故土官舍人楊資靑索索鼻巡檢司故土官舍人楊森順寧府土官舍人猛鼐鼐四川平茶洞長官司頭目易立忠等鈔幣有差革北京順天府大興縣大興驛永淸縣永淸驛霸州大良驛河間府靜海縣靜海驛興濟縣興濟驛滄州滄州驛孟村驛濟南府章丘縣章丘驛齊東縣趙奉驛樂安州樂陵縣王程驛商河縣商河驛髙丘驛泰安州新泰驛東阿縣驛萊蕪縣通遠驛冶村驛兗州府郯城驛縣道平驛蟹村驛費縣陳埠驛蒙山驛靑州府蒙陰縣趙峪驛直隸鳳陽府泗州楊莊驛臨泗驛盱眙縣淮原驛淮安府宿遷縣石湖驛趙莊驛東莊驛滁州來安縣來安驛應天府六合縣六合驛江浦縣江浦驛蓋永樂初以南京至北京驛路迂遠自應天府滁州開陸路至北京順天府置二十七馬驛其後春夏多雨路多水潦不便已悉並所設驛夫馬匹於附近通要之驛諸驛遂皆空閒至是吏部以聞革之福建等道監察禦史何楚莫等劾奏都察院左副都禦史夏迪催糧常州縱舊同僚之子往來受武進縣民白金知有外議始飾辭首官又杖殺糧長朱輝難任風憲請正其罪

上曰大臣百僚具瞻況都禦史掌風紀果有此罪豈可容乎命行在都察院鞫之後迪陳訴冤抑

上命法司辧蓋迪矜已傲物臨事瑣細其屬不能堪楚莫尢惡之故率眾頃之時議謂白金事實誣法司懼朋比罪及卒莫與辧發充驛夫憤恨死巡按廣西監察禦史彭森奏思恩縣賊首覃公耳�玉僞稱都督率眾二千餘人河池縣賊首覃公新紏合忻城宜山莫往等峒賊首韋萬黃等四千餘人四出攻劫殺掠人畜焚燒倉糧乞用兵剿之

上敕鎭遠侯顧興祖調兵剿捕夜有流星大如雞彈色赤有光出北河東北行至遊气癸亥

上禦西角門諭行在工部尙書吳中等曰鳳陽諸處民力艱難況是

太祖龍興之地所宜優厚前起營建

山陵人夫宜悉停止賜故光祿寺卿朝鮮國權永均壻許日�兌石雲南武定軍民府把事者卑等鈔幣表裏有差龍驤衛千戶田眞關軍士賞銀多支二兩自首請罪尙書呂震請治之

上曰武人不諳書算故有此失宥之勿問湖廣嶽州府華容縣儒士尹崧言三事其一正洪基昔

太祖髙皇帝龍飛淮右肇基江左建極三十餘年寵綏四方和輯萬民制度文爲比隆上古繼以

太宗

仁宗嗣承大統悉遵舊章建立兩京用仿周制震威胡虜華夷淸寧長策遠慮固當世守然南京則江山雄固水陸兼通國用所需民力易辦供輸漕運與夫四方朝貢道理適均天下咸以爲便乞命勛舊將臣於北京訓練精銳繕修城池堅利甲兵廣開屯田聚積糧儲以備邊防

皇上回鑾南京則深慰軍民之望其二汰冗官爲治之道能擇賢良汰冗濫去姦貪則官淸政舉況郡守縣令民之師帥至其佐貳必在得人今所任多以吏員𨿽循資格出身而其人素非良善廉潔者少貪鄙者多生民被害政事﹤鋶﹣釒﹥違𨿽遣官分巡考察而賢否乞能周知乞令吏部精其銓選郡縣之官務在得人吏之才識可稱者任之鄙猥無知罷之額外之員則汰之貪虐之徒則黜之詢察去取一惟至公則官可得人治有其效其三全俸祿

太祖髙皇帝立法創制可垂萬世臣下俸祿皆有其實近年文武官員廩祿以鈔折米四方米價貴賤不同每石四五十貫者有之六七十貫者有之𨿽已增鈔不無損民蓋官員居任或家口眾多用度不足是以廉恥不顧害及軍民取利肥家以圖飽暖乞撙節浮費優養忠賢凡文武大小官員俸祿及師生廩膳全支於米則居官者必能持廉守法若仍貪穢受贓者文官論罪加刑武職降充軍永停襲蔭

上命行在禮部議行之甲子賜北京刑部尙書李友眞行在戶部左侍郎陳山行在禮部右侍郎張瑛行太在常寺卿兼翰林院學士楊博行在吏部右侍郎王讓順天府尹王驥府丞呂惟得並其祖父母父母妻室誥命先是友眞等奏請誥命少師吏部尙書蹇義言國朝舊典在京四品以上官頒給誥命取自

上裁其封贈誥命須一考得請方給今各官俱未一考例未應給

上曰此數人者仕於朝久矣可並給之升右春坊右司諫羅昭爲襄府長史司左長史以昭侍襄王講學久也貴州十三營長官司副長官蕭賢貢馬

上諭行在禮部臣曰諸將總兵出鎭在外者皆

先朝勛舊今朕嗣位京師臣民皆有錫賚彼豈得獨無爾禮部卽遣使頒給於是賜黔國公沐成白金一百兩彩幣五表裏武安侯鄭亨鎭遠侯顧興祖遂安伯陳瑛襄城伯李隆平江伯陳瑄榮昌伯陳智安平伯李安保定伯梁銘各白金八十兩彩幣四表裏都督蕭授費獻譚廣陳懷巫凱各白金六十兩彩幣三表裏都指揮曹儉唐銘卞福各白金六十兩彩幣二表裏賜哈密忠義王使臣都督脫脫不花及從人銀鈔紵絲紗羅綾絹有差仍令脫脫不花賫敕及彩幣表裏往賜忠義王免力帖木兒並王子土幹帖木兒等薊州民戴應春等二十二人自陳所養太僕寺孳牧種馬前後皆病死今官司責限追陪緣今年水澇秋稼無收乞待來年秋成陪償從之乙丑

上禦西角門諭行在吏部尙書蹇義侍郎郭琎等曰天下之治必賴賢才古之大臣皆以進賢爲首務卿等今居此任必當爲朕擇才若官得其人民安政舉卿等豈不流譽後世昨觀在外考核方面一處有去一二人或三四人者至於府州縣尢多或一州一縣全不稱職如此用人豈得民安政舉今後除授方面官及府州縣正官皆湏愼擇其人以稱朕委任行在太常寺卿兼翰林院學士楊溥奏

仁宗皇帝臨禦時命臣與侍講王進編修楊敬五經博士陳繼給事中何澄於思善門外弘文閣侍討論經籍今當納上弘文閣印各還原任

上曰然溥與楊士奇等同治內閣事王進等四人各以原職隸翰林丙寅命故金吾左衛指揮同知羅英侄俊襲職摠兵官徵蠻將軍鎭遠候顧興祖奏廣西慶遠柳州南寧蠻獠不時出沒流劫鄕村請調官軍土兵深入剿捕從之

大明宣宗章皇帝實錄卷之六

大明宣宗章皇帝實錄卷之七

洪熙元年八月丁卯朔魯王肇煇遣長史王業進瑞粟有一莖十穗或十五穗二十穗者行在禮部尙書呂震以爲豊稔之應請上表賀

上曰近日畿內州縣屢奏水潦卿不聞乎朕方夙夜憂民艱食若以此爲瑞則山東一隅之民可當之如他處何其止勿賀王所遣長史賚之遣還命行在戶部以蘇州府長洲縣沒官田地山場一百四頃二十畝與駙馬都尉西寧侯宋瑛初瑛有賜田隸鳳陽府定遠縣準祿米一千一百石地不濱水艱於運載咸寧公主屢以爲言故攺與之戊辰琉球國中山王尙巴志遣使者浮那姑是南者結制等奉表貢馬及方物蓋與前使者佳期巴那同行遇風故後至復吳原吳橋縣知縣原以九年考績赴部縣民八十餘人詣闕奏原勤於政事賦役均平民得安業稅糧無欠今已考滿乞還本縣吏部以聞

上曰爲政之道順民情而已今民欲畱卽還之寧化王濟煥奏本府官軍止有一千戶所今以八分屯田惟畱二分供使令乞如太原三護衛例存畱一半從之狹西行都司土官都指揮李英討安定曲先寇敗之以揵聞永樂末朝廷遣中官喬來喜鄧成等使西域道經安定曲先之地番寇五千餘人邀劫之掠所齊賜幣來喜成皆被害

仁宗皇帝臨禦命英與必裏衛土官指揮康壽等討之英等率西寧諸衛及隆奔國師賈失兒監藏散丹星吉等十二番簇之兵至罕東問故罕東衛指揮綽裏加言實安定衛指揮哈三孫散哥及曲先衛指揮散卽思卜答忽等所爲英等遂進兵討賊賊驚走英追系踰昆侖山西行數百里至雅令闊之地與安定寇黨鎖南等戰敗之斬首四百八十餘級生擒七百餘之獲駝馬牛羊十四萬有奇曲先之賊聞風遠遁英欲窮追以道險遠遂還至是以聞且俟後命安定王桑兒加失夾等躬詣闕請罪

上謂侍臣曰安定本畏兀兒之地我朝置衛設官以安集其人待之素厚夷狄見利忘義今之敗實其自取然朝廷馭夷叛則討順則撫彼能悔過歸誠朕何吝﹤宀十見﹥貸己巳敕諭都指揮李英指揮康壽魯失加曰爾等祗事我

皇祖太宗文皇帝攄忠竭誠奮志效力屢著勛勞洊加爵秩我

皇考仁宗昭皇帝嗣承天位以安定等處番寇殺害朝使劫奪財物特敕爾等率兵剿戮除害安民爾等能恭敬朝命率眾深入多所浮獲使凶憝滅迹良善安居道路往來永無患害眷爾忠勤深用嘉悅朕嗣位之初方任將帥以靖邊境使皆如爾等盡心盡力何寇不滅何功不成𨿽古良將又何過也今特遣禮部主事楊鏞宴勞爾等所獲人口馬駝悉送京師牛羊以賞隨徵將士爾等馳驛來朝雲南昆明縣赤水鵬巡檢司土官巡檢馬騏坤城回回者馬力丁肉迷回回哈只阿黑麻乞兒蠻回回馬黑木等來朝貢馬及方物升行在貴州道監察禦史鄭進善爲湖廣按察司副使廣東道監察禦史王繼行爲江西按察司僉事湖廣道監察禦史商監爲浙江按察司僉事擢庶吉士劉俊李芳爲行在給事中俊兵科芳刑科姚昇爲行在湖廣道監察禦史廣東布政司右參政趙次進親喪服闋攺太僕寺卿降廣東按察使劉子輔山西按察副使張斌山東按察副使楊俊爲知府子輔交阯諒江府斌山西平陽府俊直隸池州府子輔斌以親喪服闋俊以冗員汰吏部言三人非風憲才故命降用黜行在福建道監察禦史王鶴爲揚州府推官行在湖廣道監察禦史劉愷爲汝寧府推官行在山東道監察禦史彭曰�永爲四川馬湖府推官四川道監察禦史楊復爲江西廣信府推官皆以不勝任也行在戶部奏比奉旨以房山縣民地六十畝賜恭順候吳克忠葬母請除其地租額從之巡按狹西監察禦史張約奏五六月中寧夏等衛雨水傷麥豆所收子粒不及半

上命行在戶部量與減稅中都畱守司奏鳳陽淮河舊爲浮橋年久皆壞常假軍民船及遞運船以濟行者官府遞送民間生業未免妨誤乞敕有司約量造船

上曰造船必擾民其以緣河餘閒官船給從之庚午復遼東都指揮同知於全職全永樂間私以蹴踘侍漢王王賜之繡金龍襖等物

太宗皇帝聞之謫戍交阯至是王以爲言遂命兵部復其職降山西按察司僉事張萃爲湖廣應山知縣時行在吏部奏監察禦史考萃不稱職例降邊遠雜職

上曰退人以禮彼嘗爲方面官矣遽降雜職太過可令爲縣正不稱則如前降之著爲令行在吏部言巡按山東監察禦史朱仲安考山東參議馬僞不稱職送部撝初爲安丘縣丞妖人作亂圍安丘撝守城殺賊有功

太宗皇帝特升參議今考不職於例當降雜職

上曰前已有功不可拘常例令以參議致仕還鄕行在工部奏內府供用紵絲紗羅計九千疋請下蘇杭等府織造

上曰供用之物𨿽不可缺然當念民力今百姓艱難可減半造又諭尙書吳中等曰昔魏徵告唐太宗每以卹民爲言卿等其體此意大同右衛軍告山西行都司都指揮僉事王彧害人命邀截對封等事

上諭行在都察院臣曰方面大臣不可輒信一人之言而加之罪其召至從實訊之辛未行在戶部奏鎭江府金壇縣水災官民田二千二百頃八十二畝皆無收其糧二萬八百四十八石有奇請除免

上曰田無收則民無食尙可徵糧乎卽與開豁壬申敕中外舉守令敕曰致理之務必先安民安民之方必擇守令自昔聖帝明君咸循玆道朕孜孜夙夜以卹民爲心而詢諸四方民不得所多緣守令非人卽位之初首詔求賢今旣數月矣薦者無幾賢才之生何地無之惟賢知賢各以其類寧有不知者乎薦賢爲國事君之義其令在京五品以上及監察禦史給事中在外布按二司正佐官及府州縣正各舉所知除見任府州縣正佐官及曾犯贓罪者不許薦舉其於見任及屈在下僚官員並軍民中有廉潔公正才堪撫字者悉以名聞務合至公以資實用不許狥私濫舉如所舉之人受職有犯贓罪者舉者連坐蔽賢不舉國有明憲夫天下生民之安否系於守令之得失爾尙愼重簡昇以副朕惓惓斯民之心欽哉蓋

上嘗與侍臣言任官之要

上曰比來田野之民多有失所蓋因官不得人所致今所切者在愼澤守令而吏部除官只循資格於郡守縣令何曾訪舉拔擢如此所用豈能得人百姓豈能得安自今守令有缺必命官薦舉且嚴舉主連坐之法庶幾可以得人遂下是敕雲南寧遠州土官知州刁吉罕遣子旺孟來朝貢馬及方物給爪哇舊港宣慰使司印付其使臣張佛那馬還蓋舊印爲所火毀也行在禮部右侍郎鄒師顏卒師顏湖廣宜都縣人洪武間以國子生擢兵部主事升工部員外郎又升江西布政司左參政永樂初坐事降監察禦史後升大理寺丞

仁宗皇帝嗣仁升禮部右侍郎未幾告歸省墓旣還至通州病疽卒訃聞遣官賜祭令有司治葬行在禮部尙書呂震言師顏家貧不能歸喪

上曰朕聞其人淸愼其卒可惜遂命給官舟載歸因謂左右臣曰爲官而貧可嘉今豈獨鄒師顏但朕未悉知耳自今京官終於位者皆仿此例師顏小心謹畏廉介自持蒞事周密人不敢幹以私而議者頗譏其近刻云追封交阯左參政馮貴爲左布政使右參政候保爲右布政使時尙書黃福言貴等皆奮力討賊戰死

上念方面之臣能捐軀效忠故有是命貴永樂中以兵科給事中奉命從摠兵官徵交阯貴還言其地富實且產金珠交阯賦金珠蓋啟於貴然貴明敏有理才凡所奏皆稱旨且善用人嘗得土軍五百人勁勇善戰貴撫育甚厚每率之討賊所向成功五百人後爲中官馬騏所奪貴與賊戰不利遂及保皆死然貴貪侈在交阯皆子女金帛甚富貴死悉爲豪猾所據保亦貪但和厚能勤其死也人頗惜之鎭守西寧都督李昭奏昨狹西土官都指揮李英徵西番還安定王桑兒加失夾來朝爲臣言劫殺使臣首惡乃曲先衛指揮散卽思安定衛指揮哈昝土滅禿皆未就擒又奏罕東衛土官指揮卻裏加等諸簇從英徵討還者今皆移近西寧以居臣意其畏散卽思等攻剽故遠徙以避宜令復居罕東

上曰居近西寧則易於制馭遠人當因其所欲而懷之遂敕召聽居西寧但加意撫綏未擒餘寇待英至問故而後處置及英至言餘寇畏威遠循矣

上曰旣遁則不必窮追夜有流星大如雞彈色赤尾迹有光起北斗枃西北行至雲中癸酉

上禦西角門諭行在兵部尙書李慶曰近有人言各衛遣人勾軍多至中途協取財物縱之在逃有至營者所管頭日以其新軍又偏加虐害人情難堪不免逃竄朕思此言必是寔事大抵軍官少有廉潔不思軍士乃其富貴之本若撫綏得宜人心悅服遇有徵調易以立功髙官厚祿自此至致今所爲如此豈徒負國亦自害身爾兵部宜嚴加戒約違者罪之召都指揮使羅文還京師初文從武安候鄭亨大同備禦至是有言文老成習兵宜令訓練士卒故召之行在戶部奏今緣河倉糧儧運已盡請令平江伯陳瑄散遣軍士歸原衛修理運船仍於吏部擇聽選官二十員分往各處督催糧料貯於水次俟來春令官軍運赴北京有未盡者令民輸於淮安徐州倉以備轉運其南京各衛官軍所運糧初運就南京倉關後運於淮安等倉關

上從之曰督催必在得人其令吏部選淸愼能卹民者遣之平陽府知府謝瑾言平陽屬縣秋糧當輸大同天城諸衛道路一千餘里民苦挽運負欠累年乞貯本府倉發民擺堡逐程運送庶便於民

上諭行在戶部曰西北之民苦於挽運朕習聞之但邊軍糧餉不可缺其會官議或如瑾言或別立法但得稍蘇民力可也教坊司左韶舞劉安等請給敕命

上顧行在吏部尙書蹇義曰舊典何如義對曰舊典無之

上曰朕與卿等宜恪遵成憲舊典無必不可與山東長淸縣民趙成等七十六人奏本皆民籍神武前衛誣引爲軍屢被擾害不能安業

上諭行在兵部尙書李慶等曰軍與民各有定籍爾兵部卽爲勘實果非軍籍速與開除毋令小民受害甲戌行在禮部進鄭王詣南京謁陵合行事宜先是

上以卽位之初未及躬謁

孝陵議遣鄭王謁祭仍命曹城候李賢行在兵部尙書李慶從行詔行禮部儀禮儀及隨從官員賞賜至是奏王啟行預告

奉先殿太宗皇帝幾筵

仁宗皇帝幾筵及城皇門城隍等神其緣途應祀神祇預期遣王府官告祭到南京王祭告皇城及城隍等神八謁告

奉先殿告

孝陵及懿文陵貞靜順妃悼僖麗妃享堂凡遇正旦冬至

萬壽聖節

皇太后聖節中宮千秋王於本府拜進表箋由西安門出入南京各衙門官止於朔望日見王王府遇有合行事務俱照常例發落五軍六部都察院等衙門合行事務俱照常例發落應合奏者具奏施行王日用飲膳南京光祿寺給送王往復經過文武官或耆老等進禮物者長史司啟王收受並進隨侍官員軍校人等賞例豊城候李賢鈔十五錠兵部尙書李慶鈔十錠指揮人鈔六錠千戶長史儀衛鎭撫人鈔五錠百戶所鎭撫紀善等官人鈔四錠旗軍校尉人鈔三錠吏典醫士廚役人鈔二錠軍伴皂隸人等人鈔一錠造隨駕司苑局印鎭守大同摠兵官武安候鄭亨奏修完山西應州渾源州城垣

上諭行在兵部臣曰邊彊守備固籍城垣然屯戍軍士尢宜撫綏其以朕意諭之乙亥命行在工部建

仁宗昭皇帝陵寢殿五間左右廡各五間門樓三間神廚五間並祭器行在工部奏南京修理殿宇未完比奉詔書在京用工人匠二三丁者放一丁四五丁者放二丁單丁在役二年之上者放回休息今工未畢而匠加少其應放免者請仍給糧賞用工待工畢放回

上曰詔書豈可失信卽皆放遣勿畱遼東都司奏廣寧等十八衛軍士依甲獘壞當修者三萬八千餘副本司庫有靑白綿布請三萬四千餘疋用行在工部尙書吳中言宜量存以備他費先以一萬八千疋給之

上曰邊軍守備湏仗甲兵彼衛身無甲則膽气衰何以責其禦敵若甲仗堅利紀律嚴明士气自振足以懾服寇賊修甲何可惜費其卽與之丙子撒藍回回失裏撒答等來朝貢馬及方物賜雲南師宗州土官同知瓏哥等四十二人鈔紵絲紗羅絹襲衣有差交阯賊阮可朗等伏誅可朗初從賊酋路文律叛逆事敗逃往老撾其役屢入攻劫州縣至是爲官軍所執凡十有六人悉械送京師誅之雲南左布政曾堅奏雲南邊夷之地軍馬錢糧數倍他所洪武間令商族中黑白井並淮浙鹽積糧百萬邊儲充實比年因轉運交阯耗費過半又以鹽糧移文中交阯則例輕而價米賤人皆趍之雲南𨿽亦開中則例重而米價髙趍者鮮矣今會計所屬倉糧約三十餘萬石及歲收米麥一十四萬石有奇視昔不能及半恐邊用有鉄卒難措置乞敕戶部暫止交阯所中雲南鹽並雲南所中者定議平減則例庶倉廩羨余邊鎭有備又言雲南二處近歲多有土人土吏或因告計或因公私事赴京悉假貢馬爲名所經官司援例應付腳力糧艸臣計雲南馬一匹時直價銀四五兩耳凡應付所費倍之且又挾私貨在途驅迫運民員載曁到京私事畢朝廷與之賞賜一馬官償數倍又應付腳力回還甚損民力乞循洪武故事有例進貢則應付若私己事皆不應付果欲貢者聽其自行亦革姦欺之一端也

上悉令所司施行狹西按察使陳智言憲綱監察禦吏及各道按察司每歲八月中出巡審囚刷捲已著爲令比因營繕等事差遣舊令遂廢凡儲官司案牘散棄錢糧刑名贓罰等項恐致湮沒無由稽考

上語都禦史劉觀等曰憲綱爾所職何致廢弛如是悉舊例舉行交阯武寧州民阮克孝言五事

上覽之謂侍臣曰其詞鄙俚可憎但云用人當先擇牧守𨿽常談其亦意善所云交阯有蜈蚣采之可得珠明爲希世之寶蓋欲以諂媚希恩也凡人進言𨿽不當朕未嘗拒此人語卻妄誕左右有請罪之者

上曰但不聽之耳蠻民何足罪直隸蘇州衛言蘇州府所屬七縣秋糧當輸北京者六十餘萬石府縣徵收在船必俟戶部催糧官點齊方起有自冬十一十二月受載至次年春二三月始行者比及上倉秋七月八月始還甚至冬深河凍不能還者若一舟十人千舟則萬人坐費日給又妨農事乞敕催糧官如遇米完或百艘或二百艘先後發運庶舟不停滯糧易抵倉漕運早完農不違時公私兩便矣從之丁丑

上諭左角門諭行在錦衣衛指揮使王楫等曰昨夜二更有扣西華門言欲奏事者又有人收擊之云待今日早奏今早亦不奏其究詰之楫等根究還奏乃府軍右衛識字軍掌帶刀官巡更文薄舊例每更巡歷到門者於薄書押爲識其夜帶刀百戶李諒等怠於巡更先晚皆豫書押識字軍欲奏指揮楊輔右諒等收擊之不得奏

上曰帶刀夜巡所以防姦怠惰慢欺者可罪黨邪抑正者尢可罪命悉付行在都察院治如律賜狹西甘州居住指揮亦卜剌金弟馬哈木等鈔彩幣表裏有差右軍都督同知掌四川都司事李敬病目數年

仁宗皇帝聞之召還至是始至命致仕居南京且命給傳以行山西布政司奏今年七月以來太原府沁潞二州徐溝大谷祈屯畱四縣屢雹傷稼者八百五十五頃

上命行在戶部遣人驗視蠲除稅糧貴州水徳江長官張沂奏奉布符令民計口納食鹽鈔貴州郡縣皆溪洞蠻民自耕以食商旅不至無貨易鈔乞賜免納

上諭行在戶部臣曰貴州邊遠之地蠻民何由得鈔朕方綏撫欲其安業若令納鹽鈔未必不致驚擾方面郡縣皆以不聞卿等亦不攄及此土官乃能言之是土官能卹民也其免之夜有流星大如雞彈色靑白尾迹有光出織女東南行入天市西垣

大明宣宗章皇帝實錄卷之七

大明宣宗章皇帝實錄卷之八

洪熙元年八月戊寅行在禮部尙書呂震言仁宗皇帝喪服已百日請上易素服禦奉天門視朝上諭震曰皇考劬勞大徳不幸奄至遐棄朕念父子至情況梓宮在殯旦夕瞻奉幾筵中心何忍卿所奏可候

山陵事畢再議命故府軍左衛指揮使袁聚子琮江淮衛指揮使戴成子文燕山左衛指揮使趙得子勝俱襲職燕山前衛指揮僉事馬良濟州衛指揮僉事湯昇俱陳老疾命良子俊昇子勇俱代職以故濟州衛正千戶王富子原喜襲升流官指揮同知富初從靖難於小河戰沒時原喜幼至是始告襲以富沒於王事故加升之遣內官李敏馬驥等送神機銃炮赴萬全諸邊衛

上諭之曰爾專守護銃炮遇有儆急則用凡軍馬調度徵戍之事悉從總兵守備官處置爾不得纖毫干預但違朕命必罪汝因顧侍臣曰用將在專若令此輩預兵事必撓其權安能成功侍臣曰誠如

聖見自是中官送器械赴邊衛者

上俱賜敕戒約夜有流星大如杯色靑白有光起天苑東北行至近濁己卯賜哈密差來都督僉事脫脫不花都指揮同知把把孩指揮同知也速迷力指揮僉事兀麻兒正千戶把剌試百戶哈密火者等十七人誥敕貴州小龍番長官司長官龍慶福遣頭目朝集雲南大理府師井巡檢司土官巡檢楊勝孫和及山井鹽井鹽課司土官副使楊堅四川越雋衛土官指揮劉順遣總旗蘇捨兒等來朝貢馬賜琉球國使臣浮那姑是男者結制等鈔金織文綺紗羅絹有差直隸常州府奏武進宜興江陰無錫四縣去歲水澇田榖無收民缺食者二萬九千五百五十餘戶已勸富民分借米麥二萬九千九百九百九十一石有奇賑之

上諭戶部臣曰富民尙能卹貧況國家乎卿等愼毋輕用厲民之政庚辰賜坤城回回者馬力丁肉迷回回哈只阿黑麻乞兒蠻回回馬黑木等彩幣表裏金織文綺襲衣有差安東中護衛百戶丁源等五十餘人奏韓府長史楊曜宗護衛指揮謝輝等及丞奉楊緣不法數事

上諭行在兵部尙書張本曰韓王嘗訴護衛官軍皆畏平涼道遠不肯隨從之國逃逸甚多已命捕治之此輩得非逃逸者乎汝卽勘王所奏姓名同否本復奏五十餘人皆是

上曰所告長史等罪悉是誣罔以蓋已非不可信也付行在刑部鞠之壬午昏刻有星大如雞彈色靑白尾迹有光出外屏東南行至近濁癸未命廣西按察使胡槪爲大寺卿同四川參政葉春巡撫直隸及浙江諸郡召浙江治農事通政嶽福還先是廣西布政使周幹奉

仁宗皇帝命巡視及浙江還言有司多不得人土豪肆虐良民苦之乞命廷臣往來巡撫庶幾民田裏又言嶽福老疾不能任事

上命行在吏部尙書蹇義會戶部兵部議至是義等議奏請如干言

上曰朕爲生民主恩澤所施必先貧弱豈知姦豪爲虐如此譬如治田不去稂莠嘉禾豈茂其命胡槪爲大理卿同參政葉春復往巡視再有犯者悉治以罪必使小民皆得其所嶽福旣老疾令還京以前司經局正字王雅爲翰林院檢討雅嘗坐累謫交阯

仁宗皇帝卽位念其舊臣遣使召之至是始至上曰此我

先帝所素重者遂有有命掌交阯布政司事兵部尙書陳洽滿九年當給由赴京吏部以聞

上曰洽以大臣鎭一方豈宜輕動命如黃福例免來行在都察院奏比者陜西按察使陳智上言請循舊例令監察禦史各道按察司每歲八月中出巡審囚刷捲緣前奉

仁宗皇帝詔書自永樂二十二年八月十五日以前所欠課程倉糧未納贓罰等物俱已蠲免此後文卷宜如舊例以革姦獘從之行在欽天監天文生李宗善言有母居南京年老無丁男侍奉乞躬往迎餋

上諭行在禮部臣曰母子至情不可拘以常例其卽遣行蓋常例天文生不予私告𨿽父母沒不得丁憂止予告奔喪耳甲申遣鄭王瞻峻還南京謁

孝陵上諭之曰

太祖髙皇帝開創鴻業以遺子孫陵寢所在如何能忍今卽位之初政務所系不遑躬謁汝其代行其灑掃有弗處封樹有弗勤周衛有弗備皆嚴飭之必恭必愼以稱予意命廣西右政布使周幹復任命故金吾左衛指揮僉事周得弟斌襲流官指揮僉事賜雲南寧遠州土官知州刀吉罕子旺孟昆明縣赤水鵬巡檢司土官巡檢馬麒等鈔彩幣表裏有差仍賜刀吉罕及其妻紵絲紗羅行在吏部言監察禦史張圭前在處州監辦銀課盜官銀七十兩律當斬免死罰役遇赦旋丁憂去今復闋難復原職

上曰爲姦盜豈可復用罷爲民行在兵部奏初思州思南土軍皆本處夷人聚則爲兵散則爲民前宣慰田琛田宗鼎各奏設千戶所朝廷惟除千戶其百戶鎭撫皆用本土頭目軍皆入伍夷人是以不安今二宣慰司已革罷土軍悉復爲民獨思州思南二千戶所官尙存若仍存之則當聚兵使之率領不然亦請罷之

上曰撫治蠻夷當循舊俗若再聚兵非靖安之計宜罷除之千戶令歸舊衛所其本土頭目仍屬各長官司或後用土兵令其率領乙酉命行在工部預造

仁宗皇帝祔廟祭器少師隆平侯張信奏天壽山用工旗軍前於通州總關三月糧至營失火燒毀皆盡今缺食者一千一百七十七人請再給

上命行在戶部如數給之行在吏部奏今天下教官凡缺一千八百餘員

太宗皇帝時曾選監生除授今請於兩京國子監推選五百人如舊於翰林院考試分別等苐以次銓除

上可之因謂尙書蹇義等曰今之人才多出學校若無明師訓誨何以望成才監生選除固是舊例湏令祭酒司業及諸學官務選經明行修之人不得濫舉行在刑部奏鞫安東中護衛百戶丁源當隨韓王之國平涼而憚遠去乃同旗軍五十餘人誣告韓府長史指揮承奉等官取庫兵選女子並科斂等事意求脫免護衛

上曰枉人以利己賊之尢者系其首謀者於獄治如律余悉械送王自治之丙戌治河南衛輝府淇縣縣丞主簿各一員先是淇縣民止六里惟設知縣典史至是新收遷民二十里吏部請增置丞薄

上從之謂尙書蹇義等曰丞簿佐縣長苟不得人則爭權競利民被其櫌其愼選之裁減順天府懷柔縣縣丞主簿各一員以民戶減也廣西按察司副使張用中奏思恩忻城等縣賊首覃公旺等各聚眾彊劫又南寧宣化潯州桂平兩縣猺賊多者二千人少者三五十人往往殺虜人畜劫掠貲財由哨守指揮李璧千戶蒯貴等不能嚴督軍士擒捕請治其罪仍乞調兵追剿

上命兵部臣曰姑記壁等罪使殺賊以贖敕總兵官鎭遠侯顧興祖曰近思恩等縣蠻賊作耗已敕爾剿兵調捕今聞賊愈恣肆又有猺賊二千人攻劫那龍寨等驛掠民男女牛馬其卽發官軍搗賊巢冗毋徒坐視致其滋蔓以傷吾民昏刻有流星大如雞彈色靑白尾迹有光起天倉西南行至近濁丁亥薦

仁宗昭皇帝陵號曰獻陵大理卿胡槪參政葉春及視應天及浙江諸郡陛辭賜敕諭之曰爾往應天常鎭嘉湖蘇松及浙江所屬境內巡視軍民何斃當去何利當興審求其故具實以聞凡官吏糧裏及公差官員有貪刻虐害軍民及土豪恃彊侵欺小民者悉皆奏來應合禽問者卽禽問不伏者量調所在衛所官軍擒角�羊務除凶惡以安良民其各處農務水利悉從提督爾等恪遵朕命必廉必公必勤必愼庶稱委任之重命故行在中軍都督府右都督髙敬子英襲爲行在羽林前衛指揮使夜有流星大如雞彈色赤有光起外屏西北行至室月有暈色倉白圍圓濃厚畢觜參井四宿及五車在內戊子命行在工部凡南京營修宮殿軍夫工匠人月給米五斗鈔四錠己丑賜趙王髙燧樂工二十七戶及樂器衣服庚寅命故羽林前衛指揮使駱永平弟廣通州衛指揮同知莫成子貴金吾左衛指揮僉事張智子忠虎賁左衛指揮僉事孫得子旺長陵衛指揮僉事張琬子遠通州衛指揮僉事王貴子勝俱襲職故遼東都司都指揮僉事許貴弟寧借襲燕山左衛指揮使蓋貴子福長廢疾故寧例得借襲俟福長有子還其職賜撒藍回回失裏撒答等彩幣絹布有差夜有流星大如雞彈色赤尾迹有光起五車西北行至文昌辛卯行在禮部奏進

仁宗昭皇帝梓宮出葬儀注一文武百官自八月二十七日爲始於本衙門宿齋至三十日早哀服朝臨一如儀至發引日止一京師內外至祭祔日止皆禁音樂一自發引前三日禁屠宰至葬畢止一皇親公侯伯文武四品以上命婦九月初一日早服麻布大衫蓋頭赴順天府東設祭處所恭俟

梓宮至共祭一壇祭畢各回一公侯伯忠勇王外國四夷四臣共祭一壇國師禪師剌麻共祭一壇都督都指揮共祭一壇各部都察院等衙門官共祭一壇順天府並所屬官吏耆老共祭一壇在外各王府所遣官共祭一壇自土城外至山口緣途以次行禮一神主回日文武百官衰服出土城迎接一神主還行在錦衣衛至幄次備儀衛先於城外迎接一神主祔廟文官五品以上武官四品以上各具祭服赴

太廟陪祭一文武官員監生人等不系分送者及應合祭祀官員俱送出徳勝門土城外行五拜三叩頭禮舉哀畢辭回一緣途市巷軍民男女人等輳集之處遇

梓宮至皆跪俯伏舉哀候

梓宮過興一在京大小文武衙門各分官送葬就於設祭壇所恭候致祭召前軍府前衛衛指揮使蔚海指揮同知徐定蕭旺吳得方整汪海張義王廣宋福淩雲指揮僉事李肜顏通夏勝史王馮慶龐貴郭旺馮正梁興王榮劉榮楊琮孫禮程端還本衛海等舊皆以幼官侍

上因冗員調緣邊諸衛至是悉召還賜貴州小龍番長官司頭目朝集雲南大理府師井巡檢司土官巡檢楊勝孫和山井鹽井鹽課司土官副使楊堅四川越嶲衛總旗蘇捨兒等鈔彩幣表裏有差曉刻月犯軒轅南苐四星月在西壬辰夜有流星大如杯色靑白有光起外屏西南行至天倉癸巳趙王髙燧奏請躬祭

獻陵

上以藩屏事重復書止之行在禮部奏坤城等處使臣馬力丁等十五人進馬及方物復以馬來市

上曰遠人宜厚待之凡賜鈔八千五百一十錠彩幣九十一表裏雜色絹二百三十匹綿布七十疋賜哈密忠義王使臣賽因等二人鈔幣太白晝見甲午以奉葬

仁宗昭皇帝於獻遣太師英國公張輔告昊天上帝厚土皇地祗太保寧陽侯陳懋告太社太稷之神定國公徐景昌告

六廟太皇太后前晉王濟熺奏臣晉恭王嫡長子幼失慈母仰荷

皇祖太祖髙皇帝

皇祖妣孝慈髙皇后躬垂教育祗於成立及先王薨逝遂令嗣封受命以來夙夜祗愼思惟上報朝廷下全骨肉而賦性蠢愚友愛未至遂爲諸弟濟熿濟炫濟烺所惡累造誣詞並力傾奪賴

太宗皇帝明聖曲意含容而濟熿等懷毒稔凶不奪不厭又肆狂言加以極惡必欲置之死地𨿽

天威震怒猶不忍誅謫臣父子往守先王墳園臣亦不敢自明威恩念咎遂歷九載蒙

天地之徳日月之明察臣愚衷知臣誣枉免臣九死賜臣更生召至行在親垂訓諭云爾之前事旣已盡知今濯以江漢暴以秋日復可居之平陽以俟後命旣恩而蒙恩封臣長子羙圭爲平陽王臣闔家大小辟猶艸管出摧朽之餘遂敷榮之羙其爲感激何可勝言重蒙

仁宗皇帝眷愛之隆稱以兄王錫以冠服榮及父子喜動臣民鏤骨銘心無以爲報玆遇

皇上統理萬邦垂澤愚臣有加無已顧臣生者已受大賜痛念臣嫡母妃爲庶子濟熿毒藥隕命含﹤宀兔﹥重泉未遂伸理臣之家財俱被侵奪臣之隨侍皆被抑配眾所共知非臣敢誣今朝廷修注玉牒附寫宗支凡諸王受封襲封爲事削奪皆合具陳念臣濟熺本慕忠孝橫遭誣罔已蒙

累聖明察昭雪伏望

聖皇俯垂憐憫毋令臣枉被惡名有玷世譜則臣死之日猶生之年若濟熿輩凶險毒害筆墨難殫伏乞容臣入朝面陳其說

上得奏復書曰伯王前事在皇祖太宗皇帝時具已明白洞見幽隱

皇考仁宗皇帝徳隆親親宸章昭明大公至正其孰敢異議更不煩至辯也今宗支圖一從睿意報來所諭欲面諭其事姑且含容未宜輕出太監鄭和等奏奉敕修理南京宮殿當用金箔請令有司市買命於天財庫支鈔買用須依時直勿虧小民巡按江西監察禦史陳憲舉明經儒士二人堪任教職

上命行在吏部取用因謂曰山林間豈無遺逸爾等當廣詢訪凡有通經之士悉以名聞四川都司布政司奏松潘等處牟力劫簇番人阿兀等聚眾出沒劫掠軍民敕都司調祔近衛所官軍捕之夜有流星大如雞彈色赤有光出畢東南行至雲中乙未芝王孟烷奏欲朝宣徳元年正旦

上復書正之其後諸王有請朝正旦者皆如之平陽王羙圭奏歲祿內乞量給粳米

上命戶部於山西布政司屬縣歲運粳米五百石送平陽王府交阯參將榮昌伯張智等奏叛寇路文律潘僚陳文阮幸及阮光烈胡綱阮子冀阮汝言陳江陳淸陳元忠胡將並軍民人等咸言願攺過自新請降敕撫諭

上以奏示侍臣且曰蠻夷之人叛服不常從古而然不足怪若窮兵黷武亦非帝王盛徳事不若因其所陳而赦之亦稍舒官軍之勞遂敕文律等曰爾等本皆良善但因所司撫綏失當以致逃竄山林聚眾拒命原其初心寔非得已而父子夫婦兄弟分離隔越不得寧居疾病死亡不能相保歷年旣久艱苦備嘗有可憐憫今朕統承大位主宰萬方薄海內外皆朕赤子罪無大小悉已赦除今總兵者言爾等有悔過心朕用嘉之特遣人賫敕往諭等爾如誠心遷善卽各還本土先有官者悉付總兵處自陳其名奏來授以職事仍前任用系民人者官給種子農具蠲免賦役五年前之過失譬如寒冰遇春消釋靜盡無復查滓朕之此言上通

上天爾等更勿懷疑因循不決失此事機後悔無及仍敕智等若其來歸宜善撫綏應天府尹薛均奏自永樂二十年至今年六月工部及光祿寺買民間叚疋紗羅豬羊等物價鈔乞於南京天財庫給民

上諭行在戶部臣曰買物踰三年不給直民何所資此有司不卹民也其速支給今後官買物不卽時給直者罪有司順天府通州眞定典陽知縣奏民欠戶口食鹽米者奉部符責懲民多逃竄且近時霖雨傷稼租賦不足民食不給食鹽米乞折鈔

上從之命行在戶部凡他州縣有被水者皆準此例丙申敕邊將謹邊備時山西石州民自虜中逸歸言阿魯臺令所部人備馬三匹意欲南行

上曰此虜𨿽桀鷔勢亦不震然古人重防秋遂敕總兵官鄭亨譚廣唐銘等各嚴兵備

上諭行在兵部臣曰國家餋軍士惟在撫卹有素得其心然後得其力比聞各衛軍多逃亡皆由將領者不能存卹夫軍士在行伍一有徵調朝令暮行不敢辭勞所以朝廷餋之惟恐不至月支糧餉歲給布絮尢慮其失所爲將領能體此心平素善加撫卹臨敵之際協力同心必能成功爲將而不達此不憫其勞又虐使之甚至減克糧賞以致饑寒切身無所告訴不逃何俟如此國家何望得軍士爲用爾卽榜諭武臣務存卹軍士不許生事虐害違者罪之陜西按察使陳智奏邠州知州李芳等二十餘人以貪濁考黜咸寧縣丞黃維潼關驛丞樊慶等八人公勤有才能乞令戶部擢以州郡之職

上謂行在吏部尙書蹇義曰用人湏辧賢不肖不肖者必退矣者必進智所言如詢察果實卽擢任之廣西思恩縣知縣謝寅奏蠻人摽掠鄕村殺民男女田多荒蕪乞蠲其稅糧

上謂行在戶部臣曰蠻方遠邑民爲賊所殘賦何從出其免徵

大明宣宗章皇帝寔錄卷之八

大明宣宗章皇帝實錄卷之九

洪熙元年九月丁酉朔

仁宗照皇帝梓宮發引上恭率親王陳啟奠祭告其祖奠至安厝一遵奉葬

太宗皇帝禮儀命襄王瞻墡護喪行禮夜有流星大如碗色靑赤有尾迹光燭地後有三小星隨之起外屏南行至土司空炸散辛丑夜有星如雞彈色靑白有光出勾陳西北行入天槍又有流星大如杯色赤光燭地起天倉西南行至近濁壬寅葬

獻陵先是仁宗皇帝賓天

上命有司擇葬地得吉兆於天壽山之陽召尙書蹇義夏原吉等諭之曰國家以四海之富葬其親豈惜勞費然古之聖帝明王皆從儉制凡孝子思保其親之體魄於永久者亦不欲厚葬秦漢厚葬之患足爲明戒況

皇考遺詔務從儉約天下所共知今建山陵予以爲宜遵先志卿等之意如何義等對曰

聖見髙遠發於孝誠萬世之利於是命成山侯王通工部尙書黃福總其事其制度皆

上所規畫三月告成至是葬其山周正圓厚岡巒拱揖川源逶迆與

長陵相比云乙巳

仁宗皇帝神主還京文武百官衰服出迎於徳勝門外行五拜叩頭禮從

神主至午門外上衰服奉迎步導升

幾筵殿奉安於靈座行安神禮昏刻月犯壘壁陣丙午文武百官以葬

獻陵行奉慰禮朝鮮國王李祹以

仁宗皇帝賓天遣陪臣金謙等進香幣鎭守山海等處總兵官遂安伯陳英奏永平董家口等處是臨邊要地調興州左屯衛指揮同知黃勝領兵巡邏勝畏難不遵調遣請治其罪

上曰爲指揮不受總帥節制若千百不受亦不受指揮節制指揮心如何此不可不治命行在都察治之如律巡按浙江監察禦史戴誠奏太常寺贊禮郎呂得眞往湖州府買羊供祀妄生嫌惡索逼私賄請治其罪

上諭行在都察院臣曰國家重祭祀其犧牲諸物買於民間者令酬實價不許損民今假此以求賄賂人旣興怨神豈歆享就令禦史治之巡按山西監察禦史耿文奏巡視各衛所盤點屯種子粒興州鎭虜髙山云州大同諸衛皆以徵戍罷屯倉無儲﹤彳侍﹥上諭行在戶部尙書夏原吉曰屯田一事國有成法而禦史言諸衛以徵戍罷屯何也宜究其實以懲戒之山東登州府奏萊陽縣秋雨傷稼一千二百一十九頃有奇命行在戶部蠲除稅糧福建連江縣奏永樂初戶口蕃多歲輸鹽糧二千餘石自後戶口什去三四而糧額如舊皆小民代輸

上諭行在戶部臣曰計口給鹽以米輸官口旣耗減而猶準舊額徵米是厲民也卽令有司勘實徵納毋拘舊文貴州都均長官司奏所屬田租初與平浪衛俱運輸淸平衛倉後平浪以道遠難於挽運請輸都均衛倉比者本司所屬輸糧淸平中途爲寇所掠乞援平浪例輸都均衛

上諭行在戶部臣曰蠻夷當撫以寬簡其從所言丁未行在太常寺奏歲暮孟春當享

太廟而犧牲所豢豕皆是抽分選來瘠小不堪請給價預於順天府收買饋飼庶幾及期可以奉祭

上從之諭府尹王驥曰祭享大事犧牲不成豈可以祭若低價抑買人情不懌神亦不享爾宜愼之朝鮮國王李祹遣陪臣李原睦進趙賚等奉表貢馬及方物賀

上卽位及尊

皇太后冊中宮給秦府富平王志﹤土絜﹥歲祿二千石內支米五百石餘折鈔靖江府恭城縣君及儀賓李賢歲祿三百石內支米二百石餘折鈔宣化縣君及儀賓楊義如之宜湘鄕君及儀賓廖雋歲祿二百石內支米一百五十石餘折鈔新義鄕君及儀賓陳順如之沈王模奏歲祿米內乞支大米五百石從之太師英國公張輔奏大營及五軍將士馬多瘦損乞官給芻豆

上曰軍校艱難僅能自給豈能更備芻豆飼馬命戶部悉給之戊申朝鮮國王李祹遣陪臣李順蒙等奉表貢方物賀上

仁宗皇帝尊謚復李嘉通政使嘉前任行在通政司右參議永樂中奏事稽緩降鴻臚寺丞

仁宗皇帝嗣位升爲通政使有過降交阯按察使司知事已而念其有守城功特召還及是始至遂復原職云旌表貞女孟氏孟諸曁縣民女名蘊初許嫁縣學生蔣文最未歸文勗充貢入監爲禦史病卒蘊年才二十號哭歸蔣氏執喪三年養其舅姑盡孝甘守苦節年已六十巡按監察禦史尹崇廉得其實奏請旌表

上謂行在禮部臣曰夫死婦守節世恆有之此女但許嫁能執婦禮守志不二可謂眞女人所難能者宜旌表以勵風化左通政嶽福奏蘇松嘉湖諸郡春夏多雨禾稼損傷

上命行在戶部遣官覆視被災者蠲其稅山西布政司奏樂平介休二縣及遼州夏初多雨沒官民田稼二百九頃桑一千三百三十株命行在戶部蠲其租稅己酉命行在工部於江西饒州府造

奉先殿太宗皇帝幾筵

仁宗皇帝幾筵白磁祭器於磁州造趙王之國各壇祭器慶成王濟炫奏本府有官軍二百五十人在大同修禦乞遣還

上復書曰大同正防秋之時官軍未可輕徹況

皇祖所命以保固家邦非所今敢輕攺烏思藏番僧札鎖等來朝貢馬守城門內使私役門卒飼鵝鵝被盜卒貧不能償日考掠不已事聞

上諭隨駕司禮監官曰門卒專職關防豈當爲人飼鵝且內使敢毒人於國門之內是不知有朝廷法度亟罪之長蘆都轉運鹽使司石碑場奏今年六月多雨河水泛溢渰沒本場鹽九千一百八十一引惟存三千九百七十八引

上曰此非人力所能支命行在戶部除其課昏刻有流星大如雞彈色靑白有光出壘壁陣東星西南行至北落師門庚戌以明日奉

仁宗皇帝神主祔享遣官預告太廟上躬告幾筵上命行在戶部尙書夏原吉於昌平縣選民四十戶充獻陵陵戶

上謂行在吏部尙書蹇義等曰比者禦史考察官員闒茸不稱者多由吏典出身蓋初用之時失於愼選今各衙門吏典宜從親臨官選擇吏部審覆鄙猥不堪者罷歸爲民義奏凡吏年老殘疾寫字粗拙不諳文移已有例發遣今復命揀其鄙猥不堪者罷爲民後有給由截替等項到部者請從本部選擇

上從之義又言山東山西河南狹西四處人民識字者少不堪充吏請以重役吏散遣各布政司令自分布所屬衙門兩考滿日還部

上曰姑行之後勿爲例行在吏部奏前監察禦史馮泰永樂中居親喪挾勢取僧寺石柱石碑供葬又設宴召客令優人陳雜劇爲樂又擅據按察分司公座受詞訴用縣皂隸導從出入拘集裏老報逃軍逃府囚發府縣提問事覺贖罪還職

仁宗皇帝臨禦泰以沙汰黜復妄陳訴發交阯充吏今會赦還京緣泰不孝之人難以復用

上命黜爲民行在戶部奏比有旨賜武進伯朱榮葬地廣一十九畝有奇乃宛平縣耕地命蠲其租額順天府民金成伏闕言年已八十止有一子初以守城功擢序班今升交阯思蓉縣知縣乞攺除附近庶便養己

上謂少師吏部尙書蹇義曰此人之至情不可違之其從所言辛亥奉

仁宗皇帝神主祔享於太廟是日早上衰服詣幾筵殿拜奉神主出思善門外易祭服詣太廟由左門入至一廟神位前內侍捧神主置拜位上於神主後行八拜禮以次至二廟三廟四廟五廟行拜禮如初畢奉

神主置坐位行祭禮如時享之儀文武陪祭官隨班行禮畢

上奉

神主還至思善門易衰服詣幾筵殿行安神禮壬子

上諭行在兵部尙書張本曰兵以禦侮當國家無事時正須整肅士伍修舉兵政書曰張皇六師詰爾戎兵正此之謂今內外衛所軍士徒具名數比遣禦史給事中點閱多有逃亡者爾職典兵事宜卽遣人追捕庶幾士伍不缺緩急得用掌山西都司事都督僉李謙奏武安侯鄭亨鎭守大同調去本司官軍一萬三千計彼所有四萬四千三百四人兵力有餘本司地連東勝虜寇亦嘗侵犯而兵力寘弱請於大同取回五千人操守爲便

上敕武安侯止畱精兵五千餘悉發還行在戶部奏公侯駙馬伯及在外儀賓歲祿永樂二十二年以前並兼支米鈔

仁宗皇帝臨禦命於南京兼支米麥今南京麥少宣徳元年各官歲祿宜循例於南京關米其麥隨便於北京通州等處支給從之罷前雲南布政司左布政使周敖山東按察司僉事葛回爲民永樂中二人坐罪謫交趾辧事至是遇赦還京例應敍用行在吏部言其不廉故有是命行在刑部尙書金純奏山東大辟重囚罪狀請遣官臨決

上命再令山東都司布政司按察司及巡按禦史審復果無冤枉者決之但有辭皆湏覆奏行在大理寺卿虞謙奏民有盜官殺食者律應絞

上曰以馬殺人過矣其宥死發邊戍狹西行都司奏軍器損壞擬造鐵盔靑甲萬副所用物料乞令布政司支官鈔買辧

上從之謂行在工部尙書吳中曰邊防國家重事其切用者兵器兵器有備然後可以制敵古者郡國有庫兵京師有武庫皆儲武備今西陲極邊之地兵器安可無備其令速造官給其費毋科擾於民又謂中曰內外衛所軍器皆湏遣人閱視凡損壞者官給物料湏爲修理石匠方眞訴兄弟六人四人供役卒於京師惟眞與次兄今仍執役家無餘丁有母年八十居原籍嚴州乞免一人還鄕侍養通政使司以聞

上顧行在工部臣曰此於天理人心如何爾曹亦皆有母乎其卽令一人侍母終身其一人亦令省母后還役癸丑慶王﹤木旃﹥奏伏惟

皇太后榮進尊號臣忻忭之極卽奉箋上賀昨得禮部所降儀式當用表文臣﹤木旃﹥不學過誤敢陳首謝

上復書曰承諭箋文之誤實是禮部行移稽緩叔祖乃自引爲過謙徳之至非所敢承幸不以介意給國子監官吏俸鈔初戶部奏定永樂二十年至二十二年文武官俸鈔俱折支胡桃蘇木而國子監未及關支至是宣司業吳漙以奏

上諭行在戶部臣曰國家養賢最切要事儒者迂緩請給不時今旣自言其卽給之行在兵部尙書張本秦兵政未淸請分遣大臣各處淸理並列淸理事例八條一聞一各處逃軍榜文到日限三月內自首與窩家及裏鄰人等俱免罪再限一月收拾盤費有司差人管角�羊不許遲延若限內不首被人禽獲到官逃軍並裏鄰人等依律治罪就點親屬裏鄰人等管角�羊窩家收發附近衛所充軍若窩家系軍人調發邊塞衛分充軍或窩藏人等能自首到官止坐逃軍之罪餘人免坐如窩家懼罪不擒赴官將逃軍轉遞他所藏匿者不分軍民俱發煙瘴地面充軍所在官司知情故縱者依律坐罪如果逃來暫賃房屋安歇本家不知逃情者不坐官府毋得羅織生事擾害良善一逃軍正身未獲先將戶丁角�羊補仍責限里甲親鄰人等根要正身得獲替出戶丁寧家若逃軍未勾之先已行起角�羊日久不到衛所差人管押戶丁挨查如果未到就將戶丁收補俟正身至日放回該衛所不許畱難一逃軍不許指以告狀爲由故意遷延生事擾害良善設有應訴事件止許家人代理若在中途被長角�羊人等侵損許告所在官司整理將長角�羊人等嚴加懲治事情重者依律問罪仍速將逃軍接遞不許指此爲由縱容遷延違者治罪一勾丁補役務要照例勾角�羊如果丁盡戶絕當該州縣具由類造文冊差人具奏仍將官吏裏鄰人等不致賣放軍役重甘保結文狀繳送兵部查理若軍戶下本有人丁比先捏作朦朧無勾卽便攺正勾角�羊與免前罪若又扶捏回申事發之日軍丁發邊遠充軍原保結裏鄰人等將發附近衛所充軍官吏依律坐罪一各處有司起角�羊逃軍及軍人軍丁務要量地遠近定立程限責令長角�羊人等依限管送各該都司衛所交付若長角�羊人等縱容在家遷延不卽起程以致違限半年之上者依律治罪一年之上者長角�羊人亦發附近衛所充軍一各處角�羊發自首軍人補役軍丁除腹裏地方衛分一千五百里之內不與口糧其餘一千五百里之外扣算路程經過官司應付行糧日支米一升過期不與不首逃軍不在應付之例一各處巡檢司官吏兵牌職專巡捕今後敢有縱容境內軍民人等之家隱藏逃軍不行擒拿許親臨上司並巡按監察禦史按察司官嚴加稽考懲治一歲之間若被人盤獲十名之上者拿問如律一勾軍人員違限一年之上許巡按監察禦史按察司官就拿角�羊京問罪其違法情重者不拘限期拿角�羊奏請定奪如是有司官吏里甲人等恃頑破調遷延不行勾角�羊俱依耽誤公事律的決

上皆從之南京都察院奏蘇州彊盜四十一人殺人劫財應斬前奉敕令監系緣彊盜決不待時請令襄城伯李隆及三法司審覆決之

上曰彊應死然宜再三詳審勿致有冤因諭都禦史劉觀等曰嘗聞陏煬帝時盜發同時殺二千餘人推求眞犯止數人而已羣臣阿意順旨不復執奏至今使人嘆恨卿等宜愼之甲寅命行在都察院右僉都禦史向寶右副都禦史胡廙往理南京都察院命哈密中義王差來使臣所鎭撫賽因爲正千戶賜以寇帶建都知監於東華門外造內府寶鈔司印行在後軍都督僉事王玉等奏關軍士夏布

上責之曰凡事貴及時今秋深始給夏布若冬布當在何時爾輩不卹下人致遲緩如此玉等叩頭謝通州寶坻縣民詣闕自陳所欠孳生馬駒有司責償鈔甚急乞姑準緩期

上諭兵部尙書張本曰比令兩歲納一駒無駒令納鈔今復乞緩追卽貧可知矣其緩之乙卯設

獻陵祠祭署置奉祀一員祀丞一員命太子太保陽武侯薛祿掌行在左軍都督府事兼操習幼官幼軍復薛愼山東長淸縣知縣愼在長淸深得民心以親喪去任縣民知愼服闋相率詣闕奏乞復愼長淸吏部尙書蹇義以聞且言長淸別除知縣已久卽如民所言又當易之

上曰必其不如愼故民求舊國家任守令但欲其得民心苟不得民心𨿽屢易何害特免太子少傅工部尙書兼謹身殿大學士楊榮戶內徭役行在禮部奏定科舉取士之額先是

仁宗皇帝以爲近年科舉太濫命禮部翰林院定議額數至是議奏凡鄕試取士南京國子監及南直隸共八十人北京國子監及北直隸共五十人江西布政司五十人浙江福建各四十五人湖廣廣東各四十人河南四川各三十五人狹西山西山東各三十人廣西二十人雲南交阯各十人貴州所屬有願試者於湖廣就試禮部會試所取不過百人

上曰南士取十之六北士之十四大抵國家設科取士爲致治之本其冒貢非才蓋是有司之過人旣苟得遂啟幸心今角�羊額已定果行之以公不才者不得濫進自然人知務學其令各處凡考試官及諸執事先湏擇賢庶免冒濫行在工部奏密雲中衛城比因雨潦頹壞者七百餘丈請以所管及旁近衛所軍士協力修築從之守長安嶺指揮閻貴等奏請給守關軍士皮裘狐帽

上謂行在工部臣曰口北苦寒未冬先雪士卒守關暸望晝夜勤苦使無衣禦寒其何以堪皮裘孤帽速遣人運往給之開平大同諸邊衛皆循此例日生暈及左右珥色淡上生背气一道色靑赤鮮明丙辰行在禮部奏明年正月朔旦南京大小諸司皆當朝賀

上曰諸司皆來朝必妨政事但令五府六部都察院各遣官一員余止之行在工部奏北京城垣東西北三間面有傾頹城樓更鋪亦多摧敝請本部具材行後府發軍修治

上命俟春暖爲之丁巳初晉府軍醫祝敬告王府與白金令隨內官劉泰來京刺探諸事又告晉王招致異術之人晉王聞之懼亦奏敬罪且言小人離間

上復書晉王曰祝敬所陳已燭其妄下法司治之矣叔朝廷至親方賴藩之屏重豈彼憸邪所能間也敬所言者度欲知之今發去一觀庶幾釋疑幸勿介意雲南底馬撒軍民宣慰司署司事故宣慰使妹壻跌倒莽怕遣頭目馬只阿撒金齒軍民指揮司通事楊伯顏等來朝貢馬及方物賜朝鮮國使臣金謙李順蒙李原睦進趙賚等鈔彩幣表裏金織襲衣有差行在都察院奏比者廣西故都指揮同知葛森妾許氏告總兵官鎭遠侯顧興祖耽色貪財朘削官軍大修第宅廣柘園池逼取故夫舊居抑永故夫次妾欺淩寡弱情實難堪請逮治之

上曰大臣摠兵在外欲其靖寇安民若果所爲如此法亦難容但朝廷當存大體豈肯輙信一婦人言而罪邊將姑令自陳其實大同摠兵官武安侯鄭亨奏修完大同緣邊三山等處煙墩一十四座浚濠塹九十四里有餘戊午初行在禮部尙書呂震奏

仁宗皇帝喪服今百日之外請上服黃袍禦奉天門視朝上不允敕少師吏部尙書蹇義等再議至是義等言皇上孝思無窮而禮貴得宜今當祔

廟之後仍素服於西角門視朝至冬行時享禮太常奏祭祀是日早明鐘鼓

上服黃袍禦奉天門視朝至正月初一日爲始俱鳴鐘鼓

上服黃袍常禦奉天門視朝庶爲允當

上可其奏韓王衝﹤火或﹥奏今之國平涼上有母下有諸子比安王眷屬稍眾而舊府湫隘不足容請增造居室襄陵樂平二弟今居平涼府衛乞因以爲居弟府中軍校多未至暫借軍民給使令俟軍校至悉放還又奏府中火者但有十人不足於用及請給驛符驗並安王所遣田地房屋等物

上命行在工部遣官馳驛往同陜西都司布政司官相度府第隨宜增造令襄陵樂平二王同居平涼府署有損壞者爲修理令平涼府暫撥民夫一百人於王府供役先給符驗三道火者俟後遣去凡安府遺下田地艸場水磨房屋諸物悉與韓府四川成都府茶蒼奏貯茶二十一萬餘斤歲久腐爛

上曰物久則腐況茶尢易腐命悉毀之靖州蠻民訴有司令造戰衣緣土不產布且蠻人不諳制造乞免

上諭行在工部臣曰苗蠻但當撫綏役之至此爾曹之過也卽免之仍行各處邊民悉準斯例蠲免夜有流星大如雞彈色靑白有光出壘壁陣西星西南行至雲中又有星大如雞彈色靑白有光出墳墓西南行至雲中己未升詹事府府丞艾良爲行在大理寺左寺丞鄭煁爲大理寺左寺丞主簿倪宗爲行在光祿寺丞錄事髙遠右春坊司監林宗儒俱爲行在鴻臚寺司賓署丞王永錫爲司議署丞左春坊左中允張宗璉爲大理寺丞贊善藺從善左司直郎蔣驥髙谷俱爲行在翰林院侍講右春坊右中允徐永達爲行在鴻臚寺左少卿林長楙爲郁林州知州右司直郎蔣先爲行在尙寶司丞張景良爲四川順慶府通判淸紀郎韓岫爲行在戶科給事中張昱爲行在刑科給事中司諫吳顒爲國子監助教馮景浩爲行在禮科給事中正字陶永成爲北京國子監學正文華殿大學士權謹以通政司參議致仕謹徐州人初爲山東樂安知縣淸愼平恕其民愛之考滿攺光祿寺署丞親喪去職廬墓三年寢苫枕塊有司奏其孝行

仁宗皇帝嘉之召拜文華殿大學士侍上於東宮上往南京謹實侍從時從臣在道間有進獻上卻弗受至徐謹獻孔門聖賢圖像

上喜特畱之謹質實有操履而文章非其所長且年已老遂命以通政司參議致仕

上諭行在戶部尙書夏原吉曰哈密衛指揮僉事毋撒副千戶察黑麻久寓甘州今言願求居於彼凡艸場田土可以矌閒之地給之行在大理寺卿虞謙奏通州衛千戶趙璉侵用軍糧二十石應斬

上曰五品軍官子孫世襲而以二十石米喪身何異部腹而藏珠者免死發邊衛充軍立功無功仍坐原罪庚申擢漢中府學訓導李蕃爲行在兵科給事中初蕃上端本策於

仁宗皇帝其言皆致理之道仁宗覽而善之命吏部召用至是始至

上命爲兵科給事中復召蕃諭之曰古人言用其言而顯其身朕嘉爾故擢此職夙夜匪懈進思進忠爾尙益加勉以行在通政司經歷尹必用爲山西太原府知府必用

仁宗時爲通政使坐郊祀當視牲不行降除本司經歷至是自陳有守城功

上特命爲知府攺禮科給事中鄭溱爲和州判官溱初自常州府武進縣主簿升給事中至是巡按直隸監察禦史言溱在武進有科斂罪例應罷出溱自陳科斂非其罪行在吏部請下法辧

上曰事更赦勿論但攺授他職故有是命命故金吾前衛指揮同知王友才叔聚金吾右衛指揮僉事髙興子靑金吾左衛指揮僉事楊敬淸潘興子耳�玉馬進弟英通州衛指揮僉事徐得弟友俱襲職金吾右衛指揮僉事劉興自陳老疾命其子剛代攺常山左護爲永淸左衛右護衛爲永淸右衛選其軍士精銳者隸府軍前衛復役彭城衛至是復之取河南護衛軍先調口北者隸焉命禮部皆給印所缺官於幼官中選用命山西都司行都司所屬衛所各設倉副使一員四川按察司使陳璉言五事曰明禮制一風俗修武備愼刑罰興義倉

上覽之謂尙書呂震曰凡此數事今𨿽已行璉能及之意亦可嘉又曰聞璉爲憲官過於厚無大激揚觀其所言使爲牧守或淸峻安閒之職亦必能稱夜有流星大如雞彈色靑白尾迹有光出天廚西北行至近濁辛酉賜烏思藏番僧紮鎖雲南俯僧惠圓底馬撒軍民宣慰司署司事故宣慰使妹壻跌倒莽怕所遣頭目馬只阿撒金齒軍民指揮司通事楊伯顏等鈔紵絲紗羅絹有差仍賜跌倒莽怕及其妻子文錦紵絲紗羅鎭守大同總兵官武安侯鄭亨等奏昨奉敕山西都司備禦官軍一萬三千人內畱精壯馬步五千人鎭大同余遣還操練今虜寇屯沙窩迆南慮爲邊患欲姑畱之以備不虞

上從之諭兵部臣曰但後無警卽皆遣還壬戌命行在通政司右通政秦川理南京通政司事以左通政鄒銳坐視被逮故也升行在錦衣衛正千戶韓秀實爲本衛指揮僉事仍隸禦用司祭亥行在兵部尙書張本奏引故官子弟襲除指揮千百戶鎭撫

上悉召前諭之曰爾祖爾父昔從我

皇祖徵伐立功致有祿位蔭及爾輩年少气銳當思前人艱難得官愼守法度操習弓馬勉樹勛績則於前人有光亦不負朝廷任使爾不可得官後輙放肆違犯禮法朝廷公法不爾貸也升行在金吾左衛帶俸指揮使唵哈爲都指揮僉事撒馬兒罕頭目阿都兒火者來歸命爲正千戶令居甘州仍命陜西行都司給房屋器皿牛羊月支薪米甲子江西新諭縣民傳環伏闕言臣兄弟二人長玉良以進士爲常熟知縣坐視謫充通州驛夫素有疾且母喪未葬乞令兄歸葬母就養疾於鄕臣願代兄役

上謂行在兵部臣曰古有兄弟代死者願代兄役此亦可嘉其從之夜有流星大如杯色靑白尾迹光燭地起內廚穿北斗西北行至近濁又有流星大如雞彈色靑白尾迹有光出天舡東北行至近濁乙丑直隸淮安府山陽縣民李敬妻一產三男命禮部如例給賜京師民黨保等奏工部令買沙魚皮造鹵簿及器械之用此物北京素所不產

上諭行在工部臣曰凡物之需當隨地土所產沙魚皮產於近海郡縣此何以責其京民其給官鈔就出產之處買之庶不擾下

大明宣宗章皇帝實錄卷之九

大明宣宗章皇帝實錄卷之十

洪熙元年冬十月丙寅朔享

太廟遣中官祭司井之神升後軍都督府都督僉事費瓛爲右軍都督府左都督賜敕諭瓛曰卿

皇祖舊臣效勞守邊十有餘年恭勤不懈蕳在朕心今特升爾右爲軍都督府左都督仍鎭守甘肅爾其益篤忠勤善撫士卒嚴固邊防以副朕委任之重欽哉永寧衛指揮同知呂信奏今提督黑峪等口四十七處軍士守備皆髙山峻嶺寒凍不勝乞如長安嶺守關事例人給毛襖狐帽

上曰邊地苦寒皮裘之賜朕已有命其令工部速運給之丁卯置永淸左衛永淸右衛彭城衛經歷司經歷各一員倉副使各一員鎭守大同總兵官武安侯鄭亨奏守蔚州都指揮羅文近取還京提督訓練文久居邊衛練達軍務乞仍令守蔚州

上諭行在兵部臣曰練兵固急務委用邊將尢爲急也其令文馳驛往守蔚州戊辰升國子監博士周岐鳳爲兵部職方司員外郎從監察禦史所薦先是有薦學官者吏部以其職專訓誨格不取岐鳳旣被薦適以親喪服闋至行至吏部以聞特授是職擢儒士楊翥爲行在翰林院檢討翥以經明行修舉行在吏部試所學優等故有是命復安正臨洮府知府升正三品祿正九載考績當升以其民奏乞畱故復之降江西按察司副使蘇弼爲魚臺縣知縣陜西按察司副使華嵩爲湖州府歸安縣知縣北京道監察禦史宜順爲池州府靑陽縣丞弼嵩以巡按監察禦史劉鼎貫等其考不勝任順以出使枉道還鄕也命都指揮僉事蔣貴掌彭城衛李福長永淸左衛都指揮同榮知李榮掌永淸右衛時陽武侯薛祿言三衛軍士倍於他衛指揮千百戶多幼官宜選老成才智都指揮三人掌之

子曰幼官多豢養子弟未歷行陳不知艱苦豈能理兵務撫士卒卿言深合朕意其令兵部同五府官推擇至是以貴等名聞遂名分職掌之旌表孝子節婦烈婦十人趙鉉常州府江陰縣化成鄕民六歲祖父以禦賊被害鉉隨母吳氏逃難遇兵母子相失不知所在鉉賴祖父之故人承信收育之比長痛失其母號於天徧求之得於覲縣遂奉母還鄕備極餋孝母病衣不角�羊帶躬侍湯藥不少𨿽母沒殯葬以禮廬於墓側鄕裏稱之有司以聞詔旌其門曰孝行陳氏龍江右衛軍沈馬妻年三十喪夫一子始六歲家貧紡績以養舊姑守莭二十七年陳氏常州武進縣定安西鄕民朱誠妻二十二歲寡居無子至六十有一躬蠶桑以資衣食志操潔白始終無玷吳氏蔣士敬妻與朱誠妻同鄕年二十八喪夫男女皆幼撫拊婚嫁奉餋舅姑克盡其禮王氏金吾左衛軍沈原妻年二十九歲喪夫二子長三歲次一歲王撫二子餋舅姑三十六年志操如一張氏浙江嘉興府嘉興縣民李文遠妻年二十夫卒二子俱幼誓死不嫁孝餋舅姑教餋其子有成兪氏浙江嘉興府嘉興縣民錢子順妻夫亡時兪年二十五一子三歲家貧誓不再嫁奉姑無違禮守莭五十五年而終邊氏山東濟南府長淸縣民苗可久妻年二十四喪夫貧不能葬泣告鄕裏出力葬之一男七歲一女四歲舅姑皆嬰風疾無他子侍餋邊勤苦蠶績仰事俯育咸盡其道居孀四十餘年劉氏揚州府泰州民朱彬妻年十九喪夫一子甫晬舅姑老且貧勤苦紡績以供餋事聞俱貞其門曰貞莭髙氏揚州府江都縣民戴和妻能修婦道和爲郡學生溺水死遺孤女生才三月髙朝暮號哭誓同死但以孤女在絕去妝飾謹自持未幾孤女亦死遂求夫溺處自沈事聞詔旗其門曰貞烈遼東總兵官都督僉事巫凱言義州地臨極邊備禦都指揮李信以罪去職今開原守備有都指揮鄒溶李敏及指揮使巫正三人義州急缺將領

上命李敏守義州湖廣茶陵衛彬州守禦千戶所軍李敏言本所軍旗及外縣民言佃耕民田及買戶絕田爲寄莊戶稅糧舊輸彬州倉近年寄莊並民畸零糧俱運衡州等府輸納艱難人多逃匿洪武中本所設軍儲倉收彬州稅糧按月支給乞今以軍民寄莊及畸零糧存畱軍儲倉爲便從之己巳召鄭王瞻埈還敕行在兵部尙書李慶治南京兵部敕曰南京國家之本所系所重朕夙夜在念必有心腹大臣居之卿可畱彼專理兵部之事卿國之輔臣勉盡乃心以副朕意欽哉慶先隨侍鄭王赴南京至是召王還故特畱慶雲命太子太保成國公朱勇掌行在後軍都督府事陜西行都司土官都指揮同知李英至京進所獲安定番童一十五人及馬駝

上謂兵部臣曰番人作過不得已徵之得其首惡足矣童子何罪卽遣本土無父母可依者付各衛令善餋之馬駝付禦馬監夜有流星大如雞彈色靑白尾迹有光出河鼓西南行至遊气庚午行在兵部尙書張本言富平王志潔奏缺校尉請於西安護衛蹔撥一百戶官軍隨之侍從之福建福州左衛指揮僉事儲政言福建都司衛所指揮千百戶有年踰六十老病羸弱不能任事者有才三十四歲而痼疾不能動履者皆畏避子孫比試之難不令代職每遇迎召進表則扶策以行至臨事差遣則以疾爲辭竊聞各處皆有此斃乞行各都司衛所凡老疾者依例致仕令子孫代有𨿽非老疾而鄙猥孱弱者亦如之

上從其言辛未以徵安定曲先功升陜西行都司都指揮同知土官李英爲右軍都督府左都督食祿不視事給世襲誥命並賜織金襲衣鈔銀彩幣表裏其從徵有功將士在陜西者遣官以鈔銀幣等物往賜之升罕東衛土官指揮使卻裏加必裏衛土官指揮同知康壽莊浪衛土官指揮同知魯失加俱爲陜西行都司都指揮僉事不理司事給世襲誥命其餘有功官軍悉次第升秩命行在戶部兵部曰凡邊郡軍民爲虜寇所掠後能脫歸者悉給衣食驛遞還家免其差徭夜太白犯平道太白在西壬申復檀凱貴州思州府通判凱爲通判九載當升其民詣闕言凱廉介豈弟乞復其任吏部以聞

上曰貴州至北京甚遠民涉跋艱難求其復任必其撫字有道命吏部卽遣還任予正五品俸以優之因顧侍臣曰爵祿所所以勸士朕聞古人制祿之意有三曰優外官優小吏優故老優外官勉其治民無侵於下優小吏俾其廉潔優故老尊其宿徳況州官縣之賢者

先朝恆加祿矣通判外官可不優之乎癸酉通政司奏河州軍民指揮司言永樂中官買乳牛造酥油上進後奉詔書罷造所買牛猶存請送京師

上謂行在戶部臣曰停進酥油此

皇考仁恩不欲勞人也河州地遠多屯軍且土寒人貧其悉以牛給之甲戌行在刑部尙書金純奏保慶府知府李裕先奏府吏犯法會赦免吏今告吏受賕事亦在赦前譽當免問

上此當問非欲以罪加譽但事有當別白者蓋姦吏告訐未可輙信如所告實則譽不可復用虛卽當治其挾私妄告之罪以爲小人之戒行在吏部奏山東左參議張旟初以守城有功任安丘知縣會妖賊作亂攻掠安安丘旟率吏民與戰斬賊數十人卒全安丘

太宗皇帝嘉之特賜鈔襲衣升參議近巡按禦史考旟無才學不稱方嶽之佐例宜降用

上曰旟以功得官不可降方面之寄亦貴得之人令旟以參議致仕仍命有司復其家自今以守城功得官非贓罪而罷者悉準此例丙子命行在吏部尙書蹇義擇文學儒者往教魏國公徐顯宗義言有教諭閻顏考績當升府教授可用往教

上曰勛戚家有教官此

祖宗所定大抵勛戚子弟生長富貴不知艱難惟事驕奢蔑棄禮法往往隳前人之業故特選儒者教之中山王開國元勛其家尢須擇老成有文學者

皇考在禦腃惓督魏國公學其令顏日與講論俾知仁義忠孝之道丁丑瞿塘衛指揮彭恭奏本衛軍士月糧比因營造減半月支五斗不足自贍今營造旣止各衛糧多乞仍舊支給

上諭行在戶部臣曰軍士資其用力豈當使食不足月支一石國家舊制暫因事撙莭安可爲例今旣罷止卽俾復舊仍會計天下各衛所糧儲凡士卒減支者悉全給之夜有流星大如雞彈色靑白有光起畢西北行至遊气戊寅遼東建州衛舍人你沙納雲南蒗蕖州土官知州阿各遣把事侯悅魯廣東瓊山等縣土官知縣許志廣遣子棠貢馬及方物監察禦史嚴繼先等劾奏北京行部右侍郎裴郎懷詐不誠本部咨委往視

山陵畏避炎暑詐疾不行遇雨輙復稱疾不朝參不公座令吏日抱文牘就私家署押其平日偃蹇自是吹毛求疵陵轢屬吏不務大體又當陪祀

長陵則稱有過兼患足疾及時享

太廟卽云疾瘉過已經赦徑入陪祀任其一己所欲漠無敬畏之心請付法司治之命下璉錦衣衛獄右軍都督府都督同知倪﹤宀十見﹥卒﹤宀十見﹥直隸淮安府邳州人起卒伍從

太宗皇帝靖難累升陜西都司都指揮使後屢從徵北虜有功

仁宗皇帝嗣位升都督同知至是卒遣官賜祭命工部營喪葬行在翰林院修撰李麟卒麒字徳良福建長樂人永樂戊戌進士苐一初名馬

太宗皇帝親在今名授翰林院修撰嘗考京畿鄕試遘疾小愈值

太宗升遐驚怛哭臨疾復作久弗差遂卒麒爲人耿介有气莭不肯媕婀依隨其卒也士論惜之夜南京地震己卯命故後軍都督府都督僉事汪浩子全襲行在金吾左衛指揮使調羽林前衛指揮使李謙任彭城衛賜越王瞻墉昌平縣莊田四十四頃九十畝庚辰升行在中軍都督府都督僉事任禮爲都督同知湖廣都司都指揮使李英爲行在中軍都督府都督僉事以營

獻陵功升營繕所正郁榮爲工部主事所丞王文等十三人爲所副工匠徐誠等十五人爲所丞陰陽人陳俊文等爲欽天監掣壺正賜督工指揮孫奇文綺表裏鈔軍民吏役彩絹鈔胡樹有差先是

上命行在工部臣曰

獻陵工程就序官軍夫匠勤勞旣久其卽計功升賞令其休息至是尙書吳中等計議具奏故有是命辛巳升府軍前衛指揮使李玉爲都指揮同知仍管管幼軍初金壇縣民有相告訐者縣捕之匿不出命巡檢捕復肆拒抗聞之府府遣人督捕遂聚眾持兵拒捕人有被其傷者旣獲命都察院鞫之擬拒敵官軍律以謀叛論首從皆斬妻子爲奴家產沒官其所犯在大赦前請旨裁決

上曰固當死但已經赦推其情則初因相告訐畏捕故逃捕急愈畏持遂刃抗拒此愚戇所爲也殺之則可矜宥之則廢法姑全其生發戍邊衛湖廣布政司左參政恭黃澤言恭惟

皇上嗣登大寶下詔求言以圖至理臣切惟至治之道其要有十曰正心曰卹民曰敬天曰納諫曰練兵曰重農曰絕貢獻曰明賞罰曰遠嬖幸曰汰冗官凡此十者足以端治本救時宜小試之則小康大試之則大治願

陛下納臣之言力行無怠太平之效豈不見於今日哉夫人君一心萬化之本古之善理天下者存誠以餋此心故私欲不能淫致知以明此心故邪說不能惑所以接賢士大夫之時多親宦寺宮妾之時少忠言讜論日進於左右而淫樂慝禮不膠於心術矣夫心術正則志慮熙明公道昭著朝廷淸肅百官奉職天平和臣所謂宜正心者此也民者國之本古之君人者必庶而富之富而教之今丁男疲於力役婦女困於耕耘富者怨徵斂之繁貧者罹凍餒之苦且邊鄙之間盜賊未息必更新政化大施惠澤以慰蒼生之望臣所謂宜卹民者此也詩云敬天之怒無敢戲豫邇年以來或水潦爲害或赤旱千里或日食地震之災或蝗蝻霜雹之患天戒若此宜速攺圖昔成湯罪己以祈天宣王懼災而修徳天心昭鑑災患亦息故帝王之治在畏天以省己毋褻天怒而不悟也書曰木從繩則正後從諫則聖今屢求直諫然被厚寵者或摸稜而不肯言居卑位者或首鼠而不敢諫民之疾苦不上聞君之徳澤不下究各存形迹彼此嫌疑疾在腹心久則難治昔大舜好察邇言禹聞善言則拜故忠讜兢進治臻隆平欲法古爲治湏大開言路聽納而行之然亦豈可捨舜禹而他求哉臣所謂宜敬天而納諫者此也易曰地中有水師君子以民容畜眾故練兵者聖人所以居安而思危也兵彊好戰者亡國安忘戰者危若武王之載戢干戈康王之張皇六師皆此意也向也南徵北討師出連年輜重馬牛耗散鉅萬又江北困於營造江南疲於轉輸城池圯壞器械不修倘鼠寇竊發何以珥之訓敕將校校閱士卒此其時也傳曰一夫不耕或受之饑故農者聖人之所重昔漢文帝恭儉玄默故能貫朽索粟陳孝武帝營宮館伐匈奴卒之四海困窮遺害不小向也科差日繁饑者弗食土木屢作勞者弗休養官馬者或鬻子以償駒佃官田者或典妻以納稅散斁之極民寔不堪勞來撫綏使之盡力��犬畝者此最爲急臣所謂宜練兵重農者此也昔先王之禦戎狄也不喜其臣不尢其叛不利其貨今貢獻屢至實窺伺我虛寔勞擾我人民昔者漢卻良馬而不受史稱其明秦置鮮卑於長安卒受其患今北虜貢使多畱居京師宜散遣其人且絕其所獻但選將備邊練兵積粟而已昔先王之待臣下也有善當旌𨿽仇不棄有惡當斥𨿽親不容今庸劣無術者或因循而貴顯介直守正者或詿誤而調遷法無定科人懷僥幸爲今之計在舉善薦矣分理庶務綜名核寔信賞必罰而已臣所謂宜絕貢獻明賞罰者此也嬖行之人其心險其智深其行譎親之如飲醇酒久而不覺醉且狂也疏賤之則易使寵任之則擅權是以古之宦寺不使典兵不預國政此聖人慮事之深所以防微而杜漸者也此輩深宜遠絕勿加親信而俾之用事焉自昔官有定員而庶事以治今中外之宜冗雜者多居位以素食於時則無補荑稗之蓬蓬不芟除之則穢我嘉禾也宜加沙汰使濫者去位賢者居職則政修事舉而人亦以名爵爲貴矣臣所謂宜遠嬖幸汰冗官者此也伏惟

陛下﹤宀十見﹥斧鉞之誅納芻蕘之言以臣所陳十事時加省覽必踐其實且宣示羣臣各謹其職輔翼佐理以亮天工務施寔惠毋尙虛文如此則君徳日盛

宗社尊安華夷咸服而國祚萬年矣

上嘉納之夜月食在畢太白犯亢南第二星太白在南五鼓有流星大如雞彈色靑白有光出弧矢南行至近濁壬午

上諭行在三法司曰卿等所奏刑名多有軍職雜犯死罪及應徒流者朕念其祖父立功或本身效勞艱難得官一因愚戇遂致罪戾情有可憫但令於邊境充軍立功其眞犯罪死者不赦夜有流星大如雞彈色赤有光出氐東北行至遊气癸未太僕寺寺丞李源等奏選江淮諸郡民所餋馬駒堪中者俱印烙給民孳牧餘者給京衛官軍騎操老瘠及病者乞令衛所餘丁飼餋

上曰軍民餋馬已難又有老瘠及病者責之餘丁不尢難乎兵部其議別處置之日上生背气一道色靑赤左右珥色黃赤鮮明甲申命故金吾左衛指揮僉事侯得子貴沈庸子凱俱襲職賜行在中軍都督等府保定中等衛官及軍士二萬七千餘人鈔有差以奉送

仁宗梓宮赴獻陵皆豫執事也行在右軍左都督李英言莊浪衛土官指揮同知魯失加所部土軍土民二百六十人舊隸隨駕三千之數今從徵安定還請仍令魯失加管領訓練遇有邊警易於調用從之行在兵部尙書張本引奏羽林等衛指揮千百戶老病並亡歿者子孫馬七十等二百餘人俱年幼當幼給

上從之因諭本曰古之從軍死事者其孤餋於羽林蓋念前人之勞而憐其孤幼惟恐其失所今優餋已有定制聞比來亦有不能自給者爾兵部當如期給俸厚加撫卹且時督武學訓誨使知道理長成襲爵庶幾得用河南右布政使蕭省身自陳臣荷朝廷厚恩授以重職今三年考滿例得本身誥命若封贈父母必俟九年今臣父年八十餘矣誠可懼之時乞停臣誥命先授臣父父俾得生沾榮命

上謂吏部尙書蹇義曰此孝子迫切之情其從之遂封其父以省身之官日上生璚气一道色靑赤鮮明乙酉命故武進伯朱榮子冕襲父爵寧化王濟煥奏臣自幼年父王早棄母子零丁分居在外家財業產並無所得惟賴朝廷所賜祿米得以全生永樂十二年間三兄晉王濟熿言臣過失拘臣於冀寧道待罪歲祿不得日給甚難母之衣食鬻賣殆盡而每歲祿米貯於有司永樂十六年以來始復支給今母年老多病又遭貧窘欲盡孝餋寔所未能伏望

聖恩以前數年未支祿米特令補支俾得伸烏鳥之情不敢忘天地之私又太原左護衛中左所千戶閻能其妻乃臣母之侄女能坐事調除三萬衛妻當隨行左護衛指揮王珍女已聘定爲臣妃屬有服制未成婚禮珍亦坐事發充三萬衛軍金挈家以往臣母念此積憂成疾伏望屈法伸恩存後能於左護衛后千戶所使其妻得與臣母相依免珍軍役令就臣閒居庶幾得遂成婚臣蒙大徳母亦免憂鏤骨銘心當圖報稱

上覽奏惻然皆從之行在吏部引奏考滿參政康慶等及府州縣雜職官凡三百餘人稱職者二百五十人平常者六十人不稱職者四十人俱未三考當復職

上曰旣不稱職又令復任必待三考而後而黜陟廢事多矣爾吏部其議擬以聞直隸六安衛奏自永樂以來軍皆罷守就屯地池日隳請如洪武中定設守城官軍三百隨時修備庶幾無虞命兵部從其言直隸廣平府安成邯鄲二縣奏民所餋牝馬及駒及馬六百二十餘匹病死有司責償甚急今年水患民皆艱食乞俟來歲秋成買償從之昬刻有流星大如杯色赤尾迹有光起五車東行至遊气丙戌行在吏部尙書蹇義等言初

皇上正位儲宮

仁宗皇帝以勛臣陽武侯薛祿等兼太子傅保之職尙書黃福等兼詹事及翰林儒臣兼職春坊俸皆兼支今皇上嗣承大統宜去各官兼職上曰此

皇考簡以輔朕者朕卽位正湏加恩俾朝夕左右未可遽罷兼官自師保至春坊學士庶子諭徳兼職者祿秩皆仍舊非兼職者升擢之初

上諭行在大理寺曰今後軍民充匠者有犯止於本監罰工至是行在大理寺卿虞謙奏舊例犯罪死者役之終身今所犯輕重不等難令一槪罰役請犯徒流者如例其餘依年限役之笞杖者依律決遣

上從之曰若死罪及竊盜臨期奏聞區處浙江布政司右參議戴同吉言五事一曰明學之教近年以來爲師者多記誦之學經不能明身不能正生徒放效而不敢責有所問辯而不能對故成材者少無良者多皆由師不得人乞擇有學行者任之仍申明臥碑令巡按禦史按察司官嚴加考課斥魯鈍之才存俊秀之士俾之讀書明理以求實效而教官之無學行者亦考察而罷黜之如此則學校庶可得人無負作養之意矣二曰嚴邊境之備自古疆場關塞必嚴守備所以嚴守備在命良將選精兵利器械足糧餉而後其守可固也今西北二邊最爲要害乞行附近都司衛所整肅部伍練習士馬及於江北腹裏衛所選官軍之精銳者往守北京山西陜西遼東極邊之地如一衛五千戶所則選其千人三所則選其五百人各以家屬自隨令智勇之將以統之守禦屯堡分布部伍且耕且守使之專力無別差遣如此則兵威可振食亦可充邊隅無警胡虜屏迹矣三曰愼守令之選夫守令之職最爲親民必愼擇廉正豈弟之士佐之且使久於其職庶幾民受其惠近年以來典郡邑者仕未及旬月或以董工或以徵科差遣絡繹歲無暇時民之疾苦竟之未知又多庸劣之才不堪任事貪虐之人結爲民害乞以京官郎中員外主事及監察禦史之有徳量廉幹達治體者爲郡守於進士監生儒士人才擇其行止端莊謹守禮法者爲縣令到任半年令巡按禦史按察司考察其臧否而去取之如此則守令得其人而民得其所矣四曰惇勸士之典夫重祿勸士古之道也士非祿無以餋廉故必厚祿以養之士得所養必無不足之嘆盡心所職無貪黷之患矣爾以儲積未充撙莭士祿是𨿽權時之宜然人之矣否貧富不同矣者則有守富者則有貲官卑而貧者何以給其家乞增其俸祿不然則令在京諸司堂上官選郎中等官之矣者並在外考稱職五品以上者支米四分鈔六分六品七品米鈔中半八品米七分鈔三分九品以下全支若平常不稱者無問官品髙下仍舊支給如是則廉勤者有所資庸常者知所戒五曰立懲勸之法夫爲政之道徳理政刑而已比年以來浙江所屬人民譎詐好訟而嘉湖海寧閒吏糧長爲尢甚有隱占小民爲奴侵其田地不輸糧稅有徵其稅絲糧艸侵用不納官者有假造作橫斂無度者有因欠負逼取其妻女爲婢妾者民之受害所控訴或於郡縣官吏恐其羅織生事莫敢言其非訴之藩憲二司方將擒捕問理而姦人正身先已避匿輙令家人赴京陳訴連年構訟不已乞禁約凡被害正身未至官對理及見問未結者不許令家人抱狀至京稱冤命行禮部議之丁亥都禦史劉觀王彰李素奏舉才能之士前應天府尹於潛等十餘人

上曰卿大臣所舉必當昔孫抃言吾輔政無功惟薦一二臺臣無愧卿等必能知此復諭之曰古者除官則署舉主姓名貪穢則連坐今亦當循此例四川順慶府蓬州老人度智明言本州人民稀少東接營山渠縣南抵廣安州洪武間本州設巡檢司後革罷累被彊賊劫掠居民星散不能禦盜乞仍設巡檢司除授巡檢幹附近州縣僉弓兵緝捕庶得盜息民安又本處州縣遞年所買官物遣人角�羊府轉赴布政司書塡勘合送部如夔州府至布政司凡二千餘里往復艱難今後角�羊送官物乞令州縣徑角�羊京師爲便皆從之戊子行在兵部尙書張本奏漳州衛千戶甘斌來訴永樂中以外戚推恩擢任錦衣衛指揮坐事降千戶已經赦乞復指揮之職

上曰貴戚豪橫鮮不致敗如薄昭亦所不免甘斌豪橫多矣彊奪民田詐傳詔旨無所不至爲禦史劾奏

皇考天地之量不寘於法但降黜之以全其生今尙敢希恩求進邪法不可以私縱恩不可以幸得卽押赴漳州行在刑部尙書金純大理寺卿虞謙等奏眞犯重囚子歐父母詐爲制書僞造印信及謀人殺造意等罪請及時決之

上命會公侯伯五府六部堂上官大學士及給事中審覆可疑者再獻問勿令含冤自今決重囚悉準此例行在監察禦史李笴奏山西天城衛鎭守都指揮僉事魏淸私占官軍屯田二頃及役軍士五十餘人於家罪應杖當罰役從之江西都司奏所治南昌府城垣樓鋪頹敝南昌衛軍士多調運糧屯種修寔治難請以袁州衛軍助修從之直隸常州府無錫縣奏今年春夏連雨河水泛溢沒低田二百一十一頃有奇

上命行在戶部遣人驗視以聞貴州都素蠻夷長官司奏歲歉民饑已借倉糧一百五十三石賑濟

上曰邊方地遠民窮先給濟而後奏亦是長民者得人己丑廣東安定縣土官縣丞王觀畱等交阯北江等府嘉林等州縣土官吏土人阮文道等二百三十七人貢方物升鎭守河州都指揮使劉昭爲右軍都督府都督僉事仍守河州調薊州衛指揮同知徐定任彭城衛戶部言常州民養官牛者例納稅歲久牛死租額未除

上命除之庚寅命新寧伯譚忠行在禮部右侍郎張英爲正副使持莭冊封周定王世子有燉爲周王永康侯徐安行在吏部左侍郎郭琎爲正副使持莭冊楚世子孟烷妃鄧氏爲楚王妃

上諭太師英國公張輔等曰山海永平緣邊官軍有久在京操練者客居艱難其令還原衛所操備亦得與家人聚處輔等因言曰

聖上優卹軍士恩意深厚但近年武官多私役之習以爲常今放還軍士宜申飭衛所不許私役庶幾得沾於聖恩

上曰卿言良是遂敕總兵官遂安伯陳英及都督陳景先總督之敢有私役者罪如律行在工部尙書吳中奏營建

獻陵先用下西洋官軍一萬人皆江南屬衛便於舟楫請於平江伯陳瑄漕運以易山東河南諸衛軍之漕運者一萬五千人以明年春赴陵用工庶俾兩便從之賜遼東建州衛舍人你沙納等雲南蒗渠州把事侯悅魯等廣東瓊山縣土官舍人許棠等鈔彩幣表裏襲衣有差夜有流星大如杯色靑白光燭地起中召東北行至下臺炸散辛卯命山西布政司左參政李益致仕益山東利津縣人初爲戶部主事升饒州府知府復升參政益𨿽常才能勤於職年七十餘猶勉彊視事至是巡按禦史奏其年老且素無建明故命之致仕行在吏部郎中陳叔剛上言伏睹大明律內一款吏犯杖罪俱斷決爲民近時吏胥謀欲求去則私約相訐以皆杖罷去乞命法司自今吏犯杖罪以下依舊例的決爲役徒罪以上準工滿日安置別郡死罪如律公罪附過則姦猾之徒可以漸塞

上命法司議於是尙書金純都禦史劉觀大理卿虞謙等議吏犯徒罪死罪公罪者可從其言若杖罪除坐累詿誤依律決的還役其受枉法不枉法贓並詐取人才考滿丁憂不赴部避役逃亡詐稱疾病者請仍依永樂年間事例免杖發北京爲民庶幾有所懲戒

上從其議壬辰行在禮部奏故事歲遇淸明七月望及冬至日行在太常寺具祭儀在京文武衙門分官祭

長陵今後每歲祭獻陵宜如長

長陵之禮從之沈王模楚王孟烷趙王髙燧以冬至各遣官進香

長陵

獻陵命賜鈔人四十錠巡按直隸監察禦史顧達奏鳳陽衛指揮蕭敬等克減軍士月糧

上語侍臣曰古良將之撫士卒足其衣食艱難則與同甘苦貧困則給以私財今所爲如此平日殘忍可知命刑部逮治日上生背气一道生靑赤鮮明癸巳趙王髙燧奏長史趙季通自陳年老欲歸省墓

上諭行在吏部臣曰此賢長史能正言匡輔皇祖

皇考皆嘉之趙叔甚禮待之其從對所言甲午慶王﹤木旃﹥奏洪武中自慶陽徙居韋州洪武三十四年十二月復令移居寧夏寧夏卑濕土鹻水咸請仍居韋州

上復書曰承諭欲移韋州非敢違盛意但嗣位之初國家諸事一遵

皇祖之舊不敢輙有踰越叔祖且仍居寧夏而往來韋州庶免人言雲南通安州石門關巡檢司故土官巡檢阿吉子阿俗等來朝貢馬及方物行在戶部尙書夏原吉奏河南彰徳等衛所旗軍調赴京操備者人月支米三斗食用不足宜增一斗又福州府連江縣河泊所魚課一百五戶皆絕其課米二百五石四斗無徵乞除免

上皆從之乙未行在兵部奏四川鹽井衛土官千戶阿抄妻葉甲初謀殺土官板必他又土官千戶剌馬非令妻男阿白等劫掠祿得等村人畜侵占地方雲南麗江軍民府千夫長木彰聚眾私通西番劫掠人民財產請令總兵官黔國公沐晟及雲南四川三司各委官撫諭若梗化不服則發兵執之從之行在工部尙書吳中奏營繕軍夫多逃者當遣人追捕

上曰軍民執役者有口糧有食鹽按月支給又屢命爾等善撫卹毋竭其力今多逃者非克其食糧則必橫加暴虐不必遣人追但移文有司令明年春暖自來赴工

大明宣宗章皇帝實錄卷之十大明宣宗章皇帝實錄卷之十一

洪熙元年十一月丙申朔行在欽天監進宣徳元年大統歷

上禦正朝受之給諸王羣羣頒行天下丁酉升行在禮科給事中吳登爲行在鴻臚寺右寺丞行在中書舍人葉蓁姚秩爲行在翰林院編修擢翰林院庶吉士王連何志曾泉萬碩木訥張觀沈善周安劉浚張遜李敬盧璟俱爲監察禦史連江西道志山東道泉福建道碩行在廣東道訥河南道觀行在山東道敬善廣西道安廣東道浚狹西道遜璟雲南道連等永樂中國子生以選入翰林習四夷譯書後中進士攺庶吉士至是吏部引奏

上皆命爲監察禦史復召連等諭之曰爾在翰林久故擢爾爲禦史爾亦知禦史之職乎正其身端其志振肅憲綱紏擊姦宄平反冤獄庶幾其可或尸位素餐或擅威虐下或貪黷貨賄有玷風紀必罰必黜不爾貸也戊戌升行在錦衣衛千戶梁員爲本衛指揮僉事鎭守廣西摠兵官鎭遠候顧興祖械送賊首覃公新至京初蠻寇覃公旺掠思恩縣覃公新掠河池縣命興祖等捕之興祖遣指揮彭祖史雄胡斌等爲前鋒先進而躬率兵繼之兵至河池殺其僞軍韋園韋天黨等生擒覃公新至

上謂行在兵部臣曰蠻賊數爲民害不可宥命三法司再鞫明白而後戮之己亥冬至莭

上禦正朝受朝賀皇太后

皇后免大臣文武命婦朝庚子行在禮部奏舊例凡在外進賀冬至表箋王府官賜鈔三錠文武衙門官二錠後

仁宗皇帝命王府官增至十錠文武衙門官增至五錠

上命遵

皇考增賜例順天府霸州民服役於天財庫五年得代而歸庫官又以爲逃趣有司捕民訴於朝

上曰此庫官不卹民艱命法司究治之辛醜行在工部奏南京修理殿宇用五墨妝鑾諸匠已役浙江並直隸蘇松等府春季當班者五百人尙不敷用宜令有司於未應輪班匠內丁多者再起二千人並力用工

上從之命月糧賞支如例工畢之日卽遣寧家直隸眞定府博野等縣流民初復業者詣闕言有司督徵所逋糧芻甚急無所措辦乞姑緩期

上諭在行戶部臣曰比下詔凡逃民復業者令有司綏撫免其徵徭乃不體朕意又督責之不能安生烏得不逃其卽移文各郡縣令善緩撫如再有科擾重罪之壬寅賜廣東定安縣土官縣丞王觀畱等文阯北江府加林等州縣土官土吏土人阮文道等二百三十七人鈔彩幣表裏襲衣有差周王有燉以父定王薨朝廷賜葬祭奏請同諸弟詣闕謝恩復書止之癸卯命河南左參政莊敬致仕敬靈璧縣人洪武中署山西參議以詿誤罪築城泗州

太宗皇帝兵渡淮率吏民歸附升泗州知州再升參政至是以老疾常革冠帶爲民敬自陳有母年踰八十乞冠帶歸以母榮吏部言未授誥命者例不與冠帶

上曰旣年老又有親在與之降江西左布政使盛頤爲工部員外郎頤在江西監察禦史劾其不職遂有是命兀良哈頭目阿者禿來歸奏願居京自劾命爲千戶賜冠帶金織襲衣彩幣銀鈔鞍馬仍命有司給房屋器物如例賜雲南通安州石門關巡檢司故土官舍人阿俗等鈔幣行在工部尙書吳中奏南京修理殿宇未完請於鎭江等衛撥軍士二萬人助役

上曰南京間矌軍士亦多不湏別取其再計議於是中與尙書張本等議原下西洋官軍一萬餘人久閒可令協助從之甲辰浙江湖州府奏令年七月連雨沒烏程歸安長興三縣低田六百三十四頃無收

上命戶部遣人驗視乙巳廣西上林長官司女土官長黃娘召遣孫岑志海湖廣龍潭安撫司故土官使副再景銘子勝魁貢馬丙午北京行後軍都督府奏山海諸衛官軍還衛操備俱鉄衣甲弓箭

上命北京行部於官庫給之開平備禦都指揮使唐銘奏本衛官軍及山海士軍之守開平者年久衣獘請頒給

上諭行在工部臣曰邊軍勞苦所宜加卹今天气已寒其速遣人運胖襖褲鞋給之夜有流星大如雞彈色赤有光出太微西恆內東南行入天廟曉刻太白犯塡星太比在白丁未命故府軍右衛指揮使丘聚子贊羽林前衛指揮同知洪旺侄斌濟陽衛指揮同知臧全弟成金吾右衛指揮僉事李榮子敬俱襲職長陵衛指揮同知袁以恭自陳老疾命其子敏代日生暈及左右珥色黃赤同時上生背气一道色靑赤鮮明戊申復戴肅蘇州府嘉定縣丞蕭在嘉定惓惓愛民後以冗員調山東平陰縣嘉定民一千三百六十餘人赴上司告乞奏畱行在吏部以聞

上命肅還嘉定命行在戶部以滕府黃順店一區及民人九戶賜彭伯張曰�永詔法司凡軍匠犯竊盜者杖一百但鎖項鉗足俾常赴工夜有星大如雞彈色赤尾迹有光出天船正北行至近濁南京地震己酉賜沙州衛奏事舍人保童等鈔及彩幣表裏有差庚戌命都指揮同知李信鎭守淮安衛都指揮僉事路宣鎭守定邊衛時阿魯臺奏遣人貢馬有自虜中來歸者又言阿魯臺自率眾攻兀良哈欲以兵臨開平興和恐非貢馬

上曰虜非詐然邊備不可不愼遂敕沿邊摠兵官武安候鄭亨都督譚廣等各嚴守備又以淮安定邊二衛臨邊故命信等鎭之辛亥太常寺奏壇場祭器有損壞者餋牲捨宇有頹圯者請命工修理

上命行在工部尙書吳中曰祭祀國家大事宜亟與修理不可稽緩復鄭郁河南鹿邑縣知縣郁在鹿邑民安其政以舊官復至當去縣民赴京奏畱吏部以聞

上曰郁得民心矣其從民奏壬子

上諭太師英國公張輔曰近遣興安伯徐亨帥師出口北今天气嚴寒邊塞尢愼可令工部戶部凡管隊官各給皮裘及路費鈔軍士給戰襖褲鞋遣人運赴軍中給之賜保寧王之子名曰友垓

上命行在戶部差住哈密官軍俸糧自起程日始依舊例關支仍蠲其家丁役行在工部尙書吳中言制造禦用朱紅戧金龍鳳膳亭及器皿所用物料不足請買於民間

上曰漢文服禦帷帳無文繡史稱其恭儉愛民朕方慕之以儉約率下所造服食器用當從朴素不湏華靡所用物料孰庫藏中給用不必賈於民癸丑升行在羽林前衛指揮僉事王觀爲本衛指揮使命掌寧夏左屯衛都指揮僉事盧保同掌寧夏衛都指揮閻俊領馬時保坐事蒙恩當復職行在兵部言保在建文間爲指揮僉事永樂中再升至今職有罪遇恩於例當復指揮僉事

上曰寧夏西比要衛衝用之防禦何惜此官俾復都指揮僉事不爲例韃靼孛羅脫者可脫幹來歸都督譚廣遺送至京兩人具言虜中蜜事

上謂侍臣曰虜中狡詐二人之來或窺伺亦未可知所言不必盡信但旣來則當撫綏遂命禮部賜鈔及襲衣又諭尙書呂震曰去畱任其所欲也甲寅四川鹽井衛土官副千戶綽甲毋沔麥來朝貢馬升遼東都司都指揮使王眞爲左軍都督府都督僉事仍掌遼東都司事摠兵官鎭遠候顧興祖討蠻寇覃公旺殺之時寇據思恩縣大小富龍三十餘峒固守險阻以拒官軍興祖等督兵分道攻之斬公旺並其黨千五十餘人歸民男女爲賊所掠者三百餘人奏捷至京

上謂侍臣曰蠻民亦朕赤子其爲患不已固當用兵但殺之動以千數其間豈無脇從非辜者乎苟得良牧守如賈琮剌交州開示恩信慰撫而降之安得殺傷之多如此開平備禦都指揮唐銘等奏軍士盔甲弓刀及金鼓旗號損壞乞再關給

上謂行在工部臣曰開平邊衛逼近虜境當嚴加守禦若器械鋒利旗幟鮮明足以鼓士气壯軍威震懾虜寇其卽給之凡邊境守將有請者俱給之四川成都府雙流縣知縣孔友諒言六事一曰汰冗員古者量民置官量官置吏需次代補不容冗食比來官吏冗濫𨿽風憲官汰之而額外尙多剩員賢否淆混尢甚且近歲又有寄名家居淹流累年上無補於朝廷下無益於生民負才者嘆不見用姦黠者挾制有司乞敕吏部嚴加甄別汰額外之員取寄名之官考其才能量授以職老疾不才者悉罷之則冗濫可革矣二曰任風憲夫風憲者朝廷耳目之官上司諫諍下職彈劾所以肅紀綱察姦慝直言無隱不避權貴者也自古逮今必遴選才學老成徳望夙著者任之今監察禦史曁按察司官多有備員淸濁相淆不能激揚甚失委任之意乞敕吏部同都察院堂上官嚴加澄汰愼重其選則風紀振肅而姦邪斂迹矣三曰重守令夫守令之親民若慈母之保赤子苟委任非才則保養不至民罹其害所以古者不拘資格而選授必得其人不限以歲月而使之益盡其力今居其職者多不知撫字之方惟務貪虐以失民心間有廉幹得民心者又遷調不常差遣不一或固小事連累朝夕營治往來道路猶且不暇況能久於其任以施善政哉乞敕吏部選授之際務擇才望素重及久歷京官者任之諭戒上司毋擅差遣假以歲月責成治效至如裁減衙門多遠在萬里外獨員居職遇事赴京往來數月則必委官署事所委之官多是雜職因循苟且於庶務漫不加省致政令無常民不知畏今後路遠裁減衙門常畱一員任事不得擅離庶法有常守而下無廢事矣四曰愼科目夫科目所以求賢必名實相副非徒誇多而已今秋闈取士動經一二百名獘旣多端僥幸過半及至會試下苐入監並還家者十常八九間有文學中式者實行或垂以致眞才少見叨濫者多今後乞敕中外每遇開科應試之士所司取諸生所屬裏鄰結狀平日鄕黨稱其孝弟朋友服其信義資質端重學業優贍者方許入試監試官先加考驗以辯眞僞則所司不致濫舉且將前苐下次舉人通計其數設法淸理庶幾名寔相稱國家眞才之用而僥幸無由進矣五曰厚俸祿夫祿以餋賢苟餋生不贍則饑寒切身烏能保其廉哉今內而京官外及方面例增俸給其餘大小官折鈔外每月不過給米二石其間仰事俯育與道路往來之費奚所資取貪者僥幸以苟安廉者艱窘而不給請乞戶部勘寔天下府州縣所積糧儲歲支之外餘者計議遞增各官之俸仍令分巡禦史及按察司官采訪有司廉潔者具實以聞量加旌賞則善者知勸而貪者知戒矣六曰薄徵徭古者徵稅徭役量土地之宜驗人丁之數務從﹤宀十見﹥省以息民力今自歲產貢賦應納稅糧外復有買辦采辦等事以朝廷視之不過令有司支給官錢平買而已然其中無賴之輩往往致賄吏曹交通覽納巧立辯驗折耗之名科取數倍妍獘百端重爲民害乞敕該部凡一切不急悉行減免則獘政不生民無科擾矣命行在禮部會議行之日生背气一道色靑赤隨生左右珥色黃赤鮮明乙卯攺髙山玉林鎭虜云川四衛經歷司隸山西行都司初四衛自洪武中隸山西後調入保定涿州雄縣至是以鎭守大同武安候鄭亨言復調大同左右天城陽和屯守故經歷司亦攺隸焉以雲南麗江軍民府石門關巡檢司前巡檢阿吉男阿俗爲本司巡檢時本府言吉洪武中歸附授巡檢永樂中病故有嫡男阿俗夷人信服請聽承襲行在吏部言阿吉非世襲土官

上曰卽新除流官恐未便服得夷人今旣夷人信服可準所言但不世襲若其不守法度卽罷之別授流官敕遼東都司賜隨內官亦失哈等往奴兒幹官軍一千五十人鈔有差釋故江陰候吳髙之子亮等爲民先是亮等有罪

仁宗皇帝發充海南衛軍中途赦還行以吏部以聞

上命釋爲民月犯內屏星丙辰廣東儋州等衙門土官同知王賢祐遣子芳等貢方物國子學士曾才魯言有母年七十餘居鄕戶無丁男乞歸侍餋

上顧行在吏部臣曰唐陽城爲司業諸生不省親者斥之況爲師乎其從之戶科給事中沈寧以罪謫爲驛夫寧初卽賫詔往直隸諸郡需索貨賄爲巡按禦史所劾

上命行在都察院鞠之寧服罪故謫之丁巳朝鮮國王李祹遣韓長壽等奉表貢金銀器皿等方物賀正旦造隨駕尙服局尙寢局宮正司印瓦剌使臣撒法兒來朝貢馬奏願居京自劾命爲指揮僉事賜冠帶金織襲衣彩幣銀鈔綿布鞍馬仍命有司給房屋器物如例己未賜廣西上林長官司土官舍人岑志海湖廣龍潭安撫司土官舍人冉勝魁等鈔彩幣表裏有差罕東衛土官指揮那那奏所屬番民桑思塔兒等一千五百人例納差發馬二百五十匹數年多逃居赤斤近都督李英等率兵捕寇逃者驚愕欲聚眾還歸罕東乞爲招撫復業

上謂行在兵部尙書張本曰此初失撫綏致其逃竄彼𨿽獷悍我能安之則彼亦安矣其令費獻等差人同那那往招撫令歸無責其過舊所負差發馬悉免之庚申璔置廣西梧州府蒼梧縣安平鄕巡檢司藤縣白石寨巡檢司懷集縣慈樂寨巡檢司容縣粉壁寨巡檢司岑溪縣連城鄕義平巡檢司慶遠府河池縣土堡鎭巡檢司平樂縣古眉寨巡檢司富川縣寨下市巡檢司土官副巡檢各一員亦從總兵官鎭遠候顧興祖所奏也降前雲南按察使苖微爲湖廣隨州知州微有罪遇赦吏部言可以復任方面故有是命辛酉必裏衛土官都指揮僉事康壽等來朝貢馬命陽武候薛祿佩鎭朔大將軍印充摠兵官率領官軍巡開平宣府大同等處嚴飭兵備以侍從舊勞升行在錦衣衛正千戶李效良爲本衛世襲指揮僉事食祿不理衛事置行在太常寺南京太常司犧牲所吏目各一員典吏各一員初犧牲所無吏目典吏至是太常言本所有錢糧文移無人掌典難以稽考宜設吏目典吏俾之專掌故從之以奏事不明黜行在刑科給事中林簡孫郁吏科給事中何宣禮科給事中陳應炎兵科給事中陳耀工科給事中謝永趙睿俱爲判官簡交阯快州郁湖廣桂陽州宣直隸六安州應炎交阯福安州耀交阯歡州永廣西利州睿交阯淸化州賜弗提等衛指揮同知察罕帖木兒等九人鈔幣摠交阯布政司按察司事兵部尙書陳洽奏賊首黎利名𨿽求降實則攜貳招聚逆黨拒抗官兵攻圍茶籠州殺知州琴彭潛結玉麻州土官琴貴及老撾酋長與之同惡太監山壽賫敕宥利之罪授以淸化府知府利言俟秋涼到任今復言素與參政梁汝笏等有怨乞角�羊知府之職願得署茶籠州事近演州土人多有從利而逆而利又遣其黨潘僚路文律等往嘉興廣威等州招集逆徒日以滋蔓望乞摠兵者早滅此賊以靖邊方

上覽奏敕榮昌伯陳智安平伯李安都督方政及交阯三司曰反賊黎利包藏禍心已非一日始若取之易如拾芥乃信庸人之言惟事招撫延今八年終不聽命養成猖獗之勢使忠臣無辜而罹害良民被毒而未厭其誰之過敕至陳智方政專督進兵務在協和成功不許緩機誤事若來春捷報不至責有所歸貴州鎭遠府知府顏澤奏本府儒學自永樂十三年開設於偏橋等處四長官司夷人之中選取生員入學讀書期有成效宜給廩膳以餋之

上曰府官之言是邊郡開學教夷人欲使自營口腹彼豈樂於爲學凡貴州各府新設學校未與之夜塡星犯鍵閉塡星在上壬戌四川按察司陳璉奏所屬府州縣官鉄四十員

上諭行在吏尙書蹇義曰任官必須擇人不可以缺多輙濫授也直隸寧國府宣城縣江西南昌建昌二府及宜黃臨川二縣各奏今年四月五月久雨水潦傷稼

上命行在戶部遣人驗視蠲除稅租

上禦文華殿召楊士奇楊榮問曰昨日諭榮昌伯等敕皆行矣對曰已行

上曰朕有一言懷之久矣今獨與卿二人說未可輕泄也昔在南京

皇考因交阯擒叛賊至曾與朕言

太祖皇帝初定天下四裔惟安南最先歸化後來黎氏篡陳氏而奪其位所必當討而是時求陳氏之後立之不後得故郡縣其地果若陳氏令尙有後選擇立之是猶

太祖之心而一方亦得安靜朕對曰朝廷若行此事誠帝王之盛舉

皇考笑曰此語未可輕泄然藏在朕心未嘗忘朕今思之若陳氏果有後選一人立之使共蕃臣之職三年一貢如洪武之制用寧其民而中國亦省兵戍之勞豈不可乎如此不免論者謂朕委棄

祖宗之業然繼絕興滅實我

皇祖之志士奇榮對曰永樂三年初命將徵黎賊凡詔敕文字皆臣等在禦前親承面命書行是時

太宗皇帝聖志惓惓在於興滅繼絕玉音具存中外所共聞知

上曰其時朕𨿽髫年尙記一二聖等亦如卿等所云卿二人但識朕意勿言三二年內朕必行之遂賜酒饌而退癸亥

上命行在戶部以宛平縣官田六頃賜彭城伯張曰�永及曰�永故有田二頃俱免徵稅賜廣東儋州土官舍人王芳等鈔彩幣表裏有差浚儀眞瓜州壩河先是平江伯陳瑄奏儀眞瓜州壩下河道年久淤塞請發附近軍民﹤鋶﹣釒﹥浚

上以東作方興姑候農隙至是命鎭江揚州常州三府儀眞揚州鎭江三衛共以軍民二萬��睿﹤鋶﹣釒﹥仍命瑄董之甲子命武進伯朱冕掌行在左軍都督府事都督指揮僉事於瓚任交阯都司事升行在羽林前衛正千戶昌英爲衛本指揮僉事巡按貴州監察禦史奏鎭遠府卭水長官司所部奧洞苖賊苖銀緫先因思州府蠻夷長官司民張福等告其聚眾剽掠及虜雪洞楊政魁子婦緫兵官都督蕭授遣人同民土往招撫之至奧洞坡俱爲苖銀緫所殺今苖銀緫又率眾攻土�去埂洞虜掠人畜焚其房舍積聚日益猖獗

上命都督蕭授調湖廣辰沅等衛兵萬四千人運糧萬五千石期會於淸浪衛進剿南京地震乙丑命都指揮僉事劉銘往天城衛鎭守賜四川鹽井衛土官副千戶綽甲毋沔麥等鈔彩幣表裏有差總兵官都督譚廣奏邊衛客商中納淮浙鹽糧舊例大同天城每引米三斗宣府四斗以故客商少趨宣府請減宣府例淮浙鹽三斗川鹽二斗仍乞不拘資次支給庶使鹽利均平邊儲足備從之大明宣宗章皇帝實錄卷之十一

大明宣宗章皇帝實錄卷之十二

洪熙元年十二月丙寅朔

上省郊祀牲賜侍衛官軍三萬四千二十四人鈔各一錠賜平陽王羙圭長弟名羙垸苐二弟名羙垙苐三弟名羙埻苐四弟名羙垣苐五弟名羙塎苐六弟名羙堣俱封鎭國將軍南京地震丁卯命都指揮僉事王彧掌府軍前衛事迆北脫歸軍丁馬貴等三十餘人自陳皆年壯願充勇士報效但各有父母兄弟乞暫歸省復來

上諭之曰爾輩沒虜中能自脫歸且志圖報壯士也今遠來遽歸道路不易朕今命兵部取爾父兄妻子至京就給衣糧房屋與爾同處皆叩首呼萬歲戊辰渤泥國王遐旺遣叔沙那萬喏耶率頭目坐阿烈等來朝貢方物

上謂禮部臣曰夷人涉海道遠來艱險且時當寒凍凡宴勞賜予皆宜加厚升大寧都司都指揮僉事陳景先爲行在左軍都督府都督僉事賜敕諭之曰卿事我

皇祖

皇考攄誠效力久歷年歲多著勛績今朕統承天位嘉念舊人特升卿左軍都督府都督僉事益盡心邊務善撫下人嚴固守備以副朕眷任之意欽哉命故錦衣衛指揮使張禎子英金吾左衛指揮僉事張搔兒弟貴俱襲職貴州銅仁府知府周季言本府新設儒學廟堂齋捨未備無生徒講肄無所欲發民創構未敢自擅

上曰遠方初開學校若無廟宇齋捨何以飭祀事變夷俗命工部從其所奏己巳賜慶成王濟炫庶長子名羙埥封鎭國將軍調行在通政司左參議李文郁於南京通政司以康彥民爲江寧縣丞彥民永樂初爲天臺知縣罷官家居至是監察禦史巡按至天臺縣民二百人言彥民廉公有爲乞復召爲縣以慰民望禦史以聞行在吏部言彥民罷官十餘年難從所言

上曰朕方擇人爲守令此人罷去久民猶欲之必有政事及民其召用之召至遂有是命南京地震庚午琉球國中山王尙巴志遣使宋比結制等奉表箋貢馬及方物命哈密差來使臣夾失爲副千戶賜冠帶遣歸升直隸大名縣縣丞賀禎爲本縣知縣禎九載至吏部當遷縣民詣闕言禎有操守善撫卹乞令復任

上曰親民之官能廉而愛民政當使久於任其升爲本縣知縣辛未富峪衛百戶錢興奏臣祖昔充涿衛鹿軍旣卒臣父代役以徵討功授富峪衛百戶臣已襲父職今涿鹿衛以臣祖爲逃軍屢行追取乞令兵部辯明

上謂尙書張本曰比來軍伍不淸之獘多類此蓋衛所官吏並緣爲姦卿宜用心分理自今凡訴重役及冒名者必與辯明軍政國家重事朕方專以委卿勉盡心也壬申山東都指揮使衛靑言備倭軍士缺弓箭請給弓一萬弦二萬箭三十萬從之金山衛指揮魏保奏近倭舡泊海岸督軍巡捕後所千戶蕭旻日事酣飲調遣不至又本所城垣烽火�侯俱不修葺乞治其罪

上諭行在刑部臣曰軍官職在禦侮寇不應援不可宥卽追至罪之又曰一人之言或好惡不出於公俟至必究其情實而後加罪癸酉陜西行都司所屬衛卒送官駝二百七十至京死者三十五有司以其失於飼養奏請罪之

上曰一駝價直數馬𨿽十卒不能償甘肅至京道路甚遠其間豈無傷損而斃者不必罪亦免追償南京地震甲戌賜

獻陵營造軍官都指揮僉事孫奇等一十一萬六千四百九十五人鈔彩幣表裏襲衣有差沙州衛把失帖木兒挈家來歸奏願居京自效命爲所鎭撫賜冠帶金織襲衣彩幣銀鈔綿衣鞍馬仍命有司給房屋器皿等物如例浙江新昌等縣奏先奉詔書凡官民田荒廢者召民耕種官田準民田例徵租無人耕者除之今荒田已召人開耕租如民田科徵而本府猶循舊額督令徵辦

上諭戶部臣曰旣下詔優免而州郡吏尢如舊責辯使朝廷失於信民可乎爾速移文開額違者罪之夜有流星大如杯色靑白有光起參東南行至近濁乙亥狹西莊浪衛土官都指揮僉事魯失加奴兒幹都司都指揮僉事佟答剌哈遼東海州衛指揮僉事阿哈木等來朝貢馬命復代府山川社稷祭祀及給還家財馬駝等物永樂中王有過敕停祭祀革護衛收其財物至是王能悔過故有是命擢行在翰林院庶吉士周貴爲翰林院檢討升河東布政司左參議朱玨爲湖廣布政司右參政貴州道監察禦史魏源爲浙江按察司副使湖廣道監察禦史王生爲福建按察司僉事四川道監察禦史於文通爲貴州按察司僉事山西太原府知府爲遼東苑馬卿降河南布政司左參政周鎬爲保定府唐縣知縣福建布政司右參政祖述爲蘇州府嘉定知縣湖廣布政司右參政杜潛爲九江府徳安知縣河南布政司右參政彭存善爲饒州府余幹知縣陜西按察司僉事張敔爲廣平府廣平知縣俱以巡按監察禦史考其不勝任也命內官張福賫彩幣表裏往賜哈密忠順王男卜答失裏等其從行官軍都指揮僉事張言等賜鈔絹彩幣表裏襲衣有差行在禮部尙書呂震言山西介休縣僧用彜假預會來京師而請度牒又揚言進所乘馬而久不進

上問僧年幾何曰約五十餘

上曰其年已老何以尙無度牒且學佛者當守戒律持淸淨何用以進獻爲事或者其無賴之人乎亦不必究斥之可也湖廣寶慶府知府許譽奏邵陽縣去歲田榖不登民今缺食已發本府倉糧一千二百一十五石賑之丙子增置行在兵部武選淸吏司主事二員職方淸吏司主事三員武庫淸吏司郎中一員主事二員以尙書張本言其事繁故也行在工部奏請造河間忠武王張玉東平武烈王朱能金鄕忠壯侯王眞少師榮國恭靖公姚廣孝配享祭器從之丁丑狹西西寧衛大國師三丹藏卜遣剌麻綽失吉羅羅等貢馬命故羽林前衛指揮僉事童養受弟福襲職鑾駕庫匠李官保言戶有三丁兄夷陵州學生弟增廣生乞免其差徭

上諭戶部臣曰舊聞生員之家例免二丁差役此蓋有司奉行不至爾其核實果如所言依例免之戊寅命僧錄司右闡教班丹班札失爲淨覺慈濟大國師己丑升大寧都司都指揮同知梁成爲行在前軍都督府都督僉事賜琉球國使臣宋比結制等及必裏衛土官都指揮僉事康壽等鈔彩幣表裏有差增設北京順天府宛平大興二縣工房匠科司吏一名典吏二名先是二縣工房設南北科司吏各一名典吏二名南科管工部等衙門買辦物料北科管惜薪司等衙門夫役並在京居住諸色人匠等事事繁不治二縣以爲言故增設之庚辰鎭守甘肅總督兵官都督費獻奏涼州土達官軍已遣送赴部所遺田地令河南山西諸衛備禦士卒耕種今亦俱回原衛其田地宜與本處官軍之家有丁力者耕種庶不荒蕪從之南京地震夜月有暈色倉白圍圓濃厚太微西垣軒轅及井鬼柳三宿皆在暈內辛巳山東濟南府濱州民詣闕言泰安等州戶口鹽每引納鈔一十五貫濱州等九州縣每引七貫五百文綿布四百匹布久虧欠乞依泰安州例悉納鈔庶便於民

上問行在戶部例何以不同對曰此舊例先時鈔難得民便於納布今鈔易辦民便於納鈔今之所言蓋避難就易不可準

上曰小民旣以爲便其卽從之毋拘舊例夜南京地震壬午行在工部言造兩京祭

天地社稷及

配位蒼壁黃琮倉玉成請送太常寺供用從之交阯布政司土官左參政梁汝笏等來朝進金銀器方物

上謂尙書呂震曰汝笏𨿽土人頗忠實招民殄寇累累有功今來朝當厚賚以獎勵之凡所進物皆酬其直於是賜汝笏鈔二百錠錦綺四表裏賜其從人鈔有差償所進物凡給鈔七千四百八十錠遼府庶人貴爕貴煊奏蒙賜食米一千石請詣闕謝恩

上遣書遼王俾知之且俾諭二人宜思前過勉圖攺行直隸順徳府唐山縣民武鳳訴父送夏稅絹赴京中途遭盜劫縣官日夕杖責父償乞姑緩期限

上謂行在戶部臣曰民被盜非得已縣吏不思捕盜惟酷刑責償子不忍其父之苦來訴情亦可矜卽移文令有司免其償而急捕盜癸未

上諭行在工部尙書吳中曰

獻陵用工官軍勤勞已久可分爲兩班每五月一更俾得休息毛憐衛土官都督僉事莽哥不花東寧衛達官指揮僉事答隆哥等來朝貢馬及方物迆北韃靼察麻罕來歸奏願居京自效命爲所鎭撫賜冠帶金織襲衣彩幣銀鈔綿布鞍馬仍命有司給房屋器物如例行在戶部奏近有敕河南彰徳府踏勘城內外空地五頃九十五畝有奇以居常山中護衛軍校其地歲納糧稅絲綿宜除豁從之山西都司言髙山等衛舊在保定軍士遇有調發則於京庫請給軍器事畢還官今調與陽和諸處衛所相兼屯守邊境之地調發無常請給盔甲弓箭等物

上命行在工部給之甲申立春節

上禦正朝順天官府進春文武羣臣行賀禮行在戶部尙書夏原吉奏官買順天府民絲漆等物當給價鈔而所司折以靛靑民得鈔則便於市易請仍給鈔

上曰凡市物必給鈔靛靑非染工不用他人焉用之卿如不言幾虧民矣其悉給鈔靛靑收貯以俟別用總兵官鎭遠侯顧興祖率兵討廣西宜山賊韋穩等平之乙酉造

皇太后皇后皇妃儀仗成

皇太后儀仗紅仗一對淸道旗一對黃麾一對綘引旛三對傳教旛二對告止旛二對信旛二對龍頭竿五對儀鍠氅五對戈氅五對戟氅五對梧仗三對立爪三對臥爪三對儀刀三對班劍三對鐙仗三對骨朵三對金鉞三對響節六對羽葆幢二對拂子二紫方傘二紅方傘二黃銷金傘圓一黃繡典柄傘二紅繡方傘一紅素圓傘二紅繡方扇三對紅繡花圓扇三對靑繡方扇二對紅羅素圓扇六對黃羅素圓扇六對輅一安車一金交椅一金腳踏一金水盆一金水罐一金香鑪一金香盒一金唾盂一金唾壼一坐障一行障二紅油紙鐙籠一對魫鐙一對紅紗鐙籠二對

皇后儀仗與

皇太后同皇妃儀紅仗一對淸道旗一對綘引旛一對戈氅一對戟氅一對儀鍠氅一對梧仗一對儀刀一對班劍一對立爪一對臥爪一對鐙杖一對骨朵一對金﹤釒戈﹥一對響節二對拂子二靑方傘二紅繡圓傘一紅繡方扇二對紅花圓扇二對靑繡圓扇二對鳳轎一紅銷金羅轎衣一紅絹兩轎衣一間抹金銀交椅一間抹金銀腳踏一間抹金銀水盆一間抹金銀水罐一間抹金銀香鑪一間抹金銀香盒一間抹金銀唾盂一間抹金銀唾壺一坐障一行障二紅紗鐙籠二對山西蒲州滎河縣民周克庸進嘉禾一莖三穗五穗至十穗者命禮部賜鈔遣之行在工部臣言

長陵殿宇未完人力不足請於平江伯陳瑄運糧官軍內借一萬人助工從之丙戌命故羽左林衛指揮使劉謙子惠府軍左衛指揮同知崔得子智俱襲職司設監太監莫慶奏制造器物工匠不足比有言懷來等衛有諸色軍匠四百餘人乞命所司遣人並家屬發至供役爲便從之已而復命所司凡邊衛軍止取本身俟至京試其藝果精始取家屬保定府完縣民六百餘人詣闕言今夏久雨田苖多災歲納鹽糧丁絹芻豆乞蠲免

上命行在戶部臣曰今年水潦民多艱食而六百餘人之訴寧不惻然爾卽計議當免者卽免勿重困之順天等府通州武淸等縣民四百九十八人奏原畜孳牧種馬及駒自洪熙元年以來多病死每戶有死一匹二匹者有司責償甚急緣今年六月以來雨潦傷稼民皆缺食乞候來歲秋成後買償從之丁亥貴州鎭遠州土官知州何瑄交阯三江衛指揮僉事阮嫩淸化衛指揮僉事黎巴蘭等貢馬及方物東寧衛指揮僉事金聲等招諭建州左衛指揮僉事猛哥帖木兒木合等至京貢馬行在戶部奏太子太保忠勇王金忠歲祿一千石宜兼支米麥

上曰彼挈家來歸待之宜厚且他無所營所恃者俸祿耳米麥宜以時給之勿令不足庶稱稱

皇祖懷柔遠人之意雲南布政司左參議江英子漢詣闕奏臣父英先任貴州左參議永樂中臺羅等寨苖寇反僞稱王侯總兵官鎭遠侯率師徵之臣父英率土丁爲鄕導擒殺苖寇邊民安業有司上其功會

太宗皇帝北伐未蒙升賞而臣父以祖母喪守制服闋調雲南今禦史言臣父病不能事任當罷爲民切思臣父守職多年並無贓罪不幸患疾如蒙錄父微勞乞賜官冠帶回家醫治以圖報補

上憫其情從之浙江海寧縣奏民逃徙復業者九千一百餘戶所欠夏稅絲綿四萬餘斤糧三萬餘石乞恩優免

上謂尙書夏原吉曰一縣幾何民而逃者九千餘戶此必官不得人科斂無度所致其速移文令府縣加意撫綏稅糧悉如詔書免徵戊子占城國王占已的賴遣侄濟布智眉等奉金葉表貢方物攺行在龍驤衛倉隸燕山左衛初本倉隸義勇左衛永樂二十二年九月攺義勇左衛爲龍驤衛本倉亦攺爲龍驤衛倉至是以龍驤衛爲行在衙門遂攺本倉隸燕山左衛福建尢溪縣銀屏山銀場副使劉英奏初本場每季納銀五百七十兩永樂中遣官閘辦數倍其數每季二千七百兩山深民貧采礦艱難逃亡者多歲辦不充乞仍舊額

上諭行在戶部臣曰遣官閘辦正欲察其姦獘不令虐民乃反倍增其課虐民甚矣其卽遣人審實仍其舊額己丑以呂熊爲行在兵科給事中叚黼爲行在太醫院禦醫熊禮部尙書呂震子震數於

上前懇乞熊官至於流涕上不得已而與之黼故禦醫叚士誠子仁宗皇帝念士誠故召黼至是始至上以

先帝所召亦命之官賜奉使蘇祿等國回還官軍千戶汪海等九十五人鈔幣表裏布有差出京庫弓一萬箭三十萬給山東諸衛軍從備倭都指揮使衛靑奏也庚寅陜西莊浪衛土官都指揮僉事魯失加等鈔幣行在戶部奏昨總兵官都督譚廣言陽武侯薛祿巡邊軍馬眾多而萬全右衛糧儲不足宣府艸亦缺用宜增益之請以宣府倉糧暫給萬全右衛以懷來保安雞鳴山所積艸給宣府軍用仍從薛祿譚廣酌量支給從之

○

上罷朝禦左順門尙書蹇義等侍因諭及漢光武保全功臣事義曰光武以吏事責三公故功臣不用所以保全之也

上曰功臣固貴保全而人才不可廢置伊尹相湯伐桀爲商阿衡閎夭散宜生之徒相武王伐紂未嘗不見用當時參陵平勃輔安漢室皆髙帝之舊臣況天生賢才以爲世用彼誠有公輔之器國家推誠心倚任之待之以禮隆之以恩固無不保全者矣以其爲功臣置而弗用亦過矣我朝於將臣擇其徳望才幹者分掌五軍而軍國大政悉於朝廷彼得效用而大權出於上用人之道保全之意亦可謂兼盡矣辛卯命都察院右都禦史杜智致仕智太平府蕪湖人洪武未爲北平知府以守城功永樂間累升至河南左布政使

仁宗皇帝卽位念其舊勞升南京都禦史智﹤宀十見﹥和夷坦而乏剛正之才廉介之操至是有奏其違法者

上知其嘗效勞先朝釋之遂命致仕宥掌陜西都司都督僉事胡原罪原取寧夏衛鎭撫之女爲妾並挾其父兄以歸又役騎士五十八人侍妾父出入又逼取指揮劉定金相香帶等物事覺都察院論罪應徒

上曰原貪黷有素但念其歷事

先朝而年已老宥之令致仕降北京行部右侍郎裴璉爲四川涪州知州先是命璉往視山陵及後當陪祀

長陵皆詐疾不行爲監察禦史所劾下錦衣衛獄至是黜之神武中衛興州後屯衛宣府左衛濟州衛各奏六月以來多雨水澇傷屯田榖二十五頃命戶部遣人驗視免其子夜有流星大如雞彈色黃赤有光出子星旁東南行至遊气壬辰敕行在禮部曰京師庶政所出文武羣臣朝夕趨事才智不齊寧無過舉今歲事肇始宜與湔滌自洪武元年十二月以前所犯過名紀錄在公者悉蠲除之俾圖自新慶王﹤木旃﹥以

上所賜璽書屢稱叔祖謙不敢當乃奏云君臣之禮尊卑上下其分截然每奉敕旨過辱撝謙聖徳之至同乎舜禹愚臣揣度非宜所蒙伏望自今有賜正言定分示天下以禮使臣心獲安又奏韋州髙涼欲往度夏秋至冬而復且﹤鋶﹣釒﹥官軍之凶狡樂工之頑猾者以聞

上復書曰承諭書詞過謙此蓋一家至親之常禮叔祖謙徳隆厚言之諄切中心藏之所諭韋州地土髙涼春往秋回悉從叔祖所便廖祥等五十八人已令兵部起取攺調樂工頑猾者可就府中發回原籍當差癸巳賜遼東海中州等衛指揮僉事阿哈木等奴兒幹都司都指揮僉事佟答剌哈等陜西西寧衛大國師三丹藏卜所遣剌麻綽失吉羅羅等鈔彩幣表裏靴襪有差仍賜三丹藏卜鈔幣甲午朝鮮國王李陶遣陪臣李潑等貢馬謝賜藥材恩貴州土官宣慰使安中遣把事阿路廣西憑祥縣故土官知縣子李成遣族人李肆四川松潘祈命族番僧勺失結林證桑植等安撫司安撫向思富古木山等衛野人頭目咬納建州等衛指揮僉事李滿忠子滿住及烏思藏大乘法王昆澤思巴遣使臣桑結巴等貢馬及方物

上諭行在禮部臣曰正旦朝會遠夷俱集凡宴賜皆宜豊厚毋簡於禮弗提等衛指揮同知察罕帖木兒等率妻子五百七十二人來歸奏願居京自效賜以紵絲絹襲衣有差仍命有司給房屋器物如例乙未歲暮享

太廟遣官祭五祀及旗纛之神是歲天下戶口戶九百九十四萬五百六十六口五千二百八萬三千六百五十一田地四百一十六萬七千七百七頃三十畝田賦米麥三千一百八十萬二百三十四石有奇絲一十七萬九千一百三十三斤綿二十三萬二千七百三十四斤絹九萬四千五百六十九匹布一十二萬九千七百二十匹綿花二十四萬二千一百四十七斤折色鈔四十三萬四千一百六十八錠有奇雜課鈔一千四百七十四萬六千二百三十八錠有奇米麥七萬九千六百八十七石銀六千二百五十一兩銅二千二百九十九斤鉄五十二萬七千二百六十四斤有奇布二百八十三疋鹽課鹽三百一十二萬一千一百二引有奇折色鈔二千二百四十一萬三千九百一十四錠米七十一萬三千四百九十三石綿布三萬四千三百一十六疋有奇茶課茶六十萬九千五百六十三斤有奇折色鈔一萬五千三十九錠屯田子粒六十一十三萬六百九十九石有奇采納銀三萬七千一百七十八兩漕運北京米豆二百三十萬九千一百五十石減免天下官田等項稅糧計米麥六萬二千五十九石絹五疋有奇

大明﹝英﹞﹝宣﹞宗章皇帝實錄卷之十二

大明宣宗章皇帝實錄卷之十三

宣徳元年春正月丙申朔上禦正朝受賀文武羣臣命婦朝皇太后皇后

○日上生黃气一道隨生冠气一道色黃赤

○戊戌諭文武羣臣曰朕惟君國莫大於奉天守成莫重於法祖爲臣之道莫切於忠君而愛人朕嗣承鴻業惟天惟祖宗付畀夙夜祗敬勵精思理不敢怠寧今肇歲攺元與天下一新爾文武羣臣皆祖宗所簡任以遺朕者必有以副朕之望攄誠秉忠懋乃嘉猷以輔予徳殫厥智慮勤力不懈以恭乃職爾惟懋哉治民者悉心愛民治軍者悉心愛軍俾咸享樂利用副朕子惠羣生之意爾惟懋哉端乃心愼乃行務忠厚而戒刻薄務正直而戒邪枉毋附下而罔上毋肆己而虐人毋作聰明亂舊章毋瀆貨利壞名節用光汝績保祿位於悠久爾惟懋哉君臣相與同徳協恭康濟宇內用致太平不惟於我國家有賴爾亦有顯聞於無窮弗是之率而悖徳慢禮縱欲徇私祖宗賞罰之典具在朕不敢私欽哉勿忽

○賜朝鮮國使臣韓長壽等鈔文綺紗羅襲衣有差

○己亥湖廣髙羅安撫司安撫﹝據抱本補﹞禮田大名遣舍人譚海木速河等衛指揮僉事阿吉裏納貢馬及方物

○賜孔顏孟三氏子孫孔克勛及滁陽王之親郭昇等鈔嘉其來朝也

○庚子孔顏孟子孫十人陛辭上謂行在禮部尙書呂震曰朝廷待賢當厚彼皆聖賢子孫其給道裏費又謂震曰孔顏孟三氏舊設教官訓其子孫必選端重有學行者爾以朕言諭吏部知之

○辛丑上謂行在兵部尙書張本曰比鎭遠侯奏廣西蠻賊覃公旺已就戮其餘尙有未平者朕思蠻寇劫掠若所在官軍制馭嚴密亦可無患致其猖獗皆因失於防閒今殺戮旣多亦可憐憫其未平者更令人招撫若不悛攺然後加兵亦不爲晚遂敕鎭遠侯顧興祖曰宜山淸潭等處蠻寇未平者今更遣人撫諭宜必順從若仍不服則用兵剿捕毋得延蔓久害善良尢湏戒飭官軍勿擾平民

○壬寅行在太常寺祭奏祭祀上論之曰國家祭祀掌之禮部而復置太常尢重其事也卿等佐朕事天地事祖宗非他職事之比協恭同寅以承祀典朕蓋有賴然必誠敬之心素有特持﹝抱本﹞養粢盛之薦極於精潔庶幾神明歆格而生靈蒙福卿等勉之

○廣西丘溫衛土官指揮岑永玉四川天全六番招討司土官髙敬讓子鳳等來朝貢馬

○癸卯孟春享太廟

○遣中官祭司戶之神

○以大祀天地賜宿衛郊壇官軍六萬一千三百四十五人鈔人二錠

○驍騎右衛指揮僉事劉興等二百二十人奉使忽魯謨斯等國還進方物命行在禮部計直賜鈔

○日上生背气一道色靑赤鮮明

○甲辰以大祀天地諭戒羣臣上致齋武英殿召尙書蹇義夏原吉楊士奇楊榮等諭之曰朕今日習郊祀禮召卿等觀之於是命行在禮部尙書呂震太常寺少卿姚友直等曁執事官習禮殿上上觀之旣復諭羣臣曰祭享之禮莫嚴於此朕承大統躬祀天地爲天下蒼生祈福不敢不敬卿等亦宜秉誠相朕庶幾感通之道義等皆叩首而退

○夜南京地震

○乙巳湖廣永順宣慰使彭仲遣子英亦馬忽山等衛指揮僉事完者禿等來朝貢馬及方物

○迆比完者韃靼帖木兒等三人來歸奏願居京自效命爲副千戶等官賜冠帶金織襲衣彩幣銀鈔綿布鞍馬有差仍命有司給房屋器皿等物如例

○丙午遣使賫敕命瓦剌賢義王子捏烈忽襲王爵敕曰昔我皇祖太皇帝臨禦之日爾父賢義王太平能恭事朝廷遣使往來有如一家朕祗奉天命嗣承寶位恪遵皇祖成憲惟欲天下生靈咸得其所比聞爾父已歿今特遣指揮孫觀千戶嶽謙等賫敕命爾襲封賢義王並賜彩幣表里爾其恪遵朕命篤紹爾父之志撫綏部屬俾咸樂其生以永享昇平之福欽哉

○朝鮮國王李祹遣陪臣李澄等貢馬及方物賀萬壽聖節

○昏刻月犯五諸侯禮本有東字苐一星

○是夜月有暈圍圓濃厚並南北河五車皆在暈內

○丁未大祀天地於南郊將事之際天气穆淸成禮而退上悅命駕徐還謁皇太后畢出禦正朝文武百官行慶賀禮

○戊申衛府右長史楊黻卒黻字服民由進士擢四川道監察禦史練達如素習臨事揆理務當於公仁宗皇帝嗣位下詔求言黻上疏論敬天勤民崇儉戒奢等十餘事多見釆納遂擢衛王府右長史日以詩書進說事開益皆由於正裁處庶務粲然條理其僚屬以下鹹心服之至是卒黻孝友嚴於自守家貧未嘗苟取一錢博學好古進修之志至死不懈云

○己酉山東鰲山衛韃官都指揮僉事梁興弗提衛故指揮僉事禿僧哈母佟氏等來朝貢馬

○遣使往撫別失八里王歪思及西南夷木邦緬甸麓川車裏八百大甸老撾宣慰司孟艮孟定灣甸鎭康四府州土官賜之紗羅錦綺有差以其勤修職貢故也時麓川木邦互爭彊界各訴於朝就令使者諭角�羊之俾各安分毋相侵越

○行在前軍都督府都督韓僖奏守衛西華門千戶路旺私擅下直請執付法司治之上曰昔皇祖憫卹守衛官軍凡有疾及父母家室有疾者許白所管官下直此人得非有故乎命錦衣衛官訊之旺言聞父病不及告暫歸誠有罪上曰都督劾之是而人情亦有當矜卹者姑宥之

○庚戌遣使祭故哈密忠義王免力帖木兒仍命其侄卜答失裏嗣封忠順王先是上諭行在禮部臣曰哈密受皇祖厚恩封爲王而能恭修臣職今旣死宜有繼承然免力帖木兒初承其兄忠順王脫脫今脫脫子卜答失裏亦長宜仍立爲忠順王守其地賜以綺帛其諸臣亦皆賜賚復賜詔諭之曰朕祗奉天命主宰華夷夙夜惓惓惟上體天心欲使天下生靈咸得其所爰自卽位之初以今年爲宣徳元年大赦天下四方萬國之人皆已翕然從化惟爾哈密近在西境昔我皇祖太宗皇帝臨禦之日爾大小官員軍民人等能識達天命竭力效忠恪修職貢是以朝廷眷待彌久彌厚朕今紹承先皇帝之志用廣一視同仁之徳特遣使賫詔往諭凡爾哈密大小官員軍民人等自詔書至日以前所犯罪無大小悉赦不問爾等自今宜篤初心歸誠朝廷安處本境打圍飛放自在生理庶以永享太平之福

○上以漢王髙煦遣人獻元宵燈復書曰承惠燈已祗受叔父親親之徳甚厚感荷感荷侄切自念昔皇祖皇考之世叔父每因時節行禮今復行之於侄豈所敢當自今凡新春元宵端午更不必重煩勞費惟時惠誨言侄所望也有言於上曰漢府所遣來者多是窺覸朝廷之事特以進獻爲名上曰吾惟推誠以待之耳

○廣西柳州獞首韋敬曉等歸附先是慶遠府宜山思恩等縣蠻民作耗柳州獞蠻相扇而起總兵官鎭遠侯顧興祖討之兵至柳州遣人宣上徳意凡降者釋其罪今有司綏撫韋敬曉等聞之率其黨男女三百餘人詣營歸款願攺過向化至是興祖以聞上謂尙書張本曰常情皆貪生懼死蠻夷之心豈異於人哉本對曰此由陛下聖徳開導其生路不然悉死於兵矣上曰卿更體朕意遣人諭鎭遠侯及郡縣長吏令撫卹降附招輯流亡毋令失所

○日生璚气色靑赤已而生交暈色黃赤俱鮮明氏刻月犯內屏星

○辛亥烏思藏番僧捨加札思巴等貢馬

○賜漢府所遣進燈護衛官軍田敬等三百六十九人鈔及紵絲襲衣有差

○壬子命建州左衛指揮僉事猛哥帖木兒爲都督僉事賜冠帶

○行在禮部奏請宴勞外夷朝貢使臣上曰四夷賓服世所貴也其使臣今不遠萬里而來者皆有慕於中國餼廩賜宴必丰庶昭朝廷優待之意

○大理寺卿胡槪執松江土豪及亡賴虐民者械送京師其中有殺人取財奪人妻女侵盜稅糧因公科斂以一取十老吏猾胥逞姦肆毒皆府縣不能制者上以付行在都察院諭都禦史劉觀等曰朕爲天下主惟欲民皆得安夫安民之道必去害民者譬如治田有蝗蝻則嘉榖不成今此徒皆號民蠹然更須詳審或情有可矜事有可疑亦當與辧所謂罰當罪則民服惟務至公勿有偏狥

○癸丑敕行在刑部都察院大理寺曰今歲事肇新春生伊始見問罪囚宜從寬宥除謀反大逆謀叛子孫謀殺及毆罵祖父母父母妻妾殺夫奴婢殺主謀故及鬥毆殺人蠱毒魘魅毒藥殺人彊盜竊盜三犯及眞犯情重者不宥外餘皆宥罪俾運糧赴宣府其雜犯死罪自備糧十五石運納文職官吏降用武職調衛徒流遷徙罪運官糧十石武官復職文職官吏調用杖罪運官糧五石各還職役軍民人等應運納者皆復役寧家若吏典托故不赴京及在逃者不分徒流杖罪運官糧三石畢日皆發順天府爲民官吏應笞罪及在逃軍囚軍伴儀從皂隸人匠廚役抵罪者俱免科復職役若文職官吏犯贓者不分輕重運糧完日黜罷原藉爲民

○賜建州左衛土官都督僉事猛哥帖木兒及東寧衛指揮使金聲等二百八十四人鈔絹彩幣表裏有差仍命遼東都司給賜綿布

○福建布政司右參議樊翰奏福建屬衛軍士月糧應支鈔者歲久未支蓋由有司課程不敷比聞福建都轉運鹽使司潯尾惠安浯州﹤氵丙﹥州鹽場積鹽甚富以其海道涉險故有三四十年未給者請準戶口食鹽之例給軍以代糧鈔庶幾軍得食用鹽免陳積上曰以鈔代月糧又以鹽代鈔不識於軍便否其令都司按察司會議果若便利卽從之

○狹西按察副使鄺野奏初奉仁宗皇帝詔旨在外都司勾軍則令按察司比較其實以聞都司當先以勾軍之人通報按察司庶有稽考今狹西行都司掌司事都督僉事李文等沮格不行延歷已久無所質究莫辧姦欺請明正其罪上謂都禦史劉觀等曰都司當方面之寄安內攘外全仗兵力所以令按察司考其勾軍之數將以革舊幣而收實用彼不以報是樂弛縱而惡繩檢姑記文等罪令按察司再行督之如其不悛必罪不恕

○山海衛奏倉儲災焚糧料二萬餘石上曰天災固有不測或小人作姦亦未可知戶部其遣官覆勘具實以聞

○上退朝禦左順門與侍臣論理民之道上曰民爲國本閭裏小民或占於饑寒或困於徵徭或爲豪彊所抑豈能達之朝廷所賴良有司撫餋存卹庶不至失所侍臣曰親民之職莫若守令必嚴選舉以副聖意上曰人之賢否恆不易知必任之以事而後可見古帝王選任賢良三載考績三考黜陟蓋以此也然以今觀之九載而後黜陟藉使所任非人民受其獘多矣今在外有司從巡按禦史及按察司官考察貪婪不律者卽紏舉之最爲良法朝廷擇守令固爲急務而禦史按察司官尢宜擇人禦史按察司官得人則守令賢否有不待於考績而後黜陟者矣上又曰繼自今禦史及按察司官考滿亦須以考察有司賢否爲功績

○甲寅上禦奉天門諭羣臣曰前日禦史言通政秦川往湖廣督運餉受贓川大臣何得全無知識漢大司農田延年貪求贓賄一旦敗露自殺身命爲重財賄爲輕此乃以至重博至輕況贓物法當入官於己何益太祖皇帝嘗言守俸如泉井井𨿽不滿日汲不竭川俸亦不薄若淸廉公正盡忠爲國豈不長享富貴今至此罪豈可容古人云禍福無不自己求之凡在官者當以此人爲戒羣臣皆頓首受命

○沙州衛都指揮僉事困卽來遣千戶阿兒臺舍人苦木帖木兒奏事至京賜鈔及彩幣表裏有差

○賜毛憐衛土官都督僉事莽哥不花等三百八人遼東東寧衛韃官指揮僉事答隆哥等九十三人鈔彩幣表裏及紵絲襲衣靴襪有差

○陽武侯薛祿奏天城衛軍士守邊者月糧折絹人一匹千戶潘海每匹但給二丈餘皆入已上諭行在兵部臣曰軍糧一石折匹絹蓋優與之使得禦寒而朕猶慮其乏食今乃三分取其一但知利己豈有卹軍之心其執付法司罪之爾兵部仍給榜邊衛戒約

○日上生背气一道色靑赤鮮明

○乙卯修居庸關城樓命都督沈淸督之

○賜貴州鎭遠州土官知州何瑄建州左衛指揮僉事木合等交阯三江衛指揮僉事阮嫩淸化衛指揮僉事黎巴蘭等鈔彩幣表裏及金織紵絲襲衣靴襪有差

○釋山東都指揮使衛靑於獄俾復職初靑備倭登州坐不法逮系都察院上念其舊勞且慮倭寇爲海濱患故釋之

○上罷朝禦左順門行在兵部尙書張本等侍語及世祿本曰唐虞之時賞延於世周文王時仕者世祿此皆先生忠厚之意上曰我國家待勛臣禮意尢厚太祖皇帝開國功臣太宗皇帝靖難功臣子孫世襲其爵年幼者給全俸養之置武學教之書史稍長俾習武藝俟其成人然後任以事著爲令典視先王之制尢備朕嗣位以來謹遵成憲功臣子孫咸錄用之或掌都府或守籓方恪勤職業者亦多有之是皆祖宗教養之功若其不念先世積累之勞不體朝廷優待之意則自暴自棄矣上又曰古云世祿之家鮮克由禮驕淫矜侉將由惡終此患教之不至耳

○丙辰貴州安順州土官同知阿寵雲南易門縣土官縣丞王嵩湖廣金洞安撫司土官安撫覃添貴遣子忠等貢馬

○賜渤泥國王叔沙那萬喏耶及頭目生阿烈等八十八人銀鈔彩幣表裏紗羅及金織紵絲羅襲衣靴襪有差沙那萬喏耶加賜冠帶銅錢生阿烈等十七人亦賜冠帶

○賜安定王桑兒加失夾等三人白金彩幣表裏綾絹等物仍命狹西河州茶馬司賜之食茶

○以朝鮮國王李祹貢獻之勤遣內官尹鳳賫敕往勞賜王及妃紗羅錦綺彩帛有差

○忻城伯趙彜卒彜泗州虹縣人始由虎賁右衛百戶調燕山右衛從頴國公徵沙漠築城宣府萬全懷安升永平衛指揮僉事從太宗皇帝靖內難累升都指揮使封忻城伯子孫世襲永樂十三年命鎭守徐州仁宗昭皇帝嗣位召還京至是卒上遣官賜祭命有司治喪葬

○丁巳撒只剌河等衛野人頭目火羅火遜等來朝貢方物

○復陳哲博野縣知縣哲爲博野有善政得民心至是以舊官代還縣民懇訴於巡按監察禦史柴文言舊官才徳不逮哲遠甚惟哲有父母斯民之心乞畱哲在任庶幾民不失所文以聞上諭吏部臣曰朝廷選用守令正在求民安耳哲能得民心如此稱所用矣古人有言所欲與之所惡勿施其召舊官還而令哲復任

○賜朝鮮國使臣李潑等鈔彩幣表裏有差

○太師英國公張輔言在京操備官軍凡是緣邊諸衛及狹西遼東山西都司者皆已遣還今在京軍少合於河南山東等都司及中都畱守司直隸睢陽等衛選調至京以時校閱上曰然天下𨿽安不可忘武今國家無事正須訓兵練將卿等當爲朕畱意遂閱定其數敕各都司及屬衛選調令依期至京

○夜南京雷

○戊午命建州左衛指揮僉事塔阿察撒裏不蘭乞目在州寄住指揮僉事木答哈爲指揮同知三萬衛正千戶佟敬建州左衛正千戶牢苦禿爲指揮僉事其餘副千戶百戶所鎭撫各升職有差以其從東寧衛指揮金聲招諭還故也

○攺貴州銅仁府大崖土黃坑水銀朱砂場局隸大萬山長官司初設貴州布政司大小衙門時以大崖土黃坑水銀朱砂場局隸銅仁府至是大萬山長官司長官楊光慶言本場局舊系本司管轄乞仍舊以便夷民從之

○賜廣西丘溫衛土官指揮岑永玉四川天全六番招討司土官舍人髙鳳湖廣髙羅安撫司舍人譚海木速河等衛指揮僉事阿吉裏納等鈔彩幣表裏有差

○行在大理寺奏王骨都殺夫冤事骨都猗氏縣民郭小生妻嘗夜與姑同績小生先寢仇人於八潛入其室殺之而遁小生父疑骨都私與鄰人袁加兒謀殺之執以告骨都實不與袁私時有楊恭者知於八謀首其事然於八彊辯郡縣鞫獄者不能得其情骨都不勝考掠遂誣服獄上行在刑部又不與辯將加刑骨都訴冤上命文武大臣覆訊得誣狀時於八已死矣上命釋骨都遂諭刑部官曰罪至死謂之極刑況妻殺夫尢爲大惡法司於此不用心何所用心彼若不言必枉殺之矣仁人君子於一艸一木不肯輕折何況人命朕數戒爾等須存欽卹之意何得仍有此事今但以赦前姑容不問若再枉人如此豈得更容尙書金純等皆頓首謝

○己未福余衛指揮使忽剌赤等來朝貢馬

○遣行在吏部侍郎黃宗載等往各處淸理軍伍宗載浙江戶部侍郎郝鵬湖廣刑部侍郎樊敬揚州淮安鳳陽廬州滁州徐州兪士吉應天太平池州寧國安慶廣徳和州吳廷用江西北京行部侍郎金庠北直隸都察院副都禦史李素山西大理寺卿湯宗山東少卿嚴昇鎭江常州蘇州松江徽州李謙廣東施禮河南寺丞張宗璉福建艾良四川通政使司右參議何懷輝廣西鴻臚寺丞張人實陜西賜敕諭宗載等曰兵以衛民民以贍兵不可偏於一爾等皆左右近臣與國同體其竭乃忠誠必勤必恭必廉必明毋苟且因循毋任情生事必盡是非之公俾軍伍無欺隱之幣平民免非辜之撓庶幾稱朕委任之意欽哉

○命修築廣西南丹衛城時南丹衛奏城垣損壞八百餘丈本衛軍少乞調附近軍民相兼用力上諭行在工部臣曰南丹邊衛切近蠻寇修城不可緩亦不可妨農其令鎭遠侯及都司布政司會計工力稍俟農間卽督軍民興役至冬而畢毋久勞人

○行在吏部奏山東等處儒學署學正教諭訓導舉人侯顯等五十人所教生員有科舉歲貢中式例當實授上曰比者數有人言學校廢弛今此輩教有成效亦能盡職卽與實授以勵其餘

○賜貴州宣慰司把事阿路廣西憑祥縣故土官族人李肆四川松潘祈命簇番僧勺失結林證桑植等安撫司安撫向思富古木山衛野人頭目咬納建州衛舍人李滿住及烏思藏使臣桑結巴等鈔幣襲衣靴襪有差

○庚申撒力等衛韃官指揮僉事桑果奴等來朝貢馬

○命南京禮部左侍郎兼國子監祭酒胡濙爲行在禮部左侍郎時濙來朝上謂吏部尙書蹇義曰昔皇祖皇考皆嘗言濙敬謹小心可用蓋亦朝廷舊人可罷其所兼官畱於行在禮部

○增修韓王府第命軍衛有司協力爲之仍命行在工部遣官董其役

○行在禮部尙書呂震言皇上初登寶位天下文武官皆賀正旦而湖廣及貴州安順州土官同知阿寵等三十餘人後期而至請罪之上曰天寒道遠南人尢多艱難不必罪震又言朝覲官例應給路費鈔其後至者不應給上曰旣至矣俱給之

○行在工部尙書吳中奏工匠逃者五千餘人不懲治之無以警後來請遣官並其家屬取赴京上曰此必官司失於撫綏之過不必遣官止令有司起送其正身來但今卿等及官屬加意撫綏耳

○辛酉賜襲封衍聖公孔彥縉祖母父母誥命及曲阜縣知縣孔克中並其父母妻敕命初彥縉奏請三代誥命克中亦奏請父母妻敕命行在吏部言彥縉祖訥洪武中已襲封受誥妻洪熙元年亦受誥封夫人今宜贈其祖母父及封其母給誥又言在外官俱未授誥敕克中不應獨先得上曰先聖子孫當優待之如所請給之於是封彥縉祖母父母及克中父母妻皆如制

○賜交阯布政司土官參政梁汝笏誥命並封贈其祖父母父母妻汝笏交阯淸化府人敬事朝廷以殺賊及招撫功累升至參政至是來朝特賜以旌之

○狹西按察司陳智言臣在任三載例給本身誥命切思臣父今年八十六衰老有疾乞以應給本身之誥先給臣父上命從之

○迆北韃靼徹徹禿等四人來歸奏願居京自效命爲千百戶等官賜冠帶金織襲衣彩幣銀鈔綿布鞍馬有差仍命有司給房屋器皿等物如例

○壬戌四川東川軍民府故土官知府阿得妻攝克遣把事阿賽等來朝貢馬

○命貴州總兵官都督蕭授罷徵剌惹洞初授奏酉陽宣撫司宋農裏石提洞軍民被剌惹洞長向謀杓賞男謀古賞若阿毗等連年攻劫燒毀房舍殺人劫財委官撫諭不服又攻劫後溪洞洞長集土人拒之生擒蠻寇六人已斬首示眾今仍猖獗再遣人招之如復梗化則調附近施州等衛所及酉陽等宣撫司漢土兵並力剿之上諭行在兵部臣曰蠻夷之性以劫殺爲能事朕不忍卽加兵者恐傷及平人故但令招諭冀其自悔今不悛如此又可坐視平人受害乎遂命授調兵以俟且預戒授兵行切勿傷及無辜謀古賞等聞授整兵懼遣其黨剌惹施赴官服罪盡還所掠人口器物其所殺之人一依土俗以人馬諸物陪償誓不敢再犯至是授以聞遂命罷兵

○癸亥烏思藏大乘法王昆澤思巴遣國師班丹札思巴淨覺慈濟大國師班丹紮失四川直龍等簇番僧出思吉監藏天全六番招討司招討楊欽等貢馬及方物賀萬壽聖節

○賜弗提衛故指揮僉事禿僧哈母佟氏並侄奴奇等貴州安順州土官同知阿寵雲南易門縣土官縣丞王暠湖廣金洞安撫司土官舍人覃忠撒只剌河衛野人頭目火羅火遜烏思藏番僧捨加札思巴等鈔彩幣表裏及羅絹襲衣靴襪有差

○命北京行部備棺槨造墳攺葬前燕府長史朱復復事太宗皇帝於潛邸以誠實見重旣卒葬城南永樂中贈北京行部尙書謚忠定及營建北京廣都城復墓當遷其曾孫紹祖啟其棺不能葬至是自陳乞矜惻上亦素聞太宗皇帝仁宗皇帝言復之賢遂有是命

○河南彰徳府奏趙王之國當建社稷山川等壇及庫藏其梁柱大材乞官給賜銅鐵等料令河南布政司出官鈔買用上命工部悉如所言

○四川龍州奏本州僻在山中土瘠民貧近因饑窘借給官糧四千餘石連年荒歉不得還官乞以鈔代輸從之

○遼東三萬衛軍士張顯言臣聞賞罰者聖人禦天下之大權也賞當功則人勸罰當罪則人懼永樂二十年臣在遼陽見韃賊直造城下都指揮王眞將兵拒之畱都指揮周興等守城期以炮響出城應援眞旣出分爲奇正深入其阻而虜先潛伏山下俟眞至則四面攻之眞遇伏屢舉炮而興等與城中將士皆若不聞眞外無援兵智窮力竭慮殺其所部指揮千百戶耿秩等二百餘人又開原城中虜寇楊木答兀等同寄住韃官謀叛都指揮王雄等不率兵追捕縱其剽掠遼海衛千戶孫茂巡檢奴奴等忿怒躬率敢死軍士與虜拒遂奪東門茂復力戰中矢死賊引遁使無茂等奮勇擊賊則開原城爲其屠矣如此死者朝廷尙未加褒錄夫遼地南有倭寇東有朝鮮西北皆胡虜出沒不常於斯之際能捨父母妻子而冒犯鋒鏑者不過慕尺寸之階斗斛之祿失今不錄人心離矣脫使虜猝然再至孰肯捨生取義哉且當時將士遇賊不出如周興輩尙生享祿食撫妻育子於朝夕之間而挺身自奮捐軀殞身如茂者卹典未加泯然無念及之者死而有知豈瞑目於地下哉乞遣官取勘盡忠而死者幾人懷姦不忠者幾人加以賞罰則公道昭著非惟遼東將士有所勸懲天下將士亦知所勸懲矣上覽其言諭行在兵部臣曰旌忠賢戮有罪國之大典況死於戰陣者乎彼所言誠是其速勘實以聞

○甲子木速河等衛指揮同知捏哈卜忽禿河等衛頭目牙失哈等來朝貢馬及方物

○嚴京城捕盜之禁時京城多盜都禦史劉觀等議於五城兵馬司各增官軍一百人與同捕捉每五十家置巡更鋪一遇夜以十人守之有盜賊及違夜禁者皆聽捕以聞上從其議命英國公張輔同五軍都督府按地方遣軍助之若所轄之地有盜不能捕者領軍頭目及兵馬司官皆論罪復召尙書蹇義夏原吉等語之曰朕卽位以來深存好生之心近時犯彊盜者再三審覆未忍加刑小人無知不體朕意益肆姦頑公然紏合亡賴爲惡不已朕欲立賞格令軍民擒捕爾等計議以聞於是義等議凡爲彊盜者許諸人及四鄰擒捕如無力擒捕者許指實赴官陳告捕鞫是實犯人依律處死原捕及首者各賞鈔一千貫仍給犯人財產爲首者官旗軍校升一級民及工匠人等優免差役一年如同爲彊盜其中有能自首及擒獲者免罪亦給賞仍給犯人財產其四鄰藏匿之家知情容隱不首者罪同上從其議命揭榜以示中外

大明宣宗憲天崇道英明神聖欽文昭武寬仁純孝章皇帝實錄卷之十三

大明宣宗章皇帝實錄卷之十四

宣徳元年二月乙丑朔貴州宣慰使司土官宣慰使宋斌奏所轄乖西巴香等處山箐深險諸蠻雜處連年攻劫各寨殺傷官軍劫掠財物發人冢墓官司追捕則深入山箐而昆阻比等寨蠻人卓把同等不服輸稅土官劉得秀往諭蠻人欲殺之鄰寨救之得免計其爲惡十年之間八十餘次𨿽經赦宥終不悔過肆行劫殺軍民不安上命總兵官都督蕭授同三司官體覆果若不悛調軍剿之

○夜有流星大如雞彈色黃白有光起畢西北行至近濁

○丙寅賜福余衛指揮使忽剌赤等九十四人鈔彩幣表裏有差

○行在工部奏修理南京宮殿軍民供役者少欲令應天等府起丁多民夫協助每班二萬人給糧賞如例每三月一更從之

○丁卯遣太子少傅工部尙書兼謹身殿大學士楊榮釋奠先師孔子

○建州等衛指揮僉事塔阿沙州衛千戶兀魯思帖木兒等來朝貢馬及方物

○戊辰祭太社太稷

○賜撒力等衛韃官指揮僉事桑果奴等四川東川軍民府把事阿賽天全六番招討楊欽直龍等簇番僧出思吉監藏烏思藏國師班丹札思巴淨覺慈濟大國師班丹札失等四百四十一人鈔文綺襲衣有差

○行在禮部奏湖廣永順軍民宣慰司土官宣慰使彭仲男彭英等來朝正旦後期請罪之上曰遠人或阻風濤或因疾病不必深究其悉賜之賜鈔幣表裏如例

○夜有流星大如雞彈色靑白有光起翼東南行至遊气

○己巳廣西泗城州女土官知州盧氏遣族人岑臺等貢馬及銀器等物

○正一嗣教眞人張宇淸朝賀萬壽聖節賜鈔及襲衣

○賜占城國王侄濟布智眉等銀鈔紵絲紗羅彩絹及金織紵絲羅襲衣有差仍命賫文錦紵絲紗羅歸賜其國王及給鈔九百四十三錠酬濟布智眉等物直

○庚午上諭行在戶部尙書夏原吉等曰前下詔書令民間應有拋荒官田召人開耕依民田例起科近來各處有司多言戶部不除舊糧總額仍復徵收若果如此豈不失信民糧遠運艱難必致逃避則田起復荒卿等宜遵依詔書無失人心

○泰寧等衛伯顏著兒等三人來歸察剌兀山衛頭目撒裏本加東寧衛舍人薛成哥等三人來朝皆奏願居京自效命爲千戶等官建州等衛指揮僉事連臺等五人來朝奏願居遼東東寧等衛皆賜冠帶金織襲衣彩幣銀鈔綿布鞍馬有差仍命順天府及遼東都司各給房屋器皿等物如例

○浙江臺州府黃巖縣奏去年六月十九日大雨晝夜不止水溢平地五六尺傷田稼六百三十六頃有奇上命戶部蠲其稅糧

○辛未少保戶部尙書夏原吉奏官倉見貯小麥四十餘萬石恐年久朽腐今在京文武官月俸該折支鈔而久未支者令各支小麥五石於公私兩便從之

○巡按山西監察禦史張政言各處民人先有逃徙荒廢田土逋負稅糧近奉詔書赦宥令其復業所有積逋悉爲蠲免歡騰遠邇莫不來歸臣往山西經歷定興諸縣所見民人多復愁沮蓋是初逃之時有司懼罪未曾申達戶部不準開豁仍徵前所負租緣其舊業久棄今𨿽來歸生計尙無若復追徵逼迫則恐又致逃徙不敢不奏上謂行在戶部尙書夏原吉等曰逃民初歸固當寬卹大赦之後何逋不除豈可謂初未申聞便要徵納累年逋負民何以堪其卽下有司皆與蠲免

○壬申以明日萬壽聖節遣官謁告長陵獻陵

○襲封衍聖公孔彥縉以賀萬壽聖節來朝貢馬

○巡按狹西監察禦史梁廣成言狹西邊餉輸運最難若值薄收則尢不足請以狹西三司所問罪囚應笞杖徒流雜犯死罪者定其等第令於緣邊納米贖罪俟兵餉有餘仍復常例上謂行在戶部臣曰邊地米價髙犯者貧富不齊未可輕議

○夜有流星大如杯色靑白光燭地起玄戈旁東北行至輦道

○癸酉萬壽聖節上躬詣奉先殿及太宗皇帝仁宗皇帝幾筵致祭畢詣皇太后行禮出禦正朝受朝賀

○夜月犯五諸侯有流星大如杯色靑白有光後有二小星隨之出織女西行入貫索炸散乂有流星大如杯色靑白有光出箕南行至雲中

○甲戌廣西鎭安府土官知府岑永壽遣族人岑在雲南姚州土官同知髙紫穜四川烏撒軍民府土官知府穆卜妻圓和遣通事陸佐湖廣施南宣撫司同知譚敬遣舍人秦應潮等來朝貢馬

○賜木速河等衛指揮同知捏哈等四十人卜忽禿河等衛頭目牙失哈等一百六十四人鈔彩幣表裏有差

○賜亦馬忍山等衛指揮僉事完者禿等鈔金織文綺表裏有差

○免邊衛軍士歲辦柴炭初都督府歲供柴炭役及邊軍至是陽武侯薛祿言宣府懷安永寧諸衛俱臨邊境將士當嚴守備又令采辦柴炭致多逃逋乞罷其役上諭行在工部尙書吳中曰邊衛軍士專務守備何得勞以他役柴𨿽山谷所有然運送甚艱宜其有逃避者其卽免之自今凡有差用軍民必須計議得當而行不可輕率

○乙亥以初卽位攺元遣永康侯徐安安鄕伯張安等祭告祖陵皇陵懿文太子陵及晉恭王等歷代帝王陵寢嶽鎭海瀆鐘山太嶽太和山先師孔子諭之曰列祖陵寢慶澤之源朕永念在心若名山大川鎭奠宇內及聖帝明王皆朕所向慕者今卽位攺元之初特命卿等往修祀禮孔子曰祭如在祭神如神在惟誠與敬其往愼之

○行在禮部進耕藉田儀注上祭先農畢太常寺卿詣大次奏請詣耕藉位導駕官同太常寺卿導引皇帝至耕藉位南向立三公以下及從耕者各就從耕位戶部尙書北面進來耜導駕官同太常寺卿導引皇帝秉耒三推訖戶部尙書跪受來太常寺卿奏請復位皇帝復耕藉位南向坐三公五推尙書九卿九推訖各退就位太常寺卿奏禮畢導駕官同太常寺卿導引皇帝還大次華蓋侍衛如常儀順天府尹及兩縣令率庶人終畝是日賜百官耆老宴於壇側畢大樂鼓吹鹵簿導車駕還宮上觀之謂侍臣曰先王制藉田以奉粢盛以率天下務農天子公卿躬秉耒耜所貴有實心耳爲人君誠體祖宗之心念創業艱難愛卹蒼生使明徳至治達於神明則忝稷之薦不徒親耕矣農民勤苦終歲猶恐不免於饑寒國家輕徭薄斂使之以時而貴農重榖禁止遊食則人咸趨耕稼不徒勸率之矣不然三推五推何益於事侍臣對曰先王制禮有本有文陛下之言及此宗社蒼生之福也

○丙子福余衛都指揮喃卜花子卜剌歹等來朝貢馬

○命行在工部重建司苑局局先被火故也

○丁丑祭先農上躬耕藉田畢賜百官耆老宴於壇側

○昏刻月犯太微垣次將月在南夜有流星大如雞彈色靑白有光起河鼓東北行至近濁

○戊寅狹西洮州衛剌麻番僧班丹堅昝忽石門等衛頭目兀龍加等來朝貢馬

○論徵曲先安定功加國師宛卜格剌思巴監藏號爲淨慈普應大國師侖奔宛卜查失兒監藏爲弘慈廣智大國師吒思巴領占爲普覺靜修大國師失迦思端宛卜爲慧善眞修大國師達巴兒監參爲妙慈通慧大國師皆秩四品給誥命銀印剌麻著星爲普善禪師鴈兒吉爲普濟禪師江東巴爲善悟禪師楚兒加爲玄悟禪師鎖南札爲善智禪師朵只裏監藏爲淸淨禪師皆秩六品給敕命銀印

○以濟陽衛帶俸指揮僉事金愛友年老命其子馬哈馬代亦以馬哈馬方壯而熟於騎射故也

○賜行在錦衣衛帶管歸附韃靼都指揮阿老丁等三十二人田地艸場於順天府

○行在工部尙書吳中奏造軍器缺熟鐵請於江南諸處收買然道遠恐不及期今擬發民往遵化鐵冶先運鐵二萬斤備用上曰遵化旣有鐵何用買於江南況鐵重滯遠運尢勞民今當農時而有此役官吏裏胥逼迫民必受害而妨廢農功止取於遵化足矣

○夜南京地震

○己卯升行在府軍衛正千戶呂俊爲本衛指揮僉事

○交阯土官奉化府同知阮子晉淸化府推官潘坦之宋江縣知縣阮克誠磊江縣句歷巡檢司巡檢武存忠神投海口巡檢何師唐支隆海口巡檢宋變順化府經歷陳巨茶偈縣丞潘吟乍令縣丞黎托蒲浪縣丞黎已牢利蓬縣主簿阮士長芙��畱縣丞吳景傍利仁州永江口巡檢張个牢華州知州楊夢松同知張源注思州知州範公議同知武徵義州同知範昉升州知州阮蕘多翼縣丞吳景佺新安府竹洞社巡檢阮雕建平府巴粹口屯巡檢丁異多錦縣主簿阮多理乂安府通判阮思立奇羅縣主簿黎汝付東岸縣主簿阮居易嘉林縣丞蘇伯恭水尾縣丞黃扲珠等以考滿至京進土絹衣香

○襲封衍聖公孔彥縉陛辭賜鈔一千錠

○旦日生左右珥色黃赤晚日生交暈及左右珥上重半暈背气各一道昏刻月生左右珥色蒼白有白虹貫珥

○庚辰皇陵祠祭署社長儲智等三十四人賀萬壽聖節陛辭賜鈔各十錠

○以王勉爲行在鴻臚寺左少卿先是勉爲太常寺卿坐濫收齋郎罷爲民至是自陳臣前所收齋郎蓋準皇陵事例會同僚官於土民內選取非臣一人之私臣逮事太宗皇帝二十餘年今以罪黜伏乞矜憐上謂少師吏部尙書蹇義等曰勉無學術亦無淸譽特以皇祖舊臣未忍遽棄然不可以奉明神可攺授他職遂以爲鴻臚少卿

○司苑局言上供蔬菜當用薥稭三千束蘆葦蒲五千餘束麻千斤例當順天府取給上曰內用蔬菜幾何而取於民如此可三分減二顧謂侍臣曰大禹惡衣菲食惟恐奉養之過勞民費財朕安可以園蔬重勞費百姓

○徵西將軍參將保定伯梁銘奏寧夏邊衛軍馬眾多有疾者無藥治療乞官爲之備上命狹西布政司支官鈔市藥給之

○巡按狹西監察禦史梁廣成劾奏布政司左參議潘弘溺於佚樂不赴公座理事遇聖節無故亦不行禮怠惰不敬於法難宥命狹西按察司鞫之

○夜月犯亢

○辛巳賜朝鮮國使臣李澄等鈔彩幣表裏有差

○遼東總兵官都督僉事巫凱奏比鎭守居庸關都督沈淸言凡自虜中脫歸之人慮有姦詐請寄在京各衛移文原處令其官旗親屬赴京認領今遼東各衛所有被胡寇虜去得脫歸者老幼殘病五十餘人先因天寒皆令回衛依親暫處今當送京路遠艱於往來恐致失所必如淸之所言不惟沮人慕歸之心且動搖其親屬乞自今有被虜脫歸之人除有馬及少壯者令送京其無事情老幼疾病男婦請令徑送原衛付其官旗親鄰爲便從之

○江西建昌府奏郡有學田糧額過重舊例折布今復徵米遠輸如南城縣二都有田一千餘畝計糧九百六十餘石舊時民人八百戶輸納尙艱今多死亡止存二百戶糧額未減徵輸尢難近者禦史陳正倫言江西官田重租請仍折布已蒙矜允而上司猶欲徵米上孤明恩上命行在戶部如舊例折布

○夜有流星大如杯色靑白有光起參旗西行至近濁○壬午召戶部尙書古朴還朴先督賦於直隸諸郡至是以戶部尙書師逵有疾遂召朴還部

○命福建布政司右布政使姚肇致仕肇浙江富陽縣人洪武中爲太常寺丞累升雲南參政九年復升布政使肇歷事𨿽久而政迹無聞至是年老愈怠於事巡按禦史奏其不任事故命致仕

○賜建州等衛指揮僉事塔阿等及沙州衛千戶兀魯思帖木兒等八十七人彩幣表裏及金織紵絲絹襲衣有差

○尙膳監奏奉先殿祭卓尊罍及黃羅帷幔銷金夾袱歲久漫漶宜修理上曰祖宗神禦所用皆宜鮮好其令工部新制不可苟簡儉薄

○秦王志均奏請以長興侯舊居攺爲第四弟居宅從之

○雲南布政司左參政徐子良考滿應給本身誥命子良自陳父得成年已七十八乞以所應授誥命先授其父上命行在吏部從其請

○河東狹西都轉運鹽使司奏所隸鹽池周回百餘里護池堤堰一百二十處及墻垣更鋪近年爲雨所壞請依洪武中舊例令蒲角�羊二州安邑等縣民夫修築上諭行在工部臣曰方春農務爲急未可使民令俟秋成後爲之

○深州民嘗被差采木後以赦免已采者置於濱河爲水所漂有司責其償民訴於朝上謂行在工部臣曰置非其所致有失主典者之過何預小民而責其償且已赦免又責償是不信矣民無罪皆有司之罪姑宥之

○癸未賜廣西泗城州土官族人岑臺等鈔彩幣表裏有差

○巡按山西監察禦史張政劾奏按察僉事劉敬懵於政理恣肆怠惰廢事瘝官難任風憲命政執而鞫之

○乙酉以明日淸明節車駕發京城謁長陵獻陵先是上禦右順門謂侍臣曰朕自幼鐘愛於皇祖未嘗一日不侍左右弘謨偉略隨事訓教皇祖妣同歷艱難弼成國家撫育朕躬慈愛備至我皇考徳紹先烈仁覆蒼生不期年而遽上賓劬勞之慟終身今山陵在望霜露之感尢切將以淸明明日展謁至是車駕啟行

○夜有流星大如雞彈色黃赤出天江東南行至雲中

○丙戌車駕至天壽山上遙望二陵松柏郁茂因嗚咽流涕是日詣陵行謁祭禮不勝哀慟左右亦皆感泣上謁獻陵畢禦帳殿召成山侯王通工部尙書黃福等諭之曰今山陵將訖工卿等勤勞簡在朕心其督工官宜升賞以答其勞爾次第以聞務協公論工匠軍民久違父母妻子亦宜賞賚散遣寧家於是通等次第應賞官及工匠軍民具奏上閱之親定升賞例揭榜示之人皆歡悅

○大名大長公主薨公主太祖髙皇帝第七女洪武中冊封下嫁駙馬都尉李堅仁宗皇帝加號長公主上嗣位加號大長公主至是薨年五十九訃聞輟視朝一日遣中官賜祭命工部治葬

○丁亥車駕還京師

○日上生背气一道色靑赤鮮明

○戊子夜北方有黑雲一道東西竟天

○己丑賜雲南姚州土官同知髙紫穜四川烏撒軍民府通事陸佐廣西鎭安府土官族人岑在湖廣施南宣撫司舍人秦應潮等鈔彩幣表裏有差

○遼東都司義州備禦都指揮同知李信挾私杖殺義州衛指揮馬迅事覺都察院逮問得實擬律當斬上曰艸木𨿽微尙當愛惜人命至重豈可枉害況指揮朝廷命官都指揮而以私忿殺之則虐士卒可知命斬之

○夜有流星大如雞彈色赤有光起南斗東南行至近濁

○壬辰南京守備太監鄭和等奏天地壇大祀殿並門廊齋官及山川壇殿廊廚庫俱已朽敝請加修理上諭行在工部尙書吳中等曰祀神國之大事其祠宇皆當完固況郊壇山川壇尢重其令南京工部發匠修葺中言大祀諸殿當用香楠等大材請取四川湖廣所采者用之上曰大材南京見有者卽給用如無卽往彼取之須令善撫軍民給以糧賞一如營造工匠之例

○復遼東都指揮僉事牛諒官初諒挾勢欲逼取故官女子爲婦應杖會有詔卹刑準例運米贖罪行在兵部言當復職從之因諭諒曰爲大臣敢爾犯法再犯不宥矣

○甲午昏刻有流星大如杯色靑白有尾光燭地出天棓東行入天津五鼓有流星大如雞彈色赤尾迹有光起北斗西北行至遊气

大明宣宗憲天崇道英明神聖欽文昭武寬仁純孝章皇帝實錄卷之十四

大明宣宗章皇帝實錄卷之十五

宣徳元年三月乙未朔順天府官引京城坊廂長老人入見上諭之曰京師五方之民雜居習尙不同不易治朝廷供億百需以其便近多所責辦視外郡尢煩勞皆朕所悉今嗣承祖宗大統期與海內相安於無事矧京師乎爾爲民者胥相訓告勤務本業孝親敬長和睦鄰里不事遊惰不作淫巧不犯憲章則爲良民有司體朝廷之心視民如子卹其饑寒均其徵役撫綏良善詰治姦慝俾吾民樂生則爲良有司朝廷於爲善者賞之爲惡者罰之賞罰之典皆祖宗成憲朕不敢違時紀元之初政令維新京師之民拱聽聖諭莫不稱慶

○丙申上諭行在工部尙書吳中等曰朕聞狹西去歲薄收今軍民多艱食而修襄陵樂平二王府漢中運茶及采紅花茜艸之類皆用民力今東作之時何暇及此宜遣人馳驛諭所司姑停止所遣之人皆令還京

○以討定安番賊功升罕東衛指揮僉事綽兒加爲都指揮同知副千戶阿卜多兒爲指揮僉事頭目阿兒吉著裏吉管側爲副千戶

○行在工部奏韓王之國社稷山川等壇所用祭器冠佩及鄭王等七府樂器衣服諸物請於內庫支給從之

○丁酉上以舊制諸王子女婚娶皆由朝廷選授比以宗室蕃盛選之難悉得人乃命諸王自今婚娶或有不及時者悉自行選配然後聞之朝廷授以冠服冊誥儀物諸王便之

○貴州宣慰使安中遣把事王志彬遼東安樂自在州韃官舍人開原奴奴失倘哥三萬衛頭目鄭捨奴大嵩衛韃官指揮僉事髙阿得帖木兒等進馬及金銀器皿方物

○命總兵官太傅黔國公沐晟督寧遠州土官知州刀吉罕等捕寧遠州賊參將榮昌伯陳智等招捕交阯宣化太原等府賊時掌交阯都司事都督陳浚等奏交阯宣化嘉興等府賊首周莊等紏合雲南寧遠州紅衣賊長擎等劫殺人民燒毀州縣廨宇又太原等府歸化等州縣賊黃庵等聚眾爲盜並芙��畱縣賊潘可利亦從賊首黎利劫掠蓋太原宣化二府屬縣鄰近雲南寧遠州其人皆紅衣黑胸故號紅衣賊土官知州刀吉罕縱令劫掠官軍討之則遁入山林軍回復出行劫請兵討之故有是命

○賜福余衛都指揮舍人卜剌歹等鈔幣

○毛憐衛指揮僉事兀罕出等八人招諭逃叛楊滿皮至京賜鈔及彩幣表裏襲衣等物有差

○大同總兵官武安侯鄭亨奏欲以見在操備官軍五千人分作四班自春二月至秋九月兩月一次遣一千二百五十人取衣裝冬十月至春正月天气寒沍正虜寇出沒之時俱畱備禦過此仍舊從之

○正一嗣教眞人張宇淸欲求龍虎山道士八十一人度牒而難於自奏行在禮部侍郎胡濙代爲之請上曰僧道給度牒祖宗有定制無托人請求之理朕不惜宇淸惜其教也爾以朕意諭之

○戊戌狹西洮州衛著藏簇故土官正千戶些的子昝秀癿等貢馬

○行在工部言彰徳府奏趙府建社稷山川等壇應用材木請官給之然王之國之初仁宗皇帝已賜材木一千株今難再給欲給則量以近河所貯官木與之上曰立社國之大事況王國初建百儒未備可與材木一萬株發軍民運送

○羽林前衛指揮使陳廣伏誅廣貪酒暴橫結亡賴爲盜殺人被獲法司鞫訊得實當以斬罪其母訴乞存養上諭法司曰三品正官受祿不薄猶爲盜殺人此其人可知今內外軍職誰非功臣此而不誅是無法矣其斬之如律

○己亥貴州大平伐長官司土官長官宋英遣頭目陳文貴哈立麻番人鎖南堅藏管覺番僧公哥堅藏束藏番僧三丹靈藏番僧沙加藏並靈藏贊善王子鉆南監藏都指揮桑兒結藏子星吉兒監藏遣剌麻領占紮思巴等貢馬

○命行在禮部鑄鎭守交阯內官關防

○交阯總兵官榮昌伯陳智都督方政討叛寇黎利進至茶龍州敗績蓋政勇智怯素不相能內官山壽專志招撫而擁兵不救至是遂敗尙書陳洽以聞上遣敕切責智與政曰叛賊黎利本一小醜如早能盡心掩捕如拾芥耳乃安坐不慮養寇遺患今聞率兵至可畱關及茶籠州兩遭挫辱皆緣爾等平日私意忿爭兩不相下是以臨事之際勇者獨往而無謀懦者畏縮而不助安能成功論罪豈可寬貸今姑優容宜晝夜同心同力練兵蓄銳務滅此賊以贖前罪責壽曰叛賊黎利本一窮蹙小寇若早用心禽捕如探雀雛爾乃妄執己見再三陳奏惟事招撫以致養禍遺患及方政等進討爾擁官軍一千餘人坐守乂安不往來策應遂致誤事爾罪豈可容乎宜深思攺悔盡心奮力協助政等共圖後效敕洽曰陳智方政皆庸才智懦而多忌政勇而寡謀加以私意相競不相和協再至於敗今姑優容之使圖後效用贖前罪爾宜盡力贊輔俾其同心以平此寇古語云危而不持焉用彼相爾宜勉之

○行在吏部言徵至稅戶人材多有言老疾欲循例令子侄代者上曰古人言有恆產者有恆心今國家用稅戶人材意亦如此其老疾聽以子侄代但亦須考驗而後用之

○行在戶部言駙馬都尉宋瑛奏求白河邊廢地牧馬其中間有民田四十七頃上曰人與馬孰重此輩生長富貴恃恩恣肆豈知輕重須遣人覆勘如果皆是廢地與之但有民田勿與

○忠勇王金忠奏比賜牧地窪下不宜孳畜近三十餘里有廢地髙爽宜馬命戶部攺與之

○贈乂安知府琴彭爲交阯布政司左布政使遣官賜祭敕交阯布政使司曰故知府琴彭恪恭朝命堅持臣節畢力抗賊死不易心忠義之誠明如皦日朕懷憫惻夙夜不忘命特贈爲交阯布政使司左布政使敕至卽厚卹其家仍遣人護送其子一人來京官之彭交阯人擢知乂安府守茶籠州民懷其惠及叛寇攻城晝夜備禦臣節彌厲糧盡援絕不屈而死事聞故有是命

○庚子雲南元謀縣故土官知縣吾忠子政烏思藏番僧著竹哈密衛頭目哈剌苦出河州衛頭目兀魯思等來朝貢馬

○升烏思藏大寶大乘闡化闡教贊善五王及大國師釋迦也失差來使臣阿木葛爲灌頂淨修弘智國師鎖南星吉爲灌頂國師俱賜二品鍍金銀印領占端竹桑結巴髙竹斡升國師賜五品銀印及誥命領占班竹兒端竹癿藏襲國師賜誥命堅惇監藏鎖南失賴領著領占紮思巴鎖巴列升禪師賜敕命皆賜六品銀印公哥紮爲指揮使鎖南端竹爲指揮僉事賜銀印誥命金帶結藏爲正千戶賜誥命銀帶剌麻工葛端竹葛羅思巴星吉公哥音卜俱賜敕諭象牙圖書公哥賒剌鎖南紮俱賜護身敕

○渤泥國使臣沙那萬喏耶等陛辭上謂行在禮部臣曰渤泥國王遐旺之父在皇祖太宗皇帝時舉家來朝及還沒於路因命遐旺襲爵朝廷待之旣優彼之忠誠逾篤今復遣使遠來可嘉宜優賜之於是賜遐旺文錦金織文綺彩幣紗羅倍諸番國

○寧夏中護衛百戶姚純校尉餘丁王伴兒告慶王點閱軍士制造軍器購收天文書上知其妄貽書慶王曰小人誣罔已洞見其情叔祖忠敬朝廷藩屏宗社之心通於神明所從來久矣我皇祖皇考咸所倚重予目睹而心識者也今此憸人之言已屏卻不聽幸勿有疑

○辛丑命都督馬聚鎭守定州

○升掌府軍前衛事都指揮同知李玉爲行在中軍都督府都督僉事建州衛指揮使李滿任爲都指揮僉事命故金吾右衛指揮使申勇子剛金吾後衛指揮使賈甫子雲府軍左衛指揮僉事陶原子敬俱襲父職

○升魯府紀善王貞爲右長史與左長史鄭昭等俱致仕時魯王肇煇奏昭等在府三十餘年今皆已老請升貞爲長史與昭同致仕上覽奏諭行在吏部尙書蹇義等曰魯王賢而禮士昭等必有匡輔之益所奏宜從之義等因奏魯府左長史王璞請給誥命緣王府官侍王居京師者洪熙元年仁宗皇帝特恩給與誥敕今各王府文職官若比外官一考稱職然後給授則王府官例不考核其給授與否取自上裁上曰王府官豈可分內外先朝旣與誥敕當並與之必自長史紀善始義又奏洪武中奏定僉吏事例正軍戶五丁者充吏四丁不許水馬驛站貼軍雜役養馬等項人戶四丁以上者充吏三丁不許民戶無他役三丁兩丁者充吏一丁不許奉行已久今一戶有二丁三丁者一丁充吏一丁或爲官或充生員及有一丁充吏後有司又僉其一丁充吏來訴重役皆前例所未載難於處分臣等議得此等重役若一戶有二丁三丁內一丁充吏一丁爲官者免其吏農民一丁充吏一丁或自監生生員謫充吏者免其農吏先僉一丁充吏後又僉一丁免其後充者一丁充吏一丁充生員者免其後充者生員果有成效入學𨿽後卽免其爲吏者若及四丁之上俱不免從之

○壬寅召尙書黃福馳驛赴京時告省墓歸萊州

○以張珂爲宗人府經歷王子沂楊居正皆行在監察禦史子沂河南道居正福建道珂初爲贛州府知府坐事謫交阯充吏子沂初爲江西僉事謫隆慶州爲民至是俱以求賢舉至居正洪武中爲監察禦史有罪謫戍遼東先是仁宗皇帝諭吏部都察院臣曰今禦史多不稱任洪武中禦史被謫今尙有堪用者許舉用有薦居正者召至遂復其前職

○擢行人牟倫王翺序班趙儼庶吉士晏鐸監生劉禎楊理王懋蘇霖王禮韓瑄耿定俱爲監察禦史倫鐸行在湖廣道翺行在山東道儼行在河南道禎行在福建道霖行在廣東道禮行在雲南道瑄行在四川道定行在交阯道理南京河南道懋南京山東道升太常寺贊禮郎杜忠爲本寺丞吏部稽勛司員外郎商惠爲廣東布政司右參政應天府治中王巹爲山東布政司右參政山東布政司左參議潘栗爲山西按察司副使行在廣東道監察禦史陳治通政司知事顧謙前北京道監察禦史王恕俱爲按察司僉事治河南謙江西恕雲南調前浙江按察司副使許銘爲湖廣按察司副使攺江西布政司左參議魏修爲右參議初修以冗員召還至是無闕惟本司闕右參議遂攺任之

○降浙江按察司僉事謝庭蘭爲華亭知縣以巡桉監察禦史考其不勝任也

○增置廣西柳州府融縣思管鎭南寧府武緣縣西含寨髙井寨博合寨平樂府富川縣白霞寨桂林府義寧縣桑江口古田縣桐木鎭七巡檢司土官副巡檢各一員

○賜狹西洮州衛等處剌麻番僧班丹堅昝忽石門等衛頭目兀龍加等鈔彩幣表裏襲衣有差

○巡按山西監察禦史祝昇言臣回京日過辭寧化王王謂臣曰有母老患風疾無醫求之晉府不與欲取於軍民之間不敢情實迫切汝還朝爲我奏皇上乞一良醫療母疾母若更生不敢忘大徳上聞惻然卽命太醫院擇一醫士之善者遣馳驛詣之

○癸卯賜交阯奉化府土官同知阮子晉等二十九人鈔彩幣表裏有差

○先是行在工部侍郎蔡信言浙江等都司及大同寧夏宣府諸衛軍匠在京執役者乞皆取家室至京隸錦衣衛上不允以問工部尙書吳中中對軍伍當與兵部議至是兵部尙書張本等言信奏取軍匠家室計其數凡二萬六千人總二百四十五衛所而大同寧夏諸衛皆臨邊境爲匠者蹔役其一丁今若盡取如一匠止三丁四丁已近十萬之數士伍旣缺人情驚駭其言不可行上曰朕固知其不可彼以匠藝得官豈諳道理但知所管屬多則於已有利豈知兵備乃國家重事不可減徹況比來營建已皆停止何用勞擾如是已而復謂本曰昔魏文帝欲徙冀州戶十萬實河南非辛毗切諫不能止朕嘗嘆魏文躁急不知民艱方以玆自儆卿等於事不利軍民者苟有所聞必爲朕言之

○河間府靜海獻二縣民一百六十七人奏先因年谷不登饑窘乏食永樂間挈家往眞定等處就食今遇赦還而連歲所欠稅糧有司追徵不已乞蠲免命戶部從之

○甲辰總兵官都督蕭授奏貴州新添長官司舍人宋志道劫掠居民遣官招撫肆惡不悛又紏集諸峒蠻肆掠請發兵捕之上謂行在兵部臣曰梗化固當加兵但恐鋒鏑之下傷及無辜再令授及三司遣官撫諭若復拒命以兵剿捕未幾獲志道械至京上命行在都察院治之如律

○廣西按察使劉子春奏廣西都指揮同知陳全受慶遠衛官軍銀七十兩鈔六百二十錠請治其罪命按察司鞫之

○周府儀賓徐茂先卒訃聞上遣官賜祭茂先中山武寧王之孫也

○乙巳命駙馬都尉廣平侯袁容掌北京行都督府事調行在中軍都督府都督僉事山云爲北京行都督府都督僉事

○漷縣民充郊壇戶者有司責令養官牛又俾充遞運夫民訴於通政司以聞上謂侍臣曰國家重祭祀而郊祀最重舊制郊壇戶悉免他役者慮其不能專有司不知所重不卹民難可責也姑宥之遂命行在禮部申明郊壇戶免雜役之令

○丙午命都指揮僉事周敬掌遼東金州衛事時總兵官都督僉事巫凱奏金州地臨大海倭寇不時出沒而缺官守禦上命行在兵部尙書張本會英國公張輔選指揮老成可任邊寄者輔等言敬可用遂命馳驛往掌衛事

○命行在兵部凡武官有犯當立功充軍未行及法司見問者皆令往交阯立功贖罪

○右春坊大學士兼行在翰林院侍講學士王英奏母年老道遠艱於迎養乞以南京每月侍講學士俸於本貫官倉支給以備養從之

○丁未敕楚王蜀王各發護衛步兵一千福建廣東雲南貴州四川湖廣各都指揮司並南直隸各衛選調馬步軍共萬五千人赴交阯討叛寇廣西都指揮司於思明田州等府選調弩手土兵三千餘人聽徵且爲鄕導仍敕老撾不許容納叛逆

○上以春雨頻降退朝召行在戶部尙書夏原吉等諭之曰朕初承大統政化未洽念自古國家未有不由民之富庶以享太平亦未有不由民之困窮以致禍亂是以夙夜祗畏用圖政理所冀天時協和年谷丰熟去年冬多雪今春益以雨澤似覺秋來可望然一歲之計在春尙慮小民阽於饑寒困於徭役不能盡力農畝其移文戒飭郡邑省徵徭勸課農桑貧乏不給者發倉廩賑貸之

○迆北和寧王阿魯臺部屬把的來歸葛林衛頭目板塔等來朝皆奏願居京自效命爲百戶所鎭撫毛憐等衛指揮僉事亦令合等亦馬山衛試百戶委剌來朝皆奏願居遼東東寧衛悉賜冠帶金織襲衣彩幣銀鈔綿布鞍馬有差仍命順天府及遼東都司各給房屋器皿等物如例

○戊申夜月犯氐西南星月在北

○己酉夜有流星大如雞彈色靑白有光起大陵正北行至近濁

○庚戌試國子監生鄧廷秀等二百八十人於承天門外先是行在吏部以天下教官多缺奏請於兩京國子監選明經堪爲師範者至是選至上命行在翰林院嚴試之

○巡按山東監察禦史姚震奏山東諸府州縣永樂二十一年夏稅小麥前奉命折鈔已徵在官今行在戶部復令以鈔還民仍追小麥緣諸處連年薄收民食尙艱宜仍準鈔爲便上從其言謂行在戶部尙書夏原吉等曰令出惟行不惟反前令折鈔復攺徵麥何以取信於民卿等朕所倚任切湏畱意

○山西盂縣山東濟寧州河南磁州皆奏去年田谷薄收人民缺食已將預備倉糧米借給饑民俟秋成如數還官

○曉刻塡星犯鍵閉

○辛亥上諭行在吏部尙書蹇義曰交阯叛寇黎利潘僚殺害忠良盜據州寨凡官吏軍民有被迫脇不得已從逆及有曾與黎利等同謀受其委任者今能悔過遷善或率眾來附或挺身自歸悉宥其罪復其職役其中有能盡心朝廷出力報效及交阯土人有能奮建功績者皆量其功能授之以官可編置勘合一千道付總兵官及尙書陳洽掌之俾驗績除授

○復府軍前衛前左千戶所永樂二十二年冬以府軍前衛軍多分隸鄭襄諸王府至是所分之軍奏願還原衛所遂復之後以逃軍復役及新軍日增又置後左右右中右前右四所

○降應天府治中郤善江西按察司副使申嶽僉事吳禔爲交阯辦事官以監察禦史劾其不勝任也

○行在工部營繕淸吏司主事黎澄考滿吏部劾奏澄歷九載悉不赴部給由今又歷兩考始給由有違定制上曰澄在安南罪重皇祖特宥而用之今所犯小罪可宥也

○壬子雲南總兵官黔國公沐晟及巡按廣西監察禦史汪景明奏麓川宣慰司所屬思陀甸火頭曲比及廣西崇善縣土官趙暹等攻劫州邑阻絕道路蠻民驚駭遣官招諭不服請發兵討之上謂行在兵部尙書張本曰蠻夷自相讎殺未可遽發兵其再令三司招撫如又不服奏來處置

○太子太保陽武侯薛祿奏宣府臨邊重鎭洪武中置六衛戍守後皆攺調惟存宣府前一衛而左右二衛今屯定州請令復還宣府庶幾邊備嚴固上謂行在兵部尙書張本曰定州畿內地以宣府兩衛屯彼者永樂初權宜耳宜令復舊但兩衛軍士家屬不下二三萬人屯處已久今遽徙之人情稍難俟秋分兩番往來守備且俾豫營廬舍一年後並以家屬行

○大興左衛百戶李興奏臣父早喪母攺適狹西鄜州吏目今吏目已亡臣母在彼年老無依臣幸有祿乞躬迎歸養上顧行在兵部臣曰子無絕母之道從之但定與期限俾往

○夜月犯南斗

○癸丑升行在禮部右侍郎張瑛爲左侍郎兼華蓋殿大學士直文淵閣

○復金鑄大城縣知縣鑄先爲知縣滿九載赴吏部大城之民伏闕奏鑄公正淸廉知民疾苦乞賜復任上謂行在吏部臣曰牧民有善政者古有增秩其令鑄復任升從六品俸

○命指揮使杜福仍守開平福久在開平年六十餘以老乞閒以其子衡代開平千戶楊洪等奏福勇而有才居邊城久練達兵務善撫士卒乞令仍守開平上謂行在兵部尙書張本曰邊將在得人昔魏尙守雲中匈奴不敢近塞趙充國屯邊羌虜遠遁福練習邊事素得士心安可使就閒但當優待之耳遂以其子代令福爲致事官仍往開平協助都指揮唐銘等行事

○賜貴州宣慰司把事王志彬阿呂等遼東安樂自在州韃官舍人開原奴奴失倘哥三萬衛頭目鄭捨奴大嵩衛指揮僉事髙阿得帖木兒等鈔彩幣表裏金織襲衣有差別給鈔酬其馬直

○巡撫蘇松等處大理卿胡槪奏應天府上元江寧二縣耆民言今國子監缺膳夫黑窰廠乏工力皆取役二縣之民二縣之民差役頻繁兼有趣辦力不能堪請如洪武中事例以應天常鎭蘇松等府縣罪囚應笞杖徒流者充役爲便上曰役有罪以蘇民力亦何不可命行在刑部斟酌以聞於是尙書金純等奏請令南京刑部都察院諸衙門除偸盜鬥毆傷人及威迫人致死犯姦依律科斷外其民人有犯徒流罪者發充膳夫滿日更替軍民工匠犯笞杖者發黑窰等廠赴工滿日疏放從之

○甲寅四川播州宣慰使楊昇來朝貢馬及方物

○乙卯琉球國中山王尙巴志遣使者實達魯等上表貢方物謝命襲爵恩○賜狹西洮州衛故土官舍人昝秀癿貴州大平伐長官司頭目陳文貴哈立麻番人鎖南堅藏管覺番僧公哥堅藏束藏番僧三丹靈藏番僧沙加藏贊善王子鎖南監藏都指揮桑兒結藏子裏吉兒監藏等所遣剌麻領占紮思巴等鈔彩幣表裏襲衣有差仍給彩幣付紮思巴等歸賜鎖南監藏星吉兒監藏等且酬所貢馬直

○行在都察院奏遣禦史唐舟等二十一人分往各布政司直隸諸府州照刷文卷上諭舟等曰刷文卷以察姦獘正違錯湏以淸潔無私爲本不然則是非黑白不能分別然又當安詳平恕勿事煩苛爾等宜識朕意

○上朝罷禦左順門諭侍臣曰適觀大理奏錄囚其中有同飲致醉鬥爭殺人者當其同飲之時自謂意气相合及醉後不復省記遂至如此皆酒之過古人酬酢百拜豈有此禍漢以來醉酒殺人至於亡身破家者不少名爲毒藥豈不誠然此眞可以爲戒侍臣對曰禹﹤鋶﹣釒﹥儀狄而絕旨酒正慮此也

○丙辰命行在中軍都督府都督僉事李玉仍掌府軍前衛事

○命通州衛借職指揮使焦禮襲其父把思臺原職指揮僉事仍命其故兄謙子管失奴襲指揮使初把思臺任通州衛指揮僉事老疾以子勝代之勝卒子義榮襲亦卒乃以把思臺次子謙襲後謙屢徵進有功升指揮使又升都指揮同知卒其子管失奴時年尙幼禮借襲指揮使往遼東備禦至是管失奴長禮當還其官兵部以聞上曰把思臺之孫管失奴固當襲禮以借職當還官然禮在遼東能效勞勤而管失奴之父謙又自立功升至都指揮父祖俱有功子孫當俱優之遂以禮襲指揮僉事管失奴襲指揮使

○賜雲南元謀縣故土官舍人吳政烏思藏番僧著竹哈密衛頭目哈剌苦出河州衛頭目兀魯思等鈔彩幣表裏襲衣有差

○琉球國中山王尙巴志遣使奏臣祖父昔蒙朝廷大恩封以王爵賜皮弁冠服洪熙元年臣奉詔襲爵而冠服未蒙頒賜上命行在禮部稽定制制以賜之

○行在禮部奏錦衣衛力士寧直言山西中條山產膽礬乞令有司采進上曰膽礬何切於用使民耕則有粟充饑桑則有帛禦寒礬如山積何益饑寒乎小人之言不足聽也古之人君惟欲民富凡山澤之利皆弛其禁若礬可利民聽其自采

○丁巳五開衛吏龍淵言鈔法阻滯乞禁止民間毋以布帛米麥交易則鈔可通行上曰布帛菽粟民所服食不可一日無者互相貿易以厚其生豈可禁絕俗吏之言可聽乎

○夜有流星大如雞彈色赤有光起壁宿西北行至閣道

○戊午復趙府典寶正範澄官澄永樂十二年坐事謫戍交阯仁宗皇帝卽位從趙王髙燧奏遣使召還至是始至上嘆曰皇考愛弟之仁也命復其職

○沈王模奏今男女俱長將及婚配而府中窄隘欲展地增造府垣外皆民居地上謂行在工部臣曰王府當爲造居第但令民他徙必召怨可遣官往視當造居幾何民當徙者幾何具實以聞

○行在戶部奏永樂二十年天下所進賦役黃冊無官庫皆於各城樓收貯例應比對舊冊磨算異同緣舊冊皆在南京後湖欲以新冊送南京如例查對從之

○太子太保陽武侯薛祿奏萬全右衛城在徳勝關口地髙乏水宜徙於近城七里宣平堡計軍士三萬人築城可一月畢工上曰此城戍守已久安得重勞軍民唐太宗時有請修古長城發民乘堡障者太宗曰當掃淸沙漠何用勞民遠修堡障此役姑止

○己未造華陽王府教授印時王自陳承命居澧州凡遇謝恩朝賀累欲差人而官無印信文移不便事下禮部言平陽寧化等王府曾給教授印今華陽王府宜循此例遂命造給之

○命監察禦史薛廣伍宗源給事中劉俊李蕃及錦衣衛官分詣宣府隆慶等衛整點軍士

○庚申行在工部尙書吳中奏自通州抵儀眞緣河所貯材木宜令平江伯陳瑄所部糧舟回還者順載赴南京又言南京修殿宇缺材木請關鈔遣人於湖廣江西買用上曰若往湖廣江西買木道遠勞民可以運回南京材木用之

○夜有流星大如雞彈色靑白尾迹有光出閣道東北行至雲中

○辛酉黜行在湖廣道監察禦史謝瑤爲交阯大蠻縣知縣瑤薦賢奏牘誤書姓自陳攺正上謂行在吏部尙書蹇義曰古人奏牘皆存敬愼石慶書馬字欠一點懼及死今薦賢不知其姓豈能知才輕率如此豈稱禦史之職其攺外任遂有是命

○壬戌狹西按察僉事饒安奏寧夏甘肅重兵鎭戍供給糧餉民力甚難其地皆極肥饒官軍且耕且守最爲良法太宗皇帝嘗命勘核其田十不得一𨿽已屯種不足於用若令廉幹大臣往同二處總兵官勘核分給諸軍更蕃下屯課其實效仍禁官豪勢要之家不許侵占隱匿如此則地無遺利軍有餘糧可省轉輸之勞上嘉納之

○癸亥命有司爲故少師榮國公姚廣孝置墳戶

大明宣宗憲天崇道英明神聖欽文昭武寬仁純孝章皇帝實錄卷之十五

大明宣宗章皇帝實錄卷之十五終

明宣宗章皇帝實錄卷之十六

宣徳元年夏四月甲子朔享太廟

○遣中官祭司竈之神

○狹西洮州衛指揮後廣寧夏衛靈州千戶所故土官百戶脫火赤弟孛羅歹福余衛副千戶阿帖木兒烏思藏葛裏麻番僧著由靈藏番僧綽巴藏札癿星吉等貢馬

○乙丑命太子太保成山侯王通佩徵夷將軍印充總兵官都督馬瑛充參將往交趾徵剿叛寇撫安軍民仍命尙書陳洽參贊軍務

○敕安平伯李安掌交趾都司事仍聽緫兵官節制

○敕交趾三司曰今命成山侯王通等率師討賊通至選土兵三萬人聽其調度務殄此寇以安一隅所屬官吏軍民方以供億軍旅爲重其外一切細務悉停止毋以勞民

○丙寅削榮昌伯陳智都督方政官爵降充爲事官聽緫兵官王通調遣爲前鋒立功贖罪其所領制諭並徵夷副將軍印付通繳進敕諭智等曰朝廷命爾統兵往鎭交趾遏絕寇盜惠安黎元爾等懷私苟利不相輯睦致賊猖獗失陷官軍虐及良善論爾之罪萬死莫贖今姑曲宥但俱削爵卽從成山候王通等立功以贖蔡福愚戇敗事亦姑貸死立功如臨陣不武必誅不宥

○命神機等營都指揮謝榮等五百一十八隨成山侯王通往徵交趾從通所奏也

○四川鹽井衛副千戶毛鐘雲南之雲南縣把事李勝貢馬

○上視朝罷禦文華殿蹇義夏原吉楊士奇楊榮四人侍上曰太祖皇帝祖訓有云四方諸夷及南蠻小國限山隔海僻在一隅得其地不足供給得其民不足使令又云若其自不忖量來撓我邊彼爲不祥彼不爲中國患而我興兵伐之亦不祥也吾恐後世子孫倚中國富疆貪一時戰功無故興兵傷人切記不可後因黎氏弒其國主毒害國人太宗皇帝不得已有弔伐之師初意但討平黎賊之後卽求前王子孫立之蓋興滅繼絕之盛心也而前王子孫爲黎賊殺戮已盡乃徇土人之請建郡縣置官守非出太宗皇帝本心自是以來交趾無歲不用兵一方生靈遭殺已多中國之人亦疲於奔走甚矣皇考常念及之深爲隱惻故卽位之詔施恩於彼特厚昨日遣將出師朕通夕不寧誠不忍生靈之無辜也反覆思之只欲如洪武中及永樂初使自爲一國歲奉常貢以全一方民命亦以休息中土之人如何義等皆未有對上曰此固不背祖宗之心義原吉對曰太宗皇帝平定此方勞費多矣今小醜作孽何患不克若以二十年之勤力一旦棄之豈不上損威望願更思之上顧士奇榮曰於卿兩人云何對曰陛下此心固天與祖宗之心交趾於唐虞三代皆在荒服之外當時不有其地而堯舜禹湯文武不失爲聖君太宗皇帝初欲立陳氏所以爲聖漢唐以來交趾𨿽嘗爲郡縣然叛復不常喪師費財不可殫紀果嘗得其一錢一兵之用乎漢元帝時珠厓反發兵擊之連年不定有司議大發兵元帝用賈捐之議罷珠厓郡前史稱之元帝中主猶能布仁行義如此況陛下天下之父母何用與此豺豕輩校得失耶原吉曰容臣等四人更審思以對上曰然但朕素志如此本不系用兵之如何明日士奇榮奏事畢上曰昨日所論交趾事朕意有在矣卿兩人意與朕同第未可以遽言耳

○太子太保兼禮部尙書呂震卒震字克聲狹西臨潼人自幼記識聰敏日誦萬言裏中稱神童年二十中鄕舉下第爲太學生擢山東按察司試僉事入爲戶部主事升北平按察僉事太宗皇帝舉兵靖內難震侍仁宗皇帝居守永樂初升大理少卿尋升大理卿又升刑部尙書攺禮部母老家居承命歸省者三朝野榮之仁宗皇帝嗣位兼太子少師未幾進太子太保兼禮部尙書上嗣位念震舊勞特見優容至是卒遣官賜祭命有司治喪葬震𨿽爲禮官而不存誠敬不受善言太宗皇帝上賓遺詔二十七日釋縗服及期震建議君臣皆易烏紗帽黑角帶近臣有言仁孝皇后崩旣釋縗服是時太宗皇帝尙易素冠布腰絰震勃然變色詆其異已仁宗皇帝不用震議竟易素冠布腰絰洪熙元年分遣羣臣賫祝詞香幣祀嶽鎭海瀆及先代帝王陵震言於上乞祀文武成康便道省母從之震私以其妻喪柩與香帛同載而行至是祀太廟文武羣臣皆致齋震因使命飲酒西番僧捨大醉乃歸是夕得疾遂不起震爲人顧己利害於罔上厲下略無顧忌永樂七年太宗皇帝初巡狩北京皇太子監國南京上命禮部定畱守事宜震奏云凡四方郡邑奏常事者悉從皇太子處分奏本於南京六科收貯俟回鑾日六科通奏制可十一年十四年震再奏畱守事宜命如前制震悉行中外百司遵守十七年上在北京因事索奏本扈從給事中言本畱南京上偶忘震所奏畱守事宜曰奏本曷不詣行在遂問震曰豈禮部別有議擬耶震畏罪及對曰無之奏本當詣行在上再三問震對如前遂以擅畱奏本殺南京右給事中李能眾皆知能冤死然畏震莫敢言者其爲人槪類此久而朝廷益厭震所爲特念建文時效勞守

○丁卯命行在工部造皇太后宮中樂器衣服以備朝賀之用

○升行在禮部左侍郎胡濙爲本部尙書擢狹西臨潼縣知縣成林山西介休縣知縣許資河南汝州儒學正王琦新興縣儒學教諭陳摶狹西韓城縣儒學教諭李昌河南項城縣儒學訓導李貴進士張鐸王憲張駿龔遂盧睿焦宏羅銓任倫陳炎徐逵張士貞郭智陳璉於謙王郁髙敏陳璇邵嵩監生胡謙包徳懷蔣彥廣趙紳邵宗周皞田富李彜鄭道寧孫敏鐘量蔡寧王寶趙倫楊鐸爲監察禦史林郁行在湖廣道資銓行在廣西道琦摶炎逵彜行在河南道昌於謙宗行在山西道貴睿宏胡謙行在廣東道張鐸行在貴州道憲量行在江西道駿遂行在浙江道任倫富行在四川道士貞徳懷彥廣紳行在雲南道智寧行在交趾道璉寶行在山東道髙敏璇嵩行在福建道趙倫楊鐸行在狹西道皞南京山東道道寧孫敏南京廣東道禦用司寫書生員何友顧謙丁震姜浚爲行在中書舍人監察禦史鄒得初賀敬丁憂服闋命復職得初行在貴州道敬行在湖廣道

○給永寧懷來二衛軍士盔刀從本衛奏也

○戊辰趙世子瞻土�犮安陽王瞻塙來朝

○四川黎州安撫司土官左副使馬彪遣把事馬且及松藩等處番僧剌麻圓旦兒監參等貢馬

○己巳設交阯諒山府隘畱關董跕二巡檢司隘畱關舊爲小關堡董跕舊爲董跕堡俱以土兵土民守之因諒山府言其山箐險要請罷堡置巡檢司攺民兵爲弓兵故置之

○賜琉球國使臣實達魯等鈔彩幣表裏有差

○庚午皇太后聖節上率親王上壽禮畢宗室諸王各遣人奉表賀文武羣臣命婦行慶賀禮

○辛未秦王志均奏已擇狹西都指揮張麟女爲婚所少使女十人欲於軍民之家選用上復書曰擇婚已定當卜日發冊使女若選於民間或非其所願必致煩言西安護衛軍家女家必有願入宮者宜訪求酬之以直但不宜抑取以失其心

○伊王顒炔奏父厲王墳園享堂未建及本府宮殿年深損壞請免護衛軍士屯種俾之用工工畢下屯從之

○永興王志墣奏弟鎭國將軍志埁祿米及從人皆未有賜且將成婚未有居宅西安左衛舊治空閒乞以賜之上令行在戶部給歲祿如例居宅從所奏從人令西安護衛給之

○夜南京地震

○壬申命故錦衣衛指揮使亦剌思子馬哈麻襲職亦剌思本撒馬兒罕人洪武間歸附永樂間往亦裏吉思導其王子暖答石等來朝遂升是職至是歿十餘年例不應襲上念其父之勞特命襲之

○命司禮監移文諭太監鄭和毋妄請賞賜先是遣工部郎中馮春往南京修理宮殿工匠各給賞賜至是春還奏南京國師等所造寺宇工匠亦宜加賞上諭司禮監官曰佛寺僧所自造何預朝廷事春之奏必和等所使春不足責其遣人諭和謹守禮法毋窺伺朝廷一切非理之事不可妄有陳請

○癸酉皇后千秋節免文武羣臣命婦慶賀禮

○行在吏部尙書蹇義等奏請選官上從容諭之曰庶官賢否關國家之治亂掌銓衡者以進賢退不肖爲職一事得人則一事理一邑得人則一邑安推之庶政達之天下無二致也朕嗣承祖宗大統維新治理以安民生選賢任能尢爲切要古人取士於鄕以其道藝著聞有素後世以言貌求其底蘊蓋亦難矣況篤實之士率多恬退便辟之才巧於進取非至公無以勝私非至明不能格物嚴選舉以遏冗濫精考核以防矯僞毋俾小人貽患於民斯其善矣古之大臣以賢事君國家膺福蒼生受惠聲名流芳於永世卿等勉之

○釋義勇右衛軍閻羣兒等死罪初羣兒妻毛有淫行李宣者嘗以告羣兒羣兒數箠擊毛欲殺之毛於是誣羣兒與宣等九人彊劫校尉陳貴家監察禦史悉論彊劫罪當斬宣等家人擊登聞鼓訴冤雲貴被劫之日宣等各有事他適實不爲盜給事中李庸以聞上曰平人豈可枉殺以事他適當有證驗命行在都察院與之辧至是行勘他適有驗實不爲盜上命釋羣兒等毛氏抵罪諭左都禦史劉觀曰昔隋煬帝令於士澄治道但有疑似輙加考掠同日斬決二千餘人其中六七人者盜發之日先禁他所不勝楚毒亦自誣服有司明知不復執奏今非各人自陳豈不冤抑而死是爾等皆士澄也宜戒約諸道凡治獄必察實情此事若已論決朕必不汝貸矣

○甲戌琉球國中山王尙巴志遣使臣鄭義才進香長陵

○以前徵交阯都指揮僉事張貴爲湖廣都指揮僉事仍隨王通徵進

○以捕獲彊盜升行在錦衣衛緫旗宋斌爲本衛試百戶

○行在禮部奏思州府儒學選貢生員四人於例不考請送監讀書上曰出自蠻夷今能讀書終是未達大體宜令學官加意訓諭開其知識庶幾可用

○安東中屯衛指揮僉事姜通奏爲其子裕聘朔州衛指揮使周忠女爲配今已二年近爲平陽王選妃不得成婚上謂行在禮部尙書胡濙曰婚姻人道之始風教所關昔唐太宗聘鄭仁基女爲充華聞其已許陸氏遂罷之亦是重禮教今忠女仍歸姜氏令平陽王別選妃

○乙亥行在禮部奏山東有人自宮以求用者請如例發交阯充軍緣先奉仁宗皇帝聖旨有犯此者其所屬裏老亦不得無罪請令法司逮問之上曰先帝深懲此事故嚴其令近來犯者亦少裏老可宥之但申明舊禁使知遵守

○夜有流星大如雞彈色赤有光出心西南行至雲中

○丙子賜通政司左通政嶽福致仕福永樂中受命往蘇松嘉湖治水及提督農事後以右布政使周干等巡撫浙江還言福疾甚不勝事遂召還令致仕

○復晉府儀賓陳斌陶春祿米永樂中斌等坐累革冠帶罷歲祿仁宗皇帝復其官而祿米未復至是上聞之令復之

○浙江臺州府黃巖縣奏永樂二十二年七月內颶風大作海潮怒溢漂沒人民廬舍七千八百四十三戶老幼溺死者八百餘口渰沒官民田二百五十六頃四十畝有奇其年稅糧無從徵納乞蠲免從之

○丁丑湖廣容羙宣撫司故土官向友亮子子賢烏思藏番人汪藏等貢馬及方物

○行在禮部奏琉球國中山王使臣鄭義才告初來朝時遭海風壞舟因附內官柴山舟至今歸乞賜一舟以歸且得朝貢爲便上命行在工部與之

○行在戶部奏四川布政司廣積庫舊所積貯皆已支用尙有蠹損紵絲八百餘匹上令布政司同按察司官檢視若尙可用聽鬻之不可用毀之

○夜有流星大如雞彈色靑白有光出軫西南行至雲中

○戊寅禦制外戚事鑑及歷代臣鑑二書成頒賜羣臣及外戚上諭之曰朕惟治天下之道必自親親始至於文武之臣亦欲同歸於善然前世之不忘後事之師也故於暇日采輯前代近戚及文武羣臣善惡之迹與其所得之吉凶類爲此書用示法戒其擇善而從以保福祿於悠久二書皆上親制序文外戚事鑑序曰朕惟帝王之仁始於親親稽古唐堯協和萬邦必先九族蓋由內達外篤近舉遠致理之大經也夫居天下之上統天下之眾凡覆載之內皆欲使安其生足其養樂利於悠久矧夫至親近屬者哉人之行必在於善𨿽人品不齊而無不可與爲善者蓋善具於心非有待乎外惟所稟與習不同而後有流於不善者焉古聖人爲世道生民之計設爲之教使必由於善爲善斯合乎天道故曰作善降之百祥作不善降之百殃考諸旣往可鑑已朕祗嗣祖宗大位爲生民主夙夜惓切圖與天下共樂太平之福而必自親者始嘗以謂引之於福者曷如開之於道爲有本也諭之以言者曷如質之於事爲有徵也間采漢以下歷代戚裏之臣其善惡之迹並其終所得吉凶舉其大略而類別之得七十九人名外戚事鑑皇親各賜一本昔孔子刪�周以下之詩三百篇垂教後世其詩善惡悉具說者蓋謂其善可以感發善心惡可以懲創逸志皆有資益乎已也凡今戚裏之家誠能究閱是編擇善而從心體力行由是遠而博求古聖人之教近而奉守我祖宗之法敬愼弗渝將徳譽益興寵祿無斁國家有惇睦之羙君臣相與共享富貴於無窮焉歷代臣鑑序曰朕惟天生民立之君而天下至大民生至眾必有道徳明碩之士相與翼贊彌綸以成康濟之功故堯舜禹湯文武之世有臯陶伯益伊傅周召爲之佐百司執事之賢爲之用斯唐虞三代之盛治有非後世所能跂也東周以降治不逮古豈皆出於其君亦其臣有純焉有駁焉蓋隆古之時爲臣者率皆秉仁循義心夫天理之公視民如子憂國如家後之爲臣非無其人然亦鮮矣此治之所由不古若也歟歷代史官著臣傳以示法戒其賢者功徳宏而譽聞著𨿽去之千載輝光烜赫後來願治之主往往有生不同時之嘆不賢而挾姦縱私傷仁敗徳百世之下聞其姓名猶起人忿憾不平之气若是者可與共爲天下國家者乎朕嗣承祖宗洪業夙夜惓惓究惟治理所賴文武之臣同寅協恭以圖無忝蓋古者君臣有交相助益之義三代而上見諸經昭昭矣春秋以來二千餘年凡臣之行事其善惡大槪間類錄之總三十七卷名歷代臣鑑用賜羣臣俾時覽省夫道明徳立者其爲善之志固已素定士或不能皆然此臣鑑所由作也詩曰伐柯伐柯其則不遠孔子曰見賢思齊見不賢而內自省人之心豈有今昔之異哉誠能於是編擇其善者存諸心力諸行將建之事功光明俊偉有禆於國家有耀於後來而與古賢臣同一不泯於無窮矣朕之所益於羣臣如此爲臣亦必有以助益於朕庶幾明良相與同一忠厚之至也

○雲南順州故土官同知子淸妻觀音銘廣通縣故土官主簿叚璽子時春等來朝貢馬

○山東濟南府樂安州及陽信�河海丰樂陵四縣兗州府滋陽汶上二縣各奏自去年秋冬迄今雨雪不降麥苗俱槁秋田未種上命行在戶部遣官驗視蠲其稅糧

○夜月食

○己卯狹西臨洮衛國師端竹領占等來朝貢馬

○賜狹西洮州衛指揮後廣寧夏衛靈州千戶所故土官舍人孛羅歹福余衛副千戶阿帖木兒烏思藏番僧著由靈藏番僧綽巴藏札癿星吉等鈔幣表裏襲衣有差

○罷交阯布政司右布政使戚遜爲民初遜督事郡縣役民造船買女子載以自隨巡按禦史沈福劾奏治之遜引伏遇赦當復職吏部以聞上曰罪𨿽赦前贓穢之人豈可復居方面其罷之

○行在鴻臚寺序班石安奏月食文武百官皆赴中軍都督府救護獨建平伯髙遠都督婁鬼裏後至怠慢不恭請治其罪上諭之曰婁鬼裏外夷且老不足責髙遠不學不知儆天成當罪亦姑貸之

○庚辰上禦奉天門謂行在禮部尙書胡濙曰纂修實錄國家重事自古帝王功徳傳之萬世只憑史書祖宗以來多有徳政在天下皆須紀載今內外諸司尙有未奏來者是不體朕心爾禮部移文趣之

○攺太子賓客兼行在兵科都給事中李準爲北京行太僕寺卿北京行太僕寺卿王中爲狹西布政司左參政

○辛巳給靖江悼熺王次子奉國將軍佐敏歲祿六百石於廣西布政司米鈔中半兼支

○賜四川播州宣慰使楊昇鹽井衛副千戶毛鐘黎州安撫司把事馬且松潘等處番僧圓旦兒監參雲南雲南縣把事李勝等鈔彩幣表裏襲衣有差

○山東淸理軍伍大理寺卿湯宗奏濟南兗州東昌靑州四府自去年七月至今年三月皆無雨雪麥苗焦槁民多艱食今工部派買顏料甚急土無出產乞暫停止以待秋成工部尙書吳中言顏料皆陵寢殿宇待用之物上曰山東之民祖宗之民也艱難如此祖宗所不忍爾可以苛急擾之耶其悉停罷

○蜀府儀賓雷安卒訃聞賜祭

○壬午復暢宣狹西秦安縣知縣宣爲知縣以母憂去官民相率訴於按察副使鄺野言宣爲政廉能撫民勤勞差科均平逃徙復業詞訟簡盜賊息恐別除官有不如宣民將失所野以其情上聞時仁宗皇帝臨禦命吏部俟宣服闋復其官至是宣至吏部以聞上曰民欲之按察司言之所當從況有皇考之命乎卽令復職

○置長陵衛經歷司經歷一員

○革義勇左衛經歷司以衛攺爲行在龍驤衛故也

○楚王孟烷奏後宮居室未完請畱屯軍並力完之從之

○行在兵部尙書張本奏供用庫今用曳碾犍牛四十頭令買於民間臣請用太僕寺所餋官牛爲便上曰卿言甚善卽取用

○廣平府曲周縣民奏佃種官田一頃養官牛一十一頭牛相繼皆死歲虛納租米三十五石乞免追租官田乞準民田例起科上諭行在戶部臣曰此皆已行之令何至百姓復以爲言豈非奉行者之怠慢乎其悉從之

○參將都督同知陳懷私遣騎士二十餘人出境爲守備指揮張善所止懷憾善等杖之保定伯梁銘以聞左都禦史劉觀請治陳懷罪上曰懷大臣姑令自陳其實

○癸未建鴻臚寺公宇

○升太僕寺寺丞龐塤爲本寺少卿行在四川道監察禦史顧立山西道監察禦史劉可北京道監察禦史張約爲按察司僉事立廣東可山西約浙江

○行在禮部奏監生何干等六十二人省親祭祖違限例應充吏而各言因患病故緩請姑送監肄業以俟復勘上曰𨿽君子不逆詐亦宜勘實以警後來

○夜西北有虹一道色蒼白鮮明

○甲申賜如來大寶法王等使臣指揮使公哥癿等及奉使迆北回還義州等衛官軍張榮等一百八十六人金織文綺襲衣等物有差

○行在戶部奏直隸揚州府通判並海門縣民告田多瀕海自永樂九年以來爲海潮衝決凡八百八十二頃六十畝應徵稅糧六千八百六十二石七斗絲二十七斤租鈔六貫有奇陪納艱難乞除豁從之

○曉刻有流星大如杯色靑白有光起閣道東南行至近濁

○乙酉行在大理寺奏嘉興縣民張謹以私忿殺平民一家七人侵盜官糧千二百餘石彊奪民田千五百餘畝又以催納鹽鈔爲名取民米六千石律當斬上曰居下而敢肆惡如此是一鄕之豺虎也小民何以得安命卽斬之家屬皆徙邊又曰朕非好用刑但扶植善柔不得不爾將刑謹復訴冤請行在都察院覆勘其實然後行刑從之

○丙戌行在戶部奏總兵官陽武侯薛祿領軍巡邊計開衛所儲豆不足支用今農作方興未可役民宜於附近衛所發軍及餘丁萬人於長安嶺倉人支豆一石運赴開平上是其言仍命陽武侯以兵護送

○楚王孟烷奏蒙調護衛步軍一千人往徵交阯緣護衛軍素無軍器敕湖廣都司給之

○山東東昌府淸平縣奏去歲亢旱田谷薄收今新谷未登民饑者眾本縣倉見貯米麥二千八百三十五石請以驗口賑給上命戶部如其言速出濟之

○夜有流星大如雞彈色赤尾迹有光起天弁東北行至左旗

○戊子賜永興王志墣冕服以襲之初未賜也山東陽信縣民張世傑等奏所種地七頃七十一畝自永樂十年以來被雨水渰沒半成鹻地不宜苗稼累累歲虛納稅糧乞除豁命行在戶部除之

○己丑貴州金築安撫司土官安撫得珠遣頭目劉英等貢馬

○行在吏部奏浙江布政司右參議郭溥江西臨江府檢校馮智才不勝任山西解州府判官劉宗道考滿患病例應罷爲民三人自陳溥嘗爲北平府推官智爲倉大使皆有守成功宗道爲揚州府興化縣丞嘗全城歸順特命冠帶致仕

○夜有流星大如雞彈色靑白有光出北斗柄出西北行至雲中

○庚寅賜湖廣容羙宣撫司故土官舍人向子賢雲南順州故土官同知子淸妻觀音銘廣通縣土官舍人叚時春烏思藏番人汪藏等鈔彩幣表裏有差

○行在兵部尙書張本言臣嘗奉詔榜諭軍官存卹軍士比聞各處勾角�羊補伍新軍所管官旗視爲泛常略不存卹又不卽與月糧乃妄生事端索其才物又不副意輙苦嚴刑困﹝抱本﹞以重役以致棄子遺妻非死則逃不惟行伍空歇實使無辜被害情甚可矜請加窮治上曰武人知貪利不知教令可再出榜曉諭俾攺過自新凡新軍到衛半月卽與之糧容其兩月修置宅舍然後役之若仍蹈前非肆虐不悛風憲及鎭守官體實究治

○行在三法司言永樂中官吏犯笞杖徒流死罪罰運甎畢日各還職役軍民著意寧家是蓋一時權宜今宜有差等上令羣臣會議至是上議凡雜犯死罪及徒流笞杖有力者俱依永樂中所定運甎例笞杖罪者官吏監生人材各還職役閒吏送吏部別用軍職犯徒流罪者調衛雜犯死罪者降用文職官吏犯徒流並雜犯死罪俱放原籍爲民軍民人等俱著役寧家若官吏犯受贓死罪並閒吏犯徒流罪者仍發北京地方爲民命如所議

○交阯都指揮司按察司奏爲事官方政等守乂安府賊以兵臨城政按兵不戰都指揮使王演慮賊勢益甚自率精騎出擊之斬賊首百七十餘級賊懼而遁上謂行在兵部尙書張本曰方政不戰或持重以待未可知然賊遠來勢銳擊之足以挫其鋒演可謂有功賞不可緩其遣人馳驛賫銀幣勞之

○辛卯黔江王友附薨王蜀獻王嫡孫悼莊世子第二子謹靜有行永樂二十二年十二月冊封年二十薨訃聞輟視朝一日命有司治喪葬遣官賜祭謚悼懷

○賜狹西臨洮等衛國師端竹領占等一百七人鈔彩幣表裏紵絲襲衣有差

○壬辰湖廣前盤順安撫司土官安撫剌惹送子向鐘謹雲南馬龍他郎甸長官司通事馬寺狹西河州衛番僧監藏領占等貢馬

○行在戶部奏比者山東靑州府言民艱食請給官糧賑濟而未見開報饑民多寡之數請覆勘然後給上曰民饑無食濟之當如拯溺救焚不可少緩若待覆勘而行豈不有餒死者宜遣人馳驛往山東令布政司與府官從實取勘就便分給庶幾有濟

○日生暈色黃赤周匝濃厚

○癸巳交阯交州府等衙門考滿土吏楊巨兩等四百六人貢方物

○召山東淸理軍伍大理卿湯宗還時山東久旱禾麥焦枯民饑流徙上聞之諭兵部工部臣曰近數有言山東旱饑朕寢食不寧夫治國在安民無水旱之災民足於衣食則安今民未安而湯宗往淸軍伍郡縣官吏聽受約束稽核兵籍奔走喧呼倍加騷擾民必驚駭逃者所以益眾令兵部驛召宗還凡外衛軍旗在山東取軍者悉令還衛一切買辦皆停罷

○兵仗局工匠二人老且盲訴乞免役上問行在工部尙書吳中等曰匠以萬計何必此兩人古之仁者不以羸馬駕車爾等亦可爲忍人矣其卽免之今後一應匠作老疾者準此例

大明宣宗憲天崇道英明神聖欽文昭武寬仁純孝章皇帝實錄卷之十六

明宣宗章皇帝實錄卷之十七

宣徳元年五月甲午朔以賜貴妃孫氏寶命禮部定儀注擇日以聞上嘗謂行在禮部臣曰貴妃恭肅小心動循禮則祗事皇太后盡孝敬又能輔朕及奉順皇后後屢請褒異之禮部尙書胡濙對曰貴妃後之副貳賢淑如此當受以寶以昭其徳上是之故有是命

○諭三法司曰古者孟夏斷薄刑出輕系仲夏拔重囚益其食所以順時令重人命也我祖宗之時每遇隆寒盛暑必命法司審錄囚系卿等皆先朝舊臣嘗所聞知者朕體祖宗之心敬愼刑獄冀不往民命上格天心今天气向炎不分輕重而悉系之非欽卹之道古人謂刑爲祥刑以其用之至當足以召和气福國家卿等當體此心卽量情罪輕重而區別之務存平恕毋致深刻

○上聽政罷禦左順門語侍臣曰朕祗奉祖宗成法所以諸司事有疑礙而奏請者必命考舊典蓋皇曾祖肇建國家皇祖皇考相承法制詳備況歷涉世務練達人情謀慮深遠子孫遵而行之猶恐未至世之作聰明亂舊章馴致敗亡往事多有可鑑古人云�周子孫能守先王之法𨿽至今存可也此誠確論

○乙未命行在右軍都督府都督同知倪寬孫通襲爲金吾右衛指揮使羽林右衛指揮使陶俊子廣襲長陵衛指揮同知大興左衛指揮僉事韓普弟春濟州衛指揮僉事郭成子震俱襲其職都指揮僉事末臺子客薛仍爲都指揮僉事末臺忠勇王金忠故部屬旣卒客薛告襲職忠以聞許之兵部奏故事都指揮無襲上曰遠人來歸不必拘定制遂命之

○丙申下詔赦交阯有罪者詔曰朕惟統理之道所重愛民矜卹之仁宜存宥過交阯自入職方今二十載數構叛逆以勤王師惡死樂生人情無異趨淵赴火豈其本心究詢所由皆緣有司撫綏失當漁奪無厭情不上通澤不下究致其困苦遂生危疑逃避山林嘯聚爲亂推情非得已論罪誠有可矜用霈洪恩悉與湔滌凡交阯官吏軍民人等所犯反逆等罪已發覺未發覺已結正未結正詔書到日罪無大小咸赦除之其黎利潘僚路文律等本皆歸心朝廷曾經任用偶乖一念失誤至此今特開其自新之路誠能悔過從善復守臣節悉宥其罪仍授以官及有彼黎利等迫脇從逆並鄭公證等餘黨逃避未出者今能挺身來歸或赴所在官司自首一體赦宥官復原職軍復原伍民復原業詔書到後如黎利等及脇從之徒執迷不悛仍前拒命天討必加後悔無及今後交阯軍民人等除合納稅糧外其該徵及采辦金銀鹽鐵香貨魚課等項悉行停止金銀銅錢鹽及鹽魚皆聽於境內交易官府勿禁用稱朕卹民之意

○隆慶三衛指揮李景等劾奏都督沈淸鎭守居庸關不能約己卹人奉公守法惟務貪虐百計誅求剝削月糧侵盜官物私役軍余不分屯守計名科需或邀阻關口�人取其物貨或以死畜分給隊伍令納價錢擅開已塞山口役軍伐木私用凡十八事行在都察院請治其罪上曰都府大臣非有重過宜存恩意可先鞫所使之人事果有實別奏處置

○夜有流星大如雞彈色靑白尾迹有光起亢西北行至平星五鼓有流星大如雞彈色靑白有光出昴西南行入斗沒

○丁酉湖廣麻寮守禦千戶所故土官百戶劉曰�永子寬雲南姚安軍民府普昌巡檢司故土官巡檢李善子文忠等來朝貢馬

○給永興王府鎭國將軍志埁從人五十人先命於西安護衛量給秦王奏西安護衛官軍俱有池役而永興王府有校尉五百人請量給與之上曰是秦王不愛弟也擁三護衛不肯分乃欲五百人中分之何其不推恕心命兵部於西安三護衛給之

○內官馬安往歸自寧夏奏慶王以府中小人造謗離間親親不能自安上乃貽書慶王曰昔皇祖臨禦之時叔祖每歲一往韋州度夏然皆聞之朝廷方行未嘗自專及今歲亦先差人來言然後行叔祖恭謹如此彼小人不知輙敢造言妄訐今已洞見其妄叔祖不必介懷且叔祖平日以至親愛厚於予久矣夙夜銘感不忘今方以藩屏托重豈彼小人所能間也幸坦懷自適勿有所疑

○擢進士萬觀熊昱聶用乂徐湯崔碧陳叔剛王彊陳谷趙寬爲監察禦史觀南京福建道昱南京廣東道用乂南京廣西道湯南京河南道碧南京交阯道叔剛彊行在四川道榖行在交阯道寬行在雲南道以鄭讓爲鴻臚寺序班讓故工部侍郎剛之子上念其父舊勞故用之升江西按察司僉事劉瓚爲浙江按察司副使狹西鳳翔府知府仇益爲按察使令致仕淮安府山陽縣丞崔奎爲北京行太僕寺丞左春坊左中允王愷爲廣西按察僉事詹事府主簿程中爲戶部員外郎寧波府通判廖閏爲本府同知大名府浚縣稅課局大使焦瑾爲本縣知縣順天府固安縣丞李致和復職升從七品俸時益奎皆考滿至京行在吏部言益年老當罷奎稱職當升上聞太宗皇帝靖內難時益以全城歸附奎劾守城功故皆升之而命益致仕愷與中皆舊宮臣仁宗皇帝卽位凡舊宮臣皆已升遷而愷以親喪歸中畱南京故不及至是來朝上念先朝舊人皆升用之閏瑾致和皆以九年考滿吏民言其才賢乞畱之故有是命降福建按察司僉事徐譽爲天臺縣知縣浙江道監察禦史李榮爲狹西按察司照磨皆以吏部言其不稱也

○增置廣西桂林府荔浦縣峯門寨永福縣蘭麻鎭柳州府賓州安成鎭三巡檢司土官副巡檢各一員

○鎭守居庸關都督僉事沈淸奏隆慶三衛指揮向廣李景等私役軍士及賣放軍伍等事上以付行在都察院左都禦史劉觀言淸與景等互相訐奏請令質對上從之

○鎭守薊州山海都督僉事陳景先奏比有令遵化仍開冶炒鐵所役軍民如舊取用臣按舊役遵化東勝右忠義中興州前屯四衛軍士千人久已遣還發補神機營及諸衛守備又永平府灤州及遷安等六縣民千人亦驗丁餋馬及有他役今正當耘耨之時役之恐妨農事乞先以遵化東勝右忠義中永平盧龍東勝左薊州鎭朔營州右屯開平中屯興州右屯興州前屯興州左屯十三衛及寬河守禦千戶所神機營遣還操備官軍內量其多寡暫借應役兩番更代俟秋收畢仍發永平州縣民及旁近衛所軍士如舊赴工從之

○戊戌端陽節賜文武羣臣扇

○四川長河西魚通寧遠等處番僧禪師桑者朵兒只兀者前等衛指揮同知阿魯禿等來朝貢納

○己亥行在禮部上授貴妃冊寶儀注一前期鴻臚寺設節冊寶案節居中冊東寶西設節冊寶彩輿於丹墀內教坊司設中和韶樂及大樂是日早錦衣衛設鹵簿大駕內官設貴妃受冊寶位於宮中設節冊寶案於受冊寶位之北節居中冊東寶西又設杳案於節冊寶案之前設內贊二人引禮二人設女樂於陛下至期上禦奉天門內具皮弁服鴻臚寺官奏執事官行禮畢奏請升座導駕官導上升座文武百官具朝服入班行叩頭禮左右侍班正副使入就拜位贊四拜興傳制官前跪稱傳制俯伏興執事官舉節冊寶案由奉天門左出置禦道中傳制官由左門出稱有制贊正副使跪制曰宣徳元年五月初九日授貴妃孫氏冊寶命卿等持節行禮贊俯伏興四拜禮畢執事官舉節冊寶置彩輿中黃蓋遮送至左順門外正副使朝北而立內官捧節冊寶由正門入迎至宮中節冊寶未至之前引禮請貴妃具法服俟節冊寶將至宮人執扇擁護及擎執在後引禮導引貴妃出迎於宮門外節冊寶至由正門入貴妃隨至拜位內官以節冊寶置於案內贊贊四拜贊宣冊贊跪宣冊官取冊立宣於貴妃之左宣訖贊授冊贊搢圭宣冊官以冊授貴妃受訖以冊授女官女官跪受於貴妃之右立於西贊宣寶宣寶官取寶立宣於貴妃之左宣訖贊授寶宣寶官以寶授貴妃受訖以寶授女官女官跪受於貴妃之右立於西贊出圭贊興內贊贊四拜禮畢內官持節由正門出貴妃送出宮門外內官賫出至左順門外以節授正副使報禮畢正副使得報持節復命

○遼王貴烚奏府中軍校止二百人不足於用上命行在兵部於荊州三衛實撥軍旗三百人以益之

○武城後等衛指揮劉成等六十人奏洪熙元年出塞巡哨所給馬病死所司責償乞除免兵部言馬死於赦後應償上曰以巡邊而死責償過矣遂命自今因徵哨馬死者免償

○庚子行在戶科給事中盧琛以訥於奏事攺廣西橫州判官

○命行在工部凡用工軍民人匠每月人與米五斗鈔四錠鹽一斤如洪熙之制

○給薊州衛操備軍士衣甲一千四百副及火藥信炮

○周王有燉奏妃位久虛無以相祀事宮人鞏氏由良家子入宮已久能執婦道請冊爲妃從之

○行在禮部奏錦衣衛緫旗衡整女母病篤刲肝煮液飲之而痊宜旌表上曰爲孝之道孔子曰身體發膚受之父母不敢毀傷剖腹割肝此豈是孝若至殺身其罪尢大況太祖皇帝已有禁令今若旌表使愚人效之豈不大壞風俗女子無知不必加罪所請亦不允

○辛丑立故少師榮國公姚廣孝神道碑初廣孝卒太宗皇帝親制碑文命有司營葬並樹碑神道時碑已具而文未刻至是其養子繼以請上諭行在工部臣曰廣孝從皇祖最久靖難與有勞勤其卒也卹典特厚遂出永樂中禦制文付之曰其卽爲刻碑以成皇祖嘉念功臣之志

○壬寅命正使太師英國公張輔副使少師兼吏部尙書蹇義持節賜貴妃孫氏寶復賜之冊曰帝王理萬邦必以齊家爲本徳教孚四海必以正內爲先朕嗣統之初建中宮之位爰嘉令淑咸有褒升惟爾貴妃孫氏毓自名門早膺愼選嬪於春宮之內夙昭女徳之華恭愼惠和諧琚瑀珩璜之節靜莊誠一循詩書圖史之規壼儀允茂於肅雍奉餋致隆於愛敬恆存雞鳴儆戒之義適予關睢樂得之心六宮所推四徳咸備年歲滋久輔翼良多已進禕翟之榮俾冠軒龍之貳今特加授冊寶用表褒隆於戲大一統而端內政予資翼贊之勤率九禦以副母儀爾懋徽猷之績敬以相祀仁以進賢惟善以榮身惟謙以崇徳惟儉以滋多福惟愼以茂芳譽服我訓辭永光寵祿欽哉

○癸卯修南京諸衛倉廒

○日生右珥色黃赤鮮明

○甲辰浙江湖州府徳淸縣奏本縣充軍及丁絕人戶有荒蕪官民田地共七百四十八頃六十六畝有奇已召民佃種稅糧請俟三年後如民田例起科從之

○乙巳仁宗皇帝小祥上躬祀幾筵出禦奉天門謂侍臣曰皇考聖仁愛民如子方爲國家培固基本以遺子孫而遽上賓傳之於朕今及小祥豈勝哀感因嗚咽流涕

○蘇門答剌國王宰奴裏阿必丁遣使臣巴母滿剌加國王西哩麻哈剌者遣使臣一思馬白葛達國王遣使臣和者裏一思等來朝貢方物

○曉刻有流星大如雞彈色赤有光起天蒼東南行至雲中

○丙午哈密忠順王卜答夫星遣使臣捨剌夫丁等來朝貢馬及方馬

○命行在兵部凡宣府左右二衛官軍在神機營練習者更番往來操備初陽武侯薛祿言宣府兵臨境外凡官軍別有差占者宜遣還時在神機營練習者千三百人管營安遠侯柳升復請畱之上命升與兵部尙書張本議本奏境外守備爲急宜令更番從之因命自今神機營官軍缺宜於境內衛所選補

○行在戶部主事王良言開平極邊之地歲運糧給之而軍士戍守者皆有妻子糧不足以贍其家乞簡精銳者更番守城令其妻子入赤城云州立堡居之上覽其奏謂行在兵部尙書張本曰更番之說亦是良策亦嘗有言宜云州立堡者宜熟圖之

○嶽陽王孟爟薨王楚昭王第九子永樂二年冊封至是薨輟視朝一日命有司治喪葬遣官賜祭謚悼惠

○以西安前衛爲鎭國將軍志埁居第初永興王志墣奏西安左衛舊治空閒請與志埁上許之至是狹西都司言西安左衛乃接待外夷朝使之所今有夷使在內請易以西安前衛從之

○狹西邠州淳化縣丞吳整言去歲秋臣自京師通州舟行抵河南衛指輝府緣河兩岸見漂流骨骸並往者壞鈔法裊令示眾之屍俱未埋瘞乖天地中和之气虧皇上覆載之仁乞令郡縣悉爲埋瘞仍常遣人巡視遇有遺骸官爲瘞之毋使暴露上諭行在禮部尙書呂震曰文王仁及朽骨丞所言當從之卽施行勿緩

○丁未朝鮮國王李祹遣陪臣南暉等奉表貢馬及方物謝賜彩幣恩

○以李文中爲雲南姚安軍民府普昌巡檢司巡檢順州故土官同知子淸妻觀音銘爲本州同知皆不世襲文中故土官巡檢李善子善卒文中奏乞襲職子淸卒無子土人以觀音銘處事公當人所信服保送至京吏部以聞且言皆非世襲官上曰以蠻夷治蠻夷心相信矣其從之但世襲祖宗成憲不可違也

○昌黎縣嘉穎屯民楊東成妻李氏一產二男一女命禮部如例給鈔米

○襄城伯李隆奏南京軍官應襲子侄八百餘人無馬騎操命以太僕寺孳生馬駒給之

○行在都察院左都禦史劉觀奏比府軍衛卒李興彊劫事覺詞連衛卒陳壹壹妻擊登聞鼓訴冤云興行劫之日壹直承天門實不同行今行勘是日壹實輪直承天門同伍之人驗證明白又審問興與壹初實有怨壹果非彊盜上曰彊盜罪當斬豈可假公法報私冤壹當釋之

○狹西都指揮使司奏所屬近地凡十四衛所軍士三之一屯田其餘守禦比來守禦軍多有差遣乞以屯田軍士之半復還守城上諭行在兵部尙書張本曰屯軍春種已畢又令守城則前功盡棄勿聽但守城者毋擅差使得專守可矣

○昬刻辰星犯鬼西南星

○戊申午朝退上語侍臣曰天气向炎正農夫耕耘之時因誦聶夷中鋤禾日當午之詩且曰吾每誦此未嘗不念農夫又曰朕八九歲讀書皇考臨視親舉筆寫是詩以示且問曰角�羊否對曰稼穡艱難在此也皇考笑而領之自是常教以農事銘於心不敢忘今宮車不復還矣言已淚下如注

○己酉以纂修實錄敕召武英殿大學士金幼孜翰林院學士楊溥侍讀錢習禮侍講陳敬宗陳循檢討劉永淸等時幼孜敬宗永淸以憂去溥習禮循請告省親故也

○賜貴州金築安撫司頭目劉英等鈔幣有差

○行在大理寺奏碭山知縣於民貪污不道縣人叚恭令侄赴京訟之民惡恭誣以他事擒其父子三人於獄又誣其反獄皆致之死律殺一家非死罪三人淩遲處死妻子流二千里財產斷付死者之家上曰縣令民父母當愛民如子今乃反道殺民悉論如律

○山東都指揮僉事掌靑州左衛事王銘坐受賕及私役軍法司奏於律應絞上曰武人知利而不知法姑宥其死罰役以贖

○庚戌敕行在都察院右都禦史王彰曰朕爲天下生民主夙夜兢惕惟恐一夫不獲其所比者廷臣多自外至道裏所經耳目所及軍民利病豈無可言而泯焉不聞豈朕之所望哉爾國之大臣寔總憲紀可自良鄕抵南京巡撫軍民一切休戚具以實聞毋有所隱庶副朕憂湣元元之意欽哉

○賜湖廣前盤順安撫司土官安撫剌惹送子向鐘謹雲南馬龍他郎甸長官司通事馬寺狹西河州衛番僧監藏領占等鈔彩幣表裏有差

○夜有流星大如雞彈色靑白有光起捲舌東北行至五車

○辛亥造周府遂平王封丘王羅山王內鄕王胙城王宜川王鍍金銀印各一

○貽書晉王令仍遣護衛官軍四千餘人以七月初一日赴大同備禦因遣人諭武安侯鄭亨曰大同早寒比他處爲甚凡備禦將士離父母妻子而來所恃者主將耳非撫綏得所人何以堪郭子儀撫士卒如子弟所以成功名保富貴卿老成宿將當以此爲念

○復黃子威松江府知府先是子威以親喪去官大理卿胡槪巡省民瘼至松江郡民一千餘人言子威蒞事公平治民有方稅糧無虧訴訟不作願得其復任槪以聞上謂吏部尙書蹇義等曰朕聞松江繁劇難治渠能得民心如此必是有才其從之又顧義等曰有才之人如又有徳斯尢難得卿等亦聞其徳行何若義對曰其才蓋屢聞之其徳行臣等不能盡知也

○賜交阯交州等府州縣考滿土吏楊巨兩等四百六人鈔有差

○寧王權奏諸女將嫁未有第宅請以都指揮吳干等所居處之上曰干等皆先朝舊臣其居處已久一旦奪之人必謂朝廷重私親輕舊臣非所以示天下遂貽書王別擇聞曠之地以護衛軍創造庶幾得宜

○伊王顒快奏將行婚禮請選用宮人四十八人上復書令於護衛軍家買用十人不可他選蓋慮其擾民也

○夜有流星大如雞彈色赤有光起大角西北行入太微西垣

○壬子賜湖廣麻寮千戶所故土官舍人劉寬雲南姚安軍民府普昌巡檢司土官巡檢李文中等鈔幣有差

○行在工部尙書吳中等奏天地山川等壇皇城四門及登聞鼓俱損蔽應修理從之

○癸丑眞定府獄卒送重囚詣京中道失囚法司責限令捕囚踰限始獲法司以獲在限外仍治卒縱囚罪卒家人擊登聞鼓陳訴上曰旣獲囚則無罪命釋之因諭法司曰朕嘗諭爾等用法當心存平恕若此一事非法司之過乎自今戒之

○甲寅命都指揮同知李凱吳受都指揮僉事牛諒任浙江都司都指揮同知曹敏都指揮僉事王信劉能任大寧都司都指揮僉事魯曾任湖廣都司先是浙江等都司奏缺官上命太師英國公張輔等選舉至是舉凱等以聞遂命之

○沙州衛那孩帖木兒等來歸奏願居甘州命爲試所鎭撫賜冠帶金織襲衣彩幣鈔布仍命陜西行都司給房屋器皿等物如例

○浙江盤石衛颶風驟雨壞城樓公廨倉廒人多壓死湖水暴漲入城漂沒錢糧捲籍軍器

○昏刻有流星大如杯色赤有光起亢西南行入雲中炸散

○乙卯四川播州宣慰使楊昇遣長官楊福通沐川長官司故長官悅聚孫福得貴州普安州通事張善安順州等衙門把事阿日等來朝貢馬

○行在工部尙書吳中等奏雲南車裏宣慰使司等衙門永樂中頒賜信符今攺元宣徳應攺造頒給從之

○夜有流星大如碗色靑白光燭地後三小星隨之東南行至濁

○丙辰賜朝鮮國使臣南暉等哈密忠順王使臣捨剌夫丁等鈔彩幣表裏襲衣有差仍加賜捨剌夫丁等鈔償所貢物直

○行在兵部尙書張本奏皇上卽位大賚文武羣臣軍民人等白金諸衛所旗軍有逃亡事故者一槪作數昌支皆應問罪上曰旣與之矣不必追究

○浙江溫州府永嘉樂淸二縣颶風急雨自旦至暮水潦驟溢壞府縣廨宇倉庫祀典壇廟及民廬舍人壓溺死者甚眾

○丁巳行在翰林院侍講學士沈度九載考績升本院學士

○賜四川長河西魚通寧遠等處番僧禪師桑者朵兒只等一百五十六人兀者前等衛指揮同知阿魯禿等鈔金織彩幣表裏羅綺絹布襲衣有差

○定貴州土人斷罪例雜犯死罪就彼役作終身徒流遷徙者依年限役之應笞者役五月應杖者役十月畢日釋放

○交阯爲事官陳智言賊首黎利聚眾據茶籠州官軍討捕未獲乂安演州淸化諸處亦用官軍哨備而各衛兵不足已會議盡撤交阯左等十四衛屯田官旗軍二千六百餘人徵守今九眞州典史海口有賊船劫虜吾民又本州有賊聚集鄕社招納叛逆又宣化太原等府州縣數被紅衣等賊爲害請以交州左右中前後及昌江鎭夷三江市橋九衛屯田土軍八千九百餘人中摘五千人徵哨免其歲徵子粒賊平之後如舊屯田從之

○夜有流星大如雞彈色赤尾迹有光起斗正南行至近濁

○庚申召總兵官陽武侯薛祿還京先是遣祿領兵往開平宣府大同緣邊巡視兵備至是以各處皆有重兵鎭守而暑雨漸甚虜當斂迹祿所領將士暴露勤勞遂召之還

○總兵官平江伯陳瑄奏山東臨淸至徐州河水多淺置閘亦多宜常加修浚庶幾漕運無阻今歲雨少舟行尢難比年山東按察司副使郭振緣河專督﹤鋶﹣釒﹥浚後取回司事遂廢弛乞仍令振與山東運糧都指揮辛顯同督疏浚從之

○眞定府臨城南宮二縣大名府南樂淸丰二縣河間府景州吳橋縣各奏縣民缺食乞將預備倉糧賑濟命戶部如所言給之

○隨駕禦馬監領勇士都指揮僉事薛興坐受賕舉罪人之子充勇士得授副千戶事覺行在刑部奏興受財枉法應絞上曰愚人姑宥死罰役以贖

○初濱州蒲臺縣人髙豬兒等充保定衛軍逃歸本衛遣百戶劉成詣縣追之豬兒等反毆擊成知縣張器悉擒之角�羊京豬兒與其黨謀夜入縣廨縳器毆擊之盡劫其家財已而釋器遂爲器所奏行在刑部遣人悉捕至鞫之皆引伏至是應奏死者五十五人上曰部民敢無禮於縣官誠可殺然所出於至愚今應死者五十餘人則亦可憫宜斬其爲首者一人餘皆杖一百發宣府充軍

○昬刻有流星大如杯色靑白光燭地起房西南行至雲中炸散

○辛酉直隸蘇州府崇明縣民奏所種官民田蕩一十五頃五畝有奇永樂十八年於上修築城垣立軍民衙門不得耕種至今糧額未除上命行在戶部除之

○壬戌命會州衛指揮使謝欽義勇右衛指揮同知鄭全指揮僉事陳得新行在金吾右衛指揮同知李信行在金吾左衛指揮僉事楊莊寬河衛指揮僉事蕭謙神武前衛指揮同知任原神武左衛指揮僉事楊惠神武后衛指揮僉事趙貴分守北京順承等九門先是北京行都督府言每門宜得才幹指揮一人守之上命行在兵部選擇至是以欽等奏遂命之

大明宣宗憲天崇道英明神聖欽文昭武寬仁純孝章皇帝實錄卷之十七

明宣宗章皇帝實錄卷之十八

宣徳元年六月癸亥朔遣使賜琉球國中山王尙巴志皮弁冠服上謂禮部尙書胡濙曰遠夷歸誠固是美事特賜冠服亦表異恩古人言招攜以禮懷遠以徳朕與卿等尢當念之

○敕守肅州都督王貴曰比聞外夷以羊馬來與軍民爲市爾宜戒飭下人必準時直不可抑買財者人之心若虧其直則沮向慕之意宜嚴加約束違者罪之

○夜有流星大如杯色靑白尾迹有光起中臺西南行至近濁

○甲子命金吾右衛帶俸都指揮僉事姜脫赤火子名安襲爲本衛指揮使羽林前衛指揮使劉忠兄原府軍後衛指揮同知祝海子廣王貴弟政金吾前衛指揮同知彭得侄能虎賁左衛指揮僉事張貴侄斌旗手衛指揮僉事汪反子全濟州衛指揮僉事馬俊子麟俱襲職旗手衛指揮同知楊興金吾左衛指揮僉事蔡得原羽林前衛指揮僉事吳福俱自陳老疾命興之孫眞得原之子敬福之子秀代

○命髙山等四衛在京操備神銃手官軍二千二百九十三人分爲兩番於大同操備率半年一更

○行在工部奏代王言男女皆長應婚姻未有居室三護衛舊治所空閒乞令軍民修葺以處上曰此正農時姑俟秋成畢爲之

○山西崞繁峙二縣江西南丰廣昌永寧三縣四川蓬溪縣山東卽墨縣河南裕州直隸廬州府英山縣安慶府望江縣各奏累歲水旱相仍田谷不登民無儲粟日食野菜已發官倉糧米及勸諭富民分粟賑之

○乙丑直隸保定府淶水縣眞定府新河縣河間府興濟縣廣平府威縣各奏去歲水旱薄收今夏新榖未登民多乏食乞將各縣存畱倉糧驗口賑卹上命行在戶部如所言給之

○丙寅造寧府臨川王鍍金銀印

○升行在錦衣衛千戶王裕爲本衛指揮僉事專理鎭撫司事

○丁卯巡按廣西監察禦史汪景明奏潯州府南平縣蠻寇殺本府通判張文郁上命總兵官鎭遠侯顧興祖發兵擒之

○夜五鼓有流星大如雞彈色赤光燭地出車府東北行入閣道

○戊辰巡按山東監察禦史王紹奏吏部遣吏張貴等七十人赴役遼東路經山海守關指揮蘇晟等邀阻旬日逼取綿布三百九十五匹方令度關請罪之上諭都禦史劉觀等曰爲吏遠役於邊所攜資幾何而逼取之且邊關之設以譏察非常防制姦幣今乃倚此以圖利卽逮治之更嚴榜諭以戒後來

○夜有流星大如碗色赤光燭地起紫微東蕃外入紫微垣

○己巳遣中官祭中霤之神

○前中書舍人蕭湘胡宜衡王璜皆以親喪服闋至吏部以聞命復其職

○調行在旗手衛指揮使王喜羽林前衛指揮僉事王容皆任行在錦衣衛

○趙王髙燧奏定州男子刁二背黃袱詣府求見云有所陳開袱視之惟素黃紙二幅白紙二幅一畫花一畫人此妖妄也不敢隱上命錦衣衛鞫之因顧侍臣曰趙叔不得不言使趙叔不言小人舉以言之便造爲離間比年陳告王府多事類此侍臣曰賴陛下日月之明小人之計不行宗室之福也

○陽武侯薛祿等還自開平上宴勞之命行在兵部臣曰從祿軍士驅馳已久令各休息外衛者俾暫歸期八月俱至京師

○庚午賜四川播州宣慰司長官楊福通等沐川長官司故長官舍人悅福得及貴州普安州通事張善安順州把事阿日等鈔幣有差

○陽武侯薛祿奏備邊五事其一興和保安右衛及開平一路閔安諸堡常被虜寇侵掠今北京宜選將練兵以備不虞倘有緩急卽得應援其二環州威虜諸堡正當衝要而地遠勢孤若仍修築工費浩繁開平官軍家屬眾多月給爲難宜於獨石築城氊帽山塞關移置開平衛於此俾其人自種自食精選本衛及原調守備官軍二十人分爲兩番每番千人自帶糧料往開平戍守旣免饋送之勞亦得備禦之固其三大同武安侯鄭亨所總軍士守城之外尙有二萬餘人宣府都督譚廣所總軍士守城之外亦有萬餘人而兩地相去四百餘里倘有緩急猝難應援宜各增都督一人分領精兵往來巡邏遇賊猝入並力成功其四天壽山後別無城池圍護𨿽有永寧衛在東北山下且無城堡而隆慶州正在山後舊城尙有修葺頗易請移永寧衛於隆慶州城中守護其五西陽河洗馬林二隘口𨿽有煙燉相去遙遠遇夜有寇難以傳報宜各增置三煙燉給與銃炮遣人守了消息易通又緣邊舊有煙燉墻垣壕塹多已傾頹宜令鄭亨譚廣各按分地督兵修築上命公侯大臣議之

○夜月犯氐西南星

○辛未賜蘇門答剌國使臣巴母等一百十七人滿剌加國使臣一思馬等五人鈔紗羅綾絹有差仍賜正副使頭目巴母等冠帶及鈔給金織文綺紗羅等物付巴母等歸賜蘇門答剌國王及王妃並國之頭目給金織文綺紗羅等物付一思馬等歸賜滿剌加國王初巴母等以王命奉表貢方物遭海風壞舟獨巴母等得善達上嘉之故重賜之命有司具舟遣還

○壬申交阯利蓬等縣土官知縣胡辰雲南鄧川等州土官典史王保鎭南州把事李保等來朝貢馬及方物

○行在大理寺奏開平衛指揮同知方敏屯赤城交遞逃軍赴開平不專人押送而令公差百戶何閏挾帶以往不令加意防愼致逃者七人今閏已得罪敏亦應杖降用上曰陽武侯嘗言敏撫軍有功周知邊事今過小姑宥之又曰朕嘗聞人有一善輒識之不忘凡有一材可取者未嘗以小過輕棄之不但敏也

○蘇州衛指揮使何濟坐罪輸作畢當調衛自陳有母年八十餘無他兄弟乞復原衛便養母上謂兵部尙書張本曰濟以何事當調本對曰以市薪不如價上曰市薪小過養母至情姑從之

○癸酉巡按山西監察禦史張政言山西布政司所屬自永樂二十一年至洪熙元年夏秋稅糧尙欠二百餘萬石蓋因連年薄收不能完足乞將二十二年以前者折收布絹準官軍俸糧庶紓民急行在戶部奏永樂二十年逋負已蒙詔書折收布絹今若復令折收則軍儲不足上曰逋賦由民貧耳其從民便

○夜有流星大如雞彈色靑白有光起天囷東南行至遊气

○甲戌行在禮部奏錦衣衛軍杜子忠等四永樂中從太監鄭和使西洋至錫蘭山遇寇四人被掠今自蘇門答剌國附朝貢船來歸上曰四人以王事流離遠夷父母妻子莫知存亡情甚可憫其賜衣服鈔布俾還鄕省親而後復役

○上視朝退禦便殿翰林儒臣侍因進致治在用人之說上曰易泰否二卦盡之矣君子進小人退上下之情通斯謂泰小人進君子退上下之情不通斯謂否泰之時人君大有爲所以成參贊之功否之時君子引退則不可以有爲矣求否泰之端則在乎君子小人之進退人君之用捨有關世道如此豈可不愼但君子小人猝未易辧如朕所用有不當者卿等亦宜直言無隱

○丙﹝午﹞﹝子﹞定宗室將軍中尉郡主縣主郡君縣君鄕君儀賓品級冠服儀式先是上謂行在禮部尙書胡濙等曰皇明祖訓凡郡王次子及孫稱鎭國輔國奉國將軍中尉皆定與祿米未有品秩其女及孫之壻皆稱儀賓亦未定品秩今支庶日繁宜有定分其冠服儀從可準祿米爲差爾與諸尙書學士定議以聞至是濙與尙書蹇義夏原吉大學士楊士奇楊榮等會議太宗文皇帝時靖江王眾子當授輔國將軍準其祿米定爲從二品今仿此例鎭國將軍歲祿一千石爲從一品輔國將軍八百石爲從二品奉國將軍六百石爲從三品鎭國中尉四百石爲從四品輔國中尉三百石爲從五品奉國中尉二百石爲從六品其妻各依夫品級受封若諸儀賓視此當遞減一等郡主儀賓從二品縣主儀賓從三品郡君儀賓從四品縣君儀賓從五品鄕君儀賓從六品其冠服儀仗各依禮制榜冊內所載又永樂中封藍田縣主造五翟冠以此爲準則郡君縣君當用四翟冠鄕君用三翟冠若其封爵婚禮則皇明祖訓已有成法凡王世子及郡王納妃郡王嫡長襲封者當先上聞朝廷遣人行冊命之禮今後王國自鎭國將軍縣主以下婚禮但頒誥命冠服其儀仗妝奩諸物皆王府自辦從之

○四川建昌衛祿馬驛故土官驛丞李均子七保並本衛通事陳壽山等來朝貢馬

○日上有背气一道色靑赤生右珥色黃赤鮮明

○丁丑設北京順天府壩上南北二倉各置大使一員副使一員專掌馬房艸料

○夜有流星大如雞彈色赤尾迹有光出正北遊气中西北行至遊气

○戊寅行在禮部尙書胡濙奏比者平陽王選朔州衛指揮使周忠女爲妃忠女先以許嫁安東中屯衛指揮僉事姜通之子已攺正歸姜氏蓋王府去朔州遠宜有不知今後王國婚姻須令於附近文武官員及軍民之家選取上曰民家擇婚亦須詳審況宗室聘嫁皆朝廷冊命豈可違禮其行各王府悉知之

○鎭守河州右軍都督僉事劉昭言奉敕選平涼臨洮鞏昌洮岷河州等衛府土軍土民如法訓練以備用緣土民素事耕稼不習武藝且敢勇者少未見可用請散遣歸農止以土軍訓練備用上曰古人寓兵於農訓練有時但今邊圉無事姑從之

○己卯進封正一嗣教淸虛衝素光祖演道崇謙守靜洞玄眞人張宇淸爲大眞人掌天下道教從禮部尙書胡濙奏請也

○四川都司以所獲松潘等處牟力劫簇番寇阿兀等角�羊京師初阿兀等劫掠各簇殺傷蠻民轉攻松州城聚至千餘人四川都司調官兵捕之其眾散走黑水生番之地止獲阿兀等二十餘人至是械至京師兵部奏請斬之上曰叛寇固當誅況阿兀首惡法不可貸但番人語言詭異恐有詐僞又二十餘人或有脇從者未可一槪加刑令三法司審實惟阿兀等十人應斬餘皆脇從上命應斬者如律脇從者皆釋之

○夜有流星大如雞彈色靑白有光起北斗西北行至雲中

○庚辰上禦奉天門諭左都禦史劉觀曰中外文武諸司文卷已遣禦史照刷其內府諸衙門皆有錢糧出納近聞其獘甚多卽選能幹禦史率監生於東華門外廡下取各監局文卷簿籍詳加磨勘有隱匿錢糧虛冒支給者悉以聞

○旌表孝子趙巖權謹節婦王氏吉氏等十二人巖山東東昌府堂邑縣人母亡奉父甚謹家貧常借貸衣食以供父艱苦不使父知父歿合葬母墓悲慕不已建思親堂墓側圖親容奉之如生謹徐州人幼喪父奉母至孝以薦授山東樂安縣知縣迎母就餋任滿除光祿寺掌醢署丞以疾歸母亡旣葬自負土爲墳廬墓三年朝夕祭奠不禦酒肉形容憔悴有司奏其孝行仁宗皇帝嘉之召至升文華殿大學士上嗣位以通政司左參議致仕初有司奏至謹已擢官詔旌其門而禮部循故事必三覆勘乃得旌至是始與巖俱旌門曰孝行王氏應天府江寧縣民莊周孫妻周孫亡王年二十七男女俱幼舅姑皆老躬紡績以餋老育孤而恪守婦道吉氏江寧縣民王關孫妻劉氏太平府當塗縣民沈禎妻紀氏當塗縣民孫榮妻夫亡俱年少子幼舅姑老紡績供餋撫育其子婦行有稱宋氏當塗縣民顧直妻向氏當塗縣民何富三妻竇氏揚州府泰州民陳貴妻田氏廣徳府民兪谷良妻俱年少喪夫撫孤侍餋姑舅家貧不二其志左氏揚州府江都縣民劉得妻得任順義縣典史卒於官一子七歲攜子徒步走順義取夫骸骨歸葬奉舅姑至孝王氏沔陽衛軍馬把攬妻薛氏髙郵衛軍陳原反妻孟氏四川松潘衛餘丁戴處信妻皆早年喪夫居貧守節誓不他適事聞俱旌其門曰貞節初禮部尙書胡濙列巖謹等孝行奏請旌表上諭之曰孝者人道當然賢智之人不待勸勉中人以下須激勵乃能爲善旌表之意正如此若權謹則朕所知質實人也宜旌之使人人見而思奮其於治道豈不有益

○行在刑部都察院奏南京刑部都察院輕重罪囚俱解赴行在道中亡故者多皆累及解送之人其囚已經大理寺審允如又赴行在再問蓋重復矣宜令南京刑部都察院除軍民職官命婦犯輕重罪及旗軍校尉力士餘丁犯徒流死罪皆監候奏請其餘皆就彼依律照例決遣從之

○昬刻有流星大如杯色赤光燭地起天鉤西南行入天市垣

○辛巳雲南潞江安撫司土官安撫曩璧遣子刀門法廣西思明府土官知府黃﹤王岡﹥遣族人黃進等來朝貢馬及銀器

○壬午上禦奉天門諭三法司官曰朕夜來觀周書立政篇有云式敬爾由獄以長我王國此言深有意味蓋能敬愼用刑不致枉濫則仁恩浹洽足以培固國本福祚豈不靈長今不必論效驗但當以敬爲主有虞欽卹正是此意卿等宜夙夜勿忘都禦史劉觀等皆頓首曰臣等敢不祗服聖訓

○攺禦用司爲隨駕禦用監命行在禮部鑄銀印給之

○行在戶部奏各處運司歲辦鹽課本召�中糧以供邊儲近因鈔法不通暫許官員軍民人等中納爛鈔不次支給人圖便利無復輸米赴邊況各場歲辦有限不足支給請停中鈔之例仍舊納米用實邊儲從之

○順天府壩州及固安永淸二縣保定府新城縣各奏蝗蝻上命有司急捕勿緩

○以潞江安撫司隸雲南布政司初潞江與灣甸同爲長官司屬金齒永樂間升灣甸爲州長官刁景發爲知州隸雲南布政司潞江亦升爲安撫司仍屬金齒至是安撫曩璧遣子入貢奏乞攺隸爲便故有是命

○日生左右珥色黃赤鮮明

○癸未命沙州衛來朝百戶脫完帖木兒爲指揮僉事賜冠帶遣歸

○夜有蒼白雲一道東西竟天有流星大如杯色靑白光燭地起螣蛇西南行至雲中五鼓有流星大如杯色靑白尾迹有光後二小星隨之出右旗西行入雲中

○乙酉濟源縣奏北海濟瀆廟損壞乞修理上命行在工部俟農隙修葺

○夜有流星大如雞彈色赤尾迹有光出勾陳北行至近濁

○丙戌上謂戶部尙書夏原吉曰國家餋民今六十年卿祖宗舊臣朕所倚任在戶部四十年矣今戶口登耗如何錢榖丰約如何皆當畱意節制謹度使國本充實卿亦將有令名於世不可不勉原吉頓首謝

○夜有流星大如碗色靑白有光起天紀北行至遊气

○丁亥命故大興左衛指揮使郭玉子亨行在羽林前衛指揮同知徐旺子祥指揮僉事趙義子信府軍右衛指揮僉事姚名侄靑金吾右衛指揮僉事於俊侄昶金吾左衛指揮僉事劉仲名子玉燕山右衛指揮僉事李得子善羽林左衛指揮僉事胡善子鑑俱襲職濟州衛指揮同知紀林羽林左衛指揮僉事侯興金吾右衛指揮僉事伍貴俱陳老疾命林之子興興之子儉貴之子恭代

○行在兵部奏比者狹西洮州思曩日簇番人屢竊思曩日沙剌簇牛羊等物已有旨命狹西三司及守洮州都指揮李達體審是實就諭以禍福令還所竊今三司言都督劉昭嘗入番買馬番人信服乞敕昭率兵與三司遣官偕往招諭從之

○狹西漢中府奏本府大有庫歲收屬縣夏稅所折綿花四萬餘斤給漢中衛軍士禦冬之用所餘尙多土地俾濕久則浥爛今寧羗衛軍士冬衣布花自狹西布政司關給棧道崎嶇勞費人力若以所屬夏稅小麥攺收綿布並所餘綿花給漢中寧羗二衛軍士庶幾兩便命戶部從其言

○日生暈色黃赤周匝濃厚

○戊子河南布政司奏安陽臨漳二縣蝗上謂尙書夏原吉等曰近者有司數言蝗蝻此亦可憂姚崇捕蝗終不爲災但患捕之不早耳卿宜遣人馳驛分捕有司巡視但遇蝗生須早撲滅毋遺民患

○己丑升行在錦衣衛指揮僉事李順爲本衛指揮使廣東廉州衛指揮使孫榮爲都指揮僉事於府軍衛帶俸

○永和王妃王氏薨遣中官賜祭命有司治葬事

○庚寅以右都禦史王彰言事不切遣敕責之曰朕欲聞軍民休戚安否之實故命卿出按今所言率常事不切於軍民利病爲國大臣豈當不識朕心敕至凡有關於軍民安危利害之故皆詳具以聞愼勿應故事而已上因諭侍臣曰南北二京相去數千里常慮驛使往來或有暴擾或水旱災傷疾沴民有饑窘不安皆朕所欲聞者朝臣往還禦史巡歷皆不以告故遣王彰巡視冀聞其實今其所言乃毛舉細故不切大體大臣如此予復何望爾等朝夕左右當悉朕意凡所見聞皆須詳陳君臣同體勿有所疑

○辛卯賜交阯利蓬等縣土官知縣胡辰等雲南潞江安撫司土官安撫曩璧子刀門法等鄧川等州土官典史王保鎭南州把事李保等四川建昌衛祿馬驛故土官舍人李七保等廣西明明府土官族人黃進等鈔彩幣表裏襲衣有差仍以彩幣命刀門法賫歸賜曩璧

○哈密千戶把剌百戶答木沙州衛百戶脫脫帖木兒以奏事至京賜鈔幣襲衣有差

大明宣宗憲天崇道英明神聖欽文昭武寬仁純孝章皇帝實錄卷之十八

明宣宗章皇帝實錄卷之十八終

大明宣宗章皇帝實錄卷之十九

宣徳元年秋七月壬辰朔享太廟

○遣中官祭司門之神

○鎭守甘肅左都督費瓛來朝

○癸巳升雲南都指揮使張廉爲行在後軍都督府都督僉事

○嚴鈔法之禁時行在戶部奏比者民間交易惟用金銀鈔滯不行請嚴禁約上命行在都察院揭榜禁之凡以金銀交易及藏匿貨物髙擡價直者皆罰鈔彊奪彊買者治其罪

○刑部奏江寧縣民充里長赴官違期縣遣人追之獲其妻赴官主簿侯璠鞭之壞胎母子俱死請罪之上惻然曰此酷吏豈有爲民父母之心罪之如律

○右都禦史王彰言修理南京至北京行殿有司所發民丁赴役者十僅一二又多逃者乞並其官吏逮問上曰方秋民正收獲無奪其時行殿候農隙略加修葺官吏亦不必問

○監察禦史石璞等劾奏寧夏參將保定伯梁銘挾詐營私放守邊軍士還鄕買賣及出境捕野馬又屢遣掾史斂士卒金帛入已而城池不修斥堠不謹請下法司明正其罪上曰比都督陳懷言其過又軍士屢有訴其貪黷者朕皆容之諭使攺過而終不攺其治之

○京師地震東南起有聲往西北止

○甲午上禦奉天門諭兵部尙書張本等曰近來民有訴妄角�羊充軍者此乃有司之過彼意蓋謂朝廷所重在軍不知民乃國家根本夫朝廷於軍民正如舟車任載不可偏有輕重今後卿等須令有司審實軍則爲軍民則爲民毋致妄冒違者必罪不恕

○攺行在刑部狹西淸吏司主事劉翀爲行在翰林院修撰翀永樂中爲給事中嘗侍上講讀有言翀之兄嘗被刑翀不宜侍近遂攺交阯九眞州判官翀會父喪歸上卽位翀服闋來朝以爲刑部主事至是禮部侍郎張瑛薦其才遂攺修撰仍給主事錄令專授小內使書

○監察禦史李驥巡按永平諸郡言朝廷初以薊州之東地廣艸肥宜於畜牧故令永平衛軍每人牧牝馬一並免他役期所牧蕃滋以資軍國之用比來軍士調發旣多畜馬者皆老幼殘疾之人一人所畜有多至二三十匹者兩歲責納一駒人愈窮困馬亦消耗法宜變通庶可經久上命行在兵部視薊州諸衛馬少者分給均養

○直隸徽州府祁門縣廬州府巢縣各奏人民乏食已將預備倉榖借給俟秋成如數還官

○京師地生毛長尺餘

○乙未以山東無麥詔免今年夏稅曰朕爲天下生民主孳孳夙夜圖惟利安夫窮而不卹豈爲父母之道山東今年自春涉夏雨澤不降麥不遂成人用艱食深可矜念凡山東所屬郡縣新被旱傷去處悉免今年夏稅有司務存寬卹勿有所擾用副朕卹民之心上謂戶部尙書夏原吉曰山東民食大半仰麥今久不雨麥已無收秋榖亦未可知朕特免其夏稅舊聞詔書所蠲戶部每復催徵或云已收在官或云災傷未甚多方沮格致朝廷失信於民稷思天下有饑者猶己饑之伊尹作相一夫失所則曰是予之辜卿國之大臣宜體此心愼勿復蹈前斃

○命行在後軍都督府都督僉事張廉理府事兼管幼軍

○北京行部尙書李友直言八月當鄕試試場席捨例於順天府屬縣取辦上曰數年來京府之民供給勞困官有積料隨宜取用不必勞民

○宥定國公徐景昌泰寧侯陳鐘陽武侯薛祿恭順侯吳克忠丰城侯李賢安順伯脫哈赤淸平伯吳成應城伯孫傑都督郭鏞馮斌婁鬼裏蘇火兒灰尙書張本吳中李友直侍郎李昶通政使顧佐太僕寺卿李準寺丞劉寧右春坊右諭徳林志翰林編修陳詢蔣禮梁禋鴻臚寺少卿張隆王勉寺丞何敏太醫院判王彬蔣主善罪以鴻臚寺劾其失誤朝參也

○五鼓有流星大如雞彈色赤有光出室宿西行入河鼓曉刻中天生蒼白雲一道廣二尺餘東西竟天

○丙申廣東樂會縣等衙門土官主簿王存禮等遣黎首黎寧及萬州黎民張初等來朝貢方物

○上禦左順門謂行在兵部尙書張本曰比聞南京兵部凡各衙門差遣幹辦之人俱給驛馬驛舡泛濫無節致小人乘勢生事擾民卽移文戒約今後非急切差遣不給驛

○行在兵部奏昨總兵官都督僉事蕭授以貴州都勻衛平浪長官司賊族紀那阿魯等占據本司副長官之地殺掠葉果等寨民有旨令撫諭彼頑獷不悛益聚苗蠻燒毀傍寨縱掠畜產殺傷人民爲惡滋甚奏請調軍剿捕臣等欲令授再遣人招撫如復拒命卽增兵徵剿從之

○行在工部奏南京朝陽門外漆桐棕樹多槁死由主典者不用心提督培灌請罪之上曰凡植物豈能皆成其宥之

○總兵官都督蕭授奏湖廣都指揮張名領軍討苗銀總攻破奧洞賊巢擒殺其黨苗金賽等皆梟首徇眾苗銀總遁請發兵搜捕上曰捕索之急則眾苗驚疑不能安業況秋稼在田恐傷刈獲姑緩之

○戊戌行在禮部奏廣西思明府及西平等州遣頭目奉表賀萬壽聖節皆過期始至請罪之上曰蠻夷道遠旣至矣不必問

○行在工部奏內官監造諸王府婚禮儀仗等物材料缺者請於有司收買上曰民力正艱見有者支用無者暫停

○己亥進前滕府典寶郭珷爲行在尙寶司丞

○命六科給事中凡內官內使傳旨諸司皆須覆奏時中官奉旨傳之六科輙令徑行諸司上聞之卽下法司治因諭給事中曰爾官近侍職在記注凡朕一言一令或令內使傳出者爾當備錄覆奏再得旨而後可行庶幾關防欺蔽不然必有詐僞者爾等自今恪謹乃職不許依阿隨附

○左都禦史劉觀等奏決彊盜及殺人重囚七十人上曰此固法不可宥者爾等仍再審錄觀對曰已屢審錄無冤今應決上可之旣退遣太監王振出諭觀等曰適令所決囚姑止卽備錄所犯情罪進來朕詳閱之

○庚子賜白葛達國使臣和者裏一思等鈔彩幣表裏布帛文綺襲衣有差賜和者裏一思等三人冠帶仍令賫敕及金織文綺紗羅等物歸賜其國王及妃初和者裏一思以其國王命來朝貢方物遭風壞舟貢物盡溺和者裏一思等旣至京言臣國自昔未至中國今始奉貢遂遭淪溺國王惓惓忠敬之心無以自達此使臣之罪惟皇上大恩赦之賜以冠帶使歸見國王亦知臣等實造闕下庶幾免責上命禮部賜之冠帶俾附鄰國貢舟還復進和者裏一思等諭之曰倉猝風水豈人力所能制歸語爾王朕嘉王之誠貴不在物自今惟堅爾誠足矣

○廣靈王遜火�民奏言毋失意於父日被苦毒欲置之死令母子相隨出捨山西行都司冀圖苟全總兵官武安侯鄭亨等亦以聞上知代王性暴而憫其母子然念都司官署非所居之地敕亨擇安便處之必使得所貽書代王曰得武安侯鄭亨等奏言廣靈王母子事惟叔祖仁慈必不以一時之過傷天倫之恩如容其母子復歸侍下尢彰盛徳不然則姑令捨外思咎自新以俟叔祖之命

○行在兵部奏交阯爲事官方政等徵剿黎利而安平伯李安都指揮於瓚謝鳳薛聚朱廣陳封等臨陣先退政敗績上命姑宥之敕總兵官成山侯王通等令安及瓚鳳聚廣封等俱戴罪充爲事官同陳智等當先立功無功以軍法處治

○辛丑上謂行在工部尙書吳中曰前日卿奏內官監欲取民間幼丁學匠藝行移應天府選取五千人彼幼未諳事令習技藝不能則必加督責其父母之心如何且人家誰無幼子爾其體此心速止之

○故廣義伯管者妻早奴等來朝貢馬

○趙王髙燧奏今己之國彰徳北京廣有倉原存本府祿米八百五十石請歸之戶部上謂尙書夏原吉曰趙王至親今方就國正資用度祿米在北京者姑從所言卽令平江伯以所運糧米如數送彰徳償之

○總兵官都督巫凱奏各處召商中納鹽糧遼東廣寧衛淮浙鹽每引米五斗大同宣府三斗故客商少趍廣寧請從輕減止納米三斗五升仍乞不拘資次支給從之

○蘇門答剌等國通事馮哈撤還國陛辭自陳少冬衣禦寒上謂行在禮部曰遠人之來涉海萬里當厚加撫卹常賜外正副使加綿衣各一襲頭目綿衣各二件並靴襪從人俱給禦寒之服

○壬寅上禦奉天門諭戶部尙書夏原吉等曰山東諸郡奏今歲農事已悉知之蘇松嘉湖未知雨暘如何卿其遣人馳往視之

○遼東安樂等州正千戶孛羅奴兒幹都指揮僉事王肇舟子貴等來朝貢馬

○癸卯哈密等處使臣鎭撫小丁等來朝貢方物

○命掌涼州衛事都指揮使吳昇兼守涼州莊浪二衛提督哨了煙墩

○開平衛奏宣徳元年例賞軍士冬衣布花今所貯綿布不足支用而舊積買馬布絹甚多上曰買馬可緩軍士冬衣爲急其以布絹兼支

○南京地震起西北隨止

○甲辰禮部進太宗皇帝神主升祔太廟儀注一先期十七日早遣官詣太廟行祭告禮午後於幾筵殿行大祥祭如常儀一十八日昧爽設酒果於幾筵殿設禦輦二並冊寶亭四於殿前丹陛上皇帝服淺淡服行祭告禮如常儀畢司禮監官詣幾筵前跪奏請神主升輦詣太廟奉安奏訖內侍二員捧神主內侍四員捧冊寶俱由殿中門出安奉於禦輦冊寶亭彩亭前行內侍擎執傘扇侍衛如儀皇帝隨行至思善門禦輦稍緩行待皇帝易祭服升輅後隨至午門外儀衛傘扇前導至廟街門內儀衛傘扇分列於太廟南門之右皇帝降輅司禮監官導皇帝詣禦輦前奏跪皇帝跪司禮監官跪奏請神主奉安太廟奏訖奏俯伏興皇帝俯伏興導引官導前內侍二員捧神主內侍四員捧冊寶前行皇帝後從由中門入至寢廟奉安皇帝叩頭畢詣丹陛下祭祀如時祭儀文武官依常儀具祭服隨班行禮祭畢遣鄭王瞻埈詣奉先殿設酒果祭告安奉神位一自神主禦輦出幾筵殿內侍卽撤去幾筵帷幙等物送至思善門外潔淨處焚化

○乙巳以明日中元節遣官詣長陵獻陵行祭禮

○行在禮部奏太嶽太和山宮觀所用降眞諸香每三歲七千斤例於湖廣廣東買用上曰買於民間豈不倍加科擾朕初嗣位未有恩惠及下此事姑止其於京庫支用

○行在禮科都給事中梁盛言禦馬監造馬鞍支鈔二千七百餘錠買金箔等料上曰馬鞍𨿽當造亦當從儉何必華麗其支鈔減半收買

○溧陽縣民史英父子恃富暴橫敺殺其鄕人乃賄有司誣爲劫盜又執其家屬禁錮之大理寺卿胡槪廉察得實械送英父子並受賄者二十餘人至京上命都察院鞫之曰殺人必死不可宥但二十餘人中或有無辜者宜推究情實庶不枉濫禦史鞫之皆伏罪應死至大理寺審覆亦無異詞遂引奏上召至前親問之當英父子死余罰輸作以無罪釋者七人

○夜南京地震起西北隨止

○丙午中元節上躬祭太宗皇帝仁宗皇帝幾筵哀慟久之

○命右春坊右諭徳林志翰林侍講余學夔爲應天府鄕試考官

○南京地震有聲起西北隨止

○丁未敕大同宣府開平遼東等處總兵官曰今秋气已涼虜必南向宜嚴哨了以備不虞

○命行在兵部畱山西都指揮僉事劉信於京師同都指揮王興理事信初爲勇士與興俱善搏虎故畱之

○賜廣東樂會縣黎首黎寧及萬州黎民張初等鈔布帛襲衣有差初黎寧等至京上謂尙書胡濙曰黎人居海島不識禮義叛服不常祖宗時專設官撫綏今來朝當加賚之故有是賜

○鎭守薊州山海等處都督僉事陳景先奏比巡邊官軍至鮎魚石關過虜寇四十餘人與戰敗之追殺殆盡獲其所乘馬以歸上諭行在兵部尙書張本等曰虜好鼠竊但防守周密來則擊之去則勿追保境安民此爲上策宜戒景先等毋貪小利

○上罷朝退禦左順門行在兵部尙書張本等侍語及軍衛上曰昔皇祖嘗言元末之時管軍武臣多務貪縱軍政不修隊伍廢缺人問士卒安在則撫其夾袋曰皆在於此蓋惟有其名耳所以馴致大壞今得無復踵此斃乎宜嚴警飭令監察禦史按察司官以時點閘不可怠忽

○戊申太宗皇帝大祥上躬祀幾筵畢出顧侍臣曰我皇祖再安天下二十餘年躬勤爲民今海內無事而靈遊日遠矣因嗚咽流涕

○己酉奉太宗皇帝神主升祔太廟庚戌廣西憑祥縣故土官李慶靑子成遣族人圓等來朝貢馬

○行在工部言初韓王衝﹤火或﹥奏宮眷多房屋少已遣主事毛俊往彼相度增造並造襄陵樂平二王府及岷州廣福寺後狹西都司布政司言秋夏薄收軍民乏食詔蹔停止韓王又奏已撤偏傍小屋若俟冬寒則用工愈艱請量撥夫匠仍爲增造上曰王府中屋旣拆毀當令用工襄陵樂平二府可姑緩廣福寺其卽罷之

○鷹揚衛士以鈔二貫市豆與鬻者爭兵馬司並執送法司法司擬罪當杖上聞之嘆曰小人所爭利幾何命兩釋之

○辛亥召四川按察使陳璉至攺南京通政使專掌國子監事璉儒者持憲非所長是以吏部請攺用之上旣命之又顧尙書蹇義等曰命官稱其才則不勞而職易舉向所用非所長矣今其庶幾乎然爲天下賢士師表尢不易也

○升福建按察僉事呂升爲大理寺少卿行右禮科給事中李郁爲行在光祿寺丞國子監博士劉順爲行在禮科給事中太僕寺少卿甄實爲湖廣布政司左布政使湖廣按察僉事姜榮爲甘肅苑馬寺少卿黜行在鴻臚寺丞髙慶爲浙江市舶提舉司提舉江西道監察禦史何新爲河南嵩縣知縣北京道監察禦史郭欽爲漢中府洵縣知縣以慶不檢新欽不諳法律故也降參政葉士寧爲交阯布政司右參議時士寧賫敕往永平等處總兵官陳英處治軍機文書士寧初到卽移文吏部欲以南京俸於原籍北京俸於永平支給吏部言其不務公而急於私利上命召還降其職

○增置兩淮都轉運鹽使司同知一員廣西慶遠府天河縣東禪歸仁思農三鎭巡檢司土官副巡檢各一員

○周王有燉奏諸弟遂平王有熲等承賜名錫封請詣闕謝恩復書止之

○行在禮部尙書胡濙奏都指揮僉事張琳等相繼卒例應賜祭及未布上從之因曰優待功臣當務始終祖宗立法如此子孫守而行之使死者蒙恩則生者感激思奮矣

○白葛達國使臣和者裏一思等陛辭上謂尙書胡濙曰天气漸寒海道遼遠正副使各加賜路費鈔三千貫及綿衣一襲頭目從人俱加賜鈔及衣服靴襪

○保定府安肅縣順天府順義縣眞定府新樂縣各奏蝗蝻生命行在戶部遣官馳驛督民撲捕

○壬子慶王﹤木旃﹥奏請朝京上復書止之

○命右軍都督同知陳懷佩徵西將軍印鎭守寧夏狹西都指揮使張麟往佐之

○遣指揮使張善黃順隨都督僉事山云領馬步軍戍山海

○命迆北來歸故指揮僉事察罕帖木兒男撞哈剌等襲其父職從忠勇王金忠請也

○行在禮部奏洪武中降表箋式於天下中有禦名依右二名不偏諱之例今各處錄進或以他字代之不成文理請與翰林計議更攺使天下遵守從之

○巡按湖廣監察禦史劉鼎貫奏今湖廣發民運糧調軍徵討正遇旱災人皆艱食又承工部勘合采杉松大材七萬株而大材皆險遠之處所產用力尢難誠恐逼迫失所上命悉罷之行在工部尙書吳中請罷其半上曰凡未采者悉止可但半耶

○癸丑命都督山云都禦史王彰自山海永平薊州抵居庸關凡諸關隘有未完固者督總兵官遂安伯陳英都督陳景先及諸鎭守官並在近軍衛有司修理務悉堅完遇有軍民利病亦具實以聞復諭之曰大臣與國同體凡出外有可以安國家利社稷者卽爲之而後奏聞勿有疑畏

○昏刻東南天鳴如風水相搏夜有流星大如雞彈色靑白有光出天大將軍東行至雲中

○甲寅敕緣邊諸將曰國家置關隘非獨以禦外侮亦慮境內亡賴或有私逸擾外夷者蓋統禦之道在彼此無擾卿等宜體朕此心朝夕防閒毋縱下人私自出入違者械送京師若失覺察則守關將士皆論重罪

○命故行在金吾後衛指揮同知笪誠叔眞金吾左衛指揮僉事許斌侄貴張榮子貴俱襲職

○乙卯罷遣西寧衛操練餘丁歸農先是都指揮使李龍請於西寧衛餘丁內每三丁選一丁操練備用於蘭縣月給糧餉往復千里旣妨農作又不得及時受糧上聞命行在兵部悉遣歸農有事召用

○行在兵部尙書張本以故官妻子優給事聞上曰武臣生勤王事沒無資產所遺寡妻弱子與獨妻無子者非得優給豈能自存今後若此者審覆是實卽湏奏給更勿遲疑本又奏昨罕東衛指揮那那等言所部納馬番民桑思塔兒等逃住赤斤已奏準取回今議得桑思塔兒等逃徙已久且地裏遙遠家口孳畜眾多若令復還非但移徙艱難亦恐致其驚疑乞令就彼安住仍從罕東納馬上然其言敕都督李英史昭及狹西行都司止之

○大理寺卿胡槪奏臣巡撫浙江蘇州海寧諸衛所各言糧運不繼軍餉不足臣欲待奏報則恐後時已令嘉興等府以近牧犯人贓罰糧米支給四萬二千餘石贍軍上謂尙書夏原吉曰槪能識權宜所行良是勿復以專擅議之

○行在吏部尙書蹇義奏弟侄俱在四川巴縣乞自今年十月始月分俸米六石於本府倉給之從之夜東南天鳴如瀉水久乃止

○丙辰四川酉陽宣撫司土官僉事尹應隆遣通事何才友來朝貢馬

○行在兵部尙書張本奏昨升都督僉事費瓛爲右軍都督府左都督及諸指揮千百戶升擢者五十八人請如例附選上謂本曰賞當功則人勸昔項羽於有功當封刻印刓忍不能予所以失人心今朕於報功酬勞不吝爵賞若有未當卿等亦須執奏計議可否而行庶幾不濫○行在戶部奏蘇州府吳江昆山長洲三縣去年六月至閏七月霪雨爲災低田渰沒禾苗盡傷今覆勘已實凡田二千二百六十餘頃計糧一十一萬五千五百九十二石有奇命悉蠲之

○丁巳行在太僕寺少卿王羽奏有疾願就教官以自效命爲浙江余杭縣儒學教諭羽錢塘人蓋便之也

○選調直隸泗州等衛官軍三千至京命於左掖營收操

○戊午命故忻城伯趙彜子榮襲爵

○行在兵部奏比者掌山西都司都督李謙言偏頭關臨邊重地正當要衝塹狹城低宜稍開拓緣邊煙墩亦有低下或大闊遠者瞭望不及煙火不通亦當量移使遠近相等聲息相聞易爲守備上曰朕以邊務委謙但欲守備完固凡所設施聽自擇便

○四川慶符縣奏民羅隆妻譚氏一產三子上命行在禮部給賜如例

○己未賜寧王權第三子名磐烑第四子名磐炷第五子名磐慔二孫名奠培奠墠

○土魯番城回回僧巴剌馬答失裏等來朝貢馬

○河南布政司奏六月至七月連雨不止黃汝二河溢開封府之鄭州及陽武中牟祥符蘭陽滎澤陳畱封丘鄢陵原武九縣南陽府之汝州河南府之嵩縣多漂流廬舍渰沒田稼

○山東都指揮僉事馮凱掌濟寧左衛事擅受民訴狀巡按禦史劾奏凱才應上曰武夫不諳吏事姑宥之

○夜有流星大如杯色赤光燭地起天鉤西南行至雷電炸散

○庚申進封安順伯薛貴爲奉天靖難推誠宣力武臣特進榮祿大夫柱國安順侯子孫世襲食祿一千二百石賜誥券追封其三代及妻貴初名脫火赤從太宗皇帝靖難嘗盡力出太宗於危險至是上念之故加封焉

○以岷世子徽焲不俟召命擅赴京遣敕止之俾仍還寶慶如有欲言實封以聞

○賜遼東安樂等州正千戶孛羅等奴兒幹都指揮僉事王肇舟子貴及廣西憑祥縣故土官族人李圓等鈔紵絲絹帛襲衣有差

○行在工部言工匠逃亡者赦後赴工過期請差官追捕上曰工匠久處京師有司不能存卹饑寒切身不免逃亡赦後𨿽欲赴京道途之費豈能猝備況有遠在數千里外者宜量地遠近﹤宀十見﹥立期限命本處有司起送赴京不用官差煩擾且今京師無他營造工匠亦可省用徒多聚無益也

○貴州鎭遠府言初置府時暫借故知州何濟私第治事比相度城外有地可建府治乞於鎭遠等衛借軍匠及所屬量起人夫與土民相參起蓋木植物料於郡內采取上從之命農隙興工

○行在刑部奏宛平縣廂長收商稅鈔入己比監臨主守盜倉庫錢糧律計贓當斬上曰市井之民豈官吏比況所收非倉庫物追贓罰輸作足矣

○夜有流星大如雞彈色靑白有光出壘壁陣南入土司空沒

○辛酉造寧府宜春王鍍金銀印

○宥行在大理寺卿虞謙罪以給事中王佐等效其舉人不當也

○賜哈密等處使臣鎭撫小丁等二百三十五人紵絲紗羅綾絹衣服綿布四川酉陽宣撫司通事何友才土魯番城回回僧巴剌馬答失裏狹西洮州衛土官百戶張喜故廣義伯管者妻早奴等鈔獘各有差上罷朝禦右順門謂行在禮部尙書胡濙曰今僧道行童請給度牒甚多中間豈無有罪之人潛隱其中者宜令僧道官取勘如果無之爾禮部同翰林院官禮科給事中及僧道官同考試能通大經則給與度牒在七月十九日以後及不通經者皆不給

大明宣宗章皇帝實錄卷之二十

宣徳元年八月壬戌朔漢王髙煦反髙煦太宗皇帝第二子母仁孝皇后髙煦爲人狡黠狠愎初太祖皇帝召秦晉燕周四府世子及郡王之稍長者就學京師髙煦與焉而與晉恭王第三子濟熿周定王第二子有勛相好言動皆輕佻素不爲太祖所愛太祖崩建文君嗣位時仁宗皇帝爲世子太宗皇帝命偕髙煦奔訃京師特戒髙煦曰宜謹言動循禮法毋肆不率以招禍釁又諭仁宗皇帝曰道中勤訓勵汝弟毋爲非法旣至京任情恣縱仁宗屢戒之不悛舅氏魏國公徐輝祖亦以爲言不納一日入輝祖廏中奪其善馬不告亦不辭徑歸輝祖追之已渡江矣髙煦還至涿州因小忿擊驛丞幾斃州以聞於朝兵部尙書齊泰等遂以其事並緣飾他事爲兵端太宗皇帝舉兵靖內難畱仁宗皇帝居守以髙煦從行及太宗皇帝正大統髙煦自謂有扈從勞窺覬儲位藩府從徵諸將丘福等及駙馬王寧皆與髙煦善屢言於太宗曰二郡王有扈從功宜爲儲貳太宗曰論功則居守當先扈從論帝王大經則建儲必在嫡長況長子仁賢可爲社稷主福等乃不敢復言旣冊仁宗爲皇太子封髙煦爲漢王第三子髙燧爲趙王俾髙煦建國雲南髙煦怏怏不肯就國太宗皇帝仁孝皇后命仁宗皇帝問其故髙煦曰果何罪而遠斥之耶仁宗曰吾此來爲弟決去就果不欲遠離則當婉辭庶可全恩髙煦旣彊聽得蹔畱南京遂請天策衛爲護衛輙矜詫謂左右曰天策上將唐太宗之號也此豈偶然者復乘間請兩護衛嘗作詩譏誚忠孝有申生徒守死王祥徒受凍之語而恆自比秦王世民仁孝皇后旣崩太宗皇帝巡狩北京髙煦益恣肆歲收祿米別爲大量以求羨余率獲三倍教護衛官軍彊取官民�賈財貨莫敢誰何私造兵器用漆皮爲舟教習水戰有軍士三千人不隸籍兵部陰蓄壯士縱其盜劫爲兵馬指揮徐野驢所禽髙煦以銕爪撾殺野驢以私憾支角�羊無罪人暗投之江僣用天子車服中外悉知之莫敢言時仁宗皇帝監國數以溫言諷戒之不聽後攺國靑州數降敕促之國又不肯行永樂十四年間太宗皇帝在北京不豫其謀益著是冬太宗皇帝聞之怒遽命駕南還旣至南京遣人察其所爲皆實召至切責之禠其冠衣囚系之西華門內條示其罪數十事時太宗皇帝怒甚不可測仁宗皇帝再三俯伏爲救角�羊語在永樂十五年實錄久乃復其衣冠而削其兩護衛止存一衛執其所狎暱匪人誅之徙髙煦於樂安州卽日遣行太宗顧謂仁宗及上曰樂安距北京數百里但聞有異謀可朝發而夕禽也髙煦至樂安深懷怨望異謀益急造僞鈔造兵器縱護衛軍爲盜及占民田地彊取馬牛境內騷然仁宗皇帝在東宮數書戒之不悛太宗皇帝北徵晏駕髙煦之子瞻圻時在北京凡朝廷所設施皆潛遣人馳報髙煦一晝夜六七遣行髙煦亦數十遣人潛伏京師伺察事浸上聞左右或言宜乘其謀未著發兵禽之易耳仁宗皇帝不聽待之加厚遣書召之旣至倍增歲祿賜賚寶物動以萬計瞻圻先在太宗時憾父殺其母屢奏其父過惡皆外人所不得聞者髙煦亦知之至是悉上瞻圻前所遣報朝廷事數十紙有妄言朝廷議發兵攻取樂安城等事仁宗皇帝召瞻圻示之曰汝尙憑虛離間吾兄弟況他人乎髙煦言我其父也尙於大行前譖毀我況陛下乎其罪當誅仁宗曰稚子不足誅卽日命往鳳陽守皇陵髙煦旣歸國後有自樂安來者往往在下私語髙煦有反謀獨未有聞於朝仁宗皇帝大漸時上在南京被召還髙煦謀伏兵邀於路倉猝不果上卽位賜賚漢趙二府寶玉諸物加厚而髙煦所請求於朝廷者無虛日悉見聽允間言及朝政上皆虛己從之至是遣人奏求駝馬命中官送駝四十馬百二十往遺之又遣太監楊瑛賜之袍服材旣行廷有出使者還言於上曰漢王謀反己彰護衛軍悉四出劫奪百姓驚懼上曰朝廷待之無不及者理未應遽爾已而軍民上髙煦反狀者益眾送駝馬者及楊瑛中道聞之皆卻還上曰其果然耶而髙煦遣親信人枚靑等入京約舊功臣爲內應靑至太師英國公張輔所輔暮夜縶之以聞上親問之悉得其實而山東都司布政司按察司及所屬府州縣及眞定等衛奏皆至禦史李浚亦自樂安間道詣京白其事蓋髙煦與指揮韋達韋弘韋興千戶王玉盛堅李智知州朱恆等數年以來日夜謀議於樂安城中造軍器火器籍州民丁壯編爲行伍破州縣獄出死囚而厚養之教習戰事召集諸旁近州縣亡賴彊壯子弟及逋逃賜銀幣編隊甲給旗號習武事遣人以兵器給各衛所爲信盡奪諸郡官民畜馬暗結山東都指揮靳榮等爲助旁近有司亦多趍附僞署太師都督尙書侍郎等官皆定擇日舉事期先取濟南城然從率眾犯闕上始命整飭兵備而猶未決意討之遣中官侯泰賫書與髙煦言昨護衛餘丁枚靑來言叔有督過朝廷之舉予誠不信然慮是小人離間不可不告今皇考至親惟二叔父予所賴亦惟二叔父卽位以來天地神明鑑臨在上豈有一毫拂違叔父之心而小人以無爲有造言離間今不得不敷露中懇以明讒者之妄且慮軍民傳播驚疑或別有小人乘間竊發亦不得不略爲之備惟叔鑑之昔皇祖賓天之初小人亦嘗造爲誣罔離間之言賴皇考與叔父同气至親彼此無疑而小人姦計竟不能行令此輩又欲離間我叔侄惟叔父鑑之國家之福亦宗室之福也已而山東軍民告變者日集闕下是月丁卯髙煦遣百戶陳剛賫奏言仁宗皇帝不當違洪武永樂舊制與文臣誥敕封贈謂上不當修理南巡席殿等事爲朝廷過遂斥二三大臣爲姦臣而指夏原吉爲首並索誅之末爲危語以撼朝廷又爲書諭京師公侯大臣指斥乘輿索誅姦臣造誣飾詐極其詆毀且言已分兵守要害以防姦臣之逸上覽之曰髙煦之不臣天地祖宗實監臨之出其奏及書示羣臣嘆曰我國家不幸有此事豈可已乎遂命行在兵部榜示中外命太師英國公張輔曰今朕親督師一切機務卿其相朕輔對曰髙煦徒懷不臣之心而素怯懦且今所擁悉非有謀能戰之人願假臣二萬卒保爲陛下擒之不足仰煩

○至尊上曰朕任卿一人足以擒賊但新卽位小人尙有懷二心者亦當有以懾服之朕行決矣分遣諸將嚴各城守備中外戒嚴下令京城搜索髙煦所遣姦細許自首免罪給賞敕各處守帥以兵從徵

○癸亥召徵西前將軍鎭守大同武安侯郭亨還北京

○升行在左軍都督府都督僉事冀傑爲右都督

○昬刻東南天鳴如瀉水久乃止

○甲子升都指揮僉事韓雍陳敬王彧俱爲都指揮同知府軍前衛指揮同知張玉爲都指揮僉事

○宥保定伯梁銘罪復其爵初銘充參將鎭守寧夏禦史劾奏銘縱軍受財等事下獄至是禦史論銘應罰役降爵上念銘舊勛宥之復其爵而罷其參將之任

○昬刻東南天鳴如風水相搏四鼓有流星大如雞彈色赤尾迹有光起危西南行入羽林軍

○乙丑上以漢王叛遣指揮黃讓內官譚順等往淮安同總兵官平江伯陳瑄鎭守敕瑄曰今命指揮黃讓內官譚順內使陳錦助爾鎭守淮安撫綏軍民或有寇盜竊發卽與軍衛有司同心戮力固守城池遣人馳奏自餘一切鉅細事務尢在審處毋得一毫擾及軍民

○敕召永平等處總兵官遂安伯陳英赴北京令以邊務付都督陳景先提督

○升隆慶左衛指揮使李勇爲都指揮同知指揮使韓鎭大寧前衛指揮使郭斌爲都指揮僉事金吾右衛指揮僉事也蘭不花爲指揮使羽林前衛指揮僉事範貴爲指揮同知金吾左衛正千戶王興金吾右衛正千戶海答爲指揮僉事

○行在府軍後衛指揮僉事蘇翺老疾命其子貴代

○命行在刑部都察院北京行部凡今武職有犯被鞫悉錄其情罪以聞

○行在兵部奏中外差遣者多北京會同館驛馬不足請令行都督府屬衛量給馬相兼走遞良鄕以南驛馬不足者請令旁近軍衛有司一體增給如民間無馬請於孳牧馬內給之仍令北京行都督府及行部遣官往來提督從之上罷朝退禦左順門謂工部尙書吳中曰自良鄕至江浦凡有行殿之處多役軍民看守徒勞人力卽令錦衣衛遣官馳驛往諭每處止畱數人其餘皆遣著役寧家

○昏刻東南天鳴如風水相搏○丙寅上諭戶部尙書夏原吉曰京師各衛扈從並畱守官軍自今年八月至十二月該與本色俸米者速給之

○行在刑部都察院北京行部備錄武官所犯情罪輕重指揮千百戶凡五百二十人以聞上旣閱之命除殺一家非死罪三人謀故殺人彊盜子毆父母及眞犯情重者不宥外其餘雜犯死罪徒流笞杖及見問未完追陪糧艸者悉宥還職見追逮未至者雜犯死罪以下皆準此例

○靖江王府輔國將軍贊侃卒遣官賜祭命有司治葬事

○夜四鼓南京地震起西北隨止曉復震

○丁卯遣翰林侍講學士王英釋奠先師孔子

○封右軍都督府左都督費瓛爲奉天翊衛宣力武臣特進榮祿大夫柱國崇信伯食祿一千一百石子孫世襲指揮使賜誥券冠服追封其三代及妻

○升監察禦火李浚爲行在都察院左僉都禦史浚山東樂安州人時丁父憂家居髙煦反謀己著遣人招浚浚不從變姓名潛走京師發其事甚悉上嘉之遂升職浚言家有老母命俟事平先還省母然後視事

○命指揮芮勛守居庸關敕曰今命爾守關軍士必勤訓練關隘屯堡必嚴守備譏察姦僞不可懈怠或有警急卽遣人馳奏一切邊務必與附近總兵官協謀審處毋慢毋忽

○宥都督僉事沈淸罪淸初守居庸關隆慶三衛指揮李景等奏淸不法十八事淸亦奏景等違法法司奏乞下淸等質對從之至是有旨武臣犯罪非大故者俱釋之遂宥淸

○命三法司凡軍旗校尉將軍力士徒罪以下見系獄者皆宥之俾從徵

○昏刻東南天鳴南京地震起西北隨止

○戊辰祭太社太稷

○狹西洮州衛土官百戶張喜來朝貢馬

○命翰林院侍讀學士王直修撰王鈺爲順天府鄕試考官賜宴於本府

○行在兵部奏皇城及京城門請以公侯伯分守上命定國公徐景昌彭城伯張曰�永專守皇城安鄕伯張安廣寧伯劉湍忻城伯趙榮建平伯髙遠分守京城門

○命廣平侯袁容京城每門增官軍五百人兵馬司各給軍百人委官率領相兼夜巡

○昏刻東南天鳴如雨陣疊至往西南久乃息南京地震起西北隨止

○己巳上將親徵命陽武侯薛祿淸平伯吳成太監劉順等率兵二萬爲前鋒

○命丰城侯李賢侍郎郭琎郭惇李曰�永等督餉運

○命鄭王瞻埈襄王瞻墡居守敕廣平侯袁容武安侯鄭亨都督張昇山云尙書黃淮黃福李友直協同贊輔

○敕大營五軍將士曰祖宗開創洪業封建親藩鞏固帝室以圖永久朕嗣承大統篤厚親親期與天下同享太平之福今漢王謀爲不軌圖危宗社朕以祖宗付托之重國家生民大計義不得顧親躬率六師往正其罪爾諸將士務齊心協力共成大功有功者必賞不用命者必誅有能禽獲首逆重加爵賞朕之此舉專爲除暴安民軍行務在紀律嚴明秋毫無犯若有故縱軍士擾害平民以軍法處治遂賚將士公白金五十兩鈔三千貫侯四十兩二千貫伯二十五兩一千貫都督十兩四百貫都指揮八兩三百貫指揮六兩二百貫千戶衛鎭撫五兩一百貫百戶所鎭撫四兩五十貫旗軍校尉力士二兩二十五貫自都指揮以下悉加綿布二匹扈從文職六品以上所賜例如武職七品以下銀二兩鈔五十貫

○命少師蹇義少傅楊士奇少保夏原吉太子少傅楊榮太常卿楊溥參預機務賜鞍馬給鎧冑弓劍扈從

○太子少保吳中尙書胡濙張本通政使顧佐扈從凡從行吏典人材知印醫士及官下家人各鈔五十貫官員知印俱給馬一匹文職官吏人等人馬行糧芻豆日給如例

○昏刻月掩斗第四星

○庚午駙馬都尉廣平侯袁容等奏畱守事宜在京每日啟事止用啟本各處所奏機密重事啟知遣人馳奏如彊盜反獄等事不可緩者卽時啟知施行及修治軍器之屬急用諸物公同會計具啟支給仍用具奏其餘事務應行者卽具啟施行可緩者以奏本付科俟車駕回奏請上悉從之

○辛未以髙煦之罪告天地宗廟社稷百神遂親徵

○是日車駕發京師

○以親徵遣禮部官前告所過山川駐蹕通州境內守臣率民耆老詣軍門見上進而諭之曰畿甸之民困於供億久矣朕方此休息之迺親藩構逆不得已有問罪之師而挽運糧餉除治道途重勞吾民爾有司宜厚撫綏從徵軍士有侵擾民者執之以聞諭丰城侯李賢吏部侍郎郭琎等曰軍行糧芻爲重寇聞大軍出或有潛伏窺我輜重爾等嚴堤備營中夜不得舉火或聞炮聲及人馬聲宜靜以鎭之不可妄動

○中官侯泰自樂安州還初髙煦聞泰至嚴兵而後入之觀上所賜書畢謂泰曰朝廷知我舉兵耶泰曰𨿽多人言之皇上以殿下至親固不信髙煦曰爾舊人宜知我舉兵之故泰曰不知也髙煦曰太宗皇帝聽信讒間削我護衛徙置樂安州仁宗皇帝不復我護衛不與大城池徒以金帛餌我今上舉口譚祖宗舊制吾豈能鬱鬱久居此乎因命泰徧觀其軍馬兵器且曰𨿽以此橫行天下可也吾已遣書入奏爾今速歸報皇帝卽執送姦臣來然後議吾之所欲得時旁有告髙煦曰聞朝廷遣人送駝馬及袍服來者中道皆驚怖走矣髙煦大笑曰吾固知其怯今朝中必膽落矣泰歸上問髙煦何言泰對曰一無所言又問其治兵如何對曰無所見上顧謂左右曰此小人懷二心矣已而錦衣衛官從泰往者具言其所見上聞之曰事定必治泰不可恕

○東南天鳴聲如萬鼓

○壬申駐蹕新河店

○夜有流星大如杯色靑白有光起天倉東南行至近濁

○癸酉駐蹕水河鋪

○遣官祭歷代帝王上馬上顧謂侍臣曰漢髙帝初封吳王濞謂其有反相至景帝時果反永樂中皇祖謂髙煦有異志不宜處大國置之樂安今果反何皆料之審也然景帝提殺吳太子又行晁錯削奪之計故濞反朕待諸王皆厚至如漢王以其皇考至親待之尢厚何爲而反邪侍臣對曰彼蓄反心非一日非恩徳所能馴者上曰試與卿等商之彼計今將安出或對曰樂安城小彼必先取濟南以爲巢穴或曰彼往時不肯離南京今必引兵南去上曰以朕計之不然濟南𨿽近攻之未易下況大軍將至彼何暇攻城彼所集土民及護衛軍父母妻子皆在樂安肯棄之走南京乎且髙煦臨事狐疑不決外爲誇詐中心實怯今敢猖狂爲此一則輕朕年少且新立眾心未附二則料朕不能親出必遣將來討彼得以危言厚利誘之以僥幸成事今朕親徵其新聚之眾已膽落又敢出戰乎況天下無事無故弄兵以毒生靈天地祖宗豈容之大軍一至卽成禽矣昏刻中天有靑气三道長如匹練東南行東南方天鳴如風水相搏久乃息四鼓有流星大如雞彈色赤尾迹有光起室西南行入天倉

○甲戌駐蹕楊村

○遣官祭太歲風雲雷雨嶽鎭海瀆山川等神

○遣官祭旗纛之神

○東南有白气一道如決堤

○乙亥駐蹕直沽南上召諸將諭曰爲將𨿽有智勇必資士卒乃能成功右之名將皆以卹士爲本平日撫卹得其心臨敵之際必得其死力若素不能卹徒以威馭之緩急未必得用前已命兵部給從徵官軍馬騾分載軍資昨見軍士多有負重者日晚始至營亦有困乏憩道傍者爾等略不加意但知使人不知卹人豈爲將之道其卽以官給馬驢均分﹤馬犬﹥載以蘇軍力軍中有疾病者太醫院與善藥如果不能前進付所在官司調理

○丙子車駕所過見有司集民修治道路上命散遣之且諭之曰玆秋成之時民皆急於收獲道途通行者其免除治毋重勞爾民駐蹕靜海獨流鎭

○敕陽武侯薛祿等曰大軍去賊境日近宜嚴切堤備振揚士气以爲先聲今發哨騎五百與爾相接遇有聲息及軍中一應機務卽馳奏

○是日廣西寇趙暹等就禽暹本崇善縣土官知縣初恃險遠謀廣地界遂招納亡叛聚黨二千餘人攻破九州執故土官奪其印殺其母大肆虜掠占據村峒四十餘所造火器建旗號僣稱王署僞官流劫州縣事聞上命總兵官鎭遠侯顧興祖會廣西三司剿捕興祖等招之不服遣千戶胡廣領兵討之暹塞險拒守廣進圍之紿出所奪各州印信撫諭其脇從官民復職歸業暹勢孤計窮謀從間道夜遁廣諜知之伏兵要擊之暹及其黨皆就禽

○丁丑駐蹕流河驛

○命崇信伯費瓛率兵益前鋒上諭之曰爾往諭薛祿等曰髙煦以反爲名擁烏合之眾有識者心不附之此坐成禽耳昔耿弇擊張步聞光武車駕至謂眾曰臣子不當以賊虜遺君父爾等其悉心協力共滅此賊

○戊寅駐蹕興濟縣

○樂安護衛軍校有脫身歸正者言髙煦立五軍王斌領前軍濟陽王監之韋達領左軍臨淄王監之盛堅領右軍昌樂王監之朱恆領後軍淄川王監之髙煦親率中軍世子畱守王城擇日出兵又言髙煦初約靳榮先往取濟南然不得按察司布政司官之心繼聞大軍已出遂不果行朱恆應天府人力言宜引精兵趨南京得南京大事成矣眾不從髙煦初聞朝廷遣薛祿將兵喜曰此易制也及聞上親徵始有懼心羣臣聞所言皆叩首曰皇上精於料敵賊不足平矣上曰困獸猶鬥不可忽也卿等愼之於是授歸正者官而厚賚之仍給榜俾還樂安諭眾上遣書諭髙煦曰人言王反朕初不信及得王奏知王志在禍生靈危宗社朕興師問罪非得已也王太宗皇帝之子仁宗皇帝之弟朕嗣位以來事以叔父禮不虧毫髮今何爲而反耶朕惟張敖失國本之貫髙淮南受誅成於伍被自古小人事藩國率因自圖富貴而陷其主於不義及事不成則反噬主以圖苟免若此者多矣今朕師已壓境王能悔禍禽所倡謀者來獻朕與王削除前過恩禮始終王不失爲宗藩而子孫永保封國善之善者也王如執迷甘與小人同死生或出兵拒敵或嬰城固守圖僥幸於萬一能終保其無虞乎烏合之眾少有不利大軍乘之卽成禽矣或麾下以王爲奇貨執以來獻至此之際王何以施面目朕𨿽欲保全不可得也王讀書知古今轉禍爲福一反掌之間其審圖之

○昏刻中天有靑雲狀如杵南有黑雲狀如覆船

○己卯駐蹕滄州

○日上有背气一道色靑赤隨生左右珥色黃赤鮮明四鼓東南天鳴如風水相搏久乃止

○庚辰車駕至鹽山

○陽武侯薛祿等馳奏前軍已至樂安城下髙煦約以明日出戰上令大軍蓐食兼行尙書蹇義夏原吉大學士楊士奇楊榮等進曰軍臨敵境尢宜愼重古云師行日三十里況萬乘親徵兼行非所宜也英國公張輔安遠侯柳升等亦進曰前軍已至樂安彼知大軍在後或設伏林莽間伺我不虞況百里趨利軍法所忌請少駐兵廣哨望而後進上曰兵貴神速我師直抵其城下則彼爲阱中虎耳𨿽有爪牙將安施乎況彼以反爲名烏合之眾人懷疑貳聞大軍至凶凶爲計不暇又豈能設伏禦我乎卿等無過慮也遂行暮過慶雲夜三鼓至陽信時慶雲陽信官吏生員皆入樂安城無來朝者

○東南有白雲狀如羣羊驚走旣滅有黑气狀如死蛇須臾分兩叚

○辛巳昧爽至樂安駐蹕城北時城中黑气黯黲如死灰上分命諸將壁其四門髙煦率叛黨僞太師王斌等乘城舉炮大軍四門神機銃炮壘發震如雷霆其城中烏合之眾環聚城堞顧望股栗然迫於威虐不敢引退從徵將士皆爭奮請一鼓拔其城上念矢石之下禍及無辜不聽乃遣敕諭髙煦云今山東都司布政司按察司及衛所府州縣官鄧眞等並爾護衛軍校餘丁枚靑等民人王土�富等五百餘人奏爾反逆朕皆未信及覽陳剛賫至本上誣先帝遂及朕躬爾罪著矣朕以祖宗付畀之重天下生民大計親率問罪之師已至城下爾不來朝亦不遣護衛及王府官出見是負固不服今以誠心待爾爾能戰則戰不能則詣軍門面陳爾情庶得保全始終如怙終不受命城破之日悔罔及矣午復遣敕諭之曰前敕諭爾備矣朕言不再爾其審處之又以敕系矢射城中諭逆黨以禍福於是城中人多欲執髙煦來獻者髙煦狼狽失據密遣人詣行幄陳奏願﹤宀十見﹥假今夕與妻子別明旦躬赴軍門歸罪上許之是夜髙煦盡取積歲所造兵器與凡謀議交通文書毀之城中通夕火光燭天

○東南有靑气狀如人義手揖拜

○壬午駐蹕樂安城南

○髙煦將出叛黨王斌等固止之曰寧一戰以死不可爲人禽也髙煦紿斌等復入宮遂潛從間道出爲官軍所執以獻文武羣臣列奏其罪請正典刑上曰彼固不義祖訓於待親藩自有成法羣臣復言春秋之法大義滅親上卻之但命以羣臣劾章示之髙煦跽言臣罪萬死惟生殺在皇上遂令髙煦爲書召諸子同歸京師又遣其所親信內侍還府中慰安宮眷下令城中罪止坐同謀者脇從者勿治遂執其同謀王斌王彧韋達朱恆錢巽等數十人悉下錦衣衛獄

○朝鮮國王李祹遣陪臣金時遇等貢馬及方物至京師

○癸未駐蹕樂安城南上諭戶部尙書夏原吉曰今髙煦就禽與之同謀者數人罪不可赦其餘軍民被脇從者一切不問其榜諭安業勿有疑畏仍命陽武侯薛祿兵部尙書張本及禦史給事中等官撫安軍民上諭之曰今罪人己得除同謀首惡外其餘一切不問民有兵器者令送官免罪匿不送及裏鄰知而不首者罪均

○攺樂安州爲武定州吏部引選武定州官上諭之曰此州之民幾陷於叛逆今元惡就縛脇從悉宥撫綏休餋在爾有司其勉思厥職以稱任用

○甲申駐蹕樂安城南

○遣官賫敕諭鄭王瞻埈襄王瞻墡祭告天地宗廟社稷祝曰比因髙煦謀爲不軌以祖宗付畀之重率師討之仰荷眷祐事已平定將以二十四日班師謹告

○遣太監孟驥陳蕪馳奏皇太后

○遣敕諭北京文武羣臣

○遣書報趙王髙燧曰侄祗承祖宗之位所賴者宗室諸叔父爲之藩屏相與鞏固國家同享太平悠久之福侄於漢王事以叔父未嘗違禮今者無故謀爲不軌圖危宗社北京山東官員軍民人等及其護衛親信軍校首發其事者五百餘人侄以至親初實不信及其差百戶陳剛賫本來京誣罔先帝爰及於侄假此之故聲言舉兵犯闕侄乃考察眾人所首之事皆有實迹今以祖宗付畀之重國家生民大計不得已親率將士往問之師至其境彼猶擁烏合之眾以抗侄不忍攻城凡三致書而猶見拒仰賴天地垂祐宗社之靈彼爲城中諸人所迫以來以至親之故不忍罪之令同宮眷回北京居住其同惡者明正其罪脇從者咸釋不問自餘秋毫無犯惟叔父爲皇考同气至親不可不告多人所首之事略具別楮言之痛心惟叔父鑑之並遣書諭諸王頒詔中外曰我祖宗開創洪業封建親藩所以鞏固國家永安宗社朕以天敍嗣承大統惇厚親親至於漢王髙煦事以叔父未嘗違禮天地神明所共臨鑑而彼包蓄禍心積有年歲昔我皇祖太宗皇帝覺其潛懷異圖削二護衛徙置樂安州皇考仁宗皇帝友愛之誠比隆虞舜而乃忘背大恩以徳爲怨今者無故招聚無賴授以兵器驅掠良民垛充義勇搶奪官民馬擅放有司囚系彊盜縱其爲惡給與賞賜暗結都司官及軍衛有司官吏生員人等賞與金銀等物除指揮王斌知州朱恆等爲太師都督尙書等官其餘各授以職散刀與眞定等衛軍官爲號潛結北京官員軍民俾爲內應其他姦謀不可枚舉遂致北京官員軍民山東三司衛府州縣等衙門官吏人等及其護衛親信軍校並被害軍民五百餘人奏發其事朕以至親初未之信及差百戶陳剛賫本至京誣罔先帝爰及朕躬假此弄兵聲言犯闕乃究多人之言具有成迹實欲妄覬大位謀危社稷流毒生靈春秋之法人臣無將將則必誅其不軌如此罪奚可容朕以祖宗付托之重國家生民之計不得已親率六師往問其罪師臨其境尙擁烏合之眾敢行拒抗賴天地眷佑宗社之靈罪人卽得以親親之故不忍棄絕令同宮眷居於北京以全始終之恩其餘同惡者明正典刑服從者咸釋不問今已班師嗚呼管叔流言成周致辟淮南作孽自閼其躬大義不私於所親至仁尙從於﹤宀十見﹥典詔告中外咸使聞知

○止各處所徵兵勿進

○罷餉運

○遣監察禦史給事中及戶部錦衣衛官於緣途大軍經過之處巡視田禾有踐傷者還奏免其今年秋稅

○以班師遣禮部官前告所過山川

○陽武侯薛祿奏靑州中護衛羣牧千戶所樂安千戶所俱闕官掌事請於復職官內摘令暫管命兵部從之

○乙酉班師下令軍中曰今元惡就禽一方之民始安回軍敢有侵擾百姓者治以軍法

○命陽武侯薛祿尙書張本仍畱武定州撫安軍民

○命中官護送髙煦父子及家屬赴北京命錦衣衛官械系其同逆者後行

○命置武定守禦千戶所調徳州衛前所官軍實之

○駐蹕樂陵縣

○丙戌駐蹕樂陵黃家店

○丁亥天久不雨自班師之明日連雨道途泥濘上望見軍士衣皆沾濕挽曳輜重者多困下令休息

○復駐蹕樂陵黃家店

○南京地震起西北隨止

○戊子駐蹕古黃河岸北

○琉球國中山王尙巴志遣使者模都古等貢方物至京師

○己丑駐蹕東光縣

○山東及北直隸文武之臣率兵民父老奉迎車駕自是日塡溢道路歡喜舞蹈呼萬歲

○掌交阯布政司按察司尙書陳洽遣人奏賊首黎利至乂安城其勢益盛晝夜攻城爲事官李安方政等合軍擊敗之

○日上生皆气色靑赤鮮明

○庚寅駐蹕獻縣之單橋戶部尙書陳山迎駕山嘗侍講讀見上首言漢趙二王實同心宜乘今席捲之勢移兵彰徳趙王就禽國家可永無虞上不聽山退詣尙書夏原吉蹇義力言冀兩人贊上必行上終不聽以上四十六字據廣本補據抱本校

大明宣宗章皇帝實錄卷之二十館本無捲尾據廣本抱本補明宣宗章皇帝實錄卷之二十一

宣徳元年九月辛卯朔復駐蹕單橋

○壬辰駐蹕河間府

○忽魯愛等衛指揮僉事哈剌雲南羅雄州故土官知州樂伯子者永交阯水堂縣等衙門主簿阮有祿等來朝貢馬及方物至京師

○昏刻塡星犯鍵閉

○癸巳駐蹕漠州城南

○甲午駐蹕新城縣北

○國子監司業吳溥卒溥字徳潤江西崇仁人舉進士擢翰林編修太宗文皇帝入正大統升修撰進國子司業爲人淸愼嚴重造次必以禮其教學者必致力本源曰若事口耳之學以取近利非士也每旦坐堂上視諸生所習爲之講說懇懇不倦而革其涉獵蹈襲之獘學者皆心服之前後監學之師以實心古道爲教如溥者少矣在翰林及國學二十餘年操守如一日未嘗一涉足權貴人之門權貴人亦莫或知溥或念溥久次不升勸其少貶以徇俗者答曰遇不遇命也吾知安命而已安能枉已哉自號古崖天下之爲士者皆髙之家素貧然篤於義故人有遺寡孤貧無依者溥每分俸給之及卒無以爲斂云

○乙未駐蹕良鄕縣

○夜有流星大如杯色靑白尾迹有光出天市西垣西行至濁

○丙申車駕至京師親告天地宗廟幾筵社稷行謁謝禮朝皇太后畢出視朝上禦奉天門髙煦父子家屬皆至京師行在刑部都察院大理寺曁文武廷臣劾奏髙煦謀危宗社大逆不道宜正國典以爲亂臣賊子之戒上曰國家待宗藩具有祖訓朕不敢違

○命行在工部新作館室於西安門內處髙煦夫婦男女其飲食衣服之奉悉仍舊無攺

○羣臣復奏叛逆之人不分首從皆得處極刑遂命以王斌韋達朱恆等鞫訊情實悉論如法

○丁酉文武羣臣上表行慶賀禮上曰此國家之不幸也何以賀爲遂止

○土魯番城故都督鎖恪子也若著兒阿木河等衛指揮同知弗剌答等來朝貢馬駝等物

○造行都察院印先是右副都禦史陳勉扈駕徵樂安州以印自隨知印者不謹失之至是命行在禮部再造給之

○兵馬司引奏金吾衛軍婦遺火燒官民房舍當送法司治罪上遙見其老遣問年幾何對曰八十餘矣且無子嘆曰老而有罪當贖況無子乎命釋之

○湖廣布政司右參政田剛坐贓罪罷爲民初剛坐累罰役京師諸吏以其貧斂財助役得復職然剛好使酒與布政使李旭不相能旭嗾人訐之已從而和之剛嘗訴其情法司莫能與辯者

○曉刻正東天鳴如風水相搏

○戊戌法司言髙煦同謀叛逆者詞連晉王濟熿趙王髙燧宜並治之上曰趙王𨿽其親弟素異心不可問晉王自洪武中實相好其謀有無未可知亦不必問

○造武定州等衙門印記

○夜有流星大如雞彈色赤有光起胃西北行至閣道

○己亥雲南廣南府土官通判儂郎舉等及嘉河等衛女直指揮僉事猛哥來朝貢馬

○命崇信伯費瓛子孫世襲崇信伯蓋念其歷世功也

○髙煦逆黨王斌朱恆盛堅侯海錢巽錢常井盛等凡六十餘人皆伏誅斌靑州中護衛指揮恆樂安知州堅樂安千戶所千戶海典仗巽長史常教授盛羣牧所百戶初髙煦欲反斌等首與定計於是僞授斌太師恆巽皆尙書堅海都督常侍郎其餘各以大小授職至是皆擒至京上命公侯伯都督尙書侍郎諸大臣雜訊皆伏罪故誅之惟長史李默以嘗諫諍免死謫口外爲民

○夜有流星大如雞彈色靑白有光起天苑西南行至遊气

○庚子爪哇國王楊惟西沙遣使臣亞烈弗吽等來朝貢方物

○誅髙煦逆黨靳榮榮山東都指揮使髙煦反欲先據濟南令千戶盛堅潛往說榮使開門效順榮從之遣子義詣髙煦受約束至是皆伏誅初髙煦謀反空一府僚屬皆順從而樂安千戶所樂安州及所屬諸縣官吏與亡賴民悉從之髙煦又遣人四出招誘天津衛鎭守都督僉事孫勝山西都指揮張傑楊云靑州左衛指揮史誠河間衛鎭撫溫英徳州衛指揮鄭興鎭撫劉志等皆約舉城應之先納軍馬糧仗之數事覺相繼就誅者六百四十餘人張傑楊云死於獄戮其屍其他知而故縱與藏匿叛人皆應死宥充邊軍者一千五百人爲民於邊者七百二十七人

○兼兵部事行在工部尙書黃福奏近大軍東徵皆給馬匹民以馬赴太僕寺各衛官軍理當赴官領馬乃輒於城外迎候馬至擇其善者徑馳去民莫敢與爭今民來訴者計馬一萬七千餘匹請令五軍管隊官挨究但非經太僕寺關領者悉送法司問罪追馬還官上曰彼時官軍爭取馬者蓋以師出甚急故耳姑勿行五軍但揭榜曉示令自首還官不首許所管官旗及同隊之人首告得實者追犯人鈔一千貫充賞仍罪不首之人

○辛丑上禦左順門謂行在禮部尙書胡濙曰髙煦作逆得罪宗社而勤勞將士遠涉塗潦今還京宜加賞勞遂定等第賜鈔公三千貫侯二千五百貫伯二千貫都督一千貫都指揮五百貫指揮四百貫千戶鎭撫三百貫百戶所鎭撫二百貫總小旗將軍一百五十貫軍士校尉力士各一百貫文職官六品以上如武職例七品八品一百五十貫九品以下一百貫廚役五十貫病故溺死官軍加半倍給其家

○直隸淮安府奏安東沭陽二縣六月以來雨水渰沒田畝禾稼無收命巡按禦史驗視以聞

○壬寅土魯番城都督僉事尹吉兒察烏思藏大乘法王昆澤思巴遣國師阿木葛及考郎兀等衛指揮阿兒帖木等來朝貢馬及方物

○賜隨徵樂安州還京文武官太師英國公張輔等六千八百五十人宴於奉天門是日加賜扈從文武官軍旗校人等彩幣絹布公彩幣六表裏侯伯五表裏都督尙書四表裏都指揮及文職三品四品一表裏指揮絹二文職五品以下及千百戶鎭撫將軍力士校尉旗軍絹一廚役綿布各一

○周王有燉奏弟宜陽王有火�弗等五人將婚未有居室凡材料皆已備所少工匠人夫今當農閒望朝廷給賜上命行在工部於軍衛有司總撥一千人爲之營建

○癸卯封乳母李氏爲奉聖夫人保母張氏爲佑聖夫人李氏故夫呂斌張氏故夫傅勝皆贈都督僉氏上謂行在吏部尙書蹇義曰古人云無徳不報李與張其勞皆多亦皆純實謹厚今玆之報非曰私恩亦出公義若其如漢王聖縱恣則朕不取

○暹羅國王三賴波摩剌紮賴遣使臣亞烈陳﹤王卸﹣卩﹥等來朝貢方物

○敕廣西總兵官鎭遠侯顧興祖於所領官軍內調五千人赴交阯聽成山侯王通節制

○行在戶部奏定撥浙江湖廣江西三布政司及直隸蘇松等府縣糧五百二十二萬六千餘石於南京各衛倉收納今報各倉充溢收積無所請攺撥二百二十萬石分貯淮安徐州臨淸揚州府衛倉以俟官軍儹運從之

○甲辰代府左長史戴禮奏臣蒙恩命職當輔導親王今到任三月王不容見而事多違戾不能啟陳忍而不言則義所不可謹錄其大者以聞其一昔王世子失愛於王令與其母異居今世子已薨世子之子是曰世孫仍與祖母同處給役無人歲祿不及止憑內使耕種以養而宮人之家常蒙優賜當親者反疏當薄者反厚今世孫年已十四尙未知書王亦不復矜念伏望與加元服俾之出閣伴讀教授得侍講論以成徳性以正國本其二王令諸郡王乳母誘納軍民婦女六人入宮給役比皆遁逃王移怒於廣靈王之母廣靈母子不能自安皆出居外𨿽奉敕旨諭使寬容而王怒未息不得還宮伏望明賜處置使得保全其三潞城王以下四王血气方剛學業未就漸爲气習所移襄垣王重費白金以求鷹靈丘王多出金銀鞍馬以與私暱逞驕侈之志無恭儉之心伏望敕使就學親近儒臣以徳義治心以禮法律身庶幾革其舊習成其賢行其四王國祭祀停廢已久比有勘合仍令舉行臣亦再三封本進啟不蒙省納而齋郎禮生往往橫被科斂伏望禁止需求俾行祭祀庶幾典禮不墜上覽奏謂侍臣曰長史之言皆是君臣上下須是情意浹洽然後匡弼之說行今旣乖隔彼安能盡言況此皆王家事外人所難言者朕須有以處之

○行在戶部郎中王良奏懷來保安右及萬全左右四衛俱缺糧料乞以長安嶺倉所貯者分給上命分八萬石給之

○昏刻有流星大如雞彈色赤有光起奎東北行至天大將軍

○丙午造沈府黎城王稷山王沁水王沁源王魯府新野王泌陽王安丘王樂陵王鉅野王鍍金銀印各一

○丁未以太宗皇帝禫命襄王聸墡謁祭長陵

○日上五色云見

○四川馬湖府知府安璇遣弟琦廣西安隆長官司長官岑子得狹西洮州僧人札失堅昝烏思藏僧盞宗遼東安樂自在州韃官指揮僉事兀丁哥千戶古魯溫沙州衛都督僉事困卽來遣指揮同知鎖南哈密回回打剌罕忽都卜丁等來朝貢馬

○行在禮部尙書胡濙奏比者車駕東徵大賚將士銀鈔監察禦史沈潤給事中宋徵等監給行在右軍都督僉事崔聚重給鴻臚寺丞何敏等違例多給隨徵運糧官軍軍伴五百五十八人止應賞鈔皆冒關銀皆當問罪追銀還官上召濙至榻前密諭之曰朕以廉恥待人崔聚何敏朝夕在左右若皆追銀彼復何施顏面姑宥不問其不應賞銀而冒給者度今皆費用亦不必追沈潤宋徵等當是事繁致誤亦姑宥之

○戊申上謂行在戶部臣曰山東靑萊登三府海濱地瘠歲且薄收濟南所屬大軍經過不免蹂踐其歲辦馬艸皆宜暫免兗州東昌亦約量起運庶幾少寬民力

○命行在工部凡工匠戶有二丁三丁者畱一丁四丁五丁者畱二丁六丁以上者畱三丁餘皆放回俾後更代單丁則視年久近次弟放免殘疾老幼及無本等工程者皆放免

○岷世子徽焲奏鎭南王怨謗等事上曰此未必實然須明白庶杜讒者之口敕召赴京面質

○巡按江西監察禦史許勝奏五月六月久旱無雨陂塘多涸瑞州等府田稼俱已焦稿上命行在戶部驗畝蠲租

○夜有流星大如雞彈色赤尾迹有光出天苑西南行至濁曉刻月行天街中

○己酉命武進伯朱冕等調靑州中護衛軍於遼東諸衛崇信伯費瓛等調樂安千戶所軍於甘肅備禦

○行在戶部主事馬健奏比蒙差往浙江會同大理寺卿胡槪視農事杭州常州二府及蘇松嘉湖鎭江之常熟等縣風雨順調禾稼丰稔獨蘇州之吳江昆山長洲三縣嘉興之嘉興縣湖州之烏程歸安二縣松江之上海縣鎭江之金壇縣間有水潦傷稼然不爲大害上謂尙書夏原吉曰國家糧餉取給都郡常恐不熟故前令人往視今聞丰稔處多固可喜但災傷處亦宜有以寬卹之

○直隸安慶府桐城縣浙江嚴州府遂安分水淳安建徳壽昌五縣溫州府瑞安縣衢州府江山縣杭州府臨安縣各奏境內人民缺食已將預備等倉米谷驗口借給俟來歲秋成還官

○夜有流星大如雞彈色靑白有光出斗西南行至濁曉刻月犯諸王東第二星

○庚戌慶王﹤木旃﹥奏向請入朝伏蒙聖恩念臣病體新愈未宜跋涉今已復常乞許來年春朝京師上復書曰知尊候復常深用慰喜承諭欲以新春來京甚感親愛之厚亦予心所欲也但祖訓在上所不敢違叔祖諸王之表率朝廷所倚賴如有人言予不能加禮老長使之安佚致遠道勞頓爲予之過叔祖聞之亦必不安矣以是不敢聞命俟可來時當專人奉迓也

○賜唐王第二弟名瓊燀第三弟名瓊炟

○復劉伯吉徐州碭山知縣伯吉先爲碭山以親喪去至是服闋其民七十餘人詣闕奏乞伯吉復任行在吏部言已除知縣李文在碭山二年矣上曰新者勝舊則人不復思舊必其不及故遠來奏畱其從之召還新任者別用

○罷廣西思恩忻城二縣儒學時巡按廣西監察禦史申春言思恩忻城累因蠻寇攻劫殺虜人民生員亦被拘略今忻城全無一人思恩止有四人縣民稀少多是猺獞非但言語不通不堪訓誨抑且不願入學徒存學官無所施教宜如洪武中河池縣事例革去上從之

○行在太常寺奏天地壇每歲皆自十月撥軍掃除今已及時上曰祖宗敬事天地故立法如此朕今謹守成憲卿等亦當恭體此心躬親臨視務令潔淨

○鎭守河州都督僉事劉昭奏河州衛官軍六所欲於一所內撥六分馬步相兼往寧河城備禦從之且敕昭嚴加約束不可怠慢若守備不嚴或出境生事責有所歸

○辛亥亦馬剌等處女直野人木刀兀等二百二十九人來朝貢馬命木刀兀爲指揮僉事脫脫出等爲千百戶所鎭撫賜冠帶文綺表裏鈔有差上因謂侍臣曰夷狄爲患自古有之未有若宋之甚者靖康之禍論者以爲不當通女眞攻契丹取燕云之地亦非根本之論是時天祚失道內外俱叛取之可也女眞以方彊之勢乘契丹之敝後日必與我爲鄰燕云之地太宗百戰不能克乘時取之亦不爲過若究禍之根本蓋自熙寧至宣和五六十年小人用事變易法度民若徵徭軍無紀律國家政事日陵月替遂爲夷狄所侮致有此禍髙宗南渡中原陷於夷狄民心思宋政宜臥薪嘗膽委任忠良恢復舊疆洗雪大恥乃復用小人力主和議爲偸安之計以嶽飛之忠卒死於秦檜之讒小人之敗人國家如此又曰自古無中國淸明而有外夷之禍者

○增置廣平府成安縣縣丞主簿各一員初成安有民十三社止設知縣典史今增山西遷民八屯行在吏部請增置丞簿故從之

○置武定州守禦千戶所吏目一員時調徳州衛一千戶所於武定州守禦故置首領官

○命法司及錦衣衛以所籍樂安州同逆親屬給功臣及文臣三品已上之家使令

○賜忽魯愛等衛指揮僉事哈剌雲南羅雄州故土官知州樂伯子者永交阯水堂縣主簿阮有祿土魯番城故都督鎖恪子也苦著兒阿木河等衛指揮同知弗剌答等銀鈔彩幣表裏有差

○命按問自山海至居庸守關將校先是上以邊備不謹遣右都禦史王彰巡視關隘點閱將士修築城堡至是彰還奏城堡已督士卒修築而各關指揮千百戶軍士擅離所守之地者五十餘人皆當治罪上曰禦邊所恃有將帥有精兵及城壘堅固今將卒怠惰如此設有警急何以禦之其指揮千百戶悉遣人械至問罪軍士姑宥之仍命兵部三月一遣禦史給事中點視庶不隳弛

○壬子上出禦制東徵記以示羣臣凡書髙煦之罪及朝廷不得已發兵之故蓋詳備云

○忽魯愛等衛指揮僉事阿剌哈撒馬兒罕百戶馬黑麻等來朝貢馬及方物

○賜雲南廣南府土官通判儂郎舉等二十七人嘉河等衛女直指揮僉事猛哥等一百四十三人鈔彩幣表裏氊帽靴襪有差

○以前翰林待詔魯宣之子輿爲鴻臚寺序班宣嘗侍上講讀有罪謫戍盧龍而卒有司追輿補�時輿爲儒學生詣闕自陳上以宣故特命官之而削其戍籍

○南京守備襄城伯李隆奏南京操備官軍多乏軍器及各城門缺火器命兵仗局給之

○修文明門橋梁

○癸丑西寧番僧剌麻綽思吉領占等來朝貢馬

○行在戶部奏江西商人願於大同天城等衛倉納米支給雲南四川鹽舊例雲南鹽惟聽交阯商人中支請許告者依宣府例於大同等衛倉納米中四川鹽每引米二斗不拘資次支給仍榜示各處一體召商中納從之

○巡按湖廣監察禦史劉鼎貫奏襄陽府之襄陽榖城二縣及均州鄖縣六七月以來霖雨不止江水泛漲緣江民居田稼多被漂沒命行在戶部遣人撫視

○甲寅琉球國中山王尙巴志遣使臣郭伯祖每等來朝貢方物

○夜有流星大如杯色靑白光燭地起天倉西南行至墳墓炸散

○乙卯行在都察院奏狹西布政司參議潘弘因督稅糧受府州縣官吏饋賂計物於律當死於近例當運甎上曰方面大臣不能持己何以率下姑使運甎贖罪而省過自新

○夜有流星大如杯色靑白光燭地起東北雲中西北行入北斗炸散

○丙辰修浣衣局房屋及周垣

○行在工部奏昨直隸宿州言本州西河符離橋因水漲衝壞今水消宜令仍舊修建如力不足則令軍衛有司協助從之

○丁巳命丰城侯李賢右副都禦史李素爲正副使持節冊狹西都指揮張麟女爲秦王妃兵馬副指揮陳政女爲富平王妃參議陳羽女爲永興王妃

○升掌毛憐衛右軍都督僉事猛哥不花爲中軍都督同知仍掌毛憐衛猛哥不花初以土酋歸順因立毛憐衛命爲指揮統其眾事太宗仁宗咸盡勤誠累官至都督僉事至是上嘉之故有是命並升其差來建州衛正千戶速剌禿爲本衛指揮僉事

○行在兵部奏廣東瓊州府言澄邁縣黎王觀珠瓊山縣黎王觀政等聚眾殺瓊山縣土官知縣許志廣流劫鄕村殺掠人畜命廣東三司勘實討之

○是日徵夷將軍成山侯王通等師至交阯

○戊午慶成王濟炫奏正妃唐氏已薨無子有庶長子今年十九請授以長子名稱上以祖訓未有定例命行在禮部集大臣議於是少師吏部尙書蹇義等議郡王之子稽之祖訓無長子之文今慶成王旣無嫡子將來庶長當嗣宜先與一品冠服俟襲爵之日行冊命之禮從之

○魯王肇煇奏皇上親率六師討叛逆以安宗社請詣闕賀上嘆曰此家之不幸事也中心愧之何用賀爲復書止之後諸王有奏請賀者皆止之

○己未廣東始興民李克廉奏永樂八年犯徒罪發充交阯化州驛夫歷十五年遇赦始歸今化州復取供役虛負聖恩乞矜免上命釋之諭行在兵部臣曰徒止於三年今已十五年且遇赦矣有司不卹下情又失朝廷大信用不得人如此其行外有司令遵詔書不許故違

○庚申以明日下元節遣官祭長陵獻陵

○賜朝鮮國使臣金畤遇等鈔彩幣表裏金織羅襲衣靴襪有差大明宣宗憲天崇道英明神聖欽文昭武寬仁純孝章皇帝實錄卷之二十一

明宣宗章皇帝實錄卷之二十二

宣徳元年冬十月辛酉朔享太廟

○遣中官祭司井之神

○唐王瓊烴薨王唐定王嫡長子永樂二十一年八月襲封薨年二十有一訃聞輟視朝二日命有司治喪葬遣官賜祭謚曰靖初選汝州郟縣人髙盤女爲王妃未頒冊而薨女聞之自經上嘉其志節特命追封唐王妃賜祭治喪葬悉如禮

○升行在光祿寺卿胡榮行在鴻臚寺序班孫愚俱爲行在中軍都督府都督僉事食祿不任事優外戚也

○命遂安伯陳英充總兵官仍往山海永平鎭守城池操練軍馬遇有聲息相機行事所領官軍悉聽節制

○日有左珥色黃赤鮮明

○壬戌賜土魯番城都督僉事尹吉兒察等烏思藏國師阿木葛及考郎兀等衛指揮阿兒帖木等銀鈔彩幣表裏紗羅綾絹文綺襲衣有差

○癸亥升行在河南道監察禦史張政爲山西按察使上諭之曰今以一道憲綱付爾當謹守禮法以肅眾僚正庶官事有當爲者卽爲之務合至公勿有所徇

○命行在禮部止外文武官之來賀者時旣平樂安州外文武衙門皆遣官朝賀上以其妨職務故命移文止之

○賜琉球國使臣模都古等鈔彩幣表裏襲衣靴襪有差

○寧王權奏男女將婚未有居第請免護衛軍士屯種並力作之從之

○行在都察院左都禦史劉觀等奏有告鎭守宿州都指揮僉事胡貴擅役軍士及受賕縱有罪人已奏請逮治今貴言奉敕鎭守不就逮朝廷行法自貴近始如貴不就逮法何以行上曰小人敢爾命錦衣衛遣人械赴京罪之

○昏刻有流星大如碗色赤有尾光燭地起危東南行至雲中

○甲子命都督僉事李謹鎭守山西撫卹軍民操練軍馬修理城池若寇竊發卽調軍剿捕其餘不得擅自科擾

○賜寧王權樂人二十七戶

○以獲彊賊功升直隸蘇州衛總旗張本初爲試百戶賞鈔二千貫仍給犯人財產

○增設行在兵部職方淸吏司都吏一人以淸理軍伍事繁也

○夜有流星大如雞彈色靑白尾迹有光出弧矢東南行至雲中

○丙寅四川成都府崇慶州進瑞麥

○命行在後軍都督府都督僉事沈淸理本府事淸先守居庸關坐事系都察院蒙恩宥罪從徵樂安州還至是始命視府事

○升烏思藏公哥兒寨官忍昝巴札葛爾卜寨官領占巴頭目昝卜巴俱爲都指揮僉事給賜銀印誥命

○賜爪哇國使臣亞烈弗吽等五十二人暹羅國使臣亞烈陳﹤王卸﹣卩﹥等二十九人紗羅彩幣表裏襲衣胖襖等物有差賜亞烈弗吽及通事頭目十四人冠帶仍命各賫敕及彩幣紗羅歸賜其國王

○行在兵部奏涿鹿中衛故軍李原戶無壯丁一子貴爲通州儒學生當補役已如洪武中事例奏送翰林院考試文字平通當發回肄業開免軍伍上曰祖宗作養人才正所謂曲成萬物而不遺者宜遵成法

○丁卯廣西田州府故土官知府岑祥子紹遣頭目韋瑢上隆州故土官知州岑瓊母陳氏及兀者左等衛指揮僉事古郎加狹西洮州等衛番僧剌麻沙則落等來朝貢馬及金銀器

○秦王志均薨王秦隱王庶長子初封渭南王永樂二十二年十月襲封秦王至是薨訃聞輟視朝二日命有司治喪葬遣官賜祭謚曰懷

○夜有流星大如雞彈色靑白尾迹有光起畢西南行至遊气

○戊辰安定衛指揮阿延拜子剌等罕東衛密羅簇和尙端嶽監藏遣頭目綽失加等來朝貢馬先是朝廷遣使往烏思藏經安定衛安定之人劫殺使臣奪其賜物官軍往討之安定部內與罕東密羅簇皆驚潰遂遣西寧衛指揮使陳通指揮同知祈賢等往撫安之罕東衛密羅簇和尙端嶽監藏等二千四百餘帳男女一萬七千三百餘人悉還舊約洛之地而安定諸番亦皆還衛至是各來朝貢

○升髙山衛帶俸都指揮僉事李敬爲都指揮同知彰徳衛指揮使周福大寧前衛指揮僉事繆信俱爲都指揮僉事任山東都司永淸右衛指揮使吳迪指揮同知軒成密雲中衛指揮使劉淵畱守前衛指揮同知霍讓淸化衛指揮同知打忠行在金吾前衛指揮同知翟成懷慶衛指揮僉事王通畱守右衛指揮僉事劉忠行在鎭南衛指揮僉事戴廣乂安衛指揮僉事師鐸皆爲都指揮僉事任交阯都司時山東交阯二都司俱奏闕官上命太師英國公張輔等選舉以聞故命之

○賜四川馬湖府土官舍人安琦等廣西安隆長官司長官岑子得狹西洮州僧紮失堅昝烏思藏僧盞宗遼東安樂自在州韃官指揮僉事兀丁哥千戶古魯溫沙州衛指揮同知鎖南及哈密回回打剌罕忽都卜丁等鈔彩幣表裏襲衣靴襪有差仍賜鎖南等冠帶

○撒刺畏兀兒之地把都麻失加來歸貢駝馬奏願居甘州賜紵絲襲衣鈔布仍命狹西行都司給房屋器皿等物如例

○監琉璃廠內使以鈔令督工指揮買馬指揮因斂工匠鈔萬貫入己事覺悉下法司鞫之內使論不應杖罪指揮科斂受財枉法重罪上曰內使買馬必虧價故指揮假托科斂然工匠何從得鈔近時多逃者皆科斂逼之也罪之源實內使杖一百罰種蔬終身指揮等治如律鈔悉給還工匠

○昏刻太白犯斗杓第二星

○己巳賜忽魯愛等衛指揮僉事阿剌哈撒馬兒罕百戶馬黑麻西寧番僧剌麻綽思吉領占等鈔彩幣表裏襲衣靴襪有差

○南京刑部尙書趙羾等奏處決重囚上曰古者獄成公卿參聽其令刑部都察院大理寺會羣臣再加審錄具情罪來聞

○夜有流星初出如彈丸行丈餘光大如杯色靑白出離宮西行至雲中

○庚午升浙江海寧衛優給指揮同知白玉爲指揮使於府軍前衛帶俸優給玉前通州衛指揮同知白貴子貴給事左右久上念其舊勞故升之

○置懷來懷安蔚州保安保安右萬全左右七衛倉副使各一員攢典各一名先是行在戶部郎中王良奏懷來等衛收貯糧料專給邊軍俱無倉官止令鎭撫千百戶掌管武人不諳文墨出納不明難以稽考請設官攢給與印信專掌收支庶幾無獘故置之

○夜有掩壘壁陣東方第二星

○辛未命崇信伯費瓛佩平羗將軍印充總兵官鎭守甘肅其狹西行都司屬衛官軍狹西都司調到備禦官軍及守河州都督僉事劉昭守西寧都督僉事史昭右軍左都督李英悉聽節制

○遣使以五經四書及性理大全通鑑綱目賜朝鮮國王李祹上謂行在禮部尙書胡濙曰聖人之道與前代得失俱在此書有天下國家者不可不讀聞祹勤學朕故賜之若使小國之民得蒙其惠亦朕心所樂也

○升狹西行都司都指揮僉事印鐸爲都指揮同知涼州衛指揮使包勝指揮僉事安敬甘州左衛指揮僉事嚴肅鎭番衛指揮僉事彭鉉俱爲狹西行都司都指揮僉事寧羌衛指揮同知趙恭河州衛指揮僉事劉永俱爲狹西都司都指揮僉事從崇信伯費瓛舉也

○韓王衝﹤火或﹥奏弟襄陵樂平二王婚禮有期而無給使令者請選之民間上慮擾民不許遣中使送婦女二十五人內使火者二十人與之

○夜有流星大如杯色靑白有光起文昌東北行至遊气

○壬申賜朵甘都司都指揮使鎖南監藏烏思藏都司都指揮僉事公哥監藏那兒卜藏卜牛兒宗寨行都司都指揮僉事喃葛班綽兒朵壠指揮僉事鎖南監銼必力工瓦都指揮僉事朵而只搭兒誥命

○上謂行在工部尙書吳中曰近年在京工匠多有挾讐誣指平人爲匠起取來京旣非所能朝廷不得其用而彼徒費生理往往訴求分豁爾卽爲辦別應放免者卽放免仍嚴切禁約今後再有妄報者罪之不宥

○癸酉總兵官成山侯王通奏從徵交阯都指揮袁亮失利時黎利之黨黎善據廣威州爲事官陳智遣亮與指揮王勉司廣等禦之兵至其地亮欲渡河而營土官指揮何伉曰彼必有伏宜持重勿輕進亮不從遣指揮陶森錢輔等渡河擊賊賊伏兵從後繞出殺森輔及千戶趙禎士卒陷者五百餘人亮亦被執通及巡按禦史以聞上以王勉司廣不赴援敕通謫勉廣充軍立功贖罪仍令通等進兵平賊

○甲戌楚蜀等府以長陵禫祭遣官進香帛至是陛辭悉賜之鈔

○夜有流星大如雞彈色赤有光起軍市東北行至遊气

○乙亥上聞廣靈王遜火�民母子仍居外而代世孫亦無以自給且代王桂諸孫皆失學貽書代王曰人之最親莫切於父子祖孫此天理人道之當然昨聞廣靈王母子失愛出外爲之惻然然念叔祖素存仁厚之心且父子終無乖隔之道已嘗奉書冀爲寬容令復歸侍用全夫婦父子之恩涉歷數月不承示報近知仍不容其入侍則是叔祖怒意尙未弭也使其母子棲棲於外叔祖獨能不動念乎又聞故世子之子隨其祖母別處府中祿米未嘗沾賜止藉內使數人耕種供給尢可憐憫且潞成等王及故世子之子年皆長成未嘗讀書果其自不學乎抑伴讀教授曠職不教乎朝廷親親之義不可坐視不卹今特爲叔祖處之王府祿米內歲撥三百石給故世子之子二百石給廣靈王俾養其母潞城等王及故世子之子宜令王府官屬教習讀書以成徳性廣才識若是則父子祖孫之恩全矣又敕潞城王遜﹤火寧﹥曰朕惟爲國之道親親爲先比聞故代世子之母偕其孫二男一女異宮而處衣食無所仰給已奉書叔祖代王及敕長史戴禮等歲於王府祿米內撥三百以給之令伴讀教授訓其二孫今特諭王凡其飲食衣服一切日用之費王須啟父王依時應付務令足給毋致匱乏失所此事專委於王蓋世子之子太祖髙皇帝之曾孫世子之母皇祖妣仁孝文皇后之親妹皆國家至親王宜致誠敬不可怠忽庶副朝廷惇厚至親之意復敕代府長史紀善及其隨侍指揮等官用心輔王毋有所怠

○行在戶部言比者鈔法阻滯朝廷屢嚴禁約至今未見流通蓋由所出者多所入者少請自今凡官員軍民人等赦後倒死虧欠馬駝等畜俱令納鈔馬每匹三千貫駝八千貫騾二千貫驢牛每頭一千貫豬羊每只三百貫鵝八十貫雞鴨各三十貫赦後至洪熙元年終各處所欠魚鰾等物魚鰾每斤二十五貫魚油十貫茶五貫翎毛每百根十貫牛皮一張三百貫羊皮以下每一張一百五十貫蘆柴每束二十五貫贓罰金銀諸物金每兩八千貫銀二千貫銅錫每斤各二百貫鐵五十貫鉛一百貫紵絲羅每匹各二千五百貫綾二千貫一千貫官絹五百貫小絹二百五十貫官綿布二百貫小綿布一百五十貫三梭布四百貫大薴布一百五十貫小薴布一百貫福生布洗白夏布各二百貫髙麗布一千貫其有不盡載者各加時價五倍折鈔內外商稅門攤等項俱依前例監察禦史按察司官嚴督比較如或怠惰致令有司作獘一體究問今後若官吏軍民人等犯笞杖罪每一十贖鈔一千貫軍官還職文官應降罷者依律降罷吏攺撥軍民人等著役寧家上曰此亦一時權宜耳俟鈔法稍通別議

○夜有流星大如雞彈色靑白尾迹有光出壘壁陣西南行至濁

○丙子交阯布政司右布政使阮勛北江府同知阮可弄交州府同知黎原起等以考滿至京貢金銀器皿及方物

○丁丑西寧衛國師馬爾藏臨洮衛都綱已失堅藏河州衛都綱剌麻亦失藏卜寧夏衛番僧勺思吉巴僧會張耳力遼東東寧衛故指揮同知薛令哥妻康氏等來朝貢馬

○升戶部前北京淸吏司主事王和爲宗人府經歷湖廣漢陽府同知潘文奎爲福建布政司右參議時文奎被召在史館仍命纂修畢赴任擢進士侯春張純任祖壽髙昭胡智方義李輅俱爲監察禦史春南京貴州道純南京四川道祖壽行在交阯道昭行在貴州道智行在湖廣道義行在河南道輅行在浙江道松陽縣儒學教諭陶育寧波府儒學訓導車遜邵武府儒學訓導方祖安爲給事中育行在兵科遜行在吏科祖安行在刑科行在兵科給事中張盤親喪服闋攺行在禮科給事中復余行雲南鎭南州知州行以九載考績赴京當升其土官陳壽及鄕老咸奏行廉勤公平乞仍復職行在吏部以聞上從之命進正五品祿降四川布政司左參政陸勉爲磁州知州以監察禦史言其不勝任也

○行在戶部奏浙江杭州府仁和海寧二縣官民田二千一百六十三頃有奇累歲被風潮衝嚙入江其秋糧舊額宜除豁戶絕官民田蕩七十三頃八十畝有奇宜召民承種如民田例減徵從之

○戊寅上諭行在戶部尙書夏原吉曰開平極邊天气早寒商旅不通布帛難得其軍官俸鈔未支者卽以內庫所貯顏色布運給之不可稽緩

○復李時勉行在翰林侍讀時勉在洪熙初以言事攺交阯道掌道禦史仁宗皇帝上賓後數日用事者下時勉錦衣衛獄至是上聞其文學遂釋之而復其官

○賜琉球國使臣郭伯祖每等鈔彩幣表裏有差

○己卯行在工部尙書吳中奏擬來年修造殿宇各色工匠先已放回請遣官預往各布政司並直隸府州選匠三萬人每三丁朋合一丁期正月皆至上命姑止

○上禦左順門戶部尙書夏原吉等侍上曰昨有軍士告本管百戶減克月糧刑部鞫之罪狀明白此輩可謂至愚不知軍士乃其富貴之資正當撫愛如子與同甘苦一有調用乃可得其死力髙官厚祿自此而致今乃以減克軍糧受罪因小失大正如饞人自食其肉矣原吉對曰誠如聖諭

○夜大雷電雨

○庚辰朵顏衛指揮僉事者赤泰寧衛指揮僉事阿兒苦裏等來朝貢馬

○調徳州左衛中右千戶所補徳州衛前千戶所

○成國公朱勇言紫荊關等處關口煙墪凡三十一處俱屬大寧都司各衛官軍分守事無統紀請令保定後衛指揮劉輔總督從之

○行在戶部奏兩京文武官自永樂二十二年九月至今年十月未關俸鈔欲先計一年之數令各於原籍倉庫米鈔兼支不願者聽如舊上從之曰古人喜得祿養親兼以散施宗族今於原籍放支宜無不願者矣

○辛巳命成安侯郭晟工部尙書黃福爲正副使持節冊北城兵馬副指揮黃福女爲臨川王妃永康侯徐安都察院左副都禦史陳勉爲正副使持節冊平涼衛指揮同知鐘瑄侄女爲襄陵王妃狹西行太僕寺主簿王淸女爲樂平王妃

○琉球國中山王尙巴志遣使者佳期巴那等進馬及硫黃佳期巴那等初與模都古等同來海道遇風相失故後至

○升交阯右布政使阮勛爲左布政使以其在職九年擒賊撫民有功故也

○癸未襲封衍聖公孔彥縉來朝旣退上謂行在禮部尙書胡濙曰先皇帝於其來朝親定賞賜蓋重聖人之道師其道則愛及其子孫今宜悉如前例於是賜彥縉金織紵絲襲衣鈔靴襪羊酒等物

○賜廣西田州府頭目韋瑢等上隆州故土官知州岑瓊母陳氏及兀者等衛指揮僉事古郎加狹西洮州等衛番僧剌麻沙則落交阯布政司左布政使阮勛北江府同知阮可弄交州府同知黎原起等鈔文錦彩幣表裏有差

○甲申弗提等衛指揮同知張禿福余衛千戶脫脫木兒等來朝貢馬及方物

○朵兒必河衛百戶安出哈來朝奏願居京自效賜紵絲襲衣彩幣鈔布仍命有司給房屋器皿等物如例

○行在兵部引奏再閱試中武官上諭之曰凡軍職正當精於武藝亦當讀書知道理近來軍職子孫多不務此居閒無事惟思貪財好色縱酒博奕間或剽竊書史以資談論妄自髙大及至使令茫然無措隳廢前人功業古之良將如趙充國郭子儀嶽飛武事旣精忠孝兼備所以流芳百世爾曹當以此爲法莫以今日僥幸試中便自足也

○行在禮部奏土魯番城都督僉事尹吉兒察等今還甘肅居住凡其日用之物請旨量給上曰遠人朝貢皆是向慕中國若待之失宜豈不觖望況此人已受重爵宜令緣途有司優與飲食狹西行都司撥與居宅毋令失所

○乙酉鞏昌衛土官指揮使汪壽洮州衛剌麻失羅竹來朝貢馬及方物

○命太保寧陽侯陳懋佩徵西將軍印充總兵官都督同知陳懷充參將鎭守寧夏

○丙戌上命行在工部凡長安嶺及獨石諸處守關守烽堠軍士復給與胖襖褲鞋先已人給毛襖狐帽各一至是其軍士皆言山髙地寒衣服單薄守了艱難上聞之故有是命工部尙書吳中言舊無重給例上曰邊地苦寒軍士艱難豈得不卹遂復給如前之數

○丁亥命故後軍都督府都督同知趙脫列幹子可失禿襲爲羽林前衛指揮同知狹西行都司都指揮僉事徐大友自言老疾命其子百家驢代爲指揮僉事於錦衣衛帶俸

○順聖川牧馬內官撒英奴奏初懷來等衛撥軍四百人人牧馬十匹共領種馬四千今馬倍之一軍有養馬十八九匹者死則責其償由是逃者甚多今請於附近保安等衛所量撥軍士每軍養馬五匹及以大同地畝艸助之仍擇保安州搢山等處閒地增置馬坊爲便上諭行在兵部臣曰撥軍孳牧以寬人力此則可大同地畝艸所以備邊不可與增置馬坊遣人相度可否以聞

○夜有流星大如杯色赤光燭地起內屏東北行至遊气

○戊子命行在工部修治南京奉天殿所用中和韶樂並筵宴諸樂器

○狹西河州衛番僧剌麻加瓦藏卜等來朝貢馬

○裁減福建永福縣縣丞主簿以民不及二十里也

○己丑賜西寧衛國師馬爾藏臨洮衛都綱已失堅藏等二百六十九人河州衛都綱剌麻亦失藏卜寧夏衛番僧勺思吉巴僧會張耳力等一百四十五人遼東東寧衛故指揮同知薛令哥妻康氏朵顏衛指揮僉事者赤泰寧等衛指揮僉事阿兒苦裏等二百五十二人鈔彩幣表裏襲衣靴襪有差

○是月仍命武安侯鄭亨鎭守大同

○十一月庚寅朔欽天監進宣徳二年大統歷上禦正朝受之給賜諸王及王武羣臣頒行天下

○辛卯東寧衛指揮僉事答龍哥西番國師鎖南監藏西寧衛番僧都綱可惠等來朝貢馬

○壬辰福余衛火你赤來朝奏願居京自效命爲試所鎭撫賜冠帶金織襲衣彩幣銀鈔綿布鞍馬仍命有司給房屋器皿等物如例

○賜琉球國使臣佳期巴那等鈔彩幣表裏襲衣靴襪有差

○襄城伯李隆奏修理南京殿宇將完民夫當放遣官軍就畱操備原借用平江伯陳瑄運糧官軍七千人仍令運糧從之

○廣西左州土官黃榮等奏蠻民李圓英紏集亡賴劫掠居民僞稱官爵意圖不軌乞發兵剿捕上謂行在兵部臣曰蠻民愚獷或挾私讎或因忿爭以致戕殺來告者必欲深致其罪所言未可遽信其令鎭遠侯並廣西三司體實先遣人招撫叛迹果彰發兵未晚

○癸巳行在工部奏去年冬平江伯陳瑄總軍夫﹤鋶﹣釒﹥浚儀眞瓜洲壩下河道至歲終罷役今尙有未﹤鋶﹣釒﹥導者請仍以舊集軍夫及時用工從之

○甲午升狹西臨洮府及安定衛撒刺刺禿兒等處禪師端的監藏領占藏卜賞觸領占俱爲國師刺麻羅兀刺思端巴俱爲禪師賜銀印誥命

○晉府護衛百戶黃能奏晉王濟熿不法事上曰一人之言不足聽晉王濟熿聞能赴京陳訴慮其發府中事亦奏能規免備邊上復書濟熿曰能𨿽有言已知其姦攺發邊衛不令復回府中蓋小人若畱在府後必生事離間不得不去

○昏刻月犯十二國代星

○乙未福余等衛故韃官都指揮僉事喃不花子卜蘭乞等各奏襲職行在兵部言喃不花由指揮使以升今其子例得襲原職上曰韃官遠人以官爵縻之爲中國藩籬耳令仍爲都指揮僉事且命福余衛故指揮同知亦刺哈子紐林朵顏衛故指揮同知伯思罕子紐林泰寧衛故指揮僉事兀臺子完者禿失禿兒子朵兒不花禿幹子火兒失保罕之孫乃顏帖木兒故千戶紮忽魯臺子古裏等十六人俱襲職

○是日總兵官成山侯王通等進兵擊賊大敗賊遂圍東關先是賊黎善率眾攻交阯城分三道而至一從西門入攻淸威土城一從教場入攻下關都督陳浚等發火銃火箭擊走之一道攻邊江小門爲事官李安率精銳士出戰賊被殺傷甚眾中夜遁去至是通等率兵分道而出參將都督馬英至淸威遇賊戰大敗之至石室縣與通兵會俱至應平縣駐師寧橋諸將言其地險隘且結營以觀賊勢未可輕進通不從麾眾度橋路皆泥淖人馬匍匐賊伏起官軍遂敗尙書陳洽死之指揮李騰等俱陷於賊通中傷而還黎利在乂安聞之自率眾至淸潭攻北江等處遂進圍東關

○丙申廣西上思州土官知州黃智永遣頭目王賴可令河等衛指揮僉事凡察乞列裏衛千戶莽苦兀的河衛頭目卜郎乞等來朝貢馬

○命故燕山前衛指揮使齊義子廣燕山右衛指揮使丘眞弟賢府軍左衛指揮同知張雄弟能金吾左衛指揮同知焦得侄安金吾右衛指揮僉事檀茂叔忠俱襲職

○謫行在禮科給事中章云馬俊充吏交阯斬行在錦衣衛百戶劉彜吳敏故事凡奉命提罪人還京者皆禮科引奏如有逃死卽奏聞並請罪提者時彜敏往江西松江提囚受重囚賄縱之逃旣至京懼罪私囑云俊勿奏而自奏囚逃爲侍班禦史所劾上亦知其誑下法司鞫治之得其實以聞上曰彜敏賣囚復面謾悉棄市給事中受私囑不舉發交阯充吏終身

○丁酉狹西洮州衛剌麻吒巴藏卜烏思藏番僧剌麻綽力加等來朝貢馬

○日有左珥色靑赤鮮明

○夜南京地震

○戊戌上謂順天府尹王驥等曰自古仁政必先鰥寡孤獨朝廷設養濟院意正如此近聞京師頗有殘疾饑寒無依之人行乞爾爲親民之官何得謾不加省其悉收入養濟院毋令失所

○賜哈密忠順王所遣奏事回回失納伯賽的等鈔及彩幣表裏襲衣等物弗提等衛指揮同知張禿等六十四人福余衛千戶脫脫木兒等鞏昌衛土官指揮使汪壽洮州衛剌麻失羅竹河州衛番僧刺麻加瓦藏卜等鈔幣襲衣靴襪各有差

○曉刻辰星犯塡星

○己亥亦裏察河等二十二衛野人頭目革忒兀等來朝貢馬

○庚子上禦右順門諭行在禮部尙書胡濙曰昨日禦馬監言西番國師刺麻所進馬各有髙下賞賜亦宜分等第此言亦可采若髙下同價則彼將謂朝廷混然無別所進下者固喜髙者心必不平卿等宜斟酌適中於是禮部定議中馬一給鈔二百五十錠紵絲一匹下馬一鈔二百錠紵絲一匹下下馬一鈔八十錠紵絲一匹有疾瘦小不堪者每一馬鈔六十錠絹二匹

○暹羅國王三賴波摩刺紮賴遣使臣柰溫等奉金葉表來朝貢方物

○辛醜行在戶部奏請差官盤量屯田子粒上曰屯田積榖以助國用省轉輸蓋軍國之要務然水旱災傷有非人力能禦者若不察此而槪徵之則人受其獘況農隙之時屯種軍士又或別有差遣而災傷之處妻子在屯者衣食猶恐不給復有徵求何以聊生凡今屯田子粒有收者照舊例盤量果災傷無收之處卽與蠲免

○湖廣常徳府武陵縣漢陽府漢川縣武昌府江夏嘉魚蒲圻大冶四縣荊州府江陵監利石首松滋公安枝江六縣嶽州府華容平江二縣澧州安鄕縣長沙府長沙湘潭湘陰善化益陽瀏陽六縣各奏自六七月以來亢旱不雨禾稼盡傷人民乏食命湖廣布政司按察司及巡按禦史撫安賑濟

○河南布政司左參議胥必彰卒必彰字徳顯湖廣龍陽人由國子生擢監察禦史嘗奉命鎭守甘肅邊務賑舉升福建按察副使坐累降監察禦史巡按廣東還升浙江按察司僉事尋升狹西布政司左參議調河南所至有守有爲但過於刻云

○壬寅爪哇國王楊惟西沙遣使臣亞烈郭信等來朝貢方物

○癸卯以明旦冬至遣鄭王瞻埈祭長陵獻陵

○昏刻有流星初如杯色靑白隨大如碗起東南雲中東南行丈餘炸散

○甲辰冬至節上禦正朝受賀皇太后皇后皆免文武羣臣命婦朝

○乙巳昏刻太白犯壘壁陣西第一星

○丁未左都禦史劉觀等言髙煦之黨同謀者皆伏法其護衛軍丁居他州者尙多今獲至數人𨿽先已調遼東終是其餘黨當罪之上曰凡先調衛及商販在外者皆不預逆謀其釋之已而又謂觀曰大憝旣淸餘黨卽不必窮治豈不聞漢明治楚獄累年多枉濫死者寒朗言之得免朗亦禦史也

○戊申巡按湖廣監察禦史劉性善奏武昌荊州襄陽諸郡縣旱潦相仍民食不足稅糧難徵今又當運米百餘萬石赴北京乞寬卹上謂行在戶部尙書夏原吉曰國與民本同一體民旣無食若復逼迫之是不卹民凡被災處稅糧皆令折收布鈔遠運之糧令於見有倉儲內運來

○己酉朝鮮國王李祹遣陪臣李叔當等貢馬

○汝南王有勛數奏兄周王有燉之過上知有勛之曲也遣書諭有燉曰過𨿽在彼叔宜篤愛弟之心不足與校因謂侍臣曰人之兄弟所以失和者多因讒言致忿馴至閱墻浸成大惡當念同气至親各生愛敬則自然和協古人言兄弟𨿽有小忿不廢懿親又曰兄及弟矣式相好矣毋相猶矣此言最好凡爲兄弟者皆當以此存心

○夜有流星大如碗色靑白光燭地起梗河東北行至遊气

○庚戌夜有流星大如杯色靑白光燭地起外屏西南行至土司空旁○辛亥肅王贍焰奏婚期在邇欲於本處軍民之家選取婦女以給使令上不許遣中使送婦女二十五人與之

○甲寅賜故代世子二子名長曰仕壥次曰仕墰貽書代王桂令及時教之學毋致怠廢

○行在錦衣衛奏校尉綦榮妻皮氏一產四子上命行在禮部給賜如例

○賜狹西洮州衛刺麻吒巴藏卜烏思藏番僧刺麻綽力加等鈔幣帛有差

○夜有流星大如雞彈色靑白尾迹有光出太微西垣東南行至雲中

○乙卯兀者左衛指揮僉事古郎加來朝奏願居京自效賜冠帶金織襲衣彩幣鈔布仍命有司給房屋器皿等物如例

○丙辰命忻城伯趙榮北京行部左侍郎金庠爲正副使持節冊東城兵馬指揮陳瑄女爲肅王妃

○賜廣西上思州土官知州黃智永所遣頭目王賴等可令河等衛指揮僉事凡察乞列裏衛千戶莽苦兀的河衛頭目卜郎乞等一百二十人東寧衛指揮僉事答龍哥等五十四人西番國師鎖南監藏等二百二十八人西寧衛番僧都綱可惠等鈔紵絲紗羅彩絹襲衣等物有差仍賜智永紵絲紗羅

○命鎭守西寧都督僉事史昭等捕番賊初狹西行都司都指揮僉事康壽奏其家屬居捏納卜咂簇被番賊劫殺敕昭與土官都督李英追理昭等言此賊乃西寧與河州必力衛所管西番兩簇其黨甚眾請用兵捕之上命調附近官軍往捕仍戒其無妄殺戮激變番人

○交阯土官左布政使阮勛奏家人潘犬等一百七十五戶編籍諒江等府州縣爲民願免徭役以足養贍命行在戶部移文免之

○昏刻太白犯壘壁陣星北方有蒼白雲一道廣三尺餘東西竟天

○丁巳狹西岷州衛番僧刺麻三丹癿烏思藏番僧刺麻監藏來朝貢馬

○夜中天有黑雲一道貫北斗南北竟天東行至濁

大明宣宗憲天崇道英明神聖欽文昭武寬仁純孝章皇帝實錄卷之二十二

明宣宗章皇帝實錄卷之二十三

宣徳元年十二月庚申朔上省郊祀牲

○賜交阯左布政使阮勛誥命並封其祖父母父母妻仍敕諭勛曰昔我皇祖太宗文皇帝臨禦俯念交阯爲黎寇造禍弒君虐民是以興師弔伐師初臨境智者傾誠歸化愚者猶懷疑貳爾阮勛存心端實操慮純良達事之機識天之道奮攄誠悃歸向朝廷殫心竭勞以效任使撫順剪逆助益良多歷年滋深秉心不懈我皇祖重乃勛績屢進爾官朕祇紹鴻圖懋惟繼述今爾考績來朝嘉念乃勛特隆恩命逮及祖考咸錫褒榮夫君臣相與當務始終朕體皇祖之心以待爾爾推事皇祖之心以事朕恪恭乃乃職永篤不渝用崇令譽延慶永世特玆獎諭汝惟欽哉

○辛酉命都指揮使羅文掌山西行都司印仍領兵於大同備禦從總兵官武安侯鄭亨奏也

○免通州至武定州大軍所過之處今年秋租先是上親徵樂安州慮軍馬所經蹂踐禾稼命監察禦史張瑾等閱視踐傷者量與優卹至是瑾等還奏自通州至武定州河間等府武成中等衛軍民田禾踐傷者計一千五百三十五頃有奇上命行在戶部其應納秋糧悉免之

○增給湖廣銅鼓衛軍士月糧先是本衛軍士有家室者月給五斗無家室三斗至是上聞之諭行在戶部臣曰邊儲固艱邊軍亦艱五斗何足贍家自今有家室者給八斗無者五斗著爲令

○交阯布政司按察司奏交阯人民爲黎賊迫脇從逆者多尙書黃福舊在交阯多歷年歲庶務民隱無不周知比召回朝民心思慕甚於父母乞令本官復至以慰民望遂遣敕召福於南京曰卿在交阯垂二十年積有惠愛人心悅服今黎利構逆皆有司失於撫綏所致交阯望卿之來如赤子之慕慈母敕至卽馳赴闕與卿議之

○壬戌命故交阯布政司右參政杜維忠子伯儀爲三江府知府敕曰國家平定交阯之初爾父率先歸順克效勤誠綏降剪叛與有勞績昔我皇祖太宗皇帝授以顯官命署三江府事政聲尢著𨿽已沒世民猶不忘今特命爾爲三江府知府敕至爾卽赴任撫綏人民奮力討賊以圖繼述必勤必愼勉惇忠孝

○增置廣西柳州府來賓縣界牌鎭巡檢司土官副巡檢一員

○泰寧衛指揮僉事八里顏來朝奏願居京自效賜金織襲衣彩幣銀鈔綿布鞍馬仍命有司給房屋器皿等物如例

○癸亥狹西岷州衛國師端嶽監藏廣西安隆長官司土官岑人得遣頭目莫應等貢馬

○賜爪哇國使臣亞烈郭信等五十九人鈔彩幣襲衣靴襪有差復賜亞烈郭信惟開等八人冠帶仍命郭信等賫敕及紵絲紗羅賜爪哇國王及妃

○行在兵部尙書張本言國家馬益蕃息北京軍民牧養艱難宜分養於大名府及山東河南諸郡請遣官同行太僕寺官審覆軍民丁力及土地之宜然後分給從之

○甲子升西寧衛指揮使陳通爲都指揮同知指揮同知祈賢爲指揮使先是朝廷遣通等往罕東安定招撫番民皆復業而安定衛指揮使阿延拜子剌等及罕東密羅簇和尙端嶽監藏遣頭目綽失加等來朝遂命阿延拜子剌爲都指揮僉事綽失加爲所鎭撫賜冠帶衣物遣還凡密羅簇大頭目之復業未來朝者皆升賞有差而通等以招撫勞亦皆得升云

○是日交阯黎賊攻淸化州不利引去時成山侯王通自寧橋之敗無復固志擅傳檄以淸化迆南城池悉聽黎利管屬其官吏軍民皆令出城赴東關惟淸化州不從初利攻淸化知州羅通指揮打忠率兵民堅守間出兵攻破其土山殺傷賊眾賊勢稍緩至是檄至城中驚懼通與忠曰吾輩與賊相持數敗賊矣出城卽無生理今城髙池深糧多人眾與其出城就縛曷若盡忠而死況未必死乎總兵賣城與賊其令決不可從於是通與忠獎勵軍士城守益固賊攻之不能下遂引去及王通棄交阯通等乃還京

○乙丑烏思藏番僧札章等來朝貢馬

○賜建州左等衛歸附官軍鎭撫佟教化等及原差招諭所鎭撫髙歹都等二十人鈔彩幣表裏襲衣等物有差

○臺州衛鎭撫宮璞奏指揮於昶劉慶姦貪酷虐兵政不修前爲士卒所告奉旨令按察司逮問昶等延玩不赴又逼取軍士金帛等物遣人潛赴浙江賄問事者上諭行在都察院臣曰爲將不能撫士卒修兵政而肆貪虐不才甚矣卽遣人逮至鞫之

○丙寅賜朝鮮國使臣李叔當等鈔幣及金織紵絲襲衣靴襪有差

○丁卯敕行在戶部兵部曰比髙煦作逆同惡皆伏法凡詞連之人闔門械系就逮今嚴冬盛寒道途可憫除至京外其在途者悉宥之軍民皆復其舊就所至軍衛有司收役未就逮者亦釋之於本處軍衛有司收役其同謀者不在此例

○敕行在刑部都察院北京行部錦衣衛今天气寒沍歲事將新獄囚禁系深軫朕懷其情罪不分輕重期以三日悉具以聞朕將親閱焉因謂少保夏原吉等曰昔堯舜之世民不犯法成康之時刑措不用皆是君臣同徳故能致理如此朕徳涼薄𨿽夙夜盡心而仁化未孚犯者益眾卿等宜勉力匡輔庶幾無愧古人書曰臣爲上爲徳爲下爲民宜深存此意

○以孫繼宗爲指揮使府軍前衛帶俸不管事繼宗中軍都督府都督僉事愚之子也

○戊辰狹西平涼府剌麻都綱福慶等來朝貢馬

○升通州衛帶俸都指揮同知諸得爲都指揮使指揮使左讓爲都指揮僉事

○賜暹羅國使臣柰溫等鈔紵絲羅及金織羅襲衣有差仍賜柰溫及通事頭目五人冠帶

○河東狹西都轉運鹽使司奏所轄鹽池周圍堤堰往歲爲雨潦所壞嘗奏準以蒲解安邑諸州縣民修治緣人少役重難完今歲雨多又壞新築二堰溪水入池虧損鹽利乞敕山西布政司平陽府各遣官乘今農隙起丁夫修築從之

○己巳升行在鴻臚寺丞賈庠爲本寺左少卿

○夜有流星大如碗色赤有光出卷舌東行過東井墮地有聲如雷

○庚午賜亦裏察河等二十二衛野人頭目革忒兀等百二十八人鈔文綺襲衣有差

○行在兵部尙書張本奏總兵官遂安伯陳英言奉制諭總兵鎭守山海等處所領官軍悉聽節制今都督僉事陳景先擅自分管桃林喜峯諸口若有警急徑達朝廷英不預知緣前薊州黃崖口失機英已受責紀罪停祿今景先不受約束專擅妄行儻有疏虞咎將誰執景先自恣請罪之上曰不足罪但令仍舊蓋是時英在山海景先在薊州景先以爲自喜峯口迆西至灰峪口去山海甚遠猝有警急待報英而後奏則迂回稽緩故欲徑達而英惡其專遂有是言上察景先之情故不之罪

○行在戶部四川淸吏司主事李儀奏曰庶人髙煦作逆今已討平臣民不勝喜幸而趙王髙燧嘗有異謀今𨿽屈伏顧力有所未能耳其心則未嘗忘況前日漢王之事安知不與同謀皇上寬仁𨿽不忍究竟然亦豈可不早爲之計竊意今之議者必曰漢旣被擒趙安震懼彼不能有爲無足慮者如此是縱虎出柙也若曰密使人覘伺果有是謀待彼發露然後討之如此是匿機使狎也若曰彼惟一衛焉能成事前是山東一婦人尙能爲妖以鼓惑人心況王者乎凡出此者皆非至計殊不知髙煦之禽𨿽足以懼其心亦足以增其忿我用姑息彼蓄忿怨其爲患也不言可知爲今之計莫若去其護衛抑其威權彼以漢憝新平必不敢與朝廷抗乘此時機處置得宜則恩義兼盡骨肉保全朝廷無管蔡之憂宗社有磐石之固不然養成禍胎終爲後患恐煩再舉費耗實多曲突徙薪古人所戒惟皇上加察焉上覽所言謂侍臣曰漢趙𨿽兄弟然兄弟亦有不同徳者今事未著何名而奪其兵且朕惟此叔當厚以待之誠以感之彼其心獨無天理邪宜寢勿言

○日上生冠气一道及生左右珥色黃赤隨生背气一道色靑赤皆鮮明

○辛未升行在翰林院檢討劉永淸爲本院修撰都察院司務張惠行人王諭爲監察禦史惠行在狹西道諭行在河南道湖廣武昌府崇陽縣儒學訓導戴弁爲行在兵科給事中

○擢進士鄭泰爲行在禮科給事中

○復金鑑慶陽府環縣知縣鑑爲縣能卹民至是九載考績應升其民奏乞畱之故有是命

○黜監察禦史朱正爲趙城縣知縣正爲禦史以親喪去至是服闋吏部言其不諳刑名故黜之

○行在刑部都察院北京行部錦衣衛上所鞫獄囚罪狀上親覽決眞犯死罪悉依律若叛逆者之伯叔兄弟及拒捕妖言免死謫戍邊增減制書監守自盜受財枉法亦免死追贓及徒流以下俱運磚贖罪笞杖罰鈔情輕者釋之凡發遣三千餘人

○上罷朝禦左順門謂侍臣曰昨戶部主事李儀言趙王嘗有異謀請削其兵此人志欲效忠而不識大體尙書張本曰往者孟指揮造逆謀趙王未必不知去年髙煦亦謂與趙王合謀舉事俱有明驗陛下篤厚親親忍而不發養癰長疽未見其可今儀有言伏望聖斷行之不疑少保夏原吉等進曰陛下親親之恩至厚念惟此叔務保全之然人言不可不思但在處之得宜旣不失親愛又足以消患於未萌是亦保全之道上曰朕志已定卿等勿復言

○壬申降璽書戒飭守邊將士是日早朝罷上禦奉天門謂侍臣曰今四夷順服邊境晏然古人嘗曰儆戒無虞又曰禍生於懈怠若守邊將士稍有怠心少失防閒將有意外之患遂遣璽書戒勵緣邊守將令盡心防守不可怠忽

○升山東都轉運鹽使司同知周鑑爲河南布政司左參政以九載考最也湖廣布政司右參政賈昭親喪服闋調貴州布政司右參政

○給永寧懷來等處守備軍士胖襖褲鞋

○癸酉造楚府江夏王武陵王鍍金銀印各一

○升行在貴州道監察禦史林碩爲浙江按察使上諭之曰浙江地大人眾有司官未必皆賢軍民之中亦有豪橫非禮者必須紀綱修明法度整飭然後姦豪斂戢善柔得安然欲治人必先自治未有己不正而能正人者爾其勉之碩頓首受命

○福余衛不蘭乞弟乞札阿歹來朝奏願居京自效命爲試百戶賜冠帶金織襲衣彩幣銀鈔綿布鞍馬仍命有司給房屋器皿等物如例

○楚王孟烷奏男女將及婚嫁欲暫輟屯軍之半預營居室免其屯種子粒支給月糧工畢仍屯種從之

○乙亥狹西河州衛千戶長吉帖木等來朝貢馬

○賜狹西岷州衛國師端嶽監藏番僧剌麻三丹癿烏思藏番僧剌麻監藏廣西安隆長官司頭目莫應等鈔幣有差

○行在禮部奏兩京國子監生多給假還鄕經歷年久托故不來請遣人提問上曰古云才難諸生未及仕先負罪名卽爲終身之玷宜量地方遠近定與限期如再於限外不來皆發充吏於是禮部定限自移文到日爲始交阯雲南貴州十閱月四川兩廣九閱月福建狹西七閱月山西湖廣六閱月江西浙江山東河南五閱月兩京直隸四閱月

○上閒暇與學士楊溥語及治兵之道溥曰兵貴乎訓練有方撫養得宜不患其不爲用上曰然養之厚則得其心練之精則得其用必其气銳志果而後可用若素不訓養一旦驅之矢石之間進退失措何望有濟溥曰誠如聖諭

○丙子命故左軍都督府都督同知梁福子瑄襲爲指揮使金吾右衛帶俸金吾右衛指揮使曹傑兄俊指揮同知楊勝弟宣指揮僉事李敬子福貴羽林左衛指揮同知王眞子興金吾左衛指揮同知耿名弟全指揮僉事林亨弟全錦衣衛帶俸指揮僉事張信子雄俱襲職羽林前衛指揮同知鄒能老疾命其子玉代

○上聞山西軍民李二等九人者自宮投入晉王府召左都禦史劉觀諭之曰此人犯朝廷法卽遣人逮問晉府長史不以不可納諫王亦逮之來復貽書晉王濟熿曰皇考下詔天下禁止自宮違者論以不孝而李二等九人敢故違投入王府夫自宮以求用古人所謂非人情不可近不孝之人不知念其父母豈復有心爲王國之用已令法司逮治自今有若此者宜斥之勿納

○夜月掩熒惑

○丁丑上禦左順門謂行在禮部尙書胡濙曰明年二月祭先師太社還用上丁上戊日不可攺初濙言是月上旬祭期適當萬壽聖節恐妨行禮請攺用中旬上曰此祖宗以來定禮今以爲未便而輕攺豈誠敬事神之意至是申命焉

○烏思藏番僧章結等來朝貢馬

○是夜交阯蠻賊萬餘人攻圍隘畱關守關百戶黃彪等被害百戶萬琮潛登城大呼與敢死士揮刃從南門出擊賊賊退走

○月生左右珥色蒼白

○戊寅命中軍都督府都督僉事孫愚子紹宗爲指揮使顯宗續宗爲指揮同知俱於府軍前衛帶俸不管事

○行在禮部奏都指揮僉事王信等三十二人病卒例應遣官賜祭從之

○夜熒惑犯軒轅南第四星

○己卯狹西巴哇等簇指揮僉事鎖南兒監藏等來朝貢馬

○庚辰暹羅國使臣陳﹤王卸﹣卩﹥等陛辭命﹤王卸﹣卩﹥賫敕及紗羅錦綺歸賜國王及妃

○賜烏思藏番僧札章狹西平涼府剌麻都綱福慶等鈔幣有差

○辛巳狹西岷州衛等處剌麻班丹領占等來朝貢馬

○巡按廣東監察禦史金濂奏瓊州府黎寇作亂廣東都指揮僉事程瑒等領兵往捕逗𨖻不進定安會同二縣官署民居皆被焚盡掠公私財物以去瑒等失機縱賊請罪之上曰姑記過俾之速捕不獲不宥

○武英殿待詔邊文進以罪罷爲民上屢命廷臣舉文學才藝之士冀得人爲用文進以繪事供奉內廷舉陸悅劉圭有文藝未召有言悅嘗爲禦史以受賄發戍邊圭極刑劉誠之子專事結交時貴文進受二人金故薦之上召文進詰之曰爾以小藝得官敢恃恩貪縱文進叩頭服罪時文進年七十餘上以其老不可加刑遂革其冠帶令爲民命刑部逮悅圭治如律命吏部揭榜示中外以戒薦舉之徇私者

○癸未吏部尙書蹇義等具給事中彭璟等所舉賢才姓名奏請取用上曰近命京官舉賢欲得眞才前日待詔邊文進保贓濫之人苟循私意不顧公論人言惟賢知賢文進不才小人故狂妄如此今已皆罪之卿等自今更須詳審勿爲小人所欺

○行在禮部奏今年正旦聖節冬至等節雲南尋甸軍民府等處所進表箋或有污迹或破損皆當逮問上曰彼萬里外進表箋未必不謹此蓋一時途中之失其悉宥之但移文使知加愼

○是日交阯守北閒堡宣化府同知陶季容遣民兵阮執先等追黎賊至淸波縣爲賊所獲旣而遣還令與縣丞黃扲珠等招季容附已季容罵曰我初以土官蒙朝廷授職俯佐賜敕諭重賚俾守玆土背恩負徳非爲臣之道我誓不從反逆扲珠等以兵脇之季容固不爲動

○甲申湖廣永順宣慰使彭仲遣子俊保靖軍民宣慰使彭大虫可宜遣子順雲南馬龍他郎甸長官司通事楊森等貢馬

○行在六科奏今年中外公侯伯五府六部都司布政司直隸衛所府州縣等衙門所上奏本各有錯誤不謹皆當問罪上曰差錯小失非關大體悉不問

○乙酉以成山侯王通等奏交阯叛寇猖獗命太子太傅安遠侯柳升佩徵虜副將軍印充總兵官保定伯梁銘充左副總兵都督崔聚充右參將率官軍往交阯會合總兵官黔國公沐晟等軍馬剿捕蠻寇所領官軍及交阯各衛官軍土軍土民悉聽節制

○命太傅黔國公沐晟佩徵南將軍印充總兵官興安伯徐亨充左副總兵新寧伯譚忠充右副總兵統率官軍往交阯會合總兵官安遠侯柳升等剿捕蠻寇

○敕太子少保兵部尙書李慶曰今命總兵官安遠侯柳升等率師由廣西太傅黔國公沐晟等率師由雲南兩道並進徵剿交阯叛寇卿歷練老成特命參贊軍務凡事須同心協謀當而後行其加意撫輯軍民以副委任之重俟升至南京同行凡所用文學及幹辦之才可於南京各衙門屬官內簡擇以隨仍具所擇職名來聞

○敕工部尙書兼詹事府詹事黃福曰卿前在交阯篤效勤誠積有惠愛孚於一方先皇帝嘉念老誠萬里召還俾輔朕躬今交阯之民思卿不已朕固不欲卿去左右而重違民意其爲朕再往鎭之夫君臣相與不以遠邇卿尙益殫心力必使人人得所庶幾以副朕心其交阯布政司按察司事卿悉掌之欽哉

○敕調南北二京諸衛中都畱守司武昌護衛湖廣江西福建浙江山東河南廣東廣西貴州都司福建行都司及南直隸諸衛官軍從安遠侯柳升等統領成都護衛四川雲南都司四川行都司官軍從黔國公沐晟等統領總七萬員名往徵交阯務要器械鋒利衣甲鮮明緣途嚴加約束不許擾害軍民俸糧自起程日爲始悉如先次徵進交阯例關支南京及諸都司衛所官軍賞賜依開坐之數於所在官司關給如官鈔不敷官有布絹照時價折賞所賞鈔都指揮五百貫指揮四百貫千戶衛鎭撫長官三百貫百戶所鎭撫把事二百貫總旗一百五十貫小旗一百二十貫軍土軍土民一百貫

○敕交阯總兵官成山侯王通參將都督馬瑛今命安遠侯柳升黔國公沐晟等率帥由廣西雲南兩路並進同爾等殄滅此寇爾等宜固守城池操練軍馬候升等至日進兵

○行在戶部奏各處軍衛去年屯種子粒皆已盤糧有餘當賞不足當罰請悉如舊例上曰卿等宜嚴加比較必得其實庶幾賞罰足以懲勸

○丙戌貴州鎭遠州土官同知楊政麒新化蠻夷長官司長官歐林遣舍人歐賴四川馬湖府土官知府安璇遣把事蔡珵湖廣散毛宣撫司僉事於斌遣舍人於旺烏思藏番僧汝奴星吉及撒藍回回滿剌阿力等貢駝馬及羊

○賜奉使迆北回還遼海等衛軍士四百七十九人衣服絹帛有差

○四川順慶府及重慶府榮昌大足二縣潼川州安嶽縣夔州府巫山縣瀘州合江縣各奏今年春夏人民缺食已將各倉米谷借給賑濟俟秋成還官

○丁亥朝鮮國王李祹遣陪臣韓尙徳等貢金銀器皿及方物賀明年正旦

○總兵官安遠侯柳升等奏今往徵交阯當用令旗牌面上令行在工部制與之

○宥雲南都司都指揮吳旺福建行都司都指揮楊福罪命復職初旺等坐事逮系京師獄至是安遠侯柳升言其可用請釋之俾從徵故有是命

○戊子赤斤蒙古等衛指揮使且旺失加等遣千戶鎖合者等來朝貢馬

○己丑歲暮饗太廟

○遣官祭五祀及旗毒之神

○以明日正旦遣鄭王瞻埈謁告長陵獻陵

○四川八郎安撫司土官安撫阿性遣侄阿用及思曩兒等十四簇長官阿兒者遣侄勺亞貴州八舟等蠻夷長官司長官吳從義遣子革湖廣忠峒等安撫司安撫田大智遣舍人田正建州等衛千戶伯思哈等貢馬及方物

○是歲天下戶口戶九百九十一萬八千六百四十九口五千一百九十六萬一百一十九田地四百一十二萬四千六百二十六頃六十八畝田賦米麥三千一百三十一萬二千八百三十九石有奇絲一十七萬八千三百斤綿二十三萬三百九十六斤絹九萬四千五百九十九匹布一十二萬九千七百二十匹綿花二十四萬九百一十一斤折色鈔七萬四千一百一十三錠有奇雜課鈔一千八百四十萬八千二百八十二錠米麥七萬四千二百三十一石銀五千八百八十兩銅二千一百二十九斤鐵四十八萬八千五百九十八斤有奇布二百七十六匹鹽課鹽三百一十三萬八千八百四十引有奇折色鈔一千九百八十九萬七千一百三十四錠米六十六萬八千九百三十八石有奇綿布二萬六千五百七十三匹茶課茶六十三萬八百五十二斤折色鈔一萬五千一十七錠有奇屯田子粒七百二十二萬一千八百五十八石采納金三百六十九兩銀五萬九千二百九十兩水銀二千九百四斤朱砂五百斤石綠一千五百六十五斤雄黃六十七斤有奇漕運北京米豆二百三十九萬八千九百九十七石減免天下官田等項稅糧計米麥六萬八千四百二石綿花六百二十二斤

大明宣宗憲天崇道英明神聖欽文昭武寬仁純孝章皇帝實錄卷之二十三

明宣宗章皇帝實錄卷之二十四

宣徳二年春正月庚寅朔立春順天府官進春上禦正朝受賀文武羣臣命婦朝皇太后皇后

○曉刻有流星大如杯色赤尾迹有光起正南雲中東南行至雲中

○辛卯敕諭文武羣臣曰朕祗承天命統禦天下亦惟文武羣臣相與協恭用臻至理夫所治天民所相天工其大經大法皆祖宗建置永篤欽承罔敢踰越惟爾羣臣執徳以廉爲要廉者發之公而政得其平治人以仁爲本仁者施之厚而下得其所忠以奉國敬以勤事古之良臣率由斯道其勗之哉爾克由斯道尙愼乃終有或違者務攺厥行庶熙汝績用永嘉譽其勗之哉爾不恭命而能者或惰違者益肆明有國法幽有鬼神可不戒歟欽哉勿忽

○壬辰東寧衛指揮僉事卜顏不花建州衛指揮使鎖𨿽幹及哈密衛回回打剌罕倒兀等來朝進羊馬

○行在刑部都察院交章劾奏天下朝覲官居方面不能宣揚徳化任風紀不能振肅憲綱爲守令不勤於撫字司錢榖不明於出納致人民遁逃賦稅逋負軍伍不淸獄訟愈繁凡諸政事日就懈弛甚者徇私圖利酷虐殃民悉有徵驗請正其罪上曰姑宥之使攺過事不完者再與約限令完其老疾不勝事者令吏部黜之

○甲午朝鮮國王李祹遣陪臣崔詢等奉表及方物賀萬壽聖節至

○夜有流星大如雞彈色靑白有光出太微西垣東南行入角

○乙未孟春享太廟

○遣中官祭司戶之神

○廣西泗城州等衙門遣舍人岑聰湖廣木冊長官遣舍人譚豪陜西洮州衛思曩日等簇番僧亦什星吉撒馬兒罕回回打剌罕馬黑麻疊力迷失希灘河等衛指揮僉事卜哈塔等來朝貢馬及銀器方物

○賞北京從徵交趾官軍都督鈔二千貫都指揮一千貫指揮九百貫千戶衛鎭撫八百貫百戶所鎭撫七百貫旗軍人等各六百貫給紵絲紗羅衣八十襲付總兵官安遠侯柳升赴軍前備賞

○丙申上命行在戶部申明屯田之法因謂侍臣曰今海內無事軍士量畱守備余悉屯種所收足以給衣食則國家可省養兵之費且軍士平日不習勞苦遇有徵調畏懼艱難卽思逃避使之屯種服勞農隙習武亦無驕惰之患我

皇祖臨禦深用意於此勸懲考較皆有成法所以食足兵彊然朕以爲立法固善尢在任用得人其令兵部移文所司選老成軍官提督屯田仍命風憲官以時巡察

○戶部尙書師逵卒逵字九達山東東阿縣人少孤事母孝年十三母疾危殆思食藤花菜地不常有逵亟出求至城南二十五里得之及歸夜已二鼓道遇虎逵驚呼天虎捨之去持菜還母食之遂愈由太學生擢監察禦史升狹西按察使時獄囚淹系殆千人逵至審其罪之輕重而決遣之旬浹之間獄爲之空丁母憂去官廬墓側不茹葷飲酒者三年永樂初召爲兵部侍郎尋轉吏部侍郎

太宗皇帝徵北虜命逵總督饋運逵建議請均量其程置堡使更遞轉輸則民不困乏而軍得足食從之仁宗皇帝嗣位進南京戶部尙書兼掌吏部事至是卒年六十二遣官賜祭命有司治葬事初逵任吏部時典銓衡者率任己自用不咨於人往往不愜輿論逵能詢眾以求公當且能持廉其扈從在北京太宗皇帝間語左右曰六部扈從之臣不貪者惟逵蓋上知之有素云

○昏刻太白犯外屏西第二星

○丁酉以大祀南郊上禦正朝文武羣臣受誓戒

○戊戌肉迷回回火者乞等來朝貢方物

○庚子大祀天地於南郊上還謁皇太后畢出禦正朝文武百官行慶成禮

○辛丑昏刻雲陰雨作東南方電雷聲隆隆響周四方

○壬寅監察禦史王靜等劾奏行在刑部主事李順等及行在金吾等衛指揮宮旺等十三人大祀

天地已承誓戒皆不出宿請治其罪上曰大祀不敬謹豈可容命行在都察院治之

○癸卯上諭行在兵部尙書張本曰各處衛所官旗不能撫卹軍士多致逃亡舊例皆有降罰朕寬待之常令出榜曉諭使之攺過比者禦史奏請舉行朕復優容限一年之內勾補不完然後加罪卿宜用心考核如有不完必須降罰古人云威克厥愛允濟若更因循則軍政必至廢弛不可不用意

○四川重慶府永川縣奏去年旱災民今缺食者七千四百四十八戶一萬一千二百八十口若待奏奉明降然後賑濟實恐後時已支縣倉米五千六百四十石計口給散秋成還官上謂行在戶部臣曰倉廩儲畜本以爲民彼能從權濟民更勿責其專擅

○大理寺卿湯宗卒宗字正傳浙江平陽縣人初由太學生擢河南按察僉事攺北平後升山東按察使坐事左遷刑部郎中永樂初擢蘇州知府時郡內連遭水患細民流離逋租百餘萬石無所出宗不忍迫促諭富民出來代輸富民知其能愛民皆從其令不三月逋負悉完又坐事左遷知祿州用右春坊大學士黃淮薦召還授大理寺丞時外夷貢使病死使者從人謂醫殺之獄成宗閱牘嘆曰夷人於醫素無仇怨寧有故殺之理卒辧其誣明年河南水民多流徙仁宗皇帝在東宮命宗往賑之比還命署戶部事未幾坐累系獄者十餘年仁宗蒞祚復大理丞俄進左少卿升南京大理寺卿

上嗣位命淸理戎籍於山東時天久不雨宗極陳民間饑饉疲困之狀卽日召還敕有司免租稅蠲徭役罷不急之務至是卒年六十有三訃聞遣官賜祭命有司治葬

○夜熒惑犯月

○乙巳命行在中軍都督府都督僉事李玉鎭守彰徳玉言所領官軍多無兵器命行在工部給盔甲刀弓箭等器凡四萬五千七百有奇

○行在刑部奏直隸金山衛百戶王銘領軍赴松江府支月糧受軍賄賂縱販私鹽經金山巡檢司又操兵拒捕殺傷弓兵所領軍皆已承罪銘當逮治上曰武官領兵當嚴紀律今貪利而縱之爲非又拒捕傷人論罪所由銘豈得免令逮治如律

○漢州綿竹縣民奏世以采捕爲業歲納麂皮三十張初地荒林密人少獸多采捕不難輸官常足今生齒日繁加以屯戍昔之廢地皆爲良田獸無所容捕之難得歲久逋多人用困獘乞賜寬卹上諭行在工部尙書吳中曰田野辟人民眾此好事𨿽毛羽齒革以資國用若果難得理當除減不宜以此困民

○四川成都府郫縣潼川州射洪縣河南汝寧府遂平縣浙江杭州府余杭縣江西建昌府南丰廣昌二縣皆奏去年霖雨水澇傷稼人民饑困已借官倉糧賑濟期秋成如數償官各上所借糧數上曰必俟奏報而賑則無及矣其悉從之

○湖廣長沙府醴陵湘鄕湘潭茶陵寧鄕五縣辰州府漵浦縣常徳府沅江縣各奏去年夏秋無雨田禾旱傷上命行在戶部遣人覆視除其租稅

○上退朝禦文華殿召少傅楊士奇太子少傅楊榮諭之曰前者相與論交阯事蹇義夏原吉拘牽常見若從所言恐中國之勞費未已朕觀春秋之世夏徵舒弒陳靈公楚子討之殺徵舒旣縣陳矣申叔時以爲不可楚子卽復封陳古人之服義如此太宗皇帝初得黎賊定交阯卽欲爲陳氏立後當時下人不能承順朕今欲成先志使中國之人皆安於無事曏令卿等爲朕再思果以爲何如士奇榮對曰此盛徳事惟陛下斷自聖志古之荒服朝貢各以時商髙宗伐荊楚旣克之亦使復其朝貢之常而已陛下興滅繼絕使陳氏子孫復修職貢華夷之人皆安生樂業唐虞三代之聖不過如此上曰朕志已定無復疑者但干戈之際便令訪求恐未暇及俟稍寧靜當令黃福專意求之未晚也

○丙午上召行在戶部尙書夏原吉等謂之曰往者卿等言趙王事朕皆拒郤昨又有數人密奏斯事朕思之人有煩言王未必不聞朕𨿽不言恐彼終懷疑慮莫若開心見誠明言之使之無疑原吉曰善上遂貽書趙王曰前髙煦所爲不軌其同惡之人皆云叔父府中連謀侄不之信及髙煦至京自言所遣駱指揮阮內使等往來謀議侄亦不信後文武羣臣多有言者皆置不問而近日又有言者羣臣皆謂朝廷隱而不言設有小人如向者孟指揮之徒離間其中不惟禍及於眾抑且親誼有乖不若開誠直言可以兩全其美也侄思此言蓋亦有理今皇祖考至親惟叔父一人且叔父賢明忠厚素與皇考友愛甚篤豈有他心但恐一旦有小人苟圖富貴結爲邪黨於是時叔之父子𨿽有忠愛之誠不能抑遏之矣朝廷𨿽欲隱忍勢亦不能已矣侄之本心但欲兩無嫌疑同享貴富於永遠非有他也天地祖宗鑑臨在上今以髙煦及其同惡之人所首事並羣臣所上章奏奉去一觀惟叔父亮之

○河南按察司奏前奉旨河南稅糧自永樂二十年至二十二年逋久不足其布政司堂上官府正官經管者皆責狀布政司首領官及府佐以下並州縣官吏皆杖一百限半年完今踰半年尙未完請罪之上曰稅糧不完蓋由民力艱難再限半年責完

○雲南按察使蹇賢奏臣今歷職三年考績稱職例應請受本身誥命於封贈父母則須九年緣臣父友諒今已八十三歲迫於衰暮願以臣所應受者先給臣父

上命行在吏部從之

○丁未上謂行在兵部尙書張本等曰昨有四川千戶調除廣東不欲赴官奏乞仍舊者朕不許古之忠臣惟上所使每有徵伐奉命卽行今天下無虞調之廣東亦復何害乃欲徇私自便豈是忘身徇國之人朕以其無知姑容不問若再有此必罪不赦

○貴州上馬橋等長官司長官程仲良及四川石柱宣撫司土官僉事冉茂蘭子才雄馬湖府泥溪等長官司土官副長官王熊哈兒分等衛指揮僉事苦赤不花哈烈打剌罕亦不剌忻及哈密回回打剌罕馬哈木等來朝貢馬

○賜朝鮮國使臣韓尙徳等鈔彩幣表裏及金織紵絲襲衣靴襪有差

○四川民有重役軍奏乞歸並者上可之諭尙書張本等曰近來淸理軍伍凡一戶有充二三處軍而丁力消耗者皆許歸並若不歸並民間勾擾不已官府亦自煩勞今各處淸理軍伍皆是廷臣朕所信任者正當明白爲之開豁豈可畏避不理致其紛紛勞朕聽覽君臣之間誠心相與但須務實勿用自嫌何況已有定例卿宜以朕意移文諭之

○行在通政使司奏刑部歲問罪囚數萬餘應死者六百餘人上謂行在禮部尙書胡濙等曰唐虞成周刑措不用朕每以此自期今百姓輕於犯法如此蓋由教化未至卿等宜申明教化使禮讓興行風俗淳美庶幾有成濙等頓首受命

○湖廣按察司奏蘄州衛千戶羅安毀官屋以造私居科斂害軍毆死軍丁當提問緣在赦前上曰害軍取財可赦何常曾赦人命殺人不赦者誠以死者不可復生提問如律

○夜月犯平道

○戊申趙世子瞻土�犮薨贍土�犮趙王髙燧長子永樂二十二年十一月冊封趙世子薨年十七訃聞上深悼之輟視朝二日遣官賜祭命有司治喪葬謚悼僖

○敕緣邊總兵官申嚴守備

○增造起驛馬驛船符驗

○賜狹西巴哇等簇指揮僉事鎖南兒監藏河州衛千戶長吉帖木岷州衛等處剌麻班丹領占等二百五人及烏思藏番僧章結等鈔彩幣表裏有差

○己酉敕陽武侯薛祿統兵往眞定保定等處巡視城池令嚴戒軍士毋擾民違者以軍法論

○召永平山海總兵官遂安伯陳英還京師邊務悉令都督陳景先領之

○庚戌賜四川八郎安撫司土官舍人阿用及思曩兒等十四簇長官舍人勺亞貴州八舟等蠻夷長官司舍人吳革湖廣忠峒等安撫司舍人田正建州等衛千戶伯思哈赤斤蒙古等衛指揮使且旺失加所遣千戶鎖合者等鈔彩幣表裏有差仍賜鎖合者等七人冠帶賜且旺失加彩幣十二表裏其指揮千戶鎭撫賜有差○上退朝禦左順門行在吏部尙忠蹇義等侍上語之曰詔書求賢不聞已仕未仕近觀各處所舉亦有拔自民間天下之大豈無遺才皆當召至考其所學試其所能然後命之以官君子小人各以類進但觀所舉之賢否則舉主之賢否可知卿等切須詳愼務得眞才勿容濫舉

○夜有流星大如碗色靑白尾迹有光起北極西北行至近濁

○辛亥四川麻兒咂簇順化剌麻著八讓卜遣頭目通事完卜貴州平伐等長官司遣舍人庭白等來朝貢馬著八讓卜蓋初招諭歸順也

○行在吏部尙書蹇義奏前奉詔旨天下官未必皆賢朝覲至京宜與審核有貪贓害民庸猥曠職者令所管上司具報今雲南布政使曾堅等所報凡八十二人皆庸懦懶怠不稱職請黜之上曰人才智不齊其上官好惡或未必皆當古人言眾好惡必察宜取至京重審之果不稱黜之其心亦服

○巡按交阯監察禦史陳汭奏丘溫衛治在諒山府城內其地爲交阯要路而倉糧僅給本衛官軍乞以兩廣附近諒山倉糧多者運赴諒山以給大軍庶不誤事從之命行在戶部遣官督運

○廣東都司都指揮僉事程瑒奏遣指揮王瑀等追捕黎賊兵至金雞嶺賊率眾拒敵敗之生擒賊首王觀政及從賊二百六十二人斬首二百六十七級餘賊潰散奔走入山招撫復業黎人八百一十二戶上諭行在兵部尙書張本等曰蠻夷造惡不治則廢法痛治則傷生卽移文瑒等若首賊旣得餘者但招撫之仍戒縱軍擾民

○壬子山東泰安州奏永樂十七年十八年人民艱食於預備倉借糧二萬一千三百石賑之洪熙元年秋成止償四千餘石多因逃徙復業未有償官欲待年丰悉償上謂行在戶部臣曰逃民初復且當優卹豈可遽責之償朕常慮有司不體人情今所奏良協朕心其準所言聽家業已成之後年榖有收則令償官

○癸丑給汝南王有勛庶子鎭國將軍子墐子壛歲祿各一千石於河南布政司所隸倉庫內米鈔兼支

○寧王權以朝廷封其子盤熚爲臨川王又冊妃奏欲攜盤熚入謝上復書止之

○命安定衛撒剌禿兀兒地國師賞觸領占爲戒淨慈應國師給誥命銀印

○賜湖廣永順宣慰司舍人彭俊散毛宣撫司舍人於旺保靖軍民宣慰司舍人彭順四川馬湖府把事蔡珵雲南馬龍他郎甸長官司通事楊森貴州鎭遠州土官同知楊政麟新化蠻夷長官司舍人歐賴烏思藏番僧汝奴星吉及撒藍回回滿剌阿力等鈔彩幣表裏有差

○給迆北來歸就屯之人車牛農器先是邊軍有陷虜中而脫身來歸者命擇其精壯歸伍余令屯種於是就屯者二百餘人命有司給與耕牛農器

○大同總兵官武安侯鄭亨等奏大同緣邊軍衛歲用糧艸俱是山西布政司定撥輸納自永樂二十一年至宣徳元年𨿽委右布政使白思謙等催辦未常躬親嚴督致積逋欠今正當支用之時請定委山西布政司按察司堂上官各一人催督嚴主限期仍令巡按禦史比較庶幾邊儲不缺上命行在戶部從亨言戶部請限十月終完過期者府州縣所委官俱治罪制可

○西寧衛奏西寧𨿽是邊方然官員軍民之家亦有俊秀子弟向慕讀書緣未建學立師無所受業又凡慶賀表箋無人撰述書寫請開設學校如內地從之

○大興左衛致仕指揮僉事尹貴奏臣以老病令男亮代職今在甘肅備禦而家屬畱北京當支折俸鈔九百錠以未經覆奏不與上謂行在戶部臣曰出納之吝有司常事然官員俸鈔自是分所當得其父旣老病子復備邊不賴此何以資給豈非爾等稽緩之獘其卽移文令如例給之又諭之曰度軍官俸鈔未給者尙多若再有來訴稽緩之罪不可免矣

○浙江湖州府奏烏程歸安長興三縣前歲水澇渰沒官民田六百三十四頃三十五畝計糧一萬六千五百七十餘石上命行在戶部免徵

○夜南京地震

○甲寅行在禮部奏昨爪哇國貢使亞烈郭信等言所乘舟因海風損壞今歸乞爲修理上曰船壞不可載況涉海乎令所在有司修治

○山東萊州府膠州老人奏昨因歲饑本裏民五十五戶逃徙未歸今本州令臣等代輸其所逋稅糧實難措辦上諭行在戶部臣曰逃者未歸有司又欲驅其餘皆逃耶朝廷用人不當如此卽移文核實凡逃者所負稅糧悉除之

○乙卯納鄰河等衛指揮僉事阿塔哈等來朝貢馬

○賜東寧衛指揮僉事卜顏不花等建州衛指揮使瑣羅斡哈密回回打剌罕倒兀湖廣木冊長官司舍人譚豪及頭目人等一百八十一人鈔彩幣表裏氊帽有差

○行在刑科給事中陳傑奏事失儀黜爲湖廣荊門州判官

○行在都察院奏廣西全州千戶所軍吏告都指揮陳全及全州守禦千戶畢忠等科斂取財私役軍士皆當提問上曰都指揮方面大臣事之虛實未可知姑令具實奏來處置其餘逮治如律

○丙辰命甘肅總兵官崇信伯費瓛捕沙州衛韃賊先是亦力把裏歪思王遣使進馬經哈密川沙州衛韃賊殺傷其使奪馬百餘匹又撒馬兒罕回回火者撒剌同使臣完者帖木兒等貢馬經哈密川紅崖兒沙州衛都指揮察罕不花之子同韃賊劫其輜重馬騾至是事聞命瓛捕之

○賜朝鮮國使臣崔詢等鈔彩幣表裏襲衣有差

○置馬坊九所於保安州初順聖川牧馬內官撒英奴言畜馬蕃衍艸地窄隘保安州搢山等處多閒曠之地可以分牧命行在兵部遣官覆視至是兵部言其地寬廣水艸便利遂置焉

○行在兵部奏北京犧牲所養牲百戶葉貴坐私罪罰工今還職臣按舊制有過者不得預祀事今貴有過難令復任上曰國家重祭祀凡與其事者皆選淸愼之人養牲卒有過尙黜況官乎貴調外任別選無過者補之

○丁巳賜廣西泗城州舍人岑聰狹西洮州衛思曩日等簇番僧亦什星吉撒馬兒罕回回打剌罕馬黑麻疊力迷失希灘河等衛指揮僉事卜哈塔及肉迷回回火者乞等一百二十四人鈔彩幣表裏有差

○戊午廣西田州府故土官知府岑祥子紹狹西洮州等衛土官百戶剌麻失寧卜蕭及哥吉河衛舍人把失罕亦力把裏回回打剌罕馬黑麻哈非思等貢金銀器皿羊馬

○行在兵部奏保安衛指揮使李暠指揮同知聶垣皆因攬納糧米當降官上曰朕念武人得官甚難凡有過誤每曲意含容今暠等所爲蓋恃功妄作若又矜恕將無忌憚小懲大誡小人之福其降罰如例

○昏刻南京地震有聲如雷

大明宣宗憲天崇道英明神聖欽文昭武寬仁純孝章皇帝實錄卷之二十四

明宣宗章皇帝實錄卷之二十五

宣徳二年二月己未朔夜南京地震

○庚申趙王髙燧奏曰昨奉敕書以人言臣速謀不軌示以奏章皇上聖仁俯垂矜念赦其必死之罪加以再生之恩臣不勝感荷伏惟陛下天地之量容臣舊惡當圖自新然兵衛未除恐人言未弭謹以常山中護衛及羣牧千戶所官軍並儀衛司官校歸之朝廷伏望矜從使得自安卽拜陛下保全之徳上覽奏語侍臣曰朕本無意於此今王欲納兵衛以杜人言以求自安當從之復書趙王命存儀衛司官校以給使令而遣駙馬都尉廣平侯袁容往調常山中護衛及羣牧千戶所官軍赴永平山海盧龍撫寧四衛官凡八十八人旗軍千九百七十餘人

○狹西岷州衛番僧領占藏烏思藏剌麻番僧散節星吉廣西上隆州土官知州岑璚母陳氏遣頭目黃成向武州頭目陸包遣頭目陸喜奉議州土官黃宗蔭遣頭目梁英思恩州頭目黃成遣頭目黃敏太平府茗盈州土官族人李子淸遣故土官子李子實貢馬及方物

○賜安樂州等衙門指揮僉事忽答等並三萬等衛千戶趙鎖古奴等鈔及彩幣表裏襲衣絹布等物有差

○辛酉老哈河等衛頭目羅幹可等來朝貢馬

○夜有流星大如雞彈色靑白有光起軫南行至近濁

○壬戌貴州宣慰使安中遣弟者封金築安撫司土官安撫得珠遣頭目曹郁廣西永康縣土官知縣楊武髙四川天全六番招討司土官楊欽忽禿河衛指揮僉事哈答狹西洮州衛著藏火把等簇土官百戶永魯札剌麻朵兒只星吉等來朝貢馬

○賜貴州上馬橋等長官司長官程仲良四川石砫宣撫司土官舍人冉才雄等一百人泥溪等長官司土官副長官王熊哈兒分等衛指揮僉事苦赤不花哈烈打剌罕亦不剌忻及哈密回回打剌罕馬哈木等鈔彩幣表裏有差

○廣東潮州衛奏本衛城垣東臨大河舊因水漲衝決二百餘丈南北門月城皆頹壞西畔壕塹沙石壅塞緣在衛軍少工力不足昨奉命令府縣民丁協助未完而罷今北門月城壕塹尙未修浚城門樓鋪亦各損壞宜加葺理乞敕有司於農隙之際如前協助從之

○癸亥命建平伯髙遠鴻臚寺少卿徐永達爲正副使持節冊北城兵馬副指揮孔時女爲平陽王妃以寧王第三女淸江郡主配西寧衛指揮陳通弟逸第四女奉新郡主配贛州府同知王宗旭子爽第五女金溪郡主配右軍都督韓觀弟輔第六女泰和郡主配鄱陽縣民汪彥誠子湛然第七女彭澤郡主配龍驤衛指揮王剛侄質第八女廬陵郡主配蘄州衛指揮田晟弟昱第九女新諭郡主配贛州府照磨胡羽子光霽第十女新城郡主配畱守中衛指揮李俊子瓛第十三女南丰郡主配江西都指揮張祥子雯命逸等皆爲儀賓賜以誥命

○升行在戶部左侍郎陳山爲本部尙書兼謹身殿大學士行在禮部左侍郎張瑛爲本部尙書兼華蓋殿大學士行在大理寺左少卿施禮爲行在刑部右侍郎

○寧王權奏已賜樂工而樂器衣服之類未給上命行在工部制給之

○行在戶部奏北京行都督府及大寧狹西山西遼東都司所屬衛所及護衛儀衛司旗軍校尉今年應賜冬布綿花除在近者至期遣官給賜其狹西山西遼東等處宜先遣人往河南山東山西三布政司催徵運賜上曰邊地早寒其選能幹官速往庶幾軍士得濟

○直隸河間府獻縣奏單橋朽壞春水將漲恐阻往來緣工役繁重非一邑所能請如舊例以附近府衛軍夫協力修建從之

○上視朝退禦左順門吏部尙書蹇義等侍上謂義曰昨日卿奏山西臨晉縣學生員年才十三入學五閱月禦史考退發來充吏朕再思之人非上智安能五月有成且未成童豈堪吏役朝廷命官考績黜陟亦待九年何況童蒙初學此不近人情甚矣可發此生還學仍移文戒飭禦史如再任意妄行必黜罰之

○昏刻有流星大如雞彈色靑白色尾迹有光出王良西北行至近濁五鼓有流星大如雞彈色靑白有光出下臺西北行至雲中

○甲子襲封衍聖公孔彥縉朝賀萬壽聖節

○依木河等衛指揮僉事朵多等來朝貢馬

○鎭守山西都督僉事李謙奏太原三衛守城軍士僅千餘人其間多有老弱請以山西都司官軍之在大同備禦者四千人暫還山西以防不測從之蓋謙嘗得下人告晉王密事旣以聞於朝至是又請爲備故有是奏

○上閒暇與侍臣論足民之道因曰先王制民產教之樹畜不輕用其力故家給人足而復儲贏餘以備饑荒至秦開阡陌田土並於豪彊小民無常業加之頭會箕斂不遺錙銖隋文時倉庾充盈布帛山積及遇饑荒不知發而賑之令民就食山東國家儲積何用如此何望治效之及古也

○乙丑給寧府淸江郡主及儀賓陳逸歲祿共八百石奉新郡主及儀賓王爽金溪郡主及儀賓韓輔泰和郡主及儀賓汪湛然彭澤郡主及儀賓王質廬陵郡主及儀賓田昱新諭郡主及儀賓胡光霽新城郡主及儀賓李瓛南丰郡主及儀賓張雯皆如之俱於江西布政司倉庫內米鈔中半支給

○是日交阯賊黎利攻交阯城成山侯王通等出兵與戰敗之斬僞司徥黎徒僞司空丁禮等僞太監黎祕太尉少尉正督同督陳極等賊死者以萬計其眾奔潰黎利驚懼喪膽諸將及三司官言於通曰賊敗走無備宜乘勢過江擊之出其不意賊必成擒稍緩賊召集殘黨必以死拒我軍通猶豫不決曰待審之經三日不出兵賊覘知通怯復集餘眾樹柵立寨掘壕塹修器械四出攻掠

○夜有流星大如雞彈色靑白有光出天紀東行至近濁

○丙寅以明日

萬壽聖節遣鄭王瞻埈謁告長陵獻陵

○命翰林院學士楊溥侍讀學士曾棨爲禮部會試考官賜宴於本部

○朝鮮國王李祹遣陪臣朴從愚等奉表及方物謝賜書籍恩

○丁卯萬壽聖節上躬詣奉先殿及仁宗皇帝幾筵致祭畢詣皇太后前行上壽禮出禦正受朝賀

○遣太子少傅工部尙書兼謹身殿大學士楊榮釋奠先師孔子

○戊辰祭太社太稷

○遣官祭先農之神

○己巳代王桂奏蒙令舉行祭祀緣本國山川社稷停祭已久壇場廢壞祭服祭器樂器及執事之人皆無存者不能具辦上命行在工部皆爲營辦其執事人令山西布政司撥與

○襲封衍聖公孔彥縉陛辭賜鈔一萬貫

○黜行在福建道監察禦史孫景明爲揚州府推官行在河南道監察禦史鄭堅爲安慶府推官以都禦史言其不勝任也

○庚午給秦府宜川王志土�保歲祿二千石於狹西布政司倉庫內米鈔中半兼支

○寧王權以子女婚娶者十二人請於封內選取婦女給使令上不聽遣中官送婦女八十四人往賜之

○貴州白納等長官司把事阿南狹西鞏昌衛土官指揮僉事董俊甘州衛土官千戶把耳忽臺子把鎔撒力衛指揮忽申八哈密回回打剌罕沙卜岷州衛疊州花言城等簇剌麻喃哈亦失秦州衛番僧哈里及哈密忠順王卜答失裏遣回回火者孛羅等貢馬及方物

○升交阯宣化府同知陶季容爲本府知府遣人賫敕勞季容曰今叛寇黎利等肆爲狂悖爾能盡忠國家謹守城堡保障人民深可嘉尙特升爾爲宣化府知府尙益效忠誠以副朝廷眷待之意

○夜有流星大如雞彈色靑白有光起角東南行至庫樓五鼓有流星大如雞彈色黃白尾迹有光出軫東南行至濁

○辛未攺通政司左通政鄒銳爲湖廣長沙府知府以不善敷奏也

○壬申建州衛頭目桑果奴來朝奏願居京自效賜紵絲襲衣鈔布仍命有司給房屋器皿等物如例

○癸酉造朵甘衛千戶所印

○甘肅總兵官崇信伯費瓛奏涼州肅州皆臨邊重地必得其人乃堪委任切見狹西行都司都指揮僉事包勝嚴肅備邊年久歷事老成若令勝掌涼州衛肅掌肅州衛控制備禦庶幾得宜上從之謂尙書張本等曰總帥豈能事事親之惟在付授得人耳

○甲戌遣順天府官祭宋丞相文天祥上曰人臣之義當務盡忠此人心如鐵石元君百方誘之降終不屈可謂萬世不磨若夏貴輩眞犬彘不若矣禮部尙書胡濙對曰陛下此言誠萬世公論

○賜四川麻兒順簇順化剌麻著八讓卜所遣頭目通事完卜貴州平伐等長官司舍人庭白並納鄰河等衛指揮僉事阿塔哈等三百四十一人鈔彩幣表裏襲衣有差

○夜南京地震

○乙亥給寧府臨川王磐熚歲祿二千石內米五百石餘折鈔於江西布政司支給

○寧化王濟煥奏晉王濟熿不忠不孝詭詐百端凡人告其府中陰事輒疑是臣教使必欲置臣死地乞徙居他郡遠離晉府以圖苟活且乞赴京面陳上復書止之

○命故羽林前衛指揮同知定寬子弘金吾左衛指揮同知張隆子泉大興左衛指揮僉事王諒子政通州衛指揮僉事王紹子信俱襲職濟州衛指揮同知侯中老疾不任事命其侄興代

○命金吾左衛后所故千戶李福子順爲本衛指揮同知初福義子廣從福徵進順年幼福卒廣昌爲福嫡長子襲職後又以福奇功升指揮同知至是順訴廣實父義子不應襲己嫡子應襲所司核實爲言於

上故命順襲職而罷廣

○調保安右衛指揮使焦毅任彭城衛

○賜廣西田州府故土官舍人岑紹狹西洮州等衛土官百戶剌麻失寧卜蕭及哥吉河衛舍人把失罕亦力把裏回回打剌罕馬黑麻哈非思等鈔彩幣表裏紵絲襲衣有差

○沙州衛掌衛事都督困卽來奏歲荒人饑榖種亦乏乞官借一百石布種秋成還官上曰彼皆吾民敕總兵官崇信伯費瓛於有糧之處給百石賜之免其償

○丙子命武進伯朱冕掌行在左軍都督事府

○行在通政司進各處雨澤奏本上覽之顧謂侍臣曰祖宗愛民之心保民之道於斯可見前世人主有民之休咎藐不聞者豈是久安長治之道我國家自太祖皇帝令天下有司月奏雨澤世世相承爲成憲歲之丰儉民之休戚靡不周知其慮深矣

○賜狹西岷州衛番僧領占藏烏思藏剌麻番僧散節星吉廣西上隆州頭目黃成向武州頭目陸喜奉議思恩等州頭目梁英黃敏茗盈州故土官舍人李子實老哈河等衛頭目斡羅可等鈔彩幣表裏有差

○丁丑以魯世子郡王郡主將婚嫁無使令者遣中官送婦女四十二人往賜之

○廣西果化州土官知州趙英遣族人趙成四川隴木頭等長官司長官沈保遣舍人昔卓等貢馬

○賜貴州宣慰司土官舍人者封金築安撫司頭目曹郁等廣西永康等縣土官知縣楊武髙四川天全六番招討司土官楊欽忽禿河衛指揮僉事哈答狹西洮州衛著藏火把等簇土官百戶永魯札剌麻朵兒只星吉等鈔彩幣大錦絹布有差

○戊寅行在戶部郎中王良奏比者請運糧料一千五萬石赴獨石等處備用已運五萬石其餘宜循例發五軍操備並彭城永淸左右三衛軍士運送上從之命武進伯來冕總督

○大河衛致仕指揮同知張成卒訃聞特遣行人賜祭成皇太后叔父也

○夜南京地震

○己卯升狹西臨洮衛指揮同知趙安爲狹西都司都指揮同知鞏昌衛指揮使汪壽爲狹西都司都指揮僉事俱仍掌本衛事

○賜依木河等衛指揮僉事朵多等鈔幣有差

○夜南京地震

○有流星大如雞彈色靑尾迹有光出天棓東北行至近濁五鼓有流星大如碗色靑白有光燭地出天鉤正東行至近濁

○庚辰賜魯王第五子名曰泰野第六子曰泰塍

○賜朝鮮國使臣朴從愚等宴

○遼東總兵官督都僉事巫凱奏前以義州備禦都指揮李信坐罪去職奏調開元都指揮李敏守之今信蒙恩復任而廣寧前屯衛亦臨邊重地乞移信備禦從之

○遼東都司奏今調至靑州中護衛官軍分撥定遼等衛例應屯種請撥與定遼調衛軍士遺下官田除其舊徵糧額止收屯糧又奏廣寧諸衛調至官軍所開荒田請三年役起科命行在戶部移文鎭守遼東都督巫凱計議果無違礙悉準所言

○總兵官黔國公沐晟及雲南三司官言瀾滄衛等處有力些賊六七百人劫殺人民燒毀倉廒搶奪馬牛委官追捕賊眾拒敵緬甸宣慰司頭目巴罕等貢方物赴京被賊搶奪金銀射死其子又順寧府雄摩等一十五寨蒲羅夷賊倚山恃險出沒劫掠殺死順寧千夫長阿茂等並土兵八十人請於今秋發雲南官軍並調大侯等四長官司鶴慶順寧二府土兵委掌都司事都督同知沐昂等率領分往各處順服者撫綏安業梗化者相機擒剿上從之

○遣鎭南王徽煣及罪人徽焲歸徽焲者岷王世子初告鎭南王誣毀

仁廟誹謗朝廷等事上曰此有譎詐須令面質遂召徽焲徽煣及所連內官內使至京面質鎭南王實無此言皆徽焲與內使陳榮誣妄遂斬榮於市而遣徽煣等歸貽書岷王曰徽焲等大逆不道獲罪天地宗廟罪在不赦今遣之歸並封所造誣詞往觀在叔祖自冶慰勞徽煣厚賚以遣之

○夜有流星大如雞彈色靑白尾迹有光出軒轅西南行入柳

○辛巳復臨洮鞏昌土官都指揮趙安汪壽指揮董俊百戶韓保家丁役其應納稅糧俱輸於本處官倉以其能效力邊陲特優之也

○湖廣長沙府湘陰縣奏縣民原領谷府官牛一百五十六頭牧養每頭歲徵租糧二石牛多老死民虛納糧乞除免上命行在戶部除之

○夜有流星大如杯色靑白有光起天津東南行至天桴

○壬午復馬貞鳳翔府寶雞縣知縣初貞以親喪去民奏公貞廉乞復其職行在吏部以聞上命俟貞終喪復之至是服闋遂令還任

○賜朝鮮國使臣朴從愚等鈔彩幣表裏金織紵絲襲衣有差

○癸未升行在翰林院侍讀沈粲爲右春坊右庶子北京國子監司業貝泰爲本監祭酒戶部山西淸吏司員外郎牛肄爲福建布政司右參議福州府同知李榖爲廣東布政司右參議山西按察司僉事鄭柱爲河南按察司副使河南道監察禦史謝忱爲四川按察司僉事江西道監察禦史侯軏山東道監察禦史李紹宗爲浙江按察司僉事山西道監察禦史吳實爲廣西按察司僉事皆以九載考最也直隸壽州判官許敏爲本州同知深澤縣典史髙文爲本縣知縣皆以能持己愛民民奏乞升用之也擢進士張瑩爲行在廣西道監察禦史嚴士安爲行在貴州道監察禦史復徐敬四川南部縣知縣以九載考最民奏乞畱從之而升從六品祿降四川按察司副使張嶽爲安鄕縣知縣以禦史言其不達憲體也

○賜貴州白納長官司把事阿南狹西鞏昌衛土官指揮僉事董俊甘州等衛土官舍人把鎔撒力衛指揮忽申八哈密衛回回打剌罕沙卜岷州衛疊州花言城等簇剌麻喃哈亦失秦州衛番僧哈里及哈密回回火者孛羅等鈔彩幣表裏有差

○夜南京地震

○甲申行在禮部奏會試天下舉人得中式趙鼎等一百人

○行在都察院右都禦史王彰奏先遣禦史許勝等巡按江西浙江已踰一年例應更代上命禦史唐舟等往代之因謂彰曰禦史巡按當務大體先須淸心寡欲然後能明察庶事伸理冤抑興利除害若逞小才作威福此豈朝廷委任之意卿須戒飭之

○總兵官都督譚廣奏今北京行太僕寺以馬分給永寧諸衛軍士牧養諸衛軍士皆有他役餘者貧難不堪養馬請給關外衛所軍士騎操爲便初有言宜給關外近衛牧養者有言宜給軍士騎操者又有言關外寇賊出沒牧養不便者命羣臣議至是命種馬如舊數存畱余令禦史監選用選用餘者給關外官軍騎操

○巡按四川監察禦史裴俊奏比來四川姦人黠吏多緣己私訐告他人小事不經本管官司輙造誣詞實封聞奏及發追問十常九虛不惟煩瀆聖聽抑且枉害良民乞敕法司禁約凡軍民詞訟必須自下而上若官吏貪贓壞法許赴巡按禦史按察司陳告果有便於軍民及機密重事者方許具本實封違者乞以犯人於三司及府衛門外枷項示眾庶使姦頑悛革良善獲安從之

○乙酉行在禮部尙書胡濙請以三月初一日臨軒策士上曰設科求賢國家大事昔之爲君嘗有祝云願得忠孝之人以資國用今朕之心亦如此濙對曰陛下心存用賢且養之有素必有以當聖心者

○行在兵部奏宜川王志土�保應與校尉一典仗今無應撥之人請如富平王志﹤土絜﹥例於西安護衛撥與官軍一百戶從之

○迆北韃靼納木罕忽剌赤來歸瓦剌部屬阿力疊力迷失來朝皆奏願居京自效命爲副千戶等官賜冠帶金織襲衣彩幣銀鈔絹布鞍馬有差仍命有司給房屋器皿等物如例

○升太常寺丞康禋爲通政司右參議禮部祠祭淸吏司員外郎方浚爲廣東布政司右參議交阯太原府同知龍應漳爲交阯布政司右參議

○行在都察院右都禦史王彰等奏先令笞杖罪囚每一十贖鈔二千貫刑部續奏逃軍逃匠等無鈔追納上命官吏有犯贖鈔余依舊決遣以後犯者並如之今官吏監生等犯笞杖罪多無鈔贖監候久之臣睹先例文武職官監生人材犯笞杖罪俱準工畢日軍官還職文官笞罪還職杖罪降用監生人材著役吏典犯笞罪準工畢日還役犯杖罪者惟因人連累詿誤依律決斷還役其受贓考滿不給由丁憂不起復截替多餘不赴部避役逃逸及詐稱疾病俱依永樂年間例發北京附近州縣爲民種田北京人發口外爲民請仍依此決遣從之

○行在通政司奏南京刑部同五府各衙門官審決重囚其中有辭者一十二人上曰旣有辭卽令法司審覆不可枉之

○上朝退禦奉天門行在戶部尙書夏原吉等侍語及鈔法上曰朕聞前者民間使鈔不分昬爛流通交易止緣戶部出榜務要明白完全因此阻滯遂至不行今王法已定百姓必須遵守惟當靜以待之不宜紛更

○夜南京地震

○丙戌循歲例賜鄭越襄荊淮衛梁七王鈔各五萬貫

○上聞緣江及通州以南河上多劫盜遣行在錦衣衛官分往捕之指揮畢勝自通州至儀眞指揮張信自南京至江西湖廣督軍衛有司嚴捕有縱容者罪之

○升赤斤蒙古衛指揮使且旺失加爲都指揮同知仍掌本衛事指揮同知苟古者爲都指揮僉事

○代王桂奏男女長成婚期已近皆無居室乞爲增修命行在工部從宜增造

○行在戶部奏平江伯陳瑄所統軍船專運糧儲近年工部及諸衙門輒拘載諸物運赴南京致軍士疲勞道途淹延月日饋運不足請加禁約上曰漕運甚難豈可又以他事役之遂下令嚴禁違者治罪

○行在工部奏內府甲字等庫房屋年深腐壞命計工修治毋過用民力

○夜有流星大如雞彈色赤有光起亢西行至遊气

○丁亥毛憐等衛掌衛事都督同知猛哥不花廣西上下凍州土官知州弟趙慶隆等遣族人趙榮等進馬及銀器

○戊子行在工部奏南京時有修葺所少竹木請令湖廣都司布政司各用軍民二千人采用從之

○廣東髙要縣民奏本邑崇化鄕田二千餘頃地勢低窪每遇水患民多艱食而本鄕土名宋崇等四處地勢頗髙延袤一千七百餘丈堪築堤堰修砌水竇以時啟閉實利於民上命行在工部遣官覆視就令受利之家用工修砌○夜南京地震

明宣宗章皇帝實錄卷之二十六

宣徳二年三月己丑朔長陵殿成以明日淸明奉安皇祖考太宗文皇帝皇祖妣仁孝文皇后神禦遣鄭王瞻埈祭告並告獻陵

○上禦奉天門策試舉人趙鼎等制曰朕惟禮樂之道原於天地具於人心所以治天下國家之大器也蓋以和神人以辧上下以厚俗化皆由於斯故聖帝明王咸所重焉我國家自太祖皇帝曁我皇祖皇考聖聖相承功成治定法古主制極於盛矣爰及朕躬獲承鴻緒永惟海宇之廣生齒之繁化理之方躬行爲要肆夙夜飭勵恭己思道罔敢怠寧諸生學古有年究於治理夫合父子之親明長幼之序以敬四海之內而兵革不試五刑不用百姓無患此盛治之至也爰始行之其事何先樂由中出禮自外作近世大儒又謂其本皆出於一夫欲安上治民移風易俗不考其本何以施之知禮樂之情能作識禮樂之文能述稽諸往古疇其當之昔者聖人制作之盛極於虞周況以伯夷後夔周公爲之輔仲尼定萬世之制何獨取其韶冕歟夫禮樂之效致人心之感則道徳一而風俗同致和气之應則膏露降而醴泉出器車馬圖鳳凰麒麟之物畢至亦理之所必臻歟朕虛己圖治冀聞至理其悉陳之將親擇焉上旣發策退禦左順門謂翰林儒臣曰國家取士科目爲先所貴得眞才以資任用古人取士於鄕其行藝素有定論至朝廷復辧其官才所以得人爲盛後世惟考其文學而遂官之欲盡得眞才難矣然文章論議本乎學識有實學者其言多剴切無實見者其言多浮靡唐虞取士亦常敷奏以言況士習視朝廷所尙朝廷尙典實則士習日趨於厚朝廷尙浮華則士習日趨於薄此在朝廷激勵成就之有道也又曰我祖宗之法取士尙惇厚不尙浮華爾等其精擇之朕將親覽焉

○庚寅升太子少保兼工部尙書吳中爲少保仍兼行在工部兩俸兼支從尙書蹇義夏原吉所請也

○命行在刑部侍郎樊敬往廣西都察院副都禦史胡廙往廣東李素往湖廣總督運糧往交阯給軍

○敕再調武昌護衛官軍一千人成都護衛一千二百人南京原下西洋精銳官軍一萬人中都畱守司湖廣浙江河南山東廣東福建江西雲南四川都司並福建四川行都司官軍三萬三千人從安遠侯柳升黔國公沐晟等徵交阯

○置麻兒匝安撫司以剌麻著八讓卜爲安撫麻兒匝簇在阿樂之地去松潘七百餘里初著八讓卜時出侵掠邊民及遮遏八郎安撫司朝貢松潘衛指揮僉事吳瑋遣人招之著八讓卜向化至是遣其侄完卜至京貢獻言其地廣民眾過於八郎請置宣撫司以轄之上不許命置安撫司以著八讓卜爲安撫遣人賫敕諭之賜之文綺表裏而遣完卜等還

○行在兵部奏凡雲南四川兩廣福建湖廣等處續取軍士繼役者宜收附近衛所帶管操備仍令其軍衛有司各具收過軍士姓名造冊繳奏以憑稽勘又各衛軍士有丁盡戶絕而其官旗累塡勘合遣人取補多至十餘次少亦三五次終不可得而在衛精壯者往往營求差遣以就閒有司裏鄰枉被騷擾不可勝言請令都司衛所校勘缺伍軍士如果戶絕有官吏裏鄰保結三次以上者悉停勿取但具由類報本部以憑覆驗除免從之

○夜有流星大如雞彈色靑白尾迹有光出尾南行至遊气

○辛卯上親閱舉人所對策賜馬愉等一百人進士及第出身有差

○遣內官昌盛等賫敕往賜朝鮮國王李祹白金一千兩紵絲紗羅錦帛二百四十疋別敕祹進馬五千匹資邊用至則酬直

○昏刻南方有蒼白雲一道起天困東掃翼軫

○南京地震

○壬辰賜進士馬愉冠服銀帶餘各鈔五錠宴於行在中軍都督府

○賜廣西果化州土官族人趙成四川隴木頭長官司舍人昔卓等鈔幣有差

○癸已進士馬愉等上表謝恩

○行在戶部奏浙江等布政司直隸蘇松等府秋糧應納準安徐州倉者爲數甚多恐催徵稽緩有妨儧運請分遣廷臣督之上命都察院右僉都禦史李浚通政司左通政朱侃鴻臚寺少卿劉順王勉及巡撫蘇松大理寺卿胡槪參政葉春分督

○遣都指揮同知陳通等往賜安定等衛歸順指揮使哈三等及招撫回還官軍指揮同知阿卜多兒等七百一十六人鈔及彩幣表裏有差

○甲午晉王濟熿以其府中軍校數有赴京告其陰事者益不自安遂奏辭爵上復書曰予嗣位以來禮待宗親一惟至誠欲與共饗貴富於悠久不幸去秋髙煦造逆予以宗社生靈所系不得不帥師往問師至城下猶負固旅拒阮而爲其下逼迫以來遂將歸京師居之宮城之內服食寢處悉仍其舊親親之恩不攺故常但剪其羽翼削其黨與同逆者戮脇從者宥予恆靜思不無慚心然豈予之所得已哉天地宗廟鑑臨在上誰實致之叔宗室至親聰明賢達必能鑑予此心夫善惡之行判然易知惟明與公可服天下比叔府中𨿽有告者至京予察知其妄一切置而不問亦有遣回者蓋欲杜絕小人之讒以全親親之美叔何嫌何疑遽有辭爵之言縱叔欲引退以避讒口伯祖晉恭王嗣續之重叔寧不念夫理之所不可者請勿復言

○平陽王美圭旣成婚奏請入朝謝恩遣書止之

○乙未貴州等處宣慰司故土官同知安武子瑛洪州泊裏蠻夷長官司土官副長官林平秀遣舍人林曰�永等貢馬

○賜差往赤斤衛指揮僉事廉恭等二十二人及打剌罕百戶哈三等一百二十九人鈔有差

○丙申賜中軍都督府都督僉事孫愚名忠敕之曰卿爲國懿親操履端謹今特賜卿名忠以彰厥美卿其益效勤誠以副朕眷念之重

○夜有流星大如雞彈色靑白有光起斗杓東北行至建星

○丁酉湖廣布政司奏去年旱澇相仍民多艱食今行在工部采辦竹木等料不免勞費乞賜停止上以示尙書吳中中請量減上曰民窮如此爾必欲困之何也其悉止之

○命狹西四川徒流遷徙罪囚發漢中府沔縣爲民初沔縣奏本縣舊有民三百戶死亡充軍遷徙之外今存者九十四戶凡一百五十丁生員吏典水夫諸役皆是常額而路當衝要遞送勞煩民不堪命乞敕法司以罪當遷徙者補舊編民之數事下法司議至是議以狹西四川所問罪囚應徒流遷徙者發補爲民上從之

○戊戌遼東安樂自在州等衙門指揮同知阿剌孫狹西臨洮等處剌麻番僧班丹堅昝忽魯愛等衛指揮僉事兀合等來朝貢馬

○己亥以擒獲彊盜賞永平府灤州耆民賀伯賢等一十四人鈔有差

○是日交阯黎賊攻圍丘溫都指揮孫聚率兵固守起敵樓造飛炮神銃禦之賊不敢近而城中糧少潛遣人馳報徵蠻將軍鎭遠侯顧興祖興祖遣指揮使楊政等率兵護糧從間道往給之

○庚子行在大理寺奏民張保兒三犯竊盜行在刑部鞫問得實於律應絞上曰怙終賊刑蓋如此命決之如律

○貴州總兵官都督蕭授奏討貴州苗寇卓把同等平之先是貴州土官宣慰使宋斌奏昆阻北等寨苗寇卓把同等不服輸租邀劫土官劉得秀連年爲惡請兵討捕以除民患上從之授遣都指揮蘇保等率兵會斌軍臨其寨寇出迎敵殺其從犵馬等寇敗走入谷王山箐保等督兵追之寇窮迫轉鬥殺卓把同及其餘眾乖西諸寨苗蠻皆震懾歸順寇平

○辛丑四川烏蒙軍民府土官知府祿昭叔徐祖永寧宣撫司女土官宣撫奢蘇遣把事王瑄雲南定遠縣故土官縣丞阿哀子阿寨來朝貢馬及方物

○擢第一甲進士馬愉爲行在翰林院修撰杜寧謝璉爲編修第二甲第三甲進士江玉琳等九十六人令歸進學邢恭爲翰林院庶吉士恭先在翰林習四夷譯書久故特命之

○免湖廣運徵南軍餉先是行在戶部尙書夏原吉奏遣副都禦史李素往湖廣督運糧餉赴廣西給徵南諸軍至是

上謂原吉曰朕昨思之湖廣去年旱百姓貧窘徵南軍餉止令廣西廣東附近有司於見有倉儲給之

○太師英國公張輔等言在京操備官軍俱自外衛調至每歲三月悉令還取資裝限以七月至京今又當如例放遣然京師缺人備用臣等計議請以見在官軍選其精壯分爲兩番更代以往其有軟弱就易彊壯者來有故者摘補務在兵精馬肥衣甲鮮整器械鋒利從之

○行在羽林前衛千戶周信奏今從徵交阯一弟亦以匠藝役於官而父母俱年八十五無他子上命行在工部免其弟匠役俾專供餋

○上罷朝禦左順門少師吏部尙書蹇義侍上曰朕昨讀漢書觀其所載循吏有感於心因序論之今以示卿卿宜有以副朕意其文曰班固作西漢書載循吏文翁王成黃霸龔遂朱邑召信臣六人然觀其事興學校勤勞來勸課農桑修舉水利恭儉愛人而已非有奇才異能以傾駭人之視聽然而傳之者何哉以其奉職循理而民自化異乎尙威嚴以爲治者自古有天下者皆以民爲本舜禹之相戒亦曰徳惟善政政在餋民水火金木土榖惟修正徳利用厚生惟和而已夫旣有所餋又有所教而後民生遂民性完然治天下之民必用天下之賢士此後世郡守縣令之職所以重也夫一郡一邑其地環千里百里其民以千萬計而付之守令者欲其教養之而已教養之道農桑學校而已農桑之業修則民足於衣食而遂其生學校之政舉則民習於禮義而全其性如是足以爲善治矣然而世之才能之吏或不知務此往往任智術厲威嚴苛刻峭急於是民受其獘此趙廣漢輩之所以不得爲循吏也今天下之郡邑多矣予惟師舜禹之道以教養斯民故於守令之選加嚴焉詩曰豈弟君子民之父母安得皆有如六人者布滿天下郡邑哉

○癸卯淮安府安東縣民楊伯三妻呂氏一產三男命行在禮部如例給賜

○夜月食

○甲辰命應城伯孫傑行在禮科都給事中梁盛爲正副使持節冊荊州右衛正千戶曹廣姊爲遼王妃行在工部左侍郎許廓工科都給事中吳彜爲正副使持節冊山西行都司都指揮僉事王用女爲廣靈王妃行在吏部右侍郎王讓吏科左給事中王佐爲正副使持節冊靖州衛指揮使沈隆女爲靖江王妃

○上謂行在戶部臣曰京衛軍士當賜夏布比年或折以鈔今庫藏布充積宜以給之無折鈔

○復府軍前衛二十五所先是本衛止存五所餘官軍悉分調諸王府至是官軍調隸王府者皆奏願還原衛所上謂行在兵部尙書張本等曰官軍旣不安於王府王必不得其用聽令復還原衛所諸王府不可缺人爾別選補之於是府軍前衛復設二十五所令原管指揮千百戶率領操練

○乙巳有進豳風七月圖者上顧侍臣曰此足以見周家立國之本周公輔成王之心其先王教民耕桑以禦饑寒皆豫爲之計委曲詳盡必收成然後役之所以當時君民相親如父子周之王業由於此所以傳世歷年之永也又曰非周公此詩後世亦何由知之周公所以爲名世之臣也

○福建按察司奏平海衛指揮同知卜祥指揮僉事朱銘受軍士賄賂縱令閒逸不著伍請執而罪之上諭行在都察院臣曰朝廷養軍豈以爲彼利朕嘗聞皇祖言殘元時管軍頭目貪財好貨放廢軍伍遂至大壞此不可不戒令罪之

○昏刻南京地震

○丙午上諭行在戶部臣曰天財庫雜役勞人役者當以時更代前時霸州民充役五年奏求更替今復有訴者是皆有司不卹民困卽令所司凡役及一年者皆更庶勞佚適均

○巡按廣西監察禦史汪景明劾奏湖廣都指揮張貴魯曾領兵赴交阯貴至廣西畱止娶妾延四十餘日不行又假催軍爲名復還湖廣曾自起程緣途逗𨖻不進人臣爲國當奮不顧身貴等皆縱欲偸安無奮勇敵愾之義請治其罪上命行在都察院識之俟回軍之日論罪

○丁未四川播州宣慰使楊昇遣黃平安撫司土官同知楊勝顯貴州乖西蠻夷長官司土官長官楊暹遣把事徐名雲南洱海衛故土官百戶李久子福遼東自在州百戶文殊奴等來朝貢馬

○賜毛憐等衛掌衛事都督猛哥不花等八十五人廣西上下凍州土官舍人趙榮貴州宣慰司土官舍人安瑛洪州泊裏蠻夷長官司舍人林曰�永等鈔彩幣絹布有差加賜猛哥不花金織紵絲衣一襲

○給行在太醫院醫士月糧有家室者月支米五斗無者三鬥時醫士賀祥等奏在京年久僦屋以居貧無以贍家乞如天文生例給月糧故有是命

○命行在兵部凡順聖川等處地臨邊境軍士餋孳牧馬者馬死免償

○免直隸丰沛二縣民水災田糧一萬五千六十餘石榖艸五千五百四十餘束

○遼東總兵官都督僉事巫覬奏自山海關外遼東所屬凡二十四驛其十八驛俱在極邊洪武中以謫戍等遞送今四十餘年逃亡者多凡外夷朝貢使臣及公差往來於各衛隊伍中摘軍協助遞送及秋冬又調內地馬步官軍分隸諸驛防禦胡寇兼運糧積艸以備軍儲今朝廷調靑州中護衛官軍及其諸屬於遼東諸衛臣等計議請以所調軍及於傍近衛所調軍協助各以官領之分置諸驛以充遞送就給傍近地耕種如例徵子粒及時積艸如此可免運糧人力之半又可免摘隊伍軍秋冬防禦止增馬隊庶幾兩便從之

○戊申旌表孝子邊靖任貴節婦戚氏等一十四人靖直隸保定府慶都縣人自幼孝友及爲儒學生事親益謹家距學十餘里每二日一歸省永樂癸卯順天府鄕試回中途忽心動驚悸趨至家父果疾踰月而卒躬負土爲費廬墓哭泣寢苫枕塊蔬食水飲種樹墓側時三二月間無水灌漑所樹皆活負土處泉出深尺餘人以爲孝感所致貴直隸歸徳衛軍父洪武中卒於行伍母寡居貴年十七補父役旣得疾以子代貴居家養母甚孝母年八十終貴慟絕復蘇合葬母於父墓廬墓三年不窺家室事聞俱旌門曰孝行戚氏揚州府髙郵州民劉聚妻年二十三喪夫守志不二躬織紝紡績養舅姑鄕人求婚舅姑欲奪其志婦泣曰不幸夫蚤死若彊我再嫁我必削髮舅姑不復敢言自是奉舅姑益謹舅姑卒葬祭以禮寡居三十三年呂氏廣徳州民曹五兒妻年十九喪夫朝夕悲注服闋舅姑憐其少無子欲令更適呂氏誓不更嫁乃以夫弟之幼子爲嗣而躬事蠶桑以奉舅姑守節至七十餘歲左氏安慶府懷寧縣民邵英妻英爲郡學生卒左氏年二十有六一子未晬舅姑欲其更嫁左氏誓不二志撫孤奉舅姑克盡孝道吳氏常州府進武縣民張禮妻年二十八喪夫家貧以奩具易棺衾殯葬而躬績紡以給朝夕至老守節如一徐氏應天府上元縣民王忠四妻夫亡時徐年二十五一子甫期鬻奩具置棺衾斂葬服除舅姑欲攺嫁之曰吾聞貞女不更二夫寧死此志不移也勤苦紡績以養舅姑教成其子顧氏上元縣織匠奚善才妻生子六日而夫喪以禮殯葬紡績以養姑育子至老守節不二倪氏上元縣絡絲匠劉畱住妻夫亡時年二十有六一子三歲葬夫後竭力奉姑撫子貧苦不懈黃氏貴州普定衛軍王二妻年二十四喪夫勤紡績以養姑誓死不嫁裴氏普定衛王召保妻年二十四喪夫遺腹生一子服除姑勸裴曰子幼家貧爾可更圖裴誓不嫁晝夜紡績以供養姑亡竭力殯葬撫其子有成萬氏應天府上元縣民平眞一妻年二十六寡居撫育孤子奉養舅姑凡四十年志節如一吳氏貴州烏撒衛軍吳惟永女年十八父母許嫁李眞未婚眞隨父死於金齒眞臨死寓書惟永令擇別婿吳氏聞之爲眞守制誓死不嫁孝養父母年逾六十女徳如一朱氏應天府江寧縣匠徐眞保妻夫亡年二十二誓不更適勤紡績以奉姑守節三十五年無攺張氏寧國府南陵縣民何彭童妻年二十九夫歿姑老子幼家貧孝養其姑姑亡鬻首飾以斂葬執喪三年早夜哀哭鄕黨稱之甄氏狹西西安府咸寧縣民王彥中妻年二十八喪夫子幼舅姑老甄氏仰事俯育始終無怠舅歿斂葬不違禮甘貧苦以終其志事聞俱旌門曰貞節

○行在兵部奏遼東總兵官都督僉事巫凱言廣寧等處操備官軍舊領官馬死者五百九匹例應赴京闕補若令親往恐誤邊防今都指揮劉聚等二百六人歸取衣裝請令領回分給上從之命以附近永平等處孳牧馬給之

○己酉命武進伯朱冕掌行在右軍都督府事

○上禦文華殿翰林儒臣講孟子離婁章上曰伯夷太公皆處海濱而歸文王及武王伐紂太公佐之伯夷扣馬而諫所見何以不同對曰太公以救民爲心伯夷以君臣之義爲重上曰然太公之心在當時伯夷之心在萬世無非爲天下生民計也

○曉刻有流星大如杯色靑白有光出東南雲中東北行至近濁

○庚戌巡按廣西監察禦史汪景明奏比較廣西都司洪熙元年所種樣田子粒除正糧外每軍均有餘糧一十九石有奇人當賞鈔三錠提督官倍之命行在戶部給賞如例

○辛亥建州衛舍人弗哥來朝奏願居遼東海州衛賜紵絲襲衣鈔布仍命遼東都司給房屋器皿等物如例

○行在兵部奏行在金吾右等衛指揮千百戶髙寧甫等一百七人自陳年老乞如洪熙初故事外任爲便緣仁宗皇帝嘗有旨軍官𨿽老尙有精力未衰者且不動今其所請未敢擅專上曰人至老疾用力實難所以古者五十不從力政六十不與服戎今軍職之中果是老疾而有壯子代職者注於外衛支俸仍畱原伍其已老疾而無壯子代者俾外任就外衛選壯軍一人來補伍庶幾兩得其宜若年𨿽老而精神筯力不衰者皆勿動然湏令原衛原伍從實保勘虛詐者罪之

○命故濟陽衛指揮使劉全弟寬濟州衛指揮同知王輪子友羽林前衛指揮僉事王安子福俱襲職

○賜遼東安樂自在等州指揮同知阿剌孫等狹西臨洮等處番僧班丹堅昝忽魯愛等衛指揮僉事兀合等鈔彩幣表裏襲衣有差

○斬廣西南寧衛百戶許善初善知崇善縣土官知縣趙暹興兵謀逆攻陷左州善舊與暹交爲之容隱及總兵官遣善追暹又受暹馬十匹銀百兩故延緩暹冀圖苟堯事覺下禦史鞫問得實論斬罪上曰人臣無外交況職當守禦乃與蠻夷私通縱其反逆此而不誅則爲廢法命斬之

○壬子命行在後軍都督府都督同知鄭銘掌湖廣都司北京行都督府都督同知徐甫掌四川都司都指揮同知曹敏任狹西都司都指揮僉事馮凱任江西都司王禮山西都司莊興河南都司陳榮四川行都司時銘等鎭守徐州等處皆命乘驛赴任

○行在大理寺卿虞謙卒謙字伯益鎭江金壇縣人洪武中由國子生擢刑部郎中升杭州府知府太宗皇帝入正大統召爲大理寺左少卿永樂七年車駕巡狩北京時仁宗皇帝監國奏升謙都察院右副都禦史二十二年轉大理寺卿未幾降右少卿尋復之至是卒年六十二賜祭命有司治墳謙美儀觀風采凝重在杭州嘗建議僧道民之蠹今江南寺院田多或數百頃而官府徭役未嘗及之貧民無田往往爲徭役所困請爲定制僧道每人田無遏十畝餘田以均平民初是之已而謂非舊制遂寢爲大理少卿都察院論誆騙罪準洪武例梟首示警謙奏言比奉詔書自今準律斷罪誆騙在律當杖而流今梟首非詔書意上曰虞謙言是竟從律天津衛倉災焚兵糧數十萬石事聞遣禦史廉視還言主典者多盜用故縱火以自蓋耳追逮幾八百人不勝鞫治皆誣服應死者百餘人余坐徒流謙察其冤卒白於上得減論爲都禦史嘗奉命巡視揚州淮安徐州旱災至則﹤鋶﹣釒﹥民所苦請發廩賑貸又請官贖還所賣男女爲奴婢者皆從之又奉命督兩浙蘇松諸郡運賦輸南北京及徐州淮安先是富民賂有司率得近地而貧民多運北京謙建議爲四等富民而糧最輕者運北京次輕者運徐州又次者運南京淮安貧民而糧重存畱本郡縣倉又言兩京往來官員軍民商旅積聚徐州呂梁二洪動經一二月不能進者請每洪增夫二百人協助挽送依例給月糧仍撥官牛每洪一百分畜近洪民家閒暇聽民以耕大舟行則用以挽之亦皆從之又奉命督運木會夏暑疫役者多病謙曰此聚之過密宜疏暢之遽命散處之病者悉起仁宗皇帝嗣位尢愼刑獄而嚴大理之選曰是天下之平也時大理寺卿闕遂攺謙爲卿會有詔求言謙上言七事其一用人圖治曰用得其人則治道興非其人則治道隳人主之職惟在擇人而已其二興學育材曰教育之道本於師範今內而祭酒司業外而郡縣學官不在於備必在得人庶有成效三曰都察院耳目紀綱之職用以激濁揚淸雪理冤抑今專俾治獄非朝廷設風憲本意四曰廣儲蓄今國用空乏宜豫爲之備五曰北京八府之民困於養馬極矣宜分給無馬郡縣牧養以蘇畿內六曰鈔法不通其獘原於出多而入少今但多方收之而不輕出民艱得鈔則自然流通七曰京師盜賊之繁由軍民雜處官司不便管束鄰里不相通知今固不能遽釐正之宜敕五城兵馬司於各坊街巷不分軍民工匠每十家編爲一甲使互相覺察出入一家有犯十家連坐有能捕首免其連坐之罪庶輦轂之下可以肅淸皆切中時務仁宗嘉納之謙善議論務平恕且喜爲詩自負才望時工部侍郎蘇瓚以猥鄙齷齪班謙之上謙恆怏怏故時人隘其量云

○癸丑廣西東蘭州土官知州韋濟民遣族人韋銘遠福余等衛千戶阿帖木兒等來朝進馬

○夜有流星大如雞彈色赤有光出王良西北行入文昌

○甲寅上諭行在兵部尙書張本曰近聞軍官取軍多有受財賣放者得財目前暫快事敗身亦難保此皆愚夫所爲自今凡差去人卿等須嚴戒之使知利害亦是君子愛人之意本頓首受命

○故代世子之子仕壥奏祖母徐氏病劇遂敕潞城王遜﹤火寧﹥啟父代王善視之與醫藥毋致失所徐氏仁孝皇后之妹爲代王妃而失意於王也

○賜西番阿吉簇弘濟大國師吒思已兒監藏四品銀印及誥命嘉其有徵剿安定之功也

○法司奏江西都��同知王欽脇取屬官白金等物罪應徒其年今七十有九於例宜贖上曰武人不違旣老貪得之戒令贖罪後致事

○狹西岷州衛百戶陳瑛有罪誅瑛初劫奪番民馬聞番民欲告執而殺之法司逮問具實論斬罪上曰邊將能撫安邊民已亦得安豈得奪其利而又殺之是自求禍如律斬之

○乙卯行在太常寺奏犧牲所養北羊少不足供祭請支價遣官往平陽府收買上曰朕昔侍皇考見太常寺奏買犧牲聖意惓惓以事神爲重以愛民爲心蓋事神之物買之民間若有一毫損民民心不悅𨿽以奉祭神豈歆享天之視聽在民爾等當體此意

○江西九江府彭澤徳化二縣狹西鞏昌府隴西縣直隸安慶府望江縣湖廣襄陽府均州各奏去年水旱民皆缺食已借官倉糧給濟秋成償官具以其數聞

○夜有流星大如雞彈色赤有光起翼西北行至遊气

○丙辰行在工部尙書吳中奏比唐王奏府第舊系南陽衛治規制隘狹今弟妹長成皆無居室城中官地皆官員軍校居住請遣人按視果有官地令居者他徙以其地付王府營居室上從之仍令有司具材王府以軍校營建

○命哈密衛故都督僉事法火兒丁弟忽剌出都指揮使哈剌苦出弟不剌納都指揮僉事赤丹不花弟脫脫不花襲職命伯伯脫脫帖木兒兀馬剌狹西丁爲都指揮僉事火者疊兒必失禿烈阿都火剌者爲指揮同知皆從哈密忠順王卜答失裏所奏也

○以旱荒停止湖廣諸府買辦諸物

○賜四川烏蒙軍民府土官叔徐祖永寧宣司把事王瑄播州宣慰司所遣土官同知楊勝顯貴州走西蠻民長官司把事徐名雲南定遠縣故土官舍人阿賽洱海衛故土官舍人李福遼東自在州百戶文殊奴等鈔彩幣襲衣有差

○行在都察院奏廣西按察司僉事王愷進表赴京詐以靖江王府護衛餘丁爲馬夫自隨又因舡斃斂皂隸銀修補請逮愷而治以罪從之

○河南按察司河南布政司左參政楊鼎督公事於汝州受州吏白金十五兩鼎今以母喪去官請治其罪上命行在都察院逮治之以上四百四十四字館本無據廣本補抱本校

大明宣宗章皇帝實錄卷之二十六卷尾鈸本無據廣本抱本補

大明宣宗章皇帝實錄卷之二十七

宣徳二年夏四月己未朔饗太廟

○遣官祭司竈之神

○行在都察院右都禦史王彰卒彰字文昭河南鄭州人初爲太學生奉命往山東糴糧益兵儲同行者受賄慢事彰數讓之不從竟坐賄敗彰遂以廉勤知名擢爲吏科源士踰年革源士攺給事中升都給事中再升刑部員外郎遂升山西布政司參政永樂中召爲禮部右侍郎克稱所任丁外艱服闋攺戶部右侍郎奉命祀西嶽還言狹州及新安民有鬻男女償負租者遂下詔蠲所負租官爲贖還所鬻攺都察院右副都禦史從車駕巡守北京時其母年八十特命歸省且諭之曰君子居官不忘親居家不忘君凡所過民之安否吏之賢不肖汝宜用意歸悉以聞旣還奏上嘉悅升右都禦史明年復命省母是歲河南水災民多流亡而長吏不卹遂奏默其貪克者百餘人罷不急之徵十餘事招復流民發廩賬貸多所濟活遇惡必去彊寇敚道路及妖尼扇惑爲亂悉捕誅之彰爲人恂恂而謙恭莊重人莫敢於以私但用法過刻其母屢以爲言彰不能攺時劉觀爲左都禦史人云彰公而不恕觀私而不刻眾以爲確論

○庚申廣西左州故土官知州黃性徹孫溫亮都康州知州馮斌憑祥縣故土官知縣李慶淸子成等來朝貢馬

○增置蘇松嘉湖杭常六府並屬縣官一員專督農務先是巡撫官大理寺卿胡槪言六府地廣田圩低窪租糧浩大正佐官常以公事離職率委屬官權署農務廢弛請依永樂中例增官專職庶不廢事上從之

○山東靑州府安丘縣民曹智廣西太平府崇善縣蠻趙嵩左州蠻黃貴皆以謀叛伏誅

○是日交趾賊黎利陷昌江城利以昌江大軍出入要地以賊八萬餘攻之守城都指揮李任與指揮顧福等令城中老穉及婦女登城揚旗鼓噪日夜拒守任等自將精銳不時出城掩擊焚其攻具賊四面築土山以飛銘射城中任率敢死士夜潛開門殺其守土山者襲破其營賊掘地洞入城任開橫溝與洞相應從溝中發將軍石子擊之賊多死者賊聞徵夷將軍大兵將至恐恃此城爲保障乃益兵象來攻矢石交下如雨任百計備禦相拒九閱月大小三十餘戰初城中將士二千餘人至是死傷疾病者半而賊並力攻圍以云梯登城奪其門任復率死士三戰三敗之賊擁象益兵而入任等竭力與鬥不支任福皆自刎死守城中官馮智大哭北向再拜誓不從賊與指揮劉順知府劉子輔等俱自縊死城中軍校及男女同時死者甚眾賊縱火焚民居劫掠一空

○夜有流星大如雞彈色赤有光起中臺西南行至明堂

○辛酉遣太監侯顯賫敕往烏思藏等處諭怕木竹巴灌頂國師闡化王吉剌思巴監藏巴理藏卜必力工瓦闡教王領眞巴吉監藏靈藏贊善王喃葛監藏尼八剌國王沙的新葛地湧塔王子可舟�犬輔教王喃葛列思巴羅葛羅監藏巴藏卜等各賜之絨綿紵絲有差

○壬戌四川馬剌等長官司土官長官阿泰遣把事阿你及撒馬兒罕回回打剌罕火者撒剌等來朝貢馬

○癸亥免太子賓客行在刑部尙書金純朝參於本衙門視事時純有風疾艱於步履故優之

○行在都察院劾奏大理寺卿胡槪右參政葉春奉敕巡撫畿內及浙江諸郡所至作威福發兵護送且縱兵擾民上命姑宥之

○夜有流星大如雞彈色靑白有光出軫西南行至濁

○甲子復命遂安伯陳英充總兵官鎭守山海永平及各關口操練軍馬

○以遣太監侯顯往烏思藏尼八剌等處撫諭給賜遣人賫敕馳諭都督僉事劉昭領指揮後廣等原調洮州等六衛官軍護送出境仍敕川卜川藏隴答罕東靈藏上籠卜下籠卜管牒上卭部下卭部烏思藏怕木竹巴必力工瓦等處及萬戶寨官大小頭目軍民人等給道裏費且遣人防護

○晉王濟熿有罪免爲庶人濟熿晉恭王第三子自幼以狠戾失愛子父及長太祖皇帝召秦晉燕周四府世子及庶子之長者教於京師濟熿與燕二郡王髙煦周二郡王有勛皆在三人以邪譎相比又不爲太祖所愛恭王薨世子濟熺嗣封太宗皇帝臨禦封濟熿平陽王濟熿追憾其父之不愛也並憾濟熺不爲角�羊釋教其弟慶成王等日訴濟熺之過於朝又誘府中官校軍士匠技誣告濟熺之罪月積歲累言人人同歷八年不已獨濟熿之言不數於是朝廷稍直濟熿免濟熺及晉世子美圭皆爲庶人俾守恭園而封濟熿爲晉王自是驕恣暴橫𨿽眭眥小羙必報一府之人被其毒害特以寵命新隆眾莫敢言而宮中所爲尢惡遣﹤穴臣﹥者陳貴等密於藥中進毒弒其嫡母謝氏逼烝恭王侍兒吉祥於濟熺朝夕僅給糲食蔬卜不充也其父兄故侍從宮人多斃於摧辱其後有恭王宮中老媼入訴太宗皇帝召問之又於重獄中淂晉府故承奉左微問之知濟熿所構害濟熺姦狀卽日釋左微囚命馳驛召濟熺及其子羙圭時濟熺爲濟熿閉空室中已十年左微者濟熿嘗言其佐濟熺爲逆者蓋府中傳言微久死矣及至一府大驚微入空室角�羊濟熺縲紲相抱持大慟謂復見天日矣濟熿遂怨太宗出悖逆語濟熺父子旣至會車駕巡邊往見於行在所時濟熺病太宗視之惻然遂封美圭爲平陽王俾奉父居平陽而自是不直濟熿未幾太宗皇帝上賓濟熿𨿽設幾筵不喪服不哭臨但遣內使代著縗麻獨拜於上使人遙望爲己也仁宗皇帝上賓亦如之恭王故有田在連伯灘太宗皇帝已命悉與美圭太宗崩濟熿奪不與美圭以聞仁宗皇帝遣書諭濟熿曰旣有先帝之命所宜遵承濟熿固執不與美圭又以聞且言連伯灘之地隸平陽不隸太原因及前所造誣構事仁宗遣人驗視其地實隸平陽又遣書諭濟熿曰兄弟叔侄本同一气貴讓恥爭君子之徳美圭父子困頓累年𨿽新授爵位日用百需倉猝艱難可想而見卽令此地爲賢弟己物猶當重同气之親矜惻而與之況其地隸平陽近而距太原遠哉推而與之足見厚徳詩曰眷令在原兄弟急難每用吟詠感念無已緬惟賢弟同吾此心又遣書諭平陽王曰已諭晉王令讓汝田兄弟叔侄本同一气侄於事叔但盡誠恭愛當必見念一切往事不足追惟濟熿淂書忿切有悖語又聞朝廷賜濟熺王者冠服及賫予甚厚內不自安遂廣致妖誣於府中造咒詛日夜不輟事浸聞於外自上卽位所以禮待濟熺父子者一如仁宗時濟熿愈益不平往往對眾出忿怨語誣毀朝廷而咒詛事日彰又數遣人結漢王髙煦謀不軌日夜促造兵器下人苦之初寧化王濟煥奏其有異心上隱之會髙煦被執詢其同謀者淂濟熿常與交通爲謀之迹上猶隱之而濟熿愈不自安所爲咒詛益急其所遣髙煦之人懼罪及走京師首實護衛軍士及內使劉信等數十人並奏其擅取官倉屯糧積之王府及操練三護衛將士給與官糧十萬餘石欲接應髙煦並發其宮中咒詛等事寧化王蓋至是始知嫡母之死密爲毒藥所弒卽馳奏之其所信用內使又連奏其謀殺濟熺父子及不忠不孝十數事上始遣人密察之還奏皆實濟熿知其邪謀已露下人多畔乃懼奏辭王爵及護衛不聽上遣書及敕符召之旣至示以寧化王及王府內外之人所告事狀濟熿覽之赧然不能吐一語久乃俛伏叩頭言臣無狀罪應死惟天地大恩淂保首領更生之賜也上遣書且列其所犯罪狀以示諸王曰去歲髙煦謀危社稷賴天地宗廟之靈罪人旣淂是時髙煦及其下人皆言趙王晉王實與同謀予未之信而自冬及春晉府之人來首其事者相接踵徐察之有驗不誣夫朝廷所恃以安者宗室至親爲之藩屏予嗣位以來未敢毫末非理加於宗親而髙煦不仁不義不念祖宗創業之難敢爲禍首若濟熿之惡尢甚梟獍至以毒藥弒其嫡母謝氏是可忍也孰不可忍已召至京師遣在京皇親以寧化王等所告事狀示之一一引伏趙王亦自知事不可掩已辭護衛其髙煦濟熿淂罪宗社厥惡惟均不敢以私親廢大義謹遵祖訓免爲庶人今悉錄其不法事遣去一觀骨肉背逆言之痛心惟深鑑之時文武羣臣累章劾奏濟熿所犯極惡不斬之無以謝天地神明之怒上曰不可以違祖訓遂敕諭濟熿曰往者髙煦造逆事敗之後髙煦及其同惡之人皆云爾寔預謀約舉兵策應共圖大事朕念與爾至親素無嫌隙不肯遽信比來爾弟寧化王濟煥及爾府中內使劉信李名等太原中護衛百戶黃能鎭撫劉浩舍人旗軍餘丁李能等凡數十人相繼來首皆謂爾潛蓄逆謀寔與髙煦同心造亂意在謀危宗社毒害生靈又聞髙煦事敗深懷忿恨屢遣人招致四方妖術之人以朕生年月日潛行魘咒甚者誣毀先帝訾詈百端親用毒藥逼弒嫡母謀害兄弟肆爲譎詐又陰蓄死士藏匿逋逃擅發朝廷倉庫賞賚軍士私造兵器操練軍馬將圖犯闕聞有人欲赴京首告者悉捕執之毒以淫刑戮及一家又密遣人窺探朝廷機務絡繹於道不孝不忠不仁不義之事不可枚舉朕聞之慚甚尙隱忍未發爾內自歉遣人奏辭王爵納護衛朕猶未允特遣人召爾來京將面諭之爾尙未至而告者益多指陳實迹具有證驗在朝文武羣臣交章劾奏謂爾包藏禍心久矣今凶逆之迹暴著天地不容神人共怒不加顯戮無以示懲萬口一辭言之不已朕念爾宗親未忍棄絕今特屈法降爾爲庶人卽同宮眷於鳳陽居住古云禍福無門惟人自召夫叛君弒母罪孰大焉爾尙深思前愆痛自懲艾體朝廷親親之恩勉圖遷善毋懷忿怨以重後愆其省之深省之旣罷濟熿爲庶人遣中官送往鳳陽守皇陵誅其所與同謀及妖巫數人余協從同謀後能自首者悉宥之遣書諭寧化王並敕山西三司差人護送其母妻男女及侍人悉赴鳳陽同處聽以合用資裝悉行敕緣途軍民衙門給舟車接送敕中都畱守供給如禮又遣書諭寧化王平陽王今恭王妃在晉府者令平陽王迎於平陽奉餋宮中侍人悉以從行

○命武進伯朱冕行在兵部尙書張本撫安山西軍民遣太監劉寧等慰諭晉府宮眷且督視其行具務周恩意

○敕武進伯朱冕尙書張本及太原三護衛晉王濟熿謀爲不軌淂罪天地宗廟具有顯徵已恭遵祖訓免爲庶人安置鳳陽其護衛官軍除舊撥侍各郡王者不動其原在大同守備官軍四千人令總兵官武安侯鄭亨就彼分撥衛所家屬隨住見在太原護衛官軍內調三千人連家屬住宣府聽總兵官都督譚廣分撥衛所其餘官軍校尉取勘明白儀衛正副攺爲正副千戶典仗攺百戶校尉你公女戶悉攺充軍就彼分調太原緣邊各衛家屬隨行凡調去官軍及家屬緣途悉給口糧毋令失所

○乙丑皇太后聖節上率親王上壽宗室諸王各遣人奉表賀文武羣臣命婦行慶賀禮

○丁卯山東布政司右參議沈潼言今府州縣官差委督夫役者太多而原任所闕人理事乞分減發回庶兩不妨誤上謂行在工部臣曰此汝之過也京師百司之事皆辦於州縣凡州縣官豈獨爲工部設乎卽與分減遣還○巡按直隸監察禦史彭百煉劾奏鎭守鳳陽右都督陳恭徇私不忠其壻皇陵衛鎭撫張翺及翺之妹夫同衛指揮董琳皆以才能奉敕選簡領軍赴京聽調恭當獎勵遣行乃令總旗徐整等代之使琳等苟祿偸安無爲國之心請正其罪上曰恭本小人姑容之命行在都察院封禦史章示恭俾自省再犯不貸仍命追捕琳等鞫治之

○山東按察司奏寧海衛指揮使李永以綿布五十二疋散給五千戶所易米買馬共出軍糧一百二十五石請罪之從之

○戊辰皇后千秋節文武羣臣命婦行慶賀禮

○夜有流星大如雞彈色靑白有光起氐西南行至近濁

○己巳代王妃徐氏奏長孫仕壥年十五次孫仕墰年十二乞行冠禮賜封爵爲之擇配上以命行在禮部旣而尙書胡濙奏曰代王世子已薨庶長孫合稱代世孫典郡王冠服庶次孫合授鎭國將軍與一品冠服候世孫襲爵通行冊命之禮婚事宜於本處官員軍民之家選擇候年長成禮從之時代王有心疾妃及子孫皆不淂近被斥異居故妃獨奏云

○行在禮部奏天下歲貢生員考試不中者發回原學肄業以待再試教官提調官如例責狀上曰此輩在學若府縣官勤於提督教官勤於訓誨未必無成泰山之澑可以達石何況於人今上下偸惰虛度日月是以臨文不知所措循例責狀薄示儆耳宜令內外風憲官嚴程督之考其勤惰明示勸懲庶幾教學有成國家得用

○掌毛憐衛事都督同知莽哥不花家屬畱京師者奏請給俸上諭行在戶部臣曰畱其家屬於京者以系其心而無以贍之能得其心乎其如京官例給之

○是日交趾總兵官成山侯王通等以賊攻圍益急斂兵不出賊致書典通請和通自寧橋之敗气大沮喪𨿽獲城下一勝而志不固遂許淸化等州之地與賊蓋其意以爲柳升之師𨿽出未能猝至且道路多梗黎利旣求和欲奉表謝罪出於誠意不如徇其所請我師還居生地尙可再圖進取矧上寬仁不殺用兵亦當體上意諸將校或以爲善或默無語或𨿽不然通言而未有面沮之者獨按察使楊時習曰奉命討賊乃與賊和而擅棄地旋師何以逃罪此舉必不可通厲聲叱之曰非常之事惟非常之人能之汝何所知自是人無復敢言遂遣人同利所遣人進表及方物

○夜有流星大如杯色靑白有光出危東北行至濁

○庚午亦力把裏歪思王遣使馬黑麻疊裏迷失哈密忠順王卜答失裏等遣弟北斗奴乞力麻打剌罕合思老討烈思打剌罕賽打黑麻失剌思使臣阿力土魯番城僧人善寔等貢駝馬及方物

○辛未琉球國山南王他魯每遣使臣謂慈悖也等奉表箋貢馬及方物

○升行在翰林院編修蔣禮爲修撰湖廣按察司使孟桓爲江西布政司左布政使行在工部屯田淸吏司員外郎邢旭爲河南布政司右參議行在浙江道監察禦史陳卣爲陜西按察司僉事貴州鎭遠府經歷張漢爲本府推官浙江諸曁縣典史萬思尹爲本縣主簿時漢思尹皆考滿赴部當調其民詣京保畱行在吏部以聞上曰得民心卽賢有司從之而升其職調山西布政司左參議孫綖爲陜西布政司左參議攺兩浙鹽運司同知張禮爲廣西布政司右參議時行在吏部言陜西廣西二布政司事繁宜添設官故有是命大理寺丞郭瑄爲雲南按察司僉事行在吏科給事中呂文質爲磁州判官皆以奏對不稱旨也降江西按察僉事黨忠爲兩浙鹽運司副使兩浙鹽運司運使李泰爲本司副使忠爲僉事巡按禦史言其不諳法律故降之泰爲運使坐事當降職竈戶五百六十餘人訴於巡按禦史又八百六十餘人訴於浙江布政司皆言泰公廉盡心鹽事撫下催課緩急淂宜乞畱之禦史布政司以聞行在吏部言法司論泰當降五等別用上曰民旣愛之可拂民心乎降本司副使足矣

○癸酉命行在吏部右侍郎黃宗戴兵科都給事中徐初爲正副使持節冊成都中護衛千戶李昇女爲蜀王妃中兵馬副指揮何瑄女爲永川王妃成都府新繁縣儒學訓導趙弼女爲羅江王妃

○甲戌上謂行在戶部尙書夏原吉等曰陜西岷洮諸衛皆臨邊要地控制番戎湏兵食皆足然後守備完固近邊將數奏原撥軍糧有司饋運不繼無以給軍此蓋所司但以文移從事宜委按察司同布政司官嚴督郡縣輸運稽緩者罪之

○廣東都司布政司按察司奏瓊州府瓊山等縣黎賊餘眾潰散入山今復招撫從順良民驚散者亦皆復業如故事已平定械送首賊王觀政等至京師上命付行在刑部因謂尙書蹇義等曰蠻性𨿽難馴然好生惡死之心則同若撫綏有道彼亦安肯自取殺戮今之爲變必有所激致之死地亦可矜憐宜嚴戒撫黎官﹤宀十見﹥以馭之若生事激變國有常刑

○乙亥廣西安平州土官知州李華遣族人李勝餋利州故土官知州趙武髙子文安陜西涼州衛僧完卜耳祿等來朝貢馬

○建州衛頭目咬失來朝奏願居京自效賜紵絲襲衣鈔布仍命有司給房屋器皿等物如例

○巡按廣西監察禦史朱惠奏奉議衛向武軍民千戶所副千戶劉榮百戶周英潛結土人頭目別立城寨聚集土兵欲棄城謀亂

上命行在都察院遣人捕治

○夜有流星大如杯色靑白有光起翼西南行至濁

○丙子琉球國山南王他魯每遣使者安丹結制等進香長陵

○法司奏河南都指揮僉事王眞坐買罪人女爲妾罪應徒上命罰役以贖

○丁丑賜廣西東蘭州土官舍人韋銘遠都康州知州馮斌憑祥縣土官舍人李成左州土官舍人黃溫亮及福余等衛千戶阿帖木兒等鈔彩幣表裏有差

○諭行在戶部尙書夏原吉等曰設立糧長本欲利便小民協助官府昨日大理寺奏湖州糧長侵盜秋糧皆擬斬罪朕爲之惻然小人貪利忘身少有廉節有司編立之際不擇良善縱容此輩淂以爲姦𨿽加以刑竟復何益卿等宜令有司凡設糧長必擇有恆產之家有廉恥之人則能愛惜身家必無此斃

○行在禮部奏都指揮指揮唐琦等二十一員相繼卒命賜祭如例

○上罷朝禦左順門召行在工部尙書吳中諭之曰陜西去年薄收百姓艱難一切買辦之物悉皆停止

○戊寅賜四川馬剌等長官司把事阿你撒馬兒罕回回打剌罕火者撒剌等鈔彩幣表裏有差

○黜行在鴻臚寺丞張人實爲廣東布政司理問以奏對不稱旨也

○巡按廣西監察禦史汪景明劾奏總兵官鎭遠侯顧興祖及指揮張珩等貪虐十五事上以示都禦史劉觀觀請治其罪上曰興祖總鎭一方姑令自陳虛寔餘人皆逮治之果事干興祖具奏處之

○初江西都指揮同知王欽坐索屬官財物應徒上憫其老俾贖罪罷職閒居至是欽自陳有功乞復任上曰朝廷非薄於功臣命爾官二品所以報功今旣犯贓罪且年近八十尙堪用耶若有子當襲則享祿餋終天年足矣何爲尙不知止不許

○己卯遼東東寧衛韃官指揮同知乞冬哥指揮僉事察哈雲南沾益州土官知州南遣把事李英等來朝貢馬

○辛巳鎭守西寧都督僉事史昭奏西寧路通曲先安定烏思藏等處軍旅戍守使臣往來費用甚多原撥民租𨿽有其數然路途險遠挽運實艱是以連年逋欠倉無儲積若將應運稅運一半運米一半折納綿布庶幾易完亦適軍士衣食之用上命行在戶部下陜西三司會議果便於軍民卽如所言

○壬午陜西莊浪衛百戶張春無故毆軍人至死事聞上諭都督府臣曰爲將必善撫士卒古名將爲士卒吮癕故能淂其死力身享富貴今凶暴如此軍士何辜令都司執而罪之

○癸未給秦府藍田縣主及儀賓徐榮歲祿共六百石於布政司所屬倉庫內米鈔兼支

○命武定侯郭玹署宗人府事

○增置廣東按察司僉事一員洪武中廣東按察司分四道僉事四員後以廣州府所轄州縣多增設廣州道永樂中因之而僉事仍舊至是按察司請增置僉事行在吏部以聞上從之曰按察僉事分巡一道官吏廉污民生休戚系焉宜愼擇人不可濫授

○甲申增置河南胙城縣縣丞主簿各一員先是胙城三里止設知縣典史今收遷民總二十二里故增置焉

○巡按四川監察禦史嚴孟衡及四川都司布政司按察司奏比者松潘衛傍近阿用等寨蠻寇掠去軍丁十餘人及馬騾等畜已遣千戶尙淸等往各寨追取蠻人不服又遣千戶錢宏百戶張應隆率旗軍三百人往索之賊首容兒結等紏集黑水諸寨生番萬餘抗拒宏遣人還報臣等委成都後衛指揮陳傑率官軍一千五百人往援至麥匝簇蠻寇發伏邀殺官軍傑等遇害軍士多被殺傷今復調官軍一千五百人委指揮使李興等往討之上諭侍臣曰邊夷無故輒紏集萬餘人拒抗或者邊將有以激之乎曉刻月犯太白

○乙酉行在大理寺奏荊門知州米珩因公事毆人至死於律應徒上從之顧侍臣嘆曰自古有循吏有酷吏何其今之循吏少而酷吏多古云上行下效朕於刑辟曷嘗敢毫髮過差也

○貴州新添衛副千戶宣輔取受軍士綿布三百餘疋行在右軍督府奏請令都司逮鞫之上從之顧謂都督府臣曰今之武夫少有廉節非克減軍糧卽科斂軍財所圖利己反以害己然覆轍在前終無戒者何其愚也

○定誣告之人老幼殘疾男婦罰鈔贖罪例凡笞杖罪每一十折鈔二千貫其徒流罪每徒一等折杖二十三流折杖一百四十所罰鈔如笞杖所定初江西按察司僉事黃翰言伏睹欽定收笞贖杖折追贓罰等項事例立法良便然民間無藉之徒好興詞訟令老疾男婦誣告平人及涉虛罰鈔數少不復顧忌請議加倍罰鈔庶姦頑儆省鈔法得以流通上命法司議至是行在都察院議定以聞從之

○丙戌命都指揮僉事韓整髙隆於四川都司撫捕松潘等處番蠻敕四川都司布政司按察司及巡按監察禦史曰爾者阿用諸寨蠻人爲非爾等不善招撫輙令千戶錢宏指揮陳傑率兵臨之遂致猖獗殺傷官軍豈非爾等激之乎今姑不問特命都指揮僉事韓整髙隆至四川都司同爾等計議松潘之事或撫諭或剿捕務盡眾人之長毋偏執誤事已敕蜀王調護衛官軍二千人可更於附近衛所量調官軍俱聽整等統率剿捕勿亟勿怠務適事宜如再失機或又致激變罪有所歸

○賜廣西安平州土官族人李勝餋利州故土官舍人趙文安陜西涼州衛僧完卜耳綠雲南沾益州把事李英遼東東寧衛韃官指揮同知乞冬哥指揮僉事察哈等鈔彩幣表裏有差○丁亥賜琉球國使臣謂慈悖也等鈔幣表裏襲衣有差

明宣宗章皇帝實錄卷之二十八

宣徳二年五月戊子朔

○辛卯升府軍前衛指揮同知李聰爲本衛指揮使

○壬辰端午節賜文武羣臣扇

○沂州衛軍李添住妻陳氏一產三男命行在禮部如例給賜

○夜有流星大如雞彈色黃白尾迹有光出敗爪東行至雲中

○癸巳廣西忠州土官知州黃智勝遣頭目廖忠雲南者樂甸長官司土官刀談遣通事張五十撒馬兒罕回回哈三等來朝貢馬及方物

○命陽武侯薛祿佩鎭朔大將軍印充總兵官淸平伯吳成充副總兵率師防護糧餉赴開平仍敕在途整肅隊伍毋致疏虞或遇虜寇卽相機剿捕愼勿窮追時開平備禦都指揮唐銘等屢奏虜寇出沒近境故也

○行在吏部言自永樂十九年以來記名放回官四千三百一十九員其在鄕亦有不安己分起滅詞訟干預官府結構爲非者請悉召至考驗其才能堪用者有缺令補無缺者分撥各衙門辦事月給半俸以待取用其不堪用與年老殘疾闒茸鄙猥者罷爲民上從之

○總兵官太傅黔國公沭晟奏瀾滄衛所屬叛寇楊和等作亂委都督同知沐昂等率兵抵金沙江已擒斬之餘黨皆撫諭安業

○廣平民六人以匠藝起赴工老疾不堪供役奏乞優免上謂行在工部尙書吳中曰老疾之人所宜優卹其悉免之若諸色工匠有老疾者卽勘實一體放免

○甲午命順天府尹王驥爲行在兵部右侍郎

○夜四更有流星大如杯色靑白光燭地起北斗魁東北行至雲中炸散

○乙未順徳府平鄕縣老人奏本縣民逃徙者四百二十九戶田地蕪廢糧艸代輸爲難乞除豁上命行在戶部卽爲除之仍令有司招撫復業

○丙申行在戶部奏永樂二十一年敕朝鮮送馬二萬匹令遼東都司以官貯大布四萬大絹六萬酬其直以布絹不足因循至今請令山東布政司運送遼東如數酬之上曰遠夷不可失信復敢稽緩者罪之

○四川都司奏靑川千戶所軍趙文書奴等從徵阿用等寨逸回言兵至黃土坡駐札登髙四望並無番寇寔由松潘衛千戶錢宏等激變推究其故始因朝廷發松潘官軍往徵交趾眾皆憚行宏等設策但譎言番蠻虜掠當追捕之以此上聞必免交阯之行於是宏與尙淸等前後領軍突入麥匝等簇逼取牛馬番人忿怨以此遂亂事聞上顧侍臣曰朕固疑有激之者然布政司按察司皆不實察都司亦惟聽下人所言是皆未嘗究心邊事遂降敕切責之曰爾等前奏阿用等寨番蠻爲亂殺傷指揮陳傑等近乃知松潘衛官軍懼徵交阯設詐生事千戶錢宏尙淸等死有餘辜爾等職居方面受朝廷重寄輙聽欺侮擅調官軍朦朧具奏罪亦何逃今姑﹤宀十見﹥容俟都指揮韓整髙隆至與同體實以松潘衛虛捏軍情官吏並錢宏尙淸等及懼畏徵進之人械系赴京如指揮陳傑等爲賊所害事有明驗勢不容已卽遵前敕量調官軍令韓整統率討之

○浙江歸安縣知縣華嵩言陜西涇陽縣舊有洪堰瀦水灌漑涇陽醴泉三原髙陵臨�五縣之田凡八千四百餘頃歲久堙塞洪武八年長興侯嘗爲修治民賴其利旣而堰壞永樂十四年老人徐齡言於朝復遣官修築會營造興不果今乞專遣大臣一員同都司布政司堂上官於涇陽等五縣及西安等衛所量起軍夫協同用工寔爲民利從之

○丁酉命哈密忠順王弟北斗奴爲都督僉事所部馬兒火兀者爲指揮同知速來蠻爲指揮僉事阿力木丁等爲千百戶所鎭撫賜之冠帶

○升指揮僉事也苦著兒爲都指揮僉事也苦著兒土魯番城人父速哥永樂中來朝升都督僉事卒也苦著兒告襲職初命襲指揮僉事至是升之

○戊戌巡按四川監察禦史及四川都司布政司按察司奏四月內番蠻五萬餘人攻圍松潘衛城焚上下四關及諸屯堡恣肆殺掠威茂疊溪諸衛所相繼被圍賊勢益甚敍南衛指揮吳玉等討賊敗績請治其罪上敕禦史三司吳玉討賊失機本難容恕姑宥其罪降充爲事官俾殺賊立功再犯以軍法從事

○日生左右珥色黃赤隨生背气一道色靑赤皆鮮明

○夜有流星大如杯色靑白有尾光燭地出文昌西南行至雲中

○己亥仁宗昭皇帝大祥上率親王詣幾筵行禮畢奉神主升祔太廟躬行祀禮一如祔升太宗文皇帝禮儀

○庚子賜亦力把裏歪思王使臣馬黑麻疊力迷失等一百八十九人哈密忠順王弟都督僉事北斗奴等銀鈔彩幣表裏有差

○右春坊右諭徳兼翰林院侍讀林志卒志字尙默福州人初舉進士鄕試會試皆第一廷試第一甲第二授翰林編修升修撰與修五經四書性理大全古今名臣奏議升侍讀尋升右春坊右諭徳仍兼侍讀兩考京畿鄕試爲人簡靜不苟交處其學經史諸子及天經地誌醫卜之說靡不通曉文章簡奧不蹈襲舊說居官十有五年入則恭勤趨事退則靜坐一室優遊疏散醉吟自適淡然若與世事不相干者與修太宗仁宗實錄將成而疾竟卒年五十

○辛丑命備禦甘州都指揮劉永守河州初都督僉事劉昭守河州至是昭奉命往烏思藏請以永代守故命之

○癸卯烏撒軍民府土官知府卜穆妻圓和遣把事吉淂等貢馬

○甲辰代王妃徐氏薨妃故中山武寧王達之女仁孝皇后之弟也訃聞遣內官賜祭命有司治喪葬如禮

○襄陵王衝火�術樂平王衝烋奏請除授教授典膳及撥廚役悉從之

○行在刑部尙書金純等奏通州右衛軍誣告軍斗盜賣衛倉米麥三百石軍斗令家人訴冤今盤米麥比所收數無虧審問告者實因鬥毆故構誣詞以加之軍斗無罪上曰朕嘗戒卿等獄詞不可偏聽卽如此事非核實則人以冤死矣今無罪者釋之誣告者寘諸法

○巡按北直隸監察禦史馮彬奏點視緣邊關隘惟黃石崖蘭芳口城垣未完戍守不備上諭行在兵部臣曰邊關戍守當晝夜嚴謹豈可自謂無事便有怠心古之良將禦軍嚴肅𨿽在閒時常若臨寇故能永保無虞卿宜移文責問限日下完整稽違者罪之

○直隸河間府吳橋縣奏縣民九百一十六戶歲儉乏食借給官倉榖一千四百二十七石八斗賑之大名府魏縣奏縣民三千五百九十一戶水災饑窘借給官倉米麥九千一百六十石二斗賑之皆俟秋熟償官

○乙巳上諭三法司官曰今天气已熱獄囚拘系甚苦宜早決遣悉錄所犯進來朕親閱之

○暹羅國王三賴波摩剌紮賴遣使臣黃子順等來朝貢方物

○迆北指揮僉事納哈出等泰寧衛把禿不花等來歸皆奏願居京自效命爲都指揮同知等官賜冠帶金織襲衣彩幣銀鈔綿布鞍馬有差仍命有司給房屋器皿牛羊月支薪米

○以獲彊賊功升蘇州衛百戶髙安爲副千戶賜鈔二千貫仍給犯人家產

○行在戶部奏近雲南布政司言邊儲不足舊嘗開中安寧等井鹽一引納米二石今鹽賤米貴商旅不至請酌量減輕安寧井鹽每引納米一石二斗黑白二井鹽每引一石俱於金齒軍民指揮司上倉不拘資次支鹽從之

○夜有流星大如杯色赤光燭地起羽林軍東行至雲中炸散

○丙午四川芒部軍民府故土官知府阿的子普澤遣把事額查伽木隆番僧釋夏監藏等來朝貢馬

○升行在鴻臚寺丞何敏爲行在錦衣衛指揮僉事敏習番語始由通事進至是命與都指揮僉事蔣貴往同松潘衛指揮吳瑋招撫番寇敕四川都司布政司按察司及巡按監察禦史令審度行事不可恃貴等招撫輒弛兵備以墮賊計如軍馬不足再調附近衛所精銳官軍土軍通前數足一萬或二萬仍調成都護衛及貴州都司官軍各二千人聽都指揮韓整等統率於番寇出沒之處操備以俟果此寇順從招撫且休兵息民毋阻其向化之心若不順卽令貴同整等進兵剿捕

○陜西都司奏松潘等處番寇作亂事急已於臨鞏等衛選調官軍五千人委都指揮趙安率領赴之敕諭陜西都司曰爾所區畫甚善但已遣都指揮蔣貴等撫諭趙安所領官軍且令操練以俟後命

○行在吏部奏監察禦史諭俊居親喪不守禮法因與平人有隙誣以罪輙自拘問擅作威福有虧孝道不可用上曰古人居喪自有禮節豈與外事況爲禦史尢當置身禮法之中今悖謬如此豈可用其黜爲民

○行在兵部奏開平衛指揮劉昭等率軍樵采遇虜寇不奮力拒敵致寇殺人掠馬而去請治其罪上曰卒然遇賊未有所備故力不能支姑容之俾圖後功若復縱寇必誅不貸

○三法司上輕重系囚罪狀上親閱之批其奏牘曰叛逆彊盜殺人子孫誣告父母謀殺人造意皆如律雜犯死罪皆減就徒徒流笞杖論輕重罰工凡決遣二千一百九十餘人蓋上仁恕不嗜殺犯罪者必審錄無冤然後罪之未嘗以喜怒爲輕重隆寒盛暑必先敕所司決遣系囚或罰輸作贖罪蓋從輕典者多有司屢執奏上曰與其殺不辜寧失不經彼能因事攺過卽爲良善若怙終不悛終亦不免又嘗曰唐太宗號稱明君除斷趾法禁鞭背而悔殺張蘊古帝王用刑不可不愼

○戊申廣西思明府土官知府黃﹤王岡﹥遣族人黃文徳萬承州知州許永成遣族人許永昌龍州故土官知州子趙仁政遣族人趙忠等進馬

○命故通州衛帶俸都指揮僉事張忠子敬襲爲本衛指揮使旗手衛指揮同知李廣子虎羽林前衛指揮同知徐祥子貴府軍後衛指揮同知郭義子成指揮僉事謝榮子能各襲職

○以金吾右衛指揮同知盧興老疾命其子旺代

○復置廣西所屬民款同所在巡兵守境以防山賊命總兵官鎭遠侯顧興祖督軍往來應援先是巡按廣西監察禦史朱惠等奏廣西桂林馴象諸衛軍士徵行者多防守不足柳慶諸郡山賊探知無備紏合猺獞僞稱名號率眾流劫臨桂永福陽朔修仁古田五縣焚毀公廨殺人劫財比者又至林桂南鄕距廣西城四十餘里肆無忌憚又慮諸蠻聞風竊發日致滋蔓愈難防制同廣西三司計議欲如永樂中防賊事例於坊市鄕村起集民款編成牌甲置備器械協同所在巡檢司牌兵委官管領各守其地仍乞敕興祖督軍往來應援上從之因謂行在兵部侍郎王驥等曰廣西之軍疲於交阯昨又請土軍一萬人朕安能虛內以事外其悉止之令自爲守

○大寧都指揮僉事潘禮坐詐取百戶材木於律當徒準例罰工畢日調用

○己酉以行在虎賁左衛指揮僉事範昶年老命其子鏞代

○庚戌賜乞力麻打剌罕合思老討烈思打剌罕賽打黑麻失剌思使臣阿力及土魯番城僧善實等鈔彩幣表裏有差

○辛亥賜廣西忠州頭目廖忠雲南者樂甸長官司通事張五十及撒馬兒罕回回哈三等鈔彩幣表裏有差

○夜有流星大如雞子色赤尾迹有光起貫索西南行至平星

○甲寅設武功左衛置左右中前後五所先是武功中衛所管軍士皆工匠從尙書吳中奏屬工部並以調到樂安守禦千戶所及彰徳等護衛軍匠隸之至是中又奏中衛已有軍匠萬餘而續調太原三護衛及振武等衛軍匠至者宜別設衛處之上從之遂建左衛五所命兵部除官兵部奏調羽林前等衛指揮千百戶李整等七十四人管屬

○復鄭辰山西按察司使辰初爲按察使以親喪去官山西三司及太原諸衛府官與所屬耆民詣巡按監察禦史吳實言辰持身端謹用法廉平吏畏其威民懷其惠乞復任實具以聞至是辰服闋至遂有是命

○乙卯廣寧王遜火�民以婚禮成奏請詣京謝恩復書止之

○升行在工部郎中陳恭爲行在大理寺右少卿右春坊司諫楊中保定府新城縣儒學教諭王寅沂州儒學正李性臨江府新淦縣儒學教諭陳善兗州府滋陽縣儒學訓導周善爲行在給事中中吏科寅性禮科陳善兵科周善刑科山西道監察禦史趙純爲河南按察司僉事彭森爲江西按察司僉事福建建寧府推官湯盤四川成都府推官欒和各爲本府通判盤和俱以九載考論至京其民奏乞畱之遂皆升於本府以翰林院編修陳景著爲福州府儒學教授景著福州人以父喪服闋當服職自陳母老乞爲近鄕教官以便餋故命之中書舍人楊盛親喪服闋攺行在戶科給事中調湖廣布政司左參政李衡爲四川布政交阯按察司僉事王處敬爲四川按察司僉事江西按察司僉事曹嗣宗爲廣東按察司僉事衡以冗員處敬嗣宗以親喪服闋故調用之復李廣歸善縣知縣升正六品祿廣以九載考冣當升縣民詣闕奏廣練達政務人民信服乞復任故有是命黜行在兵科都給事中髙澤爲光山縣知縣行在工科都給事中吳彜爲常山縣知縣以不善敷奏也降江西按察司副使紀文爲北京行太僕寺丞以禦史言其不諳刑名也

○革常山中護衛經歷司常山羣牧千戶所吏目常山中護衛倉以衛革故也

○行在都察院奏鎭守徳州都督僉事郭義聽指揮關容千戶楊嵩等言竊取逆黨應沒官贓物𨿽義嘗自首然不可廢公法請並容等皆罪之上曰義𨿽貪然實容等誘導義旣自首姑貸之其執容等治罪以戒小人之喜從臾爲非者

○丙辰復陳淵渾源州知州淵先爲知州能愛民備禦千戶陳貴誣奏以罪淵罰役京師當罷爲民至是州耆民數十人詣闕言本州地臨邊塞前爲知州者多貪虐擾民致其逃徙惟淵愛民如子科差均平逃亡復業稅糧皆足因備禦千戶陳貴縱軍毀民室廬占民田地淵不忍民被害嘗列奏貴罪故爲所誣自淵離職民失所望又復逃徙乞仍復淵職

上諭行在吏部臣曰守令中未嘗無賢者往往爲小人所傷法司又不能別白是非枉直亦豈淂無過其從民所言令淵復職

○以捕彊盜功升蘇州衛總旗沈能爲試百戶賞如例

○丁巳四川重慶府巴縣奏縣民四千三百三十八戶歲饑艱難已借在官倉糧二萬一百一十六石有奇賑之俟秋熟還官

六月戊午朔

○己未行在工部言修茸殿宇缺雕鑾銅匠請遣官督有司起取官與腳力行糧令赴工從之

○貴州布政司言普安州儒學生員皆是羅羅僰人莫知向學今選俊秀軍生王璽等入學讀書以備貢舉又言前奉禮部文書本司所轄州郡生徒堪應舉者許於湖廣布政司就試緣去湖廣路遠於雲南爲近宜就近爲便上命就試雲南

○宥廣東都指揮趙成李龍罪初海南盜劫民財物旣捕獲追所劫財角�羊至都司成等匿之不以還民巡按監察禦史連均劾奏之上俾自陳至是皆首實命姑宥之俾以財還民

○庚申夜有流星大如雞彈色赤有光起宗人西北行至濁

○壬戌雲南都司奏新興等場煎辦銀課其礦夫初以大理等衛軍士充之後多取徵交阯又於各衛撥補緣極邊之地極邊之地屯守爲急命罷之

○癸亥命行在兵部授交阯軍丁李茂先阮宗豹黃添保爲百戶賜冠帶衣鈔給驛馬遣詣安遠侯柳升聽用時交阯久無奏報三人者從間道潛馳報昌江被圍甚急故有是命且敕升及黔國公沐晟等急援昌江

○甲子命行在兵部凡去年八月差往各處鎭守內外官皆令還京

○修徐州倉命平江伯陳瑄以附近軍民及運糧軍士協力成之

○乙丑賜四川烏撒軍民府把事吉淂芒部軍民府把事額查廣西思明府土官族人黃文徳萬承州土官族人許永昌龍州故土官族人趙忠及伽木隆番僧釋夏監藏等鈔及彩幣表裏仍給馬直鈔幣

○丙寅行在吏部奏給工部員外郎蘇起等誥命上從之謂尙書蹇義等曰名與器不可輕假人卿等當爲朝廷惜之

○巡按浙江監察禦史吳訥言比年浙江及直隸松江等處逃軍逃吏逃囚與頑民之避役者肆無畏憚騁凶恣暴淩虐鄕裏挾制官府事覺被獲輙造誣詞令家人妄訴有詞連千人或三五百人者及逮對事多虛妄上妨公務下害良善乞敕法司揭榜禁約今後凡逃軍囚吏除本身及其家被人殺害侵奪者方許指實陳訴餘皆不許諸司亦不得擅與受理若果有冤抑湏自下而上陳訴有越次者準洪武中例發回應理衙門問斷有告百人之上者料事輕重具奏差官同巡按禦史都司布政司按察司究察懲治若連公差京官及方面正佐各府正官則先逮事內人鞫訊果有干涉方行逮問庶幾姦謀少沮詞訟漸息上命法司從其言

○丁卯陜西洮州衛僧福景貴州安順州土官同知阿寵遣把事阿女來等朝貢馬及方物

○福余衛韃靼小廝等來歸奏願居京自效命爲試百戶賜冠帶金織襲衣彩幣銀鈔絹布鞍馬有差仍命有司給房屋器皿等物如例

○升失剌思使臣阿力爲都指揮僉事賜之冠帶

○開平備禦都指揮唐銘等奏孤城荒遠薪芻並難猝遇寇至別無應援請添撥官軍神銃守備下其事太師英國公張輔及文武大臣議皆以爲欲添官軍愈難饋給宜準陽武侯薛祿初奏於獨石築城立開平衛以開平備禦家屬移於新城且耕且守而以開平衛及所調他衛備禦官軍選其精壯分作二班每班壹千餘人更代於開平舊城哨備新城守禦官軍不足者暫於宣府及附近衛分酌量添撥候發罪囚充軍代還原伍仍敕陽武侯薛祿防護糧餉之餘就彼相宜區畫築城安卹畢事而歸奏上命俟秋成後爲

○遼東三萬衛總甲張顯言遼東軍士往年爲虜掠去者十亡七八間有存者多以計竊馬馳回有爲賊追及而戕之者有爲虎狼所傷有死於凍餓有陷於履冰涉水者還至原衛能有幾人其方至邊境也守將遣人送京師馬入官人充禦馬監勇士朝廷以爲待之善矣孰不知軍士聞之爲之驚愕失意蓋其人被虜時原衛已取戶內壯丁補伍今又充勇士則一門二役矣夫以天下之大人民之夥豈無可充勇士者何獨以處被虜之人哉臣愚以爲軍士間關道路萬死一生離犬羊之羣還父母之國又羈縻於京師父母不能餋妻子不能顧原衛之役不能免亦何罪至此設尙在虜中者聞之必相與憤怨離心孰肯奔馳南向哉伏乞升下斷自宸衷今後有自虜地還者令還原衛惟以姓名呈報府部所獲之馬一匹者就給賞之二匹三匹者惟給賞一匹餘皆與無馬者騎操仍定賞例所獲一匹除給賞外其餘馬別賜鈔若干其先自虜中歸充勇士者悉遣還衛並其軍役如此則被虜之人忘死爭歸感朝廷之恩大矣上覽其言謂行在兵部臣曰士卒自虜中潛歸者朕知其艱苦已命賜衣物矣還衛聽從其便原衛有取丁壯在伍者悉罷歸

○敍南衛指揮吳玉等領軍剿殺蠻寇焚其巢穴及回軍蠻賊萬餘伏中道掩擊官軍多所陷沒玉退走餘兵潰散四川都司奏請罪玉上曰古人用兵進退有節今之喪敗無節故耳玉罪本當斬姑宥之令殺賊立功後若無功斷不宥矣

○戊辰大寧都指揮僉事潘禮有過兵部言當調禮自陳數從徵伐有功任職年久乞矜憫從之

○己巳命總兵官鎭遠侯顧興祖剿捕欽州賊首時廣東都司言廣西橫州及貴縣賊眾二百餘人入欽州殺靈山縣知縣封眞仲虜官民婦女一十二口搶掠財畜及官庫儀仗回至馴象衛境指揮張信率兵擊之擒其從賊數人賊首遁走請命總兵官鎭遠侯顧興祖捕之故有是命

○庚午行在戶部奏近湖廣長沙府言連年薄收秋糧逋負去年又旱徵納愈難請依洪熙元年詔書折收鈔上曰湖廣災傷非一處當一體寬卹卽令布政司取勘所屬州縣但災傷百姓缺食之處宣徳元年以前所欠稅糧俱準折鈔

○辛未擢湖廣襄陽府儒學訓導周迪儒士董轟爲承天門待詔

○癸酉爪哇國王楊惟西沙遣使臣捌致惟開等來朝貢象牙等方物

○修南京淸涼門城垣

○甲戌遣中官祭中霤之神

○上諭吏部尙書蹇義等曰今之武職皆是勛舊子孫少諳政事一切皆由首領官若能公心亦克有濟近多有告科斂害軍減克月糧者蓋首領官多出吏胥卿等初除之際必謂此小官不及精詳及其受罪而去軍士已被其害以此言之不可不愼

○復威州守禦千戶所鎭撫余諒官先是諒與本所千戶魯景皆坐事當徒尙畱京師適番蠻叛圍松茂疊溪上宥景罪俾歸自效於是諒亦請以弟瑄代徒役乞與景同歸奮力殺賊上從之復其官並免其弟役

○敕行在三法司及北京行部今夏暑方殷獄中系囚久未﹤鋶﹣釒﹥決當思矜卹悉錄其罪以聞

○乙亥定中鹽例時行在戶部奏北京糧少請開中鹽糧不分官員軍民皆許於北京諸衛倉納米不拘資次支給兩淮兩浙鹽每引米三斗五升河間長蘆鹽每引五斗河南陜西及四川鹽每引二斗候積糧多卽止從之

○行在兵部奏故漢府舊於陜西開城縣孳牧駝馬牛羊今悉入官已死者八百有餘此皆牧餋官軍不用心當責陪償上曰孳畜不免有死者且彼往事不可以累官軍悉免之

○丙子陜西洮州衛剌麻極丹札來朝貢馬

○直登聞鼓給事中以所受詞上聞上因諭之曰朝廷慮刑獄有冤下情不能達故設登聞鼓然前代置院設官托耳目於一人非兼聽廣覽之道我國家命六科給事中輪直冣淂其當爾等無畏權勢無易孤煢惟其所言卽時爲達庶幾事無壅蔽幽隱畢聞況給事中爲朝廷近侍誠能效職當顯用爾無或阿比以忝所任

○丁丑命行在戶部以昌平縣山口倉糧二十二萬石給宣府諸衛時戶部郎中王良奏宣府軍餉不足故有是命

○監察禦史熊鑑等劾奏少師隆平侯張信豊城侯李賢永康侯徐安安順侯薛貴恭順侯吳克忠泰寧侯陳鐘建平伯髙遠安鄕伯張安應城伯孫傑忻城伯趙榮廣寧伯劉湍彭城伯張曰�永都督李英蘇火兒灰嚴宣婁鬼裏吳也兒吉臺吳守義郭鏞俱無故不朝參當治其不敬之罪上命姑宥之鑑又奏鴻臚寺卿楊善少卿賈庠不紏肅朝儀請加罪亦命宥之

○釋行在刑部員外郎何回初兗州護衛指揮宋貞挾私憾誣小旗馬全之父阻滯鈔法往全家執而捶之全子護其祖貞命子彬擊全子至死事聞下行在刑部員外郎何回論貞斬罪彬爲從應流有言回貞金者下錦衣衛掠問回不勝楚遂承服回家人訴冤上曰彼果受金卽貞免罪貞罪不免安淂有金命三法同核訊還奏實無受金事遂釋回因諭錦衣衛指揮李順等曰凡以贓淂罪者豈但喪身至其子孫猶被玷累豈可不究實情而專事考掠今後鞫獄必盡至公不公而枉人汝曹不有陽禍必有陰誅

○戊寅命故金吾左衛指揮使錢勝子能羽林前衛指揮使黃瑄叔信府軍右衛指揮同知唐深子凱金吾右衛指揮僉事張斌子通俱襲職

○設甘州左衛僧綱司

○賜暹羅國使臣黃子順等鈔紗羅彩幣表裏金織紵絲羅絹襲衣有差賜其幹事人李淂聰等五人冠帶其傔從悉賜衣命子順賚敕及錦紵絲紗羅歸賜國王及妃命行在禮部遣人護送子順等赴廣東令歸

○三法司錄輕重系囚罪以進上閱之召法司官諭之曰除十惡不宥其詐爲敕書彊盜殺人放火故燒公廨及官物搶奪傷人拒捕傷人者皆如律若因公科斂監守自盜等項非眞犯死罪及徒流以下各以輕重罰工凡決遣六百餘人

○宥總兵官鎭遠侯顧興祖罪先是廣西故都指揮葛森妾許氏訴興祖欲奪其居宅又逼取森次妾袁氏私役軍造第宅及貪虐不法不五事詔令興祖自陳至是首實上語都禦史劉觀等曰旣不隱實姑宥之令攺過如不攺仍不宥也

○行在兵部奏富峪衛指揮使張晦死嫡子璇幼庶子瓊長瓊母妄稱嫡請優給璇勿能爭及長乃與母王訴之官事下行在刑部晦妹夫髙﹤王已﹥右瓊彊辯餙詐刑部官信之反坐王罪王擊登聞鼓訴之下行在都察院遂明其誣瓊﹤王已﹥各抵罪當以璇繼上曰此刑部之不明也使其不擊鼓再訴則庶襲而嫡廢如公義何遂諭三法司官曰凡聽兩造之辭必明必審不明而枉直倒置人將謂朝廷用爾等不當而怨誹興矣其可不愼

○日生左右珥色黃赤鮮明

○己卯敕總兵官陽武侯薛祿等自開平旋師駐宣府

○朝鮮國王李祹遣陪臣李皎等奉表貢馬及方物謝賜銀幣恩

○行在禮部尙書胡濙奏北京國子監生及見撥各衙門歷事者其間有年老貌陋不堪教用請令六部尙書都察院都禦史通政司大理寺翰林院堂上官六科給事中公同監官揀選凡五十五歲以上及殘疾貌陋不堪者皆罷爲民庶幾不孤教餋上從之又諭濙曰國家育才何以有鄙陋不堪者此蓋有司初不精選耳然慮其中有飾詐以求退者可令錦衣衛指揮一人察視之

○庚辰湖廣金洞安撫司故土官萬戶覃黑送子萬勇等來朝貢馬及方物

○辛巳上禦左順門謂行在工部尙書吳中等曰朝廷小有造作用力不多比聞各處取至工匠多老幼不堪此旣不淂其力彼亦未免艱難宜卽取勘發遣寧家於是中等閱實放遣九百七十餘人

○壬午賜陜西臨洮衛僧福景等貴州安順州把事阿女等鈔幣有差

○癸未增置浙江布政司理問所副理問一員先是巡按浙江監察禦史吳訥奏浙江地大人眾詞訟繁多𨿽因人民好訟亦是官司不能分理以致刑獄不淸乞增置副理問一員從之

○昏刻流星大如雞彈色靑白有光出進賢西北行入五帝座夜有流星大如雞彈色赤尾迹有光起奎東南行至外屏五鼓有流星大如雞彈色靑白尾迹有光出帝星傍東北行至雲中

○甲申敕總兵官陽武侯薛祿等曰比開平屢報有寇宜仍整兵巡邏遇寇相機剪除尢宜愼重

○夜有流星大如雞彈色赤有光起牽牛西南行至濁

○乙酉命行在吏部左侍郎郭琎禮科左給事中汪本爲正副使持節封魯王肇煇嫡子泰堪爲魯世子庶長子泰土�寧爲安丘王第三子泰﹤礜﹣石土﹥爲樂陵王第四子泰墱爲鉅野王冊知縣趙禠女爲魯世子妃西城兵馬副指揮孫鐘女爲安丘王妃南城兵馬副指揮趙興女爲樂陵王妃北城兵馬副指揮蔡祥女爲鉅野王妃命魯王肇煇長女諸城郡主配濟寧衛指揮趙榮子瑄第二女文登郡主配曲阜知縣孔克中子希恭第三女鄆城郡主配濟寧左衛指揮李善子讓命瑄等俱爲儀賓賜之誥命

○丙戌賜爪哇國使臣八致惟開等鈔彩幣表裏紗羅金織紵絲襲衣有差

○日生左右珥色靑赤鮮明

大明宣宗憲天崇道英明神聖欽文昭武寬仁純孝章皇帝實錄卷之二十八

明宣宗章皇帝實錄卷之二十八終

明宣宗章皇帝實錄卷之二十九

宣徳二年秋七月丁亥朔享太廟

○遣中官祭司門之神

○行在鴻臚寺卿楊善等劾奏鄭府工副等官周信等一百四十三人朝參不具公服請正其罪上曰小官或未有備姑宥之

○夜有流星大如雞彈色靑白尾迹有光出天倉東南行至近濁

○戊子賜洮州衛剌麻板丹札等鈔彩幣表裏有差

○行在戶部奏河東狹西都轉運鹽使司歲辦鹽課三十萬四千引自永樂二十二年至宣徳元年淫兩壞堤淡水入池而鹽不結致虧歲額已奏準役民修築鹽候今歲補償今正當鹽結之時請遣官監辦及令補償虧欠之數上曰遣官監臨不免擾人但移文所司令補償之

○罷僧童四百五十一人爲民時僧童陳達髙等請度牒考試皆不通梵典行在禮部請懲以法上曰此愚民欲苟逃差役耳宥之發歸爲民

○夜有流星大如杯色靑白尾迹有光出鱉星西南行至近濁

○己丑夜有流星大如雞彈色赤尾迹有光出庶子旁西北行至濁

○辛卯占城國王占巴的賴遣使臣逋沙怕把淡等奉表貢象牙犀角奇藍香等方物

○壬辰命府軍前衛帶俸幼官指揮同知張福常榮聶貴指揮僉事李敬俱理衛事

○夜有流星大如雞彈色靑白尾迹有光出斗南行至雲中又有流星大如雞彈色赤尾迹有光出北斗杓西北行入梗河

○癸巳蜀王友堉奏昨再奉敕調軍剿捕松潘叛寇已委指揮李瓘等官領兵四千往松潘聽徵上復書蜀王曰聞已發軍深見體國之意然朕已遣人招諭若其順服可免用兵如其冥頑不悛朕別於狹西調精兵由他道進賢弟府中再量調人馬與前所調者會合齊心並力殄滅此寇庶幾永息邊患

○雲南大理衛土官百戶李慶遣子奴四川沐川長官司把事夷貴眞等來朝貢馬及方物

○升府軍衛正千戶者顏帖木兒爲本衛指揮僉事

○夜太白犯東井

○乙未賜哈密忠順王差來都督僉事北斗奴失剌思使臣都指揮僉事阿力土魯番城使臣都指揮僉事也苦著兒及哈密衛指揮同知僉事千百戶鎭撫誥敕

○行在兵部尙書張本言初廣西三司奏柳慶各府山賊紏合猺獞於臨桂等五縣劫掠人財已集民款置備器械守護總兵官鎭遠侯顧興祖督軍往來哨捕今三司又奏桂林及柳慶等府賊首韋萬黃韋朝傅等聚眾劫殺爲民害敕興祖進兵剿之

○山東左參政叚民目陳一考稱職應授本身誥命臣母葉年八十二乞停本身誥先給臣母上命行在吏部從之

○備倭都指揮使衛靑奏緣海之地紆回四千餘里城堡烽堠三百餘所比年近海諸衛官軍累調營造運糧今當備倭時月而守了者少恐誤事機山東都司亦奏左軍都督府今徵取軍士餘丁營繕乏人應役上謂行在兵部臣曰役人能節其力則事亦不誤其令工部以所役緣海軍士分兩班更代則備倭赴役兩不妨誤餘丁更不必取

○夜月上生背气一道色蒼白鮮明

○丙申上諭三法司官曰今盛暑朕與卿等深居靜處猶覺可畏罪囚駢首就系燻蒸煩郁寧得無病宜卽檢勘有應罰役者卽時發遣應奏者卽具所犯來處置勿令久淹若或疾病死於無辜足爲陰徳之累卿等宜體朕意

○丁酉攺翰林侍講陳敬宗爲國子司業上曰侍講淸華之職司業師表之任秩𨿽未崇其任則重亦可謂儒者之榮矣

○增置廣西潯州府平南縣武林鄕巡檢司土官副巡檢一員

○戊戌給臨川王磐熚儀仗

○琉球國中山王尙巴志遣使臣浮那姑是等奉表箋貢馬及方物

○升行在刑科左給事中李敏爲南京都察院右僉都禦史交阯道監察禦史江銕爲浙江按察司副使狹西道監察禦史夏能四川道監察禦史楊銘爲浙江按察司僉事命戶部貴州淸吏司員外郎原固爲河南布政司參議往總兵官崇信伯費瓛處理軍機文書擢監生厲秉彜何敬邵新爲監察禦史秉彜行在交阯道敬行在山西道新浙江道以陳祚爲行在山西道監察禦史祚嘗爲河南布政司右參議坐事被謫至是有舉其才者故召用之復王納髙唐州知州升從四品祿馬旭內丘縣知縣升從六品祿王恪鳳翔府通判朱寧汶上縣丞訥旭以九年考最恪寧以親喪服闋民皆奏乞畱之故有是命調河南按察司副使彭進爲雲南按察司副使

○命哈密故都指揮僉事那蘇兒丁侄捨列夫丁故指揮同知阿思蘭孫捨黑馬黑麻阿里子馬黑麻襲職

○賜朝鮮國使臣李皎等鈔彩幣表裏金織羅絹襲衣有差

○命狹西三司及軍衛有司罪囚納米贖罪時行在戶部奏狹西岷州河州洮州臨洮各衛糧餉皆西安等府稅糧供給邇來歲歉民貧多致逋負倉無儲偫欲將狹西三司及諸軍衛有司罪囚除眞犯死罪依律其餘雜犯死罪並徒流以下皆赴岷州等衛納米贖罪上從之仍命行在刑部都察院斟酌輕重多寡之數以聞

○行在禮部奏會官簡視北京國子監生李干等年老殘疾貌陋不堪教用者凡一千九十五十人宜罷爲民其南京國子監生請準此例會簡皆從之

○己亥命歪思王遣來正使馬黑麻疊力迷失爲指揮僉事副使馬黑麻癿納速兒剌爲正千戶乞兒麻地使臣火者忽思老爲正千戶肉迷地使臣哈只阿黑蠻爲副千戶俱賜誥命給冠帶

○賜湖廣金峒安撫司故土官舍人覃萬勇等鈔幣綿布有差

○詔逮鎭遠侯顧興祖時交阯叛寇破隘畱等關攻圍丘溫興祖擁兵南寧太平不援致寇陷城又興祖先奏已獲賊首韋萬黃梟首示眾而萬黃出沒劫掠如故興祖又遣指揮張珩等假以軍務逼取士官人等金銀二千五百餘兩馬百餘匹又彊奪民居挾娶女婦等事爲巡按禦史劾奏上以其稔惡不悛命行在都察院述問仍命公侯大臣別舉良將代之

○庚子以明日中元節遣鄭王瞻埈祭長陵獻陵

○行在刑部尙書金純都察院左都禦史劉觀行部尙書李友直等通類輕重罪囚奏請﹤鋶﹣釒﹥決上閱之命純等曰反逆不孝人命彊盜聚眾竊盜拒捕傷人故毀公廨及官民房屋詐爲制書僞造印信彊奪良家妻女俱如律監守自盜受枉法財盜官畜產錢糧者追其所盜所受物免死及應徒流笞杖者論輕重罰輸作工匠之應徒者如年限輸作應贖者如律凡決遣二千四百六十五人

○巡按河南監察禦史戴誠奏布政司右參政李壽專督郡縣稅糧於懷慶府河南縣吏民之家貸花絨二萬餘斤布一萬餘匹展轉貿易肆爲侵漁又逼使部運者妄告小民負欠拘系箠楚小民不堪致其逃者二千餘戶命行在都察院遣人逮治之

○辛丑命都督同知陳懷充總兵官都督僉事劉昭充副總兵都指揮同知趙安充左參將都指揮僉事蔣貴充右參將剿捕松潘叛蠻敕懷昭安統領慶府肅府護衛官軍各一千富平王三百狹西都司行都司各八千寧夏諸衛二千自洮州取路進松潘仍敕貴同都指揮僉事韓整以所領四川貴州並成都護衛調來操備官軍刻期會合懷等剿捕肅淸邊境若此寇已從招撫爾等別宜相機處置

○趙府左長史趙季通卒季通字師道天臺人由教官舉任吉水安丰知縣調漳州龍溪寬厚愛民民甚戴之永樂初與修太祖皇帝實錄書上除國子博士升司業調北京國子司業簡爲趙王府左長史時國子司業董子莊簡授趙府右長史兩人皆端厚和平操守堅確雍容詳雅有政事才同心輔導隨事﹤矢見﹥益委曲盡誠於侍講讀必推理以驗諸事多所開悟王甚禮重兩人太宗皇帝仁宗皇帝皆深知之當時論親藩輔導之良蓋趙董爲極選云

○壬寅上諭少師吏部尙書蹇義等曰唐太宗嘗言用人當以徳行學識爲本此語甚是今之所用多是進士監生彼讀書知古必能務徳行廣智識間有人才吏胥終亦少在要職大凡用人正如工匠用木小大長短各當其宜然後能成居室若用人不當何以成治功卿宜更加詳察有在髙位而徳行學識未稱則攺用之有在下位而徳行學識優長則進用之庶合至公而人莫敢不服

○調濟陽衛帶俸都指揮同知髙貴山西行都司都指揮僉事王用行在金吾左衛帶俸都指揮僉事呂整俱任廣西都司

○癸卯貴州總兵官都督蕭授奏水西宣慰司頭目阿閉妨宜聚眾爲惡不服輸稅其黨八千餘人橫殺土兵占據山箐招撫不從其地與普定衛西堡長官司蠻賊阿骨阿哈地方相連恐互相紏結爲害不細請遣官軍土兵合勢剿除上諭行在兵部臣曰蠻人無知非有遠謀如卽調兵旁近善良不免受害姑令授與三司遣人撫諭如再不服調兵未晚

○順天府霸州文安大成二縣蝗

○甲辰賜雲南大理衛土官舍人李奴四川沐川長官司把事夷貴眞等鈔幣有差

○狹西鞏昌府西河縣直隸廬州府合肥縣各奏人民缺食已給官倉米麥賑濟具以數聞上諭行在戶部臣曰能及時濟之亦見有司不坐視民患

○乙巳福余衛韃官指揮僉事脫歡湖廣麻寮守禦千戶所土官百戶向拳甫等來朝貢馬

○賜占城國使臣逋沙怕把淡等鈔彩幣表裏有差仍命逋沙怕把淡等賫敕及文錦紵絲紗羅歸賜其國王及妃

○丙午遣鄭王瞻埈等詣獻陵行禫祭禮

○敕諭南京刑部都察院大理寺曰凡官員軍民人等有犯除惡逆不孝人命彊盜詐僞等項眞犯死罪及故燒倉庫錢糧衙門文卷依律外其監守自盜及雜犯死罪以下悉依定去條例令各犯自備米於南京倉輸納贖罪納畢仍依運磚罰鈔例發落內有該追錢糧贓物者依例追徵納米之例死罪官吏米一百石軍民人等米八十石流罪米六十石徒罪三年米五十石二年半米四十石二年米三十五石一年半米三十石一年米二十五石杖罪一百米二十石九十米十五石八十米十二石七十米十石六十米八石笞罪五十米六石四十米五石三十米四石二十米三石一十米二石

○巡按直隸監察禦史姚震奏北京行太僕寺少卿母祥寺丞王浚於肥鄕縣閱馬受羣長白金之賂請逮問從之

○昏刻有流星大如雞彈色赤有光起文昌東北行至八榖

○丁未升永平衛指揮使王義爲��仍於永平食祿不任事

○是日總兵官陽武侯薛祿副總兵淸平伯吳成率師至開平虜寇先已逼城下無所得而退祿至獲寇三人詢之云虜眾在朵兒班你兒兀之地去東南三百餘里祿等遂率精兵往襲之晝伏夜行踰三夕至其地望見虜營縱輕騎徑薄之虜倉惶上馬迎敵官軍殺虜數十人生擒賊首鎭撫晃合帖木兒百戶忙哥撒兒等十二人虜敗走獲其男婦六十四人馬八百一十七匹牛羊四千餘頭旣還虜眾躡其後祿復縱兵奮擊又大敗之虜遂遠遁

○戊申以江淮衛指揮僉事郭敏老疾命其子璽代

○行在刑部都察院奏定岷州洮州河州臨洮納米贖罪例岷州洮州二衛死罪十石流八石徒六石杖三石笞一石五斗河州臨洮二衛死罪十三石流十石徒八石杖五石笞三石納畢依在京運磚罰鈔例軍官應徒流者調衛雜犯死罪者降用文職官吏應徒流及雜犯死罪俱放原籍爲民軍民人等著役寧家官吏受贓犯死罪及閒吏犯徒流罪者仍發北京爲民杖罪者軍官還職文官應降罷者依律降罷吏攺撥笞罪各還職役閒吏起送行在吏部照例發遣上從之曰玆以歉歲暫紓民力俟年丰仍如舊例

○己酉命行後軍都督府都督僉事山云偑徵蠻將軍印充總兵官代鎭遠侯顧興祖鎭守廣西率領湖廣廣西貴州三都司所調官軍剿捕叛蠻先是興祖有罪被逮上命公侯大臣舉良將代之至是大臣咸言云廉勇有智略上亦以爲然故有是命

○湖廣道監察禦史吳會同以私過降山陽縣儒學教諭

○行在兵部尙書張本奏初蠻寇攻圍松潘疊溪茂州指揮吳玉等領軍追捕四川都司布政司按察司官右布政使殷序等同往招撫玉等不謹堤備爲賊所敗斷威州索橋燒毀鋪樓及都指揮韓整髙隆率軍至威州遇賊與敵官軍反爲賊敗整等詐言番賊臨城對敵混殺官軍以掩己過巡按禦史嚴孟衡等劾奏其事奉旨宥玉等死命充爲事官立功贖罪韓整髙隆等皆失機整又欺朝廷殷序等不能招撫致賊猖獗俱合罪之上曰姑皆宥之使圖後功無功不貸

○庚戌日生右珥色靑赤鮮明

○辛亥大同總兵官武安侯鄭亨奏緣邊煙墪七十有六各置旗軍十五人晝夜守了邊地苦寒其中有衣服單薄者乞每墪給皮裘五領使更番瞭望得以禦寒命行在工部如數給之

○壬子封寧王權長女爲永新郡主配金鄕衛舍人髙鶴齡第二女爲玉山郡主配都督舍人方景祥第十一女爲浮梁郡主配龍江右衛舍人兪致淵命鶴齡等俱爲儀賓賜之誥命

○賜朝鮮國貢使李皎等宴

○行在戶部奏直隸蘇州府昆山縣今年夏久雨渰沒官民田稼一千八百六十三頃有奇鎭江府金壇縣雨渰沒官民麥田一千一百二十頃有奇湖廣長沙府攸縣旱傷田禾一千五百九十八頃有奇上命遣人驗實蠲其稅糧

○癸丑給寧府永新郡主及儀賓髙鶴齡歲祿共八百石玉山郡主及儀賓方景祥浮梁郡主及儀賓兪致淵如之俱於江西布政司倉庫內米鈔兼支

○設湖廣石關峒長官司隸金峒安撫司以覃萬勇爲長官向顯銘牟福亮譚仲貴爲副長官前元時嘗於其地開圍布等處鎭邊萬戶府以萬勇父黑送顯銘父勝福亮父月海仲貢父孝爲萬戶知府同知通判洪武初大軍克蜀黑送等皆死蠻民潰散因而罷革至是萬勇等招集蠻民一百五十餘戶居峒中未有所屬金峒安撫司遣人招之乃備馬來貢上故萬戶府印請設官開治所事下湖廣三司覆勘皆實遂命設長官司以萬勇等爲長官副長官仍置吏目一員

○甲寅賜琉球國使臣浮那姑是等鈔彩幣表裏有差

○乙卯賜福余衛韃官指揮僉事脫歡等及湖廣麻寮守禦千戶所土官百戶向拳甫等鈔彩幣表裏有差

○直隸河間府獻縣眞定府晉州饒陽縣奏河水沖決宮儉口及窯堤口黃潦漫流田禾渰沒上命行在工部遣人巡視凡水勢衝激之處堤堰當增修者卽發民興工上視朝罷禦左順門諭禮部尙書胡濙曰昔皇考在位禁止自宮之人謂其毀傷父母遺體最是不孝凡有此等皆發充軍朕遵承先志亦嘗援例發遣比者小人復有冒犯蓋緣不知故爾妄作孔子曰示之以好惡而民知禁卿宜出榜徧諭天下使之遵守

明宣宗章皇帝實錄卷之三十

宣徳二年八月丙辰朔總兵官陽武侯薛祿等奏七月二十一日率兵於開平東南三百里外剿殺韃寇上其俘獲人口輜重馬駝牛羊之數上遣使賫敕嘉勞之

○夜有流星大如雞彈色靑白尾迹有光出參旗西南行入天囷太白犯輿鬼西南星

○丁巳遣太子少傅工部尙書兼謹身殿大學士楊榮釋奠先師孔子

○曉刻太白犯輿鬼

○戊午祭大社大稷

○禿都河等衛指揮僉事脫你哥福余衛故千戶帖木兒子勤克等來朝貢馬

○朵兒必河等衛指揮僉事阿兒帖木等男婦二十五人來朝奏願居京自效賜金織襲衣彩幣鈔布綿花仍命有司給房屋器皿等物如例

○大同總兵官武安侯鄭亨奏大同每歲召�中納鹽糧以實邊儲因淮浙鹽每引納米三斗久乃得支�人少有至者乞每引減米五升不次支給則商旅必至邊廩可充從之

○庚申上語行在吏部尙書蹇義等曰國家建學育才以資任用祖宗以來得人爲多比者各處考黜生員例應充吏有以患病爲詞者告乞再試彼旣恥於罷黜必能悔過自新又或是學業垂成不甘中棄者宜從所請然須令翰林院嚴切考試庶幾人知所警自然向學

○遼東都司都指揮同知康旺考郎兀等衛指揮僉事克徹屯河等衛指揮僉事不顏禿遼東東寧衛指揮金聲等來朝進馬及方物

○行在戶部以宣徳三年隨駕禦馬監飼象馬牛羊艸太常光祿飼牲艸分泒南北直隸及山東河南山西狹西諸府州於今年地畝谷艸內徵納上曰古者納總納銍皆量地之遠近慮勞民也宜從減省毋困民力

○監察禦史嚴繼先言近行在吏部放遣患病官還鄕例皆革去冠帶爲民臣竊謂爲官者賜之冠帶所以爲榮不幸有疾實非得已亦有曾受誥敕封贈父母者旣非得罪輒去冠帶無以激勸後進惇厚風化上謂尙書蹇義等曰以理去官與見任同今後曾受誥敕以老疾去者皆令冠帶還鄕

○巡按北直隸監察禦史李驥奏近修築密雲中衛城垣發各縣民丁五百餘人今正當秋成乞暫放收獲畢日仍令赴工上諭行在工部臣曰民所望者秋成其卽如禦史言散遣之

○夜有流星大如雞彈色赤有光起營室西南行至壘壁陣

○辛酉行在都察院左都禦史劉觀等奏常州宜興無賴民劉貴同其二子誣平民爲彊盜悉奪其產業殺其家五人又文致其罪解縣死於獄者八人事發貴已至二子依謀殺人從而加功律絞畏死訴冤有旨令臣等辯明臣等究情論法宜坐絞罪上曰人情孰不畏死其殺人多矣此若幸免平民何辜處決如律

○免民丁修居庸關橋梁時守關指揮芮勛言關路橋梁爲雨潦衝壞督軍修治未得堅完請發隆慶州及昌平縣民丁並力爲之上曰不過數日之力今收成之際豈可妨農其令近衛協助之無役民力

○直隸河間縣民奏去年八月大駕東徵軍馬蹂踐禾稼一空已蒙開除糧稅今有司仍追馬艸乞並蠲除上命行在戶部悉除之

○壬戌命亦裏把裏等處使臣滿剌馬黑麻阿昔兒丁狹西丁爲副千戶滿剌馬黑麻馬黑麻爲所鎭撫皆賜冠帶

○甲子給魯府安丘樂陵鉅野三王歲祿各二千石內給米五百石餘皆折鈔

○少保戶部尙書兼武英殿大學士黃淮以疾求退上﹤鋶﹣釒﹥曰臣歷任以來荷國厚恩勉竭駑鈍莫報涓埃數載之間形神羸弱眾疾交攻手足痿痺動若拘攣心脇气沖痛如刀剌食下咽而嘔逆語過耳而莫聞凡若此類不可殫述竊嘗自計犬馬之齒奄過六旬所患病癥息則稍蘇勞卽旋復今年三月以來疾勢大作荷蒙聖恩命醫治療緣臣疾已沈痼難遂痊愈𨿽欲黽勉供職柰何力不能支伏望聖仁俯垂矜憫賜臣扶疾還鄕以終餘年不勝至幸上覽奏惻然顧謂少傅楊士奇太子少傅楊榮太子少保金幼孜曰淮與卿等同事皇祖皇考今三十年勤勞多矣而其疾若此固畱之則情有不可宜令暫還家餋疾若稍平復卽當復來卿等以朕意諭之遂遣中官賜紗萬貫

○直隸徐州保定府深澤博野束鹿蠡縣河間府河間縣各奏七月積雨連旬河水泛溢衝決堤岸渰沒禾稼山西布政司蒲澤解絳霍五州沁水嶽陽平陸臨晉猗氏曲沃安邑襄陵芮城稷山垣曲翼城太平河津聞喜汾西趙城永和浮山臨汾榮河萬泉夏二十三縣河南府靈寶縣各奏五六月亢陽不雨田谷旱傷上命行在戶部遣官驗視蠲其租稅宥廣東都指揮僉事程瑒罪初瑒領軍捕黎冠無所獲寇大焚掠安定會同二縣巡按禦史金濂嘗劾瑒失機上命姑記罪俾自效至是廣東都司奏賊黨悉就禽戮招撫其未獲者四人行在都察院猶劾奏瑒請罪之上曰功可掩過姑宥之未獲者仍令瑒盡禽乃已

○丙寅阿木河等衛指揮僉事散替等來朝貢馬及方物

○丁卯總兵官陽武侯薛祿副總兵淸平伯吳成等還京師獻所俘獲虜寇人畜上嘉勞之命行在禮部兵部錄其功次髙下定賞祿賞白金百兩鈔二千錠彩幣表裏十成白金九十兩鈔一千六百錠彩幣表裏八先入賊陣都督同知程忠等三人人白金五十兩鈔一千錠彩幣表裏五把總領隊都指揮僉事滕廣等八人人白金四十兩鈔八百錠彩幣表裏四隨伍都指揮僉事失剌那海等六人人白金二十兩鈔三百錠彩幣表裏二當先力戰都督同知髙文等二人人白金三十兩鈔六百錠彩幣表裏三把總領隊都指揮僉事寗忠等十三人人白金十五兩鈔三百錠彩幣表裏二守營都指揮同知郝慶等二人人鈔一百錠通州等衛指揮使王敬等一萬二百四人給賞有差總計銀二萬二千六百三十五兩有奇彩幣九百三十一表裏鈔五萬九千九百五十六錠絹四百四十三匹綿布一千九十一匹

○戊辰上視朝罷禦左順門尙書蹇義夏原吉等侍上曰近者各處有司多奏水旱而山西郡縣旱爲尢甚若禾稼不成其民何所仰給朕心惓惓思所以弭災之道卿等當輔朕不逮以回天意若及今大雨民猶有望原吉對曰齊景公言善熒惑爲之退舍升下憂民如此天心悅覽必有以副聖意顧臣等不職實切惶愧皆頓首謝

○大眞人張宇淸卒宇淸字彥璣永樂間嗣兄宇初教事授正一嗣教淸虛衝素光祖演道眞人上嗣位來朝時道士劉淵然已賜號大眞人宇淸欲與之並懇求當道爲之請上曲從之賜號崇謙守靜洞玄大眞人蓋示訓也至是卒訃聞賜祭

○己巳烏思藏剌麻鎖南相竹等來朝貢馬

○升行在吏科都給事中淩晏如爲行在都察院右僉都禦史

○攺副都禦史李素爲浙江按察使以按察使林碩坐事被逮故也

○壬申撒剌兒等衛安樂等州寄住指揮僉事卜也哈哈剌等處回回打剌罕賽因馬哈木等來朝貢馬及方物

○行在戶部奏光祿寺明年所用廚料請如例買之民間上曰光祿供祭祀賓客之費固不可缺然與其多取於民莫若儉以足用卿等宜斟酌撙節不可過中

○癸酉遣官祭歷代帝王

○命都指揮僉事許彬王能往山西行都司領騎兵專督緣邊哨備

○行在戶部尙書夏原吉奏南京戶部公宇棟梁欀桷多朽腐恐頹壞則愈費工力請預修理上從之因曰凡人治家治國理皆如此思其艱而圖於早則用力少而成功不難若及艱難然後圖之則勞費數倍功成不易矣

○甲戌祭太歲風雲雷雨嶽鎭海瀆山川等神

○遣官祭旗纛之神

○上視朝罷禦便殿問侍臣曰頗聞朝廷下寬卹之令或爲有司沮格者誠有之乎侍臣對曰亦聞有之上曰治天下以信爲本朕每出一詔令必豫度可行可守而後發不然徒失信於民豈爲君之道爲臣輔君理民以信義爲要君欲施仁而臣沮格於下不忠孰大焉侍臣對曰此實政事之臣負陛下所賴陛下明斷耳

○乙亥升行在戶部左侍郎兼詹事府少詹事郭惇爲本部尙書戶部郎中陳琰禮部郎中楊善俱爲狹西布政司右參政

○復孔公朝寧陽知縣公朝永樂初知寧陽能惠綏小民淸廉直幹賦役平均人甚安之坐同寮飲酒相爭皆發戍邊民八十餘人奏乞畱公朝不得又屢奏乞畱皆不得至是聞以求賢舉至京寧陽民又奏乞畱上謂吏部尙書蹇義等曰此人去寧陽二十餘年民數數奏畱不己必所及於人者深其令復知寧陽

○增置垻上東馬房倉垻上北馬方倉大使副使各一員

○少保黃淮以疾歸陛辭命行在兵部給舟車復賜鈔萬貫

○行在戶部奏兩淮兩浙煎辦鹽課每歲給工本今應如例遣監生運新鈔給之就令盤驗去年所辦之數上曰國家不欲損民故鹽課給工本但近聞差去監生皆有需求卿等宜戒飭之

○免直隸河間等府民陪馬時行在兵部尙書張本言河間等六府所屬州縣民孳牧馬去年秋盡取赴京備用道途瘦死者五萬五千餘匹應追陪還官上曰馬死於途非孳牧者之過悉免追

○總兵官寧陽侯陳懋奏前者召�於寧夏納米靈州支鹽往平涼慶陽鬻賣而行鹽地方不廣商旅遂稀今河東鹽池久被水潦鹽利不興靈州私鹽轉出他境若仍於寧夏開中暫許靈州之鹽得至狹西山西地界則商旅競至邊儲充實矣上從之命俟河東鹽池有鹽之日仍如舊例

○曉刻太白犯軒轅大星

○丙子命奴兒干等處來朝野人女直頭目者得兀爲可令河衛指揮僉事儹卜爲弗提衛指揮僉事俱襲父職斡冬哈僧住可忙哈帖木兒哈傅剌察等俱爲副千戶孟常三哈可裏因答忽亦思答乃答哈剌脫歡出忽失塔加塔什哥裏忽失答答必納等俱爲百戶賜賚有差

○遼東總兵官都督僉事巫凱奏廣寧舊城中設四衛洪熙元年以其窄狹奏準於城東南二面增築土城以居官軍今欲拆舊城一面使與新城相通以其磚石包砌新城從之

○曉刻月犯天街北星

○丁丑四川酉陽宣撫司土官僉事冉應良遣頭目何政聰玄城等衛指揮僉事木答兀答等來朝貢馬及方物

○弗提衛指揮僉事三哈禿都河衛指揮僉事莽加及其母來朝莽加奏願居京師三哈奏願居遼東自在州賜紵絲襲衣彩幣鈔布棉花仍命順天府及遼東都司給房屋器皿等物如例

○命少師隆平侯張信行在戶部尙書郭惇往狹西整飭庶爲凡有當行者同狹西三司官計議而行必歸至當仍具奏聞務使軍民安妥糧儲足用非有召命無輒回京

○命故都指揮僉事黃誠侄智襲府軍後衛指揮使錦衣衛指揮同知徐斌子毅襲職江淮衛指揮同知車鑑自陳老疾命其子亮代

○降四川都司都指揮僉事韓整充爲事官時巡按四川監察禦史並四川都司布政司按察司俱奏整率官軍七千餘駐威州蠻賊隔溪大肆攻劫焚官署民居掠人畜整坐視不救故降充爲事官戴死罪聽總兵官都督陳懷等調遣俾殺賊立功再畏怯無功必殺不宥

○夜有流星大如杯色靑白有光起奎東南行至天苑炸散

○戊寅行在戶部奏楚府崇陽王嫡次子及永安通山通城三王諸庶子俱授鎭國將軍歲祿各一千石令湖廣布政司於所屬倉庫內米鈔兼支從之

○四川馬湖等府土官知府安璇遣把事田福天全六番招討司土僧印中等來朝貢方物

○賜禿都河等衛指揮僉事脫你哥福余衛舍人勤克奴兒幹都司都指揮同知康旺考郎兀等衛指揮僉事克徹屯河等衛指揮僉事不顏禿東寧等衛指揮金�等鈔彩幣表裏有差

○四川布政司言所屬府州縣官缺多以陰陽醫學等官權署民不信服今官軍徵番寇所急者糧餉缺官督運請凡考滿給由到司者除歷任九載及學官令赴京其餘三年六年者暫存在任督運糧餉待番寇平如例給由上命行在吏部如所奏官缺者選人除授

○夜有流星大如雞彈色靑白尾迹有光出天倉東南行至雲中

○己卯增設甘州前後二衛右千戶以樂安守禦千戶所十二百戶所軍士實之

○庚辰遼東安樂州故指揮僉事王阿里哥出妻子俺失可等來朝貢馬

○升行在吏科左給事中王佐爲行在戶部右侍郎狹西苑馬寺卿曹曾爲順天府尹北京行太僕寺丞劉寧爲本寺少卿以九載考最也鄧川州儒學訓導楊昭爲江西道監察禦史保定府淸苑縣儒學教諭王錫紹興府上虞縣儒學教諭虞祥臺州府儒學訓導儲懋延平府鈔縣儒學訓導郭璘定州行唐縣儒學訓導趙端蘇州府長洲縣儒學訓導鮑堯夫爲給事中錫行在戶科祥行在禮科懋璘行在吏科端行在兵科堯夫行在工科交阯宣化府知府黃安爲廣東布政司左參政北京行部兵曹淸吏司員外郎楊庸爲河南布政司右參議行在戶部四川淸吏司員外郎石堅爲四川布政司右參議遼東苑馬寺少卿侯聚爲廣東按察使山西道監察禦史徐義爲廣東按察司副使河南道監察禦史熊鑑爲山東按察司副使調福建布政司右參政楊敬爲湖廣布政司右參政四川布政司右參議胡俊爲江西布政司右參議攺大理寺丞張宗璉爲常州府同知江西道監察禦史蔣思誠爲雲南羅次縣知縣二人皆以奏事不稱旨故攺外任復楊信嚴州府桐廬縣知縣升從六品祿孫貴鳳陽府五河縣典史升從九品祿二人俱九載考最以其民奏乞畱之故有是命

○命哈密差來哈只火者爲副千戶阿老丁哈利甫丁回回馬哈麻答兒月失皆爲百戶

○夜有流星大如雞彈色靑白有光起羽林軍東南行至濁

○壬午寧王權奏府中乏內使上遣中官送火者二十人往賜之

○蜀王友堉奏前後調發官軍校尉七千餘人助討松潘叛寇上嘉其能盡藩職恭朝命賜書獎勵之

○曉刻月犯軒轅南第二星

○癸未起復工部尙書甄庸時庸以親喪家居行在吏部尙書蹇義等言南京工部事繁而堂上缺官故有是命

○賜阿木河等衛指揮僉事散撒剌兒等衛指揮僉事卜也哈哈剌等處回回打剌罕賽因馬哈木及烏思藏剌麻鎖南相竹等鈔彩幣表裏有差

○可木河等衛指揮僉事亦令加等喜申衛百戶能哥等屯河衛女直頭目答必納等來朝答必納等二人奏願居自效命爲百戶亦令加等十六人奏願居遼東自在州各賜紵絲襲衣彩幣鈔布仍命順天府及遼東都司給房屋器皿等物如例

○甲申嚴反逆家屬在逃之令先是髙煦叛官吏軍民多從之者於法全家男子斬婦女給配上不忍一槪加刑止戮正犯余家屬悉宥死發戍邊或京衛爲匠或給官家爲奴其發戍邊者往往謀害解送之人而逃爲奴者亦多逃歸其鄕上聞之命五城兵馬及衛所府縣巡檢司捕之又命行在都察院榜示中外未獲者許出首犯者及藏匿者處死首得實賞鈔一千貫榜出後逃者能自首宥死仍發原配所或不首而自回原配所亦免罪

○乙酉雲南麓川宣慰使思任發等遣頭目陶孟忙孟放南甸州土官知州刀貢罕遣頭目刀怕緬甸軍民宣慰司頭目莽得剌遣通事立景景東府土官知府陶幹遣舍人陶吾蒙化州土官知州左伽弟昶及木邦軍民宣慰使罕門法遣頭目招路巴四川烏撒軍民府土官知府阿能等來朝貢象馬及金銀器皿方物

○召遂安伯陳英還京師仍敕都督陳景先總理薊州永平山海軍務

○賜平江伯陳瑄所統運糧官軍鈔指揮八錠千戶衛鎭撫六錠百戶所鎭撫五錠旗軍四錠俱於淮安楊州官庫支給

○初保定伯梁銘奏求南京故都督韓觀舊宅上許之旣而有言觀妻子尙居其中上曰觀舊功臣豈可奪之遂命工部別與銘

○設狹西都司洮州衛僧綱司置都綱一員

○夜有流星大如雞彈色靑白有光出昴東北行入五車又有流星大如雞彈色赤有光出營室東南行入南河明宣宗章皇帝實錄卷之三十一

宣徳二年九月丙戌朔

○丁亥上命行在刑部都察院北京行部凡武職及旗軍見系鞫者悉錄其情輕重以聞

○升遼東都指揮同知康旺爲都指揮使都指揮僉事王肇舟佟答剌哈爲都指揮同知東寧衛指揮使金聲爲都指揮僉事旺等累使奴兒幹招諭上念其勞故有是命

○直隸鳳陽府霍丘縣廬州府無爲州及英山縣安慶府懷寧縣浙江嚴州府遂安縣湖廣襄陽府榖城縣四川重慶府長壽縣各奏人民缺食已給官倉稻榖賑濟具以數聞上諭行在戶部臣曰四方言災傷多矣卿等宜畱心卹民毋使重困

○夜有流星大如雞彈色赤尾迹有光起壁東南行至天苑旁

○戊子夜有流星大如雞彈色靑白尾迹有光出營室西北行至雲中

○己丑命故都指揮僉事帖木兒海牙子脫丹帖木兒襲父職帖木兒海牙本忠勇王金忠部屬同忠來歸授以是官至是病故忠請官其子上命襲職

○辛卯行在工部奏自通州至山海橋梁路道爲雨潦所壞驛站房宇亦多損漏請遣錦衣衛能幹官一員馳驛往督軍衛有司量撥軍民修治上曰此聞錦衣衛官差遣在外多貪虐厲民只遣工部廉能官庶幾不擾

○壬辰上閱法司所上武職旗軍所犯罪狀命之曰凡謀叛彊盜謀殺人得財謀殺人造意反加功支解人爲從懷挾私讎故勘平人致死臨陣在逃僞造印信鬥毆殺人威力制縛人致死夫毆妻致死彊奪良家妻女誣告人致死白晝搶奪傷人者皆依律監守自盜常人盜倉庫錢糧等物邀截實封受財枉法榜例重罪放火故燒倉庫及官物竊盜拒捕謀殺人傷而不死造意科斂軍糧因公擅科斂及凡流徒杖罪官戴罪旗軍俱宥罪發隨內官迆西公幹還日官復原職旗軍復原伍笞罪官旗軍俱罰輸作復職役是日決遣四百餘人

○癸巳遼東總兵官都督僉事巫凱奏遼東今歲大熟進所產嘉禾

○賜四川馬湖府把事田福天全六番招討司土僧印中酉陽宣撫司頭目何政聰玄城等衛指揮僉事木答兀哈等鈔有差

○甲午重陽節賜文武羣臣宴

○夜月犯十二國代星

○乙未敕諭少師隆平侯張信尙書郭惇及狹西三司曰聞蘭縣等處天旱民饑卿等卽遣人視之如其果然則今年軍屯子粒民間秋糧悉與蠲免仍加意撫卹凡文武衙門官吏及朝廷差去之人並不許生事擾人違者執而罪之

○四川長河西魚通寧遠等處宣慰使喃哩哥遣番僧阿松界等來朝貢馬

○是日總兵官安遠侯柳升等師至交阯隘畱關黎利及諸大小頭目具書遣人詣軍門乞罷兵息民立陳氏之後主其地升等受書不啟封遣人奏聞時賊於官軍所經之處悉列柵拒守官軍連破之直抵鎭夷關如入無人之境升意易之升𨿽勇而寡謀時左副總兵保定伯梁銘參贊軍事尙書李慶皆病禮部郎中史安主事陳鏞言於慶曰觀主將辭色皆驕驕者兵家所忌兄逆賊譎詐或示弱以誘我且璽書諄諄戒諭當防賊設伏此安危之機也公須力疾言之慶彊起輿升力言升諾之然猶不嚴戒備前至倒馬坡獨與百數十騎先馳度橋旣度而橋遽壞後隊阻不得進升所履皆淖泥地賊伏兵四起升中鏢死從升者皆陷沒於是右參將都督崔聚斂兵整飭部伍是日梁銘病死明日李慶亦死又明日崔聚率官軍進至昌江遇賊官軍少而賊眾官軍奮力死戰賊大驅象以助勢官軍遂亂聚爲賊所獲賊大呼降者不殺官軍或死或奔散歸竟無降者郎中史安主事陳鏞李宗昉等是日皆死惟主事潘厚一人脫歸升安慶懷寧縣人父徳洪武中任燕山中護衛百戶升代職從太宗皇帝靖內難大小二十餘戰俱有功事平累升中都畱守司都指揮同知永樂三年升左軍都督僉事四年隨英國公張輔平交阯六年封安侯伯八年充副總兵扈從北徵至玄冥河敗虜寇封奉天靖難推誠宣力武臣特進榮祿大夫柱國安遠侯食祿千五百石往鎭寧夏召還充大營總兵扈從北徵至蒼崖峽鬼力兒河慶州皆與有勞仁宗皇帝卽位加太子太傅至是充總兵官率師徵交阯卒升爲人質直簡靜馭眾處事俱平易臨敵敢勇勝輒自矜然寡謀略竟以是致敗云銘河南汝陽縣人洪武中襲父職爲燕山前衛百戶太宗皇帝靖內難侍仁宗皇帝守北京時敵兵圍城銘戰鬥甚力累建奇功積官至後軍都督僉事侍仁宗皇帝監國於南京坐贓下獄永樂十九年赦復職命往廣東捕倭仁宗卽位升都督同知命鎭寧夏厚賚遣之念守城功封保定伯至是病卒銘處心坦夷制事寬簡而勇敢精悍遇寇當先能撫綏士卒使銘不死聚未至於敗聚鳳陽懷遠縣人初從太宗皇帝靖內難以功累升薊州衛指揮使永樂八年扈從北徵敗虜寇於廣漠戍升河南都指揮僉事洪熙元年升左軍都督僉事至是同柳升等徵交阯升死眾敗聚斂兵復戰力不支爲賊所獲彊聚諭眾降聚不屈賊百計彊聚降終不屈賊遂殺之慶順天府順義縣人洪武中以國子生署都察院右僉都禦史後授刑部員外郎升紹興知府永樂元年召爲刑部侍郎五年攺都察院右副都禦史營建北京升工部尙書二十二年調兵部尋兼太子少保仁宗皇帝命侍上謁孝陵慶約束侍從將士不敢秋毫犯民上欲獵亦屢諫止遂畱南京兵部安遠侯柳升等徵交阯命慶參贊軍事至廣西病作及交阯境遂卒慶平直剛果遇事敢爲不畏彊禦深嫉脂韋媕婀者以嚴馭下以恕用法有幹局其在刑部時所領事多不得數至部凡屬吏與囚交通或私饋飲食慶輒知之加重罰眾畏憚不敢肆仁宗卽位大理少卿弋謙言事其中有過於矯激者仁宗不悅時大臣如呂震劉觀蹇義虞謙吳廷用交口傾之賴仁宗不聽時惟慶及夏原吉不語然自是言事者少仁宗寤遂降敕自引咎且勉諭謙又責羣臣之嘗傾謙者震等乃大愧於慶兩人時治山陵事多趣辦中官或有過求慶執不與至相詆詰不爲動若他事有未便亦侃侃爭論未嘗苟徇當時皆嚴憚之號爲生李若論慶學與守亦未嘗有聞焉

○丙申敕鎭守山西都督李謙及都司布政司按察司曰近有人自虜中回言韃寇蜂屯飲馬河簡閱壯夫健馬似圖南侵又得武安侯奏大同西北夜屢有火此寇譎詐情僞未可知須預爲之備可練士馬固城堡謹烽燧遠斥堠寇至堅壁淸野勿與之戰使彼無所得朕將親率六師按邊得之必剿滅乃已其悉心以副委任欽哉

○永昌衛舍人把木等福余衛舍人勒克木等來朝皆奏願居京自效賜紵絲襲衣鈔布仍命有司給房屋器皿等物如例

○命故羽林前衛指揮僉事捏可來孫把頭不花襲流官指揮僉事

○賜遼東安樂州故指揮僉事王阿里哥出妻子俺失可等鈔紵絲綿布襲衣有差

○陽武侯薛祿言神機營原操官軍分遣徵戍者萬七千餘人逃亡者千四百餘人請於附近諸衛選補從之

○設壽陽平定井陘三遞運所先是巡按山西監察禦史賀敬言北京眞定府獲鹿縣至山西太原府楡次縣路通狹西凡諸有司及西番酋長貢獻經過州縣起集人車遞送未免遲誤或致疏虞若令預備有妨農事宜於壽陽縣平定州井陘縣各置遞運所爲便事下行在兵部議至是尙書張本等議宜如敬言設置而於山西河南遞運稀少之處凡七所每所先撥牛車二十輛防夫三十名均分三處接遞上從其言

○丁酉朝鮮國王李祹遣陪臣安壽山金乙賢等貢馬五千匹

○升通州衛指揮僉事焦禮爲本衛指揮使

○以緬甸大頭目莽得剌爲緬甸宣慰使初緬甸宣慰使新加斯與木邦讎殺而死子弟皆潰散緬甸頭目耆老共推大頭目莽得剌權理一方夷民順服恭修職貢至是行在兵部請行總兵官及雲南三司體審莽得剌果爲夷人所信宜與實授上曰遠方蠻夷因人情而遂與之使兵寢民安亦撫夷之道其卽授爲宣慰使不須再行體審

○置雲南麓川平緬軍民宣慰使司大店驛丞一員以土人刀捧怯爲之從宣慰使醜暗癸所奏也

○夜有流星大如碗色靑白有光出天紀後有二小星隨之西北行至遊气炸散又有流星大如杯色靑白有光起文昌東北行至近濁曉刻太白犯右執法

○戊戌上禦奉天門謂尙書張本等曰各處充軍之人皆令軍衛遞解本圖利便比聞其爲害不細將所解之軍拘囚困苦非理淩虐或受賄賂縱之在逃或逼迫致死取其財物卿等但知遣發更不關防宜如永樂中故事遣官於經由之處閱視接送若仍踵前獘卽令所在官司治其罪職官則具奏治之庶俾人知警懼以革前獘

○行在工部尙書吳中等奏宣府前衛城垣臨邊其東北六門請以磚砌從之

○行在大理寺奏決重囚言汾州民粗知醫用藥無效恕其鄕人求他醫用咒咀術殺之法當斬上問不枉之否對曰皆有左驗已伏罪上曰醫術本在活人不能其術乃爲邪術殺人然咒咀亦豈能殺但其心當誅誅之如律

○己亥宥浙江按察使林碩命復任先是中官裴可力督事浙江有賜千戶者以賄結之裴惟湯之言是信湯因勢漁獵百姓驅迫郡縣無不承順碩時初至振舉憲紀旌別善惡湯懼不容讒於裴裴亦懼遂誣奏碩譏誹及沮格詔旨上遣人追碩旣至親問之曰爾勿怖但盡實對碩叩頭言臣本庸下往年爲禦史嘗巡按浙江小人多不便臣今升按察使至浙江未久中官在彼者相見皆歡然無片語相乖迕蓋其左右小人舊不便臣者設謀造詐欲去臣以自便耳臣前爲七品官陛下卽位之初卽超升三品位重祿厚臣旦夕孜孜惟恐不能報聖恩況敢有不忠之言天地鬼神鑑臨在上臣實無誹謗語上曰朕固未信是以面問汝今旣明白汝卽馳驛復任但遇民瘼事悉奏來朕推誠心以待臣下汝無他慮汝遇民瘼不言卽是失職罪不可逃矣遂降敕切責裴上顧侍臣曰小人造言讒害君子歸必罪之不貸也蓋碩初被逮眾皆危之旣見遽釋之喜動中外頌聖徳云

○攺浙江按察使李素爲湖廣按察使敕諭素曰此追按察使林碩至京已命復職湖廣江漢重鎭耳目紀綱之寄必在得人爾嘗佐藩於彼悉彼民情今命爾爲湖廣按察使敕至爾卽赴任尙益愼乃操勤乃職以副委任欽哉

○庚子上謂侍臣曰比聞平陽府夏秋亢旱稼穡無收而他處不以聞豈其有畏忌乎卽下敕山西布政司按察司遣人體訪凡有旱傷去處今年民間糧艸悉與蠲免仍令有司善加撫卹毋致流移

○辛丑上視朝罷禦左順門與侍臣論理兵經國之道上曰朕昨觀宋史宋太祖承五代分裂之餘平湖南平蜀平江南俘嶺南劉鋹太宗並有吳越親徵太原降劉繼元當時兵力足以混一而幽薊之地終不復中國何也侍臣對曰自石晉以關南諸郡賂契丹飛狐以東重關復嶺爲胡虜所有幽薊之南平壤千里蕃漢共之用兵不易也上曰禦狄之道守備爲先彼得其險已非我利況當時契丹彊盛無可乘之機乎然使宋之子孫謹守憲章練兵以備之恆如開寶淳化之時亦足以保其成業何熙寧至宣和小人用事國多獘政遂至金虜之禍髙宗南渡並中原而棄之國勢陵夷有其漸矣

○壬寅賜往奴兒幹及招諭回還官軍鈔千戶一百錠百戶八十錠旗軍四十錠命遼東都司給之

○夜有流星大如雞彈色靑白有光起漸臺西行至天紀

○癸卯命太子太保成國公朱勇少師吏部尙書蹇義爲正副使持節冊安慶衛指揮紀詹女爲梁王妃安鄕伯張安行在吏部郎中陳叔剛爲正副使持節封周定王第十子有熲爲遂平王十一子有熅爲封兵王十二子有熼爲羅山王十三子有火�岡爲內鄕王十四子有燆爲胙城王冊中兵馬副指揮任廣女爲鎭平王妃中兵馬副指揮薛顯女爲宜陽王妃中兵馬副指揮李潤女爲遂平王妃致仕指揮僉事張政女爲封丘王妃次女爲羅山王妃西城兵馬副指揮楊演女爲內鄕王妃南城兵馬副指揮鄧義女爲胙城王妃命刑部右侍郎吳廷用兵部郎中趙豫爲正副使持節封秦隱王第四子志土�保爲宜川王冊西安後衛指揮同知王輔妹爲宜川王妃西安右護衛指揮僉事何忠女爲保安王妃

○狹西鳳翔府扶風岐山鳳翔寶雞麟遊汧陽郿七縣西安府髙陵武功醴泉三縣各奏自四月至七月不雨田谷枯槁上命行在戶部及狹西布政司按察司加意撫民驗畝蠲糧

○乙巳泰寧等衛指揮同知安忽裏指揮僉事把禿不花千戶輕孩及狹西洮州番僧亦什藏卜等來朝貢馬

○命故山東都司都指揮僉事王銘子宣襲指揮同知於金吾右衛帶俸金吾右衛指揮使主得子能襲其父職關童婿陸拾襲流官指揮同知

○置雲南都司金齒軍民指揮使司瓦甸長官司吏目一員幹崖長官司雷弄驛丞一員

○行在戶部尙書夏原吉言在京文武官及軍校人等俸糧應支米者往往過期不赴倉關支請自今過期者如例攺折鈔又有訴隨駕往北及公差在外南京道遠缺人關支以致失期今貧乏仍欲支米者請自宣徳二年六月始未過一年者今仍支米若一年之後皆循例全支鈔又言差往奴兒幹官軍三千人人給行糧七石總二萬一千石宜循例於遼東都司支給從之

○行在錦衣衛指揮何敏奏七月內臣令番僧失剌藏卜等至諸簇寨招諭番蠻麥匝寨番人結弟言我向化四十餘年未嘗敢亂近指揮陳傑千戶錢宏等率軍卒至徧索生口不勝擾害故殺傑等今朝廷悉宥我罪又賜彩幣請攺過自新又言松潘所屬生熟番一十簇計戶萬餘已從招撫黑水生番二處就令結弟往招撫占藏卜等九簇未始從亂今亦撫定時都指揮蔣貴聞敏撫諭向化卽遣人止狹西官軍勿進且具本附敏奏上謂行在兵部臣曰蠻夷叛服無常敏旣輕信貴又昧於料事輒止狹西之兵若彼狙伺復生異圖必有後悔

○丙午上語吏部尙書蹇義等曰昨四川龍州奏地連生番近遭攻劫蓋緣州治勢輕請升爲宣慰使司修築城池置軍鎭守庶幾民得安業此事已令卿等議之今朕思之龍州開治歷年久矣生番接境自昔已然近日之事蓋因失於防愼若能覺察豈致疏虞且彼土人若有徵調聚則爲兵散則爲民豈不自便今欲編集入伍蠻性未必樂從祖宗建置已定惟當謹守彼蓋乘勢要求若使得志邊方小人必將仿效生事造端不可不愼今但須遵守舊章不必更議

○戊申封右軍都督府左都督李英爲推誠宣力武臣特進榮祿大夫柱國會寧伯食祿一千一百石給賜誥券贈其三代及妻

○以招諭遠夷功升金吾右衛正千戶蔣旺通州衛正千戶李北斗奴俱爲指揮僉事

○賜奉使哈烈等處錦衣等衛官軍指揮同知也忽等一千四百二十二人鈔絹彩幣表裏有差

○賜雲南麓川宣慰司土官宣慰使思任發等所遣頭目陶孟忙孟放緬甸宣慰司通事丘景木邦宣慰司頭目思路巴景東府舍人陶吾南甸州頭目刀怕蒙化州土官舍人左曰�永及四川烏撒軍民府土官知府阿能等鈔紗羅彩幣表裏及紵絲襲衣仍遣內官云仙等賫敕賜思任發及潞江安撫司土官安撫曩壁等絨錦紗羅彩幣表裏有差

○己酉行在戶部尙書夏原吉奏京師文武官吏旗軍並工作軍士夫匠用糧數多慮倉儲不給請以浙江江西湖廣並直隸蘇松等府今年定撥淮安徐州秋糧發民運赴通州倉其平江伯所運淮安等倉糧少則於南京倉內關運上從之命侍郎王讓曹本金庠蘇瓚副都禦史陳勉往督其事

○賜四川長河西魚通寧遠等處宣慰司番僧阿松界等鈔彩幣表裏有差

○庚戌迆北韃靼孛羅赤來歸奏願居京自效命爲所鎭撫賜冠帶金織襲衣彩幣銀鈔鞍馬仍命有司給房屋器皿等物如例

○辛亥賜哈密忠順王卜答失裏忠義王脫歡帖木兒紵絲各二十表裏忠順王母十表裏王妃各八表裏賜其都督都指揮指揮千戶二十三人有差

○壬子命故錦衣衛指揮使李正子端襲職

○賜奉使亦昔闊等處官軍錦衣等衛指揮僉事喜剌丁等六百六十一人鈔絹彩幣表裏襲衣有差

○直隸大名府長垣縣開州保定府祁州及徐州丰沛蕭三縣各奏七月內連兩穀豆皆傷鳳陽府宿州奏六月西河水溢渰近河田土積久不消農種無獲上命行在戶部遣人覆視蠲其租稅

○癸丑賜泰寧衛指揮同知安忽裏指揮僉事把禿不花千戶輕孩等七十七人及狹西洮州番僧亦什藏卜等鈔彩幣表裏金織襲衣

○遣內官張福等賫敕賜沙州等衛都督困卽來等官及亦昔闊地面頭目卜花伯顏臺等彩幣表裏有差○甲寅以明日下元節遣鄭王瞻埈祭長陵獻陵

大明宣宗章皇帝實錄卷之三十二

宣徳二年冬十月乙卯朔享太廟

○遣中官祭司井之神

○日生左右珥色靑赤鮮明

○丙辰上禦奉天門諭少師吏部尙書蹇義等曰書云萬邦黎獻共惟帝臣惟帝時舉蓋天下未嘗無賢賢者亦皆願仕在乎人君舉用之耳朕下詔求賢意亦誠切天下之大豈無若伊尹傅說諸葛孔明者而皆不見舉比者一二大臣所舉薦或旣受職卽以賄聞或以庸鄙曠位大臣所舉如此朕何賴焉卿以進賢退不肖爲職尢當爲朕畱意舉能其官惟爾之能必使野無遺賢官無廢事然後副朕意義等頓首受命

○丁巳昏刻有流星大如杯色赤尾迹有光出女牀東北行入閣道五鼓有流星大如碗色赤光燭地起北河西南行至參旗

○戊午直隸太平府蕪湖縣奏今年五月久雨江水泛溢渰官民田一百五十八頃有奇命行在戶部遣人覆視蠲除租稅

○夜有流星大如雞彈色靑白尾迹有光出狼星旁西南行至濁五鼓有流星大如雞彈色赤尾迹有光出紫微東蕃西北行至濁又有流星大如杯色靑赤有尾光燭地出軒轅西南行入星宿

○己未上諭三法司官曰今天气向寒見系罪囚非罪惡深重者速點檢發遣勿令久淹

○泰寧衛指揮僉事脫火赤朵顏衛頭目完者帖木兒子打不乃所鎭撫答剌哈出等來朝貢馬

○以使遠夷勞升金吾右衛世襲指揮使馬諒爲都指揮僉事羽林前衛流官指揮使把臺和尙府軍衛流官指揮使王觀俱與世襲千百戶旗軍各升一級

○命宣府左右二衛官還宣府永樂中以二衛官軍屯定州後以口外少軍守備令悉還宣府而二衛掌印指揮千百戶經歷等官及新收太原護衛官軍三千人尙皆在定州至是指揮黃輔等言不便於行事遂命俱還宣府蒞事

○罷湖廣都司都指揮僉事張貴官謫爲軍貴徵進交阯逃回事覺都察院言其法當死上特命宥死降充軍

○庚申命太子太保陽武侯薛祿太子少傅工部尙書兼謹身殿大學士楊榮爲正副使持節冊中兵馬指揮張本女爲鄭王妃太師英國公張輔行在禮部尙書胡濙爲正副使持節冊東城兵馬指揮靖安女爲襄王妃行在戶部左侍郎李曰�永刑科都給事中康健爲正副使持節冊荊州左衛千戶杜俊女爲興山王妃荊州左衛指揮僉事胡淸妹爲松滋王妃命遼簡王長女江陵郡主配枝江縣知縣趙溥子慶命慶爲儀賓賜之誥命

○辛酉夜有流星大如杯色赤有光起天柱西北行至天廚

○壬戌賜都督張昇馬亮髙成馬聚譚靑都督同知程忠楊澤任禮髙文馮斌都督僉事郭志祁英李玉王敬韓僖李道郭義錦衣衛指揮使李順劉慶中所正千戶王曾二十人誥命時昪等同奏請授行在兵部言武臣頒誥之例俟淸理貼黃然後給授上曰昪朕舅氏馬亮輩多效勞勤錦衣衛官朝夕侍衛左右俱與之勿拘例

○攺行在大理寺左少卿李謙爲饒州府知府謙初出使廣東陛辭言不能出口上諭行在吏部曰謙言語如此豈宜在朝行俟還攺外任至是還遂攺知府

○賜奉使蘇祿等國回還福州左等衛千戶趙淸等及朝鮮國使臣安壽山金乙賢等四十一人鈔彩幣表裏綿布有差

○夜有流星大如杯色靑白尾迹有光出勾陳后有一小星隨之西北行入天棓

○癸亥賜朝鮮國貢使安壽山等宴

○夜有流星大如杯色黃白有光起畢西行至奎

○甲子給周府汝南新安永寧汝陽祥符鎭平宜陽遂平封丘羅山內鄕胙城十二王歲祿各二千石內支米五百石餘皆折鈔

○巡撫狹西少師隆平侯張信行在戶部尙書郭惇言西安等府洮岷等衛自永樂二十一年至宣徳元年逋欠稅糧米麥布絹綿花諸色課程皮張茶鹽馬艸動計五六百萬諸府縣今歲多旱秋田無收徵輸實難乞令所欠布絹仍徵本色米麥馬艸皆折收鈔及他物準作官軍俸糧或收貯待用其宣徳元年稅糧等項皆徵本色宣徳二年無災之處一體徵收有災之處糧艸乞賜蠲免上悉從之

○乙丑擢廣西柳州府照磨曾節爲行在河南道監察禦史起前通判姚兼善爲行在江西道監察禦史二人皆以求賢舉用升河間長蘆鹽運使梅應魁爲廣東右布政使常徳府知府應履平爲貴州按察使行在河南道監察禦史劉鼎貫爲四川按察司副使行在刑部雲南淸吏司主事袁文華爲山東按察司僉事江西淸吏司主事許安爲廣東按察司僉事貴州思南府通判卓禮爲本府同知禮以九載考滿赴京所屬長官司奏處事公平撫民有道蠻夷得安若攺授他任眾心失望且本府久缺知府請用禮爲之上謂行在吏部臣曰蠻夷不易馴服通判能得民心亦良吏也其以爲本府同知吏部言比以貴州諸府事簡革同知上曰升之所以順民情勿拘定制復王謙直隸壽州知州升從四品祿謙考滿當升以其民保畱特命復職而升其祿攺河南布政司左參議王仲壽爲湖廣布政司右參議浙江布政司左參議許能爲山西布政司右參議俱以親喪服闋無左參議缺故攺授云前行在兵科給事中金文英親喪服闋命復其職降四川布政司右布政使何順爲北京行太僕寺丞時監察禦史劾奏順不勝任行在吏部言當降雜職上念太宗皇帝靖內難時順有守城功後爲紀善給事中事仁宗皇帝最久故有是命

○磁州逃民三十二人奏初歸又遭旱災宣徳元年秋糧乞優免上謂行在戶部臣曰已有詔書免徵此必有司故違使朝廷失信卽與除豁今後更有違詔行事者重罪之

○丙寅上禦武英殿觀唐玄宗所書孝經顧謂侍臣曰堯協和萬邦本於親九族舜紹堯致治本之克諧以孝蓋帝王之治皆自親親始旣又論玄宗嘆曰靡不有初鮮克有終玄宗之謂矣又曰漢唐諸君文帝太宗能納諫文帝幾致刑措太宗致貞觀之治亦皆受善言之效善言有益於君徳有補於治道如此豈可不聽上閱三法司所上系囚罪狀諭之曰凡監守自盜受財枉法盜官畜產常人盜倉庫錢糧邀截實封及犯榜例重罪者俱宥死並徒流笞杖罪悉如例輸作凡工匠死罪鎖鐐終身輸作徒流笞杖罪論年限輸作是日決遣八百餘人

○總兵官武安侯鄭亨奏大同境外屢有煙火慮虜寇擾邊備禦軍少太原前等衛官軍二千人比暫回山西防禦今被無事乞仍遣備邊上命行在兵部以一千人益大同余畱山西

○丁卯給龍門等口及諸臺墩守備軍士胖襖褲鞋

○日生暈已而上生背气一道色靑赤鮮明昏刻有流星大如雞彈色赤有光起婁東南行至近濁

○己巳巡按四川監察禦史嚴孟衡及四川布政司參議李學�力奏爲事官韓整先領兵徵番蠻受成都各衛從徵官軍銀四百餘兩馬五匹並彩叚又奸污千百戶及軍民妻女都指揮髙隆亦肆貪淫與整坐視威州受圍三月之上不行赴援指揮吳瑋等同坐失機並奏千戶錢宏等激變番蠻規免徵進交阯千戶尙淸等亦奏番人方叛時卽遣人馳報禦史三司而禦史三司皆以爲虛妄報至十三次方調軍所調又皆羸弱之人兵器不備遂致賊勢滋盛上曰淸之罪已著其言不可聽顧都禦史劉觀等曰千戶錢宏等激變番蠻韓整髙隆等虐害軍民失機誤事致使叛寇愈肆凡軍政不肅由威令不行威令不行由己身不正朕於此輩豈可姑息周世宗斬敗將七十餘人而軍聲大振所向克捷今須遣禦史及錦衣衛指揮公正廉幹者各一人往同都督陳懷及三司官審問具實以聞凡有罪者朕斷不容之乃命行在錦衣衛指揮任啟監察禦史李旺往究其實

○庚午朵顏衛百戶把孫等來朝貢馬

○貴州新化變夷等六長官司奏貴州各府學校新立諸生皆自童蒙入學蠻性未除學業難就若比內地府學每歲選貢實無其人請比縣學三年一貢上曰邊郡立學欲其從化耳豈可遽責成材宜令所司隨宜選貢

○浙江松門衛小旗諸伯聰妻史氏一產三男命如例給賜

○辛未定蘭縣中鹽糧例淮浙鹽每引納米麥三斗五升川鹽米麥二斗先是都督李英以西寧極邊控制番夷請廣儲積欲援洪武十九年例於西寧中鹽遂命行在戶部議至是尙書夏原吉等奏蘭縣附近黃河路當衝要且近年漧旱軍民缺食請先於蘭縣召�中納候儲積已充於西寧開中並上所議則例從之

○壬申上禦文華殿翰林儒臣進講易觀大象畢上曰古者帝王有巡狩之禮後世何以不行講臣對曰古之君臣上下往來以通禮意至秦尊君抑臣斯禮遂廢上曰亦世勢不同也舜時五載一巡狩觀虞書所載二月至東嶽五月至南嶽八月至西嶽十一月至北嶽一年徧天下五年又去以後世觀之人君一出千乘萬騎百姓供億不亦難乎成周十二年一巡已與虞時不同矣況後世乎予以爲治貴有實效巡狩之禮考制度觀民風明黜陟此其大節也誠能體古帝王之心選任賢良撫養百姓崇徳報功畢協至公不患制度不一民風不振若以後世侍衛之眾徵求之廣欲行時巡之禮難矣

○鎭守山西都督李謙奏廣昌王濟熇有病無醫上命行在禮部卽遣人馳驛往山西令布政司擇精於醫者視療

○癸酉夜有流星大如雞彈色赤有光起太微垣東北行至遊气

○甲戌廣昌王濟熇薨王晉恭王第七子訃聞上輟朝二日命有司治喪葬遣官賜祭謚悼平

○福余等衛指揮僉事俺失塔木兒等來朝貢馬

○夜月掩五諸侯東第二星

○乙亥琉球國中山王尙巴志遣使者阿蒲察都等奉表貢方物初阿蒲察都與浮那姑是同行異舟遇風相失至是始至

○巡按山東監察禦史李素奏東昌等府髙唐等州所屬地方自七月初至八月終不雨又狹西西安府咸陽盩厔興平三縣淮安府安東淸河二縣各奏今年自春歷秋不雨田谷槁死命行在戶部下有司寬卹

○丙子涼州永昌山丹土韃官軍擺擺羅哈剌等七十家居哈密者皆思歸令怕哈木來奏願赴京師效力上遣內官李信林春賫敕諭哈密忠順王卜答失裏忠義王弟脫歡帖木兒俾悉遣來

○升行在鴻臚寺序班王息爲指揮僉事錦衣衛支俸不任事以使外夷功也調行在府軍左衛指揮僉事黃鎭龍江左衛指揮僉事劉武俱任行在錦衣衛仍守黃船

○行在兵部奏隆慶右衛故百戶霍玉無應襲子孫止一女年十歲當如舊例月給米五石優養俟其適人則罷給上從之因諭之曰祖宗立法最爲仁厚旣不負前人之功亦不使其後爲無告之人恩意曲盡矣凡若此等卿等當務推行

○巡按四川監察禦史及四川都司布政司按察司奏番蠻復出焚毀綿竹縣官署民居大掠人畜仍肆劫茂威等州官軍與戰所鎭撫侯璉等死之上曰果如吾料遂敕都督陳懷及都指揮蔣貴等進兵剿捕

○夜有流星大如雞彈色黃赤有光起壁西北行至車府

○丁丑狹西西寧衛淨覺弘濟大國師三丹藏卜以修完寺宇差剌麻完卜捕黑般等進馬謝恩

○四川都司都指揮僉事髙隆奏蠻寇焚綿竹諸縣官民廬舍已移文本司增調官軍策應至今未至其奏自加統兵官三字於銜上上以示行在兵部尙書張本曰凡稱統兵官者必有朝廷制諭隆四川都指揮初無制諭何得僣稱隆罪非止一端爾卽封此奏付任指揮及禦史觀之擒問畢悉具奏來

○戊寅交阯總兵官成山侯王通等大集軍民官吏出下哨河立壇與黎利盟誓約退師遂宴利且遺利金織文綺表裏利亦奉重寶爲謝

○日未出有紅雲一道起正東濁西南行

○己卯賜泰寧等衛指揮僉事脫火赤等二百一十九人朵顏衛頭目完者帖木兒子打不乃所鎭撫答剌哈出百戶把孫等鈔彩幣表裏金織襲衣有差仍賜完者帖木兒鈔幣

○湖廣荊州府松滋縣浙江杭州府新城縣嚴州府壽昌縣各奏歲荒民乏食已借預備倉谷給之秋成償官悉具數聞上罷朝禦左順門少保夏原吉等侍因語及古人信讒事上曰讒慝小人眞能變白爲黑誣正爲邪聽其言若忠究其心則險是以帝舜堲讒說孔子遠佞人唐太宗以爲國之賊朕於此等每切防閒若有其萌必杜絕之不使姦言得人枉害忠良齊殺斛律光國遂以弱朕常非之汲黯正直姦邪寢謀卿等所宜務也原吉等頓首曰幸遇聖明在上臣等敢不竭盡愚直

○庚辰敕工部尙書黃福交阯布政使阮勛曰爾福淸忠正直秉愛民之誠勛忠敬純良堅事君之節皆先朝老成今交阯未靖發兵徵討特命卿二人參贊總兵機務其同心協力運謀建策和輯將帥獎勵軍士早成平定之功用安一方之眾事有當陳奏者密封以聞往攄乃誠用副隆委欽哉

○東寧衛土官百戶李耀四川建昌衛故土官指揮使安普容叔安均及把事張眞等來朝貢馬

○賜差往奴兒幹指揮僉事金聲等官軍鈔有差

○攺行在禮科給事中張盤爲山西遼州判官時盤自陳有疾不堪近侍故有是命

○行在戶部奏會寧伯李英歲祿一千一百石其中三分米麥兼支英家口在西寧宜於本衛夫給爲便從之

○行在鴻臚寺奏凡公侯伯蒙賜詣命例應上表謝恩比者會寧伯李英忻城伯趙榮同日受誥獨英上表謝榮無表簡慢不敬請付法司上曰武人子弟傲惰不學故爾其宥之

○是日徵南將軍黔國公沐晟等師至交阯水尾縣之髙寨賊於水陸二路俱以眾拒守道梗不通晟等督造兵舡遣人分哨逐程而進

○辛巳升廣西道監察禦史李琦爲行在禮部左侍郎雲南道監察禦史羅汝敬爲行工部右侍郎行在鴻臚寺少卿徐永達爲本寺卿行在禮科給事中黃驥爲行在通政司右通政

○升鷹揚衛指揮僉事張凱爲都指揮僉事金吾右衛副千戶田﹤宀十見﹥爲指揮僉事

○行在禮部奏故指揮牛諒等三十三人例應賜祭從之

○夜有流星大如杯色赤有光起閣道西北行至近濁

○壬午行在鴻臚寺奏進安南黎利等所與總兵官安遠侯柳升等書曰僕聞之孟子曰惟仁者爲能以大事小惟智者爲能以小事大以大事小樂天者也以小事大畏天者也昔當太祖皇帝龍飛之初我安南前國王先諸國以入貢特蒙褒獎錫以王章世守封疆朝貢罔缺自黎季犛作孽覆其宗祧上欺朝廷下重民苦太宗皇帝興師弔伐一舉就平詔求陳氏子孫以奉陳祀是時遭罹季犛之毒陳氏之族皆奔竄遠徙故一時無從訪求今陳氏遺嗣有曰暠者竄身老撾蓋二十年本國之人不忘陳氏先王之澤已求暠於羈寓之次欲得暠繼宗祀之微百萬之心不約而同是以利等無狀輙布狂言冒聞制閫伏乾鈞慈上奏黼屍�衣倘蒙天恩得循太宗皇繼絕之明詔使陳氏旣滅而復續非獨暠蒙天地大恩實一國之人蒙戴天恩於無窮也○癸未瓦剌部屬月魯火者來朝奏願居京自效命爲試所鎭撫賜冠帶金織襲衣銀鈔彩幣綿布鞍馬仍命有司給房屋器皿等物如例○交阯賊黎利遣人進表及方物先是總兵官成山侯王通與賊和遂遣指揮闞忠同利所遣人進表及方物至是始至京表曰安南國先陳王臣暊三世嫡孫臣陳暠誠惶誠恐稽首頓首上言曩被賊臣黎季犛父子篡弒國主殺戮臣之一族殆盡臣暠奔竄老撾以延殘息今二十年近者國人聞臣尙存逼臣還國眾口語臣雲天兵初平黎賊卽有詔旨訪求先王之子孫而立之一時訪求未得乃建郡縣今皆欲臣陳情請命臣自知罪在萬死仰恃天地生成大恩謹奉表上請者臣暠等伏念交南之地寔爲海外之邦逮於天朝太祖皇帝之啟運而臣之祖父最先諸國以入朝頻年納貢於帝廷累世襲封王爵頃因黎氏之稔惡致勞天討之遠加承恩旨之渙頒求陳后以承續時宗族悉逃而散徙在鄕裏無從於訪求急撫治其人民遂建置於州縣今土人猶念續先臣之祀幸天詔嘗有興滅國之言瀝血陳詞吁天請命恭惟皇帝陛下乾坤覆載日月照臨溥春育而海涵霈云行而雨施念臣先靈久爲餒鬼憐臣孤苦俾復舊邦臣暠敢不刻骨銘心輸忠效順永永恭天之命顓顓事大之誠臣暠等無任瞻天仰聖激切屏營之至上覽之以示文武羣臣且諭之曰昔太祖皇帝初定天下安南最先四裔朝貢及賊臣篡弒其主毒害國人太宗文皇帝發兵誅之固求陳氏之後立之求之不得乃郡縣其地後我皇考每念陳氏無後形諸嘅嘆數年以來一方不靖屢勤王師朕豈樂於用兵哉今旣陳氏有後矣其所言與之便乎抑不與便乎羣臣皆曰陛下之心祖宗之心也且偃兵息民上合天心與之便上曰論者達不止戈之義必謂與之不武但得民安朕亦奚卹人言其與之

大明宣宗憲天崇道英明神聖欽文昭武寬仁純孝章皇帝實錄卷之三十二

大明宣宗章皇帝實錄卷之三十三

宣徳二年十一月乙酉朔行在欽天監進宣徳三年大統歷上禦正朝受之給賜諸王羣臣頒行天下

○命行在禮部左侍郎李琦工部右侍郎羅汝敬爲正使通政司右通政黃驥鴻臚寺卿徐永達爲副使賫詔撫諭安南詔曰惟天至仁從民所欲惟君體天順人以治昔我太祖髙皇帝肇膺天命統禦華夷安南國王陳日煃首先歸誠恭效臣節逮其後嗣始終一心旣爲賊臣黎季犛所弒篡陳氏之位屠陳氏之宗毒害國人罔所訴告我太宗文皇帝命將出師往致天討除殘繼絕實本聖仁其黎季犛父子咸已生擒而陳氏之後歷詢國中久而未得乃命郡縣其地置吏撫綏越歲旣久所置之吏撫馭乖方致其弗靖復勤師旅朕爲天下主詎忍一方久受其獘夙夜在念圖惟輯寧今總兵者以安南頭目黎利等之詞來聞謂前國王陳氏遺嗣有存人思其先請命承繼永奉職貢覽詞懇切良契朕懷宜敷恩命與之維新凡阯交大小官員軍民人等有犯罪無大小咸赦除之前安南王陳氏之孫令頭目耆老同具實來聞卽遣使冊封朝貢仍遵洪武舊制總兵官成山侯王通等卽率官軍各回原衛所交阯都司布政司按察司衛所府州縣文武官吏旗軍人等各帶家屬回還鎭守公差內官內使悉皆回京於戲興滅繼絕上承祖宗之心偃兵息民覃霈乾坤之徳特玆詔示宜體至懷琦等行人賜鈔五千貫

○敕諭交阯頭目黎利等昔安南在我太祖髙皇帝統禦之初首先效順敬修臣節始終不違逮其賊臣黎季犛父子篡弒其主殲及陳族毒虐國人侵害鄰境我太宗文皇帝上體天心發兵弔伐蓋將除殘繼絕用寧一方罪人旣得而詢求陳氏子孫歷久弗獲乃命郡縣其地設官綏撫歲月寖遠綏撫之人賢否不齊民用弗馴復廑師旅屢歷寒暑兵甲未息朕惟四海之民皆吾赤子爲民母父豈忍一隅獨淪墊溺夙夜在念圖安輯之今總兵者以爾等書詞來聞謂前安南王陳氏子孫今有存者請循太宗文皇帝繼絕之命陳詞懇懇有契朕心夫帝王之道順民爲治言苟利眾必俯從之已下詔大赦交阯悉與維新令頭目耆老具陳氏見存子孫之實來聞遣使冊封今遣侍郎李琦等賫敕諭爾自今宜安民保境以副朕體天愛人之意欽哉

○遣都指揮張凱指揮僉事田寬賫敕諭總兵官成山侯王通右參將都督馬瑛等曰今得總兵官安遠侯柳升進至安南頭目黎利等書及前安南王嫡孫陳暠表祈請復陳氏之嗣悃款切至有契朕懷朕爲天下主四海萬邦之人皆欲使之安生樂業豈忍交阯獨受其獘比者其人弗靖亦由有司失於綏撫而虐使之究其本心有可矜惻今已悉從所請特頒詔赦與之更新敕至卿等卽率領官軍人等悉皆回還

○丙戌上禦左順門諭行在工部尙書吳中曰今天气已寒各處軍士在京用工者悉罷歸休息令明年二月復至

○爪哇國王楊惟西沙遣使臣亞烈須裏蠻等奉表進馬及方物

○朵顏衛頭目把孫伯顏泰寧衛頭目也先不花來朝皆奏願居京自效命把孫爲百戶也先不花伯顏爲試所鎭撫賜冠帶銀鈔金織襲衣彩幣鞍馬仍命有司給房屋器皿等物如例

○賜琉球國使臣阿蒲察都等鈔彩幣表裏有差

○命行在戶部凡官軍餘丁民人自虜中脫回收充禦馬監勇士者原藉原衛戶內人丁咸復其役

○曉刻辰星犯氐東北星光芒相接

○戊子命遂安伯陳英少傅兵部尙書兼華蓋殿大學士楊士奇爲正副使持節冊南城兵馬指揮蕭忠女爲淮王妃

○庚寅行在刑部都察院奏原審覆重囚應秋後處決今秋已過請處決如律上命行在大理寺臣曰今欲其死更加審覆毋俾冤抑

○辛卯賜都督冀傑都督僉事李英梁成張廉巫凱陳景先王眞劉昭府軍前衛指揮使孫繼宗孫紹宗指揮同知孫顯宗孫續宗指揮僉事胡安十三人誥蓋特恩云

○命故泰寧衛都指揮僉事忽剌班胡子火兒赤臺襲職

○賜福余衛指揮僉事俺失塔木兒狹西西寧衛剌麻完卜捕黑般等四川建昌衛故土官指揮使安普容叔安均及把事張眞等東寧衛土官百戶李耀等鈔彩幣表裏紵絲絹有差

○驛報安遠侯柳升等沒於賊上曰朕以升前在交阯熟知地利人情是以用之然恐其恃勇而驕故切誡其持重且謂賊無他技惟設伏詐降以誘敵必升不用朕言致有此失此升負朕也嘆惋久之

○壬辰行在通政司奏湖廣麻城縣遣人奏事不應以奏案同進請罪其官吏上曰一時之誤耳非有姦獘其宥之

○癸巳旌表孝子王綗張繼宗節婦鄭氏等八人綗鳳陽定遠人奉母至孝母病躬侍湯藥母沒哀毀水漿三日不入口旣葬不茹葷飲酒廬墓三年繼宗應天府江寧縣民篤於事親服勞奉養晨昏不廢母疾嘗糞以侯差劇事聞俱旌其門曰孝行鄭氏揚州府儀眞縣民徐觀妻年二十五夫亡撫幼子孝養舅姑誓不再嫁章氏福建建安縣民魏壽孫妻夫亡遺腹生一子舅姑憫其年少欲攺嫁之章誓不從奉舅姑甚謹守制益堅李氏廣東廣州前衛百戶曹敬妻年少夫亡育二幼女孝養舅姑守節四十四年崔氏永平衛卒楊成妻年二十八而寡奉養舅姑撫育孤子不貳其志黃氏四川合州民程鳳儀妻年十八而寡誓不再嫁養姑撫子姑沒鬻奩具營葬貧苦守節至老包氏和州民髙化保妻夫亡少年家貧躬事蠶績養姑撫子姑沒親鄰憐其貧爲助殯葬包攜子廬墓傍朝夕哀哭久而不衰趙氏順天府涿州民馮順妻年二十七夫亡嫡庶二姑俱老子幼家貧歲饑采拾爲養守節三十九年杜氏淮安府山陽縣民王彥孚妻年少寡居誓不易志養舅姑撫育幼子至於成立事聞俱旌其門曰貞節

○巡撫狹西隆平侯張信等言狹西西安鳳翔薯府歲輸糧艸於寧夏甘肅洮河岷州諸衛道路險阻運致爲艱民往往賫金帛就彼市納狡黠之徒包攬費用通同官吏虛出實收倉無儲積皆由於此蓋以各衛僻遠更無官司與之論校得以恣意妄爲無所忌憚乞於布政司按察司各增置堂上官二員專令於彼監視有作姦者不限職之大小擒治如律其諸有司亦請增官一員專理糧艸如此則姦邪斂迹事亦易集上命行在戶部計議尙書夏原吉等言有司各增官一員濫矣布政司按察司皆增二員監視宜允所言至於擒治不限職之大小於祖宗之法有違若事干軍職及文資五品以上官必先奏請上從之因諭吏部尙書蹇義等曰方面增官蓋出權宜若用非其才反能害事宜選淸廉直幹之人庶克有濟

○曉刻有流星大如雞彈色赤有色起角東北行至天市東垣

○甲午賜都督把臺姓名曰蔣信錦衣衛指揮哈只曰李誠把臺忠勇王金忠之甥哈只始以翻譯得官至是皆有旨給誥兵部奏未賜姓名故有是命

○乙未今上皇帝生上之長子也日下五色云見

○赤斤蒙古衛千戶賽夫丁來朝奏願居京自效賜金織襲衣彩幣鈔布仍命有司給房屋器皿等物如例

○賜爪哇國使臣亞烈須裏蠻及頭目八致麻勿等鈔紗羅紵絲襲衣有差加賜須裏蠻及頭目人等十一人冠帶仍賜須裏蠻等五十五人鈔絹酬其自貢物直且命賫敕及文綺紗羅歸賜爪哇國王及妃命行在禮部遣人送至廣東遣行

○丙申兩淮都轉運鹽使司判官楊陵奏本司所屬富安等二十九場鹽課司歲辦小引鹽七十萬五千一百八十引竈戶每丁歲納鹽二十引引重二百斤每歲煎辦春夏秋三時遇天開霽曬灰取鹵趁時燒熬冬寒則采薪艸以備來歲之用竈丁老幼歲無寧時洪武間例凡竈戶雜役永樂初又申明舊章優免如例比來有司槪令養馬當差不獲安業以致鹽課日虧累及官民乞申飭所司遵洪武永樂舊例優免庶民無重役鹽課可足從之

○戊戌和寧王阿魯臺遣使臣都指揮僉事把禿及狹西岷州衛番僧喃哈監藏等來朝貢馬

○己亥以今上皇帝生赦天下詔曰朕以菲徳祗膺鴻圖惟祖宗創業之難惟今守成之匪易致勤夙夜罔敢怠寧億兆之繁殫心於和輯宗社之重永念於繼承善慶有源祥應玆協陽徳初復長子肇生邦家之本攸隆中外之心咸屬宜施霈澤覃被多方今大赦天下所有合行事宜條示於後一各處稅糧鹽糧除宣徳二年十一月十五日以前未完者依例徵納其宣徳三年稅糧鹽糧以十分爲率蠲免三分一自宣徳二年十一月十五日以前遞年拖欠諸色課程鹽課茶課各處追陪孳牧虧欠倒死馬騾驢牛羊等畜官軍騎操領養馬騾驢牛羊倒死者及遞年拖欠蘆柴納欠銅鐵顏料膠漆竹木等物追陪未完叚匹等件盡行蠲免一目洪熙元年六月十二日以後宣徳二年十一月十五日以前軍官及旗軍將軍力士校尉舍人餘丁除犯反叛黨惡不宥外其餘有犯發各處立功哨了及充軍等項者並送兵部查理復其職役官調衛所一自洪熙元年六月十二日以後宣徳二年十一月十五日以前文官有犯發充吏役承差者悉送吏部量材授職但犯贓罪者不在比例一自宣徳二年十一月十五日以前見任文武官員總小旗有因事停罷俸糧者詔書到日爲始如舊關支一自宣徳二年十一月十五日昧爽以前官吏軍民人等有犯除謀反大逆謀叛子孫謀殺及毆祖父母父母妻妾殺夫奴婢殺主謀故殺人蠱毒魘魅毒藥殺人彊盜人命妖言不赦外其餘已發覺未發覺已結正未結正罪無大小咸赦除之敢有以赦前事告言者以其罪罪之一各處犯人名下自宣徳二年十一月十五日以前見追未完侵盜糧艸及一應贓物詔書到日悉皆免追一逃軍逃囚逃匠人等詔書到日爲始限兩月內赴官首告與免本罪軍還原伍民還原籍匠復本業一各處人戶自宣徳二年十一月十五日以前在逃者詔書到日爲始限三月內赴所在官司首告與免本罪各回復業戶下遞年所負錢糧盡行蠲免仍免其差役一年有司官吏糧裏老人善加撫卹不許指以索取錢債爲由因加擾害違者罪之一軍民中有鰥寡孤獨者所在依例存卹勿令失所一軍民中有男婦年八十以上者詔書到日所司人給絹一匹綿布一匹綿一斤酒一斗肉十斤米一石一文武官有虐害軍民者許被害之人一依大明律自下而上陳告如所司不理許赴按察司巡按禦史處告理如有冤抑方許指實赴京陳訴不許擅自綁縛違者罪之於戲承序以長用昭萬世之傳推徳及人弘敷四海之福故玆詔諭咸使聞知

○庚子命南京法司不得理在外訴訟時姦僞之徒欲誣陷良善多構虛詞赴南京訐告南京法司輙逮問致有濫死無辜者上聞之命行在刑部都察院移文禁止凡有告訐者俱送北京惟京城軍民詞訟許其鞫問

○夜有流星大如雞彈色靑白有光起氐東南行至遊气

○辛丑西寧衛都指揮同知陳通等招撫曲先衛指揮散卽思等四萬二千餘帳皆復業以其指揮僉事失剌罕等入朝貢駝馬謝恩初散卽思等與烏思巴相讐殺適遇朝廷遣使入烏思藏散卽思等乘亂肆劫奪旣而懼罪皆逃徙逐遣通等往撫安之至是還上謂行在兵部尙書張本等曰人誰無過過而能攺則復於無過何況遠夷宜待之如初

○壬寅太師英國公張輔等率文武百官上表請立皇太子曰天眷皇明肇生聖子伏望皇上早頒冊命正位東宮以奉國家宗社萬萬年之統謹奉表陳請者臣輔等誠歡誠忭稽首頓首上言伏以皇明統禦隆萬歲之洪圖列聖繼承重國家之大本崇祖宗之統系海宇之心誠帝王之遠謨古今之通誼也恭惟皇帝陛下天地之大日月之明文武聖神普萬方而主宰禮樂政教大一統之雍熙玆荷天地儲祥宗社弘慶肇生聖子隆景運於國家比承徳音騰歡聲於中外臣等重惟君國之道必以建儲爲先伏望聖明俯賜兪允早正儲貳之位用副臣民之心日照月臨仰皇明之如日天長地久祝聖壽以齊天

○上表請於皇太后曰坤元厚載佑國家於隆長至徳儲祥衍子孫於繁盛惟天下之大本仰宸慈之贊成正統相傳萬方咸戴恭惟皇太后殿下慈仁恭懿端一誠莊文母興周聖徳重光於今日塗山啟夏成功載顯於明時今皇宮肇育於聖孫在典禮宜正於儲位此古今之通誼誠國家之遠謨臣輔等深切歡心恭陳誠悃冀從輿議俯賜兪音贊金冊之弘宣命靑宮之蚤建前星明麗昭四海之雍熙洪福綿延慶萬年於長樂

○瓦剌順寧王脫歡遣使臣把把的遼東自在州指揮僉事亦領哈等來朝貢馬及方物

○癸卯敕諭文武羣臣曰覽表具悉卿等忠誠夫儲貳之任國家之本所系甚重顧今幼齡未可兪允

○是日太師英國公張輔等復率文武百官上表請曰聖人在位天恩溥一視之仁皇嗣肇生國本正萬年之統華夷均慶中外同歡恭惟皇帝陛下尊臨大寶統禦萬邦聖徳允合於天心仁恩廣敷於海宇祖宗衍慶天地毓祥聖子之生所以承大統諸位之建所以系眾心此天地之常經古今之通制臣等陳辭丹陛請建東宮聖徳惟謙未賜兪允國計所重謹再敷陳伏望陛下俯徇輿誠早錫綸命滇頒金冊隆萬世之洪圖瞻仰紫宸祝齊天之聖壽

○復上表請於皇太后曰位尊長樂隆萬福於本支天佑皇明衍萬年之寶歷是宜早頒冊命正位東宮此天地之常經帝王之通典也恭惟皇太后殿下徳髙任姒化被家邦荷天心隆眷於天朝肆聖皇篤生於聖子前星煥炳少陽光輝爲神人之依歸重國家之根本誠宜副位宸極隆繼宗祧於以系億兆之歸心於以承太平之景運臣等合詞上請未賜允兪惓切之忠再用陳達伏望早頒慈旨力贊洪猷豫建立於儲闡誠永遠之大計皇圖如日聖壽齊天

○甲辰敕諭文武羣臣曰覽表具之卿等攄忠國家陳辭懇切夫儲副之重大本系焉必俟年齡旣長進其學問成其徳性乃堪負荷今之所請未可兪允

○是日太師英國公張輔等復率文武百官上表請曰建立皇儲所以致隆國本表正天序所以茂衍鴻圖此帝王之通制萬萬年一定者也恭惟皇帝陛下文武聖神聰明睿智承列聖之寶緒履九五之至尊敬事天地誠格宗廟仁育萬民恩覃四海弘徳教之敷致禎祥之盛肇生聖子邦家之本攸隆徵諸大經儲副之位宜建臣等兩陳表請未荷允兪稽自昔之爲君咸率循於玆道逮我祖宗之世寔皆致重於斯太祖髙皇帝行之於初卽位之日太宗文皇帝行之於卽位再期之初仁宗昭皇帝行之於卽位兩月之間以今較昔蓋已後期伏望皇上早頒冊寶正名定分重國家之大統系天下之人心宗社萬萬年之福生民萬萬年之安

○復上表請於皇太后曰國家以建儲爲先帝王以繼統爲重實萬世經常之典系四海歸戴之心恭惟皇太后殿下聖徳昭明仁恩廣厚隆母儀之尊於天下輔皇家之祚於萬年維未建於春宮實有關於宗社臣等再陳表請皆未允兪自昔帝王歷代之所必行逮我國家列聖皆爲重務伏望垂鑑忠懇力贊聖明冊命早頒歡睹前星之瑞皇圖永固世承長樂之恩

○亦力把裏歪思王遣使臣滿剌法黑兒者罕等來朝貢馬使臣亦以馬進

○命故金吾右衛指揮同知朱從善子名旗手衛指揮同知張勝子貴襲職

○定萬全中鹽例初鎭守萬全右衛都指揮黃直言本衛地臨極邊路當衝要宜廣儲蓄以備不虞舊嘗召�中鹽每引納米四斗則例旣重�旅不至若如宣府大同酌量輕減則人必爭趨軍儲可充上命行在戶部議至是請於萬全左右二衛開中淮浙鹽每引納米三斗不拘次支給從之

○司禮監太監侯泰有罪下獄初山東官吏軍民奏髙煦反上命泰賫書諭之且察其所爲泰還力言髙煦無反狀上已疑泰髙煦旣就執亦置泰不問泰後奉命於直隸選駙馬擅作威福淩虐職官杖義勇前衛經歷董純至死又受罪人贓賄事覺上因記憶前事諭都禦史劉觀曰渠嘗力言髙煦不反幾誤大事者今所犯猶末事此人更不可用亦不可貸遂下獄

○北京太僕寺官奏請遣官閱孳生馬上諭之曰馬畜於民間必﹤宀十見﹥民力而後可責成效國家立法固有定規其孳生不及數者亦屢下令免償未嘗以馬傷民比因有司督責償馬人訴艱難乞於來年秋成買償亦皆從之蓋農民終歲勤動以營衣食又有償馬之費甚可憫也爾等但率舊典以示勸懲民有貧難者宜寬卹之

○貴州總兵官都督蕭授奏水西宣慰司頭目阿閉妨宜作亂奉旨遣人撫諭不服調軍剿之其旁近諸寨頭目底蘇等請自以計除之今皆就戮惟西堡蠻賊阿骨等勢猶猖獗請令貴州都司以所屬官軍二萬九千剿之上諭行在兵部臣曰以一蠻賊而多調官軍豈惟勞眾兼亦擾民姑令撫諭彼若負固不服豈無厭亂若底蘇者

○湖廣衡州府奏衡陽衡山二縣民四千八十五戶歲荒缺食借給官倉米八千二百七十五石

○湖廣衡陽縣奏今年六月初八日大雨至十四日止江水泛溢漂流居民渰沒田稼命行在戶部行在布政司按察司督府縣優卹

○夜有流星大如雞彈色靑赤有尾光燭地出閣道西北行至雲中

○乙巳敕諭文武羣臣曰卿等秉忠誠於國家期永安於宗社請建儲貳援引明切欽承皇太后聖訓實同輿言今允所請其令行在禮部具儀擇日以聞

○狹西洮州衛僧綱司都綱管著藏卜等來朝貢馬

○戊申以明日冬至遣鄭王瞻埈祭長陵獻陵上諭行在工部尙書吳中曰明日冬至凡用工人匠皆與假二日至正旦與假四日著爲令

○己酉冬至節上禦正朝受朝賀大宴文武羣臣及四夷朝使皇太后皇后免文武羣臣命婦朝

○庚戌寧夏總兵官寧陽侯陳懋奏靈州千戶所城垣舊距黃河三里今河水沖激切近城下恐致崩陷難於宗禦城東有地髙爽﹤宀十見﹥平請徙城於彼上命行在工部遣官覆視果當徙俟來春用工○辛亥琉求國中山王尙已志遣使臣魏古渥制等奉表貢馬及方物

○壬子狹西岷州衛疊州出麻等簇番僧頭目失勞星吉來朝貢馬

○癸丑朝鮮國王李祹遣陪臣李思儉等來朝貢方物

○賜和寧王阿魯臺使臣都指揮僉事把禿等八十九人及狹西岷州衛番僧喃哈監藏等鈔彩幣表裏絹靴襪有差○是日掌交阯布政司事工部尙書黃福還至廣西之龍州初柳升旣死福奔回至支稜關爲黎利守關者所獲福卽欲自殺守關者力止之皆羅拜曰公交民父母也交民今延頸望父母公可自殺邪利聞之日朝廷遣官治交阯使人人如黃尙書民皆得安兵不復興矣遣人馳往守護待以厚禮曰卽奉送公還朝遂遣頭目阮孚禮送出境

大明宣宗章皇帝實錄卷之三十四

宣徳二年十二月甲寅朔上省郊祀牲

○乙卯行在禮部上冊立皇太子儀注一先日昭告天地宗廟社稷一前期鴻臚寺設節冊寶案於奉天殿中冊東寶西節居中設彩輿於丹陛之東尙寶司設寶案教坊司設中和韶樂及大樂是日早錦衣衛設鹵簿大駕上服皮弁服禦華蓋殿執事官行五拜叩頭禮畢鴻臚寺官請升殿導駕官前導上升座尙寶司以寶置於案鳴鞭文武百官具朝服行叩頭禮左右侍班引禮引正副使入就拜位贊四拜傳制官跪奏傳制俯伏興執事官舉節冊寶案由殿左門出置禦道中傳制官由左門出稱有制贊正副使跪制曰宣徳三年二月初六日冊立長子祁鎭爲皇太子命卿等持節行禮贊俯伏興又四拜禮畢執事官舉節冊寶置於彩輿中黃蓋送至左順門外正副使朝北而立內官捧節冊寶由正門入至文華門內侍引皇太子出迎至文華殿內官以節冊寶置於案內贊四拜贊宣冊贊詣冊案前贊跪宣冊內官立宣訖贊受冊捧冊內官以冊授皇太子受訖以冊授內侍內侍跪受立於西贊授寶捧寶內官授寶如授冊之儀贊俯伏興平身復位贊四拜禮畢內官持節由正門出至左順門外以節授正副使報禮畢正副使得報持節復命一頒詔候冊命行鴻臚寺官卽設詔案於奉天殿中唱頒詔翰林院官以詔授禮部官置於案奉迎至承天門開讀如常儀一謁告禮是日皇太子受冊寶畢內侍引詣奉先殿謁告如常儀一謝恩禮是日皇太子謁告畢內侍引皇太子詣皇太后前行八拜禮次詣上前皇后前皆行八拜禮又詣貴妃前行八拜禮畢回宮一次日文武百官具朝服上表賀陳設如常儀上具衮冕禦華蓋殿親王先行八拜禮賀次執事官行五拜叩頭禮畢鴻臚寺奏請升殿導駕官前導進表行禮如正旦儀一親王於上前行賀禮畢次詣內殿皇太后前賀行八拜禮畢詣皇后前賀行八拜禮又詣貴妃前賀行四拜禮一皇太后禮服升內殿受內外命婦賀禮外命婦進表陳設如常儀皇后禮服升內殿受內外命婦賀禮外命婦進箋陳設如常儀貴妃禮服於宮中受內外命婦賀禮外命婦進箋陳設如常儀一文武百官進箋賀皇太子陳設如常儀上覽之謂尙書胡濙曰皇子尙幼冊使奉冊寶至左順門授內臣捧入其免羣臣賀禮

○侍臣進講貞觀政要上曰唐太宗致治之羙庶幾成康實本乎此予嘗反覆是書謂安天下必須先正其身未有身正而影曲上理而下亂者謂治國猶栽樹根本不搖則枝葉茂盛君道淸靜則百姓安樂皆要語也

○丙辰命武進伯朱冕行在禮部尙書兼華蓋殿大學士張瑛爲正副使持節冊西城兵馬指揮周義之女爲荊王妃

○丁巳賜鎭平王有爌宜陽王有沸冠服儀仗

○朵顏等衛指揮僉事阿失帖木兒等來朝貢馬上問行在吏部尙書蹇義今貪贓官遇赦者例罷爲民對曰是上曰罪狀明白者如例若獄未具虛實未明攺用之使自新

○徙永寧荊子村東墩於東北山頂自鎭南口至寧川墩增置二墩又置長生口墩從指揮呂信所奏也

○戊午逮鎭遠侯顧興祖至行在十四道監察禦史吳啟先等六科給事中賈諒等劾奏興祖自鎭守廣西以來暴虐貪婪怠慢廢事不援交阯致失地喪師盜賊猖獗又斬從賊首詭奏首賊隱匿賊屬謂彼逃散上欺朝廷下失邊人心請正國法上命執於午門外三法司同公侯伯都督訊之興祖承伏還奏上命俟王通等至通論其罪

○己未上諭行在戶部尙書夏原吉曰都督蔣信自遠來歸非有資產可仰給自今月俸給全米

○升錦衣衛指揮僉事喜剌兒丁爲都指揮僉事論其使亦刀把裏之勞也

○寧夏總兵官寧陽侯陳懋言寧夏邊城重兵鎭戍宜廣儲蓄而軍士糧餉皆仰狹西有司饋運道途險遠民力艱難常以不足爲憂請如岷洮事例令河南山西罪囚納米於寧夏贖罪以實邊儲從之

○庚申賜瓦剌使臣把把的等陸拾柒人及遼東自在州指揮僉事亦領哈等鈔彩幣表裏絹靴襪有差

○貴州普定衛西堡長官司蠻賊阿骨阿哈等爲亂底寨長官司蠻賊幹炒聚眾殺人劫財都勻衛豊寧長官司蠻賊羅父蕩燒毀廨宇殺土官家屬平越衛谷旺苗賊甲農甲恕淸平長官司平若等寨蠻賊阿夜谷把寨苗賊革子祼普安州蠻賊魯革各聚眾造亂擅殺招撫百戶張福等附近四川筠連縣諸處蠻賊羣聚劫掠巡按監察禦史貴州三司以聞上敕都督蕭授及三司禦史先遣人招撫如其不從則調軍剿捕

○辛酉臘節賜文武郡臣宴

○賜亦力把裏歪思王使臣滿敕法黑兒者罕等二百五十九人及狹西洮州衛僧綱司都綱管著藏卜疊州番僧頭目失勞星吉等八十人銀鈔彩幣表裏紗羅綾絹有差仍賜滿剌法黑兒者罕鈔絹酬其馬直

○壬戌賜琉球國使臣魏古渥制等鈔彩幣表裏靴襪有差

○大同總兵官武安候鄭亨奏髙山等衛軍士今調陽和等處備禦所帶原牧官馬計二千六百三十餘疋緣陽和極邊無官給艸料馬多瘦死請均派大同八衛有力之家孳牧從之

○癸亥狹西臨洮府普覺妙濟國師領占藏卜遣僧札石監藏四川東川軍民府故土官知府阿得妻攝克遣叔阿圭等貢馬

○永昌等衛土韃軍滿剌亦剌思倒剌沙馬黑木等逃逸出境復還滿剌亦剌思奏願居京自效馬黑木願於天津衛隨營居住各賜襲衣鈔布仍命有司給房屋器皿等物如例

○賜亦刀把裏歪思王等處使臣滿剌法黑兒者罕等宴

○行在戶部郎中王良奉命於宣府諸衛理糧芻劾奏總兵官都督譚廣拜進表箋不於公廨而就私家陳設龍亭儀仗於禮有違當逮問上諭行在禮部臣曰邊將但能嚴飭守備以副任使可矣不必一一繩以禮法

○內官張善伏誅善往饒州監造磁器貪黷酷虐下人不堪所造禦用器多以分饋其同列事聞上命斬於都市梟首以徇

○夜有流星大如碗色靑赤光燭地起奎西北行至天津炸散

○乙丑起狹西行都司致仕都指揮僉事呂均視事均舊總步兵二千操備後以年老就閒致是本都司言均𨿽老然在邊日久熟知地裏險要請令總原操步兵備邊上從之

○丙寅朝鮮國王李祹遣陪臣李興發等奉表貢金銀器皿及方物賀萬壽聖節至

○丁卯狹西岷州等衛國師班丹領占遣剌麻失勞癿西寧衛大國師三丹藏卜遣其徒失剌監藏及疊州升朵簇故千戶恰卜子板的肖昝吾等簇番僧簇頭本卜節等貢馬

○升行在工部營繕淸吏司郎中黎澄爲本部右侍郎食祿不視事

○戊辰升曲先衛指揮使散卽思爲都指揮同知其下指揮千百戶鎭撫頭目升職有差年老及已故者命其子弟襲代皆給誥命

○以招撫曲先功升安定衛指揮同知阿剌乞巴爲都指揮僉事其下千百戶鎭撫頭目升職有差皆給誥命

○己巳升行在山西道監察禦史兪鼐爲行在大理寺右寺丞右寺丞楊復爲左寺丞

○升貴州右參政王敏爲右布政使敏任職九年考績赴京諸長官司以其﹤宀十見﹥恕公平奏請畱之上謂行在吏部臣曰蠻夷不易懷服彼旣與之相安卽爲稱職其升爲右布政使調四川按察副使胡永成爲狹西按察副使擢進士繆讓黃成劉伯大爲行在監察禦史讓福建道成湖廣道伯大江西道以前北京畱守行在後軍都督府都事張昇行在左軍都督府都事朱禮江西按察司檢校衛鎭灤州民王頤爲行在監察禦史昇禮山東道鎭狹西道頤江西道西安府檢校李讓順徳府檢校孫冕爲行在給事中讓禮科冕戶科皆以求賢舉也行在鴻臚寺右少卿趙泉親喪服闋至命復職復張政山西按察使雷春廣東潮州府知府政初坐擅縱罪囚逮至以情自陳上宥之俾復任召按察使鄭辰還京春在潮州九年任滿赴京當升民奏畱之故命復任而升正三品祿攺通政司右參議孫瑛爲湖廣徳安府同知以山西道監察禦史楊禮不明憲綱攺江西瑞州府推官

○設西寧衛儒學雲南姚安軍民府大姚縣僧會司置僧會一員

○增置廣西宣化縣那南寨巡檢司土官副巡檢一員

○庚午朝鮮國王李祹遣陪臣文貴等奉表及方物賀明年正旦至

○命故府軍後衛指揮同知黃斌侄孫英羽林前衛指揮僉事王貴弟聚襲職以旗手衛指揮僉事楊安老疾命其侄淸代

○行在禮部奏永樂十六年太宗皇帝定制凡願出家爲僧道者府不過四十人州不過三十人縣不過二十人額外不許濫收俟五年後考試如果精通經典給與度牒今天下僧道行童赴京請給度牒者多系額外濫收且不通經典者多請如例悉遣歸若系額內之數亦待五年考試給與從之

○交阯總兵官成山侯王通等旣與黎利盟又聽利以陳暠表入奏是日通不俟朝命遂率師出交阯由陸路還廣西太監山壽與陳智等由水路還欽州凡交阯三司文武官員旗軍吏典承差人等及家屬還者八萬六千六百四十人然亦有爲黎利閉畱而不遣者

○辛未昬刻有流星大如雞彈色赤有光起須女西北行至遊气

○壬申罷行在通政司右通政秦川狹西布政司左參議潘弘爲民因行在吏部言川等皆犯贓經赦用否請自上裁上曰犯贓豈可復用故悉罷之

○癸酉賜朵顏衛指揮僉事阿失帖木兒臨洮府僧札石監藏等及四川東川軍民府土官知府叔阿圭等鈔彩幣襲衣靴襪有差

○直隸淮安府淮陰驛及淮安遞運所奏舊設衙門皆在淮安新城東門外今開淸江閘河使客經過相隔十餘里應接不便請移置於舊城西門外從之

○甲戌福余衛韃靼速昇哈來歸奏願居京自效命爲所鎭撫賜金織襲衣彩幣銀鈔綿布鞍馬仍命有司給房屋器皿等物如例

○釋山東按察使虞信僉事韓璽李涵復職初璽奏信涵不應事法司逮問璽涉虛應徒信等不奉行鈔法應杖上以其經赦俱釋之

○行在大理寺右少卿王文貴等奏比請決重囚欽遵聖諭再審錄今犯者伏辜遂上其情罪上親閱之命文貴等曰其中情重者決如律情可矜者發戍遼東如重罪臨決復有稱冤者再鞫實以聞若敗壞倫理鞫得實𨿽經赦不宥

○山西解州奏漢壽亭侯關羽廟在祀典歲久損壞俟農隙具材修葺從之

○長隨內使喜安坐誹謗伏誅

○夜月生交暈隨生左右珥又生白虹貫兩珥色皆蒼白

○乙亥賜朝鮮國使臣李思儉等鈔彩幣表裏有差

○丙子狹西河州衛國師端竹領占遣其徒鎖南領占烏思藏禪師羅兀剌遣剌麻遠丹等貢馬及方物

○復舉行捕盜法行在兵部言曩者霸州固安盜賊爲患皇上命禦史監錦衣衛官巡捕令所在軍民編爲什伍置巡警鋪嚴察愼防盜用屏息比者通州等處盜賊復作請如故事遣官巡捕申明其禁從之

○丁丑上禦奉天門謂行在戶部尙書夏原吉等曰今年狹西亢旱秋田無收其軍屯子粒民間秋糧俱已蠲免比聞軍民之中多因缺食流離豈可不卹其令有司開倉賑濟仍於南京運絹五萬匹綿布十萬疋令隆平侯等用心拯救勿令失所

○宥喃哈監銼死罪喃哈監銼者烏思藏怕木竹巴灌頂國師闡化王所遣使也初歸至西寧與驛丞子鬥爭殺其子事聞上以其遠人特宥之遣還仍敕闡化王諭令攺過

○行在戶部奏近召�於遼東廣寧衛中納鹽糧淮浙鹽每引納米三斗五升道裏險遠轉運甚艱趨中者少請如萬全右衛例每引納米三斗從之

○己卯敕少師隆平侯張信尙書郭惇曰聞狹西軍民困於旱傷衣食窘乏流離轉徙朕甚憫焉已敕行在戶部於南京運絹五萬匹綿布十萬匹來賑濟可卽與三司預計其尢艱難者均給之其一切科徵及不急之務皆停止凡軍民事有不便者悉具以聞

○庚辰釋松潘衛指揮吳璋罪令復職敕之曰曩遣都指揮蔣貴等同爾招撫番蠻而四川三司及巡按禦史皆言爾失機於威州朕續聞之非爾之咎今復爾原職聽總兵官都督陳懷等調遣惟爾於番夷情僞山川要害能諳之宜賈勇輸忠贊輔主將以遏寇盜以安邊民如不感恩思報而違朕命罪不可逭矣

○壬午升廣西丘溫衛土官指揮僉事黃﹤王厷﹥爲廣西都指揮僉事

○上語行在戶部尙書夏原吉曰昨聞關中饑甚已命有司發廩又命卿出京庫布帛往賑之退而自思此皆朝政闕失所致因作詩書愧卿亦當與朕同憂也詩曰關中歲屢歉民食無所資郡縣旣上言能不軫卹之周禮十二政散貨首所宜給帛遣使者發廩飭有司臨軒戒將命遄往毋遲遲命下苟或後施濟安可期吾聞有道世民免寒與饑循已不遑寧因情書愧辭

○癸未歲暮享太廟

○以明日正旦遣鄭王贍埈謁告長陵獻陵

○遣官祭五祀及旗纛之神

○是歲天下戶口戶九百九十萬九千九百六口五千二百七萬八百八十五田地三百九十四萬三千三百四十三頃二十二畝田賦米麥三千一百二十五萬一百一十石有奇絲一十七萬九千一百四十四斤綿二十三萬三百七十八斤絹九萬一千一百七十九匹布一十二萬九千七百二十匹綿花二十三萬七千九百六十八斤折色鈔七萬七千一百三十三錠有奇雜課鈔一千六百九十八萬八千六百三十八錠米麥七萬三千九百五十一石銀四千四百二兩銅二千一百二十九斤鐵四十八萬八千五百九十八斤有奇布二百七十六匹鹽課鹽三百五十六萬三千二百七十七引折色鈔二千二百二十一萬八千四百三錠米六十七萬七千八百一十五石綿布七萬一千五百二十九匹有奇茶課茶六十三萬二千四百三十五斤折色鈔一萬五千一百六十四錠屯田子粒四百六十萬九十二石采納金四百八十三兩銀十八萬五千七百三十八兩水銀三千四百四十七斤朱砂五百九十八斤石綠二千四百六十八斤有奇雄黃一百四十七斤漕運北京米豆三百六十八萬三千四百三十六石減免天下官田等項稅糧計米麥一十萬四千八百七十九石有奇此頁據廣本抱本補

大明宣宗章皇帝實錄卷之三十四卷尾據廣本補抱本無

明宣宗章皇帝實錄卷之三十五

宣徳三年春正月甲申朔上禦正朝受朝賀大宴文武羣臣及四夷朝使

○文武羣臣命婦朝皇太后皇后

○乙酉命行在工部右侍郎黎澄月俸支全米澄前安南僞主黎蒼之兄俘獲至京太宗皇帝赦而用之初授工部主事上卽位升郎中內臣有言其貧者遂升侍郎至是復命月俸給全米云

○丁亥命都指揮僉事黃﹤王厷﹥張貴鎭守龍州憑祥坡壘等處聽總兵官都督山云節制初命總兵官都督蕭授守備坡壘至是黎利請罷兵息民復陳氏之嗣遂命授回貴州防禦而命﹤王厷﹥等守龍州敕﹤王厷﹥曰爾忠事朝廷盡心邊務多效勞勩朕甚嘉之故旣升爾之職今命爾專領土軍與張貴鎭守龍州憑祥坡壘等處往來備禦仍聽都督山云節制爾等其益攄忠悃撫卹軍民愼固邊備以副朝廷眷任之重敕授曰前命卿率領官軍備禦坡壘丘溫等處今允黎利之請復陳氏之嗣罷兵息民己命都指揮僉事黃﹤王厷﹥張貴等率兵守龍州於憑祥坡壘往來備禦卿卽率所領官軍仍回貴州防禦

○己丑享太廟

○遣中官祭司戶之神

○庚寅敕緣邊守將各嚴守備

○迆北和寧王阿魯臺所遣都指揮把禿兀思答裏等陛辭遣指揮曹者赤帖木兒與之偕行賫璽書諭阿魯臺曰朕恭膺天命承祖宗大位主宰生靈攺元宣徳大赦天下咸與維新一切往事悉寘不問念四海萬邦之人皆天所生故上體天心一視同仁皆欲使之安生樂業王今遣人朝貢陳詞誠懇深用嘉之夫上天之心惟在愛人人能順天天必佑之王宜益堅至誠以共享太平之福於無窮今遣指揮曹者赤帖木兒等賜王彩幣表裏各五十匹至可領也

○以哈密忠順王卜答失裏尙幼未能勝事遣使立故忠義王免力帖木兒之子脫歡帖木兒嗣爲忠義王俾同忠順王綏撫部屬遂賜二人彩獘表裏並賜其母妻及都督都指揮術納以下有差

○命都指揮康旺王肇舟佟答剌哈往奴兒幹之地建立奴兒幹都指揮使司並賜都司銀印一經歷司銅印一

○夜有流星大如雞彈色靑白有光起張東南行至翼

○辛卯以大祀南郊上禦正朝文武羣臣受誓戒

○壬辰上以歲事更新命自正月初一日以前文武羣臣凡有過名悉除之俾圖自新

○遣內官亦失哈都指揮金聲白倫等賫敕及文綺表裏往奴兒幹都司及海西弗提等衛賜勞頭目達達奴醜禿及野人哥只苦阿等嘉其遣人朝貢也

○癸巳遣內官李信林春李貴郭泰等賫敕及金織文綺表裏往亦力把裏別失把裏亦昔闊哈烈馬綽兒八剌黑城把答失罕撒馬兒罕賽藍城掃郎城達失幹城失剌思亦思弗罕及坤城等處賜其王及頭目蓋嘉其遣使朝貢也以信等道過沙州赤斤蒙古二衛並賜掌衛事都指揮僉事困卽來指揮薛疊古等金織文綺彩幣有差

○夜有流星大如雞彈色靑白有光起軫東南行至庫樓

○甲午大祀天地於南郊上還謁皇太后畢出禦正朝文武羣臣行慶成禮

○夜有流星大如雞彈色靑白有光起角東南行至遊气

○乙未立春順天府官進春上禦正朝文武羣臣行賀禮

○以大祀慶成大宴文武羣臣及四夷朝使

○丙申敕總兵官都督山云曰凡廣西軍務一以委卿卿宜夙夜盡心嚴固邊備撫綏得宜俾軍民相安於無事用稱朕任使之意欽哉

○四川總兵官都督同知陳懷等奏松潘叛蠻己招撫復業遂敕懷等曰玆聞蠻寇己靖卿等協謀盡力攻討撫綏咸得其宜朕甚嘉之然此寇叛服不常𨿽由邊將失於撫綏激其爲亂亦由其素蓄逆心遂托此聚眾攻陷州縣殺傷官軍肆行虜掠今旣撫捕已定須盡索其搶去人口軍器等物給還有司及被虜之家庶可宥其叛逆之罪若其不悛仍恃頑據險不還所掠之物可乘此時督遣官軍與土軍蠻人並力摧殄使不復萌異心然後邊方可以寧靜軍民可以久安卿等功名亦垂於永遠須夙夜盡心善爲區畫又敕懷等曰卿奏欲將松潘等衛所原屯旗軍取回操守可更斟酌只取正軍其餘丁仍令屯田庶幾兩不妨誤調到四川都司官軍準奏於內量存各處守備事平之日令仍還原衛所缺能幹都指揮指揮及千百戶鎭撫己令兵部銓選成都中衛指揮郭靖茂州衛千戶章恕狹西臨洮衛百戶艾貴初與吳玉皆失機今俱宥無罪令復原職靖仍令守疊溪千戶所待事平回衛恕仍守茂州衛左所貴待寇平仍回臨洮凡四川狹西從徵軍旗於四川官庫內每人給與綿布二匹卿等所領官軍但出力徵戰有功及畏怯退縮誤事者皆具名聞用憑賞罰

○丁酉升行在通政使司通政使李嘉爲北京行部左侍郎初嘉當太宗皇帝靖內難時有守城功自序班累升至通政使至是上念其老且久於任特優待之

○以太嶽太和山玄天玉虛宮提點任自垣爲太常寺丞仍掌玉虛宮事

○賜狹西岷州衛剌麻失勞癿西寧衛剌麻失剌監藏及疊州升朵簇故千戶恰卜子板的肖昝吾等簇番僧簇頭本卜節等鈔彩幣表裏襲衣絹布有差

○戊戌上元節賜文武羣臣宴

○命通州衛指揮僉事夏春掌茂州衛隆慶左衛指揮僉事吳迪掌威州守禦千戶所馳驛以往先是總兵官都督陳懷奏威茂松疊四處皆臨邊要害請遣都指揮指揮四人提督守備松潘時有指揮使吳瑋疊溪有成都中衛指揮僉事郭靖掌之故惟遣春迪云

○命亦力把裏遣來使臣法黑兒者罕爲都指揮僉事別帖木兒爲指揮僉事瓦剌使臣把把的爲都指揮僉事哈只兒火郎吉爲指揮僉事哈密遣來使臣滿剌亦蠻捨黑馬黑麻爲指揮僉事其下授官有差悉賜冠帶

○己亥朝鮮國王李祹遣陪臣韓承順等進方物

○賜朝鮮國使臣文貴等鈔彩幣表裏紵絲襲衣有差

○雙城衛指揮僉事兀丁哥阿剌山衛舍人阿剌孫等來朝貢馬皆奏願居遼東自在州賜金織襲衣彩幣鈔布仍命遼東都司給房屋器皿等物如例○甘肅總兵崇信伯費瓛有疾上言臣祖愚洪武初爲燕府左相後革相府攺授燕山中護衛指揮使臣父肅襲職臣繼之從太宗皇帝徵伐得備戎伍效微勞累升至左都督陛下卽位封臣伯爵俾鎭邊城恩厚任重不能圖報而臣以衰老之年近得喘疾恐在旦夕如臣不起還葬故鄕跋涉遠道甚勞人力乞就葬甘州令男鈜守墓仍乞存房屋田地以供養贍上謂尙書夏原吉曰瓛事皇祖皇考效勞久矣其從之仍命太醫院遣良醫馳往視療○貴州總兵官都督蕭授奏獲平浪長官司蠻賊紀那等鞫治死於獄先是紀那等假稱土官聚黨據本司副長官阿童故地劫殺諸寨授奏遣兵捕之至是以獲聞

○日生左右珥黃赤鮮明

○庚子女直野人頭目女隆加安成哥等來朝貢馬

○賜狹西河州衛剌麻鎖南領占曲先衛都指揮同知散卽思所遣指揮僉事失剌罕等及烏思藏剌麻遠丹等鈔彩幣表裏紵絲襲衣靴襪有差

○遣敕撫諭卜裏牙愛馬王知院慌哈剌賜彩幣四表裏慌哈剌在卜剌之地嘗遣使哈里爾馬山來進馬中途爲瓦剌所掠哈里爾馬山得脫至京師言慌哈剌歸向之誠上嘉而撫之至是遣歸故有是賜

○辛丑四川夔州府萬縣儒學訓導李鐸言各處從祀先賢名位多有差訛且失次序若不考正實乖祀典上謂行在禮部尙書胡濙曰昔我太祖皇帝斷自聖心大正神祇名號惟於先聖先賢悉從其舊將以垂憲萬世豈可差謬其速考正頒示天下

○直隸蘇州府奏知府同知通判俱缺上諭行在吏部臣曰蘇州大郡公務繁劇急選廉公有才幹者任之貪暴厲民者不可用

○行在工部奏淮安修攺漕運船所費不少上諭之曰漕運國大事修船豈可惜費昔劉晏於江淮造船皆丰其資船成經久不壞其後有司慳吝減損大半船遂脆薄漕運竟廢此事足爲監戒

○癸卯建州左衛都督僉事猛哥帖木兒遣千戶答答忽等同三萬衛百戶趙鎖古奴等來朝貢馬

○直隸徽州府黟縣奏去年七月初旬民食艱甚已發預備倉官榖二千六百五十四石有奇給貸饑民二千一百一十一戶俟秋熟償官

○夜有流星大如杯色靑白有光起天廚西北行至濁

○甲辰爪哇國王楊惟西沙遣通事亞烈張顯文等來朝貢方物

○升行在府軍前衛指揮僉事呂俊爲都指揮僉事於府軍前衛帶俸

○賜福余等衛都指揮安出弟孛齋等及原差招諭官軍千戶黃照化等一百一十人鈔絹彩幣表裏紵絲衣服等物有差以孛齋等招諭初至也

○日生背气一道色靑赤鮮明

○乙巳亦力把裏歪思王遣使臣法虎兒丁等貢駝馬

○丙午遼東札童衛指揮阿里哥來朝貢馬

○升儀眞衛正千戶黃照化爲指揮僉事

○賜安定等衛指揮同知果脫卜花及公差回還都指揮同知陳通等三十五人鈔絹彩幣表裏有差

○丁未行在兵部尙書張本奏前遣廷臣淸理軍伍其間猶有未明白者請再遣官分行淸理上從之敕六科都給事中各道掌道監察禦史曰軍政國之所重今欲遣朝臣周行天下淸理軍伍必得公廉幹濟之人庶稱委任敕至爾等各推舉給事中監察禦史十有四人具名來聞用分理玆事若所舉之人貪濁無能有誤軍務必並罪舉者

○邊將奏兀良哈之人往往於灤河牧馬請掩擊之上曰虜犯邊當正其罪今未有犯姑遣人諭之於是遣指揮僉事黃照化等賫敕諭曰爾等歸心朝廷恭修職貢往來生理有如一家蓋已久矣比聞爾之部屬逼近灤河兩岸牧馬邊將致疑已嚴兵以俟今特遣人賫敕往諭其遵守法度約束部伍不許纖毫侵越而朝貢如故庶爾等父母妻子安居無事永享太平之福

○戊申賜朝鮮國使臣韓承順等鈔彩幣表裏有差

○行在兵部奏請選武官上曰是皆因父祖有功故錄用之比年以來軍官子弟安於豢養浮蕩成風試其武藝百無一能用之管軍不能撫卹有司但知循例銓除一旦有警何以得人祖宗時置武學教之書且俾習騎射當襲職之時嚴加比試賞罰之法載在典章爾其申明之務求實效庶幾人知勸懲國家亦有賴焉又曰其中果有奇才異能者宜甄別之毋俾沈屈

○朔州知州張復奏舉軍中子弟楊鑑等二人有志操堪任使行在吏部言舊無舉武人子弟例上曰古人出貧賤中任大事成大功者多有之安知軍伍中無才能者其召至京考察之

○河東狹西都轉運鹽使司奏鹽池長樂等二堰損壞請役民修築上命俟春種畢用工

○山東兗州府費縣奏本縣多山不通舟楫民輸糧艸負荷甚艱近本府令發民一千八百餘人各備材木至寧陽縣等處修築圩塘﹤鋶﹣釒﹥浚河道遞接往來緣去寧陽五百餘里山路崎嶇實難致力乞免其役從之

○己酉鞏昌府會寧縣里長老人三十三人詣闕言本縣知縣郭完廉潔正直愛民勤事今爲姦民誣告其罪緣告者之家曾被責罰所言悉非實事乞畱本官庶幾民不失望行在通政司以聞上謂都禦史劉觀曰孔子云眾好之必察眾惡之必察今一人言其惡而眾人稱其善其令狹西按察司特與辯明毋爲所罔

○庚戌行在刑部吏楊斌等言臣先充生員巡按禦史考試時患病昏怠措詞有舛例發充吏乞再考上命行在吏部曰疾病人之所有但姦僞亦不可不察宜嚴考之以杜僥幸

○辛亥直隸蘇州府吳縣巡檢譚復奏舉宋範文正公十二世孫範希正端敏誠篤才堪撫民上命行在吏部召用之因爲侍臣曰範仲淹嘗言士當先天下之憂而憂後天下之樂而樂士君子皆當以此存心

大明宣宗憲天崇道英明神聖欽文昭武寬仁純孝章皇帝實錄卷之三十五

明宣宗章皇帝實錄卷之三十六

宣徳三年二月祭丑朔

○甲寅行在都察院各道及六科具所舉淸理軍伍監察禦史給事中姓名以聞於是命禦史彭謙給事中髙舉往四川禦史連均給事中楊鼎往順天順徳等八府禦史趙儼給事中李蕃往河南禦史羅亨信給事中李錫往山西禦史王璉給事中李庸往浙江禦史汪景明給事中彭璟往江西禦史李立給事中孫確往鎭江常州蘇州松江禦史劉信給事中武達往應天太平池州徽州寧國安慶廣徳等府州禦史姚震給事中吳信往廣西禦史裴俊給事中李應庚往廣東禦史陳貞豫給事中楊中往揚州淮安鳳陽廬州和州滁州徐州等府州禦史賀敬給事中車遜往湖廣禦史王俊徳給事中丁銑往山東禦史尹崇髙給事中吳澤往福建賜敕諭之日比以兵伍多闕特命廷臣分詣淸理尙有未盡今命爾等往竟其事夫兵之不淸其獘匪一有匿情以苟免有無因而濫加必廉公勤明乃克有濟爾等皆朕近臣其殫乃心恭乃命俾兵無欺隱之獘民免非辜之撓朕則汝嘉汝或不恭命怠慢貪黷棄公務私廢事而厲民必罰不貸欽哉復以新定淸理事例十一條通前八條榜示天下其增定十一例一曰軍逃還鄕有詐爲死者有更名充吏卒貼書倚官害民者有爲僧道生員者有投豪勢官民爲家人佃戶行財生理者有隱其丁口寄於別戶並於外境立民籍者並許自告攺正違者並其鄰里及容隱之人俱如前例論罪二曰逃軍有詐稱還鄕等名目寄往他所及兩京並軍衛屯營人煙輳集處隱藏影射以致原籍原衛兩無挨尋者淸理官員宜督令所在官司委官挨勘得獲及本軍能自輸情者俱寄本處衛所收役仍將鄕貫及原衛所官旗見在人口年甲備冊繳報如委官不盡心挨勘逃軍頑不自首權勢之家欺隱如故他人發覺追銀十兩以充賞資本軍及容隱之家與不盡心官員鄰里俱如前例問罪其例後逃者首於一月之內仍送原衛違者依律罪之三曰軍戶有恃豪彊因充糧長裏老每遇取丁輒賄賂官吏及勾丁之人挾制小民細戶朦朧保勘亦有裏老俱系軍籍遞年互相欺隱不以實報者俱令自告攺正如仍前非事覺本軍發原衛各家罰充附近衛所軍四曰山西各處抽丁等軍原選續角�羊本皆丁壯往往賄賂官旗以其幼弱私自輪替以致軍伍不精若仍前獘令原籍官司裏老究捕及同伍人等指實以陳並其事內爲獘之人俱如例論罪五曰軍戶有全家逃竄遞年取丁其裏老鄰佑明知其處受賂容隱者俱限半年之內獲解或自首告免罪若過期事覺其軍調發邊衛裏老鄰人罰充附近衛所軍六日囚充及調衛旗軍有更易姓名鄕貫又隱其原籍衛所丁口不以實報其後或逃或故衛所憑其原報坐取有司回無名籍似此迷失者多皆許自首以免本罪容其三月備資裝赴伍若不自首被人發覺者其軍調煙瘴衛所仍選戶丁以補原伍鄰里容情者如前例問斷七曰紀錄軍丁年應赴伍而衛所離鄕千里之外者於附近衛所收役有司申達本部轉行原衛所除豁其伍八曰軍士如戶絕有司及鄰里從實保勘類冊具奏卽爲除豁免致勾擾貽害平民若徇私欺隱以有作無如例問罪九曰逃伍旗軍已三犯者所在官司捕審明白解京奏聞處決如律先選其戶內丁壯補伍能自首者免罪令赴原伍十曰有司官吏取軍官旗有賣放正軍擾害良民者淸理官及巡按禦史布政按察二司捕問明白送京定罪十一日各州縣勾解逃軍及補役軍丁多於所在官司冒給家人文引供送其家人不行隨送及到衛所不一二月卽將文引照身逃回原籍及影射各處潛住或經商受雇於人者有之若此等者許三月內赴官出首與免本罪仍赴原衛所著役故違不首或事發挨究得出本犯發邊遠充軍戶下別選壯丁一人補原伍兩鄰里甲並有司虛出文引官吏一體問罪

○賜爪哇國通事亞烈張顯文等鈔彩幣表裏有差

○行在通政使司奏雲南大姚縣知縣髙紫童考滿至京言中途遇風壞舟奏牘牌冊多爲水污然無所在官司文憑照證當正以不謹之罪上曰雲南至京水陸萬里風濤之險出於不測豈人力所能制此不必罪

○直隸河間府寧津縣民陳諒妻孔氏一產二男一女行在禮部以聞命如例給賜

○乙卯賜今上皇帝名且以璽書諭之曰朕爲天下之君爾爲朕長子所以正國家之大本承萬年之天序皆在於爾今賜爾名爲祁鎭夫祁者至大之義鎭者安重撫定之道宗社之尊海宇之廣民庶之繁所系甚重必有至大之徳用能膺之惟誠惟敬永奉宗廟社稷惟寬惟仁弘福海宇民庶道徳功用斯爲至大而上天之眷祐下民之歸戴皆本於斯爾其敬之服膺惟永

○丙辰敕湖廣都司布政司按察司及巡按監察禦史凡徵進交阯在逃官軍俱宥其罪限兩月內各回原衛所如仍逃不出禽獲至者必依軍法處治

○湖廣布政司按察司及巡按監察禦史奏叛寇盤伯孫等遁入鄰境廣西富川縣紏合獞賊韋父黎等聚眾劫掠出沒不常敕總兵官都督蕭授等遣人諭以禍福悉令復業如其頑獷不服卽量調官軍剿之

○行在兵部奏今遣禦史給事中往各處淸理軍伍給事近侍之臣禦史耳目之官向嘗有同行而爭坐位者請正其序上命以品級爲序

○丁巳以明日立今上皇帝爲皇太子上親告天地宗廟社稷

○遣北京國子監祭酒貝泰釋奠先師孔子

○朝鮮國王李祹遣陪臣韓�生等來朝貢方物

○賜女直野人頭目女隆加安成哥等鈔彩幣表裏有差

○戊午祭大社大稷○遣官祭先農

○遣太師英國公張輔少師行在吏部尙書蹇義爲正副使持節冊立今上皇帝爲皇太子冊文曰朕荷天地之眷佑嗣祖宗之鴻業撫禦天下祗懷永圖重惟承國家之統系華夷之心必建元良以隆大本長子祁鎭日表英明天資端重宜爲儲副正位東宮今特授金冊金寶立爲皇太子惟敬以立徳惟仁以興理親正人以務正學體天心以得人心存之以至誠持之以無逸用光紹我宗社於萬萬年爾惟敬之

○詔天下曰朕承天序祗奉寶圖惟祖宗積慶之隆衍本支於至盛惟帝王統理之道建儲副以爲先長子祁鎭日表英明天資端重比者親王文武羣臣合誠奉表請立東宮於再於三言之切至恭承皇太后聖訓國家大經宜循眾議今以冊寶立祁鎭爲皇太子夫崇建元良所以重萬年之統豫定國本所以系天下之心詔告臣民咸使知悉

○遣使詔告朝鮮諸國

○賜建州左等衛千戶答答忽並原遣招諭回還百戶趙鎖古奴等鈔彩幣表裏並紵絲襲衣有差趙鎖古奴本三萬衛百戶先隨楊木答幾等叛去宣徳元年同千戶楊滿皮來歸遂遣二人同賫敕招諭楊木答兀等而楊木答兀同楊滿皮俱往古州惟趙鎖古奴同舍人速古等來貢馬答答忽等送之至京故並賞之

○己未文武羣臣上表賀立皇太子卽上箋賀皇太子○慶王﹤木旃﹥奏欲移居韋州其屯田養馬軍士請仍畱寧夏遇有聲息聽總兵官調用又奏有告護衛指揮千百戶鎭撫軍校九十五人占種田土今總兵官及禦史追問皆是永樂中佃種上以韋州王舊所居復書令居韋州仍敕寧陽候陳懋及巡按禦史釋所問之人土田悉如永樂故事從護衛官軍耕種自今不得輒聽下人妄告以失朝廷親親之意

○賜亦力把裏等處使臣法虎兒丁遼東紮童衛指揮阿里哥等鈔彩幣表裏有差

○夜有流星大如雞彈色靑白有光起東井西南行至玉井

○庚申以明日萬壽聖節遣鄭王瞻埈謁告長陵獻陵

○交阯總兵官成山侯王通等遣人馳奏言去年黎利攻圍交阯臣率師與戰屢捷斬僞司徒黎豸等生擒僞司空丁禮等並從賊以萬計追至富良江溺死者無算賊懼不敢復戰近又集土人及取僞王以堅眾心不時渡江侵掠臣等急望大軍來援又聞安遠侯柳升至鎭夷關戰沒保定伯梁銘尙書李慶等皆病死都督崔聚領軍進至昌江爲賊掩襲黔國公新寧伯進至歸化等處亦爲賊阻隔不得進臣督眾日夜攻擊黎利恐朝廷再調大軍討捕遂遣人奉書請降又率大小頭目日詣軍門請罪又同僞王陳暠遣人奉表陳情謝罪貢代身金人銀人等物並送都督蔡福都指揮魯曾等一萬三千三百九十一人馬騾一千二百匹先還京請乞班師繼又遣其子侄赴軍門送款願歸順朝廷臣切思奉命討賊當輸忠效死再待援兵但城中官軍數少人情驚懼無有固志又賊眾狂狡過於曩昔水陸要害俱爲所據𨿽有援兵亦難猝至城池終恐陷沒不免再興師旅以一隅之地而勞天下之眾致君父之憂非臣子忠君之心臣與眾計議以爲不如乘此機會整率師旅出至生地再圖後舉臣已率交阯屬衛官軍還至廣西南寧伏望皇上以陳暠是否陳氏子孫爲名遣使往來覘伺若有虛冒然後量添軍馬水陸分路進討如再不效臣等甘受誅戮謹俯伏俟命上覽奏諭侍臣曰總兵官在外擅與賊通不俟朝命輒棄城歸無復人臣之禮矣

○辛酉萬壽聖節上詣奉先殿行禮皇太后前上壽畢出禦正朝受賀大晏文武羣臣及四夷朝使

○壬戌行在禮部左侍郎李琦工部右侍郎羅汝敬等奏成山候王通不俟朝命擅率官軍棄城而回臣等至南寧遇之通力止臣行欲待奏請臣不敢從己馳赴龍州俟交人迎接

○兀者等衛指揮僉事木答兀等罕東衛密落蔟國師端嶽監藏遣僧卻兒失加等來朝貢馬○賜朝鮮國貢使李興發等晏

○夜有流星大如鬥色赤光燭地起右攝提有聲如雷後有五小星隨之至近濁炸散

○癸亥敕成山侯王通都督馬瑛得奏知官軍已回至廣西南寧前聞安遠侯柳升都督崔聚敗績朕以爾等竭忠奮力戰鬥未已生靈何辜肝腦塗地欲保全之蓋朕素志初得陳暠表及黎利與總兵者書請立陳氏之後深契朕心卽遣禮部左侍郎李琦等賫詔赦交阯官員軍民之罪令具陳氏子孫來聞遣使冊封並敕爾等率領官軍及鎭守內官並三司官吏人等回還蓋此舉非爲叛賊猖獗朝廷不能調兵剿滅但不忍赤子久罹塗炭爾等正宜堅守城池以待朕命乃輒與賊通棄城徑回爾等𨿽急爲自全之計其如國體何且失臣子之禮豈不爲蠻夷所笑敕至卽令所領軍馬並黎利等送出潰散官軍各回原衛所爾等領在京官軍回還其陳暠黎利所遣赴京之人悉聽其來仍敕內官山壽馬騏等與通同赴京

○寧王權奏欲令護衛屯軍爲臨川等王造居第今年暫免屯種從之

○寧國大長公主遣子梅景福進禦用袍服上賜公主鞠衣二云肩袍二鈔一萬貫

○以鎭守涼州都指揮僉事丁剛有疾命其子武爲涼州衛指揮僉事代領馬隊不爲例

○甲子徙置靈州千戶所於城東先是寧夏總兵官寧陽侯陳懋奏河水沖決至城下請徙於城東命俟來春用工至是城成遂徙之

○乙丑宣府總兵官都督譚廣奏萬全右衛臨邊重地往往聲息不絕其鎭守都指揮黃眞不務嚴謹近有邊卒言眞數擅出軍圍獵招致虜使飲於私家請逮鞫之上謂行在兵部尙書張本等曰圍獵之事有之招致虜使則未必然爲邊將當晝夜嚴備不可須臾怠忽眞輕率僥幸無虞姑紀其過爾其移文切戒之再爾必重罰𨿽悔不及

○巡撫狹西隆平候張信等奏昨文縣守禦千戶楊瑛言馬兒潘關等簇生番拒命請軍剿捕欽奉璽書令臣等招諭已遣指揮劉瑛往彼撫諭隨得瑛報諸簇生番本皆安業未嘗爲非近楊瑛領兵至境逼令納糧充軍需索非一以此拒命今道路梗塞不能前進楊瑛生事激變番民宜正典刑上曰治蠻夷宜簡易靜以鎭之自然順服今生事激之使叛不可寬貸命行在都察院逮瑛治之○行在都察院左都禦史劉觀言擒獲彊盜已有升賞之例然捕盜之法貴嚴嚴則人不敢爲盜捕者亦皆盡力自今彊盜劫掠地方軍衛有司官吏並裏鄰俱發充軍仍令緝捕兩月得獲者免罪限外不獲依例發遣其彊盜已獲者鞫問是何衛所州縣若軍則罪其管軍者民則罪其官吏裏老四鄰如此則人知所警畏上曰此令不無太嚴更與羣臣議之

○甘肅總兵官崇信伯費瓛卒獻鳳陽定遠人祖愚洪武初爲燕府左相後革相府授燕山中護衛指揮使愚卒瓛父肅襲職肅卒瓛襲從太宗皇帝靖內難升都指揮同知鎭守山海永樂五年召還升後軍都督府都督僉事六年命充副總兵巡海備倭七年率兵捕湖廣叛寇八年充總兵官鎭守寧夏甘肅等處討叛虜亦令眞巴等平之十年奉命甘肅備禦仁宗皇帝嗣位命充總兵官佩平羗將軍印鎭甘肅尋升右軍都督府左都督宣徳元年七月入朝上念其久勞封崇信伯賜誥券子孫世襲復鎭甘肅瓛爲人和易能撫士卒在邊幾二十年境內寧靜至是卒遣官賜祭賜賻贈命有司營喪葬

○夜有流星大如雞彈色赤有光起天廟西南行至天相炸散

○丙寅敕總兵官太傅黔國公沐晟今交阯陳氏孫暠及頭目黎利等遣人進表貢方物謝罪並送還潰散官軍馬匹已至廣西其成山候王通等率領官軍及鎭守內外官並三司官吏人等俱已回還敕至卽令興安伯徐亨新寧伯譚忠俱回京師卿等所領官軍悉令各回衛所卿尢宜夙夜盡心謹飭邊防以副委任之重

○敕總兵官都督山云前命都指揮張貴同土官都指揮黃﹤王厷﹥鎭守龍州憑祥坡疊往來哨備並敕都指揮陳全等體實交阯事情及收集在逃漫散官軍於有糧之處操備今交阯事朝廷區畫已定卿可相度龍州憑祥坡壘事勢或仍令張貴黃﹤王厷﹥率土兵鎭守或止令黃﹤王厷﹥領本衛官軍守備何者爲便陳全所領官軍俱令各回原衛所全或畱南寧操備或令回廣西都司理事何者爲便卿皆審度得宜就爲處置仍具奏來

○丁卯上奉皇太后遊西苑自上卽大位尊事皇太后極其孝敬每旦暮詣西宮朝謁愉色奉承惟恐弗及皇太后慈仁隆至每見上則忻然從容詢及政事及所平決上敷陳明達皇太后喜動顏色凡軍國大政必稟命而行四方貢獻𨿽瓜果之物必先以奉皇太后皇太后或時召上𨿽有急務必促駕而往至是恭請皇太后遊西苑皇后皇妃皆侍行上親掖皇太后輿登萬歲山奉觴上壽獻詩頌聖徳皇太后悅酌酒賜上且諭曰今天下無事吾母子得同此樂皆天與祖宗之賜也天下百姓皆天與祖宗之赤子爲人君但在保安百姓使不至於饑寒則吾母子斯樂可永遠矣上拜稽首曰謹受教是日甚樂將晚上及皇后皇妃送皇太后還宮

○戊辰復書趙王髙燧曰王友悖慢已降敕切責之令其攺過如復不悛必處之重法所云養馬小廝得受等來京恐妄言生事惟叔國家至親小人之言決不能間蓋時掌彰徳衛事都指揮王友出入盛陳兵衛又日夜以兵圍王府不令護衛軍校出入人皆驚恐而趙府養馬小廝得受等潛遁友執送至京趙王恐懼以奏故復書解之

○敕諭三法司朕惟聖人制刑罰用昭天討以弼治化刑罰當則天道協和人心悅服家國天下並受其福否則感傷和气災沴百出是以古昔帝王必皆愼簡刑官我國家稽古爲制建三法司刑部掌邦憲都察院兼理刑名大理寺審允輕重自祖宗以來愼重人命務存欽卹朕嗣承大統祗奉舊章不敢以喜怒爲法重輕期與天下同躋仁壽比聞刑罰失當無辜者銜冤有罪者幸免朕爲惻然不遑寧處咨爾法司夫憸邪者利口柔良者寡納惟言是稽情僞不辧此其可乎玩愒歲月溺於安逸囚系瘦死恬不爲意此其可乎不諳律意不察人情移情就獄苟具文書此其可乎或畏權勢徇其請托或念恩怨從而報復或播弄刀筆輕重任情或恣肆捶楚鍜煉成獄甚至貪圖賄賂略無畏憚此何心哉一夫不獲時予之辜一人稱冤百姓驚駭朕惟愼刑罰簡爾賢良爾惟體朕心用諧厥職天地神明昭鑑在上善惡之報捷於影響爾惟恭朕命惕然警省追攺前愆以公道爲心以愛人爲本廉以持身勤以從事不惟國家有賴爾亦永保祿位貽福子孫爾不恭命明有國法幽有神譴爾其欽哉勿貽後悔

○賜誥命封建平伯髙遠母爲太夫人妻爲夫人○曲先衛故指揮同知失剌罕子阿脫力遣人來朝貢馬命阿脫力襲其父職賜誥命冠帶

○賜朝鮮國陪臣李興發等鈔彩幣表裏有差

○遼東總兵官都督僉事巫凱奏各處馬驛皆與遞運所相鄰人力相等獨黑林莊遞運所置在髙平盤山二驛之間地遠勢孤遞送艱難往時義州衛帶管大寧驛路嘗置馬驛於牛心山今大寧之路不通馬驛虛設若移於盤山驛添作遞運所而以黑林莊遞運所移置髙平驛庶幾得宜從之大明宣宗憲天崇道英明神聖欽文昭武寬仁純孝章皇帝實錄卷之三十六

明宣宗章皇帝實錄卷之三十七

宣徳三年二月己巳敕遼東總兵官都督僉事巫凱及遼東都司凡諸衛所正軍餘丁先被寇虜掠後得馬回還見在京充勇士者察系正軍開豁原伍餘丁開豁本房軍伍不動若因避徵差逃出外境得馬回還收充勇士者已宥逃避之罪軍伍不開仍須審覆永樂二十年以前去者人馬皆送北京二十年以後者復原役馬送北京

○沈王模奏子女俱長欲行婚禮而房屋未備今欲創建七所以居武鄕王兄弟七人又有女四人欲選本府護衛及儀衛司官之家房屋四所以居從之

○敕戶部歲贈賜咸寧長公主鈔五萬貫自宣徳三年始就南京官庫支給

○移置浙江平陽縣井門巡檢司於龜峯白沙灣巡檢司於舥艚斗門黃巖縣溫嶺巡檢司於三山鄞縣大嵩巡檢司於太平﹤山奧﹥定海縣崎頭巡檢司於霞嶼﹤山奧﹥初建各司皆傍海後緣海居民盡入內地而巡檢司皆孤立奏請移置上命浙江三司覆勘至是三司奏移置爲宜從之

○上嘗以馬政國之所重𨿽領於太僕而兵部實總其事孳牧調習之制歲久廢弛敕令修飭至是尙書張本奏兩京並狹西等處太僕寺苑馬寺軍民牧養至今遠則三二十年近且十餘年丁力消長不一馬有增損不同其積年虧欠陪償未及者屢蒙宥免而愚頑得計見在之馬養之多不如法自今宜令諸司各將見有馬重別均派孳牧調習之法一如舊制令所司嚴督之庶幾馬可蕃息人不重困上曰此事正屬卿卿當畱意必使官民兩便乃爲得宜

○巡撫狹西隆平候張信等奏狹西西安府永丰南北二倉相去二里年深傾圯不支宜撤北倉以其料並修南倉爲便從之

○山東濟南府徳州奏貧民一千一百五十二戶因歲旱饑已勸富民貸粟濟之上以示行在戶部臣曰富民能卹貧食祿者豈當坐視民窮而不卹爾等更須加意

○庚午行在戶部尙書夏原吉奏今河冰已解去年秋糧多運至通州詢知無賴軍民及官攢斗級或邀截攬納或令堆積近倉畱難不收相與盜竊請遣官巡察上曰江南軍民運糧至此艱難已極而小人爲害如此其令侍郎李昶及監察禦史主事各二人亟往巡視糧未收者卽收姦人偸盜及攬納者擒之○上視朝罷禦左順門召行在工部尙書吳中諭之曰昨日卿奏欲於狹西起取民夫赴京用工朕思之用民力須就近地則供費不難狹西去京師遠且比年旱荒自給不暇而又欲役之此豈說以使民之意其卽停止

○造禦用監作房於西上北門之外

○南京戶部尙書古朴卒朴字文質陳州人洪武中爲太學生隸五軍斷事司理刑奏家貧願仕冀得祿養母太祖皇帝嘉之除工部營繕主事迎母就養京師居無幾母歿官給舟歸葬服闋攺兵部主事升武選員外郎再升郎中遂升兵部右侍郎太宗皇帝入正大統轉左侍郎車駕巡狩北京侍仁宗皇帝監國嘗奉命權禮部兵部及詹事府洪熙元年攺通政使未幾升戶部尙書先是主事劉良素行不檢滿三載朴考其績下良叩上之左右求朴最考朴曰貪侈之人幸今未覺露不攺行終當敗最考不可得良遂誣奏朴罪旣就逮太宗皇帝燭其誣竟釋朴他日吏部奏授良誥命仁宗皇帝曰此人素亡行且嘗誣奏大臣罪若與良誥卽爲善者怠遂不與誥良後果以贓敗朴在朝三十餘年自郎署至卿確然守廉人不得幹以私家無餘資然兢兢畏愼避事如處女執一不通坐視獘事不能革徒有愛民之心云

○辛未行在兵部奏昨總兵官都督僉事山云以廣西缺兵備禦請益兵擬以湖廣諸衛徵進交阯回還官軍益之上命已還至廣西者皆畱之未至者令還原衛所

○貴州布政司新化府通判鞠彬奏永樂十一年置府暫於新化亮寨所鎭撫空宅內視事迨今廳署未建乞發湖廣附近銅鼓等衛所軍匠備材營建從之軍及使臣往來月用糧料七千餘石每歲西安等府運糧供給今皆折鈔本衛缺糧又奏河州所屬地方多是土韃番人比年天旱薄收所欠洪熙元年至宣徳二年糧一萬六千八百四十一石乞賜蠲免上諭行在戶部臣曰邊衛糧儲爲急其速遣官往狹西經理別運糧給之邊民素貧歲又不熟所欠糧俱免徵

○壬申賜朝鮮國使臣韓乞生等鈔彩幣有差

○癸酉沈王模奏武鄕王婚期在近缺內使女使上遣賜內使五人女使七人

○命故指揮僉事帖木兒子谷臺副千戶乃兒卜花子伯顏答裏襲職於錦衣衛帶俸皆忠勇王金忠故部屬也

○行在工部尙書吳中奏修理內府房屋及京師庫廠橋梁請遣官往山西督民采木上曰民方務農姑緩之

○上退朝禦文華殿翰林儒臣講舜典竟上曰觀二典三謨則知萬世君臣爲治之道不出乎此歷象日月星辰以閏月定四時天道以明平治水土奠髙山大川分別九州任土作貢地道以成克明峻徳以至協和萬邦人道以建九官十二牧所掌禮樂刑政及養民之道後世建官繁簡𨿽不同大要不出乎此當時君臣都兪吁咈更相告戒用圖治功气象藹然何后世之不能及也侍臣對曰明良相逢故其治化之盛如此上曰是蓋天生聖人爲後世法程孔子刪書斷自唐虞使人知有堯舜誠所謂萬世帝王之師也

○甲戌賜兀者等衛指揮僉事木答兀等罕東衛密落簇僧卻兒失加等鈔彩幣表裏有差

○降順天府尹曹曾爲廣東布政司右參政曾奏事舉止失措上諭行在吏部臣曰京尹豈可不擇達禮度者且聞此人於民事未熟宜降出外自今必愼選授無但取充位而已遂降曾爲參政

○乙亥命阿剌山衛故指揮僉事乃馬答子阿剌孫襲職時阿剌孫進馬奏請襲職且乞居自在州皆從之

○賜安定曲先等衛指揮同知果脫不花等官五十三人誥命

○湖廣湘陰縣知縣宋綸奏先奉詔書凡欠諸色課程並倒死馬駝牛羊盡行蠲免而縣民養官牛百五十頭歲納租米三百餘石牛死已久而租未免乞除之上謂尙書夏原吉曰詔令已免何爲復徵租朝廷布寬大之政而民不被澤此有司之過也其卽蠲除

○上退朝禦文華殿謂侍臣曰朕觀先王治民有本有末制田裏以給衣食設學校以明教化不幸而有頑慝者然後刑之蓋非得已不然則無以安善良然觀肉刑亦過於慘侍臣曰古人用肉刑故人人自愛而重犯法至漢文帝除之自是人輕冒法上曰古人教民之道周備故犯法者少後世教民之道不至故犯法者多未必系於肉刑之存否舜法有流宥金贖而四凶之罪止於流放竄殛可見當時被肉刑者必皆重罪況漢承秦敝挾書有律若槪用肉刑民受傷殘者多矣以不教之民而遽斷其支體刻其肌膚亦所不忍隋唐以後以笞杖徒流死爲五刑亦良法也又曰文帝除肉刑唐太宗觀明堂鍼灸圖禁鞭背皆後世仁政文帝培植漢之國脈太宗肇啟唐祚享國長久有以哉

○丙子上禦奉天門謂左都禦史劉觀等曰自昔功臣子孫安於豢養𨿽承祖父爵位少有文武才能一旦委用多致狼狽今公候伯新襲者眾朝廷念其前人之功豈徒使之長享富貴亦欲成其才器庶幾克紹前烈已令更番操習武事然人情惡勞喜安若稍寬縱必至怠惰卿宜遣剛正禦史二人察視之有慢令不至者具以名聞

○命故大興左衛指揮使劉興子亮金吾左衛指揮使劉江弟淸燕山右衛指揮僉事王義子信俱襲職

○行在吏部奏監察禦史尹崇髙舉儒士劉嘉會堪任教官召至自陳年八十餘不堪任事上笑曰伏生九十傳經八十爲教官何不可又曰孔子云老者安之國家興學擇師豈少此一人聽還鄕自便

○行在兵部奏故南陽衛百戶黃敏楚雄衛百戶徐瑛皆無應襲之人敏有父老疾宜養以全俸瑛有老母宜月給米五石皆終其身上曰此祖宗所以優待功臣亦悉如例

○丁丑升上林苑監正康爵爲南京太常寺少卿行在鴻臚寺司賓署丞焦循爲本寺右寺丞行在欽天監監副黃愷爲監正江西按察司副使郭良爲順天府尹安吉縣儒學訓導徐俌徳平縣儒學訓導年富爲行在吏科給事中鄢陵縣儒學訓導王賢漷縣儒學訓導郭麟爲行在戶科給事中太平府儒學訓導吳瓛爲行在工科給事中行在兵科左給事中許侃禮科給事中劉芾刑科給事中張謹山東都轉運鹽使白琛俱以親喪服闋命芾謹復舊職調侃爲行在戶科左給事中琛爲兩淮都轉運鹽使廣西梧州府北流縣知縣李禧考績當升令復任升正六品祿以其民奏乞畱也攺湖廣按察司副使鄭進善爲知府於遼東總兵官都督巫凱處治軍機文書吏科給事中徐永溍爲六安州判官行在刑科給事中劉藎爲揚州府通州判官永溍以奏對失措藎以有罪經赦故攺用之降行在廣東道監察禦史劉安定爲河南光州學正以憂制居家不安禮分也

○增置廣西柳州府柳城縣東泉鎭巡檢司土官副巡檢一員

○遣都指揮陳通等賫敕往西番賜弘妙廣濟大國師吒思巴兒監藏安定王亦攀丹等金織袈裟禪衣白金文綺表裏及紵絲襲衣有差

○行在吏部奏貴州雲南土民張暹楊名等充吏考滿至京違限二年三年之上例當發在京諸司再辦事三年方許敍用上曰夷民不必悉拘中土之例貸之

○行在禮部奏爪哇國使臣亞烈張顯文等言率家屬來朝至廣東惠州暴風壞舟母妻等四人皆溺死權瘞海濱乞官爲造墳上惻然曰不憚險遠舉家來朝其誠可嘉而死於風濤情又可憫其令惠州府致祭及治喪葬

○戊寅給靖江府奉國將軍佐忠等十一人歲祿時行在戶部言佐忠等俱已婚歲祿未給上曰歲祿已有定制宗室子孫所仰者此豈他有所營卽令有司歲給之如例

○復劉道成浙江黃巖知縣道成九年考滿例應升用而縣民奏其爲政公勤善於撫字乞令復任行在吏部爲之言上曰旣得民心宜從所奏令復職而增其祿

○上語尙書夏原吉曰書云民罔常懷懷於有仁蓋以能養己也北虜不納失裏自遠來歸亦欲求養於此今已死其妻非能耕桑何以自給宜計其家口優養之毋令失所原吉計議請月給米十四石從之

○昏刻有流星大如杯色赤有尾光照地起郎位東北行至梗河○己卯上禦奉天門諭尙書蹇義等曰比下詔求賢欲得實才爲用而所舉多非其人自今召至者引於內廷六部都察院翰林院堂上官命題考試六科給事中監察禦史錦衣衛官監視理明辭達者用之否則罰其舉主義奏各部辦事官以人材吏員出身者十餘人應正從八品敍用自陳才短願就雜職上曰人才識固有髙下然能自知不足甘就卑位者亦難其悉從之

○斬松潘衛千戶錢宏謫都指揮髙隆爲事官韓整鄧鑑等充軍廣西先是宏激變番人容兒結等作亂上命行在錦衣衛指揮任啟監察禦史李玨究問其實至是啟等奏番蠻之叛實千戶錢宏所激初松潘當發官軍戍交阯眾懼不肯行謀於宏宏曰惟有言番人叛則都司必奏奏則必發松潘兵討之而交阯之行必止遂於衛誣告蠻人容兒結等反叛衛星馳報都司果止交阯之役而遣指揮陳傑等以兵撫捕然容兒結等實不叛宏見都司官軍至潛率其眾入寨以言脇之曰朝廷以爾叛出大軍徵討能遺我牛馬財物或可止容兒結斂牛馬與之然聞兵已壓境遂驚懼奔走約黑水諸生番爲亂殺掠軍民陳傑等爲賊所害番兵大擾韓整髙隆駐兵宿畱不進惟事貪淫邊民苦之而賊勢猖獗殺掠愈甚具有實迹上曰蠻寇之叛朕固疑有激之者韓整貪淫玩寇重貽邊民之患厥罪何逃遂敕啟等斬宏於松潘梟首徇眾籍沒其家從宏者二十人俱宥死充軍整等悉發戍廣西

○庚辰四川播川宣慰使楊昇遣正長官鄭釗等貢馬四十餘人皆無缺例應辦事上從之因問其中亦有才能出眾者否對曰皆中才有一劉貊者洪武初誠意伯劉伯溫曾孫上曰伯溫事太祖皇帝爲開國明臣今尙有後昔蕭何魏徵之後皆見顯用亦以前人之故朕於貊豈惜一官處之卽令復職果才能顯著後當進用之

○升監察禦史王靜鐘旭塗克敏劉麒皆爲知府時靜等皆九年考最行在吏部引奏欲循例授方面上曰今所急在郡守一郡得良守則一郡蒙福彼能爲禦史爲知府無難矣不必拘例遂悉升知府靜漢陽府旭興化府克敏惠州府麒南康府

○行在吏部尙書蹇義等奏狹西階州學正陳珍九年考滿科貢不及數例應降除而階州生員奏乞復任上曰爲師不能教降用如例又奏諸司吏典四百五十餘人皆三考滿例應從七正八正九品出身當冠帶辦事月支半俸上曰每一次選官吏之冠帶者三四百人何如是之多況七品八品官皆州縣之職豈可槪授自今必須揀擇庶幾冗濫可以漸革

○上退朝禦左順門語及祭祀謂行在工部尙書吳中等曰南京造制帛祀神最爲重事洪武中常選無過犯惡疾工匠更衣沐浴焚香浣手然後用工其人專供此役更無別差祖宗禮賢之意謹嚴如此卿宜申明舊制務令精專毋有褻慢

○壬午降福建按察使朱應祖爲常州府江陰縣知縣時應祖及所屬府縣官二十餘人悉爲巡按禦史考不稱職吏部以聞上曰按察使典方面憲綱其任甚重何可不稱此輩有贓否對曰無贓上曰無贓可降七品州縣官余府縣官皆降雜職

○浙江臨海縣民奏本縣舊有胡讒諸閘積水灌田比因大水壞閘而金鰲大浦湖淶舉嶼等河遂皆壅塞或遇天旱禾稼不收糧稅多欠乞爲開築上曰水利爲政急務使民自訴於朝此守令不得人爾工部卽下郡縣全秋收發民用工仍行天下凡水利當興者命有司卽行不許坐視不理大明宣宗憲天崇道英明神聖欽文昭武寬仁純孝章皇帝實錄卷之三十七

明宣宗章皇帝實錄卷之三十七

明宣宗章皇帝實錄卷之三十八

宣徳三年二月是月禦制帝訓成序曰朕惟天心仁愛下民爰命若以主之君徳必如天之包含覆育使天下之人咸遂生息無不足之嘆而後有以稱天之所命然其道至大其事至繁非可一言盡也蓋君量必如天之廣心必如天之仁施必如天之溥行必如天之健必明如日月必信如四時而所以爲治者規模之弘遠條理之精密必皆極其至而後有以盡君之徳稽古堯舜禹湯文武其爲君皆能體天心行天道斯其治爲甚盛漢唐宋𨿽間有賢君不逮於古矣我國家自太祖髙皇帝肇膺天命奄有萬邦太宗皇帝再安宗社仁宗皇帝繼志守成三聖相承心天之心道堯舜禹湯文武之道以綏撫天下爰曁朕躬獲纘鴻緒臨禦以來夙夜兢兢惟三聖之心之道不敢怠寧荷天地宗廟之佑四境無虞百姓安業幾於小康永惟祖宗開創之孔艱守成之不易而欲後之嗣君皆將敬承於無窮也間於幾務之餘述帝王要道而類析之將永詔於子孫夫人君之行惟徳爲本有徳斯天命存焉人心歸焉苟無其徳天命去之人心畔之從古國家興衰理亂皆由於此故首之以君徳夫君位者天之所命祖宗之所傳也惟天惟祖宗是崇是敬體其心而不遺循其道而不倍君徳之大也故行之自奉天法祖始徳之及人也自內以及外自邇以及遠孔子論治平必先齊家文王之徳化本於閨門故次之以正家家人有整齊嚴肅之道必有恩愛惇厚之意故睦親次正家焉一家之親吾同气也天下之人吾同類也人君代天子民一視而同仁篤近而舉遠故仁民次睦親焉國家政事有體本末有序與夫綱紀維持之方皆當謀慮審度使咸有條理故繼之以經國以一人而禦天下一心而應萬機如一民失所吾之仁未能徧也一令未當吾之政未盡善也當自疆不息使靡有闕違故繼之以勤政修於己者宜崇徳而去欲恭敬節儉則善徳日進戒愼儆愓則私欲日消故繼之以恭儉戒儆焉有君必有臣君總攬其綱臣分治其職如歲必有春夏秋冬而後成化工若必用賢智才能而後成治效故用賢繼之人之賢不肖未易知也固有貌愚而心通象恭而內詐者必驗其所存之正觀其所由之善斯用之而績成故知人繼之誠知其人之非正也必去之良農必去糧莠恐傷嘉榖明君必去讒侫恐傷正人讒侫去而後君子安善治興故去邪繼之事必有幾幾者動之微也燭於微而防之爲力易及其著而去之爲功難是以大易愼履霜之戒春秋嚴無將之法故防微繼之政之所大患言路不通也蓋上之過欲聞焉民之隱欲聞焉是以隆古設諫諍之官聖人有芻蕘之問故求言繼之事神莫嚴於祭也所以致精誠徼福惠而敬爲本能敬者致福不能者速禍神人感應之際明矣故祭祀繼之治民莫急於養與教也耕斂以時可以厚民生而資國用化導有方可以善風俗而成賢才故重農興學繼之公賞罰明黜陟所以懲勸也賞一人而天下務於善罰一人而天下警於罪升一賢能人皆思奮功黜一不肖人皆思革過施約而效博故賞罰黜陟又繼之刑者聖人不得已以輔治非恃以爲治也一或失中傷人之生乾天地之和關系至重故卹刑又繼之文者綱常禮樂之事所以化成天下武者禁暴戢亂之器所以安內攘外不可一日無者故文治武備又繼之有中國必有夷狄如陰陽畫夜不能無者善爲天下亦在制馭之有道耳故馭夷又繼之人君保生自有要道而前代之君有恣其情欲服餌丹藥以致喪敗者不可不戒故以是終焉凡二十五篇名曰帝訓言質事實皆爲理之大要蓋自古君國子民未有不循此而治不違此而亂者誠能於此深體力行可永保天祿吾子孫懋之哉由此而進唐虞夏授受之中成周先王積累之仁允念玆在玆宗社可以永安生民可以咸遂天下可以長治吾子孫尙敬之哉尙敬之哉君徳篇人之至貴者徳有徳眾歸之不徳眾違之故君天下者必以徳爲本君之徳明於己達於天下而後可以愜天下之望古帝王有徳者莫盛於堯舜禹湯文武故天下皆歸之不徳者莫甚於桀紂幽厲故天下皆畔之所謂有徳易以興無徳易以亡君徳之大者曰孝曰敬曰仁孝以事親敬以事天仁以臨民而仁民又所以事親與天也一於表裏始終而行之辟諸日月之明天下萬物皆仰其臨照故徳者人君之首務而徳尢本於學易論君徳必由學聚問辧又曰多識前言往行以蓄其徳君徳明斯萬事理矣奉天篇君者天之所立也萬物皆天所生天立君俾代之養民故君之位曰天位君之民曰天民君之事曰天事皆代天爲之也故人君一言一動一政一令不可違天不違天卽所以奉天也而奉天之大者在養民書曰天佑下民又云惟帝不畀惟下民秉爲蓋民者天之所愛而以命我吾能愛其所愛是能敬其命則天將錫福於我矣如虐其所愛是違其命而可望福乎書雲天難諶命靡常又云皇天無親克敬惟親亦猶君之民而命有司撫字之如有司不能撫字而又虐之君必黜罰之矣故有司能愛民所以事君君能愛民所以事天其理一也法祖篇自昔創業垂統之君其更事也多其致慮也深其始得之也甚難其欲後世保之也甚遠故建一法制一令相與謀之非一人審之非一日必適中而不偏歷久而無獘然後著於典章傳之子孫爲永安長治之道書曰監於先王成憲其永無愆詩曰不愆不忘率由舊章言子孫當永世爲法也朕承三聖之緒夙夜兢兢政無小大一遵祖宗之典而行之以祖宗之心不敢違越吾子孫尢當敬愼於此蓋人君初非有意更攺祖法多由所用輕佻小人導之蓋小人希寵求進日以譎詐之說浸漬其君謂行之則功髙於前人其君喜而從之而卒至於壞亂如漢武帝宋神宗聽用小人之言不循祖宗之舊紛紛多事卒皆至於毒生民亂天下此萬世之鑑戒也若因時之宜不可不損益者亦不可不體祖宗之心宋賢相李沆嘗言吾爲相無他善惟有不攺祖法一事耳故爲君用人常得老成忠厚如沆之流豈有壞亂之憂正家篇家者天下之本一家之間尊卑之序正內外之辧嚴愛威之道明然後家可得而正家正然後天下可得而正蓋近者遠之表上者下之準也正家之道莫大於父子莫切於夫婦其幾尢不可不謹也蓋父子相愛本皆天性所有但父之愛子當於幼稚之時早教之與之處者𨿽乳媼及備使令者必皆擇老成正人則自然習成性情之美稍長就學簡有徳行學問正直謹厚之士爲之師日從容講說正道開發聰明使邪妄之言無自而入則徳器成矣然父子須恆相親使情意孚洽子或有過不可輒聽左右便侫之言有所詰問須自審察果其有過則召至委曲溫言曉諭使攺亦不可遣人往諭蓋小人離間父子自古有之𨿽漢武帝隋髙祖皆不免墮小人姦計以害大事可不戒哉至於宮闈后妃尢當嚴密古禮嫡庶之分截然不逾而爲宮室辧內外深宮固門閽寺守之男不入女不出女不言外事至我朝祖訓內外尢嚴蓋聖明遠慮厥有深意前世若漢髙祖唐髙宗不能正內呂氏武氏幾危宗社可不戒哉父子夫婦各得其正則家道正家道正於上則風化美於下此太平之本也睦親篇帝王之政在厚天下之生而行之必自近始近者九族之親也其中有吾祖考之親焉有吾母之親焉有吾后妃及子孫之親焉帝堯明已徳之外便親此九族凡祖考之親則推吾重祖考之心以厚之母之親則推吾重母之心以厚之後妃及子孫之親亦以後妃子孫之愛而及之待之以恩使不失其富貴訓之以義使不愆於禮法保全永久斯盡惇睦之道仁民篇天命人君爲生民之主人君奉天命以主生民其職惟在養民而已禹曰徳惟善政政在養民故聖君皆以愛民爲務誠以民心之從違卽天命之去畱也古語撫我則後虐我則讎又云民猶水也水能載舟亦能覆舟其幾如此故人君理天下者不過欲民不失所也禹曰民惟邦本本固邦寧夫食則思民稼穡之艱衣則思民蠶桑之勞飽則思民之饑暖則思民之寒賦斂以時役調有節寬厚以容之簡靜以休之俾農工商賈各力於生業水旱疾疫皆爲之賑卹無失所之憂有生遂之樂則民心永安而天命永固矣經國篇帝王統禦天下於政治經營謀畫當謹始慮忠爲宏遠之﹤矢見﹥毋狃於淺近溺於流俗苟徇目前而已夫四海之廣兆民之眾非簡無以禦煩非靜無以制動非寬不足以有容非剛不足以聽斷必仁覆乎四海智周乎萬物親賢貴徳簡用才能養老慈幼卹念無告重農務本興學立教求言納諫信賞必罰輕徭簿賦考核名實哀矜庶獄修飭武備崇節義勵廉恥辧忠佞審好惡抑彊扶弱禁暴誅亂皆君國之重務宜夙夜在念持之以誠處之以義務合大公至正之道使國家庶事綱舉目張靡有闕失斯君安於上民安於下由是陰陽調風雨時羣生和萬物遂國家長治而永安矣勤政篇帝王代天理物必躬勤政事在己弗勤則百功曠而庶事隳矣故虞舜兢業萬幾大禹克勤於邦成湯昧爽丕顯文王不遑暇食此皆古聖人之勤也後之爲君其可以弗勤乎勤則心專志愨無厭無斁以慮事則不至於率略以處事則不至於壅滯而庶政理矣一或弗勤將气昏志惰玩時愒日苟且因循政獘而罔知民困而罔聞而庶事隳矣政事理隳國家興亡之幾可不戒哉夫天常行故健日月常行故明水久停畜必腐人久不動作必病民墮於生業則有凍餒之憂況天下之主宰億兆所仰望豈可不自勵乎是以古之帝王深以懈惰荒寧爲懼勤勵不息自彊而周公無逸之訓萬世帝王所當欽服恭儉篇恭儉者帝王之美徳恭則敬謹而不怠儉則省約而無擾古聖帝明王率由此道所以國家淸寧令聞長世故曰徳行廣大而守以恭者榮土地博裕而守以儉者安逮其季世之君有不能然志驕气溢傲忽不恭窮奢極欲泛濫無節而流毒四海底於喪敗旣往可鑑矣蓋貴爲天子富有四海非約之於身心施之於家國則志不期驕而自驕用不期侈而自侈是以明主不忘恭己非惡逸也防驕怠也不去儉徳非憎美也慮侈汰也驕怠侈汰敗徳之斧斤恭敬節儉崇徳之梯階其可不愼所由哉儆戒篇人君宰制萬物統攝億兆本諸其身者當常存修省戒謹之心蓋患生於未形禍萌於所忽若忽細行而不究逮禍萌而愼亂作而防蓋無及矣故曰一念不謹或貽四海之憂一事之失或致千載之患是以古之帝王兢兢業業居安慮危處存慮亡凜乎若蹈虎尾惴乎若涉春冰弗敢有一息之或怠一毫之或忘故能制治於未亂銷禍於未萌後世爲君能取法前王國罔不興不然肆情縱欲無所顧忌以小惡爲無傷以細事爲可忽不謹履霜堅冰之戒而晏安鴆毒日銷月鑠駸駸焉若持斧自戕豈不危哉愼之戒之用賢篇賢才者相與共理天下之利器天下非賢才罔與共理稽之於古堯舜禹有稷契臯陶後夔伯益商有伊傅文武有周召太公之徒蓋𨿽聖人未嘗自賢必求賢者爲己助益誠以天下之務重且大也如涉巨川非一楫可濟爲大廈必眾材乃成大抵賢者其心公其智端𨿽器量不齊譬猶木之小大長短各有所宜在用之何如耳用之稱其才皆可建功自古君天下者用賢則興不用賢則亡用賢則治不用賢則亂善用賢者待之以誠任之以專不以小人間之如使與小人並立必爲小人所排蓋小人浸潤之言人主易惑也易內君子外小人所以致泰人君不可不審若賢者或有細過亦當略之古人不以寸朽棄合抱易所謂扶陽抑陰此用賢之道也然得賢亦難蓋賢者以道徳自重若懷寶韜玉恥於求售爲君必旁求博訪招之以禮承之以謙勿以卑辱而有嫌勿以崇髙而自重則才俊之士皆有願仕之心矣此又得賢之道也知人篇以鑑辧物可以知妍媸以權定物可以知輕重以徳監人可以知賢否自昔聖帝明王恆以知人爲難然必已之徳明而後人之賢否可知光明正大仁厚剛毅此君子也依阿淟涊狡獪刻薄此小人也小人以諛悅爲心其言甘而易從君子以忠愛爲心其言直而難受人君察其存心觀其言行果君子也則親之信之如芝蘭之不可棄果小人也則疏之斥之如蛇蠍之不可近惟如是則君子進而得以行其志小人退而不得肆其惡天下國家其有不治平者哉然非吾心至公無私眞知人之邪正而進退之未必有所禆益國家生民者矣所謂公生明偏生闇則人君明徳又知人之衡鑑也去邪篇自古小人爲天下國家之患故明主皆深惡而痛絕之蓋小人之心憸邪險側能變亂黑白蠱惑人心也夫國家用忠言讜論以禆治小人務爲謟諛之說以勝之國家用賢人君子以興邦小人肆其媢疾之心以去之國家省刑務徳以全民命輕傜薄斂以厚民生小人則以酷虐爲能事以掊克爲無傷壅獘視聽濁亂政經皆其所爲人君不察而用之以至失人心召禍亂爲患深矣故書云去邪勿疑易曰開國承家小人勿用昔四凶去而虞廷淸少正卯誅而魯國治然小人未易去也彼譎詐巧佞善伺人主之意奉人主之欲非明足以燭之勇足以去之未有不墮其術中者故理以養心義以制欲則君子小人克知灼見是非取捨合乎至公而後憸邪無所容矣防微篇燎原之火起於星星滔天之流始於涓涓天下國家之患未有不始於微也故舜察邇言防壅蔽也禹惡旨酒防沈湎也斯須苟安毋曰何害怠惰荒寧之所自也豪發不戒毋曰無傷驕奢縱恣之所由也古之聖人戒愼恐懼先事豫防圖大於細圖難於易由是天下乂安禍亂不作非存心之明慮事之豫其孰能與於斯人君靜以養智正以格物隨事精察絕其蔽惑庶能防患於微矣若乃謀慮淺近不能炳於幾先厲階旣成悔將何及故有天下國家者凡事當謹之於未然防之於初萌易曰由辯之不早辯書曰不見是圖皆此意也爲人君者尙監之哉求言篇古者明王治世廣開言路明目達聰以通上下之情防壅塞之獘不以崇髙而自賢不以微賤爲可忽所謂嘉言罔攸伏詢於芻蕘者是也人君所以夙夜孳孳惟求直言何也天下之事至繁豈能盡處合中有不合中而吾聞之必攺以就中天下之人至眾豈能盡使得所有不得所而吾聞之必使之得所直言有益於人君如此然聽言之際不可不愼蓋忠直之言逆耳難受而用之則有利於國家讒佞之語順意易入而從之則有損於君徳所謂苦藥足以愈疾甘言足以喪身昔商髙宗命傅說曰朝夕納誨以輔臺徳周芮伯剌厲王曰匪言不能胡斯畏忌此理亂所由分也故臣下有言當虛己聽之而察其心之忠邪蓋人之常情皆欲得君之愛豈欲犯君之怒哉但忠臣之心常在於利國而不在於利己邪人之心常在於利己而不顧於誤國察其言所向卽見其心之忠邪若人主自持才智拒絕諫諍又臨之以威懲之以刑忠讜之言旣塞國家之勢日危自古季世皆蹈此禍可不戒哉祭祀篇帝王主祀天地宗社以及百神而祭祀之禮所以報本而徼福於天下也祭不專貴於物必貴於誠誠者事神之本是以先事致齋凝神定志邪慮不萌於心惰容不見於體無所不致其誠及將事之際則對越有嚴升降俯仰洞洞屬屬而若將見之致誠如此庶幾神享其祀感召靈貺陰陽和寒暑時百榖丰登天下和平苟或不誠气志昏惰不檢於禮法不謹於思慮𨿽侈其牲牷丰其粢盛猶不祭也如此而欲動天地感鬼神致福應者未之有矣書曰黍稷非馨明徳惟馨又曰鬼神無常享享於克誠然君子之事神也豈必臨祭一時之誠敬哉要其平素存心行己齊莊中正常如對越未嘗有怠固已合於神明矣故人君之敬尢當常存於心重農篇農者國家之本生民所資以生者也民不可一日無食是以帝王躬耕爲天下勸洪範八政以食爲首豳風之詩備陳稼穡之艱皆重農之意也後世爲君法古人重農之意者當勸導有方遊惰有禁而不違其時時者春耕夏耘秋獲之時也古者使民常以冬隙使及時而耕及時而耘及時而獲無事以妨之則農不失業而衣食足給矣又禁末作遏奢靡使皆務本歸農然後地利日廣而在上尢當輕徭薄賦省費節用庶幾公私足給而人康俗阜教化興行可臻於治昔孟子論王政必以不違農時首言之蓋聖賢之言萬世帝王所當取法興學篇學校者教化之本賢才之所自出禮曰王者建國君民教學爲先在昔五帝建成均之學下至三代其學益備皆本於明人倫而有詩書禮樂之教其教導有法涵養有素士之出於是者皆有用之器足以輔世長民故治化隆盛人才眾多風俗淳美由興學之功也漢唐宋學校不逮於古故人才治化亦所不逮大抵興學必自上之人振起作新之學校興而後風俗可厚風俗厚而後人才不乏𨿽人之生固有美質非資學問亦無以擴大其才智也故興學必謹擇師儒以嚴表率養之厚而責之專庶幾有成不然模範不端學者無所取正亦徒名焉而已教化何由而興人才何由而成故興學必務責實勿徒虛名焉耳然原其本則又存乎人君之躬行人君躬行於上公卿大夫躬行於下學校未有不興者矣隆古興學之效蓋皆本於此後世人主所宜務也賞罰篇夫治田者必資耒耜治木者必資斧斤理天下者必用賞罰賞罰人主所以勸懲之具也然賞不以厚薄惟其公罰不以輕重惟其當故賞一人而天下莫不悅罰一人而天下莫不懼者惟其公且當也古之帝王不以私愛而加賞不以私惡而加罰私愛而賞爲濫恩私惡而罰爲濫刑恩濫民不貴而無所勸刑濫民必冤而無所措由是不知興於善而有離畔之心矣故人君賞罰必存大公至正之道不可不察也黜陟篇爲治本於任官任官貴乎責實考課黜陟之法所謂責實也蓋天下機務人君一身勢不能獨理必資於羣才然其賢否或殊勤怠亦異非考察以驗其功過黜陟以示夫觀懲未可以幾於治也故爲人上者虛己以用人執簡以禦煩體要以制眾行之以至公至明之心守之以大中至正之道而後約以歲月稽其事功果賢焉陟之果否焉黜之果勤焉進之果怠焉退之平若持衡明若懸鏡如是則眾之賢且勤者皆悅而益奮不賢而怠者皆懼而攺行而治效可望矣昔唐虞三考黜陟成周三歲大計羣吏而賞罰之皆此道也後世苟簡爲治不務責實用人之際考課無法黜陟不明加有愛憎之私於是有賢而勤者見屈不肖而惰者獲伸如此尙何望治效之幾於古哉故用人致治必以唐虞成周爲法而以後世苟簡爲戒若考課黜陟之法旣明尢當擇乎中正之人任之不然徒法而已此國家致治之要務不可不謹卹刑篇聖人視民猶子而以刑法加之者不得已也足衣食以養民明禮義以教民此聖人之心也如是而不從然後刑以威之刑實輔教焉耳教養不至徒恃刑以爲治是謂厲民非聖人之政也故聖人之政刑一人足以戒萬人昭天討也過誤不幸從而赦之原人情也親故賢能若功若勤若貴若賓從而議之全恩禮也不殺不辜寧失不經厚之至也折獄惟良愼任人也五者備至而刑有不省民有不化者必無之理也四凶之罪止於流放竄殛三代之治專用徳教深仁厚徳上承天休昭譽萬世若漢文帝除肉刑及誹謗法唐太宗禁鞭背死刑至五覆奏二君忠厚之澤庶幾三代子孫享國長久此其效也秦惰以刑立威曾不再傳而遂失之斯可監矣文治篇天下之治必斯世斯民咸歸於善而後爲至盛體諸天道觀乎人文以維持天下曲成萬類者文治也文治禮樂之謂聖人以身之所履正天下以心之所樂和天下綱常倫理極其和順典章文物換乎大同而天下父父子子君君臣臣夫夫婦婦長長幼幼生有養死有葬彊有制弱有立鰥寡孤獨咸得其所極其至天地定位鬼神奠安艸木鳥獸皆適其性而家國天下無異政無殊俗此禮樂之化也然非人君至誠之徳足以經綸大經參贊化育其孰能之是故正天下有本身之謂也和天下有則心之謂也人君正心修身以立政教以化成天下是之謂至治武備篇善爲國家者安不忘危治不忘亂蓋禍亂之機起於不測不戒不虞何以保邦是故聖人致嚴於武備爲之城郭爲之關防嚴甲兵以守其國﹤矢見﹥畫精密訓練有方彊禦以遏兆民以寧天下久安長治之道也不然狃於晏安忘忽大計禍亂猝興何以禦之武備之要有三一曰儲將二曰養士三曰廣儲蓄簡拔勇智優加祿秩所以儲將也休息保愛以時訓練所以養士也重農節用所以廣儲蓄也三者具備足以安內而攘外矣故克詰戎兵張皇六師成康之世永底寧謐晉武平吳罷州郡兵唐玄宗以承平弛軍政馴致禍亂不能復制有國家者可不深爲戒哉馭夷篇四夷非可以中國槪論天地爲之區別夷狄固自爲類矣夷狄非有詩書之教禮義之習好則人怒則獸其气習素然故聖人亦不以中國治之若中國乂安聲教暢達彼知慕義而來王斯爲善矣然非我族類故其心叛服不常防閒之道不可不謹故國家置邊圉簡將帥勵兵甲嚴守備使不能爲中國患而已蓋聖人以天下爲家中國猶堂宇四夷則藩垣之外也堂宇人所居有禮樂有上下藩垣之外艸木昆虫從而生長之亦天道也夷狄爲患必乘中國之獘使朝廷之上君臣同徳法度昭明中國安兵食足邊圉固彼𨿽桀驁何患之能爲是故能安中國者未有不能馭夷者也馭夷之道守備爲上春秋之法來者不拒去者不追蓋來則懷之以恩畔而去者不窮追之誠慮耗獘中國者大也詩曰薄伐玁狁至於太原可爲帝王馭夷之法藥餌篇人稟陰陽五行之气以生得气長者壽短者夭能淸心寡欲者可以保天和可以終天年若肆情縱欲斯敗其天和而傷其天年此必然之理也夫藥以愈疾非旦夕常餌之物況金石酷烈有毒又益以火气誠非五臟所能勝或者求以濟欲不知遂至喪身不可不戒蓋前代帝王皆因富貴崇極志得意滿無所顧忌故妖人方士得進其邪說而乃不察是非以身試之漢武至老始悔若唐之憲宗武宗宣宗號稱英明之主而皆以服丹藥不克保終豈可不戒大抵人主之務善也以敬天仁民爲致福之本以淸淨寡欲爲延壽之本自古聖帝明王率由斯道吾子孫必愼之哉是書旣成上又題其後曰朕幾務之暇覽觀載籍究知前代盛衰之由上惟祖宗創守之難下惟子孫永遠之圖夙夜精思以爲此書蓋人之至親莫親於父子任之至大莫大於爲天下朕將以大任付至親其可以不重乎朕嗣承太祖皇帝太宗皇帝仁宗皇帝大位以奉宗社禦天下而徳薄識鮮孜孜焉惟三聖之大經大訓敬守而允蹈是書之旨蓋亦本於三聖之心也𨿽二十五類其詞簡其義明修身齊家治國平天下之道大要具矣誠能守而行之由此而進於聖賢之微奧將功用之成閎且遠矣其勗之哉然自古便嬖﹤執曰﹥近慮人主親逢掖披典冊而壅遏之以騁其蠱惑之術具有明鑑斯之弗察或復蹈之則𨿽有是編靡之克由矧古聖賢之經訓乎欽哉欽哉永服無斁

大明宣宗憲天崇道英明神聖欽文昭武寬仁純孝章皇帝實錄卷之三十八明宣宗章皇帝實錄卷之三十八終

宣宗章皇帝實錄卷之三十九

宣徳三年三月癸未朔命駙馬都尉西寧侯宋瑛太子少傅工部尙書兼謹身殿大學士楊榮爲正副使持節冊貴妃孫氏爲皇后初皇后胡氏爲皇太子妃上卽位立爲後踰年嬰疾久弗瘳請於上曰中宮之位以上承至尊奉宗廟之祀致聖母之養而下理宮闈之政所系甚重妾久病致宗廟之祀聖母之養皆皇上獨任其勞中壼之事又無所統妾夙夜心不自安自忖薄福不可以忝斯位惟大恩賜之閒居別選賢徳以位中宮妾餘生庶延永久上驚愕曰皇后何爲出此言人病有愈時豈當妄思及此其勿言數日後復申前請上慰諭再三曰皇后安意養疾近聞醫者言疾漸向安勿妄思也一日皇太后視後疾後請辭位就閒如請於上者皇太后曰媳婦何至出此言愼勿妄思他日又請於上及皇太后如前語且曰皇上春秋三十未有子嗣是妾所累也今旣有疾不忖分引退宗廟神靈豈祐之遂上表請不聽自是屢請會貴妃生子後喜請於上立爲皇太子文武羣臣亦三上表請冊立後力贊上早定國本貴妃固辭曰皇后病瘉當有子上以白皇太后皇太后曰其順輿情旣立爲皇太子後遂請立貴妃爲皇后外庭寖聞後遜位意文武羣臣亦上表請立貴妃爲皇后貴妃固辭言皇后在余敢幹大分乎羣臣復上表請上手詔答曰夫婦人倫之本恩義兼厚方惻辭遜之誠遽聞建立之請豈朕心所安哉不允外廷皆聞貴妃固辭公侯文武羣臣命婦合詞啟貴妃謂聖子之生是矢命有在天命不可違皇太后之命不可違皇上之命不可違宜抑私己之謙早正中宮之位此國家大事也貴妃又懇辭曰吾荷國恩寵榮過矣非所願也上以眾人之請聞於皇太后皇太后謂上曰旣有子爲儲其從眾請上遂敕禮部曰比皇后胡氏自惟多疾不能躬承祭養重以無子固懷謙退上表請閒朕念夫婦之義拒之不從而陳辭再三益加惓切已從所志就閒別宮其稱號服食侍從悉如舊貴妃孫氏昔皇祖太宗文皇帝選嬪於朕十有餘年徳義之茂冠於後宮實生長子已立爲皇太子羣臣咸謂春秋之義母以子貴宜正位中宮屢陳表奏聖母垂訓命從眾請今冊貴妃孫氏爲皇后爾禮部具儀擇日以聞至是以金冊金寶立貴妃爲皇后冊曰朕惟帝王之致理皆資內輔之得人成周之隆有太姒之助貞觀之盛有文徳之賢是以國本在家訓章典冊母貴以子義著春秋有國常規其來尙矣朕躬膺大寶統禦萬方眷言化理之所先用正彜倫之大分咨爾貴妃孫氏天賦柔順躬履純和言循圖史之葴動中珩璜之節昔皇祖之臨禦以妙選而嬪予有靜貞恭愼之心有儆戒相成之益儉而能勤有葛覃之徳惠以逮下有樛木之仁奉上篤敬愛之誠率眾形肅雍之化曁予嗣位之初爰升眾妃之長好徳無斁益貴而謙是生長嗣之良已正儲副之位特循公義進位中宮今以金冊金寶立爾爲皇后於乎以配宸嚴以承宗祀以奉慈闈之養以弘九族之恩以表正於宮闈以母儀於邦國其任甚重汝惟欽哉惟誠惟敬爲百行之原惟儉惟慈爲萬福之本惟善徳以翼予治惟寬厚以得眾心懋隆芳譽永膺天祿汝惟欽哉後旣拜受命退顧謂左右嘆曰天恩過矣吾心豈能安哉後山東鄒平縣人父忠自太學生擢永城縣主簿永樂八年太宗皇帝豫爲上擇配彭城伯夫人永城人今皇太后母也言於太宗曰孫氏有賢女遂選入宮命皇太后育之時十餘歲天性貞靜孝敬恭順宮中皆稱其賢上已長太宗皇帝選濟寧胡氏配上又以孫氏賢命嬪於上在宮中與胡氏相親如同產姊妹仁宗皇帝臨禦立上爲皇太子冊胡氏爲皇太子妃並賜孫氏以妃之冠服上卽大位冊胡氏爲皇后孫氏爲貴妃胡氏之疾貴妃視之尢厚故胡氏之退讓孫後之不居皆其誠心云

○夜有流星大如雞彈色赤尾迹有光起文昌南行至太微西垣外

○甲申文武羣臣命婦進箋賀皇后上暹羅國王三賴波摩剌紮賴遣使臣柰注徳事剃等來朝貢方物

○行在吏部尙書蹇義等引奏擇退吏典人品鄙猥及曾犯贓私並不諳文移者二百餘人當罷爲民上曰甄別賢否爲治之要此輩無益於用汰去誠是但慮今次所當汰者未必止此頗聞外間言古人戒用吏今日多用吏民之不安率由於此卿等不可不愼擇

○乙酉夜有流星大如雞彈色靑白有光出參西行入參旗○丙戌敕諭行在吏部曰朕惟人君主宰天下民生之眾政務之繁必簡賢才與之共理其銓選之法殿最之方必屬有司以盡至公我祖宗稽古建官選任賢良厥有成憲朕嗣大歷服率由典章不以私暱干名爵不以小人間君子招徠善類以安兆民庶幾阜城之效比隆前古咨爾吏部實典銓衡夫官不必備貴在得人諸司官員舊有定額今事不加多而額外添注紛紛幸位苟祿偸安其可不革正乎吏員出身𨿽有定格往時選用嚴愼授官者少比年吏典考滿歲以千計不分淑慝一槪收用廉能幾何貪鄙塞路其可不精擇乎數詔求賢期得實才與共興理而各司所舉不論才徳或以親故或苟貨利徇私濫舉假公濟欲其可不核實乎官之考滿績最者升有貪污無恥或罷軟無能苟積歲月均得超用何以辧淸濁職之大小必量才稱任或以權貴之言或緣親舊之故不量所能悉授美職何以別賢否惟明惟公用人之道書曰舉能其官惟爾之能稱非其人惟爾不任爾其懋哉蓋庶官賢否系政治之盛衰關生民之休戚朕旣付爾以銓選之任所選者君子斯庶政乂安民受其福有利於國家所選者小人則庶事隳廢民受其殃斂怨於朝廷爾其愼哉君以得賢爲本臣以進賢爲忠敬之敬之庶幾明良相與共致太平之盛○諭行在戶部曰朕惟國以民爲本以財爲用地官卿實掌之夫民之衣食本乎農桑種藝以時則地無遺利遊食有禁則務本者多庶幾家給人足禮教可興比者野不加辟民或流亡爾當明夫休養生息之道財賦資國之用出入有節則國不至於空匱調度有方則民不疲於轉輸京師充實足以馭四方郡邑充實足以備饑歉邊境充實足以禦外侮比年遠近困於挽運而京師歲計不足爾當審於措置之宜倉廩所儲爲姦人盜竊常數萬計豈無關防之術爾其審之遣官催糧往往在外貪濁豈無廉公可使爾其審之商販之徒阻滯鈔法累累禁約或通或塞而斂散之方何者爲宜爾其審之朕嗣承大統董正治官富民足國尢爲切要書曰政在養民傳曰生之者眾食之者寡爲之者疾用之者舒則財恆足矣爾惟謹率其屬以倡民收俾吾民家有餘資人尙廉恥以弼予雍熙之治庶幾明良相成之美欽哉

○諭行在禮部曰朕惟聖人興禮樂以昭神化以正民彜致治之道於斯爲盛朕以菲徳仰承祖宗付畀之重主典神天表正萬邦而禮樂尢爲切要尙體予懷以諧爾職惟至敬可以格天地享鬼神爾弼成之天下國家之本在身正心以正朝廷百官萬民爾弼成之期於明徳至治洞達幽明天地以位萬物以育九有寧謐四夷咸賓則我國家祚隆萬世爾亦有聞於永久至若學校之政所以立教興賢必求其實效旌表孝節所以激厲民俗必求其實行尙率乃屬夙夜匪懈用圖成績以昭我國家文明之盛毋循習故獘廢事瘝官以負朕寵任之意欽哉

○諭行在兵部曰朕惟兵部掌天下之軍政其大要有三選任軍官核實軍伍修飭馬政在京諸衛及在外都司衛所舊皆選任得人所以舉無廢事人得其安比年衛所官不卹軍士誅求刻剝甚於豺虎以致亡逸軍伍多缺城池隳圯屯田徒有虛名邊境亦或無備其爲都司者控制無法紀律不嚴每遇徵調所至騷擾民受其害是皆所任非其人也今後都司及衛所正官必擇老成歷練足爲表率者而後任之然人智愚賢否未易遽知惟公惟明乃可得人爾其審之天下軍伍已嘗分遣廷臣淸理然有司有起解之名衛所無實在之數爾當明其核實之法馬政領於太僕兵部實總其事孳牧調習舊制詳備歷歲旣久不無廢弛爾當致夫修飭之勤蓋爲國之道不以安而忘危故禦侮防姦貴備於無事之日謹斯三者其餘承襲優給關津郵傳皆有定制尢須嚴飭屬吏遵奉行之必廉必勤革舊獘習使政淸而務通允光汝績豈不偉哉朕志惓惓於武備汝深體之見諸實效庶幾明良相成之美欽哉

○諭行在工部曰朕惟工部掌百工山澤之政令度民力因地利順天時以成國家之務夫天地生人𨿽有貴賤之分而好逸惡勞情無不同過用人力則不堪命惟以身體人用人之力如己力斯民不病焉國家用度皆出於民過用於上必過取於下財匱民貧何以爲國惟以身體國用民之財如己出斯財不竭焉凡所興作審度緩急爲之節制以息民力以紓國用斯惟良哉古者役民於農隙當思用之以時古者山林川澤有厲禁當思取之有制今天下工匠數倍祖宗之世而畏避亡逸者日多當思撫綏愛民之道至若屯田水利之政皆有成法比年因循廢弛罔聞實效當思興舉作新之方爾其懋哉夫侈用傷財掊克之端厲民徇欲斂怨之階書曰民惟邦本本固邦寧節財所以愛民愛民所以愛國大臣之職以道事君尙率爾屬惟公惟淸輔予於治庶幾明良相成之美欽哉

○敕諭行在五軍都督府及北京行後軍都督府曰自昔聖帝明王禦天下所以治亂禦侮安內攘外爲久安之計者必在嚴飭武備修明軍政朕恭膺天命嗣守鴻圖夙夜究心拳拳於此今兵政之本系於五軍五軍能修其政令以表率天下都司衛所使各理其職則武備充實足以壯中國服四裔天下國家永永安靖爾等皆先朝舊人托任匪輕而比年以來軍政不修中外一轍爲將帥者不愛卹軍士爲軍士者率怨苦將帥蓋由剝削不已虐使無厭致其衣食窘乏骨肉不保逃亡皆其所迫而隊伍空虛器械損敝城池頹圯邊備不固屯種徒擁虛名兵食常不給足猝有警急何以措應此皆將帥怠慢縱恣之所致也夫衛者所之表都司者衛之表都督府者都司之表表正則影正源潔則流淸可不愼哉自今宜勉思國家所以委任之重戒因循苟且之失革宴安玩愒之獘端乃心敬乃職勤乃事實軍伍輯士卒足兵儲理邊務完固城池繕修器械精訓練務屯種深思其方必臻成效勿爲貪刻以失士心勿爲欺罔以失臣節必廉必公無慢無怠庶幾武備不弛軍政修明保邦衛民得其實用非徒國家有賴爾等亦永膺祿位延及子孫不然溺於積習之陋不圖悛革非徒無益國家天譴人罰於汝不貸汝惟欽哉

○諭行在錦衣諸衛親軍指揮使司曰我國家置親軍指揮蓋侍從腹心之任甚不輕也自太祖皇帝太宗皇帝仁宗皇帝聖聖相承親軍更番宿直具有條制訓練卹養著之成﹤矢見﹥而比年掌衛事者不知所重玩愒苟且漸習成風軍士逃亡者不補器仗敝壞者不修隊伍十虛六七軍容無可觀以此守衛防閒何由振作警肅推究所由蓋是指揮千百戶務私背公剝削不已下不堪命乃至亡逸又取彊壯者役於私家老弱者令其輪直積獘如此旣往姑容繼今宜革心易慮攺過自新爲指揮千百戶者必愛卹士卒如父兄之於子弟察其饑寒念其勞苦訓練有方統馭有法守衛必謹關防必嚴夙夜之間毫髮無怠鎧冑衣甲一應兵器悉須鮮明堅利幼弱老疾之人不許以備宿衛如此則居守有桓桓之固扈從皆赳赳之才庶不負朕所任苟或不悛舊習而徇私玩法怠廢厥職則國有明憲朕不爾貸爾其欽哉

○戊子封張懋丞爲正一嗣教崇修至道葆素演法眞人領道教事懋丞故眞人宇淸之侄宇淸無子以懋承嗣行在禮部爲之請封故從之

○逮掌彰徳衛都指揮王友友在彰徳狠戾貪虐所爲多不法上數遣敕戒諭之友不悛至是河南按察司奏友及彰徳衛指揮千百戶不出郊迎詔書開讀之際又不隨班行禮上曰此皆王友所爲非指揮等之過特命赦指揮以下罪遣人械友赴京

○己丑升行在錦衣衛正千戶嶽謙爲指揮僉事

○宥行在鴻臚寺卿楊善少卿劉順賈庠寺丞焦循罪蓋所引謝恩之人衝突禦仗爲監察禦史所劾上命錦衣衛執之已而宥之

○庚寅日生交暈及左右珥背气戟气色靑赤交暈色黃赤皆鮮明

○辛卯命周思得爲履和養素崇教髙士

○哈密忠順王卜答失裏遣使臣滿剌亦蠻忠義王脫歡帖木兒遣使臣捨黑馬黑麻等貢方物

○壬辰敕諭北京行部曰朕惟京畿國家根本所系興理之道養民爲先朕嗣承大統仰惟祖宗子育之心夙夜拳拳爾北京行部實總畿內之郡邑以宣政化以共國用比者所司每緣公務急於科差貧富困於買辦丁中之民服役連年公家所用十不二三民間費耗常十數倍加以郡邑官鮮得人吏肆爲姦徵收不時科斂無度假公營私獘不勝紀以致吾民衣食不給轉徙逃亡凡百應輸年年逋欠國家倉庾月計不足爾惟行移文書以應故事民之休戚藐不在心爲臣如此朕何賴焉自今應有差科爾宜審度緩急無一槪逼迫務以紓民力裕民生爲心郡邑官吏有廉能愛民或貪污不律爾宜詢察核實以憑黜陟或權豪勢要玩視公法肆爲民患者爾宜具以實聞以憑處治朕爲天下主思與四海同樂雍熙而況畿甸之內乎爾惟體朕斯意謹率乃屬輔予於治若狃於獘習瘝官廢事殃吾民者國有常憲朕不食言

○朝鮮國王李祹遣陪臣李純等四川東川軍民府故土官知府阿得妻攝克等來朝貢馬及方物

○行在吏部左侍郎郭琎等奏尙寶司丞蹇荃少師蹇義之子初奉先朝命食祿不視事今三年考滿無事迹考其稱否上曰此皇考特恩但令復任不必考亦與敕命示警飭之意○上閱行在三法司所上系囚罪狀諭之曰凡人命及情罪重者如律其謀逆知情故縱及謀叛家屬皆宥死發戍遼東婦人有夫與子者隨往無者送浣衣局盜內府財物與監守自盜常人盜倉庫錢糧官馬等物追所盜物俱宥死發戍口外受財枉法及犯榜例死罪宥死並徒流以下論輕重如例罰輸作凡工匠流徒罪以下各論年限輸作是日決遣四百餘人

○夜有流星大如碗色靑白光燭地起郎將旁東北行至貫索

大明宣宗憲天崇道英明神聖欽文昭武寬仁純孝章皇帝實錄卷之三十九

明宣宗章皇帝實錄卷之四十

宣徳三年三月癸巳行在禮部尙書胡濙言天下嶽鎭海瀆社稷山川風雲雷雨城隍旗毒等神及歷代帝王陵寢先聖先賢忠臣烈士有功徳及民載在祀典者每歲春秋致祭所以崇徳報功爲民祈福今各處廟宇壇壝頹毀不修祭器損壞不備有虧事神之道宜令天下有司於農隙修理依期舉行祀禮又言在外府州縣舊設惠民藥局洪武間官置藥材令醫官醫者在局凡軍民之貧而病者給醫藥今𨿽有醫官醫者而無局捨藥材宜令有司亦於農隙修藥局遵洪武之法行之庶不負朝廷惠卹軍民之意從之仍命監察禦史按察司官巡視

○代王桂奏承運殿及廚庫火敕武安侯鄭亨以軍衛有司於農閒時月斟酌興造不可過用人力惟適中而已

○迆北和寧王阿魯臺遣使臣脫脫赤等四百六十人來朝貢馬及方物

○上諭行在工部曰畿內百姓采運柴薪聞甚艱難自今止發軍夫於白河渾河上流山中采伐順流運至通州及蘆溝橋積貯以供用可少蘇民力又曰聞光祿寺散麥令民作面面少責償民不勝擾其令侍郎蔡信相度皇城外河及西湖作水磨三所付光祿寺庶免勞民

○甲午周王有燉奏欲建本府宗廟請廟式祭祀等儀及母妃馮氏封謚上謂行在禮部尙書胡濙曰此皆於禮不可闕者廟制及禮儀爾須詳考制度封謚令翰林院定擬○嗣靖江王佐敬曁弟奉國將軍佐敏奏生母耿氏李氏未有封號乞降恩命上曰宗室能崇孝道是美事命行在吏部給誥命皆封爲靖江悼僖王夫人

○行在戶部奏木邦故宣慰使罕綫法從子罕門法遣人進宣徳元年歲納差發銀至京違期請罪之上曰蠻夷不必以中國之法律之其勿問所遣頭目令禮部賜賚遣還

○定狹西西安府納米贖罪例初隆平侯張信等奏近因岷州洮州河州臨洮四衛軍儲不足行在戶部奏隹以狹西都司布政司按察司並所屬軍衛有司雜犯死罪及徒流以下罪囚自備糧米運赴岷洮等衛輸納贖罪比狹西三司問發囚人五百一十四名通運米三千一百五十九石五斗已經三月無一人至者究其所自狹西去岷洮等衛路遠崎嶇車牛艱難又況無官監督以致囚徒延緩乞敕法司比舊加增米數令原問衙門監收追徵於西安府永丰倉納足照例發遣上命法司議至是行在刑部尙書金純等請如所言加米之例死罪十六石流罪十三石徒罪十石杖罪八石笞罪五石從之

○貴州按察使致仕胡器卒器字士璉江西新金縣人洪武中由國學生授普安軍民府通判練子寧薦其賢升泉州府知府時郡積獘政器一切革之而興利於民父老朔望謁見必使誨子弟遷善遠罪郡中翕然從化每判死刑及徒配案輙悄然心憂曰吾爲民父母不能導之善是吾過也郡諸生久廢學器申教養之令而躬督之諸生駸駸有成召修永樂大典民耆老有號泣送之者泉後更數守其民思器不已蓋其治民撫卹如子養之教之惟恐或傷升貴州按察使治尙寬簡而法不可原者亦不貸民夷咸敬愛之三載入覲年七十一乞致仕從之歸未幾卒器爲人和厚簡重言必循禮而持行有恆云

○乙未寧化王濟煥奏婚期在近而器用未備乞以晉府舊所貯者分賜之上敕鎭守山西都督李謙及山西三司官同閱晉府舊造轎乘帳幔裀褥牀榻及諸什器凡郡王所當用者與之以足用爲度

○鎭守定州等處都督僉事馮興奏眞定衛北門城樓頹塌及保定城門四隅俱無樓鋪乞敕二處衛府量撥軍民繕治上命秋成後用工

○丙申以明日淸明節遣鄭王瞻埈祭長陵獻陵

○丁酉成山侯王通遣送交阯頭目黎少頴等進表至京其詞曰安南國先陳王臣暊三世嫡孫臣陳暠及頭目臣黎利奏竊惟普天之下莫非王土率土之濱莫非王臣昔當太祖髙皇帝龍飛之初臣祖日煃首先入貢特蒙褒寵錫以王爵自是世守封疆朝貢罔缺頃因黎氏篡逆太宗文皇帝興師問罪克平之後詔求陳氏子孫以奉宗祀蓋陳氏子孫先爲黎賊殺戮殆盡其有存者皆奔散遠徙是以當時詔求未得遂建郡縣以撫人民臣暠其時竄在老撾不過苟延殘息豈意國人追思臣之先世逼臣還國不得已彊而從之臣以宣徳元年還至故土本國之人以先臣之故多見順附臣昨遣人奉表及黎利等具書詣總兵官安遠侯柳升處乞轉達天聽陳情請命又遣黎利父子率大小頭目恭詣總兵官成山侯王通軍門陳訴請乞退師以全小國生靈蒙準所請擬於本年十二月初一日班師臣自知負罪深重進退兩難然臣竊自思惟天地之於萬物𨿽有雷霆之怒而生生之意常行於中父母之於眾子𨿽有笞朴之教而鞠育之恩實存其內是以人有疾痛則未嘗不呼天呼父母此臣所以不能不瀝懇陳詞以伸哀吁者也伏望皇上依太宗文皇帝訪求陳氏子孫之詔念臣祖宗首先入貢之誠赦臣丘山之罪寬臣斧鉞之誅使臣得以嗣服南荒輸貢天闕非獨臣一身一家之幸實一國生靈之幸非獨一國生靈之幸而臣之祖宗亦沾天恩於地下矣臣惟銘心刻骨效順輸忠恭修職貢永篤無已今將代身金人銀人賫捧謝罪表文及方物遣頭目黎少頴等賫捧謹昧死奏聞○日生暈隨生交暈黃赤鮮明及戟气二道○戊戌土魯番城千戶他力麻敏何禿等來朝瓦剌部屬忽打罕等來歸皆奏願居京自效命爲指揮僉事所鎭撫等官賜冠帶金織襲衣彩幣銀鈔絹布鞍馬有差仍命有司給與房屋器皿牛羊等物如例

○賜暹羅國使臣柰注徳事剃等四十二人鈔彩幣及絹布有差賜柰注徳事剃等冠帶金織襲衣仍命賫敕及紵絲紗羅絨錦等物歸賜其國王及妃命行在禮部遣人護送至廣東布政司遣歸

○行在禮部尙書胡濙言近奉敕諭學校之官所以立教興賢必求其實效臣欽遵聖諭以近時學校之獘言之天下郡縣學應貢生員多是記誦文詞不能通經兼以資質鄙猥不堪用者亦多此皆有司不精選擇教官不勤教誨是以學業無成徒費廩饌今擬移文各處巡按監察禦史同布政司按察司並提調官教官將生員公同考試食廩膳七年以上學無成效者發附近布政司直隸發附近府州充吏六年以下鄙猥無學者追還給過廩米罷黜爲民其增廣生員在京府學六十名在外府學四十名州學三十名縣學二十名若民少之處不拘此例凡存畱者必選聰敏俊秀能通文理者充數其才質魯鈍容貌鄙陋不通文理並額外多餘俱黜爲民不許循私將有學者黜退無學者濫收其選畱在學者務遵洪武中臥碑從師勤學有司一依洪武舊例優免差徭若學捨傾頹卽爲修理提調官教官必躬親激勸嚴加訓誨務在成材以備貢舉庶不負朝廷建學育才之意從之

○掌彰徳衛事都指揮王友奏於西門外濠上得矢上系祥符王與趙王書約爲不軌初友在彰徳嘗以兵圍趙王府阻遏府中人不得出入王奏之上降敕切責友會友以不迎詔被劾乃遣人械系以來友尙未知也及得此奏上疑友銜趙王故爲此以間之促命法司執而罪之又曰書旣云自祥符來必得祥符面詢事乃可明遂錄友所得書示周王有燉而召祥符王有爝○文武羣臣合奏成山侯王通等不應擅與叛首黎利議和棄城退師當差人星馳執赴京師明正其罪黎利亦不應寬宥宜發兵討之上曰通等旦夕至矣不必差人朕非爲宥利但憫念一方生靈故曲從寬貸耳○免四川瀘州戶絕田糧三千七百七十七石有奇

○己亥遂平王妃李氏薨遣中官賜祭命有司治喪葬

○是夜東嶽泰山神廟災

○庚子靖江王佐敬奏先鎭遠侯顧興祖嘗調護衛官軍從徵後奏取回修理山川等壇尋復調從徵今都督山云又索補亡沒軍士之數緣護衛軍少乞免補從之

○行在戶部尙書夏原吉奏趙王髙燧歲賜鈔十萬貫今當如例上曰當遣內官一人送去不可慢也

○賜四川播州宣慰使楊昇所遣長官鄭釗等鈔彩幣表裏釗等來賀萬壽聖節後期行在禮部援例奏減半賜之上曰邊方道遠不足與較不可減

○辛丑命金吾左衛都指揮同知錢義仍守薊州關口濟州衛指揮使李林仍守綏徳俱以有罪遇赦復職也

○賜和寧王使臣脫脫赤等四百六十人鈔彩幣及絹有差

○夜有流星大如雞彈色赤尾迹有光出天市東垣西行至雲中

○壬寅命行在禮部尙書兼華蓋殿大學士張瑛郎中陳敬爲正副使持節封秦懷王庶長弟富平王志﹤土絜﹥爲秦王妃陳氏爲秦王妃以懷王無嗣故令弟襲其爵命行在吏部右侍郎黃宗載鴻臚寺丞焦循爲正副使持節封唐定王嫡次子瓊炟爲唐王庶次子瓊燀爲新野王丰城侯李賢通政使司右參議何懷煇爲正副使持節封沈王模第四子佶燏爲黎城王第五子佶焆爲稷山王第六子佶熅爲沁水王第八子佶﹤火阜﹥爲沁源王冊南城兵馬副指揮韓學女爲武鄕王妃永康侯徐安吏部郎中畢昌爲正副使持節封楚昭王第十子孟炬爲江夏王楚王孟烷庶長子季堄爲武陵王命崇陽王孟煒第二子名季塡永安王孟炯第二子名季塾通山王孟爚庶長子名季垟第二子名季塗通城王孟燦庶長子名季堂及周王有燉弟汝南王有勛庶次子子壛俱爲鎭國將軍汝南王庶長子鎭國將軍子墐妻谷氏子壛妻王氏皆封夫人給以誥命冠服封楚王孟烷長女爲新化郡主配金吾後衛指揮劉勛弟獻命獻爲儀賓賜之誥命行在都察院左僉都禦史李璇大理寺左寺丞楊復爲正副使持節冊太原左護衛指揮王玢女爲寧化王妃

○癸卯給楚府新化郡主及儀賓劉獻歲祿共八百石於湖廣稅糧內支米五百石小麥三百石

○頒選武臣條式上嘗諭行在兵部曰典兵之職所系甚重自今凡都司官及衛所正官必擇老誠歷練足爲表率者任之然人之智愚賢否未易遽知惟公惟明乃可得人宜盡心於此至是尙書張本言內外軍職不下九萬餘人有見任者有多餘者有老疾優給者有操備未經任事者有犯罪立功或調除者有親屬襲替者必加淸理庶知其詳今擬定選條式付與各官其條式一腳色二狀貌三才行四封贈五襲蔭令各具年甲狀貌及初從軍來歷所建勛勞得官之詳及今有無殘疾仍從親管官及同僚同隊並首領官保勘回報取其歷練有才智者擢用之庶幾得人上從之曰此但可稽其履歷若選將任賢尢當詢察其實

○行在戶部尙書夏原吉言欽奉敕旨倉廩之糧爲姦人盜竊常數萬計當加關防之術謹遵聖諭究其作獘之端皆亡賴者私通官攢人等偸盜又或攬納虛收亦或冒支倍出所以虧耗爲數不少犯者𨿽皆問罪不悛者仍蹈作非而北京各倉尢甚今擬內外衛所倉各就一處各築垣墻每倉各置一門榜曰某衛倉屋三間爲一廒廒復置一門榜曰某衛某字號廒若收支之際驗是納戶及應關糧之人許入餘人不許其斗斛準洪武中制度官爲較勘印烙木籌於上刊年月及提調官吏姓名上靑下紅亦用印烙凡斗斛籌非官印烙者不用私造者問罪京倉每季以監察禦史戶部屬官錦衣衛千百戶各一員往來巡察各倉門以致仕武官二員率老幼軍丁十人守把倉垣墻外置冷鋪以軍丁三人提鈴巡警其致仕官半年而更外倉令都司布政司按察司設法關防巡按禦史常加點視凡內外倉軍民偸盜官吏斗級通同者被人首告得實正犯處斬仍追所盜糧全家徙戍邊衛給其家產一半賞首告者嘗同盜後能首者免本罪亦給被首者家產之半充賞其攬納虛收及虛出通關者罪同偸盜上從原吉言命揭榜中外戒約

○賜哈密忠順王使臣滿剌亦蠻忠義王使臣捨黑馬黑麻等鈔彩幣表裏紵絲襲衣有差又遣中官賫敕及彩幣金織文綺往賜二王並王子頭目人等

○古裏河等衛指揮僉事鬼迷等來朝奏願居遼東自在州賜金織襲衣彩幣鈔布仍命遼東都司給房屋器皿等物如例

○巡撫狹西少師隆平侯張信等奏請令戶部召商於狹西布政司納米中鹽以廣儲畜淮浙鹽每引三斗五升四川鹽每引二斗上命尙書夏原吉議擬以聞又命之曰忠勇王金忠部屬韃官都指揮把罕等七十七員南京應支俸米非其便外夷來歸者當優之其米皆於北京支給應折鈔者亦於順天府課程內支

○免山西被災處夫役時行在工部尙書吳中言山西人夫在京用工者今當更代上曰山西去年旱人民艱食者多自給未能安可役之凡被災之處一切停止見役於京者卽皆遣還

○神武前衛衛鎭撫夏尙忠盜倉糧當斬令母奏乞充軍贖罪上諭行在三法司曰罪旣不冤豈可苟免此輩肆無忌憚不斬之則犯者愈眾其處決如律

○甲辰賜四川東川軍民府故土官知府阿得妻攝克及把事人等鈔有差

○行在兵部尙書張本言應天等府宣徳元年孳牧馬駒及所陪償一萬四千五百六十一匹宜與直隸淮安等府州縣新編人丁並未領馬市民及已死種馬之家孳牧余有牡駒則與在京各衛所官軍騎操病馬悉與各衛餘丁牧養其順天等七府人民見養種馬並宣徳元年以前孳生馬駒一十九萬七千四百八十四匹而原編養馬止有二十一萬二千六百三十九丁今考其中有馬已他給及已死未補又有新出幼之人堪養馬者共二十三萬五千七百八十三丁俱未關馬宜從新編排及時孳牧除遷民及謫發爲民者如舊各養牡馬一其初土民二丁養牝馬一今於多餘人丁內仍添一丁助之請卽委官搭配印烙給與余有牡駒仍付原養之人今後應俵者如例分於山東河南附近州縣又言牡馬有病合令同羣之家共治死則同償若因走失及別故致死養者自償上悉從之

○乙巳長安郡主薨主秦湣王之女嫁儀賓茹鑑訃聞遣中官賜祭命有司營葬事○賜朝鮮國貢使李純等宴○行在戶部辦事官劉誠工部辦事官李春以公差賫奏牘復命攙越班次舉止失措爲紏儀禦史所劾錦衣衛執之上問何官行在吏部臣對曰辦事官吏之冠帶未授職者上曰彼何嘗趨朝識奏對之序命宥之

○守黃崖等關都指揮錢義因求姦逼人死事覺行在都察院請逮問上曰以都指揮爲此事是無恥人也罪之如律

○丁未選用致仕武臣任各衛所事先是行在兵部尙書張本言各處衛所缺官上曰武臣致仕及以疾去職者皆老將屢經戰伐有智識今𨿽年邁然其中堪任事者尙多終非年少可及其與英國公及五府六部都察院官公同選用至是得營州中屯等衛指揮使戴英等七百四人堪任職務其不堪任事者一百四人以聞上命堪用者注各衛任事不堪者令於南京及原籍給俸優養

○調武徳衛指揮同知韓敬任彭城衛

○放免老幼殘疾軍民匠九百九十二人先是有言工匠多老幼殘疾不堪役者上謂行在工部尙書吳中等曰老幼殘疾不堪役者屢命爾放免而仍一槪拘役有仁心者不如此其速閱驗放遣之至是始以名聞遂悉免之

○夜有流星大如椀色靑白光燭地起勾陳東北行至八榖

○戊申命故金吾左衛指揮使王貴保子智濟州衛指揮僉事孫成子禎燕山左衛指揮僉事杜貴子能俱襲職金吾右衛指揮使徐順濟陽衛指揮使劉興俱老疾命順子貴興子深代之

○賜朝鮮國使臣李純等鈔彩幣有差

○行在禮部尙書胡濙奏南北兩京國子監齋捨庖庫皆敝教官怠慢學規廢弛請加飭勵上曰齋捨廚庫卽令工部修葺師生怠弛朕當有以督勵之

○行在戶部奏開平糧料不足請發在京軍民於宣府運二萬石接濟從之

○行在兵部引奏軍官比試武藝不中者請加之罪上曰此輩不思前人立功艱難平居懶惰不習所以臨事失措凡人立軍功皆由勤於武藝懶惰未有能成者且定限令回習熟若再試不中皆罪之

○庚戌遣使以皇明祖訓及敕符底簿送代府先是代府火宮宇冕服譜系祖訓敕符底簿俱焚代王桂奏請頒賜於是先以祖訓敕符底簿給之命行在工部制冕弁袍服別遣人賫送

○辛亥行在禮部奏昨周王有燉奏請廟制及祭祀禮儀請令工部從宜修建先具圖式以聞俟農隙興工

○升行在羽林前衛指揮同知失剌班爲指揮使

○給開平備禦官軍信炮

○壬子少傅兵部尙書兼華蓋殿大學士楊士奇請以南京月支學士俸太子少傅工部尙書兼謹身殿大學士楊榮請以太子少傅俸太子少保禮部尙書兼武英殿大學士金幼孜請以太子少保俸戶部尙書兼謹身殿大學士陳山請以尙書俸俱於本貫官倉關支以給其家皆從之

大明宣宗憲天崇道英明神聖欽文昭武寬仁純孝章皇帝實錄卷之四十明宣宗章皇帝實錄卷之四十一

宣徳三年夏四月癸丑朔享太廟

○遣中官祭司竈之神

○遼東東寧衛女直指揮僉事木答哈等來朝貢馬

○交阯所遣頭目黎少頴等陛辭賜文綺衣及鈔賜敕諭頭目黎利曰去年十月軍中以爾等所陳書並表來奏請立陳氏之後朕仰體天地之心與太宗文皇帝初意俯從所請特遣禮部侍郎李琦等賫詔大赦交阯令爾及國中頭目耆老具陳氏嫡孫之實來聞爾宜恭俟朝廷之命乃中懷譎詐輒與王通等議和誘退官軍入據城池僣慢無禮有非一端今𨿽陳詞謝罪而文武廷臣合奏爾罪不可以宥朕以恩命旣頒姑從寬貸但立後事重須合國人之心非爾所得獨擅敕至卽同交阯頭目耆老具前安南王陳氏嫡孫之實奏來以憑頒詔冊封爾仍以所拘畱人口及一應兵器送京庶幾一方永底綏定羣臣奏章就付黎少頴等示爾爾其省之

○昏刻有流星大如杯色黃赤尾迹有光出闕丘南行入弧矢

○甲寅封嶽陽悼惠王第二子季墀爲鎭國將軍選九溪衛千戶喬成女爲季墀夫人選永定衛百戶周英女爲鎭國將軍季垟夫人命通城王孟璨第二女爲羅田縣主配寧遠衛指揮郭瑛子成命成爲儀賓賜之誥命

○敕諭兩京國子監曰太學者教化之本賢才之所自出帝王之政必先於斯我國家奄有天下太祖皇帝太宗皇帝仁宗皇帝致理興化率由學政簡道徳以爲師明條制以立教勸勵勤至廩養丰厚士之成才畢效於用而比歲以來士習庳陋有不事學問蒙昧罔知有不飭容儀猥瑣自棄甚者貪穢冥無慚心雜居俊秀之羣深孤教養之意考其馴致之故亦由師道未善太學之官本皆茂選人之難識心有不同中懷端厚者恆守道以範物所志險僻者率違理而騖私有懶慢縱肆累日不赴公座有掇拾過誤動輒把持官長習爲媮薄之風何望教成之效監生無成者比已澄汰學官未善者尙資訓勵其祭酒司業以下必秉道義以惇俗化必勤教導以成賢才如博士助教學正學錄有學行端正教訓不倦者祭酒司業必以禮待或仍媮薄不悛前過者從祭酒司業具名來聞厥罰匪輕監丞學之司直其務嚴肅整齊舊制學﹤矢見﹥申飭無怠諸生宜立志遠大勉勵進修以昔賢自期以勛業自奮毋負朝廷作養之意監中一應錢糧悉爲養賢而設比年典簿掌饌姦獘百出祭酒司業監丞宜嚴加督察如仍踵前獘輕卽量情責罰重則奏聞區處朕孜孜夙夜興學育賢其勉遵承庶臻明效欽哉

○新作公主府三所於諸王邸之南上諭尙書吳中曰居室不必大多不可過爲華侈但令堅壯可永安耳

○雲南老撾軍民宣慰司等衙門土官宣慰使刀綫達遣頭目招掃等貢馬及金銀器皿方物

○罷南京諸司修造夫匠先是襄城伯李隆言內府庫及光祿寺常起人夫修理近又增工匠數千人俱是江寧上元二縣坊廂用錢雇募不免艱難上曰南京有何興造而勞民如此遣監察禦史陳搏往察之至是搏奏其獘遂悉罷之

○乙卯雲南木邦軍民宣慰司故土官宣慰使罕緣法從子罕門法遣頭目陶孟刀葉放孟定府頭目刀挽戛等來朝貢象馬及金銀器皿方物

○丙辰太師英國公張輔奏在京各衛優給出幼並應襲子孫及襲替多餘不在隊伍幼官今皆年少不宜閒逸請令兵部錄其姓名委官統領練習弓馬以備用上從之因謂輔等曰射乃軍中長技古人多以此爲務大抵操習勤則自精卿等教練當使熟於此蓋上自少善騎射太宗皇帝時嘗於端午日命將臣射禦苑中諸王悉與以次至上三發矢皆中的諸王羣臣皆駭服左右皆叩頭賀

○少師吏部尙書蹇義等奏比者伏蒙聖諭戒飭臣等有曰官不必備貴在得人諸司官員舊有定額今事不加多而額外添注紛紛幸位苟祿偸安是皆臣等之過然近年以來內外各衙門官因營造催辦夫匠收運糧儲整理農務采取木植在內添設郎中主事在外布政司按察司府州縣添設參政參議副使同知通判縣丞等官本部欲行考察而彼以職事出入無常今擬在外除馬政農務外其餘依舊制裁減在京從堂上官量事繁簡斟酌去畱不許冗濫其在內府各監庫郎中員外郎主事亦非額設俱宜裁革聖諭又曰吏員出身𨿽有定格往時選用嚴愼授官者少比年吏典考滿歲以千計不分淑慝一槪收用貪鄙塞路廉能罕聞誠亦臣等之過然近年以來見役並辦事吏典已嘗考驗罷黜爲民而來者益多若不精擇實爲淑慝混淆況今內外官少有缺員其冠帶月支半俸待次者日月旣久廩祿虛糜今欲擇其年五十以下堪用者存畱年五十以上人物鄙猥不諳文移者俱罷爲民有赦前在逃能自首者仍令爲民隱而不首事覺者發隆慶州爲民又內外官先因不能守己奉公故違法律坐罪罰役逃避遇赦當還職者仁宗皇帝時臣等具奏若此之徒行止有虧難以任用仁宗皇帝命攺授他職令往交阯其後有到者臣等奏擬調用皇上特加寬宥命歷事南京一年銓用之然其中有挨取年久至今未到者有到部聽候未發落者亦有先送南京歷事已滿授職者臣等以爲是皆處心不臧不知廉恥𨿽授之職無益於用俱宜罷黜以勵將來上皆從之

○設四川天全六番招討司陰陽學置陰陽正術一員從招討使楊欽所奏也

○命行在戶部徵天下稅糧悉依詔書時本部奏去年十一月頒降詔書宣徳三年稅糧鹽糧以十分爲率蠲免三分而今年郡縣實徵糧數未報擬差官催促並督糧稅之當徵者上曰免糧以寬卹百姓比聞有司多違詔書但用舊額徵糧不顧失信於民今徵糧必依詔書使民受惠遣官催辦亦當擇人庶不擾民

○上視朝罷禦奉天門行在兵部尙書張本等侍語及操練事上曰凡人學業須及早年若或過時終難成就況軍官子孫尢宜諳練乃能保守祿位不廢前人之功朕已命優給出幼及襲替多餘幼官操練重念官下應襲子弟亦須預爲訓教宜皆令赴教場操練須要精熟勿致其惰逸也

○故兵部尙書金忠子達奏昔蒙仁宗皇帝厚恩授翰林檢討以年幼令還寧波府學支俸讀書比因母喪有司停俸臣達實蒙恩優養非見任雜職之比上命行在戶部給俸如故

○丁巳周王有燉遣長史鄭義等進彩幣等物賀立中宮賜義等鈔各三百貫命行在禮部自今王府再有來賀者悉準此例

○遼東東寧衛韃官指揮僉事者龍哥等來朝貢馬

○行在兵部尙書張本言伏睹聖訓戒諭五軍嚴飭武備完固城池繕修器械精訓練務屯種此數事於兵政最爲切要於今行之必有專任其事然後可責成功若城池器械則委都司掌印都指揮督所屬衛所正官以時巡視務在修飭堅完其訓練軍士選委智勇都指揮量屬衛士馬眾寡摘選精銳者多至一二千人少則八九百人或五七百人令能幹指揮千百戶管領就於原衛所專一操備聽調仍屬所委都指揮往來提督其屯種則委老疾堪任都指揮專管常加勸戒所屬軍余及時興作勿致怠惰凡此三事如有總兵鎭守官之處就令考較如無從巡按監察禦史按察司考較勤謹廉能者旌之怠弛貪鄙者罪之如是則兵政嚴明不負皇上拳切之意上可之

○定折收稅糧例時行在戶部奏今年天下稅糧俱免三分其該徵七分夏稅麥並額徵絲綿量存本色於各處織染局織造叚匹余請折徵布花等物運納京師倉庫其折收例綿布每匹準小麥一石二斗薴布每匹準七斗細絲每斤準一石二斗大麥二石準一石綿花五斤準一石其米豆紅花子皆抵斗紅花依各處時值折收絲綿二十兩折絹一匹從之

○戊午民有建言朝政當以重農爲首務者上顧謂侍臣曰此言有理國家重農則百姓得盡力天下富庶右之重農莫如周后稷以教民稼穡開國公劉克篤前烈文王時耕者九一武王重民食周公述豳風以戒成王備言農事當時民用阜成治協泰和周以下莫如西漢髙帝困賈人以抑其末文帝二十餘年勤勤以勸農免租詔有司武帝𨿽以土木兵戈勞民至其末年亦知勸農作以休息民至於元成之間朝政固有乖闕而百姓安業自若天下富庶幾二百年成周享國過於夏商王莽篡漢終以民心不忘而復之養民之功大矣朕於斯事蓋寢食未嘗忘也

○執掌彰徳衛事都指揮王友至上疑友造僞書離間親王命法司窮治之友被考掠不服

○夜月犯五諸侯

○己未皇太后聖節上率親王上壽宗室諸王各遣人奉表賀文武羣臣命婦行慶賀禮

○以瓦剌順寧王脫歡亦力把裏王歪思哈密忠順王卜答失裏忠義王脫歡帖木兒各遣人朝貢遣行在羽林前等衛指揮僉事昌英等使哈密及亦力把裏都指揮毛哈剌指揮使孫觀指揮僉事嶽謙等使瓦剌賫敕褒諭其王及賜金織文綺彩絹有差加賜歪思盔甲弓刀

○庚申廣東按察使諭良奏比者欽州如昔都峒寇黃祿受誘引交賊劫虜民人一十餘家掠去男婦八十餘口廣東都指揮僉事程瑒不能嚴備請正其罪上諭行在都察院臣曰瑒實有罪但在赦前姑不問若赦後不捕獲亦不宥爾卽移文督瑒往捕仍戒瑒不得托此擾害良善

○以遣都指揮毛哈剌指揮使孫觀指揮僉事嶽謙等使瓦剌命戶部如舊差往迆西官例增與絹匹仍全支俸一歲以贍其家

○辛酉給楚府永安壽昌崇陽通山通城景陵江夏武陵八王歲祿各二千石永安王庶長子鎭國將軍季垺歲祿一千石

○行在戶部尙書夏原吉等奏內府供用庫歲用香臘銀朱等物凡三萬餘斤當下郡縣支官錢買辦上曰所買太多所用大侈其會計可省者省之且聞買物支官錢近時爲有司克減屢有告訐者必令從公毋蹈前獘

○又諭原吉等曰各處逃徙人民已有招諭復業近聞不復業者尙多爾戶部宜榜諭之限三月內復業凡前所負稅糧悉與蠲免其有久居於彼產業已成者許令占籍仍令有司善加撫綏原吉等對曰頑民屢逃深負朝廷寬卹之意請自今限內不復業者並其容匿之人各杖一百全家發充邊衛軍官吏裏老縱其逃及所在有司軍民容隱者俱坐重罪其於逃所入籍者令有司編成里甲仍以戶口姓名及原籍鄕貫書冊送部上曰逃民入籍者當書冊不復業者連坐容隱及官吏裏老俱受重譴過矣宜寬之

○壬戌雲南鎭康州土官頭目刀門淵等來朝貢馬及方物

○升行在禮科給事中劉芾爲行在通政司右參議

○上諭行在兵部侍郎王驥等曰南北兩京官船絡繹往來須當愛惜人力近聞南京運送諸物來者每船所裝皆未及半而經過之處一體添撥軍夫接送虛勞人力宜如舊例令襄城伯李隆及南京工部都察院錦衣衛各委官監視凡有運送務令滿載若仍踵前獘具奏罪之

○癸亥行在禮部奏官民建言請同六部尙書都禦史六科給事中會議以聞上曰致理之道莫尢於廣言路蓋天下之大吏治得失民生休戚人不言朝廷何由悉知古人謂明主視天下猶一堂滿堂飲酒一人對隅而泣則一座之不樂若令天下有匹夫匹婦不得其所實爲君徳之累凡有建言民瘼者卿等勿諱言或激切亦其心發於忠若以其言激切而棄之孰肯進言卿等宜悉此意凡言之善者卽以聞庶幾有補於治又曰大臣輔君爲治貴有以來天下之善而不恃一己之能卿等勉之

○狹西河州衛故土官都指揮僉事康壽孫濟等來朝貢馬

○禁軍官虐害軍士時行在都察院奏大寧中衛百戶劉勉管軍操練受軍士賂縱遣還家又冒支其馬料又毆病軍求財不得而誣奏其避操於律當斬上曰朕常戒約軍官謂古之良將能愛卹士卒所以能成功名令其用意撫綏無橫加害今此輩縱惡又復面謾豈可貸也令械置教場榜以示眾然後處決如律都察院仍榜示中外管軍官員俾皆知警

○四川參政李衡奏戶部勘合令民運河州茶馬司茶六十萬斤赴狹西比因松潘等處番寇作亂髮兵剿捕其旁近州縣民皆驚潰而發成都等府民六十餘萬往運軍餉民力不足乞暫停運上謂尙書夏原吉曰蜀地險民貧今方用兵供給實難安可復以不急之務擾之民擾則不安不安則怨怨則爲非宜從衡所言止勿運凡諸司有買辦於彼者悉令停止

○甲子賜正一嗣教崇修至道葆素演法眞人張懋丞及履和養素崇教髙士周思得誥命

○命濟陽等衛帶俸都指揮王捌禿麻等九十員俸給俱於北京支王捌禿麻等俱山後人而俸給在南京無人關領至是恭順伯吳克忠爲之言上命行在戶部於北京倉庫給之

○行在戶部奏保定河間二府祁州唐縣等二十四州縣人戶二萬七千八百八十餘戶被水災田地一萬二千五百九十八頃八十餘畝應納洪熙元年糧六萬八千五百五十餘石艸一百二十三萬八千四百餘束乞除豁以蘇民窮命除之

○乙丑四川灌縣陰陽學訓術嚴亨奏本縣都江等四十四堰洪武間築以障水灌漑民田比因江漲衝決乞仍發民修築爲便上命行在工部移文有司令農隙用工

○丙寅以旱遣成國公朱勇祭大小靑龍之神文曰今夏气已屆農務正殷自冬歷春雨澤不降百姓嗷敖憂在艱食朕爲民主夙夜靡寧惟神早霈甘霖遐邇沾足庶幾下土永戴神功

○行在都察院左都禦史劉觀等劾奏山西布政使白思謙參議魯璠按察使張政副使魏淸等蒙蔽髒污怠慢不敬罪上命逮鞫之

○山西解州潞州奏天旱民饑多流移他境者上覽奏惻然謂尙書夏原吉曰比聞山西久不雨朕心不安今果奏至其卽遣人賑濟且撫綏其民無令失所又曰聞旱災之地頗闊弭災之要修省在朕卿亦當敬謹勉盡乃職

○上罷朝謂少傅楊士奇太子少傅楊榮等曰朕近著一論以曹參爲說卿等試觀之論曰漢世賢相稱蕭何曹參何之相業著矣參惟守何之法以淸靜寧民後世誚之以爲不事事朕意不然嗣世之君當守祖法爲輔相者固當以淸靜處之書曰監於先王成憲其永無愆詩曰不愆不忘率由舊章參親見秦政紛更以亂天下又親見髙祖立國之不易則以鎭靜輔嗣君固老成之士也觀其居齊用蓋公淸靜民自定之言及屬後相無擾獄市至爲相務掩人細過擇謹厚長者爲丞相史吏刻深者輒斥去此其意固有在豈誠耽於酒而塊然不事事者哉吾故曰參國之老成人也後世有老成如李沆相宋眞宗務守祖法不變一切浮薄新進喜事之人不用君子論宋名相得大體者推沆第一則亦參之心也有不爲參者如王安石呂惠卿輩相神宗以獘天下之人其效可見矣嗟乎安石輩動引經誼述三代非參所能與知也然國家用參未至乎病民參其未可深誚哉士奇等觀畢上問卿等以爲何如士奇等對曰此誠確論自古創業之君輔運之臣皆老於人情熟於世故立法垂憲至精至密子孫奉而行之足以爲治若變亂紛更必致禍敗往事昭然可爲明鑑陛下所論非惟得參之心實萬世繼體圖治者所當取法

○戊辰湖廣意利峒蠻夷長官司故長官覃可用孫友忠貢馬奏請襲職

○行在吏部奏京官給假省親祭祖違限者計往回程期外許居家兩月違一年之上罰俸五月或經赦仍違限者下法司治罪上曰以省親祭祖違限送法司亦過但依例罰俸可矣

○庚午貽書周王有燉召新安王有熹先是彰徳守將王友奏得祥符王有爝與趙王髙燧同謀不軌之書上疑友所爲及逮友至不服罪而有爝至京亦言實不爲此但素與有熹不協其性凶悖殘忍必其下人所爲欲以見禍上以事須明白故召之

○辛未增置直隸大名府通判開州判官及內黃長垣南樂滑淸丰元城浚魏大名九縣佐貳官各一員專督馬政

○賜遼東東寧衛女直指揮僉事木答哈者龍哥雲南老撾軍民宣慰使刀綫達所遣頭目招掃等鈔彩幣表裏有差遣內官楊琳賫敕及文錦紵絲紗羅往賜刀綫達等

○行在戶科給事中宋徵言洪武中所糴郡縣預備倉榖歲歉則散秋熟則還數年來有司官吏與守倉之民或假爲己有或私借與人俱不還官倉廒頹廢宜令戶部下郡縣修倉徵收以備荒歉上謂行在戶部臣曰此太祖皇帝備荒良策當百世行之今廢弛如此皆有司之過宜卽遣官巡視整理有慢令及欺獘者皆罪之

○海州中千戶所小旗王興妻黃氏一產三男事聞命行在禮部給賜如例

○壬申行在禮部尙書胡濙等奏近磁州判官張僎等及耆民四十人各言郡縣官吏軍民利病凡二百餘事有旨令臣等會議臣等詳其所言有益於民可行者八十事乞賜施行其間有告訐人罪及奏牘不書名不稱臣並錯誤者請逮治之上謂濙曰民之休戚朕所欲聞其假建言爲名告訐者付法司治不謹及錯誤者皆不足較較之卽言者不至矣

○免竈戶夫役時山東壽光縣竈戶訴每丁辦鹽俱有定數戶無閒丁今又以民夫起赴京供役有誤鹽課通政司以聞上諭行在戶部尙書夏原吉曰素聞竈戶驗丁煎鹽歲辦不給豈可別役卽爲蠲其夫役

○巡按江西監察禦史許勝奏江西南昌府所轄之地有瑞河一道兩岸低窪多良田洪武間有言於朝者遣官按視發民修築堤岸水不爲患比年洪水泛溢岸之頹圯者二十餘處又丰城縣安沙繩灣圩岸計三千六百一十丈永樂間因水沖決攺修一百三十餘丈於民甚便比因久雨江漲堤壞其受利之民𨿽並力修築恐不能集事乞敕所轄上司委官於農隙之時發民協力修理從之

○癸酉上諭行在吏部臣曰唐堯用人猶曰試可乃已況於後世更當詳愼朕下詔求賢四方薦舉來者甚眾卿等未嘗考察豈能知其賢否而輒授以官欲官皆得人難矣今未受者必會官考試取其可者用之已授官者俟考滿至日試之如例試不中者黜之

○賜雲南木邦軍民宣慰司罕門法所遣頭目陶孟刀葉放孟定府頭目刀挽戛等鈔幣有差

○行在兵部奏今淸理軍伍凡雲南兩廣福建四川湖廣所屬及緣海州縣應解軍士已蒙聖恩就畱本處附近衛所帶管操備若江西貴州等布政司南海等府應解遼東甘肅等處山西等布政司大同等府應解雲南兩廣等處計程亦有萬里及七八千里者勞費艱難宜如前例爲便上從之因諭之曰國家用人彼此則一若使交互往來道遠無貲必致逃亡終不得用若腹裏地方應充軍者離原衛二千里以下仍赴原衛二千里以上者亦畱附近衛所收操庶幾兩便

○山西按察使張政奏近發山西河南所問罪囚於寧夏納米贖罪緣山路崎嶇艱於運輸今擬將平陽一府澤潞二州與狹西相近車牛可行者如例送納若太原大同汾沁諸州縣山路險遠負載艱難者乞令於云川衛輸納道路旣便邊儲可充上謂行在戶部曰彼此皆是邊餉輸納必須便民其從所言

○甲戌上諭太子少傅楊榮曰洪武永樂中宗室有王牒今本支繁盛當增修諸王已多有具報者至今尙未紀載此必翰林委官任之榮請令修撰苗衷與宗人府經歷張珂從之

○納剌吉河等衛女直指揮僉事沙隆葛等來朝貢馬及方物

○雲南三司奏麓川宣慰使思任發占奪南甸州等處屬地請發兵問罪上曰蠻夷讎殺自古有之但遣人撫諭遂敕總兵官黔國公沐晟並雲南三司巡按監察禦史計議差人賫敕撫諭令思任發還其土地人民安分守法各守疆界如其怙終具實以聞又敕思任發曰朕膺天命主宰天下無間遠邇皆欲使之安生樂業有能敬順天道攄誠向化者必獲福違逆天道拒命梗化者禍必及之爾父思倫發昔在洪武中爲刀幹孟等所害赴京訴告我太祖髙皇帝矜憫特命四川雲南官軍送回麓川仍爲宣慰擒刀幹孟等斬以警眾爾父旣死命爾兄思行發繼承能保土安民朝貢以時爾兄又歿命爾承襲朝廷待爾父子恩至厚矣今爾不感恩思報安分循理乃敢恣肆侵奪南甸騰衝潞江等處之地殺虜人民劫掠孳畜財物又彊執頭目班道罕等逼脇服從似此所爲豈保身全家之道今雲南三司奏請發兵討罪朕以鋒鏑之下或傷善良故未允所請玆特遣人賫敕諭爾如能攺悔前非攄誠服罪悉還所侵土地所虜人民自今各守疆界遵奉朝廷法度則可以保爾身家於長遠若執迷不悛必發兵誅戮父母妻子俱不能保𨿽悔無及爾其省之

○四川總兵官都督陳懷等奏松潘叛蠻招撫復業者萬二千二百六十九戶歸所俘軍民男婦二千二百六十一人其所掠印信兵器驛馬屯牛皆追入官上命行在禮部兵部議升賞以聞

○乙亥迆北韃靼脫火脫來歸奏願居京自效命爲副千戶賜冠帶金織襲衣彩幣銀鈔綿布鞍馬仍命有司給房屋器皿等物如例

○永平及山西民張簡等自虜中逸歸上謂行在戶部曰此皆身陷虜中數年艱苦多矣今獲來歸可憫也其令充禦馬監勇士給衣糧以優之仍免其原籍之家差役著爲令

○丙子遼東兀者等衛指揮僉事札剌等來朝貢馬

○命故山西都司都指揮使張源孫成襲爲指揮使於金吾左衛帶俸羽林前衛指揮同知薛敬子政金吾右衛指揮僉事張銘弟昇襲職以羽林左衛指揮僉事雷春燕山前衛指揮僉事包賢俱老疾命春子淸賢侄信代

○直隸淸河縣知縣李信圭奏本縣地廣人稀路當要衝南北二京直隸浙江等十布政司及諸番國運送官物俱經本縣發民挽舟初無定數部運之官挾勢多索逼迫無厭壯丁盡行役及老幼妨廢生理不得休息宣徳元年兵部嘗移文有司公事急者每船與民夫五人緩者不與二年以來官船往來愈多民夫不限名數管運官旗軍校任意需索一船或二十五人或三十人甚至四五十人凶威所加莫敢誰何本船軍士日給行糧坐臥自得或遇風順民夫步追不及則盡取所賫衣糧俾受寒餓且本縣南至山陽縣北至桃源縣皆六十里總百二十里視前途桃源縣至宿遷縣宿遷縣至不�阝州俱百二十里其道裏適均乞以淸河安東沭陽三縣民更番附桃源縣助役爲便仍乞申明元年定例量事緩急定與人數庶得少寬民力上命行在兵部如例處置

○丁丑總兵官都督譚廣奏天下郡縣俱設風雲雷雨山川社稷壇春秋祭祀爲民祈福宣府久置軍衛而無壇所近年風雨不調人多疾病請如郡縣立壇致祭行在禮部言有司祭山川等神宣府邊衛似難比例上曰奉祀神明爲人祈福軍衛獨非吾人乎其準所言令於農隙之時爲之

○湖廣按察司僉事劉紹奏臣父簡今年七十五願停應給臣本身之誥先給臣父翰林編修周敍自陳聖朝之制婦人因夫與子封贈而夫子兩有官則從一髙者洪熙初授朝臣誥命時臣父岐鳳爲國子博士比臣官卑臣父母應得從臣職事受封臣方以此請給而臣父升除兵部職方員外郎比臣官髙例應考滿然後給授切思臣父考滿之日尙遠而臣母王氏年老久病危在朝夕願得早賜恩封上命行在吏部皆從之

○命雲南木邦軍民宣慰司故土官宣慰使罕綫法從子罕門法襲職初罕綫法卒罕門法尙幼至是遣人朝貢且請襲職遂以命之遣中官徐亮賫敕及文綺表裏往賜罕門法並其祖母母及孟定府土官知府罕顏法等有差

○廣西總兵官都督僉事山云奏蠻寇出沒欲於秋冬徵剿取湖廣貴州二都司原發回聽調官軍八千三百八十人隨徵從之

○交阯土吏黎宗補等十五人考滿在京上念其有父母妻子命行在吏部悉遣歸仍敕都督山云遣人護送至交阯境

○己卯貴州宣慰使安中遣把事蔣貴林湖廣施州衛忠孝安撫司土官安撫田大興遼東東寧衛指揮僉事牙塔等來朝貢馬及方物

○庚辰復陳衡餘思寬張嘉會行在監察禦史三人先以冗員罷歸吏部攺除至是行在都察院奏禦史多缺遂復之衡狹西道思寬湖廣道嘉會廣東道擢推官王豫知縣李灝閻白�臯張鉉周能進士薛瑄趙琰張善方鼎陳祥周弘章信宗監生張鵬趙勵李序陳斌欒鳳王恭蕭全戴謙楊茂潘絅陳恕陳琮頡文林俱爲監察禦史信宗能狹西道瑄善廣東道豫琰序貴州道灝斌交阯道白�臯福建道鉉鼎廣西道祥山西道弘雲南道鵬浙江道勵四川道皆行在都察院鳳狹西道恭江西道全琮雲南道謙茂湖廣道絅恕四川道文林交阯道皆南京都察院

○上退朝禦左順門謂行在工部尙書吳中曰昨日都督李英奏求故都指揮何淸南京居宅朕已許之今聞淸升除狹西之時太宗皇帝有命其居聽畱家人在內守墳而英朦朧請之今𨿽不罪英亦不與之

○辛巳造平陽衛中左所太原左右二衛中左中右所印先是太原三護衛內五千戶所官軍隨侍平陽廣昌永和寧化慶成五王后革各護衛而各所仍用舊印至是以五所隸平陽等衛遂攺造新印給之

○宣府總兵官都督譚廣奏野狐嶺虞臺嶺皆有煙墩相距十里中有深溝三道俱通人馬而瞭望不見請於萬全小尖山西增設煙墩一所置軍守備從之

○北京順徳府邢臺縣奏去歲天旱五穀薄收民多缺食已開倉給貸俟秋成還官

大明宣宗憲天崇道英明神聖欽文昭武寬仁純孝章皇帝實錄卷之四十一

大明宣宗憲天崇道英明神聖欽文昭武寬仁純孝章皇帝實錄卷之四十二敕修明宣宗章皇帝實錄卷之四十一終

明宣宗章皇帝實錄卷之四十二

宣徳三年閏四月壬午朔命少師吏部尙書蹇義禮部尙書胡濙爲正副使持節冊南城兵馬指揮吳昇女爲越王瞻墉妃賜皇妹嘉興公主冊命行在禮科給事中井田子源爲駙馬都尉賜之誥命

○以平松潘番蠻功升都督同知陳懷爲右軍都督府右都督賞銀一百兩彩幣十表裏都督僉事劉昭爲右軍都督府都督同知銀九十兩彩幣八表裏都指揮同知趙安爲左軍都督府都督僉事銀八十兩彩幣七表裏都指揮僉事蔣貴爲都指揮同知銀八十兩彩幣七表裏敕懷等曰前命卿等剿捕叛蠻能竭心效力徵剿撫諭悉得其宜今叛寇順服邊境寧靜朕深嘉悅特舉升賞以旌功能凡隨徵官軍有功慢功皆從實具奏蓋賞罰國之大柄必至公無私乃協眾情又諭懷等曰所奏叛寇已服欲領狹西官軍仍從洮州還區畫固善但四川險遠番寇出沒不常必得練達重臣以鎭之庶幾事妥民安今發去制諭一道命爾懷仍充總兵官鎭守四川訓練兵馬遇寇生發相機剿捕其四川都司所屬衛所官軍悉聽節制昭仍守河州安仍掌臨洮衛事貴回京其立功指揮等官李璪等七員俱令管軍操守

○賜湖廣意利峒蠻夷長官司舍人覃友忠等鈔有差

○癸未賜雲南鎭康州土官頭目刀門淵狹西河州衛舍人康濟等鈔彩幣表裏有差

○少師吏部尙書蹇義等奏近本部放回官吏監生人材與記名致仕侍親養病及爲民官員多違禮法有出入公門結交官吏囑托公務妄興告訐挾制官司暴橫鄕裏蠹政害民者今後許諸人陳告提問明白並家屬發口北充軍逃者擬重罪上曰不赦而殺古謂之虐先移文示之俾知儆戒若復不戒而罪之彼亦無悔

○命鴻臚寺右少卿嚴朝貴致仕朝貴四川卭縣人自序班累升鴻臚寺丞又升少卿朝貴喜掇拾人小過爲己功上下厭之至是年七十餘斥之致仕

○乙酉賜行在戶部右侍郎王佐行在都察院右僉都禦史淩晏如並其父誥命先是佐等升職當授本身誥命各陳有父年老乞停所應得誥命先賜其父上曰孝子之志命行在吏部並授之

○詔以羽林等衛徵進交阯官軍復歸原伍仍屬太師英國公張輔總率操練

○以西安左衛爲狹西都指揮使司治所永樂中以都司爲永興王府第移治於西安後衛至是都司請以西安左衛爲治所從之

○雲南總兵官太傅黔國公沐晟奏麓川宣慰使思任發侵奪南甸騰衝等處地方請發雲南貴州四川官軍五萬人及各處土兵討之上敕諭晟曰麓川之事前已命卿等計議撫諭𨿽蠻夷作過必當威服但念數年來徵交阯討四川番寇軍民勞獘未蘇今莫若且遣敕諭之卿卽同雲南三司巡按監察禦史再遣人招撫如能順服不必用兵果執迷不悛止調雲南官軍土軍及木邦宣慰司等處夷兵剿之卿國家勛戚久鎭邊隅老成練達其於益國利民之事講究有素不待朕言興兵動眾勞擾實多不可不熟思遠慮卿又奏老撾宣慰刀綫歹及寧遠州土官刀吉罕協助交阯罪不可容今已赦宥交阯老撾寧遠亦不必深究

○丙戌命狹西河州衛故都指揮僉事康壽孫濟襲爲必力衛指揮僉事賜之誥命

○鎭守西寧都督僉事史昭奏西寧地臨極邊當嚴守禦在衛軍士三千五百六十人各有差遣不暇屯種切慮缺食今徵進屯軍家屬自願力田者七百七十餘人乞令如舊耕種依例收其子粒俟徵進軍回內選精銳者五百人專操練以備調遣餘丁復其雜役悉俾耕種庶軍食不缺亦不妨操備從之

○夜有流星大如杯色靑白尾迹有光起紫微垣內東北行至濁

○丁亥升行在錦衣衛正千戶宋義爲本衛指揮僉事

○賜貴州宣慰司把事蔣貴林等湖廣施州衛忠孝安撫司土官田大興遼東東寧衛指揮僉事牙塔等鈔紵絲襲衣綿布有差

○戊子乞塔河衛指揮同知脫因不花屯河衛舍人木禿納等來朝貢馬及方物

○賜納剌吉河等衛野人女直指揮僉事沙隆葛等及原差招諭指揮僉事施者因帖木兒等一百人鈔絹彩幣表裏等物有差以沙隆葛等招諭初至也

○裁減遼東苑馬寺官吏永樂中設苑馬寺於遼東置卿少卿寺丞及監正等官至是本寺卿方圓等言遼東有行太僕寺又有苑馬寺及所屬監苑今孳牧馬止九百餘匹而吏官繁乞革苑馬寺其所畜馬令行太僕寺領之則官無虛曠事且歸一上命行在吏部會議可否以聞尙書蹇義行在兵部侍郎王驥等議苑馬寺之設乃是舊制難遽裁革今孳牧馬少除淸河灤河二苑圉長及吏仍舊額其苑馬寺畱卿丞主簿各一員吏二人永寧等監止畱監正錄事各一員吏一人余令赴部攺用俟馬蕃息仍舊設置上從之

○己丑賜遼東兀者衛指揮僉事札剌等鈔彩幣絹紵絲襲衣有差

○庚寅貴州金築安撫司土官安撫得住遣頭目徐貳等貢馬

○行在通政司言南京國子監歲用柴薪請給勘合支用上曰國家育才豈比其他費用令卽給之

○辛卯永安王庶長子鎭國將軍季垺卒遣官賜祭命有司治葬事

○整治神機營部伍先是陽武侯薛祿言舊制神機營設左哨右哨左掖右掖中軍十五司及隨駕馬隊官軍共七萬五千七十一人其後調口外守備徵進及亡故者眾各司軍數多寡不均請選內地衛所軍士補之其守備口外官軍亦宜均泒各司庶多寡相等布營設陣無厚薄之失上命行在兵部尙書張本會英國公張輔計議整治

○廣西總兵官都督僉事山云奏忻城縣蠻寇譚團等一千餘人出劫臣親督軍追至橫州永淳縣斬賊首二百九十餘級收回被掠人口緣橫州地方舊調馴象衛指揮張王��等哨守王��等畏避退縮不能防禦遂使良民受害請治其罪上謂尙書張本曰兵以衛民今臨寇畏縮使百姓受禍於法何可容其令云嚴治之

○命南京都察院右都禦史兼詹事府詹事向寶致仕敕曰古有七十致仕之典亦有不及七十而聽去者蓋衰倦之早或疾疢之加其君圖安佚之固體下之仁優賢之義也卿以儒術事我太祖皇帝歷任繁劇十有餘年淸白勤愼之行如一日繼事皇祖皇考及輔朕於春宮所以形諸躬行措諸官政益修而不懈可謂好徳君子者矣朕方勵精圖治資老成之毗輔卿𨿽未及謝事之期然病至而气衰動作之際艱難可念不欲勞以政務今命以本官致仕歸鄕裏尙其親醫藥彊飲食淸心怡神以安餘年用副朕優待之意欽哉時寶以考績來朝而已有疾𨿽年未及致仕上見其步趨拜起皆須人扶掖故有是命

○遣交阯監生及土官土吏阮智武希逸等一百六十人還鄕命都督山云遣人護至交阯境

○壬辰貴州都指揮同知焦得奏嘗領軍徵剿廣西叛蠻有軍人臨陣而逃旣獲杖之四十付斷事司鞫之後死於獄其子訴臣殺其父緣臣因公杖之非有他故上曰軍律不嚴何以一眾心軍逃而杖之𨿽死不爲過其宥之

○癸巳敕行在三法司及北京行部曰今天气已熱獄中系囚豈無可矜者卽具所犯輕重朕將親閱之

○行在戶部奏近甘肅守將言商人有告已運米麥至甘肅中鹽初例淮浙鹽每引一斗五升今願納米三鬥於淮浙不拘次支鹽緣甘肅邊境軍馬浩繁糧料用多請不爲常例準令加納仍給榜召商中納從之

○昏刻有流星大如雞彈色靑白有光出氐東南行至濁

○甲午少保行在工部尙書吳中奏諸色工匠多有逃逸當追捕問罪上曰工匠赴役皆與糧賞朝廷非是不卹但管工之人貪虐害之致其逃逸凡事當究其本卽出榜禁約管工匠官及作頭有虐害工匠者治以重罪逃者許兩月內自首免罪赴工仍與糧賞

○乙未雲南八百大甸軍民宣慰司及各長官司土官宣慰使刀招散等遣頭目板弄等來朝貢象馬及金銀器血方物

○掌河南彰徳衛事都指揮僉事王友有罪降指揮同知友先守彰徳驕縱貪虐會趙王府中有妄言王陰事友聞之不以奏輒發官軍火器攻具圍王府縱騎士馳驟城中及於城北門放炮人民驚駭河南三司官亦奏友不法遂執至京命禦史訊之論罪當杖罷職戍邊上宥之左遷指揮同知令往宣府備禦

○丙申暹羅國王三賴波摩剌紮賴遣使者柰勾等來朝貢方物

○行在都察院左都禦史劉觀奏抽分場材木等料抽分悉有定例比來內外官員軍民不循禮法恃其豪橫凡物料當抽分者或私隱匿或妄稱奏免請悉禁止違者罪之場局官吏受賄縱容者罪同上從觀言命揭榜曉示

○丁酉湖廣宙皮軍民安撫司故土官子田大重什用等來朝貢馬奏請襲職

○戊戌命陽武侯薛祿充總兵官淸平伯吳成爲副總兵率領官軍防護糧餉赴開平

○庚子以久旱復遣成國公朱勇祭大小靑龍神祝曰自冬不雪春亦無雨四郊嗷嗷咸以爲憂蓋於今不雨民之歲計無所仰給朕爲民上深用弗寧惟神著靈於斯其來已久敷降霈澤神之能事旱勢惔焚何忍坐觀玆再懇祈必垂矜惻早施甘霖遠邇之田咸得沾足民遂所養神亦有依

○復傅啟讓河南按察司僉事升正四品祿啟讓九年考最河南民二百餘人言啟讓公直勤愼有守有爲開封城東河水爲患啟讓躬率民築堤百五十餘丈捍禦田得耕種民免流移又開歸徳州鳳池口以泄河流民受其利乞賜本官復任上諭行在吏部臣曰僉事可謂能興利除患其民愛之當從所欲令復任而加其祿

○雲南總兵官黔國公沐晟言麓川宣慰思任發侵奪南甸路江等處村寨議調軍剿捕於金齒各處預備糧餉而所屬州縣皆系極邊別無倉儲黑白安寧五井四鹽課提舉司歲辦鹽三萬九千引請不拘常例暫將上年所中商鹽住支一年召商於金齒司中納依永樂間例安寧井每引納米二石黑白井每引一石五斗五井每引一石三斗以到井日爲始依次支鹽計足一年鹽課仍依原次放支上謂行在戶部臣曰蠻夷讎殺常事豈可輕用兵但守邊不可無備姑如所奏行之

○山東東昌府館陶縣民奏同裏逃民戶內稅糧四百六十五石官令代輸乞賜除豁從之

○禁采番禺縣鉛沙先是廣東都司奏縣民有私取鉛沙者門卒獲之究其所出在番禺縣西取沙烹煉可得白金鉛錫當罪私取者並請官開冶上曰山澤之利民取之勿問冶不可遽開命巡按禦史勘視其實以聞至是禦史何善奏同三司官發工匠民丁等深入巖洞取沙礦每百斤煉銀止四錢鉛二十斤計所得不償所費上謂尙書夏原吉曰朕料鉛沙之烹所得無幾若果有銀利置冶烹煉豈待今日彼小民或竊取以求毫末之利無足怪朕已宥之不問其令有司悉塡坑洞國家之利不藉此民亦免逐末之獘

○辛丑升岷州衛指揮使後能爲狹西都司都指揮僉事掌岷州衛事

○行在禮部尙書胡濙言昨太醫院奏尙衣監當用辟虫香請令本部遣人往福建等處支給官鈔收買樟腦甘松等藥二萬斤制用上曰此非急務止移文不必遣人且香藥安用許多可減其十之七

○壬寅寧王權奏乞賜南昌府附近灌城一鄕田土俾眾子耕種爲自給之計上諭行在戶部臣曰古人云王者當食租衣稅今有歲祿足矣一鄕之田民所衣食奪以與王民將謂何且王居國江西固當卹民豈可奪民以自養宜遣人往勘灌城一鄕果皆間田否待報處置

○升南京翰林院檢討陳用爲本院修撰行在工部屯田淸吏司郎中趙濟爲順天府丞行在狹西道監察禦史李素爲福建按察司副使行在江西道監察禦史劉英爲廣東按察司副使行在福建道監察禦史張康爲狹西按察司僉事湖廣布政司左參政黃澤爲浙江布政司左布政使皆以九載考最也復孟驥貴州左布政使升正二品祿李蕃湖廣徳安府同知升正四品祿皆以考績當升民奏乞畱故有是命攺南京大理寺右少卿嚴升爲都察院右僉都禦史降山東布政司左參議趙良爲宜興縣知縣以監察禦史言其不勝任也黜河南道監察禦史呂杲爲順徳府推官行在山西道監察禦史張愷爲肇慶府推官以都禦史言其不諳刑名也

○山西布政司奏平陽府蒲解隰絳吉霍澤潞八州臨汾河津翼城曲沃太平萬泉嶽陽鄕寧浮山絳襄陵趙城聞喜芮城石樓滎河汾西猗氏蒲洪洞垣曲臨晉稷山大寧安邑平陸永和靈石夏沁水陽城陵川黎城三十三縣自去年九月不雨至今年三月麥豆焦枯人民缺食𨿽令有司賑卹尙不聊主上命行在戶部遣官按視蠲其租稅仍命二司加意撫卹凡他處有糧悉移賑之

○上閱行在三法司所進系囚罪狀諭之曰凡謀逆彊盜人命妖言僞造印信彊盜窩主造意分贓悉依律余死罪杖一百發戍遼東邊衛工匠鎖鐐終身輸作徒流依年限輸作杖亦如例輸作笞罪官吏罰俸糧一月軍民聽贖凡決遣六百餘人

○癸卯乞賜塔河衛指揮同知脫因不花屯河衛舍人木禿納等鈔紵絲襲衣綿布有差

○復行在刑部右侍郎樊敬都察院右副都禦史胡廙官初敬等督兩廣糧餉赴交阯給軍聞賊勢猖獗畏縮不進爲都察院所劾下獄至是命宥其罪復其官

○山山平陽府襄陵縣典史李志奏蒙布政司差運秋糧五千石輸云川衛倉已納三千四百石餘一千六百石歲旱民貧無從徵納乞賜除免從之

○修南京聚寶門城垣

○甲辰行在工部郎中李新自河南還言山西饑民流徙至南陽諸郡不下十萬餘口有司軍衛及巡檢司各遣人捕逐民愈窮困死亡者多乞遣官撫輯候其原籍丰收則令還鄕上謂行在戶部尙書夏原吉等曰民饑流移豈其得已仁人君子所宜矜念昔富弼知靑州存卹流民飲食居處醫藥皆爲區畫山林河泊之利聽流民取之不禁所活至五十餘萬人今乃驅逐使之失所不仁甚矣其卽遣官往同布政司及府縣官加意撫綏發廩給之隨所至居住敢有捕逐者罪之

○盧龍衛指揮使李瑞奏本衛官軍俸糧折鈔於京庫支給今衛所追獲馬價等鈔十五萬餘錠在庫乞令按月給與庶免遣官至京上從之諭行在戶部臣曰盧龍官軍正當守備關隘若令往來支俸則曠廢職守凡邊衛俸糧折鈔者悉準此例

○乙巳命故都指揮僉事王福弟慶襲爲金吾右衛指揮使羽林前衛指揮使楊貴子忠毛貴子俊羽林右衛指揮同知張榮子英府軍衛指揮僉事紀鐸子貴俱襲職燕山右衛指揮使巫正金吾右衛指揮使楊璟濟川衛指揮同知劉勉指揮僉事孟眞江淮衛指揮僉事張林羽林右衛指揮僉事舒敏俱陳老疾命正子亮璟子榮勉子斌眞子斌林子勝敏子勝代之

○大同總兵官武安侯鄭亨奏昨奉敕旨令臣酌量造代王宮室廚庫臣周視王府正殿門廊之外別有閒屋尙多足以備用請視舊稍加修葺庶省勞費從之

○丁未賜雲南八百大甸軍民宣慰司等衙門宣慰使刀招散所遣頭目板弄等貴州今築安撫司頭目徐貳等湖廣宙皮軍民安撫司故土官子田大重什用等鈔彩幣表裏有差仍給賜刀招散等十人紗羅錦綺

○戊申交阯總兵官成山侯王通等還至京師文武羣臣劾奏通及都督馬瑛爲事官陳智李安方政布政使弋謙等內官山壽馬騏等違命擅與賊和棄城旋師之罪上命公侯伯行在五府六部都察院等衙門官同鞫之

○己酉朝鮮國王李祹遣陪臣李種善等貢馬及方物

○賜慶府等府差來奏事千戶湯盤等鈔

○賜奉使迆北回還廣寧前屯等衛官軍張成兒等一百二十七人金織素紵絲襲衣及絹布有差

○曉刻歲星犯壘辟陣西方第六星歲星在上

○庚戌湖廣施州衛前懷徳軍民宣慰司故土官孫向墨古送前鎭邊忠義安撫司故土官子惹添旺等貢馬奏請襲職

○賜朝鮮國並八百車裏貢使宴

○賜中兵馬指揮何瑄並四川新繁縣學訓導趙弼鈔各一千二百錠二人俱因婚禮貢馬謝恩也

○公侯伯五府六部都察院等衙門奏王通陳智馬瑛方政弋謙等上違朝命擅與賊和棄城來歸山壽庇護叛賊馬騏激變一方皆已伏罪冥寘重典命悉下錦衣衛獄法司又奏通等於律皆應籍沒其家從之

○下鎭遠侯顧興祖行在錦衣衛獄初監察禦史劾奏興祖貪財好色失地喪師等罪上命逮至法司同公侯伯等訊之興祖引伏命俟王通等還論其罪至是通還左都禦史劉觀請並罪之遂下錦衣衛獄遣祥符王有爝還國先是召新安王有熹至言所送彰徳書非出有爝乃已與汝南王爲之於是遣有爝還遂召汝南王有勛赴京

○夜有流星大如雞彈色赤尾迹有光起瓠瓜西南行至心以上三十四字據廣本抱本補

大明宣宗章皇帝實錄卷之四十二

大明宣宗章皇帝實錄卷之四十三

宣徳三年五月壬子朔行在禮部右侍郎李琦工部右侍郎羅汝敬等使交阯還黎利遣頭目黎器何甫等隨琦等奉表謝恩且告陳氏孫暠於今年正月初十日卒陳氏子孫並絕國人推利謹守其國以俟朝命

○亦力把裏使臣打剌罕馬黑麻等以馬來鬻有司定價中馬每匹鈔三千貫下馬每匹二千五百貫下下馬每匹二千貫騍駒一千貫請於狹西行都司官鈔內給與從之

○甲寅湖廣前都路府故土官萬戶牟阿海子酋蠻前西泙軍民府等衙門故土官知府秦方子萬山前隆奉安撫司故土官同知向得顯子均昇前東流安撫司故土官安撫田可住子銘雲南劍川州故土官百夫長段成子壽等貢馬及方物奏請襲職

○命行在後軍都督府都督僉事沈淸總兵民運糧往宣府初命陽武侯薛祿等率兵護運宣府倉糧二萬石以給開平軍祿至宣府而糧不足事聞乃命淸率京衛軍士及順天等府民丁共二萬餘人運京倉糧赴宣府以足開平之運淸行上諭之曰軍民挽運道路險艱總其事者當加意撫卹使人不知勞而事易集可也若橫加笞箠逼取財物人必懷怨己亦不安爾宜自愼及禁戒下人俾知朕意

○鎭守大同總兵官武安侯鄭亨奏參將都指揮曹儉率軍運糧赴開平而山西行都司都指揮盛全張銑王能皆老病惟都指揮使羅文守護神機銃炮文近以事連逮當赴都察院今塞外烽火時作或有警急無人可任舊例凡訟連方面正佐官則先追餘人鞫問果有干涉則逮之乞如例暫文蒞事庶不妨邊務上謂都察院臣曰邊務爲重且文事虛實未可知況又有舊例邪姑止勿逮

○夜有流星大如雞彈色靑白有光起亢西南行至濁

○乙卯置雲南車裏靖安宣慰使司鹽井巡檢司時宣慰使言其所轄境土數被逃軍逃民及境外夷人往來劫奪民不安業請於鹽井置巡檢司且請以通事王敬爲巡檢悉從之

○夜有流星大如杯色赤光燭地起大角西南行至濁

○丙辰端午節賜文武羣臣扇及宴

○巡撫蘇松等處大理寺卿胡槪奏浙江嘉湖杭三府人民蕃多稅糧浩大府縣有治農官理辦稅糧宜增布政司官一員以總之庶農務以時糧稅不欠上謂行在吏部臣曰稅糧自是常賦國初以來徵斂輸送已有定制朕方裁抑冗濫豈得復設古語省事不如省官所奏不允

○丁巳賜朝鮮國陪臣李種善暹羅國使臣柰勾等四十五人朵顏等衛指揮僉事猛哥禿等並原差招撫指揮僉事黃照化等九十人鈔彩幣表裏紗羅金織襲衣等物有差並賜柰勾等七人冠帶仍命柰勾賫敕及彩幣紗羅歸賜暹羅國王及妃

○行在工部奏直隸安慶府望江縣雷港驛爲水所壞今移置於江口其材料工力請令望江太湖宿松三縣措置從之

○戊午敕總兵官陽武侯薛祿副總兵淸平伯吳成待糧至開平上倉後仍令軍士於近城多采薪芻付城內官軍用軍還遇道路損壞量加修理

○升雲南大候長官司爲大候州以土官刀奉罕爲知州時刀奉罕奏大候蠻民復業者多歲納差發銀二百五十兩而灣甸鎭康二長官司民少歲納銀各百兩永樂中俱升爲州乞援二州之例上諭行在吏部臣曰大候民多復業亦其長官善撫綏也宜增秩以旌之故有是命

○行在禮部尙書胡濙奏秦王志﹤土絜﹥進賀立中宮表文詞簡略怠慢不敬其長史等當罪之上曰此撰表者拙於詞也若責王官屬王豈自安其長史等俱宥之但移文令知免後來之失

○己未敕召少師隆平侯張信戶部尙書郭惇還京

○升行在刑部主事黃察爲江西按察司僉事工部主事顧侃爲四川按察司僉事楊紹侯興爲湖廣按察司僉事俱以九載考最也行在禮科給事中井田爲行在大理寺左評事食祿不視事時田子源爲駙馬都尉故優待之復沈友發山西襄垣縣丞升正七品祿友發九年考最當升以其民奏乞畱之故有是命

○南京刑部奏先奉敕書凡雜犯死罪及流徒杖笞俱令納米贖罪而軍卒工匠犯法者多逋逃負欠今後官吏請依例納米軍匠力能納者如官吏例若家遠不能者宜行原籍追納就彼官倉收貯若非存畱操備上工者遞回納米納畢就寧家上曰初令納米贖罪本欲寬貸之可準所奏

○庚申行在刑部尙書金純有罪下錦衣衛頌系之純初有疾上命太醫院官視療稍間免朝參俾調理至是上以天气炎熱敕法司﹤鋶﹣釒﹥決滯囚純不加意而屢從朝貴宴飲爲禦史給事中所劾上曰大臣固當如是耶遂有是命

○辛酉上親閱法司所上系囚罪狀諭之曰彊盜殺人及應死者皆如律其非眞犯死罪者杖一百發戍邊流以下悉罰輸作律應贖者宥之凡工匠犯死罪者輸作終身流徒者論年限輸作凡決遣五百七人

○行在兵部奏諸衛軍士多有逃亡所管官例應降罰兩蒙恩宥定限期使勾完造冊回報今天津等衛仍多不完其忠義等衛所報之數又與前不合皆當逮問上曰凡所管軍逃在赦前者免其罪仍令勾完赦後逃者如例降罰

○壬戌敕順聖川牧馬內官撒英奴選馬放水艸便利之處牧放約束養馬官軍毋侵占軍民田地及生事擾人違者治罪

○癸亥置泰州金家竈港西煙墩初以瞭望海寇置墩於海濱四竈港口至是爲潮水沖決移置之

○甲子賜湖廣前都路府故土官萬戶子牟酋蠻前懷徳軍民宣慰司故土官孫尙墨古送前鎭邊忠義安撫司故土官子惹添旺前隆奉安撫司故土官同知向得顯子均昇前東流安撫司故土官安撫田可住子銘前西泙軍民府故土官知府秦方子萬山雲南劍川州故土官百夫長叚成子壽等鈔有差

○行在戶部奏大寧等衛倉糧被火焦灼者多應棄之上曰朕嘗聞洪武中京倉火擇米之可餧牲者送光祿寺不可者與屯軍糞田其再遣人視驗果不堪用送上林苑監爲種植用可者送光祿寺

○乙丑置山西行都司玉林衛髙山衛鎭虜衛云川衛倉副使各一員攢典各一名

○蠲保定府安州逃亡戶糧芻時本州里長詣闕言州民逃者一千一十九戶官府令代輸逃戶稅糧三千七百餘石絹一百八十四匹艸一萬一千四百餘束綿花一千一百餘斤追督急迫不勝艱苦上顧行在戶部臣嘆曰有司不能撫卹致民逃徙又虐民使代輸糧艸等物民奚以堪速移文悉蠲之

○丙寅雲南威遠州土官知州刀慶罕遣頭目招剛刀著中等來朝貢方物

○命行在工部尙書李友直刑部左侍郎樊敬都察院右副都禦史胡廙往四川吏部右侍郎黃宗載刑部右侍郎吳廷用往湖廣采宮殿材

○湖廣寶慶府邵陽縣及武崗州長沙府湘鄕縣皆暴風雨七晝夜山水驟漲平地髙六七尺渰沒廬舍田稼漂溺人民

○丁卯升福余衛都指揮僉事安出爲都指揮同知頭目古木乃歹都孛齋弗剌歹四人爲都指揮僉事各賜文綺襲衣以皆遣人朝貢也南京畱守左衛百戶郭玘等上朝陽門外所植漆桐棕樹之數二百萬有奇上諭之曰祖宗以此資國用省民力今繁盛如此其謹培護

○公侯伯及五府六部都察院大理寺錦衣衛劾奏太傅黔國公沐晟興安伯徐亨新寧伯譚忠比者交阯餘孽不靖命晟等總兵同安遠侯柳升分道並進共圖殄滅皇上屢賜戒敕俾之期會相爲掎角賊必成擒晟等不遵上命乃逡巡畏縮所至稽畱三月有餘方臨賊境竟與柳升等聲不相聞以致賊得專力抗拒王師及聞升被陷晟等不奮勵前進爲交阯聲援乃引兵退回遂爲賊所乘殺傷官軍拋棄鎧仗賊勢愈橫城池失守晟等背違君命辱國喪師必須明正其罪用彰天討上曰沐晟置不問都察院封章示之亨忠姑俟其歸

○夜有流星大如杯色赤光燭地起危東北行至雷電炸散

○戊辰伊王顒炔奏今建父厲王享堂及修葺宮宇止有洛陽中護衛左右二所軍旗供役嘗奏暫免下屯工完仍舊今都司慮虧屯種子粒坐取軍旗下屯乞仍畱以畢工上謂行在工部曰伊府軍士朕已免其下屯虧子粒與虧宗親之恩孰重軍官不識大體將使朝廷失信於王其速移文止之

○監察禦史嚴暟方鼎吳傑行在兵部郎中楊威刑部郎中胡玨主事鄭述朱勤戶部主事汪潤等有罪上命枷項以徇暟等耽溺酒色曠廢職務又不朝參事覺上命三法司錦衣衛同鞫之皆引伏法司奏罪當杖降秩三等上曰禮以待君子刑以治小人彼旣放蕩無廉恥豈可復以禮待遂有是命

○巡按山西監察禦史沈福奏山西平陽府蒲解臨汾等州縣自去年九月至今年三月不雨二麥皆槁人民乏食盡室逃徙河南州縣就食者十萬餘口宜令布政司按察司委官招撫復業上謂尙書夏原吉曰山西旱饑如此旣流河南招之豈能遽復昨有言者已令賑濟存卹宜再下所在有司如倉儲不足則勸諭富民分貸濟之毋令失所俟秋成招撫復業

○己巳命行在工部右侍郎羅汝敬鴻臚寺卿徐永達復賫敕往交阯諭黎利及耆老軍民敕曰朕體天道以禦邦順民心以興理薄海內外一視同仁間以交阯之人不忘陳氏請立其後用率一方朕志在卹民俯從所欲赦其旣往之罪召還徵討之師特詔頭目耆老具陳氏子孫之實來聞用憑建立今黎利等奏陳氏之孫名暠者正月病死並無子孫數月之間言詞頓異夫陳氏世得國人必其後嗣尙眾昔王師初平交阯詔求陳氏子孫立之國人咸謂爲黎季�牙�牛�屠滅已盡是以郡縣其地然今二十餘年尙有如暠者在何至暠死頓云盡無此必頭目耆老未及徧訪其有存者不敢自言爲臣子之道宜盡誠心毫末未盡不可謂忠敕至爾頭目耆老軍民宜悉心咨訪陳氏子孫奏來用頒繼絕之命以寧一方以副朕體天愛人之心旣敷曠蕩之徳遠邇之人均宜蒙福其交阯所畱朝廷官吏軍校人等及其家口速皆遣歸以慰其父母妻子之望所畱軍器亦悉送納庶幾求福之道朕以至誠待人毋或蓄疑自詒伊戚賜汝敬等鈔爲道裏費並賜交阯遣來頭目黎器等鈔及文綺襲衣命與汝敬等同行

○直隸廣平府成安永年二縣河間府吳橋縣大名府滑縣山西平陽府吉州各奏民人乏食已借官倉榖麥給之俟秋成償官

○庚午總兵官都督蕭授及貴州都司布政司按察司巡按監察禦史奏昨奉敕招撫蠻寇今西堡長官司蠻人阿骨阿哈平越衛谷旺苗人甲農甲恕淸平長官司平若等寨蠻人阿夜底寨長官司蠻人幹炒普安州火頭魯革四川筠連縣蠻賊爲亂者俱向化惟都勻衛丰寧等長官司賊首羅文蕩貴州宣慰司谷把寨苖人革子祼仍逃竄深險上遣敕諭曰蠻人已附宜善撫之未附者再遣人諭以禍福蠻性𨿽悍亦必惡死好生不敢終不服也

○設江西髙安縣陰崗巡檢司先是髙安縣奏陰崗山深路僻盜賊出沒去縣遙遠卒難制馭請立巡檢司鎭之事下江西三司覆勘至是奏以爲宜故設焉

○湖廣永寧衛奏大水壞城四百丈上命俟農務畢修理

○辛未福建建寧府儒學教授彭勗言堯舜禹湯文武周公之道非孔子無以傳所謂集羣聖之大成濂洛關蜀之學非朱子無以明所謂集羣賢之大成孔子刪述六經垂憲萬世實後學之所法朱子注釋六經折衷羣言乃後學之所宗天生聖賢扶植綱常傳續斯道莫有盛於孔子朱子者也洪惟我朝繼天立極聖聖相承崇尙儒道內自太學外及府州縣學咸立廟祀先聖先賢又於先聖孔子闕裏立廟皆以春秋致祭設教授以訓其子孫建公爵以貴其嫡嗣尊崇之典無以復加聖恩廣大萬方共戴且如唐張九齡宋余靖輩有功徳於當時者至今尙蒙朝廷於其故址立祠祭以特牲著之祀典切見先賢朱子𨿽列從祀而建寧府故宅舊有祠堂未蒙春秋特祭今已頹壞子孫身服徭役致令廢學少齒士流乞敕大臣定議葺其祠廟以時致祭教其子孫稍蠲徭役俾天下後世咸稱我朝崇報之盛典而垂光於無窮不勝幸甚上命行在禮部議之

○四川雜谷安撫司土官阿漂等來朝貢及馬謝襲職恩

○交阯鎭夷衛等衙門土官指揮同知武孝先等九十五人奏願在京居住上命行在禮部循迆北來降人例賜金織襲衣彩幣銀鈔絹布綿花鞍馬等物仍命所司給房屋器皿等物如例

○贈交阯死節遼東都司都指揮同知李任爲都督同知燕山前衛指揮使顧福昌江衛指揮使劉順廣西桂林中衛指揮使徐騏爲都指揮同知交阯前衛指揮僉事周安爲指揮同知南寧衛正千戶蔡顒爲指揮僉事燕山左衛副千戶桂勝爲正千戶諒江府知府劉子輔諒山府知府易先爲布政司參政政平州知州何忠爲府同知內官馮智爲內官監太監俱賜誥命遣人致祭給米布且召任等子孫承襲子輔先忠皆復其家先是交阯布政使弋謙以任等死節事聞上惻然曰大丈夫爲國固當殺身成仁捨生取義任等可謂無愧矣至是有褒贈之命惟指揮陳麟亦殺賊自刎而死有司言其嘗同朱廣開門納賊𨿽死不足掩過故恩不及李任金華永康人洪武中襲父爵爲燕山右衛指揮僉事從太宗皇帝起兵靖難以功累升遼東都司都指揮同知鎭守彰徳宣徳元年從徵叛賊黎利守昌江賊旣獲都督蔡福逼令福至昌江城下呼任等速降任於城上唾罵福曰汝爲大臣不能殺賊反爲賊用狗彘不若用銃擊之賊懼擁福去賊以昌江爲官軍出入咽喉之地大集兵象用烏龜笆呂公車云梯來攻任與顧福等畱老幼婦女守城率精銳出擊賊燒其攻具賊又築壘射城中任福夜出襲破賊營賊掘地洞欲潛入城任開橫溝用將軍石擊之入者輒死城中士卒初有二千餘人前後三十餘戰至是死亡過半賊益兵象攻圍日急相拒凡九閱月人力疲困芻糧匱乏而賊益眾以云梯登城奪其門任復率死士三戰三敗之賊擁象益兵而入任與福不能支皆自刎死內官馮智指揮劉順知府劉子輔俱自縊死城中軍民婦女不受屈辱自死者數千人劉子輔廬陵人自太學生擢監察禦史持身謹行儉約如布衣時而用法公平嘗按臨浙江者三年不見聲色而浙江之人善者愛之橫者畏之憲使周新持風裁不苟許與獨穪子輔爲賢禦史升廣東憲使坐累左遷交阯諒江府知府撫卹其民如子民愛戴之黎利攻圍諒江城時寇勢猖獗他郡縣城多已陷子輔與守將倡兵民效死守寇增眾攻城城中食且盡而人心益固相拒九閱月寇攻甚力遂破城城中兵民盡斗以死無一人降者子輔知事不支曰郡亡吾亡義不可污賊手卽自經死一子一妾皆先子輔死何忠字廷臣江陵人舉進士爲監察禦史有能名永樂中以言事升政平州知州忠聰敏有政事才居官廉愼不妄交處爲禦史持正論莫敢幹以私當言事時忠以疾家居眾禦史以所言事示之忠爲增損皆切於事情爲州民心翁然安其政𨿽深谷蠻酋素頑獷者亦樂於趨事後以計事至布政司寧橋之敗賊乘勝進逼城下人心惶懼成山侯王通詭謀與賊和爲書遣山壽家人遺賊謂朝廷宥其罪賊果信引兵退先是密遣人奏事俱被賊遮畱至是賊以朝廷宥罪遣頭目陳渭老等奉表謝恩通遂遣忠及千戶桂勝托以奏還地方與渭老同入朝實欲上達賊情請益兵徵剿至昌江內使徐訓泄其謀忠等遂被拘畱賊素聞忠剛介有學識數以甘言羙職誘令從己忠不聽後以刀鋸臨忠曰從則生不從則死忠瞋目視賊大罵曰我天朝臣子恨不斬汝以歸報朝廷肯從汝反求治也罵不絕口又以刃逼勝勝亦不屈忠父子及勝同日俱遇害忠初被拘卽賦詩以死自誓徐麒與千戶蔡顒守丘溫賊攻圍已久城中糧盡官軍多棄城奔遁麒等猶率罷卒固守賊急攻城城陷城中人無一降者賊屠城麒顒皆自縊死易先湘陰人初以國子生授諒山府知府在郡有善政蠻人信服任滿還朝郡民相率詣巡按禦史保畱禦史以聞特命復其職而進至正三品祿還諒山至是陷城自縊死周安由振武衛指揮僉事從徵黎賊攺任交阯前衛指揮僉事守備乂安判寇黎利勢猖獗都督蔡福召諸將議曰今在此芻糧實艱不可據守收拾回東關眾皆諾千戶包宣獨領兵百餘人徑奔賊營安率眾與演州衛軍民還東關行至富良江遇賊寡弱不敵爲賊所拘福被賊逼令往各處誘守將出降安憤惋與眾謀曰官軍必來討賊各潛備竹槍斫刀伺官軍至爲內應破賊必矣宣覺其謀以告利利怒盡殺之利將殺安安曰吾天朝臣豈死賊手與指揮陳麟奮躍而起奪賊刀殺數人乃皆自刎

○直隸揚州府通泰髙郵等州及鳳陽府壽州霍丘縣江西九江府徳化瑞昌二縣各奏人民缺食已借官倉米賑濟俟秋成還官悉以其數上

○壬申賜廣昌悼平王之子名曰美堅

○直隸眞定府趙定冀三州眞定平山獲鹿井陘阜平欒城槁城靈壽無極元氏曲陽行唐新河隆平髙邑贊皇臨城新樂一十八縣及順徳府平鄕內丘唐山沙河鉅鹿五縣廣平府肥鄕邯鄲永平三縣各奏自去年十月至今年夏不雨麥苗枯死無收今徵夏稅艱於辦納上謂行在戶部臣曰旱無麥而欲徵稅民何從出今郡縣言者甚眾其悉免徵且思所以寬貸之毋令失所

○癸酉四川嶽希蓬等長官司長官血只湖廣散毛宣撫司前剌別長官司故土官田大旺送子興靜州長官司土故長官崖濟子原保隴木頭長官司土官長官原保子血保雲南之雲南驛故土官驛丞袁思聰妻李氏等來朝貢馬

○行在禮部尙書胡濙奏近金吾左衛指揮使潘諒等三十三人病故例應賜祭上曰此皆事先朝嘗從徵討者生能效勞死當矜卹賜祭如例若有當褒贈者亦須舉行

○甲戌汝南王有勛新安王有熹有罪俱免爲庶人先是掌彰徳衛事都指揮王友奏比於彰徳城外得一矢上系書發視之乃祥符王與趙王通謀爲逆者謹以上聞上覽之書辭悖逆皆忿怨朝廷指斥乘輿且約連兵犯闕以復髙煦之讎書內外皆有祥符王印識上曰此姦人造詐欲禍趙叔及祥符耳豈王友所自造乎蓋友前爲趙王奏其暴慢無禮故上疑之卽追友及捕其左右所親信皆至鞫之且遣書周王有燉告之故並錄書示之曰此必祥符王怨家所爲但祥符一來面詢之怨家卽得矣叔亦宜遣人密察如得實卽馳報於是遣敕召祥符王有爝王友先至鞫訊無所得及祥符王旣至以書示之祥符王言此非外人臣愚不能事弟新安王彼素惡臣或其下人爲此然不敢必上遣書與周王言前事祥符王疑新安王所爲須令新安來京回質之事可明並敕召新安王有熹有熹未至周王遣人馳奏言密訪得新安王曾遣人往彰徳至彼遽還考其日月與書合上曰是矣命中官以錦衣衛官校馳詣河南潛執所遣者又得新安王所使造僞書僞印之人皆執之至京鞫之皆引伏並追得新安所賞白金珍寶彩幣等物新安王至言此謀實汝南王有勛主之非獨臣也遂厚賚祥符王命中官送歸河南且遣書諭周王言誣祥符之事新安王及所使造僞書僞印送書之人皆已承服但新安執言與汝南王同爲此謀更宜遣汝南王來面與辯明遂敕召汝南王有勛有勛至命京師親王及皇親文武大臣詢之且出書及造僞之人與賞物示汝南新安兩人皆嘿無言有頃新安王言皆出汝南王計策汝南王亦言作僞書僞印皆在新安府中何謂獨我有熹遂發有勛謀害周王有燉數十事有勛亦發有熹殺人而食之事其作僞書僞印之人又言書詞印文皆汝南殿下所教而威逼我等爲之則新安殿下所與賞物皆出兩殿下又言汝南殿下曾好言諭我此事成卽再有大用汝者汝功不小矣我初皆不敢從新安殿下怒我顧我言不從卽目下斬汝頭不得出此門矣今日致我等殺身者兩殿下也尙何言有勛有熹皆面如死灰閉目俛首汗流浹體羣臣問汝南新安復有何言兩人共對不肖薄祜罪應萬萬死何言惟陛下矜憐於是還奏兩人皆已承服無異詞上曰於法何如對曰律凡投隱匿姓名文書告言人罪者絞又誣告期親重者加所誣三等今有勛有熹所詐爲祥符王與趙王通謀書干系反逆大罪兩人於律應死無疑上遣書並有勛等所造祥符王僞書及造謀本未悉錄示趙王髙燧書曰人之至親莫切於父子兄弟前年岷世子徽土�夜不友其弟鎭南王欲擠之死地不告其父私與火者二三人謀中夜逃出赴京誣告鎭南王謗毀皇祖皇考咒詛朝廷陰養軍師募兵謀反等事又誣其父愛妾姦事穢惡不可聞後召鎭南王至京面對並無分毫實迹悉是虛誕之言汝南王有勛新安王有熹皆素惡祥符王近有勛有熹合謀僞刻祥符王圖書及作祥符王與叔書一通騰謗毀之詞寓不測之意置彰徳城外道傍其意欲嫁禍叔父及祥符王都指揮王友得書以聞初疑友爲此以離間至親執友及其左右至京詰問皆無實迹乃召祥符王至以書示之祥符卽言此必出有熹具言有熹平日所爲凶悖虛妄謗毀同气數事遂捕得有熹所令僞造圖書及寫書送書之人皆吐實無隱乃召有熹面質之詭謀實迹彰彰明白有熹卽引有勛實與同謀蓋計慮委曲多出有勛召有勛至不能隱卽皆承伏因並發露其兩人平日姦謀欲害周王而奪其位具有徵驗觀徽焲有勛有熹三人包藏禍心上欺天地鬼神所爲不孝不忠不仁不弟稍有一毫人心者肯爲此哉同气相殘人倫之變言之可愧亦可痛傷其徽焲前已遣歸其父令自治之有勛有熹今遵祖訓俱降爲庶人取其家屬皆至同居北京庶其省躬悔過予卽位以來恭體宗祖之心恆務睦親而徽焲有勛有熹實自作孽慮叔未知其由特用奉告惟叔與予心腹相照明於皎日豈彼姦凶小人之所能間觀之不必介意也並以書徧告諸王遂免有勛有熹爲庶人處之北京遣中官賫書諭周王有燉悉送其妻子家人赴北京同處敕法司以所造僞書僞印及送書彰徳與凡同謀之人戮於市家屬給功臣之家預聞其謀不首者徙邊有勛者周定王第二子有熹第五子有勛志慮不減自少與髙煦善建文中有勛嘗告其父定王不軌父被削奪囚系至太宗皇帝臨禦其父始釋復爵遂奏乞誅有勛太宗委曲解之遣有勛居雲南大理以釋其父憾後以定王老始命歸河南有勛同世子有燉嫡出有燉無子有勛庶長子子墐生數月定王命爲有燉後有燉甚愛之年幾壯矣定王薨世子嗣封時多病有勛意嗣王有不幸而無子卽己當嗣遂百計欲奪子墐歸不得則形之忿詈嗣王不獲己竟遣子墐歸有勛所有勛仍日夜謀害嗣王不已至是命子墐皆免爲庶人有熹天性狠毒常手刃殺人所爲橫恣諸兄莫敢片語正之獨有勛好爲邪謀則與之合有熹嗜生食人腦及肝膽常以薄暮伺有過其門者誘入殺而食之以是其府第前日未晡卽斷行迹爰是削奪居京師汴人稱快云

○鎭守廣西總兵官都督山云奏交阯黎利以兵迫脇廣源州土官知州閉色新從己色新父子不從分守山寨潛遣人來言緩急乞以兵援上降敕報云曰閉色新向慕朝廷忠義可嘉然朕不欲以土地之故至於殺人卿宜審勢度力可援則援不可則已若其父子來歸卽收入內地加意撫綏勿令失所

○順天府霸州保定縣老人奏民死徙者一百餘戶其宣徳二年該納夏稅小麥七十三石八升秋糧米一百七十六石艸二千九百五束並丁口鹽鈔等項無從徵納乞爲除豁從之

○乙亥命故河南都司都指揮僉事趙原弟銘襲爲羽林前衛指揮同知羽林前衛指揮同知韋福子興指揮僉事李齡兄義俱襲職以府軍右衛指揮使馬俊合吾左衛指揮同知張英府軍後衛指揮同知馬隆旗手衛指揮僉事成得老疾命俊子忠英子玉隆子旺得侄敏代

○以狹西都司都指揮使張麟老疾命致仕以其子泰爲寧夏左屯衛指揮使領馬操練仍命麟往訓督之上因謂侍臣曰古謂將門出將蓋子孫親見祖父所爲自然諳練麟𨿽老素有材識使泰能似之固於國有用於家亦可長保富貴

○賜交阯新安府所屬來朝土官主簿鄭吳等並土僧智深等二十人銀鈔彩幣表裏紵絲衣服布絹等物有差

○掌行在後軍都督府成國公朱勇奏本府治歲久朽腐請用軍修治從之○丙子以訓導李鳴鶴爲駙馬井源家學錄上命行在吏部臣曰駙馬不務詩書通古今曉忠孝仁義之道必至怠惰驕縱何以保富貴須使之親近儒生先朝駙馬家有學錄今可擇端重儒者一人與井源至是吏部言鳴鶴可用遂命之

○廣東布政司左參議李守中以疾乞致仕守中湖廣寧鄕縣人由戶部員外郎升參議遣從鎭遠侯參贊軍務至是引疾懇辭遂命致仕

○丁丑賜皇姑咸寧長公主銀五百兩鈔一萬貫文綺彩幣一十五疋上禦左順門諭行在兵部尙書張本曰昨日有總小旗子孫並槍不勝者十餘人奏乞再並朕已許之蓋此皆有志之人能念祖父辛苦得之故𨿽小名分亦思繼承不墜今有祖若父爲大官而子孫安於豢養不習武藝臨事失措隳廢前人之功豈不爲此人所笑爾宜諭勉之

○旌表節婦孫氏等十三人孫氏淮安山陽縣民韓寧妻夫亡年二十五遺腹生一子辛勤育孤養姑盡孝誓不再適吳氏蘇州吳縣民戴勝保妻早喪夫家貧子幼勤儉紡績以奉舅姑誓不更嫁邵氏淮安山陽縣民梁貴妻孫氏儀眞衛軍張彥銘妻鄭氏徽州婺源縣民方剛妻俱夫亡年少撫孤子躬勤紡績以養舅姑守節至老張氏儀眞衛總旗王子忠妻夫亡一子才三月守節不嫁陳氏安慶懷寧縣民許福受妻蚤喪夫無子誓不他適取族子爲嗣撫育成立程氏亦懷寧縣人父益爲歸善縣丞以嫁惠州百戶之子楊宗禮夫亡一子亦卒程年二十三誓不更嫁孝養舅姑舅姑亦沒喪葬畢以母老弟幼而家甚貧乃歸與弟同居以奉母年逾七十楊氏神策衛軍劉受妻徐氏應天府六合縣民郭盟妻謝氏順天府大興縣民王受二妻尹氏撫州樂安縣民傅良王妻張氏武昌江夏縣民陳得顯妻俱年少喪夫誓不再嫁撫育孤子家貧躬女事奉舅姑志操潔白事聞俱旌其門曰貞節

○戊寅設湖廣劍南長官司以牟酋蠻爲長官譚鎭蠻牟蠻政爲副長官隸忠路安撫司搖把峒長官司以向墨古送爲長官冉豪虎向星祖爲副長官在上愛茶峒長官司以向惡送爲長官汪得良爲副長官在下愛茶峒長官司以譚成威送爲長官向貊送爲副長官鎭邊蠻夷官司以譚惹添旺爲長官向仁送爲副長官隆奉蠻夷官司以田友晟爲長官向平均冉桂眞爲副長官皆隸東鄕五路安撫司東流蠻夷官司以田銘爲長官黃常譚震爲副長官臘璧峒蠻夷官司以田興爲長官劉斌爲副長官皆隸散毛宣撫司西泙蠻夷官司以秦萬山爲長官黃成珊向政旭譚忠信爲副長官隸金峒安撫司先是施州衛忠路安撫司等衙門各奏前元故土官子孫牟酋蠻等各擁蠻民久據溪峒今就招撫請開設衙門授以職事行在兵部以聞上曰馭蠻夷固當順其情所設衙門亦宜有等殺其議以聞於是兵部請以四百戶以上者設長官司四百戶以下者設蠻夷官司元故土官子孫量授以職從所招衙門管屬上從之故有是命

○賜雲南威遠州知州刀慶罕所遣頭目招剛刀著中等鈔幣有差就令賫敕及金織紵絲紗羅賜刀慶罕仍給信符勘合底簿

○己卯遣中官祭中霤之神

○庚辰上出酒諭示百官時郎官禦史以酣酒相繼敗或請遂禁酒上不從故作酒諭其文曰天生榖麥黍稷所以養人人以麯檗投之爲酒周官有酒正以式法授酒材辯五齊之名三酒之物以供國用書秬鬯二卣曰明禋詩旣載淸酤賚我思成以享祀神明也厥父母慶洗腆致用酒以事親也豈樂飲酒以燕臣下也酒醴維醹酌以大斗釃酒有衍籩豆有踐燕父兄及朋友故舊也皆用之大者酒曷可廢乎而後世耽嗜於酒大者亡國喪身小者敗徳廢事酒其可有乎自大禹﹤鋶﹣釒﹥儀狄戒甘酒成湯至帝乙罔敢崇飲文王武王戒臣下曰無彜酒曰徳將無醉曰剛制於酒孔子言不爲酒困又禮有一獻百拜然則酒曷爲不可有哉夫非酒無以成禮非酒無以合惟謹聖人之戒而禮之率焉庶乎其可也

○辛巳賜四川雜谷安撫司土官阿漂嶽希蓬等長官司長官血只等靜州長官司土官長官崖濟子原保等隴木頭長官司土官長官原保子血保等雲南之雲南驛故土官驛丞袁思聰妻李氏等湖廣前剌別長官司故土官長官田大旺送子興等鈔有差

○蔡福朱廣薛聚於瓚魯貴李忠伏誅福爲都督廣聚瓚皆都指揮貴爲指揮忠千戶福等初在交阯鎭守乂安爲賊所圍福不與戰而率廣等降賊且教賊造攻具以攻東關時有官軍九千餘人欲焚賊營福等令百戶牟英告賊賊盡殺九千餘人遂攻昌江等城而福歷說各城之人出降嘗至淸化馳馬城下大呼曰守城者見幾則可保生不然肝腦塗地爲知州羅通等大罵而去至是利送福等歸京師命公侯伯五府六部都察院及京衛官三四鞫之皆伏罪覆奏命悉棄市而籍其家

大明宣宗憲天崇道英明神聖欽文昭武寬仁純孝章皇帝實錄卷之四十三

明宣宗章皇帝實錄卷之四十三終大明宣宗章皇帝實錄卷之四十四

宣徳三年六月壬午朔

○甲申命定國公徐景昌行在鴻臚寺左少卿劉順爲正副使持節冊潞州衛百戶韓福女爲陵川王妃南城兵馬副指揮王克智女爲平遙王妃

○命沈簡王第二女渾源郡主配潞州倉副使張喚子儒第三女翼城郡主配本府典膳所典膳副袁廣子通第五女河津郡主配本府儀衛司典仗田春子傑唐定王長女魯山郡主配開平衛指揮同知郭崇弟巖第二女河內郡主配南陽衛士張旺子鉉命儒等皆爲儀賓賜之誥命

○行在工部奏北京渾河水溢衝決盧溝河堤百餘丈今水勢日增傷民田稼請令北京行部行都督府役軍民兼修上曰此不可緩令晝夜並力用工

○乙酉梁王瞻垍妃紀氏薨遣使賜祭命有司治喪葬

○夜有流星大如杯色赤光燭地起羽林軍南行至近濁炸散

○丙戌四川播州宣慰使楊昇遣弟欽疊溪等長官司土官長官郁書華郁卽長官司土官長官翁布來朝貢馬

○狹西布政司奏西安府同州耀州蒲城郃陽韓城澄城白水髙陵涇陽縣延安府鄜州中部甘泉宜川宜君膚施洛川保安縣鞏昌府秦州自正月至五月不雨豆麥旱傷命行在戶部勘實除稅

○戊子四川長河西魚通寧遠軍民宣慰司剌麻冷眞星吉卭部長官等司土官長官阿喬遣把事李侍喬前中裏縣土官知縣古做遣把事張阿直貢馬及方物湖廣施南宣撫司等衙門故土官副使譚攀安子銘元馬攔安撫司故土官安撫向必子英尖嶺長官司故土官副使黃黑用子巴備等貢馬奏乞襲職○命掌狹西行都司事右軍都督府都督僉事劉廣佩平羌將軍印充總兵官鎭守甘肅

○命守涼州狹西行都司都指揮使吳昇歸掌行都司事

○庚寅給遼府興山松滋二王歲祿各二千石江陵郡主及儀賓趙慶歲祿共八百石皆米鈔中半兼支

○上諭行在工部臣曰緣河堤岸每歲多是預防今年雨多潦水泛溢必傷田禾宜遣官督軍衛有司巡視稍有潰決卽用修築其他卑薄之處亦令增髙培厚庶不爲患

○辛卯代世孫仕壥嫡母胡氏卒遣使賜祭命有司營葬

○遼王貴烚奏舉前荊州府學教授陳紹先端重有學乞除本府紀善永興王志墣奏舉隴西縣學教諭馮益通經乞除教授上諭行在吏部臣曰王欲親近儒者講論經史以資輔導此意良嘉其從之吏部言選才授官出自朝廷王豈可自擇上曰朕推誠以待宗室不必校此

○廣靈王遜火�民奏倉官王本庫官白順中輕慢無禮嘗口發穢言詈及祖宗上致書王曰詈及祖宗罪當死已敕法司禽治果實必殺不赦秪慮下人交構托此告訐則或有未明蓋叔居府中其無理毀詈必非親聞凡有聞者見者及來啟者望皆發來證驗明白則彼死不冤矣

○上諭行在工部尙書吳中曰今天气炎熱工作未休軍民勞苦其必不可已者略加繕完他不急之役皆罷之

○總兵官平江伯陳瑄奏初選武職能幹者運糧近都司衛所別以小弱老病者代之又歲限正月起運今有稽延至三四月未至者操船軍有故亦不撥補乞令各都司衛所皆委能幹官造冊記名專令督運不許別差操船軍缺卽爲撥補庶免漕運稽遲上諭行在戶部臣曰北京仰給漕運用非其人則事隳矣今後敢有不差原委官及軍缺不補都司衛所正官首領官俱罰俸半年仍敕瑄漕運或別有長策足使公私兩利者計議以聞

○巡按監察禦史王豫奏密雲中衛所屬幵連口及石塘嶺口關垣十一處皆邊防切要之地因山水沖決守備軍少請令附近軍衛有司修築仍令鎭守都督陳景先等督工從之○順天府武淸固安二縣言霖兩連旬洪水沖決河西務及當渠裏秦家口堤岸傷民田禾上命二縣民及屯軍合力亟修

○夜有流星大如雞彈色赤有光出奚仲南行入天桴

○癸巳上諭行在戶部臣曰霖雨久不止水潦泛溢今城中薪芻湧貴凡有運載入城者悉免抽分違者罪之

○甲午少保兼行在工部尙書吳中下獄先是中私以官木磚瓦遺太監楊慶作私第甚弘壯上登皇城樓遙望見之問左右得其實遂下中獄

○山西布政司奏太原府石平定忻保徳代岢嵐六州交城祈文水淸源寧鄕樂平太谷臨嵐徐溝太原楡次興陽曲壽陽定襄靜樂盂崞五臺河曲繁峙二十二縣大同府朔州馬邑懷仁山陰三縣澤州髙平縣潞州潞城屯畱壼關長子襄垣五縣遼州並和順楡社二縣沁州並武鄕縣汾州並孝義平遙介休三縣春夏不雨麥榖旱死人民乏食上謂行在戶部臣曰今諸郡縣告饑者眾朕朝夕拳拳卿等亦當與朕同慮卽遣官馳往發廩勸分以濟之凡有可以救荒之術熟議以聞

○丁酉賜四川疊溪長官司土官長官郁書華等郁卽長官司土官長官翁布長河西魚通寧遠等處軍民宣慰司剌麻冷眞星吉等卭部長官司把事李侍喬等前中裏縣把事張阿直等播州宣慰使楊昇弟欽等湖廣施南宣撫司故土官舍人譚銘等元馬攔安撫司故土官舍人向英等尖嶺長官司故土官舍人黃巴備等鈔彩幣表裏有差

○行在禮部奏比者天下僧道行童至京請給度牒動以千計而神樂觀太和山五臺山爲多上曰祖宗之制度僧道有定額今神樂觀太和山五臺山或不及額數宜審其不違例者給之餘皆勿給

○南京大報恩寺成命應天府常以民夫五十人及畱工匠五十人備灑掃修理

○下內官裴宗漢行在錦衣衛獄初宗漢管木廠坐盜市官木又賄太監楊慶求免罪事覺付法司治奏宗漢盜官物應斬上命付錦衣衛獄械系之

○霖雨通州河溢水及城趾深一丈餘城壞者一百三十餘丈

○己亥上諭都禦史劉觀等曰北京各廠庫局所貯木石甎瓦等料皆勞苦軍民以積於此而工部及主守之人略不念其所自視同己物私以與人不可勝計比來事覺已寘諸法爾卽揭榜曉諭各廠庫局所蓄之物皆具實數收支務令明白不許纖毫侵欺如仍舊幣不悛者犯人處死全家發戍口外

○復行在工部尙書吳中官而罷其少保之職中坐私取官木等物以遺太監楊慶錦衣衛指揮王裕知而不奏事覺命法司及羣臣鞫問有驗法司論中監守盜官物結交內官當斬裕不奏當連坐上曰中皇祖舊臣姑宥之但罷其少保職仍罰尙書俸一年下裕於獄已而宥之

○貴州都指揮同知焦得等奏前奉敕以廣西遣回官軍六千五百人仍赴都督山云處操備今貴州都司兵已調二千徵松潘其萬五千從都督蕭授調用今都司守禦兵少乞以山云操備者還貴州上敕得等曰廣西方用兵今命都督蕭授還兵五千松潘還二千足以備禦前奏蠻民作梗者已撫定六處惟二處未靖可再遣人招撫毋輕動兵以傷良善

○夜有流星大如杯色靑白有光起卽位西北行至濁

○庚子貴州安順州土官同知阿寵遣把事阿關鎭寧州遣把事阿宗西堡長官司故土官長官溫林子阿健遣把事阿者十二營長官司副長官蕭賢遣把事楊保寧谷寨長官司長官阿艾遣通事李得慕役長官司土官長官李福海遣寨長楊得頂營長官司副長官程受遣把事趙陸康佐長官司副長官余鑑遣把事的比福余衛指揮同知把禿遣千戶那該等貢馬及方物

○修懷來岔道新店等處橋梁二十一所

○辛丑造平陽王府典仗所印

○遣使召山東布政司左參政叚民四川布政司右參政李衡江西布政司右參議劉中敷福建按察使邵﹤王巳﹥山西按察使鄭辰浙江按察司副使魏源四川按察司僉事柴震河南按察司僉事傅啟讓時上以侍郎副都禦史大理卿佐多缺命廷臣察舉堪任者以聞少師吏部尙書蹇義等以民等名聞遂召之

○遣內官洪仔生徐亮等賫敕往孟璉及八百大甸木邦等處賜土官刀懷罕等金織文綺彩絹有差時刀懷罕等各遣人來朝貢象馬方物故答之

○置隆慶州棒槌峪山巡檢司初巡檢司置於長安嶺巡按監察禦史邵宗言長安嶺有官軍守禦其西北六十里東南四十里又有雞鳴山土墓二巡檢司而口外軍民往往從棒槌峪逃逸乞移置於彼從之

○宥馴象衛指揮僉事張王��等罪俾隨都督山云討寇先是云奏蠻寇掠橫州王��及千戶徐禮百戶周俊領兵哨守畏縮不進致民被害上命云嚴治之王��等皆坐失誤軍機當斬械至行在兵部尙書張本以聞上曰用功不若用過姑宥之俾隨云討寇自效如有功復職無功仍坐前罪○行在戶部尙書夏原吉奏主事孫冕自浙江還言蘇松嘉湖杭諸郡今夏苦雨江水泛溢田稼多渰沒上命卽遣人往與大理卿胡槪周視水災之處以聞又謂原吉曰水旱爲災所系甚大卿有所聞當悉爲朕言之

○夜有流星大如雞彈色赤尾有光出紫微東蕃西行入文昌又有流星大如杯色赤有光出五車西北行至雲中

○壬寅增置富峪等衛經歷內外衛所倉皆置副使初各倉俱以鎭撫監臨收支至是尙書夏原吉極陳武官監臨收支之獘上曰武人不習書算不曉文移不能關防故多欺獘自今止令衛所首領官同倉官收支在京軍衛事繁者宜添設經歷一員內外衛所倉儲糧多者添設倉副使員於是在京富峪衛寬河衛神武前衛神武后衛武成左衛武成前衛武成中衛武城後衛義勇中衛義勇後衛忠義左衛忠義右衛忠義前衛忠義後衛蔚州衛會州衛大寧中衛大寧前衛金吾左衛金吾右衛羽林前衛燕山左衛燕山右衛大興左衛濟州衛永淸左衛永淸右衛通州衛經歷司增置經歷各一員其餘內外衛所皆置倉副使一員南京戶部奏浙江河南及直隸寧國等府歲辦桑穰累年不足乞令巡按禦史督之上謂尙書夏原吉曰賦稅徭役皆民所供豈但辦桑穰一物今歲雨水爲災若令禦史追問則擾動郡縣姑緩之其年久不完者免之

○癸卯行在都察院左都禦史劉觀奏今鈔法阻滯兵馬司及裏老旗甲俱不戒諭軍民比其有犯又不舉覺當嚴禁治自今有阻滯者許諸人首發犯人枷令一月其不用鈔一貫罰納千貫親鄰里老旗甲知情不首依犯者一貫罰百貫能首發者免之其關閉鋪店潛自貿易及擡髙物價之人亦令枷一月罰鈔萬貫親鄰里老旗甲知而不首者罰千貫若彊買人物者量其物價每一貫罰千貫裏老旗甲不嚴戒約仍前懈怠者俱治以罪上曰罰鈔不過欲鈔通耳枷令一月太嚴但揭報示之使知所儆

○淸理軍政監察禦史劉信奏兵部委太平府同知黨睿同理睿懷姦托故不行請罪之上曰古人言致身以事君今理軍伍必命所在親民之官者庶得下人之實不爲所欺食五品祿乃不肯任事將焉用之遂命信治之如律

○徙威州治所時松潘蠻寇焚州治總兵官都督同知陳懷奏州治去千戶所十餘里又隔大河索橋緩急官軍不能救援請徙州治於千戶所對岸保子關上從之○免山東萊州府髙密縣逃民二百四十三戶自洪熙元年至宣徳二年逋負稅糧二千一百五十石有奇

○夜有流星大如杯色靑白尾迹有光出天市東垣後有五小星隨之北行入紫微東蕃外

○甲辰巡按北直隸監察禦史張瑩奏五月六月連雨不已河決堤岸溺死軍民壞通州良鄕等處官民屋宇及渰沒宛平大興順義大城保定文安永淸寶坻香河霸州並保定等府新城等縣田苗上諭尙書夏原吉等曰災不虛至必有其咎宜勉思寬卹之道

○乙巳命都指揮使宮得等任山西等都司先是上謂太師英國公張輔等曰都指揮總制一道所任不輕聞多有老疾者卿等宜從公簡擇果當代者代之於在京都指揮內選用至是輔與公侯伯都督及兵部尙書會議以山西等處都指揮盧整等二十五人老疾請以所選在京都指揮使宮得等代從之於是命得任山西都司都指揮同知王貴任大寧都司李漢山西都司宮聚四川都司都指揮僉事呂整山西行都司石得魏淸大寧都司李斌萬貴四川都司魏整嶽貴四川行都司葛亮魏全江西都司何貴湖廣都司張凱福建行都司戴廣貴州都司吳迪雲南都司軒成廣東都司霍讓廣西都司

○命故虎賁左衛指揮同知李斌弟廣府軍左衛指揮僉事王義壻魏昇襲職羽林右衛指揮同知朱斌老疾命其子貴代

○金吾左衛指揮同知傅廣自宮願效用內庭行在禮部以聞上曰已有例禁止此人身爲指揮尙欲何求而勇於自殘求進若勇不畏死能立功名何患無髙爵厚祿其付刑部治罪

○丙午以九載考最升行在尙寶司丞葛貞爲本司卿山西澤州儒學正趙冕爲禮科給事中行在廣東道監察禦史李綸爲江西按察司副使山東道監察禦史嚴孟衡爲浙江按察司副使江得爲河南按察司僉事雲南道監察禦史祝昇爲四川按察司僉事北京道監察禦史胡亨爲狹西按察司僉事貴州黎平府知府司祥爲兩浙鹽運使黜廣西道監察禦史李復善爲新都縣知縣以都禦史言其不諳刑名也

○直隸大名府滑縣民奏運官豆七千六百石至通州已輸倉者五千餘石餘皆在舟忽風雨暴至舟覆並操舟者七人皆溺死乞免陪輸上謂行在戶部臣曰人且溺死豆可問乎其免之

○丁未命左都禦史劉觀巡視河道敕諭之曰比年以來緣河提督官徇私滅公貪獘百出侍郎曹本催督秋糧所至諸閘作威肆虐惟已所督運者得度其他處運糧及軍民�賈皆不得行舟楫積滯雨水驟發傷壞者多今特命卿自北京直抵南京巡視凡河道淤淺閘壩損壞躬自提督修浚務俾舟楫順利輸運無阻公私兩便卿其夙夜盡心無怠所事庶稱委任

○黜行在北京道監察禦史張鶚爲良鄕縣知縣鶚嘗犯贓罪𨿽經赦猶黜之

○上退朝禦左順門召三法司官謂曰近來在外有司多以犯贓得罪此固小人重利輕身然其間亦有君子奉公守法不徇私情姦宄之徒惡其不便於己裝飾誣之法司昬懦不能辯理而自誣伏者亦有之矣凡人一被污陷子孫皆以爲辱卿等切須詳愼是是非非勿有所枉

○戊申上閱皇明祖訓終捲顧謂侍臣曰自古創業難守成不易我太祖皇帝起布衣與羣雄並驅將二十年乃悉平僣亂奄有中夏申明禮義之教而萬幾之暇復制租訓一編示法子孫蓋歷六年始克成書思慮之周防範之密至矣備矣後世子孫但謹守先訓每事遵用不敢違越豈有過舉哉侍臣對曰誠如聖諭然以今日言之躬蹈當自陛下始上曰然亦賴卿等匡輔若一言一行或背祖訓卿等須直言之書云監於先王成憲其永無愆亦賢臣以告其君者也卿等勉之

○己酉停造新鈔時上以鈔法不通謂尙書夏原吉等曰國家造鈔本以便民交易何分新舊朕聞前者民間用鈔不問殘缺惟字貫稍可辧者皆通行無滯自戶部榜出示以鈔樣務要明白完全小民無知緣此便生好惡至今爲梗今卽停造新鈔在庫者亦勿支揀舊鈔堪用者備賞賚不堪者燒毀庶幾鈔法可通於是造鈔工匠皆令休息郡縣歲辦桑穰悉停止○湖廣前忠信軍民府故土官知府覃呂啼送孫隆前野王長官司土官長官田驢其什用子散魯前隆渠守鎭諸峒蠻夷宣撫司故土官宣撫郎應隆子文前鎭南大奴峒宣撫司故土官宣撫田黑用子斌前鎭遠安撫司故土官安撫苟候驢子向世雄前順化安撫司故土官安撫旺踵子墨言送前九溪軍民宣慰司故土官宣慰使墨迪送子古珠前紅奉峒安撫司土官安撫景先子木豪忠路安撫司把事牟銘進等來朝貢馬及方物

○命北京行部行都督府修神武義勇武成永淸錦衣金吾燕山諸衛倉皆以久雨頹壞也

○庚戌敕南京守備襄城伯李隆及戶部今朝廷所出鈔多以致民間阻滯新鈔可暫停造工匠聽其休息提舉司官吏不動各處買辦桑穰已起角�羊者令送京收貯未角�羊者停止內府見貯舊鈔甚多今發去鈔樣卽委內官一員同戶部官禦史給事中各二員選揀如樣者收貯於庫凡一應支給俱用此鈔不堪者悉毀之已造完新鈔悉收庫不許放支其各處角�羊納鈔如舊收受不許選揀待入庫後如前例選揀支用敕南京太監鄭和王景弘等亦如之

○日上生背气一道色靑赤隨生重半暈及生左右珥色黃赤皆鮮明

大明宣宗憲天崇道英明神聖欽文昭武寬仁純孝章皇帝實錄卷之四十四大明宣宗章皇帝實錄卷之四十五

宣徳三年秋七月辛亥朔享太廟

○遣中官祭司門之神

○選太原前衛千戶曹英孫女爲鎭國將軍羙垸夫人平陽衛指揮桂徳孫女爲鎭國將軍美垙夫人平陽府臨汾縣民賈整女爲鎭國將軍美埻夫人

○壬子賜貴州安順州把事阿關鎭寧州把事阿宗西堡長官司把事阿者十二營長官司把事楊保寧谷寨長官司通事李得慕役長官司寨長楊得頂營長官司把事趙陸康佐長官司把事的比福余衛千戶那該等鈔彩幣表裏有差

○福建布政司及巡按監察禦史奏浦城建陽二縣有彊賊三百餘人劫殺人民焚廬舍敕福建都司行都司選精銳官軍委都指揮徐信率領捕之賊若越境則會浙江都司兵夾攻之須盡滅乃已毋遺民患別敕浙江都司委官率兵臨境以俟且並戒其約束官軍嚴紀律毋擾平民違者並所管頭目悉處重法兩都司合攻之際毋執偏私毋相推調以縱賊徒仍令榜諭所在官吏軍民有能導引官軍搗賊巢穴者升賞如擒彊盜例若賊中有能悔過歸正或自首或指引官軍擒捕或縛賊赴官者不問人之多寡悉免本罪如例給賞

○夜有流星大如雞彈色靑白尾迹有光出北斗魁西北行至雲中

○癸丑雲南總兵官太傅黔國公沐晟言雲南潞江千夫長刀不浪班叛歸麓川聚眾攻劫潞江安撫司逐土官安撫曩壁入金齒殺招剛因達硬等七人劫奪財物焚毀民居又據潞江驛逐驛丞周禮立寨固守斷絕道路蒲﹤棘火﹥阿昌諸蠻與之接境慮相扇爲亂請發兵討之上曰邊兵重在守備豈可輕動敕晟與三司熟議或撫諭或徵討必圖萬全

○甲寅上以天气炎熱命三法司﹤鋶﹣釒﹥決系囚

○泗州民奏州民養孳生馬者洪武十八年定養馬之例凡養牡馬一匹免糧二十五石牝馬一匹免糧三十石永樂中罷養馬仍徵稅糧近復令州民養馬兼當別差稅糧乞授洪武中例蠲免上謂行在戶部曰孳牧勞民馬死又責其償朕恆憫之況泗州祖陵所在免糧有例其準所言

○乙卯修文明順承二門外橋梁

○順天府三河縣奏本縣錯橋東通遼海西達京師今年五月霖雨山水暴漲壞橋甃石皆決驛使往來不便乞撥軍夫工匠於華山石廠取石修砌庶幾可成從之

○丙辰升行在通政司通政使顧佐爲行在都察院右都禦史

○順天府丰潤玉田平峪昌平東安密雲懷柔七縣涿州房山縣通州漷三河二縣河間府河間靜海獻任丘肅寧五縣眞定府深州及晉州饒陽元氏髙邑三縣保定府祈州及雄完蠡定興淸苑博野容城安肅滿城新城十縣安州新安縣易州淶水縣永平府灤州及盧龍昌黎遷安三縣大名府開州及長垣南樂浚淸丰滑魏六縣廣平府成安縣湖廣嶽州府華容縣及南直隸和州各奏今年五六月苦雨山水泛漲衝決堤埂渰沒田稼上召六部尙書蹇義等以奏示之諭之曰天降災祥在徳朕覽之凜然卿等皆當勉思卹民之道必在務實毋事虛文

○戊午敕行在都察院右都禦史顧佐曰都察院受朝廷耳目之寄掌國家紀綱之任用得其人則庶政淸平羣僚警肅用非其人則百職怠弛小人橫恣必盡公廉乃稱斯職近年以來在京諸司姦獘紛出其司風憲者非惟不能紏舉且實與之和同若此所爲國何賴焉爾佐剛直廉正簡在朕心今特畀斯任其竭誠盡力必公必明恪恭夙夜毋憚勤勞彈劾愆謬毋避權要毋枉良善毋縱姦宄庶幾人知警畏獘以淸革副朕簡任之意其各道見任禦史宜審擇之凡廉勤公正老成惇厚者俱畱在職其不達政體不諳文移貪淫無恥及曾犯贓罪者悉送吏部降黜公差給假丁憂者亦如之務盡至公之道所闕禦史卽行吏部愼選自今不許濫授爾其欽哉

○總兵官都督譚廣奏宣府懷安懷來永寧萬全左右諸衛城垣並各處臺墪橋梁近因久雨傾頹請以各衛軍士修築從之

○己未賜慶王世子秩煃安化王秩炵眞寧王秩熒冕服

○敕大理寺卿胡槪曰前命爾往應天常鎭蘇松等五府及浙江所屬境內巡視軍民利病殄除凶惡以安良善爾能欽承朕命用心效力不負任使朕已知之故屢有小人誣構爾過悉斥不聽自今亦宜篤志竭誠一遵前敕而行毋憚權要必使爲惡者知警於公法爲善者獲安於田裏惟廉勤明公愼終如始乃有以服人心而稱委任欽哉勿怠

○福建福淸縣耆民鄭外進瑞麥賜鈔遣歸

○夜有流星大如杯色黃白光燭地起五車西北行至文昌

○庚申上諭行在吏部兵部臣曰今後凡中官傳旨除授官員不問職之大小有敕無敕俱要覆奏明白然後施行

○行在工部奏太常寺言徐王墳祠及祠祭署周垣因雨傾塌祠內帳幔亦多損敝命如舊修制

○辛酉行在兵部奏昨巡撫官布政使周干言浙江海鹽縣地臨海岸每有倭寇洪武中設海寧衛及澉浦乍浦二千戶所陸置煙墪水備戰船瞭望巡守因得無虞永樂七年盡拘軍船赴沈家門立水寨防守撤去煙墪倭寇乘虛連年縱掠水寨相去海鹽千里不能救援民甚苦之請如洪武中防守今累覆勘皆以爲便上曰古人云利不什不變法凡謀事須爲永久之計其再令巡撫大理卿胡槪與三司計議果孰爲便然後處置

○行在工部奏北京文明等門城垣及永平遵化薊州密雲等處城池喜峯等口關墻皆因雨潦傾壞命軍衛有司修治永平諸處令都督僉事陳景先董其役

○壬戌賜湖廣前忠信軍民府故土官知府覃呂啼送孫隆前野王長官司土官長官田驢其什用子散魯前隆渠守鎭諸峒蠻夷宣撫司故土官宣撫郎應隆子文前鎭南大奴峒宣撫司故土官宣撫田黑用子斌前鎭遠安撫司故土官安撫苟候驢子向世雄前順化安撫司故土官安撫旺踵子墨言送前九溪軍民宣慰司故土官宣慰使墨迪送子古珠前紅奉峒安撫司故土官安撫景先子木豪忠路安撫司把事牟銘進鈔彩幣表裏紵絲襲衣有差○瓦剌部屬猛可不剌來歸奏願居京自效命爲所鎭撫賜冠帶金織襲衣彩幣銀鈔綿布鞍馬仍命有司給房屋器皿等物如例

○廣西總兵官都督僉事山云奏今年五月淫雨江漲柳州衛城壞五十九丈守禦融縣左千戶所城壞二百八十七丈城門城樓亦皆摧外皆臨賊境已督軍嚴備然修城重役非軍力所能獨完乞令有司以民夫協助從之

○癸亥命行在工部修治都城外至居庸關橋梁道路之因雨傾塌者

○甲子以明日中元節遣鄭王瞻埈祭長陵獻陵

○敕通州神武定邊薊州等五十三衛指揮千百戶葛森等各領輪班放回神銃手官軍星馳赴京時上將以農隙出郊閱武故有是命

○湖廣前歸徳宣撫司等衙門故土官宣撫彭驢送子萬隆等進茶馬

○泗州人戴瘦仔僞爲禦史行鈔法至淸河知縣李信圭察其僞擒送京師上命三法司鞫治因謂少師吏部尙書蹇義等曰禦史要官有志者能勤學勵行何患不至小人苟圖一時之利而殺其身何其愚也

○乙丑命行在戶部尙書兼謹身殿大學士陳山禮部員外郎許敬軒爲正副使持節封寧王第三子磐烑爲宜春王太子少保禮部尙書兼武英殿大學士金幼孜吏部員外郎魏驥爲正副使持節冊寧夏左衛指揮僉事趙璧女爲慶世子妃寧夏左屯衛指揮僉事張銘妹爲眞寧王妃寧夏中護衛指揮同知倪昇女爲安化王妃

○中書舍人陳登卒登字思孝長樂人始以才薦授羅田縣丞再調蘭溪浮梁二縣皆有治績永樂初詔求四方能書者登以工篆隸舉入翰林登博究深考自三代秦漢以降鐘鼎金石山劖冢刻靡不默識當時無出其右者擢中書舍人凡國家有大制作篆籀之文皆出其手登負直气於所交遊能面舉其過不肯媕婀依隨庶幾剛正之士云

○夜有流星大如杯色赤有光起紫微垣內東北行至東井炸散

○丁卯寧王權遣人進扇且奏求鐵笛上命工制鐵笛與之謂左右曰古人謂笛者滌也所以滌邪穢納之雅正寧王之意其在此乎鐵笛𨿽無當新制與之○免岷王楩華陽王悅燿每歲聖節正旦冬至進賀表箋以王所少人差遣也

○靖江王佐敬母夫人耿氏卒遣官賜祭命有司治葬事

○升鎭守河州都督僉事劉昭爲都督同知往鎭西寧兼理河州事召守西寧都督史昭及會寧伯李英還京

○召鎭守薊州等處都督陳景先還京

○設雲南澂江府僧綱司

○南京國子監司業陳敬宗奏在京各衙門歷事監生近因事簡比舊減半其辦事監生惟是急務差遣不拘常數余則斟酌事務繁簡以次量撥宜以半年更代庶使均得肄業又本監所貯永樂年間散餘列女傳三千本年久損壞請給授監生又本監膳夫原以應天府上元江寧二縣民充近以犯徒罪者充滿日更代類多逃亡況法司見問囚人皆納米贖罪滿者無人更代乞額設三百名如有事故令法司照名撥補從之

○山西布政司奏造永和王墳塋用民地一十五頃有奇地之稅糧未除上命行在戶部除之仍命行山西布政司令別撥曠閒田地與民使不失恆業

○戊辰行在戶部奏寧王第三子宜春王磐烑歲祿二千石米鈔中半當以江西附近郡縣糧及官庫鈔給之上從之諭尙書夏原吉曰近有言王府收糧或畱難或多取或暴虐需索民甚苦之此皆下人所爲王不能知可移文禁革違者繩之以法

○上閱三法司所進系囚罪狀諭之曰反逆人命僞造印信如律詐傳詔旨誣告人因而致死宥死杖一百發戍遼東監守自盜常人盜倉庫錢糧盜官畜產與受枉法財皆追贓論重輕謫戍遼東邊衛及口外徒流者如例罰輸作杖以下準鈔法榜例追鈔無罪者釋之凡決遣千六百三十五人

○福建行都司械送謀反罪人樓濂等至京師濂浙江奉化人建寧府稅課司官之子得罪於母逃至建陽民家詐爲制書稱九府小齊王民館榖之爲制王者冠服擇日起事建陽縣執送行都司遂送至京上命三法司訊之皆引伏上曰小人無知不可不治令錦衣衛械系其詞所連者悉捕之

○己巳行在戶部奏廣昌王濟熇薨歲祿二千石當停支而王妃及幼男女頗眾擬依永樂間伊王薨例歲給米三百石上曰王薨正當優卹其家三百石不足贍其加二百石令有司按歲給之

○庚午朝鮮國王李祹遣陪臣元閔生等奉表箋貢方物賀立中宮

○召鎭守彰徳都督李玉還京

○行在六科給事中引奏監生王倫等辦事半年例應給賞回監讀書上因諭倫等曰自古大賢君子通知古今然後能立功名垂久遠所以國家立法令爾等習詩書又令通政事宜各勉力不惟國家得人爲用爾亦能立身榮家顯祖宗矣倫等頓首而退

○辛未命故山東都司都指揮僉事劉亨子得新襲金吾右衛指揮使羽林前衛指揮使髙福海庶兄福襲其職金吾右衛指揮同知蔡成老疾命其子瑛代○停開平運糧先是命陽武侯薛祿率軍運宣府糧赴開平至是上以積雨泥濘車行甚艱命止之仍命武安侯鄭亨等散遣軍士糧已支出者仍入倉召祿還京

○壬申霸州民詣闕言雨潦傷田禾人民乏食有司坐買蒲艸土硝等物乞暫停止上諭行在六部臣曰水災民饑又以此不急之物重困之可乎其一應科辦悉停免

○癸酉土魯番城都督僉事尹吉兒察子滿哥帖木兒湖廣唐崖長官司故土官長官黃晟子敏貢馬

○行在戶部尙書夏原吉言北京文武官吏軍夫工匠糧餉所費不貲比來旱澇賦稅多欠平江伯陳瑄歲運糧僅足支給倉無厚儲非經久計臣謹條陳撙節預備之策一中鹽米舊則太重�賈少有至者今更定淮浙鹽每引納米二斗五升河間三斗河東四川福建一斗五升不拘次支庶幾中納者可眾一法司問完山東河南及北京八府雜犯絞斬以下罪囚俱令納米京倉贖罪一各衛所優給官舊於北京支糧宜悉處於南京就糧願於原籍支給者亦從其便一隨駕上直及架鷹等項馬凡八千餘匹月支料豆萬一千三百餘石宜減半給之一京官韃官俸糧舊皆均支米鈔除忠勇王如舊外其餘不拘品級月各與糧二石餘令於南京倉附支鈔支如舊一各衛調至操備官軍已有本等俸糧今又月支行糧四斗不無重復乞令狹西山西等都司各衛道遠者俱回原衛所操練聽調山東河南及附近者選畱精壯在京訓練人月支糧三斗一軍匠民匠人夫在役者凡二十五萬九千餘人及管工官吏人月支口糧五斗賞鈔五錠又月支食鹽今營造未興工程不急賞鈔止給軍匠其管工官吏俱罷給民匠民夫月支糧四斗鹽鈔如舊仍令工部審量多餘者悉皆放還一軍民匠及夫有逃故者所管之人多冒支糧賞請令工部查考有冒支者具奏追理一諸司辦事官辦事吏月支米三斗宜罷支米暫令支鈔一各處總兵鎭守官隨行官軍人等本衛已支俸糧在外又日支廩米五升以一月計之通一石五斗宜每月支與米四斗五升庶不重費錢糧上覽奏曰卿所言天槪當朕意可令更與公侯伯六部都察院官會議旣而皆言戶部所奏爲當上從之

○甲戌上禦奉天門諭行在刑部侍郎施禮等曰京師人眾鬥毆罵詈自是常事兵馬司擒獲皆送法司此等非有重罪宜卽剖斷髮遣今天气炎熱豈可久淹或有因病而死卽爲枉殺無辜卿等宜深存惻隱之心毋枉人命

○占城國王占巴的賴遣使臣逋沙怕濟加等奉金葉表箋來朝貢方物

○免大興縣逃民宣徳二年秋糧榖艸鹽糧

○乙亥靑州府民劉中等奏永樂中因歲歉流徙至北京棗彊縣凡二百餘戶居二十年已成家業今有司追還山東乞就附籍棗彊上謂尙書夏原吉曰彼此皆吾土但得民安卽已又曰唐宇文融檢括流民過期不首者謫邊州容庇者抵罪州縣承風勞擾百姓愈獘逃竄益多爾其申飭有司以此爲戒

○命行在工部修通州白富二河橋梁

○昏刻有流星大如雞彈色靑白尾迹有光出紫微垣東蕃外西北行至濁曉刻熒惑犯積屍

○丙子廣西泗城州女土官盧氏遣頭目韋庇等貢馬

○夜有流星大如杯色赤有尾光燭地起貫索西北行至雲中又有流星大如碗色赤光燭地起宗人西南行至濁

○丁丑造岷府江川王廣通王陽宗王鍍金銀印各一

○給雲南曲靖軍民府土僧善淸等二百人度牒初淸等詣闕請度牒行在禮部言舊例五年後考試然後給上曰彼來自萬里外可不拘常例與之

○戊寅賜土魯番城都督僉事尹吉兒察子滿哥帖木兒等金織紵絲絹襲衣及紗羅綾絹有差

○己卯命山東靑州府知府陳永還任永有疾詣闕自陳乞還鄕養病益都等縣耆民數十人詣闕奏永蒞政公勤刑獄無滯有爲有守吏民畏服乞畱以惠民上諭行在吏部臣曰郡守以疾求去民不忍捨爲政之善可知𨿽病豈不堪臥治其遣還任

○松潘衛指揮使吳瑋自陳平番蠻有功蓋瑋先以進貢至京而蠻寇叛上命瑋馳還討之瑋還卽率所部及龍州知州薛繼賢父子千戶於諒等兵先進至圪答埧寨頭葉棠關諸處屢戰敗賊遂復松潘撫定祁命等十簇番民及都督陳懷至令瑋仍爲前鋒攻奪永鎭等橋敗賊復疊溪懷因令瑋守疊溪又招降渴卓等二十餘寨後瑋還衛又降阿用諸寨首瑋又陳其前後施設方略並陳繼賢等功且言巡按禦史嚴孟衡按察使康郁賊初起時不檄兵救援又不奏都指揮韓整姦貪失律之罪上諭行在兵部臣曰寇之平節制在懷瑋爲松潘指揮𨿽有攻守之勞皆職所當爲惟令錄繼賢等功以聞孟衡等皆置不問

大明宣宗章皇帝實錄卷之四十六

宣徳三年八月庚辰朔

○辛巳賜湖廣唐崖長官司故土官長官黃晟子敏前歸徳宣撫司等衙門故土官宣撫彭驢送子萬隆等容羙宣撫司通事向謹等鈔彩幣表裏絹有差

○上禦武英殿問侍臣歷代戶口盛衰侍臣對曰禹平水土民奠厥居至桀而耗之湯始受命視禹時不及及紂淫虐武王得天下之初視湯時又不及成康致理遂多於禹時春秋戰國以至嬴秦所耗尢多漢髙至文景民庶大增武帝徵伐不息十數年間天下之眾亦減其半昭帝罷戰務農至成帝初戶口極盛東漢承王莽之後率土之民十才二三明章之後天下無事人口滋殖三國六朝疆宇分裂所存無幾隋文節儉大業之初戶口極盛煬帝荒淫役人以百萬計丁男不足役及婦人由是天下之人聚而爲盜唐貞觀以後及於永徽戶口日增至開元極盛安史之亂遂大耗矣宋承五季之後自太祖至神宗戶口日盛髙宗南渡中原板蕩所存者東南之民此歷代戶口之大槪也上曰戶口之盛衰足以見國家之治忽其盛也本於休養生息其衰也必由土木兵戈觀漢武承文景之餘煬帝繼隋文之後開元之盛遂有安史之亂豈非恃其富庶而不知儆戒乎漢武末年乃知悔過煬帝遂以亡國玄宗至於播遷皆足爲世之大戒

○壬午皇子祁鈺生上之第二子也

○賜占城國使臣逋沙怕濟加等鈔彩幣表裏金織紵絲羅絹襲衣有差命賫敕及紵絲紗羅絨錦歸賜其王及妃

○修居庸關城及水門命行在工部侍郎許廓督之

○貴州興隆衛經歷陸昇言本衛官軍俸糧計二萬餘石除收四川播州等處稅糧支給外余於重慶等府支相去二十八驛皆髙山峻嶺不通舟楫每歲差官總支變易物貨回衛給與官軍所得十不及一本衛去湖廣偏橋鎭遠二衛陸行止一百二十里卽通舟楫下至沅州辰州才十一驛俸糧乞於彼支給爲便命行在戶部議行之

○癸未前晉王濟熺奏欲親詣晉恭園祭掃且訴濟熿之惡上復書曰恭園祭掃此伯王孝心亦禮所當然今親詣之後來歲可令平陽王兄弟代行蓋慮伯王春秋髙道途跋涉非易也濟熿所爲不孝不忠不恭不仁梟獍之行久而愈甚鬼神不容暴發其姦善惡之施其應如響可謂天理久而定矣因伯王言及猶使人不能無槪於心也

○賜朝鮮國使臣元閔生等及奉使迆北回還官軍袁亨等鈔紵絲絹衣等物有差

○薊州守備都督僉事陳景先奏喜峯口等處守備官軍月糧俱於遵化衛林南倉支往復四百餘里或時遇雨山溪水漲半月方可回營設有警急何以應援乞於秋成後發附近永平府屬縣民及東勝諸衛軍運林南倉糧於遵化城內倉收儲以備支給庶官軍得專守備上從之命行在戶部遣官以九月終發軍民兼運歲以爲常

○行在都察院左副都禦史陳勉左僉都禦史李浚右僉都禦史淩晏如監察禦史繆讓行在大理寺右少卿王文貴評事陳永祥諸�口�﹝田�於﹞�坐失出死罪下獄先是龍驤衛千戶劉廣劉震王文坐克軍糧以監守自盜論應死廣等懼死妄訴冤勉等遂攺論杖罪上謂三法司臣曰廣等從重入輕若今所擬是則前之所擬非亦不得無罪爾等再推究其實以聞至是三法司奏審其情實於法應死遂命下勉等於錦衣衛獄尋命宥之

○北京東城兵馬司奏大寧前衛致仕指揮使把禿騎馬過市馬驚蹄折人右足請送法司問罪上曰乘馬傷人𨿽非故旣傷肢體亦不得無罪令醫療平復則免之

○南京都察院右都禦史兼詹事府詹事致仕向寶卒寶字克終江西進賢人洪武乙丑進士初授兵部試員外郎九年無過特升通政使以不善奏對力辭攺應天府尹建文中坐累謫廣西太宗文皇帝入正大統召復前職又坐累系獄數年左遷兩浙鹽運司判官仁宗皇帝在東宮知其廉旣卽位驛召還朝升都察院右都禦史翊日入謝命兼詹事府詹事給兩俸有詔求言寶陳八事其一曰錄用勛舊二曰設置諫官三曰選舉賢才四曰簡練將帥五曰貴重有司六曰考核吏員七曰監生資格八曰流通鈔法言亦可采上卽位之初命蒞南京都察院秩滿入覲上憫其老疾命致仕歸卒於道訃聞遣官賜祭命有司治葬寶儒者有文學寬厚愛民而持身淸介累遭困厄未嘗易操平居言不及利蔬食水飲自處甚適歷仕四十餘年卒之日家具蕭然

○甲申命遼東都指揮同知夏俊李信復視事先是有言俊等罷軟弗稱命致仕以其子襲舊職至是上察其尙可用故有是命

○監察禦史鄭道寧言四事其一宣徳元年秋都察院右都禦史王彰嘗奏京倉官吏人等收支作獘有旨命犯者卽治之然後奏旣又命戶部必奏然後治之近神策等衛倉官吏作獘事覺因俟奏請各官愈肆姦獘乞如彰所奉命庶使姦貪畏憚民不受害其二囚人納米贖罪乃朝廷寬卹之典近見軍儲倉拘系罪囚因貧無米輸納自去年十二月至今死者九十六人有負皇上好生之意比者刑部侍郎兪士吉嘗奏罪囚之貧無米者請追納於原籍匠仍輸作軍仍操備若非軍匠則皆遣還所隸州縣追之乞舉此而行庶使刑法平恕人得全生其三犯姦婦女律當去衣受刑以勵風俗今法司亦聽納米贖罪其間無米輸納者拘系於獄益縱淫穢有傷風化乞敕法司仍治之如律庶使人知懲戒其四在京各衛鎭撫倉官職專出納錢糧比見鎭撫每日早赴都督府書卯倉官三日一赴戶部五日一赴本衛謁見往來伺候虛廢日時遂使納者停積關者稽畱實爲誤事乞敕戶部禁止上皆從之惟幹問軍職仍先具奏

○遼東安樂州知州侯進奏臣奉命赴任攜家以行經山海關已給行後軍都督府出關勘合守關指揮葛昇等稽畱不遣必索取賄賂始得放行凡經過者皆苦其貪暴請罪之上諭右都禦史顧佐等曰朝廷設關本以禦暴今反爲暴其令巡按禦史治之如律

○丁亥遣太子少傅工部尙書兼謹身殿大學士楊榮釋奠先師孔子

○昏刻有流星大如雞彈色靑白有光起箕西南行至雲中

○戊子祭大社大稷

○己丑謫降監察禦史嚴暟等先是上以禦史多不稱職敕右都禦史顧佐明愼簡擇凡貪污及不諳政體與老疾者具以名聞佐奏監察禦史嚴暟成林韓瑄繆讓張衡趙琰趙礪趙倫楊居正宋準張士貞司務叚凱貪淫無恥污名尢甚張觀王成雷恭王諭司鐸胡曄潘舉牟倫貪污不律李孟瑄王頤蔡寧晏鐸張瑩林眞張嘉會都事趙玭不達政體趙安不諳文移馮斌梁毅周﹤王扁﹥老疾俱宜黜降上命貪淫不律者發遼東各衛充吏終身不達政體者降縣典史老疾者罷爲民

○夜有流星大如雞彈色赤尾迹有光出天倉南行至濁

○庚寅阿倫等衛女直指揮僉事亦省哥等來朝貢馬及方物

○命都指揮使花英仍任廣東都司調廣東都司都指揮使李龍任福建都司英舊任廣東有罪調交阯比還命守廉州至是官軍調廉州衛者皆歸原衛故英亦復舊任

○命南京守備太監鄭和王景弘等以內府見貯大絹十萬匹綿布二十三萬匹令戶部遣官運赴北京

○命故崇信伯費瓛子釗襲爵

○行在都察院右都禦史顧佐奏監察禦史多缺臣訪舉進士鄧棨等十四人監生程富等十一人聽選教官方端等二十人志操端謹堪任禦史上曰風憲固當用端謹者亦湏有才猷方稱未可遽授此職俱令於各道歷政三月爾察其言行考其賢否第爲三等朕將選擇任之

○行在禮部尙書胡濙奏交阯土官知州阮得轝百戶丁射及州判縣丞訓導吏典等以公差考滿丁憂同妻子家人還交阯者中途聞王師已還而賊據城皆不願歸具告有司遞送來京願就京住上命各與房屋依品級支俸無俸者月給食米一石故官家人月給食米五斗濙又奏先次交阯土官指揮武孝先及知州等官願在京住者賜銀鈔彩幣絹布上命準此例

○修薊州三河橋令守備都督陳景先以附近軍民工匠同修

○湖廣常徳府奏龍陽武陵二縣五月以來霖雨不止湖水漲漫衝決堤岸漂流民居渰沒田苗命布政司委官撫卹

○辛卯革北京行後軍都督府及行部永樂初建北京置行後軍都督府行部及遷都北京置五府六部皆如南京行都督府行部猶存凡五府六部文移合行北京直隸衛所府縣者及直隸衛所府縣申達五府六部者必經行都督府行部文移重復事或稽誤上命公侯伯尙書都禦史學士議於是英國公張輔吏部尙書蹇義等言北京旣有五府六部大小衙門其行府行部宜革上從之命掌行後軍都督府事駙馬都尉廣平侯袁容掌行在後軍都督府事行部尙書李友直攺行在工部侍郎李昶攺行在戶部李嘉攺行在禮部特命蘇瓚致仕凡首領官屬官及吏命吏部攺調○行在刑部奏監察禦史髙昭犯贓罪應死然今恩例當運甎贖罪復職上曰犯贓豈可復任風憲其罷爲民

○壬辰金吾右衛指揮僉事脫宅自陳年老命其子脫歡代職隨淸平伯吳成巡邊

○免山東萊州府掖縣逃徙充軍死亡等戶洪熙元年至宣徳二年稅糧米麥一千二百八十五石

○癸巳上禦奉天門召公侯伯五軍都督府都督諭之曰胡虜每歲秋髙馬肥必擾邊比來邊備不審何似東北諸關隘皆在畿內今農務將畢朕將因田獵親歷諸關警飭兵備卿等整齊士馬以俟

○甲午進士魏淡言臣比因戶部遣徵松江府秋糧切見在京諸司每有公事輙差官督辦紛紜交集一郡之間凡數百人謹恪者止於多費廩給貪酷者動輙虐害軍民府縣官吏因京師所差人眾視爲泛常公務稽遲往往違限乞敕六部都察院等衙門惟巡視水旱觀察民風切要之事差官凡買辦催徵悉令移文府縣量立程限赴京輸納且令巡按監察禦史按察司官以時校勘稽誤者罪之庶官事易集下人獲安命行在禮部會官計議行之

○北京行部右侍郎蘇瓚致仕陛辭上顧謂尙書蹇義曰瓚貪鄙以阿謟進不可以玷朝行故特罷之蓋瓚直隸河間縣人初爲縣丞升工部主事再升郎中洪熙初升侍郎瓚頗有才幹不識廉恥巧於迎合謟事黷交當道者薦之故得不次之擢及罷朝議皆服上之明云

○夜月食○乙未命英國公張輔陽武侯薛祿等簡閱京衛軍士

○敕畿內諸衛選精銳官軍扈從

○敕薊州以東諸衛整備士馬以俟扈從

○命成國公朱勇掌行在前軍都督府事

○命故永淸右衛指揮僉事李敬子瑄襲職

○命行在刑部尙書兼太子賓客金純致仕落賓客之職純鳳陽泗州人洪武中爲吏部文選郎中後升江西參政入爲刑部侍郎轉禮部升尙書轉刑部遂兼賓客純寬厚有容初無過舉比遘疾上賜醫藥稍愈入謝免朝謁令護疾視事時夏暑敕三法司﹤鋶﹣釒﹥決滯囚純不加意數從朝貴宴飲致獄淹滯爲禦史給事中所劾命錦衣衛頌系之至是上念其舊人且老特宥之命致仕

○行在兵部尙書張本奏各處守關隘官軍及巡檢職在盤詰姦詐擒捕盜賊今皆怠惰近內使及軍囚逃者未嘗捕獲一人請揭榜戒諭自今凡軍民無文引及內官內使來歷不明有藏匿寺觀庵院者必執送官仍許諸人首告得實者給賞里長鄰人縱容不首者與犯人同罪從之

○給嘉興公主及駙馬井源歲祿共二千石給崇信伯費釗歲祿一千一百石於南京倉米麥兼支

○以九年考最升行在山東道監察禦史朱仲安爲河南按察使戶部員外郎黎璇爲四川布政司左參議四川按察司僉事於庭頤爲山東按察司副使狹西道監察禦史髙翔廣東布政司左參議汪淵俱以疾命冠帶閒居雲南太和縣學訓導楊智九年考滿自陳臣本雲南人任本土教官今當攺除切念臣父母皆老乞復原任以祿爲養上憫其情命行在吏部從之黜雲南道監察禦史霍莘爲慶雲縣知縣降福建按察司僉事徐隆爲沐陽縣知縣莘以受賂事覺未結正𨿽遇赦仍黜之隆以巡按禦史言其不任職故降之以交阯民陳汀爲指揮僉事汀交阯古雷縣把魯裏千夫長從都督方政及指揮阮安榮戰守汀能效勤勞數敗黎利有奇功政信任之王通棄城汀憤恨北行爲賊所得賊壯其爲人授僞正督令率兵守交州東關汀義不事賊挈家九十餘口從間道出走利遣人追之家口爲賊所獲惟汀得至欽州都指揮程瑒遣送至京上謂尙書張本曰其人久在行伍效勞力又能捨賊歸朝誠悃可嘉宜有超擢其以爲指揮僉事於錦衣衛支俸令禮部依交阯土官居京師例給賜以遵化衛夜不收張大川爲本衛百戶初大川與守鮎魚石關巡至將軍樹石匣口猝遇虜騎四人與之敵虜被大川射傷俱棄馬走邊將以聞召大川至京師詢其實上嘉其勇故有是命

○丙申湖廣施州衛前鎭邊忠信宣撫司等衙門故土官同知黃阿什用子﹤王已﹥先等亦馬剌衛指揮僉事伯羊加兀者衛指揮僉事兀裏著波羅河衛指揮僉事阿同哥亦馬忽山衛指揮僉事卜得等來朝貢馬及方物

○賜廣西泗城州頭目韋庇等鈔彩幣表裏有差

○丁酉太師英國公張輔等進扈從官軍之數上曰朕此行豈爲田獵但以國家𨿽安不可忘武況邊境之民每及秋則憂虜患若在我有備虜何能爲患朕爲民故特因田獵閱武遂飭邊備耳又曰天气漸寒𨿽往復多不踰月士卒須令溫飽遂命行在戶部每卒給一月行糧仍加麥三斗爲乾餱命行在工部給胖襖﹤革翁﹥鞋

○交阯宣化府土官知府陶季容等來朝貢方物自陳其祖父世襲水尾縣土官永樂四年因交阯歸附授本縣知縣五年殺賊有功升歸化州知州十八年升宣化府同知以不從黎利叛逆升宣化府知府黎利遣頭目黃磊招誘季容執磊攜印趨雲南臨安府蒙自縣以磊送總兵官給賞鞍馬諸物調率民兵導前鋒官軍至水尾與賊將阮午等戰斬首四級又蒙功賞今舊地陷沒無所於歸謹同土官主簿孔文塞土吏陳孝忠頭目陶鈿來朝上嘉念之命賜銀幣衣物如武孝先例俾居京師季容等又陳願居附近雲南阿迷州從之仍令有司各給房屋田地時加存卹毋致失所

○總督香河等縣屯種指揮同知李三等奏今年五月以來天雨連旬河水泛漲渰沒屯地二百六十八頃禾嫁無收命行在戶部蠲其子粒

○戊戌命行在兵部及太僕寺選民間所畜官馬給騎卒

○己亥遣官祭歷代帝王

○庚子祭太歲風雲雷雨嶽鎭海瀆山川等神

○遣官祭旗纛之神○琉球國中山王尙巴志遣使臣鄭義才梁回等貢馬及方物謝賜皮弁服及海舟

○命行在後軍都督府都督僉事張廉任行在前軍都督府

○壬寅命行在兵部凡扈從文武官及將軍悉準永樂中例給腳力馬驢及其傔從悉給行糧

○敕通州三河薊州遵化軍衛有司諭以將親巡邊毋科擾軍民以爲進獻道路可通行足矣毋集民修治

○敕都督陳景先修灤河橋且諭之曰朕此行爲保民也令可度軍馬而已旣度撤之毋多費以重困百姓

○命行在戶部自通州至遵化諸驛各備一宿糧芻

○命兵仗局給將士介冑兵器○湖廣容美宣撫司峒長向大虫及兀也吾等衛女直指揮僉事保同等來朝貢馬及方物

○巡按直隸監察禦史林文秩言蘇州府吳江常熟等縣松江府華亭縣久雨山水沖決圩岸渰沒田苗命行在戶部驗數蠲租

○癸卯命少師吏部尙書蹇義少保兼太子少傅戶部尙書夏原吉少傅兵部尙書兼華蓋殿大學士楊士奇太子少傅工部尙書兼謹身殿大學士楊榮行在禮部尙書胡濙兵部侍郎王驥刑部侍郎施禮工部尙書吳中都察院僉都禦史淩晏如太常寺卿兼翰林院學士楊溥太常寺卿姚友直大理寺少卿王文貴等各率其屬扈從

○敕駙馬都尉廣平侯袁容少師隆平侯張信行在兵部尙書張本禮部尙書兼華蓋殿大學士張瑛戶部尙書郭惇都察院右都禦史顧佐等居守北京大小事須同計議指置得宜不可怠忽遇警急機務審議停當卽行仍遣人馳奏

○賞禦馬監勇士一千七百三十五人彩色綿布

○修內府海子橋

○交阯土官指揮同知武孝先等自陳昔討黎利以敢勇應募徵哨寧橋孝先就陣被禽守節不降仍脫走歸又領兵於西陽古烈橋等處殺敗寇象生禽僞將黎善等斬黎豸等首級並追殺至江賊溺死者無算晝夜設伏攻寨堅守城柵累給奇功勘合及受銀椀銀牌等物今幸至京又荷恩賜襲衣銀幣然切思孝先父母妻子俱被黎利殺害欲乞少加升用仍圖後舉上以付行在兵部尙書執奏所言功狀莫稽虛實遂寑

○甲辰命行在禮部左侍郎李嘉大理寺丞艾良爲正副使持節冊東城兵馬指揮宋眞女爲唐王妃西城兵馬副指揮莊才女爲新野王妃

○上召扈從諸將諭曰師行湏預嚴紀律申號令衣甲必鮮明兵器必鋒利軍容必整肅毋縱士卒擾百姓爲將馭卒須愛之如子弟卽卒事將如父兄矣古者將皆與下同甘苦故能得其心汝曹勉之

○行在禮部以車駕將巡邊奏定畱守事宜一在京及在外諸司凡重事遣人馳奏常事奏本送各科候車駕回類奏一各王府所進表箋禮部以送司禮監賫來之人卽遣還一祭祀有司預期具奏待報行禮一遠夷人來貢馬送禦馬監方物送北京會同館俟車駕回類奏光祿寺供饋使臣如例一法司所系輕重罪囚俟車駕回具奏一扈從文職官給腳力馬一匹扈從官吏人等行糧馬騾驢艸料支給如例

○乙巳四川松潘等處軍民指揮司祈命等簇剌麻勺失結林證等來朝貢馬

○賜朝鮮國貢使元閔生等宴

○行在都察院右都禦史顧佐奏蕭墻之外置鋪夜巡提鈴達曙已是定制今臣每於四更來朝而長安右門諸鋪提鈴已絕旗軍熟睡軍民人等喧雜往來不復呵問怠慢不嚴請申明約束違者治罪從之

○山東按察司劾奏前巡按監察禦史李素至歷城與縣民孫讓女姦因娶爲妾禦史趙純亦娶門子鄭能妹爲妾皆在按臨之地有玷風紀今素已升福建按察副使純升河南按察僉事事𨿽經赦終不可居風憲上曰按察司所言是命行在都察院逮治時素已卒惟逮純下獄

○夜有流星大如雞彈色赤尾迹有光出北斗魁西北行至濁五鼓有流星大如杯色赤光燭地起北河北行至北斗魁

○丙午以巡邊告太廟

○申戒諸將道路所經毋擾害百姓違者處以軍律

○是日遣前鋒先發上謂安順侯薛貴曰爾所部將士多效勤勞其已沒者官其子衰老者令以子代貴遂列奏故後軍都督府右都督馬朵兒只子哈失合都督僉事把禿孫保保等一百一十二人金吾右等衛老疾指揮等官支榮子成等一百二十一人於是特以哈失哈襲爲後軍都督府右都督保保襲爲後軍都督府都督僉事餘皆如例襲代

○寬釋邊衛指揮千百戶罪時總兵官都督譚廣奏邊衛將士多坐小罪久系法司缺官守備上命法司亟錄所犯以聞於是自雜犯死罪以下指揮千百戶楊興等百餘人悉命從輕罰贖俾還職役

○丁未車駕發京師度潞河駐蹕虹橋召諸將諭曰朕深居九重豈不自樂但朝夕思念保民故爲此行今日度河道路所經皆水潦之後秋田無獲朕念民難閔焉於心爾將士敢有一毫侵擾民者必殺不赦遂命錦衣衛遣官巡察

○戊申駐蹕三河縣東之艸橋三河縣官朝見上諭之曰善撫百姓今年此處水潦爲災宜以實聞當圖優卹之毋妄有科擾朝廷授汝撫字之寄民不失所斯汝能盡職否則有罰朕已嚴飭將士經過不得擾民有擾民者汝執以聞

大明宣宗憲天崇道英明神聖欽文昭武寬仁純孝章皇帝實錄卷之四十六

大明宣宗章皇帝實錄卷之四十七

宣徳三年九月庚戌朔車駕入薊州境內上覽郊原平遠山川明秀田疇刈獲之後頗有遺秉帶穗上甚喜嘆曰使他處皆若此朕何憂焉駐蹕薊州西之五里橋州文武官吏耆老朝見上進其州官諭之曰此漢漁陽郡也昔張堪爲政民有樂不可支之歌流聞至今古今人材性不相遠爾曹勉之又進其耆老諭曰今歲斯郡獨豊稔無他虞善訓勵子孫務禮義廉恥之行毋安於溫飽而自棄也眾叩首而退

○辛亥車駕至石門驛喜峯口守將遣人馳奏兀良哈之寇萬眾侵邊已入大寧經會州將及﹤宀十見﹥河上覽奏曰是天遣此寇投死耳遂駐蹕石門之東召問諸將諸將咸請擊之亦有請益徵兵者上曰孽虜無能爲也但謂吾無備故敢此來若知朕在此當驚駭走矣今須擒之不可縱也然此出喜峯口路狹且險騎可行若候諸將並進慮緩事機朕以鐵騎三千先進出其不意擒之必矣或言三千未必足用上曰兵在精與和不在多三千精兵足辦擒賊諸軍可後進遂決策親徵

○壬子駐蹕遵化縣簡精銳騎士三千人人二騎各持十日糗糧以俟

○癸丑敕駙馬都尉西寧侯宋瑛武定侯郭玹豊城侯李賢都督冀傑曰今虜寇犯邊朕親徵之特命爾等率領在營官軍蹔駐遵化須紀律嚴明晝夜詳愼纖毫不可怠忽諸事同議停當而行軍士有故違號令侵擾百姓及盜劫者悉斬以狥告人得實量給賞賚俟別有敕爾等移營前進

○命文臣扈從者悉畱營中

○命大子少傅楊榮從上率諸將及所簡騎士發遵化駐蹕灤陽驛東

○甲寅駐蹕喜峯口內

○是日定遼右衛副千戶潘雄遇虜寇力戰死雄靑州益都人膂力過人熟騎射時總兵官都督巫凱等率兵赴興河命雄爲前哨至氊帽山遇寇奮力與戰寇圍之數重而援不至遂中矢死事聞卹典加厚

○乙卯車駕出喜峯口夜軍士皆銜枚斂甲韜戈馳四十里昧爽至﹤宀十見﹥河距虜營二十里虜望我軍以爲戍邊之兵卽悉眾來戰上命分鐵騎爲兩翼夾擊之上親射其前鋒三人壹之兩翼飛矢如雨射虜虜不能勝繼而神機銃疊發虜人馬死者大半余悉潰走上以數百騎直前虜望見黃龍旗知上親在也悉下馬羅拜請降皆生縛之遂獲虜生口駝馬牛羊輜重

○丙辰斬其酋渠駐蹕﹤宀十見﹥河分命諸將��臾山谷搗虜巢穴

○忠勇王金忠及其甥都督把臺奏請自效上從之有密言於上曰虜其類也往則不復矣上曰去畱亦任所欲耳朕爲天下顧獨少此二人耶果如其志欲去𨿽朝夕置於左右亦終去寧能久縶之耶如不欲沮其行則遣一人足矣上曰朕以誠心待之遣卽俱遣畱一人乃使之蓄疑矣朕待此二人素厚大馬識豢養之恩況人乎彼當有以見報遂遣之

○遣將士以所獲虜寇及駝馬牛羊輜重入闋

○敕駙馬都尉西寧侯宋瑛等移營前進駐蹕冷嶺○丁巳駐蹕會州

○戊午駐蹕會州

○以重陽節賜扈從文武官宴並饗將士上旣斬獲虜寇仍遣將士捕其潰散之黨至是有俘獲還者上喜大饗又親制詩歌慰勞之將士皆叩首抃舞

○夜月掩壘璧陣西第二星

○己未駐蹕會州

○庚申駐蹕會州諸將獲虜生口駝馬牛羊輜重至者自是無虛日

○辛酉駙馬都尉西寧侯宋瑛等以行營官軍至

○總兵官都督譚廣奏和寧王阿魯臺遣使來朝貢馬已至宣府命中官王貴馳往宣府勞之

○壬戌車駕發會州駐蹕鐵將軍店○遣中官孟繼等以平虜奏皇太后及遣書在京諸王敕諭北京文武羣臣

○諸將請以所獲虜寇男子十餘歲以上者悉誅之上曰虜誠可恨悉誅非帝王之仁凡爲惡者誅其首足矣昨日戰陣所獲但非酋渠尙釋不誅況今巢穴中獲至者於罪固有差等合悉解縛給食

○忠勇王金忠獲虜寇數十人馬百餘牛羊數百至上喜命中官賜之內廚酒饌而飲以大金爵並爵賜之都督把臺獲虜生口及馬牛羊繼至賜亦如之上顧謂侍臣曰王者任人亦誠而已旣用之卽勿疑上疑之則下思保身免禍誰復盡心昨者如惑於人言豈不失此二人心侍臣言外夷之人亦不可任信太過上曰外夷人亦未必盡不可信但在審處得宜耳漢用金日磾何不可也

○癸亥上初命諸將索虜巢穴約畢至則班師至是召文武大臣諭曰諸將至者今十六七孟冬廟享之期不遠應早旋師羣臣有言諸將未至者宜少俟之廟享之期如迫請敕一親王代行禮上曰事祖宗以待將士孰重孔子言吾不與祭如不祭必不可代有如諸將更五日未至亦可俟耶今朕畱將士二萬於此以俟未至者必以明日班師遂命都督任禮太監楊慶等率官軍二萬畱俟諸將畢至則歸

○甲子詔班師詔曰恭天撫民無華夷遠邇之間除殘去暴本帝王仁義之心故拔稂莠所以育苗而斬蛇虺爲其傷物善善惡惡明聖所同朕嗣祖宗之洪圖主萬邦之兆庶志存康濟夙夜惟勤比以殘胡嘗爲邊患爰於農隙躬歷疆陲飭勵將士嚴固防守九月初二日駐師石門遽得邊報胡寇數萬南侵豕突獸奔已迫近境朕躬率鐵騎三千馳赴之將士比力協心咸奮一當百斬馘虜首萬餘級擒其酋長百餘人徑搗其巢穴盡獲其人口兵器馬匹牛羊輜重不可勝計鮏羴蕩滌邊境肅淸卽日班師嗚呼稔惡弗戢醜虜何逭於天誅武威載揚嘉兵豈予之所志庶幾攘夷之績用副保民之心詔告中外咸使聞知

○車駕發鐵將軍店

○駐蹕擺山站

○乙丑駐蹕偏嶺

○丙寅車駕入喜峯關駐蹕關內

○敕守邊諸將嚴固備禦曰毋謂已安𨿽安不可妄危防邊之道常如寇至則寇不至晝夜頃刻不可怠忽凡寇之能爲人患者率窺伺隙乘人之不虞愼之愼之

○分遣近臣巡督關隘守備

○守關指揮奏近關有猛虎數出爲害命都督季王率壯士捕之上從容與羣臣往觀虎爲壯士所圍方虓怒上引弓一矢中之遂爲壯士所擒上笑曰亦爲生民除一患也

○丁卯駐蹕遵化縣東之雙城召諸將諭之曰自通州至此今歲豊歉不齊大軍所過其民皆有供給之勞朕夙夜在念今已旋師爾等宜約束軍士毋令侵擾國家畜軍以衛民不縱軍以厲民朕卽遣人巡察但違令擾民者及所隸頭目皆同罪𨿽有功不宥又諭之曰將士不數日皆至家矣宜各守法令毋自投憲网其以朕意悉諭之命監察禦史同錦衣衛官巡察官軍之擾民者以聞

○戊辰駐蹕石門驛

○己巳駐蹕薊州

○庚午駐蹕三河縣在京諸王及文武衙門各遣官進平胡表至上覽表竟以示近臣曰稱道過矣朕於虜寇初不過嚴備之耳豈有意誅剿之而虜不悛其惡則朕安得坐視民患而不救至於誅之擒之皆天與祖宗之佑將士之用命朕何與力焉

○辛未駐蹕虹橋命諸將明日過通州二十里駐營諸將皆曰明日可至京師上曰非謂遠不可至朕前奏皇太后以二十四日朝見言不可爽也命扈從之臣以半先歸

○壬申駐蹕齊化門外二十里自車駕入喜峯關至京道路軍民男女聚觀所得虜口駝馬牛羊輜重連屬數十里不絕皆喜躍叩首呼萬歲

○癸酉車駕至京師謁告太廟朝皇太后置酒上壽

○甲戌文武羣臣上表賀平胡○朝鮮國王李祹遣陪臣趙浚等奉表箋貢馬及方物

○賜湖廣施州衛前鎭邊忠信等宣撫司故土官舍人黃﹤王巳﹥先等亦馬剌衛指揮僉事伯羊加兀者衛指揮僉事兀裏著波羅河衛指揮僉事阿同哥亦馬忽山衛指揮僉事卜得等鈔彩幣表裏有差

○乙亥上禦左順門諭在兵部尙書張本等曰比者畿內百姓多言今歲水勞田禾少收其孳牧馬有當陪補者皆宜﹤宀十見﹥假以俟明年秋成之後

○遼東建州衛女直僧綽失班等來朝貢馬

○賜琉球國使臣鄭義才梁回等鈔彩幣表裏有差仍賜義才回冠帶及金織紵絲襲衣餘皆素紵絲襲衣

○山東新城縣知縣董諒奏老人嶽景賢等四十一人欺公玩法前縣官不從所欲爲其陷害今愈肆志欺淩官府把持公事不納糧稅貽累鄕民乞懲治之上謂行在戶部臣曰祖宗之世立老人正如古鄕師黨正以教小民決小訟必須年髙有徳者爲之近聞此輩多不出於推擇悉是以賄求充妄訐上官侵害下民以私滅公無所不至誠如知縣所言其令布政司治之以法庶儆其餘

○浙江於潛新昌嵊龍遊四縣江西彭澤縣湖廣邵陽縣各奏今年春夏以來民多缺食已將預備倉谷及存畱各年糧米給貸俟秋收償官各具其數上

○直隸金壇當塗二縣各奏今年五月六月積雨不止河水漲溢渰沒低田禾稼命行在戶部覆實蠲其租稅

○諸將索虜末至者自是次第皆至其所得虜口孳畜不可計數蓋前此平虜之績爲最盛云

○丙子遼東朵林山等衛女直指揮僉事兀兒帖木兀者等衛女直指揮僉事把思塔廣西東蘭州土官知州韋思銘遣叔農璇湖廣施州衛前盤順宣撫司故土官向墨杓聳子大旺等來朝貢馬

○賜阿倫等衛女直指揮僉事亦省哥等鈔紵絲表裏有差

○順天府漷縣奏近霖雨渰沒禾稼民困乏食官府責買銅鐵銀朱等物艱於辦納命悉免之

○河南開封之鄭州祥符陳畱榮陽榮澤陽武臨頴鄢陵杞中牟洧川十縣湖廣沔陽州及監利縣各奏今年七月八月久雨江水泛溢低田悉渰沒無收上命行在戶部遣人覆視免秋租

○丁丑四川松潘等處軍民指揮司麥帀等簇長官司故副長官子勒卦蛒帀簇長官司故土官子若兒節牟力劫簇長官司故土官孫觀著召阿昔洞族長官司故副長官子合兒者祈命簇長官司故土官弟巴少白馬路簇長官司故土官子霍則勒都簇長官司故土官子川操北定簇長官司故土官侄那兒卜等貢馬

○戊寅以明日下元節遣鄭王瞻埈祭長陵獻陵

○賜湖廣容羙宣撫司峝長向大虫及兀也吾等衛女直指揮僉事保同四川松潘等處軍民指揮司祈命等簇剌麻勺失結林證等鈔彩幣表裏有差

○行在工部尙書吳中奏今年雨多河水泛溢衝決近郊橋道請發民修治上曰及時成橋梁則民不病涉其亟爲之

冬十月己卯朔享太廟

○遣中官祭司井之神

○庚辰宣諭各王府長史俾戒戢下人勿爲非明日鄭王瞻埈等入謝又諭之曰在下小人所爲王當戒之吾與王同气有至愛存焉人情愛木者必去虫愛苗者必去莠況吾兄弟至親之愛乎小人者其爲害甚於虫與莠也戒之於早可以消患於未萌不早戒之及其著則難制矣

○行在河南道監察禦史張循理等劾奏都察院掌院事太子少保兼左都禦史劉觀恃恩玩法大肆姦欺與貪淫無恥禦史嚴暟等狎暱贓穢狼藉又與各部郎中主事許性汪潤等私相往來歌舞酣飲戲謔無度又每差辦事官出外先需白金五兩謂之出批銀及還復需五兩謂之銷批銀嘉興土豪馮本等坐殺人監候覆勘觀受賂縱其逃逸又縱其子輻開酒肆誘娼婦恣意淫佚盜用沒官器物及與書吏安申交通爲非不止一端切詳觀職總風紀位列師臣乃不守禮法作姦犯科宜正其罰以淸憲綱上曰朕亦知之第以累朝舊臣姑隱忍之冀其能攺乃不悛攺益肆其志朕近日遣之巡視河道而攺命顧佐者未嘗無意因命諸大臣議於是少師吏部尙書蹇義等皆言請如禦史所劾遂命刑部遣人追觀

○辛巳直隸常州府進秈米且言今歲雨晹順調田谷茂盛上謂尙書胡濙曰今年各處多奏水災深慮百姓艱食常州獨言豊熟頗慰朕心濙對曰陛下愛民常願豊稔聖心所欲天必從之上曰天果從之豈有他處水潦之患亦是爲善未至不能格天也自今朕與卿等更當勉之

○壬午湖廣前定遠軍民府故土官知府黃路什用子永四川馬湖府土官知府安浚泥溪長官司長官王鳳子輔故副長官王麟妾僰氏等各貢馬

○夜有流星大如杯色赤尾迹有光出太微東垣東行至濁

○癸未韓王衝﹤火或﹥奏平涼土薄天寒到國以來祿米不充於用軍校以道遠多逃亡聞長沙府治久間遷國於彼實感恩賜上復書王曰歲祿不充蓋陜右頻歲無獲未免供給不及若年榖稍豊便可足用惟叔安意以俟之府中軍校未至者已敕兵部挨究遣來長沙之諭先帝成命在上不敢渝越惟叔亮之

○遼東沒倫河等衛指揮僉事卜顏丕哈等來朝貢方物

○上諭行在兵部尙書張本曰緣邊關口皆外連寇境今天气已寒須嚴謹邊防爾宜移文戒飭將士令用心無怠仍命禦史給事中往來巡視有懈怠者罪之

○賜扈從巡邊文武官員人等筵宴錢官每員鈔五錠舍人將軍校尉軍士人二錠辦事吏廚役匠人軍伴之屬人一錠

○甲申遼東玄城等衛指揮僉事乃塔哈兀者前等衛女直指揮僉事安同等及西番僧納立巴等來朝貢方物

○命陽武侯薛祿充總兵官遂安伯陳英爲左參將武進伯朱冕爲右參將率領官軍鎭守薊州永平山海等處操練軍馬並提督各關隘口謹愼堤備遇有賊寇相機剿捕所領官軍悉聽節制又敕祿等曰爾等出塞殺虜備歷辛勤固當休息但慮殘寇懷忿復來侵擾今且畱爾等鎭守薊州遵化以備之須晝夜用心哨了各城堡關隘必嚴固防守不可怠忽

○命都督僉事陳景先復守薊州永平等處

○賜朝鮮國使臣趙璇等鈔幣有差

○榮河郡主薨主韓憲王之女嫁儀賓王榮訃聞命有司治喪葬遣中官賜祭

○乙酉上謂羣臣曰古者師保之職論道經邦寅亮爕理不煩以有司之政今少師蹇義少傅楊士奇少保夏原吉太子少傅楊榮皆先帝簡畀以遺朕者而年俱髙令兼有司之務非所以禮之於是賜敕諭義士奇原吉榮曰卿等祗事祖宗多歷年所忠謨讜議積效勤誠朕嗣統以來尢資贊輔夙夜在念圖善始終蓋以卿春秋髙尙興繁劇優老待賢禮非攸當況師保之重寅亮爲職不煩庶政乃副倚毗可輟所務朝夕在朕左右相與討論至理共寧邦家職名俸祿悉如舊卿其專精神審思慮益致嘉猷用稱朕眷注老成之意欽哉

○陜西故都指揮僉事蘇孛羅弟貴烏思藏剌麻髙僧答哩麻星吉等來朝貢馬賜朝鮮國世子六梁冠一先是朝鮮國王李祹奏洪武中蒙賜國王冕服九章陪臣冠服比朝廷遞降二等蓋陪臣一等比朝臣第三等得五梁冠服永樂初先臣芳遠遣世子禔入朝蒙賜五梁冠服臣切惟世子冠服乃同陪臣一等乞爲定制上從之故有是命

○賜遼東朵林山衛女直指揮僉事兀兒帖木兀者衛女直指揮僉事把思塔及建州衛女直僧綽失班等鈔彩幣表裏靴襪有差

○夜有流星大如杯色赤尾迹有光出昴西行至濁

○丙戌上命駙馬都尉趙輝豊城侯李賢分往兩京太僕寺印烙馬騾給民牧餋凡二萬九千五百七十二匹

○薊州永平等處守備都督僉事陳景先言自山海至薊州一千二百餘里關寨一百一十三處守備軍少今天寒水凍無復泥潦可爲限制恐虜寇乘間竊入請以緣邊山海永平等一十六衛所見在神機營操練馬步官軍就帶原關衣甲暫畱操備從之

○夜有流星大如杯色靑白光燭地起紫微垣內東北行至濁

○丁亥迆北和寧王阿魯臺遣使臣那塔失等四百四十五人來朝貢馬四百六十匹

○賜四川麥帀牟力劫阿昔洞等簇長官司長官舍人勒卦若兒節觀著召合兒者等及祈命白馬路勒都北定等簇土官舍人巴少霍則川操那兒卜等湖廣前盤順宣撫司故土官舍人向大旺廣西東蘭州土官知州韋思銘叔農璇等鈔彩幣表裏紵絲襲衣靴襪有差

○戊子命行在工部造東宮儀仗

○烏思藏番僧剌麻巴節等來朝貢馬及方物

○夜有流星大如杯色赤有尾光燭地出天津後有二小星隨之西北行至濁曉刻熒惑犯太微西垣上將

○己丑陜西行都司土官都指揮僉事魯失加遣頭目祿祿進馬且奏卽爾加簇剌麻鎖南黑巴頭目綽束卜兒加等二百三十七帳男婦一千一百六十五人舊逃往苦薛等處今皆招撫復業

○詔蠲江西徳興鉛山銅場夫徭役先是二縣銅場歲侵銅得五千餘斤所用鐵炭丁夫自備其諸差徭科徵皆不免歲額累虧至是敕有司悉免其雜役稅糧於附近輸納仍令廣信饒州徽州等府辦給鐵炭所需鐵炭之家免雜役之半稅糧則運輸南京淮安

○昏刻月犯外屏西第三星月在南

○庚寅翰林院儒臣進講春秋竟上曰聖人匡世之功憂世之心備見此書當時先王禮樂法度日隳廢亂臣賊子接迹而起有此書而後天下皆知尊周又曰孔子作此書以尊周爲本孟子乃以王天下勸齊梁之君何也侍臣對曰孔子之時周室𨿽微天下猶知尊周孟子之時七國爭雄天下不復知有周矣上曰聖賢之心無非爲天下生民之計孟子時不有王者興何以解生民之塗炭遂賜講臣坐命左右賜果茗

○辛卯遣行在吏部右侍郎王讓兵部左侍郎曹本都察院左僉都禦史李浚大理寺左寺丞楊復鴻臚寺右寺丞焦循分督直隸浙江江西秋租敕讓等曰卿等須視國事如家事潔己愛民勤愼不怠庶幾不負任使

○上以琉球國中山王尙巴志朝貢彌謹遣使賫敕往勞之並賜王紵絲紗羅錦叚

○壬辰行在都察院奏軍官犯罪系獄有病者請醫治療上因謂右都禦史顧佐等曰祖宗待軍官恩意特厚𨿽已得罪猶思保全此成憲當百世守之

○夜月犯昴

○癸巳命行在吏部增設江西饒州府徳興縣廣信府鉛山縣丞各一員專管銅課仍敕江西布政司量設銅夫免其雜差使專力浸辦其遞年所欠銅課悉與蠲免

○曉刻月生五色云鮮明

○甲午賜和寧王阿魯臺等處貢使宴

○乙未巡撫蘇松等處大理寺卿胡槪奏各部累差郎中主事等官催督蘇松及浙江諸郡造紙買銅鐵等物今年蘇松及紹興等府水澇民饑乞停買諸物所差官員悉取回京上命六部除軍需所用外余悉停止所差官各令還京

○丙申雲南富州故土官知州沈弦經子政遣把事周懿烏思藏等處髙僧朵兒只藏卜來朝貢馬

○丁酉敕總兵官陽武侯薛祿等及遼東總兵官都督僉事巫凱謹邊備

○行在吏部侍郎郭琎等引奏郎中張寶黃安及參議蕭常府縣等官考滿稱職者五十人平常者八人俱未九年例應復職上諭寶等曰國家黜陟之典所以要成功爾等其悉加免以副任使

○戊戌迆北和寧王阿魯臺遣使臣多赤等貢馬且歸淸平伯吳成家屬初成等守興和日事田獵而忽守備虜伺其出乘虛入城掠其妻孥以去至是因朝貢之使並遣來歸○賜湖廣前定遠軍民府故土官舍人黃永四川馬湖府土官知府安浚泥溪長官司舍人王輔故副長官王麟妾僰氏等鈔有差

○大雪上喜謂侍臣曰今年四方多言水旱生民艱食朕恆爲憂惟冀天地垂佑雨晹及時庶豊稔可望今冬初卽見雪其來歲有秋之兆乎然欲昭格天心朕當日加兢惕因賦雪詩以示不忘詩曰上冬暢月月維雨�晹禾稼旣納農滌場順時布令循典常敷命有司謹蓋藏肆備邊圉寧封疆祈年天宗致予誠日維戊戌墜五蓂豊隆巽二相激揚太陰冥冥閟空靑六出皎皎來禎祥霏素糝潔皆華英大地一色凝白肪瓊樓玉宇彌相望八表六合含輝光下民遠邇忻洋洋吹笙考鼓歌樂康來玆慶兆宜豊穰相呼相勸趨耕桑嗟予匪徳承穹蒼萬機兢業寧敢忘間因志喜形詩章○己亥四川龍州土官知州薛忠義遣把事楊進原等貢馬

○賜遼東沒倫河玄城等衛指揮僉事卜顏不哈乃塔哈兀者前等衛女直指揮僉事安同等陜西故都指揮僉事蘇孛羅弟貴烏思藏剌麻答哩麻星吉巴節等及西番僧納立巴等鈔彩幣表裏紵絲襲衣靴襪有差

○太子少保兼左都禦史劉觀至命左右以監察禦史彈章示之觀自陳歷事太祖皇帝太宗皇帝仁宗皇帝累官至左都禦史加太子少保二俸並支皇上嗣登實位常加賜賚臣日夜孜孜思圖補報今右都禦史顧佐��臾求臣罪主令各道禦史紏劾又逼書吏安中妄指臣受贓等罪伏望聖上憐憫察情明辯庶無冤枉上曰臣下密奏觀罪者一人朕以其舊臣未忍罪之今尙欲文過耶遂出臣下密奏示觀蓋言其前後鬻獄受白金者千餘兩觀不能隱皆引伏法司議觀所犯皆枉法於律應斬上命下錦衣衛獄

○夜有流星大如杯色靑白光燭地起螣蛇西行至濁

○庚子命內官郭敬同武安侯鄭亨鎭守大同

○日生左右耳色黃赤鮮明

○癸卯琉球國中山王尙巴志遣使臣南者結制等來朝貢馬及方物

○監察禦史何善坐巡按廣東勞役軍民爲僧建寺又乘驛枉道還家罷爲民

○甲辰上諭行在工部臣曰今天气已寒諸衛軍士用工七月之上未得代者皆罷遣還

○乙巳烏思藏及剌卜等簇番僧札宗等來朝貢馬

○巡按山西監察禦史沈福言澤州沁水蒲靈石等處八月早霜禾稼不實民食艱難皆采拾自給上命行在戶部議賑卹之

○丙午敕總兵官陽武侯薛祿及都督陳景先曰得永平府奏胡寇至盧龍陳家莊劫掠人口馬牛爾等宜嚴飭官軍晝夜瞭望謹愼堤備若寇再至須盡殄乃已失機誤事必殺無赦

○迆北韃靼阿魯不的來朝貢馬奏願居京自效命爲所鎭撫賜冠帶金織襲衣彩幣銀鈔綿布鞍馬仍命有司給房屋器皿如例

○行在廣西道監察禦史胡啟先坐受賄薦舉不當罷爲民○行在陜西道監察禦史趙倫巡按湖廣需索官民羅綺等物又收買人口又與樂婦姦事覺上命謫戍遼東

○丁未命都指揮同知蔣貴率領官軍及神銃手守密雲大明宣宗章皇帝實錄卷之四十八

宣徳三年十一月己酉朔行在欽天監進宣徳四年大統歷上禦正朝受之給賜諸王文武羣臣頒行天下

○朝鮮國王李祹遣陪臣李恪等奉箋及方物賀皇太子千秋節

○庚戌授皇妹慶都公主冊命彭城衛指揮焦毅弟敬駙馬都尉賜之誥命

○辛亥賜迆北和寧王阿魯臺使臣那塔失等四百四十五人鈔二萬六千三百錠彩幣一千三百三十五表裏絹六十三匹

○中書舍人陸伯綸言蘇州府常熟縣七浦塘與楊誠湖連接東西相距百里灌漑常昆山二縣田計納稅糧二十餘萬石七浦塘因潮往來河港淤塞水不通流致連年禾稼枯瘁無收乞今受利人戶出力開悛從之

○陜西按察司副使胡永成奏岷洮二衛官軍俸糧俱是西安等府人民送納出路險遠常年惟賫布絹等物至鞏昌諸處易米上倉亡賴之人私通官吏虛買實收其官吏人等習以爲常輙遣家人出境邀接通同作獘又或販賣私茶或在途盜劫深爲民害緣鞏昌至岷洮不下五百餘里山林深僻俱無守禁官司乞於中途三岔口設巡檢司巡捕盤詰軍民俱便上命行在戶部兵部卽如所言行之

○湖廣武岡州江西星子縣各奏去歲水澇不收今年春夏民皆缺食已發預備倉糧賑之悉具數聞

○廣西思明府土官知府黃﹤王岡﹥奏憑祥縣歲凶民饑命發龍州官倉糧米賑之

○壬子敕總兵官都督僉事巫凱及掌遼東都司事都督僉事王眞等整飭遼東屬衛軍馬提督各城池屯堡跕關隘謹愼堤備嚴加哨了遇有寇至相機剿捕

○四川平夷長官司通事文友得廣西上思州土官知州黃智永遣頭目黃安等陜西階州阿目等簇剌麻納麻堅昝等來朝貢馬

○賜烏思藏等處髙僧朵兒只藏卜等四百五十六人彩幣表裏有差

○癸丑以明日冬至遣鄭王瞻埈祭長陵獻陵

○甲寅冬至節上禦正朝受朝賀大宴文武羣臣及四夷朝使皇太后皇后免文武羣臣命婦朝

○乙卯烏思藏花言城等簇剌麻簇頭南哈亦什土官百戶紮巴星吉馬巴簇番僧宗竹札等來朝貢馬

○丙辰狹西岷州衛剌答等簇生番頭目官著肖等洮州衛哈倫簇土官百戶結祿等來朝貢馬

○賜雲南富州把事周懿等鈔

○丁巳敕行在都察院右都禦史顧佐曰都察院之任所以整肅紀綱紏察姦獘伸理冤抑禆益治道比命爾居是任所當夙夜盡心以副簡擢然各道禦史尙溺積習之獘朋比於下有挾公法以報私忿深文刻薄有重私情而忽公法肆無忌憚爾一時不察其姦爲所欺侮自今宜詳愼省察凡事務致明審以合公道毋縱有罪毋枉非辜庶幾刑罰公平不負朕之所望欽哉又敕十四道監察禦史曰禦史之職必先正己心而後用法不頗比憲綱不淸皆由所用邪正混淆朕簡用顧佐爲都禦史各道禦史不才者多已黜罰然其間積習之獘猶未盡革或溺私情而賣公法或假公法以報私忿鞫訊之際任情煆煉深文羅織人寧不冤自今悉宜秉公心行公道無欺長官無狥私意無枉平人庶副朝廷任使如或不遵必罪不恕欽哉

○狹西洮州衛朵咂簇番僧札巴星吉等來朝貢馬

○戊午湖廣鎭南長官司副長官譚汝銘遣把事驢蠟貢馬

○迆北韃靼罕平來歸奏願居京自效命爲總旗賜紵絲襲衣鈔布仍命有司給房屋器血如例

○賜迆北和寧王阿魯臺使臣多赤等四川龍州把事楊進原等鈔彩幣表裏靴襪有差

○己未皇太子千秋卽免百官賀禮

○夜有流星大如雞彈色赤尾迹有光出軒轅西北行至雲中

○庚申上命行在禮部凡王府官進東宮箋者賜鈔二百錠天下諸司進者賜六十錠

○湖廣前廣平安撫司故土官安撫向顯祖孫大彪陜西岷州衛班藏等簇剌麻煙丹癿等來朝貢馬平江伯陳瑄奏運過木數上諭行在工部尙書吳中等曰此皆勞民所致卿等無以爲易已運至者必如法苫蓋勿令損壞今天寒冰凍亟須散遣軍夫工程有未畢者亦俟春暖又諭中曰今已遲矣卽遣人馳驛諭之

○總兵官都督蕭授奏貴州都司都指揮僉事李政等招捕都勻衛豊寧長官司賊首羅父蕩貴州宣慰司谷把寨苗人革子祼等俱向化復業惟羅父蕩稔惡日久今械送京師請正其罪以警其餘

○辛酉賜琉球國使臣南者結制等鈔彩幣表裏有差○浙江杭州府奏臨安新城二縣今年秋冬人民缺食已將預備倉糧一千三百九十六石有奇驗口給賑

○壬戌巡按山東監察史包徳懷奏遼東廣寧後屯衛西長嶺韃賊入寇剽掠傷人備禦都指揮李敏及提督瞭望千百戶皆約束不嚴請罪之上諭行在都察院臣曰軍官備邊但守常法以保境安民如能謹嚴豈有外患古之良將𨿽安閒之際常若臨敵不敢少怠今失機皆由主將號令不嚴軍政不修所致其令禦史治之如律

○甲子賜烏思藏及剌卜等簇番僧紮宗等鈔彩幣表裏有差

○乙丑遼東自在州韃官千戶舍人李開原保迆北和寧王阿魯臺部下都督同知失捏幹子孛羅帖木遣使臣把兒臺等來朝貢馬

○行在都察院右都禦史顧佐奏近江西鄱陽縣民董復安建言鈔法阻滯請禁使銀不拘舊例凡交易銀一錢者買者賣者皆罰鈔一千貫一兩者罰鈔一萬貫仍各追免罪鈔一萬貫又言官吏人等貪贓者原其害民之情非止一日偶因一事而發耳若止追一事之贓則彼爲得計今官吏貪贓者若受鈔則仍追鈔受貨物者估其直皆十倍罰鈔受銀者每兩罰鈔一萬貫仍追免罪鈔一萬貫庶可禁止姦貪民間鈔漸少必通行不滯矣戶部議從其言臣竊見交易銀兩已有榜例今欲追鈔並官吏受贓者亦計物估價追鈔可從其議其追犯人免罪鈔一萬貫緣犯有輕重罪有不同難一槪追罰宜免追從之

○曉刻太白犯罰星

○丙寅遼東東寧衛女直指揮僉事賽因塔等來朝貢馬及方物

○日生左珥色黃赤鮮明昏刻歲星犯壘壁陣西第六星

○丁卯賜和寧王阿魯臺使臣宴○監察禦史張循理有罪下獄死先是河南道監察禦史趙儼往河南淸理軍伍非法杖死無罪九人事發罪應死監候處決循理與儼故同僚一日具酒召儼出獄共飲飲罷儼乘問逃逸行在都察院官奏循理縱死囚上命行在錦衣衛鞫之至是以病死獄中

○戊辰狹西岷州衛好地平等簇番僧容中等貢馬

○命禦史巡察皇城四門時四門官軍玩法怠弛凡官吏工匠無關防牌者恣其出入不問而民間有進納內府財物者故生事畱難必得賄賂乃得入事聞上諭都禦史顧佐曰守門官軍違法害民如此其揭榜曉示若不革前獘悉處重刑常以禦史一員往來四門巡察著爲令

○行在兵部尙書張本言茶陵衛指揮僉事陳倘鄭杲鎭撫王鼎千戶白眞朱斌百戶李剛等知本衛指揮王貴同谷庶人謀逆容隱不首律應斬太宗皇帝特宥其死謫戍交阯立功後遇赦擅復職亦有已死令子弟襲者犯知情謀逆𨿽經赦不應復職請罪之上曰前罪已赦後罪但擅復職姑宥之謫戍遼東立功

○夜有流星大如碗色赤有光出天苑東南行至濁

○己巳命太師英國公張輔等撥軍修治南海子周垣橋道

○庚午命鎭守甘肅總兵官都督僉事劉廣及陜西行都司於屬衛選揀精銳官軍一千人各備馬及軍器聽太監王安率領期宣徳四年二月十五日以前入京

○迆北和寧王阿魯臺使臣多赤等陛辭上以阿魯臺攄誠歸化遣曹者赤帖木兒等與多赤偕行賫敕撫諭仍賜錦綺器物視昔加厚曹者赤帖木兒初爲錦衣衛帶俸指揮僉事至是升指揮同知以行

○辛未上禦左順門謂行在禮部尙書胡濙等曰昨日廣宗縣奏訓導生員囑公事通賄賂朕已令法司逮問朝廷建學餋士望其成才以資任用訓導居師表之任正當謹守禮法以率諸生使人皆如此賢才何由得成卿等宜申明舊章嚴加戒飭以副朝廷教餋之意上退朝禦文華殿及侍臣問曰國家恆欲人才足用官使得人而才每不足官或曠職何也侍臣對曰人才出自學校學校興不患無人才人才眾多則官得人矣上曰今國家郡邑有學以育秀民京師有學以升其成才者而復命之歷事諸司考其材器之髙下而用之立法可謂備矣然祖宗時咸稱得人聞比年生徒多不務學徒記陳言爲出身之資及授以職訖無實用是蓋師範不得人也唐陽城爲國子師斥諸生之久不省親者於是人知孝宋胡瑗教授蘇湖置經義治事齋當時成就者多此政古人所謂師嚴而道尊道尊而官正侍臣對曰誠如聖諭

○壬申命故金吾右衛指揮同知劉演弟全金吾後衛指揮同知王輔子貴襲職以府軍後衛指揮僉事呂凱羽林前衛指揮僉事聊聚老疾命凱子斌聚子禹代

○賜朝鮮國使臣李恪等鈔彩幣表裏有差

○山東都司指揮使吳旺都指揮同知張鐸陜西都司都指揮使孫霖大寧都司都指揮僉事潘禮各以老疾致事

○行在禮部奏都指揮郝慶等亡歿例應賜祭從之

○癸酉命按察使邵﹤王巳﹥爲南京都察院左副都禦史鄭辰爲南京工部右侍郎參政叚民署南京戶部右侍郎李衡署南京兵部左侍郎按察副使成均署南京刑部右侍郎僉事柴震爲南京太理寺丞按察副使魏源署行在刑部右侍郎僉事傅啟讓爲行在太理寺少卿先是止以兩京六部都察院堂上官多缺命廷臣察舉方面官之廉公才幹者得﹤王巳﹥等及江西參議劉中敷九人遣人召之中敷以運糧最先至會山東奏方面缺官遂升山東參政﹤王巳﹥等八人相繼皆至上命行在吏部曰官宜愼簡不可輕授明試以功此唐虞法若品秩相等卽實授不然且令試職觀其才猷設施然後授之於是﹤王巳﹥辰震啟讓皆實授餘皆署事時啟讓先已食正四品祿

○賜廣西上思州頭目黃安四川平夷長官司通事文友得等鈔有差

○行在錦衣衛帶俸指揮鐘法保奏臣廣州東莞縣大步海人知傍海橫沙潭石等處皆有珠池產大珠請差內官同往采上諭錦衣衛指揮王節等曰此小人欲生事擾民以圖己利卽收系於獄

○申戌上禦奉門諭行在工部尙書吳中等曰夜來風气已寒因念邊軍尢苦凡關口煙墩守了者卽各與毛祅狐帽其舊給已敕者悉以新者易之○賜階州阿目等簇剌麻納麻堅昝等鈔彩幣表裏有差

○乙亥陜西階州利簇剌麻番僧阿竹等來朝貢馬

○監察禦史楊昺朱惠俱九年考滿行在吏部言昺練達政務惠政績未著上曰考績黜陟所以示勸懲興事功果得其宜則能者益勸中才亦將自勉昺仍於風憲升用惠循常例而已於是以昺爲浙江按察僉事惠爲太僕寺丞升貴州思州府通判檀凱爲應天府治中黜四川道監察禦史曾令得爲浙江溫州府推官江西道監察禦史陳羆爲江西贛州府推官皆以都禦史言其不任職也

○賜陜西岷州衛剌答等簇生番頭目官著肖洮州衛哈倫朵咂等簇土官百戶結祿番僧札巴星吉烏思藏花言城等簇剌麻簇頭南哈亦什土官百戶紮巴星吉馬巴簇番僧宗竹札等三百二十一人鈔彩幣表裏金織紵絲襲衣靴襪有差

○丙子陜西西寧衛章咂簇土官指揮僉事切帖兒加鞏昌府僧綱司禪師鎖南巴遣剌麻工葛堅贊岷州衛刀札等簇番僧頭目南哈谷中等來朝貢馬

○賜湖廣鎭南長官司把事驢蠟前廣平安撫司故土官舍人向大彪等鈔有差

○行在吏部左侍郎郭琎奏巡按禦史考核在外郡縣官之才識平常者皆送至部宜有黜罰以示激勸上謂琎曰平常者才不及也如無贓罪但降用之其郡佐及縣正佐降雜職若未入流則攺除邊遠不足罰也又諭琎曰凡考核來者爾亦須審察其中或有堪用當量髙下授職無槪枉之

○丁丑擢廬陵縣知縣孔文英黃州府學教授趙奎霍州學正張杲徳淸縣學教諭尹鏜蒙陰縣學教諭余濯山陰縣學教諭袁海蒲圻縣學教諭朱鑑萬載縣學教諭董匡新樂縣學訓導李懋富順縣學訓導楊禧南陽縣學訓導王質遂安縣學訓導張政新建縣學訓導方端臨安府學訓導白圭鄭州學訓導潘嶽江都縣學訓導張勗進士揭稽謝衡施信胡器鄧棨髙舉熊翼張琦章聰王讓丘俊監生彊敏梁軫趙敏郭原陳懋程富張鏞李志唐琛皆爲監察禦史文英鑑行在浙江道奎李懋行在河南道舉翼琛行在福建道杲衡信陳懋行在江西道勗棨行在廣東道聰讓鏞行在廣西道禧俊原行在四川道鏜富行在陜西道海質嶽行在雲南道政稽行在湖廣道濯琦行在父阯道端圭志行在山東道彊敏軫趙敏行在山西道匡器行在貴州道先是右都禦史顧佐奏舉進士監生及聽選知縣教官凡四十三人才堪禦史

○上令於各道歷政三月考其能否第爲上中下三等以聞至是佐考校上等知縣孔文英等十二人中等教諭楊僖等二十四人下等董敬等七人上命上等中等俱爲監察禦史下等再歷三月考其賢否具以名聞因謂佐曰人才髙下不齊使練習之久加以考察彼將自奮而皆可用矣

○賜朝鮮國使臣李恪等宴

○賜陜西班藏等簇剌麻煙丹癿等鈔彩幣表裏紵絲襲衣靴襪有差

○藍田縣主卒主保安懷僖王之女嫁儀賓徐榮訃聞遣中官賜祭命有司治葬事

○中軍都督府都督同知陳翼卒翼湖州長興人初襲父職爲驍騎前衛百戶以功升濟陽衛千戶累升至中軍都督府都督同知至是卒遣官賜祭賜賻贈給舟歸其喪葬長興

○夜有流星大如雞彈色黃赤有光起輿鬼東北行至遊气大明宣宗憲天崇道英明神聖欽文昭武寬仁純孝章皇帝實錄卷之四十八

明宣宗章皇帝實錄卷之九十一

宣徳七年六月戊子朔占城國使臣逋沙怕麻托等陛辭上嘉其王勤修職貢命賫敕獎諭且賜王錦綺紗羅等物旣辭副使逋沙怕彼賴病卒遣官賜祭命有司備斂葬

○宥山東按察使虞信副使童貞僉事劉潔楊潤宋徵罪以巡按禦史劾其案牘不淸也

○直隸蘇州府知府況鐘言近奉詔書官民田地有荒蕪者召人佃種官田準民田起科無人種者勘實除豁租額臣勘得昆山等縣民以死徙從軍除籍者三萬三千四百七十二戶所遺官田召人佃種應準民田科者二千九百八十二頃其間應減秋糧一十四萬九千五百一十石已嘗申達戶部未奉處分況官田有沒入海者糧額尙在乞皆如詔書除豁又言本府所屬長洲等七縣舊有民三十六萬餘戶秋糧二百七十七萬九千餘石其中民糧止一十五萬三千一百七十餘石官糧二百六十二萬五千九百三十餘石官田每畝科糧不等自五斗至三石洪武間徵各縣民有民糧者出馬二百餘匹役於濠梁等驛又出丁船役於水驛及遞運所永樂間北方民饑徵本府民有民糧者出馬二百四十餘匹役於銅城等驛約至三年仍令土民代還比因有民糧者不足又以有官糧者補之至今三十餘年未曾更代民實困苦又言工部近徵闊三梭布八百疋浙江布政司凡十有一府民糧二百六十餘萬所出不過百疋蘇州一府獨七百疋其餘徵科不均往往類此乞繼今凡有科徵或以民糧或以戶口爲度庶幾多寡適均公務易集人民可蘇又言各都司布政司及直隸衛府州縣倉歲收稅糧出給通關付納戶賫繳戶部查理至爲詳謹而有亡賴之徒私賄倉官斗級包收攬納虛出通關甚至僞造印信事覺犯者𨿽��直刑辟而稅糧已爲侵欺不免重徵實爲民患乞繼今各處倉廒收糧亦如各部行移勘合編寫字號底薄一樣三本一存於部一付各處府州一同編過勘合通關紙發該倉掌印官相沿收掌凡所納糧不拘多寡截日塡給通關不許先攺或差錯則明白圈注用印鈐蓋以付納戶收領回縣繳送府州比對朱墨字號相同然後轉繳該部如此則稅糧易淸姦獘頓革悉從之

○直隸保定府易州奏州民舊牧官羊五千二百餘羊�空歲賦毛如羊之數比年羊死已四千存者止千二百而官猶如舊徵毛今州民逃故者多且連歲不登民皆乏食伏乞停徵俾得安存命悉免之

○己丑貴州總兵官都督蕭授獲辰州河蓬彪金等寨蠻寇向擺婆等八十五人解京師先是擺婆與向鋸腦等殺人劫財事聞上命授遣人撫諭擺婆等負固不服爲惡滋甚乃命授出兵剿之兵入其地賊據險拒敵官軍敗之多所斬馘鋸腦遁遂擒擺婆等授撫安其餘黨而械擺婆等至京師上命下錦衣衛獄初河蓬彪金等寨無所統屬故縱恣犯法至是命屬永順宣慰司俾善撫馭

○直隸河間府吳橋縣奏縣民缺食者七百七十四戶已發預備倉粟一千四百二十二石六斗賑之

○庚寅行在戶部掌部事太子太師郭資行在工部尙書吳中俱考滿賜宴於行在禮部

○敕副總兵都督方政比者保安衛指揮髙榮奏萬全都指揮使唐銘挾私行罰朕令銘自陳蓋銘率諸衛軍戍開平皆失期追至六七次方至以此笞指揮以下榮乃逃歸妄奏昔穰苴以莊賈失期而斬之豈但笞爲銘無罪其執榮治之

○昏刻有流星大如雞彈色赤尾迹有光出羽林軍東南行至濁

○辛卯敕南京工部尙書甄庸致仕庸宛平縣人由戶部主事升知府坐累罷復起爲監察禦史升工部侍郎再升尙書居官和平無所可否至是考滿來朝上憫其老特敕致仕

○壬辰上以行在戶部掌部事太子太師郭資考滿旣賜宴復賜敕勞資曰卿事祖宗歷年最久艱難險阻備效勞勤端重廉公厥績茂著肆朕纂承大統眷求老成特起卿於休致仍付地官之任三年於今矣卿正固之心誠實之行譬諸歲寒松柏逾老逾勁朕圖治方隆任賢彌篤卿尙專精神彊志意益懋毗輔以副眷任之心欽哉

○日入後有靑霞二道東西竟天夜有流星大如雞彈色赤尾迹有光出河鼓東南行入須女

○甲午廣西布政司奏靖江王府及諸將軍歲祿多不受米而遣人下有司計直索錢往往三倍取直得錢輙以市私鹽轉鬻求利民甚苦之上敕靖江王佐敬曰制祿以米從古已然蓋因民之所有也錢則民間所無今不受所有而索其所無又三倍取之加暴擾焉民歲歲當輸而虐取不已何以自存販鬻者小人事而販私鹽違法甚矣豈所望於宗室哉旣往姑不問王宜自懲更諭諸將軍各戢下毋貳過庶享祿於無窮繼今有犯從廣西布政司按察司及巡按禦史捕治不可不愼

○琉球國中山王尙巴志遣使臣南者結制等來朝貢馬

○上諭三法司官曰今天气炎熱見系罪囚宜速決遣輕罪有例者皆如例情重者具實來聞復命法司凡彊盜病死獄中但驗實勿斬首先是彊盜死者例悉斬首至是上憫之以彊盜罪惡當斬戮死人則太過故罷之

○乙未夜有流星大如雞彈色赤有光出天市西垣西南行至濁

○丙申升行在通政司右通政徐琦爲南京兵部右侍郎

○巡按湖廣監察禦史朱鑑言洪武間各府州縣皆置東西南北四倉以貯官榖多者萬餘石少者四五千石倉設老人監之富民守之遇有水旱饑饉以貸貧民民受其惠今各處有司以爲不急之務倉廒廢弛榖散不收甚至掩爲己有深負朝廷仁民之意乞令府州縣修倉廒謹儲積給貸以時徵收有實仍令布政司按察司巡按監察禦史巡察違者罪之不恕上諭行在戶部曰此祖宗良法美意比由守令不得人遂致廢弛言者比比而未有興復之者爾戶部亦豈能無過其如禦史言違者從按察司監察禦史劾奏

○丁酉日生左右珥色靑赤鮮明

○己亥命駙馬都尉趙輝修治鳳陽皇陵及皇城內殿宇時鳳陽府奏皇陵正殿皇城內外屋宇多有損壞宜修理上曰此不可緩敕南京工部備材發軍民工匠興役命輝往督之敕輝曰必敬愼小心務堅固不可苟且又曰正殿宜並力修整皇城內外屋宇少待農隙可也

○益洗馬嶺守備兵初總兵官都督譚廣言洗馬嶺臨極邊嘗議築城爲保安前衛以農時停役仍於宣府分兵爲備兵常不足請秋成後築城立衛以固邊防時議者皆以廣所守地自靑邊口西抵天城總四十餘煙墩守望相屬自足爲固其間路通塞外如洗馬嶺者尙多豈得一一城之且築城置衛必重勞費守衛軍士亦難猝得若益軍士以屬都指揮黃眞嚴切哨了遇有警急令都指揮朱謙以精兵爲援則𨿽無城衛而守亦固遂從所議以兵益眞

○行在兵部奏有令自居庸至山海諸關口凡三月一點視惟居庸關外自荊子村黑峪口至長安嶺北扺獨石接龍門關西抵天城諸煙墩隘口𨿽有守備未經點閱請一體遣官巡視如設置未備軍士有缺器械不精督令修補務須完固若軍官恣爲蠹獘卽具實奏聞付法司治之庶知儆戒上從之命新建伯李王擇武職一員錦衣衛官一員同禦史二員點視

○行在都察院奏僧錄司右覺義大旺等違犯禁令縱其徒四出募民財造樓閣及擅披剃軍民子弟朦朧請度牒又隱匿亡賴人冒僧籍等罪應斬上命固禁之

○行在兵部尙書許廓卒廓字文超河南襄城人由國子生授錦衣衛經歷擢工科給事中歲餘升鴻臚寺左寺丞一年升工部右侍郎洪熙元年升左侍郎宣徳六年升兵部尙書廓通敏勤事其在工部嘗扈從北徵董餉運軍食賴焉交阯入職方朝廷用禦史言遣廓往覆實戶口田賦以尙書黃福奏召還後命招撫河南流民歸者凡數萬戶兵部尙書張本卒升廓代之賜敕獎勵本嚴厲詳密廓承其後濟之以寬卒年五十六遣官賜祭命有司治葬事

○庚子遣中官祭中霤之神

○賜占城琉球及亦力把裏等處貢使宴

○行在鴻臚寺少卿王勉卒勉狹西蒲城縣人建文中由國子生授太常寺試典簿太宗皇帝卽位升寺丞尋升少卿仁宗皇帝嗣位升太常寺卿與呂震同爲誣罔進用齋郎事覺罷爲民復起爲鴻臚少卿勉坦率任意不自顧藉其卒也家𨿽甚窶而淸議不與焉

○卒醜琉球國中山王尙巴志遣使臣步馬結制及雲南鎭南州故把事子李雍等來朝貢馬及方物

○壬寅敕甘肅總兵官都督劉廣等凡外蕃入貢之人及寄住回回須防閒周密勿縱於他處往來

○癸卯黜監察禦史陳絅絅私役民修神祠微服入祠驅逐焚香女婦嬉遊於外久不供職右僉都禦史吳訥劾奏之命罰役降用

○行在三法司奏重囚罪狀上親閱之曰凡眞犯死罪如律雜犯死罪皆宥死發戍邊凡決遣一百七十餘人

○甲辰上以東安門外緣河居人逼近黃墻喧囂之聲徹於大內命行在工部攺築黃墻於河東皇城之西有隙地甚廣豫徙緣河之人居之命錦衣衛指揮監察禦史給事中各一員度其舊居地廣狹如舊數與地作居凡官吏軍民工匠俱給假二十日使治居

○乙巳敕諭行在六部都察院曰朕爲天下主惟欲天下之人皆安生樂業故選賢任能命之綏撫又數頒璽書覃布寬卹蓋惓惓以求民安曩爲所任不得其人百姓艱難略不矜念生事徵斂虐害百端致其逃徙棄離鄕土棲棲無依朕甚憫之已專遣人招撫復業優免差役一年今聞諸司官吏仍有不體朕卹民之心恣意擅爲復業之民來歸未久居無廬舍耕無榖種逼其補納逋租陪償倒死孳生馬騾牛羊科派諸色顏料刑驅威迫荼毒不勝此皆任不得其人也其速行諸司厚加撫卹復業之民不許一毫攪擾仍依前敕優免差役所逋租稅孳生等項悉與蠲免巡按禦史按察司官廉察各府州縣官吏裏老剝削貪酷及官員軍民之家取索舊債虐害復業之民治以重罪如廉察不嚴坐視民患者罪同其各勉之以副朕懷

○賜琉球國使臣南者結制等亦力把裏使臣也力迷失土迷禿及哈密使臣倒剌火者等四川長河西魚通寧遠等處禪師桑者朵兒只等福余衛指揮僉事阿失答木兒等銀鈔紵絲紗羅絹布及金織襲衣有差

○行在工部言築東安門外黃墻計用六萬五千人民夫不足請以成國公朱勇所部士卒三萬五千人助役上曰炎暑如此豈宜興役待秋涼爲之

○行在廣西道監察禦史孫純行在刑部廣東淸吏司主事王鎭以監決重囚誤斬首爲淩遲法司論純等罪應斬上宥之命罰役以贖旣而諭侍臣曰淩遲本律之文命斬首蓋出於朕一時之不忍然淩遲非過也故止令罰贖耳

○湖廣江華等縣彊賊廖馬孫等伏誅初馬孫等從猺人盤伯餋等僞稱都副總兵指揮千百戶名號執刀槍張旗幟焚毀巡檢司官署案牘殺人劫財攻圍富川縣爲守禦官軍所敗後攻秀峯寨官軍又敗之遂分處巢穴總兵官蕭授官軍至伯養等前後就擒戮馬孫逃富川山中仍集眾劫殺授累遣人招撫而竊據巢穴崛彊不服至是並其家屬俱就擒械送至京命悉棄市幾幼男子悉宥之俾隸錦衣衛習匠藝

○丙午行在後軍都督僉事李通奏大營操練圍子手逃逸一千二百人乞令兵部補之上曰此軍初皆選精壯者今消耗如此必頭目不能撫卹又生事苦楚之以致亡逸者眾兵部詳究其實來聞自今各營操練軍士逃者頭目如例罰俸

○行在通政司奏朔州衛指揮王瑛私役軍卒出煙墩十里爲虜寇所執又掠瑛等馬騾出境卒逸歸白於千戶谷勝勝與瑛等匿不以聞上曰自古禍亂之興皆由小人苟近利而忽遠慮每以小事爲無害隱而不言養癱長疽遂至狼狽今虜寇偸竊𨿽小事人臣蒙蔽乃大惡漸不可長令武安侯鞫之定罪以聞

○命行在工部度地建朝天宮於西直門內○丁未太原府霖雨汾河水溢決堤防傷禾稼鎭守都督李謙巡按監察禦史徐傑以便宜督軍民﹤鋶﹣釒﹥通舊河修築堤堰遣人馳奏上是之

○戊申免狹西寧遠縣積年戶絕及水沖沙漫民人一千四百二十九戶田地一千三百三十五頃四十九畝應納稅糧九千七百四十五石有奇

○命行在兵部以馬五百匹給宣府左右前三衛騎士之操神銃者

○命行在工部建少師吏部尙書蹇義第宅於文明門之內

○副總兵都督方政奏內官蕭愚親信小人擅作威福私役戍兵凡諸邊務任意幹撓政欲用神銃悉不與至加詬詈或擅調軍出境上降敕責愚曰朕以邊務委總兵大小之事悉聽裁決命爾但管神銃凡進退緩急聽總兵約束何敢越分撓法論爾罪當死今姑曲宥俾悛攺自今惟於神機銃嚴密關防一切邊事聽總兵處置爾所役軍士卽遣歸伍聽調若怙終不悛必誅不釋

○己酉貴州大平伐等長官司頭目宋海等來朝貢馬

○曉刻太白犯歲星

○壬子宣府總兵官都督譚廣奏近行在戶部以邊儲轉運爲難令臣止將宣府前衛及興和千戶所官軍守備凡諸衛官軍調戍宣府者皆遣還來春屯種輸納子粒若宣府前等衛士卒亦須摘撥屯田緣臣所守邊地一千四百餘里皆與虜鄰𨿽有城堡相去或五六里或二三十里往時虜寇常依險藏伏遇雲霧風雪之際輙入爲寇因再委都指揮黃眞嚴切巡邏始有畏忌之心然諸處瞭望常見有虜寇往來彼蓋窺伺欲乘間竊發是以晝夜不敢怠遑況諸軍皆自永樂中調來今若惜費稍稍減撤或有警報各固封守所將逐捕能有幾人急欲徵兵遠者七八百里近者三二百里及其來赴賊已引退人困馬乏何能成功今大同遼東皆置重兵而宣府密邇北京尢爲要切誠如戶部所言臣愚未見其可若不盡言恐負陛下委托之重上命行在戶部移文諭廣自永樂中調者如舊今戍守有餘亦須屯種長久之策也

○巡按福建監察禦史卲宗奏在外諸司文卷皆屬按察司照刷今福建所屬自永樂二十年至今未刷錢糧埋沒刑名出入何由得知若天下皆然則積獘滋多宜令各處按察司遵依成法每年八月分巡刷捲年終則上其籍於都察院如此則官吏知戒案牘可淸而政事以理命行在都察院戒飭各按察司以時舉行

○巡按河南監察禦史梁廣成言直隸睢陽衛洪武中築城就城內取土遂致地勢低窪每歲或遇久雨及城外西北二湖漲溢流聚城內積久不涸軍民皆徙居城外歷十六年矣而城類虛設乞塞二湖浚舊壕開門以泄積水低處用土培髙仍令軍民歸處城內猝或有警可保無虞命行在工部移文河南三司計議行之

○夜有流星大如杯色赤尾迹有光出天棓西北行至雲中

○癸丑罷內官人番買馬初內官李信李貴以西番多良馬請買以供國用旣次狹西治行上以地遠勞人敕罷之

○甲寅遣神樂觀樂舞生賫香幣詣各處命有司祭歷代帝王陵寢

○賜琉球國使臣步馬結制等貴州大平伐長官司頭目宋海等雲南鎭南州故把事舍人李雍等鈔彩幣絹布有差

○哈密忠順王遣鎭撫早丁等二人奏事至京賜鈔及彩幣表裏等物有差

○行在鴻臚寺左少卿張隆奏薊州永平山海等處關營歲用糧料二十二萬三千四百餘石欲令遵化等衛所薊州等州縣發軍民總兵官都督陳敬添撥軍士於林南倉關運貯於遵化永平山海倉以備支用上從之命俟秋成後起民夫及於各營堡撥軍守關者毋擅動

○乙卯以罕東衛班麻思結爲指揮使因其自陳徵曲先有功故授之

○巡撫侍郎於謙奏開封府祥符中牟尉氏扶溝大康通許陽武夏邑八縣去年七月黃河泛溢衝決堤岸渰沒官民田五千二百二十五頃六十五畝該納秋糧五萬六千八十餘石馬艸七萬六千五百餘束乞爲豁除從之

○南京錦衣衛優給指揮千百戶逮原成等二千七百人告言俸半折鈔近例令於原籍官司支給緣皆年幼去家有千里反二三千里者道遠不能往支乞援山後官軍俸例於京庫或附近州縣官庫支給爲便上諭行在戶部臣曰此孤幼俸鈔安可拘例其令南京天財庫給之

○順天府保坁遵化玉田三縣薊州鎭朔二衛各奏五月淫雨河水泛漲渰沒軍民低田苗稼

○夜有流星大如杯色赤尾迹有光起天倉東北行至天稟

○丙辰昏刻有流星大如杯色靑白尾迹有光出雲中東南行至雲中又有一星大如雞彈色赤尾迹有光出造父南行入鱉星又一星大如雞彈色赤尾迹有光出心南行至濁夜有流星大如雞彈色赤尾迹有光出文昌西北行至濁又一星大如雞彈色赤有光出勾陳西北行至北斗杓五鼓有流星大如雞彈色靑白尾迹有光出胃東南行入天囷

大明宣宗憲天崇道英明神聖欽文昭武寬仁純孝章皇帝實錄卷之九十一

明宣宗章皇帝實錄卷之五十

宣徳四年春正月戊申朔上禦正朝受賀大宴文武羣臣及四夷朝使

○文武羣臣命婦朝皇太后皇后

○己酉巡按山西監察禦史沈福奏去年十二月二十七日行在都察院移文處決山西重囚緣各人皆應秋後行刑今前四日已立春審律揆時未敢專決上諭行在都察院臣曰祖宗立法順天道禦史言是令待秋乃決

○庚戌南京地震

○夜有流星大如雞彈色赤有光起天市垣內帝座東行至濁

○癸丑孟春享太廟

○遣中官祭司戶之神○甲寅敕掌莊浪衛事都指揮僉事魯失加率原操官軍赴京

○四川總兵官都督陳懷奏四川諸衛騎士𨿽多無馬者付八九一有徵調無所措置碉門茶馬司每歲以茶易馬解京乞於其中取二千匹給軍士從之

○夜南京地震

○丙辰以大祀南郊上禦正朝文武羣臣受誓戒

○丁巳署南京兵部左侍郎李衡卒衡直隸當塗人永樂初科進士擢戶部員外郎升湖廣布政司右參政未幾調四川宣徳三年詔廷臣舉方面之有材行者衡預焉召至署兵部左侍郎命下而卒

○夜北京地震○己未大祀天地於南郊畢上還謁皇太后出禦正朝文武羣臣行慶成禮

○庚申以大祀慶成大宴文武羣臣及四夷朝使

○狹西秦州衛番僧管著札白西固城東坌彎等族生番僧頭目喃哥畏則等來朝貢馬

○辛酉守赤城指揮同知方敏奏屯兵缺農器欲令往北京及大同置辦須至開平衛給文憑緣路出獨石之外虜寇出沒往復爲艱臣擬自置私記關防立號簿給批爲照行在戶部尙書郭惇言指揮無私置關防之例上曰邊境事或有重於此者使守將得從便宜則緩急可行其從之

○壬戌上元節賜文武羣臣宴○癸亥敕諭南京都察院左副都禦史邵﹤王巳﹥曰都察院乃朝廷綱紀之司庶政之興廢百僚之治忽系焉近年南京都察院官委靡不立頹壞憲紀非惟不能紏正諸司亦致各道禦史恬無畏憚巡倉庫者通同監守納戶恣爲姦獘巡鈔法者通同市井�賈濫受貨賄甚者挾制諸司肆行囑托貪利壞法非止一端今特命爾往振舉之務革前獘小其竭誠盡力必公必明紏正權邪毋有畏避毋縱姦宄毋枉善良庶幾人知警肅獘以淸革副朕簡任之意其各道見任禦史宜審擇之凡廉勤公正者俱畱在職若不達政體不諳文移貪淫無恥及曾犯贓罪者悉送吏部降黜有公差給假一憂等項亦如之務盡至公之道所闕禦史卽行吏部愼選自今不許濫授爾其欽哉

○行在戶部尙書郭惇奏守開平都指揮使唐銘言所儲糧少僅足兩月之用請命大同宣府總兵官今整飭軍士郎中王良發倉儲令運赴開平以二月初啟行仍請命北京軍民運京倉糧赴宣府上皆從之命陽武侯薛祿充總兵官武進伯朱冕爲參將率軍護送

○增獨石等處屯戍官軍時開平衛指揮方敏於赤城管軍屯種以其地臨境外路當衝要而軍士寡弱請益兵命總兵官都督譚廣遣官軍四百往益之周歲更代

○羅江王妃趙氏薨遣中官賜祭命有司治葬事

○夜月食

○甲子大同總兵官武安侯鄭亨及開平備禦都指揮唐銘等奏守烽堠者報大同境外西北有煙火開平西南有韃寇十五爲羣往來出沒敕山西大同宣府開平諸將嚴加守備○乙丑朝鮮國王李祹遣陪臣韓惠琉球國中山王尙巴志遣使者謂慈浡也等貢馬及方物賀萬壽聖節

○給慶都公主及駙馬焦敬歲祿共二千石米麥兼支

○賜曲先等衛都指揮同知散卽思安定王亦攀丹都指揮僉事桑哥等所遣鎭撫失列門等陜西卽爾加簇剌麻鎖南黑巴綽束卜兒加所遣頭目祿祿等鈔彩幣表裏絹布有差仍命失列門祿祿等賫敕及鈔幣賜散卽思亦攀丹桑哥鎖南黑巴等

○增北京順天府南京應天府並直隸蘇州等府州縣鎭市諸色店肆門攤課鈔時行在戶部以鈔法不通皆由客�積貨不稅與市肆鬻賣者沮撓所致奏請依洪武中增稅事例凡順天應天蘇松鎭江淮安常州揚州儀眞浙江杭州嘉興湖州福建福州建寧湖廣武昌刑州江西南昌吉安臨江淸江鎭廣東廣州河南開封山東濟南濟寧徳州臨淸廣西桂林山西太原平陽蒲州四川成都重慶瀘州共三十三府州縣商賈所集之處市鎭店肆門攤稅課增舊十倍上以太重令增五倍俟鈔法通悉復舊

○丙寅賜朝鮮國貢使韓惠柳殷之等宴

○己寅有流星大如杯色赤有尾從東南起經中天往西北方沒

○丁卯上以武臣扈從平胡有勞加賜賚太師英國公張輔成國公朱勇太子太保忠勇王金忠人鈔六百錠銀三十兩彩幣三表裏太子太保陽武侯薛祿安順侯薛貴恭順侯吳克忠人鈔四百錠銀二十兩彩幣二表裏淸平伯吳成應城伯孫傑遂安伯陳瑛武進伯朱冕人鈔三百錠銀十兩彩幣一表裏中府都督同知任禮髙文都督僉事孛玉孛英左府左都督柴永正右都督馬亮都督同知程忠婁鬼裏都督僉事吳也兒克臺吳守義把惇右府左都督蘇火耳灰右都督蔣信都督僉事郭志滕定嚴宣前府都督同知馮斌都督僉事韓僖梁成後府都督僉事沈淸郭義馮興李通人鈔二百錠銀五兩彩幣一表裏坐營定國公徐景昌鈔四百錠彩幣二表裏西寧侯宋瑛武定侯郭玹豊城侯李賢永康侯徐亨成安侯郭晟泰寧侯陳忠人鈔二百錠彩幣二表裏安鄕伯張安廣寧伯劉湍崇信伯費釗建平伯髙遠人鈔二百錠彩幣一表裏左府右都督冀傑鈔一百錠彩幣一表裏永淸右等衛官軍指揮同知張義等一十一萬五千七百八十九人鈔銀彩幣絹布有差

○賜朝鮮國使臣柳殷之等四十五人鈔彩幣表裏金織文綺襲衣等物有差

○疊州剌麻南葛也夫來朝奏岷疊二州連椄請於其界忙渴兒之池創建佛寺且乞職名上謂尙書胡濙曰創守勞優邊民勿聽職名姑俟再來可賜賚而遣之

○戊辰賜陜西岷州衛剌麻札卦速南及烏思藏剌麻落丹番僧著卽堅藏等鈔彩幣紵絲襲衣靴襪有差

○襲封衍聖公孔彥縉欲遣人往福建市書慮遠行不敢擅咨於尙書胡濙濙以聞上曰福建鬻書籍無禁先聖子孫欲廣購亦何必言審度而後行亦見其能愼其令有司依時直爲買紙摹印工力亦官給之

○總兵官平江伯陳瑄言山東濟寧以北舊河自長溝至棗林閘百二十里沙土淤塞漕舟難行今凍漸角�羊饋運將興約計用十二萬人﹤鋶﹣釒﹥浚半月可成命山東起集民丁與今運木軍士相兼同工

○湖廣潛江縣奏本縣蚌湖陽湖皆臨襄河去年水漲衝決污岸荊州三衛荊門江陵等州縣官民屯田多被其害今當築堤二千餘丈以捍水災緣非一縣人力所能請發旁近州縣民丁與軍衛相兼修築庶不妨農業而事易就從之

○己巳免宣府各衛軍士給京師薪炭初宣府十七衛所歲辦薪炭給京師又每歲運糧給開平至是上聞之曰邊軍豈應重困命行在工部允其薪炭

○上罷朝居齋宮召翰林學士楊溥從容諭曰朕卽位以來今四年常念祖宗創業之難子孫守成之不易夙夜惓惓未嘗敢怠今幸百姓粗安此皆賴天地祖宗之敷佑蓋亦有羣臣勵翼之功朕恆自喜然自古國家禍亂每生於不虞又未嘗不以爲憂對曰聖八治不忘亂安不忘危今聖心如此足以膺天眷福蒼生於悠久也上曰滄海之大皆由江河之助古之君臣更相戒飭所以克致太平號稱明良若爲君者不資於臣爲臣者不贊輔其君欲求善治未之有也然比來臣下往往好進諛詞令人厭之卿亦宜勉輔朕於善道溥對曰臣受國厚恩敢忘報稱上曰但覺朕有過舉直言無隱是卽爲報矣溥頓首曰自古直言非難而容受直言爲難陛下樂聞忠言如此臣等不敢不盡心

○庚午設汾州黃蘆嶺巡檢司澤州沁水縣東烏嶺巡檢司時山西按察司奏黃蘆東烏路通川狹而山嶺深險林木茂密盜賊所聚往來未便請各置巡檢司領兵巡邏庶幾盜息民安上命鎭守山西都督李謙及布政司按察司覆勘皆以爲便故設之

○辛未南京地震

○壬申浙江布政司奏所屬缺府縣及雜職官百一一員上諭行在吏部侍郎郭琎等曰庶官所理皆天事郡縣親民事尢切要久曠可乎自今內外大小職事有闕皆須早除勿致廢事

○癸酉增置松潘衛前千戶所調利州衛前所官軍實之茂州衛前右二千戶所調成都中衛左所寧川衛后所官軍實之設小河千戶所調成都前衛后所官軍實之設溪子葉棠松林三路口四站撥軍二百人及馬給遞先是松潘衛指揮使吳瑋奏松茂地臨生番近嘗竊發而松潘衛舊有三千戶所茂州衛止二千戶所地方廣遠兵力寡弱控制爲難且山髙谷深道路修阻猝有緩急通報不易請增兵設站爲便上命四川總兵官都督陳懷覆勘至是懷奏以爲便故從之

○甲戌敕行在刑部都察院大理寺曰刑者輔治之具夫罪大惡極寘之重典理不容卹然有詿誤幹連於法難免而情實可矜者朕夙夜在心思所以寬卹之今官吏軍民人等自雜犯死罪以下其酌量等第悉令於北京納米贖罪爾等其會官定議以聞務適公當庶以副朕重刑卹人之意

○乙亥賜岷州衛疊州這多等簇番僧丹卜監藏等一百三十六人四川鹽井衛土官舍人麥佐把事抄撒等馬湖府蠻夷長官司故土官舍人文昌保等湖廣容羙宣撫司故土官舍人黃隆傑等廣西泗城州女土官簇人岑泰等利州頭目羅向等毛憐衛指揮同知哈兒禿遼東建州衛指揮僉事苦禿等鈔彩幣表裏金織文綺襲衣等物有差

○夜有流星大如雞彈色靑白尾迹有光出參旗西行至濁○丙子賜奉使瓦剌還都指揮毛哈剌等廣西奉議州頭目黃朝狹西河州衛番僧思蔓藍監參西寧衛等處剌麻綽受等秦州衛番僧管著札白西固城東岔彎等簇生番僧南哥畏則建州衛頭目忽牙奴亦力把裏回回打剌罕札罕失等鈔彩幣表裏紵絲襲衣等物有差

○定納米贖罪例時上欲寬卹罪囚令納米贖罪命三法司會官議擬以聞至是行在都察院右都禦史顧佐等奏凡納米贖罪南京水運良便北京陸運頗難今斟酌定擬北京法司並直隸河間等八府及河南山東逮至官吏軍民人等雜犯死罪以下納米於北京倉依今定例雜犯死罪五十石流罪比死罪減十石徒罪五等徒三年者三十五石以下四等遞減五石杖罪五等杖一百者十石以下四等遞減一石笞罪五等笞五十者五石四十減一石三十比四十減五斗二十比三十減一石一十比二十減五斗南京法司及湖廣江西並江南直隸太平等府州縣所問雜犯死罪以下官送北京吏典軍民人等納米於南京倉依見行例浙江並直隸蘇松常鎭四府及江北直隸鳳陽等府州縣所問雜犯死罪以下官送北京吏典軍民人等納米於淮安倉其徐州納米於臨淸倉俱依南京例死罪官吏一百石軍民減十之二流罪比死罪減十之四徒罪五等徒三年者五十石二年半者四十石以下三等遞減五石杖罪五等杖一百者二十石九十者十五石八十者十二石七十六十比八十遞減二石笞罪五等笞五十者六石以下四等遞減一石納畢雜犯死罪武職調衛文職官吏皆罷爲民流徒罪武官還職文官降一等吏攺撥笞杖罪文武官吏人等各還職役再犯者依律科斷其監守盜糧兜攬物貨與逃亡軍囚夫匠廚子等項及力不能納米者依舊例斷從之

大明宣徳憲天崇道英明神聖欽文昭武寬仁純孝章皇帝實錄卷之五十

明宣宗章皇帝實錄卷之五十終明宣宗章皇帝實錄卷之五十一

宣徳四年二月丁丑朔遣北京國子監祭酒貝泰釋奠先師孔子

○直隸眞定府趙州髙邑縣奏本縣饑民五百九十三戶皆當賑濟而倉糧不足乞於附近州縣倉糧內借給上命行在戶部卽如所言行之

○戊寅祭大社大稷

○遣官祭先農

○朵顏衛都指揮僉事脫魯火綽兒子完者帖木兒等來朝貢馬

○命隆平侯張信同太監沐敬浚河西務河道及修堤岸先是河西務耍兒渡等處河岸衝決命行在工部修築水急民少久無成功至是命信等往督發在京操備軍士萬五千人益之

○中軍都督府左都督馬聚卒聚山東武定州人由燕山中護衛總旗從太宗皇帝靖內難累升至山西都指揮使永樂六年升中軍都督僉事屢從太宗皇帝徵北虜洪熙元年升左都督至是卒上惜之賻卹甚厚追封邵陽伯謚壯勇聚爲人體貌不長大而膽力過人戇直爲人所稱其妾陳氏自經以殉贈淑人聚子雄襲畱守中衛指揮使

○己卯皇后千秋節免文武羣臣命婦賀

○湖廣金峒安撫司前富南道軍民宣慰司故土官宣慰使馬散毛子顯銘前順天安撫司故土官安撫覃起剌送子忠義前滴水峒潮門安撫司故土官安撫向起剌子安什用前馬仄峒長官司故土官長官黃恕哲孫欲其什用前盤順安撫司故土官安撫剌爾送子向鐘謹忠峒安撫司故土官安撫楊文顯子子隆等來朝貢馬及方物

○庚辰行在刑部奏眞犯重囚二十四人請依律處決上問嘗審覆無冤否對曰屢會眾官審覆皆服罪遂從之因顧侍臣曰古有道之世刑措不用今重犯滋多矣爲人上能不怍乎惻然久之

○夜有流星大如雞彈色靑白尾迹有光出軫南行入庫樓

○辛巳四川長河西魚通寧遠等處剌麻初刻令伯等來朝貢馬及方物

○左軍都督府右都督冀傑卒傑朱安縣人由行伍從太宗皇帝靖內難以功累升左軍都督府都督僉事屢從北徵仁宗皇帝嗣位命守開平宣徳元年進左軍都督府右都督至是以疾卒追封淸源伯謚忠壯妾王氏自經以殉贈淑人長子斌襲彭城衛指揮使傑資性平直無所矯飾屢從徵恭勤不懈亦明知人髙煦反上親徵列侯中有陰持兩端者言髙煦機變不測用兵若神傑楊言於眾曰吾知其爲人徒尙詐而無膽今天威臨之卽震懾就擒矣何神之有竟如其言眾服其明云

○壬午行在虎賁左衛指揮同知李原等奏本衛軍士畱南京者多調至者少且其間精健之人悉爲神機等營所選及禦馬監等衙門供役所餘罷軟以充守衛守衛不足以餘丁足之臣等計議請以本衛圍子手及中軍右掖營無馬官軍摘還守衛爲便從之仍命行在兵部計議如南京所畱尙多再分調以來

○廣西按察司奏鎭守龍州都指揮僉事張貴黃﹤王厷﹥先以擁兵不進失陷城池蒙宥其罪今不攺過日務貪婪厚索部屬供給掊克財物折毀民居役軍漁獵激變蠻民致多逃竄上命行在兵部臣曰黃﹤王厷﹥土民令還思明張貴卽遣人逮赴京師治之

○夜有流星大如雞彈色赤有光出軫東南行入庫樓

○癸未授皇妹淸河公主冊命金吾左衛指揮李得之子銘爲駙馬都尉賜之誥命

○上以太師英國公張輔行在左軍都督府左都督張昇皆勛親之重所宜優禮不欲煩以政敕諭輔曰卿以親以賢祗事祖宗多歷年歲忠存社稷功著國家逮朕纘承大統勤誠輔弼元勛厚徳巋然於今方當注倚之時矧居爕理之任不煩以政乃理攸宜可輟中單都督府事官職俸祿悉如舊朝夕在朕左右相與究論軍國重務共寧邦家卿其專精神明道徳益弘啟沃之功用臻治平之效欽哉敕諭昇曰卿舅氏至戚而日理劇務不遑暇逸矧兵政之重吏或以欺謾連逮不問則廢法問之則傷恩朕夙夜在念圖善始終可輟左軍都督府事官職俸祿悉如舊庶稱朕優禮至親共保富貴於無窮之意卿其體朕至懷欽哉○襲封衍聖公孔彥縉以賀萬壽聖節至

○夜有流星大如雞彈色赤尾迹有光出天市西垣西行入心

○甲申以明日萬壽聖節遣鄭王瞻埈謁告長陵獻陵

○陜西臨洮剌麻也失藏卜西域番僧納兒載雲南蒙化衛土官千戶施勝子淵等貢馬及方物

○命行在工部遣官往鳳翔衢州建昌韶州安陸州修治鄭襄荊淮梁五王府上諭之曰諸王將之國未有府第其視所在衛所州治可以爲王居者令軍衛有司協力修理務在完固毋徒勞人力

○乙酉萬聖壽節上詣奉先殿及皇太后前行禮畢出禦正朝受賀大宴文武羣臣及四夷朝使

○南京地震

○丙戌行在太常寺丞張以淸自陳有疾難任職事上諭行在吏部臣曰太常祗事神明不可任有疾者丞亦老矣令致事歸

○丁亥行在工部右侍郎羅汝敬等使交趾還黎利及耆老遣頭目何栗等貢方物並代身金人且奏欽遵聖諭訪求陳氏子孫無有遺者又奏蒙索所畱官吏軍人及其家屬軍器昨總兵官成山候王通班師之時悉已送還臣利又嘗出榜禁約但有隱藏官軍一人以上者必殺其有首出者亦已陸續遣回今蒙詔敕謹復戒飭國人且差人四出尋訪但有遺畱盡應起送不敢孤負聖天子惠愛元元之意伏惟天日之明俯鑑下情又奏宣徳三年八月二十日臣伏睹敕書放交趾給由土吏人等回還本國臣仰見聖天子明見萬里之外軫念懷鄕戀土之情臣因是竊有私感臣比先被官軍驅逐倉卒之際失一幼女年九歲訪知乃內官馬騏帶回進爲官婢臣丘山之罪已蒙赦除室家之念意望完聚乞敕下赦回以全臣父子之親臣當感恩刻骨銘心死且不忘

○復遣監察禦史何文淵給事中李本往陜西布政司淸理軍務初遣官淸軍獨陜西未行至是始命文淵等行亦如前戒飭之

○戊子命都督李玉與選各處送到幼軍兼提督永淸左右彭城三衛初二事皆屬英國公張輔至是上優待輔不煩以政故命玉焉

○敕都督山云量撥廣西近地衛所帶管軍士赴南寧都指揮花英量撥廣東衛所帶管軍士赴欽廉選指揮千百戶之老成精練者領之協助戍守初工部侍郎羅汝敬等使交趾還言欽廉南寧守備寡弱故有是命

○行在通政司奏工部辦事吏李懋本山東寧海州人爲州吏嘗告寧海衛指揮罪後考滿辦事工部以粗鄙退爲民今指揮還職恐受其害乞復爲吏以圖報效上曰小吏狡猾告訐又粗鄙無能尙敢妄有希覬命行在戶部仍發爲民

○己丑南京守備襄城伯李隆獻騶虞二云出滁州來安縣石固山素質黑文馴狎不驚上命羣臣觀之行在禮部尙書胡濙等請上表賀上曰禎祥之興必有實徳庶幾副之朕嗣位今四年中外所任豈皆得人農畝豈皆有收民生豈皆得所朕夙夜不遑寧處騶虞之祥於徳弗類況天道無常理亂之幾恆相倚伏豈可不慮唐太宗嘗曰人君湏至公理天下堯舜在上百姓敬之如神明愛之如父母動作興事人皆樂之發號施令人皆悅之是大祥瑞此亦名言朕與卿等宜共謹之遂免賀

○雲南順寧府故土官千夫長阿茂子阿威哈密所鎭撫羅哈喇等來朝貢馬

○庚寅建州等衛副千戶咬納所鎭撫管肆來朝肆奏願居京師咬納奏願居遼東東寧衛賜紵絲襲衣彩幣鈔布仍命順天府及遼東都司給房屋器皿等物如例

○巡按湖廣監察禦史陳搏奏漢陽等處逃民復業者有司急徵所欠稅糧民初還鄕科徵繁急恐致復逃乞依宣徳元年旱傷卹民事例稅糧折鈔上諭行在戶部尙書郭惇曰有司不能寬卹如此其移文各郡縣凡逃民稅糧悉免之

○辛卯順天府薊州平峪縣民耿彥方等奏今年田榖無收各裏民多缺食因而逃移稅糧五百一十五石無從徵納乞賜除豁從之

○壬辰夜月食○癸巳朝鮮國王李陶遣陪臣朴實等貢馬及方物謝賜世子冠服

○甲午命建萬全都司無祀鬼神壇從宣府總兵官左都督譚廣請也

○朝鮮國王李祹遣陪臣柳思訥狹西行都司土官都指揮僉事魯失加貴州宣慰使安中遣侄怯四川天全六番招討司僧禧旼湖廣石梁下峒長官司故土官長官唐潮文子永恭毛憐弗提等衛都督同知莽哥不花子撒滿答失裏等貢駝馬及方物

○亦馬喇兀者弗提屯河等衛指揮亦裏伴哥等遣人來朝奏言昨大軍至兀良哈諸衛皆恐怖慮不自保上慰諭之曰天道福善禍淫人君賞善罰惡一體天心豈有私哉兀良哈有罪則朝廷討之豈肯濫及無罪爾等安分守法卽長享安樂何用恐怖皆賜賚遣還仍降敕撫安其眾

○賜朵顏衛指揮僉事脫魯火綽兒子完者帖木兒等六十三人鈔彩幣表裏氊帽紵絲襲衣有差

○定陜西寧夏諸衛罪人加米贖罪例先是寧陽候陳懋奏寧夏軍士有犯罪者令於西安府倉納米贖罪各軍延緩﹤矢見﹥免徵操且寧夏倉無儲偫月支不足乞令於本處加倍納米上命法司議於是行在刑部都察院議岷州洮州於西安府倉納米舊例死罪十石流罪八石徒罪六石杖罪三石笞罪一石五斗宜準此例倍之死罪二十石流罪十六石徒罪十二石杖六石笞三石納完依例發遣從之

○行在都察院奏山西鎭武衛指揮同知馮鎭宮其義子爲火者於律當徒今患病在獄請醫治療上從之語右都禦史顧佐等曰武人之愚其積功甚難而犯刑甚易此人所爲本不足卹但祖宗仁厚之典不可以違

○乙未命內官楊禮移郢靖王宮眷居南京舊內敕太監王景弘等凡歲時朝暮衣服飲食百需皆內府依期給之仍時遣人省視不許怠慢先是上謂侍臣曰郢靖王無嗣其宮眷尙畱安陸國中無主朕欲移寘南京舊內庶供給皆便於義何如侍臣對曰此陛下親親之仁處置當矣遂有是命

○行在吏部奏六科給事中駁出河南浙江貴州等布政司及諸府縣並土官等衙門奏本字有洗補錯謬者皆屬不敬其布政使蕭省身等官俱應逮問上曰此治文書者之罪官則一時倉猝失點檢耳俱﹝不﹞﹝勿﹞問

○行在戶部尙書郭惇奏洪武永樂年間屯田之例邊境衛所旗軍三分四分守城六分七分下屯腹裏衛所一分二分守城八分九分下屯亦有中半屯守者都司布政司按察司提督秋成比較依例賞罰倉有餘糧近年各衛所不遵舊例下屯者或十人或四五人𨿽有屯田之名而無屯田之實且以一衛計之官軍一年所支俸糧動以萬計而屯收子粒止有六七十石或百餘石軍糧缺少實由於此今擬在京在外衛所下屯之數不問正軍老幼餘丁必依舊額補數令其屯種在外屬衛令三司委堂上官在內並直隸衛所從都察院委禦史提督巡視至秋成依例比較賞罰庶倉有糧儲軍無缺食從之

○襲封衍聖公孔彥縉陛辭賜鈔一萬貫

○上視朝罷禦左順門諭行在禮部尙書胡濙曰朝廷之禮最先正名尊卑等級不可僣差凡內外官員士庶服餙儀從序立及尊卑稱呼之類皆有定制近多越禮犯分亦有在內府私行揖拜禮者其揭榜申明定制使無僣越

○周府儀賓張義卒訃聞賜祭

○昏刻有流星大如雞彈靑白色尾迹有光出東井西南行至雲中○丙申賜朝鮮國使臣韓惠等九人琉球國使臣謂慈浡也等十三人鈔彩幣表裏及紵絲襲衣有差

○迆北韃靼捏克來等三人來歸奏願居京自效命爲所鎭撫賜官帶金織襲衣彩幣銀鈔鞍馬仍命有司給房屋器皿等物如例

○丁酉敕諭三法司曰致理之道人倫爲先五刑三千不孝最大今在外有司往往貪受賕賂寬縱不孝吏之壞法莫甚於斯敕至但犯不孝及烝父妾收兄弟之妻爲妻凡敗倫傷化者在外有司毋擅斷決悉令送京師如律鞫治若武官及其子弟有犯此者不許復職承襲永爲定制賜朝鮮國貢使柳思訥等宴

○賜奉使思哈麻湯等處還京土官都指揮魯失加等八人鈔及彩幣表裏指揮甘輔等二十人未至京者就命魯失加等賫鈔幣往賜之

○賜兀者右等衛女直指揮僉事恍果等九人雲南蒙化衛故土官舍人施淵順寧府故土官舍人阿威湖廣石梁下峒長官司故土官舍人唐永恭前富南道等處故土官子孫馬顯銘覃中義向安什用向鐘謹楊子隆黃欲其什用等及陜西臨洮剌麻也失藏卜四川長河西魚通寧遠等處剌麻初刻令伯西域番僧納兒載哈密所鎭撫羅哈剌等鈔彩幣表裏及紵絲表裏有差

○行在禮部尙書胡濙奏郢靖王無嗣國除其護衛及官屬人等皆當攺撥上從之曰郢王𨿽無嗣其祭祀不可廢畱內官使及奉祠各一人校尉五十人在國專供歲時之祀於是調安陸中護衛三所官軍於廣西桂林中右二衛其儀衛司典仗校尉調行在錦衣衛

○交阯按察司副使戈定遠以老疾致事定遠浙江海鹽人由監察禦史升副使能持己不炫名考滿復職至廉州道梗還京師以疾命致事

○行在戶部奏直隸隆慶州言凡遷民一戶例撥荒田五十畝本州並永寧縣荒田分發已盡今後應發本州爲民者請攺發永平府所屬州縣爲便從之

○宣府總兵官左都督譚廣奏宣府等衛軍士眾多倉糧分給開平當廣儲積往嘗召�中鹽每引米三斗今大同天城陽和中納之例已減每引止二斗五升客商多趨於彼宣府請亦依此例則邊儲有積命行在戶部議

○上覽歐陽文至夢卜求賢之說顧侍臣嘆曰君臣相遇豈偶然哉髙宗恭默思道渴想賢輔未得說築傅巖𨿽有致君澤民之志不能自達一旦得於夢寐間遂相與講學論道而功被當時垂後世誠千載遇由此觀之人君誠心求賢固不無不得之理文王因田獵遇太公亦豈非誠心相感水流濕火就燥雲從龍風從虎物皆有相感之理況一代君臣乎蓋天祐國家必生賢哲之輔翊髙宗思道之心蓋有格於天矣又曰有髙宗之心然後可以夢言有傅說之賢然後可以爲相若漢文以夢得鄧通光武以讖用王梁豈不誤哉

○戊戌命贈都督同知李任子淳襲爲燕山右衛指揮使故都指揮同知謝榮子顯襲爲大興左衛指揮同知府軍後衛指揮同知程興子勝金吾左衛指揮同知周貴子玉燕山右衛指揮同知李斌子鑑虎賁左衛指揮同知張瑾弟琰羽林右衛指揮僉事謝旺子隆府軍左衛指揮僉事劉海子斌通州衛指揮僉事周通弟貴府軍右衛指揮僉事徐政子釗濟州衛指揮僉事馬麟弟云俱襲職金吾左衛指揮同知何興金吾右衛指揮僉事李成老病命興子玉成子信代

○命故羽林前衛正千戶馬趕住子旺爲揮指揮同知初趕住立軍功未升而卒故升用其子

○行在吏部左侍郎郭琎奏交阯回京官若京官方面官例送各部聽差月與食米壹石其餘記名放回以俟召用今員外郎闕巽知府陳耘等一百六十四員在途稽延最後至當究治罷具職上曰道遠或貧或病有不得已不必罪悉如前例其中有老疾者令冠帶還鄕

○夜北京地震

○己亥選幼官指揮千人千戶十二人分爲兩番佩刀入直

○行在戶部郎中王良奏宣府懷來等衛軍馬多而糧料少乞於昌平山口倉及京倉發運一十萬石以備用尙書郭惇言昨已奏令山東河南及直隸八府發民丁行在後軍都督府起軍士運通州倉糧五萬石赴宣府今若再起軍夫發運山口糧恐妨農作上曰可令山東河南民運山口糧二萬石赴懷來其他軍民運通州糧赴宣府余俟秋成

○行在兵部奏南京太僕寺欲以宣徳二年孳生及陪償馬駒如例分給淮安諸郡新編民丁及補種馬孳牧所餘牡駒送至北京請給順天府民畜餋待用不堪者散北京諸衛餘丁畜之又奏南京太僕寺有去年牡馬千五百餘匹及鳳陽諸郡種馬不能孳息者請令悉送北京付順天府牧養待用俱從之○庚子以明日淸明節遣鄭王瞻埈祭長陵獻陵

○敕行五軍都督府及兵部今天下軍士遇有徵調當自備衣裝供給爲難其原籍宜與復除一丁在營有丁者亦免一人差遣使專經營以給軍

○湖廣五峯石寶長官司故長官張再武弟再貴等貢馬及方物

○以廣西上隆州土官知州岑瓊母陳氏爲本州知州瓊卒無子侄岑崧尙幼土人訴於朝願得陳氏襲職以撫其民故命之

○辛丑趙王髙璲奏欲於封內爲第二子安陽王選妃上遣書報之曰叔朝廷至親婚配禮之所重封內選擇於禮爲宜如有定議以姓名聞卽當遣人賫冊成禮

○升太子太保忠勇王金忠爲太保進封淸平伯吳成爲奉天靖難推誠宣力武臣特進榮祿大夫柱國淸平候食祿如舊封都督李玉爲奉天珝衛宣力武臣特進榮祿大夫柱國新建伯食祿八百石俱賜誥券

○壬寅升行在吏科給事中徐儀爲行在大理寺左侍丞仍於徐州呂梁二洪理漕事行在刑科給事中劉容爲北京行太僕寺丞行在工部營繕司主事毛俊爲行在宗人府經歷行在中書舍人劉謙爲廣東布政司右參議河南按察司僉事劉咸爲本司副使行在湖廣道監察禦史劉芬爲福建按察司副使陶純爲四川按察司僉事皆以九年考最故也復張信尙寶司卿張守信行在刑科給事中王綱行在廣東道監察禦史丁浚行在湖廣道監察禦史皆以親喪服闋也

○陜西鞏昌府知府孫亶直隸永平府昌黎縣知縣楊禧山西文水縣丞徐文襄垣縣主簿喬育俱九年考滿至京其耆民皆詣闕言亶等持己廉謹撫民仁惠乞令復任

○上謂行在吏部臣曰吏得民心爲難宜加俸使復任於是加亶正三品俸禧正六品俸文正七品俸育正八品俸

○瓦剌等處韃靼小古臺等率妻子十四人來歸奏願居京自效命小古臺五人爲副千戶等官賜冠帶金織襲衣彩幣銀鈔布花鞍馬仍命有司給房屋器皿等物如例

○黜行在河南道監察禦史張震爲武陟縣知縣陜西道監察禦史葛棨萍卿縣知縣以都禦史言其不任職也

○南京都察院左副都禦史邵圯奏奉敕考察得禦史沈善劉兟王懋等三人皆貪淫無恥蕭全鄭道寧楊昭蕭昇曾泉木訥等六人皆不達政體王恭欒鳳潘綱三人皆不諳文移陶圭一人曾犯贓罪請悉如例降黜又奏會同六部堂上官考察得戶部郎中黃﹤王巳﹥等十七人貪污戶部郎中陳懋等一十四人姦懶戶部郎中周砥等四十六人不諳文理刑部郎中徐旿等九人才力不及亦宜黜降

○上命行在吏部悉從﹤王巳﹥言如例降黜

○鎭守西寧河州都督同知劉昭奏西寧衛那海川總旗領軍九人樵於東山果迷卜咂簇番寇射殺總旗掠其車牛獲而訊之皆伏罪請斬之仍梟首以狥百戶張藝守備不嚴亦當罪之遣敕報曰番寇殺人準爾所奏但須審寔勿令負冤更須察各簇人情之動靜毋致激變百戶不嚴守備姑記其罪仍令守備如再失機必殺不宥

○山東卽墨縣奏縣民一千二百八十五戶俱以災荒乏食逃移各戶稅糧鹽課無從徵納

○上命行在戶部除豁

○癸卯降漢府教授曹彥昌爲廣東髙安縣典史曹彥昌在府先以丁憂去後聞髙煦敗服闋遂不起行在吏部移文促之始至侍郎郭琎奏彥昌在任久𨿽先事去亦當坐以同謀罪上曰一時同預起事今尙有釋之者矧其先事去乎不聞漢窮治楚獄濫及無辜乎彥昌但治其服闋不起降官一等

○乙巳爪哇國王楊爲西沙遣使臣亞烈長孫等來朝貢方物

○給府軍前衛帶刀幼官指揮使魏榮等盔甲

○行在兵部尙書張本奏驛馬之設本以飛報軍機重務今在外凡有符驗官司及鎭守官每以常事泛濫給驛皆宜禁止請令年終各具一歲給驛起數及所幹事務所差人員造冊奏聞以憑稽考又凡遣入賫送敕書例與雙馬及其徒回仍前關給此皆虛勞馬力請與驛驢及遞運船上悉從之但令賫敕人若有事回奏者可與一馬

○大同總兵官武安侯鄭亨奏大同極邊之地近歲朝廷常調馬步官軍萬餘謢送糧餉赴開平所存官軍又多分往諸處守了巡邏一旦有急見操軍馬實不足用自今糧餉請發民夫饋運內地衛所發軍防護庶使大同軍馬得專操備上命行在兵部戶部議開平每歲應運糧料及當用軍夫令在內軍衛有司預爲之備若護送官軍則臨期調遣

○徳州民奏本州路當衝要每遇運物官船經過例給丁夫而督運者多不守法威逼有司以一索十以十索百前者未行後者踵至本處丁夫不敷有司無計或執商販行道貧人以足其數督運者中路逼取其貲無貲者至解其衣而縱之有爲所逼迫不勝而赴水死者在船軍士本用操舟乃得袖手而坐所載私貨多於官物緣路發賣率以爲常乞敕所司禁約事下行在兵部兵部奏請自今運物馬船快船俱令掌船者每船預置木牌一大書本船軍夫數目姓名有急運應增者上水不過七人所司給與印信帖子大書所增貼於牌上以牌豎於船頭所過有司如牌所增給之下水不給違者許被害之人及有司指實以聞仍遣內外官不時緣路搜檢私載物貨究治其罪庶使小人知所警懼從之

○丙午行在吏部言狹西按察使陳智舉平涼府經歷劉堅才幹今考堅文字不中請治智濫舉之罪詔令智自陳智言初舉堅時但見其幹辦公務設施措置綽有可觀實未知其無文上諭行在吏部臣曰智所言亦有理人品不齊有長於此短於彼者不可槪論宥之勿罪

大明宣徳憲天崇道英明神聖欽文昭武寬仁純孝章皇帝實錄卷之五十一

明宣宗章皇帝實錄卷之五十一終明宣宗章皇帝實錄卷之五十二

宣徳四年三月丁未朔行在禮部戶部奏昨總兵官都督陳懷報四川狹西貴州都司並四川狹西行都司所調官軍從徵松潘等處有功者凡四萬八千九百九十六人有旨定髙下給賞鈔請於所在官司給之紵絲及絹三千四百六十一匹布六萬五千七百匹請於南北二京官庫關領運赴各都司給與遂命主事金勉等往給敢勇當先都指揮人鈔一千貫彩幣表裏三指揮人鈔八百貫彩幣表裏二千戶衛鎭撫知州人鈔六百貫彩幣表裏一百戶所鎭撫序班人鈔五百貫絹三總旗總甲舍人頭目人鈔四百貫絹二小旗小甲人鈔三百貫絹布各一軍人餘丁土民土兵人鈔二百貫布二齊力向前布政使人鈔八百貫彩幣表裏二指揮人鈔六百貫彩幣表裏一千戶衛鎭撫人鈔五百貫絹三百戶百夫長所鎭撫人鈔四百貫絹二總旗總甲舍人生員頭目人鈔三百貫絹布各一小旗小甲人鈔二百貫布二軍人餘丁土民土兵人鈔一百五十貫布一隨陣擺隊指揮人鈔四百貫絹三千戶衛鎭撫人鈔三百貫絹二百戶所鎭撫人鈔二百貫絹布各一總小旗甲舍人人鈔一百五十貫布二軍人餘丁土民土兵人鈔一百貫布一守城守營等項都指揮人鈔四百貫絹二指揮人鈔三百貫絹一千戶百戶衛所鎭撫典仗判官經歷等官人鈔一百五十貫布二旗軍舍人吏典頭目把事人鈔一百貫布一病故者賞如見存之例陣亡及敢勇當先二三次者悉如本賞之半自余功次不同悉依例給賞

○賜行在錦衣衛指揮僉事何敏等四人鈔以招撫松潘番蠻還也建州衛都指揮僉事李滿住遣人奏請入朝充侍衛賜敕諭之曰昔我皇祖臨禦爾父顯忠及爾叔猛哥不花多效勤誠及朕嗣位爾亦克嗣先志用攄忠悃故特授爾都指揮僉事今欲入侍尢見誠心但部曲之眾須有統屬姑畱撫下未可輕來

○夜有流星大如盌色靑白光燭地起張西北行至遊气

○戊申授皇妹眞定公主冊命濟寧左衛指揮僉事王詠弟誼爲駙馬都尉賜之誥命

○加太師英國公張輔號爲奉天靖難推誠宣力輔運武臣階爲特進光祿大夫勛爲左柱國命成國公朱勇兼太子太保

○朵顏等衛頭目完者帖木兒等來朝貢馬上嘉其誠宥其前過凡家屬被獲者悉還之升完者帖木兒爲都指揮同知余升秩有差且賜敕戒之曰自今宜嚴吏部曲毋爲寇盜庶幾大軍不出爾得永享太平苟或不遵仍蹈前過不有人禍必有天殃其敬愼之

○福建都司奏倭賊自鎭海衛古雷巡檢司登岸攻圍城池劫傷人民附近銅山千戶所不策應追剿都司把總都指揮僉事洪貴不能嚴兵堤備亦不督兵赴援悉請論罪上命行在都察院遣人逮赴京治之

○夜有流星大如雞彈色靑白尾迹有光出貫索東行至雲中

○庚戌四川鹽井衛土官副千戶綽甲把事日祐等來朝貢馬

○賜爪哇國貢使亞裏八句等及毛憐衛故都督子撒滿答失裏宴

○辛亥封中軍都督府都督僉事孫忠推誠宣忠翊運武臣特進榮祿大夫柱國會昌伯食祿一千石子孫世襲賜券誥贈其曾祖祖考皆會昌伯曾祖祖妣皆夫人封其母太夫人妻夫人忠中宮父也命初下忠上表辭不聽

○行在都察院右都禦史顧佐劾奏交阯道監察禦史顧達巡按淮安考通判何正不稱職遭正辱罵往鳳陽淸理軍伍復酣酒廢事玷辱風憲請黜之上諭行在吏部臣曰風憲官爲人所辱而甘受之不任可知其攺用之佐又奏蘇州衛千戶朱毓妄陳獲彊盜求升賞今勘核明白請治其罪上諭行在兵部臣曰賞功朕未嘗吝但施不當則人懷僥幸姦獘日滋矣毓不可恕

○壬子命故掌毛憐衛事都督同知猛哥不花子撒滿答失裏襲爲都督僉事仍掌毛憐衛時撒滿答失裏來朝貢上厚撫遠人故有是命

○命松潘衛指揮吳瑋弟瓘爲四川筠連縣三坌巡檢司巡檢先是松潘番蠻作耗率眾攻城瓘以舍人出家財招募丁壯竭力守城官軍與賊戰瓘率所募兵奮勇當先殺賊至是松潘衛老卒袁敬內江縣耆民劉友才等奏瓘有功行在兵部言瓘例當賞上曰有功固當賞以白衣立功非有職守者可比當於賞例外加之官庶合至公遂以瓘爲巡檢

○行在吏部左侍郎郭琎奏湖廣按察司僉事朱與言考滿赴京踰期當下法司上曰方面之臣小過不足問

○行在都察院奏山海衛指揮趙忠領軍備禦開平科斂軍財行賂求回原衛而私有其半事發當降用今所領軍以忠能卹下告乞復其職上曰彼能卹下曷爲科斂而私有其半此必以賄求之朝廷賞罰至公有罪不懲何以令眾小人敢以私情撓公法邪不聽

○免四川茶戶徭役時四川安縣茶戶杜恩聰訴本戶舊有茶八萬餘株年深枯死戶丁亦多死亡今存者皆給役於官無力培植積欠茶課七千七百餘斤郡縣責徵日急乞賜減免仍乞如例免雜役得專辦課庶無逋負行在通政司以聞上諭尙書郭惇曰茶之利蜀人資之不但爲公家之用今有司以他役苦之則民不得盡力於此矣卽令四川郡縣緩其徵茶戶當免徭役者皆免之又曰宋陳恕爲三司使稍增茶課取利當時非之此事今任於卿歲課決不可增果虛耗則當減徵科但當從寬耳

○聽選官毆陽齊言舊任浙江永康縣丞縣有山產銅礦宜發工匠烹煉以充國用又言在京工匠逃者一次的決令上工二次三次者宜剌字罰工終身則有所懲戒上諭行在工部臣曰此小人妄言求進其斥之

○癸丑敕南京守備襄城伯李隆等督軍夫工匠修孝陵墻垣

○命大子太保成國公朱勇管五軍大營操備官軍

○哈密忠順王卜答失裏遣都指揮使把臺土魯番城僧桑果大師等貢馬

○賜朝鮮國使臣柳思訥朴實等鈔彩幣表裏及紵絲襲衣有差

○甲寅優免太師英國公張輔彭城伯張曰�永會昌伯孫忠都督張昇朝參但朝朔望

○賜陜西行都司土官都指揮僉事魯夫加四川天全六番招討司僧禧旼貴州宣慰使安中侄怯毛憐弗提等衛都督僉事撒滿答夫裏等鈔彩幣表裏及金織襲衣有差

○南京守備襄城伯李隆奏聚寶門城臺開烈滲漏恐致傾圯請以軍夫協力修治從之

○行在都察院奏遼東總兵官都督巫凱遣衛鎭撫鄒敏促遼海衛未完軍器指揮費徵斂眾財買馬及貂鼠皮賂敏敏受賂竟不責完徵敏皆當罪之上曰守邊不可一日闕兵器有闕則宜急造其行賂求緩受賂廢事皆不知邊備爲重俱執而罪之不可貸

○乙卯遣使賫敕賜朝鮮國王李祹白金三百兩紵絲紗羅五十匹彩帛三十匹上因謂侍臣曰髙麗遠在海外修貢益勤厚往薄來古之道也

○遼王貴烚奏本府正門自前未建迎送詔敕表箋俱於偏門出入揆禮禾安請向南置門又宮殿外房舍墻垣多因雨壞亦請修治從之

○旌表孝子王永節婦袁氏等十五人永綏徳衛指揮使先任延安衛事母魏氏至孝母有疾憂形於色衣不角�羊帶調綏徳以母老不能就祿畱妻謝氏侍餋母年八十六卒永聞訃徒跣奔延安哀慟幾絕水漿不入口者七日事聞表其門曰孝行袁氏揚州府興化縣民徐禮妻生子甫一歲夫戍邊而亡袁羊二十八紡績織紝以餋舅姑育孤子守節三十七年梅氏常州府武進縣民翟云舉妻夫亡羊二十九孝奉舅姑生事死葬皆不違禮守節三十餘年李氏廣東惠州衛鎭撫吳禎妻年十八喪夫守節四十二年蕭氏揚州府儀眞縣民李三妻年二十六寡居誓不攺適紡績縫紉以餋舅姑闕氏揚州府江都縣民管成妻年二十六喪夫不嫁守節三十五年馬氏揚州府江都縣民管哲妻年二十一喪夫不嫁孝餋祖母寡居三十八年操行淸潔淸氏和州民賽仲玉妻年二十有四喪夫撫育四歲孤子底於成立守節三十餘年王氏淮安府山陽縣民張思人妻年二十九而寡勤苦績紡以餋舅姑育孤子三十七年不攺其節姚氏沈陽左衛軍徐莊兒妻年二十五夫從徵死守志不嫁家貧無期功之親可依躬耕織以餋老姑姑歿喪祭

○盡禮鄭氏神策衛軍王畱兒妻年二十四夫亡子幼事姑盡孝姑歿斂葬以禮守節三十三年倪氏應天府江寧縣民張豫妻年二十五夫亡誓不再嫁舅姑皆老二子皆幼家貧躬勤女事以資餋育舅姑歿葬祭盡禮二子長皆有立長子益舉進士授中書舍人仲氏應天府上元縣民陳忠妻年二十七喪夫不嫁子幼家貧紡績以自資守節三十餘年馮氏山西陽曲縣民董三漢妻年二十一喪夫二子皆幼經絡縫制以自給居貧守節三十餘年�氏揚州府儀眞縣民張成妻年一十八夫亡不嫁一子幼家貧補綴自給守志四十二年馬氏山西大同縣民劉曇妻年二十三喪夫家無遣貲紡績以給衣食撫育孤子皆有立寡居三十一年事聞俱旌其門曰貞節

○丙辰淮府右長史劉眞致仕眞初任教官永樂中升司經局校書累升主長史年老多疾乞歸田裏上諭行在吏部臣曰是嘗以文學事皇考於春宮者端愨有守其聽致仕

○行在工部奏總兵官太傅黔國公沐晟言四川東川府會川衛所屬山內產靑綠銀銅諸礦軍民往往潛取其地與雲南武定軍民府金沙江及外夷接境恐主邊患宜令四川雲南三司巡禁從之

○丁巳行在工部奏奉先殿祭卓諸物歲必新造今材料未備命有司給官鈔市之

○陜西京涼衛韃官千戶哈剌苦咄等來朝貢駝馬

○戊午賜湖廣五峯石寶長官司故長

再貴等四川鹽井衛把事日祐等鈔幣有差

○詔等還初命祿等督運開平糧後祿奏已運千五百石可足開平官軍八月之用余俟邊地艸盛再運遂召之還

○行在戶部尙書郭惇言舊例內外衛所官軍月支糧料無問差遣俱從本衛所造冊轉行闋給近年在京軍馬數多憑其自造文冊多有重冒又在外調主操備軍馬分隸神機營及左右等掖者俱無印信或一衛人馬有分撥十處五處者開報差錯亦多冒支今擬在內各衛所及在外操備者月支糧料俱從本衛官並管操都司等官呈該管都督府令經歷司查無重冒造印信文冊其親軍衛分從本衛經歷司造冊通繳至部磨算明白下倉放支則錢糧有所稽考宿獘可革從之

○壬戌升西寧衛指揮僉事李文爲陜西行都司都指揮僉事仍管西寧土兵

○行在兵部奏軍士在外牧馬擾民往年命都督提調約束請如舊例上命都督祁英郭義提督且諭之日軍士無知多縱口腹之欲爲民害朝廷待軍民一體無有重輕卿等宜嚴約束況今耕種之時尢不可縱恣蹂踐妨廢農業違者必治以法

○免前北京行部侍郎金庠官先是庠受命淸理軍伍至淸豊縣知縣梁罐等斂布帛羊豕菽粟賂庠皆受之爲禦史範循給事中賈諒劾奏上命三法司問庠皆引伏三法司奏庠受贓在赦前餘罪應杖於例納米贖罪上曰庠貪小利無大臣體其免爲民

○行在錦衣衛舍人張恕有罪誅恕奉工部差往江西取逃匠並其家屬赴京恕肆貪虐人索銀若干有貧以所居易銀與之不足固縶之而捶其妻至死又取其幼女事覺上命法司鞫問得實以聞上曰逃匠非有大罪而肆毒虐如此鬼神不容也其斬於市

○癸亥昏刻熒惑犯靈臺

○甲子遣行在禮部主事陳安賜周王妃鞏氏金冊冠服

○命陜西都指揮同知曹敏專掌陜西都司事都指揮僉事劉永專掌河州衛事撫卹軍民凡各處總兵及鎭守官不許擅差離職違者罪之

○命四川靑川守禦千戶所罷閒百戶倪讓復職讓故百戶倪興從子興卒讓襲職後以例不當襲罷之松潘番寇攻靑川城讓自奮與眾竭力守城賊遁去從官軍追捕之至疊溪茂州擊賊讓以前鋒屢敗賊其功居多至是總兵官都督陳懷奏讓軀幹勇壯遇敵不怯且列其功狀上謂行在兵部曰韓整輩膺國家委任而以貪淫玩寇不能功若此人者安可棄之令復原職使再立功

○賜爪哇國使臣亞烈長孫等三十一人鈔彩幣表裏及金織襲衣有差仍賜亞烈長孫等五人冠帶

○贈陜西都指揮使王俶妾時氏淑人謚貞烈初俶備禦寧夏與虜戰而死輿屍歸時氏哀毀不勝自經以殉時年二十有八事聞故有是命

○乙丑命少師吏部尙書蹇義少保戶部尙書夏原吉同議天下建言事先是義等以師保之臣蒙恩優待不視事至是行在禮部尙書胡濙言天下官員軍民建言民情等事當會官議可否施行義原吉𨿽蒙恩優待不親政務而建言事皆關系國家天下重務請令會議上曰朕不以庶務勞之者正欲其專精神爲國家決大事定大議凡建言事令會議如故

○有紙匠於行在通政司云永樂中自南京取至執役夫財庫去家遠日給爲難通政司官以聞上諭尙書郭惇曰官府但知役之而不知餋之豈政理哉凡工匠役內府者悉月給食米三斗

○丙寅賜鄭越襄荊淮五王鈔各五萬貫梁王十萬貫循歲例也

○丁卯平陽王羙圭奏弟妹皆長成將有家室而闕婦女使令請於平陽軍民之家選取上曰使令不可無但外擾亦非便復書令於本府軍校家取其自願者而酬之以直

○敕都督僉事史昭趙安率平涼莊浪西寧鞏昌岷州臨洮洮州河州八衛官軍還原衛備禦先是兀良哈韃寇餘孽侵掠永平山海上欲親率兵剿之命昭等率八衛原選操隨徵官軍赴京至是兀艮哈三衛大小頭目親來朝貢上以虜旣歸誠遂敕昭等各回衛備禦悉賜之鈔令陜西布政司以官庫所貯給之

○命陜西行都司都指揮使宋興山西行都司都指揮使梅俊致事

○戊辰弗提等衛指揮僉事儧卜等六人來朝奏願居遼東自在州賜金織襲衣鈔布仍命遼東都司給房屋器皿等物如例

○昏刻熒惑犯太微垣上將

○己巳賜哈密等處使臣都指揮使把臺等四十六人土魯番城僧桑果大師陜西平涼衛韃官千戶哈剌苦咄等銀鈔彩幣表裏有差

○釋遵化衛總旗王彪妻蔣氏初姑楊欲取其奩具與己女不從姑憾之姑疾蔣事之不及又憾之姑積忿乃誣蔣撚其侯欲加害使彪訟之行在刑部當蔣斬罪蔣屢稱冤且引小姑及鄰嫗爲證事聞上曰論獄不當縱尢不可枉彼欲殺姑姑女肯曲爲角�羊乎遂召小姑鄰嫗至皆言蔣實無殺姑意上命釋之因謂行在刑部侍郎吳廷用等曰姑慈婦孝當兩盡其迫今以小忿而欲寘之死則不可其以此意諭遣之

○行在大理寺山西陽曲縣典史馬欽畏職務繁詐稱母喪避去律當杖八十於近例納米贖罪上曰君子不忍死其親今此舉忠孝兩虧矣杖之百謫爲邊民

○夜有流星大如杯色靑白光燭地起中樓南行入雲中

○庚午四川威州兀惹塞番僧剌麻羅如藏等來朝貢馬

○松潘土僧剌麻綽領舍利藏奏番人作耗當率眾追捕有功且乞創寺賜名分上謂行在吏部臣曰彼旣有捕盜功俱命爲禪師創寺勞民不可從

○靖江王佐敬奏輔國將軍贊億永樂中有罪謫泗州爲民仁宗皇帝卽位宥之還國令三年後來朝令當朝贊億有疾不能朝免之

○召奉使外夷中官云仙徐亮還初云仙受命分往外夷撫諭兩人素懷忿嫉各教誘土官相讎殺阻遏使臣至是上聞之悉召還

○江西新建縣儒學教諭王來言寧王府每年祭祀社稷山川取府縣學生員習樂舞供祀今生員有定額務求成效而以供應王府祭祀預先演習動經旬月有妨學業宜令於附近道觀選道童充用命在禮部議從其言如選不及數則於本府軍士餘丁內選端謹者詔從之命各王府皆準此例

○上退朝禦左順門謂吏部尙書蹇義曰今日都察奏雲南按察司吏受賂洗攺文案脫免有罪法當絞朕聞太祖皇帝嘗言吏心術不正不可任用聖見深遠今六部都察院政本乏地所用之吏尢湏擇人苟有贓私必寘之法若九年考滿應授官者尢當考察庶不濫用以病百姓

○辛未徙密雲中衛石匣驛先是驛舍爲水沖決衛奏其地正當潮塔二河合流之處不可復置去東北一里許有地髙曠請徙於彼上命行在兵部遣人覆視以爲宜遂徙之

○壬申上以鄭襄荊淮梁五王將之國命南京守備襄城伯李隆預選黃船快船三百艘赴北京

○命故河南都指揮同知康聚子能襲爲金吾左衛指揮使羽林前衛指揮使王廣子傑金吾右衛指揮使王平弟順錦衣衛指揮同知袁淸弟禮金吾後衛指揮同知陳銘子貴燕山右衛指揮同知邊成侄伍拾旗手衛指揮僉事殷文叔成俱襲職羽林左衛指揮同知宋斌老疾命其子謙代

○命成國公朱勇以軍士五千人修海子墻垣

○行在戶部左侍郎李昶言洪武間官吏旗軍關支俸糧月不過五此是定例今北京文武官吏旗軍俸糧每月放支不下數十萬石往往遷延月人不支致倉廒不空有誤收糧請自今應支俸糧者若公差無家屬於冊內明白開報候回日補支其餘見在者皆令按月依期關支有過期者不支各衙門造冊官吏遲慢者具奏罪之上曰爾言固是但北京與南京事有不同當體人情而行今後過三月者不支著爲令

○癸酉給平陽王羙圭第二弟鎭國將軍羙垸歲祿一千石於山西布政司米鈔兼支

○夜有流星大如雞彈色赤尾迹有光出織女後有一小星隨之東北行入天津

○甲戌遣行在禮部侍郎李埼鴻臚寺卿徐永達行人張聰等賫敕諭安南頭目黎利及其耆老曰覽奏具悉朕奉天子民四海萬邦咸圖康濟矧爾安南距京師非遠陳氏歸化最先諸國豈忍遐遺獨令不遂所欲哉前間陳氏有孫尙在爾等奏請立之俾主宗祀朕用嘉悅卽詔罷兵召還所建牧守令爾頭目耆老具實來聞蓋樂從眾志以圖保全一方也未幾爾等遽言陳氏之孫病死而爾謹守其國以待朝命朕以陳氏之後未必惟存一人再敕訪求今稱其後無遺遂有攺命之請夫誠得一人以綏一國足愜予志但建立事重所當詳愼誠以陳氏之先徳厚族眾散處幽僻宜尙有人昔永樂中大軍初擒黎季犛父子卽求陳氏子孫立之是時國中皆謂已絕旣歷二十餘載尙有存者推昔較今理未必無其令耆老人等徧歷咨訪如有陳氏子孫卽具名來聞若咨訪實無朝廷當與處置爾利仍徧諭土官軍民之家有藏匿朝廷官吏軍人及其家屬者悉令送還軍器委棄山澤者固有敝壞若城郭所收並須送納上之禦下每務含容下之事上宜惇誠敬庶幾去危卽安之道爾其欽哉別敕利曰爾奏九歲之女馬騏收養帶回京師者欲得完聚聞之惻然朕爲天下父母忍一穉子獨違所親耶卽令咨訪蓋水土失性病死久矣父子之愛皆同修短之數有定特諭爾知是日賜琦永達聰道裏費使人何栗等衣鈔遣隨琦行

○乙亥給淸河公主及駙馬李銘歲祿共二千石眞定公主及駙馬王誼如之給會昌伯孫忠歲祿一千石新建伯李玉歲祿八百石俱於南京米麥兼支

○行在戶部左侍郎李昶奏江南官吏率民運糧至者京師力士軍校工匠之亡賴者多端詐僞彊索財物及攬納誆騙擾害非小乞嚴禁止上命行在都察院揭榜禁戒錦衣衛遣人緝捕

大明宣宗憲天崇道英明神聖欽文昭武寬仁純孝章皇帝實錄卷之五十二明宣宗章皇帝實錄卷之五十二終

大明宣宗章皇帝實錄卷之五十三

宣徳四年夏四月丙子朔享太廟

○遣中官祭司竈之神

○寧王榷奏曰臣切念祖宗積徳之厚父皇創業之艱立法垂訓以傳萬世錫子孫保全之福爲宗室久安之計宣徳元年八月江西布政司移文謂太祖髙皇帝子孫以祿米定品級臣不勝惶懼伏惟祖訓所載祿米蓋親親次序無有品級誠以子孫皆祖宗一气之﹝中﹞﹝分﹞不與異姓同至今四代乃定品級臣恐萬世之下謂自今日始也昔父皇在位時靖江府將軍比正支減一等亦無比品凡朝賀祭廟皆與諸王同班惟駙馬儀賓有比品駙馬比從一品而冠服與侯同班列侯下郡君儀賓比從四品常服亦用麒麟玉帶班列都督之前蓋亦以至親不以品級論也又父皇嘗謂靖江世子兄弟做將軍但異姓相見還行君臣禮其衣服且著穿素二十年後諸孫有冠者袍用四爪龍冠用唐帽蓋不欲與外人同也今定品級則列於外官之下聖子神孫皆祖宗遺體臣不避斧鉞之誅干冒天聽伏望赦免誠宗廟之福骨肉之幸也上覽奏謂侍臣曰朕自卽位以來恪遵成憲蓋祖宗聖知立法精密以維持萬世非後人所可輕議昨以祿米定品級皆出舊制非出自朕今行之三年忽有此語其意蓋未可量若不明白則蓄疑積釁事將不測朕當有以復之

○丁丑敕襄城伯李隆等於南京修葺郢府郡主儀賓第宅但取堅完勿事華侈

○行在吏部奏各處吏多有考滿不給由丁憂服闋及裁替不赴部或攺換文卷仍復參充或詐稱親喪相繼守制把持官府取索贓賄起滅詞訟生事告訐顚倒是非誣害良善蓋其立心不臧輕視國法當嚴禁約違者論罪上諭尙書蹇義曰朕比語卿以太祖皇帝之言正謂此也其揭榜嚴禁之

○命行在戶部免昌平縣陵戶雜役

○戊寅復書寧王權曰承諭以祿米定品級非舊制忿切之情溢於言表再三披閱駭愕良深蓋事有非然理應明白所言太祖髙皇帝子孫舊無品級之說今考祖訓錄內凡郡王之子授鎭國將軍三品孫輔國將軍四品曾孫奉國將軍五品玄孫鎭國中尉六品五世孫輔國中尉七品六世孫以下世授奉國中尉八品是郡王子孫未嘗無品級也又云靖江王府將軍比正支遞減一等亦無比品凡朝賀祭廟皆與諸王同班必若此言則諸王兄弟子侄同爲行列是無尊卑之分曷爲而可又云太祖髙皇帝於郡君儀賓比從四品常服用麒麟玉帶班列都督府蓋以親親不論品級今考祖訓錄皇明祖訓及禮制皆無明文可稽今之所云未審載於何典禮也又云髙皇帝嘗謂靖江世子兄弟做將軍衣裳且著穿素而郡君儀賓旣比從四品則令用麒麟玉帶如此卽是抑族屬而重外親﹤鋶﹣釒﹥戚倒置於禮可乎又云髙皇帝謂靖江世子兄弟做將軍但是異姓相見還行君臣禮今考祖訓錄皇明祖訓及禮制並無明文可徵但有洪武二十九年十二月欽定靖江王庶子鎭國將軍與郡王相見禮儀云鎭國將軍凡與駙馬儀賓公侯相見將軍居左駙馬等居右皆再拜與文武一品官至三品官相見將軍居中各官拜將軍答拜與四品以下官相見各官拜將軍坐受凡遇將軍於道駙馬儀賓公侯讓左並行文武一品至三品引馬側立四品以下者下馬凡傳其言曰鎭國將軍裔旨稱呼之曰官人此有明著而別無行君臣禮之說若必如所云行君臣之禮是教子孫越禮犯分不知有君矣且羣臣於靖江府將軍前皆行君臣之禮是天下紛紛多君也春秋之法天無二日土無二王家無二主聖人之道尊尊親親各有攸當故知此語決非太祖髙皇帝所言今郡王庶子以下品級則載於祖訓錄靖江府將軍與羣下相見之禮則載於洪武二十九年欽定禮儀此皆太祖髙皇帝所制以垂範子孫臣民所慮者甚遠所定者甚精皆非一朝一夕之所成也至洪武三十五年八月太宗皇帝臨禦之初卽令禮部申明舊制行此數事太宗皇帝當時見祖訓錄內鎭國將軍等品級與歲祿不相應遂加鎭國將軍從一品輔國將軍從二品奉國將軍從三品鎭國中尉從四品輔國中尉從五品奉國中尉從六品今行之二十有八年矣予自嗣位以來恭體祖宗之心恭循祖宗之法非敢毫末有所增損況於諸叔祖諸叔及諸兄弟上念祖宗之重親親之意未嘗敢薄亦未嘗輒有咈逆之事往者逆賊髙煦在太宗文皇帝時屢造大罪及予嗣位加厚待之而包藏禍心終謀不軌然求朝廷之過未得輒妄稱太祖髙皇帝時未嘗頒給羣臣敕誥以爲擅攺舊制具本指斥遂舉兵反及被執至京出洪武中諸司職掌示之逆煦俛首無言愧悔不及今叔祖輒有不避斧鉞乞爲赦免之說宗廟神靈鑑臨在上何冤何抑而忿恨不平予覽畢以示公侯伯五府六部文武大臣咸謂叔祖意非在此蓋托此爲名耳不然何以宣徳元年八月之事而至今始發也予已悉拒羣臣之言不聽尙望謹之或復不謹非獨羣臣有言不已天下之言皆將不已是時予𨿽欲全親親之義有未易能今故畢陳本末惟叔祖虛心聽察庶幾君臣之分定尊卑之序明而所議品級又何系於輕重何乖於禮法哉若以謂族屬之長必誣執爲朝廷之過天理人心不可罔也惟叔祖亮之

○四川茂州汝奉川寨番僧燕旦兒監藏威州魯思蠻等寨番僧曾客烏思藏管覺護教主榦﹤此夕﹥兒吉剌思巴八藏卜遣僧人什占千等來朝貢馬

○命故中軍都督同知梅順昌子敬襲爲孝陵衛指揮使

○賜四川威州兀惹寨剌麻番僧羅如藏等銀鈔彩幣表裏有差

○賜孝陵衛指揮使梅景福梅永善世襲誥命

○狹西按察司僉事胡亨言延安府綏徳膚施延川延長宜川淸澗甘泉吳堡米脂安定洛川中部十二州縣去歲春夏亢旱及秋霜早田皆無收今當耕種之時民多缺食已令有司發廩賑之各具數上聞

○己卯浙江上虞縣人李志道充楚雄衛軍死而無繼正有孫宗侃已赴鄕試中式而衛尢追補軍役不已有司爲之達於兵部尙書張本請依洪武中石堅事例開其軍伍俾讀書會試以自效上從之曰祖宗立法如此正以作士气成賢才朕遵承舊制又何急於一卒之用乎

○庚辰監察禦史張純言四事其一南京刑部都察院所問罪囚例應納米贖罪者皆送軍儲倉監候多有無貲馴至死亡其罪應死者不論若非死罪而死實有可矜今後請令原問官司審實果無貲力如舊決斷其二近奉聖旨各衛所收支糧米皆委首領官及倉官同任其事緣衛所首領官止一員旣掌薄書又主出納人才之力有限恐至妨廢宜添設一員俾專任爲便其三南京國子監生有及一二十年未得進用有負朝廷教餋之意請令兩京監生歷事授官相參取用庶免淹滯其四風憲官爲耳目之司任紀綱之重紏劾百僚肅淸庶政宜餋其銳气以副任使近來風憲多懷顧忌少有敢言請降敕勉勵令各陳所見則風紀斯振言路無壅上皆從之謂右都禦史顧佐等曰朝廷立法凡諸司官員及百工技藝之人皆許言事況風憲官職當言路朕所倚信者豈可有所顧忌爾宜以其職諭之若當言不言以失職論

○狹西綏徳州奏去年旱災州民艱食及今尢甚而上司賦役浩繁如運糧運茶之類民不堪命乞稍寬之上覽奏以示行在戶部尙書郭惇等曰卿等寧不與朕同憂乎卹民力當如救焚豈可以緩運糧可酌量使之運茶之類一切停止

○慶壽寺僧志了奏城西平則門外故有萬安寺久廢請化緣於民重作之上諭行在禮部尙書胡濙曰化緣者巧取誑奪以蠹吾民不可聽

○辛巳廣西總兵官都督山云討柳潯二州寇廖得寧藍再陸等誅之並誅其從寇二千四百八十人梟首境上以徇歸寇所掠軍民男婦四百四十六人以聞上覽之謂行在兵部尙書張本等曰蠻性凶悍其死皆所自取今瘴癘之時宜速令息兵有未服者遣人招諭若能順服亦可寬貸

○壬午皇太后聖節上親率親王行上壽禮宗室諸王各遣人春表賀文武羣臣命婦行賀禮

○癸未宣府右衛總旗潘自興奏舊屬太原中護衛於定襄縣管辦煎鹽今調宣府緣定襄有鹽場未報官者尙多臣久居其地熟於煎辦乞令仍回煎鹽辦課上謂行在戶部尙書﹝張﹞﹝郭﹞惇曰朝廷廣言路以求治道近來言者多出私心或相告訐或﹝相﹞﹝專﹞利己若此卒所言蓋欲苟免軍役還鄕擾民不可聽也其令兵部械送宣府著役

○甲申命遷伊王府山川壇於河南府城之東南爲洛水所決王請攺建乃令有司爲攺擇候農隙爲之

○釋方政穆肅降政爲行在左軍都督府都督僉事肅爲行在錦衣衛指揮僉事初政以都督同知鎭守交阯肅以都指揮僉事坐事謫戍交阯俱從王通棄城還下行在錦衣衛獄至是上察其可用且棄城非二人意特宥之而降其職

○山西代州儒學署訓導事舉人曹鼐上章言臣年少學問未充不堪爲人師願就太學讀書以待下科再試或授別職亦得自進上謂吏部臣曰凡人不自滿者其志可嘉可授縣幕俾習知民事如有餘力亦可進學遂攺江西泰和縣典史

○升漳州府濠門巡檢司巡檢朱顏爲縣丞時行在吏部言顏在任獲逃軍一百五十三人作耗彊賊七十人舊例能擒賊盜六十人以上者不拘例升用今巡檢當升上曰巡檢以詰姦慝爲職而能盡心如此是亦可嘉其升縣丞以勵來者

○上退朝禦便殿與儒臣論史因問漢唐諸君在位孰久對曰漢之武帝唐之玄宗皆在位久上曰漢武好大喜功海內費耗末年能懲前過玄宗初政有貞觀之風久而恣欲疏忠任邪遂至禍亂竄身失國武帝猶爲彼善於此又曰善心生則明心生則闇武帝以田千秋爲賢玄宗以李林甫爲賢此治亂所由異也

○乙酉行在右軍都督髙成以老乞致事從之命其子山襲爲行在羽林前衛指揮使

○命哈密衛故都督僉事木納子尹赤襲職從忠順王卜答失裏請也

○行在兵部尙書張本奏舉前北京行部員外郎徐琦有才有守職方司辦事人材陳孜勤謹有能今皆聽選乞授本部屬官上命攺琦爲職方員外郎擢孜爲職方主事因諭行在吏部臣曰近來人材未便與六品京官但張本廉謹所舉必當故從之他有舉者必會官考試然後量授以職

○徙隆慶州永寧縣黑峪巡檢司於紅門口時巡按禦史王聰言黑峪口已置官軍戍守而巡檢司相去止十五里其西南三十里有紅門口正當居庸關北天壽山之後有路通昌平軍民逃逸者皆由此請移黑峪口巡檢司於紅門口爲便上命都督譚廣覆勘廣奏稱便遂徙焉

○丙戌命襄城伯李隆以軍匠修南京社稷壇四門

○升行在翰林院檢討胡穜爲本院修撰行在雲南道監察禦史連均爲江西布政司右參議行在狹西道監察禦史石璞爲江西按察司副使四川布政司右布政使殷序爲本司左布政使狹西布政司左參議吳存爲湖廣布政司左參政湖廣按察司僉事朱與言爲四川按察司副使皆以三考無過故升擢進士張佑賈銓李運劉海爲行在給事中佑刑科銓海禮科運兵科復趙顯宗潼川州知州升正五品祿顯宗考滿當遷以其民奏乞復任故有是命

○行在吏部引進士監生及聽選教官林英等十五人除監察禦史上曰風憲之任未可輕授令於各道歷政三月都禦史考其賢否分等第以聞然後授官

○增置神武中衛定邊衛通州左衛通州右衛經歷司經歷各一員以兼收支倉糧事繁故也

○太監侯顯等歸自烏思藏以烏思藏所遣朝貢剌麻僧人入見命行在禮部供給如例其畱止河州者敕都督同知劉昭如例給之

○行在兵部奏甘州前衛千戶石安等送官馬至京中途馬多死由不用心之故請送法司罪之仍追償馬上曰人亦有病豈但馬若送馬人道病死者官司未必以聞馬死不必罪亦不必償

○丁亥上語右都禦史顧佐等曰臨淸以南諸閘專爲蓄水以便行舟比聞閘官罷軟多爲權勢所協不時開放輕泄水利彊梁者卽度良善者候經旬日甚至忿斗溺死者有之爾卽揭榜禁約惟進薦新物者舟行不禁其餘不分公私必候積水及則方得開閘若有公事不可緩者卽於所在官司轉給馬驢以行有仍前脇制及聽從者皆論罪不貸

○升行在吏部左侍郎兼少詹事郭琎爲本部尙書罷其兼職

○戊子上以軍民每歲漕運勞苦欲少蘇其力使歲運不乏命行在工部尙書黃福往經略之敕諭福曰國家饋餉悉出江南比歲以來輸運轉艱必盡處置之宜庶幾經久之道今命卿同平江伯陳瑄計議凡民間所運稅糧當於何處置倉收貯令官轉運或不必置倉令軍民輸運如舊務處置得宜使公私兩便其緣河運木皆由河水淺澀用力故勞當如何﹤鋶﹣釒﹥導人樂趨事諸閘積水舊有定規而撓於豪橫啟閉不時水利日消公私皆滯甚者至於頹廢當如何修治使上下通行無壅凡諸漕事一以委卿必皆適所宜必悉革舊獘尢須撫綏軍民斟酌其力不可過於煩勞且嚴禁下人毋肆擾害卿國之大臣朕所倚任必夙夜祗勤悉心殫力上副朝廷之命下副軍民之望欽哉

○己醜行在吏部奏第二甲進士王懋應授從七品官其凡嘗爲禦史以誤決死囚抵罪懋乃極刑家屬當罷不用上曰士勤苦問學始登一第棄之可惜朕記憶皇祖時一進士以極刑當罷念其成才之艱特命吏部錄用此其故事也其以懋爲州判官

○辛卯上諭行在鴻臚寺臣曰凡遇祖宗忌日通政司禮科兵馬司免引囚奏事

○上以久旱無雨遣太子太保成國公朱勇祭大小靑龍之神其文曰今畿甸之內自春及夏雨澤愆期牟麥稿枯榖苖不遂耕農爲憂歲計無出朕爲天下生民主用是惓惓靡寧夙夜惟神功存澤物久著明靈鑑予志誠早彰靈應霈敷甘霪沾足遠邇用致豊稔副予所望祭畢大雨數日乃止

○行在工部言去年蘆溝河決渰沒禾稼壞南海子墻垣及慶豊諸閘用工修築久而未就今請命廷臣往督之庶幾早完上曰去歲興役乃延緩至今今農在田雨潦將至尙可緩耶令侍郎羅汝敬往督必計日成功毋妨農事

○監察禦史王翺等奏往年諸司官吏及公差之人害民蠹政贓犯滋甚近蒙聖斷明正典刑眾心知戒此風頗革切見今運磚之利不問輕重罪名工滿皆還職役是貪黷有財者幸免廉潔無私者獲罪欲以勸懲蓋無分別謹陳愚見伏乞聖裁凡犯贓官吏見運磚未完及自今有犯贓私者運磚之後雜犯死罪文職官吏原籍爲民軍職調衛應徒流者文職降用吏典攺撥軍官還職其笞杖罪名與非贓犯者皆還職役庶幾貪者革心廉者勵節上諭三法司官曰禦史所言良是其從之

○癸巳造東宮儀仗成金輅一板轎一令旗一對淸道旗二對幰弩一刀盾十對弓箭二十副白澤旗二靑旗二紅旗二黃旗二白旗二黑旗二靑素旗二十金鼓旗二金龍畫角十二花匡鼓二十四鼓二金鉦二金二板二笛二杖鼓二小銅角一對大銅角一對纓頭一領頭四對絳引旛一對傳教旛一對告止旛一對信旛一對羽葆旛三對儀鍠氅三對戈氅三對戟氅三對梧杖二對儀刀二對班劍二對金鉞二對立爪二對臥爪二對骨朵三對鐙杖二對殳義一對戟十對矟十對夾矟一對麾一幢一節一金節二對響節六對靑方傘二紅方傘二紅銷金傘一紅繡直柄圓傘二紅繡曲柄圓傘二紅繡花直柄傘二紅圓傘二靑圓傘二紅油絹銷金雨傘一靑繡孔雀圓扇六靑繡花圓扇四紅繡花圓扇四紅繡孔雀方扇四靑繡方扇四金馬杌一金交椅一金腳踏一拂子二紅紵絲拜褥一金水盆一金水罐一金香鑪一金香盒一金唾盂一金唾壺一紅紗燈籠二對紅油紙燈籠三對魫燈三對

○召太子太師致仕郭資赴京敕曰卿祗事太祖太宗曁予皇考寅恭小心執徳不移𨿽緣優老之恩退休致之地然精神未倦聰明未衰今朕思任舊人特敕召卿其卽赴京以副虛佇之意○免少師隆平侯張信朝參敕之曰卿祗事祖考多歷歲年今春秋已髙特免卿朝參惟朝朔望用稱朕優待老成之意欽哉

○都督僉事劉廣奏今鎭守甘肅以家屬同往乞移在京俸米三分就狹西行都司關折俸鈔七分仍於京庫支上從之命行在戶部凡鎭守總兵之俸各從所便使被有所仰給

○甲午命行在工部爲趙王第二子瞻塙營府第時趙王奏瞻塙將婚未有居室府墻東有隙地可作上命工部具圖進且曰宜加意使寬整其西旁空閒地多更與增造毋惜小費

○雲南鶴慶軍民府故土官知事董宗子壽貴州金築安撫司土官安撫金得住遣頭目李宗讓等來朝貢馬

○四川按察司奏四川軍民狡猾健訟忍心害物瀆亂憲章往往有小忿爭輒興大獄詐張事勢飾造誣詞實封奏聞煩瀆聖聽自宣徳元年以來本司奉行二百餘事拘提鞫問大半涉虛蓋誣人死罪止坐徒三年軍及餘丁止杖一百民人則發充弓兵滿日釋放得罪甚輕因此恣肆冒犯而良善被其誣罔不但妨廢生理多有破產亦畏喪軀請嚴禁約果有機密重事許實封進呈若私事須論者必自下而上陳告有擅動實封者令法司治之並窮究教誘之人皆坐以罪連家屬發戍邊境正軍則仍於其家別選壯丁於原衛補伍庶使姦頑知懼訟簡民安上從之命行在都察院揭榜禁約

○乙未命行在戶部忠勇王金忠兼太保之俸以全米給之

○賜烏思藏管覺護教王使臣番僧什占千等四川茂州汝奉川寨番僧燕旦兒監藏威州魯思蠻等塞番僧曾客等鈔彩幣表裏及紵絲襲衣有差○詔軍士自交阯還者於所在軍衛收役先是上詔徵守交阯軍復原伍其後有徑還其鄕不赴原衛者行在兵部以其中精銳者多慮有更易之患請令軍衛有司挨訪其鄕近原衛者令赴衛遠則收於所在衛所其陣亡補役者亦然上從之且曰若丹不赴役以逃論以弱易壯者罪之親鄰戚裏蔽不首者同罪

○贓罰庫副使王斌竊庫物律當斬法司以聞上曰君子近利而不沒於利乃爲可貴受命管庫以防盜乃自爲盜實犯而死何辭命如律

○上退朝禦右順門諭三法司官曰昨大理寺奏陜西軍卒因盜一羊而殺人論罪當斬朕思一羊之且幾何而致於殺人取之所得甚微而所喪甚重愚哉凡重獄中有可疑者卿等更湏詳審

○丙申命在外文武官歸所給官馬洪熙初天下有司官來朝尙書李慶言大僕馬多請人給一匹與乘就責其孳牧旣而有言事乖政體隨有詔止之然已有領者未及還官至是兵部請令歸馬於南北兩京太僕寺給民孳牧近鎭守之地者給軍士騎操從之

○昏刻熒惑犯右執法

○丁酉攺行在旗手衛指揮使郭鈁於南京旗手衛食祿不視事先是鈁自陳故父營國公英墳塋在南京歲時無人祭掃故有是命

○南京進鰣魚早薦奉先殿獻皇太后午上禦文華殿召大學士楊士奇楊榮金幼孜持賜鰣魚醇酒加賜禦制詩有樂有嘉魚之句士奇等沾醉獻和童上喜曰朕與卿皆當以成周君臣自勉庶幾不忝祖宗之付托

○戊戌上禦奉天門謂行在兵部尙書張本等曰昨會寧伯李英言西寧衛舊選隨駕官軍五百人請於內撥五十人赴京隨從滿歲而更朕思所選五百人蓋是太宗皇帝徵沙漠時所用今京師侍衛自有親軍何必外求其意蓋欲自隨非爲國家計也舊制在京公侯伯皆無官軍隨從之例豈可以變祖宗之法英言不可聽

○升行在工科給事中李庸爲順天府尹

○昏刻熒惑犯右執法

○己亥上語三法司曰今天气向熱囚系宜早﹤鋶﹣釒﹥遣卽具情犯輕重以聞

○給唐府新野王瓊煇歲祿二千石於河南米鈔兼支

○庚子上禦奉天門論行在都察院右都禦史顧佐等曰舊例軍民詞訟自上而上不許越近來姦頑小人或因私忿輒造虛詞擅動實封或募人赴京遞狀廉吏良民多被誣枉四川尢甚旣已命禁約仍榜諭天下今後機密重事有實迹者方許實封奏聞其餘事應告理者必湏自下而上若仍前越不問虛實法司一體治之仍究主使教誘及代書詞狀之人俱杖一百並家屬悉發戍遼東永爲定例

○行在工部奏南京修理海船請於湖廣江西二都司及直隸鎭江諸衛取軍二萬四千人供役如例給糧事畢放遣從之

○夜南京地震曉刻復震

○辛丑琉球國中山王尙巴志遣使者郭伯玆每山南王他魯每遣通事梁密祖等來朝貢馬及方物

○癸卯蜀王友堉奏欲修治宮室乞畱成都三護衛官軍旗校當往松潘等處備禦者爲之從之

○四川播州宣慰使楊昇遣長官馮添祺陜西秦安縣番僧也失領占等貢馬

○命故陜西都指揮僉事尙都驢侄榮襲爲大興左衛指揮使山西都指揮僉事權信侄安遼東都指揮僉事孫得旺孫鎭俱襲爲金吾右衛指揮使金吾左衛指揮同知滕喜子子興襲爲本衛指揮僉事燕山前衛指揮使王義子英金吾後衛指揮使劉謹侄剛通州衛指揮使包欽子淸董貴子敬羽林前衛指揮使李敬弟信指揮同知郭旺子海指揮僉事叚成子正金吾後衛指揮使張斌子駒子錦衣衛指揮同知李端弟政俱襲職羽林前衛指揮同知杜玉老疾命其子忠代

○夜有流星大如杯色赤有光起天市垣西南行至陣車

○甲辰賜雲南鶴慶軍民府故土官舍人董壽等貴州金築安撫司頭目李宗讓等鈔彩幣表裏絹及紵絲襲衣有差明宣宗純孝皇帝實錄卷之五十四

宣徳四年五月丙午朔昏刻有流星大如雞彈色赤尾迹有光出輦道東北行入天津

○丁未亦力把裏捨伯沙來歸奏願居京自效命爲所鎭撫賜冠帶金織襲衣彩幣銀鈔綿布鞍馬仍命有司給房屋器皿等物如例

○陜西漢中衛卒周堡妻毛氏一產三男事聞命給賜如例

○夜有流星大如雞彈色靑白尾迹有光出北落師門旁東南行至雲中

○己酉永淸縣奏蝗蝻生上問左右曰永淸有蝗未知他縣何似錦衣衛指揮李順對曰今四郊禾黍皆茂獨聞永淸偶有蝗耳上曰蝗生必滋蔓不可謂偶有命行在戶部速遣人馳往督捕若滋蔓卽馳驛來聞

○庚戌端午卽賜文武羣臣扇及宴

○辛亥沈王模奏第八子沁源王佶﹤火阜﹥選潞城縣知縣黃珷女爲妃珷前坐事謫戍懷來今婚期已近乞暫令珷歸主婚婚畢復詣謫所上命行在兵部允珷戍復其知縣職不理縣事令依王居止已而顧侍臣曰此不得已爲親者屈也

○行在兵部奏比者京衛官軍有詭名冒給官馬盜賣者請嚴禁令盜賣者罰馬二匹知而買者及牙保鄰人各罰馬一匹仍先飭諭許自首免罪不首及所管官旗裏老牙保鄰人皆同罪仍追鈔五千貫賞告捕者從之

○誅常州豪民王昶等昶先以殺人系行在都察院獄用重賂得免旣歸不悛與同郡豪民儲用敏等皆以殺人等罪大理寺卿胡槪執送京師上覽槪所奏昶等罪惡爲甚命行在都察院覆審引伏遂斬於市

○壬子命故駙馬都尉廣平侯袁容子禎襲廣平侯

○雲南北勝州土官判官髙琳子瑛來朝貢方物請襲父職

○升哈密差來都指揮使把臺爲都督僉事副千戶夾失爲正千戶百戶哈密火者伯顏禿所鎭撫卜他罕爲副千戶命亦那失裏襲爲指揮僉事阿馬力火寫因爲所鎭撫

○陜西慶陽府通判王俊奏子聰見任監察禦史山東單縣學教諭李觀奏子蕃見任兵科給事中俱應封父母乞棄見職就封從之

○行在三法司奏獄囚罪狀上親覽決凡反逆殺人彊盜妖言惑眾造僞印發冢見屍誣告人致死淩虐人致死假降邪神枉法受財者皆依律余雜犯死罪及流徒以下如例運甎無罪者釋之是日發遣二千二百餘人

○攺創兩浙都轉運鹽使司所屬潢浦場鹽課司並鹽倉於金山衛城西門外初本司公廨鹽倉在城內至是言不便煎辦故攺創焉

○謫行在監察禦史楊居正司鐸牟綸雷恭胡嘩潘舉充軍遼東皆以貪淫不律爲都禦史顧佐所劾初佐劾禦史嚴暟等貪淫無恥居正等六人與焉暟等已發遼東充吏居正等以公差出外至是還當發充吏而妄奏冤抑上謂行在吏部曰彼貪淫無恥尙敢妄以冀苟免俱發遼東各衛充軍其先發充吏者悉如之

○癸丑廣西鎭安府土官知府岑永壽遣族人岑堅四川長河西魚通寧遠等處剌麻問卜雪能藏撒馬兒罕回回阿力沙等來朝貢馬及金銀器皿

○命行在禮部尙書胡濙兼掌詹事府事時吏部左侍郎兼詹事府少詹事郭琎升本部尙書罷其兼職故有是命

○賜成都右護衛副千戶田禾等一百二十二人鈔以蜀王遣來進貢也

○甲寅四川雜道長官司土官長官安伯遼東自在州指揮僉事木合兀妻兀答等來朝貢馬及金銀器皿方物

○行在工部奏密雲中衛城垣頹壞前奉敕軍衛有司相兼修築今都指揮蔣貴催促民夫用工甚急緣雨水已隆切恐速成不能堅久上命罷役俟秋成後用工

○罷河南按察司僉事趙純爲民純先任監察禦史巡按山東受縣官銀幣娶妾事在赦前當運甎贖罪上曰風憲贓罪不可贖其罷爲民

○丙辰行在兵科給事中戴並奏自山海至薊州守關軍萬人列營二十二所操練之外無他差遣若稍屯種赤可實邊請取勘各營附近荒田斟酌分給且屯且守實爲兩便上嘉納之命行在戶部同兵部各遣官與都督陳景先經理

○丁巳書與寧王權曰所諭欲得灌城一鄕田土與庶子耕牧朕不吝惜但於民無損於禮無違足爲朝廷經久通行之法可也今戶部言灌城之田共一千六百一十七頃六十餘畝鄕民所賴以足衣食別非荒閒之田況庶子郡王自有歲祿稽之祖訓赤無撥賜田地之例若從叔祖所言百姓失業必歸怨朝廷亦必歸怨叔祖矣今叔祖爲諸王表率使諸王皆仿叔祖所言豈不皆違祖訓而損賢徳故撥田之諭不能曲從惟叔祖亮之

○賜琉球國中山王使臣郭伯玆每等及山南王通事梁密祖等鈔彩幣表裏有差

○四川安嶽縣學教諭何澄建言十事曰重兵制擇守令愼財用興學校選耆老均賦稅防姦幣淸吏役肅禮儀平訟獄上覽之謂行在禮部尙書胡濙曰其言𨿽若無序其實於時有益可會眾采其切要者行之

○戊午土魯番城都指揮僉事也若著兒哈密等處回回剌罕倒兀等來朝貢馬

○命行在工部及湖廣三司遣官於長沙修治谷庶人舊居宮室以俟襄王之國罷衢州府修理

○己未行在禮部以鄭王襄王荊王淮王梁王之國條具合行事宜以聞一緣途應祀神祗豫遣行人令有司具祭物至期啟王遣官祭之一王之國告祀社稷山川等神所司爲具祭其後祭祀則王國自具一諸國教祭祀樂舞者例於北京神樂觀選樂舞生五人所用樂舞生選本處道士道童不足則選軍余充之燒香道士亦於本處宮觀有度牒道士中選用禮生齋郎鋪排廚役屠人於本處及附近有司取用一所用醫士選本處醫者如其數一諸國應用樂工二十七戶今隨侍去者不足則於所司樂戶內選精通樂藝之人充之一國社國稷山川等壇攺所在有司壇場爲之一經過南京孝陵祭祀翰林院爲撰文香帛於內府關支牲醴品物及在京應祀神祗酒果皆太常寺供備從之

○命土魯番成僧桑果大師爲本處僧綱司都綱哈密衛僧太倉爲本衛僧綱司都綱時俱來朝貢馬故命之

○賜四川播州宣慰司土官長官馮添祺狹西秦安縣番僧也失領占等鈔彩幣表裏有差

○庚申賜寧化王濟煥庶長子名羙壤第二子羙土�度第三子羙垎第四子羙坊第五子羙埇

○行在通政司奏神策衛經歷郭豊考滿當受敕命並封其父母其父尙存誤作已故申吏部今自首乞免罪上曰事固有無心而錯誤者然父母存沒豈當有誤於此有誤卽平日所治職事可知不準所首付法司治之

○辛酉狹西洮州衛古爾占等簇剌麻髙僧捨那藏卜雲南定遠縣黑鹽井巡檢司把事楊景芳等來朝貢馬

○升掌府事前衛都指揮同知陳敬工彧俱爲中軍都督府都督僉事

○壬戌上謂行在兵部臣曰曩分撥錦衣衛多餘校尉於各王府今後有告願還原衛報效者勿聽

○哈密忠順王卜答失裏遣使臣打剌罕哈忻等貢貢○賜雲南北勝州土官舍人髙瑛等鈔

○爪哇國使臣亞烈麻抹等將還國訴於行在禮部云來時舟爲海風所壞乞令廣東都司布政司造舟與歸又欲以所賚之物於廣東易鐵禮部言蕃臣朝貢其職當然舟壞應自出貲以造豈可上煩朝廷且鐵有禁例皆不可從上曰易鐵勿聽但遠人來朝撫之宜厚造舟小費不足校宜從之

○行在中軍都督府奏府治損壞命行在工部秋成後修葺

○癸亥賜四川長河西魚通寧遠宣慰司剌麻問卜雪能藏雜道長官司土官長官安伯廣西鎭安府土官知府岑永壽族人岑堅等鈔彩幣表裏有差

○陽武侯薛祿奏神機營官軍初畱一萬五百六十人於口北十八衛所守備議於內地衛所選補其缺今久而未補乞如前議上命行在兵部補之祿又奏山海至永平十九衛所初調官軍一萬二千九百六十人於神機營操練後分七千九百七十人以屬都督陳景先於原衛所鎭守其間復有逃亡以故見操軍少不得更代請令各衛補其逃亡以足一萬二千九百六十之數分爲三班更番赴京操練其鎭守官軍則於退班軍內量撥上皆從之

○甲子賜遼東自在州指揮僉事木答兀妻木答等五人撒馬兒罕回回阿力沙等六十三人鈔紵絲絹襲衣有差

○山西按察使張政奏各處軍民多肆狡猾或有規避或因讐隙妄生事端虛飾詞狀挾制官府誣害良善及至提對輒自逃逸使被告之人監系於獄累月經年無由得釋瘦死者多乞敕法司凡詞訟有原告逃者其被告皆卽放遣勿問此皇祖定制也恐在外諸司未之行其卽申明著爲例

○乙醜行在工部尙書吳中言昨山西代州圓果寺奏本寺是古迹道場爲國祝釐之所舊塔損壞今欲修理未敢擅造且力不能自備乞於農閒之日役民爲之上曰卿欲藉此求福乎朕以安民爲福其止之勿勞吾民

○福建福淸縣民奏縣之光賢裏官民田百餘頃舊有堤六百餘丈以陣海水因堤壞田荒永樂中縣民嘗奏請築堤工部移文令農隙用工至今有司未曾興築民不得耕上命行在工部責有司修築因諭尙書吳中曰陂地堤堰民賴其利外無賢守令舉其政爾宜申飭郡縣務及時修浚慢令者罪之

○有建言治道而泛濫無實者上以示侍臣因論爲治之要侍臣對曰爲政在人知人爲要上曰知人固難然臨事聽言之際以理爲主君子小人亦可辦天下事卽堯舜處之亦取善於人人臣有愛君之心隨事規正以利國家此君子也若不念君徳不卹國家阿意曲從以求容悅此小人也侍臣對曰知人誠難言有似是而實非者上曰然豈獨言哉於行亦然少正卯是已

○丙寅賜哈密使臣打剌罕哈忻等鈔及紵絲金織襲衣彩幣表裏等物有差

○己巳敕諭行在六部都察院曰國以民爲本民安則國安朕承大統君主天下孜孜夙夜以安民心顧國家用度有不得已取之於民者朕尢惓惓軫卹民艱爾六部都察院爲國大臣常秉愛君愛民之心有益於上無怨於下庶幾不忝祿位比聞中外姦獘紛然嗟怨盈路皆由爾等不體朕心凡朝廷科買一物輒差數人促辦所差之人又各有亡賴十數爲之鷹犬百倍科徵民被箠楚不勝其毒百分之一歸官餘皆入於私室人之困苦罔所訴告爾等非不知之蓋實縱其所爲風憲耳目非不聞之亦略不紏舉此豈仁人君子之心哉自今當洗心悔過以革前獘朝廷有緊急重務愼選廉公官員催辦不急之事悉不許差人假公營私擾吾良民違者罪之仍令巡按禦史及按察司官察舉如有前獘具實奏聞不察舉者與罪同

○庚午給賜哈密差來都督僉事不剌納指揮僉事亦那失裏等誥命

○賜土魯番城都指揮僉事也苦著兒及哈密回回剌罕倒兀等彩幣表裏紗羅綾絹有差

○辛未上禦奉天門諭行在戶部尙書郭惇等曰近屢有言京師及通州各衛倉場象馬牛羊等房收支糧芻官攢人等玩法欺公取受財物虛出實收惟貧而無財者則收本色加以考掠數倍增收旣收又偸盜入己其數動以千計爾戶部宜嚴禁止於是惇等議奏凡收支糧芻官吏人等有仍折收金銀並攬納偸盜者許諸人出首或擒送法司正犯處斬仍追物入官家屬發戍邊擒獲與首告得實者賞鈔五千貫其嘗通同官攢作獘能自首者亦得免罪上從之命揭榜戒約

○寧化王濟煥奏婚禮在邇乞免大同備禦官軍三百餘人歸以備使令上復書曰已令工部凡府中官軍在京聽役者悉遣還所欲得大同備禦官軍三百餘人朕非吝惜蓋大同當極邊虜寇出沒衝要之路各郡王府皆有官軍守備故太原一路得以無虞若從所言罷歸則別府亦援例來言難於處置矣

○壬申行在工部右侍郎羅汝敬奏交阯廣源州人閉顏岑斗烈譚忠謹初以龍川四村地歸附授顏本貫知州斗烈判官忠謹吏目黎利叛顏等三人義不從利咸歸龍州臨終屬其子玄成曰受天朝官職不可懷貳心從賊今顏已死乞憫其忠量與玄成等職事而處之善地上命行在吏部曰閎顏等死不從賊亦當加恩玄成仍令爲知州判官吏目職如舊俱於廣西布政司支俸有司常加綏撫

○遼東總兵官都督僉事巫凱奏虜寇至西山下掠民財畜隨遣官軍擊敗之追回所掠上遣敕褒凱且諭凱嚴守備

○癸酉上諭行在兵部臣曰比聞狹西河南諸處驛路朝廷差遣之人所過往往多索供給甚者十倍常數迫取丁夫馬驢車牛之類百姓猝不能給輒加考掠得財乃免又聞福建等處差遣者不乘應給舡馬皆欲乘轎亦多違例彊索百姓苦之爾兵部出榜禁約仍令巡按監察禦史及按察司官不時體察仍違法害民者具實奏來

○敕諭各布政司按察司直隸府州及巡按禦史曰朕荷天命嗣承祖宗洪業惟以保民爲心比歲田裏小民負冤赴京陳者日眾究其所由皆府州縣不得其人小民受虐不能自存赴府州縣府州縣受賕縱姦往往反坐以罪又於布政司按察司及巡按禦史亦有以枉爲直以是爲非或淹禁致死者由是被害者遂赴京越訴但求雪忿𨿽死不卹京師刑獄之繁皆由於此夫理訟之道當究實情使有罪者不逃刑無罪者不遭枉將橫民自戢良民自安訴訟自簡而政平刑淸矣自今宜易心攺過去惡佑善鉏姦植良如復不攺致無理者肆虐不已被害者歸怨朝廷則國典具在罪不可逭

○行在吏部尙書郭琎引中軍都督府經歷彭遠等及進士監生二百人擬除禦史主事及郡縣正佐等官上諭琎曰古人授官必量度才徳之髙下與職事之煩簡而授之庶幾能稱選事方咨於爾其更勉修厥職乃擢彭遠爲淮安府知府遠以求賢舉也進士李安毆陽洙張楷劉仕昌爲南京監察禦史安福建道洙貴州道楷江西道仕昌狹西道以任滿考最升刑部貴州司郎中趙公器爲應天府丞兵部武庫司員外郎周文爲湖廣布政司右參議行在交阯道監察禦史屈伸爲雲南布政司左參議行在浙江道監察禦史郭堅爲狹西布政司左參議行在貴州道監察禦史汪泳爲江西按察司僉事貴州鎭遠府知府顏澤爲福建布政司左參政復趙次進太僕寺卿次進任滿當升以民奏乞畱之也調行在禮科給事中賈銓於行在刑科降監察禦史胡謙爲縣典史謙嘗往處州府閘辦銀課科斂白金杖殺民婦法司言罪經赦宥應復職上曰是可復居風憲特命降之

○論追斬韃寇功賜遼東官軍都指揮劉淸等三千一百七十九人鈔及白金彩幣表裏有差

○上視朝退禦文華殿讀典謨之篇率然成詩以示廷臣詩曰大哉堯舜君道髙徳巍巍睦親惇九族施惠漸羣黎命官察璣衡勤民謹天時文章赫輝映賢俊罔或遺元凱及稷契夷益與臯夔雍容廟堂上百工用允釐治教旣修舉刑罰糜所施祥徵卿云見樂奏彩鳳儀盛治有如此端拱已無爲猶聞謹天戒兢業恆自持矧予素菲薄夙夜念在玆惟爾卿大夫國家所倚毗進賢獻忠讜竭力殫謀爲庶幾懋功采將追古雍熙斯言出誠悃勉﹤旃﹣丹冉﹥爾勿違當續明良歌毋取伐檀譏

○甲戌命故金吾右衛帶俸都指揮僉事範廣子斌襲爲本衛指揮使金吾右衛指揮使李忠子英金吾後衛指揮同知孫忠子勝羽林前衛指揮同知宋頤子瑄指揮僉事崔成弟剛金吾左衛指揮僉事包林子文王眞子山羽林右衛指揮僉事蕭興子旺羽林左衛指揮僉事於奉先子能俱襲職金吾右衛指揮使喬福子敬羽林前衛指揮同知坑全子貴王全子裕通州衛指揮僉事髙興子山各代父職蓋其父皆自陳老疾也明宣宗章皇帝實錄卷之五十五

宣徳四年六月丙子朔

○丁丑初寧王權奏鎭國將軍以下不應有品級郡君儀賓應服麒麟玉帶上旣引太祖皇帝所定禮儀復書諭之至是權自知非是具奏深陳悔過之誠上復權書曰向者所諭必出一時匆促不及考究長史又不能以禮開說今叔祖深自引咎足見虛已從善之心夫事理旣明辟之春冰旣消湛然無迹更不用芥蒂於心也

○上退朝禦奉天門召行在工部尙書吳中等諭之曰去歲各處薄收湖廣爲甚其民艱難所宜寬卹比聞工部采辦竹木科買諸物動以萬計何得不爲國家愛卹民力而勞擾如此宜斟酌事之輕重緩急痛與裁省果是緊要合用之物則令營辦余不急之事俟民力從容以漸爲之寬一分則民受一分之賜卿等宜體朕意

○戊寅詔增雲南科舉額先是定雲南布政司科額止十人貴州布政司有學願試者於湖廣布政司就試其後貴州布政司言貴州去湖廣四十餘驛去雲南止八驛乞以近相附行在禮部以聞從其言至是雲南布政司奏貴州生從雲南試請增名額禮部議增五名從之

○己卯四川伽木隆等處妙智通悟國師朵兒只監藏遣剌麻溫卜釋麻監藏等貢馬及方物

○夜���大如杯色赤有光起天廩東北行至濁

○庚辰四川威州番僧剌麻引占等來朝貢馬

○辛巳復雲南都司都指揮僉事吳旺陳忠職初旺忠坐累就逮黔國公沐晟徵交阯請以一人領軍立功至是還行在兵部奏二人例應復職調任上曰總帥旣言二人可用令復原任

○命山東三司遣官專理河道時總兵官平江伯陳瑄奏濟寧長溝至棗林閘河道淤淺漕運不便初朝廷專命侍郎藺芳及山東三司遣官督視﹤鋶﹣釒﹥浚往來無阻比年不遣大臣惟都司按察司有官如舊督視而布政司亦不遣官乞令遣官如故仍乞敕三司所遣官專理河道不與他事庶幾以便遭運從之

○壬午遣都指揮喜剌丁等賫敕賜哈密忠順王卜答失裏忠義王脫歡帖木兒及都督脫脫不花都指揮陜西丁等文綺彩絹有差時內官李信等自哈密還言忠順王等能謹修臣職恪守邊疆故有是賜又遣指揮牙忽等賫敕往亦力把裏及剌竹等處撫諭賜其王及頭目文綺彩幣及絹有差

○浙江蕭山縣知縣吳汝芳奏本縣一百四十九里分設九區糧長二十三人催糧四萬餘石舊所隸諸裏分散隔遠催徵不便請攺就近分隸上命行在戶部移文所司審復俾從所便

○浙江山陰縣主簿李孟吉奏本縣糧八萬四千五百九十六石有奇中以一萬四千五百﹝名﹞﹝石﹞運赴北京通州水陸之費凡費三石可致一石其餘輸於緣海衛所者過洋度壩每石亦須加倍有奇又有遭風淪溺者以此糧多虧欠乞以所納於通州者攺納淮安徐州令官軍催運其納緣海衛所者攺於寧波府倉收貯以俟關支庶民易輸納軍餉不缺上命行在戶部從之

○行在吏部聽選官歐陽齊言洪武中於各州縣置倉積粟令耆民大戶典守遇凶歲以賑濟秋成還官今各倉多廢一遇荒歉民無所望乞令府縣如舊修理倉廒原有儲糧給散未還官者悉徵還官其民戶繁而積粟少者豊年令所司支官錢於有榖之家平糴收貯庶凶歲無虞小民有賴上令行在禮部議行之

○湖廣華容縣耆民言去年十月兵部移文湖廣布政司分擬驛船遞運船赴直隸楊州儀眞遞運緣本府城陵驛並遞運所上至長沙常徳澧州荊州下至湖廣俱有六七驛之程明山古樓驛船八艘上至常徳小江驛並安鄕驛南平驛水行一百八十里至華容驛一百六十里又下至城陵驛一百一十里析爲四路而總三江況路當要衝若雲南四川貴州廣西等處土官貢獻皆由於此遞運往來尙且未定乞免分擬直隸太湖縣耆民奏本縣十區初各置糧長一人一歲更代今每區設永充糧長三人而糧止如舊額糧長旣多徒見紛擾乞驗各區有糧三千石之上者設三人不及數者止設一人江西泰和縣耆民奏縣有南平橋驛使經行要路爲水沖決請修治以便往來皆從之

○日生左右珥色黃赤鮮明

○癸未行在戶部尙書郭惇奏福建廣東二布政司與直隸徽州府遞年稅糧除存畱備用外餘皆折布鈔運赴南京今南京布鈔充積宜令福建廣東徽州附近州縣量徵本色米於南京上倉上曰舊時折收布鈔今令納米恐非民便姑如舊

○河南布政司右參議邢旭奏洪武中直隸安慶等府宿松等縣四鄕俱有預備倉糧令耆民大戶典守歲凶民饑借給賑之秋成還官今河南布政司州縣俱無預備倉糧及遇凶歲無以賑濟上命行在戶部議行戶部言宜令各處州縣未設倉者如例皆設於今歲稅糧內存畱或秋成支官錢於有粟之家平榖入倉以備賑卹上曰此固善策須俟豊年行之

○甲申遣�官祭中霤之神○賜狹西洮州衛古爾占簇剌麻髙僧捨那藏卜雲南黑鹽井巡檢司把事楊景芳等鈔彩幣絹有差

○乙酉左軍都督府都督僉事吳守義卒守義初名把惇杭海山人初自涼州歸附賜今姓名升涼州衛指揮同知從駕北徵有功升指揮使降虜闊脫赤復叛追至暖泉殲賊眾獲其部屬駝馬升都指揮僉事十二年從徵至撒裏怯兒擒殺有功令居定州復從徵至鬼裏列兒及拾惇之地皆有功洪熙元年升左軍都督僉事至是卒遣官賜祭賻贈甚厚追封西和伯謚僖順

○丁亥行在戶部尙書郭惇言嘗具奏減中鹽則例召�於北京納米不拘資次支鹽緣近年中納名項數多鹽不足支客�來者愈少今擬依永樂五年營造事例淮浙等處鹽不爲常例以十分爲率六分支與北京在城倉納米者四分支與遼東永平山海甘肅大同宣府萬全已納米者其餘各處中納暫且停支則客�皆至糧儲可積從之惇又言洪武中客�中淮浙等處鹽者年久物故其子侄及遠親異姓之人往往具告代支多有虛冒請行各運司但洪武三十五年以前客�所中鹽於流通簿內銷注以各�姓名籍貫造冊繳部移文原籍有司每鹽一引給與本錢鈔十錠庶革連年冒支之獘上曰國家嘗資其用矣彼身𨿽歿有妻子存今所給鈔不償所費其每引給鈔二十錠

○申明女婦出家之禁時順天府大興縣眞元觀女冠成志賢等詣行在禮部請給度牒禮部言太宗皇帝時命尼姑皆還俗今成志賢等亦宜遣還父母家上命遵先朝令仍嚴女婦出家之禁

○戊子行在錦衣衛故總小旗之子奏乞並槍以繼父役上顧尙書張本等曰此亦可嘉從之前日羽林右衛指揮顧斌棄職事委冠帶自稱匠人在市飲酒遊蕩皆人子也有志無志何其相去甚遠朕所以必罪斌者蓋以警眾

○夜月生五色云鮮明

○乙丑錦衣衛舍人白蘭等九人奉使亦力把裏還賜鈔及紵絲襲衣絹布有差

○辛卯賜敕獎諭行在兵部尙書張本曰卿祗事我皇祖皇考歷有歲年廉潔無私才猷茂箸朕纘成大統卿亦盡心匡輔克愼克勤比者命卿淸理軍伍致誠竭慮措置有方積獘頓革姦頑莫容良善免於誣害軍伍得以淸明可謂一心於君理國如家者矣朕嘉念卿特敕獎諭惟卿始終一誠糜或�忄角羊�怠用永副朕眷注之意欽哉

○壬辰太子太師致仕郭資至京上命以本職掌戶部事初資以老疾致仕上念之諭行在吏部曰資久事祖考多效勤勞且剛直不畏彊禦𨿽老尙可用遂遣敕召之旣至命掌行在戶部惟朝朔望蓋憫其老也

○賜四川伽木隆等處僧溫卜釋麻監藏剌麻引占等鈔彩幣表裏有差

○北安門守衛百戶楊淸奏昨夜一更初府軍後軍指揮李春進題本臣遞至北中門守衛官不肯傳達上命取所進本視之諭行在錦衣衛指揮王節等曰祖宗成法朝罷外廷有事急奏者不問晨夜卽具本進守門者卽爲上達所以通緊急絕壅蔽今敢若此不可寬貸其執付法司罪之

○癸巳四川播州宣慰使楊昇遣侄九成貢馬

○命開平衛千戶楊洪領精騎二百人專巡邏以防虜寇聽都指揮唐銘等節制降敕獎諭之曰爾能竭誠盡忠爲朝廷效力良用爾嘉宜益愼重毋致疏虞有挾私害爾者卽具奏聞必治以罪

○謫開封府知府劉進爲吏初進受所屬部糧官綺帛遇赦還職又犯不法巡按監察禦史言進旣犯贓罪赦後又犯不法不可以長郡政上曰禦史言是其罷爲吏用警守令之貪污者

○甲午命法司文職官有犯贓罪者俱依律科斷先是監察禦史言比年因營建宮殿官吏有犯不問輕重皆令運賻贖罪復其職役其間犯贓者若槪令復職役是明啟貪污之路誰復爲善如使犯贓罪律應死者運磚畢罷爲民徒流者官降用吏攺撥重歷非犯贓及笞杖者還職役如是庶有所勸懲而人思勉於善上從之至是行在吏部尙書郭琎引奏官之贖罪應降者請降用上問琎徒流罪何以降琎曰以納米贖罪例徒流贓罪降一等上曰例者所以權一時之宜豈可常行若久行之使貪污者益肆其志廉公者無所激勸其可乎今後文職官吏犯贓罪俱依律仍命諭法司知之

○行在戶部奏昨陽武侯薛祿言開平之糧待艸盛再運今時將秋邊艸饒足宜令武安侯鄭亨都督譚廣量摘大同宣府操備軍士仍遺祿總兵護送從之

○乙未行在大理寺奏萊州府學生程章姜辛惡教授戚虎學規嚴章造誹謗語使辛誣告虎論章依律抵罪應絞辛誣人死罪未決應徒近例皆罰工畢日遣還學上曰學者當務孝弟忠信兩人存心如此尙可教乎章依律辛杖一百發戍極邊

○昏刻有流星大如雞彈色赤尾迹有光出營室西南行入建星○丙申登州衛指揮戚圭以操備科斂軍士綿布萬七千餘疋事覺山東按察司請治其罪上從之諭右都禦史顧佐等曰近聞軍衛科斂皆是減除月糧是國家徒費糧而軍士不得食此輩上干國法下失士心不可不懲

○丁酉上禦奉天門諭行在吏部刑部都察院臣曰文官久任有政績者給誥敕以示獎勸勸懲有法則人勉於善而恥於不善爾等其循舊例但受誥敕之後有犯者追奪未受而犯者勿給

○虜寇入自西衝山至赤城掠人口而去開平衛指揮方敏在赤城管屯率兵追之盡得所掠且獲賊馬而還事聞上敕敏曰寇之入境皆爾平昔不嚴約束所致今旣追回亦有所獲姑記爾罪自今益宜愼防諭行在兵部臣曰西衝山守烽堠官軍失於警備致虜劫掠其悉處軍法仍以此戒飭大同宣府等處守邊將士

○戊戌羅山王有熼薨王周定王第十三子宣徳二年九月封至是薨年二十一訃聞命有司治喪葬遣官賜祭謚悼惠王無子其妃張氏自經周王有燉以聞賜謚貞烈

○昏刻有流星大如雞彈色黃赤尾迹有光出紫微東蕃北行入勾陳

○己亥命行在禮部尙書兼華蓋殿大學士張瑛工科左給事中薛廣爲正副使持節冊沈陽中護衛百戶陳立女爲黎城王妃百戶楊斌女爲稷山王妃百戶鄭敏女爲沁水王妃潞城縣知縣黃珷女爲沁源王妃命秦隱長女洛南郡主配狹西布政司參議劉斌子名泰第二女韓城郡主配西安右護衛指揮何忠子灝第三女華陰郡主配狹西都指揮使李達子琛永寧王長女滎澤縣主配宣武衛士譚敏子學第二女考城縣主配祥符縣民雷和保安懷僖王第二女洛川縣主配西安中護衛千戶李忠子賢命名泰等俱爲儀賓賜之誥命

○是日虜寇入開平境殺掠獨石等處官軍人畜鎭撫張信百戶盧讓死之

○庚子敕陽武侯薛祿佩鎭朔大將軍印充總兵官武進伯朱冕充參將率領官軍防護運糧赴開平敕總兵官武安侯鄭亨都督譚廣各備牛車令官軍俱於宣府倉支運仍各調馬步官軍令都指揮曹儉指揮文弘廣李徽率領護送俱聽祿等節制

○四川雜谷安撫司番僧失剌江藏剌麻嚴藏等來朝貢方物

○行在戶部掌部事太子太師郭資等奏所議漕運便宜事先是敕工部尙書黃福同平江伯陳瑄議催運糧儲瑄等言江南民糧昔於淮安徐州臨淸置倉收貯令軍轉運赴北京後因官軍多有調遣江南之糧令民自運北京路遠違期有誤供給今淮徐臨淸倉廒猶存宜令江西湖廣浙江之民運糧一百五十萬石貯淮安倉蘇松寧國池廬安慶廣徳民運糧二百五十萬石貯徐州倉應天鎭江常州太平淮安楊州鳳陽及滁和徐三州民運糧一百五十萬石貯臨淸倉山東河南北直隸府州縣糧俱令運赴北京倉爲便又言運糧官軍多調發營造並下西洋等項各衛撥補皆老弱餘丁及有畏難而逃者又運糧至京因缺倉廒及少斗斛收受遲誤又連年催運軍船𨿽遣人采木修理然損壞者多民糧旣就近上倉減省其力請以明年爲始量地遠近與糧多寡如淮安上糧民船十抽其一徐州州十三抽一臨淸十五抽一給與官軍兼舊船運載若河道淤淺閘霸損壞卽時用工修浚然後移咨工部庶不稽誤上命行在戶部同尙書蹇義夏原吉楊士奇楊榮及六部都察院堂上官六科給事中議可否至是義等議除淮安倉收貯及河南山東北京郡縣糧如瑄所言外會計徐州倉可增糧二十四萬石臨淸倉可增七十餘萬石其官軍差遣者令各衛撥補並預定空閒倉廒增置斗斛江南民船量地遠近抽摘及浚河修閘俱請依瑄所奏從之

○行在戶部奏比年巨�富民並權貴之家凡有交易俱要金銀以致鈔不通行仁宗皇帝卽位之初欲通鈔法許官員軍民以鈔中鹽貪利者競以昏爛之鈔中納一人動計千引及支鹽發賣專要金銀鈔愈不行此皆圖利肥已欺謾朝廷乞捕中鹽之人追鹽還官仍治其交易金銀之罪庶革姦獘以通鈔法上曰此先朝權宜之政旣納鈔矣豈可復追鹽交易金銀罪亦未著勿究

○定軍官軍人調衛例時廣東都司奏大明律內軍犯徒流罪者杖一百調發充軍永樂中例凡邊塞煙瘴緣海諸衛所軍有犯杖一百不調而頑猾之徒恃此益肆或避差遣或挾私讐或緣貨財產業輒造誣詞挾制官府枉害良善甚者綁縛官旗非理淩辱肆無忌憚積習成風若不懲戒難於管束請自今軍卒有犯若因人連累及告已事或誤犯者依律斷決免調若事不幹已或有規避興詞妄告連及眾人或擅綁縳官旗人等所告涉虛應徒流者皆調庶使小人知戒上令行在兵部刑部都察院議皆請如所言凡軍應調者不拘地裏遠近仍調本都司極邊衛所餘丁別發充軍上曰法不可偏重若嚴於下而不嚴於上則下將有受其害者管軍官亦須禁約庶幾公平於是法司議軍官若害軍及抗拒上司不服差遣或因他事犯徒流者腹裏衛分調邊衛邊衛調極邊雜犯死罪依例降一等調用從之

○攺置保定府定興縣遞運所於縣治東初置於縣東南地狹隘車運往來不便有司以請故攺之

○辛丑賜四川播州宣慰使楊昇侄九成等鈔文錦彩幣表裏有差

○降行在兵部右侍郎曹本爲山西布政司右參政本初督稅糧浙江催徵頗勤然挾勢驕蹇惟務便已不卹下人道路側目且恣肆貪求有敕奏其罪者本還朝上切責之行在戶部奏本所督糧未完者多仍命往督至是有告本恃恩非法不攺前過遂降用之

○罷浙江按察司僉事王鉉爲民鉉居母喪受民白金幹縣官釋死獄論法當絞法司言新例應納米贖罪復職上以風憲官犯贓不可復罷爲民仍追奪誥命

○昏刻有流星大如雞彈色赤尾迹有光出北斗魁南行入亢五鼓有流星大如雞彈色靑白有光起參旗東行至濁

○壬寅定塌坊等項納鈔例初以鈔法不行命行在戶部議至是掌部事太子太師郭資等條列具奏請榜示中外一南北二京公侯駙馬伯都督尙書侍郎都禦史及內官內使與凡官員軍民有蔬果園不分官給私置但種蔬果貨賣者量其地畝果株蔬地每畝月納舊鈔三百貫果每十株歲納鈔一百貫其塌坊庫房店捨停塌客�貨物者每間月納鈔五百貫一驢騾車受顧裝載物貨或出或入每輛納鈔二百貫委監察禦史戶部錦衣衛兵馬司各一員於各城門巡督監收一船受雇裝載計其載料之多少路之遠近自南京至淮安淮安至徐州徐州至濟寧濟寧至臨淸臨淸至通州俱每一百料納鈔一百貫其北京直抵南京南京直抵北京者每百料納鈔五百貫委廉幹禦史及戶部官於緣河人煙輳集處監收一蔬果園並塌坊庫房店捨委監察禦史戶部官按月催收送庫有恃勢隱匿不報不納鈔者地樹船車房設俱沒官仍治其罪若其地不系種鬻取利牛車小車止載柴艸糧米及空船往回者俱不在納鈔之例上從其議

○遼東東寧等衛女直千戶朵羅不納等貢方物

○狹西岷州衛軍雷霖言岷州衛山口舊設關隘哨備用軍千五百人今多爲管軍官私役仍於岷州調集民丁五百餘人助軍巡守妨廢農業甚爲民患乞敕所司依舊例以軍哨備戒約管軍官不許私役若有死亡急補其闕庶使軍民各得其職從之

○癸卯順天府通州涿州霸州並東安武淸良鄕三縣各奏蝗蝻生命行在戶部遣屬官都察院遣禦史同往督捕

○甲辰四川雜谷安撫司故土官安撫曩卑孫阿惹貢馬

大明宣宗實錄卷五十五終

明宣宗章皇帝實錄卷之五十六

宣徳四年秋七月乙巳朔享太廟

○遣中官祭司門之神

○遣道士賫祝幣往命所在守臣祭歷代帝王陵寢

○丙午命行在工部增修天地壇齋宮後廬舍

○四川建昌衛土官指揮使安均遣把事張古剌撒馬兒罕回回打剌罕阿都剌等來朝貢馬

○順天府固安縣奏縣南吳家口堤岸爲水沖決三十餘步恐傷苗稼請用民修築從之

○丁未升行在羽林前衛指揮僉事昌英爲都指揮僉事

○命故金吾右衛指揮使李興子勝濟陽衛指揮同知麻榮子誠通州衛指揮同知李斌子信金吾右衛指揮僉事智海子寧施諒子祥各襲其職金吾右衛指揮僉事王敬老疾命其子瑀代○命交阯故都指揮僉事翟成侄珍借襲爲行在金吾前衛指揮同知時成子瑛廢疾上命待瑛有子可襲仍還之

○行在兵部尙書張本奏比者郎中嶽敏閱過大營及神機等營官馬一千一百九十五匹今止存七百四十九匹所報齒色驗敏所閱籍多不同顯有欺獘當究治之上曰亦聞有雇借應閱者悉非原馬令自首實免罪若馬死如數責償

○置給馬勘合時行在兵部尙書張本奏北京操備官軍數年領馬騎操凡一十七萬一千五百八十三匹除事故外今實存者五不及一蓋由關馬之時無官司印信文書故得重冒關領得之旣易遂不愛惜或私自交換及至點閱那移雇借作獘多端以致虧損數目不淸請置勘合發北京行太僕寺收掌每關馬一匹給勘合一道塡寫齒色年月日轉發五軍各衛並管隊者付領馬之人執以爲憑遇倒死等項備由陳告就勘合注寫明白限十日內親送北京行太僕寺比較應償者追視齒色附簿開﹤訁王﹥勘合與馬如前收領再有事故償給如例如領馬人有故馬與勘合宜從所管別付人收領如此人難欺獘馬無侵損上從之但命應償者仍赴禦馬監印烙然後給之

○巡按狹西監察禦史傳吉言比召�於寧夏中納靈州鹽糧每引米六斗視平涼等府中納者多一斗五升緣靈州地在極邊山路險遠費重利輕趨之者少請減輕且不拘米麥兼收又延安等府每歲供給秋糧因秋田不登俱以小麥或他物易米輸官勞費尢甚乞許止用小麥抵斗送納庶民糧易完軍儲亦足上可其奏○戊申上禦奉天門謂行在兵部尙書張本等曰在京軍旗爲數不少及有差遣皆言無軍不知竟作何用爾兵部宜差官同廉幹禦史六科掌科給事中查理明白以聞

○己酉行在兵部奏湖廣保靖軍民宣慰司舊有二宣慰一爲人所殺一以殺人今當死其同知副使僉事皆缺請命流官往治之上曰蠻夷之性難馴流官不諳土俗治之尢難必其同類乃能相安其令都督蕭授就土人中擇其素有恩信眾所推服可任用者具名奏來更令授從公選擇不可濫舉

○庚戌行在兵部奏錦衣衛帶俸百戶黃勝因匠藝得官今告老乞以子代職上曰武官皆由艱難積累所以傳之子孫然自開國之初從軍效勞今尙有爲旗軍者此以工藝一時蒙特恩果何勞而欲世官不允

○薊州守備都督陳景先奏請仍畱神機營放回官軍守備其在京操練者亦宜分班更代爲便上敕景先曰在京更代者已敕兵部從爾言軍士久在外者亦當均其勞逸

○辛亥四川鹽井衛故土官副千戶阿抄子昔並工谷西番頭目各坐等貢馬

○湖廣荊門州吏目黨厚本言今雲南交阯四川湖廣廣西五布政司一切庶務及番夷貢獻方物皆由湖廣歷河南有司供應人夫馬騾糧芻日不暇給且府州縣地之遠近民之多寡各有不同今襄陽宜城與南陽新野二縣民庶不過五六百家而供應如一江陵縣送荊門州荊門州送宜城縣山路崎嶇各遠二百餘里視江北一路馬驛其費倍之時當炎暑自朝達暮𨿽使縱轡疾馳亦不能及不得已則止於鋪舍人馬饑疲宿食不便乞如江北每六十里設一馬驛令法司遣雜犯絞斬及徒流人備馬遞送量罪輕重以定限期俟滿卽代如是則民庶有更休之便政令無稽遲之愆上命行在禮部會議行之

○壬子哈密回回打剌罕賽夫剌兀者左等衛女直指揮僉事柳溫哥等來朝貢方物

○行在戶部上戶口登耗之數上視朝退因語侍臣曰陏文帝時戶口繁殖財賦充足自漢以來皆莫能及議者以在當時必有良法後世因其享國不永故無取焉此未必然夫法存乎人理財國之大務若漢唐初間之法未嘗不善至其子孫或恃富厚力役頻興費用無度天下不能不凋敝若隋文克勤政事自奉儉薄足致富庶豈徒以其法哉秦法多非先王之制後世猶有存者亦未嘗計其享國長短也大抵人君恭儉國家無事則主齒日繁生齒繁則財賦自然充足又曰天下富庶致理之本民物凋耗兆亂之階使煬帝不縱其奢欲能謹守隋文之業安得遽至敗亡哉

○癸丑赤城管屯開平衛指揮方敏奏臣所守地正臨極邊數有聲息遣人飛報及其回還行在兵部不與腳力廩給道路艱難上諭兵部臣曰飛報邊警豈是小事而令徒步以歸是不達事體輕重自今悉如甘肅寧夏例與之

○巡按監察禦史劾奏開平衛指揮方敏備禦赤城恇怯畏懦不能練兵禦寇乃豫徙妻子於雕鶚以避之比寇至赤城殺掠人畜以去士卒莫有鬥志請誅敏以勵其餘上命姑宥之降敕責敏曰朝廷命爾領軍屯守正宜晝夜用心謹飭兵備使賊至無所得賊退則據險伏兵截殺之庶稱爾職爾乃怠棄邊務但知全軀保妻子使虜寇肆毒於邊如蹈無人之境論爾之罪萬死莫贖今姑寬宥仍封禦史奏章示爾宜省咎勉圖後效如再失機必殺不赦

○甲寅琉球國中山王尙巴志遣使臣謾泰來結制等奉表貢馬及方物

○乙卯監察禦史羅亨信言臣監收在京官員軍民鋪店課程及塌坊園�等鈔京師軍民輳集額課俱不按月納官及有鋪店積貨隱匿不報者又油坊磨坊甎瓦窯木植場皆未增課請今後課鈔過期不納者令順天府兵馬司催督私匿貨物者取勘各追罰鈔一千貫油坊學坊如塌坊之例除額課外別納鈔五百貫牛車納鈔一百貫小車二十貫其在外州郡城市多有豪猾軍民居貨在家一如塌坊或就船相與交易俱要金銀請遣官點勘居貨之家每房一間月追鈔五百貫又於各處河岸檢閘往來舟船載物貨者量地遠近盤貨多少每船百料追鈔或二百貫三百貫俱就本處有司收貯則內外鈔皆可通命行在戶部采其可行者行之務適中道

○總兵官都督僉事劉廣奏永樂中選調狹西都司及行都司隊伍馬五千五百於甘肅操備連年調用馬多倒死今止存一千一百每有差調不足於用若候追陪不無誤事今狹西甘肅二苑馬寺及甘州所買牡馬總一千六百有奇請於內簡選備邊從之

○丙辰廣東進白烏二行在禮部尙書胡濙具本入奏云考之瑞牒此皇上聖孝所感請率羣臣明旦上表賀禦批答曰祗敬祖宗恭養聖母皆職分當然何徳之有感瑞之云良增慚愧朕夙夜祗念祖宗付托之重懼弗勝負荷惟賴爾文武羣臣同心同徳贊輔不逮溢美虛詞非所樂聞其止勿賀○丁巳朝鮮國王李祹遣陪臣李中至等爪哇國王楊惟西沙遣使臣亞烈麻抹李添養等貢馬及方物

○戊午以明日中元節遣鄭王瞻埈祭長陵獻陵

○賜四川雜谷安撫司故土官孫阿惹番僧失剌江藏剌麻嚴藏遼東東寧等衛女直千戶朵羅不納等鈔彩幣表裏有差

○減寧夏鹽糧例凡狹西山西所屬客商每引納米麥四斗寧夏衛所五斗五升用禦史傅吉之言也

○己未命翰林院侍讀錢習禮修撰劉永淸爲應天府鄕試考官

○直隸河間府獻縣奏本縣柳林口堤岸爲水沖決計一十丈有奇水勢驟急奔注漫散長丰榮鄕三堤口等村渰沒軍民田苖乞命河間衛及有司發軍民協力修築從之○車駕臨文淵閣少傅楊士奇太子少傅楊榮論經史遂咨政務已而悉召諸學士及史官諭之曰國史貴詳實卿等宜盡心於是賜士奇等及學士以下鈔有差

○庚申賜四川建昌衛把事張右剌等鈔彩幣表裏有差

○行在虎賁右衛指揮使侯端奏指揮同知吳瑛荒惰不治事常不朝參惟日遊蕩酣飲上命行在錦衣衛執付法司治之曰前日指揮顧斌方以羣飲得罪此人又繼之國家費廩祿養此輩何用不治之無以警眾

○辛酉賜四川鹽井衛故土官舍人阿昔及工谷西番頭目各坐等鈔彩幣表裏有差

○靖江王母妃張氏薨遣中官賜祭命有司治葬事

○右軍都督府右都督髙成卒成遼東金州人初以騎士從太宗皇帝靖內難積功升右軍都督僉事永樂三年復升都督同知洪熙元年升右都督至是卒上遣官賜祭賜賻贈命有司治喪葬追封營山伯謚武毅

○夜有流星大如雞彈色黃白尾迹有光出羽林軍南行至濁

○壬戌賜兀者左等衛女直指揮僉事柳溫哥撒馬兒罕回回打剌罕阿都剌等四十人哈蜜回回打剌罕賽夫剌等三十四人鈔彩幣表裏有差○癸亥雲南八寨長官司故土官百夫長阿伯弟阿覺臨安府教化三部長官司營長阿宗等貢馬

○賜朝鮮爪哇琉球諸國貢使李中至等宴

○行在金吾左衛將軍千戶李春奏管隊指揮張三未經奏請擅收王榮李舟爲將軍令帶刀上直上命行在都察院同錦衣衛鞫之諭之曰將軍侍朕左右最系切要之人非經兵部奏請誰敢擅收唐太宗時長孫無忌入合忘解佩刀爲是勛親得免今此輩何人而擅令帶刀在朕左右必審問誰所指使縱是公侯大臣亦不貸

○甲子賜朝鮮國使臣李中至等琉球國中山王使臣謾泰來結制等鈔彩幣表裏有差

○行在都察院右都禦史顧佐奏舊禦史嚴暟等貪淫污濫欺公賣法臣嘗奏之已奉旨發遼東各衛充吏今暟潛逃至京上命錦衣衛執之○謫廣東道監察禦史沈潤充軍遼東初潤受土豪黃金五兩白金百兩文綺十匹出其殺人死罪事覺上命行在三法司鞫之潤引伏法司奏律應絞但事在赦前應杖上曰禦史朝廷耳目受重賂縱死罪是耳目蔽矣豈可輕貸其免杖發戍遼東邊衛

○乙丑封行在左軍都督府都督僉事金順爲順義伯右軍都督府都督僉事滕定爲奉化伯俱食祿八百石

○賜爪哇國使臣亞烈麻抹李添養等鈔及金織紵絲衣絹衣有差仍賜亞烈麻抹等冠帶命賫敕及彩幣紵絲紗羅歸賜其國王及妃命行在禮部遣人護送赴廣東就賜海船二艘以便其往來

○夜月掩昴

○丙寅貴州小平伐長官司舍人宋斌來朝貢馬

○給事中賈諒張居傑劾奏行在戶部郎中蕭翔等不理職務惟日挾妓酣飲恣樂命悉下之獄上謂尙書夏原吉等曰飲酒人之常情朕未嘗禁但君子當以廉恥相尙倡優賤人豈宜褻狎近頗聞此風盛行如劉觀輩尢甚每赴人邀請輙以妓自隨故此輩仿效若流而不返豈不大壞禮俗大臣者小臣之表也卿當以朕此言徧諭之

○昬刻有流星大如杯色靑赤起東北流三丈餘分爲二星後有一小星隨之行至西北沒

○丁卯廣東龍川縣民運降香千餘斤納京庫虧四十斤庫官奏請罪之仍責陪納上曰涉萬里水陸運載寧無虧損免罪遣歸

○夜有流星大如杯色靑白尾迹光燭地起輦道西南行至斗

○行在戶部奏都督滕定封奉化伯歲祿八百石請於北京支米一十八石八斗餘米四百八十一石二斗小麥三百石於南京兼支從之

○先是上命行在兵部遣官同禦史給事中查理京軍至是具實以聞請令各營分豁差遣等項名役置籍以防欺隱上然之兵部又奏大營五軍操備官軍先有事故或應選補或應退換管隊者徑自取放其間那移作獘及避重就輕者多以致軍數不淸隊伍不整今後遇有事故或三月或半年一次總督官具實奏補不許擅將操練已成精壯之人脫放及私下占役又中軍左右哨左右掖官軍多寡不同宜令總督官計議均分管領上皆從之

○虜寇殺宣府守神銃內官王冠時冠率官軍送內官海壽至龍門醉止田舍虜諜知襲殺之並殺千戶陳諒等掠牛馬而去事聞上遣敕責都督譚廣曰王冠擅出爾爲總兵不阻之致死賊手冠不足責爾老將也怠事如此過實歸誰特念舊勛姑寘不問自是當加飭勵毋蹈前失並敕大同總兵官武安侯亨薊州守備都督陳景先密雲都指揮蔣貴等警備仍戒飭各處內官不許自擅輕出時內官在邊者挾勢恣肆非總兵所能制上聞知故戒之

○己巳上謂行在兵部臣曰今後都督之子當襲指揮者能治事卽定注衛不能者令原衛支俸操練時兵部奏以都督冀傑子斌襲爲彭城衛指揮使治事因有是命

○占城國王占巴的賴遣使臣逋沙怕麻答等奉表貢金銀及象牙犀角等方物

○行在兵部尙書張本奏中外衛逃軍有自洪武永樂逮今二三十年勾取未獲者蓋因徵差等項或在衛所或在遠方死亡不明所管官旗不知的實亦有知而畏罪不敢從實呈報槪作逃逸行勾戶下有丁者先解無丁則杖限鄰里徒使平人無辜受害終無完期欲徧行天下所屬官吏軍旗人等從公保勘開豁如果不知下落曾經三次以上有司里長親鄰保結無者依故軍事例停勾仍具由造冊回報以憑覆勘定奪上從之仍命嚴戒所屬務令具實報來不實者罪之

○庚午行在禮部尙書胡濙言鄭襄諸王之國所給廚料宜依永樂中定例上閱其數謂濙曰每府再增羊豕各二十酒百瓶親藩之賜寧過於厚

○宣府總兵官都督譚廣奏指揮王林擅役守煙墩官軍出境捕鹿致虜寇逐蹤犯邊殺掠人畜上諭行在兵部臣曰王林等罪不可宥今械送京師罪之又諭翰林臣曰此亦廣號令不嚴戒飭不至致屢有失其降敕責之

○宥劉觀死罪謫其子輻遼東充軍令觀隨輻閒住觀爲都禦史貪贓狼藉敗壞憲紀小人恃以縱恣君子恆被挫辱蓋觀嘗爲嘉興知府郡民豪富者咸通貨賄及爲都禦史曲庇�郡豪彊得逞小民受抑時郡豪民馮本張謹等及常州王昶松江蔡琳陳莊等以殺人及彊奪人妻女侵盜官糧等事罪皆當死觀受黃白金動以千數羅綺不可數計陰庇佑之或援輕例贖罪或縱其逃逸得免時與行在刑部郎中許性禦史嚴暟李綸等及辦事官姚景彰楊大旺等交結謀議凡鬻重獄悉此數人所爲其子輻尢無狀與暟等相爲表裏各道禦史悉聽指使浙江姦民伍辰顧宗淳等皆犯死罪輻受其白金數百兩白於觀皆聽番異得免死輻之所得蓋與觀等輻貪淫狼愎靡所不至上初有聞猶以舊臣曲容觀及禦史劾奏其父子之罪備得實狀然後發之至是法司論觀斬罪輻應流上曰刑不上大夫觀𨿽不善朕終不忍加刑命以輻及其黨皆發遼東充軍俾觀隨其子居觀熟於法律臨事能斷但素無廉聲而愈久愈甚時論讙然謂壞法度者劉觀及其下獄公議稱快云

○監察禦史張衡巡按湖廣擅鞫武昌衛指揮又受罪人白金法司上其罪狀且言衡素與劉觀交結爲非上命追所受贓謫戍遼東

○辛未加賜鄭襄荊淮梁五王祿米時行在戶部奏鄭王襄王荊王淮王梁王受封時歲賜祿米各三千石鈔五萬貫今各王皆之國祿米宜仍其舊上曰諸弟初之國凡百所需未備其祿各歲給萬石○行在兵部尙書張本奏昨鎭守山西都督李謙言太原左等衛所收山西淸出軍士一萬五千七十六人已逃一千七百一十三人有旨令都察院移文將首逃者枷項示眾一月依律杖之並其家發甘肅充軍餘皆杖之復役若仍蹈前非治如前令其全家逃者全家起發惟自首者免罪收役此懲一戒百聖恩厚矣然臣慮天下無知之人不體皇上好生之徳頑惡不悛容隱如故宜令各處都司布政司按察司並嚴曉諭若三司視爲泛常許鎭守官及巡按監察禦史紏舉倘有遺漏一體究治上從其言仍令行在兵部都察院移文申飭俾咸知之

○壬申以任滿考最升江西布政司左參政史怡爲應天府尹工部營繕淸吏司員外郎張諒爲貴州布政司左參議山西平陽府知府謝瑾爲廣西按察使行在廣西道監察禦史周泰亨爲湖廣按察司僉事降順天府尹郭良爲山東布政司參政廣東布政司右參議蕭庭玉爲福建市舶提舉司提舉四川按察司僉事李淸爲眞定府通判良以寬縱廢事庭玉以嘗犯杖罪淸以受賄𨿽會赦皆降用黜行在監察禦史鐘量爲泰和縣知縣遊奎爲歸安縣知縣以都禦史言量狠戾奎柔懦故黜之

○命故金吾右衛指揮使聶忠弟恿燕山前衛指揮使張善子旺燕山右衛指揮使張山子能襲職金吾左衛指揮同知司存老疾命其子英代

○命指揮曹泰鎭守彰徳

○癸酉敕薊州守備都督僉事陳景先曰聞山海衛關口至廣寧前屯衛髙嶺驛六十餘里山木深密正當衝要其西北接劉家等口並大寧路道正虜寇出沒之所自今公差往來之人當視事緩急量遣官軍護送庶幾無虞

○甲戌遼東總兵官都督僉事巫凱奏緣邊地方分置官軍瞭望巡邏素有定規比者曹莊沙河諸處數有虜寇竊發殺掠人畜臣親率軍巡邊申嚴警備其都指揮李信指揮千百戶於昭等怠於防閒以致失機皆當問罪上命行在都察院遣禦史一人往治之復敕凱及掌遼東都司事都督僉事王眞曰李信等失於防禦爲寇所乘已遣監察禦史究治爾等平日號令不嚴以致部屬懈怠亦安得無罪自今宜嚴約束使邊備監固庶蓋前愆

大明宣宗憲天崇道英明神聖欽文昭武寬仁純孝章皇帝實錄卷之五十六明宣宗章皇帝實錄卷之五十七

宣徳四年八月乙亥朔

○丙子命行在工部右侍郎羅汝敬都察院左僉都禦史李浚大理寺右少卿傳啟讓鴻臚右寺丞焦循郎中趙新胡添祺員外郎張鑑吳傑往蘇松浙江江西等處督運糧賦汝敬等陛辭上諭之曰比來有司徵收多獘輸納違期今命爾等往督之催科當戒苛刻持已當加廉愼無效曹本所爲也

○丁丑遣北京國子監祭酒貝泰釋奠先師孔子

○命鄭王瞻埈之國鳳翔襄王瞻墡之國長沙荊王瞻堈之國建昌淮王瞻墺之國韶州梁王瞻垍之國安陸

○鄭府等府官左長史王瀹等一百八十九人從王之國陛辭賜鈔有差

○戊寅祭大社大稷○行在翰林院學士沈度奏臣年七十有三筋力衰微不堪任事乞賜臣骸骨還鄕裏上諭行在吏部尙書郭琎曰度誠謹皇祖眷之彌厚今𨿽老精神未衰亦不可煩以事但令居京食祿免朝參有召則入

○己卯增築山西偏頭關煙墩二十六所從鎭守都督李謙所奏命於山西平陽等衛所新淸出軍士內取三千人並各衛所軍余相兼用工行糧於附近有司支給

○行在禮部奏太常寺卿兼翰林院學士楊溥母太淑人卒上命遣官賜祭視武臣二品例賜米五十石功布五十匹仍命有司治葬

○行在兵部奏大同左等衛神銃手別無指揮管領操習欲令總兵官斟酌各衛神銃多寡選官專領不許別差其各衛神銃手宜令籍記遇有更代從守銃內官同總兵官選補若老疾得代者俱畱隨營從之

○庚辰賜貴州小平伐長官司舍人宋斌等雲南八寨長官司故土官舍人阿覺等臨安府教化三部長官司營長阿宗等鈔紵絲紗羅絹及羅絹衣有差

○辛巳修北京國子監大成殿前兩廡

○爪哇國王楊惟西沙遣使臣亞烈龔以善等貴州安順等州土官同知阿寵遣把事阿開等貢馬及方物

○命右春坊右庶子兼翰林院侍讀學士王直侍讀李時勉爲順天府鄕試考官

○狹西按察司奏鞏昌衛指揮李斌以軍屯牛易馬給軍而乾沒十八匹請罪之上謂行在都察院臣曰馬𨿽軍中所用牛亦耕屯所急無牛則農事廢軍食缺可假此爲名以自利乎命逮治之

○浙江海鹽縣耆民奏本縣歲徵馬艸一十二萬包輸京師舟涉江海運載艱難往往於近京之地市納乞如永樂間例遠縣馬艸每包折米或料豆五升如秋糧上倉於近京州縣每糧五升徵艸一包爲便命行在戶部議

○壬午賜占城國使臣逋沙怕麻答等鈔彩幣表裏金織紵絲襲衣絹衣有差仍命賫敕並錦繡紗羅賜其王及妃

○北京行太僕寺奏今年金吾等衛順天等府孳生馬騾駒凡五萬五百七十四匹

○癸未命岷州衛指揮使王永復任綏徳衛初永自延安調綏徳鎭守河州都督劉昭以岷州地連生番所任指揮不能奉職城垣不修糧儲出納不明永勤謹有才略遂奏徙岷州至是綏徳州奏州境臨邊時有外警舊所任指揮多是幼官襲職不諳邊務欺獘日滋彊者淩弱自永來蒞事號令整肅軍民安業邊境無虞今調岷州軍政廢弛前獘復作乞還永以慰人望上謂尙書張本曰永之恩信旣行於彼宜還之岷州當別擇人

○行在戶部奏順義伯金順歲祿八百石請於南京倉米麥兼支上命就北京倉給之不爲例

○行在兵部進勾軍條例先是遣官淸理軍伍定例十九條至是復增例二十二條通前奏請頒行一勾軍之人務在簡擇遣人不許泛遣孤單無籍之徒一新勾軍士依宣徳元年四月榜例限以半月收幫月糧兩月葺理居室俟其安定方許役之若官旗不遵生事虐害者在內監察禦史在外巡按禦史按察司及鎭守官巡察軍吏總小旗就便擒治官奏聞區處其舊降榜文都司衛所刊置公署永爲遵守一存卹軍士依宣徳四年二月敕每軍一人免本鄕戶下一丁差役如在營有餘丁亦免一丁令得專一供給資費一勾軍違限二年以上者官追奪其俸旗軍就於戶下選丁補伍再限一年之內以所勾軍數赴部覆報過限不赴部者全家起調別衛舍人餘丁戶下亦如之正犯人所屬衛所捕執如官吏容情不捕者一體治罪仍依榜例許巡按禦史按察司捕解一勾軍須塡給勘合遣人其所屬衛所不許擅以關牒批帖徑行有司勾擾違者許所在官司擒解赴京如職官奏請擒問一所勾軍有殷實之家本身及戶丁精健者不行乃賂官吏以所買軟弱家人小廝及義女女奴之夫冒名代者又有姦民私通軍士變亂版籍以戶丁過房典賣招贅爲婿影射徭役者悉許攺正男女歸宗否則官吏依律坐罪本戶全家調發別衛代者就於本衛補伍如正軍果無戶丁方許以少壯義子及同藉女壻補之仍禁約有司自今勾解軍士務須選應繼壯丁不得容情作獘違者一體治罪一諸處軍戶應繼壯丁有懼爲軍故爲傷殘肢體者許鄰里擒首全家發煙瘴之地充軍一凡有陳告父兄子侄往年充軍逃逸獲斷調發及年久歇役勾發別衛者本鄕又勾戶丁補伍果無他故許令轉達兵部覆勘開豁重勾戶丁就遣還家待補見充軍伍一凡有陳告本戶舊屬民籍止與故軍同名姓冒勾補役者許稽考逐年黃冊果無相關就爲分豁仍取正軍應繼戶丁補伍如正軍戶絕挨無名籍轉達兵部覆勘開豁其同名姓已到衛所食糧三年以上者不許一有族屬疏遠及異姓人舊爲同籍後乃分戶如以罪充軍在分戶之前宜將舊同戶之丁解補在分戶之後止許於有罪人戶下勾取其有聞親屬有罪充軍懼及於己妄爲文憑作分戶在充軍之前及祖孫父子分居並充軍食糧年久者不許一同籍父祖伯叔兄弟生前各自充軍今有故勾取盡本房之丁解補無則他房有三丁以上者勾取補伍不及三丁者以其本房無丁緣由轉達兵部開豁一同戶有兩軍三軍在各衛者或闕壯丁止有幼丁二人宜俟出幼轉達兵部定衛以一丁充軍一丁待補余衛開豁一招募諸色軍士如舊嘗全戶充軍有故今悉依數勾補宜先以一人解發卻通以實有戶丁具報兵部議擬奏請處分一正軍在營者有壯丁就收補伍不許於本鄕勾取如已在勾有司卽核實覆報本衛以在營之丁收役不許違例勾擾一義男女壻代義父妻父之家爲軍者有故止許於義父妻父之家勾補如屬逃逸通責限擒捕或義父妻父之家戶絕轉達兵部覆勘開豁不許於義男女壻之家一槪勾擾一已故軍戶止有一丁年七十以上或篤廢殘疾不堪者核實覆報不必起送官吏人等不許因緣爲獘以非老疾之人妄報脫免違者論罪一有自小過房與人爲子爲壻者各家俱屬正軍無丁止過房子或女壻一人在則宜以義父妻父之家爲戶絕開豁存過房子及女壻待補其親父之家軍伍如親父之家屬民籍仍令補其義父妻父之家軍役一官員軍民之家有家人義子女壻之類自願充軍者有因已事充軍者有故止於其人本房丁內勾補如本房已絕轉達兵部覆實開豁不許一槪混擾一僧道坐事充軍者依洪熙元年二月事例有故者不勾丁仍轉達兵部開豁一故軍戶丁止一丁或爲僧道者其出家給度牒如在未充軍之前者轉達兵部覆實開豁如在已充軍之後仍發充軍一故軍戶下止一丁充生員起解兵部奏送翰林院考試如有成效依例開豁否則仍發充軍一自今所勾軍士如有丁盡戶絕及山後諸處人挨無名籍之類的實無勾者軍衛務稽考各軍從軍緣由遣人同有司官吏裏老人等挨勘至再三無勾保結申報軍衛有司各仍造冊備寫各軍來歷根因並再三所遣之人及申報官吏人等姓名通以無勾緣由轉繳兵部以憑開豁如所該官吏推調遷延展轉泛塡勘合虛文擾害及勾軍之人妄指平民者罪之又奏自今逃軍每三月或半年一類勾死亡及殘疾者歲一類勾皆從之

○薊州守備都督陳景先奏六月淫雨山水泛漲山海永平薊州口外長城欄馬石墻及建昌諸營山海永平諸衛城垣皆頹塌上謂工部臣曰口外城墻及諸營堡俱邊防要切就令景先卽督官軍修之之其餘城垣當修者工役繁重待農事畢以旁近民夫並力爲之

○都指揮使李昌坐受賕贖罪昌掌山海衛逼取度關商人財物事覺行在都察院論徒罪都禦史顧佐言昌老應贖上從之因嘆曰昌爲國大臣𨿽得贖亦可恥古之君子皆愼晚節昌武人烏足知此

○乙酉擢全椒縣儒學教諭杜琮寧陽縣儒學訓導孫純黃州府儒學訓導李縉大理府儒學訓導趙本南安縣知縣張鑑進士林英曹南陳質達旺劉濱劉敬俱爲行在監察禦史琮河南道純廣西道縉狹西道本浙江道鑑貴州道英四川道南福建道質廣東道旺交阯道濱敬江西道

○命太監楊慶等率神機營銃手往薊州永平山海等處同都督陳景先備禦一切軍務必與陳景先計議而行不許偏執私見誤事

○丙戌命故金吾左衛指揮使張馬家驢侄蠻子指揮同知乃兒不花侄乃顏帖木兒羽林前衛指揮使岑失剌侄火帖木兒濟州衛指揮同知惱歹弟巴答燕山前衛指揮同知忙該侄買來的金吾右衛指揮同知加忽歹孫完者不花俱襲職

○設河州衛陰陽醫學從守備都指揮劉永請也

○總兵官陽武侯薛祿等還自開平

○丁亥上諭行在六科給事中曰朝廷置給事中所以出納命令封駁章奏關防百司之獘而朝政闕失庶官賢否民情休戚皆得言之非其他職事比也祖宗時愼重用人其有敷奏詳明蒞事勤敏智識優長有補於政治者皆不次用之朕嗣承大統期於庶政修和尙賴左右侍臣之助古之士君子力學養徳得君而用之莫不建功於時施澤於民流芳於後爾等受職有年諳達憲章尙思委任之重夙夜在公庶幾朝無失政官無廢事不惟國家有賴爾亦有聞於悠久其懋勉之

○敕諭行在錦衣衛指揮鎭撫及千百戶曰朝廷委爾等以心腹凡機密事務獄情輕重必須謹愼嚴密纖毫毋泄乃爾等職分所當爲若泄漏機務走透獄情而與外人交接是不知有朝廷矣近者紀綱等不遵國法往往詐傳敕旨擅作威福顚倒是非泄漏機密重事暗結人心一旦發露殺身亡家皆爾等所親見今復效其所爲獨不念禍及身家邪已往之愆姑置不問自今常加警省無負朝廷以保祿位如或不悛國有常憲朕不爾貸

○湖廣都司奏百戶孫淸往茶陵等縣捕彊賊蕭彥眞等淸至安仁縣與安坪鎭巡檢陳監率兵同捕賊拒敵殺傷官軍五人淸被執上命總兵官蕭授同三司官捕之

○己丑宣府前衛指揮章容私役軍二人出境采木營私居爲寇所殺而掠其所乘官馬巡按監察禦史李笴請治容罪上曰邊關謹防出入乃私令人出境寇至又不知容之罪豈止私役命治之如律

○直隸安慶府潛山縣知縣兪益言洪武初凡遇正旦等節在外大小衙門慶賀禮儀俱行舞蹈山呼十四拜禮後來惟五品以上衙門進表之日行此禮至節日上於露臺上設香案告天祝壽行九拜禮固是定制緣五品以下不進表衙門尙多亦止行九拜禮臣下之心皆有未安宜仍舊行舞蹈山呼十四拜禮庶展臣子至敬之心從之○庚寅兀剌忽等衛指揮僉事者龍加四川昌州長官司土官長官阿壽遣把事阿苴等來朝貢馬

○賜貴州安順州把事阿開等鈔彩幣表裏紵絲襲衣有差

○贈兵部尙書陳洽少保謚節湣洽常州武進人博覽書史謹敏有才識洪武中爲兵科給事中進吏部郎中太宗皇帝嗣統之初升本部侍郎攺大理卿命將交阯洽參贊軍事兼總兵餉交阯平承制稽考將士功過及授土官職事裁決如流靡或不當是時初置郡縣尙書黃福兼掌布政司按察司事與洽葉謀創立規制福政尙寬大加意綏撫若選才授能咸當其任多洽之明是以新附之民莫不悅服洽還朝升兵部尙書後仍往交阯葉贊總帥軍事洪熙元年召福還洽代福兼掌布政司按察司仍贊軍事夙夜勞勤土人歸之後因內官馬騏苛徵暴斂毒痛其人總戎及洽咸不能制黎賊因之倔彊及攻交阯城我師敗之洽同總兵官王通率兵分道擊賊戰於寧橋洽奮身與敵力不支被執不屈極口罵賊而死軍民慟之事聞上惻然謂侍臣曰大臣以忠殉國一代幾人命行在禮部議贈典贈洽榮祿大夫少保謚節湣遣官卽其家賜祭而官其子樞爲刑科給事中

○浙江道監察禦史宋準奉命盤糧至金華娶妾又索府官白金及私通民婦事覺妄奏求免行在刑部以所犯在赦前但坐奏事不以實應徒上曰顧佐已劾此人貪淫無恥其追所受贓杖之發戍遼東

○辛卯有獻兵書者上因與侍臣論用兵上曰古之用兵者卿等試言其一二侍臣對曰昔趙括少學兵自以天下莫能當及爲將以四十萬眾敗於秦此不知合變曹操得孫武之術及其破荊州乃驅北方之人遠涉江湖以八十萬眾敗於吳此驕之過諸葛孔明知古陳法以爲足以取天下然相持數年魏人不敢決戰而孔明亦不能成功用古法誠難矣上曰霍去病不學孫吳而伐匈奴功嘗居多由是觀之用兵制勝方略存乎人又不在拘古法也上又曰兵法世稱孫武武止於彊霸曹操亦終不能取吳蜀所謂桓文之節制不能敵湯武之仁義者是已

○賜爪哇國使臣亞烈龔以善等四十六人鈔紵絲紗羅彩幣表裏及金織紵絲衣絹衣有差仍賜龔以善冠帶

○壬辰監察禦史李笴言今北京文武官及軍民園圃店捨舟車俱令納鈔人皆以鈔爲重在外浙江江西山東山西河南狹西等都司及屬衛並直隸衛所武官與各處鎭守內外官多占田地耕種栽植蔬果動千百畝俱無糧稅請令按察司巡按禦史勘實每田一畝歲納鈔三十貫蔬地每一畝果樹每十株歲納鈔五十貫隱匿及倚勢不報者治罪其地畝入官則在外之鈔亦流通矣命行在戶部議

○監察禦史張駿等劾奏陽武侯薛祿以更番操練爲名擅調山海等處守關士卒至京致邊防不固請罪之祿聞奏叩首服罪上命宥之

○甲午監察禦史陳祚奏揚州府邵伯閘壩舊設官二員民夫二百三十人置盤車挽過舟船今髙郵湖堤及儀眞瓜州壩岸髙固河水積滿舟經邵伯皆是平流閘壩官夫盡爲虛設而白土�答河上通邵伯下注大江凡直隸蘇松常州及浙江諸郡公私舟楫以孟子河至瓜州江濤險惡多從白土�答河往來然河旣淺狹且有不平之處若遇少水未免艱阻如以邵伯閘壩官及夫移於白土�答河稍加﹤鋶﹣釒﹥浚又置閘積水以通浙江蘇松之舟實爲利便上命行在工部勘實果利便則從之

○乙未祭太歲風雲雷雨嶽鎭海瀆山川等神

○遣官祭旗纛之神

○河南右布政使蕭省身卒省身江西泰和人永樂初科進士預修永樂大典授刑部主事蚤暮勞勤而廉介自執上官材之仁宗皇帝監國進郎中歲餘超進河南右布政使時河南仍歲旱蝗省身一務寬卹郡縣承風民用安之每事存大體略小過吏民服其長者洪熙元年考最例給誥命省身自陳父年八十餘願以給父上嘉而從之封其父如制後有應給誥敕願先給親者皆援省身例而得省身有雅量能容人過而不能自容其過每有小失輒赧然面赤而圖攺焉人以是多之卒年五十○昏刻有流星大如雞彈色靑白尾迹有光出尾東南行入羽林軍

○丙申上諭行在禮部尙書胡濙曰祖宗時文武官之家不得挾妓飲宴近聞大小官私家飲酒輒命妓歌唱沈酣終日怠廢政事甚者畱宿敗禮壞俗爾禮部揭榜禁約再犯者必罪之

○行在兵部奏宣徳三年應天等府孳生馬騾駒七萬六千三百七十三匹例應今年遣官印記命應城伯孫傑往蒞之

○湖廣永州府寧遠縣有逃卒李帥集逃民百餘人妖言惑眾謀爲不軌縣官以聞上命總兵官都督僉事蕭授同三司捕之

○狹西臨洮衛儒學生員張敍言國家設預備倉積粟以防水旱有益於民甚大比典守者以粟給民不以時徵還官或侵盜爲己用甚至倉廒多爲風雨摧敗一遇饑饉民無所仰乞令有司查究原儲糧數及未還官者徵收入倉庶使國有蓄積民無饑餒從之

○丁酉夜有流星大如雞彈色靑白有光起天苑西南行至濁

○戊戌上念趙王髙燧別久致書遣太監袁琦送金織文綺紗羅袍三襲

○遣給事中楊鼎武達王瑩張居傑往山東河南山西順天等府選附近衛所淸出帶操軍士通一萬人赴京專事更直守衛以親軍內多老弱故有是命

○宥都督同知徐甫罪甫掌四川都司初有告其杖殺人者按察司請罪之上令甫具實以聞至是甫言軍丁運糧赴松潘中路棄糧而逃又有軍逃三次者皆捕至臣愚忿其違法各杖四十瘡潰而死實臣之罪上謂右都禦史顧佐等曰軍𨿽應杖致之死則不應今姑宥甫其移文戒之勿再犯也

○己亥命駙馬都尉趙輝行在吏科給事中富敬爲正副使持節冊北城兵馬指揮謝眞女爲伊王妃行在尙寶司卿張信兵科給事中金文英爲正副使持節冊南城兵馬副指揮許璘女爲潞城王妃和陽衛百戶羅暹妹爲山陰王妃朔州衛千戶蕭宗女爲襄垣王妃北城兵馬副指揮郭定女爲靈丘王妃封代王第四女爲鄕寧郡主配大同左衛指揮範瑄子欽命欽爲儀賓賜以誥命

○昏刻有流星大如雞彈色靑白尾迹有光出五車東北行至濁

○庚子土魯番城國師把剌馬剌失裏亦力把裏回回把剌罕馬黑麻哈非思等來朝貢馬

○行在翰林院侍講髙榖光祿寺丞陶瑹親喪服闋行在吏部以聞皆命復職

○陽武侯薛祿奏口外架炮旗軍有自陳五年不代不勝其勞者事下行在兵部議兵部言自今邊境架炮守墩旗軍宜令或一二月或三四月皆選精壯者更代仍籍記姓名庶有稽考仍從總兵官選官提調不許徇私違者治罪從之

○孝陵衛軍潘阿回母因醉呼婦索茶婦無茶飲以湯姑怒箠婦婦趨避遂告婦詈已刑部當婦死罪婦固稱冤且引鄰里爲證鄰里至皆言婦冤而始亦慚悔自陳實妄告上命釋之因笑曰求茶得湯亦何不可而遽欲殺之爲婦亦難矣官府每爲人解忿邪

○昏刻有流星大如雞彈色赤尾迹有光出貫索西行丈餘光大如杯入濁

○辛丑賜兀剌忽等衛指揮僉事者龍加等四川昌州長官司把事阿苴等鈔彩幣表裏及紵絲襲衣有差

○遼東總兵官都督僉事巫凱奏近虜寇三犯邊𨿽調官軍追捕前後被其殺傷者二十餘人被掠者八十餘人馬牛一百六十其失機都指揮鄒溶及指揮千百戶等三十六人皆當罪之上命監察禦史同錦衣衛官往責溶等死罪狀罰俸有差其守備巡哨應接應而不接應者加杖悉復職守備再犯不宥

○壬寅巡按貴州監察禦史吳訥言貴州所設各馬驛路通雲南往來者多驛丞凡考滿赴京往來動經二年土官衙門多委土人總甲署事驛夫被害馬皆瘦損有妨傳遞乞依雲南事例驛丞三年一次赴布政司考核九年通考給由赴京爲便從之

○濟川衛指揮僉事張諒自陳老疾命其子興代

○江西按察司僉事髙第坐贓罪罷爲民初巡按禦史奏第貪贓行在吏部尙書郭琎言其經敕例應攺調上曰爲風憲尙受贓使居他職豈不尢甚罷爲民○癸卯彭城侯夫人仝氏卒訃聞遣官致祭賻夫人追封彭城侯張麒之配今太皇太后之母也世居興河郡爲大族後徙永城考諱善仕元爲管軍萬戶夫人歸張氏秉恭儉篤內行洪武中麒授兵馬指揮夫人封安人麒後升昭勇將軍指揮使安人進淑人麒卒追封彭城伯淑人進封夫人麒加彭城侯進封侯夫人卒年八十八上篤親親屢遣官致祭賻贈加厚命行在工部治喪葬

○下太常少卿徐善淵獄蓋同官發其穢行上曰此不可以奉神明遂下錦衣衛獄

大明宣宗憲天崇道英明神聖欽文昭武寬仁純孝章皇帝實錄捲之明宣宗章皇帝實錄卷之五十七

明宣宗章皇帝實錄卷之五十八

宣徳四年九月甲辰朔

○乙巳雲南羅次縣煉象關巡檢司土官巡檢李俊等來朝貢馬

○丙午遼東總兵官都督巫凱奏海西野人女直數有寇邊者請發兵討之上曰夷狄寇邊固當誅然諭之不從而後誅之彼將無悔遂遣敕諭之曰爾等野人女直受我皇祖太宗皇帝大恩積有年矣朕卽位以來上體皇祖之心加意撫綏屢敕邊將毋肆侵擾俾爾等安生樂業有來朝者皆量授官職賜賚遣還朝廷之恩厚矣今聞尙有不知感激思報屢寇邊境者此愚之甚也蓋其所得甚少不知召禍甚大非全身保家之計今邊將屢請發兵剿捕朕慮大軍一出玉石難分良善之人必有受害者玆特遣人賫敕諭爾宜互相勸戒約束部屬各安爾土朝貢往來相通買賣優遊足給豈不樂哉若仍蹈前過恣意爲非大軍之來悔將無及

○丁未吉河衛指揮木刀兀溫河衛指揮阿哈出察剌禿山衛指揮咬禿建州衛指揮卜顏禿亦馬忽山衛指揮伯成哥乞忽衛指揮亦哈者帖列山衛指揮剌塔等來朝貢馬及方物

○戊申升狹西左布政使周璟正二品祿以九載任滿故也

○鎭守甘肅太監王安奏請運彩色三梭布十萬匹於甘肅市馬行在戶部請市於蘇松二府上曰近來稍有買辦州縣假公營私百倍擾民方欲禁革此獘豈可復擾之止於京庫減半支去

○己酉朝鮮國王李祹遣陪臣權蹈等來朝貢方物

○初戶部尙書郭惇言軍民工匠執役於京者月支糧賞所管之人或造冊增減或重復冒支侵刻入已請革其獘上命遣監察禦史主事閱其案牘以聞至是監察禦史任祖壽主事彭眞等言有已逃亡而冒關者有已支而不給散者有重複姓名不明者管工官吏計五百三十人皆當逮問上謂惇曰每聞軍民工匠有饑者朕謂月皆給糧安得饑今知有此獘不可不治其重復關支及冒支並支而不散者俱送法司鞫問文冊不明者姑記罪罰俸半年

○巡按河南監察禦史嚴烜言各都司堂上掌印官鎭守城池及諸軍衛責任不輕其中有歷練能幹者乃以公事差遣他官任事不能周知前後抵牾乞敕兵部移文各都司及衛所常畱能幹官一員在任如此則事不廢弛又言各都司及衛所武臣有年老力衰者猶在任治事至犯法則止收贖及有差遣則稱老疾不惟虛靡俸祿抑且有誤軍政乞敕兵部移文各都司及衛所有年老者令其子孫代職任事如此則官無曠職上是其言

○庚戌廣西總兵官都督僉事山云言廣西地闊寇發無時遇有徵哨馬力不足請如舊選衛所有丁力殷實旗軍買馬騎操以備調用而免其餘丁二人差役以助正軍又言貴州都司調至廣西操備官軍分作兩班一年一更今廣西各處猺獞爲寇擬進兵剿捕而寇多軍少請令貴州分政官軍暫畱並力徵剿候來春更代上皆從之

○辛亥復書伯王濟熺令於平陽建家廟濟熺晉恭王長子也永樂中爲諸弟所構廢爲庶人仁宗皇帝復其王號稱兄王上卽位稱伯王初濟熿削爵晉國廢濟熺請歸太原奉晉恭王祀上復書曰春秋祀祖考子孫報本追遠之道不可闕者然父子祖孫一气也子孫之所在卽祖考之所依惟其气之相感豈拘乎地哉往者濟熿棄忠背孝得罪祖宗黜其爵位是時恭王之靈必依伯王父子此必然之理故得恭王遺像卽令送平陽伯王父子當作家廟以奉祀不意迨今尙未有廟如必以舊廟爲神靈所棲昔皇祖旣建都北京亦作太廟於北京此考古禮而爲之天理人心之正也伯王今宜就平陽作家廟以祀恭王若恭園享堂損壞亦當修葺以盡孝子順孫之道

○遣將出塞燒荒先是每於冬初命將率兵出塞燒艸名燒荒蓋防虜南向且耀兵也至是守大同武安侯鄭亨守宣府都督譚廣守寧夏寧陽侯陳懋等各遣人奏宜及時發兵出塞上曰燒荒固常例師行不可不謹遂敕諸將肅部伍嚴號令毋或怠忽爲虜所窺

○設順天府鄭家莊馬坊倉置大使副使各一員

○土魯番城都指揮僉事愛鬼著兒等來朝奏願居京自效賜金織襲衣彩幣銀紗綿布鞍馬仍命有司給房屋器皿等物如例

○宥都指揮僉事李敏罪初敏備禦義州不設守備致虜入境殺掠人畜行在都察院論杖一百發戍邊上命姑宥之令戴罪復職造船運糧赴海西

○夜有流星大如雞彈色赤有光出紫微東蕃西北行至北斗魁

○壬子重陽節賜文武羣臣宴旣又特賜太師英國公張輔及文武大臣三品以上及學士宴加賜禦制詩一章有啟弼亮功之句又命中官宣諭皆醉而歸

○察剌禿山衛指揮僉事咬禿來朝奏願居遼東安樂州賜金織襲衣彩幣鈔布仍命遼東都司給房屋器皿等物如例

○大理寺卿胡槪奏應天蘇松等府並浙江屬縣永樂二十年至洪熙元年稅糧馬艸民有負欠者皆因貧困乞折收絲綿等物上命行在戶部如槪言斟酌折收不可損民於是戶部議奏絹一匹準糧一石二斗綿布一匹準一石薴布一疋準七斗絲一斤準一石鈔五十貫準一石綿花絨一斤準二斗鈔五貫準艸一束從之

○癸醜行在兵部尙書張本言近承聖諭腹裏郡縣所取軍士其地方相離二千里以外者令於附近衛所收操山東河南與直隸順天等處所收軍士見有選在親軍衛分守衛上直者內有邊衛之數無從撥補請自今內外衛所旗軍有犯偸盜等罪及彊盜家屬二次逃軍與軍民官吏人等犯該充軍者各照南北地方發遣除緣邊緣海衛所旗軍依律斷遣官吏人等就於本處充軍其腹裏地方以近就近發於邊衛補伍移文內外諸司遇有此等在京並直隸送部定衛在外暫收本處帶操開報所屬上司每歲終本部遣人照所定地方衛所起調其逃軍亦解所定地方收役系邊衛者仍送原衛並以所擬發南北地方開具以聞上曰犯法當充軍者定地方發遣固是但遠近不同貧者必逃其在外者止於附近衛所收操逃軍則令還原衛

○掌岷州衛都指揮僉事後能奏臣祖後朵爾只初爲岷州宣慰司土官同知洪武初歸附除岷州衛指揮僉事父後安襲職被召至京攺大寧右衛從徵討戰歿臣又自立功授指揮使宣徳二年以土官還岷州徵松潘有功升都指揮僉事掌岷州衛事土官例無俸給臣父祖舊有田地房屋水磨今悉爲人占據乞令還臣以代俸祿上諭尙書郭惇曰古者公卿有圭田免其租稅使耕以自給今文武官皆有廩祿代耕而土官無俸固當給田土況是其父祖舊業其卽移文有司悉令還之

○夜有流星大如雞彈色赤有光出南河東南行至濁

○甲寅把忽兒河衛指揮僉事阿隆加撒只剌河衛指揮僉事者令加弗提衛指揮僉事速木哈忽石門衛指揮僉事鎖那等來朝貢馬及方物

○放南北兩京國子監生年五十五以上學無成效及老疾者姚哲等二百五十三人還鄕爲民

○山東按察司僉事李﹤氵亟﹥抑買民物爲副使童貞所劾上曰風憲不務操守是不知恥無恥之人豈可用其罷爲民

○乙卯升行在監察禦史朱理爲河南按察司僉事裴俊爲湖廣按察司僉事擢進士張僉舒顗羅澤宋原端李敏爲南京監察禦史僉四川道顗廣東道澤浙江道原端雲南道敏福建道復王黼漢中府洋縣知縣升從六品祿以任滿其民奏乞畱之故有是命黜廣西道監察禦史田原慶爲銅梁縣知縣以都禦史言其不任職也

○北京國子監助教王仙言學古入官忠孝爲本重祿勸士寵命爲先稽諸古昔九品官人之法自三載至於三考明者咸有進秩幽者各有降黜由是百工惟時庶績其凝唐虞成周之世用此道也欽惟聖朝稽古建官考課得宜勸懲有道伏睹諸司職掌凡在京五品以下官已實授者三年考滿卽給誥敕封贈永爲成規今國子監博士助教從八品三考任滿稱職止加從七品俸俾之復職散官仍舊及至六考任滿稱職又不加俸升用老於學官情實可憫乞如諸司職掌賜應升從七品散官敕命仍掌博士助教事得承顯父母之恩當益勵忠孝之道又言學校教養人材固當講習經史進修徳業至於書數之學亦當用心近年生員止記誦文字以備科貢其於字學算法略不曉習旣入國監歷事諸司字畫粗拙算數不通何以居官蒞政乞令天下學校生員兼習書算從提調正官按察司巡按禦史考試庶幾生徒才可致用上謂行在吏部臣曰其言皆有理自今國子監博士助教考滿稱職者必升用生員亦令兼習書算

○山東布政司奏東昌濟南二府髙唐州並平原夏津陵三縣自春初至五月中不雨田苗旱傷命行在戶部遣人驗視蠲租○丙辰巡撫蘇常等府大理卿胡槪等械送土豪至京皆以姦盜殺人奪人妻女田宅侵盜官糧等罪應死上謂三法司官曰國家孜孜安民而豪猾害民如此非治以法良善何由得安然卿等更須詳審處置使之心服

○昬刻熒惑犯天江南第二星

○丁巳命故金吾右衛帶俸都指揮僉事姜義子泉襲爲大興左衛指揮使羽林前衛指揮使王震子鑑襲職

○行在兵部尙書張本言在京各衛軍士月糧每遇關支或因差遣或離倉遠又無專官領督遂致官吏總小旗虛張名目冒支扣除甚者全被侵欺所以軍士缺食自今宜令每衛委公正指揮一員專任其事依期關給其新至衛軍士督令親管頭目卽與支糧庶不失所軍士有投托官長爲營幹生理納錢買閒冒支月糧者及有仍前侵欺或所委官容情作獘者俱從監察禦史與所部上司紏舉究治其罪從之

○發蔚州等衛軍士家屬詣大同完聚時大同總兵官武安侯鄭亨言大同備禦神銃手原系蔚州等衛軍原衛已支月糧大同又月支行糧請令各軍家屬俱詣大同完聚上慮大同糧少且軍士之家移徙不易下行在兵部戶部議尙書張本等言兩處支糧則官府費多蔚州等衛皆近大同移徙亦不甚難若令家屬隨住只支本等月糧而罷其行糧可以養贍且得省費上曰軍士去家亦懷內顧若家屬得同處亦於人情爲便宜如亨議行之

○山西萬泉縣丞王琦奏萬泉山石之地去年少雨耕種無收今春至夏亦旱間種菽皆不長民多艱食稅糧無徵上以奏示戶部掌部事太子太師郭資進曰山西他郡縣未有奏旱饑者當遣官察視上曰旱澇之災天用儆朕有司所言勿用致疑卽量免其租稅仍令有司善撫卹之

○戊午上謂行在工部尙書吳中等曰天气向寒白河等處人難徒涉當治橋梁中奏惟白河水深沙澑橋梁難成宜用官船爲梁以濟餘皆用民修治從之

○遼王貴烚奏弟八人已封者三人餘皆長未封妹三人已選儀賓未嫁俱無居宅請令有司創建上謂行在禮部曰宗室子孫眾多國家之慶第宅豈可無今農事將畢宜令工部遣官督有司次第營建其郡王當封郡主當嫁者亦須及時行禮

○己未雲南鶴慶軍民府故土官知府髙寶妻楊氏札肥河衛指揮僉事牙失塔弗朵禿河衛指揮僉事卜也哈益實衛指揮僉事奴克禿四川長河西魚通寧遠等處灌頂弘慈妙濟國師綽思吉遣其徒領占巴藏卜等來朝貢馬

○行在兵部奏昨遣給事中往山東等處選調帶操新軍赴京宿衛請處於親軍之中上曰用人須令得所若身未得所何以責其效力宜令親軍衛分爲定居止之處俾至卽得安居不失所矣

○行在刑部奏審決彊盜其中臨刑有詞者數人上令三法司與辯因諭之曰彊盜殺人當死有詞者不可不辯蓋欲使其死無憾也

○夜有流星大如杯色靑白光燭地起北河南行至東井

○庚申賜雲南羅次縣煉象關土官巡檢李俊等土魯番城國師把剌馬剌失裏亦力把裏回回打剌罕馬黑麻哈非思等鈔彩幣絹有差

○辛酉賜吉河衛指揮木刀兀溫河衛指揮阿哈出察剌禿山衛指揮咬禿建州衛指揮卜顏禿亦馬忽山衛指揮伯成哥乞忽衛指揮安亦哈者帖列山衛指揮剌塔一百五十三人鈔彩幣絹有差○壬戌賜把忽兒河衛指揮僉事阿隆加撒只剌河衛指揮僉事者令加弗提衛指揮僉事速木哈忽石門衛指揮僉事鎖那等六十二人鈔彩幣絹有差

○初巡按山東監察禦史包徳懷言四事其一遼東地臨外境寇賊之所窺伺自髙嶺至淩河凡七站往來每被寇擾請於曹莊驛東湯池置一衛七站各設千戶所置軍半以護送行者半以屯種養贍則可保無虞其二人才之生各有所長苟有所長皆可任用今武職之家除長子蔭襲其諸子豈無諳練武藝才略出眾之人欲成功名無階可進請開武科除應襲之人及有過者其餘弓馬諳熟韜略精通者許赴都司比試拔其能者兵部覆試如果堪用先與試職守邊待其顯立功勞一體實授如此則有才之人皆得效用其三遼東自洪武中設立馬驛及遞運所各置旗軍一百人百戶一員領之屯田自給備馬驢車輛供具以待使臣往來視地險易間劇制其多寡之數今歷年久旗軍逃亡者十率八九供具之物日漸減損以至於無邊境有報豈不誤事請令兵部取勘各處旗軍有不及八十人者就令都司於附近衛所以多餘軍補之如舊供辦遞送則道路往來無有稽滯其四沈陽中衛舊置撫順遞運所及撫順驛止通本衛九十里更無他處往來洪武中以其間僻而鐵嶺衛嚚州驛至開原路遠地荒乃移驛於鐵嶺東北五十里設置名沙河撫順驛行者便之而遞運所仍在舊地今開原一路往來滋多請移撫順遞運所於沙河與驛並置則彼無間曠之人此得協助之力實爲兩便上命行在禮部集議至是尙書胡濙等議開武科非舊制增置衛所難於遙度當令都督巫凱等計議可否驛夫有缺請以爲事發遼東充軍者補役從之

○申明栽種桑棗之令時有建言云洪武中令天下栽種桑棗實以爲民今民之無知者砍伐殆盡存者亦多枯瘁有司不督民更栽以致民無所資乞令郡縣督民以時栽種仍遣官巡視上曰古人宅不毛者有裏布祖宗養民之心甚至爾戶部其申明舊令務求成效毋事虛文釋哥吉河衛指揮禿能哥等罪遣歸時遼東總兵官都督巫凱以禿能哥等入境剽掠獲三人送京師又奏遼海衛軍劉勝兒逃爲劫盜已鞫訊具服上命法司訊之禿能哥等云初入境求貿易耳實非剽掠法司以聞上曰此或實情剽掠則當有兵器命釋之敕凱曰禿能哥等訊之非盜今遣之歸使遠夷知朝廷不妄殺無辜也劉勝兒果彊盜不枉卽軍中斬以徇

○癸亥爪哇國王楊惟西沙遣使臣亞烈郭信等來朝貢方物

○宥鎭遠侯顧興祖罪給祿不命之事興祖初鎭廣西監察禦史劾奏其貪財好色失地喪師逮至皆引服系錦衣衛至是上念其功臣子孫特優容之

○甲子賜朝鮮國頁使權蹈等爪哇國貢使亞烈郭信等宴

○夜有流星大如杯色靑白有光起天倉東南行至雲中

○乙醜行在兵部尙書張本言忠義前等衛軍士其初俱募民爲之年久失實妄指平人屢有陳訴送衛查理者衛官不爲查理加以拷掠彊使入伍甚至取其財物逼迫逃竄而冒關其月糧又有原籍有司保勘是民而衛所執稱是軍詐言捲籍迷失無可稽考今欲委官同都督府首領官吏以府衛遞年勾軍勘合底冊並應有捲籍公同查勘其所指軍名除到衛食糧年遠外余見訴待報及執系平民者暫令別衛帶管候覆勘至日明注所由分豁從之

○丙寅夜有流星大如雞彈色靑白尾迹有光出參東南行至狼星旁

○丁卯敕朝鮮國王李祹曰王比遣使進海靑鷹犬足見王之誠意使回賜王磁器十五卓至可領之王國中固多珍禽異獸然朕所欲不在於此自今勿獻仍賜其使臣權蹈等鈔彩幣表裏及金織紵絲襲衣有差

○戊辰賜札肥河衛指揮僉事牙失塔弗朵禿河衛指揮僉事卜也哈益實衛指揮僉事奴克禿等六十二人雲南鶴慶軍民府故土官知府髙寶妻楊氏四川長河西魚通寧遠等處僧領占巴藏卜等鈔彩幣絹及金織紵絲襲衣有差

○迆北韃靼沼禿孛完八歹等來歸奏願居京自效命沼禿孛完爲百戶八歹爲所鎭撫賜冠帶金織襲衣彩幣銀鈔鞍馬仍命有司給房屋器皿等物如例

○大理卿胡槪奏臣奏命巡撫蘇松及浙江諸郡訪知嘉興府洪武中舊有陸贄祠湖廣府有胡瑗書院蘇州府有範仲淹祠魏了翁書院今皆頹毀欲從宜修整未敢專擅

上諭行在工部尙書吳中曰崇祀先賢蓋以表勵後進如不勞民宜從所請

○昬刻有流星大如雞彈色靑白尾迹有光出五車西北行至雲中

○己巳狹西西寧衛灌頂弘教翊善國師列藏等貢馬

○命故燕山右衛指揮使李信子能府軍左衛指揮僉事蕭興弟亮金吾右衛指揮僉事張昇侄興俱襲職

○昬刻有流星大如雞彈色赤尾迹有光出南斗魁後有小二星隨之東行至北落師門旁夜有流星大如杯色靑白尾迹有光起北落師門旁南行至濁

○庚午兀塔兒等處頭目哈卽賽夫丁子小失帖木兒等六人來朝奏願居京自效命爲百戶等官賜冠帶金織襲衣彩幣銀鈔綿布鞍馬有差仍命有司給房屋器皿等物如例

○調都指揮僉事陳文於廣西文初鎭守儀眞揚州求索官民財物事覺輸作京師至是行在兵部奏應復職還鎭揚州上曰揚州內地何用鎭守彼閒暇而處富饒徒以濟其所欲宜處之兩廣遂有是命

○辛未擢行在太常寺贊禮郎戴慶祖王一居俱爲本寺丞

○癸酉以明日下元節遣駙馬都尉西寧侯宋瑛祭長陵獻陵○賜爪哇國使臣亞烈郭信等四十五人鈔幣及金織襲衣胖襖加賜亞烈郭信等五人冠帶

○夜有流星大如杯色赤光照地起捲舌西北行入華蓋

大明宣宗憲天崇道英明神聖欽明昭武寬仁純孝章皇帝實錄卷之五十八

明宣宗章皇帝實錄卷之五十八終明宣宗章皇帝實錄卷之五十九

宣徳四年冬十月甲戌朔享太廟

○遣祭司井之神

○孝陵神宮監官苖靑奏孝陵具服殿朽壞敕襄城伯李隆及南京工部修理

○夜有流星大如杯色黃赤有尾光燭地起五車西北行至文昌

○乙亥命行在尙寶司卿葛眞戶科左給事中許侃爲正副使持節封岷王楩第三子徽煝爲江川王第四子徽煠爲廣通王第五子徽焟爲陽宗王冊工部員外郎李宣女爲鎭南王妃選長河衛副千戶何富女爲鎭國將軍季塗夫人賜以誥命

○監察禦史王豫奏老人之設本以理斷民訟勸戒頑愚今多不遵舊制往往營求差遣圖利肥己於其所當理斷之事略不宄心致使詞訟�然乞禁約之上命行在都察院申明舊制違者令巡按禦史按察司究治

○夜有流星大如雞彈色靑白尾迹有光出牽牛南行至濁

○丙子復命都督劉昭守河州都督史昭守西寧

○賞捕倭將士先是浙江海門衛倭寇自蚶﹤山奧﹥亭嶼二港登岸攻城千戶徐忠等率眾敗之寇退走又爲巡海指揮路鐸所敗餘寇狼狽奔走至是上其功狀命行在禮部議賞禮部請依洪武中捕倭例升賞凡陸地殺獲有功者不升官軍各賞銀二十兩鈔二十錠今千戶徐忠等宜準此例水路殺獲有功並獲賊船者升一級官賞銀五十兩鈔五十錠軍旗賞銀五十兩指揮路鐸等當準此例但未獲船不升宜悉令其家人赴闕關給上曰賞當如例其遣人賫往給之或於浙江官庫支給亦便

○行在兵部尙書張本奏安定王謀逆之時西安三護衛從逆正犯以伏誅而同籍爲官者尙仍舊任爲軍者仍原伍亦有遺下人丁皆在秦府舊制有過之人難充護衛隨侍宜調邊衛上以狹西去甘肅近令俱發戍甘肅

○夜有流星大如碗色靑白光燭地出外屏西南行至羽林軍炸散

○丁丑敕諭行在五府六部都察院通政司六科朕嗣位之初已申明舊章誡飭在京諸司凡朝廷有公務差委不許差三司及軍衛府州縣正官近年以來又不遵守遇事輒委正官幹辦又聞各司府州縣官有廉能者輒坐名差委不思其所治之事非一今以一事委之一事𨿽集而誤眾事所成者少所誤者多在外軍衛有司官之不才者喜得別差以避繁就簡往往營求差遣俱盡則委總小旗及陰陽醫學等官或吏員人等護印署事吏肆其姦人受其害官府政務十誤八九致使軍伍累年不淸稅糧累年不完原夫獘之所起實自在京諸司其初文書行移皆經通政司六科而相共蒙蔽緘默不舉旣往之失姑記不問自今五府六部都察院但有行移在外三司及衛所府州縣催辦公務者悉聽在外衙門自行分官辦理在京諸司並不許擅委正官及坐名差官若仍循前獘悉處重罪其通政司六科不紏舉者罪同夫爲臣之道當推公正之心上遵成憲下體人情毋專一已之便毋﹤矢見﹥一事之利庶副朝廷建官圖治之意又敕南京諸司南北直隸軍衛有司及各都司布政司按察司巡按禦史亦如之

○敕南京六部都察院曰南京諸司所系甚重其六部等衙門屬官比年以�貪污淫穢不才者多欺公虐人其獘非一爾副都禦史邵﹤王巳﹥卽與六部堂上官公同遴選其中果公廉勤愼者存之貪污姦懶及不諳文理者卽行黜退具名來聞別選賢能任之爾等必公必明毋枉毋縱若或徇私蒙蔽悉論以法

○戊寅常州府同知張宗璉卒宗璉字重器江西吉水人由進士爲翰林庶吉士修永樂大典書奏授刑部主事嘗奉命錄囚廣東人稱其長厚仁宗皇帝臨禦簡朝臣賢者爲東宮官擢左春坊左中允上嗣位升大理寺丞時國家軍政久而多獘遣廷臣四出淸理且賜璽書諭之毋枉民縱姦宗璉往福建民稱其公廉旣還攺常州府同知專督農事視民如子惟思爲民興利其民愛之時朝廷又遣監察禦史出理軍政之未盡者禦史李立當往蘇常諸郡言於兵部曰常州必得張同知共事乃有濟部遂檄宗璉時立銳意得軍爲功不念民枉凡軍戶絕者必取同姓名或異姓之親及承繼產業之人加酷刑使承役宗璉執詔旨與爭立怒宗璉異己數盛气詬詈之宗璉終不爲變而積忿恨不平發背疽以卒卒之日常四邑之民皆走哭之具儀奠祭累日不絕曁歸喪素衣冠送者數千人江陰之民爲建祠云

○昏刻有流星大如雞彈尾迹有光出北落師門旁西行至雲中

○庚辰上臨視文淵閣少傅楊士奇太子少傅楊榮太子少保金幼孜學士楊溥曾棨王直王英侍讀李時勉錢習禮侍講陳循等侍上命典籍取經史親自披閱與士奇等討論已詢以時政從容密勿者久之命中官出尙膳酒饌賜士奇等並賜纂修實錄官士奇等叩首謝上曰朕聞有道之朝願治之主崇禮儒碩講求治道卿等爲朕傅保與諸學士皆處祕閣朕躬至訪問冀有所聞耳稍暇當復至卿等必有所陳論也已而親制詩賜士奇等詩曰祕閣弘開當巽隅充揀之積皆圖書仙家蓬山此其處上與東壁星相符罷朝閒暇一臨視衣冠左右環文儒瓊琚鏘鏘淸響振寶鼎馥馥香煙敷維時日上扶桑初始看曈曨絢綺﹤鋶﹣釒﹥忽已粲爛明金鋪從容燕坐披典謨大經大法古所訓講論啟沃良足娛朝廷治化重文教旦暮切磋安可無諸儒志續漢仲舒豈直文采淩相如玉醴滿賜黃金壼勗哉及時相勵翼輔徳當與夔龍俱庶幾致治希唐虞

○五鼓有流星大如碗色靑白有光出北斗杓北行至濁

○辛巳召南京太常寺丞蔣守約至命爲行在太常寺丞以其在太常久謹於祀事也

○行在錦衣衛指揮僉事何敏言四川松潘等處關堡接連生熟西番布羅韓胡等類番蠻洪武中置官軍嚴備番蠻不敢爲非近來衛所官旗多縱家屬在堡居住與番人往來交易及募通曉漢語番人代其守堡而已則潛往四川什邡漢州諸處販鬻經年不回致番蠻窺伺乘虛作耗燒�關堡劫虜人財今𨿽降附亦宜榜諭諸處販鬻者各還營堡仍依寧夏官軍更替備禦庶番蠻畏服邊衛寧妥上曰番蠻之變不徒以是然防禦之計亦不可不周其令兵部行總兵官計議行之

○壬午修鳳陽皇陵殿宇垣墻時因雨損壞命行在工部凡用竹木磚瓦銅鐵顏料諸物令有司備仍選廉幹官往總督之

○總兵官都督譚廣奏虜寇入境抄掠人畜殺死軍士守關千戶蘇斌等不能禦敵臣親率兵追之獲所掠人口並賊器械蘇斌等失機請正其罪上敕廣曰此亦平素堤防不謹所致𨿽能追回所掠未見殺獲一賊不足言功失機官皆罰俸兩月仍令守禦再失機處死

○巡按監察禦史李敍奏戶部員外郎樂斌盤點淮安衛屯田子粒受官軍白金等物當治其罪上諭右都禦史顧佐等曰屯種以備國用最爲切要命之盤點者蓋欲知其多寡之實而賞罰之以勸農功今旣受賂有公道其罪之勿貸

○癸未上謂三法司曰今天气已寒獄囚宜早決斷悉具所犯以聞

○命故左軍都督府都督僉事吳把惇子信襲父原職涼州衛指揮使

○行在工部奏明年正月四方番夷例應朝貢而北京會同館慮不能容宜預增修上曰四夷朝貢皆承祖宗之舊昔能容矣今日豈便不足但修葺其壞者不必增創勞民

○守備薊州山海都督僉事陳景先奏勇士有出口二次者百戶有出口一次者皆給一次之賞再出者未給上諭行在兵部曰此有司之吝也將來何以使人其補給之自今凡出口二次者軍升小旗民免二丁雜役一次者軍待有功定奪民免一丁雜役賞賜皆如例

○甲申朝鮮國王李祹遣其弟﹤礻因﹥等奉表來朝貢方物○乙酉河南道監察禦史徐訓等上言臣等切惟禦史巡按一方職在紏察官吏鋤剔貪邪伸理冤抑咨詢民俗宣布政化責任甚重非有司可比故凡禦史差遣分巡追問等項本院官遵守成憲必引於禦前請旨點選愼重其事近年以來五府六部凡有公事未完不分大小輕重輒便擬奏委任巡按禦史崔辦況五府六部各有官屬可遣巡按禦史止是獨員若從所委徧歷郡縣職專催辦非重風憲之職矣乞敕五府六部自今果有重務當禦史督理者明白具奏取自上裁不得仍前輒行差委庶幾憲綱可以振舉上覽奏諭行在吏部尙書郭琎曰禦史言是其從之

○浙江嚴州府建徳縣奏歲荒民饑凡借官倉榖九百五十一石七斗濟之俟秋成償官

○上朝退禦武英殿與侍臣語偶及封建侍臣曰成周以封建故歷年八百秦孤立一世遂亡上曰周秦享國長短非但封建也周自后稷公劉以農事啟國至文武積徳累仁乃有天下繼之以成康保卹烝民克紹先業秦自孝公據崤函以窺周室惠文武昭蒙其故業至始皇吞二周滅六國專詐力刑罰以制天下繼之以胡亥殘忍刻薄周得之以忠厚守之以忠厚故其祚長秦取之以詐力守之以詐力故其祚短非但封建也

○丙戌賜狹西西寧衛灌頂弘教翊善國師列藏等鈔彩幣表裏有差

○上出禦制猗蘭操賜諸大臣序曰昔孔子自衛反魯隱居谷中見蘭之茂與眾艸爲伍自傷不逢時而托爲此操朕慮在野之賢有未出者故亦儗作其詞曰蘭生幽谷兮曄曄其芳賢人在野兮其道則光嗟蘭之茂兮眾艸爲伍於乎賢人兮汝其予輔又諭之曰薦賢爲國大臣之道卿等宜勉副朕意

○丁亥雲南總兵官黔國公沐晟奏曩者永寧府蠻人矢不剌非紏合四川鹽井衛土官馬剌非等殺前知府各吉八合與今任知府卜撒剽掠村寨已擒其黨角�羊京朝廷已命卜撒弟南八襲爲知府今馬剌非率眾又據永寧節卜上下三村大肆殺劫南八脫走馬剌非又據其尖住夜白等十村塞攻圍促卜瓦寨屢遣官撫諭不服請令四川行都司下鹽井衛禁約馬剌非還所據村寨上從之命行在兵部移文雲南四川三司撫諭禁約

○戊子早朝罷上復臨視文淵閣儒臣叩頭畢列侍左右上從容顧問所治職業遂共論古帝王及

祖宗時事上甚悅命中官出內帑鈔徧賜儒臣又親書禦制詩一章以賜明日少傅楊士奇太子少傅楊榮等上表謝恩

○賜朝鮮國貢使李﹤礻因﹥等及琉球爪哇二國貢使宴

○夜有流星大如杯色靑白有光起羽林軍西南行至濁又有流星大如杯色赤有光出文昌西北行至濁

○己丑鎭守龍州都指揮僉事張貴以貪刻害民被逮論法當死詔免死杖一百謫戍開平

○庚寅攺行在禮部尙書兼華蓋殿大學士張瑛爲南京禮部尙書兼職如故命行在戶部尙書兼謹身殿大學士陳山專授小內使書

○辛卯上謂侍臣曰朝鮮僻遠朝貢之使數至其貢物率用金銀此豈小國所能常有其以敕諭國王今後貢獻以土物效誠足矣

○癸巳上將閱武郊外命各都督府整兵從衛文武衙門各以堂上官一員屬官一員扈從召丰城侯李賢太子太師郭資兵部尙書張本都察院右都禦史顧佐命之曰朕以農務旣畢將閱武近郊特命卿等居守凡大小諸事須措置得宜遇有機密重務計議卽行仍差人馳奏外夷來朝者同太監楊瑛等以禮待之

○琉球國山南王他魯每遣使者步馬結制等貢馬及方物

○甲午車駕發京師駐蹕順義縣境遣敕召太師英國公張輔扈從

○乙未駐蹕峪口獵

○丙申駐蹕峪口臘

○夜有流星大如雞彈色靑白尾迹有光出後星旁東行至濁

○丁酉車駕發峪口還京師駐蹕順義縣境

○戊戌車駕至京師

○庚子肅府伴讀劉準言自狹西臨洮府蘭縣迆西止有軍衛鎭守城池而無州縣管屬人民近見戶部榜示客�納粟中鹽蘭縣官吏倉攢不體朝廷立法備邊之意通同鹽�與攬納者凡上倉之粟糠秕半之每粟一石臼�市米不及五斗守邊之士荷戈執戟眠霜臥雪辛苦萬端所得月糧不及其半致使妻子啼饑號寒何以堅其守戍之志乞令巡按監察禦史與按察司嚴加禁約所輸務皆精米庶幾邊儲可實軍食充足上從其言命都司布政司按察司及巡按禦史體實逮問而嚴禁約

○辛丑遼東總兵官都督僉事巫凱奏九月中虜寇數入境劫掠射傷官軍都指揮魯得等守備不嚴請治其罪上敕責凱罰魯得俸兩月得以下罰有差

○守備密雲都指揮蔣貴奏二十七日虜寇百餘人至古北口東甎垛子口劫掠官軍與敵今虜上未退命楊武侯薛祿率兵馳往援之旣而聞虜已退不果行

○夜有流星大如雞彈色靑白有光出五車西北行至濁

○壬寅賜朝鮮國使臣李﹤礻因﹥等七十七人彩幣表裏金織紵絲等衣有差

○

十一月癸卯朔行在欽天監進宣徳五年大統歷上禦正朝受之給賜諸王及文武羣臣頒行天下

○敕陽武侯薛祿充總兵官恭順侯吳克忠充副總兵率領官軍往宣府等處境外巡哨別敕總兵官都督譚廣及武安侯鄭亨各選騎士一千步卒一千有馬神銃手二百五十俱帶神銃委官率領於宣府聽祿調遣

○甲辰朝鮮國王李祹遣陪臣趙慕爪哇國王楊惟西沙遣使者亞烈龔用才等貢方物賀皇太子千秋節

○乙巳狹西河州衛捨藏等簇剌麻賞木藏卜來朝貢馬

○命故羽林前衛指揮僉事張林叔玉襲職燕山左衛指揮同知姬整子祥濟陽衛指揮同知朱彥中子興羽林右衛指揮同知蘇善子能金吾後衛指揮同知杜榮子貴金吾前衛指揮僉事童亮子英金吾右衛指揮僉事潘政侄貴俱代職以整等皆老疾也

○以獲彊盜功升燕山前衛正千戶楊春爲指揮僉事總旗孫興爲試百戶

○行在刑部奏爪哇國人麻沙等朝貢還至廣東與其同類麻抹有隙殺之陳初伍墨加虱二人皆從行事覺廣東布政司鞫問麻沙服罪死於獄陳初伍等𨿽從而不加功當徒上曰夷狄之人不知禮法且殺人者已死彼旣不加功不足深治宥之遣歸

○夜有流星大如雞彈色靑白尾迹有光出勾陳北行至濁

○丙午朝鮮國王李祹遣陪臣元憫生洪師錫等來朝貢方物

○陽武侯薛祿奏從臣巡邊官軍關外頗艱其日支行糧請加半給之

○丁未降敕警勵總兵官都督譚廣時虜屢犯邊廣自陳守邊失律請罪上宥之敕責之曰自今宜益謹了備若再有失當命人代非分之恩不可數得矣

○賜朝鮮爪哇琉球三國貢使宴

○夜有流星大如雞彈色赤尾迹有光出天棓西北至濁○戊申上禦正朝謂右都禦史顧佐等曰洪武中設立老人以其周知民事凡鄕人小有詞訟專令理斷必能辦別是非勸善懲惡比數聞老人多營差遣生事擾民挾制官吏貪贓狼籍莫敢誰何有無印禦史之號爾都察院卽揭榜禁約今後老人只依教民榜例行事違者令巡按禦史按察司鞫治若有司故違巡按禦史按察司�不問者亦罪之

○敕朝鮮國王李祹曰朝廷遣人至王國中王代以飲食足矣毋遺以物王父子敬事朝廷多歷年歲逾久逾篤朕所深知非左右近習所能間也王無慮焉蓋嘗遣中官至彼多所需求至是上聞之遂有是命

○命故都指揮同知納哈出弟虎丹都都指揮僉事脫卜子失連臺指揮同知剌哩子阿失別孛羅叔馬尼指揮僉事孛羅子阿剌脫木兒阿力不該弟伯顏察兒土幹帖木兒弟虎答魯禿襲職皆忠勇王金忠故部屬也

○行在兵部尙書張本奏邇者開平衛千戶楊洪言開平騎士少今欲於開平環州諸驛選壯士二百人本衛選馬二百匹付洪提督操備從之

○巡按江西監察禦史劉伯大奏前巡按禦史姚兼善有罪被逮江西布政使孟桓按察使童寅參議胡俊僉事黃察南昌知府任肅俱有饋贐請治桓等罪上曰被逮而致饋人之厚也非有所求不必究

○運糧指揮盧貞奏率軍士漕運因風浪壞船滯畱在途今天气已寒乞於近河倉分收貯爲便上謂行在戶部曰河冰將合糧船難行其已過武淸者令於通州倉收未至者於武淸倉收

○浙江按察使林碩副使江銕以奏事錯謬自陳有罪上宥之

○己酉升廣西道監察禦史劉壁爲太僕寺丞山西道監察禦史王增祐爲狹西按察司僉事浙江道監察禦史楊潤爲山東按察司僉事擢進士陳絅爲山西道監察禦史復陳眞揚州府知府升正三品祿耿寬鳳翔府同知升從四品祿王通許州判官升正七品祿張庸延安府保安縣知縣莫魯徽州府休寧縣丞升祿一級皆以任滿當升其民奏乞畱之故也黜行在各部都察院屬官之怠惰職事及不謹禮度者於外任刑部交阯司郎中胡玨爲黃州府司知兵部車駕司郎中楊威爲杭州府同知戶部福建司員外郎魏邁爲岢嵐州知州刑部廣西司主事鄭述爲廣西太平府通判江西司主事吳璚爲撫州府通判工部營繕司主事田謙爲平涼府通判虞衡司主事元貴爲延安府通判兵部武選司主事遊和爲重慶府通判行部工曹主事齊整爲松江府通判刑曹主事湯銘爲嘉興府通判都察院廣西道禦史方鼎爲陽朔縣知縣雲南道禦史吳傑爲臨武縣知縣河南道禦史徐逵爲臨淮縣知縣降戶部浙江司郎中蕭翔爲遼東都司斷事刑部狹西司郎中金忠爲狹西都司斷事四川司郎中劉伯塤爲胡廣都司經歷戶部山東司員外郎張鶴爲山東布政司經歷初監察禦史奏玨等僞疾家居不理職務翔等常挾妓私飲不謹禮度上未信遣給事中賈諒張居傑密察之諒等還奏皆實遂皆黜之行在浙江道監察禦史林衡以居喪不謹降南京戶部照磨

○增置宛平大興二縣縣丞各一員專督營造○庚戌命應天府尹薛均致仕均湖廣蘄水人初授州同知累升狹西山西行太僕寺少卿遂升府尹均爲人和易而才能無聞行在吏部言均年老怠事遂有是命

○黜山東道監察禦史張釗爲山東益都縣知縣狹西道監察禦史任確爲狹西髙陵縣知縣北京道監察禦史沈潤爲潁上縣知縣山東道監察禦史許昕爲江西廣昌縣知縣以都禦史言其不勝任也

○賜琉球國使臣步馬結制等鈔彩幣表裏有差命步馬結制等賫敕及鈔絹歸賜其國王

○迆北韃靼那合赤來歸奏願居京自效命爲副千戶賜冠帶金織襲衣彩幣銀鈔綿布鞍馬仍命有司給房屋器皿等物如例

○行在工部奏昨內官蒙安言饒州等府徳興等縣浸煉銅鐵缺匠供役請以彼處輪班及逃回熟銅等匠六十三人畱用準其班次緣此等逃匠朝廷累遣官督取經一二年不至今釋其罪復令就其鄕用工恐仿效成姦無以戒後乞取至京定奪

上曰細民不足與校姑從之但後來不得援例

○南京地震

○辛亥徙廣西思恩縣治於白山寨初廣西布政司按察司奏思恩縣治山谷荒野累被猺蠻攻劫不能自守境內白山寨四面險固宜移置於彼上命行在工部覆勘還奏宜徙故從之

○監察禦史張聚坐家人以銀交易黜爲松江府推官

○武徳衛指揮使髙山橫取軍士月糧事覺上諭錦衣衛臣曰指揮使月俸與軍糧厚薄懸絕而挾勢橫取此豈知良將與下同甘苦之道命執付刑部治之○夜有流星大如雞彈色靑白有光出畢東行至遊气

○壬子以皇太子千秋節下寬卹之令敕行在刑部都察院大理寺錦衣衛見監罪囚除眞犯死罪不宥外余雜犯死罪以下遞寬減令運磚贖罪犯笞杖及枷令者工匠鎖鐐者悉宥之復還職役挾妓飲酒者仍罰俸三年

○直隸廣平府成安縣奏本縣四月五月苦雨漳滏二河泛溢渰沒田苗一百二十八頃有奇上命行在戶部覆視免其秋租

○癸丑皇太子千秋節免百官賀

○敕赤城管屯備禦開平衛指揮方敏王俊等以所領官軍聽總兵官都督譚廣節制

○甲寅宣府總兵官都督譚廣奏緣邊墩隘爲雨所壞今冬令難修恐賊窺伺入寇欲分緣邊諸衛神銃手之半與各衛馬隊相無分布西陽河至龍門口諸屯堡以備不虞從之

○守備密雲都指揮蔣貴奏神銃官軍數少行在兵部請以營州左屯衛指揮許志等所領神銃官軍三百四十三人益之

○乙卯設江西丰城縣江河口巡檢司時巡按江西監察禦史許勝奏江滸口南昌臨江二府接界之地盜賊出沒劫掠行旅宜置巡檢司上命江西三司覆勘至是三司咸奏宜設故有是命

○行在兵部奏北京直隸諸衛及遼東大寧二都司山西行都司所屬衛所軍士逃亡者多宜取勘降罰其有總兵鎭守官之處從總兵鎭守官比較若無則從都司按察司官及巡按禦史比較果有苦害軍士者依禁約榜例逮治上曰行事須有次第遽降罰則過於急且定爲三限半年一次回報三限之中皆須勾角�羊完足不完則如例降罰不貸

○丙辰賜朝鮮國使臣趙慕等及爪哇國使臣龔用才等鈔紵絲羅絹及金織襲衣胖襖有差仍賜用才等六人冠帶

○總兵官平江伯陳瑄奏自徐州至濟寧河水多淺轉運甚難今遣官巡視謝溝胡陵城八里灣南陽淺及東昌梁家鄕淺師家莊仲家淺皆當置閘其䢐徠諸山泉源所出舊有湖塘今多淤塞乞加修浚庶有停蓄得以通利往來從之

○戊午給皇城四門守衛官軍新盔甲刀槍

○賜狹西河州衛捨藏等簇剌麻賞木藏卜等鈔彩幣絹有差

○平江伯陳瑄奏指揮王成及千百戶等官漕運違期並軍士輸糧不足者悉請罪之上諭行在戶部臣曰漕運甚艱違限官記罪軍士糧不足者令來年補納

○己未以明日冬至節遣武定侯郭玹祭長陵獻陵

○庚申冬至節上禦正朝受賀大宴文武羣臣及四夷朝使皇太后皇后免外命婦朝

○曉刻月犯輿鬼

○甲子都督把臺奏請漷縣新河裏地四十餘頃爲牧地上命行在戶部遣官踏勘果空閒地可與十五頃若民耕種納糧熟地皆不與

○夜有流星大如雞彈色赤有光出天園南行至濁月犯右執法

○乙丑宣府總兵官都督譚廣奏是月十九日夜虜寇百餘人入雕鶚殺傷浩嶺驛官軍掠孳畜懷來衛已發軍剿捕開平衛指揮方敏王俊不出兵策應請治其罪上曰暮夜倉猝或有不及姑宥之令巡邊立功再犯不恕

○丙寅迆北和寧王阿魯臺遣使臣阿都赤等貢馬仍以馬求市上諭行在禮部臣曰彼旣歸心朝廷聽其市易毋縱下人侵擾違者執而罪之

○廣西總兵官都督僉事山云奏廣西柳州府洛容諸縣蠻寇出劫屯聚鄕村遣指揮王綸等率兵討之綸等因賊拒敵縱兵剿殺害及良善請治其罪上諭行在兵部臣曰兵刃之下不免有誤綸等幸有功姑宥之其移文山云凡平民有系累者皆遣還令有司用心撫卹勿令失所

○夜月犯角

○丁卯

上以河凍天下朝覲官及往來之人俱由陸路慮有盜賊遣監察禦史張政白圭唐琛同錦衣衛官校分往巡捕仍命緣途軍衛有司並嚴巡警

○迆北韃靼帖木兒來歸奏願居京自效命爲百戶賜冠帶金織襲衣彩幣銀鈔綿布鞍馬仍命有司給房屋器皿等物如例

○戊辰敕鎭守山西都督李謙及山西都司曰和寧王阿魯臺遣使朝貢從大同入境今已至京度其人馬必來緣邊屯駐宜嚴守備亦不許生事啟釁近者韃寇百五十餘人犯古北口東磚垛子口守關百戶以銃擊之殺賊五人賊卽遁去而探之開平浩嶺驛無備徑由西衝山口突入射傷官軍將士失機者已治其罪比聞崖頭等墩舉火放炮恐卽此賊宜親歷緣邊關隘督視官軍整齊部伍晝夜堤備庶幾無患並敕各處邊將俱嚴禦○敕總兵官都督譚廣等操練口北各衛所軍馬謹守關隘提督屯堡

○嘔罕河等衛指揮同知阿里哥兀者衛指揮同知保同沙州衛指揮僉事桑哥失裏亦力把裏回回倒剌火只等來朝貢馬

○己巳賜朝鮮國使臣元憫生洪師錫等鈔彩幣表裏襲衣靴襪有差

○上禦奉天門諭行在刑部侍郎施禮等曰昨日大理寺奏爾等遣吏送彊盜赴寺審錄中道受財縱之逃逸於律當絞朕已可其奏夫吏人心術已壞惟知利耳其中有廉恥者百無一二爾等宜嚴飭之使知守法畏刑彼能保身此亦省事今彼陷入死地非爾等寬縱之過乎當以爲戒禮等皆頓首謝

○巡按福建監察禦史方端奏延平府尢溪縣彊盜陳赤哥等四十餘人劫掠居民巡檢王佐往捕賊拒敵殺弓兵奪印信敕福建三司發兵捕之

○兩浙都轉運鹽使司判官黃惠奏海沙場鹽課司鹽倉俱在海寧衛城中其第三等團離城三十六里日煎火鹽不敢停積隨運赴倉往還七十餘里今去城二十餘里海口巡檢司北有沒官屋一區甚近各竈乞攺作鹽倉又言西路等場鹽課司竈丁俱嘉興海鹽華亭等縣之人有盡室死亡及事故去者令所司捕之移文各邑經二三年不補本司相距各邑甚邇乞免達布政司止於各邑催撥庶竈丁不缺鹽貨無虧命行在戶部禮部議行

○直隸徽州府黟縣奏賑濟饑民二千一百一十一戶凡給官倉谷二千六百五十六石五斗

○庚午命故行在羽林前衛指揮使胡亮弟旺襲職

○浙江杭州府奏臨安於潛二縣歲荒民饑共借官倉米一千五百九十石賑濟

○直隸大名府內黃縣奏六七月間連雨不止河水漫溢渰沒田苖一千九百三十八頃八十一畝上命行在戶部蠲除田租

○曉刻月犯天江南星

○辛未西番把沙等簇大國師侖奔完卜失兒監藏及申衝等簇指揮僉事星斤奔等來朝貢馬

○升行在錦衣衛指揮同知曹者赤帖木兒爲都指揮僉事以使遠夷勞也

○行在都察院奏工部員外郎李宣前以公事往江西違限當問罪今其女爲鎭南王妃且宣年老已蒙恩致仕緣前事未竟上曰彼爲國戚又已致仕違限小過不足究

○行在禮部言和寧王使者被歸附韃官盜其馬及賞物上諭右都禦史顧佐曰韃官受朝廷名爵俸祿猶敢如此豺狼之性終不馴伏其揭榜通衢軍民有能摛盜得實者人賞鈔三千貫綿布二十匹犯人斬首示眾仍籍其家產若十日之內盜物者能自首亦免其罪

大明宣宗憲天崇道英明神聖欽文昭武寬仁純孝章皇帝實錄卷之五十九

明宣宗章皇帝實錄卷之六十

宣徳四年十二月癸酉朔上省郊祀牲

○甲戌賜朝鮮國貢使元憫生洪師錫等及和寧王阿魯臺貢使阿都赤等宴

○甘肅總兵官都督僉事劉廣奏漢中衛千戶陳庸告狹西管操都指揮趙恭取受所部贓物及諸不法事恭亦告庸私役軍請並治之上曰都指揮苟能持身守法何至與千戶相訐亦不知有廉恥矣命巡按禦史同狹西按察司並鞫之

○山東泰安州稅課局大使郝智言州近泰山田土素薄所耕僅足以納稅糧民多艱食比者京師所遣中官采天麻野味民被虐害兼妨農種今後凡朝廷所取應用之物乞不遣官止令該部移文有司采進上曰朕豈以口腹累人者命該部凡所遣人悉召還治之自今更不許輒遣人○乙亥宣府總兵官都督譚廣等奏長安嶺以北獨石雕鶚等處屯種軍余宜徙入長安嶺以南爲便遂敕廣曰此𨿽便於堤備然未知開平差使往來及人情動靜若何湏公私兩便然後可行其再計議以聞

○直隸懷來衛奏洗馬林等處守了軍士三百七十七人舊給毛襖狐帽經久皆敝上諭尙書吳中曰今苦寒之際宜速給之不可緩他處應給者皆速給之

○先是扯兒禪等處頭目革來末臺伯蘭火者挈家屬一千四百餘人及馬駝牛羊來歸至沙州爲罕東衛指揮那南弟苦奴把都麻失加等所掠至是事聞敕那南等盡追還之不還者悉治罪

○北京地震

○丙子廣東南海縣民葉發言番禺縣逕口地有銀礦民多竊取烹煉宜開冶置官上曰今各處歲辦銀課者往往害民方革其獘豈可再開銀冶不聽

○丁丑命給文武百官俸鈔時行在戶部奏南北二京文武官今年俸鈔未支上曰仕者所仰俸而已其速支給武官於京庫支文官於原籍官庫支以給其家

○行在禮部言梁王瞻垍遣千戶進謝恩表副本不當用寶又東宮千秋箋亦附賫來違式不謹當罪其長史等官上曰王未諳典故過在長史但此小事亦不足罪其移文俾知之

○戊寅上諭行在戶部尙書郭惇曰前爲鈔法令蔬果園俱納鈔今天寒無蔬果可鬻其令有司停徵

○弗提等衛女直指揮僉事佛家奴狹西岷州衛禪師剌麻髙僧沙加等來朝貢馬

○甘肅總兵官都督僉事劉廣奏甘肅操備軍士狹西都司調至者一萬人行都司續調至者五千人又外夷來朝及奉使命者俱給糧餉請以續調軍士五千人下屯耕種外夷及奉使命者甘肅止關糧一月其餘就狹西布政司折與布絹庶使邊儲可積從之

○己卯敕鎭守山西都督李謙曰爾奏欲畱潞沁二衛自京回還官軍一千餘人於緣邊防守及畱都指揮劉信管領皆準所奏待明年黃河凍開仍令赴京操練

○臨洮衛指揮李敬千戶王瑀嘗與臨洮府推官許罍同捕彊賊敬瑀畏賊退縮角�羊鎧甲腰刀付民丁赴斗民丁奮鬥直前皆有擒獲罍嘗奏之敬等聞之懼得罪遂誣府官受賕事上命狹西按察司逮問且諭都察院臣曰其令按察司必明虛實不可枉人已而語侍臣曰此必指揮誣府官忿府官前所奏也武臣國之爪牙一有調發當奮不顧身今遇小寇輙畏縮設遇大敵豈能奮勇成功乎

○庚辰臘節賜文武羣臣宴

○南京地震○辛巳迆北和寧王阿魯臺使臣乃顏答兒奏願居京自效命爲試百戶賜冠帶金織襲彩幣銀鈔鞍馬仍命有司給房屋器皿等物如例

○濟陽衛卒李玖嘗與艸場吏相毆後艸場火時玖已先差運糧赴開平吏告玖放火陷已玖還行在刑部急追之其女擊登聞鼓訴冤又武淸縣民劉全守甎廠民張記赴廠運甎適甎傾壓死記弟告全謀害刑部拷訊全不服全妻亦擊鼓伸訴給事中以聞上曰二獄皆可疑理獄者當詳核庶無冤抑若但淹禁加鞭箠不勝苦楚者必誣服而枉死矣朕恆以此戒法司其能體朕意者幾人此二獄令都察院刑部堂上官同與之辯

○壬午賜嘔罕河衛指揮同知阿里哥兀者衛指揮同知保同沙州衛指揮僉事桑哥失裏亦力把裏回回倒剌火只等及招撫至京福余衛韃靼阿路灰鈔彩幣表裏金織紵絲等衣及靴襪有差

○夜有流星大如雞彈色靑白有光起弧矢西南行至孫星

○癸未有建言洪武永樂中法制有當攺易以從宜者上謂侍臣曰自古帝王創業垂統必有成憲以貽子孫子孫能謹守之足以保天下若自作聰明或惑於小人而變更之不免生禍亂如唐府兵其制頗近古後一變爲彍騎再變爲方鎭遂使武夫悍卒得專方面唐遂以亡宋賦役祖宗時皆有定制其後信用小人變爲新法民不勝其煩擾自是朝政反覆國事日非卒致夷虜之禍是皆可監侍臣對曰子孫惟恭儉則能保守上曰然而亦湏任老成人如宋任用李沆豈有攺租法之事

○賜西番把沙等簇大國師侖奔完卜失兒監藏及申衝等簇指揮僉事星斤奔等鈔幣帛靴襪有差

○甲申增置通州等衛倉副使時行在戶部左侍郎李昶專督倉廩言通州等衛倉歲收糧各四五十萬石每倉止副使一員攢典一人𨿽有經歷常以計事赴部不在職又各倉文籍皆識字軍掌行歷久獘多乞每衛倉增置副使二員及通書算攢典四人上命行在吏部悉從之原用識字軍盡令還伍

○賜弗提衛女直指揮僉事佛家奴狹西岷州衛禪師沙加等九十一人鈔幣帛靴襪有差

○宥桂州平埌長官司賊黨尙紀狄補等罪初蠻賊紀那狄魯詐稱土官率眾劫掠貴州都司發兵擒之送京師其子弟尙紀狄補嘗同惡逃不獲至是悔罪自首願攺過復業納賦總兵官都督蕭授以聞上曰首惡旣就擒其屬可宥況有悔過之意遂宥之命授撫諭之俾安業○乙酉南京大理寺少卿呂升言江南之民運糧至北京者不諳河道險易稍與官軍漕舟相遇勢不能敵被其欺淩至呂梁則負米登岸俟船上洪又負入舟遲畱不下半月宜於洪之西岸置倉收貯如平江伯所行事例令軍船運載又言江南糧長之設專督糧賦近時永充糧長恃其富豪肆爲亡賴交結有司承攬軍需買辦往往移已收糧米別用輒假風濤漂流爲詞重復追徵深爲民患請令郡縣各增置官一員專率糧長催徵使不得干預諸事上諭行在戶部臣曰呂梁洪貯糧宜令平江伯陳瑄尙書黃福計議可否糧長害民事令郡縣官督察究治之

○丙戌慶成王濟炫薨王晉恭王第四子永樂元年十一月封至是薨年四十有六訃聞賜祭謚莊惠命有司治喪葬

○廣西利州土官知州岑顏等遣族人岑忻等來朝貢馬及銀器方物

○特命沙州衛故副千戶撒的子保童襲職初瓦剌賢義王太平卒時撒的嘗密探以聞保童又諳境外事故命之

○賜朝鮮國及迆北和寧王貢使宴

○丁亥狹西岷州等處剌麻阿南答等來朝貢馬

○戊子四川長河西魚通寧遠等處宣慰使喃哩遣把事短竹伯並大寶法王之徒剌麻鎖南札等來朝貢馬及方物

○以任滿考最升行在刑給事中賈諒爲本科都給事中四川道監察禦史彭謙爲四川布政司左參議刑部員外郎髙翥爲湖廣布政司左參議南京刑科給事中楊藎爲江西按察司僉事

○擢工部司務秦瓛萊州府學教授髙超常州府學訓導張昶濟陽縣學訓導張璘武康縣學訓導姚璧俱爲行在監察禦史瓛交阯道超福建道昶江西道璘四川道璧貴州道進士郭瑾姚銑李原縉龔全安葉頴鄧侖爲給事中瑾銑原縉皆行在刑科全安頴皆行在工科侖南京刑科黜南京湖廣道監察禦史裴亨爲山西淸源縣知縣以不勝任也行在湖廣道監察禦史潘純爲山東陽信縣知縣工部屯田司主事程鈁爲延平府通判以僞疾家居不治職務也

○己丑免直隸鳳陽順天保定河間眞定大名永平廣平八府所屬六十六州縣宣徳二年三年水災田地五萬八千八百七十五頃五十九畝其應納稅糧一十七萬四千九百五十餘石榖艸四百五十八萬八百三十餘束

○庚寅秦王志﹤土絜﹥奏辭三護衛上復書曰比者護衛軍張嵩奏王府中諸事朕知其妄付錦衣衛治之旣潼關衛送至千百戶李凱等四名亦告府中事所言與嵩同王自嗣封以來安分無過朕所知者豈彼小人所能離間王其安心凱等亦必不恕但王存遠慮欲小人之口懇辭三護衛言之切至今姑彊從然王不可無侍衛之人聽畱一衛以備使令其二護衛令兵部調來北京

○廣西茗盈等州土官知州李子實遣族人李子愈等貢馬

○漷縣知縣張淸奏本縣歲辦課鈔數少舊無稅課局今軍民商賈往來興販者多宜設局置官吏職專徵稅

上曰漷亦小縣置局徒擾人不聽

○辛卯四川龍州土官知州薛忠義白馬路長官司土官副長官薛繼良遣舍人薛志髙等來朝貢馬

○設白塔河巡檢司時兩淮運使何士英等言軍民販賣私鹽自通泰髙郵從瓜洲等港出江皆經江都白塔河其地宜設巡檢司庶革其獘故有是命

○壬辰四川永寧宣撫司土官宣撫奢蘇九姓長官司土官長官任爵遣把事梅受先等來朝貢馬

○加行在兵部尙書張本太子賓客二俸兼支

○召內官亦失哈等還初命亦失哈等率官軍往奴兒幹先於松花江造船運糧所費良重上聞之諭行在工部臣曰造船不易使遠方無益徒以此煩擾軍民遂敕總兵官都督巫凱凡亦失哈所賫頒賜外夷叚匹等物悉於遼東官庫寄貯命亦失哈等回京

○癸巳四川烏撒軍民府故土官知府卜穆妻圓和馬湖府土官知府安璇太平伐長官司王官長官宋應偏橋長官司土官長官安衡遣把事宇北等來朝貢馬○行在兵科給事中李蕃巡關還言五事一守關士卒勞苦冬衣布花例應七月與之今年終春初方給亦有一年不給者乞申飭各衛冬衣布花俱於秋成後關給一自山海衛南海口至居庸等關每關官軍或百餘人衣甲止十餘副或四五副亦皆損壞乞令工部給之一官軍畏避邊戍之勞或托修築墩堠爲名潛出口外擒捕野獸巡關指揮與之相通不行禁遏因而逃遁乞令以家屬隨營仍禁出口捕獵一湯峪等緣邊關口官軍月糧俱於通州倉關給往復路遠軍常缺食乞令戶部計議將附近州縣稅糧撥支爲便一隆慶等衛路當衝要北虜往來朝貢以軍士孳生牝馬接遞多墮胎而斃所司責令償馬又采辦柴炭運載艱難多裒斂布貨至京買納貧者皆逃今後虜使往來宜令各衛所以官軍騎操馬遞送柴炭不急之務宜暫蠲免上諭行在兵部尙書張本等曰朕嘗親歷邊城見士卒艱苦未嘗暫忘今覽其所奏益爲惻然卿與戶部工部卽議行之毋重困苦士卒

○遼東總兵官都督僉事巫凱奏虜寇竊入鐵嶺廣寧境內劫掠人畜都指揮魯得金聲等不嚴守備百戶陳善等失於瞭望皆當問罪上命皆罰俸兩月失了者加笞五十若再蹈前失不宥

○甲午四川天全六番招討司土官招討使楊欽廣西南丹等州土官知州莫禎湖廣永順軍民宣慰使彭忠狹西西寧衛禪師領占星吉岷州衛髙僧文瑜等來朝貢馬

○乙未烏思藏國師領占端竹阿木葛大國師釋迦也失並大乘法王輔教王闡化王使臣鎖南領占等五百四十二人貢馬及方物

○修歷代帝王忠臣功臣廟時南京工部奏各廟歲久損壞皆宜修理上謂行在工部尙書吳中曰此太祖皇帝崇徳報功勒諸祀典至爲重事卽令襄城伯總督修理務令完固毋徒應故事

○行在兵部尙書張本奏前者總兵官都督譚廣言雨潦頹壞長城墩隘請益兵修築浚其壕塹有旨令臣計議臣以爲修築長城工役繁重況宣府猶是內地若開平孤懸則將何以保障宜令廣按行閱視果系要害關口則修築之毋興大役疲勞人力從之

○丙申貴州思州等府土官同知黨禮湖廣龍潭安撫司等衙門土官安撫黃景中等來朝貢馬

○丁酉貴州龍裏等衛土官千戶周斌龍裏蠻夷長官司土官長官何慶祿上馬橋長官司土官長官李慶四川疊溪等長官司故長官郁書華弟白失結等來朝貢馬○行在兵部奏山西行都司言大同臨邊重地使臣往來及奏軍務事者給繹於道雲中驛馬二十匹不足遞送甕城上盤王家莊大白香山五驛地僻往還者稀欲於每驛調馬五匹於雲中驛遞送從之

○戊戌右軍都督府都督僉事嚴宣卒宣本遼陽胡人初名火裏歹及貴始攺今姓名洪武中襲父職爲新安衛千戶以功升指揮同知永樂五年調甘肅備禦七年升狹西行都司都指揮僉事八年充驃騎將軍從徵北虜以功升都指揮同知後復從徵北虜洪熙元年升右軍都督府都督僉事至是卒上遣官賜祭

○己亥廣西慶遠等府那地等州土官知州羅志通等四川沐川長官司女土官副長官王氏及烏思藏合立麻尙師等來朝貢馬及方物

○庚子嘉河等衛女直指揮僉事莽哥兀者等衛指揮阿剌孫等來朝貢馬

○辛丑歲暮享太廟

○以明日正旦節遣衛王瞻埏謁告長陵獻陵

○遣官祭五祀及旗纛之神

○四川泥溪等長官司土官副長官壬鳳等湖廣下愛茶峒長官司土官副長官冉暹等遼東自在等州千戶伯顏禿等來朝貢馬及方物

○夜五更南方有星如盞大赤色有光起平星西南行至軫宿尾迹炸散

○是歲天下戶口戶九百八十四萬八千三百九十三口五千三百一十八萬四千八百一十六田地四百五十萬一千五百六十五頃九十九畝田賦米麥三千一百三十三萬一千三百五十一石有奇絲一十七萬九千三百一十五斤綿二十三萬四百一十六斤絹九萬五千四百五十七匹布一十二萬九千八百五十二匹綿花二十三萬八千二百二十一斤折色鈔七萬七千三百一十九錠有奇雜課鈔三千二百七十八萬六千六百一十九錠米麥七萬四千一十八石有奇銀五千八百八十兩銅二千一百二十九斤鐵四十九萬八百九十八斤布二百七十四匹鹽課鹽五百二十五萬七千四十九引有奇折色鈔二千五百八十一萬四千九百五十二錠米六十萬二千七百五十二石有奇綿布七萬九千一百九十五匹茶課茶六十一萬一千六十四斤折色鈔一萬一千一百六十四錠屯田子粒六百八十二萬六千八百四十七石采納金三百五十九兩銀二十九萬四千八十一兩水銀五千三百二十五斤朱砂一千一十三斤有奇石綠二千九百八十六斤雄黃一百九十斤漕運北京米豆三百八十五萬八千八百二十四石減免天下官田等項稅糧計米麥二萬一千五百七十九石有奇

大明宣宗憲天崇道英明神聖欽文昭武﹤宀十見﹥仁純孝章皇帝實錄卷之六十

明宣宗章皇帝實錄卷之六十終大明宣宗章皇帝實錄卷之六十一

宣徳五年正月壬寅朔上禦正朝受朝賀大宴文武羣臣及四夷朝使文武羣臣命婦朝皇太后皇后

○癸卯朝鮮國王李祹遣陪臣吳升等來朝貢金銀器皿及方物

○甲辰遼東兀者等衛女直指揮弗羊加貴州福祿永從等蠻夷長官司署司事舍人石宗和等來朝貢馬

○乙巳立春順天府官進春上禦正朝受之文武羣臣行賀禮遂賜宴

○丁未孟春享太廟

○遣中官祭司戶之神

○戊申梁王瞻垍奏求郢府故莊宅田園及安陸護衛官軍所遺房屋田土命行在都察院差禦史覆視如皆郢府故物不關於民悉與之貴州古州蠻夷長官司長官楊政賢遣鄕老石再原等貢馬行在吏部奏朝覲官未到者廣東崖州寧遠等處土官凡三十餘處法當逮問上曰瓊崖諸州遠在海外但移文審勘不必追逮山東文登縣執妖僧明本法鐘等角�羊京師明本等皆棲霞縣太平寺僧以化緣至成山衛依百戶朱勝因余�土攺舊領敕諭度牒爲妖言惑眾詐稱轉輪王出世作僞詔紀湧安年號遣法鐘持詣文登誘惑愚民縣官執之以聞而成山衛亦執勝等械至京上謂侍臣曰道佛二教本欲離世絕欲養生治性其後乃說禍福亦欲誘人爲善而亡賴之徒往往以妄言造禍其付錦衣衛窮治之泰寧候陳鐘卒鐘直隸泰州人祖圭從太宗皇帝靖內難積功封候父璽亦以軍功授武成左衛指揮僉事永樂二年升指揮使及卒鐘襲職後數年圭卒次子愉襲爲候有罪下獄死吏部奏鐘實圭庶長孫應襲圭爵仁宗皇帝從之命襲封泰寧候至是卒行在禮部言鐘卒應如例祭葬賻贈上曰彼藉前人餘蔭而不能飭躬修行惟以酣酗終身與祭足矣己酉大雪時猶沍寒天久不雨是日雪上喜曰此足以膏澤土壤矣作喜雪歌以示羣臣

○庚戌以大祀南郊上禦正朝文武羣臣受誓戒宣府總兵官都督譚廣奏赤城屯堡垣墉卑狹比賊屢入劫掠今屯守官軍慮其復至欲暫徙長安嶺南候春暖擇利便地修築城堡增兵守備半年一更爲便時開平衛餘丁唐子英等亦告欲移入長安嶺南耕種每歲候大軍運糧之時隨往開平供送正軍爲守禦之計遂敕廣等曰朕以邊務付爾事有便宜從爾斟酌但宜審度務保十全狹西守將言麥克零部屬今居亦集乃遷徙無時恐爲邊患上命遣人招諭如其來歸卽與官賞擇善地處之○辛亥昏刻月犯五車

○壬子南京地震

○癸丑大祀天地於南郊畢上還謁皇太后出禦正朝文武羣臣行慶成禮

○甲寅以大祀慶成大宴文武羣臣及四夷朝使貴州新化蠻夷長官司長官歐林遣頭目歐陽孫廣西上隆州署州事土官知州岑瓊母陳氏遣頭目羅善等貢馬乙卯嘔罕河等衛野人頭目兀冬加等及貴州平伐長官司遣頭目楊文得四川龍州土官同知李爵遣舍人李添諒等來朝貢馬及方物升赤城致仕指揮僉事汪貴爲都指揮僉事先是虜寇犯赤城備禦指揮同知方敏率眾禦之爲寇所斃貴所部斬獲功多故有是命陽武候薛祿言和寧王阿魯臺再遣使朝貢將至宜預調官軍一千五百往居庸關五百往懷來守備從之宣府總兵官都督譚廣言宣府諸衛少馬請增給五千匹命發順天府孳牧馬二千五百往給之餘二千五百令廣遣官軍赴禦馬監關南京都察院左副都禦史邵﹤王巳﹥卒﹤王巳﹥字以先浙之金華蘭溪人由進士授湖廣道監察禦史巡歷江西廣東福建所過以威嚴憚吏郡邑振肅時仁宗皇帝監國特見知遇刑部都察院大理寺間缺堂上官輒命﹤王巳﹥署有重獄亦數付﹤王巳﹥﹤王巳﹥夙夜盡力遇事善斷有所顧問應對詳明升江西按察使江西倚郭南昌新建二縣素苦上官和買爲里長者多敗家﹤王巳﹥至立罷之丁內艱攺福建按察使宣徳三年召爲南京都察院左副都禦史時南京諸司縱弛禦史尢甚﹤王巳﹥奉敕揀擇奏黜其貪淫及庸儒者殆半繼奉敕簡黜諸司亦如之﹤王巳﹥家居有孝行居官克舉其職然負气簡慢同官而好自用治獄少恕其卒年五十有六訃聞遣官賜祭命有司營葬事

○丙辰上元節賜文武羣臣宴

○韓王衝﹤火或﹥奏初之國護衛軍士逃逸者多屯種者少且牛具種子措辦甚艱請限三年後依例屯種從之

○狹西河州衛剌麻札思巴失撚亦馬剌衛指揮完者禿等來朝貢馬

○日生左右珥色黃赤鮮明

○丁巳行在六科給事中劾奏天下來朝布政司按察司及府州縣等官治民事者不能承流宣化加意撫緩居風憲者不能激濁楊淸剔除姦蠹致戶口消耗稅糧逋負獄訟繁滋貪獘愈甚未完之事數以萬計皆應執送法司明正其罪及有正佐在任托故不朝輒委屬官並老人吏典代來者又有在途稱病不至者爲臣不敬莫甚於此亦當逮問上命行在吏部考察其賢否黜陟之又曰疾病人有之遣人代來亦必有故皆不湏問未完事更約限使完戊午行在刑部都察院劾奏天下來朝布政司按察司府州縣等衙門官曠職稅糧逋負八千餘萬石公事不完以數萬計今皆朝覲而來請付法司治罪上曰朕嘗念臨下太嚴下或失措故每事存寬恕乃今流於怠弛豈寬恕之過邪遂降敕諭之曰國家建置官府簡賢才而任之蓋以爲民民者國之本也爾等受任理民非一朝夕今三歲來朝一不聞有陳言民情者豈民皆安而無可言者與抑心不在民𨿽知其患而不言與廷臣又以爾等稽誤政務交章劾奏爾罪當治朕念民力艱難且郡縣之官有賢有否已令吏部簡斥其不稱任者其餘皆宥復任爾等往遵朕令盡心民事勤力政務持之以廉公行之以寬厚凡民有所不便政有所不通者具實來聞庶幾副朕卹民之意欽哉毋怠敕都指揮韓鎭等領兵自永寧至懷來巡備凡諸隘口屯堡煙墩務令整齊嚴謹有寇則乘機剿捕寇去不必窮追上因謂侍臣曰今虜寇𨿽衰然鼠竊狗偸乃其常性惟邊防嚴密使彼無間得乘可也

○朝鮮國王李祹遣陪臣李澄等貢馬及方物謝賜磁器廣西上林長官司署司事土官子岑世榮遣頭目黃昌田州府土官知府岑紹遣頭目蕭原貴州金築等安撫司頭目田以得湖廣散毛宣撫司土官於斌四川芒部軍民府故土官知府普得弟密戴沐川長官司土官舍人悅福得狹西洮州衛七占等簇剌麻番僧藏卜領占弗提衛百戶剌裏遼東撒叉河等衛指揮僉事喃都等來朝貢馬及金銀器皿方物

○賜和寧王阿魯臺使臣阿都赤等三百三十人鈔幣有差己未四川平夷長官司故長官王宣女來朝貢馬奏請襲職賜廣西利州土官知州岑顏所遣族人岑忻等鈔絹有差

○日上生背气一道色靑赤鮮明

○庚申賜四川長河西魚通寧遠等處軍民宣慰司把事短竹伯及大寶法王之徒鎖南札岷州等處剌麻阿南答等紗彩幣表裏靴襪有差辛酉賜廣西茗盈等州土官族人李子愈貴州太平伐長官司長官宋應偏橋長官司把事宇比四川馬湖府土官知府安璇烏撒軍民府土官知府卜穆妻圓和龍州土官知州薛忠義白馬路長官司舍人薛志髙九姓長官司把事梅受先永寧宣撫司土官宣撫奢蘇天全六番招討司土官招討楊欽廣西南丹州土官知州莫禎湖廣永順軍民宣慰使彭忠狹西西寧等衛禪師領占星吉岷州衛僧文瑜等鈔彩幣表裏及絹有差

○南京地震

○壬戌進兩朝實錄前期一日設實錄案表案於丹陛之東錦衣衛設鹵簿駕教坊司設中和韶樂及大樂如常儀設輿及香亭於史館是日早監修官英國公張輔等率總裁纂修官皆朝服捧實錄置輿中上先具衮冕旣鴻臚寺官朝服引實錄輿用鼓樂傘蓋導從左順門東廊出由金水橋中道行監修等官皆後隨至奉天門下監修總裁纂修等官捧實錄置於案樂止俟輿及香亭退鴻臚寺奏執事官行禮贊五拜奏請升殿導駕官前導樂作上禦奉天殿樂止鳴鞭監修總裁纂修等官入班文武百官朝服分左右侍班鴻臚寺官奏進實錄序班舉實錄案以次由中道升班首由左階升上興序班以實錄案置殿中班首跪於案前贊史官皆跪內侍官舉實錄案置內殿中上復座贊俯伏班首及史官皆俯伏興班首復位贊四拜贊進表序班舉表案置殿中贊宣表贊眾官皆跪宣表表詞云奉天綪難推誠宣力輔運武臣特進光祿大夫左柱國太師英國公臣張輔等誠惶誠恐稽首頓首上言臣聞上有堯舜禹湯文武之君斯有典謨訓誥誓命之紀當時所錄萬世攸師自漢以來曁於唐宋皆建史官專職記述我國家奉天啟運聖聖相承大經大法明於上善政善教被於下萬方一統海宇淸寧洪武以前神功聖徳史氏所記具有成書欽惟太宗體天弘道髙明廣運聖武神功純仁至孝文皇帝剛健中正廣大髙明體天之心行天之道勵精爲理躬儉愛人載奠邦家中興鴻業文治光昭於日月武烈弘靖於華夷大略雄材茂功偉績﹤矢見﹥模宏遠卓冠百王欽惟仁宗敬天體道純誠至徳弘文欽武章聖達孝昭皇帝孝友英明寬仁恭儉敬天法祖制治保邦明目達聰周詢民隱時使薄斂博施濟人撫盈成之運廣文明之化丕新政紀覃敷徳澤期月之內天下歸仁二聖升遊仰云車之益遠萬姓哀慕在海宇以同情恭惟皇帝陛下文武聖神聰明睿智纘承大寶君國子民推廣至仁繼志述事歌九功之惟敍得萬國之歡心上念祖宗功徳之隆同符天地覆載之大宜宣昭於簡冊垂儀範於帝王宣徳元年五月敕修兩朝實錄命臣輔臣義臣原吉監修臣士奇臣榮臣幼孜臣山臣瑛臣溥總裁臣棨臣英臣直臣述臣時勉臣習禮臣學夔臣循臣從善臣驥臣衷臣鶴齡臣洪臣永淸臣敍臣曰恭臣敬臣翰臣雅臣翥臣繼臣中臣叔剛臣文奎臣節臣錫臣萼纂修發左右史臣之所記閱中外官府之所上兼考章﹤鋶﹣釒﹥參之見聞編載事功必備著其本末纂述謨訓必致謹於精微關制度者𨿽細不遺切幾務者𨿽明必審於紀敍聖神之道徳如繪畫造化之功能儗諸形容誠難仿佛乃若附錄臣下必在推明是非訖五年正月恭成太宗文皇帝實錄百三十卷仁宗昭皇帝實錄十卷合百五十四冊謹繕寫上進伏念臣輔等智識淺陋學術空疏曠歲月而久稽亦討論之惟勤方之良史深愧之三長之稱監於先朝庶少資萬幾之暇臣輔等無任瞻天仰聖激切屏營之至宣訖贊俯伏興贊四拜興進實錄官退於東班侍立文武百官入班鴻臚寺官奏太子太保成國公臣朱勇同文武百官恭遇太宗文皇帝仁宗昭皇帝實錄纂成羣情歡抃禮當慶賀宣訖各官四拜興贊有制史官復入眾班贊跪宣制制詞云恭惟

皇祖皇考功徳光華纂述詳實朕心歡慶與卿等同之宣訖俯伏興舞蹈山呼又四拜禮畢上命行在禮部宴史官仍稽賞例以聞

○癸亥和寧王阿魯臺遣使臣脫火歹等來朝貢馬一千二百八十匹駝五十頭

○以太宗皇帝仁宗皇帝兩朝實錄成賜監修官太師英國公張輔少師兼行在吏部尙書蹇義少保兼太子少傅行在戶部尙書夏原吉總裁官少傅行在兵部尙書兼華蓋殿大學士楊士奇太子少傅行在工部尙書兼謹身殿大學士楊榮太子少保行在禮部尙書兼武英殿大學士金幼孜太常寺卿兼行在翰林院學士楊溥白金各一百兩彩幣各六表裏織金羅衣各一襲馬各一匹並鞍續至總裁官行在戶部尙書陳山禮部尙書張瑛白金穀六十兩彩幣各五表裏織金羅衣各一襲纂修兼考校官左春坊大學士兼行在翰林院侍讀學士曾棨右春坊大學士兼行在翰林院侍講學士王英右春坊右庶子兼行在翰林院侍讀學士王直左春坊左諭徳兼行在翰林院侍讀周述行在翰林院侍讀李時勉錢習禮侍講余學夔陳循蔣驥白金各五十兩彩幣各四表裏素羅衣各一襲纂修官侍講藺從善修撰苖衷曾鶴齡張洪劉永淸編修周敍孫曰恭楊敬檢討王雅楊翥五經博士陳繼戶部主事陳中行在四川道監察禦史陳叔剛福建布政司右參議潘文奎四川重慶府榮昌縣知縣萬節浙江衢州府儒學教授丘錫狹西漢中府漢陰縣儒學教諭梁萼白金各四十兩彩幣各三表裏素羅衣各一襲催纂官行在禮部主客淸吏司主事張習謄寫正本兼錄槁官行在禮部儀制淸吏司郎中朱暉行在吏部稽勛淸吏司郎中程南云行在禮部精膳淸吏司郎中陳景茂行在吏部驗封淸吏司員外郎宣嗣宗考功淸吏司員外郎夏衡行在中書舍人兪宗大陸友仁蕭湘羅淵張益白金各二十五兩彩幣各二表裏素羅衣各一襲謄寫副本兼錄槁官行在中書舍人宋琰黃振宗幹霈淩壽胡﹤氵靚﹥劉鉉胡宜衡角�羊禎期行在大理寺右寺副兵宗楊鉉白金各二十兩彩幣各二表裏素羅衣各一襲續至謄寫副本兼錄槁官行在吏部驗封淸吏司主事蘇鎰行在中書舍人周崇厚白金各十五兩彩幣各一表裏素羅衣各一襲謄槁及稽考參對官行在翰林院修撰邢寬蔣禮胡穜編修劉矩裴綸陳詢梁禋檢討許彬連智馬信周貴孔目沈寅行在中書舍人王璜寇厚胡宗蘊行在禮部祠祭淸吏司郎中黃餋正行在禮部儀制淸吏司主事王觀行在大理寺左寺副洪益中右寺副邵暹續至謄寫副本官行在中書舍人龐敍白金各十五兩彩幣各一表裏素羅衣各一襲收掌文籍官行在翰林院檢討胡讓典籍李錫牛麟張禮白金各十兩彩幣各一表裏素羅衣各一襲續至謄寫副本儒士鄒循生員朱銓白金各五兩辦事吏翁選王子翔李用方彥斌許智王彥才馮英張懋徐忠梁衡鈔各二十錠時禮部尙書張瑛已往蒞南京部事翰林院檢討周翰以疾卒及有故而去者陳景茂龐敍胡宗蘊陳詢梁禋凡七人行在禮部具奏

上命皆如例給賜表背等匠十人亦各賜鈔二十錠

○賜貴州思州府土官同知黨禮龍裏等衛土官副千戶周斌龍里長官司土官長官何慶祿上馬橋長官司土官長官李慶湖廣龍潭安撫司安撫黃景中下愛茶峒等長官司長官冉暹四川泥溪長官司土官壬鳳沐川等長官司女土官王氏疊溪等長官司土官舍人白失結廣西那地等州土官知州羅志通等及烏思藏哈立麻尙師遼東自在等州副千戶伯顏禿嘉河等衛女直指揮僉事莽哥兀者等衛指揮阿剌孫等鈔彩幣表裏紵絲等衣靴有差

○日生暈隨生交暈皆黃赤鮮明

大明宣宗憲天崇道英明神聖欽文昭武寬仁純孝章皇帝實錄卷之六十一

明宣宗章皇帝實錄卷之六十一明宣宗章皇帝實錄卷之六十二

宣徳五年正月甲子烏思藏必力工瓦等處剌麻髙僧南哥監藏靈藏都指揮桑爾結監藏狹西寧夏剌麻僧人耳力貴州湖耳蠻夷長官司長官歐景虎遣頭目姚子云等來朝貢馬

○賜朝鮮國貢使吳升等宴

○乙丑賜朝鮮國使臣吳升等二十二人鈔彩幣表裏命升賫敕及朝服襲衣歸賜世子珦

○賜烏思藏國師領占端竹阿木葛等五百八人大國師釋迦也失並大乘法王使臣鎖南領占等五百四十二人招諭至京福余衛韃官副千戶火赤歹並原�招諭指揮�事木當加等及兀者等衛女直指揮弗羊加等蠻夷長官司舍人石宗和古州等蠻夷長官司鄕老石再原鈔彩幣表裏絹布胡椒等物有差

○行在吏部奏選官退上因與侍臣論前代官制上曰省官安民之道唐虞建官惟百夏商官倍秦漢以下視夏商官益增多何也侍臣對曰時世不同也上曰唐虞三代事簡民淳不可比儗唐太宗定內外官七百三十員去古未遠亦足爲法侍臣對曰然必由君心靜則事可簡事簡則官可省官省則民安矣若國家多事政務煩雜小人幸進冗食者多欲百姓免於煩擾難矣上曰此誠確論淸心者省事之本

○丙寅以纂修兩朝實錄成賜監修總裁纂修等官太師英國公張輔等宴於行在中軍都督府

○上禦左順門謂行在兵部尙書張本等曰馬軍比之步軍尢爲勞苦蓋自備軍裝爲難今後馬軍戶內再免一丁差役以助給之

○南京戶部左侍郎郝鵬言今鈔法阻滯乞令應天府人民凡鬻賣及織造幣帛並停塌物貨之家每月納門攤鈔五百貫庶鈔得流通從之

○雲南總兵官黔國公沐晟等奏招諭永昌千戶所千夫長刀不浪班等順服先是刀不浪班等劫殺潞江安撫司人民逐安撫曩璧奔金齒而據其地晟與雲南三司遣官招諭至是刀不浪班懼罪盡還其所據地復歸舊居當差如故晟等因而撫之

○謫郡縣官之貪污者戍邊老疾鄙猥者罷爲民初天下朝覲官至京上命行在吏部廉察其賢否又令方面官各具所屬官貪虐及不稱職者上名行在吏部至是吏部奏貪污者二十五人當充邊軍老疾及鄙猥無能者五十五人當北京爲民上曰老疾者無過鄙猥無能者無惡皆罷歸爲民貪污者民之害宜發戍邊衛

○福建萬安千戶所千戶夏麟奏本所城池切臨大海近增延平衛官軍五百人同守領軍千戶張忠百戶陳璂令軍士邀阻納糧之人彊取糧米搶奪財物及彊奸婦女肆爲非法上謂右都禦史顧佐曰增軍以固守備乃重爲民害不可不治然偏辭未可遽信或者新舊之人雜處不相孚而相忌亦未可知且令福建按察司察實有罪者卽治之

○丁卯命行在兵部閱實懷來永寧撫寧三衛官軍之數

○升京衛指揮使吳凱等十七人爲都指揮僉事指揮同知季弘等十一人指揮僉事呂昇等二十人署都指揮僉事先是行在兵部言各都司缺官有旨命公侯伯都督都指揮公同推舉至是有十餘人共舉一人者或三四人或七八人共舉一人者具名以聞上謂尙書張本曰人之才行未易知今眾人同舉必合公論其指揮使皆升都指揮僉事指揮同知僉事皆令署都指揮僉事分布各都司於是指揮使升都指揮僉事者行在金吾左衛吳凱任浙江都司濟南衛張瓛任福建行都司行在羽林前衛劉斌遼東都司濟州衛李弘行在羽林左衛朱英俱廣東都司行在金吾左衛金瑛永平衛劉海俱福建都司武功中衛張善湖廣都司武成前衛戴旺狹西都司蔚州衛李昇行在金吾右衛孫智俱山西行都司行在金吾左衛邢安永淸左衛趙諒俱四川都司行在金吾右衛李進河南都司行在金吾左衛劉玉雲南都司行在旗手衛兪詢四川行都司彭城衛李謙仍掌彭城衛事指揮同知署都指揮僉事者隆慶右衛季弘任中都畱守司行在羽林前衛陶旺福建都司寬河衛施祥四川行都司武成中衛蔣貴福建行都司密雲中衛史直山西行都司薊州衛劉福狹西都司行在金吾左衛胡淸狹西行都司山海衛李瑾河南都司行在金吾左衛王信山東都司行在羽林前衛胡成韓雄俱廣西都司指揮僉事署都指揮僉事者天津右衛呂昇任狹西行都司興州後屯衛阮璇行在金吾左衛髙玉俱大寧都司行在旗手衛吳亮燕山左衛曹義俱湖廣都司行在羽林前衛鄭泰遼東都司行在金吾左衛馬貴密雲後衛張鑑俱山西都司大興左衛朱原狹西行都司行在羽林前衛趙斌李忠俱貴州都司行在金吾左衛葛聚雲南都司保定中衛王斌廣西都司行在驍騎右衛髙原山東都司武成右衛魏廣河南衛屠義俱江西都司行在金吾後衛鄧安福建都司彭城衛王浚浙江都司行在金吾右衛楊得淸狹西都司燕山前衛楊興中都畱守司○賜貴州平伐長官司頭目楊文得四川龍州舍人李添諒等鈔彩幣表裏有差

○宥保安衛指揮同知王俊死罪降充軍立功俊先守赤城虜寇邊俊與指揮方敏率軍禦之敏戰死俊不之援與其麾下角�羊甲棄弓矢脫身走不歸赤城徑走宣府上聞命法司逮至初欲殺之至是宥死謫充軍俾立功贖罪

○四川總兵官左都督陳懷奏蜀王府中忽舉炮銃不知何爲察之蓋四川都司私與王府者於法當問上令行在都察院取長史承奉詰之敕懷凡四川都司堂上官皆責死罪狀而械送其首領官赴京

○江西按察司奏饒州府同知張憲貪贓在赦前合送吏部攺用今憲仍掌府印署事不肯赴部檢校劉商於公堂詈辱之奪其印皆屬違法請治其罪上諭行在都察院臣曰同官相處事有不當須以理論何至詈辱乖爭以壞禮法且此兩人果爲公果爲私邪令皆執而治之

○河南南陽縣知縣李垣圭奏典史鄭彥宗不諳文字不理職事嘗委催糧艸二年之上不回任事亦不完乞取回部降黜上命法司罪之又顧尙書郭琎等曰典史𨿽末職然最親民除授之際豈可不擇又謂右都禦史顧佐曰朕屢敕風憲考察郡縣官今不才者如此而不黜是風憲不遵朕命爾其申戒之

○戊辰賜貴州新化蠻夷長官司頭目歐陽孫廣西上隆州頭目羅善等鈔幣有差

○行在戶部狹西司員外郎鄭源奏初以進士除主事九年升員外郎近得疾艱於步趍乞攺授教職以圖報效從之

○少保兼太子少傅戶部尙書夏原吉卒原吉字維喆湖廣湘陰人自幼端重好學蚤孤勤力餋母洪武中自太學生擢戶部主事曹務叢脞處之悉有條理同列取正焉升戶部右侍郎巡撫福建所過郡邑考察吏治咨訪民隱公明寬大人咸悅服太宗皇帝入正大統轉左侍郎逾月升戶部尙書永樂初蘇松諸郡水奉命往治發浙西兵民十數萬﹤鋶﹣釒﹥決壅滯自松江黃浦東北以達於海水患乃息而撫卹曲當人不言勞又撫綏其饑民奏發廩三十餘萬石賑之初建北京采宮殿材於東南命自南京抵北京督視運送給以錦衣衛官校且命有不率命便宜行事原吉於號令中備矜卹之意人人效用太宗巡狩北京預扈從命兼行在禮部都察院事歲餘車駕親徵北虜是時上以皇太孫畱守命原吉輔導九載秩滿賜敕嘉獎上親宴之別殿重修太祖皇帝實錄爲監修書成賜鈔織金衣文綺北虜復犯邊太宗皇帝將親徵原吉言今邊儲不足請遣將平之無煩六師忤旨收系之仁宗皇帝嗣位卽日復其官加少保仍兼戶部尙書賜玉帶上正位東宮加兼太子少傅少保尙書二職如故賜銀章一其文曰繩愆紏繆且諭曰朕有過舉卿但奏來以此識之修太宗皇帝實錄爲監修仁宗皇帝崩上嗣大位以舊輔尢重倚任寵眷日盛修仁宗皇帝實錄仍爲監修庶人髙煦�火反上親率六師擒之原吉與扈從還賜白金文綺加厚賜銀圖書一其文曰含弘貞靖蓋褒其徳云明年扈從巡北邊旣還上念原吉等四人者皆春秋髙思優逸之賜敕加勞輟職務仍其祿朝夕侍上備顧問預謀議而恩遇益厚兩朝實錄成賜白金織金羅衣文綺表裏鞍馬且賜宴明旦入謝暮歸第得末疾遂卒

上聞訃震悼遣禮部尙書胡溁賜祭加贈特進光祿大夫太師謚忠靖賻鈔萬緍敕有司營喪葬官其子瑄爲尙寶司丞仍復其家原吉天性孝友徳𨿽微必報未嘗存怨惡之心接人溫然襟宇閎深不見涯涘嘗從吏污金織賜衣懼欲逃者原吉曰污可浣何懼爲有吏壞所寶硯石匿不敢見原吉召諭之曰物皆有壞吾未嘗惜此慰遣之於時卿大夫雅量推原吉第一其在上前所言必歸於厚臨政必酌大體故不間貴賤﹤鋶﹣釒﹥戚及識不識皆知其爲善人長者云

○己巳四川軍民府土官知府沙白烏思藏剌麻著失工藏等來朝貢馬賜狹西河州衛剌麻札思巴失撚亦馬剌衛指揮完者禿嘔罕河等衛野人頭目兀冬加等鈔彩幣表裏等物有差大同總兵官武安侯鄭亨奏緣邊關隘要衝之地如爛柴溝等十五處舊無城堡止是樹柵爲備歲久木壞請於今春三月調軍每處築堡增軍守備從之庚午命永康侯徐安吏科給事中張居傑爲正副使持節冊趙府典儀副王約女爲安陽王妃安鄕伯張安尙寶司丞郭斌爲正副使持節封嶽陽悼惠王婟長子季境爲嶽陽王其嫡次子季墀永安王孟炯庶次子季壣俱爲鎭國將軍賜之誥命上謂行在兵部尙書張本等曰古人云惟賢知賢又曰舉能其官惟爾之能稱匪其人惟爾不任昨所舉拔指揮爲都指揮者皆將領眾任事其令各舉二人以觀其才識如何舉不稱者罰之於是都指揮吳凱等舉指揮使髙昇等五十八人命籍記以待用賜朝鮮國使臣李澄等鈔彩幣表裏有差置遼東寧遠衛於湯池凡五千戶所以定遼中衛右所定遼前衛中所定遼衛后所廣寧中衛右後二所實之其湯池上下六站各增置一千戶所山海東關至髙嶺驛設廣寧前屯衛中前所沙河驛至東關驛設廣寧前屯衛中後所杏山驛至小淩河驛設廣寧中屯衛中左所淩河驛至十三山驛設廣寧左屯衛中左所東關驛至曹莊驛設寧遠衛中右所連山驛至杏山驛設寧遠衛中左所以遼東諸衛多餘軍士實之不足則於內地附近諸衛撥補官缺於諸衛剩員及廣寧操備官內調補從巡按禦史包得懷所奏也南京都察院考送貪污官郎中黃﹤王巳﹥等十七人懶惰不不治事郎中陳懋等十四人至京上謂行在吏部臣曰官無大小皆務廉勤況郎官尢重此輩貪污懶惰卽如例降黜自今當愼擇人不可濫授辛未定都指揮馬昇等職任先是上諭行在兵部尙書張本曰用人必視其年力如何庶幾得當今神機諸營都指揮年六十上下者皆分別來朕與卿處置至是本具名聞上覽畢諭本曰朕皆能識之其馬昇等十五人精健堪任事皆畱在京其次馬義等十四人令於各都司管屯守城胡通等三人老疾無嗣令於各都司食祿不任事以終其身其畱在京者亦定職銜於各都司於是注都指揮使馬昇於大寧都司趙榮山東都司都指揮同知李貴山西行都司崔忠毛翔俱山西都司李榮武興俱河南都司韓雍山東都司都指揮僉事馬驥兪綱俱中都畱守司薰興河南都司姜原向得大寧都司錢義趙榮山��司屯守都指揮使馬義山西行都司李璟湖廣都司都指揮同知王政狹西都司周貴狹西行都司都指揮僉事吳彬廣西都司王興四川行都司劉原廣東都司李信四川都司謝貴江西都司徐震中都畱守司朱成福建都司閻福遼東都司杜眞浙江都司蔣英山西都司食祿不任事者都指揮僉事胡通湖廣都司來用江西都司髙三山東都司太監侯顯奏先使烏思藏至卭部之地遇賊劫掠官軍馬牛隨行官軍與賊對敵有勇敢當先者有齊力向前者有擒賊者有斬賊首級者有陣亡者通四百六十餘人悉具名聞上命行在兵部擒賊及斬首與當先者皆升一級齊力向前者加賜賚陣亡者升用仍卹其家夜有流星大如雞彈色靑白有光起天廟西南行至濁

大明宣宗憲天崇道英明神聖欽文昭武寬仁純孝章皇帝實錄卷之六十二

大明宣宗章皇帝實錄卷之六十三

宣徳五年二月壬申朔敕行在戶部復故少保兼太子少傅戶部尙書夏原吉家敕曰朕惟輔弼大臣與國同體保全永久及其子孫乃稱明良始終之義贈特進光祿大夫太師謚忠靖夏原吉祗事先朝多歷年所攄其忠懇夷險一心朕承大統以來嘉酉�犬入告益效勤誠遽不愸遺增予永難其子孫宜特優卹凡諸徭役永與蠲免以稱朕懷癸酉狹西文縣黎平簇番僧新吉汪秀上丹堡等簇番僧多隻尖尖等來朝貢馬免順天府房山良鄕二縣民三百八十戶蝗災田地一百一十九頃七十八畝宣徳四年秋糧六百四十石八斗馬艸一萬一千五百束江西按察司奏遼東金州衛指揮陶春取丰城等縣軍丁五人皆受其賄放免不角�羊請罪之上諭行在都察院臣曰爲將全賴軍士立功將之有志者常慮軍伍缺人今此輩受賕賣軍是不復思立功蓋無志愚人其治之如律甲戌皇后千秋節文武羣臣命婦行賀禮乙亥賜湖廣散毛宣撫司土官於斌廣西上林長官司頭目黃昌田州府頭目蕭原貴州金築安撫司頭目田以得四川芒部軍民府土官弟普密戴沐川長官司舍人悅福得狹西洮州衛七占等簇剌麻藏卜領占弗提衛百戶剌裏遼東撒義河等衛女直指揮僉事喃都等鈔彩幣表裏及絹胖襖有差丙子狹西洮州衛故土官百戶永魯札子宗札必爾卽簇故土官百戶搠牙子祿牙等來朝貢馬賜四川平夷長官司故長官王宣女來朝貢者鈔丁丑遣少傅兵部尙書兼華蓋殿大學士楊士奇釋奠先師孔子上禦奉天門謂侍臣曰武備國家重事今軍政不修實由將校之不職宜詳察其實以示勸懲遂遣敕諭各都司按察司及巡按禦史曰兵政國之重務任得其人則舉不得其人鮮克有濟今各處衛所指揮千百戶鎭撫有公廉幹濟能整飭軍馬者亦有老幼殘疾不能任事者敕至卽用心察訪具實來聞若有貪婪不才虐害軍士亦察實具奏庶幾玉石不混兵政以修如徇私廢公詢察不實是非倒置國有常憲其有總兵鎭守官處則會同咨訪務盡至公命太子太保陽武侯薛祿佩鎭朔大將軍印充總兵官恭順侯吳克忠充副總兵武進伯朱冕充左參將奉化伯滕定充右參將率師巡邊狹西洮州衛火把等簇國師板丹星吉岷州衛剌麻札失監藏貴州丹竹長官司土官長官羅海等來朝貢馬

○昏刻有流星大如雞彈色赤尾迹有光出星宿東南行至濁

○戊寅祭太社太稷

○遣官祭先農

○朝鮮國王李祹遣陪臣徐選貴州宣慰使安中遣弟喜乖西蠻夷長官司長官楊暹四川烏蒙軍民府土官祿昭雲南楚雄府女土官設札坤城回回馬兒丁等貢馬及方物賀萬壽聖節廣西太平府土官知府張髙歸徳州土官知州黃髙四川石柱宣撫司同知陳﹤王巳﹥遣舍人陳伯州等貢馬賜迆北和寧使臣脫火歹等六十二人鈔彩幣表裏有差

○命右春坊大學士王英翰林院侍讀錢習禮爲行在禮部會試考官賜宴於本部上聞衍聖公孔彥縉每歲來朝皆僦居民間命行在工部賜居第於京城內以便朝參

○夜有流星大如杯色赤有光起紫微東蕃內東北行至濁

○己卯以明日萬壽聖節遣駙馬都尉趙輝謁告長陵獻陵

○賜貴州湖耳長官司頭目姚子云烏思藏僧南哥監藏靈藏都指揮桑爾結監藏寧夏僧耳力等鈔彩幣表裏有差宥武定侯郭玹罪時巡按直隸監察禦史白圭劾奏玹令家人彊奪滄州南皮縣民十七家田土拆毀民居置立莊屋天津右衛指揮呂昇阿附玹勢奪官軍屯田一千九十餘畝與玹軍民失業嗷嗷怨嗟玹等所爲非法請治其罪上曰勛戚之家正當謹守禮法庶幾長享富貴乃敢縱恣貪暴如此此非朝廷少恩玹姑宥之令其攺過呂昇及玹家人皆執而治之巡按監察禦史章聰奏徳州左衛指揮千百戶鎭撫張鑑等三十五人收山東平度州秋糧二萬五千石堆積延兩月之上每五十石索布三十匹方與上倉又多收米入已民受其害至賣車牛以賂之通計所受不少請治其罪上諭右都禦史顧佐曰軍民相資當互相愛百姓勤苦耕作艱難饋運官軍坐食不知感而又加虐害武夫若此者多命禦史悉治之如律行在光祿寺廚子訴其寺官竊減外夷供給通政司以聞上命行在刑部侍郎施禮執而罪之且諭禮曰光祿之獘不止此自祖宗以來飲食供給皆有定規今擅自增減應給之人率不得凡得者率非應給之人惟虛立案牘以掩人目宜究治之因顧侍臣曰毋謂飲食細故然亦幹大體華元殺羊享士羊斟不與遂致喪師勾踐投醪於江與眾共飲人心感悅遂成伯業以此而論所系豈輕庚辰萬壽聖節上詣奉先殿行禮皇太后前上壽畢出禦正朝受賀敕諭文武羣臣曰朕初度之旦上念劬勞大徳允切於心幸侍聖母皇太后洪福萬年每當玆晨奉觴拜慶伸婉愉之誠致天倫之樂必在從容以愜所志爾文武羣臣應宴者悉於光祿寺給宴物自今悉準此例山東按察司奏平山衛千戶潘禮私役老軍以小過擊傷致死請治其罪上曰私役已應罪況私憤殺之命執罪之如律癸未建行在禮部於北京大明門之東時五府六部皆未建以禮部所典者天地宗廟社稷之重及四方萬國朝覲會同者皆有事於此故首建之其地位規制皆如南京加弘壯焉作府軍前衛幼軍營於京城內之西南隅福余衛都指揮安出猛古乃歹都等奏雲朵顏泰寧二衛所部近嘗作過邊境臣等恐其貽累故遠避去今蒙諭撫皆已復業然慮彼作過者終將累良善臣已遣人詰責勸誘使攺過自新如其不悛臣等請自擊之上嘉之特賜敕獎諭之曰爾守法效忠朕悉知之彼若能攺過亦可寬宥如稔惡不悛聽爾發兵剿之甲申寧化王濟煥奏舊以太原右護衛治爲永和王府今永和王居汾州府第空閒及故安邑寧鄕郡主第亦空閒損壞乞修葺以爲庶子美壤美土�度及諸女居第上命行在工部令有司悉修葺與之賜朝鮮國及迆北和寧王等處貢使宴浙江都指揮僉事吳凱等陛辭敕諭之曰朕以方面所系甚重特簡任爾等務在守禮循法盡忠奉國愛卹軍士毋縱私以背公毋剝下以肥己常湏嚴飭武備堅固城池使一方寧謐百姓無虞庶幾副朕委任之心爾亦永保祿位欽哉大同總兵官武安候鄭亨奏天城衛北邊舊立雙山靑松嶺尖山三煙墩並川北平虜墩近已革去宜於懷來衛西陽河口築一墩迆南天城衛長勝墩東北之中增築一墩爛柴溝亦築一墩相接懷來瞭望又鴉兒山�厓煙墩去迆西三尖山煙墩三十餘里每舉炮或風逆不相聞因而誤事請於其間增置一墩俱從之乙酉韓王衝﹤火或﹥奏本府一護衛軍當以什七下屯今家廟未創宮宇未修請免屯田之半上命行在戶部免屯田三年興平王尙火�舟奏女長將嫁未有居第今西安中護衛指揮胡能舊居空閒請以給賜從之行在工部尙書吳中言淮安至濟寧河水淺澀所運材木淹滯難行請以揚州鳳陽淮安等府在京繕工民夫一萬八千人往助上從其言命畢日遣歸廣東按察司奏廉州衛指揮王泓每月令軍伴納鈔有不納者擊之死請治其罪上從之語侍臣曰人命與錢孰輕重殺人者死𨿽積錢如山可贖乎丙戌迆北和寧王阿魯臺使臣阿都赤等陛辭上嘉阿魯臺勤誠遣都指揮曹者赤帖木兒賫敕同往賜之金織文綺七十四匹皆有副並所奏求藥物悉與之仍賜其下有差因謂尙書胡濙等曰阿魯臺歸心朝廷實由皇祖威徳所致今以病求藥亦悉與之朕以至仁待人人亦當識朕意濙對曰陛下心同天地薄海內外無思不服譬諸艸木皆戴生成之恩矣

○上退朝禦左順門謂行在工部尙書吳中等曰比聞在京工匠之中有老幼殘疾並不諳匠藝及有一戶數丁皆赴工者宜從實取勘老幼殘疾及不諳者皆罷之丁多者量畱余悉遣歸凡久役者亦勘實以聞

○丁亥上聞中官督江西泰和縣采寒水石者虐民特甚命亟召還歲令民自采納

○都督僉事趙安等七人指揮同知丁黻等七十五人還自烏思臧賜鈔彩幣表裏金織紵絲素紵絲襲衣等物有差

○戊子敕南京都察院右僉都禦史李敏等放遣采木軍夫初遣敏往徽州督民采木以給京師敏施設無方不善撫下徒勞無功上聞故敕罷之令敏還任

○廣西萬承州土官知州許永成等遣族人許永昌等貢馬

○賜屯河衛指揮僉事都倫帖木並福余衛韃韃指揮僉事那米納等五人鈔彩幣表裏等物蓋都倫帖木賫敕招諭那米納等來朝故並賜之

○夜月犯角南星月在下

○已醜遣行在工部左侍郎許廓巡撫河南敕曰今命爾往河南巡撫凡軍民有利當興者卽舉之有害當除者卽革之民有饑窘逃徙者撫令復業免其稅糧一年應行諸事皆與河南三司計議行之具由來奏諸司官吏貪贓壞法虐害軍民者擒問解京奉公守法愛養軍民者具名以聞務使軍民安業不致失所庶幾體朕之意盡爾之職爾其敬承毋怠並賜之詩曰河南百州縣七郡所分治前歲農事缺始旱澇復繼衣食旣無資民生曷由遂顧予位民上日夕懷憂愧爾有惇厚資其往勤撫字徙者必綏輯饑者必賑濟咨詢必周曆毋憚躬勞勩虛文徒瑣碎所志見實惠勉旃罄乃誠庶用副予意○賜四川軍民府土官知府沙白烏思藏剌麻著失工藏等鈔彩幣表裏有差

○庚寅命行在工部尙書吳中兼行在吏部事以尙書郭琎有疾在告也

○賜狹西文縣黎平簇番僧新吉汪秀上丹堡等簇番僧多隻尖尖等鈔彩幣表裏有差

○福建永春縣奏本縣十四里歲造弓二百四十張箭三千枝徳化縣十八里止造四十張安溪縣四十里乃九十張前者具奏得減五之二今本府令依舊額多寡不均民力難辦上曰此有司不得人令按察司究治之

○辛卯命故羽林前衛指揮使毛把都兒子榮行在府軍後衛指揮同知王昇子瑄金吾左衛指揮僉事金﹤王卸﹣卩﹥子廣襲職府軍後衛指揮同知王興老疾命其子貴代

○賜狹西洮州衛故土官百戶永魯札子宗札必爾卽簇故土官百戶搠牙子祿牙等鈔彩幣表裏有差

○修直隸河間府獻縣單橋以河間眞定二府保定左等衛軍民供役命行在工部遣官督之

○江西建昌知府吳致文卒致文浙江平陽人由進士擢刑部主事以能稱升九江府知府攺建昌守職公勤一志愛民請托不行悉革姦獘奏官田租重請折收布朝廷從之闔郡稱快他政績蓋多卒之日民哀慕之如父母云

○夜月犯房

○壬辰罷采木之役上諭侍臣曰爲國之道農事最急今國家無大營繕當束作之時而工部采運木植未已豈不妨廢農業遂命書敕諭尙書李友直等凡已彩之木隨處堆積軍夫悉罷遣歸農

○敕遼東總兵官都督巫凱等曰野人女直朝覲往復道路皆出遼東爾等宜善加撫卹毋令失所亦須禁約下人勿有所擾庶不阻其歸順之心

○廣西龍州土官知州趙仁政遣頭目謝康四川石柱宣撫司土官宣撫馬應仁子鎭等貢馬及方物

○賜狹西洮州衛大把等簇國師板丹星吉岷州衛剌麻紮失監藏貴州丹竹長官司土官長官羅海等鈔紵絲彩幣表裏有差

○行在工部尙書吳中奏昨山東禹城縣木匠告有弟光匠逃回今全家起發京衛充軍當匠緣家口眾不能贍給乞令以弟充軍供役而釋免其餘以待後繼緣此類尙多未敢分豁上曰逃匠充軍用示警戒全家起廢則使之失業卽從所言與之分豁事同者皆如之

○癸巳敕諭行在六部都察院曰朕恭膺天命嗣承祖宗洪業夙夜孜孜保民圖治每食則思下人之饑衣則思下人之寒心存民瘼未嘗忘之今春气已和特頒寬卹之令條示於後爾六卿大臣與國同體爲徳爲民務盡乃心如政令有所未當朕慮有所未周者尙審思列奏都禦史任耳目之寄亦宜博訪以聞庶用副朕卹民之意欽哉無忽一宣徳四年各處有經水旱蝗蝻去處速行巡按禦史按察司委官從實體勘災傷田土明白具奏開豁稅糧坐視不理者罪之一宣徳三年以前官員軍民有倒死官馬騾驢及軍民有虧欠孳生馬匹者悉免追陪一宣徳三年以前軍民有欠柴炭艸者盡行蠲免一各處百姓近因饑窘逃徙他處者速行各布政司按察司及府州縣招諭復業仍善加撫綏免其戶下稅糧及雜泛差役一年一除造軍器及軍需買辦外其餘爲營造等事各處采買顏料生漆諸物工部速行各處有司已采買在官者差人運赴京庫未采買者盡行停止其差去督采買官員人等卽令回京不許畱滯擾民一朝廷所用之物各有土產之處今後凡遇收買只派於土產之處如收買數多量免其他差役以優卹之不許一槪於不產之地收買科擾害民違者罪之一各處舊額官田起科不一租糧旣重農民弗勝自今年爲始每田一畝舊額納糧自一斗至四斗者各減十分之二自四斗一升至一石以上者減十分之三永爲定例一近年在京工作匠人多有逃者蓋因管工官及作頭等不能撫卹又私縱其彊壯者不令赴工俾辦納月錢入已並冒關其糧賞止令貧難者做工又逼索其財物受害不已是故在逃及差人勾取差去之人又逼取財物工匠受害獘非一端自今工匠一戶有二丁者令一丁赴工一丁放免四丁者二丁赴工二丁放免六丁以上俱準此例單丁者與別戶朋合聽其一年或二年相輪代替違者依失班例論如遇大營造暫借撮工者計其用工日月準後班次用工之處常差監察禦史給事中點閘考其工程仍前作獘者就執奏究治庶革宿獘下得均其勞逸上不虛費糧賞一工匠有年老殘疾戶內無丁力者保勘明白卽開其匠籍一近年逃匠往往有懷挾私讎妄指平民爲匠者所司不與分豁民多受害工部及法司卽與分豁仍嚴行禁止再犯者罪之不恕一各處衛所有司倉廒官攢斗級交通糧戶私自包納虛出實收作獘百端今後令監察禦史按察司官往來巡視但有作獘就便擒問一理刑之官惟公與明使有罪者不得以苟免無罪者不陷於冤抑庶幾稱職比聞法司不體朕卹刑之心任情用法往往過當嚴刑之下何獄不承若有罪而縱之將凶人益肆無罪而枉之將善人何恃且髒污士之極醜無斯行而加斯名卽玷棄終身豈當不念自今其深以爲戒必明必公必詳必謹庶副朕欽卹之意

○瓦剌順寧王脫歡等遣脫火歹等來朝貢駝馬

○朝鮮國王李祹遣其侄李���李孟畇陪臣尹湏彌等奉表貢方物謝免貢金玉器先是朝鮮所獻方物有金銀龍頭盞之屬上謂侍臣曰朝鮮進貢頻數每有金銀器皿小國措辦必難宜止之遂敕祹曰金玉非爾國所產自今貢獻惟以土物效誠而已祹感悅至是遣���等奉表謝

○賜貴州宣慰使安中弟嘉乖西蠻夷長官司長官楊暹四川石柱宣撫司舍人陳伯舟烏蒙軍民府土官祿昭廣西太平府土官知府張髙歸徳州土官知州黃髙雲南楚雄府女土官設札坤城回回馬兒丁等鈔彩幣表裏及絹有差

○迆北和寧王阿魯臺使臣從人孛羅察兒奏願居京自效命爲所鎭撫賜金織襲衣彩幣銀鈔綿布鞍馬仍命有司給房屋器皿等物如例

○行在禮部奏會試天下舉人得中式者陳詔等一百人甲午賜朝鮮國使臣徐選等十三人鈔彩幣表裏有差日生交暈隨生戟气皆黃赤鮮明乙未上奉皇太后率皇后謁長陵獻陵車駕發京師先是上以淸明節近召少師蹇義少傅楊士奇太子少傅楊榮太子少保金幼孜太常卿楊溥諭之曰皇太后聖心篤念祖宗朝夕弗寘每諭朕曰祖宗之鴻業惟勤負荷祖宗之成憲惟敬遵承朕不敢怠忽昔漢明帝奉皇太后謁陵著於史冊今朕將奉皇太后謁長陵獻陵庶少慰聖心禮歟義等對曰皇太后聖孝陛下敬承之天理人心之正也上以聞於皇太后皇太后曰是吾心也明日上命欽天監擇日敕五軍嚴備有司供具命英國公張輔成國公朱勇安順伯薛貴忠勇王金忠泊候伯都督各率兵從衛皇親駙馬皆從命義士奇榮幼孜溥及尙書郭惇胡濙吳中署侍郎魏源副都禦史陳勉扈從敕丰城侯李賢都督張廉尙書張本都禦史顧佐守京城時春深雨澤久閟及命下密雲布雪彌厚而廣周徧遠邇翌日乃霽越二日上奉皇太后率皇后告奉先殿遂啟行天气和暢道路潔淸風埃不作上躬櫜鞬騎導皇太后輦至淸河橋下騎扶輦旣渡橋上復乘騎時畿甸之民迎拜夾道瞻望感悅山呼之聲震動林野是日駐蹕沙河上侍皇太后膳退召義士奇榮幼孜溥諭之曰母後天性至孝今日朕隨侍於道中指天壽山言此下卽二陵所在母后望之感愴今日天气淸和人心歡悅亦是母后誠孝所感義等對曰太后聖孝陛下奉承之足以感格天人旣而上惻然曰朕昔侍皇祖往來兩京每令朕過農家問其疾苦蓋欲知稼穡之艱難自嗣位以來凡昔皇祖教詔之言未嘗敢忘今出都門望村落居民及其田作追思往事愴戚之情自不能抑義等對曰陛下聖孝久而不忘祖宗在天之靈應當永祐丙申車駕至陵下營於陵南五里上易淺淡服先詣謁陵時英國公張輔及士奇榮幼孜溥皆從上謁長陵次謁獻陵畢徘徊陵下召士奇等指示陵旁山川諭之曰豈非天造地設以俟大徳卿等皆先朝舊臣其審觀之又曰皇祖嘗言古帝王陵寢�八有崇奢麗及藏寶玉者皆無遠慮吾子孫宜戒之不可蹈也此語朕恆記憶不忘今所建寢殿皆皇祖當時規畫不敢有增益上因語及祖考時事淒愴弗已顧左右亦有感愴者遂命中官引從官謁陵畢復召士奇等諭曰皇考遺詔山陵務從儉約蓋平日仁民愛物之心不忘於彌畱之際朕不敢違越士奇等對曰陛下欽承先訓此聖孝之大者皆叩首而退丁酉駐蹕陵下昧爽上侍皇太后率皇后謁長陵獻陵車駕還營陵旁居民老稚迎拜於道皇太后顧謂上曰百姓愛戴君上以能安之古帝王保有天下垂裕子孫令聞長世千載之下人猶仰慕亦惟能安民耳國家恆輕徭薄賦以存卹爲務庶幾爲民父母之道於是上奉皇太后過視道旁農家皇太后召其老婦問所業及安否其婦女老稚皆歡喜踴躍應對質朴如家人然皇太后喜賜鈔帛布飲食皆歡躍感戴民有進﹤鋶﹣釒﹥食酒漿者皇太后嘗之舉以與上曰此農家食也當知之車駕還營命禮部凡陵旁民家皆賜鈔八十錠是夕小雨中夜乃止土膏潤暢人皆以爲和气之應昬刻太白犯昴西南大星太白在下戊戌駐蹕陵下己亥駐蹕陵下上奏皇太后言臣輔及義士奇榮幼孜溥皆扈從在此請令見於行殿皇太后可之輔等行五拜三叩頭禮畢皇太后曰皇帝數言卿數人贊輔多用心今家國淸寧生民無事固是祖宗垂祐亦有卿等之力輔等叩頭對曰皇上聰明睿智敬天法祖仁愛兆民以致康濟之功此皆本於皇太后聖徳大訓臣等實無寸補皇太后曰吾何徳所以致今日者上由祖宗積善垂慶卿等皆先朝舊人自今更湏協力一心非但家國蒙福祖宗神靈昭鑑在上亦必敷祐卿等俾卿子孫安榮永世遂命上賜六人酒饌及白金文綺輔等稽首退遂召彭城伯張曰�永都督張昇及諸皇親皆賜酒饌及白金文幣有差皇太后諭之曰外戚所以與國家同享富貴於永久者以其能謹守禮法不敢踰越苟不知禮而恣肆分外朝廷必不以私親廢公道爾曹勉之庚子駐蹕陵下

大明宣宗憲天崇道英明神聖欽文昭武寬仁純孝章皇帝實錄卷之六十三

大明宣宗章皇帝實錄卷之六十三終

大明宣宗章皇帝實錄卷之六十四

宣徳五年三月辛丑朔駐蹕陵下是日雨上感甘澤之及時思先帝之不復作皇陵春雨之詩晚百官奏事畢士奇榮幼孜溥畱侍上出詩示之詞旨淒惋士奇等皆感動上從容語曰諺云一歲之計在春去冬少雪今春雨亦未洽朕昨觀田隴間尙未有耕種者心爲之憂今雨連日皆霢霂不驟遠邇沾足甚慰民望士奇等對曰惟皇上憂民一念不已天必昭應

○壬寅駐蹕陵下開平守將奏邊務數事上舉其可行者付所司施行因謂侍臣曰方今海內小康惟殘虜叛服不常古人制夷狄惟在守備若城堡堅固糧芻充足士卒精練哨了嚴謹彼亦何能爲患朕屢以此戒飭邊將但慮其因循玩愒今春气漸深政邊民耕作之時一或農事妨廢秋收無望仰給於轉輸則勞矣遂敕邊將嚴警備

○直隸懷來衛指揮同知許信奏長安嶺迆北直抵開平別無城堡數有虜寇而糧儲充積宜戒不虞請給軍器爲備從之

○癸卯駐蹕陵下上於營中閱馬命武士調習之顧謂侍臣曰軍國之政馬爲先務今孽虜固當懷之以恩亦不可不示以威古人云事事乃其有備肆朕於馬政尢所用心侍臣對曰今馬蕃息視祖宗時加數倍矣上曰此皆祖宗之澤但朕遵用成法不敢少怠耳

○甲辰駐蹕陵下中官飛放還進所獲禽上擇其羙者命割烹躬調膳進皇太后畢遂分賜文武大臣上始食

○乙巳駐蹕陵下賜從官酒饌

○丙午淸明節上奉皇太后率皇后祭長陵獻陵先二日雨是旦云陰解散惠風融暢天日晴朗人咸以爲聖孝所感祭畢上奉皇太后率皇后還營命文武從官皆謁陵晚賜從官豆粥

○丁未駐蹕陵下上以謁陵昭荷神貺本於皇太后誠孝所感制大徳頌以進

○戊申上奉皇太后率皇后還京師道中上遙見耕者以數騎往視之下馬從容詢其稼穡之事因取所執耒耜三推耕者初不知爲上也旣而中官語之乃驚躍羅拜呼萬歲上顧侍臣曰朕三舉耒已不勝勞況常此事乎人恆言勞苦莫如農信矣命耕者隨至營人賜鈔六十錠已而道途所經農家悉賜鈔如之是日駐蹕沙河上侍皇太后膳旣徹皇太后語上曰今日於道中睹生物暢茂農家長少咸趨所業吾心樂之皇帝試作賞春之賦以道吾意上立艸以進皇太后覽之喜曰皇帝其知吾心也○己酉車駕至京城文武百官軍民耆老及四裔朝貢之使皆出迎自都門至淸河道路相屬望車駕至皆拜稽呼萬歲上奉皇太后率皇后謁奉先殿上率皇后奉皇太后還宮行禮畢上禦奉天門朝羣臣

○庚戌廣西鎭遠州土官知州趙得茂上下凍州土官趙慶隆雲南大理府河泊所土官楊定湖廣前安定軍民宣慰司故宣慰使剌大送用孫向海隆四川八郎安撫司土官安撫阿性子阿兒結牟力劫等簇土官長官觀仲少等遣其徒剌麻樂覺先結等來朝貢馬及方物

○賜廣西萬承州土官族人許永昌等龍州頭目謝康及四川石柱宣撫司舍人馬鎭等鈔彩幣表裏及絹有差

○給永寧衛備禦軍士衣甲弓箭○上罷朝禦左順門召少師蹇義少傅楊士奇太子少傅楊榮等曰朕昨謁陵還道昌平東郊見耕夫在田召而問之知人事之艱難吏治之得失因錄其語成篇今以示卿卿亦當體念不忘也其文曰庚戌春暮謁二陵歸道昌平之東郊見道傍耕者俛而耕不仰以視不輟以休召而問焉曰何若是之勤哉跽曰勤我職也曰亦有時而逸乎曰農之於田春則耕夏則耘秋而熟則獲三者皆用勤也有一弗勤農弗成功而寒餒及之柰何敢怠曰冬其遂逸乎曰冬然後執力役於縣官亦我之職不敢怠也曰民有四焉若是終歲之勞也曷不易爾業爲士爲工爲賈庶幾乎少逸哉曰我祖父皆業農以及於我我不能易也且我之裏無業士與工者故我不能知然有業賈者矣亦莫或不勤率常走負販不出二三百里遠或一月近十日而返其獲利厚者十二三薄者十一亦有盡喪其利者則闔室失意戚戚而計其終歲家居之日十不一二焉我事農苟無水旱之慮而能勤焉歲入厚者可以給二歲溫飽薄者一歲可不憂且旦暮不夫父母妻子之聚我是以不願易業也朕聞其言喜賜之食旣又問曰若平居所睹惟知賈之勤乎抑尙他有知乎曰我鄙人不能遠知嘗躬力役於縣竊觀縣之官長二人其一人寅出酉入盡心民事不少�忄角羊�惟恐民之夫其所也而升遷去久矣蓋至於今民思慕之弗忘也其一人率晝出坐廳事日昊而入民休戚不一問竟坐是謫去後嘗一來民亦視之如塗人此我所目睹其他不能知也朕聞其言嘆息思此小人其言質而有理也蓋周公所陳無逸之意也厚遣之而遂記其語

○安順侯薛貴卒貴舊名脫火赤順天府昌平縣人燕山右護衛指揮僉事脫歡之弟爲人有膽气太宗皇帝舉義靖內難貴以舍人從徵戰有功累升都指揮使永樂八年從徵沙漠還升中軍都督府都督僉事後屢扈駕北徵有功封安順伯食祿九百石洪熙元年命其子孫世襲伯爵宣徳元年加封安順侯至是卒追封濱國公謚忠壯遣官賜祭命有司治葬賻贈甚厚

○辛亥成國公朱勇行在兵部尙書張本等奏京師操備官軍其間有屬狹西緣邊鞏昌等衛及階州文縣千戶所者去京師甚遠每歲更代必俱遣人促之方至請以狹西內地衛所官軍與之兌換又山東內地衛所官軍有調緣海備倭者緣海衛所卻調京師操備通州諸衛官軍發淮安運糧而直隸安慶諸衛乃赴京師操備彼此不便請通行兌換上悉從之因諭勇等曰大凡用人必湏審其便利則人樂於趨事若不度量地裏遠近人情難易旣不便下人亦有誤公務卿等宜速行之

○侍郎李琦等使交阯還黎利遣頭目陶公僎等貢金銀器皿及方物且奏云欽蒙聖諭土官軍民之家有藏匿朝廷官吏軍人及其家屬軍器者悉送還臣伏惟前者官軍徵討除已死傷外止存軍官二百八十人民官及吏一百五十七人旗軍一萬五千一百七十人馬一千二百匹臣謹具名籍給饋餉備舟船與在官財貨軍器等物及凡家口並已裝載回還秋毫不敢有犯其新來官軍器械或在山林遺棄或自己焚毀並無存者宣徳三年三月初八日伏睹詔敕徵索臣已戒飭國人及差人四散搜覓但有此等悉皆發還其有患病不能起程者臣亦令醫療治供給衣糧痊可之日護送出境任自回還今奉詔敕諭以前事臣再差人徧於山林僻遠去處悉心挨究國中各府州縣頭目耆老人等固稱實無見存臣竊自思惟臣之罪過重若丘山而聖恩每垂寬宥其交阯給由土吏及省親生員皇上猶軫念懷鄕戀土之情悉皆放還臣等𨿽糜身粉骨不能報萬一何敢復畱朝廷官吏不奉詔命是臣不獨得欺上欺天之罪實臣不能愛其國人欲自作孽以速後禍一國之人必相聚怨於臣臣𨿽至愚亦不至若是之甚伏惟天日之明俯賜照察並賫其頭目耆老人等奏章云宣徳四年十月十三日伏睹敕書再諭以陳氏子孫果若咨訪實無朝廷當與處置及謂得人以綏一國足愜予志臣一國之人莫不歡忻舞抃仰見聖天子軫念遐方之大恩也臣等切自思惟一國民社之重不可無人統攝所以再三哀吁而不能已緣臣等昔者累奉敕諭令咨訪陳氏子孫奏來用頒繼絕之命皇上之於陳氏憐祖父之忠勤憫子孫之失業猶愛卹無已如此況臣等爲陳氏臣庶世受陳氏厚祿豈有不體朝廷盛意而悉心咨訪於是與國人徧行尋覓內而國中外而邊遠家至戶到並無見存臣等思惟本國大頭目黎利爲人謹厚撫綏有方甚得民心可堪管攝前已陳奏伏望皇上憫念疲氓俯從所請使黎利得布宣聖徳以安遠人播揚皇威以固封守永爲藩臣常奉職貢是聖天子惠顧遠方之大福亦臣等一國生靈之大幸也上覽畢顧侍臣曰蠻夷譎詐未可遽信更當索之命行在禮部賜公僎等文綺衣

○夜有流旦大如雞彈色赤有光起天門西南行至雲中

○壬子復宋琥駙馬都尉琥永樂中以駙馬都尉襲封西寧侯洪熙中禮部尙書呂震等嘗劾琥不恭之罪仁宗皇帝削其官爵俾閒居省咎上卽位篤親親之恩降敕宥其過至是始復駙馬都尉並歲祿一千石

○遼東毛憐衛故都督莽哥不花子官保奴等來朝貢馬

○癸丑昏刻有流星大如碗色赤光燭地起西方雲中西行至濁

○甲寅遼東建州等衛都指揮僉事李滿住雲南之雲南縣安南坡巡檢司故土官巡檢李英弟李珍等來朝貢馬

○愛河等衛女直指揮僉事可因帖等四人來朝奏願居京自效賜金織襲衣彩幣鈔布有差仍命有司給房屋器皿等物如例

○南京寶鈔提舉司奏請浚故洗桑穰河道及修工作房舍上以農務方興不可役民不聽

○乙卯上禦奉天門策試舉人陳詔等一百人制曰朕奉天命嗣祖宗大位期與天下咸躋雍熙惟帝王之政必有其要舜紹堯治申命稷契夏商周疊興授田建學稽古可見矣我太祖髙皇帝肇造鴻業太宗文皇帝中興邦家仁宗昭皇帝恭己守成孜孜愛人三聖一心重農事崇學校其法精備朕恪謹繼述於玆有年然猶田裏未皆給足風俗未底刑措謂愛民若保赤子也未嘗不致其誠徳化本於躬行也未嘗不愼諸子爲政存乎用人也牧守之吏師表之職未嘗不擇何其效之未臻歟抑別有其道歟朕勵精圖理諸生體用之學講明有素其有可以行者舉要以對務歸中正將親覽焉上臨軒發策畢退禦武英殿謂翰林儒臣曰朕於取士不尙虛文欲得忠鯁之士爲用其間有若劉蕡蘇轍輩能直言抗論庶幾所望朕當顯庸之於是賦策士歌以示諸讀卷官云

○宣府總兵官都督譚廣等奏以神銃分布緣邊城堡備用敕廣等曰神銃國家所重各處止可量給以壯軍威至於殺賊又有弓弩刀槊不止於此然制敵安邊要在方略何如苟約束不嚴將士不律兵器𨿽多亦奚以爲爾等勉思良策以稱委任

○丙辰免山西平陽府一十九州縣去歲旱雹所傷官民田三萬九千九百八十四頃五十四畝其應納稅糧三十二萬二百五十九石

○靈藏贊善王喃葛監藏巴藏卜遣僧人捨剌藏卜烏思藏牙兒加寨官結年遣頭目管卜兒加等貢馬及方物○總兵官陽武侯薛祿等奏二月二十日兵至鳳凰嶺遇虜寇擊之殺寇百餘人被傷遁者無幾獻所俘男婦四十六人及駝馬牛羊千餘上嘉祿功進祿太保語尙書張本曰古語賞不踰時其卽勘實功次髙下行賞

○平江伯陳瑄遣其子儀賫密奏言湖廣東南大藩襟帶湖江控引蠻越實交廣黔蜀之會人民蕃庶商賈往來舟車四集楚府自洪武初立國有三護衛官軍及儀衛司旗校俱無調遣四五十年之間生齒繁育糧餉充積造船以千計買馬以萬數兵彊國富他藩莫及而衛所之官多結爲姻親枝連蔓引小人乘時或有異圖實難制馭伏乞皇上勿爲疑慮斷自聖衷於今無事之時托以京師糧儲不充命重臣與湖廣三司選其護衛精銳官軍給糧與船令運至北京因而畱使操備則剪其羽翼絕其邪謀王可以永保國土而朝廷恩義兩全矣上不納顧謂侍臣曰從來楚國無過祖考待之皆厚朕尢加意禮之瑄何其過慮也調兵運糧一時權宜運畢則遣歸拘畱操備上失宗親之心下失軍士之心鄙哉瑄也

○丁巳上親閱舉人所對策賜林震等一百人進士及第出身有差

○賜朝鮮國貢使李���等宴

○順天府尹李庸奏初發三河諸縣民丁助修密雲中衛城緣工役繁重未能卽完今東作已興乞發遣歸農秋成之後復令供役從之

○戊午上禦武英殿偶與侍臣論漢以下創業諸君侍臣有言漢髙帝之大度有言唐太宗之英武有言宋太祖之仁厚不相下者上曰唐太宗宋太祖皆假借權力襲取天下唐太宗慚徳尢多漢髙帝及我朝太祖皇帝起布衣光明正大可比而同然髙帝除秦苛政而禮文制度不修我太祖皇帝剪除羣雄革前元敝俗申明中國先王之教要爲過之侍臣皆叩首以爲至論

○賜進士林震冠服銀帶餘各鈔五綻賜宴於行在中軍都督府

○賜瓦剌使臣脫火歹等二十二人彩幣表裏有差

○攺新調狹西中護衛官軍爲神武前衛居定州左護衛爲神武右衛居眞定而以神武前右二衛合爲義勇左衛

○行在工部尙書吳中奏南京及浙江等處工匠起至北京及於隨駕各監上工者俱未有定籍請令附籍於大興宛平二縣庶有稽考從之

○廣恩伯劉才卒才字子才鳳陽府霍丘縣人元末爲元帥太祖皇帝龍興率眾歸附授百戶洪武中升府軍左衛千戶進大寧後衛指揮僉事衛攺營州中護衛仍爲指揮僉事從太宗皇帝靖內難以功封奉天翊衛宣力武臣特進榮祿大夫柱國廣恩伯食祿九百石追封三代永樂二十一年偕隆平侯張信理永平山海關二十二年從徵沙漠至懷來病還才爲人悃愊無華不爲苟合亦不苟詆訾甚爲仁宗皇帝所重至是卒遣官賜祭命有司治葬

○己未進士林震等上表謝恩

○行在都察院奏北京國子監生許節等三人公差往應天府受民白金於律當徒上曰爲士當謹義利之辧諸生尙未受官便汲汲求利若使得位豈能卓然有立今太學諸生不少宜如律治之以示警

○辛酉寧化王濟煥奏乞太原等縣古城郝莊大陵城北享堂四處空地以資牧養上從之敕鎭守大同內官郭敬等毋擅侵擾以副優待宗親之意

○賜朝鮮國使臣李���李孟畇尹須彌等三十五人鈔彩幣表裏及金織文綺襲衣有差仍賜���等冠帶

○行在禮部奏靈藏贊善王喃葛監藏巴藏卜奏欲建佛寺乞朝廷給賜雜用顏料上曰彼造佛寺乃欲勞中國民不與

○太理寺卿胡槪奏本姓熊因父幼孤隨母攺適胡氏遂冒胡姓乞復姓熊從之

○壬戌貴州樂平長官司副長官宋眞廣西南丹州土官知州莫眞遣族人莫銘狹西岷州衛苟家平等簇番僧簇頭各各癿恭各藏等貢馬

○賜瓦剌等處貢使宴

○行在三法司奏蘇州衛副千戶張開源禽獲彊盜例應升賞緣開源先任百戶已因禽盜得升𨿽今有勞難再升上曰爲彊盜者皆輕生禽之亦犯危險況國家大信不可失宜如例升遂升開源正千戶

○癸亥行在兵部上陽武侯薛祿恭順侯吳克忠武進伯朱冕奉化伯滕定及諸將士殺獲虜寇功狀命行在禮部賞祿克忠鈔人四百錠彩幣六表裏冕定各三百錠彩幣二表裏都督柴永正等六人各鈔二百錠彩幣一表裏都指揮馬昇等並軍士一萬一千二百六十二人共鈔四十一萬八千二百三十錠絹五百八十五匹綿布一萬二千七百四十八匹

○國子監吏郭弘奏臣本監生永樂十二年以歷事勤謹吏部引選因疾步趨不前發充吏屢訴年老有司不準今臣年六十有八乞免役還鄕上謂行在吏部臣曰近時凡吏之老疾者悉放免何獨此人不免假令有過謫之爲吏已十餘年可使之老死刀筆乎卽放遣歸

○甲子寧化王濟煥奏本府舊除教授一員後起送吏部今有子五人皆堪入學請除教授俾專訓誨上謂行在吏部臣曰人未有不學而能成才徳者苟失時不學縱有羙質亦徒然矣宗室子弟其伴讀教授有闕宜速選授不可稽誤

○廣西上思州土官知州黃智永安樂州土官知州李華崇善等縣頭目劉遠遣吏目黃吉等貢馬

○行在中書舍人胡﹤氵靚﹥奏九年秩滿當升用有老母在鄕乞攺除近鄕教職以便養行在吏部言中書舍人考滿當升欲攺教官無例上曰彼欲就卑以便養其志可嘉宜從之

○乙丑貴州宣慰使安中遣舍人安此四川播州宣慰使楊欽遣長官李欽廣西鎭安府土官知府岑永壽遣頭目岑昔等來朝貢馬及金銀器皿方物

○丙寅升行在貴州道監察禦史李立爲廣東按察司副使行在戶科給事中宋徵爲山東按察司僉事山東道監察禦史張敬爲雲南按察司僉事行在行人司副鄭雍言爲河南按察司僉事皆以任滿考最故升畱雍言於內府授小內使書擢進士胡敬丁寧監生李柰蕭淸李雯蘇恆楊仕敏張淸於奎爲行在監察禦史敬恆浙江道寧廣西道柰湖廣道淸江西道雯貴州道仕敏山東道張淸四川道奎狹西道復叚準河間府通判升從五品祿蓋以任滿當遷其民奏乞畱之故也黜行在監察禦史張昇爲蕪湖縣知縣李光學爲髙郵州興化縣知縣鄧敬爲永福縣知縣以都禦史言昇光學怠於職務敬不勝任故也降行在監察禦史龔遂爲四川布政司副理問山西按察司僉事劉敬爲建平縣知縣遂受賄更赦敬不勝任皆以風憲故降用之

○賜廣西鎭遠州土官知州趙得茂上下凍州土官趙慶隆四川八郎等安撫司土官舍人阿兒結牟力劫等簇剌麻樂覺先結雲南大理府河泊所土官楊定湖廣前安定軍民宣慰司宣慰使剌大送用孫向海隆等鈔彩幣表裏有差

○行在吏部奏會試副榜舉人胡志等六百八十九人當授署學正教諭訓導其中尹昌等七十人告願入國監讀書者有例陳文昇年十九已食廩膳告還鄕依親讀書舊未有例上曰願入監者如例年少願依親者亦從之彼有志於學又得在父母之側且與平昔師友相琢磨學亦可進

○行在兵部奏各衛故總小旗幼男今應給糧優餋俟出幼補役上從之因謂尙書張本等曰祖宗立法微勞必報如此類皆是仁厚之意𨿽萬世行之可也本等頓首曰陛下聖徳恪遵成憲臣等敢不欽承

○宣府總兵官都督譚廣等奏永寧衛永寧縣皆在平川又有隆慶衛軍相雜屯住舊無城垣可依縣北有地若築城緩急可保計工當用一萬人今止有五千人請發順天府及關內諸衛軍民協助上謂行在工部尙書吳中等曰邊城當築但時當耕種未可妨之

○廣西總兵官都督僉事山云上徵剿柳州府蠻寇斬首之數上謂尙書張本曰蠻性好亂自取死可憎亦可憫其令云善綏撫制馭使不得爲寇亦所以保全之也

○巡按湖廣監察禦史陳搏奏湖廣浙江各處河路每遇運物官船經過俱用軍夫挽送每船率二三十人船多則用一二千人而督運者率意多取又加猝暴因緣索財人被其害請敕所司自今給與文書必湏斟酌緩急應用夫若干明白注寫其餘進納金銀之船悉以額置船夫自送爲便又言諸處關津以軍人守把本以防姦近年以來守關軍並緣爲姦甚者乘風潮不測邀阻行舟逼取財物爲害百端乞敕所司移文三司及直隸府衛同巡按監察禦史按視凡近城關津及巡檢司非衝要之處者悉革去從之

○太白晝見

○丁卯上聞趙王髙燧有疾遣中官賫書幣藥物星馳往問

○升行在錦衣衛指揮僉事任啟爲本衛指揮同知仍掌鎭撫司事

○賜建州等衛指揮僉事李滿住毛憐衛故都督莽哥不花子官保奴等彩幣表裏絹布金織紵絲襲衣有差

○行在吏部奏主簿周顯因差往浙江至海寧縣之硤石獲彊盜二十餘人例當升賞然前無民官獲盜之例上曰給榜定賞格正欲捕盜榜以令眾令以示信豈間軍民官耶其升賞如例

○山西趙城縣知縣張秉有罪誅秉差役不公民有欲訴之上司者秉執而杖殺之民妾又欲訴執而杖之烙其肢體亦死行在刑部論於律當斬上曰縣令民父母當愛民如子今以私意殺一家二人是民賊也無故傷人畜產食人瓜果尙有罪況殺人乎斬之如律

○行在工部奏炒鐵囚徒一百十八人自陳役滿初有令滿日就配所爲民今願再役三年還原籍從之

○應城伯孫傑有罪下獄初傑受命往鳳陽諸郡印識馬所過貪暴盱眙縣官畏傑酷刑斂牧馬之家白金七十兩賂之江都縣官亦斂白金二百餘兩賂之巡按禦史李敍廉得其實以聞上命行在都察院俟傑歸治之至是歸右都禦史顧佐奏請鞫之上曰傑爲大臣受祿不少當謹身率下爲國家卹小民乃貪虐如此計所至害人未必止此命公侯伯五府六部大臣鞫之皆實遂下獄仍追其贓

○行在工科給事中陳祥坐竊書掌科給事中薛廣姓名用印發文書事覺謫煮鹽

○戊辰升大理寺卿熊槪爲南京都察院右都禦史四川布政司右參政葉春爲行在刑部右侍郎

○賜雲南之雲南縣安南坡巡檢司故土官巡檢弟李珍等鈔彩幣表裏有差

○增置嘉興府秀水嘉善桐鄕平湖四縣先是巡撫蘇松等處大理卿胡槪言嘉興府所屬嘉興等三縣爲裏一千九百三十有九民二十九萬六千三百戶稅糧八十五萬餘石課程軍需等項視他府加數倍政繁事冗宜增設縣治建官分理上命行在吏部員外郎柰亨往同浙江布政司按察司相度其地詢訪其民計議以聞至是亨還奏嘉興縣宜分置二縣一於附郭一於魏塘鎭崇徳宜分置一縣於鳳鳴鄕海鹽宜分置一縣於當湖鎭上從之命嘉興附郭置秀水縣魏塘鎭置嘉善縣鳳鳴鄕置桐鄕縣當湖鎭置平湖縣吏部除官禮部給印

○行在戶部主事張衍言近賜慶都公主地舊該月納鈔三千六百貫上命除之

○赤城備禦都指揮僉事汪貴奏獨石諸驛軍士二百餘人舊皆驛餋馬遞送比虜寇掠去馬驢遂移置諸軍於長安嶺今二百餘人及各處取至淸出新軍並補伍軍多以無糧逃竄乞不爲常例如開平守城軍士暫給月糧與備禦軍士相兼守備從之

○己巳命大學士楊士奇楊榮金幼孜曰新進士多年少其間豈無有志於古人者朕欲循皇祖時例選擇俊秀十數人就翰林教育之俾進學勵行工於文章以備他日之用卿等可察其人及選其文詞之優者以聞於是士奇等選薩琦逯端葉錫陳璣林補王振許南傑江淵八人以聞上命行在吏部俱攺爲庶吉士送翰林進學給酒饌房舍月賜燈油鈔悉如永樂之例復命兵部各與皂隸上又顧士奇等曰後生進學必得前輩老成開導之卿等日侍左右無餘閒其令學士王直爲之師嘗提督教訓所作文字亦爲開發攺竄卿等或一兩月或三月一考閱之使有進益如一二年怠隋無成則黜之又命禮部尙書胡濙曰進士新入翰林各賜文綺衣一襲鈔三百貫

○四川威州剌麻伽瓦藏卜等來朝貢馬

○平江伯陳瑄言饋運四事一南京及直隸衛所運糧官軍遞年選下西洋及徵進交阯分調北京通計二萬餘人又水軍右等衛官軍今年選下西洋者亦多俱無軍撥補今江南民糧止運於淮徐臨淸三處卻令官軍運赴北京比之上年須增儧運以足歲用然軍少加運亦艱乞以南京並湖廣江西浙江及直隸衛所附近府縣淸出遠年迷失旗軍見在寄畱操備者選其精壯補數一山東都司舊調兗州護衛旗軍一千三百人運糧宣徳元年魯府奏畱修理王府本司以登萊寧海膠州四衛所旗軍撥補緣俱近海路遠來遲況其軍士不諳水運往往誤事今濟寧等衛旗軍亦有撥緣海備禦者請令所有司計議以登萊等衛所官軍遣還備禦仍以兗州護衛所畱官軍或濟寧等衛貼守捕倭官軍運糧一湖廣都司瞿塘衡州九溪水州水定茶陵長寧夷陵直隸寧山潼關汝寧等衛所官軍每歲以路遠來遲有誤運糧請以湖廣武昌及河南宣武等衛所淸出寄操旗軍代之其湖廣瞿塘等衛運糧官軍止令專於本處采木每年一送至淮安造船庶省民力一浙江緣海昌國等衛運糧官軍已經奏內地衛所官軍易換然嘉興松江等處俱系偏僻之地守禦官軍別無操備亦無他役請以撥補各衛欠數領船運糧上悉從之

○庚午擢第一甲進士林震爲行在翰林院修撰林文爲編修

大明宣宗憲天崇道英明神聖欽文昭武寬仁純孝章皇帝實錄卷之六十四

大明宣宗章皇帝實錄卷之六十五昭

宣徳五年夏四月辛未朔享太廟

○遣中官祭司竈之神

○命成國公朱勇提督在京諸衛幼軍舍人操練

○壬申上禦左順門諭行在工部尙書吳中等曰方今正當播種緣河燒甎運石軍民皆罷遣歸農毋以末務妨之

○命故大寧都指揮僉事傅昇子宗舟襲爲旗手衛指揮使羽林前衛指揮使丁和子玉指揮同知刁貴子信張祥子旺燕山右衛指揮僉事蔣福弟祿大興左衛指揮僉事蔣雄孫英俱襲職羽林右衛指揮僉事劉順老疾命其子勇代

○命遼東都指揮僉事徐忠致仕時忠以老疾乞就閒故從之而以其子徽爲金吾右衛指揮僉事

○賜靈藏等處僧捨剌藏卜烏思藏牙兒加寨頭目管卜兒加等鈔彩幣表裏及金織紵絲襲衣僧衣有差

○癸酉廣西向武州故土官知州黃謙昌子宗蔭雲南太和縣土人楊榮等貢馬

○旌表孝子康祥劉原眞趙紳及節婦陳氏烈女朱氏等十五人祥大名府南樂縣民母患風疾祥齋禱於神母疾愈繼患瘡癬祥又禱願以身代忽徧體皆癬毋瘡遂痊母年七十卒負土成墳廬墓三年原眞山西翼城縣人事父母至孝旦夕不離側父平爲知縣致仕還家年八十終原眞旣葬父露宿墳域中三年有異艸生其傍紳浙江諸曁縣人父讓禮爲髙郵州學正考滿赴京至武城縣墮水紳奮躍入水救父竟抱父同死事聞俱旌其門曰孝義○陳氏蘇州府吳縣民王友諒妻年二十有四喪夫家貧父母欲攺嫁之不從自誓守節彭氏淮安府安東縣民蘇希瞻妻沈氏神策衛小旗張善保妻張氏延安府膚施縣民陸立望妻劉氏錦衣衛卒史鑑妻孫氏湖廣龍陽縣民史源濟妻時氏河南祥符縣民魏安仁妻劉氏祥符縣民燕從義妻曾氏江西吉水縣民周伯循妻石氏武功左衛卒張定定妻範氏眞定府棗彊縣民蔡福厚妻孫氏南宮縣人監察禦史孟著妻單氏羽林右衛小旗張頑兒妻吳氏雲南前衛卒嚴士良妻俱年少喪夫貧居守節孝事舅姑撫育孤子有成事聞俱旌其門曰貞節朱善眞錦衣衛校尉朱旺女許嫁校尉丁貴貴以疾卒善眞號慟不已父母止之曰汝年少可別適何苦乃爾女曰身旣許丁氏卽其婦也寧死不攺圖遂自經事聞旌其門曰貞烈○行在三法司奏杭州前衛百戶李眞守關津使老軍邀阻行人需索財物月納有定數不足擊之死湖州千戶所百戶李智馮木�鼎陰使彊盜行劫而以所劫財歸已又以私怨殺無罪四人於律皆當斬命斬於市

○昏刻月犯五車

○甲戌坤城等處使臣者馬力丁等貢駝馬

○監察禦史李笴給事中賈諒等劾奏陽武侯薛祿朋比不敬初應城伯孫傑以印馬受賂事覺上命公侯伯文武大臣詰責之祿黨傑有狠愎語成國公朱勇於公朝以聞上不問祿不出班謝過於是笴等交章劾祿上曰武臣不知禮姑宥之

○江西按察副使劉洵奏萬載縣民多因艱窘逃徙其戶內稅糧鹽鈔有司每令民包納歷久艱難乞止於見在戶內徵納逃者免徵從之仍命行在戶部令有司招撫其民之逃者

○乙亥行在錦衣衛軍顧顧旺妻趙氏一產三男命給賜如例

○遼東等處居住女直副千戶開原保等來朝貢馬及方物

○山西左參議王俊與沁州知州楊瑀判官遊萃挾妓飲酒又受瑀等銀絹巡按禦史廉察以聞上諭右都禦史顧佐曰人無私欲乃能立事功一受私卽志屈气餒豈能立事參議方面之臣所爲如此豈能施善政邪令禦史治之如律

○行在三法司奏重罪應斬絞者十七人上取奏牘親閱之曰殺人者必死其中有誣告人致死者比之操刃故殺宜有不同皆杖一百發戍遼東於是免死者十人

○丙子賜貴州樂平長官司副長官宋眞廣西南丹州土官族人莫銘狹西岷州衛苟家平等簇番僧簇頭各各癿番僧恭各藏等廣西上思州土官知州黃智永安樂州土官知州李華崇善縣吏目黃吉等鈔彩幣表裏有差

○陽武侯薛祿奏永寧衛團山及雕鶚赤城云州獨石四站最爲緊要應築城堡當用夫匠五萬人人賫兩月糧防護官軍用萬人醫者二十人上命所司悉如數給之

○行在戶部奏山西平陽府吉州臨汾等一十州縣春憂亢旱秋早霜民田地五萬二千九百三頃九十七畝皆無收赦請免其應徵秋糧三十四萬一千八百八十九石有奇又奏近客�有告中納淮浙鹽糧者其所納粟米多雜以榖若欲全收細米誠爲艱難宜令每石加米二斗以來�賈俱從之

○丁丑皇太后聖節上率親王上壽宗室諸王各遣人奉表賀文武羣臣命婦行賀禮

○戊寅命陽武侯薛祿丰城侯李賢等率師築赤城等處城堡敕大同總兵官武安侯鄭亨發軍一萬人大同府發民夫五千人宣府總兵官都督譚廣發兵一萬一千二百人保安隆慶蔚州共發民夫八百人赴役仍令以精騎一千五百防護皆聽祿節制並賜之詩有出車命南仲城齊維山甫之句祿稽首受賜退問少傅楊士奇南仲山甫何如士奇具以告且曰上以古之賢人待爾也祿拊心曰祿本武夫安敢望前賢然上所命亦不敢不勉庶幾萬一有以報上恩

○命南京署刑部侍郎成均往蘇松等處專理農務○湖廣長沙府奏江西永新縣梅花洞賊蕭啟寧蕭彥眞等合茶陵等縣賊廖武紹等流劫殺人敕湖廣江西二都司量調官軍以都指揮率領剿捕毋遺民患

○釋禦史李驥初驥巡視通州倉遇軍斗髙祥等盜糧執而鞫之祥父妄告祥同張貴等盜米驥受貴等白金縱之不問而獨問祥行在刑部當驥絞罪驥上章訴冤上曰禦史旣擒盜豈有受贓之理若其受贓卽此事皆泯滅不發安肯尙存事端命尙書侍郎都禦史等官同訊之至是覆奏驥實冤但應奏不奏當杖上曰旣實冤並免杖令復職因諭刑部侍郎施禮等曰人命至重爾等論刑何爲不詳愼驥不自言幾於枉死後將何以使人禮等頓首謝

○己卯建川衛都指揮李滿住等奏欲於朝鮮市易而朝鮮不納上遣敕諭之曰朝鮮國王素守禮法其事朝廷小心敬愼不與外交於理爲宜爾等旣受朝廷爵命亦當禁絕外交毋縱下人侵越鄰境若欲市易聽於遼東境上不爾禁也

○賜瓦剌坤城等處貢使脫火歹等宴

○行在戶部奏定各處中納鹽糧則例京倉雲南安寧等井鹽每引米五斗宣府衛倉淮浙鹽每引三斗五升山東福建鹽每引二斗河間長蘆鹽每引四斗四川廣東鹽每引二斗山海衛倉淮浙鹽每引三斗五升山東福建鹽每引二斗河間長蘆鹽每引四斗甘肅衛倉淮浙鹽每引米豆麥四斗寧夏衛倉靈州鹽課司小鹽池鹽若狹西山西所屬客�每引米麥四斗五升寧夏衛並所屬客�米六斗又奏定獨石開中鹽糧例淮浙鹽每引米二斗五升山東福建河東廣東四川鹽俱一斗五升雲南安寧等井鹽三斗初陽武侯薛祿言立赤城等處城堡宜廣儲積於獨石開中鹽糧遂命戶部議至是議奏俱從之

○昏刻月犯軒轅

○庚辰哈密忠順王卜答失裏遣使臣指揮僉事速來蠻廣西思明等府土官知府黃﹤王岡﹥遣族人黃明等來朝貢馬

○調行在交阯道監察禦史陳榖於行在福建道浙江按察司副使許銘於湖廣按察司以親喪服闋也

○南京國子監司業陳敬宗奏先聖廟及兩廡廚庫太學六堂及諸生齋捨皆年深損壞失今不修恐工費愈大上諭行在工部尙書吳中等曰廟學以尊禮先師教育賢才非細務其行南京工部卽與修葺

○山東布政司奏濟南府髙唐等州縣去年旱田禾無收民多饑窘上命行在戶部遣官馳往發本處倉糧賑之

○日生左右珥色黃赤隨生白虹貫兩珥

○辛巳有建言請設諫官者上曰祖宗建官有定制但朕有過失令中外大小之臣皆得諫而納之不爲迕豈不所得者多歟因謂侍臣曰三代以下人君唐太宗善納諫當時之臣若魏徵王圭亦善諫故有貞觀之治宋太祖嘗曰唐太宗受人諫﹤鋶﹣釒﹥常自引咎不以爲恥不若己不爲非使人無可諫二者孰是侍臣對曰宋太祖所言爲優上曰宋太祖固是務本之論然人所行豈能皆是若禹聞善言則拜湯從諫弗咈攺過不吝禹湯猶取善於人況其下者乎朕以爲君人者當以太宗爲法

○行在禮部尙書胡濙奏監生周琮等九百人給假省親還鄕違限有半年一年之上者貪戀鄕土請逮治之上曰人情固是戀土然亦有父母在不忍遽離者但移文趣之

○廣西潯州大藤峽猺賊合龍頭山賊行劫鄕村掠人財守備都指揮陳全坐視不率兵剿捕巡按監察禦史張善請正其罪上命總兵官都督山云治之

○四川龍州土官知州薛忠義等奏本州密邇番戎舊無城池近者番人作耗率眾徵剿有功乞攺龍州爲宣慰使司置城堡垛集土兵鎭其地上命行在兵部同吏部議尙書張本等言龍州自洪武初大軍平蜀開治建官所管土民有警則徵調無事則耕種行之已久夷民服從今忠義以鎭番爲名欲攺設衙門增其品秩且旣築城置軍將亦難制上曰卿等言是只循舊規勿有攺作

○壬午賜貴州宣慰司舍人安此等四川播州宣慰司長官李欽等廣西鎭安府頭目岑昔等鈔彩幣表裏及絹有差

○烏思藏闡教王頭目朵令遣來鎖紮失思奏願居京自效命爲所鎭撫賜冠帶金織襲衣彩幣鈔布仍命有司給房屋器皿等物如例

○行在工部尙書吳中奏河南民夫赴京用工者多逃逸請逮送法司罪之上曰朕聞管工官吏需索虐害非止一端故致其逃逸若逮送法司人何以堪但行文有司促其來爾亦宜戒飭管工者勿蹈前過有犯必不宥

○癸未重修玉牒成少傅楊士奇太子少傅楊榮以進上覽之曰古人重世譜蓋欲正倫理篤恩義我國家宗族之盛皆由祖宗積徳所致又曰今於朕𨿽有親疏然溯所自實本於一人朕何敢忽士奇等對曰周自后稷以來世積忠厚是以子孫眾多維持王業所歷年世最遠國家世徳隆厚故本支繁衍陛下又遠宗帝堯明俊徳以親九族將來盛福當過周家上頷之曰然

○升署行在刑部右侍郎按察副使魏源爲河南左布政使起復左布政使李昌祺仍任河南時河南旱災民多流亡命侍郎許廓往撫輯之廓至河南奏缺布政二員乞選任廉能斡濟識大體者其府縣亦多缺官上以源署刑部廉正有爲持升布政使俾馳驛之任行在吏部因奏河南左布政使李昌祺在河南久廉潔寬厚民悅其政前以丁父憂歸計將服闋亦請起復上從之命昌祺馳驛赴任又命府縣所缺官卽選擇除授必得廉厚之人乃稱任使○賜廣西向武州土官舍人黃宗蔭雲南太和縣土人楊榮等鈔有差

○行在吏部奏狹西按察使孫碩有疾不能任事宜罷歸從之

○修居庸關道路

○甲申升太子少傅工部尙書兼謹身殿大學士楊榮爲少傅尙書大學士兼職如故

○夜有流星大如杯色靑白有光出東南雲中東南行至濁

○乙酉遣安南頭目陶公僎等賫敕還諭黎利曰朕惟太祖髙皇帝混一天下安南陳氏首先四裔攄誠歸化載在冊府又以陳氏施澤於其國久人心未忘肆前命求陳氏之後以主國事蓋欲徇民之心奠安一方今安南頭目耆老共言陳氏之後已絕無從訪求如前所奏又言爾利謹厚撫綏有方甚得民心可堪管攝朕用嘉悅蓋從民所志朕之素心其廣集安南頭目耆老更詢陳氏如果無後連名奏來朕與處置兵器以衛民也安南之民皆朕赤子今畱在彼與在此同已寘不問惟朝廷官吏軍人及其家屬之未歸者皆有父母妻子之望恩愛隔絕其心如何夫便己之私而獨人父母孤人之子寡人之妻仁者不爲天地鬼神鑑臨在上非仁不佑厥應惟彰其悉遣歸庶幾受福之道賜公僎等鈔有差

○少傅工部尙書兼謹身殿大學士楊榮奏今蒙聖恩升臣少傅仍兼尙書學士二職三俸兼支願辭學士俸其少傅俸如前於原籍關支在京止關尙書俸從之

○丙戌行在都察院奏應城伯孫傑以受贓系獄今病請醫治療上曰武人嗜利積習則然豈獨傑哉姑遣歸治疾

○戊子柳城等處頭目阿黑把失貴州貴竹長官司副長官劉榮等遣頭目宋禮等來朝貢馬及方物

○賜坤城等處使臣者馬力丁等二十四人哈密忠順王所差奏事指揮捨黑馬黑麻等二人彩幣紵絲表裏絹有差

○行在禮部奏都察院右副都禦史陳勉父卒例應賜祭從之

○己丑起復浙江左布政使黃澤山西左布政使馬璘湖廣按察副使兪上悅至命復舊任

○命前四川石柱宣撫司宣撫馬應仁子鎭爲宣撫初應仁有罪應死貸死謫戍至是上念其祖克用嘗效力於先朝命求其子孫之良者用之至是其土人皆言鎭徳性惇實眾所服從故有是命

○賜遼東等處居住女直副千戶開原保等鈔及紵絲絹布襲衣有差

○行在吏部奏工部右侍郎蔡信任滿九年於例當升上曰信在祖宗時以營造有勞特授是官今復任足矣

○辛卯置義勇左衛經歷司經歷一員倉副使一員

○壬辰裁減貴州銅仁府大萬山長官司大崖土黃坑水銀朱砂場局副使一員

○癸巳廣西都康州土官知州馮斌及龍英州護印頭目趙義餋利州護印頭目趙啟忠州護印頭目黃雄思陵州護印土官子韋昌等來朝貢馬

○甲午易州奏蝗蝻生上謂右都禦史顧佐曰今禾苗方生宿麥漸茂而蝗蝻爲災若不早捕民食無望卽選賢能禦史往督有司發民並力撲捕初發撲之則易若稍緩之卽爲害不細○丙申命故泰寧侯陳鐘子灝封泰寧侯

○哈密忠順王卜答夫裏忠義王脫歡帖木兒奏求婚姻禮幣瓦剌順寧王脫歡亦奏求弓刀等物命悉與之

○丁酉陽武侯薛祿奏開平歲運糧四萬石人力不齊請令行在兵部五府議其用力多寡立爲定例上命尙書張本與五府議本等議自京師至獨石立十一堡每堡屯軍士千人各具運車計日半可畢一運三日則運糧二千石六十日可運四萬石其包席就所發倉給之布囊則官給之別用軍五百人專於京倉發運之際應雜役如運車猝難辦集量給官驢運去其糧運至獨石新城內置倉收貯令開平備禦官軍分番於獨石搬運副總兵都督馮興專領軍防護上從之仍命武進伯朱冕總督

○行在戶部奏甘州寓居回回沙八思等中納鹽糧該支兩浙鹽一萬一百二十五引今浙鹽少請以山東鹽如數給之馬兒丁等應支兩淮鹽五萬二千三百引今淮鹽亦少請以河間長蘆鹽如數給之從之

○工部尙書兼詹事府詹事黃福建言三事一言足食之要惟國朝稽古爲治民輸稅糧軍衛屯種邊境有�賈中納鹽糧鄕社有倉賑濟民饑所以國有儲積軍士飽食邊無空廩鄕無饑民永樂間𨿽營建北京南徵交阯北伐沙漠而供給未嘗乏絕近年以來無大營造徵伐之費當有數年之積而倉糧每歲僅足設有水旱之災徵調之用將何以給之臣竊爲此慮爲今之計莫若以操備及營繕官軍之近京師水路者摘十萬人於濟寧以北衛輝眞定以東緣河屯種離京不遠可以調用其歲收子粒則從輕取之初年自食次年人收五石三年收十石歲可得一百萬石又京倉省支口糧六十萬石原衛省支月糧一百二十萬石歲得糧通二百八十萬餘石矣其淮浙長蘆官鹽嚴禁私販每歲會計除邊地足用外餘者召�於京倉納米務足一百萬石更將兩廣福建稅糧各隨所產折收絹布疋運至濟寧官庫收貯每歲差官支出就濟寧以北丰熟之地增價收糴置倉收貯其營繕民夫口糧各於原籍關鈔令其買食而操練赴京官軍口糧若不通舟楫者仍在京支給路通舟楫者於緣河糧多官倉支給就所坐船順帶食用姑以十萬人爲數京倉歲可省支六十餘萬石以所省並所收計之縱有虛耗每歲所積不下四百萬石加以直隸民納稅糧並官軍儧運之糧通計之不但歲用充足而倉廩有儲積天二言足兵之道兵者國之大事不可一日不講必制之有道餋之有法統之得人則兵可足今天下衛所之兵多有亡故有丁者追補無丁者久缺爲今之計凡腹裏衛所缺者莫若於附近郡縣十丁以上田不及五十畝殷實民戶選補其邊衛有缺以各處犯死罪者以近就近發補則士伍不空矣然又不可不餋其銳必令所司免正軍之雜役使專操屯存戶下之老幼使治生產則有以餋其生而又嚴禁私役掊克之害則精銳之气自不挫矣又令天下都司凡衛所官及在間旗軍有廉能智勇者禮送至京五府會官試驗堪大用者則授之以職任之以事則所統者無庸劣之人屯守攻戰無不克矣三言省役之法古之爲治者必資民力其用民力必不奪農時所以民得遂其生𨿽役之而不知勞也後世使民非復古道竭其力而傷其生由是怨咨興焉姑以今日言之河南山東並直隸軍民旣緣河置窰燒甎又運江南所采材木自春及秋無有已時力旣疲憊食且弗給總率者不體朝廷寬大之意又加之剝削殘暴人何辜焉爲今之計宜令蘇息甎之已燒者材木之在途者運至餘皆停止姑使軍民寧家俟有大營建則復召至而力役可省矣上覽而嘉之命行在戶部兵部曰黃尙書所言三事有益於國家軍民其卽計議行之勿視爲虛文因降敕召福曰卿先朝老成盡心國事朕心所嘉可卽馳驛還京時福請告歸萊州焚黃也

○戊戌行在都��言監察禦史姚兼善巡按江西受人請托縱放有罪上命謫山東煮鹽

○己亥直隸保定府滿城等縣奏蝗生上命行在戶部遣人往捕必盡絕乃已

○行在兵部劾奏會寧伯李英奏求西寧衛指揮李潛等五十一人隨從緣五十一人者皆隨駕官軍且舊例京師公侯伯皆無官軍隨從此屬違法宜下法司治之上曰此見其無狀之心履霜之訓以防微也勿與亦不必罪

大明宣宗憲天崇道英明神聖欽昭武寬仁純孝章皇帝實錄卷之六十五

大明宣宗章皇帝實錄卷之六十五終

明宣宗章皇帝實錄卷之六十六

宣徳五年五月庚子朔代府長史戴禮奏代王年老久病府中諸事初憑廣寧潞城諸王發遣今廣寧奉母外居潞城而下亦以婚禮出外𨿽王有二幼子在側皆未諳事凡諸啟陳皆不見答臣等慮迎接詔敕及進表箋必至稽誤今世孫仕壥年已十八未嘗一見伏望敕諭代王俾世孫代理國事奉上撫下庶爲無失上是其言致書代王曰叔祖春秋髙起處爲勞府中諸事下人無所稟承今世孫仕壥已長可令代爲發落望善教之使習趨正道又敕仕壥進學善事祖父及諸叔國事悉與長史計議啟祖王而行又敕長史戴禮等善輔世孫俾篤於忠孝云

○辛丑命故山西都司都指揮同知蔣盛子興都指揮僉事劉興子敬俱襲金吾右衛指揮使

○賜哈密忠順王卜答失裏所遣使臣指揮僉事速來蠻等三十五人彩幣表裏及絹有差命速來蠻賚敕及彩幣歸賜卜答失裏

○行在後軍都督府奏寧山衛指揮使李昭毀城樓以造私居私役旗軍歲割漆二千斤辦料豆八百石科各所銅錢六千三百斤占耕官軍屯田百餘頃收糧虛賣實收一萬餘石斂各屯子粒二萬餘石減克軍糧五百石皆入巳軍吏二人欲奏之遣人追回皆杖殺之請治其罪上諭都禦史顧佐曰爲治之道賞善罰惡而已其惡如此不可不治卽擒治如律

○行在禮部言廣東都司遣鎭撫杜鑑送納降香二千斤虧一百八十斤請罪之仍責倍償上曰朕常聞遠方輸京之物慮以不足取罪必增十四五以來此必京庫稱重之斃不問亦不責償

○壬寅行在都察院請差禦史巡按福建廣東上命章杲陳汭因諭之曰禦史出巡先湏考察官吏官吏守法然後百姓受福凡爲惡有迹者易於懲治其有貪暴虐民而彊辯飾詐及外視善柔心寔險惡者��取要明白究寔若徇私廢公媕婀姑息容惡長姦使百姓受害則爾罪均杲等頓首受命

○四川石柱宣撫司遣把事劉顯昌土魯番城番僧佛先等來朝貢馬

○增置口北緣邊諸堡先是北邊自懷安西陽河至永寧四海冶山口四十四處皆可通人馬每處守備官軍或百人或三五十人保安衛指揮李璟請益兵立堡以固守備上命總兵官都督譚廣等審度廣奏其間三十九處宜益兵立堡每處益兵五十人從之

○夜有流星大如雞彈色赤尾迹有光起軒轅西北行至濁

○癸卯敕行在吏部曰朝廷誥敕本用褒勉臣下盡心職事與奪皆湏適當凡應授誥敕官員其未授之先曾犯贓罪已經赦宥者悉免追奪若授誥敕之後犯贓罪𨿽經赦宥皆追奪著爲定例

○賜朝鮮國王李祹刀劍銀幣等物上嘉祹屢貢方物篤於誠敬故厚答之

○賜廣西思明府土官族人黃明貴州貴竹長官司頭目宋禮及柳城等處頭目阿黑把失等鈔彩幣表裏及絹有差

○總兵官平江伯陳瑄言淮安西湖河�山�幹�乃牽挽舟舡往來通路比因風浪衝激岸多崩塌椿木不存淮安府滿浦五壩聞廢已久其官吏壩夫俱無差役乞令守視西湖堤�山�幹�遇有損壞就令修治從之

○甲���節賜文武羣臣扇及宴

○乙巳行在兵部奏昨工部尙書黃福言天下都司宜令都指揮於所屬官員或在伍及替閒旗軍內每歲愼選智勇廉能一人禮送來京都府會官從公試驗果堪大用則用之宜如所言悉令選舉上曰此言誠是天下未嘗無才但患訪求未至耳然亦不可濫舉以塞責其令盡心訪舉勿有遺才蔽匿不舉者罰若濫舉亦不恕

○調山海衛左中二所並原調常山中護衛官軍之在永平諸衛者於遼東廣寧前後屯衛寄住仍命俟春暖築城屯種從總兵官都督巫凱奏也

○丙午復行在錦衣衛指揮僉事�喜韓秀實職喜等初以匠藝淂官有罪罰役至是宥之

○賜廣西都康州土官知州馮斌思陵龍英餋利忠州等州護印土官子韋昌頭目趙義趙啟黃雄等鈔彩幣有差

○監察禦史金濂言淮安等處糧儲每歲收支動以百萬戶部嘗遣官監臨今皆取回倉官攢斗管束不周因時作斃仍乞遣官監督爲便又言郡縣官洪武間有政績顯著者朝廷遣使勞賚近年貪濁者多廉潔者少乞令按察司巡按禦史詢察其實果有廉能者具奏亦加勞賚則賢否有別人皆知勸上嘉其言命行在戶部禮部行之

○丁未命尾剌順寧王脫歡所遣使臣脫火歹爲都指揮僉事余授官有差上嘉脫歡之誠故授脫火歹等以官命羽林前衛指揮使孫觀等賚敕偕往賜脫歡盔甲彩幣等物乃賜其屬演克阿剌等彩幣有差

○陽武侯薛祿奏今口外開中鹽糧請置開平衛廣積倉副使一員從之

○戊申命都督僉事陳敬充總兵官率領官軍於薊州永平山海等處備禦

○命土魯番城僧佛先嗣其故父法先之職爲都綱嘉其躬來朝貢也

○庚戌鄭王瞻埈奏鳳翔城外四十里舊有安王竹園而韓王遣人守之願與府中爲牧地上曰二王皆親朕無所厚薄當以遠近爲斷韓王在平涼去鳳翔遠且平涼多曠土宜畜牧竹園旣鳳翔地當與鄭王乃遣書諭韓王俾與鄭王

○命故必力工瓦闡教王領眞巴兒監藏之子綽兒加監巴領占襲爵

○朵甘衛行都司都指揮使撒力加監藏奏年老乞致仕以其子星吉兒監藏代從之

○壬子南京光祿寺奏供給安王宮眷合用孳牲請遣人買於直隸府縣上謂行在禮部臣曰聞差使人出外先自索供給所費甚於官買但令移文有司支價買送不許遣人

○彭城衛指揮甘兩勾軍河南以迍軍爲由呼鎭平王胙城王及馬儀賓家火者索要玉系腰絳環帽珠及金銀羅段行在刑部論兩罪當絞上曰禮蹴路馬芻有誅何況宗室朝廷至親今宗室家尙受其害況細民乎小人肆無忌憚當死但更審覆勿令有冤

○巡按直隸監察禦史餘思﹤宀十見﹥劾奏永平都指揮僉事蕭敬縱放所部軍士不嚴守備致寇入境殺掠又不出兵追捕賊去之後始以三十餘人追至蟒山兵寡不敵退還後𨿽同內使馬眞等追賊至雞林山下擒獲人馬亦難贖前罪上曰聞雞林頗捷可贖前過姑宥之仍停俸三月

○工匠有告內使韋宗盜官銅造鍍金器物與外人其制過於禦用器者上命付法司治之如律因諭侍臣曰洪武永樂間內府所貯錢糧內官內使纖毫不敢動𨿽東宮親王不淂取用欲用者必奏請今內官敢爾豈淂不罪又曰朕近日用一木水架工匠飾以彩色又間貼金朕惡其華侈遂命易之而小人乃敢僣擬遂命司禮監榜諭各監局有盜官物及僣分者事發處死知而不首罪亦如之

○癸丑四川松潘祈命簇禪師出兒輪等來朝貢馬

○公侯大臣徐景昌等奏會問應城伯孫傑往直隸府縣烙馬需要盱眙縣丞劉安等白金事皆實於律應流如例罰役贖罪復爵上從之顧謂侍臣曰君子務徳小人畏刑彼以前人功勛榮受爵祿當修徳畏刑以圖保守今不修徳亦不畏刑乃以貪贓獲罪將何而目視人罰役薄示儆戒身如能攺過庶幾長久

○四川總兵官左都督陳懷多干預民事布政司按察司官稍有違誤輙加淩辱各道監察禦史劾奏之上以懷出於行伍姑宥不問但以禦史章示之且敕責之曰爾先朝舊人特命鎭守一方正當奉法循禮無驕無慢俾一方悅服乃爲稱職夫布政司重方嶽之任按察司受耳目之寄爾皆當以禮待若其所行違法止可奏聞豈淂擅自淩辱今各道監察禦史劾奏爾罪果若有之卽爾違理行旣違理何以服眾朕姑置不問爾宜自省毋蹈前過特封禦史奏章付爾觀之自今爾專理軍機要務凡軍民訴訟悉歸所司且成憲有定不可不遵下人縱恣不可不治敬之愼之用副朕委任之重○夜月掩房

○乙卯封小興王志土�業生母馬氏爲懿簡王夫人以永興王奏乞名號故也

○荊王瞻堈奏府地窄隘請徙建昌府南城縣司獄司廨捨於他所附城有閒田乞與本府爲牧地從之

○以兩朝實錄成升纂修等官左春坊大學士兼翰林院侍讀學士曾棨爲詹事府少詹事仍兼翰林院侍讀學士右春坊大學士兼翰林院侍講學士王英右春坊右庶子兼翰林院侍讀學士王直爲少詹事英仍兼侍講學士直仍兼侍讀學士左春坊左諭徳兼翰林院侍讀周述爲左庶子仍兼侍讀侍讀李時勉錢習禮俱爲侍讀學士侍講蔣驥陳循俱爲侍講學士侍講藺從善爲司經局洗馬修撰劉永淸邢寬胡穜爲侍講蔣禮爲左春坊左中允編修周敍孫曰恭楊敬爲修撰檢討王雄楊翥許彬周貴爲編修五經博士陳繼爲檢討典籍張理爲行人司行人孔目沈寅爲司經局正字行在四川道監察禦史陳叔剛爲翰林院修撰儒士鄒循爲待詔生員朱詮爲侍書行在禮部郎中蔣暉行在吏部郎中程南云升從四品祿兼翰林院侍書行在吏部員外郎夏衡宣嗣宗爲本部郎中參議潘文奎令致仕行在禮部主事張習王觀行在吏部主事蘇鎰戶部主事陳中俱爲本部員外郎行在大理寺左寺副洪益中爲左寺正右寺副丘宗楊鉉邵暹爲寺正中書舍人蕭湘張益淩壽胡宜衡爲左評事解禎期周崇厚王璜寇厚爲右評事知縣萬節爲左寺副教授丘錫爲建昌府學教授升正九品祿教諭梁萼爲瞿州府學教授辦事吏翁選等十人俱爲縣丞翰林院侍講余學夔當升自陳老疾乞致仕從之

○瓦剌乞兒吉思之地萬戶別別兒的差副千戶巴巴力等奏事至京賜彩幣表裏

○賜四川石柱宣撫司把事劉顯昌及土魯番城番僧佛先等鈔彩幣表裏有差

○行在兵部奏山海一衛軍逃者二千六百七十二人管軍官不勾補例應降職者十五人應罰俸者一百六十五人悉具名聞上曰邊衛備禦全仗軍將𨿽智勇絕出一人能禦幾賊今一衛軍亡者過半賊猝至何以禦之如例罪之不可貸也

○丙辰以任滿考稱升行在翰林院修撰曾鶴齡爲本院侍讀檢討連智胡讓待詔周迪行在中書舍人朱祚俱爲行在翰林院修撰典籍牛麟李錫爲檢討行在中書舍人事行在四川道監察禦史饒禮爲浙江布政司左參政行在刑部山東淸吏司員外郎何回爲山西布政司右參議吏部驗封淸吏司員外郎蕭榮爲河南布政司左參議擢進士龔錡爲行翰林院編修錡與林震皆第一甲進士授官之日有疾至是疾愈如命之進士嚴恭陳悌魏淡邵宏譽孫泓監生韓偉張玉爲行在監察禦史恭交趾道宏譽廣西道偉四川道玉浙江道悌江西道淡河南道給事中蔣輔監察禦史林賁沈敬左瑋孫欽布政司右參議李永年按察司副使謝孚親喪服闋命復職輔行在戶科賁行在福建道敬行在狹西道瑋行在廣西道欽南京廣西道永年廣東布政司孚狹西按察司復吳韞眞定府獲鹿縣知縣升正六品祿範永巢縣主簿升正從八品祿皆以任滿其民奏乞畱之故復之而加其祿黜行在廣東道監察禦史蘇霖爲浙江蕭山縣知縣山西道監察禦史吳進爲湖廣衡陽縣知縣狹西道監察禦史侯翀爲四川綿竹縣知縣山西道監察禦史張琛爲山西布政司都事霖以犯贓會赦進等以不任職故也

○以南京浙江道監察禦史陶圭爲常州府武進縣學教諭圭以犯

贓會赦當黜自陳願爲教職故有是命

○行在都察院左僉都禦史李浚言洪武中直隸及河南山西等處俱設預備倉儲隨時豊儉斂散淂宜𨿽遇水旱民無饑餒近各處有司不能奉承徳意致使倉儲俱廢倘年榖不豊貧民失所乞令所司如法修倉仍給官錢依時直收糴備用爲便從之

○夜�犯斗○丁巳雲南右甸生蒲頭目莽寒遣叔阿類來朝貢馬先是順寧府生蒲阿答卜等出沒爲盜夷民不安雲南三司請發兵捕之上謂行在兵部臣曰彼竊盜耳遽加兵是激其爲亂且令黔國公沐晟遣人招撫不服則用兵剿捕晟遂遣千戶陳愷阿幹通事叚保等往諭之愷闖知阿答卜等所潛處徑往諭以皇上不忍加兵之意莽寒等感悅以所屬五千戶向化願入朝貢阿答卜亦散遣其黨不復爲盜民淂安居至是莽寒遣阿類隨陳愷及阿干孫阿都魯來朝貢馬

○復應城伯孫傑爵初傑坐贓應流援例罰役以贖至是工部奏傑役滿遂命復爵

○行在太常寺少卿徐善淵以姦罪罷爲民初刑部論應徒會有敕﹤宀十見﹥卹罪囚官犯徒流者俱罰役復職吏部奏擬善淵別用上曰淫污之人他職亦不可用遂罷爲民○戊午雲南貼吉裏頭目都樂納蘭底兀剌頭目吞禿魯麓川平緬土官宣慰使思任發遣頭目刀門道等來朝貢象馬及金銀器皿方物

○遼東安樂州千戶咬納來朝奏願居京自效賜彩幣布帛仍命有司給房屋器皿等物如例

○行在兵部言近差內外官出外於經過站驛挾勢索取飲食等物非法考掠請令風憲官體訪犯者具奏罪之上曰朕亦聞之其揭榜各驛禁約但有犯者令具名奏來不奏者同罪

○辛酉敕總兵官陽武侯薛祿等曰旣立城堡當用官軍戍守不可不豫計如某處城堡湏用官軍幾何於何衛所定撥皆熟計以聞要當以近就近有益於國有利於軍必湏兩便乃爲經久之計城堡畢工就行視煙墩有斃壞者皆修治如法

○癸亥升行在禮部郎中況鐘等九人爲知府先是上聞除郡守悉由資格多不稱任甚至有貪黷暴刻者至是行在吏部奏郡守闕九員上命行在六部都察院堂上官舉京官之廉能者擢用之於是吏部尙書蹇義等舉鐘及戶部郎中羅以禮兵部郎中趙豫工部郎中莫愚戶部員外郎邵旻刑部員外郎馬儀陳本深監察禦史陳鼎何文淵上擢鐘知蘇州以禮知西安豫知松江愚知常州旻知武昌儀知杭州本深知吉安鼎知建昌文淵知溫州俾馳驛之任賜之敕曰國家之政重在安民安民之方先擇守令朕臨禦以來孜孜夙夜以保民爲心而比歲田裏之民鮮淂其所究其所自蓋守令匪人或恣肆貪刻剝削無厭或闒茸庸懦坐視民患相爲蒙蔽默不以聞致下情不上通上澤不下施今愼簡爾等付以郡寄夫方千里之民安危皆系於爾宜體朕心以保餋爲務必使其衣食有資禮義有教而察其休戚均其勞逸興利除獘一順民情毋徒玩愒毋事苟簡毋爲權勢所脇毋爲姦吏所欺凡公差之人有違法害民者卽具實奏聞所屬官員人等作姦害民卽提角�羊赴京爾亦宜奉法循理始終不渝庶副朕之委任欽哉

○賜四川松潘祈命簇禪師出兒輪等鈔彩幣表裏襲衣有差

○初巡按河南監察禦史嚴烜言開封懷慶等府秋糧運至京者八十餘萬石河南舡少皆於他處顧倩其費倍於納糧乞令於臨淸倉輸納又彰徳衛輝懷慶三府西北衝要之路驛使頻繁馬力不足其偃師縣首陽驛以東至永城縣太丘驛一十七站新開道路俱設驛馬今無使客往來乞撥於彰徳等府接應上命行在戶部兵部議至是戶部兵部議奏河南惟南陽懷慶汝寧路遠糧宜於臨淸倉納開封��衛輝稍近宜於徳州倉納新開驛路馬匹撥彰徳實便從之

○甲子日生抱气色靑赤鮮明

○乙丑升黎花舊市柵爲臨安衛中右千戶所先是黔國公沐晟以臨安地鄰交阯時有寇盜奏起民兵一千選百夫長十人分領於黎花舊市立柵處之使與臨安官軍相兼守備至是十餘年其百夫長俱請冠帶及降印選立千夫長統之晟具以聞從之

○置雲南廣益州及東山口巡檢司時中官云仙還自雲南言金齒廣邑寨本永昌副千戶阿幹所居幹嘗奉朝命招生蒲五千戶向化今幹令孫阿都魯同蒲酋莽寒叔阿類詣京貢方物且乞於廣益置州使阿都魯代己掌州事以熟蒲並所招生蒲屬之又言阿迷州東山其地衝要夷獠販鬻多經於此爾因蠻寇爲患暫遣營長普覺往來巡捕非經久之計諸夷皆請置巡檢司於東山口並請以普覺爲巡檢事下行在兵部議兵部請覆勘其實上曰地在邊遠旣是夷人慕化不必覆勘其悉從之遂命都魯爲廣益州知州莽寒爲同知首覺爲東山口巡檢行在禮部鑄印給之

○丁卯命永康侯徐安行在工部侍郎羅汝敬自張家灣抵直沽緣河提督運木

○敕令設法俾軍民商賈舟楫通行不相妨礙如何�山�幹�衝決就督軍夫修築

○賜廣西思明府土官族人黃儒貴州貴竹長官頭尢可加及柳城等處頭目阿黑把失等鈔彩幣表裏及絹有差

○夜有流星大如雞子色靑白尾蹤有光起紫微垣內西北行至近濁

○戊辰命故陜西行都司都指揮同知蔡成子之福襲爲羽林前衛指揮使府軍衛指揮使陶源子眞指揮僉事馬全子勝燕山前衛指揮同知李信子智金吾左衛指揮同知任聚子理指揮僉事姜遇春侄參楊威子貴大興左衛指揮僉事許敬子誠燕山右衛指揮僉事盧淸子榮通州衛指揮僉事李彬子盛俱襲職金吾後衛指揮僉事黃淂老疾命以子銳代

○豹坊勇士奏與民分居上曰勇士在京師皆十餘年安淂今尙無居此必民居﹤宀十見﹥好欲捨而就彼民艱難作一居爾欲徒淂之耶民何罪爾何功錦衣衛指揮王節奏此人今有居在城中上怒命杖之一百以五﹝百﹞﹝十﹞斤枷號令儆眾召六科給事中諭曰此曹敢輕易犯法者恃中官爲之救角�羊自今但中官傳朕言釋有罪人並湏覆奏始行○四川大昌縣知縣徐子善奏洪武四年開設縣治初有民四百戶後因充軍死徙止餘一百戶並入大寧縣永樂初仍復大昌縣重造籍冊不滿一百戶遂析丁多之家補之比年止有五十五戶內多單丁而生員吏典驛夫之役無人可充田多荒蕪稅糧失額乞如陜西漢中府氵�丐縣事例發徒流人連家屬補湊爲民以供徭稅上命行在刑部戶部議右侍郎施禮等奏請如所言以四川湖廣二布政司按察司見問徒流人補從之

○昏刻有流星大如雞子色靑白有光起軒轅西南行至遊气

大明宣宗憲天崇道英明神聖欽文昭武寬仁純孝章皇帝實錄卷之六十六

明宣宗章皇帝實錄卷之六十六明宣宗章皇帝實錄卷之六十七

宣徳五年六月庚午朔

上諭行在禮部臣曰聞西南諸番進貢海舟初到有司封識遣人入奏俟有命然後開封起運使人畱彼動經數月供給皆出於民所費多矣其令廣東福建浙江三司今後番舡至有司遣人馳奏不必待報三司官卽同市舶司稱盤明注文籍遣官同使人運送至京庶省民間供饋

○敕巡撫河南侍郎許廓及河南三司凡河南所屬郡縣宣徳三年以前逃民所負租悉蠲免之其逃逸軍夫人匠皆免罪

○辛未上諭行在六部都察院臣曰朝廷差內外官出外公幹所至多有姦狡小人投托隨從因撥置害人而分受財物以十分計之差去者淂一二彼淂八九都察院卽榜示禁約仍令巡按禦史按察司官體訪再有犯者就擒角�羊赴京處以重罪蓋因有司屢奏其斃故也

○命雲南楚雄府已故土官知府髙政女襲本府同知政初爲同知永樂中來朝時仁宗皇帝監國嘉其勤誠特升知府仍命子孫世襲同知政卒無子其妻承襲又卒其女奏乞襲知府上曰皇考有成命令襲同知

○行在戶部奏欽惟皇上保民圖治務在﹤宀十見﹥卹累頒詔敕蠲免天下逃民荒田稅糧及減輕官田租額今徵納之數減於往年宜撙節費用請除貴州雲南外其直隸府州縣及湖廣等都司布政司按察司長史司堂上官俸米各月支三石首領官二石各衛所官太僕寺苑馬寺鹽運司提舉司府州縣及儒學官月支各二石衛所軍士有家屬者月支六斗無者支四斗五升老疾及紀錄幼軍月支三斗生員月支五斗如此庶幾少有儲積上曰軍士艱難不可減官俸比聞家口多者皆不給其令六部都察院通政司翰林院議可否以聞於是尙書張本等上議官俸已屬減支今難再減上曰仕者俸薄何以餋廉不減誠是

○行在都察院奏宣府前衛指揮僉事王林守龍門關不嚴守備私令軍士出境捕鹿爲寇所傷寇因入屯堡殺掠人畜鞫訊明白律當斬上曰朕常戒邊將𨿽無寇時亦常如寇在目前日夜嚴備此人不遵朕言致下人受害其遣人械送宣府集將校斬以徇

○上罷朝禦武英殿與侍臣語及禮記月令上曰古人爲治之道大槪可見於此侍臣對曰是雜舉三代及秦事如勸農講武祭祀刑賞皆國之大務貴能順乎天時上曰爲治之道敬天勤民爲本堯歷象日月星辰舜齊七政周協五律皆爲民事計國家之政不以時修舉則漸至廢弛又如稱兵動眾不以其時則人受其敝月令大意上觀天象下驗庶物以修政事耳又曰明堂之制不可考大抵爲政貴有實惠及民

○壬申廣西憑祥縣土官李成遣族人李安福余等衛都指揮僉事安出遣指揮僉事咬納等來朝貢馬

○夜有流星大如雞彈色靑白尾迹有光出七公西北行入紫微西蕃

○癸酉琉球國中山王尙巴志遣使者阿蒲察都等來朝貢馬及方物

○南京通政使掌國子監事陳璉親終服闋來朝命復南京通政使罷掌國子監

○初築獨石云州赤城雕鶚城堡完上命兵部尙書張本往獨石與陽武侯薛祿議守備之方敕祿曰一切邊事卿與本共熟籌之必有益於國有便於人可以經久至是本還上所議請以兵護送開平衛所印信及軍士家屬置於獨石等城堡且屯且守專以馬步精兵二千分爲二班令都督馮興總之都指揮唐銘卞福各領一班自帶糧料更番往來開�故城哨備其各城堡守備軍數則獨石二千云州赤城各五百雕鶚三百俱於隆慶左右二衛調發如不足則以保安衛足之其山海懷來各衛畱守開平官軍悉令還衛本復奏自今犯罪充軍者悉遣往實新立城堡皆從之

○夜有流星大如雞彈色靑白有光起閣道西北行至文昌

○乙亥上聞有人擅於天壽山近陵地耕種者敕守陵太監郁彬等嚴禁約之

○命太子賓客兵部尙書張本兼掌行在戶部事

○免直隸保定府易州來水縣復業逃民九百九十五戶宣徳四年鹽糧一千二十餘石榖艸二萬一千七百九十餘束

○丙子罕東衛指揮僉事那欒遣僧亦剌失等來朝貢馬

○陽武侯薛祿奏獨石城合用守備軍器及巡更銅牌更鼓等件命行在工部給之

○置雲南孟緬長官司及滇灘木縛雷傍哈丘壠磨孟倫五巡檢司時景東府奏所轄孟緬孟梳地方僻遠屢被外寇侵擾乞並孟梳於孟緬設長官司授把事姜嵩爲長官以隸景東歲增貢銀五十兩又茶山長官司奏所轄夷民悉居深山而滇灘當小茶山瓦髙之衝寇常出沒人不能安通事叚勝頗曉道理能安人心乞以勝爲巡檢置司於滇灘又南甸州奏先被麓川宣慰司侵奪其地賴朝廷威力復之若不置官司以正疆界恐侵奪未厭乞於木縛雷傍哈丘壠磨孟倫四處置巡檢司以鎭之上命行在吏部除官悉從所奏

○丁丑賜琉球國等處貢使阿蒲察都等宴

○戊寅遣太監鄭和等賚詔往諭諸番國詔曰朕恭膺天命祗嗣太祖髙皇帝太宗文皇帝仁宗昭皇帝大統君臨萬邦體祖宗之至仁普輯寧於庶類已大赦天下紀元宣徳咸與維新爾諸番國遠處海外未有聞知玆特遣太監鄭和王景弘等賚詔往諭其各敬順天道撫輯人民以共享太平之福凡所歷忽魯磨斯錫蘭山古裏滿剌加柯枝卜剌哇木骨都束喃渤利蘇門答剌剌撒澑山阿魯甘巴裏阿丹佐法兒竹步加異勒等二十國及舊港宣慰司其君長皆賜彩幣有差

○己卯遼東東寧衛女直指揮僉事亦失哈等來朝貢馬

○行在兵科給事中李本言近者天下學校精選生徒定其額數府學六十人州縣學或四十人三十人教官亦宜減舊府設三員州縣止二員則官不冗濫廩不虛糜

上謂尙書胡濙等曰教官不患冗患不淂人耳○永平衛興州左屯衛及直隸河間府靜海縣各奏蝗蝻生尙書郭惇言比已遣官往捕上曰遣官之際亦湏戒飭頗聞往年朝廷遣人督捕蝗者貪酷害人不減於蝗卿等湏知此斃是日晚出禦制捕蝗詩示惇等曰蝗之爲患此詩備矣卿遣人往捕當如救焚拯溺不可緩也詩曰蝗螽𨿽微物爲患良不細其生寔蕃滋殄滅端匪易方秋禾黍成��幾��幾各生遂所忻歲將登奄忽蝗已至害苖及根節而況葉與穗傷哉隴畝植民命之所系一旦盡於斯何以卒年歲上帝仁下民詎非人所致修省弗敢忽民患可坐視去螟古有詩捕蝗亦有使除患與餋患昔人論已備拯民於水火勗哉勿玩愒

○庚辰行在戶部奏坤城回回者馬兒丁等朝貢至京輸米一萬六千七百六十石於京倉中鹽今者馬兒丁等欲還坤城言願以所納米獻官上曰彼名爲朝貢實務市易蓋回回善營利也其米亦費本遠方之人可償其直於是戶部計直當以布八千疋絹四千疋償之從之

○辛巳起復鴻臚寺左寺丞周詮淸理文官貼黃以詮嘗爲吏部員外郎諳練故也

○壬午置萬全都指揮使司特關外衛所皆隸後軍都督府上以諸軍散處邊境猝有緩急無所統一乃命於宣府立都司命都指揮使馬昇同知毛翔武興升指揮使朱謙爲都指揮僉事俱往治司事宣府等十六衛所皆隸焉

○攺雲南金齒軍民指揮使司幹崖長官司隸雲南都司時長官刀美孟奏乞援大候長官司例升幹崖爲州又奏其地近雲南都司而歲納差發銀於金齒衛路遠乞攺隸雲南都司而輸銀於布政司爲便上問行在吏部大候何以升州對曰以歲納差發銀多故升上曰祖宗設置已定不可易也但可攺隸雲南都司而令於布政司納銀以便之

○行在戶部奏昨貴州布政司言本庫見貯商稅等項鈔一千三十萬九千四百餘貫欲以準折官吏旗軍俸糧未經揀選難以支給請令先將有字貫成片者折俸不堪用者收貯聽候從之仍命各處凡急缺鈔用者俱循是例其有禦史等官收鈔之處就令選揀不堪者毀之

○行在兵部尙書張本言今皇城四門進納諸物有侵奪多收之斃上命遣禦史給事中稱盤如永樂故事庶幾漸革

○癸未命都指揮使唐銘都指揮同知李信都指揮僉事張義卞福黃眞任萬全都司兼督屯守

○行在戶部奏長蘆軍民多有販鬻私鹽者請遣錦衣衛官及監察禦史巡捕從之

○甲申朝使自西域還及西域貢使至具言曲先衛都指揮散卽思數率所部邀劫往來使臣梗塞道路上命都督僉事史昭充副總兵都督僉事趙安充左參將都督僉事王彧充右參將同太監王安王瑾率兵徵之敕昭等曰曲先之人朝廷待之素厚今悖恩作過劫殺往來使臣特命爾等率兵問罪若能攺過順服宜撫綏之如復不悛卽進兵討之

○乙酉命行在工部造天地壇樂器以太常言歲久多敝故也

○賜扯兒禪等處奏事頭目末臺等六人鈔及彩幣表裏金織襲衣等物有差

○行在戶部奏天下錢糧實徵之數多有違期不報或所報不明欲編置勘合付各衙門令以實徵總數塡寫明白遣該吏親賚赴部查理近者限本年十月遠者十二月到部如限內不至或數目不明治其官吏罪自後俱循此例其各年開豁錢糧一體編髮勘合令塡繳以憑查勘從之

○初行在兵部尙書張本奏甘肅寧夏大同宣府糧餉皆出民力運輸所費浩大近數年來各處邊隅無警田禾豊稔邊衛軍士一切用度多以榖粟請遣人與總兵鎭守官會議彼處應用布帛等物戶部差人運去依價收糴每處或十萬石二三十萬石歲以爲常則民力可省邊儲可充上從之令遣官馳驛與各處守將計議以聞至是武安侯鄭亨寧陽侯陳﹤棥心﹥都督譚廣劉廣言甘肅寧夏缺絲綿布絹棉花大同宣府缺布絹棉花茶鹽及農器犁鏵等物如運至依時易換爲便戶部遂請以折糧絲綿布絹棉花及收買農器支在官茶鹽遣人運送陜西委參政陳琰山西委參政樊鎭口外委戶部郎中王良等專理其事從之

○曉刻月犯十二國秦星

○丙戌哈密忠順王卜答失裏遣指揮僉事捨黑馬黑麻打剌罕滿剌哈密者帖列山衛指揮僉事咬束土魯番城都督尹吉兒察侄撒都等來朝貢馬○命行在戶部揭榜禁戒中官人等不許官舡夾帶私鹽貨物

○造萬全都指揮使司印及銅牌

○丁亥賜雲南麓川平緬宣慰使思仕發等所遣頭目刀門道等三百七十六人貼吉裏頭目都樂納蘭��丘兀剌頭目吞禿魯等鈔彩幣表裏襲衣紗羅絹布有差

○赤城備禦都指揮汪貴奏赤城新設城堡守備合用銃炮火藥金鼓旗號等項上命行在工部悉給之

○修正陽門橋梁

○戊子上諭左順門諭尙書張本等曰軍官調衛本以示懲然彼旣久居其處知地利識人情若有緩急調度不難終非新授官可比今後凡當調而果任事精當者別具以聞

○命行在工部修北京城隍祠○召掌湖廣都司事後軍都督府都督同知鄭銘還京先是上以湖廣都司官多缺命銘掌司事至是聞其老故召還尋命致事

○設雲南金齒軍民指揮司騰衝州置土官知州一員時騰衝守禦千戶所土官副千戶張銘言本所地方遠在極邊麓川宣慰思任發不時仇殺驚擾夷民乞設州治置官吏與騰衝守禦千戶所相兼鎭憮庶淂其民安業上從之就以銘爲騰衝州知州

○修築直隸隆慶州城時陽武侯薛祿言隆慶城周圍四里年久頹壞用人四萬五日可完請就以官軍修理上從之

○行在都察院右都禦史顧佐奏水軍右衛倉官宋忠應攺調其所收糧舊侵欺一萬四千五百餘石戶部郎中黃﹤王巳﹥受忠賄免盤量事發鞫訊明白﹤王巳﹥律當絞上從之曰交盤糧米本以防姦前人更事多立法詳審惟當遵守而行彼用賂求免正是有斃官至五品乃見利忘身臨刑𨿽悔何及哉

○己丑置萬全都司經歷司經歷都事各一員一員斷事司斷事副斷事吏目各一員司獄司司獄一員

○行在戶部奏自儀眞瓜州北至臨淸河水淺澀舟行爭毆至有傷人命者請於各洪閘及人煙輻輳之處令法司官一員監視遇有爭毆就治之上命行在刑部遣主事都察院遣監察禦史各一人滿歲則更事輕卽決遣若干人命重事則奏來

○福建長汀縣學教諭陳敬宗言伏睹戶部頒降榜文不許阻滯鈔法至今鈔未通行臣切思米布諸物俱產民間而福建諸郡戶口鹽鈔折收糧米鈔皆不用以臣所見宜有變通如汀州府所積糧可有一百餘年之用汀州衛所積有十餘年之用而每歲又收鹽糧蓄積愈多天下府州衛所大槪相同宜令在外有司有司軍衛扣算倉糧有十年以上者鹽糧盡令折鈔歲徵秋糧亦折鈔三分如此則鈔可通糧不陳腐上是其言命行在戶部稽核天下各府縣衛所所積倉糧多寡再議以聞

○庚寅遣中官祭中霤之神

○賜琉球使臣阿蒲察都等十四人廣西平祥縣土官族人李安福余衛指揮僉事咬納等鈔幣及金織襲衣有差

○革山西澤州碗子城小寨兒淸化鎭守關軍時給事中李本言澤州至淸化鎭止一百二十里其間旣有橫望巡檢司而懷慶衛又撥軍於碗子城小寨兒淸化鎭三處守關無益而擾民遂命革之

○日下生承气一道酉刻又生右珥皆黃赤鮮明

○辛卯命都督僉事方政充副總兵自開平獨石至長安嶺永寧往來巡備遇有儆急與總兵官都督譚廣相應援

○壬辰副總兵豊城侯李賢等奏總兵官陽武侯薛祿有疾上謂侍臣曰祿孜孜奉國𨿽老猶盡心邊事遂命中官金滿同禦醫沈以潛以藥馳往視之仍賜敕勞問

○車兒綽頭目莫臺伯蘭火者阿魯火者三人來歸奏願居甘州自效命莫臺伯蘭火者爲指揮僉事阿魯火者爲副千戶賜冠帶仍命陜西行都司於甘州左衛帶支月俸

○癸巳行在戶部奏宣徳三年以前各處逋欠桑穰尙多今敕書蠲免逋負而未及此上曰非獨吝於桑穰蓋思慮偶未及也其悉免之

○甲午行在戶部奏洪武中徵收稅糧布絹皆有定制近年人民姦狡官吏容縱布絹造不如法糧多粗秕且往往送納過期請以舊制申明榜示違者加倍追徵罪及官吏俾知所儆上曰此有定例其申明之加倍追之不可行

○行在戶部奏四川仙泉等一十八井中納鹽糧例先是四川富順縣民奏仙泉等井洪武年間撥與鹽井衛中納永樂中總兵官費瓛因邊衛缺糧奏將鹽井衛停中撥與建平交州二府並涼州衛納糧供給今皆停止乞循京倉開中事例一體召�中納命行在戶部定例議以每引納米五斗從之

○乙未鄭王瞻埈奏長史王瀹典寶趙彜侮慢上素知瀹正直必所言有迕王者遂並彜不問但敕瀹等修省盡誠輔導王所爲或有未當宜從容以導匡正王又奏秦府護衛旣調去棄其所種鳳翔府岐山等縣麥田今芟刈以俟命上語行在戶部臣曰此其意欲淂之𨿽於明言令陜西都司布政司覆勘果是護衛棄田卽與王若有違礙具實以聞

○賜罕東衛指揮僉事那欒所遣僧亦剌失等鈔彩幣表裏金織襲衣等物有差仍遣賫敕及彩幣歸賜那欒等

○日生左右珥色黃赤鮮明

○丙申朝鮮國王李祹蒙賜世子冠服遣陪臣文貴等奉表貢方物謝恩

○丁酉調金吾左衛指揮僉事王壽任金吾前衛

○賜東寧衛女直指揮僉事亦失哈等鈔彩幣表裏

襲衣有差

○以木邦宣慰使罕門法麓川平緬

宣慰使思任發及緬甸宣慰使莽淂剌各貢象馬方物遣中官云仙等賚敕賜之冠帶彩幣時思

任發莽淂剌皆奏罕門法侵占其地掠其人畜敕總兵官黔國公沐晟及三司官曰麓川緬甸皆言木邦侵

掠土地人民爾晟宜遣官與三司堂上官各一人同

云仙等往諭如所言皆實悉令退還繼今各安分保境無

相侵犯如其不服奏來處治

○土魯番城都指揮僉事愛鬼著兒所部舍人哈因虎裏等烏思藏闡化王所部餋卜魯都指揮僉事工哥爾監藏遣來番人三紮思皆奏願

居京自效命爲所鎭撫賜冠帶金織襲衣彩幣銀鈔鞍馬仍命有司給房屋等物如例

○戊戌日生暈色靑赤

大明宣宗憲天崇道英明神聖欽文昭武寬仁純孝章皇帝實錄卷之六十七

明宣宗章皇帝實錄卷之六十七明宣宗章皇帝實錄卷之六十八

宣徳五年秋七月己亥朔享

太廟

○遣中官祭司門之神

○夜有流星大如杯色赤有光起天市垣內西南行止房散

○庚子撒馬兒罕等處頭目兀魯伯米兒咱等遣使臣卜顏火力等來朝貢方物

○辛丑命故金吾前衛指揮使費聚子潤羽林前衛指揮使江興子勝指揮同知劉保弟宣俱襲職羽林前衛指揮僉事梅俊老疾命其子成代

○行在戶部奏凡盜賣官糧者皆應陪償今戶部𨿽追而各倉無所稽考恐久遂埋沒宜置立精微文簿令戶部自今爲始犯人應追米數每月附注庶有可稽如踰半年不輸補者具奏裁處從之又奏忠義右衛等倉中鹽客�所納粟米多粗糙秕碎若比精鑿每斗耗什二三除依�人鹽糧例每石加二斗其先納粗糙者請罪之以示懲上曰已加收者勿罪未加收者悉令補納仍揭榜禁約再犯者罪之

○行在兵部奏南北二京直隸衛所屯田無官總督上命都指揮同知崔忠都指揮僉事趙榮督北京直隸衛所都指揮僉事宋斌黃恭督南京直隸衛所又奏都指揮僉事韓鎭言陽武侯薛祿調隆慶左右二衛官軍八百二十九人之在永寧備禦者悉往獨石等處守備緣永寧路通外境今調去二衛官軍守備寡弱請畱之事下兵部議今議淂獨石等處�爲要地所調官軍當以半往仍畱半於永寧庶兩無所尖從之

○提調山海衛都指揮僉事袁亮言本衛左中二千戶所官軍二千二百八十一人隨居家屬四千十六人今調遼東新設衛分守備軍士有離析失業之嘆而本處關隘缺人了備請免調發行在兵部言山海見存全伍十所中左二所當調蓋所奏非出亮意皆姦吏所爲請究治之

上曰安土重遷人之常情但新置衛不可無軍其令各軍家屬不願往者仍於山海居住所司不許侵擾余不必究

○癸卯敕侍郎許廓及河南布政司按察司聞河南流民稍已復業然家產離析之後生理尙艱宜體念下情再加﹤宀十見﹥卹凡復業小民饑窘者免二年租稅見在人戶應納稅糧近水者輸於彰徳衛輝遠者於附近官倉輸納庶免勞費

○賜朝鮮國貢使文貴等宴

○甲辰斬鄜州妖人申敏敏府軍前衛軍逃至寧州自稱王居士假佛法以禍福惑眾州民被其誑誘襄樂巡檢司執之角�羊京師上命行在都察院鞫訊淂實斬於市

○乙巳湖廣忠潞安撫司把事驢呼可宜備送等及前大王獅壁洞忠義軍民宣慰司舍人牟鑑前龍渠宣撫司舍人郎文前石金管坪等洞長官司舍人冉墨達送南木答等來朝貢馬及方物

○設萬全都司永寧衛倉置副使一員

○賜朝鮮國使臣文貴等哈密使臣捨黑馬黑麻及打剌罕滿剌哈密等者帖列山衛指揮僉事咬束等土魯番城都督尹吉兒察侄撒都等彩幣表裏絹布襲衣有差

○遼東總兵官都督僉事巫愷奏六月虜寇再犯境官軍追捕被寇殺傷十三人虜掠男婦十有五人馬牛八十有餘都指揮劉斌失機誤事請治其罪上曰備禦失機罪皆當死前﹤宀十見﹥宥止罰俸今遂玩弛敕愷等凡失機官旗皆杖之降充軍令常了備再犯必斬

○太白晝見

○丙午瓦剌順寧王脫歡使臣從人沙班等二人奏願居京自效命爲百戶等官賜冠帶金織襲衣彩幣銀鈔棉布鞍馬仍命有司給房屋等物如例

○行在戶部奏山西陜西各衛所軍士冬布近因支給不敷應給棉布四匹三匹者二匹折鈔二匹者一匹折鈔陜西每匹鈔三錠山西每匹五錠例有不同宜俱從陜西之例上曰布一匹價豈止三錠軍士艱難但當倍價與之安可從省其依山西例給之來年當預計蓄積盡給棉布

○夜有流星大如杯色赤光燭地起七公西南行至濁

○丁未升行在吏部文選司郎中鄭誠爲本部右侍郎兵部武選司郎中吳璽爲行在戶部右侍郎翰林院侍講學士蔣驥爲行在禮部右侍郎行在兵部職方司郎中柴車爲本部右侍郎行在刑部浙江司員外郎蔣勉爲本部右侍郎刑科都給事中賈諒爲行在都察院右副都禦史兵科都給事中徐初爲行在大理寺卿廣西道監察禦史吳訥爲南京都察院右僉都禦史

○巡按浙江監察禦史杜時奏會稽知縣陳皞以妄角�羊軍丁罪應徒縣民二百餘人告言皞爲政廉平才任幹濟所角�羊軍丁本實蓋姦人誣其妄角�羊恐以罪去百姓失望布政﹝司﹞﹝使﹞艾瑛等亦言皞廉勤淂民心上謂行在刑部臣曰縣官有才徳者良民之幸姦民之不幸禦史布政使所奏如此爾卽與辯明

○日生左珥色黃赤鮮明○戊申代王世孫仕壥奏弟妹俱當婚娶而無居室上命行在工部爲擇地營建

○四川茂州守臣進瑞麥有一莖三穗五穗者時太廟之側產嘉禾有一莖四五穗至六七穗者不可勝計行在禮部臣請率百官表賀上曰瑞麥嘉禾固是豊年之慶但朕以菲徳居位且比來四方屢奏水旱可言賀耶然產於太廟側實天與祖宗神靈之所敷佑昔周人貽我來牟之詩必歸於先公之徳

上帝之命朕何徳以致此其勿賀

○雲南狼穹縣下江觜巡檢司故土官巡檢何名子護等貢馬奏請襲職

○行在通政司右參議何懷輝言通州張家灣至北京中途花園等處每有彊盜劫掠甚至殺傷人命請於人煙稀少之處或六里或十里設冷鋪置兵巡捕上命行在錦衣衛差能幹官領校尉緝捕若假禽賊爲名擾人者治罪不宥

○日生暈色黃赤鮮明昏刻月犯房南第二星月在下

○己酉占城國王占已的賴遣正副使逋沙帕麻叔等來朝貢方物

○行在都察院右都禦史顧佐奏戶部言儀眞瓜洲淮安呂梁徐州濟寧臨淸公私舟舡往來交錯阻塞河道漕運不便奏請遣禦史等官巡視禁約今儀眞等處俱有禦史監收課鈔就令通行巡視瓜洲淮安呂梁三處請令刑部各遣官一員遇有犯者同禦史依律鞫治從之

○上宴閒與侍臣論�周淂天下之道侍臣曰湯武順天應人除暴安民功加於時徳垂後裔所以天下歸之傳之子孫歷世長久上曰天命所歸蓋非偶然唐虞之時契敷五教百姓親睦后稷教民稼穡天下享其利至湯放桀武王伐紂遂有天下誠以先世功徳在民篤生聖哲用集大命有不可辭者於其子孫享國長久亦惟仁義道徳足以培植之也

○庚戌昏刻月犯箕西北星月在上

○壬子命監察禦史熊翼往陜西等處巡捕自京差遣之人之爲民害者初禦史於謙言京師所差官旗人等往陜西諸處公幹經過之地需求淩虐官吏軍民不勝其苦請禁約究治上然其言故有是命

○江西按察司奏橫海等衛千戶文莊等領旗軍以公用爲名斬伐袁州府分宜縣民納稅山木及奪�人已買之木莊等出入鳴金爲號肆其凶威掠民家財震驚鄕村攪擾商旅所淂木三萬餘根又皆賣財入已請治其罪上諭右都禦史顧佐等曰朝廷號令屢戒官軍安分而違犯者不已固是武人但知貪利亦由風憲之臣不能振舉法度縱其無所忌憚其令巡按禦史同按察司官鞫治如律

○癸丑以明日中元遣衛王瞻埏祭長陵獻陵

○直隸河間府景州奏州民三百三十二戶歲歉缺食已給官倉粟三百九十二石賑濟

○甲寅直隸無爲州奏貧民缺食已發預備倉榖一萬七千五百三十七石賑濟俟秋成還官

○廣東潮州衛奏指揮同知賴啟以蔭淂官滋肆酷虐累犯遇赦怙終不悛近無故杖殺總旗擅受民訟肆意誅求又擅調官軍下鄕擾民其惡日深請治其罪上命行在都察院追逮鞫治因曰軍官世襲本以報功渠不念其祖父淂之之難而一旦傾覆之良可嘆也

○乙卯陜西岷州衛奏所轄西固城千戶所地連疊州離本衛四百餘里路險山深素無驛站猝有警急聲息難通請於髙山利便之處置烽堠設炮就令把截官軍瞭望傳報庶幾不誤從之

○丁巳攺福建邵武府通判周仕迪爲河南開封府通判掌祥符縣事仕迪先任祥符縣知縣九年升邵武通判河南左布政使魏源言祥符人民眾多庶務繁冗必淂能官乃不誤事新任知縣柔緩不任繁劇前知縣周仕迪頗有才識處事公平民多信服今升福建邵武府通判伏望召回仕迪攺任本府通判仍掌祥符縣事庶幾縣淂其人民不失所從之召新任者還京

○土魯番城頭目都督僉事尹吉兒察奏臣率家屬來朝願居京師以圖報效上嘉其誠從之賜金織文綺襲衣命行在工部與居第什器等物戶部給俸祿

○行在吏部郎中趙新自江西還言臨淸河道窄狹往來舟楫阻滯廣積倉納糧民舡離倉灣舶負米上倉甚艱乞遣官會平江伯陳瑄於倉東南開月河泊舡於河北置壩一所則車舡往來皆便又言今兩河民舡俱計料收鈔而官舡及運糧舡一槪徵納民力旣艱宜加蠲免

上諭行在戶部臣曰二事皆利於民開河置閘令平江伯計議用人力多少卽及時興功舡載官物及秋糧者俱免收鈔

○順天府奏請修葺厲壇從之

○上視朝能禦左順門謂行在戶部臣曰人情皆欲安居誰肯棄業他徙只緣有司不善撫卹橫徵暴斂致其如此比聞彰州彊賊皆是逃民罪𨿽可誅情亦可憫推原其始責在有司爾卽榜示各處戒約務存寬卹若有擾害致其逃亡者必罪不貸

○戊午貴州安順等州土官同知阿寵等遣把事楊保等貢馬

○巡按直隸監察禦史餘思﹤宀十見﹥言張家灣兩河多有逋逃軍民工匠或潛匿人家或爲盜賊宜遣人密察捕治上謂行在戶部曰逃豈人情所欲必有不淂已者可揭榜示之合十日內凡逃逸者許自首軍匠還役民還原籍限外不首者治罪若非逃逸而於河�山�幹�生理者聽

○庚申以任滿考��取升行在工科給事中彭璟爲浙江布政司右參議擢進士李在修吳晟監生許義劉睿秦俊爲南京監察禦史在修俊浙江道晟廣西道義江西道睿貴州道復趙恂山西都司經歷吳祥河南嵩縣知縣朱宗才雲南姚安軍民府檢校羅益恭貴州水西驛驛丞恂等以任滿當升調以其吏民奏請畱之皆從之而升其祿恂升從五品祥正六品宗才益恭從九品調山西道監察禦史費觀於南京廣東道山東布政使童謨於廣西布政司山東按察副使郭振於陜西按察司湖廣按察副使陳鎰於山東按察司陜西按察僉事李瑒湖廣按察僉事文獻俱於山東按察司廣西按察僉事龔鐩於廣東按察司皆以親終服闋也降湖廣布政司右參政楊敬爲江西上饒縣知縣按察司僉事方恢爲汀州府武平縣知縣江西道監察禦史顧達爲湖廣應山縣典史敬恢以不勝任達以不達政體故皆降之

○辛酉宥赤城備禦都指揮僉事汪貴罪先是虜寇入赤城潘家莊屯殺虜人口貴奏百戶張勝失防禦請罪之

上曰貴所任何事而委罪於勝命行在兵部移文詰之至是貴奏請伏罪命姑宥之

○松潘衛指揮吳瑋有罪伏誅瑋守松潘大肆貪虐激變番人致掠官軍四十餘人又索總旗豹皮不淂杖殺之千戶張禎等欲訴之官瑋執其叔及旗軍之欲訴瑋者皆拷掠至死禎等遂告之四川道禦史論瑋應斬上命公侯伯五府六部都察院大理寺錦衣衛六科給事中會問還奏瑋皆引伏上曰死有餘責矣命斬於市籍其家

○太保陽武侯薛祿卒祿山東膠州人起卒伍從太宗皇帝靖內難首建奇功累升後軍都督府都督僉事永樂六年升都督同知八年從車駕北徵進榮祿大夫右軍都督府右都督兼左軍都督府事時四方選至幼軍數萬悉命隸祿訓練十五年建北京宮殿命董營繕加奉天靖難推誠宣力武臣特進榮祿大夫柱國封陽武侯食祿千五百石追封三代皆侯爵賜誥券二十一年扈從北徵還奉命討平湖州叛寇二十二年復扈從北徵還仁宗皇帝嗣位加太子太保子孫世襲侯爵奉命巡北邊適虜寇云州率兵追至大松嶺斬獲甚眾事聞賜敕嘉獎遣中官及鴻臚卿卽軍中勞之加歲祿五百石洪熙元年佩鎭朔大將軍印率帥巡北邊宣徳元年庶人髙煦�火反車駕親徵命祿爲前鋒先二日圍其城罪人旣淂畱撫綏城中軍民明年秋從車駕巡邊出會州角�羊後虜寇塞下與戰敗之遂鎭薊州永平四年率師護兵餉開平者再五年春復佩鎭朔大將軍印巡邊至鳳凰嶺遇虜逆戰斬其渠寇盡收其家口孳畜升太保居三月奉命城永寧赤城獨石皆從祿所言也祿平居無事未嘗忘危每計邊務言之亹亹或誚其瑣屑者終不爲變蓋其志奉國惟恐不盡爲將勇智兼備常究事籌畫用心之至以夜繼日故所向成功未嘗敗北間一二臨陣中矢石睘創赴斗有進無退其率師所過紀律嚴明秋毫無犯而撫卹士卒人人歸心若董繕作規制有方力不煩費功率堅久人亦罕及焉其董築城之役竣事將歸以疾聞上遣中官以禦醫往視且賜敕諭勞至京猶力疾入見上慰諭再四旣歸第日賜醫藥遣中官臨問至是卒訃聞上震悼遣官賜祭追封鄞國公謚忠武命有司治喪葬凡喪葬之儀皆優厚蓋特恩云

○壬戌行在戶部奏各處倉糧多有欺獘請遣官於京城新舊大倉直抵臨淸淮安徐州等處巡視一應事宜俱從區畫遇有姦獘具實奏聞又各處倉廒收受之時宜別委官監督都庶幾關防嚴密出納分明宿獘可革

上命行在戶部侍郎王佐同內官李徳巡視員外郎楊貞內官梁谷監督

○癸亥雲南彌勒州故土官知州者克子樊習等貢馬

○上視朝罷禦左順門謂侍臣曰郡縣守令所使安民者若賢否混淆無所激勸則中才之士皆將流而忘返吏部以進退人才爲職亦未聞有所甄別何也因賜敕諭之曰今天下府州縣官有賢能淸正忠君愛民超出羣類者亦有不才貪酷壞法害民眾所怨惡者爾吏部卽行各布政司按察司巡按監察禦史令體審明白賢能者從實具名奏聞不才者明具所犯送赴京來務在公當毋或偏徇以昧是非之正欽哉

○昏刻有流星大如雞彈色赤尾迹有光起閣道西北行至內階

○甲子中都畱守司奏畱守左衛指揮陳鑑赴京操備逼取軍糧二千五百石科率各軍材料私役軍匠一百三十七人修蓋私宅及隱占逃軍侵用屯軍小麥刻害無厭請治其罪上命行在都察院逮問因曰武官操備自是其職豈當剝削軍士以充無厭之欲宜窮治之

○免安慶民歲運鹽鈔赴北京時安慶府知府楊希孟言民間食鹽鈔初貯本府官庫後送納南京未免糜費已有逋負今運赴北京路遠費多是以連年虧欠今年鹽鈔乞仍收本府官庫支用爲便上諭行在戶部臣曰在外府庫亦是朝廷積蓄就令貯彼不必運赴北京

○狹西岷州衛軍民指揮司奏洪武初設衛治歷年旣久四門城樓倉庫壇場館驛鋪捨皆斃今當修葺請於所屬岷州借撥民丁與守城軍士候農隙用工從之

○夜有流星大如杯色赤有光起捲舌東南行至天節

○乙醜行在吏科給事中富敬有罪當杖罰役以贖先是有旨三法司十三道禦史六科給事中會審獄囚敬與焉審旣吏持成案詣敬請署名敬忿禦史不躬請署擲案於地吏言案具聖旨禦史遂劾奏其不敬下法司治故坐杖云

○行在禮部右侍郎蔣驥卒驥字良夫浙江錢塘人由進士授行人永樂初預修髙廟實錄升翰林院檢討修永樂大典爲副總裁仁宗皇帝卽位升左春坊左司直郎上卽位升翰林院侍講同考禮部會試者二預修兩朝實錄書成賜白金文綺升侍講學士未幾又升禮部右侍郎視事幾二旬得疾遽卒遣官賜祭命有司治葬

○五鼓有流星大如雞彈色靑白尾迹有光出正南雲中南行至雲中

○丙寅賜撒馬兒罕等處使臣卜顏火力等彩幣金織紵絲襲衣有差

○巡按浙江監察禦史都司按察司以考察浙江諸衛軍職事實以聞上曰武夫𨿽難盡責以廉然貪刻害軍亦不可縱果有犯者亦須懲治庶使知戒

○黜監察禦史王璉爲吏初璉巡按遼東敕璉同遼東都司山東按察司及鎭守總兵官廉察所轄軍職藏否璉違命專擅召人告訐多所誣枉又多挾私從馳驛馬事聞命行在都察院鞫之論杖一百運甎贖罪還職上曰挾勢作威以枉爲直豈可復任禦史其謫邊衛充吏

○行在都察院奏鎭江府安港口巡檢劉昇巡江遇蘇州府常熟縣富民過達舟泊沙�山�幹�舟重載而操舟止兩人誣爲彊盜反接之悉掠所載物又毆死操舟者一人其一人不死昇畏事覺卽以彊盜送刑部又使同謀者以所掠財賂刑部司獄楊慶等使縊殺之以滅口員外郎沈翚等亦不詳致死之由輒聽出屍皆應問罪上諭行在都察院臣曰巡檢爲劫盜誣平人刑部不能明白枉直又聽獄吏交通枉殺人此豈復有法度令亟治之不可縱惡

○丁卯四川建昌衛瀘沽馬驛土官驛丞楊興祖廣東徳慶州金林等鄕猺人盤奴愛等來朝貢馬及方物

○命狹西都司都指揮僉事戴旺甘肅守備掌肅州衛事都指揮僉事嚴肅任狹西行都司事命故金吾左衛指揮使杜剛子斌襲職

○賜湖廣忠路安撫司把事驢呼可宜備送及前大王獅璧洞忠義軍民宣慰司舍人牟鑑前龍渠宣撫司舍人郎文前石金管坪等洞長官司舍人冉墨達送南木答等鈔彩幣表裏有差

○行在太醫院判韓叔暘奏醫士逃逸及丁憂服滿不起者七百餘人屢催皆不至乞令各處巡按禦史督有司械系送京上諭之曰爾以醫士得官鳥獸尙念羣爾獨忍哉彼逃與違限亦必有不得已者但令禮部移文趣之不須委禦史

○戊辰副總兵都督僉事方正言邊務便宜四事共一原調往獨石官軍二千人內欲以四百人分益云州赤城守備其二欲以原選宣府分班開平哨備官軍一千人半存獨石半還宣府依期更代其三於原選開平一千人內畱千戶楊洪所領五百人往來獨石禽捕虜寇於萬全都司撥有馬者五百人補之其四獨石等四處守備官軍三千三百人內欲選一千人隨從哨備上悉從之

○行在刑部都察院奏罪囚應運甎者已送工部今以貧乏不能運甎仍送還法司未有定議上命同工部議擬以聞至是議奏雜犯死罪職官吏典人材醫士僧道民人發終身炒鐵或擺站監生生員發煩難衙門永充吏將軍力士校尉軍及餘丁發邊境充軍立功有功復原役無功止終本身徒流罪將軍力士校尉軍及餘丁各依年限準雜工滿日復原役余官吏人等依年限炒�擺站滿日爲民杖罪準工十月笞罪準工五月滿日各還職役寧家軍職官依行在工部先奏準事例運甎未完及全不運者限三月再不完應死罪者發獨石充軍立功徒流罪降一等杖罪住俸半年笞罪住俸三月復職若逃應死罪者發遼東邊衛充軍徒流罪降二等杖笞罪皆依律杖罪住俸半年笞罪住俸三月復職若發充軍逃者處死今後問擬犯人審其無力運甎者請令雜犯死罪準雜工五年徒流罪各依年限準工杖罪準工十月笞罪準工五月滿日各還職役寧家從之

大明宣宗憲天崇道英明神聖欽文昭武寬仁純孝章皇帝實錄卷之六十八

明宣宗章皇帝實錄卷之六十八終大明宣宗章皇帝實錄卷之六十九

宣徳伍年八月己巳朔日當食陰雨不見行在禮部尙書胡濙等以爲卽同不食請率羣臣上表賀上不許因敕羣臣曰古者人君所謹莫大於天戒日食又天戒之大者惟能修徳行政用賢去邪而後當食不食朕以菲徳嗣承祖宗大純政理未洽民生未遂上累三光祗懼惟甚可比於是歟傳不云乎君子之過也如日月之食焉過也人皆見之更也人皆仰之今以陰雨不見淂非朕昧於省過而然歟況離明照四方陰雲所蔽有限京師不見四方必有見者比之不食天可欺歟朕尙圖修省以仰答天意尙賴爾羣臣匡其不逮其止勿賀

○夜有流星大如杯色靑白尾迹有光出營室南行至羽林軍

○庚午敕遣都指揮康旺王肇舟佟答剌哈仍奴兒幹都司撫卹軍民又敕諭奴兒幹海東囊阿里吉列迷恨古河黑龍江松華江阿速江等處野人頭目哥奉阿囊哈奴等令皆受節制

○賜雲南浪穹縣下江觜巡檢司土官舍人何護等鈔有差

○巡按直隸監察禦史餘思寬言魝州以東衛所軍士差占者多一軍餋馬有五六疋至七八疋者勞苦特甚宜與減省上命所司計議行在兵部言山海迆西守邊營堡二十餘處步卒五千餘人今正收秋艸宜暫分與畜餋就令騎操候來春再議從之

○辛未上禦左順門謂行在工部尙書吳中等曰今秋气已半邊地早寒開平等處官軍且預與皮裘狐帽令都督府差人運去不可役時

○山東布政使石執中奏按察使虞信不迎敕書不赴京朝覲信亦奏執中朝覲枉道回家提督屯種不委參政參議止委都事行在都察院請皆提問上曰方面官互摭拾相訐如小人諠爭亡大臣體不可不治壬申貴州小平伐等長官司吏目孫節等遣頭目阿若等貢馬

○湖廣按察司奏五開衛指揮倪善趙興各懷私心不顧大體凡有公事不肯和平計議動輙諠爭文書積滯至有一事累月閣而不行者請皆治其罪上諭右都禦史顧佐令按察司俱治之又謂佐曰同僚有兄弟之誼當情意相孚可否相濟譬如操舟行車𨿽眾論不齊但欲舟車可行而已何必爭競此輩皆膠於私意以致妨廢職務若倉猝蠻夷有警不能協和何以濟事故不可不治以示儆也

○癸酉副總兵都督方政奏獨石赤城雕鶚備禦官軍有患病者無醫治療上諭行在禮部臣曰朕恆念邊軍勞苦況有疾乎其令太醫院給享遣醫士二人生療半年一更

○乙亥罕�衛指揮僉事那南遣僧滚藏烏思藏大國師釋迦也失之徒餋答兒等貢馬

○丙子命豊城侯李賢奉化伯滕定往來永寧衛隆慶州提督修理城垣

○丁丑遣少傅工部尙書兼謹身殿大學士楊榮釋奠先師孔子

○修北京徳勝門外橋閘

○戊寅祭太社太稷

○昏刻有流星大如杯色靑白尾迹有光出羽林軍東南行至濁○己卯雲南金齒寄住孟餋軍民宣慰司同知刀玉賓四川思囊兒金牌等簇土官阿思等貢馬

○升廣東布政司右參政吾紳爲行在禮部右侍郎實授參政叚民爲南京戶部右侍郎按察副使成均爲南京刑部右侍郎調工部尙書黃福爲行在戶部尙書同尙書郭資張本計議屯田事湖廣布政司右參議沈定親終服闋調山東布政司

○賜占城國使臣逋沙怕麻叔等鈔彩幣表裏金織紵絲襲衣及絹有差賜其通事和阿媽等冠帶仍命賫敕及文錦彩幣歸賜其國王

○夜���大如杯色赤尾迹有光出壘璧陣東南行至濁

○庚辰賜貴州安順州及小平伐長官司把事楊保頭目阿若等雲南彌勒州故土官舍人樊習等四川建昌衛瀘沽馬驛土官驛丞楊興祖等廣東徳慶州猺人盤奴愛等鈔彩幣表裏襲衣有差○昏刻有流星大如杯色靑白有光起須女東南行至遊气

○辛巳詔旌表節婦李氏等五人李氏永平府撫寧縣民姚斌妻夫下年少子幼值時凶荒人多流徙李甘饑貧守喪育子胡氏寧國府宣城縣民朱景振妻蚤喪夫一子絻五月貧甚乞鄰里助以葬夫躬紡績爲生李氏宣城縣民曾金保妻邵氏髙郵州民陳壽妻俱年二十喪夫育孤子孝餋舅姑周氏良卿縣民魏成妾甫生一子成得疾且殆囑之曰爾年少我死以子屬我妻呂氏爾可別適周曰爲妾可更二主也成卒與呂氏同室居執妾禮甚謹鄰婦憐之勸攺嫁周氏詈斥之後呂氏卒以禮祔葬夫墓始終守志不易事聞俱旌其門曰貞節

○朵甘衛故指揮使阿奴子若奴人靈藏贊善王喃葛監藏巴藏卜遣副千戶汝奴星吉等貢馬及方物

○行在兵部尙書張本言居庸關及東西關口六十五處初以隆慶左右二衛官軍分守今二衛軍士分守獨石赤城而居庸各關缺守者多紫荊關腹裏之地有官軍九百餘人又有金坡鎭巡檢司官兵宜令鎭守居庸關指揮芮助及紫荊關指揮趙得往視諸關口緩急量撥軍士分守上是其言

○行在都察院奏請分遣監察禦史二十三人照刷內外諸司捲牘從之

○修獨石新城等處煙墩時開平備禦都指揮唐銘奏獨石新城及長寧平戎二處煙墩損壞上曰此皆豊城侯李賢等用工苟且時賢等往築永寧隆慶城遂降敕責之且命二城工畢仍往獨石修築務極完固以蓋前愆

○廣東海陽縣碧洲村倭賊登岸劫掠居民潮州衛巡捕指揮同知鄭復等與黃岡巡檢不能禦賊都司布政司請治復等罪上命姑記其過如再有失必罪不貸仍令被劫之民徙居城廓

○癸未夜月食

○甲申上罷朝謂吏部尙書郭琎等曰東漢之初竇融保河西以孔奮爲姑臧長姑臧最富饒奮獨以潔廉自守眾皆笑之謂其身處脂膏不能自潤光武知之及融率官屬入朝卽擢奮爲武都郡丞以旌之夫激揚淸濁爲治之道使淸濁無別何以勸懲天下光武卽位未幾舉卓茂又舉孔奮東漢多循良吏此之由也今天下未賞無廉潔士卿宜爲朕甄別以聞朕當有以旌之若人有善而不知則爲善者怠矣

○昏刻有流星大如雞彈色靑白有光起危東南行至遊气客星見南河東北尺餘色靑黑

○乙酉遣官祭歷代帝上諭鴻臚寺臣曰少傅楊士奇年老有疾趨朝或後不及就班者聽勿有言

○湖廣施南宣撫司土官宣撫覃遜遣舍人黃昌前池著洞長官司等衙門故土官長官向鐵鐘子海棟等貢馬及方物

○夜有流星大如杯色靑白光燭地起天津後有三小星隨之西北行至遊气炸散

○丙戌祭太歲風雲雷雨嶽鎭海瀆山川等神

○遣官祭旗纛之神

○命行在兵部右侍郎王驥禮科給事中姜士儀爲正副使持節冊五開衛副千戶郝眞妹爲江夏王妃選百戶趙顒女爲鎭國將軍羙壤夫人陽曲縣民張鶴女爲鎭國將軍羙土�度夫人命郢靖王長女光化郡主配安陸衛指揮王崇之叔雄第二女糓城郡主配湖廣都指揮僉事魯曾之子信第三女南漳郡主配京山縣民周韻寧化王長女浮山縣主配太原前衛千戶曹英之孫詳第六妹定襄縣主配濟源縣主簿駱子安之子善命雄等皆爲儀賓賜之誥命

○升禮部右侍郎李琦爲湖廣左布政使鴻臚寺卿徐永達爲湖廣按察使刑科給事中方祖方爲楚府左長史調湖廣按察使李素於福建按察司

○升行在錦衣衛指揮僉事穆肅爲湖廣都司指揮僉事

○上罷朝禦文華殿學士楊溥等侍語及治民事曰民之休戚系乎庶官之賢否何術可盡得其人溥對曰嚴薦舉精考課不患不得上曰近代有罪舉主之法大抵全才者少明此者或不明於彼善始者或不善於終而一言薦之豈能保其終身故亦難乎舉之者矣大抵欲得賢才當厚教餋之法教餋有道人才自出若但貴效於薦舉考課之間蓋求十一於千百也漢董仲舒言素不食士而欲求賢譬猶不琢王而求文采此誠知本之論於今但當崇學重教

○丁亥周王有燉奏第十八妹將成婚未有居室府中舊屋欲移置於外以居之緣無工匠命行在工部以三百人與之

○行在工部尙書吳中言良鄕以南至滁州舊蓆殿每年補葺勞費不少請令有司陶瓦以覆命俟農隙徐爲之

○南京刑部右侍郎成均奏蘇州舊積糧少會蘇州衛等衙門官並下西洋旗軍缺糧支給宜從刑部奏準例以蘇松常鎭四府問過囚人贖罪米暫於本處官倉收貯以備支給從之

○順天府尹李庸奏本府廟學殿廡損壞聖賢塑像多剝落上命重修飾之

○戊子南京江西道監察禦史張楷劾奏刑部尙書趙羾侍郎兪仕吉曠職瘝官本部所系彊盜貝福全者覆奏待決乃詐病死相驗瘞之其後復出彊劫又有蘇州富民過達者安港巡檢司圖其財誣作彊盜械送刑部而私賂獄官獄卒縊死於獄皆由羾等怠縱所致今該司官吏皆已逮問羾等亦當罪之上覽奏怒曰縱有罪殺無罪豈可恕也旣又曰羾等歷事先朝今皆老矣其召之來令都禦史熊槪兼理刑部

○己丑唐王瓊炟奏儀賓張鉉父旺從軍南陽乞免其役從之

○夜月犯五車

○庚寅遣行在吏部郎中趙新刑部郎中劉澤榮華工部郎中張琰禮部員外郎吳政等經理屯田先是尙書黃福言請於濟寧以北衛輝眞定以南近河之地役軍民十萬人屯種積糧以充國用上命行在戶部兵部議至是太子太師郭資尙書張本等言於緣河屯田實便宜自鳳陽淮安以北及山東河南北直隸近河二百里內通舟揖處擇荒閒田地以五萬頃爲率發附近軍民五萬人耕之民則驗丁朋合官給以牛仍支官錢收買農器如此則軍民樂於用力但山東近年旱饑流民初復故業官軍亦多有差役宜先遣官往同有司按視田地以俟開墾上從之遂遣新等經理仍命福總其事旣而本等惑於人言今軍民各有常業若復分撥點差未免勞擾本以聞於上事竟不行

○日生右珥色靑赤鮮明夜客星見南河旁如彈凡大色靑黑凡二十有六日滅

○辛卯行在吏部奏蘇州知府況鐘言本府民蕃事冗稅糧浩大乞再增府縣佐二各二員緣前巡撫蘇松大理寺卿熊槪奏乞添官專督稅糧已增設府縣佐各一員今難再增上曰蘇松事𨿽繁洪武永樂間官不增設何嘗不辦蓋官在得人苟不得人反爲民蠹不可增設

○壬辰置宛平沙河站倉昌平縣山口倉大使各一員時順大府尹李庸言二處自永樂中多積軍儲每歲戶部委辦事官監守更替不常支銷不明多有虧折宜設官專任其事上是其言命行在吏部卽除大使各一員禮部鑄印給之

○癸巳賜少傅工部尙書兼謹身殿大學士楊榮誥命加封其三代及妻

○兀者前等衛女直指揮僉事阿剌禿等來朝貢方物

○賜湖廣施南宣撫司舍人黃昌及前池著洞長官司故土官子向海棟等靈藏贊善王所遣副千戶汝奴星吉及朵甘衛舍人若奴八等烏思藏番人餋答兒等罕東衛僧滚藏等金齒寄住孟餋軍民宣慰司土官同知刀玉賓等四川思囊兒金牌等簇土官阿思等鈔彩幣表裏金織紵絲襲衣有差

○巡按福建監察禦史方端奏漳州府龍溪縣海寇登岸殺人掠財巡海指揮楊全領軍不救全又受縣人賄賂縱往琉球販鬻請治全罪上諭右都禦史顧佐等曰官軍巡海本防外寇亦防小人出境交通此輩不能防盜而又縱盜令禦史治之如律

○江西按察司副使石璞言按察司舊置僉事分蒞各道照刷文卷分理詞訟比來多因差委不得專理致訟者越訴事須追問淹延歲月移文督促案牘愈煩乞令僉事專於所分之道往來巡歷遇有訴訟卽爲追理或有營造軍需之務亦俾之催督其歲輸糧稅只令布政司府州縣官催運爲宜上曰洪武中有定制只如舊行之

○夜有流星大如杯色赤光燭地起梗河西北行至濁

○甲午四川建昌衛土官指揮使安均遣把事張五十湖廣施南宣撫司前順化等安撫司故土官安撫旺踵子墨言送雲南富州等衙門故土官知州沈弦經子政及族人沈郎安等來朝貢馬

○行在吏部奏戶部尙書兼詹事府詹事黃福九載任滿上命復職

○行在都察院奏巡按江西監察禦史劉伯大嘗以同行監生林旻用廩給米買綿布虧價罪之今旻告伯大枉道還寧國府涇縣又受內使轎乘等物請罪之上從之因諭右都禦史顧佐等曰古云無諸己然後非諸人己身不正而欲正人得乎凡任風憲必以潔己爲先

○乙未命故行在羽林左衛指揮同知王興子雄府軍左衛指揮僉事樊榮子達襲職

○兼掌行在戶部事兵部尙書張本言天下人民國初俱入版籍給以戶怗父子相承徭稅以定近年各處間有災傷人民乏食官司不能撫卹多致流徙朝廷累免差徭諭令復業而禎民不遵者多官吏里甲或徇私情或受賄賂爲之隱蔽請嚴禁令責限回還仍依先行榜例如每丁種有成熟田地五十畝之上已告在官者準令寄籍有於百里之內或百里之外分房耕種原籍徭賦不誤者或遠年迷失鄕貫見在居住未經附籍者所在有司勘實書籍送部查考其不還者同藏匿之家俱發所在衛所永充屯軍若軍衛屯所容隱者逃民收充屯軍容隱之人依隱藏逃軍例發邊衛該管官吏旗甲裏鄰徇情容隱者俱依前榜例論罪若逃軍詐爲逃民者亦許限內自首復役限外不百與藏匿者俱治罪上曰愚民玩法固當治且與約限三月違者罪之

○巡按陜西監察禦史梁軫奏山西等處軍士赴京操備所經之地假宿人家往往逼其供給薪水稍有不從輙肆箠擊又縱馬驢蹂踐應祀壇場祠廟及民間禾豆粟麥所過百姓怨苦皆由將校不嚴約束亦有出其縱容分得微利者今又當操備之時乞嚴禁約軫又奏舊制所在建按察分司專爲風憲分巡而設比來他官催督公務往往假宿其中及所催督文移有妄作風憲抄案而行者有於其中肆情縱欲貪饕媱穢靡所不爲污辱風憲皆乞禁約上諭行在都察院臣曰禦史所言二事皆切要其速揭榜禁止有犯者令所在有司具實奏來處治

○鎭守居庸關指揮芮勛言徳勝關以東虎峪口至買兒嶺口皆可通人馬乃天壽山後路俱無城堡宜築塞

上諭行在工部曰豊城侯李賢方修永寧城俟其工畢就令率軍夫往各關口相地勢築塞

○丙申湖廣五開衛平茶千戶所軍朱海妻劉氏一產二男一女命有司如例給賜

○設雲南府道紀司置都紀副都紀各一員

○雲南孟餋軍民宣慰司土官同知刀玉賓奏伯父刀木旦原任宣慰使爲土官刀木浪所殺據有其地後蒙朝廷遣官訪求王賓授以同知又阻於緬甸土官不得已寄居金齒二十餘年今孟餋地方又爲麓川宣慰思任發所據乞遣人送回本土以圖報效

上命行在禮部遣之還而命黔國公沐晟理之

○初貴州烏羅府知府嚴律己言所屬治古答意二長官司長官石各野等聚眾出沒銅仁平頭甕橋等處誘脇蠻賊石雞娘並箄子坪長官司吳畢郎等作耗招撫不服緣其地與鎭溪酉陽諸蠻接境恐相扇爲亂請調官軍土兵分據其地絕其糧道且捕且撫事平之後宜置衛所巡司以守之事聞下行在兵部議至是兵部請移文總兵官都督蕭授及貴州三司巡按禦史勘實就令相機撫捕及應否設兵守鎭待報而行從之

上從之○山東都指揮僉事辛顯卒顯秦州秦安縣人累官至陜西臨洮衛指揮僉事永樂二十二年升山東都指揮僉事洪熙元年領軍於淮安隸總兵官平江伯陳瑄運糧宣徳元年奉命同山東按察司副使郭振往來提督臨淸等處河道閘垻至是卒訃聞賜祭子銘襲山東濟南衛指揮僉事

○夜有流星大如雞彈色赤有光出天囷西南行至濁

○丁酉日上生背气一道色靑赤鮮明

大明宣宗憲天崇道英明神聖欽文昭武寬仁純孝章皇帝實錄卷之六十九大明宣宗章皇帝實錄卷之七十

宣徳五年九月己亥朔給廣靈潞城山陰襄垣靈丘五王歲祿各二千石米鈔中半兼支

○免直隸永平河間廣平三府所屬州縣及河南開封府屬縣民人去年水災田地三千三百四十五頃五十餘畝應納稅糧一萬七千四十五石有奇糓艸九萬八千三百二十餘束

○庚子海西失裏木等衛女直指揮同知木哈連阮裏河等衛女直指揮同知孫保等遼東自在等州女直指揮僉事馬兒孫等來朝貢馬及方物

○辛丑以任滿考最升河南布政司右參政史翼爲山西右布政使行在河南道監察禦史王綱爲山西布政司左參議行在浙江道監察禦史王哲爲山東布政司左參議調山西布政司右參政王巹爲山東布政司右參政

○萬全都指揮使馬昇奏辧設都司未有治所請以宣府前衛爲之而以故都督馬興居第爲宣府前衛從之

○壬寅慶王﹤木旃﹥請入朝復書曰爲治之道親親爲先予自嗣位以來夙夜惟念務隆愛敬今宗室中尊屬者叔祖賢徳者叔祖且素厚愛於予者亦惟叔祖景運門綢繆猶存於心朝夕弗忘而恆思一見者也顧以叔祖春秋髙藩屏重未敢勞動遠來𨿽屢承簡牘厚意勤切亦未能如命今孔讓來承諭懇懇援禮與情言之詳備感佩感佩何以克當蓋叔祖之欲來見亦如予心之欲見叔祖至親相愛無不同也去年之書已略述鄙意但俟國事從容專遣人奉迎也

○行在工部言昨平陽王言弟妹長成欲爲婚娶而無居第今計造第宅六所每所正房及東西二廂捨門樓小大通九十間命俟農隙興工

○巡按湖廣監察禦史陳摶言洪武永樂中設科取士不拘名數比來欽定角�羊額務得眞才不許濫選若教官滿九年仍依舊數計其功績爲難乞與量減上命廷臣議之行在吏部尙書郭琎禮部尙書胡濙等官上議曰教官考滿以舉人多寡爲升降教授舊例舉人九名爲稱職四名爲平常不及四名爲不稱職今定五名爲稱職三名爲平常不及三名爲不稱職學正舊例六名爲稱職三名爲平常不及三名爲不稱職今定三名爲稱職二名爲平常不及二名爲不稱職教諭舊例三名爲稱職二名爲平常不及二名爲不稱職今定二名爲稱職一名爲平常訓導舊例三名爲稱職二名或一名爲平常今定一名爲稱職不及者皆爲不稱凡稱職者升平常者職如故不稱者降從之

○大名府奏浚縣虫蝻生命卽督民捕瘞毋緩

○免山西絳州稷山縣夏稅時稷山縣奏宣徳三年春旱宿麥不收所逋夏稅未納今民艱食上司徵稅峻急乞賜矜憫上命行在戶部除其稅

○癸卯夜有流星大如雞彈色靑白有光起五車東行至濁

○甲辰命故羽林左衛指揮僉事盧眞子榮襲職

○昏刻有流星大如雞彈色赤有光出紫微東蕃西北行至天棓

○乙巳賜四川建昌衛把事張五十等雲南富州土官舍人沈郎安等湖廣前順化安撫司故土官安撫子墨言送等兀者前等衛女直指揮僉事阿剌禿等鈔幣表裏有差

○更定在外罪囚贖罪例除眞犯外文職官吏犯贓者送京師如律處治軍職犯死罪者令納米贖罪畢日送京師調衛非贓罪則不分輕重俱令納米畢日還職役初寧陽侯陳懋言寧夏邊城當廣儲蓄乞令山西河南陜西罪囚輸米贖罪三法司定議除眞犯死罪外余令輸米以贖畢日文職官吏犯徒流並雜犯死罪俱罷原籍爲民受贓及犯死罪者發北京所屬爲民杖罪應降罷者如律降罷吏攺撥笞罪各還職役至是巡按山西監察禦史林英奏在京見問官吏惟犯贓者依律餘皆運磚以贖畢日復其職役今在外依贖米之例則官吏不犯贓者比在京例加重犯贓者比在京例減輕

上遂命三法司定議至是議上悉從之

○江西瑞昌縣奏今年五月來人民饑窘已發預備倉榖五千六十八石賑濟俟秋成還官

○夜有流星大如杯色靑白尾迹有光起北斗魁東北行至遊气

○丙午滎澤縣主卒主永寧王有光長女嫁儀賓譚學訃聞遣中官賜祭命有司治喪葬

○升行在吏部郎中趙新爲吏部右侍郎兵部郎中趙倫爲戶部右侍郎禮部員外郎吳政爲禮部右侍郎監察禦史於謙爲兵部右侍郎刑部員外郎曹弘爲刑部右侍郎越府長史周忱爲工部右侍郎總督稅糧新江西倫浙江政湖廣謙河南山西弘北直隸府州縣及山東忱南直隸蘇松等府縣先是

上謂行在戶部臣曰各處稅糧多有逋慢督運之人少能盡心姦民猾胥爲獘滋甚百姓徒費倉廩未充宜得重臣往蒞之於是命大臣薦舉遂舉新等以聞悉升其官分命總督賜敕諭曰今命爾往總督稅糧務區畫得宜使人不勞困輸不後期尢須撫卹人民扶植良善遇有訴訟重則付布政司按察司及巡按監察禦史究治輕則量情責罰或付郡縣治之若有包攬侵欺及盜賣者審問明白角�羊送京師敢有沮撓糧事者皆具實奏聞但有便民事理亦宜具奏爾須公正廉潔勤謹詳明夙夜無�忄角羊�毋暴毋刻庶副朕委任之重欽哉

○行在後軍都督僉事沈淸言永寧衛城臨邊地公廨軍營俱未建士卒散處城池空虛請令都指揮韓鎭督永作之以便守備仍令副總兵都督方政董其事從之

○巡撫侍郎成均奏蘇松嘉湖等府春夏雨澤調均至六月禾皆茂盛秋成有望上謂侍臣曰朕所憂者四方旱澇況蘇松諸郡國用所資今其地雨澤及時良快朕心但未知他處何如耳

○夜有流星大如雞彈色赤尾迹有光出參旗南行至濁○丁未重陽節賜文武羣臣宴旣又特賜太師英國公張輔京官文武三品以上及學士宴

○上以歲登甚樂出禦制詩賜羣臣且命諸學士和於是進和章者人賜鈔二十錠

○天全六番招詞司奏舊額歲辦烏茶五萬斤二年一次運赴碉門茶馬同易馬今戶部令再辦芽茶二千二百斤山深地瘠茶多枯死艱於采辦乞減其數上謂行在戶部曰邊民當﹤宀十見﹥以撫之悉免烏茶止令辦芽茶

○夜有流星大如杯色赤光燭地起女牀西北行至雲中炸散又有流星大如雞彈色靑白有光出昴南行至雲中曉刻太白犯軒轅左角星

○戊申有獻歷代紀年圖者上覽旣顧侍臣曰唐之後不五十年天下五易主生民之禍極矣周世宗英武觀其進取之略制治之心足以平定天下而亦享年不永何也侍臣對曰帝王之興自有天命非人謀所及上曰國家創業垂統貴有根本三代以下若漢髙帝掃除秦苛以濟蒼生唐太宗革隋敝政以致太平其﹤矢見﹥模皆弘遠所以傳之子孫皆長久若後周之主稱兵爲逆劫掠京城曾無匡濟之功室家先覆而世宗以餋子繼之欲其宗祀長久得乎宋太祖陳橋之變一號令之間秋毫無犯極生民於淪溺革叔季之兵禍子孫享國與漢唐同久者蓋有仁厚爲之根本豈偶然哉

○上諭兼掌行在戶部事兵部尙書張本曰聞各處細民多因有司失於撫字及富豪之家施貸取息過虐以致貧窘流移外境旣招復業蠲負租免更徭以優卹之尙慮貪墨官吏並豪民仍前肆害爾戶部榜示天下嚴禁約之並勸諭親鄰同裏之人協助賙卹有擾害之者罪之

○命闡化王使臣伴剌麻爲都指揮僉事賜之冠帶

○行在戶部奏長蘆鹽運司所屬石碑等場在永平府境內離河路遠積鹽數多宜減例召商中納每引止輸米三斗又山東運司信陽等場所積之鹽亦多自今鹽課每引折收闊綿布一匹令運送登州官庫以備遼東之用上曰此亦變通之法但恐折布竈丁難辦其移文山東布政司計議若於民無損則可行

○直隸眞定府隆平縣奏七月雨潦傷下田禾稼

○昏刻有流星大如雞彈色靑白尾迹有光出外屏南行至濁月犯壘壁陣西第二星月在下五鼓有流星大如雞彈色赤尾迹有光出北斗魁東北行至近濁

○庚戌上臨朝謂尙書張本等曰昨觀都督山云奏訪察廣西所屬軍官其中能事者𨿽多然廉公而能者十有一二貪婪而能常者八九蓋武夫悍將惟知好利不矜潔己卹軍保守名爵今當正其賞罰使廉能者加勉貪暴者知戒庶幾軍政修明遠人獲安

○土魯番城回回撒都等吉河衛女直指揮同知打牙等來朝皆奏願居京自效命撒都等二人爲百戶各賜冠帶金職襲衣彩幣銀鈔鞍馬仍命有司給房屋器皿等物如例

○宥山東曹縣知縣範希正罪令復職希正在曹縣得民心有姦吏詐取民財縱火延燒公��角羊�希正執之下獄械送京師姦吏誣希正以他事被逮縣民八百餘人訴於行在通政司言本縣累年正官有廉而無能者有能而不廉者希正廉能公勤﹤宀十見﹥平止大嚴約吏卒愛卹人民纖毫無取不一歲間政簡訟息今爲姦吏所誣此吏欺公玩法蠹政害民通邑所惡希正被逮之日民人老少莫不流涕如失慈母若不爲伸冤枉恐被誣陷通政司以聞時侍郎許廓過曹縣民老者一百五十餘人跽訴於廓與前訴同廓移行在吏部吏部亦具以聞時行在刑部方奏希正不應徑角�羊姦吏赴部論以違制上曰聽民之言希正君子其徑角�羊赴部蓋欲急去惡耳君子不足論其小過卽遣復職以慰其民姦吏令刑部嚴治之希正蓋仲淹之後云

○免山西汾西縣夏稅時縣奏宣徳三年曆夏少雨秋初早霜麥禾皆無收今秋糧已免徵而夏稅難辦上命行在戶部並免之

○辛亥襲封衍聖公孔彥縉奏闕裏雅樂及樂舞生﹝寇﹞﹝冠﹞服敞壞命所司修治

○升山東布政司左參政劉中敷爲本司左布政使戶部員部外郎劉登爲山西布政司右參議

○免直隸易州逃民一千二百二十九戶去年今年所久鹽糧米二千二百八十一石秋糧三百八十五石糓艸五萬八束唐縣復業民一千二百九十五戶今年稅糧二千七百七十石有奇榖艸四萬三千一百六十餘束

○增崇明沙戍兵初行在工科給事中彭璟言崇明沙四面皆海止有一千戶所先因倭寇爲患調鎭海鎭江一衛軍士千餘人助守民得以安切見鎭海衛濱海當自爲守鎭江衛相離稍遠往來不便宜遣歸別於崇明縣淸出軍士及蘇州等衛鄰近收操軍士選精壯者千人增官統領以固守備上從之遂令造崇明沙守禦千戶所印增置戍兵一千一百二十人除百戶十人領之

○罪人嚴暟伏誅暟初爲南京禦史數受賕監察禦史劉弘道奏黜之暟賂行在都察院左都禦史劉觀得復職又受賕曲法縱肆不檢淫蕩無度右都禦史顧佐劾禦史之貪淫無恥者十數人而暟爲首俱謫爲吏於遼東各衛暟不受役潛逃至京仍造詞脇取財物上命三法司鞫之奏暟所犯應死都禦史顧佐又奏暟切憾己謀欲加害今在京師蹤迹詭祕切慮早夜出入倉猝道路不能防之上命戮於市

○壬子四川董卜韓胡宣慰使喃噶遣子奔卜剌麻賈思叭僧結等來朝貢馬及方物

○湖廣元陵縣奏民間納稅山場俱產杉木比者�人買山轉鬻砍伐幾盡及至官府需材乃勞民遠役請下有司禁止�販以備後用上不從顧謂侍臣曰天生五材民並用之今惟欲奉承官府而廢民生業朕不取也

○免山東濰縣稅糧時維縣奏民三千四百七戶流移外境田土荒蕪今初招撫復業宣徳三年四年逋負夏稅麥五千三百六十四石秋糧一萬九千一百八十六石有奇請折收鈔上謂行在戶部臣曰流徙初歸生意未遂其所逋欠盡免之

○直隸鉅鹿縣奏六月苦雨漳河泛溢衝決堤堰瀕河低田皆被災上命行在戶部臣曰凡被災傷處皆覆勘除其租

○癸丑敕總兵官平江伯陳瑄增修淮安徐州倉所用材木於南京抽分場及緣河所積官木內取用時上聞淮安徐州收糧多露積非經久之計故有是命

○琉球國中山王尙巴志遣使臣佳期巴那遼東都指揮僉事金聲野木河衛指揮同知朵多大嵩衛韃官指揮同知馬撒蓋副千戶脫臺等來朝貢馬及方物○甲寅升北京國子監博士汪奉許子謨爲翰林院檢討仍理博士事時行在吏部言舊例國子監官九載考滿者但復職增俸奉等已經三考應復職上曰國子監官有例復職固是優待儒者但他官九載俱升職學官獨不升乎遂升奉等爲翰林院檢討仍理博士事又曰若教官中有學術才識出眾者尢當不拘資格拔擢勿謂儒者不可用

○擢監生楊英爲南京刑科給事中楊信民爲行在工科給事中張紀爲行在刑科給事中復陳宗淵行在中書舍人淩輝行在河南道監察禦史調行在工科都給事中文郁於行在兵科行在禮科給事中鄭泰於行在吏科行在戶科給事中郭顯於行在工科廣西按察副使張用中於山東按察司浙江按察僉事張約於山西按察司四川按察僉事曾鼎於廣東按察司福建按察僉事周常於河南按察司皆以親終服闋也復白亨直隸廣平府通判升從五品祿亨任滿例當升以其民奏乞畱之故有是命黜行在山東道監察禦史劉翥爲河內縣知縣湖廣道監察禦史何澄爲平遙縣知縣以不勝職任也

○乙卯車駕巡近郊命豊城侯李賢行在兵部尙書張本右都禦史顧佐等居守命成國公朱勇曰朕今巡視近郊爾與太監劉順提督大營官軍嚴肅守衛謹愼關防一應軍務公同計議而行是日駐蹕西湖之東

○夜有流星大如雞彈色靑白有光起勾陳東北行入雲中

○戊午夜有流星大如雞彈色赤尾迹有光出參西南行至雲中

○己未車駕還京師

○朝鮮國王李祹遣陪臣李皎等貢方物謝恩初朝鮮民白隆等十七人泛海市鹽因風漂至上憫之謂行在禮部臣曰十七人皆死而得生卽送還本國遂給道裏費遣之且賜賚祹至是遣皎等來謝

○賜海西失裏木等衛女直指揮同知木哈連阮裏河等衛女直指揮同知孫保等遼東自在等州女直指揮僉事馬兒孫等鈔彩幣表裏及布有差○行在兵部尙書張本奏總兵官寧陽侯陳懋言寧夏備禦官軍缺馬騎操今議於北京行太僕寺先給二千匹候來春於禦馬監再給從之

○庚申涿州灤城蘆溝有韃軍殺人劫財事聞上命行在錦衣衛指揮張信往督所在軍衛捕之士戍剌竹頭目納速剌遣使臣阿老丁等來朝貢馬

○行在江西等道監察禦史汪景明等劾奏成安侯郭晟建平伯髙遠扈蹕郊外不奏先歸夜叩徳勝門而入徑回私第怠惰偸安請正其罪命下錦衣衛獄

○總兵官寧陽侯陳懋奏寧夏軍儲皆仰給陜西今西安延慶等府稅糧免徵寧夏軍食不足請以陜西三司及所屬罪囚應發西安府倉納米贖罪者攺發於寧夏衛倉庶使軍食給足命法司議

○夜有流星大如杯色靑白光燭地起天苑西南行至濁

○癸亥撒剌兒衛指揮同知卜也哈屯河衛指揮僉事忽失八古裏河衛指揮僉事尢令加等來朝貢馬

○烏思藏闡化王遣來使臣孫竹奏願居京自效命爲所鎭撫賜金織襲衣彩幣鈔布仍命有司給房屋器皿等物如例

○直隸冀州奏本州及所屬新河縣今年八月久雨不止河水漲溢渰沒民田八十二頃有奇山西應州奏八月嚴霜殺糓顆粒無收命行在戶部悉免其租

○甲子廣寧衛舍人朱眞妻何氏一產男女三人命給賜如例

○湖廣都司都指揮同知黃榮等奏先奉敕發屬衛官軍往廣西聽調及總兵官都督山云坐調武昌及武昌左二衛軍各五十人臣與都指揮僉事魯曾共議都司所治城內只二衛路當要衝差遣繁多每衛各減畱十五人而於茶陵衛多調十人衡州衛多調二十人以足其數今武昌衛千戶史紀告經歷王王�贊都事焦逵那移軍士按察司如紀所告坐醜�贊等罪緣調軍皆臣二人斟酌增損王�贊逵實不與知請罪臣等上曰幕官職治文書何與調發命釋之榮等﹝且﹞﹝亦﹞不問

○鎭守洮州都指揮使李達奏洮州大嶺山路通河州而去洮州城遠番寇往往潛伏其間窺伺搶掠請於大嶺山北增設關堡以旗軍二十人守備從之

○乙醜行兵部尙書張本言宣徳四年太僕寺及北京行太僕寺孳生馬騾駒六萬七千五百九十九匹例當印記上命駙馬趙輝永康侯徐安往監之

○行在都察院奏金吾前衛軍士應得宣徳三年四年冬夏布至今年五月方奏給之請治衛官稽緩之罪上從之召在廷武臣諭之曰朝廷慮軍士貧難故令及時給之管軍官當先時舉行庶下人得用此輩安享俸祿上不體朝廷之意下失眾人之望己命都察院罪之爾等當以軍士爲心勿踵斯獘國法不爾貸也

○廣東始興縣奏本縣久荒官民僧地田山塘二百三十頃九十八畝無人承佃稅糧七百九十六石有奇乞與除豁上命行在戶部覆實除之

○曉刻熒惑犯靈臺中星

○丁卯以明日下元節遣衛王瞻埏祭長陵獻陵

○賜奉使撒馬兒罕等處還京鎭撫馬黑麻疊力月失等十一人銀鈔彩幣表裏紗羅綾等物仍升馬黑麻疊力月失爲指揮僉事余升秩有差○罷饒州燒造磁器初行在工部奏遣官燒造白磁龍鳳文器皿畢又請增燒上以勞民費物遂命罷之

○行在中軍都督府奏比者直隸金山衛言蔡廟港舊立營寨烽堠屢被海濤衝決欲遷於髙岸命臣等同行在兵部計議宜令防倭都指揮張翥審度若果可遷就發軍修築上然其言

○鎭守洮州都指揮使李達奏邊軍缺馬巡哨請運漢中府所貯茶五萬斤往洮州市馬從之

大明宣宗憲天崇道英明神聖欽文昭武寬仁純孝章皇帝實錄卷之七十大明宣宗章皇帝實錄卷之七十一

宣徳五年冬十月戊辰朔享太廟

○遣中官祭司井之神

○武功中衛軍季伍妻畢氏一產二男一女命給賜如例

○己巳賜朝鮮琉球二國貢使宴

○賜四川董卜韓胡宣慰使喃葛所遣子奔卜剌麻賈思叭僧結等彩幣表裏紵絲襲衣等物有差時喃葛奏乞致事請以長子領僧眾次子治民人上從之遣鎭撫沈羽等賫敕及文錦彩幣金織紵絲襲衣往賜喃葛命其長子班丹也失爲剌麻次子克羅俄監粲代爲宣慰使

○免直隸鎭江府金壇縣民宣徳三年水災官民田租一萬六千九百五十六石有奇馬艸一萬九百二十四包

○行在戶部奏慶成王薨歲祿宜罷王有庶長子旣與一品冠服當月給祿米八十石請於太原府汾州所屬支給又奏各處諸色課程鈔除雲南四川貴州存畱本處其直隸府州兩廣福建俱角�羊赴京京師鈔所從出而天下所收者又歸於京物重鈔輕沮滯不行況兩廣福建距京萬里起運甚艱今後惟附近京師禦史所收者送納內府其餘於所在官司收貯凡內外大小文武官折俸鈔及買辦物料價值約量所收多寡分派就彼放支庶鈔法流通官民兩便上皆從之

○鳳陽中衛指揮周渙掊克軍糧逼取白金軍吏不堪縶之詣闕陳訴至直沽渙伺間角�羊縶逸入京捨指揮盧春家言欲訴都督陳恭掘移皇陵樹及私役軍爲成國公朱勇祖塋建享堂令春以告勇且云得銀卽止不訴勇以聞上命執渙春付都察院至是都察院請逮勇及恭上曰勇勛臣其可爲小人所誣不問恭亦未可罪更察其實以聞

○巡視邊關監察禦史劉敬言自山海衛境內黃土嶺至蘇州衛迆西豬圈頭凡二十二營每營官軍多者七八百人少者五六百人遇有疾病悉無醫藥乞每兩營置醫一人官給藥餌往來治療從之

○巡按雲南監察禦史杜琮奏土官有犯例應奏請提問本以寬待之而蠻夷恃恩愈益縱肆每犯罪卽以進貢爲名遷延避匿或巡歷鄕村橫斂無厭人多受害請如流官例五品以上奏請六品以下聽巡按禦史按察司提問庶革姦欺上以其奏示法司且諭之曰蠻夷不可以中國之治治之琮所言過矣其循祖宗成憲毋攺

○浙江湖州府知府趙登奏同知李迪嗜酒猖狂蔑棄禮法或衣褻服袒裸公堂每事任己不肯從公上謂都禦史顧佐曰褻慢無禮之人豈可使佐郡令巡按禦史治之

○庚午命行在尙寶司丞蔣先禮科給事中武達爲正副使持封寧王第四子盤炷爲新昌王冊金吾後衛指揮劉勛女爲宜春王妃尙寶司少卿兪敬戶科都給事中卜禎爲正副使持節冊靖州衛千戶張勝女爲江川王妃寶慶衛所鎭撫徐果女爲廣通王妃寶慶衛千戶沈瑄妹爲陽宗王妃

○巡撫河南工部侍郎許廓奏各處逃民久不復業近蒙寬恩令於所在入籍然有已居十餘年者耕種甚廣賦役不供宜令有司取勘凡居五年之上而戶有三丁者取一丁不及三丁令朋合一丁編定班次輪流赴京充雜役每半年一更再逃則編髮充軍庶使民知所懼上諭行在戶部臣曰民逃爲避役耳方令入籍豈可遽役廓之言勿聽

○辛未免直隸鎭江府丹徒縣民淪沒大江田一十頃六十畝稅糧

○辯監察禦史王紹贓罪先是都禦史劉觀與書吏莊彥琦交通受罪人蔡琳金出其罪令紹具文書遣寧家時彥琦受琳金多於觀事覺彥琦指言紹亦分受金下獄紹訴冤上命三法司辯之至是右都禦史顧佐等辯紹實不分金惟不應從觀指使應杖罰役復職從之

○湖廣都司奏荊州右衛指揮同知翟賓領軍操備遼王禽賓秋之有傷王又與民人李彥芳等狎至飲酒其家又數引兵圍逼三庶人宅欲加害上遣敕諭王令其戒謹毋縱肆背理以招物議

○饒州府余幹縣民張宇文詐爲龍虎山道士稱奉密旨往雲南兩廣以化緣爲名體訪事情雲南按察司執之以聞上曰自古小人造僞惑眾皆托釋道以售姦命行在都察院窮治之

○日上生背气一道色靑赤鮮明

○壬申遼東撒義河衛指揮同知長加等來朝貢馬

○山西布政司參議王俊有罪謫充軍俊以督公務至沁州索取州官財物又於公宇挾妓宴飲事覺上命杖之發獨石充軍

○夜有流星大如碗色靑赤光燭地起中臺東北行至北斗魁散

○癸酉琉球國中山王尙巴志遣使者魏古渥制四川石柱宣撫司把事向添林湖廣前黔南道宣慰司故土官宣慰使覃國欽子宣等來朝貢馬及方物

○賜山東大嵩衛韃官指揮同知馬撒蓋副千戶脫臺野木河衛指揮同知朵多等鈔彩幣表裏等物有差

○初行在戶部言山西歲納大同宣府秋糧負欠者多請令布政司官量徵土物赴邊糴米輸納至是山西布政司上轉輸事宜六條一山西歲納大同宣府之糧宜徵民間所產有度邊境所宜用若布絹綿花茶鹽農器等物估其時直十分減二運赴邊上令掌收糧官辧驗酌量市米上倉一運物於大同宣府糴米上倉𨿽便然難盡糴於一處宜於應朔蔚州渾源附近大同宣府常豊之處創置集場塌房委官平糴轉運赴倉一遞年負欠之糧未經蠲免者先徵十分之四收其土物如例赴邊糴米納足一撥糧之處宜有斟酌平陽太原澤路殷實州縣俱徵物貨赴邊吉隰近山磽瘠民力艱難宜存糧米五分納於鄰境衛所其餘徵收物貨貯於布政司官庫陸續運去易米輸納一大同宣府官軍除操備守邊之外餘丁尙多宜從各衛勘實督令屯種歲收子粒儲﹤彳侍﹥備用一邊衛軍士及各處調來備禦者月糧宜支本色其餘官旗俸糧宜估價折與布絹等物則軍民兩便事下行在戶部會官議以爲可從但集場塌房宜待事有效時設置上從之

○總兵官平江伯陳瑄言運糧官軍例以九月終休息修船南京中都畱守司直隸衛所船於淮安修山東等都司船於臨淸修湖廣江西浙江都司皆回原衛修俱令有司給材料乞如例遣放又言往年俱選能幹精壯官旗管運軍船俱集饋運易完比因河淺轉漕頗艱原選官旗賄求他役來者皆老疾幼弱不能鈐束軍士乞敕巡按禦史布政按察二司及原漕運都指揮凡軍多衛分選舉指揮二員軍少者一員其千百戶下皆選能幹之人運糧軍士亦選精壯者悉限明年正月至淮安儧運爲便又言自臨淸至安山河道春夏水淺舟難行漳湫西南舊有汊河通汴朝廷嘗遣官修治遇水小時於金龍口堰水入河下注臨淸以便漕運比年缺官遂失水利漕運實難乞仍其舊上命行在戶部悉從其言○山西按察使張政言所屬府州縣官有當考滿而任內稅糧未完淹久不能赴部難以作缺銓注多委雜職權署人不聽從豈能集事亦慮各處皆然乞敕吏部凡天下官三年六年滿者俱令赴部給由回任所欠稅糧立限追徵不完者如律究問九年考滿者就便銓注任內錢糧完足方許給由庶官無曠職事無廢弛上謂尙書郭琎等曰事貴適宜若必俟糧完然後赴考則曠職廢事多矣宜從其言

○免四川筠連縣民納茶時筠連縣知縣蔣永亨言宣徳二年縣民所納課茶已收二萬五百五十斤在官爲作耗蠻人燒毀令茶戶陪納尙欠二千三百餘斤今訴貧難乞蠲免上謂行在戶部曰茶已納在官爲賊所燒豈可復徵邊民宜加存卹其悉免之

○曉刻熒惑犯上將○甲戌賜琉球國使臣佳期巴那等彩幣表裏有差仍遣賫敕及鈔二萬一千七百六十錠歸賜其王

○巡按山東監察禦史陳谷言遼東新設寧遠衛軍士初至未經屯種倉無糧儲衣食不足都督巫凱奏請以定遼—諸衛所軍士冬布分借與寧遠之軍糴糧食用然所借有限終非常法莫若將遼東都司官吏軍余犯罪者除重罪角�羊京外其徒流杖笞定納米等第運於寧遠贖罪則軍士可以少濟俟下年屯種秋收則止上然其言仍命行在戶部兵部都察院議定以聞

○日生左右珥色靑赤鮮明

○乙亥平陽王羙圭奏母妃傅氏薨遣官賜祭命有司治喪葬

○賜朝鮮國使臣李皎等彩幣表裏金織紵絲襲衣有差

○巡按直隸監察禦史白圭奏徐州碭山豊市三縣六七月以來雨潦爲患弇沒田稼

○初陜西漢中府奏本府所屬一十一三州縣止有四十七里民少役繁金州南鄭諸縣多閒田乞徙山西狹西四川附近州縣丁多之民以實其地上謂行在戶部曰人情安土遷之殆離其與六部議至是議奏天下郡縣人民版籍已定產業有恆若遽遷之他鄕不無驚擾不可遷從之

○遼每衛指揮同知皇甫斌以禦虜寇力戰死斌鳳陽壽州人先任興州左屯衛指揮同知遼東都指揮巫凱薦其才攺遼海衛爲人忠勇有智略遇警急不避險艱身先士卒至是虜寇犯邊領軍禦之至密城東峪與寇遇交戰自旦及晡斌气愈銳戰愈力以矢盡死子弼從戰以身衛父亦死一時同死者三萬衛千戶吳貴百戶吳聚遼海衛百戶毛觀貴河南汝州人聚鳳陽泗州人觀廣徳州人三人在軍中皆剛勇善戰每兵出必當先鋒至是皆從斌戰以矢盡死然其所殺傷虜甚多虜亦退卻事聞上命有司褒卹

○丙子上以農事旣畢將巡近郊敕豊城侯李賢都督張昇兵部尙書張本都察院右都禦史顧佐等居守曰朕今巡飭邊備特命爾等守北京大小之事須措置得宜遇有警急機務同太監楊瑛等計議允當隨卽施行仍差人馳奏

○敕太監楊瑛林景芳李和等守皇城內外凡內府各監局等衙門內官內使俱從管束一應事份與豊城侯李賢等同心計議毋偏執己見以誤事機

○是日車駕發京師駐蹕王河諭成國公朱勇等曰今農收𨿽畢而禾稼在場民間公私之費皆出於此扈從官軍不許入民家有所求索違者處以重刑其申令各營悉知之

○昏刻月犯壘壁陣西第五星五鼓有流星大如碗色赤光燭地起卽將東南行至五諸侯炸散

○丁丑駐蹕龍虎臺命軍士皆先出關命光祿寺賜扈從官酒饌晚召英國公張輔成國公朱勇尙書蹇義學士楊士奇楊榮金幼孜楊溥至幄中問郊外民事及邊備論議久之命尙膳賜輔等酒饌上親酌酒飲之旣而諭之曰卿等皆昧爽先度關道中見聞有當言者勿隱

○戊寅車駕度居庸關駐蹕岔道遣使賫敕諭太監楊瑛林景芳李和少監蘇進保等曰朕己率師出關爾等宜恭謹承事聖母皇太后務竭勤誠不許纖毫怠忽

○夜有流星大如雞彈色赤尾迹有光出狼星旁西南行至濁

○己卯獵於岔道遣中官進鹿免於皇太后且奏十一日出居庸關天日晴和隨行將士皆悅農務俱畢禾稼有收邊備亦修關外軍民亦頗足給皆聖母仁恩所覆庇無煩聖念

○敕恭順侯吳克忠遂安伯陳英武進伯朱冕太監劉順等循例出境燒荒上諭行在工部尙書吳中曰今𨿽晴暖然關外气候旦暮不一宜預備軍士衣鞋其卽遣人馳往北京運來給之

○庚辰駐蹕岔道

○辛巳駐蹕懷來

○壬午駐蹕雷家站召學士楊士奇楊榮金幼孜楊溥諭曰明旦度雞鳴山梁道險隘車騎湊聚難進卿等愼之寧緩勿求速也遂賜果茗從容問曰唐太宗過此非徵遼時乎眾對曰然上曰太宗恃其英武而勤遠略然此行所喪亦不少眾曰太宗後亦悔之憫忠閣所以建也其事則後世帝王之鑑戒上笑曰因論此山遂及太宗又問此山崩於順帝時人率謂元下之徵卿等以爲如何眾對曰順帝自是亡國之主𨿽山不崩國亦亡上曰此言正合朕意昔聖帝明王之世未嘗無災異大抵國之存亡系其君徳之仁與不仁而已

○癸未駐蹕宣府之泥河總兵官都督譚廣入謁上勞之曰卿祖宗時宿將自守邊以來邊境無事皆卿之功簡在朕心未嘗忘也遂賜金織文綺衣一襲鈔五千貫又諭廣曰扈從將士敢違法擾人者悉縶以來晚召蹇義楊士奇金幼孜諭之曰朕明日前行兩程至洗馬林卿三人皆年髙不任驅馳可暫畱宣府朕往復只五日卽同歸矣又命行在吏部刑部都察院太常寺及六科給事中等官皆畱宣府命楊榮楊溥胡濙吳中等扈從

○甲申駐蹕老鴉站

○乙酉駐蹕洗馬林工部運軍士衣鞋至是北京上命尙書吳中等卽日散給

○丙戌駐蹕洗馬林上親歷城堡營壘徧閱士馬鎧甲旗幟皆稱上意大悅召見諸帥咸加賜勞

○丁亥駐蹕洗馬林遣敕諭太監楊瑛林景芳李和等曰朕十八日至洗馬林親歷城堡閱視兵備咸畢以二十一日旋師二十五日至京爾等宜敬謹奉侍聖母皇太后不得出城迎接

○是日獵

○晚上禦幄殿楊榮等皆侍上問人君馭世之權何者爲重榮對曰命徳討罪二者是也上曰二者天下之公器人君特主之耳若舜舉十六相誅四凶而天下悅服此以天下之好惡爲好惡也齊威王封卽墨大夫以萬家而烹阿大夫齊國大治此不以左右之好惡爲好惡也故爵賞刑罰至公無私然後能服天下侍臣咸叩首曰誠如聖諭

○戊子回鑾駐泥河

○己丑駐蹕泥河命都督郭義沈淸及太監袁琦率軍士畱宣府等處圍獵諭之曰非以爲禽也慮虜寇知朕還京或爲邊患如遇有警爾等協同備禦不可輕忽仍戒士卒不許擾人違者一體治罪

○庚寅駐蹕懷來

○夜有流星大如杯色靑白光燭地出墳墓西行至濁炸散

○辛卯駐蹕岔道

○壬辰車駕至京師

○夜五鼓有流星大如雞彈色靑白尾迹有光出北河北行入雲中

○癸巳賜撒剌兒衛指揮同知卜也哈屯河衛指揮僉事忽失八古裏河衛指揮僉事必令加等及剌竹頭目使臣阿老可等彩幣表裏有差○浙江按察使林碩奏考核郡縣官貪污及無能者金華府知府錢潤等十七人上命行在吏部黜罰如例

○河南南陽府奏七月初旬驟雨連日山水泛漲衝決河岸漂流人畜廬舍渰沒農田粟穀豆皆以無收命行在戶部優卹

○甲午雲南總兵官黔國公沐晟奏奉敕撫諭鹽井衛土官千戶剌馬非還所侵掠永寧府土地人民已令都督同知沐昂勒兵諭以禍福今遵依敕旨悉已歸還事妥民安上曰蠻夷作過常事服則捨之

○巡按湖廣監察禦史朱鑑奏茶陵衛指揮諭成領軍捕賊賀麻哥等而私與賊通受賊銀五百餘兩妄執平民爲賀麻哥殺以徇眾而賀麻哥實在爲害未已上諭右都禦史顧佐等曰等此與叛逆同死有餘辜令禦史亟問之

○廣東海南衛指揮黃瑀率兵剿黎寇初逗𨖻不進餋寇縱惡及進不親督戰致官軍敗績巡按禦史陳汭奏請罪之上曰軍官職在捕寇遇小寇已怯不進見大寇當如何其令禦史及按察司鞫之果實必殺不貸

○萬全都司奏所轄衛所一十六處皆是臨邊今缺官二百四人慮緩急乏使令上謂行在兵部尙書張本等曰官軍守邊𨿽有總帥亦須裨校得人乃能成功宜卽選擇除授

○江西彭澤縣奏縣民缺食已給官倉榖一千八百六十四石賑濟

○夜有流星大如雞彈色靑白尾迹有光出土司空房南行至濁又有流星大如杯色赤尾迹有光起奎西北行至營室

○乙未瓦剌等處頭目猛哥不花等遣使臣顏帖木兒沙州赤斤蒙古二衛都督困卽來等遣舍人阿魯火者等來朝貢駝馬

○浙江於潛縣奏縣民五百五十七戶之食已給官倉谷五百五十五石賑濟

○直隸廣平府成安縣及大名府內黃縣奏六七月天雨連綿河水漲溢渰沒官民田地苖稼無收上命行在戶部蠲其田稅上退禦文華殿謂侍臣曰水旱災傷世恆有之若專言人事所致堯湯之時亦不免若專言天道洪範庶徵實本乎五事畢竟君道當修其在己不可委之於天侍臣對曰亦貴國家素有備也上曰國家有備尢不若百姓有備侍臣對曰聖諭誠當昔齊桓公出見老而饑寒者命賜衣食老人曰願賜一國之饑寒者公曰寡人之廩府安足以周一國老人曰君不奪農時不奪蠶妾則一國之人皆有衣食此正合陛下之旨上又曰朕常愛唐太宗言凡營衣食以不失時爲本夫不失時者惟人君簡靜可致若兵戈屢動土木不息而欲不失時豈可得也此誠名言上又曰堯九年之水湯七年之旱非聖人能救卹百姓無類矣

○丙申夜有蓬星色白如粉絮見外屏南漸東南行經天倉天庾幾八日始滅

大明宣宗憲天崇道英明神聖欽文昭武寬仁純孝章皇帝實錄卷之七十一

大明宣宗章皇帝實錄卷之七十一終大明宣宗章皇帝實錄卷之七十二

宣徳五年十一月戊戌朔行在欽天監進宣徳六年大統歷上禦正朝受之給賜諸王羣臣頒行天下屯河衛指揮同知土罕忽魯愛衛指揮斡黑等來朝貢馬及方物己亥行在刑部奏寧夏納米贖罪例初寧陽侯陳懋奏寧夏邊地宜積糧儲請以狹西三司及所屬衛府罪囚發西安府納米贖罪者攺發寧夏衛倉諭納庶邊儲充實上從其言命三法司議請陜西附近慶陽延安平涼西安鳳翔五府衛罪囚如河州臨洮二衛例雜犯死罪納米一十二石徒流遞減二石杖罪五石笞罪三石鞏昌臨洮漢中三府衛如泯州洮州二衛例雜犯死罪納米十石徒流遞減二石杖罪三石笞罪一石五斗完日軍官旗軍應死罪者送北京調衛余不分輕重各還職役文職官吏受贓者不在此例從之宣府總兵官都督譚廣言緣邊關隘屯堡五十四處所領銃炮不足於用請添給神銃一千把大炮三百个上命減半給與仍命行在工部別造手把銃給之廣西總兵官都督僉事山云奏廣西潯州平樂等府蠻賊屢出劫掠調指揮僉事魯義等領兵追捕斬賊首四百五級歸所虜男婦三十九人又奏自宣徳三年至宣徳五年徵剿廣西柳州慶遠等府忻城馬平等縣叛蠻斬首七千四百十九級歸男婦一千五百三十人給親還家副總兵都督方政奏開平備禦官軍分爲兩番自賫糧料今當啟行而覘知虜寇有在答古川撅黎山者去開平不遠恐爲所襲請發附近軍夫一萬人運糧料而以騎兵護送行在戶部言今年春夏以來自開平來者並言無寇盜此蓋邊將設詞欲變更番之例以動民耳上曰今天气寒沍寇虜南向之時不可執一令方政會郎中王良再議果當防護卽撥軍與之曉刻熒惑犯左執法庚子敕行在都察院副都禦史賈諒行在錦衣衛指揮王裕參議黃翰同奉禦張義興安往江西巡視軍民利病凡軍衛有司官吏及富豪大戶姦民彊盜爲軍民害者體實擒拿輕者就彼發落重者連家屬解赴京師仍戒諒等務公勤廉謹毋狥情往法縱釋有罪及濫及無辜監察禦史沈敬等劾奏行在後軍都督僉事張廉盜官木及甎瓦役軍匠創造私居請寘於法上曰武夫無識辜宥之河南左布政使魏源奏本司織染局歲造叚匹皆用所屬府州縣人民稅絲自永樂二十一年至宣徳四年因民逃徙逋負稅絲二萬二千五百二十兩遂致紵絲五百六十三匹未納今蒙恩蠲免宣徳三年以前逃民稅糧其未納叚匹無絲織造乞一體蠲免上謂行在工部尙書吳中曰絲旣無徵又在赦前其悉免之夜有流星大如杯色赤光燭地起參旗西南行至天苑辛丑上以天气已寒敕罷遣緣河運木軍夫候來歲春暖赴役雲南浪穹縣把事趙保貴州都坪峨異溪蠻夷長官司長官黃勛遣頭目羅海金等貢馬賜瓦剌女直貢使宴壬寅兵部郎中劉文勇奏已招撫漢中府漠陰等縣逋逃軍民三百七十五戶男婦一千五百七十七人氵�丐縣等處逃軍流民七十八戶男婦三百三十五人軍俱發附近漢中衛帶管民於各縣寄籍其中有願爲原籍原衛者皆已發遣初狹西巡按禦史言軍民逃萃於此者眾故遣文勇往招撫之昏刻有流星大如杯色赤光燭地出壘壁陣西行至濁五鼓有流星大如雞彈色赤尾迹有光出軫東南行入雲中癸卯給郢府光化郡主及儀賓王雄歲祿共八百石谷城郡主及儀賓魯信南障郡主及儀賓周韻如之平陽府靈石縣主及儀賓髙遜歲祿共六百石文水縣主及儀賓曹祥定襄縣主及儀賓駱善如之俱於南京米麥兼支湖廣沅陵縣有惡虎爲民患敕總官都督蕭授及湖廣都司捕之上因諭行在吏部尙書郭琎曰古之守令有善政者蝗不入境虎自渡河今沅陵有虎患其有司之政可知卽移文戒飭之使之修政弭患則固勝於人力也琉球國中山王尙巴志遣使者郭伯玆每等來朝貢馬及方物命行在戶部土魯番城來歸都督僉事尹吉兒察月俸視山後人例於北京米鈔各半支給以馬政不飭下太僕寺丞宋載劉壁錦衣衛獄甲辰修鳳陽皇城內奉天等門及外廊賜遼東撒義河等衛指揮同知長加等彩幣表裏氊帽等物有差昏刻有流星大如雞彈色赤有光出行道西北行入雲中又有流星大如雞彈色靑白有光出天囷南行入雲中又有流星大如雞彈色靑有光起昴西行至天囷乙巳朝鮮國王李祹遣陪臣鄭淵等貢馬及方物賀皇太子千秋節賜琉球國使臣魏古渥制等鈔彩幣表裏有差修天津三衛倉行在兵部奏山西按察司言各衛所軍士赴京操備往來多無馬驢屯軍多缺耕牛今山西三司及有司軍衛罪囚所輸贓罰有牛馬驢騾請以給軍每歲終具數達行在兵部及山西太僕寺庶幾官民兩便﹝如﹞﹝從﹞之南京地震丙午賜四川石柱宣撫司把事向添林等湖廣前黔﹝入﹞﹝南﹞道宣慰司故土官舍人覃宣等鈔有差丁未嘉河等衛女直指揮同知札隆加等來朝貢方物賜瓦剌等處使臣卜顏帖木兒沙州赤斤蒙古等衛舍人阿魯火者屯河衛指揮同知土罕忽魯愛衛指揮斡黑等鈔彩幣表裏有差戊申皇太子千秋節免賀禮夜有流星大如碗色赤光燭地出文昌西北行入紫微垣內散又有流星大如雞彈色靑白尾迹有光起天社東南行至濁庚戌賜貴州都坪峨異溪蠻夷長官司頭目羅海金雲南浪穹縣把事趙保等鈔有差都督沈淸奏神機營新補官軍一萬餘人多不練習請如舊法操演本營原設十五司每司都指揮一員總之指揮一員提調近因升調止存都指揮二員其新選任事指揮亦不練習乞命行在兵部選能斡老成都指揮指揮總督提調庶淂操練有方上命神銃手擇日於教場內操演所缺官兵部選補行在兵部奏今各都司按察司及巡按監察禦史采察軍職廉能練達者令其任事余有老疾年幼不堪用者請旨處置上曰軍旅之事非老幼殘疾之人所堪其年幼襲職者令食祿令本衛所應襲舍人操習三年之後可用令管事老習者以子孫代其子孫亦如年幼襲之例未出幼者如例優給無嗣者令食祿優閒以終其身罷松花江造船之役初命遼東運糧造船於松花江將遣使往奴兒幹之地招諭至是摠兵官都督巫凱奏虜寇犯邊上曰虜覘知邊實故來鈔掠命悉罷之萬全都指揮使馬昇奏開平衛進皇太子千秋箋及冬至表箋當各專遣官不當共遣一人賫進請治守禦指揮之罪上諭行在禮部臣曰邊衛武臣守禦爲重此不足治四川寧川衛指揮僉事陳忠等往嘉眉州捕賊獲其八人皆受賂縱之而執平民拷掠誣之爲盜逼取賄賂又縱之按察司奏請罪之上曰縱眞盜而誣平民貪暴如此豈知有國法罪之如律曉刻有流星大如杯色靑白有光起星宿西南行至遊气辛亥行在三法司奏長安東安西安北安四門倉官陳紀等掌支上直官軍食米冒官軍五百七十餘人姓名多支米二千四百一十石入已當斬上從之語侍臣曰養口腹而喪身小人之愚也壬子楚王孟烷遣儀賓魏寧長史楊振奏府中三護衛願畱一衛請以二衛歸朝廷上覽奏謂尙書張本等曰楚王安分循禮朕所素知故厚待之比屢有小人告訐朕灼之其非皆置不問今何疑而請歸護衛乎本對曰楚王爲人𨿽陛下所知然人有煩言王亦不得不慮曾參殺人皆此類今請歸護衛蓋欲示蕳靜以杜讒邪乃其深計遠慮陛下從之所以保全之也上慨然良久曰王不可缺侍衛今三衛官軍未必皆足其令王任意選畱充足一衛其餘如王所言受之於是賜寧振各鈔六百錠金織紵絲衣一襲遣新建伯李玉都督任禮賫書復於王曰叔自嗣封以來安分守禮恪遵先王之訓朕所素知比𨿽有小人告府中事蓋已灼知其妄故置不問朕承祖宗大位篤念宗親惟務保全豈彼姦邪所能離間今得奏尢見叔深存遠慮欲杜後來讒邪之口朕思之至再故勉從所言特遣新建伯李玉都督任禮侍郎柴車賫書奉復任叔選畱一衛有不足者聽於二衛中選擇補足其餘調來北京備用以順承雅意於是攺武昌中護衛爲武昌護衛調左護衛於東昌攺爲東昌衛右護衛於徐州攺爲徐州左衛置經歷司衛昌皆如例行在戶部奏在京文武官吏旗校等宣徳五年以前折支俸鈔請悉於原籍官庫給之從之雲南總兵官黔國公沐晟奏元江軍民府土官知府那忠被賊刀正刀龍等焚其��角羊�宇及經歷司印信今獲刀龍刀洽解京乞如永樂故事發遼東安置以警邊夷從之命行在禮部鑄經歷司印給之癸丑賜琉球國使臣郭伯玆每等鈔彩幣表裏綿布有差命刑部尙書趙羾右侍郎兪士吉致仕先是監察禦史劾奏羾仕吉年老怠事其屬姦斃紛出不能防範遂舉其不法二事請罪之行在吏部亦以爲言上曰二人皆先朝所用今老矣聽令致事其別選人任刑部行在刑部郎中李文正言北京糧餉皆出江南各衛軍士轉運不息有遇河凍不得還家者有至家未及一月復就道者經年奔馳在外豈無父母妻子之念乞自儀眞至張家灣傍水每程擇髙阜之地築城堡設衛所給與印信置行都司如舊管屬而令原運官軍或全家或分房赴堡居住丁力多者授以近處閒地俾之耕種則父母妻子亦得相聚而安於轉運矣昔唐劉晏緣水置倉轉相受給其法亦便願陛下敕羣臣議可否而行之上命公侯伯尙書侍郎都禦史議時以眾論不一事遂寢�八江西按察司奏贛州衛指揮張俊領軍三百赴茶陵捕盜俊擅逼贛州府造鑼鍋帳房等物事屬違法上曰從來命將出師鑼鍋帳戶官軍自備今軍未動已違法害民其出境縱暴可知命如法治之甲寅廣東瓊山縣故土官知縣許志廣子才儋州宜倫縣故土官知縣黃儂苟子慶來朝貢方物召山東按察僉事韓璽及給事中卜謙初上出合時太宗皇帝命翰林儒臣纂述故事選國子生語音明正者日侍左右講說璽謙預焉後皆授給事中至是謙以家艱去璽升外任上念之俱召還賜朝鮮國使臣鄭淵等彩幣表裏有差行在戶部奏遼東納米贖罪例時巡按禦史陳榖言遼東新設寧遠等衛所倉無儲粟宜將遼東都司所問罪囚納米續罪以給軍食上命行在戶部議請除眞犯死罪解京其餘雜犯死罪納米二十石流罪一十五石徒五等自十二石至八石每等減一石杖五等自六石至四石每等減五斗笞五等自三石至一石亦遞減五斗限三月之內赴寧遠等衛倉納足官吏無力納米者如例解京軍人餘丁就彼決遣從之巡撫河南侍郎許廓奏招撫開封等府逃民一十一萬五千六百餘戶復業上命行在戶部令有司加厚加撫卹免其徭役一年開平衛指揮同知方敏子景奏請襲父職上諭行在兵部臣曰敏昔守赤城失機致邊人爲虜寇所害不許復曰後有類敏失機者其子孫𨿽應襲亦不與襲著爲例直隸松江府奏太倉衛千戶下瑾以捕盜爲名率亡賴軍民二百餘人執金鼓器仗不經官司越入上海縣鄕村民皆驚走遂掠取財物又縱火焚民廬舍積聚上謂都禦史顧佐等曰軍民各有統屬何敢侵越橫加暴害置官軍本以衛民今其所爲何異寇盜其令巡按禦史治之如法乙卯朝鮮國王李祹遣陪臣金因等來朝貢方物直隸蘇州府知府況鐘以經歷傳得貪贓害民執送京師上命付行在都察院治之因語侍臣曰知府一郡之表率而行之自廉始鐘必能持廉能持廉而後能去貪知府能去貪則屬官之貪者必自斂矣丙辰兀者左衛女直指揮僉事柳溫哥等來朝貢方物命雲南右布政使曹端致仕端狹西華陰人自知縣歷刑部郎中凡再謫復起升前職端爲政﹤宀十見﹥平及是三考年七十故令致仕太子太保陳國公朱勇奏山西緣邊鎭西等衛近偏頭關見調其官軍千人在京操備潞州等衛去京師不遠其官軍五百八十人見於偏頭關操備請令潞州等衛官軍赴京代鎭西等衛官軍還守備庶幾兩便都督同知劉昭奏洮州岷州河州藍州臨洮鞏昌六衛屯種皆是狹西都司委官提督山路遼遠不能周曆請令鎭守洮州等衛都指揮李達後能劉永汪壽苖旺各就近兼管歲終如例比較皆從之直隸徽州府黟縣奏已發預備倉榖二千六百五十八石有奇借貸饑民俟秋成還官南京都察院右僉都禦史嚴升卒升字仲升直隸繁昌縣人由進士授蜀之靑神縣知縣調巫山縣一以誠心愛民所至有賢名永樂初下詔求賢用薦升江西按察司僉事坐累左遷順慶府同知攺吏部考功郎中在職六年澹靜自守而勤於職務仁宗皇帝嗣位遴選廷臣尙書蹇義舉升升大理右少卿升沈毅剛果執法明愼奉命淸理軍政蘇州諸郡舊俗豪猾肆姦誣平民爲兵者多升至行之以公明民莫有受誣者調都察院右僉都禦史與都禦史邵﹤王巳﹥同心蒞政屏黜不肖風紀用張升淸素儉約𨿽顯庸飲食衣服無異寒士而風裁嚴峻不可犯云丁巳賜嘉河衛女直指揮同知札隆加等彩幣表裏等物有差戊午監察禦史劉敬奏山海隆慶緣山關口皆置官軍防守而所在煙墩又令有司添設民夫守了或七八人或五六人實勞民力乞革去爲便上諭尙書張本等曰凡軍以衛民民以給軍各有常職何得虛勞民力以妨農功卽令罷遣民夫一委軍士守了

○己未哈蜜忠順王卜答失裏遣使臣脫脫帖木兒及都指揮僉事拜拜兀馬兒等來朝貢馬調戶部右侍郎叚民爲南京刑部右侍郎升給事中禦史等官薛廣等二十五人爲知府廣河南懷慶府許侃廣西太平府李本梧州府金乂英柳州府汪本貴州思州府張謹思南府富敬廣東髙州府王罃肇慶府李俯狹西臨洮府監察禦史李驥河南河南府李笴雲南大理府賴瑛臨安府戶部郎中徐鑑廣東瓊州府李興廣州府刑部郎中傅佐山東濟南府吏部員外郎蔡祥狹西延安府禮部員外郎許敬軒福建汀州府光祿寺丞李郁湖廣長沙府刑部主事徐孔奇浙江嚴州府鄭珞寧波府大理寺正王昇江西撫州府寺副張瑛貴州鎭遠府司務王恕銅仁府國子監學正陳顏廣東惠州府知州湯昭山西太原府先是刑在吏部言各府知府多缺上命大臣簡拔中外之賢能者任之得廣等二十五人遂皆升用賜敕給驛悉如況鐘等起復重慶府知府梁用任舊職用以父喪去官民思其政詣闕奏乞復之故有是命命故金吾右衛指揮使曹俊子廣燕山右衛指揮僉事趙斌子昇通州衛指揮僉事姜勝子禎俱襲職永淸右衛指揮僉事雷信年老命其子正代設金州石泉縣池河巡檢司先是狹西三司及巡按禦史奏石泉縣東接漢陰西連洋縣地多山溝逋逃軍民往往藏匿鈔掠行旅及采鬻私茶池河正當要害之處若立巡檢司則逃亡之徒不爲民害亦免私茶之斃命行在兵部下三司覆勘至是皆以爲便遂設巡檢司置巡檢一員行在兵部奏隆慶左右二衛言副總兵都督方政每衛調取官軍一千一百人往獨石等處守備緣二衛官兵先已調云州等處若再調發則隆慶地方守備不足今考二衛軍數除選調之外各處屯守官軍及謫發充軍者尙多請令副總兵方正於隆慶左右及保安衛官軍調三千人往獨石等處更番守備其輪次月日從方政處置又奏總兵官都督山云言廣西武宣守禦千戶所城池低窪瘴癘特甚原伍官軍一千五百八十二人今存四十七人力難守備乞以法司問發充軍罪囚益之請如雲所言仍請行湖廣三司及軍衛有司以罪囚應充軍者益之如又不足請益以廣西附近州縣淸出軍士皆從之庚申爪哇國王楊惟西沙遣通事八致宗敬及村主八致麻抹等來朝貢方物巡按監察禦史熊翼奏狹西莊浪衛遞運所至甘州甘泉遞運所一十八處每所舊設甲軍一百一十名車一百一十輛邇來軍士逃亡太半車亦不備多誤遞送有將他處遞運車越過七八程者中途牛死車壞人苦不勝乞自今凡逃亡死絕果無勾者與之豁除而以法司問完雜犯死罪囚人補役遞送上命行在兵部核實果事故無丁者依洪武中例於狹西三司及所屬以應發囚人補之若遞緊要之物令經過衛所撥軍協助但將車越送勞人者罪之巡按浙江監察禦史杜時奏會稽余姚二縣夏秋旱田苗無收民人饑困金華南浦江二縣有寇出沒劫掠命行在戶部遣官馳傳賑濟都察院移文令有司捕盜山東都指揮使衛淸奏往年所領操練馬軍一千人已取赴京令臣選補至今七年其騎射亦已精熟近成國公朱勇奏請以緣海在京操備步軍代之攺爲步卒兩失所長虛勞訓練乞仍其舊命行在兵部按閱如果精壯卽從所言曉刻太白犯鍵閉壬戌廣西按察僉事王愷奏近例在外諸司吏典凡犯笞杖罪俱贖鈔攺撥今照刷大小衙門文卷如有稽遲失錯僉書吏典準律笞罪類決杖罪紀錄若依今例攺撥姦猾之徒必有就易避難乘機作獘者請敕法司會議凡犯私杖從今例其私罪應笞及公罪應笞杖者皆免攺撥依律科斷上謂三法司官曰私杖從今例亦非良法卿等其會議以聞法司議奏請凡照刷諸司文卷事干遲錯若漏報捲籍官吏應公私笞罪及公杖罪者皆依律決罰還職役如錢糧埋沒刑名違枉有所規避者仍依律照例發遣從之曉刻太白犯鍵閉癸亥賜廣東瓊山縣故土官舍人許才宜倫縣故土官舍人黃慶等鈔幣表裏及衣浙江左布政使黃澤言民者國之本財者民之心理財固在於有道而爲國莫切於愛民皇上屢降敕書愛卹生民惟恐一人不得其所而民之利病猶恐未盡上聞竊見浙江所屬溫處二府平陽麗水等七縣銀冶自永樂間至今遣官閘辦七縣歲額銀共八萬七千八百兩以十年計之通八十七萬八千兩而各場所產礦石有僅足額課者有不足者有礦盡絕者閘辦之官督令坑首冶夫陪納不敢稍失歲額陪課之民富者至於貧困貧者至於逃亡他處坑冶其害亦然伏乞皇上廣愛民之仁暫停坑冶之役則民得以遂其生矣上覽其言命行在戶部曰此獘朕何由知其遣官往同三司及巡按禦史辦銀課官審實其獘或減額或罷役不可重困百姓甲子賜朝鮮國使臣金因等彩幣表裏有差以明日冬至遣衛王瞻埏祭長陵獻陵乙丑冬至上禦正朝受賀大宴文武羣臣及四夷朝使皇太后皇后免文武羣臣命婦朝丙寅賜兀者左衛女直指揮僉事柳溫哥等彩幣表裏等物有差曉刻熒或犯進賢

大明宣宗憲天崇道英明神聖欽文昭武寬仁純孝章皇帝實錄卷之七十二

明宣宗章皇帝實錄卷之七十二終

大明宣宗章皇帝實錄卷之七十三

宣徳五年十二月丁卯朔日生左右珥色黃赤鮮明戊辰上謂行在吏部尙書郭琎等曰朕以用人之柄付卿卿當爲朕擇才昨郡守多缺乃命廷臣共舉古之人當斯任者必勤於訪問有得卽錄之故官不乏才呂蒙正之夾袋虞允文之材館錄是也自今宜畱意琎等皆頓首昏刻有流星大如杯色靑赤光燭地起離宮西北行至右旗散夜有流星大如鬥色赤光燭地出畢東北行至濁庚午給長安嶺並獨石等處守關口臺墩軍士胖襖褲鞋辛未昏刻月犯壘壁陣

○壬申瓦剌順寧王脫歡遣千戶演克等烏思藏必立工瓦番僧剌麻桑竹阿些兒等來朝貢馬賜哈密忠順王使臣脫脫帖木兒拜拜兀馬兒等彩幣表裏絹布有差癸酉賜爪哇國通事八致宗敬村主八致麻抹等鈔彩幣表裏襲衣等物有差甲戌臘節賜文武羣臣宴乙亥夜南京地震戊寅賜朝鮮國及撒馬兒罕瓦剌等處貢使宴賜烏思藏必立工瓦番僧剌麻桑竹阿些兒等彩幣表裏紵絲絹布襲衣等物有差庚辰把忽兒衛女直指揮同知失裏並加雙城衛女直頭目阿桑加等來朝貢方物命瓦剌順寧王脫歡使臣演堯爲都指揮同知卜顏帖木兒爲指揮同知賜冠帶及彩幣表裏紵絲等物有差仍命指揮使孫觀賫敕同往賜脫歡等彩幣表裏置順天府通州三河縣峪口之官莊楊家橋張家莊三馬房倉各設大使一員行在兵部尙書張本言自永樂二十二年至宣徳五年八月終京衛官軍領馬一十九萬三千八百餘匹遞年倒死累蒙恩宥見在之數五不及一應追償者一萬九百二十餘匹請令以十人爲率義和朋合均出價值每月共買一匹還官果無力者行原籍家屬追買及查軍民所餋種馬虧欠五萬四千八百四十餘匹亦令每十戶朋合買陪庶幾軍民皆便上命文武大臣議英國公張輔等議宜從本年朋合不可不拘人數以二年爲限買完其民間該陪者如義和事例可令一縣或一里共買勿拘十戶官軍於本衛所本隊伍共買或於原籍買償者皆可從上曰朋合買者以三年爲期官軍行原籍買償不免煩擾不可行先夕大雪是日早朝罷上示羣臣喜雪之詩復賜賞雪宴蓋久未雪至是大雪盈尺上喜而成詩羣臣遂進和章上親閱視擇其有警戒之意者別錄之而爲之序曰宣徳五年冬久未有雪蓋冬雪消毒沴殄遺蝗滋茂宿麥迨冬不雪民心則憂民之心朕之心也乃十有二月己卯之夕大雪深尺徧於遠邇民心以喜民之喜朕之喜也制七言古詩一章以寫志且賜羣臣觀之羣臣各進和章朕親閱其詞不爲溢美而有相警之義者命錄之得若干首嗚呼二气和則雨澤降气嚴沍則雨凝爲雪雪降於冬則植物滋榮於春雪而應候民之利也其爲喜也固宜然古之明君未嘗因一事之順適而忘致警於其徳其臣亦未嘗因一事之順適而忘致警於其君唐虞三代之世皆然也三代而下爲君始有矜大之心爲臣始有諛悅之說其不爲此者蓋寡矣此治之所以弗古若也吾以涼薄之徳嗣祖宗大業爲天下生民之主恆懼不堯負荷而所望於羣臣之戒警輔翼者惟日不足今是詩之副予所望者裁十一二詩曰人之好我示我周行吾安得不表章之以朝夕自益哉辛巳立春順天府官進春上禦正朝受之文武羣臣行賀禮遂賜宴寧王權奏有疾求醫命釋良醫張粲起復良醫李宗潤皆星馳復職仍遣書問王疾粲宗潤皆寧府良醫粲先坐事逮系都察院宗潤以親喪去官至是上聞王疾故有是命復山東布政司左參政郭良右參政陳士啟左參議李寅職先是上命山東三司各委堂上官如永樂中例提督屯種良等避事不行委知事陳忠往事覺應杖俱罰役復之壬午考郎兀衛指揮同知速苦等來朝貢方物旌表孝子錢敏及節婦王氏等五人敏廬州府舒城縣人幼喪父家貧立學事母至孝及中進士乞還鄕侍母母患瘡躬侍湯藥未嘗離側母沒廬墓三年有司以聞詔旌其門曰孝行王氏保定府束鹿縣民李友諒妻任氏應天府上元縣匠顧關苟妻馮民上元縣民楊眞保妻白氏徐州沛縣民李伯奴妻俱年少喪夫守節不嫁奉餋舅姑終身訓育孤子有成趙氏河南太康縣生員劉敬妻敬充貢入太學以疾卒一子才三歲家貧甚趙氏年少誓守節力耕織以養舅姑育姑子凡四十餘年其志益堅事聞俱旌其門曰貞節置山東濟寧州仲家淺閘設閘官一員復李信遵化縣知縣升正六品祿時信以秩滿順天府尹李庸言信持身端謹蒞政公平吏民信服奏乞畱之上謂行在吏部臣曰畿內縣令必湏得人可從所奏令復任而加其祿遼東總兵官都督僉事巫凱奏韃賊百餘人入開原境內又賊四十餘人劫掠柴河等屯備禦都指揮鄒溶遣指揮吳禎等哨探遣都指揮佟答剌哈等率兵捕擊佟答剌哈遇賊遁禎遇賊與戰被傷還調都督指揮夏通同都督王眞追賊皆不及而還其都指揮鄒溶佟答剌哈等官俱應治罪上遣敕責凱曰此皆爾平昔不能規畫守備之方故在下者皆放肆不循號令其鄒溶佟答剌哈等俱責死罪狀罰俸五月如再失機不貸其遇賊先回者治如律戰死者優贍其家被傷者善撫卹之甲申日生左右珥色黃赤及上生冠气抱气隨生背气色淸赤皆鮮明夜月犯軒轅大星有流星大如雞彈色赤有光出參南行至濁乙酉行在戶部言諸司積獘當淸理者凡三事一比年各布政司府州縣科徵諸物不量人戶多寡物之輕重緩急地之遠近難易官執偏見吏狥私情受賄受囑任意妄爲以一科十爲害百端及撥定倉糧遠近失宜那移作獘公私不便今後科徵諸物並撥倉糧宜令各司府州置立文簿正官收掌凡有所科布政司同按察司定奪府州縣同正佐首領官定奪上司並巡按禦史按部者常加考察如有不公卽爲究治仍令府州以所派數目如簿錄申布政司半年類造文冊送部查考直隸府州縣若有不公許親臨上司巡按禦史一體考察一兩廣福建四川湖廣等處距京師往復一萬餘里或八九千里而解布絹一二疋皮一二張物料三五斤鈔不及二三十錠者徒費民力今後各處起運諸物除急切進用並金銀不拘多寡起解外其餘諸物若滿舟車者官與舟車俾經手人管解若不滿舟車止解該管上司蹔貯或按季或半年差有職人員管解官與腳力裝送收受者不許刁蹬解送者不許侵欺若州縣官吏果有別項差使赴京及與司府相離窵遠道路不順願徑解至者俱從其便一在京在外倉庫斗級庫子鹽場掣摯所工腳稱子有經年不替者有充當二三次四五次以上者有無籍營充及冒名代充者縱有良民新役亦被教誘爲非欲行內外凡斗級庫子工腳稱子取勘其數若久在官爲害者究治如律若所收錢糧支銷未盡問斷明白另項記名守支畢日罷去若有自首攺正者免其罪恃頑不首爲他人首發者軍及餘丁調邊遠民發附近衛所充軍倉庫等衙門先將見役之人著役年月及當過次數開冒充等項緣由造冊開報今後僉點務選殷實良善之民每年終造冊申繳上司以備查考若官吏受賂仍點無籍之徒事覺一體治罪命大臣議可行者行之監察禦史林英言天下都司設斷事司專理刑獄已有定制而各衛所及守禦千戶所設鎭撫以理刑獄撫鎭武人多不諳文移不通律意甚至有不識一字者刑獄往往委之於吏及識字軍致是非不明獄囚淹滯冤枉者多乞﹝今﹞﹝令﹞天下衛所援都司斷事司之例別設一員專理刑獄或選諳法律者授以經歷吏目協理刑獄庶免淹滯之患上曰別設官非舊典但宜擇人用之直隸蘇州府況鐘奏長洲等縣民未阿狗等一千二百一十人告言前蒙淸理軍伍而同知張徽承順禦史李立之意凡軍戶已絕者務令推尋同名同姓及疏遠族屬並承繼產業之人補役加以酷法勒令充軍比之所降軍政條例實爲冤枉又累奉勘合發回陳阿多等六百八十二人所告亦同及與覆勘多系另籍民戶如蒙別遣公正禦史給事中重與審勘果是軍者仍發充軍否則攺正爲民上謂行在兵部尙書張本等曰朝廷愛卹軍民本同一體刻薄之輩狥私妄作以致紛紛如此其令侍郎成均重與勘審從實分別以聞直隸保定府定興縣奏連年蝗澇田榖不收徭役頻煩人民逃竄今已招復業者六百八十五戶未復者二百七十五戶鹽糧馬艸皆未輸納乞與蠲除從之日生背气一道色靑赤鮮明丙戌迆北韃靼完者不花答孩帖木兒等五人來歸命爲百戶等官賜冠帶金織襲衣彩幣銀鈔鞍馬仍命有司給房屋器皿等物如例成國公朱勇言舊時五軍每軍步騎二萬人後調大同等處備禦今五軍總有五萬七千餘人而神機諸營比舊亦少扈從徵調不足於用請令行在兵部如舊取補上命兵部於京衛選士卒通十萬隸五軍訓練因諭勇曰古人用兵𨿽有成法然以應變不窮爲奇蓋可教者坐作進退擊剌之方至於隨機制敵開闔往來使人不可測度此在兵法之外卿等閒暇更當讀書觀古良將方略融會於心自然有得蓋上善用兵每出田號令嚴明行伍整肅不可犯昔太宗皇帝嘗試詢用兵之法上應對如流太宗皇帝顧謂侍臣曰朕自太祖皇帝時帥兵淸沙漠後復以兵靖內難歷軍中三十餘年察敵勇怯及其虛實進退遲連審度而行乃能制勝此孫未嘗經戰陣所言多合朕意因諭上曰朕所用將士皆老矣今天下𨿽無事然安不忘危爾𨿽知兵亦必訓練有素乃獲萬全行在大理寺奏舊例犯偸盜攬納等罪皆充軍按律凡偸盜官畜產常人盜倉庫錢糧盜內府財物及官物者皆應絞斬比常偸盜攬納爲尢重於今例乃止罰役而已輕重不論請皆從充軍例發遣上曰斷獄須論情實若當重而輕則人易犯法當輕而重則人爲不平宜從一例然尢湏詳審勿致失當山西和順縣知縣宋傑奏縣在太行山中土瘠石頑風气寒早不宜二麥桑棗粟榖蕎麥累被霜隕連歲無收人民乏食逃徙他所逋負宣徳二年稅糧請循卹民事例每糧一石折收鈔五十貫或小綿布三匹運納直隸平定州守禦千戶所及本縣官庫收貯折支官吏俸從之丁亥敕副總兵都督方政開平衛撫卹新軍初獨石置城堡移開平衛於其中而命政領兵守之凡罪人應死者皆宥死發本衛充軍至是敕政等曰獨石新軍初皆犯法當死朕不忍殺之故令充軍近聞管軍者悉貪暴武人謂其初來必挾重資遂欲奪之無則橫加虐害多致逃竄死亡孤朕寬宥之意爾等善加撫卹凡官旗有肆貪虐者必罪之時遼東諸衛亦有宥死發充軍者敕總兵官巫凱亦如之赤斤蒙古衛正千戶朵兒只遜等遣舍人把都麻等貢駝馬柳城萬戶阿黑把失等十六人來朝奏願居京自效命阿黑把失等五人爲副千戶等官賜金織襲衣彩幣鈔布有差仍命有司給房屋器皿等物如例行在兵部右侍郎王驥言自湖廣還道經九江安慶其衛所官俱以屯種事被系缺官理事上曰軍官守城爲重可以一事而盡執之乎命巡按禦史止究管屯者余責罪狀令復職他衛有犯亦準此例值登聞鼓給事中年富奏重囚二十七人以姦盜當決擊鼓訴冤切詳各犯臨刑畏死煩瀆朝廷不可宥上曰登聞鼓之設正以達下情何謂煩瀆自今凡死囚擊鼓訴冤者必如例錄情詞以進令法司與辯若蒙蔽及阻遏罪直鼓者行在浙江道監察禦史張駿以淹系罪囚下獄初浙江臨海縣民告土豪一家父子叔侄同惡下海通番及殺人等罪駿移文逮治縣惟械送一人餘同惡者悉逃匿駿必欲悉至而後鞫之歷四年未鞫其家以淹系訴上謂右都禦史顧佐曰浙江非甚遠提人對理一年不至二年必至何爲四年不至亦不以奏其淹系者不死於獄亦幸矣命下駿於刑部獄責浙江按察司及府縣官不督捕逃匿者罪又命佐及刑部凡一應罪囚待對未結證者悉錄以聞昏刻有捨譽星見如彈凡大色黃白光潤彗見九遊旁凡旬有五日滅戊子土魯番城指揮僉事猛哥帖木兒等三十八人來朝奏願居京自效賜金職襲衣彩幣鈔絹綿布仍命有司給房屋器皿等物如例神武衛指揮使馮洪奏今年正月以西安中護衛軍士置本衛駐定州創造營房未能悉備每軍與閒地五十畝俱無耕牛農器種不及時近皆缺食乞優免今年子粒上諭行在戶部臣曰新置衛軍士遠來未有產業屯糧湏免之己醜行在刑部都察院奏前日奏請決重囚中有訴枉者奉旨令三法司再審緣諸犯皆累經詳審應決之人今又有詞請令公侯伯及文武大臣近侍官會審從之四川按察僉事王處敬奏自洪武中荷蒙國恩授職風憲奉公守法不敢爲非昨承行在都察院委問永通鹽課大使劉譜所奏冤枉事旣已從公決斷姦頑之徒誣臣有贓緣臣素守朴愚實無污濫今年老昏憒恐致陷害又恐無賴小人假名誆賺乞敕公廉之官重別勘問庶得明白上令巡按禦史詳覆務盡公道果其年老令赴京師夜北京地震庚寅土魯番城都指揮僉事也先帖木兒來朝貢馬增置行在光祿寺大官珍羞掌醢良醞四署丞各二員監事各一員從本寺言收支錢糧供應事繁故也行在兵部尙書張本言先奉旨取外衛帶操軍士一萬人分隸親軍專令守衛上直今各衛官不能撫卹致有逃者亦有違例別差及私役者請遣官點視上命監察禦史給事中同守門內官點閘又言天下軍職缺所鎭撫然百戶員多請通行中外遇所鎭撫急缺先令多餘百戶暫掌開報注調如無百戶令合所旗軍共舉年深能幹總旗署事候三年課其當否然後授職上從之諭之曰若所舉不稱令巡按監察禦史按察司執而罪之行在戶部奏山西陽曲縣逃民張福等百餘人皆復業初鎭守山西都督李謙奏福等逃居大甕寨遣人招諭恃險不下請發兵捕之上曰民逃豈其所欲必科差頻煩爲有司逼迫故耳加之兵則傷其生但令府縣招撫免其徭役彼必來歸遂令太原府招之至是皆復業辛卯狹西寧夏衛土官指揮同知韓當道驢岷州衛剌麻堅束紮等來朝貢馬禿都河衛頭目阿隆加來朝奏願居京自效命爲百戶賜冠帶金織襲衣彩幣鈔布仍命有司給房屋器皿等物如例復撫寧衛右中前三千戶所之在香河三河薊州者還本衛從都督陳景先所奏也行在兵部尙書張本言內外衛所旗軍例免餘丁一人以供正軍其有三五丁十丁以上者宜覆實令隨營差遣隱漏及托故者罪知上從之壬辰哈密中順王卜答失裏遣使臣疊力迷失亦力把裏歪思王遣使臣亦思剌麻失等貢馬及玉石等方物命故金吾前衛指揮僉事楊得子茂襲職賜把忽兒等衛女直指揮同知失裏並加等雙城衛女直頭目阿桑加等彩幣表裏等物有差行在兵部奏比者有言京衛軍士多潛匿在外及爲官豪之家隱占本部承命委官同監察禦史六科掌科給事中核實其數已行編冊進呈今覆勘得其間又有隱瞞漏妄之獘其衛所官吏宜令法司逮問上命姑錄其過悉令攺正巡按監察禦史梁軫言狹西寧夏等衛洪武間設儒學止置教授一員專教軍職子弟讀百將傳武臣大誥以爲講武保身之策永樂間旗軍亦遣子入學一如府州縣講讀經書應舉亦嘗得人以資任用然文廟未有祭祀生徒亦無擾免徭役之例乞令與府州縣學同仍命禦史按察司官出巡之日依例考核則人知所激勸文風可振而邊俗丕變矣上命行在禮部悉循定制曉刻月掩心宿﹑癸巳以都督冀傑子亮爲府軍前衛指揮僉事食祿不視事亮嘗以舍人隨侍故特優之總兵官都督僉事史昭等同太監王安等徵曲先還初昭等兵至曲先散卽思先遁其黨答答不花等率眾迎敵昭等縱兵系之殺傷甚眾獲答答不花及男女三百四十餘人馬駝牛羊三十二萬有奇至是奏至上賜敕獎勞仍命昭守西寧命參將都督趙安送所俘獲詣京師雲南麗江軍民府奏浪滄江寨蠻者保等聚眾劫掠村寨總兵官黔國公沐晟行三司委官撫諭不服行在兵部言請再令晟遣官及雲南三司堂上官詣其地撫諭果不服就相機剿捕從之甲午益實等衛指揮僉木當加及福余等衛韃官都指揮僉事安出指揮同知扯裏忒泰寧衛指揮僉事把禿不花等貢馬升北京國子監博士黃﹤彳胤﹣丿﹥宗助教郭俊爲翰林院檢討仍理博士助教事行在浙江道監察禦史張貫爲太僕寺丞行在河南道監察禦史徐訓爲雲南按察司副使授進士王一寧吏部稽勛司主事食其祿令於內府授小內使書行在翰林院編修鐘英浙江道監察禦史王縉紳浙江按察司僉事張昱皆親喪服闋命瑛縉紳復職昱調山東按察司復周義髙州府通判賈麒乾州知州俱升正五品祿皆以任滿百姓奏乞復職也黜監察禦史鄒傑爲蘇州府昆山縣知縣劉淸爲濟南府鄒平縣知縣楊志爲江西南城縣知縣石有賢爲河南新蔡縣知縣皆以不勝職任也鎭守山西都督僉事李謙言偏頭關隘口止有官軍五百人守備及灰溝村黃甫川樓子寨三堡每處亦止有官軍五百餘人曏因虜賊犯境已增官軍一千人冰凍之時於黃河兼守冰解回衛今境外屢報聲息請循大同邊衛事例添撥神銃手於灰溝村三堡防守庶警急易於策應待冰解回原衛所從之命行在工部別造手把銃給之乙未湖廣散毛宣撫司遣把事黃能施南宣撫司遣把事譚試彊等貢方物以赤斤蒙古衛千戶朵兒只遜可兒卽等遣人貢駝馬升朵兒只遜可兒卽俱爲指揮僉事百戶束古魯爲副千戶賜彩幣表裏有差丙申朝鮮國王李祹遣陪臣趙貫等貢馬

○賜考郎兀衛指揮同知速若等彩幣表裏等物有差夜有流星大如雞彈色赤尾迹有光出翼東南行至濁

大明宣宗憲天崇道英明神聖欽文昭武寬仁純孝章皇帝實錄卷之七十三

大明宣宗章皇帝實錄卷之七十四

宣徳五年閏十二月丁酉朔上省郊祀牲夜有流星大如雞彈色靑白尾迹有光出軫東南行入庫樓曉刻辰星犯建星戊戌文武羣臣以含譽星見上表賀時行在欽天監奏含譽星見九牛星傍如彈丸大今候至十夕其色愈黃白光潤謹按占書曰人君施孝徳興禮樂而人民和悅夷狄奉化外國來朝則含譽星見於是羣臣上表稱賀賀畢上諭羣臣曰表辭稱道過實朕甚愧之今海內粗安皆由天地宗廟垂佑聖母皇太后訓教及羣臣匡輔所致朕何徳也書曰儆戒無虞詩曰夙夜敬止朕及卿等相與飭勵罔有怠心庶幾共保福祿永遠昏刻有流星大如雞彈色赤有光出東南雲中東行至濁五鼓有流星大如雞彈色靑白有光出狼星旁南行入雲中曉刻辰星犯建西第三星

○己亥賜赤金蒙古衛舍人把都麻等彩幣表裏等物狹西山丹衛指揮僉事鄭鈜等四人奏邊事賜鈔及金織紵絲衣絹衣有差庚子朝鮮國王李祹遣陪臣崔士儀等貢馬及方物賀正旦直隸大明府開州知州丁鏞奏本州新安等里人民一千二百三十四戶逃徙他所𨿽已招復業者八百九十八戶其田土荒蕪子粒無收稅糧馬艸不能辦納命悉免徵夜有流星大如雞彈色赤有光出參旗南行至濁辛醜行在兵部尙書張本言浙江松門衛所收附近淸出軍士皆是當遠方補五年久埋沒者朝廷一其跋踄艱難許隸近衛今不思效力圖報且亡逸還家宜悉送平江伯陳瑄處發邳州衛帶管運糧以警其餘上從之直隸蘇州府奏宣徳元年至四年所欠秋糧乞依洪熙元年例折鈔行在戶部言蘇州自永樂二十年至洪熙元年欠糧三百九十二萬石有奇宣徳四年九月蒙恩寬卹令折收鈔及布絹至今未足若又準所言該糧七百六十餘萬石國家用度不足宜遣人同侍郎周忱嚴限催徵並逮問其官吏上曰蘇州糧多固難辦若罪其官吏則事愈廢但可責限催徵其折收再議壬寅罷徵直隸大名府魏縣逃民九百九十八戶山西浮山縣逃民一千七百六十四戶稅糧南京監察禦史李安言各處糧長皆殷實之家以永充之故習於豪橫威制小民妄意徵求有折收金銀叚匹者有每石徵二三石者有準折子女畜產者任情費用或縱恣酒色或輾轉販貿營私有餘輸官不足稽其遞年稅糧完者無幾宜禁革以便民命行在戶部計議施行鎭守山海等處都督僉事陳敬奏腹裏煙墩用民夫守了乃洪武間所設昨皆放遣歸農請如舊制爲便上謂尙書張本曰舊時未置兵守故用民今朕已有處分敬敢妄言其移文責之癸卯賜朝鮮國等處貢使宴升行在戶部左侍郎李曰�永爲本部尙書甲辰迆北和寧王阿魯臺遣使臣脫火歹火者阿力等來朝貢駝馬夜有流星大如碗色赤光燭地起軒轅西南行至柳乙巳撒馬兒罕頭目兀魯伯米兒咱遣使臣卜顏札法兒等來朝貢方物賜朝鮮國使臣趙貫等彩幣表裏有差有言和寧王阿魯臺遣人朝貢其部屬多依緣邊近地者遂敕邊將嚴爲之備日生左右珥色黃赤又上生背气一道色靑赤鮮明丙午給寧化王府鎭國將軍美壤美土�度歲祿各千石米鈔中半兼支浮山縣主及儀賓章鐘歲祿六百石內米四百石麥二百石曲沃縣主及儀賓周旭如之安定王亦攀丹遣使臣朵兒只失加安定衛國師賞竹領眞等來朝貢馬監察禦史孫泓等奏行在府軍衛指揮傅全等私役軍士按月取財不令守衛上直請罪之上曰親軍專備守衛私役已不可況又取其財罪可逃乎命逮治如律昏刻月犯五車五鼓有流星大如雞彈色赤尾迹有光出文昌西北行至濁丁未上禦奉天門諭行在戶部臣曰卹民必有實惠若惠民無實非卹下之誠比者郡縣間有水旱稅糧多欠積歲旣久未能輸官有司催徵逼迫而民愈困四方奏逃亡逋賦者皆以此故朕聞之測然其宣徳三年以前民欠糧稅悉令折收鈔與布絹爾戶部定議務得其中無虧於民戶部議以十分爲率三分折闊布三分折闊絹四分折鈔上曰如此𨿽善但布絹闊幅者亦難得宜只隨民間所常用者依時價收之則民易辦庶幾民受實惠迆北韃靼土混臺脫臺土來來歸奏願居京自效皆命爲所鎭撫賜冠帶金織襲衣彩幣銀鈔綿布鞍馬仍命有司給房屋器皿等物行在戶部奏甘肅寧夏大同宣府獨石永平等處俱邊境要地民糧艱於轉輸比年𨿽召�中鹽途程險遠趨中者少供用不敷宜暫許各處寓居官員軍余有糧之家各納米豆不拘資次於淮浙等處支鹽其中納定例甘肅寧夏大同宣府倉淮浙河東鹽每引米四斗山東福建鹽三斗河間長蘆鹽三斗五升四川廣東鹽二斗五升永平府倉淮浙長蘆河東鹽每引四斗五升山東福建鹽三斗五升四川廣東鹽二斗五升獨石城倉淮浙長蘆鹽每引三斗河東鹽二斗五升山東福建四川廣東鹽俱二斗從之四川松潘衛軍民指揮使司奏蛒匝諸簇執雞戈剌別至三寨番民紏同蛒雞耳別生番劫掠居民殺傷軍士命行在兵部移文總兵官都督陳懷及四川三司各委官體實調兵剿捕戊申朝鮮國王李祹遣陪臣金乙賢等貢方物工部吏盜官麻繩八十斤行在三法司擬於律應斬上曰論盜固於律難恕論物則殺之過重可宥死罰輸作庚戌巡撫浙江侍郎成均奏海鹽縣民言縣地並海舊置石嵌土岸延袤二千四百四十餘丈以備水患比因風潮衝激壞者一千一百餘丈有﹝兵﹞﹝司﹞𨿽嘗修築然舊石爲水所嚙皆刓獘無廉隅暫用累砌終不堅故今計議於舊岸內別砌石岸而存其舊者以爲外障庶可久遠乞如洪武中令嘉興湖州嚴州紹興等府發夫匠協助爲便上從之命俟農隙興工江西廬陵吉水二縣耆民建言永充糧長怙勢害民如徵夏稅一圖不及一石而甲首十人各科綿布一匹又折使用綿布五匹至二十陪有餘若徵秋糧每石加陪以上又徵使用綿布十五匹復以官府支費爲名每甲首一人別科銀二兩甚至在鄕彊占灌田陂塘阻遏水利民多怨苦皆因永充之故行在通政司以聞上曰初謂永充糧長可以利民事久獘生乃至如此其令巡撫副都禦史賈諒治之辛亥行在羽林前衛指揮使黃福初選充圍子手把總以額外被退懷忿自溺死事聞上顧侍臣嘆曰人用捨進退各有命君子則知安命彼𨿽退而官職如舊何至自戕此古所謂鄙夫也歟癸丑賜土魯番城都指揮僉事也先帖木兒鈔彩幣表裏江西按察副使李綸有罪謫戍遼東綸先爲監察禦史與都禦史劉觀子輻遊蕩宿娼及受海鹽縣豪民白金一百五十兩黃金五兩文綺二十餘匹出其殺人之罪至是事覺行在都察院以聞上命追所受贓及舊給敕命發戍遼東邊衛甲寅夜有流星大如雞彈色靑白有光起天廟東北行至濁乙卯命指揮李榮等四十九人總督五軍神機諸營又命指揮毛禮等五十七人爲之副先是五軍神機諸營缺官命成國公朱勇等推舉至是以榮等名聞上命皆仍舊職往任其事命故遼東都指揮僉事張山子忠襲爲羽林前衛指揮使山西都指揮僉事薛興子賢襲爲金吾右衛指揮使金吾右衛指揮僉事孟泉侄剛金吾左衛指揮僉事曹旺子興俱襲職順天府奏初奏旨發密雲等縣民丁三千餘人助修密雲中衛城今以密雲附近山場又令其民供官用薪炭悉免雜役而密雲中衛仍索民丁修城修成之工已什完七八乞敕鎭守密雲都指揮蔣貴令罷諸縣修城民丁止以密雲中後二衛軍丁完城從之丙辰保安王志坰奏請以前狹西都指揮使陳懷故宅爲洛川縣主居第上謂行在工部尙書吳中曰宗室之親朕豈吝惜但陳懷功臣若尙有親屬居其中而遽奪之不可其令狹西布政司按察司覆勘果空閒則與之丁巳浙江處州府麗水縣知縣陳九鼎奏本府知府李達以私鈔二百貫抑民買牛皮二十張民益鈔三千貫買納又以其家所畜小羊豕充祭祀每羊豕一索民白金三兩又民告縣主簿李孟麟取受糧長財物達受賂不行不可以爲府正上諭右都禦史顧佐曰知府爲諸縣表率縣官不才者當治之若不能自治豈能治人今以貪黷爲縣所奏甚可恥也其令按察司執而罪之戊午夜北方﹝有﹞﹝生﹞蒼白雲二道長三丈餘時有流星大如碗色靑白尾迹有光出太微西垣西南行至濁己未行在刑部都察院上獄囚提人待對及照勘年久未至之數上覽之諭之曰此皆由爾等怠忽致無辜淹系之久其間豈無已死者堂上官姑記過其各司各道原問官吏一年未完結者許更移文促之二年不完者責稽延狀三年不完者罰俸五月四年不完者執而罪之在京五府及各部首領官吏並在外方面與首領官吏以文書

至日爲始一年不完責稽延狀二年不完罰俸五月三年不完執而罪之衛所府州縣官吏亦以文書至日爲始一年不完罰俸五月二年不完執而罪之若所提之人及照勘之文已起發而中途遷延不至罪坐差提管解之人爾等卽移文中外使皆知之繼今仍怠慢不完及遷延不卽至者皆舉奏治罪不宥夜有流星大如杯色赤尾迹有光起奎東北行至遊气庚申趙王髙燧有疾奏至遣中官以禦醫盛啟東馳驛往視上諭行在兵部尙書張本曰前者詔書凡民年七十之上及篤廢殘疾者許一丁侍養今思各處取軍其中豈無獨子而父母老疾者若令遠役則父母不免失所令有司勘實應充軍之人而父母年七十之上及篤廢殘疾者許於附近衛所充軍又諭行在工部尙書吳中曰近已停營造各處工匠在京者量存其半余悉遣回俾如例輪班賜迆北和寧王貢使宴廣西總兵官都督僉事山云奏畱貴州都司官軍於廣西更代操備時貴州都司言貴州累有苖寇欲取回廣西官軍云以廣西潯州大藤峽等處山猺恃險爲害出沒不時若不加兵守備切慮乘隙侵犯上語尙書張本曰二處皆有寇而廣西爲劇宜聽云暫畱四川都司布政司按察司奏松潘盜賊尙橫屢出犍爲永州巴縣劫掠先是按察司劾奏總兵官都督陳懷酣飲廢事上以爲飲酒人情常事但邊方無警可恕遂寢不問至是聞賊屢出降敕責懷曰朕命爾總鎭一方湏盜息民安乃爲稱任今番寇縱橫人受其害皆由爾耽酒不理軍務養成其患敕至卽謀殄寇毋縱醜類遣害邊方辛酉四川總兵官都督陳懷奏四川嘉定州犍爲縣宣化驛彊賊聚黨緣河劫掠已調兵往捕未獲餘黨逃入深山負險抗敵殺傷官兵上曰陳懷總兵在外小寇不能戢可恥遂敕懷同四川三司設法擒捕過時不獲罪有所歸夜有流星大如雞彈色靑白尾迹有光出軫南行至濁壬戌慶王﹤木旃﹥奏欲挈家還居寧夏如永樂洪熙故事往來於韋州遊畋上復書從之巡按直隸監察禦史張琦奏所考太平府貪贓闒茸同知黨睿等五人上謂都禦史顧佐等曰比聞禦史考官亦有以好惡爲進退者卿風憲之長宜詳審之必有實迹乃可黜罰甲子河南歸徳州知州李志言歸徳唐忠臣張巡許遠死節之地故睢陽有協忠廟祀巡遠雷萬春南霽云賈賁奼誾宋元以來俱命守臣祭之國朝未有祭祀無以勸獎忠良上曰此不可闕命禮部定祀儀請以巡遠居正南霽云等四人配享從之命翰林撰祭文有司每歲以春秋仲月祭乙丑歲暮享太廟以明日正旦遣衛王瞻埏謁告長陵獻陵遣官祭五祀及旗纛之神五鼓有流星大如碗色靑白尾迹有光出文昌西北行至濁是歲天下戶口戶九百七十七萬八千﹝一﹞﹝四﹞百一十九口五千一百三十六萬五千八百五十一田地四百一十四萬六百八十頃二十八畝田賦米麥三千六十一萬八百九十八石絲一十七萬九千六百二十八斤綿二十三萬四百四十斤有奇絹九萬四千一百三十八匹布一十二萬九千八百四十七匹綿花二十四萬二千二百三十四斤折色鈔七萬七千三百九十一錠雜課鈔四千四百七十四萬七十錠米麥七萬九千七百六十一石銀六千二百九兩銅二千二百九十九斤鐵五十二萬九千七百五十七斤布二百八十三匹鹽課鹽五百四十萬三千九百五十引有奇折色鈔二千九百五萬七千二十二錠米六十七萬一千八百五十一石綿布七萬四千五百九十三匹茶課茶六十一萬一千七十二斤折色鈔一萬五千一百六十四錠屯田子粒八百四十三萬二百一十七石有奇采納金四百兩銀三十二萬二百九十七兩水銀五千七百三十四斤朱砂一千四十六斤石緣三千一百二十六斤雄黃一百九十七斤有奇漕運北京米麥豆五百四十五萬三千七百一十石減免天下官田等項稅糧計米麥七十四萬六千一百四十四石鈔四百九十八錠綿一百二斤有奇

大明宣宗憲天崇道英明神聖欽文昭武寬仁純孝章皇帝實錄卷之七十四

大明宣宗章皇帝實錄卷之七十四終明宣宗章皇帝實錄卷之七十五

宣徳六年春正月丙寅朔上禦正朝受賀大宴文武羣臣及四夷朝使文武羣臣命婦朝皇太后皇后

○丁卯罷湖廣采木之役初工部奏遣侍郎黃宗載吳廷用往湖廣督采材木並發民運舊所采木赴南京至是上聞湖廣旱災民困遂罷其役以敕諭之曰比聞湖廣旱災軍民艱苦而木皆在深山大谷之中道路崎嶇猝難致力若已出山在水次及向之漂流已得者令軍夫運至龍山廠其未出山與漂流未得者悉罷又聞向所采木多是虛數今宜以實聞毋踵前非以遺後患爾等卽日還京

○戊辰夜有流星大如杯色靑白光燭地起玉井後有二小星隨之西南行至天園五鼓有流星大如雞彈色靑白尾迹有光出天弁東南行至濁

○庚午迆北韃靼把臺不老實來歸奏願居京自效命爲副千戶所鎭撫賜冠帶金織襲衣彩幣銀鈔綿布鞍馬有差仍命有司給房屋器物如例

○夜五鼓有流星大如雞彈色赤有光出天槍西北行至濁

○辛未孟春享太廟

○遣中官祭司戶之神

○壬申把河等衛女直指揮僉事哈剌等來朝貢馬

○癸酉行在兵部尙書兼太子賓客張本卒本字致中山東東阿人洪武中自國子生擢揚州府江都知縣太宗皇帝義兵及境本率耆老詣軍門朝升揚州府知府內難平論功進江西布政司右參政未幾徵爲工部左侍郎坐累謫交阯仁宗皇帝在東宮奏召爲刑部右侍郎益持敬愼議獄必原情實於發姦擿伏靡不切中仁宗皇帝初嗣大位重南京根本之地曰張本特立不阿首進南京兵部尙書兼掌都察院明年被召入見言國家大計遂畱行在兵部毅然以革獘舉廢爲務上嗣位髙煦�火反車駕親徵罪人旣得命本撫輯其眾而錄其餘黨比還以兵政久獘姦人用貨脫伍籍而援平民實伍者遠邇一轍言於上擇廷臣四出釐正於正他獘尢多賜敕獎諭命兼太子賓客且兼戶部戶部政紀尢弛本夙夜不懈講求其故蠲其積獘舉其墜典事甫就緒而卒年六十有五上深悼惜遣官賜祭賜賻三萬緡命工部營葬戶部覆其家本一志奉公廉介有執而尙刻少恕眾忿羣怨皆所不卹其錄髙煦�火餘黨而脇從者多不免云

○甲戌以大祀南郊上禦正朝文武羣臣受誓戒

○丁丑大祀天地於南郊上還謁

皇太后畢出禦正朝文武羣臣行慶成禮

○戊寅以大祀慶成大宴文武羣臣及四夷朝使

○昏刻有流星大如雞彈色赤尾迹有光起閣道後有一小星隨之西南行至奎

○己卯命行在禮部尙書胡濙兼掌行右戶部事

○巡撫直隸侍郎周忱奏鎭江民言本府經歷韓盟爲政公勤連歲部糧措置有法小民獲安糧無虧欠後爲人誣其受賄續蒙赦宥乞復盟原職以慰民望又丹徒縣民言府軍左衛官軍舊於本縣緣江佃種荒地近年招誘逋逃軍囚假爲義男女壻每戶或一二十人恃其彊力占耕民田二千餘畝稅糧不供甚至相聚爲盜民受其害乞敕戶部遣人挨捕上諭行在吏部戶部臣曰經歷可令復職占耕民田者令襄城伯李隆同忱理之作過者擒送京師

○湖廣都司奏武昌衛左中前三千戶所舊因城內地狹皆居城外今調去武昌左右二護衛官軍城中多閒屋乞給之以便守備從之

○庚辰上元節賜文武羣臣宴

○巡按直隸監察禦史鄧棨奏鎭江府丹徒縣常奏縣民所種官田蘆場艸灘六十餘頃皆臨大江爲潮水沖決入江今稅糧仍舊徵納臣奉命覆勘如縣所奏上命行在戶部卽除之

○河南按察司奏洛陽中護衛千戶沈能陳文等受已獲彊盜白金縱其逃逸請罪之

上曰彊盜譬諸豺虎人共惡而欲殺之彼縱之是縱豺虎害人命治之如律

○蘇州府知府況鐘奏長洲知縣徐亮到任半年政事不理詰問其故但云年老無能今事皆廢弛吏胥肆姦民失所望乞別除知縣代之上諭行在吏部臣曰長洲劇縣須廉幹吏乃能治何以不量才授任卽選賢能者馳驛代之

○浙江麗水靑田等縣彊賊陳才等二百餘人屯聚福建福安之湯洋山號將軍被甲持刃建旗鳴鼓往來旁近諸縣殺人掠財福建都司遣鎭撫董祥領兵往捕賊殺傷官軍十餘人祥馭軍無紀律所過肆掠爲民害有司以聞上謂行在兵部曰官軍擾民甚於盜賊法不可廢祥罪命按察司治遂降敕切責都司令量調官軍委都指揮劉海率領捕賊毋遺民患仍敕福建行都司及浙江都司各遣官軍同進必盡獲賊不獲及縱軍擾民者悉治罪

○卯刻大雷電雨

○辛巳建州衛故都指揮僉事李顯忠妻康氏及指揮僉事金家奴雲南浪穹縣故土官典史王保子寧等來朝貢馬及方物

○賜狹西寧夏衛土官指揮同知韓當道驢岷州衛剌麻堅束紮等哈密使臣疊力迷失及亦力把裏使臣亦思剌麻失等一百二十人白金彩幣表裏紗羅綾絹有差

○貴州石阡府葛彰葛商長官司長官安寧奏先以官鈔收糴糧儲令蠻民守視緣溪洞險僻無所支用恐歲久腐爛陪納實難請以充有司祭祀過使廩給之用從之

○壬午升工部左侍郎許廓爲行在兵部尙書敕廓曰兵政國之重事自古聖君安不忘危肆朕嗣位以來寢食未常忘武前兵部尙書張本能體朕心上汲汲於國事下惓惓於兵民專意畢慮夙夜不�忄角羊�剗獘舉廢各有條理其卒也朕念之不忘眷求賢能以繼其任爾廓久仕於朝諳練政務今特升行在兵部尙書膺玆重寄惟秉忠瀝誠勤以蒞事廉以率下審察必明謀慮必周如政有不通獘有當革利有當建者毋憚面陳朕將擇而行之無怠無忽○癸未賜湖廣散毛宣撫司把事黃能施南宣撫司把事譚彊等鈔有差

○甲申賜朝鮮國貢使崔士儀等宴

○南京都察院右僉都禦史李敏卒敏字克勤河南儀封人由太學生擢刑科給事中升左給事中失滿超升南京右僉都禦史未幾奉命督伐木之役於徽州會農作興遂詔罷役敏還不數月病卒敏庸懦無守惟務卑屈下人故典銓選者力薦於上謂其厚重不刻及僉都憲政紀隳弛輿論鄙之

○乙酉賜朝鮮國使臣崔士儀等三十六人彩幣表裏

○四川夔州府萬縣奏民人三百三十二戶缺食已給官倉榖一千一百五十三石賑濟

○丙戌賜和寧王使臣脫火歹火者阿力等六百六十人彩幣表裏金織襲衣有差

○副總兵都督僉事史昭等遣人獻所獲曲先賊首答答不花等至京師行在兵部請正典刑命下錦衣衛獄

○直隸常州府知府莫愚奏本府監系彊盜爲從陳思保等二人皆從父兄行劫得財律應斬刑部令監候處決臣察其祖父皆以捕魚爲業父兄行劫時思保等皆年十二非能助盜特以全家舟居故亦隨行今父兄皆死獨存思保等二人當斬揆情有可矜者上謂行在刑部侍郎施禮等曰虞舜罰弗及嗣文王罪人不孥我皇考常詔天下非謀反大逆父子毋連坐況事發時尙幼宜得寬減命釋之又曰爲守能言此亦可謂有仁心矣

○丁亥命梁王瞻垍械承奉孔勤送京勤狠傲屢侮慢王至出詈語又嘗踢王所坐胡牀僕地迫逐王入臥內王不能堪欲拔刀自殺左右救止之事聞上大怒遣人執勤罪之王奏乞宥其愚戇上諭行在兵部臣曰梁王朕親弟爲下人侮辱理應罪之而王反爲救解此必同類小人迫脇王爲此奏遂遣敕戒王勿聽羣小之言朝廷自有處置

○賜安定衛國師賞竹領眞並安定王所遣鎭撫朵兒只失加等鈔彩幣表裏金織紵絲襲衣有差

○戊子賜建州衛故土官都指揮僉事李顯忠妻康氏及指揮僉事金家奴等六十九人把河等衛指揮僉事哈剌等雲南浪穹縣故土官子寧等鈔彩幣絹布及紵絲襲衣有差

○夜有流星大如雞彈色赤有光出文昌北行入雲中五鼓有流星大如杯色赤有光起軫後有三小星隨之東南行至庫樓炸散

○己丑建州等衛指揮僉事張加等來朝貢馬及方物○宥泰寧福余朵顏三衛剽竊之罪敕諭其大小頭目曰朕恭膺天命主宰天下四方萬國之人皆欲使之安樂得所爾等受朝廷爵賞不能約束下人致其近年常入邊境剽掠邊將屢請加兵朕體上天好生之心不允所言蓋慮大軍一出累及良善玆特宥爾等罪凡前者作過之人聽爾自行處治其所掠之物悉追究送還仍令納馬贖罪攺過自新若恃惡不悛大軍之來不獨爾等父母妻子受害昆虫艸木亦不得寧勉思良圖毋貽後悔

○甘肅總兵官都督劉廣奏西北二虜多來鬻馬請給各色綿布一十萬匹酬其直上命行在戶部以五萬匹給之入夜月犯南斗

○庚寅免山西安邑縣復業逃民三千七十一戶宣徳元年二年稅糧共一萬七千石有奇

○鎭守西寧都督史昭奏阿端衛官民先從曲先爲逆懼罪竄逸𨿽蒙撫諭仍依曲先雜處未復職業今曲先順服阿端官民亦宜招撫上命昭遣人賫敕往諭使還故地昭又言曲先衛眞只罕等本別一部因助散卽思爲逆官兵致討遂率其眾竄往畢力木江未及剿戮亦未歸附且當烏思藏要途恐復爲患上敕昭曰殘夷窮迫無所自容何足與較其遣人悉宥其罪使還故處各安生業昭又奏安定衛指揮桑哥等訴蒙調同罕東衛兵討曲先罕東方命不至其部下板納簇瞰安定官軍討曲先頓兵白合兒之地凡桑哥及部下指揮千百之鎭撫經歷等家屬帳房馬駝牛羊搶掠殆盡臣訪板納𨿽屬罕東然自爲一簇乞降敕追理

上敕罕東令兪板納頭目以所掠人畜悉歸安定則宥其罪如執迷不還卽舉兵誅仍敕昭從長處置務使番夷順服邊境肅淸

○參議原固言臣比奉命於總兵官都督劉廣所治文書謹上便宜五事其一自肅州酒泉驛至莊浪沙井驛凡二十一處使客往來宿支廩給五升經過三升旗軍日支行糧二升凡進貢馬日支料五升操備馬日四升皆出於民供給不易乞爲減省使客宿支廩給三升經過二升旗軍行糧一升進貢馬日支料四升操備馬三升其二今各衛所腴田皆爲官豪之家所據𨿽已報官仍有不盡屯軍所種多是沙地以致子粒多欠乞遣大臣會三司堂上官踏勘除報官納糧外有多據者悉與屯軍其三凡差往外夷官軍人等至甘州往往住三四月及半年之上廩給行糧馬駝艸料俱出民力比其就道所費多矣自今乞令差去之人量時出京不許久住甘州其四邊境倉儲宜加撙節今所考察各衛老幼有疾軍官仍於本衛支俸所費不貲乞調於腹裏有糧處如例支給其五甘州左等衛管屯官怠多勤少不肯用心督軍以時耕種致子粒無收乞敕巡按監察禦史及狹西按察司嚴督有怠惰者罪之庶屯種有收軍食充羨上嘉納其言命所司行之

○壬辰行在後軍都督府奏宣徳五年給賞軍士冬衣布花武城右衛軍士未領者三百九十四人悉爲千戶孫顯侵用顯又冒支軍人口糧請治其罪上曰朝廷恆慮軍士寒餒親管官乃恣肆侵奪不仁甚矣治之如律

○南京工部奏江東門外沈陽中護衛倉無糧收貯存空屋一百七間去江僅二十丈江水泛漲皆將淪陷而烏龍潭諸衛倉缺料修理乞拆其材用之從之○癸巳行在吏部奏鎭江府知府同知蘇州府吳縣知縣皆以貪鄙爲巡按禦史考黜直隸府縣民事繁冗官不可缺今丁憂知府尢﹤礻耑﹥同知趙郁知縣宋彬服闋到部擬以﹤礻耑﹥爲鎭江府郁爲同知彬爲吳縣知縣資品相應上曰守令當用廉正有才能者毋拘拘循資格此數人可用則用之但舊官以貪鄙去今所用勝彼則可不然徒勞費無益

○徳淸縣丞張壽以科斂民財浙江按察司問擬徒罪送京師匿上林苑監丞鄭顒家一月不赴官行在都察院奏顒亦當問罪上曰觀近臣以其所爲主顒庇貪人顒之爲人可知並罪之

○金吾右衛千戶閻順領軍守衛西華門私縱三人下直及禦史點視又私令餘丁代之禦史劾奏順上命行在都察院並所縱軍治之○甲午給寧府新昌王磐炷歲祿二千石內支米五百石餘一千五百石折鈔

○復應城伯孫傑歲祿初傑以貪淫得罪停祿至是念其前人功始復之

○賜撒馬兒罕使臣卜顏札法兒等鈔彩幣表裏有差初行在禮部奏卜顏札法兒等進速來蠻石一萬斤多不堪用今還請薄其賞上曰厚往薄來懷遠之道撒馬兒罕去中國最遠毋屑屑與較可加厚遣之故有是賜

○副總兵都督僉事方政奏近緣邊屢有聲息已整軍防備而云州赤城諸堡及新築永寧衛隆慶州城俱乏軍器請給之上謂行在工部尙書吳中等曰守禦之策當城池髙深兵革堅利然𨿽有城堡而器用不足亦不能成功所需者悉與之

○乙未沙州衛韃靼忽疊兒必失等七人來歸奏願居京自效命爲百戶所鎭撫賜冠帶金織襲衣彩幣銀鈔鞍馬有差仍命有司給房屋器物如例

大明宣宗憲天崇道英明神聖欽文昭武寬仁純孝章皇帝實錄卷之七十五

明宣宗章皇帝實錄卷之七十六

宣徳六年二月丙申朔敕總兵官武安侯鄭亨等曰虜中有歸附者言阿魯臺與瓦剌脫歡戰阿魯臺敗北部曲離散多於近邊假息其中亦有欲歸附者宜督緣邊嚴爲之備虜果來歸或中國人自虜中脫還者皆與口糧遣人送京師然虜多詐古云受降如受敵愼之愼之

○上屢詔求賢慮尙有遺逸作招隱之詩以示大臣而自序之曰朕聞君子之學將以施於用也故其未仕則汲汲以明道道旣明矣則汲汲以措之天下伊尹耕於莘以堯舜之道自樂然致君澤民未常忘也其後聖莫如孔子賢莫如孟軻轍環天下亦欲行其道豈以獨善爲髙哉秦漢以來始有好遁以自髙然於君臣之義未盡也夫道出於天而賦於人非使自善其身蓋用以兼善天下故士君子當以伊尹孔孟爲法顧乃捲而懷之遁於深山窮谷之中與麋鹿爲伍而廢人之大倫此豈得爲賢哉朕承祖宗鴻業惟恐弗克負荷旁求俊乂與之共理詔書數下命有司以理進之其出爲朕用者𨿽多尙慮有未至者故作詩以招之天之生賢道蘊厥身幼學壯行致君澤民伊尹孔孟皆古君子孜孜行道未常忘世秦漢之裏以退爲賢絕類離倫豈弗違天嗟哉若人於世奚補區區百年艸木同腐予嗣祖宗統臨萬邦求賢圖治宵肝皇皇羣才偕來布列在位道行身尊百世之貴緬彼山林豈無遐遺往而不來悠悠我思漱石枕流遠引髙蹈𨿽逸其身而悖於道捲阿之詩梧桐鳳凰爾其幡然予將爾揚

○丁酉遣北京國子監祭酒貝泰釋奠先師孔子

○擢行人司副軒輗及知縣縣丞教官監生十八人爲監察禦史時右都禦史顧佐奏十四道禦史多缺今擬於在京在外見任七品以下並雜職教官監生之中有廉能識達政體通曉刑名者令各道禦史保舉奏授

上從之於是監察禦史王縉紳等舉行人司副軒輗教諭陳顥監生陳仲華等以聞吏部言舊例州縣正官教官不許薦舉及所舉典史李祥原任按察副使有過降黜不可再任風憲

上曰禦史惟在得人當不次擢用無拘定例惟李祥有過不用餘皆從之於是擢輗等爲監察禦史授行在者輗廣西道行人張聰狹西道判官傅誠山東道知縣劉謙山西道戴謙貴州道縣丞李實福建道教諭陳顥交阯道訓導倪傑廣東道監生陳仲華湖廣道姜永貴州道張斐雲南道授南京者進士吳桐生廣西道張祺山西道黃文政浙江道吳名山東道監生鄭嘉狹西道朱鐸江西道曹斌四川道

○遣行在工部右侍郎羅汝敬往狹西經理屯田之務時狹西參政陳琰言寧夏甘肅田地可引水灌漑𨿽旱亦收然貳處膏腴之地皆爲鎭守官及各衛豪橫官旗所占俱不報官輸糧間有報者十僅得一其卑下瘠地則分與屯軍致屯糧虧欠兵士饑困而官負豪彊之家日以恣橫又狹西諸衛所軍有二分三分守城七分八分下屯者以七八人耕作供給二三人之食宜無不足而各衛往往缺糧有司疲於饋運蓋由衛官及管屯者各圖己利不顧公家凡屯軍有所差遣不復撥補卽除其名而據其地乞遣官行視按其侵欺之罪上是其言遂遣汝敬與琰往同三司官經理

○以直隸廣昌守禦千戶所隸萬全都司初萬全都司奏廣昌千戶所寓治萬全城中軍馬糧料皆從本司行移支給乞令就隸本司爲便上諭行在兵部尙書許廓曰萬全旣至都司廣昌千戶所豈可不受節制其攺隸之

○哈密忠順王使臣都指揮僉事伯伯舍人哈剌虎力等六人來朝奏願居京自效命哈剌虎力等五人爲所鎭撫賜冠帶金織襲衣彩幣銀鈔綿布鞍馬仍命有司給房屋器物如例

○行在兵部奏北京行太僕寺近歲馬大蕃息常奏遣人於河南山東愖養之地核實民丁之數請先分給濟南東昌兩府人民牧養然欲如直隸順天諸府每三丁養牝馬一二丁養牡馬一免其糧芻之半則所免太多供給不足請無免其糧芻但令五丁養一牝馬三丁養一牡馬仍如例增設州縣掌馬官從之

○戊戌祭太社太稷

○遣官祭先農

○皇后千秋節免文武羣臣命婦朝賀

○廣西上隆州女土官知州陳氏遣頭目黃蔭等貢馬

○己亥朝鮮國王李祹遣陪臣朴信生貴州宣慰使安中遣把事袁英四川播州宣慰使揚昇遣副長官陳恕狹西鞏昌府剌麻髙僧工葛堅贊等進馬及方物賀萬壽聖節

○行在戶部奏比者蘇州府知府況鐘言蘇松嘉湖等六府每府設通判每縣設縣丞各一員專督糧長治農及催辦稅糧其糧長遂不聽府縣約束專聽於治農官交處旣久人情稔熟事多怠廢及其考滿給由不開任內錢糧之數縱有拖欠無由稽考及運糧赴各處皆委官部送而冶農官獨安閒無事臣以蘇松各府地皆卑下若多雨水漲無法以冶遇旱則迫水之民自能車水灌漑不待督勸其髙亢處亦不能救治農官實是虛設徒蠶食於民乞攺作催糧官同僉書公座春夏令督農務秋冬令部運稅糧每縣仍別委官以副之如春耕時部糧未還府縣掌印官兼督農務如此則事歸於一稅糧易辦官無曠職命臣等計議宜從所言遂攺治農官爲催糧官

○賞徵曲先將士功先是上諭行在禮部兵部臣曰比將士往徵由先道途險遠備嘗苦辛深入其地殺獲亦多爾等卽稽功狀議升賞務協公論禮部尙書胡濙兵部尙書許廓等奏其晝夜長哨及分路殺賊與前徵策應官軍都指揮彩幣表裏各一鈔一千貫指揮每員絹二匹鈔八百貫千戶衛鎭撫每員絹布各一匹鈔五百貫百戶所鎭撫每員綿布二匹鈔四百貫旗軍人等各綿布一匹鈔二百貫存畱接應護糧及儧運糧料官旗軍餘人等都指揮各絹二匹鈔六百貫指揮絹布各一匹鈔四百貫千戶衛鎭撫各布二匹鈔二百貫百戶所鎭撫各布一匹鈔二百貫旗軍人等各布一匹鈔一百貫其生禽反寇三人並斬首五級以上者升一級生禽二人及斬首五級者亦升一級如其間有婦女童幼俱難以功論其餘生禽二人及斬首四級以下並混殺策應與存畱接運護糧者俱不升上以賞太輕命凡官軍人等生禽及斬獲虜首者除正賞外加賞官每員絹一匹鈔一百貫旗軍人等人綿布一匹鈔一百貫其畫夜哨了及禽殺寇者無問官軍俱升一級於是升狹西行都司都指揮僉事安敬爲都指揮同知濟陽衛指揮使卜帖哥行在金吾右衛指揮使孫寬白貴劉忠爲都指揮僉事行在錦衣衛指揮同知疊兒必失行在羽林前衛指揮同知冉保尢愛林行在金吾左衛指揮同知董斌髙貴涼州衛指揮同知張忠鎭番衛指揮同知馬麟爲指揮使行在羽林前衛指揮僉事白能帖木兒行在金吾右衛指揮僉事徐原何廣金吾左衛指揮僉事王喜永平衛指揮僉事成安濟州衛指揮僉事鄧興甘州右衛指揮僉事王傑蔣禎山丹衛指揮僉事鄭鈜肅州衛指揮僉事胡麟韋文莊浪衛指揮僉事陳玠爲指揮同知濟陽衛正千戶剌捌甘州左衛正千戶可可帖木兒遵化衛正千戶顧善山丹衛正千戶陳瀚永昌衛正千戶朱瑄涼涼州衛正千戶兪銓甘州左衛正千戶把瑢爲指揮僉事府軍前衛副千戶王弘甘州左衛副千戶孛羅臺王麟甘州右衛副千戶兪興馬俊甘州中衛副千戶萬貴金礪永昌衛副千戶哈剌不花爲正千戶行在羽林前衛百戶褚智甘州左衛百戶王敬眾神保陸貴甘州右衛百戶周輔何興永昌衛百戶毛哈剌西安左衛百戶王信府軍前衛百戶髙明王得鎭番衛百戶王雄莊浪衛百戶王伴兒肅州衛百戶余亮周晟爲副千戶甘州左衛試百戶拜卜花爲實授百戶永昌衛舍人趙通省吉爲所鎭撫甘州衛軍士張義爲小旗凡升賞者一千二百四十人濙等又言官軍見到京者賞如例其還原衛及赤斤蒙古沙州罕東安定四衛土官頭目番軍應賞者及都督安定王準都指揮例頭目準百戶例請遣官給賞從之

○總兵官左軍都督譚廣奏萬全都司都指揮黃眞專職備禦不嚴督哨了致賊入境殺軍士一人請罪眞上敕廣責眞失機狀罰俸五月

○行在戶部奏刑部都察院及各布政司按察司所解納未贖罪囚人皆送軍倉輸納其中有納未完者有經一二年未納者請仍送原問法司將已納未完計其米數折減其罪全未納者依原坐決遣在外問完者就彼追未足備角�羊赴原定倉分交納從之

○行在都察院奏棗彊縣典史周宗本挾私乘醉杖殺皂隸監察禦史任祖壽聽其許馬一匹論以因公行罰徒罪今議宗本合依故勘平人致死律應斬祖壽依聽許財物而事枉者律應徒以風憲加二等應流上曰禦史不能正直而與罪人交徇私枉法若相師成風法度廢矣如律罪之以儆其餘

○命浚金龍口引河水達徐州以便漕運用禦史白圭之言也

○河南布政司言祥符縣舊有新開河直抵儀封縣黃陵岡凡四百五十餘里中多淤塞請加﹤鋶﹣釒﹥浚從之

○庚子毛憐等衛女直土官都督僉事撒滿答失裏等來朝貢駝馬及方物

○命監察禦史於奎往薊州等處緣邊點閱戍守官軍

上諭之曰緣邊關口戍守已定所以頻點閱者慮有怠縱失於防閒爾爲朝廷耳目官若知其縱弛而不舉或苛細生事皆爲失職奎頓首受命

○鎭守河州都督劉昭奏今烏思藏等處使臣往來者多用腳力犏牛缺茶買辦乞令四川運茶三十萬斤分貯河州三茶馬司以備支用上諭行在戶部臣曰聞四川民貧近時茶課多不足今欲運茶三十萬斤民不堪命但令近河州軍衛有司官庫所貯物貨從昭用以易牛庶幾少蘇蜀民

○辛醜行在刑部奏山西都司呈詳犯人二十五人皆彊盜殺人劫財不分首從應斬請處決如律其有同行彊盜三十五人未獲俟捕獲日論理上曰未獲者旣多安知其中無異詞者姑存之以俟質對庶不濫及無辜

○壬寅升行在錦衣衛指揮使張信爲四川都司都指揮僉事命馳驛赴任賜信敕曰方面之職所系甚重爾久在近侍能效勤誠特命往四川都司同都督徐甫專理司事爾宜循守禮法盡忠奉國愛卹軍士嚴飭武備堅固城池使一方寧謐百姓無虞庶幾副朕委任

○升行在禮科給事中姜士儀爲蜀府左長史○滿喇加國頭目巫寶赤納等至京言國王欲躬來朝貢但爲暹羅國王所阻暹羅素欲侵害本國本國欲奏無能書者今王令臣三人潛附蘇門答喇貢舟來京乞朝廷遣人諭暹羅王無肆欺淩不勝感恩之至上命行在禮部賜賚巫寶赤納等遣附太監鄭和舟還國令和賫敕諭暹羅國王曰朕主宰天下一視同仁爾能恭事朝廷屢遣使朝貢朕用爾嘉比聞滿喇加國王欲躬來朝而阻於王國以朕度之必非王意皆王左右之人不能深思遠慮阻絕道路與鄰邦啟釁斯豈長保富貴之道王宜恪遵朕命睦鄰通好省諭下人勿肆侵侮則見王能敬天事大保國安民和睦鄰境以副朕同仁之心禮部言諸番貢使例有賜予巫寶赤納非有貢物給賞無例上曰遠人數萬里外來訴不平豈可不賞遂賜紵絲襲衣彩幣表裏綿布悉如他國貢使例

○賜哈密忠義王所遣鎭撫小丁弗提等衛奏事女直指揮同知速木哈建州等衛指揮僉事張加等及廣西上隆州頭目黃蔭等鈔彩幣表裏絹布及金織襲衣有差

○把河衛指揮僉事哈剌來朝奏願居遼東安樂州賜金織襲衣彩幣鈔布仍命遼東都司給房屋器物如例

○監察禦史胡智奏在外諸司進賀表箋所遣官員因無廩給例不得宿館驛投止民家不無褻瀆又禦史任紀綱之職受耳目之寄糾劾百僚肅淸庶政若巡按一方則禦史以朝廷所差序於三司官之上或同三司出理公務三司皆乘馬禦史獨乘驛驢頗失觀瞻自今請許進表官宿驛舍禦史得乘驛馬爲宜上諭行在兵部臣曰禦史所言亦合大體其從之

○癸卯以明旦萬壽聖節遣衛王瞻埏謁告長陵獻陵

○迆北脫脫等剌竹地面阿都剌等土魯番城胡馬兒捨等來歸皆奏願居京自效命爲指揮僉事百戶等官賜冠帶金織襲衣彩幣銀鈔鞍馬有差仍命有司給房屋器物如例

○行在通政使司右參議何懷輝卒懷輝湖廣桂陽縣人永樂間授大理評事攺通政司經歷秩滿升前軍都督府經歷未幾攺通政司右參議爲人夷坦有守﹤鋶﹣釒﹥通善敷奏謁告還鄕以疾卒

○昏刻月犯五諸侯第五星

○甲辰萬壽聖節上詣奉先殿行禮皇太后前上壽畢出禦正朝受賀賜文武羣臣及四夷朝使宴

○乙巳召少師蹇義少傅楊士奇楊榮尙書胡濙至文華後殿諭之曰昨日恭侍太後進壽觴太后甚歡朕及暮還宮不覺亦醉旣覺而思仰荷上天眷佑祖宗慶澤聖母之訓教今田榖屢丰天下粗安得朝夕侍奉聖慈遂天倫之樂可謂幸矣又念國事賴卿等旦夕同心協慮遂出禦制詩賜義等並賜特宴云

○丙午朝鮮國王李裪遣陪臣張友良等來朝貢方物

○昏刻月掩軒轅大星

○丁未賜朝鮮國使臣朴信生等貴州宣慰司把事袁英等四川播州宣慰司副長官陳恕等狹西鞏昌府剌麻工葛堅贊等毛憐衛土官都督僉事撒滿答失裏等九十九人鈔彩幣表裏金織襲衣有差

○狹西平涼衛指揮僉事哈剌若出奏永樂中常選本土軍民北徵師旋之日軍歸原伍民還原業今慮或有徵調未經操習馬匹衣裝皆無素備請以原選之人免其遠差令之操習每月朔望點閱上謂行在兵部尙書許廓等曰太宗皇帝慮事周詳其立法已定不可攺更命悉如舊

○戊申敕直隸常州蘇州松江三府比所收沒官器物悉以給館驛公用軍器馬鞍付所在軍衛牛悉付耕農之貧者免納租死者勿追

○監察禦史伍宗源等劾奏駙馬都尉焦敬縱中使阮邦擅收官馬上曰駙馬貴戚豈少一馬而甘爲小人之行命下錦衣衛獄尋宥之

○己酉停止緣邊緣每衛所舍人赴京操練時新建伯李玉奏舊選在京操練舍人遣還者久不至宜差人趣之上命福建浙江緣海雲南四川兩廣貴州及狹西湖廣緣邊者悉止勿來其餘各處可趣如有出幼堪操練者亦選以來

○巡按山西監察禦史張勗奏山西連年天旱田榖薄收糧艸多欠所屬州縣各遣官催徵而總督則有侍郎於謙及從行主事翟善等分催又有參政樊鎭參議王綱劉登鄭冕等往來催辦相繼於道徒擾於民無益於事乞取回各官止遣方面官一二員催督上命行在戶部止令於謙樊鎭翟善分催餘皆令還任

○庚戌以明日淸明節遣衛王瞻埏祭長陵獻陵

○賜朝鮮國貢使朴信生等宴

○貴州都司奏安隆長官司頭目攻圍慕吒寨等事緣地連廣西請敕廣西合兵剿捕上諭行在兵部臣曰蠻夷讐殺常事但令都督蕭受山云各遣人招撫使安分循理如其不服然後加兵

○河南左布政使魏源奏南陽府魯山縣郟縣河南府嵩縣彰徳府林縣歲荒民饑已於積粟之家勸分濟之又借州縣倉糧驗口支給俟秋收還官

○辛亥烏思藏大國師釋迦也失之徒剌麻羅卓促密等來朝貢方物

○淸平侯吳成言所統三千隊伍漢靼官軍比年以來屢有死亡及以老疾調去隊伍多闕請於五軍諸衛漢韃官軍中選其精銳者補充從之

○五鼓有流星大如雞彈色赤有光出虛東南行至濁

○壬子寧夏左屯衛指揮使張泰奏寧陽侯陳懋私遣軍士二百餘人操舟三十餘艘出境捕魚采木爲虜所執者十餘人又遣軍士二十人人給二馬賫銀往杭州市貨物又寧夏各衛倉遞年收糧懋令治文書者不作實數侵盜入己有軍士告懋自宣徳二年至五年與都指揮閻俊等盜賣倉糧一萬九千餘石又虛賣延慶等府通關計糧二十四萬餘石入己又私役軍種田三千餘頃奪民水利歲收之粟召�賈收糴中鹽又與閻俊等遣軍挽車九百餘輛載大鹽池鹽往賣於西安平涼等府上謂侍臣曰懋之過如此可禦邊乎然未可遽聽一人之言姑錄所奏示之令有無自陳然後處置

○昏刻西方生蒼白雲二道南北竟天

○癸丑雲南順蕩鹽井鹽課司故土官副使楊星勇孫春等來朝貢馬

○迆北孛來等率妻子二十一人來歸奏願居京自效命孛來等三人爲指揮同知等官賜冠帶金織襲衣彩幣銀鈔絹布綿花鞍馬有差仍命有司給房屋器物如例

○賜亦力把裏歪思王等處貢使宴

○昏刻有流星大如雞彈色赤有光出北斗魁東南行入軫

○甲寅遼東安樂州故韃官千戶木答兀子哈答木等來朝貢馬

○命故狹西行都司都指揮同知韓貴子彪襲爲金吾右衛指揮使永淸右衛指揮使蘇文子琳金吾左衛指揮同知丁志子源府軍前衛指揮僉事喬預侄英俱襲職

○命行在戶部尙書李曰�永督修京城及通州諸衛倉所需工料令行在工部給之

○賜朝鮮國使臣張友良等彩幣表裏絹布襲衣有差

○副總兵都督方政奏獨石諸堡皆臨極邊屢有聲息而軍士所關之馬多年小力弱不任驅馳又有因出哨死傷而未關者乞令所司選給堪乘者庶幾緩急得濟上謂行在兵部尙書許廓等曰此邊將所當計慮者悉如所奏與之

○順天府尹李庸奏永樂中渾河決新城縣之髙從周口衝激泥沙遂已淤塞霸州桑園裏牛家莊張貴莊約四里餘每年水漲無所通泄湧漫倒流北灌海子凹牛闌佃等處其地不得耕種今雨未降請量起民丁預修理從之

○日生暈後又生交暈重半暈璚气色黃赤皆鮮明

○乙卯失剌思回回打剌罕馬黑麻等來朝貢方物

○命武進伯朱冕率官軍運糧往獨石等處行在戶部言宜如往年發五府屬衛及口外各衛軍丁與順天等府民丁相兼擺堡接運上曰方春民務耕種但遣軍士運之勿動民丁

○停選薊州鎭朔等衛舍人操練存畱備邊

○夜有流星大如杯色靑白尾迹有光起天津東行至濁

○戊午命湖廣辰州衛指揮僉事杜亨仍鎭筸子坪以亨常鎭其地善綏撫得夷民之心也

○永和王濟烺奏三女將婚皆無居宅上命行在工部令山西都司布政司但有官屋可居者從王擇用無則相地營建

○行在戶部奏遣官巡視民瘼從之上因謂侍臣曰堂下遠於千里人君深居宮禁豈能盡諳民隱故不免遣人巡視若所遣非人下情猶未能悉達侍臣對曰國家仁民惟在擇守令守令得人田裏之民自安上曰然

○行在刑部奏長陵衛千戶嚴忠詐取餘丁財物罪應徒上曰朕念軍士艱難故免餘丁之役使資助之管軍官其父母乃不能體此意而制削之此豈有心卹軍小懲大戒亦小人之福

○修築南京龍江壇壇初爲水侵嚙不及者僅丈餘至是江水已落上聞之命襄城伯李隆撥京衛軍二千及直隸府州民丁並力爲之務令完固○巡視侍郎於謙言河南逃徙之民朝廷𨿽招撫復業未有生計開封等府夏秋水溢田多渰沒今年秋糧多運北京恐致失誤請於衛輝彰徳置倉收貯上命行在戶部臣曰河南之民新復業者今年糧令一半折收布絹以蘇民力

○以遼東操備官軍還家取衣裝越期不行及逃逸者並家屬調廣寧諸衛守邊從總兵官都督僉事巫凱所奏也

○己未升國子監助教張山觀爲翰林院簡討仍理助教事行在工部虞衡司主事魏本爲順天府治中營繕司主事髙應爲應天府治中皆以任滿應升也擢訓導薛謙王永和朱純進士耿九疇監生張振欒惲章良民陳常鄭以誠爲給事中謙永和惲行在兵科純良民常行在刑科九疇行在禮科振行在吏科以誠南京吏科行在翰林院簡討陳紀秦初行在湖廣道監察禦史馬駿行在河南道監察禦史陳炎山東布政司左參議周頤親喪服闋紀初炎復原職攺駿爲行在浙江道監察禦史頤江西布政司左參議復宋端狹西扶風縣知縣升從六品祿端任滿當遷以其民奏乞畱之故有是命黜監察禦史陳感爲衛輝府推官季采爲建寧府推官柴臯爲太平府推官嚴士安爲浙江金華縣知縣感采臯以不勝任士安以犯贓故也

○命狹西按察副使沈懋致仕懋浙江安吉人自監察禦史升副使頗有才識居心和平不事苛刻至是老疾奏乞致事故從之

○上元縣人王拜住年十四爲陳氏養子其生父死生母貧無依行乞於途拜住遇之哀哭不告養母直以情訴於官乞歸王氏養生母養母聞之不容訟其詈己刑部論拜住死罪上曰彼年十四依陳氏養母之恩豈能踰生母遇生母行乞而不動心是禽獸也今歸養生母但失於不告養母耳可扙之二母皆令終養

○南京刑部侍郎叚民奏上元縣民爲侄所毆徑詣通政司告之律侄毆叔應徒新例納米贖罪叔以越訴例當連家屬發遼東充軍臣愚以爲卑幼毆尊長已於倫理有乖今卑幼得寧家而尊長當遠竄𨿽有定例揆理未安上曰古人謂法有可疑情有可矜正此類民言良是其免叔罪令寧家

○河南府知府李驥言鞏嵩永寧登封四縣連歲民饑寄食他所今𨿽復業上年所負糧艸不能辦納命戶部悉免之

○庚申武進伯朱冕奏奉命總督官軍運糧往獨石等處臣思去年擬運四萬石兵部發五軍諸衛官軍列堡轉運往還路遠止得二萬石上倉今欲運十五萬石若仍舊法恐難集事請於宣府操備官軍及萬全都司再摘五千人各從近增立五堡庶無稽誤從之○巡撫侍郎趙新言五事一近因鈔法江西各府縣計口徵納鹽鈔有司但依黃冊所編丁口徵收有死亡無從徵者有老疾貧難及居深山窮谷無鈔納者有將男女典雇易鈔者小民無所告訴乞令有司開除亡故老疾及山谷之民止令城市墟鎭及商賈之家納鈔一揚州儀眞設五壩以通江南舟楫二壩專過官船及官運竹木諸物餘三壩專過糧船民船晝夜往來亦常阻滯有旬日不得渡者又壩下河窄舟無迫處乞令有司軍衛再開二壩以便行舟及增開河一道以便住泊一學校儲養賢俊以資任用近教官多非其人生徒因而�忄角羊�怠惟記誦程文以備科貢府縣官出身或由吏胥或由人才不知養賢爲重安能加意提調今各處養馬屯田治農皆別設官以董其事乞令六部議或以翰林院官或禦史郎中員外郎老成有學問者授以方面之職專督學校選擇師範考課生徒其直隸則令禮部委官往來提督庶學政興舉人材有成一巡按禦史按察司職居風憲所獲姦貪官吏豪橫軍民角�羊發至京彼皆忿恨輒興詞誣告陷以贓私法司不審虛實卽準提對風憲受誣頑猾得志乞令法司凡風憲及理問推官問發囚徒有告訐者必再三推究其情果有贓私方許提問一各處軍衛官公廉者少貪虐者多或私役軍丁或占民田土或廣蓄僮奴或販鬻私鹽奪民財貨百計自營乞令巡按禦史按察司廣加詢察有違法者奏請逮問上覽新言謂侍臣曰此皆積獘當盡革之置埧開河設官提督學校令六部會議以聞食鹽鈔卽爲除豁毋以苦民新又奏參議陳傑催糧至鄱陽縣取受糧長白金四十餘兩及他不法事請正其罪上曰方面之臣而用此輩何以示法下人命都察院治其罪

○辛酉蠲臨淸等處店捨課鈔先是以禦史耿定言臨淸等處官民之家多有塌坊店捨居停商貨宜依在京例收鈔至是侍郎曹弘奏比有司令裏老開報塌房一時畏懼凡街市人戶俱作停貨店捨每月各納鈔五百貫而實無貨停蓄民貧無鈔有鬻子女產業輸官者乞減省上覽奏謂行在戶部曰欲鈔通故權令店肆納鈔有司不知卹民其獘如此卽勘實蠲除之

○南城兵馬指揮司執羽林前衛軍奏言此人邀其同類飲酒醉後相詈毆之致死上命付刑部治顧左右內侍諭之曰酒能生禍故昔人恆以崇飲爲戒此亦好酒而狂者爾曹識之

○壬戌四川南溪富順犍爲諸縣彊賊白晝劫掠民財總兵官都督陳懷及都司布政司俱遣人捕之官軍被賊殺傷時副都禦史胡廙督采木於蜀劾奏都司布政司官不能選人率兵剿捕以致殺傷無辜請治其罪遂敕懷及四川都司布政司按察司巡按監察禦史曰南溪富順犍爲等縣屢有彊賊劫掠常敕爾懷或親領兵或遣官領軍捕之至今尙未寧息反爲賊所傷爾懷及四川三司官罪可逃乎其卽會議設法捕賊如再稽延一體論罪

○癸亥監察禦史趙儼有罪伏誅儼初往河南淸理軍伍杖死里長老人九人事覺都察院鞫訊皆實論當死監候待決禦史張循理以舊同僚召儼出獄共飲飲罷儼間逃逸循理以縱死囚下獄死至是始捕得儼上曰此酷吏也視人命如艸芥命斬於市

○夜有流星大如雞彈色靑白尾迹有光起閣道西北行至濁

大明宣宗憲天崇道英明神聖欽文昭武寬仁純孝章皇帝實錄卷之七十六

大明宣宗憲天崇道英明神聖欽文昭武寬仁純孝章皇帝實錄卷之七十六

監修官奉天靖難推誠宣力輔運武臣特進光祿大夫左柱國太師英國公臣張輔總裁官光祿大夫柱國少傅兵部尙書兼華蓋殿大學士臣楊士奇光祿大夫柱國少傅

工部尙書兼謹身殿大學士臣楊榮資政大夫禮部尙書兼翰林院學士臣楊溥中議大夫贊治尹詹事府少詹事兼翰林院侍讀學士臣王直中議大夫贊治尹詹事府少詹事兼翰林院侍講學士臣王英等奉

敕修

明宣宗章皇帝實錄卷之七十七

宣徳六年三月乙丑朔給蜀府保寧永川羅江三王歲祿各二千石於四川布政同附近府州縣米鈔中半兼支

○四川按察僉事王處敬奏比者蠻寇出沒寧番衛境內劫殺行旅衛遣千戶帥聚等巡捕漫不用意臣已移牒都司捕賊請治聚等罪上以都司曠職降敕切責之令督官軍捕賊不得賊不宥仍命巡按禦史治帥聚等如律

○昏刻熒惑犯亢南第二星

○丙寅廣西田州府土官知府岑紹遣頭目劉廣沙州衛韃官所鎭撫滿答等來朝貢馬及銀器等物

○免狹西金州絕戶稅糧三百五十二石有奇絹布四十九匹南鄭縣絕戶稅糧五百七十四石有奇絹布二十九匹

○江西新淦縣丞厲中有罪伏誅中與土豪同惡害民凡催科必非法箠楚加數十倍取之所獲金銀錦綺不可數計民不勝毒虐遂集眾焚劫土豪家而走山谷屯聚中與巡檢張斌等率眾捕之民奮前殺斌而縳中詣京師訴之至南康官軍掩捕民械送京師悉寘於法上以激變由中命斬之梟首於縣以徇仍籍其家而徙其屬戍遼東

○貴州鎭遠府卭水一十五洞蠻夷長官司長官楊勝武奏本司地極邊方與黎平新化二府赤溪湳洞等處接境數被蠻寇乘間肆害民不安業除令蠻民如舊辦納秋糧金課應充馬驢夫役外其僉充承差隸兵雜役等項皆乞蠲免從之

○上視朝退禦便殿命翰林儒臣進講講大學平天下章竟上曰治天下國家不可無財用卽如生之者眾四語行之固不必暴徵橫斂而國用有餘矣又曰秦誓曲盡君子小人情狀人君審乎此則好惡用捨當矣後世若漢唐中葉小人幸位妨賢病國卒爲厲階聖賢之言豈非萬世龜鑑

○夜有流星大如雞彈色靑白有光出五帝內座西南行至雲中

○丁卯上諭行在戶部臣曰比以商販阻滯鈔法令北京官民蔬地照畝徵鈔近聞鈔法稍通種蔬鬻者獲利甚微可減其半俟鈔通行悉蠲之

○升行在光祿寺珍羞署署丞王興爲寺丞

○增除府縣佐貳官專撫逃民先是巡按貴州監察禦史陳斌言各處復業逃民有司不能撫綏仍有逃竄者乞令戶部都察院各遣官同布政司按察司取勘名數及所逃之處取回復業府縣仍增除佐貳官一員專職撫綏上命行在戶部兵部議太子太師郭資等議在外逃民多有復業而再逃者今當重造籍冊民若逃亡籍皆虛妄今擬南北直隸遣禦史二員各布政司府州縣皆添設佐貳官一員專撫逃民上曰凡郡縣官俱以撫民爲職何用增設官多徒爲民蠹其更令吏部議擬以聞至是吏部言河南山東山西湖廣浙江江西有巡撫侍郎其府州縣七百三十五處已於額外增官一員凡七百三十五員宜攺爲撫民官其餘府州縣宜各添設佐貳官一員上從之曰此亦從權若造冊完取回別用於是增除府州縣佐貳官三百七十一員

○命武進伯朱冕往獨石等處巡視邊備及戒飭邊將務守法奉公如虐害軍民及擅取一毫者皆治罪時冕統兵運糧赴獨石故並命之

○戊辰遣官閱視京衛軍士先是成國公朱勇奏各營操練軍少上命行在兵部選京衛精兵十餘萬專事操練其後各衛多指差占爲名匿不實報勇請以禦史給事中錦衣衛官分臨各衛核實軍數毋致影射仍選精壯分隸各營操練從之

○賜遼東安樂州故韃官千戶木答兀子哈答木等彩幣表裏絹布襲衣有差

○毛憐衛所鎭撫忽失剌來朝奏願居遼東東寧衛賜金織襲衣彩幣鈔布仍命遼東都司給房屋器物如例

○行在工部奏今造北京天地等壇及鐘鼓司教坊司樂器衣服工力不足欲於浙江等布政司及直隸蘇松等府匠丁多者量選赴京供役人月給糧四斗事畢遣歸如舊更番從之

○巡撫侍郎周忱言松江府華亭上海二縣其東瀕海地髙止產黃豆得雨有收其西近湖地低堪種禾稻宜雨少洪武間秋糧折收綿布永樂間俱令納米今遠運艱難乞仍折收綿布黃豆又上海縣舊有吳松江年久湮塞昔尙書夏原吉等按視以爲不可﹤鋶﹣釒﹥浚止開範家洴闊一十三丈通水漑田因潮汐往來衝決八十餘丈淪沒官民田四十餘頃計糧一千二百八十餘石小民困於陪納又華亭上海舊有官田稅糧二萬七千九百餘石俱是古額科糧太重乞依民田起科庶徵收易完上命行在戶部會官議於是太子太師郭資尙書胡濙等議奏華亭上海地有髙卑時有旱澇收成不一宜折收綿布起運京庫余折黃豆存畱本處軍倉備用官民田淪沒者請再行踏勘上海縣大戶凡有多餘田畝請分撥與民耕種以補常數其欲減官田古額依民田科收緣自洪武初至今籍冊已定徵輸有常忱欲變亂成法沽名要譽請罪之上曰忱職專糧事此亦其所當言朝議以爲不可則止何爲遽欲罪之卿等大臣必欲塞言路乎忱不可罪餘如所議

○己巳貴州宣慰使安中遣把事何敬等來朝貢馬

○庚午狹西西寧衛國師鎖南兒監藏遣禪師賞束班丹等來朝貢馬

○賜烏思藏剌麻羅卓促密等彩幣表裏絹布有差

○辛未直隸廣平府廣平縣山西遼州和順縣皆奏人戶因災荒缺食請於見有倉糧內借給賑濟秋成償官從之

○壬申迆北韃靼阿魯裏等來歸及和寧王阿魯臺使臣五色等皆奏願居京自效命爲指揮僉事等官賜冠帶金織襲衣彩幣銀鈔有差仍命有司給房屋器物如例

○上以時雨初降四郊沾足召少傅楊士奇楊榮至文華殿諭之曰農務正殷而雨澤久闕朕夙夜在慮夜來此雨殊快朕意士奇等對曰聖心惓惓念民天必鑑格上曰朕承祖宗付托未常敢忽遂命尙膳賜酒饌繼出禦制喜雨詩賜之

○夜有流星大如杯色靑白光燭地起文昌西北行至遊气

○癸酉河南彰徳府涉林二縣皆奏貧民缺食不能務農請借本縣官倉米麥驗口賑給秋熟償官命戶部從其請

○甲戌賜失剌思回回打剌罕馬黑麻等彩幣表裏有差

○免直隸保定府滿城縣復業人戶秋糧三百八十一石有奇榖艸一萬餘束鹽糧二百一十一石廣平府廣平縣逃徙人戶所欠糧米六百八十三石

○韓王衝﹤火或﹥奏歲缺食鹽請朝廷給賜行在戶部言祖訓無給鹽之例果王國不產鹽宜聽遣人於他處市易從之

○浙江溫州府知府何文淵奏本府屬縣自永樂十年至宣徳五年逋欠歲造弓三萬七千一百九十三張箭二十五萬二千三百二十一枝弓弦一十七萬四千五百二十六條臣到任以來夙夜督造僅完二年而右布政使艾瑛考滿以未完事妨其給由督責嚴急臣切以爲逋負年久而欲取辦於一時於民實艱又弓箭速成不堅虛費物料無益於用揆其逋數欲得實用當以三四年爲期伏望聖恩允臣所言布政聽其給由所欠弓箭俟陸續成造庶幾可用上曰瑛在任已久延緩至於給由乃始督並慢令致期罪可容乎知府言是宜從所奏文淵又言本府所屬四縣民丁鹽糧三萬二千餘石俱納金鄕等衛山路僻遠負荷甚艱而金鄕盤石等衛官軍出海備倭每於溫州平定倉關支行糧少則赴處州支足乞以鹽糧收貯本府平定倉以備軍士行糧且免民運納之苦上以所言軍民皆便命戶部卽準行之

○乙亥行在右都督府奏廣西馴象衛百戶周壽追捕蠻賊至上林縣無所得殺橫州平民二人取其首以徼功賞請罪之上曰官軍不能捕賊乃殺平民以徼賞甚於賊矣罪之勿貸

○巡撫江西侍郎趙新奏今方面官𨿽出身不同皆由資格升擢有臨政略無施設者有貪虐爲非者名與實異行與言違近吏部勘合令其考察郡縣官吏己不能正焉能正人是以好惡不公去取多謬乞令吏部先察布政司按察司官賢否何如賢者畱否者黜然後可以責令考察上諭尙書郭琎等曰此言誠是自今考察外官必自布政司按察司始

○江西永新縣賊艾長腦等伏誅長腦聚眾於邑之梅花洞出沒不時劫殺人民虜掠子女資財又拒敵官兵殺百戶張本等至是就擒特命誅之○丙子四川長河西魚通寧遠等處剌麻金得伯等來朝貢馬

○兼行在戶部事禮部尙書胡濙等奏今天下攢造黃冊宜淸理戶口錢糧比聞各處逃民有倚軍衛屯堡及藏匿別府州縣不回原籍者請條列榜諭務在遵守違者必罪不宥一各處人戶或充軍役並有垛集充軍其戶下人丁及貼戶畏避原籍糧差匿於衛所屯堡者所司挨查申報上司照名行取都司衛所占恡不發者令撫民侍郎巡按禦史貝奏拏問一南北二京富戶倉腳夫等役於京城居住者多有逃回原籍及避他處應天順天二府卽查究挨捕若親鄰里舉首及自首者俱免罪或知而不首及占恡不發者逮問如律正逃者發口外充軍一各府州縣頑民往往逃避他方該管官務究所逃地方設法招回復業善加撫卹不許生事擾害一各處若有豪戶及官員軍民之家衛所屯堡隱藏逃民許其首送發回俱免罪若隱蔽及占恡不發者建問如律一但有遷民及自願爲民並爲事發爲民在逃者所司申部挨拏如有容隱不行首官發遣者拏問如律一各處軍衛有司常宜省諭旗甲裏老人等除有引客商外但系他處人民卽報官拘審發回原籍若縱容不舉該管旗甲親鄰里老俱坐以罪一逃戶彼處產業已成而原籍委無可倚或年老殘疾單丁力弱路遠不能回還或原籍有人而戶下子侄出贅他處或安於生理不願回者許於所在有司供報原系軍民匠籍行查果無違礙就彼入籍若來歷不明並原籍尙有產業丁多力壯路近可回者不許一槪收附變亂版籍一逃戶復業之後有被人侵占莊宅田地卽與追還牛具種子或有未備必相周急若鄕裏豪戶仍問取索私債並所司不加撫綏許撫民等官拏問仍杖限責令招回復業一行取逃民及軍人隱占戶丁有司裏老照冊挨查仍申上司及撫民官巡按禦史都司布政司按察司立限拘取角�羊還如容隱不發通行糾舉仍於宣徳六年終各將已取逃戶口數奏聞一軍職官有升調攺降及罷職充軍者原任家屬居久成業或墳墓在彼及文職官在任病故並爲事等項家屬不能還鄕或葬父母於彼守墳住坐者許於所在入籍納糧當差一福建廣東廣西雲南貴州五布政司所屬逃民數少俱不添設官員其三司並衛所府州縣及土官衙門凡遇行取逃民軍人貼戶人丁並本處人民有逃他境者俱炤前例施行一天下攢造黃冊各該衙門將所管人戶丁口錢糧逐一淸理不許朦朧失實違者究罪從之

○丁丑楚王孟烷奏舊例護衛軍士八分下屯二分守城今止存一衛除老疾亡故女戶及諸郡王使用外止存一千二百人供給本府乞免屯田行在戶部言楚王𨿽一護衛見有官軍五千二百人況有餘丁下屯宜仍舊

上曰軍士豈應坐食令使用外仍以一半下屯

○行在戶部奏雲南布政司言近停中各處鹽糧專於北京中納緣雲南邊地歲用糧儲全資客商中安寧等井鹽運米於大理金齒等處上倉今旣停中供給不敷請於安寧等井依宣徳三年例淮浙兩處依洪武間例仍召商開中其已納米北京等處中安寧等井鹽未支者則令待支及雲南納米先中安寧等井鹽者依本處時直於官庫支價給還事下戶部議今議請從所言其大理府鄧川州雲南縣三處系近地中納者請依舊例安寧等四井每引米二石其金齒軍民指揮使司系極邊中納者請減輕安寧等四井每引米一石二斗黑白二井每引米二石淮浙鹽每引米二斗不拘資次支給仍揭榜召商開中從之

○廣東碣石衛遣總旗李善運官庫降香四百斤納京庫虧四十餘斤行在禮部奏香當追陪並治其罪上曰此蓋出納之際權衡低昂之過當卹其遠來免陪亦不罪之

○行在兵部奏比者遣官淸理軍籍郡縣補役軍丁離原衛二千里外者收於附近衛所今淸軍事畢其各都司衛所所收補役軍丁宜如故事歸原伍從之

○行在大理寺言義勇中衛倉軍斗盜黃豆六升於律杖九十於例斬全家發戍邊遠上曰人命止直六升豆乎宥之又奏繡匠盜鍼工局紵絲等物於律當斬於例杖一百充軍上曰盜內府物小人尢無忌憚者如律又奏吏部吏詐稱母喪避事律應扙於例罰役上曰父母存冠衣不純素惡有喪象也今父母在而詐言死不孝之人也令工役終身

○監察禦史曹南刷行在光祿寺案牘奏卿郝郁等埋沒差錯請罪之上命郁自陳郁等言不敢埋沒實因事冗致書牘錯誤上曰錯誤常情所有宥之

○上朝退禦武英殿問侍臣曰古之井田最爲善政後世何以終不能行侍臣對曰自秦開阡陌富彊者得以兼並因循積世然三代之制亦不易復上曰然朕謂爲國養民在有實惠何必拘於法古誠能省徭役薄徵斂重本抑末亦足養民

○戊寅行在大理寺奏監察禦史劉謙嚴烜理獄不謹失系囚論謙應徒烜應杖於例罰役贖罪從之

○中官朱敬奏請故尙書夏原吉舊賜地二頃上命錦衣衛遣官按視時順天府已給民人耕種上曰旣爲民業安可侵奪斥不與

○辛已起復福建布政司左參政顏澤澤以母喪去官其民二百餘人訴於按察司乞畱之按察司以聞上曰方面非親民之官而民不忍其去是必有惠政及人可令還職以副民望

○命四川都指揮僉事邢安鎭守松潘賜敕諭曰今命爾守松潘並提督茂州疊溪威州三衛所必善撫軍士嚴謹守備堅固城池使番夷畏服邊境肅淸或寇賊竊發則相機剿捕其餘不急之務非奉朝命毋擅科擾

○遷廣西武宣千戶所及武宣縣治時總兵官都督僉事山云言其地低下居民不利且不據險要難於防禦縣西十餘里有地曰髙立土壤丰坦阻山據水可以居守請移置千戶所及縣治爲便上諭行在工部臣曰有利軍民當從所言然必俟秋成築城垣備而後可遷

○日生背气一道色靑赤鮮明

○壬午朝鮮國王李祹遣陪臣成抑等奉表箋賀含譽星見

○昬刻有流星大如碗色靑白有光起東北雲中東行至濁五鼓有流星大如碗色赤光燭地出牽牛南行入雲中

○癸未貴州金築安撫司遣頭目趙榮及上馬橋等長官司土官長官方永壽等來朝貢馬

○賜雲南順蕩鹽井鹽課司故土官孫楊春鈔彩幣表裏

○迆北來歸韃靼察罕卜花等曲先衛使臣脫巴皆奏願居京自效俱命爲所鎭撫賜冠帶金織襲衣彩幣銀鈔綿布鞍馬仍命有司給房屋器物如例

○甲申賜廣西田州府頭目劉廣貴州宣慰使把事何敬等狹西西寧衛禪師賞束班丹等沙州衛韃官滿答等鈔彩幣表裏有差

○夜有流星大如杯色赤尾迹有光出軫南行至濁

○乙酉夜有流星大如杯色赤有光起壁東北行至濁

○丙戌賜皇陵祠祭署來朝祀丞汪吉及陵戶四十一人鈔有差

○丁亥賜四川長河西魚通寧遠等處剌麻金得伯等鈔彩幣表裏有差

○巡撫直隸侍郎周忱奏廣徳州及溧陽溧水宜興三縣邊湖近山民多頑獷有司催徵稅糧勾攝公務多抗拒不服甚至聚眾劫掠近有被獲者其財物以萬計又得其僞造各衛倉及宜興等縣印一十七顆蓋用私造文書侵欺稅糧州縣官吏或柔懦無能或受其財賂反被挾制不能究治民之刁詐者愈多乞不拘常例選朝臣廉明能幹者數人賜之敕書令署掌各州縣與正佐官一同僉書二三年其獘盡革則令還京行在吏部言內外郡縣自洪武永樂以來官有常員事有專職無京官署掌之例況侍郎周忱職在催糧撫民民頑爲盜所當理者旣無所施設徒欲變亂舊制宜治其罪上曰忱所言不過欲得人理民非有他也不問爾吏部須愼擇守令守令得人安有是哉

○戊子升遼東東寧衛指揮使康政定遼左衛指揮使鞏眞俱爲遼東都司都指揮僉事定遼右衛指揮僉事吳誠定遼前衛指揮僉事張瓛義州衛指揮僉事楚勇俱署遼東都司都指揮僉事上以政等能盡心撫卹軍士整飭兵馬故超任之以勵武臣

○己丑總兵官都督陳懷奏松番北定簇長官司言蛒匝等寨生番不遵管束往往聚眾被甲持刃橫截道路殺傷運夫搶掠糧布攻擊關堡略不懼法已遣人招諭終不向化請發兵討之上曰番寇或叛或服固其常情遂敕懷及四川三司巡按禦史再撫諭之如復不悛必須剿捕毋遺民患

○昬刻有流星大如雞彈色赤有光出柳西行至南河

○庚寅行在工部奏浙江並直隸蘇松等府州輪班工匠近以營繕起取多托故失班請遣官分行查審惟造兵器及織幣者存畱若單丁常以營造放回者令當後班其丁多夫班一次者赴部補班二次三次以上並從前不當班者逮問罰班其湖廣江西二布政司令南京工部遣官查審如例從之

○夜有流星大如雞彈色赤有光起文昌西北行至濁

○辛卯命故金吾左衛帶俸都指揮僉事劉海子顯襲爲本衛指揮使羽林前衛指揮使趙通弟任指揮同知王眞子政錦衣衛指揮僉事蘇斌子友燕山左衛指揮僉事田通子資濟州衛指揮僉事白忠子貴金吾後衛指揮僉事鄧時子振俱襲職羽林右衛指揮僉事齊整子義府軍右衛指揮僉事曹旺弟鑑武功中衛指揮僉事張璟子俊俱代職以整等老疾故也

○壬辰雲南孟艮府土官知府刀光遣頭目招板陸等貢馬及金銀器皿方物

○夜有流星大如杯色赤光燭地起軫西行至遊气炸散

○癸巳瓦剌順寧王脫歡遣使臣脫哈答者原哈密忠義王脫歡帖木兒遣副千戶阿木力丁等來朝貢馬及方物

○甲午荊王瞻堈言隨侍官旗軍校多無居地上命有司以官有廢地給之

○蘇門答剌國王宰奴裏阿必丁遣使馬下末等來朝貢馬大明宣宗憲天崇道英明神聖欽文昭武寬仁純孝章皇帝實錄卷之七十七

大明宣宗憲天崇道英明聖神欽文昭武寬仁純孝章皇帝實錄卷之七十七

監修官奉天靖難推誠宣力輔運武臣特進光祿大夫左柱國太師英國公臣張輔總裁官光祿大夫柱國少傅兵部尙書兼華蓋殿大學士臣楊士奇光祿大夫柱國少傅工部尙書

兼謹身殿大學士臣楊榮資政大夫禮部尙書兼翰林院學士臣楊溥中議大夫贊治尹詹事府少詹事兼翰林院侍讀學士臣王直中議大夫贊治尹詹事府少詹事兼翰林院侍講學士臣王英等奉

敕修

大明宣宗章皇帝實錄卷之七十八

宣徳六年夏四月乙未朔享太廟

○遣中官祭司竈之神

○山東益都縣知縣曹純奏本縣逃民欠永樂二十一年二十二年夏稅秋糧三千餘石近蒙詔書凡逃民復業者免所欠稅糧而戶部執歲額仍復追徵乞依詔書恩例蠲免上諭尙書胡濙等曰詔書豈可不信果在赦例卽免徵

○丙申賜朝鮮國使臣成抑等貴州金築安撫司頭目趙榮等上馬橋等長官方永壽等鈔彩幣表裏絹布及紵絲襲衣有差

○迆北韃靼哈喇等來歸奏願居京師命爲所鎭撫沙州衛頭目伯蘭沙等來歸奏願居陜西甘州命爲指揮僉事等官賜冠帶金織襲衣彩幣銀鈔綿布鞍馬有差仍命順天府及陜西行都司給房屋器物如例

○開平衛百戶劉信以失機被逮大理寺論信當杖一百充軍信自陳初守赤城堡寇先犯堡信與敵被傷及寇再至信守內堡而外堡被掠上曰此法司不宄情旣被傷又守內堡無失何以罪遂釋之

○巡按山東監察禦史李輅奏布政司右參議沈定督公務於兗州就州娶妾金鄕縣官斂銀與作財禮按察副使於庭頤以鈔三百貫於城武縣買絹十六匹抵價虧民請俱罪之上諭行在都察院臣曰任方面而所行若此何以表率郡縣令輅執而罪之

○夜有流星大如杯色赤有光出軫南行至濁

○丁酉賜朝鮮蘇門答剌二國貢使宴

○戊戌山西布政司右參政祝銘坐事罰役復職初銘督民采木以虛數報官法司論銘欺罔上曰此必總督者急迫不得已爲之然身任方面安可不持正命罰役復職

○昏刻彗出東井芒角蓬勃長五尺餘

○辛丑皇太后聖節上率親王上壽宗室諸王各遣人奉表賀文武羣臣命婦行賀禮

○壬寅巡按山西監察禦史張勗奏山西官種紅花藍靛牛具人力費用甚多而收利甚薄況地皆臨邊軍餉爲急請罷種紅花以其地給軍民從之

○夜有流星大如雞彈色靑白尾迹有光出貫索西北行至左攝提

○甲辰雲南定遠縣故土官主簿林英子祥來朝貢馬

○寧國大長公主遣人奏近因鈔法不通蔬地每畝徵鈔三百貫已蒙減半請悉蠲之上諭行在戶部臣曰國家行事不可有﹤鋶﹣釒﹥戚之分今蔬地鈔俱減半若公主園全免何以示公其仍舊待鈔流通無問官員軍民園地俱免

○山西太原府代州奏五臺縣去歲旱田谷不收今民皆缺食乞以本府沙河等驛倉糧賑濟從之

○乙巳設萬全都指揮使司及四川松潘等處軍民指揮使司僧綱司置都綱副都綱各一員

○行在兵部尙書許廓奏大同及萬全諸衛缺官上曰朕昨閱京師五軍操備之數茂山衛有軍七百二十人以指揮千百戶二十七員領之馬隊中七人亦以指揮二人領之如此類者亦多宜勘各衛在京操備軍士少而管領官多者分遣還衛若本衛原缺則於別衛官多者調去

○行在戶部尙書郭惇卒惇字仲厚山東堂邑人洪武中自太學生擢戶部主事歲餘升衢州府知府咨訪民隱革斃興利郡俗貧死不能葬皆焚屍棄江惇相郊外得隙地百餘畝榜曰義阡令葬貧者又爲條約教民患難相助民利賴之禁止淫祀同官有私取民財惇𨿽不面斥而義形於色其人悔謝攺過亦攺容待之屬邑吏皆尹自濯磨惇捨內蠶箔嘗有叢彩類織成鞶帶修廣合度郡人謂其仁政之應在衢七年操守甚嚴一志愛民永樂初坐累徵入京師郡耆老數十人伏闕乞畱不可皆涕泣去後廷臣有薦惇廉正不阿以爲監察禦史尋升河南布政司左參政無幾調陜西以公務畱京師太宗皇帝聞惇有大臣體召見升禮部右侍郎兼太僕寺卿洪熙中進戶部左侍郎兼詹事府少詹事宣徳二年升戶部尙書陜西旱民困命隆平侯張信及惇往撫之惇至悉革宿斃奏請蠲逋負賑貧乏實邊儲考黜貪吏罷不急之務凡十數事上悉從之歲餘召還惇忘身愛國知無不言及得疾上聞之命禦醫往視竟卒年六十有二上悼惜之賜祭命有司治葬惇性純實事親孝閨門肅然於人不苟合公暇手不釋卷冰蘗之操無遜古人𨿽官列六卿而泊然布素身沒之日家無餘貲

○丙午命廣平侯袁禎吏部員外郎柰亨爲正副使持節封永壽懷簡王嫡長子志塡爲永壽王崇信伯費釗吏科給事中車遜爲正副使持節冊西城兵馬副指揮楊瑛女爲代世孫妃

○封周定王第十七女爲�水郡主配河南故都指揮使田榮子俊第十八女爲中牟郡主配故都指揮僉事莊興侄忠命俊等俱爲儀賓賜之誥命○丁未以禽彊盜功升太倉衛百戶伍眞爲副千戶

○宥總兵官左都督陳懷罪先是禦史王禮劾奏懷受賕庇罪人縱家人奪官軍屯田二百四十餘丘令軍虛納子粒奪軍妻與甥爲妾每旦官員入見行叩頭禮三司幕官及府縣等官白事於前跪﹝請﹞﹝讀﹞文書讀竟聽受發落如奏事狀三司堂上官所言稍不合意輙叱詈之僉事柴震等咸受笞辱請治懷等之罪上命行在都察院臣封禦史章示懷事有無悉令懷﹤鋶﹣釒﹥實以聞至是懷悉首實且謝過上諭行在都察院臣曰懷武人不學之過姑宥之已而顧侍臣曰朕嘗聞皇祖言中山王國家元勛旦暮稍暇輙親儒生講說禮義而謙己下賢老而彌篤是以榮名令終今懷輩坐不親儒者不聞善言安得無過

○戊申興平王尙火�舟初奏府中缺人采薪命西安左護衛撥軍百人與之至是又奏所撥者皆屯軍請罷其冬布綿花免其屯糧上謂尙書胡濙等曰軍士皆朝廷之人豈在王府則異冬布綿花給如例屯糧亦免徵

○命行在兵部右侍郎王驥署行在都察院事以右都禦史顧佐有疾也

○命巡撫直隸侍郎周忱兼督蘇松常鎭並浙江嘉湖各府軍衛巡捕賊盜時蘇州府奏吳江縣西太湖周圍八百餘里通浙江嘉湖二府及北通常州府其間多藏盜賊劫掠軍民比年大理寺卿胡槪巡撫擒捕頗得寧息近者復蹈前非乞敕巡撫侍郎兼管督捕故有是命

○副總兵都督方政奏近令哨備官軍運糧開平今盜賊出沒無時請存畱備禦先令都督譚廣發軍運一次然後仍舊發軍民儧運且言民方農作請於在京五軍發軍士以次挽運爲宜上從之仍命政統軍護送

○監察禦史何敬家人市蔬鬻蔬者以鈔爛不鬻敬杖之二十竟死行在都察院論敬法應死上命宥死杖一百發獨石充軍

○夜月掩房

○己酉命在京各衛倉收糧經歷三年考滿者給半祿守支若糧不及千石如倉官例交盤給由調用仍侯九年黜陟

○遣行在兵部右侍郎柴車等往山西經理屯田時巡按禦史張勗言大同之地𨿽寒原野平曠所種粟麥有收而其地多爲軍官以勢據占小民無地可種日以貧困乞遣官同三司官按視占耕多者分與軍民爲便上是其言命車及禦史一人往同理之

○免山東安丘縣復業人民四千二百七戶所欠宣徳四年稅糧一萬五千二百四十五石有奇

○辛亥免四川合江縣拋荒官民田地五十一頃四十五畝稅糧

○壬子遼東東寧衛女直指揮使亦失哈等來朝貢馬

○河南葉縣奏今農事方興民多缺食已發存畱倉粟米麥豆三千八百二十三石濟之

○癸丑賜雲南孟艮府土官知府刀光所遣頭目招板陸等五十四人鈔文錦紗羅絹布及金織襲衣有差仍命內官楊琳等賫敕及彩幣往賜刀光等

○召寧夏總兵官寧陽侯陳懋還京

○甲寅賜瓦剌使臣脫哈答者原等八十五人及哈密忠義王使臣阿木力丁等彩幣絹布有差仍遣千戶髙斌賫敕及彩幣表裏往賜脫歡等

○曲先等衛指揮同知散卽思等遣第副千戶堅都等四人進馬贖罪

○行在吏部奏求賢所舉官四十三人例當會官考試中有南海衛餘丁難與考例上曰古人立賢無方耕釣之中有王佐才其可以軍丁棄之命考試如例

○乙卯增置武功右衛如武功左衛之制以續收神武前右等衛軍匠隸馬

○賜蘇門答剌國使臣馬下末等鈔彩幣表裏襲衣有差

○江西按察司奏贛州衛鎭撫劉福嘗以私事干贛縣典史不從遇於路嗔不避以馬策擊之事屬違法上曰典史非衛屬官敢挾私淩辱況以策馬者施諸人乎武夫橫暴不可不懲命罪之如律

○丙辰設萬全都司儒學時萬全都司奏所屬官軍子弟宜設學校教育上命如大寧都司例設儒學置教授一員訓導二員

○宥曲先衛都指揮散卽思等罪命還居舊地散卽思自太宗皇帝時來朝授官職置軍衛以處之撫之甚厚比朝使賫敕往諭西域及西域朝貢之使過其地皆爲所邀劫殺傷上怒命都督僉事史昭等率安定罕東之眾討之散卽思懼而逃至是使其弟千戶堅都等進馬贖罪上以其能悔過語尙書許廓等曰遠夷小饋服則捨之不足與校得失遂宥之且悉還所俘賜堅都等鈔幣遣歸

○上聞並海居民有私下番貿易及出境與夷人交通者命行在都察院揭榜禁戢

○陜西安定衛土民王從義畜馬蕃息數以來獻遂敕守臣令禁戢官軍侵擾

○行在錦衣衛指揮使土節等奏織染局匠數逃今奉命黥剌上工所剌字未敢定擬上曰太祖皇帝聖訓不用此刑朕昨偶未之思其論依律

○應天府溧陽縣妖人錢成等謀反伏誅初成言其子質嘗病死復生云見李老君謂其有福可圖大事遂招集土黨殺人焚廬舍謀反從者六十四人有司捕之不獲南京守備襄城伯李隆以聞上曰道家貴淸淨絕嗜欲後來小人苟求利己詐張禍福以誑惑愚民謂不忠不孝誦經皆得免罪愚民無知傾心向之是以姦人多托以舉事前代禍亂不可悉舉今此輩又欲爲張角邪敕隆發兵捕之主是悉就獲械至斬諸市

○夜有流星大如雞彈色靑白有光起房西南行至濁

○戊午哈密頭目黑蠻亦力把裏頭目聶力拜等來朝貢方物

○升大理寺丞柴震爲本寺右少卿監察禦史嚴繼先爲山西按察副使賴巽爲雲南按察副使吏科給事中黃澍戶科給事中韓岫工科給事中蕭鼎中書舍人石慶親喪服闋調澍於行在戶科復慶原職攺岫鼎爲行人司副攺交阯右參議孫子良於山東布政司復董升河南許州知州魏儀貴州銅仁府推官賈祺直隸祁州判官徐士宗江西貴溪縣知縣俱以任滿當升其吏民奏乞復任故復之各加俸二級以翰林院編修李貞爲廣東髙州府學教授貞任滿當升自陳自疾乞就教職故有是命

○設雲南大理府雲南縣僧會司置僧會一員

○賜遼東東寧衛女直指揮使亦失哈等九十六人雲南楚雄府定遠縣土官子李祥等鈔彩幣絹布及襲衣有差

○己未迆北韃官失都等四十九人攜家屬三百餘口來歸皆奏願居京自效行在兵部禮部第爲五等以聞上命一等失都哈答阿匝丁使臣失兒哈俱爲都指揮僉事二等惱黑赤阿答帖木兒太平完者忽禿沙剌八海里丁猛古俱爲指揮同知三等脫羅赤喇馬丹帖木兒哈昝赤速克脫歡使臣撒疊兒迷失脫歡帖木兒俱爲正千戶四等火濟哈昝赤伯顏禿卜哈臺苦魯兀兒俺者兒灰朵兒只疊兒必失馬孩脫歡沙兀南卜哈剌張也先帖木兒哈剌帖木兒孛羅帖木兒法虎兒丁奄克臺俱爲百戶五等失兀剌脫歡孛臺可列帖木兒苦提只蘭帖木兒兀連帖木兒克失帖木兒啞蠻月魯帖木兒馬木紗俱爲所鎭撫賜冠帶金織襲衣彩幣銀鈔絹布鞍馬有差海裏丁猛古先來通款增賞半倍其年幼者悉與優給上諭行在工部尙書吳中曰虜人慕義來歸可擇隙地造居室處之仍如例賜器物

○遣都指揮曹者赤帖木兒等往迆北賜和寧王阿魯臺盔甲襲衣時迆北韃靼及阿魯臺部下頭目脫脫哈益失都等來歸言阿魯臺爲瓦剌所逼率家屬南奔廷臣有請出兵掩擊之者上曰此虜自永樂中歸附貢獻不絕未有大過今勢窮蹙義當矜憫但彼未嘗自言朕亦不欲勞中國之力以事遠夷若又迫之於險豈仁者所爲哉於是遣都指揮曹者赤帖木兒等賫敕撫諭且賜盔甲金織文綺襲衣並賜其子火兒忽答孫及頭目那駭等文綺襲衣

○庚申上禦左順門謂工部尙書吳中等曰比聞京師存畱工匠中多有年久當代者用人之力必使勞逸適均今過期不代將謂官府無信宜速與休息

○直隸碭山縣奏去歲七月久雨不止低田禾稼皆渰沒上曰去年水災今始奏至縣官怠於民事可知戶部其遣人覆視

○廣平府永年縣民韓廣發地得銀一百二十兩以進上謂尙書胡濙曰發地得銀卽已物旣來獻其償以鈔

○辛酉命故大興左衛指揮同知張雄子彬金吾右衛指揮同知杜譽保子能金吾左衛指揮同知邢原兄全羽林右衛指揮同知李貴侄孫弘羽林前衛指揮僉事丁用子福通州衛指揮僉事魯禮子珀俱襲職金吾左衛指揮使張貴子禮府軍衛指揮同知李綱子昇錦衣衛指揮僉事何得子信俱代父職以其父皆老疾也

○浙江余姚縣奏所屬東山等都舊有河池灌田洪武中嘗﹤鋶﹣釒﹥浚民受其利今沙土壅塞水利減少無以救災乞如舊﹤鋶﹣釒﹥浚事下工部尙書吳中請遣官覆視果爲民利則量發民夫俟秋成後用工從之

○壬戌免山東沾化壽光樂安三縣復業民五千三百八十餘戶永樂二十二年以來所欠稅糧

○福建邵武縣奏布政司參議陳羽至縣所隨皂隸有微過杖殺之羽又逼裏役備布九十餘匹與皂隸妻抑令瘞之其妻陳訴上諭右都禦史顧佐曰從人有微罪輙杖殺之是豈有愛民之心任情肆酷如此何可使在民上命巡按禦史治其罪

○癸亥設雲南澂江府關索嶺巡檢司置土官流官巡檢各一員從總兵官黔國公沐晟所奏也

○監察禦史張政言洪武間設糧長專辦稅糧近見浙江嘉湖直隸蘇松等府糧長兼預有司諸務徭役則縱富役貧科徵則以一取十詞訟則顚倒是非糧稅則徵斂無度甚至役使良善奴視里甲作姦犯科民受其害乞爲禁治命行在戶部禁約

○山西布政司奏平陽府蒲吉二州及永和滎河猗氏臨晉太平稷山萬泉河津襄陵九縣自春至今無雨妨於播種命行在戶部遣官覆視以聞

大明宣宗憲天崇道英明神聖欽文昭武寬仁純孝章皇帝實錄卷之七十八

大明宣宗章皇帝實錄卷之七十八

大明宣宗章皇帝實錄卷之七十九

宣徳六年五月甲子朔巡按直隸監察禦史金濂奏蘇州府知府況鐘丁憂去職民二千五十人言鐘公正勤能姦斃盡革民賴以安乞奪情起復上從之命行在吏部臣曰民之所欲與之其令鐘復任不必赴闕

○宥浙江按察使林碩初按察司吏告碩受寧波知府黃永私饋又因赴京遣承差造船上命法司先逮問永永言與碩同鄕實以鄕物饋之究所造船則碩出己貲爲之至是碩以考績至京法司奏其過請治之上曰此不足爲過勿治

○夜有流星大如杯色赤光燭地起墳墓東北行至霹靂

○乙丑沈王模薨王太祖髙皇帝第十九子洪武二十四年八月封永樂初之國至是薨年五十有二王惇厚樂靜謹禮奉法未嘗有過訃聞上悼怛不已遣官賜祭命有司治喪葬謚曰簡

○四川敍州府奏富順縣去年田谷不收人民缺食請給本府倉糧賑濟從之

○丙寅上謂行在兵部尙書許廓曰朕素知軍士艱難嘗有命凡軍士皆免餘丁一人差使俾得生理供給正軍所司不遵朕言以其餘丁赴工已是重役而又以其在逃發遣充軍人何以堪今後在逃者止罰工一年其有已發充軍者皆取回

○廣西思明府土官知府黃﹤王岡﹥遣頭目馮偕雲南定遠縣把事楊得中等來朝貢馬

○行在吏部言昨楚王孟烷奏其府中教授張登稟性狠戾學術荒疏威儀不修惟日縱酒累月不出間或一出放肆傲慢略無尊卑之分不安教授之職常出怨言己命取回今登至部請攺用遂降爲廣寧前屯衛倉副使

○行在都察院言監察禦史尹崇髙巡按廣西獲猺獞男女六人悉畱私家及他不法事律應徒當如例罰役復職上曰此有玷風紀豈可復任令吏部別用之

○免河南開封府封丘縣逃民稅糧

○安南黎利遣頭目何栗等陳情謝罪貢方物其詞云宣徳五年八月內臣所差頭目陶公僎等自京回賫至敕書一道諭臣兵器所以衛民安南之民皆朕赤子畱之於彼與在此同寘之不問臣與一國之人莫不歡忻感戴惟官吏軍民家口及陳氏猶以爲諭臣自知負罪深重無地措躬臣竊惟天地之大無一物而不包日月之明𨿽容光而必照臣前後欽奉聖諭累次差人賫本再三陳奏未蒙兪允臣以此疾痛在心不能不號呼天地父母而再伸哀吁昔宣徳二年遣來官軍所存之數已造冊繳進其鎭守各衛府軍民官吏有總兵官成山侯王通內官山壽等率領回還後屢奉敕諭追索臣又令國中但有前項人等隨卽送出患病者亦令土醫調治痊可皆送至廣西境上任自回還各處頭目耆老已並稱實無見存畱者今奉聖諭前事臣益深惶懼不能自安抑臣螻蟻之誠有未達歟覆盆之下有不照歟且如臣之親屬及本國人口原被官軍所虜於班師之日盡數帶回臣與國人但瞻望垂涕𨿽父子兄弟猶且不敢相認況復拘畱中國之人上違朝命而自取罪愆哉意者前項人口回還之日山海之間風濤瘴癘染成疾病以至病故在家者不知其由因此陳訴屢瀆聖聰致深軫宸衷諄諄以孤人之子寡人之妻爲諭臣𨿽愚下豈無惻隱之心以上承聖天於仁民之盛意緣前項人等委的無存難以應命此臣所以局天蹐地但增憂懼而已其陳氏子孫於季犛篡國之時屠戮悉盡所存庸暗之人若簡定季擴等永樂年間相繼作耗大軍剿除無有遺者今奉聖諭臣又大集國人再行用心詢訪委無見存伏望聖慈俯垂矜察赦臣丘山之罪霈臣雨露之恩壴獨一身之幸實臣一方生靈之大幸也栗等又賫其頭目耆老人等奏爲求封事欽奉敕書準臣等所奏黎利謹厚忠信撫綏有方甚得民心可堪管攝朕用嘉悅又令大集國人更詢陳氏如果無後連名奏來朕與處置臣等一國之人莫不歡忻踴躍喜出望外除欽遵大集國人徧行詢訪陳氏子孫委的無存臣等切惟本國地方不可無人管攝而黎利未奉朝命此臣等所以懇款陳詞而不能已也伏望皇上俯矜下情從民所欲允臣所請大霈洪恩使黎利得以守土南荒奉貢天闕上以﹝私﹞﹝弘﹞聖天子一視之仁下以蘇一方生靈之命上納之

○丁卯行在吏部言召用進士崔遠過期十月之上始至請罪之上曰過期小罪彼方進用卽負罪名沮其志矣姑宥之

○行在工部尙書吳中奏蘇州太倉閒廢已久已嘗奏請移置淮安而所司官吏奉行稽緩比者主守吏言其倉屋舊爲風雨損壞木植磚瓦爲附近官軍盜取殆盡其官吏及盜取者皆宜究問上命行在都察院遣監察禦史一員往按其事稽緩官吏姑宥之

○行在都察院奏定州衛軍三人夜竊入城樓盜鐵器遺燭燼延及火藥毀城樓及所藏軍器一人爲火所逼死二人皆毀傷趨出被獲亦死其指揮使馮洪夜巡百戶陳禎等防守不嚴請悉罪之上曰愚人自取死不足惜但城樓器械皆軍民竭力所爲可惜也又將重有勞費向使衛官能嚴約束安致此失命悉執而罪之

○戊辰端午節賜文武羣臣扇及宴

○己巳申明禦史巡按有司迎送之禁初禦史傅吉巡按江西布政使孟桓等率官屬出郭迎候又陪朝王寧府官奏其違法上命吉等自陳皆服罪上宥之諭都禦史顧佐等曰風憲官湏守法乃能以法治人今禦史多輕薄少年不以禮法自治喜人諛佞苟失迎送輙生事挫辱在外官亦不能自執禮法謟佞成風其榜示禁約違者悉罪之

○行在浙江道監察禦史張駿以淹禁罪人四年罰役復職○行在兵部尙書許廓言新設武功右衛凡十千戶所管領軍匠今選萬全右等衛多餘指揮千戶馮原等四十三人請旨調用從之

○巡撫侍郎吳政奏近戶部勘合襄陽府大盈倉舊收小麥三十餘萬石專給本處官軍俸糧其宣徳五年以後歲收小麥悉運南京臣切見襄陽府歲納夏稅小麥二萬二千餘石其所屬竹山上津等六縣離江七八百里秋糧已運淮安輸納若再運小麥民實勞困及見湖廣布政司大有倉積糧甚少支用不敷乞將襄陽府小麥折收梗米赴大有倉輸納實便於民又奏長沙府湘鄕等縣舊管人民甚多今所存十不四五田多荒閒乞發附近直隸並江西河南犯徒流遷徒者分撥種田供納稅糧上曰襄陽夏稅宜從所言發遣罪囚種田不允

○庚午賜哈密頭目黑蠻亦力把裏頭目聶力拜等鈔彩幣表裏有差

○迆北韃靼脫哈卜花來歸奏願居京自效命爲所鎭撫賜冠帶金織襲衣彩幣銀鈔綿布鞍馬仍命有司如例給房屋器物

○浙江右參議彭璟言定海衛初撥寧波紹興二府秋糧三萬餘石爲軍儲未輸者一萬四千餘石比蒙聖恩凡稅糧負欠者折收絹布鈔定海官軍坐撥之糧皆作折收之數未曾撥補又黃巖等縣土不產絹有司追徵甚於徵未乞緩其期限上謂行在戶部曰軍餉不可缺其卽以折糧布絹鈔補給若運糧艱難別爲區畫無絹之處聽從民便璟又奏豪富人民每遇編充裏役多隱匿丁糧規避徭役質朴之民皆首實有司貪賄更不窮宄由是徭役不均細民失業乞令有司從公推點相應人戶充役違者論罪從之

○辛未命行在羽林前衛帶俸指揮使髙英任行在旗手衛許貴任行在羽林左衛方忠任長陵衛指揮同知徐祥任燕山前衛

○哈密忠義王子脫脫帖木兒陛辭遣指揮嶽謙等護送並賜其父及忠順王卜答失裏彩幣又賜其頭目脫脫卜花阿魯哈赤北斗奴反都指揮阿魯禿等有差

○行在都察院奏近遣禦史髙舉照刷四川三司捲牘今已還京以所刷按察司捲比本院所行事猶未及半切以都司布政司上承五府六部下轄軍衛有司其行事比按察司當加數倍今未經照刷亦必尙多其間豈無埋沒錢糧出入刑名重事諸司旣不盡送照刷禦史亦不追究俱﹝屢﹞﹝屬﹞違法請再遣禦史按問其首領官吏仍追刷所匿余捲髙舉宜正其罪上從之

○總兵官都督陳懷奏四川永川等處彊賊依阻山林殺人劫財戕害官軍已就禽者男婦九十人先奉敕處決上曰人命至重都察院令巡按禦史同四川三司官詳審果無冤抑如前敕處決或有冤者卽與辧理毋枉及平人

○總兵官都督譚廣奏宣府糧少請如開平獨石例召�中納雲南安寧黑鹽等井鹽糧以實倉廩從之

○巡按四川監察禦史王翺言便宜五事其一松潘衛臨極邊去四川城八百餘里番寇常出爲害總兵官都督陳懷常居四川城中緩急非便𨿽曰委官領軍豈能盡如約束若令懷往彼鎭守則士卒奉令番寇畏威邊境平寧軍民安便其二松潘茂州諸衛所官軍月糧皆成都諸府州縣百姓運送道途參差不齊多被番人劫掠若令暫於成都等衛倉收貯農隙之際類集有糧之人齊力起運都司撥軍護送布政司委官交量非惟道路無虞亦得收受無獘其三四川所屬吏典自洪武至今多不給由在鄕起滅詞訟把持官府良民受害若立限許令自首免罪其不首者事發之日皆發附近衛所充軍屯田裏老人等隱匿者各治以罪則訟息民安政淸事理其四四川諸府縣社學久廢民不知教所以爭訟多而禮讓少若依洪武中事例不問土官衙門俱設社學使民夷子弟皆知讀書則禮義興行民俗歸厚其五四川會川衛開設銀場布政司歲運糧八千餘石供給軍夫往復數千里若以四川三司及所屬衙門所問罪囚除文職官吏犯贓及眞犯死罪外其餘皆依陜西囚人納米贖罪例自備糧米往彼納足依運磚例發遣則民省轉輸官足供給上覽之謂侍臣曰禦史所言皆有理朕志在便民果得民便豈可不從惟運糧一事戶部再集議以聞務求至當於是命復四川所屬府州縣鄕里社學設土官衙門設學遷四川所屬歲久不給由姦吏挈家北京爲民種田逃者發邊遠充軍四川罪囚除文職官吏犯贓並眞犯死罪外余令於會川衛銀場納米以給軍夫上復謂兵部曰松潘旣去成都八百餘里陳懷不能親臨惟發兵往捕將旣畏縮兵亦憚行徒擾於民何損於賊遂敕懷往鎭松潘

○壬申遣使賫敕撫諭老撾軍民宣慰使司土官宣慰使刀綫達曰昔我皇祖太宗文皇帝臨禦之時爾能敬順天道恭事朝廷恪修職貢始終一誠朝廷待爾久而益隆朕恭膺天命繼承大位一切政務悉遵皇祖之心玆遣內官楊琳賫敕往諭並賜爾彩幣表里爾其益順天心恪效勤誠以副朕懷

○賜廣西思明府頭目馮偕等雲南定遠縣把事楊得中等鈔彩幣表裏有差

○浙江麗水等縣彊賊陳才等十三人伏誅初敕福建都指揮劉海追捕至是悉獲才等械送至京上命斬之梟首行劫之處以徇

○順天府奏霸州保定縣地低窪邊臨渾河往者河岸缺壞皆是保定文安大成諸縣民夫同軍衛修築今河水沖決岸漸薄且有坍塌之處若水溢決潰必傷田苖請如舊集眾預修庶幾有備無患從之

○甲戌巡撫侍郎趙新奏比者永新縣梅花洞賊首蕭彥眞等劫掠鄕村調江西湖廣二都司兵三千餘人剿捕屯聚鄕邑日出巡邏今已踰年賊未盡獲官兵所至之地田榖孳畜一空居民不堪乞召回止令湖廣附近茶陵衛江西永新千戶所各以官軍百人屯駐要地捕之上諭行在兵部臣曰諺有恆言盜賊尙可官軍殺我此甚言官軍之害宜從新言悉召還但令三司巡按禦史督有司緝捕敕江西湖廣都司布政司按察司曰古人有單車諭賊而降之者有用計而賊自駭散者顧方略何如不在興師動眾也今此小寇用兵三千無益而有害其令官軍各還原衛所止畱二百人巡捕爾等其協謀定策或推誠招諭使攺過歸正或招諭不服以計殄滅悉從所便

○丙子賜瓦剌等處貢使宴

○夜有流星大如碗色靑白光燭地起天弁西北行至濁

○丁丑浙江布政司右參議彭璟奏浙江嘉杭等府稅糧浩繁乞增除參議四員一專管屯田一管浙西嘉湖杭三府其二員分於溫臺諸府專理農務上謂行在吏部臣曰古人云公私不足由設官太多其言不可聽

○戊寅狹西金州及西鄕縣奏往歲逃民拋荒田土𨿽回復業田谷不收兼以絕戶數多稅糧皆無從措辦命戶部悉免之

○己卯起復韓福狹西鳳翔府知府福以父喪去任鳳翔屬縣官吏人民一千二百七十餘人訴於狹西按察副使謝孚言福廉能公正爲政不苛勸課農桑勉勵學校篤勤不�忄角羊�官吏知所勸懲人民有所依賴今以憂去官民皆失望乞畱復任孚具以聞命吏部令福赴任不必赴京

○新建伯李王奏守衛官軍多老疾者請選各衛精銳者補之上從其請命五軍選指揮千百戶旗軍一千三百六十四人更番上直分隸新建伯李王都督同知任禮都督僉事李英張廉四人

○回回馬黑麻自甘州來朝奏願居京自效命爲正千戶賜冠帶金織襲衣米幣銀鈔綿布鞍馬仍命有司如例給房屋器物

○行在兵部尙書許廓奏神策應天和陽三衛原分調扈從旗軍二千七百人多有逃故存者不足於用有總小旗往各處勾軍違限有五年之上者以致缺伍請行各處巡按禦史並按察司執之角�羊京應勾軍士令有司勾解補伍又應大和陽二衛原分調官軍內四百二十七人洪熙元年奏回原衛屯田請取至調用缺人屯田別選餘丁補之上曰屯田軍豈可動勾軍違限者俟其回日論罪

○福建永春縣典史王顯章奏縣民顏福佑等深居山谷恃險不供徭役動輙聚眾宰牛歃血爲盟抗拒官府請發官軍捕之上謂尙書胡濙等曰古賢守令徳化所感有蝗不入境虎渡河者豈有人而不可化者彼之抗拒必有其由而遽欲加兵非道其令三司及巡按禦史同往撫諭且察其所由如果民之頑獷亦具以聞○直隸大名府魏縣耆民張鳴等言本縣逃民五百一十八戶逋負上年稅糧一千一百八十五石榖艸二萬二千三百四十餘束包納艱難乞賜除豁從之

○庚辰占城國王占巴的賴遣使臣逋沙怕羙等來朝奉金葉表貢奇藍香象牙犀角等方物

○中兵馬指揮司奏進士馬馴僦寡婦之屋以居毀其器物又毆擊寡婦上曰爲士忍以彊橫加無告之人無仁心矣命錦衣衛執付刑部

○上視朝罷禦左順門召工部尙書吳中諭之曰各廠所貯材木初采甚難勞困軍民殫極糧賞方得至此朕故加意愛惜卿亦當體朕意有不當用切勿妄費若本大材而工匠斵小用之罪亦不貸時近有以其事聞於上者故以此諭之

○辛巳降行在刑科給事中李芳爲浙江嘉興府海鹽縣丞上每朝退禦便殿與大臣議事一日禦左順門芳直前言洪武中百官朝退凡大臣奏事必給事中二人與之俱所以防姦獘上顧謂侍臣曰芳言是芳退輙自矜每見百司所爲事少不如其意不以大小卽詣上前言之眾皆側目至是上亦惡其訐故有是命

○命行在工部移濟州衛舊倉之在平則門者置於新太倉

○壬午行在刑部侍郎樊敬等奏歷事監生彭本分鞫罪囚於律應杖而紿囚應徒受囚白金十兩當杖加徒上從之語侍臣曰士非廉潔正直不可用今未授官而使之學爲政已齷齪苟利尙可用乎

○廣東廣州前衛所鎭撫表謙奏承都司委捕盜新會縣而按察司移文都司令召謙領軍還今所捕賊未獲又言按察司挾制軍衛又訐按察司官家人之過又言南海廟神舊有禦賜金香盒今恐爲人抵換上曰謙必在外擾民慮按察司治之故支吾文過遂命兵部行廣東都司別遣人捕盜謙所奏事令巡按禦史體實並察謙果害民卽治之

○直隸廣平府成安永年二縣耆民郭名等奏各社民累年逃徙其戶內稅糧馬艸有司悉令見在之民包納乞停免上諭行在戶部臣曰此有司之過卽免之

○修宛平縣澄淸閘

○甲申哈失哈頭目馬麻板吉阿端頭目丹速立占頭目谷裏馬等來朝貢方物

○謫都察院右副都禦史胡廙於遼東廙先奉命往四川督采木而私役官軍用所采木造什器及令有司造錦綺臥具買白金白蠟不如直又役民悉送私家巴縣知縣雷升發其事付刑部鞫問至是刑部奏廙所犯應死上宥之謫遼東安置

○行在兵部尙書許廓奏山東濟南東昌二府已給馬孳牧餘五萬四千一百八十餘匹及順天府種馬一萬八千餘匹宜分俵兗州府及河南開封等府從之又奏北京各衛及直隸鳳陽等衛所養孳生馬監臨官例應三年赴京比較今燕山左等二十六衛已遣千戶徐平等賫冊至比較應追償馬六百七十三匹而所具數不同請先下平等法司究治鳳陽等八衛過期不遣官賫冊前來比較其各衛原管孳牧官俱應逮治上命已至者記罪追馬數不同者令攺正過期不至者罰俸五月

○乙酉行在兵部尙書許廓言本部先選北京國子監生吳昌等淸理軍伍籍冊今已二年欲照例送吏部選用然其間入監有久近不同上曰年深者令出身年淺者令歷事如例考用著爲令

○河南府知府李驥奏本府路當衝要舊設遞運所一十一處正當耕種之時使客頻繁則令傍近有司各以民車協助妨誤農功今自祥符縣以西蘇村遞運所至偃師縣凡七所每所有車五六十輛遞送稀少盡有餘閒乞命所司斟酌添撥爲便上諭行在兵部臣曰勞逸貴均其令河南布政司斟酌行之

○丁亥升行在吏部驗封司部中章廠爲行在禮部右侍卽行在兵部職方司員外郎徐琦爲行在通政司右通政

○賜占城國等處貢使宴

○巡按四川監察禦史王翺奏總兵官都督陳懷自狹西調至四川鎭守以西安等衛官軍蕭斌等二百六十餘人自隨各帶馬騾俱支糧料其原衛又支俸給月糧止於四川城中從容遊惰並無差遣及取衣裝來往亦關行糧虛曠職沒坐耗廩庾上謂行在兵部尙書許廓等曰近來邊衛多奏缺官而此輩乃優閒無事若總兵官當有隨從四川未必無人古之良將爲國家立功名者必使人各盡其才而有志之士亦不肯自暇自逸苟安務得者小人事也遂敕懷盡遣還原衛

○山東靑州府髙苑博興二縣奏往年歲儉民逃其未納稅糧絹馬艸俱於赦前失報乞如例蠲免命行在戶部免之

○夜有流星大如杯色靑白有尾光燭地出文昌東北行至濁

○戊子賜占城國使臣逋沙怕羙等鈔彩幣金織紵絲等衣有差仍遣賫敕及文錦紵絲紗羅歸賜其王

○直隸松江府知府趙豫言四事其一朝廷淸理軍務本欲核實有無使軍無隱民無枉往時淸理之官妄意朝廷重在得軍凡有戶絕抑逼裏老人等索取同名同姓關親近戚女壻甥男承種田產之人解補倘或辧論加以酷刑抑使承充實非情願有赴京伸訴移文照勘者有於府縣訴告分豁者凡一千一百一十名其餘陳訴者相繼乞敕公正官一員重與審勘果是應繼軍丁仍發充軍不應代役者明白分豁庶幾不枉平民其二兩浙場分煎鹽竈丁皆洪武中額設若事故勾補俱有定例今各場官攢以鹽丁事故爲由不經府縣徑自勾補殷實之家多爲所害或以姓名行下官司或以同姓名輙自勾擾有押配在場辦鹽者有被總催鹽甲頭目私監取財者緣諸鹽場不相統屬獘難盡革乞敕戶部差公正官一員督令兩浙都轉運鹽使司委堂上官公同府縣委官將見有竈戶丁口盡數審勘淸理果逃故者今有司僉補明著文籍以爲照證後有事故憑此勾攝不使竈役者發回當差庶事有定規民不被害其三昨奉敕書矜卹民隱官田糧重十減二三而華亭上海有官地所科之稅一如官田今田糧減除地租未減乞敕戶部通行各處官田官地租糧一例減徵其四比戶部榜諭凡逃移人戶皆限三月復業違者與隱藏之家俱發充軍此法至嚴人知畏懼然亦有未復業者蓋以公賦有欠私儥無償故地荒蕪舊居毀撤難以措手不能安身乞敕戶部備榜通行曉諭仍令有司從實取勘逃亡民戶凡有公私欠負俱停徵三年凡諸差徵亦在三年之後如是而猶不復業人猶容隱者依前例發邊充軍庶幾逃民來歸上命行在兵部戶部參酌行之

○夜月犯昴

○己丑命南京五府六部都察院等衙門堂上官凡以公事詣北京者俱給驛時上聞南京各衙門官以公事詣北京者悉自出貲賃舟曰南京北京皆朝官且聞南京官俸簿治公事豈可令自賃舟故有是命

○命故狹西都指揮僉事曹英子永襲爲金吾左衛指揮使羽林前衛指揮同知童眞子瑄指揮僉事丁貴子旺金吾前衛指揮僉事楊茂子春俱襲職府車左衛指揮同知王敬子福旗手衛指揮僉事江海孫靑俱代職以敬等皆老疾也

○命東寧衛故韃官指揮僉事火吉等之子若女等各襲職

○免關外軍丁運糧時武進伯朱冕奏已率官軍運糧六萬餘石至獨石云州等處近因多兩挽運甚艱又關外正軍守備隘口餘丁悉令運糧所種田地不得耘鋤恐至秋無收乞暫止爲便上謂行在戶部臣曰冕言誠是宜亟止之召冕還京俟秋收後再議

○楚府儀賓耿琇卒訃聞賜祭

○昬刻有流星大如雞彈色赤有光出天弁東南行入雲中五鼓有流星大如雞彈色靑白有光出畢東行入雲中

○庚寅四川永寧宣撫司長官王瑄等來朝貢馬

○行在兵部尙書許廓言應天等府及直隸滁和等州縣見餋牛一萬六千八百四十七頭請遣官如例印烙從之

○鎭守大同總兵官武安侯鄭亨等奏阿魯臺所部人馬二千駐集寧海子西北岸遂敕亨等曰爾但宜﹝鎭﹞﹝愼﹞邊備固城池彼不犯邊毋擅以兵逼之果來降亦察其實俾之入境或近邊居止或打圍或往北行聽其所之勿遣人出境覘伺致其驚懼或激變也

○辛卯日下生承气一道色黃赤鮮明

○壬辰命和寧王阿魯臺使臣卜兒罕虎力爲都督僉事卯哈喇失列門爲都指揮僉事扯扯弩答帖木兒把兒捌爲正千戶仍賜之宴

○獨石云州雕鶚城因雨頹壞命以本處軍士修築

○行在刑部奏定遼後衛舍人貪鄰兒銀項圈啖以果餌誘至僻地殺而取之沈屍水中當斬上曰古語匹夫無罪懷璧其罪是兒蓋項圈殺之愚人之愛其子者可以爲戒○能仁寺西番僧孤納芒葛辣有罪當斬初孤納芒葛辣以遊方爲名徧謁諸王乾施與又詐言奉旨采察幾爭以惑眾遼王奏之遣人執至付三法司鞫治具實於律應斬上曰出家爲僧本欲絕去塵累乃僞造惑眾取財旣犯國法亦是其教之罪人大抵此輩輩愚夫多信向之不可不治俟秋斬之

大明宣宗章皇帝實錄卷之七十九大明宣宗章皇帝實錄卷之八十

宣徳六年六月癸巳朔

○甲午命行在中軍都督僉事李英理行在右軍都督府事

○賜哈失哈頭目馬麻板吉阿端頭目丹速立占頭目谷裏馬等鈔彩幣表裏有差

○乙未遣中官祭中霤之神

○復都指揮僉事劉銘職仍鎭守天城衛銘先以受贓得罪行在兵部奏當調上曰銘久在天城習知邊事姑令復職再不悛過不貸

○賜福余等衛來朝鎭撫土木得兒等吐罕河衛招諭回還頭目禿赤克等彩幣表裏等物有差

○迆北韃靼哥魯赤來歸奏願居京自效命爲所鎭撫賜冠帶金織襲衣彩幣銀鈔綿布鞍馬仍命有司如例給房屋器物

○山西絳州垣曲縣有彊寇劫掠居民財敕鎭守都督李謙督應捕官兵捕之

○丙申雲南禾摩村巡檢司土官巡檢王賜等來朝貢馬

○賜四川永寧宣撫司長官王瑄等鈔幣

○丁酉雲南八百大甸軍民宣慰司土官宣慰使刀招散等及諸長官司長官遣頭目板哀等貢象馬及金銀器皿方物

○戊戌海西老哈河衛頭目桑果奴木蘭河衛頭目咬納等來朝貢馬

○己亥永寧王有火�幾妃髙氏薨遣官賜祭命有司治葬事

○遣行在禮部右侍郎章敞右通政徐琦賫詔命安南頭目黎利權署安南國事詔曰朕恭承大寶統禦下民體天心以愛人順人心以爲治海內海外一視同仁爾安南密比中夏國家受命爰先來歸我祖宗咸勤綏撫曩因其下黎李犛篡弒國主毒痡一方太宗皇帝遂命弔伐之師將復陳氏之後而陳氏子孫徧求弗獲乃徇輿情建郡縣置牧守宣徳二年十月有陳暠者自陳故安南王嫡孫歸自老撾而與頭目黎利同奏請立暠繼陳氏之位言詞懇至朕仰惟先志俯矜下情卽召還所置守吏及鎭戍之兵顧以建立事重頒協國人遂下詔國中以察眾意曾不旋踵黎利奏言暠卒果天意乎抑人謀歟自是連歲安南頭目耆老並奏陳氏之後已絕請以黎利管挕國事眾口一誠累章不已果得人以撫眾固朕心之所嘉今允所請特遣使賫印章命利權署安南國事以撫國人於乎從民從所欲弘敷天地之仁事大以誠用保生靈之福故玆詔示咸使聞知別敕利曰今命爾權署安南國事其服膺朕命無驕無慢惟誠可以格天惟敬可以事大惟仁可以撫眾惟信可以保邦益殫乃心用迓來祉欽哉賜何栗等鈔幣遣隨敞等歸仍賜敞等鈔爲道裏費

○行在兵部奏昨陜西行都司土官都指揮僉事李文言西番阿吉族頭目果若兒等番民八百帳舊住野馬川歲納馬三百匹永樂間逃往甘州白城山歲納之馬皆本簇之民代納果若兒等又縱番民往甘州守處搶掠乞遣還本工今請令都督史昭劉昭及陜西行都司各遣官撫諭俾復業仍禁其爲非從之

○鎭守河州都督同知劉昭奏羅思囊簇西番千戶阿失吉爲親弟工喝所殺而據其地按問已引服當斬上曰殺兄非常罪斬之梟其首以徇使遠人知有法

○庚子初直隸定興縣民王林子鎖定虛買輸艸實收事覺行在刑部逮林當斬罪以瞽得贖大理寺審允以聞上曰瞽者能輸艸乎更詳審之勿使無辜受杜姦慝幸免命刑部再問覆奏雲林瞽實鎖定冒父名輸艸用白金文綺賂牧艸千戶張敬買實收上以法司治獄不謹罰行在四川淸吏司原問官及大理寺屬官俸三月堂上官宥其罪

○行在鴻臚寺奏早朝文武官不至者五百餘人請治其罪命錦衣衛指揮王節等錄名以進節等奏凡二三次失朝者三百餘人餘皆一次上命二三次失朝者罰俸五月一次者釋之節又言其中淸平侯吳成順義伯金順等已支過祿木都督尹吉兒察等是韃官上曰朝參之禮人臣不論大小皆所當謹侯伯位髙韃官受朝命職亦非小安可不謹此禮一體罰俸以警後來已支過者於來歲祿內扣除

○辛丑命瓦剌順寧王使臣脫哈答者原爲都指揮僉事亦剌思答因爲指揮僉事團永索失爲正千戶疊力迷失古木力大者爲百戶各賜冠帶○增置儀眞縣一壩至五壩壩官一員

○巡撫侍郎周忱奏溧水縣永豊圩周回八十餘里丹陽石臼諸湖還之圩內舊住壩埂一十五里通斗門石�土令口�以司啟閉農受其利今久頹壞田之沒水者十已七八農不得耕稅糧無出請以南京每冬所起本縣均工民夫候農隙之時修築從之

○壬寅總兵官都督巫凱奏比者軍卒馮春等告都指揮鄒溶屢嘗遣人交通漢庶人髙煦�火及刊畫佛像數事命臣體實皆無實狀上曰朕固知之大事不實餘事更不足究其妄告者皆杖一百仍戍邊

○初崇徳縣吏金景瑺以私債彊取周祥一等子女田業祥一等訴之官皆還之景瑺忿欲殺之與皂隸石謙等謀造誣詞假聞阿保名首祥一及所惡者趙昌保等十一人彊劫民王四及海寧縣興福寺僧貲財逼阿保署狀盡執祥一等誣爲彊盜械送京師祥一等訴冤抑聞阿保亦言狀詞非己出實景瑺等所爲三法司以聞上曰當追至與質對且令覆勘所云被劫者至是浙江布政司按察司皆奏體覆王四及興福寺未嘗被劫景瑺等至亦引服時祥一等十一人已相繼死三法司奏景瑺依律謀殺人造意者斬謙等從而加功絞從之因諭都禦史顧佐等曰朕於刑獄常切畱心𨿽徒流杖罪亦存矜念彼一縣吏乃以私怨誣殺十一人𨿽死不足償自今卿等當益詳愼務究實情天道昭明人不可枉殺佐等皆頓首

○浙江溫州府颶風雨作壞公��角羊�祠廟倉庫城垣

○癸卯賜雲南禾摩村巡檢司土官巡檢王賜等鈔幣

○甲辰封保安王志坰母趙氏爲保安懷僖王夫人懷僖王妃無子志坰以庶子嗣爵請母封號故賜之

○賜襄府梁府儀仗及校尉冠服

○賜雲南八百大甸軍民宣慰司土官宣慰使刀招散等所遣頭目板哀等一百十三人紵絲紗羅金織紗襲衣絹衣有差仍命賫敕及文綺紗羅歸賜刀招散等

○浙江溫州府知府何文淵言洪武中�稅並三十稅一十七年以前止收鈔及銅錢十九年於府設稅課司諸縣設稅課局及河泊所收�稅錢鈔著爲定例若便於起角�羊者角�羊本色路遠費重者許變賣金銀金每兩價鈔六錠銀每兩價鈔一錠至二十四年本府所屬共收鈔七百二十八錠四貫易銀七百八兩八錢送納其後歲辦遂以爲例近𨿽禁使銀而�稅魚課仍徵銀巡攔网戶陪納甚艱乞自今年始仍援洪武十九年以前事例納鈔庶爲民便又奏永嘉等縣宣徳三年以前欠鹽糧三萬四千四百八十九石有奇小民貧難乞折納布絹鈔俱從之

○山東濟寧州及滋陽縣奏蝗蝻生命行在戶部遣人馳驛往督有司捕之

○乙巳行在戶部奏廣東瓊州府遣人賫贓罰銀五兩四錢赴京進納上諭行在戶部曰瓊州至京師計其道路之費比所進加數倍所司何不體人情今後如此類者但令於所在官庫收貯無以勞民

○行在工部言通州西門通京師倉廒亦在門外而月城角門舊砌窄狹止通小車單行今行者多常壅塞不便請更而廣之上命俟農隙攺作○直隸徐州豊縣奏去秋水澇田谷不收今民八百四十二戶皆缺食已發預備等倉米四百三十七石賑濟又勸富民出粟給之

○丙午嘉河衛指揮同知教化雲南元謀縣土官典史董保等來朝貢馬及方物

○行在兵部奏總兵官都督譚廣言都指揮唐銘再取宣府官軍往開平哨備緣先奉敕開平哨備官軍選本衛一千人宣府等處一千人及內官蕭愚原領神銃手三百人分作兩班久已選定遣赴獨石聽銘管領更番往來今銘朦朧重取請治其罪上曰銘武臣姑記勿問哨備官軍依前處分失機誤事則罪之

○夜月犯南斗第三星

○丁未行在刑部奏錢成孫嘗與王忠相毆忠妻郭氏從傍救之誤墜所抱嬰兒傷腦死忠誣成孫踢殺論以絞罪大理審允具奏上以爲獄有疑令再鞫之具得實狀成孫得免死上諭刑部侍郎樊敬等曰法司不體朕卹刑之心不以人命爲重專用榜掠承伏人何得不冤其原問原審官吏俱罰俸糧三月仍命刑科識之再犯不宥

○廣東都司官軍攻破崖州羅活峒斬作耗賊首羅任等生禽男婦三十八人械送至京命付刑部

○南京刑部侍郎叚民奏近蒙皇上嚴軍民越訴之禁犯者杖一百盡室發遼東充軍已著爲例切見在京軍民亦有不經所管官司徑赴通政司告理者蓋緣京衛例不問囚應天府𨿽問罪囚不自決遣悉以歸刑部及通政司受詞俱屬刑部審問發落難比在外驀越赴京妄告之例請敕所司凡在京軍民有赴通政司及南京守備官處告得實及誣輕爲重告二三人以上誣多實少者皆依律論斷如盡虛詞誣陷良善者則如榜例從之

○順天府固安縣奏今夏久雨渾河漲溢衝決徐家等口上命行在工部發民修築

○上罷朝禦左順門出禦制閔農詩一章示吏部尙書郭琎曰朕昨宵不寐�八思農民之艱難能使之得其所則在賢守令因作此詩卿當爲朕擇賢毋使農民受斃也詩曰農者國所重八政之本源辛苦事耕作憂勞亙晨昬豊年僅能給歉歲安可論旣無糠核肥安得繒絮溫恭惟祖宗法周悉今具存遐邇同一視覆育如乾坤嘗聞古循吏卓有父母恩惟當愼所擇庶用安黎元

○戊申新作行在禮部成錫宴落之命公侯駙馬伯都督尙書侍郎都禦史學士祭酒及通政司大理寺太常寺光祿寺鴻臚寺掌印官及本部屬官皆與焉○己酉直隸霸州山水泛漲衝決堤岸渰沒田稼

○庚戌命行在禮科給事中李錫署行在通政使司事

○賜海西老哈河衛頭目桑果奴木蘭河衛頭目咬納等十八人彩幣表裏有差

○四川鹽課提舉司上流等九井鹽課司奏所管竄丁煎辦重慶府合州赤水裏白馬井鹽課一萬八千七百二十斤近井崩塞艱於修淘鹽課逋負今傍近民田內有古蹤竹筒鹽井一處薪水便利請令各丁修理煎辦從之

○直隸保定府慶都縣奏自春至夏不雨○辛亥蜀王友堉奏成都三護衛請以中右二護衛歸朝廷畱左護衛官軍供役上嘉其能省約從之友焴又奏缺官請調補及畱南人爲匠皆從之上命都督王彧兵部侍郎王驥持書諭王所歸二衛皆令赴南京所過給糧與舟仍命彧等途中善撫綏

○癸丑命都指揮同知佟答剌哈侄勝襲爲都指揮僉事佟答剌哈永樂中在邊多效勞勤升奴兒幹都司都指揮僉事後升都指揮同知於三萬衛帶支百戶俸而卒勝告襲行在兵部言都指揮流官不應襲上曰懷撫遠人勿拘常例特命襲都指揮僉事仍食百戶俸

○行在兵部奏昨巡按四川監察禦史王翺言松潘衛及所轄比定新塘等關屢被勒都祁命等簇空郎柬路諸寨番人聚眾行劫殺死官軍其守關千百戶孫禮理衛事指揮王琰等失機三司委官提調關防不謹請令總兵官都陳懷相機剿捕上從之命失機者姑宥其罪

○建昌知府陳鼎執廣昌縣丞徐政械送至京政承府委攝南城縣事令里長供飲食諸物計日費鈔五十貫鼎以其貪饕害民執以聞上命付行在都察院治之顧侍臣曰飲食𨿽小事然廉節君子務餋大體不肯以口腹累人羊續者不可學邪

○上退朝禦左順門謂兵部尙書許廓等曰人臣事君𨿽當鞠躬盡瘁若老疾則當優待之都督郭志祁英楊澤今皆年老有疾宜令致事閒居有子孫者令嗣職於是志等三人皆致事

○甲寅敕隆慶衛指揮同知李璟鎭守居庸關仍理本衛事撫綏士卒譏察往來凡城池烽堠屯堡俱屬璟整飭遇有聲息卽時馳奏仍執鄰近守將隨機處置餘事皆與同官計議而行○開平衛奏本衛及赤城各處城垣爲雨所壞臺墩亦多頹圯命萬全都司發各衛軍修築

○昏刻熒惑犯氐

○乙卯上臨朝諭通政司官曰今官軍別無調遣止是運糧比者小人懷姦輙造誣詞牽連告訐以求苟免今後運糧官軍有訴訟者皆遣還平江伯運糧事畢送法司鞫問著爲令

○平江伯陳瑄奏歲運北京糧四百餘萬石役軍士一十二萬人連年輸運當蘇其力乞於浙江湖廣江西蘇松常鎭太平等府僉民丁及軍多衛所添軍與見運軍士通二十四萬人分爲兩班每歲用一十二萬人儧運餘一十二萬人伺候更替可爲經久之計少節軍人之勞又法司所問囚徒內有宥死充軍贖罪者請發臨淸以北緣河置衛編伍爲軍令其屯種又江南之民運糧赴臨淸淮安徐州上倉往返將近一年有誤生理而湖廣江西浙江及蘇松安慶等官軍每歲以船至淮安載糧若令江南民糧對撥附近衛所官軍運載至京仍令部運官會計給與路費耗米則軍民兩便又自儀眞至通州閘壩或時損壞泉源或時壅塞請於濟寧置都水司設官吏而緣河州縣依浙江治水之例各銓官專職其事又委在京堂上官二員總督以時役民修築閘壩浚導水源不必瑣碎申達則舟行無阻轉輸不誤上謂行在戶部曰所言可行然不知於軍民果利便否遣侍郎王佐往淮安與瑄及尙書黃福再議可否以聞發囚徒立衛置都水司緣河設官姑止之

○四川龍州儒學訓導田瓊言松潘蠻性背服不常難於綏撫其所居處山林深險用兵實難宜遣官軍分守要害使其春不得耕秋不得獲彼旣困乏當自相圖然後縱兵擊之易以成功上謂行在兵部臣曰此言𨿽似可采然天生此類其性固殊爲人君者但撫諭之使不爲盜在此者不罹其毒在彼者亦淂安生此朕之心也其令總兵官盡心區畫務在得宜

○是日廣東儋州宜倫縣颶風大雨晝夜不止後四日山水怒溢溺死人民渰沒��角羊�宇

○昏刻熒惑犯氐東南星

○丙辰命行在大理寺右少卿傅啟讓致仕啟讓湖廣石首人由進士擢河南按察僉事淸愼有爲吏畏民服嘗奏築堤以禦河水上從之就命啟讓董其役農民徳之九載考最當升河南吏民奏乞畱之命復原職升正四品祿尋升少卿讞議公平至是以督餉浙江還得風疾奏乞致仕從之

○迆北和寧王使臣察罕等八人來朝奏願居京自效命爲副千戶等官賜冠帶金織襲衣彩幣銀鈔綿布鞍馬仍命有司如例給房屋器物

○總兵官黔國公沐晟及雲南都司布政司按察司奏奉命遣人招撫車裏宣慰使刀弄其母具言自永樂中布政司遣承差劉亨徵差發金亨誑取金銀謂免次年差發已而本司復遣承差洪溢來徵蠻人疑刀美欺己憾之迫逐刀美逃入老撾尋回境內以死未嘗棄地投順亦未嘗與刀�只孟讎殺刀�只孟亦死矣今行人董瑛及晟與三司委官撫安已定具實上聞命法司執亨罪之○建昌府知府陳鼎奏﹤並刂﹥府承奉蕭韶彊占民家池塘土地護衛指揮文斌縱軍牧馬傷民田稼又生事縶搏捶辱軍民掠取財物上諭都禦史顧佐曰朝廷待王以禮王亦安分守藩凡此害民皆小人之罪百姓未知歸怨於王王之令徳悉爲所累其取韶至鞫之令江西按察司執斌治之凡所侵奪百姓者卽令退還禾稼計畝給償遂遣敕諭王使知小人之罪

○丁巳後軍都督譚靑老病特命致事

○升監察禦史伍宗源爲浙江布政司左參議雲南按察僉事郜惟中爲廣東按察司副使雲南按察使蹇賢親喪服闋命復職擢蘄州判官蕭亮古藤縣知縣任敬敏安寧縣知縣熊漢畱守中衛經歷顧理任丘縣學教諭劉淳進士鄭夏監生許敏廖文昌唐愼王雯何廣爲行在監察禦史亮貴州道敬敏理雲南道翰浙江道淳廣東道夏江西道敏湖廣道文昌廣西道愼山東道雯四川道廣交阯道復嚴翥雲南景東府同知升正四品祿李茂奇安慶府太湖縣丞升從七品祿俱以任滿當升其民奏乞畱之

○夜有流星大如雞彈色靑赤尾迹有光出羽林軍東南行至濁

○戊午以虞城縣知縣竇和爲南京福建道監察禦史南宮縣知縣隆英爲行在山西道監察禦史和英俱九年考取至京吏﹝吏﹞﹝民﹞奏其公廉平恕乞令復任吏部言已除知縣代之矣上曰近禦史多缺正欲得人知縣歷民事久必知爲政大體俱令爲監察禦史

○命故浙江都指揮僉事別景祥祿福全襲爲羽林前衛指揮使金吾右衛指揮同知趙英弟剛大興左衛指揮僉事李繼子智襲職羽林前衛帶俸都指揮僉事曹林子得代爲本衛指揮同知旗手衛指揮同知李景子晟羽林前衛指揮僉事劉淸子紀代職以林等老疾乞致事也

○賜嘉河衛指揮同知教化雲南元謀縣典史董保等鈔彩幣表裏有差

○上因隆暑念獄囚命三法司速審錄具奏

○行在大理寺奏通州學倉支麥已盡學正劉畯令人掃除得余麥五斗當歸官而私用之於律應徒論盜糧應斬家戍邊上曰以五斗棄余之物殺人不可令戴罪還職罰俸一年又奏蘇州民有弱孫爲博者所誘竊其祖白金八十兩博者遂殺其孫以滅口當斬上曰賭博大是惡事亡賴少年一迷而不反未有不失身喪家者故家長於子孫必嚴訓戒使務實彼不接於見聞則心不亂矣今死者亦是失教之過豈可不戒又奏鎭江金壇縣主簿郝端怒吏王俊慢己因事捶五百下之獄俊父及叔就獄視之端誣爲劫獄皆重捶之三人皆死獄中俊有兄端恐發其事又誣其罪執而重捶之亦死獄中端皆引服於律應淩遲處死財產給死者之家妻子流二千里上曰縣官以私忿殺四人惡無以加其論如律因曰當官先以暴怒爲戒誠是要語

○昏刻有流星大如雞彈色赤尾迹有光出勾陳東北行至閣道

○己未謫赤城備禦都指揮汪貴充爲事官往廣西初貴科斂軍士財物又克減官給軍士綿花入已法司論監守自盜斬上曰朝廷念邊軍寒故賜之彼若能愛卹軍士豈惡侵奪使下人受苦殘惡不仁斬之非過但念其前勞姑宥死令充爲事官詣廣西聽總兵官山云調使攺過自效

○陜西按察司奏都指揮苖旺掌蘭州衛占種官屯田二頃致軍餓死者十六人請治其罪上命巡按禦史覆勘如果實卽是旺殺此十六人執而罪之勿貸

○山西曲沃鄕寧芮城三縣各奏自四月至今無雨田苖枯槁

○辛酉命修岷王府第王永樂中徙居武岡州治主是言棟宇朽壞有摧壓者遂命有司修理

○命豹韜衛指揮僉事劉綱鎭南衛指揮僉事王綱俱署都指揮僉事督運糧餉以平江伯陳瑄言二人幹濟故有是命

○免直隸大名府開州復業人八百九十五戶宣徳五年秋糧二千二百八十七石有奇谷艸四萬四千六百七十四束

○南京禮部言比因國子監生眾多令天下學校悉依洪武三十年貢額府學一年貢一人州學二年貢一人縣學三年貢一人今監生入仕者多在監者少兼有差遣欲仍照洪武三十年以前例自宣徳七年爲始府學每年貢二人州學二年三人縣學一年一人庶足任使上從其言

○鎭守西寧都督史昭奏西寧地臨邊境控制番夷先已撥軍三千人屯種近侍郎羅汝敬視有閒田再撥軍餘一千一百五十人下屯其陜西行都司不分各城堡軍士多寡槪令分撥遂致臨邊衛分缺人守備乞將原屯田三千人內選壯士五百人仍前操備以俟調用戶下餘丁屯田納糧庶爲兩便從之

○壬戌賜少師吏部尙書蹇義等招歌上謂之曰朕嘗作招隱詩賜羣臣以示求賢之切然古亦有招隱詩蓋彼欲招隱者與之俱遁朕則意在招徠賢者而用之使無久淹巖穴恐才徳之士猶未悉朕意不肯輕出再賦七言招隱歌以示卿等序曰朕惟賢者致治之具肆卽位以來屢詔有司舉徳行才智之士將與共圖治道然林泉巖谷必有遠引而不輕出者朕夙夜念之不能己己夫枉己求售非志士之本心而潔身獨善豈聖賢之中道故作招隱之歌欲使幽遠之賢皆明朕志庶幾幡然有奮起者蓋昔人嘗賦招隱矣彼其有激欲與俱去遁世遺人一己之私朕之所懷天下之公題𨿽同而志則異觀者亦亮予志焉耳詩多不載又謂義等曰卿等爲國重臣同朕欣戚特示觀之夫舉賢爲國人臣之忠其必有以勀副斯意勿徒眎爲空言可也

○夜有流星大如杯色赤有光出婁東行至濁

大明宣宗憲天崇道英明神聖欽文昭武寬仁純孝章皇帝實錄卷之八十終

大明宣宗章皇帝實錄卷之八十一

宣徳六年秋七月癸亥朔享太廟

○遣中官祭司門之神

○兀者前衛女直指揮司知阿剌禿廣東文昌縣故土官子林丑等來朝貢方物

○甲子設漢陽府漢川縣劉家隔巡檢司時湖廣按察使李素奏劉家隔去漢川縣遠而與云夢孝感應城三縣相連土著之民止有九戶而各處客船往來貿易駐泊者常三五千艘亦有結屋安居不去者慮有逋逃軍民雜於其間或至相聚爲盜宜立巡檢司上命三司覆勘以爲宜故設之

○巡撫侍郎於謙言山西蒲縣有賊三十餘人行劫商旅巡捕百戶王智遇賊與敵被害請發兵往捕上敕都督李謙與山西三司官設法捕之○乙丑昬刻有流星大如雞彈色赤尾迹有光出右攝提西南行入雲中

○丙寅廣東布政司右參政楊勉卒勉字宗勗舉進士太宗皇帝選進士曾棨等二十八人於翰林進學勉預焉後授刑部主事未幾升郎中治獄明察而謟事上官尙書吳中薦之太宗升本部右侍郎勉修儀容善應對旣得君卽背中每事不白中徑聞於上後奉命守山東旣還坐放其弟私罪下獄遇赦復職明年命巡撫福建藩憲及郡縣官之貪濁者悉奏黜之民稱快焉旣還復以前罪下獄仁宗皇帝登極遇赦復職後數日有言勉系獄時嘗教罪人林茂飾詐訴冤勉代書狀遂降山東參政又有言勉志不莊慮與髙煦�火交通爲非者遂攺廣東自是貪濁之行蓋著勉有幹才而懷市心初爲進士時鄕僧道衍爲僧錄司左善世以守城舊勞承禮遇勉傾心事之未幾賜衍名廣孝授太子少師勉謟事爲父廣孝沒躬爲服喪士類鄙之

○夜有流星大如杯色赤光燭地起天倉東北行至濁

○丁卯行在刑部所系囚反獄事聞命錦衣衛執其巡獄官及司獄吏卒治罪上諭侍郎施禮等曰罪囚系獄凡獄具輕重各有宜施嘗聞太祖皇帝言仁於仁不仁於不仁彊盜何足矜憫而姑息之今之逸如虎逸柙人復被害矣此由堂上官縱弛故下人得以生斃推情論法爾亦當罪姑停俸治事必俟盜獲而後與俸盜不獲爾罪不免

○己巳釋監察禦史周安初命安往徽州等府督有司采木金華同知吳洙以彩木科斂逮赴浙江道洙誣安受白金百二十兩都察院逮安論﹝狡﹞﹝絞﹞罪安遣人訴冤且言未嘗至金華上諭右都禦史顧佐等曰禦史出外必欲振舉綱紀而小人不便動誣以贓卿宜與之辯勿致受枉於是行勘皆如安所云佐以聞上曰幾枉此人卽釋之

○上親閱三法司所上系囚罪狀諭之曰叛逆彊盜不孝人命盜倉糧等重罪不宥其受枉法贓及雜犯死罪並遷徙徒流悉如永樂中例罰役贖罪力不能贖者輸作工匠準年限罰笞杖罪俱宥之其追贓罰鈔欠多者行原籍追徵倍罰鈔者十分免追其七其有覆勘並待對未到見問未完能自服罪俱準此例若未服罪其情可矜者聽親識保領出外庶免瘦死是日決遣八百餘人

○庚午命行在戶部給岷府江川廣通陽宗鎭南四王歲祿各五百石米鈔中半兼支

○迆北和寧王阿魯臺使臣俺克禿剌等來朝奏願居京自效命爲百戶等官賜冠帶金織襲衣彩幣銀鈔綿布鞍馬有差仍命有司如例給房屋器物

○行在戶部奏四川納米贖罪例先是四川按察司副使朱與言奏松潘諸衛山路險遠糧餉難運四川布政司及巡按監察禦史王翺復奏會川衛密勒山新開銀場歲用米八千石給礦夫儧運不便各謮以屬內罪囚非文職官吏坐贓及眞犯死罪者納米於二處贖罪上命行在戶部議至是請如所奏議以松潘去四川城一千里其米每笞一十五斗杖亦如之徒一年六石每等加一石徒三年及三流皆十石雜犯死罪二十石會川去四川城道裏倍於松潘其來視松潘則笞杖每一十減二斗徒流減二石雜犯死罪減五石四川行都司近於會川請如松潘之例從之

○行在工部尙書吳中奏山東布政司直隸河間府民夫在京工作者皆給糧賞今多逃逸請遣官追至問罪罰工上曰旣與糧賞彼安肯逃爾當深究其獘之源今不必遣官但行文令自來不來罪之未晚

○巡撫侍郎曹弘奏兗州府魚臺縣蝗蝻生命行在戶部遣人馳視督捕

○辛未行在兵部尙書許廓及禦史給事中劾奏會寧伯李英不守法律招致逋逃軍民周買兒郭三三等七百六十餘戶分置莊所令其屯田立家人爲總管名號以帥之邊人皆畏英不敢言當正英罪上曰英受重爵當守法豈應爲此或其家人假英名爲之其勿罪英但令都督史昭追所昭逃軍逃民悉還官

○壬申哈密忠順王卜答失裏遣指揮速來蠻等來朝貢馬

○癸酉上諭行在兵部尙書許廓曰軍職爲事舊嘗降調別衛所者悉令復舊自今有犯悉依永樂中例罰輸作以贖免調

○阮裏河衛女直指揮僉事弗魯忽禿四川保縣番僧剌麻南甲八等來朝貢馬及方物

○賜韃官侯伯等艸場先是都指揮也先帖木兒奏在京居久所給牛馬未有牧地上命行在戶部遣官行視順天府屬縣有空閒地非民耕種者給之至是戶部言三河等縣地多空曠遂定撥侯四百畝伯三百畝都督二百五十畝都指揮二百畝指揮一百五十畝千戶衛鎭撫一百二十畝百戶所鎭撫一百畝

○成國公朱勇奏在京各衛所武官子弟先皆操練其後多以襲職視事然亦有多餘不視事者請仍操練從之

○行在兵部尙書許廓言比奉命同各營把總官成國公朱勇等閱視五府屬衛並金吾左等衛旗軍其間彊壯精銳者少老疾罷弱者多又多有殘疾仍作正伍支糧及在營有丁無錢不準更替原籍有丁不爲行勾甚至賄求在閒及私役於家以避徵差者其斃不可殫舉又言京衛軍士丁口無籍可稽須從新勘實籍著丁數送部其老弱殘疾者驗實令壯丁代在營無壯丁者原籍勾代果戶絕無丁倧勘三次皆同者循例除豁上曰軍伍不實限衛所官兩月內淸理俱要精銳者光役編丁口籍令五府官同禦史給事中各二人理其事專令侍郎王驥總督代替者並須驗籍勾補者限十月覆勘者限一年仍不實及稽緩者皆罪之

○巡撫侍郎曹弘奏淮安府海州沒官牛一百六十九須與民佃賃納租米每歲水牛一頭五石黃牛三石五十年久牛死者一百三十四頭納米未已乞除豁從之

○監察禦史吳方刷捲懷來衛受白金二十兩隨行監生十人受三十兩及衣服等物指揮馬瑄等發其事上諭都禦史顧佐等曰朕常言禦史以法治人先當自治自身違法何以責人悉治之如律

○甲戌迆北和寧王阿魯臺遣使臣福受及答剌罕賽亦的等來朝貢馬

○昬刻熒惑犯房北第二星

○乙亥海西阮裏沙等衛頭目答安出等來朝貢馬

○賜兀者前衛女直指揮同知阿剌禿等七十四人廣東文昌縣故土官子林丑等鈔彩幣表裏襲衣有差

○宥孟瑛陳浚謝鳳寗懋罪充爲事官瑛嘗襲父保定侯爵坐弟賢逆謀奪爵謫雲南浚右軍都督僉事鳳湖廣都指揮同知從守交阯懋南寧衛指揮使坐事謫戍交阯皆坐預王通謀法司議浚等當誅上念瑛舊勞浚鳳懋頗有材幹亦非通所親厚者恃皆宥之命充爲事官令瑛鳳往宣府聽總兵官譚廣調浚懋往獨石赤城聽副總兵方政調

○丙子以明日中元節遣衛王瞻埏祭長陵獻陵總兵官都督陳懷奏番蠻出沒劫掠而官軍數少成都三護衛見操官軍二千五百人請調錮剿捕行在兵部言成都中右二護衛蜀王歸之朝廷已遣都督王彧侍郎王驥起取今陳懷請調官軍宜於所存成都左護衛內選調若更不敷令懷於附近松潘等衛所量調從之

○丁丑巡按山東監察禦史張政奏開原備禦都指揮鄒溶私役軍士及聽納粟買閒約及百人請治其罪上謂右都禦史顧佐曰溶𨿽可罪然善處多今邊將艱難其宥之但移文令攺過勿再犯

○己卯命署狹西行都司都指揮僉事指揮呂昇掌肅州衛

○迆北和寧王使臣阿力打剌罕等四人來朝奏願居京自效命爲副千戶等官賜冠帶金織襲衣彩幣銀鈔綿布鞍馬有差仍命有司如例給房物器物

○命行在戶部以順天府寶坻縣荒地四百畝賜淸平侯吳成從成所奏也

○行在工部奏各處逃匠起發武功左右二衛充軍匠多有到衛卽逃蓋是所管官不善撫卹居止未定卽令服役今後宜令寬卹使有定居然後赴工上曰今後初至者皆優容一月俟居止定然後供役著爲令

○辛巳升禮科給事中李錫爲行在通政司右參議

○命都指揮施聚往遼東操備

○四川布政司左參議彭謙言四川成都前等衛雅州等千戶所旗軍自洪武間從軍子孫多有不知鄕貫者亦有原籍無戶名者今但正軍餘丁一二人在營其餘老幼有五七人至二三十人者各置田莊散處他所軍民糧差俱不應辦乞行四川都司及撫民官勘實就令各於所在有司附籍辦納糧差聽繼軍役庶丁糧增益版籍淸明從之

○壬午遣錦衣衛指揮王息等賫敕諭福余朵顏泰寧三衛都指揮使安出歹都猛古乃等聽其來朝及往來市易但嚴飭部屬恪遵法度毋輙侵犯邊境仍賜安出等彩幣表裏○雲南武定軍民府把事張海等並聽襲女土官薩本四川馬湖府沐川長官司把事夷朝宗等來朝貢馬及方物

○賜哈密忠順王使臣速來蠻等彩幣表裏有差

○童寬山衛女直指揮同知失令等以奏事至賜彩幣及絹

○賜迆北和寧王貢使宴

○行在兵部尙書許廓言仁宗皇帝諭三法司有爲事充軍未到衛所者循詔書例放免其後本部奏定自永樂十九年以後者從赦例十八年以前者仍從軍其赦免者俱不赴京供報其實致不應放免者亦多仿效潛回軍衛有司無從稽考嘗奏請遣官嚴行所屬督發赴京皇上寬仁令應免者量地遠近自來聽理除其兵籍其不應放免就發原衛今各處有依限自至者旣審實放遣而限外不至者尙二千五百餘人請再行所司委官督捕械送京師上曰宥免軍役出皇考深恩其二千五百人未必忘恩但或是道遠或貧乏或有死亡者可再立程限令赴京更違限者罪之

○行在兵部奏總兵官都督譚廣言宣府諸驛皆軍衛給馬軍務奏報日繁而馬不足且驛中鋪陳什物行糧廩給亦多未具請增設馬驢及措置鋪陳等物今議口外豊峪驛至開平五驛止通一路以環州等驛擺站軍士遞送宜量給馬驢若豊峪至云州四驛屬隆慶衛軍遞送宜分所有馬驢給之岔道楡林等驛欲增設馬驢請行太僕寺於寄餋官驢及餘剩馬內給之擺站旗軍就萬全山西二都司附近衛所量撥鋪陳行糧廩給行山西布政司量給爲便上從其言

○太僕寺奏應天等府州縣原編餋馬並新增人丁七十二萬四千七百四十丁每五丁例餋馬一匹而馬牝牡配合各有數今牡馬領餋數足而牝馬尙欠宣徳五年孳生又增牡駒一萬餘匹無人牧餋亦有年終所生未堪起送者請給直隸徐州及宿州民丁牧餋聽候取用從之

○常州府知府莫愚奏宜興舊額歲進葉茶一百斤後增至五百斤近年彩辦增至二十九萬餘斤除納外欠九萬七千斤乞以所欠茶分派產茶州縣均辦且定每歲所進茶例免差官督責上諭行在戶部臣曰不意茶之害民如此所欠者悉免追今後歲辦於二十九萬斤減半徵納一委有司提督朝廷勿復遣人

○癸未賜阮裏河衛女直指揮僉事弗魯忽禿等四川保縣番僧剌麻南甲八等鈔彩幣絹布有差

○大興縣民張三驢以役事斂里人陳售顯財物相歐提曳售顯母抱未晬幼男奔救失足跌僕地傷幼男首死遂告三驢擊殺之三驢不能自明行在刑部論絞罪讞之上曰嬰兒在懷抱非與鬥者安得擊殺宜覆核之刑部逮其親鄰及旁見者皆雲實跌傷死非擊傷也乃論售顯誣人死罪未決當流三驢科斂取財當徒上諭侍郎樊敬等曰爾等職司刑罰而往往輕率如此下人受枉必多矣朕蓋慚見卿等卿等寧不自慚乎敬等皆頓首

○登州府奏宣徳元年遣庫子運綿布五千疋赴遼東至鐵山海風壞舟布皆沈溺官責庫子償貧無所措辦上謂行在戶部曰海風壞舟豈人力所能制果有證驗悉免償

○常州民陳浚奏目兄弟三人長兄濟永樂中左春坊左贊善次兄洽兵部尙書母唐封太夫人年八十而二兄俱歿於官臣幸得朝夕奉母今以賢良舉至吏部乞賜免歸侍母終身上顧尙書郭琎曰洽死王事濟事先帝亦博學今浚又以賢良舉非賢母無此三子其免復歸養母他日用之未晚

○夜有流星大如杯色赤尾迹有光起天囷東行至遊气

○甲申申刻有流星大如杯色靑白尾迹有光起東北行至西北遊气昬刻有流星大如杯色赤尾迹有光出箕南行入雲中

○乙酉復大興左衛都指揮僉事劉聚官初聚守備遼東廣寧衛虜入境殺官軍三人聚坐不覺當死謫充軍立功上念其舊勞宥使復職專哨備仍罰俸三年

○總兵官左都督譚廣奏比者副總兵都督僉事方政言故龍門縣及李家莊地當要衝宜於故龍門縣至一衛李家莊堡立一千戶所修築城池並煙墩一十五座分軍屯守命覆勘之政所言實便利上從之

○丙戌四川長河西魚通寧遠等處國師朵兒只監粲遣剌麻溫卜卓思吉四川昌州長官司長官阿壽遣把事業白等來朝貢馬

○丁亥亦馬忽山等衛指揮僉事木刀兀等來朝進方物

○賜迆北和寧王阿魯臺使臣答剌罕賽亦的等彩幣絹布有差仍遣都指揮僉事曹者赤帖木兒等賫敕及彩幣往賜阿魯臺等與之偕行

○敕總兵官都督譚廣以農隙築故龍門縣及李家莊城堡設主煙墩其力作及防護官軍於萬全都司及山西行都司調用設龍門衛於龍門縣以山西護嘗官軍調在大同宣府者各一千往守之設龍門守禦千戶所於李家莊以山西護衛官軍在寧化千戶所者五百七十五人在代州振武衛者內發五百人往守之○宥遼東有罪官軍初官軍以失機當死者宥其死降充軍於極邊戍守至是上念其久困敕總兵官都督巫凱自宣徳四年以後犯者皆宥之復原職役仍令專哨備再犯處死

○戊子雲南木邦軍民宣慰司土官宣慰使罕門法等遣頭目刀葉放等貢象馬金銀器皿方物

○賜海西阮裏沙等衛頭目答安出等彩幣表裏有差

○行在兵部奏武官幼男優給及老疾官員無人承替應與全俸優養者多願於南京及原衛原籍關支上曰老安少懷宜從其便不必拘例

○直隸廣平府雞澤縣奏縣民逃者三百一十六戶未復業糧艸無徵上命免之

○己丑雲南鎭南巡檢司故土官巡檢子楊平等來朝貢馬上諭行在吏部曰新駙馬數人俱年少宜令習詩書知禮義可如駙馬井源例俱與教官一員於是駙馬李銘焦敬王誼各除學錄一員

○命故府軍左衛指揮使袁琮弟璝通州衛指揮使許旻子安濟陽衛指揮僉事張榮子貴俱襲職羽林左衛指揮僉事傅瑜老疾命其子榮代之

○順天府涿薊二州良鄕永淸二縣霸州大城文安保定三縣直隸河間府靜海獻二縣眞定府定州及曲陽縣保定府定興新城二縣大名府開州長垣縣各奏今年六月以來久雨潦水渰沒禾稼

○直隸揚州府興化縣奏貧民二千四百八十三戶歲儉乏食已借給官倉米三千七百三石八斗賑之俟豊熟償官徐州碭山縣四川嘉定州犍爲縣亦奏民缺食皆於官倉給糧賑濟

○庚寅行在右軍都督府奏廣西全州千戶所百戶黃玉往象州哨了遇猺人二執送千戶朱寧玉又遇獞人執其一因激變猺獞射傷官軍十數人玉遂還其所執寧乃殺前所執二人誣其爲寇臨陣殺之以掩己罪上諭行在都察院臣曰邊將但當防夷使不爲寇可也夷本無事而激之爲亂天地鬼神豈可欺乎令巡按禦史鞫治之

○行在禮部言沈府長史司呈本國見有喪禮稽於經有喪者不祭社稷山川等神宜令停祭從之

○直隸揚州府興化縣徐州蕭碭山二縣各奏本年五月中至六月積雨水漲渰沒田稼

○壬辰福余衛頭目咬納等貢駝馬

大明宣宗憲天崇道英明神聖欽文昭武寬仁純孝章皇帝實錄卷之八十一

大明宣宗章皇帝實錄卷之八十一大明宣宗章皇帝實錄卷之八十二

宣徳六年八月癸巳朔上禦奉天門諭都禦史顧佐等曰各處體審官員本欲分別賢否使人有所激勸近日累有奏陳或言姦民摭拾其罪或言禦史及方面官以好惡爲去畱紛紛不已朕惟矯詐者固多誣枉者亦未必無卿等其以朕意戒飭之去取務合至公今後有徇私偏聽以枉爲直以賢爲不肖者必罪不宥

○巡撫侍郎於謙奏今年七月黃河暴溢渰沒河南開封府所屬祥符中牟陽武通許滎澤尉氏原武陳畱八縣民居田稼

○甲午命武定侯郭﹤王宏﹥兵科都給事中文郁爲正副使持節冊北城兵馬副指揮蔡祥女爲鉅野王妃

○遼東哥吉河等衛指揮僉事木列忽等來朝貢馬及方物

○乙未泰寧等衛都督脫火赤遣指揮同知安忽等來朝貢駝馬

○命給事中儲懋車遜掌吏科卜禎楊盛掌戶科虞祥劉海掌禮科陳瑺楊鼎掌兵科調吏科給事中年富賈銓掌刑科李倜龔全安掌工科上以六科近侍職在駁正奏牘關防諸司掌科事者必須得人命吏部俱錄其名以進上躬自審擇得懋等十二人每科以二人掌之

○擢山東益都縣丞何恭湖廣祁陽縣學教諭馮履山東淸平縣學訓導胡淸江西淸江縣學教諭朱良江西武寧縣學訓導徐觀爲行在給事中恭吏科履淸禮科觀刑科良工科

○敕行在都察院副都禦史賈諒等曰比者刑部官尸位曠官率意出入人罪情重者苟免無罪者含冤又綱紀不立不能繩下致彊盜越獄逃逸罪已不容爾等所理刑名宜加詳審務盡至公使法當其罪而人無冤乃副朕意時諒等按事江西故以是誠之

○迆北來歸韃靼言和寧王阿魯臺爲瓦剌脫歡迫逐又聞中國將發兵徵之倉惶無措上謂侍臣曰乘人之危而擊之豈仁義之師遂遣敕諭阿魯臺曰聞王困於瓦剌避之南來朕深矜側而諸將有奏請發兵巡邊者朕慮王部屬驚疑已卻不聽乃聞有人爲王言朝廷將發兵乘王之斃此讒邪之言決勿信之朕體天心以禦天下豈忍利人之災困人於戶�乙矧王自朕嗣位以來一心歸順遣使朝貢接踵於途今當危難之際宜相救援豈有相害之理特遣都指揮昌英等再往諭意王其寧心靜志安居邊塞無聽間言自生疑貳朕之此心皎如天日王其亮之○楚王孟烷奏民間失火延及後宮凡譜系敕符底簿皆毀上遣書慰問命侍臣再錄譜系及敕符底簿遣人送王府

○丙申察剌禿河衛頭目者英哥等來朝貢駝馬方物

○雲南按察司奏廣邑州土官知州阿都魯等赴任過限於律應罪上曰待遠人當略細故罷不問

○丁酉遣少傅兵部尙書兼華蓋殿大學士楊士奇釋奠先師孔子

○行在禮部奏工部造交阯雲南生夏衣完請賜之上曰秋已及半夏衣何用有司不得人類如此今後必須及時給賜違者罪之

○直隸徐州及沛縣順天府東安縣河間府靑縣眞定府新樂縣各奏今年六月天雨不止河水泛溢渰沒禾稼

○戊戌祭太社太稷

○賜四川長河西魚通寧遠等處剌麻溫卜卓思吉昌州長官司把事業白等馬湖府沐川長官司把事夷朝宗雲南武定軍民府女土官薩本把事張海等鈔彩幣表裏有差

○夜有流星大如雞彈色赤有光出左旗西行至濁

○己亥建州左衛指揮僉事卜顏禿兀列河衛指揮僉事阿里哥塔山衛指揮僉事打隆加等來朝貢方物

○賜遼東亦馬忽山等衛女直指揮僉事木力兀等四十八人彩幣絹布有差

○巡撫侍郎吳政言湖廣瀏陽廣濟等縣洪武中開堰塘積水以備漧旱近歲堤岸損壞不能畜水凡遇亢旱田稼損傷乞敕工部移文諸縣於秋成後發民修築及天下堰塘損壞淤塞者俱令以時修治上命行在工部令天下有司悉遵洪武舊制於農隙時發軍民協同修浚惰慢者罪之○常州府知府莫愚奏守令親民之官而黜陟臧否出自朝廷邇時公差官倚勢作威假公營私或失於迎送或供給未備稍忤其意輙加鞭箠或聽信下人之言以廉謹者爲貪污以諛佞者爲正直賢否不辯是非倒置乞加禁止今後凡守令及佐貳官果貪虐老疾則起送吏部果廉正有爲秩滿赴部考核稱職則賜敕書以褒之庶善有所勸惡有所懲上命吏部凡公差官淩辱有司者許指名陳奏其言褒寵廉能者當考察其實然後行之

○庚子海西兀裏奚等衛指揮僉事孛羅哥等來朝貢馬

○辛丑亦馬剌衛指揮僉事穩察撒剌兒嘗指揮僉事歹羊加也速兒衛指揮僉事伯思罕等來朝貢方物

○行在刑部奏遼東百戶張富程﹤王巳﹥初從指揮皇甫斌巡邊猝遇寇圍斌而富等皆走匿不救於律應斬上曰姑宥其死皆杖一百降充軍俾立功如再失機必斬不貸因諭刑部臣曰古人有用敗將而成功者昔皇祖亦爲朕言使功不若使過今姑宥之

○壬寅﹤鋶﹣釒﹥滹沱舊河時巡按監察禦史章聰言眞定府滹沱河淤塞比山水泛溢又衝壞河岸及軍民廬舍舊有護城河堤亦被衝決宜令修築上命行在工部發附近軍民爲之

○癸卯起復楚府長史司左長史方祖安還任令便道之官從楚王孟烷奏也

○免直隸廣平府肥鄕縣逃民一千二百一十八戶稅糧絹綿花及戶口食鹽鈔

○成國公朱勇言諸衛幼官舍人操練者滋多宜選老成官二十人督之務使精練武藝庶得實用從之

○行在兵部奏會同館廳堂房舍四百三十餘間歲久損壞宜加修葺上謂工部尙書吳中曰四方朝使所集之處不可不治俟秋收畢卽爲之

○甲辰四川威州故土官孫董山雲南定遠縣耆民劉保等來朝貢馬

○江西按察司副使石璞奏冬至正旦行慶賀禮本處文武官員先於上藍寺習儀行禮才軍寧府長史劉堅審理正沃能奉祠正盛祥等不容各官退班釋服就令習賀寧王禮其萬歲金牌儀仗俱不動令典儀宋安等唱班行九拜禮又今年五月初一日典儀所移文到司以賀寧王千秋節令各官具服前期赴鐵柱宮習儀臣切惟禮有定分尊無三上其寧府長史審理等官未知何據輙令文武官一體習賀儀沃能盛祥官止六品八品出入俱用藤棍竹篦前引有違禮制乞並罪之上謂行在禮部曰寧王老成人未必不詳典禮但官屬過分耳可稽考王府舊行禮儀申明其制沃能等僣分越禮令長史司遣赴京

○天津右衛倉副使紀拳奏比城外軍家失火飛焰入城燒三千餘家延及倉廒焚糧七萬一千石有奇焦灼不堪用者一萬五千五百石有奇今法司追問令臣等陪納緣火起有因陪補實難上命都察院遣人勘實以聞

○乙巳海南衛千戶兪華奏隨指揮黃瑀捕崖州黎寇瑀令臣領兵先搗賊巢瑀爲後繼要約已定山路險阻賊依險設伏臣率兵徑進被賊衝突傷官軍二十六人臣力戰乃得退兵而瑀竟不應援及以挫衄歸罪於臣臣復率兵擊賊殺獲二百餘人今賊已平而巡按廣東禦史仍以瑀言欲問臣罪實瑀誣臣上謂都禦史顧佐等曰古語善用兵如率然謂首尾相應蓋同力一心則功可成今前後不相應固是取敗之道宜令禦史與之明辯務盡至公

○直隸保定府祁州及淸苑安肅滿城博野蠡五縣各奏六七月雨多河水泛溢渰沒田苖

○丙午初行在後軍都督府奏萬全都司近邊糧餉爲重請如雲川諸衛令罪囚納米贖罪上命三法司與戶部議今後萬全都司及屬衛所問罪囚除眞犯外其文職官吏犯贓者皆如律若非犯贓其輕重罪囚有力納米者以近就近運赴獨石等衛倉納完俱如運甎例各還職役死罪一十二石流罪十石徒八石杖五石笞三石宣府隆慶永寧懷來開平保安諸衛興和千戶所有犯運赴獨石倉懷安萬全保安右衛美峪廣昌二千戶所有犯運赴宣府倉從之○行在兵部尙書許廓奏四川成都府雜榖安撫司土官安撫曩甲謀殺魯思麻寨首板蓬彊據其地上命總兵官都督陳懷四川三司各委官撫諭令還其土地如不服相機剿之

○丁未命都指揮僉事李謙等督諸衛幼官及舍人操練

○行在兵部尙書許廓奏湖廣三司言五開黎平衛古州長官司羅裏諸寨苖蠻爲亂攻擊傍近諸寨焚廬舍殺人掠財請調兵剿之上曰姑緩發兵令都督蕭授及貴州湖廣三司撫諭之順服則已不服卽調兵剿捕

○行在刑部右侍郎蔣勉奏本姓白父景中幼失父母育成於祖姑之夫蔣宗因從其姓今請復姓白從之

○戊申蘇門答剌國王宰奴裏阿必丁遣使臣都者看等卜忽禿河等衛指揮僉事忽失木等來朝貢馬及方物

○夜有流星大如雞彈色赤尾迹有光起天津東北行至天橏

○己酉遣官祭歷代帝王

○庚戌祭太歲風雲雷雨嶽鎭海瀆山川等神

○遣官祭旗纛之神

○賜雲南木邦宣慰司頭目刀葉放等三百二人鈔彩幣表裏襲衣有差

○鎭守洮州衛都指揮使李達奏今修孔子廟材木瓦甓皆備惟少油鐵膠丹乞於狹西布政司官庫支給上謂尙書吳中曰武將興學使其下人皆知尊禮孔子而務忠孝亦可喜之事其悉從之

○夜月掩昴

○辛亥琉球國中山王尙巴志遣使者由南結制等奉表貢馬及方物

○賜雲南鎭南巡檢司故土官之子楊平等鈔有差○上諭行在工部尙書吳中曰開平哨備及緣邊守了軍士艱難宜給皮裘狐帽鞋褲禦寒卿早爲計度遣官運往給之

○山西潞州屯畱縣奏民因缺食逃徒田地荒蕪稅糧馬艸無從追徵命戶部除豁

○壬子宥湖廣都指揮同知黃榮等罪初湖廣金沙洲商筏火延毀城樓及楚王后宮諸司衙門並居民二千六百餘家巡按禦史奏榮等不用心撲滅請罪之上曰水火猝發豈人力所能禦不問

○癸丑賜華陽王悅燿庶長子名友堚次子友璧

○以九年任滿升行在翰林院編修朱孔晹爲左春坊左中允刑部郎中祝同爲河南布政司左參議行在廣西道監察禦史周英爲福建按察司僉事河南按察使陳禮親喪服闋調廣東按察使復王彬太醫院判升正五品祿徐彥麟潯州府平南縣知縣升從六品祿彥麟任滿當遷以其民奏畱故有是命以不勝任黜監察禦史符節爲饒州府余幹縣知縣呂圭爲順徳府任縣知縣以姦利事黜監察禦史尹崇髙爲寧國府推官

○賜哥吉河等衛女直指揮僉事木列忽等三百三十五人泰寧等衛指揮同知安忽等六十七人彩幣絹布有差

○福余衛頭目咬納等五人自兀良哈招諭還賜之彩幣表裏

○行在右軍都督僉事郭志奏臣父義洪武間爲千戶以徵討功累升今賜爵安陽侯臣亦以徵進功得官屯者遘疾蒙恩就閒今臣疾愈深惟父子蒙朝廷大恩願任事以圖補報上謂兵部尙書許廓曰志疾初愈未可遽勞姑令將息以俟

○甲寅命故勇士指揮使童良弼子玉襲職仍於羽林前衛帶俸韃官泰寧衛都指揮僉事阿者罕子脫火赤襲職升指揮同知阿魯忽裏爲指揮使○增置廣西貴縣辛安寨巡檢司土官副巡檢一員

○順天府豊潤縣順徳府鉅鹿縣保定府慶都新安髙陽三縣河間府河間縣各奏夏末積雨浹旬河水泛溢渰沒田禾

○乙卯靖江王府輔國將軍贊儲卒遣官賜祭命有司治葬事

○亦力把裏歪思王遣使臣滿剌阿力等各貢駝馬方物滿剌阿力別自貢玉石及駝其所部頭目賽打力等各貢馬

○以招諭功命福余衛頭目吱納扯裏臺爲指揮同知歹住乞裏加哈乃剌哈爲指揮僉事泰寧衛頭目克裏臺爲指揮僉事

○丙辰貴州安順州土官同知阿竈遣把事楊保等來朝貢馬及方物

○賜琉球蘇門答剌二國及兀良哈等處貢使宴

○行在兵部奏雲南大候知州刀奉漢彊奪景東府土官知府陶王�贊所管孟緬之地又孟定府土官知府罕顏法與孟璉長官司刀壞罕互侵土地殺人掠財敕總兵官黔國公沐晟及雲南三司會議遣官諭以威福俾各歸所侵掠安分守職勿貽後悔

○丁巳賜建州左衛指揮僉事卜顏禿兀列河衛指揮僉事阿里哥塔山衛指揮僉事打隆加亦馬剌衛指揮僉事穩察撒剌兒衛指揮僉事歹羊加也速兒衛指揮僉事伯思罕察剌禿河衛頭目者英哥等彩幣絹布有差

○以雲南騰衝守禦千戶所隸雲南都指揮使司永樂中析其地置南甸州宣徳初又析置騰衝州俱隸雲南布政司獨騰衝守禦千戶所屬金齒軍民指揮使司每有緩急二州徑達布政司而千戶所必由金齒始達都司往復旬餘事多違誤至是奏乞徑屬都司馬便從之

○浙江右參議彭璟奏臺州黃巖縣所屬太平等十二鄕一百六十四里山多地廣每遇徵收租稅民多逃避宜於太平鄕添設一縣又杭州府知府馬儀奏海寧縣計三百三十餘里民依山傍海離縣遠者或二百餘里莫肯奉公宜於本縣黃岡市添設一縣上謂行在吏部曰今民不加多稅賦仍舊添設縣卽多設官皆用民供給是民未獲利而先受害勿聽

○戊午趙王髙燧薨王太宗皇帝弟三子母仁孝皇后永樂二年四月封趙王命居守北京洪熙元年四月之國彰徳王寡學問好武事初守北京時命有司政務悉啟王而後行而邪說左道之人多見進用永樂七年太宗皇帝初巡守至北京聞其過失震怒誅長史顧晟盡執其所用小人禠王冠帶不許入侍賴仁宗皇帝力爲救解乃復冠帶聽入侍選國子司業趙季通董子莊爲長史二人同心匡輔朝夕左右講論載籍王亦易心聽納務循禮法惇行孝敬事仁宗皇帝甚謹將之國力辭二獲衛自是奉藩甚恭而重賢禮士未嘗有過髙煦�火之叛也其黨有誣王與謀者上不聽髙煦�火旣就執又有進言於上請遂移兵並擒趙王者上亦叱之王聞之遂盡納其護衛上待王益厚賜賚稠疊初聞王得風疾遣中官及禦醫馳傳往視又加重賚至是薨上聞訃悼慟輟視朝三日遣使致祭命有司治喪葬謚曰簡

○討來思萬戶亦思馬因遣使臣打剌罕捨黑馬黑麻閩哈禿等來朝貢方物

○賜四川威州故土官孫董山卜忽禿河衛指揮僉事忽失木等五十二人雲南定遠縣耆民劉保等鈔彩幣表裏襲衣有差

○命禦馬監選馬千匹給萬全都司選百匹給永寧衛官軍哨備

○行在工部奏昨湖廣衡山縣言南嶽衡山神廟梁柱皆蠹損請命附近府縣以時同力修理仍令布政司官一員督之從之

○己未命左軍都督僉事哈剌把都兒侄孫良爲指揮使於永平衛帶俸

○浚曰塔河及儀眞等壩河先是監察禦史陳祚言白塔河宜開浚置閘又侍郎趙新言宜浚白塔河及儀眞舊江口鑰匙河黃泥灘淸江閘俱宜湲導上遣主事潘厚及揚州淮安府官審視仍與平江伯陳瑄議可否及所用人力至是厚還奏開浚實便白塔河儀眞壩河約用四萬五千八十人計四十日可完請江閘河用一萬八千人計十五日可完上從之於是行在工部請發揚州淮安軍夫先開白塔河置閘工畢就浚淸江閘儀眞鑰匙河上曰三處用工勞人太甚其儀眞鑰匙河俟明年農閒修浚

○庚申命豊城侯李賢充左副總兵恭順侯吳克忠充右副總兵武進伯朱冕充參將率師運糧往獨石等處

○命故濟陽衛指揮使何旺子凱羽林前衛指揮同知鐘興子旺大興左衛指揮僉事李貴子忠長陵衛指揮同知趙勝孫淸俱襲職金吾右衛老疾指揮僉事李驥子端代職

○行在大理寺奏汾州民憾其伯祖以徭役委己又捶撻之誣伯祖妖書誹謗事應斬上曰正家當先正身彼爲家長必所行有未善致不肖子孫造誣今寘之死亦過但杖一百發戍遼東使爲子孫知所儆爲家長者因此亦可以反思又奏韓城縣丞劉通怒縣民召不卽至杖之死聞其兄將訴官又執而杖之死應斬上曰縣官民之父母乃不以愛民爲心一怒而殺二人命斬於市

○辛酉升行在鴻臚寺少卿劉順爲本寺卿司儀署署丞劉淸爲本寺丞

○太保忠勇王金忠卒忠初名也先土乾元太保不花六世孫自永樂二十一年以其部屬來歸太宗皇帝嘉之封忠勇王賜姓名金忠仁宗皇帝嗣位加太子太保宣徳三年扈從巡邊至會州遇虜忠奮當先有斬馘功四年升太保忠勇悍善戰曉道理其卒也上甚悼惜賜賻祭命有司治喪葬加厚焉○山東布政司右參政陳士啟卒士啟字震之江西泰和人由進士觀政左軍都督府時成國公朱能掌府事得士啟喜甚閒暇輒從講論古大臣賢將所以事君使人之道能禮遇加厚召入翰林爲庶吉士修永樂大典書成擢禮部祠祭郎中直道自任不苟徇以薦升山東布政司右參政靑州歲歉郡具饑民數上聞朝廷遣使偕士啟如數賑之粟比至而饑民倍增使者議再奏俟報士啟曰民命在旦夕若再俟報旬浹間悉餒死矣請發奏後卽出粟脫有罪請自任不敢以累使者遂獨具奏朝廷從之所至民有爭訟郡邑未決而伏馬首以訴者從容數語諭之皆帖服其爲政廉平無所矯拂所至其民愛之

大明宣宗憲天崇道英明神聖欽文昭武寬仁純孝章皇帝實錄卷之八十二大明宣宗章皇帝實錄卷之八十三

宣徳六年九月壬戌朔夜有流星大如杯色靑白尾迹有光起五諸侯西北行至文昌

○癸亥右城等衛女直指揮僉事阿里吉納等來朝貢馬及方物

○行在戶部侍郎王佐奏比者平江伯陳瑄言歲運糧儲請再僉民丁一十二萬與今運糧軍通二十四萬分班儧運有旨令臣與瑄及尙書黃福等計議可否今議江南之民每歲已運糧至淮安徐州等處難再僉民若對撥附近官軍運載則便加耗與軍當議定其數佐又奏近工部定各處采修船材料俱送淮安提舉司地遠近不同恐致誤事今議山東河南蘇松等處宜送淮安江西湖廣浙江俾就本處造船又福建各府亦產材木宜令工部遣人督有司采集於彼水次造舟送淮安與軍運糧亦便上曰民運糧已非易事又欲僉點助軍是重勞民此不可行兌運糧加耗更議以聞山東江西等府采木宜減其半福建地遠不可造船且度關踰險縱有船豈能至淮役民當度人情地勢此事尢不可行

○昬刻熒惑犯南斗杓西第二星

○丙寅賜蘇門答剌國使臣都者看等八十一人彩幣表裏紗羅綾布及金織襲衣有差並賜都者看得八人冠帶仍遣賫敕及文錦紵彩紗羅歸賜國王

○行在工部侍郎羅汝敬還自狹西言寧夏甘州等處官豪之家占種田土計一萬四百九十餘畝依屯田起科增收子粒一十九萬五千五百七十餘石開除沙鹻等田歲無子粒者四千六百九十一頃有奇又奏莊浪等衛黑松林諸處馬驛鋪捨多是洪武中囚軍充役月給口糧三斗年久貧乏馬牛倒死什物損壞無力措置請令狹西三司今後應有贓罰馬牛車輛紵彩布絹取勘艱難驛分有欠缺者約量撥用從之

○丁卯賜琉球國使臣由南結制等鈔彩幣絹布襲衣有差

○兀者前衛女直頭目巴領葛坤城使臣者馬裏丁等來朝奏願居京自劾賜紵絲襲衣鈔布仍命有司給房屋器物如例

○巡按四川監察禦史王翺劾奏四川都指揮趙得鎭守松潘賊斫傷旗軍得畏憚不率兵追討請罪之上命姑戴罪捕賊不獲不宥

○浙江都指揮使許亨言海寧定海松門臺州四衛旗軍各有赴京告本管官人命等事少者牽速三五十人多至百餘人悉下都司問理及追逮鞫問而原告皆逃匿不就質對淹滯年久是非難明緣諸衛皆瀕海重地或有警急缺人守禦欲循例暫遣還職又慮告者隱其逃匿之情摭拾承行官吏告害無辜上諭右都禦史顧佐等曰此不難知蓋小人始造誣詞及當質對恐露實情則必反坐故逃匿意使困滯以快其私此小人之尢者其令放遣被告各還職役而嚴督追捕逃者苟有誣罔不可輕恕

○戊辰封肅王瞻焰庶母薛氏爲太夫人生母張氏爲夫人從王所奏也

○迆北韃靼操者等九十九人來歸和寧王阿魯臺使臣捏帖干等五人來朝皆奏願居京自效命爲百戶所鎭撫等官賜金織襲衣彩幣銀鈔鞍馬有差仍命有司給房屋器物如例

○乙巳河南府奏永寧縣稅課局舊任大使李時復任新任大使劉迪當還吏部迪刲羊置酒邀諸老人請於上官前言其廉能仁恕乞畱之而言時不才宜送部攺用今老人皆已服罪迪聞事覺遽起赴京請付法司論罪上因諭尙書郭琎等曰朕意各處保官皆出公道今觀此事人言可盡信邪然君子小人操行不同亦不可因此盡疑之古人言眾好必察眾惡必察卿等不可不審迪命法司逮治之

○庚午重陽節賜文武羣臣宴

○賜琉球國及亦力把裏等處貢使宴

○命增造臨淸廣積倉度可容三百萬石

○行在工部侍郎羅汝敬奏寧陽侯陳懋前鎭守寧夏令家奴鬻私鹽縱掾史祁傑等貪暴箠死軍人寧夏衛指揮王眞鎭撫韓成千戶楊傑等受財物虛出通關倉糧折耗浥爛者動以千萬計陳懋王眞等俱請罪之上命行在都察院遣禦史一員同戶部官追理倉糧其寧陽侯事令巡按禦史審察其實以聞

○辛未賜討來思使臣捨黑馬黑麻閔哈禿等一百四十七人亦力把裏歪思王使臣滿剌阿力等一百三十七人右城等衛女直指揮僉事阿里吉納等六十六人貴州安順州把事楊保等白金彩幣紗羅綾絹布襲衣有差

○修張家灣並通州南門橋道

○行在戶部言宛平縣民以果園地施崇國寺請蠲其稅上曰民地衣食之資乃以施僧又求免稅甚無謂令亟以還民

○行在工部奏明年春郊祀其登壇樂舞生及執事人例應給賜淨衣布帛上曰此祖宗嚴祀神明之意速行之毋怠

○壬申寧波知府鄭珞請弛出海捕魚之禁以利民上不許遣敕諭之曰爾知利民而不知爲民患往者倭寇頻肆劫掠皆由姦民捕魚者導引海濱之民屢遭劫掠皇祖深思遠慮故下令禁止明聖之心豈不念利民誠知利少而害多也故自是海濱寧靜民得安居爾爲守令固當順民之情亦當思其患而預防之若貪目前小利而無久遠之計豈智者所爲宜遵舊禁毋啟民患

○上退朝偶與侍臣論漢唐諸君知人孰優或曰漢髙帝用蕭曹唐太宗用房杜皆稱得人上曰太宗非漢髙比也其論蕭何曹參王陵陳平周勃後皆如所言太宗遺命李世勣最爲失當漢髙優矣自古人君知人爲難信哉

○昬刻有流星大如雞彈色靑白有光出婁東北行至濁

○甲戌敕寧夏左屯衛指揮使張泰專領騎士操練有警則聽總兵鎭守官調遣

○乙亥琉球國中山王尙巴志遣使者謂慈勃也等貢馬及方物謝賜冠帶並海艘恩

○溫州府知府何文淵以樂淸縣知縣徐文朴貪酒酷刑杖殺無罪之人械送至京上命刑部罪之如律因諭吏部尙書郭琎等曰縣合當淸愼愛民乃貪酗肆虐如此卿等宜精擇之毋貽民患

○丙子蜀王友堉薨王獻王之嫡孫悼莊世子之長子永樂二十二年十月襲封薨年二十六訃聞上輟視朝二日遣官賜祭謚曰靖命有司治喪葬王薨妃李氏侍姬黃氏皆自經事聞俱賜祭命有司治墳贈黃氏爲王夫人

○丁丑攺成都右中二護衛官軍之調南京者爲龍虎左豹韜左二衛

○迆北和寧王阿魯臺使臣福受來朝奏願居京師命爲都指揮使賜冠帶金織襲衣彩幣銀鈔綿布鞍馬使張泰專領騎士操練有警則聽總兵鎭守官調遣

○乙亥琉球國中山王尙巴志遣使者謂慈勃也等貢馬及方物謝賜冠帶並海艘恩

○溫州府知府何文淵以樂淸縣知縣徐文朴貪酒酷刑杖殺無罪之人械送至京上命刑部罪之如律因諭吏部尙書郭琎等曰縣合當淸愼愛民乃貪酗肆虐如此卿等宜精擇之毋貽民患

○丙子蜀王友堉薨王獻王之嫡孫悼莊世子之長子永樂二十二年十月襲封薨年二十六訃聞上輟視朝二日遣官賜祭謚曰靖命有司治喪葬王薨妃李氏侍姬黃氏皆自經事聞俱賜祭命有司治墳贈黃氏爲王夫人

○丁丑攺成都右中二護衛官軍之調南京者爲龍虎左豹韜左二衛

○迆北和寧王阿魯臺使臣福受來朝奏願居京師命爲都指揮使賜冠帶金織襲衣彩幣銀鈔綿布鞍馬仍命有司給房屋器物如例先是福受有子毛榮畱京任指揮使至是福受願畱乞一職自效兵部奏宜罷其子之職而升賞福受故命爲都指揮使

○直隸廣平府肥鄕縣眞定府新河縣奏今歲夏秋苦雨山水泛漲渰沒禾稼子粒無收人民乏食命行在戶部遣官覆視賑濟

○戊寅調狹西布政司右參議劉斌於廣東布政司

○命太常寺卿孫時致仕賜之敕曰卿以儒發身行端才敏歷事祖考積有年矣踐揚中外多效勤誠今春秋已髙步履惟艱朕嘉念老成不忍煩卿政事特命以本官致仕優遊田裏撫子孫表鄕俗以樂餘年用彰禮待舊臣之意

○守禦永寧等處都指揮韓鎭奏永寧衛城因雨頹裂者七十餘處請以附近軍民修築從之命副總兵都督方政董其役

○江西豊城縣民奏縣臨長江其西北舊有石砌堤岸髙約二丈有奇長約二百四十餘丈及西南七圩壋俱有堤防水堤內民田歲輸糧三萬餘石比歲俱爲水沖決田禾無收乞令本縣俟農隙之時量發民丁工匠修築從之

○湖廣孝感縣奏民饑已借預備倉糧給濟俟來年秋成還官

○庚長弗提衛女直指揮同知孛羅托等來朝貢方物

○迆北韃靼鎖鎖等率家屬男女一百四人來歸奏願居京自效命鎖鎖等二十四人爲指揮僉事等官賜冠帶金織襲衣彩幣銀鈔絹布綿花鞍馬有差仍命有司給房屋器物如例

○行在工部侍郎羅汝敬言寧夏等衛屯軍舊種田一頃納屯糧一十八石然一頃之中地多沙鹻有名無實今請開豁所種田皆肥饒每五十畝仍令納糧一十八石甘州一十三衛所亦準此例內除一十二石充本軍月糧止以六石上倉餘丁官下家人寄住人等例無關支月糧宜照屯軍例以細糧六石輸官又各衛屯軍𨿽嘗給牛歲久不存貧者無資可買其西安等府寄養官牛九千二百餘頭請給屯軍之貧無牛者不足則於寧夏慶陽等府官庫支贓罰布絹鈔買補又寧夏甘州田土資水灌漑有勢力者占據水道軍民莫敢與爭多誤耕種請增除六部或都察院堂土官二員往來巡視寧夏甘州皆請置提舉司寧夏正提舉一員副提舉二員吏目一員司吏二名典吏四名甘州正提舉一員副提舉四員吏目一員司吏四名典吏八名專掌水利兼收屯糧俱屬部院官提督則屯田不廢邊儲有積又寧夏甘州馬驛遞鋪夫俱洪武中囚軍月支口糧三斗�不能贍其所種民地近年俱依屯田例納糧愈加貧困宜依�丁種田之例令存月糧自食少蘇其苦上命行在戶部會官議於是太子太師郭資尙書胡濙等議屯糧屯牛減驛夫種田糧皆可準置提舉司及添除六部都察院堂上官巡視請自上裁上曰提舉司可置巡視官不必除只令禦史二人往理其事會昌伯孫忠母太夫人丁氏卒太夫人追封會昌伯士英之配今皇太后之祖母也世居山東濟南府鄒平縣爲大族太夫人歸孫氏有賢徳初以忠任中軍都督僉事封太夫人忠進會昌伯遂加封伯之太夫人至是卒年八十七上遣中官致祭命有司治喪葬

○辛巳行在吏部右侍郎王讓以久疾辭位上憫而從之賜敕曰卿以儒發身踐履篤實執經侍朕積效勤誠肆纂承之初升貳天官用資田�屯輔而卿嬰疾再歷寒暑𨿽今小瘉步履尙艱卿旣辭祿朕亦嘉念前勞不忍重煩以政特命致仕俾歸田裏撫子孫樂餘年用彰禮待舊臣之意其欽承之

○賜琉球國使臣謂慈勃也等鈔彩幣絹布襲衣有差

○行在兵部侍郎柴車言奉命往山西大同等處按視田地爲官民占種及空閒者計一千八百九十餘頃與軍耕種請依屯田起科戶部言屯田之例每軍種五十畝除月糧外以糧六石上倉今召軍種田每五十畝亦令歲納子粒六石於附近倉上曰邊地軍民當優之可更減一石

○壬午南京工部言孝陵外垣及大名臨安懷慶福淸諸公主墳歷代帝王功臣廟垣墉多頹壞請以直隸州縣均工夫修葺從之

○甲申巡按狹西監察禦史張鑑奏甘肅苑馬寺卿陳儼與西寧土官李英結爲婚姻英徵安定還奏獲賊馬三百四十匹送苑馬寺牧養實送五匹餘皆歸其私家已歷四年儼置不問附下罔上請治其罪上諭行在都察院臣曰黨私背公正直者不爲其令狹西按察司執儼罪之

○曉刻月犯軒轅禦女

○乙酉降右副都禦史胡廙爲福建布政司右參政廙初往四川董伐木貪虐自恣事覺法司當以死罪命安置遼東旣而會恩例得罰役復職行在吏部以聞上曰都禦史受贓罪當加常人豈可復入風憲但以卹刑例不欲失信姑從輕減降外任使自新於是降爲參政

○行在工部奏順天府廣備庫所收預備賞賜軍士袢襖褲鞋今虧欠者計一萬一千七百八十八件官儧庫子皆當究治上曰此其姦斃非小命付刑部治之

○斬會川衛千戶丘能能累爲彊盜劫財行在都察院擬律應斬上命斬之曰五品官非一日之勞所致而甘爲盜以殺身此其自取也

○巡按廣東監察禦史陳汭奏廉州彊盜劫掠海北鹽課司提舉家已捕獲從賊而首賊爲雷州衛捕盜千戶石渠所匿樂民守禦千戶吳斌率軍往捕渠乃以眾拒斌擊傷斌及旗軍三人及賊自首而渠復匿其所劫白金之半請正其罪上曰捕盜之官匿盜罪浮於盜朝廷乃以俸祿養此輩命亟正其罪

○丙戌行在都察院右僉都禦史淩晏如大理寺左寺丞鄭煁親喪服闋命復職

○罷北京行太僕寺少卿王佐爲民佐閱孳牧馬受賂法司以聞命罷爲民

○行在戶部奏比者河南民言嵩縣白泥溝地產銀礦民私烹煉宜開官冶已命主事郭誠往同三司官集民丁發地得銀沙四千餘斤烹三十餘日計用人力二千七百工得黑鉛五十斤銀二兩所得不償所費上曰小人獻利之言不可聽其罷之

○昬刻太白犯南斗西第三星

○丁亥宥四川都指揮僉事萬貴罪貴以受賕不嚴邊備致番人邀阻餉道殺掠人畜事覺三法司鞫問服罪擬律杖一百發邊遠充軍上曰武夫知嗜利而已然番夷之變亦非獨貴所致朕念其自小旗積勞六十年至此姑從寬典罰役贖罪調赤城備禦

○南京通政司右參議李文郁奏本司知事缺有同鄕人楊復永樂中爲兵部主事以取工匠違限謫充軍蒙恩宥爲民復勤謹有才通曉文移乞授本司知事之職行在吏部言文郁所舉鄕人且嘗有過徇私不公請罪之上曰若所舉公豈問同鄕若其人賢豈問有過但擬定爲知事則不必朝廷量才授官矣文郁不省大體所舉之人從可知不允所舉亦不罪之

○總兵官都督僉事劉廣奏秦州衛指揮於諒等宣徳三年調甘州操備至蘭縣逃歸促之三年到莊浪復逃歸請治其罪上曰忠臣之赴國事當奮不顧身今頑不聽調則不知爲臣之義此而不治朝廷將何以使人命都察院執而罪之

○戊子設狹西寧夏甘州二河渠提舉司置提舉各一員從五品副提舉各二員從六品吏目各一員從九品隸狹西布政司專掌水利從侍郎羅汝敬所奏也

○命故金吾左衛指揮同知王榮侄昇襲職

○命南京工部修補國子監書籍闕板從禮部尙書張瑛言也○行在戶部奏沈王薨歲祿一萬石當減命仍舊給之又奏北京承運庫所貯生絹年久積多恐損壞請不爲嘗例每匹折米二石以給在京文武官月俸公侯伯祿米亦準給一半從之

○直隸武進縣民奏閩浙官民舟船及今漕運必由本縣孟瀆河出逆行三百餘里始達瓜州壩往往爲風浪漂溺縣舊有新河四十餘里出江正對揚州府泰興縣新河入至泰州壩一百二十餘里至揚子灣出運糧大河比今白塔河尢爲便利第歲久泥淤難通重載乞加修浚實爲便利命平江伯陳瑄侍郎周忱審計

○己丑革鳳陽廣儲五倉時知府熊觀言鳳陽舊設廣儲倉自一至五凡五倉又設量積倉倉各置大使一員收支一年一更近年稅糧俱撥畱守司及長淮等衛所支用各倉歲收不及千石所設倉官徒享廩俸乞革去廣儲五倉止存量積倉及本府倉實省費用從之

○賜討來思亦力把裏等處貢使宴

○庚寅以明日下元節遣衛王瞻埏祭長陵獻陵

○夜有流星大如雞彈色赤有光出闕東南行至濁

大明宣宗憲天崇道英明神聖欽文昭武寬仁純孝章皇帝實錄卷之八十三

明宣宗章皇帝實錄卷之八十四

宣徳六年冬十月壬辰朔饗太廟

○遣中官祭司井之神

○甲午敕總兵官武安候鄭亨等曰殘虜狼狽離散不相統屬今天气已寒慮爲邊患昨得開平報望見五百餘人從東南來稍近邊聞炮聲卽復北行不知何寇宜嚴兵以備凡人畜皆收入城堡以防剽竊不可怠忽

○四川建昌衛土官指揮使安均遣弟金保副千戶安普化遣弟貴百戶馬速忽遣子義等來朝貢馬

○賜哈密忠順王及瓦剌牙納失力王所遣使臣百戶桑哥失裏等彩幣及絹襲衣等物

○阿者迷河衛指揮僉事咬哈實山衛指揮僉事��黑來朝皆奏願居京自效賜金織襲衣鈔布仍命有司給屋器物如例

○行在鴻臚寺卿楊善以典儀失職爲監察禦史所劾下行在都察院獄已而釋之免冠帶視事

○乙未命奴兒幹都司都指揮使康旺致仕以其子福代爲本司都指揮同旺本韃靼人洪武間以父蔭爲三萬衛千戶自永樂以來頻奉使奴兒幹之地累升至都指揮使至是復命往奴兒幹設都司旺辭疾乞以福代故有是命

○琉球國中山王尙巴志遣使臣長史郭祖每等貢馬及金銀器皿謝賜文錦彩幣恩

○賜弗提衛女直指揮同知孛羅托等彩幣絹布襲衣等物有差

○濟州衛奏六月苦雨河水泛溢溺死屯田軍十七人渰沒苗稼一十六頃

○直隸安慶府桐城縣奏貧民三千九百餘戶缺食已借給預備倉榖一萬四千三百八十石賑之俟丰熟償官

○丙申四川重慶府榮昌縣民錢本中妻王氏一產三男命有司如例給賜鈔米

○昬刻月掩太白

○戊戌昬刻有流星初如雞彈隨大如杯色赤有尾光煜煜照地出奎南行至遊气

○己亥上諭行在吏部尙書郭琎等曰朝廷置禦史托之耳目凡政務闕失民生利病百官賢否皆得奏舉豈可以任匪人比來有相朋比同流合污者有依勢作威陵蔑良善者甚至貪淫穢濁不可以言者如此何望其能舉職𨿽已逐之自今必擇老成謹厚識達治體者以聞朕將試用之又諭之曰在外按察司掌一道風紀亦宜愼選毋任非才

○江西九江府瑞昌縣奏貧民一千六百七戶缺食已借給預備倉榖五千九十四石賑之俟丰熟償官

○行在戶部尙書李曰�永卒曰�永文曄狹西涇陽人洪武中自太學生擢左軍都督府都事升戶部郎中永樂初升北京行部右侍郎北京當靖難之後民甚凋獘行部初置政務紏紛曰�永盡經畫事無廢缺十八年轉戶部嘗扈從北徵董糧餉效力尢多宣徳五年升戶部尙書專督京師及通州諸處倉糧曰�永和平謹恪勤職不懈而廉介之節始終不渝至是卒遣官賜祭命有營葬

○辛丑昬刻有流星大如杯色赤有光出畢東南行入雲中

○壬寅命丰城候李賢往大同密探胡寇聲息如其犯邊卽出兵剿之

○癸卯副總兵都督僉事方政以新立龍門衛及龍門守禦千戶所請給器械旗鼓等物上命行在工部如數給之語尙書吳中曰兵甲堅利而後足以制寇然地利不如人和尢須戒勵主將善撫士卒人心旣和以守則固戰則勝邊境可永無虞

○通政使司左通政朱侃卒侃浙江海鹽縣人由國子生擢山東道監察禦史升廣東按察僉事攺通政司右參議久之轉左參議遂升左通政嘗奉命巡撫廣西察舉失當士論不服旣還未幾卒

○昬刻有流星大如雞彈色赤尾迹有光出參東南行入雲中

○甲辰四川黎州安撫司故土官左副使馬彪侄成福余衛韃官指揮同知阿克卽嘔等來朝貢馬

○迆北韃靼拜住猛克卜羅等來歸奏願居京自效命爲副千戶等官賜冠帶金織襲衣彩幣銀鈔絹布鞍馬有差仍命有司給房屋器物如例

○總兵官都督陳懷等討松潘番寇平之先是懷及四川都指揮邢安奏松潘勒都北定諸簇東路空郎龍溪諸寨聚眾截路殺傷軍民欲攻關堡上敕懷等相機剿之懷遣安以兵二百略寇境遣都指揮趙得以兵一千應援寇合眾迎敵官兵稍卻寇乘勝追躡發懸竿轉石以擊官軍指揮安寧等三百餘人退北溺水死懷親督兵進深入其地攻革兒骨寨破之寇棄衣甲器械遁入山林又攻空郎乞思洞諸寨寇出迎敵官軍奮而前斬首及追北墜崖溺水死者甚眾已而革兒骨寇復聚西北諸寨生番四百餘人至安化設伏邀戰都指揮趙諒等覺之剿戮殆盡每破其寨卽毀其碉居分其牛羊料麥以勞諸軍賊首以徇得其所虜軍民男婦悉還其家任昌牛心耳別諸寨生番聞之皆驚怖來降曉以禍福俾安生業羣寇悉平至是捷至上喜曰蜀民可免憂矣遣使賫敕勞懷且諭之曰番寇之平爾克效心力良用嘉之然此寇叛服不常爾且於松潘鎭守遇有叛者卽發兵剿捕毋令滋蔓來歸者善綏撫之

○教諭唐敏言蘇州府常熟縣舊有耿涇塘南接梅裏塘通昆承湖北通楊子大江旱歲資其灌漑年深壅塞洪武中嘗發長洲等縣民浚導民獲其利今復壅塞請如舊例發民浚導從之

○禮部尙書致仕蔚綬卒綬子文璽廬州府合肥縣人洪武中以國子生擢戶部主事升山西布政司右參政永樂初升禮部右侍郎洪熙元年升尙書宣徳五年以老乞致仕從之特賜鈔一萬貫綬爲人謹畏避事臨政無所可否又以瑣細爲其屬所厭至是卒訃聞賜祭命有司治葬事

○夜有流星大如雞彈色靑白有光起危西行至天桴

○乙巳未刻太白見己位

○丙午敕行在五府六部都察院今農功旣畢田穡丰稔朕暫巡近郊以觀農業卿等各勤職事毋怠毋忽仍命武定候郭玹都督張昇尙書郭琎都禦史顧佐等守京城遇急務具奏是日車駕發京師駐蹕西湖之東

○庚戌車駕還京師

○夜月掩積屍气

○壬子行在都察院奏開平都指揮唐銘役軍士出城采薪芻爲虜所掠𨿽後竟脫歸請正銘私役之罪上曰邊將令軍士取薪芻非大過且所掠旣歸可宥之

○夜月掩軒轅

○癸丑是上從都督方政奏設龍門衛所調大同宣府寧化振武諸衛所軍攜家屬往戍後戶部郎中王良言口外冰凍饋餉艱難乞且畱軍屬於宣府就糧過冬上是其言至是政奏良沮軍務暗邀人心請督諸軍攜家屬同赴龍門並乞罪良上曰政急欲成事蓋爲國謀今天寒地凍軍士攜妻子暴露道途亦有可憫況新建衛所室廬未創糧儲未備良所言亦是宜以來春發遣遂命兵部移文諭政

○總兵官都督山云奏廣西左右兩江舊設土官衙門大小四十九處蠻性無常讐殺爭奪往往不絕朝廷每命臣同巡按禦史三司官理斷緣諸處皆是瘴鄕兼有蠱毒三年之間遣官往彼死者凡十七人事竟未完今同眾議凡土官衙門除軍務重事徑詣其處其餘爭論詞訟宜就所近衛所理之左江太平思明龍州崇善等處於太平千戶所右江田州鎭安泗城上林等處於奉議衛思恩州於南寧衛南丹東蘭那地三州於慶遠衛各令土官及應問之人克期來集以俟理斷庶免瘴患事亦易完上語三法司官曰撫馭蠻夷當從簡略若事有艱難亦當擇便議者旣以爲宜其從之

○甲寅昬刻有流星大如雞彈色靑白尾迹有光出勾陳東北行入文昌

○乙卯總兵官都督劉廣言莊浪衛土官韃軍昔常更番於甘州操備自後遂罷請仍舊上曰土官韃兵不須操備俟有警急調用

○甘州右衛千戶姚寧等奏先從總兵官都督史昭等徵曲先兵至的思選舍人王敬等五人領軍晝夜長哨至恰廝又選寧等十人同都指揮安敬等領兵當先哨嘹及賊敗走隨徵官軍追獲人畜近蒙聖恩凡晝夜長哨嘹官員皆升一級緣安敬等𨿽曾同臣哨嘹然皆卽日回營比與王敬等長哨不同又指揮王傑等俱隨徵領軍本非哨嘹之數今皆妄冒升職未愜眾心上謂行在兵部尙書許廓等曰升賞之法所以酬前勞勉後效若有功不得則材勇之人忿無功而得則僥幸之心啟將來何以使人今寧等所言宜令總兵官覆勘果當升與否皆具實奏來務合至公無憚攺過

○丙辰賜四川建昌衛土官舍人金保安貴馬義等鈔彩幣表裏有差

○丁巳賜琉球國使臣郭租每等彩幣絹布金織紵絲襲衣有差

○行在兵科給事中李蕃言每歲裏河運糧軍士及送官船之民有病死者官旗夫甲輙棄屍水中及河兩岸波浪漂流犬貍嚙噬深負聖明卹下之意乞敕所在郡縣及總兵官平江伯陳瑄等嚴戒官旗夫甲凡有疾者令醫療治死者所管之人卽與收殯立牌識其姓名於回日令旗甲親鄰收骨歸葬上聞之惻然命行在禮部卽如所言行之

○順天府固安縣奏六月淫雨渾河水漲衝決堤岸渰沒民田一千三百五頃有奇禾稼無收命行在戶部遣人覆視蠲其租稅

○己未命金吾左衛老疾指揮僉事劉毅子昇代職

○命山西按察司副使劉煥廣西布政司右參議鄭隆致仕煥湖廣當陽人由監察禦史升山西副使寬厚平易隆江西浮梁人由進士爲行人升廣東按察僉事再升參議淸勤無過至是俱陳老疾命致仕

○賜四川黎州安撫司故土官舍人馬成等福余衛指揮同知阿克卽嘔等鈔彩幣絹布金織紵絲襲衣等物有差

○迆北韃靼濟咬丁率妻子來歸弗提衛女直指揮僉事哈剌帖木來朝皆願居京自效以濟咬丁爲副千戶賜冠帶金織襲衣彩幣銀鈔綿布鞍馬有差仍命有司如例給房屋器物

○庚申升行在翰林院修撰苖衷爲侍讀編修劉矩爲修撰興化府儒學訓導朱應浙江杭州府昌化縣儒學訓導康振爲行在給事中應禮科振吏科福建布政司右參政張璘爲應天府尹河南道監察禦史李玨爲福建布政司左參議廣東按察僉事魏暹爲狹西布政司右參議山東按察僉事韓璽爲本司副使湖廣道監察禦史餘思寬爲廣東按察司副使四川道監察禦史茅惟揚爲四川按察司僉事四川保寧府知府陳原武爲福建鹽運使皆以九載考最也朱應康振韓璽俱令於內府授小內使書擢江西建昌府檢校周廉新建縣儒學教諭王來湖廣常寧縣儒學教諭賈進浙江麗水縣儒學訓導陳浚江西南昌府學訓導黃潤玉監生張謙史鑑朱純鄭昱爲監察禦史廉來進浚潤玉皆行在廉廣西道來江西道進狹西道浚山東道潤玉交阯道謙鑑純昱皆南京謙廣西道鑑山西道純福建道昱雲南道廉來進浚潤玉先以監察禦史王縉紳等舉薦至是召至故有是命福建道監察禦史劉禎中書舍人張恕狹西按察副使徐奇浙江按察僉事龍韜皆親喪服闋調禎於行在四川道韜於雲南按察司恕奇俱復原職復石鼎河南裕州知州升正五品祿王瑀順天府通州知州升從四品祿焦昉大名府長垣縣知縣升從六品祿馬良合肥縣主簿升從八品祿鼎等皆九年考最當升吏民伏闕奏乞畱之故升祿俾復任

○增置廣西賓州安成鎭巡檢司土官副巡檢一員

○總兵官黔國公沐晟奏雲南都司二十四衛所去歲收屯軍子粒米四十九萬二千一百石有奇會計可足各衛旗軍十一月糧命行在戶部更覆實

○總兵官都督陳懷奏松潘衛屯軍耕牛比因番寇侵奪存者無幾乞於四川布政司所屬見養官牛內給之不足則支官價買給從之夜有流星大如杯色靑白光燭地起九遊南行至天園散

○辛酉召丰城候李賢還京師

○十一月壬戌朔行在欽天監進宣徳七年大統歷上禦正朝受之給賜諸王羣臣頒行天下

○癸亥朝鮮國王李祹遣陪臣禹承範四川馬剌長官司土官副長官阿泰狹西西寧衛妙善通慧國師伊兒吉遣剌麻堅都昝卜等貢馬及方物賀皇太子千秋節

○上禦文華殿召少傅楊士奇楊榮學士楊溥入侍上曰朕念我仁祖積徳累善篤生太祖皇帝繼天立極創業垂統太宗皇帝迅掃姦回再安宗社皇考仁宗恢弘治化增髙累厚以固鴻業朕承天位夙夜不忘記曰先祖有美而不知不明知而不傳不仁是用撰述成詩揭之座上朝夕覽觀勉圖繼述庶幾永保天命今以刻石特賜卿摹本卿亦當思我祖宗開創之難守成之不易盡心輔朕國家安卿等亦與享榮利士奇等稽首受賜詩凡九章上自序之其文曰昔者胡元之季上天厭之眷求聖徳俾作民主我仁祖皇帝有純粹之性誠一之心蘊至仁而弗矜篤大義而不炫體正而養和履醇而抱潔循乎自然安乎大順蓋動與天遊靜與道俱易所謂大人魯論所謂至徳者也用集天命大開厥祥篤生我太祖皇帝其仁如天其智如神道冠百王徳侔五帝汛掃六合綏寧萬邦正天紀立人極詩書禮樂之華典章法度之懿超越隆古矣皇祖太宗皇帝以大徳承大統神武赫著聖仁弘施近悅遠來內安外服茂勛鴻烈允光於前皇考仁宗皇帝丕宣大猷恢彰美化仁恩惠澤益廣益深是以普天之下莫不尊親同心愛戴至於今日顧予菲薄克遂承繼揆度所自厥有明徵實由仁祖皇帝源本之隆肆太祖皇帝開創之大而我皇祖皇考得以恢廓而維持之萬世之業所由定也烈聖之徳與天爲一謹敍述爲詩九章以昭後世詩曰上天信崇髙臨下明以赫元季政昬亂帝用厭夷狄眷求令徳宗視乃善慶積霈然啟其祥疆宇俾開辟一章恭惟我仁祖躬備大聖徳天性稟純粹溫恭而允塞篤志在仁義兼亦貴稼穡寶玉之所藏山川被光澤二章維時屬遘屯畎畝足自適進退與道俱玉徳懷貞白皇天鑑昭晰寶命所由錫篤生太祖聖配天立人極三章海內如鼎沸土壤分割析蒼生靡怙恃俛伏斃毒螫仗劍起濠梁奉天拯焚溺再駕定東南一舉下西北四章曠哉六合內腥穢悉蕩滌三光復宣朗五典重修飭遠齊堯舜功近過湯武績遂令普天下休養樂生息五章太宗削姦回繼統奠宗祐聖文旣炳煥神武尢赫奕賢才盡登用秉徳各修職庶邦承覆載貢獻來九譯六章昭考撫盈成至仁弘隱惻民安視如傷恭己臨萬國繼志與述事夙夜懷兢惕皇風益淸穆皇道彌正直七章正本所自隆仁祖實啟迪祥源深且廣天派肆洋溢聖神紹傳序茂衍萬世歷造商本玄王興周美后稷八章玆予嗣鴻業時幾謹申敕四聖赫在天悠久貽法式保佑賴深眷負荷愧綿力稽首陳永歌庶用示無斁九章

○右軍都督同知李敬卒敬直隸常州府宜興縣人初任燕山中護衛千戶以靖難功累升四川都指揮使永樂十一年升右軍都督同知鎭守四川洪熙元年以目疾召還命致仕至是卒敬爲人重厚詳雅從容有大體操守亦嚴兵民皆徳之

○甲子初監察禦史陳搏巡按廣東還奏各處關津衛所撥軍把截皆洪武中設置本以盤詰姦回乃假公務私邀阻行旅需索財物凡有徵調把截之軍悉得避免且把截之處多置於附城或近巡檢司無益而有害請令三司從公勘實可革者革可置者置當仍舊者仍舊俱於所在巡檢司分撥弓兵守把庶革積獘上命巡按禦史及三司覆勘至是覆奏搏言誠是遂從之

○湖廣石首縣典史劉英奏本縣舊有三堤長一千九百四十餘丈比因江水泛漲風浪衝激頹圮其半近堤之內連歲被澇禾稼無收其堤內民田與荊州衛軍士屯田利害適均命軍民並力築之

○乙醜行在刑部奏直隸儀眞衛千戶楊貴彊取所部寡婦女爲妾當治罪上曰本管官於所屬有父母之道故不許嫁娶況可彊取耶其治之如律○丙寅復楊善行在鴻臚寺卿

○丁卯賜韓王衝﹤火或﹥長子名範圯第二子範土�卭第三子範壑第四子範堮第五子範墅

○宥行在後軍都督府僉事沈淸誣罔罪先是淸奏都指揮柳成千戶戴興罪旣下獄成等訴冤求直不已遂命行在兵部錦衣衛與之辯二人皆得直於是尙書許廓等劾淸誣罔上曰大臣朕所倚重可罔上而虐下乎姑念其功屈法宥之然過不可再矣命廓復成等職

○行在都察院奏禦史傅敬妻毆妾中其要害妾自縊死當治其妻罪緣已受封上曰殺人豈可容罪之如律因與侍臣曰婦妒是惡行況以妒殺人其惡甚矣

○戊辰敕都指揮僉事韓鎭指揮同知陳震率領騎士自永寧衛隆慶州至懷來衛往來巡哨備禦諸隘口屯堡煙燉俱屬提督有寇則相機剿殺寇去不必窮追凡事須同心協謀歸於公當毋執偏見以誤事

○初天津右衛倉副使紀拳奏因軍士家失火延燒居民三千餘家並及倉廒米被焚者一萬五千五百石有奇法司責限追償命行在都察院勘實以聞至是勘覆所言皆實上曰風火非人力所能制其免追

○己巳以明旦冬至遣衛王瞻埏祭長陵獻陵

○庚午冬至上禦正朝受朝賀大晏文武羣臣及四夷朝使皇太后皇后免文武羣臣命婦朝

○辛未西寧衛灌頂眞修妙慧國師札思巴監參遣剌麻也失監銼等來朝貢馬

○壬申皇太子千秋節免賀禮

○甲戌以北京行太僕寺馬三百匹給開平衛軍士狹西苑馬寺馬一千匹給狹西行都司軍士操備

○乙亥遼東總兵官都督僉事巫凱上廣寧馬市所市福余衛韃官馬牛之數上謂侍臣曰朝廷非無馬牛而與之爲市蓋以其服用之物皆賴中國若絕之彼必有怨心皇祖許其互市亦是懷遠之仁

○日上生背气色靑赤生左右珥色黃赤鮮明

○丙子兀者等衛女直指揮僉事苦赤等來朝貢馬

○行在戶部定官軍兌運民糧加耗則例先是平江伯陳瑄言江南民運糧赴臨淸等倉若與官軍兌運加耗與之民免勞苦得以務農軍亦少有贏利命侍郎王佐往淮安與瑄等再議以爲可行上復命羣臣議至是吏部尙書蹇義等議奏其法實便軍民加耗之例請每石湖廣八斗江西浙江七斗南直隸六斗北直隸五斗民有運至淮安兌與軍運者止加四斗如有兌運不盡令民運赴原定官倉交納不願兌者聽自運官軍補數不及仍於楊州衛所備倭官軍內摘撥其宣徳六年以前軍告漂流運納不足者不爲常例許將粟米黃黑豆小麥抵鬥於通州上倉軍兌民糧請限本年終及次年正月完就出通關不許遷延妨誤農業其路遠衛所就於本都司塡給勘合從之

○浙江於潛縣奏貧民五百五十八戶缺食已給官倉榖五百六十餘石賑濟

○內官袁琦有罪下獄

○上禦左順門諭工部尙書吳中曰今天气寒甚緣邊守關哨了官軍狐帽皮裘未給者速運往給之

○戊寅賜朝鮮國使臣禹承範等四川馬剌長官司土官阿泰等狹西西寧衛剌麻堅都昝卜等鈔彩幣絹布襲衣有差

○上禦左順門與羣臣論邊防上曰朕嘗巡邊見宣府是土城因問左右城能久乎皆云每年遇雨亦有頹壞旋復修整朕念凡事當圖永遠況臨邊城垣必甎砌乃能久𨿽一時勞人豈不勝於屢壞屢修但爲之以漸亦不甚勞遂命都督譚廣以農隙爲之

○庚辰內官戎禮奏狹西苑馬寺養馬軍士人養牝馬十匹至十二三匹者又養狹西行太僕寺孳生馬遞年倒死及虧欠馬駒陪納不足乞選西安平涼鞏昌慶陽四府丁多民戶分養行在兵部言軍士養馬已是定例難準分給請依舊例令刑部都察院及狹西布政司按察司凡問雜犯死罪應充軍者就發狹西苑馬寺充軍養馬庶幾少蘇軍士從之

○辛巳亦力把裏歪思王母鎖魯檀哈惇遣使臣滿剌哈只等來朝貢馬及方物

○癸未亦思把罕等處遣使臣迷兒阿力哈密衛回回舍人哈三烏思藏怕木竹巴闡化王使臣剌麻藏卜伯僧人星吉領占等來朝貢馬及方物

○命開平衛致仕指揮使杜福提調龍門守備時新立龍門衛及千戶所地連閔安大松林潮河川正當衝要之路新調官軍未能諳練副總兵都督僉事方政言福備知險要歷練老成宜令於龍門提調守備故復用之

○乙酉福余衛韃官所鎭撫土木得兒等來朝貢馬

○上以內官袁琦等事覺以其所遣在外者尙多於是遣太監劉寧禦史張駿李灝等往籍其贓及執其從人寧駿灝往直隸蘇松諸郡禦史蔣彥廣往福建胡智往湖廣施信往江西髙超往廣東劉禎往廣西胡敬往河南於奎往南京郭原往河間唐愼往直沽梁軫往四川雲南內裴可烈在蘇松諸郡貪暴尢甚特命械系至京○總兵官都督僉事山云奏廣西都司所屬衛所多臨賊境每遇霖雨江水泛溢城垣頹壞軍力不足修築須倩民夫相助若候奏請恐蠻寇窺伺卒無備禦乞敕布政司自今但遇城壞卽量撥民夫助役上諭行在工部臣曰邊城有壞須卽發民助修非此毋擅勞民力

○廣東海南衛管屯百戶劉得領軍入文昌縣黎村掠取黎民財物按察司奏請治之上謂行在都察院臣曰軍民各有統屬軍官不得無故擾民況海外黎人尢當撫卹前聞黎人作耗朕固疑其有擾之者今此輩是已其令按察司執而罪之

○河南府知府李驥奏伊王居國屢有非理之求臣不敢曲從且府中內官及官校素恃勢虐害百姓者自臣到任皆不敢縱恣爲其所惡今年冬至臣以四更往王府陪班行禮適初唱班臣已就列王以爲遲執系儀衛司獄加械手足次日始釋緣王府自前遇節行禮來嘗有在四更者臣蒙恩守土遭王摧辱不敢不奏上謂右都禦史顧佐等曰朝廷遇節於大廷行賀禮亦皆於昧爽之際未嘗以四更此必王府讒邪小人教王辱知府之計朕於王府官每禮待之未嘗厲色蓋以親親之故也縱令知府有過王當以聞朕自有處置豈可輙加威福此皆長史典儀承奉之過乃致書伊王曰郡守朝廷付以千里之寄特賜之敕俾安撫百姓其任匪輕縱有罪須奏聞處治今未有失禮於王而遽摧辱之然此非出王本意必爲下人所惑自今王宜謹守祖法勿信讒枉下府中承奉長史典儀悉械送京師治之

○丙戌汀州府知府許敬軒奏參議陳羽至寧化縣用大杖擊死無罪人及逼取死者之家財物上諭行在都察院臣曰布政司官府縣之表率固當奉法循理此人嘗擊殺皂隸今復以貪暴爲屬官所奏稔惡不悛如此令巡按禦史鞫治如律

○丁亥賜西寧衛剌麻也失監銼等鈔彩幣表裏有差

○初大理寺奏山東江西二道禦史所問彊盜七人皆是軍匠兩經審錄固稱盜發之日皆在公執役各有管領之人爲證實不爲盜命會官鞫之至是六部都察院等官覆奏參驗審覆七人實非盜上曰禦史朝廷司直之臣凡諸司行事有是非不辯枉直倒置皆當執奏乃自誣枉平人可乎必正其故入之罪以戒後來

○戊子徙江淮衛關先是守備南京襄城伯李隆奏關瀕大江風水淪陷迫及關門欲徙向內乞仿永樂間例量撥軍民千人修築從之

○己丑敕三法司錦衣衛曰今天气嚴寒囹圄中尢當矜卹爾等卽審究凡情有可憫者悉從輕典速爲斷遣若體勘待對者令知在出外庶免淹滯而死如眞犯死罪不可生者亦宜存卹待及時而決上帝之徳好生而已朕與卿等皆須體此不可怠忽

○六科給事中年富等劾奏行在都察院右都禦史顧佐左副都禦史陳勉監察禦史丘陵陳汭湖廣都司都指揮僉事魯曾布政司右參議周文按察副使餘士悅等冤抑平人罪初福建汀州府知府宋忠還鄕過黃州遇劫盜被殺忠子瑛聞於官而所乘舟漂流至黃石港港旁居民陳禮等十有七人毀而分之官遣人捕盜得所毀舟板遂執禮等爲盜械送至京都察院悉坐劫盜死罪禮等屢訴冤抑都察院行湖廣覆勘巡按禦史陳汭及三司官不爲詳核皆指爲實盜禮旣死獄中余俟決禮之弟復擊登聞鼓訴冤上遣監察禦史胡智往湖廣同三司堂上公正官躬至其地詢察智還奏禮等但毀船分板實非盜於是六科給事中劾奏佐等失入人死罪汭等照勘不實宜正其罪命姑宥之復諭佐等曰事固明白其幸而不死者得釋若禮無辜而死於獄汝等亦動心否乎朕亦爲汝惕然矣佐等皆叩首

○庚寅以亦力把裏歪思王討來思萬戶亦思馬因等各遣人朝貢遣內官李信都指揮喜剌丁等賫敕往賜歪思王及亦思馬因等金織彩幣表裏仍賜喜剌丁等二百四十餘人鈔絹彩幣

○內使馬俊公差還京至良鄕聞袁琦事自經有司以聞上曰此正與袁琦同惡害吾民者命錦衣衛戮其屍梟首於市

○辛卯免山東夏津縣被災入戶逋賦一千九百六十八石濟南府濱州直隸保定府易州復業之民夏稅小麥二百七十餘石榖二十石艸五萬四千三十束

○中官唐受以公差南京縱恣貪酷民不勝其害事聞上命錦衣衛遣人捕至鞫訊具伏械赴南京淩遲於市梟首以示眾

○狹西按察司奏漢中府缺知府其同知王聚刲羊置酒邀教授張迪及所屬知縣畢昇等求共薦已請授本府知府迪等褒稱聚有實徳眞才海內士夫罕比乞典郡政朋比欺罔宜正其罪上曰此亦無恥甚矣士君子患無諸己何俟求人今卑辭下气請托屬官不復知有廉恥矣並教授知縣悉罪之

○昬刻有流星大如雞彈色赤尾迹有光起婁西南行至羽林軍

大明宣宗憲天崇道英明神聖欽文昭武寬仁純孝章皇帝實錄卷之八十四明宣宗章皇帝實錄卷之八十五

宣徳六年十二月壬辰朔上省郊祀牲

○夜有流星大如雞彈色赤有光起庶子東北行至北斗魁

○癸巳命故行在金吾後衛指揮同知宮旺子晟指揮僉事許勝子璟襲職金吾右衛指揮同知張驢兒子斌羽林前衛指揮僉事何浩子忠張壽子能俱代職以驢兒等老疾乞致事也

○迆北韃靼兀南帖木兒等來歸奏願居京自效命爲百戶等官賜冠帶金織襲衣彩幣銀鈔鞍馬有差仍命有司如例給房屋器物

○鎭守甘肅太監王安以蘭州衛軍王震等藏玉石不獻而私鬻於家執送至京上曰國家以民安爲寶況小人營利亦其常情何罪遽命釋之○行在大理寺奏有父子與人飲彊人以酒不從而子毆之至死者當其子絞罪命如律因曰酒能發君子之和气亦能激小人之暴气小人使酒未有不敗者

○甲午賜兀者等衛女直指揮僉事苦赤等歪思王毋所遣使臣滿剌哈只等彩幣表裏絹布襲衣等物有差

○命罪囚納米贖罪時犯罪者俱發運甎贖罪行在工部尙書吳中言近無甎可運請攺發納米命行在戶部禮部議雜犯死罪納米一百石流罪減二十石徒五等三年者七十石二年半至一年遞減十石杖五等一百者二十石九十至六十遞減二石笞五等五十者七石五斗四十者六石三十者四石五斗二十者三石一十者減二十之半從之

○行在中軍都督府奏太倉衛指揮徐整以運糧爲名減除軍糧一百一十石歸己當治其罪上曰節百家之口以足一人之欲比與士卒同甘苦者何如罪之不貸

○乙未狹西西寧衛禪師金�贊古魯領占完卜捨剌藏卜等來朝貢馬

○山西道監察禦史盧睿等劾奏備禦薊州太監劉通總兵官都督陳敬蒙蔽侵欺之罪時錦衣衛指揮僉事王息歸自兀良哈以駝馬入關通等與息交通匿馬七十四匹駝五頭不以聞上曰小人不足深責但命法司封禦史奏章示之使之攺過

○鎭守山西都督僉事李謙奏山西所屬緣邊關隘煙墩城堡相離闊遠今西緣黃河累有警報殘虜多來歸附而守備不足遂敕總兵官武安候鄭亨以原調潞州等衛所官軍一千人還山西操備

○內官袁琦內使阮巨隊阮誥武莽武路阮可陳友趙誰王貴楊四保陳海等伏誅初巨隊等往廣東等處公幹而以采辦爲名虐取軍民財物事覺下錦衣衛獄究其所由皆琦指使於是籍其家金銀以萬計寶貨錦綺諸物稱是又所用金玉器皿僣侈非法皆四保與海爲之法司議罪應死上命淩遲琦而斬巨隊等十人時內官裴可烈亦以貪暴下錦衣衛獄死

○丙申上諭右都禦史顧佐等曰宦者袁琦以其自小隨侍頗稱使令升太監管事輒敢恃恩縱肆欺罔假公務爲名擅差內官內使往諸處淩虐官吏軍民逼取金銀等物動累萬計致吏民含冤無訴歸怨朝廷𨿽方面風憲之官皆畏憚之不敢以聞鬼神不容發露其事已悉寘極刑爾都察院揭榜曉諭中外凡先所差內官內使在外侵占官民田地及擅造房屋所在官司取勘明白原系官者還官軍民者還軍民中外官民人等有受內官內使寄頓財物許首免罪若匿不首事覺與犯者同罪自今內官內使出外敢仍前有犯令所在官司具奏治以重罪知而不奏罪同若中外軍民人等有投托跟隨內官內使因而撥置害人者悉處死罪

○上退朝禦乾淸宮諭太監王瑾吳誠等曰朕卽位以來念內官內使隨侍勤勞恩待甚厚屢戒諭之令謹守法度勿罹刑辟永享太平其間有能小心忠謹朕待之加厚不意袁琦孤恩負徳越禮犯分欺瞞朝廷受人囑托私遣內使出外假以干辦虐害官吏軍民百計索取金銀財物數以萬計下人銜冤歸怨於上朕何由知天地鬼神共怒事乃發露琦已伏誅此非朕欲罪之殺身之禍實其自取爾等其揭榜昭示內官內使及小火者能守法事上不恃寵作威不害民取財者鬼神佑之若違法越禮惟務貪虐鬼神不佑國法不赦若先嘗有過後能攺悔朕亦以無過待之

○丁酉賜亦思把罕等處貢使宴

○己亥臘節賜文武羣臣晏

○庚子夜有流星大如雞彈色靑白尾迹有光起翼東南行至庫樓

○辛丑賜亦思把罕等處使臣迷兒阿力等五十八人哈密衛回回舍人哈三烏思藏怕木竹巴闡化王使臣剌麻藏卜伯僧人星吉領占等福余衛韃官所鎭撫土木得兒等白金彩幣紗羅絹金織襲衣等物有差

○壬寅南京太僕寺卿趙次進卒次進浙江臨海縣人洪武中自學官用薦升常州府無錫縣丞以捕寇功升本縣知縣永樂初擢福建按察司僉事還爲刑部廣東司郎中升廣東布政司右參政攺太僕卿次進有士行所至以寬厚惠下年七十而卒

○癸卯朝鮮國王李祹遣陪臣李藏等貢馬及方物賀正旦旌表孝子李遇中順孫陳智及節婦陳氏烈婦向氏等十四人遇中四川安嶽縣人事二親至孝親病朝夕侍側及卒廬墓寢苫枕塊徒跣三年𨿽隆寒不攺事聞旌其門曰孝行智河南太康縣人幼喪父祖母戴母孟撫育之祖母病侍疾甚謹及卒廬墓跣足垢面不茹葷飲酒事聞旌其門曰孝順陳氏常州府武進縣民袁範妻年二十喪夫子才一歲守節不嫁家貧躬紡績以給衣食吳氏江寧縣匠陸保妻年少喪夫二子皆幼守節育孤誓不他適姚氏四川安嶽縣民張保妻賈氏神策衛總旗孫翔妻張氏江寧縣民周稱住妻李氏龍江左衛小旗弓金長妻張氏神策衛卒溫討驢妻王氏府軍右衛卒田二妻顧氏神策衛卒楊公孫妻秦氏江寧縣匠陳阿福妻汪氏府軍左衛卒潘理妻薄氏府軍右衛卒蘇官福妻俱年少喪夫不嫁撫孤子奉舅姑居貧治生守志不二事聞旌其門曰貞節向氏靖州左衛卒陳均保妻均保卒自經以徇王氏靖州衛指揮王扆女許嫁指揮陶暹子紘紘以疾卒王氏曰此身已許人義當同死亦自經死事聞俱旌其門曰貞烈

○直隸保定府雄縣奏本縣城南瓦橋及月樣三橋俱當往來驛路近爲雨潦所壞請如舊例令保定府所屬州縣民備材協力修治從之○順天府固安縣械系所獲彊盜張旺等三人至京未獲者尙十一人旺隆慶右衛千戶餘皆武官家人上命付行在都察院其未獲者令錦衣衛急捕召武臣諭之曰國家優待武官皆有常祿死則祿及子孫何至爲彊盜太祖皇帝嘗言守俸如井泉井𨿽不滿日汲不竭彊盜𨿽一旦苟得然當殺身豈如守嘗祿可長久爾等老成舊人當嚴戒飭子弟家僮使守法度若有犯致罪毌謂朝廷少恩

○甲辰毛憐衛土官都督僉事撒滿答失裏等遣女直指揮僉事歹羊加等來朝貢馬

○賜泰寧等衛都督僉事脫火赤差來指揮同知孛羅等及奉使泰寧等衛指揮同知失令等九十七人鈔及彩幣表裏等物有差

○禮部侍郎李嘉子栗自陳臣父老疾致仕臣無以報效願爲陵戶以供灑掃上謂行在禮部曰朕念嘉老令致仕其子求爲陵戶得非慮有他役乎令有司復其家

○乙巳謫錦衣衛指揮僉事徐景璜及其弟千戶景瑜戍隆慶衛初南京錦衣衛得系囚之脫逃者景璜與指揮使張瑛徑械送北京守備襄城伯李隆以其違例不關白奏之上遣內官李徳賫敕命都察院責景璜等罪狀俾戴罪還職景璜景瑜有倍慢語法司奏大不敬應斬上諭羣臣曰朕念開國元勛之孫且皇祖母族侄豈忍加重罪姑謫戍邊俾自懲庶幾保全之道蓋二人皆中山武寧王孫也

○夜月食

○丁未賜狹西西寧衛禪師金�贊古魯領占完卜捨剌藏卜等兀者等衛來朝女直指揮僉事撒裏乞納等鈔彩幣表裏襲衣等物有差○成國公朱勇新建伯李王同行在五軍都督六部尙書侍郎奏進所選京衛軍官姓名先是行在兵部奏外衛多缺官上命勇等選擇年力精壯才堪任事者調用至是以聞上曰所以命卿等公選者欲其能修飭武備撫馭士卒爲國家效實用如選合公道始見卿等之能遂付兵部令依所擬調用

○太子少保禮部尙書兼武英殿大學士金幼孜卒幼孜江西新淦人由進士擢給事中太宗皇帝初臨禦簡求文學之臣攺翰林院檢討又簡寘內閣治密務數月升侍講仁宗皇帝在東宮數以春秋進講令旨稱善纂十二公事作春秋要旨三卷以進永樂五年升右春坊右諭徳仍兼侍講太宗皇帝巡狩北京及親徵北虜皆預扈從與修大祖髙皇帝實錄及五經性理大全書升翰林學士仍兼諭徳實錄成賜金織襲衣鈔幣升文淵閣大學士仍兼翰林院學士扈從北徵道中兵疲上以問羣臣皆莫敢對幼孜獨請還師𨿽忤旨不悔仁宗皇帝嗣位進戶部右侍郎仍兼文淵閣大學士翰林院學士踰月升太子少保兼武英殿大學士專典內制賜大臣五人銀圖書其文曰繩愆紏繆諭以政務或有闕失密﹤鋶﹣釒﹥以聞用此識之幼孜與焉是年冬命持節冊封梁王及趙王妃洪熙元年命兼禮部尙書三俸俱支是時以法司論死罪多冤抑命與大學士三人同審錄幼孜其一也上卽位之初以內艱去及修兩朝實錄起復爲總裁己酉命持節往寧夏冊封安化眞寧二王妃所過詢兵民休戚還奏上嘉納之實錄成賜金織衣文綺白金鞍馬歲餘得疾上遣太醫院判日往視療竟不起上聞嗟悼甚至遣禮部尙書胡濙賜祭贈榮祿大夫少保謚文靖敕有司給驛舟歸其喪且治葬事幼孜爲人簡易沈默溫裕有容論事必正泛愛無所忤其學該博文章和平寬厚類其爲人不伐善不騖名其在朝廷論思獻納預有裨益眷遇𨿽隆而自處益謙名其燕休之室曰退庵臨終家人屬求恩澤於子正色曰君子所恥迄終淸明一語不亂年六十有四

○戊申增設行在羽林前衛中前中後中中三千戶所初禦馬監養馬勇士及小廝三千一百餘人皆隸羽林帶管名𨿽隸而身不隸且姓名多同凡支糧賞本衛莫能稽考行在兵部尙書許廓以聞上命設三所以專統之

○免直隸大名府魏內黃二縣廣平府肥鄕廣平成安曲周四縣眞定府新河隆平二縣河間府獻縣徐州碭山丰沛三縣去年水災田糧二萬六千四百一十四石榖艸一十一萬有奇

○己酉兵部武選郎中呂爰正九年考最當升尙書許廓言兵部方淸理軍職貼黃爰正自主事升郎中前後二十餘年皆在武選貼黃皆其所掌又詳練本司政務乞無升擢出外上謂行在吏部曰官不數易則能修其職可升四品祿令復任

○升工部都水司郎中楊彬爲雲南布政司左參議擢監生倪宗瑾徐傑髙瑢王驥陶鏞姜豫劉智鄭禧爲行在監察禦史宗瑾傑雲南道瑢山東道驥狹西道鏞福建道豫江西道智湖廣道禧山西道黨恭李秉李昇爲行在給事中恭秉戶科昇工科狹西道禦史陳衡貴州道禦史黃振親喪服闋命攺衡河南道振復本道復劉釗鳳陽府通判升正五品祿竇文莊狹西長安縣知縣升從六品祿安珝山西武鄕縣主簿升從八品祿王彥暉應天府上興阜巡檢升正八品祿皆九年考最當升以其民奏乞畱之故升祿俾復任調廣東右參政曹曾於狹西布政司以冗員故也黜監察禦史林儀鳳爲廣西宜山縣知縣李鑑爲山東黃縣知縣以才不勝任也

○宥掌中都畱守司都督陳恭死罪發戍遼東恭在中都盜移圜丘方丘皇陵墻外樹植於私家盜取舊內千步廊材造樓居又擅役軍士平皇陵前馬鞍山頂又盜用官木及彊取所部女子爲妾婢克減軍士口糧二千餘石彊占軍士田地十餘頃歲役軍民耕種收米麥三千餘石因公斂軍士白金乾沒者二百餘兩占軍士六百八十餘人匠七十餘人更番私役總旗楊榮嘗欲告恭不法恭捕榮歐殺之虛飾文案言榮罪而取其貲財事覺上曰人言大臣罪必審察得實乃可處置遂遣禦史焦宏察之宏還奏皆實逮恭至京命公候伯都督尙書三法司掌科給事中掌道禦史同鞫悉引伏上曰恭罪至重法不可宥但念其父在皇祖靖難時多效忠力恭亦從徵有勞姑宥死杖一百戍遼東邊衛仍籍其家

○庚戌建州左衛女直指揮同知佟塔察兒狹西岷州衛剌麻官著星吉及烏思藏剌麻沙節捨嚴等來朝貢馬

○賜朝鮮國朝貢使臣李蕆等晏

○增置北京及通州倉命成國公朱勇撥軍士用工丰城候李賢董其役

○遣監察禦史往寧夏甘州巡視屯田水利初行在工部侍郎羅汝敬言寧夏甘州諸衛屯種全資水利多爲官豪侵占農家不得灌漑兼屯軍及餘丁嘗有公私差遣妨其農功子粒無徵請增除六部都察院堂上官二員專一往來巡視庶革其獘至是上命都禦史顧佐選禦史二員往理其事上進而諭之曰邊軍屯田最爲切要爾往必潔己奉公毌爲勢要所脇

○降工部主事謝孚廣東連山縣典史孚初以淫穢得罪至是行在吏部言孚已罰役例當對品攺除上曰田野民無行人猶絕之此人尙可依品授官乎遂降典史○行在禮部奏工部右侍郎周忱父卒例應賜祭忱今奉命巡撫蘇松諸郡亦應守制宜有代者上曰祭如例忱所任重務其令馳驛歸葬畢起復視事

○辛亥命故府軍後衛指揮同知叚洪弟渶旗手衛指揮僉事於勇子能襲職府軍衛指揮僉事王斌老疾命其子俊代之

○壬子狹西岷州衛剌麻髙僧鎖南金�贊竹等來朝貢馬

○行在大理寺奏營州左屯衛百戶範英往金華等府勾軍得六十六人回至通州受銀幣等物皆縱遣之於律應絞近例罰役還職上曰軍官惟恐軍伍不實賣軍得不死幸矣若更還職人何所懲發赤城充軍所賣之軍悉追逮罪之

○南京光祿寺少卿李炯寺丞陶瑹有罪罰役復職炯等坐不嚴督屬官直宿致廚子縱火焚米倉又妄以失火奏法司論炯瑹罪應徒以恩例罰役至是復職

○癸丑夜有流星大如雞彈色靑白有光起天鉤北行至濁

○甲寅雲南順寧府故土官知府猛英弟蓋千夫長阿里侄阿和等來朝貢馬

○調行在羽林左衛指揮使劉全任行在府軍右衛府軍右衛指揮同知孫勝任旗手衛金吾右衛指揮同知胡亮任彭城衛羽林前衛指揮僉事仉英任羽林左衛忠義中衛指揮僉事扈貴任燕山右衛金吾左衛指揮僉事仲福任永淸左衛遵化衛指揮僉事於忠任大興左衛燕山右衛指揮僉事李興任羽林右衛金吾右衛指揮僉事朱俊畱守右衛指揮僉事髙昇俱任金吾後衛安東衛指揮僉事楊忠任濟陽衛薊州衛指揮僉事陳敬任濟州衛玉林衛指揮僉事傅通任燕山前衛

○命故行在府軍後衛指揮僉事郜善子通襲職

○乙卯鎭守甘肅總兵官都督劉廣奏沙州衛都督困卽來遣人來告饑且懼罕東西番乘虛侵之乞城其地以爲固上曰彼居沙州畜牧可以自給若能睦鄰保境豈有外虞今不務此乃欲勞費中國乎遂敕廣等令撫其使人以歸且諭以邊境士馬眾多今年秋成亦薄僅足自給所欲築城待年丰議之

○丙辰立春順天府官進春上禦正朝受之文武羣臣行賀禮遂賜晏

○庚申歲暮享太廟

○以明日正旦遣衛王瞻埏謁長陵獻陵

○遣官祭五祀及旗纛之神

○免湖廣長沙縣復業人民一千六百七十七戶所欠永樂二十一年二十二年稅糧四萬一十八石一斗絹三百三十三匹有奇

○山西汾州平遙縣奏今年春夏不雨至秋早霜田榖無收民皆乏食上命行在戶部議賑之

○工部辦事吏朱士美言徽州府織染局歲造彩叚以所屬六縣工匠爲之每匠有三五丁七八丁多至十餘丁者止一丁赴局其餘亦不輪班而每歲僉點縣民十一人爲堂長典絲出納又僉歙休寧二縣民四百餘人絡絲工匠餘丁苟免徭役堂長出納之際爲獘尢甚有司官吏緣是爲姦民受其害無所告訴乞行巡按監察禦史從公覆勘如應天府例以匠戶丁多者爲堂長餘丁絡絲庶便於民上從之命行在工部卽爲勘實處置有司官吏作獘者皆治以罪

○是歲天下戶口戶九百七十萬五千三百九十七口五千五十六萬五千二百五十九田地四百一十八萬四百六十二頃四十一畝田賦米麥三千三十萬三百一十五石有奇絲一十七萬八千六百六十二斤綿二十二萬一千七百一十八斤絹九萬四千二十七匹布一十二萬九千七百五十四匹綿花二十四萬二千四百八十二斤折色鈔七萬六千九百六十二錠有奇雜課鈔四千三十三萬五千六百九十五錠米麥六萬三千一百三十九石有奇銀五千四百四十四兩銅二千一百三十二斤鐵四十九萬八百九十八斤布二百七十六匹監課監五百四十九萬八千八百二十八引有奇折色鈔二千四百五十三萬三千一百七錠米六十五萬八千三百三十八石綿布六萬九千三百七十三匹有奇茶課茶六十一萬一千七十二斤折色鈔一萬五千一百一十錠屯田子粒九百三十六萬六千四百二十石采納金三百四十四兩銀三十萬五千四百五十九兩水銀五千七十五斤朱砂九百二斤石綠三千二十七斤雄黃二百一十七斤漕運北京米麥豆五百四十八萬八千八百石有奇減免天下官田等頃稅糧計米麥六萬五百九十一石絲一百七十三斤有奇

大明宣宗憲天崇道英明神聖欽文昭武﹤宀十見﹥仁純孝章皇帝實錄卷之八十五

大明宣宗章皇帝實錄卷之八十六

宣徳七年春正月辛酉朔日有食之敕羣臣曰朕以菲徳君臨萬姓夙夜孜孜欽承天道用伸昭事今玆正旦日有食之日眾陽之宗也正旦一歲之首也上天示警厥系匪輕朕祗存惕厲用謹天戒君臣同體所宜協恭其免賀禮爾文武羣臣卽詣禮部護日如儀欽哉毋忽

○壬戌迆北和寧王阿魯臺遣使臣也先帖木兒兀者右衛頭目首勒等來朝貢馬

○夜有流星大如雞彈色靑白有光出輿鬼西行入南河有彗出東方光芒長丈餘尾掃天津漸東南行十日始滅

○甲子阿倫衛女直指揮同知亦省哥等來朝貢方物

○丙寅夜有流星大如杯色赤光燭地起梗河南行至角

○丁卯孟春享太廟

○遣中官祭司戶之神

○賜永和王濟烺嫡子名羙塢○遣中官李貴等使西域哈烈等國敕諭哈烈沙哈盧鎖魯檀等曰昔朕皇祖太宗文皇帝臨禦之日爾等恭爭朝廷遣使貢獻始終一心朕恭膺天命卽皇帝位主宰天下紀元宣徳小大政務一體皇祖皇帝奉天卹民一視同仁之心前遣使臣賫書及彩幣往賜道梗而回近聞道路以通特遣內官李貴等賫書往諭朕意其益順天心永篤誠好相與往來同爲一家經�生理各從所便賜沙哈盧等金織文綺羅錦又敕撒馬兒罕頭目兀魯伯曲列幹及卜霞兒城達失幹城沙魯海牙城賽藍城亦力把裏討來思等處頭目亦如之悉賜金織文綺彩絹並敕哈密忠順王卜答失裏忠義王脫歡帖木兒沙州赤斤蒙古二衛都督困卽來都指揮察罕不花等以兵護送

○直隸興州中屯衛奏去年十二月所給使臣車輛人夫之數上諭行在兵部尙書許廓等曰使臣經過應接煩勞今東作漸近須愛惜人力其令所過之處量度節省

○戊辰泰寧衛掌衛事都督僉事脫火赤奏舊印爲胡虜本雅失裏掠去請再給授從之

○庚午以大祀南郊上禦正朝文武羣臣受誓戒禮畢上禦齋宮命內官內使各謹齋戒如有飲酒食葷及隨侍入壇而唾地者皆罪之令司禮監專紏察縱容者同罪

○敕緣邊諸將嚴謹兵備凡關隘城堡烽堠晝夜不可怠忽寇至擊之寇去不必窮追

○辛未狹西平涼衛指揮僉事哈剌苦出遣百戶李能等貢馬

○癸酉大祀天地於南郊禮成車駕還宮謁皇太后畢出禦正朝文武羣臣行慶成禮

○甲戌以郊祀慶成大宴文武羣臣及四夷朝使

○夜月掩軒轅

○乙亥上元節賜文武羣臣宴

○朝鮮國王李祹遣陪臣田時貴等貢馬賀萬壽聖節

○鎭守山西都督僉事李謙奏虜寇竊入邊境官軍擊走之並獻所斬獲人口首級及馬數上謂行在兵部尙書許廓曰朕嘗謂邊備當嚴密使賊無間可乘今彼得乘間而入𨿽小勝抑末矣宜移文戒飭之

○丙子行在兵部奏兵馬司巡警不嚴盜於都城內詐稱校尉拘縶都督譚廣家屬劫財而去請付法司責令捕盜上宥之令榜諭許首告如例升賞仍給犯人財產如盜能自首亦免罪匿盜不首罪與盜同

○哈密衛回回副千戶克牙思於馬黑麻等來朝貢馬

○行在戶部奏去年武進伯朱冕等運糧十五萬石往獨石後因冕奏停止未運四萬六千四百餘石今天气漸暖請遣京衛軍士運之並運今年十五萬石上從之命冕總督都督韓僖副之

○夜東北方云陰有雷

○丁丑賜朝鮮國陪臣李藏等毛憐等衛女直指揮僉事歹羊加等彩幣表裏等物有差

○遂安伯陳英卒英祖志四川重慶府巴縣人從太宗皇帝靖內難積功封遂安伯英初襲故父春之職爲燕山中護衛指揮僉事及志卒遂襲伯爵屢從徵漠北後充總兵官鎭永平山海宣徳元年召還掌前軍都督府事總右掖軍操備復鎭薊州山海五年往獨石云州赤城永寧築城堡及還總右掖軍饋運邊糧至是卒賜祭命有司治葬如例英爲人爽闓然在永平恣其貪酷人忿怨之

○戊寅賜建州左衛女直指揮同知佟塔察兒狹西岷州衛僧鎖南金�贊竹剌麻官著星吉烏思藏剌麻沙節捨嚴等鈔彩幣表裏紵絲襲衣有差○狹西行都司土官都指揮僉事李文奏昨西番阿吉簇大國師吒思巴領占指揮同知星吉兒加等言洪熙元年領本簇剌麻阮丹汪東鎖南藏卜等軍隨會寧伯李英至安定衛雅令闊之地討叛寇多所斬獲其有功者今皆升賞阮丹汪束鎖南藏卜之功當爲首而吒思巴領占不爲陳奏二人不得與恩恚恨率所部亡入肅州鹽池境欲相讎殺今漸悔過復回居擺通川乞宥吒思巴領占不奏功狀之罪加恩二人俾仍管番民辦納差發上曰有功必賞朕所不吝彼獨遺其功安得不生讐怨命所司升賞如例

○福余衛都指揮安出等奏保本衛故指揮使晃火兒子孛羅帖木兒襲父職及頭目都魯禿脫歡義兒歹裏罕兀失哈剌帖木兒脫脫木兒忙哥脫脫不花俱爲本衛指揮僉事孛羅答不歹脫脫俱爲泰寧衛指揮僉事悉從之

○夜有流星大如碗色靑白光燭地起中天北行有聲如雷

○己卯上以內官袁琦姦貪害民旣誅之敕天下諸司曰朕恭嗣祖宗大位夙夜寅恭不遑暇逸誠以天下者祖宗之天下軍民者祖宗之軍民軍民安則天下治天下治而後有以仰副祖宗付托之重爰自臨禦以來惟以安人爲心而內官監大監袁琦隨侍日久肆其狡險欺慢朝廷假幹辦公務爲名朦朧奏遣內官內使在外淩辱官員毒虐軍民恣肆貪殘贓穢狠籍金銀以千萬計人不聊生所在有司坐視民患徒懷兢惕默不敢言天地不容神人共怒發其罪惡已敕法司榜示天下爾等其體朕卹人之心務隆綏撫民者國之本也代天理民者君爲國安民者臣爾等勉之必使軍民皆安於下而無嘆息愁恨之聲庶幾盡爾等之職不負朕委任之意爾等勉之

○烏思藏束藏剌麻瑣南藏卜等來朝貢馬

○庚辰命行在刑部都察院進士分鞫獄囚舊制進士於各衙門觀政不僉署文案至是都察院右都禦史顧佐言永樂中嘗命進士於刑部都察院理刑今欲仍令與禦史郎中主事分理庶幾諳練從之

○敕甘肅總兵官都督僉事劉廣等曰瓦剌順寧王脫歡屢遣人朝貢𨿽其意勤然虜情多詐安知數數往來非窺覘欲有所爲乎宜嚴飭兵備不可怠忽

○賜朝鮮國及迆北和寧王貢使宴○辛巳詹事府少詹事兼翰林侍讀學士曾棨卒棨字子棨江西吉安永豊縣人永樂甲申進士第一授翰林院修撰時上向用儒術命選新進士二十八人進學文淵閣以棨爲首命光祿給朝夕膳月賜燈燭費使進於文學每燕閒召試棨率居第一必有賜賚修永樂大典命爲副總裁進侍講與修太祖皇帝實錄書成賜金織襲衣鈔幣進升侍讀學士仁宗皇帝嗣位升左春坊大學士仍兼翰林讀學士上卽位優禮益厚賜寶帶修太宗仁宗實錄成賜金織襲衣文綺白金升詹事府少詹事仍兼翰林侍讀學士棨素有痰疾一日羣臣班列奏事棨疾作遽退上遙見之特免朝參越數月疾加命醫視療竟不起臨終神色不亂自爲贊以遺素所厚者訃聞上惻然遣禮部侍郎章廠賜祭贈加議大夫禮部左侍郎命有司治墳塋給舟歸其喪棨爲人溫雅英邁喜推薦士士窮流落不偶者多賴以濟學博才贍爲文章沛然莫禦無間貴賤幽遠求輙應之詩文布於四方善行艸書得者咸貴重之卒年六十一

○壬午敕大同總兵官武安侯鄭亨發軍士三千五百人委都指揮許斌領赴長安嶺宣府總兵官都督譚廣發軍四千人委都指揮毛翔領赴赤城俱聽武進伯朱冕等總督糧運

○免山西徐溝縣去年水災田糧一千三百二十七石有奇榖艸二千六百五十四束賜雲南順寧府故土官舍人猛蓋阿和等鈔

○行在都察院右都禦史顧佐言往者監察禦史髙舉巡按四川三司及行都司文牘數目十不及一復差禦史馬駿追究今駿言四川布政司遞年所奉六部文移止付各房勘合科不立案檢是以無從稽考經歷王徽等已問罪布政使甄實左參政康慶右參政田衡左參議李敩俱合逮治上曰方面大臣承流宣化案牘本經歷之職今徽旣受罪姑宥實等

○萬全左衛指揮使王祥奏本衛地臨極邊分兵守禦各隘傳報聲息惟資信炮在庫者俱已支用乞再關給上命工部以炮五百遣官軍送萬全給之○右軍都督同知楊澤卒澤保定府定興縣人起卒伍從太宗皇帝靖內難以功累升山西都指揮僉事永樂二十年扈從北徵升右軍都督僉事洪熙元年升都督同知至是卒訃聞賜祭加賻贈命工部治葬事

○癸未狹西文縣陽湯速南等簇番僧令占伯藥中尖尖等來朝貢馬

○賜迆北和寧王使臣也先帖木兒及兀者右衛頭目首勒等彩幣表裏絹帛有差仍遣都指揮僉事曹者赤帖木兒等賫敕及彩幣表裏賜和寧王阿魯臺

○思南府奏所屬水徳江長官司其地山溪陡峻無田耕種止辦戶丁折銀糧三十八石有奇近歲疫死者六十餘戶糧額末除皆見存之民代納又以鈔法不通市鎭鋪店亦如例徵鈔巖洞深阻商旅不至市無交易皆受傭外境辦鈔輸官夷民艱難乞蠲免前項米鈔上命行在戶部具免之

○甲申特升安定衛指揮同知果脫卜花爲本衛指揮使初官軍徵曲先叛寇果脫卜花爲向道有所擒獲具招撫番人復業事平論功升賞例以斬馘爲上而果脫卜花止生禽賊一人於例不應升數自陳其指示招撫之功居多而都督僉事史照亦爲奏請行在兵部尙書許廓執奏以爲例不應升上曰不聞蕭何發縱指示之功居諸將上乎彼爲向道且有功何得不升無拘常例遂升爲指揮使仍賜敕嘉勞之

○設廣寧苑初狹西苑馬寺言開城縣境乃長樂監所屬故廣寧苑牧地先已給降印信以無馬未設苑治今其牧馬凡四千三百七十匹令百戶何通提督請開苑以原降印信與通署掌上命行在吏部復設苑別選官掌印理事

○乙酉監察禦史鄧棨巡按直隸蘇州諸郡歲期當代蘇之屬縣裏老糧長二千餘人言於巡撫侍郎成均云棨處事安詳理刑平恕除革姦獘軍民安業乞仍畱巡按一年均以聞上從之

○狹西按察僉事林時言二事其一洪武中天下邑裏皆置申明旌善二亭民有善惡則書於此以示勸懲凡戶婚田土鬥毆常事裏老於此剖決彰善庫惡最是良法今各處亭宇多廢民之善惡不書無以懲勸凡有爭鬥小事不由裏老輒赴上司獄訟之繁皆由於此請興舉舊制庶幾民風可厚獄訟可省其二文武並用長久之術故武臣子弟不可不知書今天下軍衛亦有開設學校者而未設之處尙多臣愚以篤衛所在諸府州縣者宜令武臣子孫及旗軍俊秀子弟皆令入學讀書每五日一輟書習武藝果有成效皆許出身如是則皆知忠孝之道備文武之才庶幾國家得人爲用上曰此皆舊制所司卽申明之

○丙戌上念卽位以來四方番國皆來朝貢惟日本未至遂命內官柴山賫敕往琉球國令中山王尙巴志遣人賫往日本諭之敕曰昔我皇祖太宗文皇帝臨禦之日爾日本先王源道義能敬順天道恭事朝廷是以朝廷眷待彌厚朕今紹承皇祖之志廣一視同仁之徳特敕諭王王其益順天心恪遵爾先王之志遣使來朝朕之待爾一如皇祖之待爾先王非惟一家一國受福於無窮且使海濱之民皆得以永享太平之福爾其欽哉○安定王亦攀丹遣指揮果脫不花阿端等衛指揮同知眞只罕來朝貢馬

○行在戶部奏趙王髙燧已薨歲祿三萬石請停止上曰此王國世祿王薨有子將嗣封豈可停祿給之如舊

○丁亥迆北韃靼買來的小泄等來歸奏願居京自效命買來的爲指揮同知小泄爲副千戶納哈赤脫脫卜花等七人爲百戶所鎭撫賜冠帶金織襲衣彩幣銀鈔絹布鞍馬有差仍命有司給房屋器皿等物如例

○福建布政司右參政彭愼有罪謫充驛夫愼往汀州府淸理軍伍受賂事覺故謫之

○行在中軍都督府奏鳳陽中衛百戶何淸有罪遇赦赴京謝恩遂往山西翼城縣間居矌職三年請治其罪上曰居官食祿當夙夜勤勵而放曠若此令執而罪之○戊子以河南衛輝府新鄕縣吏郭瑄爲南陽府鶆路鎭巡檢時縣有彊盜劫掠民財瑄以計擒獲送京上曰捕彊盜湏捐軀命乃可得吏能如此宜旌之遂賜鈔授以巡檢使專捕盜

○嘉興府知府齊政言嘉興等縣所徵稅糧上中戶今納於行在光祿寺及臨淸徐州淮安下戶及官田重租今納本府及海寧乍浦諸衛所臣觀下戶多貧官田租重屢有逋負致軍食不充而況海寧乍浦地皆瀕海北承法司移文凡浙江布政司有犯絞斬應納米贖罪者令輸於準安倉路遠末免多負前蘇州府罪囚應納米者承戶部移文令輸於本處倉乞準此例俟儲積有餘仍輸淮安又言律有家人共犯坐其尊者婦人有犯坐其夫男比者姦民欲復私讐挾取財貨輙造虛詞誣人父母兄弟子侄婦女及與逮對枉直𨿽明而善良者已被其累乞敕法司有告及父母兄弟子侄妻女者惟十惡重罪則並逮余俟審鞫旣明事有連者然後逮問如此則姦計不行而善良得安俱從之

○夜有流星大如雞彈色靑白尾迹有光起勾陳北行至華蓋復有彗出西方十有七日始滅

○己丑賜阿倫衛女直指揮同知亦省哥等彩幣表裏等物有差

○重建大興縣平津閘修通州羊營閘橋時平津之水沖閘堤岸皆圯羊營者輗運所經之路橋壞已久行在工部以聞故有是命

○命指揮同知眞只罕掌阿端衛事指揮僉事卜答兀副之眞只罕者本帖兒谷人其故父瑣魯丹初授阿端衛指揮僉事嘗爲曲先衛賊首散卽思所脇劫掠使臣及朝廷調軍徵剿鎖魯丹懼罪遠遁失其所受印朝廷知劫掠非其本心遣人撫諭之眞只罕乃引部屬還處帖兒谷至是來朝貢馬自陳阿端舊城乃回回之境去帖兒谷尙一月程難於朝貢乞移置本土爲便時鎭守西寧都督僉事史昭亦以爲言從其徙仍給衛印賜璽書撫諭之

○彊盜王斌等伏誅斌濟陽衛指揮僉事其妻都督譚廣表侄廣往鎭宣府斌結京民之無賴者九人詐爲校尉乘夜入廣家言廣失機有旨籍沒盡系其家屬閉諸外室劫貲物以去至是行在錦衣衛百戶陳俊朱喜等廉察執之悉得所劫貲物以聞斌等具伏特命淩遲於市籍沒其家俊喜皆升副千戶余旗校俱升一級

大明宣宗憲天崇道英明神聖欽文昭武﹤宀十見﹥仁純孝章皇帝實錄卷之八十六

大明宣宗章皇帝實錄卷之八十六

大明宣宗章皇帝實錄卷之八十七

宣徳七年二月庚寅朔雲南鶴慶軍民府土官千夫長髙英弟山等來朝貢馬

○巡按廣東監察禦史陳汭奏廣東海洋廣闊海寇屢出爲患往者調遣官軍五千人海船五十艘出海巡捕二十餘年多被漂沒無益警備請如福建設立水寨於潮州碣石南海神電廣海雷州海南廉州八衛海道衝要之處官軍操舟就糧守備每寨用指揮一員督之仍委都指揮一員總督以備寇且整飭腹裏諸衛官軍以備應援上謂尙書許廓曰凡事𨿽有變通然亦不可不愼官軍巡海已非一日令欲立水寨未知果利便與否宜令廣東三司及巡按禦史定議以聞

○辛卯上諭行在刑部都察院大理寺臣曰今天气和煦萬物發生之時爾法司其具系囚情狀以聞朕親閱之

○廣西龍州土官知州趙仁政遣族人趙福盛等貢馬

○壬辰皇后千秋節文武羣臣命婦行慶賀禮

○免山西長子縣逃民五百三十三戶宣徳二年至六年稅糧五千二百一十石艸六千三百三十餘束

○甲午上親閱三法司所進系罪囚狀諭之曰凡彊盜人命白晝搶奪傷人不宥迻截實封監守自盜宥死杖一百戍遼東受枉法贓常人盜倉庫錢糧誣告人致死納米贖罪不能納者罰輸作徙遞減一年納米贖罪不能納者罰輸作徒一年者減從杖納米輸作凡納米輸作畢各復職役笞杖皆宥之若該追錢糧等物及爲用銀追罰鈔未完者俱減半其中有覆勘並待對未到能自服罪及見問未完卽爲審錄皆準此例是日決遣千餘人

○鄕寧郡主薨主代王之女嫁儀賓範欽遣使賜祭命有司治葬事

○賜狹西平涼衛指揮哈剌苦出所遣百戶李能等鈔彩幣表裏有差

○北京行太僕寺奏宣徳六年軍民孳牧馬騾駒凡五萬二千四百九十七匹

○乙未四川平夷長官司女土官王氏遣通事劉勝來朝貢馬

○賜哈密衛回回舍人馬黑麻等及烏思藏束藏剌麻鎖南藏卜等彩幣表裏等物有差

○玄城衛女直舍人惱答來歸奏願居京自效命爲副千戶賜金執襲衣彩幣鈔布仍命有司給房屋器物如例

○貴州總兵官都督蕭授奏初安隆長官司土官孫岑俊及頭目郎瑛聚眾攻圍慕叱寨有敕令招撫已同廣西總兵官都督山云各委官撫諭今皆順服各守疆界不敢爲非上曰蠻夷當寬撫之但得其則已不足深究也

○丙申行在禮部侍郎章敞等使安南還權署安南國事黎利遣使阮文絢等奉表隨敞等來朝謝恩貢金銀器皿及方物

○丁酉以明日萬壽聖節遣衛王瞻埏謁告長陵獻陵

○遣少傅兵部尙書兼華蓋殿大學士楊士奇釋奠先師孔子

○建州左衛土官都督僉事猛奇帖木兒遣弟指揮僉事凡察等貢馬及方物

○賜狹西文縣陽湯速南等簇番僧令占伯樂中尖尖等鈔彩幣表裏等物有差

○戊戌祭太社大陵

○遣官祭先農萬壽聖節上詣奉先殿行禮皇太后前上壽畢出禦正朝受賀賜文武羣臣及四夷朝使宴

○是日雨先是天久不雨上恐妨農耕孜孜在念以際社稷居齊殿存心默禱至是祀禮告成陰雲四合大雨竟日田野沾足上以神明感格喜而賦祭社稷承甘雨歌曰茫茫寰區天赤子天與祖宗同付畀萬機之暇予何營一念惓惓在民事春風布和二月初農家舉趾趨菑畬河水融泮土膏潤發育湏承天澤敷是時國典方祈歲先社先農致禋祀端居齋祓豫對越交合神明在精意東方未曙霞彩紅鵓鳩聚啼煙樹中寒威微微作料峭雲气冉冉浮空蒙甘雨從朝過日夕大地涵濡深滿尺蔬畦壠麥望連延一夜靑靑總春色閭閻畎畝人情好好語相傳徧行道今年豊稔定可期家室歡娛共相保民惟邦本著聖經民心有喜予心寧鞠躬薦祼感神惠碧天湛湛昭華星紅燭成行照金節疊鼓淸蕭導還闕民歡神格嘉慶多舒興一題甘雨歌

○己亥順天府奏本府鄕試額取舉人五十人乃與江西角�羊額同切緣京師監學天下人才所聚各處儒士亦有就試者乞如南京應天府額取舉人八十人庶廣進賢之路從之

○謫監察禦史王寶戍遼東寶往福建監銀場擅役民斂財發人冢墓以建佛寺事覺行在三法司以聞上命謫戍遼東邊衛

○辛丑命行在右軍都督僉事致仕郭志子謙襲江淮衛指揮使

○賜安定王所遣指揮使果脫不花阿端等衛指揮同知眞只罕等鈔彩幣表裏等物有差仍命果脫不花等賫敕及彩幣表裏歸賜安定王亦攀丹

○昬刻月犯軒轅玉女

○壬寅朝鮮國王李祹遣陪臣柳殷之等來朝貢方物

○賜雲南鶴慶軍民府土官舍人髙山廣西龍州土官族人趙福盛等鈔有差○四川播州艸塘安撫司所屬谷撒等四十一寨蠻長个常徒等作亂聚眾二千餘人將攻牛場乾溪等堡事聞敕總兵官都督陳懷遣人撫諭如其不從發兵剿之

○癸卯襄府長史司奏本府未建社稷山川壇場請於潭府舊壇行事上曰壇場𨿽舊苟致其潔淸而將之以誠神必享之命禮部如其請

○給衍聖公孔彥縉符驗勘合俾朝覲往來皆得乘驛

○行在兵部奏直隸眞定等七府及應天滁和等府州宣徳五年孳生馬駒凡六萬五千八十一匹及徳州左衛馬一千四百一十五匹缺軍牧餋請給順天等八府民及直隸淮安等府新編民丁從之

○行在禮部奏比者太醫院舉荊州府江陵縣民張文玉充醫士令遣送至京今本府言文玉九十九歲兩目昬翳其子純任南京監察禦史文玉已受封乞免遣送上曰此人已百歲縱有技能亦應優卹況受朝廷封命乎其令有司常加存問

○湖廣施南宣撫司忠路長官司奏盤順峒長向墨杓聳爲仰墨施前虎備等所殺下散毛納主峒土民驢拔送爲田大旺送等所殺悉虜掠人口家財請罪之上命都督蕭授及湖廣三司巡按監察禦史體覆事實就禽治之追所掠之物給還仍角�羊凶徒赴京

○昬刻有流星大如杯色靑白有光出遊气南行至濁

○甲辰沙州衛都督困卽來奏去歲旱災今部屬皆乏食乞垂賑濟上語行在戶部臣曰救災卹患朕固不吝然勞內以事外亦非吾所欲遂敕困卽來於肅州受糧五百石命總兵官都督劉廣等給之

○山西按察使張政卒政直隸廣徳州人由進士擢監察禦史巡按山西持身礪行政聲卓然遇事輒言不避權要升按察使風紀益振及是卒時論惜之

○乙巳賜朝鮮國並瓦剌阿端等處貢使宴

○賜四川平夷長官司通事劉勝等鈔彩幣表裏等物有差

○丙午修南京太廟社稷殿宇墻垣命襄城伯李隆及工部董之

○調錦衣衛帶俸指揮僉事劉全任永淸左衛

○作大同緣邊屯堡軍士房舍從總兵官武安侯鄭亨奏也

○丁未賜行在禮部尙書胡濙宴於本部以二考奏最也

○行在兵部奏遼東寧遠衛左千戶所以一百戶官軍煎鹽給軍食右千戶所以一百戶官軍炒鐵供軍器請鑄印頒給從之

○交阯人陳乏初授巡檢有罪謫爲民至是奏乞復職上諭行在吏部臣曰法以加罪用法必湏公宥此人何以示公勿聽

○戊申復監察禦史金濂官先是浙江崇徳縣賊首平康殺人劫財命濂督捕康脫走瀇坐失賊免官仍仍命往捕濂竟獲康及其妻子至是悉械系至京上命誅康而復濂官

○命東寧等衛千戶李欽等賫敕往建州招諭

○賜朝鮮國陪臣柳殷之田時貴等彩幣表裏及金織紵絲襲衣有差

○甘肅總兵官都督劉廣奏甘肅與西番北虜爲鄰其人時有歸附者今赤金家古衛韃人祖失加卜等三十四人以駝馬牛五百六十餘頭來歸若悉畱在邊恐難防制上諭行在兵部尙書許廓曰邊城不可聚此輩京師亦非處此輩之地況西北之人皆利於畜牧今後有來歸者令於平涼涼州擇便地處之亦勿致其失所也

○庚戌復命工部右侍郎羅汝敬往陜西總督稅糧屯種及芻粟出納河渠等事敕諭之曰凡此眾務必湏區畫得宜人不勞困尢在敷宣徳意撫卹軍民扶植良善遇有訴訟重則付三司或巡按禦史究治輕則量情責罰或郡縣治之若有包攬侵欺盜賣糧艸及沮撓屯種占據水利者不問內外官及權豪勢要具以上聞其有便民之事亦具奏來爾湏秉公正勵廉潔勤謹詳明夙夜無�忄角羊�無暴無刻庶副朕委任之重如或不謹於爾有罰欽哉

○賜建州左衛土官指揮僉事凡察等鈔幣絹布有差

○行在戶部奏陜西邊衛折收米例時陜西按察司僉事林時言甘州諸衛官軍俸糧皆於蘭縣涼州衛二倉收西安等府稅糧供給有司因其路遠止徵布絹就近糴米上倉每石有徵布七八匹至十匹者而納米之費實不過三四匹餘皆爲總運之人所侵其甘州等衛俸糧於涼州關涼州等衛於蘭縣關往回千餘里守墩哨了軍余不得往關多於豪家舉貸一月所淂僅二三斗所以軍士愈貧飲食不給今甘州各衛已設倉官乞將各處稅糧半徵米半折布絹絲綿分運各衛米貨兼支輸送𨿽遠而省費亦多上命行在戶部議請從所言每十分徵本色四分折色六分其布絹絲綿折米之例每匹大綿布六斗小綿布四斗大絹一石二斗小絹七斗大三梭布一石五斗小三梭布七斗其布絹務皆堅密每斤生絲一石綿一石綿花絨二斗從之

○雲南總兵官太傅黔國公沐晟乞奔母喪遣敕慰諭之曰得奏孝子之痛誠難爲情但朝廷委鄕一方重寄未可輒離其彊節哀勉任國事蓋盡忠爲孝大臣君子從古皆然卿其勉之已命禮部具儀物自初喪至祥禫皆賜祭工部遣官營葬事卿之家務亦有駙馬都尉昕維持可無顧慮惟一志於公以副任托

○夜有流星大如碗色靑白光燭地出天關旁西行至濁

○辛亥命行在刑部右侍郎樊敬往同平江伯陳瑄工部尙書李友直查理緣河漂失竹木時緣河所運竹木漂失者軍民多私取之上聞之曰此皆取自深山勞費不貲朝廷不得用而爲姦人之利豈可不宄於是命敬往又戒其詳愼毋事煩擾

○復撫寧等六衛指揮千百戶陳玉等官初玉等坐所管軍逃逸降職千百戶至有降卒伍者後有旨堯降止依洪武中例罰俸故玉等皆得復其官

○命故府軍前衛指揮使徐震弟鼎金吾左衛指揮僉事楊勝子興王慶子福山俱襲職金吾前衛指揮同知丁亮子榮府軍前衛指揮僉事劉敬子全俱代父職以其父老疾乞致仕也

○遣舍人祁成賫敕諭安定衛都指揮僉事桑哥賜之金織彩幣答其貢馬也

○雲南都司奏寧遠州土官知州刀吉罕比爲交賊所攻乞援三司議擬調官軍六千委都督沐昂率領赴之上遣敕諭昂曰蠻夷譎詐未可輕信往者爾兄南徵嘗調寧遠土兵七千竟無至者而陰助黎利爲逆今之所言或其自讐殺未可知何得輕動官軍爲蠻夷遠役宜察其實以爲進止

○夜有流星大如杯色赤有光起參南行至遊气

○壬子建州左衛千戶住出等來朝貢方物

○癸丑命行在兵部右侍郎柴車都察院右僉都禦史淩晏如通政司右通政徐琦翰林院侍讀苖衷等淸理軍職貼黃上諭之曰淸軍貼黃祖宗時最爲重務蓋武臣百死一生致軍功得蔭及子孫不淸理或有冒濫則有功者屏棄無功者反受利矣爾等宜致詳愼不可怠忽○置萬全都司龍門衛經歷司經歷龍門守禦千戶所吏目各一員

○行在戶部奏太原府陽曲縣民地二十三頃已爲廣昌王墳域請免其稅糧從之

○監察禦史李得全等劾僧錄司右覺義大旺於慶壽寺擅創樓閣擅披剃軍民子弟隱匿亡賴人冒僧籍縱寺僧貪饕淫穢請寘諸法上命錦衣衛執大旺等付都察院鞫之

○甘肅總兵官都督劉廣奏比奉敕遣都指揮同知印鐸同西寧衛土官都指揮僉事李文等往甘州白城山招撫西番阿吉簇逃徙番民七百餘帳還居野馬川今千戶他裏巴言頭目朵裏只領眞等六十餘帳逃往赤斤俺官搬卜等三十餘帳逃往肅州仙人壩俱是土官管屬番民請仍敕李文招撫上曰彼皆外番何湏朝廷下行其事止令廣移文諭之廣又奏初西番邀劫朝使命臣追理臣不敢不用心但番寇劫掠是其常事乞勿深究上諭尙書許廓等曰邀劫朝使豈可以爲常事自古寇患常起於細微今廣欲餋癰長疽矣爾移文詰之令具實對

○甲寅設保徳州守禦千戶所時鎭守山西都督僉事李謙奏保徳州治逼臨黃河正當邊境要衝每至河凍則驅緣河居民依山入堡其遠有百餘里者民甚苦之州舊有城墮壞已久若修築置軍屯守則邊備可固居民亦免遷移上從之命行在工部以時修築仍諭行在兵部設守禦千戶所屬山西都司以鎭西振武鷹門三衛帶管山西護衛官軍八百五十餘人實之

○賜圓淨禪師阮丹汪束銀鈔彩幣表裏等物初會寧伯李英往討安定曲先阮丹汪束從行嘗有功英言於上遂升禪師命陜西行都司土官都指揮僉事李文賫賜之

○曉刻月犯塡星○乙卯調陜西都指揮僉事徐諒於四川都司

○復趙浚吳縣縣丞先是蘇州府知府況鐘奏浚闒茸無能起送至京吳縣民千八百餘人訴於巡撫侍郎成均周忱言浚守法奉公處事安詳招撫逃民率皆復業凡朝廷買辦物料禁革包攬不敢多科擾民況本縣錢糧浩大路當衝安浚善治繁劇不憚勞苦有愛民之心絕貪虐之斃比因本府經歷傳得有求於浚不從又欲取於糧長浚禁不與得憤恨以他事譛於知府故言其無能均忱以聞命巡按禦史覆實果如民言故命浚復職而寘得於法

○鎭守洮州衛都指揮使李達奏思曩日簇番民盻舌搠爾節彊掠本簇人畜殺千戶搠爾結臣今入番收馬請治其罪上謂行在兵部臣曰番民殺部長是無上下之分不治則綱紀隳矣當處之有道不廢法亦不激變乃爲得宜爾其以朕意諭之

○丙辰以明日淸明節遣衛王瞻埏祭長陵獻陵

○丁巳行在兵部尙書許廓言教場訓練士馬大營右哨則豊城侯李賢神機營右哨則都督馮斌二人俱遣提督蓋倉缺官總督上曰訓練是重事倉廒亦不可緩令李賢馮斌日更番提督庶兩不誤

○戊午命大興左衛指揮僉事孫旺總領五軍將軍操練

○雲南寧州土官知州祿慶湖廣散毛宣撫司副使黃敬瑄遣把事覃忠等來朝貢馬

○行在工部奏河東鹽池堤防雨潦頹壞請如例以旁近�縣民修築上曰鹽利𨿽資國用今農事方興姑俟秋成築之又奏北京及通州增置倉廒歷久未完今漕運將至無所置頓請增軍夫八千人助役從之

○巡按山西監察禦史林英奏太原府石州寧鄕臨祁淸源等縣平陽府大寧河津永和三縣汾州介休縣民因災傷乏食已委各府縣官於本處官倉支糧計口給濟

○己未行在兵部奏先二次請理軍伍中有事故未明勾取未到者今復造冊請再遣官淸理且以新定事例二條俾通前例行之其一淸理軍伍官到處令各衛所取勘先次收到淸出遠年迷失等項並二千里外帶操軍士數內但有在逃者各督有司裏鄰人等拘提到官依律的決差人押角�羊原衛所著役如裏鄰人等仍前窩藏不挐依原定榜例問斷其二各衛所先收附近帶操軍士仍舊收操今次淸軍官到彼若有比前捏故回申軍丁自首攺正與淸出年遠迷失紀錄出幼軍丁俱存畱附近衛所收操其餘各都司衛所見勾逃故等項軍丁不分衛所遠近炤舊仍角�羊原衛所著役軍衛有司朦朧擅收脫放者依律究問上曰軍伍當淸若果戶絕勿累平民大抵深刻之徒妄意朝廷在於得軍展轉牽連累及良善遂使訴訟紛紛不知軍與民皆國之根本朕撫視如一未嘗有偏今宜諭以朕意是是非非務盡至公不可枉濫於是遣大理寺少卿柴震寺丞艾良太僕寺少卿孫璧及禦史給事中郎中員外郎等官分詣各處

○總兵官都督譚廣奏昨奉敕旨發萬全兵往爛柴溝等處助大同戍兵修築營堡今大同當調官軍三千五百人與萬全兵同赴赤城運糧臣請增撥萬全兵如大同之數而令大同應調者自於本處就近供役俱省勞費庶幾兩便從之

○巡按貴州監察禦史陳斌奏貴州所屬治古答意及湖廣所屬筸子坪梗化生苖累律劫掠銅仁烏羅等府及五寨等長官司民被其害不能安業總兵官都督蕭授嘗設二十四堡環其地以守之人力旣分卒難捍禦今又四出劫掠殺淸浪衛守堡所鎭撫葉受勢益猖獗而都督蕭授及備禦都指揮張名怙不爲意臣聞生苖之地不過三百餘里正在服化苖民之中乞別遣良將與授以湖廣貴州官軍土兵四面攻之必可殄滅上語行在兵部尙書許廓等曰蠻人𨿽務劫掠若防守嚴密安能爲患何至便興兵殄滅天地生物虎狼蛇蠍何所不有豈能盡滅之但當愼防而已且彼𨿽蠻夷亦好生惡死宜令授及貴州三司差人撫諭使攺過目新如有不悛發兵剿之

大明宣宗憲天崇道英明神聖欽文昭武寬仁純孝章皇帝實錄卷之八十七

大明宣宗章皇帝實錄卷之八十七

大明宣宗章皇帝實錄卷之八十八

宣徳七年三月庚申朔敕諭行在五府六部都察院等衙門朕以菲徳恭膺天命嗣承祖宗大統夙夜惓惓思付托之重夫君國之道保民爲要當春時和萬物發生顧念兵民有未得所者祗體造化之仁爰敷懷保之政庶幾下人蒙福而有以仰答天與祖宗之心凡爾羣臣宜同朕志合行庶事勉務欽承一近年百姓稅糧遠運艱難官田糧重艱難尢甚自宣徳七年爲始但系官田塘地稅糧不分古額近額悉依宣徳五年二月二十二日敕諭恩例減免中外該管官司不許故違一各處有軍民人等積年逃聚山林者本皆朝廷赤子其原蓋因所司不能存卹肆行貪暴故不得已爲偸生之計喪其家業無所依歸甚可憐憫令悉宥其罪卽令所在府州縣官用心招撫令歸復業有不願歸本鄕者聽於所在有司附籍爲民給與荒閒田地爲業免差役三年有司厚加撫卹以副朝廷矜憫窮民之意官吏裏老敢有違者罪之一各處逃移人戶自宣徳六年四月以後復業者其中系工匠站竈等役有司毋輒勾擾自復業日爲始免其差役一年待一年之後生計已成方令赴役一各處稅課先因�賈阻滯鈔法加倍罰納今鈔法頗通除正額外倍罰之數以十分爲率減其三分塌房減五分南北二京不在此例俟鈔法流通再行定擬一湖廣廣西浙江�稅魚課辦納銀兩者自宣徳七年爲始皆折收鈔每銀一兩納鈔一百貫一軍民有負欠宣徳五年以前桑穰柴炭蘆葦者悉皆蠲免一在京在外軍官旗軍有爲事停止俸糧者仍舊支給一在京在外衛所軍士有陣亡傷故失陷及溺水等項在營有母妻寡居無依倚者所在官司每月給米三斗贍之終身若原籍有丁勾取至營者住支一在京各衙門軍民工匠有爲事鎖鐐常川做工者悉宥其罪免鎖鐐如舊做工再犯治以重罪一自宣徳五年以前軍官總小旗有爲事罷職役發總兵官處立功者悉復職役仍於立功之處聽總兵官調用原任都指揮以上兵部查勘具奏定奪眞犯死罪發充軍者不在此例其宣徳五年以前軍官旗校軍人犯罪見納米做工運磚未完者悉宥之令復職役一自宣徳五年以前軍民有負欠種馬當陪贖者如秋收豊熟去處令納米陪償每馬一匹納米十石就所在軍民官倉輸納非豊熟去處聽於今年秋收後納米陪償一在京軍馬數多供給浩繁軍民轉運艱難戶部兵部會官計議長策而行務在公私兩便一太醫院醫士有年七十之上及七十之下篤廢殘疾者送禮部覆勘是實放回爲民有戶丁諳曉醫藥者畱一丁在京應役太常寺光祿寺廚子亦準此例一緣邊軍士職專備禦近年多有投托總兵鎭守等官作家人及被役使種田生理等項有一官占用數百人者兵部卽出榜禁約巡按監察禦史按察司官時常巡察違者具實奏聞一在外文武衙門大小官員有貪虐無恥蠹政害法致軍民受害者巡按監察禦史按察司官從公考察具實來聞以憑黜罰果廉幹循良能爲軍民興利除害者亦具名聞以憑獎勞若徇私紏舉不公者罪之一布政司按察司官及知府知州得其人則民安非其人則民受害吏部往往循貲升授不免賢否混淆自今布政司按察司官及知府知州有缺吏部行移在京三品以上官舉保及布政司按察司堂上官連名舉保必取廉公端厚識達大體能爲國爲民者吏部審其所保果當具名奏聞量授以職後犯贓罪並罰舉者凡所保授官員如或有人指告其罪法司必先取問幹證明白然後具奏提問今後各縣知縣吏部亦湏選用得人不得一槪濫授一吏部近年每奏選官其間吏員冠帶率數百人𨿽是循用舊章亦當嚴加簡擇今布列羣縣道理不通者有之文移不諳者有之貪污鄙猥比比皆是求其才用百無二三以望理民其何能濟自今吏員三考滿吏部通引於內府會同六部都察院翰林院堂上官出題南北類試錦衣衛堂上官監察禦史六科給事中監試考其義理粗曉行移得當書札不謬者授以職事考不中者罷歸爲民一襲爵侯伯悉令屬成國公提督操練不許懶惰庶幾朝廷得用亦不隳其祖父之功凡在京各衛襲職幼官年未及二十者毋令管軍聽差亦俱屬成國公操練一各處有文學才行卓然出眾之士自二十五歲以上令所在有司舉保送赴京師選用一軍民之中有智謀材勇精於武略者令中外文武臣僚詢察舉保赴京選用一唐虞之世罰不及嗣自洪熙元年五月以前犯罪典刑者已屢經赦宥其子弟果有才行文學者聽保舉選用惟犯謀反大逆典刑者其子弟不在選用之例一學校所以教養賢才爲國之用學官宜嚴訓誨有司宜勤勸勵風憲官時常考察務臻成效一天下祀典祠壇常湏潔淨或有損壞所司隨卽修理庶幾神用妥靈人用獲福一比來京畿屢有盜賊錦衣衛常差官校於京城內外分派地方令晝夜巡捕如所分地方內被盜不卽擒獲者所差官校及該管兵馬司官一體論罪兵馬司仍常嚴督巡警鋪不許怠慢

○命南京戶部左侍郎郝鵬致仕鵬山西徐溝人由戶部檢校升郎中再升湖廣參政召還升侍郎鵬淳謹有才居官能勤至是年逾七十乞致事上從之命給舟車還鄕

○直隸淮安府奏本府舊城東門路抵鹽城縣二百四十餘里今從南門急遞鋪過髙郵州轉至鹽城縣則四百五十餘里凡公差之人及公文往來迂遠遲滯請攺鋪捨就近爲便從之

○辛酉鎭守洮州都指揮李達及火把等簇國師班丹星吉等奏番民容少等一百九十一戶逃往松潘思曩兒班班等簇土官頭目潑隔處遣人追取不還又聚眾抗敵官軍遂敕松潘軍民指揮司及發隔卽遣容少等還庶幾保全爾父母妻子不還必發兵誅

○副總兵都督方政奏獨石等處惟西猶兒峪未有城堡而當寇賊之衝已遣千戶楊洪領騎士屯駐且耕且守上從之因諭兵部尙書許廓等曰屯守有方足以制敵朕以邊事委政凡所調度聽其自擇朕不中制也

○遼東都司言諸衛屯種耕牛初皆買於朝鮮今牛多死缺用遂遣內官昌盛等賫敕諭朝鮮國王李祹賜以紵絲紗羅錦帛令如永樂故事選牛一萬送遼東都司給軍仍遣員外郎李顯運絹布五萬匹償其直

○上退朝禦左順門謂尙書胡濙曰朕昨以官田賦重百姓苦之詔減什之三以蘇民力嘗聞外間有言朝廷每下詔蠲除租賦而戶部皆不準甚者文移戒約有司有勿以詔書爲辭之語若果然則是廢格詔令壅遏恩澤不使下流其咎若何今咸租之令務在必行書曰民惟邦本本固邦寧有子曰百姓不足君孰與足卿等皆士人豈不知此朕昨有詩述此意卿當體念勿忘也濙等皆蝢首謝其詩曰官租頗繁重在昔蓋有因而此服田者本皆貧下民耕作旣勞勩輸納亦苦辛遂令衣食微曷以贍其身殷念惻予懷故迹安得循下詔減什三行之四方均先王視萬姓有若父子親玆惟重邦本豈曰矜吾仁

○壬戌申嚴僧人化緣之禁上謂都禦史顧佐曰佛本化人爲善今僧人多不守戒律不務祖風往往以創造寺院爲名羣舁佛像徧歷州郡化緣所得物財皆以非禮爲耗費其申明洪武中禁令違者必罪之

○建州左衛指揮僉事凡察以招撫遠夷歸附升爲都指揮僉事且賜敕勞之

○順天府言霸州範家口河舊設官舟三艘以濟往來年久壞爛請攺造仍置水夫四人操濟從之

○攺作思南府儒學從巡按貴州監察禦史陳斌言也

○水決固安縣馬莊等處堤岸命順天府發民修築

○癸亥賜尙書蹇義楊士奇楊榮胡濙太常寺卿楊漙南京抽分場柴人四十萬斤敕襄城伯李隆於瓦屑壩給之

○賜建州左衛千戶住出等鈔彩幣表裏絹布有差

○行在工部尙書李友直奏通州至直沽河道紆曲尢多灘淺舟行阻滯永樂中嘗命侯伯一人總督浚治乃得通行請如故事上命行在戶部侍卽王佐往督之

○甲子四川鹽井衛土官副千戶綽甲子阿白等來朝貢馬

○賜湖廣散毛宣撫司把事覃忠雲南寧州土官知州祿慶等鈔幣有差○乙丑狹西都司奏初本司攺爲永興王府以西安左衛爲治所西安左衛則徙於長樂門治事今西安中護衛已調公廨空閒欲俟農隙繕蓋廳事攺爲都司而以今治所仍爲西安左衛從之

○丙寅四川播州宣慰使楊昇遣侄忠雲南江川縣土民李實等來朝貢馬

○設雲南金齒軍民指揮使司及大理府道紀司各置都紀一員

○永�府撫寧縣知縣姜忠言本縣舊建山川壇於縣治之東初建之時居民稀少比來民捨頗增混雜褻瀆國家定制山川壇應在郭外乞移於縣東南髙爽之地上謂尙書胡濙曰祀神當嚴邃靜謐豈可雜居民間命速徙之

○直隸眞定府灤城縣老人駱得言縣自五年八月至六年六月不雨田榖無收民秋糧一千六百一石七鬥艸二萬九千七百七十三束食鹽米應折黑豆六百五石乞不爲例折收鈔布從之

○丁卯調南京刑部右侍郎成均於南京戶部以九載考最升行在翰林院編修裴綸爲修撰中書舍人朱禮爲尙寶司丞萬全都司斷事司副斷事王豫爲太僕寺丞擢進士王學敏監生胡正顏繼莫敏吳瑜扆昭李果爲行在監察禦史學敏福建道正貴州道繼廣西道敏昭雲南道瑜四川道果山西道復姜弘山西洪洞縣丞升正七品祿弘任滿當升以其民奏請畱之故有是命

○戊辰狹西行都司土官都指揮僉事李文遣百戶薛帖失加等洮州衛土官指揮同知蘇霖等來朝駝馬

○上諭兵部尙書許廓等曰昨調四川護衛軍士來南京人之常情豈能忘舊最要撫綏得所其寬卹一年俾安居定業然後服役

○行在兵部尙書許廓奏比者武昌推官姜謩訴其祖充五開衛軍已死其父老病戶無餘丁今五開教取謩補役援洪武中例乞除免今覆勘是實未敢擅除上曰太祖皇帝於生員有成尙不忍棄況謩爲官豈止一卒之用其除之俾修職自效

○己巳琉球國中山王尙巴志遣使者漫泰來結制等奉表貢馬及方物

○徙南京龍江壇初工部奏壇西外垣爲江水所嚙命襄城伯李隆等發軍夫修築旣復淪陷難於用工至是請移置於髙阜之地所用軍夫工匠物料請於附近衛所州縣取給從之

○山西太原府一十三縣平陽府二州六縣汾州三縣及沁州等處奏去年霜早秋田不收民人饑乏命行在戶部凡其糧艸悉停徵

○少保戶部尙書兼武英殿大學士致事黃淮父思恭卒思恭嘗封以子官行在禮部以聞命如例祭葬

○庚午命守西寧都督僉事史昭佩徵西將軍印充總兵官鎭寧夏命守河州都督同知劉昭兼治西寧敕史昭曰爾練達老成公勤廉正朕心所嘉玆命往鎭寧夏整飭城池操練軍馬凡事審度可否而行須晝夜盡心守備俾邊境寧謐軍士得所庶副朝廷委任

○宥廣東都指揮使花英贓罪初英受寧川千戶饋遺白金百三十兩事聞命巡按禦史陳汭體覆至是汭奏事實法當罪之上曰朕聞其祖父有功先朝姑屈法宥之若武臣慢軍功必不宥也

○壬申命行在吏部都察院選五城兵馬指揮時監察禦史揭稽言五城兵馬指揮司譏察姦盜禁革彊暴所系不輕今各司官多柔懦無爲貪暴不律有勢之家姦獘不問無勢之人擾害不勝乞敕行在吏部會官揀選勝任者畱之不稱者別用仍選廉乾剛直之人除授上曰禦史言是永樂中任兵馬者多能用心今不及矣都察院卽同吏部從公選擇闒茸不才者黜退別用愼選廉公能幹之人任之

○行在禮部言哈烈所遣朝貢之使將至京上曰哈烈極遠慕義而來遣錦衣衛指揮鴉忽等迎勞之

○貴州總兵官都督僉事蕭授奏初貴州所屬治古答意等長官司新郎等寨殘苖吳不爾等出沒淸浪衛地方劫掠殺守保鎭撫葉受已令湖廣備禦都指揮張名領兵擒捕而吳不爾等遁入筸子坪結生苖龍不登等及紏合鎭溪梢裏順苖賊眾攻劫湖廣五寨長官司民寨白崖等處爲患滋甚又令辰沅等衛添兵防禦緣筸子坪治古答意與貴州湖廣四川接境今請量調湖廣貴州官軍並貴州所屬附近烏羅銅仁思南三府湖廣木順保靖二宣慰司五寨長官司同四川所屬酉陽宣撫司石耶平茶二長官司重慶衛邑梅長官司土兵分路並進並力攻剿以除邊患上諭兵部尙書許廓曰朕非欲用兵但苖蠻肆惡慮其傷人害物不已不可姑息其悉從之

○癸酉大通關提舉司吏文中自陳臣廣東瓊州府儋州昌化縣學生永樂二十一年鄕試中式因病未及會試繼丁母憂宣徳六年八月至部以違限充吏切思海外之人本圖光顯今乃淪謫爲吏伏望聖恩矜念俾得下科會試上命行在禮部試驗其文禮部奏試其文可取命俟會試出身

○乙亥賜四川鹽井衛土官舍人阿白播州宣慰司舍人楊忠雲南江川縣土民李實等鈔錦綺彩獘表裏有差

○丙子設江西吉安府永新縣新安禾山二巡檢司各置巡檢一員洪武中嘗設二巡檢司知府湯�以永新有守禦千戶所奏罷之至是本府以其地當梅花峒寇盜出沒故奏請復設焉

○置山西都司保徳州守禦千戶所吏目一員

○賜狹西洮州衛土官指揮同知蘇霖等鈔彩幣表裏有差

○琉球國中山王使臣漫泰來結制奏來時所乘舟至福建合淺損折乞敕有司給舟以歸上命行在工部給之

○戊寅狹西烏思藏番僧容奴兒堅等來朝貢馬

○己卯行在吏部尙書郭琎等奏比狹西按察司僉事林時言各處衛所宜建學校以教軍官子孫臣等議得衛所與府州縣治相鄰者令入府州縣學讀書相遠者或一衛所或二三衛所共設一學以教訓之學有成者聽赴本處鄕試從之

○昬刻有流星大如雞彈色靑白尾迹有光出正東雲中東北行至雲中

○庚辰賜安南使臣阮文絢等鈔幣遣歸

○辛巳南京國子監司業陳敬宗奏助教宋琮等授職年久皆無皂隸給使請如北京國子監例給之上曰舊不與皂隸者以其非常參官然貴賤相承禮之常分遂命兵部如例與之

○壬午行在戶部言南北二京贓罰庫所收衣服布絹等物年久積多恐有損壞請本部委官同禦史給事中內官逐一檢閱完好者驗時直準給兩京文武官月俸從之

○癸未雲南鶴慶軍民府故土官知府髙寶妻楊氏同其子倫來朝貢馬○命故後軍都督同知朱崇子震襲指揮使於燕山右衛給俸操練先是有旨凡都督應襲之子能任事者定衛任事未能任事者令於原衛給俸操練至是行在兵部以震始出幼請所以處之上曰指揮使一衛之長才智過人乃能稱任不可以後生少年處之姑令操練俟年二十之上觀其可任然後任之

○命故遼東都司都指揮同知趙全子保襲爲金吾左衛指揮同知旗手衛指揮同知趙諒子廣行在虎賁左衛指揮僉事張禮子勝羽林前衛指揮僉事陳興子慶俱襲職

○升遼府右長史湯新爲左長史審理正杜述爲右長史從遼王所奏也

○甲申以入不雨遣順天府尹李庸祭大小靑龍之神其文曰今春已暮農務方興而雨澤未降榖種未下宿麥不滋朕爲生民之主夙夜在懷特用祭告惟神明彰感通早霈甘澍以慰民望○命北京行太僕寺選馬駒五百匹送禦馬監調習

○賜琉球國使者漫泰來結制等彩幣表裏綿布有差

○行在吏部奏南京光祿寺事簡官多當減堂上止畱寺丞二員典簿錄事各一員每署止畱官三員餘皆別用從之

○夜有流星大如雞彈色靑白尾迹有光起危東北行至濁

○乙酉貴州金築安撫司頭目王眞等來朝貢馬

○行在吏部尙書郭琎等言欽承聖諭凡吏員冠帶者引於內府會官考試其文義粗曉行移得當書札不謬者授以職事考不中者罷爲民臣等以爲人有南北才有髙下會考之時宜分等第文義粗曉行移得當書札不謬三事俱可取者爲一等有二事可取者爲二等別行奏請量才授職其三事俱不可取者罷歸爲民上曰然一等如資格用二等未入流內用餘如汝等議

○行在都察院右都禦史顧佐同吏部尙書郭琎考核五城兵馬司官髙貴等二十人不勝任以聞上命吏部別用仍愼選廉能剛直之人任之庶幾京師姦究可戢

○廣西總兵官都督山云奏斬獲廣西桂平等縣蠻寇覃公專等首級之數上顧尙書許廓曰蠻夷害我良民譬之蟊賊害稼不可不去然殺之過多亦所不忍廓對曰兵以誅有罪彼皆自取滅亡非朝廷有意殺之上曰天地以生物爲心今𨿽殺賊官軍亦豈得無損朕之意但欲兩全之庶幾不愧天也○宥四川都指揮僉事李斌斌往重慶查官木因公杖百戶數十十餘日死法司奏請罪之上曰因公施行之過非有贓罪姑宥之

○丙戌昬刻有流星大如杯色赤有光起天廟西南行至濁

大明宣宗憲天崇道英明神聖欽文昭武﹤宀十見﹥仁純孝章皇帝實錄卷之八十八明宣宗章皇帝實錄卷之八十九

宣徳七年夏四月己丑朔享太廟

○遣中官祭司竈之神

○應天府奏請鄕試同考官請命兵部給腳力上從之顧謂禮部尙書胡濙等曰考官取士但據文章不悖經意卽可充選然應舉之人皆憑學校有司保送其人果孝弟忠信而又通今博古科目取之足爲世用若徳行不修而徒有文辭亦終無益考官須是學問老成心術正大之士不然亦能顚倒是非卿等宜申明朕意各使知愼

○河東狹西都轉運鹽使司奏鹽池近地舊有姚暹河水流入五星湖轉流黃河河兩岸窪下近歲霖雨水漲衝流至解州界水急浪湧南岸衝決沒民地三十餘里壞鹽池護堤鹽遂不結復因涑水河地勢髙泥水混流日久淤塞乞行山西布政司平陽府起民夫﹤鋶﹣釒﹥浚二河庶鹽課無虧民獲其利上諭行在工部令於農隙時發民用工

○庚寅山東都司布政司按察司奏逃軍逃民多聚宜山等處時出劫掠爲民害請發兵剿之上謂行在兵部曰此本皆良人必有所不得已然後逃聚爲非當究其情未可遽肆殺戮遂降敕諭之曰爾本皆良善秪以軍衛有司虐害之過不得已逃聚山林久而窘於衣食因行劫以苟活今山東三司奏請調軍剿捕朕原爾初心有可憫者且慮大軍一至傷害必多用體天心特賜赦宥爾宜攺悔前非各復舊業凡前逋負官物悉皆蠲免復業之後仍免稅糧及雜泛差役三年若不悛仍結聚作過則官軍必至不惟爾身受禍舉家俱不能保悔無及矣仍敕山東三司堂上官親詣招諭若能攺過卽加撫卹如其怙終具實奏來發兵剿之

○辛卯貴州宣慰使安中等來朝貢馬一百四匹

○總兵官平江伯陳瑄等言新開白塔河工畢其河南出大江北通揚州去舊所設巡檢司頗遠宜於江口添置巡檢司以禦盜賊從之

○直隸保定府髙陽完定興三縣眞定府元氏縣各奏人民缺食乞以預備倉糧驗口賑濟上曰預備倉糧所以爲民民乏食當先發後聞必待奏報無餒死者乎命行在戶部亟遣官馳往發賑

○壬辰免蘇州衛抑配軍一百五十九人其已食糧止令終本身者又一千二百三十九人先是監察禦史李立往蘇常諸郡淸理軍伍立殘忍鷙悍不能奉宣徳意謂朝廷惟在得軍蘇州府同知張徽亦順承之凡戶絕者輙取同名姓或遠族干親及承繼產業之人補役里長老人稍爲辯明輙加酷罰民受冤抑相與訴之於朝知府況鐘復奏其事乃命侍郎成均重爲淸理至是均具實以聞故有是命

○山西澤州髙平縣奏宣徳五年以前復業民董春苓等稅糧已免徵而芻艸未免今年逃民李廣等始招復業生理未遂其應納稅糧芻艸皆乞除豁庶使貧民得所命行在戶部悉免之

○乙未皇太后聖節上率親王上壽宗室諸王各遣人奉表賀免文武羣臣命婦賀禮

○己亥行在戶部奏國家著令郡王長子襲封郡王者歲祿比初封郡玉減半今楚府嶽陽悼惠王長子季境襲封嶽陽王又封次子季墀及永安王第三子季壣爲鎭國將軍宜各給歲祿一千石於湖廣附近府縣米鈔兼支從之

○永安王孟炯薨王楚昭王第三子薨年五十有一賜祭謚懿簡命有司治喪葬

○哈密忠順王卜答失裏遣使臣兀馬兒火者等及所部都指揮拜拜之子捨伯兒沙等來朝貢馬

○四川總兵官都督陳懷奏播州艸塘安撫司所屬榖撒等四十一寨蠻長个常徒等皆招撫復業上謂行在兵部尙書許廓等曰蠻人亦好生惡死彼其梗化必有所激宜令所在官司寬撫之

○庚子命侍郎周忱重淸理常州府軍先是淸軍監察禦史李立必欲得軍所至有戶絕者拘其同姓及外親或承產業之人逼抑補役常州同知張宗璉務盡是非之公每與力爭立輒盛气挫辱出惡言醜詆宗璉無可柰何平民包謙等受抑者七百二十餘人訴於朝上謂兵部尙書許廓曰淸軍本欲究知虛實豈意小人刻薄至此今侍郎周忱巡撫常州宜令淸理務盡其實勿蹈前非

○命錦衣衛指揮同知張軏閒居養親先是上命軏總督各衛舍人操練軏以母老疾辭上念之故有是命

○辛丑賜代王第七子名遜炓第八子遜烠第九子遜熩第十子遜火�翏

○免山西逋負稅糧二百四十五萬四千八百石馬艸五百一十三萬束先是上以山西旱傷敕巡撫侍郎丁謙及山西三司巡按禦史曰朕爲天下主夙夜拳拳惟欲生民咸得其所聞山西境內連年災傷田禾薄收民多艱食深用憫惻爾等卽分官勘實凡宣徳六年稅糧馬艸及逃民累年所欠糧艸盡行蠲免仍督府州縣官用心撫卹缺食者量加賑濟毋令失所至是謙等具實以聞命免徵

○行在都察院右都禦史顧佐等奏系囚有徵贓日久未完者欲行原籍徵量其地裏遠近立期限令按察司巡按監察禦史程督從之

○副總兵都督方政奏獨石云州赤城雕鶚四處並龍門衛龍門千戶所城垣俱沙土不堅屢被雨壞請令軍下餘丁陶甓包砌上謂行在工部尙書吳中曰邊境城垣當堅固然陶甓非易事用人亦須以時宜令審度而行必使農功不廢包砌亦完乃可耳

○巡按監察禦史林英自山西還言太原平陽等府汾代陽曲等州縣多彊賊上曰山西有都司布政司按察司又命李謙鎭守所宜察姦禁邪以圖安輯今彊賊不制豈以爲小盜不加意耶涓涓不已將成江河豈可使之滋蔓遂遣敕切責謙等令發兵捕之如所遣人生事擾良善者以軍法論

○壬寅四川長河西魚通寧遠等處剌麻查朵番僧精客引占雜谷安撫司番僧計納藏汝奉州番僧溫不容但監藏嵓州長官司長官讓達等貢馬及方物

○行在戶部奏重擬邊境中鹽糧例寧遠獨石肅州三處淮浙鹽每引米二斗五升河間長蘆鹽三斗山東河東福建四川廣東鹽俱一斗五升宣府大同山海龍門甘州寧夏六處淮浙鹽每引三斗河間長蘆鹽三斗五升山東河東福建四川廣東鹽俱二斗從之時各處總兵官皆請召商納米實邊故也○行在兵部奏掌觀海衛事都指揮僉事趙誠初爲河南中護衛餘丁以告密得錦衣衛指揮僉事升職掌觀海衛卒其兄祥今告襲指揮僉事上曰軍官一資半級非容易所以當傳子孫彼但以口舌得之豈艱難立功者比乎令襲副千戶

○昏刻有流星大如雞彈色赤尾迹有光起翼西南行至遊气

○癸卯甘肅總兵官都督劉廣奏初韃韃脫脫不花等二十餘戶旣降復叛今在鐵門關西請發軍掩捕上諭兵部尙書許廓等曰虜人難馴其性則然朕以寬待之來者不拒去者不追今以二十餘家輒欲興兵捕之所得幾何徒自勞費保境安人要爲上策爾移文令廣愼固封守勿輕出兵

○河南汝州及魯山縣奏復業民缺食倉糧除量存官吏支用其餘請以賑濟又直隸廣平府曲周永年二縣各奏人民缺食乞給官倉糧賑濟上命行在戶部皆從之未給者遣人馳驛往賑

○哈烈使臣法虎兒丁等至京言至沙州被赤斤蒙古衛都指揮革古者等劫殺行在兵部言沙州乃都督困卽來所轄革古者合居赤斤蒙古之地乃越入爲盜罪不可容上曰夷狄固無知然事亦須審實遂敕困卽來察之如果革古者等所爲卽追還之而宥其罪且命困卽來曰彼旣爲盜不可復容宜驅而出之使歸本土仍戒約之再犯必不宥

○乙巳監察禦史章聰坐奏事不實及因疾低價買蜜準例納米贖罪仍降四等用

○丙午建州衛女直僧人綽失班四川鹽井衛土官千戶八的抄遣把事卜祿臺雲南鄧川州把事何成等來朝貢馬

○賜烏思藏番僧容奴兒堅等彩幣表裏有差

○迆北和寧王阿魯臺部屬弩溫帖木兒口克卯合剌等來歸奏願居京自效俱命爲所鎭撫賜金織襲衣彩幣銀鈔綿布鞍馬仍命有司給房屋器物

○日入後有流星大如碗色靑白有光出東北雲中南行至雲中

○丁未敕襄府長史紀善曰朕弟襄王聰明賢達比者左右小人不守禮法干犯憲章以玷王之今名而王實不知爾等職專輔導皆當言之庶幾盡爾之職今姑略爾前過自後但王左右敢有慢王擅作非法具實奏來如隱不奏事覺同罪

○賜雲南鶴慶軍民府故土官知府髙寶妻楊氏子倫鈔

○戊申調赤城備禦都指揮僉事汪貴任萬全都司先是萬全都指揮使唐銘都指揮僉事卞福更番領軍戍守開平至是福有目疾副總兵都督方政請以貴代而令福專守獨石故命之

○四川長河西魚通寧遠等處剌麻番僧出知星吉等來朝貢馬及方物

○賜貴州宣慰司宣慰使安中等八十二人金築安撫司頭目王眞等鈔錦綺彩幣表裏有差

○行在都察院言守皇城四門官軍職專關防搜檢出入之人其應出入者搜檢旣畢隨卽放行有偸盜內府財物者則當引奏不當擅自捶撻今軍職多不守法不能鈐束軍士凡應出入之人往往誣以不服搜檢動加捶撻如光祿廚子有供祭祀者有進禦膳者供進之際亦被捶撻甚至以不潔之事役使之者法實難容請究罪之上曰姑榜諭之使攺如又不攺執而罪之勿恕

○己酉北京國子監言今監生不啻數千多有挈家來者僦屋以居監之東金吾等三衛艸場二所乞賜諸生建房舍其閒地給本監種蔬菜以供會饌悉從之命行在工部爲構房舍給師生會饌什器復命戶部給監生有家室者月糧皆如南京例

○辛亥遼東自在州指揮僉事儧卜安樂州副千戶阿里哥等來朝貢方物

○升太原右衛總旗董成爲副千戶時虜寇十七人入朔州掠路州運糧民牛寇迫暮宿荒溝中成時在朔州屯夜率其子及民人謝豬狗等十九人往劫之殺寇七人成父子斬首二級盡得其所掠牛以歸事聞上命升成爲副千戶豬狗等俱爲總旗賜鈔帛有差遂以成事敕守邊諸將曰虜所以得入境爲寇者乘間隙也若守邊者皆能謹瞭望嚴守備寇安能至爾等但勉之爵賞非朕所吝

○賜哈密忠順王使臣兀馬兒火者捨伯兒沙等彩幣表裏絹布及紵絲襲衣有差

○南京都察院右僉都禦史吳訥奏行在都察院令捕原問橫海衛鎭撫李顒顒以盜糧當死已送行在都察院審決罰役而逃非臣等應捕右都禦史顧佐監察禦史程富奏訥推托請逮問之上諭佐曰訥已送顒等至此爾等遣罰役而後逃何爲仍責訥捕民逃問州縣軍逃問衛所何以問法司且爾非法司乎爾大臣姑不問其罰程富俸三月

○行在都察院奏蘇州府知府況鐘輕聽經歷傳得譛言奏黜吳江縣丞趙浚今浚事白已復職得亦寘之法請正鐘妄奏之罪上曰此得欺鐘鐘失之不察耳姑記其過仍移文示鐘俾知戒愼

○山西屯畱縣疾風震電雨雹殺麥

○壬子行在都察院奏所擬巡撫侍郎與巡按監察禦史按察司文移事例先是敕侍郎分巡各處撫卹人民遇有訴訟重者付布政司按察司或巡按監察禦史鞫問時吏部右侍郎趙新往江西江西按察司謂非六部統屬承行詞訟多不回報新咨行在禮部取明降禮部奏欲行都察院令按察司遵敕行之上曰朕遣侍卽四出巡撫令以詞訟之大者付二司與禦史不惟欲重其任其大體亦當如是然諸司文移各有體統其與都禦史顧佐議擬以聞於是佐上言聖朝內設監察禦史外設按察司凡諸司官不公不法皆得紏舉故與諸司無承行所以重耳目之寄崇紀綱之司也今侍郎趙新欲令按察司以問完詞訟回報蓋刑名重事乃刑部都察院所掌縱使按察司回報不惟其難擅決斷抑恐其專肆妄爲又慮禦史按察司被其挾制曲法阿從以致顚倒是非出入人罪此尢不可請令各處巡按禦史及按察司自今遇有巡撫侍郎送到訴訟其間果系切要重事則遵敕問理奏解赴京決遣如有幹礙軍職及五品以上文官及當奏之事則奏請裁決仍照例呈都察院乞敕禮部移文令新等自今凡有事務止行移布政司及府州縣轉行巡按禦史按察司行之若非切要重事不得一槪徑行上是其言

○直隸保定府安肅縣奏去年六月霪雨不止渰沒田禾人民乏食乞以官倉所貯宣徳二年至五年夏秋稅糧米麥豆共一千四百五十餘石驗口賑濟從之

○癸丑寧化王濟煥奏子女婚禮已成請入朝謝恩遣書止之

○瓦剌順寧王脫歡遣使臣福家奴等來朝貢馬

○甲寅命故燕山右衛指揮使沈貴弟全燕山前衛指揮使劉全子通府軍前衛指揮同知聶貴弟祥錦衣衛指揮僉事畢盛子宗大興左衛指揮僉事古銘子原俱襲職羽林前衛老疾指揮僉事鄭信子忠代職

○行在吏部尙書郭琎歷官一考賜宴於行在禮部

○行在刑科給事中李原縉言各處遞運所遞送犯人無問輕重並加桎梏逼索財物奪其衣食多有凍餓死者乞命行在都察院出榜禁約仍移文中外諸司自今凡發回原告及起解罪人等必須斟酌果情犯深重發遞運所防解輕者或本衙門差人押送或送衛所府州縣遞送又輕者給引照行不許槪送遞運所庶不累死無辜從之

○浙江溫州府知府何文淵奏瑞安縣耆民言洪武永樂間琉球入貢舟泊寧波故寧波有市舶提舉司安遠驛以貯方物館榖使者比來番使泊船瑞安苟圖便利因無館驛舍於民家所貢方物無收貯之所及運赴京道經馮公等嶺崎嶇艱險乞自今番船來者令仍泊寧波爲便行在禮部言永樂間琉球船至或泊福建或寧波或瑞安今其國貢使之舟凡三二泊福建一泊瑞安詢之蓋因風勢使然非有意也所言瑞安無館驛宜令工部移文浙江布政司於瑞安置公館及庫以貯貢物上曰此非急務宜俟農隙爲之

○貴州前衛鎭撫龔海奏都指揮僉事蘇保僣用玉帶私造兵器以私事役軍致溺河死無故榜死架閣庫吏總兵官都督蕭授委保率軍赴廣西聽徵保妄奏普定蠻民作耗意望存畱上以其章示右都禦史顧佐等佐請令巡按監察禦史及按察司體實具奏上從之

○乙卯昏刻有流星大如雞彈色靑白尾迹有光出內屏西行至濁

○丙辰擢進士徐政爲中書舍人王裕韋廣江玉琳劉準爲監察禦史裕行在廣西道廣行在福建道玉琳南京福建道準南京廣西道升直隸河間府同知姜濤爲本府知府濤以九載任滿赴京河間等七縣之民詣闕奏濤施政公平撫綏有方吏民信服乞復任上曰畿內之官得民心如此可嘉從之而升其職行在戶科給事中吳繪廣西道監察禦史李敬親喪起復命繪復職調敬湖廣道黜行在監察禦史田富爲保寧府閬中縣知縣坐不諳文移也降山東布政司右參議沈定爲寧國府同知定嘗犯贓罪𨿽會赦猶降之

○設行在錦衣衛馴象千戶所倉萬全都司龍門衛倉龍門守禦千戶所倉各置倉副使一員直隸揚州府江都縣潘家莊閘大橋閘江口閘新開閘各置閘官一員○賜四川長河西魚通寧遠等處剌麻查朵番僧精客引占雜谷安撫司番僧計納藏汝奉州番僧溫不容但監藏及嵓州長官司長官讓達等鈔彩幣表裏絹帛有差

○丁巳敕總兵官武安侯鄭亨免寧化王府調戍大同軍士之半從王所奏也

大明宣宗憲天崇道英明神聖欽文昭武﹤宀十見﹥仁純孝章皇帝實錄卷之八十九

明宣宗章皇帝實錄卷之九十

宣徳七年五月戊午朔以慶王﹤木旃﹥請入朝遣書止之曰予之願見此心實同但念叔祖春秋髙道途跋涉不易所以屢承諭而不敢從也又自卽位以來諸叔祖及伯叔多欲來者皆已謝卻今獨從叔祖之言眾將謂何𨿽違命有慚而感徳無旣矣

○命中軍都督同知任禮署行在右軍都督府

○己未升羽林前衛指揮僉事嶽興爲府軍前衛指揮同知命錦衣衛指揮僉事徐英子麟代職

○貴州思南府知府張謹奏本府稅課司歲辦課鈔一萬二千六百餘貫邊夷之地別無出產商旅少至課鈔皆民陪納近戶部以鈔法不通於課額外再加五倍夷民貧困𨿽鬻子女不能辦追責急則逃竄山峝乞仍舊爲便上諭行在戶部臣曰貴州邊郡其可以中國例之乎此蓋卿等初議之失其悉如舊

○浙江桃渚千戶所百戶楊顯宗奏所治瀕海與臺州臨海縣境相接官軍月糧舊以臨海稅糧給之洪熙元年其圩岸爲海潮衝決田禾渰沒秋糧無輸軍用艱食遞年修築未完又爲風潮所壞乞敕有司及時修理從之

○庚申賜瓦剌等處朝使宴

○壬戌端午節賜文武羣臣扇及宴

○癸亥敕遼東總兵官都督巫凱廣寧開原馬市所買牝馬可送遼東苑馬寺孳牧牛以給寧遠諸衛所屯種其餘馬駝皆送京師

○泰寧衛韃官都督僉事脫火赤等遣指揮僉事哈剌罕四川卭部長官阿喬遣把事李阿得等來朝貢馬

○賜自在州女直指揮僉事儧卜安樂州副千戶阿里哥四川鹽井衛把事卜祿臺雲南鄧川州把事何成長河西魚通寧遠等處番僧出知星吉建州衛女直僧綽失班等鈔彩幣表裏絹布有差

○甲子朵顏衛指揮使司差指揮都兒帖木兒奏永樂二年所降印信爲胡虜本雅失裏掠去請再給賜從之

○夜有流星大如杯色靑白有光起自氐南行至雲中

○丙寅以松花江造船軍士多未還敕海西地面都指揮塔失納答野人指揮頭目葛郎哥納等曰比遣中官亦失哈等往使奴兒干等處令都指揮劉淸領軍松花江造船運糧今各官還朝而軍士未還者五百餘人朕以爾等歸心朝廷野人女直亦遵法度未必誘引藏匿敕至卽爲尋究遣人送遼東總兵官處庶見爾等歸向之誠

○遼東總兵官都督巫凱奏有軍卒二人逃往海西二十餘年誘引女直野人入寇今皆就獲請斬以徇上從之因敕凱等曰人情豈樂從異類此必有不得已者如爲將能撫卹之動息以時溫飽得所𨿽驅之不去爾等勉之

○戊辰合烈使臣法虎兒丁卒行在禮部以聞命遣官賜祭工部營葬

○辛未占城國王占巴的賴遣使臣逋沙怕麻托等廣東感恩縣故土官知縣樓吉福孫鑑等貢方物

○以常州沒官房屋莊田賜行在禮部尙書胡濙從濙奏請也

○復開平涼府開城縣疊烈孫道路先是狹西參政楊善言西安諸府州歲運糧餉赴甘州涼州山丹永昌諸衛皆經平涼府隆徳縣六盤山�易欠虫�蜇嶺山澗陡絕人力艱難開城縣舊有路經疊烈孫黃河平坦徑直抵甘州諸衛近五百餘里洪武中官置渡船平涼撥軍操濟人以爲便其後罷之今請如舊開通以利民上命狹西三司覆實至是皆以爲宜仍命布攻司給官錢造八舟平涼鞏昌二府擇善水者操之每舟十一人俱隸疊烈孫巡檢司

○山東按察僉事李瑒奏廣寧前屯衛及新設寧遠衛軍士缺食無牛耕種乞運糧賑濟且乞哨守外免其餘差役優卹之又乞敕遼東都司於附近衛所官軍之家畜牛多者暫令借耕俟官牛至日還之時已命行在戶部於永平府運糧一萬石給寧遠廣寧二衛餘皆從所奏

○順天府通州奏民間市肆舊取勘店房每一間月納鈔五百貫近有詔塌坊納鈔減五分南北二京不在此例通州亦在外州縣乞依減納事例從之○上聞少詹事兼侍講學士王英母卒問尙書胡濙曰英母亦應得賜祭及營葬濙對曰舊制官三品四品父母喪曾受封贈者官爲營葬今英官四品其母曾授五品封上曰儒臣吾所優禮者況非此母無此子其遣官賜祭仍命有司治葬勿爲例

○壬申命忻州食鹽米皆折鈔初本州戶口食鹽米鈔兼徵累年負欠計米二萬八千餘石州地皆斥鹵兼近歲薦旱知州吳興以爲言故命折鈔

○甲戌行在禮部尙書胡濙以山西進龍馬駒請偕羣臣上表賀上曰二三年間水旱告災繼踵而來朕方日夕惕勵一獸之異何救民饑而欲表賀其止之

○乙亥胙城王妃鄧氏薨遣官賜祭命有司治葬事

○丙子監察禦史盧睿等劾奏恭順侯吳克忠縱家人及所部韃官卜答失裏等馳騎挾兵劫掠官馬殺傷牽馬人於國門之外請逮克忠等明正其罪上曰彼或不知先執劫馬者鞫之果千克忠具實以聞

○交阯土官百戶陳復宗等言曰竊聞爲臣之道惟忠與義臣𨿽生處僻方心實拳拳於此故𨿽黎利唱亂臣等明於順逆之理必守君臣之義寧棄墳墓遺親戚隨諸將歸朝廷蒙嘉其心給之公祿獎忠勸義無以加矣臣亦夙夜兢惕慚無報效今有司欲援寬卹事例混臣等於交阯官員之列槪送河南山東俾之就閒然臣之所以捨家鄕而歸朝廷者惟忠義是徇也今乃進則遠於朝廷退則失其家鄕爲忠與義反不得安是豈臣等本心哉伏望止畱在京以勸上曰此吏部之過也特命畱之凡同復宗內附者悉畱京師

○行在府軍左衛指揮使張輅卒命工部營葬輅皇舅彭城伯曰�永次子爲其弟旭之後故優待之○丁丑上諭兵部侍郎王驥曰西北邊防最切要必須處置得宜昨觀所進軍數如延安慶陽諸衛近寧夏卻往戍甘州臨洮鞏昌蘭州諸衛近甘州卻戍寧夏捨近趨遠勞費實多又肅州鎭番西寧秦州皆臨極邊當自爲守亦分戍他處乃別調官軍戍其地此於人情皆非便爾同成國公朱勇等計議務在處置得宜勇等議以延安慶陽平涼鞏昌四衛及西安前後左三衛官軍戍寧夏漢中鳳翔金州三衛所去寧夏遠皆應遣還而於寧夏中護衛撥補總計一萬一千七百餘人以寧羌蘭州秦州臨洮鞏昌山丹永昌涼州莊浪及甘州左右中前後五衛官軍戍甘州通計九千八百七十餘人肅州鎭番西寧秦州衛禮店千戶所去甘州遠者皆遣還從之

○復給工匠月糧一石時有工匠自陳常年供役琉璃等廠舊支月糧一石工部比減五斗家口眾不能贍養上命凡工匠常役者月糧皆如舊給之

○賜瓦剌使臣福家奴等九十七人泰寧衛指揮僉事哈剌罕四川卭部長官司把事李阿得等鈔彩幣表裏紵絲絹布襲衣有差

○上朝退禦便殿觀宋史顧問侍臣曰宋有國三百餘年武事終於不振何也侍臣對曰宋太祖太宗初皆以兵平海內但其子孫率流於弱致武備不飭耳當時未必無將才若上之人畱意斯事必有其人出焉上曰宋之君誠失之弱將帥𨿽有才亦不得展必爲小人所壞大抵宋之亡柄用小人之過也

○戊寅賜故遂安伯陳英庶長子塤半祿英卒無嫡子塤甫六歲日用頗艱尙書蹇義以聞故有是命

○庚辰命南京通政司左參議李文郁致仕文郁湖廣襄陽人由教官擢通政司參議永樂初升戶部侍郎未幾坐事謫戍遼東仁宗皇帝卽位召至復爲參議文郁性介直謹持守久處患難不移其志至是以年老自陳遂命致仕

○北京行太僕寺以牡駒六百餘匹送禦馬監上聞之謂侍臣曰此駒皆超騰但性未馴胡人善調馬凡新至韃官人與一匹俾之調習

○行在都察院奏貴州布政司左參政鄭景曜治巡檢曹敬罪敬訴景曜嘗以私事屬己不從故誣之請逮景曜質對從之

○辛巳亦力把裏歪思王母遣使臣也力迷失土迷禿哈密忠順王卜答失裏遣使臣倒剌火者等貢馬及玉石硇砂等方物

○行在刑部奏右軍都督僉事致仕郭志築室以居娼妓又令家人事之失大臣體請治志罪上曰武人不諳禮法且老矣其宥之

○昏刻辰星犯積屍气

○壬午下會寧伯李英等錦衣衛獄時西寧衛指揮同知祁震卒其嫡子成當襲職庶子監藏英之甥也與成爭襲震叔太平以成詣京師辯明英右監藏怒太平右成遣千戶海林及家人撒禮等出京城外數十里捕執太平及其義兒等至家用大杖毆擊盡奪其所賫貲致其義兒死禦史給事中交章劾英逞凶作威殺無罪人並奏英前在西寧招納叛亡侵奪官民田地凡其家人皆號總管名色有不臣之心春秋之法人臣無將今英罪惡已著宜下法司明正國典上命行在錦衣衛執英及林等下獄鞫治

○癸未四川長河西魚通寧遠等處禪師桑者朵兒只福余衛韃官指揮僉事阿失答木兒等來朝貫馬阿失答木兒蓋初歸附也

○四川眉州民言崇慶州新津縣有通濟堰水自彭山而出分爲十六渠漑田二萬五千餘畝民獲其利今水沖激岸皆頹壞水不得用田地多荒民率逃徙乞有司如洪武永樂故事以時發民修築從之

○遼東定遼左衛逃軍馬義以誣告親王伏誅義河南中護衛軍初從庶人有�僞造圖書及誹謗帖系箭射彰徳城下事覺法司論義罪當死上宥其死發戍定遼義逃回河南不悛前非周王有燉聞之欲捕義解京義怨之遂詣京師誣告周王交通謀義等事上命監察禦史沈敬往察之敬及三司奏義所告皆妄上命法司會羣臣覆訊義實妄遂斬於市

○甲申命故金吾右衛帶俸都指揮僉事白貴子寬襲爲本衛指揮使虎賁左衛指揮同知楊茂子全燕山右衛指揮僉事王斌弟用金吾右衛指揮僉事李義子勝金吾左衛指揮僉事王順子欽俱襲職

○廬山天池寺僧智順奏天池寺周顚仙赤腳僧靈迹猶在大祖髙皇帝建寺及有禦制碑文歲久碑亭屋宇皆壞今僧止二人乞加修葺且度僧以居之上謂行在禮部曰旣有聖祖禦制詩文石刻不可無庇令有司發民於農隙時修理度僧亦從所言

○乙酉賜占城國使臣逋沙怕麻托等錦錡紗羅絹布及金織襲衣有差

○丙戌賜廣東感恩縣故土官舍人樓鑑等鈔紵絲表裏

○成國公朱勇奏永樂間運糧口外止供開平官軍及備大軍支用近來不依舊例樽節一槪放支以致連年儧運不息若遼東衛所亦系極邊且耕且守其供不出於民今諸邊衛皆請仿此遂上便宜八事其一萬全都司所轄地方洗馬嶺長安嶺黑峪口等處煙墪隘口並宣府神機營官軍月糧宜令於本處附近支不許擅離信地其二開平哨備官軍糧料就於獨石倉支爲便萬全左等衛宜令於宣府倉帶支前去其開平衛旗軍家小見在云州赤城雕鶚屯住月糧宜令於長安嶺懷來倉支其三蔚州保安隆慶永寧等州縣俱與長安嶺相近其所徵豆料秋糧今後歲輸獨石倉爲便其四萬全都司所屬懷來永寧隆慶左右等衛旗軍家小月糧永樂間於在京及昌平等處關請依舊例今年自九月收成之後至十二月宣府等衛所軍士月糧乞以其半折闊布不爲常例其五宣府未調左右二衛官軍之時調蔚州美峪等衛所官軍操備今宣府旣有左右二衛在城原有宣府前衛並興和所官軍守備其蔚州等衛所調者合令回衛馬隊俟開平輪哨步隊俟來春屯田除食用之外每人歲納細糧六石蔚州保安二衛美峪廣昌二所俱令送宣府倉收其餘衛分就本處倉收宣府前等衛守城等項旗軍亦宜照例摘撥屯田如有警急悉聽調用其六隆慶州乃是腹裏已有永寧等四衛並神機營在外保障今調懷來官軍二百餘名備禦且無盔甲器械閒逸費糧令回衛屯種爲便其七懷來等衛所調官軍挈家於順聖川艸場養馬離衛三百餘里關糧往復艱難宜令本衛委官徑赴蔚州等衛倉就近支給其八宣府前衛及廣昌等衛所官軍千戶蔣鎭等一百六十餘人永樂間調去遼東備禦經久不代資費甚難宜令回原衛上令行在戶部會官議皆以爲宜惟宣府調赴遼東官軍不動余悉從之令郎中王良都督毛翔專理屯種務臻成效

○大同總兵官武安侯鄭亨奏山陰馬邑二縣𨿽在大同之南實虜寇必至之地舊城久廢每有邊警官民輒攜家屬棄走請修築二城各置千戶所屯守爲便上從之命待農隙興土亨又言聚鸞髙山口外要衝之地請築土城設二衛不聽

○丁亥靖江王佐敬奏本府諸將軍之子娶南丹等衛旗軍之女請除軍籍俾得隨住上曰旣連婚宗室豈當仍居卒伍令悉除之

大明宣宗憲天崇道英明神聖欽文昭武寬仁純孝章皇帝實錄卷之九十

明宣宗章皇帝實錄卷之九十一

宣徳七年六月戊子朔占城國使臣逋沙怕麻托等陛辭上嘉其王勤修職貢命賫敕獎諭且賜王錦綺紗羅等物旣辭副使逋沙怕彼賴病卒遣官賜祭命有司備斂葬

○宥山東按察使虞信副使童貞僉事劉潔楊潤宋徵罪以巡按禦史劾其案牘不淸也

○直隸蘇州府知府況鐘言近奉詔書官民田地有荒蕪者召人佃種官田準民田起科無人種者勘實除豁租額臣勘得昆山等縣民以死徙從軍除籍者三萬三千四百七十二戶所遺官田召人佃種應準民田科者二千九百八十二頃其間應減秋糧一十四萬九千五百一十石已嘗申達戶部未奉處分況官田有沒入海者糧額尙在乞皆如詔書除豁又言本府所屬長洲等七縣舊有民三十六萬餘戶秋糧二百七十七萬九千餘石其中民糧止一十五萬三千一百七十餘石官糧二百六十二萬五千九百三十餘石官田每畝科糧不等自五斗至三石洪武間徵各縣民有民糧者出馬二百餘匹役於濠梁等驛又出丁船役於水驛及遞運所永樂間北方民饑徵本府民有民糧者出馬二百四十餘匹役於銅城等驛約至三年仍令土民代還比因有民糧者不足又以有官糧者補之至今三十餘年未曾更代民實困苦又言工部近徵闊三梭布八百疋浙江布政司凡十有一府民糧二百六十餘萬所出不過百疋蘇州一府獨七百疋其餘徵科不均往往類此乞繼今凡有科徵或以民糧或以戶口爲度庶幾多寡適均公務易集人民可蘇又言各都司布政司及直隸衛府州縣倉歲收稅糧出給通關付納戶賫繳戶部查理至爲詳謹而有亡賴之徒私賄倉官斗級包收攬納虛出通關甚至僞造印信事覺犯者𨿽��直刑辟而稅糧已爲侵欺不免重徵實爲民患乞繼今各處倉廒收糧亦如各部行移勘合編寫字號底薄一樣三本一存於部一付各處府州一同編過勘合通關紙發該倉掌印官相沿收掌凡所納糧不拘多寡截日塡給通關不許先攺或差錯則明白圈注用印鈐蓋以付納戶收領回縣繳送府州比對朱墨字號相同然後轉繳該部如此則稅糧易淸姦獘頓革悉從之

○直隸保定府易州奏州民舊牧官羊五千二百餘羊�空歲賦毛如羊之數比年羊死已四千存者止千二百而官猶如舊徵毛今州民逃故者多且連歲不登民皆乏食伏乞停徵俾得安存命悉免之

○己丑貴州總兵官都督蕭授獲辰州河蓬彪金等寨蠻寇向擺婆等八十五人解京師先是擺婆與向鋸腦等殺人劫財事聞上命授遣人撫諭擺婆等負固不服爲惡滋甚乃命授出兵剿之兵入其地賊據險拒敵官軍敗之多所斬馘鋸腦遁遂擒擺婆等授撫安其餘黨而械擺婆等至京師上命下錦衣衛獄初河蓬彪金等寨無所統屬故縱恣犯法至是命屬永順宣慰司俾善撫馭

○直隸河間府吳橋縣奏縣民缺食者七百七十四戶已發預備倉粟一千四百二十二石六斗賑之

○庚寅行在戶部掌部事太子太師郭資行在工部尙書吳中俱考滿賜宴於行在禮部

○敕副總兵都督方政比者保安衛指揮髙榮奏萬全都指揮使唐銘挾私行罰朕令銘自陳蓋銘率諸衛軍戍開平皆失期追至六七次方至以此笞指揮以下榮乃逃歸妄奏昔穰苴以莊賈失期而斬之豈但笞爲銘無罪其執榮治之

○昏刻有流星大如雞彈色赤尾迹有光出羽林軍東南行至濁

○辛卯敕南京工部尙書甄庸致仕庸宛平縣人由戶部主事升知府坐累罷復起爲監察禦史升工部侍郎再升尙書居官和平無所可否至是考滿來朝上憫其老特敕致仕

○壬辰上以行在戶部掌部事太子太師郭資考滿旣賜宴復賜敕勞資曰卿事祖宗歷年最久艱難險阻備效勞勤端重廉公厥績茂著肆朕纂承大統眷求老成特起卿於休致仍付地官之任三年於今矣卿正固之心誠實之行譬諸歲寒松柏逾老逾勁朕圖治方隆任賢彌篤卿尙專精神彊志意益懋毗輔以副眷任之心欽哉

○日入後有靑霞二道東西竟天夜有流星大如雞彈色赤尾迹有光出河鼓東南行入須女

○甲午廣西布政司奏靖江王府及諸將軍歲祿多不受米而遣人下有司計直索錢往往三倍取直得錢輙以市私鹽轉鬻求利民甚苦之上敕靖江王佐敬曰制祿以米從古已然蓋因民之所有也錢則民間所無今不受所有而索其所無又三倍取之加暴擾焉民歲歲當輸而虐取不已何以自存販鬻者小人事而販私鹽違法甚矣豈所望於宗室哉旣往姑不問王宜自懲更諭諸將軍各戢下毋貳過庶享祿於無窮繼今有犯從廣西布政司按察司及巡按禦史捕治不可不愼

○琉球國中山王尙巴志遣使臣南者結制等來朝貢馬

○上諭三法司官曰今天气炎熱見系罪囚宜速決遣輕罪有例者皆如例情重者具實來聞復命法司凡彊盜病死獄中但驗實勿斬首先是彊盜死者例悉斬首至是上憫之以彊盜罪惡當斬戮死人則太過故罷之

○乙未夜有流星大如雞彈色赤有光出天市西垣西南行至濁

○丙申升行在通政司右通政徐琦爲南京兵部右侍郎

○巡按湖廣監察禦史朱鑑言洪武間各府州縣皆置東西南北四倉以貯官榖多者萬餘石少者四五千石倉設老人監之富民守之遇有水旱饑饉以貸貧民民受其惠今各處有司以爲不急之務倉廒廢弛榖散不收甚至掩爲己有深負朝廷仁民之意乞令府州縣修倉廒謹儲積給貸以時徵收有實仍令布政司按察司巡按監察禦史巡察違者罪之不恕上諭行在戶部曰此祖宗良法美意比由守令不得人遂致廢弛言者比比而未有興復之者爾戶部亦豈能無過其如禦史言違者從按察司監察禦史劾奏

○丁酉日生左右珥色靑赤鮮明

○己亥命駙馬都尉趙輝修治鳳陽皇陵及皇城內殿宇時鳳陽府奏皇陵正殿皇城內外屋宇多有損壞宜修理上曰此不可緩敕南京工部備材發軍民工匠興役命輝往督之敕輝曰必敬愼小心務堅固不可苟且又曰正殿宜並力修整皇城內外屋宇少待農隙可也

○益洗馬嶺守備兵初總兵官都督譚廣言洗馬嶺臨極邊嘗議築城爲保安前衛以農時停役仍於宣府分兵爲備兵常不足請秋成後築城立衛以固邊防時議者皆以廣所守地自靑邊口西抵天城總四十餘煙墩守望相屬自足爲固其間路通塞外如洗馬嶺者尙多豈得一一城之且築城置衛必重勞費守衛軍士亦難猝得若益軍士以屬都指揮黃眞嚴切哨了遇有警急令都指揮朱謙以精兵爲援則𨿽無城衛而守亦固遂從所議以兵益眞

○行在兵部奏有令自居庸至山海諸關口凡三月一點視惟居庸關外自荊子村黑峪口至長安嶺北扺獨石接龍門關西抵天城諸煙墩隘口𨿽有守備未經點閱請一體遣官巡視如設置未備軍士有缺器械不精督令修補務須完固若軍官恣爲蠹獘卽具實奏聞付法司治之庶知儆戒上從之命新建伯李王擇武職一員錦衣衛官一員同禦史二員點視

○行在都察院奏僧錄司右覺義大旺等違犯禁令縱其徒四出募民財造樓閣及擅披剃軍民子弟朦朧請度牒又隱匿亡賴人冒僧籍等罪應斬上命固禁之

○行在兵部尙書許廓卒廓字文超河南襄城人由國子生授錦衣衛經歷擢工科給事中歲餘升鴻臚寺左寺丞一年升工部右侍郎洪熙元年升左侍郎宣徳六年升兵部尙書廓通敏勤事其在工部嘗扈從北徵董餉運軍食賴焉交阯入職方朝廷用禦史言遣廓往覆實戶口田賦以尙書黃福奏召還後命招撫河南流民歸者凡數萬戶兵部尙書張本卒升廓代之賜敕獎勵本嚴厲詳密廓承其後濟之以寬卒年五十六遣官賜祭命有司治葬事

○庚子遣中官祭中霤之神

○賜占城琉球及亦力把裏等處貢使宴

○行在鴻臚寺少卿王勉卒勉狹西蒲城縣人建文中由國子生授太常寺試典簿太宗皇帝卽位升寺丞尋升少卿仁宗皇帝嗣位升太常寺卿與呂震同爲誣罔進用齋郎事覺罷爲民復起爲鴻臚少卿勉坦率任意不自顧藉其卒也家𨿽甚窶而淸議不與焉

○卒醜琉球國中山王尙巴志遣使臣步馬結制及雲南鎭南州故把事子李雍等來朝貢馬及方物

○壬寅敕甘肅總兵官都督劉廣等凡外蕃入貢之人及寄住回回須防閒周密勿縱於他處往來

○癸卯黜監察禦史陳絅絅私役民修神祠微服入祠驅逐焚香女婦嬉遊於外久不供職右僉都禦史吳訥劾奏之命罰役降用

○行在三法司奏重囚罪狀上親閱之曰凡眞犯死罪如律雜犯死罪皆宥死發戍邊凡決遣一百七十餘人

○甲辰上以東安門外緣河居人逼近黃墻喧囂之聲徹於大內命行在工部攺築黃墻於河東皇城之西有隙地甚廣豫徙緣河之人居之命錦衣衛指揮監察禦史給事中各一員度其舊居地廣狹如舊數與地作居凡官吏軍民工匠俱給假二十日使治居

○乙巳敕諭行在六部都察院曰朕爲天下主惟欲天下之人皆安生樂業故選賢任能命之綏撫又數頒璽書覃布寬卹蓋惓惓以求民安曩爲所任不得其人百姓艱難略不矜念生事徵斂虐害百端致其逃徙棄離鄕土棲棲無依朕甚憫之已專遣人招撫復業優免差役一年今聞諸司官吏仍有不體朕卹民之心恣意擅爲復業之民來歸未久居無廬舍耕無榖種逼其補納逋租陪償倒死孳生馬騾牛羊科派諸色顏料刑驅威迫荼毒不勝此皆任不得其人也其速行諸司厚加撫卹復業之民不許一毫攪擾仍依前敕優免差役所逋租稅孳生等項悉與蠲免巡按禦史按察司官廉察各府州縣官吏裏老剝削貪酷及官員軍民之家取索舊債虐害復業之民治以重罪如廉察不嚴坐視民患者罪同其各勉之以副朕懷

○賜琉球國使臣南者結制等亦力把裏使臣也力迷失土迷禿及哈密使臣倒剌火者等四川長河西魚通寧遠等處禪師桑者朵兒只等福余衛指揮僉事阿失答木兒等銀鈔紵絲紗羅絹布及金織襲衣有差

○行在工部言築東安門外黃墻計用六萬五千人民夫不足請以成國公朱勇所部士卒三萬五千人助役上曰炎暑如此豈宜興役待秋涼爲之

○行在廣西道監察禦史孫純行在刑部廣東淸吏司主事王鎭以監決重囚誤斬首爲淩遲法司論純等罪應斬上宥之命罰役以贖旣而諭侍臣曰淩遲本律之文命斬首蓋出於朕一時之不忍然淩遲非過也故止令罰贖耳

○湖廣江華等縣彊賊廖馬孫等伏誅初馬孫等從猺人盤伯餋等僞稱都副總兵指揮千百戶名號執刀槍張旗幟焚毀巡檢司官署案牘殺人劫財攻圍富川縣爲守禦官軍所敗後攻秀峯寨官軍又敗之遂分處巢穴總兵官蕭授官軍至伯養等前後就擒戮馬孫逃富川山中仍集眾劫殺授累遣人招撫而竊據巢穴崛彊不服至是並其家屬俱就擒械送至京命悉棄市幾幼男子悉宥之俾隸錦衣衛習匠藝

○丙午行在後軍都督僉事李通奏大營操練圍子手逃逸一千二百人乞令兵部補之上曰此軍初皆選精壯者今消耗如此必頭目不能撫卹又生事苦楚之以致亡逸者眾兵部詳究其實來聞自今各營操練軍士逃者頭目如例罰俸

○行在通政司奏朔州衛指揮王瑛私役軍卒出煙墩十里爲虜寇所執又掠瑛等馬騾出境卒逸歸白於千戶谷勝勝與瑛等匿不以聞上曰自古禍亂之興皆由小人苟近利而忽遠慮每以小事爲無害隱而不言養癱長疽遂至狼狽今虜寇偸竊𨿽小事人臣蒙蔽乃大惡漸不可長令武安侯鞫之定罪以聞

○命行在工部度地建朝天宮於西直門內

○丁未太原府霖雨汾河水溢決堤防傷禾稼鎭守都督李謙巡按監察禦史徐傑以便宜督軍民﹤鋶﹣釒﹥通舊河修築堤堰遣人馳奏上是之

○戊申免狹西寧遠縣積年戶絕及水沖沙漫民人一千四百二十九戶田地一千三百三十五頃四十九畝應納稅糧九千七百四十五石有奇○命行在兵部以馬五百匹給宣府左右前三衛騎士之操神銃者

○命行在工部建少師吏部尙書蹇義第宅於文明門之內

○副總兵都督方政奏內官蕭愚親信小人擅作威福私役戍兵凡諸邊務任意幹撓政欲用神銃悉不與至加詬詈或擅調軍出境上降敕責愚曰朕以邊務委總兵大小之事悉聽裁決命爾但管神銃凡進退緩急聽總兵約束何敢越分撓法論爾罪當死今姑曲宥俾悛攺自今惟於神機銃嚴密關防一切邊事聽總兵處置爾所役軍士卽遣歸伍聽調若怙終不悛必誅不釋

○己酉貴州大平伐等長官司頭目宋海等來朝貢馬

○曉刻太白犯歲星○壬子宣府總兵官都督譚廣奏近行在戶部以邊儲轉運爲難令臣止將宣府前衛及興和千戶所官軍守備凡諸衛官軍調戍宣府者皆遣還來春屯種輸納子粒若宣府前等衛士卒亦須摘撥屯田緣臣所守邊地一千四百餘里皆與虜鄰𨿽有城堡相去或五六里或二三十里往時虜寇常依險藏伏遇雲霧風雪之際輙入爲寇因再委都指揮黃眞嚴切巡邏始有畏忌之心然諸處瞭望常見有虜寇往來彼蓋窺伺欲乘間竊發是以晝夜不敢怠遑況諸軍皆自永樂中調來今若惜費稍稍減撤或有警報各固封守所將逐捕能有幾人急欲徵兵遠者七八百里近者三二百里及其來赴賊已引退人困馬乏何能成功今大同遼東皆置重兵而宣府密邇北京尢爲要切誠如戶部所言臣愚未見其可若不盡言恐負陛下委托之重上命行在戶部移文諭廣自永樂中調者如舊今戍守有餘亦須屯種長久之策也

○巡按福建監察禦史卲宗奏在外諸司文卷皆屬按察司照刷今福建所屬自永樂二十年至今未刷錢糧埋沒刑名出入何由得知若天下皆然則積獘滋多宜令各處按察司遵依成法每年八月分巡刷捲年終則上其籍於都察院如此則官吏知戒案牘可淸而政事以理命行在都察院戒飭各按察司以時舉行

○巡按河南監察禦史梁廣成言直隸睢陽衛洪武中築城就城內取土遂致地勢低窪每歲或遇久雨及城外西北二湖漲溢流聚城內積久不涸軍民皆徙居城外歷十六年矣而城類虛設乞塞二湖浚舊壕開門以泄積水低處用土培髙仍令軍民歸處城內猝或有警可保無虞命行在工部移文河南三司計議行之

○夜有流星大如杯色赤尾迹有光出天棓西北行至雲中

○癸丑罷內官人番買馬初內官李信李貴以西番多良馬請買以供國用旣次狹西治行上以地遠勞人敕罷之

○甲寅遣神樂觀樂舞生賫香幣詣各處命有司祭歷代帝王陵寢

○賜琉球國使臣步馬結制等貴州大平伐長官司頭目宋海等雲南鎭南州故把事舍人李雍等鈔彩幣絹布有差

○哈密忠順王遣鎭撫早丁等二人奏事至京賜鈔及彩幣表裏等物有差

○行在鴻臚寺左少卿張隆奏薊州永平山海等處關營歲用糧料二十二萬三千四百餘石欲令遵化等衛所薊州等州縣發軍民總兵官都督陳敬添撥軍士於林南倉關運貯於遵化永平山海倉以備支用上從之命俟秋成後起民夫及於各營堡撥軍守關者毋擅動

○乙卯以罕東衛班麻思結爲指揮使因其自陳徵曲先有功故授之

○巡撫侍郎於謙奏開封府祥符中牟尉氏扶溝大康通許陽武夏邑八縣去年七月黃河泛溢衝決堤岸渰沒官民田五千二百二十五頃六十五畝該納秋糧五萬六千八十餘石馬艸七萬六千五百餘束乞爲豁除從之

○南京錦衣衛優給指揮千百戶逮原成等二千七百人告言俸半折鈔近例令於原籍官司支給緣皆年幼去家有千里反二三千里者道遠不能往支乞援山後官軍俸例於京庫或附近州縣官庫支給爲便上諭行在戶部臣曰此孤幼俸鈔安可拘例其令南京天財庫給之○順天府保坁遵化玉田三縣薊州鎭朔二衛各奏五月淫雨河水泛漲渰沒軍民低田苗稼

○夜有流星大如杯色赤尾迹有光起天倉東北行至天稟

○丙辰昏刻有流星大如杯色靑白尾迹有光出雲中東南行至雲中又有一星大如雞彈色赤尾迹有光出造父南行入鱉星又一星大如雞彈色赤尾迹有光出心南行至濁夜有流星大如雞彈色赤尾迹有光出文昌西北行至濁又一星大如雞彈色赤有光出勾陳西北行至北斗杓五鼓有流星大如雞彈色靑白尾迹有光出胃東南行入天囷

大明宣宗憲天崇道英明神聖欽文昭武寬仁純孝章皇帝實錄卷之九十一

明宣宗章皇帝實錄卷之九十二

宣徳七年六月

○是月禦制官箴成以示百官上諭之曰朕承大寶臨撫兆民實賴中外文武羣臣同心同力以興起治功昔舜命九官十二牧皆孜孜訓諭虞史書之夫以大舜爲君禹臯稷契輩爲之臣猶致儆如此況朕菲薄敢不究心然遠臣旣不淂數見而人諭之近臣𨿽朝夕相接亦不淂數以言諭因取古人箴儆之義凡中外諸司各著一篇使揭諸廳事朝夕覽觀庶幾有儆然古之君臣有交儆之道凡在位君子有以嘉謨告朕者尢朕所樂聞也箴凡三十五篇都督府箴曰天命太祖興自武功海宇旣寧武備寔崇皇祖皇考敬繩

祖武兵戎之政總以督府朕嗣大統祗率舊章居安慮危夙夜不忘惟昔帝王咸奮武衛靖亂保民安內攘外凡今兵衛布在四方總制於中有紀有綱惟是樞機爾司其柄宜敬念之以修其政將有才智士有勇銳部伍有訓儲偫有備除治戎器豫戒不虞政修兵堅孰敢侮予爾敬念之毋忽毋怠必壯其猷以輔予治吏部箴曰周官六卿其長大宰統治百僚以熙功載漢設選部官置尙書有佐有屬代襲弗渝致治之本寔資用賢甄拔簡任爾持衡銓爾惟敬之務公戒私善爾勿蔽才爾勿遺必黜憸邪必進忠貞用捨適宜治由汝興苟或貿貿弗博詢來謀面而用弗究其內玉石不分臧否莫明治之弗興亦由汝成度徳定位乃稱任使小知大受官罔不阤精爾識鑑勵爾正直相予於治夙夜無斁戶部箴曰君國之道子民爲先黎庶旣安邦本植焉相古地官寔爾之職均節惠和民乃衣食賦稅有經徭役有常民之所供舊典式張惟爾卿佐曁乃攸屬庶幾夙夜恪謹乃服民克阜殷樹藝以蕃上下畢堯何有率殫惟公惟勤惟時惟允惟仁之博而義之盡秦這商鞅唐之宇文苛徵暴括邦以不振爾惟鑑玆毋縱掊克毋詭於隨毋敗於墨予惟爾仕爾其﹤棥心﹥哉尙友古人執徳不回禮部箴曰聖人立極法天出治爲治之本莫大於禮稽古伯夷爲虞秩宗所典三禮宗伯攸同旣治神人亦和上下政本之地寔宣教化惟我祖宗承古之道品節制度式昭禮教幽明崇卑秩乎有序大法大經靡不備舉咨爾禮臣夙夜惟寅秉其直淸以交神明安上治民爰及四裔祗循舊章亦義之比惟卿曁佐汝予協恭曁厥四屬於卿率從治國去禮猶耕無耜咸篤敬之以﹤棥心﹥政事兵部箴曰部以兵名寔古司馬詰是戎兵以固華夏凡厥武臣疇過敍勛乘馬在坰考牧用蕃車駕輿服城戍郵驛守經制宜皆爾之職董之以卿承以眾僚簡畀維賢庶其昭昭爾宜﹤棥心﹥玆敬共朝夕顧諟勿忘以熙庶績書有明訓儆戒無虞玆用敉寧其可勿圖怠則隳政貪則亂法毋爲泄泄毋爲沓沓職所宜爲式克愼修福祿攸集永孚於休思古良臣鞠躬盡瘁用是作葴以勵有位刑部箴曰聖人制刑輔治弼教掌邦之禁惟仁之蹈咨爾刑部卿佐曁屬惟公乃明惟明能燭匪廉勿公勉篤於行惟敬惟愼毋忘哀矜死獄求生何昔之徳移情就律何今之刻深文巧詆寔民之賊如鑑如衡刑乃弗忒毒威以逞下情郁堙私意以行枉直失眞司命之寄毫絲妄僻罪疑惟輕庶鮮冤抑天不可違民不可誷斷不可續應則如向往體予仁仁欽哉勿渝庶幾祥刑有永令譽工部箴曰虞舜之世垂若百工曁於成周乃設司空漢制水衡將作少府備物致用必謹其度我朝建官列次六卿率屬有四各底於成凡諸繕作儀品有秩辧其楛良去華就實凡厥有位宜愼其官順理而治勿苛以殘山澤之利羽毛齒革金礦丹漆曁木與石爲所當爲毋耗於材逸所當逸毋殫其力毋縱己私縱則召菑毋溺於宥溺則取敗必祗必勤必施以公百役具宜惟爾之功其﹤棥心﹥敬哉視古仁智率履勿愆用保祿位都察院箴曰歷代建官皆有禦史任之耳目委以綱紀紏違繩愆激濁揚淸用獻嘉言惟直與明祖宗之制有長有貳其下之屬凡十有四敷達民隱察舉官邪必究大體毋刻毋頗必由中道毋過不及毋以賄遷毋以勢懾惇仁之存篤義之行冰霜之淸松柏之貞凡爾憲臣敬愼以勗庶幾朝政資爾以肅媕婀緘默徒取充位職是用弛國則何賴必端諸心必修諸己庶﹤棥心﹥爾績庶輔予理太常寺箴曰爲國之要事神理民太常典祀式交百神昔予祖考致嚴祀享厥有純誠敬恭協相朕承丕緒思用允迪爾祗爾肅以輔以翼儀度必飭粢盛必潔無黷無慢凜乎對越事神之本惟心之虔豈直臨事平居有嚴神之鑑矣來歆來止神之歆矣民之福矣無曰冥冥洋洋有臨汝惟﹤棥心﹥哉其愼其欽大理寺箴曰有虞用士弼教明刑秦漢相繼廷尉是稱命曰大理繇景之世曁於今玆一以輔治列之九卿有翼有承鑑空衡平視獄之成簡於五辭以正刑罰維過斯宥維義之合刑不可贖死不可生惟爾是憑其可不矜易著明愼書戒欽卹祗率弗違乃徳之吉惟官惟友惟貨惟來終迷不復乃禍之階粵昔蘇公式敬由獄以長王國永命攸屬嗚呼若人悠悠我思爾儀爾規服此戒辭通政司箴曰通政所司實古納言出納政令用名厥官有虞之聖後龍是職用仲山甫亦謹朝夕君爲元首臣則股肱篤念如子維下庶氓崇卑一气流貫無間有遏弗流體乃爲患爾職於斯必敬必忠命必下究情必上通讒說殄行師用震驚爾詳爾明予治乃成維樞維機維喉維舌爾飭無怠庶儆在列詹事府箴曰堂堂鴻業萬世攸傳儲副之建大本在焉咨爾詹事爾其毗輔有貳有丞庶職咸具虞舜之聖資於臣鄰矧時育徳而而資人言行政事有體有要必謹大猷必以辰告譬如陟崇由下而升不怠以休乃躋髙明爾其敬共以引以翼毋爲憸侫毋肆讒慝示爾箴規篤念勿忘克用有成邦家之光翰林院箴曰廷有司言自周則然後世襲用愈密而重策命所出講學所資幾務之嚴於度於咨代有賢哲博聞明識克勵翼之用光厥職咨爾儒臣朝夕左右必端乃志必愼乃守啟沃之言惟義與仁堯舜之道鄒孟以陳詞尙典實浮薄是戒謀議所屬出毖乎外心存大公罔役於私昔人四禁汝惟勵之獻納論思以匡以益以匹前休欽哉無斁左右春坊箴曰國之大本厥惟儲嗣天序所屬人心攸系用輔厥徳必於正人左右春坊惟其輔臣儲君之徳曰仁與義食息言動惟道之比堯舜周孔是究是明百度以貞其徳乃成玉資琢磨乃薦宗廟豈其賢才不由輔導爾端爾行爾正爾心非聖不道其愼其欽大經大猷是匡是直國有元良惟爾之績司經局箴曰聖人之道具載經籍用理萬邦用凝庶績國有儲副天下之本惟徳之修惟道之盡凡厥典冊爾寔司之爾殫爾心爾正爾思堯舜之聖惟曰仁義廓而充之萬善斯備雜家者流反道自賢孟軻敬王不陳於前爾其監玆祗乃攸服日就月將是啟是沃道積厥躬而致於中克贊其隆時乃之功曲學阿世古人所戒篤愼勿忘庶幾無悔六科箴曰國家建官內外有制給事之臣密爾廷陛爰準六典分科置員各司其務有簡有繁命令之出於汝紀之章奏之入於汝庋之考其淂失舉其愆戾釐革欺蔽以贊予治敬共朝夕無縱以逸無易以忽必毖以密達夫大體由乎至公維汝之賢光奮於庸怙威以騁不率正道汝之不賢辜以自造自昔爾臣左右承弼正人是資邪侫必斥其篤念哉毋苟充位往端乃志以﹤棥心﹥乃事光祿寺箴曰周官膳庖實肇光祿漢列九卿唐總四屬國朝建置率循弗易享祀賓宴咸其所職先王之禮豊儉有宜惟敬惟誠儀式行之粢盛必備犧牲必潔執事有格儼乎對越羣賢在朝四裔會同廩之餼之必精必豊朝夕膳饈必謹恆度毋儉公費而縱私饇毋騁奢侈毋肆暴殄毋作愆過以蹈常典正己率下咸敬愼之用永終譽光我訓辭鴻臚寺箴曰祈祈萬邦咸統於一朝覲會同其儀有秩咨爾鴻臚卿爾曁屬時維爾官必莊以肅必考於度必協於中無簡無繁周旋雍容惟勤以周惟一靡慝敬愼爾儀庶光爾職太僕寺箴曰軍國所用馬爲之��取軍國之政馬政亦大肆予愼之有駜如雲旣充內賢亦渙其羣疇厥庶民析之畜牧司其政令命爾太僕政令攸宜閱省以時不愆不忘乃蕃乃滋蚩蚩之甿國家之本甿旣阜豊馬息思奮爾篤於民毋侵毋刻爾勤於職必敬乃徳魯僖無邪衛文塞淵爾師古人厥功茂焉國子監箴曰翼翼京都巖巖學宮首善之地是維辟雍四方髦士來遊來學業之所專詩書禮樂學必有師爲士承式祭酒司業曁乃眾職師道克惇士乃有成俊義奮興爲國之楨咨爾爲師敬爾儀則以教以率罔�忄角羊�朝夕咨爾爲學明善誠身充智與能匪敬弗臻俗化所自賢才所出其於國家任重而切勗爾師生咸篤於誠無忽於行式觀厥成欽天監箴曰五帝之世歷象肇興建官作式後世襲承惟我祖宗徳合堯舜天道民事尢篤欽愼爾職於斯夙夜惟寅用率厥屬咸致其勤必精推策必審觀候庶副欽若爰及敬授行奉天道動協時宜在予靡愆實汝之資惰慢而失災咎而隱予則汝罰勗哉惟謹京府箴曰奕弈京師四方所瞻京尹之職民庶是誠周之內史漢之三輔不輕畀人擇賢以付國家因之有尹有丞亦有庶僚用贊厥成芒芒區域輦轂其本王者施﹝行﹞﹝仁﹞篤近舉遠爾體予懷務勤與周情必上通澤必下流冰淸玉剛準平繩直毋憚豪右毋縱姦慝趙張邊延顯顯前規毋愧古人祗我訓辭行人司箴曰法古建官以熙於治國之行人寔承周制愼簡髦士俾居俾臧朝有命令肅肅用將有容有章必敬必飭毋爲奇衺毋縱貪墨載馳載驅周爰咨諏靡及之懷益毖弗渝克篤念玆不忝於士不忝於國有聞於世錦衣衛箴曰自古建國皆重環衛爾維厥官朝夕廷陛予所服禦咸爾攸秩出入先後以警以蹕左右驂奔亦戒不虞亦有匪人爾詰爾抾爾其﹤棥心﹥密勿縱於私宜廉宜愼宜勤宜祗惟義之遵惟善之迪敬恭勿渝用保終吉中都畱守司箴曰洪惟太祖龍飛之初眷時舊邦肇作中都官府旣備兵衛斯設畱守之司戎紀有截峨峨皇陵奕奕寢園是保是完旣固旣安惟勛與賢爰副簡畀洋洋聖謨式篤於此凡爾庶僚受職寔同率厥攸屬秉其虔恭嚴乃部曲飭乃士伍有愛有威以訓以撫惟皇聖明於昭於天來遊來觀尙敬愼旃各都指揮司箴曰維聖制兵職以衛民股肱旣彊國勢用振惟都指揮以總諸衛戎政是專乃古連時內藩朝廷外固封疆上下相維有紀有綱率厥攸屬小大維服以親戎行俾安俾育維屯維守政之所宜居安慮危訓勵以時勇智信嚴仁則爲大毋縱貪戾毋肆暴害維昔艱勤爾克臻玆尙愼旃哉保終勿隳內外諸衛箴曰兵衛之設以居師旅內以宿衛外以禦侮必有武功以統以率齋其部伍明其紀律簡閱練習兵甲堅利餋威藏銳用則有備爲將之道勇智兼全爲士有教桓桓奮先將之於士必隆恩撫矜其寒餒同其甘苦毋虐與苛侵奪厥利仁如父兄愛其子弟以之赴敵必淂死力豈直輔功亦濟危扼凡古良將罔不率玆爾篤念之無忽無違飭爾屯務兵食所賴修爾兵政以靖境內祗我訓辭﹤棥心﹥爾功庸庶幾祿位光被永終各布政司箴曰國有方嶽統治列郡克舉其罔紀斯不紊舜命牧伯農時爲先桑遠能邇惇徳允元咨爾藩臣往厥汝職惟誠無斁克熙汝績承流宣化夙夜念哉謹其操持端其表儀郡守邑令有賢有否明其廉察公其去取維予夙夜求民之莫爲藩爲輸維仁之篤生息有餋禮讓有與爾政之成式觀厥能按察司箴曰國家餋民藩牧是寄必有憲臣乃肅乃乂提刑按察厥署以名有使以長有貳有丞比而藩垣下而郡邑廣聰達明無或勿及鋤姦戢暴去頑革嚚用植善柔用暢郁堙以義行仁以刑弼教豈曰今玆亶古之道法以坊人必自爾躬表之克端影靡弗從毋怠於職毋敗於度毋權之懾毋勢之怙吐剛茹柔或私滅公維身之辜維家之凶明明上天臨下有赫往敬爾徳以﹤棥心﹥爾績各府箴曰列郡有守民之司牧有佐有謨協恭教育邦國之本實惟斯民教之育之一主於仁千里之地膺受朝命安危休戚一系厥政耕桑之業毋奪其時督之勸之民罔寒饑學校之政必修必飭無慢無怠善教斯植正其範防去其蟊蠹所惡勿施所欲與聚循典祗祀以爲民福禮賢尙徳以勵民俗奉法循理爲下表儀廉公與明政乃弗疵豈弟君子民之父母愼哉敬哉用永終譽各州箴曰環境千里置府以治州亞於府建官次之有臨乎上有仰乎下凡爾所職承流宣化蚩蚩者氓休戚在爾心誠求之如保赤子無妨其穡乃衣乃食無殫其力乃休乃逸興舉學教敬恭神祗獄訟必平賦稅必時毋縱民厲毋侈貨黷維仁維淸如冰如玉如繩之直如鑑之明豈弟君子﹤棥心﹥永令名各縣箴曰人君代天子餋兆民任牧民者邑令尢親丞簿佐令幕有贊畫民之休戚咸其所職保民之方心誠求之如父與母字厥孩提察其凍餒俾衣俾食卹其疾痛俾康俾適旣厚其生必道其行有禮有儀善俗用興致恭神祀致勵學校毋肆侵漁毋縱苛暴爾端爾心務恪與誠政用有成民用底寧王府官箴曰宗室之親各有封國用作藩屏必建輔弼藩王之徳惟忠與孝惟善之存惟仁之蹈輔之弼之如古名賢非聖之書弗陳於前進王於道維汝之勣苟納於邪汝則幹僻維漢賢藩東平河間人心之善古今同然汝贊王徳克躋乎是將汝顯聞永揚於世鹽運司箴曰咸鹺之利興自古昔下以惠民上亦資國歷代曁今置吏以監克用成功必才與廉斂發有制私竊有禁爾寔司之無忝厥任爾篤於公貿遷乃通爾忠毋倦賦乃饒衍爾之攸職是名利權利不自濡汝允其賢維身與名暱私則敗其永保之無忝訓戒儒學箴曰君國子民教之育之有育無教或淪於夷置吏俾育建學俾教爲教之方本乎師道淸修實踐正學博聞成己成物師道用尊爲學之方體仁由義誦法周孔亦致文藝化民成俗以善其鄕成徳達才以資於邦本末循序用臻實效勗爾師生母忝學教

大明宣宗憲天崇道英明神聖欽文昭武﹤宀十見﹥仁純孝章皇帝實錄卷之九十二明宣宗章皇帝實錄卷之九十三

宣徳七年秋七月丁巳朔享

太廟

○遣中官祭司門之神

○滄州民畜官馬一產二駒州以爲祥獻於朝上曰物理之常何足異也命付禦馬監畜之

○戊午命行在禮部停武陵王季堄妃冊禮初楚王孟烷奏已選湖廣都指揮僉事魯曾女爲武陵王妃發冊有日旣而人言此女許嫁都指揮僉事穆肅爲子婦受其聘矣上聞召曾問之曾不能隱乃命停冊禮以書諭楚王曰婚配人倫之始王化之源彼旣許人理難發冊曾貪冒無恥豈可玷祖宗家法貽外人之譏已令禮部停封冊宜爲武陵王別娶

○命行在工部凡所役神機營五府各衛繕工旗軍人月加給米一斗鈔四錠

○命故濟州衛指揮使吳海子安金吾右衛指揮使王禮弟貴指揮同知張福子善濟陽衛指揮僉事買泉弟忠白祥弟亮羽林前衛指揮僉事劉興子剛俱襲職

○遣指揮丁全趙回來的等賚敕及金織彩幣表裏賜泰寧衛掌衛事都督僉事脫火赤等朵頭衛都指揮僉事哈赤合孫等福余衛都指揮僉事安出等以能綏撫其眾恭事朝廷故也

○己未實授山西都司署都指揮僉事馬貴爲都指揮僉事賞彩幣表裏一鈔一千貫時虜寇犯境都督李謙遣貴率官軍擊之貴生擒寇四人奪馬二十七匹謙以聞故有是命從貴有功者升賞有差

○攺交阯上洪州等衙門歸順土官知州等官阮遷干等四十五員爲山東山西靑州等府州縣通判判官照磨驛丞

○行在戶部奏直隸松江府沒官田宜準民田例起科古額官田積年逋負稅糧請蠲免以蘇民困上從之仍命今後各處官田糧俱準此例

○巡撫侍郎趙新奏每歲徵糧請命都察院移文各處按察司委廉幹官一員協助又奏三司府州縣首領官除犯私罪外其餘公務失錯小過該復職者請令巡按禦史同按察司就彼取問發落免致缺官廢事又奏糧長里長漕運赴京道途艱苦費用浩繁及抵倉所多爲姦狡之徒詐騙乞嚴加禁約俱從之

○夜有流星大如雞子色靑白尾迹有光起外屏南行至羽林軍

○辛酉遣戶部侍郎成均往浙江巡撫召侍卽趙倫還朝時有言倫督糧賦用峻法吏民不勝苦者上聞之曰旣酷安可撫民遂命均往代之而召倫還○夜有流星大如雞彈色靑白尾迹有光出華蓋東北行至濁

○壬戌以考最升行在翰林院編修尹鳳岐檢討黃裳劉麟應俱爲本院修撰擢建寧府照磨謝良翰進士楊春爲行在監察禦史良翰廣東道春陜西道升松江府同知陳智爲順天府丞行在翰林院編修梁禋行在福建道監察禦史陳璇親喪服闋命禋復職調璇行在貴州道復劉觀河間長蘆鹽運司同知升正四品祿秦銘貴州新化府推官徐嶽直隸河間縣知縣升正六品祿朱輔山東蓬萊縣知縣升從六品祿鄭福湖廣長沙縣丞升從七品祿梁能安慶府白沙巡檢司巡檢升正九品祿皆任滿當升各以其民奏乞畱之故也以贓罪遇赦降太僕寺丞紀文爲山東膠州同知○行在工部奏請修葺舊營房七十餘間以處工匠之有疾者從之

○癸亥直隸忠義中衛遵化衛東勝右衛興州後屯衛大寧都司營州右屯衛各奏今年五六月間天雨連日山水驟發渰沒軍屯低田忝谷

○日上生背气一道色黃赤鮮明

○甲子旌表孝子馬威節婦張氏等六人威山東汶上縣人性至孝敬事父母父病革夜焚香吁天請以身代父卒朝夕號慟不飲酒食肉隆冬服單衣露頂跣足貞負土築墳廬於墓側事聞旌其門曰孝行張氏常州府江陰縣民陳忠妻忠以事卒於京師張氏聞之號痛欲絕時年二十有七誓不攺嫁撫孤男女守節四十七年聶氏江西吉水縣民郭仲稷妻年二十一夫亡不嫁餋姑育子咸盡其道守節四十九年楊氏山東莘縣民耿好古妻年二十三好古亡誓不更嫁撫幼男女三人皆有成立孝餋祖姑百三歲而卒脫簮珥以資殯葬魏氏應天府句容縣民陳儀妻年二十七而寡誓不攺嫁子三人俱幼事姑盡孝姑卒殯葬以禮黃氏淮安府山陽縣民趙仲名妻年二十九喪夫不嫁勤女工躬儉約奉餋舅姑始終盡禮屠氏順天府大興縣民李奴奴妻年二十九喪夫不嫁子幼家貧倒奩具易棺葬其夫守制垂四十年事聞俱旌其門曰貞節

○乙丑上諭行在工部尙書吳中兵部侍郎王驥等曰比聞外來操練官軍及工匠主於京師人家一遇患病輒逐出之死棄街衢莫之或省卿等卽行五城兵馬常遣人巡視但若此者執送法司治之果有病故卽爲埋瘞不許暴露

○廣西左州故土官舍人黃蘊亮等來朝貢馬

○命行在戶部員外郎羅通往宣府理軍儲

○丙寅五鼓有流星大如雞彈色靑白尾迹有光出營室西南行至雲中曉刻歲星犯天樽

○戊辰命定國公徐景昌禮科給事中虞祥爲正副使持節封趙簡王第二子安陽王瞻塙爲趙王建平伯髙遠禮部員外郎易節爲正副使持節封沈簡王庶長子武鄕王佶焞爲沈王駙馬都尉西寧侯宋瑛戶科給事中楊盛爲正副使持節封蜀靖王第二弟羅江王友塤爲蜀王吏部右侍郎黃宗載工科給事中李倜爲正副使持節封慶成莊惠王庶長子鎭國將軍美埥爲慶成王刑部右侍郎吳廷用刑科給事中年富爲正副使持節封廣昌悼平王庶長子鎭國將軍美堅爲廣昌王禮部右侍郎章敞大理寺左寺副唐復爲正副使持節冊西城兵馬副指揮胡信女爲永壽王志埴妃

○己巳命福建按察司副使祝戒致仕戒浙江蘭溪人由刑部主事升按察僉事再升副使歷任𨿽久風紀無聞至是考滿來朝以老疾命致仕

○庚午以明日中元節遣衛王瞻埏祭長陵獻陵

○哈密忠順王卜答失裏遣指揮捨黑馬黑麻等及哈烈等處頭目沙哈魯米兒咱遣使臣馬速等來朝貢駝馬王石

○辛未命行在翰林院侍讀學士李時勉侍讀苖忠爲應天府鄕試考官

○順天府霸州及三河香河豊潤漷東安永淸六縣及永平府灤州各奏今夏苦雨河水漲溢低田所種忝榖俱傷無收

○壬申封周王有燉侍姬施氏陳氏韓氏歐氏李氏張氏皆爲王夫人賜王開封府稅課鈔令王府自收命兵部給開封民丁三百人充王府校尉除典仗二員管轄皆從王所請也

○肅王瞻焰奏甘州中右二護衛官軍皆聞逸無差遣欲止畱一衛請以一衛歸朝廷助備邊上淂奏復書曰護衛以衛王國王國以藩屏朝廷今叔以國中無事而爲朝廷慮邊足見至親體國之篤特遣都督僉事王彧副都禦史賈諒賚書以復聽簡畱一衛所歸朝廷者令挈家屬赴甘州補前後二衛守備之數仍敕彧諒加意撫綏所過給口糧車輛毋令失所

○曲先衛都指揮同知那那罕遣百戶阿答札肥河衛女直指揮同知卜剌罕等來朝貢駝馬

○賜哈烈等處貢使宴○置呂梁漕渠石閘初平江伯陳瑄以呂梁上洪地陡水急漕舟難行奏準令民於舊洪西岸鑿渠深二尺闊五丈有奇夏秋有水可以行舟至是復欲深鑿置石閘二時其啟閉以節水庶幾往來無虞事聞命附近軍衛及山東布政司量發民夫工匠協力成之

○丙子河南民自宮者六人托胙城王左右以求用胙成王收之周王以爲不可歸之朝廷上以賜周王復書曰胙城不循祖訓擅收此人過矣叔秉徳循禮歸之朝廷河間東�豈足多哉令遣還叔以備使令

○賜慶城王美埥第二弟名美堟第三弟名美土�列

○丁丑上視朝退禦武英殿翰林儒臣侍因論漢唐開創輔臣侍臣對曰蕭曹房杜𨿽皆常才亦當時無過之者有曰天下之廣未必無之但系於遭際何如耳上曰然如三老董公及泰山道士徐弘客皆不見用而蕭曹房杜成功誠哉人才遭際爲難也

○庚辰免直隸揚州府泰州去年水災官民租二萬二千九百三十餘石馬艸三萬二千六百六十餘包

○上燕閒閱內庫書盡淂元趙孟俯所繪豳風圖而賦長詩一章召翰林詞臣示之曰豳詩周公陳后稷公劉致王業之由與民事早晚之宜以告成王使知稼穡之艱難萬世人君皆當鑑此朕愛斯圖爲賦詩欲揭於便殿之壁朝夕在目有所儆勵爾其書於圖之右

○夜有流星大如雞彈色赤尾迹有光起女牀西北行至濁

○辛巳免慶王旃寧夏中護衛備邊兵及永和王濟烺慶成王美埥大同戍兵之半皆從王所奏也

○貴州大萬山長官司土官長官楊光慶遣子海昌等貢馬

○賜廣西左州故土官舍人黃蘊亮等鈔幣有差

○命故大寧都指揮同知孫興孫淸襲爲金吾左衛指揮使金吾前衛指揮僉事王壽子鈜錦衣衛指揮僉事李滿子瑛襲職燕山左衛指揮使陳謙子智金吾左衛指揮僉事張貴子敬俱代職以謙等老疾乞致仕也

○行在欽天監奏大興縣民劉溥等充天文生及陰陽生而有司一槪編充里甲舊制凡習學天文陰陽者許子孫亦習其業乞免其里甲之役

上諭行在戶部臣曰天文曆數非世業不精天文生可免二丁陰陽生免本身之役三年後考試不精者罰之

○直隸蘇州府知府況鐘言憲綱有云禦史所至之處博采諸司官吏廉勤公謹者禮之薦之污濫姦佞者威之紏之勸懲淂體人自畏服至於禦史與在外官相見禮儀及凡迎詔敕詣學校皆有一定禮制比來各處公差禦史多有違越禮分各府知府亦有自顧闒茸貪暴畏其紏劾者接見禦史謟諛拜跪甘受詈辱間有奉法持已不肯阿屈輙求小過擅作威福使賢良不安於位而邪佞淂以苟全伏乞禁約上命行在禮部同翰林院會議申明

○曉刻太白犯熒惑

○癸未上登萬歲山坐廣寒殿召翰林儒臣侍命周覽都畿山川形勢旣畢上諭之曰此元之故都也世祖知人善任使信任儒術愛餋民力故能混一區宇以成帝業再傳至武宗元政稍有變更仁宗繼之恭儉愛仁卽位之初興學校勵風憲淸中書其孜孜爲治一遵世祖之法足爲賢君英宗果於殺戮姦黨畏禍遂構大變泰定以後皆享祚不久至順帝在位旣久肆意荒淫怠於政事紀綱法度蕩然遂致失國使順帝能恭儉長守世祖仁宗之法天下豈爲我祖宗所有又曰玆山玆宇順帝所日宴遊者也豈不可感侍臣叩首曰紂之迹周之監也上曰然

○甲申夜有流星大如杯色赤光燭地起天津西南行至匏瓜

○乙酉平江伯陳瑄言髙郵郡城西北湖中有神祠古碑載神姓耿名遇徳宋哲宗時人其天性忠實聰明死而爲神屢昭靈感累封至靈應侯廟額曰康

澤至今其神有靈人禱之者舟行無沒溺之患旱熯有甘澍之應請令有司春秋祭祀上謂禮部尙書胡熒曰神有功徳及民應在祀典果如瑄所言有應其令有司以時致祭

○一夜有流星大如雞彈色靑白尾迹有光出天廩西北行至閣道曉刻太白犯軒轅

大明宣宗憲天崇道英明神聖欽文昭武﹤宀十見﹥仁純孝章皇帝實錄卷之九十三

明宣宗章皇帝實錄卷之九十三

明宣宗章皇帝實錄卷之九十四

宣徳七年八月丁亥朔遣北京國子監察酒貝泰釋奠先師孔子

○戊子祭太社太稷

○中都正畱守蕭讓等以私役軍罰俸先是命駙馬都尉趙輝往鳳陽修理皇陵輝奏軍少不足用上遣禦史查理至是禦史奏皆讓及掌中都畱守司事都督陳恭都指揮僉事徐震署都指揮僉事楊興李弘等私役計一千六百八十餘人請俱罪之上命姑皆記罪私役十名以上者罰俸半年不及十名者罰三月

○己丑直隸壽州衛奏近城西有湖與淮相通比雨潦暴漲壞城二百四十餘丈乞發附近軍民協助修理從之

○辛卯雲南蒙化州土官知州左伽遣侄靑求潞南州故土官舍人泰福等來朝貢馬

○賜哈密使臣捨黑馬黑麻及哈列等處使臣馬速等一百七十九人札肥河等衛指揮同知卜剌罕等曲先等衛百戶阿答等白金紗羅綾絹布及金織紵絲襲衣有差夜有流星大如杯色靑白有光起大陵東北行至濁

○壬辰升曲先衛指揮同知那那罕爲指揮使副千戶瓦思答兒爲指揮僉事經歷瓦撒爲正千戶百戶阿答及頭目卜兒只等三人爲副千戶

○以赤斤蒙古衛故指揮僉事子脫脫等三人襲職

○授罕東衛頭目堅藏爲正千戶可紀卽等四人爲副千戶堅失加等四人爲百戶脫脫爲所鎭撫

○有妄男子大呼西華門外語涉訕誹守門卒捽至禦前其呼仍不已羣臣請下法司上曰聖人之世有設誹謗木以來諫者此何足罪命釋之

○癸巳雲南車裏故宣慰使刀更孟子霸羨遣頭目召哀等貢象馬及方物

○命左春坊左庶子兼翰林院侍讀周述翰林院侍讀學士錢習禮爲順天府鄕試考官賜宴於本府

○總兵官都督僉事巫凱奏沈陽中銕嶺二衛指揮宋禮千戶朱斌等在職皆與同僚爭私意無同寅協恭之誼累累上瀆朝廷或罰俸或輸米贖罪還職終不悛革每事爭競未嘗寧息以致廢弛公務請悉調極邊及新置諸衛所使之省過自今遼東都司所屬軍官有同僚不和妨廢公務者請一體調衛從之

○夜有流星大如杯色靑白光燭地起天倉東行至濁

○甲午給鎭守遼東軍士馬五千匹守備開平等處軍士馬六百匹時遼東總兵官都督巫凱開平副總兵都督方政皆奏官軍原給馬多因出哨而斃請敕所司如數給補於是命北京行太僕寺以順天府民所畜孳生馬給之

○復馮好學山東恩縣丞好學坐科斂罰役當調用縣民五十餘人詣闕奏好學一心撫民賦役均平公勤廉能民心信服今所坐非其罪乞畱以安百姓上曰丞佐令之官而能使民愛慕不忘非有實惠不能然且言所坐非其罪此則法司之過命復其職仍命法司今後宜原情定罪無蹈前過○乙未上禦奉天門視朝罷召少傅楊士奇楊榮至榻前諭曰今春命京官三品以上舉方面郡守後又出舊作招隱猗蘭之詩以示意已踰半歲都不舉一人近因卿二人舉黎恬等朕思今天下之廣豈果無人才但羣臣不以國家生民爲心故往往視朕言爲虛文此由吏部之怠忽也其降敕責之仍命吏部都察院考察在外方面及郡縣官之昏懦不才者罷黜之於是敕諭行在吏部曰致理之方用賢爲要事君之道薦賢爲忠朕主宰天下思惟負荷之重必淂賢才共圖治理夙夜在念寢�八食弗忘嘗敕朝廷三品以上舉薦所知又出示招隱猗蘭之作庶幾人臣咸明朕志近惟一二廷臣曾有舉薦其餘曠時積月不舉一人豈果無遺賢歟抑今中外所用皆淂人歟蓋典銓衡者之怠忽也朕以誠心求賢望理不圖臣下玩爲虛文孔子曰十室之邑必有忠信者況今天下之廣生民之眾乎爾吏部卽會在京三品以上官眾議推舉以有才行者有文學者具名來聞朕擢用之毋徇私濫舉塞責仍同都察院考察在外方面有司官之昏懦不立暴虐無狀者具奏罷黜之庶以副朕惓惓求治之意欽哉

○命雲南布政司右參議劉勉致仕勉直隸安東人歷監察禦史中軍都督府經歷升參議政績無聞至是年七十餘考滿來朝命致仕

○丁酉朝鮮國王李祹遣陪臣尹季童等來朝貢方物

○賜貴州大萬山長官司土官舍人楊海昌等鈔幣有差

○廣東按察僉事曾鼎言雷州廉州神電等衛所歲儲止足一年海南衛並所屬不及一年軍士往往乏食今廣州府積糧𨿽多阻山隔海艱於饋運切見洪武永樂間衛所軍士守城屯種各有定額食皆給足而備禦不失其後都司奏罷屯種嚴城守故田皆荒蕪倉無儲積乞仍屯種以廣邊儲遇有警報不妨調發庶倉廩有備邊衛無虞命行在戶部禮部議行之

○戊戌浙江左布政使黃澤右布政使艾瑛左參政熊本誠右參政張子眞左參議張以澄右參議戴同吉魏修嘗役人於公��角羊�治蠶采桑於屬縣歸安縣知縣華嵩舉奏之命澤等自陳澤等具伏罪上曰此非大擾民事宥之

○己亥移東安門於橋之東

○命行在戶部尙書黃福掌南京戶部事

○升行在吏部考功員外郎魏驥爲南京太常寺少卿交阯南靈州知州黎恬爲右春坊右諭徳福建建寧府建安縣學教諭楊壽夫山東臨淸縣學教諭彭琉爲行在翰林院編修行在鴻臚寺丞周銓行在吏部稽勛郎中楊應春行在工部營繕郎中王仕嘉虞衡郎中李新屯田郎中方正爲布政司右參政銓河南應春雲南仕嘉新陜西正江西行在吏科給事中張居傑行在禮科給事中武達行在光祿寺珍羞署丞李睿爲布政司右參議居傑雲南達浙江睿貴州行在刑部員外郎王暹行在監察禦史焦宏杜時金濂胡志賀敬王豫爲按察司副使暹河南宏江西時山東濂陜西智福建敬廣東豫浙江皆以京官三品以上所薦也

○庚子命各處巡撫侍郎同巡按監察禦史考察方面官仍同布政司按察司考察郡縣官時吏部都察院奉敕考核方面及郡縣官賢否尙書郭琎等言各處有巡撫侍郎請令同巡按禦史考察如無巡撫侍郎應別遣官或止令布政司按察司堂上官同巡按禦史考直隸府縣宜從巡按禦史考上曰方面官及巡按禦從公考察足以別賢否無巡撫侍郎不必別遣官

○召鎭守密雲都指揮同知蔣貴還京以神機營都指揮同知李榮代之

○辛丑陜西永壽等縣獻嘉禾有同本三莖或五莖莖十數穗穗一尺有餘者有同本十九莖或二十莖莖十餘穗又多至數十穗者又有一莖五岐六岐或一節一岐者上覽之謂羣臣曰諸物不足爲瑞榖以餋民今蕃異如此可以爲瑞是日又有獻嘉瓜者尙書胡濙言瓜連理而生有瓜瓞綿遠之兆二者皆禎祥請奉表賀上不許曰嘉禾瑞瓜𨿽年豊物阜之應皆天地祖宗之所垂祐朕何徳以致之夙夜內省有歉多矣其止勿賀

○壬寅曲先衛指揮那那罕等奏往者安定之兵來討散卽思臣二女四弟及指揮桑哥經歷剌麻家屬被虜者五百餘人今散卽思已宥罪復業而臣等親屬被俘掠不淂歸千戶米剌苦述等亦驚潰今尙居西番江未回上曰朕嘗以用兵爲戒正恐濫及無辜彼不自言何由知之敕諭安定王亦攀丹及安定衛都指揮僉事桑哥阿剌乞巴指揮使魯古答兒等曰去年調爾等討散卽思今已宥其罪俾復業那那罕等本無罪之人而其親屬爲爾等俘虜此於天理人道順邪敕至爾卽徧索部下但有淂其家口者悉給還之不許違命仍遣那那罕及指揮僉事白帖木兒等賚敕往西番江招撫米剌苦術等俾歸曲先○修通州通流閘及南海子紅橋等閘

○癸卯格失迷頭目宰奴阿卜丁遣打剌罕疊力迷失等來朝貢馬

○升罕東衛頭目班麻思結爲本衛指揮使賜敕諭之曰有功者賞有罪者罰此國家勸懲之典天下之至公也往因曲先衛散卽思縱所部劫烏思藏使臣及殺傷官軍故發兵剿捕爾聰明特達聞官軍至卽率眾從徵禽殺賊徒獲其駝馬牛羊以獻朕甚嘉之已遣人賚幣賞功今升爾爲罕東衛指揮使爾尙益順天心永堅臣節則子子孫孫永享福祿爾其欽哉

○土魯番城舍人陳檀等來朝奏願居京自效賜紵絲襲衣彩幣鈔布有差仍命有司給房屋器物

○甲辰民有建言云有堯舜禹湯文武之君而後有唐虞三代之治下至漢唐宋莫不皆由其君之賢明以致乂安而其言不及於臣上曰必君臣同徳而後可以致治豈當專歸於君古人謂君爲元首臣爲股肱政以同體相資也言者謬矣

○乙巳湖廣髙羅安撫司木冊長官司護印舍人田賢遣舍人譚潮美東鄕五路安撫司搖把洞長官司長官向墨古送遣把事黑牛送等貢馬及方物

○敕緣邊諸將曰今秋髙馬肥正虜寇南行之時湏晝夜嚴督官軍謹備不可怠忽

○命都指揮僉事馬驥鎭守密雲提督關隘謹愼堤備附近密雲衛所官軍聽驥調遣初命都指揮同知李榮鎭守密雲陛辭上畱之遂攺命驥

○命都指揮僉事馬麟管神機營事丁未祭太歲風雲雷雨嶽鎭海瀆山川等神

○遣官祭旗纛之神○命都指揮同知蔣貴爲參將佐總兵官都督陳懷鎭守松潘敕懷與之同心協力撫卹軍民愼固封守

○戊申行在戶部奏直隸順天眞定順徳廣平永平保定大名河間八府並徐州所屬諸縣連歲水旱相仍被災之田二萬八千八百七十五頃六十餘畝其稅糧馬艸皆無徵乞與蠲免從之

○夜月掩東井

○己酉貴州安順州等衙門土官同知阿寵遣通事李宗等貢馬

○直隸常州府奏所屬四縣兩歲水災田稼不收人民饑窘已發官糧一萬二千二百八十六石有奇賑濟俟秋成還官

○夜五鼓有流星大如杯色赤有光出紫微垣東蕃東北行至濁

○庚戌命赤斤蒙古衛故指揮僉事朵兒只失加之子亦魯伯沙州衛故指揮僉事兀魯思子忽禿不花故指揮僉事鎖南子曲列該曲先衛故都指揮同知散卽思之子都立等俱襲職各賜敕勉之

○行在太常寺奏永樂中本寺寄處故元萬壽宮承慶堂祭器神帛品物皆貯於內請別建置上諭工部尙書吳中曰太常專奉神明亟尋潔淨之居徙之

○淮安等衛奏請軍器乞增神機銃一百大炮一百於諸隘口堤備工部請於兵仗局給軍器及神銃惟大炮減半與之上曰漢時兵器藏於武庫邊吏能禦寇者則賜武庫兵今軍器正爲邊境之用大炮不可減半其悉與之又曰造兵器亦爾之職更湏堅利庶淂其用

○夜月掩輿鬼

○辛亥置蘇州濟農倉蘇州田賦素重其力耕者皆貧民每歲輸納糧長裏胥率厚取之不免貸於富家富家又數倍取利而農益貧工部侍郎周忱巡撫直隸諸郡兼督賦運至蘇有旨命以官鈔平糴儲偫以備歲凶淂米二十九萬石分貯於屬縣忱令各縣於水次置場別擇人總收發運細民徑自輸米赴場糧里長不淂預遂革多取之斃民所費視舊減三之一凡糧當運南京倉以備北京軍官月俸者率每石加費六斗忱奏請軍官月俸就蘇州給之而徵其加費米四十萬石悉儲於官通前所糴六十九萬石有奇書諸籍而官掌之凡糧遠運有失及負欠者悉於此給借陪納秋成抵數還官而民免舉貸多償之害若民修圩岸浚河道有乏食者皆於此給之定爲條約以聞上然之於是蘇州各縣皆置倉名濟農倉惟崇明阻海未置歲歉則於長洲縣倉發米一萬石往賑之

○命故山西行都司都指揮僉事苖福子瑄襲爲金吾左衛指揮使羽林前衛帶俸都指揮僉事司信子通襲爲燕山左衛指揮使羽林前衛指揮同知申政子貴金吾左衛指揮同知李名子玉金吾右衛指揮僉事王斌弟﹤王巳﹥俱襲職燕山右衛指揮僉事時冕子敬燕山前衛指揮僉事崔諒子海俱代職以冕諒老疾乞致仕也

○賜朝鮮國陪臣尹季童雲南蒙化州土官舍人左靑求潞南州故土官舍人泰福等鈔彩幣絹布有差

○壬子以故太保陽武侯薛祿孫詵襲封陽武侯祿旣卒上悼念之不置俾詵襲爵而思保全於久遠賜敕諭詵曰昔爾祖祿祗事我皇祖皇考多效忠勤茂建勛績而敬恭事朕始終一致論勞與徳莫或加之自其旣亡夙夜在念今特命爾繼承侯爾爾其篤思爾祖樹立之艱永念朝廷恩命之厚務善循理以修徳行習智與勇以進材能必謙必恭必勤必愼毋蹈邪僻毋事虛浮敬以事長和以輯家心之所存惟忠惟孝庶幾不負爾祖之所敷遺亦不忝朝廷之榮命欽哉

○遣書戒諭遼王初荊州左衛總旗薛冬保借役遼府遼王旣取有長女又欲取其次冬保不從已納贅壻王怒誣以他事執送刑部贖罪復原衛王怒不已遂奏刑部官黃昱受賂釋之上命刑部究其實覆奏本部官無姓名黃昱者冬保例應贖罪還原衛非有斃此王府造誣請治其官屬之罪上曰如此則傷王之意姑已之復書遼王曰王前所言薛冬保事驗之皆非實蓋近例贖罪者軍復原伍民復原籍非獨冬保然也且刑部官未嘗有黃昱姓名此小人之妄言而王之過聽也法司必欲究治王府官巫罔之罪朕慮傷王意姑置不問王自今宜戒愼勿惑邪說庶幾享福於悠遠

○釋故城縣丞陳銘復任先是上聞內官內使差遣在外者多貪縱爲民害已嘗罪其尢者上以太監劉寧淸謹忠良命同監察禦史馳往各處盡收其資橐並其人械送京師旣還道經故城縣丞銘素悍暴又時大醉而酗聞有內官至更不明所從來輙奮前捽寧而乎擊之禦史莫能止遂奏丞無狀逮至上曰丞固可罪朕以其一時昧於所聞而宥之侍臣或言銘酗酒擅擊朝使陛下縱赦之亦不可使復任上曰朕旣釋之矣彼當因此知攺過也

○遣羽林前衛都指揮僉事昌英往哈密賜忠義王脫歡帖木兒等肅州衛指揮同知韋文等往赤斤蒙古曲先罕東等衛賜指揮僉事倉兒吉等彩幣表裏

○賜朝鮮國等處貢使宴

○行在都察院右都禦史顧佐言考課之法黜陟之典關系政治甚重欽承詔諭吏部都察院考察在外官昏懦不立貪暴無狀者具奏罷黜之臣比聞布政司按察二司曁巡按監察禦史往往偏信鄕都裏老甲長學校生員等之言定爲去畱殊不知有等小人卽假公濟私以圖報恩復仇於剛正公平不受請托者誣毀以爲非昏懦貪婪同流合污者妄譽以爲是以致是非顚倒乞敕在外巡撫官巡按禦史從公考察毋狥私情如此則官之

賢否可知民之姦斃可革上從之○癸丑鎭守甘肅總兵官都督僉事劉廣奏陜西都指揮僉事劉永掌河州衛理事勤愼今陜西行都司都指揮使吳升病不任事其餘或老疾管屯或領兵防邊本司無官理事請以命永又甘州諸衛皆是步兵艱於巡邏今欲每衛選二百人充騎士教練庶可乘機赴利

上謂兵部侍郎王驥曰閫外事在淂人朕以邊務委廣凡所用聽其自擇朕觀成功而已所言悉從之遂命永掌陜西行都司事

○

○甲寅鄭王瞻埈奏請朝覲復書止之

○寧夏總兵官都督僉事史昭遣百戶畢勝進嘉禾上諭行在禮部尙書胡濙曰近者各處多以水旱告獨陜西數進嘉禾則陜西今歲必有收亦省朕一方之憂賜畢勝鈔六十錠遺歸

○乙卯迆北韃靼脫脫咬兒緊納等來歸奏願居京自效命爲千戶等

官賜冠帶金織襲衣彩幣銀鈔綿布鞍馬有差仍命有司給房屋器物

○革河南林縣東淂峪上下關及西淂峪關時建言者言守關軍士並緣爲姦邀阻行旅迫取財物凡關之近城及巡檢司並非衝要之地者俱乞罷革上命三司司

覆勘至是奏言罷革便遂革之

○永平總兵官都督僉事陳敬言撫寧衛舊有土城周圍四百三十丈𨿽左後二所下屯右中前三所在衛然太狹隘不足以容且爲久雨頹壞欲遂展東南西三面以居軍士趁農隙修築乞於附近衛所有司量起軍夫協助從之

○巡撫侍郎羅汝敬奏西嶽神祠年深傾圯請令西安左三衛屯田軍余及近廟州縣量起民夫伐材修葺命俟農隙之時興工

大明宣宗憲天崇道英明神聖欽文昭武寬仁純孝章皇帝實錄卷之九十四

明宣宗章皇帝實錄卷九十四終明宣宗章皇帝實錄卷之九十五

宣徳七年九月丙辰朔昧爽有流星大如雞彈色靑白尾迹有光出軒轅東北行入太微垣

○丁巳行在戶部言陽武侯薛祿初食祿一千一百石洪熙元年以邊功加賜五百石今其孫詵襲爵歲祿當減命仍給一千一百石

○行在都察院右都禦史顧佐劾奏巡按浙江監察禦史杜時與布政司參議彭璟按察司僉事劉廣等不能伸理平人之冤乃扶同欺罔請治其罪上問已決未對曰未決上曰姑宥之如不謹再犯𨿽未決亦不宥

○鎭守山西都督僉事李謙言偏頭關外地臨黃河皆邊境衝要之處艸木茂盛或有寇盜往來難於瞭望請如大同宣府例至冬初發兵燒荒○貴州都勻衛陳蒙爛土長官司副長官張勉奏本司離衛遙遠地連古州八萬生苖廣西苖獠洞寨與所屬化從等寨長韋翁同等相誘爲惡叛服不常累逋賦稅或出侵掠聞官兵追捕卽據險抗拒或奔竄遠伏官軍旣回又出爲害乞如永樂故事調廣西泗城州土兵一千立堡鎭守遇有緩急卽行剿捕庶使蠻夷知畏善良安業命兵部悉從其言

○戊午鎭守甘肅太監王安奏兵部移文西寧衛官軍在甘州操備者遣還守備切思西寧𨿽臨番簇終是所轄又有土官管屬納馬當差可無他慮請遣其步軍一百二人還衛仍畱馬隊官軍三百六十六人在甘州守備從之

○夜有流星大如杯色赤有光起天船西北行入紫微垣

○己未廣昌王羙堅慶成王羙埥皆以嗣爵奏請詣闕謝恩復書止之

○札肥河衛指揮僉事牙失答湖廣施州衛鎭南長官司副長官董全遣頭目阿畱備等來朝貢馬

○賜雲南車裏故宣慰使舍人刀霸羨所遣頭目召哀等紵絲紗羅絹布有差仍命霸羨襲其父職遣行人陸塤往賜冠帶及織金襲衣錦綺紗羅

○監察禦史包徳懷給事中虞祥等劾奏順天府鄕試關防不嚴致有詐冒請治提調官府尹李庸監試官禦史梁廣成等罪上命姑宥之已而顧侍臣曰科舉求賢國家重事於此而不用心他事可知也禦史給事中所劾本不可宥但念斯事因庸覺察不然則姦獘不露矣

○遼東總兵官都督巫凱等亦馬忽山等衛指揮木答兀等來報福余等三衛韃軍往掠阿魯臺爲阿魯臺所敗盡收其家口輜重牛馬田稼三衛之人奔往海西或在遼東境外招之不來間有來者語言譸張已整飭軍馬備之且送木答兀等六人詣京師上曰虜賊譎詐亦惟謹備之耳遂敕凱等嚴哨防命行在禮部宴賚木答兀等

○鎭守肅州都督王貴奏肅州西北極邊昨遣人往各處戒飭官軍守備惟一人還哨探至寒水石口見同差之人皆被殺疑赤斤蒙古衛都指揮且旺失加部屬所爲此皆提督守備指揮許昺不嚴警邏所致請治其罪仍遣人往且旺失加所根究以戒後來上曰殺人當問罪但疑似之間不可不審令與劉廣王安詳議而行許昺失機就治其罪

○直隸盧龍衛奏本衛軍士分守關口營寨二十餘所與別衛官軍參錯散處難於點閱欲約量多寡以近就近歸並成伍如洪武中各守地方就令親管指揮千百戶鈐束庶事權歸一軍無逃竄守備無虞從之

○夜有流星大如杯色赤有光起參東行至濁

○庚申賜格失迷頭目宰奴阿卜丁所遣打剌罕疊力迷失等彩幣表裏仍命賫敕及彩幣等物歸賜宰奴阿卜丁

○辛酉賜湖廣木冊等長官司舍人譚朝羙﹤扌罡﹥把洞長官司把事黑牛送貴州安順州通事李宗等鈔彩幣表裏有差

○巡按直隸蘇松監察禦史王來言今年四月至六月苦雨海潮泛溢漫浸堤圩蘇松常鎭四府所屬長洲吳江昆山常熟華亭上海宜興金壇八縣低田皆沒苗稼無收上命行在戶部遣人覆視蠲其租稅

○夜有流星大如雞彈色靑白尾迹有光出天津西南行入河鼓曉刻熒惑犯上將

○壬戌參政沈固上言四事其一大同等處先降神銃三十把付內官內使人等於各城操備後分撥緣邊爛柴溝等一十八處守把蓋大同地方東自爛柴溝西至崖頭墩凡八百餘里其間可通人馬之處不可數計胡寇狡譎往往乘間突入爲患每處不過五六十人卒難抗禦凡緣邊俱立斥堠凡有聲息舉火發炮卽整軍堤備已是常﹤矢見﹥乞敕總兵官武安侯鄭亨鎭守內官郭敬等以各處神銳取回各城團聚操練以餋銳气遇寇犯邊調兵剿捕庶其力不分殺賊有效其二山西行都司所轄一十二衛俱臨極邊小大軍官不時差調一聞警報便當出敵其中多老疾幼弱不堪用者乞敕兵部今後本司屬衛襲替官員視果精健則俾還原任否則調入內地而選內地衛所之精健堪任者補之其三比來侍郎柴車等取勘官軍所種地土每頃令納細米一十石種田納糧理所當然臣觀大同邊境地土鹻薄若雨暘順時人工修治僅得十之三四人工不修加以旱澇霜雹計其所收不能償種而況軍士月糧有妻室者月止七斗無妻室者月止五斗家口多者不令自耕豈能足食況先奉太宗皇帝敕諭軍官及軍下舍人家人餘丁自願耕種者不拘頃畝隨其開墾子粒自收官府不許比較今田一畝徵糧一斗比之民糧尢重若逼迫取之必致逃逸乞敕戶部凡各衛官軍有力耕種者計其田畝歲納糧數準作應支俸給有多餘者仍舊納官不及本等俸者如數補給其旗軍餘丁所種地土應納之糧給與自食或三分中減納二分庶使軍士得遂所餋其四各府州縣俱有餋濟院收餋鰥寡孤獨老疾無依之人朝廷存卹恩同天地其天下衛所軍士少時趨事赴工勞觔苦力比老退役亦有鰥寡孤獨篤廢殘疾無親戚可依者未蒙收餋乞令天下衛所取勘此等悉餋濟如窮民以副朝廷矜閔之意上曰所言皆有理命六部議行時固奉敕在武安侯幕府治軍機文書故上此奏

○癸亥順天府尹李庸言所屬州縣舊有桑棗近年砍伐殆盡請令州縣每裏擇耆老一人勸督每丁種桑棗各百株官常點視三年給由開其所種多寡以驗勤怠上謂行在戶部臣曰桑棗生民衣食之給洪武間遣官專督種植今有司略不加意前屢有言者已命爾申明舊令至今未有實效其卽移文天下郡邑督民栽種違者究治○夜五鼓有流星大如雞彈色赤有光出畢正南行至雲中

○甲子重陽節賜文武羣臣宴

○乙丑河南布政使李昌祺奏開封等府鄭州中牟等州縣四十四處今年四月至七月亢旱不雨榖麥無收人民艱食其歲納秋糧馬艸乞皆停徵從之

○丙寅夜有流星大如杯色赤光燭地起五諸侯東北行至軒轅又有流星大如雞彈色赤尾迹有光出南河東南行至濁五鼓有流星大如雞彈色靑白有光出孫星南行至濁

○丁卯行在兵部奏太僕寺並北京行太僕寺宣徳六年孳生馬騾駒六萬九千二百六十七匹例應遣官監印上命安鄕伯張安建平伯髙遠往監諭之曰爾等藉祖父功有爵祿未知稼檣艱難宜奉法循理保守富貴若不遵憲度恣行貪虐如孫傑所爲必罪不宥

○升狹西按察僉事林時爲貴州按察副使調浙江按察副使王增於福建按察司復王佐直隸徽州府同知升正四品祿陳希恭鳳陽府旴胎縣丞升從七品祿皆九年考最當升以其民奏請畱之故增其祿俾復任黜監察禦史章儀爲狹西都司副斷事張厚爲河南都司副斷事以都禦史言其不稱職也降山東按察副使於庭頤爲河間長蘆鹽運司同知廣東按察副使潛溟爲河東狹西鹽運司同知以犯贓罪故也

○直隸蘇州府知府況鐘言蘇松嘉湖四府之地其湖有六曰太湖傍山楊城昆承沙湖尙湖廣袤凡三千餘里久雨則湖水泛溢田皆被溺湖水東南出嘉定縣吳淞江東出昆山縣劉家港東北出常熟縣白茆港永樂初朝廷遣尙書夏原吉等﹤鋶﹣釒﹥浚河港水不爲患民得其利年久淤塞不通乞如舊遣大臣一員督府縣官於農隙時發民﹤鋶﹣釒﹥浚則水有所泄田禾有收上命巡撫侍郎周忱與鐘計其人力多寡用工難易以聞

○夜有流星大如杯色赤光燭地起羽林軍西南行至雲中五鼓有流星大如雞彈色靑白有光出婁西行至外屏

○戊辰賜亦馬忽山等衛女直指揮僉事木答兀等札肥河衛指揮僉事牙失答湖廣鎭南長官司頭目阿畱備等鈔彩幣表裏有差

○行在戶部奏山西孝義縣民地二十五頃九十五畝爲慶成王墳域稅糧二百七十石艸四百餘束及桑棗絲鈔請爲除豁從之

○直隸大名府奏所屬開州並長垣南樂內黃淸豊滑浚六縣自今年五月至七月終旱漧黍榖皆槁

○應天府尹張璘卒璘字文玉湖廣黃岡人永樂中由進士擢山東布政司右參政攺山西宣徳二年調福建考最升應天府尹璘聰敏廉潔幹濟所至能卹民爲京尹不諂事中官𨿽屢讒璘於上不聽未幾以病死

○己巳增置北京在城倉廒

○直隸隆慶衛指揮同知袁泰等奏本衛指揮同知李景奉敕鎭守居庸關調度有方行事得宜今缺指揮使請以任景通政司以聞上不從因召諸武臣語之曰爵賞當自朝廷景若有功朕豈吝此唐自中世以來威權不振河北將帥皆由軍中所立所以漸至微弱此輩猶欲效之耶爲人臣者但當竭忠盡力爲國立功不患不富貴也羣臣皆頓首

○札肥河衛女直指揮僉事牙失答等奏願居遼東自在州賜金織襲衣鈔布有差仍命遼東都司給房屋器物如例

○夜五鼓有流星大如碗靑白色光燭地起廁星東行至弧矢炸散

○庚午命將率兵巡邊上諭之曰今國家無事邊塞無警可以安逸然居安慮危乃保邦之道況西北二邊虜常出沒今秋髙馬肥宜預警備但師行須愼重無貪利輕進無肆殺戮申嚴號令整肅部伍堅利兵甲以振耀威武使虜懾服不敢侵掠而邊城各固封守此良策也

○浙江布政司奏湖州府烏程歸安徳淸長興武康五縣並嘉興府嘉善縣四月五月久雨渰沒田禾六千三百餘頃命行在戶部覆視蠲其租○辛未敕行在兵部凡被水旱災傷之處宣徳七年九月十五日以前軍民孳牧種馬並寄餋騎操馬死及虧欠馬駒皆免追陪各都司及直隸衛所官軍累年騎操馬死當償者皆寬限聽於宣徳八年償官

○命都指揮錢義仍守薊州羽林前衛指揮同知李英署都指揮僉事守遵化

○甘肅總兵官都督劉廣奏近虜寇入蘭州衛境掠馬又入永昌衛劫掠水泉兒水磨川二驛人畜其指揮馬驥千戶阮徵等巡備不嚴致寇侵犯臣領兵追擊賊已遁去敕責廣等曰守邊之道惟在謹嚴𨿽未有寇常若臨敵然後可保無虞今賊縱橫往來劫掠人馬蓋由爾等平素怠慢之過今賊𨿽去或伺爾回甘州仍復來犯敕至卽執驥等罪之嚴督各屯堡官軍晝夜警備庶幾不蹈前失

○行在河南道監察禦史李彜等劾奏忠義後等五衛指揮千百戶李源等一百六十六人勾補軍役有以老弱易精壯者有軍未到衛而妄云已到者有到衛而虐之逃者有逃後冒關月糧三月之上而攺竄文書者俱合究問上命行在都察院執其首領官吏鞫治之而諭源等曰爾等作獘非一豈謂朝廷不殺爾特念舊勞姑記爾罪又諭行在兵部臣曰凡軍有事故當追補者卽選廉幹之人往追補之有逃亡未及到衛誣云已到者指揮千百戶俱停俸一年令速追補冒關月糧五石以下者倍追五石以上先鞫首領官吏事干指揮千百戶具奏處治○壬申成國公朱勇奏幼官舍人俱已操練惟公侯伯都督子弟不赴教場操習狃於豢餋苟安就閒他日襲職終孤任使請敕行在兵部取勘俱令操習武藝庶幾才有可用上從之

○直隸保定府安州奏五月六月連雨河堤衝決潦水害稼

○夜有流星大如雞彈色赤尾迹有光出營室西行至河鼓

○癸酉淸湘郡主薨主楚昭王之女嫁儀賓耿琇訃聞遣官賜祭命有司治葬事

○昏刻有流星大如雞彈色靑白尾迹有光出營室東南行至濁

○乙亥命浙江按察司僉事楊昺致仕昺湖廣武昌入由進士爲監察禦史升僉事廉謹守法確然自持時浙江布政司官懷私縱欲相師成風吏胥因之爲獘百端昺分按浙西道榜示禁革眾咸嫉之至是考滿來朝以疾力辭遂命致仕

○行在尙寶司卿葛貞張信少卿袁忠徹兪敬司丞蔣先郭珷有罪命罰役以贖時所掌守衛銅牌字號有缺而又有重者貞等以爲鑄造之誤也不以聞自命工鐫攺補之珷奏貞等擅攺銅牌有獘上命行在六部都察院同鞫之皆引伏貞等言珷初同議鐫攺於是論貞爲首當絞信等爲從當流珷當徒流徒例應罰役還職上命並宥貞皆聽罰役復職云

○丁丑命南京兵部右侍郎甄儀致仕儀狹西麟遊人由戶部主事屢升郡佐升順天府尹攺行在兵部右侍郎調南京儀平坦無過至是有疾上聞之特命致仕還鄕

○夜有流星大如碗色赤光燭地起五車西北行至螣蛇

○己卯夜有流星大如雞彈色靑白有光出羽林軍西南行至濁

○庚辰湖廣容羙宣撫司遣通事黃家得廣東新興縣猺獠龐有淸等來朝貢馬及方物

○上視朝罷禦便殿問侍臣曰民何事最苦侍臣曰四民之中農最勞苦上曰朕固知之朕嘗歷田野見織婦采桑育蠶繰絲制帛累寸而後成疋亦甚勞苦侍臣曰惟陛下聖明知民之艱難及此已而上出所賦織婦詞一篇以示左右臣曰朕非好爲詞章昔眞西山有言農桑衣食之本爲君者當詔儒臣以農夫紅女耕蠶勞勤之狀作爲歌詩使人誦於前又繪爲圖揭於宮掖布之戚裏使皆知民事之艱衣食之所自朕所以賦此也其詞曰昔嘗歷田野親睹織婦勞春深蠶作蠒五月絲可繅繅絲準擬織爲帛兩手理絲精揀擇理之有緒才上機弄杼拋梭窗下織斯螽動股織未停雞聲三號先夙興機梭軋軋不蹔息辛勤累日帛始成嗚呼育蠶作蠒未必如甕盎累絲由寸積爲丈上供公府次豪家織者冬寒無挾纊紛紛當時富貴人綺羅煂燁華其身安知織婦最辛苦我獨沈思一憐汝

○辛巳命廣東廉州衛指揮使王斌復任斌禁革姦獘軍民樂業至是兵部奏取回京將有任使廉州軍民不忍其去於廣東三司告乞畱三司以聞故有是命

○命故府軍左衛指揮同知馬聚子英羽林左衛指揮僉事陳斌子瑛襲職

○鎭守山西都督僉事李謙奏山西都司先撥官軍三千從總兵官武安侯鄭亨於大同備禦本司所存止二千而偏頭關沿邊諸處近有虜寇出沒防守不足乞敕亨遣還千人以備調用上命亨以五百人還之

○長陵衛指揮僉事秦英等伏誅英與百戶李忠守天壽山每月召近山軍民五十餘家令各納布一疋聽入山伐樹鬻賣累受布至三百疋事覺法司論其罪當死上曰圖小利而縱伐山陵樹豈比常犯其斬之梟首以徇

○壬午鄭王瞻浚擅取鳳翔寶雞二縣官軍退閒屯田六十五頃令人耕種至是慮事覺乃奏上復書曰𨿽是閒由非無主者賢弟此後宜謹禮法不得踰分若宗室諸王皆仿效來求朝廷何以應之不應則失親親應之則失公道處之甚難吾弟宜體兄心毋蹈前過

○兼掌行在戶部事禮部尙書胡濙言天下庫藏所貯諸物歲久積多守護爲勞請遣官辧驗凡金銀寶玉珠翠紵絲綾羅布帛銅鐵顏料等項與凡違禁物皆送京師其不堪起運衣服之類折充所在文武官俸給軍器付附近衛所從之

○行在都察院右都禦史顧佐等奏巡按四川監察禦史馬駿刷四川都司布政司按察司捲牘有錢糧不明罪囚未解稽遲差錯追補文書等項皆涉欺獘其掌都司事都督同知徐甫都指揮僉事徐諒左布政使甄實按察使康郁副使李節等皆當逮問上命姑貸之俾追究淸理具實以聞果有窺避罪之不宥○癸未行在監察禦史羅銓奏照刷行在五府六部等衙門捲牘自宣徳元年正月至宣徳四年十二月總六萬四千八百四十二事內稽緩錯誤冒支埋沒錢糧及故出刑名失追贓物等項凡一萬九千七百四十二事赦前四千四百六十八事經該官吏鴻臚寺卿楊善等五千一百一十六人罪𨿽已宥亦應查理攺正赦後一萬五千二百七十四事經該官吏戶部右侍郎王佐等一萬二千七百二十九人皆當有罪請逮治之上曰赦前者如所奏赦後者亦記其罪俾查理攺正若冒支埋沒錢糧及故出人罪者悉查究明白具實來聞如有窺避不宥

○夜有流星大如杯色赤光燭地起婁西行至營至

○甲申哈密忠順王卜答失裏遣百戶他竹等二人奏事至京賜之彩幣表裏等物有差

○遵化衛指揮使陳亨奏遵化炒鐵𨿽撥本處工匠皆不諳炒鐵乞敕行在工部於諸作查取舊諳煉之人遣用工從其言

○行在戶部奏比者平江伯陳瑄言總督官軍一十三萬歲運淮安臨淸等倉糧五百萬餘石赴北京人運糧四十石春初河淺舟行甚艱夏秋有水又多漂流損失而軍士亦有疾病逃亡者糧多不足請增兵今議於南京豹韜左等衛及各都司直隸衛所軍余內增撥通一十六萬人從之

○遼東總兵官都督巫凱奏前有敕令海西地面都指揮塔失納答等追取造船逃軍五百餘人凡野人女直所匿者皆已追還餘山寨頭目剌令哈等多隱匿不還請領兵追索上曰以兵臨之恐害及無辜且諭以禍福彼當悔悟如又不悔發兵未晚

○乙酉以明日下元節遣衛王瞻埏祭長陵獻陵

明宣宗章皇帝實錄卷之九十六

宣徳七年冬十月丙戌朔享太廟

○遣中官祭司井之神

○增置通州衛通濟倉通州衛定邊衛神武中衛通州左衛通州右衛倉副使各一員

○戊子夜有流星大如杯色靑白光燭地起天稟東南行至天囷炸散

○己醜行在戶部奏昨寧遠等衛備禦都指揮劉斌言寧遠廣寧前屯二衛軍儲皆仰給永平諸府衛今年旱澇田禾少收恐供給不足乞將法司罪囚定例運米以備支用命臣等會議宜準所言今擬雜犯死罪四十石流罪三十石徒五等自二十五石至十三石每等減三石杖五等自八石至四石每等減一石笞五十者三石四十者二石俱令自備車輛於通州各衛倉關米運赴山海倉交收從之

○庚寅宥行在大理寺卿徐初下寺丞楊復錦衣衛獄復先丞大理熟法律事至能斷初後至而位其上且疏於刑名事至無所可否復不下之由是相乖迕一日午門前忿詈各訏私過諠譊不已爲給事中年富等劾奏上惡復輕佻於是宥初而下復於獄

○行在戶部奏上林苑監嘉蔬署菜戶一百餘人逃還山西請差官督捕上曰聞苑中執役不下二千人今所進蔬已減太半無甚勞苦所以逃者必爲監臨所虐或自窘於饑寒耳不必差官但移文有司令送赴京

○辛卯後軍都督府都督僉事張廉卒廉鳳陽天長縣人起卒伍從太宗皇帝靖內難屢戰有功永樂中累升河南都指揮同知八年從徵胡寇追本稚失裏至靜虜鎭敗阿魯臺軍升都指揮使洪熙元年升後軍都督僉事爲人質實和易闓爽不刻主是卒賜祭命工部治葬追封楡次伯謚忠敏○山東濟南府知府傅佐奏今年六月霖雨不止河水泛溢渰沒低田禾榖二百四十五頃有奇命行在戶部遣人覆視蠲其租稅

○壬辰沙州衛韃靼卜顏帖木兒等來朝貢馬

○升監察禦史王俊得爲河南按察司副使於宣府副總兵都督僉事方政處治軍機文書

○嘉興府海鹽縣吏曹拳考滿撥吏部辦事告司務不應遣其往支官鹽又告嘉興知縣厲肅宣徳三年率吏民運糧縱糧長盜所運糧通政司以聞上曰遣吏支官鹽何過知縣四年前事今始告此姦吏必挾私憾其言不可聽

○直隸大名府元城縣順徳府平鄕廣宗二縣各奏今年八月積雨不止山水泛漲榖黍垂成渰沒無收命戶部寬卹

○癸巳置彭城衛倉副使一員

○修文明門及徳勝門橋

○甲午復李湘爲山東東平州知州湘初到任爲政公平吏民悅服未幾舊官代還民羣訴於巡按禦史乞奏畱湘遂命復任姦民有爲驛牌長及譏察之役者久在官府肆爲姦斃湘至黜之志不得騁常窺伺湘短欲把握之以冀復用不得乃詣布政司誣告湘斂民財州縣之民千三百餘人訴於巡按禦史及布政按察二司言湘無罪又耆老七十人詣闕言湘有爲有守無纖毫私被姦人誣陷布政司送湘等赴行在又耆民九十人隨湘訴冤通政司以聞上命刑部爲之辯理姦民皆伏法遂命湘復職

○丙申順天府奏薊州及豊潤遵化二縣今年夏秋水澇田榖無收民五千四百四十六戶乏食乞借東店等倉官糧一萬二千四百二十石賑濟上命行在戶部卽如所言給之

○丁酉賜湖廣容羙宣撫司通事黃家得等廣東新興縣猺獠龐有淸等鈔彩幣表裏有差

○己亥陜西西寧衛大國師鎖南兒監參等遣禪師裸古藏卜等來朝貢馬

○行在都察院左副都禦史陳勉親喪服闋命復原職

○雲南太和縣儒學生叚聰歲貢至京兩考不中當充吏聰奏臣本夷人性資愚魯乞仍歸讀書以俟再試行在禮部言充吏今之定例上曰夷人難比內郡學者姑令歸進學

○庚子上以亦力把思歪思王母能敬朝廷修職貢而歪思與其子撒禿不睦非自保之道遣敕諭王母曰朕恭膺天命綏輯萬方欲其各相和睦永安生業邇遠在西鄙歷世和睦老能撫幼少能事長故享福長久比聞爾子歪思王與王子撒禿不睦興兵相殘深爲惜之自古骨肉相殘未有能長享富貴者前事已往不足論今宜各順天道體念祖宗一气之親和睦如初庶幾老者得終天年少者得遂其生玆遣指揮雅忽等賫敕諭意尢宜約束所部保境卹民使命往來道路無壅如此則天心悅監不惟爾子孫永膺貴富部屬之人亦咸得永享福澤於無窮並賜王母及王王子撒禿彩幣表裏有差

○行在禮部左侍郎致仕李嘉卒嘉字允享宛平人初事太宗文皇帝於藩邸爲奉祠所禮生丁父憂哀毀終喪不飲酒食肉而盡誠餋母文皇帝靖內難預效守城勞初授鴻臚寺序班升通政司參議後坐累左遷鴻臚寺丞仁宗皇帝臨禦升左通政復升通政使又坐累左遷未行上嗣位復通政使攺北京行部侍郎又攺禮部侍郎嘉𨿽老日勉彊職事再歲以疾聞賜敕命致事數月卒年七十遣官賜祭命有司治喪葬嘉持身端謹一介不苟取予治家整肅教子孫必務學然胸中狹隘﹤艸泣﹥事瑣碎無大臣體

○辛丑南京禮部尙書張瑛言天下儒學廩膳生員府四十人州三十人縣二十人通計三萬有奇歲食廩米不下十數萬石朝廷養士之隆自古鮮比洪熙元年定取舉人額數應天府鄕試歲取八十人宣徳七年取如定制外有可取者尙多計各處布政司亦必皆然臣愚以爲賢才當因其可取而取之不必預定多寡不然必有淹滯之患今副榜舉人授府州縣教官而員缺者尙多自今兩京及各處布政司鄕試所取舉人勿限多寡務得實才多取亦可以補教官之缺上諭行在禮部臣曰比以鄕舉取士多濫故定其額教官𨿽用舉人不稱職者亦多所言未可聽

○乙巳賜沙州衛韃靼卜顏帖木兒等彩幣表裏等物有差

○行在右軍都督府奏西番煙藏等簇千戶秦月作等所屬番人聚眾劫掠囊哥藏卜等簇殺其族首階州西固城千戶龍旺等失於備禦請皆治之上敕狹西三司及巡按禦史各委廉幹官率軍往擒犯者角�羊京師追還所掠就體覆龍旺秦月作等所犯具實以聞

○夜月犯輿鬼

○丙午命故行在府軍左衛指揮使張輅從弟輪襲職

○天界寺僧達英以寺爲京都大剎久缺住持請命髙僧領其眾上謂禮部曰此僧爲自營計勿聽

○丁未楚王孟烷奏請來朝復書止之

○升通州把總指揮使劉斌爲山東都司都指揮僉事仍於通州撫卹軍民軍衛有司俱屬提督夜有流星大如雞彈色赤有光出天倉西北行至壁

○戊申陜西鞏昌衛土官都指揮僉事汪壽等貢馬夜有流星大如雞彈色赤有光出北落師門旁南行至濁五鼓有流星大如雞彈色赤有光出弧矢南行至雲中

○己酉河南遂平縣奏今年夏秋旱甚禾苖焦槁民七百六十餘戶乏食宜驗口賑卹緣本縣官倉米止存一千五百六十三石支給不敷今官庫有鈔二十五萬四千九百六十餘貫乞依時直補給從之

○曉刻熒惑犯進賢

○辛亥行在戶部奏慶成廣昌二王歲祿初奉仁宗皇帝特旨全支米二千石後二王薨已減其額亦如例折支今襲封其歲祿米比初封例應減半米鈔兼支從之

○八百大甸土官宣慰使刀招散遣人貢方物且奏云波勒常以土酉土雅之兵來寇殺人掠財乞發兵討之上謂侍臣曰聞八百大甸去雲南五千餘里荒服之地也波勒土酉土雅皆未嘗歸化朕豈能勞中國之人爲遠夷役乎且夷性獷悍必兩有未善豈皆波勒之過宜降敕慰諭使惇睦鄰好保境安民果侵掠不已再具奏來

○直隸鳳陽府懷遠縣浙江嚴州府遂安縣各奏民人缺食已給預備倉糧賑之具數上聞

○癸丑宥鎭守寧夏寧陽侯陳懋罪初侍郎羅汝敬奏寧夏軍倉收糧官吏虛出通關皆懋所主及懋所爲不法等事上遣監察禦史淩輝等往核其實輝奏懋與其子昭逼令倉官虛出通關而受其糧直及乾沒贓罰金珠紵絲紗羅馬驢牛羊皆累萬計又逼令衛鎭撫曹昇等以積出附余米爲已中鹽易賣金銀物貨入已計懋所盜賣糧七千餘石盜官米中鹽六千七百餘引又劾奏懋他罪非一端上閱之命都察院封所奏示懋且召之還京至是監察禦史程富給事中年富等交章劾懋罪不可宥上曰懋罪固重特念其勛戚大臣姑曲宥之其子昭亦釋不問所盜錢糧贓物命行在都察院悉追之

○甲寅命故通州衛指揮使董敬弟壽安襲職十一月丙辰朔行在欽天監進宣徳八年大統歷上禦正朝受之賜諸王羣臣頒行天下

○夜有流星大如雞彈色赤有光起輿鬼東北行至軒轅

○戊午朝鮮國王李祹遣陪臣李尙興等貢方物賀皇太子千秋節

○韓王衝﹤火或﹥奏初之國平涼以樽節例每歲止給祿米三千石米鈔中半兼支今用度不充請量加賜上命行在戶部歲全支米二千石待丰稔再增

○成國公朱勇言五軍神機等營官軍操備者請援例放回俾依期而至其間有老疾不堪令所司選精銳者代從之

○山西都指揮同知崔忠卒忠鳳陽壽州人父旺爲義勇後衛千戶兄興代之從太宗皇帝靖內難至夾河戰沒忠襲升本衛指揮同知從徵交阯後數扈從徵胡虜洪熙元年升都指揮同知宣徳五年調山西都司奉命總督直隸各衛屯種至是卒事聞賜祭如例

○己未賜狹西鞏昌衛土官都指揮僉事汪壽西寧衛大國師鎖南兒監參及禪師祼古藏卜等鈔彩幣絹有差

○山西平陽府蒲州萬泉縣丞何福全言本縣舊有軍民匠凡四千七百七十七戶今存供賦役者止一千七百三戶充軍及死亡者三千一百七十四戶其所負糧艸悉屬存者代納又令運送京師及臨邊陽和等衛所道路三千餘里民不勝獘比又令民辦納薪炭乞遣官勘實荒廢之地蠲除所負而租稅糧艸之運輸者止就近處並乞止薪炭之役上謂行在戶部工部臣曰山西土薄民貧朕恆念之加以徭稅如此人何以堪自今糧艸輸官者攺就近地荒地租稅及薪炭悉蠲除之

○直隸常州府奏宜興縣今年四月以來久雨水沒官民田二千一百三十九頃有奇禾稼無收上命行在戶部遣人覆視寬卹

○日生左右珥色黃赤鮮明

○庚申夜有流星大如雞彈色靑白尾迹有光出天苑東南行至濁又有流星大如雞彈色靑白尾迹有光起芻槁西行至濁

○辛酉命行在戶部遣人驛召平江伯陳瑄及各處催糧侍郎趙新等俱以歲終至京時上欲知漕運難易糧賦徵收一切軍民利病各令面陳其事故召之

○上以河東舟楫不通各處有事詣京師者皆由陸路命行在兵部令所在官司仍舊置巡警鋪及督應捕官兵防捕盜賊

○賜朝鮮國陪臣李尙興等宴

○初行在戶部右侍郎王佐言通州至河西務河道淺狹漕船動以萬計兼四方商旅舟楫往來無港義可泊張家灣之西舊有渾河若﹤鋶﹣釒﹥浚近京師一二十里更加充廣瀦爲巨浸令可泊船公私俱便命都督馮斌尙書李友直同佐審視至是斌等以圖進上覽之謂其役重大命姑止之

○戶部員外郎羅通奏龍門千戶所並獨石赤城云州雕鶚四堡及龍門衛俱系極邊新立城池比因缺食遣武進伯朱冕等帥軍五萬運京倉糧一十五萬未足而運糧者口糧已支七萬今按宣府至獨石僅三百里四日可到至赤城云州雕鶚三日至龍門衛二日若以山西布政司稅糧比上年多撥十萬石令總兵官譚廣分撥所統軍士及萬全都司軍運送七日可以往回庶不勞轉輸而邊軍足食又宣府前衛庫有靑紅綠布四萬一千五百疋保安等衛倉有折糧布九萬六千九百餘疋年久不用顏色黲暗漸將陳腐宜準作軍士家屬月糧可折糧五萬餘石如此則布不徒積邊儲有備上命行在戶部卽議行之

○壬戌總兵官平江伯陳瑄奏近浙江等都司所屬紹興等衛所選運糧少壯軍士不足仍以老弱代之又有中途逃匿者共六千餘人乞敕行在五軍都督府兵部審究原衛果無堪補別於軍多衛所選精壯者足之上命成國公朱勇同兵部議勇等言各衛所軍士近年止是運糧別無差調若老弱逃匿者遽於別衛撥補彼爲得計來年仿效愈多請遣人如數追補仍領原督官率領從之

○伊府校尉告王府火者陳實及千戶郝恭等所爲非法河南按察司奏請治之上令付王府自治貽書伊王曰王府事若付憲司治必盡朝廷之法今遣回府中自治宜令審理循公道勿枉良善若信小人言而害告者則非公矣愼之

○乙丑夜有流星大如杯色赤光燭地起天廩西北行至遊气炸散

○丙寅皇太子千秋節免賀禮

○丁卯升江西按察副使劉洵爲四川按察使四川敍州府同知楊亨爲甘肅苑馬寺卿復石佩鳳陽府泗州知州升正四品祿張恕湖廣會同縣知縣潘純山東陽信縣知縣張鼎新湖廣沅陵縣知縣升從六品祿李餋湖廣廣濟縣主簿升正八品祿皆以九年考最當升其民奏乞畱之也攺西寧衛爲軍民指揮使司從都督劉昭奏也

○戊辰命廣平侯袁禎刑部郎中賀祖嗣爲正副使持節封遼簡王第十四子貴火�聶爲應山王十五子貴﹤火節﹥爲宜城王十六子貴熠爲枝江王十七子貴燏爲沅陵王十八子貴燠爲麻陽王冊遼府教授鄭亨女爲益陽王妃東城兵馬副指揮鐘諒女爲湘陰王妃荊州左衛指揮崔讓女爲衡陽王妃荊州左衛故指揮僉事榮安女爲應山王妃荊州衛百戶程琨女爲宜城王妃荊州衛指揮僉事馮貴女爲枝江王妃荊州右衛百戶袁亨女爲沅陵王妃南城兵馬副指揮王彜女爲麻陽王妃封遼簡王第九女爲江華郡主配荊州左衛掌衛事都指揮僉事王剛子訓第十女爲瀘溪郡主配江陵縣民周仲人子英璧第十一女爲竹山郡主配奉祀正馬騤之弟文達命訓等皆爲儀賓賜之誥命命武定侯郭玹刑科給事中陳樞爲正副使持節封寧王權第五子盤火�莫爲信豊王都察院右僉都禦史淩晏如禮科給事中劉海爲正副使持節冊大原右衛千戶傅英女爲慶成王妃命祥符王有爝長女洧川縣主配祥符縣民李和第二女延津縣主配祥符縣民李琎第三女新鄭縣主配祥符縣民何通第四女長葛縣主配宣武衛經歷吳寧子鼎廣昌悼平王長女屯畱縣主配山西都指揮同知李漢子愷靖江王府輔國將軍贊侃第二女平樂鄕君配廣西護衛指揮徐慶弟廉輔國將軍贊倫長女從化鄕君配桂林右衛千戶孟恭子琳第二女姜城鄕君配本府儀衛正陳良子廣第三女靈竹鄕君配平樂守禦千戶所千戶葉信子﹤王巳﹥命和等俱爲儀賓賜之誥命

○己巳賜朝鮮國陪臣李尙興等彩幣表裏絹布及金織紵絲襲衣有差

○庚午淮王瞻墺梁王瞻垍奏請朝覲復書止之

○有言寧夏總兵官都督僉事史昭不卹軍士有被大杖擊死者上曰昭老將不應如此然當警之遂敕昭曰人命至重縱小人違法宜當眾鞫明白然後施刑若遽死於箠楚之下死之當否人安得知自今宜加詳愼漢衛靑爲大將軍將士有罪當死必歸之朝廷請天子自決當時多其有讓且戍守與臨敵不同不可一槪視也爾其愼之

○辛未朝鮮國王李祹遣陪臣趙琠金玉振等貢腌松菌皮鷹上諭行在禮部臣曰朝鮮貢獻頻數已非朕所欲今乃獻松囷及膺菌食物也鷹何所用珍禽奇獸古人所戒可諭其使自今所貢但服食器用之物若鷹犬之類更勿進獻

○巡按雲南監察禦史杜琮言雲南黑鹽等井額辦鹽課每塊重二兩販易甚利於民後因竈役以官鹵煎燒灰土夾底小樣者納官餘皆掩爲己利官吏貪賕不舉客�無利不肯中納乞令按察司置循環簿二扇與鹽課司收掌月寫收掌鹽數送司稽考其布政司遇各鹽課司繳到實收通關卽行按察司委堂上官一員驗視果如圓樣眞鹽塊方盤掣支銷如有前獘卽逮治之以警姦偸從之

○夜有流星大如杯色赤光燭地起參東行至濁

○癸酉以明日冬至節遣衛王瞻埏祭長陵獻陵

○甲戌冬至上禦正朝受朝賀大宴文武羣臣及四夷朝使

○皇太后皇后免文武羣臣命婦朝

○丙子泰寧等衛都督僉事脫火赤遣指揮僉事猛可帖木兒朵顏等衛指揮僉事逞吉兒等來朝貢馬

○迆北韃靼倘徹兒挈妻子來歸奏願居京自效賜紵絲襲衣鈔布仍命有司給房屋器物如例

○丁丑蜀王有燻奏請朝見復書止之

○賜朝鮮國陪臣趙琠等彩幣絹布有差○己卯賜朝鮮國陪臣趙琠等宴

○夜有流星大如雞彈色赤尾迹有光出參東行至星宿

○辛巳邊報阿魯臺部眾東行攻兀良哈上曰夷狄相攻常事然虜譎詐或者乘間爲邊患遂敕緣邊諸將謹守備

○癸未肅王瞻焰奏請增祿米敕肅府長史紀善等官曰洪武永樂中肅府歲給祿米五百石肅莊王於祖訓所載豈不知之而不言少者蓋以地裏遼遠運輸難艱知朝廷斟酌得宜也我皇考仁宗皇帝卽位推恩親親復增米五百石共一千石比舊加倍今王又欲增祿是不知民力之難也朕卽位以來一切事悉遵舊規豈敢纖毫有所攺作爾等職在輔導於王之前亦嘗言及此乎王之斯言蓋亦爾等之言爾等之心其審思之

○甲申行在禮部奏周定王第十六子薨年一歲下殤且未受封然親王之子宜有恩數上命追封爲固始王祭葬如例蓋特恩云

○起復魏源河南左布政使時巡撫侍郎於謙言河南地闊糧多催督爲難請添置布政司官上曰魏源足以任之時源以憂制家居遂命吏部起復源令便道之任

○增置直隸淮安楊州山東濟南靑州東昌兗州萊州登州八府佐貳官各一員專理賦稅蓋以巡撫侍郎曹弘奏山東六府糧艸多屬京都舊無糧長止是委官催督官少事多缺人差委往往稅糧虧欠及淮安楊州二府亦系衝要乞俱增設同知或通判一員專職理辦故增置焉

○浙江杭州府臨安縣奏民人缺食借給官倉米一千五十石江西九江府瑞昌縣亦奏民人缺食借給官倉谷五千一百二十石賑濟

○大霜陰霧木冰

大明宣宗憲天崇道英明神聖欽文昭武﹤宀十見﹥仁純孝章皇帝實錄卷之九十六

明宣宗章皇帝實錄卷之九十七

宣徳七年十二月丙戌朔上省郊祀牲

○丁亥蜀王友塤奏納爲羅江王時祿米

○命錦衣衛指揮同知徐毅子昇指揮僉事李純子琮虎賁左衛指揮同知王貴子得俱襲職武功中衛指揮僉事田百家奴自陳老疾命其子廣代

○鎭守河州西寧都督同知劉昭言所徵河州衛各番簇茶馬七千七百餘匹已徵六千五百餘匹給與狹西官軍操練其未到者乃必裏衛諸簇緣今年畜牧多疫死且西番苦寒請俟來年徵之就給各衛又奏西寧等衛所屬番簇茶馬三千二百九十六匹已徵二千三百餘匹給軍安定罕東二衛路遠未納亦請候明年徵之上悉從之

○夜有流星大如雞彈色赤有光出軫南行至濁

○戊子賜泰寧衛指揮僉事猛可帖木兒朵顏衛指揮僉事逞吉兒等鈔彩幣絹布有差

○己丑昏刻月掩泣星

○庚寅琉球國中山王尙巴志遣使者阿普尼是狹西西寧衛灌頂眞修妙應國師札思巴監參葛林等衛女直指揮同知安禿等來朝貢馬及方物

○辛卯慶王﹤木旃﹥奏欲於明年二月往韋州上復書曰韋州之行悉從所便但今虜酋旣斃部曲離散稍稍近邊出入須用防愼叔祖識慮深遠固不待言然親親之誼不得不陳

○荊王瞻堈奏請來朝復書止之

○雲南總兵官黔國公沐晟遣指揮董保貢馬謝祭其母妻恩

○壬辰廣昌王羙堅奏本府軍士不敷給役上命行在兵部歸其調發大同操備之半及工部調至助營繕者悉歸之

○行在兵部言昨秦州衛奏地臨極邊數被番賊爲害今秦州軍有戍甘州者本衛守備不足遂敕總兵官都督僉事劉廣等曰秦州亦朝廷之地爾等旣爲朝廷大臣守備之事皆當畱意豈可重此忽彼若彼有疏失爾能辭責乎卽於秦州調來官軍內發五百人還之

○大同總兵官武安侯鄭亨奏奉敕山西官軍之戍大同者遣還守偏頭關竊惟大同逼近虜境且地寬廣欲嚴守備必籍重兵初調官軍萬三千人已陸續取回所存惟二千餘人今復遣還山西乞於腹裏調二衛於大同相兼屯守事下行在兵部議兵部言山西行都司所轄十二衛軍士二萬餘人皆土軍比因管軍官徇私放遣故守備不足今欲於腹裏調撥此不可從上是之敕都督李謙來春仍調五百人往大同備禦若河凍缺軍守了則具奏於山西都司屬衛調用

○癸巳臘節賜文武羣臣宴

○狹西洮州衛剌麻堅東金�贊竹鎖南藏卜等來朝貢馬

○甲午敕南京司禮監悉送所貯五經四書及性理大全等書赴北京

○乙未襄王瞻墡奏請來朝復書曰得奏具見恭愛之意兄欲見弟亦同此心但近者諸弟奏請來朝已皆止之若賢弟獨來則諸弟之心謂何可姑緩也

○曉刻有流星大如碗色靑白光燭地出軒轅西南行至雲中有聲如雷

○丙申狹西必裏衛故國師祼羅星吉侄完卜紮思巴捨剌及湖廣施州衛施南宣撫司舍人覃海廣西利州等州縣土官頭目何朱等來朝貢馬

○丁酉夜有流星大如杯色靑白尾迹有光起角東南行至庫樓○戊戌貴州按察使應履平奏朝廷勘合之設所以立信而杜詐僞故凡遣人於外必給之所司驗其符合然後奉行此法至當近者行在右軍都督府遣人往貴州都司多不給內府勘合止有廩給關文且不坐催都司徧歷諸衛剝削軍旗巧取賄賂或經一載或半載尙未還京脫有詐僞無從稽考臣竊詳內而軍府外而都司兵政所關誠非細故乞今後五府凡遣人出外事無巨細必具奏闕塡內府勘合批文所司驗實然後奉行無勘合者就擒赴京庶革姦獘上善其言命右府具實以聞復命行在都察院諸司遵守履平又奏貴州僻在西南地連雲南廣西密邇辰靖中播中率諸種夷貊外悉嚚悍生苖但宜示之兵威未可繩以刑憲今貴州都司各衛官軍原調廣西備禦者萬餘人後分兩班每歲更代如宣徳五年二月遣還五千餘人其中逃者二千八百有奇今年亡匿輒取在衛者補之明年亡匿又取在衛者補之循以爲常殆見不數年後貴州衛所軍伍日空邇者軍政𨿽聞淸理衛兵未見足備且貴州諸衛城池二十有六屯堡七百有餘山洞險阻蠻人叛服無常覘知守卒疏�忄角羊�輒乘虛劫掠境內連歲被害民不安居矧今筸子坪蠻人作耗尙未克復廣西總兵都督山云不究遠圖惟計近利殊不知邊兵邊民皆朝廷赤子當廣一視同仁之化安有被疆爾界之分誠恐積久軍困民殘倘生邊釁咎將誰執乞敕兵部凡貴州調往廣西官軍悉令還衛非惟少息士卒往復之勞實防邊境不虞之釁上善其言命行在兵部移文都督山云嚴責廣西都司屬衛速取逃故軍士爲用其貴州調來更代操備者暫且畱之俟編髮去軍士足以調用卽盡遣還

○河南懷慶府奏府城北沁河丹河二橋爲水所衝正當要路乞存畱宣徳八年赴京工作民夫並令民糧於附近輸納俾得並工造橋以便往來從之

○河南彰徳府林縣訓導杜本言本學先師及四配十哲神像服制俱左衽宜攺正上謂行在禮部曰此必前元所制宜悉正之

○庚子江西都司布政司按察司奏贛州府會昌縣賊徐仕榮等紏集廣東福建逋逃軍民劫掠被其害者數縣敕江西廣東二都司發兵捕之

○周府儀賓雷和卒訃聞賜祭

○辛丑賜朝鮮琉球及扯兒禪等處貢使宴

○命廣東布政司左參議楊春致仕春順天府大興縣人初由引禮舍人累升刑部員外郎遂升山西參議攺廣東春率直自用不達於政𨿽歷藩佐操行無聞至是兩考命致仕○壬寅命南京工部修泗州祖陵並孝陵殿宇門廡以歲久損獘也

○貴州貴竹長官司把事羅源木東長官司舍人胡海及湖廣石梁下峒長官司把事唐思林等來朝貢馬及方物

○置遼東都司寧遠衛貴州都司烏撒衛狹西都司寧夏羣牧千戶所中都畱守司洪塘湖屯田千戶所倉副使各一員山西太原府保徳州倉大使副使各一員

○行在兵部右侍郎王驥言四川烏蒙烏撒二府土官互侵土地不服三司辦理宜選能幹官二人往會巡按禦史三司各委官同詣其地諭以禍福令各還侵地以安夷民如仍不服具奏處置從之

○廣東都司奏南雄有寇百餘出沒數與官軍抗敵殺人民焚廬舍劫財物已調廣州前衛指揮張銘率軍往捕上敕銘悉力剿捕不許退怯誤事

○癸卯朝鮮國王李祹遣陪臣李興發等進表箋貢馬及方物賀明年正旦

○賜琉球國中山王使臣阿普尼是等葛林等衛女直指揮同知安禿等彩幣表裏絹布等物有差

○以朵顏衛都指揮僉事完者帖木兒屢遣人朝貢賜敕嘉獎並賜之金織文綺彩絹

○迆北韃靼安哥帖木兒等來歸奏願居京自效俱命爲所鎭撫賜冠帶金織襲衣銀鈔綿布鞍馬仍命有司給房屋器物如例

○致仕少保戶部尙書兼武英殿大學士黃淮以父喪蒙賜祭營喪躬詣闕謝及陛辭自陳其子采頗習楷書願畱於京報效上以淮舊臣從之命采於翰林院進其書學○甲辰升狹西按察使陳智爲江西右布政使狹西布政司右參政吳福爲福建右布政使山東布政司右參議沈潼爲廣東布政司左參政行在戶部員外郎王壽爲河南布政司右參議監察禦史沈敬傅吉陳敏劉性同爲按察司僉事敬福建吉陜西敏貴州性同河南

○命四川布政司左參政康慶致仕慶湖廣襄陽人初以太學生署監察禦史攺知縣升知州坐事罷復起爲禦史升參政至是考滿來朝吏部奏其年老遂命致仕

○賜狹西西寧衛國師札思巴監參洮州衛剌麻堅東金�贊竹鎖南藏卜等鈔彩幣表裏絹帛等物有差

○乙巳四川龍州土官知州薛忠義泥溪等長官司長官王鳳遣把事王永壽等白馬路長官司副長官薛忠英遣舍人薛志宣天魚等關百夫長薛忠恕遣舍人薛志原貴州十二營長官司副長官蕭琬餋龍坑長官司長官蔡昇湖廣散毛宣撫司舍人覃﹤王巳﹥等來朝貢馬及方物

○新建伯李玉言隨駕三千官軍內有直隸天津等衛二千餘人先分爲兩班更代回衛取衣裝半年始至慮或遲誤請分爲三班更代從之

○丙午賜必裏衛故國師祼羅星吉侄完卜紮思巴捨剌湖廣施南宣撫司舍人覃海廣西利州等州縣土官頭目何朱石梁下峒長官司把事唐思林貴州貴竹長官司把事羅源木東長官司舍人胡海等鈔彩幣表裏有差

○行在兵部奏近例軍士逃者所管指揮千百戶皆罰俸今廣東福建二都司屬衛及直隸鎭海等衛官懼罰延三年之上逃軍之數故不具奏請以各都司衛所所報赦後逃軍未到伍者依例罰俸如有續勾到者照數支給庶俾知警從之

○丁未命楚府崇陽王孟煒第四子季坩嶽陽王孟爟第三子季坡俱爲鎭國將軍賜誥命冠服

○湖廣唐崖峒長官司長官黃敏廣西東蘭州故土官舍人韋玩遣簇人韋仲平南丹州土官知州莫禎遣頭目莫父隆四川蠻夷長官司長官文昌保沐川長官司長官悅福得遣土吏侯淸文川縣寒水巡檢司土官巡檢髙茂林太平伐長官司故長官舍人宋斌雲南鶴慶軍民府土官知事董壽等來朝貢馬

○升忠義前衛指揮使丁信永淸右衛指揮使黃信行在神策衛指揮使王禎俱爲都指揮僉事大興左衛指揮同知毛禮行在沈陽左衛指揮同知髙本通州衛指揮同知張安義勇後衛指揮同知張善富峪衛指揮同知馬翔燕山前衛指揮同知楊福永平衛指揮同知楊福指揮僉事李貴蔚州衛指揮僉事田眞宋榮李通武成在衛指揮僉事劉榮俱署都指揮僉事事丁信李貴任浙江都司黃信毛禮河南都司王禎狹西都司髙本湖廣都司張安山東都司張善管北直隸衛所屯種馬翔楊福中都畱守司楊福雲南都司田眞宋榮廣西都司李通遼東都司劉榮貴州都司

○行在中軍都督僉事王彧言甘州前後二衛所調補守備官軍乞如湖廣四川調撥官軍之例優免一年差役從之

○停蔚州伐木之役行在工部先奏作京城倉廒發民取材於蔚州至是又奏請遣官監督上曰今正嚴寒姑停止俟春暖爲之可也

○成國公朱勇等會問狹西都指揮同知曹敏監臨自盜等罪應斬上念敏在先朝多效勞特命罰役復職

○是日陰西南雷雨霰

○戊申上命行在戶部歲給米二百石優贍故安順侯薛脫火赤妻蓋念其舊功又憫其無子孫襲爵也

○右副都禦史賈諒以公事往甘州遣人奏言經過蘭縣迆北諸驛凡遞運馬驢及牛多瘦損軍多逃亡役老幼男女挽遞晝夜未嘗休息有人牛一時俱凍死者蓋因甘州操備與下番官軍不守法律假以取討衣裝置買馬驢爲名擅乘各站馬驢往來狹西市易又威逼遞運所用車載送甘州貿易及下番官俱帶軍伴混乘驛馬恣爲民害乞敕該司揭榜禁約並行諸衙門凡起關文將應送官物塡寫數目不許夾帶私貨仍遣廉幹京官一員自京師抵甘州往來巡視遇官軍人等經過除關文所開正數外余私物令所在有司稱盤見數入官及查不應馳驛而輒應付者俱擒角�羊京庶使姦頑知懼人亦獲安上命行在都察院出榜禁約

○己酉增置狹西岷州衛西固城千戶所吏目一員

○浙江署都指揮僉事王璇以貪淫罪謫戍廣西

○夜月犯心

○庚戌廣西安隆長官司故長官舍人岑聰遣頭目陸富四川疊溪等長官司長官郁伯失結郁卽長官司故土官長官舍人翁押�遣通事姚小天全六番招討使司土官百夫長楊誠芒部軍民府土官奢貴遣通事周文政湖廣九溪衛桑植安撫司安撫向思富遣副使瘳子彊貴州靑山長官司副長官劉子恭康佐長官司長官於鑑慕義長官司副長官杜宣遣舍人劉鎭等來朝貢馬

○命署湖廣都指揮僉事指揮吳亮爲都指揮僉事充參將副總兵官平江伯陳瑄率舟師運糧敕亮曰比以爾率官軍漕運公勤淸謹施設有方人不擾而事先集朕用爾嘉今特升爾職命爲副將協總漕運其體朕愛卹軍民之心益盡乃職毋暴毋刻凡事同心協議處置得宜庶副委任

○山東都指揮同知李敬卒敬泗州旴昭人洪武三十一年任髙山衛指揮僉事洪熙元年升都指揮僉事奉敕同都督沈淸鎭守居庸關宣徳元年升山東都司都指揮同知至是卒訃聞賜祭子斌襲山東濟南衛指揮僉事

○曉刻月犯天江

○辛亥狹西行都司土官都指揮僉事魯失加遣土官舍人虎都帖木兒海西益實衛指揮木當加等四川馬湖府故土官知府弟安琦平夷長官司女土官王氏遣把事楊冕湖廣鎭南長官司副長官董全遣舍人董景晟貴州乖西蠻夷長官司長官楊暹遣舍人劉釗西番賈藏番人倉阿兒來朝貢馬

○總兵官平江伯陳瑄至京言運糧四事一浙江等都司所屬衛所運糧最多每至歲終始得休息春初復行其官軍有缺者須補船有壞者須修治然每都司止都指揮一人總之地裏廣遠催督難徧或致稽誤諸衛官軍又有往運遵化諸處糧儲者軍船亦多亦無都指揮總督竊議每都司宜用都指揮二人總之其一專理船軍其一專督轉運互相更代庶幾責有所歸今龍江衛指揮李琮等總督糧運歲久勤愼可勝其任乞敕銓注一永樂中運糧官皆歷練老成之人故糧儲不乏今直隸儀眞諸衛指揮張綱等率皆懦弱姦頑往往糧運耗欠船壞不修來年若更用之誤事玆甚乞敕選能幹指揮代之一各衛運糧軍士有爲所管官以公事責罰心壞小忿搜求細故誣害之者亦有官畏運糧謀托軍士誣告以圖罰役就閒者往往如此有誤軍餉乞敕該府該部繼今有如此者準在京運糧例自備船令缺船官軍管運有情重者別議庶使訟簡獘革一河南都司弘農衛指揮呂源等宣徳五年於徐州廣運倉轉運官糧凡四千八百石中道委棄逃歸已摘別衛官軍爲之看守責令次年補運又於蒲溝守凍露積在岸仍復棄歸已別遣指揮李進督運今歲所運糧欠運一萬六千餘石如此頑慢弛事法所難恕乞敕法司鞫治以警其餘上命所司詳擇以聞

○甲寅歲暮享太廟

○以明日正旦遣衛王瞻埏謁告長陵獻陵

○遣官祭五祀及旗纛之神

○是歲天下戶口戶九百六十三萬三千二百九十四口五千六十六萬七千八百五田地四百二十四萬四千九百二十八頃八十畝田賦米麥二千九百一十萬二千六百八十五石有奇絲一十八萬七千七斤綿三十萬三千三百六十八斤絹八萬九千一百六十四匹布一十二萬九千九百八十三匹綿花二十四萬三千三百九十九斤折色鈔一十萬五千六百七十一錠有奇雜課鈔三千六百五十五萬九百五十七錠米麥六萬三千一百一十七石銀三千九百二十一兩銅二千一百三十二斤鐵四十八萬三十八百斤有奇布二百七十六匹鹽課鹽五百四十八萬七千一百五十七引有奇折色鈔二千二百一十一萬四千四百七十錠米六十五萬四千四百八石綿布五萬四千三百一十六匹有奇茶課茶六十一萬一千七十二斤有奇折色鈔一萬五千七百六錠屯田子粒八百五十七萬五百四十二石有奇采納金三百四十九兩銀二十九萬九千二百五十七兩水銀五千二十八斤朱砂八百二十九斤石碌三千二十六斤雄黃二百斤有奇漕運北京米麥豆六百七十四萬二千八百五十四石減免天下官田等項稅糧計米麥七十九萬七千五百五十二石綿一百五十五斤綿布二百九十八匹有奇

大明宣宗憲天崇道英明神聖欽文昭武﹤宀十見﹥仁純孝章皇帝實錄卷之九十七明宣宗章皇帝實錄卷九十七終大明宣宗章皇帝實錄卷之九十八

宣徳八年春正月乙卯朔上禦正朝受賀大宴文武羣臣及四夷朝使

○皇太后皇后免文武羣臣命婦朝

○戊午行在都察院奏行在光祿寺比因酒庫失火寺丞倪琮等直宿不嚴約束已下獄卿郝郁少卿張澤亦當逮問上特宥之

○江西都司布政司按察司奏贛州信府豊會昌雩都等縣賊徐士禮謝士文等據長河洞數出爲寇殺人劫財敕江西三司及巡按禦史發兵捕之

○申刻西南電雷

○辛酉享太廟遣中官祭司戶之神○立春順天府官進春上禦正朝受之文武羣臣行賀禮遂賜宴

○癸亥寶慶大長公主薨主太祖髙皇帝第十六女太宗皇帝卽位主始八歲命仁孝皇后撫育之永樂十一年封寶慶公主下嫁駙馬都尉趙輝主初出宮命皇太子親送至第資裝甚盛洪熙初進號長公主上嗣位進大長公主主性行惇淑薨年三十九訃聞遣官賜祭命工部治葬事皇太后皇后皆賜祭中外親土公主皆遣祭云

○湖廣永順宣慰使彭仲遣舍人彭敬四川烏撒軍民府土官知府尼祿遣把事沙住石砫宣撫司宣撫馬眞遣把事楊應才陜西階州千戶所番僧鎖南朵兒只等來朝貢馬

○行在六部都察院六科給事中交章劾奏天下來朝布政司按察司及府州縣等衙門官稽違詔旨坐視民患瘝官廢事等罪上曰論法不可宥但歲事一新姑宥之俾其自新不悛卽不復宥

○行在工部奏總兵官平江伯陳瑄言運糧軍士增多宜再造船三千艘請於湖廣江西浙江三布政司支官鈔市木造二千艘四川布政司產木州縣造五百艘舊海船損敝者攺造五百艘從之

○浙江仁和縣丞王綸奏巡撫侍郎趙倫非法杖死糧長人不能堪行在都察院請正其罪上曰朕已知之矣命巡按禦史核實以聞甲子以大祀南郊上禦正朝文武羣臣受誓戒

○乙丑陜西靈州千戶所土官千戶乃蠻四川烏蒙軍民府署府事女土官楊普遣把事納舉等朝貢馬

○丙寅車駕詣郊壇蓋自祖宗以來皆朝百官後乃行至是上先日諭禮官明旦早行不視朝旣至南郊躬詣神廚凡諸祭物一一閱視召太常寺官諭之曰祭物固應精潔典祭之官皆以虔誠爲本宜秉寅淸以率百執事分毫無慢庶幾神明有歆享之道晚禦齋宮旗手衛奏請暮夜如故事放煙火不從顧謂侍臣曰朕早來不視朝之故蓋一心對越無暇他及今又暇觀煙火乎是晚陰雲四合至夕雨雪

○丁卯大祀天地於南郊蓋中夜雪止行禮之際云斂風靜星月朗霽天气融和助祭執事咸中禮度上大悅車駕還宮謁皇太后畢出禦正朝文武羣臣行慶成禮

○敕諭天下朝覲官員曰朕承祖宗大位統禦天下惓惓夙夜惟在安民故屢降璽書敷布仁澤所冀黎庶悉遂其安然今布政司按察司府州縣官有賢有否凡命令下有敬謹奉行者有恬不經意視爲虛文者朕𨿽切於愛民而民不悉被澤自今宜務忠勤體朕心卹民隱凡職事所當爲者毋怠毋忽庶幾稱朕任官養民之意如不悛前過或貪虐縱私祖宗大法具在朕不爾貸欽哉慶成禮畢中官奏常歲皆以今夕於皇城門及宮殿門張燈上曰張燈樂事𨿽故事但明旦方以慶成宴百官余敬尙在可以來夕張燈

○夜熒惑犯房

○戊辰以大祀慶成大宴文武羣臣及四夷朝使

○己巳上元節賜文武羣臣宴

○庚午朝鮮國王李祹遣陪臣姜籌等貢馬及方物賀萬壽聖節四川永寧宣撫司等衙門女土官宣撫奢蘇遣把事黃恕狹西文縣東峯四頭平等簇番僧多隻札等來朝貢馬

○賜朝鮮使臣李興發等彩幣表裏及金織紵絲襲衣絹衣等物四川龍州土官知州薛忠義泥溪等長官司把事王永壽白馬路長官司舍人薛志宣大魚等關舍人薛志原貴州十二營長官司副長官蕭琬餋龍坑長官司長官蔡昇湖廣散毛宣撫司舍人覃﹤王巳﹥等鈔幣有差

○巡撫侍郎周忱言太倉鎭海金山等衛所官軍月糧請自本年正月爲始有家室者月支米六斗無者四斗五升每歲以一月折支布疋等物餘月給米其上年未關者以十分爲率折與一分布二分鈔從之

○狹西鞏昌府通判翟霖奏鞏昌衛都指揮僉事汪壽私造店捨五百餘間停塌私茶潼關等處縱軍民客�販帶靑紅布帛叚疋入關又賫金牌買馬內官人等亦帶私貨入番又減番人馬直以易私馬又索番人贄見馬匹諸物比及出番官馬數少私馬數多混同支給芻料欺獘百端請悉禁止上命姑記壽罪其違法之事悉令攺之餘事令都察院揭榜禁止出番馬數令巡按禦史按察司官核實以聞

○辛未賜湖廣唐崖峒長官司長官黃敏廣西東蘭州故土官族人韋仲平南丹州頭目莫父隆四川蠻夷長官文昌保文川縣寒水土官巡檢髙茂林大平伐故長官舍人宋斌雲南鶴慶軍民府土官知事董壽等鈔幣有差

○壬申升指揮使處州衛余斌臨山衛張眞平山衛顧鑑廣州後衛徐貴南昌前衛方政慶遠衛彭英西安前衛周壽蘭州衛房貴保定前衛張銳俱爲都指揮僉事指揮同知瀘州衛李庸襄陽衛王斌太原前衛王友太原左衛陳亨貴州衛顧勇大同後衛張淮指揮僉事宣武衛王榮邳州衛馮鎭贛州衛吳堅建昌前衛陳珝桂林中衛魯義武昌左衛耿瑛貴州前衛王輅大同後衛陳敬畱守左衛陳鑑橫海衛趙斌龍江左衛李琮寧海衛王用俱署都指揮僉事事斌眞任浙江都司鑑榮河南都司貴廣東都司政鎭堅珝江西都司英義廣西都司壽房貴陜西都司銳大寧都司庸四川都司王斌瑛湖廣都司友亨山西都司勇輅貴州都司淮敬山西行都司陳鑑趙斌中都畱守司琮用山東都司先是總兵官平江伯陳瑄都督陳懷及各處巡按監察禦史按察司奉命采訪諸衛指揮使同知僉事公勤廉幹能治軍事者得余斌等二十七人至是行在兵部以聞遂悉升用○賜廣西安隆長官司頭目陸富四川疊溪長官司長官郁伯失結郁卽長官通事妣小天全六番招討司土官百夫長楊誠芒部軍民府通事周文政湖廣桑植安撫司副使廖子疆貴州靑山長官司副長官劉子恭康佐長官司長官於鑑慕役長官司舍人劉鎭等鈔幣有差

○癸酉命湖廣布政司左布政使李琦致仕琦眞定府元氏縣人由監察禦史升大理寺副坐事罷復起爲禦史使安南占城榜葛剌諸國升禮部左侍郎復使交阯還升布政使琦簡易有識量而善談論故數奉使遠夷及爲湖廣政譽靡聞至是朝覲至京吏部言其老不任事故命致仕

○雲南左布政使殷序初以廣南府知府魏文昭奏其不法事上令序自陳至是序歷陳其實皆文昭所誣上曰未必皆誣但方面大臣不可以一人之言遽加以罪姑宥之○上燕間問侍臣王政所先侍臣對曰教養爲先上曰然但先王法制猝難復後世惟重農抑末輕徭薄稅足以致富庶興舉學校惇崇孝弟足以立教化固不必盡合古制

○甲戌上初以各處人民有未安徳澤有未浹軍民利病有未上聞稅糧屯田水利有慢令後時者遂敕巡撫侍郎趙新等曰玆命爾等巡撫郡縣務宣徳意撫下人扶植良善一切稅糧皆從爾設法區畫必使人不勞困輸不後期衛所屯種從爾比較水田圩岸亦從提督使耕耘以時水旱無患應有便民之事悉具奏聞宜秉公正勵廉潔無暴無刻以副朕心

○貴州臥龍番長官司等衙門長官龍智保金築安撫司等衙門安撫的珠遣頭目徐進通等廣西龍英州土官趙敬遣族人趙福等來朝貢馬

○賜四川馬湖府故土官舍人安琦平夷長官司把事楊冕湖廣鎭南長官司舍人董景晟貴州乖西蠻夷長官司舍人劉釗狹西行都司土官舍人虎都帖木兒西番賈藏番人倉阿兒等鈔彩幣表裏有差

○命署都指揮僉事指揮劉綱任浙江都司王綱湖廣都司

○設隆慶州醫學置典科一員從知州楊賓所奏也

○行在刑科給事中年富奏山西按察副使魏淸進稽考公文奏冊字多脫誤請治其不謹之罪上命姑宥之

○常州府知府莫愚朝覲至京有府吏告愚受賕等事愚亦言此吏嘗盜用府印及犯他罪論徒而逃方捕之急所告臣事皆誣請與質對上諭行在刑部臣曰朕選用郡守責其除姦可使爲姦人反噬卽杖吏一百發赤城充軍令愚復任

○夜有流星大如雞彈色靑白尾迹有光出天市東垣南行至濁

○丁丑迆北韃靼撒剌苦來歸奏願居京自效命爲頭目土魯番城回回僧海失都來歸奏願居甘州皆從之賜紵絲襲衣鈔布有差仍命順天府及狹西行都司給房屋器物如例

○監察禦史給事中劾奏宣府總兵官都督譚廣杖殺萬全都司經歷蕭翔又造虛詞飾過請正其罪上曰漢大將軍衛靑統兵在外將士有罪未嘗輕戮皆請天子自裁時以爲知禮蓋擅作威福良臣不爲廣武夫不學不達此道但念其守邊久效勤勞故宥之都察院卽封示此章俾之知警

○山東布政司奏兗州濟南等府州縣去年霪雨加以早霜田榖不收民今乏食已令各府州縣官勸分賑濟仍於預備倉糧內驗口給貸俟明年秋成還官

○戊寅迆北韃靼白顏帖木兒等來歸奏願居京自效命爲千戶等官賜冠帶金織襲衣彩幣銀鈔綿布鞍馬有差仍命有司給房屋器物如例

○廣東肇慶府徳慶州龍水封川二縣山猺黃緣忠等從化來朝賚之遣還仍敕所在軍民官司毋加擾害

○賜四川烏撒軍民府把事沙住石砫宣撫司把事楊應才湖廣永順軍民宣慰司舍人彭敬陜西階州千戶所番僧鎖南朵兒只等鈔彩幣表裏有差○升行在刑部郎中榮華爲河南按察司副使

○巡撫侍郎羅汝敬奏甘肅臨邊極地素宿重兵守備之要糧餉爲急請令行在刑部都察院移文陜西三司及行都司並臨鞏等衛府所問罪囚一循寧夏納米例莊浪衛迆北者於肅州衛上倉臨鞏等衛於甘州左衛上倉又奏甘州左等一十三衛軍余屯田地髙土冷霜雹不時連年子粒少收宜寬減之令五十畝止納餘糧五石悉從之

○己卯賜陜西靈州千戶所土官千戶乃蠻四川烏蒙軍民府把事納舉等鈔彩幣表裏有差夜有流星大如雞彈色靑白有光起輿鬼西北行至北河

○庚辰敕南京守備襄城伯李隆同巡撫侍郎周忱總督南京各衛所屯田較其所入之數以充軍食必使耕種以時毋令下人侵擾

○遣左副都禦史陳勉賫敕撫諭江西贛州府信豊等縣盜賊初江西三司奏諸盜居長河洞數出爲寇殺人劫財上命發兵捕之至是皆逋逃軍民不忍加兵故遣勉賫敕諭之敕曰爾本善良因軍衛有司虐害不得已逃聚爲盜今三司請軍剿捕朕念矢石之下必難逃生矧爾初心本無惡意今特宥爾罪俾爾攺悔復爲善良或就所寓之處居止或回本鄕悉從所便俱免糧差三年仍禁官吏人等不得侵擾若爲首者躬自來朝卽賞賚之除授巡檢令回所居之處巡守子孫永享安樂如不遵朕命仍前爲非必調兵追捕悔將無及又敕江西三司及巡按禦史令與勉協謀撫諭果不伏則調兵捕之或逃入廣東則兩都司合軍必盡殄除毋遺民患蓋勉贛人欲其信故遣之

○四川都司布政司按察司奏廣安等州定遠等縣有彊賊白晝殺人掠財燒毀公廨已調官軍往捕上曰賊𨿽不多已無忌憚若不早除將益橫肆敕三司堂上官親督討捕必盡獲乃已勿遺害無辜

○夜熒惑犯東咸

○辛巳甘肅總兵官都督僉事劉廣奏陜西甘州諸衛所俱臨極邊通置煙墪四百三十餘處先嘗發兵哨備比因調遣及屯田見在軍士不足請取甘州左等十一衛屯軍三千六百人還衛更番守備從之廣又奏有自虜中來者言昝卜等欲掠鎭番涼州請先進兵剿之敕廣曰此賊譎詐或聲東擊西爾宜周慮謹備若進兵之際彼或以寡弱訹我壯士健馬乘間他入不可不防爾與王安宜相協謀爾出則安守安出則爾守庶幾兩無所失

○壬午調畱守左衛指揮僉事張興任永淸左衛

○北京行太僕寺奏行在金吾左等衛順天等府宣徳七年孳生馬騾駒計五萬六千六百三十三匹

○癸未上聞各監局小內使多爲僧人所惑有長素食者亦有潛逃削髮爲僧者召監局之長諭之曰人立身自有常道爲臣必忠爲子必孝忠孝之人自然蒙福何必素食誦經乃有福乎佛只教人存心於善所論天堂地獄亦只在心心存善念卽是天堂心起惡念卽是地獄所以經云卽心是佛今後汝等戒之但存心善卽是修行敢有潛逃爲僧者皆殺不宥復命右都禦史顧佐榜示軍衛有司及諸關隘加意盤詰有小內使祝發爲僧潛逃在外者悉捕以來若寺院藏匿能自首者宥其罪官司不詰捕及藏匿不首者事覺俱論死

大明宣宗憲天崇道英明神聖欽文昭武﹤宀十見﹥仁純孝章皇帝實錄卷之九十八大明宣宗章皇帝實錄卷之九十九

宣徳八年二月乙酉朔以戊子祀社稷預告宗廟請太祖皇帝太宗皇帝配太常寺所進祝版誤書月日上覽之促命攺書召太常卿姚友直等責之曰一歲之間兩祭社稷而於祖宗前怠忽如此豈是小過汝等皆授職有年正是官怠於宦成自今宜常加敬愼宗廟以有事爲榮若再蹈前失理無再宥𨿽經小罰不得復在此職其敬愼之

○丙戌朝鮮國王李祹遣陪臣金乙賢等貢方物丁亥遣北京國子監祭酒貝泰釋奠先師孔子

○皇后千秋節文武羣臣命婦行慶賀禮

○建州左衛野人女直都督僉事猛哥帖木兒等來朝貢馬

○戊子祭太社太稷

○遣官祭先農○廣西總兵官都督僉事山云墜馬傷股有司以聞上賜璽書勞之命太醫院選良醫馳驛往視

○庚寅迆北和寧王阿魯臺遣使自遼東入貢報至上敕遼東總兵官都督巫凱等曰往年虜使皆自大同宣府入境今迂路從遼東入或欲窺覘作過不可不慮宜謹備之

○廣西田州府土官知府岑紹遣頭目黃柱貴州平伐長官司署司事舍人庭若等貢銀器及方物

○起復陜西鳳翔府知府韓福福廉潔自將施政﹤宀十見﹥惠郡民徳之先以父憂去民奏畱復職至是復以母憂去其屬官吏生員耆民九百八十餘人於巡按禦史倪傑按察副使郭振乞爲奏畱傑振以聞上從之命行在吏部起復還任

○直隸大名府之間州及南樂內黃滑三縣順徳府之平鄕任二縣河南衛輝府所屬六縣開封府之陽武縣山東之濱州及濟寧州之鉅野縣各奏去歲亢旱田禾無收人民艱食已將本處見貯倉糧驗口借給候秋成還官

○辛卯朝鮮國王李祹遣陪臣朴信生朵顏等衛指揮不答兒花幹遣千戶把剌陜西階州惡咓等簇番僧剌麻烏巴剌宗失等貢馬及方物

○免徵寧陽侯陳懋贓初懋鎭守寧夏所爲多不法侵盜官糧受軍民財物上慮言者或過遣禦史密察之禦史還奏皆有實迹上命法司宥懋罪但徵其贓至是懋自陳牛羊馬騾俱費無存上念其舊勞特免之

○命法司凡軍職犯贓者死罪降等用徒流罪罰輸作畢日俱調邊衛備禦非贓罪者不調時軍職犯贓者徒流死罪皆輸作還職姦頑玩法者愈多雲南按察司副使賴巽以聞故有是命

○遼東總兵官都督巫凱奏署都指揮僉事楚勇等專督守備不嚴約束致虜寇入義州殺守墪軍士請罪之命勇及巡守指揮千百戶俱罷俸捕寇

○壬辰以明日萬壽聖節遣衛正瞻埏謁告長陵獻陵

○四川播州宣慰使楊昇遣副使楊旵東川軍民府土官攝管遣叔阿圭廣西思明府土官知府黃堈遣族人黃趙良泰寧等衛韃官都督僉事脫火赤遣指揮僉事可赤哈等來朝貢馬

○行在禮部奏請會試考官且言致仕少保兼武英殿大學士黃淮在京可任其事上從之命詹事府少詹事兼翰林院侍讀學士王直與之俱賜宴於禮部

○夜有流星大如杯色靑白光燭地起匏瓜後有一小星隨之東北行至燭

○癸巳萬壽聖節上詣奉先殿行禮皇太后前上壽畢出禦正朝受賀賜文武羣臣及四夷朝使宴並賜羣臣節假

○夜月掩歲星

○丁酉賜朝鮮國陪臣姜籌等鈔彩幣絹布金織紵絲襲衣建州衛都督僉事猛哥帖木兒貴州臥龍番長官司長官龍智保金築安撫司頭目徐進通廣西龍英州土官族人趙福等鈔幣絹布及金織襲衣有差

○戊戌升建州左衛土官都督僉事猛哥帖木兒爲右都督都指揮僉事凡察爲都指揮使

○以四川烏撒烏蒙二軍民府土官知府祿昭尼祿爭地讎殺遣行人章聰侯琎賫敕往諭仍敕四川三司官及巡按禦史往平之

○廣東廣西二布政司奏廣東賊入石城縣廣西賊入陸川縣皆殺人劫財敕廣西總兵官都督山云出兵與廣東巡捕官軍合勢剿捕

○己亥鎭守河州西寧都督同知劉昭以疾奏乞致仕敕諭之曰卿練達老成久鎭西陲番人信服𨿽有微疾尙可勉彊何得遽辭兵部言卿子震當襲正千戶朕念卿舊勞特授河州衛指揮僉事俾侍卿左右且習邊務卿宜善加調攝竭誠效忠以副朕命增設湖廣長沙武昌黃州衡州嶽州荊州等府佐二官各一員專督稅糧從巡按侍郎吳政所奏也

○賜四川永寧宣撫司把事黃恕陜西文縣東峯四頭平等簇番僧多隻札等鈔彩幣表裏有差

○行在兵部奏扯兒禪指揮伯蘭火者等告宣徳四年來歸時經沙州衛西番舍人把都麻什加三兒札骨奄卜朵忽思等劫其人口四百馬駝一千餘羊五萬乞追還上曰事虛實未可知實而不理則失其向化之心不實而理之將激怨遠夷敕總兵官都督劉廣審究果有卽令沙州衛追還不然具奏區處

○又奏北京行太僕寺所督直隸河間等衛府山東濟南等府宣徳五年六年孳生馬騾駒八萬一千三百五十七匹南京太僕寺所督應天滁和等府州縣宣徳六年孳生馬騾駒一萬七千九百八十一匹宜分給直隸眞定等府及應天府所屬無種馬民戶牧餋皆從之

○庚子琉球國中山王尙巴志遣使者魏古渥制阿蒲察都等進表貢馬及方物

○湖廣偏橋衛奏本衛有髙陂石洞近兩崖浮石崩墜阻塞河道四十餘丈軍民舟行不通乞令本處長官司俟農隙時與本衛並力去其壅塞以便軍民從之

○順天府之寶坻玉田二縣各奏去歲水澇無收今農務方興民多缺食已給本縣及附近官倉糧賑之

○嚴州府知府徐孔奇卒孔奇江西豊城人由進士擢刑部主事未幾攺北京行部又調行在刑部以淸愼公平著稱升嚴州府知府布衣﹤鋶﹣釒﹥食如未第時而愛民如子惟恐傷之建利去獘夙夜惟勤屬官之不能者教之不善者諭之使攺未嘗輙加之罪有君子長者之風焉吏民戴之殆若慈母至是來朝以寒疾卒於京師

○辛丑賜廣西田州府頭目黃桂貴州平伐長官司舍人庭若等鈔彩幣表裏有差

○壬寅設直隸沛縣新興閘謝溝閘湖陵城閘山東魚臺縣南陽閘八里灣閘堂邑縣梁家鄕閘置閘官各一員

○革山東都司濟南衛倉萊州衛倉靑州左衛倉副使以不收糧故也行在戶部奏徵收稅課有定法今中外收稅衙門多法外生事邀阻行旅搜撿囊篋倍需稅錢上命刑部揭榜禁革

○巡按山東監察禦史金敬言東昌泰安歷城諸府州縣自去歲夏秋無雨禾稼少收重以早霜晚種榖豆不實民多饑餓采拾自給今有司責償孳牧馬及科買諸物起集民夫人實艱難乞以存畱倉糧賑濟凡諸逋欠科買徭役一切﹤宀十見﹥貸從之

○癸卯賜朝鮮國陪臣金乙賢朴信生等朵顏等衛千戶把剌等狹西階州惡咓等簇番僧剌麻烏巴剌宗失等鈔彩幣絹布及金織紵絲襲衣絹衣有差

○甲辰以故泰寧侯陳璽豫瀛年幼命歲給半祿俟長襲爵

○登州衛指揮僉事戚圭言初山東緣海設十衛五千戶所以備倭寇其馬步軍專治城池器械水軍專治海運後調赴京操備營造軍士已少而都指揮衛靑復聚各衛馬步水軍於登州一處操備遇夏分調以守文登卽墨諸處及秋復聚若倭寇登岸守備空虛無以禦敵且倭船肆掠無分冬夏倉卒登岸而官軍聚於一處急難策應請以原設捕倭馬步水軍各歸衛所如舊守備且習海運遇有警急互相應援則芻糧免於虛費軍民兩便上曰其言𨿽可取亦當審而後行命山東三司及巡按禦史計議以聞

○雲南蘭州土官知州羅牙等奏大營諸寨首者保等搶掠村寨殺虜人民不供賦役昨蒙遣官招諭者保等獷悍抗拒請發兵討之上命總兵官黔國公沐晟及雲南三司巡按禦史相機處置毋緣細故激變夷人

○山東濟南府泰安州奏去年災傷田榖無收人民九千一百二十五戶俱缺食已給倉糧一萬三千四百三十七石賑濟

○乙巳降行在戶部右侍郎趙倫爲山西布政司左參政倫初爲兵部郎中有廉譽升侍郎命往浙江撫民因催糧用法過嚴人有死於髙�犬朴者上聞命戶部侍郎成均代倫還旣而仁和縣丞奏其事乃命巡按禦史體勘禦史奏倫魯杖有罪人因傷相繼死余無他過上曰倫無害民之情然刑亦過宜別用之遂有是命

○四川八郎安撫司土官阿性遣侄林正先結貴州平浪長官司副長官王阿童遣子珍等來朝貢馬

○賜琉球國等處貢使宴

○賜泰寧等衛達官指揮僉事可赤哈等五十七人四川東川軍民府土官叔阿圭等播州宣慰司土官副使楊昌建等廣西思明府土官族人黃趙良等鈔彩幣絹布及金織襲衣

○哈密忠順王卜答失裏差鎭撫虎賽因等二人兀者衛女直指揮僉事猛古等六人俱奏事至京賜鈔彩幣表裏金織紵絲絹襲衣等物有差

○直隸永平府之盧龍縣廣平府之雞澤縣各奏去歲春夏無雨田榖不收人民缺食請以官倉所儲糧給賑從之

○丙午曉刻月犯南斗○丁未命故羽林前衛指揮同知鈔興子全旗手衛指揮同知馮貴子得襲職燕山前衛老疾指揮僉事楊銘子玉代職

○禁京城�稅之獘時有言在京權豪貴戚及無藉之徒停積�貨隱匿官稅者上命行在刑部揭榜禁約違者罪之有能首者賞鈔一千貫

○南京戶科給事中夏時言臣過邳徐濟寧臨淸武淸詢知冬春無雨民食艱甚乞賑卹上諭行在戶部臣曰比山東屢奏民缺食已令發粟賑濟宜再遣官各處巡視就發廩以賑不足則勸富家出粟濟之

○戊申行在禮部奏會試天下舉人得中式者劉哲等一百人

○周王有燉奏弟祥符王有爝之女四人皆未有居第上命行在工部遣官往同河南都司布政司擇空閒第宅繕治與之無則創造

○敕建州左衛掌衛事右都督猛哥帖木兒都指揮使凡察等令以初隨楊木答兀漫散官軍悉送京師

○迆北和寧王阿魯臺遣使臣孛羅臺等來朝貢馬己酉迆北和寧王阿魯臺部屬哈把兒禿等及泰寧衛韃靼拾剌把都來歸皆奏願居京自效命爲指揮同知等官賜金織襲衣彩幣銀鈔綿布鞍馬有差仍命有司給房屋器物如例

○山東登州府知府楊頤奏本府所屬寧海等八州縣舊起民夫三千一百人赴京應役半年一更小民無知往往逃避究原其情有因患病不能執役者有一時點查不到懼罪而匿者有工滿不得替而逃者如萊陽棲霞招遠等縣取逃夫三百六十五人每一逃夫差一人押角�羊況其中工滿不替而逃者論情可恕乞敕工部今後但有逃夫移文有司勾取審是工滿而逃就令寧家生理若因他故逃避亦待後次更替人夫起程之時就令部夫官吏管領赴部補工如此不惟民可少安且免重復差人從之

○庚戌行在兵部請定稽考勾軍之令蓋故事都司衛所軍旗伍缺者兵部預給勘合從其自塡遣人取補及所遣之人事已還衛亦從自銷兵部更無稽考以故官吏夤緣爲獘或移易本軍籍貫或妄取平民爲軍勘合或給而不銷限期或過而不罪致所遣官旗遷延在外娶妻生子或取便還鄕三二十年不回原衛所者𨿽令所在官司執而罪之然積獘已久猝不能革至是行在兵部以爲此皆失於考較所致請令各衛所悉具原塡勘合遣去之人籍貫程期及所取軍士籍貫類冊報部其續塡勘合遣去者於每歲之終類冊報部如之其所遣官旗還衛仍具所角�羊之軍及無角�羊之由有無過期之罪類冊申報庶幾勘合出入有所稽考而爲獘過期者得究治其罪從之

○以招諭遠夷勞升喜樂溫河衛指揮同知出兒不花卜洽爲指揮使正千戶亦昂哈亦稱哈爲指揮僉事副千戶吉宋哈爲正千戶阿眞河衛指揮同知撒兒乞灘撒裏亦答爲指揮使速平江衛指揮僉事羊加瓜英哥爲指揮同知

○山西平陽府蒲縣奏去歲六月至八月無雨田苖漧枯民之逃徙及貧下者欠糧五千八百一十一石艸一萬四千六百二十二束乞爲除免命行在戶部免徵

○辛亥兀者肥河等衛奏和寧王阿魯臺部眾數經其地恐其侵擾欲以兵拒之上曰虜逐水艸求活耳拒之非是遣敕諭之曰朕嘗敕和寧王令戒飭部屬毋擾鄰境爾亦宜約束部下謹守地方彼來擾則禦之不擾亦勿侮之

○雲南按察司僉事張敬老病命致事

○河南南陽府奏本府鄧州南陽新野鎭平泌陽舞陽魯山唐郟等州縣去年亢旱田禾無收人民饑窘請發各州縣倉廩賑濟不足則以本府倉及舞陽葉二縣所收河南左護等衛屯糧給散上從之命戶部遣官馳驛往賑

○壬子命太師英國公張輔太子太保成國公朱勇新建伯李玉兵部侍郎王驥等選京衛武職舍人及見操幼官舍人六千餘人以備東宮隨侍仍命勇總率訓練○升建州衛指揮僉事不顏禿爲指揮同知正千戶疊卜爲指揮僉事毛憐衛指揮使卜兒客爲都指揮僉事指揮同知哈兒禿爲指揮使指揮僉事阿力爲指揮同知千戶以下各升一等

○上親閱三法司所上系囚罪狀命悉從﹤宀十見﹥典除謀逆等重罪外其餘雜犯死罪免死南人謫戍廣西邊衛北人謫戍遼東邊衛其監守自盜及受枉法贓者追其贓有力者令運甎或米贖罪無力者罰輸作罪以十分爲率悉減三分畢日武職旗軍復職役文職官吏悉罷爲民工匠如例復役民釋寧家其追罰米者減其半徒罪減十之四或運甎或納米或輸作畢日武職旗校軍餘各復職役文職降用吏發原籍爲民其追罰鈔者減其半杖笞罪悉免之若見問未完能自服罪者及監候提對照勘者後俱從此例凡決遣五千餘人

○巡按山西監察禦史徐傑奏山西平陽府蒲州萬泉縣絳州稷山縣去歲旱災民困饑饉有殍死者已同布政司按察司官議分委參議僉事於附近官倉發粟賑濟

○癸丑以肉迷副千戶哈只阿黑蠻導哈烈等處使臣來朝升爲指揮僉事賜誥命

明宣宗章皇帝實錄卷之九十九明宣宗章皇帝實錄卷之一百

宣徳八年三月甲寅朔上禦奉天門策禮部舉人劉哲等九十九人制曰天啟文治之祥伏羲之王也河出馬圖而八卦作夏禹之興也洛出龜書而九疇敍其理一原於天而會於聖人之心故以前民用以建皇極萬世允賴焉夫一原於天也而圖與書何以不同具於聖人之心矣何必卦因圖而作疇因書而敍說者又謂洛書可以爲易河圖亦可以爲範易範之興果何所則易至文王周公孔子範至箕子而後益明且備夫伏羲與禹之聖作之何以猶未及備宋周子作太極圖通書所以發大易之蘊也其要義安在邵子推先天後天以明羲文之易也其異旨何適大抵言天者莫深於易而必徵於人言治者莫詳於範而一本於天朕潛心往聖究惟至道誠志乎文治之興也諸生講明有素其敷陳於篇將親擇焉○上以久不雨遣成國公朱勇祭大靑小靑龍神其文曰食者民之命農者食之源迄今不雨已三閱月榖種未下宿麥悴枯春候將終暵風未巳嗷嗷遠爾何以資生肆在朕心靡遑夙夜惟神職司雲雨祀著典常早霈甘霖洽於四野用作丰稔粒我生民

○廣東按察司僉事曾鼎奏僧道二家各奉其教旣已出家自當離俗今廣東浙江江西等處寺觀田地多在鄰近州縣頃畝動以千計謂之寄莊止納秋糧別無科差而收餋軍民子弟以爲行童及匿逃軍逃民代爲耕種男女混雜無異俗居又有荒廢寺觀土田報爲寄莊收租入己所在貧民無田可耕且多差徭而僧道豊富安坐而食乞敕禮部會議取勘僧道寄莊之田及廢寺觀田有人耕種者開報佃人戶籍頃畝多則均分本處無田之民以供徭稅其私置莊所隱逃軍逃民男女雜居者所在法司嚴捕治之上然其言命行在禮部施行

○丙辰上親閱舉人所對策賜曹鼐等九十九人進士及第出身有差

○丁巳賜進士曹鼐冠服銀帶餘各鈔五錠仍賜宴於行在禮部

○賜琉球國中山王使臣阿蒲察都魏古渥制等四川八郎安撫司土官舍人林正先結等貴州平浪長官司土官舍人王珍等鈔彩幣絹布及金織紵絲襲衣絹衣有差賜誥贈忠義右衛故鎭撫李壽妻趙氏爲宜人時壽歿趙氏自經以殉事聞故有是命

○戊午設四川烏蒙軍民府儒學置教授一員訓導四員先是通判黃甫鉞奏本府前元時設立學校今文廟猶存每歲春秋府官祭祀無教官生員典禮宜仍設學校除授教官選取土民俊秀子弟入學讀書庶使遠人通知禮義亦得賢才備用從之

○河南開封府原武縣汝寧府西平縣懷慶府修武縣彰徳府磁州武安涉二縣直隸大名府魏縣浙江溫州府樂淸縣各奏連歲災傷耕稼無收民饑爲甚已發官倉糧賑濟悉以數聞

○己未進士曹鼐等上表謝恩上禦左順門召少傅楊士奇楊榮尙書胡濙諭曰今年進士及會試副榜舉人中有年少質羙者卿等選三十人具名以聞仍令進學直隸淸和縣知縣李信圭言聖朝建都北京凡四方朝貢軍民轉輸遠夷使客多由江淮入會通河以達北京官船預供應者發近河軍民助送若無軍衛則民夫盡出有司一州一縣歲發民丁凡二三千人晝夜以俟設朝廷別有所役上司又不分別一體徵科如他州縣致使田地荒蕪家無積蓄稍遇歉歲老幼扶攜緣河行丐過者憫之乞敕大臣集議自儀眞以北抵通州緣河州縣無軍衛處蠲其民雜泛徵科使得務農專充夫役從之

○庚申以明日淸明遣衛王瞻埏祭長陵獻陵朝鮮國王李祹遣陪臣李尙恆廣西鎭安府土官知府岑永壽遣族人岑福等貢馬及銀器方物

○升燕山左衛指揮使王祥行在金吾左衛指揮使齊整張榮神武中衛指揮使劉靑義勇右衛指揮使黃順俱爲都指揮僉事富峪衛指揮同知李進燕山右衛指揮僉事胡源忠義中衛指揮僉事林祥忠義後衛指揮僉事崔智燕山左衛指揮僉事崔本俱署都指揮僉事祥整榮靑順源遼東都司進山東都司林祥崔智河南都司本中都畱守司

○命行在兵部太僕寺凡軍民虧欠馬者俟秋熟償官河南開封府鄭州民劉原妻朱氏一產三男賜鈔米如例

○壬戌貴州按察使應履平奏方面官有公事出按所部例不得給驛水行僦舟陸行乘轎不免皆出民力而黠胥姦吏因此脇制上官又有以逢迎從事者私具船轎守候迎送妨民生理乞令都司布政司按察司官按行所部許其給驛則官不失方面之體而民可省迎送之勞從之

○癸亥淸河公主薨主仁宗昭皇帝第三女洪熙元年四月受封後嫁駙馬都尉李銘訃聞遣中官賜祭命有司治葬事皇太后皇后皆賜祭中外親王公主亦皆遣祭

○南京戶部尙書黃福奏南京錦衣等衛所艸場墻圍低缺門無扄鑰又無專官提督守視懈怠累被火焚宜循北京例各令髙墻深溝每場置守視軍五人致仕武職官一員提督都督府戶部各委官總督禦史主事各一員巡視庶有關防命如例行之

○山東按察使虞信言聖朝屯田之政蓋欲軍有餘糧民免供饋誠良法也比見山東都司衛所管屯官不體上意私役軍丁怠廢農務如濟南衛軍旗總五千六百人隨營餘丁老幼亦不下千餘人宣徳五年下屯止百九十人六年四百七十人七年四百八十人似此屯田糧何由積切恐諸衛皆然乞敕兵部遣官通行點視務究其實徵操運糧備倭凡若干見在旗軍餘丁老幼凡若干盡令下屯仍具名藉在外送按察司直隸送巡按禦史歲終如例比較賞罰如此則糧可有積軍無私役又言洪武間都司布政司按察司視事繁簡置承差催辦已有成規今山東都司旣有承差而又擅取衛所舍人差遣往往淩辱官員貪圖賄賂致令所屬官吏乘此侵削軍糧市物饋送乞敕行在都察院轉行各處按察司及巡按禦史禁止聽差舍人應襲者如例送儒學讀書非應襲者令依親閒住凡諸大小事務止遣承差如此則舊制不違軍不被害上悉從之

○甲子雲南浪穹縣十二關巡檢司土官巡檢張護來朝貢馬

○復置隆慶州守禦官軍初陽武侯薛祿城隆慶州調懷來衛官軍二百四十人守之其後成國公朱勇以隆慶近內不須兵守遂以各軍還衛至是都指揮韓鎭言其地實近邊境宜置兵守禦上命副總兵都督方政審度以聞政奏旣有城池不可無兵且地接外境宜如鎭言遂遣原調官軍守禦如故○徙置陜西黑松林岔口眞景水泉兒四驛革鎭羌水磨川南大通三驛初巡撫侍郎羅汝敬奏陜西邊境諸驛或過於遠或過於近人馬勞逸不均宜以黑松林驛徙於安遠岔口驛徙於火燒城眞景驛徙於永昌城東水泉兒驛徙於水磨川北三十里而革鎭羌水磨川南大通三驛以其馬驢分給黑松林諸驛爲便上命總兵官都督劉廣等審勘至是廣奏如汝敬言故悉從之

○乙丑升三萬衛指揮同知裴俊爲遼東都司都指揮僉事理鐵嶺衛事

○賜迆北和寧王阿魯臺使臣孛羅臺等彩幣及絹有差

○命南京工部修理詹事府

○丙寅慶王﹤木旃﹥奏請入朝復書曰叔祖年髙道途遼遠跋涉爲難且祖訓親王年踰五十不朝此祖宗垂訓子孫以優待長老之禮子感叔祖親愛之意至矣然未可從命也○梁王瞻垍奏欲令長史司給引遣人以祿米往松江等處市鬻諸物以給用復書許之但令嚴加戒飭毋生事擾人凡違禁之物勿市庶不爲外議

○夜有流星大如杯色赤迹有光出招搖旁東行至濁

○丁卯貴州豊寧長官司土官舍人楊震廣西鎭遠州故土官舍人趙得興等來朝貢馬及方物

○賜朝鮮國陪臣李尙恆等廣西鎭安府土官族人岑福等鈔彩幣絹布及金織襲衣有差

○建州左衛頭目早哈來朝奏願居京自效賜紵絲襲衣鈔布仍命有司給房屋器物如例

○肥河等衛女直指揮僉事咬失等五人奏事至京賜鈔及彩幣表裏絹布金織襲衣等物

○戊辰行在禮部尙書胡熒同少傅兵部尙書兼華蓋大學士楊士奇少傅工部尙書兼謹身殿大學士楊榮選新進士及副榜舉人之秀敏者得進士尹昌黃王�贊趙智陳睿傅綱黃回祖六員舉人龍文章瑾李滄梁楘黃平陳韶田鈞李蒲王鑑朱奎袁和林同柴同恩張承翰陳康龔理相佐黃輿李柰王佐鄭觀胡如晹趙象蔣榮祖二十四人以聞上命行在吏部攺進士爲庶吉士送翰林院同薩琦等進學賜居給酒饌及燈油鈔悉如永樂中例仍令侍讀學士王直訓督之三月一考其文辭以觀所進舉人俱賜冠帶給訓導俸送國子監進學以待下科會試翰林院三月一考其文與庶吉士同

○以九年考最升北京國子監丞侯復爲翰林院編修助教張信爲翰林院檢討仍理監丞助教事行在工科給事中李倜爲本科都給事中陜西按察司副使胡永成爲廣西布政司右參政行在監察禦史淩輝爲江西按察副使單信爲四川按察僉事梁廣成爲雲南按察僉事汝寧府知府吳彥銘爲河間長蘆鹽運使擢庶吉士邢恭爲行在中書舍人進士李聰爲行在工科給事中丁俊方洙李聰魏淸任鳳馬謹孫毓王浚張忠李芳監生張驥王俊閻肅陳嘉謨姚善爲行在監察禦史俊湖廣道洙聰淸廣東道鳳善山東道謹毓浚貴州道忠福建道芳陜西道驥雲南道王俊山西道肅江西道嘉謨河南道調廣東按察副使徐義於河南按察司

○哈烈貢使馬速等陛辭上嘉其誠遣中官李貴等送歸並賫敕往撫哈烈賜沙哈盧鎖魯檀及頭目彩幣有差

○順天府薊涿二州固安順義二縣皆奏去歲夏秋水澇田榖無收今當農時民九千八百六十戶乏食不能力作乞貸官倉米豆賑卹命行在戶部悉從之

○己巳楚王孟烷奏本府火者廣靖百戶陶酉素號無賴今逃入京恐有誣詞復書曰叔宗室親賢素守禮法朕所深知非小人能間此人已至洞燭其姦下錦衣衛獄矣叔宜安心靜慮勿有所疑

○遣錦衣衛指揮同知趙灰來的等賫敕往撫泰寧朵顏福餘三衛官軍並賜都督都指揮指揮脫火赤等彩幣有差

○行在工部尙書吳中奏京城及通州倉廒未完缺﹤土瓦﹥匠窯匠請用武功三衛及大興宛平二縣黑窯等匠餘丁給與口糧助役工畢遣回從之

○庚午命宣府總兵官都督譚廣發萬全都司軍士三千七百五十人支獨石倉糧料三千石遣指揮朱謙率兵二千人防護往開平

○辛未太常寺奏徐王墳園祠宇門廡祭器皆壞命中都畱守司修治

○命河州西寧番僧剌麻孔思巴捨剌爲國師遠丹巴捨羅藏卜勺吉札思巴鎖南監察俱爲禪師襲其叔及兄之職

○壬申擢第一甲進士曹鼐爲行在翰林院修撰趙恢鐘氵�復爲編修命第二第三甲進士於各衙門觀政副榜舉人當授教職者戴瑺顧仲賢韋觀田盛鄭暹王澍鮑經劉善慶宋公輔九人自陳年幼學淺願入國子監進學以待下科再試從之餘羅兼善等四百六十四人令署學正教諭訓導事

○命法司凡民越得實者免罪不實者仍發戍邊先是姦譎之徒往往構無情之詞赴京陳陷平人於罪以復私怨法司不勝其繁請禁戢之一切訟自下達上越者發戍邊自是誣訟𨿽省而冤抑莫伸豪猾愈肆上已知其獘因禦史張鵬奏福建按察司不以伸冤理枉爲職每聽民訟輙援越之例發遣戍邊致民含冤無告遂命法司自今訟得實者毋究越之罪不實者論罪如初

○癸酉遣使賫敕招撫黑水西番及阿容等族蓋其地近松潘而俗喜剽竊數引寇犯邊故拊循之以息民患

○直隸順天府通州河間府景州並任丘縣順徳府邢臺唐山沙河內丘廣宗五縣大名府大名元城二縣廣平府廣平永年二縣眞定府冀州南宮縣保定府博野縣河南鈞州並中牟上蔡湯陰通許安陽密六縣山東濱州沾化縣皆奏民因災傷缺食乞發官倉糧賑濟從之

○甲戌上以山東濟南兌州東旵去歲旱饑敕山東布政司按察司凡三府見追虧欠孳牧馬並科買顏料起取人夫悉皆停免有糧之處發廩賑濟官無儲糧卽勸借給濟待歲豊酬之且令有司加意撫綏勿致失所

○遣禦史巡察京衛倉時行在戶部奏比者京衛監支軍糧官及倉官斗級等多徇私情或稽誤月日或髙下斛面或假公用爲名減克爲獘多端使軍婦餘丁待支日久十不得其五六食用不足故多失所請令禦史往來巡察庶糧不虛糜而軍蒙實惠上從之仍命行在都察院揭榜禁約

○四川茂州蓬簇等寨首目李小保等來朝貢馬及方物

○四川八郎安撫司麻兒匝安撫司及思囊兒金牌等十四簇朝貢之使陛辭令賫敕還諭其土官俾約束所轄安分循理毋復作過以取罪愆

○宥陜西永昌衛指揮同知馬驥等罪初驥領兵往來寧遠昌寧專督哨備而虜寇掩其不備分爲二道搶掠人畜總兵官劉廣等請治驥等罪上命廣鞫之至是廣奏驥等罪當死上命姑宥之罰俸一年俾專守備再失機必殺之

○乙亥上謂少傅楊士奇等曰朕昨命卿等簡庶吉士俾進學因思賢才必自國家教餋以成之教之不豫安能得其用因作詩述意卿當以朕意諭之俾知自勵詩曰國家用賢良豈但務精擇賢良之所出亦自培餋得虞廷教元士周家重俊宅皇祖簡賢科教育厚恩澤二十有八人用之著成績朕心切旁求夙夜恆側席是科凡百人中豈乏卓識爰拔俊茂資將以繼往昔優遊詞垣內研究古載籍摛辭務淳庬勵行必端直所期在登庸澤物兼輔徳勗哉副予望奮志毋自畫

○昏刻有流星大如雞彈色靑白尾迹有光出東井西行至雲中

○丙子直隸和州奏州舊有銅城閘洪武中所置其間多圩田以閘蓄水爲灌漑之利或江潮泛溢山水暴漲則啟閘洩之以此水不爲患民受其利年久閘壞欲量起民夫備材修砌從之

○丁丑命都指揮僉事穆肅掌西寧衛事敕肅曰朕篤念邊方故選擇使爾爾宜撫卹軍民安輯番簇潔己奉公盡心區畫俾邊境肅淸兵民無擾庶副朕命

○戊寅魯荒王妃湯氏薨妃信國公和之女洪武二十年冊爲魯王妃至是薨遣中官賜祭命有司治喪葬

○命成國公朱勇掌行在後軍都督府事萬全都司都指揮同知武興署行在後軍都督僉事毛翔署行在右軍都督僉事行在錦衣衛指揮同知王瑜署行在左軍都督僉事

○命故燕山左衛指揮使孫觀子瑛襲職

○嘉河衛指揮乃剌禿等差指揮卜顏禿來奏和寧王阿魯臺部屬徙於忽剌溫之地迫近本境恐其爲患今所以部人民移居近邊乞賜優容遣敕諭之曰朕於四方萬國之人一視同仁皆欲使之安生樂業故屢敕邊將有來居近邊者善加撫卹況爾等素歸心朝廷者乎已敕和寧王令各守地方無相侵擾爾等旣近邊居住亦宜安分勿縱所部擾害邊人遂敕和寧王阿魯臺戒約部屬毋作過愆以擾鄰境

○湖廣荊州府荊門州判官陳襄言各處近有惰民不顧父母之餋妄從異端私自落髮賄求僧司文憑以遊方化緣爲名徧歷市井鄕村誘惑愚夫愚婦靡所不爲所至官司以其爲僧不之盤詰姦人得以恣肆乞敕天下有司關津但遇削髮之人捕送原籍治罪如律果是僧止居本處不許出境庶革姦獘從之

○直隸保定府完縣知縣張述奏縣南關有舊河與古城北河相通並河圩田深受其利永樂初水決常豊丁村諸口髙田旱傷下田墊溺民因困乏致多逃移行在工部嘗發本府屬縣民丁修築今河水復決民被其患命如舊例發附近州縣民丁築之

○曉刻月犯泣星

○庚辰詔內外優卹軍士初兵部言在京各衛不體朝廷存卹之意優待補役軍士有身單資薄居止無所月糧未給而重科煩役已及之者往往富者納賄買間貧者困於力役以故亡逸者眾請令五府都督各遣官常專巡視務加優卹上令會六部翰林院議於是尙書蹇義等奏今在外都司亦多貪婪無狀每假巡城視屯整點兵馬按行衛所騷擾需索非止一端其下官吏附權畏勢非斂軍錢卽克軍糧以奉承之或侵入已亦有驅其富者以爲僕隸收其月傭而貧者役之不已亡逸相繼職此之由宜一槪禁約上從之命內外風憲舉察不卹軍士者繩以法

○命右軍都督馬亮仍理右軍事都督僉事李英仍理中軍事時亮掌左軍英署右軍也廣西思同州等衙門土官知州黃崇廣遣族人黃崇髙奉議等州土官知州黃宗蔭遣頭目李泰等來朝貢馬

○福余衛等處韃靼鎖的革等來歸奏願居京自效命爲試所鎭撫賜冠帶金織襲衣彩幣銀鈔鞍馬仍命有司給房屋器物如例兼掌行在戶部事禮部尙書胡濙奏南北二京文武官折支俸鈔已嘗奏準塡寫勘合於原藉官司關支山後人皆無原籍及順天等八府官多鈔少之處於緣河船鈔內支給且宣徳六年放支未盡七年又當關支支鈔愈多鈔法愈滯請將七年分俸糧每石減舊數折鈔一十五貫以十分爲率七分折與官絹每疋準鈔四百貫三分折與官綿布每疋折鈔二百貫文武官俸米每石見折鈔二十五貫旗軍月糧見有折十貫或五貫者請自今京官每石減作一十五貫在外文武官旗軍請同此例從之濙初建議私與少師蹇義等謀義等力言不可曰仁宗皇帝在春宮久深知官員折俸之薄故卽位特增數倍此仁政也豈可遵之濙初欲每減作十貫聞義等言乃作十五貫白而行之而小官不足者多矣

○壬午敕成國公朱勇新建伯李玉及兵部選京衛幼軍年十一至二十體質俊偉者萬人隨侍皇太子仍戒勇等毋因事擾人

○詔減軍衛餘丁之在營者先是有言興州衛軍有挈其全籍丁男二十餘人在營避免賦役下行在禮部會官議請如舊制除正軍家屬外每軍選畱一丁協助余悉遣歸有司以供賦役於是行在兵部右侍郎王驥亦奏內外衛所及各王府護衛軍旗校尉鼓手人等餘丁在營多者往往類此所司略不遵行舊制遣歸請通禁約軍丁在營不得過二人如有怙終不遣及遣而不歸者禦史按察司治其罪皆從其言故有是命

○哈密忠順王卜答失裏遣百戶古力火者兀者左衛指揮僉事亦裏不花嘉河衛女直指揮僉事卜顏禿等來朝貢駝馬方物

○癸未遼東東寧衛韃官指揮同知牙令哈四川鹽井衛馬剌長官司等衙門土官副長官阿你遣舍人阿別著藏簇土官百戶朵兒只秀遣舍人昝卜靈藏贊善王喃哥兒堅藏遣番使且汪都元帥汝奴監藏都指揮阿爾結等遣頭目鎖南領占等來朝貢馬

○行在兵部奏比有敕選隨侍東宮幼軍今應遣人馳驛往南京選取然其間有子幼母老或依親戚撫餋不能遠離者宜官給船及口糧送赴北京又奏諸衛見存及新補軍丁如年二十歲以下彊壯者宜皆在選從之

大明宣宗憲天崇道英明神聖欽文昭武﹤宀十見﹥仁純孝章皇帝實錄卷之一百

明宣宗章皇帝實錄卷之一百

明宣宗章皇帝實錄卷之一百一

宣徳八年夏四月甲申朔享太廟

○遣中官祭司竈之神

○乙酉賜雲南浪穹縣十二關巡檢司土官巡檢張護貴州丰寧長官司土官舍人楊震廣西鎭遠州故土官舍人趙得興四川茂州蓬簇等寨首目李小保等鈔彩幣表裏有差

○丙戌雲南鄧川州把事何懋等來朝貢馬

○命都督同知馮斌鄭銘尙書李友直等董修在京及通州倉上諭之曰務爲堅久毋徒勞民

○丁亥以總兵官都督簫投剿捕貴州治古答意及筸子坪叛苖久無功敕之曰去年爾奏苖叛請貴州湖廣四川合兵剿捕皆從所言今經歲未見報不知賊平當在何時朕慮暴師久則怠心生或有蹉跌爲蠻夷所笑今賊勢如何果當進討或當撫安審機度勢斟酌而行朕惟觀成功不從中制○府軍前衛指揮同知魏忠等十人奏願以子隨侍東宮許之

○上禦奉天門視朝罷顧謂少傅楊士奇楊榮曰朕在宮中無事時偶有眞趣則賦一詩自適不然則取書籍玩味亦得胸次開豁故所在皆置書籍及楮筆之類今修葺廣寒淸暑二殿及西瓊島�各處皆置書籍卿二人可於館閣中擇能書者數十年取五經四書及說苑之類每書各錄數本分貯其中以備覽閱又曰朕近作廣寒殿記遂命中官取示士奇等其文曰北京之萬歲山在宮城西北隅周回數里而崇倍之皆奇石積疊以成巍巍乎矗矗乎巉峭峻削盤回起伏或陡絕如壑或嵌巖如屋左右二道宛轉而上步躡屢息乃造其巓而飛棲復閣廣亭危榭東西拱向俯仰輝映不可殫紀其最髙者爲廣寒殿崇棟飛檐金鋪玉砌重丹疊翠五彩煥焉軼雲霞納日月髙明闓爽而北桄居庸東挹滄海西挾太行嵩岱並立乎前大河橫帶於中俯視江淮一目無際寰中之勝槪天下之偉觀莫加於此矣永樂中朕嘗侍皇祖太宗文皇帝萬機之暇燕遊於此從容之頃天顏悅懌指顧山川而諭朕曰此古軒轅所都而後來趙宋之疆境也宋弗良於行金取而都之金又弗良元取而都之元之後裔不存殷鑑加弗良焉天鑑我太祖髙皇帝聖徳命之弔伐用誕安天下天下旣定髙皇帝念前代故都也簡於諸子以命我奠玆一方我惟夙夜敬勵不敢怠寧以仰副髙皇帝付托之重曁建文嗣位信用姦回戕劉宗室舉四方全盛之師以加我於時玆城孤立殆一發引千鈞矣賴天地宗廟之祐獲以城之孱弱羸老安其危而存其覆又因以淸姦憝奠社稷而至於今日夫山川猶昔也昔之人以否徳而失之髙皇帝以大徳而得之我承藉髙皇帝克艱難而保存之柰何其可忘愼徳又顧玆山而諭朕曰此宋之艮嶽也宋之不振以是金不戒而徙於玆元又不戒而加侈焉睹其處思其人夏書所爲儆峻宇雕墻者也肆吾始來就國汰其侈存其槪而時遊焉則未嘗不有儆於中昔唐九成宮太宗亦因隋之舊去其泰侈而不攺作時資燕遊以存監省汝將來有國家天下之任政務餘閒或一登比則近而思吾之言遠而不忘聖賢之明訓國家生民無窮之福矣朕拜稽受命無時或忘書不云乎皇祖有訓詩不云乎儀刑文王肆嗣位以來凡事天愛民一體皇祖之心敬而行之洞洞屬屬罔間夙夜比登玆山顧視殿宇歲久而阤遂命工修葺永念皇祖儼如在上敬以所授大訓筆而勒諸樂石旣以自省亦以昭示我子孫於億萬年

○戊子行在監察禦史王紹等劾奏應城伯孫傑往蜀府行喪禮受文綺白金行在工部主事張魯爲沈府治墳受鞍馬金幣臣謂朝廷親親加以恩禮臣子受命當體聖心豈可縱肆受其貨賂又聞比者朝臣以嘉禮詣王府者皆受饋遺於宗室尙敢如此若臨州縣其貪可知當明正典刑以勵廉恥上曰禦史言是昔皇祖嘗言凡朝臣以事至王府者惟酒食待之不以財貨若與之出於王意猶可豈當需索近頗聞有尙寶司丞至楚府主已厚與鈔幣又逼求白金形之詞色王執禮終不與此禮部不擇人而遣也然朕聞此語於一人更俟詳察而後罪之今禦史所奏者姑宥其罪凡所受皆追入官禮部仍移文各王府長史司使啟王今後朝廷凡遣人至勿與財物

○賜誥贈大同左衛指揮使範安妾楊氏爲恭人安歿時楊氏自經以殉事聞故有是命

○昏刻月犯歲星夜有流星大如雞彈色靑白有光出天門南行至濁又有流星大如杯色赤有光起天津西北行至閣道

○己丑雲南徳勝關驛故土官驛丞子王鐘廣西全茗等州土官弟許武賢結倫州等衙門土官知州馮永髙遣族人馮保等來朝貢馬及方物○命廣東罪囚依京師例納米贖罪時廣東按察司奏官吏軍民人等雜犯死罪以下乞令於附近倉支糧運赴雷州府徐聞縣及海安千戶所收貯以給海南軍士庶幾瀕海有備行在戶部同法司議奏雜犯死罪以下俱如京師例自備米運赴所指倉輸納官還職吏及軍民著役寧家無貲者不在例

○夜有流星大如雞彈色靑白尾迹有光出文昌西北行至濁

○庚寅皇太后聖郎上率親王上壽宗室諸王各遣人奉表賀文武羣臣命婦行慶賀禮

○壬辰賜廣西思同州土官族人黃崇髙奉議州頭目李泰等鈔彩幣表裏有差

○河南南陽府汝州裕州皆奏去歲夏秋無雨田禾薄收今農務方興民多缺食已發本州倉糧賑濟各以數聞

○甲午賜哈密忠順王使臣古力火者等四十七人兀者左衛指揮僉事亦裏不花等遼東東寧衛韃官指揮同知牙令哈等嘉河衛女直指揮僉事卜顏禿等彩幣絹布及金織襲衣有差

○乙未增置行在後軍都督府經歷司都事一員時成國公朱勇掌府事言事繁故也

○丙申敕鎭遠侯顧興祖監督牧馬故事每歲艸枯則官軍所乘操者皆就槽櫪飼之春夏艸長則於郊野散牧而慮軍士擾民必以大臣監之初命都督郭義義卒至是以命興祖

○初四川都司奏本處官軍除舊操備九千五百餘人又有運糧守堡者千三百餘人又松潘調往六千八百餘人通計近二萬人若依三番更代饋給實難兼守城軍士不足乞敕總兵官都督陳懷以備禦官軍如寧夏例分爲兩番還取衣裝又以調徵官軍量退其軟弱還助運糧守城上從之至是懷奏松潘衛南至保縣東至江油城池關堡三十餘處皆諸種生熟番蠻雜居其官軍分守悉經奏準且今疊溪雙馬諸寨番蠻或肆攻劫或聲言聚眾邀奪糧餉或不肎出租賦服徭役已各遣人撫捕及嚴飭哨備近蒙令以備禦官軍如寧夏例及以調徵官軍量退其軟弱者臣竊思諸處官軍今已分爲三番猶有番蠻出沒爲害若從都司所奏彼得以窺覘爲害益甚況各堡相去迂遠棧道崎嶇倘有緩急猝難應助乞聽仍爲三番調徵官軍仍存操備上謂行在兵部侍郎王驥曰松潘昔無多軍城池未嘗失守番蠻亦不敢爲非比年以來有總兵官領重兵鎭守番蠻乃時時出沒豈非不能撫捕之故彼只利軍馬眾多略不思供給之難爾卽遣人馳驛諭懷必如寧夏例不許飾辭拒命若蠻寇復出責有所歸○雲南陸涼州女土官知州沙共子資曹貴州十二營長官司故土官副長官隴得妻色鳩等來朝貢馬

○直隸河間府河間縣順徳府南和縣永平府灤州皆奏去歲夏秋不雨田榖無收今春以來民食艱甚請發預備倉儲賑濟從之

○戊戌以南北直隸河南山東山西早下詔﹤宀十見﹥卹詔曰朕以菲徳恭嗣天位統禦逃民夙夜惓惓圖惟安利今畿內及河南山東山西並奏自春及夏雨澤不降人民饑窘朕甚惻焉夫上天降災厥有攸自其政事之有關歟刑罰之失中歟徵斂之頻繁歟撫字不得人歟永念其咎內疚於心思爲感通之道必廣﹤宀十見﹥卹之仁庶天鑑之旋災爲福所有各行事宜逐一條例一南北直隸府州縣並河南山東山西三布政司凡災傷去處人戶自宣徳七年十二月以前拖欠夏秋稅糧戶口鹽糧及官軍屯種子粒悉皆停徵其拖欠各色課程鹽課並各衙門見坐派買辦采辦諸色物料及虧欠孳牧馬驢牛羊牲口悉皆蠲免仍免其今年夏稅軍民乏食者所在官司驗口給糧賑濟如官無見糧勸率有糧大戶借貸接濟待豊熟時抵斗償之一被災之家優免一應差役一年官吏裏老用心撫卹無令失所一戶部禮部工部等衙門遞年坐派各處買辦采辦諸色物料顏料藥味香料金銀箔油漆及茶蠟桑穰糖密牲口一應廚料並造辦果品等項但系宣徳六年十二月以前負欠未完者悉皆蠲免一各處追納倍商稅課鈔除納完外但系宣徳五年十二月以前負欠者悉皆蠲免宣徳六年至七年終欠者減半一各都司衛所並各太僕寺苑馬寺追倒死虧欠騎操孳牧馬騾牛羊驢匹但宣徳七年十二月以前者悉皆宥免一後軍都督府及工部坐派軍衛有司采運柴炭蘆葦但宣徳六年十二月以前拖欠未完者悉皆蠲免一戶部遞年坐派軍衛有司所采秋靑艸束但宣徳六年十二月以前拖欠並照例折鈔者悉皆蠲免一工部坐派各處采運木植其見在山場堆垛者令所在官司如法苫蓋在水次者陸續運送至京一法司及各處見追犯人金銀叚匹米鈔艸束竹木等物除正贓不宥外其倍罰及追陪者俱減其半徵納艸束浥爛及爲火延燒者悉皆宥免一各處抄造及買辦一應紙札但宣徳六年十二月以前拖欠未完者悉皆蠲免一各處遞年拖欠稅糧但宣徳四年十二月以前者悉皆停徵一宣徳六年十二月以前各處拖欠課程鹽課悉皆蠲免一在京在外都指揮指揮千百戶鎭撫旗軍有住支俸糧者詔書至日悉如舊關支一直隸令巡按禦史在外令按察司審察軍民衙門刑獄有冤抑者卽與伸理不許因而縱放有罪其見監罪囚除反叛謀殺祖父母父母妻妾殺夫奴婢殺主人命蠱毒魘魅毒藥殺人彊盜姦詐及偸盜官糧外其餘罪犯並與寬減一等科斷一逃軍逃匠詔書到日限兩月內許令赴所在官司首告與免本罪軍還原伍匠還當匠一失班人匠俱免罰工令仍舊輪班後不爲例一各布政司按察司府州縣每衙門官各連名舉賢良方正一人起送吏部量才擢用一諸司官吏有貪酷害民及闒茸者直隸令巡按禦史在外令按察司審察奏來以憑罷黜其按察司貪酷害民及闒茸者從巡按禦史審察奏聞一中外比年冗官過甚虛費廩祿無所禆益在內令吏部都察院在外令布政司按察司巡按禦史及府州正官公同於添設員內斟酌其職務繁簡量畱在任余悉送回吏部一各處近設撫民官本爲安民自其赴任並無上言民情利病者且聞於民無益有損詔書至日悉還吏部如其中有淸廉幹濟舊官所不及者許其親臨上司保畱在任而起送舊官還部仍具奏聞一朝廷差去內外官員人等當體朕愛民之心謹守禮法不許生事需索百端擾害軍民敢有違者從巡按禦史按察司官具實奏聞處以重罪坐視不言者同罪

○庚子敕諭行在五府六部都察院曰朕嗣大位以來夙夜孜孜以安餋軍民爲心屢下矜卹之令蠲逋貸﹤宀十見﹥刑獄選用牧守賑卹無告惟恐有未得所而比者南北直隸及河南山東山西並奏春夏不雨宿麥焦槁谷種不生老稚嗷嗷用於饑饉流亡散徒甚可矜憐夫災祥之興皆由人致朕存兢惕誠切於心已詔中外覃敷﹤宀十見﹥政爾在廷文武之臣皆受付托之重宜同朕休戚凡詔條所例恪遵行之必誠必信毋或違慢書云民惟邦本本固邦寧卿等其篤經遠之慮毋苟且玩愒毋徒爲文具蓋事君之忠莫先保民若削下以求達敚人以自肥明有國憲幽有神罰其敬之哉其愼之哉

○辛丑浙江都司布政司按察司奏金華處州等府永康武義麗水等縣彊賊陳初等劫掠人財殺傷永康縣丞朱俊敕三司發兵捕之各以堂上官同巡按禦史蒞其事必殄此寇毋擾良民

○壬寅賜四川鹽井衛馬剌長官司舍人阿別廣西結倫州土官族人馮保著藏族土官舍人昝卜靈藏贊善王喃哥兒監藏所遣番使且汪頭目鎖南領占等鈔幣絹布及金織襲衣等物有差仍命且汪等賫敕及文綺賜喃哥兒監藏等

○直隸眞定府定州知州林衡奏州自春至夏不雨民多乏食近承行在禮部徵索藥材皆非本州所產乞攺徵於出產之地從之

○陜西漢中府金州及洵陽縣奏去歲夏秋無雨田榖不收民今艱食逃徙復業之民尢甚已發見儲倉糧賑卹各以數聞

○癸卯成國公朱勇奏永樂中太宗皇帝北徵時於各都司並直隸諸衛調來官軍內每衛或摘三五人或六七人計一千二百人爲一營而復選其魁大者令同將軍佩刀侍衛竊以爲此蓋在外官軍常於內府出入不便宜罷遣還伍操備從之

○初行在兵部右侍郎王驥及成國公朱勇等奏比奉敕於京師諸衛選紀錄幼軍萬人操練今止得千餘人宜選諸衛軍士中丁多者足之一曰彼旣一人當軍又選一人操練恐難資給命尙書侍郎都禦史計議覆奏舊例諸衛軍士除正軍之外存一丁資給余遣還有司供徭稅今京師諸衛軍士在營有三丁以上至七八丁者止一丁當軍餘皆無役不肎還本鄕宜於三丁以上者選一丁余聽在營生理供給軍裝亦軍民兩便上從之命正軍有故就令補伍不得再勾

○行在兵部奏定邊衛應勾軍士二千五百餘人今多有故止得千一百餘人至衛其間復有逃者蓋定邊軍士皆洪武中垛充所以逃者多由官旗誅求或受賄賂縱之使逃今千一百餘人至者宜遣官閱視有不能撫卹及仍前作獘者審核得實並勾軍之人且奏以聞上命遣監察禦史及兵部官各一人往閱之仍命先擒勾軍者送法司問罪

○行在工部奏蜀王言王城損壞一百一十四丈乞修理上命以成都護衛軍爲之

○陜西右參政陳琰奏初秦王之國有羊三千散餋於民歲久不問存否每歲徵羊羔千二百隻民貧往往借貸買輸甚爲所苦臣觀王府自有護衛及儀衛司軍校且多牧地宜收見存之羊使自牧餋供用庶蘇民力從之

○上燕間問侍臣曰唐虞何以爲盛治侍臣對曰堯舜聖人以徳爲治所以盛也上曰有其君亦貴有其臣使是時無禹稷契臯陶伯益堯舜能獨治乎元首股肱必相資也但當時君臣又皆互相戒謹不敢有一毫自滿之心此其所以盛也萬世之下論唐虞盛治當本諸此

○甲辰行在山西道監察禦史彊敏親喪服闋吏部以聞命復職

○丙午詔天下州不及二十里者歲貢生員一人過二十里者貢如舊例縣不及五里者五歲貢一人不及十里者三歲貢一人過十里者貢如舊例蓋陜西漢中人漢陰縣儒學教諭張應衡言本縣僅一里生員食廩膳者止九人乞歲減常貢之數故有是命

○四川成都府郫縣儒學訓導王敏言郫彭諸縣盜賊縱橫劫奪財物殺傷人命焚燒廬舍益滋漫乞命廉能之臣巡察殄除庶幾良善得安上命行在都察院副都禦史賈諒錦衣衛指揮僉事王裕同內官興安往會四川三司調軍捕之仍敕諒等曰賊平就於四川巡視軍民利病凡軍衛有司官吏旗軍土豪積年逃軍逃吏役滿不起吏員年久不更隸卒濫設弓兵倚恃豪彊把持官府侵欺錢糧包攬官物私置牢獄殺傷人命奸污良家妻女捏寫文狀起滅詞訟誣害良善藏匿逃亡紏集無賴聚成羣黨毒害軍民體審得實皆卽擒拿輕罪就彼如律發落眞犯重罪連家屬解京不服擒拿者就所在衛所量差官軍拿解爾等宜公明廉愼夙夜盡心毋縱釋有罪毋濫及非辜庶稱委任之意

○直隸保定府安州雄縣河間府東光縣河南開封府尉氏縣皆奏去歲水旱民多乏食請發官倉糧賑濟從之

○丁未命太僕寺少卿徐謙致仕謙池州府靑陽人初任府推官爲政﹤宀十見﹥平用刑明恕得民之心升刑部郎中再升太僕寺少卿至是以老疾自陳遂命致仕

○戊申上命行在禮部曰自今四夷朝貢之使在京者止朝朔望光祿賜酒饌先是每五日一朝至是乃簡其禮

○己酉四川汶川縣番僧娑南令正等來朝貢馬

○命故山西都司指揮僉事長吉子帖木兒襲爲金吾左衛指揮使羽林前衛指揮僉事聊瑀弟雄魯貴子俊虎賁左衛指揮僉事馮政叔興濟陽衛指揮僉事禇傑子忠俱襲職

○庚戌夜有流星大如碗色赤光燭地起八榖西北行至濁

○辛亥賜雲南趙州徳勝關馹故土官舍人王鐘鄧川州把事何懋廣西全茗州土官舍人許武賢等鈔彩幣表裏有差

○壬子調沈陽左衛指揮同知朱海任行在府軍���前衛指揮僉事馬勝任通州衛

○行在後軍都督僉事沈淸言神機營舊兼統千二營官軍近罷遣還伍然是營置已十餘年請如舊上曰此皇祖在軍中時所置蓋一時權宜今朝廷侍衛自有定制安得復用此輩且已令歸伍矣不從

○山東都司都指揮僉事陳義卒義鳳陽府懷遠縣人洪武中起卒伍積功官至指揮使永樂元年升都指揮僉事三年任大寧都司九年調山東都司至是卒訃聞賜祭子得襲山東東昌衛指揮使

大明宣宗憲天崇道英明神聖欽文昭武﹤宀十見﹥仁純孝章皇帝實錄卷之一百一

大明宣宗章皇帝實錄卷之一百一終大明宣宗章皇帝實錄卷之一百二

宣徳八年五月癸丑朔

○甲寅日本國王源義教遣使臣道遠等奉表貢馬及鎧甲盔刀等方物

○福余衛韃靼把恩臺來歸秦願居京自效命爲副千戶賜冠帶金織襲衣彩幣銀鈔絹布綿花鞍馬仍命有司給房屋器物如例

○乙卯琉球國中山王尙巴志遣使者物志麻結制等奉表箋貢馬及方物

○行在戶部奏成國公朱勇選行在錦衣衛舍人禇麟等一千九十三人外衛舍人一千七百九十九名訓練請給月糧上曰軍官舍人宜精練彼旣食父兄之祿今又欲給月糧豈不大過在京者月給米人三斗外衛者令悉歸以待後命

○宣府總兵官都督譚廣奏獨石城臨近極邊今千戶楊洪率騎士五百人挈家移守西貓兒峪而獨石空城正當賊寇出沒之處倘有警急卒難應援請添領神銃手一百五十於開平衛馬步官軍內選撥精銃一百五十人共三百人於獨石操備從之

○巡按福建監察禦史張鵬言福州府寧徳縣有土神祠臣嘗按神姓黃名嶽世居其邑飛鸞裏博通典籍易象太玄歷數之學當黃巢亂民無以生神樂施予有長者風閩王審知欲辟爲屬神謂身爲唐臣不能事僞主遂沈於淵由是爲神廟食其境邦人祀之宋嘗封忠烈王今寶丰銀場有神行詞乞賜封號春秋饗祀疏奏上命行在禮部翰林院議禮部尙書胡濙同少傅兵部尙書兼華蓋殿大學士楊士奇少傅工部尙書兼謹身殿大學士楊榮言神之功行史無所載況洪武中未入祀典上曰禦史於民疾苦不以聞而欲謟事鬼神求福任風紀者當如是耶勿聽

○丙辰泰寧衛都督僉事脫火赤遣指揮僉事板不來木興

直指揮僉事鎖升加四川威州妙智通悟國師之徒剌麻溫卜加瓦藏雲南浪穹等縣土吏張惟善等來朝貢馬及方物

○夜有流星大如雞彈色赤有光出亢西南行至庫樓

○丁巳端午節賜文武羣臣扇及宴

○貴州總兵官都督僉事蕭授奏比以貴州烏羅府治古等長官司殘苖吳不爾等聚眾作亂敕令臣徵剿臣統率貴州四川湖廣兵進至筸子坪攻破新郎等寨前後生擒賊首吳不跳等二百一十二人殺吳不爾王老虎龍安軸等斬首五百九十餘級皆梟以徇餘黨悉平得所掠軍民男女九十八口悉給親所獲賊屬婦女幼弱一千六百一十二口以賞從徵官軍土兵械送吳不跳等至京師上命悉系錦衣衛獄已而顧侍臣曰蠻夷好亂自取滅下然於朕心不能不惻然

○戊午上語行在兵部右侍郎王驥等曰昨爾奏遣官往南京各衛選取紀錄幼軍來操練朕慮有子母老轉徙失所者其悉止之令於南京守備襄城伯李隆處訓練

○貴州安順州土官同知阿寵遣把事陳庸等來朝貢馬

○庚申賜日本國琉球國迆北和寧王等處貢使宴

○鎭守山西都督僉事李謙奏狹西府谷神木二縣有逋逃軍民百餘家有十丁二十丁者聚於邊境野人溝等處俱挾兵器依阻山林潛出境外恐誘慮寇犯邊上謂行在戶部曰安土重遷人情之常此皆軍衛有司虐之故不得已至此遂遣官賫敕貸其罪俾回原伍復舊業若怙終不回必發兵擒捕仍命所司若回則善加撫卹

○辛酉朝鮮國王李祹遣陪臣金孟誠等奉表箋貢馬及方物

○賜琉球國使臣物志麻結制等泰寧衛指揮僉事板不來等彩幣絹布有差○兀者右衛指揮僉事兀列哈等四人來朝賜鈔及彩幣表裏

○迆北來歸指揮同知哈把兒禿等及家屬三十八人至京賜紵絲襲衣鈔絹布花有差幼穉亦各有賜

○行在兵部右侍郎王驥言昨狹西都司都指揮同知曹敏等奏所屬衛所路當衝要軍士差遣者多見在者少欲盡畱兩班赴京操備官軍五千九百六十人守備有旨令臣同成國公朱勇計議臣等以爲狹西去京路遠官軍半年一更往復奔馳不得休息宜將操備之數分作三班更代則一班之人在京常有二班在衛守備彼此不失庶幾兩便從之

○直隸滁州之全椒縣廣平府之肥鄕縣河間府之吳橋縣山西平陽府之安邑縣皆奏去歲水旱無收民今缺食已發官廩賑卹各具數聞

○壬戌賜雲南陸涼州土官舍人資曹貴州十二營長官司故土官妻色鳩四川汶川縣番僧娑南令正等鈔彩幣表裏有差

○泰寧衛掌衛事都督僉事脫火赤卒事聞命其弟指揮同知拙赤爲都督僉事仍掌衛事撫輯民人且賜之襲衣彩幣

○癸亥新寧伯譚忠滁州淸流人追封崇安侯淵之子洪武三十五年襲封新寧伯永樂二十年從徵沙漠領右掖軍至蒼崖峽遇賊與戰敗之宣徳元年庶人髙煦反忠扈從徵之車駕至城外命忠守其南門時髙煦伺間將出戰忠覘知之焚其弔橋明日髙煦窮出被執命忠監護送京師二年命爲右副總兵與總兵官黔國公沐晟調雲南兵往徵交阯至淸水河會安遠侯失利賊眾並力堅守諸隘晟與忠還師臨安被旨就雲南操備三年還京文武羣臣劾忠等緩師遂下獄以疾釋之忠事母孝志於功名未有成而率年四十二訃聞賜祭命工部治葬

○乙丑直隸順天府之順義縣廣平廣平府之淸河縣鳳陽府之宿州徐州之沛縣河南之確山縣皆奏今年春夏無雨人民饑困乞發預備等倉官糧賑濟從之

○丁卯廣西總兵官都督僉事山云討廣西宜山等縣蠻寇平之初柳慶等府宜山等縣蠻寇結聚殺掠鄕村云遣指揮使張珩等領兵剿捕至是擒殺賊首蘇公夏等五十八人得所掠男婦九十一口餘賊解散

○湖廣按察司僉事裴俊奏湖廣都司自宣徳八年正月至宣徳九年四月所差之官及舍人劉敏等凡一百七十一起往來諸衛督辦公事例不給驛水行乘船陸行乘騎皆荊州三衛雇僦傳送往來旁午應酬艱難原其所自蓋由都司官吏不得其人假公營私泛濫差遣乞敕法司禁約自今常事止移文往來庶免剝削虛費之患上命行在兵部移文禁約除軍情重務遣人督理余不許

○戊辰直隸梁城守禦千戶所奏旗軍六百八十一戶因去秋水荒無以爲食乞加賑卹命行在戶部於附近官倉給糧賑之凡給一千三百六十六石

○己巳直隸河間府之靑興濟二縣順徳府之廣宗縣大名府之浚縣皆奏去歲旱漧田榖無收今人民乏食乞貸官倉米麥計戶賑卹俟秋熟償官

○庚午巡撫侍郎曹弘奏直隸淮安鳳陽二府並徐州所屬縣去歲災傷田榖不收小民乏食臣恐失所已令各府州縣發官廩及勸富民出粟賑濟

○辛未占城國王占巴的賴遣使臣逋沙怕麻叔等來朝貢方物

○賜木興河衛女直指揮僉事鎖升加四川威州剌麻番僧溫卜加瓦藏雲南浪穹等縣土吏張惟善等鈔彩幣表裏及紵絲襲衣有差

○福余衛鎭撫暖朵兒率家屬來歸奏願居京自效命爲千戶賜金織襲衣彩幣銀鈔絹布綿花鞍馬有差仍命有司給房屋器物如例

○行在兵部右侍郎王驥奏鎭守山西都督僉事李謙言欲嚴飭武備莫若委任得人則事無不舉成國公朱勇亦言比者各都司衛所俱缺老成能幹之人掌事多有托故經年離職不思在任躬親撫卹齊整軍伍逃亡愈多虛費供億臣詳勇等所言宜行各處巡按監察禦史按察司及總兵鎭守官從公推選每都司衛所掌印官各一人及選老成能幹佐貳官二人常畱一人在任理事專一整飭軍馬繕修器械完固城池比較屯種稽考勘合勾軍之人若有作獘卽湏究問軍器缺少則依洪武永樂中舊例有司支給物料成造凡有調遣軍馬須憑各委官員差調如軍士缺少器械不精臨期誤事悉治其罪非有警急重務不許輙差仍以選定官員職名徑自造冊回奏驥又奏天下衛所凡勾軍丁須憑兵部勘合在外衛所則於都司塡給直隸衛所皆兵部編與收用本部俱無稽考是以差去之人肆情延綏軍伍久缺勘合無銷宜將南北直隸衛所原發去勘合並底簿拘回五軍都督府收掌各衛應取軍丁皆赴府出給嚴限拘鎖每至年終則以所給勘合差去人名造冊送部奏理比較庶革舊斃皆從之

○壬申召開平等處副�才�口心�兵都督僉事方政還京

○四川總兵官都督陳懷奏番蠻叛服不常請調狹西官軍進討於四川起軍民運糧餉上重惜人力敕懷還京師別敕參將都指揮蔣貴曰興師動眾古人所愼今專以命爾爾宜熟計果番蠻帖服則擇所領壯兵守備而以其老弱運糧庶幾省費果復猖獗必湏用兵則於四川行都司貴州都司播州宣慰司量調進剿事平卽遣還毋令久勞役也

○雲南路南州把事楊惠子禎來朝貢馬

○癸酉命陳浚爲後軍都督僉事充參將代副總兵都督僉事方政提督開平獨石長安嶺永寧諸處巡邏備禦浚先任都督在交阯坐失守下吏後上知事非浚得專制遂原之命以爲事官從方正立功自效至是召政還京擢浚代總其事

○降廣東都司都指揮同知李端爲本司都指揮僉事端初以操軍造舟受廣海衛指揮汪源等金銀及馬又杖殺本衛總旗蒙宥追贓罰俸端不悛又杖殺徳慶守禦千戶婁俊行在都察院按問得實奏因公毆人至死擬罰役復職上曰犯贓尙可恕杖殺兩人𨿽因公亦是狠戾不卹下命罰役後降其職

○修北京南門外橋

○乙亥行在兵部奏前者五軍神機等營操備官軍內有官多軍少者亦有一衛旗軍分二三處操練者把總官員不論軍數多寡俱命差官領之是以占畱者多衛所缺官管事已嘗奏請今各營把總官取勘約量如一衛軍士分撥二三處而可足一隊者則本衛委官管領不足者輳撥別隊官領操多餘官發回視事仍籍其選定職名今各營有應發回而擅畱者及衝要衛所官員因見事繁仍以操備爲名棄印赴營藏匿文書停滯軍伍廢缺皆此之由請令成國公朱勇新建伯李玉會同五府並各營把總官從公再議約量軍士多寡當存管隊官幾人明白見數不許多畱若所畱掌印官亦發回管事別取官代之仍以選定職名具文冊二本一送兵科一送兵部若有事故把總官徑自具奏取換敢有仍前濫占影射及避難投托離職誤事者本部同行在都察院劾奏罪之上從之

○順天府文安昌平良鄕密雲四縣眞定府冀州及隆平贊皇二縣保定府安州易州及慶都博野定興淸苑蠡完滿城髙陽八縣河間府靜海興濟二縣順徳府刑臺沙河任內丘四縣廣平府成安縣河南汝州及西平縣山西安邑萬泉稷山三縣各奏春夏無雨二麥不實秋田未種上命行在戶部悉如詔書寬卹之

○丙子賜日本國使臣道淵等二百二十人紵絲紗羅絹布及金織襲衣絹衣銅錢有差

○賜朝鮮占城日本三國貢使宴

○巡按直隸監察禦史王來言直隸常州府宜興武進二縣連年水澇田禾薄收民皆采拾自給已發倉糧賑濟今年該徵稅麥乞如洪武永樂中例折收土產綿布從之

○丁丑命丰城侯李賢掌行在前軍都督府事

○賜朝鮮國使臣金孟誠等彩幣絹布及金織襲衣絹衣有差

○裁減通積廣積二抽分竹木局大使各一員副使各三員以事簡故也

○戊寅賜占城國使臣逋沙怕麻叔等幣帛及金織襲衣絹衣有差仍遣賫敕及紵絲紗羅文錦歸賜國王

○直隸鳳陽府之蒙城縣保定府之深澤縣永平府之樂亭縣廣平府之曲周縣山西平陽府之絳縣皆奏去歲水旱田榖不收今民食艱其已發預備官廩米賑之各上其數

○己卯命故山東都司都指揮僉事耿亨子源襲爲金吾右衛指揮使羽林前衛故指揮僉事潘亮有功未升子忠襲升指揮同知濟州衛指揮同知包政子陸拾通州衛指揮僉事髙喜子謙俱襲職

○賜貴州安順州把事陳庸雲南路南州把事子楊禎等鈔彩幣絹布有差

○行在兵部奏居庸等關往時每關遣舍人二人監守滿三月而更後遂爲例切以各關旣有官軍守禦而又益以舍人不無煩擾請召還從之

○行在兵部奏近有言四川湖廣狹西接境有細水洞一名水簾洞有號趙大王者聚眾二千餘人據險爲寨已嘗奏準各令三司勘實撫捕久皆未報請量調官軍搜索庶不遺民患上曰言者亦未可遽信再令體勘得實方可裁處若果有之而在山自種自食不出境爲害只遣人招撫復業不須用兵

○夜月犯昴

○庚辰山東布政司右參政沈固任滿考最升從二品祿仍於大同總兵官武安侯鄭亨處治軍機文書

○勛衛陳昭坐同父寧陽侯懋侵欺官糧官鹽入已旣宥罪罷間法司請革其冠帶上曰昭安於豢餋習奢傲曏以天寒命光祿賜侍衛酒肉昭獨以不丰潔卻之朕目睹之固知其非令器今又以貪黷得罪革冠帶良是但念勛戚姑與之令其省過用保富貴

○辛巳朝鮮國王李祹奏叛虜楊木答兀屢寇掠其邊境上敕祹嚴兵備至則殺之仍敕遼東總兵官都督巫凱謹邊防

大明宣宗憲天崇道英明神聖欽文昭武寬仁純孝章皇帝實錄卷之一百二

大明宣宗純孝章皇帝實錄卷之一百三

宣徳八年六月壬午朔參將都督僉事陳浚奏千戶楊洪巡邏至紅山與虜寇遇摶戰賊引郤且戰且行至禮拜寺洪縱擊敗之寇散走遂敕緣邊守將皆嚴兵備

○癸未命左軍都督僉事方政佩平蠻將軍印充總兵官參將都指揮同知蔣貴爲左軍都督僉事充副總兵鎭守四川松潘等處四川都司行都司所屬衛所官軍悉聽節制敕曰番蠻居險用兵亦難只宜靜以撫之毋自勞敝凡其事宜悉準五月二十日敕爾其愼之先是番蠻復叛貴嘗率軍深入剿捕有功故升之

○四川酉陽宣撫司土官僉事冉應良遣頭目冉福宗等來朝貢馬

○毛憐等衛都督僉事撒滿答失裏等十五人來朝賜紗彩幣表裏金織紵絲襲衣等物有差

○遼東總兵官都督巫凱奏朝鮮國擅政建州衛請詰問之先是朝鮮國王奏毛憐建州之人詐爲忽剌溫野人裝束凡四百餘騎犯朝鮮邊境劫殺軍民建州毛憐二衛亦奏忽剌溫野人頭目木答兀等掠朝鮮人口遇朝廷所差內官已追還之朝鮮謂實建州所爲故加以兵上遣人賫敕諭朝鮮國王李祹及忽剌溫野人頭目木答兀等建州毛憐二衛官曰天之於物必使各遂其生帝王於人亦欲使各得其分今爾等皆受朝命而乖爭侵犯爲之不已豈是享福之道朕爲天下主所宜矜卹敕至宜解怨釋仇攺過遷善各還所掠並守封疆安其素分庶上天降康福祿悠久至是凱復奏其事上曰遠夷爭競是非未明豈可偏聽遽有行遣宜待使還議之敕凱但謹邊備而已

○甲申升行在監察禦史戴誠爲山西按察僉事嚴烜爲浙江按察僉事大理寺左評事崔哻爲南京太僕寺丞擢進士徐朝宗吳鎰葉淸爲南京監察禦史朝宗貴州道鎰四川道淸狹西道命參議黃翰爲廣東布政司左參議翰初爲江西按察僉事能佑善摧惡任滿升左參議敕令同副都禦史賈諒等巡撫江西至是還遂命任廣東復郭宗儀狹西隴州知州宗儀以母喪去官至是服闋州人奏請畱之故命復任

○沙州衛都督困卽來遣指揮苦竹帖木兒等來朝貢馬

○直隸薊州之遵化玉田二縣奏人民乏食乞給林南倉糧賑濟命行在戶部如所言給之

○乙酉上以天久不雨禱祠未應憂之作閔旱之詩示羣臣詩曰亢陽久不雨夏景將及終禾稼紛欲搞望霓切三農祠神旣無益老壯憂忡忡饘粥將不繼何以至歲窮予爲兆民主所憂與民同仰首瞻紫微吁天攄精衷天徳在發育豈忍民瘝痌施霖貴及早其必昭感通翹跂望有渰冀以蘇疲癃

○行在翰林院編修趙勗以親喪服闋復職

○丙戌鎭守狹西行都司都督僉事王貴奏掌肅州衛事署都指揮僉事呂昇挾私杖殺軍士二人千戶一人又盜官木造私居盜用官軍俸糧鈔四十五萬有奇及軍糧二百八十餘石受財虛出鹽倉鈔又索取所部金銀駝褐布絹米麥牛羊諸物及出境私通赤斤蒙古衛韃官鎖可者違禁買駝馬中鹽等事請治之上命行在都察院遣廉正禦史馳驛往鞫之

○丁亥行在戶部奏松潘中納鹽糧則例四川鹽每引四斗淮浙鹽每引二斗五升河間長蘆鹽每引三斗山東福建河東廣東鹽每引一斗五升時總兵官陳懷奏松潘險遠糧餉不足饋運甚難請減輕舊例召�中納以足軍食從之故定此例

○戊子敕三法司今炎暑已甚凡監系罪囚爾等宜體朕欽卹之心卽問理髮邊當奏者卽奏其中有情輕及待對照勘者聽保領知在不可稽緩

○庚寅行在廣東道監察禦史羅銓等言刑部職司邦禁治姦慝今右侍郎吳廷用施禮位例亞卿庸懦尸位比者本部郎中厲思溫員外郎孟芳屢以私忿交詈甚至相毆至公堂廷用等不能一言又不具奏又體知本部近來綱紀頹弛各司官吏往來交通漏泄獄情司獄官吏人等尢甚貪虐逼取系囚財物有得者𨿽重罪皆脫其械系無罪者𨿽輕罪或箠系至死皆由廷用等漠不加意請正其罪上命行在都察院執思溫芳鞫治召廷用禮諭之曰凡爲官長當寬不至縱嚴不至殘爾今縱矣刑部掌天下刑罰豈應苟且如此繼今宜免自飭勵

○廣西按察司僉事王愷言天下衛所軍士月糧洪武間總旗月支米一石五斗小旗一石二斗軍一石永樂九年六月內奉勘合月支米七分鈔三分宣徳八年五月內奉勘合各衛所軍有家屬者月支糧六斗無者月支四斗五升臣切見廣西具邊衛猺獞艸寇不時竊發衛所正軍徵哨戍守餘丁各有差使日用飲食衣鞋軍裝皆仰給月糧別無資產今更減支實爲貧難上命如永樂九年例給之

○辛卯命隆慶衛指揮使張鎭守居庸關仍掌衛事

○壬辰遣鴻臚少卿潘賜行人髙遷中官雷春等使日本國賜其王源義教白金彩幣等物初太宗皇帝時日本國王源道義恭事朝廷勤修職貢道義卒使命不通已久上嘗賜敕撫諭至是義教嗣爵遣使道淵奉表來朝並獻方物故遣賜等報之

○四川雜道長官司長官安白侄甲失伯番僧剌麻偏那朵兒來朝貢物及方物

○甲午行在右軍都督蔣信奏故忠勇王金忠所部韃官都指揮乃顏帖木兒等卒其子者兒哈剌等乞襲職優給行在兵部言都指揮同知僉事例不應襲上曰彼皆舉家歸款當特優之遂命者兒哈剌及故都指揮僉事把魯禿子把禿孛羅客薛弟把罕阿速臺子脫只皆襲職坤帖木兒侄阮可尙幼令優給余故指揮使以下子侄襲職優給如例

○命山西按察司副使潘栗致仕栗狹西白水人累官升山東布政司參議再升副使栗庸直政治無聞至是考滿至京自陳老疾命致仕

○以戶口減少裁減狹西漢中府同知金州判官各一員

○直隸保定府之祁州安慶府之桐城望江二縣鳳陽府之定遠縣山西潞州之襄垣縣皆奏去歲災傷耕種無收人民缺食已借官倉糧計口均給俟秋熟償官各具數聞

○乙未召河南左布政使魏源赴闕

○起復貴州右布政使王敏赴京時敏以親喪家居有言敏爲政得民心者故召之

○丙申復設廣安州守禦千戶所先是四川按察副使朱與言奏重慶府合州定遠等縣與順慶府廣安州嶽池大竹渠縣及夔州府新寧梁山接境深山大谷延袤數百里往者廣安盜起設千戶所守禦後以盜息革罷今所治尙存乞如舊開設至是復設千戶所命四川都司分撥官軍戍守以遏盜賊保衛居民

○以戶口減少裁減直隸順天府房山縣縣丞主簿各一員

○直隸廬州府英山縣知縣賀完奏洪武中定新官到任儀注凡新官到任父老人等導引入城徧謁神祠如儀致祭其儀物皆出於官若山川城隍等神俱用二牲其餘忠臣烈士用一牲今在外各衙門新官到任有用二牲徧謁祭告者有用二牲於城隍廟設壇總祭者其禮不一宜有定規命行在禮部議令以羊豕各一總祀應祀神祗於城隍祠從之

○順天府永淸固安房山三縣眞定府靈壽灤城獲鹿行唐元氏槁城寧晉髙邑柏鄕臨城新河十一縣順徳府唐山南和鉅鹿廣宗四縣河間府寧津南皮獻三縣廣平府雞澤邯鄲二縣大名府開州及魏長垣元城內黃四縣鳳陽府懷遠靈璧二縣淮安府海州邳州及沐陽淸河安東贛楡宿遷五縣山東靑州府安丘縣萊州府昌邑縣山西平陽府角�羊州並屯畱臨晉二縣河南汝寧府上蔡縣南陽府汝鄧二州及郟魯山新野舞陽南陽唐泌陽鎭平葉九縣各奏自宣徳七年冬至今年春夏不雨田稼旱傷上命行在戶部遣人覆視蠲其租稅

○丁酉夜月食

○己亥賜沙州衛指揮苦竹帖木兒四川酉陽宣撫司頭目冉福宗雜道長官司土官舍人安甲失伯番僧剌麻偏那朵兒等鈔彩幣表裏及紵絲襲衣有差

○建州衛遣指揮僉事紮剌答等二人奏事賜彩幣表裏等物

○庚子左副都禦史陳勉奏奉敕同江西三司及巡按監察禦史往贛州府信丰會昌等縣招撫作耗賊徐士榮等及逃民四百九十六戶男婦三千一百二十二人皆復業

○辛丑敕責三法司﹤鋶﹣釒﹥決罪囚敕曰比以炎暑特命爾等疏理獄囚今已旬日寂然無聞蓋爾等不體朕心不卹人命因循玩愒視爲尋常今期以五日除眞犯死罪監候其餘悉早發遣凡情輕及提人待對或審勘者聽保領知在不許稽違仍遣人馳驛賫敕徧諭中外治刑獄者悉如之

○狹西行都司斷事鄧榮奏狹西行都司及甘肅行太僕寺所屬衙門額設吏典有缺皆行在吏部撥補中間多有山西狹西河南山東及直隸眞定等處人往往便道還家或半年一年之上始至亦有畏避路遠在家托故不至者致各衙門缺書吏寫繼今乞選能書算者或四五十人或五六十人給與道路口糧差官管送都司遇缺撥捕年終造冊部查考從之

○壬寅冊襄陽縣民魏亨女爲梁王妃命亨爲南城兵馬指揮時梁王已婚而妃薨至是再冊云

○廣西陀陵縣土官知縣黃璉遣頭目黃二遼東自在州女直頭目官音保等來朝貢馬

○迆北韃靼把裏卜花來歸奏願居京自效命爲百戶賜金織襲衣彩幣銀鈔綿布鞍馬仍命有司房屋器物如例

○癸卯齊化門外木廠火東城兵馬指揮獲守廠官吏四人請付法司論罪上曰火起倉猝豈四人之力所能救命釋之

○夜有流星大如杯色赤有光起壁東北行至濁

○甲辰泰寧等衛指揮僉事把都兒狹西臨洮府剌麻那嚕補藏卜等來朝貢馬

○乙巳遣中官祭中霤之神

○黜行在大理寺左寺丞楊復爲廣西按察司僉事復與卿徐初不合一日出言相詆訐給事中劾奏之上宥初頌系復錦衣衛至是宥之遂有是命

○敕江西都指揮僉事吳堅領兵一千人鎭守贛州衛及信丰南安會昌千戶所往來巡邏戒飭軍士不許擾害良善時副都禦史陳勉言贛州南安信丰會昌之間山林深窈土民恃險爲寇叛服不常宜選武臣一人鎭之上命兵部擇人至是侍郎王驥言堅持身端謹識略有爲可任其事遂有是命

○四川都司奏捕獲廣安等州定遠等縣彊賊王洪等及其家屬並隱藏之家二百七十五人上敕副都禦史賈諒等同四川三司巡按禦史審復是實斬以徇眾賊屬及隱藏之家悉角�羊京師或有冤抑卽爲辯理

○四川馬湖府平夷長官司奏比者火延公��角羊�凡朝廷頒降榜文倉庫稅糧錢帛及案牘皆救免乞宥罪並獻馬二匹上曰遠夷能恭謹畏法如此宜置不問○丙午四川都司掌司事都督徐甫等奏比以烏撒烏蒙二府土官知府祿昭尼祿等爭地讎殺蒙遣行人章聰侯琎奉敕與巡按禦史李實及三司官往諭之皆悅服蓋所爭者初本烏蒙之地爲烏撒所據今烏蒙耆老念其世親以所爭地十之三讓烏撒治溝爲界永息爭訟上顧左右曰蠻夷能讓亦是天理未泯特患訓諭不至耳果能開誠布公何不可化

○宥行在光祿寺丞倪琮等罪初光祿寺火禦史給事中劾奏琮等不謹下刑部獄論應徒追償所毀物上曰不謹之責難逃但非故有意者姑記罪俾視事停其俸毀物免追

○丁未命故通州衛指揮僉事王端子俊襲職

○戊申彰徳府臨漳縣奏漳淦二河水溢衝決三冢村諸堤口請發民修築從之

○夜有流星大如杯色靑白光燭地起左攝提南行至氐

○己酉上諭行在戶部曰今內外鈔法頗通所收舟車等項課鈔除舊額與先次減免外其餘增加之數以三分爲率悉減一分

○四川平夷長官司女長官王氏遣把事王貴貢馬

○參將都督僉事陳浚奏比虜寇至開平沙窩殺百戶王賢軍士被傷者十人掠馬及軍器都指揮使唐銘等失於哨備請治其罪上曰虜寇出沒不時邊備其可不謹令禦史責銘等死罪狀俾戴罪理事仍停俸一年如再誤事必誅

○行在刑部右侍郎葉春卒春浙江海鹽縣人初爲禮部主客司主事升郎中再升兩淮鹽運使攺福建布政司右參政宣徳三年調四川未赴任奏浙江土豪爲民患郡縣不能制上命大理寺卿熊槪錦衣衛指揮任啟及春巡撫蘇常及浙江諸郡察捕彊豪以安善良春𨿽行事於其鄕能持公道旣還升右侍郎居無幾遘疾卒訃聞賜祭命有司治葬

○秋七月壬子朔享太廟

○遣中官祭司門之神

○河南府宜陽永寧二縣奏蝗蝻生命行在戶部遣官督捕

○癸丑召湖廣長沙府知府李郁赴闕

○貴州布政司右布政使王敏被召至調狹西布政司右布政使

○甲寅增置戶科給事中戶部廣西淸吏司主事各一員專理南京後湖所貯黃冊

○夜有流星大如雞彈色赤有光出傳捨南行至女牀

○丙辰四川宜賓縣民言四川筠連茶課司自洪武至永樂間所徵茶課積至三百餘萬斤歲久不堪市馬別無支用虛占四百餘人守視乞準戶口食鹽給與附近軍衛有司從之

○戊午賜朝鮮國及撒馬兒罕等處貢使宴

○進士趙縉言河南彰徳府安陽縣舊有廣惠等渠洪武間亦嘗修浚軍民田作獲利甚多近山水泛溢氵�放塞不通農種失利乞﹤鋶﹣釒﹥浚以便民上曰此守令不職命行在工部切責之仍令俟農隙興工

○日下生承气一道色黃赤鮮明

○己未命行在都察院嚴私通番國之禁上諭右都禦史顧佐等曰私通外夷已有禁例近歲官員軍民不知遵守往往私造海舟假朝廷斡辦爲名擅自下番擾害外夷或誘引爲寇比者已有擒獲各寘重罪爾宜申明前禁榜諭緣海軍民有犯者許諸人首告得實者給犯人家貲之半知而不告及軍衛有司縱之弗禁者一體治罪

○宥江西永新縣賊首蕭彥眞等復業先是彥眞聚眾於永新縣梅花洞僞稱將軍千百戶殺傷官軍劫奪道路吉安長沙兩界皆被其害已敕巡撫侍郎趙新及湖廣江西三司撫捕至是新奏各賊赴官陳首願洗心攺過上特宥之令復業又敕新等曰餘黨能自首者皆準此例

○大同前後安東中屯陽和髙山天城鎭虜大同左云川九衛並磁州守禦千戶所各奏自去年九月至今年六月不雨屯種無收命行在戶部除其租

○庚申寧夏總兵官官都督史昭奏舊於寧夏黑山嘴立哨馬營屯駐騎士近爲黃河墊沒欲於附近便宜之處別築營守備從之

○昬刻月犯房

○辛酉江西南康等縣彊賊劉仁遠等伏誅仁遠初從贛州府會昌縣長河洞賊首朱南用等三百餘人被甲持兵劫掠南康及贛諸縣人民出沒山谷抗拒官軍至是悉爲官軍所獲南用等死於路仁遠等至上命法司鞫訊皆實悉斬於市妻子徙邊

○壬戌行在大醫院醫士王謙陳其父文洪武中爲燕府良醫所醫士今以老閒居謙幼習儒業乞爲監生以圖報效上命行在禮部考試送北京國子監讀書

○設武驤左右騰驤左右四衛以禦馬監餋馬軍士實之

○己刻北方有流星大如碗色靑白有光西北行至雲中有聲如雷

○癸亥升畱守中衛指揮使田增義勇左衛指揮使趙倫武成左衛指揮使金廣羽林左衛指揮使劉敏府軍後衛指揮使趙綱畱守右衛指揮使沈轔俱爲都指揮僉事行在畱守左衛指揮同知李浩羽林左衛指揮同知魏禧大寧中衛指揮同知李圭畱守後衛指揮僉事賈忠畱守右衛指揮僉事胡寬寬河衛指揮僉事蔣全俱署都指揮僉事增中都畱守司浩萬全都司餘皆赴南京聽用時襄城伯李隆以缺官爲請故有是命○甲子賜朝鮮國陪臣權復等十人泰寧衛指揮僉事把都兒四川平夷長官司把事王貴狹西臨洮府剌麻那嚕補藏卜廣西陀陵縣頭目黃二遼東自在州女直頭目官音保等鈔絲幣綿布及紵絲襲衣有差

○廣寧等衛指揮盛寬等領兵巡邏見虜騎二三十人或五七十人或三五百人云是福余朵顏泰寧三衛指揮千戶家屬往虹螺山牧於圍獵總兵官都督巫凱以聞上敕凱曰虜近邊而不犯邊宜撫諭之聽其所止亦須防其譎詐但有備斯無患矣

○乙丑以明日中元節遣衛王瞻埏祭長陵獻陵

○益實等衛女直指揮使木當加等三十五人奉命往福余等衛招撫還賜彩幣表裏等物有差

○丁卯賜朝鮮國等處貢使宴

○福余衛都指揮僉事安出奏歲饑民貧無食欲於邊城貿易以給乞免一年買馬課程上曰爲君卹人何間遠邇命所司從之

○戊辰攺狹西左布政使周璟爲雲南右布政使仍罰俸一年時行在都察院奏璟造私居侵用官磚石罪應斬上素知璟無廉譽及謟事嬖近至是語都察院臣曰璟罪不止於侵用磚石姑以此薄示警耳遂有是命

○行在前軍都督府奏廣東神電衛指揮張演總神電雷廉三衛官軍捕賊賊百餘人從廣西陸川縣行劫至廉州石康縣等處演遣百戶張興等領軍緝捕被賊殺死軍旗七人又遣千戶李原等領兵追捕被賊殺傷官軍演遂退縮請悉治其罪上曰姑移文諭演等以文至日爲始限兩月內盡獲賊不獲罪如律

○昬刻有流星大如杯色靑白光燭地起左旗南行至建星炸散

○己巳彰徳府磁州知州安理奏今歲亢旱夏麥無收秋苗未種民多缺食行在工部坐燒缸壇十萬緣夫匠多逃乞免所徵修理丁夫及諸色工匠暫令助役畢日如舊又言州城西淦陽河舊有五爪濟民渠灌漑之利甚廣因水溢衡壞堤堰泥沙塡淤人失其利乞令磁州千戶所及永年等縣受利軍民同力修築皆從之

○庚午命行在工部修太廟社稷宰牲等房

○辛未賜敕戒飭羣臣曰朕以菲徳嗣承天位夙夜惟寅恪守祖宗之法用熙庶績用安兆民亦惟爾文武羣臣是匡是弼凡爾羣臣皆祖宗獎拔以遺朕者所宜同心協恭共務康濟庶幾不負祖宗之付托今在廷典銓選掌兵政司錢榖理刑獄董繕作之臣固有秉正直守法度以副委任者亦有苟徇私情不率公道是非失當請托肆行違越禮法怠廢職事致下譏議洋洋上聞有臣若斯其將奚托自今宜省躬知過湔滌舊染勉圖自新庶幾長保祿位光輔予理如執迷不悛則祖宗之法具存必不姑貸汝惟欽哉

○壬申奴兒幹都司故都指揮同知佟答剌哈妻王氏廣東感恩縣故土官舍人王紹等來朝貢馬及方物

○大同總兵官武安侯鄭亨奏虜寇入鴉兒崔殺千戶朱銘等五人掠官馬九十餘匹參將都指揮曹儉率兵追之寇始遁走其哨備都指揮僉事張淮及指揮蔡麟等皆怠慢失機請罪之上敕亨曰虜乘間爲寇殺官軍掠官馬豈獨下人之過亦是主將平昔姑息紀律不嚴所致自今宜加嚴謹張淮蔡麟等悉降充戴罪官令專職哨備如再失機處斬因語侍臣曰禦邊之道惟在得人漢匈奴率十萬騎入寇時趙充國將四萬騎屯邊郡單於聞之遁去以四萬騎而使單於知畏非充國總制有遏乎亨性謹厚但過於寬故邊備屢有小失

○巡撫侍郎趙新奏江西自六月初旬以來天雨不止江水泛漲南昌南康饒州廣信九江吉安建昌臨江等府瀕江之處漂流居民渰沒稻田請加寬卹上命行在戶部視有災處蠲其租

○癸酉敕行在戶部侍郎王佐監督京城倉糧時上聞各倉出納不明𨿽屢有禁約而姦狡之徒狃於積幣故命佐監督之

○置武驤左衛武驤右衛騰驤左衛騰驤右衛經歷司經歷各一員

○廣東都司言碣石衛舊有戰船十二艘近因調用無一艘存者請治衛官之罪上曰猝有番寇侵掠何以禦之此其怠肆甚矣遂敕廣東三司同巡按監察禦史執衛官吏鞫問明白奏來處治

○山東萊州府膠州及髙密縣靑州府日照博興二縣山西蔚渾源絳三州稷山安邑夏萬泉介休五縣河南衛輝府所屬六縣彰徳府武安縣各奏今年春夏不雨苗稼旱傷秋田無收命行在戶部蠲其租

○甲戌周定王第十九女卒年始十一未封上憫其殤遣中官賜祭

○乙亥上念天气尙熱京師軍夫工匠趨事勤勞命所管官善撫之但有擾害及減克糧賜者治其罪工完者皆休息兩月

○朵顏衛都督僉事脫兒人察率其子朵羅幹遣人進馬且請襲職遂命朵羅幹爲都指揮同知升都指揮僉事哈剌哈孫亦爲都指揮同人命肥河衛故指揮使哈哈纏子剌令哈嘔罕河衛故指揮使必纏子乃胯各襲父職

○丙子應天府上元江寧二縣太平府當塗縣松江府所屬二縣蘇州府所屬七縣淮安府安東淸河鹽城山陽桃源五縣揚州府髙郵州及寶應興化二縣鳳陽府定遠縣徐州蕭沛碭山三縣並順天府霸州眞定定平山縣廣平府肥鄕縣大名府淸丰南樂浚滑四縣各奏今年春夏不雨河水漧涸禾麥焦枯百姓艱食命行在戶部寬卹之

○直隸髙郵州奏人民二千二百七十戶之食已於本處預備倉借給米三千四百四石驗口賑濟

○丁丑少傅工部尙書兼謹身殿大學士楊榮歷官一考賜敕褒之曰卿以博通之學明敏之識練達之才歷事皇祖皇考踰三十年多效勤誠以樹勞績朕承祖宗大統亦惟資先朝舊臣以匡以輔共圖康濟蓋自朕卽位以來卿秉誠心躬勤夙夜攄其嘉謀嘉猷贊助不逮朕飭武事懷綏夷狄而軍旅之政四裔之情明習周知莫踰卿者忠言讜議禆益爲多肆特升弘化之職今滿三歲嘉念良深特宴勞於禮部仍賜敕獎諭於戲自古有言人惟求舊惟朕以至誠任卿惟卿以至誠事朕同務戒儆以令始終庶幾允釐天工用光祖考欽哉

○命故羽林右衛指揮使陳敬子豫金吾右衛指揮同知髙敬叔斌羽林前衛指揮僉事丁福弟順俱襲職

○遣使賫敕賜泰寧衛都督僉事拙赤等十五人彩幣四十五表裏時拙赤等遣人貢駝馬故答之

○賜福余衛指揮僉事把孫等金織紵絲紗羅絹帛襲衣等物有差

○迆北韃靼鎖住驢等來歸奏願居京自效命爲副千戶等官賜金織襲衣彩幣銀紗絹布鞍馬有差仍命有司給房屋器物如例

○湖廣布政司奏今歲自二月至今亢旱不雨襄陽府光化等縣及氵�丐陽州等處稻麥皆無已令各州縣發預備倉糧給濟貧民

○戊寅上與侍臣論漢髙帝唐太宗皆開創之主侍臣有盛稱太宗英武過髙帝者上曰太宗才勝髙帝義勝髙帝不事詩書而大義了然太宗文雅足稱而大義未明

○命行在都察院嚴官吏軍民隱藏逃軍逃囚之禁定首捕賞格揭榜示之

○直隸揚州府之如臯縣廬州府之巢縣皆奏因災傷貧民缺食已發預備倉糧賑濟各以數聞

○己卯河南布政司左布政使魏源至命署行在刑部左侍郎事食從二品祿

○庚辰升寧夏左屯衛指揮使張泰爲狹西都司都指揮僉事仍領操備從總兵官都督僉事史昭奏也

○鎭守肅州都督僉事王貴奏請躬進馬朝京敕貴曰朕命爾守邊邊事爲重馬豈所急肅州西北要衝況胡寇猛哥卜花等方鈔掠哈密當夙夜嚴備爾能盡心竭力保境安民卽爾能恭臣職矣進馬不足爲恭其止勿來

○四川按察副使朱與言言設科取士聖朝盛典考較不謬責在主司洪武年間考官必用經明行修之士故舉人無濫取宣徳以來取士則有角�羊額所以防抑幸進期得眞才柰何所司聘召考官不問賢否學識何如多舉親故是非莫辧去取多乖乞令各布政司今後考官必先會同巡按監察禦史按察司官從公訪求素有學問老成之士不許引進輕薄無學之徒庶得衡鑑公平僥幸路絕上從之命禮部移文各布政司使悉知儆又顧侍臣曰朕亦聞在外舉考試官多出私意蓋有伯樂然後有千里馬已無學識安能分別人之髙下賢才鮮有不爲所枉矣

大明宣宗憲天崇道英神聖欽文昭武寬仁純孝章皇帝實錄卷之一百三

大明宣宗章皇帝實錄卷之一百四

宣徳八年八月辛巳朔夜有流星大如杯色赤光燭地起軍井後有四小星隨之東北行至遊气

○壬午以獲彊盜功升行在錦衣衛正千戶劉源爲指揮僉事從源總旗武靖升試百戶余旗校皆升一級

○宥南京刑部右侍郎叚民等罪初詔書言直隸及在外罪囚除反叛謀殺祖父母父母妻妾殺夫奴婢殺主人命虫纛魘魅毒藥殺人彊盜姦詐及偸盜官糧外其餘並寬減一等詔書未下民先以所鞫重罪三十六人付大理詳審奏請及詔下民不待報有犯毆祖父母父母者一依寬減例發遣旣而所奏者得旨斷決乃復追還而逃者已數人民具以聞上曰書云予曰宥汝惟勿宥惟厥中漢唐之世律有未載得引經爲斷今詔書有未備者法司當量情輕重可寬減者與寬減不可者當奏何得一槪釋之此不得中矣遂命法司宥民等罪逃者令捕論如律行在刑科給事中年富等執奏民等不當宥上曰爾言固是但朕已宥之不欲反覆其封章示之使自勵

○雲南總兵官太傅黔國公沐晟奏雲南摩沙勒寨萬夫長刀甕及弟刀眷紏合夷兵侵占馬龍他郎甸長官司等衙門殺虜人民燒毀廬舍請遣都督同知沐昂於今冬率兵討之上曰聖人用兵出不得已今以小寇而動眾豈不得已耶敕晟及雲南三司巡按禦史遣人撫諭果不順服令昂量以進兵但得刀甕卽已毋擾及平民

○河南南陽府知府陳正倫言天下衛所軍士或從徵或屯守或爲事調發邊衛其鄕貫姓名詐冒更攺者多洪武中二次勘實造冊經歷年久簿籍鮮存致多埋沒有詐名冒勾者官府無可考驗虛實乞敕兵部議定冊壹頒諸天下軍衛有司凡軍戶審問明白開寫父祖某於某年月日充某衛軍戶有人丁於實在下分豁在營若干原籍若干造冊繳付上司且自存備照永爲定規以革宿獘上命行在兵部議行之

○夜有流星大如杯色靑白光燭地起奎西行至營室

○癸未平江伯陳瑄之子儀奏臣父董漕事在淮安患痰气疾乞歸省上命太醫院選良醫一人同儀馳驛往視瑄敕瑄曰聞卿嬰疾深軫朕懷卿歷事祖宗多歷年歲矧今南方餉運國之重務倚卿董督任尢匪輕今特遣卿之子儀以名醫一人往視卿其專精神愼藥食蚤臻康復以副付托

○宥四川都指揮宮聚趙諒罪下邢安於獄先是總兵官都督陳懷遣聚等夜襲叛蠻安領軍前行聚次之諒又次之至則已曙寇覺率眾迎敵安畏寇眾麾軍退諒殿寇發伏諒所領二十餘人力戰不支皆爲寇所執聚引軍還斗奪歸所執者半諒亦奮戰得免歸懷奏安聚諒皆失機上命參將都指揮蔣貴同巡按禦史核實以聞至是具奏其實上以敗由安命獨治其罪諒以眾寡不敵致敗聚能赴救故皆宥之

○免宣府左衛直隸隆慶衛舊負屯糧之半余半準折收以其地早霜無獲故也

○甲申江西安吉府知府陳本深言廬陵縣城南舊有忠節祠祀鄕先賢宋楚國文忠公歐陽修益國文忠公周必大忠襄公楊邦乂忠簡公胡銓文節公楊萬里信國公文天祥比來官屢更代事致因循曠缺典祀人無激勸乞舉行盛典敕有司每歲春秋致祭上諭行在禮部臣曰褒崇忠節足以正人心厚風化此國家先務其從所言令春秋祭祀命府官行禮仍命有司以時修葺祠宇

○置行在旗手衛行在府軍衛行在龍虎衛狹西都司岷州衛西固城軍民千戶所陜西行都司鎭夷守禦千戶所倉副使各一員

○乙酉華陽王悅燿薨王蜀獻王庶長子素放恣不律不爲獻王所愛初世子悅﹤火廉﹥薨悅燿覬望爲嗣及朝廷命悅﹤火廉﹥子友堉爲世孫悅燿不義之迹益著獻王怒斥使居外不悛遂囚縶之友堉力爲救解得釋獻王薨悅燿誣奏友堉他罪爲奪位之計太宗皇帝疑之召友堉使自明旣至太宗上賓仁宗皇帝卽位洞察其誣命友堉嗣蜀王遣歸國未幾悅燿來朝又誣奏友堉前事仁宗怫然怒抵其奏於地悅燿俯取復進仁宗不納叱之曰嫡庶大分汝敢幹之誣正爲邪將無鬼神乎始煌恐退仁宗顧侍臣曰此人行虧忠孝心懷姦詭若使歸蜀終亂其國宜令析處庶幾兩全遂徙澧州至是薨訃聞遣官賜祭謚曰悼隱命有司治葬事

○哈密忠順王卜答失裏遣都指揮僉事亦麻剌指揮僉事速來蠻打剌罕舍人沙馬力等貢駝馬玉石

○大理寺左少卿呂升致仕升浙江山陰人由教諭升江西按察僉事坐事降官與纂修永樂大典復爲僉事歷山西福建考滿升大理寺少卿升淸介勤愼爲僉事所至以興學爲務能激揚士類爲少卿用法公平至是以老疾奏乞致仕從之仍命給驛還鄕

○丁亥遣北京國子監祭酒貝泰釋奠先師孔子

○亦力把裏歪思王母鎖魯擅哈惇遣使臣副千戶阿的加兒哈剌馬歹廣東徳慶州猺人陳宗錫等來朝貢方物

○戊子祭大社大稷

○敕緣邊守將各嚴兵備

○己丑夜有流星大如碗色靑白光燭地起危西行至羽林軍

○辛卯巡按山東監察禦史劉濱奏兗州府濟寧東平二州及汶上縣濟南府陽信長山歷城淄川四縣虫蝻生已委官捕瘞而猷未熄命行在戶部遣人馳驛督捕

○權署安南國事黎利遣使人陳舜兪等奉表箋貢金銀器皿及方物

○修理南京會同館○壬辰召南京兵部右侍郎徐琦赴行在命南京戶部尙書黃福兼掌兵部事

○亦麻河等衛野人指揮僉事抄剌你奴兒幹弗朵河等衛野人指揮同知必裏加答等來朝貢方物

○平遙王佶煟生母席氏卒遣中官賜祭命有司治葬事

○上閱南京法司所奏輕重罪囚命彊盜殺人者悉如律余侵欺偸盜罪並杖一百謫戍邊衛

○行在右軍左都督陳懷有罪下獄初懷奉命充總兵官鎭守四川僣侈踰分建總府起直房令三司官及其僚屬每旦分列東西班侍立有事跪白懷中坐稱旨發落又以私憾杖殺官軍受賕縱有罪彊占軍民田宅日荒於酒松潘諸處守備略不究心致賊犯邊攻陷城寨巡按監察禦史按察司以聞遂召懷歸及是至京禦史給事中交章劾懷請治其罪上命文武大臣同鞫之至是成國公朱勇等奏懷所犯俱實於律應斬遂下行在都察院獄

○癸巳裁減行在戶兵工三部大理光祿鴻臚北京行太僕寺及順天府郎中李本等官七十七員

○甲午奴兒幹都司都指揮同知康福哈烈頭目沙哈盧鎖魯擅等遣使臣阿力沙狹西體兒迷使臣晃咱答兒阿力阿可捌兒及哈失哈使臣火者打竹丁等貢馬

○弗提衛女直指揮同知佛家奴等十七人從中官亦失哈往奴兒幹還貢方物賜之彩幣表裏絹布有差

○巡撫侍郎吳政奏荊州襄陽徳安漢陽等府安陸氵�丐陽等州自去年秋至今年夏不雨二麥不收人多饑窘已令各府縣於官倉給糧賑濟其官軍俸糧師生廩膳皆於襄陽府倉支麥麥皆陳腐且路遠難致宜仍於各倉支米七分三分於襄陽府倉支麥從之

○河南府洛陽偃師孟津鞏四縣山西猗氏縣山東平度州濰縣直隸保定府新城縣滁州並全椒來安二縣鎭江府丹陽縣常州府江陰縣各奏去年冬無雪今年春夏不雨田谷旱死命行在戶部寬卹

○湖廣都指揮同知黃榮卒榮揚州人起行伍從太宗皇帝靖內難有功累升至都指揮僉事十二年升湖廣都指揮同知榮忠厚勤愼有守有爲嘗督采宮殿材洎督北京饋運皆能撫綏措置有方事集而人不勞軍民徳之至是卒遠近悼惜訃聞上遣官賜祭命其子貴襲武昌左衛指揮使

○丙申遣官祭歷代帝王

○行在戶部右侍郎王佐言在京濟陽等三十四衛艸場歲采秋芻以飼官馬舊有委軍衛官吏管領秤子庫子收支然所委軍官常有差調收支不時以致下人易爲欺獘芻無實用請以濟陽等三十衛並爲三場每場設大使副使各一人攢典二人秤子庫子二十人大興左等衛並爲一場設大使一人攢典二人秤子庫子一十人專任其事從之命行在吏部銓撥官吏禮部鑄印記俱隸行在後軍都督府

○丁酉祭太歲風雲雷雨嶽鎭海瀆山川等神

○遣官祭旗纛之神

○戊戌賜奴兒幹都司故都指揮同知佟答剌哈妻王氏等亦麻河衛野人指揮僉事抄剌你等弗朵河衛野人指揮同知必裏加答等廣東感恩縣故土官舍人王紹等鈔彩幣絹布及紵絲襲衣絹衣有差

○監察禦史馬駿劾奏四川行都司都指揮僉事朱忠陳榮於任所佃種官田僦任官屋不納糧稅聞事覺補納令首領官吏以前年月具文書請治之上曰知過能攺姑容不問

○廣西潯州衛奏本衛西連大藤峽北接武宣千戶所與猺獞雜處時被侵擾城垣周圍一千二百餘丈多未包砌今欲悉以磚石修治庶淂堅完乞以附近軍民協助從之

○江西瑞昌縣奏今年五月以來民饑者眾已貸本縣預備倉榖五千一百三十二石賑濟

○己亥寧夏總兵官都督僉事史昭進嘉禾

○南京都知監請修內府各衙門上不許敕責右監丞張官音保等司今軍民工匠差役勞苦朕甚念之每不淂已有所造作亦皆隨宜以省工力爾不體朕心欲大興作蓋爾必以廨宇爲名實欲私建居宅豈顧軍民之害今姑記爾罪果衙門損壞只令工部修補不許勞民動眾

○行在兵部右侍郎王驥言南京龍虎左豹韜右二衛調到軍士聞在營口眾月糧不足餋贍致逃匿者多請令襄城伯李隆審勘果有不能餋贍者畱正軍當房家口在營仍畱一丁協助生理其餘願還原籍者聽又言貴州廣西二都司所轄衛所軍多逃亡所差勾軍官旗千五百餘人淹延在外有至二十年不還者都司亦不循例以戶丁補役致使部伍久空調用不足比者貴州奏取廣西操備官軍有旨候逃故者勾補足用乃許發回議欲移文總兵官蕭授山云嚴督貴州廣西二都司屬衛勾軍官旗凡所勾軍士務欲完足有埋沒作獘者具實以聞又言永樂中有例北京之人在廣西等都司衛所充軍有故勾丁者俱調河間衛今補伍已足又立涿鹿中衛請自今廣西衛所有勾丁者仍補原伍庶淂邊兵足用皆從之○庚子兀也右等衛指揮同知忽失禿等來朝貢方物

○浙江嚴州府桐廬縣奏歲饑民窘已借官倉糧賑濟具數上聞

○癸卯升行在工科給事中卜謙爲狹西按察司僉事仍於內府授小內使書行在戶部廣西淸吏司郎中遠志爲應天府丞左軍都督府經歷陳艮爲順天府治中行在湖廣道監察禦史張誠爲狹西按察司僉事俱以九載任滿也擢進士趙全盧珫蕭啟房威張慶施慶監生張羽邢端成功吳誠尹晉張善李瑉爲行在監察禦史全山東道珫誠河南道啟山西道威羽廣東道端張慶貴州道善施慶湖廣道晉福建道功廣西道瑉交阯道翰林院修撰金問任滿命復職升從五品祿復楊淸狹西扶風縣典史升正九品祿淸初至扶風第其民戶上中下三等籍記之憑以差役莫不從其令貧無牛具種子者卽爲假貸民甚徳之以任滿去官民相率詣京師伏闕奏乞畱之故增祿俾復任

○順天府尹李庸等言北京城隍廟軍民往往於內互市博奕因而盜取甎石剪伐林木及縱放孳畜作踐請禁約上曰事神貴淸淨其揭榜禁約敢再犯者擒送法司治之

○廣西思明府言祿州西平州永平寨巡檢司及古樓洞地方今歲黎賊侵擾民不安業前認辦秋糧四十五石乞爲除豁命行在戶部如所言除之

○甲辰調燕山左衛指揮使陸眞行在羽林前衛指揮同知張亮於羽林左衛行在金吾左衛指揮使楊芳於府軍後衛燕山前衛指揮同知郝整永平衛指揮僉事陳旺於行在府軍左衛鳳陽衛指揮僉事王玉於行在金吾左衛

○行在兵部右侍郎王驥言新置武驤左衛等四衛專爲牧馬今選原牧馬指揮使髙通指揮僉事車榮賀謙許貴劉昇治武驤左衛指揮僉事馮麟苖祥劉斌夏義龐原倪全治武驤右衛指揮使徐賁指揮同知張得田景春袁海指揮僉事劉海李信王泰治騰驤左衛指揮使馮洪指揮同知徐貴胡能指揮僉事牛榮羅銘句眞劉義李成趙旻劉聚治騰驤右衛各給印信從之

○己巳賜哈密忠順王使臣亦麻剌速來蠻捨乂沙馬力等彩幣絹布及紵絲襲衣有差

○行在戶部奏東店林南二倉舊無垣墻防守不易敕總兵官都督陳敬等於薊州等十七衛所撥軍士采木陶瓦營建二倉仍敕敬等無以此妨誤邊務

○順天府奏所屬通州及良鄕諸縣儒學大成殿宇及社稷鬼神壇餋濟院申明旌善二亭悉經久獘壞命有司修治之

○丙午昬刻熒惑犯南斗魁第二星

○丁未敕漳州衛指揮同知石宣等嚴通番之禁

○嘉河等衛女直指揮同知阿里不花等來朝貢方物

○給遼府益陽湘陰衡陽應山宜城枝江沅陵麻陽八王歲祿各二千石江華盧溪竹山三郡主歲祿各四百石令湖廣布政司米鈔中半兼支

○廣西泗城州致仕女土官知州盧氏奏襲職土官岑豹率土兵千五百餘人謀害己又棄毀故土官岑瑄塑像所爲不孝難俾承襲豹叔利州土官知州顏亦奏豹興兵謀殺盧氏侵越地方州民被害總兵官都督山云奏豹實故土官岑瑄侄人所信服應襲職盧氏瑄妻豹伯母初借襲今致仕宜量撥田土以贍終身仍請敕諭豹無肆侵擾行在兵部請從云所奏上命遣前使烏撒烏蒙行人章聰侯琎賫敕與云並三司巡按禦史究豹與盧氏是非從公判決以聞

○攺作通州驛時行在工部奏通州水馬驛俱隘陋獘壞外夷朝貢使臣往來者多無宿頓之舍請增廣並爲一所上命尙書李友直督本州民同通州五衛軍士協力營之

○巡撫侍郎趙新奏贛州府會昌縣民朱南政及弟南鵬等五人紏合亡賴劫掠軍民其父銘泰力止之南鵬殺其父鄕民劉伯昂饒思賢擒南政等四人訴於官南鵬逃而率其黨二百餘人圍伯昂家殺其母弟掠其妻子盡焚其居副都禦史陳勉奉命招撫南鵬等皆降其黨亦相繼復業已而南鵬復聚眾圍思賢家盡殺其父子兄弟劫其財復逃入山叛服不常深爲民患請發兵誅之敕新與三司及巡按禦史但捕凶渠脇從者俱釋之

○巡撫侍郎於謙言河南所屬州縣連年旱傷稅量免徵而衛輝彰徳懷慶河南四府路當衝要各驛供饋糧艸多缺乞以河南郡縣並附近湖廣襄陽府罪囚除所犯應解京者如例其餘發邊衛納米贖罪者攺送河南轉發各府衝要驛分納米與艸贖罪死罪五十石流罪三十石徒罪二十五石杖罪一十石笞罪五石艸每一束折米一斗五升俟芻糧有積仍如舊例從之

○昬刻熒惑犯南斗

○己酉命故行在後軍都督僉事郭義子瑛襲爲指揮使於羽林前衛帶俸操練以其年幼未歷事也

○四川布政司右參議潘同致仕同浙江開化人由教諭爲知縣升兵部郎中再升河南參議調四川頗有才能至是考滿自陳老疾不能任事命致仕

○賜奴兒幹都司都指揮同知康福兀也右衛指揮同知忍失禿廣東徳慶州猺人陳宗錫等及哈密忠順王所遣鎭撫早丁等二人鈔彩幣絹布及紵絲襲衣有差

○靈藏贊善王遣番人札失監藏來朝及迆北韃靼阿知八來歸皆奏願居京自效命爲副千戶鎭撫等官賜金織襲衣彩幣銀鈔綿布鞍馬仍命有司給房屋器物如例

○庚戌命行在金吾右衛指揮僉事蔣勝忠義左衛指揮僉事種興署狹西都司都指揮僉事燕山左衛指揮使趙忠羽林前衛指揮同知王鑑指揮僉事孫禮陳廣往寧夏衛領軍聽總兵官調遣

○行在兵部右侍郎柴車奏遼東各衛屯田軍士貧富壯弱不均請分作三等有丁力牛具者爲一等有丁無牛有牛無丁者爲二等貧難力單者爲三等以三等附一等之家借其牛具種子秋收付還縱獲丰稔不許侵索所收若此則三四年間人有羸余可以立產業成家室免逃竄之患命行在戶部如所言行之仍遣鴻臚寺少卿張隆常加提督

大明宣宗憲天崇道英明神聖欽文昭武寬仁純孝章皇帝實錄卷之一百四

大明宣宗純孝章皇帝實錄卷之一百四終

明宣宗章皇帝實錄卷之一百五

宣徳八年閏八月辛亥朔蘇門答剌國王宰奴裏阿必丁遣弟哈利之漢等右裏國王比裏麻遣使葛不滿都魯牙等柯枝國王可亦裏遣使加不比裏麻等錫蘭山國王不剌葛麻巴忽剌批遣使門你得柰等佐法兒國王阿里遣使哈只忽先等阿丹國王抹立克那思兒遣使普巴等甘巴裏國王兜哇剌札遣使叚思力鑑等忽魯謨斯國王賽弗丁遣番人馬剌足等加異勒國王遣使阿都儒哈蠻等天方國王遣頭目沙獻等來朝貢麒麟象馬諸物上禦奉天門受之行在禮部尙書胡濙以麒麟瑞物率羣臣稱賀上曰遠方之物朕非有愛但念其盡誠遠來故受之不足賀也

○浙江左布政使黃澤以考績來京行在刑科給事中年富等劾奏澤嘗役屬縣民采桑餋蠶充私家用又擅用官庫螺鈿狀等物又錢塘縣拘系應赦之囚仍論以死而不駁正釋放及稽緩稅糧怠廢政務等罪請下法司治之上命姑宥之

○夜有流星大如碗色赤有光出北河東北行至濁

○壬子行在戶部奏邊衛糧儲不足請召�中納鹽糧不拘米麥豆萬全左衛倉淮浙長蘆鹽每引四斗懷來衛倉淮浙長蘆鹽每引四斗五升永平府及古北口倉淮浙長蘆鹽並每引五斗從之

○初掌南京右軍都督府事都督陳政嘗遣人督事貴州都司而無勘合貴州按察司以聞上令政自陳至是政等言素不諳練致有錯誤請伏罪上曰勘合以防姦獘可容錯誤乎姑宥之再犯不宥

○廣西都指揮同知陳全有罪罷充軍全於潯州防守蠻寇受所部財物不知爲備大藤山猺賊掠去軍士二人不督兵追捕而私以鹽贖歸事覺法司論全所犯杖一百戍邊上曰受所部財物尙可恕豈有率兵守邊而爲寇贖所掠者乎命罷職充軍隨參將陳浚立功

○昬刻有彗出天倉旁光芒長丈己己入貫索掃七公己卯入天市垣掃晉星又二十有四日滅

○癸丑日本國王源義教遣僧有瑞等來朝貢馬及方物

○直隸天津左等三衛奏路當衡要軍士不足於用請以所牧馬轉給河間府所屬州縣民牧餋從之

○狹西都司布政司按察司奏比者階州西固城番簇及秦月作簇交相侵奪命同巡按禦史按其實治不如法者謹遣西安前衛指揮使周壽等往按其事今各簇皆輸情繼今不敢相侵奪上曰番夷讎殺常事諭之使平足矣不用深治也

○順天府薊州大名府魏縣廣平府廣平縣各奏今年七月苦雨河水漲溢渰沒田稼

○乙卯賜亦力把裏歪思王母使臣阿的加兒哈剌馬歹等六十七人銀鈔彩幣紗羅絹及金織襲衣有差仍遣阿的加兒等賫彩幣表裏賜王母

○哈密忠順王卜答失裏差都指揮同知兀馬剌亦撒格來等朝貢命兀馬剌爲都督僉事亦撒格來俱爲指揮僉事賜之冠帶

○降行在府軍右衛指揮使丘贊爲指揮同知調邊衛備禦坐受贓也

○丙辰給靖江王府平樂鄕君及儀賓徐廉歲祿二百石從化鄕君及儀賓孟琳姜城鄕君及儀賓陳廉靈竹鄕君及儀賓葉圯如之俱於廣西布政司米鈔兼支

○賜日本蘇門答剌等國貢使宴

○置行在後軍都督府濟陽等十衛居賢坊艸場大興左等四衛鳴珂坊艸場大使副使各一員

○甘肅總兵官都督劉廣奏西寧衛巴沙簇番賊著兒加阿哥等二十餘人嘗於涼州柔遠驛路劫奪過使衣物傷及人馬調都指揮包勝等領軍追捕已斬番賊管著失加生擒著兒餘皆奔遁時欲引兵進捕慮番簇驚疑乞敕西寧衛委官以名目授簇頭俾捕獲送官明正其罪以警其餘從之

○丁巳長沙府知府李郁至命署行在兵部右侍郎事

○命貴州布政司左布政使孟驥致事驥徐州蕭縣人自主事歷郎中再升河南參政坐事下獄時新設貴州布政司朝廷欲選老成者任之驥體貌丰偉言不輕率吏部以其名聞上宥之升布政使比至貴州創置設施撫綏夷獠皆出右布政蔣廷王�贊驥尸位而已至是年七十餘考滿至京吏部奏令致仕驥自陳臣𨿽老精力未衰乞仍往貴州少竭駑鈍吏部言驥在任全無施設苟祿固位宜斥就閒以勵廉恥上遂命驥致事

○南京四川道監察禦史張僉奏對失次降浙江秀水縣丞

○監祭禦史鄭夏給事中蔡錫劾奏總兵官都督僉事陳敬鎭守官都指揮錢義李英蕭敬劉銘馬驥指揮張鎭等鎭守邊疆而城垣不修部伍不整自山海至隆慶凡關寨二百四十八處營堡二十二所臣等閱視守備官軍失伍離次者一千二百餘人蓋統領之人或役於私家或受財放閒或克減月糧困苦不支遂至逃竄俱由敬等紀律不嚴所致請正其罪上曰陳敬姑宥之錢義等六人俱罰俸三月軍逃者令兵部追捕其所管官軍逃二十名以下者記罪五十名以下者罰俸三月百名以下罰俸半年一百以上罰俸一年

○直隸大名府長垣縣民奏虧欠所畜孳生馬四百四十七匹應償今歲天旱無收請以明年秋成買償從之

○戊午以右都禦史顧佐有疾命行在吏部尙書郭琎兼行在都察院事

○修通州城樓命都指揮劉斌董役

○昬刻景星見西北方天門三星大如碗色靑赤黃明朗淸潤良久聚成半月形

○己未行在禮部尙書胡熒言欽天監奏景星見臣考之占書天子至孝任賢使能海內觀悅制作合天法令淸明則景星見今睹斯瑞寔皇上聖徳海宇太平之應請偕文武羣臣上表賀上不許遂敕羣臣曰古之人有言時和歲丰爲上瑞今陰陽不和水旱爲災四方告饑不可勝紀朕每念天與祖宗付托之重內慚於心夙夜之間惓惓祗懼星文之瑞何救民饑而欲表賀哉聖賢之心惟徳是敬恆欽天以自度不因祥而自矜爾文武羣臣尙其夙夜同心同徳佐朕於理治政事者以安民爲本典軍旅者以武備爲重任刑法者以平恕爲要敬愼行之毋�忄角羊�毋怠庶用下慰四海生靈之顒望上答天地宗廟之付托而吾君臣亦得同享無窮之羙欽哉其止勿賀

○慶王﹤木旃﹥奏進嘉瓜瑞麥上復書曰嘉瑞之生皆祖宗積慶叔祖樂善之所致也顧予菲薄何以克當今旣祗受敢忘厚意

○辛酉賜哈烈使臣阿力沙等三百二十九人體兒迷使臣晃咱答兒阿力阿可捌兒及哈失哈使臣火者打竹丁等銀及彩幣紗羅綾絹布有差

○壬戌行在三法司言山東歷城縣瞽民忿鄰人詈其母以頭觸詈者致死準律斗歐殺人應絞上曰旣瞽又以母故傷人可宥之令出銀十兩付死者家備葬

○癸亥命哈密衛故都指揮僉事脫脫帖木兒子把禿帖木兒指揮同知禿剌子阿卜都剌襲職從哈密忠義王脫歡帖木兒所請也

○甲子四川馬湖府土吏李昭及泥溪長官司土民劉勉等來朝貢馬及方物

○置遞送口北軍囚宿舍凡十一所初左府舍人馮旺等言自通州北關至山海衛東路凡十一站舊設五遞運所有相距百七八十里者遞送軍囚多或二三百人少或五七十人其中亦有老幼男女每日止行一站所過別無官舍湏賃民房止宿貧窮患病民不肯容不免露宿冒寒受暑因致死亡況管送之人不過一二防守不周因而脫逃負累者多事下行在兵部議奏以所在官司有遞運所則令增修無則增置各爲房舍十餘間繚以垣墻就令遞運所官及驛丞提督凡遞送囚軍於此宿食爲便上從其議

○乙丑升沙州衛指揮僉事桑加失裏苦出帖木兒俱爲都指揮僉事

○命沙州衛都督僉事困卽來次子薛令爲指揮僉事故指揮使薛疊古子撒力襲職都指揮僉事察罕不花自陳年老命其子阿赤不花代

○丙寅夜有流星大如杯色靑白有光起參東行至濁

○丁卯江西廣信府奏今年七月十四日大雨連日洪水怒溢壞本府及永丰等縣壇場��角羊�宇軍民廬舍漂溺男女亡算低田苖稼渰沒命行在戶部遣人撫卹

○己巳召南京都察院右都禦史熊槪赴行在

○賜日本國使臣僧有瑞等六十五人嘉河等衛女直指揮同知阿里不花等一百七十六人彩幣絹布及紵絲襲衣有差

○大同總兵官武安侯鄭亨等奏請於大同正北鴉兒崖貓兒莊之中半嶺等處添設二堡以軍防守凡公事往來之人聽其宿食仍置備邊馬隊若有警急便於調用乞乘農閒興築上諭行在兵部侍郎王驥曰朕以邊事委亨惟在措置得宜其悉從之但令加愼而已

○夜有流星大如杯色靑白尾迹有光起天鉤東北行至遊气

○庚午賜安南使人陳舜兪等文綺襲衣並鈔遣還命兵部侍郎徐琦行人郭濟賫敕諭黎利與舜兪偕行蓋申諭利令上順天道下造民福以保令終

○賜蘇門答剌國王弟哈利之漢古裏國使葛不滿都魯牙柯枝國使加不比裏麻錫蘭山國使門你得柰佐法兒國使哈忽先阿丹國使普巴加異勒國使阿都儒哈蠻甘巴裏國使叚思力鑑天方國頭目沙獻忽魯謨斯國番人馬剌足等六十六人白金彩幣絹布及金織襲衣紗羅絹衣有差其傔從賜胖襖褲鞋有差賜哈利之漢等冠帶

○行在兵部奏太僕寺去年孳生馬騾駒計六萬一千五百九十八匹請遣官印記上命駙馬都尉趙輝永康侯徐安往監之

○昬刻有彗出貫索內尾長五尺餘漸西南行凡三十有四日始滅

○辛未貴州古州蠻夷長官司彊賊楊云銀等伏誅云銀等初從長官楊政通占奪人田殺人掠財三司屢遣人撫諭不服轉劫曹滴洞焚官署民居至是總兵官蕭授悉禽獲械送至京政通等死於獄云銀等俱就誅

○昬刻有流星大如杯色赤有光出正東雲中東南行至雲中

○壬申以杖罪及徒流人充通州遞運夫時順天府奏通州路當要街四方貢獻方物日多遞運所舊額夫少乞益以罪囚千人充夫滿日如舊撥補上命法司議請如所言以民人弓兵皂隸及受贓官吏犯杖徒流者充役杖罪役一年徒流依年限供役從之

○癸酉上以在京所選隨侍東宮幼軍七千一百一十二人命成國公朱勇新建伯李玉整飭隊伍以俟親閱

○獨石守備參將都督陳浚奏都指揮卞福老疾不堪將領今開平衛指揮使杜衡年壯有謀弓馬精練請令總督獨石開平備禦仍訓練馬隊官軍有警則與千戶楊洪僇力禦寇從之

○監察禦史羅閏奏比者掌肅州衛署都指揮僉事呂昇奏鎭守都督僉事王貴杖死軍士交通夷人造軍器往西番易駝馬擅宮人以充使令占耕官軍屯地並受賕私役軍卒等事命臣往勘其實昇所言多妄實者惟二三謹以聞命宥之

○甲戌夜有流星大如杯色赤尾迹有光出文昌東行至濁又有流星大如雞彈色赤尾迹有光出天苑西南行至濁

○乙亥瓦剌順寧王脫歡遣使臣狹西丁等來朝廷臣言朝廷前三遣使入瓦剌皆未返宜拘畱狹西丁等上曰尢而效之非禮且彼言未返之故爲道路所阻姑善待之遣歸已而脫歡又遣銷魯檀答剌罕等六人來奏虜中事皆宴賚而遣之敕脫歡曰我國家撫待遠人甚厚王於朝廷亦效勤誠使者之來具見王意但前三遣使詣王所皆未返意者道路有阻乎故今未遣使報俟道路通前使來歸卽遣報也

○奴兒幹喜申衛吉列迷車卜來朝奏願居遼東東寧衛命爲百戶賜金織襲衣鈔布仍命遼東都司給房屋器物如例

○行在兵部奏密雲後衛百戶張政忠義左衛百戶張旺先避事逃今援榜例自首稽其逃已久請罪之以示懲上曰旣許自首而又罪之令不一矣復其職

○丙子雲南木邦宣慰使罕門法遣頭目陶孟髙答垠狹西洮州衛奄藏等簇剌麻髙僧亦什藏卜等來朝貢金銀器皿象馬方物

○刑部右侍郎叚民考績至行在廣東道禦史羅銓等劾奏民前妄引詔書寬減之例釋重罪囚致其逃逸給事中嘗劾奏民罪皇上弘天地之量不寘於法責其捕獲今民至關下不服罪謝恩請治之上曰禦史言是姑宥之追捕罪人不獲終不宥

○丁醜行在戶部奏蜀府請郡王郡主儀賓祿米折鈔例今議依文武官員每米一石折鈔一十五貫自後各府郡王郡主儀賓祿米折鈔俱準此例從之

○昏刻歸邪星見東南方色黃赤

○戊寅直隸鳳陽府壽州霍丘縣奏縣民饑困已發預備倉榖三千九百八十五石驗口濟之

○直隸揚州府泰州通州並順天府大城縣河間府靑縣各奏今年春夏無雨田稼無收

○己卯以奴兒幹都司都指揮同知王肇舟老疾命其子貴襲爲都指揮僉事食副千戶俸肇舟初自副千戶升都指揮貴屢使奴兒幹之地諳其土俗至是眾請以貴代肇舟從之

○命故都指揮僉事鎖鎖子鴉扒兒襲爲指揮僉事於行在錦衣衛帶俸

大明宣宗憲天崇道英明神聖欽文昭武寬仁純孝章皇帝實錄卷之一百五明宣宗章皇帝實錄卷之一百六

宣徳八年九月庚辰朔

○辛巳遣內官云仙等賫敕往木邦等處賜土官宣慰使罕門法等文錦紵絲紗羅有差

○甘肅總兵官都督劉廣奏瓦剌脫歡之使來言今道路已通朝廷可以遣使往來因具言前所以不通之故上諭行在兵部侍郎王驥曰此言未足信但令邊將嚴守備耳

○壬午遣中官昌盛賫敕及彩幣賜朝鮮國王李祹

○癸未雲南孟緬長官司土官長官姜嵩楚雄府把事李熙廣東瓊山縣故土官主簿符通卿子忠得等來朝貢馬及方物

○給開平諸衛夜不收並各處關口臺墩哨探守了軍士七千九百餘人皮襖狐帽

○行在禮部尙書胡濙奏今天下府州縣學生員有年五十之上方入貢者比爲國子生又十餘年方得歷事出身則已年老不堪任事虛費廩饌不得其用乞令天下學校生員年四十五已上盡送部考選定奪從之

○浙江杭州府余杭新城於潛臨安四縣及嚴州府建徳遂安分水三縣皆奏民饑已將預備倉谷量口賑濟俟秋成如數還官

○故遂安伯陳英母夫人徐氏卒行在禮部以聞命賜祭賻贈治葬悉如例

○乙酉慶成王妃傅氏薨遣官賜祭命有司治葬事

○三法司請決天下重囚敕諭之曰朕體上帝好生之心惓惓夙夜惟刑是卹今奏決天下重囚但憑所具之詞其間豈無冤抑者其遣廉明官分臨各處同三司巡按禦史及府州縣官更詳審覆若情犯深重果無冤抑聽就處決如情有可矜事有可疑及不服罪者仍監候具奏與之辯理切不可輕率致人枉死

○行在吏部尙書郭琎言在外各衙門官九年考滿給由到部多因奏保增俸復職皆云廉能幹濟奉職循理其中豈無在任日久政績未著徒以人情稔熟邀求裏老軍民妄保者自今凡有保畱請行所屬布政司按察司巡按禦史並巡撫侍郎公同體覆實則允之虛則罪之直隸府州縣亦然如此則賢者有所獎勸不肖者不得僥幸上從之

○丙戍暹羅國王悉裏麻哈賴遣使臣坤思利弗等奉表貢方物

○戊子重陽節文武羣臣宴

○夜有流星大如杯色赤有光出南河東行至濁

○己丑置雲南騰衝州庫扛關庫刀關庫勒關古湧二關並南甸州賴邦哈九浪莽孟洞八巡檢司先是騰衝州奏本州路通麓川緬甸諸處人民逃徒者多有誤差發貢獻舊四百夫長隸騰衝千戶所時其庫扛關等五處皆軍民兼守今四百夫長已隸本州止州民守之乞於五處置巡檢司以土軍尹黑張保李甫郭節爲巡檢又南甸州奏其州與麓川宣慰司接境舊十二百夫長在騰衝千戶所時賴邦哈等處亦令軍民兼守後麓川宣慰司侵據本州境土不守者十餘年今蒙朝廷敕諭麓川還所侵地竊恐再見侵據又慮百姓逃移乞於本州賴邦哈九浪莽孟洞三處亦各置巡檢司以土軍楊義趙得趙榮三人爲巡檢命皆下三司覆勘至是咸奏爲宜遂置八巡檢司尹黑等悉授巡檢

○庚寅昧爽有流星大如雞彈色靑白尾迹有光出天船西行至雲中

○辛卯行在都察院劾奏江西按察副使焦宏先任監察禦史時嘗淹禁囚人請逮治之上曰旣升除方面前事無大過其宥之

○夜有流星大如杯色赤光燭地起北斗魁西北行入紫微垣內○壬辰哈密忠順王卜答失裏等差指揮僉事捨黑馬黑麻等五人來朝賜鈔彩幣表裏襲衣等物有差

○賜狹西洮州衛奄藏等簇剌麻亦什藏卜四川馬湖府土吏李昭泥溪長官司土民劉勉等鈔彩幣表裏及紵絲襲衣有差

○昏刻有流星大如杯色靑白有光起天紀東北行至華蓋

○癸巳給幼官舍人馬騎操凡千餘匹

○直隸鳳陽府奏府治在鳳陽新城內舊有馬驛洪武中並入舊城濠梁馬驛相去二十餘里使客往來無所止頓請以沒官空房爲公館從之

○甲午遣使勞鎭守松潘副總兵都督僉事蔣貴初貴以都指揮爲參將率軍深入賊地殺番寇已升都督僉事充副總兵至是復賜金織紵絲衣一襲所部殺獲有功者一十五人都指揮僉事趙得升都指揮同知指揮僉事宰文升指揮同知餘百戶總小旗皆升一級凡同徵效勞𨿽無殺獲者皆賞之敢勇當先都指揮人鈔一千貫紵絲表裏三指揮人鈔八百貫紵絲表裏二千戶人鈔六百貫紵絲表裏一百戶人鈔五百貫絹三總旗舍人人鈔四百貫絹二小旗人鈔三百貫絹布各一軍人鈔二百貫布二齊力向前指揮人鈔六百貫表裏一千戶人鈔五百貫絹三百戶所鎭撫人鈔四百貫絹二總旗人鈔三百貫絹布各一小旗人鈔二百貫布二軍人鈔一百五十貫布一凡賞一千八百五十三人

○遣哥吉河衛差來指揮吉速你等等賫敕命其衛故指揮同知可成孫未希納襲職仍賜金織文綺襲衣

○乙未旌表孝子崔克昇洪信文節婦龔氏等五人克昇大名府內黃縣人自幼孝事父母母歿事父逾謹冬寒以身溫被父年九十有九卒克昇寢�八苫枕塊廬墓三年信文饒州府浮梁縣人事母陳至孝母病衣不解帶比卒葬值雨雪信文攀柩號泣雨雪爲霽廬於墓側刻木爲母像朝夕跪拜事死如生者十有三年事聞俱旌表其門曰孝行龔氏豹韜衛小旗黃壽妻年二十七喪夫三子俱幼誓不再嫁甘貧寡居三十四年江氏豹韜衛小旗陳安兒妻年二十八夫亡惟一子江守志不嫁三十五年節操如一金氏杭州府海寧縣民楊宗文妻夫亡時年二十九誓不他適家貧姑老子幼餋生送死悉不違禮守節五十八年熊氏南康府建昌縣民黃繼楚妻年二十有五喪夫誓不他志姑老子幼仰事俯育咸盡其道守節亦五十八年塗氏太平府當塗縣民謝壽妻年二十九夫亡二子皆幼塗紡績自給誓不再嫁守節四十九年事聞俱旌其門曰貞節

○修安定徳勝西直等門樓及鋪捨命署都督僉事武興董之

○戊戌賜雲南木邦宣慰司頭目陶孟髙答垠等四百二十八人孟緬長官司土官姜嵩等及楚雄府把事李熙廣東瓊山故土官舍人符忠得等鈔彩幣紗羅及金織襲衣絹布有差

○都察院右都禦史熊槪至命視行在都察院事

○四川都司奏近行在工部移文令同布政按察二司遣官率軍民五百人於梁山烹煉紅銅人月支米三斗興工一月得紅銅三千三百餘斤上以所得不償所費命工部罷之○辰刻日生暈隨生背气左右珥巳刻太白見未位凡十有七日始滅申刻日復生暈及背气左右珥色靑赤鮮明

○己亥敕緣邊諸將嚴守備先是有降虜言和寧王阿魯臺部屬昝卜欲犯邊已敕諸將備之至是果入寇涼州永昌皆警甘肅總兵官都督劉廣遣指揮使李榮等率兵追及之與戰殺咎卜父子及其黨八十餘人生禽三十餘人餘眾皆遁盡收其駝馬而歸上嘉其功謂待臣曰醜虜慚憤必將復來遂敕廣及寧夏大同等處總兵官嚴督諸成堡謹兵備賊𨿽未至常若臨敵庶保無虞

○迆北和寧王阿魯臺使臣柳失等來朝福余衛指揮僉事完者禿等十一人來歸皆奏願居京自效命柳失爲百戶完者禿等爲試所鎭撫各賜冠帶金織襲衣彩幣銀鈔絹布鞍馬有差仍命有司給房屋器物如例

○夜有流星大如杯色靑白尾迹有光起壁西南行至雷電五鼓有流星大如杯色赤尾迹有光出弧矢南行至雲中

○庚子置雲南臨安府河底威遠州播孟二巡檢司先是臨安府虧�甸長官司奏河底自洪武中官置渡船以濟往來路通車裏八百諸長官司近年軍民有逃逸出境詐稱使者逼令乘載往往被害又緣河時有劫盜出沒夷民不安乞置巡檢司以故把事袁凱之子瑀爲巡檢威遠州奏其地與車裏諸宣尉司接境累被各土官縱賊劫掠播孟實當衝要乞置巡檢司以把事劉禧爲巡檢上命雲南三司覆勘至是奏以爲宜遂命建巡檢司授瑀等官

○癸卯順義伯金順卒順瓦剌人舊名阿魯哥失裏永樂七年來歸授大寧都司都指揮僉事八年從太宗皇帝徵沙漠至滅胡山追敗本雅失裏於靜虜鎭又敗阿魯臺之眾升都指揮同知洪熙元年升左軍都督僉事宣徳三年扈從巡邊有禽寇功四年上念其遠人從皇祖多效勞勤封順義伯歲祿八百石至是卒訃聞命所司賻贈營葬如例子忠五歲予優給俸命兵部俟忠長襲指揮僉事蓋特恩云

○乙巳升雲南南安州瑯井土官巡檢李保爲本州判官先是南安州鄕老言本州俱是羅舞和泥烏蠻雜類稟性頑獷因無土官管束多致流移差沒賦稅俱難理辦近因本州缺官委保署州事蒞政公勤撫綏得宜民皆向服流移復歸保有才能堪任牧民如蒙升任本州土官實慰民心行在吏部尙書郭琎言本州舊無土官難從其請上曰卿知守舊固善然古人爲治在順民性姑從所言遂以保爲南安州判官

○置雲南都司騰衝守禦千戶所土官吏目一員

○夜有流星大如杯色赤尾迹有光起北斗魁東北行至遊气

○丙午以考最升狹西按察司副使鄺野爲應天府尹行在監察禦史陳俊爲應天府丞兩淮都轉運鹽司同知劉永賢爲貴州布政司右參政行在刑部貴州司郎中王善爲雲南布政司左參議南京監察禦史何楚英爲狹西按察副使擢監生王貫孫昌朱紱王倬李潮順張斌爲南京監察禦史貫四川道昌交阯道紱貴州道倬山西道潮順雲南道斌福建道復行在湖廣監察禦史王璉官璉嘗奉僉往遼東建置煙墩屯堡刻酷虐人及縱從人擅騎驛馬事覺發充軍吏至是遼東軍士有言其能鋤姦暴者遂召復禦史復賈忠蘇州府吳江縣知縣升從六品祿忠任滿赴京其民千餘人奏乞畱之故加其祿俾復任

○命桂林中衛指揮使張珩仍於潯州巡守珩前巡守潯州約束嚴明蠻寇畏服至是以代還軍民保畱之總兵官都督僉事山云以聞故有是命

○巡按山東監察禦史及都司布政司按察司奏比者登州衛指揮戚圭言山東之地緣海洪武中置十衛五所分守其地今都指揮衛靑以諸衛所官軍三千八百人俱於登州備倭而倭寇往來之地城寨空虛乞調還各守其地詔臣等計議宜如圭言爲便都指揮衛靑奏昔奉太宗皇帝制諭令統領備倭不得分散勢力今其所議有乖前旨兵部請仍令山東三司及巡按監察禦史與靑會議旣而都指揮同知王眞等奏靑原領捕倭馬步官軍通三千八百四十餘人除登州諸處往來操備外每歲至夏分戍卽墨等三處令議官軍宜令常於其地操備更不聚於登州如有警急互相應援仍令靑總督其事所用糧艸皆於旁近州縣應納官者給之庶勢力不分軍民兩便從之

○福建崇安縣奏今年七月十四日驟雨竟日山水暴漲縣治民居及緣河苗稼橋梁俱漂決人民溺死不可勝計命行在戶部驗視撫卹

○丁未以北京行太僕寺馬五千匹給神幾營操練軍士

○戊申直隸東勝左衛令史張顯等奏本衛及左前二千戶所官屬或死亡或坐事或公差去職者多無官掌印署事且路當衝要公務塡委不能治辦已陳於所司及鎭守總兵官未有處分上諭行在兵部臣曰軍官托故去職委事於吏而鎭守總兵官亦皆不理其速令簡諸不急差遣者悉取還衛如托故不還及執畱不遣者悉罪之

○置雲南東倘長官司仍隸緬甸宣尉司時緬甸宣尉昔得謀欲殺當蕩頭目新把的而奪其地新把的遣子莽只來朝貢象馬方物奏乞置司授官庶免侵殺之患從之遂置東倘長官司就命新把的爲長官東倘者其地之名也

○己酉以明日下元節遣衛王瞻埏祭長陵獻陵

○冬十月庚戌朔享大廟

○遣中官祭司井之神○置雲南曲石髙松坡馬緬三巡檢司初瓦甸長官司言曲石髙松坡馬緬其地山髙林深寇盜出沒人民不安乞置巡檢司以通事楊資楊中範興爲巡檢下三司及巡按禦史審勘至是奏以爲便遂置三巡檢司命資等爲巡檢資於曲石中於髙松坡興於馬緬

○置雲南鈕兀長官司鈕兀五隆諸寨在和泥之地時其酋任者陀比等朝貢至京皆奏地遠夷民蕃多請設官授職以總其眾行在兵部請並五隆於鈕兀設鈕兀長官司從之遂以任者爲長官陀比等爲副

○辛亥命故濟州衛指揮同知侯興子剛府軍左衛指揮同知朱勝子能羽林前衛指揮同知李敬子通金吾左衛指揮同知胡得子英燕山右衛指揮僉事張義子能俱襲職

○置雲南麓川平緬戛賴驛土官驛丞一員○行在大理寺奏蘇氏女詈父當絞蘇蓋錦衣衛軍匠蘇惟善之女嫁辦事官何儉四年儉病死惟善賣己屋就女居女將送夫喪歸葬具鄕惟善不聽歸又欲盡取儉遺財女不從父怒毆之又不從惟善遂告女詈父法司議女當絞上曰彼送夫喪歸葬是理之正而父之所爲皆非正亦不聞女有非理言何以論絞此女釋不問俾歸夫喪

○壬子命故孟定府罕顏法弟刀祿孟灣甸知州刀景項弟景辦法各繼兄職

○癸丑廣西恩城州土官知州趙福惠遣族人趙文四川石柱宣撫司舍人冉才英等來朝貢馬

○以木邦麓川平緬緬甸三宣慰司孟定景東烏撒三府威遠廣邑鎭康灣甸南甸大候騰衝七州潞江安撫司平崖茶山瓦甸孟璉四長官司土官各貢象馬方物遣內官云仙等賫敕往撫之賜之紵絲紗羅絨錦有差時木邦宣慰罕門法奏麓川平緬宣慰使思任發等據占境土思任發及緬甸宣慰莽得剌亦奏罕門法稱兵入境侵犯孟璉長官司復奏孟定府侵占其地上命總兵官黔國公沐晟及雲南三司巡按禦史公具是非明與剖決復立孟餋宣慰司以故宣慰刀孟旦子刀孟塾爲宣慰及同知刀玉賓同撫軍民如舊貢賦

○甲寅置雲南緬甸阿瓦驛土官驛丞一員

○賜暹羅國使臣坤思利弗等彩幣羅絹綿布及金織襲衣有差傔從賜胖襖等物賜坤思利弗等冠帶仍命賫敕及文錦紵絲紗羅歸賜其國王

○建州衛指揮僉事哈剌來朝奏願居遼東安樂州賜金織襲衣鈔布仍命遼東都司給房屋器物如例

○廣西左布政使童謨卒謨字尙宏浙江黃巖人初爲廣東番禺知縣永樂初以求賢舉升泗州知州召修永樂大典書成升兵部郎中又預修性理大全等書升山東左布政使後調廣西至是以疾﹤衣十﹥謨儒者爲政廉愼然無及人之惠云

○乙卯賜沈王妃趙王妃金冊先是沈王自武鄕王襲爵趙王自安陽王襲爵皆已授冊而其妃未授至是皆授之

○命武驤左衛指揮使髙通武驤右衛指揮僉事馮麟總武驤騰驤左右四衛餋馬軍士仍各管本衛事

○夜有流星大如雞彈色靑白有光出星宿東南行至濁

○丙辰少師吏部尙書蹇義少傅兵部尙書兼華蓋殿大學士楊士奇歷官三考皆賜敕獎論敕義曰卿歷事祖宗於今四紀始擢禁近進政本之地學廣識明小心恭恪老成忠厚端靖和平有重臣之體若佐仁考於監國尢積勞勤忠貞之褒王音彰肆朕纘承式資贊輔忠言讜議累效厥誠致治保民孜孜夙夜卿同斯志謀猷入告禆益爲多今考九載之績深用嘉念特宴勞於禮部仍賜敕獎諭於�朕惟祖宗之付畀允篤於敬罔敢怠忘亦惟祖宗之舊臣同徳同心是毗是力卿尙益懋於誠益儆於終庶幾共光我祖宗之洪業欽哉敕士奇曰卿歷事祖宗及今三十餘年始擢禁近在論思之地學廣識明端靖忠厚有良臣之體若佐仁考於監國尢積勞勤貞一之褒玉音孔彰肆朕纘承式資贊輔忠言讜議累效厥誠朕志保民孜孜夙夜卿同斯志謀猷入告禆益爲多今考九載之績深用嘉念特宴勞於禮部仍賜敕獎諭於�朕惟祖宗之舊臣同徳同心是毗是力卿尙益懋於誠益儆於絡庶幾共光我祖宗之洪業欽哉

○起復四川茂州知州陳敏仍舊任時敏以親喪去官本州嶽希篷長官司長官血只同靜州隴木頭長官司長官並各寨羗民一百七十餘人奏言茂州僻處邊方萬山之中與松潘疊溪生番接鄰累歲皆被其害自知州陳敏到任撫卹人民制馭生番然後各得安業今敏去任民失所賴願令本官復任通政司以聞故有是命

○丁巳夜有流星大如杯色赤光燭地起天陰西北行至閣道

○戊午諭行在工部都察院錦衣衛五城兵馬司曰今內官內使往往在外私作居室宜皆究實具名以聞其應給者給之不應給者悉入官

○己未置雲南騰衝州僧正司僧正一員命土僧爲之

○行在刑部左侍郎樊敬致仕敬山東鄆城人由進士爲春坊司諫升行人司副再升鴻臚寺卿廣東參政還爲通政升刑部左侍郎敬通敏善幹濟歷事四朝多更任使至是以疾乞致仕從之○庚申吏部右郎致仕王讓卒讓益都人由國子生授學錄母喪廬墓三年升國子助教太宗皇帝嘉其孝行令侍上講學讓於書角�羊析詳明言行有誠上爲皇太子升右春坊贊善上卽大位升吏部右侍郎嘗奉命督賦鎭江諸郡吏民皆戴其徳後以疾命致仕至是卒訃聞賜祭讓有儒者矩度在吏部𨿽無所建明然篤於自守人莫得而議之

○辛酉永平府知府李文定奏總兵官都督僉事陳敬縱吏屬多支糧料彊取民馬奪民財物敕責敬曰胥吏貪虐乃其常情顧在馭之者有道耳果能正己率之其斃自革掾史屈眞等所爲非法皆爾不能正己以率之也今錄其所犯付爾觀之卽收眞等究治自爾宜躬飭禮法戒戢下人毋爲民患

○壬戌命造信符給雲南大侯州

○癸亥給楚府鎭國將軍季坩季坡季坻歲祿各千石於湖廣布政司米鈔中半兼支

○夜五鼓有流星大如雞彈色赤尾迹有光出氐東行至遊气曉刻太白星犯亢第二星

○乙丑以符中得爲廣東瓊山縣土官主簿忠得故土官主簿符忠順之第嘗招撫黎人向化忠順卒黎人奏乞忠得管屬行在吏部以其非世襲土官上曰土人旣已信服其從之遂命爲主簿

○夜有流星大如雞彈色赤有光出營室西行至濁

○丙寅賜四川石柱宣撫司舍人冉才英等廣西恩城州土官族人趙文等鈔彩幣表裏有差

○迆北頭目伯顏帖木耳阿的迷失等土魯番城回回伯顏帖木兒等來歸奏願居京自效賜紵絲襲衣鈔布仍令有司給房屋器物如例

○攺雲南金齒永昌千戶所爲潞江州隸雲南布政司以千夫長刀珍罕爲知州刀不浪班爲同知

○滿剌加國王西裏麻哈剌者率家屬來朝至南京襄城伯李隆以聞上以天寒命隆且令於南京休息加厚待之俟春暖來朝別遣人賫敕勞王賜王及妃並頭目下至傔從文綺襲衣綿布靴襪胖襖等物悉備

○平江伯陳瑄卒瑄字彥純直隸廬州合肥縣人自少機警有智略善騎射初隨父官成都以舍人參侍大將屢試以事甚見獎重襲父職爲成都右衛指揮同知率所部兵會雲南兵討小百夷力戰敗賊復討番寇賈哈剌主將使瑄將輕兵從間道襲賊砦擊破之獲其酋械送京師升四川行都司都指揮同知尋升右軍都督僉事建文中命瑄總舟師江上防禦太宗皇帝舉兵靖內難至江北瑄以舟迎濟授奉天翊運宣力武臣特進榮祿大夫柱國封平江伯食祿一千石賜白金鈔幣追封其三世永樂中歲董漕事初率舟師由海道運糧百萬石以給北京及遼東又建百萬倉於直沽築天津城四年歸至沙門島遇倭寇追剿至金州白山島後數備倭海上十年復領海運十一年築通州捍海堤時朝議以海運艱險浚山東舊河通北京瑄建議造平底淺舟以運人便之歲增運至三百萬石又建議於淮安城北開淸江浦由管家湖入鴨陳口以達淸河免度壩及風濤之患又緣管家湖築堤十餘里以畜水益河且便行者於淸江浦河上及徐州臨淸通州皆置倉受糧以次轉運﹤鋶﹣釒﹥儀眞瓜洲壩下渠鑿呂梁徐州洪傍亂石於刁陽湖南望湖皆築堤緣河多置閘以時閉泄利舟楫凡所經營具有條理洪熙初言經國利民七事曰重基本擇賢良蘇民力興學校整軍伍謹邊備定漕運仁宗皇帝嘉之降敕獎諭賜鈔幣令子孫世襲伯爵至是有疾上敕賜慰諭遣名醫往視瑄自知不起封上所受制命及漕運印遂卒訃聞上悼惜之輟視朝一日追封平江侯謚恭襄賜祭命有司治喪葬

○丁卯朝鮮國王李祹遣陪臣許之惠等來朝貢方物

○恭順侯吳克忠奏每歲祿米於南京倉關支運載遠而家口眾乞於北京倉支米三分上命行在戶部歲於北京支米二百石不爲常例

○開平衛指揮使杜衡奏獨石城垣未甃砌請發本衛及備禦官軍於附近各處衝口挑築墻壕以備不虞上曰今天寒地凍難施工比春又有農務亦不可興役侯來歲秋獲後以漸爲之

○戊辰泰寧衛都指揮使火脫赤兀者左衛指揮僉事阿哥等來朝貢馬

○攺河南布政司右參政周銓爲行在通政司左通政仍食參政祿

○修南京鐘鼓樓

○己巳特賜故左春坊左庶子鄒緝及其妻誥命時緝之子循爲翰林院待詔當授敕命上﹤鋶﹣釒﹥自陳臣父緝先任翰林院侍講事太宗皇帝後兼左春坊左中允事仁宗皇帝於春宮歷二十餘年升左春坊左庶子卒欽惟皇帝陛下以孝治天下恩同天地凡推恩羣臣必寵及父母賜之誥敕顧臣一親不幸早歿不獲生受誥命之榮今臣秩卑於例不應得封贈伏乞矜憫愚誠而特賜之臣不勝存歿感恩之至上諭行吏部尙書郭琎曰永樂八年皇祖往徵胡虜命朕居守北京時緝恆在左右所言皆正蓋良臣其特與之勿爲例

○庚午哈密打剌罕火者阿老丁雲南廣通縣把事髙泰等來朝貢馬

○福建崇安縣上杭縣皆奏人民缺食已借預備倉米驗口賑濟俟秋成還官各具數聞

○辛未置雲南潞江州吏日一員設本州淸水關巡檢司置土官巡檢一員

○癸酉日上生背气一道色赤靑鮮明

○甲戌南京太僕寺言鳳陽各處每歲所償馬皆從兵部驗過發典牧所送禦馬監印烙其間乳馬胎駒路經千有餘裏過淮渡江往復甚艱今北直隸償馬俱從太僕印烙乞循此例以便民從之

○昬刻熒惑犯壘壁陣西第七星夜有流星大如杯色靑白光燭地起天廩西南行至天苑

○乙亥賜朝鮮國使臣許之惠等彩幣絹布及紵絲襲衣有差

○命工部及浙江江西福建廣東四布政司鑄宣徳通寶錢十萬貫

○丁丑泰寧衛都督僉事拙赤遣指揮僉事杻林烏思藏國師乃爾丹答你麻結的等來朝貢馬

○戊寅命總兵官都督劉廣鎭守都督劉昭及太監王安問罕東番寇劫殺使臣之罪先是朝廷遣中官賫敕及賜幣使西番千戶吉祥同安定衛指揮虎都卜花以兵護送至亦黨爲罕東衛番寇札兒加等所邀殺傷官軍劫奪敕書賜幣及駝馬器械事聞上敕廣等曰朝廷於西寧罕東建立兵衛設官統屬而此輩野性不馴見利卽動論其情罪實難容之爾等當審度事宜從長﹤矢見﹥畫詰問其過毋長寇賊毋虧國體

○己卯哈蜜等處打剌罕兀思答馬黑麻忽先撒馬兒罕打剌罕亦速等來朝貢馬

大明宣宗憲天崇道英明神聖欽文昭武﹤宀十見﹥仁純孝章皇帝實錄卷之一百六

明宣宗章皇帝實祿卷之一百七

宣徳八年十一月庚辰朔以明日冬至遣衛王瞻埏祭長陵獻陵

○欽天監進宣徳九年大統歷上禦正朝受之給賜諸王羣臣頒行天下

○賜百官節假三日

○昬刻有流星大如杯色赤有光出天倉東北行入參

○辛巳冬至上禦正朝受賀大宴文武羣臣及四夷貢使

○皇太后皇后免文武羣臣命婦朝

○壬午永興王妃陳氏薨遣官賜祭命有司治葬事

○行在兵部奏舊制公務急者給驛馬無符驗不給今太僕寺少卿劉寧言北經直隸永濟等驛見都指揮蕭敬指揮李英遣人於太監劉通處計事輒署文牒令馳驛馬且詢之各驛類此者多以故馬無停息往往罷死請揭榜嚴禁約從之

○癸未賜泰寧等衛都指揮使火脫赤等一百二十人兀者左衛指揮僉事阿哥等鈔彩幣絹布及紵絲襲衣等物有差

○甲申湖廣保靖軍民宣慰司土官舍人彭南木處建州衛僧出思班等來朝貢馬

○南京太僕寺送南直隸宣徳五年孳生馬六千三百六匹至命禦馬監擇其良者調習余付順天府民牧餋

○乙酉升署左軍都督僉事指揮同知王瑜爲都指揮僉事充副總兵專督餉運敕瑜曰今升爾爲都指揮僉事仍署左軍都督僉事佩漕運之印充左副總兵命參將都指揮僉事吳亮充右副總兵同督餉運赴北京其體朕舜卹軍民之心公廉勤愼以副委任凡事須同議至當然後施行毋執偏見以誤事

○賜朝鮮國王李祹五經四書大全諸書初王奏欲遣子弟詣北京國學或遼東學校讀書上嘉之故賜之書且敕祹曰王欲遣子入學具見務善求道之心但念父子遠違情不相捨兼山川隔遠气候不同或至不安不若就本國中務學之更也今遣書賜王以爲教子弟之資王其體朕至意

○賜哈密打剌罕火者阿老丁兀思答馬黑麻忽先及撒馬兒罕打剌罕亦速烏思藏國師乃爾丹答你麻結的雲南廣通縣把事髙泰等鈔彩幣表裏及紵絲襲衣等物有差

○丙戌賜泰寧衛都督僉事拙赤所遣指揮僉事扭林等彩幣及紵絲襲衣有差仍遣扭林賫敕及彩幣表裏歸賜拙赤

○丁亥敕廣西總兵官都督僉事山云爾前奏慶遠府莫往吉利等峒賊首韋公穠黃公悵等五千餘人流劫已命隨宜處置今南丹州又以爲言則是尙未處置受害之民望官軍如旱望雨豈宜稽緩朕俟捷奏毋致寇滋

○戊子朝鮮國王李祹遣陪臣朴安臣等貢馬及方物賀皇太子千秋節

○雲南羅次縣土官知縣楊正遣侄英來朝貢馬

○己醜行在戶部奏萬全都司所屬宣府左等衛所旗軍月支口糧多寡不一且屯田被災請以宣府各衛所及山西行都司天城等衛旗軍月糧定作一例有家小者月支米六斗無者四斗五升老幼三斗從之

○庚寅皇太子千秋節免賀禮

○辛卯曉刻大白犯罰星

○壬辰廣西泗城州土官知州岑豹遣族人岑泰亦力把裏打剌罕阿力等來朝貢馬

○賜朝鮮國使臣朴安臣等彩幣絹布及金織襲衣等物有差

○癸巳江西械至長河洞寇首朱南鵬上命三法司審覆無冤遂斬於市

○夜五鼓有流星大如雞彈色靑白尾迹有光出北河東行入文昌

○乙未開平哨備都指揮僉事汪貴奏請如舊設隰寧閔安威虜環州四堡撥軍了守上語行在兵部臣曰開平官軍已移入獨石赤城屯戍畱守開平者不過千人若設四堡又當增兵兵多地遠供給良難其令陳浚熟計何者爲便具實以聞

○丙申備禦永寧等處都指揮韓鎭等奏本衛軍士於各隘口瞭望者所給皮裘狐帽久皆敝壞近工部以本衛爲口內不給軍士無以禦寒乞如舊例上謂行在工部曰永寧近邊瞭望士卒不給皮裘甚無謂今天正寒其速運往給之

○丁酉命故金吾左衛指揮使李興子安金吾右衛指揮使陳安子端指揮同知劉昇弟俊指揮僉事李滿弟勝旗手衛指揮同知陳廣子通燕山右衛指揮同知唐信子廣金吾後衛指揮事焦英子玉俱襲職濟陽衛指揮同知孫亮老疾命其子敬代

○己亥掌左軍都督府事武進伯朱冕言比遣舍人林寬等送囚百七十人戍遼東到者僅五十人餘皆道死請罪之上怒曰此必在途肆楚毒索財物不得致之死不然何死者之眾命付法司窮治蓋時犯重罪者上不忍悉誅擇其情之稍輕者發戍遼東慮其逃逸故遣人角�羊送而送者多嚴刑重錮迫之死而掩有其資聞者皆切齒及是命罪寬等莫不欣快

○辛丑湖廣麻寮千戶所故土官舍人向宣來朝貢馬

○賜雲南羅次縣土官舍人楊英等鈔彩幣絹布及紵絲襲衣有差

○甲辰命尙書蹇義楊士奇楊榮郭琎胡濙選前科進士取其文學之優者得徐珵賴世隆吳節李紹姜洪虞瑛潘洪王玉陳金劉實鄭建方熙何瑄十三人義等以聞命攺爲庶吉士同薩琦等於翰林進學凡賜給悉如例仍命學士王直訓督士奇榮時加考較務瑧實效

○日上生背气一道色靑赤鮮明

○乙巳罕東衛番人納麻失加瓦剌韃靼苦出迆北和寧王部屬把把禿不花者顏帖木兒等來歸皆奏願居京自效命爲所鎭撫等官賜冠帶金職襲衣彩幣銀鈔綿布鞍馬有差仍命有司給房屋器物

○日生左右珥色黃赤隨生背气一道色赤靑鮮明

○丙午升泰寧衛頭目火脫赤朵顏衛都指揮同知完者帖木兒福余衛指揮同知火兒赤俱爲都指揮使

○孝陵衛軍匠陳完壹等奏永樂十六年起赴北京營造恭荷太宗皇帝仁宗皇帝恩旨凡皇陵孝陵二衛軍匠悉遣守陵無令別差已著爲令近行在工部以逃匠坐取至京乞與分理上顧尙書吳中曰今無大營造而天下工匠至者動以萬計孝陵軍匠幾何況先朝已有優免之例爾復役之是不知有祖宗陵寢�八其悉遣還旣而顧侍臣曰工部不得人如比今但爲祖宗所用之舊故曲容之耳

○順天府尹李庸言比奉命修築橋道而豪勢之家占據要路私搭小橋邀阻行人榷取其利請行禁革上曰豪勢擅利至此將何所不爲命行在都察院揭榜禁約不悛者具以名聞

○夜有流星大如杯色靑白光燭地起軒轅西北行至文昌南京地震有聲如雷

○丁未攺雲南金齒廣邑州隸雲南布政司以前永昌千戶所百戶莽賽爲州同知

○戊申迆北和寧王阿魯臺遣使臣賽的卜顏不花等來朝貢馬

○己酉上謂行在吏部尙書郭琎等曰在外庶官亦必有文學可取者朕欲得其人用之卿其爲朕選擇以來明日琎引六十八人入奏上命少傅楊士奇楊榮出題試於廷中擇其優者知縣孔友諒進士胡端禎廖莊宋璉教諭黃純徐惟超訓導婁昇七人以聞令吏部攺進士爲庶吉士與知縣教諭俱歷事六以備用○十二月庚戌朔上省郊祀牲

○壬子賜湖廣保靖軍民宣慰司舍人彭南木處等廣西泗城州土官族人岑泰等建州衛僧出思班亦力把裏打剌罕阿力等鈔彩幣表裏有差

○甘肅總兵官都督僉事劉廣奏近胡寇犯涼州永昌遣涼州衛指揮使李榮等追擊至亦卜剌山力戰敗之斬首寇昝卜父子及其黨八十餘人生禽三十餘人謹以獻京師上命下錦衣衛獄廣並上榮等功狀上命行在兵部禮部議升賞於是議奏升榮爲都指揮僉事甘州衛指揮同知王桀山丹衛指揮同知鄭鈜涼州衛指揮同知聶忠爲指揮使涼州衛指揮僉事兪銓甘州左衛指揮僉事可可帖木兒爲指揮同知正千戶孛羅臺爲指揮僉事副千戶王敬永昌衛副千戶毛哈剌爲正千戶甘州左衛鎭撫劉桀爲副千戶涼州衛舍人吳文質爲百戶其對敵交鋒生禽及斬寇首者都指揮每員鈔一千貫彩幣二表裏指揮每員鈔八百貫彩幣一表裏千戶衛鎭撫每員鈔六百貫絹二百戶所鎭撫等官每員鈔四百貫絹二旗軍人等每人鈔二百貫綿布三其隨伍策應者都指揮每員鈔六百貫絹二指揮每員鈔四百貫絹布各一千戶衛鎭撫每員鈔三百貫綿布二百戶所鎭撫每員鈔一百貫綿布一旗軍人等每人鈔一百貫綿布一其餘有一人生禽一寇及斬首一級二人三人共斬首一級者官每員加賞絹一鈔一百貫軍旗人等每人加賞綿布一紗一百貫其隨徵官軍𨿽無殺獲功者賞居有功之次上從之又嘉廣之功遣敕獎諭賜文綺衣一襲彩幣四表裏

○甲寅西寧衛剌麻領眞星吉烏思藏必力工瓦完卜管著兒監藏等來朝貢馬

○命故羽林前衛指揮使髙政子鉻燕山右衛指揮使巫亮第啟行在金吾左衛指揮同知程海子鑑錦衣衛指揮僉事張信孫禮俱襲職金吾前衛指揮同知劉祥老疾命其子湧代之

○淸平候吳成卒成初名買驢遼陽人洪武二十一年挈家歸附初爲永平衛總旗大宗皇帝靖內難成率眾內附授百戶後以功累升至後軍都督府都督僉事後屢從徵迆北追斬韃賊並獲其生口馬駝牛羊甚眾仁宗皇帝卽位升左都督洪熙元年又以徵剿北虜進封淸平伯宣徳元年扈從平武定州二年又領軍出塞外得捷三年又敗胡寇於寬河會州諸處旣還進封淸平侯食祿一千五百石至是卒賜祭賻贈營葬如例孫英襲淸平伯

○太子太師掌戶部事郭資卒資字存性河南武安人洪武乙丑進士初爲戶部主事升都察院左僉都禦史攺北平布政司右參議首言本司斃政升右參政又升左布政使太宗皇帝舉義靖內難資侍仁宗皇帝守北京撫輯兵民供給糧餉悉心畢力不畏彊禦太宗皇帝卽位升戶部尙書賜銀鈔文綺下侯例一等命仍掌布政司事旣建北京置行部攺行部尙書深見委任後罷行部復爲戶部尙書仁宗皇帝嗣位嘉念舊勞寵賚彌厚命兼太子賓客復念其久疾升太子太師命致事賜敕褒諭賜白金百兩鈔二萬貫彩幣二十表裏免戶內稅糧差役給半俸終身上嗣位時戶部姦幣日滋近臣有言資剛直廉勤𨿽病足艱於步履可以坐鎭者遂召至命掌戶部事免朝參資祁寒盛暑必坐公署視事不廢考滿賜宴禮部加璽書獎勞至是以疾卒年七十三上悼惜之罷朝一日命禮部賜祭工部賜棺營葬贈特進光祿大夫柱國追封湯陰伯謚忠襄官其子佑爲戶部主事資平生一芥不苟取旣卒家無餘貲云

○丙辰赤斤蒙古衛宗思答兒等八人來歸獻駝馬奏願居甘州自效從之命宗思答兒爲百戶余俱爲所鎭撫賜冠帶紵絲襲衣仍命狹西行都司於甘州左衛給俸

○丁巳臘節賜文武羣臣宴

○己未昬刻有流星大如杯色黃赤尾迹有光出壘壁陣後有數小星隨之東北行至濁

○庚申設萬全都司道紀司置都紀一員置山西行都司山陰守禦千戶所馬邑守禦千戶所吏目各一員雲南大理府朵兮薄道紀司都紀副都紀各一員太和縣朵兮薄道會司道會一員

○灣州民進野蠶繭

○辛酉朝鮮國王李祹遣陪臣金益精等奉表貢馬及方物賀明年正旦

○迆北韃靼俺克等來歸奏願居京自效命爲千戶等官賜冠帶金織襲衣彩幣銀鈔絹布鞍馬有差仍命有司給房屋器物如例

○癸亥命金吾等衛百戶劉祥率官軍五十一人往烏思藏公幹賜鈔及金織紵絲衣絹衣有差

○甲子魯王肇煇妃嚴氏薨遣官賜祭命有司治葬事

○命大同總兵官武安侯鄭亨發軍士五千人宣府總兵官都督譚廣發軍士七千七百人支獨石倉糧料一萬二千七百二十石運赴開平仍遣官軍護送

○乙丑狹西岷州衛剌麻札褂堅藏等來朝貢馬○以考績平等調山東右布政使石執中於浙江布政司以考最升浙江杭州府知府盧玉潤爲廣東布政司左參政湖廣長沙府知府鄒銳爲廣西布政司左參政復楊俊直隸池州府知府劉蘊河間府通判升從五品祿叚敬直隸宿州判官徐拱辰福建懷安縣知縣俱升從六品祿皆以任滿其民奏乞畱之故有是命

○增置山西角�羊州長樂巡檢司初河東陜西都轉運鹽使司奏本司所轄鹽池闊遠東西三場所收鹽並池鹽生結之時常有賊盜原設角�羊州鹽池巡檢司巡捕不周請於西場添設長樂巡檢司遂命行在兵部移文山西狹西二布政司覆勘至是奏以爲宜遂增置焉

○丙寅立春順天府進春上禦正朝受之文武羣臣行賀禮遂賜晏

○丁卯參將都督僉事陳浚奏獨石城臨極邊而城中官軍乃調開平哨備乞畱三百人守城別於蔚州等衛調三百人代往開平從之

○戊辰安定王亦攀丹遣弟卻失加黑巴阿端衛指揮卜答虎遣弟把都卜花的裏木地剌麻堅著兒罕東衛故指揮綽兒吉子川班兒加革巴簇使臣領占黑巴等來朝貢馬

○賜湖廣麻寮千戶所故土官舍人向宣烏思藏必力工瓦完卜管著兒監藏等鈔彩幣表裏有差

○直隸鳳陽府知府熊觀言本府臨淮河洪武中�賈眾多故設廣濟長淮二關給印記關置大使一員副使二員收掌戶部所給勘合書塡�船物貨送稅課司徵稅永樂中新開會通河�船多自淮安淸河經濟寧臨淸赴北京而二關�船遂少稅亦不多官考滿者止開塡過勘合別無功績請減副使二員以省冗費從之

○己巳朝鮮國王李祹遣陪臣李正寧等奉表貢馬及方物謝賜彩幣恩

○夜有流星大如杯色靑白尾迹有光出紫微西蕃外北行至濁

○庚午迆北和寧王阿魯臺使臣賽的卜顏不花等陛辭初朝臣皆言比虜寇昝卜等犯涼州爲邊將所殺皆阿魯臺部屬請拘其使而後發兵問罪上曰阿魯臺歸心已久祖宗撫之亦厚未可遽以細故廢前恩且被以好來而此以罪執之非所以懷遠人又其部下今散亂不相統屬遠在涼州作過阿魯臺亦不能制也其來使宜善待之於是遣百戶脫孫送賽的卜顏不花等歸並敕阿魯臺曰朕統禦天下綏輯之仁無間遐邇今士馬甲兵之富足以徵伐然備之而不用者慮傷物也王久輸誠款朝廷恩待亦厚比者涼州之寇於國家無大損而凶徒自取屠戮則亦天道之禍淫也今使者之來羣臣皆請執而罪之朕念彼爲寇者違王之令或離王遠王未必知王𨿽或知未必能制故力拒羣言禮待使者不攺故常然自今王更宜申嚴約束令部下之人安分循禮庶幾永遠相好也今賜王襲衣彩幣至可領之

○巡按山東監察禦史張聰言遼東之地南拒倭寇東連髙麗比控胡虜爲國家藩維兵政不可不修備禦不可不嚴遞年軍衛頭目耽於宴安忽於邊務謹陳所宜四事一曰軍士在戍者少亡匿者多皆因軍官貪虐所致其山海守關之人不惟失於盤詰且有容縱之私是以卒伍曠缺邊衛空虛乞敕軍衛修舉兵政守法奉公仍選老成公廉文官鎭守山海設法盤詰巡捕二曰各衛官旗畏避管事往往托以公差操備招諭等項爲由有將百戶所印令聰小旗署掌又別選小旗作管營名目那移作幣掊克軍士逼令亡匿除從實公差之外乞嚴勘其餘官旗非要切差遣者選軍代回視事不許擅立名色剝削害軍三曰海州衛官軍舊有定數今閱教場全廢操練守門者止二三人守山海關者僅五六人又南海口舊置官軍一百三十人今存者惟老疾軍五人比詢指揮使兪通等皆稱各軍俱有差遣苟且支吾乞令兵部計議定奪守城把關及操練正軍實數時常操習閱視以固守城池關隘四曰遼東軍士多以罪謫戍往往有亡匿者皆因編髮之初姦頑之徒攺易籍貫至衛卽逃比及勾追有司謂無其人運伍遂缺乞敕鎭守遼東及都司官查錄諸衛逃軍姓名籍貫送都督府兵部淸理攺正以憑勾取今後凡有發充軍者部府審實造冊類發都司別塡勘合遣人管角�羊照冊審實收發定衛充軍而以發過衛所造冊回報兵部以具得罪充軍之由及其所戍衛所移文原籍官司庶使姦獘禁革軍無埋沒悉從之

○辛未賜建州衛奏事指揮僉事乃剌等彩幣表裏有差

○壬申命赤城備禦都指揮僉事萬貴還松潘貴先守松潘有罪調赤城至是四川總兵官都督方政言貴善治軍事蠻人信服請復前任從之

○四川烏蒙軍民府女土官撒姑遣把事王如松等貢馬

○癸酉賜朝鮮國使臣李正寧等彩幣絹布及金織襲衣絹衣有差

○大同總兵官武安侯鄭亨奏大同諸衛屯軍因春夏亢旱秋復早霜麥榖無收老少饑窘恐致失所已令大同行都司自宣徳九年正月爲始照例給月糧賑濟至五月中麥熟停止

○狹西都指揮同知閻俊有罪謫戍遼東俊掌寧夏衛事坐受運糧民白金等物虛出通關事覺禦史論罪當斬上曰邊衛糧爲此輩所侵致軍士乏食論法豈可宥但念其舊勞可追糧及贓宥其死杖一百發遼東邊衛充軍

○甲戌遼東自在州指揮僉事阿剌孫安樂州故指揮僉事捌苦子牙升加蘿卜山國師乃爾丹之徒完卜革剌藏卜等來朝貢馬及方物

○行在工部右侍卽羅汝敬有罪下獄初汝敬奉命往狹西提督軍衛屯種受甘州諸衛金銀器皿等物諸衛盜屯糧萬一千餘石汝敬匿不奏巡按禦史劉敬劾之汝敬懼乃首所受禦史又言所首不實至是汝敬還上命行在都察院鞫之引伏罪應絞上曰廟享在邇姑系獄俟春處治○乙亥除京官過名敕行在刑部都察院大理寺曰今春陽肇序歲事更新朕祗奉天地宗廟嘉惠於下凡在京文武之臣曾犯公私罪名者並與滌除使飭勵自新毋蹈前過

○修南京宮殿及門

○丙子遣狹西肅州衛指揮韋文賫敕撫論曲先等衛並賜土官都指揮都力等彩幣表裏有差

○迆北頭目脫歡及福余衛韃靼脫脫等來歸皆奏願居京自效命脫歡爲都指揮僉事脫脫等爲試所鎭撫賜冠帶金織襲衣彩幣銀鈔絹布綿花鞍馬有差仍命有司給房屋器物如例

○戊寅亨太廟

○以明日正旦遣衛王瞻埏謁告長陵獻陵

○遣官祭五祀及旗纛之神

○給江淮濟川二衛水軍一萬四千八百餘人胖襖各一

○直隸徐州碭山縣奏人民缺食已給倉糧賑濟具數上聞

○是歲天下戶口戶九百六十三萬五千八百六十二口五千六十二萬八千三百四十六田地四百二十七萬八千九百三十四頃四十九畝田賦米麥二千八百九十五萬七千二百二十七石絲一十八萬八百六十七斤綿二十三萬一千九百八十七斤絹九萬一千六百二十七疋布一十三萬三十三疋綿花二十四萬二千七百五十四斤折色鈔七萬四千二百五十三錠雜課鈔三千六百一十七萬三千六百七十七錠米麥六萬五千四十一石有奇銀四千一百九十八兩銅二千八十九斤鐵五十四萬五千一百六十八斤布二百八十七疋鹽課鹽五百五十二萬六千六百六十引折色鈔二千一百四十五萬三千七百六十七錠米六十五萬八千二百六十四石綿布三萬四千一百六疋茶課茶四十七萬一千七十二斤折色鈔一萬五千七百六錠屯田子粒七百二十萬九千四百六十一石采納金三百九十七兩銀三十二萬五千一百三十六兩水銀三百五十斤朱砂九百二十八斤有奇石綠四千三十一斤雄黃二百二十五斤漕運北京米五百五十三萬一百八十一石減免天下官田等項稅糧計米麥一十八萬二千三百七十八石有奇

大明宣宗憲天崇道英明神聖欽文昭武寬仁純孝章皇帝實錄卷之一百七大明宣宗章皇帝實錄卷之一百八

宣徳九年春正月己卯朔上禦正朝受賀大宴文武羣臣及四夷朝使

○文武羣臣命婦朝皇太后皇后

○癸未夜有流星大如杯色靑白光燭地起七公東北行至天棓

○甲申雷雨

○乙酉孟春享太廟

○遣中官祭司戶之神

○大同總兵官武安侯鄭亨等奏近聞虜寇百餘人攜家口至官山近地牧放就食馬困力窮眾不一心請出兵掩捕不然請給榜招之上曰彼不爲寇而加以兵不仁惟當撫諭招懷之耳

○丙戌上諭行在兵部侍郎王驥曰昨日邊報虜有攜家來依塞下者此必不安於沙漠若久無所歸將爲寇竊宜出榜招諭若來卽處以善地授官職給糧賞使之得所不來不必彊之惟愼防之耳

○丁亥肥河衛指揮使剌令哈遣指揮僉事牙當嘔罕河衛指揮使乃胯遣指揮僉事晏答等來朝貢馬

○戊子以大祀南郊上禦正朝文武羣臣受誓戒

○益實衛指揮僉事失眞奇等來朝貢馬及方物

○庚寅朝鮮國王李祹遣陪臣成抑等來朝貢馬及方物賀萬壽聖節

○陜西西寧衛禪師鎖南藏卜遣其徒剌麻三丹領占等來朝貢馬

○宣府總兵官都督譚廣奏昨獨石守備參將都督僉事陳浚奏請畱開平官軍三百人守獨石而選蔚州衛軍以補開平之數今獨石軍士已足守備開平乃孤懸要地軍士久居熟知寇路他處調來守邏之軍賴爲鄕導若易以蔚州衛軍恐致疏失乞調蔚州衛軍於獨石守備其原守開平者如舊從之

○辛卯大祀天地於南郊畢上還宮謁皇太后出禦正朝文武羣臣行慶成禮

○壬辰以大祀慶成大宴文武羣臣及四夷朝使

○癸巳上元節賜文武羣臣宴

○甲午鎭守薊州等處都督僉事陳敬奏近調鎭朔盧龍撫寧東勝興州左右前等衛軍士於東店林南二處建倉緣各衛路當衝要若悉調去恐猝有警急乏人使令乞以先在通州修倉官軍七百八十三人發回用工從之

○乙未賜朝鮮國陪臣金益精等彩幣絹布及金織襲衣有差

○監察禦史劾奏永順伯薛綬當大祀天地已受誓戒不於公署致齋而宿於私家請治其罪上曰武臣昧於禮法姑宥之召綬諭之曰此非小過再有犯國法不爾宥矣

○丙申陜西岷州衛剌麻班卒星吉烏思藏剌麻朵只監藏等來朝貢馬

○丁酉行在戶部同各處巡撫侍郎趙新等議奏今年運糧屯糧及贖罪納米事例一運糧官軍兌運湖廣等布政司蘇松等府民糧加耗各如上年例若民自運至淮安瓜洲等處兌與軍運者加耗四斗俱及年終及次年正月兌完不得遷延有妨農業一官軍運糧五百餘萬石以三分爲率通州倉收二分京倉收一分一浙江江西湖廣中都並南直隸衛所旗軍每名兌運民糧二十石淮安徐州倉支運一十三石其運林南東店倉者如去年例運四十萬石一各布政司委堂上官二員按察司委堂上官一員專一總督追徵一蘇松常三府積糧九十餘萬石以俟北京帶俸軍官支給今畱在倉請令各官預支今年三月至六月俸糧爲便一浙江江西湖廣並蘇松等府今年稅糧定撥南京各衛倉收者聽以土產紵絲綾羅布絹絲綿依時直折納一各府州縣部運稅糧官吏有緣事者候糧完之日逮問一各都司衛所屯田旗軍除正糧外餘糧六石納於附近官倉仍照舊比較一江西湖廣福建罪囚舊於南京納米贖罪者量加米數攺發本布政司缺糧去處收受犯死罪流罪及徒三年二年半者各加米二十石徒二年加十五石一年半加十石一年加五石杖一百者加五石九十加三石八十七十六十各加二石笞五十者加一石五斗四十加一石三十二十一十各加三斗上皆從之

○寧夏總兵官都督僉事史昭等奏韃靼也先帖木兒等歸附敕諭昭等曰虜譎詐未可輙信或僞降以怠我邊防爾當謹備毋墮賊計

○增給宣府諸衛神銃時守將言舊給神銃三百把常用一半守城而野狐嶺及諸城堡守備處多不足於用請更益二百把命行在工部給之

○戊戌四川會川衛迷易守禦千戶所故土官副千戶阿哀弟阿你等來朝貢馬

○己亥朝鮮國王李祹遣陪臣鄭發等來朝貢方物

○命行在戶部郎中李暹等監督京城及通州各倉收支敕暹等明出納革姦斃廩庾墻垣以時修葺

○庚子雲南麗江軍民府故土官知府木土子森及把事楊實曲靖軍民府沾益州土官知州斗南遣把事李英等來朝貢馬

○辛丑寧夏總兵官都督僉事史昭送降虜也先帖木兒等至京師言韃賊孛的打耳麻脫歡沙火的朵羅禿等千餘人駐黃河邊擺力謊忽兒之地又言昝卜所部餘黨欲寇涼州遂敕�才�口心�兵官都督僉事劉廣等嚴謹兵備

○南京太監羅智等奏有盜孝陵殿祭器者神宮監官苖靑孝陵衛指揮蕭昱等防護不謹請治其罪敕襄城伯李隆僉都禦史吳訥嚴督五城兵馬獲盜然後治靑等罪

○壬寅升萬全都司署都指揮僉事指揮同知李浩爲都指揮僉事

○癸卯命萬全都指揮使馬昇充參將率官軍提督開平獨石長安嶺永寧等處巡哨備禦時都督僉事陳浚卒故命昇代之

○河南新鄕縣知縣許宣言比年沁河水漲衝決馬曲灣湍勢湧急經獲嘉縣至新鄕水深成河環繞城垣城北又匯爲潭其患滋甚已築堤百餘丈防之終莫能禦蓋修築馬曲灣堤岸不固所致乞令懷慶府縣督工堅築俾水復沁河則水患可息上命行在工部遣人視其地勢及計議用工難易以時興役

○夜有流星大如雞彈色赤有光出庫樓南行至濁

○甲辰賜朝鮮國陪臣成抑等宴

○夜有流星大如杯色赤光燭地起天棓東北行至天津

○乙巳狹西岷州衛都綱道斌�金國師沙加令剌麻辛巴星吉朵只鎖竹鎖南瓦丹右城等衛指揮僉事木答哈朵禿合衛指揮僉事孛羅多等來朝貢馬

○丁未福建武平縣奏本縣連年不收去歲七月民多乏食已發預備等倉谷一千一百七十五石賑之俟豊稔還官

○戊申命南京法司所鞫徒罪囚人若文職官吏受贓應罷職役者及民應擺站輸作者悉發金吾前等衛倉充腳夫年限滿日釋放時倉腳夫缺於應天府屬縣僉補應天府奏供役頻繁民力不足故有是命

○應天府尹鄺野言本府京郡秩正三品特給銀印與在外府治不同凡有政務面奉旨意及承行六部都察院札付比來巡按直隸監察禦史按臨遇有公務輙便追呼府官抄案甚至呵叱淩辱及各部淸吏司凡有催科亦書白牌遣人至府所遣之人往往不循禮法輙於公堂擒獲吏典加之捶楚臣謹按憲綱內監察禦史巡按各處與三司官相見已有定禮本府在京衙門舊無禦史巡按之儀而洪武中各部淸吏司亦無批牌追呼之事今皆恣肆淩壓乞敕行在禮部都察院議定體式庶使各安其分上謂尙書胡濙等曰京府給銀印可見祖宗崇重之意新進後生妄自矜大不守禮分卿等卽定議以聞

二月己酉朔

○庚戌給寧府信豊王磐火�莫歲祿二千石今江西布政司於附近府縣秋糧內撥米五百石於官庫支鈔折一千五百石

○設江西贛州府安遠縣大墩板石信豊縣新田會昌縣承鄕四巡檢司置流官巡檢各一員土官副巡檢各一員弓兵各五十人以土人劉弘海爲承鄕副巡檢李梅五爲新田副巡檢仍令大墩等各峒人推舉公正二人爲副巡檢先是梅五隨巡撫侍郎趙新至京奏長河峒賊首朱南鵬等讐殺劫掠今𨿽捕獲及招撫復業猶慮餘黨復發其峒出入有四路請於四路口各置巡檢司防禦初命禮部會官計議尙書蹇義胡濙用新之言力主可從以聞上從之故命設置梅五受命之後大肆姦貪竟死於道

○賜安定王弟卻失加黑巴阿丹衛頭目把都不花的裏木剌麻堅著兒罕東衛故土官舍人川班兒加遼東自在安樂等州指揮僉事阿剌孫舍人牙升加狹西岷州衛剌麻札掛堅藏蘿卜山僧完卜革剌藏卜四川烏蒙軍民府把事王如松等鈔絹布及紵絲襲衣有差

○行在戶部奏直隸揚州淮安鳳陽徐州等府州縣連歲亢旱百姓無食有司𨿽已發廩勸分今公私空匱上聞之惻然敕巡撫侍郎曹弘用心撫卹如他處有糧悉移賑之一切買辦科徵盡行停止

○日生左右珥色黃赤又生重半暈色靑赤

○辛亥皇后千秋節免文武羣臣命婦賀

○賜朝鮮國陪臣鄭發等彩幣絹布及金織襲衣有差○壬子四川長河西魚通寧遠等處軍民宣慰司禪師淨智領占星吉剌麻領占堅遷著藏初刻令伯羅藏朵羅遷班別兒都綱吒思巴藏卜溫都兒堅藏陜西洮州等衛剌麻速南堅藏陸兒藏卜甘州衛髙僧鎖南領占等來朝貢馬

○行在戶部奏擬四川仙泉等井納米中鹽例初總兵官都督僉事方政言松潘等衛軍餉浩大𨿽已召�中納鹽糧然地在極邊萬山之中不宜禾黍距成都產米之處千有餘裏舟車不通皆擔負而來路費增倍況四川各井鹽少年久不得支給所以客�少有來者近知仙泉等一十八井見在鹽多及簡縣上流等井附近成都便於客�乞暫以仙泉或上流等井比先坐中之數攺撥別井再爲減輕則例專撥松潘邊衛庶民蘇饋運之勞邊有廩庾之積上令行在戶部議至是議奏仙泉等一十八井每引納米三斗上流等九井每引納米三斗五升從之

○癸丑賜江西會昌縣承鄕巡檢司副巡檢劉弘海鈔及彩幣表裏先是官軍獲賊首朱南鵬弘海與有勞遂來朝貢馬故有是賜

○賜益實衛指揮僉事魯省奇失眞奇及肥河衛指揮使剌令哈所遣指揮僉事牙當嘔罕河衛指揮僉事晏答等彩幣絹布及金織襲衣有差仍命牙當等賫敕及彩幣歸賜剌令哈

○直隸淮安府奏常盈倉八百間初同鎭江蘇州揚州諸府衛軍民營造其後敝壞止令本府繕修工力浩繁難於辦集上是其言仍令以府衛軍民於農隙時協力用工○甲寅賜烏思藏剌麻朵只監藏陜西岷州衛剌麻班卒星吉西寧衛剌麻三丹領占四川會川衛故土官舍人阿你等鈔幣及紵絲襲衣有差

○乙卯上禦奉天門諭行在戶部臣曰去年南北直隸山東山西河南諸郡天旱無收民多饑窘朕聞之寢食不安思所以寬卹之爾戶部職在餋民而謾不究心何也於是敕河南山東山西都司布政司按察司南北直隸府州中都畱守司淮安揚州滁州徐州四衛及巡按監察禦史曰去歲亢旱禾麥不登兵民艱食朕甚憫之今以寬卹事條特敕頒示爾等同巡撫侍郎提督加意撫綏毋坐視不理毋違命虐人必公必勤使下無失所庶副朕矜憫黎庶之心欽哉一宣徳七年二月以前所欠糧艸鹽糧並屯種子粒稅絲門攤課鈔悉皆停徵一宣徳八年夏稅所報災傷去處停免外其中有未報災傷者體勘得實依例免徵一宣徳八年以前所欠桑穰蘆柴免追一衛所漕運官軍遞年納欠漂流糧米俱於本衛倉輸納一民缺食於預備倉及軍衛有司官倉給米賑濟不敷則於淮安常盈倉徐州廣運倉支給一宣徳八年十二月以前軍夫工匠逃者俱宥其罪秋成之後仍令赴部補工一衛輝臨淸諸處燒甎軍夫工匠單丁貧難者遣回凡補造遞年甎料悉皆停免軍夫亦皆遣回其采柴民夫蔚州等處以三分爲率減其一分易州等處以十分爲率減其三分一蔡村直沽等處運木人夫續起者停免已到堡赴工者皆放回其緣河接遞人夫饑荒之處量給口糧勿令失所一買辦銅鉄諸物俱待秋成之後減半角�羊納所遣去官員卽令回部一有彊盜劫掠軍民者都司布政司按察司同巡撫侍郎巡按禦史嚴督所屬挨捕如盜有能自首及擒同爲盜至官者免本罪凡官員軍民非應捕盜能設謀奮力擒獲到官者依榜例升賞一各衙門正佐官有犯事應逮問者果公勤廉幹及所犯非人命貪贓奸淫重罪記罪免逮令其盡心撫卹軍民若玩法不悛仍舊罪之

○遣肅州衛指揮同知韋文賫敕往曲先等衛賜指揮使那那罕等彩幣表裏有差先是曲先與罕東讐殺民多離散嘗遣文撫之至是撫定復業各遣人貢馬謝恩故有是賜

○丙辰以明旦萬壽聖節遣衛王瞻埏謁告長陵獻陵

○丁巳萬壽聖節上詣奉先殿行禮皇太后前上壽畢出禦正朝受賀賜文武羣臣及四夷朝使宴

○遣行在禮部尙書胡濙釋奠先師孔子○戊午祭大社大稷

○遣官祭先農

○遼東總兵官都督僉事巫凱奏逃軍及家屬多聚萬灘等島欲遣都指揮夏通率兵招捕上從之仍命凱戒飭官軍毋妄肆誅戮

○陜西布政司奏平涼府崇信縣西安府咸陽縣金州漢陰縣去年秋雨雹傷稼人民饑窘已發官倉雜糧賑濟俟來年秋成如數還官民有未納稅糧乞暫停徵從之

○昬刻有流星大如雞彈色赤尾迹有光出天船西南行至濁

○己未大同總兵官武安侯鄭亨言比年北虜窮困咸慕徳化相率效順其所來者衣裳壞斃肌體不掩及有邊境男婦舊被虜掠逸歸者亦皆無衣常令所司給與衣鞋遣赴京師今來者日眾應備不贍命以大同府雜造局所貯布祆褲鞋給之

○未刻西南有流星大如鬥色赤有光西行至濁○庚申上視朝罷出思賢之詩以示羣臣曰予嗣守祖宗大位夙夜兢惕思惟致治之道必有賢臣相與贊輔𨿽屢詔求賢然恭默之思未已乃作詩以著予志詩曰天命赫赫付畀萬方肆予承之夙夜弗遑亮天之工其責在予亦惟求賢以永厥圖堯舜大聖咨於臣鄰湯武致治敷求哲人稷契臯夔周召伊傅同徳同心以匡以輔惟時匡輔百工允釐治效之隆臻於皞熙悠悠我心念之弗置惟欲得賢以弼予治告言惓惓束帛戔戔命彼皇華歷於丘園庶幾多才拔茅連茹奮其功庸翼我王度維天昭昭維嶽降靈篤生賢哲聿馳駿聲啟予沃予以迪先徳揚其耿光有永無斁

○辛酉寧王權以修治居室未完請免護衛軍士屯種俾用工畢日仍舊從之

○罷築敕場先是有言教場在徳勝門外士卒操練路遠又言校閱幼軍當別築場上命欽天監官相地以聞至是言平則門三里外曠地百餘頃正直西方西屬金有肅殺之气築場練兵爲宜上再命署都督僉事武興往視可否興還奏可築平則門外但徙民三十六家旣而有言其地民所種麥苖桑棗果樹及古墳墓皆湏鏟夷白雲觀側之地皆民納稅蔬圃上遽命罷之仍於舊教場操練

○命行在都察院遣監察禦史二員於光祿寺察視凡內外官多支食糧需索騷擾者皆令執奏

○壬戌福余衛頭目把禿不花兀者衛指揮僉事納哈出亦馬忽山衛指揮僉事伯乞納泰寧衛頭目可可帖木兒等來朝貢駝馬

○賜朝鮮國陪臣成抑等彩幣絹布有差

○迆北和寧王阿魯臺部屬者完臺影克不花童帖木兒等率妻子四十六人來歸奏願居京自效命者完臺等三人爲百戶餘皆爲試百戶所鎭撫賜冠帶金織襲衣彩幣銀鈔絹布綿花鞍馬有差仍命有司給房屋器物如例

○給鎭虜等衛操備官軍盔甲各一千及弓弩弦箭十萬

○給守禦龍門等墩口戍卒二千餘人毛襖狐帽

○甲子魯王肇煇奏今造墳及享堂請免護衛軍士運糧屯田者以助役從之

○以雲南瓦甸長官司先是瓦甸隸金齒軍民指揮使司至是其頭目刀怕賴等言本司離金齒最遠而去都司實近故攺隸焉

○移置辛汪寨巡檢司於長峯寨溫泉鎭巡檢司於古峯寨時山東威海衛指揮僉事陶敞言二巡檢司𨿽爲捕倭而設然與百尺崖備禦後千戶所相近且非要害海口而長峯古峯二寨實險要之地於備倭爲宜遂移置焉

○乙丑追封嗣陽武侯薛詵故父勛爲陽武侯故嫡母生母俱爲陽武侯夫人賜誥命詵故陽武侯祿之孫旣襲爵奏請封贈誥命行在吏部言詵襲祖爵無追封父母之文上曰詵𨿽承祖蔭然天下豈有無父母之人今百官皆得封贈父母而彼獨不與非所以示公也其與之

○朝鮮國王李祹遣陪臣南暉等奉表箋貢馬及方物

○升肥河衛指揮使剌令哈爲都指揮僉事仍掌肥河衛事

○武安侯鄭亨卒亨直隸廬州府合肥縣人父用洪武初以軍功授大興左衛副千戶亨代職後以功升密雲衛指揮僉事從太宗皇帝靖內難屢立戰功升中軍都督府左都督封武安侯食祿一千五百石永樂元年命畱守北京八年從徵北虜追敗本雅失裏又敗阿魯臺之眾自是連歲總兵鎭天城陽和等處又鎭大同境內晏然仁宗皇帝嗣位命佩徵西將軍印仍鎭大同賜賚甚厚宣徳元年召還掌北京行後軍都督府事未幾又命鎭守大同亨嚴肅重厚執守甚固善撫士卒而人不敢幹以私至是卒追封潭國公謚忠毅賜賻祭加厚子能襲爵時亨妾張氏自縊以徇追贈爲淑人

○丙寅以明日淸明遣衛王贍埏祭長陵獻陵

○行在戶部員外郎羅通奏今運糧赴開平每軍運米一石又當以騎士護送計人馬資費率以二石七斗致一石今軍民人等有自願運米隨去開平中納鹽糧者乞將舊例二斗五升減作一斗五升若�一人納米五百石可當五百軍所運且省行糧二百石從之

○戊辰四川播州宣慰使楊昇遣長官楊威湖廣散毛宣撫司僉事於斌遣把事秦阿送嘉河衛野人乃剌禿遣頭目卜顏禿等來朝貢馬

○升遼東都指揮僉事裴俊爲都指揮同知餘指揮千百戶答隆哈等升職有差以招諭遠夷功也

○升泰寧衛頭目隔幹帖木兒爲都指揮同知福余衛頭目把禿不花把﹤土答﹥罕爲指揮僉事

○給宣府前衛所屬臺墩信炮

○直隸蘇州府知府況鐘言昆山縣民有欲脫漏戶口避徭役者往往貨賄太倉等衛官旗妄認親屬義男女婿之類追取赴衛實不當軍俟再造黃冊復以老幼還鄕於別裏附籍帶管原戶賦稅累裏鄰代償乞令各衛有如此者許自陳攺正事下行在兵部言近已頒軍政條例民詐冒爲軍者許攺正今移文各衛所令限一月內自首免罪違者從巡撫侍郎及巡按禦史按察司官捕治衛所官吏不發遣者罪同從之○北京城東南門樓火

○辛未罷行在右軍都督府左都督陳懷職初懷坐故殺平人失陷城寨律當斬系行在都察院獄至是訴其冤上謂三法司官曰懷他罪皆不論但以私忿殺人餋寇失地𨿽死何冤念其先朝舊臣姑屈法宥之令罷職閒居

○行在都察院劾奏四川都司掌司事都督同知徐甫都指揮僉事張信等洪武中寧川衛指揮陳昇等空缺軍伍太祖皇帝有旨以昇等子弟補之而迄今未補請治甫等罪上曰此因循之斃非一日不但甫等之罪姑宥之令卽補伍

○廣寧伯劉湍卒湍故廣寧伯榮之子永樂十八年襲父爵至是卒行在禮部請如例祭葬上曰湍不知檢身賜祭足矣

○蘇門答剌國王弟哈利之漢朝貢至京以疾卒上謂行在禮部曰彼萬里來朝傾誠歸向今死當隆始終之恩遂贈鴻臚寺少卿賜誥命官治喪葬給守冢戶

○壬申敕大同參將都指揮使曹儉曰總兵官武安侯鄭亨旣沒原領制諭符驗及徵西前將軍印夜巡銅牌城門鎖鑰令爾掌管一切事務聽爾提督湏存心公正廉潔無私撫輯軍民整飭邊備以副委任

○賜雲南麗江軍民府土官舍人木森及把事楊實曲靖軍民府沾益州把事李英陜西岷州衛國師沙加令剌麻朵只鎖竹辛巴星吉鎖南瓦丹都綱道斌�金朵禿河衛指揮僉事孛羅多等鈔幣及紵絲襲衣有差

○兀者衛指揮僉事猛可禿等三人隨內官亦失哈歸自奴兒幹賜之彩幣表裏金織紵絲襲衣等物

○行在兵部右侍郎王驥言國家愛餋軍士良法羙意過於往者月支食米冬給布絮但效勞役又加賞賜然而優餋愈厚逃亡愈多良由中外都司衛所官罔體聖心惟欲肥己徵差則賣富差貧徵辦則以一科十或占納月錢或私役買賣或以科需扣其月糧或指操備減其布絮衣食旣窘遂致逃亡所管上司知而不理親臨風憲亦不紏劾及遞年勾軍違限官旗已常奏令按察司巡按監察禦史督察迨今一年之上未見獲角�羊姦貪之徒虐害轉甚致軍伍多空武備不修請再行諸處按察司並巡按監察禦史嚴加巡察害軍官及勾軍違限者就令擒獲問角�羊若仍坐視縱姦長惡連坐其罪仍以問角�羊官旗歲終造冊進繳稽考庶幾姦貪警懼軍士獲安從之○癸酉雲南馬龍他郎甸長官司故副長官普賜弟寧等來朝貢馬

○賜右城等衛指揮僉事木答哈等彩幣絹布及紵絲襲衣有差

○升建州左衛都指揮僉事凡察爲都督僉事仍掌衛事余升秩有差先是遣都指揮裴俊往斡木河招諭遇寇與戰而眾寡不敵凡察等率眾往援殺賊有功故超升之

○行在戶部奏雲南楚雄府大有倉見在糧少不足以給南安廣運二銀場礦夫口糧乞召�中納本處安寧等四井鹽糧每引納米二斗上從之

○左副總兵署都督僉事王瑜言淮安府淸口驛至徐州房村等八驛止設驛船冬寒河凍無馬遞送而淮安東北自金城驛至山東登州府蓬萊驛凡十九驛俱有馬驢空閒請每驛摘撥馬驢十分之三於八驛帶管遞送一年一更又徐州彭城驛至徳州安徳驛河道俱置水閘積水及則方通往來而權豪之人適己自便啟閘不時往往泄水漕運實艱請加禁約每年正月至六月使客往來止由陸路命兵部從其言

○山西行都司都指揮呂整奏鎭守大同參將曹儉選壯士六百餘人私役於家占應州等處莊地一百五十餘頃又私役大同諸衛軍百餘人耕種又私以盔甲弓箭與阿魯臺使臣易駱駝又捶死云川衛無罪軍儉亦奏整恃彊逞私不聽節制領馬護糧往開平科斂官軍財物等事上諭行在兵部臣曰二人互相訐姑禾處置各錄所作過示之令自陳虛實

○甲戌賜朝鮮國陪臣南暉等四川長河西魚通寧遠等處軍民宣慰司禪師淨智領占星吉剌麻領占堅遷著藏初刻令伯羅藏朵羅遷班別兒都綱吒思巴藏卜溫都兒堅藏陜西洮州等衛剌麻速南堅藏陸兒藏卜甘州衛髙僧鎖南領占等畢力術江等處革巴等簇頭目領眞黑巴並招撫回京安定等衛指揮使虎都卜花等鈔及彩幣金織紵絲襲衣絹布有差

○命行在都察院揭榜嚴攬納之禁

○南京三法司上輕重系囚八十七人罪狀上親閱之命彊奸彊劫死罪悉如律余監守盜倉庫錢糧等罪並杖一百謫戍邊應徒者依年限罰役

○雲南總兵官太傅黔國公沐晟及雲南都司布政司按察司巡按監察禦史奏楚雄府黑石江及泥坎村銀場軍民盜礦千百爲羣各執兵攘奪又車裏頭目通事進貢還至臨安府石屏州所得賜物悉爲彊賊所劫又楚雄縣賊者﹤此夕﹥等糾合武定軍民府賊者惟等劫掠軍民殺死巡檢張禎射傷把事李忠又定邊縣阿��丘裏等處有彊賊持兵劫掠景東等衛又大理府蒙化州楚雄府姚州等處皆有盜出沒上以敕諭晟及三司並巡按禦史曰爾等鎭撫雲南宜摧凶惡以安良善今賊縱橫如此不能擒捕所職何事敕至卽計議設法分調官軍土兵相兼剿捕或招諭俾之安業期三閱月皆安靜過期不靖方面官以下皆有罰有能擒彊盜首官給賞如例或盜能自首者與免本罪亦如例賞

○乙亥命故府軍前衛指揮僉事王翼子瑛襲職

○賜朝鮮國陪臣南暉等宴

○行在兵部奏在京徵操馬月給篘菽皆有定額而官軍飼養不時多致瘦弱此皆五府及各衛官提督不至比命本部官同禦史給事中點視內有傷殘羸頓者有毛齒不同者有馬無見在及私借應點者有隱瞞不報者欺詐百端俱當究治上曰提督不至者姑記罪瘦損者責限飼餋借點及借與者共追馬一匹馬無見在及隱瞞不報者明白查追仍令行在戶部勘其冒支篘菽加倍追之

○巡撫侍郎吳政言去秋湖廣江水泛溢衝決江陵枝江二縣緣江堤岸三百五十餘丈民田軍屯多被其患請於農隙發旁近軍民相兼修築從之仍命政遣廉幹官一員督之

○妖僧李臯等謀反伏誅臯狹西咸寧縣人爲僧無賴遂造妖言糾集山西汾州僧了眞等二十四人謀反事覺有司捕得之械送至京上命三法司訊之有驗悉棄市

○夜有流星大如雞彈色靑白尾迹有光出星宿西南行至雲中○丙子升桂林中衛指揮使張珩爲廣西都司都指揮僉事柳州衛中左千戶所百戶孫麟爲本所正千戶以總兵官都督山云言其徵蠻寇遇敵當先又能撫卹軍士故有是命

○迆北和寧王阿魯臺部屬威林帖木兒等率妻子四十六人來歸奏願居京自效命爲副千戶等官賜冠帶金織襲衣彩幣銀鈔絹布綿花鞍馬有差仍命有司給房屋器物如例

○日生背气一道色靑赤鮮明

○丁丑六科給事中劾奏鎭守大同參將曹儉違法專擅等罪上曰已令儉具實自陳未便處置命行在兵部並封給事中奏章示之

○南京刑部右侍郎段民卒民字時舉常州府武進縣人永樂甲申進士爲翰林院庶吉士與修永樂大典除刑部主事又修五經四書性理大全書成升員外郎尋升郎中山東妖婦唐賽兒倡亂三司官坐視不奏皆得罪命廷臣簡代者擢民山東布政司左參政車駕北徵民督運餉至沙漠能撫卹下人𨿽勞弗怨旣還偕禦史考察郡縣官黜陟能公宣徳二年召同考試明年命署南京戶部右侍郎踰年遂實授明年攺刑部初戶部刑部皆以不治聞民至紀綱修舉宿獘以革蓋其存心寬恕持行廉潔終身不負所學年五十九卒訃聞賜祭命有司治葬

大明宣宗章皇帝實錄卷之一百八

大明宣宗章皇帝實錄卷之一百九

宣徳九年三月戊寅朔皇太子初受朝於文華殿文武百官具朝服行八拜禮是日天宇澄淸景象明麗羣臣仰瞻歡喜踴躍命賜鈔有差

○敕浙江等十三按察司及巡按監察禦史並南北直隸州郡曰兵政國家重務祖宗以來撫卹軍士整飭兵備皆有成法朕屢戒中外武臣令守法愛軍比者內外都司衛所官惟務貪賄凡有徵調則差貧賣富有徵辦則十倍需索或占爲從人或使納月錢或縱其買賣或侵其月糧或減其冬布科擾萬端致軍士窘於衣食不顧妻子脫身逃竄都司及親臨風憲官縱容不舉甚則與官軍交結受其賄賂又取軍官旗違限在外恣肆非爲者甚多嘗命風憲官督察未見有所禽治特諭爾等自今嚴加詢察有貪虐害軍及取軍違期者卽禽問如律若爾等仍縱惡長姦知而不舉事覺俱處重罪

○遣中官宋成等賫敕往烏思藏等處給賜敕都督趙安率兵一千五百人送之畢力術江

○廣西總兵官都督僉事山云奏廣西思恩縣蠻賊覃公砦等累年作耗今委廣西都指揮僉事彭英署都指揮僉事魯義率兵剿捕斬賊首覃公砦梁公成潘通天等首級一千五十五顆梟之要路仍督官軍搜捕餘黨上嘉之賜敕諭之曰誅剿蠻寇足見盡心爲國區畫有方凡效勞官軍卽第其功狀以聞云又奏慶遠府欎林等州縣蠻賊出沒必用剿除而兵力不足遂敕廣東都司調附近屬衛所精銳士卒一千五百人委都指揮一員領赴廣西聽云調遣寇平卽還原衛所

○己卯羣臣以皇太子初受朝見上於奉天門奏曰皇太子龍姿鳳表天命人心所在國祚長隆之慶天下生民之福謹以爲陛下賀皆五拜稽首上曰太子𨿽美天資尢湏學問古人云蒙以餋正將來尙賴卿等講論贊輔以成其徳庶幾天下受福

○朝鮮國王李祹遣陪臣李伯寬等朝貢方物

○夜有流星大如杯色靑白尾迹有光出匏瓜東行入危

○庚辰召鎭守遼東太監王彥還京

○壬午貴州總兵官都督蕭授奏初貴州都勻衛合江洲化從等寨長韋翁同等糾集下髙大刀等寨蠻黨射傷催糧副長官張勉搶掠人馬阻截道路扇誘蔡郎等五十三寨蠻民皆不納賦又引廣西賊首韋萬良等恣行殺掠遣都勻衛指揮僉事陳原以兵禽捕獲賊首韋萬良等三人而韋翁同及合江洲大小十一寨已從招撫惟落昌蔡郎等四十寨仍聚黨拒敵賊首韋萬良弟韋李胡又攻圍陳蒙爛土長官司焚廬舍掠孳畜爲害滋甚已遣署都指揮僉事事指揮同知顧勇領兵同三司委官相機撫捕上謂行在兵部臣曰蠻之無狀非有遠圖緩則鴟張急則鼠竄苟畏威順服便可﹤宀十見﹥以撫之不足深究遂敕授同三司計議必在處置得宜毋輕用兵毋遺民患

○大同參將都指揮使曹儉奏昨都指揮呂整奏臣私役壯士六百人於家又役諸軍耕種私田以兵器私易虜使駱駝捶死無罪軍士伏蒙聖恩﹤宀十見﹥容不卽誅戮令臣具實以對緣臣忝備將領曩因運糧修城燒荒巡邊大同諸衛官軍俱聽調遣間因閒暇暫畱三五人或十數人以備使令應州白堂等處所種田莊歲如例輸納稅糧實借人力耕種往年送虜使阿都赤北歸彼有駝病不能前因以衣服易之軍人吉僧住習用神銃嘗使備邊棄銃逃歸又辱罵所管千戶千戶執以告臣同總兵官武安侯鄭亨審訊責決送斷事司越半月死皆臣實犯不敢隱情伏乞矜宥愚昧當圖攺過上諭法司官曰儉笞逃卒不爲過其他未免飾詞今方任以邊事不欲窮究姑容之俾圖後效

○夜有流星大如雞彈色赤尾迹有光出天槍西北行入文昌

○癸未修南京奉先殿

○貴州宣慰司宣慰使安中遣把事胡瑉等來朝貢馬

○升行在翰林院編修陳詢爲本院修撰國子監助教王仙爲翰林院檢討仍理助教事行在禮部祠祭司郎中鄭復言爲太僕寺少卿湖廣布政司左參議郝珩爲江西布政司左參政行在江西道監察禦史汪景明爲廣西布政司左參議行在貴州道監察禦史羅閏爲廣東按察司副使俱以九載考最故也調北京行太僕寺丞夏淸於南京太僕寺復黃鑑貴州鎭遠府通判升正五品祿鑑守己廉愼理事公平任滿赴京其民詣闕奏畱之故增祿俾復任

○甲申成國公朱勇言初戶部奏撥五軍神機營官軍萬人通州繕倉今工部已畱運糧軍一萬赴工請以所撥神機營官軍仍回操備從之

○廣西總兵官都督僉事山云奏交阯黎利已卒長子狂妄次子幼弱姦臣黎問黎察竊權構黨恣相讎殺良民驚懼諒山府脫縣土官阮世寧七源州土官阮公庭各率家屬及部下三百餘人避難來歸願於廣西龍州及太平府上下凍州居住上敕云曰黎利本起賤微因奉陳暠以從人望堅請立之朕志在息民遂詔罷兵將察實建立而彼遽奏暠死暠之死利所爲也此時朝廷卽欲加兵但不忍荼毒生靈故體上天好生之徳敷曠蕩之恩姑令權署國事其行不義如此宜爲天所斃也爾宜戒飭邊兵嚴謹守備不可怠忽阮世寧等避難來歸宜加意綏撫聽隨便居住凡所食用皆官爲處置使之得所無失遠人來歸之心

○乙酉琉球國中山王尙巴志遣通事鄭長使者步馬結制等奉表箋貢馬及方物

○宥遼東都指揮同知裴俊罪舊任三萬衛指揮軍士告其減官軍月糧以補屯田子粒之數同犯者俱已坐罪俊以土人奉命招諭外夷至是還自陳有罪命宥之

○掌肅州衛署都指揮僉事呂昇有罪下獄初鎭守都督王貴奏昇挾私杕殺千戶及侵盜官糧等事上遣監察禦史羅閏往鞫之閏還奏皆實至是法司論昇罪應斬上命監候如律○丙戌鎭守延安都指揮僉事劉儼坐擅攺造銃甲及科斂等事法司論死罪例應罰役復職從之

○丁亥上以都督馮斌尙書李友直參政李新督修在京及通州倉久不完而漕運至者多露積降敕切責之時工部方修城樓敕令停工夫匠皆往通州倉助役令尙書吳中往來提督禦史一員巡視遲誤罪之

○陜西岷州衛剌麻髙僧札藏牟樂干等來朝貢馬

○中軍都督府都督僉事祁英卒英河南儀封縣人起卒伍從太宗皇帝靖內難以功累升河南都指揮僉事洪熙元年升中軍都督僉事宣徳六年以老年致仕至是卒訃聞命所司祭葬如例

○戊子阿倫衛指揮僉事亦省奇亦裏察河衛指揮同知哈剌等來朝貢方物

○賜嘉河等衛頭目卜顏禿福余衛指揮僉事把禿不花兀者衛指揮僉事納哈出亦馬忽山衛指揮僉事伯乞納泰寧衛頭目可可帖木兒等彩幣及紵絲襲衣有差

○賜朝鮮琉球二國貢使宴

○己丑調山西都指揮同知李漢掌通州右衛都指揮僉事紀勝俱赴陜西行都司勝不理都司事聽都督劉廣調用

○賜四川播州宣慰司長官楊威湖廣散毛宣撫司把事秦阿送雲南馬龍他郎甸長官司故土官舍人普寧等鈔幣有差

○庚寅實授署都指揮僉事指揮同知李圭爲都指揮僉事署後軍都督府都督僉事升綏徳衛指揮使王永爲陜西都指揮僉事仍於延安綏徳巡督守備大同後衛指揮使張瑄爲山西都指揮僉事杭州右衛指揮同知髙舉署浙江都指揮僉事長沙衛指揮同知武安署湖廣都指揮僉事寧遠衛指揮同知郭瑛署貴州都指揮僉事○辛卯周王有燉奏儀賓張琳父政先任指揮僉事今琳爲儀賓請以其兄瑄襲父職從之令瑄不視衛事隨琳居住就長史司給俸

○升行在浙江道監察禦史張駿爲行在大理寺左少卿行在刑部山東淸吏司郎中賀祖嗣爲右少卿上以大理評議刑獄必湏得人詢於近臣有言駿祖嗣二人通法律有持守遂皆升用之敕駿祖嗣曰朕爲億兆主恆慮刑罰失中大理之設所以平天下之刑苟非其人曷克以稱卿等往卽其任必廉勤明愼不溺於私不撓於勢無刻無縱使輕重適當舉措得宜人心悅服庶副朕欽卹之意

○敕大同參將都指揮使曹儉曰爾言呂整所告事多支吾不實只如與胡人交易違舊禁令罪已當死但念爾先朝舊臣守邊有年姑記爾罪自今宜革心易慮潔己守法撫輯軍民謹飭邊備庶幾以蓋前愆否則自貽爾禍𨿽悔無及

○巡按福建監察禦史黃振奏漳州衛指揮覃庸等私通番國巡海都指揮張翥都司都指揮金瑛署都指揮僉事陶旺等及左布政使周克敬俱嘗受庸金銀帽帶等物庸已事覺籍沒翥等原受之物亦皆輸官但方面重臣交通小人受其贓賄不可﹤宀十見﹥假請究治如律上曰禦史言當但旣以輸官宜從輕減然亦不可不警之悉停俸三年

○壬辰敕內府各監局內官內使等凡在內各衙門創造修理必湏明白具奏有擅爲者悉處重罪時監局官多私役工匠造居室上聞之故下禁令因謂侍臣曰土木之工朕未嘗妄興恐勞民傷財下人乃敢縱恣如此豈可以不戒飭

○敕南京守備襄城伯李隆僉都禦史吳訥等論決彊盜曰彊盜但得所劫眞贓卽無冤抑不然湏審究得實未可輕決

○癸巳上與侍臣論兩晉侍臣曰晉武懲魏氏刻薄奢侈之斃欲矯以仁儉及平吳之後頗事遊宴怠於政事掖庭殆將萬人外戚用事勢傾內外曾不一傳禍生閨闥馴致戎羯之亂元帝繼統江左恭儉有餘明斷不足大業未復禍亂內興明帝明敏有機斷故能誅剪凶臣惜其享年不永成帝以後類皆孱弱寄命於彊臣奄奄百有餘年亦爲幸矣上曰晉武以開創之主不爲遠圖樹立失宜托付非才況羗胡鮮卑雜處內郡而不能以時區處所以國禍方殷而戎寇遽至東晉僅能立國逆臣接迹朝政陵夷而猶延數世者亦有賢人爲之用也又曰古先帝王維持天下以禮教爲本兩晉風俗淫僻士習浮薄先王禮樂教化於是蕩然豈久安之道哉○甲午嚴皇城門出入及守衛交直之禁

○廣西總兵官都督僉事山云奏攻剿潯柳二府及思恩州餘寇斬首七百三十六級追還被虜男婦五百十一人皆已給親

○乙未賜琉球國使臣步馬結制通事鄭長等及毛憐等衛來朝指揮三保奴等十三人彩幣表裏等物有差

○直隸常州府武進縣揚州府興化縣徐州順徳府任縣保安州並萬全都司所屬衛所山東登州府蓬萊寧海萊陽招遠棲霞福山等州縣皆奏去歲水旱田谷不收今民缺食已勸富人分粟賑濟而猶不足上命盡給各府衛及附近去處所貯官糧賑之毋致失所

○直隸揚州府通州保定府滿城縣皆奏連年水旱禾稼不收民多艱食乞﹤宀十見﹥所徵孳生馬及逋負谷艸從之

○丙申實授知府李郁爲行在兵部右侍郎左布政使魏源爲行在刑部左侍郎源給從二品俸

○賜貴州宣慰司把事胡瑉陜西岷州衛剌麻髙僧札藏牟樂斡等鈔幣有差

○丁酉宥鎭守肅州都督僉事王貴罪先是赤斤蒙古衛部屬屢有來歸者貴私有其駝馬人口悉不以聞事覺始以半首官又擅縱沙州衛人入關市易有發其事者上命總兵官都督僉事劉廣執貴從人鞫之廣奏事皆實請治貴罪上命姑宥之

○戊戌命署行在後軍都督僉事都指揮同知武興同都督僉事李通兼管圍子手

○命法司凡武職官犯贓死罪及徒流罪應降調者免降調俾稱爲事指揮千百戶給半俸總小旗犯私罪應罷役者免罷役仍支月糧俱遣從都督山云於廣西立功有功者奏聞不應降調者如舊例發遣

○賜朝鮮國陪臣李伯﹤宀十見﹥等彩幣絹布有差

○廣西總兵官都督僉事山云奏臣近墜馬傷右股艱於步履恐負守邊重任邇者蠻寇爲害屢遣廣西都司署都指揮僉事魯義率兵追剿前後多所斬獲自今卒遇緩急請命義將兵上諭行在兵部臣曰云鎭邊方蠻寇畏服軍民按堵非他將所及墜馬傷足𨿽艱於步履而謀略有用可令總兵調度義有勇略能斬獲蠻寇功亦當升其實授義都指揮僉事聽云調遣敕云曰卿鎭廣西蠻寇懾服朕深眷倚𨿽墜馬傷足何妨坐謀爲將者顧方略何如豈必躬效馳驅哉卿其仍總兵鎭守善自攝理以副朕委任之重魯義能竭誠效力今實授廣西都指揮僉事聽卿調遣專職捕寇凡將士有能同心戮力殄寇安民者具名奏來朕不吝爵賞以勵武功○右副都禦史賈諒奏四川獲彊盜陰海等一百三十一人番異者四十八人副總兵署都督僉事事王瑜等奏淮安已獲彊盜馬玉等四十五人俱服罪上覽奏謂侍臣曰捕彊盜必得實不可以累無辜於士澄誣執濫殺深可爲戒今四川淮安之盜凡百餘人𨿽云服罪其中豈無枉者當今會官審實庶幾不冤遂敕諒及瑜等曰彊盜𨿽服罪更會眾官審實果贓證明白無辭卽如律處決若尙有辭卽與伸理不可誣飾以取己便

○己亥開平獨石等處備禦參將都指揮使馬昇奏云州赤城二堡守備官軍皆止六百餘人卒遇警急不足於用隆慶左衛初撥官軍五百人於獨石備禦請畱神銃手九十二人余悉遣守云州又請以蔚州等衛官軍三百人於赤城雕鶚守備畱開平等衛官軍三千三十二人守獨石從之

○庚子慶王﹤木旃﹥奏痼疾復作求鍼灸醫上命太醫院判韓叔暘擇善鍼灸者令馳驛往眎

○命西寧衛百戶劉浩賫敕往罕東衛的裏木之地以剌麻葛剌卓兒爲禪師頭目賞思巴的思阿失加等爲千百戶等官仍賜之彩幣表裏有差

○南京兵部奏近差遣內外官於南京湖廣等處起運諸物皆用馬船快船裝載領運之人半載私物虛費民力乞援北京事例委都指揮或都督一員總督庶革其斃上命都督劉聚總督監察禦史周皞協同整治敕聚及皞曰近聞內外官往南京及湖廣諸處用馬船快船裝載官物者挾勢逞威作獘百端自今南京馬船快船悉聽爾聚總督撥用皞常巡視除薦新禦用諸物外其餘悉與遞運紅船必務至公毋徇私意若所差內外官仍不守法豪橫非理與不當用船而逼令應付者具名奏來罪之不貸

○巡按福建監察禦史黃振奏西洋山等處海洋有寇船二十餘艘至長門洋劫掠連江縣民所運糧米等物巡海備禦指揮朱旺及髙羅松山二巡檢司皆不嚴備及知寇發又不追捕都司官知之亦不躬率兵應援但委屬官代行請俱罪之上諭行在都察院臣曰朝廷設守備官軍所以禦寇衛民今海寇劫掠如入無人之境此輩所職何事令禦史悉責死罪狀仍遣捕賊不獲不宥

○直隸蘇常等府橫民紏合無藉聚湖蕩間乘舟操兵登岸劫掠有殺傷人命者巡按監察禦史以聞敕南京守備襄城伯李隆等督原差捕盜官同附近衛所府縣及巡檢司捕之

○中都畱守左衛指揮僉事嶽勝奏中都畱守司署都指揮僉事楊興貪縱違法攬納民糧虛出通關等事命巡按禦史執興鞫之

○辛丑升行在兵部職方淸吏司郎中劉政爲長沙府知府行在禮部儀制淸吏司員外郎馮敏爲紹興府知府起復行在刑部右侍郎白勉行在禮部右侍郎吾紳時二人皆以親喪家居四川布政司右參議沈升親喪服闋命往薊州等處總兵官都督陳敬處治軍機文書

○巡按福建監察禦史黃振奏漳州府龍溪縣有彊賊六十餘人往來龍溪南靖兩縣殺人劫財指揮鄒玉往捕之爲賊所殺鎭撫劉傑領兵巡捕而不應援請罪之上諭都禦史顧佐侍郎王驥等曰此是劉傑縱賊其令福建三司及禦史督捕仍責傑死罪狀令其禽賊必盡乃己但一賊不盡械系送京

○壬寅賜永興王志墣庶子三人名公鉐公金�冉公礦

○升行在兵部右侍郎王驥爲本部尙書

○夜有流星大如杯色靑白有光起太微垣內西南行至翼

○癸卯永興王志墣奏欲畱舊所買閽者朱欽呂忠羅秀以充使令復書曰在懿簡王時所買者畱之如非向時所買勿畱恐各府仿效朝廷難處置也志墣又奏父懿簡王墳垣外皆軍民地欲昭穆序葬窄隘難以寘穴乞敕所司量給賜地展築四垣上命陜西都司布政司覆視給之

○陜西洮州衛臨藏江剌麻速南藏卜岷州衛剌麻札藏等來朝貢馬○命行在錦衣衛指揮王裕監察禦史張琦往安慶等處巡捕盜賊敕裕等曰近聞安慶及湖廣江西緣河有劫盜今命爾等率官校往捕湏密訪盜所在用計禽之如盜多則令軍衛有司巡檢司發官兵同捕旣獲則會巡按禦史及衛府官審驗無冤就彼處決梟首示眾具奏來問仍究問所管軍衛有司官治以鈐束不嚴之罪且戒飭官軍勿誣執平民

○甲辰命故羽林右衛指揮使任貴子信通州衛指揮使王立子興金吾右衛指揮同知吳斌子海錦衣衛指揮僉事牛倫子循虎賁左衛指揮僉事諭智子福才武功中衛指揮僉事趙興子榮俱襲職濟陽衛指揮僉事白亮老疾命其弟玉代

○命迆北歸附韃官指揮僉事塔不歹子脫脫不花代職於錦衣衛帶俸

○丙午琉球國中山王尙巴志遣使者義魯結制等來朝貢馬及方物蓋與步馬結制等同行遇風故後至也

○通州衛把總都指揮僉事劉斌奏運糧及遞送官船皆泊通州東關河道不足以容按城北舊有海子宜開鑿置二閘可以積水通船上命成國公朱勇同工部尙書吳中等往視之勇等還言工費浩繁卒難就緒上曰今東作方興烏可役民俟秋成再議之

○丁未大同參將都指揮使曹儉奏山西行都司都指揮僉事許彬等遣夜不收以榜招諭殘虜於單於城有徑入虜營不還者彬等領兵隨至東勝虜奔入山卽欲追襲恐違招諭之意上遣敕責儉曰爾明知虜家屬在官山請朝廷給榜招撫遂從爾奏已敕爾斟酌行事來降則加撫卹不來聽其自去未嘗令爾遠出爾故違朕命令許彬等率軍出境半月有餘以揭榜爲名打圍飛放又失防閒以致軍士被虜乃飾詞欺罔罪當萬死姑令爾戴罪理事若虜去而軍士終不還罪悉不宥

大明宣宗憲天崇道英明神聖欽文昭武寬仁純孝章皇帝實錄卷之一百九大明宣宗章皇帝實錄卷之一百十

宣徳九年夏四月戊申朔享太廟

○遣中官祭司竈之神

○己酉給靖江王府奉國將軍佐羙佐弼歲祿各六百石米鈔中半兼支

○置隨駕禦馬監禦馬倉大使副使各一員從行在戶部所奏也

○命安定衛故指揮同知伯顏沙子昆都失故指揮僉事都剌塔兒子塔力亦你罕子昆都兒加各襲職所鎭撫拜不花以護送使臣往畢力木江遇寇被害命其子阿奴速襲升副千戶從安定王亦攀丹奏也

○命行在錦衣衛指揮僉事丁全王息等賫敕往賜福余等衛都指揮同知安出等四十二人彩幣表裏有差

○庚戌賜阿倫衛指揮僉事亦省奇亦裏察河衛指揮同知哈剌陜西洮州等衛剌麻速南藏卜札藏等鈔幣絹布及紵絲襲衣有差

○給紫荊關等處運木軍夫二千人口糧

○成國公朱勇等奏教場旗幟旗竿多損敝今訓練幼軍旗號金鼓等物亦皆未備請令行在工部制造從之

○辛亥命行在戶部以保定府雄縣利仁等社地八十五頃四十畝賜慶都公主

○雲南老撾宣慰使刀纜掌及孟艮府土官知府刀光進等遣頭目混論等來朝貢馬及金銀器皿朝鮮國王李祹遣陪臣李士信等來朝貢方物

○置浙江溫州府瑞安縣池村巡檢司平陽縣雅陽巡檢司各置巡檢一員吏一名弓兵一百人先是溫州府知府何文淵言二縣僻在山野人民頑獷逃伏險阻或集爲寇盜宜置巡檢司防禦至是行在兵部覆實以爲宜故置焉

○毛憐衛都督僉事撒滿答失裏毋金阿納失裏等來朝貢馬

○湖廣襄陽等府安陸黃陂等州縣河南汝寧府西平縣直隸河間府景州松江府所屬二縣皆奏人民缺食已給官倉糧賑濟具以數聞

○夜有流星大如杯色靑白光燭地起宗正東南行至雲中

○癸丑設畢力術江衛指揮使司畢力術江在西番中國使者往諸番皆由其地頭目管著兒監藏等迎送有禮又遣人朝貢上嘉之故立衛給印而以管著兒監藏阿黑巴爲指揮僉事其餘爲千百戶者二十一人遣西寧衛千戶吉祥等賫敕往賜管著兒監藏等彩幣表裏有差

○巡按直隸監察禦史李志奏鳳陽府壽泗等州臨淮等縣自宣徳七年冬至去年秋不雨田谷旱傷人民缺食已令有司賑濟今布種維時民皆饑困乞以徐州淮安二處倉糧除畱漕運之外量借饑民食用俟丰稔償官從之

○甲寅皇太后聖節上率親王上壽行禮宗室諸王各遣人奉表賀是日免文武羣臣命婦賀禮

○丙辰敕河南山東山西太寧狹西都指揮使司及中都畱守司曰操備官軍還衛取衣裝期以九月至京其間有老弱殘疾不堪操備者選精壯者代之無馬則官給補之毋輙科擾減其月糧

○丁巳廣東昌化縣黎首趙克寬等來朝貢方物

○賜琉球國使臣義魯結制等及和寧王阿魯臺奏事使臣朵欒臺等四人彩幣絹布有差

○巡按江西監察禦史尹鏜奏南昌臨江廣信諸屬縣去年雨潦田禾不收人民缺食多有逃竄存者無種糧耕種采拾度日不能自存甚至擅取大戶所積榖因而聚集不散已遣官分投勸借賑濟而工部坐派諸色顏料竹木鑄錢等項民實不堪乞且停止少蘇疲瘵俟丰稔之歲如數徵輸上謂尙書吳中曰小民饑窘食祿者皆須矜惻賑卹工部獨不念乎其速罷之

○戊午論招撫曲先功西寧等衛官軍凡三次往者升一級未及三次者俟再有功則升惟罕東衛指揮僉事綽班兒加有功二次升一級以其遠人特優之

○己未敕行在刑部都察院大理寺曰朕惟上天之徳好生爲大今夏气漸熱獄囚淹滯未免傷生見在系囚已問未問及照勘待對追贓者悉具所犯輕重以聞當親爲剖決庶免死於非辜爾其敬愼而速行之用副朕欽卹之心

○置貴州鎭遠州倉大使副使各一員

○兵部右侍郎徐琦等自安南歸其權署安南國事黎利死利子麟遣頭目黎傅隨琦等來告喪且獻金人及方物

○庚申敕諭行在五府六部都察院大理寺曰朕奉天命嗣祖宗大祖主宰天下夙夜弗遑惟天與祖宗之心允念不忘惟天下之兵民匹夫匹婦允懷保之故選賢用才升進官職寬徭減賦賑窮卹荒省刑薄罰赦過宥罪皆出朕心非由於外卿等其各端乃心愼乃守修乃職欽體朕志而篤行之毋比私以撓公毋附下以罔上毋市恩以邀譽毋縱法以長姦必中必正庶幾協公以副委任

○賜朝鮮國及迆北和寧王貢使晏

○建州左衛都督僉事凡察奏去年野人木答忽木冬哥哈當加等糾合七姓野人寇掠殺死都督猛哥帖木兒及其子阿古等盡取其財請發兵問罪上諭侍臣曰彼之相讎乃常事朕豈應疲中國之力爲遠夷役乎遂遣指揮僉事施者顏帖木兒等賫敕同建州左衛指揮同知札剌兒往諭木答忽等禍福且赦其罪凡所掠人馬貲財悉令追還仍令與凡察解仇通好則永享太平不然天道禍淫無所逃避

○辛酉哈密忠順王卜答失裏遣百戶撒剌湖廣髙羅安撫司舍人田貴等來朝貢馬

○壬戌狹西甘州左衛鎭撫兀赤幹帖木兒沙州衛韃靼奄克帖木兒泰寧衛指揮僉事賽因帖木兒札肥河衛指揮僉事歹羊加等來朝貢馬

○迆北和寧王阿魯臺遣頭目土魯臺薛別孫來奏言爲瓦剌所敗今脫身走父子兄弟不復相顧上聞之惻然遣錦衣衛百戶馬亮賫敕馳往撫慰並賜阿魯臺及部屬失捏干等彩幣表裏

○行在戶部奏比者山西布政司言本處罪囚俱令運米赴狹西寧夏衛倉贖罪道裏險遠動經三四年未獲通關大同宣府地臨極邊皆宿重兵宜有積蓄乞以寧夏納米者攺赴大同宣府倉今大同糧儲尙多宣府所儲甚少若以山西及寧山衛平定州守禦千戶所官吏軍民犯罪者攺於宣府萬全衛倉納米爲便從之

○宣府左等衛奏守了墩臺缺火藥信炮命行在工部給與藥料俾自造用

○甲子貴州安順州土官同知阿寵遣寨長的蕭等來朝貢馬

○南京廣東道監察禦史舒顗奏奉命閱瓦屑壩抽分竹木局案牘及盤點比年以來抽分竹木等物其數累鉅萬計並不苫蓋燥濕不時朽腐甚多今堪用者十無二三已執本局官吏問罪其工部職當提督全不經意以致廢壞右侍郎鄭辰及所屬郎中等官俱合究治上曰抽分局自有主典工部總其綱而已其餘官屬皆取罪狀亦姑記之辰不必問

○乙丑滿剌加國王西哩麻哈剌者及其弟剌殿把剌頭目文旦等來朝貢馬及方物

○成國公朱勇等奏河南陳州等衛所官軍指揮靑雲等一千三十三人不依期赴京操備俱合逮問上曰軍法有三令五申且令都府移文促之如有故許代無故不來遣人逮之論罪

○丙寅調畱守中衛指揮使張斌任騰驤左衛

○賜朝鮮國陪臣李士信等毛憐衛都督僉事毋金阿納失裏等彩幣絹布紵絲襲有有差

○丁卯升開平衛指揮使杜衡爲萬全都司都指揮僉事大同右衛指揮使鄧英爲都指揮僉事寬河衛指揮僉事石亨署都指揮僉事及狹西都指揮僉事劉儼俱任山西行都司

○命大同右衛備禦都指揮僉事路宣爲山西行都司都指揮僉事仍舊備禦

○戊辰上親閱行在刑部都察院所進系囚罪狀命凡眞犯死罪依律情有可矜者宥之發邊衛充軍雜犯死罪監守自盜及常人盜倉庫錢糧等物宥死文職官吏人等通州爲民武職及將軍舍人旗校軍人等例應罰役輸作各復職役者俱以十分爲率免其五分畢日官調衛所餘復原役例發遼東邊衛充軍及各處立功者不罷職役俱發薊州永平等處備禦受枉法財者宥死文職官吏通州爲民武職及將軍舍人旗校軍民工匠有力運甎無力輸作亦以十分爲率免其五分畢日官調衛所餘復原役犯流罪者減作徒罪徒罪者以十分爲率遞減五分有力運磚無力輸作畢日各復職役笞杖罪犯姦者依律決斷余悉宥之若犯人有不待提人覆勘等項自服罪者俱依此例發遣其先以問發充軍擺站炒鐵等項因逃門罪者免杖仍發配所該追犯人正贓鈔物以十分爲率各減三分倍追及追罰鈔物以十分爲率各減七分今所進有名而問未完者俟問完亦準此例見監追贓未完者聽保領出外備納復諭三法司官曰慮其瘦死姑寬貸之非常制也是日決遣千三百餘人

○行在工部右侍郎羅汝敬坐受賕免死充爲事官仍提督狹西屯田先是汝敬承命往狹西提督諸衛屯種私令家人乘驛驢及擅提問平涼衛指揮哈剌苦出又受指揮傳敏等金銀器及貂鼠皮事覺都察院逮問擬受財枉法當絞贓物入官上曰爲大臣而不潔如此追所受贓姑系於獄至是蒙恩宥充爲事官往狹西杖其家人發隆慶州屯種

○宥萬全都指揮僉事汪貴罪貴嘗私毀官船爲什器盜官皮作帳房法司論當斬上特宥之

○庚午敕爲事官羅汝敬曰朕進爾官職委以重務乃不能謹身愼行以取罪愆今法司論爾重律朕特屈法伸恩宥而復用命充爲事官仍往狹西總督遞年一應稅糧提調各衛所屯種及河渠提舉司並各處倉場收支糧艸務在區畫得宜人不勞困尢在敷宣徳意撫卹軍民扶植良善遇有訴訟重則付都司布政司按察司或巡按禦史究問輕則量情責罰或付郡縣治之若有包攬侵欺盜賣糧艸及沮撓屯種占據水利者審問是實不問內外官員及權豪勢要具實奏聞但有便民之事亦具奏來自今須滌心思過攺革前非秉公正之心修廉潔之行勤愼詳明夙夜無懈務持大體務卹下人毋暴刻以威毋縱肆而生事毋搜求細故毋報復私怨毋貪微利以墮憸邪之計毋懲前事而萌苟且之心益勵爾志懋爾績庶幾以蓋前愆不負朕赦過惜才之仁爾其欽哉

○命金吾前衛指揮使髙迪鎭守居庸關兼理隆慶衛事

○壬申署行在後軍都督僉事事都指揮同知武興奏圍子手營隊伍有以二十衛以上足成一隊者有三衛至十九衛足成一隊者又有一衛官軍分入諸隊者親管官旗難以管屬合照衛歸並成隊爲便上命成國公朱勇審視勇請如與言從之

○行在刑部奏北直隸諸處及山東罪囚納米例初巡按狹西監察禦史陳榖奏比者南京直隸江西河南狹西等處罪囚除眞犯死罪及文武官吏犯贓罪者解京發落其餘輕重罪囚俱發本處及淮安常盈倉納米贖罪各還職役帷山東北直隸眞定等府輕重罪囚尙解北京乞敕法司依南京等處例議定納米多寡及所輸倉分完日各復職役免其赴京上命法司定議以聞至是行在刑部左侍郎魏源等上議雜犯死罪納米五十石流罪減十石徒罪五等三年納米三十五石餘四等遞減五石杖罪五等一百米一十石餘四等遞減一石笞罪五等五十米五石四十三十比五十遞減一石二十比三十減五斗一十比二十又減五斗其有力運納者山東輸於濟寧徳州臨淸等倉北直隸輸於各府倉完日就彼各還職役無力者如律上從其議○沙州衛掌衛事都督僉事困卽來等奏數爲罕東衛韃靼及西番侵侮虐取人畜阻隔道路不能安居乞容於察罕舊城居住上遣敕諭之曰爾歸附已久朝廷待爾素厚處沙州三十餘年戶口滋息耕牧富饒皆朝廷力也往年哈密嘗奏爾部屬侵掠其境今之外侮亦所自致自今但安分守法保境睦鄰隨寓可安何必察罕舊城哉東遷西徙自取勞悴無益也又敕罕東韃靼及西番果嘗侵奪沙州人畜悉追還之

○巡按浙江監察禦史王憲奏杭州府富陽錢唐昌化及紹興府上虞山陰會稽寧波府定海鄞處州府縉雲嘉興府嘉善臺州府黃巖等縣人民俱因歲歉缺食已勸借賑濟

○癸酉行在都察院右都禦史熊槪言行在鴻臚寺丞劉淸爲鄕人囑事於工部受其白金二兩事發論絞罪有詔卹刑得免死通州爲民淸官近侍而囑事受賕不宜貸爲民命復系之

○甲戌命故羽林前衛指揮同知王貴子安指揮僉事劉得見住子祥燕山前衛指揮僉事楊敬侄靑俱襲職金吾左衛指揮僉事華聚老疾命其子宣代

○賜哈密忠順王等差來百戶撒剌等雲南老撾軍民宣慰司頭目混論貴州普定軍民指揮司安順州寨長的蕭湖廣髙羅安撫司土官舍人田貴廣東昌化縣黎首趙克寬等鈔彩幣有差

○賜滿剌加國王西哩麻哈剌者等宴

○順天府尹李庸奏通州儒學文廟及兩廡歲久損敝又神廚神庫俱未建每遇釋奠苟且行事舊有射圃爲軍民侵占者乞究理如例建置以稱朝廷崇儒興學之意上曰畿內學校如此何以表天下令工部卽從之

○丙子迆北和寧王阿魯臺所部孛羅卜花等率妻子來歸及泰寧衛頭目脫脫不花來朝皆奏願居京自效命爲千百戶等官賜寇帶金織襲衣彩幣銀紗絹布綿花鞍馬仍命有司給房屋器物

○廣東都指揮使花英奏臣初至惠州衛簡軍受饋白金一百八十兩巡按禦史丁寧奏劾臣罪奉旨令臣具實以聞臣實受之不敢逃罪上曰英簡軍而受饋豈復有公道但不隱實姑記之命都察院移文戒飭俾攺行

五月丁丑朔修光祿寺以��角羊�宇倉庫年深朽敝故也

○山東濟寧州及滋陽鄒二縣河南開封府祥符縣各奏蝗蝻生命行在戶部遣官馳驛督捕

○己卯遣行人郭濟朱弼往安南賜祭黎利是日安南頭目黎傳等陛辭賜鈔爲道裏費

○行在刑部奏貴州納米贖罪事例時貴州按察使應履平言貴州所轄地方悉是蠻夷刀耕火種納糧不多軍衛屯田儲積亦少官倉所貯不支半年𨿽四川播州等處重慶等府轉輸饋給不能依期而至且累年逋負甚多請敕刑部凡貴州三司並所屬官吏軍民除眞犯死罪彊盜不在贖例其餘笞杖徒流雜犯死罪依在京事例減輕納米於本處官倉贖罪不分軍民職官就令發落仍具奏擬罪名贖納米數備送上司候積米三年之上仍依常例論斷上命行在刑部會官定議至是議奏軍民職官並民吏有犯贓罪者若皆納米贖罪不足以懲請仍依見行事例民官民吏角�羊京發落軍官犯贓罪當降調者就彼發廣西山云處立功具罪名並發去月日轉達行在兵部其餘笞杖徒流雜犯死罪與軍民人等俱照今定例納米贖罪候積糧有餘不用此例雜犯死罪三十石流罪比死罪減五石徒罪五等三年者二十石以下四等遞減二石杖罪五等一百者十石以下四等遞減一石笞罪五等五十者四石以下四等遞減五斗上以貴州邊遠笞罪比今例各減一石餘從所議

○辛己端午節賜文武羣臣扇及宴

○壬午上諭順天府臣曰比聞京城內外工匠罪人有死於道者無人收瘞暴露旬日此必窮苦無依者其令五城兵馬及大興宛平二縣時常巡視遇有露屍卽收埋瘞

○雲南浪穹縣鳳羽鄕巡檢司土官巡檢尹宗孫瑄等來朝貢馬

○行在戶部奏霧靈山采木軍夫工匠數多月支口糧艱於轉運請召�於密雲縣黑峪口新蓋倉納糧不拘資次於淮浙等處支鹽其開中之例淮浙鹽每引米四斗長蘆鹽引四斗五升山東河東福建廣東四川鹽引俱二斗五升從之

○癸未以遼王貴烚不友諸弟又衡陽王貴��火母謝氏言貴烚違禮背義遣書讓之曰得王奏諸弟因祿米有言王笞辱之夫兄弟同气至親弟有未善當從容委曲訓諭果若不聽亦當隱忍以盡友愛之道何至遽加笞辱此王之過也又得衡陽王母奏王非禮之事不止一端朕固不盡信特錄以示王果有其事急宜悛攺如或無之亦當加勉以盡愛弟之道毋辱簡王毋辱皇祖毋辱朝廷蓋家道和順則祥气應而福祿昌否則乖气應而災患至矣王宜愼修勿貽後悔王所容逃軍謝祐謝祥及女巫鄧氏卽皆送京及以書諭衡陽王曰爾母近奏遼王數事遼王亦奏王及王之母所爲未善朕不之信今錄示王母子有卽攺之無則加勉凡人兄弟同气至親兄有過舉弟湏隱忍順受益加恭敬不可輒懷忿怨王自今宜惇徳秉禮謹事兄之道和順則致祥乖戾則生災尢湏恪守祖訓嚴飭宮闈謹內外之防毋辱國家毋羞朝廷如不畱意將有後悔

○暹羅國王悉裏麻哈賴遣使臣坤思利剌者萬直等來朝貢方物

○廣西梧州府奏郁林州及博白等縣蠻賊劫殺人民官軍緝捕者亦被其害民皆逃竄官吏亦負印而遁敕都督山云及廣西三司督軍捕之

○直隸蘇州府及和州河間府吳橋縣並山西安邑縣皆奏所屬去歲亢旱田谷無收今民多饑窘已發官倉米驗口賑濟

○孝陵衛指揮使梅景福卒訃聞賜賻祭命有司治葬景福寧國大長公主子也

○甲申置四川嘉定州犍爲縣石馬灘巡檢司巡檢一員以其地儉常有盜賊也

○夜五鼓有流星大如杯色靑白尾迹有光起羽林軍西南行至濁

○丁亥命山西布政司右參議葉仕寧往參將都指揮使馬昇處治軍機文書

○己丑江西建昌千戶所奏荊府承奉得祥典仗崔勝等占據城濠餋魚又占教場種蔬及用城門官廳廢址起店房致城下往來不通操練盤詰無所上曰築城置軍所以保民豈可隳法制奄爲己有遂封所奏示荊王且以書諭王曰小人縱恣當寘之法以戒後來但念王左右使用之人姑曲宥之卽令退還若固吝不還必罪不宥

○河南按察使朱仲安卒仲安浙江蕭山人由學官升常州武進縣主簿又升本縣知縣坐累降定興縣丞以薦授監察禦史升湖廣按察副使調交阯復坐累降監察禦史秩滿升河南按察使仲安以學行常見知於仁宗皇帝一日顧侍臣曰朱仲安今禦史之翹楚者蓋有意進用之而宮車上賓矣仲安居官廉重臨事必存大體云

○庚寅賜滿剌加國王西哩麻哈剌者及其弟剌殿把剌頭目文旦等二百二十八人金銀彩幣綾錦紗羅絹布及金織襲衣有差加賜國王冠帶及還賜敕獎諭且命工部爲繕治海舟蓋昔永樂中王父舉國來朝至王益修臣職上嘉其勤誠待之加厚云

○壬辰順天府奏武淸縣小直沽巡檢司舊治瀕河爲水所壞請遷於東南髙阜之地從之

○癸巳以九載考最升北京國子監助教潘哲爲行在翰林院檢討仍理助教事廣西布政司右布政使周幹爲本司左布政使湖廣按察司副使兪士悅爲浙江布政司右參政行在浙江道監察禦史王縉紳爲湖廣按察司僉事行在尙寶司少卿兪敬復職升正五品祿復師懋湖廣氵�丐陽衛經歷升從六品祿周禮眞定府靈壽縣丞升從七品祿以軍民奏乞畱之故也

○乙未敕責巡按浙江監察禦史王憲及三司官捕賊初憲奏奉命同三司官督杭州衛指揮同知脫綱等捕賊已擒獲首賊王得等六十餘人餘賊猖獗殺死百戶尢寶由綱不能盡力剿捕請治之上以憲委罪於綱而己與三司皆不任其責敕責憲及浙江三司曰往因彊賊爲害敕爾三司各委堂上官同巡按禦史督原遣官軍剿捕比聞禦史及三司委官不躬親督捕所至酣飲度日兵事不理賊久不獲民被其擾今獨奏綱以掩己過姑記爾等之罪其禦史及原委都指揮僉事張眞參議武達僉事楊銘並指揮脫綱等俱責死罪狀令督捕如再怠慢及縱官軍害民俱處重罪見獲彊賊監系者會官審無冤枉就彼處決其中有被人妄指及誤監系者審實釋之

○行在戶部奏昨江西宜黃縣耆民李崇政等言縣民連年遭疫死亡者多官田重租艱於徵納乞如舊例折納土產薴布以爲民便上曰舊例折布正以租重故也況今民多死亡何忍復徵米使生者重困乎宜從其言

○直隸和州及大名府滑縣皆奏天旱民饑采拾自給已發官廩賑濟俟秋成還官具以數聞

○丙申貴州金築安撫司及上馬橋等長官司遣頭目蔣政等貢馬

○山西蒲州奏境內西海神廟及西瀆大河神廟多朽壞請以所屬臨晉等五縣民夫修治從之

○丁酉申嚴侵害軍士之禁上謂行在都察院右都禦史熊槪曰朝廷優卹軍士給以衣食欲其得所比聞官旗吏胥人等妄意誅求多立名目裒取月糧克減冬布綿花亦有都指揮指揮假托公事徧歷取財乃以軍糧布花變易金銀饋送所以軍士衣食不充多致逃竄朝廷任彼撫綏乃更肆爲刻削俾恩不下究情不上通欲便按法行誅則是不教而殺爾都察院卽揭榜禁戒仍令巡按禦史及按察司巡察有再犯者處死家屬戍邊

○鎭守淮安左副總兵署左軍都督僉事王瑜等奏獲彊賊武貴等八人鞫問得實監候待決上曰彊盜必處死稍不實死則無辜敕瑜等會巡按監察禦史及淮安衛府官再審無冤則決之

○庚子起復行在禮部右侍郎吾紳至攺任南京刑部

○賜陜西甘州左衛鎭撫兀赤幹帖木兒沙州衛韃靼奄克帖木兒等泰寧衛指揮僉事賽因帖木兒等札肥河衛指揮僉事歹羊加等雲南浪穹縣鳳羽鄕巡檢司土官舍人尹瑄等鈔幣絹布及紵絲襲衣有差

○行在戶部奏比者皇陵衛老軍王福言洪武間旗軍什八守城什二屯種永樂中什八屯種什二守城歲收子粒足給軍士月糧比來都司衛所不守成法每衛止令一二百人或三五十人屯種所收子粒不足給軍補給於大倉不惟偸安自便抑且虛費廩粟又本處軍民比因缺食多以子女質鬻與人如是不已必致軍缺其伍民失其戶今議得旗軍屯田宜令各衛見在旗軍及今淸出老幼俱如洪武永樂間例邊境衛所什三守城什七屯種內地衛所什二守城什八屯種或分一九屯守或俱下屯仍令巡按監察禦史都司按察司委官督較務責實效及行鳳陽揚州徐滁等府州衛所查勘有因饑荒以女子質鬻與人者官爲給價贖還從之

○昏刻歲星犯軒轅大星

○癸卯升保定左衛指揮使陳贇爲大寧都司都指揮僉事命故遼東都指揮僉事吳顒子英襲爲金吾左衛指揮使羽林前衛指揮使劉英弟榮虎賁左衛指揮同知顧榮孫安府軍前衛指揮同知李得子榮江淮衛指揮同知余眞子正金吾左衛指揮同知錢通弟廣指揮僉事潘旺弟敬金吾前衛指揮僉事劉普子信錦衣衛指揮僉事馬廣子輔府軍右衛指揮僉事馬駿子敏府軍後衛指揮僉事指揮僉事康得子貴通州衛指揮僉事孫榮侄智俱襲職

○賜暹羅國使臣坤思利剌者萬直等及通事阮靄等彩幣羅絹綿布及金織襲衣絹衣有差又賜坤思利剌者萬直等冠帶俾賫敕及錦綺紗羅歸賜國王

大明宣宗憲天崇道英明神聖欽文昭武寬仁純孝章皇帝實錄卷之一百十

大明宣宗章皇帝實錄卷之一百十終明宣宗章皇帝實錄卷之一百十一

宣徳九年六月丙午朔給沈府陵川王佶煃平遙王佶煟黎城王佶燏稷山王佶焆沁水王佶熅沁源王佶﹤火阜﹥歲祿各二千石於山西布政司倉庫內米鈔中半兼支

○丁未占城國王占巴的賴遣使臣逋沙怕時勞辦等來朝貢方物

○戊申行在工部尙書吳中奏城中軍民房屋有逼近城垣者昨民家失火延燒文明門樓請令如永樂中離城二十餘丈居住逼城者令別遷上諭中曰方今苦雨而令徙居貧家良難宜先與善地令從容營構俟秋後雨止而遷

○直隸保定府容城縣奏久雨巨河溢壞堤防傷稼已督民修築

○日入有流星大如碗色靑白有光起正南雲中東行至雲中昏刻有流星大如碗色靑赤光燭地起房西南行至平星又一星大如杯色赤尾迹有光出太微西垣西南行至遊气又一星大如杯色赤有光出文昌西北行至濁

○己酉以木柵長官司隸施州衛木柵本隸施州衛髙羅安撫司其長官田谷佐奏髙羅常倚勢淩轢之侵奪其土地人民已蒙朝廷分理然彼宿怨未平恐復加害乞徑隸施州衛上從之

○庚戌復監察禦史章聰官聰先坐巡按因疾買蜜謫使西南夷還奏稱旨遂命復職

○浙江都司布政司按察司奏見監彊盜溫州府一十一人處州府二人皆應決不待時上曰彊盜當斬但不可使有冤漢誣殺一婦致旱三年遂敕三司及巡按禦史再會審果無冤則處決

○辛亥遣中官祭中霤之神

○賜占城國等處貢使宴

○壬子復樊鎭山西布政司左參政升正三品祿鎭九載考最當升巡撫侍郎於謙奏其持身端謹臨事有爲久任山西吏民信服乞畱再任故有是命

○授巫英遼東廣寧衛指揮僉事英總兵官都督僉事凱之子時上聞凱中流矢傷足英年壯可用諭行在兵部臣曰凱在邊效力爲多今有疾宜官其子使從凱練習兵馬遂以爲指揮僉事

○迆北韃靼朵魯禿伯胡等來歸奏願居京自效命爲副千戶等官賜冠帶金織襲衣彩幣銀鈔布花鞍馬有差仍命有司給房屋器物

○癸丑蜀王友塤奏患寒疾命中官以太醫院醫士馳驛往視

○升通州衛指揮使焦禮金吾左衛指揮使範斌永平衛指揮使馬敬俱爲都指揮僉事仍於遼東領隊哨備從總兵官都督巫凱請也

○築薊州之激流黃蠟蝸等處堤岸時薊州民言激流諸堤岸被水沖決闊者八十餘丈狹者十餘丈連年澇傷苗稼致民饑窘上命鎭守都督陳敬遣官軍以時修築○甲寅朵顏衛指揮哈馬歹等七人來朝且奏邊事賜鈔彩幣表裏金織襲衣等物

○賜占城國使臣逋沙怕時勞辦等彩幣絹布及金織襲衣有差仍遣賫敕及絨錦紵絲紗羅歸賜國王

○乙卯夜有流星大如雞彈色赤尾迹有光出婁西北行入梗河

○丙辰行在工部尙書吳中奏北京城東南有雨水磨及通惠河諸閘皆爲河水所壞今南門外舊有減水河若加﹤鋶﹣釒﹥鑿長二十餘丈卽與郊壇後河通流可泄水勢上曰盛夏炎暑未宜疲勞民力姑緩之

○丁巳江西左布政使孟桓坐受囑托當杖罰役贖罪

○戊午升廣西總兵官都督僉事山云爲右軍都督同知敕云曰卿昔在朕左右小心敬愼廉介有守肆命鎭守廣西益殫心力宣布朝廷恩威撫輯軍民區畫邊務俱協時宜官軍感激思奮殺賊有功蠻寇懾服邊境用寧者卿之功也朕甚嘉之玆特升爲右軍都督府都督同知賜卿紅織金羅衣一襲卿其益思效職以副朕眷注之意欽哉

○己未湖廣施南宣撫司故土官左副使向萬侄興發遣頭目向榮廣東昌化縣故土官主簿符翰惠子賢儒等來朝貢馬及方物

○調四川布政司左參議黎璇爲山東布政司右參議

○庚申上聞蜀王友塤疾甚又遣太監昌盛賫書勞問並以禦醫盛啟東馳驛往視

○遼王貴烚以衡陽王貴��火母言其過奏乞入朝面復書止之曰向已諭王當省躬思過有卽攺之無則加勉今朝廷旣置不問則兄弟宜相與友愛如初何必喋喋置喙哉

○遣成國公朱勇禮部尙書胡濙持節封釋迦也失爲萬行妙明眞如上勝淸淨般若弘照普應輔國顯教至善大慈法王西天正覺如來自在大圓通佛

○敕行在兵部議廣西官軍徵剿蠻寇功賞議上賜敕諭有功將士曰賞功褒勞朝廷大公至正之典爾等克遵號令奮忠賈勇剿殺有功朕甚嘉之今特遣人賫敕往勞仍論功次升賞一湖廣荊州衛指揮僉事許輔遇敵當先屢殺蠻賊並峒首今升指揮同知署湖廣都司都指揮僉事仍領軍廣西操備其餘殺賊首級三顆以上者官旗軍十二人俱升一級桂林右衛指揮同知張昱升指揮使軍三名升小旗桂林中衛總旗姜福升試百戶軍二名升小旗嶽州衛指揮僉事朱纓升指揮同知荊州左衛百戶劉榮升副千戶寧遠衛總旗吳保升試百戶長沙衛小旗一名升總旗衡州衛軍一名升小一殺獲首賊首級軍三名嶽州衛一名桂林中衛二名俱升小旗一殺賊首級二顆又獲人口一名二名者官旗軍九十九人俱不升加與賞賜一殺首賊首級並從賊首級三顆以上目兵兵款六名不升加與賞賜一殺賊首級一顆並獲人口一名官旗軍等一千五百一十九員名俱給賞一充軍立功殺賊首級二顆者官復其職總小旗復其役就彼備禦一殺獲賊首級官軍土兵人等賞賜指揮人賞鈔八百貫紵絲二表裏千戶衛鎭撫人鈔六百貫紵絲一表裏百戶所鎭撫人鈔五百貫絹三匹旗軍土兵人等人鈔三百貫絹一匹綿布一匹一官旗軍殺獲賊首級二顆又獲人口二名一名者除本等賞外每人加賞鈔一百貫絹一匹一土目兵兵款殺獲賊首級三顆以上者並殺獲首賊首級不分顆數除本等賞外每人加賞鈔一百貫絹一匹

○辛酉錦衣衛校尉孫興妻李氏一產三男命賜鈔米如例

○雲南車裏靖安宣尉使刀霸供八百大甸宣尉使刀招散等遣頭目刀法紐等鎭沅府土官知府刀騰子安楚雄府女土官同知髙冬梅遣侄貴四川鹽井衛土官千戶八的抄子八如非西番僕士得剌麻速納藏等來朝貢金銀器皿象馬等方物

○壬戌命哈蜜差來阿討剌爲指揮僉事

○雲南姚安軍民府土官知府髙賢遣侄官音禾等貢馬

○賜貴州金築安撫司頭目蔣政等鈔幣有差

○癸亥升山西按察僉事髙英福建按察僉事楊勛爲按察副使行在戶部郎中劉孔宗工部員外郎扈卣狹西按察僉事王恪爲右參議分往緣河督運木植

○甲子升行在鴻臚寺序班安寧爲行在中書舍人仍隸翰林譯夷書

○雨雷震大祀壇外西門獸吻昏刻有流星大如雞彈色靑白有光出南斗南行至濁

○乙丑命行在工部修治大祀壇西門

○丙寅蜀王友塤薨王獻王之孫靖王之母弟初封羅江王靖王薨無子王嗣位淳厚端謹言動率禮未嘗有過上初聞王得風疾亟命中官以醫馳驛往視不及而薨年二十六訃聞上深悼之輟視朝三日遣永康侯徐安賜祭謚曰僖命有司治喪葬

○免直隸順徳府鉅鹿等三縣宣徳七年水災官民田地租一千三百四十五石艸二萬五千一百四十束

○丁卯建州左衛指揮使塔察兒木速河衛指揮同知捏哈答山衛指揮同知札令加福余衛指揮僉事脫脫不花東寧衛指揮僉事乞冬哥等來朝貢馬

○夜有流星大如杯色赤尾迹有光出左攝提西行至濁將旦有流星大如碗色赤尾迹有光出正東雲中東南行至濁

○戊辰四川寧番衛故土官作他子扒哥來朝貢馬

○昏刻有流星大如雞彈色赤尾迹有光出東咸西行入角

○己巳上聞遼王貴烚恨衡陽王貴��火母子其過遂絕往來亦不容謁家廟悉拘其左右使令之人至薪米無給或忍饑終日復以書諭遼王曰向者之事朝廷置而不問蓋欲全王兄弟之歡今王所爲如此於友愛之道何如兄弟之誼乖則於孝道亦虧矣然朕所聞未知虛實如有卽當速攺庶副朝廷親親之意不然而欲獨安於富貴難矣

○巡撫侍郎趙新等奏江西南昌府丰城等縣民張翼軫等聚眾彊取富民之榖其勢暴橫請罪之上謂行在戶部臣曰聞江西民饑朕夙夕不安取榖豈其得已但當賑給而綏撫之其可加罪遂敕新及三司曰小民饑窘殷實之家當矜憫之濟以榖粟乃不之卹但務厚積爲己利窮民彊取亦是軀命所迫原情則亦可矜凡前有彊取富家榖者俱宥其罪令官吏裏老省諭秋成之後如數償之仍禁止自今不許彊取若有無賴者恃頑不悛本非饑餒乘勢彊劫人榖粟財物者捕而罪之不在省諭之例爾等更分詣各郡縣巡視有饑者卽發官廩賑濟無則勸率大戶濟之官爲立約待秋熟令償朕以安民爲心爾等有一方之寄必盡心協力爲國爲民庶不負所詫

○庚午以戶口增置湖廣郴州桂陽縣興寧縣縣丞主簿各一員

○免順天府涿等州文安等縣一十八處宣徳七年八年水旱災傷田地租二萬八千八百七十二石艸六十八萬五千七百六十束

○水決北京渾河東崖自狼窩口至小屯廠

○應天府溧陽江寧二縣揚州府通泰二州如臯興化泰興三縣太平府蕪湖縣滁州來安縣和州並含山縣山西平陽府稷山縣各奏自春至夏缺雨田苖旱傷

○辛未命故濟川衛指揮同知劉斌子英指揮僉事左人子通燕山前衛指揮同知盧銘子深襲職

○行在戶部言比因旱澇各處糧艸逋欠者山東靑州府七年稅糧一十四萬八百二十三石八年夏麥二十一萬六千四十六石萊州府一十萬七千七十四石直隸揚州府秋糧一十萬三千二百二十九石應天府江浦縣糧二千五百五十二石廣平永平二府肥鄕等一十二縣糧一萬二千六百九十六石艸一十七萬三千七百三十束河間等府趙州等州寧津等二十四縣糧二萬二千三百一十一石艸一萬六千九百五十束綿花四百七十一斤山西平陽府霍州等一十四州縣七年稅糧三十三萬六千三百五十七石艸六十三萬二千三百三十束上命悉除免之

○壬申懷來諸衛奏黑峪等煙墩石墻凡三十餘所爲霖雨所壞命侯農隙之時發旁近軍民修築

○順天府薊霸二州武淸永淸東安固安四縣廣平府曲周廣平二縣順徳府鉅鹿縣眞定府元氏縣各奏五月連雨不止澇傷田苖

○甲戌賜雲南車裏靖安宣慰使刀霸供所遣頭目刀法紐等彩幣及金織紵絲紗羅襲衣有差

○行在工部尙書吳中奏湖廣產木山場永樂中禁民采伐比年犯禁者眾材木殆盡及朝廷需材乃深入險阻疲勞人力乞敕湖廣三司仍加禁止又蔚州美峪九龍口五福山等處俱產材木宜長餋以資國用今軍民擅自采伐亦乞禁止上曰卿爲國計意甚厚但山林川澤之利古者與民共之今不必屑屑姑已之

○迆北歸附人言虜欲寇邊敕緣邊諸將謹巡邏嚴守備

○直隸眞定府趙州及欒城髙邑隆平寧晉四縣徐州蕭縣廬州府無爲州山東濟南府臨邑縣徳州武定州陽信樂陵二縣濱州陵縣各奏春夏不雨旱傷田稼○乙亥右副總兵都指揮僉事吳亮言督糧船萬餘艘已達北河而河水泛溢難進且河西務東西上下水決堤岸一十五處奔流迅激勢益猛悍重載之舟恐失利乞早修築上命行在工部發軍民修築命豊城侯李賢總督之

○直隸保定府雄縣奏霖雨經旬河水漲溢衝決堤岸其流散漫自縣之南關至郝家莊鋪沒驛路四里有餘衝壞橋梁三所公私往來未便上命行在工部俟水退發傍近州縣民協力修治

○福建之連城縣浙江之新城縣皆奏去年夏旱田榖無收人民乏食已借預備倉榖及存畱儒學二倉米賑濟俟明年秋成償官各具數上聞

○申刻日上背气一道酉刻日旁直气一道皆靑赤鮮明

秋七月丙子朔享太廟

○遣中官祭司門之神

○丁丑以北京行太僕寺馬給大同軍士操備時大同參將都指揮使曹儉等奏軍士缺馬二千餘匹兵部請給其半上曰大同臨邊要地今胡寇出沒之時軍士守備不可無馬宜如數給之

○夜有流星大如雞彈色赤有光出危西行至雲中

○己卯昏刻有流星大如碗色靑白有光起正東雲中東北行至雲中

○庚辰賜雲南姚安軍民府土官舍人官音禾鎭沅府土官舍人刀安楚雄府土官舍人髙貴四川鹽井衛土官舍人八如非西番僕士得剌麻速納藏湖廣施南宣撫司頭目向榮廣東昌化縣故土官舍人符賢儒等鈔幣有差

○命萬全都司所屬衛所修宣徳倉及宣府前左右三衛倉爲霖雨所壞者

○辛巳修淮安府常盈倉○壬午直隸滁州徐州及碭山縣皆奏去歲夏旱田榖不收今年春夏人民多饑已借官倉米麥賑濟俟來年秋收後償官各具數聞

○癸未琉球國中山王尙巴志蒙賜衣服海舟遣使者楊布勃也等奉貢馬及方物謝恩

○遼東自在等州女直指揮僉事鬼迷等貢馬

○夜有流星大如杯色靑白有光起畢東南行至參

○甲申增設騰驤右衛指揮同知一員武驤左右二衛中右中中二所騰驤左衛中中所副千戶各一員騰驤右衛前後中左中右四所百戶各一員時諸衛奉禦馬坊非一所而監牧官少乞調金吾諸衛舊在禦馬監領牧指揮千百戶十員爲助上從之遂調金吾右衛指揮同知陶眞於騰驤右衛餘皆如所奏增設

○賜建州左衛指揮使塔察兒木速河衛指揮同知捏哈答山等衛指揮同知紮令加福余衛指揮僉脫脫不花東寧衛指揮僉事乞冬哥四川寧番衛故土官舍人扒哥等鈔金織紵絲羅絹有差

○行在戶部奏直隸大名府大名元城內黃南樂長垣魏浚滑八縣廣平府邯鄲雞澤肥鄕成安永寧五縣鳳陽府宿州靈璧縣淮安府山陽安東二縣山東濟寧州汶上縣東昌府濮州萊州府濰縣靑州府壽光縣濟南府長山縣河南衛輝府輝淇汲獲嘉新鄕胙城六縣彰徳府磁州湯陰安陽臨漳三縣懷慶府武陡修武濟源河內溫孟六縣開封府鄭州滎陽河陰滎澤汜水延津五縣境內蝗蝻覆地尺許傷害禾稼𨿽悉力捕瘞而日加繁盛上嘆曰民以榖爲命蝗不盡滅民何所望遂再遣禦史給事中錦衣衛官各馳騁分往督捕

○乙酉順天府通州宛平遵化大城文安保定香河六縣保定府安州淸苑髙陽新安新城雄完六縣河間府任丘縣廣平府淸河縣並鎭朔東勝右忠義中涿鹿左四衛各奏五月六月連雨河水泛溢渰沒軍民田榖命行在戶部遣人覆視蠲其租

○丙戌哈密忠順王卜答失裏遣舍人賽奴忠義王脫歡帖木兒遣爪禿米昝及乞忽等衛指揮僉事安赤哈等來朝貢馬

○直隸眞定府贊皇武邑平山井陘四縣各奏今年春夏亢旱二麥焦枯秋榖妨種

○夜有流星大如雞彈色赤尾迹有光出虛西南行至雲中

○戊子貴州樂平長官司舍人宋瑄可令河等衛指揮僉事阿古尙東寧衛居住千戶阿里景加等來朝貢馬及方物

○己丑以明日中元遣衛王瞻埏祭長陵獻陵

○庚寅遣使賫敕往賜雲南八百大甸軍民宣慰使刀招散車裏靖安宣慰使刀霸供孟艮府土官知府刀光等錦綺紗羅有差

○辛卯山東濟南府歷城長淸齊河齊東禹城肥城平原鄒平商河九縣登州府文登縣直隸淮安府沐陽鹽城二縣山西平陽府蒲州河津縣各奏蝗蝻生命行在戶部亟遣官馳驛督捕

○浙江嚴州府分水縣奏歲荒民饑已借官倉榖賑濟俟秋成還官具數上聞○夜有流星大如雞彈色赤有光起東南雲中東南行至雲中

○壬辰吉河等衛指揮僉事阿里哥等來朝貢馬

○行在刑部右侍郎施禮奏昨請決重囚十四人有旨命再會官審覆今有詞者九人服罪者五人上謂禮曰刑當罪則人不冤有詞者必有冤卽再與覆勘務求其實然亦不可縱有罪服罪者皆如律臨決之際亦再審實勿令有冤朕已再三與卿等言若縱有罪殺無罪是卿等之咎不可不愼

○直隸揚州府之如臯縣奏去年春夏旱二麥薄收田稼不實人民饑窘已借預備倉榖給賑不周又借軍儲等倉並存畱折徵馬艸糧米共二千六百七十餘石賑濟俟來秋收成償官

○甲午密雲中後二衛奏今夏霖雨山水沖壞城垣一百二十餘丈乞放遣二衛軍士之在京修倉者回衛修築從之

○乙未命都督僉事王彧以五軍神機營官軍及民夫修北京城垣

○丙申肥河等衛指揮僉事凡察兀魯罕河等衛指揮僉事脫木哈福余等衛千戶勒克等來朝貢馬

○虜中歸附者言阿臺朵兒只伯失捏干等欲率眾掠涼州甘肅敕總兵官都督僉事劉廣等嚴飭兵備

○丁酉甘肅總兵都督劉廣奏虜人札買等二人來歸究其所由亦嘗作過恐其來非實意敕廣曰虜𨿽多詐無實然待之須實天地豈以虎狼蛇蠍而怠其生生之誠哉今且處之甘肅徐察其心而爲之所聞虜眾尙持兩端去就未決若來宜待以誠不來不必追詰但虜伺隙爲寇不可不妨

○戊戌兀者左衛指揮僉事柳溫哥嘔河等衛指揮僉事托因脫木兒等來朝貢馬及方物

○賜琉球國中山王使臣楊布勃也等彩幣絹布有差仍命賫敕及彩幣表裏歸賜國王

○庚子賜哈密差來舍人賽奴爪禿米昝等乞忽衛指揮僉事安赤哈等遼東自在等州女直指揮僉事鬼迷等鈔幣絹布及紵絲襲衣有差

○甘肅總兵官都督劉廣等奏罕東念銼簇番寇札兒加等伏罪初札兒加殺傷朝使劫奪敕書賜幣等物上命廣及都督劉昭等發兵討之廣昭會議札兒加必懼罪遠遁若動眾深入而不得寇不足懾服外夷先遣指揮祁賢以輕騎百餘覘寇所止然後進兵賢以密羅簇指揮怕尼爲向導行月餘渡畢力木江抵普祿之地聞寇潛處深山遣人招諭之札兒加遂前告曰本與安定有惡欲復其讎不意誤犯朝使故逃罪至此請還所得敕書等物仍貢馬贖罪賢撫諭之使還故處遂以其頭目薛帖木兒偕來貢馬謝罪廣等以聞上曰窮寇旣服不足深治敕廣等善撫之○辛丑四川左布政使甄實等奏監察禦史劾臣等於官物收支不明有旨命臣等自陳其實今考官物支銷具在他捲但連綴失次耳不敢欺幣捲牘不淸亦臣等之罪上命宥之

○壬寅雲南頂營長官司故土官長官阿庸子珩鶴慶軍民府劍川州故土官千夫長趙海子瑛嘉河衛指揮僉事忽失苦等來朝貢馬

○以九載考最升行在翰林院編修習嘉言爲本院修撰吏科左給事中王榮兵科給事中陳瑺俱爲本科都給事中戶部山東淸吏司郎中李暹爲行在通政司右通政廣西道監察禦史姚震爲福建按察司副使雲南道監察禦史孔諤爲河南按察司僉事南京廣西道監察禦史孫欽爲江西按察司僉事復馬璘山西布政司左布政使李素福建按察司按察使俱升正二品祿以九載秩滿也鄒良福建邵武縣知縣孫玨江西鉛山縣知縣俱升從六品祿以九載考最當升其民奏乞畱之故俾復職而增其祿云雲南布政司右參政楊應春以冗員還京攺南京太僕寺卿降行在山西道監察禦史梁軫爲雲南元謀縣典史坐巡按江西妄言王府違禮爲禮部所劾上曰風憲豈可不達典禮故特命降黜

○發桂林中右二衛軍及臨桂等縣民同修臨桂縣東西七星陡閘十五所從廣西布政司奏也

○癸卯命故行在中軍都督府都督同知陳翼子文襲爲金吾右衛指揮使金吾右衛指揮使李春弟英羽林前衛指揮僉事楊興子昂行在金吾左衛指揮僉事楊莊子敬福眞弟興俱襲職行在金吾右衛指揮僉事李玉老疾命其子傑代

○迆北韃靼亦兒歹率其子來歸奏願居京自效命爲百戶所鎭撫等官賜冠帶金織襲衣彩幣銀鈔絹布鞍馬有差仍命有司給房屋器物○順天府涿州房山縣薊州王田縣順徳府任廣宗二縣河間府靜海縣各奏六月苦雨傷稼

○夜有流星大如杯色靑白有光出紫微東蕃東北行至濁

○甲辰行在都察院右都禦史熊槪劾奏山東按察司副使杜時先任禦史巡按浙江贓罪請徵鞫之上曰時近以選舉升徐方面豈應有此其先鞫幹連者若果涉時具實以聞

大明宣宗憲天崇道英明神聖欽文昭武寬仁純孝章皇帝實錄卷之一百十一

明宣宗章皇帝實錄卷之一百十二

宣徳九年八月乙巳朔哥吉河衛指揮同知末稀納剌蘭吉衛指揮同知我可哥福余衛副千戶阿林臺等來朝貢馬及方物

○丁未遣少傅兵部尙書兼華蓋殿大學士楊士奇釋奠先師孔子

○己刻日上生抱气一道色黃赤鮮明

○戊申祭大社大稷

○可令河衛指揮僉事伯裏哥禿來朝奏願居遼東東寧衛從之賜金織襲衣彩幣鈔布仍命遼東都司給房屋器物如例

○賜吉河等衛指揮僉事阿里哥可令河衛指揮僉事阿古尙東寧衛居住千戶阿里景加貴州樂平長官司舍人宋瑄等鈔幣絹布及金織襲衣有差

○修北京靑龍橋及順承等門橋閘

○復遼東都指揮僉事黃順職順初赴任與都指揮王祥張榮等五人偕行至薊州分宿民家榮酒醉自刎死榮弟永等報順順與祥等疑其事擒永遣人械送行在刑部鞫治永永憾順擒已遂誣順殺榮逮順至論謀殺重罪順妻訴冤枉法司久未決上曰順何有惡於榮且何所圖之遣禦史張聰錦衣衛千戶尹亢詣薊州榮等止宿處覆實其所捨之家皆言榮畏往遼東守邊坐臥口語不已晚因醉遂自刎實非殺死聰等還具奏上曰朕固疑非順所謀苟不審察其冤曷伸今得實矣卽釋順還職並榮弟釋之

○四川酉陽宣撫司奏所屬後溪裏洞數被湖廣施州衛大田軍民千戶所剌惹洞蠻向剌惹等侵暴殺人掠財敕總兵官都督蕭授及四川三司遣官撫諭如其不服發兵剿之

○己酉寧國大長公主薨公主太祖髙皇帝第二女母孝慈皇后洪武十一年冊封下嫁駙馬都尉梅殷永樂三年進長公主仁宗皇帝卽位加大長公主薨年七十一訃聞上輟朝一日命有司治喪葬遣中官致祭內自皇太后皇后外及親王皆遣祭云

○賜肥河等衛指揮僉事凡察兀魯罕河等衛指揮僉事脫木哈福余衛千戶勒克兀者左衛指揮僉事柳溫哥嘔河等衛指揮僉事托因脫木兒等彩幣絹布及紵絲襲衣有差

○庚戌巡撫侍郎吳政奏湖廣黃州等府麻城等縣去年荒歉稅糧逋負又武昌漢陽黃州徳安嶽州襄陽等府氵�丐陽安陸等州今年春夏不雨田苗盡枯民饑窘尢甚有司𨿽已賑濟而州縣所積糧少支給不周請以湖廣今年秋糧之當兌運者四十四萬餘石及當赴南京等倉輸納者準令折收豆粟小麥存畱本處以備賑濟其有收之處該徵糧米並屯軍子粒如舊運納仍令湖廣都司運糧軍士暫於他府州兌運從之

○辛亥賜雲南頂宮長官司故土官舍人阿珩鶴慶軍民府劍川州故土官舍人趙瑛嘉河衛指揮僉事忽失苦等鈔幣絹布及紵絲襲衣有差

○壬子命河南都司都指揮僉事梁昭致仕以其子廣襲旗手衛指揮使

○以擒彊盜功升西安在衛中所百戶張正泰州衛左所百戶髙敏俱爲副千戶

○遣金吾右衛指揮僉事孟捏可來送朝鮮國人金香伊等還國先是香伊等十二人爲忽剌溫野人沙隆加等所掠國王以聞上遣孟捏可來等賫敕追索惟存香伊等四人故遣送還國

○行在工部奏通州城垣及北門壩道俱爲雨潦頹壞請令通州左等衛修葺令都指揮劉斌董之上曰城垣爲雨壞者非止通州宜及農隙並力修治○癸丑調遼東都指揮僉事黃順任山西都司

○開平獨石等處備禦參將都指揮使馬昇奏龍門守禦千戶所原撥山西黎城等縣稅糧供軍餉近年輸運不足今赤城雕鶚二堡糧餉俱缺乞令萬全都司發軍於宣府倉運米給之龍門千戶所六千石赤城堡六千石雕鶚堡三千石仍乞令山西附近州縣增運宣徳九年秋糧以備軍餉從之

○乙卯四川威州故土官董志均孫泰等來朝貢馬

○福建都司布政司按察司及巡按監察禦史奏監候彊盜五十名當處決家屬發廣西邊衛充軍上敕三司及禦史曰必再會審果無冤則決之若稍有辭不伏罪者與之伸理若家屬例應發遣其男子不成丁而無依者發南京錦衣衛習匠藝婦人無夫及年六十不願隨行者釋之○丙辰行在錦衣等衛指揮僉事丁全等五十八人奉使泰寧等衛還賜鈔及彩幣表裏有差

○賜哥吉河衛指揮同知末稀納剌蘭吉衛指揮同知我可哥福余衛千戶阿林臺等鈔幣絹布及紵絲襲衣有差

○昬刻有流星大如杯色赤尾迹有光出心正西行至濁

○丁巳升行在太常寺卿兼翰林院學士楊溥爲行在禮部尙書仍兼學士起復行在刑部右侍郎白勉至攺任南京刑部

○右城等衛指揮僉事安苦幹朵裏等衛指揮僉事帖木兒哈頭目哈的納等來朝貢馬及方物

○監察禦史馬駿劾奏四川按察使康郁失出有罪人上曰失出與失入不同命罰俸三月

○戊午益實等衛指揮同知得隆哥嘉河衛指揮僉事忽申八等來朝貢馬

○行在工部言渾河東狼窩口等岸比爲水沖決已役軍夫二千五百人修築工力不足請於直隸河間眞定保定三府無水災之處起民夫協力修治庶易成功從之命都督鄭銘董其役凡役夫俱給口糧

○開平獨石等處備禦參將都指揮使馬昇奏赤城等堡及諸煙墩隘口備禦軍士皆缺鎧仗盔甲銃炮命行在工部給之

○己未罷狹西布政司右參政曹曾以行在吏部言其不稱職也

○紮童等衛指揮同知安衝加撒只剌河等衛指揮同知損吉等來朝貢馬

○直隸揚州府髙郵州奏六月以來蝗蝻生已發民捕瘞命行在戶部再遣人馳驛督之

○行在都察院右僉都禦史淩晏如卒晏如湖州歸安人以善書預修永樂大典擢吏科給事中仁宗皇帝卽位升都給事中宣徳二年行在吏部薦爲都察院右僉都禦史奉命淸理軍職貼黃晏如爲人和易於事無所可否其在憲府一切依隨唯唯淸議無取焉至是以疾卒賜祭命有司治葬

○庚申泰寧衛指揮同知忽禿不花等二人奏事至京賜鈔彩幣表裏金織紵絲襲衣

○給大同所轄煙墩營堡瞭望軍士毛襖

○辛酉命江西布政司左布政使孟桓致仕桓大名府滑縣人初以太學生選署山東參政未幾攺授都督府經歷升山西參政湖廣按察使再升布政使桓歷任久寬而無制政績罕聞在江西不能繩檢吏胥姦獘滋甚坐受囑托冒支俸鈔都察院追問都禦史熊槪於桓有故減從輕典得罰役還職行在吏部言其老不任事遂令致仕還鄕

○壬戌遼東都司奏定遼左右中前後五衛大寧都司奏營州左屯衛保定左右前後中五衛茂山衛寬河守禦千戶所並直隸興州前屯衛涿鹿中衛徐州衛各奏六七月大雨水潦渰沒田苖命行在戶部遣人覆視蠲其子粒

○午刻日上生戴气一道色靑赤鮮明

○癸亥嘉河等衛野人乃剌禿遣頭目安衝家兀裏奚山衛指揮僉事木當加弗提衛指揮僉事柳失哈等來朝貢馬及方物

○甲子遣官祭歷代帝王

○命行在兵部凡南北直隸府州縣及山東布政司今年水旱蝗蝻災傷之處軍民原養孳牧及乘操馬倒死虧欠者自八月十五日以前悉免追償八月十六日以後應償者俱候宣徳十年秋成後追

○敕諭巡撫侍郎吳政周忱於謙趙新曹弘及湖廣河南江西都司布政司按察司中都畱守司及遼東都司南北直隸衛府州縣各處巡按監察禦史曰朕撫卹兵民圖惟安利夙夜在念孜孜不忘今夏不雨亢旱爲災農畝𨿽種無獲者多朕甚憫之爾等同衛所府州縣官躬詣田畝視之果系災傷卽具實奏聞今年官民田地秋糧及屯種子粒以十分爲率俱免四分爾等宜用心於斯不可怠忽如僻遠之地不能徧歷必遣廉潔公正官往視務在得實以卹民隱然近年各處奏災傷者衛所府州縣官吏多附下罔上誣稔爲荒以圖苟免其深戒斯獘若仍蹈前非必罰不宥

○乙丑祭太歲風雲雷雨嶽鎭海瀆山川等神

○遣官祭旗纛之神

○遣行在刑部左侍郎魏源賫敕諭江西永丰等縣亂民夏九旭等敕曰爾等本皆良民初因有司科擾不已及勢豪淩虐又苦旱災饑餒無告不得已結聚爲苟活之計朕聞甚憫之而江西三司奏請發兵剿捕論法固所難容推情實有可卹今特差刑部侍郎魏源賫敕悉赦爾等聚眾劫殺之罪並撫諭爾等其恪遵朕命各回本土永爲良民毋懷疑畏若不遵朕命爲首者怙終不從就中有能擒之來獻者給與賞賜仍授以官若爲首者能革心悔過挺身來首亦赦其罪與之官賞如皆執迷大軍到日誅戮無遺𨿽悔無及矣初九旭等聚眾劫掠事聞命江西三司遣人招諭至是三司及巡按禦史皆奏九旭等據大盤山立寨招誘流民三千餘人抄掠旁近招之不服請發兵剿捕上諭行在兵部曰朕以民饑故相聚爲盜不忍加兵但令有司招撫今乃不悛當再遣廷臣往諭之如又不服則不免用兵於是遣源賫敕往諭源旣行又遣都督任禮率兵繼其後而復敕源等曰彼本吾民若能遵令攺過宜善綏撫如恃頑不悛則同任禮以兵捕之愼無縱兵擾害良善又敕南京守備襄城伯李隆選精銳馬步官軍二千人從都督任禮往江西所用盔甲器械於兵仗局給之

○敕諭湖廣河南江西布政司及南直隸應天蘇松鳳陽淮安及北京直隸等府州縣曰今夏旱蝗薦臻凡災傷之處民多缺食朕聞之惻然但系工部派辦物料卽皆停止無災傷之處所派辦者亦令陸續辦納不許逼迫差去催辦官員悉令回京若遷延在外擾民必罪不貸

○楚府儀賓張鑑卒訃聞賜祭

○丙寅敕甘肅總兵官都督僉事劉廣等撒馬兒罕及諸外夷使回不許挾帶中國之人及買中國童幼出境

○曉刻月犯井鉞星

○丁卯行在禮部尙書胡濙奏比以鴻臚寺宣讀表章缺人臣奉命與吏部尙書郭琎等於國子監選監生音聲洪亮者得趙倫等五十人上曰宣表近侍之職𨿽取其聲音尢須觀其才行此五十人姑令鴻臚寺堂上官教習仍常察其行止如果端謹堪任送吏部授官

○昬刻有流星大如雞彈色赤尾迹有光出斗西行入房夜有流星大如雞彈色靑白尾迹有光出五車西北行至濁

○戊辰右城衛野人末朵斡遣撒又河衛指揮同知喃都雲南楚雄府把事叚忠定遠縣把事王常等來朝貢馬

○選習四夷譯書學生初上以四夷朝貢日蕃翻譯表奏者多老命尙書胡濙同少傅楊士奇楊榮於北京國子監選年少監生及選京師官民子弟有可教者並於翰林院習學至是選監生王瑄等及官民子弟馬麟等各三十人以聞命指揮李誠丁全等教之翰林學士程督之人月支米一石光祿寺日給飯食習一年能書者與冠帶惰者罰之全不通者黜之

○命天城陽和衛及廣靈等縣修治桑乾河橋梁○北虜降者言阿魯臺已死其子及部屬皆離散有東南來者上命行在兵部出榜於塞外諭之凡來歸附者悉與官職俸賜處之善地因諭尙書王驥等曰朕實憫其失所亦慮困苦無依或爲鼠竊𨿽邊備嚴固敢忘儆飭仍敕緣邊總兵官都督僉事史昭等曰今降虜皆言阿魯臺已爲瓦剌所殺部屬分散有渡河而來依我邊境者宜整兵巡邏果其歸附善加撫侍瓦剌脫歡旣殺阿魯臺必自得志或來窺邊不可不備愼之愼之

○己巳瓦剌順寧王脫歡遣使臣昂克等來朝貢馬且告已殺阿魯臺前元玉璽欲獻

○雲南車裏宣慰使刀霸羨遣頭目召哀羅次縣煉象關巡檢司土官巡檢王源等來朝貢象馬及方物

○左軍都督府都督僉事婁鬼裏卒鬼裏其先永平人洪武中歸附除燕山中護衛鎭撫徵赴京師太宗皇帝靖內難兵至肥河鬼裏迎戰甚力馬倒被擒太宗皇帝念舊勞釋不殺旣卽位赦而用之後以軍功累升都指揮僉事永樂八年從徵沙漠以功升都指揮同知二十年復從徵北戰敗虜寇多獲孳畜洪熙元年升左軍都督僉事至是卒訃聞命賻贈如例

○庚午敕甘肅總兵官都督劉廣及太監王安降虜多言阿魯臺已死其故所立阿臺爲王者欲依涼州境外避匿朕慮其無所歸或生盜心惟整兵愼防之耳

○大同參將都指揮使曹儉奏東路巡哨山西都司署都指揮僉事史直千戶周弘百戶曹旺陳端哨備不嚴致虜寇入楡林莊及陽和口搶掠牛馬請治其罪上曰直等皆應死姑記之罰充爲事官立功無功仍原罪不宥

○辛未命故濟州衛指同知王景祥子能府軍後衛指揮僉事王瑄子俊襲職命羽林前衛指揮使劉眞子成指揮同知史英子斌燕山右衛指揮使劉復成子興騰驤右衛指揮僉事李成子廣代父職蓋其父皆自陳老疾故命之代

○給圍子手及五軍神機等營官軍盔甲槍義刀牌弓箭及弦

○壬申行在戶部奏遼東廣寧衛地臨極邊宜積軍餉請召�於本衛倉納糧不拘資次於淮浙等處支鹽其開中則例淮浙鹽每引米豆五斗山東河東福建廣東四川鹽俱二斗從之

○癸酉命行在翰林院修撰馬愉陳詢林震曹鼐編修林文龔錡鐘復趙恢大理寺左評事張益同庶吉士薩琦何瑄鄭建江淵李紹姜洪徐珵林補賴世隆潘洪尹昌黃王�贊方熙許南傑吳節葉錫王玉劉實虞瑛趙智陳金王振逮端黃回祖傅綱蕭鎡陳惠陳睿三十七人於文淵閣進學先是上命翰林院簡進士薩琦等於文淵閣進其文學至是並愉等召入左順門試之上親第髙下賜賚有差少詹事兼侍讀學士王直有訓勵勞賜鈔一千貫

○直隸保定府祁易二州唐蠡定興博野安肅容城六縣眞定府定州河間府河間縣順天府昌平漷二縣狹西漢中府洋縣河南開封府通許縣各奏五六月間久雨水潦衝決堤岸渰沒田苖四川順慶府奏五月初二日雨至初六日江水泛溢漫浸本府倉糧壞南充縣居民房舍漂溺牛馬命行在戶部遣人巡視並寬卹之

○甲戌夜有流星大如杯色赤光燭地起北河西北行至文昌

九月乙亥朔行在戶部奏狹西行都司各衛倉客商中納鹽糧及囚人納米贖罪者多有欺獘請令�人俱於黃河迆南臨洮鞏昌等府糴米運至河橋等巡檢司盤驗渡河上倉仍於行都司出給勘合賫赴布政司報數稽考其行都司所屬罪囚例應納米贖罪者亦令將定擬收過米數具報布政司庶革侵欺以實邊備從之

○直隸揚州府江都縣湖廣徳安府安陸等五縣各奏五六月間天旱河渠乾竭田榖焦稿命行在戶部覆視蠲其租

○四川重慶府合州等州綦江等縣各奏今年四月以來亢旱不雨苖稼枯稿民多缺食皆已循例發廩賑之具數上聞

○丙子賜眞定公主武彊縣退灘田土九十四頃

○賜益實衛指揮同知得隆哥嘉河衛指揮僉事忽申八右城衛指揮僉事安苦斡朵裏衛指揮僉事帖木兒哈頭目哈的納四川威州故土官董志均孫泰等鈔幣絹布及金織襲衣等物有差

○守居庸關指揮使髙迪奏居庸關舊有隆慶及隆慶左右三衛官軍分守近年調隆慶左右二衛往永寧懷來止余隆慶一衛旗軍亦多散調他處備禦操練及有別役今各關口軍士多者十一二人少者八九人不足守禦且外夷貢獻往來皆當接送而人力寡少請敕所司增軍上命法司有犯充軍罪者發千人益之又命行在兵部自今凡有別役悉委他衛

○行在禮部奏南京禮部尙書張瑛父卒例應賜祭上從之仍命有司爲治墳且令瑛葬畢起復視事

○丁丑命故府軍衛指揮使王觀侄玉襲職

○賜紮童等衛指揮同知安衝加撒只剌河等衛指揮同知損吉兀裏山奚衛指揮僉事木當加弗提衛指揮僉事柳失哈嘉河等衛頭目安衝家等彩幣絹布及金織襲衣等物有差

○賜瓦剌等處貢使宴

○宛平縣知縣管裕言本縣西山大寒嶺等五社山坡狹隘白紙坊等三里藝菜爲生和義等關多教場地樂安等六屯皆遷謫人民田地磽瘠歲常薄收所徵糧艸輸納尙艱每歲戶口食鹽請折輸黑豆等物如關廂納鈔事例支鹽爲便命戶部從其言

○貴州都司奏貴州宣慰司所管谷王舟等六寨乖西蠻夷長官司所管十四坪崖底等十三寨及四川播州艸塘安撫司畱坪等處苖賊數聚出劫殺虜人口搶掠馬牛燒毀房屋上敕總兵官都督蕭授及貴州三司各遣官體覆撫諭若終不服調兵剿之

○狹西鳳翔府隴州奏本州文廟在城內東南隅儒學舊在廟後洪武初以學捨地下濕徙州治之西惟文廟尙在故址今汧河漲溢壞城東南隅水切廟垣及殿廡神廚皆杇敝不足奉祀而學前有隸官閒地可建廟命徙之

○廣東市舶提舉司奏懷遠驛乃永樂初所置以館海外番國貢使今廳堂門廡頹壞使臣往來皆無所寓命軍衛有司協同繕治

○戊寅四川汶川縣番僧溫卜燕旦監藏等來朝貢馬

○賜撒叉河衛指揮同知喃都雲南楚雄府把事叚事定遠縣把事王常等鈔幣絹布及紵絲襲衣有差

○行在禮部奏比取天下生員年四十五以上者考試請中者遣入國子監讀書不中者罷歸爲民嘗食廩米令有司追徵還官從之

○行在工部奏通州修倉舊命都督馮斌督工今斌奉命掌神機營事請別遣官上命都指揮劉斌代之

○宥行在刑部右侍郎施禮行在大理寺卿徐初右寺丞艾良等罪以議獄失當自首故宥之

○己卯賜雲南車裏宣慰使刀霸羨所遣頭目召哀等彩幣絹布及金織襲衣絹衣有差命召哀賫敕及文錦紵絲紗羅歸賜刀霸羨

○順天府府尹李庸奏霸州等州固安等縣今年水澇禾稼無收已蠲秋糧什分之四又免見追物料及所欠官馬其應納榖艸鹽糧亦乞寬減並乞所屬驛站暫采靑艸及豆薥等糧準納支用悉從之

○巡按直隸監察禦史聶用乂奏鎭江常州蘇州松江四府所屬自六月以來亢陽不雨河港漧涸田稼旱傷命行在戶部寬卹

○庚辰上將率師巡邊命武定侯郭玹西寧侯宋瑛廣平侯袁禎都督張昇李英掌行在五軍都督府事行在吏部尙書郭琎兼行在工部事都察院右都禦史熊槪兼行在刑部事敕之曰朕今率師巡邊特命爾等守北京小大之事須措置得宜遇有警急機務同太監楊瑛等計議施行仍遣人馳奏務在詳愼不可偏執己見怠慢忽略庶副委任之重命太監楊瑛李徳王振僧保李和等提督皇城內外一應事務命少師蹇義少傅楊士奇楊榮禮部尙書胡濙楊溥工部尙書吳中等扈從

○命行在五軍都督府工部給隨駕軍士及軍官胖襖綿褲各一﹤革翁﹥鞋二給隨從軍夫工匠廚役如之

○實山衛指揮僉事阿里哥四川伽木隆國師釋夏監藏遣番僧溫卜索南外息等來朝貢馬

○巡撫侍郎於謙及巡按河南監察禦史等奏請處決彊盜二十一人敕謙等同三司再會審果無冤則依律處決如有冤抑卽與伸理

○辛巳遣駙馬都尉趙輝往南京太僕寺安鄕伯張安往北京行太僕寺監印馬

○命法司凡武職有罪系問除人命眞犯死罪外其餘有犯及該徵錢糧贓罰未完或應降調充軍罰役運米工作者悉記其罪笞杖罪宥之俱令隨從巡邊回鑾處分

○壬午屯河兀者等衛指揮同知失郎加等及瓦剌使臣打剌罕哈里等來朝貢駝馬

○賜雲南羅次縣煉象關土官巡檢王源四川汶川縣番僧溫卜燕旦監藏等鈔幣有差

○少保戶部尙書兼武英殿大學士黃淮陛辭賜禦制詩及鈔二千貫

○宥河南左布政使李昌祺罪初河南衛移文布政司支軍官折俸鈔昌祺不躬核實致有侵欺者法司請治其罪上命昌祺具實以聞至是昌祺自陳疏慢有罪特命宥之

○癸未重陽節賜文武羣臣宴車駕發京師駐蹕唐家嶺○諭大營五軍公侯伯都督指揮千百戶等曰朕率眾巡邊凡諸軍之在行者不許以樵采爲名擅入民家及在途掠人財物犯者處重罪官旗不嚴約束者罪同

○甲申駐蹕龍虎臺

○乙酉車駕度居庸關駐蹕岔道丙戌獵

○丁亥獵

○戊子駐蹕懷來

○遣官賫書諭衛王瞻埏曰孟冬享太廟至期王代行禮其敬愼之別敕行在禮部及太常寺文武羣臣陪祀如儀仍命駙馬都尉西寧侯宋瑛於下元節祭長陵獻陵

○夜召少傅楊士奇至幄中問道途所見對曰居民比五年過時增多矣上曰朕亦覺之但未知生理何似對曰臣曾過道傍人家問今秋所收言大熟前二三歲皆不及上喜又問軍士道中擾人否對曰𨿽未聞擾人但行軍常須警飭之上曰然因出示禦制詩數篇諭士奇曰此朕馬上遣興也士奇拜觀畢上命左右取楮筆命士奇賦詩遂賜酒饌又諭之曰道路所見有當言者勿隱

○己丑駐蹕雷家站

○庚寅駐蹕宣府之泥河

○辛卯駐蹕萬全

○夜月犯昴

○壬辰代王桂遣人奏請率子孫朝謁復書止之

○癸巳行在工部尙書吳中奏請令萬全都指揮黃眞於洗馬嶺及西陽河一路預治橋道從之○甲午後軍都督府左都督譚淸卒淸順天府大興縣人起卒伍從太宗皇帝靖內難以功累升後軍都督同知六年升右都督從徵迆北紅山蒲河半塊山等處皆有功進左都督以病謝事家居至是卒訃聞賜賻祭營葬如例命其男廣襲江陰衛指揮使

○乙未故和寧王阿魯臺之子阿卜只俺等喪敗無依遣頭目伯木兒等來朝請歸附上憐之遣太監王貴都指揮昌英等往撫納之且厚賜賚

○丙申駐蹕安家堡

○丁酉駐蹕洗馬嶺上親歷城堡閱兵備喜顧文武扈從之臣曰比五年來時又謹飭此邊將克用命也

○戊戌江西按察使童寅卒寅字以敬湖廣隨州人永樂二年進士初授監察禦史巡按直隸蘇松等府及雲南按事遼東皆嚴風裁升交阯按察使母喪服除攺江西按察使寅廉介能勤𨿽病必出視事存心寬恕推明致公獄無冤滯旣卒吏民哀悼無間言喪歸其鄕家無餘財妻子不免饑寒云

○夜有流星大如雞彈色赤尾迹有光出柳東南行至雲中

○己亥獵諸將密請於上曰此外不百里虜人常至圍獵可出兵掩擊之上曰彼不爲邊患卽已可不聽其圍獵乎諸將曰此輩豺狼野心終不能保其不爲邊患失今不圖後將悔之上曰朕此來飭邊備耳非爲捕虜且嘗遣人撫虜矣今掩擊之是朕失信豈可爲乎爾等固是爲國之心但朕欲存大信耳夜召少傅楊榮問曰諸將皆言虜在近邊掩擊之可不勞而成功何如榮曰黠虜譎詐恆遠哨了今車駕至此必先遁矣縱出兵無所得而自此失虜之心上曰何也對曰陛下屢遣人賫敕招之令打圍牧放悉從所便今感恩而來矣若遂擊之則是前敕誘之來也上笑曰朕已拒諸將必不出兵但令飭邊備耳卿所言深合朕意可謂君臣同徳遂賜榮酒饌

○日入有流星大如雞彈色靑白行丈餘光大如碗起正北雲中東北行至濁

○庚子回鑾駐蹕沙嶺

○辛丑駐蹕宣府泥河

○壬寅駐蹕雷家站

○癸卯駐蹕懷來

大明宣宗憲天崇道英明神聖欽文昭武寬仁純孝章皇帝實錄卷之一百十二

明宣宗章皇帝實錄卷之一百十二終

大明宣宗章皇帝實錄卷之一百十三

宣徳九年冬十月甲辰朔駐蹕龍虎臺

○享太廟衛王瞻埏奉命行禮

○駙馬都尉西寧侯宋瑛奉命祭長陵獻陵

○中官奉命祭司井之神

○夜有流星大如杯色靑白有光起正東遊气行丈餘光大如碗至東南濁有聲如雷

○乙已駐蹕唐家嶺

○丙午車駕至京師

○江西永丰縣賊夏九旭等就擒先是九旭據大盤山日遣人誘脇饑民從之者眾遂治兵器擇日出攻劫吉安守禦官軍臨之生擒九旭等二十人余脇從者悉招撫復業至是江西三司遣人馳奏上謂行在兵部臣曰民窮乃爲盜有司不能撫卹而使至此其誘脇平民爲亂者首賊之罪也敕召任禮魏源還京師已而械九旭等至法司鞫無異辭悉棄市

○安慶府潛山縣知縣兪益卒益浙江余杭人由進士預修永樂大典書成授江西靖安知縣廉平爲治民甚安之親喪服闋攺知潛山縣潛山僻陋益撫綏加勞兼興學教其持己愛民始終一節學問長於春秋公暇輙以授諸生屢考鄕試會試明於鑑別其卒也室如懸鏧至無以爲斂吏民哀慕而助給焉

○丁未山西行都司奏近虜寇五十餘人入長城東溝署都指揮僉事史直領兵擊之斬首十餘級

○直隸揚州府通州髙郵州及江都縣奏民人缺食已借給官倉米麥賑濟俟丰歲償官悉具數聞

○戊申直隸廬州府六安州英山縣池州府銅陵縣浙江杭州府於潛縣各奏天旱民饑已借常積及儒學倉並預備倉糧給濟俟來年秋熟償官

○己酉直隸應天府之溧水六合江寧上元句容五縣太平府之當塗縣皆奏今年自春至秋不雨溪澗絕流全妨種植間有種者亦盡焦槁土地乾坼寸艸不生民皆饑餓乞寬減買辦物料廣洋等三十五衛亦奏屯軍所種六合等屯旱漧無收乞免子粒上悉從所言命戶部及巡撫侍郎周忱設法賑濟

○湖廣武昌府所屬一州九縣荊州府荊門州江陵公安石首監利潛江松滋枝江當陽長陽九縣長沙府所屬十二縣嶽州府所屬一州七縣徳安府應城孝感二縣漢陽府所屬二縣衡州府所屬一州八縣永州府所屬一州六縣安陸州京山縣浙江嘉興杭州衢州金華紹興五府屬縣各奏春夏久旱陂塘漧涸農田禾稻皆已焦枯秋成無望上命行在戶部分遣人馳驛撫安寬卹

○庚戌沈王佶焞奏欲同諸弟來朝復書止之

○巡撫侍郎曹弘奏直隸鳳陽淮安揚州廬州四府徐滁和三州並山東濟南東昌兗州三府今歲五六月亢旱不雨苗稼盡枯至七月霪雨低田澇傷民皆乏食上命弘督所在有司設法勸分賑濟

○直隸河間府獻縣奏春夏少雨播種後時及秋苖稼方長雨潦渰沒顆粒無收命行在戶部蠲租賑卹之

○夜有流星大如雞彈色靑白尾迹有光出北河南行入軍市

○辛亥江西南昌府奉新丰城二縣臨江府淸江縣各奏去年雨水渰沒禾稼今年亢旱赤地無收稅糧難辦命行在戶部蠲之

○湖廣常徳荊州二衛奏官軍屯田今年夏旱田禾槁死乞免歲較子粒從之

○昏刻有流星大如雞彈色靑白有光出天市東垣正西行至濁夜有流星大如雞彈色赤尾迹有光出王良北行至濁

○壬子夜有流星大如雞彈色赤尾迹有光出弧矢東行至濁昧爽有流星大如雞彈色靑白尾迹有光出軫南行至濁

○癸丑夜有流星大如雞彈色靑白有光出天苑南行至濁

○甲寅命故權署安南國事黎利子麟仍權署安南國事先是黎利病且死屬陪臣黎察等以麟暫管國事請命於朝至是麟遣陪臣阮宗冑耆老戴良弼奉表奏請上命侍郎章敞行人侯琎賫敕往諭之曰朕昔念安南軍民皆朝廷赤子俯徇輿情命爾父利權署國事以撫綏之今爾父旣卒特命爾權署安南國事爾其敬順天道誠以事上仁以撫下庶幾保境土於靖寧享祿位於長久欽哉賜敞等道裏費及宗冑等鈔令隨敞歸

○以廣東廣州府吏董珖爲廣西懷集縣典史珖嘗招撫西家等猺首二百一十五戶出傅版籍故授是職俾專撫猺民不預縣事

○行在都察院右都禦史熊槪卒槪字元節舉進士擢監察禦史仁宗皇帝在東宮命署刑部事後升廣西按察使攺廣東上卽位入爲大理卿奉命治水蘇常松江杭州嘉興諸郡兼巡視民瘼宣徳元年蘇杭諸郡海寧諸衛軍餉不繼槪奏出贓罰米四萬二千餘石給之三年蘇松紹興等府水災有司科徵不已槪又以奏命六部凡買辦悉減省又奏兩浙郡縣累歲逋稅輸納艱難詔許以絲絹等物代輸所至矜窮困治豪橫禮先賢葺祠宇飭勵學校召還升南京都察院右都禦史會行在都禦史顧佐有疾召任行在都察院歲餘病卒年五十賜祭命有司造墳槪初奉命巡視蘇常諸郡民瘼鋤豪彊剪姦黠無所顧避土豪嘗誣告槪受罪人黃金五百兩者上曰槪無此行姦人誣之不聽槪旣大用攺素節徇子弟之欲昧是非之公虧廉潔之行君子惜之

○乙卯四川長河西魚通寧遠等處番僧剌麻班丹葛剌等來朝貢方物

○命山西都指揮使宮得福建都指揮僉事徐信仍視事初得信俱以年老乞致仕至是行在兵部言二人精力未衰尙堪任事故有是命

○甘肅總兵官都督僉事劉廣奏獲到虜寇言今年二月瓦刺脫脫不花王子率眾至哈海兀良之地襲殺阿魯臺妻子部屬及掠其孳畜阿魯臺與失捏幹止餘人馬萬三千徙居毋納山察罕腦剌等處七月脫歡復率眾襲殺阿魯臺失捏幹其部屬潰散阿魯臺所立阿臺王子止餘百人遁往阿察禿之地完者帖木兒遂南行至哈剌脫歡山爲寇已遣千戶王敬等領兵追之斬首十一級生擒完者帖木兒及男婦二十人械送京師上敕廣等曰窮虜在邊計必爲寇爾等勿以小得爲喜更湏晝夜嚴備庶幾無患

○巡撫侍郎趙新及江西都司布政司按察司並巡按監察禦史奏瑞州府髙安縣彊賊謝文彬嚴牙仔等六十餘人入南昌府奉新縣彊劫富家殺死民人燒毀縣廨已委署都指揮僉事吳堅擒捕上遣敕諭之曰賊若悔過自新各復本業則監系首惡以俟命脇從之人悉宥不問若執迷不悛卽剿滅之毋遣民患

○曉刻有流星大如雞彈色靑白尾迹有光出文昌西北行至濁

○丙辰攺行在大理寺左少卿張駿爲行在都察院左僉都禦史

○四川總兵官都督僉事方政等討松潘番蠻平先是上敕政及副總兵都督僉事蔣貴以番蠻所居險要宜靜以撫之如不服率兵剿捕政等初榜諭禍福威茂諸衛所番蠻皆向化安業惟松潘疊溪所轄西北任昌巴諸黑虎等寨梗化攻圍關堡搶掠客�肆惡不已政等率官軍土兵分道而進政以精銳兵三千五百擊其西北大寨破之貴督兵四千餘破任昌大寨而都指揮趙得宮聚等各進兵以次討平龍溪等三十七寨前後斬首一千七百餘級墜崖赴水死者無算餘寇帖服政招撫其潰散逋亡者俾復業遂班師惟以四川官軍五千分守舊設關寨至是政等捷奏至並上其將士功次上覽奏嘉之升政貴皆爲左軍都督府都督同知各賜織金紵絲衣一襲賜敕勞之曰爾等同心協力攄忠奮勇﹤矢見﹥畫有方用靖邊陲朕甚喜悅自今益宜卹軍士嚴備禦用蘇轉輸之勞永息徵戰之苦則尢爾嘉所部將士有功二次以上及功一次就陣亡者升一級遂升四川都指揮同知趙得宮聚皆爲都指揮使而命聚任貴州都司都指揮僉事趙諒萬貴陳榮皆爲都指揮同知署都指揮僉事指揮劉榮實授貴州都司都指揮僉事指揮使唐諫姚景升貴州都司都指揮僉事王景髙廣升四川都司都指揮僉事其餘指揮千百戶鎭撫總小旗軍士有功皆升一級凡三百九十七人有功而陣亡者升其子坐事罷職從軍而有功者復其官仍賞幣帛鈔布其官軍奮勇當先衝入賊陣斬獲首級並生擒賊者都指揮鈔二百錠彩幣三表裏指揮一百六十錠彩幣二表裏千戶衛鎭撫知州一百二十錠彩幣一表裏百戶所鎭撫長官頭目一百綻帛三匹總旗八十錠帛二匹小旗六十錠帛一匹布一匹軍士民壯四十錠布二匹齊力向前者指揮一百二十錠彩幣一表裏千戶衛鎭撫一百錠帛三匹百戶所鎭撫州同知頭目八十錠帛二匹總旗總甲六十錠帛布各一匹小旗小甲四十錠布二匹軍士民壯三十錠布一匹當先衝入賊陣五次四次有功者除本等賞外再加賞一倍三次二次者加賞半倍陣亡傷故官軍本等賞外加賞半倍病故官軍依本等功次例賞以龍州爲龍州宣慰司升土官知州薛忠義爲宣撫以土官同知李爵爲副使判官王璽爲僉事升茂州知州陳敏爲府同知仍蒞本州事土官長官猶恭爲安撫仍蒞長官司事俱以從徵有功也

○巡撫侍郎周忱奏松江府今年亢旱田榖少收今起運折糧大小綿布一萬五千九百二十五匹赴京共準米一萬六十石請以折文武官月俸從之

○丁巳罕東等衛念銼簇頭目薛帖兒加遣弟俺班等來朝貢馬

○賜瓦剌使臣打剌罕哈里屯河兀者等衛指揮同知失郎加實山衛指揮僉事阿里哥四川伽木隆番僧溫卜索南外息等鈔彩幣絹及金織襲衣等物有差

○沒倫河衛指揮僉事馬兒等四人奏邊事賜鈔彩幣表裏等物

○革雲南車裏靖安宣慰司復車裏軍民宣慰司洪武中嘗設車裏軍民宣慰司命土官刀暹達爲宣慰使刀暹達死子刀更孟襲職刀更孟死子刀霸羨幼叔刀怕漢借其職刀怕漢死其弟婦前夫之子刀弄又借職夷人不服逐刀弄而軍民宣慰司遂革永樂十七年別設靖安宣慰司命刀霸供爲宣慰使宣徳六年刀霸羨旣長請於朝襲父職復設車裏軍民宣慰司至是刀霸供言靖安卽車裏舊地若析爲二下人必有爭奪之患乞仍並爲一歲貢皆如舊例上從其請遂革車裏靖安宣慰司仍設車裏軍民宣慰司命刀霸供刀霸羨皆爲宣慰使遣使賫信符敕書文綺往賜之且俾上所授靖安宣慰司印信金牌

○行在兵部奏朝廷於廣寧開原等處立馬市置官主之以便外夷交易無敢侵擾之者凡馬到市官買之餘聽諸人爲市近聞小人或以酒食衣服等物邀於中途或詐張事勢巧爲誘脇甚沮遠人向化之心請揭榜禁約從之

○巡按狹西監察禦史劉敬等奏九月十九日虜寇朵兒只伯等竊入涼州至城東及雜木口堡等處殺人掠財指揮楊斌率兵與敵擒寇一人卜魯罕虎裏餘寇遁走總兵官都督僉事劉廣聞之發兵追擊不及而還上遣敕責廣曰朕嘗逆料虜情深以涼州永昌爲慮數命爾等嚴兵戒備今虜入寇如入無人之境來旣不覺去亦無追逐之者不知爾所職何事忠臣體國夙夜盡心爾不用命怠事如此罪何所逃今殘虜散漫勝卽驕縱疆場之事恆切朕心爾宜勉思良圖以掩前過如再有失不能復貸愼之愼之

○己未四川總兵官都督僉事方政奏便宜四事一威州初爲蠻寇所焚遷堡於關外正當生番出沒衝要之處民不能安請移復舊處以利民一黑水阿容等寨生番招諭已出隨渠不齊梭城等寨亦聞風歸附惟雜榖安撫司未服已遣人招撫一朝廷初調通州衛指揮夏春隆慶左衛指揮吳迪於成都後中二衛令春掌茂州衛迪掌威州守禦千戶所今春已卒威州守禦副千戶魯明等三人皆老成堪任地𨿽極邊蠻寇畏服請令迪還原衛一松潘等處軍民指揮使司未立醫學軍民有疾則往茂州醫學請藥相去五百餘里乞開設醫學以本衛通醫餘丁夏宏任職上皆從之

○庚申賜四川長河西魚通寧遠等處番僧剌麻班丹葛剌等鈔幣絹布及紵絲襲衣有差

○太平府繁昌當塗二縣池州府貴池縣皆奏今夏亢旱田禾枯槁人民缺食命行在戶部寬卹之

○辛酉以獲彊盜功升行在錦衣衛鎭撫馬順徐政正千戶孫福俱爲本衛指揮僉事仍理鎭撫司事

○命貴州按察司僉事於文通致仕文通河南磁州人由監察禦史升僉事頗能持己所按郡縣蠻酋凡有饋獻上官上官受之則其心悅文通不怫其意受之悉籍而歸之官考滿來朝以老疾辭遂命致仕

○置狹西西寧衛軍民指揮使司陰陽學正術一員醫學正科一員雲南澂江府醫學正科一員狹西漢中府褒城縣開山驛靑橋驛鳳縣安山驛武關驛驛丞各一員四驛洪武中設永樂初給印記而吏部未置官嘗委鄕老署驛事至是以通判陳善言始銓注官吏

○壬戌行在都察院右都禦史顧佐以病痊入見上親勞之免其朝參令就衙門視事

○甘肅總兵官都督僉事劉廣奏虜寇朵兒只伯等掠涼州雜木口等處率兵追至沙子生擒四人斬首四級獲馬駝四十上遣敕責廣曰昨禦史劉敬言爾追賊不及今乃以斬獲之數來聞縱如爾言豈能與虜殺掠相當朕嘗命爾嚴飭守備常如臨寇爾不用朕言寇得乘間而入其罪大矣今縱有小獲豈足掩大罪所以未卽罪爾者猶冀爾力後效蓋前愆爾其勉之

○夜有流星大如雞彈色靑白尾迹有光出北斗杓東北行至濁

○癸亥行在禮部尙書胡濙奏十一月十一日皇太子千秋令節十三日冬至親王及天下五品以上文武衙門遣官進箋者至期宜同在京文武百官詣文華殿行賀禮從之

○依木河等衛指揮同知朵多卜忽禿河衛指揮同知忒等吉等來朝貢方物

○命故金吾右衛指揮同知屠拜住子貴金吾左衛指揮僉事徐進子廣襲職燕山左衛指揮僉事範敬子忠府軍衛指揮僉事汪全子禮代父職以其父老疾乞致仕也

○巡按狹西監察禦史蕭淸奏西安府及蘭州衛延安府鄜州五月至七月亢旱田苖稿死人民饑困命行在戶部覆視寬卹

○甲子狹西西寧衛剌麻湛藏烏思藏剌麻鎖南札思等來朝貢馬

○行在兵部右侍郎李郁言比奉命往通州至儀眞視水驛路程遠近增置之宜蓋通州至儀眞驛俱洪武永樂中所設路程無甚相遠惟通州楊村至楊靑山東梁家莊至甲馬營開河至濟寧州南城驛比之他驛稍遠每驛可添船五艘請以法司罪囚應徒者編髮各驛買船遞送滿日更代從之○開平等處備禦參將都指揮使馬昇奏近虜寇至獨石北衝路口守備百戶劉政領兵追至北沙溝斬首三級生擒男婦八人械送至京上命行在兵部議賞政

○罷狹西買馬時狹西右布政使王敏言狹西今年田榖少收邊餉遙遠先買馬騾及入番諸物民間已甚勞費今又買馬給行都司軍士民實不堪且民間馬有堪用者多以易糧給邊所遺牝馬及駒皆不堪用請以二苑馬寺所選赴京之馬及都行二司衛所官下所餋之馬給之上從其言遂罷買馬命以平涼甘肅二苑馬寺馬給軍士

○乙丑上聞代王桂常著短衣小帽引其子遜炓遜烠出遊市中或步或騎手執大棍袖藏斧錘迫逐軍民而捶之遂遣人賫書諭桂曰比聞叔祖屢微服引二子行市井中任意所向都不防愼非但上違祖訓下失觀瞻且慮凶愚無知之人不知引避或誤有觸犯深爲叔祖憂之況叔祖年髙凡百舉動不可輕率惟宜安居靜處以享壽福復敕長史紀善典儀及隨侍指揮儀衛等官曰爾等輔王不能進諫又不具奏朝廷於法實難容恕姑記爾等罪若王仍出外捶人及所爲非禮不諫止不上聞是固違朝命必罪不宥

○召四川總兵官都督同知方政還敕副總兵左軍都督同知蔣貴佩平蠻將軍印充總兵官仍鎭守四川松潘等處操練軍馬整理城池其四川都司行都司所屬衛所官軍悉聽節制

○修北京文明門外橋及南門外減水河閘

○土魯番城舍人卜煙川兒等率妻子來歸奏願居京自效命卜煙川兒爲正千戶賜冠帶金織襲衣彩幣鈔絹布花有差仍命有司給房屋器物卜煙川兒者已故都督僉事尹吉兒察之子初尹吉兒察居土魯番城爲歪思王所逐歸附來京太宗皇帝授都督僉事後以病卒至是卜煙川兒來歸且告襲職故有是命未幾升卜煙川兒爲指揮僉事而以其部屬捨黑馬黑麻等五人爲試所鎭撫

○行在翰林院學士沈度卒度字民則松江華亭人初以善書被薦入翰林授典籍太宗皇帝覽度書獨稱善凡一時大制作必命度書之隸書有古意日侍淸密賞賚甚厚後以其弟與子皆善書皆官之近侍度事上盡誠承顧問必正對累升至侍講學士宣徳初進翰林學士年踰七十再上章乞致事不聽至是卒遣官賜祭命有司營葬度事親孝與弟友愛甚篤爲人貞靜不苟附初入翰林鄕人李至剛爲禮部尙書得君气勢赫赫朝士希進者日奔走其門度𨿽故舊獨自守未嘗輕造士論髙之度閒暇閉戶焚香鳴琴賦詩以自樂云

○丙寅行在戶部奏比者平江伯陳瑄言漕運官軍有犯除重罪外無黜降遷調請量輕重罰運淮安徐州倉米赴京贖罪已準所言今議流罪六十石徒罪五等自五十石至二十五石杖罪五等自二十石至八石笞罪六石至二石上覽之曰所罰過重命流徒各減十石杖罪每一十運一石笞罪一十運五斗

○寧夏總兵官都督僉事史昭奏虜寇孛的打裏麻滿束兒嵬滿臺歪子王等犯邊遣指揮王勇海貴等率兵追擊之至闊臺察罕之地生擒虜男婦四十人械送京師○丁卯敕諭巡撫侍郎吳政成均趙新周忱於謙曹弘並浙江湖廣江西等都司布政司按察司巡按監察禦史及南北直隸衛府曰比聞各處亢旱兵民饑窘朕心惻然恆用不寧今以寬卹事宜條示爾等其欽承無怠一被災之處人民乏食卽遣官於所在官倉給米賑濟毋坐視民患一被災府州縣今年該運臨淸南京等倉糧俱存收本處備用所定南北二京光祿寺等衙門供用之數及折色布絹絲綿等項仍照原定起運交納一不被災府州縣該運臨淸等倉糧米俱於南京倉收一宣徳十年所運糧米每軍於淮安徐州支運一十五石赴北京並通州上倉一府州縣逃民遞年負欠並見徵糧艸悉從實取勘停徵仍招撫其復業蠲免稅差一年一民有全家充軍並絕戶所遺田地召人承佃如官田則不分古額近額俱依民田例起科遞年所欠稅糧馬艸悉免徵一府州縣見收稅課及車船門攤地畝果木一應課鈔除正額外因鈔法加增者以十分爲率俱免四分一各處軍民遞年倒死馬騾驢牛羊該納皮鬃尾筋角肉贓價鈔並長生羊該納毛者自宣徳九年十月二十一日以前欠者悉蠲免又敕狹西福建廣東貴州四川廣西雲南三司及巡按監察禦史凡全家充軍絕戶田地召人承佃官田俱照民田例起科免徵所欠糧艸府州縣見收稅課及爲鈔法增收諸色課鈔減十之四逃民所欠及見徵糧艸皆停徵招撫復業蠲免糧差亦如之

○升南京國子監司業陳敬宗爲本監祭酒北京國子監助教劉琢爲行在翰林院檢討仍理助教事山東兗州府金鄕縣儒學教諭趙琬爲行在翰林院待詔行在兵科都給事中文郁爲河東狹西都轉運鹽使司運使雲南按察使蹇賢爲湖廣布政司右布政使湖廣按察僉事茹琪爲貴州按察副使大名府滑縣丞馬驥爲州判官掌滑縣事驥在縣三年以捕彊盜功當升縣民安於其政奏乞畱之故有是命復陳叔剛行在翰林院修撰親喪服闋也未景賢湖廣長沙府通判升正五品祿景賢秩滿當升其民奏乞畱之故升祿使復職調福建布政司右參議牛肄於山西布政司

○羽林左衛指揮使許貴之姑訴貴永新伯成之子其父母早亡己寡居無子撫貴成立今有罪當遠調而已年老不能隨行伏乞聖恩念成徵討之功妾老失餋之苦令貴就近立功以餋餘年上憫之令於永平立功

○戊辰北京行太僕寺奏進孳生馬數上諭之曰我國家以武功定天下威震四夷彊梗詟服馬之爲用多矣國初置太僕專領馬政牧養之方考成之法自祖宗以來講畫精備爾惟恪遵無失用圖成效則爲稱職若因循苟且至於廢墜則爲弗稱況馬養於民間水艸便利不妨其耕作提督有方民得安業不患馬不蕃息若以馬之故不時煩擾民旣不堪何有於馬考績黜陟國有恆典爾惟懋哉

○下監察禦史趙本獄以巡按河南謁伊王倍慢也

○己巳唐王瓊炟奏本府修理家廟及居室欲輟屯田軍一千五百餘人供役請暫免明年屯種畢日仍舊從之

○庚午上諭行在禮部尙書胡濙曰比巡邊還郡縣官多來朝往復勞費又妨政務其移文止之自今凡來朝者必俟有命當謝恩者止於本處望闕行禮

○辛未賜罕東衛念銼簇頭目薛帖兒加所遣弟俺班等鈔絹及金織襲衣有差仍命賫彩幣表裏歸賜薛帖兒加

○狹西行都司都指揮僉事紀勝奏比有告臣先任通州右衛指揮時毆傷知州王琬及受饋賂縱放軍人奉旨令臣自陳其實臣勝初與王琬爭論公事語相激推琬僕地實無傷縱放軍人受賂遺臣實有之請受罪上諭右都禦史顧佐等曰勝武人語直旣服罪宥之

○夜有流星大如雞彈色赤有光出文昌東北行至濁

○壬申敕緣邊總兵鎭守官曰今西北胡虜敗者離散勝者驕縱不可不慮惟嚴兵保境寇來則戰寇退勿追若彼於境外往來不敢侵擾卽當聽其自便勿貪功妄動以開邊釁○癸酉朝鮮國王李祹遣陪臣朴信生等奉箋貢馬及方物賀皇太子千秋節

大明宣宗憲天崇道英明神聖欽文昭武寬仁純孝章皇帝實錄卷之一百十三

大明宣宗章皇帝實錄卷之一百十三大明宣宗章皇帝實錄卷之一百十四

宣徳九年十一月甲戌朔行在欽天監進宣徳十年大統歷上禦正朝受之給賜諸王羣臣頒行天下

○上閱行在刑部都察院所具重囚罪狀諭都禦史顧佐侍郎施禮等曰因戲誤殺人及竊盜三犯者宥死發戍邊官吏故勘平日致死及僞造印信等罪如舊監系餘罪犯尢重者文武大臣會審無冤具奏處決

○行在鴻臚寺右寺丞劉淸以贓罪謫戍邊

○乙亥以擒彊賊功升府軍右衛指揮僉事柳源爲指揮同知羽林左衛副千戶梅勝爲正千戶總旗王二從源等奮前擊賊爲賊所害命其子爲試百戶加賜鈔布

○丙子狹西疊州升朵簇土官千戶板的失綽等貢馬

○迆北故和寧王阿魯臺部屬把塔等率家屬八十九人來歸奏願居京自效命把塔爲正千戶余爲副千戶所鎭撫等官悉賜冠帶金織襲衣彩幣銀鈔絹布綿花鞍馬有差仍命有司給房屋器物如例

○丁醜行在戶部奏宣徳八年京師文武官俸米折鈔請給與胡椒蘇木胡椒每斤準鈔一百貫蘇木每斤準鈔五十貫南北二京官各於南北京庫支給從之

○戊寅置四川龍州宣撫司經歷司經歷知事各一員

○攺龍州武平驛小河驛水進驛小溪驛古城驛隸龍州宣撫司

○裁減廣西平樂府賀縣丞簿各一員以人戶減少也

○烏思藏剌麻鎖竹癿狹西岷州衛髙僧班官藏卜等來朝貢馬

○己卯近臣自遼東還言外夷多以幼男女易米於遼東者官軍得之他日往來交通漏泄邊事請禁止上曰此必饑寒所迫故割愛以求活禁止必至失所遂敕遼東總兵官都督巫凱等凡夷人有鬻男女者官給與直男女悉送京師育之

○行在刑部員外郎楊紹宗自陳臣先任北京行部主事時有朋友史彬爲保定府推官因上計吏饋臣胡桃後姦吏舉其事傾彬遂連及臣今臣坐是不獲受誥伏望聖明矜憫上曰用法當量情以朋友饋遺之微而終身受污名過矣命行在吏部與之誥

○曉刻熒惑犯氐西南星

○壬午亦思弗罕回回迷兒阿力等來朝貢駝馬

○失裏木衛指揮僉事款失來朝奏願居遼東開原自效從之賜金斌襲衣彩幣鈔布仍命遼東都司給房屋器物如例

○鎭守甘肅都督僉事王貴奏肅州衛指揮同知胡麒等率兵巡哨至昌平頭墩見虜蹤迹追躡之至窯兒站遇虜與戰斬虜首六級獲馬四匹余虜奔潰軍士李成等二人戰死上諭行在兵部臣曰賞罰明則士气振官軍有功者俱升一級軍士戰死者以其子爲總旗余悉賞如例

○甲申皇太子千秋節令旨免賀禮

○命孝陵衛故指揮使梅景福子謙襲職

○賜瓦剌使臣昂克等彩幣表裏絹布有差

○乙酉以明旦冬至遣衛王瞻埏祭長陵獻陵

○夜有流星大如杯色赤有光出參南行至濁

○丙戌冬至上率皇太子親王詣皇太后前上壽畢出禦正朝受賀大宴文武羣臣及四夷朝使賜羣臣節假

○文武百官及四夷朝使賀皇太子於文華殿皇太后皇后免文武羣臣命婦朝

○夜有流星大如杯色赤有光起昴西行至濁

○丁亥狹西洮州衛國師領占藏卜遣其徒公哥藏卜等來朝貢馬

○永淸右衛指揮同知王友自陳老疾命其子福代

○賜朝鮮國等處貢使宴

○己丑狹西臨洮衛土官都督僉事趙安及遼東安樂州故韃官指揮僉事阿升哥妻董氏等來朝貢馬

○賜朝鮮國陪臣朴信生等彩幣絹布有差

○行在戶部奏近奉敕被災之處人民乏食於所在官倉給糧賑濟今湖廣布政司所屬州縣倉無儲積惟衡州長沙二府倉有糧一百五十餘萬石請令缺食州縣關給賑濟俟丰年就所在府縣倉還官從之

○庚寅上初聞木蘭河等衛指揮兀苦裏等言黑龍江七姓野人議侵朝鮮至是朝鮮使還賜敕諭國王令戒飭守將嚴爲之備並以備倭官軍所得朝鮮人歸之蓋朝鮮初遣舟師捕海賊風飄一舟至揚州官軍得之凡七十八人悉送京師上憐之賜衣及鈔遣還

○免溫州府之永嘉平陽瑞安三縣丁絕魚戶三百九十七戶課米九百餘石

○辛卯行在戶部奏北京養象馬牛羊等處倉場歲收艸料官攢等作獘百端民運至經月不收或肆侵損使之虧欠亦有盜出貨賣者亦有不容車載務令荷擔倍勞費者請於巡視倉場禦史郎中員外主事內分遣提督收受遇有此獘奏聞治罪上從之命通政李暹等往來督察仍諭監收禦史等官務皆盡心或仍前獘俱罪不恕○江西吉安府奏所屬九縣歲旱民饑已借預備倉榖給盡乞再於府縣大有等倉糧儲內量借賑濟俟明年秋成還官上命行在戶部卽如所言給之

○壬辰狹西鞏昌衛土官指揮同知董俊遣百戶洪春等來朝貢馬

○昏刻太白犯壘壁陣

○癸巳上以天寒河凍命罷遣緣河運木軍民各歸休息候來年春暖赴工

○甲午狹西西寧衛國師鎖南兒堅參遣禪師鎖南領眞完卜剌麻銼眞堅藏等來朝貢馬

○乙未命瓦剌使臣昂克爲都指揮同知猛哥帖木兒爲指揮僉事阿老丁等二人爲副千戶哈赤阿里等四人爲百戶阿里等六人爲所鎭撫皆賜冠帶○賜依木河等衛指揮同知朵多卜忽禿河衛指揮同知忒等吉等烏思藏剌麻鎖竹癿狹西髙僧班官藏卜疊州升朵簇土官千戶板的失綽鈔幣絹布及紵絲襲衣等物有差

○江西臨江吉安瑞州袁州撫州南昌南康贛州八府山西平陽府蒲州各奏所屬自四月至八月不雨田稼盡枯命行在戶部遣人覆視寬卹

○直隸鎭江府所屬三縣池州府之靑陽縣鳳陽府之鳳陽縣浙江金華府之武義縣各奏人民缺食已借給官倉榖米麥豆濟之俟明年秋成償官悉具數聞

○丙申河南都司布政司按察司奏見監斬罪彊盜一十名當決不待時敕巡撫侍郎於謙及巡按禦史並三司再會審無冤而後處決

○丁酉命故燕山左衛指揮使石敬弟璇府軍右衛指揮同知朱貴子祥府軍衛指揮同知陳貞子英俱襲職金吾左衛指揮同知孫得子勝羽林前衛指揮僉事張貴子勝李興子旺江淮衛指揮僉事李榮子禎俱代父職以其父自陳老疾也

○升四川合州吏目熊鼎爲本州同知州先有彊盜劫掠民財燒毀公��角羊�殺傷官民勢遂猖獗三司委成都後衛指揮僉事檀忠重慶衛指揮僉事蕭中率兵往捕右參政田衡按察副使朱與言往督之忠等軍至廣安州遇盜畏怯潛匿不出盜去始出衡亦引避與言同鼎後至盜已遠去遂令率機兵往蹤迹之獲盜一人縶爲向導殺獲盜六十七人賊勢遂衰至是與言上鼎功而劾衡及忠等怯懦退縮罪上覽奏嘉鼎之功遂升之命罷衡忠等官俾捕餘盜若不獲悉發充軍

○以擒彊盜功升浙江海寧守禦千戶所正千戶湯玉爲處州衛指揮僉事如例賞鈔

○戊戌以事繁增置順天府通州遞運所副使一員

○賜烏思藏剌麻鎖南札思狹西西寧衛剌麻湛藏洮州衛僧公哥藏卜等鈔幣及僧衣等物有差

○成國公朱勇同文武大臣奏會審死囚一百六十四人俱服罪請處決上命姑械系之

○己亥翰林侍臣講周書畢上因論周之王業及成康治效侍臣曰成王卽政之初三叔挾武庚以叛周公以流言避居東都頑民不靖奄及淮夷扇亂成王得保文武之業亦不易也上曰當時皆以爲周之不造及成王定奄平淮東土始寧繼得罪人又大雷電以風天彰周公之徳成王迎公歸誅管蔡遷殷頑民而後王室以安自是天下太平刑措四十餘年子孫歷年八百則知始之所震撼者政天以維持鞏固之也譬如人之身初不幸有疾必加意調治凡伐性戕生者皆知避之所以培固元气克臻壽考也周家積徳數十世而後興其本已深又成王足爲守成之主而有周召爲輔皆天之所定也豈偶然哉

○昏刻塡星犯太白

○庚子並貴州新化府入黎平府以新化湖耳亮寨歐陽中林驗洞龍裏赤溪湳洞七蠻夷長官司皆隸黎平府以地狹民稀故也

○給喜峯等口黃土嶺等營守備官軍弓五千弦一萬箭一十五萬

○四川布政司及鳳陽府虹縣邳州衛指揮司各奏所屬地方春夏旱澇不一所種無收命行在戶部覆視蠲租

○戶部尙書兼謹身殿大學士致仕陳山卒山福建沙縣人初繇教官被薦升吏科給事中侍上講讀上爲皇太子升左春坊左庶子上正大統升戶部左侍郎遂升戶部尙書兼謹身殿大學士自陳老疾命致仕未抵家卒年七十山爲人寡學急利而昧大體髙煦�火反上親徵之旣還師山迎奏請乘勝掩襲趙王執之上曰趙王何罪而執不聽自是遂薄山其歸也恩禮一無所及

○曉刻有流星大如雞彈色靑白尾迹有光出庫樓西南行至雲中

○辛丑召建寧府知府張順署南京工部右侍郎事

○壬寅賜狹西臨洮衛土官都督僉事趙安鞏昌衛土官百戶洪春遼東安樂州故韃官妻董氏狹西西寧衛禪師鎖南領眞完卜剌麻銼眞堅藏等鈔幣絹布及紵絲襲衣等物有差

○遼東右城衛女直指揮同知歹羊加等三人奏事至京賜鈔及彩幣表裏

○謫監察禦史頡文林戍遼東文林於南京贓罰庫檢閱贓物索鋪戶等衣物又於公廨與囚婦亂各道禦史劾奏之上曰貪穢無行有玷風憲命杖之並家屬發充遼東邊衛軍

○癸卯行在禮部尙書胡濙言總兵官都督譚廣於宣府建彌陀寺朝玄觀請度官軍之家幼童爲僧道臣切見洪武中不許軍匠竈站違礙之人出家今廣所言非舊制上曰宣府邊地官軍家屬正當勤耕稼精武藝固封守以攘外夷爲僧道何益昔南唐特曹彬攻城急城中盡召諸僧令與軍民皆誦佛救護竟不免敗亡此事足爲明戒況祖宗舊制其可違乎若寺觀已完欲僧道守之則於他郡邑分與之

○巡按浙江監察禦史王憲等奏金華處州等處彊賊昨奉命審實處決妄指及誤監系者令辦明今逃賊周尹敬等五十三人會三司審實服罪者五十一人誤系者二人上命行在都察院移文俾憲再會官審實果無冤如前敕處決誤系者卽釋之

○浙江布政司奏處州府所屬麗水靑田松陽龍泉縉雲遂昌慶元七縣窯冶酒醋鉛坑銀坑碓磨油搾甎瓦窰竈房地賃錢竹木山租茶課稅契茶引由工墨果價儒學山地租契本工墨歲徵課程銀三千三百四十一兩有奇民貧銀多負欠乞依敕諭內�稅魚課事例折鈔爲便從之

卷之一百十四大明宣宗章皇帝實錄卷之一百十五

宣徳九年十二月甲辰朔上省郊祀牲

○以監生李源爲四川永寧宣撫司儒學訓導源本永寧儒學生以選貢入監宣撫奢蘇奏本司儒學生員俱土獠夷人朝廷所授教官語言不通難以訓誨源資質惇厚文學頗曉乞如雲南鶴慶軍民府儒學事例授源教職訓誨諸生庶有成就上從其言故命之

○乙巳狹西西寧衛國師綽思星吉遣剌麻鎖南星吉巴哇簇頭目完卜捨剌竹等來朝貢馬

○行在工部言內府寶錢局鑄錢民夫訴離家久日給爲艱乞依修海船例人月給口糧四斗命給之

○丙午韓王衝﹤火或﹥奏比蒙優免護衛旗軍一千八十五人屯種三年今已滿限狹西都司俾與羣牧所旗軍皆如例二八屯守緣羣牧所軍士四百六十六人乃恩賜畜牧之數乞循永樂間各王府事例免其下屯專令供給柴炭護衛屯軍亦乞循安府舊例三分守城七分下屯從之

○瓦剌順寧王脫歡使臣昂克等陛辭命指揮康能等送之還並賫敕諭脫歡曰王克紹爾先王之忐遣人來朝進馬具見勤誠聞殺阿魯臺尢見王之克復世讐所云已得玉璽欲獻亦悉王意然觀前代傳世之久歷年之多皆不系此王旣得之可自畱用也仍賜脫歡紵絲五十表裏以答其貢獻云

○行在戶部右侍郎王佐奏昨戶部員外郎羅通言萬全都司所轄徳勝口守備官軍四千六百九十餘人緣山築長城浚壕塹設烽置堡屯守兼備其宣府乃內地在城三衛一所又調蔚州諸衛官軍八千餘人操備士馬眾多坐費饋餉未嘗出境巡邏若長安嶺迆北至獨石新立四堡皆臨極邊備禦官軍通計三千三百人有故者三百五十餘人不足於用而糧料供給皆出山西大同等府山路崎嶇轉運實難比乏饋餉又勞京軍儧運切惟云州至雕鶚皆可田之地官軍私種獲利請分調宣府見操官軍三千三百餘人於云州赤城雕鶚諸堡與原調官軍通六千六百人半以巡哨半以屯田軍與田一頃官給牛具種子令對名供給一歲之後住其月糧開平龍門衛所官軍亦用是法倘遇緩急則下屯之士亦可調用庶官府省轉輸之勞而士卒無勞逸不均之患臣佐奉命往與都督譚廣等議之廣以爲赤城諸堡地臨極邊宜增守備宣府皆是衝要士卒亦不可少其屯守對給猶恐歲有丰歉亦難預擬今欲分調宣府官軍請仍畱一千操備而以一千人於云州諸堡與舊軍相兼屯守千三百人於宣府各衛屯種輸納子粒乞敕兵部後有法當充軍者皆發云州諸堡屯守上諭行在兵部尙書王驥曰赤城諸堡旣是極邊宜以蔚州諸衛軍士之在宣府者千五百人益之畱千三百人宣府屯種云州諸堡增軍一如所言

○有僧自陳欲化緣修寺祝延聖壽者上斥之旣朝罷顧謂侍臣曰人情莫不欲壽古之人君若商中宗髙宗祖甲周文王皆享國綿遠其時豈有僧道豈有神仙之說秦皇漢武求神仙梁武事佛宋徽宗崇道效驗可見矣世之人終不悟甚可嘆也

○丁未行在兵部尙書王驥奏近奉旨武職有犯應追糧艸及贓罰者且停止有發各處充軍及立功降調運磚運米輸作者俱記其罪笞杖者宥之令扈從巡邊還日別議今已還京請旨處分命已擬罪未行及追馬未完者死罪住俸一年徒流罪半之運磚未完者死罪住俸半年徒流三月已完者不住俸依見行例死罪調衛有犯盜賣冒支官糧及侵用軍士糧布調邊衛徒流罪復任已致仕而犯徒流死罪依律收贖笞杖宥之皆復職若追贓未完移文原衛原籍追徵其幹人命情犯深重者別具以聞

○大同參將都指揮使曹儉奏緣邊諸衛隘口守備宜有總督之者今大同右云川玉林朔州四衛所屬請遣都指揮僉事劉儼總督天城鎭虜陽和髙山四衛所轄請遣都指揮僉事鄧英總督從之儉又奏大同左等衛夜不收髙政等常出窮邊絕境窺探賊情跋涉險阻冒犯霜露晝伏夜行艱苦萬狀其月糧槪支六斗無以致人死命請月支米一石俾有所餋上謂尙書王驥曰古人餼廩稱事彼出死力而與閒居者同食可乎其卽從儉言

○戊申命雲南罪囚依在京例納米贖罪以雲南按察副使徐訓言雲南軍多逃亡糧餉不給故也

○己酉嚴內官內使盜官物之禁犯者死受寄者罪同告實與能自首者賞

○湖廣襄陽府竹山縣奏縣民佃耕荒閒官田地二十四頃七十四畝有奇蒙準民田例徵納糧稅近行在戶部移文以佃在例前者仍令如古額官田起科凡宣徳五年六年七年負欠之數悉令補納本縣止轄二里民居深山該徵糧稅辦納尙艱若復增額必致失所乞依例減除以蘇民難上從之

○浙江溫州府之樂淸縣嚴州府之遂安桐廬二縣江西九江府之彭澤縣各奏去歲漧旱田榖無收今年春夏以來民多饑窘已借預備倉榖米濟之俟來年秋收後償官

○曉刻熒惑犯鉤鈐第二星○庚戌肥河等衛指揮使女隆加四川泥溪長官司把事王鴻等來朝貢馬

○行在兵部尙書王驥言昨虜寇入境劫掠人畜開平衛正千戶楊洪率兵追捕斬首三級追還男婦八人今具官軍首從功狀以聞上命首功升一級爲從者給賞

○內使馮林有罪伏誅林出郊外調鷹杖殺平民民妻訴官上怒立命誅之

○辛亥臘節賜文武羣臣宴

○鎭守河州西寧都督劉昭奏比烏思藏闡化王所遣貢使癿藏等以朝廷賜物易茶至臨洮臨洮衛疑爲私茶拘畱癿藏等收茶於庫請釋癿藏等還其茶上命行在戶部悉如昭所奏庶不失遠人之心

○行在太醫院判韓叔暘卒叔暘浙江武義縣人上爲皇太子時以醫侍左右上卽位擢太醫院判至是病卒以久侍持賜祭命有司治葬叔暘自爲院判怙寵驕恣貪黷虐下眾側目焉

○壬子朝鮮國王李祹遣陪臣李效仍貢馬雲南沅江軍民府頭目李華等來朝貢馬

○癸丑升四川布政司右參議李敩爲本司右參政行在廣東道監察禦史羅銓爲湖廣按察司按察使

○甲寅直隸眞定府阜平縣順天府平峪縣各奏今年七月淫雨連旬河水漲溢渰沒黍榖秋田無收命行在戶部遣人覆視蠲其租

○乙卯朝鮮國王李祹遣陪臣田興等奉表箋貢馬及方物賀正旦

○忽魯愛衛故指揮僉事哈剌子創加兀剌忽衛故指揮僉事納吉答子土木以朝貢來京皆命襲其父職

○丙辰命故和寧王阿魯臺子阿卜只俺爲中軍都督府左都督賜第宅什器

○賜亦思弗罕回回迷兒阿力狹西西寧衛剌麻鎖南星吉巴哇簇頭目完卜捨剌竹等鈔幣絹布有差

○行在兵部尙書王驥奏貴州新添衛舟行長官司故土官羅海男羅朝扇誘寨長卜羊集逃民羅阿記等侵占臥龍番長官龍知保之地又攻猱平寨焚廬舍殺人劫財昨諸土官屢奏都指揮僉事李政鎭撫有方蠻民信服近坐累逮至京故諸蠻無所畏懼今政已宥過還職請令政躬往其地審實撫諭俾各守疆土輸納貢賦如仍不服同總兵官蕭授以兵擒其首惡而撫定其餘從之

○夜有流星大如杯色靑白光燭地起天囷東南行至天苑

○丁巳賜肥河等衛指揮使女隆加四川泥溪長官司把事王鴻雲南沅江軍民府頭目李華鈔幣及紵絲襲衣等物有差

○鎭守大同參將都指揮使曹儉奏虜寇四人突入黃土山射傷軍士百戶周鑑等追捕悉擒之斬其首又虜寇五人至沙嶺北溝持弓矢掠馬驢百戶焦謙等追之殺其三人悉歸所掠餘寇遁命升賞如例

○戊午直隸池州府之建徳東流石埭三縣湖廣漢陽府之漢陽縣永州府之零陵縣武昌府之蒲圻縣各奏去歲亢旱田禾無收今年春夏以來民饑爲甚已借預備官廩米濟之俟來秋成熟償官悉具數聞

○己未賜朝鮮國陪臣李效仍等彩幣絹布及金織紵絲襲衣絹衣等物有差

○甘肅總兵官都督僉事劉廣奏北虜脫火赤等三人至甘州言朵兒只伯率眾三千駐也可林察兒舟之地去涼州十餘里已絕糧餉欲來朝歸附且言近至涼州失其甥卜魯罕虎裏乞還之所言恐有詭詐已議調兵往涼州永昌鎭番等處令都指揮包勝等嚴督堤備其朵兒只伯脫火赤等請旨處之上謂行在兵部尙書王驥曰虜言不可信朵兒只伯必不來宜戒邊將嚴守備脫火赤三人卿等別議處置務適其宜初朵兒只伯從阿魯臺歸款已命爲都督阿魯臺旣爲瓦剌所敗朵兒只伯奔走無所依嘗寇掠涼州邊將獲其甥上憐而不殺畱之至是懼朝廷追剿故遣脫火赤等來以款我師且觀朝廷所以處之如何

○庚申狹西西寧衛土官都指揮僉事李文兀者衛指揮同知阿里吉納等來朝貢馬

○大同參將都指揮曹儉奏虜寇至響水河及沙嶺射傷人掠牛馬而去大同右衛副千戶梁智等追之殺虜三人餘寇奔遁盡還所掠牛馬上命行在兵部賞智等功

○巡按四川監察禦史四川都司布政司按按司奏彊賊王必成等三十人當處決敕三司及禦史再會官審實果無冤卽於所劫之處斬首示眾凡賊屬及匿藏者悉送赴京寡婦及幼男女並擇之

○巡按監察禦史邵宗言隆慶衛致仕指揮周鑑占耕民田七頃有奇不納子粒民欲訴官始還十畝又率家人毆擊之殘其肢體請治其罪上曰凶橫如此不治之無以懲眾並其家人悉治如法鑑亦不得以老論贖

○直隸揚州府泰州儀眞寶應二縣湖廣永州府道州及永明縣衡州府桂陽州及臨武藍山衡山酃四縣徳安府云夢縣辰州府漵浦縣四川重慶府涪州各奏今年夏秋旱陂池湖濼皆固田稼枯槁民饑加以疫癘死亡相繼上聞之惻然謂尙書胡濙等曰上天降災非水則旱加以疾疫民何以堪朕深憂懼卿等當勉圖匡濟有可以回天意捄民命者其悉以聞

○辛酉行在兵部尙書王驥奏虜酋朵兒只伯假息塞下無所依歸恐生異心將肆鼠竊宜遣人招撫若其來歸亦省邊慮上然之遂敕甘肅總兵官都督劉廣俾遣人同歸附人脫火赤等往諭之曰爾但盡歸所掠涼州人口亦還爾甥蓋骨肉之念人心所同且爾旣來歸宜堅至誠若首鼠兩端復萌異心干戈相尋妻子不保𨿽欲追悔不可及矣

○壬戌升行在禮科給事中儀銘爲行在翰林院修撰河東狹西鹽運使楊傑爲山西布政司右參政貴州按察僉事陳暉爲廣西按察副使行在福建道監察禦史範循爲貴州按察僉事擢進士李素宋傑爲行在給事中素戶科傑兵科陳昭李彬李瓘爲行在監察禦史昭雲南道彬山西道瓘江西道復叚黼太醫院禦醫升正七品祿張源太常寺贊禮郎升正八品祿皆以任滿當升也復監察禦史周弘行在交阯道陳恕行在四川道調浙江按察副使嚴孟衡於四川按察司湖廣按察僉事邵義於廣西按察司皆以親喪服闋也

○雲南順寧府土官知府猛蓋弟岫土官千夫長阿多及把事馬成等來朝貢馬

○賜朝鮮國陪臣田興等彩幣絹布及金織紵絲襲衣絹衣等物有差

○上視朝退禦文華後殿召少傅楊士奇等出禦書洪範篇及禦制序文示之且諭之曰所論或未當卿等當直言勿隱士奇等對曰聖論皆當眞得古人之精蘊上曰朕在宮中𨿽寒暑不廢書冊士奇等對曰帝王勤學問則宗社生民有賴矣惟願陛下始終此心上笑曰卿等亦常須直言朕不爲迕

○癸亥旌表孝子章文友烈婦髙氏節婦張氏等八人

○文友徐州衛軍孝事父母父歿盡禮殯葬忌日痛哭如初喪母尢氏病晝夜未嘗離側衣不解帶母歿隨柩至墓廬其側寢苫枕塊十年事聞表其門曰孝行髙氏會州衛副千戶馮翔子安之妻孝奉姑舅敬事其夫夫病親嘗湯藥夫歿時年二十八痛哭不止自經以殉事聞表其門曰貞烈張氏湖廣武陵縣民林得成妻夫亡年二十二誓不他適教育孤子鳳儀後爲國子生擢四川長樂縣丞汪氏江西浮梁縣民陳斯南妻夫亡年二十九卽誓不嫁時子幼家貧甘心饑寒而養姑教子惟謹梅氏金吾衛軍謝黑兒妻年十九喪夫於氏直隸髙郵州民張貴妻年二十八喪夫俱守志不嫁而坐貧躬勤女工以自給教育其孤有成華氏髙郵州民卜英妻李氏直隸雄縣民馬贊妻俱年二十七喪夫卽誓守節奉餋舅姑撫育孤子志操久而愈厲事聞皆表其門曰貞節

○甘州回回哈只火者等來朝貢馬

○巡撫侍郎趙新奏九江府之湖口徳化彭澤三縣皆臨大江各巡檢司歲欠蘆柴前奉詔書凡宣徳六年以前所欠者皆蠲免今工部以爲歲辦之數不在免例緣諸縣人民丁口消乏有一戶充弓兵二名者仍前徵納措辦實難又瑞州等府髙安等縣歲徵鹽鈔令於兩淮給鹽今鹽已住支而徵鈔如故市井之民或可措置遠鄕貧民無從得鈔往往賤賣物產以輸官府艱苦尢甚況今諸府頻遭旱災乞依詔書蠲免所欠蘆柴歲徵鹽鈔亦乞停止上謂尙書吳中胡濙曰詔書布大信於天下爲大臣者乃欲使朝廷失信耶其悉免之歲徵鹽鈔本欲鈔法通行民旣饑窘皆須停徵毋爲苛擾

○廣東欽州奏本州貼浪如昔二都與交阯萬寧縣接境比因黎利叛逆都民黃寬等爲所迫助蠻寇掠民財昨蒙恩命令善招撫寬等甘心附賊撫之不從上命行在兵部移文廣東三司巡按禦史審度便宜處治

○甲子上不豫

○太白晝見○乙丑狹西西寧衛巴沙等簇國師禪師賈鎖西納等簇指揮列卽答兒遣頭目完卜札思巴監藏及土韃金剛保等來朝貢馬

○遼東總兵官都督僉事巫凱奏奉敕欲以定遼左等衛官軍見在廣寧操備者皆還原衛屯種及各官家屬人等所種田地皆納糧如例命臣等議可否臣等竊思廣寧操備官軍不時調用難以遣歸屯種其各官家屬所種之田可如例起科每畝納米一斗以備邊餉計田八百八十一頃六十九畝應納糧八千八百一十六石九斗上從凱言

○廣西總兵官都督同知山云奏廣西潯州等府蠻寇劫虜良民署都指揮僉事田眞率兵於大藤峽等處前後斬首九十六級歸所掠男婦二百三人

○丁卯文武羣臣詣左順門問安

○山東布政司奏濟南靑州等府縣民欠麥豆一十一萬八千三百石有奇當運納京倉今歲天旱民多乏食遠運實艱乞運至徳州令官軍儧運赴京從之

○戊辰夜有流星大如杯色赤光燭地起亢西南行至翼

○己巳文武羣臣詣左順門問安

○庚午昏刻有流星大如雞彈色靑白尾迹有光出軒轅東北行至濁

○壬申立春免賀禮文武羣臣詣左順門問安

○歲暮享太廟遣衛王瞻埏行禮

○以明日正旦遣駙馬都尉西寧侯宋瑛謁告長陵獻陵

○遣官祭五祀及旗纛之神

○浙江都指揮僉事余斌卒斌直隸廬州府合肥縣人前浙江都指揮同知成之子年弱冠襲職爲處州衛指揮使戎務之暇畱心經史延禮文士�確政事宣徳五年調除定海衛自建義學延儒師令官家軍民子弟願學者咸肄業公暇躬詣考閱而激勵之務期有成以廉自將自撰公勤廉謹四銘書於廳事自勵城南海口有大浹渡常覆舟溺人自撰文祭其神後遂無患六年仍調處州衛捕盜有功七年升浙江都指揮僉事至是以疾卒年裁三十有二眾咸惜之

○是歲天下戶口戶九百七十萬二千三百二十二口五千六十二萬七千四百五十六田地四百二十七萬一百六十一頃九十三畝田賦米麥二千八百五十二萬四千七百三十二石絲一十七萬五千八十四斤綿二十三萬二千六十八斤有奇絹一十萬六百三十一匹布一十三萬六匹綿花二十四萬二千八百九斤折色鈔二萬五千三百六十錠有奇雜課鈔三千五百二十八萬六千九百九十三錠米麥五萬九千九百一十四石銀四千一百九十八兩銅一千九百八十九斤鐵五十五萬五千二百六十七斤有奇布二百八十七匹鹽課鹽五百五十二萬六千六百六十引有奇折色鈔一千六百五十萬九千一百三十四錠米四十六萬三百九十九石有奇綿布四萬三千九百八十一匹茶課茶四十七萬一千七十二斤折色鈔一萬五千七百六錠屯田子粒二百三十萬七千八百七石采納金三百三十五兩銀三十二萬七千六百八兩水銀五千三百四十斤朱砂九百一十斤石綠三千六百九斤雄黃二百一十二斤有奇漕運北京米麥豆五百二十一萬三千三百三十石減免天下官田等項稅糧計米麥七千三百九十三石有奇

宣徳十年春正月癸酉朔上不豫免正旦賀禮命百官朝皇太子於文華殿

○甲戌敕行在工部及南京守備襄城伯李隆太監王景弘等南京工部凡各處采辦買辦一應物料並營造物料悉皆停罷軍夫工匠人等當放者卽皆放回其差去一應內外官員人等卽便回京不許托故稽遲其緣河一帶運來木植悉於所至去處堆垛苫蓋畢日軍夫放遣寧家官員回京違者重罪不恕敕總督采木都督任禮侍郎魏源及各處都司布政司按察司巡按監察禦史亦如之

○敕遼東總兵官都督僉事巫凱及掌遼東都司都督僉事王眞鎭守太監王彥阮堯民門副楊宣等凡采捕造船運糧等事悉皆停止凡帶去物件悉於遼東官庫內寄收其差去內外官員人等俱令回京官軍人等各回衛所著役爾等宜用心撫卹軍士嚴加操練備禦邊疆以副朝廷委任之重○昏刻太白犯外屏

○乙亥

臣曰朕疾今不復起蓋天命也其命長子皇太子祁鎭嗣位諸王宗室悉遵祖訓謹守藩國嗣君年幼惟望聖母皇太后朝夕教訓爾文武大臣盡心輔導家國重務必須上稟皇太后皇后然後行喪禮以日易月上崩遺詔天下詔曰朕以菲薄獲嗣祖宗大位兢兢夕惕懼弗克負荷蓋今十有一年矣而徳澤未洽於天下心恆愧之比者遘疾日臻彌畱夫死生常理修短定數惟不能光承列聖之洪業終奉聖母皇太后之餋中心念之𨿽歿弗寧長子皇太子祁鎭天性純厚仁明剛正其嗣皇帝位在廷文武之臣協心輔佐務以安餋軍民爲本毋作聰明以亂舊章凡國家重務皆上白皇太后皇后然後施行中外大小臣僚各敬乃職效忠嗣君毋忝朝命喪制悉遵皇考洪熙元年五月遺詔毋攺山陵務儉約宗室親王藩屏任重謹守封國各處總兵及鎭守官及衛所府州縣悉心盡力安撫軍民勿擅離職赴闕進香者令佐貳幕職或遣官代行兩廣四川雲南貴州七品以下衙門並免進香故玆詔諭咸使聞知

○作梓宮

○斂

○戊寅大斂

○己卯成服

○丁酉上尊謚曰憲天崇道英明神聖欽文昭武寬仁純孝章皇帝廟號宣宗是年六月辛酉葬景陵上在位十有一年壽三十八上豁達大度致孝尊親惇睦宗族朝政所施動咨成憲至於卹下惓惓推仁四方奏水旱蝗災卽遣人馳視賑濟除其租稅聞江南細民困斃詢厥所由知自宋元來官田租額過重量與減除愛惜人才非有大過常保全之愼於用人廷臣有闕博咨於眾而後授之方嶽郡守不輕付畀必命羣臣會舉著於令甲數詔天下求賢廷臣有不舉賢屢敕督責親作官箴以勵百司不嗜殺人法司奏刑名常垂寬宥惟贓吏不少假借曰此百姓蟊賊𨿽貴近有犯必罰傷敗風化者必寘諸法𨿽親不原曰不去此不能爲治審於聽言有言涉刻薄正色斥之或言臣下過失必詳察之言實而非大過寘不問言之不實輕則疏斥言者重則嚴治以懲間有直言忤旨旋復覺寤獎遇加隆嘗謂侍臣曰君臣一體猶元首之有股肱以爲賢人君子而用之則當信任之古之帝王推赤心置人腹中人樂爲用若旣用而復疑上下之情不通惡在其爲一體也敬禮大臣每見從容咨訪必使盡其意待勛舊尢厚嘗曰是皆效力先朝所宜與國家同享悠久而獎賢褒能賞功不吝遇事剛果裁決悉當臨禦以來賢才進用田裏安業四裔賓服間暇常引儒臣商論理道喜學不厭所遊息處率寘典冊以�覽閱爲文章必傅正義聰明卓越眞英主云

大明宣宗憲天崇道英明神聖欽文昭武寬仁純孝章皇帝實錄卷之一百十五

