太宗文皇帝實錄

序

自實錄序至目錄據抱經樓本補

朕惟古之爲天下國家者必建史官左右史分記言動唐以來朝廷紀述祖宗時事有實錄則合左右史之所記凡功徳之大政務之要以及其臣之言行有關治體者皆在焉天佑皇明我太祖髙皇帝興洪業武功文徳之盛見諸史官之所紀者彰彰矣皇祖太宗文皇帝以至仁大聖奠安宗社君主華夷覃霈恩澤一視同仁禮樂文明之化弘被遠邇乾坤之內日月之所照臨四裔君長悉臣悉順朝覲貢獻之使接踵道路稽顙闕下者無虛日建官府授封爵踰數十萬里之外徳威廣被古所未有何其盛也朕嗣位之初啟祕府之藏徵百司之紀特命儒臣纂修實錄而臨之以重臣閱歷五年始克成編蓋愼重之至也凡百三十卷惟我皇祖聖徳神功如天地之崇髙廣大包含覆載變化神妙誠非言語所能刑應作形容繪畫所能仿佛者然絲應作緣迹以求其心卽心以考其道庶幾可得於萬一焉大抵天地之化四時行焉春生夏長仁也秋斂冬藏義也仁以育之義以肅之聖人之化亦猶是已夫有天下國家之任者誠考於是編法仁以施愛法義以興治將宗社子孫生民之福綿永於千萬年嗚呼懋敬之哉謹序宣徳五年正月二十一日

進實錄表

奉天靖難推誠宣力輔運武臣特進光祿大夫左柱國太師英國公臣張輔等誠惶誠恐稽首頓首上言臣聞上有堯舜禹湯文武之君斯有典謨訓誥誓命之紀當時所錄萬世攸師自漢以來曁於唐宋皆建史官專職記述我國家奉天啟運聖聖相承大經大法明於上善政善教被於下萬方一統海宇淸寧洪武以前神功聖徳史氏所記具有成書欽惟太宗體天弘道髙明廣運聖武神功純仁至孝文皇帝剛健中正廣大髙明體天之心行天之道勵精爲理躬儉愛人載奠邦家中興鴻業文治光昭於日月武烈弘靖於華夷大略雄材茂功偉績規模宏遠卓冠百王欽惟仁宗敬天體道純誠至徳弘文欽武章聖達孝昭皇帝孝友英明寬仁恭儉敬天法祖制治保邦明目達聰周詢民隱時使薄斂博施濟人撫盈成之運廣文明之化丕新政紀覃敷徳澤期月之內天下歸仁二聖升遊疑應作遐仰云車之益遠萬姓哀慕在海宇以同情恭惟皇帝陛下自皇字起至第五面第十一行卷字止抱本誤接第二面第八行人字下今據宣宗實錄攺正文武聖神聰明睿知纘承大寶君國子民推廣至仁繼志述事歌九功之惟敍得萬國之歡心上念祖宗功徳之隆同符天地覆載之大宜宣昭於簡冊垂儀範於帝王宣徳元年五月敕修兩朝實錄命臣輔臣義臣原吉監修臣士奇臣榮臣幼孜臣山臣瑛臣溥總裁臣棨臣英臣直臣述臣時勉臣習禮臣學夔臣循臣從善臣驥臣衷臣鶴齡臣洪臣永淸臣敍臣曰恭臣敬臣翰臣雅臣翥臣繼臣中臣叔剛臣文奎臣節臣錫臣萼纂修發左右史臣之所記閱中外官府之所上兼考章﹤鋶﹣釒﹥參之見聞編載事功必備著其本末纂述謨訓必致謹於精微關制度者𨿽細不遺切幾務者𨿽明必審於紀敍聖神之道徳如繪畫造化之功能儀疑應作儗諸刑疑應作形容誠難仿佛乃若附錄臣下必在推明是非訖五年正月恭成太宗文皇帝實錄百三十卷仁宗昭皇帝實錄十卷合百五十四冊謹繕寫上進伏念臣輔等智識淺陋學術空疏曠歲月而久稽亦討論之惟謹方之良史深愧乏三長之稱監於先朝庶少資萬幾之暇臣輔等無任瞻天仰聖激切屏營之至謹奉表隨進以聞

宣徳五年正月二十一日奉天靖難推誠宣力輔運武臣特進光祿大夫左柱國太師英國公臣張輔等謹上表

修纂官監修奉天靖難推誠宣力輔運武臣特進光祿大夫左柱國太師英國公臣張輔榮祿大夫少師兼吏部尙書臣蹇義榮祿大夫少保兼太子少傅戶部尙書臣夏原吉總裁榮祿大夫少傅兵部尙書兼華蓋殿大學士臣楊士奇資善大夫太子少傅工部尙書兼謹身殿大學士臣楊榮資善大夫太子少保禮部尙書兼武英殿大學士臣金幼孜資善大夫戶部尙書兼謹身殿大學士臣陳山資善大夫禮部尙書兼華蓋殿大學士臣張瑛嘉議大夫太常寺卿兼翰林院學士臣楊溥纂修奉議大夫左春坊大學士兼翰林院侍讀學士臣曾棨奉議大夫右春坊大學士兼翰林院侍讀學士臣王英奉議大夫右春坊右庶子兼翰林院侍讀學士臣王直奉訓大夫左春坊左諭徳兼翰林院侍讀臣周述翰林院侍讀承徳郎臣李時勉翰林院侍讀承直郎臣錢習孔翰林院侍讀承直郎臣余學夔翰林院侍讀承直郎臣陳循翰林院侍講承直郎臣藺從善翰林院侍講承直郎臣蔣驥翰林院修撰儒林郎臣苗衷翰林院修撰儒林郎臣曾鶴齡翰林院修撰承務郎臣張洪翰林院修撰承務郎臣劉永淸翰林院編修文林郎臣周敍翰林院編修文林郎臣孫曰恭翰林院編修文林郎臣楊敬翰林院檢討從仕郎臣周翰翰林院檢討徵仕郎臣王雅翰林院檢討臣楊翥翰林院五經博士臣陳繼工部主事臣陳中四川道監察禦史臣陳叔剛福建布政司右參議臣潘文奎知縣臣萬節教授臣丘錫教諭臣梁萼催纂禮部主事臣張習稽考參對翰林院修撰儒林郎臣邢寬翰林院修撰臣蔣禮翰林院修撰臣胡穜翰林院編修文林郎臣陳詢翰林院編修文林郎臣劉矩翰林院編修文林郎臣裴綸翰林院編修文林郎臣梁禋翰林院孔目臣沈寅謄錄翰林院檢討徵仕郎臣許彬翰林院檢討徵仕郎臣連智翰林院檢討徵仕郎臣馬信翰林院檢討臣周貴徵仕郎中書舍人臣蕭湘徵仕郎中書舍人臣丘宗徵仕郎中書舍人臣楊玹徵仕郎中書舍人臣宋琰徵仕郎中書舍人臣兪宗文徵仕郎中書舍人臣陸友仁徵仕郎中書舍人臣張益徵仕郎中書舍人臣羅淵徵仕郎中書舍人臣龐敍徵仕郎中書舍人臣黃振宗徵仕郎中書舍人臣於霈徵仕郎中書舍人臣淩壽徵仕郎中書舍人臣胡氵�靚徵仕郎中書舍人臣劉鉉徵仕郎中書舍人臣周崇厚徵仕郎中書舍人臣胡宜衡徵仕郎中書舍人臣王璜徵仕郎中書舍人臣寇厚中書舍人臣角�羊禎期吏部郎中臣程南云禮部郎中臣朱暉禮部郎中臣陳景茂吏部員外郎臣宣嗣宗吏部員外郎臣夏衡吏部主事臣蘇鎰禮部主事臣王觀大理寺左寺副臣洪益中大理寺右寺副臣邵暹儒士臣鄒循生員臣朱銓收掌一應文籍翰林院檢討徵仕郎臣胡讓翰林院典籍迪功佐郎臣李錫翰林院典籍迪功佐郎臣牛麟翰林院典籍迪功佐郎臣張禮

修纂凡例

一卽位禮儀及賞賚之類皆書一太宗皇帝奉天靖難事仁宗皇帝監國事皆仍載本年月日之下一冊立皇后皇妃皇太子皇太子妃及冊封諸王王妃公主皆書其儀注有新定者亦書一皇子皇孫皆書親王之子生已賜名者書親王嫡長孫生亦書一祀天地宗廟社稷山川等神郊祀躋配太廟增配享及遣官祭嶽鎭海瀆帝王陵寢皆書有新增祀典亦書一詔書悉錄全文敕書禦制文錄其關事體之重有重下疑脫者字特敕諭臣下撫遠人及卹刑寬貸之類悉錄

一凡造寶璽圖書信符印記皆書一大駕鹵簿及后妃東宮親王郡王儀仗有新制及增損者書一皇太孫諸王公主冠婚皆書其禮儀有新定則書一巡狩及畱守事宜皆書續有損益亦書一凡親王之國及郡王受命往某地皆書一凡親王郡王來朝辭歸皆書文武大臣以事來朝亦書天下官三年一朝者因事槪見一文武官制衙門及土官衙門有新設攺建革罷及復舊者皆書一封公侯伯及命其子孫襲爵皆書並書所受封號階勛一命駙馬儀賓悉書一除授三公三少五府六部北京行後府行部都察院太常寺通政司大理寺詹事府光祿寺應天府順天府親軍指揮司太僕寺鴻臚寺兩京國子監翰林院欽天監太醫院堂上官及近侍七品以上官監察禦史宗人府經歷並在外都指揮司布政司按察司堂上官行太僕寺苑馬寺卿鹽運使皆書內有承襲者亦書若中外文武官有功績顯著及以事特升遷者不限職之大小皆書一選法及薦舉有新令則書一考課有新例及損益舊例則書一公侯伯並文武大臣老疾致仕及特恩優閒皆書後復起用亦書一文官誥敕永樂中特賜者皆書二十二年八月以後惟書初賜恩旨及損益事例一每歲戶口之數並於歲終書之一每歲田土稅糧屯田子粒之數及采辦金銀等件稅課茶課之類並於歲終書凡蠲免除豁荒田租稅及停罷歲辦諸物皆書田賦徭役及農桑勸課有新令亦書一屯種有新定事例及考較之法則書一凡親王公主郡王郡主鎭國等將軍駙馬儀賓公侯伯歲祿官吏俸給軍士月糧有新定折支全之應作支條例並書一轉輸漕運之法及各處歲運之數皆書一遇歲凶札賑卹悉書一倉庫坑治應作冶有新建革及新令者書一凡新開鹽場新定中納鹽糧及定戶口食鹽則例皆書一凡禮儀有新制或損益則書新制樂器皆書一每歲聖節正旦冬至郊祀慶成大宴皆書遇節賜宴如新春上元之類亦書有特旨賜節假亦附書一凡文武官吏軍民貢獻皆書或有酬賚亦書一中外文武官有特恩賜予皆書一車駕視學禮儀恩賚備書修曲阜先聖廟兩京國子監皆書各處學校增設或罷革皆書公侯伯有年少特旨送監讀書及四夷遣子入學皆書一每科京府鄕試禮部會試廷試皆書廷試制策悉錄全文一喪葬之禮及上尊謚謚冊備書親王郡王王妃公主郡主喪葬皆書其禮有新定或損益舊儀亦書凡公侯駙馬伯在京文武官三品以上近侍五品以上在外都司布政司按察司正官歿皆書卒及槪見其行實善惡務合公論其有贈謚及賜祭賻贈之類皆書若文武官有治行功績顯著不限職之大小皆書一文武臣僚有歿於王事皆書得褒贈亦書一凡旌表孝子順孫義夫節婦悉著鄕裏姓名行實一欽天監奏天象气候七政淩犯皆書中外奏祥異及軍民之家一產三子蒙恩賚者亦書一建言有關國體者皆錄詳略隨宜有所奉聖旨亦載一武官子孫優給有新例則書一遣使撫諭四裔及封拜賜賚皆書四裔朝貢及有宴賚亦書一凡纂修先朝實錄及編輯書籍皆書一凡兵政有新令則書命將各處鎭守防邊及有備禦規畫皆書一車駕親徵叛虜及命將平安南等處皆備書始末一凡軍民衙門官馬孳生馬邊境茶馬買馬之政悉書其牧養之地有攺遷者亦書一凡關津巡徼驛傳遞運烽堠有新設及攺革者書一公侯伯駙馬儀賓有罪削奪及五府北京行後府六部北京行部都察院太常寺通政司大理寺詹事府光祿寺太僕寺應天府順天府鴻臚寺國子監翰林院欽天監太醫院堂上官近侍七品以上官監察禦史宗人府經歷及在外都司布政司按察司堂上官行太僕寺苑馬寺卿鹽運使有罪頌系下獄黜謫誅戮皆書有特旨罷黜干系懲勸者不限職之大小並書其蒙特恩寬宥亦書如犯姦惡叛之罪不限官吏軍民皆書常律之外別有斷罪條例皆疑應作亦書一風憲官及文武臣僚彈劾大臣之罪皆書並書所得旨意其職非大臣而所犯重者亦書一修理宮殿並天地宗廟社稷及一應神祗壇場皆書一營建山陵備書建各王王妃公主墳皆書其制度有損益亦書郡主以下奉敕建者書一修繕及處城池屯堡及新建革者皆皆下脫書字一差官各處提督圩田水利及新開修治河渠圩岸橋道皆書有奏請修築陂塘等事亦書

太宗文皇帝實錄卷之一

大明太宗體天弘道髙明廣運聖武神功純仁至孝文皇帝諱太祖聖神文武欽明啟運俊徳成功統天大孝髙皇帝第四子也母孝慈昭憲至仁文徳承天順聖髙皇后生五子長懿文皇太子標次秦湣王樉次晉恭王次上次周定王橚上初生光气五色滿室照映宮闥經日不散太祖髙皇帝孝慈髙皇后心異之獨鐘愛焉比長聰明睿智仁孝友悌出於天性勤學好問書一覽輒記終身弗忘五經子史皆該貫而旁通天文地誌百家之書得其要領日從明儒講論無厭倦意虛己納善寬仁愛人意豁如也

○洪武三年乙丑太祖封建諸子以燕舊京且近北虜擇可以鎭服者遂以封上十三年三月壬寅之國上貌奇偉美髭髯舉動不凡有善相者見上退謂人曰龍顏天表鳳姿日章重瞳隆準太平天子也上兼備文武大才而度量恢廓任賢使能各適其當英傑之士樂爲之用下至廝卒鹹歸心焉至於武事悉精而熟老將皆自以爲不及料敵制勝明見萬里號令嚴明信賞必罰由是威震朔漠虜人不敢近塞時出訪民疾苦勞來撫循百姓愛戴而力行節儉故國內無事上下咸和年谷屢丰商旅野宿道不拾遺人無爭訟規摹宏遠焉太祖常曰異日安國家必燕王也初懿文太子以柔弱牽制文義不稱太祖意又聞其宮中過失太祖語孝慈髙皇后曰朕與爾同起艱難成帝業今長子不稱吾意如何皇后曰天下事重妾不敢與知惟陛下審之太祖曰諸子中燕王仁孝有文武才略能撫國安民吾所屬意皇后曰幸毋泄言恐禍之也太子聞之密以語涼國公藍玉玉先徵北虜納哈出歸至北平以名馬進上上曰馬未進朝廷而我受之豈所以尊君父郤之玉慚而心不懌至是聞太子言曰殿下觀陛下平日於諸子中最愛者爲誰太子曰無如燕王玉曰臣意亦然且臣觀燕王在國撫眾安靜不擾得軍民心眾咸謂其有君人之度恐此語上聞殿下之愛衰矣臣又聞望气者言燕地有天子气殿下宜審之太子曰燕王事我甚恭謹玉曰殿下問臣臣不敢隱故盡其愚懇耳惟密之時晉王亦聞太祖注意於上自念己兄也上弟也遂生嫌隙後晉王與上皆來朝上有疾晉王數以語見侵上內懷憂畏疾增劇遂懇求歸國晉王密遣人伺察上國中細故將聞於朝旣無得二十三年春太祖命晉王率師西出上率師北出會期同徵北虜乃兒不花晉王素怯兵旣行不敢遠出上待之久弗至遂直抵迆都山薄虜營獲乃兒不花及其名王酋長男女數萬口羊馬無算槖駝數千先晉王恐上有功遣人馳報太子謂上不聽己約束勞師冒險太子言於太祖已而晉王旋師太祖不樂及上捷報至太祖大喜曰燕王淸沙漠朕無北顧之憂矣太子言晉王𨿽未深入然張聲勢有犄角之助燕王亦未可獨爲功又言燕王得善馬不進太祖皆不聽○二十五年春復命上率師出塞

○四月丙子太子薨太祖愈屬意於上一日召侍臣密語之曰太子薨長孫弱不更事主器必得人朕欲建燕王爲儲貳以承天下之重庶幾宗社有托翰林學士劉三吾曰立燕王置秦晉二王於何地且皇孫年長可繼承矣太祖默然是夜焚香祝於天曰後嗣相承國祚延永惟聽於天耳遂立允炆爲皇太孫皇太孫一日坐東角門謂太常卿黃子澄曰我非先生輩安得至此然皇祖萬歲後我新立諸王尊屬各擁重兵何以制之子澄曰此不難處置太孫曰請試言之子澄曰諸王𨿽有護衛之兵僅足自守朝廷軍衛犬牙相制若有事以天下之眾臨之其能當乎漢七國非不彊大而卒底滅亡者蓋以大制小以彊制弱勢必不支太孫喜曰玆事終仗先生矣

○三十一年閏五月太祖不豫遣中宮召上已至淮安太孫與齊泰等謀詐令人賫敕符令上歸國及太祖太漸問左右燕王來未凡三問無敢對者

○乙酉太祖崩是夜卽斂七日而葬皇太孫遂矯詔嗣位攺明年爲建文元年踰月始訃告諸王且止毋奔喪上聞訃哀毀幾絕日南向慟哭而朝廷政事一委黃子澄齊泰二人擅權怙勢同爲蒙蔽政事悉自己出變更太祖成法而注意削諸王矣一日朝罷建文君謂子澄曰憶昔者東角門之言乎子澄曰不敢忘也然須密子澄退與齊泰等私謀曰今至少不閒政事諸王年長皆握重兵久將難制吾輩欲長有富貴須早計泰曰此易易但使誣告其陰私坐以不軌削之削一國可以蔓引諸國子澄曰姑更思之泰曰他事不足動惟大逆則不宥子澄曰然則所發何先齊泰曰燕王英武威震海內志廣气剛气剛者易挫加以不軌之事孰信其誣去其大則小者自懾子澄曰不然燕王素孝謹國人戴之天下知其賢誣以不軌將誰信之周齊岷代在先帝時尙多不法之事何況今日而於今作過周王必先周王易耴耳周燕之母弟取周剪燕之手足今只俟周有罪卽令議處治彼必來救救則可以連坐是在我取之有名在彼𨿽有一國之眾勢孤無援取之何難泰曰甚善甚善明日入白建文君喜曰王先生善謀矣未幾果有言周王不法者遂遣曹國公李景隆率兵至河南圍王城執王府寮屬驅迫玉及世子闔官皆至京師削王爵爲庶人遷之雲南妻子異處穴墻以通飲食備極困辱未幾代王桂湘王柏齊王槫瑉王楩降爲庶人流漳州自是朝廷日益驕縱簡宗廟之禮興土木之役遣官者四出選女子充後宮媚悅婦人嬖幸者恣其所好窮奢極侈褻衣皆飾珠繡荒淫酒色晝夜無度臨朝之際精神昏眩百官奏事唯唯而已宮中起大覺殿於內置輪藏而敬禮桑門出公主與尼爲徒倚信閹豎與決大事進退大臣參掌兵馬皆淂專之淩辱衣冠虐害良善紀綱壞亂嗟怨盈路災異疊見恬不自省新宮初成妖怪數出起而索之寂無所有亦不介意於是太陽無光星辰紊度彗掃軍門熒惑守心飛蝗蔽天山崩地震水旱疾疫在在有之文華殿承天門及武庫相繼災君臣之間恬嬉自如初周王被執果敕上議其罪時上居喪守制憂悒成疾見敕惴惴不知所爲乃上書曰若周王橚所爲形迹曖昧幸念至親曲垂寬貸以全骨肉之恩如其迹著祖訓具在臣何敢他議臣之愚議惟望陛下體祖宗之心廓日月之明施天地之徳其言懇惻深至建文君觀之戚然以示齊泰王子澄曰事莫若且止泰子澄趨出私相語曰縣官婦人之仁今事幾如此其可已耶明日共入言曰今周王旣獲所當慮者惟燕王曩因出塞有功威名日盛不如並去之便失今不圖後悔無及建文君猶豫未決而遣人陰刺候王府事無所得復諭泰等曰彼罪狀無迹可尋何以發之泰子澄曰欲加之罪寧患無辭今其書詞悉是營救周王指以連謀復何辭哉曰朕在位未久連去數王何以掩天下公議莫如且止子澄曰爲大事者不顧小信況太祖常注意燕王欲傳天下陛下幾失大位矣非二三臣寮力爭則固已爲所有陛下安得有今日哉今事幾如此又其病久未愈正天與之時先人者制人不宜因循也建文君曰燕王勇智絕人且善用兵𨿽病猝難圖宜更審之泰曰今邊報北虜有聲息但以防邊爲名發軍戍開平其護衛精銳悉調出塞去其羽翼無能爲矣不乘此圖之後噬臍無益也建文君頷之乃以謝貴爲北平都指揮使張昺爲布政使俾詐誘王府官屬覘察王府動靜

○元年三月建文君命都督宋忠調緣邊各衛馬步官軍三萬屯平開燕府護衛精壯官軍悉選隸忠麾下護衛胡騎指揮關童等悉召入京調北平永淸左衛官軍於彰徳永淸右衛官軍於順徳以都督徐凱練兵臨淸都督耿瓛練兵山海諸將防於外張昺謝貴防於內約期俱發時世子二郡王髙照二郡王髙燧皆在京齊泰曰三人在此宜先收之黃子澄曰不可事覺則彼先發有名且得爲備莫若遣歸使坦懷無疑也遂遣歸尋悔遣人追之不及齊泰等密謀令人上變告適上遣人至京奏事泰喜曰吾事就矣遂執之鍜煉成獄卽發符逮王府官屬且約謝貴先發密誘長史葛誠爲內應宋忠等爲外應令王府人無大小獲而殺之

○六月謝貴等以在城七衛並屯田軍士布於城內塡溢街巷逼圍王城外墻上聞王城外墻甲馬聲以爲操練者休息之不問而而謝貴等又以木柵斷端禮等四門路上聞之曰我病不能聽其塞貴等乘馬張蓋過王門不下又殺守王城卒上猶不在意謝貴等令軍士登城擐甲執兵飛矢入王城四面鼓噪震動城內外上聞之問左右曰此何爲者指揮張玉朱能等泣曰外勢若此誠可憂臣等坐爲魚肉矣上慰遣之曰我與若等奉法循禮何有不臧今外𨿽訩訩久當事定毋布也時官屬已有逃入佛寺藻井上謀爲旦夕計者未幾削爵詔下玉等復泣曰今少昏蒙姦臣執柄謀害宗藩圖危社稷立未幾時諸王芟夷殆半臣屬皆誣以大逆誅戮妻孥及於宗族可爲寒心殿下居國何有過失一旦無釁而削名爵兵刃四集事危勢迫禍不可測殿下坐以待之臣等死無足惜但傷太祖髙皇帝創業艱難封建諸王相傳萬世陵土未乾而諸王蒙患國除身滅誣以不軌之名他日誰爲雪冤受屈萬世殿下縱愛其身以守區區之小諒柰髙皇帝宗廟社稷何況身亦未必能保也上亟止之曰今𨿽削吾爵中誠猶或可白若等愼勿妄言言出禍隨是自取族耳玉等復泣曰誰不愛其死臣等寧死於殿下之前不忍死於奴隸考掠刀鋸之下言訖悲不能止上執玉等手曰保無他虞復慰遣之太宗文皇帝實錄卷之一

太宗文皇帝實錄卷之二

元年七月癸酉有醉卒磨刀於市者鄰媼問曰磨刀欲何斮卒勵聲曰殺王府人媼竊以告會都指揮張信密告謝貴等伏兵約守城軍昏夜俱發入王府爲變朱能等潛遣間覘之果然能等請曰事急矣救死於水火不可緩也上曰誠知禍幾迫切有不能免然骨肉至親嫌疑交構可以情白俟更籌之能等曰臨難貴於果決殿下但曰叔侄至親周王豈是疏遠之屬況今日禍幾發於權姦豈由朝廷權姦忍於害殿下而殿下不忍豺虎蛇虺傷人不已亦必圖去之之術豈能甘心委身以飼之哉上曰事果迫近我當告於天地神明皇考皇妣寧自裁決以明予心張玉等曰此匹夫匹婦之爲豈殿下所爲乎上曰夫危欲求安禍欲求福人少而害大不能求安而反阽危矣不能致福而反益禍矣能等曰古語云人眾勝天天定亦能勝人殿下之天有時定矣上曰諸公堅欲如此異日無相怨也玉等曰今命在須臾不得旋踵求貰死耳尙何怨況舉事以義𨿽死不怨上曰計將安出玉等曰護衛勇士尙餘八百人可暫入王城守衛上曰兵者凶器戰者危道爭者末事誠非所欲玉曰聖人有不得已而用之者湯武是也若臣等所言不見聽請從此決矣上曰必如諸公言可以自救但其軍已布滿城中護衛人少恐不足辦事能曰先擒謝貴張昺余無能爲上曰謝貴張昺防守旣嚴猝亦難擒須以計致之可也今姦臣遣內官來逮護衛官屬悉依所坐名收之就令差來內官召貴昺付所逮者貴昺必來則縛之一夫之力耳乃匿壯士端禮門內遣人召貴昺貴昺不來久乃互衛從甚眾至王門門者呵止其衛從惟貴昺得入至端禮門壯士出擒之其從者又未知移時貴昺不出稍稍散去玉等率勇士盡捕貴等所伏兵將士皆踴躍奮一當百時圍王城軍及列陣於市者惟聽貴昺指揮及聞與貴昺被擒皆散走是夜玉等攻九門黎明已克其八惟西直門未下上令指揮唐云解甲騎馬導從如平時過西直門見斗者呵之曰汝眾喧哄欲何爲者誰令爾爲此不義是自取殺身耳眾聞云言皆散乃盡克九門遂下令安集城中人民安堵諸司官吏視事如故北平都指揮使兪塡走居庸關馬瑄走薊州宋忠率兵至居庸關知事不齊退保懷來畱兪塡守居庸上親問謝貴張昺盡得齊泰黃子澄等交構之迹上曰我初不信人言果然姦凶構誣逞毒若此吾幾爲所屠矣於是大慟遂上書於朝曰臣聞書曰不見是圖又曰視遠惟明大智恆慮患於未萌明者能燭情於至隱自古聖哲之君功業著於當時聲名傳於後世者未有不由於斯今事幾甚明非不見之謂而陛下略不垂察謹冒死以聞皇考太祖髙皇帝當元之末世生民塗炭羣雄角逐披冒霜露櫛風沐雨東往西代親赴矢石身被創痍艱難百戰萬死一生然後定天下成帝業立綱陳紀傳萬世封建諸子鞏固宗社爲磐石之安夙夜圖治兢兢業業未嘗自寧不幸皇考賓天今陛下嗣承大寶而姦臣齊泰黃子澄輩不能秉道徳以輔聖治而包蓄禍心恣讒賊之口奮豺虎之毒假陛下之威權剪皇家之枝葉橚槫柏桂楩五弟不數年間並見削奪𨿽其皆有愆過未聞不軌之圖重可裁減護衛輕可賜敕誡勵則朝廷於厚親之仁懲過之義兩盡其美矣不務出此動輙削王爵奪王土轉徙流離行路矜惻柏尢可憫闔宮自焚聖仁在上胡寧忍此此蓋非出陛下之心而皆姦臣之所爲也今其心尙未厭足又以加臣臣守藩於燕二十餘年寅畏小心奉法循分天地宗廟神靈鑑臨在上敢有一毫非僻之心哉陛下嗣統以來臣事君之誠明於皎日誠以君臣大分骨肉至親恆思加愼爲諸王先況敢有悖仁傷義之爲哉而姦臣跋扈蔽陛下之聰明誣直爲枉加禍無辜比執臣所遣奏事之人箠楚刺爇備極苦毒迫其言臣有不軌謀遂分怖宋忠謝貴張昺等於北平城內外卒五林聚戈矛燿日甲馬馳突於街衢鉦鼓匉訇於遣邇圍守臣府周帀嚴密詢其所由但雲府中不畱一人闔家遑遑不測何事大小凜凜如臨湯火已而貴昺爲護衛之人所執臣得此二人始詢知姦臣欺詐之謀號地呼天擗踴無訴切念臣於懿文皇太子同父母至親也於今事陛下如事天也臣固知此非出陛下之心但臣愚戇不能謟媚權貴耳夫爲臣之道知有君而已焉知權貴臣所以罹今日之禍者此也然臣竊料權姦之心不止於害臣而已譬人欲伐大樹必先剪旁附之枝然後及其根干親藩夷滅之後朝廷孤立姦臣得志社稷危矣此不待明者而後見也昔成周封建同姓綿八百餘年之業秦廢封建二世而亡明鑑斯在詩曰價人維藩太師維垣大邦維屏大宗維翰懷徳維寧宗子維城無俾城壞無獨斯畏易曰大君有命開國承家小人勿用伏望陛下廓日月之明奮雷電之斷渙發徳音去此凶慝以肅淸朝廷以永安宗社以保全親藩以福庇生民此非獨臣之幸乃國家天下之幸也臣非敢愛一身一家之死但惓惓之誠慟皇考建洪業之艱難望陛下保洪業於永遠遙仰天門敬攄愚懇惟陛下念之臣又竊計姦權之黨必已蟠結深固恐陛下未易除之伏睹祖訓有云如朝無正臣內有姦惡則親王訓兵待命天子密詔諸王統領鎭兵討平之臣謹俯伏俟命惟陛下念之念之旣發書訖上以槁示羣臣見者咸言辭旨懇切必能感動早得休兵誠爲至願上曰孝弟者人心所同苟有人心一觀斯言豈得不感動彼能感動在轉移之間耳朱能曰彼忍心如此恐未能轉移如不轉移兵可已乎上曰天祐國家則兵禍不作張玉曰天祐國家則姦人必獲是日上諭諸將士曰我太祖髙皇帝孝慈髙皇后嫡子國家至親受祚以來惟務循法守分爾曹所共見者今少主信任姦回殘害骨肉我皇考皇妣創業艱難封建諸子藩屏天下傳續無窮今已削奪五王又及於我皇天后土實所共鑑此有何辜吾義與姦邪不共戴天宗廟神明昭鑑予心言已上垂涕將士皆感動流涕時風雲四起人咫尺不相見少焉東方雲開露靑天僅尺許有光燭地洞徹上下將士皆喜以爲上得天之應云

○甲戌

○通州衛指揮房勝等率眾以城來歸

○丙子

○馬宣在薊州謀起兵來攻上遣指揮朱能等攻拔其城遂生擒馬宣

○遵化衛指揮蔣玉密雲衛指揮郭亨各以城來歸

○丁丑上諭將吏軍民曰皇考太祖髙皇帝並建諸子藩屏國家皇考有疾初不令諸子知之閏五月初十日亥時崩十一日寅時卽斂七日卽葬踰月始報訃諸王又不容其奔喪而信任姦邪悉更祖法諸王小過便見削奪未及期年削奪五王湘王被迫闔宮自焚我守藩以來一心敬愼奉法守分不敢違越比用讒邪之言無故輙見疑忌昨遣人奏事執付獄吏備極苦楚迫其招認反謀餙無爲有必欲加害天地宗廟神靈在上爾曹眾耳目在下吾果有此心乎已聞調天下軍馬四集吾父子一家之命危在朝暮死不足惜但傷身蹈善行而名被大惡所不甘於心況此皆姦臣所爲非出朝廷之意吾將躬詣闕下自白且聞姦臣之謀謂今宗藩所可忌者惟吾一人去之則其他如折朽不足慮矣其導少主所爲率皆反道背徳流連荒亡之事天變不畏祖法不守人怨不卹駸駸不已天下幾何其不亂國家幾何其不亡昔我皇考起布衣提三尺劍東徵西討南攻北伐萬死一生百戰勞苦以肅靖天下肇造帝業三綱陳紀以傳萬世豈堪一旦爲賊敗壞之哉祖訓云新天子正位如朝無正臣內有姦惡則親王訓兵待命天子密詔諸王統領鎭兵討平之予已上書陳情請誅姦臣今少主爲姦臣所蔽恐不見答則惟應以爾等往淸君側之惡扶國家於旣壞安宗社於垂亡恭朝闕庭謁拜陵寢然後退守舊藩庶幾以明忠孝之心於是將士咸叩頭言曰殿下此舉誠天理人心之正上天與祖宗必皆祐助臣等皆素受太祖厚恩今日之事有進無退

○兪塡在居庸關劫其軍民將攻北平城民有竊走來告上曰居庸關路隘而險北平之襟喉百人守之萬夫莫窺據此可無北顧之憂今兪塡據之勢在必取譬如家之後戶豈容他人據之今彼不量力又欲來攻城莫若乘其初至民心不服易以取也若稍緩之彼增兵堅守則難取矣

○己卯

○命指揮徐安鐘祥千戶徐祥等討塡安等攻破其城塡走懷來依宋忠捷至上曰彼若知固人心謹守此關我攻之豈能卽破今天以授我不可失也乃命千戶吳玉守之上語諸將曰宋忠擁兵懷來居庸有必爭之理因其未至可先擊之諸將皆曰敵眾我寡𨿽與爭鋒擊之未便宜固守以待其至上曰非爾等所知當以智勝難以力論論力則不足以智則有餘彼眾新集其心不一宋忠輕躁寡謀狠愎自用乘其未定擊之必破

○癸未上率馬云徐祥等馬步精銳八千卷甲倍道而進甲申至懷來先是獲敵諜者言宋忠誑其將士云爾等家在北平城中皆爲燕王所殺委屍積滿道路宜爲報仇將士聞之或信或否上聞之乃命其家人張其舊用旗幟爲前鋒眾遙識旗幟又識其父兄子弟無恙相呼輒應喜曰我家固安幾爲宋都督所誤皆倒戈來歸宋忠餘眾蒼黃列陣未成上麾師渡河鼓噪直衝其陣宋忠大敗奔入城我師乘之而入宋忠急匿於廁搜獲之並擒都指揮兪瑱斬都指揮彭聚孫泰於陣並首級數千獲馬八千餘匹都指揮莊得單騎遁走餘眾悉降卽散遣歸原衛諸將以得宋忠頗有喜色上曰宋忠本庸才以貨賂謟諛姦臣得官一得兵柄便爾驕縱此如狐鼠耳勝之何足喜也老將用兵𨿽克大敵不形於喜色則易驕驕則不戒不戒則敗幾萌矣孔子所謂臨事而懼好謀而成爾等勉之

○丙戌永平守將趙彜郭亮以城來歸

○己丑上諭諸將士曰吾與若等今日馳驅非求富貴蓋上安宗社淸朝廷下以保身家耳天下者太祖之天下軍民者太祖之赤子姦權作難假君命滅親藩危宗社驅之以蹈白刃非其所得已也今所欲除者惟姦臣數人耳爾眾愼無嗜殺則傷天地之和以損太祖數十年生育之仁毋貪財貪財則失民心民心失則大本虧矣居民耕桑商賈貿鬻愼毋擾之夫有亂時無亂法違予言者必法以懲之吾已上書於朝旦夕有恩旨必得全生豈忍使爾輩獨麗於法爾其懋哉毋貽後悔諸將咸稽首曰殿下好生之徳同於天地臣等豈敢違命以取罪戾

○庚寅守遵化指揮蔣玉言都督劉眞河將攻遵化

○壬辰上率兵援之劉眞等聞上將至走還松亭關

○乙未上命千戶李浚等領兵至關指麾部伍若將攻城之狀劉眞等閉關不敢出上曰大寧軍馬牽制吾後而劉眞無能爲也陳亨素攄誠於我但爲卜萬所制兵法有當用奇者若以計去卜萬亨必來適羅騎獲大寧二卒至上曰計可行矣乃作詒卜萬書盛稱獎萬而極毀詆亨緘識牢密召一卒飲之酒且厚賚之而置書其衣中俾歸與萬其同獲之卒竊窺之問守者曰彼何爲者守者曰遣歸通意故得厚賚卒跪曰告守者能爲我請得偕行惟命是從不敢望賚守者如所言爲請遂俱遣而不與賚不得賚者終不平至卽發其事劉眞陳亨搜卒衣得與卜萬書遂疑萬執下獄籍其家

太宗文皇帝實錄卷之二

太宗文皇帝實錄卷之三

元年八月戊戌朔

○己酉諜報長興侯耿炳文領兵三十萬駐眞定都督徐凱領兵十萬駐河間都督潘忠楊松營莫州其先鋒驍勇者九千人已據雄縣肆虜掠上率師禦之

○壬子至涿州屯婁桑令軍士秣馬蓐食晡時度白溝河上曰今夕中秋彼不虞我至必酣飲自若乘其不戒可以破之促諸軍速行夜半至雄縣圍其城城中旣覺登城大罵我軍憤恨黎明攀緣而上遂破其城上亟下令戒諸將勿殺諸將怒其罵盡誅之獲馬八千餘匹上責諸將曰吾舉義以安社稷保生民豈容殺哉嘗諭若等毋嗜殺人今輒敢違令以壞我事夫多殺適堅人心使人皆畏死盡力以斗一夫捐命百夫莫當何以成事功也且非但不能成事功亦非自己之福昔曹彬下江南未嘗妄殺其後子孫昌盛其好殺者子孫往往絕滅今𨿽拔一城所得少而所失多矣諸將皆叩頭謝罪上度潘忠楊松在莫州未知城破必引眾來援諭諸將曰吾必生致潘楊諸將未諭遂命譚淵領兵千餘先度月樣橋伏水中約忠等已過橋聞炮聲卽起據橋淵言水中恐難久伏上令每軍取茭艸一束蒙頭以通鼻息又令勇士數人伏路側望忠等接戰卽舉炮淵如上旨上登城遙望忠等果至出師逆擊之路旁炮舉水中伏兵亦起據橋潘忠等敗急趨橋不得我軍腹背夾擊之生擒潘忠楊松餘眾多溺死上問忠等莫州軍馬幾何忠云尙有戰士萬餘馬九千餘匹今聞臣敗必走急取可得也上率精銳百餘爲前鋒趨莫州徑薄其營悉降之盡獲其人馬輜重明日回軍駐白溝河語諸將曰今潘忠等被擒眾皆敗沒耿炳文在眞定必不虞我至不設備我由間道出其不意破之必矣諸將稱善適炳文麾下小將張保者來降請爲前鋒自效上問保炳文所領軍幾何保曰三十萬先至者十三萬半營滹沱河南半營河北上給張保馬遣之歸且教保佯言身敗被獲守者困遂脫系竊馬以逃仍聲言我軍將至諸將請曰今由間道不令彼知蓋掩其不備柰何遣保告之爲備上曰不然始不知彼虛實故欲掩襲之今知其半營河南半營河北則當令知我至其南岸之眾必移於北並力見拒我一舉可盡敗之兼欲使知雄縣莫州之敗以奪其气兵法所謂先聲後實者也若不令其知徑薄城下錐能勝其北岸之軍南岸之眾乘我戰疲鼓行渡河是我以勞師當彼逸力勝負難必且人委身事我當推誠任便縱在彼有反側去一張保於我何損哉諸將無敢復言遂引兵而西

○辛酉至無極縣上以敵眾我寡欲試諸將勇怯乃召問舉軍所向有云且往新樂以觀敵勢上曰新樂僻在一隅吾逗畱於彼銳气以餒敵引眾來戰勢力不均若等且度能勝之否今直抵眞定敵眾新集紀律未定人心不一乘我士气方銳可一鼓而破之諸將或然或否惟張玉與上意合力贊之

○壬戌未至眞定二十里獲采樵者詢知炳文軍惟備西北其東南無備上率三騎先至東門突入其運糧車中擒二人問之其南岸之營果移於北岸由西門而營直抵西山上將輕騎數十繞出城西先破其二營適炳文送使客出覺之奔還急起橋我軍散斷橋索不得起炳文幾被擒其麾下登城大罵相距二百餘步上引滿射之應弦而斃城中驚懼炳文出城迎戰張玉譚淵朱能馬云等率眾奮擊之上以奇兵出其背循城夾擊橫透敵陣炳文大敗急奔入城軍爭門門塞不得入相蹈藉死者甚眾乃自相斮然後得入而闔門自守丘福等殺入子城門閉乃退其左副將軍駙馬都尉李堅領眾接戰我騎士薛祿引槊剌堅墜馬揮刀斫之堅大呼曰我李駙馬也勿殺祿生擒之其右副將軍都督寧忠左軍都督顧成都指揮劉遂俱被擒斬首三萬餘級積屍塞城壕溺死滹沱河者無算獲馬二萬餘匹俘降數萬盡散遣之有二千人願畱不歸上從之薛祿縛李堅來見上讓之曰爾本親戚非有怨仇亦從姦臣何也今日之罪可逃乎堅頓首祈哀命械送北平須臾將士縛顧成來見上曰爾皇考舊人安得亦爲姦臣所使成泣曰老臣實爲姦臣所逼無所逃罪幸見殿下如見太祖然老臣不死猶得效報遂命釋成縛賜之衣上聞降者謀叛去悉召至諭曰人之情去家則有父母妻子之思爾等如有之卽明以告我給爾資糧遣送出境若不告而逃爲邏騎所獲爾必不免矣降者皆叩頭言本無此心蒙大恩得生全方思圖報安敢懷歸且歸亦寧得休暇不勞瘁乎實無此心上曰爾曹皆皇考赤子吾舉兵政圖安利之耳爾此來固非出本心亦非朝廷所命但爲姦臣驅迫不得已也吾豈忍傷之爾今欲畱此固善但父母妻子不知爾存亡日夜憂懸爾但依吾言悉歸眾復叩頭領畱曰𨿽孱弱無勇願隨軍庶效報分寸上曰吾此舉非志於攻城略地不過欲誅姦惡數人及爲姦惡所使而不順者誅之吾眾足矣不須爾曹遂悉遣之於是一路喧傳而南曰殿下不嗜殺人待降者思之父母聞者皆喜而赴戰者率無鬥志兵刃稍接多釋來降矣上語諸將曰昔周公誅管蔡三年罪人乃得今姦臣弄兵謀危社稷罪浮管蔡吾舉兵誅之賴將士奮義效勇所向克捷然罪人未得爾等久慕露於外能無父母室家之思乎凡事必先勞而後逸必翦除姦肅淸朝廷乃與爾等解甲韜戈以圖休息諸將叩頭曰主憂臣辱主辱臣死今日殿下爲宗社之故披冒風霜在外臣等敢以私家爲念哉

○丙寅

○攻眞定二日未下上曰攻城下策徒曠時日鈍士气遂命班師建文君聞耿炳文敗始有憂色語黃子澄曰柰何子澄對曰兵家勝敗常事無足慮今天下全盛士馬精彊兵甲堅利糧餉充足取之不竭用之有餘區區一隅之地豈足以當天下之力調兵五十萬四面攻之眾寡不敵必成擒矣曰孰堪將者子澄曰曹國公可以當之前不用長興侯而用此人豈有失哉遂遣曹國公李景隆代之初谷王橞遁還京師齊泰等慮遼王植寧王權爲上之助建議悉召還京惟植至遂遣敕削權護衛

太宗文皇帝實錄卷之三

太宗文皇帝實錄卷之四上

九月

○戊辰朔永平守將郭亮馳報江陰侯吳髙都督耿瓛等以遼東兵圍城

○戊寅

○諜報曹國公乘傳至徳州收集耿炳文敗亡將卒並調各處軍馬五十萬進營河間上語諸將曰李九江豢養之子寡謀而驕矜色厲而中餒忌刻而自用況未嘗習兵見戰陣而輙以五十萬付之是自坑之矣漢髙祖大度知人善任使英雄爲用不過能將十萬九江何等才而能將五十萬趙括之敗可待矣復名報者問景隆軍中事上笑曰兵法有五敗景隆皆蹈之爲將政令不修紀律不整上下異心死生離志一也今北地早寒南卒裘褐不足披冒霜雪手足皸瘃甚者墮指又士無贏糧馬無宿槁二也不量險易深入趨利三也貪而不治智信不足气盈而愎仁勇俱無威令不行三軍易撓四也部曲喧嘩金鼓無節好諛喜佞專任小人五也九江五敗悉備保無能爲然吾在此必不敢至今須往援永平彼知我出必來攻城回師擊之堅城在前大軍在後必成擒矣諸將曰永平城完糧足可以無憂今宜保守根本恐出非利上曰城中之眾以戰則不足以守則有餘且世子能推誠任人足辦禦敵若全軍在城祇自示弱彼得專攻非策之善兵出在外奇變隨用內外犄角破敵必矣吾出非專爲永平直欲訹九江來就擒耳吳髙怯不能戰聞我來必走是我一舉解永平圍而破九江也九江景隆小字云

○丙戌上率師援永平諸將請曰必守盧溝橋扼李景隆之衝使不得徑至地城下上曰天寒冰涸隨處可度守一橋何足拒敵捨之不守以驕敵心使深入受困於堅城之下此兵法所謂利而誘之者也

○壬辰

○吳髙等聞上至倉卒盡棄輜重走山海上遣輕騎追之斬首數千級俘降亦數千人盡散遣之上議攻大寧諸將咸曰攻大寧必道松亭關今劉眞陳亨守關先破眞等然後可入而關門險塞猝恐難下遲畱日久李景隆必攻北平恐城中不安莫若回師破景隆徐取大寧萬全之計也上曰今從劉家口徑趨大寧不數日可達大寧將士悉聚松亭關其家在城皆老弱者居守師至不日可拔城破之日撫綏其家屬松亭之眾不降則潰矣北平深溝髙壘守備完固縱有百萬之眾未易窺也吾政欲使其頓全兵堅城之下還師擊之如拉朽耳諸公弟從予行毋憂也

○乙未師行上諭世子嚴守備敵至愼毋與戰

太宗文皇帝實錄卷之四上

太宗文皇帝實錄卷之四下

十月

○丁酉朔

○戊戌師至劉家口路極隘險人馬單行可度守關百餘人諸將欲攻破關門而入上曰不可攻之則彼棄關走報大寧得豫爲計乃命鄭亨領勁卒數百卷旆登山斷其歸路而從後攻之悉擒守關者師遂度關

○壬寅師抵大寧城中不虞我軍驟至倉卒關門拒守上引數騎循繞其城適至西南隅而城崩上麾勇士先登眾蟻附而上遂克之獲都指揮房寬撫綏其眾頃刻而定城中肅然無擾遣陳亨家奴並城中將士家屬報亨劉眞等引軍來援軍士聞家屬無恙皆解甲時寧王權三護衛爲朝廷削奪者尙畱城中至是皆歸附上悉以還寧王

○丁未

○劉眞陳亨回至亂塔黃崖亨與營州守護衛指揮徐理右護衛指揮陳文議曰觀於天命人心成敗可見不如從順理曰此正我意夜二鼓亨等襲破眞營眞單騎走廣寧亨等率眾來降

○李景隆聞上徵大寧果引軍度盧溝橋意气驕盈有輕視之志以鞭擊馬韂曰不守盧溝橋吾知其無能爲矣直薄城下築櫐九門遣別將攻通州時世子嚴肅部署整肴守備城中晏然數乘機遣勇士縋城夜斫景隆營殺傷甚眾營中驚擾有自相蹂踐而者景隆攻麗正門急時城中婦女皆乘城擲瓦石擊之其勢益沮

○壬子世子遣報至上語諸將曰李九江懸軍深入幣眾趨利兵法曰不知進退是謂縻軍九江墮此矣

○甲寅拔大寧之眾及寧王權皆回北平

○乙卯我軍至會州命張玉將中軍鄭亨何壽充中軍左右副將朱能將左軍朱榮李浚充左軍左右副將李彬將右軍徐理孟善充右軍左右副將徐忠將前軍陳文吳達充前軍左右副將房寬將後軍和允中毛整充後軍左右副將以大寧歸附之眾分隸各軍

○丁巳

○師入松亭關

太宗文皇帝實錄卷之四下

太宗文皇帝實錄卷之五

元年十一月丁卯朔

○庚午

○師至孤山訊知李景隆軍鄭村壩我邏騎至白河還言河水流澌兵不可度又聞景隆列陣於白河西是日大雪初霽上默禱曰天若助予則河冰合是夜起營達曙白河冰已合於是會師畢度諸將進賀曰同符光武滹沱之瑞上天祐助之徵也上曰成敗亦惟聽於天耳時景隆遣都督陳暉領騎萬餘來哨而行道相左暉探知我軍度河從後追躡其眾方度上率精騎還擊之斬首無算暉餘眾奔度河冰忽解溺死甚眾獲馬二十餘匹暉僅以身免諜報景隆馭軍嚴刻士卒多躡履執戟盡夜立雪中不得息凍死及墮指者甚眾臨戰率不能執兵上曰違天時以自敝可不勞而勝之乃率諸軍列陣而進遙望敵軍讙動上曰彼亂而囂可擊也以精騎先進連破其七營諸軍繼之交戰自午至酉上益張奇兵左右衝擊大敗景隆兵斬首數萬級降者數萬悉縱遣之日向暝收軍回營時寒甚都指揮火眞斂舊鞍焚於上前有甲士數人趨赴火衛士呵止之上曰此皆壯士勿止吾擁重裘尙寒況被甲執刃哉聞者感悅是夜景隆盡棄其輜重拔眾南遁遂獲馬二萬餘匹諸將請追之上嘆曰殺傷多矣降皆釋之遁者不須追也況天气沍寒饑凍而死者亦不少宜抑止鋒銳勿過傷生諸將乃止時敵兵違九門者尙未知景隆遁猶固守不退

○癸酉上率兵攻之破其四營其餘望風奔遁所獲兵資器仗不可勝計諸將稽首言曰前臣等請先破李景隆然後攻大寧而殿下不從睿算神謀制勝料敵無一不酬何其神也上曰此適中耳向卿等所言皆萬全之策我所未用者度有可乘之機耳此不可爲常法但後有商略毋難言

○乙亥上還北平休息士馬以前所上書不報復上書於朝曰臣聞至明者無遠而不照至誠者無遠而不格陛下嗣承大統爲臣民主蓋天下仰望如日月之明也臣叨奉宗藩比者見惡權姦橫加大惡將魚肉其一家臣之無辜天地鬼神共所照鑑前竭肝腑上書自陳蓋出於危急迫切之誠可爲至矣今歷三月未沐垂察而疊發大兵討罪不已是臣𨿽有至誠不能上格陛下𨿽有至明不照幽遠矣竊聞朝廷論臣有不軌之是必欲置臣父子一家於死地不宥也死非難但無罪而被極惡之名以死此爲難耳凡人冤苦則呼天謹陳其八事之說惟陛下垂察其一謂臣三護衛官有踰額數者今臣三護衛指揮不及二十員比執掌內員不足鎭撫百戶於常額亦缺千戶不過五十員比額𨿽多三五員然皆皇考臨禦時朝廷除授者非臣所敢自置蓋祖訓職制條有云王府指揮司官並屬官隨軍多少設置不拘數目當時各王府皆然非皇考獨厚臣此姦臣之枉臣也其二謂臣不當無事操練軍馬此事亦在皇考禦臨之時有之蓋祖訓兵衛條有云凡王教練軍士一月十次或七八次五六次若臨事有警或王有閒暇則徧數不拘非臣敢擅爲也然自皇考賓天之後臣居喪且病足迹未嘗出外庭而護衛軍士兵部數數調遣備邊存者僅半而教練久廢北平官吏軍民咸所目觀此姦臣之枉臣也其三謂臣不當於各衛選用軍官自陛下嗣位以來臣未嘗言及兵事未嘗選用一官但在皇考時曾具奏於北平城中散衛選用三五人亦不曾於外衛選用蓋皇訓職制條有云凡王府武官千戶百戶從王於所部軍職內選用開具各人姓名實迹王親署奏本不由各衙門差人直詣禦前聞奏須降誥敕當時王府通例如此非獨臣也兵部具有文檢可驗此姦臣之枉臣也其四謂臣私養韃靼健卒蓋臣府中有韃軍百餘人悉是洪武間歸附朝廷處於北平皇考命於護衛歲給衣糧以備禦虜防邊之用當時賜敕具在內府又有敕底可稽其百餘人今死者已四之一其頭目亦已赴京別用實非臣私養此姦臣之枉臣也其五謂臣招致各處異人術士養於府中日夕論議爲非尢是無根駕虛之說果如有之必知是何氏名出何郡縣指實罪之誰敢不服今無指實之人但冒以空言天地鬼神其可欺哉此姦臣之枉臣也其六謂臣府中守禦四門不當僣儗皇城守禦之制更番甚嚴以爲關防朝廷蓋祖訓兵衛條有云凡王府侍衛指揮三員千戶六員百戶六員正旗軍六百七十二名守禦王城四門每三日一次輪直宿衛其官軍皆三護衛均撥自臣之國以來二十餘年欽遵此制非始於陛下嗣位之後而陛下臨禦以來兵部數調護衛官軍防邊宿衛多不及舊數此姦臣之枉臣也其七謂臣宮室僣侈過於各府此蓋皇考所賜自臣之國以來二十餘年並不曾一毫增益其所以不同各王府者蓋祖訓營繕條云明言燕因元之舊有非臣敢僣越此姦臣之枉臣也其八謂臣第二子髙煦過涿州擅笞驛官此實臣失於教訓然笞驛官遂指爲臣不軌之迹冤濫之過何以服天下後世此姦臣之枉臣也大抵八事皆是釀虛餙詐加以大惡三尺童子知其不可而姦臣肆無忌憚假天子之威權行之與趙髙指鹿爲馬者何異且陛下與臣皆出太祖髙皇帝孝慈髙皇后於屬最親也姦臣猶得誣以極惡則疎遠之小臣天下之細民彼若惡之欲置死地可望理可望全活耶臣切計姦臣設心非止於殺臣其不奪天子之大權濁亂天下傾危宗社不已也蓋今諸王之中臣爲序長周齊湘代岷五王已去之矣獨臣未去臣去則楚蜀秦晉諸國不難去矣寧王無罪比又削其護衛譬諸人身手足皆去孤身豈能全活乎伏望陛下廓日月之至明鑑臣之愚誠而思宗社之大計斷然不惑去此姦慝斯國家祖社之幸天下生靈之幸非獨臣之幸也干冒天威不勝戰栗俟命之至謹書奏聞

○戊寅

○釋遣守皇陵卒先是俘降者皆散遣之其願畱者聽至是知畱者有皇陵卒上惻然曰少主不思祖宗之重爲姦臣所使守陵卒皆驅赴戰陣天下士馬豈少此數人哉乃召至前慰勞之悉與資糧遣歸守皇陵

○黃子澄等知李景隆敗匿不言建文君間問子澄曰外間近傳軍中不利果如何子澄曰聞交戰數勝但天寒士卒不堪今暫回徳州待來春更進子澄遂遣人密語景隆令隱其敗勿奏景隆春如指由是內外蒙蔽朝廷所得軍中奏報皆非實事景隆之爲將也蓋子澄薦之故所言悉聽云

○甲申

○大賚將士上諭諸將曰賞罰者至公之道也賞當人心則眾勸於善罰當人心則眾懲於惡善爲政者不以賞私親不以罰私怨故衡石至公天下取其平水鑑至明則天下取其照今用將士平大難非賞罰至當何以服眾然予一人耳目豈能周及必邇諸將從公核報勿狥私情勿虧公義有功無功必從其實庶賞罰之行合於人心得其斯得其力矣

○己丑

○前都指揮僉事周成袁成張睦爲姦臣貶黜落職者上念其皆太祖功臣而黜非其罪咸復之

○甲午上諭於眾曰惟我皇考太祖皇帝受天命有天下四海乂安萬國咸服立綱陳紀傳之後世長子立爲皇太子眾子皆封王屏藩邦邦家以鞏固無窮之鴻業不幸皇太子早薨秦王晉王相繼迹逝比我皇考賓天少主不明姦臣齊泰黃子澄在側用事擅權怙勢變更成法憸邪讒慝構禍宗藩搖撼宗社以微過削奪五王復操刃向予前後興師動百十萬賴天地宗廟之靈相佑予躬臣下一心屢以寡勝眾然予不敢以勝自喜而益重憂畏者蓋思天下蒼生皆皇考赤子姦惡驅之以冒白刃彼何罪焉所得俘降悉縱遣之其死於鋒鏑之下者悉命掩瘞少主略不思孤人之子寡人之妻獨人之父母有傷和气而致災沴比者京師地震府庫災四方山崩水溢大風雨雹蝗旱千里天心警戒至矣亦不省念此皆信任姦凶爲所蒙蔽予凡兩上書陳訴無辜傾寫中心可爲極矣而俱不見答是其欲加害之志終不可回蓋齊泰黃子澄輩予所不與共戴天者也其包藏禍心不止於害予其意必至濁亂朝廷傾危宗社快其所欲然後已則予以爾將士南行用淸君側之惡豈可已也爾等須協心比力以相予去此凶憝上安宗社然後退守藩屏與爾等共享太平之樂不然吾與若等名蹈大惡身家皆不能保矣爾其懋哉眾皆叩頭曰殿下忠孝之誠上通於天天必祐助臣等敢不思奮

太宗文皇帝實錄

十二月丁酉朔先是上語左右曰遼東𨿽隔山海而數擾永平當思所以靖之吳髙𨿽怯而行事差密楊文粗而無謀去吳髙則楊文不足慮矣然非用智不能去之遂遣人賫書諭二人與文書則盛毀辱之與吳髙書則盛稱譽之而故易其函若誤置者於是二人皆以聞於朝朝廷果疑吳髙削其爵徒廣西獨命楊文守遼東由是兵無紀律人懷疑貳不敢數出矣

○丙午召忠義勇智之士

○諜報李景隆在徳州復調集各處軍馬期以明年春大舉上諭諸將曰李九江集眾徳州將謀來春大舉我今宜往徵大同諸將曰彼旣將來則我當爲備何得委而去之上曰彼𨿽云然尙俟春暖我徵大同大同必告急於彼求援苦寒之地南卒脆弱不耐疲於奔命則凍餒逃散必多誘而敝之何爲不可諸將曰善

○乙卯

○出師徵大同

○庚申

○師至廣昌守備湯勝等舉城降

太宗文皇帝實錄卷之五

太宗文皇帝實錄卷之六

二年正月丙寅朔上至蔚州城守不下指揮李誠號衝天李者倉卒城外走匿水溝中士卒搜得之上釋之誠願獻城自效遂遣歸城中人不從執誠囚之諸將候誠不至遂欲攻城上曰觀其守備非旬日不能拔兵鈍威挫難以符志當用智取之其城外舊有敵臺臺有樓駕飛橋跨接城橋毀而臺存我軍因以爲蔽遂命每卒具一布囊以土實之自臺上推下將積疊其城齊乘之而入積疊將成以霹靂車飛石擊城中城中恟懼將王忠李遠等城舉降卽下令禁侵擾軍士入城肅然一毫無犯

○二月丙申朔

○丁酉命肅州衛指揮同知王忠率其精銳軍隨攻大同

○丁未

○韃靼國公趙脫列幹司徒趙灰鄰帖木兒司徒劉哈剌帖木兒自沙漠率眾來歸賜賚有差

○癸丑諜報胡寇將侵邊上遣書諭韃靼可汗坤帖木兒並諭瓦剌王猛哥帖木兒等曉以禍福

○我師攻大同李景隆果來援引軍出紫荊關上率師由居庸關回景隆軍凍餒死者甚眾墮指者什二三棄鎧伏於道不可勝計

○癸亥

○李景隆遣人賫書來請息兵而書詞驕蹇不遜上以示諸將諸將皆怒上曰九江人奴耳何足怒賜書答之曰覽書知無恙甚善但書詞何其虛誕矯餙而矜髙誇大也夫言貴以誠貴論理誠斯無往不孚理斯無往不服予太祖髙皇帝之子汝太祖髙皇帝之甥至親也吾所爲是非曲直上有天地有宗廟神明昭鑑之下有羣臣有一國軍民共見之而至親乃不見不知可乎大抵今日之事爲權姦之勢所脇𨿽天子尙在其掌握凡是非邪正了然明白者皆移易變置以眩惑之自天子以下惟其言之聽生殺予奪惟其所欲惡予不素不能謟事權姦故今日必欲見害𨿽天子不能不從之爾亦不免爲所驅迫而來也然亦爲所驅迫者屈於其勢而己之力不足也若汝之心彼固不能迫而昏之也今反覆來書是汝心亦爲所昏乎何其虛誕驕餙而無誠矜髙誇大而無理歟權姦所指予罪凡八其六事皆予遵承祖訓而行於皇考之世者何圖今日反以爲罪乎其一謂第二子髙煦擅笞驛吏固是過矣而遂指爲父子不軌其亦可以服人乎其一謂予招納異人術士此尢是茫無聲影淩虛駕誕之說天地鬼神其可欺乎以此而輒加之極惡大罪勢壓威迫將戕其一家權姦所爲毒切如此故自救之計不容已也爾今言欲息兵固上合天心下合人心矣然當明兵禍實始於誰明其所始而一言以弭之孰不忻願而凡事有本有末爲之必自其本庶幾可成今權姦肇兵禍之本也誠欲弭兵必自去權姦始權姦去則朝廷淸明朝廷淸明則上下之情通上下之情通則兵不待言而自弭矣汝不思此而但盛稱謀臣之精勇士之眾甲馬之富彊傲自矜大以爲泰山壓雞子之勢此固權姦所恃以肇禍者而汝亦同之汝亦愚矣哉夫區區北平一隅之眾不足以當天下之力三尺童子知其然也然師行有以忠爲勇以義爲壯以仁爲勝者亦有恃眾而復好矯而敗者初不系人之眾寡力之彊弱也況今天下謀臣勇將素受皇考之恩而於今嫉權姦之跋扈憫宗室之無辜者所在有之故臨戰之際倒戈來歸已數萬人𨿽卻之不納遣之不去助謀效力翕然同心吾何足以得此哉蓋忠義之心人人所同則汝所哆然以自矜大者又可終恃乎此蓋因汝誇詐聊爲言之然不足深辯但當推誠以明今日之事理夫吾所欲去者惟姦臣齊泰黃子澄數輩耳去之而使紀綱政令一出於天子朝廷淸肅宗社奠安悉復皇考之舊卽歸守藩屏永祗臣職非敢萌分毫踰分之望此吾之誠心也如固匿權姦不去禍本而惟欲吾之眾豈獨吾心所不能從將士忠義之憤其肯從乎懇懇之心惟在於此前嘗兩奏書於朝敷訴中悃悉不賜答此必姦臣慮非己利邀截蔽匿不以上聞今備錄往爾觀之如汝不惑於權姦之所迫而能篤念我皇考之大徳宗社之大計以及予至親之誼則以密聞於朝達予之誠於上聽上處之若爾惟知有姦臣不復他念卽無益之書繼今宜絕遂以兵刃見加予亦不得而辭避矣其亮之

○乙丑上遣二郡王髙煦三郡王髙燧祭陳亡將士命世子厚卹其家又命來降指揮耿孝等分詣鄭村埧等處收骸骨十餘萬聚瘞於北山之麓封樹其墓而嚴禁樵牧仍遣孝祭之上親制文勒石以志曰嗚呼昔我太祖髙皇帝起布衣提三尺劍掃除禍亂平定天下爾諸將士俱從南徵北伐略地攻城櫛風沐雨宣力效勞共成我國家大業勛績茂矣玆者姦臣濁亂朝綱同謀不軌欲領鴻業而先滅諸王以翦其藩屏故調發將士被堅執銳列陣成行加害於我不得已爲自救之計率兵敵之而我將士思太祖髙皇帝大恩忘生捨死忠誠通感神明昭鑑𨿽眾寡不侔而所向克捷尙念陣亡將士上非朝廷之所命下非有切己之怨仇徒爲姦臣所驅迫而斃於矢石鋒刃之下哀哉何辜以遵釋典命僧修齊誦經資其冥福其骸骨棄露艸野今官收瘞於北山之麓封土樹木以堅其藏仍勒石墓側昭示久遠而系以銘曰天地之徳生物而已保合太和生生無止惟聖則之遇物無私一視同仁子育春滋哀彼之傷若己之疾無死驅死巨蠹之賊緬維古禮埋胔以時不俾暴露仁政之施嗚呼爾眾國之忠良姦臣肆毒甚於虎狼死於戰陣曾不爾戚我心孔傷恆焉爾惕念爾骸骨棄於艸野日炙雨淋我豈忍也拾而聚之窀穸於斯魄其安矣魂其妥而惟石崟崟勒銘山河維千萬世其永不磨

○三月丙寅朔大閱武臣有爲權姦所黜不來歸者復其職

○四月丙申朔李景隆軍徳州郭英吳傑等軍政定漸移近北朝廷先命中官賫璽書賜景隆斧鉞俾專徵伐中官渡江大雷風雨壞舟璽書斧鉞皆沈於水至復賜之景隆受之益驕恣奢僣麾下謟事之如君臣禮遂無忌憚云

○丁丑上召諸將議出兵迎敵

○庚子

○禡遂出師

○辛丑

○營於城南馬駒橋

○壬寅

○移營武淸遣諜者趨徳州眞定覘敵

○癸丑

○諜報李景隆軍過河間前鋒已至白溝河郭英等軍過保定期於白溝河合勢而來我師遂駐固安

○乙卯上諭諸將曰李九江志大而無謀喜專而違眾郭英老邁退縮平安愎而自用胡觀驕縱不治吳傑懦而無斷數子皆匹夫徒恃其眾耳眾豈可恃眾而無紀律則易亂且擊前後或不知擊左而右不相應徒多何益今彼將率不專政令不壹紀律不肅分數不明拜者鄭村埧之敗如風行艸偃其士卒非不多也大抵將爲三軍司命將志衰則三軍之勇不奮其甲兵𨿽多糧餉𨿽富適足爲吾之資耳爾等但秣馬礪兵聽吾指麾兵法曰識眾寡之用者勝吾策之審矣第患爾等過殺當謹以爲戒卽日度土馬河營於蘇家橋是夜大雨平地水深二尺及上臥榻迨旦兵端有火光如球擊燁燁相上下金鉄錚錚作聲弓弦皆鳴將士皆奮欲戰

○己未上復以不得已舉兵之故祝告於天方告有神爵五色飛駐旗竿之首告畢向西北而去上曰此神靈告我所向也必有大捷遂率諸軍由西北循河而進先令百騎於白溝河東震炮日午大軍度河過平安伏兵騎萬餘於河側上曰平安﹤監﹣皿豆﹥子耳往從吾出師塞北頗識吾用兵故敢爲前鋒吾今日破之要使其心膽俱喪上先以百餘騎薄之將交鋒遽卻以誘之安軍動而陣亂我軍馳進上率數十騎突出其後夾擊之安軍大敗斬首五千餘級生擒都指揮何淸獲馬三千餘匹時李景隆胡觀郭英吳傑等合軍六十萬號百萬列陣以待我師進薄之景隆等稍動上以數十騎馳入其陣將士奮躍而從敵人馬辟易我師乘之斬首無算時以瞑不辧人猶戰未已敵軍中舉火器時閃爍有光我師望見其明甲輒擊之敵藏火器於地其所謂一窠蜂揣馬丹者著入馬皆穿而我軍俱無所復時夜深各收軍還營上親殿後從者惟三騎逑所營處上下馬視河流辧東西營在上流遂度河稍增至七騎是夜營白溝河北令軍士秣馬蓐食俟旦畢度時敵有胡騎三百來降上令宿衛我胡騎指揮省吉悉令解甲釋兵而休旣而盡殺之黎明上問胡騎降者安在省吉曰臣慮其變詐倉卒不及請命已殺之矣上大怒曰降者當推誠受之豈可涉疑而殺之降者見殺誰復樂歸我哉且殺無罪三百人縱無陽報必有陰譴昔李廣殺降終不封侯爾之功名由此不顯矣

○庚申

○我軍度河景隆等軍橫亙數十里上列陣以當之開合數四敵疑不敢進上諭諸將曰昨日之戰我觀敵如兒戲耳今敵𨿽眾不過日中必破之眾踴躍爭奮後軍房寬先與敵交戰不利上率精銳赴之所向皆靡斬敵驍將瞿能父子及其精卒萬餘人先是戒中軍張玉左軍朱能等曰必先推敵鋒繼以馬步齊進乃令都指揮丘福等以萬餘騎衝其中堅不動上以精銳數十突入敵軍左掖殺傷甚眾敵勢披靡莫敢嬰鋒乃麾張玉朱能丘福等馬步齊進人自爲戰勇气百倍上遙見我後軍陣塵起曰此敵人乘我後也乃以七十騎馳赴之遇敵二萬與戰連擊殺其數十人稍卻數十步而止須臾復馳入敵陣擊殺數十人進退如是百餘合殺復甚眾左右曰敵眾我寡難與持久宜就我軍並力擊之上曰敵精銳盡在此故吾獨當之使諸將得以致力於彼若往就我軍彼亦合力形勢相懸數倍我眾殆難破矣於是復進戰不已敵眾飛矢如注上所乘馬凡三易三被創所射矢三服皆盡乃提劍左右奮擊劍鋒缺折不堪擊乃稍卻敵來逼而限以二堤上復馳馬越堤逆之佯以鞭招後敵疑有伏不敢越堤而止遂相持上曰吾不進敵不速破乃易劍以勁騎繞出敵後突入馳擊敵勢少動遂敗棄戈而走須臾敵大軍亦敗奔北之聲如雷遂追擊至其營會旋風折其大將旗幟眾大亂我軍乘風縱火燔其營煙焰漲天郭英等潰而西李景隆等潰而南棄輜重器械孳畜不可勝計所賜斧鉞皆得之斬首數萬級溺死十餘萬追至雄縣月樣橋殺溺蹂躪死者復數萬橫屍百餘石降者十餘萬悉放遣之李景隆單騎走徳州

○壬戌我軍乘勝進取徳州

○五月乙丑朔

○辛未李景隆聞我軍且至拔徳州之眾宵遁

○癸酉命陳亨張信入徳州籍吏民收府庫得糧儲百餘萬山東軍民以牛酒迎謁軍門絡繹不絕上不受慰勞而遣之禁軍士無侵掠李景隆奔濟南

○丙子上諭諸將曰李景隆在濟南收集敗亡今乘勝追襲之勢必瓦解

○丁丑畱陳旭守徳州上率師往濟南

○己卯

○至禹城北二十五里駐營日晡倍道而進詰旦至濟南李景隆眾十餘萬倉卒布陣未定上以請騎赴之左右控上馬諫勿進上曰迅雷之下其勢不及掩耳旣敗景隆余不可緩彼布陣若定則難猝破遂進擊之大敗景隆斬首萬餘級獲馬萬七千餘匹景隆單騎遁餘眾悉降盡散遣之濟南城守不下上命諸將攻之

○辛巳堤水灌濟南城

○壬午下令募忠義勇敢之士應募者甚眾

大明太宗文皇帝實錄卷之六大明太宗文皇帝實錄卷之七

二年六月甲午朔

○齊泰黃子澄聞李景隆等屢敗濟南危急皆震悚喪气乃謀遣尙寶司丞李得成等來講和以緩我師

○七月甲子朔上遣李得成等歸諭之曰吾嘗上兩書陳達中懇皆不見答今不敢再瀆爾吾皇考所獎拔者能不忘皇考之恩則歸爲奏於朝臣之中誠前書備矣但望皇上明斷而已自古聽讒邪之佞誅骨肉之親鮮不復敗我爲王下天子一等富貴已極尙何求哉而讒人交構積毀銷骨誣之以極惡加之以大罪發兵見屠哀哉何辜是以有死之心無生之志不得己用兵自救然猶日夕覬望有回旋之恩今爾之來實副所望夫明主之治天下不忘其所尊不弛其所親舉其大而略其細是以九族睦而天下平今欲轉禍爲福在掌之間耳誅姦讒以謝祖宗去新政以復舊章施恩宗親而罷兵息民非獨保全臣之一家亦永保國家無窮之休若溺於權姦之言必欲去臣但恐臣去而國家亦危矣惟聖明審之言訖上流涕左右聞者皆流涕得成歸備言之齊泰等怒而囚之

○癸未上遣書諭世子煦曰諜報敵將平安領眾二十餘萬營單家橋欲於禦河邀我糧舟又選善水者五千度河將合勢攻徳州今徳州尙餘糧數十萬但慮眾寡不敵且山東新附義勇軍今皆挈妻歸北不絕於道亦慮爲敵所邀吾料敵新敗膽破气索必不敢出然不可不備汝卽令髙燧將萬餘人南出初營於彰義明日移營盧溝河西又明日營良鄕如將與我軍合勢者使敵聞之必狐疑不敢輕進四五日後令髙燧率軍復回敵必再來覘往返踰旬日則我之糧舟及新軍皆過直沽矣世子如上旨行之已而平安覘知果蓄疑不敢出

○八月癸巳朔

○戊申

○解濟南圍還師北平命諸將緣途嚴禁軍士侵掠召陳旭還北平

○九月壬戌朔

○先是承天門災朝臣多言宜罷兵息民以答天譴翰林文學博士方孝孺獨言諸侯當滅之應孝孺遂建議攺謹身殿爲正心殿午門爲端門爲應天承天門爲臯門前門爲輅門悉從之自是益多變更矣

○乙丑

○師至北平

○辛巳

○遣北平府知府唐靖祭雄縣山川及白溝河神

○十月壬辰朔

○己亥

○陳亨卒上親爲文遣儀賓袁容祭之

○丙午

○下令徵遼東

○丁未上率師至通州張玉朱能請曰今密邇敵境而勤師遠徵況遼東早寒恐士卒難勝惟殿下熟計之上乃屏左右密語之曰今敵將吳傑平安守定州盛庸守徳州徐凱陶銘欲城滄州爲犄角之勢徳州城壁堅敵聚定州亦城完有備滄州土城隤圯已久今天气向寒城豈易就我乘未備出其不意急趨攻之敵有必敗之勢今聲言東徵者示無南伐之意以怠之耳失今不取彼城完而守備固難於爲力凡事貴密故未令眾知者慮泄也玉與能叩頭稱善

○庚戌

○駐營夏店

○壬子

○密令徐理陳旭等朱詣直沽造浮橋濟師

○丙辰移師還通州循河而南眾咸疑曰今徵遼東而南行何也上紿之曰夜來有白气二道自東北指西南占書云執本者勝今行師利南不利於東天象顯示不可違也旹徐凱等諜知我師徵遼東果緩守備而發軍四出伐木修城

○戊午

○我軍過直沽上語諸將曰徐凱等所設備惟靑縣長盧而已塼垛兒竈兒坡數程皆無水皆不備趨此可徑至滄州城不是夜二更啟行晝夜三百里敵兩發哨騎皆不相遇明旦至監倉遇敵哨騎數百盡擒之食時至滄州敵猶未覺督軍士築城我軍旣至城下始蒼黃分守城垛眾皆股栗不及擐甲我軍四面急攻之上麾壯士由城之東北角登逾時拔其城而先已遣人斷敵歸路遂斬首萬餘級獲馬九十餘匹而生擒都督徐凱程暹都指揮兪琪趙滸胡原李英張傑並指揮以下百餘人餘眾悉降咸給牒遣時迫暮餘三千餘人未給牒期明旦給而遣之是夜悉爲譚淵所殺上聞亟召淵切責之曰爾𨿽善戰有功然擅殺無罪三千餘人如何可掩過汝誠欲吾得人心乎失人心乎吾每臨戰戒汝輩勿妄殺惟爾好殺不止天報顯明若此所爲汝能免禍乎淵叩頭對曰此皆各處精選壯士今釋之無幾日當復來殺我矣旣盡力獲之而復縱之是縱虎貽患也故臣愚計不如去之便上曰如爾所言凡與我爲敵者必盡殺之乃已乎不順我者殺之矣順我者亦殺之則彼寧盡死力以斗誰復甘心見順也淵慚悚而退上置酒飲徐凱等遣之歸凱等稽首曰臣等荷太祖皇帝深恩以有爵祿今爲姦臣所驅迫干犯大義罪當死殿下天地之仁不殺而赦之臣之一家𨿽糜粉不足報大徳今尙何歸殿下方誅姦臣以安宗社臣等𨿽駑願效犬馬之力盡死以報誠不願歸矣上從之皆遣回北平仍其官祿

○十一月辛酉朔

○甲子

○先是我軍破滄州所得輜重器械及降將徐凱等移直沽之舟於長蘆載還北平上慮徳州盛庸之眾要之乃率諸軍自長蘆度河循河而南至景州遂至徳州遣人於城下招盛庸庸堅壁不出時我軍皆已過上獨率數十騎殿後庸覘知之遣騎數百來襲後上返兵擊之殺百餘人生擒千戶蘇瓛余悉降

○壬申駐軍臨淸上語諸將曰盛庸聚眾徳州而仰給禦河運糧若邀其糧彼乏食必不得而出出必虛聲躡我之後其實欲向南就食今覘伺其出還軍擊之蔑不破矣

○甲戌

○移軍館陶遣輕騎哨至大名盡得其糧舟遂取其糧焚其舟我軍至館陶渡河至冠縣過莘縣遂向東阿東平以誘敵眾

○十二月辛卯朔

○甲午

○駐營汶上邏騎至濟寧上聞盛庸引軍出徳州遣輕騎往覘之

○丁酉

○獲盛庸運糧百戶二人詢知盛庸營東昌其先鋒孫霖以軍五千營淸口上命朱榮劉江率精騎三千夜襲破霖營殺數千人獲馬三千匹生擒都指揮唐理等四人孫霖僅以身免

○乙卯

○我師至東昌盛庸背城而出上諭諸將曰盛庸乏糧而出今東昌素無蓄積彼必決死一戰須以智破之敵欲速戰則我不戰敵不欲戰我則擾之以精騎繞出敵後觀其陣薄厚虛實若可擊就擊之爾等但望軍動卽鼓噪而進俾其腹背受敵內必自亂可以收功借不可擊我掠敵營而回爾等愼無恃累勝之威有玩敵之心尢當加警諸將叩頭受命上歷觀其陣曰吾已得破之之術敵精銳火器俱在前兩旁及後空虛時敵持重不欲戰上以輕騎擊其左翼繞出其陣後復衝其中堅敵圍上數望上望其陣西南稍薄遂衝擊而出殺其將士甚多上顧所率一勇士馬傷不能出復殺入敵陣挾出之時我軍違命不俟上擊敵輒先踴躍馳赴曰見敵不殺無勇矣遽進先薄其陣爲敵火器所乘而退張玉突入敵陣大戰連殺百數十人玉亦被傷而歿上猶未知力戰不已敵敗退時已昏暮就陣執敵卒訊知我步軍已退遂還營

○丙辰上旋師命步軍輜重先行上以百餘騎殿後敵五千餘騎來追上按轡徐行俟追者至其先鋒出陣挑戰上發一矢射之應弦而斃敵退而復進但先出戰者輒射殪之敵乃懼不敢逼而退

○丁巳

○師至館陶時盛庸馳報眞定於是敵眾四出以要我歸師敵間獲我軍士卽皮面抉目刳剔心腹慘毒特甚我軍聞之咸懷憤恨恃必死之志故每臨陣人自爲戰不俟督促云

○三年正月辛卯朔

○師次威縣眞定敵師以馬步兵二萬來邀上以精騎數千緣途按伏而躬率十餘騎薄其陣誘之且斗且卻引入伏內盡殪之

○乙丑

○師次深州眞定敵帥復以馬步兵三萬來邀上先命騎兵千餘遙厄其歸路而率精騎百餘薄敵勢動我軍乘之遂潰奔還眞定爲我騎兵所要生擒監軍內侍長壽並指揮以下數十人斬首萬餘級獲馬三千餘匹餘眾降者悉縱遣之

○戊辰

○師次蠡縣百姓苦敵虜掠逃散出境上遣人招之百姓聞上至皆悅遂還復業

○丙子

○師至北平

○丁丑

○諸將以東昌無功免冠頓首請罪上曰爾等冠非爾之失其失在予予恃爾等皆同心同徳驍勇善戰故愛惜才難每有小過略而不問循至違律並廢前功譬如慈母愛子過於驕縱久則不聽母命此豈子之罪哉諸將皆叩頭惶恐流汗浹背上復曰勝負固兵家常事今勝負亦相當未至大失所恨者失張玉耳艱難之際喪此良輔吾至今寢不帖席食不下咽也言訖流涕不止諸將皆泣下莫敢仰視

○二月庚寅朔

○戊戌

○命僧修齋薦陣亡將士上親爲文祭之祭畢上流涕言曰姦惡橫加毒害於我爾等憫我無辜奮力戰鬥爲我而死含無窮之冤於地下每念及之痛切於心遂脫所服袍焚於前諸將趨進亟止之上曰將士於予情同父子死者有知鑑予之哀焚訖悲慟不已將士視之皆慟陣亡之家其父兄子弟見者皆收淚曰人孰不死死而蒙主恩徳如此又何憾我等但當努力圖報且爲死者雪冤也遂相率請從徵自效

○壬寅上諭諸將曰敵勢已漸見逼宜因其未出先往禦之不可坐受其制

○乙巳上率師南出諭將士曰爾等懷忠奮勇同心協力臨陣斬敵每戰必勝可謂難矣比者東昌之役不遵號令遂棄前累勝之功深可惜也大扺懼死者必死捐生者必生若白溝之戰南軍怯懦望陣卻走故爾輩得而殺之此懼死必死也爾等每於戰鬥之際衝冒白刃奮不顧身以一當百以百當萬故能出萬死全一生此捐生必生也是皆爾所見所知者故懼死退後是自求死自今毋恃累勝之功慢不加警必沈著有謀必剛勇不怯毋率略毋選耎庶幾可以建功勉之勉之

○己酉

○駐師保定上會諸將議所向咸曰定州軍民新集城池未固攻之可拔上曰野戰易於成功攻城未易取效今盛庸復聚眾徳州吳傑平安頡頏眞定相爲犄角如吾攻城未拔頓師城下彼合勢來援堅城在前彊敵在後勝負未可決眞定距徳州二百餘里我軍出其中敵必出迎戰西來則先擊西東來則先擊東敗其一軍余當破膽諸將曰二百里非遠我軍介兩敵之間彼合勢齊進則腹背受敵矣上曰百里之外勢不相及兩陣相對勝敗在於呼吸之間𨿽百步不能相救矧二百里哉遂決明日移軍於紫圍八方上所禦素紅絨袍忽見白花如雪色凝爲龍紋鱗鬣皆具美如剌繡諸將見者駭異皆叩頭曰龍君象天命嘉兆必獲大捷上嘆曰我與若等不得已禦難求生耳敢有一毫非分之望哉但荷天地宗廟之靈得去權姦淸朝廷安宗社退守藩封傳於子孫吾志願畢矣況今生死未保乎且水花偶然所凝豈可據云嘉應果若嘉應亦非吾徳可當爾曹愼毋妄言又戒之曰方當相與戒愼之際不可妄以此爲喜而有怠心

○三月庚申朔

○進軍緣滹沱河列營當敵柱來之衝遣遊騎哨定州眞定而多爲疑兵以誤之

○辛未

○聞盛庸軍至單家橋上率師由陳家渡度河逆之不見庸軍恐其潛與眞定合於是往復度河者三遇一虎咆哮河側遂殺之上諭諸將曰格殺猛獸勝敵之徵也

○己卯

○偵知盛庸軍營夾河遂進師迫之

○庚辰

○距敵營四十里駐兵上語諸將曰吾觀敵列陣每精銳在前罷弱在後明日與戰以勁師當其前摧其精銳余自震懾矣中軍常去敵五六里嚴整列陣以待之我以精騎先薄其陣繞其背擊之推之使前彼急行五六里气喘力乏中軍俟其旣過隨而擊之我躡其後乘勢逐之愼毋逆擊之彼敗不得前奔則盡死力赴斗矣

○辛巳

○令諸將列陣前進午至夾河盛庸亦列陣以待上先以三騎覘庸陣見其軍火器彊弩戰楯悉列陣前遂掠其陣而過敵出千餘騎來追上勒馬注矢待之其追騎將近上射殪一人其餘眾稍止已而復來又射殪一人如是者三乃卻上以兵騎一萬兼載步卒五千薄其陣前將交鋒步卒下馬攻其左掖敵擁盾層疊自蔽我軍攻之不得入上預作木﹤矛贊﹥長六七尺橫貫鐵釘於端釘末有逆鉤令勇士直前擲之連貫其盾亟不得出動則相牽連不可以蔽遂乘其空隙攻之矢下如雨敵眾棄盾走倉卒其火器又不能發我騎兵乘之而人搗其中堅敵眾亂皆前奔中軍將譚淵望塵起遽出兵迎之鏖戰而死朱能張武等率諸軍並進上以勁騎掩擊敵背衝貫陣中與能等合勢斬刈甚眾殺其都指揮莊得驍將楚智皂旗張等時迫暮各斂軍還營上以數十騎逼敵營而宿天明視之四面皆敵左右曰亟出無爲所困上曰且休無恐日髙丈餘上引馬鳴角穿敵營從容而出敵眾顧視驚愕略不敢近

○壬午上諭諸將曰昨日譚淵見敵走逆擊太早故不能成功兵法曰窮寇勿遏故我先戒中軍令整兵以候敵已過然後順勢擊之蓋彼𨿽少挫其鋒尙銳汝必欲絕其生路安得不致死鬥大抵臨敵貴於審機變識進退淵不從吾言以致喪汝曹當愼之今日敵來爾等與戰我以精騎往來陣間敵有可乘之處卽入擊之兩陣相當將勇者勝光武所以破王尋也遂嚴陣俟敵至時我軍於東北敵軍於西南進與交戰自辰達未上臨陣督戰將士人人爭奮乃張奇兵往來衝之敵軍屢退而復合兩軍兵刃相抵彼此戰疲各坐而息已而復起戰相持不退飛矢交下忽東北風大起塵埃漲天沙礫擊面敵軍瞇目咫尺不見人我軍乘風大呼縱左右翼橫擊之鉦鼓之聲震地敵軍大敗棄兵而走斬首十萬餘級追至滹沱河溺水及踐蹋死者不可勝計餘皆潰散降者悉縱遣之盡獲其器械輜重盛庸單騎走徳州上戰罷回營埃塵滿面將士不能識及聞上語聲乃趨進見上每臨戰出入陣間決機應變但見一卒爲敵所困皆騎赴拔出之諸將士遙見上旗幟皆喜莫不奮戈爭先一以當百故無往不勝也

○初敵師驕溢謂此舉必成功各持金銀器皿及錦繡衣服俟破北平城盛作宴會至是大敗所持器皿衣服盡爲我軍所得

○癸未

○遣人報捷於世子至單家橋遇敵萬餘營橋南不能進遂還

○甲申上率兵徑趨戰家橋破敵營斬首數千級溺死者甚眾是日駐師樓子營先是吳傑等引軍出與盛庸合未至八十里聞庸敗復還眞定上語諸將曰吳傑等若嬰城固守則出上策若軍已出復歸以避我此中策若來求戰此則下策也我計其將出下策破之必矣諸將曰彼聞盛庸敗必不敢出上曰不然吳傑平安擁眾十餘萬不得與盛庸合者以我軍間隔之今逗𨖻不出則將有老師費財之罪矣況彼𨿽外與盛庸合其實忌庸先成功今庸已敗彼必欲獨成功矣其勢必出我暫散軍士托言取糧彼聞我軍散必乘虛而來我軍之出不遠伺彼將至卽回嚴師待之必落吾彀中是日軍士四出取糧又令校尉荷擔抱嬰兒僞作避兵者奔入眞定城揚言北軍皆出取糧營中無備傑等聞而信之遂出軍襲我

大明太宗文皇帝實錄卷之七

大明太宗文皇帝實錄卷之八

三年閏三月庚寅朔

○乙未命陳亨李遠等將騎兵五千哨眞定

○丙申

○鄭報吳傑軍滹沱河北去我軍七十里上笑曰彼不量力揣智輒欲求戰乳犬犯虎伏雌搏貍𨿽有斗心力能勝乎豈不鑑盛庸哉遂飭諸軍渡河時向暮諸將請明旦度陸榮進言曰今日出兵陰陽家所忌上曰吾千里求戰憂敵不出故百計誘之今彼旣在外是其送死之秋時機如此豈可失也若稍緩之彼退守眞定城堅糧足攻之則不克欲戰則不應欲退又不能將坐受其獘矣拘小忌者終誤大謀上遂策馬先度劉才執轡言曰水深騎𨿽可度步馬輜重柰何上麾騎兵由上流度令步軍輜重涉下流騎陣遏上流而下流遂淺輜重畢度上先率騎兵三千循河西行二十里果遇敵軍敵退營槁城

○戊戌

○與敵略交鋒值晚各斂兵還營上慮敵潛退躬率數十騎逼敵營而宿以綴之

○己亥

○吳傑平安列方陣於西南上遙望而笑謂諸將曰方陣四面受敵豈足取勝我以精銳攻其一隅一隅敗則其餘自潰乃以軍縻其三面悉精銳攻其東北隅與傑等大戰上以驍騎數百循滹沱河繞出敵後突入敵陣大呼奮擊兩陣矢交如雨而集於上旗者如蝟毛平安於陣間縛樓丈升髙以望上麾精騎衝擊之將及樓平安下墜而走幾被獲忽大風起發屋拔樹傑等不能支我軍四面蹙之斬首陸萬餘級追奔直抵眞定城殺死無算俘降者釋之盡獲其軍資器械生擒都指揮鄧戩陳鵬等傑與安僅得入城翊日遣人送旗回北平諭世子謹藏之以示後世子孫使知今日遇禍之難都督顧成見旗而泣謂世子曰臣少從軍今老矣多歷戰鬥未嘗見若此也

○庚子

○師度滹沱河

○己酉

○至順徳

○辛亥

○至廣平郡縣官民各持牛酒來迎上悉不受但慰勞遣之

○癸丑

○至大名官吏父老率眾來迎是日獲敵諜者言齊泰黃子澄等皆已竄逐上大喜語諸將士曰若爾則有悔禍之心而兵𨿽可解吾亦可以釋憾矣將士皆曰此未可信縱其姦臣已黜而其所調天下之兵尙在境上是姦臣之計尙行也上乃奏書於朝曰臣聞虞舜用辟首去四凶殷湯之聖不吝攺過皆帝王之盛美萬世所師法也臣奉藩以來今歷二紀祇祇栗栗不敢越違比緣姦臣齊泰黃子澄懷莽操之逆圖志傾危於宗社造滔天之禍翦藩輔之親屢削諸王次及臣枉直爲誣餙虛爲實加之大惡冒次深誅發天下之兵殫府庫財擠臣一家並寘死地臣嘗瀝中懇號噭訴天天居甚髙略無見聽夫小杖則受大杖則走臣𨿽至愚豈忍父子俱被無辜之戮而令陛下受枉殺親王之名哉以兵自防誠非得已上賴天地宗廟之靈鑑臣忠誠憫臣非罪俯垂庇佑大軍之至每日摧衄然臣不敢爲喜恆用傷悼誠念此皆皇考所養兵民而姦臣一且盡驅之白刃之下使濺血成川暴骸蔽野嗚呼冤哉彼實何罪故夙夜拳拳秉誠攄敬吁天地吁祖考冀發聖明助震威斷早戮姦賊用除禍本庶幾以淸朝廷以安宗社以全親族以息兵民而天下有太平之望也比聞姦臣齊泰黃子澄皆已竄逐於外臣一家長幼皆欣喜舞忭有更生之慶謂陛下日月之明已宣雷霆之威朝廷可以遂淸宗社可以遂安親族可望保全生靈可望休息天下可望太平帝舜之去四凶成湯之攺過不吝陛下兼而有之矣臣猶未能盡釋於心者初聞齊黃被黜卽以徧告三軍將士曰明天子已洞察我之非辜而去權姦矣且夕必下寬貸洗雪之恩吾與若等可以解甲而休帖席而臥矣將士皆曰誠所願見但慮非出誠心而姦臣姑爲退避之計以弛我耳然我豈可輙自弛以束手就擒哉如其果出誠心則吳傑平安盛庸之眾悉召還而今猶聚境上侵迫不已則是姦臣之身𨿽出而姦臣之計實行臣思其言恐亦人事之或然者也夫聖人之感人至誠而已至誠可孚豚魚而況人乎陛下推誠待下誰不悅從若徒示以去姦臣之名而實仍用姦臣之計此非獨撤陛下之藩籬將遂傾陛下之堂室莽操之事前鑑甚明此不待智者而後知也姦臣之設計臣前書陳奏已詳如陛下不信但試察其所行所言果忠於朝廷乎果其自爲乎惟陛下明之於心度之於理參之於古驗之於今力斷而行無終爲憸邪所蔽則天下幸甚宗社幸甚非獨臣一家一國之幸書至建文君以示方孝孺孝孺觀畢曰我方將怠之此奏之來止宜令各處兵已多集獨雲南兵來至燕軍久駐大名暑雨爲沴不戰將自困今調遼東兵攻永平徳州擾北平根本受敵彼必歸援我大軍躡其後有必擒之勢矣今辜遣人報之往復一二月吾師必集矣建文君善其策遂命孝孺艸詔宣言欲罷兵建文君覽詔曰旣欲怠之則當婉辭庶幾肯從孝孺曰辭婉則示弱矣遂令大理少卿薛嵓賫至軍中密散之以懈我將士心嵓竟匿宣諭不敢出上讀詔見辭語�慢語嵓曰君臣之相感惟誠耳此詔必非出陛下意蓋姦臣挾詐以欺我也夫事關國家宗社而可以爲戲耶又聞嵓詔旨如此瀕行時上何言嵓曰上言但殿下旦釋甲謁孝陵卽暮下令旋師上曰是入姦邪之言已固而我之誠終不見察三尺童子猶未可紿也遂指侍衛將士謂嵓曰縱我可紿此曹可盡紿之乎嵓惶恐不能對於是諸將厲聲曰嵓爲姦臣遣來遊說以誤我是亦姦目也請先腰斬之然後奮驅南向盡梟姦臣之首以慰宗廟謝天子安百姓而還臣等有死之志無生之心必不爲姦臣所欺矣上曰汝輩誤矣今姦臣不過齊泰數人嵓天子命使汝何敢妄言諸將曰殿下初聞黜齊黃便謂朝廷有悔過之心可以釋憾臣等固謂不可信乃今果然而殿下猶不見信何也上曰吾亦計之矣但今方與詔使言爾曹不得妄語嵓戰栗流汗被體俛首不敢仰視上慮諸將或私害嵓畱嵓於左右旦夕相接盡意以語之畱數日厚賚之遣中使衛送出境將行上語嵓曰歸爲老臣謝天子天子於臣至親臣之父天子之大父天子之父臣之同產兄臣爲藩王居大國富貴已極復有何望哉天子於臣素愛厚而一旦以讒見惡豈出其本心哉蓋姦臣交構以至如此臣之以兵禦禍蓋不得已爲自救之計耳今臣與權臣勢不兩立幸蒙寬大之詔有罷兵之言陛下天地大徳臣之一家不勝感戴但姦臣尙在大軍未還臣所領將士心存狐疑𨿽臣屢宣徳音彼懷後憂遲回顧望未有必散之志伏望皇上推誠待下斷然誅此權姦數人散歸天下之兵馬則臣父子一僮一騎歸罪闕下惟陛下命之臣此言出於中誠天地神明鑑臨在上不敢欺也果若諭言不出聖誠臣𨿽可從如眾人何惟陛下審之嵓歸至京未入見孝孺私就問之曰燕王何言其將士心如何且觀彼此兩軍之勢孰壯孰弱嵓曰燕王語直而意誠累千百言皆天理人心之正不能難也其將士𨿽不及吾十一而皆與王一心父子不過焉吾軍𨿽眾然驕而懈疎而寡謀且諸將不和未見有勝之道今日之事朝廷但當處之以道不當以力孝孺默然嵓入見具言上之情及軍中之事建文君以語孝孺曰誠如嵓言曲在朝廷齊黃誤我矣孝孺曰聞嵓來時燕王重賄之今故爲之遊說不足信也遂罷

○五月己丑朔

○吳傑平安盛庸俱發兵擾我餉道上遣指揮武勝等奉書於朝曰比荷聖明允臣所奏特遣大理少卿薛嵓下詔軍中諭以偃兵息民𨿽臣將士不能無疑於權姦之欺臣之父子蓋已欣戴陛下之仁矣而嵓歸未十日吳傑平安盛庸頻疊發兵絕臣糧運要殺臣之將士數百人臣將士守臣約束不敢赴斗而彼必欲求釁略不見捨與比所下詔音背馳矣誠有以中臣將士之所疑孤臣父子之所欣幸也如謂朝廷息兵之命傑等有所不知不聞薛嵓之往來復皆經其軍中其可謂不知不聞耶此皆姦臣之所爲而陛下深居九重有所不知不聞耶臣之所恃者陛下至尊至親也今爲姦臣所惡陛下𨿽有憐之之心而不能見�則臣所以自救之計敢一日而忽之哉臣之中誠計薛嵓歸必能詳達但前詔旨如此今日姦臣驕制如彼外情恟恟不敢不聞伏惟擴明奮斷以固皇業以安天下斯臣亦有保全之望臣無任戰兢俟命之至書進建文君覽之益感悟有罷意以示方孝孺曰其詞甚直柰何孝孺未言建文君曰此孝康皇帝同產弟朕叔父也今日無辜罪之他日不見宗廟神靈乎孝孺曰陛下果欲罷兵耶天下軍馬一散卽難復聚彼或長驅犯闕何以禦之騎虎之勢可下哉且今軍馬畢集不數日必有捷報毋感其言孝孺出矯命錦衣衛執武勝系獄

○六月戊申朔

○辛酉獲其諜者言武勝等已下獄上謂諸將曰我駐軍於此三月以俟息兵之命武勝旣執則其志不可轉矣我豈能塊然坐此爲人所擒哉彼軍萃徳州資糧皆通徐沛來但調輕騎數千邀而毀之徳州無所仰給必困縱欲求戰我嚴師待之以逸擊勞以飽擊餓有必勝之道勝之而後求息兵或冀能從諸將皆曰善遂遣李遠等率騎兵六千擾其餉道上令遠軍皆易彼甲冑使遙見不疑又恐臨戰相雜難辧令各插柳枝一握於背爲識遠等行行上戒之曰吾志在除姦臣數人耳毋虐百姓

○壬寅

○李遠等如上旨至濟寧谷亭沙河沛縣敵望之皆不覺我軍焚其糧舟數百艘糧數百萬石軍資器械不可勝計河水盡熱魚鱉皆浮死其運糧軍士盡散走京師大震而徳州兵气稍索矣

○乙亥

○遠等率軍還

○壬午敵將袁宇領馬步軍三萬邀襲遠軍遠伏密林中以十餘騎誘之宇眾競前伏兵突出擊之遂大敗宇軍斬首萬餘級獲馬三千匹宇僅以身免

○七月戊子朔

○己丑

○擒殺彰徳守兵千餘人時敵將都督趙淸守彰徳上先遣數十騎日往來城下擾其樵采及來追則引去城中薪乏拆屋爲炊至是上曰彼旣窘迫望吾人少必來追吾將擒之使閉門不復敢出乃伏兵近城山麓而遣數騎薄城下誘之城中軍果出追我騎誘入伏內伏兵擒殺其眾余奔入城不敢復出矣

○癸巳

○破尾尖寨初敵軍與民雜守之諸將恐梗我餉道請攻之上曰山徑險窄惟一人可上元末兵亂民數百人聚其上而數萬兵不能攻今姑緩之徐當用計破之至是募得爲鄕道者一人命張禮引兵千餘乘夜往攻之適夜微雨禮屯兵寨下選勇銳十餘人潛登繞出寨後執其守關數人數之畱一人引至寨門舉炮寨上驚亂禮大呼寨中人曰我前鋒也諸軍已駐寨下爾等速降則生不降諸軍卽至破關𨿽欲降無及矣遂皆下寨降禮引見上皆赦之命軍歸原伍民復原業

○丙申

○林縣守將率眾舉城降

○丁酉上慮敵兵擾北平近城耕牧乃遣劉江率騎兵千餘還上戒江曰汝兵度滹沱河由間道而行廣張軍聲多設間諜若遇敵少可擊則擊之敵眾我寡則晝爲疑兵多張旗旌相屬不絕夜多張火炬使徵鼓相應彼必謂我旋師懼不敢逼汝急趨入北平若彼來侵境會守軍共擊之江至北平平安果率萬餘人至平村離城五十里剽掠人民江以兵擊大敗之斬首數千級俘獲千餘人獲馬六百餘匹平安以數騎走

○戊戌

○方孝孺言於朝曰今河師老無功而徳州餉道又絕事勢可憂向以罷兵之說誘之旣不能行則當別圖一策安可坐視臣有一策建文君曰試言之對曰燕世子孝謹仁厚得國人心燕王最愛之而其弟髙燧狡譎素忌其寵屢讒之於父不信今但用計離間其世子彼旣疑世子則必趣歸北平卽吾徳州之餉道通矣餉道通卽兵气振可圖進取也建文君曰何以知其父子兄弟之悉孝孺曰臣之徒有林嘉猷者燕王嘗召至府中居久故得之悉建文君曰此策固善但父子鐘愛旣深恐未能間之孝孺曰可行遂令孝孺艸書貽世子令背父歸朝許以燕王之位而令錦衣衛千戶張安賫詣世子世子得書不啟封並安遣人送軍前時中官黃儼姦險素爲世子所惡而髙燧深結之爲己地及安持書至儼已先遣人馳報上曰朝廷與世子已通密謀上不信髙煦時侍上亦替儼言非謬上亦不信語竟世子所遣人以書及張安皆至上覽書嘆曰甚矣姦人之險詐吾父子至親愛猶見離間況君臣哉

○壬寅

○諜報大同敵將房昭引兵入紫荊關侵掠保定屬縣悉歐人民登山結寨民彊有力者皆假以指揮千百戶之名而逞威脇眾不從者輒殺之人被慘毒房昭據易州西水寨寨在萬山中四面極險惟一徑扳緣可上房昭欲守此爲持久計以窺伺北平上曰保定北平股肱郡豈可不援遂班師

○八月丁巳朔

○度滹沱河

○丁卯

○駐師完縣諸山寨民來歸悉撫安復業命孟善鎭守保定

○丙子

○諜報眞定敵將遣都指揮韋諒領兵萬餘運糧接應房昭上語諸將曰敵以西水寨爲固其中薪水不乏所缺者糧耳使其饋餉得濟敵未可破遂率馬步精兵三萬邀之

○丁丑

○至寨口韋諒督運已入寨遂圍命朱榮等將兵五千圍定州

○九月丁亥朔

○壬寅上語諸將曰今圍寨急眞定聞之必來援其摧敗之餘進必不銳我姑輕騎往定州彼探知我去必速來來則據險以待我還兵合擊必敗之矣旣敗其援兵寨兵可不攻自下矣時圍寨久敵軍多南人天寒衣薄會夜霜月上令軍中四面皆吳歌敵軍有潛下寨降者言眾聞歌聲皆墮淚思歸無固守之志但爲房昭等所制耳

○甲辰上赴定州

○十月丙辰朔

○眞定援軍至上夜率精騎五千趨還

○丁巳

○食時與圍寨兵合敵裨將都指揮花英鄭琦等以馬步三萬餘列陣峨眉山下上縱兵擊之令勇士捲旆登山潛出敵後大張旗幟寨中望見驚駭遂亂四散奔走我軍逐之斬首萬餘級墜崖死者尢眾獲馬千餘匹擒都指揮花英鄭琦王恭指揮詹忠等惟房昭韋諒脫走復追數千餘人遂破西水寨丙寅師還

○丙子

○師至涿州大享將士

○乙卯

○師至北平

○十一月己酉朔

○壬辰

○陸紀善金忠爲右長史

○癸巳

○大享將士

○乙巳上親爲文祭從徵將士及天下將士爲姦臣所驅沒於戰陣者

○庚戌

○釋擒獲遼東指揮王雄等七十一人還本衛先是遼東楊文等引軍圍永平出遊兵萬餘掠薊州遵化諸郡縣所得人民無老少皆烹食之有年百十歲者亦被殺軍士競貫嬰兒於槊末爲戲縱恣淫刑百姓苦之守將郭亮以聞命劉江率軍往援上戒之曰敵聞我軍至必遁回山海愼勿追之爾畱永平月餘卽盛張旗幟整飭隊伍聲言回北平徐行一二程捲旗囊甲夜復入永平彼聞爾還北平必復來寇爾出師奮擊必敗之江至永平敵遁如上所料江如上旨稍出卽還敵果復至縱掠昌黎縣江出兵掩擊大敗之斬首數千級獲馬六百餘匹生擒王雄等至是釋之遣歸上諭雄等曰汝歸諭楊文姦臣亂朝綱壞祖法屠戮諸王將危宗社我之舉兵爲誅姦臣救禍難保全骨肉以安天下每戰勝所獲將士念其皆皇考舊人今爲姦惡驅迫而來非其得已故悉放遣之夫姦臣所惡惟予一人百姓男女耆老嬰兒何罪淫刑慘酷人不忍聞天有顯道善惡之應捷於影響汝不有人禍必有天刑汝能無懼乎如是雄等叩頭曰文誠得罪於天無所逃禍臣等愚昧爲所驅使罪宜萬死今蒙殿下再生之恩當隕首爲報言訖皆流涕上賜資糧遣之

○辛亥

○韃靼可汗遣使來輸款

○十二月乙卯朔

○丙寅上率師南徵諭將士曰靖禍難者重在安黎庶誅賊亂者必先行仁義今予眾之出爲誅姦惡扶社稷安生民而已彼姦臣弄兵所至橫肆殺掠噍類無遺凡今生民皆我皇考赤子姦臣旣虐使之夫不得耕婦不得織日夜不息而又恣其凶暴吾痛心疾首寢食不安圖所以拯拔之爾曹愼勿有所侵害苟有一毫侵害於民是逆我之心與姦臣同惡必不能相宥矣爾曹勉聽吾言又曰善惡皆有天報爾但觀之姦臣所爲如此未有不身家俱禍者也

○壬午○駐師蠡縣是日移營﹤氵義﹥河上召李遠諭之曰今駐於此眞定徳州必出遊兵偵我動靜爾以輕騎八百往哨彼至卽擊之大明太宗文皇帝實錄卷之八

大明太宗文皇帝實錄卷之九上

四年正月甲申朔李遠兵至槁城果遇徳州禆將都指麾葛進領馬步兵萬餘爲前鋒乘冰度滹沱河半度遠進擊之敵望見遠軍少斂退下馬系之林間以步卒接戰遠佯卻敵追之遠分兵潛出其後解縱所擊馬遠奮擊之敵退已失馬遂大敗斬首四千餘級溺水死者稱是獲馬千餘匹葛進僅以身免捷至上遣書勞遠曰將軍以輕騎八百出奇應變破敵萬人功亦偉哉𨿽在名將不過也所部將士能奮忠效力建功於歲首宜加褒賚速第其功以聞

○戊子遣朱能率輕騎一千出哨至衡水縣遇敵哨兵與戰大敗之斬首七百餘級獲馬五百餘匹生擒指揮賈榮等

○乙未由館陶度河上遇一病卒僕於地命左右以從馬載之左右曰從馬非卒所宜乘上曰人命與馬孰輕重人病不能行不載之是棄之矣吾豈貴馬而賤人哉且彼從吾盡力而病吾乃不卹之豈爲人父母之道左右皆頓首聞者亦皆感悅

○丁丑師至東阿舊縣攻城不下力戰拔之斬首三千餘級生擒其守將

○戊戌攻拔東平擒指揮詹璟庚子攻拔汶上擒指揮薛鵬

○辛丑上飭將士曰孔子萬世帝王之師太平之道所自出孟子傳孔子之道以開諭後世其功徳在生民蓋與天地日月相爲無窮今曲阜孔子之鄕鄒縣孟子之鄕將士毋入其境敢有入境侵及其艸木一一皆誅之不宥

○庚戌師至沛縣守將以城降知縣顏伯偉不出爲我軍所殺

○癸丑師至徐州

○二月甲寅朔軍中久不聞敵兵消息上遣胡騎指揮款臺領兵十二人人二騎北覘之款臺至鄒縣遇敵餉卒三千餘人款臺等鳴鑼馳入騎大呼曰大軍且至不降者死餉卒驚駭悉奔散遂擒千戶二人歸知敵兵駐濟寧上曰款臺以十二人破敵三千人眞壯也命左右紀績以俟大賚

○甲戌師至徐州東北其守將閉城不敢出上欲移軍南行諸將曰各營軍士多取糧今起營恐後至者城中出兵掩襲之非便上曰無慮要𨿽一人行彼亦不敢犯乃伏兵於九里山先藏百餘騎於演武亭令數騎往來城下誘之且戒之曰爾等至城下解鞍息馬示以安閒若敵不出卽慢罵以挑之敵怒來追爾則按轡徐行引其渡河旣渡河卽舉度卽炮我縱兵擊之彼必懼急回度河蒼黃之頃必成擒矣數騎如上旨往來城下城中兵不敢出乃焚其廬舍大罵之徐發一矢射城上抵暮乃去明日復如是城中將士不勝憤遂開門出兵五千追度河炮向伏發上以數騎馳出西門斷其歸路腹背夾擊之敵眾奔潰急爭橋橋壞墮水死者千餘人斬首三千餘級余奔入城後我軍單騎往來城下城中人竟不敢出

○己卯遣都指揮李讓祭外祖徐王墳上戒將士曰閔子卿外祖墳墓及其家在焉勿有侵擾違者不宥遂召王親族賜鈔萬錠慰勞而遣之

○三月甲申朔我軍自徐州趨宿州上語諸將曰敵綴我後當豫備之乃畱都指揮金銘將遊騎哨景山戒之曰敵至見爾孤軍必追襲爾則列隊徐行乍進乍退彼疑爾爲誘必不敢進令令都指揮冀英先以數騎隔河按伏覘爾度河如敵來襲英卽舉炮彼疑有伏猶豫未決之頃爾眾已度矣銘往果遇敵兵萬餘遂逡巡而行引軍臨河敵眾來追冀英連發炮敵卽斂退方欲布陣而眾紛擾未定銘遂度河與上會宿州後敵審知惟銘百騎深悔失計

○辛卯師至蒙城

○壬辰師注渦河諜報平安領馬步兵四萬爲前鋒躡我後上曰當出奇勝之顧視濱河樹林叢茂蒙茸堤岸深隘曰彼必疑此有伏聞淝河平川少樹彼必不疑可以按兵遂親率精騎二萬人持糗糧三日至淝河按伏兵諸軍百餘里敕諸士皆東苣連屬於道接諸軍營戒候者曰縱火者與敵大戰也一苣舉火余苣皆應敵見必以爲我軍則膽落矣若小勝敵則不須舉按兵數日敵不至而糧且盡諸將咸請回軍上曰更待一二日彼必至明日諸將又請曰今非獨兵食盡焉芻亦乏是未遇敵而先自困固請回軍上曰彼引眾遠來銳意求戰寧肯委而去乎但破其前鋒彼自奪气指所指刀諭之曰但折其鈍鍔卽無復有用我按甲於此待之至則有必擒之勢諸將曰不來柰何上曰我度其必來須少待之迫暮令朝騎指揮款臺以數騎往哨是夜四鼓款臺還報敵營距此四十里以聞其更鼓旦必至矣上喜黎明令白義王眞劉江各將百騎往逆之戒之曰爾等各於緣路按伏彼若駐兵不動則以十餘騎掠其營侮詈以挑之若來追愼勿與戰且引卻漸與所伏兵合敵懲前日不追金銘之失必窮力逐爾等亟回引入我伏內彼旣急趨二十餘里人馬必乏擒之必矣上又令王眞等縳艸置囊中若束帛戴馬上俟敵追急卽奔於地午王眞等與平安兵遇安語其眾曰此遊騎也亟擊勿縱乃捨步卒率騎兵馳來追眞等佯走棄囊於地誘之其眾果競取棄物旣入我伏內伏發敵眾大駭勒馬還走馬疲敝策之不動悉下羅拜請降平安以騎兵三千駐北岸髙坡上以數十騎當之大耳灰者我胡騎指揮素騎勇旣召還京師爲安禆將至是持矟直趨上前相距十餘步我胡騎指揮童信引弓射之中馬馬路遂生擒大耳灰其麾下哈叄帖木兒亦驍勇見火耳灰被擒持矟衝突來救信復射其馬人馬俱僕並擒之時欲生致平安安變服以數騎走余悉奔遁上率兵追之斬首數千級獲馬八千餘匹生擒敵驍將林帖木兒余降者皆縱之於是諸將叩頭賀且謝曰臣等繼今不復敢料事向加臣等言失此機會罪何所逃上笑而諭之曰事機偶有相乖耳無苦自貶自今但心有欲言卽言之勿懲此而遂默蓋安危吾與卿等同之是日釋火耳灰等令帶刀宿衛左右諫曰此𨿽舊人然久居敵中其心叵測未宜置於左右上曰彼皆壯士旣被擒固已心服況吾與之有舊恩今復生之必思圖報毋過疑也遂厚賚火耳灰及哈三帖木兒

○甲辰遣胡騎薛脫歡領兵哨宿州遇敵軍擊敗之斬首五百餘級降者釋之

○丙午上諭諸將曰我師深入利於速戰今敵駐宿州積糧爲持久計若邀其餉道則彼饑窘不戰將自潰遂命劉江將兵三千往徐州斷敵糧道江趑趄不行上怒欲斬之諸將叩頭固請乃得釋別遣譚淸領百餘騎行淸至徐州遇敵餉兵擊敗之斬首無算循河而南至淮河五河水陸燒敵餉舟車不可勝計淸還至大店遇敵戰淸騎少敵眾圍之淸且戰且行上遙見淸旗幟引兵馳援之出入敵陣殺數十百人火耳灰從上出入手殺十餘人敵勢披靡淸引眾突圍而出與上兵合擊之大敗敵眾殺死無算敵軍欲南遁上以騎兵躡其後行止常距十餘里

○丁未遣陳文李遠哨淮河擊敗守淮河將士斬首千餘級獲馬千餘匹幾奪浮橋

○四月癸丑朔

○丙寅我軍綴敵至小河上諭諸將曰敵勢窘迫必求一戰我據險待之使進則搤其吭退則拊其背彼必狼狽乃令陳文於河衝要處爲橋先度步軍輜重騎兵隨之遂分守橋

○丁卯敵軍布陣亙十餘里張左右翼緣河而東上率騎兵與戰敵騎兵敗走步兵復前爭橋陳文殺敗之追奔度河敵後軍來援陳文戰沒敵眾遂度橋布陣我將張武率勇敢士自林間突出擊之與上騎兵合大敗敵眾斬首二萬餘級溺水死者不可勝計屍積於河水爲之不流生擒敵將丁良朱彬於是敵軍據橋南我軍據橋北相持數日敵糧盡軍士采野菜而食上曰彼饑吾與之相持然彼居南岸便饋餉更一二日餉稍集得濟卽來易破之乃畱守橋兵千餘不動而潛移諸軍輜重東行去敵營三十里夜半度河而南繞出敵後敵旦始覺復引軍相對

○甲戌駐師齊眉山與敵大戰自午至酉勝負相當遂各飲軍還營明旦敵拔眾遁會大霧迷道旋繞山麓午霧始散上引追襲不十里及之敵大驚遂深塹以自固敵所至作塹壘軍士通夕不得休曁成而將旦復行往往虛獘人力故臨戰之際率先罷困矣上行營不爲塹壘但分布隊伍列戰爲門敵不敢犯故軍士至營卽得休逸作息自便上駐師有暇輙與諸將馳獵以周覽地勢獵有所獲悉賜將士每拔一城破一壘所得財物亦悉賜之故人人樂爲之用

○乙亥諸將請曰我軍深入與敵相持今盛夏淮王蒸暑雨連作軍中倘有疾疫則非我之利今小河之東平野多牛羊且二麥將熟若度河擇地駐營休息士馬觀釁而動萬全之道上曰卿等所見拘常算非知變通夫兩敵相持貴進忌退今敵眾膽敗心膽已喪況久乏糧士卒饑窘其心已離我所以誘其南來者蓋敵軍多士久勞於外孰不思家若復大敗潰散奔歸誰能禦之如卿等言欲度河但恐懈我士心且敵餉已達彼將復振而難與持久今乘彼饑疲邀其餉道可以坐困之今日之勢利已在我不容少緩諸將言多二三日惟朱能鄭亨與上意合上曰諸將欲度河者左不欲者右有數人就右餘皆就左獨王眞中立上怒曰欲度河者任所之諸將乃無敢復言

○丙子上語諸將曰敵糧且至慮我擾之必分兵往護畱其半堅壁自守因其兵分勢單力弱我以兵擊之彼不能支必棄而走營中若出援我乘破竹之勢敵有土崩之患乃遣朱榮劉江等率輕騎截其餉道戒之曰若敵眾爾等且戰且行以撓之愼勿與鏖戰及引之漸近卽馳來報敵將何福等移軍欲就糧上率眾綴之晝令遊騎擾其樵采夜使勇士劫其營敵眾不得息饑疲日甚乃分兵護糧時上亦不解甲數日矣

○丁丑敵移營靈壁

○己卯朱榮報敵運糧五萬且至平安率馬步六萬護之爲方陣負糧者居中其營二十里上分壯士萬人遮敵援兵而伏馬步兵數萬於林間豫戒之曰敵戰疲卽出擊之於是上率諸軍往逆敵悉眾來戰上以騎兵夾擊之左右馳射矢注如雨敵人馬辟易又縱步軍橫貫其陣斷敵爲二皆棄糧而走遂大敗敵眾斬首萬餘級乘勝追擊殺死並俘者復萬餘人盡獲其糧餉軍資器械何福等出壁來援壯士與戰稍卻而伏兵突出奮擊上亦還兵擊其後敵腹背俱困不能支大敗俘斬無算獲馬五千餘匹何福等以餘眾走入營塞壘門堅守上望見其塞壘問諸將曰此何爲諸將曰固守以待援耳上曰不然是欲謀遁耳宜嚴備之

○庚辰何福等先與我軍相對深溝髙壘欲運糧實其中爲持久計至是軍敗糧乏眾心離貳乃下令期明旦聞炮三震卽出走約聚淮河就糧

○辛巳上命諸軍攻敵營壘而躬率諸將先登軍士蟻附而上我軍三震炮敵眾誤爲己炮急趨門走門塞不得出營中紛擾人馬墜濠塹皆滿破其營生擒敵將左副總兵都督陳暉右副總兵都督平安右參將都督馬溥都督徐眞都指揮孫成等三十七員內官四員禮部侍郎陳性善大理寺丞彭典明欽太監副劉伯完指揮王貴等一百五十員獲馬二萬餘匹降者無算悉縱遣歡聲動地曰吾屬自此獲安矣何福單騎脫走初破敵壘上數下令不許殺一人殺人必償命由是將士不敢妄殺

○壬午遣費瓛等送陳暉等回北平

○五月癸未朔

○己卯師至泗州守將周景初等舉城降上問景初曰未攻城而先降何也景初曰此有僧伽神水旱疾疫不禱有疑必卜問吉凶悉向應殿下兵未至臣等齊潔叩神曰與降孰吉曰降吉數叩皆然神所命也人敢違乎是以降

○是日謁祖陵上泣曰橫罹殘禍幾不免矣幸賴祖宗庇佑得今日拜陵下尙祈終相以淸姦憝於是陵下父老悉詣軍門見賜牛酒及鈔慰勞而遣之

○辛卯敵將盛庸領馬步兵數萬戰艦數千艘列淮之南岸我軍列北岸相對上命將士艤舟編筏揚旗鼓噪指麾若將度河者敵望之有愼色上別遣丘福朱能等將驍勇數百人西行二十里以小舟潛濟漸近敵營舉炮敵驚愕福等突衝敵陣敵眾棄戈甲而走盛庸股戰不能上馬其下掖之登舟遂單舸脫走我師盡獲其戰艦遂濟淮駐南岸是日克盱眙

○癸巳上會諸將議所向或曰先取鳳陽遏其援兵之路我軍徑趨滁州取和州集舡度江別遣之一軍西搗廬州出安慶而長江之險爲我有矣或曰先取淮安爲根本次下髙郵通泰以及眞楊得此遂可渡江而無後顧之虞上曰鳳陽樓櫓監完所守旣固非攻不下恐震驚皇陵淮安髙城深池積栗旣富人馬尙多若攻之不下曠日持久力屈威挫援兵四集非我之利今乘勝鼓行趨揚州指儀徵兩城軍弱可招而下旣得徵揚則淮安鳳陽人心自懈我耀兵江上聚舟渡江東取鎭江收常州遂舉蘇松以及江浙西下太平撫池州以及安慶則江山孤城豈能獨守久則必有內變吾於此時索取姦惡事窮迫勢誰能固匿之者必有縛獻軍門者矣吾然後祗謁孝陵朝天下敷寫中曲明白此心而後復皇考之舊章拔諸王於困苦一淸朝廷載安宗社而與卿等還守舊藩優遊暮景矣諸將皆頓首稱善己亥遣吳王招諭揚州先是揚州衛指揮王禮等聞上將至議舉城降其鎭守指揮崇剛監察禦史王彬執禮等下獄曁玉至禮弟宗及千戶徐政張勝舍人吳麟等數十人出禮等於獄遂開門降庚子師至天長揚州指揮王禮等縛其鎭守指揮崇剛監察禦史王彬赴軍門見上至揚州命王禮同吳庸等率馬步兵數下諭髙郵通泰諸城且集舟以備度江壬寅髙郵等衛指揮王傑等率眾詣軍門降上駐師江北於是朝之六部大臣皆圖自全之計求出守城都城空虛上下震悚建文君乃下罪己之詔遣人出徵兵蘇州知府姚喜言於朝云有文武才略可以扶顚濟傾者反置之散地不用今事勢狼狽須速召之詢其姓名不對再三詢之對曰於今人才豈有過於黃太卿哉將召用之爲方孝孺所沮旣而復召久不至孝孺曰宋齊丘竟不來耶孝孺言乃事急矣宜以計稍緩之建文君曰何計曰曷遣人許以割地稽延數日東南召募壯丁當畢集天塹之險北軍不長於舟楫相與決戰江上勝敗未知建文君善其言乃遣慶城郡主度江至軍門白其事郡主上之從姊也上見郡主慟哭曰我父陵土未乾我兄弟頻見殘害人之忍心有如此乎且一入讒臣之言卽如膠漆不可解至親之言縱傾吐肝心如水洗石今我之來豈其得也哉言已復哭郡主亦泣不沾襟悲不能止上問周齊二王安在郡主言周王𨿽召還未復爵齊王仍被拘囚上益欷歔不勝郡主徐申割地講和之說上曰吾所受皇考封王且不能保割地何用且吾來欲得姦臣耳在淸朝廷安宗社不在地土吾分地自有皇考所命者富貴足矣不願贏餘但得姦臣之後謁考陵朝天子求復興章之舊免諸王之罪卽還北平永祇藩輔吾無他望也又曰此姦臣欲姑緩我以俟遠方之兵耳我豈爲其所欺哉郡主默然遂辭歸上送出軍門謂曰爲我謝上吾與上至親相愛無他意也幸不終爲姦臣所惑耳爲我語諸弟妺吾幾不免矣賴宗廟之靈垂佑相見有日也郡主還具言之建文出以語方孝孺孝孺失色建文君復問今柰何孝孺徐曰長江可當十萬兵江北船已遣人盡燒之矣北兵能飛度況天气蒸易以染疾不十日彼自退若遽度江祇送死耳

大明太宗文皇帝實錄卷之九上

大明太宗文皇帝實錄卷之九下

四年六月癸丑朔吳庸等集髙郵通泰諸郡縣之舟於�州甲寅上祭大江之神祝曰予爲姦惡所迫不得己起兵禦禍誓欲淸君惻之惡以安宗社予有厭於神者不得度此江神鑑孔邇昭格予言

○乙卯誓於眾曰予及若等之來不得已爲救禍計且上爲國家下爲生民賴天地宗廟垂祐獲遂至此夫行百里者其半九十若等勉之吾旣至此姦臣當已魂飛魄死然困獸猶鬥不可不慮但京師宗社宮闕所在爾等當明紀律肅部伍守法循理愼無縱恣但持兵來拒者殺無釋此外秋毫不可有犯蓋今日兵民皆皇考之赤子非姦臣之人但爲姦臣驅迫耳皇考之赤子順承天休惟在安輯度江入京秋毫無犯違予言者以軍法從事先是敵將盛庸駐軍髙資港緣江上下二百餘里盡列海艘嚴備至是上帥師度江舳艫相銜旌旗蔽空戈矛耀日金鼓震動微風飄揚長江不波若履平地緣江備禦軍士遙望皆驚愕不敢動旣漸近岸盛庸整陣以待上麾前鋒鼓噪先登繼以精騎數人直衝庸軍敵眾震懾奔潰棄戈甲而走追奔數十里斬首百餘級盛庸單騎遁余將士皆解甲釋冑來降

○戊午諸將請徑薄京城上曰鎭江咽喉之地若城守不下往來非便譬之人患疥癱𨿽不能傷生終亦爲梗先取鎭江則彼勢危矣眾皆唯唯上令來降海舟皆懸黃旗往來江中鎭江城上望之驚曰海舟皆已降吾何能力於是其指揮童俊等率眾來降庚申我軍駐龍潭上顧望鐘山愴然下淚諸將諸曰今禍難垂定何以悲爲上曰吾往日度江卽入京見吾親爲姦惡所禍不度此江數年今至此吾親安在瞻望鐘山仰懷陵寢是以悲耳言已益泣不止諸將皆泣

○辛酉建文君聞緣江海舟兵皆降又聞鎭江降憂鬱不勝徘徊殿庭之間方孝孺稱疾不起遣人彊起之問計孝孺曰今城中尙有勁兵二十萬城髙池深糧食充足盡撤城外民捨驅民入城足以爲守城外積木悉運入城彼無所據𨿽來能久駐乎建文君從其計乃役軍民商賈工匠日夜拆屋運木盛暑饑渴勞苦不勝死者相枕藉嗟怨盈路城外積木旣多兵民疲於搬運私縱火焚之火連日不息西南城崩役兵民修築未竟東北城復連崩不已兵民老壯晝夜不得休咸有來蘇之望乃方孝孺言前遣郡主未能辦事今以諸王分守城門遣曹國公茹尙書王都督往龍潭仍以割講和爲辭用覘其虛實以待援兵至則選精銳數萬內外夾擊決死一戰可以成功萬一不利車駕幸蜀收集士馬以爲後舉建文君然其計乃遣李景隆茹瑺王佐來見景隆等見上俯伏惶恐流汗浹背不敢仰觀上曰勤勞公等至此雅意良厚景隆等再三叩頭不能發一語上曰公等有所欲言第言之久乃以割地講和爲請上笑曰公等今爲說客耶始吾未有過舉輙加之大罪削有庶人以兵圍逼云大義滅親吾今救死不暇何用地爲且今割地何名皇考混一天下爲天子諸子已裂土分封各有定分割地之說孰主張是此又出姦臣之計也吾今之來但欲得姦臣耳公等歸奏上但姦臣至是吾卽解甲免冑謝罪闕下退孝陵歸奉北藩永祇臣節天地神明在上吾之此心明如皎日不敢渝也

○壬戌景隆等歸其陳上語且曰彼必欲得罪人建文君令景隆等再往言罪人俱已竄於外無在京師者俟執至則來獻蓋用以緩我師景隆等遲回不肯行遂令在京諸王與之偕行

○癸亥諸王來見上對之愴然泣下相勞苦外諸王以朝廷所命之言達上上曰諸弟試謂斯言當乎否乎誠乎僞乎果出於君乎抑姦臣之謀乎諸王皆曰大兄所洞見矣諸弟何言諸弟之來豈得已哉上曰吾此來但得姦臣而已不知其他遂賜宴遣諸王歸建文君知事急乃罵諸姦臣曰事出汝輩而今皆棄我去乎長吁不已

○甲子上下令禁約將士入城之日不許擅入人家侵人一毫𨿽功髙必斬方孝孺建議堅守不出遣人潛賫蠟丸四出促援兵皆爲遊騎所獲

○乙丑上至金川門時諸王分守京城門谷王橞守金川門橞登城望上遂按兵而入城中軍民皆具香花夾道迎拜將士入城肅然秋毫無犯市不易肆民皆按堵上慮朝廷事急加害周齊二生遣騎兵千餘馳往衛之周王初不知上所遣倉卒惶怖旣知乃喜曰我不死矣來見上出迎之周王見上拜且哭上亦哭感動左右周王曰姦惡屠戮我兄弟賴大兄救我今日相見眞再生也言訖復哭哭不止上慰止之與周王並轡至金川門下馬握手登樓上曰身遭危禍無所容生數年親當矢石瀕萬死今日重見骨肉皆賴天地皇考皇妣之祐得至於此周王曰天生大兄戡定禍亂社稷保全骨肉不然皆落姦臣之手矣時諸王及文武羣臣父老人等皆來朝建文君欲出迎左右悉散惟內侍數人而已乃嘆曰我何面目相見耶遂闔宮自焚上望見宮中煙起急遣中使往救至已不及中使出其屍於火中還白上上哭曰果然若是癡騃耶吾來爲扶翼爾爲善爾竟不亮而遽至此乎時有執方孝孺來獻者上指宮中煙焰謂孝孺曰此皆汝輩所爲汝罪何逃孝孺叩頭祈哀上顧左右曰勿令遽死遂收之上慰遣周王歸第分命諸將守京城及皇城遂駐營龍江發哀命有司治喪葬如儀遣官致祭布告天下下令京師慰撫臣民是日有卒於市取民屨者立命斬之先是京師飛蝗蔽天者旬餘不息至是頓絕而中外召募壯丁聞上入京師皆解散遠近嘯聚山林者聞之亦皆劍戢曰眞主出毋自取滅亡耳

○丙寅諸王及文武羣臣請上正天位上曰予始逼於難不得已以兵救禍誓除姦以安宗社爲周公之勛不意少主爲姦臣所蔽之固不亮予心自絕於天今奉承洪業當擇有才徳者顧予菲薄豈堪負荷諸王及文武羣臣咸叩頭固請曰天生聖人以爲社稷生民今天下者太祖之天下生民者太祖之生民天下豈可一日無君生民豈可一日無主況國有長君社稷之福殿下爲太祖嫡嗣徳冠羣倫功施社稷宜居天位使太祖萬世之鴻業永有所托天下之生民永有所賴不宜固讓以孤天人之心上不許

○丁卯諸將上表勸進曰臣聞鉏姦去惡式揚神聖之謨附翼攀鱗幸際風雲之會功光前烈徳振中興殿下文武英明寬裕仁孝爲太祖之嫡嗣實國家之長君天生不世之資民仰太平之主曩因姦惡逞毒鞠凶禍旣覃於宗藩機欲傾於社稷集天下之兵以相圍逼使國中之眾不能逃生乃赫怒而奮一隅之師遂呼吸而定九州之眾戰必勝攻必取實由天命之有歸近者悅遠者來愛見人心之有在今內難已平之日正萬方忻戴之時宜登宸極之尊以慰臣民之望臣等忝隨行陣仰仗威靈素無遠大之謀竊效分毫之力𨿽不敢冀雲臺之圖像實欲募竹帛之垂名謹奉表以聞上覽之厲聲曰吾與若等初舉義共圖免禍耳曾有心富貴耶不聽戊辰諸王上表勸進曰天眷聖明宏開景運宜正大寶永系萬邦恭惟大兄殿下龍鳳之姿天日之表禎祥昭應於圖書堯舜之徳湯武之仁勛業已彰於宗社邇因憸邪構禍毒害宗親輙動干戈幾危社稷乃遵承祖訓奉行天誅以一怒而安斯民備文王理義之勇不四載而固帝業同世祖中興之功武以剪戮克全皇考之天下文以經緯聿明洪武之典章實天命之歸豈人力之能彊願俯狥於眾志庶永始於鴻圖某等誼重天倫情深手足荷蒙拯溺得遂生全祇迓龍輿早正天位皇考之天下永有所托四海之赤子永有所歸幸鑑微忱毋頻謙讓上不允是日文武羣臣復上表勸進上曰昔元運衰微四海鼎沸彊弱相噬百姓無主天命我皇考平定天下以安生民勤苦艱難創造鴻業封建子孫維持萬世豈意棄臣民之未久而姦邪之臣恣其凶謀屠滅諸王將危社稷予時以病志耗力疲惟圖髙枕以終余年一旦起兵見圍令人震懾不知所措國中羣臣咸言太祖皇帝創業艱難陵土未乾而諸王次第被我罪輩何辜寧能束手受戮予方彷徨顧望求生而天下之法日集見逼形勢之危猶側立於千仞之崖而推之下也故不獲己辛苦百戰出一生於萬死志淸姦惡以匡少主吾之本心如此而已少主不亮自絕於天今諸王羣臣交勸予卽位夫天位至艱近如建文君弗克負荷幾墜丕圖吾豈虛爲謙讓蓋思皇考創業甚艱誠欲推擇諸王中有才徳可以奉承宗廟者立之主宰得人天下之福予𨿽北面且無憂矣羣臣稽首固請曰殿下徳爲聖人位居嫡長當承洪業以安海𨿽謙徳有光復誰與讓且天命有在孰得而辭殿下宜早正大位庶使人民咸有所依不宜狥匹夫之謙以虛天下之望上固辭不允

○己巳上謁孝陵欷歔感慕悲不能止禮畢攬轡回營諸王及文武羣臣備法駕奉寶璽迎上於道遮上馬不得行上固拒舟言諸王及文武羣臣擁上登輦軍民耆老萬眾夾道俯歡呼連稱萬歲上不得已升輦曰諸王羣臣以爲我奉宗廟宜莫如予宗廟事重予不足今爲眾心所載予辭弗獲彊循眾志然宜協心輔予不逮遂詣奉天殿卽皇帝位諸王曁文武羣臣上表稱賀是日京師人民歡聲動地初建文時有道士歌於途日暮逐燕逐燕日髙飛髙飛上帝幾已忽不見人莫能測至是始驗其言云

○復周王橚齊王榑爵

○夜月犯壘壁陣東第五星如雞子大赤色出羽林軍東南行至濁

○洪武三十五年夏六月庚午命五府六部一應建文中所攺易洪武政令格條悉復舊制遂仍以洪武紀年今年稱洪武三十五年復諸殿門舊名蓋建文中攺謹身殿爲正心殿午門爲端門端門爲應門承天門爲臯門正前門爲輅門至是首命撤之悉復其舊云

○升金吾左衛指揮僉事馬興千戶王成俱爲府軍左衛指揮同知張得爲本位指揮僉事

○復中軍都督李諒旗手衛指揮李忠官蓋諒等皆建文中斥罷故也

○辛未制皇帝親親寶升燕山中護衛爲羽林前衛燕山左護衛爲金吾左衛燕山右護衛爲金吾右衛俱親軍指揮使司論具舟濟師功升髙郵衛千戶胡深等二百四十二人揚州衛指揮同知陳昭等一百二十五人各一級賜鈔有差

○命刑部員外郎宋禮署禮部事攺廣西按察司僉事汪泰爲鴻臚寺右少卿復洪武中尙寶司丞徐勝官勝建文中調太僕寺丞故復之

○追封故右軍都督府左都督徐增壽爲武陽侯賜謚忠湣敕有司治喪葬增壽中山武寧王第三子母謝氏生而眉宇秀朗少嘗侍父入見太祖髙皇帝奇其機警賜名增壽長而勇敢善騎射選爲勛衛帶刀侍從謹實寡過升右軍都督府左都督嘗奉命從上徵胡寇乃兒不花與有勞績𨿽生長貴盛而所居一室左右圖書公退延賢士其中講論古今成敗得失之故斖斖忘倦上之舉義增壽最效勤誠有發其事於朝遂囚之上入金川門建文君將自焚命捽至殺之君順門廡下上卽位深悼之首下褒封之命永樂二年五月贈欽承父業推誠守正武臣特進榮祿大夫右柱國進爵爲定國公

○夜水星犯積薪

○壬申備禮葬建文君遣官致祭輟朝三日

○癸酉升指揮使丘福朱能鄭亨徐忠張武陳圭孟善李彬王忠火眞陳賢李遠郭亮房寬徐理唐云陳旭劉才俱爲都督僉事王聰徐祥趙彜俱爲都指揮使張輔陳志李浚張興王友俱爲都指揮同知孫巖房勝爲都指揮僉事贈指揮使張玉譚淵俱爲都指揮同知

○甲戌上諭羣臣曰我皇考肇造鴻業垂法萬年爲子孫計思慮至周比者建文文信任姦回悉更舊制使天下臣民無所遵法予荷天地考妣之祐繼承天位凡皇考法制爲所更攺者悉復其舊爾羣臣尙竭乃心力弼予於治凡人才識不同長於此短於彼苟事有過誤卽明言之予不汝責若隱而不言日久覺露情同欺罔法則難容夫愼終必先謹始持己在存誠始終靡愆咎何由至始若不謹曷克有終予念君臣一體故披露赤心丁寧告戒爾等其欽承予意

○升都督僉事顧成爲都督同知都指揮同知張信爲都督僉事指揮使費瓛朱崇指揮同知劉江俱爲都指揮僉事贈都督僉事陳亨爲都督同知指揮使王眞爲都指揮使命亨之子懋爲右都督

○敕奉天徵討諸將士曰爾等從朕徵討被堅執銳萬死一生勤勞至矣今朕已卽帝位爾將士之功豈嘗暫忘所未行爵賞者蓋不敢以先郊廟之禮其各具所建功實來聞毋妄自增加以取尢悔命禮部定徵討並守城功次凡對敵之際衝入敵陣搴旗斬將者或遏敵陣敵眾軍隨之克敵者或深入敵境者或深入敵境得其聲息眾軍乘之破敵者或鏖戰之際勝敗未決能出奇制勝者或以少擊眾或別隊爲敵所制而能率眾救援克敵者皆爲奇功升二級嚴整隊伍當先破敵者不慢功無過者或出哨殺退敵人得其聲息者或隨軍殿後者皆爲頭功升一級中途養病不罷軟不能入伍隨軍給雜役者皆爲次功不升

○乙亥各處守城及有司官次第來朝

○丁丑執姦臣齊泰黃子澄方孝孺等至闕下上數其罪咸伏辜遂戮於市上得羣臣建文時所上謀策悉命焚之有請上觀者上曰當時受其職食其祿亦所當言何必觀復有言建文所用之人宜屏斥者上曰今之人才皆皇考數十年所作養者豈建文二三年間便能成就又曰𨿽仍其官不宜置之要地上曰致治必資賢才天生才以爲世用隨器任使共理天工何必致疑

○新作奉先殿蓋舊殿爲建文所焚至是攺作於奉天殿之西制皇帝奉天之寶制誥之寶敕命之寶

○陛前江夏軍民指揮使司指揮僉事張臯爲湖廣都指揮僉事夜有二星如雞子大其一靑赤色有光出天倉西南行入土司空

○戊寅遣安王楹祭告懿文太子遷其主於陵園蓋建文初尊謚懿文爲孝康皇帝廟號興宗升祭於太廟致是禮官言考之古典於禮未安遂命以主置陵園仍舊謚號曰懿文皇太子歲時致祭如常儀升直隸常州府無錫縣知縣韓約爲知州縣丞趙次進爲知縣主簿楊舟爲縣丞典史蘇澤爲主簿各賜鈔十錠還理無錫旌其擒彊賊謝景新功也

○己卯以七月朔大祀天地預告太祖髙皇帝配神告畢諭禮官曰祭天嚴父國家第一事必以恭敬爲本固當自朕始然陪祀與執事之臣皆當同朕此敬庶幾感格之道爾等職典祀事尢宜夙夜直淸以率於眾夜有星大如雞子赤色有尾光燭地出帛度西南行入天市垣一小星隨之

○庚辰以羅義爲戶科給事中義本凊遠衛戍卒建文中詣闕上書乞息兵講和忤旨下獄辛巳升陸涼衛指揮使孫霖爲雲南都指揮使九江衛指揮僉事孫榮金吾右衛指揮僉事髙舉爲都指揮同知榮任山東舉掌飛熊衛事金吾左衛指揮同知魯金吾右衛指揮僉事孫成百戶孫讓府軍衛千戶祁勝羽林前衛指揮同知王眞各爲本衛指揮使羽林前衛千戶劉忠苗旺馬彥中金吾右衛指揮僉事戚成楊能俱爲指揮同知忠旺成各任本衛彥中府軍衛能錦衣衛金吾前衛千戶劉伍金吾左衛百戶李端金吾右衛千戶阿魯帖木兒羽林前衛千戶張興濟州衛千戶苟信俱爲指揮僉事伍端帖木兒興各任本衛信金吾衛

大明太宗文皇帝實錄卷之九下

明太宗文皇帝實錄卷之十

洪武三十五年秋七月壬午朔告祀天地於南郊其祝文曰嗣天子臣棣敢昭告於昊天上帝厚土皇地祇昔我皇考太祖髙皇帝當元季之亂平定羣雄受天明命奄有天下海內又安三十餘年允炆嗣登大位崇信姦回委政近侍攺更祖憲戕害諸王禍機之發將及於臣臣不得已舉兵淸君側之惡以爲萬姓請命允炆自棄於天闔宮自焚臣荷天地眷佑身命獲全軍民稍安宗王大臣推臣以長臣不敢辭於六月十七日卽皇帝位謹用今日敬率臣僚以玉帛犧齊粢盛庶品恭祀於大祀殿備玆燎瘞皇考太祖髙皇帝配神臣首膺重器不遑自寧簡在帝心永惟相佑祭畢上還禦奉天殿下詔曰昔我皇考太祖髙皇帝龍飛淮甸汛掃區宇東抵��西踰昆侖南跨南交北際瀚海仁風義聲震蕩六合曶爽閽昧咸際光明三十年問九有寧謐晏駕之日萬方嗟悼煌煌功業恢於湯武徳澤廣布至仁彌流少主以幼沖之姿嗣守大業秉心不順崇信姦回攺更成憲戕害諸王放黜師保委政宦豎淫佚無度天變於上而不畏地震於下而不懼災延承天而文其過蝗飛蔽天而不修徳禍機四發將及於朕朕爲髙皇帝嫡子祖有明訓朝無正臣內有姦惡王得興兵討之朕遵奉條章舉兵以淸君側之惡蓋出於不得已也使朕兵不舉天下亦將有聲罪而攻之者少主曾不反躬自責肆行旅拒朕荷天地祖宗之靈戰勝攻克搗之於壩上殲之於白溝破之於滄州潰之於槁城鏖之於夾河轥之於靈壁六戰而已不國朕於是駐師畿甸索其姦回庶幾周公輔成王之誼而乃不究朕懷闔宮自焚自絕於宗社天地所不芘鬼神所不容事不可止朕乃整師入京秋毫無犯諸王大臣謂朕太祖之嫡順天應人天位不可以久虛神器不可以無主上章勸進朕拒之再三而不獲乃俯狥輿情於六月十七日卽皇帝位所有合行庶政並宜兼舉一今年仍以洪武三十五年爲紀其攺明年爲永樂元年一建文以來祖宗成法有更攺者仍復舊制刑名一依大明律科斷一自洪武三十五年七月初一日昧爽以前官吏軍民人等有犯除謀反大逆謀殺祖父母父母妻妾殺夫奴婢殺本使謀故殺人蠱毒魘魅毒藥殺人及見提姦惡不赦外其餘已發覺未發覺已結正未結正罪無大小咸赦除之敢有以赦前事相告言者以其罪罪之一自洪武三十一年閏五月以後周齊湘代岷五府被誣陷時文武官員軍民人等連累致罪者官復原職已故者文官優免其家差役武官子孫承襲民充軍者復還原籍爲民軍發邊遠者仍還原衛爲奴者卽放寧家入官田產照數給還一遞年爲事煎鹽買馬當站及囚充遞運水夫皂隸膳夫人數一體赦免各放寧家一建文年間上書陳言有干犯之詞者悉皆勿論所出一應榜文條例普皆除毀一山林隱逸懷材抱徳之士有司詢訪以禮惇請赴京量材擢用其有志尙閒逸不願出任者具名來聞一鰥寡孤獨有司依例存卹毋令失所民年七十以上及篤廢殘疾者許令一丁侍養其有饑寒不能自存者官爲賑給一山東北平河南府州縣人民有被兵�能耕種者並免三年差稅不曾被兵者與直隸鳳陽淮安徐州滁州揚州今年秋夏稅糧盡行蠲免其餘直隸府州山西狹西浙江福建江西湖廣兩廣四川雲南蠲免一半其有洪武三十五年七月初一日以前拖欠一應錢糧鹽課叚匹木植蘆柴等項及軍民所養馬牛羊等項倒死並欠孳生者並免追陪其弓兵�辦蘆柴者優免二年一河南山東北平淮南北流移人民各還原籍復業合用種子牛具官爲給付一北方學校依舊開設毋致廢弛一建文除授並升調文武官員仍依見職不動軍官有升職事者止終本身子孫仍襲原職一各處新收勇士壯士悉放爲民各安生業所設衛分並軍民指揮司盡皆革去指揮千百戶衛所鎭撫有系民間並舍人選用者亦皆罷官放還一凡諸色人匠除輪當正班外其餘一應撮工人匠俱各放回依次輪班一各處見造軍器軍裝船隻一切不急之務盡皆停罷今後有司非奉上司明文毋得一毫擅自科擾於民一自洪武三十五年七月初一日以前軍官爲事充軍及罷閒者赦免軍役復其原職亡故者子孫承襲總小旗革役充軍者各復原役一北平衛分官旗軍人有因公差或被拘執不得已赴京者皆免其罪一各處守城官軍有系別衛調到並徵進漫散軍士見在他處者各還原衛所本處官司不許畱難阻當其奉差守城文武官員及內官人等詔書到日俱各回京一凡軍民人等男女人口有被官軍拘擄者官爲贖還一遞年逃軍並徵進漫散軍士藏躲山林者詔書到日爲始限一月之內赴官首告免罪所在官司發回原衛所著役一拋荒田土除有人佃種納糧外其無人佃種荒田所司取勘明白開除稅糧免致包荒損民一所在城市鄕村凡有骸骨有司卽爲收劍埋瘞毋致暴露一天下各都司衛所官軍皆太祖髙皇帝恩養者姦臣迫脇調遣拒戰衝冒矢石情有可憫見存者俱還原衛所其有陣亡傷故失陷病故者官則傳襲其子孫旗軍每戶賞鈔五錠戶無壯丁補役遺下孤寡所司善加存卹願依親願還鄕者聽從其便有幼男者給糧紀錄出幼補役一緣海軍民人等近年以來往往私自下番交通外國今後不許所司一遵洪武事例禁治一奉天徵討將士數年以來從朕被堅執銳櫛風沐雨忠勇奮發屢戰屢勝翊輔武功勤勞多矣簡在朕心宜速論功升賞以酬前勞於戲文帝入漢尙資恭儉之風武王紹周願廣至仁之化布告天下其體朕懷�書諭世子髙熾曰已於五月渡淮六月十三日渡江至京師秋毫無犯市不易肆建文君闔宮自焚諸王大臣合詞勸進拒之再三而眾志愈固遂於十七日具寶璽法駕由正陽門入卽皇帝位詔告天下日與諸王兄弟聚語始具知建文君之過彼蓋生長富貴不知太祖皇帝創業之難肆情縱欲又爲姦臣所愚侮戕害骨肉昬悖如此豈能久居天位者乎然我之所以起兵本爲誅鋤姦惡肅淸朝廷冀其省悟攺過自新豈期遽自殞絕蓋亦天地宗社之靈所不容矣念與爾別久恐爾旦夕思憶特遣海壽報爾我卽位以來謹遵皇考成憲不敢一毫自用汝尙勉之凡百敬愼毋怠況今天下初定正當居安慮危古人有言敬勝怠者吉爾須深體斯意

○癸未修周齊二王府宮殿二王建文廢徙之後宮殿荒阤故命有司修葺之

○命禮部凡內外諸司復舊制者皆鑄印給之

○升湖廣行都司都指揮同知薛鵬爲河南都指揮使都指揮僉事徐義爲都指揮同知鎭守兗州各賜鈔百錠

○升福建都指揮使鄭祥爲右軍都督僉事

○召前北平按察使陳瑛爲都察院左副都禦史瑛建文中坐藩邸事謫廣西故召用之

○賜天地壇奏禮官陳希道贊祝官楊顯宗鈔各十錠

○甲申享太廟

○吏部言建文中攺舊官制如六部尙書舊正二品升正一品又增設侍中二員正二品所屬諸司舊有淸吏二字皆除去戶刑二部屬舊十二司攺爲四司工部增設照磨所兵部舊設典牧所戶部設贓罰庫皆革罷都察院攺爲禦史府舊設十二道攺爲左右兩院禦史止設二十八員攺通政使司爲通政寺舊設通政使左右通政左右參議攺爲卿少卿丞翰林院官舊設學士及侍讀學士侍講學士其侍讀侍講五經博士典籍侍書侍詔爲屬官修撰編修檢討爲史官孔目爲首領官中書舍人舊在內府別有印信於翰林非統屬建文於翰林增設正官學士承旨一員在學士之上又攺侍讀學士侍講學士俱爲文學博士設文翰文史二館文翰館以居侍講侍講侍書五經博士典籍侍詔其侍書升正七品文史館以居修撰編修檢討攺孔目爲典簿創置典簿廳條記而革中書舍人攺爲侍書以隸翰林又增設文淵閣待詔及拾遺補闕增設五軍斷事五軍制祿倉革罷大理寺左右寺寺正寺副增置本寺首領官典簿及太常寺贊禮郎二員太祝一員光祿寺少卿舊五品升四品寺丞舊六品升五品又增設監事及司圃所攺司牲司爲孳牲所升其品級太僕寺寺丞舊六品升五品又攺其首領官職名而升其品級又增設錄事及典廏典牧二署驌騻等十八羣滁陽等八牧監龍山等九十二羣官鴻臚寺少卿舊從五品升正五品寺丞舊從六品升正六品又攺其首領官職名亦升品級革罷司儀司賓二署而升其鳴贊序班品級行人司舊別有衙門印信於鴻臚寺非統屬革罷行人司而以行人隸鴻臚寺升國子監丞爲堂上官革罷學正學錄增設欽天監五官監候增設選士院及應天府知候所攺五城兵馬司指揮副指揮爲兵馬副兵馬升各衛經歷品級又增設知事增設旗手等四十四衛武學及置錦衣衛帶管優給武學所教授增置各王府賓輔伴講伴書各布政司布政使舊從二品升正二品參政舊從三品升正三品參議舊從四品升正四品攺各處提刑按察司爲肅政按察司凡中外大小衙門有創革升降官員額數有增減者及所更攺文武散官並合遵復舊制上曰如切系軍民利害者可因時損益旣於軍民利害無所關涉何用更攺況前人創立制度皆有深意今行之旣久無獘輙攺�爲此其所以敗亡也俱速攺復舊制

○夜有二星如雞子大其一赤色有尾出紫微西藩外西北行入文昌其一赤色有光出西北雲中西北行至雲中乙酉上謂刑部臣曰朕淸內難有罪者旣已伏誅無罪者各安職業而內外軍民屢執無罪之人以希幸賞惡不可長速諭止之違者抵罪

○設靖江王府咨議所置咨議一員記室一員俱從七品其屬官奉祠典膳各一員俱正九品典儀一員從九品

○命右軍都督僉事鄭祥充統兵官鎭守雲南雲南都指揮使盧旺充左副統兵都指揮僉事歐慶充右副統兵遇有軍務相機調遣俟境寧謐鄭祥畱掌雲南都司事盧旺歐慶各就本職

○命都指揮使何淸往浙江都司蘇州等衛整肅兵備撫安人民

○復翰林院侍書黃淮芮善劉彥銘鄒進吳均唐恕王遂吳勝鮑麟爲中書舍人

○命禮部侍郎兼翰林院學士董倫致仕倫宛平人端厚質實志存利人洪武中爲右春坊大學士河南布政司參政坐累謫雲南建文中召還以侍郎兼學士禮遇甚厚倫重厚老成屢懇言當務睦親不聽至是年八十餘上命致仕出京數日卒

○大理寺言本寺原設左右二寺其左寺評事四員審錄在京軍民衙門及直隸衛所府州縣刑名右寺評事八員審錄在外十二布政司都司衛所府州縣刑名後因二寺所設評事多寡不等所治事煩簡不均將二寺評事均分六員依刑部都察院十二司道各帶管直隸地方審錄今吏部仍照舊制銓注於事勞逸不均命會同曹國公李景隆兵部尙書茹瑺等議之景隆等奏以爲均設評事繁簡適宜上從之

○夜有二星如雞子大其一靑白色有光出帝星旁東北行入紫微西蕃內其一赤色尾迹有光出八榖東行入五車

○丙戌攺謚故湘王曰獻妃吳氏曰獻妃遣官賫謚冊及寶祭於荊州墳園王諱柏太祖髙皇帝第十一子母順妃胡氏豫章侯胡美之女王明敏好學博聞彊識攻文章尢好道家言自稱紫虛子建文中有告其府中陰事者王懼闔宮自焚王年二十有八妃江陰侯吳髙之女當時謚王曰戾至是上憫其非辜詔攺今謚而親制碑於墓云

○升翰林院侍講王景爲本院學士擢吳府審理副楊士奇爲編修

○丁亥升給事中黃耕爲吏科左給事中朱紘爲右給事中徐奇爲戶科左給事中李時爲右給事中歐陽以恭爲禮科左給事中仝希顏爲右給事中鄭遂爲兵科左給事中舒孟名爲右給事中周璟爲刑科左給事中吳讓爲右給事中叚子勤爲工科左給事中王哲爲右給事中

○復設都察院十二道以禦史楊得安任江西道朱懋廣東道王煜湖廣道劉從政浙江道李樂狹西道兪士吉廣西道張壽四川道李貞劉履節山西道羅貫徐新福建道李祥河南道王振北平道康郁山東道

○禮部言建文中攺天地壇祠祭署爲南郊祠祭署山川壇籍田祠祭署爲籍田祠祭署泗州祠祭署爲泗賓祠祭署宿州祠祭署爲新丰祠祭署又設鐘山祠祭署非舊制上命泗州宿州山川壇籍田祠祭署仍復舊制天地壇祠祭署定爲郊壇祠祭署鐘山祠祭署不可罷

○夜有星如盞大靑白色有尾光燭地出天市西垣外西南行入心宿

○戊子祭太社太稷分遣官祭旗纛之神漢秣陵尉蔣忠烈之神及中山武寧王岐陽武靖王

○夜月入氐宿有星如雞子大赤色尾迹有光出宗星南行入天市東垣

○乙丑賜周王橚鈔二萬一千錠

○楚王楨來朝

○庚寅賜周王橚生日禮物冠一通天犀帶一彩幣三十疋金香鑪合各一玉觀音金銅佛各一鈔八千錠馬四匹羊十羊�空酒百瓶

○升鴻臚寺鳴贊嚴朝貴爲本寺右寺丞攺右寺丞樊敬爲左寺丞

○夜有星如盞大靑白色光燭地出天苑東北行至近濁

○辛卯遣江陰侯吳髙祭開平忠武王神樂觀提點周原初祭北極眞武之神後軍都督陳旭祭漢壽亭侯之神禮部員外郎宋禮祭都城隍之神

○冊寧河武順王鄧愈之女爲齊王榑妃

○擢儒士曾日章爲翰林院侍讀升國子助教鄒緝爲侍講攺給事中金幼孜王洪及桐城縣知縣胡儼俱爲檢討

○壬辰遣書召代王桂

○司禮監請如舊制鑄出入精微印從之

○癸巳攺封懿文皇太子第二子吳王允熥爲廣澤王居福建漳州府第三子衡王允熞爲懷恩王居江西建昌府第四子徐王允熙爲敷惠王隨母呂氏居懿文陵園俱以是日行○以滁州知州房吉首詣軍門朝見泰州知州田慶協謀效順江都縣知縣張本率全城歸附皆升揚州府知府吏部臣言今揚州已有知府譚友徳上命姑令同理府事

明太宗文皇帝實錄卷之十下

洪武三十五年秋七月甲午革建文中所設河北都司湖廣行都司

○吏部言建文中所攺舊制如在外文職官舊制考滿俱親赴京給由建文中止令進繳牌冊各處閘壩驛丞遞運司獄等官舊俱三年一考建文以其非錢榖衙門徒勞往復止令申報事迹九年通考在外布政司府州縣官舊考滿塡寫紙牌攢造功迹功業須知文冊三本親賫給由建文止令造進功業文冊一本紙牌一面按察司官並監察禦史舊考滿將任內歷問刑名追過贓罰錄爲事迹建文以建明政事紏擊姦貪薦舉循良宣揚教化爲風憲政績各處巡檢舊三年爲滿以所獲盜賊軍囚多寡爲黜陟建文攺爲九年仍驗其地方衝要僻靜才力優劣爲考核教官舊九年爲滿俱從合於上司考核要見所考詞語送部覆考又以科舉多寡爲黜陟建文革去考核詞語止論科舉多寡今悉宜復舊從之

○乙未命都督僉事趙淸往鳳陽中都畱守司整肅兵備撫安人民

○升致仕指揮使許義爲都指揮僉事命同都指揮同知徐義守兗州

○擢上海縣民周小二爲巡檢賜彩幣二表裏鈔百錠蠲其徭賦三年旌其操舟從上渡江功也

○以卽位命禮部定來朝文武官員人等賞格禮部議奏文官二品三品每員鈔十二錠四品五品十錠六品七品八錠八品九品六錠雜職四錠生員吏典耆民人等每人二錠武官都指揮每員鈔百五十錠彩幣四表裏指揮並宣慰使同知副使宣撫每員鈔三十錠千戶衛鎭撫儀衛並宣慰僉事宣撫同知副使安撫招討每員二十五錠百戶所鎭撫典仗並宣撫僉事安撫同知副使僉事副招討長官每員二十錠旗軍每人五錠從之

○賜常州府江陰縣致仕都指揮王恕及致仕尙書鄭沂浙江左參政辛彥博按察司副使張勝等鈔如例

○夜木星退犯東咸南第二星有星如雞子大靑赤色有光出壘壁陣東南行抵觸北落師門

○丙申以卽位遣太常寺司朱彥眞祭告祖陵奉祀謝靖眞祭告皇陵祀丞徐鎬祭壽春等王贊禮郎彭永年祭皇外祖徐王祀丞葉良貴祭髙王等王贊禮郎林光贊祭滁陽王戶部主事魯謙祭秦湣王張顯祭晉恭王工部主事呂謙祭魯荒王員外郎唐鑑祭湘獻王潭王道士袁用誠等祭告太昊伏羲氏至元世祖三十六陵劉眞等祭嶽鎭海瀆之神國子助教周巽祭先師孔子

○制諭前軍左都督李增枝往荊州整肅兵備撫安軍民節制荊州襄陽瞿塘安陸諸衛上謂兵部臣曰朕初舉義旅淸君側之惡罪止姦臣數人而已故將士入城之日市不易肆軍民按堵今爲眾所推戴嗣承大統罪人皆已伏誅嘉與萬方同樂至治比聞在京軍民猶有未諭朕心者謂有復行誅戮之意轉相扇惑何其愚也吾爲天下君則天下之民皆吾赤子豈有害之之心且帝王刑法豈當濫及無罪爾兵部亟出榜曉諭令各安心樂業勿懷疑懼敢復有妄言惑眾許諸人首告犯人處死家產給賞告人知而不告與犯人同罪

○夜月犯壘壁陣東第六星有星如彈丸大靑白色尾迹有光出宗正南北行光發如雞子大至遊气有一小星隨之

○丁酉封秦湣王第二女爲長安郡主

○賜谷王橞樂七奏衛士三百金銀槍大劍金三百兩銀三千兩彩幣三百匹鈔三萬錠馬四匹金籠鞍轡二副歲增米三千石賞其開金川門迎駕之功也

○賜周王橚鈔八萬錠齊王榑二萬錠

○命兵部鎭江衛指揮僉事千百戶總小旗李祚等三百五十八人俱升一級旌其歸附功也

○復設山東東平守禦千戶所

○戊戌擢大理寺辦事官虞文達爲四川道監察禦史

○以山東撫民主簿周觀政爲江西按察僉事前海鹽典史國用爲山東按察僉事建文中二人並爲禦史被黜至是曹國公李景隆薦之遂有是命

○吏部言凡內外官有過紀錄任滿當黜降者今𨿽更赦猶宜舉以示懲上曰朕初卽位與天下更新不宜復念舊惡其悉除之

○復沈陽左右二衛初建文中攺沈陽左衛爲衡山護衛右衛爲臨安護衛至是兵部奏復舊制遂命凡天下軍衛建文所攺革者悉復其舊

○昏刻有星如盞大靑白色有光出正西西北行約流丈餘

○己亥楚王楨辭歸賜以彩幣二十表裏鈔二萬五千錠其從官賜鈔有差

○上以盛暑賜書在京諸王曰吾與諸弟皆先帝子往者各在一方有一歲得一見數歲得一見者手足之情不能自己今吾承繼大統諸弟早暮來聚豈不甚愜於心顧炎暑方盛舉動煩勞可三日一朝用稱友於之意

○命兵部金吾等衛官軍任旺等七十八人先詣軍門朝見者升二級後詣見者升一級

○升翰林院待詔角�羊縉爲本院侍讀修撰胡靖侍講編修吳溥楊子榮修撰檢討鄭好義編修擢太平縣儒學訓導蕭引髙爲檢討應天府儒學訓導王汝玉蕪湖縣儒學訓導張伯頴爲五經博士特攺子榮名榮

○庚子晝太白見於午位夜有星如盞大靑白色光燭地出天倉東南行至近濁金星入太微垣右掖門月犯天囷西第一星

○辛丑上聞奉天徵討將士以賞典未行有怨語者敕諭之曰朕舉兵靖難爾輩多立功勞朕未嘗忘其賞典未行蓋由所司功狀未上功狀明而後論賞公此豈一日所能就哉昔中山武寧王從我太祖髙皇帝開拓疆土混一之功十居其九二年之後賞典方行不聞當時有一語之怨今才踰月而爾輩有後時之憤不亦過乎向戰鬥之際𨿽遇小捷咸卽論報豈當大定之後乃遂忽忘爾哉已敕所司速上功狀爾等所具事迹務盡詳實或有謬誤不實許自陳攺正毋爲詭妄以速愆尢庶幾公道明而人心服上視朝罷以建文多攺舊制顧侍臣嘆息曰只如羣臣散官一事前代沿襲行之已久何關利害亦欲攺易且陵土未乾何忍紛紛爲此於是天顏愴然變色旣又曰凡開創之主其經歷多謀慮深每作一事必籌度數日乃行亦欲子孫世守之故詩書所載後王之善必曰不愆不忘率由舊章於戒警後王必曰率乃祖攸行曰監於先王成憲此皆老成之言後世輕佻謟諛之徒立心不端以其私智小見導嗣君攺易祖法嗣君不明以爲能而寵任之徇小人之邪謀至於國獘民叛而喪其社稷者有之矣豈可不以爲戒乃進吏部尙書張紞戶部尙書王鈍諭曰卿二人久事皇考習知典故今皆老矣其解見職務月給尙書半俸居京師視時政有戾舊制者並向朕直言之勿隱庶稱屬望老成之意

○壬寅敕禮部臣曰昔太祖髙皇帝封建諸王其儀制服用俱有定著樂工二十七戶原就各王境內撥賜便於供應今諸王未有樂戶者如例賜之有者仍舊不足者補之

○癸卯命左都督袁宇往四川雲南整肅兵備撫安軍民俟邊境寧靖就鎭守雲南

○賜書岷王楩曰今遣都督袁宇赴雲南整肅兵備鎭撫一方凡事可與計議而行夫藩屏至重賢弟宜愼出入謹言節飲庶諸夷有所瞻仰而不負兄之所望

○命江陰侯吳髙往河南狹西二都司整肅兵備撫安軍民俟軍民寧謐就鎭守狹西

○敕前軍都督府左都督李增枝曰朕命爾於荊州鎭守城池提督軍務隨事區畫務在得宜歲終圖所經地裏險易及軍馬錢糧數目以聞

○以故都指揮使髙昂之子眞襲父舊職爲錦衣衛指揮使

○甲辰上諭羣臣曰朕居藩邸時凡百姓艱苦靡不知之而數年兵興北方之民疲勞尢甚朕所以舉義者爲宗社生民之計今宗社旣安而北方之民未安吾夙夜不忘遂命前工部尙書嚴震直戶部致事尙書王鈍應天府尹薛正言等分往山西山東河南狹西等布政司巡視民瘼何獘當革何利當建速具奏來

○復設牧馬千戶所

○乙巳賜周楚齊蜀代肅遼慶寧岷谷韓沈安唐郢伊秦晉魯靖江二十一王各黃金百兩白金千兩彩幣四十匹錦十匹紗羅各二十匹鈔五千錠

○木邦土官知府罕的法遣頭目刁孟忿等來朝貢馬及金銀器賜之鈔幣

○丙午敕諭都督陳圭等曰今內難旣平天下疲於兵旅而北方凋獘尢甚朕長子居守國中天性淳厚可屬大事爾等宜悉心輔導事有利於軍民者卽議行之務協至公無怠無忽庶副朕委托之重

○攺吏部右侍郎蹇義爲本部左侍郎升郎中陳洽爲右侍郎攺戶部右侍郎夏原吉爲左侍郎兵部右侍郎古朴爲戶部右侍郎升署禮部事員外郎宋禮本部右侍郎兵部郎中方賓本部右侍郎攺工部尙書鄭賜爲刑部尙書以湖廣按察使黃信爲都察院右副都禦史升河南按察僉事劉翥爲左僉都禦史監察禦史楊得安兪士吉俱爲右僉都禦史署太常寺典簿王勉爲本寺左寺丞前徐府紀善端禮爲右寺丞復前戶部尙書郁新及工部右侍郎黃福官宥湖廣按察僉事朱吉爲中書舍人湖廣布政司參議李至剛爲通政司右通政時吉至剛皆坐累系獄上察其非辜故用之升教授髙得暘爲宗人府經歷用兵部尙書茹瑺薦也

○以吏部言在京諸司闕官召狹西布政司右參政戚存心四川左參政孫伯堅江西右參議戚遜浙江右參議余彥誠狹西按察使師逵副使王平僉事朱逢吉浙江按察僉事袁復襄陽府知府陳禎杭州府知府虞謙及出使按察僉事馬京前兵部侍郎盧淵赴京

○升秦州衛指揮僉事彭成爲狹西都指揮同知洮州衛指揮僉事蘇孛羅帖木兒蘭州衛指揮使王璧指揮同知宋昇旗手衛指揮同知李龍南昌衛指揮同知華哈者肇慶衛指揮同知劉庸平陽衛指揮同知兪賢大同前衛指揮僉事路福金齒衛指揮使陳浚雲南左衛指揮同知髙山金吾右衛指揮使盧鼎濟陽衛指揮使張遂俱爲都指揮僉事蘇孛羅帖木兒王璧宋昇俱任狹西都司李龍華哈者俱江西劉庸廣東兪賢路福俱山西陳浚雲南髙山河南盧鼎大寧張遂鎭守宿州羽林左衛千戶倪斌爲本衛指揮僉事

○丁未上諭禮部臣曰太祖髙皇帝新制大誥三編使人知趨吉避凶之道頒行歲久慮民間因循廢弛爾宜申明仍令天下誦讀遇鄕飲則講解如舊

○戊申命兵部諭中外諸司惟軍機重務以符驗給驛余並禁止

○河南舞陽縣人王忠等作亂殺縣官聚眾據險南陽衛指揮王眞領兵攻之斬賊眾百二十餘人生擒賊首王忠賊驅虜良民七百餘口車七百餘輛聚於蓮花池眞急往捕之獲從賊王添兒等皆斬之所驅虜良民皆散遣復業事聞上嘉賚之

○己酉上諭兵部尙書茹瑺等曰天下官軍建文時多有逃故其衛所官亦不追補宜遣給事中等官分往閱視逃亡者取丁壯補役近者限一年遠者年半過期不完者罪該管官旗仍令給事中凡其境內山川險易地理遠近悉繪圖進來若錢糧軍器舟船之類亦核實以聞

○升戶科給事中梁成爲本科都給事中擢監生莊亶何淮謝朝錫傅善俱爲試給事中亶任兵科淮朝錫俱刑科善工科擢神策衛知事羅文貴陸悅龍江右衛知事柴履及監生唐友成陳夷鐘永用黃禮楊善安徐儉王敏張潛吳誾沈懋胡亨李敏俱爲監察禦史

○設狹西漢中等府黃沙艸涼樓梁山三岔白水嘉林硤口淸橋武岡關山東河十一驛

○庚戌賜書寧王權曰吾到京卽遣人將書來迎不意爲閹豎胡伯顏邀之兗州虐害不勝至擊去其齒焚所賫書竟不得達已將閹豎寘之極刑尙慮盜賊未息路途猶梗是以來迎之使邇日方發今聞已起程如行未遠可暫還待秋涼與宮眷同來如已遠則途中凡百謹愼早至相見以慰兄懷○命禮部鑄徵南將軍徵西將軍平羗將軍印

明太宗文皇帝實錄卷之十一

洪武三十五年八月壬子朔遣使以卽位詔諭朝鮮

○敕歷城侯盛庸比以山東未定命卿鎭守淮安今山東布政使鐵鉉亦已就獲諸郡悉平是皆宗社之靈生民之福朕念山東軍民困於兵革轉輸已久卿其息兵養民使各得其所糧餉續有處分

○命後軍都督府都督同知陳用都督僉事曹遠掌山西行都司事

○命左軍都督府左都督劉貞鎭守遼東其都司屬衛軍馬聽其節制賜錦衣衛侍衛將軍王翔等四百餘人鈔各五錠

○夜有星如盞大靑白色光燭地出奎宿東南行至近濁

○癸丑上以天下耆民皆來朝諭禮部臣曰方今秋成之際有妨收獲速分遣人卽所在止之

○命茹鑑爲中奉大夫宗人府儀賓以秦王第二女長安郡主配之鑑兵部尙書茹瑺子也

○甲寅上謂禮部臣曰今諸王並世子郡主多未婚其下河南山東山西北平諸司訪求官員軍民及前朝故官禮法之家有女子及笄容貌端厚徳行修謹者官給舟車令父母親送至京以備選擇

○求民間識字婦女充內職上謂禮部臣曰國家稽古置六尙之官以典內事舊制選民間識字婦女充之今六尙俱未有人爾禮部榜示中外凡軍民之家有識字婦人年三十至四十女子年十七以上不拘容貌但願赴選者官給驛舟令其父母親送京師量授以職其合得俸以給其親仍復其家婦人年至五十願還鄕裏女子給事十年以上願還家及適人者俱從之上以北平山東河南累年經兵民缺耕牛特命工部於直隸鳳陽淮安等處以官牛給之

○丁巳遣官釋奠先師孔子

○初上以北平各衛糧乏命戶部悉停天下中鹽專於北平開中其淮浙鹽每引米三斗河東二斗四川一斗五升聽大小官員軍民人等皆中不拘次支給至是戶部侍郎夏原吉具天下中鹽處所以聞上曰雲南金齒衛楚雄府四川鹽井衛狹西甘州衛勿停余悉停之

○戊午祭太社太稷

○升中書舍人黃淮爲翰林院編修

○遣僧智光賫詔諭館覺靈藏烏思藏必力工瓦思達藏朵思尼八剌等處並以白金彩幣頒賜灌頂國師等凡白金二千二百兩彩幣百一十表裏

○寧王權遣人奏請封國欲得杭州賜書報之曰杭州昔皇考嘗以封第五子爲吳王后考古制天子畿內不以封諸侯遂攺河南建文不遵祖訓封其弟允熥爲吳王眾論非之往者嘗許弟自擇封國吾未嘗忘今博咨於眾咸謂建寧荊州重慶東昌皆善地弟可於四郡內擇一郡遣人報來庶好經營王府

○夜有星如雞子大靑白色有光出尾宿西南行至雲中

○己未封周王橚第二子有勛爲汝南王第三子有烜爲順陽王第四子有爝爲祥符王第五子有熹爲新安王第六子有火�幾爲永寧王第七子有煽爲汝陽王第八子有爌爲鎭平王第九子有火�弗爲宜陽王齊王榑第二子賢烶爲樂安王第三子賢焌爲長山王第四子賢完�炅爲平原王

○冊潁州衛指揮丁剛女爲汝南王有勛妃

○遣敕符召秦王尙炳

○升太常寺左寺丞王勉爲本寺右少卿攺右寺丞端禮爲左寺丞以袁廷玉爲右寺丞廷玉嘗以風鑑受知潛邸及是召至而官之

○賜四川行都司都指揮同知程達鈔二百錠

○命右軍都督府左都督何福佩徵虜前將軍印充總兵官往鎭狹西寧夏等處節制狹西都司行都司山西都司行都司河南都司官軍

○命右軍都督同知韓觀往江西等處操練軍馬整點城池廣東都司福建行都司湖廣都司軍馬聽其節制

○定罪人輸作之例笞罪五等每等役五日杖罪五等每等十日徒罪準所徒年月加以應杖之數輸役流罪三等俱役四年一百日並役滿日釋之雜犯死罪輸役終身

○庚申制唐王桱郢王棟伊王﹤木彜﹥儀仗

○復北平右布政使曹昱官昱洪武中任布政使建文初黜爲民至是復召用之

○擢監生丁琰姚山林從李晟俱爲給事中

○復朱輝廣西都指揮僉事建文中輝坐累免至是復之

○辛酉升指揮僉事張忠爲金吾前衛指揮同知

○壬戌代王桂及其世子遜煓來朝

○以岷王楩與西平侯沐晟交惡賜書諭楩曰嘗聞皇考之訓朕年二十四五尙未有子時沐英甫八歲因兵受厄父母不得復會朕撫育之恩同其父後乃命復本姓因其軍功封爲西平侯俾控禦諸夷十餘年間朕無西南之憂者以英在也言猶在耳後英歿特追封爲黔寧王蓋不次之恩也旣以子春嗣侯爵春卒弟晟繼之歷觀羣臣受皇考恩未有如沐氏者矣今晟所爲鹵莽間信小人干犯吾弟固不可容但念乃父佐命開疆之力不忍罪之特召至京已懲戒之其下小人亦不輕宥兄又思雲南重地昔倚任其父而蠻夷率服故仍遣晟往欲其安邊撫夷必如乃父存日庶幾不負皇考之恩若其不能攺過負徳隳功他日以國法正之未晚吾弟亦宜念黔寧之親及其安邊之功晟𨿽有罪置之度外可也

○禮部言大統歷例在先歲九月朔欽天監進呈比因皇上卽位之初造歷未備請以十一月朔進上從之命著爲令

○攺浙江按察僉事袁復爲大理寺左寺丞以江西右參議戚遜爲右寺丞時遜以罪當降而兵部尙書茹瑺言其才可用故有是命

○升四川行都司都指揮同知程達爲前軍都督僉事仍命掌四川行都司事鎭守城池整肅兵備建昌等衛指揮使汪讓爲湖廣都指揮使唐琮爲江西都指揮使徐諒爲四川都指揮使徐鑑爲四川徐都司都指揮使火旺爲河南都指揮使調河南都指揮使葛進掌寧夏衛事

○癸亥晉王濟熺來朝賜書諭曰吾與爾父皆皇考妣所生自少友愛深厚爾爲皇考妣長孫鐘愛尢篤今爾父𨿽逝吾豈不知體皇考妣之心爲心乎正圖與爾共享富貴且西北重鎭資爾控馭爾居國年久令譽已著撫安藩屏方有望焉時曹國公李景隆數言其過上𨿽不信而濟熺聞之內懷憂畏故慰安之景隆昭徳王濟熿妃父云

○襲封衍聖公孔鑑卒訃聞輟朝一日遣行人亢誠賜祭鑑先聖五十八代孫也

○復設建陽衛杭州前衛

○甲子命西平侯沐晟鎭守雲南雲南都司屬衛聽其節制敕晟曰昔我皇考太祖髙皇帝當擾攘之時年二十餘尙未有子爾父英才八歲父母俱歿於兵煢煢來依皇考皇妣憐之撫育爲子旣有朕兄弟皇考以沐氏不可無後命復本姓承其宗祀屢從徵伐積有功勞封西平侯雲南旣定出鎭十有餘年朝廷無西南之憂所以累增產業冀延子孫永保富貴爾父卒追封黔寧王以爾兄春嗣侯爵春卒無子命爾嗣之歷觀羣臣受恩深厚未有過爾父子者也間者爾爲小人所惑干犯岷王朕念皇考皇妣教育爾父之恩及爾父佐命開疆之功不忍寘爾於法姑宥不問仍令鎭守雲南爾當深思皇考皇妣再造之大徳迪爾父之行以圖厥終爾其念哉

○實授兵科試給事中龔鐩爲本科給事中

○升金吾左衛千戶梁得爲本衛指揮同知

○上初以北平軍餉不繼欲出獄囚輸米贖罪以給之且省饋運之勞命法司議至是法司議奏除十惡人命彊盜及笞罪不贖外其雜犯死罪輸米六十石流罪三等俱四十石徒罪一年十石一年半十三石二年十六石二年半二十石三年二十五石杖罪五等六十者四石七十以上每等加五斗輸畢釋之從之

○時江西廬陵縣民有嘯聚劫掠者江西三司奏請發兵討之上曰此無能爲患而官軍一出必傷及善良但遣一使持敕諭之可也遂遣行人許子謨賫敕諭曰昔我太祖髙皇帝開基創業首得江西資其供給以定天下三十餘年屢加恩澤民皆樂生近建文信任匪人攺更成法致兵禍連歲軍需百費皆出於民科斂誅求日甚一日有司又不能撫卹箠楚橫加嗟怨盈路民不聊生無所控訴致有潛避山林保全性命皆出於不得已也念其所自亦可矜憫朕卽位之後一切罪犯悉赦不問今爲天下主謹守成法嘉與百姓共樂治平獨爾等未復本業因而劫掠郡臣奏請調兵剿捕朕恐兵戈所加誤及善良有所不忍故特差行人賫敕諭爾宥爾之罪其卽各復原業永爲太平之民如執迷不悛發兵討罪後悔無及仍敕都督韓觀往招撫之

○夜金星入角宿有星如雞子大靑白色有光出牛宿西北行入天市東垣內一小星隨之

○丙寅昭徳王濟熿來朝

○升寧國衛指揮同知蔡本爲浙江都指揮使羽林前衛千戶髙政爲本衛指揮僉事錦衣衛散騎舍人翁巖爲旗手衛指揮僉事

○增設湖廣藍山縣大橋巡檢司左右副巡檢各一員廣東陽山縣西岸星子二巡檢司瓊州府苗山蓮塘二巡檢司廣西柳州府忻城縣長安巡檢司副巡檢各一員

○初上以徵討將士久效勤勞命禮部以太祖髙皇帝升賞條例參酌行之至是奏定賞格奇功領隊將校升二級指揮賞銀五十兩彩幣八表裏鈔六百貫千戶衛鎭撫儀衛正副銀三十五兩彩幣六表裏鈔五百貫百戶所鎭撫典仗銀二十五兩彩幣四表裏鈔四百貫總旗銀十八兩絹三匹綿布四匹綿花五斤鈔三百貫小旗銀十五兩絹三匹綿布四匹綿花五斤鈔三百貫隨伍指揮千百戶旗軍銀十三兩絹三匹綿布四匹綿花五斤鈔二百五十貫頭功領隊將校升一級指揮賞銀二十兩彩幣六表裏鈔四百貫千戶衛鎭撫儀衛正副銀十五兩彩幣四表裏鈔三百貫百戶所鎭撫典仗銀十三兩彩幣三表裏鈔二百五十貫總旗銀十二兩絹三匹綿布四匹綿花五斤鈔二百五十貫小旗銀十兩絹三匹綿布四匹綿花五斤鈔二百貫隨伍指揮千百戶旗軍銀八兩絹二匹綿布四匹綿花五斤鈔百五十貫次功領隊指揮賞銀十五兩彩幣四表裏鈔三百貫千戶衛鎭撫儀衛正副銀十三兩彩幣三表裏鈔二百五十貫百戶所鎭撫典仗銀十二兩彩幣二表裏鈔二百五十貫總旗銀七兩絹三匹綿布四匹綿花五斤鈔二百貫小旗銀五兩絹二匹綿布四匹綿花五斤鈔百五十貫隨伍指揮千百戶旗軍銀四兩絹二匹綿布四匹綿花五斤鈔百貫

○上於宮中得建文時羣臣所上封事千餘通披覽一二有干犯者命翰林院侍讀解縉等徧閱關系軍馬錢糧數目則畱余有干犯者悉焚之旣而從容問縉等曰爾等宜皆有之眾稽首未對修撰李貫進曰臣實無之上曰爾以獨無爲賢耶食其祿則思任其事當國家危急之際在近侍獨無一言可乎朕非惡夫盡心於建文者但惡導誘建文壞祖法亂政經耳爾等前日事彼則忠於彼今日事朕當忠於朕不必曲自遮蔽也

○丁卯賜都指揮使蔡本鈔百錠並賜其下有差蓋禽殺武進等縣彊賊馬阿保等本等預有勞云

○戊辰夜月犯天囷有星如雞子大赤色尾迹有光出五車南行入參宿左肩火星犯太微西垣上將星

○己巳上謂兵部左侍郎劉俊等曰乃者隨朕靖難及守城官軍逃叛藏匿已獲者悉伏法矣未獲者令隨處自首赴京立功贖罪其榜示之

○調都指揮僉事淩雲爲遼東都司都指揮僉事起福建行都司致仕都指揮同知郭靑爲福建都指揮同知

○遼東都司言緣邊胡寇竊發不時騎士乏馬操備遼東行太僕寺舊所易朝鮮馬二千六百餘匹請以給軍士從之

○庚午敕寧夏總兵官左都督何福曰欽天監言火星犯上將爾爲將禦邊宜愼之毋忽

○命右軍都督陳暉旗手衛指揮李忠往江西參贊都督韓觀軍事

○攺河南按察司僉事張成之爲湖廣按察司僉事

○賜鎭守狹西都督王英鈔二百錠

○夜月犯畢宿南第二星

○辛未封周王橚第二女爲蘭陽郡主擢徐茂先爲中奉大夫宗人府儀賓以郡主配之茂先中山武寧王達之孫勛衛添福之子也

○壬申命昭徳王濟熿居平陽

○代王桂及其世子遜煓辭歸賜鈔七千錠其從官賜鈔有差

○命禮部鑄靖江王金寶制如郡王之印禮部言舊制郡王冊用銀鍍金其上印亦用銀上以太祖髙皇帝嘗與靖江王金冊故授王亦以金寶

○癸酉夜有星如雞子大靑白色有光出東南雲中東南行至近濁

○甲戌祭太歲風雲雷雨嶽鎭海瀆山川等神

○遣官祭旗纛

○皇第二子髙煦還北平賜鈔萬錠其從官指揮王麒等人賜鈔五錠

○夜火星入太微垣右掖門

○乙亥賜齊王榑鈔一萬錠

○調都指揮僉事李凱於山東都司

○夜有星如盞大赤色有光出西北雲中東北行至近濁

○丙子命指揮施文守泗州整肅兵備撫安人民

○升前燕府長史金忠爲工部右侍郎戶部郎中陳宗問爲河南布政司右參政兵部員外郎崔仕先爲右參議戶部郎中鄧肅爲江西布政司右參政吏部郎中劉思忠爲浙江布政司右參政禮部郎中郝鵬爲湖廣布政司左參政刑部主事周淵銘爲四川布政司左參議各賜鈔三十錠

○初用曹國公李景隆兵部尙書茹瑺言命吏部定靖江王府官制至是吏部言祖訓內親王府例設文職官三十一員教授無定員郡王府未有定制今擬靖江王府長史依親王府例設置其餘官屬止設紀善伴讀審理典寶奉祠典樂典儀典膳良醫工正倉大使各一員引禮舍人二員又祖訓內凡郡王子授鎭國將軍孫授輔國將軍靖江王子比正支郡王宜遞減一等授輔國將軍其官屬止設伴讀上命輔國將軍各設教授一員餘如所擬於是攺靖江王府咨議所爲長史司

○工部右侍郎黃福言舊制應天太平鎭江寧國廣徳五府州例免稅糧但每歲農隙召其丁夫役京師一月今當如例徵赴京上曰五府州興王之地先帝時特加優卹近年兵興煩於供給今方遂寧息未宜勞之可蠲今年之役

○丁丑以卽位遣使賫詔諭和林瓦剌等處諸部酋長

○戶部奏今直隸淮安及北平永平河間諸郡避兵流移復業者凡七萬一千三百餘戶詔所司善加撫綏

○戊寅升水軍右衛指揮僉事宣信爲前軍都督僉事福建行都司都指揮僉事郭忠爲本司都指揮同知羽林前衛千戶邢忠爲本衛指揮同知金吾左衛千戶劉貴爲金吾前衛指揮僉事

○己卯以廣西柳州等處蠻民嘯聚劫掠遣禮部員外郎李宗輔等賫敕往赦其罪諭令復業如執迷不悛調兵剿除○夜有三星如雞子大其一靑白色有光出外屏西南行入壘壁陣其一赤色有光出內屏東南行至近濁其一赤色尾迹有光出紫微西蕃外北行至近濁

明太宗文皇帝實錄卷之十二上

洪武三十五年九月辛巳朔肅王楧來朝

○命戶部郎中李昶撫安北平郡縣

○夜有星如雞子大靑白色有光出土司空旁西南行至雲中火星犯右執法

○壬午蜀王椿來朝

○秦王尙炳至

○癸未晉王濟熺辭歸賜鈔五千錠其從官賜鈔有差

○賜中軍將校指揮嶽冬驢車興等九百六十有一人鈔各六十錠彩幣表裏各三千百戶朱旺李平等萬五千四百十有九人鈔亦各六十錠彩幣表裏各二

○駙馬都尉王寧奏舊有賜田及自置田建文中盡沒官乞復之上從之仍命戶部以其所入租準祿米

○湖廣布政司左參政郭璲右參政王麟按察司副使聞良輔僉事陳晟蔣賓興鄔修張敏俱以罪降爲行人

○夜金星入氐宿

○甲申封秦湣王第四子尙火�舟爲興平王第五子尙灴爲永壽王第六子尙炌爲安定王攺封晉恭王第三子昭徳王濟熿爲平陽王封恭王第七子濟熇爲廣昌王

○升賞奉天靖難諸將封都督僉事丘福爲奉天靖難推誠宣力武臣特進榮祿大夫右柱國中軍都督府左都督淇國公食祿二千五百石子孫世世承襲賞銀四百兩彩幣四十表裏鈔四千貫都督僉事朱能爲奉天靖難推誠宣力武臣特進榮祿大夫右柱國左軍都督府左都督成國公食祿二千二百石子孫世世承襲賞銀四百兩彩幣四十表裏鈔四千貫都督僉事張武爲奉天靖難推誠宣力武臣特進榮祿大夫柱國中軍都督府都督同知成陽侯食祿千五百石子孫世世承襲賞銀三百五十兩彩幣三十表裏鈔三千貫都督僉事陳圭爲奉天靖難推誠宣力武臣特進榮祿大夫柱國後軍都督府都督同知泰寧侯食祿千二百石子孫世世承襲賞銀三百五十兩彩幣三十表裏鈔三千貫都督僉事鄭亨爲奉天靖難推誠宣力武臣特進榮祿大夫柱國中軍都督府左都督武安侯食祿千五百石子孫世世承襲賞銀三百五十兩彩幣三十表裏鈔三千貫都督僉事孟善爲奉天靖難推誠宣力武臣特進榮祿大夫柱國右軍都督府都督同知保定侯食祿千二百石子孫世世承襲賞銀三百五十兩彩幣三十表裏鈔三千貫都督僉事火眞爲奉天靖難推誠宣力武臣特進榮祿大夫柱國中軍都督府都督僉事同安侯食祿千五百石子孫世世承襲賞銀三百五十兩彩幣三十表裏鈔三千貫右都督顧成爲奉天翊運推誠宣力武臣特進榮祿大夫柱國後軍都督府右都督鎭遠侯食祿千五百石子孫世世承襲賞銀三百五十兩彩幣三十表裏鈔三千貫都督僉事王忠爲奉天靖難推誠宣力武臣特進榮祿大夫柱國右軍都督府都督同知靖安侯食祿一千石子孫世世承襲賞銀三百五十兩彩幣三十表裏鈔三千貫都指揮使王聰爲奉天靖難推誠宣力武臣特進榮祿大夫柱國中軍都督府都督僉事武城侯食祿千五百石子孫世世承襲賞銀三百五十兩彩幣三十表裏鈔三千貫都督僉事徐忠爲奉天靖難推誠宣力武臣特進榮祿大夫柱國前軍都督府左都督永康侯食祿千一百石子孫世世承襲賞銀三百五十兩彩幣三十表裏鈔三千貫都督僉事張信爲奉天靖難推誠宣力武臣特進榮祿大夫柱國隆平侯食祿一千石子孫世襲隆平伯賞銀三百五十兩彩幣三十表裏鈔三千貫都督僉事李遠爲奉天靖難推誠宣力武臣特進榮祿大夫柱國中軍都督府都督同知安平侯食祿一千石子孫世襲安平伯賞銀三百五十兩彩幣三十表裏鈔三千貫都督僉事郭亮爲奉天靖難推誠宣力武臣特進榮祿大夫柱國左軍都督府都督同知成安侯食祿千二百石子孫世襲成安伯賞銀三百五十兩彩幣三十表裏鈔三千貫都督僉事房寬爲思恩侯食祿八百石子孫世襲指揮使賞銀三百兩彩幣二十表裏鈔二千五百貫都指揮使徐祥爲奉天翊衛宣力武臣特進榮祿大夫柱國興安伯食祿千石子孫世世承襲賞銀三百兩彩幣二十表裏鈔二千五百貫都督僉事徐理爲奉天翊衛宣力武臣特進榮祿大夫柱國武康伯食祿一千石子孫世世承襲賞銀三百兩彩幣二十表裏鈔二千五百貫都指揮同知李浚爲奉天翊衛宣力武臣特進榮祿大夫柱國襄城伯食祿一千石子孫世世承襲賞銀三百五兩彩幣二十表裏鈔二千五百貫都指揮同知張輔爲奉天翊衛宣力武臣特進榮祿大夫柱國信安伯食祿一千石子孫世世承襲賞銀三百五十兩彩幣三十表裏鈔三千貫都督僉事唐云爲奉天翊衛宣力武臣特進榮祿大夫柱國新昌伯食祿一千石子孫世襲指揮使賞銀三百兩彩幣二十表裏鈔二千五百貫故都指揮同知譚淵男譚忠爲特進榮祿大夫柱國新寧伯食祿一千石子孫世世承襲賞銀三百五十兩彩幣三十表裏鈔三千貫都指揮僉事孫巖爲奉天翊衛宣力武臣特進榮祿大夫柱國應城伯食祿一千石子孫世世承襲賞銀三百五十兩彩幣三十表裏鈔三千貫都指揮僉事房勝爲奉天翊衛宣力武臣特進榮祿大夫柱國富昌伯食祿一千石子孫世襲指揮使賞銀三百五十兩彩幣三十表裏鈔三千貫都指揮使趙彜爲奉天翊衛宣力武臣特進榮祿大夫柱國忻城伯食祿一千石子孫世世承襲賞銀三百兩彩幣二十表裏鈔二千五百貫都督僉事陳旭爲奉天翊衛宣力武臣特進榮祿大夫柱國云陽伯食祿一千石子孫世世承襲賞銀三百兩彩幣二十表裏鈔二千五百貫都督僉事劉才爲奉天翊衛宣力武臣特進榮祿大夫柱國廣恩伯食祿九百石子孫世襲指揮同知賞銀二百五十兩彩幣十六表裏鈔二千貫以曹國公李景隆尙書茹瑺都督同知王佐都督僉事陳瑄有默相事機之功加封景隆爲奉天輔運推誠宣力武臣特進光祿大夫左柱國太子太師曹國公增祿一千石通前四千石子孫世世承襲賞銀四百兩彩幣四十表裏鈔四千貫瑺爲奉天翊運守正文臣特進榮祿大夫柱國太子少保兼兵部尙書忠誠伯食祿一千石以終本身賞銀三百兩彩幣二十表裏鈔二千五百貫佐爲奉天翊運宣力武臣特進榮祿大夫柱國中軍都督府都督同知順昌伯食祿一千石子孫世襲指揮使賞銀三百兩彩幣二十表裏鈔二千五百貫瑄爲奉天翊運宣力武臣特進榮祿大夫柱國右軍都督府都督僉事平江伯食祿一千石子孫世襲指揮使賞銀三百兩彩幣二十表裏鈔二千五百貫以谷王護衛指揮僉事張興儀衛正張成等受王成算佐成奇功升興爲驃騎將軍都督僉事賞銀二百五十兩彩幣十六表裏鈔二千貫成爲驃騎將軍都指揮使賞銀二百兩彩幣十二表裏鈔千五百貫其餘將士人等論功髙下一體升賞又以駙馬都尉王寧不附權勢以罹誣陷幾致隕身宜用褒顯封奉天輔運推誠效義武臣特進光祿大夫柱國駙馬都尉永春侯食祿一千石子孫世世承襲賞銀三百五十兩彩幣三十表裏鈔三千貫各賜冠服給誥券升賞畢上諭之曰人君秉至公行爵賞無容私意今以天下之財賞天下之功𨿽賜賚有限而爵祿無窮然繼今能益懋公勤朕不吝於報賚爾等勉之又曰爾等前勞朕或知有未盡論報之際輕重失宜其卽面陳必使歸於至當若不自陳而退有後言或至怨懟甚不可也又曰今天下已定君臣相與共保富貴朕不可居安忘危爾等亦不可恃功驕惰但常念前勞圖保名節斯福澤延於子孫功名播於永遠矣

○追封故都督同知張玉奉天靖難推誠宣力武臣特進榮祿大夫右柱國榮國公謚忠顯玉字世美河南開封祥符人仕元爲樞密院知院洪武乙丑歸附戊辰從徵捕魚兒海哈剌哈之地以功授濟南衛副千戶又從追剿韃軍粉紅帖木兒抵延安延川升安慶衛指揮僉事同官以嚴見憚庚午從徵永順散茅等洞辛未從徵迆北抵鴉寒山歸調燕山左護衛癸酉復從徵迆北至黑松林戊寅七月上舉兵靖難玉所進計議悉合上意遂領兵攻奪九門撫順討逆三日始定玉言今都指揮馬宣薊州宜早圖之不然將爲後患且薊爲東鄙之望薊平余可傳檄而定上從之卽命玉與朱能等率兵以往旣至都指揮馬宣鎭撫曾浚等閉城堅守反復諭之不下玉擁眾急攻宣率兵出拒玉遣精銳衝入其陣執而殺之並殺浚復執毛指揮玉知其可用釋之不殺送詣北平而撫輯其軍民乃引兵徇遵化遵化守將以城降復往永平密雲至則軍民望風輸款己卯升都指揮同知掌中營兵玉進言曰雄鄚在邇今守者潘楊二都督挾恃詐力不下請攻之上是其計遂生禽二人時長興侯耿炳文率兵二十萬至眞定玉請往覘之遙見其軍士散漫無統紀且有敗气馳報曰彼無能爲力贊上往攻俘斬無數餘皆奔潰繼安陸侯吳傑引兵來戰玉率眾大敗之追奔四十餘里斬獲甚眾永平被圍引兵從上救之敵見軍容整肅遽角�羊去從攻大寧破之旣歸中道聞李景隆率眾次壩上而以精銳圍北平城玉請先攻其營然後歸援上從之徑搗其營大戰景隆兵不能支遂退卽率眾至城下城中亦出兵內外夾攻斬戮殆盡遂移軍收廣昌下蔚州進取大同斬其首將而還聞景隆收潰卒益以新軍號百萬連營而來玉言兵貴神速先事者勝請駐白溝河以逸待勞必能決勝上然其言率眾至白溝河越三日景隆兵至玉率精騎馳擊之斬馘無算景隆收餘眾退玉乘勝追擊所向披靡歸數月從上攻滄州破之生禽其大將徐凱進攻東昌玉勇往赴敵遂戰歿年五十有八上聞慟悼之至是論諸將功賞而恩命首被云

○追封故後軍都督僉事陳亨奉天靖難推誠宣力武臣特進榮祿大夫柱國涇國公謚襄敏故都指揮使譚淵奉天靖難推誠宣力武臣特進榮祿大夫柱國崇安侯謚壯節亨鳳陽壽州人勇敢善騎射從太祖髙皇帝渡江討張士誠平陳友諒從大將軍定中原累積軍功自天策衛百戶累升燕山左衛世襲指揮同知又從潁國公徵北二十五年命署北平行都司事升後軍都督僉事仍掌北平行都司從上平內難鏖戰壩上乘勝而南至白溝與敵戰奮擊衝陣斬獲無算以疾卒淵滁州淸流人有膂力引兩石弓發無不中洪武中以軍功任燕山右護衛副千戶從上靖內難戮力盡心戰眞定及壩上馳騎突陣多所斬獲至夾河與敵搏戰所乘馬蹶遂死之至是亦先追封焉

○升吏部左侍郎蹇義本部尙書攺右侍郎陳洽左侍郎升戶部左侍郎夏原吉本部尙書攺右侍郎古朴左侍郎升兵部左侍郎劉俊本部尙書攺右侍郎方賓左侍郎禮部右侍郎宋禮本部左侍郎工部右侍郎黃福本部左侍郎升大理寺左少卿薛嵓本寺卿左寺丞袁復右少卿行人李文郁爲通政司左參議

○狹西按察司僉事林嘉猷坐方孝孺之黨誅

○丁亥遣使以卽位詔諭安南暹羅爪哇琉球日本西洋蘇門答剌占城諸國上諭禮部臣曰太祖髙皇帝時諸番國遣使來朝一皆遇之以誠其以土物來市易者悉聽其便或有不知避忌而誤幹憲條皆寬宥之以懷遠人今四海一家正當廣示無外諸國有輸誠來貢者聽爾其諭之使明知朕意

○戊子升都指揮使劉江爲中軍都督僉事朱榮爲左軍都督僉事馬榮紀淸俱爲右軍都督僉事都指揮同知朱崇爲後軍都督同知何浚薛脫歡許成俱爲左軍都督僉事髙成爲右軍都督僉事譚深爲前軍都督僉事吳庸爲山東都指揮使薛脫火赤爲遼東都指揮使陳勝爲狹西都指揮使買驢爲廣西都指揮使王眞爲四川都指揮使沈遇爲江西都指揮使沈濱爲福建都指揮使馬聚爲北平都指揮使童信爲北平行都司都指揮使都指揮僉事陳懋爲中軍右都督曹得山靑俱爲中軍都督僉事張欽爲右軍都督僉事寗士文劉保華聚俱爲前軍都督僉事譚靑王端俱爲後軍都督僉事馬瑛爲浙江都指揮使金玉爲河南都指揮使朱英爲四川行都司都指揮使陳旺爲貴州都指揮使曹隆爲雲南都指揮使王哈剌把都爲湖廣都指揮使徐泰爲福建都指揮使徐善爲狹西行都司都指揮使馬旺爲山西都指揮使歐陽靑爲山西行都司都指揮使杜眞施文林祥俱爲浙江都指揮同知劉聚印原童蔡福毛八丹俱爲山東都指揮同知麻子帖木呂毅馬羽齊安呂得俱爲遼東都指揮同知呂得昇蕭授滕安陳賢髙冕俱爲河南都指揮同知吳玉蔣忠趙忠俱爲狹西都指揮同知蔡斌程寬錢安俱爲狹西行都司都指揮同知王友柳升吳升醜醜俱爲都指揮同知掌中都畱守司事劉秉謙孫翥吳福俱爲四川都指揮同知於全王玉王貴冀英俱爲四川行都司都指揮同知李任陳全吳浩俱爲貴州都指揮同知王綍方敬王正劉鑑俱爲雲南都指揮同知錢義胡原王成俱爲廣西都指揮同知金銘胡俊周長俱爲湖廣都指揮同知郭贇張麟李文俱爲江西都指揮同知陳翼王俶艾忠俱爲福建都指揮同知魯麟鄭銘�榮俱爲福建行都司都指揮同知王忠申英卯那海夏曲倫臺俱爲北平都指揮同知董磻駱七十八史勇俱爲北平行都司都指揮同知姜淸張璲俱爲遼東都指揮同知曹英張禮張成俱爲山西都指揮同知江浩馮三保侯忠俱爲山西行都司都指揮同知上顧羣臣諭曰諸將從朕舉義多歷艱危今內難肅淸論功行賞富貴方自此始夫國家於功臣固當保全而帝王用人豈可獨遺勛舊漢賈復吳漢才堪輔相光武徒欲保全之而弗用朕所不取夫君臣不能保全者常始於不相信苟不相信𨿽父子將爲秦越況君臣乎吾報之厚而待之誠常見其善不見其不善惟其才而任之保功用人可以兩得羣臣頓首稱善

○命五軍都督府移文各都司令衛所屯田如舊制衛指揮一人所千戶一人專提調都指揮督察之歲終上其所入之數以課勤怠

○都督同知韓觀奏江西廬陵縣民逃聚山林者聞命悉復業賜敕獎諭觀曰人君代天子民惟體上天好生之心安養斯民使各得其所而已數年以來民苦於兵加之賦斂煩苛窮迫無告間者江西廬陵縣民有不得已畏死逃聚山林者有司不原其本心輙請發兵剿捕朕心有所不忍故遣行人賫敕諭令復業猶慮民之不明知朕心也又遣卿以大臣諭之民聞卿以朕命至皆歡然來歸不勞寸兵而危者以安憂者以喜以是觀之民豈樂於爲非者哉卿斯行於國於民咸有所利朕甚嘉之今特遣人以羊酒彩幣勞卿至可領也

○谷王橞請營宮殿於長沙府上以天下初定慮勞民費財令擇衛府廨捨修理居之

○使臣有還自東南夷者言諸番夷多遁居海島中國軍民無賴者潛與相結爲寇上遣使賫敕諭之敕曰好善惡不善人之同情有不得已而爲不善者亦非本心往者爾等或避罪譴或苦饑困流落諸番與之雜處遂同爲劫掠苟圖全活巡海官軍旣不能矜情招撫更加侵害爾等𨿽有悔悟之心無由自遂朕甚憫焉今特遣人賫敕往諭凡番國之人卽各還本土欲來朝者當加賜賚遣還中國之人逃匿在彼者咸赦前過俾復本業永爲良民若仍恃險遠執迷不悛則命將發兵悉行剿戮悔將無及○戶部言天下倉糧宜撙節以備國用各處都司官俸舊全支米者宜米鈔中半兼支河南浙江江西山東山西五布政司按察司及王府官舊全支米者亦如之湖廣福建廣東廣西狹西北平四川雲南八布政司按察司官俸米鈔兼支及各府州縣諸司官俸全支鈔者仍令如故從之

明太宗文皇帝實錄卷之十二下

洪武三十五年九月己丑慶王﹤木旃﹥來朝

○敕遼王植曰皇考太祖髙皇帝封建諸王藩屏宗社傳序萬年與國同久建文中信任姦回以殘骨肉朕於其時迫於危禍不得已而起兵賴天地祖宗之靈克平內難建文之隕自絕於天朕爲諸王臣民推戴以君主天下方欲與諸弟聚處同天倫之樂而賢弟以遼地荒遠經涉海洋饋運爲難固請攺國荊州且以廣寧重鎭就畱三護衛於彼以益邊防欲於荊州別給一衛備使令言之再三郤而復至謙約之誠溢於言表去眾就寡厭遠懷邇手足之情何忍違抑今勉從所請建國荊州而仍舊封號軍衛已令兵部攺撥用稱吾弟之意特報知之

○攺太平府試推官袁綱蘇州府試推官徐道正前鎭平軍民指揮司試經歷馮本淸前開封軍民指揮司試經歷陳常俱爲監察禦史升典牧署正陳善爲尙寶司丞前北平按察司經歷沈鎰爲本司僉事鎰建文中坐累被謫至是召還而升用之

○庚寅皇第三子髙燧來朝

○秦王尙炳辭歸賜鈔二萬錠其從官賜鈔有差

○周世子有燉自雲南來朝賜鈔二萬錠

○召廣澤王允熥懷恩王允熞

○辛卯賜在京官員軍民鈔幣先是上以新卽位在京文武羣臣軍民人等宜有賜賚命禮部議之禮部議奏武職自侯至都督各鈔二百錠彩幣五表裏指揮鈔八十錠二表裏千戶衛鎭撫各鈔五十錠一表裏百戶所鎭撫各鈔三十錠一表裏旗軍校尉將軍力士屯軍恩軍養羊習匠幼軍人鈔五錠致仕優給並同見任文職二品鈔百錠彩幣三表裏三品四品鈔八十錠二表裏五品鈔五十錠六品七品鈔三十錠八品九品鈔二十五錠俱一表裏雜職鈔二十錠監生吏典知印辦事人材天文生醫者府學生員人鈔四錠坊廂民匠僧道醫人樂工廚子膳夫皂隸人鈔三錠從之

○謫工部右侍郎張顯宗等戍興州顯宗建文中自國子監祭酒升工部右侍郎往江西招集丁壯募民出粟上旣卽位顯宗及江西布政使楊璉按察使房安僉事呂升並爲軍卒執告其罪上釋不誅謫戍興州

○夜月犯壘壁陣東第五星

○壬辰升府軍衛指揮僉事詹忠爲本衛指揮同知

○賜鎭遠侯顧成鈔六百錠

○制誥之寶成賜中書舍人劉彥銘鈔三十錠胡椒四斤

○狹西行都司奏回回可古思於寧夏市馬請官市之以資邊用上從之命有司償其直上馬每匹給絹四匹布六匹中馬絹三匹布五匹下馬絹二匹布四匹駒絹一匹布三匹軍民私市者禁之

○工部尙書嚴震直卒震直湖州烏程人洪武庚午以賢良舉初授布政司左參議之職受事於戶部尋實授戶部郎中壬申升工部試右侍郎明年升本部尙書坐事降監察禦史尋升都察院右都禦史丁丑復坐事降禦史未幾復爲工部尙書震直資貌魁偉而寡學無識善附權要上頗薄之

○曉刻火星犯左執法

○癸巳冊汀州衛指揮僉事吳廣女爲順陽王有烜妃

○賜翰林侍讀角�羊縉等七員金織羅衣各一襲

○甲午升揚州衛指揮僉事李政爲貴州都司指揮僉事旌其以全城歸附也

○上謂刑部都察院臣曰前敕法司令囚人入米贖罪以省轉輸之勞近聞有貧不能致米者往往憂戚死期欲生之乃速之死非朕本意自今凡人命十惡死罪彊盜傷人者依律處決其餘死罪及流罪令挈家赴北平種田流罪三年死罪五年後錄爲良民其徒罪令煎鹽杖罪輸役如故自願納米贖罪者聽仍選徒罪以下罷黜官假以職名俾督民耕種三年有成績實授無成仍坐原罪

○定功臣死罪減祿例免三死者初犯減其祿二十之七再犯減其十之七三犯盡奪免二死者初犯減祿十之五再犯盡奪免一死者一犯盡奪

○定武官軍士贖罪例凡武官犯死罪情輕者奪俸三年流罪二年徒罪一年杖罪當罷職者奪俸六月當降等者三月軍士及其戶丁雜犯死罪發北平衛所屯田

○乙未命戶部申明木鐸教民之令召京民耆老諭之曰我太祖髙皇帝開創洪業仿古爲治三十餘年海宇寧謚民咸樂生尙慮教化未洽遊食者眾自京師至於天下郡縣皆嘗置木鐸及見丁著業牌令民每日傳遞以知警勵勤於生理毋犯憲章良法美意可傳萬世建文中信用小人更攺舊制京民被其虐害逋逃相繼數年之間風俗靡然朕今嗣承大統嘉與萬姓同樂太平爾等其謹遵成憲安分守法永爲良民毋作不靖以干國典苟或違之將自罹殃咎不可逭矣仍命戶部行天下咸遵守之

○遣使賫詔撫諭兀良哈大小頭目

○命右軍都督同知韓觀佩徵南將軍印充總兵官往廣西整肅兵備鎭守城池而節制廣西廣東二都司賜敕諭觀曰廣西蠻民易叛難服殺之愈多而愈不治太祖髙皇帝灼見其情故以徳撫之至必不得已而後用兵所以蠻民悅服邊境晏然今朕嗣位謹遵成憲卿往鎭之宜務徳爲本毋專務殺戮庶副朕法祖柔遠之意賜觀鈔四十錠

○追贈前燕山右護衛百戶王眞奉天靖難推誠宣力武臣特進榮祿大夫柱國金鄕侯謚忠壯眞咸寧灞橋人少負智勇隸兵籍洪武中以功授燕山右護衛百戶上舉兵靖難首協義謀率師下廣昌徇鴈門賈勇衝敵常以一當百上嘗勵諸將曰奮武如王眞何功不成又攻取滄州破之追其餘眾至滑口俘獲七千人肥河之戰眞率壯士突陣而前斬馘無算而後隊不繼敵圍之數匝身被數十槍眞气愈奮斬敵數十人敵益兵圍之眞知不免顧左右曰吾義不死敵手馬上自刃而斃敵壯之曰眞將軍也訃聞上傷悼之至是加追贈焉眞沈毅有智略事上於藩邸勤愼小心及從舉義出戰未嘗失利臨陣應敵能出奇制勝上嘗語侍臣曰王眞不死其功當冠諸將云

○命戶部遣官核實山西太原平陽二府澤潞遼沁汾五州丁多田少及無田之家分其丁口以實北平各府州縣仍戶給鈔使置牛具子種五年後徵其稅

○賞從徵衛駕將士總督都指揮銀二百五十兩彩幣十六表裏鈔四百錠散都指揮銀二百兩彩幣十二表裏鈔三百錠奇功領隊指揮銀百兩彩幣十表裏鈔二百錠千戶衛鎭撫儀衛正副各銀六十兩彩幣八表裏鈔百八十錠百戶所鎭撫典仗各銀五十兩彩幣六表裏鈔百六十錠隨伍官軍各銀四十五兩彩幣四表裏鈔百四十錠絹四匹綿布五匹綿花五斤頭功領隊指揮銀六十兩彩幣八表裏鈔百八十錠千戶衛鎭撫儀衛正副各銀五十兩彩幣六表裏鈔百六十錠百戶所鎭撫典仗各銀四十兩彩幣四表裏鈔百四十錠隨伍官軍各銀三十兩彩幣二表裏鈔百錠絹三匹綿布三匹綿花五斤次功領隊指揮銀五十兩彩幣六表裏鈔百六十錠千戶衛鎭撫儀衛正副各銀四十兩彩幣四表裏鈔百四十錠百戶所鎭撫典仗各銀三十五兩彩幣三表裏鈔百二十錠隨伍官軍各銀二十五兩彩幣一表裏鈔八十錠絹二匹綿布二匹綿花五斤

○夜月犯天囷星曉刻火星出左掖門外

○丙申修荊州前護衛爲遼王府

○肅王楧辭歸賜鈔二萬錠其從官賜鈔有差

○以杭州府知府虞謙爲大理寺左少卿

○夜金星入房宿

○丁酉蜀王椿辭歸賜敕諭曰賢弟天性仁孝聰明博學聲聞昭著軍民懷服然蜀地險要夷獠雜居奠安綏撫付托甚重凡百自愛以副兄懷賜椿鈔二萬錠其從官賜鈔有差

○夜有星如雞子大靑白色尾迹有光出正北雲中西北行至近濁

○戊戌西域回回者魯剌丁等使哈剌火州還貢硇砂等物賜鈔有差

○車裏軍民宣慰使司宣慰使刀暹答及老撾土官刀綫歹八百土官刀板面孟定府土官刀名扛威遠州土官刀算黨各遣人來朝貢象齒犀角孔雀尾西洋布紅花絲幔帳及金銀器賜刀暹答等錦綺紗羅有差其來使俱賜鈔幣

○升工部左侍郎黃福爲本部尙書是日工部左侍郎張思恭自建文中出使於外歸復職

○夜有二星如雞子大俱靑白色有光其一出闕丘東北行至雲中其一出軫宿東北行至遊气

○己亥命都指揮僉事兪讓任貴州都司

○賜國子監雲南生趙祥等四十人冬衣

○夜有星如雞子大靑白色有尾光燭地出文昌西北行至近濁

○庚子慶王﹤木旃﹥辭歸賜鈔二萬錠其從官賜鈔有差

○復河南布政司左參政蔡淵官淵建文中坐累謫戍廣西至是赴京自陳命還其職

○升左軍都督僉事劉貞爲本府左都督

○以故前軍都督僉事張春子林爲指揮僉事賜優給初春坐罪棄市上念春父文秀戰功故有是命

○以雲南中護衛指揮僉事宗麟子四聖保爲指揮僉事命錦衣衛優給初麟坐誣死其子沒爲官奴至是上特優之

○辛丑上以賞賚臣民恩有未洽命禮部再議禮部議奏致仕官在京者照品級賞之多餘軍官在京與見任同其已沒而子孫在京應襲者準在京優給例各處軍職其子孫在兵部聽選襲者侯回衛給賞旗軍病死及戰沒而有幼子者並準紀錄之例河南三護衛官軍在京候王之國者準在京例歷事監生及三考吏聽選吏部者準監生及在京吏典例孤老準京民例各王府文武官旗軍醫士廚子匠人等隨侍來者悉準在京例軍官母女支優給者賞鈔十錠看守廟宇柴場老軍準養馬廝率軍伴同皂隸神樂觀國子監膳夫山川祠祭署田夫俱準京民例在京辦事官吏承差知印準辦事人材例樂舞生與天文生同從之

○造鳳陽浮橋船三十八艘

○壬寅遣中官陳福童賜左軍都督僉事徐凱鈔二千錠

○癸卯升北平都指揮僉事周廣爲都指揮同知鎭江衛指揮僉事童俊爲福建都指揮使柳州衛指揮僉事廖春爲廣西都指揮同知安吉衛指揮僉事徐勛爲河南都指揮僉事金吾左衛指揮使薛山爲浙江都指揮同知會州衛指揮使侯鏞爲山西都指揮僉事羽林前衛指揮同知楊旺爲大寧都指揮僉事金吾右衛指揮僉事魏剛爲都指揮僉事掌中都畱守司事金吾後衛千戶胡勝爲府軍衛指揮僉事

○播州宣慰使楊昇思南宣慰使田大雅貴州宣慰使宋斌來朝貢水銀朱砂等物賜昇等白金錦綺彩帛賜其傔從有差

○戶部尙書夏原吉言北京諸郡百姓男女前因避兵遼東山海及山東境內有遇官軍拘虜亦有以財聘買爲妻妾子息者今悉以詔書送赴京轉發原籍往往來告原籍兵後家產蕩盡親戚不存無可依恃而今所托者歲久皆成家矣願仍畱彼不歸且臣之意若卽遣回原籍今天气向寒道路艱難恐至失所請命暫居京師俟行勘原籍有親卽遣歸果無則宜從所言亦人情兩便上曰民罹兵革至轉徙流離皆非得已況被虜乎人情孰不懷土是必虜買之家教誘爲此言不可盡信姑畱在京給與口糧待春暖遣歸如果用財禮聘娶亦須行勘有實然後給之

○甲辰命左府都督僉事徐凱仍任左府事

○乙巳建金籙大醮七晝夜於朝天宮薦福皇考皇妣

○賜遼王植鈔二萬錠

○命武康伯徐理等往北平度地以處民之以罪徙者

○命都督陳用孫嶽陳賢移山西行都司所屬諸衛官軍於北平之地設衛移屯種云川衛於雄縣玉林衛於定州髙山衛於保定府東勝左衛於永平府東勝右衛於遵化縣鎭朔衛於薊州鎭虜衛於涿州定邊衛於通州其天城陽和宣府前三衛仍復原處

○大理寺少卿虞謙自陳建文時臣爲杭州知府嘗建言天下僧道每人止令畜田五畝無田者官給之餘有常住田悉歸官以給無田之民僧道悉免其賦役當時從臣所言行之臣當坐攺舊制之罪上笑曰此秀才辟老佛也已在赦前命以奏牘付科復之初有旨凡在建文中上言攺舊制者悉令面陳至是視謙有戰懼之色遂命自今不須面陳悉以奏牘送科復之

○四川播州宣尉使司請設僧剛道紀二司從之

○丙午升宣府中護衛指揮僉事劉淸爲都指揮同知仍令隨侍旌其開金川門奉迎功也

○攺大同中護衛爲定州衛

○夜有星如盞大靑白色光燭地出正北雲中北行至近濁有二小星隨之

○戊申命齊王榑復國靑州賜以樂人彩幣及鈔

○秦湣王次子尙烈來朝

○命順昌伯王佐往雲南副西平侯沐晟鎭守

○攺山東按察僉事朱夏爲廣西按察僉事

○賞谷王府官軍第一等比奇功第二第三等比頭功第四等比次功例不升官者加賞鈔十錠典膳仍本職食俸同正六品賞準次功百戶例舍人準次功總旗例凡五百八十七人賞銀鈔表裏有差

○己酉制皇后金寶寶用盤龍紐

○命鎭守楊州都指揮同知王禮任河南都司禮初爲揚州衛指揮僉事率眾朝見升都指揮同知鎭守揚州至是攺命之

○庚戌夜有星如雞子大靑白色光燭地出五諸侯東行至遊气復有星如盞大靑白色有尾光燭地出外屏西行至羽林軍

大明太宗文皇帝實錄卷之十二下終

大明太宗文皇帝實錄卷之十三

洪武三十五年冬十月辛亥朔命工部給奉天徵討軍士衣鞋

○湖廣鎭遠州蠻夷長官司長官何惠言本境路當雲南要衝每歲修治淸浪焦溪鎭遠三橋工費繁重所部臨諸溪洞民皆佯獚貓狫力不勝役乞令軍民相參修治從之

○夜金星犯天江南第二星有二星其一如雞子大靑白色光燭地出八谷東北行至上臺其一如彈丸大靑白色有尾出天廚東北行丈餘發光如雞子大至遊气中

○壬子冊都督徐章之女爲皇第三子髙燧妃

○寧王權來朝

○賜谷王橞鈔十萬錠

○升吏科都給事中姚行爲湖廣布政司右參政戶科給事中羅義左參議刑科都給事中周鼎湖廣按察使禮科都給事中黃永壽刑科右給事中吳讓俱副使刑科給事中商惠僉事工科都給事中李敬爲江西布政司右參議戶科都給事中梁成兵科都給事中傅壽俱江西按察副使賜鈔及文綺表裏有差升江西按察僉事周觀政本司按察使

○升神策衛指揮同知王觀童驍騎右衛指揮僉事梁北斗奴俱爲北平都指揮僉事指揮僉事戴彬劉徵俱爲錦衣衛指揮同知

○制周王橚儀仗

○癸丑楚世子孟烷來朝

○升前湖廣布政司左參議楊砥爲鴻臚寺卿以其在建文中嘗上書請惇親恩罷兵息民也

○擢浙江布政司試理問李繼先前潞州軍民指揮司試經歷陳升前威海軍民指揮司試經歷侯汝爲俱爲監察禦史

○升羽林前衛指揮使劉信爲河南都指揮使

○命都指揮僉事劉達掌滁州衛事初達爲滁州衛指揮僉事以歸附功升今官至是仍命掌本衛事

○今築安撫司安撫得垛來朝賜絨錦二端文綺五表裏鈔百錠

○夜有二星如雞子大其一赤色有光出天園東行至近濁其一靑白色有尾光燭地出外屏西北行至霹靂

○甲寅上謂兵部尙書忠誠伯茹瑺兵部尙書劉俊曰昔太祖髙皇帝嘗戒敕諸將校曰軍士家屬旣眾而月糧有限衣食不足不免饑寒加以爾等無惻隱之心侵漁私役困苦不勝往往逃亡缺伍故當時私役者每一日追工錢一貫仍論其罪朕今且慮內外將校不能撫卹軍士比昔有加所以逃亡者眾自今計其軍逃亡之數以論罰如百戶有逃一人者減其俸之半逃十人者全不給至三十人者降充總旗四十人降充小旗五十人發充軍其千戶逃軍十倍於百戶指揮逃軍五倍於千戶者並減俸及遞降一等皆如百戶之例

○升吏科左給事中黃耕爲本科都給事中攺右給事中朱紘左給事中以給事中郇旃爲右給事中升戶科左給事中徐奇本科都給事中以給事中黃宗晦爲左給事中萬忠右給事中升禮科左給事中歐陽以恭本科都給事中以給事中何仕讓爲左給事中熊文綬右給事中升兵科左給事中鄭遂本科都給事中攺右給事中舒孟名左給事中胡濙右給事中升刑科左給事中周璟本科都給事中以給事中陸中善爲左給事中朱原貞右給事中升工科給事中趙毅�心本科都給事中

○升廣武衛指揮僉事許亨爲北平都指揮僉事亨北平都指揮僉事得之子以朝見於揚州特命任其父官仍命其父以本官致事

○復設應天府溧陽縣批驗鹽引所

○曉刻火星犯進賢星

○乙卯命羽林前衛指揮同知王三哈歸侍親彰徳仍給以俸初三哈自彰徳衛軍來歸款從徵有功升今官至是以母老不能就養乞還省視上嘉其孝故有是命

○丙辰享太廟畢遣官祭功臣於雞鳴山廟先是禮部侍郎宋禮言功臣自有廟請罷太廟配享但於本廟祭之上曰先帝所定配享不可罷又曰此皆佐命開國之臣旣自有廟俟太廟享畢亦別遣官卽其廟祭之於義可也著爲令

○宴寧王權谷王橞於華蓋殿

○擢監生王孚陳禮朱肇何海陸禎王政劉端姚絅阮瑢姚伯善俱爲給事中大理寺左評事周新蔡瑛孫碩劉觀右評事楊廉鴻臚寺司賓署丞周敏序班劉英兵部司務張進遠志盛文明行人李公敏亢誠施安顧謙牛庸傅霖盛敬俱爲監察禦史

○升錦衣衛指揮僉事繆忠潘諝陳敬程遠李忠俱爲本衛指揮同知

○夜木星犯天江第二星

○丁巳吏部奏前北平所屬州縣官朱寧等二百一十九人皇上舉兵靖難之際俱棄職遠避寘寘諸法命入粟贖罪畢發興州屯戍

○宴奉天徵討功臣畢上諭之曰君臣謂之元首股肱蓋一體相須也故爲君必務保全其臣然爲臣亦當思自保凡人致富貴難保富貴尢難爾等從朕數年萬死一生今皆身有封爵祿及子孫可爲難矣但當思保之夫有功則賞有罪則罰此祖宗公天下之大法爾等須遵守若不謹而犯之朕不敢曲宥蓋以私廢公則天下不服矣其務敬愼庶幾共安榮永遠

○戊午敕禮部曰太祖髙皇帝臨禦命所司曆考禮樂制度參酌古今上自朝廷下及臣民冠昏喪祭之儀服捨器用之制皆有等差著爲定式頒布中外行之久矣朕慮今有司因循苟且奉行弗謹致有非分違法干犯刑憲非朕所以愛民之道爾禮部其以洪武中所定一切制度圖示中外俾人知遵守庶幾亨太平之福

○旌表處州府麗水縣民鄭季廉妻戴氏饒州府樂平縣民詹伯尹妻倪氏程啟明妻汪氏貞節三人俱以早寡守志不貳有司上其事故有是命

○命狹西河南山西山東鳳陽諸府州縣選力士三千五百人

○寧王權奏故妃張氏之歿適際兵旅多事之際迨今未葬命工部給明器儀仗令所在有司營葬事

○己未修太祖髙皇帝實錄敕太子太師曹國公李景隆太子少保兼兵部尙書忠誠伯茹瑺曰昔皇考太祖髙皇帝順天應人開基啟運自布衣提三尺劍十數年間削刈羣雄平一六合功成治定制禮作樂身致太平垂四十年功徳之盛亙古莫倫比者建文所修實錄遺逸旣多兼有失實朕鑑之誠有歉焉今命儒臣重加纂修務在詳備庶幾神功聖徳明昭日月垂裕萬世爾景隆國之懿戚自少曁壯服事皇考廟謨睿略多所聞知今特命爾監修瑺祗事先帝多歷年載信任彌篤當時聖政亦所悉焉其爲之副尙端乃心悉乃力用著成一代之盛典豈惟仰答先朝寵遇之厚亦以副予惓惓之孝誠欽哉

○封周王橚長女爲儀封郡主擢右軍都督僉事馬溥子春爲中奉大夫宗人府儀賓以郡主配之

○眞人張宇初來朝賜鈔六百錠

○復湯中河南布政司左參議阮友彰按察司按察使中等先官河南建文中坐事罷故今復之

○升都指揮僉事林帖木兒蘇火耳灰俱爲都指揮同知指揮僉事婁鬼力爲都指揮僉事

○修狹西西安府灞橋

○庚申諭修實錄官曰自古帝王功徳之隆者必有史官紀載垂範萬年我皇考太祖髙皇帝神功聖徳天地同運日月同明漢唐以來未之有也比建文中信用方孝孺等纂述實錄任其私見或乖詳略之宜或昧是非之正致甚美弗彰神人共憤蹈於顯戮咸厥自貽今已命太子太師曹國公李景隆爲監修太子少保兼兵部尙書忠誠伯茹瑺爲副監修爾等皆茂簡才識俾職纂述其端乃心悉乃力以古良史自期恪勤纂述必詳必公用光昭我皇考創業垂統武功文治之盛與乾坤相爲無窮斯汝爲無忝厥職矣欽哉

○升金吾左衛千戶宋聚爲金吾右衛指揮僉事旌其從徵徐州出哨功也

○辛酉楚世子孟烷辭歸賜鈔六千錠其從官賜鈔有差

○賜壽陽郡主淸湘郡主白金文綺及鈔

○攺江西布政司治爲寧王府

○都督陳質有罪伏誅初質任江西都指揮建文中調守大同遂升中軍都督同知擅作威福劫制代王僣取府中器物虜掠已附居民彊奪良家子女至是事覺誅之

○壬戌命工部營平陽王府

○升武成左衛指揮使楊靑薊州衛指揮使李貴潼關衛指揮同知吳凱驍騎右衛指揮僉事王聚俱爲都指揮僉事凱任江西聚湖廣靑狹西都司貴山西行都司撒馬兒罕歸附千戶亦剌思爲錦衣衛指揮使羽林前衛千戶沈檀任福齊聚金吾左衛千戶康泰俱爲指揮同知檀福俱任本衛聚泰俱金吾左衛羽林前衛千戶王禮金吾左衛千戶張得林金吾右衛千戶沈任蔣義劉驢兒府軍後衛千戶錢興前燕府儀衛正王儀俱爲指揮僉事王福錢興各任本衛張得林沈任蔣義劉驢兒俱金吾右衛王義錦衣衛以金吾左衛指揮僉事周原子鑑千戶郭成弟拜住俱襲升府軍右衛指揮同知

○癸亥夜金星入南斗杓第二星

○甲子賜晉王濟熺書令於護衛內撥馬步官軍四千隨髙平王平陽王於平陽衛府暫居分原給本府符驗二道與之

○遼東都指揮司奏九月戊子虜寇犯開原至北門外備禦都指揮吳立遣指揮莊濟率軍拒之賊退癸巳諜報賊營城外五里濟領軍襲之賊以眾迎敵指揮張恂李冕棄軍而走賊乘勢直前濟督軍與戰殺傷相等衛鎭撫張能千戶陳良等九人死之濟被重創督戰益力賊敗去敕鎭守遼東左都督劉貞曰古之馭夷狄者嚴兵守境使不得爲寇若其入寇驅之則已今旣不能嚴備使遂至城下驅而去之足矣何必追襲旣以兵襲之則當力戰而張恂李冕乃棄軍先走致傷吾將士其張恂李冕卽斬以徇將士死傷者優卹其家仍督緣邊諸將嚴兵守備寇來則驅之愼勿與戰也

○曉刻火星入角宿

○乙丑夜月犯畢宿大星有星如雞子大靑白色有光出離宮西行入河鼓

○丙寅升狹西布政司右參政戚存心爲禮部右侍郎狹西按察使師逵爲兵部右侍郎副使王平爲都察院左僉都禦史僉事朱逢吉爲大理寺左寺丞實授刑科試給事中謝朝錫本科給事中

○命鎭遠侯顧成鎭貴州攺橚府護衛爲莊浪衛

○丁卯命唐王桱郢王棟伊王﹤木彜﹥興平王尙火�舟永壽王尙灴冠

○定北平守城功賞以北平保定永平爲一例通州遵化爲一例薊州爲一例隆慶密雲密雲後衛爲一例各以歲月久近爲等第自都指揮至民丁給賞各有差北平永平保定洪武三十二年至三十五年都指揮銀五十兩彩幣八表裏鈔百六十錠指揮銀二十兩彩幣六表裏鈔百錠千戶銀十五兩彩幣四表裏鈔八十錠百戶銀十兩彩幣三表裏鈔六十錠旗軍銀五兩絹三疋綿布四匹鈔五十錠編伍舍人餘丁及民鈔五十錠洪武三十三年至三十五年都指揮銀四十兩彩幣六表裏鈔百錠指揮銀十五兩彩幣四表裏鈔八十錠千百戶銀十兩彩幣三表裏鈔六十錠旗軍絹二匹綿布三匹鈔四十錠編伍舍人家人餘丁民人鈔四十錠洪武三十四年至三十五年都指揮銀三十兩彩幣四表裏鈔百錠指揮銀十兩彩幣三表裏鈔六十錠千戶銀八兩彩幣二表裏鈔四十錠百戶銀六兩彩幣二表裏鈔四十錠旗軍絹一匹綿布二匹鈔二十錠編伍舍人家人餘丁民人鈔三十錠通州遵化二處洪武三十二年至三十五年都指揮銀四十兩彩幣六表裏鈔百二十錠指揮銀十五兩彩幣四表裏鈔八十錠千戶銀十兩彩幣三表裏鈔六十錠百戶銀八兩彩幣二表裏鈔五十錠旗軍絹二匹綿布三匹鈔四十錠編伍舍人家人餘丁民人鈔四十錠洪武三十三年至三十五年都指揮銀三十兩彩幣四表裏鈔百錠指揮銀十兩彩幣三表裏鈔六十錠千戶銀八兩彩幣二表裏鈔五十錠百戶銀六兩彩幣二表裏鈔四十錠旗軍絹一匹綿布二匹鈔三十錠編伍舍人家人餘丁民人鈔三十錠洪武三十四年至三十五年都指揮銀二十五兩彩幣二表裏鈔六十錠指揮銀七兩彩幣二表裏鈔四十錠千戶銀六兩彩幣一表裏鈔三十錠百戶銀五兩彩幣一表裏鈔二十錠旗軍絹一匹綿布二疋鈔二十錠編伍舍人家人餘丁民人鈔三十錠薊州洪武三十二年至三十五年都指揮銀三十兩彩幣四表裏鈔百錠指揮銀十兩彩幣三表裏鈔六十錠千戶銀八兩彩幣二表裏鈔五十錠百戶銀六兩彩幣一表裏鈔二十錠旗軍絹一匹綿布二匹鈔三十錠編伍舍人家人餘丁民人鈔二十錠洪武三十三年至三十五年都指揮銀二十五兩彩幣三表裏鈔六十錠指揮銀七兩彩幣二表裏鈔四十錠千戶銀六兩彩幣一表裏鈔三十錠百戶銀五兩彩幣一表裏鈔二十錠旗軍絹一匹綿布一匹鈔二十錠編伍舍人家人餘丁民人鈔二十錠隆慶密雲密雲後衛三處洪武三十二年至三十五年都指揮銀二十五兩彩幣三表裏鈔六十錠指揮銀七兩彩幣二表裏鈔四十錠千戶銀六兩彩幣一表裏鈔三十錠百戶銀五兩彩幣一表裏鈔二十錠旗軍絹布各一匹鈔二十錠編伍舍人家人餘丁民人鈔二十錠洪武三十三年至三十五年都指揮銀二十兩彩幣二表裏鈔四十錠指揮銀六兩彩幣一表裏鈔三十錠千戶銀五兩彩幣一表裏鈔二十錠百戶銀四兩彩幣一表裏鈔十二錠旗軍絹布各一匹鈔十六錠編伍舍人家人餘丁民人鈔十二錠

○以守城功賞遼東都指揮僉事徐剛銀三十兩彩幣四表裏鈔三十錠

○復設余姚千戶所

○戊辰以都指揮同知韋善爲中都畱守司副畱守升河南都司都指揮僉事徐勛呂均爲本司都指揮使

○庚午以右軍都督僉事袁義次子興襲父原職府軍左衛指揮使初義卒長子旺襲職坐誹謗流嶺南上兵至靈壁興以錦衣衛散騎舍人來朝至是特命襲職

○辛未山東靑州諸郡蝗命戶部給鈔二十萬錠賑民凡賑三萬九千三百餘戶仍令有司免其徭役

○升密雲後衛鎭撫楊起爲錦衣衛指揮僉事

○壬申谷王穗之國長沙賜馬二十四匹鞍二副銀五百兩鈔三萬六千錠錦十匹紵絲綾羅各六十匹絹百九十匹羊二十腔酒二百瓶賜其從官都督長史以下及內官鈔有差

○寧夏總兵官左都督何福奏請所調馬步官軍在邊者五月一更以息之屯田韃軍內選驍勇者免徵其租令操習聽調河州多產馬購其良者以廣邊防把隘軍士宜給皮裘狐帽禦寒悉從之敕福曰所籌邊務悉當朕意今冬寒正虜寇出沒之時尢宜嚴謹邊備回回有來市馬者聽須立官市於城外定其價官與收買爲長久之法仍嚴出境之禁凡諸事務悉宜愼察

○癸酉復定海縣丞溫仲和尢溪縣丞孟籌河南按察司僉事二人洪武中俱以監生署僉事建文中坐事降至是召還而實授之

○韃靼脫脫不花驢驢來歸賜衣鈔彩幣居之京師

○甲戌詔隨徵將士前有虜掠民間子女者悉還其家官給鈔人五錠爲道裏費有匿不還者罪之

○設四川建昌衛中前中中二千戶所鹽井衛中右中前中後中中四千戶所寧番衛中左中右中前中後中中五千戶所會川衛前千戶所越嶲衛左右二千戶所

○夜有星如雞子大靑白色尾迹有光出婁宿西北行至遊气月行太微垣端門中曉刻月犯左執法

○乙亥復盧淵兵部左侍郎淵建文中由左侍郎坐累被謫至是茹瑺言其才行故召復之攺兵部右侍郎師逵爲吏部右侍郎

○命五軍十三衛選銀牌殺手有膂力膽量身長五尺以上者充將軍備宿衛

○旌表鎭江府丹徒縣民唐川孝行川時以倉夫役京師母徐氏家居嬰疾川聞刲股欲歸食之通政司以聞上賜鈔十錠命爲鴻臚寺序班使迎其母就養仍旌其門

○貴州都指揮張忠坐事謫寧夏聽總兵官都督何福調

○左軍都督僉事徐凱卒凱廬州合肥人自少慷慨有志事太祖髙皇帝以軍功積官至都督僉事建文中守滄州以禦上後爲上所擒釋而遣之凱願畱自效從之仍其官祿至是以疾卒遣官賜祭未幾凱母亦卒並給傳歸葬仍賜鈔米及布卹其家

○丙子升太常寺協律郎朱焯爲本寺少卿奉祀謝靖眞葛淸隱爲寺丞

○甘州中衛左所軍張眞上言臣聞人君繼統之初天下治亂之所始也書曰與治同道罔不興與亂同事罔不亡欽惟皇帝陛下嗣登寶位天下士民歡忻鼓舞莫不延頸仰望太平伏願陛下以古聖王爲法日與侍從大臣講求至治之道深謀遠慮以保宗社寬恩霈澤以固人心攬權綱謹號令使上下齊一內外淸寧取忠言納直諫使下情得達杜僥幸塞讒佞使姦邪不行別白是非審定好惡求逸民徵有道取有用黜無益廣公田厚俸祿省刑罰薄稅斂擇將練兵懾服鄰敵如此則聖徳日新皇風日遠蠻夷輸款絕域來歸太平之道指日可待矣又言馭夷狄之道在於任將禦賢將之術以信禦才將之術以智人君當觀其才之大小而任使之昔太祖髙皇帝選任智謀之將以制四夷是以邊境寧謚宇內晏然建文間雜以襲職幼官膏粱子弟不遵約束數犯刑憲今涼州衛幼官尢多素昧武略而驕奢日縱嗜酒貪淫遊獵爲務其於邊事略不究心況本境夷虜雜處一失制馭爲患不小伏望陛下愼選良將任以邊寄凡襲職幼官悉攺調內地此聖朝久安之術也上覽畢顧禮部侍郎宋禮曰𨿽堯舜禹之聖亦皆樂取人言以爲治朕卽位以來首下詔求言而言者無幾此戍卒能上言𨿽不皆可采然爲國之意則善宜加賚之其賜衣一襲鈔千貫又顧禮曰居其位無其言君子恥之卿等亦毋嘿嘿守位而已

○設南海衛城西水驛

○丁丑升洮州衛指揮同知劉昭爲狹西都指揮僉事

○命禮部鑄內府午門東華西華玄武四門關防條記

○詔罪人應發屯戍者皆從六科給事中及行人司編次隊伍然後遣行以防姦獘

○戊寅賜周王橚鈔十萬錠

○慶成王濟炫來朝

○攺建周王府於洛陽蓋王以汴梁城爲河水所圯奏乞徙洛陽上許之命都督馬溥工部侍郎劉仲廉相度規畫

○升太僕寺屬官丁維南爲太僕寺丞攺狹西按察司僉事楊惟中署大理寺左寺丞徐誠爲湖廣按察僉事山東布政司左參政車泰爲四川布政司左參政宋伯義爲狹西布政司右參政山東左參議呂名善爲雲南布政司左參議擢桃源縣知縣陸廣平爲廣西道監察禦史

○命兵部復設大寧營州興州三衛凡各衛官軍先調遼東等處及在京並有坐事謫戍邊者皆令復原衛屯田命戶部尙書王鈍馳驛往北平與新昌伯唐云經度屯種

○己卯升中軍都督僉事宋晟爲後軍左都督擢晟子瑛爲府軍右衛指揮使從子端爲錦衣衛指揮僉事

○欽天監奏天象當有外夷犯邊敕邊將嚴守備○夜有星如雞子大赤色有光出翼宿經端門東北行至謁者旁

大明太宗文皇帝實錄卷之十四

洪武三十五年十一月庚辰朔欽天監進永樂元年大統歷上禦奉天殿受之頒賜諸王及文武羣臣

○夜有星如雞子大靑白色光燭地出軒轅東北行入下臺

○辛巳敕鎭守遼東左都督劉貞曰向虜未入寇之時屢敕爾等嚴守備勿輕忽今聞虜入境劫掠此不用朕命故也其卽收集各屯人畜於近城暫住嚴固邊備審度事機可發軍則發不可卽止務在萬全愼毋輕率前過深可爲戒矣

○擢監生馬賓爲禮科給事中

○壬午命禮部淸理釋道二教凡歷代以來若漢晉唐宋金元及本朝洪武十五年以前寺觀有名額者不必歸並其新創者悉歸並如舊

○北平署布政司事儀賓李讓奏請七月以前各處商民中鹽未關引者暫停止先令北平中納候糧可足三年仍依前例戶部尙書夏原吉曰讓言𨿽善但商民舊中者守候已久難於再稽其北平新中者今置流通文籍付運司令不次支給上從原吉言

○夜有星如雞子大靑白色有光出天廟西南行至遊气曉刻火星入亢宿

○癸未修常州府武進縣剩銀河閘

○甲申髙平王濟燁來朝

○上謂掌後軍都督府事云陽伯陳旭等曰東北胡虜數入邊境窺瞰虛實或徑至剽掠其令武安侯於千戶寨灰嶺慶州神樹西馬山七渡河皆設煙墩候望有警卽放炮使屯守知備仍令新昌伯以所領軍自小興州至大興州東接牛嶺會州塔山龍山諸處屯種北勿出會州西勿過千戶寨

○升都指揮使景福爲右軍都督僉事都指揮僉事薛貴後軍都督僉事徐甫爲浙江都指揮同知並加賜賚初上升功臣福等以有罪不預至是上謂兵部臣曰諸將士從朕徵討出萬死一生一資半級得之良難而武人不諳禮義易於犯法朕旣棄過錄功卽可如例升賞於是福等皆預恩命

○升錦衣衛指揮僉事劉智蕭遜葛能李敬俱爲指揮使

○遼東都指揮司奏近虜寇犯盤山驛虜掠人畜卽督官軍邀之於尖山北賊駭散追回男女百八十五人牛二百一十七頭又追至柳河迆北賊遠遁而還上謂兵部臣曰𨿽能追奪所侵掠曷若先事有備使賊不能入境此皆邊將素不謹也仍馳檄戒飭之

○乙酉升髙郵衛指揮同知王傑爲山西都指揮同知羽林前衛指揮使張森指揮同知董義羽林右衛指揮同知王銘俱爲都指揮僉事森任河南都司義浙江銘山東金吾右衛指揮同知方全羽林前衛千戶薛成王興俱爲指揮使成任金吾右衛全興各任本衛羽林前衛指揮僉事錢聚金吾左衛千戶呂伍安孫斌大興左衛千戶車鑑俱爲指揮同知聚伍安各任本衛斌羽林左衛鑑江淮衛羽林前衛千戶賀全脫火歹金吾左衛千戶王勉金吾右衛千戶王剛王得山海衛千戶唐成俱爲指揮僉事全脫火歹俱任本衛勉剛成俱金吾右衛得孝陵衛命旗手衛故指揮僉事於海弟勇襲其兄職

○丙戌新作奉先殿成享五廟太皇太后

○思州宣慰使田琛來朝貢馬賜琛襲衣及白金錦綺

○永順宣慰使彭添保保靖宣慰使彭萬里石砫宣撫馬良及臥龍番等長官龍祖慶等各遣使貢馬及方物賀明年正旦賜鈔幣有差

○設郴州郴江驛

○丁亥禮部進冊皇后儀注先期三日齋戒遣官祭告天地宗廟用香幣酒脯行一獻禮前一日禮部同鴻臚寺官設詔案於奉天殿中節冊寶案於詔案之南節案居中冊東寶西設節冊寶彩輿於丹陛之東尙寶司設寶案教坊司設中和韶樂及大樂至日早錦衣衛官設鹵簿大駕內官設皇后受冊位於宮中及設節冊寶案節案居中冊東寶西設香案於節案之前設內贊二人引禮二人設女樂於丹陛之上上具皮弁服禦華蓋殿翰林院官以詔書用寶訖鴻臚寺官奏執事官行禮畢奏請升殿如常儀文武百官具朝服行叩頭禮左右侍班正副使入就拜位贊鞠躬樂作四拜典樂止傳制官跪奏傳制俯伏興執事官舉節冊寶案由殿左門出置禦道中傳制官由左門出西向立稱有制贊正副使跪制曰洪武三十五年十一月十三日冊妃徐氏爲皇后授以冊寶命卿等持節行禮贊俯伏興樂作四拜禮畢樂止執事官舉節冊寶置彩輿中黃蓋遮送樂作至奉天門樂止儀仗鼓樂迎節冊寶至右順門外正副使朝北立內官捧節冊寶由正門入女樂導迎節冊寶未至之前引禮請皇后具禮服宮人侍衛以俟節冊寶將至引禮導皇后出迎於宮門外節冊寶至由正門入皇后隨至拜位內官以節冊寶各置於案樂作內贊贊四拜樂止贊宣冊贊跪宣冊女官取冊立宣於皇后之左宣訖贊受冊贊搢圭宣冊女官以冊跪授皇后受訖以授女官女官跪受於皇后之右立於西贊授寶其授受一如冊贊出圭贊興樂作內贊贊四拜樂止禮畢內官持節由正門出皇后出送於宮門外內官至右順門以節授正副使報禮畢正副使得報持節復命翰林院官以詔書授禮部官禮部官捧詔書於承天門外開讀如常儀皇后受冊畢內官先具謁告儀物翰林院官具謁告文上率皇后皆具服詣奉先殿行謁告禮如常儀謁畢皇后具服於內殿俟上具皮弁服升座贊引女官導詣上前就拜位行謝恩禮樂作八拜樂止贊禮畢還宮是日內官設皇後座於宮中南向設諸親諸命婦拜位於墀內北向設儀仗女樂設內贊二人引禮二人引禮導長公主公主及親王妃俟皇后具服升座引禮引詣皇后前行八拜禮次引六尙等女官行禮如之次引四品以上外命婦行四拜禮贊跪內贊跪致詞云妾某氏等恭惟皇后殿下榮膺冊命正位中宮禮當慶賀致畢贊俯伏興平身四拜禮畢次日文武百官上表命婦上箋稱賀如常儀制曰可

○升金吾左衛千戶胡才輕爲旗手衛指揮僉事

○復安東中屯衛大同沈陽二屯衛俱隸北平都司銅鼓五開靖州三衛仍隸湖廣都司戊子禮部言在外文武五品以上衙門進賀冊後表文其進中宮箋文原無定制諸司職掌惟言在京命婦進箋考之宋制至道三年冊後羣臣奉箋稱賀國朝在外各王府及文武五品以上衙門凡遇節旦俱有進賀中宮箋文以此例之冊立中宮宜令進箋稱賀從之

○禮部又言親王儀仗合增紅油絹銷金雨傘一紅紗燈籠紅油紙燈籠各二對魫燈一對大小銅角二對從之

○己丑敕鎭守遼東左都督劉貞曰開原騎士一千止畱三百守備餘七百令還遼東與金復海蓋四衛騎士同操養威畜銳以俟若虜輕剽深入有可乘之機卽出奇突戰非欲僥利蓋欲出彼不測而摧沮之使不敢復入然後邊境可寧屯田軍士得安於耕作若無機可乘則嚴固守備毋開邊隙

○升翰林院侍讀解縉爲本院侍讀學士侍講胡靖編修黃淮檢討胡儼皆侍讀修撰楊榮編修楊士奇檢討金幼孜皆侍講

○韃靼頭目伍醜驢自涼州來朝命爲錦衣衛指揮僉事

○庚寅升營州右護衛指揮使張禎金吾右衛指揮使完者帖木兒指揮同知萬得俱爲都指揮僉事禎等從上徵討嘗出哨徐州有功故論報之

○狹西商縣言本縣鳳凰山舊有銀坑八所乞令所司核實定額開煎從之

○夜月犯天囷星

○辛卯長山王賢焌來朝

○壬辰冊妃徐氏爲皇后冊曰粵稽古典內治之隆嬀汭嬪虞塗山翼夏姬周之盛本自姜任厚徳承天彜倫攸敍昔我皇考太祖髙皇帝龍飛啟運身致太平亦惟我皇妣孝慈髙皇后坤元合徳克相肇基日月光華照臨下土化成俗羙有關睢麟趾之風淑慶方亨壼儀猶在咨爾徐氏中山武寧王徐達之女爲朕正妃內助藩國二十餘年朕躬行天討無內顧之憂濟朕艱難同勤開國今寰宇肅淸朕登大寶允賴相成宜正位號今特遣使奉金冊金寶立爾爲皇后以奉神靈之統母儀天下表正六宮爾尙遠遵古道謹守髙皇后之訓夙夜儆戒永保貞吉耿光萬年於戲敬之是日詔告天下詔曰朕荷天地神靈祖宗敷佑繼承大統華夏肅淸稽於古典虞夏殷周之盛亦資內助以致雍熙朕皇考太祖髙皇帝肇修人紀惇典庸禮臻玆治平薄海內外室家相慶功徳兼隆與天同運亦惟朕皇妣孝慈髙皇後效法承天肅雍顯相徳配聖神化家爲國朕奉藩於燕垂二十年正妃徐氏開國元勛中山武寧王徐達之女達佐朕皇考咸有一徳格於皇天惟申命用休君臣篤慶榮裕始終毓玆貞淑嬪於肇封家政輯寧朕躬行天討無內顧之憂厚徳嘉貞壼儀懿範同朕恭勤保玆天命君臨爾萬姓之上是用於洪武三十五年十一月十三日命使奉金冊金寶立徐氏爲皇后正位中宮共承宗廟布告天下咸使聞知

○文武百官命婦朝賀中宮賜宴及鈔彩幣表裏有差

○廣澤王允熥懷恩王允爁至京皆免爲庶人以表不能匡輔其兄也

○夜月犯畢宿右股第一星

○癸巳上謂兵部尙書劉俊曰建文時軍官總小旗以罪罷職役者罪多失當其皆復之洪武中罷職役者令從邊將立功俟有功亦復之時鎭遠侯顧成鎭貴州都督韓觀鎭廣西劉貞鎭遼東何福鎭寧夏凡各處官旗立功者隨所近分隸焉

○命都指揮同知王儀徐政俱任河南都司都指揮僉事楊欽祖任北平都司

○選校尉五千於江西補各郡王從人之闕

○設雅州蒼溪龍灘虎跳三驛

○甲午封皇第三女爲安成公主

○以冊立中宮宴文武羣臣四品以上於奉天殿五品以下於丹墀命婦宴於坤寧宮

○設金華府雙溪馬驛

○乙未復荊州中護衛隸遼王府攺宣府護衛爲長沙護衛仍隸谷王府以宣府所餘官軍設宣府左右二衛左衛於保定屯守右衛於定州屯守攺廣寧三護衛爲廣寧左右中三衛隸遼東都司

○丁酉左軍都督僉事何浚坐不宿衛免官命於寧夏聽總兵官左都督何福調

○戊戌冬至上禦奉天殿受朝賀大宴文武羣臣及四夷朝使命婦朝皇后於坤寧宮錫宴

○己亥命普定衛故指揮使顧統子興祖襲其父官時尙幼令讀書習武藝俟年十五任事統鎭遠侯成長子成初歸上於眞定建文君聞之殺統至是上憫統故特優卹之

○戶部尙書夏原吉言寶鈔提舉司鈔板歲久篆文銷乏且皆洪武年號明年攺元永樂宜並更之上曰板歲久當易則易不必攺洪武爲永樂蓋朕所遵用皆太祖成憲𨿽永用洪武可也

○曉刻火星入氐宿

○庚子升都指揮使梁銘爲後軍都督僉事金吾左衛千戶傅貴爲本衛指揮同知

○寧夏總兵官左都督何福奏比虜襲涼州掠近城三十里守將都指揮丁斌畏怯不進時舍人王榮差使在涼州見寇已去輙督兵窮追致官軍失利斌失機榮擅命皆當明正其罪上命法司治斌榮罪福又奏邊警不時而堪戰之馬少無以應猝遠命河南都司於屬衛選千五百匹給之

○辛丑髙平王濟燁慶成王濟炫長山王賢焌辭歸各賜鈔二千錠其從官賜鈔有差

○撫安北平郡縣戶部郎中李昶言眞定武彊縣南滹沱河決渰民田五十餘頃宜亟修治而民力不敷乞發傍近州縣民及眞定衛軍相參修築從之

○河南布政司參議杜驥按察司僉事吳彜石常都司都指揮僉事劉圭有罪謫興州屯戍初周王未復國河水暴溢奄至城內倉猝無所避驥等挈家入避王府又嘗乘馬至端禮門下至是事覺法司論其罪遂謫之

○夜有星如彈丸大靑赤色出文昌西約丈餘發光如盞八光燭地至紫微西蕃外

○壬寅遣使賫敕諭兀良哈韃靼野人諸部曰朕命統承天位天下一家薄海內外俱效職貢近邊將言爾諸酋長咸有歸向之誠朕用嘉之特令百戶裴牙失裏賫敕諭爾其各居邊境永安生業商賈貿易一從所便欲來朝者與使臣偕至上以北平左布政使郭資有守城功升戶部尙書仍命掌布政司事賜銀三百兩文綺二十匹有副鈔五百錠

○夜月犯太微東垣上相星

○癸卯遣太監鄭和祭乳母馮氏

○岷王楩來朝

○夜有星如雞子大靑白色有光出子星南行至遊气

○甲辰攺山東按察副使林崧爲廣東按察副使

○升金吾左衛千戶者兒瓦歹爲本衛指揮僉事

○吏部言舊例教授滿九年任內諸生有舉人九名又考本官通經者升用舉人四名及考通經者從本等用舉人不及四名又考不通經黜降別用今四川順慶府儒學教授馮莊甫考通經任內止有舉人三名請降用上命降學正著爲令又言鹽課提舉司考滿舊無定例宜如稅課司局官三年赴布政司按察司考核九年赴部通考從之

○都察院副都禦史陳瑛言皇上順天應人以有天下四方萬姓莫不率服然車駕初至京師有不順命而效死於建文者如禮部侍中黃觀太常寺少卿廖昇翰林院修撰王叔英衡府紀善周是修浙江按察使王良沛縣知縣顏伯偉等計其存心與叛逆同宜追戮之上曰朕初舉義誅姦臣不過齊黃數輩耳後來二十九人中如張紞王鈍鄭賜黃福尹昌隆皆宥而用之今汝所言數人況有不與二十九人之數者彼食其祿自盡其心悉勿問蓋上初入京城昇及是修自經死觀時守安慶投江死叔英守廣徳自經死良在官闔家自焚先是上兵至沛縣伯偉不肯下與其子俱死後瑛閱方孝孺等獄詞遂簿錄觀叔英家妻女皆將給配觀妻出通濟門先擠其二女於河遂自沈叔英二女皆笄就錦衣衛獄俱赴井死

○乙巳升燕山前衛總旗苗從義爲指揮使從義首預平定九門後累有軍功故特超用之

○朝鮮國王李芳遠遣陪臣河侖等奉表朝賀貢馬命禮部宴勞之

○西域回回蘇哈丁狹西丁等二百人來朝貢馬百六十駱駝二賜鈔有差

○丙午樂志制陪祀官祭服二百襲樂舞生紅羅袍服二百一十四襲

○復河南布政司右參議邢政按察僉事魏本立官初政等建文中坐罪謫戍廣西故召復之

○廣西安隆峒土酋岑子得來朝貢馬請設治所

○夜金星犯壘壁陣西第五星曉刻月犯罰星

○丁未升彭城衛指揮使朱廣爲山東都指揮僉事羽林前衛使栗義爲山西都指揮僉事論其從隆平侯張信直沽之功也

○戊申升都指揮僉事周興金吾右衛指揮使王弼俱爲都指揮同知興任大寧都司弼山東金吾左衛指揮使王福金吾右衛指揮使韓朵羅帖木兒羽林前衛指揮使李善張山蘇州衛指揮使衛靑俱爲都指揮僉事善任浙江都司山遼東靑掌中都畱守司福掌旗手衛韓掌和陽衛羽林前衛指揮同知楊成李旺金吾前衛指揮同知汪海金吾左衛指揮僉事謝敬周玉金吾右衛指揮同知李彬傅閏張勝燕山左衛指揮同知宋得義橫海衛指揮僉事陳貴俱爲指揮使成任府軍右衛彬旺俱羽林前衛閏錦衣衛得義羽林左衛海玉俱金吾前衛貴勝俱金吾右衛敬府軍後衛羽林前衛指揮僉事顏晃忽楊仲和疊裏必失千戶李勝金吾左衛指揮僉事鄒壽韓貴韓興劉義千戶宋義鄒亨邢貴李英劉成翟旺楊鐵塊張成馮得金吾右衛指揮僉事馬隆千戶郝海方原朱能孫成李榮陳興羽林左衛指揮僉事笪貴府軍後衛指揮僉事劉眞薊州衛指揮僉事尙和府軍衛指揮僉事郝玉燕山左衛千戶鄧成鎭江衛千戶王溫永淸左衛千戶夏春俱爲指揮同知顏晃忽仲和疊裏必失溫俱任羽林前衛壽張成俱羽林左衛春羽林右衛勝陳興和俱旗手衛韓貴韓興榮俱孝陵衛宋義亨邢貴劉義英劉成鐵塊旺俱本衛鄧成笪貴俱金吾後衛玉府軍衛得府軍左衛海原能孫成俱府軍右衛隆眞俱府軍後衛羽林前衛千戶汪文劉仁張禮李雙兒黃眞李海劉聚關隆徐五金得金吾左衛千戶趙隆吳興劉榮劉得叚著傅瑜莊鐸金吾右衛千戶李整馬玉王興李靑李榮燕山左衛千戶吳琛羽林左衛千戶王能羽林右衛千戶蔣旺府軍衛千戶張旺通州衛千戶張義髙郵衛千戶楊瑋太原前衛千戶鎖拏哈父紐兒該前燕府儀衛正袁江俱爲指揮僉事江任錦衣衛文旗手衛仁眞俱本衛能瑜紐兒該俱羽林左衛趙隆羽林右衛鐸禮吳興俱金吾前衛整玉王興靑蔣旺俱金吾右衛得金吾後衛雙兒瑋聚海張旺俱府軍衛琛府軍左衛義劉榮俱府軍右衛著關隆五金得俱府軍後衛李榮江淮衛擢金吾左衛軍孟全爲本衛指揮同知初全隨徵至渡江累有奇功故特超升之

○己酉以湖廣襄陽府知府陳禎爲鴻臚寺右少卿升鴻臚寺左寺丞樊敬爲左少卿攺右寺丞嚴朝貴爲左寺丞○夜有星如雞子大靑白色尾迹有光出太子旁東北行入天棓曉刻有星如盞大赤色光燭地出紫微西蕃內東北行入輦道二小星隨之

大明太宗文皇帝實錄卷之十五

洪武三十五年十二月庚戌朔上南郊省牲還禦奉天門進公卿大臣諭之曰祭祀莫大於郊古者犧牲粢盛不備不潔不敢祭而帝牛滌三月其敬如此明日以始卿等繼朕省牲便應秉對越之誠不可怠忽自古天子之祭皆公卿助相國家生民受福卿等亦預享之不可不謹

○寧化王濟煥永和王濟烺來朝

○以宋琥爲駙馬都尉尙皇第三女安成公主琥後軍左都督晟長子也

○升通政司右通政李至剛爲禮部尙書

○上以北平山東河南鳳陽淮安揚州徐州等處嘗經兵革民力未蘇令工部核其歲辦之物量免有差

○免山東濟寧州民歲辦絲革野味等課以其流徙初歸故也

○辛亥上諭禮部臣曰公侯年老者皆歷事皇考多效勞勤今筋力旣衰日與羣臣並入朝參觀其步趨之艱朕所不忍自今令朝朔望其見任事者不在此例

○壬子敕兵部嚴武臣冒襲之禁初上卽位念諸將勤勞旣老而無子孫弟侄者特令養子或婿襲職一次以終養之用報前功其後有夤緣易姓冒襲者故特禁之

○癸丑蠲北平山西山東河南鳳陽淮安揚州徐州被兵郡縣永樂元年夏稅農桑絲綿其山東鹽運司累歲所虧鹽課亦蠲之

○敕戶部以遼王植之國荊州谷王橞之國長沙二府歲用祿米已有定制其荊州長沙在城商稅各與之

○甲寅遣使賫詔諭哈烈撒馬兒罕等處並賜其酋長金織文綺

○遣使賫詔諭別失八里王黑的兒火者並賜之彩幣黑的兒火者元氏苗裔也

○戶部尙書夏原吉等進會議在京官吏軍士俸糧支米鈔格公侯伯駙馬儀賓祿並全支米其文武官一品二品俸支米者什之四三品四品什之五五品六品什之六七品八品什之八餘折支鈔每石折鈔五貫九品雜職吏典知印總小旗軍並全支米奉天徵討自指揮以下有家屬者亦全支米家屬在原衛者其米於京倉支什之三於原衛支什之七總小旗軍俱於原衛支米在京每月別給行糧米六斗悉從其議命俸米折支鈔者每石增五貫爲十貫

○乙卯復設天下郡縣陰陽醫學遵舊制也

○升鴻臚寺序班觀淸本寺右寺丞觀淸韃靼人以通虜中文字故進用之

○丙辰命中都畱守司副畱守韋善往潞州修葺慶成王府諭之曰此非王之定居毋浮於制以勞民力

○設雲南孟養木邦孟定三府威遠鎭沅二州以土官頭目刀木旦爲孟養知府罕的法爲木邦知府刀渾立爲孟定知府刀算黨爲威遠知州千夫長刀平爲鎭沅知州

○升都指揮僉事張麟爲狹西都指揮同知

○鳳陽府奏請移浮橋於舊城臨淮馬頭從之

○丁巳實授前署浙江道事監生汪眞爲本道監察禦史

○命吏部欽天監正佐官歲滿不考核著爲令時監副徐伯陽考滿吏部言監副非四品以上官宜加考核上以欽天監職專占候非常調官故有是命

○升都指揮僉事李賢金吾左衛指揮使溫原金吾右衛指揮同知革旺俱爲都指揮同知賢旺俱任遼東都司原河南羽林前衛指揮使髙文指揮僉事洪宗營州中護衛指揮使範嵩揚州衛指揮使牛諒武昌衛指揮使謝鳳廣寧右護衛指揮使徐剛通州衛指揮同知左興俱爲都指揮僉事惟鳳任浙江都司宗河南羽林前衛指揮同知陳中革來王聚金吾左衛指揮同知孔武髙成孫福楊家奴指揮僉事伯顏帖木兒金吾右衛指揮同知劉斌魏正黑廝指揮僉事錢通燕山左衛指揮同知王福大寧左衛指揮同知孟祥通州衛指揮同知張敬俱爲指揮使武成孫福楊家奴敬伯顏帖木兒俱任金吾左衛正黑廝俱金吾右衛祥金吾後衛王福革來俱羽林前衛中斌俱府軍衛通府軍右衛聚府軍後衛羽林前衛指揮僉事髙昭張剛賈浩千戶髙淸魏興金吾左衛指揮僉事劉欽盛瑄周鑑劉海白玉也先千戶寗成陳貴張安兒裴忠金吾右衛指揮僉事姜昇張海李旺劉鑑千戶韋志馬俊周敬李剛傅斌鄭馬周興金吾後衛千戶苗靑燕山右衛千戶王得孛羅濟寧左衛千戶張震彰徳衛千戶史忙哥薛兒俱爲指揮同知旺俊俱任孝陵衛劉海也先安兒震得孛羅忠馬周興史忙哥薛兒俱金吾左衛昇志俱金吾右衛靑金吾後衛張海張剛浩俱羽林前衛玉劉鑑俱羽林左衛淸敬李剛俱府軍衛斌府軍左衛瑄周鑑成貴俱府軍右衛昭魏興俱府軍後衛欽虎賁左衛羽林前衛千戶李旺紀綱吳仲安金吾左衛千戶丁貴楊安盧眞許貴金吾右衛千戶王眞王忠梁山盧膺童長吉田景道李靖崔得宋聚丁旺蕭成徐仲良燕山前衛千戶許安羽林衛千戶謝貴劉彥深富峪衛千戶戚義營州衛千戶程子實蔚州衛千戶柳旺俱爲指揮僉事得任孝陵衛彥深金吾前衛丁貴王眞忠山膺童長吉景道靖俱金吾右衛李旺謝貴俱羽林前衛盧眞羽林左衛聚丁旺成義俱羽林右衛楊安旗手衛許安虎賁左衛綱仲安子實俱府軍衛柳旺仲良許貴俱府軍右衛命金吾左衛故千戶王十馬子敬襲升本衛指揮同知

○廣西總兵官右軍都督同知韓觀言近禮部員外郎李宗輔等賫敕撫安叛蠻臣卽遣官與之俱往今桂林諸郡蠻民五千九百餘家已復業惟思恩縣叛蠻千五百餘戶尙未向化而桂林慶遠柳潯四府累報蠻賊韋公察韋多成譚公安等拒殺官軍及良民六千五百餘人搶劫牛馬五千四百有奇此悉猺獞素梗王化累嘗作亂非可以化服上命復業者善加撫卹梗化者發兵誅之

○以臘日賜文武羣臣宴

○戊午四川安順等州土官恩得等來朝貢馬賜之鈔幣

○己未升金吾左衛指揮使張軍子營州衛指揮使朱瑤宿州衛指揮同知雷春俱爲都指揮使山西行都司都指揮僉事董忠羽林前衛指揮使趙麟俱爲都指揮同知羽林前衛指揮使王興金吾左衛指揮使周貴阿迷失裏指揮同知張勇阿罕赤金吾右衛指揮使盧伯奴木剌忽沂州衛指揮使闞義永平衛指揮使聞忠八郎金吾右衛指揮使髙璉萬全衛指揮使黃寶蔚州衛指揮使丘義大同右護衛千戶廖斌俱爲都指揮僉事軍子寶俱任山西都司忠斌丘義俱山西行都司瑤麟貴阿迷失裏興闞義勇俱大寧都司盧伯奴木剌忽聞忠八郎俱北平都司璉阿罕赤俱狹西行都司春河南都司羽林前衛指揮同知劉興千戶忙哥帖木兒沈纏興金吾左衛指揮同知劉友才指揮僉事髙成金吾右衛指揮同知張福俱爲指揮使羽林前衛指揮僉事雍行簡千戶劉旭金吾右衛指揮僉事呂中朱得成上都驢濟州衛千戶袁拾俱爲指揮同知羽林前衛千戶張福爲指揮僉事友才興張福成忙哥帖木兒纏興俱任羽林前衛行簡旭拾俱金吾左衛得成上都驢指揮張福俱金吾右衛中府軍後衛命羽林前衛故千戶範驢馬子祥襲升本衛指揮同知買買子伴必襲升本衛指揮僉事燕山衛千戶王僧兒弟智襲升金吾左衛指揮同知

○庚申以守城功升北平保定府知府雒僉爲刑部尙書仍掌保定府事賜銀二百五十兩文綺十八匹有副鈔四百四十錠

○升萊州衛千戶李實爲山東都指揮僉事彭城衛千戶劉成戚整吳瑛俱爲指揮使金吾左衛千戶王璇武整金吾右衛千戶譚俊燕山前衛千戶王云彭城衛千戶秦興百戶齊甫俱爲指揮同知金吾右衛千戶馬閏燕山左衛千戶劉得侯從善彭城衛千戶李能王成俱爲指揮僉事劉成任金吾前衛戚整甫璇武整俊得從善能俱金吾左衛瑛王成俱金吾右衛云金吾後衛興閏俱羽林前衛

○辛酉敕鎭守雲南西平侯沐晟曰西南諸夷難服易叛昔太祖髙皇帝命爾父鎭之夷民畏服爾其恪盡乃心嗣爾父之勛績敬哉毋忽

○設廣西安隆長官司給印信隸泗城州以安隆峒土酋岑子得爲長官子得洪武中嘗領土兵策應官軍攻討蠻寨未錄其功至是自陳遂命開設衙門撫綏土人仍置流官吏目一員

○寧夏總兵官左都督何福以邊地降虜有叛去者請舉兵討之敕諭福曰夷虜譎詐不可憑恃自古則然但今朝廷大體當以誠心待之春秋馭夷之道來者不拒去者不追蓋被之來旣無益於我則其去也亦何足置意況其同類頗眾其間必有相與爲親戚者今若以兵討叛其未叛者亦將置疑不若姑聽其去但嚴兵備固疆圉養威觀釁順天行事如造次輕舉後悔無及

○壬戌定垛集軍更代法初衡州府耒陽縣民王醜保言洪武中戶三丁已上垛正軍一名別有貼戶正軍病死貼戶丁補役今編黃冊未審惟編正戶爲軍或攺編貼戶命禮部會官議禮部議奏會議以正軍貼戶造冊一如舊制輪次更代周而復始若貼戶止有一丁者免之當軍之家免一丁差役從之

○癸亥加遼王植祿米五百石歸其在城商稅於有司

○復慶遠衛軍民指揮使司攺廣寧中左右三衛仍爲中左右前後五屯衛設寧夏左右中前四屯衛

○西寧衛土官衛鎭撫李南哥進馬賜鈔二百錠彩幣十表裏

○甲子升保定府同知盧祥爲北平布政司右參議

○韃官怯烈帖木兒哈剌脫歡李剌兒來歸賜銀鈔文綺襲衣有差仍授千百戶之職怯烈帖木兒言韃官阿卜都罕等五百餘人居塔灘之地俱欲內屬上敕寧夏總兵官左都督何福曰可遣官一員與怯烈帖木兒往塔灘護阿卜都罕等前來來則擇善地處之若其欲朝亦遣人送來

○乙丑升銅陵縣典史張璉爲通政司左通政璉初任北平按察副使坐前藩邸事黜降故召用之

○擢儒士軒伯昂爲山東布政司左參議上初卽位詔求懷才抱徳之士江西首以伯昂應詔故超用之

○升金吾前衛指揮僉事徐膺緒爲中軍都督僉事膺緒中山武寧王達之季子皇后弟也

○戶部尙書夏原吉等言比者河南山東等處米價翔踴北平鹽糧價重商民少中宜以原定淮浙鹽糧量減五升每引止令納米二斗五升其河南並川鹽仍如前議從之

○丙寅河間滄州鹽山等縣饑詔民采鹽易米者勿禁

○撫安北平郡縣戶部郎中李昶言郡縣之民𨿽多復業今尙艱食且乏牛耕種上命官市牛給之

○夜月犯軒轅禦女星

○丁卯命成安侯郭亮鎭守永平山海操練軍馬撫安軍民上問兵部尙書劉俊曰今天下畜馬幾何俊對曰比年以兵興耗損所存者二萬三千七百餘匹上曰古者掌兵政謂之司馬問國君之富數馬以對是馬於國爲最重我朝置太僕專理馬政各軍衛皆令孳牧𨿽建文不君耗損者多然亦考牧無法卿等宜循洪武故事嚴督所司用心孳牧庶幾有蕃息之效

○升前燕府良醫正韓公茂爲太醫院判

○復河南布政使黃繼先官繼先建文中坐累爲民至是赴京自陳故復之

○設徽州府歙縣新安驛

○寧夏總兵官左都督何福言狹西都司行都司軍士精銳者下屯疲軟者操備非防邊捍敵之道宜簡閱而易置之庶可適用且寧夏各衛馬軍不善騎射者一槪全支月糧宜簡閱依步兵半給悉從之

○戊辰升都指揮同知趙忠爲後軍都督僉事北平都指揮同知吳成雲南前衛指揮使胡通俱爲都指揮使羽林前衛指揮使李騰指揮同知劉得臨洮衛指揮僉事李智金吾左衛軍士李信俱爲都指揮僉事成任北平都司通貴州騰湖廣得山西智狹西行都司信掌金吾左衛事金吾右衛指揮同知王中燕山右衛指揮同知娼滿可羽林前衛千戶吳善府軍後衛千戶脫火赤俱爲指揮使羽林前衛指揮僉事楊興史能千戶蕭能金吾左衛指揮僉事馮得何興周忠張達千戶朱海周玉司存向忠張英胡順王壽苦失帖木兒徐原鬼裏儲從禮鮑林泉金吾右衛指揮僉事柳剛千戶彭旺王忠燕前左衛千戶王保保百戶張雄軍士張�子陳欽張貴羽林右衛指揮僉事蘇火耳灰畱守右衛指揮僉事李景陸涼衛指揮僉事陳貞濟陽衛千戶董敬王士宜百戶徐貴大寧右衛千戶周能彭城衛千戶張敬俱爲指揮同知羽林前衛千戶謝榮智成傅敬卜仲張雄金吾左衛千戶蕭興齊整談廣普祥繆忠趙成金吾右衛千戶檀勝苗敬張榮朱祥曹旺成得金吾前衛千戶任旺薛眞燕山衛千戶劉旺忠義中衛千戶樊榮會州衛千戶鄧時大寧右衛百戶武灝羽林衛軍士任勝俱爲指揮僉事中娼滿可馮得檀勝苗敬張榮朱祥繆忠趙成劉旺俱任金吾右衛善羽林衛脫火赤周能謝榮俱府軍後衛蕭能存向忠英順壽苦失帖木兒原鬼裏從禮林泉張敬董敬士宜徐貴戶子欽張貴達指揮同知張雄俱金吾左衛智成眞俱金吾前衛王忠任旺普祥時俱金吾後衛史能仲任勝蕭興俱羽林前衛何興保保玉廣指揮僉事張雄俱羽林左衛火耳灰彭旺整俱羽林右衛海貞俱府軍衛樊榮灝俱府軍左衛剛周忠曹旺傅敬俱府軍右衛楊興景成得俱旗手衛命羽林前衛故千戶劉得子政侯仲良孫靑襲升金吾左衛指揮同知皆以徵討累立戰功故不次而用之

○己巳金華府義烏縣儒學教諭髙澤上言謂歷代之興替本於人臣之忠佞忠臣致治之本佞臣致亂之源故爲人君者必去姦邪而近忠直昔太祖髙皇帝親理萬幾擢任忠良政令由已是致天下一統治教休明迨建文嗣位政令刑賞委之臣下其臣互相朋扇擅作威福祖宗良法善政往往更攺陛下睹此姦獘興兵討亂扶持宗社保安生民上天默相以寡勝眾遂得繼承鴻業君臨天下天下仰之如父母夫父母於子必措之主全之地去其危亡之患其要在於任賢勿貳去邪勿疑遠宗堯舜近法先帝兼聽無偏勵精求治選識達之臣朝夕議政無謂治功已成而忘維持之道也且惟辟作福惟辟作威紀綱不可以不振政柄不可以下移願總攬權綱政令由己勿容臣下以擅專則政柄有歸天下稱爲明君矣自古帝王必虛心納言自今臣民有所論奏願假以辭色使得各盡其情善者采之不善者置之則貴臣不敢蒙蔽下情得以上達忠言日聞天下之事無壅滯矣書曰民惟邦本無民何以爲國北土自建文以來人民窘於衣食率多流移今令各還原籍免其三年差稅恩至厚也願令有司凡已復業者用心撫綏貧不能還鄕者聽其收成復業庶得兩便上嘉納之以示六部尙書侍郎曰疏遠之臣猶能存心國事在朕左右受腹心之托者當思正直自奮用副委任

○庚午升雲南都指揮同知王俊爲都指揮使

○辛未命戶部歲給齊王榑祿米一萬石

○賜代王桂書曰吾弟言女戶徐忠欲得如奉天靖難功臣例升指揮使徐忠本黨附羣姦以危我者爲吾弟故釋之不問而忠猶妄覬非分之恩且忠何功欲得升官朝廷以名爵爲激勸有功者不敢吝無功者不敢濫惟其至公乃足服眾今若無功濫予將來何以使人舊制女戶但授百戶今授徐忠以百戶庶幾不違皇考家法

○上諭禮部臣曰明年正旦在京文武官在外來朝官及四夷之使俱令預宴監生生員吏典僧道軍民人等並賜鈔如舊制

○壬申升北平行都司都指揮僉事張忠爲都指揮使營州中護衛指揮使朱珤爲都指揮僉事旌其守城功也保定左衛指揮使王剛保定中衛指揮使潘禮保定前衛指揮使尹整俱爲北平行都司都指揮僉事初剛等守行都司與敵相拒四十餘日卒完其城故特加超擢

○修江西上饒縣浮橋

○戶部尙書掌北平布政司事郭資奏北平保定永平三府之民初以垛集充軍隨徵有功者已在爵賞中矣其力弱守城者病亡相繼輒取戶丁補役故民人衰耗甚至戶絕田土荒蕪今宜令在伍者籍記其名放還耕種俟有警急仍復徵用其幼小紀錄者乞削其軍籍俾應民差從之時掌北平都司儀賓袁容泰寧侯陳圭亦奏北平軍士屯種差遣者多守城者少若從資言放還實闕守備上曰守備不可闕田土亦不可荒棄然此皆良民初以義募於今遣還田裏宜也竟從資言

○癸酉上謂戶部尙書夏原吉曰江北地廣民稀務農者少皇考時嘗遣人督民耕種近因兵革蝗旱人民流徙廢業今不及時勸民使盡力農畝將不免有失所者來春宜早遣人督勸因嘆曰古者民無菜色然後天子食日舉以樂朕爲天子誠使四海皆給足𨿽不盛饌以樂侑食未嘗不樂

○甲戌壽昌王孟焯來朝

○升福建布政司左參議郭進爲山東布政司左參政四川布政司左參政孫伯監爲山東按察使

○丙子加岷王楩祿米四百石歲通二千石舊與在城商稅歸之有司

○命戶部歲給永嘉公主祿米千石

○以雲南尋甸軍民府土官知府沙姑男婦沙觀襲土官知府

○丁丑上以北平所屬順徳保定諸郡連年兵革其民衣食不給詔戶部運鈔三十萬錠賑之戶一口至三口鈔五錠四口至八口十錠九口以上十二錠

○復設徽州府歙縣織染局

○禮部言造靖江王府祭祀樂器視親王宜有降殺然舞佾諸侯六不可減其琴笙及歌工請殺以兩從之

○直隸蘇州府嘉定縣民周程上言東吳水利舊有三江曰錢塘曰吳淞曰婁江民間數百萬錢糧皆仰於此吳淞一江跨連蘇松之境東抵滄海西接太湖澱湖湖水溢則洩於海海潮漲則通於湖近年以來沙土壅塞爲平地二百五十餘里水脈不通五六月間天時亢旱髙田稻苗乏水灌漑百姓坐視枯槁至七八月秋雨霖霪湖水漲溢低下之處盡是污池通洩無所垂成之禾坐視渰沒至於徵糧之際則典鬻男女蕩折產業不能盡償甚至棄業逃散骨肉分離誠可憐憫乞敕工部差能幹�吏親詣其處丈量計工令於農隙之時役民﹤鋶﹣釒﹥鑿所謂因民之利而利之也從之

○夜有星如雞子大靑白色有光出軍門東南行入庫樓

○戊寅享太廟

○夜有星如雞子大靑白色光燭地出太陽守旁西北行北斗杓

○是歲天下戶千六十二萬六千七百七十九口五千六百三十萬一千二十六賦稅糧三千四十五萬九千八百二十三石布帛五萬六千七百四十四匹絲綿二十六萬九千四百斤綿花絨萬四千八百二十一斤課鈔四百六十一萬六千八百一十六錠銀八千三百五十四兩銅二千一百二十八斤鐵七萬五千二百五十二斤鉛萬七百五十三斤朱砂四百八十兩海﹤貝巴﹥四萬八千八百九十四索茶百六十五萬九千一百一十七斤鹽百二十九萬一十九引

大明太宗文皇帝實錄卷之十五終

大明太宗文皇帝實錄卷十六

永樂元年春正月己卯朔上禦奉天殿受朝賀大宴文武羣臣及四夷朝使命歸歸字應攺婦字朝皇后於坤宮賜宴

○庚辰敕諭中外文武羣臣曰上天之徳好生爲大人君法天愛人爲本四海之廣非一人所能獨治必任賢擇能相與共治堯舜禹湯文武之爲君此道歷代以來用之則治不用則亂昭然可見我皇考太祖髙皇帝受天明命爲天下主三十餘年海內晏然禍亂不作政教修明近古鮮比亦惟任天下之賢保民致治以克臻玆朕纘承大統以主天下夙夜兢兢思惟撫安以承付托之重爾文武羣臣職無崇痺體朕斯懷各盡其道無爲掊克無從詭隨端璽志勵璽操懋爾忠勤共遵成憲爲民造福其悉力一志敬之愼之

○朝鮮等國王李芳遠等及梁耳烏思藏必力工瓦等國師並土官遣人來貢馬及方物賜賚有差

○宴諸王於華蓋殿賜公侯駙馬伯都督儀賓等官宴於三公府北平布政司奏諸郡流民復業者凡十三萬六百餘戶上命戶部令有司加意綏撫勿重擾之

○辛巳罷浙江處州府松陽縣小蘇獅子巖鶴演觀山錢寮銀坑四所以不產故也

○癸未貴州宣慰使安卜葩永順宣慰使彭添保等三百人來朝貢方物賜白金鈔文綺有差

○甲申立春上禦奉天殿文武羣臣行賀禮賜宴

○壽昌王孟焯辭歸賜之鈔幣

○復前應天府尹向寶官寶建文中坐事安置廣西故召復其職

○乙酉享太廟

○丙戌羣臣上表請立皇太子賜敕答曰國家建儲自古所重我太祖髙皇帝開萬年之洪業基緒斯隆本支實茂允炆嗣位幾墜邦家天眷朕躬克淸內難奠安宗社恢復寰區慮纘承之弗堪方兢兢於夙夜卿等忠存體國請建儲貳固於事體禮有宜然今長子屬當進學之時俟其智識益充道徳益進克膺付畀議之未晚所請不允

○丁亥升都察院左副都禦史陳瑛爲左都禦史廣西桂林府同知史仲成爲右僉都禦史

○戊子以大祀南郊上禦奉天殿文武羣臣受誓戒

○命汝南王有勛居雲南大理賜鈔二萬錠海﹤貝巴﹥十萬索錦左五百疋祿米歲二千石儉歲千石有勛周王橚弟二子建文中嘗告其父不軌至是弗容於父遂有是命

○初調營州三護衛官軍赴京至是敕止之曰今雨雪嚴寒北方尢甚道路行者良善爾等如已在途卽於所至之處停止如未行悉不必來

○己丑賜朵甘烏思藏必力工瓦等國師及其土官白金三百七十五兩鈔千二百五十五錠彩幣四十二表裏

○辛卯大祀天地於南郊上還禦奉天殿文武羣臣行慶成禮

○以復周王橚齊王榑代王桂岷王梗舊封詔告中外

○禮部尙書李至剛等言自昔帝王或起布衣平定天下或繇外藩入承大統而於肇迹之地皆有升崇切見北平布政司實皇上承運興之地宜遵太祖髙皇帝中都之制立爲京都制曰可其以北平爲北京

○壬辰以郊祀禮成大宴文武羣臣及四夷朝使

○癸巳遣官祭歷代帝王命保定侯孟善鎭遼東節制遼東都司所屬軍衛

○上以周王將復國用度無備敕戶部以河南見儲米二萬石給之不在常祿之數復髙以正監察禦史以正洪武中任禦史建文中謫河州充吏故召復之

○實授廣西署平樂府事知州陳用晟爲樂平府知府以總兵官韓觀言其能撫綏猺蠻也

○禮部請循例三年一給僧道度牒從之

○元宵節賜文武羣臣宴

○甲午上諭兵部臣曰馬政國家重務今畜牧之法廢宜爲定制責其成效兵部議奏每牡馬一匹配牝馬三匹牝馬歲育一駒牡馬騸馬許軍士騎操而非有警亦不許非大調發重馬皆不得差遣從之命太僕專其政非太僕所屬者都司衛所委官董之每歲比較具實以聞

○夜月食陰雨不見

○乙未禮部尙書李至剛奏月當蝕不蝕請率百官賀

○上曰王者能修徳行政任賢去邪然後日月當蝕不蝕適以陰雨不見耳豈果不蝕耶不許

○設者樂甸大侯千崖灣甸潞江五長官司隸雲南都司時西平侯沐晟言其地舊屬麓川平緬而地廣人稠宜設長官司治之故有是命

○丙申敕寧夏總兵官右都督何福等曰今遼東送至寧夏小卒許善才者其人嘗爲虜寇所掠久而縱其南回善才言虜先欲掠大同寧夏后不果已北行矣今遣善才還寧夏至可備詢之其所言虜北行者或詐而欲綏我邊防不可不深慮

○攺寧夏左護衛爲寧夏衛寧夏右護衛爲寧夏中衛

○雲南廣西府等處土官知府阿覺等七十八人來朝貢馬賜鈔及綺帛仍給鈔償其馬直夜月犯太微垣左執法

○丁酉命後軍左都督宋晟佩平羗將軍印充總兵鎭甘肅賜吏部郎中尹必用等一百二人羅衣前燕府良醫袁寶陳克恭王彬金織羅衣各一襲旌其守城功也大明府淸丰等縣蝗民饑戶部請以元城縣所貯糧四萬餘石賑之從之

○戊戌擢前署北平布政司事監生彭常爲山東布政司右參政

○己亥升前燕府典膳副王眞爲光祿寺少卿

○庚子以宛平縣丞宋賓有守城功升眞定府知府

○前兵科給事中康健服闋攺刑科給事中

○擢龍虎衛經歷徐文英爲浙江道監察禦史進士洪堪爲廣東道監察禦史洪堪洪武中由進士授禦史自陳年少未諳法律太祖髙皇帝令還鄕進學俟年二十五入仕至是赴京故有是命

○辛丑酉陽宣撫再興邦雲南維摩州知州波得等三百八十八人來朝貢馬及方物各賜鈔幣仍給償馬直車裏軍民宣慰使司宣慰使刀暹答及孟定等府土官來朝貢象馬及方物賜鈔及錦綺紗羅有差

○壬寅夜有星如雞子大赤色有光出直正東雲中東南行至雲中

○癸卯命周王橚之國賜鈔一萬錠

○甲辰設普安安撫司以土酋慈長爲安撫時慈長來朝言建文時於其地置貢寧安撫司以故父者昌爲安撫近吏部遵舊制奏罷安撫司然本境地闊民稠歲於普安軍民府輸糧三千餘石且路當要衝舊有湘滿等驛乞仍設安撫司督治爲便上曰祖宗大經大法萬世不可攺其他若時有不同後世當因時損益以便民豈可執一而不知變通之道天下人旣以爲便則當從之命吏部仍置安撫司攺貢寧爲普安賜以掌印置流官吏目一員隸四川布政司復設古州龍裏歐陽湖耳中林驗洞八舟漕滴洞潭溪福祿永從洪州泊裏亮寨新化赤溪湳洞西山陽洞十四蠻夷長官司俱隸貴州蓋洪武初各設長官司後苗蠻吳面兒楩化發兵討平之遂廢至是招輯其民復業者眾故復設焉仍以土人爲長官

○乙巳上謂禮部臣曰昔我太祖髙皇帝立綱陳紀禮樂制度咸有成規建文中率皆更攺使臣民無所遵守朕卽位以來首詔諸司必遵舊制尙恐奉行不逮爾禮部其申明之

○丁未升指揮同知王海爲狹西都指揮僉事千戶喬成爲羽林前衛指揮同知謝通爲金吾左衛指揮僉事蔣興爲羽林前衛指揮僉事故千戶張英侄奴兒襲升羽林前衛指揮同知陳潑餋弟旺襲升羽林前衛指揮僉事夜木星犯建星西弟三星

太宗文皇帝實錄卷十六

太宗文皇帝實錄卷十七

永樂元年二月戊申朔右軍都督僉事山靑卒靑徐州人爲燕山左護衛百戶涉古今知大義沈毅有勇略以靖難功累官至都督僉事至是卒上輟視朝三日賜祭及賻

○己酉升行人司副李偉爲光祿寺少卿汀州府推官髙致爲寺丞

○庚戌設北京畱守行後軍都督府北京行部北京國子監攺北平府爲順天府北平行太僕寺爲北京行太僕寺行都督府置左右都督都督同知都督僉事無定員首領官經歷都事各一員行部置尙書二員侍郎四員所屬六曹吏部禮兵工五曹淸吏司郎中員外郎主事各一員刑部淸吏司兵郎中一員員外郎二員主事四照磨所照磨撿校各一員司獄司司獄一員國子監置祭酒司業監丞各一員博士學正學錄掌饌各一員助教二員順天府北京行太僕寺官制如舊革北平布政司按察司及北平都司等衙門刑部戶部之北平淸吏司俱攺北京淸吏司都察院北平道攺北京道

○辛亥以戶部尙書掌北平布政司事郭資刑部尙書掌保定府事雒僉俱爲北京行部尙書四川安嶽縣知縣康汝楫按察司僉事馬京爲左侍郎臨江府知府劉翼南戶部郎中李昶爲右侍郎汝楫蓋藩邸舊臣云

○以燕山左燕山右燕山前大興左濟州濟陽眞定遵化通州薊州密雲中密雲後永平山海萬全左萬全右宣府前懷安開平開平中興州左屯興州石屯興州中屯興州前屯興州後屯隆慶東勝左東勝右鎭朔涿鹿定邊玉林云川髙山義勇左右中前後神武左右中前後武成左右中前後忠義左右中前後武功中盧龍鎭虜武淸撫寧天津右寧山六十一衛梁成興和常山三守禦千戶所俱隸北京畱守行後軍都督府

○壬子擢臨桂縣丞譚勝受建陽縣知縣陳敏蒲縣知縣文郁監生孔復楊鈍張文明李時秀蔣彥祿歐彥貴何器劉先爲監察禦史

○賜朝鮮暹羅車裏諸國使臣宴於會同館烏思藏必力工瓦等國師所遣人宴於天禧寺

○山西平陽饑

○命戶部以河東運司鹽貨賑之

○嚴誣告法凡誣告三四人者杖一百徒三年五六人者杖一百流千里所誣重者從重論誣告十人以上者淩遲處死梟首其鄕家屬遷化外

○癸丑禮部尙書李至剛上言以爲論道經邦必求賢才興利除害必開言路昔太祖皇帝勵精圖治聽納無遺三十年間化行俗羙皇主卽位以來悉遵成憲廣開言路博采羣謀凡有可行無不聽納然無知小人往往假此爲名或搜求細事鉗制諸司或懷挾私讐陷害良善或妄稱奏訴躲避差徭或馳騁小才希求進用甚者無稽泛言煩瀆聖徳𨿽稱興利除害其實假公營私誠宜榜示天下果有益國便民之事𨿽百工技藝之人皆許具實陳奏若官吏人等貪污顚倒曲直酷虐良善及婚姻田土軍役等事必命自下而上陳告若有假以實封建言驀越上司徑赴朝廷干冒者治以重罪上可之

○甲寅遣使以金印誥命賜朝鮮國王李芳遠初朝鮮使臣言洪武中賜金印龜紐建文時更之請復舊制上從其請命如舊賜之

○遣使賚詔諭暹羅國王昭祿羣膺哆羅諦剌並賜之駝紐鍍金銀印

○遣左通政趙居任等使朝鮮賜居任等有差

○乙卯賜代王桂書曰別久懷思不忘聞弟在國縱殺戮取財物人甚苦之人言𨿽未可必信然告者眾矣果若其言吾弟大謬夫天下之人皆皇考四十年辛勤保餋以遺子孫今兄嗣位亦惟體皇考之心保之愛之豈敢輕有所傷害而吾弟視之不如土芥殺之不如雞豚夫其罪當殺猶請命於朝況不聞有罪吾弟縱恣暴戾如此獨不記建文時拘囚困苦之辱耶今日脫吾弟囚辱復諸富貴安樂之地乃虐人無已人其謂我何其審思之有之則速攺以從善果若無之亦須戒愼以弭人言庶副同气友愛之情

○肅王楧奏求書籍藥材賜書報曰所求書籍今有者悉送去惟十七史諸書俟印裝續送昔洪武中兄嘗奏求乳香皇考以分封供給有制不與賢弟其亮之

○命監察禦史分詣各布政司巡視民瘼陛辭上諭之曰父母於赤子先寒而備之衣先饑而備之食適其溫飽之宜避溫就燥以處之無所不盡其心人主爲民父母理亦當然朕居深宮一飲一食未嘗不念及軍民然在下之情不能周知爾等爲朝廷耳目其往用心咨訪但水旱災傷之處有司不言者悉具奏來軍民之間何利當興何獘當革者亦悉以聞

○丙辰皇后千秋節命婦朝賀於坤寧宮四品以上命婦錫宴五品以下人賜鈔一錠升通州知州杜諒爲狹西布政司左參議擢監生範紹馮添劉志聰吳禎徐儀彭建初孫恆敖惟善張信黃瑤王常兪驑周端丘陵李珣韓溫劉鳳蘇衝葛忠遜邊仲庸熊璞爲給事中

○丁巳遣官釋奠先師孔子戊午祭太社大稷己未以大寧兵戈之後民物凋耗攺寧王府於南昌是日遣王之國賜一萬錠請制詩送之

○遣使賚書往迆北諭韃靼可汗鬼力赤曰元運旣衰我皇考太祖皇帝受天下撫有天下朕太祖嫡子奉藩子燕恭承天眷入繼大統嘉興萬邦同臻安樂比聞北地推奉可汗正位特差指揮朵兒只恍惚等賫織金文綺四端往致朕意今天下大定薄海內外皆來朝貢可汗能遣使往來通好同爲一家使邊城萬里烽堠無警彼此熙然共享太平之福豈不羙哉並遣敕諭虜太師右丞相馬兒哈咱太傅左丞相也孫臺太保樞密知院阿魯臺等以遣使往來之意賜馬兒哈咱等文綺各二及賜朵兒只恍惚等白金鈔幣衣服有差

○命都指揮王觀領韃官察罕帖木兒等往水三萬戶賜紵絲衣各一襲鈔幣有差

○鎭守遼東左都督劉貞奏虜寇攻懿路寨三晝夜破寨柵官軍與戰頗不利旣而寇引去上曰前聞虜聲言欲侵寧夏今乃寇遼東此正欲牽制我以掩不備因敕邊將謹守疆場虜至則相機行事旣退不可窮追仍責貞曰屢諭爾制寇之方爾竟忽之比有可乘之機而逗𨖻不進遂至失利已往之事悔無及矣今當屯種之時備禦之方切宜加意晝夜無怠如遇寇至相機應之務出萬全蓋事不可執一如冬裘夏葛必適時宜敕寧夏總兵官左都督何福曰得遼東守將左都督劉貞奏云虜攻破懿路寨官軍失利朕前聞虜寇聲言欲攻寧夏今乃剽掠遼東此其譎詐聲東掠西之術也遼東已有備寧夏尢宜防愼夙夜無忽如遇虜衝突愼勿輕戰若有機可乘亦不宜失務在審度必出萬全

○庚申賜北京行部侍郎李昶郎中徐嶽主事汪新行後軍都督經歷陳智等鈔有差時昶等新授官之北京故有是命

○辛酉太醫院判汪伯善考滿吏部舉欽天監副徐伯陽不考核例請於上從之

○癸亥祭先農親耕籍田畢宴百官耆老

○申申字誤應爲甲字子武定侯郭英卒英鳳陽臨淮人有膂力善騎射挽彊命中從太祖髙皇帝渡江取金陵以謹重見信任恆宿衛帳中從攻陳友諒於鄱陽及剿其餘眾於武昌皆賈勇爭先繼太將徐達常遇春下山東平中原克元都略定隴右及山後諸州前後遇敵往往先登陷陣斬獲無算積功至都指揮畱鎭北平時人心未定綏靖有方召還升前軍都督僉事平雲南溪洞諸蠻論功封武定侯未幾鎭遼東同頴川侯傅友徳平北慮給哈出復徵虜寇於捕魚兒海手辦其酋蠻子太尉席捲牛羊輜重以歸英爲將善撫士卒人多用命大小百餘戰刀箭瘢被體若刻畫然英毅之气瀕老不衰太祖末年舊人在者獨英及長興侯耿炳文特見倚重英居家善事親閒暇喜觀書年六十七卒上輟視朝三日賜祭賻卹甚厚

○乙丑封皇長女永安郡主爲永安公主以儀賓袁容爲尉馬都尉弟二女永平郡主爲永平公主以儀賓李讓爲駙馬都尉封弟四女爲咸寧公主擢後軍左都督宋晟次子瑛爲駙馬都尉尙之封秦湣王弟二子尙烈爲永興王弟三子尙煜爲保安王冊兵馬指揮髙志女爲永興王妃饒州致仕千戶陳壐孫文爲保安王妃封晉恭王弟三女爲容城郡主

○遣司禮監少監侯顯賫書幣往烏思藏徵尙師哈立麻蓋上在藩邸時素聞其道行卓異至是遣人徵之

○攺湖廣按察司副使宋惟爲狹西按察司副使

○升驍騎右衛指揮使朵羅歹爲都指揮僉事光祿寺少卿王眞永春爲侯王寧子貞亮俱爲羽林前衛指揮僉事

○谷王橞奏欲躬詣京師賀萬壽聖節敕止之曰王之國日淺遠道跋履爲勞愛兄之情豈在於此其不必來賜橞羊五百腔

○韃官伯帖木兒等率家屬自﹤土答﹥灘來歸至寧夏總兵官左都督何福遣送至京命伯帖木兒爲指揮使賜鈔二百錠彩幣二表裏紗羅衣五襲金帶一仍命居寧夏修鳳陽浮橋

○丙寅命戶部歲給駙馬都尉宋琥宋瑛祿米各二千石修京師通濟橋

○丁卯攺前北平布政司雜造局廣盈庫隸北京行部

○攺南昌左衛爲南昌護衛隸寧夏王府營州左護衛爲隆慶左衛右護衛爲隆慶右衛中護衛寬河衛

○戶部尙書夏原吉言雲南麓川平緬宣慰司土官思倫發原輸差發六千九百兩續又增辦一萬八千兩今思倫發卒前此有虧兌者皆已蠲之近西平侯沐晟言以後續認者難於爲額俟二三年民食給足可令再輸上曰馭夷之道使知歸向朝廷不失臣節可矣豈資其利耶止以原額爲定增辦者悉除之

○戊辰上諭戶部兵部臣曰數年用兵軍民皆困今與之休息數有今擅役一軍一民者處重法比聞衛所府縣都不遵承仍襲故獘私擅差役如驅犬羊無復分毫矜卹之意是上不敬君命下不卹人窮人之蘇息何時可遂爾等具申明前令自今有再犯者誅不宥

○左軍都督僉事徐眞卒眞盱眙人父得洪武初以軍功歷襄陽茶陵二衛鎭撫卒眞嗣之累升錦衣衛指揮僉事三十二年升都指揮僉事守山東尋升左軍都督僉事上率兵南向眞迎戰於靈壁被獲釋之命督民屯田密雲眞嗜酒自至密雲沈湎無虛日至是以醉死命有司葬之

○己巳琉球國中山王察度遣從子三吾良疊等奉表賀且貢方物賜鈔文綺表裏及絹衣各一襲

○大名河間廣平順徳眞定保定等郡民饑詔戶部遣官就各郡發粟賑之

○禮部言科舉舊制應子卯酉年鄕試去年兵革倉猝有未及舉行者請以今年秋八月令應天府及浙江等布政司皆補試其北京郡縣學校近廢於兵者宜暫停止俟永樂三年仍舊鄕試制曰可

○都察院奏定監生犯公罪依律紀錄私罪當笞者罰歷刑一年考勤謹者準歷事監生出身平常者再歷一年覆考當杖者斷髮充吏員資格出身

○辛未上慮獄囚有淹滯冤抑然後施刑

○修皇城蕭墻及衛士直廬

○攺寧夏右衛爲慶陽衛

○蘇州府嘉定縣言縣有秦趙二涇旁近田地資其灌漑比緣潮汐往來沙土淤塞每遇早暵則涇旁之民種不入土近涇舊有小橫瀝乞﹤鋶﹣釒﹥鑿以通水利從之

○壬申上以興兵以來江淮及中原之人饋運戰鬥死亡者眾而暴骨原野多未埋瘞命禮部曁都督府分遣人巡視督所在官司瘞之

○癸酉遣忠誠伯茹瑺往狹西營長安郡主府第

○甲戌命郡王髙煦率兵往開平操備諭之曰邊報虜欲寇邊方春兵民不得耕種朕所深慮命爾將兵駐開平虜至卽相機剿除否則按兵待之庶邊境之人得以盡力屯田然虜狡猾不可易視萬一蹉失則損威招釁不可不謹王旣行復賜書諭曰爾軍起行惟聲言往大寧旣出關然後北行未至開平四十里卽下營先遣精騎往偵動靜勿令虜覺如虜不知我軍出塞領眾深入則多用火器遇夜令壯士劫其營亦可獲功若與戰則令武安侯鄭亨居中安平侯李遠居左武城侯王聰居右爾將精騎一二千往來策應寇敗獲其人勿輕殺寇遁毋利其牛馬而窮追之若慮有實意來降誤以爲寇邊而擊之則沮後來者之心此須詳審然受降之時尢須防其變詐古云受降如受敵制敵之策大槪如此

○書諭長子世子曰聞虜欲犯邊今命髙煦將兵駐開平禦之爾鎭守北京於事宜用心經理將士起行之際賜宴及鈔仍遣人督運糧餉隨軍而行不可緩也

○乙亥寧夏總兵官左都督何福言寧夏至慶陽諸驛其先每驛僉民馬四匹茶馬司撥馬十匹相兼遞送厥後布政司摘去民馬今各驛止有馬八匹或九匹者宜自寧夏抵邠州驛皆依舊設置而慶陽至曲子驛一百餘里道路遙外馬力艱辛合於中增設一驛寧夏四衛馬步旗軍二萬四百一十三人見撥馬步三千一百七十三人操練其餘守城正軍並紀錄幼小之屬不置外寔用一萬四千一百八十四人耕田八千三百三十七頃有奇據漢延唐來二渠人當用耕牛一今缺牛四千一百有奇寧夏四衛見有糧料三十萬二千一百石有奇而官軍月支八千六百石有奇其來降韃官已量給食米宜寔授職事分置各衛依例支降上從之命有司給驛馬屯牛

○初雲南曲靖開中鹽糧每引米二石商民以所定米太多中納者少隨亦停罷至是戶部以聞命減輕爲一石五斗仍舊開中

○丙子戶部言彰徳衛輝民牧養寧山等衛屯牛多死未償今屯軍缺牛耕種請督之償上曰民勞之蘇宜令緩償明年歲丰納米屯軍缺牛者有司市給之

○命陳斌爲中奉大夫宗人府儀賓以晉恭王弟三女容城郡主配之斌太原右護衛指揮寔之子先期禮部言舊制郡主在京師者其婚禮合用冠服儀仗鞍馬等件皆朝廷給與今在王國郡主婚禮合用儀物未有定議命如例給之

○丁丑命刑部自今能捕獲彊盜者賞銀五十兩彩幣四表裏鈔二千貫仍給犯人財產兩鄰知而不首與同罪盜能自首者免其罪仍依例給賞

○給雲南僧度牒

○升大寧都指揮僉事張貴爲浙江都指揮同知羽林前衛千戶郭敬爲本衛指揮同知羽林前衛以故千戶呂興子輔襲升金吾右衛指揮僉事

○以各處銀場銀坑歲辦科徵不實分遣監察禦史及中官核之

太宗文皇帝實錄卷十七

大明太宗文皇帝實錄卷十八

永樂元年三月戊寅朔文武百官復上表請立皇太子賜敕答曰覽表具悉朕嗣承大寶思惟永圖負荷之艱夙夜祗栗矧在長子智識未廣徳業未進儲貳之任豈當遽承必欲以正元良宜預成其學問爾等爲國遠慮凡再有言足亮乃忠未允所請

○升都指揮僉事李英爲狹西都指揮同知

○己卯命魯荒王世子肇煇襲封魯王

○賜寧王權鈔一萬錠

○永興王尙烈辭歸賜鈔千百錠

○以前北平按察副使王禮爲戶部右侍郎賜羅衣一襲

○夜有星如碗大靑白色有尾光燭地出郎將旁西北行至紫微西番內

○庚辰命江陰侯吳髙鎭守山西大同防禦胡寇節制山西行都司諸衛

○遼東都指揮同知沈永有罪伏誅先是虜寇侵遼東三萬衛永不能追襲又匿不以聞及來朝復隱不奏上以其欺蔽誅之令兵部榜諭天下都司軍衛並緣邊衛所凡有艸賊及虜寇聲息不卽以聞者鎭守官以下職無大小罪與永同

○辛巳復設懷仁等五土塞

○壬午行都指揮使司爲大寧都指揮使司隸後軍都督府設保定左右中前後五衛俱隸大寧都司調營州左屯衛於順義右屯衛於蘇州中屯衛於平峪前屯衛於香河後屯衛於三河衛設左右中前後五所仍隸大寧都司復設東勝中前後三千戶所於懷仁等處守禦寧夏總兵官左都督何福奏請調河南都指揮髙山領騎千五百赴寧夏聽用狹西都指揮李智來領馬李庸提督也屯種守寧夏都指揮吳傑往守綏徳從之山西行都指揮使司都指揮使房昭言大同諸衛軍士屯田者眾守城者小慮寇猝至無一備禦宜各存守城軍八百從之賜昭鈔百錠

○癸未修揚州府江都縣河東等鄕邊江圩岸

○甲申修太廟周垣

○昏刻有星如雞子大靑白色尾迹有光出南河西北行至遊气

○乙酉江都郡主薨命有司營喪葬郡主懿文太子長女下嫁儀賓耿璇云

○丙戌賜琉球國中山王從子三吾良斖等宴於會同館浚蘇州府昆山縣葫蘆等河

○琉球國山北王攀安知遣使善住古耶等奉表朝賀貢方物賜鈔及襲衣文綺善住古耶致攀安知之言丐賜冠帶衣服以變國俗上嘉之命禮部賜其國王曁陪臣冠服

○丁亥上諭兵部臣曰從朕平內難將士已論功升賞朕念平九門者其功最先且難可再升一級功小不在升例者亦升一級升未及數與未升者通升之於是升都督僉事劉江爲中軍都督同知許成爲左軍都督同知譚靑爲後軍都督同知都指揮使童信爲前軍都督同知徐善爲中軍都督僉事曹隆爲左軍都督僉事馬瑛爲前軍都督僉事都指揮同知呂得昇方敬爲中軍都督僉事周長爲左軍都督僉事冀英爲後軍都督僉事王麒爲後軍都督僉事王忠爲前軍都督僉事髙冕爲山西行都司都指揮使都指揮僉事萬得爲河南都指揮同知指揮使王伯二爲山東都指揮使王福爲遼東都指揮使冀中爲河南都指揮使倪寬爲狹西都指揮使歹都爲狹西行都司都指揮使把丹沙爲山西都指揮使唐來保爲山西行都司都指揮使朱旺爲大寧都指揮使劉成爲浙江都指揮同知孫得旺爲遼東都指揮僉事指揮同知林泉李通李得革買兒周貴陳得爲指揮同知掌中都畱守司事朱榮王思齊鹿得山康成武讓蔣旺張廉俱爲河南都指揮同知李信孫小老張四李二馬永兒李信俱爲浙江都指揮同知李榮髙文得葛成陳景先張秀鞏玉兒李保兒俱爲山西都指揮同知張思孝郭成劉靑郝聚趙全丁成李順俱爲遼東都指揮同知王欽戴聚賈武朱九三海拜住李畱住李成俱爲狹西都指揮同知蔡成張勇夏旺朱賓鴻吳義王慶三李溫甫俱爲狹西行都司都指揮同知韓貴爲都指揮僉事姜四兒劉買住張鵬周元一任禮夏二仲家奴俱爲山西都指揮同知劉均保爲都指揮僉事張林劉亭玉黃子順邢彥禮王仲成劉猱啞失帖木俱爲山西行都司都指揮同知張興爲都指揮僉事張鬼神陳頗廝周官保姚堂李討住長陳聚孫小六俱爲大寧都指揮同知朱成王得爲指揮僉事指揮僉事鄭伯堅邵添兒魏佛家奴張寬李凱俱爲都指揮僉事掌中都畱守司事蔣得髙成孟得辛胡貴李關關俱爲河南都指揮僉事別景祥楊成李晟王奇劉滿海俱爲浙江都指揮僉事蘇四陳忠王鼎王禮保劉興俱爲山東都指揮僉事粟大於全秦寬徐忠陳聚俱爲遼東都指揮僉事張林張興桑髙李官音保張五俱爲陜西都指揮僉事李捨兒胡奇胡仲良齊先童俱爲陜西行都司都指揮僉事周士興蔣盛楊僧安何小大俱爲山西都指揮僉事孟祥趙禮苗遇成廣失臺俱爲山西行都司都指揮僉事劉七胡法戶黃保李彬俱爲大寧都指揮僉事蔣善爲府軍衛指揮使陶源爲指揮同知井十五爲府軍後衛指揮使龐得程興爲指揮同知宋得爲羽林左衛指揮使王四楊成爲指揮同知曹得爲羽林右衛指揮使周成李貴爲指揮同知王許兒爲羽林前衛指揮使苗成爲金吾左衛指揮使權信爲金吾右衛指揮使閔仲名爲金吾前衛指揮使唐官音保爲金吾後衛指揮使徐福二爲虎賁左衛指揮使顏津爲錦衣衛指揮使李管爲指揮同知馬貞如爲旗手衛指揮使正千戶商能陳旺鄒英山李醜驢爲孝陵衛指揮使董三漢呂奔兒鄔關孫爲府軍衛指揮使王鎖住田貴爲指揮同知趙成雷眞保洛成楊興爲府軍左衛指揮使李齊甫靑爲指揮同知楊威王回住爲府軍右衛指揮使祈伯勝孫咬兒爲府軍右指揮使郝剪子張炳爲指揮同知楊成謝鬧子谷郎爲府軍後衛指揮使何聚傅閏陳中馬得爲錦衣衛指揮白敬辛楊能爲指揮同知崔成李奴兒啜欽傅昇爲旗手衛指揮使尹奴子張勝爲指揮同知孫喜髙聚魯云爲羽林左衛指揮使魏牛兒髙和楊顯爲羽林右衛指揮使張狗兒曹成江來住爲羽林前衛指揮使楊武角�羊孫奇谷文秀爲金吾左衛指揮使趙奇賈思玉李顯爲金吾右衛指揮使杜閏奇楊鎖兒爲指揮同知劉潑餋孫小王宋狗兒爲金吾前衛指揮使王友才彭福爲指揮同知袁佛保沈孫兒爲指揮僉事董成孟益來用爲金吾後衛指揮使髙一髙捨奴爲指揮同知陳林劉海爲指揮僉事宋大張山閻能爲虎賁左衛指揮使李興爲指揮同知木莊兒爲指揮僉事副千戶沈和尙翟文友陳長爲錦衣衛指揮同知翟寬任得成宋義馮子成爲旗手衛指揮同知李保安奴傅貴劉興李旺爲孝陵衛指揮同知李成王榮王官保爲府軍衛指揮同知施受王矩王成李伯家兒爲府軍右衛指揮同知馬旺胡十三董家驢房友兒爲府軍後衛指揮同知袁關保周聚徐圭趙二爲羽林左衛指揮同知賈鬧兒陳來住劉士爲指揮僉事吳十四李和張成四彭廣兒爲羽林右衛指揮齊敬中董成張鎖兒爲指揮僉事何長寧存善刁保興奴張奴兒爲羽林前衛指揮同知屠阿巧郝得全史伴奇爲指揮僉事李旺李智名李�爲金吾右衛指揮同知孟冊尹聚李孫兒爲指揮僉事張春張仲文班豬兒爲金吾前衛指揮同知吳佛奴爲指揮僉事張彬劉倉方勝伍爲金吾後衛指揮同知譚俊李智嶽成爲虎賁左衛指揮同知百戶李大孫禿兒董捨兒爲錦衣衛指揮僉事趙慶甫殷婆孫馬勝爲旗手衛指揮僉事崇捨兒邵閏宮福聚爲孝陵衛指揮僉蔡千家兒王中王成兒爲府軍衛指揮僉事李回兒李成杜思齊爲府軍左衛指揮僉事張四康成爲府軍衛指揮僉事其餘千百戶總小旗胡通海等五十餘人升職有差

○戊子命江平伯陳瑄及前軍都督僉事宣信俱充總兵官各帥舟師海運糧餉瑄往遼東信往北京升指揮僉事粟彪爲遼東都指揮僉事

○戶部言河南開封等府蝗民饑命以見儲麥豆賑之

○己丑升都指揮僉事李璟爲大寧都指揮同知李昇爲山西行都司都指揮同知金吾右衛千戶邵靑爲金吾左衛指揮使邵成爲孝陵衛指揮僉事

○庚寅升都指揮同知黃忠爲前軍都督僉事金吾左衛千戶胡淸爲府軍後衛指揮同知

○辛卯以嶽敏周樂諭良俱爲監察禦史初敏任河南按察副使良任僉事樂任狹西布政司左參議皆以罪免官命於鴻臚寺辦事至是復擢用之

○琉球國中山王察度山南王弟汪應祖遣使渥周結制長史王茂等六十五人來朝貢馬及方物賜鈔襲衣文綺有差

○壬辰禮部言洪武間京官文武四品以上命婦朔望朝中宮隆寒盛暑雨雪皆免上命並免朔望但遇節來朝

○修孝陵神廚庫房及墻垣

○癸巳工部尙書黃福言今有司所造弓準舊制弓面衡闊三指弰弝宏壯故能射遠然人力有彊弱弓力亦宜有差等宜令軍器局造弓式自十七斤至四十斤分爲四等頒布郡邑依式造進量力給授爲便從之

○夜有星如雞子大靑白色有光出天輻東南行至尾宿

○甲午北京山東河南直隸徐州鳳陽淮安民饑命戶部遣官賑濟本處無儲粟者於旁近軍衛有司所儲給賑之

○陜西乾州言州糧該輸岷州衛每歲於鞏昌易粟轉輸今其地蝗田稼無收乞以麥豆代輸從之

○乙未升都指揮僉事周信爲遼東都指揮同知

○河南裕州言本州地廣民稀山西澤潞等州縣地狹民稠乞於彼無田之家分丁來耕上命戶部如所言行之

○丙申升監察禦史嶽敏爲四川按察使姜滌爲雲南按察使周樂爲副使諭良爲廣東布政司左參議

○丁酉升都指揮同知周廣爲左軍都督僉事

○賜國子監雲南生張文禮等二十八人夏衣

○蘇州府言霖潦決堤場稼命戶部亟遣人修治

○戊戌有司言殷太師比干墓及祠圮壞請發民修治從之因諭侍臣曰君子爲國不爲身故犯顏諫諍死且不避小人爲身不爲國惟才謟面謏以苟富貴明君樂諫諍而國以興昏君樂才謟而國以亡桀紂殺龍逢比干明效具在而後世人主如秦隋之末皆不監復轍國安得不亡哉朕方以是爲戒爾等當以君子之道自勉庶幾共保祖宗之洪業

○鎭守貴州鎭遠侯顧成言金築安撫司等處每有徵討輙率官軍土軍兼進有功則皆賞之宜今一槪操練庶可久長兼用上遣敕諭之曰卿策固善朕慮土軍皆夷人樂散逸而憚拘束若後之同於官軍或情有不堪馭夷之道當順情以爲治可斟酌行之

○沈陽中屯衛軍士唐順言衛河之源出衛輝府輝縣西北八里太行山下其流自縣治北經衛輝城下抵直沽八海南距河陸路才五十餘里若開衛河距黃河百步置倉廒受南方所運糧餉轉至衛河交運公私兩便上曰此策亦是命廷臣更詳議如議可行亦俟民力稍蘇行之

○己亥賜書諭晉王濟熺曰前慶成王濟炫來朝見其長成未諳政務欲令潞州權住講讀詩書操習弓馬近得爾奏謂年少不忍遽離愛弟之篤朕甚嘉然慶成王已冠內有母之訓誨外有官屬輔導使之涉歷寔維其時今可令都指揮韋善先往潞州修治居室今慶成王擇日奉母同往

○夜有星如盞大赤色光燭地出太子旁西南行入軒轅

○庚子攺廣西布政司右參議沈經爲廣東布政司右參議

○鎭守貴州鎭遠侯顧成言普定衛康佐長官司歲秋糧止內普定衛洪武二十五年始攺輸安南衛然康佐距安南衛三百五十里往復半月人負米三斗﹝正﹞﹝止﹞足途中之食故累歲有虧康佐距普定止兩日若令舊運輸普定甚便之從之浙江臺州府臨海縣言本縣見虧鹽糧八千餘石去歲旱蝗禾稼不登乞敕戶部候秋成輸納從之

○辛丑南陽鄧州官牛疫死者多有司責民償甚急民貧至省有鬻男女以償者事聞上怒甚曰孔子聞廏焚問傷人否不問馬蓋爲人貴於畜今以人易牛何其不仁哉況畜牛本以爲民今及毒民如此命有司牛死者悉免償民所鬻男女償牛者官贖還之仍命法司治有司不奏而擅責民償之罪

○夜有星如雞子大赤色光燭地出西南雲中西南行入雲中

○壬寅升羽林前衛指揮僉事楊成爲大寧都指揮僉事

○京師雨水壞西南隔城五十餘丈命有司修治

○甲辰升尙寶司丞徐勝爲司少卿

○乙巳上謂兵部尙書劉俊曰朕卽位之初首詔內外諸不急之務一切停止毋妄勞人斂財庶少兵民今聞諸司尙有不體朕意橫虐吾軍民者其申諭中外自今軍執常役民安常業官守常職𨿽事之警急不可已者亦須奏準然後行之違者加罪

○命工部制周府二君王儀仗用曲柄紅素圓傘畫瑞艸文如親王制

○丙午賜秦王尙炳書曰比以爾弟永興王尙烈年長令暫居鞏昌講誦詩書練習武事以成徳器昨聞過鳳陽自畱守司官下至指揮小校皆被箠楚人不能堪竟莫明其何罪夫國家篤於親親宗室謹於禮法斯共保富貴令聞長世世尙烈所爲若此豈保富貴之道凡今臣民皆太祖皇帝數十年教餋者況鳳陽祖宗肇迹之地過其地虐其臣民豈賢子孫所爲乎本欲罪其從官但以方出姑釋不問爾其兄長當深戒之使攺行爲善將來有成非獨慰爾父於冥冥亦稱朕親親之意爾之兄弟亦得以俱成令名也

○升都指揮僉事王聚爲山西都指揮同知王敬忠爲河南都指揮同知李剛爲陜西都指揮同知王山爲陜西行都司都指揮同知指揮使劉成爲山西都指揮僉事魯曾爲大寧都指揮僉事指揮同知李福爲陜西都指揮僉事王興爲金吾右衛指揮使洛榮爲府軍右衛指揮使指揮僉事吳貴爲大寧都指揮僉事李成爲金吾右衛指揮使朱勝爲府軍左衛指揮同知千戶方寶爲金吾右衛指揮同知趙成爲羽林前衛指揮同知前貴爲孝陵衛指揮僉事沈旺袁昇爲金吾前衛指揮僉事以故指揮同知毛成侄貴襲升羽林前衛指揮使金吾左衛指揮同知劉旭子比時襲父職羽林前衛千戶陳旺兄智金吾左衛百戶白全侄興俱襲升府軍﹝前﹞﹝後﹞衛指揮僉事劉成以本官致仕

太宗文皇帝實錄卷十八

大明太宗文皇帝實錄卷十九

永樂元年夏四月丁未朔享太廟安南權理國事胡﹤大互﹥遣使奉表及方物賀卽位且奏曰昔天朝太祖髙皇帝受天明命統一寰宇前安南王陳日煃率先諸夷輸誠奉貢蒙恩錫爵俾王其地不幸日煃喪已宗嗣繼絕支庶淪滅無可紹承臣陳氏之甥爲眾所推權理國事主其祠祭於今四年徼蒙聖徳境內粗安然名分未正難以率下拜表陳詞無所稱謂伏望天恩錫臣封爵使廢國更興荒夷有統臣奉命效貢有死無貳事下禮部議禮部言遠夷荒忽難信宜遣使廉察從之

○戊申諭中外文武羣臣曰帝王圖治必審於用人或取諸亡國或舉於仇怨惟其賢而已若唐太宗用王圭魏徵房玄齡杜如晦李靖尉遲敬徳宋太祖用質王溥石守信王審琦輩相與協心比力共建功業載在信史垂光後世昭然可鑑也朕太祖髙皇帝嫡子奉藩於燕荷天地宗社之靈肅淸姦宄遂正大統蒞阼以來思惟文武羣臣皆皇考舊人惟誠用之纖悉無間比聞羣臣猶有心懷危疑不安於職者此蓋不達天命不明朕心故也凡爾文武羣臣皆皇考所教育以遺子孫者豈異國與仇怨之比者乎孟莊子不攺父臣與父之政見稱孔子朕每誦之嘅然希慕故今所任幾務之重宥密之嚴者非皆前日靖難之人此天下所明見而共知也又何嫌疑之有哉其各盡乃心共乃職攄誠共事可以永保富貴朕言不再其深體之

○升指揮使雷銘爲河南都指揮同知顧裏保爲都指揮僉事掌中都畱守司事指揮同知楊成爲浙江都指揮同知王來興爲遼東都指揮同知王神保爲山東都指揮同知範臚兒爲陜西都指揮同知張山爲山西都指揮同知指揮僉事王志中爲山西行都司都指揮僉事房聚爲陜西都指揮僉事陳驢兒爲大寧都指揮僉事吳欽爲金吾右衛指揮同知正千戶王能爲羽林左衛指揮僉事蕭龍爲羽林右衛指揮僉事龍五十爲羽林前衛指揮僉事其百戶總小旗楊義等十五人如例升有差俱錄平定九門功也

○己酉命戶部尙書夏原吉往浙西諸郡治水時嘉興蘇松諸郡頻歲水患屢敕有司督治訖無成績故有是命上以北京粟貴責令文武官員子弟及軍民於徳州濟寧衛揮鹽糧減價中納仍令不決支給其無錢本者官給鈔貸之

○庚戌周王橚上表請立皇太子上賜書答之曰儲貳之達所以定國本系人心其任甚不輕也間文武羣臣表請至再皆未聽納今賢弟復以爲言賢弟所以爲國家經遠之慮至矣顧長子𨿽有仁厚之資而智識未充行業未廣方咨求賢達與之偕處冀以﹤氵亟﹥餋其徳性增益其學問使日就月將底於有成而後正名未爲晚也

○壬子平陽王濟熿來朝遣使賜慶王﹤木旃﹥紗羅絹布各三十疋谷王穗各五十疋仍各賜鈔萬錠

○命修汝南王府於雲南大理

○遣鎭撫答哈帖木兒等賫敕往瓦剌諭虜酋馬哈木太平把禿孛羅

○戶部言汝南王府歲用祿米二十石今歲歉請與其半俟年丰全給從之

○戶部右侍郎王禮卒禮光州固始人洪武中由國子生擢北平按察司副使坐事降邵武府通判爲副使時雅爲上所知故卽位後卽召用之

○癸丑命中軍左都督劉謙致仕

○甲寅楚世子孟烷永安王孟炯來朝

○賜金齒玉官百戶汪用鈔一百錠彩幣四表裏初麓川平緬宣慰司土官思倫發卒其頭目罕的法據木邦相仇殺鎭守雲南西平侯沐晟遣用招安故賞之

○乙卯周世子有燉順陽王有烜來朝

○擢袁州府儒學訓導廖敬先爲翰林院檢討

○革山東東昌府崇武驛

○曉刻有星如雞子大靑白色有光出斗宿東南行至遊气

○丙辰升通政司左參議李文郁爲戶部右侍郎擢監生余得祥爲給事中張政原汪俊民趙能爲監察禦史攺吏科給事中曾芑爲兵科給事中調河南按察副使汪善僉事韓克忠於雲南按察司

○丁巳平陽王濟熿辭歸賜鈔八千錠其從官賜鈔有差山東兗州府通判江澄言今率沂州等州縣民丁三千餘人修治魯府東作方殷乞暫停工令歸耕種俟農隙就役從之

○戊午蜀世子悅﹤火廉﹥來朝

○遣書諭郡王髙煦曰防虜之行蓋揆之人事不得不舉而仰觀天象尢當知警占書金星出昴北北軍勝出昴南南軍勝今欽天監奏金星出昴北而我軍在南宜益加愼不可忽略

○浚松江華亭上海運鹽河金山閘港曹涇分水港

○己未戶部言直隸上海縣水民饑命以見儲粟驗口賑之凡四萬九千九十石有奇

○庚申長山王賢焌來朝禮部以萬壽聖節宴百官預定其位次進呈上命駙馬儀賓及隨侍各王來朝官宴於三公府四品以上文武官諸學士及在京僧道官大龍興寺住持侍宴奉天殿在京各衙門堂上六品以上官近侍官修史官宴於中左門在外進表官四夷朝貢土官宴於中右門余文武官宴於丹墀內

○辛酉遣行人楊渤等賫敕往諭安南陪臣耆老等曰得胡﹤大互﹥奏云國王陳氏宗祀已絕﹤大互﹥乃其甥眾推權理國事主祠祭欲求封爵王此一方朕以安南遐遠未可遽信特遣行人下詢爾等凡陳氏繼嗣之有無胡﹤大互﹥推立之誠僞具以實奏毋誑毋隱﹤大互﹥所遣奉貢之人皆賜賚遣還

○都察院右副都禦史黃信以漏泄獄事誅先是禮部尙書李至剛妻父坐事都察院逮問當處以重法至剛言於上希恩丐免上曰法司鞠獄情之輕重外人何以知之對曰此黃信與臣言遂爲刑科都給事中周璟等所劾上命錦衣衛鞠之有實狀特命誅之

○壬戌夜有星如盞大靑白色有光出輦道東北行入遊气

○朝鮮國王李芳遠遣陪臣李貴齡等奉表朝賀貢方物貴齡奏芳遠父兄有疾令賫布五十端求市龍腦沈香蘇合香油諸物和藥上命太醫院悉賜所須藥而還其布

○湖廣四川雲南廣西所隸宣慰使楊昇等並西北諸夷各遣人朝貢馬及方物上以其遠至且舊所定馬直薄命禮部第馬之髙下增給之上馬每匹鈔千貫中馬八匹鈔八百貫下馬五百貫

○癸亥萬壽聖節上禦奉天殿受朝賀大宴文武羣臣及四夷朝使命婦朝皇后於坤寧宮賜宴

○甲子楚世子孟烷奏欲遣人於河南境內買人口賜手敕諭曰昔秦湣王遣於浙江買人口祖皇帝聞而怒之秦府官屬及浙江郡縣承行者皆被罪前鑑不遠也且河南汝伯父周王封地汝所遣人入其境或有縱恣違禮將斥爲爾之過可不慮乎況此舉非出汝父意其已之

○北京行部奏廣平順徳等郡饑民萬九千三百五十戶凡給米麥萬九千九百二十石有奇賑之

○乙丑賜書楚王禎曰別來恆用思念世子至知安好良以爲慰所奏府中欲修造兄於賢弟豈有吝惜意但天下初定眾心未安勞困未蘇兼旱蝗相仍民苦寒餒安餋休息方在此時故卽位之初首詔天下不急之務悉停罷今後宮爲建文所焚東宮亦皆折毀而未敢興造賢弟幸體斯意府中宮室損壞者姑用護衛之人隨時修葺俟民安歲丰然後量撥軍民爲之如此公私兩利矣賢弟又云欲令左護衛軍屯種以贍歲用正合成法且見慮遠之意宜早圖之

○敕寧夏總兵官左都督何福甘肅總兵官左都督宋晟今欽天監言月犯氏宿東北星其占主將有憂又言金星出昴北主北軍勝而我軍在南﹝鄕﹞﹝卿﹞等守邊動靜之間常加警省不可輕率

○攺吏科右給事中都﹤旃﹣丹冉﹥於禮科

○命工部造鹵簿大駕

○丙寅周世子有燉順陽王有烜楚世子孟烷永安王孟炯蜀世子悅﹤火廉﹥長山王賢焌俱辭歸賜賚有差及賜其從官鈔

○敕鎭守雲南西平侯沐晟曰昔爾父黔寧王承我皇考太祖皇帝命鎭雲南撫按懷柔克盡其道故能使遠夷慕義軍民樂業朝廷無西南之憂爾兄亦能繼述邊境以寧此皆爾所知也今乃不能恪守先訓致兵不得休息民不得力作政事煩擾號令紛更遠近嗟怨可謂有忝父兄者矣宜加警惕謹守太祖髙皇帝成憲法爾父懷柔之方使軍民皆安遠夷順附斯志孝兩全矣又敕晟田土人總旗中蓋有累立戰功者可拔其尢者升者百戶以勵軍士以鈔法不通下令禁金銀交易犯者準姦惡論有能首捕者以所交易金銀充賞其兩相交易而一人自首者免坐賞與首捕同若置造首餙器皿不在禁例

○福建都司都指揮同知楚瑛以稽緩邊儲發興州充總旗管民種田

○丁卯上以代王桂擅興土木疲勞軍民命所司自今王府非得朝命不許擅役一軍一民及斂一錢一物聽從者有罰

○河州洮州番簇朝貢命禮部定賞例禮部議奏河州衛必裏千戶所千戶每員銀六十兩彩幣六表裏鈔百錠曾授金符頭目親來朝貢者銀五十兩彩幣五表裏鈔七十錠紵絲衣一襲遣人朝貢者四十兩彩幣四表裏鈔五十錠中途死者官歸其喪賞賜付撫安官給之所遣使每人銀十兩彩幣二表裏鈔三十錠未授金符頭目親來朝貢者銀四十兩彩幣四表裏鈔五十錠紵絲衣一襲附貢者銀三十兩彩幣三表裏鈔四十錠付撫安官給賞其撫安千戶每員賞鈔七十錠彩幣四表裏旗軍人等人賞鈔五十錠彩幣二表裏鎭守大同江候吳髙奏所轄之地西北接東勝黃河蓋湖虜出沒之路宜自下水海北直抵把撒站皆分戍巡邏擇才幹都指揮使更番提督有警卽馳報庶幾斟酌行事不致失機從之

○直隸淮安及安慶等府蝗上命戶部遣人捕之仍驗所傷稼免其租稅

○設溧水縣廣通閘置壩官一員初溧水縣民言溧陽溧水二縣田地窪下數罹水患乞於廣通鎭置閘以備瀦泄命工部遣人視之還言二縣水由固城湖上納寧國廣徳諸水每遇霖潦卽注縣境且胭脂河與石臼湖諸水不入大江而奔注蘇松皆被其患宜於胭脂山廣通鎭及固城湖口二處築閘壩設管掌之庶幾便民故從之

○戊辰擢監生升觀爲吏科給事中潘希和爲兵科給事中升吏科給事中孫璘爲本科右給事中

○以梅永貞爲孝陵衛指揮使永貞駙馬都尉殷之子升指揮同知林叢爲金吾右衛指揮使千戶張遇林爲指揮僉事陳文爲金吾左衛指揮同知以故千戶羅成弟景襲升羽林前衛指揮同知

○庚午升雲南衛所鎭撫王祐爲衛鎭撫賜鈔百錠彩幣四表裏初平緬土官思倫發卒其子散朋與其部落刀渾刀竄於百蠻威遠劫掠居民祐往招安之故升賞云辛未上以岷王楩所爲不法命吏部悉降其王府官職事賜敕諭曰昔我皇考封建諸王以固藩屏王府官屬有不能輔導或誘王爲非者咸皆顯戮成憲俱在今岷王所爲縱恣擅拘諸司印信驚惑眾心激變夷人又受命不朝京師此果出王意而汝等傍觀不言乎抑汝等導誘爲之歟二者之罪必居一矣今姑屈法寬宥止令爾職尙思後效以贖前愆

○壬申巡福建按禦史周新言朝廷設言軍民諸司彼此頡頏兩非屬今福建都司所轄各衛官每府官過衛門或道路相遇怒府官不下馬甚至鞭辱僕隸及各衛千戶所遇有公務不申本衛徑令有司理辯少或不從輙訶軻責吏典有乖治體請自今府官以公事至衛者行道平禮相見道途相遇分道而行皇節正旦冬至衛官悉於府治行禮其千戶所遇有公務不許徑移文府縣亦不許淩辱有司官吏又開讀詔書乃各布政司職掌旣已差人於各府開讀衛所官一同行禮而都司又差人下衛所開讀科斂軍士筵宴饋送擾眾非一請自今開讀詔書除附近府縣衛所一同行禮外抄謄遵守其邊海衛所亦從布政司差人開讀爲宜上悉從之命禮部行諸司遵守

○六安衛言故事本衛存畱守城軍士不及九分之一餘皆屯田今存守城者十之八九然安六地非邊塞若守者眾屯者少則糧餉不給請如舊例從之

○癸酉刑科都給事中周璟監察禦史劉從政等劾奏駙馬都尉胡觀歸自山西僣乘晉王所賜朱漆棕轎踰禮僣分賜者乘者皆當有罪觀及晉府長史俱宜逮問命姑宥之

○甲戌賜晉王濟熺書曰皇考之世參酌古典詳定禮儀車服器用各有等級比有言駙馬胡觀所乘棕輿其制度僣越與諸王無異詰其從來云爾與之夫諸王所用其制下天子一等若王之分可僣其漸旣長何事不可僣矣繁纓小物孔子惜之爾今宜愼重不可率易也

○修楊王祠廟祭器

○命襄城伯李浚充總兵官錦衣衛指揮陳敬爲副總兵往江西操練軍民鎭守城池節制江西都司並護衛官軍

○上追念靖難之初北京及通州城嘗以婦人列埤守禦命兵部稽錄其姓氏賞之

○丙子中軍都督僉事孫嶽免嶽建文中領兵在鳳陽嘗毀太祖皇帝所建寺取材修戰艦至是爲刑部尙書鄭賜所劾免官安置海內

大明太宗文皇帝實錄卷十九

大明太宗文皇帝實錄卷二十上

永樂元年五月丁丑朔賜岷王楩冊寶並敕諭之曰昔皇考封建諸子以衛邦家而爾在建文時被收冊寶拘囚困辱蓋已極矣朕卽位之初篤念親親復爾封爵召還京師爾宿畱不至乃恣行威福擅拘方面諸司印信殺戮官屬使軍民蠻夷之眾驚疑不安及至京語言悖慢略無敬君事長之禮且當有事宗廟之日沈湎酣醉無所顧藉至對閹豎則俛首下气言之可傷而冥焉無慚如此尙可有爵土耶今以同气至親特略爾過仍賜冊寶俾守舊疆尙攺行易慮親君子遠小人進學修徳用藩屏國家毋作匪彜以貽後悔敬哉毋忽

○敕戶部臣曰朝廷設官分職本以治民治民之道在乎安餋之而已故卽位之初一遵皇考成憲首命爾等荒蕪田土無人佃種者卽令所司核實蠲除其租庶不貽患於民爾等略不體朕受民之心因循玩愒視爲虛文有司拘於歲額一槪徵收下民之心其速下各布政司府州縣但有荒間田地無人開墾者卽於常歲租額內削除之庶凡民免橫擾之苦

○戊寅賜書諭秦王尙炳日前以諸郡王年長欲令出居外郡爲講讀練習之計今四方來奏水旱蝗蝻道殣相望因念諸郡王所至修葺供億之費不免重勞軍民敕至如永興王未行且令在國候一二年歲谷丰登然後遣行其所修治居室卽日停罷比聞晉王令有司每二十里設一火燎橋梁道路悉皆修治聞之心甚不樂今何時也尙可勞民如此乎並諭爾知之是曰賜書戒晉王濟熺亦如之

○己卯制諭文武羣臣議上太祖髙皇帝孝慈髙皇后尊謚曰朕皇考太祖髙皇帝順天應人奮揚聖武掃平禍亂混一六合創業垂統制禮作樂配功徳於乾坤煥光華於日月帝王之盛無以復加躋於遐齡上賓帝所萬方哀悼思慕不忘皇妣孝慈髙皇后齊莊誠一善聖仁慈同勤開創化家爲國隆配天之厚徳爲天下之母儀仰惟眷顧之隆永荷詒謀之慶日月於邁深切孝思永惟尊號未稱功徳質諸前古必在尊崇所當慱詢輿議丕顯鴻猷庶用合萬世之公愜尊親之志爾文武羣臣其定議以聞欽哉

○庚辰禮部尙書李至剛等奏五月初十日恭遇太祖髙皇帝忌辰考宋會要凡國忌前後各二日不行刑不視事不舉音樂禁屠宰百官赴景靈宮奉眞殿行香今謹議得忌辰前二日服淺淡衣服禦西角門視事至日早於奉先殿祭祀初八日至初十日不鳴鐘鼓不行賞罰不舉音樂禁屠宰文武官自初八日服淺淡衣服黑角帶侍朝之日早赴孝陵行禮從之仍命八月初十日孝慈髙皇后忌辰禮亦如之於至剛復言宋制凡忌日於各佛殿誦經設帝後位百官行香今後宜依宋制於天禧等五寺並朝天官令僧道誦經三晝夜上曰子於父母固當無所不用其心但人君之孝與庶人不同爲人君者奉天命爲天下主社稷所寄生靈所依但當謹身修徳深體天心恪循成憲爲經國遠謨使內無姦邪外無盜賊宗社奠安萬民樂業斯孝矣如不能此而惟務修齋誦經抑末矣

○辛巳命福建都司造海船百三十七艘

○升必裏千戶所爲必裏衛以故千戶哈卽爾加弟剌麻失加千戶阿卜束男結束爲指揮僉事設川卜簇千戶所隸河州衛以頭目令眞奔等爲千百戶給印誥賜冠帶織金文綺襲衣

○前軍都督府掌府事隆平侯張信奏叱海寇至福建金門千戶所副千戶李敞督眾追捕焚賊船斬首五十八級生禽賊首金總管等男婦十一人獲船二艘上謂兵部禮部臣曰海寇爲民患久矣今敞等捕獲之功可嘉其議升賞之於是禮部議奏統兵副千戶升指揮僉事賞銀百兩鈔百錠彩帛二表裏領軍百戶升正千戶所鎭撫升衛鎭撫其殺首賊所鎭撫亦升正千戶各銀五十兩鈔五十錠彩幣一表禽殺首賊軍升百戶殺從賊舍人升所鎭撫總旗小旗升試百戶小甲軍人升總旗俱賞銀五十兩小甲軍人被創死者其子皆升總旗仍賞銀十五兩弓兵民人協助禽賊者各賞鈔二十錠有被創死者加十錠其送賊徒到京官軍應升賞者卽循例升賞仍與路費鈔二十錠未至者卽所在升賞從之

○湖廣安陸州言州境及京山縣俱臨漢舊有堤岸傾圮二百餘丈乞修築從之

○太醫院使戴原禮以年老乞致仕從之賜銀五十兩鈔百錠彩幣四表裏原禮金華人少學於朱彥修一時醫家巨擘嘗事上藩邸有舊恩云

○端午節賜文武羣臣宴壬午敕北京行部尙書郭資曰行部統六曹政務甚煩而卿爲之長能悉心殫慮爲國爲民凡所經畫具有條理而於糧儲樽節措置尢爲得宜比聞小人或加怨謗古云省已無愆奚卹人言卽勞心爲國朕知之有素自今一切浮言宜置度外勿用芥蒂惟懋忠勤以副眷倚先是

○上謂廷臣曰北京朕舊封國有國社國稷今旣爲北京而社稷之禮未有定制其議以聞至是禮部太常會議以爲朝廷王國及府州縣社稷俱有定制考之古典別無兩京並立太社太稷之禮今北京舊有國社國稷𨿽難攺爲太社太稷然亦卒難革去宜設官看守如遇皇上巡狩之日於內設太社太稷之位以祭仍於順天府別建府社府稷令北京行部官以時祭祀上可其議乃命依在京山川壇祠祭署例設北京社稷壇祠祭署置奉祀祀丞各一員隸北京行刑部

○北京行部奏請依在京六部設司務二員及增撥吏典四名從之

○癸未賜書慶成王濟炫曰聞爾已至潞州可於軍民廨捨內擇其頗髙大者居之如有損壞略加修葺而已切不可興造重勞軍民復以書諭髙平髙王濟燁平陽王濟璜曰前命爾兄弟暫居平陽其衛府官不體朕卹人之意拆毀舊廨捨蓋造王府假此爲名以肆朘剝而民何以堪之所謂利歸小人怨萃朝廷朕方與民休息下令嚴禁不許妄役一民今使朕失信於下已敕衛府罷工爾兄弟止於軍民公廨暫住毋別有興作軍民安然後朕與爾皆得安也

○升北京行部郎中張執中爲應天府丞

○宥雜犯死罪以下囚徒死罪發戍興州流罪遵化炒鐵役滿放還徒罪文武官依例停俸余並正輸作百日笞杖罪皆釋之

○晝太白見巳位欽天監奏火星犯壘壁陣西端四星古法將軍爲亂宮中兵起上以書諭羣王髙煦率將士回宣府督諸將分兵屯田且耕且守以謹天戒

○甲申進封駙馬都尉袁容李讓侯爵先是太子太師曹國公李景隆等以奉天靖難諸將爵賞已行而駙馬都尉袁容李讓皆有守城之功恩命未下遂上言曰竭忠靖國固臣子之當爲崇徳報功乃朝廷之盛典若稽往古無間勛親欽惟皇上恪遵祖訓克淸內難方當纘承大統之初爰及將士從徵之績不吝髙爵重賞悉皆剖符行封被堅執銳者悉荷榮恩禦侮捍城者宜均錫命切見駙馬都尉袁容李讓當皇上躬擐甲冑出馭大軍容讓協心合力固守城池奮弱爲雄驅逐敵旅遂軍民安堵論其功績當冠常倫豈以至親遂妨公論上曰朕非忘之俟諸將士封賞皆定然後論之耳至是景隆等復以爲請乃奉袁容爲奉天靖難推誠宣力武臣特進光祿大夫柱國駙馬都尉廣平侯李讓爲奉天靖難推誠宣力武臣特進光祿大夫柱國駙馬都尉富陽侯子孫世世承襲各給誥券

○乙酉命禮部北京行部諸司印

○攺四川越雋卭部部州爲卭部長官司流官吏目仍舊

○前北平布政司參議成進卒琎揚州興化人洪武中由國子生授代州儒學正教諸生有規矩以薦升蔚州知州爲淸政肅蔚臨邊境琎與守將協力修邊備民賴以安上起義之初琎率壯士來謁賜白金百兩命還守蔚州琎復招邊卒勇敢者得二千人以進上嘉之俾典兵餉仍協力守城多著勞勩上卽位命爲參議將大用之至是卒遣官致祭贈嘉議大夫吏部左侍郎賜其家白金五十兩彩幣八表裏鈔百六十錠官其長子傑爲行人

○丙戌太祖髙皇帝忌日是日早上率諸王奉先殿祭畢仍率百官躬詣孝陵致祭公侯駙馬伯文武四品以上及近侍官於殿前行禮五品以下官於門外行禮

○丁亥上慮升賞靖難功臣有未當者命淇國公丘福等議擬以聞於是福等上言右軍都督僉事李彬功不在思恩侯房寬下都督僉事陳賢都指揮同知張興陳志王友俱以前鋒摧敵功與廣恩劉伯才埒故涇國公陳亨子中軍右都督懋金鄕侯王眞子通俱未襲爵宜如新寧伯譚忠例升賞庶愜公論上是其言封李彬爲奉天靖難推誠宣力武臣特進榮祿大夫柱國右軍都督同知丰城侯陳懋爲奉天翊衛宣力武臣特進榮祿大夫柱國寧陽伯王通爲特進榮祿大夫柱國武義伯王友爲奉天翊衛宣力武臣特進榮祿大夫柱國淸遠伯陳賢爲奉天翊衛宣力武臣特進榮祿大夫柱國榮昌伯張興爲奉天翊衛宣力武臣特進榮祿大夫柱國安鄕伯陳志爲奉天翊衛宣力武臣特進榮祿大夫柱國遂安伯俱食祿千石子孫世世承襲給誥券賞李彬王通各銀三百五十兩鈔六百錠彩幣三十表裏陳賢張興陳志各銀三百兩鈔五百錠彩帛二十表裏陳懋王友以伯爵加賜懋銀百五十兩鈔三百錠彩帛十八表裏友銀百兩鈔二百錠彩帛八表裏仍各賜冠服

○以保靖宣慰司所屬蠻人大虫可宜等互相讎殺遣監察禦史劉從政等賫敕撫諭之

○柳州等府上林等縣獞民梁公竦等六千戶凡男女三萬三千餘口及羅城縣上酉韋公成干等三百餘戶復業初韋公等作耗獞民多亡入山谷與之相結事聞遣禦史王煜等招撫復業至是俱至仍隸籍爲民

○戊子遣河州衛千戶康壽賫敕撫諭撒裏畏吾見及安定衛諸部落

○己丑敕駙馬廣平侯袁容掌北京畱守行後軍都督府事

○夜有星如雞子大靑赤色尾迹有光出東北雲中中東北行入婁宿庚寅升前燕府典寶副朱琇爲尙寶司丞復給事中馬麟王徵楊恭張景安官麟等建文中皆坐事發云充吏至是召還復職各賜冠帶及鈔戶部奏山東蝗蝻命分遣人捕瘞

大明太宗文皇帝實錄卷二十上

太宗文皇帝實錄卷二十下

永樂元年五月辛卯淇國公丘福同文武百官進太祖髙皇帝孝慈髙皇后尊謚議前一日禮部同鴻臚寺官於奉天殿中設謚議案是日早錦衣衛設鹵簿駕教坊司設中和韶樂及大樂上具衮冕禦華蓋殿捧設謚官立於奉天殿丹陛之東鴻臚寺入奉執事官行禮贊五拜畢奏請升殿導駕官前導樂作升座樂止文武官各具朝服詣丹墀拜位贊四拜興禮部官奏進尊謚序班二員引班首升丹陛捧謚議官以謚議文授班首班首受謚議由中門入至殿中贊進尊謚議上與詣謚文案班首進謚議文置於案跪百官皆跪上覽謚議其文曰帝王有聖徳神功者必有尊謚徽稱薦之於天刊於玉簡昭於無極故三皇之稱曰羲軒二帝之謚曰堯舜逮及禹湯文武之稱皆由功烈謀謨之盛此萬古不易之典恭惟太祖髙皇帝奮起淮甸伏劍渡江英賢雲集平僞漢伐僞吳定關中廓淸中原遂平元都混一海宇不十年而成大業極天所覆極地所載悉臣悉妾輿圖之廣亙古未有皆由大而能化之聖聖而不可測之神經天緯地之文保大定功之敬本於中明應於外誠以事天孝以尊親仁以育物義以制事宵衣旴食總理萬機制禮作樂立經陳紀昭宣人文恢弘治化繼立天極爲天下君隆功盛徳同天地之大日月之明𨿽堯舜禹湯何以過也恭惟孝慈髙皇後天稟之純聖善明睿齊莊誠一輔相太祖髙皇帝恭儉勞勤功同開創齊天之徳體坤之道含弘光大孝敬肅壅上以奉宗廟下以仁庶物儀範之隆表率宮聞母儀天下𨿽塗山任姒何以過也二聖功徳昭格於天臣等謹遵古典稽謚法太祖髙皇帝宜尊謚曰太祖聖神文武欽明啟運俊徳成功統天大孝髙皇帝孝慈髙皇后宜遵謚曰孝慈昭憲至仁文徳承天順聖髙皇后謹議上覽畢復坐班首與百官俯伏興班首復位俱再四拜禮畢上親謚議付翰林院臣撰冊文

○壬辰升雜造局大使宋得爲羽林前衛指揮僉事

○鎭海衛軍張琬言浙言定海諸處實倭寇出沒之地今太倉當其衝要本衛舊委官率舟師防禦然軍士數少加以四散下屯設或遇警無以備之乞令蘇州鎭海二衛原選虎賁士以其半守護倉廒其半與能幹官員管領增添舟船鎭守海口衝要之處庶凡寇至無虞從之

○癸巳升保定府同知朱眞爲保定中衛指揮同知賞銀十六兩彩幣二表裏鈔二百貫旌其守城功也

○河南鈞州屬縣蝗免其民今年夏稅

○甲午封皇第五女爲常寧公主

○戶部言山東臨淸會通稅課局洪武間歲辦課鈔八千七百五十三貫比年百姓流徙商賈不通致有虧兌若春秋該稅二千三十二貫今止收二十九貫五百文先後多寡之數縣絕乞候人民稍蘇如舊徵之上命免徵二年但經兵處俱準此例

○禮部言舊制應天府設學不設上元江寧二縣學今旣設北京國子監以順天府學爲之革大興宛平二縣而以大興學爲順天府學其順天府及二縣生徒通經能文者令充北京國子監生其餘皆充順天府學生從之

○乙未追封武定侯郭英爲營國公謚威襄並封贈其三代給授誥命

○先是有告言代王桂罔上虞民不軌等事上遣人察之其有實迹至是賜敕條其三十二罪以讓之且俾悔過遷善云

○敕北京畱守行後軍都督府曰比聞大寧諸衛官軍多逃於口外相聚劫掠罪本難容朕念此輩皆太祖皇帝所餋東徵西伐嘗奮效勞後出於一時畏罪逃聚衣食無資遂至劫奪陷爲盜賊攺過無由可卽差人賚敕往諭朕意旣往之罪咸釋不問宜攺心悔過各復職役庶凡父母妻子相安於無事若執迷不悛發兵剿捕禍及闔家悔之無及

○敕諭兀良哈官軍人等曰朕嗣位之初已嘗詔諭爾眾後遼東守臣言爾等俱欲來朝今遣指揮蕭尙都鎭撫劉忽魯禿百戶和尙往諭朕意但來朝者悉授以官俾仍居本地歲時貢獻經商市易一從所便前阿哥歹那海帖木兒納哈出來寇廣寧守臣禽送至京朕矜其遠人妻各有父母妻子之思曲宥其死就令尙都等送還並諭爾知之

○先是上詔文武羣臣諭曰朕卽位以來體皇考之心存至公之道故於用人無間新舊比見有經黔剌者復用於朝禮有非宜爾文武羣臣其議以聞至是太子太師曹國公李景隆等議曰臣等先奉詔書以建文中升調授官悉仍見職不動今奉聖旨臣等再議得洪武中有犯黨逆並黔剌而爲建文所舉用者俱罷職發原配所有不曾犯罪而爲姦臣齊黃等薦舉任用者俱發爲民上曰此議過矣皇考作餋人材皆以遺子孫後𨿽由姦臣以進豈爲姦臣之用此皆不動但洪武中曾犯黨逆者發原配所非犯黨逆而經黔剌者罷遣爲民

○女直野人頭目買裏的平住等二十九人來朝賜之鈔幣

○丙申金門千戶所統兵副千戶李敞獻俘至京升永寧衛指揮僉事如例給賜銀鈔彩幣表裏其領軍百戶孟榮陳繼所鎭撫蕭阿魯灰等及總小旗小甲舍人軍人俱循例升賞有差仍賜敞璽書曰我國家平定海宇四十餘年生民樂業無間遐邇北瀕海凶人誘引番寇劫掠居民累發兵捕之乞無成功蓋由將士畏怯玩愒歲月孤貧任使爾等能視敵如讎以身殉國斬獲渠寇捕戮賊徒致其餘黨望風奔潰瀕海之民室家相慶𨿽古戈船下瀨橫海伏波之能豈相遠哉特加升賞用酬爾功自今宜益茷勛績用副朕保民之意崇爵厚祿朕不爾吝欽哉

○置北京義勇後神武中忠義中隆慶四衛經歷司經歷各一員

○上以太祖皇帝實錄將成命禮部預定賞格尙書李至剛以修元吏賞例進上覽之曰此述前代興王之迹今朕紀皇考神功聖徳昭範萬世豈可比而同之爾擬議非倫矣遂親定監修官銀百兩彩幣六表裏織金紗衣一襲鞍馬一副總裁官銀八十兩彩幣五表裏織金紗衣一襲鞍馬一副纂修官各銀五十兩彩幣四表裏紗衣一襲催纂兼謄寫官銀三十兩彩幣二表裏紗衣一襲催纂官銀二十五兩彩幣二表裏紗衣一襲謄寫監生生員儒士各銀十兩鈔三十錠彩幣一表裏謄寫吏各銀八兩鈔三十錠彩幣一表裏催督謄寫者鈔二十錠絹二疋辦事吏各二十錠絹一疋

○鎭守遼東保定侯孟善奏太僕寺少卿祝孟獻往朝鮮市馬千匹已至遼東未有處分上命盡以給遼東軍士之戍邊者

○山東章丘縣言縣境漯河東岸及刁家莊等處比因山水漲溢衝決堤岸傷及禾稼請命修築從之

○丁酉擢南安府通判李敬初爲太僕寺丞

○河南蝗免其民今年夏稅

○戊戌遣行人往四川碉門黎雅狹西河州臨洮諸處禁約私茶遵舊制也

○上元縣言長寧鄕蝗命都指揮吳庸率兵捕瘞

○己亥論守城功升前北平布政司左參議孫瑜爲戶部左侍郎左參議朱浚通政司左通政以按察使喬穩爲兵部左侍郎按察僉事楊泰爲順天府知府呂震爲眞定府知府賜賚有差攺前北平右布政使曹昱爲山東右布政使檢校張輗爲兵科給事中按察僉事沈鎰爲山西按察僉事

○庚子以守城功升都督同知陳恭爲右都督掌北京畱守行後軍都督府事賞銀百兩鈔千貫彩幣八表裏

○辛丑升都指揮使髙實爲都督僉事副陳恭掌北京畱守行後軍都督府事故都督僉事陳文子敬爲前軍右都督令食其祿俟年長任職升指揮僉事田靑爲羽林前衛指揮同知千戶曹云爲府軍後衛指揮僉事周禮爲金吾右衛指揮僉事

○五軍都督府同三法司言官吏以罪謫戍有死於道者皆應補役然罪有輕重上曰輕者免之重者追補若先嘗逃竄今復不悛遷其家於邊

○壬寅命賑山東歷城等縣饑民計粟六千七百二十石禮部言昔建文罷北五布政司並直隸鳳陽淮安徐州學校今已復設其歲貢生員請自明年始從之

○癸卯賜書慶成王濟炫曰前意爾家屬皆至潞州故令於官廨居住近聞家屬未起爾且回太原

○行部言順天八府所屬見在人戶十八萬九千三百有奇未復業八萬五千有奇已開種田地六萬三千三百四十三頃有奇未開種十八萬一千四百五十四頃有奇

○敕北京刑部八府之民勤勞累年宜厚撫綏未復業者悉便招撫復業

○晝月如金星見於辰位

○甲辰諭天下諸司事干王府者遵祖訓啟王知之有司合行事務不許一槪啟請推托利害若王府事有相關卽遣人馳奏不待報而擅承行者論以重罪

○敕北京刑部曰朕初舉兵靖難北京之民皆出丁力以助之徵討輸家財以益軍需朕心嘉之未嘗少忘昔太祖髙黃帝混一天下以直隸五府州之民供給爲勞特優卹之今內難旣淸四方平定可核實北京所轄郡縣數歲之間其出丁力供財物始終一致者悉以名聞

○夜有星如雞子大靑白色尾迹有光出紫微西蕃內東北行入內階

○曉刻五星皆見積於四方

○乙巳賜東寧衛千戶王得名鈔百七十六錠彩幣七表裏紗衣二襲得名先往朝鮮招撫遼東散漫軍士復業男婦來歸者萬五百二十五口故嘉之

○丙午廣東南海番禺二縣颶風海潮溢漂民廬舍溺死三十五人事聞命戶部速遣人撫視死者卹其家

太宗文皇帝實錄卷二十下太宗皇帝實錄卷二十一

永樂元年六月丁未朔戶部致仕尙書王鈍言軍士年六十之上老疾者旣不能徵操又不能耕種宜遣還鄕令壯者代之不徒以實隊伍亦不虛費糧餉從之仍命還鄕者人�鈔五錠其自願隨營不支月糧者聽

○戊申以沐昕爲駙馬都尉尙常寧公主昕黔寧昭靖王英之子也

○升刑科都給事中周璟爲山西右布政使

○己酉賑給永平府復業民粟二千二百石有奇

○庚戌戶部致仕尙書王鈍言三事一鐘田囚人若照籍貫分定地方則有多寡不同難於編甲今宜不分籍貫於保定眞定順天等府所屬州縣挨程安置先近後遠庶幾聚樂易成屯種有效一軍人冬衣布花已有常�近因關給不時其間多罹寒苦今後當時儹運依期給散一通州迆東驛分馬少皆以江南之民應役別無更替飼餋馬匹又不如法以致馬多虧折設有警急難免稽違宜令北京行後軍都督府及遼東都司於附近衛所每跕撥馬十匹益之皆從之

○辛亥上以久雨謂戶部左侍郎古朴等曰蘇松嘉湖四郡水必泛溢宜遣人馳往視之遂命侍郎李文郁往佐尙書夏原吉相度被水田地堪種者趣民種之後時者除今年租稅

○壬子代王桂有罪削其三護衛止給校尉三十人隨從仍賜敕諭之曰爾所爲傲狼悖慢上違祖訓下虐軍民無君無兄大逆不道朕以同气之故不欲遽絕特遣人召爾冀面訓誨庶其攺過以全親親之義爾拒命不至及再召始就道然今天气已熱道路遼遠於朕心有不忍焉敕至卽日歸國其本府三護衛官軍悉革去惟畱校尉三十人隨從其文職官俱存輔導爾宜省愆攺行毋貽後悔

○癸丑遣監察禦史袁綱給事中朱亮等分詣直隸府州及浙江等布政司撫按軍民白曩建文之政苦害軍民朕初卽位卽欲與之休息而所司不體朕心尙肆擾害爾等爲朝廷耳目侍從之臣熟知法度故命以撫安之寄其往革除舊獘以安良善凡事與內官錦衣衛官協議遇害民及姦貪不法者就執問如律重事奏聞區處務在軍民獲安公私不擾遇城池頗壞量撥軍民修理艸寇生發卽調兵剿捕蓋軍民人口財產皆憑城池保護若不隨時修理後益傾圯用功愈難艸寇生發傷害良善若不隨時剿捕�成猖獗之勢爲患將深此二事不得不用人力及儧運糧艸供給軍儲亦須隨時調遣其餘一應事務非奉朝廷明文一夫不許擅差一毫不許擅科有故違者具實奏聞以法治之

○授山西按察司署僉事事監生趙琮爲山東按察司僉事

○甲寅日下午五色云見

○丙辰夜金星犯畢宿右股北第三星

○丁巳以上太祖髙皇帝孝慈髙皇后尊謚先期齋戒遣淇國公丘福祭告天地成國公朱能告宗廟禮部尙書李至剛告社稷鴻臚寺設冊寶輿及香案於奉天殿是日早內侍先以冊寶置於案太常寺先設冊寶案於太廟門外丹升上皇考皇妣神禦前各設冊寶案鴻臚寺設冊寶輿於奉天門外禦道上錦衣衛設鹵簿教坊司設中和韶樂及大樂如常儀文武百官具祭服告詣太廟門外立俟執事中並先冊寶官先從之太廟右門入以序立於殿右上具衮冕禦華蓋殿捧冊寶官四員各具祭服於奉天殿東西序立鴻臚寺奏請行禮導駕官導上出奉天殿冊寶案前捧冊寶官各捧冊寶前行導駕官導上行至奉天殿丹陛上捧冊寶官各以冊寶置彩輿內鹵簿大樂前導上乘輿隨彩輿後行至午門外降輿升輅至太廟門文武百官皆跪俟彩輿過興上降輅隨彩輿至太廟中門外置彩輿於中道捧冊寶官各於彩輿內取冊寶前行上隨行至丹陛上捧冊寶置於案典儀唱樂舞生就位執事官各司其事內贊奏就位導引官導上就拜位典儀奏迎神奏樂樂止內贊奏上四拜百官同典儀奏進冊寶捧冊寶官以次棒冊寶前行導引官導上行由左門入至廟中捧冊寶官序立於執事官及宣冊寶官之前導引官導上詣皇考神禦前奏跪奏搢圭奏進冊捧冊官以冊跪進於上左上受冊以冊授執事官置於案左奏出圭贊宣冊宣冊官跪宣於上左冊文曰維永樂元年歲次癸未六月丁未朔越十一日丁巳孝子嗣皇帝臣謹拜手稽首言臣聞俊徳贊堯重華羙舜禹湯文武列聖相承功徳兼隆咸膺顯號欽惟皇考皇帝統天肇運奮自布衣戡定禍亂用夏變夷以孝治天下四十餘年民樂雍熙禮樂文章垂萬世徳合乾坤明同日月功超千古道冠百王謹奉冊寶上遵謚曰聖神文武欽明啟運俊徳成功統天大孝髙皇帝廟號太祖伏惟聖靈陟降陰隲下民覆懤無極如天長存謹言宣冊訖奏搢圭奏進寶捧寶官以寶跪進於上左上授寶以授執事官置於案右奏出圭贊宣寶宣寶官跪宣於上右寶文曰太祖聖神文武欽明啟運俊徳成功統天大孝髙皇帝之寶宣寶訖奏俯伏興平身導引官導上詣皇妣神禦前進宣冊寶如前儀冊文曰維永樂元年歲次癸未六月丁未朔越十一日丁巳孝子嗣皇帝臣謹再拜稽首言臣聞自古后妃皆承世緒嬀汭嬪虞發祥帝室周姜輔治肇迹邦君欽惟皇妣孝慈皇后以聖輔聖同起側微弘濟艱難化家爲國克勤克儉克敬克誠克孝克慈以奉神靈之統理萬物之宜正位中宮十有五年家邦承式天下歸仁謹奉冊寶上尊謚曰孝慈昭憲至仁文徳承天順聖髙皇后伏惟聖靈陟降膺玆顯名日月光華照臨永世謹言寶文曰孝慈昭憲至仁文徳承天順聖髙皇后之寶宣寶訖上復位奏四拜文武百官皆四拜興行祭禮如常議祝文曰維永樂元年歲次癸未六月丁未朔越十一日丁巳孝曾孫皇帝敢昭告於五廟太皇太后曰惟我皇考皇帝皇妣皇后誕膺天命化家爲國身致太平四十餘年功徳之隆亙古莫比尊號未稱宜加追崇乃命文武羣臣議上尊謚眾心所戴輿論翕同皇考尊謚聖神文武欽明啟運俊徳成功統天大孝髙皇帝廟號太祖皇妣尊謚孝慈昭憲至仁文徳承天順聖髙皇帝後玆者恭上冊寶謹具特醴祭告

○戊午頒詔天下詔曰朕惟帝王盛徳皆因實而著名達孝尊親必揚名而顯實此放勛重華所以贊堯舜而宣哲於皇所以頌文武也洪惟皇考皇帝聰明神武俊徳格天至誠吻合於乾剛光大實侔於坤厚固天縱之至聖膺歷數之在躬當元運訖錄四海紛紛疆暴相陵生民塗炭閔墊溺之莫極奮一劍以龍興無一民寸土之資致英雄萬國之會泛埽妖氛奠安寰宇不數載而成帝業乃一舉而致太平制禮作樂典章煥乎重新用夏變夷人文蔚其宣朗東西際日月之出沒南北極寒暑之幽遐咸蒙覆懤均被沾濡四十餘年徳教洋溢淳風熙皞自生民以來未有盛於皇考皇帝者也皇妣孝慈皇后齊莊懿淑恭儉仁孝誕符景運作配至尊弘濟艱難化家爲國盡其誠敬之心以奉神靈之統輔成乃治表著母儀極天下之富貴曾何加於其身躬蠶桑以爲常服瀚濯不爲異有樛木逮下之徳致螽斯多男之祥𨿽嬀汭嬪虞塗山啟夏有娀肇殷摯任興周迹同開創實莫與京自古后妃未有盛於皇妣孝慈皇后者也仰惟二聖之鴻休允合兩儀之大徳日月於邁深切孝思念名號未稱乎功徳興禮必在於追崇考諸經史之文尢重尊親之制乃者下詔廷臣定上尊謚眾心戴慕輿論僉同皇考尊謚聖神文武欽明啟運俊徳成功統天大孝髙皇帝廟號太祖皇妣尊謚孝慈昭憲至仁文徳承天順聖髙皇帝告於天地宗社以六月十一日恭上冊寶嗚呼顯號鴻名永協臣民之公論配天享祀用仲人子之至情光華宇宙垂裕萬年布告天下咸使聞知分遣給事中楊春等十二人爲正副使頒詔安南暹羅諸國仍賜其王彩幣

○以上尊謚冊寶禮成賜公侯駙馬伯儀賓五府六部都察院通政司大理寺太常寺國子監應天府翰林院欽天監太醫院近侍修史導駕官僧錄司道錄司監察禦史宴其餘官員人賜鈔一錠

○設水東並乖西蠻夷二長官司俱隸貴州都司以把事向西爲水東長官司土人楊文眞爲乖西長官龍里長官司長官何信幼弱以谷龍寨頭目宋文勝爲龍里長官從貴州宣尉使安卜葩所請也

○夜有如雞子大靑白色出東北雲中西北流丈餘發光如盞大一小星隨之雲中沒

○庚申增設莊浪衛通遠驛並通遠遞運所

○辛酉監修國史太子太師曹國公李景隆等總裁官翰林侍讀學士角�羊縉等上表進太祖髙皇帝實錄前一日設香案於奉天殿丹陛之中表案於丹陛之東錦衣衛設鹵簿駕教坊司設中和韶樂及大樂如常儀設寶輿於奉天門是日早史官捧寶錄置其中上禦華蓋殿具衮冕鴻臚寺官奏執事官行禮贊五拜奏請升殿導駕官前導樂作上禦奉天殿樂止文武官各具服詣丹墀分左右侍班鴻臚寺官導引寶輿至丹陛上史官舉寶錄置於案史官入班鴻臚寺官奏進實錄序班舉實錄案以次由殿中門入班首由左門入上輿序班以實錄案置於殿中班首跪於案前贊史官皆跪序班並內侍官舉實錄案入謹身殿置於中上復座贊俯伏班首俯伏興復位贊四拜贊進表序班舉表案由左門入置於殿中贊宣表贊眾官皆跪宣訖贊贊俯伏興贊四拜興進實錄官退於東班侍立文武百官入班鴻臚寺官奏奉天靖難推誠宣力武臣特進榮祿大夫右柱國左軍都督府左都督成國公臣朱能同文武百官恭遇太祖聖神文武欽明啟運俊徳成功統天大孝髙皇帝孝慈昭憲至仁文徳承天順聖髙皇后實錄纂成羣臣歡忭禮當慶賀宣訖各官四拜興贊有制史官仍入班贊跪宣制太祖聖神文武欽明啟運俊徳成功統天大孝髙皇帝孝慈昭憲至仁文徳承天順聖髙皇后功徳光華纂述詳實朕心歡慶與卿等同之宣訖俯伏興三舞蹈山呼又四拜禮畢是日如所定賞格賜景隆等八十六人仍賜宴奉天門命公侯伯五府六部都察院通政司大理寺國子監應天府太醫院欽天監堂上官皆預焉

○壬戌攺築湖廣江華千戶所城先是本所言誠決於洪水上遣人視之至是還言城正當水勢所衝若重築之徒勞人力宜攺築於城北從之

○癸亥齊王榑遣指揮鐘信進石牀龍紋棕靴命以福生布九十匹將樂布洗白布各百疋色紗五十疋答之

○甲子戶部尙書郁新言河南郡縣蝗所司不以聞請罪之上曰朝廷置守資其惠民幾民疾苦皆當卹之今蝗入境不能撲捕又蔽不以聞何望其能惠民也此而不罪何以懲後命都察院遣監察禦史按治之

○乙丑升前燕府良醫陳克恭王彬袁寶爲太醫院判

○丙寅以實錄成升纂修官吏部郎中徐旭爲國子祭酒太常博士錢仲益知縣楊覯梁灒王褒爲翰林修撰國子助教王達給事中朱弦爲編修行人蔣驥爲檢討國子博士金玉鉉爲翰林五經博士晉府伴讀蘇伯厚爲翰林侍書教諭角�羊榮劉宗平爲待詔教授張顯爲國子學正訓導傅貴淸羅師程爲國子學錄知府劉辰爲江西布政使司左參政禮部郎中胡遠爲左參議廣東按察司僉事李燁爲福建布政司左參議知縣趙季通例應升而以疾乞教職授國子博士僉事葉砥攺吏部考功郎中知縣唐廣云攺監察禦史楚府教授吳勤攺開封府學教授升謄寫官主事陸顒爲禮部員外郎端孝思爲兵部員外郎擢監生鐘子成陳彜訓劉謙沈文爲中書舍人梁逢吉葉蕃沈紹先華嵩喬嶽衛浩鄭中余從善陳俊良爲監察禦史生員金寔爲翰林典籍汪琦等十人爲知縣

○丁卯北京行部奏請添置戶曹淸吏司主事三員從之泉州衛金門千戶械送所獲海島逃民至京師言其數嘗劫掠海濱誅之上曰或者其初窘於貧不然則有司失於綏撫逃聚爲盜蓋非得已命釋之且問曰尙有逃聚未歸者乎對曰多有之因遣賚敕往諭之敕曰爾本國家良民或困於衣食或苦於吏虐不得已逃聚海島劫掠苟活朕念好生惡死人之同情帝皇體天行道視民如子當洗滌前過咸俾自新故已獲者悉宥其罪就俾賫敕往諭爾等朕已大赦天下可卽還復業安王樂生共享太平若執迷不悟失此事機後悔無及其後敕書至彼皆相率來歸矣

○戊辰遣內官祭中霤自是爲定制命武安侯鄭亨充總兵官武城侯王聰充左副總兵安平侯李遠充右副總兵率師駐宣府備禦

○己巳書諭郡王髙煦曰聞爾兵行初至淸河從者爲雷震死過居庸汝幕中釜鳴皆不祥之徵不可不謹卽率騎兵三百人還北京余令武安侯鄭亨武城侯王聰安平侯李遠總之就駐宣府

○命宗人府經歷黃中致仕中時年未六十引疾辭蓋特恩云

○江西南昌衛言雨水壞城垣及門命俟農隙修之

○庚午升尙寶司丞李得成爲陜西布政司左參議得成初以孝行得官𨿽不學然能數言民間不便事上重之故有是命

○辛未朝鮮國王李芳遠遣陪臣石璘李原等奉表謝賜藥並貢馬及方物且請冕服書籍上嘉其能慕中國禮文悉從之命禮部具九章冕服五經四書並鈔及彩幣表禮俟使還賜之

○壬申修滁州衛城

○浚山東昌邑縣河渠五所長六千七百七十丈各廣一丈五尺深五尺

○畫月與金星同見已位夜有星如雞子大靑白色有光出騰蛇東北行至雲中

○癸酉修築山東髙密縣鸂州等處水決堤岸

○甲戌復鎭番衛建文中革衛而設守禦千戶所於莊浪至是守臣請復上曰鎭番地接胡虜守禦不可廢命兵部亟復之選邊將一人率莊浪軍士戍守

○巡按直隸監察禦史馮本淸言太倉衛城垣坍塌命俟農隙修之

○乙亥攺舊承奉司爲北京內官監秩正四品

○是月免追鳳陽五衛被擄屯牛八百八十九頭

○秋七月丙子朔享太廟上諭翰林侍讀學士角�羊縉等曰天下古今事物散載諸事篇帙浩穰不易檢閱朕欲悉采各書所載事物類聚之而統之以韻庶幾考察之便如探囊取物再嘗觀韻府回溪二書事𨿽有統而采摘不廣紀載大略爾等其如朕意凡書契以來經史子集百家之書至於天文地誌陰陽醫卜僧道技藝之言備輯爲一書毋厭浩繁

○陜西布政司左參政李得成赴任陛辭賜鈔六十錠彩幣二表裏絹四疋紵絲衣一襲

○戊寅升科都給事中歐陽以恭爲河南布政司左參政廣東道監察禦史朱懋爲按察司副使大理寺右寺丞戚遜爲山東布政司左參政陜西道監察禦史李樂爲按察司副使兵部郎中李賢爲陜西布政司左參政湖廣道監察禦史王煜爲按察司副使擢詹事府錄事馬俊寧徳縣知縣關可成威海衛試經歷余延慶寧遠縣丞黃童玉山縣典史李傑監生汪必先鐘震劉觀郭林金英張翥陳英楊秦劉寔王文爲監察禦史廣西大曹鎭巡檢徐崇威爲中書舍人

○吏部言太僕寺太常寺光祿寺通政司大理寺國子監鴻臚寺翰林院正佐官考滿舊例四品以上本部不考五品以下未有定擬命準四品以上之例

○修遼東鉄嶺復州二衛城池

○己卯上命禮部會議靖江府輔國將軍品級禮儀本部官同太子太師曹國公李景隆順昌伯王佐吏部尙書蹇義等校會祖訓錄內靖江王別子授鎭國將軍三品孫輔國將軍四品曾孫奉國將軍五品玄曾鎭國中尉六品五世孫輔國中尉七品六世以下世授奉國中尉八品皇朝祖訓內郡王子孫不開品級鎭國將軍歲用米千石輔國將軍八百石奉國將軍六百石鎭國中尉四百石輔國中尉三百石奉國中尉二百石今考祖訓錄內開輔國將軍四品事例在前皇明祖訓內開歲用祿米八百石事例在後若依祿米合依從二品爲允及洪武二十九年十二月集議將軍與駙馬儀賓公侯相見將軍居左駙馬居右皆再拜與文武一品至三品相見將軍居中各官拜將軍答拜與四品以下官相見各官拜將軍受遇將軍於道駙馬儀賓公侯讓左並行一品至三品引馬側立四品以下下馬內廷出入由左門凡傳其言者稱鎭國將軍裔旨稱呼之曰官人今宜俱依舊制但內廷出入宜從右門其袍服花樣除龍鳳文外隨宜制用從之

○修紹興府山陰陽浮橋

○庚辰升都指揮僉事劉得爲山西都指揮同知金吾右衛僉事曹名爲本衛指揮使大寧衛指揮僉事肖泰爲府軍後衛指揮同知旗手衛千戶施暹爲本衛指揮僉事以故指揮同知崔昌子承襲升金吾右衛指揮使

○福建建寧衛言霖潦壞城垣命修之

○辛巳升龍驤衛指揮僉事髙得爲遼東都指揮使河南布政司左參政歐陽以恭按察司副使朱懋山東左參政戚遜按察司副使李樂陜西左參政李賢按察司副使王煜升辭人賜鈔六十錠紵絲衣一襲彩幣二表裏絹四疋

○壬午雲南孟餋府土官知府刀木旦差侄刀滿賽等來朝貢方物及金銀器皿賜鈔及絨錦金織文綺表裏

○癸未命戶部歲給駙馬都尉沐昕祿米二千石

○甲申以周王橚生日遣駙馬都尉宋琥賫鈔幣衣服鞍馬羊酒賜之

○夜金星入井宿

○乙酉降浙江都指揮同知李信爲指揮使信坐威迫管軍官致死法司論其罪落職以聞於上上念舊信勛特宥之

○丙戌上諭兵部臣曰比聞民間馬價騰貴蓋民不得私畜故也漢文景時閭裏有馬千百爲羣民有卽國家之有其榜諭天下聽軍民皆畜馬官府不得禁又曰三五年後庶幾馬漸蕃息

○廣東布政司言水壞連州儒學及河源曲江英徳三縣城垣廨宇壇廟乞修理從之

○戶部言淮安徐州諸郡民饑命發粟賑之凡給官粟八千四百四十餘石

○丁亥復設山東安丘縣之渠立浯門昌樂縣之新興馬驛

○戊子敕鎭守遼東保定侯孟善曰爾奏天鼓鳴考占書所鳴之方有兵天戒如此不可不愼其深警省毋怠

○己丑復戶部左侍郎嚴奇良通政司右通政丘顯官奇良等建文中並以事罷爲民至是復之

○擢興寧縣試知縣汪澄爲廣西道監察禦史

○致仕禮部尙書鄭沂來朝命仍知禮部事

○庚寅遣指揮革來等賫書諭虜主宛力赤書曰自昔有天下者必得天命故運祚興衰事機成敗人心去畱皆非智力所能與冥冥之中寔有爲之主宰者宋失天命元世祖入而代之立國垂統將及百年得天命也逮後嗣荒縱致以乖亂天命不畀海內兵起國勢土崩天乃眷求有徳命我皇考太祖髙皇帝削平禍亂統禦華夷立綱陳紀制禮作樂治道昭明萬方寧謐此豈人力所能寔天命所在也肆朕仰承天休入正大統嘗遣使臣朵兒只等賫書幣往報重念帝王之治以天下爲家可汗遠處沙漠當知天命廢興之故遣往來講好修睦竊聞有所覬覦是特自生釁端蓋違天逆命非善者也古語順天者昌逆天者亡可汗博古知今寧不鑑此今再遣指揮革來完者帖木兒等賫書諭意並致儀物可汗其審之遂遺鬼力赤文綺彩幣表裏各二仍賜所部馬兒哈咱也孫臺板臺阿魯臺幹裏不花脫脫不花阿憐帖木兒脫火赤朵兒只藏百哈失帖木兒失剌千千家奴打蘭麻羅呵脫老溫等彩幣表裏各一

○辛卯上元縣耆民言洪武中龍江復成橋下通三條湖湖可容舟四百餘艘凡舟行率遇風濤卽趨湖內以避頃年淤塞不通舟楫屢厄於風乞仍舊開沒以便往來從之

○是夜月食初天色澄朗及期陰雨不見

○癸巳攺北京刑部左侍郎許思溫爲吏部左侍郎右侍郎墨麟爲兵部右侍郎升刑部郎中王鐘爲戶部右侍郎前北平布政司右參議盧祥爲刑部右侍郎揚州府知府張本爲江西布政司右參政房吉爲四川布政司右參政

○甲午以北京眞定府知府呂震爲大理寺左少卿新昌伯唐云卒云事上於藩邸最久愼恪果毅爲上所知命領壯士侍衛左右出入未嘗離云於諸將中年最髙且勇智爲人所信服軍中一日有異云察知之諭以天命有在眾遂定上由是益信任之每出師必命云輔世子守城敵至出兵禦之未嘗失利累升都指揮使新封昌伯至是卒上輟視朝二日命有司備棺槨冶葬

○乙未戶部言直隸昆山縣水命給粟賑其民凡給兵千二百八十石

○丙申戶部尙書郁新等言淮河至黃河多淺灘跌波饋運艱阻請至淮安用船可載三百石以上者運入淮河沙河至陳州潁岐口跌波下復以淺船可載二百石以上者運至跌波上別以大船載入黃河至八柳樹等處令河南軍夫運赴衛河轉輸北京從之

○丁酉周世子有燉來朝

○占城國王占巴的賴遣使婆甫郎等奉金葉表文來朝貢方物且言其國與安南接壤數苦其侵掠請降敕戒諭上可之賜其使鈔幣及織文綺襲衣

○江西右參政張本四川右參政房吉陛辭賜鈔人六十錠紵絲衣一襲彩幣二表裏絹四疋

○夜有星如雞子大靑白色有光出奎宿南行入壘壁陣

○戊戌夜有星如盞大靑白色有光出參旗東北行入四瀆二小星隨之

○己亥以前北平按察司僉事謝勉爲大理寺左寺丞

○遼東都司言金州等衛蝗命戶部遣人馳往捕之

○庚子敕諸邊將曰今火星犯壘壁陣占云先起兵者亡諸將守邊須上順天心下察敵情如有機可乘時不可失亦須詳審若敵情未得無可乘之機宜謹天戒切勿妄動賜淮安黃河衛河至北京饋運軍士鈔人五錠仍令各衛﹤鋶﹣釒﹥其自家屬者別給之於是給山東平山等衛軍士家屬千二百九十七人鈔三錠

○夜有二星如雞子大俱靑白色其一出天樞西北行入文昌其一尾迹有光出離宮西北行入瓠瓜

○壬寅賜禮部尙書鄭沂鈔二十錠戶部侍郎嚴奇良左通政丘顯鈔人十六錠憫其衰老故也

○癸卯命禮部訪求在京官員軍民之家女子年十五至二十容止端正徳性閒淑者備王妃之選

○周世子有燉還國賜鈔二千錠並賜其隨從官軍鈔有差

○升紹興府李慶爲刑部右侍郎復欽天監副伯陽官伯陽在監久言行篤實上重之比以言事忤旨落職令官帶辦事無幾復之

○巡按廣東監察禦史言霖雨壞惠州河源等衛所城宜及時修築從之

○甲辰賜吏部左侍郎許思溫兵部右侍郎墨麟大理寺左少卿呂震銀五十兩鈔九十錠彩幣八表裏戶部右侍郎王鐘銀十二兩鈔五十錠彩幣二表裏刑部右侍郎盧祥銀十兩鈔六十錠彩幣二表裏禮部祠祭司郎中程得兵部武庫司郎中魏英各銀四兩鈔二十錠彩幣一表裏以北京守城功也

○夜有星如雞子大靑白色有光出天津西北行入遊气

○乙巳給僧度牒三百五十二

○夜有二星如雞子大俱靑白色尾迹有光其一出羽林軍西南行入近濁其一出北落師門旁東南行入近濁太宗皇帝實錄卷二十一

太宗文皇帝實錄卷二十二

永樂元年八月丙午朔谷王橞第二子生賜名熻升處州府知府劉仲廉爲工部右侍郎嶽州府知府唐庸爲湖廣布政司右參政

○丁未遣官釋奠先師孔子

○置貴州乖西夷長官司流官吏目一員戊申祭太社太稷

○初上以蘇松水患爲憂遣都察院右僉都禦史兪士吉賫水利集賜戶部尙書夏原吉使講究拯治之法至是原吉上奏臣奉職不稱重貽宵旰之憂夙夜兢惕惟勤咨訪欽承聖諭愧感交集臣與共事官屬及諳曉水利者參考與諭得其梗槪蓋浙西諸郡蘇松最居下流嘉湖常三郡土田下者少髙者多環以太湖綿亙五百餘里納杭湖宣歙諸州溪澗之水散注澱山等湖以入三泖頃爲浦港堙塞匯流漲溢傷害苗稼拯治之法要在浚滌吳松諸浦港泄其壅遏以入於海按吳松江舊袤二百五十餘里廣百五十餘丈西接太湖東通大海前代屢疏導之然當潮汐之衝沙泥淤積屢浚屢塞不能經久自吳江長橋至下界浦約百二十餘里𨿽云疏通多有淺窄之處自下界浦抵上海縣南踰浦口可百三十餘里潮沙壅障菱蘆叢生已成平陸欲卽開浚工費浩大且灩沙遊泥泛泛動蕩難以施工臣等相視得嘉定之劉家港卽古婁江徑通大海常熟之白茆港徑入大江皆系大川水流峻急宜浚吳松江南北兩岸安亭等浦港以引太湖諸水入劉家白茆二港使直注江海又松江之大黃浦乃通吳松要道今下流壅塞難流疏浚傍有範家濱至南蹌浦口可徑達海宜浚令深闊上接大黃浦以達泖湖之水此卽禹貢三江入海之迹俟旣開通相度地勢各置石閘以時啟閉每歲水涸之時修築圩岸以禦暴流如此則事功有成於民爲便上從其言命集民丁開浚

○蘇州府知府湯宗以坐視水患下獄

○己酉升刑部主事樊或爲福建按察司副使刑科右給事中朱原眞爲吏科都給事中

○給事中王髙爲本科右給事中禮科右給事中郇旃爲本科都給事中給事中張信爲本科右給事中吏科給事中曾崇爲本科左給事中擢能吏周讓爲戶科給事中山東安丘縣紅河決傷稼二百餘頃命工部遣官修築

○夜金星犯鬼宿西南星

○庚戌韓王松第三子生賜名衝﹤火禺﹥

○辛亥戶部言四川羅片鹽井水耗其井研縣大羅片竹筒小井可以開煎從之

○直隸和州民言州境保大等圩堤岸百二十餘里內有斗門九座上通銅城閘下通洋子江舊蓄水漑田比年潮漲沙淤圩岸傾頹乞修浚以便民從之

○應天府奏請官考鄕試上命翰林院侍讀胡廣編修王達爲考試官賜宴於本府

○癸丑遣官往賜朝鮮安南占城暹羅琉球眞臘爪哇西洋蘇門答刺諸番國王絨綿織金文綺紗羅有差行人呂讓丘智使南安按察副使聞良輔行人寗善使爪哇西洋蘇門答刺給事中王哲行人成務使暹羅行人蔣賓興王樞使占城眞臘行人邊信劉元使琉球翰林待詔王延齡行人崔彬使朝鮮人賜紵絲衣一襲鈔二十五錠使朝鮮者加衣一襲及皮裘狐帽

○敕安南胡﹤大互﹥曰朕君臨萬方體天爲治一物失所時予之辜今占城言與爾鄰壤爾屢興兵侵其土地殺其人民剽掠財物占城之人因爾荼毒夫兩國土地傳自先世而主於天子何得恃彊踰越爲惡受禍古有明戒然事已在赦前玆不深究自今宜保境安民息兵修好則兩國並受其福爾其欽哉

○丙辰命工部所制中宮儀仗內增紅杖一對

○升湖廣按察司僉事徐成爲河南按察司副使登州府知府畢汝舟爲廣東布政司右參政

○禮部言鹵簿中宜有九龍車一乘又舊有金鉦紅鼓各四面魷燈紅油紙燈各三對而今闕之請增制上曰禮貴得中過爲奢不及爲儉仲尼曰與其奢也寧儉先朝定禮審之精矣後世子孫遵用舊章當自朕始豈可輙有增益以啟後世之奢哉九龍車旣先朝所無卽不可增舊有而今闕者令工部補造禮部又言東宮妃儀仗如親王妃惟香鑪香盒如宮中但不用金其水盆水礶皆用銀從之

○丁己遣官祭歷代帝王

○上以海外番國朝貢之使附帶物貨前來交易者須有官專至之遂命吏部依洪武初制於浙江福建廣東設市舶提舉司隸布政司每司置提舉司一員從五品副提舉二員從六品吏目一員從九品

○修河南安陽縣河堤

○戊午祭太歲雲雷雨嶽海鎭讀山川等神遣官祭旗纛

○兵部言海州定遼二衛洪武中各調三所官軍往設廣寧二護衛今已攺爲廣寧左右衛其原調官軍亦宜各復本衛況州正當邊境衝要守備尢重上命以海州衛原調官軍還之餘仍畱廣寧

○己未命左通政趙居任行人張洪僧錄司右闡教道成使日本國賜居任洪各紵絲衣一襲道成金襕袈裟及僧衣錫杖如意淨瓶缽盂各一事仍賜三人各鈔十錠銅錢一萬文

○庚申升狹西河東鹽運司判官髙秀爲山西按察司副使曲靖府同知吳翔爲廣西布政司右參議實授兵科試給事中萬拳爲本科給事中

○復劉文狹西道監察禦史文建文初坐事罷斥至是召復之

○設雲南楚雄府楚雄縣儒學先是本府言所屬人民類皆蠻夷不知禮義惟僰人一種賦性溫良有讀書識字者府州已嘗設學教養其縣學未設今楚雄縣所轄六里而僰人過半近委官勸集民間俊秀子弟入學讀書而無師範請立學置官訓誨從之

○辛酉賜晉王濟熺書曰比有自山西來者言爾弟濟炫數以圖書擅給驛馬我國家定制遇急務以符驗給驛馬無符驗而擅給者有罪今以爾弟之故姑屈法不問然其有過不使之知則恐將來復蹈前失爾爲之長兄宜善諭之使奉法循理永保富貴庶不辱前人爾有愛弟之譽朕亦不失親親之道

○福建建寧府言本府建安等七縣歲徵糧二十萬一千餘石原撥輸建寧衛及本府倉今以建陽崇安二縣糧攺撥福州自崇安至福州七百餘里水皆灘石難以輸運乞仍輸本府倉爲便從之

○癸亥命京衛及浙江湖廣江西蘇州等府衛造海運船二百艘

○浙江赭山風潮衝決江塘萬肆百餘步壞田四百餘頃命工部遣官修築

○甲子升鴻臚寺右少卿陳禎爲河南布政司右參政工部郎中易英爲左參議浙江道監察禦史劉從政爲右參議

○乙丑平江伯陳瑄總督海運糧四十九萬二千六百三十七石赴北京遼東以備軍儲

○丙寅以羽林前衛致仕千戶王欽首歷城侯盛庸不法事得實賞銀百兩鈔四百錠升本衛指揮同知

○己巳定罪囚北京爲民種田例先是刑部尙書鄭賜都察院左都禦史陳瑛等上言伏維皇上臨禦以來首詔天下刑名一依大明律科斷親錄囚徒多從寬宥蓋念赤子無知誤罹刑憲其生路俾之自新然無藉之徒恃恩玩法犯者餘多若不從其鄕土慮仿效成風獘將愈甚北京永平遵化等處壤地肥沃人民稀少今後有犯者令於彼耕戍涉歷辛苦頓挫姦頑庶幾良善獲安詞訟簡息凡徒流罪除樂工竈匠拘﹝投﹞﹝役﹞老幼殘疾收贖其餘有犯俱免杖編成里甲並妻子發北京永平等府州縣爲民種田定立年限納糧當差杖罪除官吏不該罷職役者及民單丁有田糧者依律科斷餘皆如之若河南山東狹西山西江北直隸府州縣就彼發遣北京刑部浙江江西廣東福建湖廣四川及江南直隸府州縣除土官地方外其餘俱解戶部定撥發遣上是之命犯杖罪者其牛具種子皆給直五年後如民田例科差徒流遷徙者不給直三年後如民田例科差禮部仍會官議其直之多寡以聞禮部議奏以山東山西河南狹西四布政司就本部政司編成里甲應給鈔者人給鈔三百貫編成一甲二甲旣先發遣每甲先買牛五頭有自能多買者聽其浙江六布政司及直隸府州俱送戶部如前編甲給鈔發遣先於順天府所屬州縣內人撥荒閒秋夏田地共五十畝有力自願多耕者聽永平諸處以次定撥事故者不迢補其軍戶有犯者每一名存畱二丁聽補軍役止依律科斷三丁以上者依例發遣種田其當軍多皆者此數存之監生生員已有定例吏典有雜犯者在京淮工在外科決畢皆復役北京所屬有犯正依律科斷上悉從之

○庚午遣內官楊宣等賫敕無諭麓川車裏八百老檛右刺詔閩特令冬烏孟定孟養木邦等處土官仍命西平侯沐晟遣人偕行

○復甘州前後衛威虜衛鎭夷千戶所

○曉刻老人星見丙位

○辛未命工部修周顚仙碑亭於廬山蓋太祖髙皇帝所建也

○廣東湖州府地震

○壬申工部言山東福山縣河決護城堤二百九十餘丈壞風雲雷雨山川等壇命卽修築

○日生左右珥靑赤色鮮明隨五色云見

○癸酉前北平都司經歷吳中爲大理寺丞擢瀧水知縣徐敬爲監察禦史荊州府試推官濮銘爲雲南布政司右參政攺廣西按察副使王冀爲雲南按察副使冀未行調山東按察副使

○設狹西慶陽環縣靈祐馬驛從寧夏總兵官左都督何福言也

○置北京保定後衛經歷司經歷一員

○甲戌命禮部徵討將士欲省親還北京者並予賜賚都督都指揮人鈔五十錠千戶十錠百戶八錠楜椒二斤旗軍四錠胡椒一斤簡直隸蘇州等十郡浙江等九布政司富民實北京

○夜有星如盞大靑白色光燭地出敗瓜西行天市垣至帝座旁

○乙亥亥升掌中都畱守司事都指揮僉事劉榮爲都指揮同知以錦衣衛校衛李政平內難有功超升本衛指揮使以雲南都指揮使王俊子信代其父職全吾右衛故千戶白歹子也速不花襲升本衛指揮僉事

太宗文皇帝實錄卷二十二

太宗文皇帝實錄卷二十三

永樂元年九月丙子朔

○敕諭中外文武羣臣曰爲治之道在寬猛適中禮樂刑政施有其序唐虞三代至漢唐宋率由玆道舜誅四凶明五刑夏禹承之聲教達於四海周公相武王滅國五十至成康而後刑措不用漢髙祖初定天下命蕭何定律令韓信申軍法至文景挾書之律肉刑之慘一皆除之唐髙祖革隋獘政定官制頒律令太宗承之懲斬趾禁鞭背力行仁義幾致刑措宋初太祖懲五代之亂用刑頗重咸平以後務從寬仁載之前史可考見矣朕皇考太祖髙皇帝奮起布衣當胡俗沈浸百年之後姦雄睥睨反側之餘撥亂反正不得已而用刑特權一時之宜及立爲典常旣有定律頒之天下復爲祖訓垂憲子孫而墨劓剕宮並禁不用朕以菲徳纘成大統仰思聖謨夙夜祇服惟欲舉賢材興禮樂施仁政以忠厚爲治爾文武羣臣尙思各共乃職敬乃事勿爲朋比勿事貪黷勿恣情縱欲以干匪彜至於用刑必欽必愼期於刑措用臻康理以上不負皇考創業之艱而朕於守成之道亦庶幾焉爾惟欽哉

○曉刻金星犯軒轅左角星

○丁丑夜土星躧於女宿畱於十二諸國代星之上形色黃白精明

○戊寅擢髙堂州民王政爲刑科給事中以建言獎用云

○福建延平府尢溪縣言本縣與沙縣歲運糧於福州延平二府本縣去延平二百餘里且順流而下宜以本縣糧運福州沙縣運延平爲便從之

○己卯順天府大興縣進嘉禾命獻宗廟夜有星如雞子大靑白色光明出處宿東南行人羽林軍二小星隨之

○庚辰升浙江嘉興府知府劉觀爲雲南按察使未行攺戶部右侍郎爪哇國西王都馬校遣使阿烈羅佛達必期等奉表朝賀貢五色鸚鵡孔雀及方物賜鈔並襲衣文綺表裏

○辛巳敕吏部臣曰朕以藐躬嗣承大統圖惟求賢以資治理宵旰皇皇急於饑渴其令內外諸司於羣臣百姓之中各舉所知或堪重任而沈滯下僚或可剸繁而優遊散地或抱道懷才隱居田裏並以名聞毋媢嫉蔽賢毋循私濫舉書曰舉能其官惟爾之能稱匪其人惟爾不任欽哉

○壬午升通政司左參議苗微爲雲南按察使

○北京刑部尙書雒僉來朝賜鈔四十錠羅衣一襲

○戶部言四川永通鹽課司巨崖井水耗而夾江縣千佛等處舊有小溪土坡灘十二井水醎可煎從之

○工部言河南陳州西華縣沙河水溢衝決堤堰以通黃河傷民禾稼乞量起民丁趁農隙修築從之

○夜有星如雞子大靑白色有光出天苑東南行至雲中焉

○癸未賜保安王尙煜鈔幣等物命還秦府儀賓茹鑑隨尙煜行賜鑑鈔千錠

○命云陽伯陳旭往中都畱守司及直隸衛所閱視軍馬城池

○命寶源局鑄農器給山東被兵之民

○女直野人歸禿等二十二人來朝賜鈔及織金紵絲襲衣

○夜有星如盞大赤色光明潤澤出七公東北行人天槍五小星隨之

○甲申重陽節賜文武羣臣宴

○乙酉賜爪哇諸國使臣宴於西角門

○夜有星如雞子大靑白色有光出羽林軍旁南行至雲中

○丁亥設大同左右二衛

○戊子攺前廣西右布政使張拱辰爲福建右布政使升戶部都給事中徐奇爲廣東右布政使兵科右給事中胡濙爲戶科都給事中擢開化縣丞王鐸爲禮科給事中人材劉士傳爲兵科給事中山西布政司照磨周幹爲山東道監察禦史

○修兗州府剡城縣沐沂二河決口

○己丑禮部言今天气已涼宜循舊制在京文武四品以上官命婦朔望朝中宮上曰止令文武三品以上命婦入朝寒暑雨雪遵舊制免之

○宣府副總兵安平侯李遠奏山西緣邊胡寇出沒不常且冬寒冰堅適其南向之時宜令都指揮房昭指揮同知董忠率軍備禦上曰天气凝寒士卒新至者弗勝姑止勿遣但令守邊將士嚴加了備如寇至卽堅壁淸野寇當自退

○庚寅以寧國公主生日賜鳳冠一頂並鈔幣等物

○遣中官馬彬等使爪哇以度金銀印一文綺彩幣三十匹賜其西王都馬板敕諭之日朕祇奉祖訓廓淸內難卽位之初爾卽遣人奉表朝貢朕用嘉之特遣使賜爾印章儀物尙益懋乃徳保土安民毋怠毋驕恆謹事大之成斯祿及子孫以克永世復命彬等賫詔諭西洋蘇門答刺諸番國王並賜之文綺紗羅先是朝使至占城有爪哇三人者爲占城所虜言於使者遂隨入中國上曰島夷之人皆朕赤子詎可使之失所命優養之至是各賜衣服道裏費令彬送還爪哇

○大寧都指揮僉事王庸有罪謫戍邊初庸從徵掠民丁爲僮奴復以私憤杖殺之上念其功宥死俾戍邊自效

○辛卯鎭守貴州鎭遠侯顧成上言臣奉命守貴州招撫蠻夷方隅暫安苟祿叨恩微勞莫效竊以爲雲南兩廣遠在邊陲蠻賊間嘗竊發譬猶蜂蠆之毒不足系心東南海道𨿽倭寇時復出沒然止一時剽掠但令緣海濱衛嚴加提防亦無足慮惟北虜遺孽其眾彊悍其心狡黠睢盱偵伺侵擾邊疆經國遠謀當爲深慮竊謂及其未動之時宜先遣人賞賚招諭以窺其動靜預敕緣邊軍衛曁邊境關隘髙其城垣深其壕塹屯田儲積操兵養馬以備不虞我旣預爲之防虜亦何能爲患若其畱家漠北輕兵入寇必持狐疑不敢深入縱其輕入官軍據險設伏以待之彼其不展應撥發伏禽殺必多如是數年虜當遠遁其何敢復窺中國哉至於朝廷大事文武重臣措指有餘臣尙有欲言者伏願皇上早立東宮以定國本副理萬機永安宗社使天下臣民共享太平之福不勝幸甚書奏上嘉其言賜敕褒之曰卿祇事皇考從朕於艱難之際忠而自信勇而善謀協成匡濟勞績居多爰命往鎭舊邦用佚髙﹝卑﹞﹝年﹞乃心不忘朝廷以嘉言來獻眷乃誠忠良用嘉悅時遣人賫千錠文綺四匹羅四匹彩絹八匹賜卿用答惓惓之誠至可領也

○壬辰修鳳陽皇陵殿廡

○吏部尙書蹇義等言太祖時未仕者至建文中授以官後復以罪黜今有來告復職者此於例不當復上曰天下人才皆皇考所造就爲國家之用朕卽位以來劭遵成憲凡一才一藝悉用之古稱任官惟賢才初興之主往往因材於前代況出皇考所造就豈得因建文嘗用而遂棄之自今勿復分別但隨才擢用

○夜月犯畢宿南第二星

○癸巳狹西行都司都指揮僉事張豫坐抵易官鈔謫戍邊

○夜有星如盞大赤色尾迹有光出天倉東南行入天園

○甲午設雲南騰衝永昌二守禦千戶所

○鎭守雲南西平侯沐晟奏雲南車裏宣慰司土地官刀暹答令其下剽掠威遠虜其知州及民人以歸請發兵討之上謂兵部臣曰兵易動難安一或輕舉傷人必多且人有不善以理告諭未必不從然後加兵則亦有辭昔皇考之世思倫發爲其下所逐初但遣人諭之彼怙終不悛乃發兵殄之此成法也今始遣使賜賚諸夷而遽繼以兵自此何以取信且聞車裏已納上咸遠印信是悔禍之心已萌可令雲南都司移文諭之若能格心向化不必發兵

○夜水星金星俱見東方

○乙未賜暹羅國使者柰靄劑剌等鈔及金織文綺襲衣

○削歷城侯盛庸爵蓋都察院左都禦史陳瑛等劾奏其口出怨誹心懷異圖請寘重典以警餘眾言之再三遂命削其爵

○丙申錦衣衛引淸涼寺僧言近寺軍民牧放牲畜蹂踐寺外之地今捕得其人請付法司治之上命釋之曰京師隙地少居人艱於孳畜寺外有閒地則推以便之乃契佛濟利之心此何必禁

○丁酉上禦右順門謂侍臣曰皇考功徳隆盛宗廟樂章未有稱述朕甚愧於心爾等其議爲之因曰漢髙帝作大風歌武帝作秋風辭亦皆有文當時又有儒臣惜乎制作未能如古朕有意稽古禮文之事爾等博求名儒用稱朕意

○復設越州平夷廣南三衛而以廣南瘴癘之地命置於雲南城中

○敕鎭守雲南西平侯沐晟爾奏以車裏宣慰使刀暹答侵害威遠欲興兵討之兵重事也危道也不若且令雲南都司移文諭之如此格心向化卽兵可止若諭之不悛加兵未晚爾其訓練將士以候

○戊戌以刑科給事中黃鉞爲戶科左給事中工科給事中陳敬宗爲戶科右給事中兵科給事中萬拳爲本科給事中

○前軍都督府臣奏貴州都司言普定衛遣鎭撫寧忠往普安道經普利驛所乘馬蹂踐王館請罪之上曰驛館以備過使止宿朝廷未嘗設王館若是諸王經過不過暫時畱止豈是常制忠不足罪其是之

○己亥修魯王府宮殿

○遣內官李興等賫敕勞暹羅國王昭祿羣膺哆羅帝刺並賜王文綺帛四十匹及銅錢麝香諸物其貢使偕行

○禮部尙書李至剛奏日本國遣使使入貢已至寧波府凡番使入中國不得私載兵器刀槊之類鬻於民具其禁令宜命有司會檢番舶中有兵器刀槊之類籍封送京師上曰外夷向慕中國來修朝貢危踏海波跋涉萬里道路旣遠貲費亦多其各有賫以助路費亦人情也豈當一切拘之禁令至剛復奏刀槊之類在民間不許私有則亦無所鬻惟當籍封送官上曰無所鬻則官爲準中國之直市之毋拘法禁以失朝廷寬大之意且阻遠人歸慕之心

○庚子上禦右順門與侍臣論時政曰朕卽位未久常恐民有失所每宮中秉燭夜至披閱州郡圖籍靜思熟記何郡近罹饑荒當加優卹何郡地迫邊鄙當置守備旦則出與羣臣計議行之近河南數處蝗旱朕用不寧故遣使省視不絕於道如得斯民小康朕之願也

○上謂兵部尙書劉俊曰各衛韃靼人多同名無姓以別之並宜賜姓如是兵部請如洪武中故事編置勘合給賜姓名從之

○攺雲南左中前三護衛爲雲南中前後三衛以岷王楩有罪革之

○辛丑命浙江觀海衛造捕倭海船三十六艘

○刑部尙書鄭賜等奏吏部不謹所書文移多謬誤塗擦員外郎主事亦不省視輙聽行之皆當治罪上曰人精神有限案牘煩勞豈無過誤但無欺獘可釋之

○麓川平緬故宣慰使思綸發之子散朋等來朝貢馬命賜散朋鈔絨綿之金文綺紗羅其﹝僕﹞﹝傔﹞從賜鈔有差

○壬寅修中嶽嵩山廟

○禮部尙書鄭沂戶部左侍郎嚴奇良通政司右通政丘顯俱以年老賜誥敕令致仕歸鄕升辭上命賜宴復賜鈔爲道裏費顧謂禮部臣曰沂等昔事皇考位大臣𨿽爲建文所黜朕已復其官顧今俱老宜優逸之然君臣之間進退當以禮故加宴賚令歸用全始終之義自今凡皇考舊臣老不任事令致仕者優待之禮一視沂等毋或不及

○癸卯通政使趙彜等奏安東中護衛有千戶家居詈其妾庶母重聽謬以爲詈己訴官逮問庶母坐誣當杖千戶告乞代受杖上曰不尢其誣己而願代受杖可嘉並其庶母罪免之

太宗文皇帝實錄卷二十三

太宗文皇帝實錄卷二十四

永樂元年冬十月乙巳朔享太廟升繁昌縣知縣知鑄爲湖廣按察司僉事

○定軍功襲職例凡軍官舍人旗軍餘丁或自願報效或選令徵進曾歷戰功升授職役亡故者其子承襲無子其父兄弟侄見受職役小者俱準承繼職事相等無應襲者義子女婿不許承襲若先不曾立功就與職役後亦無戰功亡故者不許承繼指揮千百戶子弟隨徵有功先已升指揮千百戶後有徵進有功升職者準襲不曾徵進者不許致仕官守城或徵進有功亡故並年老告代者原代職子孫亦嘗隨徵或曾任北京衛所職事及見支優給職任小者就與父兄所升職事若職事相等不許令次子孫別襲若原替職子孫不曾於北京衛所任事次子孫曾隨徵或於北京守城今父祖欲令襲授所升職者聽原替職子孫革聞

○丙午承天門守衛千戶奏先晚工匠出門遺木牌無姓名有寶鈔提舉司字且條例本司官吏不法數事上諭法司曰投匿姓名文書告人罪律有明禁此蓋小人假公法報私忿誣陷忠良其速毀之自令有此者悉勿問

○戊申敕遼東及狹西行都司凡外國使臣朝貢及來歸者皆晏待之以都司官主晏其正副使及從人供具各有差

○築浙江杭州府緣江堤岸先是浙江都司布政司言杭州府湯鎭方家塘邊江堤岸爲風潮衝激淪於江者幾四百步延袤四十餘步沈溺民居及田地四十七頃宜攺築以桿潮汐上以農務方殷命秋成後爲之至是始築云

○上謂六科給事中曰宦寺服食所需皆朝廷給之豈得復有私行近有皇城內畜養雞雅糜費食米今四方蝗旱之後民尙艱食朕日夜爲憂此輩坐享髙梁不識生民艱難而暴殄天物不卹論其一日養牲之費當饑民一家之食朕已禁戢之矣爾等識之自今敢有復爾必罪不宥

○戶部尙書郁新言撥賜西平侯蘇州府吳江縣井圍田四頃二十七畝有奇原徵官糧三百三十三石洪武間公侯田租例輸京倉歲給與之今所賜西平侯田租未曾輸官給與請以準祿米上曰西平侯自其父兄以來有功無過田租祿米並與之

○成陽侯張武卒武長沙瀏陽人豁達有勇力稍涉書史爲燕山右護衛百戶從靖難率眾克薊州取雄縣斬獲首將據月樣橋敗都督楊松潘忠乘勝追至鄚州而還已而與諸敗長興侯耿炳文於滹沱河夾河之戰武率壯士爲前鋒突敵陣佯敗而走敵追其後武率眾還擊之敵遂積功西水寨前軍遇夜失道敵追之急武潛率眾伏要路敵不敢進累升中軍都督府都督同知封成陽侯命還守北京至是以疾卒上輟視朝三日遣官賜祭贈潞國公謚忠毅出內廏鞍馬賻之令有司治葬具

○己酉以刑部右侍郎盧祥爲左侍郎升前浙江布政司左參政辛彥博爲浙江按察司禮部言洪武中開平忠武王常遇春祠墳俱有定制建文中增修過度請復其舊從之

○大理寺卿薛嵓等奏各布政司上所部具獄凡死罪百餘人請分遣禦史臨決上從之顧謂都禦史陳瑛等曰人命至重旣絕不可復續況治獄得情尢難鞭朴箠楚之下罪人成於鍜煉者往往有之今百餘人之中豈能必其皆冤枉爾等分遣禦史宜具以愼行之意書於簡以授之使論決之時詳探其情非其情者卽與辧釋必揆之以理理不可生然後刑之則彼𨿽死無所恨矣

○夜有星如盞大靑白色光燭地出西北雲中西北行至近濁

○庚戌上謂侍臣曰朕思皇考所任之人建文時爲姦佞所擯斥者多不當罪已敕吏部召至將復用之今中外官已備無缺宜令歸俟命其有老病不任事者罷歸蓋孝子於親之遺物有不忍棄況人才乎

○狹西岷州衛指揮僉事楊永吉率土民貢馬

○修河南洛陽縣和平七里二橋及三浮橋

○辛亥上謂禮部臣曰帝王居中撫馭萬國當如天地之大無不覆載遠人來歸者悉撫綏之俾各遂所欲近西洋回回哈只等在暹羅聞朝使至卽隨來朝遠夷知尊中國亦可嘉也今遣之歸爾禮部給文爲驗經過官司毋阻自今諸番國人願入中國者聽

○擢浙江舉至懷材抱徳之士任守禮爲戶科給事中

○升燕山右衛千戶陳驢兒爲金吾後衛指揮同知

○都察院左都禦史陳瑛刑科等科給事中馬禎等劾奏順昌伯王佐鎭守雲南占據官民田地大興土木虛使軍士私用官錢激變變夷之事

○上命姑宥其罪所占田地追奪復舊所私用庫錢如數償官

○壬子擢宣城縣儒學訓導周彥奇爲刑科給事中

○夜有流星如杯大靑白色尾迹有光出附外傍西南行入遊气復有星如雞子大靑白色有光出太微西垣東行入五帝座

○癸丑上禦奉天門顧謂侍臣曰我朝大經大法皆太祖皇帝所立以傳子孫昨有憸人爲朕言朝廷法太寬非所以爲治朕已斥之爲治之道譬之醫藥有是病則服是藥今朕當守成之日正安養生息之時乃嚴法爲治此是無病服藥豈不反有傷乎孔子言天地大徳曰生聖人大寶曰位守位曰仁何嘗謂嚴法也侍臣對曰皇上奉天法祖一念好生天下生民之福彼憸人所言非皇上聖明豈能辧其非書曰國則罔有用僉人政謂此也上曰古人云親賢臣遠小人苟不遠之必將惑人

○以羽林前衛故指揮僉事王可可子早家襲父職

○夜有星如雞子大靑白色尾迹有光出紫微西番內東北行至入北斗杓

○甲寅夜有星如盞大赤色尾迹有光出河鼓西北行入近濁乙卯敕鎭守永平山海成安侯郭亮曰北十八盤有賊出沒官軍不能制反爲所劫有比傷者朕度來虹螺氊帽等山潛伏我軍周防稍有不密卽墮其計可於山海永平遵化密雲﹝蘇﹞﹝薊﹞州調壯士三千先選人哨探巢穴所在然後統兵前進郤分輕兵出其後兩軍夾攻一舉可滅然亦須相機制勝不可忽略

○敕建昌府同知馮士成等二十六人致仕敕曰朕念爾等事我皇考久矣建文中罷黜爲民亦有不當其罪者肆卽位之初思任舊人仍召用之而爾等蒼頭皓首气力衰邁弗欲重勞以事特賜冠帶俾仍舊職還鄕撫國子孫優遊暮年且率鄕人子弟於善行斯汝不負朕命矣仍命禮部賜道裏費二品人鈔二十錠三品四品人十六錠五品六品十二錠七品至九品八錠雜職四錠後悉如例

○北京畱守行後軍都督府奏舊降至北平都指揮司燕山等衛仁字等號夜巡銅牌於今宜換給從之日本國王源道義遣使圭密等三百餘人奉表貢馬及鎧冑佩刀瑪瑙水晶琉黃諸物賜圭密等文綺絹衣並錢鈔紵絲紗羅有差賜其通事官帶命禮部宴之仍命使﹝遣通﹞﹝�﹞圭密等往賜日本國王冠服錦綺紗羅及龜紐金印

○戶部言山西蝗命速遣官捕之

○丙辰遼王植第七子生賜名貴燯

○升羽林前衛指揮同知王顯爲本衛指揮使

○敕寧夏總兵官左都督何福曰朕委爾鎭守一方凡大小事務計度合宜卽行之勿以小人之言有疑惑意朕推心任爾爾不能自任何以成事蓋當時有讒福者上察其誣故有是命

○緬甸頭目那羅塔遣其屬郎尋蹇來朝貢方物初西平侯沐晟遣鎭撫鄧伯通等撫諭之至是來朝郎尋蹇致那羅塔之言曰緬人𨿽處遐裔聞聖主臨禦悉願臣屬而道經木邦孟養多爲阻遏乞命以職賜冠服印章將來憑仗天威歲效職貢庶免欺陵上允其請命兵部設緬甸宣慰使司以那羅塔爲宣慰使遣使賜之冠服印章

○夜有星如雞子大流三尺餘發光如盞大靑白色光燭地出參宿西南行入天園

○丁巳升都指揮僉事孔興薛貴千戶宋勝俱爲羽林前衛指揮同知宋成孟旺爲金吾左衛指揮同知姚安李聚爲金吾右衛指揮同知千戶張福爲指揮僉事以故千戶小張子震襲升羽林前衛指揮僉事李淸子咬兒襲升金吾右衛指揮僉事

○遣內官尹慶等賫詔往諭滿賜柯枝諸國賜其國王羅銷金帳幔及傘並金織文綺彩絹有差

○戊午通﹝西﹞﹝事﹞鎖飛自迆西還初鎖飛與鎭撫答哈帖木兒等奉命使迆西時鬼力赤阿魯臺方率眾與瓦刺馬哈木戰馬哈木大敗之盡掠其人馬居凡魯班答迷之地答哈帖木兒鎖飛皆爲所畱鎖飛夜竊其馬馳歸備言虜中事上曰鬼力赤旣敗瓦刺或南行以逞𨿽未敢深入宜當有備遂敕兵將各嚴兵待之

○夜有星如盞大赤靑色尾迹有光出南河東北行入柳宿

○己未上禦奉天門命侍臣輯自古以來嘉言善行有益於國太子者爲書以授長子且曰昔堯試舜自愼徽五典至納於大麓歷試諸艱乃命以位舜生長民間躬親稼穡堯尙試之如此朕命令長子守北京親庶務𨿽吏案奏牘皆躬閱之以知爲臣之難他日庶可爲人君也朕少時嘗居鳳陽民間細事無不究知後受命鎭北方經絕塞冒霜雪與士卒同甘苦其他所未經歷者則博考於載籍每覽昔人言行可自警省者讀之不能釋手書讀所以有益於人然人資稟有彊弱泛而不切亦未有益故欲令爾等輯此教之先定其尺度權衡使中有所主也

○賞北京守城官刑部左侍郎李友直銀五十兩鈔八百貫彩幣八表裏刑曹淸吏司郎中艾麟畱守行後軍都督府事齊孝智毋祥國安縣丞熊慶源順義縣丞邵智新城縣丞劉淸各銀四兩鈔一百貫彩幣四表裏生絹二匹綿布四疋綿花五斤戶曹淸吏司主事曹本大興縣主簿王壽各銀三兩鈔一百貫彩幣一表裏生絹一疋綿布三疋綿花四斤

○廣西田州府土官知府岑永通遣弟岑仕來朝貢馬賜之鈔幣

○賜四川永寧宣府司及緬甸貢使木邦府土官宴於會同館

○庚申上謂兵部尙書劉俊曰武臣中有韃靼人多不識字難委以政故只令食祿遇有警急則用以徵代今中國人亦有冒韃靼名以避政事者其曉諭攺政不攺政者罪之

○饒州府余幹縣民言今夏淫雨洪水橫流縣境龍窟埧塘等處堤岸頹圮壞民廬舍傷害稼穡乞因農隙修築從之

○辛酉命湖廣浙江江西攺造海運船一百八十八艘

○戶部尙書郁新等奏湖廣今年夏稅過期數月不足其布政司府州縣官皆當罪之上曰賦入有經制人耕獲或先後不齊地裏亦有遠近之異未可槪論任人長民當使之察其難易而順其情𨿽取之亦必思有以利之不當急責必至乎病民其勿問第更與約限令民輸之

○貴州宣諭使宋斌遣兄得意來朝貢馬賜之鈔幣

○修河南臨頴縣楮河等處堤岸

○壬戌攺前福建布政司右參政張春爲浙江布政司左參政前江西按察司僉事王祤爲福建按察司僉事

○以河南道淤塞革山東濟寧州之耐牢坡聊城縣之周家店來海務臨淸縣之臨淸閘會通閘五埧官河南布政司左參政蔡淵自陳才力不及願別授一職命爲山東鹽運司運使攺本司運使孫秀爲狹西河南鹽運司運使

○甲子慶成王濟炫來朝

○敕晉府長史龍壇等曰朝廷封建親藩而選賢命材爲之輔導冀以贊成徳善不至於有過也古之爲人臣者無外交今王府擅與西番往來又私以軍遞送王年少寡學而不知古長史儒者謂不知古可乎廷臣皆欲寘汝於法朕恐傷親親之意姑宥不問今後愼毋復爾勉之戒之

○敕甘肅總兵官左都督宋晟曰知哈密安克帖木兒遣人貢馬爾已差人送京其頭目所貢者可選善馬送來餘皆以給軍士然須分別等第以聞庶可計直給賞蓋厚往薄來柔遠人之道凡進貢回回有馬欲賣者聽於狹西從便交易須約朿軍民勿侵擾之

○禮部言鄱陽縣民張公受妻徐氏一產三男宜循舊例賜鈔十錠米五石其所產子令兩家無子者代育每家月給米五斗事故罷給從之

○修狹西沔縣金牛驛五丁硤二橋

○夜有星如盞大靑白色有光出右旗行入天市東垣至侯星旁

○乙丑置狹西威虜衛經歷司曆一員兵科給事中言今天下衛所官吏所進軍馬文冊或額數盈胸或姓名互異或不用印信或書名不稱臣或不著年月日若此者眾無誠敬之心皆當逮治上曰人才力不齊而軍馬之數繁或短於計數或成於迫促容有謬誤姑釋勿問其條舉所失詰之俾更詳具進來

○夜有星如盞大赤色尾迹有光出奎宿西北行入壁宿後二小星隨之

○丙寅命兵部罪巡海指揮李彜而褒卹百戶孫瑛等先是海寇至福建海洋福州中衛百戶孫瑛領兵禦之賊直犯官軍瑛與賊聯艦接戰賊勢盛英及所部皆戰沒賊遂以壞舟易英舟開洋去而福建巡海指揮李彜望英受敵不援賊去乃挽賊空舟爲己功至是彜下人發其事上諭兵部尙書劉俊曰將兵禦寇當以身先下人彜畏賊不自進其下死戰又不赴援更欲誣罔爲功罪不可容國家之治明賞罰而已有罪不誅𨿽堯舜無以治天下其遣人覆驗戰沒者加褒卹畏縮誣罔者悉正其罪

○戊辰修祖陵工部言舊用黑瓦上命易以黃瓦如皇陵之制

○賜鎭守貴州鎭遠侯顧成銀幣

○上謂侍臣曰漢武帝窮兵黷武以事夷狄漢家全盛之力遂至凋耗當時𨿽得善馬豈足償中國萬一之費朕今休息天下惟望時和歲丰百姓安寧至於外夷但思有以備之必不肯自我擾之以罷獘生民近成言今日惟當安養中國愼固邊防此言甚合朕意蓋斯人老成非喜功好勝之流以是時嘉獎之

○貴州宣慰使安卜苑普安安撫慈長烏撒烏蒙東川芒部軍民府諸土官卜穆等來朝貢馬賜賚有差

○辛未升金華府同知淩注爲山西按察司按察使髙郵州判官李憲爲監察禦史攺福建按察僉事孫逢吉爲浙江按察僉事擢監生張恂爲給事中和州中屯河巡檢陳英考滿應升自陳老疾不堪別用乞仍舊職上嘉其誠從之賜鈔十錠仍命所司著爲令

○夜金星入氐宿

○壬申命靖安侯王忠往北京安插屯田軍民整理屯種

○左都禦史陳瑛等奏中書舍人芮善妾奏刑部官罪請下獄先是善之弟家武進夜有盜殺之並殺其婦劫其財物弟家疑所親睹者捕送於縣獄具上刑部刑部驗非盜縱之善白上刑部官故出劫盜更命禦史鞫之禦史復驗非盜縱之遂明刑部官無罪請罪善上曰兄弟同气遭罹非命心切哀憤理有未察然今尙未明盜假令獲盜有驗而善固誣執盜則不貸其釋善勿治

○癸酉大理司臣言髙平縣吏告知縣斂民財市馬今鞫訊有驗其馬以給遞送𨿽是公用然禁令斂民財抵死罪上曰禁令不許爲私也使命往來以給遞送豈私意哉人命至重而議刑如此豈得無冤其釋之復職

○夜有星大如碗靑白色光燭地出土司空旁西南行至近濁

○甲戌西洋刺泥國回回哈只馬哈沒奇刺泥等來朝貢方物因附載胡椒與民互市有司請徵其稅上曰商稅者國家以抑逐末之民豈以爲利今夷人慕義遠來乃欲侵其利所得幾何而虧辱大體萬萬矣不聽

○修山東膠州水決堤岸夜火星犯壘壁陣東第五星

太宗文皇帝實錄卷二十四

太宗文皇帝實錄卷二十五

永樂元年十一月乙亥朔冊故兵部尙書唐鐸孫女爲慶成王妃欽天監永樂二年大統歷上禦奉天殿受之頒賜諸王及文武鮮臣仍遣賜頒朝鮮諸番國著爲令

○朝鮮國王李芳遠遣陪臣趙狷等來朝貢方物賜金織文綺襲鈔幣表裏

○丙子先是有首寧王權誹謗魘鎭事者上曰此不出王蓋小人爲之以陷王譬如愛木必去其毒凡再遣人捕之權皆掩蔽不發至是賜權書曰兄弟同气至親數年躬履艱難亦爲保全骨肉豈有他意哉近者之事旣悉置不問但欲去二三小人以示警爾而固爲遮蔽易曰開國成家小人勿用蓋用小人必害家國所以決欲去之者爲賢弟計也書至更不必蔽亦不得有所蓄疑

○修山東濰縣白浪等河決安慶府潛山懷寧二縣陂堰圩岸及廣東髙要縣靑岐羅婆等圩岸皆從民所奏也

○兀良哈頭目哈兒兀反遣其部屬脫忽思等二百三十人來朝貢馬命禮部賜鈔幣襲衣並償其馬直上馬每匹鈔五十錠中馬四十錠下馬三十錠每疋仍與彩幣表裏一

○丁丑慶成王濟炫辭歸賜之鈔幣

○戊寅書諭世子曰山後官員軍民本皆無罪之人曩因建文殘害骨肉禍及無辜不得已逃遁飄零艱窘深可哀矜今旣來歸其令官仍原職兵仍原伍民仍原業咸加綏撫後有歸者悉如之

○錦衣衛臣奏抵殊死罪一人請決上審知有可矜之情特宥之使屯戍興州且諭刑部尙書鄭賜等曰人無不可與爲善此人一時迷誤犯罪當死朕矜其情故宥之使屯戍在彼得攺過自新在國家得一人耕可以食數人則亦有利自今罪人於法當死而情有可矜者準此例

○夜有星如雞子大有光出華蓋東北行入紫微東蕃內

○己卯賜故新昌伯唐雲家銀三百兩鈔二千五百貫彩幣二十表裏

○四川行都司奏越嶲衛之地番賊不時出沒請調軍剿捕上諭兵部尙書劉俊曰鼠竊狗偸蠻夷常性若能嚴加備禦彼亦何施今不務此而輙欲興兵殊不思官軍一動善惡均受其害況所費亦重但令嚴兵守備而遣人撫諭之

○庚辰賜書周王橚曰今欽天監言庚辰日有背气在家分其占有小人背叛宋分𨿽廣而吾旦暮起居亦宜防愼並賜日本扇及椰子等物

○命右軍都督府都督僉事陳俊等督運淮安儀眞等倉糧百五十七萬六千二百石有奇赴陽武轉輸北京

○免教諭康孔髙罪復其官孔髙先任祁陽縣教諭建文中謫教大理縣至是例得復祁陽縣孔髙朝京師還枉道過家省母母適病畱侍九閱月不行刑部逮問孔髙罪當杖仍謫教邊縣以聞上曰母子之愛本於天性暌違萬里數年一旦相見已難遽捨況於有病是可矜也免杖復其官

○松江府奏所屬華亭縣徵收秋糧過期不完請罪其縣官上曰今年蘇松間有旱澇秋糧固難卒辦縣官職在撫字不得輙以此罪之再與期限可也

○壬午鎭守貴州鎭遠侯顧成遣指揮李宣進馬賜宣鈔十錠紵絲衣一襲

○湖廣指揮同知康鎭有罪誅

○癸未以寧波海寇出沒命浙江都指揮僉事程鵬率兵鎭禦

○禮部言直隸上海縣民許安妻沈氏一產三男命循例優給

○河南閿鄕縣知縣王霖言累歲蝗旱民饑所徵稅乞令輸鈔從之

○夜有星如盞大靑白色光燭地出幸臣旁東北行至遊气

○甲申修狹西蘭縣黃河鎭遠浮橋

○乙酉攺前浙江按察司僉事秋茂爲江西按察僉事雲南按察僉事牛廷訓爲湖廣按察僉事

○丙戌夜金星犯健閉星

○丁亥定給驛傳例凡五府六部都察院遣人馳驛幹辦公事而必同都司布政司按察司自委官者水路許用驛船若都司布政司按察司自委官並承差人等於各府州縣催辦公事者水路都司所委官乘軍衛快船布政按察二司所委官及承差人等乘遞運船陸路都司委官乘自己官下馬騾驢布政按察二司委官乘官給馬騾驢承差人等悉自備諸番朝貢使至市舶提舉司馳報者給驛

○升都指揮同知沈遇爲大寧都司指揮使羽林前衛千戶劉顯爲本衛指揮同知以故右軍都督僉事鄭祥子琦爲福建都指揮僉事

○戊子河南府宜陽縣言本縣累歲稅糧運納潼關衛倉往復一千餘里艱苦不勝乞以傍近州縣撥運潼關令本縣送納開封諸衛爲便從之

○己丑晉恭王第六子濟烺來朝

○庚寅賜兀良哈來歸頭目丹保奴等宴於會同館

○辛卯敕諭兀良哈部落曰朕承天眷君臨天下賞遣使賫詔諭爾爾等聞命卽遣人來朝其誠可嘉今仍舊制設泰寧福余孕顏三衛俾爾等統屬軍民鎭守邊境舊嘗授官者列名以聞咸復之若頭目人等前未授官於今當授者亦第其名來聞朕卽授之俾世居本土安其生業

○禮部言冬至節於例在京四品以上官通政司大理寺鴻臚寺國子監翰林院太醫院欽天監當上官及翰林院官六科給事中監察禦史中書舍人禦醫各處進表官四夷朝貢使臣致使僧道官皆預宴五品以下官及監生生員天文樂舞生人財人賜節鈔一錠知印吏典在京軍民醫匠翡��韭長廚役孤老樂工每人賜節鈔二貫命宴賜如例

○壬辰命工部尙書黃福等罷遣浚河民夫初洪武中免直隸應天等五府州之民夏秋二稅但籍其丁壯每歲農隙十月至十二月有事則供力役名均夫工著爲令及是內淤塞不可行舟上命發均工夫浚治適暄暖胥樂赴工將畢是日風雨沍寒上召福等謂曰民復役久衣食未必盡給今旦邊寒甚其各賜二錠罷遣歸未畢之工令軍衛京士次第成之軍士仍賜鈔克雇值

○癸巳甘肅總兵官左都督宋晟奏韃靼察罕帖木兒來歸言虜黨伯客帖木兒欲寇甘肅寧夏上卽日封晟所奏付寧夏總兵左都督何福令嚴固守備

○甲午擢郢府前典儀副張益爲刑科給事中

○哈密安克帖木兒遣使臣馬哈木沙渾都思等來朝貢馬百九十匹先是上遣是臣亦卜刺金等賫詔往哈密撫諭且許其以馬入中國市易至是來朝貢馬其市易馬四千七百四十匹上命悉官償其值選良者十匹入禦馬鹽余以給守邊騎士

○夜北京順天府地震

○乙未上禦右順門詔六科給事中朱原貞等使申諭各科辦事官令言民間利害先是上欲聞民所疾苦命吏部尙書蹇義等凡郡縣官考滿至京選其識達治體知卹民者於六科辦事令各言所治郡縣事至是尙未有言者上諭原貞等曰朕夙夜慮天下之民有失所者爲爾曹未能盡知故遣郡縣考滿官假辦事之名俾於六科隨爾等在朕左右如朕有所欲聞卽可之彼有所欲言卽可達而至今不聞有一人言者夫郡邑之間豈都無一事利害可言今在朕左右尙猶默然況遠千里尙肯言乎爾等退以朕意申諭之其所治何利當興何獘當去皆直言勿隱於今不言將有他人言之則不能逃罪矣

○上諭兵部臣曰將士隨朕徵討其中有陣亡病死者已錄其後亦有妻子孤寡不能自陳親管官隱匿不報致失所者非朝廷報功之意宜速下各衛令徵討官應襲子孫年十五以上者送兵部襲職十四以下並寡婦幼女送京師優養旗軍死亡有幼男者紀錄食糧當升以官者如例升之其無子止有寡婦幼女者一體優給若有親可依不願赴京者聽其俸糧如例於所在給之

○丙申廣西總兵官都督同知韓觀徵剿柳州山賊捷奏至先是柳州諸郡理定等縣山賊王仲文等爲亂劫殺洛容諸縣民上命觀率師並調都指揮僉事葛森領兵剿之至是觀奏斬賊首千一百八十餘級生擒仲文等五十一人亦斬以狥得其所擄軍民男女皆遣還所奪兵器皆輸官軍民人逃散者皆招撫復業

○浚鎭江府丹徒縣甘露港等處河渠

○除滁州荒田九十四頃七十九畝之稅

○四川都指揮使胡淵有罪法司論當死上特宥之罷歸鄕裏

○丁酉增設應天府六合縣之六合驛江浦縣之江浦驛鳳陽縣泗州之臨泗陽莊二驛盱眙縣之淮源驛滁州來安縣之來安驛淮安府宿遷縣之石湖趙莊東莊三驛山東費縣之陳埠蒙山二驛郯城縣之道平蟹村二驛蒙陰縣之趙峪驛齊東縣之趙奉驛章丘縣之章丘驛樂陵縣之王程驛商河縣之商河髙丘二驛蓬蕪之通遠冶村東河三驛北京大興驛永淸縣之永淸驛霸州之大良驛靜海縣之靜海驛興濟縣之興濟驛滄州之滄州孟村二驛

○夜月犯太微東垣上相星

○戊戌書諭世子曰朕念北京兵燹以來人民流亡田地荒蕪故法司所論有罪之人曲乖寬宥悉發北京境內屯種意望數年之後可以助給邊儲省饋運之勞且使有罪者亦得保全今聞此輩略不畱心農事十五爲羣日聚城市遊蕩逐末爾可諭有司嚴督之就麓畝毋令復蹈前過

○乙亥封晉恭王第六子濟烺爲永和王

○賜敕獎勵山西右布政使司周璟曰爾以近臣擢長方嶽未及期歲卓著聲稱夫方嶽重臣也毋以位髙自滿愼終如始其懋敬之

○升寧國府同知羅觀爲廣東按察司刑部郎中李素爲廣西按察副使前燕府紀善陳勝謙爲禮科給事中引禮舍人趙從吉教諭申維嶽爲監察禦史復鄱陽縣知縣曾寶侯官縣典史劉子敏爲監察禦史寶子敏建文中被黜至是召復其官

○命儀封縣知縣許譽復職譽居官有守政不苛刻百姓安之秩滿至京縣耆民詣闕乞畱上從之謂吏部臣曰守令民休戚所系欲知其賢否但觀民心之向背今民不忍其去此必嘗有及人之徳卽令復任遂賜鈔二十錠文綺衣一襲

○辛丑擢監生陳聰爲戶科給事中

○女直野人頭目呵哈出等來朝設建州衛軍民指揮使司阿哈出爲指揮使余爲千百戶所鎭撫賜誥印冠帶襲衣及鈔幣有差

○設建州衛經歷司署經歷一員

○癸卯冬至上禦奉天殿受朝賀大宴文武羣臣及四夷朝使

○閏十一月甲辰朔諭北京畱守行後軍都督府及行部臣曰從朕徵討將士身冒矢石萬死一生事定功成報以爵賞乃有不思艱難保守富貴往往觸犯刑憲已謫令屯戍今念前勞特加矜貸官復原職軍復原伍逃叛者不出此例

○兵部主事論奏曰臣往廣西撫諭桂林諸郡蠻寇皆已歸化竊謂此輩多是徭穜已嘗作亂未盡殲夷穴處巖居惟事剽掠今𨿽革面終然異心如理定縣首賊韋香等先皆向化今復爲非重勞官軍深入剿捕臣思此賊別無技能惟倚恃巖險出沒不時兵至則散匿溪洞兵退時出劫鄕村官軍皆非本處之人不能深知動靜且觸冒嵐瘴多至疾病難以有功惟彼土兵熟知道路諳識賊情若資其力可以收效今後如遇竊發則命土兵與官兵合勢擊凡其有得就以與之彼慕利爭先勇於用力可以傾其巢穴絕其黨類旣免轉運供給之勞又無損失軍伍之患上從之

○乙巳靖江王贊儀之國桂林賜鈔幣等物並賜其隨侍長史鐘洪範等官十二員鈔有差

○丁未永和王濟烺辭歸賜之鈔幣其從官賜鈔有差

○鎭守寧波浙江都指揮僉事程鵬奏寧波邊海日本諸國番船進貢往來不絕而各衛提備之舟率不相屬卒有警急輙用飛報然與符驗難以給驛命兵部以符驗給之

○巡按河南監察禦史孔復言奉命撫安河南百姓今招撫開封等府復業之民三十萬二千二百三十戶男女百九十八萬五千五百六十口未復業者尙三萬二千五十餘戶男女十四萬六千二十餘口新開墾田地十四萬七千三百五十八頃上諭戶部臣曰人情不得已而去其鄕令旣復業卽令有司厚撫綏之未復業者悉心招撫新墾田地停徵其稅

○己酉升前燕府典膳正張原司醞蕭成爲北京光祿寺丞

○壬子遣書賜齊王榑檀香降香眞香各百斤烏香速香乳香各三十斤

○癸丑上諭都察院臣曰朝廷置風憲爲國家耳目糾察百僚网維政比有司姦獘生民疾苦豈無可言而因循玩愒略無建明爾其申明憲章在內令監察禦史在外令按察司官各舉其職庶副朕之委任不能舉職者有罰免直隸鳳陽淮安徐州今年秋糧之半

○甲寅擢上林縣知縣夏禮爲廣東道監察禦史

○乙卯兵科都給事中鄭遂以奏對失措黜爲沅州同知升工部給事中馬麟爲兵科都給事中

○戶部臣言北方諸驛廩給米去歲以濟寧迆北之地久經兵旅加以旱蝗糧賦無出遂定凡使命往來其廩給止於見有儲積之處通支自濟寧計若干程至徳州卽先於濟寧通給自徳州計若干程至北京卽先於徳州通給今濟寧徳州皆言請令民於見有儲積之處轉運米粟往緣途驛館頓貯待給爲便宜從之上曰此徒知便於官豈顧不便於民北方之民勞悴未蘇寒不得衣饑不得食朕早夜圖休息之更安忍重勞之轉勿聽

○丁巳敕寧夏總兵官左都督何福曰得報知韃寇倫都兒灰等於不老山屯住欲侵寧夏爾其勵士馬嚴斥堠以備之毋或少怠

○狹西都指揮同知何銘貢馬賜鈔二百錠

○戊午戶部臣奏近气有商人於諸城納米中鹽者𨿽未支鹽而官以給引目此非舊制當追其引目罷支所中鹽上曰商人米旣入官則當償鹽不償是罔民而奪之商人本錢未必皆己所有有賣其生產有先捐數倍之利告假於富室而盡勤勞以米其所望非小豈可奪之引目勿追所中鹽悉還之但今後須循舊例

○安南遣使隨行人楊渤等入朝貢進其陪臣耆老奏章曰前安南國王陳日煃自洪武二年率先內屬上表貢天朝錫之封爵王此一方亦欲傳之子孫長爲外服不幸寡祐日煃卽世嗣王短命之庶諸孫日就喪亡三十餘年遂至絕祀國內之人誠有傷心胡﹤大互﹥實其外孫少依王所亦能恭順小心勤於事上是以眾人誠心推﹤大互﹥權理國事以主陳氏宗廟今已四年小大咸安天使下臨詢及微賤臣等愚昧敢以實奏伏望天恩俯從眾志賜之爵命俾守此邦庶海隅蒼生咸得其所敢昧死以聞從之

○刑科都給事中馬禎山東道監察禦史康郁等劾奏都督袁宇昔鎭雲南占據官軍屯田一千餘畝私役軍人耕種侵支官屯子粒擅用軍器顏料不法之事非止一端已爲禦史所劾特蒙寬宥今袁宇來朝又不謝恩乞正其罪上命宥之但追其所侵物入官

○庚申上禦奉天門召都禦史陳瑛等諭曰國家重祿任官一以爲斯民慮牧守不職又設按察司詢察糾正之朕深居九重下民安否未能悉知按察司任耳目之寄於事無不得問無不得言所以通下情去蒙蔽也今聞河南數歲蝗旱水災爲民患牧民者多失撫字甚者又侵漁剝削之而按察司官未嘗有一人言者坐視民病而不畱意徒費重祿何補於用爾移檄切責之俾所察所部軍民利害及布政司府州縣官員賢否以聞又命檄浙江等十二按察司及撫治禦史之在外者一體采察上聞

○升山陰縣知縣姜榮爲湖廣按察司僉事

○辛酉福建都指揮司言比者海寇至牛嶺海遣金門千戶所正千戶王斌巡檢解迪督眾追捕斌等生擒賊首八人斬首十一級賊被傷溺死者十三人就遣斌等獻俘京師上諭兵部議升賞之尙書劉俊等議奏王斌等能戮力擒賊宜如前李敞等例升賞遂以斌爲永寧衛指揮同知賞銀百兩鈔百錠彩幣二表裏巡檢升爲所鎭撫仍令掌巡檢司事其賞如領軍百戶總旗擒從賊升試百戶軍人以刀斷賊舟帆使不得遁其功大宜如擒首賊軍人例升領軍而未獲賊百戶亦升副千戶其賞視在船旗軍民人擒從賊者但於本賞外加鈔四十錠弓兵獻俘至者本賞外加路費銀二十鈔二十錠未來者卽所在升賞從之

○壬戌賜汝南王有勛書曰汝在遠吾念之不忘今特賜幣帛等物其修身愼行致力詩書以副朕懷

○復成寧可爲山西道監察禦史寧可洪武中禦史建文初出爲知縣故復之

○賜哈密安克帖木兒使臣馬哈木沙渾都思等金織文綺衣各一襲鈔各百錠及紵絲表裏等物仍命禮部賜安克帖木兒銀百兩紵絲十表裏

○癸亥書諭世子曰北北京山西地震神道貴靜占法地震主兵數動人不寧上天示戒不可不謹宜撫綏軍士嚴固城池伺察人情不可怠忽其徵討將士有犯前罰北京屯種今念曩昔之勞已敕所司宥之令官復其職軍復其役惟逃叛不宥並諭爾知之

○皇長孫奉命至自北京賜其從官指揮顧能等鈔有差

○以故千戶吳馬弟添兒襲升羽林前衛指揮同知

○修遼東都司並諸衛城池

○浚楊州府通州徐竈食利等港畢功計萬八千七十三丈用工萬一千七百有奇

○甲子上因與侍臣論愼刑上曰孔子云何以守位曰仁法司每奏死囚當決朕未嘗不反覆究思稍有一毫可生之情卽從寬減如此猶慮獄訟有不得其平故嘗敕諸司以愼卹爲務又曰往年朕躬臨戰陣凡所俘獲亦未嘗輕戮一人況今日爲天下之主可妄殺哉

○浚山西平遙縣廣濟渠

○乙丑修廣東淸瀾千戶所城

○平陽府洪洞縣言本府翼州等州縣租稅往年以其半運輸太護衛山澗險阻人力艱難常以重價就彼易粟甚至破產不能輸者今又令盡輸太原民愈困乏宜令富者減半貧者除豁從之

○丙寅定從徵哨馬營將士賞賜奇功領隊指揮銀四十五兩彩幣七表裏鈔九十錠千戶衛鎭撫儀衛正副銀三十一兩彩幣五表裏鈔九十錠百戶所鎭撫典使銀二十二兩彩幣三表裏絹一疋鈔七十二錠總旗銀十六兩絹二疋綿布四疋綿花四斤八兩鈔五十四錠小旗銀十三兩絹二疋綿布四疋綿花四斤八兩鈔五十四錠隨伍指揮千百戶旗軍銀十一兩絹二疋綿布四疋綿花四斤八兩鈔四十五錠頭功領隊指揮銀十八兩彩幣五表裏鈔七十二錠千戶衛鎭撫儀衛正副銀十三兩彩幣三表裏絹一疋鈔五十四錠百戶所鎭撫典﹝使﹞﹝仗﹞銀十一兩彩幣二表裏鈔四十五錠總旗銀十兩絹二疋綿布四疋綿花四斤八兩鈔四十五錠小旗銀九兩絹二疋綿布四疋綿花四斤八兩鈔三十六錠隨伍指揮千百戶旗軍銀七兩絹二疋綿布三疋綿花四斤八兩鈔二十七錠

○河南南陽縣言本縣民多逃徙他縣賦役無所出乞下令捕之上顧謂戶部尙書郁新等曰人情懷土誰是樂去其鄕河南諸郡連歲水旱蝗虫�宜饑饉相仍守令又鮮能盡撫綏之道不得已舉家逃徙自圖存活之計爾今其鄕田廬生業必已廢棄歸且何依捕之徒益困之爾南陽縣所言不可聽

○太醫院致仕院使戴原禮陛辭命吏部賜之誥命月給半俸以終其身

○丁卯遣禮部郎中夏止善等賫詔往安南封胡﹤大互﹥爲安南國王詔曰覆載之中皆朕赤子立之司牧順民情昔爾安南邊隅列郡宋因眾志肇錫王封密邇中州向慕聲教朕皇考太祖皇帝臨禦之初率先歸附朕嗣大寶爾胡﹤大互﹥輸誠效職奏謂前國王陳氏嗣絕爾以外孫主祀於今四年詢之於眾所言亦同特命爾爲安南國王於戲作善降祥厥有顯道士大卹下往罄乃誠欽哉

○寧夏總兵官左都督何福奏課報塔灘韃賊龍禿魯灰等見在不老山其眾議欲寇寧夏惟賊帥嵬的哥以資糧不給不從上覽奏顧謂侍臣曰胡寇至譎此語未必可信龍禿魯灰必心計可行然後發言且胡地非有耕種不過鈔掠取食豈如中國之人必裹糧然後啟行其以資糧不給辭者嵬的哥恐泄其事機故外托此爲說內實陰謀襲我不備朕計此時賊若不出槍桿野狐二嶺及云州之地必向山西大同其速書敕往諭北京行都督府並山西都司行都司令簡士卒嚴哨了固守備不可怠忽旣書敕未行山西都司奏報韃賊五十餘人劫掠灰溝村黃甫川之地皆如上所計復命侍臣曰今不必別書敕但於敕尾申戒之令慮寇至但堅壁固守彼寇掠無得計勞食乏又懼我軍斷其歸路必自遁去切不可輕追恐人馬俱困墮其計中不可不愼

○夜有星如斗大蒼白色光燭地出中天雲中西南行隆隆有聲流三丈餘至雲中

○庚午浚揚州府江都縣瓜州壩河道

○辛未上禦奉天門顧謂侍臣曰今北京山西寧夏皆言地震天變垂戒朕用惕然爾等試言其故侍臣對曰地震應兵戈土木之事上曰比年兵旅饑饉民困甚矣息之豈肯適一己之情興土木之工重困民力如樓居可以避暑則午門端門皆可居也何必復建髙臺廣榭今後宮卑隘不足容尙不敢增修慮勞民力土木之事在今不爲若云兵戈但當敕邊將嚴守備戒不虞而已

○壬申升無錫縣知縣趙次進爲福建按察司僉事

○癸酉復鄒祐爲福建道監察禦史祐洪武中禦史建文初攺洛容知縣又坐事謫役山東鹽場至是復之

○通政司趙彜等引奏山東男子獻陣圖者上曰自古帝王用兵皆出於不得已夫驅人以冒白刃鮮有不殘傷毀折其得不死亦幸也朕居軍旅數年每親當矢石見死於鋒鏑之下者未嘗不痛心但出不得已耳天下無事惟當休養斯民修禮樂興教化豈復當言用兵此輩狂妄必謂朕有好武之意故上此圖以冀進用好武豈盛徳事其斥去之

○都督張文傑免初文傑縱其子銘犯法下獄給事中劾奏文傑恃恩驕恣又有告其他事者上以勛戚不欲加罪但免歸田裏其長子鎭任肅州衛指揮僉事亦罷之

○修應天府句容縣楊家港王旱圩等處堤岸計七千一百七十文

太宗文皇帝實錄卷二十五

大明太宗文皇帝實錄卷二十六

永樂元年十二月甲戌朔上視牲南郊翰林侍讀學士解縉奉敕修古今列女傳成上親制序文曰朕聞惟天下至誠爲能經綸天下之大經立天下之大本知天地之化育大經者五品之人倫也大哉經綸之道乎而以人倫爲本人之大倫有五而男女夫婦爲先有夫婦而後有父子有父子而後有君臣妃匹之際生民之始萬福之原經訓之作皆載之首篇聖帝明王相傳之要道豈有加於此哉是故唐虞遠矣三代莫盛於周太王王季肇建邦家文王誕膺天命以撫方夏武王周公修太平之業姜任繼美嗣續徽音輔成關睢麟趾之化朕嘗求之豳風觀其習俗之美家人父子歡然有恩粲然有文饁田畝爲酒食治蠶績供衣裳以奉獻祭實二南之權輿也及乎周南后妃貴而勤富而儉長而敬不弛於師傅嫁而孝不衰於父母樂而不淫哀而不傷逮下而有螽斯之祥而致麟趾之應雍雍乎熙熙乎江漠汝墳感被其化端莊靜一無狎眤之私離別告語皆忠厚之意何其盛也蓋古必有女師之官所以教之之具委曲詳盡皆著於書周衰散佚今內則諸篇寂寥數言而已近世有欲復古者相承書作其說浸廣獨劉向輯古列女傳上自后妃下逮士庶人之妻惓惓忠厚之意欲以感悟其君其意亦美矣惜其傳久殽亂南丰曾鞏已不得其詳論其乖異而日覽者擇其是非向之分類尢不能無議者有虞二妃而冠之母儀之篇謂之何哉向之失不至此其亦未成之書與朕自少時伏都觀皇考修身齊家皇妣輔治同徳訓飭整齊委曲詳盡古人之遺意復見於今日皇妣每聽女史讀書至列女傳謂宜加討論刪定爲書永作世範請於皇考命儒臣校正有緒未旣皇妣違榮皇考每嘆息傷悲其意竟未及成書永樂元年六月朕旣上冊寶尊謚皇考聖神文武欽明啟運俊徳成功統天大孝髙皇帝皇妣孝慈昭憲至仁文徳承天順聖髙皇后纂成成實錄宮壼復申皇妣之意朕不敢爲乃命儒臣編次右今后妃諸侯大夫士庶人妻之事分爲三卷頒之六宮行之天下俾爲師民知所以教而闔門知所以學庶修身者不致以家自果而內外有以相成全體經綸之功大復虞周之盛以知天地之化衍關睢麟趾之風朕於是書實有望焉旣上進命刊印以賜百官賜縉及侍讀黃淮胡廣胡儼侍講楊榮金幼孜楊士奇等檢討王洪蔣驥典籍沈度文騎衣各一襲鈔有差

○乙亥修浙江瑞安縣沙園千戶所護成堤岸

○丁丑詔免邊衛管屯官赴京考較

○修山東泰安州東嶽廟

○修河南懷慶府孟縣郭旦濟河橋錦衣衛臣奏福建送至海口若干人法當棄市上曰朕嘗許以不殺今之殺是不信不信則後來者之路塞矣但宥之謫邊錦衣衛臣復奏寇有婦女一人本擄掠得之今已爲妻合無俱發邊上曰本吾良民不幸爲寇所掠可釋歸原籍

○戊寅修廣東肇慶府鳳翔遙頭岡等處圩岸

○工部尙書黃福奏狹西行都司所屬屯田多缺耕牛耕具令準北京例官市牛給之耕具於狹西布政司所屬鑄造悉從之

○狹西寧州言州稅糧歲用輸寧夏甘肅等衛山岡險阻車輛不通致累年虧欠乞攺輸本郡從之

○己卯賜周王橚彩幣羊酒鞍馬

○復營州右屯衛

○修揚州府江都縣永眞沙邊江圩岸

○庚辰擢長淸縣知縣王文貴湘潭縣丞馬榮宗延安府照磨方仕隆鳳縣典史馮惠武昌縣丞沈斯慶陽府學教授耿通賀縣主簿李守忠監生郭瑄畢進華禎王生沈旻張麟熊觀薛魯前燕府長史司吏楊勉俱爲給事中日照縣知縣李綜爲監察禦史

○辛巳臘日賜文武羣臣宴

○忽刺溫等處女直野人頭目西陽哈鎖失哈等來朝貢馬百三十匹置尢者衛以西陽哈爲指揮使鎖失哈爲指揮同知吉裏納等六人爲指揮僉事余爲衛鎭撫千戶百戶所鎭撫賜誥印冠帶襲衣及鈔幣有差

○癸未修太昊陵寢

○命吏部奉天靖難公侯伯皆如舊制封贈其三代及妻給之誥命命禮部翰林院議廣平侯袁容繼嫡母生母封贈事先是禮部言國朝諸司職掌內載凡嫡母在生之母不得封嫡母亡得並封封贈武官例又云嫡繼母在所生庶母不封嫡繼母亡所生母在宜如其子封職繼母見在嫡母已亡合封繼母追贈嫡母嫡母及所生母俱亡止贈嫡母今廣平侯袁容嫡母孫生母劉俱亡獨繼嫡母羅在而封贈事例不同上命禮部與翰林院議禮部官同翰林侍讀學士解縉等議若所生母與繼母俱在禮難並封今繼母在當封所生母並嫡母俱亡亦可一體追封從之仍命後不爲例於是封其繼母羅氏贈其嫡母孫氏生母劉氏皆爲夫人

○朝鮮國王李芳遠遣陪臣李彬閔無卹等貢馬及方物謝賜冠服恩

○鎭守貴州鎭遠侯侯顧成遣人馬馬且陳邊務賜敕勞成曰卿以重臣出鎭邊鄙盡誠爲國計慮甚周屢有建明允愜朕意眷念耆舊綺注良深特賜卿銀二百兩鈔萬貫彩幣八表裏至可領也

○甲申敕責鎭守遼東保定侯孟善曰朕命爾往鎭東鄙所宜招懷遠人靖安邊境以稱付托之重爾遣百戶傳三漢出塞竊馬以致喪沒內失可用之人外失信於夷狄遼東肥沃之地一年耕有收足數年之用數年有收海運可省爾不盡心提督屯種之務軍士皮裘必先時關給庶幾得用爾及今方以爲言有司展轉文移豈浹旬可得及皮裘運至而天气向暖苦寒之地下人何堪爲帥如此國亦何賴顧念舊勛姑貸爾罪自今亦深思攺過愛惜將士撫綏外夷每事盡心悉慮毋怠毋忽

○升都指揮僉事靳榮爲山東都指揮同知鹿榮爲河南都指揮同知曹武爲狹西都指揮同知彭城衛指揮使余成爲大寧都指揮僉事金吾後衛指揮僉事劉祖爲指揮同知燕山右衛千戶喬玉爲金吾右衛指揮使應天衛千戶髙庸爲金吾後衛指揮僉事畱守後衛千戶鐘監爲府君右衛指揮僉事鞏昌衛百戶儲恭爲金吾前衛指揮僉事以故千戶王來住弟姚保襲升羽林前衛指揮同知

○乙酉升前燕府典儀正陸永成爲鴻臚寺右寺丞前浙江布政司理問武信爲福建按察司僉事刑部主事茹琪爲雲南按察司僉事行人司正黃宗載爲湖廣按察司僉事金壇縣知縣孫時爲河南按察司僉事杭州府學教授蔣良輔爲戶科給事中

○北京刑部尙書郭資等奏眞定棗彊縣民初復業加以蝗旱流殍者眾今天寒乞遣人核實以實賑濟上曰民困如此濟之如當救焚拯溺少緩卽無及矣今遣人核實展轉往復非兩月不得民命迫於旦夕其可待乎令戶部速遣官往賑又命監察禦史一員監督賑畢具實以聞

○河南狹西耆民趙八等言州連歲蝗旱人民饑困所虧秋糧二萬七千餘石乞折輸鈔從之

○丙戌賞歸附韃靼太平襲衣等物

○丁亥上謂吏部尙書曰蹇義及都察院左都禦史陳瑛等曰爲國牧民莫切於守令守令賢則一郡一邑之民有所恃而不得其所者寡矣如其不賢當速去之蓋吏部選拔之時出一時倉猝未能悉其才行必考察所行乃見賢否其令巡按監察禦史及按察司凡府州縣官到任半載之上者察其能廉貪之時具奏

○修山西夏縣右河決堤三十餘里

○戊子肅王楧慶王旅秦王尙炳遣千戶李宣等進馬賜宣等鈔有差

○夜有食

○己丑立春上禦奉天殿文武郡臣行賀禮賜宴夜木星犯羅堰下星

○庚寅西寧衛土官指揮李南哥率把沙等十簇番酋卻約思等及河州番酋米卜等來朝貢馬賜銀鈔彩幣有差

○壬辰上宴聞禦謹身殿閱太祖皇帝禦制文集顧學士解縉等曰皇考文章固天資超邁然宜學問所至觀其所著皆天地之心帝王之度語簡理至藹然可見縉等曰誠如聖諭上曰朕於宮中徧尋皇考宸翰不可得有言建文自焚並寶璽皆毀矣朕深慟之又問縉等曰意者有散落臣民之家者乎縉等對曰國初佐命諸臣之家理當有之遂遣書各王府求之命禮部遣監生三十餘人分諸各布政司府州縣令官員軍民之家有收藏髙廟禦制詩文及宸翰者皆送官官別錄本予之仍重賚之

○命故都指揮僉事武勝子興襲羽林前衛指揮使

○賜西寧衛來朝土官指揮李南哥等紵絲衣各一襲從人絹衣

○免河南陳州今年租稅以淫雨傷稼故也

○癸巳上宴間顧問侍臣曰今一歲又終外間軍民安否如何對曰陛下臨禦以來所施無非仁政今軍民皆安正太平無事之時上曰太平豈易言朕惟遵皇考成憲以爲治如得雨暘時若年谷丰登兵革不興兆民安樂朝無姦邪然後可爲太平無事又曰姦邪難識其情似眞而實僞其言似信而實詐苟一信其言而任之鮮有不失孔子曰聽其言而觀其行政以此耳

○夜有星如雞子大靑白色有光出紫微垣內北行至遊气一小星隨之

○甲午賜前浙江右布政使滿復周北平按察副使髙懷敬湖廣右布政使周政等等誥賚敕宴賚之遣歸初以復周等舊人命吏部召用及至衰耄不任事故復禮而遣之

○掌後軍都督府云陽伯陳旭等奏延西延安府府谷縣灰溝村黃甫川𨿽延安屬地然相離五百餘里猝有緩急應援不及比者虜入其地殺人畜山西巡邊將士相去僅十五里乃曰非吾境內擁兵不救請治以罪上曰吾令髙守大同此髙之過也忠臣爲國知無不爲況邊將以禦寇爲職乎其移文切責之又曰姑宥之復爾必誅不釋

○福建都指揮司械送海寇七十三人至京

○朝鮮國及四夷土官各遣使賀明年正旦貢名馬方物賜之鈔幣

○乙未楚世子孟烷來朝

○擢鄕貢舉人正儞爲翰林院檢討旣命下上問左右曰翰林院檢討之下何官對曰博士典籍侍臣侍詔又問皆已除人未對曰已除又問其賢視禰何若對曰儞初除未知其爲人如舊博士中皆老成文學士上嘆曰古所謂用人如積薪此類是已國家用人以賢以勞儞之賢旣未可知勞亦未有而今賢有勞者位其下何以服士心命禮部凡翰林自博士以下皆升與儞同遂升博士張伯頴王汝王典籍沈度潘幾侍書蘇伯厚侍詔王延齡劉宗平解榮皆爲檢討

○丁酉攺北京薊州之石門鎭驛隸遵化縣鎭江府丹徒縣之京口驛隸本府浙江余姚縣之桑盆河泊所隸會稽縣衢州府西安縣之信安驛隸本府寧波府之連山驛隸奉化縣江西袁州府之秀江驛隸本府四川涪州之酆陵驛隸丰都縣湖廣沔陽州景陵縣之茅埠稅課局隸本州增置山東魚臺夏津二縣縣丞主簿

○革浙江黃巖縣之松門巡檢司兩淮都轉運鹽司之通州安東廣盈二鹽倉

○裁減雲南亦佐廣通﹤石咢﹥嘉陽林四縣縣丞復舊舊制也

○擢前都司斷事翟益爲狹西按察司僉事進賢縣稅課局大使唐簡爲工科給事中太平府學訓導王子沂嘉定縣知縣焱鎭爲監察禦史

○福建按察司副使胥必彰坐事降四川道監察禦史

○戊戌上謂戶部尙書郁新曰朕久居北方民情爾出自民間民之利病亦當具知可詳錄進來又曰近聞六部獘政甚多此皆官屬不職所致爾宜戒飭所屬務以卹民爲心

○己亥修南陽府髙家屯頭二堰及沙澧等河堤岸

○修江西大廋縣平政橋

○庚子狹西甘州山舟二衛獻瑞麥肅州衛獻嘉禾都指揮僉事劉淸於浙江治水擾民事覺謫隸同安侯火眞麾下立功

○辛丑安南胡﹤大互﹥遣使賀明年正旦進方物且上章謝罪曰伏蒙敕書諭臣占城構兵事臣罪深重荷天地大徳赦而不誅不勝慚懼自今以往謹當息兵安民以仰副聖訓上以其能攺過賜敕慰勉之時已有詔封胡﹤大互﹥爲安南國王其上章不稱王者詔命未至故也

○四川都司都指揮使胡淵雲南都司都指揮使王俊俱以老疾乞致仕從之

○壬寅享太廟是歲天下戶千一百四十一萬五千八百二十九口六千六百五十九萬八千三百三十七人稅糧三千一百二十九萬九千七百四石布帛一十萬五千四百二十六匹絲棉三十七萬九千二百一十五斤綿花絨十六萬二千二百四十九斤課鈔五百六十萬六千八十七錠金五十兩銀八萬一百八十五兩銅二千四百二十三斤鐵七萬九千八百六斤鉛六萬二千四十二斤朱砂千八百五十五兩海肥二十六萬六千七百五十四索茶百六十七萬八千一百七十斤鹽百二十九萬二千八百六十二引屯田子粒二千三百四十五萬七百九十九石馬三萬七千九百九十三匹

太宗文皇帝實錄卷二十六

太宗文皇帝實錄卷二十七

永樂二年春正月癸卯朔上禦奉天殿受朝賀大宴文武羣臣及四夷朝使命婦朝皇后於坤寧宮錫宴夜有星如雞子大靑白色有光出正西雲中西北行至近濁

○甲辰

○敕諭天下文武諸司曰朕惟事天以誠敬爲本愛民以實惠爲先書曰惟天惠民又曰安民則惠然天之視聽皆因於民能愛人卽所以使天朕嗣位以來嘗以此戒諭爾等而治軍者或不卹軍治民者或不卹民非爲不卹又有刻害之者甚違朕意今春和時東作方興宜各究心務實申明教術勸課農桑問其疾苦卹其饑寒革苛刻之風崇寬厚之政以迓天休臻於治理欽哉

○乙巳

○復命戶部尙書夏原吉往蘇州治水原吉時自蘇州還言水𨿽由故道入海而舊河港未盡疏通非經久計於是命復行仍命大理寺少卿袁復副之都察院左都禦史陳瑛劾奏右軍都督僉事陳俊陪祀太廟失儀命下錦衣衛獄巡按北京監察禦史周幹劾奏都指揮張鏞縱肆貪姦受鎭朔等衛白金命鞫之

○丙午

○楚世子孟燒還國賜之鈔幣各布政司府州官進表者辭歸上諭之曰治天下以天下之心爲心爲治一方者以一方之心爲心朕居君位夙夜念慮未嘗忘民每思飲食衣服百物之奉皆出民力民或有寒不得衣饑不得食勞不得息朕何忍獨安爾等皆以才賢爲國家任牧民之職夫受人寄者當盡己之力爲人上者當推己之心治民之道惠養爲急不害播種則民無饑不妨蠶桑則民無寒蓋民之衣食皆出己力未嘗仰給公家惟賴公家統理以免彊陵眾暴之患爾爾等當明其利害順其好惡去其爲惡之人則爲善者自安懲其趨末之習則務本者自固愼毋有所擾之數年以來軍旅供給民勞爲甚今略得休息正如病者初差宜保養調護若復勞擾病將愈深其歸戒之洮州衛百戶按宗巴他立及西番火把等十三簇頭目喃剌約等來朝貢馬賜銀鈔衣幣有差

○丁未

○復遣監生劉源等三十二人分行郡縣訪求太祖髙皇帝禦制詩文戶部言廣西桂林府所屬全州儲糧四萬三千八百八十餘石歲久陳腐宜令轉輸桂林府以給歲用從之

○戊申

○揚州府髙郵州耆民言自州北門至張家溝湖岸兩京之要路民田之巨防湖納天長盱眙諸水雨潦漲溢風波衝決衝堤岸每歲修築施復傾圮阻絕驛路傷損民田乞遣人相度重爲修理從之

○己酉命都指揮呂毅鎭守寧波賜鈔六十錠

○庚戌享太廟有道士獻道經者上曰朕所用治天下者五經耳道經何用斥去之旣而諭侍臣曰上好正道則下不爲邪人主好尙稍不謹憸人懷僥幸之心者恣縱妄誕以投所好苟墮其計將來流害無窮矣故不得不斥

○辛亥

○詔近年漫散軍士亡失軍器藏民間者悉送官命宣府備禦武城侯王聰同安侯火眞率騎兵千人馬千五百匹巡羅迆北禮部尙書李至剛劾奏戶部右侍郎李文郁無故不陪祀太廟命下刑部治之部議文郁大不敬謫戍三萬衛都察院左都禦史陳瑛劾奏狹西按察副使王煜娶屬官司獄女爲妻失風憲體徵下獄福建行都司都指揮僉事劉達以受所部私饋謫戍邊海夜月犯軒轅左角宿

○丁巳

○遣使賫敕諭占城國王占巴的賴曰爾奏數爲安南國所侵朕已遣人諭之令西兵安民今安南王胡﹤大互﹥陳詞服罪不敢復肆侵越人能攺過斯無過矣爾矣宜務輯睦用保下人升燕山左衛指揮同知王煥爲都指揮僉事元宵節賜文武羣臣宴定屯田賞罰例凡管屯都指揮及千百戶所管軍旗各以其歲所入之數通計以爲賞罰一歲軍士食米人十二石之外人均餘十二石者百戶賞鈔百錠百千戶百一十錠指揮百二十錠都指揮百三十錠均餘十一石以下至七石之五等每等視前各遞減賞十錠均餘六石者都指揮指揮千百戶俱無賞罰均餘五石者百戶罰俸一月千戶二十日指揮十五日都指揮十日均餘四石者百戶罰俸二月千戶一月指揮二十日都指揮十五日均餘三石者百戶罰俸三月千戶二月指揮一月都指揮二十日均餘二石者百戶罰俸四月千戶三月指揮二月都指揮一月均餘一石者百戶罰俸五月千戶四月指揮三月都指揮二月均余無者百戶罰俸六月千戶五月指揮四月都指揮三月軍士食米人十二石之內人均缺一石者百戶罰俸七月千戶六月指揮五月都指揮四月均缺二石以上至六石之五等每等視前各遞增罰一月其總旗則與之管軍旗通計均有餘糧十二石十一石者其月糧並全支米均餘十石者總旗月糧支米者一石二斗小旗一石軍九斗均餘九石者總旗月糧支米者一石小旗九斗軍八斗均餘八石者總旗月糧支米九斗者小旗八斗軍七斗均餘七石總旗月糧支米者八斗小旗七斗軍六斗餘並準支以鈔自總旗以下餘糧不及前數及食糧十二石之內有缺者其月糧則並米鈔均支如故其軍除餘糧至十二石入倉而復有餘者聽其自用所定賞罰直隸從巡按監察禦史在外從按察司官核實然後行之上諭羣臣曰凡合眾作事必不懲勸之道然後人皆思舊人人皆奮何功不成此法行之數年必有成效但在任之得人爾

○戊午

○詔自今有犯交易銀兩之禁者免死徒家興州屯戍撫安江西給事中朱肇劾奏江西按察司副使梁成惟薄不修難居風憲上曰按察司一方之風化郡邑之表率所系旣不能正家何以正人謫戍於邊

○己未

○戶部尙書郁新奏湖廣儲衛上去年屯田所入租數例當考較然所收物不一今宜以來爲度準之每粟穀糜黍大麥蕎穄各二石稻穀蜀秫各二石五斗稗三石並各準米一石小麥芝麻豆並興米等從之令著爲令

○庚申

○以守城功升前燕府紀善李達袁圭吳牧相佐王克敬王安王弁李能何順甄實前監察禦史柯榮俱爲給事中擢寧國府學訓導陳仲完爲翰林院編修升永平府通判潘栗爲山東布政司右參議行太僕寺丞李文榮爲福建布政司右參議雲南布政司左參議張定坐變亂舊章下獄河南鄭州榮澤縣言蝗蝻傷稼稅糧乞以豆菽代輸從之修揚州府泰州河塘圩岸萬八千六百五十丈

○辛酉

○升羽林前衛千戶吳祥忽剌出俱爲指揮同知張保子爲指揮僉事禁民下海時福建瀕塘海居民私載海船交通外國因而爲寇郡縣以聞逐下令禁民間海船原有海船者悉攺爲平頭船所在有司防其出入夜有星自梗河出如雞子大靑白色東行三尺許有光如盞大入天紀

○壬戌

○升太醫院判韓公茂爲本院使禦醫莊彥忠爲院判復劉瓚廣西道監察禦史瓚洪武中爲禦史建文中出爲杞縣知縣至是復之命京衛造海船五十艘

○癸亥

○以故中軍都督僉事山靑子云襲父原職爲金吾左衛指揮使將遣使西洋諸國命福建造海船五艘

○甲子

○升羽林前衛指揮僉事陸拾玖爲本衛指揮同知千戶吳添兒金吾左衛千戶毛春王通倪旺劉原俱爲本衛指揮同知張人敬李塘曹大王巖閔成崔信紀成趙進林請秦泰秦亮王斗童金吾右衛千戶千家驢劉全俱爲本衛指揮僉事

○丙寅命鎭守貴州鎭遠侯顧成以官所市馬二千匹悉給諸衛軍士

○戊辰

○禮部以會試天下舉人奏請官考試上命翰林院侍讀士角�羊縉侍讀黃淮爲考試官賜宴於本部狹西都指揮使孫霖以私役軍士及逼索所部貨賄致罪謫戍寧夏

○己巳

○遣附馬都尉永春侯王寧隆平侯張信賫璽書詔世子及郡王髙煦赴京升燕山右衛指揮使李和爲都指揮使掌燕山左衛事羽林前衛千戶角�羊忠爲羽林衛指揮同知大寧中護衛指揮僉事陳英爲府軍衛指揮同知金吾右衛千戶趙眞爲本衛指揮同知戶部尙書郁新言河南等處管屯都指揮劉英等上屯田歲收之數臣等計之一人所耕不足自供半歲之食皆英等怠惰不嚴督所致宜罪之以警眾上以法令初行姑宥之遂召英等諭曰屯田軍國之大務已驗之良法爾等不畱心如此徒坐享厚祿何爲用兵數年今始得休閒而民已疲獘若復役疲獘之民以贍休閒之卒爲民者愈困爲兵者將惰矣蓋畜兵以衛民豈以兵困民汝等宜深思之用心勤力以督下人若今歲仍復怠惰耕獲不及論罪如法悔無及矣

○庚午

○升鴻臚寺卿楊砥爲禮部右侍郎臨江府同知汪同爲狹西按察司副使蓬州判官周英爲僉事徐州判官晏璧爲山東按察司僉事永州府通判楊銳爲河南按察司僉事升金吾右衛指揮僉事王旭爲本衛指揮同知戶部左侍郎孫瑜坐事左遷北京行太僕寺少卿

○辛未

○都察院左都禦史陳瑛劾奏掌山西都司事都督僉事曹遠都指揮使房照擅罪軍職命錦衣衛徵下獄夜有星如雞子大赤色有光出天市西垣南行入天江

大明文皇帝實錄二十七

大明文皇帝實錄二十八

永樂二年二月壬申朔世子悅﹤火廉﹥來朝敕江西總兵官襄城伯李浚等曰永新縣民流劫朕卽位之初不欲發兵慮害及無辜故旦遣人招諭使各復業攺過自新今得奏知彼不悛前非爲患尢甚殺死弓兵里長及邀捉巡檢等事如此卽不可再以理諭必當發兵剿捕爾可選精銳三千直抵賊巢穴務在捕滅不可姑息以遺民患但今農作方興尢當警戒將士嚴守紀律毋得擾害善良妨誤耕種如獲賊人尢須詳審果曾爲惡卽解赴京來如系詿誤平民就便發遣寧家毋得濫及無辜以傷天和又敕浚曰所言賊人二百名恐非實數今往剿捕慮將士但求滿數而不察是非濫及無辜切須戒之但有誤傷良善一家及妄虜良民妻妾子女一人指爲賊屬者皆處重罪𨿽有功不賞爾宜嚴切戒飭毋令擾害良善

○癸酉

○忽剌溫等處女直野人頭目把剌答哈來朝置奴兒幹衛以把剌嗒哈剌孫等四人爲指揮同知古驢等爲千戶所鎭撫賜誥�冠帶襲衣及鈔幣有差禮部引奏北方歲貢生員入學十年考不中試者例當充吏上曰人心志舒泰則能學四體不勞則能學衣食溫飽則能學責人之功當量其力諭人之罪當明其情北方近三四年間兵戈擾攘諸生捨俎豆而事軍旅飛芻挽粟之勞奔走流離之苦豈暇於學今考不中式者可發回原學補其廢學年數以俟再試再試不中如例處之

○甲戌

○命金吾左衛故指揮同知劉海子玉故指揮僉事劉義子本羽林前衛故指揮僉事禿魯帖木兒子罕禿哈兒俱襲父職

○乙亥

○江西按察司周觀政有罪謫爲河間府驛夫

○丙子

○復紀諄監察禦史諄洪武中爲禦史建文中出知睢寧縣至是復之以江西永興縣判寇未平命丰城侯李彬率步騎兵二千前去策應剿捕彬陛辭賜鈔四十錠

○丁丑

○遣官釋奠先師孔子蜀世子悅﹤火廉﹥辭歸錫鈔二千錠上召毋連河等處朝使至前問勞之久而退上顧侍臣曰夷狄之人萬里來朝若不與之相接稍垂顧問彼必不樂侍臣進曰陛下懷柔遠人之恩至矣但向所問者皆田臘之樂其人民畜產未嘗一言及之臣愚竊所未諭上曰臘是其性之所欲若問其人民畜產彼心必疑朕方懷柔遠人豈可使之疑

○戊寅祭太社太稷大理寺臣奏市民以小秤交易者請論違制律上問工部臣曰小秤之禁已申明否對曰文移諸司矣曰榜諭於市否對曰未上曰官府𨿽有令民固未悉知之民知令則不犯令不從則加刑不令而刑之不仁其釋之夜有星如雞子大靑白色有光出抑宿東南行入星宿

○庚辰皇后千秋節文武官命婦朝於坤寧宮錫宴增設湖廣靖州衛中右中中中前中後前前五千戶所

○辛巳

○戶部言四川永通鹽課司金石井竈丁自陳本井歲額鹽八萬三千七百三十斤去山遠難得薪犍爲縣福全保通二井水咸薪便一歲可得鹽十萬餘斤乞就彼開煎爲便從之

○壬午

○擢涇縣丞孫述密縣丞程竑孟縣丞李維享偃師縣丞孫英孟津縣丞李選新安縣丞裴榮臨漳縣丞韓隸宜陽縣主簿王順俱爲給事中象山縣丞張翥爲監察禦史升永平衛指揮僉事谷祥爲都指揮使仍守平設北京兵馬指揮司置指揮一員副指揮四員首領官吏目一員

○甲申

○除直隸蘇州府昆山等六縣戶絕田四千七百九十七頃九十一畝有奇稅糧先是戶部尙書郁新奏河東鹽積聚多已令運至楊壺站遞運所倉又令各站轉運至河東分運司近山西布政司右參政蔚綬等言民貧路險難以輸運宜令商人中鹽年久者量增引數以爲路費使就關之庶免勞民上命六部議至是議奏云河東地方每引加四十斤狹西朝邑縣山西平陽府聞喜縣每引加八十斤山西平陽府翼城縣每引加二百十斤狹西西安府每引加百四十斤河南府淮浙每引加一引從之

○己酉

○禮部奏請會試選士之數上問洪武中所選幾何尙書李志剛對曰各科不同多者四百七十餘人少者三十人上曰朕卽位初取士姑準其多者後不爲例又曰學者城材亦難當取其大略其細如十分中有一二分語疪而不害理亦可備數然科舉是國家取人材第一路不可濫且文體毋尙虛浮惟取朴實修江浦至大興等二十九馬驛命江西諸郡民其稅糧及五百石市馬給之

○丙戌

○遣應天府官祭先農命郡耆老陪祀著爲令升金吾左衛千戶崔讓盧海俱爲本衛指揮僉事兀者衛頭目脫脫哈等五十三人來朝別設兀者左衛以脫脫哈爲指揮同知未合赤吉等爲指揮僉事余爲千百戶鎭撫賜誥印冠帶襲衣及鈔幣有差刑科都給事中馬禎有罪下獄遂升本科給事中楊恭爲都給事中

○丁亥

○雲南布政司左參政張定以罪謫爲徳州驛夫

○戊子

○皇孫生賜名瞻埈世子弟二子也戶部尙書郁新等言往年爲北京軍儲不足下令開中鹽糧淮浙鹽於北京倉納米者每引二斗五升於徳州倉納米者每引三斗五升今北京所轄地方米價已賤若仍準前例誠爲虧官二處宜通一斗從之承運庫大使周端等言廣東地廣民稀鹽課無商中納軍民多食私鹽宜令所司核實人口大口歲食鹽十二斤小口半之每斤納鈔三百文於近場支納爲宜從之夜有星如盞大赤黃色迹有光出天津東行至近濁

○己丑

○江西總兵官襄城伯李浚奏永新縣寇首悉已就獲其餘眾俱革心攺過還家復業遂敕丰城侯李彬駐兵南昌勿進攺築廣西興安縣分水塘縣有江源出海陽山下面趨北流舊於江中橫砌石埭分水爲二溝南渠通海北渠通湖廣可行舟楫漑民田爲利甚溥舊於埭上疊石魚麟以防漲溢衝激之患或有損壞隨宜修葺民不爲勞洪武中巡按監察禦史嚴震直欲廣河流撤去魚麟石增髙石埭遇水泛勢無所洩衝塘決岸奔趨北渠而南渠澀行舟不通田失灌漑連年修築百姓苦之至是縣言乞攺作如舊爲便從之修鎭江府丹徒縣練湖堤岸浙江寧波府象山縣茭湖塘岸刑科給事中奏彊盜該死罪其中有年十五以下者兩人昨蒙恩宥其死但投入習匠輸作終身臣等揆理論之彼𨿽年幼旣能行劫亦當被刑不宜免死上不從曰童稚未成人者本無知覺向非成人者誘之豈能自爲盜耶朕特推此情矜之爾豈肯屈法濫恩又曰古耆悼不加刑二兒去悼之歲皆不遠況試其力皆不能勝二斗粟果有秦舞陽童區寄之能可曲貸乎

○庚寅

○遣內官楊眞童等往孟定木邦二府頒賜土官刀名扛等彩幣

○壬辰

○琉球國中山王世子寧遣侄三吾良亹等以其王祭度卒來告訃命禮部遣使祭之賻以市帛遂詔武寧襲爵詔曰聖王之治協和萬邦繼承天之道率由常典故琉球國中山王察度受命皇考太祖髙皇帝作屏東藩克修臣節曁朕卽位率先歸誠今旣亡歿所宜有後爾武爾乃其世子特封爾爲琉球國中山王以承廒世惟儉以循身敬以養徳忠以事上仁以撫下克循玆道作鎭海邦永延世祚欽哉

○癸巳

○升撫州府通判髙勉爲福建按察僉事萬縣知縣郭子瀘爲廣西按察司僉事下令天都司衛所屯軍百人以上者止以百戶一人督耕三百人以上者千戶一人五百人以上者指揮一人毋多曠軍職其舍人餘丁願耕者聽建寧府知府芮麟言府儒學及孔子廟朱文公祠毀於火請擇地攺建從之

○甲午

○命狹西郡縣造皮襖給賜守邊軍士前軍都督府言龍驤衛千戶妻無子妾之子代職居常見惡於妻今妻以刃剌其子傷足妾告妻欲殺子請並治之上曰妻固可罪但傷足或非有殺之意今使其母子嫡妾兩造具備於獄吏之前傷倫理可付其夫自治寧夏總兵官左都督何福言河州等處永樂元年官所易恭馬多請給軍士從之

○乙未

○擢徐溝縣知縣王進爲四川道監察禦史命工部修補國子監經籍板夜有星如盞大赤色有光出紫微垣閶闔門外西北行入北斗柄

○丙申

○攺金吾右衛指揮同知劉毅爲金吾左衛指揮同知

○丁酉

○遼王植第八子生賜名貴烆復建山西陽曲縣軒轅廟蓋舊廟毀於火也池州府銅陵縣民汪行進太祖髙皇帝禦制文一冊錫鈔二十錠禮部會試天下舉人得楊相等四百七十二人

○戊戌

○升金吾左衛千戶錢勝周士良俱爲本衛指揮僉事

○己亥

○揚州府海門縣言縣有張港墩東明港相去百餘里舊遇風濤人多溺死官爲修築堤岸民賴以安近因潮水沖激壞岸其害尢甚乞準舊例撥淮安蘇常三郡民丁農隙之時修築上諭工部臣曰淮安之民近方安業蘇常二郡多苦水患不可重勞其遣人驗視果便於民則發揚州府所屬州縣民丁協力修築髙郵州寶應縣言境內範光白馬二湖堤岸民資以禦水患而連歲爲風浪衝嚙今東作方興乞權加修補候農隙發丁夫築砌從之修直隸興化縣南北塘岸

○庚子

○升工科都給事中趙毅爲工部左部郎鴻臚寺序班李嘉以守城功爲通政司右參議攺右參政陳定爲左參議復錢勉爲禮科給事中勉建文初出爲鄠縣知縣坐事落職至是召復之貴州宣慰使安卜範遣人貢馬夜有星如盞大靑白色光燭地出西北雲中西北行至雲中

太宗文皇帝實錄二十八

太宗文皇帝實錄二十九

永樂二年三月壬寅朔上禦奉大殿試禮部選中舉人楊相等四百七十二人制策曰朕聞聖人之治天下明於天之經察於地之義周於萬物之務其道貫古今而不易也是故黃帝堯舜統承先聖垂衣而治神化宜民朕惟欲探其精微之蘊歷象禹貢洪範載於書大衍河圖洛書著於易古今異說朕惟欲致其合一之歸興學有法立賢無方而古今異制朕惟欲通其所以教育參其所以明揚古者禮樂皆有書今儀禮曲禮周禮僅存而樂書闕焉朕惟欲考三禮之文補樂書之闕定黃鐘之律極制作之盛皆聖人治道所當論也咨爾多士承朕皇考聖神文武欽明啟運俊徳成功統天大孝髙皇帝作新餘四十年必知務明體適用之學敷納於編朕親考焉命敷惠王允熙冠命平江伯陳瑄充總兵官前軍都督僉事宣信充副總兵師舟師海運糧儲往北京安定衛千戶三卽等來朝升三卽等三人爲指揮僉事余爲千戶鎭撫等官仍賜本衛指揮同知哈三及三卽等曰金彩幣有差遂敕安定衛指揮千百戶年老及亡歿者悉聽子弟代襲

○甲辰

○遣內官張勤等頒賜麓川緬甸二宣慰使司及孟養府土官思行發等彩幣紗羅等物

○乙巳上禦奉天殿閱舉人對策擢曾棨爲弟一賜棨四百七十二人進士及第出身有差

○丙午

○擢湖口縣知縣石魯爲狹西道監察禦史賜進士曾棨冠服銀帶余並賜鈔五錠是日賜宴於會同館

○丁未上禦奉天殿進士曾棨等上表謝恩己酉吏部奏授進士曾棨等官命第一甲曾棨爲翰林院修撰周述周孟簡俱爲編修仍命於第二甲擇文學優等楊相等五十人及善書者湯流等十人俱爲翰林院庶吉士俾仍進學擢第三甲方昶等二十人爲行人司行人余於諸司觀政裁減湖廣江華縣縣丞主簿修廣東雷州府海康徐聞二縣那隱坡調黎等港提岸鎭江府丹徒縣民言境內舊有江通湖水旱可灌漑澇得﹤鋶﹣釒﹥泄後因於塞居民墾以爲田澇則渰及田廬早灌漑失利洪武中𨿽嘗浚滌旋復淤塞乞於農隙倍加﹤鋶﹣釒﹥流永爲民便從之

○庚戌

○吏部尙書蹇義等奏有千戶奏薦士初朝廷命文臣舉懷才抱徳者武臣不與命千戶所奏違制制宜罪之上曰朝廷初下令求賢武臣不與命者蓋慮其不學昧於知人念能薦亦是忠君愛國之心不用罪之昔馬周因常何而進今所薦固未必有周之才然亦徵來如試之果有才一體授官否則罷之刑部尙書鄭賜等奉湖廣江夏縣民有父死以銀營葬具者在法以銀交易當徒邊上曰朝廷始以鈔法不通皆緣民間銀鈔兼用而率重銀輕鈔故禁其交易今民喪父自於治葬之急而違法終非玩法貪利之心古人哀有喪者宜矜宥之辛亥夜有星如雞子大赤色有光出天市西垣內東南行至近濁一小星隨之壬子升金吾左衛指揮同知劉王爲衛指揮使

○甲寅

○賜翰林院修撰曾棨編修周述周孟簡羅衣各一襲

○乙卯

○朝鮮國王李芳遠遣陪臣閔無疾貢金銀器皿方物賜鈔及文綺

○丁酉

○攺戶科都給事中蔣良輔爲工科都給事中升雲南都指揮使曹隆爲後軍都督同知福建甌寧縣紀錄軍丁江陰年六歲能紀禦制大誥詣門�報陳誦賜衣及鈔驛送建寧府儒學讀書

○己未

○琉球國山北王攀安知遣使亞都結制等貢方物賜錢鈔文綺彩幣

○庚申上召刑科都給事中楊恭等諭曰國家號令使小人畏而不犯可矣𨿽其爲惡之心未必革然爲上者用法當以寬不以猛待人當以威不以僞猛則民不堪僞則不信去歲命禦史給事中往各處撫安軍民禁止慝姦導其爲善臨遣之際諄諄告戒務在安民昨日給事中丁琰等奏云至四川見無犯法者乃陰遣親信用銀誘之交易已而果有犯之是其心終不戒也遂執之琰不肖刻薄如此假令民畏法反執陰誘者送官何以處之古人治天下無非公平正大之道昔唐大宗以物試人待其受之則加之罪賴魏徵諫而止朕嘗戒此事思得魏徵其人置於左右今此輩小人但圖邀功不顧枉陷良善甚孤朕任使其令都察院遣人馳往釋所誣民而執琰等赴京罪之仍移文各處撫安者使咸知琰等所爲而以爲戒升翰林院編修王達爲侍讀學士升羽林前衛指揮僉事王歪頭金吾左衛千戶黑狗兒金吾右衛千戶幹官音俱爲本衛指揮同知命金吾左衛故千戶梅成子受胡得林子狗兒俱襲升本衛指揮同知捌郎子莽哥帖木兒俱襲父職金吾右衛故指揮僉事王道住父成任其子職賜吏部左侍郎許思溫戶部左侍郎王忠工部右侍郎金忠兵部右侍郎墨麟大理寺左少卿呂震右寺丞吳中鴻臚寺右寺丞陸永誠通政司右參議李嘉應天府丞張執中織金羅衣各一襲

○南城兵馬指揮司奏江寧縣民因治父喪失火延毀官民居數百間請罪之上曰失火固當罪然初喪父情有可矜姑宥之

○辛酉

○升大理寺左少卿呂震爲本寺卿右寺丞吳中爲左少卿命工部建進士題名碑於國子監命翰林院侍讀學士王達撰記

○壬戌

○擢知縣縣何廣任壇田本宋玒主簿古彥輝鄧宗文布政司都事呂彥機衛經歷羅仲頴府知事王順舉監生李矩周正秦瓚魏淸文振許信關和呂衡楊祥楊儼任重王理陸必壽王良俱爲監察禦史上禦右順門晚朝召後軍都督府及兵部官皆不在列禦史劾奏其不朝罪上曰朕嘗命百司皆於早朝奏事非警急事當奏者不須赴晚朝聽在司理職務惟通政司達四方奏牘早晚須朝今晚後府兵部必無當奏之事故不朝不須罪

○甲子上禦奉天門召六科給事中論曰朕君臨天下夙夜拳拳惟欲軍民老少皆安爾等職居近侍比來皆不聞一言及於軍民利病何也可退而思之條析以聞朕將審擇行之又曰天立君以養民君不卹民是不敬天君資臣以成治臣不輔治是不忠君朕與爾等皆不可不勉刑部尙書鄭賜言遼東都司都指揮同知何琪不修邊備失誤軍機當斬上曰守將所以捍禦外患一有不謹誤事非輕琪不能盡心邊事致虜侵掠不正其罪何以戒後來罪之如律

○乙丑

○世子郡王髙煦至京師

○丙寅

○撫安江西給事中朱肇言比者工部遣人於江西買牛令有司遞送淮安轉送北京給軍屯種未免勞民今江西浙江湖廣所屬郡縣積歲沒官牛共計五千餘頭俱在民間牧養若停收買以民間見養之牛轉送給軍則官民皆便上命工部勘寔先以牛給本處屯軍有餘者送北京給軍屯種安定衛指揮朵兒只束等來朝自陳願納差發馬五百匹命河州衛指揮僉事康壽往受之壽言必裏罕東等衛所納馬其直皆河州軍民運茶與之今安定衛遙遠運恭甚難請給布絹爲便上曰諸番市馬皆用茶給著爲令今安定衛來朝之初自願納馬其意可嘉姑以布給之後仍以茶爲直於是上馬給絹二匹布二匹中馬絹一匹布二匹下馬絹一匹布一匹罕東衛指揮僉事鎖南吉剌恩同兄答力襲等十六人貢馬命答力襲爲本衛指揮使頭目奴奴爲指揮僉事各賜冠帶鈔幣

○丁卯諭中軍都督僉事李諒曰爾兄弟以掖庭之親得至顯官建文中並遭罷黜朕卽位之初篤念親親悉復厥職爾弟忠性資險僻語言悖妄朕慮忠將自貽罪愆故特保全之命冠帶還鄕庶親親之恩盡而君臣之禮不虧諒頓首謝

○戊辰

○攺封懿文皇太子第四子敷惠王允熙爲甌寧王以奉懿文皇太子之祀詔天下曰朕聞帝王之道立愛惟親爲子不祇不及於父朕皇考聖神文武欽明啟運俊徳成功統天大孝髙皇帝皇妣孝慈昭憲至仁文徳成天順聖髙皇后咸有一徳克享天心創業垂統傳之萬世朕長兄懿文皇太子降年弗永厥子嗣立崇信姦回顚覆舊章戕害骨肉遂及於朕舉兵相向必欲咸劉天下蕩然社稷幾墜朕惟祖宗積徳之勤父皇母后創難不得已遵承祖訓將除君側之惡以幾周公之輔成王之義賴天與祖宗之佑遂至京師而少主自絕於天闔宮赴火諸王臣民合辭勸進朕以宗社之重勉狥輿情祇承大寶長兄諸子允熥允爁允熙並錫王封不意允熥允熞弗知省躬自生疑懟朕以至親之故不忍譴責免爲庶人用保全之重惟長兄未有承祀其弟四子允熙生十四矣器資端重今攺封甌寧王世奉懿文皇太子之祀於戲協和之道睦族爲先惇敍之仁繼嗣爲大展於同气之情庶盡親親之道升旗手衛指揮僉事鄧鏞爲指揮使

○己巳

○周王橚進頒九章及佾舞文武羣臣及京師軍民耆老復上表勸立皇太子賜敕答曰朕爲建儲嗣以定國家之本系華夷之望此古今通制比歲親王數請建立卿等亦屢以爲言忠誠懇至皆欲固基本爲宗社之計今俯狥所言以世子爲皇太子其令禮部卜日具儀以聞定東宮儀仗時禮部言東宮儀仗有司失紀載視親王差少宜參考增制請增金香鑪金香盒各一父義傳教旛信旛告止旛各一對節髦幢各一對夾稍一對稍刀盾各十對戟四對紅紙油燈籠三對紅羅銷金邊圓傘紅羅繡圓傘各一紅羅曲蓋繡傘紅羅素素圓傘紅羅素方傘靑羅素方傘各二紅羅繡孔雀方扇紅羅繡四季花圓扇各四拂子二唾盂唾壺各一鞍籠一誕馬八匹令旗一對淸道旗二對幰弩一張白澤旗一對弓箭二十副鼓金鉦金鼓旗各二面花匡鼓二十四面畫角十二枝板一串苗二羅二義戲竹一對龍笛四杖鼓十四面板一串大鼓一面頭管四從之上召六科都給事中馬麟等諭曰爲治貴得大體比爾等﹤鋶﹣釒﹥駁奏牘一字之誤皆喋喋以言瑣碎甚矣吏治文書業脞積累其精力有時而敝豈免錯謬自今奏內有數目月日等字錯謬者皆令從傍攺注用印蓋之不必以聞麟等言奏內有不此當罪之上曰下豈敢慢上或一時急遽漏寫有之必非故違亦令從傍增之因曰爾等在朕左右凡天下何獘當革何利當興何處軍民未安何人姦邪未去當歷歷言之勿隱若此細故可略也

○庚午

○禮部上冊封儀注一冊立皇太子及封親王儀注先期三日齋戒遣官祭告天地宗廟用香幣酒脯行一獻禮前一日禮部同鴻臚寺官設詔案於奉天殿中設節冊寶案於詔案之南節中冊東寶西各以次陳列設冊實彩輿於丹升之東尙寶司設寶案錦衣衛設鹵簿儀仗教坊司設中和詔樂如常儀至曰鴻臚寺設皇太子拜位於丹陛正中設親王位於後世子郡王位又後各以長幼爲序班設持節等官拜位於丹墀內引禮請皇太子親王及世子郡正具冕服於文樓下候以上服衮冕禦華蓋殿翰林院官捧詔尙寶司官用寶訖禮部官捧置於案執事官行五拜禮畢鴻臚官奏請升殿導駕官前導樂作上禦奉天殿樂止尙寶司官以寶置於案文武百官朝服行叩頭禮侍班引禮官六人導皇太子行禮二人導親王及世子郡王俱由東升階至丹階贊就位持節等官各就丹墀拜位贊鞠躬樂作四拜樂止傳制官跪奏傳制俯伏興由左門出西向立稱有制贊禮贊跪皇太子親王世子郡王及持節等官皆跪宣制訖贊俯伏興平身引禮導皇太子由殿東門入至冊寶案前內贊贊跪贊宣冊捧冊官跪捧開授宣冊官宣冊官立宣於皇太子之右宣訖贊搢圭贊授冊捧冊官捧冊授皇太子受訖以授內侍內侍內受立於西贊授寶捧寶官捧寶授受一如冊儀贊出圭俯伏興平身贊復位引禮導皇太子由殿東門出就位內侍捧冊寶前導置彩輿內引禮樂親王世子郡王由殿東門入至丹寶案前內贊贊跪贊搢圭俟諸王搢圭訖贊授冊捧冊官各以冊授諸王受訖各以授內侍內侍跪受立於西贊寶授受一如冊儀贊出圭俯伏興平身贊復位引禮導親王以下以次由殿東門出就位內侍各捧冊寶以次前導置彩輿內報執事官舉節冊案由殿東門出以置彩輿內贊鞠躬樂作四拜樂止執事者各舁冊寶以次前行禮禮導皇太子親王世子郡王由東階降持節等官隨郡王后樂作至奉天門樂止用儀仗鼓樂迎冊寶至文華殿及各王邸禮畢持節官持節復命一冊皇太子妃及親王等妃儀注持節正副使等官捧皇太子妃節冊至左順門以節冊授內官往行禮北向立俟冊由正門入將至內引禮請皇太子妃具禮服出迎於宮門外比至皇太子妃隨至拜位內官置節冊於皇太子妃之左宣畢跪授皇太子妃受訖以授女官女官跪受於皇太子妃之右贊興內贊贊四拜禮畢內官持節出皇太子妃送出宮門外內官報正副使禮卑其親王妃冊持節官各俸以行鼓樂逃送至王邸行禮如皇太子妃儀禮畢各復命禮部官候冊命畢奉迎詔書於承天門讀書如常儀一皇太子及親王世子郡王謁廟謝恩儀注皇太子受冊寶畢卽率受封親王世子郡王各具冕服儀仗引禮導引詣太廟行謁告禮如常儀禮畢釋服引禮導引至左順門具冕服率受封親王及世子郡王謝恩上具皮弁服禦奉天殿引禮導皇太子及親王世子郡王至上前謝恩樂作行入拜禮畢樂止導還至右順門內官導詣內殿前皇后服燕居冠服升內殿皇太子親王世子以下於內殿丹陛行入拜禮畢以次而出一皇太子妃及親王等妃謁廟謝恩儀注皇太子妃以受冊日率親王世子及郡王妃各具禮服詣奉先殿行謁告禮如常儀禮畢女官導詣宮門俟上具皮弁服皇后燕居冠服升座女官導各妃就內殿拜位行入拜禮畢以次而出一親王見皇太子儀注先是內官設皇太子座於文華殿鴻臚寺設親王世子郡王拜位於殿陛上教坊司設樂錦衣衛設儀仗候王親世子郡王賀中宮禮畢引禮導親王世子郡王具冕服其未冕者便服序列於文華殿門外以候導引官導皇太子冕服升座引禮導親王世子郡王由東升階就殿陛上拜位贊鞠躬四拜贊跪鴻臚寺官一人詣殿門外王中跪致詞曰某王某等玆遇皇太子殿下榮膺冊命禮當慶賀致詞畢贊俯伏興四拜皇太子駕興親王世子及郡王以次而出是日皇太子率受諸王詣武英殿見諸叔行家人禮四拜諸拜西向坐受見諸兄行家人禮二拜諸兄西向立受次日文武百官進表箋慶賀如常儀後三日文武百官便服見親王世子郡王於文樓下行四拜禮其在王國者皆遣使行禮上覽而是之以前福建布政司署右參政事監生嶽福爲兩淮鹽運司運使上禦武英殿與待臣論用人上曰人君進一人退一人皆不苟必須厭服眾心若進一人而天下皆知其善則誰不爲善退一人而天下皆知其惡則誰敢爲惡無善而進是出私愛無惡而退是出私惡狥私而行將何以服天下

太宗文皇帝實錄卷二十九

太宗文皇帝實錄卷三十

永樂二年夏四月辛未朔享太廟制東宮儀仗敕北京畱守行後軍都督府及大寧等都司曰朕惟天下武臣犯矢石冒霜雪累積勤勞致有爵位或承祖父功伐以得之蓋亦難矣往者有觸犯刑憲律應奪之者朕念前勞不忍遽絕皆遠謫以頓挫之使攺過自新今已踰歲其自洪武三十五年至今年三月謫發者皆量情貸免情輕者俾復之重者仍令立功俟有功而後復之遣指揮完者禿等賫敕往瓦剌諭馬哈木等曰朕承天命主宰生民惟體天心以爲治海內海外一視同仁今天下底定四方萬國罔不來廷皆已厚加撫綏歡忻感戴惟迆北諸部猶觀望進退出沒邊境未有歸誠今遣指揮完者禿那海百戶亦剌斯等往諭朕意夫天下一統華夷一家何有彼此之間爾其遣人往來相好朕卽授以官賞令還本地射獵畜牧安生樂業永享太平之福並賜馬哈木等文綺表裏遣使敕諭和林等處韃靼頭目亦如之簡東宮官屬命淇國公丘福兼太子太師成國公朱能兼太子太傅吏部尙書蹇義兼詹事府詹事升工部右侍郎金忠爲兵部尙書兼詹事兵部右侍郎墨麟工部左侍郎趙毅俱兼少詹事升吏科都給事中朱原貞刑科左給事中陸善俱爲詹事府丞

○壬申命僧錄司左善世道衍爲太子少師復其姓姚賜名廣孝賜敕諭曰卿秉性篤實學行老成事朕藩邸積有年歲朕靖難之初卿侍左右謀謨弼贊裨益良多今建儲嗣簡求賢輔以卿舊人特授太子少師夫太子天下之本也必賴啟迪匡正輔成徳器卿尙勉盡厥職副朕眷倚之重欽哉命禮部尙書李至剛兼左春坊大學士升翰林院侍讀學士解縉爲本院學士兼右春坊大學士翰林院侍讀黃淮爲左庶子胡廣爲右庶子胡儼左諭徳皆仍兼侍讀翰林院侍講楊榮右諭徳仍兼侍講以翰林院侍講楊士奇兼左春坊左中允攺北京刑部主事尹昌隆爲左中允升翰林院修撰李貫右春坊右中允仍兼修撰命吏部左侍郎許思溫兼左春坊左贊善升翰林院編修陳仲完左贊善仍兼編修檢討王汝玉爲右春坊右贊善仍兼檢討仍國子博士徐善述監察禦史王子沂俱爲左春坊左司直郎國子助教晁鑄刑科給事中王文貴俱爲右春坊右司直郎刑部司務楊正爲左春坊左淸紀郎國子博士楊斌右春坊右淸紀郎教授陳禧教諭黃貫俱左春坊司諫教諭張詳梁艮俱右春坊司諫升翰林院編修楊溥中書舍人姚友直俱爲司經局洗馬溥仍兼編修戶部給事中吳牧兼司經局校書吏科給事中梁質兼司經局正字升教諭劉眞爲校書訓導王雅爲正字攺禮部郎中汪原進爲漢府左長史升工部主事程石琮爲右長史攺兵部郎中顧晟爲趙府左長史升工部員外郎盧盛爲右長史

○癸酉

○禮部進東宮朝儀先是上命禮部同六部都察院翰林院通政司大理寺鴻臚寺六科給事中等官議東宮朝儀至是議進上覽而可之令須示諸司一文武官員常朝行叩頭禮畢東宮師保詹事官府左右春坊司經局同翰林院鴻臚寺六科給事中錦衣衛等官左右序列於殿門外鴻臚寺序班通事舍人引文武百官於丹陛上丹墀內東西序立諸司以次啟事監察禦史二員司直郎淸紀郎二員北向侍立紏儀啟事畢百官齊退遇有召問亦須前項官員一同進出如獨進獨畱者許監察禦史鴻臚寺官司直郎淸紀郎紏核一應啟事務在京諸司止用奏本在外諸司奏本之外仍俱啟本其詹事府主簿錄事同春坊司直郎淸紀郎司諫分爲六科於司禮監關揭帖開寫逐日諸司所啟事及令旨所發落大略奏進六科給事中亦具題帖奏進一詹事府主簿錄事同左右春坊司直郎淸紀郎司諫等官遇啟事各紀皇太子令旨如所啟事或差訛隨卽紏核啟事畢同詹事府官詳審事之可否可行者令該司批所得令旨或事不可行及啟本內與說帖不同不問事之大小悉以奏聞一翰林院官日分二員同春坊司經局官講書以五經四書通鑑大學衍義貞觀政要等書進講須先纂其事之始終直述大義輯成篇章進呈禦覽然後赴文華殿講說東宮師保及詹事府鴻臚寺官並每科給事中一員侍立講畢眾官齊出若有召問亦湏前項官員一同進出如有獨進獨畱者許給事中鴻臚寺官並司直郎淸紀郎紏核一凡上所處分五府六部軍國政務及撫諭四夷恩意其大經大法詹事府官同春坊司經局官於文華殿進講後眾官未退之時一一敷陳攺北京行部郎中李繼鼎爲吏部儀制淸吏司郎中兼右春坊右贊善廣西思明府知府黃廣成奏本府與安南接壤祿州西平州永平寨皆先臣故地邇歲安南屢興兵侵奪遂遽有之今遇聖人悉遵舊制思臣土地累世相傳伏望天恩明其疆域諭使歸還不勝幸甚上納之新進士李衡自言臣父洪武中得罪死於法臣不當違令干進上曰古之聖人亦有罪其父而用其子者但爲子能攺父行致顯聞於世足以爲賢若以父死非命終身不仕亦未必合中道爾能力學以圖進用𨿽違令而志可嘉朕不爾罪爾其勉之

○甲戌

○冊立世子爲皇太子封第二子髙煦爲漢王第三子髙燧爲趙王諸王子未受封爵者嫡長子封爲世子眾子爲郡王冊長子妃張氏爲皇太子妃第二子妃韋氏爲漢王妃第三子妃徐氏爲趙王妃皇太子冊曰朕承皇考之基緒尊臨大寶統禦華夷一日萬幾兢兢業業思惟天序之傳宗祧之重三王通制天下爲家有道之長爲萬世法咨爾朕之嫡長朕奉藩於燕爾爲世子亦旣有年聰明仁厚孝友溫恭本乎天性朕平內難爾有居守之功事上卹下至仁小心稽古建儲之典授以冊寶命爲皇太子正位東宮爾惟篤君臣之義隆父子之恩夙夜祇承惟能事人足以使人爲善不難一念無間一念過虧大徳之累爾寅念之學通古今達事變學勿至迂明辧是非審權度變勿至察嚴勿至猛寬勿至縱謙卑遜志容受忠良勤儉安詳惠鮮眾庶以承宗廟以保社稷永延國家萬年之慶爾其敬之詔曰立太子以尊宗廟重社稷樹王國以廣藩輔隆本支非一家一私爲天下之公夏商周漢唐宋之盛用此道也朕皇考聖神文武欽明啟運俊徳成功統天大孝髙皇帝皇妣孝慈昭憲至仁文徳承天順聖髙皇后聖靈陟降敷佑朕躬君臨大寶夙夜靡寧思惟賢徳傳序維城繼續神明之統紀益爲考妣之光華監觀簡畀延歷於玆周王以宗室之長屢表請立太子封建諸王宗室羣臣百姓合辭累表謂朕長子足以嗣承宗廟諸子皆足以夾輔邦家惟天下之通義詢眾志之僉同乃於永樂二年四月初四日立長子爲皇太子授以冊寶正位中宮一第二子髙煦爲漢王第三子髙燧爲趙王尙念宗親溥施恩禮封楚王第五子孟煒爲崇陽王第六子孟爚爲通山王第七子孟燦爲通城王第八子孟炤爲景陵王第九子孟爟爲嶽陽王蜀王第二子悅燿爲華陽王第三子悅燇爲崇寧王第四子悅炘爲崇慶王第五子悅火�劭爲保寧王代王長子遜煓爲代世子第二子遜火�民爲廣靈王遼王第二子貴烚爲長陽王弟三子貴爕爲遠安王弟四子貴﹤火受﹥爲興山王弟五子貴煊爲巴東王弟六子貴燉爲潛江王弟七子貴燯爲宜都王弟八子貴烆爲松滋王寧王長子磐火�武爲寧世子岷王長子徽焲爲岷世子弟二子徽煣爲鎭南王谷王長子賦灼爲谷世子弟二子賦熻爲醴陵王韓王長子衝﹤火或﹥爲韓世子弟二子衝炑爲襄陵王弟三子衝﹤火禺﹥爲臨汾王晉王長子美圭爲晉世子於戲治法前王統承列聖內外相維保宗社萬年之福華夷同樂亙古今全盛之基布告天下咸使聞知

○乙亥

○降遼東都指揮僉事吳立爲百戶立以逗撓軍機論法當斬特免死降職往寧夏立功以冊封禮成宴文武羣臣四品以上及近侍風憲官五品以下人賜鈔一錠命婦朝於坤寧宮三品以上賜宴五品以下者人賜鈔一錠

○丙子

○修和州含山縣崇義等堰

○丁丑上諭三法司官曰天气向熱獄囚淹久必病病無所仰給必死輕罪而死與枉殺何異今令五軍都督府各部六科給事中協助爾等盡數目﹤鋶﹣釒﹥決之凡死罪獄成者俟秋處決輕罪皆卽決遣有連引待辧未能決者皆令出獄聽俟復諭曰古人治獄每於死罪中求其或有可生之道今不可使罪無大小皆淪於死地刑罰公則民畏刑罰濫則民玩不可不謹升湖廣寶慶府知府儀智爲通政司右通政兼右春坊右中允前浙江布政司右參政趙羾使安南還奏對稱旨升刑部右侍郎復設山西孤店兒關蓋其地山西行都司城北十八里舊嘗設關以防虜後設東勝等衛而關在其內遂廢至是東勝等衛俱調北京故復之

○戊寅

○吏科右給事孫璘密奏前日禮部所定給事中八人頒詔外國皆素非誠實者時已行二日矣上曰此非專出禮部定吏部亦言其可使故從之爾在吏科與聞銓注之事彼旣不誠爾早晚在朕左右當言不然則未行之先當言何必俟其旣去乃言爾亦過矣夫人性皆善有不善者習使之然亦如人主用之如何如叔孫通在秦則欺在漢則誠裴矩在隋則佞在唐則忠本是一人但在人主能用爾適爾所言愼勿泄也

○庚辰

○封秦王尙炳庶長子志均爲渭南王命羽林前衛故千戶周卯生子興襲升指揮同知命戶部尙書王鈍以浙江左布政使致仕鈍河南太康人洪武中舉秀才授禮部主事攺湖廣長沙府通判坐事免復舉明經授北平府通判入爲吏部試郎中升福建布政司左參議升本司左參政奉使百夷百夷致贈遺固辭不得彊受之至雲南悉納布政司官庫太祖髙皇帝嘉之升浙江左布政使建文中升戶部尙書上卽位命解戶部之務月給尙書俸之半居京師後命往北京山東撫綏軍民經理屯戍至是以老賜敕獎諭命仍浙江左布政使之職致仕還鄕鈍有文學持身廉靜然爲人脂韋遇大議媕婀無所可否云升前燕府良醫副使公望爲太醫院判調北京光祿寺丞張原爲光祿寺丞擢監生湯銘遊顏爲刑科給事中托溫江女直野人頭目甫魯胡等來朝授以元者衛百戶等官仍加賜賚

○壬午詔封汪應祖爲琉球國山南王應祖故琉球山南王承察度從弟承察度無子臨終命應祖攝國事能撫其國人歲修職貢至是遣使隗谷結制等來朝貢方物且奏乞如山北王例賜冠帶衣服上諭吏部尙書蹇義曰國必有統眾必有屬旣能事大又能撫眾且舊王所屬意也宜從所言以安遠人遂遣使賫詔封之並賜之冠帶等物而偕其使俱還

○癸未

○麓川平緬緬甸諸宣慰司並木邦孟養府土官俱遣人來朝貢方物各賜之鈔幣時麓川平緬宣慰使司行發所遣頭目刀門賴孟養木邦數侵其地禮部臣言宜以孟養木邦貢使付法司正其罪庶蠻夷知懼不敢侵越鄰境上曰蠻夷相攻奪自昔有之執一二罪之未足以艸其俗且事曲直未明而遽罪其朝貢之使祇沮遠人向化之心可令西平侯遣人諭之

○甲申

○文華寶鑑成先是命侍臣輯自古以來嘉言善行有益於太子者爲書以授太子至是書成名文華寶鑑上禦奉天門召皇太子授之曰修己治人之要具於此書昔堯舜相傳惟曰允執厥中帝王之道貴乎知要知要便是爲治爾其勉之皇太子拜受而退上顧翰林學士兼右春坊大學士曰解縉等曰朕皇考訓戒太子嘗采經傳格言爲書名儲君昭鑑錄朕此書稍充廣之益以皇考聖謨大訓以爲子孫帝王萬世之法誠能守此足爲賢君昔秦始皇教太子以法律晉元帝授太子以韓非書帝王之道廢而不講此所以亂亡朕此書皆大經大法卿等兼輔東宮從容閒暇亦當以此爲說庶幾成其徳業他日不失爲守成令主命戶部歲支靖江王祿米三百石俟丰稔全給釋安慶府民誹謗罪先有典仗率軍卒往安慶采木道過民家縱軍彊取民財民將訴於官典仗教軍誣民爲誹謗語縛送刑部獄具刑部以聞上曰民被誣矣諺恆言軍彊民弱民安救肆焉對官軍出誹謗語此必官軍厲民民不堪將訴之而軍造此語誣民命五府六部都察院共訊其實悉如上所云遂釋民而抵官軍罪並罪刑部官之枉民者

○乙酉

○免北京順天永平保定三府所屬始終效順民戶稅糧一十九萬九千七百餘石蓋去歲命行部核寔至是以聞遂免之長山王賢焌來朝朝鮮國王李芳遠琉球國中山王世子武寧及諸番酋長俱遣使奉表貢方物賜其使鈔幣有差先有詔命武寧襲王爵猶稱世子者詔命未至故也夜火星犯天樽西星

○丙戌命羽林前衛故指揮同知陳旺侄廣襲職春坊官劾奏中軍都督僉事李諒於文華殿早朝百官退班之後獨進啟事有違禮法請治諒罪上命姑宥之而賜敕諭諒曰朝廷之法公於天下不以親疏有間近羣臣議朝議凡百官朝謁東宮偕進偕退不許獨畱私見乃謹始防微之道也令行之初爾首犯之帝王行法先於貴近朕念親親之故姑曲宥爾不問其戒之愼之非分之恩不可再得爾其欽哉車裏宣慰使刀暹答遣人來朝謝罪初刀暹答擅發眾侵威遠州地擄其知州刀算黨等事聞上命西平侯冰晟遣人諭之如其不悛調兵剪滅於是刀暹答懼還所擄知州及威遠州之地遣弟刀臘等詣京貢馬及方物謝罪都察院臣奏宜先下刀臘等於法司而後逮問刀暹答庶幾以示懲戒上進都禦史陳瑛諭之曰蠻夷禽獸之性稍不相得輙相讎旣能攺過卽已何必與效今攺過而復罪之如其不攺何以加法不聽初廣西柳州慶遠等府忻城宜山等縣以洞蠻陳公宣等出沒爲寇請發兵剿捕上命廣西都指揮司撫諭之俾安業如其不悛進兵討之至是都指揮朱輝等奉躬詣蠻洞諭以徳意賊首陳公宣等皆相率從化凡千三十五戶刑部右侍郎趙羾刻奏都指揮使張遠於北京貪贓虐民等事上曰朕每遣將臣於外其陛辭之際必戒之卹士卒安百姓以保爵祿今此輩恃功犯法肆無畏憚不治之無以示懲命下之獄上禦奉天門視朝罷召六科給事中諭曰朕日臨百官可否庶務或有失中爾等宜直言無隱又顧翰林院學士解縉等曰敢爲之臣易求敢言之臣難得敢爲者彊於己敢言者彊於君所以王魏之風世不多見若使進言者無所畏聽言者無所忤天下何患不治朕與爾等皆勉之

○丁亥萬壽聖節上禦奉天殿受朝賀大宴文武羣臣及四夷朝使命婦朝皇后於坤寧宮賜宴

○戊子

○黑龍江等處女直野人歹寅加等來朝賜鈔及文綺表裏夜金星火星同在井宿

○己丑敕諭文武羣臣曰今天下𨿽安民未蘇息而郡縣豪猾遇有徵徭並緣爲姦細民不勝盜賊滋起爾等其悉心政務祛除民蠹毋橫斂一錢毋妄興一役存卹軍民勸課農桑愼固封守輯寧邦國臻於至理以稱朕閔念元元之意吏部尙書蹇義奏請明日選官上諭之曰爾當職專銓選辧別邪正但當揆理不當任情揆理則以是非爲進退任情則以從違爲取捨愼之愼之又曰用人之道各隨所長才優者使治事徳厚者令牧民蓋有才者未必皆君子有徳者必不同小人不可不察指揮蕭上都等自兀良哈還韃靼頭目脫兒兀歹等二百九十四人隨上都等來朝貢馬命脫兒火察爲左軍都督府都督僉事哈兒歹爲都指揮同知掌朵顏衛事安出及土不申俱爲都指揮僉事掌福余衛事忽剌班胡爲都指揮僉事掌泰寧衛事余及所舉未至者總三百五十七人各授指揮千百戶等官賜誥印冠帶及白金鈔幣襲衣脫兒火察言有馬八百餘匹畱北京願易衣物命北京行後軍都督府及太僕寺弟其馬之髙下給價償之孟定府土官知府刀景發遣頭目刀罕來朝貢馬賜鈔及羅綺

○庚寅

○攺北京行部右侍郎劉翼南爲禮部右侍郎升前北平府知府杜智爲狹西右布政使通判氊永爲湖廣布政司右參議長山王賢焌辭歸賜之鈔幣並賜其從官鈔賜外夷朝鮮等國使臣宴四川富義鹽課司秦家井竈丁言本井歲頟鹽已有正丁煎辧今資縣居化鄕羅召竹筒井水咸薪便乞令竈戶餘丁開煎從之

○辛卯

○貴州水東乖西二蠻夷長官向四等來朝貢馬賜鈔四百八十錠

○壬辰

○復遷江縣知縣梁護爲浙江道監察禦史護建文中出知遷江丁母憂至是服闋來朝故復之

○癸巳

○升金吾左衛千戶賈眞爲本衛指揮同知馮成張伏陸俱爲指揮僉事

○甲午

○賜周王橚紗五十匹氁絲將樂布各百匹本扇貳百握更定天下衛所屯田守城軍士視其地之夷險要僻以量人之屯守爲多寡臨邊而險要者則守多於屯在內而夷僻者則屯多於守地𨿽險要而運輸難至者屯亦多於守敕諭廣東都司布政司按察司官曰往歲都督韓觀奏鐘均道已死朕卽不復究理今布政司言其尙在欲調兵剿捕事之未明不足深究爾等但盡撫綏下人之道無爲多事以擾愛之夫上有愛民之實將下無失所之民民旣得所自不爲患且人孰不願爲善間爲不善亦有出於不得已者旣能攺過亦務容之無絕其自新之路若此人果在能不爲非卽聽其安生樂業不必究問今九夷八蠻自昔未歸附者皆來朝貢隨其大小授以明爵苟鐘均道果不死能幡然悔過來歸朕亦謹遵太祖皇帝待杜回子之道處之豈忍使其終身棲棲偸生山林而不在吾化育之內哉鐘均道者建文中嘗作亂南雄韶州諸郡之間聞上卽大位遂潛伏無蹤迹其黨亦散相傳均道已死及是有言其未死者然終無寔驗云擢山陰縣知縣王士嘉爲狹西按察司僉事賜國子監雲南生張林等二十八人夏衣遵舊制也思南宣慰使田大雅與其祖母來朝貢方物賜大雅鈔百錠彩幣四表裏加賜其祖母鈔幣其從行頭目賜鈔有差夜有星如雞子大靑白色有光自翼宿東南行至遊气

○乙未

○左春坊左庶子兼翰林院侍讀黃淮等言左右春坊並司經局吏無額設乞於吏部借撥辦事吏三名上命各設司吏一名著爲定例雲南灣甸千崖二長官司上官刀木永等各遣子來朝貢馬及方物賜鈔及文綺彩絹

○丁酉命金吾左衛故指揮僉事林茂孫叢襲升指揮使給俸優養夜水星犯畢宿右股北第一星

○己亥

○復鄢陵知縣婁觀爲福建道監察禦史觀洪武中爲禦史建文初出知鄢陵至是召復舊職云設老撾軍民宣慰使司以土官刀綫歹爲宣慰使命禮部鑄印給之九溪上峒土酋安定踵遣子麥直踵等來朝貢方物賜之鈔幣

○庚子

○升金吾右衛副千戶張買驢爲指揮僉事

太宗文皇帝實錄卷三十太宗文皇帝實錄卷三十一

永樂二年五月辛丑朔禮部言國子監祭酒徐旭坐書奏不謹當降上問吏部尙書蹇義旭爲人何如對曰有文學持守而於人寡合上曰持守之人固當寡合蓋其中有所主而不能脂韋依阿於外況兼有文學宜寘之近侍遂命爲翰林修撰巡按北京監察禦史周新言北京所屬吏民有犯徒流者蒙恩免罪就發北京人少處爲民種田公私兩便然監候詳擬往復數月饑窘憂愁多死獄中請今後死罪及職官有犯詳擬待報其吏民所犯徒流者悉從北京行部或監察禦史詳擬允當就發種田如此則下無淹禁之患而上不負寬卹之恩上諭都察院臣曰禦史言是且命北京百姓有犯應決者許收贖夜金星犯鬼宿西北星

○壬寅

○遣使賜谷王橞紗布鈔扇命丰城侯李彬統領官軍往鎭廣東等處命淸遠伯王友充總兵官都指揮僉事郭義充副總兵師往海道巡哨如遇寇賊就行剿捕仍戒友等遇番國進貢舡不得擾害升建昌府學校授於敬爲江西道監察禦史復楊直爲浙江道監察禦史直洪武中爲禦史建文初升靑州知府坐免至是召至復其舊職夜有星如盞大靑白色光燭地出相星旁東北行至遊气

○癸卯

○夜水星犯六諸王西第三星

○甲辰

○禮部尙書李至剛等奏琉球國山東王遣使貢方物就令賫白金詣處州市磁器法當逮問上曰遠方之人知求利而已安知禁令朝廷於遠人當懷之此不足罪寧夏總兵官左都督何福請以平涼慶陽二府鹽糧每引納米四斗五升每引納米六斗從之

○乙巳

○設散毛施南二長官司置流官吏目各一員其地故元時俱置宣慰司洪武六年攺散毛沿邊並施南二宣撫司又設龍潭安撫司隸散毛沿邊二十三年以蠻人梗化遂廢後於散毛沿邊設大田軍民千戶所至是故土官之子覃友諒等奏比年招復蠻民歲輸租稅請仍設治所以其戶少乃降爲長官司俱隸大田軍民千戶所命覃友諒爲散毛長官田應虎副之覃添福爲施南長官覃敬副之各給印端午節賜文武羣臣宴

○丙午

○夜有星如斗大赤色有光出中天雲中西北行至雲中

○丁未

○夜有星如盞大赤色光燭地出北斗魁北行入文昌

○戊申

○升大理寺左寺正陳援爲本寺右寺丞通政司右通政兼右春坊右中允儀智爲湖廣右布政使應天府丞王公亮爲四川右布政使吏部郎中張啟爲浙江右布政使工部郎中劉俊爲江西右布政使饒州府同知任勉爲福建布政司右參政吏部郎中時泰爲江西布政司右參政尹必用爲浙江布政司右參政戶部郎中羅雅爲山東布政司左參政刑部員外郎周成爲左參議戶部郎中楊蕃福建布政司右參政兵部郎中崔恂爲雲南布政司左參政姚肇爲右參政刑部郎中李泰葉溥俱爲廣東布政司右參政工部員外郎呂惟得爲右參議吳淵爲廣西布政司右參議刑部郎中王英爲狹西按察使刑部主事陳有常山西道監察禦史成寧可俱爲廣東按察副使浙江道監察禦史何廣爲狹西按察副使狹西道監察禦史劉文爲浙江按察副使鎭遠州知州徐善安爲僉事北京道監察禦史孫碩爲山西按察副使廣西道監察禦史陸廣平爲廣西按察副使四川道監察禦史張壽爲江西按察副使虞文達爲福建按察副使工部司務遠方爲僉事山東道監察禦史康郁爲雲南按察副使刑科給事中周彥奇兵科給事中龔鐩俱爲僉事兵科給事中張恂爲山東按察僉事吏科給事中梁觀爲四川按察僉事戶科給事中姚山爲河南按察僉事安仁縣典史李素爲山西道監察禦史

○己酉

○錦衣衛奏明日上詣孝陵請具法駕上曰不用但以騎士數人前導已而顧侍臣曰明日皇考升遐之日正屬感慕之時何用法駕非爲辟除道路則前導騎士亦可不用

○辛亥

○擢舉人莫福爲刑科給事中以徵討奇功升羽林前衛指揮同知於興子鎖兒爲本衛指揮使千戶任眞子得爲指揮同知

○壬子

○攺戶部右侍郎劉觀爲都察院右副都禦史

○癸丑

○修山東鄒平縣小淸河堤岸三百八十四丈

○甲寅

○置山東臨淸縣縣丞主簿各一員右軍都督僉事景福卒福鳳陽臨淮人洪武中爲會州衛指揮同知上初起義福率所部從積功至都指揮使升右軍都督僉事至是卒命有司舉卹典

○乙卯

○擢監生朱政黃理紫震俱爲兵科給事中西安府經歷黃友信爲狹西道監察禦史以熊宗魯爲江西布政司右參議宗魯洪武中以監生署山西右參議調北平布政司建文初降蒙化州知州至是召還實授舊職設廣西思明府憑祥縣以土官李昇爲知縣置流官典史一員初憑祥止設巡檢司昇嘗爲本司巡檢至是上言其地瀕安南而百姓樂業生齒日繁請攺爲縣以便撫輯從之

○丙辰

○山東臨淸縣會通稅課局言比歲市鎭經兵民皆流移兼連年蝗旱商旅不至所徵課鈔不及請減舊額戶部以聞上曰兵旱之餘尙可徵稅耶其悉免之俟丰歲百姓復業商旅通行然後徵之甘肅總兵官左都督宋晟言甘肅鎭番衛與胡寇接境原調莊浪千戶所軍九百備禦今屯田之外止存五百八十不足調用命以鞏昌衛所帶管中左所軍益之

○戊午上禦右順門永春侯王寧侍從容論及皇考時事上戚馬動容寧曰世人竭誠誦經飯僧奉佛可以福利先親上不答旣而諭之曰爲庶人能繼承家業不失墜或又能擴充增益於前可以爲孝士居官食祿能持身循理建立功業榮親於當時顯名於後日可以爲孝天子以四海爲家能思天位者親之所傳大業者親之所建天下生民親之所保而敬以奉天勤以守業仁以臨民使萬物得所四夷咸賓光昭祖宗傳之子孫可以爲孝何必能事佛乃爲孝乎旣而復曰元季天下鼎沸生民塗炭父母妻子不相保我皇考奉天命戡定禍亂立綱陳紀使彊不敢淩弱眾不敢暴寡天下晏然有莫大之功徳則必享莫大之福矣豈他福之所能及也寧慚而退

○己未

○復閩淸縣知縣沈源廣東道監察禦史源建文中所黜也擢庶吉士杜欽黃惟正郎慶俱爲戶科給事中周玉羅亨信張侗及監生胡昌俱爲工科給事中

○壬戌

○夜有星如盞大靑白色光燭地出危宿東北行至雲中

○甲子命金吾左衛故千戶羅旺子五十襲升金吾右衛指揮僉事

○丙寅

○擢庶吉士林正魏暹諭則成白瑜鄭蘭進士封孜昶趙登監生陶瑋陳貞裴川俱爲給事中復廣西東蘭州吏目黃思賢爲山東按察僉事思賢建文中坐事降職至是以考滿至京遂復之裁減湖廣瀘溪縣縣丞主簿

○丁卯

○八﹝月﹞﹝百﹞大甸土酋刀招你遣頭目板暖等來朝貢方物賜賚有差興安伯徐祥卒大冶縣人以軍功爲燕山右護衛副千戶上居藩邸時以祥謹直命侍衛左右及舉義祥竭力從徵破居庸關攻眞定援永平戰靈璧皆與有功累官至都指揮使封興安伯祥在諸將中年稍髙及爲伯益勤愼未嘗驕怠卒年七十三上輟朝三日遣官賜祭仍賜鈔四千錠卹其家子永旱卒命孫亨襲爵

○戊辰

○工部言太平府當塗縣慈湖等處上通宣歙東抵丹陽湖西接蕪湖地多瀕江比﹝兩﹞﹝雨﹞水浸淫及海潮漲溢決堤傷稼宜遣人相度修築上從之又諭之曰緣江低窪之處非止當塗一縣霖潦傷稼必多宜分遣官乘傳往視凡浙江江西湖廣安慶蘇松等府遇湖泊窪下圩岸頹圯丞督有司修築浙江臺州府黃嚴縣言縣境混水等處舊設十五閘六陡門瀦水漑田及防海潮每閘置十夫以司啟閉近水道堙塞閘門朽壞每遇風潮不能捍禦田旱不得灌漑宜集民修浚從之

○己巳

○設八百者乃八百大甸二軍民宣慰使司以土酋刀招你爲八百者乃宣慰使其弟刀招散爲八百大甸宣慰使遣員外郎左洋往賜誥印冠帶襲衣並遣使賜麓川平緬緬甸老撾諸宣慰使司及孟定波勒威遠等府州亦如之湖廣布政司言長沙瀏陽益陽嶽州安鄕華容常徳龍陽武陵荊州石首監利江陵諸縣霪雨湖水泛溢壞民居田稼命戶部遣人馳驛撫視太宗文皇帝實錄卷三十一

太宗文皇帝實錄卷三十二

永樂二年夏六月庚午朔秦王尙炳遣指揮陸榮等奉表箋賀冊封賜榮等鈔幣

○辛未

○楚世子孟烷來朝敕諭臨邊漫散官軍人等曰爾等昔在兵戈艱難之際不得已漫散流雜寄身邊塞苟延餘生今年下已定𨿽欲來歸無由自達特遣人賫敕諭爾往字俱在赦前已寘不問宜皆挈家來歸﹝宜﹞﹝官﹞復原職軍復原伍民復舊業若遲疑不歸悔將無及

○癸酉

○遣官祭中霤攺木邦孟養二府爲軍民宣慰使司以知府罕的法刀木旦爲宣慰使賜之誥印俾子孫世襲其官處州靑田縣民劉貊進太祖髙皇帝所賜其祖誠意伯基手詔八道祭文一道賜鈔五錠髙平王濟燁平陽王濟熿遣千戶黃鉞等奉表箋賀冊封賜鉞等鈔幣百戶李誠等招諭流移海島軍民陳義甫等來歸上嘉勞之義甫等言流民葉得義等尙在東洋平湖未歸復遣誠及義甫賫敕往招諭之修河南府孟津縣河堤

○甲戌

○復太平縣典史王敏爲北京道監察禦史敏洪武中禦史建文初坐事降職至是定父憂服闋命復舊職云雲南前衛土官指揮董保安寧州土官知州董節八百土酋刀招散等各遣人來朝貢馬及方物賜鈔幣有差湖廣九溪衛指揮同知董賢言本衛邊臨溪洞蠻夷叛服不常城不堅固必加包砌乃可備禦命於農隙之時次第修之夜有星如雞子大靑白色光燭地出東北雲中西北行入天船

○丙子

○擢貴東縣典史李輅唐縣典史劉冕俱爲監察禦史楚世子孟烷辭歸賜之鈔幣賜其從官鈔有差復建文中所黜內江縣知縣易忠爲監察禦史大理府同知儲顒爲廣西左布政使南海縣丞王文約爲廣西按察僉事

○丁丑

○以戰歿功命故都指揮僉事木剌忽侄典孫襲從父舊職金吾右衛指揮同知故金吾左衛千戶李普賢奴子貴襲升本衛指揮同知故千戶李甫子凱包羊兒子勝張巖子福興俱襲升本衛指揮僉事並給全俸兵部奏濟寧衛指揮同知李壽保卒無嗣其祖勝年老不任事命以指揮同知俸養勝終身

○戊寅

○夜有星如盞大靑白色光燭地出七公西北行至近濁

○己卯

○升羽林前衛指揮使李嶽爲河南都指揮僉事寬河衛指揮使李玉爲山西行都司都指揮僉事通州衛指揮使許溥爲湖廣都指揮僉事命羽林前等衛指揮尙郁等五人賫敕往諭兀良哈等處人賜鈔五十錠

○庚辰

○以河道未通徙東昌遞運所於陸路爲巢陵遞運所命兵部自今各都司布政司奏報軍情急務許給驛余並給遞運便船

○壬午

○復河東狹西都轉運鹽使司運使許昱官昱洪武中任運使建文時坐罪謫戍云川衛至是赴京自陳故復之以徵討奇功升金吾右衛副千戶張原爲本衛指揮僉事

○甲申

○朝鮮國王遣陪臣呂稱等來朝貢馬及方物賜鈔幣表裏兵部言遼東人多亡居朝鮮者近招復萬七百餘人未復者尙多上命禮部諭稱等俾歸言於玉遣還

○乙酉

○賜朝鮮安南諸國使者及雲南八百等處土官宴刑部奏河間府民有訟其母者有司不當受辭又擬其罪上曰然世豈有無母之人古稱天下無不是底父母此輩逆天非復人類有司不罪之乃論其母罪是豈可使牧民執其子及有司罪之中軍都督府奏卒有畜馬者爲牛觸死宜責償上曰虎尙有爲牛抵死者況馬乎富家欲市一馬不易得卒安能償其免之夜望月食

○丁亥上命吏部給事中曹崇曰官冗則坐食者眾食眾則力本者困夫生息之道由於節儉朕昨觀吏部所錄中外官數比舊額增數倍古云官不必備惟其人爾以朕意語吏部令諸司悉汰冗官庶幾省國用舒民力升崇陽縣知縣孔禧爲應天府治中復建文所黜湘鄕知縣陳圭監察禦史鴻臚寺右少卿汪泰以罪誅泰嘗奉使朝鮮受其饋贈使還匿不奏至是本寺左少卿樊敬復奏泰私交權貴特命誅之修湖廣邵陽縣仙槎橋

○戊子

○安南國王胡﹤大互﹥遣使奉表謝恩上命禮部臣諭之曰安南昔稱知禮之國今思明府言祿州西平州永平寨皆思明故地與安南接境安南奪而有之其歸語王如非安南地則速歸之保境安分惇修鄰好可以長享富貴也戶部尙書郁新言公侯駙馬伯儀賓祿米舊於蘇州秋糧內給之令民如數盡輸其家比年蘇州水患糧額虧損請如文武官例米鈔兼支自明年始祿五千石至三千五百石者支米二千石二千五百石者支米千五百石二千石者支米千石千五百石至千一百石者支米八百石一千石者支米七百石九百石者支米六百石八百石者支米五百石四百石者支米二百五十石餘並準支鈔惟二百石以下全支米從之

○己丑

○吏部尙書兼詹事府蹇義等言在京各衙門官原有定額近因事煩額外添設不無冗員宜令各衙門依定制選畱余並送部別用在外大小衙門官亦有多設宜令所隸上司嚴行考核其罷軟不勝及老疾貪墨者悉送赴部今年所取進士諸司無缺銓注各王府教授伴讀多缺擬於第三甲內選用仍令食進士八品之祿第二甲第三甲擬量畱七十員分隸諸司觀政遇缺取用余悉遣歸進學凡冠帶舉人亦令歸進學以待後科會試諸司曆事監生例應三月後授官近因少缺有一年未授者而內府辦事監生止是謄寫奏本查理文冊稽算數目別無政務比內官監奏準半歲授官而歷事監生有政務者授官及遲今後宜令所司內府辦事監生月日滿者定例給賞仍令回監進學依次歷事出身上皆從之

○庚寅

○升狹西按察副使宋性爲布政司右參政性洪武末署刑部右侍郎建文中出爲湖廣按察副使永樂初調狹西至是召至遂以爲參政命隨戶部尙書夏原吉蘇松治水

○辛卯

○朝鮮國王李芳遠遣使送耕牛萬頭至遼東先是上欲廣屯田於遼東命禮部遣人徵牛於朝鮮至是送至命戶部每一牛酬絹一疋布四疋仍賜其王文綺表裏各百六十敕遼東都司以牛分給屯戍戶部言直隸蘇松浙江嘉湖等郡水民饑命監察禦史髙以正等往督有司賑之夜有星如盞大靑白色有光出壘壁陣南行入羽林軍

○壬辰上禦右順門因與侍臣論刑賞侍臣進曰古稱賞人以官不若賞人以財上曰此語蓋爲濫官發以朕論之亦未盡善若人君一心愛民則二者皆重蓋知財出於民力則必不肯輕與知官所以養民則必不肯輕授○癸巳

○代王桂遣典議正張勱奉表箋賀冊封賜勵鈔及彩幣

○甲午上命禮部臣曰會試下第舉人旣多其中必尙有可取者蓋慮一時匆猝或本有學問而爲文之際記憶偶差遂致謬誤或本不謬誤而考閱之官神情昏倦失於詳審以致黜落此皆可矜其令翰林院出題更試擇文詞優等者以聞遂得貢士張鉉等六十人以奏上召見皆賜冠帶命於國子監進學以俟後科且勉之曰士當立志志一則工專工專則業就爾等於學已有根本但更百尺竿頭進步爾後科第一甲人有不在其爾曹乎其往勉之封哈密安克帖木兒爲忠順王時安克帖木兒遣使來朝表請賜爵上命禮部尙書李至剛會太子太傅成國公朱能等議至剛等議奏安克帖木兒兄忽納失裏元封威武王攺封肅王忽納失裏卒安克帖木兒繼爲肅王今旣內屬宜仍王爵而攺封之上曰前代王爵不足再論今但取其能歸心朝廷而封之使守其地綏撫其民可也遂封爲忠順王遣指揮使霍阿魯禿等賫敕封之並賜之彩幣

○乙未命太子少師姚廣孝等往蘇湖賑濟上諭之曰人君一衣一食皆民所供民窮無衣食豈可不卹君父也民子也爲子當孝爲父當慈各務盡其道爾卿往體朕此心不可爲國惜費蓋散財得民仁者之政敕捕倭總兵官淸遠伯王友副總兵都指揮僉事郭義前以海寇爲患命爾等統兵巡捕務在廓淸近大謝桃渚赤坎寨胡家港諸處海寇登岸殺掠軍民爾等坐視不理養寇害民論法當誅今姑記爾罪卽整飭將士晝夜運謀奮力剿除此寇以贖前罪然寇多譎詐巧於窺伺宜善爲進止務出萬全庶副朕委任之重

○丁酉

○鎭守寧波都指揮曹英言觀海衛城垣坍塌三百八十餘丈請命修築從之

○己亥

○福建永寧衛千戶張諫及軍民捕獲海賊有功命兵部給賞捕獲者人鈔四十錠鄕民覘報賊情者人鈔十錠俱令所在官司給之是月命徐景昌襲父爵爲欽承祖業推城效義武臣特進榮祿大夫右柱國定國公歲祿二千五百石子孫世襲賜誥券景昌徐增壽之子也

太宗文皇帝實錄卷三十二

太宗文皇帝實錄卷三十三

永樂二年秋七月庚子朔享太廟

○辛丑

○作鎭海衛橫夾大捨等港橋及築新塘煙墩

○壬寅

○車裏宣慰使刀暹答遣子刀魯來朝貢方物命賜刀暹答誥命冠帶綺帛及賜刀魯鈔幣置四川建昌衛之普濟昌州威龍三長官司貴州新添衛之丹平丹行二長官司流官吏目各一員新安衛霖雨壞城垣守臣以聞命於農隙修之夜有星如盞大靑白色有光出十二諸國東南行至近濁

○癸卯

○敕宣府備禦武城侯王總同安侯火直整飭所領將士嚴固備禦時韃靼民裏不花等來歸言虜將入寇故也

○甲辰

○升都指揮僉事李敬爲四川都指揮使吏部言有進士自陳是雲南人不閒吏事願爲教官上喜曰雲南人能舉進士可嘉就授雲南學官以勸其鄕人

○乙巳

○修江西分宜縣漳湖塘

○丙午

○升禮科右給事中張信爲刑科都給事中刑科都給事中楊恭爲狹西右布政使攺右布政使杜智爲左布政使

○丁未

○周王橚進嘉禾夜有星如雞子大靑白色有光出天淵東南行至遊气

○戊申

○以周王橚生日遣駙馬都尉宋瑛賜之鈔幣鞍馬

○己酉

○復康慶四川道監察禦史慶建文初坐事斥爲吏後丁母憂至是服闋故復之夜金星入角宿

○庚戌

○秦王尙炳第三子生賜名志﹤土絜﹥命都指揮呂毅充副總兵協同總兵官淸遠伯王友巡哨海道

○壬子命禮部鑄平夷將軍印以前北平按察僉事陳廷傑爲湖廣按察僉事慶成郡主薨上素服輟朝一日賜祭東宮諸王皆遣祭命有司治葬郡主蒙城王之女嫁鎭國上將軍淮安衛指揮使黃琛初封慶陽公主洪武四年正封號攺慶城郡主云夜有星如盞大赤黃色有光出貫索西北行至遊气

○癸丑

○擢沁源縣知縣甄孝思巴縣典史孟憲髙安縣典史何晏黔陽縣典史傅禮登州衛經歷洪秉俱爲監察禦史以徵討奇功升羽林前衛千戶李牛兒爲本衛指揮僉事哈剌溫等處韃官王副把都不花等來朝貢馬賜銀鈔彩幣襲衣

○甲寅

○寧世子磐烒來朝刑部尙書鄭賜等劾奏太子太師曹國公李景隆包藏禍心不守臣節隱匿亡命蔣阿演等二十八人又景隆常語其家人楊思美曰善養此輩後將得用夫春秋無將將則必誅乞置景隆於法上曰勿問令送所匿於官

○乙卯

○左軍都督府掌府事太子太傅成國公朱能吏部尙書兼詹事府蹇義及文武百官劾奏太子太師曹國公李景隆及其弟增技陰養逋逃蔣阿演輩謀爲不軌俱有顯狀乞正國典上曰景隆國家勛戚大臣寧遽有此恐小人不循禮法假托其名爾其逮蔣阿演輩鞫之

○丙辰

○擢知縣李斌爲禮科給事中六科都給事中張信等劾奏太子太師曹國公李景隆心懷怨望密造姦謀招納逋逃圖爲不軌條列其罪請置於法上曰朕自處置之遂敕景隆曰自古勛戚始終保全必君臣兩得其道爾朕姑之孫少相親愛共享富貴實同此心比者不煩以政蓋欲遂爾不體此心懷怏怏交構不靖潛謀日彰朕念至親略而不究爾乃恃恩益恣招誘無賴藏匿逋逃人發其姦證驗顯著尙僞言彊辯不知慚懼論情據法豈可寬貸重念姑氏之親但去勛號絕朝請其以曹國公爵歸第以奉曹國長公主之祀宜杜門省愆易慮爲善庶稱朕保全之意欽哉通州奏三河順義東安香河等縣六月淫雨傷稼命戶部速遣撫視

○丁巳

○升鴻臚寺左少卿樊敬爲本寺卿禮科右給事中郇旃爲鴻臚寺左少卿刑科給事中張益爲禮科左給事中命右軍都督府僉事馬榮率海舟饋運北京夜有星如盞大靑白色有光出十二諸國東南行至遊气

○戊午

○寧世子磐烒辭歸賜之鈔幣並賜其從官指揮屠經等鈔有差

○己未

○徒廢黜吏四百六十二人北京爲民種田人給鈔八十錠置耕具

○庚申

○山東臨淸縣奏野蠶成繭進絲二十三斤山東都指揮僉事陳安坐擅調官軍謫戍邊立功

○辛酉敕甘肅總兵官左都督宋晟曰近兀良哈有人來言虜酋也孫臺阿魯臺馬兒哈咱各懷異見去年大敗瓦剌今春瓦剌亦敗鬼力赤又云鬼力赤部落比移向北行胡人譎詐未可遽信以朕度之彼或覘知武城侯軍出故遣遊說以怠我軍若我軍輕信而驕卽墮其計爾宜比常加愼昔隋長孫晟毒水上流以敗突厥宋劉錡亦毒頴水以敗兀術此皆前代名將所爲爾可官給米麯令諸屯多釀酒如探知虜寇將至卽置毒酒中河井亦然而退以避之彼饑渴之際人馬受毒可不戰而斃也兵家之事以權取勝此而或濟不猶愈於殺人以逞乎其斟酌行之爾若別有奇略則不必爾也敕宣府備禦武城侯王聰同安侯火眞率將士於開平巡邏且諭之曰或言虜南來或言北行皆未可信但常加防愼密遣人覘伺聲息相機而行務出萬全不可怠忽禮部尙書李至剛奏今歲山東郡縣野蠶成繭繅絲來進請率百官賀上曰野蠶成繭亦常事不足賀使山東之地野盡繭以被其一方而未能徧及天下朕之心猶未安也朕爲天下父母一飲一食未嘗忌之若天下之民皆飽暖而無饑寒此可爲朕賀矣乃止

○壬戌皇太子千秋節文武百官行賀禮錫宴於文華殿饒州鄱陽縣民朱季友進書詞理謬妄謗毀聖賢禮部尙書李至剛翰林學士解縉等請寘於法上曰愚民若不治之將邪說有誤後學卽遣行人押還鄕裏會布政司按察司及府縣官杖之一百就其家搜檢所著文字悉毀之仍不許稱儒教學

○癸亥

○汝南王有勛遣大理衛指揮僉事王立等奉表箋賀冊封賜立鈔幣表裏升金吾左衛指揮同知夏祖爲都指揮僉事論守定九門功也

○甲子

○追論徵討奇功命故金吾左衛正千戶傳受弟志襲升本衛指揮同知

○乙丑

○攺刑部右侍郎趙羾爲工部右侍郎

○丙寅

○以湖廣江西所屬郡縣水命監察禦史郭林等往視賑卹修鳳陽浮橋

○丁卯

○賜朝鮮瓜哇使臣及哈剌溫靼韃頭目宴有奉天徵討將士告功賞未當者上命成國公朱能隆平侯張信等審議以聞因諭能等曰刑賞者人君禦天下之大權不可以濫濫刑則善被害而惡者不知戒者濫賞則無功者蒙利而有功者不言恩必推至公毋有所狥修應天府句容縣東彭橋

○戊辰

○大理寺言有犯者法當黥上曰免黥旣曰諭之曰朕免之者慮遏其自新之路人孰無過亦有誤犯而非故違者如旣黥之彼𨿽有遷善之意顧其身已墨亦自怠矣故朕於墨刑不輕用也

○己巳

○夜有星如盞大赤色光燭地出中天雲中西北行至雲中

○八月

○庚午

○朔占城國王占巴的賴遣使部該序罷尼來朝貢犀牛及方物且奏曰前奏安南攻擾地方殺掠人畜仰蒙降敕諭使息兵而其國王胡﹤大互﹥不遵聖訓今年四月又以舟師侵入臣境民受其害近朝貢人回所賫賜物皆被拘奪又逼與臣冠服印章使爲臣屬且已占據臣沙離牙等處之地今復攻劫未已臣恐不能自存願納國土請吏治之上怒命禮部遣使賫敕諭﹤大互﹥而賜占城使者鈔幣

○壬申

○遣使賫敕諭安南國王胡﹤大互﹥曰前以爾屢侵占城故諭爾講信修睦及得爾奏云自今以往敢不息兵朕嘉爾能攺過復降敕慰勉近占城復奏爾今年又以水軍攻掠其境拘虜人民其朝貢人回所賫賜物皆被邀奪及逼與冠服印章使爲臣屬越禮肆虐有加無已而廣西思明府亦奏爾奪其祿州西平州永平寨之地此乃中國土疆爾奪而有之肆無忌憚所爲如此蓋速亡者也朕未忍遽行討罪故復垂諭鬼神禍淫厥有顯道爾亦速攺前過不然非安南之利也

○癸酉

○命羽林前衛故千戶葛興侄用襲升本衛指揮僉事

○甲戌

○別失八里王沙迷查幹遣使木寫非兒等來朝貢玉璞名馬賜木寫非兒等白金彩幣有差沙迷查幹故黑的兒大者王之子也

○乙亥

○安南陪臣裴伯耆來告急奏曰臣世事安南陳氏祖父皆爲執政大夫死於國事臣母實陳氏近族故臣自少侍國王受爵五品後隸武節侯陳渴眞爲裨將洪武三十二年代渴眞領兵出東海禦倭姦臣黎季犛父子弒主篡位屠害忠臣滅族者以百十數臣兄弟妻子亦被收戮遣人捕臣欲加葅醢臣聞事變棄運遁逃轉入山林深居窮僻與蠻獠猿狖雜處耿耿忠誠郁抑無告近聞皇上入登大寶統正萬方思欲瀝膽披肝請滅此賊履險乘危得至境上與商人負任抵冒而出今年四月始到思明官司接送幸睹天日臣切惟姦臣黎季犛乃故經略使黎國耆之子世事陳氏叨竊寵榮及其子蒼亦忝貴仕一旦得志遂成弒奪攺姓名胡一元子曰胡﹤大互﹥僭號攺元不恭朝命肆虐下民百姓銜冤呼天叩地忠臣良士疾首痛心臣義激於中妄干天聽願廣一視之仁哀無辜之眾興弔伐之師隆繼絕之義臣得負弩矢前進導揚天威忠義之徒必當云合向應禽滅此賊蕩除姦凶復立陳氏子孫使主此土則區區遠夷仰戴聖徳恭修職貢永作外藩臣不才竊效申包胥爲人敢以死罪請伏望陛下哀矜上憫之命有司給衣食

○丙子

○寧王權第二子生賜名磐燁置北京興和守禦千戶所吏目一員攺雲南廣西府之思恩州隸布政

○丁丑

○遣官釋奠先師孔子賜占城國王占巴的賴鈔幣並賜敕諭曰王復奏安南侵擾等事已再敕責胡﹤大互﹥王亦宜修徳務善以保國人如﹤大互﹥冥頑不悛曲在於彼朝廷自有處置

○戊寅

○祭太社太稷封晉恭王第四子濟火�復爲寧化王周王橚第三女爲信陽郡主冊黔國威毅公吳復孫女爲唐王桱妃命盛瑜爲中奉大夫宗人府儀賓以信陽郡主配之瑜瑛武衛指揮震之子也

○己卯

○置狹西鎭番衛經歷司經歷一員

○庚辰

○遣使賫敕諭潭州漫散人民曰昔太祖皇帝設三萬衛所以安養軍民欲令老少各得其所建文時差役困苦爾等不得已流寓澤州朕卽位以來一切寬卹天下軍民皆以安生惟爾等尙未復業特遣千戶髙﹤土答﹥海帖木兒等賫敕往諭等卽同父母妻子復回本處仍舊居住毋久棲棲在外徒自苦也修徐州淳橋

○辛巳

○以歲饑免北京永平等府州縣民課鈔二年

○壬午

○河南府洛陽縣雨雹傷稼

○癸未

○禮部尙書兼左春坊大學士李至剛同六部都察院等劾奏曹國公李景隆潛蓄姦謀將爲不軌廷臣累發其罪皇上曲賜生全而景隆略不戒怯益肆僭踰比者其家人被盜巡捕官臨視其家見景隆受閽者趨謁拜俯如君臣禮蓋其勢漸不可長乞正典刑以收國柄上曰朕自有以處之狹西行都司都指揮僉事劉安有罪罷官謫隸淸遠伯王友立功

○甲申

○戶部尙書郁新言四川松潘衛軍士缺食請遣官審勘上曰饑者待食朝不及夕若待審勘而給莩死多矣亟賑之於是命軍士家有十口者給米一石九口八口者八斗七口六口者七斗五口四口者六斗三口以下五斗總旗小旗如其月糧之數不必驗口

○乙酉

○遣官祭歷代帝王

○丙戌

○祭太歲風雲雷雨嶽鎭海瀆山川等神遣官祭旗纛禮部尙書兼左春坊大學士李至剛同六部都察院通政司大理寺六科等官劾奏都督李增枝明知兄景隆不臣之迹曾無一言規諫且於各處多立莊田每莊蓄佃僕無慮千百戶此其設意非小望明正典刑上曰景隆兄弟國之親屬朕自處之其莊田佃僕俱沒入官

○丁亥

○夜金星入房宿南第二星

○戊子上以福建山東廣東運司積鹽多命戶部暫令民以鈔中納戶部定例福建山東鹽每引納鈔五十貫廣東每引三十貫從之

○己丑

○翰林院學士兼右春坊大學士解縉等呈大學正心章講義上覽之至再諭縉等曰人心誠不可有所好樂一有好樂泥而不返則欲必勝理若心能靜虛事來則應事去如明鏡止水自然純是天理朕每朝退默坐未嘗不思管束此心爲切要又思爲人君但於宮室車馬服食玩好無所增加則天下自然無事先是遣內官楊瑄等賫敕撫諭孟定孟養木邦麓川車裏八百老撾古剌詔閩特令冬烏等處土官至是瑄等道經八百大甸爲土官刀招散所阻弗克進廣西慶遠府荔波縣民單眞保言縣自洪武初至今三十餘年人民安業惟八十二洞猺民編籍今聞朝廷加恩撫綏咸願爲民而無由自達乞遣使招撫上從之命右軍都督府移文總兵官都督韓觀遣人撫諭其願爲民者官量給賜賚仍復其徭役三年兵部臣言屯軍年六十之上及殘疾年幼者宜令耕種自食不拘比較賞罰之例從之戶部臣言松江府華亭縣上海二縣今歲水災低田稅糧宜令以帛代輸從之

○庚寅

○命宣府備禦武城侯王聰同安侯火眞率騎士二千五百巡哨迆北都察院左都禦史陳瑛言歲比鈔法不通皆緣朝廷出鈔太多收斂無法以致物重鈔輕今莫若暫行戶口食鹽之法以天下通計人民不下一千萬戶軍官不下二百萬家若是大口月食鹽二斤納鈔二貫小口一斤納鈔一貫約以一戶五口季可收五千餘萬錠行之數月鈔必可重上命戶部會羣臣議皆以爲便但大口令月食鹽一斤納鈔一貫小口月食鹽半斤納鈔五百文可以行久覆奏上從之免直隸邳州睢寧縣今年牛租夜有星如雞子大赤黃色有光出卷舌入造父

○壬辰

○命羽林前衛故千戶史二弟還家兒襲升本衛指揮僉事升都指揮僉事龔忠爲湖廣都指揮使夜月犯鬼宿東南星

○癸巳

○淸遠伯王友奏獲海寇初友承命升辭上密授方略至是友奏募得百姓嚴寶等授以聖策令捕賊寶等得賊船十數艘賊數百人並其掠貨物上覽奏喜卽遣敕諭友曰下人成功者未必皆出其能多由主將能導之方略作其志气今嚴寶等有獲亦爾之功但所獲貨物宜悉與之爾勿幹與毫末蓋人冒險成功而不推利與之後來不復樂爲用矣遣番僧丹竹領占格惇增吉等賫敕諭西番八郎馬兒咂懶藏等簇戶部左侍郎古朴奏北京順天等八府州縣已蠲免稅糧三年而以江西湖廣及直隸蘇州等處糧儲漕運北京近江西湖廣等處俱勞轉運艱難而北京所屬郡縣今歲甚丰宜發鈔三百萬﹝鈔﹞﹝錠﹞各分令等府州縣不拘黍粟豆麥增時價三分糴之就彼權貯俟農隙令軍民運至北京充官軍俸糧從之命戶部錦衣衛將軍月良並全結米

○乙未

○有軍校縛至二人言北京城中官馬往往盜剪其尾二人專鬻馬尾帽於市此皆因盜所得請罪之上曰嘗見其剪馬尾乎抑以疑似執之乎對曰實疑而執之上顧三法司官曰市中貨馬尾帽甚多可盡以疑似罪之乎疑似加刑有累君徳其釋之朝鮮國王李芳遠遣陪臣李至等奉表箋貢方物賀立皇太子賜賚有差駙馬都尉富陽侯李讓卒讓指揮達之子也洪武中選爲儀賓尙皇第二女永平郡主初上靖難命讓署北平布政司事每出師世子畱守讓協力贊襄禦敵有功及論功賞上以其親獨後之不欲與諸將同升有司屢以爲言元年五月封富陽侯郡主進封公主讓闓爽平直好文下士有譽於時至是以疾卒上遣祭賻鈔四千錠鞍馬二副追封景國公謚恭敏子茂芳嗣侯爵

○丙申

○秦王尙炳嫡長子生賜名志土�怛敕宣府副總兵武城侯王聰同安侯火眞及寧夏總兵官左都督何福等曰使臣自哈密還言鬼力赤率眾各賫三月糧擠乳馬二匹騸馬二匹持斧鋸爲開山伐木之用言與瓦剌戰罷卽旋兵南來朕意斧鋸或爲破寨之用又賫糧頗多南來之言或然其嚴兵備之來則擊之虜或先以數騎來誘切勿窮追恐墮其計旣又敕福曰寧夏多屯所虜卒至恐各屯先受掠可於四五屯內擇一屯有水艸者四圍浚濠廣丈五尺深如廣之半築土城約髙二丈開八門以便出入旁近四五屯輜重糧艸皆集於此無警則各居本屯耕牧有警則驅牛羊從八門入土城固守以待援兵則寇無所掠此特守屯一事朕遙計如此其攻取戰守之策在爾深籌之旌表河南府永寧縣民王仕能孝行及本縣民趙三妻孫氏饒州府鄱陽縣民方克和妻張氏常州府宜興縣民宗仲庸妻謝氏鎭江府丹徒縣民梅招弟妻時氏瀘州江安縣大州驛驛丞張奎妻何氏貞節仕能喪父廬墓三年不禦酒肉奉母尢孝孫氏等俱蚤喪夫守志不貳鄕裏稱之有司以聞故並族表其門上禦右順門與侍臣論胡元興廢皆由天運上曰天運𨿽有前定之數然周家後來歷數過之蓋周之先徳積累甚厚其後嗣又不至有桀紂之惡使夏殷之後不遇桀紂未遽亡若順帝不卹軍民不理國政而荒淫無度安得不亡故國之廢興必在徳不專在數也

○丁酉

○老撾軍民宣慰使刀綫歹遣使護送前安南王孫陳天平來朝奏曰臣天平前安南王烜之孫奣之子曰煃弟也曰煃恭遇天朝率先歸順太祖髙皇帝封爲安南王賜之章服在位二年而卒其弟日�敬立亦止二年子晛繼之賊臣黎季犛當國擅作威福晛稍欲抑損季犛弒之而立晛子顒國之大權盡出季犛與其子蒼左右前後皆樹逆黨顒惟拱手而已未幾復弒顒而立顒子﹤安火﹥蒙然幼稚尙在𦇤褓季犛父子乃大弒陳氏宗族並﹤安火﹥弒之而取其位更姓名胡一元子曰胡﹤大互﹥自謂舜裔胡公滿之後遂攺國號大虞季犛僭號太上皇子﹤大互﹥爲大虞皇帝臣以先被棄斥越在外州方季犛父子志圖篡奪臣幸以遠外見遺臣之僚佐激於忠義推臣爲主以討賊復讐方議招軍而賊兵見迫倉皇出走左右散亡逆黨窮追放兵四索臣竄伏嚴谷采拾自給饑餓困厄萬死一生久之度其勢且哀怠稍稍間行艱難跋涉以達老撾然時老撾多事不暇顧臣瞻望朝廷遠隔萬里無所控告屢欲自絕苟且圖存延引歲月忽讀詔書知皇上入正大統率由舊章臣心欣忭有所依歸然以抱疾積久至於今年始獲躬睹天顏伏念先臣受命太祖髙皇帝世守安南恭修職貢豈爲此賊造禍滔天悖慢聖朝蔑棄禮法累行弒逆遂成篡奪陳氏宗屬橫被殲夷所存者惟臣而已臣與此賊不共戴天伏然聖恩俯垂矜憫因叩頭流涕又言賊臣季犛已老詭謀逆計多出黎蒼攻劫占城欲使臣屬又侵掠思明府奪其土地究其本心實欲抗衡上國暴徵橫斂酷法淫行百姓愁怨如蹈水火臣之祖宗世尙寬厚今國人嗷嗷頗見思憶陛下徳配天地仁育四海一物失所心有未安伐罪弔民興滅繼絕此遠夷之望微臣之大願也上憐而納之命有司賜居第月給其廩餼夜有星如雞子大赤色尾迹有光出天苑東南行至孫星旁一小星隨之

○戊戌

○攺四川道監察禦史藺輔爲湖廣道監察禦史

太宗文皇帝實錄卷之三十三

大明太宗文皇帝實錄卷三十四

永樂二年九月己亥朔

○辛丑

○復大理寺左右二寺評事左寺四員右寺八員其審錄內外刑名俱舊制播州宣慰使源四川芒部等軍民府長官程番等十二長官司各遣人來朝貢方物賀立皇太子賜之鈔幣

○壬寅敕巡海總兵官淸遠伯王友等曰今北風將起賊船難至巡海軍士寒衣未備宜統率回京休息韃靼知院馬剌沙率部落駐於哈惇不剌之地遣其屬民裏不花等至京師納款請朝上許之遂命民裏不花等往導馬剌沙入境而敕鎭守大同江陰侯吳髙遣兵納之耳今納束所遣將士毋有侵擾眞臘國王參烈婆畏牙遣陪臣柰職等九人來朝貢方物賜鈔幣表裏初中官往使眞臘將歸有從行軍三人遁索之不得國王以其國中三人從中官歸補伍至是禮部引見上曰中國人自遁何預彼事而責償且得其三人語言不通風俗不詣吾爲用之況其皆自有家寧樂處此爾禮部給之衣服予道裏費遣還眞臘尙書李至剛等言臣意中國人必非遁於彼者或爲彼所匿則此三人亦不當遣上曰不用逆詐爲君但推天地之心侍人可也都察院僉都禦史王平有罪下獄時監察禦史鄭中鞠獄受賄變亂是非冤者上訴詔平辯之平受中囑辯不公事覺上問平平不以實對刑科都給事中張信等劾奏平並劾左都禦史陳瑛等明知平罪不紏法應連坐詔下平獄而釋瑛等不問福建布政司奏有番船漂泊海岸詢之是暹國遣使與琉球通好因風漂至已籍記船中之物請命上謂禮部尙書李至剛等曰暹國與琉球修好是番邦美事不幸船爲風漂至此正宜嘉卹豈可利其物而籍之卿有善人猶能援人於危助人於善況朝廷統禦天下哉其令布政司舟壞者爲之修理人乏食者給之粟候便風其人欲歸或往琉球導之去

○甲辰

○擢刑部郎中艾少嶽爲晉府左長史禮科給事中何仕讓爲右長史賜敕諭曰古昔帝王有天下必樹藩國以衛邦家朕皇考太祖髙皇帝創有大業仿古制封建諸子皆愼簡端人以輔導之朕兄晉恭王長子濟熺嗣承晉封亦旣有年其前長史龍鐔旣不能以禮處己又不能以道事王故縱羣下侵奪百姓以累王之徳今已黜之特命爾等往爲王輔爾其恪守成憲導王徳義將王無過爾亦有休聞勉盡乃心毋替朕命欽哉

○乙巳

○遣國子監丞王俊用使朝鮮貯絲衣一襲毛祆狐帽各一鈔三十錠

○丙午

○周王橚來朝且獻騶虞百僚稱賀以爲皇上至仁格天所至旣罷朝上謂侍臣曰適聞羣臣言不覺惕然天下之大如一夫有怨豈得謂仁一念不誠豈能格天朕方夙夜斯懼何可便謂騶虞是天降祥於朕侍臣曰聖志如此所以上格天心上曰祥瑞之來易令人驕是以古之明主皆遇祥自警未嘗因祥自怠警怠者國之安危系焉騶虞若果爲祥在朕更當加愼是日宴王於華蓋殿賜其從官宴於中右門

○丁未

○重陽節賜文武羣臣宴

○戊申

○升大理寺左少卿吳中爲都察院右都禦史

○己酉

○爪哇國西王都馬板遣使何烈於都萬等奉表貢方物謝賜卽幣賜其使鈔幣有差修河南武陟縣馬由堤岸

○庚戌

○賜書晉王濟熺曰得奏欲上護衛及所畜小韃靼夫護衛昔爾父受之皇考其何可辭爾惟當修徳行善豈可因一二小人爲非輙自懷疑而欲上護衛耶所奏不允其小韃靼護衛有缺伍者就以補之

○辛亥命禮部裝印烈女傳萬本給賜諸番暹羅國王昭祿羣膺咳羅諦剌承璽書賜勞遣使柰必等奉表謝恩具貢象牙諸品香薔薇水龍腦五色織文絲縵紅■毯苾布等物命禮部宴賚其使遣還仍命賜其王文綺彩幣四十四疋鈔千四百錠古今烈女傳百本柰必復乞賜量衡俾國人永遵法式從之

○壬子

○女眞野人頭目鹿壇等三百七十五人來朝貢方物賜之錠幣

○甲寅

○賜播州宣慰使楊昇遼東忽剌溫頭目女直指揮那海爪哇國使者阿烈於都萬等宴

○乙卯

○旦火星見角宿

○丁巳

○河南守臣言開封府城爲河水所壞命發軍修築

○己未

○以姚克勤爲刑科給事中克勤洪武中嘗任主事以罪謫役鹽場至是自陳願仕故有是命吏部尙書兼詹事府詹事蹇義等劾奏曹國公李景隆姦宄之志中外具知今潛結憸邪招納亡命圖爲不軌事迹彰然且其所造器服皆如禦用之制而內懷怨誹日久日深胡惟庸藍玉等之惡無以異也惟庸等不容於太祖皇帝之世今陛下乃欲曲庇景隆聖人之治去邪勿疑伏望陛下斷而行之上曰卿等所言良是然朕旣宥之姑寘勿論修山東泰安州平六橋

○庚申

○錦衣衛指揮同知潘諝等劾奏姦臣李景隆拘虜北京良民之子閹爲火者又僭用金繡龍文服飾器皿等物宜正其罪上曰姑寘之上禦右順門召翰林學士解縉侍讀黃淮胡廣胡儼侍講楊榮楊士奇金幼孜諭之曰朕卽位以來爾七人朝夕相與共事鮮離左右朕嘉爾等恭愼不懈故在宮中亦屢言之然恆情保初易保終難朕故常存於心爾等亦宜謹終於始庶幾君臣保全之美縉等叩首言陛下不以臣等淺陋過垂信任敢不勉勵圖報上喜皆賜五品公服又曰皇后數言欲召見爾七人命婦其令卽赴柔儀發見是日縉等之妻入見中宮訓勞備至皆賜五品冠服及鈔幣表裏夜有星如碗大赤色有尾光燭地出羽林軍西南行二小星隨之

○癸亥

○修廣東香山縣竹逕等水波

○丙寅

○刑部言有千戶違法縫夾皮爲鞭灌桐油其中以決罰人罪當杖上曰制皮鞭罰人取其柔薄蓋刑具之輕者示辱而已今用夾皮又灌油其中傷人甚矣用心殘酷如此豈可使長人杖之仍罷其職

○丁卯升左春坊諭徳兼翰林院侍讀胡儼爲國子祭酒上謂吏部尙書蹇義等曰往者慮各處守令未必皆得人故命禦史分巡考察比聞禦史至郡邑但坐公館召諸生及庶人之役於官者詢之輙以爲信如此何由得實如入其境田野辟人民安禮讓興風俗厚境無盜賊吏無姦欺卽守令賢能可知是無數者卽守令無所可取矣且詢言之獘非一端人好惡不同則毀譽亦異若只憑在官數人之言以定賢否其君子中正自守小人賂遺求譽而卽墨及阿之毀譽出矣故孟子論取捨必徵諸國人自今禦史及按察司考察有司賢否皆令具實迹以聞徙山西太原平陽澤潞遼沁汾民一萬戶實北京廣西向武州土官知州黃或貴頭目羅以得貢馬賜之鈔幣夜有星如雞子大有光出軒轅東行入平星二小星隨之

○戊辰

○初戶部尙書夏原吉言蘇松水患莫甚如太湖洩太湖之水莫急於疏下流今各處舊洩水港浦間有淺狹淤塞者請及時疏浚從之至是浚蘇州千激浦致和塘安享顧浦陸皎浦尢涇黃涇共二萬九千一百二十丈浚松江大黃浦赤鴈浦範家浜共萬二千丈而下流疏通矣

太宗文皇帝實錄卷三十四

大明太宗文皇帝實錄卷三十五

永樂二年冬十月己巳朔享太廟徙河南祥符遞運所於蘇材堽避水患也

○庚午敕鎭守大同江陰侯吳髙曰韃靼率多來歸者慮有詐謀古云受降如受敵其悉調山西都司行都司並太原三護衛騎士赴大同操備制信符及金字紅牌頒給雲南木邦八百大甸麓川平緬緬甸車裏老撾六宣慰使司於崖大修裏馬茶山四長官司潞江安撫司及孟艮孟定灣甸鎭康等府州土官其制銅鑄信符五面內陰文者一面上有文行忠信四字與四面合及編某字一號至一百號批文勘合底簿其字號如車裏以車字爲號緬甸以緬字爲號陰文信符勘合俱付上土官底簿付雲南布政司其陽文信符四面及批文百道藏之內府幾朝廷遣使則齊陽文信符及批文各一至布政司比同底簿方遣人送使者以往土官比同陰文信符及勘合卽如命奉行信符之發一次以文字號二次行字號周而復始又置紅牌鏤金字敕書諭之其文曰敕某處土官某爾能守皇考太祖髙皇帝號令未嘗有違自朕卽位以來恭修職貢禮意良勤朕以遠人慕義尢在撫綏慮恐大小官員軍民假朝廷差使爲名擾害需索致爾不寧特命禮部鑄造信符付爾凡有調發及當辦諸事湏憑信符乃行如越次及比字號不同或有信符而無批文有批文而無信符者旣是詐僞許擒之赴京治以死罪又編勘合一百道付爾勘合底簿一扇付布政司爾之境土凡有軍民疾苦及奉信符辦過事務進貢方物之類俱於勘合內塡寫遣人賫至布政司比號寫底簿布政司都司遣官同賫所塡勘合奏聞若邊境聲息及土人詞訟從都司布政司按察司官會同計議行之其事已行及爾承行緣由並塡寫勘合奏聞如總兵官鎭遇有前事總兵亦會三司計議仍用都司或並布政司印信文書寫總兵官處分之語方許奉行亦塡寫勘合具奏若朝廷命總兵官掛將軍印徵討調遣爾處軍馬不待三司行移但憑總兵官印信文移卽時發遣亦塡寫勘合遣人奏聞塡寫勘合或字畫錯誤明白圈注以本司印信蓋鈐凡所收底簿及勘合用之將盡具奏再頒或總兵官都司布政司等官新除官到任及遇時節不許賫禮物相慶今以此敕刊置金字經牌懸爾治所永永遵守仍以紙寫一道付爾或有貪婪無藉淩害爾者不待塡寫勘合正具本遣人賫此敕不經總兵官及三同徑赴京陳奏將犯者治以重罪用此關防正爲撫安爾眾當安循理謹遵號令和睦分爾鄰境益堅事上之心則爾子子孫孫世保境土及爾境內之民永享太平其恪遵朕訓毋怠毋忽

○辛未

○凡者頭目那海義不紮尼等來朝設死凡者右衛以那海爲指揮同知設兀者後衛以義不紮尼爲指揮同知羅卜灘咩哥氈爲指揮僉事餘各授官賜誥印冠帶及鈔幣衣服有差故韃靼丞相若木子﹤土答﹥力尼等率所部男婦五百餘人自哈剌禿之地來歸詔設甘州赤斤蒙古千戶所以塔力尼爲千戶賜誥印襲衣彩幣赤斤甘肅鄰境也置雲南木邦孟養麓川平緬老撾緬甸八百大甸六軍民宣慰使經歷都事各一員孟定府經歷知事各一員威遠州吏目一員上以雲南各處土官不識中國文字遇有奏報不諳禮體命吏部各置首領官擇能書而練於事者往任之撫安江西給事中朱肇言江西十三府官田租重十倍民田民田之租間歲折收布帛官田悉貧民所種其租乃令收米乞於官田折收布民田輸米以蘇貧民從之

○壬申

○日本國王源道義遣使梵亮奉賫貢馬及方物謝賜冠帶印章命禮部賜王鈔錠彩幣及宴賚其使禦史有言甘肅總兵官左都督宋晟擅竊威權事上諭侍臣曰任人不專則不能成功況大將受邊寄豈盡拘文法今當明與晟言使之釋疑遂敕晟曰前者禦史言卿專擅此言官欲舉其職而未諳事理夫爲將不專則功不立朕旣付卿以閫外之寄事有便宜卽行之而後以聞自古明君任將率用此道而忠臣事君亦惟在成國家之大事豈拘細故況朕知卿有素而委以重任彼𨿽有言不能間也卿勿以置意但盡心邊務終始一致以副朕懷

○癸酉

○甘肅總兵官左都督宋晟奏甘州中衛指揮僉事王良失誤軍機律應死命斬之軍中以狥夜有星如雞子大靑白色有光出紫微西蕃內東北行之近濁

○乙亥

○賜左通政趙居任彩幣三表裏鈔四十錠嘉其使日本能卻贈遺故也夜月犯壘壁陣西方第二星

○丙子命金吾左衛故千戶劉靑子咬兒趙幹子官保俱襲升本衛指揮僉事

○丁丑

○升浙江道監察禦史楊直爲河南按察司副使河南黃河水溢命河南都司布政司城地有衝決者卽修之

○戊寅

○降福建行都司都指揮僉事彭浩爲指揮僉事先是監察禦史閱浩所署公牘有遲錯事律應罰俸浩怙終不服禦史劾奏之遂命降職隸成安侯郭亮立功修山東靑州府城池

○乙卯齊王榑來朝宴於華蓋殿賜其從官宴於中右門升前浙江按察司副使裴承祖爲江西按察使擢巴縣典史沈熊爲廣西道監察禦史減直隸蘇州府昆山縣荒田租稅三千四百四十石有奇爪哇國東王孛令達哈遣使喜臘等朝貢方物具奏請印章賜喜臘鈔幣命禮部鑄爪哇國東王銀印鍍金遣使賜之並賜彩幣等物修順天府固安縣渾河決岸

○庚辰

○北京行後軍都督府遣鎭撫陸英奏近有彊賊三十餘人於山後劫掠地無巡警寇猝至民罹其害請徙民稍南五十里以居上覽奏顧問英曰以此爲良策乎寇盜未至不豫思備禦旣至又不務擒捕但欲徙民避之今有賊三十人欲徙民五十里設有賊三百人欲徙民五百里乎北方天气正寒豈可使民棄所安挈老幼負儲蓄更造廬舍爾歸語守將但務備禦擒捕之方民不可徙刑部尙書鄭賜等言比軍士初犯罪者皆蒙宥免小人作過豈當全無懲戒上曰天不於惡木廢發生君亦不於小人忘矜卹朕持矜其初犯耳如姑終固不宥也

○辛巳

○夜有星如盞大靑白色尾迹有光出井宿東北行至近濁

○壬午

○夜月犯畢宿右股第三星

○癸未

○凡者托溫女直野人頭目喚弟等來朝設凡者托溫千戶所以喚弟等爲千百等官賜誥印冠帶襲衣鈔幣有差

○甲申

○賜文武羣臣侍宴福囊刑部尙書鄭賜都察院左都禦史陳瑛等交章劾奏長興侯耿炳文不遵禮典衣服器皿僭飾龍鳳玉帶僭用紅鞓遠蹈胡藍之軌近循李景隆之邪心乞正其罪以是懲逆戒上曰先朝老臣亦爲此乎命速攺之夜有星如雞子大靑白色尾迹有光出北斗中北行至近濁

○乙酉

○蒲城河津二縣黃河淸周王橚辭歸宴如初至賜賚甚厚並賜其從官鈔有差王旣行復遣駙馬都尉沐昕以羊百牽酒千瓶及外國所貢珍異之物馳賜之

○丙戌

○升指揮使張靑爲山西都指揮使都指揮僉事楊靑爲都指揮同知

○丁亥

○禮部尙書兼左春坊大學士李志剛等奏民有獻文章者往往辭義紕繆輙敢上瀆上曰爾欲罪之耶彼之來自謂至敬但其才智只如此不足責可斥還之亦以抑謏侫之風戶部尙書郁新等言禦馬監索白象食穀上曰白象何補實用乃欲奪民食以飼之古人所謂率獸食人者勿聽復禦馬監官責曰汝輩坐之食膏梁衣輕暖豈知百姓艱難計象一日所飼谷當農夫數口之家一日之食朕爲君職在養民汝輩不令朕知而爲此事是欲朕失天下心如復敢爾必誅不宥

○己丑

○夜水星犯南斗杓第二星

○庚寅

○置兀者托溫千戶所流官吏目一員

○壬辰

○齊王榑辭歸宴如初至賜賚甚厚夜有星如雞子大尾迹有光出天廩東南行入天苑

○癸巳

○駙馬都尉謝達卒

○乙未

○琉球國中山王南王遣其舅及相來朝貢方物賜鈔及襲衣文綺命禮部宴之夜有星如盞大靑白色光燭地出畢宿東北行入五車

○丙申

○賜寧夏總兵官左都督何福敕曰爲將之道貴能撫輯招徠以靖邊圉比命爾鎭守西陲爾能宣布朕命招撫遠人使其格心向化邊境寧謐朕用爾嘉今往來者日多恐爾資用不給特賜鈔萬錠至可領也賜甘肅總兵官左都督宋晟敕及鈔亦如之

○丁酉

○徒沅州衛冷水驛於便溪避其地瘴癘故也刑部尙書鄭賜等奏會諸司官錄囚上悉召諸司官諭之曰刑理必務明愼譬諸農夫之耘爲去糧莠也若心不存則視有所不見而並良苗去之矣刑以除凶人若心不存則察有所不明而並善人害之矣爾等皆宜盡心不可怠忽

○戊戌

○賜奉天靖難公侯伯都督指揮千百戶衛所鎭鎭撫典仗命婦冠服鈔公夫人五百錠侯夫人四百錠伯夫人三百六十錠都督夫人以下遞減給之刑部尙書鄭賜劾奏廣東儋州知州陳敏同海南衛千戶陳善等運糧遭風壞舟擅以官糧濟軍士請逮問之上曰運糧所以畜軍有急安得不與賜等白法非有命不得擅給上曰事有權宜待報而後給無及矣汲黯所以達大體也其置勿問夜有星如盞大赤色有光出北斗魁北行至近濁

太宗文皇帝實錄卷三十五

太明太宗文皇帝實錄卷三十六

永樂二年十一月己亥朔欽天監進永樂三年大統歷上禦奉天殿受之頒賜諸王及文武羣臣日本國王源道義遣使永俊等奉表賀冊立皇太子並獻方物命禮部賜王鈔錢彩幣及宴賚永俊等哈密忠順王安克帖木兒遣兀魯思等貢馬謝恩命賜鈔及襲衣綺帛初兩浙都轉運鹽使司仁和場鹽課司言本場歲額鹽萬一千三百三十八引原設茶槽倉中倉禇經倉錢塘倉俱緣江咸地曬土烹煎近各倉爲江潮衝激而許村場沙地寬廣乞撥與仁和場立竈開煎至是戶部覆寔以聞從之都察院左都禦史陳瑛等劾奏駙馬都尉梅殷畜養亡命及無賴之徒出入其家者八十餘人又私匿韃靼人又與女秀才顧氏之文造爲邪謀乞正其罪上曰梅殷朕自處之因戶部考定公侯駙馬伯應得儀仗戶及從人之數以聞命錦衣衛執殷所匿韃靼人送東

○庚子命金吾左衛故指揮同知包義子敬金吾右衛故指揮同知崔勇子玉俱襲父職

○辛丑

○撫湖廣給事中何海言洪武中頒布祖訓條章諸司職掌行移體式諸書歷年旣久官吏遷易多所遺失亦有經兵之處焚毀不存乞重刊諸書頒布中外俾知遵守又言各都司衛所官寡諳文理悉聽首領官參贊行事比者首領官又多不得人往往行事差謬乞命吏部今後宜選通曉文理識達政事者經歷都事吏目又言湖廣都司所屬衛所多襲職幼官有懦弱無爲不能鈐束軍士者有慒於法度誤犯憲章者間有能幹官員輙被上司差委以致軍政廢弛吏緣爲姦乞令兵部查考各衛所襲職幼官多者選老成舊官一人相兼管事仍敕都司不許差委庶使行事得當下人無獘皆從之廣東右布政使徐奇言本司遇催辦公務審決罪囚及應奏事務差委官員皆自備腳力不無妨誤今廣東所轄遞運船夫閒暇日多自今本司委官其腳力乞於遞運所應付爲便又言布政司府州縣官到任之後間有不服水土瘴癘而死遺下家屬道路遙遠貧難無力不能還鄕誠可憐憫準律故官家屬有司應付腳力給與行糧遞送還鄕如蒙準行則存歿感恩皆從江寧縣民言自龍江至三山門河道窄狹各處饋運之舟眾集江滸卒遇風濤多致損壞乞浚江東門外北河令深廣以納饋運之舟從之

○壬寅上以各處屯田肥瘠不同所獲亦異可較之法宜有差等嘗命各都司摘差官軍給與牛具種子耕種閒田視其歲收之數爲例考較謂之樣田旣而山西太原左衛千戶陳淮率軍士來奏所種樣田除足各軍歲外之用每軍俱有餘糧二十三石於是上命戶部詳定賞例餘糧三十石之上者賞鈔六錠二十五石者五錠二十石者四錠十五石者三錠十四石以下不賞其太原左衛種樣田者每軍準二十石之上例賞之及淮等陛辭加賜鈔六十錠衣一襲彩幣表裏各一軍賜鈔五錠絹二疋布有二疋衣鞋各一仍各賜鈔二十錠爲道裏費除官收正糧及種子外餘糧悉與自用

○癸卯

○擢中書舍人唐恕工科辦事官甘鏞賓州儒學訓導歐陽謙盧氏縣知縣賀潤髙要縣知縣黃禎淄川縣知縣石魯俱爲監察禦史以邊信爲湖廣道監察禦史劉亢爲工科給事中信亢皆以行人奉使外國還奏稱旨故有是命戶部言福建山東鹽運司廣東鹽課提舉司累歲所積鹽皆以召商開中其利福建山東每引鈔五十貫廣東每引三十貫今廣東商民利其價輕中納者多乞依福建山東例每引五十貫爲均從之鎭守淮安都指揮施文言淮安諸壩舟航往來每遇天旱壩下淤淺重勞人力近城舊有淸江浦二閘比年坍壞乞命有司修砌以便往來從之浚儀眞淸江壩下水港揚州府泰興縣言緣江圩岸東至新河西盡丹陽界長六千六百五十丈髙一丈五尺頃被江水沖決爲民患請發民丁修築從之

○甲辰上禦奉天門錄囚旣多所矜宥囚已皆出午門尙慮有枉抑者復召錦衣衛指揮程遠鴻臚寺少郇旃等謂曰囚皆久困於獄而乍至朕前久困於獄則𨿽枉而不求辯初至朕前則畏威而不敢言有此二者則刑罰豈能皆當爾等更以朕言從容審之果其有辭卽來白汝南王有勛來朝進馬命皇太子宴於文華後殿其從官宴於西廡江浦縣知縣周益以罪當刑其妻梅氏訴益母老無共養者願代益死上憫其情特宥益

○丙午

○夜有星如雞子大赤黃色出井宿東北行

○丁未

○刑部尙書鄭賜等奏奉文徵討官有以罪系獄者請論功定議上曰朝廷大公至正之道有功則賞有過則刑刑賞者治天下之大法不以功掩過不以私廢公此輩徵討之功旣酬以爵賞矣今有犯而不罪是縱惡也縱惡何以治天下其論如律

○戊申

○直隸和州民言州銅城閘上抵巢湖下接揚子江圩岸七十餘處爲江潮衝決壞禾稼乞修築從之修六合縣瓜步等屯圩岸五千餘丈

○己酉冬至上禦奉天殿受朝大宴文武羣臣及四夷朝使命婦朝皇后於坤寧宮賜宴

○庚戌上禦奉天門視朝西北諸胡來貢命光祿寺卿賜食旣罷禮部尙書李至剛進曰西北諸胡陛下撫綏皆以向化邊境已寧上曰人恆言以不治治夷狄夫好善惡惡人情所同豈間於華夷撫之有道未必不來虎至暴擾之能使馴帖況虜亦饑食渴飲具人心者何不可馴哉但有來者惟推誠待之耳夜月犯天髙星西星

○壬子

○擢富平縣丞陸具瞻爲翰林院編修具瞻嘗事上於藩邸克效恭勤云夜火星犯鈞鈐上星癸丑○夜京師地震濟南府城西地震有聲

○甲寅上以京師地震召文武羣臣諭曰隆古聖王之世山川鬼神莫不寧皆由君徳修於上臣職修於下感應之機不誣後世君臣不能如古故災異數見今地震京師固由朕之不徳然卿等亦宜戒謹修職以共回天意凡軍民有不便之事當速攺之周世子有燉來朝命皇太子宴於文華後殿其從官宴於西廡夜河南開封府地震

○乙卯

○遣監察禦史孔復等考閱在外諸司桉牘通政使趙彜奏山西民言介休縣出五色石可爲器用上曰此幸覬小人不可聽數年兵革災荒百姓困苦未得寧息今又可以此重困之乎官府求一物卽百姓受一害況此石饑不可食寒不可衣累民何爲命捽出之

○丙辰上禦奉天門召成國公朱能諭曰今天气愈寒民築孝陵垣墻者可悉罷歸未畢之工令軍士畢之軍士就役者日給之鈔復曰朕今日夙興覺寒气襲體因思百姓之勞故命爾罷遣爾不可因循稽緩軍士就役亦難但旦出暮歸比百姓服役數百里之外差異然亦宜卹之毋盡其力蓋隆冬盛寒非先帝陵寢朕亦不勞之也工部侍郎趙毅等奏鎭江府民言乞於本處鑿山開河以便漕運約用九十八萬人數月可成請遣官驗視上曰爾任大臣顧不能料制其事而必欲遣人驗視耶數年以來民困爲甚非有大不得已之事豈可輕役且役九十八萬人卽復用如許人供給之騷動數十州縣爲百姓植禍矣豈不殆哉毅等惶恐頓首謝遂寢不行掌狹西都司事右軍都督僉事王英劾奏都指揮葛進受賄縱軍士不下屯命法司追鞠之

○丁巳

○翰林學士兼右春坊大學士解縉等進所纂錄韻書賜名文獻大成賜縉等百四十七人鈔有差賜宴於禮部旣而上覽所進書向多未備遂命重修而敕太子少保姚廣孝刑部侍郎劉季箎及縉總之命翰林學士王景侍讀學士王達國子祭酒胡儼司經局洗馬楊溥儒士陳濟爲總裁翰林院侍講鄒緝修撰王褒梁潛吳溥李貫楊睹曹棨編修朱紘檢討王洪蔣驥潘畿王俌蘇伯厚張伯頴典籍梁用行庶吉士楊相左春坊左中允尹昌隆宗人府經歷髙得暘吏部郎中葉砥山東按察司僉事晏壁爲副總裁命禮部簡中外官及四方宿學老儒有文學者充纂修簡國子監及在外郡縣學能書生員繕寫開館於文淵閣命光祿寺給朝暮膳夜金星犯東咸北第一星

○戊午

○以蘇松嘉湖杭等府水災蠲其今年糧六十萬五千九百餘石

○己未

○設天津衛上以直沽海運商舶往來之衝宜設軍衛且海口田土膏腴命調緣海諸衛軍士屯守

○庚申

○擢進士張英爲吏科給事中陳湯劉瑩俱爲監察禦史置北京天津衛經歷司經歷一員

○辛酉上以海運糧船上抵直沽欲於直沽置倉儲糧別以小船轉運北京命戶部會議皆以爲便復請於天津等衛多置露囤以廣儲蓄從之

○壬戌

○法司奏遼東廣寧衛指揮使芮廉備禦不嚴致虜寇入境抄掠法當斬特旨免死謫戍邊立功

○乙丑

○暹羅國王昭祿羣膺哆羅諦剌遣使柰靄納孛剌等貢方物賜鈔幣襲衣

○丙寅

○周世子有燉汝南王有勛辭歸宴如初至賜賚有差廣西忻城縣儒學訓導到官歲餘邑中皆蠻獠有司招其子弟入學卒無至者訓導自念虛糜廩祿無異於國詣闕白其事禮部尙書李至剛等言不當擅離其職請罪之上曰委其職事而去之可罪以離職無事可治而赴闕自陳蓋非苟祿偸安者其吏部調用之直隸和州吏目張良興言州麻澧二湖之田約五萬餘頃唐宋時俱系熟田比歲間有耕者輙爲水渰乞自本州桃花橋至含山縣界增築圩埂三十餘里以防水澇從之

○丁卯

○以殺獲江西永新賊陳繼成功賞都指揮劉鑑鈔百錠吳凱八十錠張翥六十錠從徵將士三千五百餘人賞各有差蓋以總兵官襄城伯李浚上其功也

太宗文皇帝實錄卷三十六

大明太宗文皇帝實錄卷三十七

永樂二年十二月戊辰朔上視往南郊

○庚午

○宣府總兵官武安侯鄭亨等奏修築宣府諸處屯堡成先有敕諭亨等於宣府萬全懷安諸處簡軍馬堅壘壁謹烽堠愼防禦之務每數堡擇一堡爲髙城深濠城多置門其中開井積水以聚數堡之人馬輜重糧餉晝夜瞭望寇至夜則舉火晝則舉炮爲信以軍士堅守之附近屯堡軍亦皆移入其中亨等經營規畫至是始備云

○辛未

○刑部尙書鄭賜劾奏河南都指揮僉事劉圭蔑視親王過端禮門不下馬命謫戍我向

○癸酉

○擢進士吳廷用江貞虞京王彥修曹潤俱爲給事中徙延安慶陽之克戎巡檢司於小裏河口定邊巡檢司於馬跑泉槐安巡檢司於三山狹靑原把截所於黑河子保安縣把截所於兀剌城增設綏徳米脂縣把截所革安定縣把截所

○甲戌

○黃巖縣髙浦奧賊童養民等伏誅初養民等聚眾作耗劫殺縣民事聞命浙江都指揮同知蔡斌率兵二千往捕仍敕斌嚴戒士卒毋擾平民至是斌禽養民等送京師誅之

○乙亥

○臘日賜文武羣臣宴

○丙子

○設天津左衛

○戊寅上聞中宮於應天府私取工匠役之召府尹向寶等責曰數年軍旅供給加以權豪橫肆百姓艱難京師爲甚旣命汝牧民當體國家愛民之意正直不阿矜卹保庇庶幾民可休息宦者宮禁使令之人非有重權汝何用畏之而輙聽其役民略不之拒公家凡役一夫必先告朕官者擅役之而不告何耶爲京尹朝夕在朕左右尙畏人如此若在遠外任小官職當如何畏之譬爲人典守寶貨擅啟藏縱人私取必不免責罰矣汝擅以朕百姓作人情可逃罪乎今姑宥爾若復蹈前非必誅遂逮所私役工匠中官責之曰朕爲天下不敢輕一民汝何人敢擅役之百姓家僮奴亦敢不告其主肆意自爲﹝手﹞﹝乎﹞命錦衣衛執而治之巡按山西監察禦史張翥言山西行都司所屬地方切近沙漠軍衛充實則虜不敢爲患比軍人犯徒流罪者悉徙興州屯戍恐邊衛軍士圖易避難必多故犯以求遷徙則隊伍日減邊備不足乞令臨邊衛所軍人犯徒流罪者止從科斷仍流原衛戍守從之

○己卯

○賜周王橚彩幣三十疋珠翠春花各四十枝酒千瓶羊百牽馬十匹鞍二副遣知縣潘隆本賫敕撫諭廣東瓊州府黎峒生黎夜月犯井宿西北第一星

○庚辰

○四川天全六番招計使髙敬讓來朝貢方物賀立皇太子且遣其子虎入國子監受學賜虎鈔衣裳等物

○辛巳

○升羽林右衛指揮使魏整爲都指揮僉事掌金吾左衛事義勇衛指揮同知張旭爲府軍左衛指揮使吏部言寧國府學訓導考滿當調除其生員告言訓導明經善教乞仍除本學庶幾諸生得卒所業然訓導所書考滿奏牘有錯誤宜治罪上曰學官明經善教於今難得奏牘錯誤小過可恕其宥之復職

○壬午

○冊鎭西衛指揮孫整侄女爲寧化王濟煥妃朝鮮國王李芳遠遣陪臣李耒奉表請立其長子禔爲世子詔從之

○癸未

○甘肅總兵官左都督宋晟以急乏邊儲請不爲常例無分官民令於甘肅衛倉中納淮浙鹽糧庶邊儲易充從之

○甲申

○命江西都司都指揮僉事華哈者致仕

○乙酉

○移廣西南舟衛於賓州上林縣

○丙戌上因言管屯言不務勸率軍士顧侍臣曰朕在藩邸時數因圍獵過田家見所食甚粗糲知其所苦每親勞問之無不感悅今屯種軍士亦田家若管轄者能知其情時時勞問所苦誰不感奮勤力又曰用人之道亦須先得其心然後可與圖功若養之於無事之時用之於感恩之後未有不得其力者朝鮮國王李芳遠安南國王胡﹤大互﹥及四夷土官酋長俱遣人奉表貢名馬方物賀明年正旦

○戊子

○升前燕府與寶副奇原爲尙寶司丞

○己丑

○升泗州知州莊敬爲廣東布政司左參政敬洪武中爲山西右參政建文中坐事謫兩淮上兵渡江敬詣營朝見授泗州知州尋以父憂去官至是服闋升用之

○庚寅

○升禮部左侍郎宋禮爲工部尙書攺禮部右侍郎楊砥爲本部左侍郎工部右侍郎趙羾爲禮部右侍郎

○辛卯

○修東海廟裁減湖廣沅州麻陽縣縣丞主簿

○壬辰

○同州韓城縣黃河淸安南賀正旦使者旣至上命禮部出陳天平示之使者識其故王孫也皆錯愕下拜者感泣者而裴伯耆亦責使者以大皆惶恐不能對上聞之謂侍臣曰安南胡﹤大互﹥初云陳氏已絕彼爲其甥權理國事請襲王封朕固疑之及下詢其陪臣父老皆曰然朕謂陳氏以壻得國今﹤大互﹥以甥繼之於理亦可乃下詔封之孰知其弒主篡位僭號攺元暴虐國人攻奪鄰境此天地鬼神所不容也而其臣民共爲欺蔽是一國皆罪人也如何可容

○癸巳

○除直隸貴池等縣及浙江嘉興等府戶絕田通六千九十七頃一百二十四畝租稅

○甲午立春上禦奉天殿文武羣臣行賀禮賜宴賜六部尙書侍郎金織文綺衣各一襲特賜翰林學士解縉侍讀黃淮胡侍講楊榮楊士奇金幼孜衣與尙書同縉等入謝上曰朕於卿等非偏厚代言之司機密所寓況卿六人旦夕在朕左右勤勞勩益不在尙書下故於賜賚必求稱其事功何拘品級又曰朕皇考初制翰林長官品級與尙書同卿等但盡心職任孔子云君使臣以禮臣事君以忠君臣各盡其道耳縉等稽首而退

○乙未

○升鴻臚寺序班張儼爲本寺右寺丞賜北京守城官軍人等二萬四千四百一十人鈔有差

○丙申

○命監察禦史顧謙等往雲南木邦等處撫綏夷民禮部言國子監生少請自明年始依洪武二十五年例天下府學歲貢二人州學二歲三人縣學一歲一人從之

○丁酉享太廟夜有星如盞大靑白色尾迹有光出天市東垣內北行入天津是歲天下戶九百六十八萬五千二十口五千九十五萬四百七十賦稅糧三千一百八十七萬四千三百七十一石六斗布帛三十九萬六千一百九十五疋絲綿二十四萬一千二百八十三斤綿花絨二十七萬六千三百五十二斤鈔五百六十六萬八千一錠金五十兩銀十萬三百七十三兩銅二千五百三十三斤鐵八萬一百八十六斤鉛五萬二千一百四十一斤朱砂七百五兩海﹤貝巴﹥三十二萬一千七百二十一索茶百八十一萬八千六百九十四斤鹽百三十一萬二千五百一十一引屯田子粒千二百七十六萬三百石有奇馬四萬九千二百十三匹

太宗文皇帝實錄卷三十七

大明太宗文皇帝實錄卷三十八

永樂三年春正月戊戌朔上禦奉天殿受朝賀大宴文武羣臣及四夷朝使命婦朝皇后於坤寧宮賜宴

○己亥

○賜朝鮮安南使臣及來歸韃靼並雲南等處土官宴於會同館

○庚子諭天下文臣曰朕惟治天下以愛民爲本愛民之道使其衣食給足無凍餒之患則鬥爭可息禮讓可興化行俗美臻於治至朕皇考太祖髙皇帝撫有區宇保民致理於休養生息之道思之至而慮之周故三十年間天下殷富生齒日繁至治成功超越往古朕正位以來仰遵成憲惟欲民安物阜風淳俗美刑措不用夙夜兢兢不敢怠寧尙慮天下之廣黎民之眾有未寧厥居者爾等皆牧守之官必思所以愛養之毋殫其財毋疲其力毋爲貪墨肆暴虐教之務善以遠刑辟道之務本而气末習如民皆安居足食斯徳行興刑罰措爾天下治爾亦將有無窮之聞欽哉△楚王楨來朝宴於華蓋殿賜其從官宴於中右門

○辛丑

○賜來歸韃靼頭目察思吉朵羅赤等銀鈔文綺襲衣△修山西聞喜縣古渠土堰△夜有星如盞大靑白色光燭地出文昌北行至紫微東南蕃外

○甲辰

○夜月犯畢宿右股第三星

○乙巳

○享太廟上以天下屯田積谷寧夏最多蓋總兵官都督何福勤於用心又以福請更定屯田賞罰爲經久之計降敕獎諭之△韃靼掃胡兒與其弟答剌赤八速臺疊兒必失等來歸掃胡兒阿魯臺部屬也言鬼力赤聞兀良哈哈密內屢朝廷遂相猜防數遣人南來窺伺上曰狡虜情狀固亦如是謹吾邊備虜何能爲遂徧敕邊將令備之修山東郯城縣沐沂二河堤岸二十五處共一千二百餘丈△寧夏總兵官左都督何福請調泗州衛指揮僉事張麟赴河州衛鞏昌衛指揮僉事後瑛赴洮州衛寧夏衛指揮僉事董聚赴寧夏前衛管馬從之△夜有星如盞大赤色尾迹有光出參宿西北行至雲中

○丙午

○楚王楨辭歸宴如初至賜祭甚厚其從官賜鈔有差

○丁未

○以大祀南郊上禦奉天殿文武羣臣受誓戒

○皇孫生賜名瞻墉

○皇太子第三子也△工部進鹵薄大駕及東宮儀仗命工部親王儀仗內紅銷金撒仍用寶珠龍衣△前軍都督僉事華聚卒聚泗州旴﹤日臺﹥人始爲燕山右護衛百戶素閒弓馬號驍捷從上平內難屢克大敵積功至僉都督至是以疾卒

○庚戌

○大祀天地於南郊上還禦奉天殿文武羣臣行慶成禮

○辛亥

○以郊祀禮成大宴文武羣臣及四夷朝使

○壬子諭天下武臣曰國家置武禦以衛侮衛民不以治而亡備爾等或鎭藩方或禦邊徼當竭忠效力守法奉公用修厥職士卒者捍禦攻戰所資也必得其死力乃可成功其用心撫綏屯田者儲蓄之本也必耕種以時而後攻私克足其家意督勸若完成堡修器械勤訓練謹斤侯愼哨備皆軍政所急不可廢弛況爾等爵祿富貴或由父祖之功或出於己身之勞當夙夜體念保全永遠苟忘其所自不循禮分掊刻貪虐於下朝廷之法至公不私後𨿽追悔不可徳矣敬之念之無忽朕訓△先是上命翰林院學士兼右春坊大學士解縉等於新進士中選質英敏者俾就文淵閣進其學至是縉等選修撰曾啟編修周述周孟簡庶吉士楊相劉子欽彭汝器王英王直余鼎張敞王訓柴廣敬王道熊直陳敬宗沈升洪順章朴余學夔羅汝敬盧翰湯流李時勉段民倪維哲袁天祿吾紳楊勉二十八人入見上諭勉之曰人湏立志志立則功就天下古今之人未有無志而能建功成事其汝等簡拔於千百人中爲進士又簡拔於進士中至此固皆今之英俊然當立心遠大不可安於小成爲學必造道徳之微必具體用之全爲文必並驅班馬韓歐之間如此立心日進不已未有不成者古人文學之至豈皆天成亦積功所至也汝等勉之朕不任爾以事文淵閣古今載籍所萃爾各食其祿日就閣中恣爾玩索務實得於已庶國家將來皆得爾用不可自怠以孤朕期待之意時進士周忱自陳年少願進學上喜曰有志之士也命增忱爲二十九人遂命司禮監月給筆墨紙光祿給朝暮膳禮部月給膏燭鈔人三錠工部選近第宅居之△以元宵節賜文武羣臣宴△吏部言舊制天下諸司三年一朝明年應朝請先移文令知之上曰雲南道路遼遠其布政司按察司並所屬府州縣俱免來餘如舊例

○甲寅

○賜祭前軍都督僉事華聚及賜賻贈如例

○遣監察禦史李琦行人王樞賫敕往諭安南國胡﹤大互﹥曰朕日臨萬方以至誠待物昔爾﹤大互﹥奏曰前王陳氏宗祀以絕爾爲其甥眾推權理國事主詞祭告求襲爵朕頗疑之敕詢爾國陪臣耆老皆以爲實故下詔封汝爲安南國王去年老撾送陳氏之孫天平來朝言爾本黎姓父一元季犛爾名蒼皆其臣屬三世國主篡奪其位遂更其姓名自謂舜後國號大虞爾父僣稱太上皇爾爲大虞皇帝攺元紀號其言甚悉朕初未信及爾所遣使來使天平見之皆錯愕下拜亦有感泣者則爾之不道灼然明甚安南國土陳氏之先稟命於我太祖皇帝世世相傳修其職貢爾爲陪臣屢行篡弒奪而有之罪惡滔天不忘何待若占奪祿州等處之地蓋罪之小者敕至爾其具篡奪之故以聞△四川建昌衛土官指揮使安普公進馬四十匹賜鈔二百錠銀五十兩彩幣六表裏及賜其把事通事從人有差△平江伯陳瑄請建天妃廟於直沽從之

○丙辰

○國子監祭酒胡儼請申明洪武中所定學規從之上諭儼曰此其條約耳爲師範者當務正己以先之講學漸磨以養其心淑其身此爲切要汝宜勉之

○丁巳命金吾右衛指揮同知王陸子進龍父職虎兒文等處女直野人韃靼頭目綽魯不乃也兒古尼往奇赤等來朝詔設失裏綿虎兒文二衛以綽魯不乃也兒古尼等六十四人爲指揮千百戶賜誥印冠帶襲衣及鈔幣有差△夜有星如盞大靑白色有光出太微西垣外西北行入軒轅

○戊午命右軍都督僉事馬榮率舟師運鑲北京△擢嘉興縣知縣蔡楫樂安縣典史蕭福爲監察禦史攺狹西布政司右參政時泰爲江西布政司右參政降吏科都給事中李享爲禮科給事中△遣行人譚勝受千戶楊信等往舊港招撫逃民梁道明等舊港在南海與爪哇鄰道明廣東人挈家竄居於彼者累年廣東福建軍民從之者至數千人推道明爲首指揮孫鉉嘗使海南諸番遇道明子二奴挾與俱來遂遣勝受等偕二奴賚敕招諭之

○庚申上諭戶部臣曰數年用兵北京順天永平保定供給特勞非休息二三年不能復舊可免三府田租二年又曰凡人嘗同勞苦者後來安逸亦當同之嘗見前世人主一旦富貴頓來向忘所共艱難之人朕甚不敢夫昧己心以失人心爲庶民且不可況人主乎△攺順天府知府楊泰爲通政司左通政

○壬戌命天下衛所以去所定屯田賞罰例用紅牌刊識永爲遵守△擢張輗爲金吾前衛指揮使輗故榮國公張玉次子也△升金吾左衛指揮使張寬爲狹西都指揮僉事△火州回回滿剌乞牙木丁等來朝貢馬及方物賜鈔幣襲衣△後軍都督僉事陳用卒用霍丘人洪武中任府軍衛指揮僉事升都督僉事至是卒賜祭命有司治喪葬

○癸亥

○賜住不罕失裏綿地面女直猛奇赤金築木瓜安撫司頭目彭友聞西番烏思藏頭目阿奴等宴於會同館△工部言新河江口上自大勝關下盡江東驛堤堓傾圯三十三百餘丈急宜修築從之

○乙丑

○湖廣都指揮謝鳳等奏招諭答意等五寨生苗皆向化先是諸寨生苗出沒劫掠居民有司請於要害之地築堡屯兵以禦之命前軍都督府給榜招諭於是諸苗順服刻箭爲擔不復叛亂鳳等以聞上謂掌前府事隆平侯張信等曰蠻夷𨿽頑獷然亦有信義今旣向化當以信撫之稍有侵擾彼將不直朝廷其以所刻箭付廣東都司藏之仍戒飭有司務盡懷綏之道

○丙寅

○戶部言四川徳興思安二井歲額鹽五萬六千九百四十九斤年久醎水微細虧鹽一萬二千四百八十九斤今有河北井水醎薪便歲出鹽增常額一萬七千二百斤有奇乞令開煎從之

大明太宗文皇帝實錄卷三十八

大明太宗文皇帝實錄卷三十九

永樂三年春二月丁卯朔遣官釋奠先師孔子

○召宣府總兵官武安侯鄭享還京△升兀者衛指揮同知鎖失哈爲指揮使賜之彩幣△河南布政司言河決馬村堤命本司官躬督民丁修治

○戊辰

○祭太社太稷遣官祭先農

○己巳

○北京刑部尙書額僉以罪誅先是僉奏朝廷用人宜新舊兼任今所信任者率藩邸舊臣非公至之道又言侍衛將軍皆光祿給食不亦私厚語涉怨誹上出其奏示羣臣羣臣進曰今廷中大臣惟金忠出藩邸之舊至於密務臣等所與聞者忠或不與何名非公且光祿給侍衛將軍食出洪武舊制非始於今日皆僉妄言宜正其罪上曰朕爲天下君政欲日聞直言以助益不及豈惡言者且人臣言事亦湏考實何至誣直爲枉且朕之待僉不薄矣而猶刑怨誹豈正直之人哉今遽罪之人不察將謂朕不容言者姑寘之至是都禦史陳瑛等奏僉居官貪婪暴虐擅作威福十數事又縱其妻於所部郡縣笞辱等令逼索財物且日乘轎於市中彊買物貨市人畏之不啻豺虎僉與其妻同惡如此罪其可容上遣人復按得實皆處以死△夜有星如雞子大靑白色尾迹有光出太微西垣內東南行入張宿後二小星隨之

○庚午

○攺大寧前衛濟州衛天策衛爲漢府三護衛攺設趙府三護衛以彭城衛爲常山中護衛永淸左衛爲常山左護衛永淸右衛爲常山右護衛置經歷司經歷一員設常山郡牧千戶所隸趙府

○辛未

○蜀王椿來朝宴於華蓋殿其從官宴於中右門

○壬申

○直隸和州言州民嘗貸官稻三千四百七十餘石今被水未有償乞於來歲秋成償從之△雲南寧遠州土官同知力吉罕奏云臣所轄猛慢等七寨本臣祖宗故地近被安南攻奪又擄臣壻及女並人民畜產徵納差發驅役百端臣世奉中國職貢今橫被虐害實所不堪惟朝廷矜憫上命禮部遣使賚敕諭安南胡﹤大互﹥曰前遣禦史李琦等問爾弒主篡位僣號攺元寧遠州復奏爾奪其猛慢等七寨擄其壻女掠其人畜徵納差發驅百端事果如何具以實對△刑科都給事中馬楨以欺罔伏誅

○癸酉

○廣東按察使司副使耿賢有罪謫戍邊

○甲戌

○新冊添衛指揮僉事胡忠女爲崇陽王孟煒妃永州衛指揮僉事程斌女爲通山王孟火�禽妃△永平衛指揮使李宏坐虜寇入境劫掠畏怯不出伏誅

○乙亥皇后千秋節命婦朝賀坤寧宮賜宴

○丙子命華陽王悅燿崇寧王悅燇冠

○丁丑

○升通政司左通政朱浚爲北京刑部尙書

○巡按福建監察禦史洪堪言十事其一曰治天下以正風俗爲本國朝以禮治民令民間有喪以禮安葬禁暴露焚燒此厚風俗之道也今福建之俗凡有親喪率多火燒棄置不葬𨿽有葬者十無二三宜從禮部禁止果貧乏不能葬者宜令所在有司於沒官地內設置義冢庶幾民徳歸厚風俗可淳其二曰崇徳報功國之大典福建之地自漢以來始通中國地濱海隅民少知學至唐常衮爲福建諸州觀察使始興學校鄕小民有能誦書者衮親與爲客主人之禮始翕然向化遂爲禮義之邦民至於今未忘其徳舊有廟在府州府學之前春秋祭祀今廟𨿽存日益敝壞昔樊令當唐末捍禦贛寇曾常侍保安淸流縣其民俱爲立廟至本朝皆官爲祭祀以常衮之功比之二人大相遠矣然未蒙褒顯乞敕禮部議下有司增修舊廟官爲祭祀其三曰存卹孤老王政所先今處各府州縣養濟院多頹壞有司非奉勘合不敢修葺孤老之人多無所依又或有一縣之內素無建置者夫百里之縣豈無失所之人良由有司不體朝廷卹民之意故略而不理乞敕有司常加修葺未建置者卽建置之如例收養薪米布匹皆按先期給之或有疾病令醫療之庶無告之民不至失所其四曰刑名國之重事各府州縣重囚必經按察司審錄無冤然後轉達刑部詳擬或有推鞠不明及番異者按察司官俱宜躬親辦理今往往仍發原問衙門推鞠以致多有冤抑乞敕各按察司官審囚之際遇有番異及鞠問不明者湏親與辦理毋循前獘庶幾刑罰可淸其五曰福建役洪武中先以三戶垛集正貼輪當後貼戶多抽入伍防倭而又令輪當垛集之軍是充兩役乞敕兵部今後充防倭者戶丁聽繼本役其垛軍仍於正戶及不曾補役貼戶內取充其六曰福建驛傳廩給俱系驛夫自備歲終有司方數目給償其驛戶貧乏者取給一時未免囷迫宜令有司酌量預支糧餉年終通計支銷若有羨余俾於下年作數其七曰無知愚民不諳常憲或因小忿輒訴公庭及論以法方覺悔懼推原其情亦出愚戇誤犯令著有司令後詞訟除姦盜詐僞人命外若戶婚田土鬥毆相爭一切小事依洪武年間教民榜例付該管老人里長從公剖決若裏老狥私不公及頑民不服者有司方如律治之庶使獄訟淸簡其八曰鄕飲酒禮乞申明令有司以時奉行選方正之士講讀大誥律令使民知趨善避惡其九曰治民之法必先教之教之不從然後刑之今朝廷法制禁令止行於有司其閭巷小民有自幼至老不及知者故往往至於誤犯今後凡有條例榜文宜令有司轉行裏老於本處申明亭召集鄕民逐一告諭庶其知所循守其十曰水旱之災國家代有洪武年間嘗遣人於各府州縣修築塘堰圩岸使水有所防旱有所備彼時有時亦有奉行不止核報未盡者宜如洪武故事遣人復勘修築上皆納焉

○戊寅

○蜀王椿辭歸宴如初至賜賚甚厚並賜其從官鈔有差

○己卯命故羽林前衛指揮同知龐彥非專以兵馬威也桂平等縣小民爲亂或者迫於有司誅求不得已逃匿行劫苟圖自存蓋未可知宜遣人撫諭復業毋輒進兵如其不服發兵未晚

○壬午

○升光祿寺大官署正倪正爲北京光祿寺丞翰林院編修陸具瞻爲趙府左長史以具瞻嘗授學趙王云

○先是禮部尙書李至剛等言趙王國國應祭山川社稷等神未有壇所請攺順天社稷壇△祭社稷古制畱守無祭山川之文而趙地北嶽恆山北鎭醫巫閭皆當祭請攺順天府山川壇祭山川上曰祭祀大事其與六部大臣及翰林院儒臣再議至是吏部尙書蹇義翰林學士解縉等言周禮地官凡建邦國立其社稷文獻通考云諸侯有國其社曰侯社親王畱守之祭固無明文然禮有可以義起者今趙王畱守北京當別建國社稷山川等壇致祭宜如禮部所議從之修浙江上虞縣曹娥江池湖埧埂及沿堤岸△金吾左衛指揮周廷貴有罪伏誅

○癸未

○升都指揮同知史勇爲左軍都督僉事金吾左衛指揮同知王千一爲山東都指揮僉事劉歪兒爲山西都指揮僉事吳福爲遼東都指揮僉事張九兒爲河南都指揮僉事楊勝雄甄全傅興爲本衛指揮使金吾右衛指揮同知劉成祖楊友戚用爲山東都指揮僉事楊進陳志周福興爲山西都指揮僉事周全周大髙成爲遼東都指揮僉事周成爲河南都指揮僉事曹中陳官音保王外驢魏文兒王得唐成陳友辛劉軍兒張遇林段定子宋官保指揮僉事郭福驢俱爲本衛指揮使徐文馬轉兒爲本衛指揮同知羽林前衛指揮使雷春爲河南都指揮同知指揮同知趙成爲河南都指揮僉事劉全張驢兒爲本衛指揮使金吾左衛副千戶吳攺住爲本衛指揮僉事皆以平定九門功復升之命故狹西都指揮同知朱賓鴻子祥襲父原職爲金吾左衛指揮同知命趙王髙燧居北京賜賚甚厚及賜其長史陸具瞻等鈔有差

○甲申

○敕武城侯王聰同安侯火眞率騎兵三千人哨了迆北命平江伯陳瑄充總兵官前軍都督僉事宣信充副總兵帥舟師海道運糧赴北京韃靼卜蘭奚來歸各賜鈔百錠

○丙戌

○安定衛指揮哈等三遣頭目撒力加藏卜等三十九人來朝進馬且奏舉撒力加藏卜等爲指揮千百戶管官又請如例歲納孳畜什一皆從之仍賜撒力加藏卜等詔敕冠帶襲衣及銀鈔彩幣有差

○丁亥

○寧夏總兵官左都督何福言寧夏旱田再藝水田惟一藝且種水田則費力多而獲利少乞屯種罷水田惟耕旱田從之

○乙丑

○賞福建銅山千戶所副千戶劉庸等銀鈔綺帛有差以牧捕黃梅山土寇功也△四川布政司言諸番以馬易茶者例禁夾帶私茶布帛靑紙等物出關今番商往往以馬易茶及以他貨易布司遵禁例又慮杜絕遠人上曰邊關立互市所以資國用來遠人也其聽之

○庚寅

○敕甘肅總兵官左都督宋晟曰回回倒兀言撒馬兒罕回回與別失八里沙迷查幹王假道率兵東向彼必未敢肆志如此然邊備常不可怠昔唐太宗兵力方盛而突厥徑至渭橋此可鑑也宜練士馬謹斥堠計糧儲預爲之備△工部尙書宋禮言山東衛所屯田缺牛耕種請於太僕寺給之從之

○辛卯

○賜子監雲南天泉六番招討司等處官民生髙虎等五十人夏衣

○壬辰

○設狹臨臨洮等處鎭羗鹿兒埧栗林溝淩兀赤老鴉山老鼠川永寧堡冷地峪中寨野人溝十寨從岷州軍民指揮使指揮僉事陳英言也

○癸巳

○戶部言河南懷慶等府比歲荒傷稼請以鈔代輸租稅從之

○甲午

○把蘭等處女直野人卯義等來朝設撒力衛以卯義爲指揮僉事賜誥印冠帶襲衣及鈔幣有差

大明太宗文皇帝實錄卷三十九

大明太宗文皇帝實錄卷四十

永樂三年三月丙申朔浚溧陽縣胭脂河△夜金星犯壘壁陣東苐五星

○丁酉

○升義勇中衛千戶張昇爲羽林前衛指揮僉事△女直野人頭目溫勉赤等來朝設兀者隱勉赤千戶所命溫勉赤等爲千百戶等官△迆北野人女直頭目喃不花等二十四人來朝貢馬命喃不花等爲余衛指揮千百戶賜鈔幣有差

○戊戌

○升羽林前衛指揮使童興爲山東都指揮同知山丹衛致仕百戶楊義爲遼東都指揮僉事△哈剌溫等處韃靼也裏麻等五十五人來歸貢馬命禮部如例賞之夜金星犯木星

○己亥

○命都指揮同知蔡彬姜淸馮斌統領舟師緣海備禦遇寇卽相機剿捕△蒲城郡主卒訃聞上輟視朝一日遣中官賜祭給明器儀仗以葬主秦湣王長女嫁儀賓吳倫云△遣使賜失裏綿衛指揮使綽魯不乃虎兒文衛指揮使也兒古尼等綺帛時二衛新設故也△升昆陽州知州孫浩爲江西布政司左參政工科給事中姚伯善爲本科都給事中刑科都給事中耿通爲本科右給事中△奴兒幹衛指揮同知把剌答哈及兀者左衛頭目木答忽等九十七人來朝賜之鈔幣△禮部言狹西肅州衛小旗陳驢馬妻王氏一產三男命循例給之△哈密頭目遣使奏忠順王安克帖木兒卒命禮部遣官賜祭詔以脫脫襲封忠順王送還哈密脫脫安克帖木兒兄子自幼俘入中國上卽位求得之撫養甚至及聞安克帖木兒死無嗣欲以脫脫往嗣其爵恐其眾不從嘗遣回回可察吉兒等訪其祖母速可失裏及其頭目至是哈密頭目來告喪且請脫脫還撫其眾乃命脫脫襲封忠順王賜印誥玉帶文綺並賜其祖母及母文綺表裏

○辛丑

○禮部言烏撒衛軍人沙敢兒妻滕氏一產三男命循例給之△掌雲南都司事都督僉事鄭祥都指揮使王俊雲南廣西陸涼越州洱海等一十七衛及思恩州土官知州岑永昌等各遣人貢馬賜鈔有差

○壬寅

○設狹西延安府子午嶺巡檢司及寧州屯田營寨△夜月犯天樽中星

○癸卯上謂兵部臣曰福余衛指揮使喃不花等奏其部屬欲來貨馬計兩月始達京師今天气向熱虜人畏夏可遣人往遼東諭保定侯孟善令就廣寧開原擇水艸便處立市俟馬至官給其直卽遣歸

○甲辰

○革狹西威虜衛軍官並入肅州衛而增設中右中中二千戶所命禮部鑄印給之△琉球國中山王武寧遣侄三吾良亹等奏表貢方物謝襲封恩賜之文綺襲衣

○乙丑

○升江西都指揮同知楊興馬羽爲浙江都指揮使王眞爲山東都指揮使都指揮僉事李龍爲本司都指揮使金吾衛指揮使孟慶爲山東都指揮僉事

○丙午

○敕鎭守大同江陰侯吳髙曰比有自虜中還者言虜寇令其部將領兵將寇西京此言未果虛實爾可飭士馬嚴守備以防不禦△兀者左衛千戶谷羊奇等來朝升谷羊奇爲本衛指揮僉事余授百戶等官△修北京昌黎等縣河決堤岸百一十五處△淮安邳州言民饑甚計其口數請得粟九千石賑之上惻然曰此可給三月耳秋成之期尙遠若止給三月猶不免於餒死國家於惠民豈可爲旦夕計特命戶部倍其數給之△鎭守寧波浙江都指揮僉事程鵬奏指揮龐義喬英備倭失機命斬之以徇其千百戶同罪者宥死降職

○丁未

○升羽林前衛指揮同知吳興爲山東都指揮僉事

○戊申

○攺山東道監察禦史文郁爲工科給事中蓋郁以都察院言其不諳刑名而上頗聞其質實故擢鳳翔知縣秦俊爲福建按察司僉事疊州剌兒岡簇頭目南哈倚實遣人來朝貢馬賜之鈔幣仍命南哈倚實統治疊州之眾

○己酉命羽林前衛故千戶黃來興子景陶原子福郭進保子定住俱襲升本衛指揮僉事

○庚戌

○大理寺等衙門奏會議文職官及中外旗校軍民人等凡犯偸盜官物毆罵本管官及尊長鬥毆傷人威逼人致死詐僞竊盜犯姦恩軍再犯冒名頂替上工守衛擅離信地私賣及棄毀軍器從徵違期誣告人則依律科斯其犯私度關津臨事避難私和公事失火犯夜私造斗斛秤尺失囚囑托公事求索取受財物牧養畜產不如法居喪嫁娶匿稅諸不應爲而爲一應注誤連累則免決記罪其有不應侵損於人等項及情犯重者臨時奏請從之

○壬子

○升羽林前衛指揮使禿石爲山東都指揮同知忽失答爲山西都指揮同知罕臺金爲河南都指揮同知張興爲遼東都指揮同知指揮同知阿答出爲山東都指揮僉事紮吉爲山西都指揮僉事金吾右衛指揮使苗兒爲河南都指揮同知鎖答禿爲都指揮僉事金吾左衛指揮同知進保爲遼東都指揮僉事皆以首禽姦惡功升之又以平九門功升金吾右衛指揮同知洪貴爲遼東都指揮僉事擢行人王麟爲廣西布政司右參政

○癸丑

○冊淮安衛經歷胡福女爲長山王賢焌妃△修狹西隴州迆西關山驛路橋梁△夜火星犯壘壁陣西苐五星

○甲寅

○頒減輕屯田罰例初上命戶部定屯田賞罰條例刊著紅牌俾之遵守後以士卒勞困未蘇又新墾荒田歲收不能如數復命戶部同五軍議於罰例減輕﹝依﹞﹝俟﹞三年後依紅牌考較至是尙書郁新等上所議減輕例大率十減四五命頒行之△免湖廣黃州常沙嶽州常徳等府水災田租一年△遼東都司奏兀良哈等處韃靼以馬至遼東互市命兵部定其直上上等每馬絹八匹布十二匹上等每馬絹四匹布六匹中等每馬絹三匹布五匹下等每馬絹二匹布四匹駒絹一匹布三匹△修廣東歸徳門橋

○丙辰

○工部尙書宋禮言狹西蘭州慶陽鳳翔諸衛新撥屯軍缺耕牛請以百人共牛四十隻官買給之從之命著爲令

○戊午

○河南溫縣水決﹤馬犬﹥塢村堤堰四十餘丈濟勞二河水溢渰民田四十餘里事聞命修築堤防△修廣東南海衛蓮塘上下坡屯田堤岸

○己未

○夜有星碗大靑赤色有尾光燭地出角宿有聲西北行入井炸炸散

○庚申命羽林前衛故千戶吳瘦兒弟得襲升本衛指揮僉事△韃靼頭目朵兒只來歸寧夏總兵官左都督何福遣送至京命爲正千戶賜官冠帶鈔幣及金織紗羅衣

○辛酉

○擢福州府學教授王鐸爲刑科給事中右軍都督府經歷孟桓爲山西布政司右參政攺福建布政司左參議蕭英爲河南布政司左參議

○癸亥

○賜女直及奴兒幹黑龍江忽剌溫之地野人女直把剌答琉球西洋暹羅使臣三吾良疊等宴於會同館△夜有星如雞子大靑白色光燭地出張宿西北行至雲中

○甲子命哈剌溫及兀良哈等處來歸酋長也裏麻等四十五人爲都指揮指揮千百戶賜鈔及文綺彩繒有差△升羽林前衛指揮使孫興爲大寧都指揮同知楊靑爲山東都指揮僉事致是千戶杜榮甥馬原爲金吾左衛指揮同知以金吾左衛指揮使甄全子海代父職

大明太宗文皇帝實錄卷四十大明太宗文皇帝實錄卷四十一

永樂三年夏四月丙寅朔享太廟△琉球國山北主攀安知遣使赤佳結制等貢馬及方物賜以鈔錠襲衣彩幣表裏

○丁卯

○修京師三山門內接仙橋

○己巳命工部以火藥兵器給寧夏日肅總兵官爲戍守之備

○庚午

○升都指揮同知王俶胡原俱爲都指揮使守寧夏延安

○辛未

○賜琉球朝鮮麓川及韃靼使臣宴於禮部

○壬申

○除直隸蘇州鳳陽寧國三府及浙江湖廣四川廣東江西福建河南七布政司所屬郡縣戶絕無徵田租計田三萬五千一百八十餘頃△播州宣慰使楊昇遣弟楊孟瑄貢馬賜之鈔錠彩幣△修山東歷城縣小靑河等處水決堤岸

○癸酉

○木邦緬甸軍民宣慰司孟定府灣甸於崖諸長官各遣頭目奉表貢馬犀象金銀器皿謝頒賜敕符金牌官服恩賜以金帶鈔錠彩幣有差△夜有星如雞子大靑白色有光出天市西垣外西北行至亢宿

○丙子

○周世子有燉來朝命皇太子宴於文華殿其從官宴於西廡△升指揮同知李成爲遼東都指揮僉事命右參政宋性任四川布政司性初以布政司參政往蘇松治水至是還遂有是命△擢內鄕縣知縣胡恪爲山西道監察禦史

○丁丑

○琉球國中山王武寧遣使餋埠結制等賫表獻馬及方物賀萬壽聖節賜之鈔幣

○己卯

○寧化王濟煥長山王賢焌來朝命皇太子宴於文華後殿

○庚辰

○遣使以彩幣賜別失八里王沙迷查幹時哈密忠順王安克帖木兒爲鬼力赤毒死沙迷查幹率兵討鬼力赤之罪上聞而嘉之故賜之仍賜敕令與嗣忠順王脫脫惇睦△鎭守雲南西平侯沐晟鎭守貴州鎭守侯顧成及狹西等都司朝鮮等國並四夷土官酋長各遣人奉表貢金銀器犀象馬方物賀萬壽聖節

○辛巳

○追封乳母馮氏爲保聖賢順夫人遣趙王髙燧以珠冠香笏眞衣致祭

○壬午萬壽聖節上禦奉天殿受朝賀大宴文武羣臣及四夷朝使命婦朝皇后於坤寧宮錫宴是日上命禮部自今命婦𨿽大朝亦止於三品以上余悉免之著爲令

○癸未

○攺工部尙書黃福爲北京刑部尙書位朱浚之下以都禦史陳英效其不能存卹工匠故也△琉球國山南王汪應祖遣使泰賴結制等奉表貢馬謝襲封恩賜鈔及文綺△廣西總兵官都督同知韓觀奏北潯掛柳三郡蠻寇黃田等累行劫掠殺虜人畜已調都指揮僉事朱輝領兵追剿殺獲賊人首級四百五十六顆尋蒙欽差郎中徐子良等賫敕撫安其黃田等二百六十四戶皆已向化復業悉歸所擄人畜所執器仗亦悉輸官上命觀復業者更善撫卹

○甲申

○升灣甸長官司爲灣向州給印章金牌並置流官吏目一員

○乙酉

○遣官修呂梁洪以北諸閘及滁州仙居等四橋

○丙戌

○以儒士馬巨江爲翰林院五經博士巨江西安府人與張紞同輩行學問老成志向閒逸上在藩邸聞其名及至召至將用之而巨江以老固辭遂授博士賜紗帽銀帶襲衣及璽書褒諭令致仕△夜月犯壘壁陣第三星

○丁亥

○周世子有燉寧化王濟煥長山王賢焌辭歸命皇太子賜之賜賚有差其從官賜鈔如例

○戊子

○捕倭副總兵都指揮同知呂毅械送所獲海寇林忠義等八十七人至京師

○己丑

○修鳳陽府大龍興寺△廣西遷江縣屯田千戶所土官百戶吳勝言縣蠻作耗殺擄土官及軍民家口兵部尙書劉俊等請發兵剿捕上曰首惡不過數人遽調兵恐濫及無辜姑令韓觀撫綏如果不悛調兵剿捕未晚

○庚寅

○修江西萬載縣雙虹橋

○辛卯

○廣東都司奏瓊州府屬縣七方等八峒生黎八千五百人崖州抱有等十八村一千餘戶俱已向化惟羅活諸峒生黎尙未歸附上命禮部以歸附者令有司善綏撫未歸附者以遣人招諭禮部遂奏遣通判劉銘賚敕諭之

○壬辰

○攺浙江布政司左參政周琮爲狹西布政司左參政擢武鄕縣縣丞史克新爲山東道監察禦史△狹西鳳翔府隴州請修西鎭廟從之命俟農隙

○癸巳

○廣西平祥縣土官知縣李昇湖廣梅南長官司土官之子覃添富來朝貢馬及方物請恩以新設二治故也大明太宗文皇帝實錄卷四十一

大明太宗文皇帝實錄卷四十二

永樂三年五月乙未朔

○封周王橚第四女爲南陽郡主苐五女爲永城郡主命張儀程和俱爲中奉大夫宗人府儀賓以南陽郡主配儀永城郡主配和儀府軍左衛千戶與之子和河南左護衛指揮使景之從子也

○丙申命故羽林前衛指揮同知米勝侄敬襲叔之職

○己亥

○端午節賜文武羣臣宴△置永寧衛倒馬砍石虎鋪二關

○壬寅命武安侯鄭亨領山西騎兵一千北京步卒三千於宣府興和等處巡備

○癸卯

○雲南威遠州土官知州刀算黨等進象馬方物謝頒降敕諭金字紅牌命禮部賜之金帶金織文綺襲衣及銀鈔綿綺羅彩絹△都察院左都禦史陳瑛等劾奏駙馬都尉胡觀私遣閹者詐稱內使彊取上元縣民女子數十人又娶娼婦爲妾甘同污賤且觀先坐預知李景隆逆謀皇上大恩以親曲加寬宥今略無悛心宜正其罪上曰不必罪之但罷其朝請

○乙巳

○琉球國山南王汪應祖遣寨官子李傑赴國子監受學賜夏衣一襲

○丙午

○湖廣按察司副使何道旻坐事降廣東按察司僉事擢尢溪縣知縣黃采爲狹西道監察禦史

○丁未

○肅王楧來朝宴於華蓋殿賜其從官宴如例

○戊申命禮部凡徵討將士還北京省親者比前例加倍賞鈔不給行糧

○庚辰命禮部鑄北京內各門關防印記△阿速兀者江等處女直野人頭目李關住八等二十八人來朝賜鈔及彩幣△韃靼頭目察罕達魯花遣人歸附貢馬敕迆北巡哨武城侯王聰同安侯火眞曰察罕達魯花使人來言鬼力赤見在卜魯屯之地則前者山西報云內及天城小尖山有火此必鬼力赤遣人覘我邊也爾等可遣精騎密偵其動靜若來寇開平卽設伏出奇擊之

○辛亥

○夜有星如雞子大靑白色有光出箕宿南行至近濁

○乙卯

○肅王楧辭歸宴如初至賜賚甚厚其從官賜鈔有差

○丙辰上以代寧秦晉永興髙平平陽諸王所爲過失日多思豫訓誡以全親親之義賜書周楚齊蜀等王曰易曰履霜堅冰至孔子釋之曰其所由來者漸矣由辧之不早辧也故凡事慮於未萌則有益論於已然則無及我皇考太祖皇帝創業垂統爲子孫帝王萬世之計惟欲本支各盡其道朝廷篤於親親藩國重於守法朝廷之紀綱明正親藩不齟齬於其間藩國之禮節不踰朝廷不苛責於其上恩不至於掩義義不至於蕩恩宗社永有磐石之安親藩同享無疆之福此皇考立法之意亦吾繼述之意而諸弟侄之意亦皆然也吾常思之朝廷不能篤親親之道是不孝於祖宗不友於兄弟不慈於子侄棄仁背義咎孰大焉昔建文嘗蹈此失矣吾卽位以來恆切戒此閒居之際教詔子孫亦惟在重骨肉手足之恩不可爲非禮苛責之事言出乎口心通乎天地鬼神蓋吾躬嘗奉藩豈有不能身體其事哉夫爲藩國者亦當體朝廷之心而亮其誠天下之事至繁一人之精力有限智識豈能悉周區畫豈能悉當若吾一家兄弟子侄骨肉之親於吾所行或有未至亦宜以情相恕比代寧秦晉永興髙平平陽諸王不亮吾心稍不順意內懷怏怏或聽小人教誘爲非甚者形諸怨謗魘鎭所爲不知不仁固少年寡學之過吾恐傷同气一皆容忍不問然此特私恩耳爲君之道必正公議而後有以服天下況法度者皇考之法度吾嗣位而不能守之又何以服天下之心故𨿽不可虧親親之私恩亦不敢廢天下之公義夙夜思之事有兩難欲直言其過使圖其攺則恐傷恩欲隱忍不言將來積過愈深理不得容是陷之於罪也至此非惟吾心不能自安天下之人亦謂吾徒能愛之不能教之養成其過故皆直言以戒之矣𨿽未能必其不逆於心若有亮吾之意信而從之他日徳成名立享其安榮與國家同久豈不兩盡其美哉玆特遣書陳布悃款繼今之後吾惟常念親親之恩勿替諸弟侄亦惟常念皇考之法具在各盡乃道共保富貴豈有涯哉吾之所言天地鬼神鑑臨在上惟宗國諸王亮之亮之△升指揮使裴詳爲山東都指揮同知

○己未

○雲南大侯長官司長官刀奉偶遣其子刀奉董來朝貢馬及銀器賜之鈔幣

○辛酉

○修漢秣陵尉蔣子文廟

○壬戌

○擢犍爲縣典史宋亨爲戶科給事中△靈臺縣丞姜迪爲廣西道監察禦史△蜀王椿進荔枝等物上賜書答曰闊別以來懷思深積比聞安適良增慰喜送至荔枝艾虎聚扇香囊彩花諸物具見親厚之意惟賢弟抱明達之資惇忠孝之義處事循理秉心有誠稽古博文好學不倦東平河間無以過也引睇蜀國山川邈遐賢賢親親不忘朝夕勉自愛重用副所懷△女直野人頭目哈達歹等來朝貢馬賜鈔及銀幣

○癸亥

○順陽王有恆來朝命皇太子宴之△淮安府海州言臨洪場民歲於筦瀆場界耕種輸作陸運艱難州北舊有河上通髙橋下接臨洪近年淤塞乞疏浚以便舟楫從之大明太宗文皇帝實錄卷四十二

大明太宗文皇帝實錄卷四十三

永樂三年六月乙丑朔敕甘肅總兵官左都督宋晟曰前歸附韃官阿卜都罕等八人韃民十九人令爾給與畜產官牛十羊五十民牛六羊二十比聞其中有未給受者皆有愧恨之辭夫歸附同而朝廷待之不同使愧恨亦非撫納降附之道可便如例悉給△寧夏總兵官左都督何福奏靈州韃靼宣垛集爲兵以足邊備敕福斟酌人情可行則行△宣城等縣言霖潦沒屯倉漂子粒三千二百餘石命戶部遣人驗視△右軍都督僉事王英卒英廬州合肥人洪武間由衛士立戰功累升後軍都督僉事上命位調右軍命掌狹西都司事英在狹西安靜不擾勤於訓練至是以疾卒賜葬祭如例

○丁卯賜察罕達魯花兀良哈等處所遣歸附頭目宴

○戊辰命察罕達魯花爲都督其弟哈達爲千戶先是遣使臣趙哈剌往漠北撫諭爲鬼力赤部屬所要至是察罕達魯花遣人貢馬具言其故遂遣使賜之彩幣命爲都督以寵異之使之安居本土善撫其眾仍命禮部以彩幣頒賜果你來忽都禿失奴幹阿卜都剌馬木乞蓋以察罕言其同心歸附云△湖廣都司言楚府付鉄牌一面云遇夜差人出城門公幹者驗此開門上以書諭楚王楨曰朕昔守北藩地連邊塞與胡虜相接實爲重鎭護衛巡視王城及闌馬墻圓牌皆朝廷所降初無夜開城門鉄牌況國家舊制在外各城門鎖鑰皆屬都司軍衛今王府自出此牌禮非所宜賢弟賢明孝友恪愼周詳爲親藩表率卽宜停革以副倚重之意

○庚午

○朝鮮國王李芳遠遣陪臣許應等奉表貢方物及馬謝立世子恩芳遠復奏洪武中蒙賜廟社樂器及陪臣祭服年久損敝乞再頒賜上命工部制樂器賜之祭服令本國自制禮部言樂器原賜編鐘編磬各十六琴瑟笙簫各二今議琴簫各倍之庶協和音律從之

○壬申

○以慶成王濟炫曲蔽護衛軍彊劫之罪賜敕責之且俾攺過云△以兵部郎中張子眞爲江西按察司僉事△復劉子春山東道監察禦史子春建文中由禦史出知蕳縣至是召復之△髙郵州民父年老其長子不聽教令欲擊之而力之不能制夜以次子往助長子竟斃於父刑部論次子準弟毆兄死律斬父準子孫違犯教令父母非禮毆殺律有大誥減等杖九十年老收贖具奏上曰法原於情其議未當命禮部尙書蹇義等再議義等議奏曰次子從父命助執兄初非有殺兄之意其罪但不能乞免兄之死於父耳上命謫戍邊其父免贖

○癸酉賜晉王濟熺曰昨令爾弟慶成王濟炫暫居潞州聞爾不忍其去甚見同气之情然吾以其年逾冠宜令居外涉歷庶幾有成不意濟炫至彼恣縱非爲狥私滅公違禮壞法如護衛軍人盧官士等爲彊盜旣不以聞又不罪之及朝廷遣人捕之乃造飾僞詞曲掩蔽豈是臣子之道今以至親姑容之俾攺過自新且令仍回太原爾愛弟之心素厚宜朝夕訓戒之使毋蹈前非勉於善行庶幾可保富貴△廣東保昌縣言梅開南通交廣北出江西實爲要路舊有橋三處年久圮壞玆欲重修工費浩繁乞令江西南安府同修從之

○乙亥

○升都指揮同知榮貴爲山東都指揮使△山西行都司都指揮同知王恕坐贓罪當死特宥死謫爲卒隸△淸遠伯王友當先殺賊

○丙子

○福建按察司言延平府尢溪沙縣南平三縣歲糧三萬三千七百餘石輸鎭東衛三縣距鎭東六百餘里山水險惡饋運艱難而福州閩侯官懷安三縣去鎭東甚邇宜以其糧輸鎭東而以延平三縣糧輸福州爲便從之

○己卯

○遣官祭中霤△遣中官鄭和等賫敕往諭西洋諸國並賜諸國王金織文綺彩絹各有差△延安府安塞等縣蝗命有司捕之△夜水星犯軒轅大星

○庚辰

○升金吾左衛指揮使汪浩爲遼東都指揮同知仍掌金吾左衛事羽林前衛指揮同知李順爲大寧都指揮僉事仍掌羽林前衛事△遣中官山壽等率騎兵由槍桿嶺出云州北行與武成侯王聰等會兵覘虜兵各賫一月糧每三十里置馬五匹以備馳報△修建陽衛城池

○甲申命戶部尙書夏原吉都察院僉都禦史兪士吉通政司左通政趙居任大理寺少卿袁復賑濟蘇松嘉湖饑民上諭之曰四郡之民頻年厄於水患今舊谷已罄新苗夫成老稚嗷嗷饑餒無告朕與卿等能獨飽乎其往督郡縣亟發倉廩賑之所至善加綏撫一切民間利害有當建革者速具以聞卿等宜體朕憂民之心欽哉毋忽

○乙酉

○擢大典縣儒學教諭趙緯爲禮科給事中實授北京道監察禦史吳誾爲爲陜西道監察禦史△修直太倉衛城池△周王橚言汴梁水退堤防稍固乞惟修舊宮居之免勞民力上嘉其言遂罷洛陽之役

○丙戌命浙江等都司造海舟千一百八十艘

○丁亥

○招西安門外地攺築西華門外皇墻△廣西上思州土官知州黃中榮遣人貢馬賜之鈔幣△大理寺卿呂震言近例文官犯杖罪者記罪還職停俸三月蓋欲使之攺過自新然有玩法者恃恩輕犯恬無畏憚不正其罪無以示懲請自今有再犯者論如律上曰再犯仍宥之三犯如律

○戊子

○夜有星如雞子大赤色有光出天津西北行入織女

○己丑

○升刑部郎中馬麟爲山東右布政使員外郎楊成戶部員外郎陳壽爲右參政△湖廣道監察禦史紀諄爲山東按察使河南道監察禦史劉子敏廣東監察禦史樊鎭爲鎭使通判趙翺楊紳爲僉事

○庚寅

○兀者衛指揮使鎖失哈遣子沙弄奇等進馬謝升職恩賜之鈔幣△安南胡﹤大互﹥遣使臣阮景眞等隨監察禦史李琦等入朝上奏謝罪且奏曰臣﹤大互﹥父子實安南陪臣且連姻戚事其先王亦頗盡心豈敢篡殺以犯大僇蓋緣陳氏多難子孫喪亡以致於盡臣實其甥謬當眾舉權理國事以主其祭遭遇聖明賜以封爵奉承惟謹常懼有愆蕞爾島夷僻在荒服豈敢僣號攺元欺天罔上天平本陳氏宗族久棄在外不謂尙存悠悠之言自此而致聖恩弘貸遣使下問臣請迎歸天平以君事之其祿州等處猛慢等寨亦卽令退還已遣人往各處交割地界伏望皇上天地父母恕臣狂愚赦臣死罪臣不勝悚懼瞻望之至上嘉納焉△湖廣都司奏都指揮僉事謝鳳等招撫治古等十八寨苗長龍答奇等百七十五戶皆順服

○辛卯上謂戶部臣曰比蘇湖被水民饑多求食他郡其令所在官司善加綏撫毋驅逐之候水退令復業復業無糧食種子並官給之

○壬辰

○升金吾右衛副千戶孟潑養褚金剛爲指揮僉事

○癸巳

○升正千戶王復亨副千戶李滿總旗劉海小旗馬貴俱爲錦衣衛指揮僉事初滿等由儀衛司校衛從徵渡江出使西洋累著勛績故有是命△山東華縣言比歲兵革蝗旱人民流徙江淮今初復業累歲逋負不能償乞除豁從之

大明太宗文皇帝實錄卷四十三

大明太宗文皇帝實錄卷四十四

永樂三年秋七月甲午朔享太廟遣官祭歷代帝王陵寢△夜有星如彈丸大流五尺許發光如雞子大赤色有尾光燭地出勾陳旁西北行至紫微西蕃外

○丙申

○賜書諭趙王髙燧曰邊報西北屢有火此或鬼力赤與瓦剌戰徙而南來恐我軍逼之故發火以張其勢又或前者馬剌沙等來歸中途驚回今欲再來故發火爲約爾卽於馬軍內兼選漢韃六十人令的當指揮二人率往西北以覘虜情降者招之若其入寇則與邊將籌議相機襲之所遣官軍令晝伏夜行愼密愼密

○丁酉

○設筸子坪長官司隸湖廣都司答意治古寨二長官司隸貴州宣慰司時辰州衛指揮僉事龔能等招諭筸子等處三十五寨生苗龍廖彪等四百五十三戶向化廖彪等各遣子來朝請設官撫治上曰苗蠻能慕義來內屬宜從其意遂命設長官司以廖彪爲筸子坪長官各野爲答意長官龍答哥爲治古寨長官俱給印章賜冠帶襲衣鈔幣仍命蠲其民租徭復設陰隆江滑石江二巡檢司隸筸子坪長官司以苗首廖橋勝等爲巡檢

○戊戌

○狹西興平鳳翔二縣進瑞麥三十本禮部率郡臣上表賀以爲聖徳復被之應天下太平之徵上覽之謂尙書李至剛侍郎趙羾曰瑞麥固是嘉應但四方遠邇靡一物不得其所斯可爲太平今中外果無匹夫匹婦之愁怨於下者覽表祗益慚愧耳君臣貴相與以誠謏佞非治世之風也至剛等愧謝△雲南寧遠州土官同知刀吉罕廾刀孟賣等來朝貢方物賜刀吉罕誥命信符金牌及紵絲衣一襲紵絲紗羅六匹並賜刀孟賣等鈔△順陽王有烜辭歸就以所獲周府擾害官民千戶費誠舍人曹政等付歸周王自治且賜書周王橚曰比者自汴至淮及江一路多有費弟護衛人拘軍民商旅之舟裝運王府米麥等物肆擾不一又有逼脇郡縣官吏和買茶芽者有司苦之非宗藩美事賢弟宜深戒戢之庶幾有以表率宗室△浚淮安府山陽縣運鹽河計一十八里

○辛丑

○夜月入氐宿

○壬寅

○以周王橚生日遣駙馬都尉沐昕賜彩幣羊酒良馬△戶部尙書郁新奏官民雜犯死罪以下舊令於北京納米贖罪今議莫若量增其米雜犯死罪納米百一十石流罪三等八十石加役者九十石徒罪三年者六十石二年半五十石二年並遷徒者四十五石一年半三十五石一年三十石杖罪九十一百俱二十五石六十至八十二十石笞罪十石聽於京倉輸納爲便從之△韃靼平章把都帖木兒倫都兒灰自塔灘率部屬伍千餘人詣甘肅歸附總兵官左都督宋晟畱其家屬於甘肅遣人送把都帖木兒等至京上宴勞之賜襲衣等物

○癸卯

○命把都帖木兒爲右軍都督僉事賜姓名吳允成倫都兒灰爲後軍都督僉事賜姓名柴秉誠保住爲狹西行都司都指揮僉事賜姓名楊效誠余爲指揮千百戶鎭撫後賜冠帶襲衣文綺表裏白金鈔有差△以房安爲監察禦史安洪武中自禦史升江西按察史坐罪爲民至是工部尙書宋禮薦其才故召之△賜書周王橚曰比各府縣錄周府長史司榜文來奏夫朝廷與王府事體不同長史司專理王府事豈得徧行號令於封外與朝廷等一家有一家之尊一國有一國之尊天下有天下之尊卑不踰尊古之制也今賢弟居國如諸子擅行號令於國內其亦可乎若姦人造此離間卽具實以聞當究治之如實賢弟所命則速遣人收還仍嚴戒長史行事存大體毋貽人譏議

○甲辰

○遣行人聶聰等賫敕諭安南胡﹤大互﹥曰阮景眞等來得奏具悉朕惟天地生物出於至誠聖人代天理物亦以至誠爲本故其下皆以誠應朕用此道君臨萬邦推心待人無間遠邇然慮爾習於變詐或未盡誠今復遣人諭爾爾果誠心應朕盡革前非迎還天平以君事之朕當建爾上公封以大郡傳之子孫永世無窮朕之斯言上通於天佇俟來章以頒顯命遂遣景眞等與聰俱行△修浙江海寧湖州二守禦千戶所城池△夜有星如盞大靑白色有尾光燭地出扶筐西北行入天棓

○丙午

○暹羅國王昭祿羣膺哆羅諦剌遣使曾壽賢等來朝貢方物賜鈔及織金襲衣△老撾軍民宣慰司宣慰使刀暹答遣頭目渾典等來朝進象及方物賜刀暹答鈔五百五十錠綺帛各三十六匹並渾典等鈔幣有差

○丁未

○徙府軍右衛治於樓鼓之西舊治在西安門外以拓皇墻故徙之△夜有星如盞大光明有尾出北斗魁外西南行至玄戈傍

○戊申

○遣官祭中山武寧王上諭禮部臣曰中山王勛徳之盛國朝第一百世不忘自今正旦淸明七月望十月朔冬至皆遣祭著爲令△雲南元江府知府那榮來朝貢馬及方物賜之鈔幣

○己酉

○遣右軍都督僉事吳允成後軍都督僉事柴秉誠並其部屬都指揮指揮千百戶等居涼州賜賚甚厚諭兵部令榜諭緣邊將士毋有侵擾賜敕嘉獎總兵官左都督宋晟招懷之功並賜之鈔幣仍命晟給與允誠等牛羊孳牧都督牛二十羊一百五十都指揮牛十四羊七十隻指揮牛十二羊六十千百戶衛所鎭撫牛十羊五十其隨來軍民每戶牛六羊二十家屬給衣鞋布鈔有差且令晟加意撫綏候允誠等居處旣定選其中壯勇或二百三百五百參以官軍三倍於塞外偵邏非但耀威亦以招徠未附者

○敕寧夏總兵官左都督何福曰近韃官把都帖木兒等歸附其部屬五千餘人駝馬二萬餘匹皆畱甘肅把都帖木兒等賜之姓名優與爵賞令率其部屬於涼州居住給與牛羊孳牧今以所給牛羊之例付爾觀之自今爾處有歸附者給與如例△朝鮮國王李芳遠遣陪臣尹穆等奉箋賀皇太子千秋賜穆等鈔幣有差△占城國王占巴的賴遣使部該卓等來朝貢方物賜賚有差△眞臘國遣使柰昧等來朝貢方物且告其國王參烈婆毗牙卒賜柰昧等鈔幣有差△修後湖黃冊庫△巡按廣東監察禦史汪俊民言瓊州府周圍皆海中有大小五指黎母等皆生熟黎人所居比歲軍民間有逃入黎洞甚至誘入黎人侵擾居民今朝廷遣使招諭臣愚以爲黎性頑狠招諭之人非其同類未易信從又水山峻惡風气亦異中國之人罹其瘴毒鮮能全活臣訪得宜論縣熟黎峒首王賢祐舊嘗奉命招諭黎民信從歸化者多況其服習水土不畏瘴癘臣請追還使命仍召賢祐至京量授以官俾招諭未服黎人戒約諸峒無納逋逃其熟黎則令隨產納稅一切差徭悉與蠲免生黎歸化者免其產稅三年峒首則量所招民數多寡授以職事如此庶幾黎順服從之

○庚戌

○旌表安慶府懷寧縣民方福一妻王氏潛山縣民葛晟妻金氏朱得進妻王氏靑州府臨煦縣民張仲先妻齊氏太原府徐溝縣民武志賢妻蘇氏撫縣安縣民黃克敬妻殷氏吳原得妻黃氏黃仲逸妻宋氏臨川縣民饒伯振妻劉氏支得誠妻徐氏韓伯遜妻丁氏趙伯達妻婁氏吳伯詠妻鄧氏四川敍南衛知事史穆妻劉氏太原府徐溝縣主簿龔名妻石氏臨洮府蘭縣民徐人得妻孟氏廣信府永丰縣民王復初妻傅氏傅彥恭妻徐氏鄭友東妻劉氏上饒縣民張繼成妻江氏平陽府平陸縣民姜舉人妻蕭氏故元鎭撫陳州馬士隆妻左氏梧州府��縢縣民王克讓妻龍氏眞莭俱爲以蚤喪夫守義無瑕有司以聞故並旌之

○命平江伯陳於天津衛城北造露囤千四百所儲海運糧

○辛亥

○遣序班王孜祭故眞臘國王參烈婆毗牙命給事中畢進內使王琮賫詔封故眞臘國王長子參烈昭平牙爲眞臘國王仍賜之鈔幣等物遣其使柰昧等還

○賜雲南元江府知府那榮金帶一文綺衣三襲錦十八匹銀百五十兩鈔六百錠並賜其傔從鈔幣有差遂升本府爲元江軍民府給之印信△工部尙書宋禮言燕山右衛吏趙成告犯笞罪無力準工自願北京爲民種田命戶部依例給牛具種子自今有犯笞罪無力準工悉如之仍敕杖罪八十以上卽時發遣七十以下放回鄕裏備貲自請屯所

○壬子

○車裏宣慰使刀暹答遣頭目攬綫思奏請舉兵攻八百大甸宣慰使刀招散上賜敕諭曰覽奏具悉卿之忠義八百小醜負朝廷恩信肆爲慢侮阻遏使臣公義之所不容朕爲天下生民主體上帝好生之徳一民失所朕爲不寧彼八百之爲不善不過首領數人其下軍民皆朕赤子兵行之際寧無多傷且其土官幼弱無知多因姦邪小人教誘所致今已遣使諭令攺過遷善且索其惡黨孟乃朋等爾等卽先遣人往波勒木邦孟艮等處諭朕之意若八百大甸仍昏迷不悛或姦邪之人執迷不盡爾等卽合兵徵之但擒其首惡而撫安其眾殺戮無多仍擇其支屬賢者奏聞立之若其悔過服罪卽止兵勿進又遣使諭八百大甸軍民宣慰使刀招散等曰朕特頒金字紅牌敕諭與諸邊夷爲信以禁戢邊吏生事擾害用福有眾於無窮車裏老撾木邦孟養諸宣慰使乃孟定威遠等府州官皆敬恭朝命無所違禮惟爾年幼無知惑於小人孟乃朋孟允公等教誘起禍生釁聞使臣至境拒郤不納朕遣頒詔往諭古剌等處爾阻遏之爾之罪愆不可悉數廷臣咸請興師問罪朕念八百之人豈皆爲惡兵戈所至必及無辜故有所不忍玆特遣司賓田茂推官林禎賫敕同車裏差去人往諭爾能攺過自新卽將姦邪之人禽送至京庶幾境土可保人民獲安其或昏迷不悛發兵討罪拏戮不貸遂敕西平侯沐晟諭以車裏請徵八百之故且言已遣使往諭八百令攺過自新爾宜嚴兵以待彼果悔罪輸誠卽止兵勿進其以馬軍六百步軍一千四百隨內官楊安郁斌又慮老撾乘車裏空虛或發兵掩襲其後或與八百爲援可選的當頭目率兵一萬五千往備

○癸丑

○設孟艮府隸雲南都司以歹掯土官刀哀爲知府給印誥及賜冠帶時刀哀遣人來朝請設治所故有是命△升都指揮同知郭贇爲四川行都司都指揮使都指揮僉事黃寶爲都指揮同知除蘇州昆山縣荒田租二萬七千七百石有奇

○甲寅

○賜朝鮮國使臣及雲南元江府等處土官老檛軍民宣慰使司頭目宴△福建都指揮使張鑑領兵捕倭私受賊賂又縱所部掠民財謫戍永平

○乙卯命東宮儀仗增制金鉦紅鼓各二△元江軍民府知府那榮請躬率兵及饋運往攻八百上嘉勞之△夜有星如盞大靑白色尾迹有光出土司空旁東南行後一小星隨之

○丙辰皇太子千秋節文武百官早朝畢具朝服赴文華殿行賀禮△太原左護衛總旗孟全等聚眾謀叛事覺伏誅

○丁巳

○升寧遠州土官同知刀吉罕爲本州知州

○戊午

○以守城功升宛平縣知縣賀銀爲通政司右參議△攺江西道監察禦史汪俊民爲刑科給事中△雲南元江軍民府奏石屏州洛矣橋每歲江水沖壞止令本府修理民力不堪乞命石屏州相兼修治從之△夜有星出羽林軍大如彈丸流丈餘發光如雞子靑白色尾迹有光南行

○庚申

○攺工部左侍郎張思恭爲北京刑部左侍郎初思恭坐事命督修天津衛城至是還奏稱旨遂攺官刑部仍令督修天津衛城

○壬戌

○西羌酋長鎖南等率眾來歸

大明太宗文皇帝實錄卷四十四

大明太宗文皇帝實錄卷四十五

永樂三年八月甲子朔

○丁卯遣官釋奠先師孔子

○戊辰祭太社太稷△禮部尙書兼左春坊大學士李至剛有罪下獄△戶部尙書郁新卒新鳳陽臨淮人洪武間以才舉授戶部度支主事升郎中尋擢左侍郎新長於訾算每奏事稱旨歲滿升尙書至是以疾卒上輟朝一日賜祭命有司治喪葬云△浙江杭州等府仁和等縣水渰民田七十四頃四十六畝漂盧捨千一百八十二間溺死民男女四百四十一口

○己巳上諭禮部臣曰學校育才以資任用太祖髙皇帝內設國子監外設府州縣學選用師範教育俊秀嚴立教法丰廩蠲徭期待甚至建文以來學校廢弛所司又不督勵虛縻廩祿爾禮部宜申明舊規俾師教無闕士學有成庶幾國家得賢材之用△迆北韃靼闊闊兒不花等二十五人來朝賜鈔及文綺襲衣

○庚午

○兵科給事中楊勉言北京驛路安徳至礙河五驛乾寧至路河七驛各有船五艘不敷遞送宜令有司增設其驛夫役滿久不得代者多有逃亡宜令法司將見問徒罪囚人編髮均派各驛買船遞送上從其言

○辛未

○遣給事中周讓等往賜孟養軍民宣慰司及大古剌小古剌底馬撒茶山孟倫等處土官文綺彩帛等物△修浙江定海衛霩衢千戶所城池

○壬申

○升錦衣衛指揮同知陳敬爲狹西行都司都指揮僉事△苦野木等處女直野人頭目虎失木等三十九人來朝賜鈔幣有差△應天﹝官﹞﹝府﹞鄕試奏請考試官上命翰林院學士王景侍讀學士王達考試賜宴於本府

○癸酉

○命自今行太僕寺卿丞考滿從都察院考核吏部覆考黜陟

○甲戌祭太歲風雲雷雨嶽鎭海瀆山川等神△遣官祭旗纛

○丙子

○兀者衛別裏哥禿等來朝命設兀者揆野木千戶所以別裏哥禿等九人爲千百戶賜誥印冠帶襲衣鈔幣有差

○丁丑

○旦老人星見南極其色黃潤

○命李眞襲故兄金吾右衛指揮同知李義之職楊敬襲故兄金吾左衛指揮僉事楊貴之職△修福建之建寧左右延平汀州四衛及將樂守禦千戶所城池△修會同館時四夷朝貢之使充溢館捨命並烏蠻驛之

○辛巳

○遼王植來朝宴於華蓋殿賜其從官宴如例苦溫都魯河韃靼頭目乞列門遣人歸附△野人地面赤不罕達魯花赤察不赤安你女兒哈等百九十人來朝貢馬賜鈔幣有差△夜月犯天囷西南星

○壬午

○永興王尙烈來朝命皇太子賜宴於文華後殿

○癸未

○敕甘肅總兵官左都督宋晟曰比聞韃官伯客帖木兒率眾來歸可遣人慰撫道之入境然須密察其實意若有詐謀易爲制馭語云受降如受敵不可不愼△山東布政司言濟南等府淄川等縣虸蚄生命速捕痊

○甲申

○吉兒伐裏女直野人頭目買罕等來朝命買罕等爲福山衛指揮千百戶鎭撫等官賜襲衣及鈔幣有差

○丙戌

○山東靑州中護衛軍潘玉奴妻王氏一產三男禮部以聞命循例給賜米鈔△文武羣臣交章劾奏順昌伯王佐鎭守雲南擅作威福贓賄巨萬宜明正其罪徵佐下獄

○丁亥

○遼王植辭歸宴如初至賜之鈔幣並賜其從官鈔有差

○戊子

○攺兵部左侍郎喬穩爲北京刑部左侍郎△召張定爲河南道監察禦史定嘗爲雲南左參政坐罪謫山東驛夫至是有薦其才故召用之

○移應天府漂水縣東埧批驗鹽引所於新河口△增置北京順天府稅課司副使二員

○己丑

○永興王尙烈辭歸宴如初至賜之鈔幣其從官賜鈔有差韃靼失兒哈達兒等來朝命設赤不罕衛以失兒哈達兒等爲指揮千百戶並賜誥印冠帶襲衣及鈔幣有差

○庚寅

○夜有星大如彈丸靑白色有毫出天倉流丈餘發光如雞子大東南行二小星隨之

○壬辰

○雲南鎭沅州知州刀平率其子來朝貢方物賜鈔五百錠文綺表裏五十疋△廣西田州府知府岑永通遣其子貢馬及方物賜之鈔幣△車裏宣慰使刀暹答遣人貢金銀器及方物謝賜誥命敕符命賜鈔幣△女直野人頭目可憐哥夕顏哈等四十九人來朝命設屯可安河二衛以可憐哥等爲指揮千百戶衛所鎭撫賜誥印冠帶襲衣及鈔幣有差

大明太宗文皇帝實錄卷四十五

大明太宗文皇帝實錄卷四十六

永樂三年九月癸巳朔

○蜀世子悅﹤火廉﹥來朝命皇太子宴於文華後殿其從官宴於西廡

○慶王﹤木旃﹥長子生賜名秩煃△賜西洋爪哇車裏元江朝貢使臣及舊港等處頭目宴

○甲午上以海外諸番朝貢之使益多命於福建浙江廣東市舶提舉司各設以館之福建曰來遠浙江曰安遠廣東曰懷遠各置驛丞一員△設狹西寧邊黑山三岔三驛隸鎭番衛鎭遠平樂泉水通源四驛隸鎭夷守禦千戶所△除鎭江府丹徒縣坍沒田稅百一十一頃有奇

○乙未

○雲南赤水鵬巡檢司巡檢速魯麻來朝貢馬賜之鈔幣△夜有星如盞大靑白色光燭地出北斗魁外北行二小星隨之

○丙申

○擢甄庸爲山西道監察禦史庸嘗爲松江府知府有廉名坐累降右軍都督府經歷又坐累被謫至是有薦之者故擢用之升山西道監察禦史周新爲雲南按察使浙江按察司經歷王著爲副使廣西按察司經歷萬子雅爲僉事△復陜西都指揮使孫霖官△廣西東蘭州知州韋萬目遣人來朝貢馬命賜萬目鈔幣及所遣人鈔各五十錠

○丁酉

○升河南都指揮使金玉山西都指揮使歐陽靑爲中軍都督僉事太寧都指揮同知柳升爲左軍都督僉事遼東都指揮同知呂毅爲前軍都督僉事陜西都指揮同知趙忠脫列幹爲後軍都督僉事脫列幹食祿不視事

○命戶部核實蘇松嘉湖杭常六府被水災民悉免其今年租稅凡免三百三十七萬玖千七百石有奇△夜有星如雞子大靑白色有光出郎位東北行至近濁

○己亥

○攺刑部尙書鄭賜爲禮部尙書吏部左侍郎陳洽爲大理寺卿升大理寺卿呂震爲刑部尙書△升散騎舍人朱禿兒爲錦衣衛指揮僉事賜金帶食祿不視事△遣行人連迪等賫敕往諭速睹嵩及西裏帳土官板洋等並賜之金織文綺彩絹

○庚子

○款多倫地面韃靼納哈剌等來朝貢馬賜之銀鈔彩幣

○辛丑

○賜周王橚書曰比浙江布政司言王府所遣內官擅調湖州官軍及用箭鏃燒烙無罪人淩駕有司虐害百姓執其人送京不審果是王府所遣抑亦有司誣之已遣人往府中詢其實所系三十餘人今死已數人而報不至若復數日不報死者益多此事終何以明也

○重陽節賜文武羣臣宴△降右軍都督僉事馬溥爲陜西行都司都指揮同知

○壬寅

○命楚王楨冠其子景陵王孟炤△升錦衣衛千戶掃忽兒察思吉朵羅赤俱爲本衛指揮僉事

○癸卯

○蘇門答剌國酋長宰奴裏阿必丁滿剌加國酋長拜裏迷蘇剌古裏國酋長沙米的俱遣使隨奉使中官尹慶朝貢詔俱封爲國王給與印誥並賜彩幣襲衣△指揮丁能杜福等撫諭四川亞堅等十一寨生苗百三十六戶向化認納黑鉛洞布且各遣其土酋來朝上以苗人叛服不常命悉隸酉陽宣撫司管屬免其斌役其自願納黑鉛銅布者皆免賜其來朝土酋鈔幣襲衣遣還

○甲辰

○修國子監祭器△夜有星如雞子大靑赤色光燭地出天廚西北行入天棓一小星隨之

○乙巳

○屢有告齊王榑不法者至是賜榑書曰比數有人言王過失以兄觀之王豈有他也但由性躁急下人不能堪耳今兵荒之餘民姑蘇息宜重加愛卹何忍復苦之且所當深慮者刑罰太過將左右之又或萌不測噬臍無及古人覆轍可爲鑑戒前後來言王者兄皆不遣還亦以此耳繼今宜涵養徳性寬以馭下用保始終如王有遷善之美俾兄亦全友愛之道顧不偉歟

○丙午

○以韃官李醜驢爲遼東都指揮僉事

○丁未

○韓王松苐四子生賜名衝烋

○戊申

○谷王橞來朝宴於華蓋殿賜其從官宴於中右門賜暹羅等因使臣及回回沒哈麻的等百七十五人金織紵絲羅絹衣五百襲

○己酉

○冊左軍左都督劉貞孫女爲蜀世子悅﹤火廉﹥妃

○庚戌

○免山西解州聞喜縣荒地稅糧四千六百七十三石△夜月犯畢宿右股北苐二星

○辛亥

○谷王橞辭歸宴如初至賜賚視諸王特厚上親送之三山門其從官賜鈔有差△谷王橞第三子生賜名賦焞△河南夏邑縣言官地十六頃有奇久荒而稅額未除上命戶部除之仍令募民耕種三年後同民田起科△夜月犯天關星

○癸丑

○夜月犯天樽西星

○甲寅

○升鴻臚寺序班王七十五爲本寺左寺丞以其諳通北虜語言文字故進用之

○乙卯

○擢王平爲福建布政司左參政升山東道監察禦史房安爲右參政刑部郎中李觀爲福建按察使戶部郎中陳思聰爲副使刑部主事沈全爲僉事河南道監察禦史張定爲廣東布政司右參政汾州知州紀正爲廣東按察副使平嘗任都察院左僉都禦史坐事黜降天津左衛經歷至是以薦復召用之△以左軍左都督劉貞子俊襲金吾後衛指揮使△爪哇國西王都馬板遣使八智陳惟達等奉表貢方物時其旁近碟裏日夏羅治金貓裏三國各遣人以方物同爪哇使者來貢俱賜文綺襲衣

○丁巳

○楚世子孟烷來朝命皇太子宴於文華後殿其從官宴於西廡△徙山西太原平陽澤潞遼沁汾民萬戶實北京△戶部尙書夏原吉言浙江臺溫臨海等縣漁戶以罪籍沒其舊課額且依詔書開豁從之△修江西南昌前衛雨水壞城三百七十五丈△夜有星如盞大赤色光燭地出天園西南行至近濁

○戊午

○賜齊王榑書曰國家舊制王府護衛官軍止守王城今聞靑州城北門守以護衛之人內通廣智門外接花園築墻橫截使城守者不得登城夜巡此何爲者且聞其他不法尙多兄之愛弟所望令譽日彰而所聞紛紛若此能不爲之投杼乎弟亦備嘗艱苦矣宜勉自飭勵以副同气至愛之望其李珙等不過畏死假告訐以掩己非宜速發來審其虛實正之法以杜讒口若復執畱不遣恐啟人疑王其審之△以聞良輔爲廣東按察使良輔嘗爲湖廣按察副使坐事降行人至是奉使西南諸蕃國還京奉事稱旨故升用之△夜有星大如彈丸靑白色出北落師門下流丈餘發光如盞大東南行

○己未命金吾左衛致仕指揮僉事王忠子宣襲指揮同知故指揮同知解唐輊子著襲父職

○庚子

○慶王﹤木旃﹥來朝宴於華蓋殿賜其從官宴於中右門△夜有星如雞子大靑白色光燭地出紫微垣內尙書傍北行

○辛酉

○楚世子孟烷辭歸宴如初至賜賚加等其從官賜鈔有差△賜麻裏寬裏答兒官木連地面哈里察籌萬戶古列太眞衛指揮使阿三及西洋古裏蘇門答剌爪哇諸國朝貢之使宴△哈密忠順王脫脫遣頭目進馬謝恩賜之鈔幣

大明太宗文皇帝實錄卷四十六

大明太宗文皇帝實錄卷四十七

永樂三年冬十月癸亥朔

○享太廟△升金吾右衛指揮同知趙辛爲本衛指揮使指揮僉事髙王武全羽林前衛指揮僉事劉忠楊翔官成金吾左衛千戶趙信杜剛劉原趙勝王敬劉聚李得張剛方全楊璟姚成劉亨王興王信崔義俱爲本衛指揮同知金吾右衛指揮僉事李成梁山姚成俱令世襲皆以平定九門功也

○乙丑

○命來朝韃靼頭目阿散爲泰寧衛掌衛事都指揮僉事朵兒朵臥等爲衛鎭撫千戶等官八禿爲福余衛指揮使賽因臺等爲本衛指揮僉事鎭撫等官孟哥禿等爲朵顏衛副千戶苦列爲監河衛指揮同知各賜冠帶襲衣並銀鈔彩幣有差

○賜國子監琉球四川雲南生李傑等並其從人六十三人衣衾駙馬都尉梅殷卒殷字伯殷開封府夏邑人汝南侯思祖從子洪武十一年選尙寧國公主駙馬都尉頗驕侈不愼行檢上卽位廷臣多言其過者特優容之殷與前軍都督僉事譚深錦衣衛指揮趙曦有隙一日四鼓入朝經竹橋深曦令人捽殷墜橋下死而曦誣奏殷自赴水死上疑盜殺之命下捕盜甚急至是都督許成發其事上震怒命法司治深曦罪賜祭殷謚榮定遣官治喪葬官其二子順昌中軍都督府都督僉事景福旗手衛指揮使供食祿不視事

○丙寅

○蜀世子悅﹤火廉﹥辭歸上嘉其純雅論勉進學賜白金彩幣加厚其從官賜鈔有差△夜有星如盞大靑白色尾迹有光出紫微西蕃外東北行

○丁卯

○周王橚弟十子生賜名有頻△遣使賫詔撫諭番速兒來囊葛卜呂宋麻葉甕南巫裏娑羅六國△有告齊王榑不軌事者遣人密察之至是還奏皆實乃封告詞示之且賜之書曰王比爲悖逆之事屢矣但兄弟至情不欲顯暴夫人孰不知善之當爲而惡之不當爲王固捨其當爲而從其所不當爲果何恃而然屢以書戒王而恬不知悔恣肆日甚非分之思不可數得王其省之毋貽後悔

○戶部言代府祿米舊歲以谷不登約支三百石令歲丰請如舊例從之

○戊辰

○周王橚遣人賫奏深陳悔罪攺過之意上甚喜命侍臣封橚所奏遣人賫示齊王榑而賜書答橚曰得奏具見賢弟遷善之誠良深嘉悅兄之心惟欲與諸弟同享昇平悠久之福使諸弟皆同賢弟此心福慶豈有窮哉賢弟宜益加持守爲諸王表率隆藩翰於國家昭令譽於無窮此兄之所深望近齊王數爲不法已封賢弟今日所陳者示之亦冀以興起其遷善之心

○己巳

○貴州中曹永東乘西諸長官司遣人貢馬悉賜之鈔幣

○庚午

○以徐銘爲山東監察禦史銘初任兵部郎中坐罪謫戍安東至是有薦之者故復用之

○法司奏貴州都指揮僉事李政挾私憤杖殺土官當斬命原其死謫隸丰城侯李彬令遇敵當先殺賊贖罪無功仍坐死

○辛未

○慶王﹤木旃﹥辭歸宴如初至厚賜賚之並賜其從官鈔有差

○壬申

○以泰州知州董儀爲尙寶司丞

○攺四川成都府上流等九井仙泉通海等三井江安縣黃市等二井南部縣福興等六井敍州府富義等十三井新羅等二井潼川州廣福等三井犍爲縣永通等七井忠州塗井云陽縣空安場等五井監課司俱隸四川鹽課提舉司普濟表官司之打衝河巡檢司隸建昌衛軍民指揮使司

○前軍都督僉事譚深錦衣衛指揮使趙曦謀殺駙馬都尉梅殷伏誅藉其家

○癸酉

○設沙州衛以歸附頭目困卽來買住一人爲指揮使給賜印誥冠帶襲衣沙州與赤斤接境云

○乙亥

○趙王髙燧來朝△直隸鳳陽府懷遠等縣及狹西漢中府金州言春夏不雨民不及耕而秋種頗收乞以豆麥折輸稅糧從之△修無爲州周興等鄕及鷹揚衛烏江屯緣江圩岸

○丙子

○封左軍都督同知許成爲推忠效義宣力武臣特進榮祿大夫柱國永新伯食祿乙千石有犯免一死子孫世襲指揮使旌其發譚深等之姦也

○命金吾左衛故千戶李質子信龐小三弟興俱襲升指揮僉事

○丁丑

○賜西洋古裏蘇門答加滿剌加爪哇哈蜜等處使臣及歸附韃靼頭目宴

○戊寅

○賜寧國公主書曰駙馬梅殷𨿽有過失兄以至親不問比聞溺死兄甚疑之密訪窮搜不得實今都督許成來看乃小人所害訊鞠果得其情首者已加爵賞謀陷之人悉置重法特報賢妹知之上諭禮部臣曰自今親王來朝初至及將歸宴於華蓋殿爲常禮閒暇就宮中會宴以敍親親之情者不必拘也升尙寶司丞朱琇爲本司少卿鴻臚寺序班袁忠徹爲尙寶司丞二人皆事上於藩邸久忠徹太常寺丞廷玉之子云

○升金吾左衛千戶李名道林子宜俱爲本衛指揮僉事以奉使爪哇之勞也△命浙江江西湖廣及直隸安慶等府攺造海運船八十艘

○己卯

○升錦衣衛鎭撫劉誠爲本衛指揮僉事

○泰寧朵顏福余建州兀者等衛指揮章乞帖木兒等五十二人及愷臘兒韃靼把禿九山韃靼野麻哈等四十五人來朝貢馬賜鈔幣有差命通州衛指揮王立歸侍親立滑縣人初聞其父居鄕病噎憂甚賴股內丸藥寓歸療之至是有司上其特命歸侍仍賜立六十錠

○庚辰

○升前燕府紀善胡安爲戶科給事中命同給事中宋亨掌北京皇城勘合

○壬午

○賜滿剌加國鎭國山碑銘時其國使者言其王慕義願同中國屬郡歲郊職貢請封其山爲一國之鎭上嘉之諭禮部臣曰先王封山川奠疆域分寶玉賜藩鎭所以寵異遠人示無外也可封其國之西山爲鎭國之山立碑其地上親制碑文曰朕惟聖徳之君大有功於天地者範圍參贊相協陶甄日月星辰以之明寒暑歲功以之成天得以爲天地得以爲地各位其所而田寧萬物由是而化生是其一心之運經綸之妙有出於天地之外而大於天地者不可以名言也昔朕皇考太祖聖神文武欽明啟運俊徳成功統天大孝髙皇帝以聖人之位爲三才之主宰和調陰陽保合造化貫通宇宙之中包括天地之外智無不周動與神會凡在天地之中有生之類莫不陰受其賜自生自育而不自知四十餘年於此矣朕纘承鴻業祗迪先猷膺玆福慶嘉會萬邦乃永樂五年九月爾剌加國王遣使來朝具陳王意以謂厥土協和民康物阜風俗淳熙懷仁慕義願同中國屬郡超異要荒永爲甸服歲歲貢賦頓首請命純誠可嘉實朕皇考餘恩淑慶延及爾用致於斯遠惟古先聖王封山奠域分寶賜鎭寵異萬國敷文布命廣示無外之意其封滿剌國之西山爲鎭國之山錫以銘詩勒之貞石永示其萬世子孫國人與天無極詩曰西南鉅海中國通輸天灌地億載同洗日浴月光景融雨巖露石艸木濃金花寶鈿生靑紅有國於玆民俗雍王好善義思朝宗願比內郡伊華風出入遵從張蓋重儀思楊襲禮虔恭大書貞石表爾忠爾國西山永鎭封山君海伯翕扈從皇考陟降在彼穹後人監視久益隆爾眾子孫萬福崇△禮部進冕服國簿儀仗圖並洪武禮制儀定式禮制集要稽古定制等書上曰議禮制度國家大典前代損益固宜參考祖宗成憲不可攺更卽命頒之所司永爲儀式

○迆北指揮哈剌張等貢馬賜銀鈔彩幣△雷南波勒土官麻哈旦麻剌並八百者乃土刀招你等遣頭目乃三哈柯等奉金鏤表文貢金結絲帽及方物賜鈔文綺有差

○癸未

○趙王髙燧還北京錫賫特厚賜其從官鈔有差皇太子宴餞於江東驛△賜韃靼歸附頭目及波勒土官宴△夜有星如盞大靑白色出紫微垣內東北行至遊气

○甲申復以平定九門功升右軍都督府都督指揮髙成爲都督同知金吾右衛指揮使趙辛爲山西行都司都指揮同知指揮同知髙玉爲狹西都指揮僉事武全爲狹西行都司都指揮僉事梁山李成俱爲本衛指揮使羽林前衛指揮同知劉忠爲山東都指揮僉事楊翔爲河南都指揮僉事官成爲山西都指揮僉事金吾左衛指揮同知王敬劉聚李得張剛方全楊璟姚成李亨趙信杜剛劉原趙勝俱爲本衛指揮使王興王信崔義及指揮僉事姚成俱爲羽林前衛指揮使升鴻臚寺卿樊敬爲廣東布政司左參政光祿寺少卿李偉爲鴻臚寺卿鴻臚寺司儀署丞周昇爲右寺丞

○乙酉

○賜山西等都及金吾右衛指揮千百戶脫火赤等百九十人姓

○丙戌

○設雲南洱海千戶所上諭兵部臣曰往者以官軍不用心牧馬敕太僕寺及諸衛所委官董其事年終且實來聞然雲南遼四川兩廣道遠往覆經年必訪其職務其令原管官三年一赴京考較如托故轉遣人及孳息不如數者罪之△夜月犯謁者星

○戊子

○賜周王橚等皇明祖訓且諭之曰皇考所以垂訓子孫至要之道且在此書朝廷常守之可以永安宗社藩王常守之可以常保富貴朝廷與藩王本同祖宗所出但能皆以祖宗之心爲心則自然各盡其道前代有帝王不能保全宗室者如宗太宗亦有宗室不能自保全者如周三監漢七國此皆是不能以祖宗之心爲心朕與諸弟各勉之時橚子眾特賜十本△置北京武淸衛經歷司經歷一員△直隸宣州衛言雨水壞城垣七十餘丈請命修築從之

○庚寅

○設海剌兒千戶所以來朝野人頭目把禿等爲千百戶賜誥印冠帶襲衣及鈔幣有差△夜有星大如雞子靑白色有光出內階北行入北斗

○辛卯

○擢桂林中衛經歷仲謙爲光祿寺丞

○復四川布政司右參議時中官中初坐罪當謫戍邊上書書陳情願攺右參命爲行人至是出使琉球還故復其職

○以前福建按察僉事陳灝江西按察僉事裴璉雲南按察使姜滌陜西布政司左參政李賢禮部主事範敬先北流知縣李祥禦史徐敬縣丞曹貴俱爲監察禦史灝等先皆坐罪謫戍興州至是有薦之者故悉召用命故千戶趙才興子甫襲升金吾左衛指揮同知

○壬辰△夜有星如雞子大靑白色有光出入谷西北行入天鈞

大明太宗文皇帝實錄卷四十七

大明太宗文皇帝實錄卷四十八

永樂三年十一月癸巳

○朔欽天監進永樂四年大統歷上禦奉天殿受之頒賜諸王及文武羣臣△暹羅國王昭祿羣膺哆羅諦剌遣使柰婆郎直事剃五十人來朝貢方物賜之鈔幣△夜金星犯水星在箕度

○甲午

○冊營國威襄公郭英女爲郢王練妃左都督劉貞女爲伊王﹤木彜﹥妃蒲州知州王綍女爲永和王濟烺妃△加封信安伯張輔爲奉天靖難推誠宣力武臣特進榮祿大夫柱國新城侯食祿千五百石子孫世襲雜犯死罪已免二死子免一死蓋上嘗問淇國公丘福成國公朱能曰奉天靖難功臣皆已報之眾議謂何二人對曰爵賞之頒皆極公當但有過之無不及者惟張輔之封眾心有所未愜蓋其父子功已髙使不死臣等今日當讓之況輔從徵之功亦多外人皆謂陛下以皇親故抑之似有虧於公道上曰卿言誠是遂命加封△遣都督徐膺緒禮部左侍郎趙翀持節賫誥券詣甘肅封總兵官平羌將軍後軍左都督宋晟爲推誠輔運宣忠效力武臣特進榮祿大夫柱國西寧侯後軍都督府左都督如故食祿千一百石子孫世襲雜犯死罪本身免二死賜膺緒鈔四十錠羾鈔三十錠△修廣東肇慶府四會縣鵶鵲水等處堤岸

○乙未

○齊王榑上表悔過謝罪賜書答曰覽表云繼今攺過不敢復爲不義詞意懇至深慰吾意兄弟之情豈有他哉但欲相與同享富貴保令名永終不隳耳吾弟勉之今後護衛人犯法須如律處治若非王府之人有犯湏歸有司王府不得干預將來吾弟所行皆善其樂不可言而兄亦與有保全之美吾弟勉之△陜西西安府三原等縣言連歲夏旱所徵稅糧乞以麥豆折輸從之

○丙申

○敕鎭守雲南西平侯沐晟曰爾鎭雲南倚托甚重豈可輕動比令爾調兵近老撾屯駐爾輒親行非朕意也敕至卽還爾又言欲發兵向安南朕方以布恩信懷遠人爲務胡﹤大互﹥𨿽擾我邊境今以遣人詰問若能攄誠順命則亦當弘包荒之量

○丁酉

○命浙江江西湖廣攺造海運船十有三艘△夜有星大如盞赤色有光出中天雲中西北行

○戊戌

○襄城伯李浚卒浚和州人少事上藩邸爲燕山左衛千戶上初起義浚招募薊州永平勇壯數千人來附浚負气果敢每戰奮勇而前壩上之戰率壯士突入敵陣眾鼓噪乘之敵敗走小河猝遇敵率敢死士先據河橋斷其路敵不敢迫大軍繼至遂大敗之以功累升都指揮使封襄城伯永樂元年鎭江西尋召還至是以疾卒上輟朝二日賜祭及賻命有司治喪葬△太原左前衛總旗靖兩京驢等以告謀叛得實升百戶仍各賜銀五十兩鈔百錠彩幣二表裏衣一襲△夜有星如盞大赤色光燭地出勾陳西北行一小星隨之

○己亥

○裁減湖廣嶽州府臨湘縣縣丞主簿

○庚子

○以施禮爲山東道監察禦史禮洪武中嘗爲雲南布政司左參議坐事落職建文中舉爲淮安知府復坐事謫戍邊至是有言其廉者遂召用之△遣書諭趙王髙燧曰朕居北京二十餘年每有邊報但令謹守地方未嘗遣人輕出昔中山武寧王開國元勛亦惟嚴守邊境防愼出入故無敗失今邊烽有警爾輒遣人出視輕率不愼自今宜切戒之凡遇警急但令嚴固守備勿輕出兵

○辛丑

○敕武安侯鄭亨統率北京步騎三千並永平立功官軍於先府操備節制宣府萬全懷安隆慶興和諸衛△日本國王源道義遣使源通賢等奉表貢馬及方物並獻所獲倭寇嘗爲邊害者上嘉之命禮部宴賫其使遣鴻臚寺少卿潘賜內官王進等賜王九章冕服鈔五千錠錢千五百緍織金文綺紗羅絹三百七十八匹

○乙巳

○撫安江西給事中朱肇昌先因九江南康二府多荒閒田令有司召致各府縣有丁無田及丁多田少之民任便開墾今南昌等府民自願開墾者三千七百八十七戶實墾田千二百九十七頃三十七畝上曰此未可遽信或肇虛增其數以希進用耳久當驗之蓋肇爲人輕妄刻薄其爲此舉也威迫郡縣欺紿百姓以從之其實不過二千人歲餘逃亡幾年皆如上所料云

○丙午

○浡泥國麻那惹加那遣使乃臣生阿烈伯成等奉表貢方物命禮部宴勞之並賜文綺襲衣

○丁未

○夜月犯井宿西扇北苐一星

○戊申

○夜有星如雞子大靑白色有尾迹出郎將傍北行余丈發光如碗大至近濁

○己酉

○命故都指揮僉事王觀童子忠襲金吾前衛指揮僉事

○癸丑

○夜有星如碗大光燭地出中天雲中西南行至雲中

○甲寅

○冬至上禦奉天殿受朝賀大宴文武羣臣及四夷朝使命婦朝皇后於坤寧宮賜宴△遣駙馬都尉沐昕賜周王橚羊百牽酒三瓶△行人譚勝受等使舊港還以頭目梁道明鄭伯可等來朝貢馬方物賜道明等襲衣及鈔百五十錠文綺十二表裏絹七十匹

○乙卯

○旌表江陰衛軍丁徐佛保孝行佛保母病篤醫弗能痊而剖脇刲肝煮液以進母食之頓愈其衛官以聞遂有是命

○丙辰

○賜琉球國中山王世子完寧斯結及遼那兒河歸附女直野人頭目宴△建雲南大理銀治命所司定額督辦

○丁巳

○命金吾左衛故千戶靖僧兒子興襲本衛指揮僉事

○戊午

○賜谷王橞衮服一襲△夜月犯西咸南苐一星

○庚申

○命羽林前衛故指揮同知師玉侄榮襲升本衛指揮使指揮僉事潘成子安襲升本衛指揮同知魏成兒子讓襲本衛指揮僉事千戶杭貳子英李得侄英金吾左衛千戶胡攺僧子政梅安兒子受各襲升本衛指揮同知王興子智林友才子亨黎肆子貴趙羣兒子能林原子靑金吾右衛千戶革狗皮子勝脫譚子千家驢劉大子全各襲升本衛指揮僉事

大明太宗文皇帝實錄卷四十八

大明太宗文皇帝實錄卷四十九

永樂三年十二月癸亥朔上視牲南郊△遣使賫詔封浡泥國麻那惹加那乃爲王給印誥敕符勘合並賜之錦綺彩幣

○甲子

○免泗州陵戶單仲一等租稅泗州祖陵洪武初設守陵三百十四戶後有戶絕者至是以仲一等補之而循例免租稅云△以辛彥博爲山東道監察禦史彥博先任浙江按察司坐事謫戍興州至是有言其才者復召用之

○乙丑

○進封寧國公主爲寧國長公主△浚淮安府支家一萬一千九百七十丈

○戊辰

○鎭守雲南平西侯沐晟奏奉命率師及車裏諸宣總兵至八百境內破其猛利石厓及者答二寨又至整綫寨木邦兵破其江下等十餘寨八百恐懼遣人詣軍門陳詞伏罪臣等恪遵敕旨駐兵不進其車裏等宣慰擬各班師並以八百所陳詞奏聞遂敕遣諭車裏木邦宣慰使刀暹答波勒馬艮等土官麻哈旦麻剌叱等曰曩者八百不恭朝命爾等請舉兵誅嘉爾忠誠已從所請今得西平侯奏言八百已伏罪納款夫有罪能悔宜赦宥之敕至爾等悉止兵勿進又敕西平侯沐晟等班師

○己巳

○賜周王橚金織衮龍彩幣三十匹良馬十匹及羊酒等物△夜金星犯壘壁陣西第三星

○庚午

○臘賜文武羣臣宴△那兒河野人頭目修苦不花忽星哈頭目亦稱哥建州衛頭目王古驢等百二十三人來朝賜銀鈔彩幣有差

○辛未

○命戶部全給中軍都督同知梅順昌孝陵衛指揮使梅永貞旗手衛指揮使梅景福月俸米順昌等皆寧國長公主之子上憫其父駙馬都尉梅殷之死故優之○癸酉

○實授李玫爲福建布政使左參議玫洪武中署福建左參議事建文時坐罪降蒲城縣丞丁母憂去官至是服闋故實授舊職△裁減湖廣嘉魚縣縣丞主簿增置山東恩縣縣丞主簿△升通州衛指揮使湯銘爲山東都指揮僉事△升都指揮僉事劉靑爲遼東都指揮同知蕭授爲都指揮同知指揮使徐良爲都指揮僉事俱掌常山中護衛事宋晟爲都指揮僉事掌常右護衛事△以故金吾左衛指揮僉事完者不花子阿魯灰報本衛指揮僉事命遼東都指揮僉事楊義陜西都指揮同知彭成致仕△爪哇國西王都馬扳遣使阿烈安達加李奇等來朝貢方物皆賜冠帶襲衣△甘肅總兵官西寧侯宋晟言哈蜜歸附頭目買住察罕不花等二百七十八戶居苦峪裏告饑乞以預備倉粟賑濟從之

○甲戌

○升吏科右給事中孫璘爲本科都給事中△疊州頭目谷奴堅昝等十人來朝賜鈔幣襲衣△毛憐等處野人頭目把兒遜等六十四人來朝命設毛憐衛以把兒遜等爲指揮千百戶等官並賜誥印冠帶襲衣及鈔幣有差

○乙亥

○敕廣西總兵官徵南將軍都督同知韓觀曰今以都督僉事黃中充左副將軍呂毅右副將軍貰爾軍事△甘肅總兵官西寧侯宋晟奏欲遣人通問迆北鬼力赤及馬兒哈咱等以宣示朝廷送禮待遣人之意從之仍給織金文綺彩絹四十匹以資其用

○丁丑

○安南胡﹤大互﹥復遣阮景眞等隨行人聶聰等來朝奏曰伏蒙敕書諭使攄誠臣對越天地敢有二心所或攜貳明神殛之今遣陪臣阮景眞等恭賀正旦且迎還天平臣亦當率國人逆於境上而行人聶聰等亦力言﹤大互﹥誠心恭命上許之

○庚辰

○敕安南王孫陳天平曰前得胡﹤大互﹥奏深自攺悔請迎還爾以君事之朕以一國不可二主慮﹤大互﹥不實再使往問許以上公封之大郡今﹤大互﹥復奏誓無二心仍遣阮景眞等迎爾﹤大互﹥謂當躬迎於境上朕惟道貴適中禮有從宜今遣廣西總兵都督黃中等以兵五十納爾於國其治任以行

○敕廣西總兵官徵南將軍都督同知韓觀左副將軍都督僉事黃中右副將軍都督僉事呂毅今安南胡﹤大互﹥遣使來迎前國王孫陳天平歸國以君事之朕推誠待物玆特遣還爾等選兵五千黃中呂毅將之待天平至送之還國尢宜審度事幾以爲進退不可輕忽

○辛巳

○敕大同江陰侯呂髙寧夏總兵官左都督何福曰近伯客帖木兒弟歹必都驢來言虜寇議捨甘肅來春徑掠寧夏大同其言𨿽可信然宜嚴兵待之所謂有備則無患也又敕甘肅總兵官西寧侯宋晟曰虜𨿽云不至甘肅然同類有在甘肅其間豈無與之同心者且聲東向西兵家之常不可不備

○壬午

○爪哇國東王孛令達哈遣使馬剌眞等貢神鹿

○乙酉上謂兵部臣曰河州洮州西寧諸處與西番易馬朝廷本推誠撫納遠人皆與好茶聞近時守邊頭目人等多用惡謬茶欺之甚者侵損其財物彼𨿽淳厚不肯陳告然心未必能平來年其遣金牌信符給西番爲驗使比對相同卽納馬如洪武中例不可後期仍榜諭邊地官民以朝廷懷遠之意今後馬至必與好茶若復欺之令巡按監察禦史采察以聞△都察院奏奉命詳定原議笞杖徒流罪條例勘酌適中以聞今議徒流罪發充恩軍者於長安左右門造守衛官軍飯於漢趙二府牧馬不充軍者充國子監膳夫將軍軍件土工或於北京爲民種田於遵化炒鐵或自買船遞運或擺站運鹽笞杖罪止鑄錢準工從之

○丙戌

○夜月犯罰星中星

○戊子

○琉球國中山王武寧山南王汪應祖山北王攀安知西番馬兒藏等簇四川貴州諸土官各遣人貢方物賀明年正旦

○己丑

○浙江右參政劉思忠言紹興府曹娥壩江沙淤塞難通舟楫去壩東三里許通江甚近乞移置爲便從之

○庚寅

○夜有星如盞大靑白色光燭地出天廩西行至遊气

○辛卯

○享太廟△是歲天下戶九百六十八萬九千二百六十口五千一百六十一萬八千五百賦稅糧三千一百一十三萬三千九百九十三石布帛百三十二萬九千五百六十三斤綿花絨五十一萬四千一百一十三斤課鈔六百六十萬七百二十錠金五十兩銀八萬二千一百四兩銅二千四百三十斤鐵七萬五千七百二十斤鉛三萬九千九百八十五斤朱砂二千八十兩海肥三十三萬四千一百四十三索茶百七十萬一千三百四十九斤鹽百三十二萬九千五百七十五引屯田子粒二千二百四十六萬七千七百石馬五萬八千五百九十九匹

大明太宗文皇帝實錄卷四十九

大明太宗文皇帝實錄卷五十

永樂四年春正月壬辰朔上禦奉天殿受朝賀大宴文武羣臣及四夷朝使命婦朝皇后於坤寧宮賜宴

○甲午北京行部並天下文武官述職凡千九百四十三人賜敕諭曰人君守成法以出治人臣遵成法以﹝轉﹞﹝輔﹞治君明臣良上下協和乃臻治效朕自蒞祚以來宵旰孳孳惟守太祖髙皇帝成法賞善罰惡進賢退不肖教誨不能使牧民者盡其牧民之道典兵者盡其典兵之職官無廢事人無失所而已其間能勤以集事廉以律已仁以卹民公以治軍旅奉職守法無所變易者朕已褒賞之其有以怠廢事以貪掊克以私滅公以苛劾勵下亂政壞法無所顧忌者朕已黜罰之此豈朕所敢私予奪賞罰一出至公爾等無以善惡爲無驗禍福爲無稽天有顯道國有常憲爾等恪遵朕訓無怠無驕永保貞吉欽哉

○朝鮮琉球諸國及各王官遣使賀正旦者賜鈔幣有差遣還

○鳳陽陵戶並中山武寧王戚屬來朝者千九百餘人各賜鈔遣還

○夜火星犯天陰下星

○乙未設鎭道楊塘二安撫司隸雲南都司其地屬西蕃與麗江府接境先是麗江通事禾節等往諭招還其土酋阿密末吉等與俱來朝故設二安撫司以阿密末吉等爲安撫給以印章仍各置流官吏目一員

○給周府諸郡王校尉順陽祥符新安永寧各五典仗鎭平宜陽各三典仗

○丙申河南布政司奏南陽皂君山艸寇竊發上謂兵部臣曰此𨿽小醜不治將大元末汝穎初亂才數千人順帝恬不加意敕書至盧溝橋易之而返人還與太子言亂太子欲言於上其妃迎止之所爲如此安得不亡此今日殷鑑也夫治患於萌則爲力易及其盛而治之則費力多而所傷不少矣遂命丰城侯李彬新城侯張輔率兵捕之

○上謂侍臣曰朕昨閒暇援筆肆書愛其制作精妙甚稱人意因嘆匠藝如此豈是生而能之亦由積學所致今之學者不及古人政由自怠之過前代大儒君子皆是積勤以造其極今人鹵莽厭煩用力未至便謂求道之難譬之耕而不勤可望有獲乎夜有星大如雞子靑白色有光出平星東南行至遊气

○丁酉享太廟

○戊戌上宴羣臣於奉天門蠻夷酋長預宴者皆起舞稱壽曰臣等生居絕域習見僻陋今日獲睹天朝太平樂事之盛臣死且有光上曰朕爲天下主使天下之人皆同享此樂朕之心也眾歡呼稱萬歲

○前安南王孫陳天平﹝升﹞﹝陛﹞辭奏曰臣亡國餘孽荷陛下大徳照育生成得反故國承已絕之宗復已失之位是使亡魄再生朽骨更肉臣𨿽庸愚寔切圖報尙望陛下天地父母曲垂恩顧終保餘齡臣生當隕首死當結艸上曰自古亡國出奔之君如齊桓晉文皆內有主之故反國而安今爾無主於內徒朕爲主於外事之委曲尢切朕心爾其明以燭微智以防患仁以卹下寬以容眾庶無後憂賜綺羅紗衣各二襲鈔一萬貫命廣西參政王麟送之敕封胡﹤大互﹥爲順化郡公盡食所屬州縣遣其使阮景眞等還

○己亥敕寧夏總兵官左都督何福領所部軍馬赴靈州操備

○丰城侯李彬新城侯張輔等往河南皂君山捕盜陛辭上諭之曰盜本良民但爲有司不能撫綏更加酷害始聚爲盜彼豈不愛其生蓋出於不得已汝往先遣人招撫示以生路若能散歸農畝卽是良民不必窮治大抵官軍所至必累及無辜爾等此行當以保民爲重無重困之

○六部都察院核奏朝覲官其所治事稽違者多請治其罪上召至前諭之曰爾等分理庶政勤愼則百事舉怠忽則百事廢顧立志如何耳今諸司論爾等職事稽誤皆由怠忽之過夫慢令棄法國有顯罰今姑宥爾其歸攺過自新若仍蹈前非朕不能曲法以貸遂敕謝辭卽日出京

○夜有星大如雞子赤黃色有光出五車北行至紫微西蕃外

○庚子立春上禦奉天殿文武羣臣行賀禮賜宴

○壬寅琉球國進﹝闍﹞﹝閹﹞者數人上曰彼人亦子無罪而刑之何忍命禮部還之禮部臣言還之慮阻遠人歸化之心請但賜敕止其再進上曰諭之以空言不若示之以實事今不遣還彼欲媚朕必有繼踵而來者天地以生萬物爲徳帝王乃可絕人類乎竟還之

○夜月犯井宿東扇北第二星

○癸卯命祥符王有爝新安王有熹永安王有﹤火兀﹥汝陽王有煽冠

○爪哇國西王都馬板遣使陳惟達等來朝貢珍珠珊瑚空靑等物賜之錢鈔彩幣

○夜金星犯木星

○甲辰以大祀南郊上禦奉天殿文武羣臣受誓戒

○設四川天全六番招討司醫學時招討髙敬讓言其地瘴癘疾病者多乞開設醫學降印授官又言土人鐘銘諳通醫學乞命爲醫學官從之以銘爲典科

○乙巳上禦武英殿覽存心錄顧翰林侍臣曰適覽慕容超郊有異獸出壇側隋煬帝祀圜丘暴風未成禮而退後二人皆不旋踵而死古人言惟徳動天夫不徳亦動天善則降祥不善則降殃但各以類應之又曰祭祀時固當誠敬亦必平素積累善行乃可獲福若平日所行反道背徳而臨祭一時致其虔恭此豈有獲福之理

○丁未大祀天地於南郊上還禦奉天殿文武羣臣行慶成禮

○戊申以郊祀禮成大宴文武羣臣及四夷朝使

○浙江等道監察禦史淩昌等言禮將適君所宿齋戒居外寢習容觀王聲乃出其敬心之素不待入公門而後見今隆平侯張信禮部尙書鄭暘爵列五等位在六卿不能隆敬以事君秉禮以率下當大祀天地恭受誓戒之晨使人持朝服至午門始具百官班列以齊方且逡巡後至傲然自得恬無敬謹之心宜加懲治以肅羣僚上曰國家大事豈可不敬大臣如此何以表下命姑錄其過

○己酉升知縣黨理爲太僕寺少卿

○遣使賫璽書褒諭日本國王源道義先是對馬壹忮等島海寇劫掠居民敕道義捕之道義出師獲渠魁以獻而盡殲其黨類上嘉其勤誠故有是命仍賜道義白金千兩織金及諸色彩幣二百匹綺繡衣六十件銀茶壼三銀盆四及綺繡紗帳衾褥枕席器皿諸物並海舟二艘又封其國之山曰壽安鎭國之山立碑其地上親制文曰朕惟麗天而長久者日月之光華麗地而長久者山川之流峙麗於兩間而永久者賢人君子之令名也朕皇考太祖聖神文武欽明啟運俊徳成功統天大孝髙皇帝智周八極而納天地於範圍道冠百王而亙古今之統紀恩施一視而溥民物之亨嘉日月星辰無逆其行江河山嶽無易其位賢人善俗萬國同風表表於玆世固千萬年之嘉會也朕承鴻業享有福慶極天所覆咸造在廷周爰咨詢深用嘉嘆惟爾日本國王源道義上天﹝緩﹞﹝綏﹞靖錫以賢智世守玆土冠於海東允爲守禮義之國是故朝聘��無闕也慶謝之禮無闕也是猶四方之所同也至其恭敬栗栗如也純誠懇懇如也信義旦旦如也畏天事上之意愛身保國之心揚善遏惡之念始終無間愈至而猶若未至愈盡而猶若未盡油油如也源源如也邇者對馬壹岐曁諸小島有盜潛伏時出寇掠爾源道義能朕命咸殄滅之屹爲保障誓心朝廷海東之國未有賢於日本者也朕嘗稽古唐虞之世五長迪功渠搜卽叔成周之隆髳微盧濮率遏亂略光華簡冊傳誦至今以爾道義方之是大有光於前哲者日本王之有源道義又自古以來未之有也朕惟繼唐虞之治舉封山之典特命日本之鎭號爲壽安鎭國之山錫以銘詩勒之貞石榮示於千萬世銘曰日本爲國鉅海東舟航密邇華夏通衣冠禮樂昭華風服禦絺繡考鼓鐘食有鼎俎居有宮語言文字皆順從善俗殊異羯與戎萬年景運當時雍皇考在天靈感通監觀海宇罔不恭爾源道義能迪功遠島微寇敢鞠訩鼠竊蠅嘬潛其蹤爾奉朕命搜逋窮如雷如電飛蒙衝絕港餘孽以火攻焦流水上橫復縱什什伍伍禽姦凶荷校屈肘衛以鏦獻俘來廷口喁喁彤庭左右誇精忠顧咨太史疇勛庸有國鎭山宜錫封惟爾善與山增崇寵以銘詩貞石礱萬世照耀扶桑紅

○置四川疊溪郁卽二長官司流官吏目各一員

○周王橚奏比遣護衛指揮王興等領軍三千分道入皂君山搜捕逃亡請親往督視上賜書諭之曰逃亡之徒三五相聚不過苟圖自全無能爲也已敕有司及遣官軍追捕賢弟今欲率兵親行或下人生事擾民罪將何歸且千鈞之弩不爲鼷鼠發機可卽還國

○韃靼滿束兒灰等率眾來朝命爲都指揮指揮等職賜冠帶誥敕及襲衣鈔幣有差俾居涼州莊浪寧夏三衛仍各賜姓名都指揮同知滿束兒灰曰柴志誠都指揮僉事阿兒剌臺曰楊汝誠涼州衛指揮同知猛奇曰安汝敬僉事脫脫曰楊必敬只蘭曰吳克議朵列幹曰吳存敬莊浪衛指揮僉事火失谷曰韓以謙祖住不花曰柴永謙寧夏衛指揮使伯帖木兒曰柴志敬餘千戶衛鎭撫百戶等十一人皆賜之浡泥國使臣生阿烈伯成通事沙扮等陛辭賜鈔及文綺襲衣生阿烈伯成等言遠夷之人仰慕中國衣冠禮儀乞冠帶還國上嘉而賜之生阿烈伯成鍍金銀帶沙扮素銀帶

○庚戌升刑科給事中劉端爲右春坊右司直郎

○河速江蘇木河失裏綿等處頭目福剌出者不者等五百三十人來朝賜鈔幣有差

○辛亥賜周王橚彩幣

○壬子攺前燕府廣有庫爲北京承運庫置大使二員隸北京行部

○設白納長官司隸貴州宣慰司以土人周可敬爲長官級印信並置流官吏目一員從貴州宣慰使司所奏也

○癸丑河南布政司獲皂君山首賊並其家屬送至京且言初其母遣其侄系之於家而馳報官遂獲之上曰其母與侄知大義宜免連坐但以賊首付獄治之初皂君山寇盜竊發命豊城侯李彬新城侯張輔率兵討捕仍令榜諭之但能卽日角�羊散者亦免罪軍還本伍民復故業若仍不悛官軍擒獲俱以謀反罪之其中有能縶賊首送官則升賞之及彬等至開封而賊已被獲其眾潰散至是命彬等班師還京

○丙辰上禦右順門晚朝百官奏事畢皆趨出上召六部尙書及近臣諭曰早朝四方所奏事多君臣之間不得盡所言午後事簡卿等有所欲言可就從容陳論毋以將脯朕倦於聽納蓋朕有所欲言者亦欲及此時與卿等�確又曰朕每旦四鼓以興衣冠靜坐是時神淸气爽則思四方之事緩急之宜必得其當然後出付所司行之朝退未嘗輙入宮中閒取四方奏牘一一省覽其有邊報及水旱等事卽付所司施行宮中事亦多須俟外朝事畢方與處置閒暇則取經史覽閱未嘗敢自暇逸誠慮天下之大庶務之殷豈可須臾怠惰一怠惰卽百廢弛矣卿等宜體朕此意相與勤勵無厭斁也自今凡有事當�略者皆於晚朝來庶得盡委曲

○丁巳工科給事中姚伯善等言工部尙書宋禮左侍郎趙毅右侍郎劉仲廉舊貯教場庫內黃藤九十餘萬斤爲軍需之用今隱而不報又請徵於民當治其罪前尙書黃福等亦當罪之上曰宋禮新除容或不知勿問余悉逮之

○戊午夜火星犯月星

○乙未爪哇國東王孛令達哈遣使馬禮占等貢馬及方物賜錢鈔貯絲紗羅有差

○播州宣慰使司宣慰使楊昇貴州宣慰使司宣慰使安卜葩遣人貢馬各四十匹俱賜白金綿綺

○女直野人頭目哈成哈入禿卜花等五十人來朝置右城衛以哈成哈爲指揮使余爲指揮僉事千百戶鎭撫又置可裏踢千戶所以八禿卜花等爲千百戶所鎭撫各賜誥印冠帶襲衣及鈔幣有差

○湖廣山西山東等郡縣吏李懋等二百十四人言願爲民北京命戶部給道裏費遣之

○庚申賜爪哇國使臣及播州宣慰司雲南麗江軍民府等處朝貢使臣及女直野人頭目宴

○辛酉命右軍都督僉事馬榮率舟師運糧往北京

○攺浙江道監察禦史鐘永用爲北京道監察禦史擢沙縣知縣倪峻爲兵科左給事中嘉魚縣知縣冉通爲右給事中俱仍食正七品祿大同後衛經歷常忠爲給事中

○西域貢佛舍利禮部尙書鄭賜請因是寬釋罪囚上曰帝正之治以刑賞爲務有功不賞有罪不誅𨿽堯舜無以治天下梁武帝元順帝皆溺於佛有罪者不刑致法度廢弛綱紀大壞而至末敗亡此豈可效況佛亦有天堂地獄善惡報應之說用誘人爲善爾儒者乃欲姑息爲治耶

○甘肅總兵官西寧侯宋晟言哈密忠順王脫脫爲其祖母速哥失裏所逐遂遣敕諭哈密大小頭目曰安克帖木兒死朕念一方之人無所統屬其侄脫脫久在朝侍衛朕撫之如子遂令襲封王爵仍回哈密承其宗祀撫綏其人比聞其祖母以脫脫不能曲意奉承一旦逐出之然脫脫朝廷所立𨿽其有過不奏而擅逐之是慢朝廷老人昏耄任情率意不顧禮法如此爾大小頭目亦不知有朝廷故坐視所爲而不言耶朕念此事初非出汝等本心故持敕往諭爾等宜卽歸脫脫俾復其位爾等盡心贊輔之善事祖母孝敬如初則爾哈密之人亦永享太平之福於無窮

大明太宗文皇帝實錄卷五十大明太宗文皇帝實錄卷五十一

永樂四年二月壬戌朔

○擢國子監生彭進徐鑑方霖林道顧斌竇承芳朱福玉輔彭鑑劉煥黃員相都察院令史殷昶方巽並爲監察禦史

○丙寅烏思藏怕木竹巴灌頂國師吉剌思巴監藏巴裏藏卜並必力工瓦國師端竹監藏等各遣使貢物賜賫有差

○丁卯遣官釋奠先師孔子

○寧世子磐烒來朝命皇太子宴之文華後殿其從官宴於先廡

○尙師哈豆麻遣人獻佛像等物

○夜月犯畢宿右股北第二星

○戊辰祭太社太稷

○遣官祭先農

○己巳禮部以會試天下舉奏請考試官上命翰林院侍讀學士王達司經局洗馬兼翰林院編修楊溥考試賜宴於禮部

○實授李琦廣西道監察禦史琦初爲滄州儒學訓導坐事謫戍雲南右衛建文中以薦爲禦史升大理寺右寺副坐事仍謫雲南上書陳情召還假禦史之職奉使安南還奏稱旨故實授之

○裁省湖廣郴州宜章縣縣丞主簿

○女直野人頭目塔剌赤亦裏伴哥等四十五人來朝置塔山衛以塔剌赤等爲指揮同知衛所鎭撫千百戶賜誥印冠帶襲衣及鈔幣有差

○庚午皇后千秋節命婦朝於坤寧宮賜宴

○復建承天門建文時門災上初卽位羣臣請復建上以民力未蘇故緩而至是始建云

○辛未命荔波縣民單敬信爲本縣知縣敬信先奉命招諭梅村等七十三人洞徭首藩父長等至是籍其父同父長等來朝遂授敬信知縣賜冠帶襲衣鈔幣命專撫徭民

○壬申上以太祖髙皇帝禦制嘉禾詩勒石裝潢成軸賜諸王及尙書侍郎內閣學士侍讀侍講及國子監祭酒司業

○以鄒師顏爲河南道監察禦史師顏初爲兵部主事升江西布政司左參政坐事免至是有薦之者復召用之

○復設開平衛命兵部以有罪當戍邊者實之

○刑部左侍郎劉季箎言掌四川行都司事前軍都督僉事租達檀調軍職竊弄威柄罪不可宥徵下獄

○癸酉女直野人頭目倒羅等二十一人來朝置幾也吾衛命倒羅爲指揮同知余爲千百戶鎭撫賜誥印冠帶襲衣及鈔幣有差

○四川成都等府及貴播二宣慰司酉陽永寧二宣撫司奏官民田荒蕪二千六百七十餘頃乞蠲其租賦上諭戶部臣曰田土荒蕪皆緣人民雕耗所致若復徵其租賦則雕耗愈甚荒蕪愈多矣可並其歲額除之但人民蕃息則土地自辟賦稅自充矣

○甲戌寧世子磐烒辭歸宴如初至賜賫甚厚其從官賜鈔有差

○乙亥擢胙城縣典史郭純平陸縣典史傅衡永和縣典史汪瑜通道縣典史王纘繁昌縣典史車舒鳳林驛丞閻賡將軍驛丞覃珩爲監察禦史純等俱以考滿赴京選六科辦事以禦史缺員故擢用之

○命戶部運糧二萬石料豆三千石往宣府

○翰林院修撰徐旭卒旭饒州樂平人洪武乙丑進士授試監察禦史安王府紀善累遷考功郎中與修太祖髙皇帝實錄升國子監祭酒坐事攺雲南布政司參議未行上以旭有文學攺翰林院修撰命考禮部會試得暴疾卒於試院臥聞賜棺及遣官賜祭旭爲禦史嘗陳時政六事居考功權衡人物無干以私者爲人簡默方正寡所諧合而淸愼不阿始終一志云

○丙子書諭趙王髙燧曰小旗孫成自虜中逸歸見鬼力赤阿魯臺也孫臺向東南行其來寇掠邊境亦未可知爾連遣人馳報武安侯鄭享等令堅壁淸野以待自黑峪車坊至魚臺領隘口可塞者塞之不可塞則鑿深壕以斷其路仍督兵屯田且守且耕寇來則相機用事爾居守北京一切邊務皆當究心

○敕武城侯王聰同安侯火眞率將士往興和同武安侯鄭享備禦如虜侵邊鄭亨守城王聰火眞領兵出系

○敕甘肅總兵官西寧侯宋晟曰比聞鬼力赤阿魯臺也孫臺等率眾東南行折而北旣復南行如此一進一退或者欲來剽掠宜訓練士馬堅固城池以俟無爲虜所乘

○奴兒千衛頭目察罕等遣人朝貢賜之彩幣

○丁丑木倫河野人頭目馬兒張等來朝置哈三哈剌哈古賁河三千戶所命馬兒張等爲千百戶賜誥印冠帶襲衣及鈔幣有差

○直隸應天太平鎭江揚州廬州鳳陽六府所轄五州二十九縣滁和二州全椒捨山二縣各增設州判官一員縣主簿一員專理馬政

○戊寅攺燕山左燕山右燕山前濟陽濟州大興左通州七衛俱爲親軍指揮使司

○己卯上命兵部凡軍官有罪謫戍邊立叨者悉復其職因曰玉有垢磨之可使瑩衣有垢擢之可使潔人性皆善艱難頓挫之後豈無悔過之意哉

○夜有星如盞大靑白色有光出正北雲中西北行至近濁

○庚辰旦老人星見丁位其色光潤

○辛巳賜館覺靈藏等處使臣端竹藏卜等銀﹝紗﹞﹝鈔﹞彩幣襲衣

○唐府長史程濟韓府長史司典簿魏居敬犯夜禁兵馬司請送法司特命宥之於是吏部言在京各王王府官坐食俸祿閒暇無事致多縱肆宜攺用之上曰王皆年少方資輔導其長史紀善教授伴讀之官不可闕若審理奉祠工正等官職事閒暇者暫遣還鄕待王之國召之於是韓沈安伊魯唐岷七府並靖江之輔國將軍共畱長史紀善教授等官四十員余審理等官一百三十四員遣歸俟命

○寧國府宣城縣民言縣境內一十九圩近潦水沖決堤岸二千九百餘丈恐春水泛溢有妨農種乞預修築從之

○壬午宜都王貴燯薨訃聞禮部言王四歲而薨爲下殤無輟朝賜祭加謚之禮上曰免輟朝加謚仍遣官賜祭貴燯遼簡王第六子也

○癸未敕諭八百夫甸軍民宣慰使司宣慰使刀招散曰前以爾不恭朝命阻遏使臣悖慢無禮遣賜發兵索爾左右爲惡之人且諭使者爾能伏罪卽止兵勿進兵初入境爾遣人悔過請罪使者遵命回軍雲南朕念爾幼穉且念八百軍民皆朕赤子已悉宥不問繼今宜攺心易慮上順天道毋懷譎詐以踏前愆庶幾保上安民永享太平之福

○夜金星犯天陰下星

○甲申敕鎭守遼東保定侯孟善及遼東都指揮髙得等曰欽天監奏今天象有兵占在邊境爾者切宜愼防凡有禦寶文書及諸司文移必須詳審毋爲姦僞所欺其諸邊務尢須用心

○嘉河等處女直野人頭目阿必察等二十八人來朝貢馬命置嘉河哈密幹難河三衛兀的罕千戶所以阿必察等爲指揮千百戶鎭撫賜誥印冠帶襲衣及鈔幣有差

○乙酉命兵部以有罪當謫戍者實新設武淸衛犯死罪及逃軍令戍開平

○丙戌禮部會試天下舉人中式者朱瑨等二百一十九人

○江西南昌府丰城縣民言縣境穆湖等處圩岸爲水蕩決三千三百餘丈乞發民修築從之

○丁亥敕山西等都揮使司方春時和邊民皆務耕種虜或乘時侵掠民不得盡力畝畝宜嚴兵以備扣至則捕擊無事則歸屯愼守疆場訓練軍士且耕且戰爾其愼之

○戊子木倫河韃靼女直野人頭目卯不花等百八人來朝資馬賜之鈔幣

○己丑都察院左都禦史陳瑛等言本院右僉都禦史兪士吉大理寺少卿袁復蘇州治水還未見君復命先趨私家賫所重載布列盈庭且聞士吉等所至貪受貨賂具有實迹大臣黷貨慢君不可容恕命錦衣衛鞫之

○庚寅女直野人頭目打葉等七十人來朝命置塔等木蘇溫河阿速江速平江四衛以打絮等爲指揮衛鎭撫千百戶等官賜誥印冠帶襲衣及鈔幣有差

○夜有星大如盞靑白色尾迹有光出井宿西北行至遊气大明太宗文皇帝實錄卷五十一

太宗文皇帝實錄卷五十二

永樂四年三月辛卯朔上視太學先是敕禮部臣曰朕惟孔子帝王之師帝王爲生民之主孔子立生民之道三綱五常之理治天下之太經太法皆孔子明之以教萬世朕皇考太祖髙皇帝膺君師億兆之任正中夏文明之統復衣冠禮樂之舊渡江之初首建學校親祀孔子禦筵講書守帝王之心法繼聖賢之道學集其大成以臻至治朕承鴻業惟成憲是遵今當躬詣太學釋奠先師以稱崇儒重道之意其合行禮儀禮部詳議以聞禮部尙書鄭賜言宋制謁孔子服靴袍再拜上曰見先師禮不可簡必服皮弁行四拜禮部進視學儀注前期一日有司灑掃殿堂設禦幄於大成門東上南向設禦座於彜倫堂至日學官率諸生迎駕於成賢街左駕至學官及諸生俯伏叩頭興駕入靈星門止於大成門外上入禦幄禮官入奏請具皮弁服次請行禮導引官導上出禦幄就禦位百官各就位導引官導上詣盥洗位搢圭盥悅出圭詣酒尊所酌酒詣先師神位前再拜百官皆再拜搢圭執事官跪進爵上獻爵授執事官奠於神位前出圭再拜百官皆再拜四配十哲兩廡如常儀導引官導上入禦幄易常服升輿詣學學官率諸生先列於堂下東西上至彜倫堂升禦座贊唱學官諸生行禮五拜叩頭東西序立於堂下三品以上及侍從官以次入堂東西序立贊進講祭酒司業博士助教四人以次升堂由西門入至堂中贊舉經案於禦前禮部官奏請授經於講官祭酒跪受賜講官坐乃以經置講案叩頭就西南隅設幾榻坐講賜大臣及翰林詞臣坐皆叩頭序坐於東西諸生圜立以聽講畢祭酒叩頭退就本位司業博士助教各以次進講畢出堂門復位贊唱有制學官諸生列班俱北面跪聽宣諭五拜叩頭禮畢學官率諸生出成賢街跪俟駕還是日上親行釋奠禮命吏部尙書蹇義戶部尙書夏原吉翰林學士角�羊縉祭酒胡儼分獻十哲兩廡畢上禦彜倫堂祭酒胡儼講尙書堯典司業張智講易泰卦上諭之曰六經聖人之道昭揭日星垂憲萬世朕與卿等皆勉之遂命光祿寺賜百官茶

○賜翰林院學士兼右春坊大學士角�羊縉等六員二品金織羅衣各一襲

○壬辰命工部修國子監太祖髙皇帝詔書碑亭

○禮部奏請立視學之碑上親制其文曰朕惟帝王之興必首舉學校之政以崇道徳弘教化正人心成天下之才致天下之治唐虞三代之盛率由於玆後世之君其學政或備或否是以治不古若也我皇考聖神文武欽明啟運俊徳成功統天大孝髙皇帝龍飛淮甸渡江首建學校親祀孔子日引儒臣講論經義求古聖人之道身體力行旣統有萬方卽詔府州縣皆立學天下士子雲集京師復新作廟學於雞鳴山之陽親制教條頒布中外又命天下增廣生員復其家府州縣皆用春秋有事孔子賜以樂舞徳教廣被海外諸國及蠻夷酋長並遣子入學教化之隆視古爲盛朕纘承大統恪遵成憲乃永樂四年三月朔躬親廟庭謁先師孔子前期三日雨將事之夕霠云澄霽星緯昭明曁旦天宇穆淸旭日鮮麗捨采於廟退卽彜倫堂文武羣臣咸侍左右師儒在席諸生序列堂下命祭酒胡儼等以次講經成禮乃還夫學以明道也道之體廣大光明配乎天地日月而其實不離乎彜倫日用之間孔子明之上以承堯舜禹湯文武之傳下以爲後世植綱常開太平於無窮而世之極其尊崇之禮者非於孔子有所增益特以著明其道之至大天下不可一日而無也惟我皇考繼統帝王尊師孔子舉天下皆約之使由於斯道是以治化之盛淪浹周徧薄海內外罔不向風慕義朕景仰宏謨夙夜祗敬思惟繼承之道不敢怠凰爰因親學謹敍述皇考所以致隆治化之本勒碑於廟俾我子孫臣庶尙克欽承於千萬年國子祭酒胡儼等率學官監生上表謝車駕幸太學賜宴於奉天門仍賜儼及司業張智紵絲羅衣人二襲學官王俊用等三十五員紵絲衣人一襲監生朱瑨等三千七十四人鈔各五錠

○遣使賫詔封烏思藏巴裏藏卜爲灌頂國師闡化王賜螭紐王印誥命仍賜白金五百兩綺衣三襲錦綺五十疋彩絹百疋茶二百斤其所隸頭目並必力工瓦國師大板的達律師鎖南藏卜頒賜彩幣衣服有差

○暹羅國王昭祿羣英哆羅諦剌遣使柰必琉球國中山王武寧山南王汪應祖遣其侄三吾良亹等來朝貢馬及方物各賜鈔幣武寧遣送寨官子石達魯等六人入國子監受學各賜鈔三十錠羅衣一襲並夏衣等物

○癸巳冊中兵馬指揮嚴敬女爲魯王肇煇妃

○夜有星大如盞靑白色光燭地出亢宿東北行至近濁

○甲午設遼東開原廣寧馬市二所初外夷以馬鬻於邊命有司善價易之至是來者眾故設二市命千戶答納失裏等主之

○廣東髙州府信宜縣陸毫云峒下水三山徭首盤貴等來朝上嘉其向化賜賫遣還仍敕有司免其賦役自命凡黎獞苗獠來朝皆如之

○乙未革陜西蘭州等衛桃花等九十關

○置摩云嶺關

○命蘭州衛分兵守之

○禮科引奏都察院逮至嘉興縣知縣李鑑鑑叩頭言臣誠有罪幸陛下矜恕上問鑑何罪左都禦史陳瑛言鑑受命籍姦黨姚瑄瑄弟亨當連坐而鑑不籍亨鑑言初奉都察院文止籍瑄未有亨姓名上曰罪至於籍不輕矣無上司之文𨿽當連坐而不籍亦是愼重之意知縣無罪其釋之

○瓊州屬縣生黎峒首羅顯許志廣陳忠等三十三人來朝初以生黎多未向化遣通判劉銘賫敕招撫至是向化者萬餘戶顯等從銘來朝且乞撫其眾上從之授銘瓊州府知府專職撫黎仍授顯等知縣縣丞巡檢等官賜冠帶鈔幣遣還自是諸黎感悅相繼來歸矣

○丙申宿衛將軍奏京師徧街小巷多艸屋往往失火延毀官民之居乞下令悉易以瓦上曰艸屋遇風雨濕漏沮洳不可居豈其智不知用瓦之便顧力不足耳爾細人不通人情敢妄言遂逐斥之

○戊戌夜有星大如雞子靑白色尾迹有光出紫微東蕃內西北行至雲中

○庚子升鴻臚寺序班哈只爲本寺右寺丞哈只回鶻氏諳通西域言語文字故進用之

○辛丑遣指揮哈先千戶火兒忽答恍惚兒阿忽來賫書諭韃靼可汗鬼力赤曰朕嗣天位撫天下體天心以爲治惟欲萬方有生之眾咸得其所今海內海外萬國之人悉已臣順安享太平嘗遣使致書可汗謂宜通好往來共爲一家而可汗不晤拘我使臣掠我邊境自阻聲教之外夫天之所興孰能違之天之所廢孰能舉之昔者天命宋主天下歷十餘世天厭其徳命元世祖皇帝代之元數世之後天又厭之命我太祖皇帝君主天下此皆天命豈人力之所能也不然元之後世自愛猷識裏達剌北從以來至今可汗更七主矣土地人民曾有增益毫末者否古稱順天者昌逆天者亡況爾之眾甲胃不離身弓刀不釋手東遷西從老者不得終其年少者不得安其居今數十年矣是皆何罪也哉可汗聰明特達宜敬天命卹民窮還前所遣使者及掠去邊境之人相與和好且用寧息爾眾同享太平之福顧不偉哉若果負倔彊之性天命人窮有所不顧必欲以兵一較勝負朕亦不得獨已中國士馬精彊長驅迅掃之勢恐非可汗所能支也可汗其審度而行之文綺二表裏往致遠意

○除廣西河池縣荒田租二千一百九十石有奇

○壬寅上禦奉天殿試禮部選中舉人朱瑨等二百一十九人制策曰朕承皇考太祖髙皇帝鴻業輿圖之廣生齒之繁從古莫比故窮發之地咸爲編戶雕題椎髻悉化冠裳來𨿽如歸而治慮未浹朕夙夜惟念期在雍熙然十室之邑人人教之且有弗及矧天下之大兆民之眾夫存神過化不見其迹欲臻其極諒必有要不明諸心曷由遠效唐虞三代之治其來尙矣而漢唐宋之治猶可指而言之自夔典樂教胃子而學校興而漢唐宋之學校有因革其教化可得而聞自大司徒以鄕三物教萬民而科目舉而漢唐宋之科目有異同其名實可得而議自小司徒經土地而田制定而漢唐宋之制田有屯營其計畫可得而言自校人掌王馬之政而馬政立而漢唐宋之畜牧有耗息其詳悉可得而數之數者有宜於右而合於今若何施而可以幾治夫政不稽古則不足以驗今事不究迹則無以見寔諸生﹝博﹞﹝博﹞古以知今明體以適用陳其當否以著於篇毋從毋隱朕將親覽焉

○永和王濟烺來朝命皇太子宴之

○遣使命靈藏著思巴兒監藏爲靈藏灌頂國師授札思木頭目撒力加監藏爲朵甘衛行都司都指揮使切祿奔薛兒加俱爲都指揮同知各賜誥命襲衣錦綺

○命館覺宗巴斡卽南哥巴藏卜爲館覺灌頂國師隴答頭目結失古加之子巴魯爲隴答衛指揮使俱賜誥命銀幣

○癸卯女直野人頭目速魯董哈等來朝置吉河衛命速魯董哈爲指揮同知余爲指揮僉事鎭撫等官賜誥印冠帶襲衣及鈔幣有差

○乙巳上禦奉天殿閱舉人對策擢林環爲第一賜環等二百一十九人進士及第出身有差

○丙午皇孫生賜名瞻墡皇太子第子也

○賜進士林環冠服銀帶余鈔各五錠俱賜宴於會同館命立進士題名碑於國子監上慮禮部下第舉人中或有遺才復親試之得文學優等二十一人各賜冠帶簡周翰藍最進學於翰林院李弼爲漢府伴讀王樂孟等十八人肄業於國子監以俟後科

○升寶鈔提舉譚達善武昌縣知縣張光大爲太僕寺丞

○是日安南胡﹤大互﹥劫殺其前國王孫陳天平時鎭守廣西都督僉事黃中等以兵五千護送天平至丘溫﹤大互﹥遣陪臣黃晦卿等以廩餼迎候及牛酒犒師晦卿及諸從者見天平皆拜舞踴躍中問晦卿﹤大互﹥不至何也曰安敢不至屬有微疾已約嘉林奉迓矣中遣晦卿還促﹤大互﹥且遣騎覘之往來皆無所見而迎者壼漿相續於路中以爲實遂徑進度隘畱雞陵將至芹站山路險峻林木蒙密軍行不得成列且遇酒潦忽伏發大呼劫天平遠近相應鼓噪動山谷寇且十餘萬中等亟整兵擊之寇已斬絕橋道不得前其賊帥遙拜且言曰遠夷不敢抗大國犯王師緣天平實疏遠小人非陳氏親屬而敢肆其巧僞以惑聖徳勞師旅死有餘責今幸得而殺之以謝天子吾王卽當上表待罪天兵遠臨小國貧乏不足以久淹從者中不得進引兵還時大理寺卿薛嵓被謫在廣西中舉以輔天平之被劫也嵓在其中卽自經死嵓狹州閿鄕人慷慨負志操有政治才嘗歷官鎭江知府民皆徳之

○丁未上禦奉天殿進士林環等上表謝恩

○復置曲先衛時安定衛指揮哈三散卽思三卽等奉安定曲先二衛俱洪武中所置後爲朵兒只巴所攻因並曲先入安定居阿眞之地比又爲西番把禿侵擾不獲寧居乞復設曲先衛且請徙治所從之以三卽掌曲先衛事給以印章徙治藥王淮之地安定衛亦徙於昔兒丁之地

○湖廣石首縣言境內臨江萬石堤三百七十餘丈當大江之衝間爲洪水所決而鄰境華容安鄕皆受其患乞先時修築從之

○戊申戶部奏府軍等衛千戶姚旺等率官軍漕運至江南遇暴風壞舟漂溺糧萬三千三百七十餘石宜責其償且請付法司治其不愼之罪上曰倉猝風水之險非人力所及其宥之

○夜有星大如雞子赤黃色尾迹有光出正南行至遊气

○己酉壽陽郡主薨訃聞賜祭命有司治喪葬主晉恭王長女嫁儀儐康登云

○庚戌有言戍邊軍士勞苦者上嘆曰宣府萬全興和諸衛皆臨邊土瘠產薄未冬先寒朕嘗親歷其地將士備禦有晝夜不角�羊甲者勞苦特甚今國家𨿽安然備邊未嘗弛也宜視腹裏官軍特加之恩遂命禮部卽遣人運鈔賜之大小官軍人各五錠以罪謫戍者不與仍令諭所司歲給冬夏布必先時支給後時者罪之

○辛亥升施南散毛二長官司爲宣撫司以覃添富爲施南宣府向萬譚攀鞍爲副使覃有諒爲散毛宣撫譚本良爲同知黃琢爲副使於文義爲僉事以其來朝故也

○復設龍潭安撫司以田應虎爲安撫黃潮端爲同知向谷賢爲僉事時應虎等來朝言其祖父自宋元來俱爲龍潭宣撫洪武初官治如舊後因峒蠻作亂遂廢永樂二年並其地入散毛長官司應虎爲散毛副長官龍潭距散毛甚遠乞復置龍潭安撫司以治夷民爲便故有是命

○癸丑擢第一甲進士林環爲翰林院修撰陳全劉素爲編修選第二甲第三甲進士文翰優等者江殷胡啟先孫迪張叔豫李嶽潤陳孟潔張文選鄭復言曾春齡蕭福曹閶盧永黃獻十三人

○攺庶吉士翰林院修書陳等二百三人賜敕獎勵俾還鄕進學待用

○甲寅命浙江福建廣東市舶提舉司凡外國朝貢使臣往來皆宴勞之

○吏部言各衙門官員考滿舊制以事繁簡爲升職第在京衙門及在外府有田糧十五萬石州七萬石縣三萬石之上者或親臨王府都司布政司按察司並有軍馬守禦路當驛道邊方衝要之處俱從繁例府田糧不及十五萬州不及七萬縣不及三萬石並僻靜之處俱從簡例其各都司衛所布政司按察司行太僕寺鹽運司鹽課提舉司煎鹽提舉司市舶提舉司茶馬司及各土官宣慰等衙門舊未有例今擬宣慰宣撫安撫招討長官司俱系土官衙門宜從簡例其餘俱從繁例從之

○湖廣按察司按察使周鼎僉事�惠有罪俱降福建市舶提舉司副提舉

○乙卯升燕山右衛指揮同知陳淸爲羽林右衛指揮使

○丙辰進士陳紀等還鄕升辭上諭之曰爲學至以進士發身亦出乎等倫然道理無窮古人至老務學不厭今人苟遂一得遂不復前進故遠不建故汝等年富力彊當立志遠大務進修非獨成已之徳將來國家亦得實才之用進士皆叩首謝復諭之曰鄕裏父兄所在不可以一得輒生驕慢驕慢凶徳孔子於鄕黨恂恂似不能言汝曹勉之各賜鈔五錠爲道裏費

○丁已設哈密衛給印章以其頭目馬哈麻火者等爲指揮千百戶鎭撫辜思誠哈只馬哈麻爲經歷周安爲忠順王長史劉行爲紀善以輔脫脫復命脫脫凡部下頭目可爲指揮千百戶鎭撫者具名來聞授之以職

○遣敕招諭海島流人曰爾等本皆良民爲有司虐害不得已逃移海島劫掠苟活流離失業積有歲年天理良心未嘗泯滅思還故鄕畏罪未敢朕比聞之良用惻然玆特遣人賫敕諭爾凡前所犯悉經赦宥譬之春冰渙然消釋宜卽還鄕復業毋懷疑慮以取後悔

○戊午設湖廣髙羅安撫司以土酋田大民爲安撫譚思晟爲同知崔晟爲副使譚才爲僉事先是言祖父田中敬等在元之時任髙羅宣撫司宣撫洪武初以民少革罷今與思晟等招復蠻民四百餘戶乞仍置治所從之而設安撫司云

○設湖廣木冊唐崖二長官司以田谷佐爲木冊長官崖仲良譚汝朱副之覃忠孝爲唐崖長官黃晟暹秦俊副之初谷佐等父祖世爲安撫等職洪武四年大軍平蜀蠻民驚潰治所遂廢至是谷佐等復招集蠻民三百餘戶來朝請建官府故有是命

○庚申戶部言晉府壽陽郡主歿其儀賓康澄歲祿人百石宜減半從之

大明太宗文皇帝實錄卷五十二

大明太宗文皇帝實錄卷五十三

永樂四年夏四月辛酉朔享

○太廟

○壬戌戶部引奏種樣田官軍言於令種樣田者每歲終赴京較其所收多寡而賞罰之是數人者更兩歲始至京𨿽較其所收當賞而違令過期官軍皆當治罪上曰收多者當賞其勤違令者當責其慢可通計兩歲所收之數官軍並賞之若慢令不至非軍所得專惟坐其官

○癸亥擢進士汪淵李經爲兵科給事中賈眞汪彥絕鄭景曜潘幬羅弘爲監察禦史攺浙江按察司副使張勝爲狹西按察司副使

○甲子禮部言廣西歲貢生員考不中式者二人於法學官罰俸一年提調官當杖上曰姑皆宥之侍郎楊砥等復言此定法也宥之無以示懲上曰遠方之人漸化者淺教道未易行不可槪論夫立法𨿽有定論行法當量人情有定論則民知所守量人情則民用不冤姑宥之生員遣歸學學再貢不中式一論如法

○乙丑永和王濟烺辭歸宴如初至賜鈔幣襲衣其從官賜鈔有差

○升鴻臚寺序班劉帖木兒不花爲本寺右寺丞以其諳通北虜語言文字故進用之

○賜哈密忠順王長史周安鈔九十錠紀善劉行衛經歷辜思誠鈔八十錠各彩幣一表裏衣一襲

○丙寅升羽林前衛指揮使王眞爲河南都指揮同知指揮同知錢聚爲山東都指揮僉事金吾左衛指揮同知齊成爲山東都指揮僉事胡順薊斌俱爲本衛指揮使千戶趙名善爲本衛指揮僉事豹韜衛指揮同知劉廣徐州衛指揮同知於海俱爲金吾左衛指揮使水軍右衛指揮同知田貳爲羽林前衛指揮使

○丁卯鴻臚寺臣奏順天府老人三十餘人謝優免稅糧上曰耆老遠來不易光祿寺與酒食禮科與道裏費卽遣歸復進諸老人諭之曰往者連年軍旅北方之民供給勞困朕未嘗忘之比歲農種如何民稍復舊否諸老人叩頭曰仰賴陛下洪恩蘇息調餋漸復舊矣上曰朕久居北京心念之屢欲來但念民力未復恐重困之今若等歸諭勉鄕人子弟勤力務本相勸爲善毋爲不善斯汝耆老之職復叩首拜上顧侍臣曰今北方之民如人重病初起善調理之庶幾可安不然病將愈重朕所以夙夜拳拳也

○辛未保安王尙煜順陽王有烜來朝命皇太子宴之文華後殿

○鎭守都督僉事王中等奏安南胡﹤大互﹥殺陳天平事上大怒謂成國公朱能等曰蕞爾小醜罪惡滔天猶敢潛伏姦謀肆毒如此朕推誠容納乃爲所欺此而不誅兵則奚用能等皆曰逆賊罪大天地不容臣等請仗天威一舉殄滅之上遂決意興師

○壬申朝鮮國王李芳遠遣部臣偰眉壽等貢方物思南宣慰使司宣慰使田宗鼎貢馬賜鈔文綺有差

○甲戌設剌次和瓦魯之革甸香羅四長官司隸雲南永寧衛以土酋張首爲剌次和長官阿直爲瓦魯之長官阿措爲革甸長官八非爲香羅長官各給印章並賜官服銀帶彩幣時首等來朝貢馬故有是命

○刑部右侍郎金純言西平侯沐晟不稟命於朝擅以籍沒罪人婦女給配軍士男子安置廣西馬牛給軍屯操大臣專擅如此漸不可長宜正國典上曰爾言故是然邊遠之事朕嘗一以付晟可勿問

○乙亥齊王榑遣次子長山王吳焌來朝且陳悔過謝罪之意又言欲躬詣京師面達其情賜榑書許之

○丁丑萬壽節節上禦奉天殿受朝賀大宴文武羣臣及四夷朝使命婦朝皇后於坤寧宮錫宴

○戊寅上諭戶部臣曰朕念北京數郡之民比年軍旅困於供給故特免租稅以優之其耆老近日多有來謝恩者今春作方興老人正當勸督子弟勤力田畝不宜妨其所務況衰倦之人豈堪拔涉遠道卽檄諸郡止之戶部言下人受恩感戴出乎中誠恐𨿽止不從上曰朕心在寔惠及民不務虛文勞民其止之

○命兵部給秦府興平永壽二郡王各典仗一員校尉一百名今後給郡王典仗校尉悉循此例

○設孟璉長官司時孟璉頭目刀派送遣子壞罕未言孟璉舊屬麓川平面宣慰司後隸孟府定而孟定知府刀府扛亦故平緬頭目素與同儕難隸管屬乞攺隸遂設長官司隸雲南都司命刀派送爲長官賜冠帶印章

○車裏木邦麓川等處宣慰司刀暹答等遣目刀松答等貢馬賜刀暹答等銀鈔綿綺紗羅有差金織羅衣各一襲而賜刀松答等鈔幣刀暹答復遣子刀興請受學國子監初朝廷出師徵八百元江軍民府遣人助給饋運抵車裏之境悉爲其守者阻遏時刀暹答從徵八百不預阻遏事然懼爲元江所構故遣典假受學之名爲質冀朝廷不疑之上識其意諭禮部臣曰質子哀世之事朕推誠待人不以此也進典諭之曰爾遠來求學固是美意然使爾父母旦多惓惓萬里之外朕所不忍夫學之大者爲忠與孝爾歸善事父母常存心上忠朝廷下卹一境之人卽此是學且歸語爾父爾敬事朝廷之心誤所深知保保終如始決非他人所能間也遂惕典衣服鈔幣命禮部俾隨其貢使同歸

○己卯命禮部遣使購求遺書上視朝之暇輙禦便殿閱書史或召翰林儒臣講論嘗問文淵閣經史子集皆備否學士角�羊縉對曰經史粗備子集尙多闕上曰士人家稍有餘資皆欲積書況於朝廷可闕乎遂召禮部尙書鄭賜令擇通知典籍者四出購求遺書且曰書籍不可較價直惟其所欲與之庶奇書可得又顧縉等曰置書不難須常覽閱乃有益凡人積金玉皆欲遺子孫朕積書亦欲遺子孫金玉之利有限書籍之利豈有窮也

○升雲南鎭沅州爲鎭沅府命土官知州刀平爲知州置經歷知事各一員時刀平從徵八百有功故也

○庚辰遣使賜周王橚端午節物

○錦衣衛奏民有與外國使人交通者宜執付法司治如律上問其實對曰以氊衫市之而與之言甚久上曰釋之錦衣衛復言氊衫市之𨿽微交通於法難宥上曰立法以禁姦過輕則民慢用法在體情過重則民急彼小人治生富則以錢易物貧則以物易錢交議價直豈一言可決彼何知國法其釋之旣而上謂侍臣曰玆事若忽於聽察則愚民以一氊衫而獲罪矣侍臣曰古稱視不爲惡色所蔽爲明聽不爲姦人所欺爲聰政是至聽之下自不能欺上曰古人言聽思聰聰作謀誠非持敬不能蓋心不存𨿽聽不聞聽不聰𨿽謀不獲

○辛巳周世子有燉妃呂氏薨訃聞賜祭命工部給明器儀仗有司營喪葬

○壬午長山王賢焌保安王尙煜順陽王有烜辭歸宴如初至各賜鈔及文綺襲衣其從官亦賜鈔有差

○癸未升永寧州爲永寧府仍隸雲南布政使司命土官知州各吉八合爲知府蓋嘉其能修職貢也

○上視朝罷禦右順門召成國公朱能新城侯張輔謂之曰安南黎賊罪大惡極天地所不容今命爾等將兵討之爾等由廣西入西平侯由雲南入度用師幾何能等對曰臣聞仁不可爲眾也蓋仁義之師天下無敵陛下以至仁伐至不仁臣等奉揚天威當一鼓掃滅師之多寡惟上所命上壯之

○甲申敕鎭守雲南西平侯沐晟曰比遣都督黃中等送安南王孫陳天平還國中等不遵朕言輕視黎賊率意而進以至辱國今興師南伐敕四川等都司選卒七萬並敕蜀王於成都三護衛選卒五千聽爾調遣大軍合用糧儲須預爲會計從便規畫輸運不可後期賜晟曰金五百兩

○遣翰林侍讀曾日章賫敕西平侯沐晟日章陛辭上曰朕所欲告晟者具載於敕爾以朕言諭之故黔寧王感髙皇帝厚恩盡心竭慮功在社稷名垂竹帛爾今日受國家之寄非輕爲子而能繼父之功業孝莫大焉爲臣而能廣君之謀猷忠莫大焉如苟足於目前必無遠大之計周慮於事外必建奇偉之功恃一己之能易盡集眾人之智無窮其必勉之

○敕蜀王椿於三護衛選馬步軍五千雲南貴州四川都指揮使司選馬步軍七萬俱隸西平侯沐晟就雲南操練聽徵

○都察院左都禦史陳瑛言監察禦史車舒怠惰不事請繩以法上召舒諭曰朝廷擢爾憲紀之職爾日所治何事試言之舒不能對又問人謂爾都不事事惟嗜安佚信有之乎又無以對遂責戍邊顧爲瑛曰禦史當用淸謹介直之士淸則無私謹則無忽介直則敢言不能是者悉黜之又諭吏部尙書蹇義曰禦史將以警肅百僚苟非其人不可輕授又曰豈但禦史百司大小之職皆須擇人庶不瘝官廢事

○乙酉攺河南布政司右參議刑政爲廣東左參議河南道監察禦史華嵩於北京道升前米脂縣知縣杜浚爲湖廣按察司僉事廣西布政司左布政使儲顒坐科斂降廣東左參政

○兀者衛指揮鎖失哈遣男阿速哈率女直頭目來朝命阿速哈等二十人爲千百戶衛所鎭撫賜鈔幣有差

○丙戌夜有星如雞子大赤色有尾光燭地出天市東垣東北行入天津

○丁亥賜雲南木邦孟定灣甸孟璉麓川元江土官頭目哈密忠順王脫脫使臣西番土酋兀者衛野人女直宴

○戊子遣永寧府土官知各各吉八合等賫敕往大西番撫諭其土酋人等

○瓊州府瓊山臨髙諸縣生黎峒首王罰鐘異王林等來朝命罰等爲主簿巡檢賜冠帶鈔幣

○己丑肅王楧長子生賜名贍焰

○錦衣衛校尉有訐朝臣謗毀時政之失者上曰此必誣之蓋朝廷未嘗行此政彼安得有此言命錦衣衛詰之果挾私忿誣之上曰人君於視聽之際豈可不審向若不察付之法司則死誹謗必矣小人敢誣君子此風不可長命以校尉付法司論如律

大明太宗文皇帝實錄卷五十三

大明太宗文皇帝實錄卷五十四

永樂四年五月庚寅朔上召三法司官諭之曰朕屢命爾等決獄貴在明而無滯明則有罪不與無罪者同免滯則無罪將與有罪者同困前日見刑部引奏遼東衛官縱軍士往髙麗者一指揮專理屯田未嘗與知而一槪逮系久不﹤鋶﹣釒﹥決至於病危假令病竟不治此人何罪卽是爾等枉殺之司理之職重民命爲本輔君之道施行政爲務爾等任大臣掌邦憲而怠忽若此乎今天气已熱除犯斬絞罪系之其徒流以下皆令所在發遣庶幾瘦死無及於輕罪

○敕浙江福建江西廣東廣西湖廣都指揮使司調軍八萬往廣西聽徵

○升府軍左衛指揮僉事沐昂爲雲南都指揮同知昂黔寧昭靖王英季子西平侯晟之弟蓋以雲南不忘黔寧之徳而晟將有他命故進用之

○金星犯五諸侯第一星

○辛卯賜尙師哈立麻使臣及瓜哇國琉球國使臣遼東者不林河來朝野人女直頭目宴

○除湖廣道州寧縣遠荒田一十九頃六十餘畝租稅

○夜有星火如雞子赤色尾迹有光出七公流丈餘發光如盞大東行至遊气

○壬辰上諭兵部尙書金忠等曰皇考之世宦寺無敢與外廷交接昨日一人以私財寓外人此𨿽細事漸不可長隨已罪之其敕各衙門衛士於出入之際遵舊制嚴搜檢夫防患譬如防疾始萌而治之則用力少而易效痼而後治則用力多而難勝矣

○增置江西星子徳安二縣縣丞主簿

○癸巳唐王桱長子賜名瓊煙

○甲午端午節賜文武羣臣宴

○乙未攺浙江布政司右布政使張啟於河南升吏部主事蓋禎爲雲南布政司左參政擢莊浪縣知縣顧佐爲福建道監察禦史

○溧水縣言水決儀鳳鳳等鄕玗岸妨民耕種請用民丁修築從之

○丁酉命禮部鑄徵夷將軍徵夷副將軍印

○都督程遠有罪上特宥之命隨西平侯沐晟立功自贖遂敕晟曰都督程遠犯死罪今惜其才特宥之使從﹤人﹥立功蓋其才足當一面其餘文武官有罪發立功者各量罪之輕重察才之髙下而用之用當其才成功可必旣而顧侍臣曰君人之道犯極惡則不宥有小善亦不棄人孰無過論小過而廢大善則爲善者怠亦孰無才若錄小才而免大惡則爲惡者肆故惡之難容者乃不論其才才有可用者乃可略其過如此則善善惡惡皆不失矣遣忽都帖木兒答敕罕賫敕諭鬼力赤部下阿魯臺曰曩者醜閭回具言爾聰明識天命有歸誠之心近忽都帖木兒至又言爾母子同心歸誠有加無替自古名世之臣懷先見之明者能審時議識去就如王陵陳平去楚歸漢尉遲恭李靖捨隋歸唐曹彬潘羙委身事宋此數人者皆知天命去畱之幾是以功成名遂福及子孫況爾明達不下古人旣知天命所在則當決之或遣爾子來見或率部屬同來聽擇善地以處榮膺王爵世守其地傳之子孫永永無窮蓋趨吉避凶就安去危在此一舉且難得易失者時幾也時幾一失他日進退兩難𨿽悔莫追爾宜審之賜阿魯臺織金文綺二端

○戶部言直隸常州安慶廬州及六安等州縣水民饑命給米稻賑之凡給九萬六千七百五十石

○戊戌別失八里王沙迷查千遣使來朝貢馬賜其使者鈔幣命禮部宴勞之遂遣鴻臚寺丞劉帖木兒等賫敕及彩幣往勞沙迷查千令與其使者偕行並賜所過哈剌火州土魯番柳陳三城王子哈散等彩幣

○前軍都督僉事馬瑛有罪降爲百戶

○辛丑河南都指揮同知徐政有罪謫從徵安南立功自效

○壬寅命戶部內外將士從徵安南者其俸糧皆給全米

○復廣西布政司左布政使儲顒左參政蘇恭則官初二人坐累顒降左參議恭則降戶部員外郎至是以用兵安南供給多出廣西有言顒等幹濟者故復其舊職云

○甲辰敕廣西總兵官都督同知韓觀今大軍徵討黎賊合用糧餉已敕戶部先撥二十萬石爾卽與廣西都司布政司規畫調發軍民運赴順便去處貯之候大軍之順帶前去余令土兵隨軍儧運敕鎭江蘇州鎭海金山建陽新安九江儀眞髙郵淮安安慶六安滁壽泗揚邳徐廬宣二十衛精選馬步軍一萬往廣西聽徵安南命大理寺卿陳洽赴廣西計議軍事以都督黃中呂毅前送陳天平失律徵赴京

○升山西都指揮僉事蔣盛山西行都司都指揮僉事趙禮浙江都指揮僉事李晟山東都指揮僉事王弼俱爲本司都指揮同知金吾右衛指揮使李名爲河南都指揮僉事劉福爲陜西都指揮僉事劉得成爲山西都指揮僉事祝靑爲大寧都指揮僉事指揮僉事王觀爲遼東都指揮僉事金吾左衛指揮同知張士道蘇長爲本衛指揮使指揮僉事劉士中千戶鄒義楊林俱爲本衛指揮同知金吾右衛指揮同知陳靑張七爲本衛指揮使百戶何狗兒爲本衛指揮僉事皆以平內難功復升云

○給事中周讓等使小石剌等處還賜鈔文綺襲衣

○乙巳賜周王橚織金衮龍紗三疋織金鸞鳳鞠衣材二疋靑暗花紗十三疋髙麗布二十二疋氁絲布十疋

○丙午上以雲南卓裏諸宣慰使司並孟定灣甸等府州每歲朝貢道裏險遠令自今三年一貢著爲令如慶賀謝恩之類不拘此例

○車裏宣慰司宣慰使刀暹答遣侄刀鴣男刀者刀板等貢方物詔賜暹答錦六叚紵絲紗羅各十二疋並以紵絲羅各九疋賜其妻復以刀暹答從徵八百有勞遣使賫遣褒諭別賜白金百五十兩錦二段紵紗八表裏賜其頭目攬綫思以下紵紗表裏有差

○丁未升肇慶府同知周南爲四川按察司副使賜安南歸附人裴伯耆冠帶命隨大軍南徵

○復設司牧局

○戊申秦王尙炳來朝命皇太子宴之文華後殿其從官宴於西廡

○己酉遣使賜周王橚鈔六萬錠楚王禎二萬錠

○攺四川潼川州華池等三井都城府羅泉等五井重慶府郁山井鹽課司俱隸四川鹽課提舉司

○庚戌齊王榑至京師先是榑結無賴餋剌客私僣帝號及爲咒詛魘鎭等事屢有告之者察之皆有徵驗上不忍罪之但賜書諭令攺行於是榑請入朝面謝旣至廷臣交章劾奏榑罪不當宥榑厲聲曰姦臣又欲喋喋效建文時殺我耶會當盡斬此輩上聞之不懌曰此其心可知已命罷去其隨侍護衛及長史等官處之京師敕山東都司布政司按察司革靑州中左二護衛及齊府長史司儀衛司官軍校尉分調附近衛所凡王王府監系及拘畱造作一應之人皆釋之

○辛亥以秦王尙炳將歸上召其從臣諭之曰王前在國中言動時有錯謬朕遣書誡之頗聞克自省攺今日見王應對進退循循合度甚適朕意此皆爾等輔導之力長史以下皆叩首曰此由王天資之羙克奉陛下聖訓臣等庸愚實無所效力上曰羙玉非資良工不適爲器嘉木非得良匠不適爲材人之成徳亦然爾等宜益盡心輔王𨿽小過必﹤矢見﹥正之𨿽小徳必助成之謂小過無害馴至於大過謂小徳無益馴至於無徳不可因循但和平以導之從容以入之積以誠意未有不相信者王能修善行汝曹亦有令名其往勉之命賜紗衣人一襲道裏費視常例加倍

○修靈谷寺

○壬子四川馬湖府土官知府安本等來朝貢馬賜之鈔幣

○甲寅秦王尙炳辭歸宴如初至賜之白衣鈔幣

○置北京盧龍衛經歷司經歷一員

○丙辰命兵仗局造銃一萬七百箭十有二萬五千備禦邊之用

○吏部尙書兼詹事府詹事蹇義等引奏齊府教授葉坦等三人謂齊王所爲不道坦等不能輔導爲善匡救其過宜寘於法上曰齊王凶悖出於天性如暴虎𨿽檻之不馴曲木𨿽揉之不直皆性然也中人以上聞善則從下愚之資𨿽教不善齊王朕弟於情至親扳於艱難困苦之中而納諸富貴安樂之地恩亦不薄及聞其所爲之非誠心以告之溫辭以戒之反覆諄切至於六七尙無一毫聽納之意況肯從其下人之言乎刑法之施爲惡者不使幸免無惡者不以妄加庶幾有所勸懲前日齊府僚屬從王來京者朕已察其姦邪數人寘之於法坦等皆先自歸朝廷陳告毋一槪論之

○寧夏總兵官左都督何福奏陜西神木縣在綏徳衛之外七百餘里蓋極邊衝要之地虜之所常窺伺者洪武中每歲河凍調綏徳衛官軍一千往戍後設東勝衛又在神木之外遂罷神木戍兵今東勝衛率調永平遵化神木𨿽如舊戍守然兵少不足以制寇且縣治在平地四山髙峻寇至憑髙射城中難爲捍衛縣城東山有古城頗險峻且城隍堅完請移縣治於彼益兵戍守爲便上從其言命於綏徳衛再調一千戶所往戍守

○丁巳哈密忠順王脫脫祖母速哥失裏及頭目各遣人謝罪言脫脫已復王位脫脫亦遣陪臣謝恩上命遣使賫敕各戒諭之

○雲南勝衝守禦千戶所千戶孟景賢等自古大剌還土酋潑的那浪遣目選馬撒等偕來貢方物中官楊瑄與景賢等賫詔往撫諭之潑的那浪見使者不下拜瑄等曰大明天子遣使撫諭四夷爾迎詔使不拜何也潑的那浪怒曰吾處此土知受拜而已焉知拜人遂徙置瑄等南難河拘畱不遣瑄等亦不屈其左右言於潑的那浪曰中國使臣以卹我來我乃悖之我之不直如中國舉雲南全師以向我譬以鐵撾擊雞卵能膺其鋒耶潑的那浪懼乃禮謝使者先遣頭目選馬撒等隨景賢朝貢繼遣頭目獨金不剌等護送瑄等還且貢物方謝過而大古剌所屬諸酋長皆遣使朝貢

○戊午升金吾左衛千戶劉興爲本衛指揮同知

○先是有告故駙馬都尉富陽侯李讓家人中鹽虛買實收者上命付錦衣衛鞠之錦衣衛覆奏告者不實上命六科給事中孫琳等共審之曰毋加榜苔務得實情旣而琳等還白詰得富陽侯家人實賄錦衣衛官上曰富陽侯之子朕外孫孰敢誣之朕但慮錦衣衛故抑告者初不慮其納賄命付都察院鞠之於是侯之子懇謝過丐免上曰法度於天下共之豈爲私親廢爾曹政當奉法保恩豈可恃恩撓法夫欺謾以苟利與賄賂以逃刑𨿽爾曹亦不可得免況爾家人乎遂召都察院臣諭曰宥罪可施於疏賤而貴近不可撓免行法必先於貴近則疏賤可以知警富陽侯家人其治之如律

大明太宗文皇帝實錄卷五十四

大明太宗文皇帝實錄卷五十五

永樂四年六月乙未朔日有食之時陰雲不見禮部尙書鄭賜等言此聖徳所感召淸明日率百官表賀上曰正朕恐懼修省之際何可賀對曰宋時盛有行之者矣上曰於此一方陰雲不見天下至大他處見者多矣且陰陽家言日食而陰雲不見者水將將災以此言之可賀乎乃止

○庚申詔各處安撫司首領皆定爲吏目時吏部言職掌內安撫司俱從五品設首領官知事一員而洪武中有設吏目奏請定制故有是命

○吏科都給事中黃耕終母喪來朝攺禮科都給事中

○辛酉工部言湖廣蘄州廣濟縣武家穴等處江岸爲水沖決宜發民修築從之

○北京刑部尙書黃福左侍郎張思恭有罪謫爲辦事官命隨成國公朱能等立功

○壬戌長河西哈薩鐵寺烏思藏剌麻領卜赤札思巴口�雞噋思等來朝貢馬賜之鈔幣

○癸亥置湖廣容羙忠建施南散毛四宣撫經歷知事各一員龍潭忠峒髙羅三安撫司唐崖木冊並雲南剌次和瓦曾之革甸香羅孟璉七長官司流官吏目各一員設臨安府部舊村菁口關二巡檢司

○甲子上謂諸臣曰早來在宮中偶望一事問左右皆不能記憶蓋沈思久而後得之朕以一人之智處萬幾之繁豈能一一記憶不忘一一處置不誤拾遺補過近侍之職自今事之叢脞者爾籌當悉記之以備顧問所行有未合理亦當直諫朕自起兵以來未嘗違忤直言爾等愼勿有所顧避

○乙丑敕廣西總兵官都督同知韓觀大理寺卿陳洽於廣西各土官衙門土軍三萬以九月初十日會大平府徳徵仍令觀等詢察安南賊中動靜以聞

○丙寅以齊王榑所爲不執事遣書諭諸王南陽府獻瑞麥有兩岐至五岐者上語禮部臣曰比郡縣屢奏祥瑞獨此爲丰年之兆若年谷丰登民足衣食老少無凍之患皆天地祖宗之賜矣命薦之宗廟

○戊辰賜谷王橞紗三十疋髙麗將樂布各五十疋以周王橚生日遣使賜紵絲紗羅各二十疋彩絹四十疋鈔萬錠馬十匹及羅帕金扇等物

○敕湖廣浙江福建都指揮使司增撥軍士一萬五千福建浙江屬衛乃選精壯韃軍令韃官統領俱赴廣西聽徵

○敕寧夏總兵官左都督何福曰漢比脫歸入郭大都等至京言虜俟冬欲南來圓山孳牧爾宜嚴固邊防待九月盡令郭大都爲鄕道遣精騎出塞覘之

○設雲南鎭南州儒學置學正訓導各一員

○裁省直隸池州府東流縣縣丞主簿

○庚午夜月犯罰星下星

○辛未命禮部申禁入朝行私揖禮

○日本國王源道義遣使圭密等貢名馬方物謝賜冠服恩賜錢鈔彩幣

○癸酉以靖內難功賜各都指揮指揮誥命並封贈其祖父母父母妻上諭之曰爾等今日厚祿顯官𨿽出己之勤勞亦必由祖父母善徳所致故朝廷推恩必及爾祖父母爾等得蒙此恩當思謹守禮法以保祿位不辱於祖父母然後可以爲良臣可以爲孝子順孫凡人富貴得之難保之尢難不可怠縱皆叩首謝

○貴州宣慰司宣慰使宋斌遣弟震貢馬賜斌及震鈔幣

○甲戌敕山東都指揮使司前命將靑州二護衛及儀衛司軍校分調各衛今可精選一千名遣官統領赴京隨總兵官南徵

○髙州肇慶二府屬縣天黃大帽曹連茶峒石栗諸山徭首趙苐二監貴等率眾來朝先是化州吏馮原奏陳志寬言天黃諸山徭人素未歸順今有向化心之遂遣人賫敕同原泰等往撫諭之至是第二等籍其屬二千五百餘戶凡七千五百餘口來朝賜鈔幣襲衣命原泰爲瀧水縣丞志寬爲信宜縣主簿專撫諸徭

○丙子置四川鹽井衛馬剌長官司流官吏目一員

○廣東布政司奏每歲海外番夷入貢方物水路以舟楫運載惟南雄至南安限隔梅嶺舟楫不通自今請用民力接用上曰爲君務餋民今番貢無定期而農民少暇曰假令是春至秋番夷入貢如值農務之時其方物並於南雄收貯俟十一月農隙卻令運赴安南著爲令復顧侍臣曰民不失其餋𨿽勞之鮮怨民失所餋𨿽休之不得

○戊寅戶部言陜西靜寧平涼華亭隆徳莊浪延川等州縣民饑命速發官廩賑之

○己卯戶部言河南嵩溫等四縣水民缺種糧命給貸之凡給一千七百五十九石

○庚辰修浚湖廣永定衛大庸千戶所城池

○壬午大古剌等處土酋潑的那浪所遣使臣選馬撒等言其鄰境有七曰大古剌小古剌底馬撒茶山底板孟倫八家塔皆在西南極邊自昔不通中國今天朝遣官宣布恩命人民皆願內屬乞設官統理仍招諭旁近未附之從之以大古剌底馬撒二處地廣各置宣慰使司小古剌茶山底板孟倫八家塔各置長官司以潑的那浪爲大古剌宣慰使臘罔帕爲底馬撒宣慰使拜張早張看伽立昧刀罕替刀輕罕爲小古剌等長官使長官俱給誥卽敕符金字紅牌遣給事中周讓等賫敕往賜之仍各賜鈔幣有差

○甲申遣官祭中霤

○乙酉復北京行部尙書黃福左侍郎張思恭官命福隨成國公朱能等理公務思恭還北京

○丙戌雲南寧遠州土官知州吉罕威遠州土官知刀算黨各遣使貢馬謝恩命禮部賜刀吉罕等鈔紵絲紗羅及金織紵絲衣仍命宴賫其使

○丁亥修南海廟

○先是命平江伯陳瑄督海運詣天津衛所部海舟必約日同發不得先後違者治本舟部運官罪至是瑄遣人奏三十餘艘違約五日方行𨿽同日俱達亦無所損然違同發之約應罪各舟部運官以戒後來上曰姑宥之顧謂侍臣曰始慮海寇爲患故敕令同發今已濟而無損𨿽違約當懲然海道甚艱其功可以贖過矣凡用人者錄功而略過則人奮於功若計過而略功則救過之不遐何暇懋功哉

○刑科都給事中張信等劾奏都督僉事黃中呂毅率師失律宜正典刑上命姑貸其死俾立功以贖

大明太宗文皇帝實錄卷五十五

太宗文皇帝實錄卷五十六

永樂四年秋七月戊子朔享太廟上還禦奉天殿遣使祭告嶽鎭海瀆之神曰安南城臣黎季犛及子倉屢殺國主殲夷其宗篡奪其國攺易姓名僣稱位號暴徵橫斂淫刑酷法一方嗷嗷無所控訴又縱兵劫掠侵奪鄰封累諭弗悛而騁訴逆命肆其凶毒今命將出救民罪罪以是月十六日兵行時用致告惟神相之上出視朝奉天門百官奏事退復召侍臣與語久之時已五鼓侍臣請曰聖躬勤勞請少息上曰朕常在宮中周思庶事或有一事未行或行之未善卽不寐至且必行之乃心安積習旣久亦忘其勞蓋常自念才徳不逮若又不專心忘勤思慮所行何由盡善生民何以得安蓋勤於思則理得勤於行則事治勤之爲道細民不敢廢況君乎

○庚寅設四川松潘衛鎭夷關

○裁省湖廣新寧縣丞並主簿

○戶部言浙江嘉興縣水民饑命發縣廩賑之國子監司業張智卒智字玄略延平順昌人元末智久爲江西儒學提舉智侍父學於南昌後歸隱建陽洪武中舉明經爲湖廣夷陵州學正尙書趙勉言其學行召拜禮部右侍郎首建議頒書籍北方學校繼數有建明居二歲以事左遷國子學錄尋升博士建文中升司業智儀容儼肅多識典故教人以規矩其卒也士大夫悼惜之

○辛卯命成國公朱能佩徵夷將軍印統總兵官西平侯沐晟佩徵夷副將軍印爲左副將軍新城侯張輔爲右副將軍丰城侯李彬爲左參將云陽伯陳旭爲右參將率師徵討安南黎賊命兵部尙書劉俊贊軍事命都指揮同知程寬指揮僉事朱貴等爲神機將軍都指揮同知毛八丹朱廣指揮僉事王恕等爲遊擊將軍都指揮同知魯麟都指揮僉事王玉指揮使髙鵬等爲橫海將軍都督僉事呂毅都指揮使朱英都指揮同知江浩都指揮僉事方政等爲鷹揚將軍都督僉事朱榮都指揮同知金銘都指揮僉事吳旺指揮同知劉塔出等爲驃騎將軍上諭之曰前安南王陳日煃在我太祖皇帝時率先歸順恭修職貢始終一誠我國家亦待以優禮安南之人皆受其福日煃旣死其後三王皆爲賊臣黎季犛父子所弒篡奪其位更易姓名僣稱大號殺陳氏子孫殆盡放兵四劫賊害不幸攻擾占城侵邊境陳氏之孫天平被其迫逐歸命朝廷賊乃僞陳詞疑請歸君子朕推誠不疑資遣還國彼包藏禍心又紿殺之侮辱朝使傷害命官軍淫刑酷罰暴徵橫賦虐其國人國人怨之深入骨髓天地鬼神皆所不容朕恭天之命子育萬方不敢不正特遣爾等率師弔伐夫安南之人皆朕赤子今其勢如倒懸汝往當如救焚拯溺溺不緩也惟黎賊父子及其同惡在必獲其脇從及無辜者必釋爾宜深體朕心毋餋毋玩寇毋毀廬墓毋害稼穡毋恣妄取貨財毋掠人妻女毋殺戮降附者有一於此𨿽有功不宥爾其愼之毋冒險肆行毋貪利輕退其愛卹士卒堅利甲兵本之以敬愼載之以智勇爾其勉之罪人旣得卽擇陳氏子孫之賢者立之使撫治一方然後還師告成宗廟揚功名於無窮此朕所望也其往勉之能等頓首受命時西平侯沐晟尙鎭雲南先遣左參將丰城侯李彬以徵夷副將印及制諭往授晟俾同彬就云進師俟徵夷將軍朱能等廣西進兵入境彼此聲勢相聞協力成功且以所諭能者諭之復敕之曰昔爾父事我皇考能累效勞勤撫西域定雲南功績偉然旣沒之後越等追封爾兄弟繼襲侯爵爾受一方之寄者數年邊境安輯良有可嘉然丈夫貴自立功烈今命爾爲左副將軍副總兵官成國公朱能徵罰安南黎賊爾當勉盡忠勤和以輯事建非常之功以光先人以啟後嗣爾其懋哉夫智信仁勇嚴爲將之道也畏懦則僨事委瑣則罔切必務深遠之謀毋狃目前之見毋驕於小得必戒於私暱則有以稱朕之委任爾其懋哉

○壬辰浙江各衛指揮從徵安南升辭上曰發兵爲誅暴爲保民爾等必戒約軍士經過無秋毫犯軍民士饋餉一出民力民勞甚矣不宜復侵擾之旣入安南之境當區別善惡毋致玉石俱焚今國家發兵以行弔伐將帥行師必嚴紀律弔伐以施仁義紀律以戢貪暴不戢則仁義不行宜勉盡爾職以副委任若有不遵朕命妄戮一人𨿽建奇功不得贖罪

○癸巳敕徵討安南左副將軍西平侯沐晟曰古人有言師克在和故軍門謂之和門爾爲副總兵官有所調遣相機審勢如無妨礙卽須應調或總兵官遙度與爾處事有所妨或且與賊相拒或道路梗塞勢難赴之卽明白具報不可故違以傷和气將師不和取敗之道爾宜愼之

○修江西新建縣石頭岡等處圩岸

○甲午直隸丹徒建平湖廣黃梅新寧浙江山陰縣民饑給米稻賑之凡給八千四百七十餘石

○丙申旌表濟南府肥城縣民趙讓松江府上海縣沈氏女孝行讓母喪廬於墓側有猛虎猝至讓無懼容虎竟去又有彊賊六人夜入讓廬讓以情訴賊憫之遣讓鈔而去沈氏名妙蘭未嫁母患心疾貧不能致醫剖脇刲肝爲液進母食之遂愈時有廣西桂林右衛指揮徐興子婦陶氏夫喪嘆曰烈女不更二夫獨生何爲遽自盡特表其門曰貞烈又蘇州府吳縣民陳汝言妻吳氏年二十九汝言卒姑老子繼生甫十月而家故貧有遺書數千卷吳氏素讀書知大義自治麻枲助衣食之費以餋姑子稍長親授孝經論語而守志不二又同縣民印仲彬妻周氏鳳陽府臨淮縣民詹奎妻周氏揚州府儀眞縣民曹三妻閔氏寶應縣民於朝宗妻張氏太平府當塗縣民陶春妻孔氏常州守禦千戶左貴妾王氏江陰縣民吳士振妻丘氏夔州府巫山縣民向文質妻胡氏重慶府巴縣民張啟宗妻王氏贛州府贛縣民朱崇文妻劉氏信廣府永丰縣民余得讓妻鄭氏南陽府郟縣民姬順妻胡氏開封府榮澤縣民陳希賢妻王氏嘉興府嘉興縣民張谷起妻徐氏平陽府臨汾縣民張晟妻李氏俱蚤歲夫亡守義不嫁並表其門曰貞節

○於闐遣使臣滿剌哈撒木丁及阿端衛指揮僉事倫只巴來朝貢方物賜白金紗幣有差

○丁酉諭徵討委南總兵官成國公朱能等曰今爾兵由廣西左副將軍兵由雲南以入須兩軍合勢和以輯事若賊乘官軍未合以計間阻而並力一軍誘以微利官軍恃勇而貪此危道也或賊詐爲款伏以怠我師而別出姦謀潛肆攻劫及據險設伏伺我不虞又或置毒飲食以待官軍之饑困賊之詭譎千狀萬端不可不愼𨿽曰王者之師弔民伐罪動必以正然宋襄自謂仁義陳余不可奇計卒致敗亡爾等加愼加愼相機而動擇利而行朕不中制也敕左副將軍西平侯沐晟亦知之

○大理寺右少卿袁復有罪下獄死

○己亥敕徵討安南左副將軍西平侯沐晟左參將丰城侯李彬曰近遠州土官知州刀吉罕遣人朝貢請以土兵四千隨徵已可其奏兵來宜一以軍令約束

○賜朝鮮於闐諸國雲南威遠等州朝貢使臣宴

○給事中畢進等使眞臘國還其王參烈昭平牙遣使臣坤偲俚任儂剌等偕來貢方物謝恩賜其使鈔幣襲衣

○夜有流星大如盞赤黃色光明潤澤出虛宿東行至遊气

○庚子諭徵討安南總兵官成國公朱能等曰聞安南气候𨿽熱然過中夜極涼稍失蓋覆輙生疾其冬月亦冷有附火者軍中宜備綿衣又蠻俗好爲蠱毒士卒皆宜鑿井而飲躬爨而食

○除四川餘慶九姓等長官司天全六番招討司及雅州通江榮經二縣絕戶茶課三十七萬七千九百餘斤○辛丑賜左春坊庶子兼翰林院侍讀黃淮等五員二品金織紗衣各一襲

○壬寅晝太白見己位

○癸卯徵討安南總兵官成國公朱能等率師啟行車駕臨祭大江諸神祭畢向其將士上臨江送之天日開朗順風揚帆旗幟明鼓角讙亮上喜知安南之必平也敕徵討安南左副將軍西平侯沐晟等曰總兵官成國公朱能等以今日師行期十月上旬由廣西憑祥進兵入坡壘雞陵十一月上旬度富良江觀賊中地圖爾之所由近賊西都恐其乘便先犯爾師須料成國公軍近方可進兵緩急得以相援或由地道徑趨富良江北兩軍會合亦一奇也然須預料程途先以行期急報成國公知之或遇險要賊以輕兵挑戰須按兵勿動若以重兵乘我不得已應之尢宜敬愼務保萬全

○甲辰上燕閒與侍臣論及人之壽夭上曰壽夭在天人貴勉其在己者人壽百歲世多有之然皆身沒則無聞顏子三十令名無窮人苟有徳可傳何必百歲之壽

○乙巳敕徵討安南總兵官成國公朱能等曰今天气上熱師行在途宜善加撫卹毋令失所

○遣福建參政王平等隨成國公朱能赴安南辦事自是凡有才能足任使者次第遣行

○申嚴誹謗之禁

○丙午夜月犯壘璧陣東星

○丁未升金吾右衛指揮使陳亨爲右軍都督僉事

○戊申擢監生宋仲祥爲監察禦史

○己酉升國子監博士趙季通爲司業起復都察院右副都禦史劉觀

○若因溫都魯河因只河兀者揆野欽眞河哈流溫河等處女直野人頭目乞列門者裏不花木禿答蘭等百一十人來朝貢馬賜鈔幣襲衣

○戶部奏四川通海井民言成都府蕳縣資陽鄕舊有竹筒井久廢乞分丁開煎歲可得鹽萬餘斤覆驗有實宜如所言從之

○庚戌皇太子千秋節文武百官早朝畢具朝服赴文華殿行賀禮

○朝鮮國王李芳遠遣陪臣崔士威等奉箋獻金銀器及物賀皇太子千秋節賜士威等鈔幣

○夜金星犯井宿東扇南等一星

○辛亥賑陜西延安府甘泉縣饑民二千餘戶給粟一千四百石有奇

○壬子敕徵討安南總兵官成國公朱能等曰師克安南凡國人先被黎賊擄掠者悉釋遣還

○武臣有言黃福不宜復授重任者上曰福才不逮爾耶對曰此建文舊臣且近有過上諭之曰君臣相與在推誠不可畜疑唐太宗爲君王圭魏徵初皆仇怨一體委任之不疑兩人終能盡心輔政知無不言尉遲敬徳亦仇敵也卽獲而用之便得其死力皆太宗有至公之量故能得此今朕用人無間新舊惟賢才是用何尙存一毫私意有過者必體情容之有才者必推誠任之上能誠則人樂盡力若或畜疑則人苟圖免責誰肯盡心爾自今愼之勿復妄言

○甲寅命欽天監舉精於實數者纂修陰陽星命等書

○乙卯設四川赤水宣撫司經歷司置經歷知事各一員增置北京順天府千斯倉太倉副使各二員

○升大理寺評事雷聲戶部主事王祉泰爲廣東按察司僉事刑部主事陳昭吏部主事侯龠爲湖廣按察司僉事刑部主事顏憲霍毅李蕳於佐爲四川按察司僉事曹存禮爲山西按察司僉事郭繼宗爲浙江按察司僉事朱敬爲江西按察司僉事祝戒爲河南按察司僉事

○丙辰復前東勝右衛指揮使陳景先以虐害軍士罷戍邊至是援恩例乞復官兵部言景先不卹軍士復之無以儆眾上曰朕念此人舊勞姑宥之遂召景先至前諭之曰積功至指揮非一日之力朕嘗戒爾輩善保名爵爾輩徒知得之於萬死一生而不知失之於一旦不謹守法循理保名節之道也豈可不愼且爲將豈可不惜士卒譬如人身將則頭目士則手足手足常在捍禦頭目而爲之用若將與士之心乖隔一旦有急將能獨自爲功乎爾罷職居卒伍以來悉知爲卒之苦矣朕姑錄功棄過以復爾職宜省己攺行若復有犯國法所在朕不得曲蔽爾也

○舊港頭目陳祖義遣子士良梁道明遣侄觀政及西幹達哩耶回回哈直馬合默等來朝賜鈔幣有差

○丁巳木邦軍民宣慰使罕的法緬甸軍民宣慰使那羅塔遣頭目刀悶等來朝貢方物賜鈔及彩幣

太宗文皇帝實錄卷五十六

太宗文皇帝實錄卷五十七

永樂四年閏七月戊午朔升刑部郎中楊應魁爲北京長蘆鹽運司運使王敬爲山東鹽運司運使戶部郎中李溟爲兩浙鹽運使李全爲福建鹽運司運使後軍都督府經歷伏伯安爲兩淮運司運使

○己未敕徵討安南總兵官成國公朱能等曰師入安南下郡邑凡得文籍圖志皆勿毀

○辛酉上以諸王多年長未婚命禮部遣人於北京河南山東陜西徐州訪求官員軍民及前朝名宦之家女子有容徳及端厚其父母素徳行可稱者官具廩傳令父母親送至京選用

○壬戌文武羣臣淇國公丘福等請建北京宮殿以備巡幸遂遣工部尙書宋禮詣四川吏部右侍郎師逵詣湖廣戶部左侍郎古朴詣江西右副都禦史劉觀詣浙江右僉都禦史仲成詣山西督軍民采木人月給米五斗鈔三錠命泰寧侯陳圭北京刑部侍郎張思恭督軍民匠磚瓦造人月給米五斗命工部徵天下諸色匠作在京諸衛及河南山東陜西山西都司中都畱守司直隸各衛選軍士河南山東陜西山西等布政司直隸鳳陽淮安揚州廬州安慶徐州和州選民丁期明年五月俱赴北京聽役率半年更代人月給米五斗其徵發軍民之處一應差役及閘辦銀課等項悉令停止

○癸亥攺江西布政使劉俊於廣西布政司

○丁卯甘肅總兵官西寧侯宋晟奏亦集乃舊城隘小請發卒增廣之及召商人於亦集乃中納鹽粟以實邊儲又請給屯軍農具及授忠順王部下頭目官上曰亦集乃荒漠之地築城必用數萬人商人納粟中鹽道遠難致皆不可從命工部如所奏給屯軍農具兵部量授忠順王頭目官因曰晟𨿽老其盡心邊事晝夜不懈於懷綏遠人愛卹士卒得邊將之道使守邊者皆然朕復何憂又命所司賜晟鳳陽縣第宅一區田園池塘四十頃山場二十頃俾爲世業

○戊辰命都察院申明見丁著業之禁

○己巳召北京儒士武周文至勞諭甚至特命爲翰林侍讀學士賜冠帶金織羅衣一襲明日入謝以其老賜敕令致仕上語翰林侍讀胡廣等曰朕守藩時間暇喜觀易時王府官亦有三二人知易然皆不若周文切實但所言亦有拘滯不流動處蓋易道妙在變通不失其正耳古人隨時從道之說最得要領亦在虛心以玩之耳又曰爲學不可不知易只內君子外小人一語人君用之功效不小

○敕諭大邦軍民宣慰使罕的法曰夫有功必賞國之令典朕前以八百不臣命將出師伐罪復命爾發兵助之爾能攄誠用命深入其地攻其江下等十餘寨斬首五百餘級宜有褒嘉今特遣鎭撫張伯恭經歷唐復賜爾白金彩幣其頭目陶目陶孟王甫等從徵有勞並嘉賞賫於是賜罕的法白金二百兩錦二叚紵絲十表裏餘各賜紵絲表裏有差徵討安南左副將軍西平侯沐晟請於雲南各處運糧二十二萬石赴臨安及蒙自收貯以待用雲南井鹽亦移於蒙自開中及於雲南都司增撥官軍一萬安都指揮萬中杷都等領於蒙自迆北外連營駐札僣運糧儲以爲聲援從之因敕晟曰爲事隨徵討軍官原罪重者凡作爲事名目與半俸罪輕者復其原職與全俸隨徵討無功者仍坐原罪

○雲南守臣言細甸軍民宣慰使司宣慰使那羅搭檀加兵孟餋殺其宣慰使刀木旦父子請發兵討之遂遣行人司行人張洪賫敕諭曰人君受命主宰天下必明法令一人心使彊不陵弱眾不暴寡各安其生朕自卽位以來萬姓歸心四夷聽命爾郡羅塔亦克敬順天道恪修朝貢撫按一方之人朕甚加之今聞與孟餋構兵殺其宣慰使刀木旦父子虜掠其人侵其土地何異往者之心也揆之國法其可容乎邊臣請發兵問罪朕慮大軍之行濫及無辜今特遣行人張洪賫敕諭爾其速易心攺慮勉修善道還所侵地及擄掠之人自今奉法循理各守疆場以安其民庶幾可免前罪如復冥行不悛天討必加悔將無及

○庚午敕廣東都指揮司選精銳軍士六百人以能幹千戶二員百戶六員領之具器甲糗糧由海道往占城會合軍馬防遏黎寇

○刑部言鴻臚寺官前奏邊將不辭而歸於法不敬今逮至訊之具言於本寺報名辭今稽勘有驗實鴻臚寺官誣奏宜罪之上曰邊將職任匪輕軍士無將卽無統紀猝有警急誰任其責命禮科賜鈔百錠令馳驛還任命刑部執鴻臚寺官之妄奏者罪之

○令都督僉事黃中戴罪隨總兵官成國公朱能徵進遇寇當先立功

○辛未修應天府江浦縣沿江堤岸

○癸酉苦溫等處女直野人頭目達魯花赤脫可赤及安河衛女直頭目成哈等三十一人來朝賜鈔幣並織金文綺絹襲衣

○甲戌忽剌溫三角等處女直野人頭目吉裏結納者哥難等來朝置雙城撒剌兒亦馬剌脫倫卜顏五衛以吉裏吉納等爲指揮千百戶等官賜誥印冠帶襲衣及鈔幣有差

○乙亥上禦奉天門翰林侍講學士武周文陛辭命畱之賜坐與語良久上曰卿篤學惇徳宜在朕左右然春秋髙矣不欲煩勞宜歸家享子孫奉餋以終天年周文起頓首謝又命賜酒饌楮幣給驛傳送至家上顧謂翰林侍讀胡廣等曰周文亦操履端方廣等對曰陛下待儒臣進退之際恩禮俱至儒道光榮多矣上笑曰朕用儒道治天下安得不禮儒者致遠必重良馬粒食必重良農亦各資其用耳

○召注宗大李傑趙昇爲監察禦史宗大洪武中由禦史降樂昌縣丞傑永樂初由禦史降上海縣丞昇由工部郎中黜爲民至是有薦其才堪禦史者故召用之擢監生周轅徐奇艾良爲監察禦史

○工部言浙江嘉興府海鹽縣霖雨風潮衝決提堓乞發民丁修築從之

○乙卯擢廣西憑祥縣故知縣李昇子慶靑爲憑祥知縣以大理寺卿陳洽言其能伺察賊情故也

○甘肅總兵官西寧侯宋晟奏請來朝敕晟曰今西北邊務一以委卿豈可暫離宜專心計理以副倚托非有召命毋輙來又諭之曰屢遣使往迆北者皆不返今秋气漸肅艸實亦堅正胡虜馬肥弓勁之時且近日天象屢見爾宜遣兵偵虜動靜嚴爲守備不可少有怠忽

○庚辰上燕間問翰林侍讀胡廣等曰昨有中官自江西來言江西田家刈稻皆畢何獨早廣對曰臣鄕多種早稻故種獲皆早上又問聞江西民眾而田少農家亦給足否對曰勤者可給上曰勤之一字豈獨農夫當盡去工商皆當盡至於人君尢不可不盡人君則當致勤於心朕每退朝靜坐必思今日所行幾事某事於理如何於人情如何若皆合宜心則安矣有不合宜𨿽中夜必命左右記之俟旦而攺之蓋一事失當人受其獘故不得不勤

○辛巳爪哇國西王都馬板遣使阿烈安達加等來朝貢方物賜之鈔幣

○壬午肇慶府四會縣倉海石師等圍堤堓

○癸未旦老人星見丙位色赤黃光潤

○甲申福建建寧府知府芮麟卒麟字志文宣城人洪武間以太學生授臺州知府明於政體吏民畏服嘗注誤逮父老泣送境外交遺之金麟一不受旣謫戍邊後以薦授建寧知府歲饑民困發公廩賑卹又勸富民分粟貸之民賴以濟郡有上下關衛分兵戍守小人倚爲姦利商旅苦之麟﹤鋶﹣釒﹥其獘以聞罷戍兵更置巡檢司鎭之作新廟學及朱文公祠考亭書院暇作親詣學與諸生論說經史政化行爲秩滿赴京師以疾卒時麟父亦卒於郡捨喪不能舉民爭出錢賻之麟爲政寬簡有古循吏風且好學不倦尢善楷書云

○丙戌廣東按察司副使成寧可坐事罷仍俾冠帶督工是月河間府靜海縣霪雨傷稼

太宗文皇帝實錄卷五十七

大明太宗文皇帝實錄卷五十八

永樂四年八月丁亥朔遣官釋奠先師孔子

○敕徵討安南總兵官成國公朱能等曰安南僻在海陬自昔爲中國郡縣五季以來中國多事不能制之歷宋及元亦嘗悖逆用兵圖之而無成功今黎賊逆命朕命爾等率師討之期而成功然宋元所以無功者蓋由將驕兵懦貪財好色爾其戒之富良江近賊東都賊必據守我師深入難與持久若至嘉林欲渡必具舟筏曠日勞師英若未至之先疊出遊騎於嘉林與賊相對始用百騎逐日增之至於千騎晝夜舉火放炮以眩惑牽制而潛師趨富良上流淺處與西平侯會合而濟出賊不意必能成功朕意如此然難遙度爾其用心運謀蓋自古善戰者皆因敵以制勝也

○夜有星大如雞子赤黃色有光出羽林軍東南行至近濁

○戊子祭太社太稷

○兀蘭等處女直野人頭目乞剌尼紐鄰等來朝置兀蘭亦兒古裏札木哈脫木何福山五衛以乞剌尼紐鄰等爲指揮余爲千戶賜誥印冠帶襲衣及鈔帛有差

○己丑侍臣有言今用刑太寬彊盜劫人者多謫戍邊不寘重法何以示懲上曰於法𨿽若寬但朕常念用法當原情好善惡惡人情皆同豈其本心樂於爲惡或迫於饑窘不得已爲之然嘗爲不善者能攺過爲善耳�呈人未嘗絕之故朕憐其初出於不得已又冀其終能攺過故耳若再犯必不宥矣

○辛卯不臘哈赤等處野人頭目乃兒不花等來朝貢馬置札木哈衛命乃兒不花爲指揮同知賜誥印冠帶

○壬辰置北京兵馬指揮司夜巡銅牌十面命趙王掌之關領夜巡一如京師之例

○工部言呂梁洪霖雨水決近河路並圈溝橋一十九丈六尺宜發民修理從之

○癸巳修河南陽武縣黃河堤岸及中牟縣汴河北堤

○甲午遣官祭歷代帝王

○乙未祭太歲風雲雷雨嶽鎭海瀆山川等神

○遣官祭旗纛

○丙申夜金星犯女星

○丁酉上以甘肅寧夏山西皆近邊可畜馬敕守將西寧侯宋晟左都督何福江陰侯吳髙等相擇牧地計議以聞復諭之曰朕欲馬蕃息思有二策一欲略如朔漠牧餋之法擇水艸之地其外有險阻只用數人守之而足縱馬其中順適其性至冬寒艸枯則聚而飼之一欲散與軍民牧餋設監牧統領之二策孰善宜精思條畫以聞朕將擇之

○先是通政司受四方奏﹤鋶﹣釒﹥非重務者悉不以聞徑送六科至是上知之召參議賀銀等責之曰設通政司所以決壅蔽達下情今四方言事朕不得悉聞則是無通政司矣朕主天下欲周知民情𨿽微細事不敢忽蓋上下交則泰不交則否自古昏君其不知民事者多至亡國爾欲朕效之乎自今宜深慰前過凡﹤鋶﹣釒﹥奏關民休戚者𨿽小事必聞朕於聽受不厭倦也

○東洋馮嘉施蘭土酋嘉馬銀等來朝賜鈔幣有差

○女直野人喜列尼等六十三人來朝以爲兀者衛指揮千百戶賜冠帶及鈔幣有差

○己亥山東濟南等郡縣蝗北京通深景晉四州及束鹿曲陽贊皇交河安平柏鄕任丘等縣旱詔命戶部發粟賑其饑民凡戶二萬四千六百有奇給粟四萬八千六百石有奇

○庚子以遼東鎭守保定侯孟善所爲非法降敕切責之曰將之禦寇猶犬之防盜犬與盜狎將何用焉況復壞朝廷之法乎姑貸爾罪如不攺過悔將無及

○置山東陵縣縣丞主簿

○攺直隸應天府江淮驛隸江浦縣江西饒州府鄱陽縣芝山驛隸本府

○占城國王占巴的賴遣其孫部坡亮微郊蘭得勝那抹等來朝貢白象方物且言安南黎賊數侵掠其境土人民請兵討之賜其孫白金二百兩金織文綺紗羅衣各二襲鈔百錠文綺紗羅十四疋其傔從鈔幣襲衣有差命禮部宴勞之

○辛丑能木裏吉兒代裏等處野人頭目古裏帖買罕等來朝貢馬賜鈔幣有差

○夜月犯壘壁陣東第二星

○癸卯修淮安府淸河縣爬泥蕩橋

○北京刑部言宛平昌平二縣西湖景東牛欄莊及淸龍華家甕山三閘水沖決堤岸百六十丈命發軍民修治

○甲辰賜國子監琉球國雲南生石達魯等並從人絹綿布冬衣二百二十事

○革山東新興浯河渠丘三驛

○考兒倉等處韃靼頭目安立提等來朝貢馬置竦和兒河千戶所命安立提等爲千戶百戶鎭撫賜誥印冠帶及襲衣鈔幣有差

○八百大甸軍民宣慰使刁招散遣頭目板賽蘇等貢方物謝罪上以其不誠卻之

○乙巳賜趙王髙燧書曰比聞都指揮款臺乘馬過駙馬都尉廣平侯袁容之門怒其不下箠楚幾死款臺靖難功臣豈當非禮陵辱爾非不知曷不以聞自洪武以來往來駙馬之門何嘗有下馬之令晉王惇爲駙馬縱恣暴橫卒以悖逆滅亡覆輙在前可再蹈乎此書觀畢仍以示容其受使令辱款臺之人悉械送京師

○敕鎭守大同江陰侯吳髙等曰欽天監言星象有兵今秋气漸肅艸實旣堅正胡虜馬肥弓勁之時爾等受邊寄宜申嚴號令訓飭將士愼固堤備不可怠忽

○擢蘭溪縣典史張彬爲鴻臚寺左寺丞

○丙午松花江等處女直野人頭目徹兒帖木等四十八人來朝賜之鈔幣

○丁未升江西道監察禦史唐廣云爲北京國子監司業廣云桂林人嘗以教官侍上於藩邸知其誠實可用故親擢之

○升江西布政司右參政張本爲工部左侍郎開封府知府任毅爲右侍郎

○西域回回亦不剌金等貢馬命賜之鈔

○饒州府言鄱陽康山忠臣廟圯壞請命修治上顧侍臣嘆曰此皆首佐皇考成帝業者不幸遇艱難效忠奮義以死昔人盛徳百世祀今不數十年而廟壞不治豈報徳勸功之道今國家於異代忠義之臣猶致禮其祠墳況皇考股肱爪牙之臣哉禮父母所愛亦愛況有功於國乎遂命工部卽遣官督修仍諭所司歲時嚴祀禮守廟者悉復其家

○己酉沈王妃張氏薨訃聞上輟朝一日遣官賜祭命工部給明器儀仗有司營葬

○庚戌夜有星大如雞子靑白色尾迹有光出閣道東北行入紫微東蕃外

○辛亥廣東右布政使徐奇言所屬鹽課提舉司積鹽已多今大軍徵安南宜令官民之家往太平等府中納鹽糧每引米五斗不拘次於廣東海北二處關支俟彼糧儲足用罷中從之

○夜月犯軒轅南第五星

○壬子修周世子及郡王郡主府第

○遣內官馬彬等賫敕諭占城國王占巴的賴曰爾遣孫部坡亮微郊蘭得勝那抹等來朝貢方物且言安南黎賊侵奪地界驅掠人畜肆虐不已請兵討之朕以黎賊累弒國主篡奪其位僣號攺元毒痛下民舉國憤怨其前王孫陳天平被其迫逐歸命朝廷黎賊請迎歸國以君事之朕推誠不疑遣人資送乃中途邀而殺之抗拒朝命罪惡滔天不可容逭已命總兵官徵夷將軍成國公朱能等率大軍往討其罪務在殄滅以安黎庶爾宜嚴兵境上防遏要衝其安南人先居占城者不問自今有逃至者皆勿容隱但得黎賊父子及其黨惡卽械送京師厚加賞賫爾宜勉之仍賜之鍍金銀印及紗帽金帶黃金百兩白金五百兩金織文綺衣二襲並錦綺紗羅等物

○敕甘肅總兵官西寧侯宋晟曰西北番國及諸部落之人有來互市者多則遣十餘人少則二三人入朝朕親撫諭之使其歸國宣布恩命

○癸丑免齊王榑爲庶人仍命所司錄其所爲過惡示搏俾覽省而攺行焉

○裁省隸池州府建徳縣縣丞

○甲寅升錦衣衛副千戶吳亮爲旗手衛指揮僉事

○丙辰三法司奏教誘齊王爲不軌者數人罪當棄市上曰旣死則不可復生更愼之齊王朕親弟其素性狠愎朕尙不能化之何可盡諉他人再詳審之

○是月霖雨壞北京城五千三百二十丈天棚門樓鋪臺十一所通州等衛城及白馬等三十三關垣墻七百六十四丈事聞命發軍民修築

大明太宗文皇帝實錄卷五十八

大明太宗文皇帝實錄卷五十九

永樂四年九月丁巳朔

○封周王橚第六女爲榮陽郡主命張義爲中奉大夫宗人府儀賓以主配之義錦衣衛百戶福之子也

○禮部言開封府鈞州民袁節喪母晝夜號哭不食酒肉鹽醬廬墓三年命旌表其孝行

○復以庶人榑所爲謗毀咒詛陰結勇士招納亡命擅僉校尉私通邊境要結外夷圖爲不軌之事賜書徧諭周楚蜀肅遼慶谷韓沈安唐郢伊秦晉魯靖江諸王

○戊午命禮部申明民巾服之制上以京師軍民狃於習俗多戴圓帽■頭非本等巾服乖於禮制故有是命

○修永平府樂亭縣魯家套社等處河口

○廣東都司送至欽州所獲黎賊覘伺之人遂敕總兵官成國公朱能等曰賊已遣人於廣東緣海偵伺慮其知海道無兵並力於爾宜加意愼防不可忽略

○別失八里王沙迷查幹遣人來朝貢馬賜之鈔幣

○己未增給北京官軍俸糧初北京武職一品二品月給米一石三品四品月給米九斗五品六品八斗七品八品七斗九品及雜職六斗旗軍有家屬者四斗無家屬三斗至是命大小武職每員月支米一斗旗軍有家屬月支米五斗無家屬四斗

○客城郡主薨訃聞賜祭命給明器儀仗有司營葬主晉王第三女嫁儀賓陳斌云

○庚申周世子有燉來朝命皇太子宴於文華後殿其從官宴如例

○辛酉臨汾王衝﹤火禺﹥薨遣祭如宜都王禮衝﹤火禺﹥韓憲王第三子時年四歲云

○壬戌設陜西甘肅二苑馬寺寺置卿一員從三品少卿一員正四品寺丞一員正六品首領官主簿一員從七品寺統六監而每寺先設二監曰祁連曰甘泉隸甘肅苑馬寺曰長樂靈武隸陜苑馬寺監統四苑每監先設二苑西寧大通隸祁連監廣特麒麟隸甘泉監開城安定隸長樂監淸平萬安隸靈武監監置監正一員正七品監副二員正八品錄事一員未入流苑視其地裏廣狹爲上中下三等上苑牧馬萬匹中苑七千匹下苑四千匹苑有圍長從九品一圍長率五十夫每夫牧馬十匹餘八監四十苑命甘肅總兵官西寧侯宋晟寧夏總兵官左都督何福度地勢次第設置敕晟等曰今苑馬寺以廣孳牧每寺統六監監統四苑寺置卿少卿寺丞監置正副苑立圉長以率牧馬之夫春月艸長縱馬於苑迨各艸枯則收飼之今先設四監爾處應有牝馬宜分配與之凡回回韃靼以馬至者或全市或市其半牝馬則盡市之以給四監其監之未設者卽按視水艸便利可立處遣人以聞馬政重事其加意精思有可行者悉宜條奏毋有所隱

○雞鳴寺番僧端行領占洮州衛千戶趙誠奉命往八郎等簇招諭眼卽多匝簇馬兒匝簇思曩日簇潘官簇哈倫簇頭目桑耳結巴阿思巴等來朝貢馬賜鈔幣有差

○夜月犯掩南斗杓第二星

○癸亥揚州府泰州判官黃通理言州境舊有運鹽官河每遇霪雨輙泛溢傷民田宅乞於晉定泰河及西溪南儀阡三處各開水口使下流經興化鹽城界入海仍各置閘以時啟閉永爲民利從之

○甲子周世子有燉還國宴如初至賜紗幣等物從官賜鈔有差

○升河間府知府崔衍爲北京刑部右侍郎復左侍郎李友直官友直先坐事謫戍至是宥而復之

○設四川烏撒軍民府僧网司

○迷密河等處韃靼頭目乃答兒等來朝置只陳千戶所命乃答兒帖木兒二人爲正千戶也先不花九人爲百戶剌把脫歡不花二人爲所鎭撫賜誥印冠帶襲衣及鈔幣有差

○乙丑重陽節賜文武羣臣宴

○修順天府固安縣霸州保定縣荊岱等河口及眞定府眞定縣滹沱河白馬口堤岸

○暹羅國王昭祿羣膺哆羅諦剌遣使虎都卜的毛那那等貢方物賜之文綺襲衣

○丙寅曹曾爲陜西苑馬寺卿刑部郎中周泰爲甘肅苑馬卿

○戊辰賑蘇松嘉湖杭常六府流徒復業民戶十二萬二千九百有奇給粟十五萬七千二百石有奇

○己巳蜀王長孫生賜名友堉世子悅﹤火廉﹥子也

○命故襄城伯李浚子隆襲封襄城伯

○禮部奏有守邊百戶獻馬匹上召百戶諭曰爾畜馬甚勞朝廷馬足用不須爾獻命禮部還之百戶言臣畜馬頗多恆念無以報國恩此出臣誠心上曰爾爲武臣須馬以立功能用心多畜馬可嘉矣但汝報國在勉立軍功不在獻馬竟不受賜酒食及鈔而遣之

○復起刑部右侍郎李慶

○夜有星大如盞靑白色光燭地出五車北行至雲中

○辛未晉王濟熺廣昌王濟熇來朝命皇太子宴於文華後殿其從官宴於西廡

○封蜀王椿長女爲長寧郡主命髙最爲中奉大夫宗人府儀賓以主配之晟成都中護衛指揮政之子也

○壬申敕徵討安南總兵官成國公朱能等曰軍中事宜前敕已備爾宜詳愼審度而行臨敵之際但有持兵來拒者殺不釋若迎降納款及奔走避匿者皆勿殺庶副朕愛人之意

○癸酉命廣昌王濟熇冠

○旌表蘇州府長洲縣民樓可先妻王氏貞節

○乙亥修湖廣衝陽縣靑艸橋

○丙子賜朝鮮國陪臣趙勉非及別失八里暹羅諸國朝使宴

○湖廣蘄州廣濟縣妖僧守座聚男女立白蓮社毀形斷指假神扇惑事覺官捕誅之

○丁丑周王橚奏欲遣人於甘肅境上與韃靼市馬賜橚書曰胡人難服易叛昔有降虜居大寧因邊將市馬拂其所欲卽叛而去今西比諸胡兄盡心撫綏又屢敕邊將秋毫勿犯彼欲來歸者皆光遣人近邊伺察朝廷待之如何乃來數年之間來者日眾邊境遂以無事今賢弟𨿽云兩平收買所遣之人寧知其心且別府聞之皆仿效而行何詞止之此蓋邊境安危所系賢弟已之可也

○戊寅夜金星犯進賢星

○庚辰皇孫生賜名瞻堈皇太子弟六子也

○修安慶府懷寧縣斗潭河彭灘等處潦水所衝圩岸

○辛巳賜蜀王椿珍珠一百九十二兩白金一千五百兩鈔二萬錠

○晉王濟熺廣昌王濟熇還國宴如初至賜鈔幣有差其從官悉賜之鈔

○免廣西上林縣歲辧黑鉛二萬四千三百八十斤

○修江西吉水縣劉家塘及云陂

○禿河石魯山門等處女直野人頭目哈合察等六十三人來朝置肥河衛命哈合察等爲指揮千百戶仍賜誥印冠帶襲衣及彩幣有差

○大同鎭守江陰侯吳髙奏言比奉敕令臣等計議畜馬事宜謹按視所屬地方惟大同東北豬兒莊西至云內東勝等處外有赤山楡楊疊白等關隘可守東西阻險其內延壕四百餘里水艸便利可以孳牧若給與軍民畜養則屯種之地少有空隙未免妨農謹上地圖伏惟聖裁上覽而是之

○壬辰設北京遼東二苑馬寺淸河金臺盧龍涿鹿香山通州六監隸北京苑馬寺永寧新昌昇平長平安市遼河六監隸遼東苑馬寺官制並同陜西甘肅

○雲南金齒騰衛僧古舟等九十五人來朝貢馬方物賜鈔及僧衣

○上聞翰林院讀書庶吉士王訓湯流柴廣敬相應病卒嘆息謂侍臣曰朕深有望文學之士復前古之盛故簡拔此二十八人者加厚作餋之庶天下才俊有聞而興起者曾不幾時連失三人何其成之難而喪之易也咨嗟久之

○癸未上禦右順門三法官引奏浙西民告數人誹謗罪及追至面對皆未嘗相識當抵誣告罪上諭之曰汝以死罪誣人若朝廷遂聽汝言彼死何辜汝造一言欲殺數人小人𨿽有無知者豈若爾之險惡汝今實自箋何悔諭三法司曰此譬之蛇蠍不可暫畱畱則復毒人其速誅之卽日棄市

○敕寧夏總兵官左都督何福曰爾奏欲立東勝衛此策甚喜頒俟鎭虜定邊諸衛皆定然後立之則永遠無虞

○﹝多﹞﹝朵﹞顏衛來朝韃官都指揮哈兒兀歹言北虜鬼赤力欲率眾南來鈔邊上曰虜𨿽未必來然有備無患遂敕寧夏總兵官左都督何福甘肅總兵官西寧侯宋晟及開平興和守將各嚴兵備

○夜有星大如盞靑白色光燭地出南河東行入星宿

○乙酉敕泰寧侯陳圭等曰朕初舉義北京軍民供給甚勞𨿽數年來一切賦役皆免之然勞困未盡復今國家不得已須藉其力汝當體朕之心加意撫卹而役之有節必使得治其生事而無饑寒之憂乃令赴工勿過勞之

○丙戌申嚴投匿名文書之禁

○河東陜西都轉運鹽使司言鹽池東西岸黑龍等堰比雨水漲溢衛成溝穴椿水漂流遇水輙溢鹽池請農隙修築從之

大明太宗文皇帝實錄卷五十九

大明太宗文皇帝實錄卷六十

永樂四年冬十月丁亥朔享太廟

○鴻臚寺奉免午朝上將退顧侍臣曰若等各就休息一日復問無事家居時亦不廢觀書否對曰有暇亦時觀書自適上曰常愛孔子言飽食終日無所用心難矣朕視朝罷宮中無事亦恆觀書深有啟沃若等皆年富力彊不可自逸大禹尙惜寸陰朕與汝等何可不勉

○戊子徵討安南總兵官成國公朱能以疾卒於龍州右副將軍新城侯張輔代總其眾以進且遣人馳奏夜有星如盞大靑白色有光出天船西行人奎宿己丑升山西道監察禦史甄庸爲工部右侍郎

○庚寅亦答魯能木裏女直野人頭目趙州不花乞歹不花忙古納等來朝貢馬置密陳卜剌罕二衛命趙州不花等爲指揮千百戶鎭撫賜印告冠帶襲衣及鈔幣有差

○辛卯土稱頭目府剌出哈剌罕等來朝貢馬命府剌出爲蘇溫和衛指揮使哈剌罕爲指揮同知余爲千百戶鎭撫賜之鈔幣

○壬辰攺上林苑爲上林署置署正一員正七品監事一員正八品首領官錄事一未入流

○癸巳賜泰寧衛能木裏亦答魯土稱等地面來歸頭目宴於會同館

○攺四川夔州府建始縣龍塘驛隸本府直隸揚州府髙郵州界首遞運所江都縣邵伯遞運所儀眞縣儀眞批驗茶引所邵伯瓜洲閘壩並隸本府儀眞縣遞運所仍隸本縣

○雲南僧智海及四川僧了緣曲靖軍民府僧鑑音等八十四人來朝貢方物各賜鈔及僧衣

○夜月犯壘壁陣西第二星

○甲午升金吾左衛指揮同知董智爲本衛指揮使

○乙未命浙江江西湖廣及直隸徽州安慶太平鎭江蘇州等府衛造海運船八十八艘

○是日徵討安南右副將軍新城侯張輔等率師發憑祥度坡壘關望祭安南境內山川告以黎賊弒君虐民內侵上海之罪令都督同知韓觀於關下駐營督廣西等處官軍土兵運糧修道伐木繕治橋梁出遊兵偵邏遣鷹楊將軍都督僉事呂毅等前哨進至隘畱關賊眾三萬餘依山結砦拙壕塹機毒矢轉石發木拒守毅督軍進攻以盾冀斃而上斬首四十級生擒六十餘人賊皆散走大軍遂度關畱兵守之輔以上意傳檄安南官吏軍民人等曰安南密邇中國自我太祖髙皇帝肇膺天命統一寰區其王陳日煃率先歸順錫爵頒恩傳序承宗多歷年所賊人黎季犛父子爲其臣輔擅政專權久懷覬覦竟行弒奪季犛易姓名爲胡一元子黎蒼爲胡﹤大互﹥謬托姻親益張威福手弒其主戕及闔家肆逞凶暴虐於一國艸木禽獸不得其寧天地鬼神之所共怒皇上卽位之初隆懷遠之徳黎賊父子遣使入朝挾姦請命稱陳氏宗族已絕己爲其甥暫權國事朝廷惟務推誠未嘗逆詐而前安南王之孫爲所迫逐逃入老撾轉詣京師訴其罪惡朝廷初未之信後因安南使人識其非僞悲喜慰勞不忘故主遂以璽告諭且欲興師黎賊父子知國主之有後慮天兵之下誅遣使陳詞乞赦誣罔請迎歸國以君事之朝廷信而不疑略其舊過嘉與自新悉從所請遣使者以兵伍千護送還國而黎賊父子包藏禍心設伏境上遮拒天兵阻遏天使執殺前安南國王之孫使臣以聞皇上震怒特命將八十萬討除逆賊惟玆伐暴之師必著聲罪之實賊人黎季犛父子兩弒前安南國王以據其國罪一也賊殺陳氏子孫宗族殆盡罪二也不奉朝廷正朔僣攺國名大虞妄稱尊號紀元元聖罪三也視國人如仇讎淫刑峻法暴殺無辜重斂煩徵剝削不已使民手足無措窮餓罔依或死塡溝壑或生逃他境罪四也世本姓黎背其祖宗擅自攺易罪五也憑籍陳氏之親妄稱暫權國事以上罔朝廷罪六也聞國王有孫在京師誑詞陳請迎歸本國以臣事之及朝廷赦其前過俯從所請而益肆邪謀遮拒天兵阻遏天使罪七也其安南國王之孫始被迫逐萬死一生皇上仁聖矜憫存卹資給護送俾還本土黎賊父子不思感悔竟誘殺之逆天滅理罪八也寧遠州世奉中國職貢黎賊恃彊奪其七寨占管人民殺虜男女罪九也又殺其土官力吉罕之婿力猛慢虜其女曩亦以爲驅使彊徵差發銀兩驅役百端罪十也威逼各處土官趨走執役發兵搜捕夷民致一槪驚走罪十一也侵占思明府錄州西平州永平寨之地及朝廷遣使索取巧詞支吾所還舊地十無二三罪十二也還地之後又遣賊徒據西平州劫殺朝廷命官復謀來寇廣西罪十三也占城國王占巴的賴遭新遭父喪卽舉兵攻其舊州格列等地罪十四也又攻占城板達郎白黑等四州盡掠其人民孳畜罪十五也又加兵占城取其象百餘只及占沙離牙等地罪十六也占城爲中國藩臣旣受朝廷印章服物黎賊乃自造鍍金銀印九章冕服玉帶等物以逼賜其王罪十七也占城國王惟尊中國不重安南以此一年凡兩兵加罪十八也天使以占城使者同往本國黎賊以兵劫之於屍毗柰港口罪十九也朝貢中國不遣陪臣乃取罪人假以官職使之爲使如此欺侮不敬罪二十也斯其大者余不悉言惟黎賊父子不臣之罪滔天罔旣理不能容其諸國人遭罹荼毒積有歲年深可憐憫天兵之來政爲弔爾民之困苦復陳氏之宗祀已嚴飭將士秋毫無犯可皆按堵如故勿妄驚疑其脇從官吏本出威逼實非必從可各安職役皆不加罪若曾同惡協謀今能攺心易慮幡然效順亦許自新原任官職亦仍其舊其有各國之人見在安南經商或被拘畱者可悉赴軍門自陳卽與護送還國其有願畱買賣者聽若能爲一國之人造福生禽黎賊父子送至軍門者重加爵賞敢有昏迷不悛助惡拒命天戈一指掃蕩無遺待黎賊父子就禽之日卽會集爾官員將吏國人耆老選求陳氏子孫復其王爵雪幽冤於地下角�羊倒懸於國中上以副皇上之心下以慰爾民之望

○夜有星大如雞子靑白色有光出玄戈旁東北行八七公下尾迹後散

○丙申西番剌如莊摩些土酋阿奴弟來朝貢馬時雲南右衛鎭撫朱成等往西番招諭行次剌和莊摩些土酋阿奴弟隨之入貢賜鈔幣表裏

○貴州土人龔福民招復逃軍四百五十餘人來朝悉宥而賫之遂授福民貴州的澄河巡檢賜紗帽銀帶鈔百五十錠彩幣五疋紵絲衣一襲

○是日徵討安南驃騎將軍都督僉事朱榮等軍至雞陵關賊先結寨設重塹置竹剌其中分眾三萬守之以火銃鏢弩拒敵而溢畱潰卒奔歸言大軍勢不可禦相恐動無固志榮等攻之斬首六十餘人賊委器仗而走遂前四十里攻其小關賊望風潰去

○丁酉擢錦衣衛經歷許廓行人胡均進士李本監生張弼蔡誠彭招尹醇鐘恕爲給事中

○夜有星大如盞赤色光明出天津西行至遊气

○己亥前江西按察司周觀政上書言事且乞不以示近臣上曰言果可用當施諸天下果不可用不宜陳於朕何獨不示近臣觀政惶恐退上顧侍臣曰此人言爲治不必盡法祖宗意欲紛更眞妄人也若聽其言卽如妄人療病本證又作矣豈可用也

○浚蘇州府常熟縣福山塘計三十六里

○庚子徵討安南右副將軍新城侯張輔兵入雞陵關至芹站諜報芹站兩旁皆有伏令膺揚將軍都督僉事呂毅及都督僉事黃中等領軍搜索賊遁去就哨昌江市橋造浮橋仍於市橋置堡遣鷹楊將軍方政遊擊將軍王恕等哨探直抵富良江北嘉林縣大軍自芹站以西由他道至北江府新福縣謀知左副將軍西平侯沐晟軍至白鶴遂遣驃騎將軍朱榮往會晟亦遣都指揮兪讓來初大軍入境輔等以上命戒羣下毋妄殺所至感悅至是一帶州僞僉判鄧原原諒江府南策州人莫遝莫遠等來見言賊恃僞東西都及宣江洮江沲江富良江以爲固乃自三江府沲江南岸傘圓山循富良江南岸東下至寧江又於富良江北岸循海潮江希江麻牢江至盤灘困枚山緣江樹柵多邦隘增築土城城柵相連亙九百餘里盡發江北諸府州民二百餘萬守之驅老幼婦女以助聲勢又於富良江南岸緣江置樁盡取國中船艦列於樁內諸江海口俱下桿木以防攻擊賊之東都守備亦嚴時列象陣步隊於城柵內賊眾水陸號七百萬我師於江北岸戒嚴以待然賊畏怯不敢渡江蓋欲守險以老我師我師遂自新福縣移營於三帶州个招市江口造船圖進取

○辛丑攺湖廣筸子坪長官司之陰隆江巡檢司隸五寨長官司

○夜月食

○癸卯設剌和莊長官司隸雲南都司時土酋阿奴弟來言剌和莊有民三千餘戶乞設官領之遂從其請設長官司命柯奴弟爲長官賜印及冠帶襲衣

○通政司引告者發人誹謗事且曰謗者之母實聞之已而其母亦首其子實出謗言不敢隱又言已老無依乞垂矜憫上諭三法司曰人恆情知愛其子鮮知公義此婦知公義而不廢私愛亦可謂賢其以母之故特宥之先是兵部尙書金忠等言湖廣洪州泊裏蠻夷長官司所屬蠻民吳蘭吳廣吳塘華等以妖言聚眾爲亂攻劫其旁近人民有司招諭不服請發兵剿之上曰蠻夷作亂固當誅但兵行不免傷其良善其令湖廣三司再遣人招諭服則宥之至是湖廣都司言蘭等聞命皆已從化上曰蠻夷之人以殺戮爲生業豈知有禮義故聖人以不治之非大逆拒命豈可輙動官軍馭夷之道旣服捨之可也

○丙午

○徵討安南總兵官徵夷將軍成國公朱能訃聞上哀悼輟朝五日遣使諭祭命有司給其喪事護送還京師能字士弘鳳陽懷遠縣人父亮元季結民保障鄕曲從太祖髙皇帝渡江積功至武毅將軍燕山中護衛副千戶能嗣其職事上於藩邸在諸將軍最年少然沈毅有智起義之初能力贊其謀首禽姦黨謝貴張炳奪九門下蘇州擒都指揮馬宣從上出灤河遏大寧之兵已而破雄縣逐北至月樣橋禽敵帥楊松等殲其眾於鄭州長驅至眞定常具侯耿炳文敗走能率敢死士三千騎乘勝追至滹沱河炳文數萬列陣以待能躍馬大呼突其陣敵驚潰自相蹂藉死者無算降其眾三千人師還上以手札勞之上取永平能從行敵知北平空虛圍城急攻上得報還軍遇敵於鄭村壩能從之上與戰大捷敵營於九門者悉破之時敵將平安營白溝能以前鋒奮擊安大敗攻濟南師次鏵山敵乘髙而陣能以兵繞其後一鼓敗之降者萬餘取滄州能率眾自東門入斬首無算大戰東昌夾河破歷城侯盛庸兵至槁城復敗平安軍攻眞定略彰徳所至克捷至小河與敵戰數合我師不利諸將請班師能奮曰自起義兵以來戰無不勝驗之天時人事可知今宜速進豈可以小挫自阻言合上意遂南靈壁又遇平安銀牌軍能先登陷陣敵不能支死者蔽原野敵將都督陳輝來援能復敗之累升右都督僉事曁大封功臣以能功最升左軍都督府左都督成國公永樂二年進兼太子太傅安南黎賊造逆命充總兵官佩徵夷將軍印率師致討至是卒能身長八尺狀貌魁梧驍捷有膽力𨿽位列上公而不以富貴驕人被服寬博有暇召儒生講說前史求知古將相賢否得失居家事母孝於諸弟友愛爲將善撫士歿之日將校皆爲流涕柩還龍江復遣官賜祭仍命百官往祭賻贈加厚敕葬北京昌平縣追封東平王謚武烈

○富昌伯房勝卒勝湖廣景陵縣人初從僞漢陳友諒友諒平來歸以善射選充騎兵小旗從徵山東及雲南以功授百戶升府軍衛千戶徵納哈出升通州衛指揮僉事屢效勞勩上起義率所部從徵命仍守通州敵數攻圍州城勝且守且戰城賴以全上嘉其功累升都指揮僉事封富昌伯至是卒賜祭及賻葬如例

○夜有星出壘壁陣大如雞子赤色有光流丈餘發光盞大西南行至遊气

○丁未命徵討安南右副將軍新城侯張輔佩徵夷將軍印充總兵官仍以云陽伯陳旭爲右參將率師徵安南敕諭之曰皇考太祖髙皇帝命大將軍開平王常遇春偏將軍岐陽王李文忠等率師北徵而開平王卒於柳河川偏將軍岐陽王率諸將掃蕩殘胡終建大勛著名靑史爾等宜立志自彊取法前人乘來冬月瘴厲肅淸同心協謀殄除逆賊建萬世勛名以副朕之委任升���指揮使楊興爲大寧都司都指揮使

○回回結牙思進玉枕上不受命禮部賜鈔遣歸謂尙書鄭賜曰朕朝夕所用中國磁器潔素瑩然甚適於心不必此也況此物今府庫亦有之但朕自不用又曰虜貪而譎朕受之必應厚賚之將有奇異於此者繼踵而至矣何益國事哉

○狹西涼州僧曜師等貢馬賜鈔幣僧衣

○夜有星大如盞靑白色有光出北斗杓旁南行至遊气

○戊申

○升光祿寺監事井泉爲光祿寺卿泉洪武中爲燕府典膳事上最久故超用之

○升刑部主事吳公悅爲湖廣按察司

○廣西上林峒土官岑成遣子岑保貢方物賜之鈔幣

○癸丑

○夜有星火盞赤色光燭地出太陽守星下西北行至遊气

○乙卯

○百戶趙賢等自兀良哈察罕達魯花處還言虜酋也孫臺爲部下所殺馬兒哈咱往歸瓦剌阿魯臺往居海剌兒河之地上曰此言未可遽信虜或厚贐之令爲此說以緩我邊備遂敕甘肅總兵官西寧侯宋晟寧夏總兵官左都督何福及開平興河大同守將各勵兵士謹偵伺毋墮虜計夜金星犯房宿北第一星

○丙辰命都指揮僉事髙山理河南都司事

○先有吏科給事中犯法系獄至是其父代陳情願攺過自效上命釋之仍諭之曰再犯不宥矣已而顧侍臣曰被罰不悔則爲惡之心確知罪思攺則向善之心萌故許其自新而戒其再犯侍臣對曰昔聖人於怙終加賦刑正謂此也

○夜有星出五車大如彈丸赤色流五尺餘發光如盞大北行至紫微東番內

大明太宗孝文皇帝實錄卷六十大明太宗孝文皇帝實錄卷六十一

永樂四年十一月丁巳朔欽天監進永樂五年大統歷上禦奉天殿受之頒賜諸王及文武羣臣冊貴州都指揮使程暹孫女爲通城王孟燦妃

○己未

○冬至上禦奉天殿受朝賀大宴文武羣臣及四夷朝使命婦朝皇后於坤寧宮賜宴夜有星出太微西垣如彈丸大靑白色流丈餘發光大如盞東北行至遊气

○庚申

○封周王橚第八女爲新鄕郡主命張琳爲中奉大夫宗人府儀賓以主配之琳畱守後衛指揮僉事政之子也

○敕徵討安南總兵官徵夷將軍新城侯張輔左副將軍西平侯沐晟曰從徵將士養之於平時而用之於今日其有能挺身自奮斬關殺將衝堅破陣出奇立功者皆籍識姓名師還之日重加升賞以旌其勞

○癸亥

○戶部言髙郵州東河等處塘岸傾圯江都縣劉家圩港淤塞命有司發民修浚

○甲子

○設桑植安撫司隸九溪衛以土官向思富爲安撫攺靑州右衛爲天津右衛

○乙丑

○木楞古野人頭目終鎖魯阿等四十人來朝命爲建州衛指揮千百戶等官賜以冠帶及鈔幣有差

○丙寅

○永福郡君薨訃聞命有司治喪葬郡君故淸江王守謙長女嫁儀賓魯瑄云

○夜有星出天苑大如雞子靑白色有光流丈餘發光如盞大南行至遊气

○丁卯

○遣使賜哈密忠順王脫脫及其祖母母彩幣命其頭目六十阿里等十九人爲都指揮指揮千百戶等官從脫脫所請也

○己巳

○甘露降孝陵松柏醴泉出神樂觀命中使取獻宗廟並分賜廷臣

○庚午

○百官上表賀醴泉甘露之瑞賜璽書諭曰朕敬恭事天地上致孝於宗廟下祈福於生民而禎應屢見卿等謂朕徳所致朕何敢當斯蓋上天之佑宗廟之靈及爾文武羣臣盡心協輔所致然自古有道之君祥瑞之來愈加警畏是以國家蒙福人民乂安卿等宜勉輔朕徳永承天休

○西番的牙簇剌麻札巴朵只川匝簇頭目米納肖弟煙剌班作巴簇頭目七汪遲匝簇頭目鎖南堅藏侄沙札癿裏峪簇頭目落容別香藏簇頭目烏思巴牙卜匝簇頭目官著藏卜侄專竹札左約簇頭目朵只節男剌麻札率眾來朝貢方物賜白金鈔幣襲衣有差

○辛未

○韃靼頭目答丹等來歸甘肅總兵官西寧侯宋晟遣人送至命答丹爲指揮賜襲衣飾幣余賜有差

○壬申

○安定衛指揮同知撒力加藏卜曲先衛千戶唐兀等來朝貢馬賜鈔幣襲衣有差

○癸酉

○起復工部左侍郎兼詹事府少詹事趙毅工部左侍郎張本右侍郎甄庸坐事免官仍命冠帶辦事復設直隸松江府軍儲北倉

○甲戌

○福余衛都指揮安出第八禿不花率妻子來朝貢馬七十匹賜白金彩幣襲衣

○丙子

○韃靼頭目脫溫不花來歸賜衣幣牛羊等物如例

○己卯

○紮童撒兒忽罕答河等處女直野人頭目顏赤不花等四十人來朝貢馬置紮童撒兒忽罕答河三衛命顏赤不花等爲指揮千百戶鎭撫賜誥印冠帶襲及鈔幣有差

○法司進月系囚數上閱之凡數百人大辟十之一上謂刑部尙書呂震大理少卿虞謙等曰旣非皆死刑今天气寒沍而淹禁不決必有死不當罪者誰之過耶凡雜犯死罪以下約二百悉準贖罪例發遣大辟系聽決

○庚辰

○以總兵官左都督何福在寧夏多爲小人所忌慮有傷害之者特敕戒之曰朕委爾守邊爾能恪遵朝命無所顧忌然聞小人多有不便爾者宜謹關防𨿽居處出入之際皆須謹之或有遺爾飲食亦不可不謹蓋小人之心險不可測也

○修山西廣昌守禦千戶所城池

○辛巳

○戶部人材髙文雅言時政首舉建文事次及救荒卹民言辭率直無所忌諱上命禮部會官議行之都禦史陳瑛等奏劾其言狂妄請寘之上曰艸野之人不知忌諱可恕其中言有可采勿以直而廢之又召尙書鄭賜諭曰不罪直言則忠言進諛言退自古拒諫之事明主不爲卿當體朕心今後言事者但觀其可用與否人所見不同若有拂逆不可加罪瑛刻薄非助朕爲善者卿等戒之文雅可付吏部量才授官

○壬午敕徵討安南總兵官徵夷將軍新城侯張輔左副將西平侯沐晟等曰聞官軍與賊相持賊計正欲延緩以待瘴癘破之宜緩必以明年二月滅賊班師

○寧夏總兵官左都督何福奏按視狹西所屬平涼等府堪牧馬之地十有八處寧夏之察罕腦兒鐵柱泉平涼府之麻務川子策底川紅城川固原裏白崖雙井鞏昌府之廟山長小城蘆子溝鳳翔府之小寨雪白裏隴州之咸宜西安府之桑家莊終南裏利翟裏並圖上其他命吏部各立苑名設官理之

○先是江西安福縣人未務良等聚眾劫掠敕江西都司發兵捕之務良等逃入龍泉縣及衡州府界官軍追及之斬其首三人擒獲八十一人至是械送至京命悉斬之

○癸未

○夜有星出下臺大如彈丸靑白色有光流丈餘發光如雞子大東北行

○甲申敕寧夏總兵官左都督何福宣府備禦武安侯鄭亨等曰近西寧侯宋晟送至歸附韃靼答丹等言虜寇欲南行爾等宜謹守邊城嚴兵以防其侵掠又敕福曰答丹言有韃官苦木帖木兒者率家屬百餘口來寧夏歸附來則撫綏之處置必得其宜又須察其誠僞未可輕信並錄答丹所言付福觀之

○復置阿端衛命來朝頭目小薛忽魯札等爲指揮僉事等官給以印章阿端衛本洪武中所置後爲朵兒只巴攻劫遂廢至是小薛等以請故復置焉

○必輕窩虎河阿羅粗麥蘭河等處女直野人頭目砍木裏速同哥我裏哥黃脫因等百十二人來朝貢馬賜彩幣有差大明太宗孝文皇帝實錄卷之六十一

大明太宗孝文皇帝實錄卷六十二

永樂四年十二月丙戌朔上視牲南郊復張泌爲光祿寺卿初泌坐是謫役至是宥之

○升行人成務爲山西道監察禦史

○朝鮮國遣陪臣金承霪等奉表貢馬三十六匹謝賜樂器賜鈔及文綺表裏娑羅國王遣使勿黎都等來朝貢珍珠等物賜鈔及彩幣有差

○丁亥召興河備禦武城侯王聰同安侯火眞等還北京常州府孟瀆河閘官裴讓言河自蘭陵溝北至閘六千三百三十丈南至奔牛鎭一千二百二十丈年久湮塞艱於漕運乞發民疏治命右通政張璉發蘇松鎭江常州民丁十萬浚之

○有盜殺人當刑令家人告乞貸死願服役遠以贖上曰貪生畏死人之同情豈獨汝哉欲人憐己曷不憐人汝前殺人時都不推恕於今當死乃望垂憐汝若可生則死者何罪命卽日誅之

○戊子

○遣駙馬都尉沐昕迎尙師哈立麻先是命中官侯顯等往烏思藏徵哈立麻至是顯遣人馳奏已入境故遣昕迎之

○攺狹西寧夏中屯等衛儒學爲寧夏等衛儒學洪武中詔寧夏中屯及左右屯衛總設儒學一置官品秩如府學其印文曰寧夏中屯等衛儒學至是以中屯衛並入寧夏衛故攺爲寧夏等衛儒學易其印而官如故

○庚寅

○居涼州右軍都督僉事吳允誠柴秉誠狹西都指揮楊效楊汝誠安以誠各遣子進馬賜鈔幣有差

○辛卯

○大赦天下詔曰朕惟聖帝明王之於天下體天地之心順萬物之宜以爲治朕荷天命承皇考鴻基蒞祚以來夙夜兢惕父母斯民之道惟恐不至比見有犯法者心甚憐之故敕法司以人命至重議讞審覆務先寬大毋深文誣詆法外求情尙慮中外奉行不謹致令良善罹於憲條𨿽欲攺過其道無由今大赦天下嘉與維新自永樂四年十二月初六日昧爽以前除謀歹大逆謀殺父母祖父母妻妾夫奴僕殺主謀故殺人蠱毒魘魅毒藥殺人彊盜不赦外其餘已發覺未發覺已結正未結正罪無大小咸赦除之於乎發政施仁用廣好生之徳攺過遷善永同熙皞之風故玆詔示咸使聞知

○命烏思藏僧哈思巴羅葛羅思爲灌頂圓通善慧大國師賜之誥印

○是日徵討安南左副將軍西平侯沐晟奪宣江江面軍次洮江北岸與多邦城對壘徵夷將軍新城侯張輔遣右參將雲南伯陳旭率師往攻洮江同造浮橋濟師驃騎將軍都督僉事朱榮等敗賊眾於嘉林江北先是總兵官議於上流濟師遣榮等以馬步軍於下流十八里與賊對列日增其數以惑賊又作舟筏爲欲濟之勢以牽誘之至是賊果分渡江登岸且劫奪舟筏榮等奮擊大破之

○壬辰

○別失八里王沙迷查千遣回回忽都火者等來朝貢馬賜鈔幣襲衣時回回撒都兒丁者亦別失八里人行商於甘肅偕至京進禮部言其來非誠意賜予宜殺等上曰朝廷柔遠人寧厚無薄其同諸番使例給之

○夜有星大如雞子靑白色光出參宿下西南行後二小星隨之

○癸巳

○臘日賜文武羣臣宴韃靼頭目苦木帖木兒等來歸命苦木帖木兒爲狹西都督僉事賜姓名曰柴永正達丹爲莊浪衛指揮僉事賜姓名曰安汝堅把的爲正千百戶賜姓名曰平以正俱賜誥敕冠帶文綺襲衣彩幣

○甲午

○以來歲正旦預遣使賜周王橚織金袍及彩幣鞍馬羊酒並賜王妃冠服

○乙未

○於闐使臣滿剌哈等辭歸遣指揮神忠毌撒等賫璽書往諭於闐諸處頭目仍賜之織金文綺與滿剌等偕行

○丙申

○徵討安南總兵官新城伯張輔等克多邦城輔先畱都督髙士文以舟師於个招市江口與朱榮兵相接而自率大軍與左副將軍西平侯沐晟合勢賊所立柵皆近江惟多邦城下沙灘平闊可駐師然土城髙峻賊於城下設重濠濠內密置竹剌濠外砍地以陷人馬亦置竹剌於上下城上守其嚴備賊兵如蟻時官軍攻具亦完乃下令軍中曰賊所恃者此城大丈夫報國家成功名在此舉先登者不次升賞於是軍士皆踴躍用命是日輔等軍於沙灘議分兵攻賊輔攻城之西南晟攻城東南部分已定別遣將士距欲襲之處一里許大設攻具爲急攻之勢出夜明火撚付軍士約登城卽燃火吹銅角爲號夜四鼓輔遣都督僉事黃中等銜枚舁攻具過重濠至西南城下以云梯附城都指揮蔡福等先登以刀亂砍賊眾警呼城上火齊明銅角兢響城下將士俱奮勇繼登賊眾倉皇失措矢石不得發皆躍下城散走我軍遂入城賊將又於城內列陣接戰驅象當前輔督遊擊將軍朱廣等以盡象蒙馬神機將軍羅文等以神機銃翼而前象皆股栗又爲銃箭所傷皆退走奔突賊眾潰亂官軍長驅而進殺賊帥梁民獻蔡伯樂追至傘圓山賊自相蹈藉及被殺而死者不可勝計獲象十二器械無算

○丁酉

○起復都察院左僉都禦史趙翥

○先是徵討安南總兵官新城侯張輔等循富良江南下遂搗賊東都賊棄城遁乃駐軍城東南招輯吏民撫納降附其來歸者日以萬計皆給榜使復業卽日遣人馳奏

○戊戌

○趙王髙燧來朝你蠻等處女直野人頭目那顏帖木兒等來朝貢馬賜之鈔幣

○降僧錄司右善世溥洽爲右覺義

○己亥

○安順等州十二營長官司土官阿宇施州盤順宣撫司及羅節安撫司土官之子向墨杓聳播州宣慰使楊昇等各遣人貢馬及方物俱賜鈔幣遣還

○吾藍兒等處女直野人頭目火失剌程哥納乞等來朝置木魯罕山衛於掃鄰狗站之地命大失剌等爲指揮鎭撫等官賜誥印冠帶襲衣及鈔幣有差

○癸卯

○徵討安南左參政丰城侯李彬右參將雲南伯陳旭率師擊黎賊西都賊聞多邦城陷焚西都宮室倉庫逃入海賊黨有依天健山等處而以兵由生厥江潭捨江犯官軍者總兵官新城侯張輔遣都督黃中等屢敗之於是三江路宣江洮江等州縣次第詣軍門降

○乙丑立春上禦奉天殿文武羣臣行賀禮賜宴

○復都察院右僉都禦史兪士吉官先是士吉有罪下獄尋謫爲辦事官仍往蘇松等處治水至是復其職

○乙酉

○除戶絕田及桑棗茶租稅廣西郁林等四十州縣官民田二萬七百八十五頃八十五畝桑一萬三千七百二十株茶二十四萬二千九百九株山東樂安等五十七州縣官民田七千一百三十八頃四十畝桑一萬五百一十三株棗一千五百八十二株廣東瓊州等八府文昌等縣田四千二百四十九頃五十五畝

○尙師哈立麻至京入見上禦奉天殿

○庚戌

○宴尙師哈立麻於華蓋殿賜金百兩銀千兩鈔二萬貫彩幣四十五表裏及法器个褥鞍馬香果米茶等物並賜其徒眾白金彩幣等物有差

○剌兀河那海哥裏窩赤等處女直野人韃靼頭目孛羅帖木洛上頭吉野失那等來朝貢馬賜鈔幣有差

○鎭守貴州鎭遠侯顧成奏招諭合江州等十五寨長光眼等向化先是都勻衛言光眼等聚眾作耗攻圍合江州命成招諭至是皆服

○廣東按察使羅觀有罪下獄死

○辛亥

○浡泥國王娑羅國東王西王各遣使奉表朝貢命禮部賜其王文綺紗羅而賜其使各鈔百錠文綺四疋羅四疋通事傔從有差

○甄寧王薨王諱允熙懿文太子季子也建文中封徐王上卽位封敷惠王永樂二年攺封甄寧王以奉懿文之祀王聰慧端謹上素愛之未遣之國忽夜邸第不戒於火王驚僕地久而始蘇上命醫亟視之竟成疾而薨時年十六上深悼之賜祭謚哀簡云

○癸丑上與侍臣語知京師之人多有疾不能得醫藥者嘆曰府內貯藥材甚廣而不能濟人於闕門之外徒貯何爲命大醫院如方制藥或爲湯液或丸或膏隨病所宜用於京城內外散施仍訪朝臣中有通於醫者俾分任其事又曰朕一衣一食不忘下人之艱猶於咫尺不能有濟何況遠外遂命禮部申明惠民藥局之令必有實惠勿徒有文具而已

○甲寅

○哈密忠順王祖母速哥失裏遣使赤納等貢馬三十五匹朝鮮國王李芳遠遣陪臣柳觀等貢方物各賜之鈔幣

○兀良哈等處告饑願以馬易米命所司議其直遂定上馬每匹米十五石絹三疋上馬米十二石絹二匹中馬米十石絹二疋下馬米八石絹一疋駒五石布一疋

○除戶絕田糧湖廣道溪等長官司一千四十五石貴州都司大虎場等堡一百四十七石

○乙卯享太廟

○是歲天下戶九百六十八萬七千八百五十九口五千一百五十二萬四千六百五十六賦稅糧三千七十萬五百六十九石布帛一百三十六萬三千五百九十三疋絲綿二十九萬九千一百三十三斤綿花絨一十九萬五千九百五十二斤課鈔七百六十六萬一千四百一十二錠金五千兩銀二十萬九千一百三十六兩銅二千五百四十九斤鐵八萬二千三百六斤鉛四萬六千六百六十二斤朱砂二千八十兩海﹤貝巴﹥三十四萬二千三百二十二索茶一百九十九萬七百三十八斤鹽一百三十九萬七千一百五十三引屯田子粒一千九百七十九萬二千五十石馬六萬七千四百五十五匹

大明太宗孝文皇帝實錄卷六十二

太宗文皇帝實錄卷六十三

永樂五年春正月丙辰朔上禦奉天殿受朝賀大宴文武羣臣及四夷朝使命婦朝皇后於坤寧宮賜宴是日往討安南總兵官往夷將軍新城侯張輔調淸遠伯王友左副將軍西平侯沐晟調都指揮柳琮等合兵討賊自注江濟軍襲籌江柵破之又攻困枚山萬劫江並賴山斬賊首三萬七千三百九十級獲僞團副丁部曲殺之餘黨潰散賊將胡杜聚船於盤灘江輔因南策州土人隊正陳封來降使擊杜敗之杜走悶海口盡得其船仍使封招撫諒江東潮等處人民使皆安業於是郡益聞風相繼降士民上書論黎賊過惡者日以百計

○戊午韃靼答哈巴等來歸賜白金彩幣

○己未攺都察院右都禦史吳中爲工部尙書刑部右侍郎李慶爲都察院左副都禦史

○庚申旌表旗手衛千戶張儀弟信孝行信母構疾醫不能療信剖脇刲肝煮液食之病愈事聞準洪武中李得成例授信尙寶司丞

○辛酉享太廟

○壬戌命平江伯陳瑄都督宣信總督海運糧儲思南宣慰使田宗鼎來朝貢馬賜之鈔幣五看河納木裏河失魯赤河等處女直野人韃靼頭目滿禿雪黑勒鎖斌哈等三百人來朝貢馬賜鈔幣有差癸亥朵顏衛指揮都兒禿等率所部頭目奴溫塔木等八十人來朝貢馬賜彩幣有差

○甲子以大祀郊南上禦奉天殿文武羣臣受誓戒敕徵討安南總兵官新城侯張輔等曰聞爾已破賊東都得糧甚多充足軍食宜愛惜勿妄費廣西所運餉卽停罷如已在途就所至誠堡貯之令如法守備挽運軍民悉罷歸

○丁卯大祀天地於南郊上還禦奉天殿文武羣臣行慶成禮

戊辰以郊祀禮成大宴文武羣臣及四夷朝使女直野人頭目土成哈等來朝置喜樂溫河木陽河哈蘭城可令河兀的阿古河撒只刺河依木河亦文山木蘭河阿資河甫裏河十二衛得的河奧石河二千戶所合土成哈等二百二十五人爲各衛所指揮千百戶等官賜誥印冠帶襲衣及鈔幣有差

○己巳建五臺山佛殿浮圖韃靼頭目朵兒只等五人來歸賜白金文綺有差湖廣辰州府土官知府黃禧貢馬賜之鈔幣是日徵討安南總兵官新城侯張輔左副將軍西平侯沐晟等敗黎賊於木丸江先是輔得諜報賊舟往來富良江距交州下流二十餘里又言季氂及其子澄等聚船於黃江等處遂領軍次木丸江晟及參將丰城侯李彬率步騎戰舡由富良江進次魯江黎賊以舡五百餘艘犯我軍輔等水陸並進都督柳升等奮擊賊舟膠淺遂大敗獲賊船十餘艘殺賊將阮仁子阮磊阮劣斬首萬餘級生擒賊將黃世岡彤文傑馮宗實莫鉄範鞋阮利等百餘人皆斬之溺死者不可勝計時南策州人莫邃等素憤黎賊率土兵萬人從往屢效勞績焉

○庚午元宵節賜文武羣臣四夷朝使宴築狹西山丹永昌二衛城

○辛未命右軍都督僉事馬榮參議郭良率河南山東官軍運天津及徳州倉粟儲通州直隸及浙江諸郡軍民子弟私披剃爲僧赴京冒請度牒者千八百餘人禮部以聞上怒甚曰皇考之制民年四十以上始聽出家令犯禁若此是不知有朝廷矣命悉付兵部編軍籍發戍遼東甘肅又嘆曰朕遵承舊制一不敢忽下人尙縱肆如此何況欲來此不可宥且此輩皆民螟螣不可蕃育

○壬申潛江王貴燉薨訃聞賜祭治喪一視宜都王貴燉遼簡王第五子時甫七歲云白嶼洋都總管林來等來歸初來逃居海島中自稱總管潮州衛卒周狗兒嘗至其地得其情詣闕請奉命往招之至是以來等來朝凡戶三百六十五口八百有奇命隸籍潮州賜來及狗兒等鈔幣遣還

○癸酉升濟南府同知蔣廷瓚爲兩淮都轉鹽運使擢前衢州府知府郭惇武進縣知縣朱仲安攸縣知縣王處敬爲監察禦史惇常坐事免官後有言其才者故復召用

○甲戌賜尙師哈立麻儀仗牙仗二瓜二骨朵二幡幢二十四對香合兒拂子二手鑪三對紅紗燈籠二鮀燈二傘一銀交椅一銀腳踏一銀水罐一銀盆一誕馬四鞍馬二銀杬一靑圓扇一紅圓扇一帳房一紅紵絲拜褥一

○乙亥上諭後軍都督同知朱崇等曰朕懷綏遠人凡韃靼女直野人來朝者皆賜賚之遣還令所經郡縣給廩饌厚待之蠻夷不遵禮法往往於經過之地掠人孳畜財物亦境內之人窺其所賫而剽奪之自今悉遣人護送出雲南鎭南州言洪武中有命建學時以民力未敷暫於城隍廟聚徒訓之因循已久今請別建學捨從之安鄕伯張興卒興鳳陽壽州人國初起自行伍樹勞績歷官至燕山左護衛指揮僉事從上徵討其從子勇年壯有膂力從興在行陣爲肘腋每戰克捷興常單騎追敵身被數十槍傷重不任戰命勇繼領其眾上旣正大統第興功封安鄕伯子孫世襲旣卒賜祭及米布賻之

○丙子代府官屬﹝屬﹞﹝屢﹞有告代王桂不受正言虐以非禮者賜桂書曰朝廷簡用賢士爲王府官專職輔導祖訓云毋得輕易淩奪今聞王不以禮待笞捶淩辱殆不能堪繼今宜自悛攺如不能盡職者朝廷自有明憲王不可仍前所爲如王不從朕言淩虐如故朝廷無置而不問之禮王其審之設鎭南長官司隸施州衛時施州衛指揮孫演招諭蠻酋覃興等來朝興言洪武初父祖俱爲鎭南宣撫後因土酋向添福梗化遂廢今鎭南之地有蠻民三百餘戶願率爲編氓從其言遂設長官司以興爲長官其子爲把事順天涿州等郡縣水蠲其糧五萬二千三十石有奇

○丁丑朵兒必河恨骨河等處女直野人頭目官天答蘭張虎等八十一人來朝置朵兒必河衛命官夫答蘭﹝���﹞﹝等﹞爲指揮千百戶鎭撫賜誥印冠帶襲衣及鈔帛有差修浙江余姚縣南湖埧及錢塘仁和嘉興蘇州吳江長洲昆山松江華亭堤岸己卯賜狹西都指揮僉事朵爾只寧夏都指揮僉事鉄住姓名朵爾只曰馬惟良鉄住曰柴克恭各賜誥命納木裏河女直野人頭目白百捨等來朝置納木河甫門河二衛哈魯門山千戶所命白捨百捨等爲都指揮千百戶賜冠帶襲衣及鈔幣有差

○壬午上以方春軍民伐木未息有妨農務命工部核實凡戶內丁少及屯田軍士悉罷歸

太宗文皇帝實錄卷六十三

太宗文皇帝實錄卷六十四

二月丙戌朔晉王濟熺奏宮中災居室悉毀賜濟熺書免其三護衛軍士屯糧令並力作之女直野人頭目可成哥等來朝置哥吉河野木河納刺吉河亦裏察河答刺河五衛命可成哥等九十二人爲指揮千百戶等官賜誥印冠帶襲衣及幣有差是日徵討安南總兵官新城侯張輔等遣南策州人莫邃等宣上徳意輯諸郡縣官吏軍人令官還原兵還原伍民還原業訪求陳氏宗族選嫡而賢者一人送京師請命復其王爵

○丁亥遣官釋奠先師孔子

○戊子祭太社太稷遣官祭先農

○己丑調指揮方賢掌西寧衛孫原掌永昌衛陳英掌山丹衛從西寧侯宋晟請也晟又請以步軍易馬軍賜敕答曰如步軍俱壯勇能馳驟則可不然與寇相遇步追之不及乘馬而追又非所能更審思取便利行之敕鎭守遼東保定侯孟善曰緣邊韃靼女直野人來朝及互市者悉聽其便但禁戢士卒勿擾之哈安溫都兒只靑麼連等處韃靼頭目阿里罕等來朝貢馬賜賚有差

○庚寅尙師哈立麻奉命率僧於靈谷寺建普度大齋資福太祖髙皇帝孝慈髙皇后竣事賜哈立麻金百兩銀千兩鈔二千錠彩幣表裏百二十馬九疋灌頂圓通善慧大國師哈師巴羅葛羅思等各銀二百兩鈔二百錠彩幣十馬三疋余徒眾賜賚有差敕廣西總兵官都督同知韓觀曰柳潯二州諸蠻作亂爾於交阯緣途各堡措置畢卽移兵剿捕仍嚴禁軍士惟誅惡逆勿虐及無辜黜翰林院學士兼右春方大學士解縉爲廣西布政司右參議攺左春坊左中允尹昌隆爲禮部主事

○辛卯夜有星出天廚大如彈丸靑白色流五丈餘發光如雞子大東北行至近濁

○壬辰韃靼雅卜哈等七人來歸命爲寧夏衛百戶鎭撫賜白金鈔幣有差降尙寶司丞袁忠徹爲中書舍人有虎賁士百餘人公差至外府其從者掠民財府官出榜禁戢軍卒無害民乃其職當然汝沮之是沮朝廷法令汝𨿽系不掠民財是汝從人安得不知知而不約束與自掠何異命法司以虎賁士及其從者悉治之如法夜月犯井宿東扇北第一星

○癸巳敕徵討安南總兵官新城侯張輔等曰師克安南之日其境內才徳賢知之士及有一善可稱一藝可用者廣爲詢問悉以禮遣送赴京

○甲午皇后千秋節命婦朝坤寧宮賜宴

○乙未命都指揮僉事孫志置山西都司事

○丙申廣東布政司右參議呂惟得有罪罷仍命冠帶辦事

○戊戌朵顏衛頭目把禿率妻子來朝把禿自陳其母久居北京乞往省視命禮部賜之襲衣路費令就居北京侍母如欲俱還朵顏者聽

○甲辰夜月犯天江中星

○乙巳賜黑龍江鎭失河等處來朝女直野人韃靼頭目萬戶苦康哈等宴於會同館

○丙午升武城左衛指揮使馬醜兒爲都指揮僉事命金吾左衛故千戶李聚侄茂襲升本衛指揮僉事以聚靖難時戰歿故也復設五峯石寶長官司隸湖廣都司初大軍徵蠻蠻民皆竄匿長官司遂廢至是長官張仲山子再武陳謙瑉子斌等乞復舊以撫輯其眾從之命再武爲長官斌爲副長官賜印章冠帶

○丁未婆羅國王遣使莫刺加遁等貢玳瑁瑪瑙硨磲等物賜鈔紵絲紗羅有差

○戊申代王桂第三子生賜名遜﹤火寧﹥

○辛亥修淮安倉並淮堤

○壬子館覺灌頂國師宗巴幹卽南哥巴藏卜及札思木都指揮使撒力加監藏等遣札思巴兒監藏等六十一人貢馬賜札思巴兒監藏等鈔一千二百錠白金五百兩彩幣九十五表裏及紵絲絹衣有差

○癸醜女直野人頭目巴思答木咬納等五十人來朝置阿賜山隨滿河撒禿河忽蘭山古魯渾山五衛命巴思答木咬納等爲指揮僉事鎭撫千百戶賜誥印冠帶襲衣及鈔幣有差夜有星大如盞赤色有光出牛宿東行至遊气中甲寅以北京保定眞定所屬州縣水蠲其糧三萬二千三百一十五石芻五十九萬五千六百七十二束

太宗文皇帝實錄卷六十四太宗文皇帝實錄卷六十五

三月乙卯朔丙辰擢博興縣學訓導楊衷爲廣西道監察禦史時衷奏禦史姜迪與有司交通故有是命復設東鄕五路安撫司命譚忠爲安撫隸施南宣撫司石梁下峒椒山瑪瑙水盡源通塔坪三長官司俱隸容美宣撫司命向潮文劉再貴唐思文爲長官洪武初各於其地設置治所後蠻民梗化遂廢時譚忠等以故官子侄來朝奉請復設遂從之琉球國山南王汪應祖遣使忝賴結制等來朝貢馬及方物賜鈔幣有差

○丁巳封楚王楨第六女爲安鄕郡主命魏寧爲中泰大夫宗人府儀賓以主配之寧畱守中衛千戶敬之子也封尙師哈立麻爲萬行具足十方最勝圓覺妙智慧善普應佑國演教如來大寶法王西天大善自在佛領天下釋教賜印誥及金銀鈔彩幣織金珠袈娑金銀器皿鞍馬命其徒孛隆逋瓦桑兒加領眞爲灌頂圓修淨慧大國師髙曰瓦領禪伯爲灌頂通悟弘濟大國師果欒羅葛羅監藏己裏藏卜爲灌頂弘智淨戒大國師皆賜印誥銀鈔彩幣等物宴於華蓋殿

○己未命故大寧都指揮同知滕安弟定襲兄舊職爲金吾左衛指揮使

○庚申設四川播州宣慰司僧綱司都察院言駙馬都尉胡觀黨比李景龍怨望朝廷潛蓄異志當誅命下獄

○辛酉設馬剌長官司隸四川行都司

○甲子工部尙書宋禮言有大木數株不藉人力一夕出天谷達於江蓋山川之靈相之賜其山名神木山遣禮部郎中王羽祭之且建祠立碑命翰林院侍讀胡廣制碑文是日徵討安南總兵官新城侯張輔所遣招諭人莫邃等同江北等府安越等縣耆老尹沛等千一百二十人詣軍門言曰伏蒙給榜徧諭國中宣布聖天子徳意令官復原職軍復原伍民復原業訪求陳氏子孫嫡而賢者一人爲之奏請復其王爵以主國人謹分詣諸處宣布撫諭官吏軍民安業如故惟陳氏子孫向被黎賊殲夷已盡無有遺類莫可繼承安南本古中國之地其後淪棄溺於夷俗不聞禮義之教幸遇聖朝掃除凶孽軍民老稚得睹中華衣冠之盛不勝慶幸咸賴復古郡縣庶幾漸革夷風永沾聖化邃謹同耆老人等具表文一通請獻於朝以達下民之情總兵官新城侯張輔等亦以爲黎民父子旦夕就誅而諸府縣皆已平定宜有所統以撫治其民卽日遣人馳上奏之

○乙丑設狹西甘肅左衛及莊浪衛僧綱司

○丁卯封館覺灌頂國師宗巴幹卽南哥巴藏卜爲獲教王靈藏灌頂國師者思巴兒監藏爲替善王國師號悉如故俱賜金印誥命並諭怕木竹巴灌頂國師闡化王吉刺思巴監藏巴裏藏卜同同獲教王贊善王必力工瓦國師川卜千戶所必裏朵甘隴答王衛川藏等簇復置馹站以通西域之使令洮州河州西寧三衛以官軍馬匹給之仍賜闡化王等錦綺衣服命館覺頭目南葛監藏阿屑領占俱爲朵甘行都指揮使司都指揮使阿卓南葛領占及靈藏頭目鍞南幹屑爲都指揮僉事玉隆監藏沙加藏卜王隆星吉爲都指揮僉事且汪加爲衛鎭撫賜都指揮使撒力加監藏都指揮同知奔薛兒加薛隴答衛指揮使巴魯亦印誥白金彩幣襲衣及茶各有差南葛監藏者剌兀監藏之子也剌兀監藏洪武中率先朝貢授朵甘衛都指揮使及卒以弟著思巴兒監藏暫領其職至是南葛監藏並諸頭目亦各遣人來朝貢馬故有是命夜有星大如雞子靑白色尾迹有光出天市東垣外東北行入天津

○己巳黑龍江等處女直野人頭目早哈虎失忽等百七十人來朝貢馬置考郎兀亦速裏河二衛命早哈爲指揮使虎失忽爲指揮僉事餘各授官賜印誥冠帶襲衣及鈔幣有差設雜谷寨安撫司達思蠻寨長官司命頭目曩申爲雜谷安撫僧其卜爲達思蠻副長官俱賜印及冠帶襲衣時曩申等來朝貢馬故有是命韃靼僧耳亦赤也兒吉你兒灰等來朝各賜銀鈔文綺襲衣命禮部宴勞之

○庚午修山川壇哈密忠順王脫脫遣人貢馬上復遣使戒諭脫脫令孝以事親忠以事朝廷善撫下人毋令失所並賜脫脫綺帛升狹西都指揮僉事劉昭爲都指揮同知東昌府言衛河堤岸自臨淸至渡口馹潰決凡七處命工部遣官修築夜月犯房宿北第一星

○辛未敕都指揮同知劉昭何銘等往西番朵甘烏思藏等處設立站赤撫安軍民

○壬申守衛官有於皇城下口誦經不輟者上聞之召至諭之曰爾爵祿自誦經得之耶身備宿衛不於此時用心防姦乃一心誦經可乎若意欲修善當存心忠孝不越分違法自然有福如無是數者而望有福無禍得乎若閒暇之際口欲誦念則太祖皇帝禦制文武大誥等書其中皆趨吉避凶保富貴之道爾取讀誦亦於身家有益矣今後若仍於宿衛之所誦經者必罪不宥癸酉命禮部選國子生蔣禮等三十八人隸翰林院習釋書人月給米一石遇開科令就試仍譯所作文字合格準出身置館於長安右門之外處之置湖廣鎭遠衛臻剖六洞橫波長官司流官吏目一員禮部右侍郎戚存心有罪誅存心先坐泄漏機密上姑宥之至是暮夜上禦右順門急召禮部官召命及庭存心滅燭趨避暗室中上久待不至召者還奏之廉問得實遂誅之

○甲戌遣韃靼僧耳亦赤也兒吉你兒灰等還命賫彩幣賜韃靼太師右丞相馬兒哈咱及頭目脫火赤等敕寧夏總兵官左都督何福及將邊將曰耳亦赤也兒吉你兒灰等還道經邊城宜厚待而遣之令人護送出境又密諭福及宋晟曰耳亦赤乃鬼力赤之師或言此必鬼力赤所遣蓋鬼力赤欲西向與瓦剌戰將徒其家屬近南而畏備邊官軍襲之故遣來以緩官軍之出或言鬼力赤欲歸附而未決故先遣來窺覘朝廷之意又有言虜將後至剽掠邊境者卿等更當審計備之泰寧衛都指揮僉事忽剌班胡遣子阿剌哈率所部六十人來朝貢馬賜鈔幣襲衣遣還

○乙亥置北京撫寧衛經歷司經歷一員卜魯丹河木�急勉赤欽眞河可木山等處女直野人頭目管禿阿合木哈刺不花等來朝賜鈔幣襲衣

○丙子吏部言詹事府六品以上正佐官三年考滿宜如太常寺等衙門官例不考俟九年奏請黜陟其主簿錄事通事舍人系屬官宜如六部等衙門屬官例考核從之

○丁丑設雲南府僧綱司及晉寧嵩明安寧昆陽四州僧正司

○戊寅擢新淦縣學訓導吳嘉靖爲左春坊左中允大治縣知縣於賢爲廣西道監察禦史

○己卯趙王髙燧還北京賜賚甚厚其從官賜鈔有差女直野人頭目賈虎失帖思哈等四十七人來朝置野兒定河卜魯丹河二衛命賈虎失等爲指揮同知僉事衛所鎭撫千百戶賜誥印冠帶襲衣及鈔幣有差

○庚辰設雲南騰衝龍川江南甸羅卜思莊四驛悉隸騰衝千戶所夜有星大如盞靑白色光燭地出天廟西南行至近濁二小星隨之

○辛巳攺上林署爲上林苑監以中官相兼任用置左右監正各一員正五品左右監副各一員正六品左右監丞各一員正七品首領官典簿三員正九品設良牧蕃育林衡嘉蔬川衡冰鑑及典察左右前後十置署署典署一員正七品署丞二員正八品錄事二員正九品是日徵討安南總兵官徵夷將軍新城侯張輔左副將軍西平侯沐晟等敗黎賊於富良江初輔等追賊至膠水縣悶海口賊敗而逃其地下濕不可駐兵遂議還師誘賊至咸子關築堡令都督柳升守之至是升報賊入富良江輔等遂往擊之賊舟聯亙十餘里陸路又以精勁數萬來戰官軍兩岸夾攻之賊以海艘橫截江中而用劃舡載木立柵以拒官軍輔乘柵未備躬督將士力戰賊不能支升等繼以舟師橫擊之賊大敗生擒僞工部尙書阮希周斬其僞翊衛將軍胡射等及將卒數萬人江水爲赤乘勝長驅至黃江直抵悶海口獲賊舟無算黎賊父子僅以數小舟脫身遁去僞吏部尙書範元覽大理卿阮飛卿千牛衛將陳日昭華頟將軍黎威等皆詣輔降夜有星大如盞靑白色有光出天市東垣東南行至近濁

○癸未賜文武百官西洋及髙麗布有差特命翰林院侍讀黃淮胡廣侍講楊榮楊士奇金幼孜賜同尙書

○甲申詔北京今歲夏稅及永樂三年赦前所負租稅課程贓罰等物悉輸鈔麓川平緬所隸孟外頭目刀發孟來朝貢象及金器賜之鈔幣太宗文皇帝實錄卷六十五

太宗文皇帝實錄卷六十六

永樂五年夏四月

○酉朔享太廟

○丙戌興平王尙火�舟永壽王尙竈來朝命皇太子宴之

○平陽王濟爌奏來朝時已在道賜書諭曰祖訓親王朝覲自幼至長以嫡先庶毋失序今不循序又無召命而趣來違祖訓矣卽日馳歸緬甸土官那羅塔等遣其屬陶孟洛霞等詣闕貢方物謝罪先是孟養宣慰使刀木旦與戛裏相仇殺而那羅塔乘釁發兵劫之殺刀木旦及其長子思欒發掠其人口牛馬遂據其地事聞詔行人張洪等賫敕諭責之那羅塔懼遂歸其境土及其所掠遣人詣闕請上諭禮部臣曰蠻夷旣服辜卽釋不問一體給以信符令三年一朝貢

○戊子升行人李克讓爲四川道監察禦史賜在京文武百官夏布公侯駙馬帛十疋一品至四品八疋五品至九品五疋未入流三疋監生二疋

○庚寅工部言廣東髙要縣銀岡金山等處官民田五百餘頃皆低下圩岸爲水沖決又竇源五穴宜築堤以防水患請發民修築從之

○辛卯皇長孫出閣就學上禦奉天殿文武羣臣稱賀畢上召太子少師姚廣孝翰林院侍詔魯瑄鄭禮等諭之曰人之學問常以先入之言爲主朕長孫天資明睿爾等宜盡心開導凡經史所載孝弟仁義與夫帝王大訓可以經綸天下者日與講究浸漬之久涵養之深則徳性純而器識廣他日所資甚大不必如儒生繹章句工文辭爲能也廣孝等稽首受命賜金織羅衣各一襲命大官給日暮酒饌

○壬辰大西番陀安官速康部及剌麻匝各瓦遣頭目刺伯及刺古瓦如寨頭目各塔等並失入眞拗刺失刺惱兀倪等處韃靼頭目完者禿等來朝貢馬賜鈔幣有差

○癸巳攺四川按察司僉事霍毅於浙江按察司浙江按察司僉事張義於雲南按察司賜翰林院侍講黃淮等五員金織云鶴紗衣各一襲甲午召前禮部儀制司郎中兼右春坊右贊善李繼鼎至復以爲贊善命侍皇長孫說書繼鼎以病免歸歲餘至是上念藩邸舊人復召用之敕寧夏總官左都督何福曰爾等邊境軍務宜一切謹密使人不得窺測無庶無敗事比內使林淸以他事至邊淸無知擅率兵馬之數爾緘不密而遽與之以此勸之邊備虛實鮮不泄漏自今愼之愼之凡內官內史往來無敕旨者皆勿聽信狹西按察司僉事王嘉言軍衛屯糧歲遣風憲官盤量本司官有定員差遣不一況狹西四十餘衛每衛不一二三百屯道裏遙遠非一人所能徧歷往往差委屬官所至欺公作斃乞敕該部徵收之時衛差監生一名盤量又言狹西緣邊馹站經過使客一槪應付廩給艸料不無虛費乞敕該部勘定事例頒示所司命下禮部議禮部議奏皆便上以盤量屯糧遣監生非便命吏部增置按察司官專任之於是浙江江西廣東廣西湖廣河南雲南四川按察司增置僉事一員狹西福建山東山西按察司增置僉事二員

○乙未順陽王有烜來朝命皇太子宴之如例法司奏有盜內庫財物者上曰內庫所貯皆天財待賞有功𨿽朕不敢妄費而下人敢盜之須按如律琉球國中山王世子思紹遣使三吾良亹貢馬及方物別遣使來告其父中山王武寧卒命禮部遣使賜祭賻並遣使賫詔封思紹嗣琉球國中山王都察院右僉都禦史史仲成丁家艱升辭賜鈔一百錠

○丁酉寧世子盤烒代世子遜煓來皇朝命皇太子宴於文華後殿其從官宴於西廡別失八里王沙迷查幹遣使脫亦不花等貢玉璞及方物且言撒馬兒罕本其先世故地請以兵服之上命禮部宴賚脫亦不花等而遣中官把秦李達鴻臚寺丞劉帖木兒等賫璽書諭沙迷查幹曰宜審度而舉事愼勿輕動以取危辱並賜之彩幣令把泰等與脫亦不花等偕行哈剌火州王子哈散土魯萬番戶賽因帖木兒柳陳城萬戶瓦赤剌等俱遣人貢玉璞等物悉賜鈔幣襲衣

○戊戌敕甘肅總兵官西寧侯宋晟曰朝廷禁約下人私通外夷不爲不嚴比年回回來經商者涼州諸處軍士多潛送出境又有畱居別失八里哈剌火州等處泄漏邊務者此邊將之不嚴也已別遣監察禦史核治自今宜嚴禁約蓋因哈剌火州等處使者來言其事故戒飭之

○庚子上謂侍臣曰朕與卿等論政事每不覺坐久或謂朕曰語多傷气非調養之道當務簡默爲貴朕語之曰人君固貴簡默但天下之大民之休戚事之利害必廣詢博訪然後得之非好多言也侍臣對曰舜無爲而治然亦好問好邇察邇言豈舜不好簡默哉上曰不如是不足以盡羣情靼韃頭目把罕等二十五人來歸命爲涼州衛指揮千百戶賜之鈔幣朝鮮國王李芳遠遣陪臣李龜鉄等貢方物賜鈔幣有差岷王楩妃袁氏薨訃聞賜祭命有司治葬後軍都督僉事曹遠卒遠鳳陽定遠人洪武中以戰功累官府軍衛指揮同知升山西行都司都指揮同知又升後軍都督僉事掌山西行都司事其卒也命賻祭如例孫亨襲府軍衛指揮同知

○辛丑萬壽聖節上禦奉天殿受朝賀大宴文武羣臣及四夷朝使命婦朝皇后於坤寧宮賜宴

○癸卯孟定府灣甸州土官遣頭目招剛刀甘論等來朝貢馬賜鈔幣有差徵討安南總兵官新城侯張輔等奏曰前欽蒙聖訓安南平定訪求陳氏子孫俾繼王爵臣等謹遵睿算肅將天討其府縣相繼歸附卽遣南策州來降人莫邃等持榜徧諭各處軍人耆老尹沛等千一百二十人詣臣敷陳情悃謂黎賊篡殺之時搜求陳氏子孫誅戮已絕莫可繼承又謂安南古中國之地其後淪落化爲異類今幸埽除殘賊再睹衣冠願復立羣縣設官治理以漸沐聖化洗滌夷習邃等別遣表一通備述民志臣察究羣情知其誠實已爲陳奏臣於三月二十九日復率兵追剿賊徒至膠水縣悶海口殺賊無算黎季犛父子僅以身遁今復追討賊其勢愈窮魚遊釜中旦夕就薨伏計羣邑旣平之後宜有所統陳氏已絕無可訪求必合開設都指揮使司布政使司按察使司以總率郡縣撫輯兵民謹具奏聞奏至羣臣亦以爲請上曰俟黎賊父子悉就擒而後處置

○丙午興平王尙火�舟永壽尙竈辭歸均賜鈔幣其從官悉賜鈔夜有星大如盞靑白色尾迹有光出庫樓南行至雲中

○戊申命代世子遜煓寧世子磐烒冠順陽王有烜辭歸賜之鈔幣復設忠路忠孝全峒三安撫司隸湖廣施州衛初土﹝莫﹞﹝酋﹞向天福構兵蠻民潰散安撫司遂廢至是故王官子覃英等來朝乞復舊治以撫夷民從之命覃英田大興覃添貴爲各司安撫俱賜印章北京順天府言霸州及密雲曲陽等縣水耕農缺種子命戶部給之凡給粟豆萬八千三百九十石

○己酉升都指揮僉事郭義爲中軍右都督北京刑部言順天河間保定三府屬縣民饑命戶部速給糧賑之

○庚戌代世子遜煓寧世子磐烒還國各賜鈔幣等物賜其從官如例設山西陽峒蠻夷長官司命寨長韋萬木爲長官韋萬魁爲副隸思州宣慰使司時萬木等來朝自陳所統凡四十七寨一千一百餘戶乞置官治之歲輸租賦於五開等衛故有是命雲南八百大甸軍民宣慰使刀招散遣頭目招板禿魯油等貢方物及金銀器謝罪蓋以前卻其貢獻至是復來謝命禮部受之辛亥攺福建道監察禦史任壇於河南道狹西按察使王英於山西按察司福建按察僉事武信於狹西按察司河南右參議崔士先於狹西布政司升溫州府同知杜英爲廣西布政司右參政彰徳府通判姚宣爲福建按察司僉事

○壬子擢閩縣知縣張諤爲狹西按察司僉事攺兵科給事中王徵於吏科

太宗文皇帝實錄卷六十六

太宗文皇帝實錄卷六十七

五月甲寅朔敕甘肅總兵官西寧侯宋晟曰近聞回回多買中國人妻妾子女出境律買賣者皆處死宜嚴加禁約之世因循也

○乙卯升東勝右衛指揮使陳景先爲大寧都指揮僉事丙辰遣使賜谷王橞紗布各八十疋命戶部徒山山西之平陽馹潞山東之登萊府等府州民五千戶隸上林苑監牧養載種戶給路費鈔一百錠口糧六斗

○丁巳設湖廣思南思州二宣慰使儒學

○戊午端午節賜文武羣臣宴

○己未賜國子監琉球國及雲南生石達魯等並其從人夏衣

○辛酉湖廣武昌府僧言欲增修觀音閣以祝聖壽上不從曰人修短有定數禍福由所行所行誠善福不祝當自至不善禍非祝所能去人但務爲善何假外求哉

○癸亥升鴻臚寺左寺丞王七十五爲本寺右少卿

○甲子開平衛卒蔣文霆言王者以天下爲家以百姓爲子百姓不足君孰與足今有歲辦各色物料里長所領官錢悉八已名爲和買其實彊取於民萬不償一若其土產尙可措辦況非土地所有須多方徵求以致傾財破產者有之凡若此者非止一端今後宜令有司除常賦外妄取民一錢者以受財枉法論其各色物料非土地所有禁勿取又言旌表節義所以勵俗今承流宣化者率不務公每年求訪孝子節婦但應故事縱有當舉者裏鄰上之州縣而州縣不爲理吹毛求疵多方沮毀設有準舉者吏胥需索錢物否則誣論其短事竟不行今後有當舉者宜令所司核實卽與申達旌表從之是日徵安南官軍獲賊首黎季犛及其子澄先是總兵官新城侯張輔追賊至典臾海門涇鵲淺久晴水涸賊棄舟遁及官軍至大雨水漲數尺舟畢渡眾大喜曰天贊王師及輔率步騎至龍茶舟師亦至僞四輔大尹阮謹等來降言黎賊走入安遂調都督僉事柳升率舟師前進輔及左副將軍西平侯沐晟等循舉厥江進至日南州奇羅海口升殺賊得舡三百艘餘賊遁輔等乘勝追之升復引兵出奇羅海口永定衛卒王柴胡等七人與賊遇賊困敗與皆敗走柴胡等生擒賊首黎季犛李保保等十人擒其子澄於海口中山

○乙丑安南土人武如卿等於永盎海口望髙山獲僞大虞國王黎倉僞太子黎芮及黎賊子孫弟侄僞梁國王黎潡等並賊將僞柱國東山鄕侯胡杜等安南平夜月犯東南第二星

○丙寅遣千戶亦剌思那速兒丁及捨黑撒答等使瓦剌時虜中來降者言鬼力赤爲部下所廢其眾欲立本雅失裏遂遣亦剌思等賫敕往諭馬哈木等以天命有歸及福善禍淫之意並賜馬哈木太平把禿孛羅及其所部撒都剌等金織文綺有差西域回回亦不剌金等並涼州等衛卒二百十一人貢馬賜鈔有差

○丁卯北京行部言自西湖景至流通凡七閘河道淤塞自昌平縣東南白浮村至西湖景東流水河口一百里宜增置十二閘請以民丁二十萬官給費用修置命運糧軍士浚道其置閘俟更議

○戊辰上以徵南將士衝冒炎署慮生疾病遣使奉香帛徧祀嶽鎭海瀆及安南山川城隍之神祈福夜有星如盞大靑白色有光出紫微蕃內北至行至遊气中

○己巳上幸靈谷寺駐驛中庭有靑虫著上衣以手拂置地徐命中官取置樹間曰此𨿽微物皆有生理毋輕傷之

○庚午設赤溪湳洞長官司隸思州宣慰使司命王必恕爲長官王顯彰爲副其所統寨六十七苗民一千五百餘戶皆必恕等所招集思州宣慰使田琛言於朝且請設治所故有是命

○辛未上聞河南饑有司匿不上聞命刑部悉隸寘於法又敕都察院左都禦史陳瑛等曰國之本在民而民無食是傷其本朕自嗣位以來夙夜以安養生民爲心每歲春初及農隙之時敕郡縣浚河渠修築圩岸陂池捕蝗蝝遇有饑荒卽加賑卹比者河南郡縣薦罹旱澇有司匿不以聞又有言雨暘時若禾稼茂實者及遣人視之民所收有十不及四五者有十不及一者亦有掇艸實爲食者聞之惻然亟命發粟賑之已有饑死者矣此亦朕任用匪人之過已悉置於法其榜諭天下有司自今民間水旱災傷不以聞者必罪不宥

○壬申敕甘肅總兵官西寧侯宋晟曰聞來歸韃靼赤納本是沙州衛指揮使買住所部今赤納爲都指揮僉事官居買住之上亦是邊帥不審實以聞之過夫髙下失倫人不得其分則心不平今已升買住爲都指揮同知賜誥命冠帶自今凡來歸者應授官職宜審定髙下等第以聞或失其當咎有所歸武安侯鄭亨父用卒用廬州合肥人洪武初隸籍行伍積功至大興左衛千戶以老病令亨襲職亨從上靖內難屢以戰功封武安侯遂以亨爵封用至是卒遣官賜祭夜有星如雞子大靑白色有光出卽位西北行至遊气

○癸酉上問侍臣曰聞近俗之獘嚴於事佛而簡於事其先果有之乎對曰聞有之上嘆曰此蓋教化不明之過朕於奉先殿旦夕祇謁未嘗敢慢或有微恙亦力疾行禮世人於佛老竭力崇奉而於奉先之禮簡略者蓋溺於禍福之說而昧其本也率而正之正當自朕始爾

○甲戌徵討安南總兵官新城侯張輔等奏雲南廣東廣西徵將軍士有事故缺伍者欲於安南土著軍民內選拔補伍從之命給以月糧仍賜敕諭曰從徵將軍遠違父母妻子跋涉山川勤勞備至方今夏熱宜擇髙爽之地駐營以休息之

○乙亥闊倫麼連韃靼頭目把禿不花等來朝貢馬賜襲衣彩幣

○戊寅工部言北京文明河至通州五閘每閘合設船二十艘乞於龍江告用閘戶十一戶水腳夫四百六十人於湖廣江西河點充從之

○己卯日本國王源道義遣僧圭密等七十三人來朝貢方物並獻所獲倭寇等上嘉之賜敕褒諭曰王忠賢明信恭敬朝廷殄滅凶渠俾海濱之人咸底安靖朕甚嘉之玆特賜王白金一千兩銅錢一萬伍千緡綿紵絲紗羅絹四百一十疋僧衣十二襲帷帳衾褥器皿若干事並賜王妃白金二百五十兩銅錢五千緡綿紵絲紗羅絹八十四疋用示旌表之意復工部左侍郎張本右侍郎甄庸官本等先坐事落職至是宥而復之禮部左侍郎楊砥坐事降工部主事

○辛巳都察院僉都禦史兪士吉自浙江巡視民瘼還上聖孝瑞應頌上曰爾以大臣出視民瘼旣歸其民情何如年谷何如水患何如未聞有一語而汲汲進諛詞都禦史行事固如此乎命擲還之

○壬午徵討安南總兵官新城侯張輔等平安南捷奏至羣臣入賀曰黎賊父子違天逆命今悉就擒皆由聖徳合天神人助順上曰天地祖宗之靈將士用命所致朕何有焉羣臣復以開設三司及郡縣爲請上命降詔行之升金吾右衛指揮僉事張貴爲都指揮僉事掌虎賁左衛事福建都指揮僉事張豫坐困頓置番國方物不如法謫戍安南

太宗文皇帝實錄卷六十七

太宗文皇帝實錄卷六十八

永樂五年六月癸未朔以安南平以安南平詔天下曰朕祗奉皇圖恪遵成憲弘敷至化期四海之樂康永保太和俾萬物之咸遂夙夜兢業弗敢怠遑仰惟皇考太祖髙皇帝混一天下懷柔遠人安南陳日煃慕義向風率先職貢遂封爲安南王者世有其土比者賊臣黎季犛及子蒼弒其國主戕及闔家毒痛生民怨聲載路詭易姓名爲胡一元子爲胡﹤大互﹥隱蔽其實詭稱陳甥言陳氏絕嗣請求襲爵朕念國人無統聽允所云幸成姦謀肆無忌憚自謂聖優三皇徳髙五帝以文武爲不足法周孔爲不足僭國號曰大虞紀年元聖自稱兩宮皇帝冒用朝廷禮儀招納逋逃陽奉正朔覬覦南詔窺伺廣西據思明府之數州侵寧遠州之七寨擄其子女毆其人民欺占城孱弱奪其土疆逼與章服要其貢賦累使曉諭怙惡弗悛安南王孫奔竄來訴黎賊謬陳誠款請迎君之乃伏兵要殺於途拒辱朝使朕遣人賜占城禮物又卻使臣而奪之蠢玆凶豎積惡如山四海之所不容神人之所憤怒興言至此衋然傷懷寔不得已是用興師期伐罪弔民將興滅而繼絕爰命總兵官徵夷將軍新城侯張輔等率師八十萬討之飛度富良深入逆境桓桓虎旅威若雷霆業業凶徒勢如拉朽七百萬之眾須臾而盡二千里之國次第皆平生擒逆賊黎季犛及子黎蒼黎澄與其家屬並僞將相官僚黎季貔胡杜等撫納降附綏輯良善徧求陳氏子孫立之其國之官吏耆老人等咸稱爲黎賊殺戮已盡無可繼承又稱安南本古交州爲中國郡縣淪污夷習及玆有年今玆泛掃欃槍剗磢蕪穢願復古郡縣與民更新朕俯狥輿情從其所請置交阯都指揮使司交阯等處承宣布政使司交阯等處提刑察按察使司及軍民衙設官分理廓淸海徼之妖氛變革遐邦之舊俗所有合行事宜條列於後安南王陳氏爲黎賊所殺犯於非命宜與贈謐慰其幽冥其子孫宗族有爲黎賊所害者宜贈以官有司皆具名來聞陳氏子孫旣爲黎賊盡戮宗祀廢絕有司宜與建祠其墳墓蕪廢宜與修治祠墳各給民三十戶供祭埽安南官吏軍民人等爲黎賊驅迫死亡者眾暴露可憫有司卽爲埋瘞安南郡縣官吏皆陳氏舊人爲黎賊威脇本非得已詔書到日凡在職役者悉仍其舊然民久染夷俗宜設官兼治教以中國禮法黎賊數年以來爲政苛猛毒虐其民今悉除之宣布朝廷政令以安眾庶安南各處關隘有結系人民守把營寨及逃避海島者詔書到日卽便解散其民罹黎賊困苦已久有司宜善撫卹使安生業無致失所其官吏軍民有爲黎賊所害或黥刺徒配或全家流徒不得其所及一應被害之人詔書到日悉放回原籍復業所在有司卽便起發毋得停畱其有囚系於獄者卽時放遣安南境內凡有髙年碩徳有司卽加禮待及鰥寡孤獨之人無依倚者爲立濟院以存卹之有懷才抱徳可用之士有司以禮惇遣至京量才於本土敍用安南與占城百夷等處接界宜各守疆境毋致侵越亦不許軍民人等私通境私自下海販鬻番貨違者依律治罪於戲威武再揚豈予心之所欲元惡旣殛實有眾之同情廣施一視之仁永樂太平之治布告中外咸使聞知敕諭交阯總兵官徵夷將軍新城侯張輔左副將軍西平侯沐晟左參將丰城侯李彬右參將云陽伯陳旭及諸大小將校人等安南黎賊弒君篡國僭號紀元凶暴不仁毒痡一國侵奪鄰壤抗拒朝命不修職貢朕不得已命爾等往討其罪賴天地宗社默相將士用命兵威所至咸以削平生擒逆賊黎季犛父子及其僞官綏輯善良撫納降附秋毫無犯市肆不驚捷音來聞良深喜獎昔宋元之時安南逆命興兵討之皆無成績今之此舉實逾古人盛名偉烈傳之百世玆特遣人賫敕慰勞炎暑正盛宜擇髙爽之處休息士馬俟天气淸肅卽班師復敕輔等曰爾前送上耆老莫邃等表文言陳氏子孫盡爲黎賊所戮無可繼承請如古制復立郡縣已命爾等加意推尋又得所奏稱陳氏實已絕嗣郡縣不可無請設三司撫治軍民令皆如所請立交阯都指揮使司以都督事呂毅掌司事黃中爲副再選能幹都指揮二副之布政司按察司以尙書黃福兼掌之前工部侍郎張顯宗福建布政司左參政王平爲左右布政使前河南布政司左參政司劉本右參政劉昱爲左右參政前江西按察司周觀政安南歸附人裴伯耆爲左右參議前河南按察司阮友彰按察副使楊直爲按察副使前太平府知府劉有年爲按察僉事別選辦事官發去可於府州縣等衙門官內任仍具名來聞不足者別令吏部銓注今遣印信付爾給授之攺交阯龍興府爲鎭蠻府建興府爲建平府天長府爲奉化府新興府爲新安府國威州爲威蠻州宣光州爲宣化州上福州爲福安州安邦州爲淸安州日南州爲南靖州布政州爲政平州明靈州爲南靈州龍眼縣爲淸遠縣安世縣爲淸安縣應天縣爲應平縣山明縣爲山定縣上福縣爲保福縣龍潭縣爲淸潭縣丹陽縣爲丹山縣龍拔縣爲隴扳縣天施縣爲施化縣古戰縣爲古平縣統兵縣爲統寧縣佛誓縣爲善誓縣天本縣爲安本縣獨立縣爲平立縣黎家縣爲黎平縣禦天縣爲新化縣費家縣爲古費縣安邦縣爲同安縣安興縣爲安和縣茶龍縣爲茶縣縣杜家縣爲古杜縣上路縣爲路平縣上福縣爲福康縣布政縣爲政和縣鄧家縣爲古鄧縣左布縣爲左平縣世榮縣爲士榮縣余仍其舊定交阯所隸州縣交州址江諒江三江建平新安建昌奉化淸化鎭蠻諒山新平演州又安順化總十五府以威蠻福安三帶慈廉利人五州隸交州府本府親領東關慈廣二縣威蠻州領山定淸威應平大堂四縣福安州領保福芙畱淸潭三縣三帶州領扶隆安朗扶寧安樂立石元郎六縣慈廉州領丹山石室二縣利仁州領淸廉平陸古榜古禮利仁六縣以嘉林武寧北江三州隸北江府本府親領超類嘉林二縣嘉林州領安定細江善才三縣武寧州領仙遊武寧東岸慈山安丰五縣北江州領祈福善誓安越三縣以諒江南策上洪三州隸諒江府本府親領淸遠古勇鳳山那岸陸那五縣諒江州領淸安安寧古隴保祿四縣南策州領靑林至靈平河三縣上洪州領唐濠唐安多錦三縣以洮江宣江施江三州隸三江府洮江州領山圍麻溪淸波夏華四縣宣江州領東攔西攔虎巖三縣沱江州領隴拔古農二縣以長安州隸建平府本府親領懿安安本平立大灣望瀛五縣長安州領威遠安謨安寧黎平四縣以東潮靖安下洪三州隸新安府本府親領峽山太平多翼阿瑰西關五縣東潮州古費安老水棠四縣靖安州領同安支封安立安新安大瀆萬寧云屯八縣下洪州領長津四岐同利淸沔四縣以快州隸建昌府本府親領俸田建昌布眞利四縣快州領呂施化東結芙蓉永涸五縣以美祿膠水西眞順爲四縣隸奉化府以請化愛九眞三州隸淸化府本府親領古滕古弘東山古雷永寧安定梁江七縣淸化州領俄樂細江安樂磊江四縣愛州領河中統寧宋江支俄四縣九眞州領古平結悅緣覺農貢四縣以新化廷河古蘭神溪四縣隸鎭蠻府七源上文下文萬崖廣源上思下思朗七州隸諒山府本府親領新安如敖州巴丘溫鎭夷淵董七縣七源州領水浪琴脫容披平六縣上文州領杯蘭慶遠庫三縣以政平南靈二州隸新平府本府親領福康衙儀知見三縣政平州領政和古鄧從質三縣南靈州領丹裔左平後度三縣以演州隸演州府演州領千冬芙蓉芙��畱瓊林四縣以南淸歡二州隸乂安府本府親領衙儀丕祿古杜支羅眞福土油偈江土黃八縣南淸州領河黃磐石河華奇羅四縣歡州領石塘東岸路平沙南四縣以順化二州隸順化府順州領巴閬利調安仁三縣化州領利逢士榮乍今茶偈思容蒲苔蒲浪七縣攺太原等五鎭爲太原宣化嘉興歸化廣威五州眞隸布政司太原州領富良司農武禮洞喜永通宣化弄石大慈安定感化太原十一縣宣化州領曠當道文安平原底江收物大蠻楊一九縣嘉興州領籠蒙四忙三縣歸化州領安立文盤文振水尾四縣廣威州領麻籠美良三縣設交趾布政司永盈庫交州府醫學僧綱司瀘江馹丰盈庫永丰倉建平府永盈庫常丰倉三江府丰濟倉嘉林州儒學交州北江諒江建平四府稅課司福安三帶慈廉利仁喜林武寧北江宣化八州稅課局應平大堂山定淸威寧細江善才武寧東崖靑林至靈平河古勇淸安大平多翼河現西關長津同利二十縣稅課局多錦縣之麻浪保祿縣之下昌唐濠縣之金縷唐安縣之司王峽山縣之峽山五稅課局北江府並三帶州之長江慈廉州上古利仁州之養頑宣化州之長江慈廉縣兵神大堂縣之江潭山定縣之山定淸威縣淸威唐安縣之涇咍淸遠縣之翁羅安謨縣之安謨海口東結縣之車栗口膠水縣之圓光古勇縣之粉池平河縣之凍美安老縣古齊場之封縣之阿躡社四岐縣之四岐社域个婁社安定社河泊所凡二十一慈廉縣之婆加應平縣之三議河大堂縣之三江口場津橋芙蓉縣之河魯口唐江橋扶隆縣之江口鎭扶寧縣之園山鎭立石縣之車朗鎭丹山縣之喝江口淸廉縣之涇蜍平陸縣之寧江古榜縣之泡橋永江口嘉林縣之三江口漢上究蘭靑林縣之平灘江口至靈縣之古法渡平河縣之多魚海口堆海口安鋪江口多錦縣之阿牢江口山圍縣之陳捨麻溪縣之花原山夏華縣之蕩灰東欄縣之古雷江口西欄縣之軒關虎巖縣之三岐江口隴拔縣之費捨古農縣之灑捨懿安縣之路沛江大灣縣之大安海口安寧縣之山水江黎平縣之生藥山江安投縣之神投海門太平縣之嘹江多閣涇口多翼縣之栗江河瑰縣之支隆渡西關縣之支來莊東潮州之天廖江屯山占費縣之扶帶社海口安老縣之老海口多混海口同安縣之同安海口之封縣之多俚社海口安和縣之小白藤海口長津縣之波了杜四岐縣之域个婁隊油江隊祝水隊同利縣之多弋俸田縣之俸田建昌縣之黃江口眞利縣之海門東結縣之車栗口美祿縣之寧江口西眞縣之帶江口順爲縣之阿江口會江口膠水縣之添福海口膠海口收物縣之石思鄕大蠻縣之北果橋當道縣之蘭社文安縣之渭隆江口平原縣之北衢底江縣之錫山鎭巡檢司凡六十七淸廉縣之姜橋保福縣之保福嘉林縣之嘉林武寧縣之市橋平陸縣之永安黎平縣之生藥保祿縣之芹站馬馹凡七交州府之瀘江武寧縣之市橋保祿縣之芹站及雞陵丘溫遞運所五石室縣僧會司交阯鹽課提舉司廣慈大黃二場鹽課司攺雞陵關爲鎭夷關攺大理寺卿陳洽爲吏部左侍郎遣郎中張宗周等以吏部勘合二十道付洽凡當受官必與總兵官新城侯張輔左副將軍西平侯沐晟兵部劉俊計議量才授職給與勘合來朝之日憑此稽考其先已授職如無礙者皆補與之合底簿塡寫則奏繳周王橚第十一子賜名有熅

○丙戌木邦軍民宣慰使罕的法以朝廷遣使賫敕賞勞遣頭目代扛零等來朝謝恩貢象馬犀牛方物時八百所轄孟掌浪諸寨物平其頭目孟刀遣陶孟刀永弄等隨罕的法之使詣貢金銀器及馬犀牛謝罪各賜之鈔紵絲紗羅有別賜罕的法及其母妻錦綺紗羅

○丁亥升安陸衛指揮僉事劉震爲交阯都指揮僉事蔚州衛指揮使倪皎爲大寧都指揮同知李陵衛千戶顧興爲本衛指揮僉事故千戶徐頗兒子貴襲升金吾左衛指揮同知

○戊子修治北京祀典神祇壇宇及作祭器樂器敕甘肅總兵官西寧侯宋晟曰朝廷遣使爲虜拘畱未歸未知其意何如近回回安命帖木兒等來言鬼力赤數遣人至哈密市馬木雅失裏亦遣人與鬼力赤往來今沈安命帖木兒去爾可選人與之同往察彼處動靜以聞

○己丑遣官祭中雷擢淮安府山陽縣民丁玨爲刑科給事中玨訐告其鄕誹謗罪數十人法司言玨才志可用故有是命

○庚寅命都督同知朱崇都督僉事冀英往鎭浙江都司屬衛賜往安南軍士家鈔各五錠上語禮部臣曰朕居深宮猶苦炎熱每念軍士南往者荷戈深入而又冒觸毒郁之气道遠未能勞之悉與鈔伍錠給其家設徳州左衛

○辛卯升禮部左侍郎趙羾爲本部尙書監察禦史蔣彥祿言國家養軍士以備攻戰暇則教之急則用之今各衛所官夤緣爲姦私家役使倍徒常數假借名目以避正差賄賂潛行互相蔽隱請嚴加禁正從之命法司核治

○壬辰升錦衣衛千戶劉嶽爲本衛指揮僉事廣西總兵官右軍都督同知韓觀奏蒙敕兵移兵剿捕柳州等處蠻寇今年四月初一日兵至柳州賊聞風遁入窠穴難剿除請俟秋冬益進兵討從之命指揮徐祐周鼎劉綱往湖廣廣東貴州三都司選壯士三萬同錦衣衛指揮程遠期以十月初一日至廣西與觀軍合攻之

○癸巳設交阯交州左右等衛指揮使司敕總兵官新城侯張輔等及兵部尙書劉俊曰交阯城中立交州左右中三衛富良江北立交州前衛昌江丘溫各立衛市橋隘畱關各立守禦千戶所市橋以兩所守之糧儲已令都督韓觀等督廣西土兵儹運足半年之食則止卽將鎭守軍士分布耕種及於已附土人內收稅供給驛傳緊要處亦令韓觀於軍衛有司土官衙門摘撥舡馬人夫相兼遞送存畱守城軍士廣西二千五百廣西四千七百五十湖廣六千七百五十浙江二千五百江西福建各一千五百雲南四千餘就本處收集土軍相參守禦其合用官聽自選畱敕甘肅總兵官西寧侯宋晟曰安南黎賊悉已就擒南海之地廓然肅淸惟沙漠鬼力赤等倔疆未順爲患邊境當俟釁驅除之爾有謀略宜具來聞

○甲午詔三法司凡內外文武官自永樂二年六月始有犯笞杖徒流雜死死罪降謫去職者悉宥之減半俸常停減者全給有從徵交阯功績顯著者復職給全俸但曾經戰陣者亦復職給半俸若在途營求差遣避徵及冒功得職應革並律不應赦與見系獄者不在此例哈密回回洗剌從等貢馬賜之鈔幣福建按察司副使陳思聰有罪降常徳府同知

○乙未敕交阯總兵官新城侯張輔等曰交阯已平惟廣西柳潯等州叛寇未滅班師則預報都督韓觀克期合兵剿之更選都督及都督指揮領兵三萬人由他道進必殄滅此寇毋遺民患並敕都督韓觀知之命金吾左衛故指揮使伯顏帖木兒弟捌哈襲指揮使翰林院侍讀學士王達卒達字達善無錫人自縣訓導以薦升國子監助教上卽位用姚廣孝言升翰林院編修再升翰林院侍讀學士達性澹泊爲人謙和恭愼爲文章以詩名上間問建文君過失事達對曰可與爲善但輔導者非人故誤之耳達卒年六十五命有司歸其喪

○丙辰修揚州迆北閘埧

○戊戌敕錦衣衛指揮程遠曰廣西柳潯等處蠻寇未平已命交阯總兵官新城侯張輔等班師之日與都督韓觀共討之又命廣東湖廣貴州三都司調軍二萬期十月初一日至廣西付爾率領分道並進預報爾知之升錦衣衛千戶林觀牛林爲本衛指揮僉事觀等自少事上於潛邸蓋最久云

○己亥攺狹西左布政使杜智於河南升刑部郎中孟驥爲河南左參政戶部郎中趙儀右參政兵科給事中丘陵爲右參議

○庚子上諭都察院臣曰自昔閹宦弄權假朝廷號令擅調軍馬私役人民以逞威福生事造釁傾覆宗社者多矣我太祖皇帝監前代之失立綱紀明號令調發軍馬必以禦寶文書朕卽位以來一遵舊制愛卹軍民首詔天下一民一軍不許擅差復命所司嚴切禁約年曾命內使李進往山西采天花此一時之過後甚悔之更不令采近聞李進詐傳詔旨僞作勘合於彼召集軍民復以采天花爲名假公營私大爲軍民之害及今炎暑之日亦不散遣計李進所爲與昔之弄權者何異若後來仿效益多朝廷威福之柄下移嗣君何以統治天下今進所爲所在軍民官都不奏來此亦與胡藍齋黃欲壞國家事何異爾卽差禦史二員徑詣山西將李進一干爲非之人鞫問明白械送京師必寘重法若都司布政司有干涉者並鞫治之𨿽關皇親亦不恕仍令禦史用心推治不可容縱壬寅遣駙馬都尉宋琥省其父西寧侯晟疾就令賫敕諭晟曰卿久在邊勞身焦思招懷撫輯使朕無西顧之憂朕甚賴之近聞得瘋疾妨起處朕心惓惓特遣琥侍疾卿宜彊飲食進醫藥用副倚注之重琥年少智識未充宜遂教以邊務然大事須自處置不可忽也巡按雲南監察禦史顧斌言雲南所屬郡縣皆有儒學而春秋釋奠先師惟雲南府學行之請令各府州縣皆行釋奠禮從之

○癸卯上問禮部臣近四夷之情何如對曰蠻夷由來叛服不常數年陛下懷之以恩待之以禮今皆悅服無復反側之意上曰朕素待之以誠彼或不誠亦不與校故亦有感激愧服者孔子常曰言忠信行篤敬𨿽蠻貊之邦行之矣聖人之言萬世可行敕交阯總兵官新城侯張輔左副將軍西平侯沐晟等兵部尙書劉俊曰交阯應有懷才抱徳山林隱逸明經能文博學有才賢良方正孝弟力田聰明正直廉能幹濟練達吏事精通書算明習兵法武藝智謀容貌魁偉語言便利膂力勇敢陰陽術數醫藥方脈之人悉心訪求以禮遣送赴京擢用考咸卜河等處韃靼頭目苦烈等來朝貢馬賜之鈔幣兵部給事中傅安郭驥等自撒馬兒罕還安等自洪武二十八年使西域畱撒馬兒罕者十有三年至是其頭目哈里聞上卽位乃遣使臣虎歹達等送安等並貢方物賜虎歹達鈔及金錢文綺紗羅各十表裏攺安等禮科給事中賜文綺襲衣安等言元帖木兒駙馬已卒哈里嗣之乃帖木兒之孫遂命遣指揮白阿兒忻臺等往祭帖木兒而賜哈里璽書銀幣並賜其部屬有差

○丙午設濟寧衛及增設徐州衛中左中右二千戶所夜月犯火星

○庚戌浙江布政司言杭州府沿江堤岸復淪於江上命左通政趙居任督民修築

○辛亥雲南千崖長官司長官曩歡等遣子刀思曩來朝貢象馬金銀器皿方物賜之鈔幣廣西布政司奏柳州自正月至六月不雨上覽奏憂形於色語廷臣曰春無雨則不得種夏無雨𨿽種亦且稿死過此民一歲之計無望矣命戶部遣人馳往視之

太宗皇帝實錄卷六十八

太宗至孝文皇帝實錄卷六十九

永樂五年秋七月壬子朔享太廟甘肅總兵官西寧侯宋晟奏哈密頭目陸十等作亂忠順王脫脫已殺之恐有他變遣人請兵爲守備敕晟以兵五百或一千選才能之將率領赴之且令熟計使相更代又敕晟曰安克帖木兒妻子往依鬼力赤恐誘虜入侵哈密不可不備且令會計所追軍士行糧仍戒飭之無爲虜困大古剌等處土人頭目刀放別等二十七人來朝賜鈔及文綺紗羅襲衣有差

○癸丑西寧侯宋晟卒成字景陽定遠縣人太祖髙皇帝起兵濠梁晟父朝用與兄國興隸行伍俱積功至元帥晟從父兄在兵間與有戰功累授武徳將軍建寧衛正千戶再升驃騎將軍江西都指揮使移守山西又守涼州以父喪召還頃之復鎭涼州嘗遣部將張文傑出玉門關襲韃靼也速兒監虜其眾二萬餘獲酋長吳把都等獻俘京師升右軍都督僉事率兵徵哈密下令軍中多具糗糧倍道疾馳一夕奄至城下質明金鼓之聲震地闔城股栗卽日克之虜其王子別列怯及僞國公省哈朵兒只收其部落輜重牛馬以歸繼破罕東羌斬獲尢多西境以寧攺中軍都督僉事平廣西五開蠻聲威益振上卽位以晟舊臣威信素著西鄙升後軍左都督命鎭甘肅招降西北虜酋把都帖木兒倫都兒灰等五千餘人封西寧侯其卒命有司治喪葬三子瑄早卒琥尙安成公主瑛尙咸寧公主夜金星犯右執法

○乙卯皇后徐氏崩後中山武寧王達之長女母夫人謝氏後自幼貞靜純明孝敬仁厚王與夫人言此女天稟非常宜以經史充其知識後於書一覽輙成誦不忘姆師咸驚異之由是博通載籍每覽昔人言行之懿未嘗不一再以思曰古人書之冊固欲後來者仿而行之也太祖髙皇帝聞王有賢女一日召王謂曰朕與卿同起布衣至今日同心同徳始終不間古之君臣相契者率爲婚姻朕第四子气質不凡知卿有令女能以配焉佳兒佳婦足以慰吾兩翁王拜稽首謝洪武九年正月冊爲燕王妃恭勤婦道髙皇后深所愛重嘗曰燕王妃所行足以儀範宮闈又曰此吾孝婦也上之國北平後理內政宮中肅然而和厚逮下有周南樛木之徳焉孝慈皇后崩哀毀動左右執喪三年疏食如禮免喪或語及先後未嘗不流涕上舉義靖內難後所贊畫多協上意上帥師在外畱世子守國敵兵攻城甚急時城中守卒不支凡部分措置備禦撫綏激厲之方悉得其宜城卒以全𨿽事總於世子亦多稟命於後云上旣正大統是歲十一月後正位中宮愈益祇勤數言南北戰鬥累年兵民俱敝宜與休息又言帝堯施仁自親族始又言人材難得昔湯武之佐伊尹太公皆先代之人況今日賢材皆太祖皇帝所成望陛下不以新舊爲間上悉嘉納曰後所言皆合吾意侍上燕閒語及先朝事上問猶憶先後遺言何者其至要乎後歷舉以對曰賞罰惟公足以服人過於仁厚不猶愈於刻薄理天下者以賢才爲本自奉欲薄養賢欲丰夫婦相保易君臣相保難天下安危系民之苦樂民心之所歸卽天命之所在凡此之言皆帝王要道理亂大原願陛下朝夕無忘上喜後弟增壽素歸誠於上義兵之興陰有翊戴功爲建文君所害上悼惜不已將追命之爵以語後後力言不可上曰後欲爲漢明徳耶顧今非以外戚故封之竟迨定國公而命其子景昌襲爵命下乃以告後後謝曰此上之大徳然非妾之志也上曰爵命非有功不與朕方以至公治天下豈有私意哉後繼今勿復有言後曰上命已行妾何言顧穉子未有知惟上賜之師教庶幾上不辱大恩下不累先人上曰後言良是命禮部擇師教之初立皇太子封漢趙二王后曰太子國家之本諸王藩屏所資願擇老成端正之士輔養徳器上曰此朕所注意也又語後曰皇考之制東宮官屬率以廷臣兼之任使一則疑隙不生今凡宮臣之重者悉擇廷臣賢者兼之後曰此先朝鑑戒往古之失誠良法也𨿽萬世當守而行之曰長子仁厚足爲令器不泰祖宗矣二子三子陛下宜早教之惟陛下畱意上曰吾亦知之一日上退朝晏後請其故上曰吏部選人每循資格朕今日親拔二十餘人方嶽爲郡守故不覺晏耳後曰國之理亂於民之安否系於牧守之賢不肖柰何悉用資格任牧守哉資格可��選曹之獘然賢才不免於淹滯故往古今制有出眾之才必有不次之擢積年勞之多亦有敍升之典二者並行則士無枉才官得實用而治效可致上曰然上勤於政事或日昃未食後亦不食以俟嘗問曰陛下日與共圖政理者誰何上曰六卿治政務翰林職思典詞命朝夕左右者嘗請於上悉賜其命婦冠服鈔幣且諭之曰妻之事夫其道豈止於衣服饋食必有徳行之助焉古之公侯夫人及大夫士之妻助成其夫之徳化有形於詩歌者有載諸史傳者矣古今人豈相遠哉常情朋友之言有從有違夫婦之言婉順易入吾在宮中旦夕侍皇上未嘗不以生民爲念每承顧問多見聽納今皇上所與共圖理道者六卿翰林之臣數輩諸命婦可不有以翼贊於內乎百姓安則國家安國家安則君臣同享富貴澤被子孫矣後觀女憲女戒諸書其取義作內訓二十篇居常志存內典復采儒釋道嘉言善行類編之名勸善書後奉祭祀盡誠敬事上恭﹝敬﹞﹝謹﹞不懈晨夕與皇太子諸王言惟孝親卹民與妃嬪以下言惟恭敬和睦與親戚言惟奉法循理聞外家稍有縱肆召至責之有謙愼者時加賜賚爲勸後言動以禮喜怒不形下人有過教之使攺亦靡不畏服焉後識達治道言必師古性不喜華飾自禦儉素宮閫之內化之旣得疾醫藥勿效日益劇上臨問後對曰今至此命也但身蒙上恩位中宮不得給事此遺憾耳又曰今天下𨿽定兵甲不用然民生未大蘇息惟上矜念之又問復有何言曰願廣求賢士明別邪正不以小過而廢之不以小才而比之子孫成之以學宗室親之以恩妾不能報上恩矣願無驕畜外家上泣後亦泣曰人生死有定數惟上割恩自愛無以妾故傷聖心遺今白王太子曰吾祗事皇上於今三十有一年上不能繼承先皇后懿徳吾甚愧之今至此命也奚悲爾吾之長子孝仁淳厚當夙夜恪勤敬事君父勿以吾故過哀毀以傷君父之心吾素菲薄無徳及人身歿之日喪務從簡省毋妨臣民往者皇上遭罹內難躬率將士在外吾母子畱北京敵兵圍將校士民之妻皆擐甲冑挾矢石登城列陣協力一心以死固守及內難平吾正位中宮富貴已極而將校士民之妻至今報賚未稱吾寢食未嘗忘近聞皇上將巡狩北京意願從行將請恩澤及之而吾今不逮矣爾能體吾心九泉無恨嗚呼主器之任在爾匪輕敬以事上仁以撫下肅以正家恩以睦親爾念之顧皇孫曰爾將來有宗社之寄大平之任宜勵學篤志又謂上曰此孫遠大之器幸善視之後崩上哭慟羣臣奉慰上曰皇后仁明賢淑漢馬氏唐長孫之倫也𨿽處中宮其一念惟在仁民繼今朕入宮不復聞直言矣後年四十六皇太子及漢王趙王皇女永安永平安成咸寧四公主皆後出也

○丙辰禮部奏喪禮在京文武官及聽選辦事等官各給麻布制喪服皆斬衰二十七日而除服素服百日服淺深色自初五日爲始輟朝不鳴鐘鼓上素服禦西角門文武百官素服烏紗帽黑角帶詣思善門外哭臨畢行奉慰禮明日如之又明日早文武官成服詣思善門外哭臨畢易素服行奉慰禮凡三日皆如之文武百官自初五日爲始各就公署齋宿至二十七日止文武四品以上命婦成服日爲始喪服詣思善門內哭臨三日而止聽選辦事等官各喪服入材監生典吏僧道坊廂耆老各素服自成服日始赴應天府舉哀三日軍民及婦女各素服首飾禁用金銀珠翠亦三日停音樂祭祀百日禁屠宰四十九日停嫁娶官員百日軍民一月在外文武官服制與京官同聞訃日於公廳成服三日而除命婦與在京命婦同亦三日而除軍民男女皆素服三日音樂祭祀嫁娶之禁俱同在京從之定各王及公主等服制世子郡王皆齊衰不杖期世子郡王妃並郡主皆大功同楚諸王及寧國諸公主並郡主之子皆小功遣中官以大行皇后訃告趙王髙燧及永安公主永平公主並召赴京遣人訃告各王府

○丁巳命禮部於靈谷守天禧寺設薦揚大齋札木哈地面韃靼頭目他阿察兒等來朝貢馬賜鈔幣有差

○戊午夜有星大如盞靑白色光燭地出五車旁西北行至遊气山東兗州府武城等處蝗

○甲子設雲南古剌驛隸金齒千崖長官司夜大星犯木星

○乙丑召山西布政司左參政王彰至升禮部右侍郎雲南速睹嵩土官扳洋遣人來朝貢方物賜之鈔丁卯命駙馬都尉宋琥佩平羌將軍印充總兵官鎭甘肅節制狹西都司及行都司都察院奏海運官軍其舟被風膠淺淪沒所運糧米合當追陪仍治其罪上曰海濤險惡舟膠淺必壞官軍得免溺死矣幸矣豈當仍治失糧之罪悉釋不問黃河泛溢河南傷瀕河苗稼

○戊辰升浙江布政司左參議左獻爲刑部右侍郎兗州府知府鄭剛爲山西布政司左參政庚午擢監生劉安石璞陳瓚秦茂王會李旭弋定遠爲監察禦史

○壬申旌表府軍衛軍蒲良兒小軍右衛餘丁黃河四孝行皆以母疾良兒刲肝阿回刲肉及肝煮液進母食之皆愈又大名府南樂縣民馮彥方妻嶽氏嶽州府平江縣民吳伏顯妻淩氏常徳府澧州民王谷樹妻程氏揚州府通州民王行素妻許氏竇居得妻潘氏邵七五妻鮑氏徐士良妻劉氏沈伯七妻陳氏九江府徳化縣民魏輔妻董氏濟南府禹城縣民楊添錫妻訾氏開封府太康縣民張敏妻李氏成都府崇寧縣民李孝光妻文氏俱早喪夫能謹婦道表其門曰節貞敕兵部編武職勘合一千道往交阯付尙書劉俊掌之遇土官土人有功者會議授官如文職之制交阯總兵官新城侯張輔等奏交阯都司城傾圮宜修築及淸化宜立衛兼前畱守丘溫隘畱二關官軍守禦皆從之雲南鎭沅府土官知府刀平遣子騰來朝貢馬初鎭平爲鎭沅知府永樂四年平從徵八百有勞遂升州爲府平爲知府至是遣子謝恩

○癸酉命如來大寶法王哈立麻於山西五臺建大齋資薦大行皇后賜白金一千兩錦緞綾羅絹布凡二百六十賜大國師果欒羅葛羅監藏巴裏藏卜等白金文綺鈔有差夜火星犯諸王西第三星

○甲戌皇太子千秋節免賀修南郊齋宮東廡鐘樓朝鮮國王李芳遠遣陪臣盧開奉箋貢方物賜鈔及文綺

○乙亥北堂奇山大乃若因河好兀等處韃靼頭目一里哈等來朝貢馬賜鈔幣襲衣通政司言有養馬軍士告人詛咒其馬死者上曰此誣詞也彼不用心畜馬致馬病死豈有馬不病而人能咒死之理愚昧小人誣平民罔朝廷以規免己罪不可聽遂斥之

○丙子上諭禮部臣曰皇后喪禮文武欲致祭者聽物品俱光祿寺辦毋令自備禮部言天下大小諸司宜各遣官進香上曰交阯新定都司布政司按察司聽其來州悉免凡進香至者量地遠近予道裏費修神樂觀立醴泉碑初命道士於朝天宮設醮上資皇考皇妣冥福竣事醴泉地出觀井中君羣以爲上孝感所致請立碑昭靈貺命翰林侍讀胡廣制碑文

○丁丑交阯布政司奏南安夷人俗惟尙浮屠法不知敬事祀典之神宜設祭風雲雷雨山川社稷等壇使知祈報之道從之

○戊寅兵部侍郎兼詹事府少詹事墨麟卒麟狹西髙陵人洪武二十五年以國子生擢監察禦史尙嚴刻升北平按察司副使上靖內難麟以城守功升侍郎尋兼少詹事至是卒命工部給棺歸葬命有司治墳塋麟爲禦史時有糧長罪不應刖麟煆煉成獄奏刖之然麟恆自歉於心及病恍惚見被刖者已而麟足趾皆腐脫盡乃死論以者以爲冥報云

○己卯升山東布政司左參政郭進爲工部右侍郎

○辛巳命中山武寧王徐達長孫欽襲封魏國公洪武中王之嫡長子輝祖襲封魏國公上初卽位輝祖以罪免歸弟卒至是上念王開國元勛不可無繼特命欽襲封祿米仍王之舊歲給五千石欽上所賜名云置山東濟寧衛經歷司經歷及雲南馬隆守禦千戶所吏員各一員

太宗文皇帝實錄卷六十九

太宗文皇帝實錄卷七十

八月壬午朔癸未湖州衛總旗李和招論料人頭目盤星劍等一百餘戶向化和就率之來朝賜賚有差

○甲申敕尙書宋禮侍郎金純古朴師達副都禦史劉觀等曰朕以營建北京命卿等取材於外軍民之勞夙夜在念今天气漸寒宜節星人力使溫飽趨事而無愁苦之聲斯爲善矣卿等宜盡心焉乙酉敕寧夏總兵官右軍都督府左都督何福往鎭曰甘肅令駙馬夜有星大如雞子赤色有光出天桴西南行至雲中

○辛卯韃靼塔安不花等來以塔安不花爲寧夏衛指揮僉事余授千戶鎭撫賜銀鈔文綺繒有差

○壬辰廣東布政司言揭陽諸縣民多流徙者近招撫復業凡千餘戶戶科給事中奏此皆逃避差役之民宜罪之上曰人情懷土豈樂於遷徙必有不得已而去者旣復業則當撫綏之何忍復罪爲近臣者宜戒刻薄逐敕廣東布政司及郡縣善撫輯之

○癸巳老人星見丙位色赤黃而明潤

○丙申晝太白見未位

○戊戌夜月犯外屏西第五星是日交阯總兵官新城侯張輔遣遊擊將軍都指揮同知朱廣鷹楊將軍都指揮僉事方政會同都督韓觀剿捕廣西蠻寇先是敕輔等回軍剿捕如輔有軍務牽制則擇能幹都督或都指揮二員同觀剿捕於是遂遣廣等云

○己亥占城國王占己的賴奏臣仰荷天威以今年五月克取安南所侵地獲到賊黨胡烈潘麻那等專遣頭目濟媚等獻俘闕下且上表進方物謝恩上嘉納之夜金星犯氐宿東南星

○庚子刑部都察院大理寺請錄囚上命惡逆彊盜謀故殺人故勘平人致死者不宥余死罪皆貸之發戍極北南人戍極南流罪以下姑釋之使攺過自新

○辛丑通山王孟爚妃程氏薨訃聞遣官治喪葬乞裏山女直野人頭目哈剌等來朝貢馬賜鈔及文綺襲衣夜有星大如盞靑白色有光出東南雲中流丈餘東南行至雲中

○甲辰北京畱守行後軍都督府言北京並永平山海保定城垣及關寨口爲霖雨所壞京城及臨邊關隘宜卽兼用兵民修理余俟農隙從之

○丙午周王橚遣世子有燉楚王楨遣世子孟烷及僚王植寧王權谷王穗魯王肇煇各遣中官祭大行皇后命燕山左衛故指揮使哈等不花義子楊者兒花歹襲指揮使金吾右衛故指揮同知金保兒義子金北京襲指揮同知

○己酉升四川布政司右參政宋性爲北京刑部右侍郎夜火星犯司怪南第二星

○庚戌封蜀王椿次女爲富順郡主第三女爲遂寧郡主楚世子孟烷還國賜之鈔幣其從官賜鈔有差敕狹西行都司都指揮陳敬及巡案監察禦史曰人臣無外交古有明戒我太祖皇帝申明此禁最爲嚴切如胡惟庸私通日本禍及身家天下後世曉然知也今邊境猶有玩法嗜利之人往往潛往下籠吉兒沙迷查千王諸處詭稱朝使索取寶物或於道途盜竊外夷所貢善馬爲或爲商販圖此皆邊防不謹致然都指揮爲朝廷鎭守邊境禦史爲國家耳目之臣皆坐視不理可乎其悉心廉問防閒不可縱弛上以大行皇后崩郡縣耆老多有詣闕進香恐妨其業命禮部分遣人止之是日前軍都督僉事髙士文率兵至廣源州與寇力戰死之時交阯已平定而七源諸州山谷中有餘寇猶出沒爲盜總兵官新城侯張輔遣士文率兵往捕至廣源州寇出逆戰士文擊敗之斬數十人乃集其餘眾依山結寨自固士文晝夜攻之寨將破寇突出走士文率敢死士追及與力戰而寇反據髙地矢石亂下士文中飛炮死所部將士復追寇與戰寇復竄入七源州輔遣都指揮程瑒等繼領兵至遂平之士文狹西咸陽縣人洪武間由小校從徵雲南又從徵金山有功授燕山左護衛百戶上平內難士文出入戰陣奮勇當先累升前軍都督府都督僉事徵交阯多效勞勩而終以戰沒其爲人質直剛果善騎射旣死人皆惜之夜有星大如雞子靑白色尾迹有光出五車西北流丈餘發光如盞大光燭地入紫微西蕃至鉤陳是月通州眞定永平等府霪雨傷稼

太宗至孝文皇帝實錄卷七十太宗文皇帝實錄卷七十一

永樂五年九月辛亥朔八百大甸宣慰使刀招散老撾宣慰使刀綫歹及波勒土官麻哈旦麻剌吒各遣頭目來貢金銀器方物賜其頭目鈔幣布有差

○壬子太監鄭和使西洋諸國還械至海賊陳祖義等初和至舊港遇祖義等遣人招諭之祖義降詐降而潛謀要卻官軍和等覺之整兵堤備祖義率眾來劫和出兵與戰祖義大敗殺賊黨五千餘人燒賊船十艘獲其七艘及僞銅印二顆生擒祖義等三人旣至京師命悉斬之蘇門答剌古裏滿剌加小葛蘭阿魯等國王遣使比者牙滿黑的等來朝貢方物賜其使鈔幣銅錢有差仍命禮部賜其王錦綺紗羅鞍馬等物夜有星大如盞靑白色有光出紫微西蕃內東北行至雲中

○癸丑修翰林院占城國王遣使臣濟媚等陛辭賜文綺襲衣及鈔有差夜金星犯東第一星

○甲寅升湖廣道監察禦史關可誠爲湖廣按察司僉事國子監丞王俊用爲光祿寺丞兗州府同知鄭云爲廣東布政司右參議擢監生李琳爲山東道監察禦史置交阯鹽課提舉司提舉同提舉副提舉吏目各一員修順天府西湖景堤三百七十九丈

○乙卯命都指揮汪浩攺造海運船二百四十九艘備使西洋諸國交阯總兵官新城侯張輔左副將軍西平侯沐晟等遣都督僉事柳升等賫露布獻俘至京其文曰聖人一視之仁體乾坤之覆懤帝王九伐之法嚴蠻貊之侵陵蓋救民莫切於除凶而治內不忘於安遠安南逆賊黎季犛更姓名胡一元及子黎蒼更姓名胡﹤大互﹥者世爲陪臣生稟凶徳肆蛇虺之毒逞鬼蜮之雄屢犯邊疆肆虐鄰壤弒主篡國遂移陳氏之宗僭號紀元妄稱有虞之裔家被誅求之慘人懷屠戮之心積惡滔天呼冤動地皇仁宏加於曲宥璽書屢敕其攺圖故天地之徳廣大徧包而魍魎之情譎詐無已僞迎故主孫子虐以淫刑邀遏天朝使臣稔其悖逆神靈赫怒遠邇盡傷在王法所必誅豈聖心之得已臣等謹遵睿算肅奉天威以去年十月十四日師至芹站飛度富良將佐奮勵以爭先士卒秉忠而用命拔多邦之壘下兩都之城士庶歡迎市肆不易窮搜藪澤之內屢戰江海之間降附者悉俾安全旅拒者無不推破劍气輝煌於牛斗軍聲震動於蠻夷蓋惡黨悉就於誅夷而元凶深竄而假息臣輔臣晟等水陸並進晝夜兼行遊擊將軍朱廣王恕等追及於日南州都督僉事柳升橫海將軍魯麟等蹴之於奇羅海旌旗照耀川原之艸木皆紅鼙鼓喧闐滄海之鯨波悉沸鮏羴決法蚊蚋失依村莽湯焚豺狼就縛逆賊父子及其僞將相等悉皆擒獲臣等奉揚聖旨宣布洪恩招輯流離寬宥迫脇室家歡慶脫身水火之中田裏謳歌大慰云霓之望妖氛開豁瘴癘肅淸謹以所獲首賊僞大虞國上皇黎季犛僞太虞國主黎蒼賊男僞推誠守正翊贊弘化功臣云屯鎭兼歸化鎭嘉興等鎭諸軍事節度大使洮江管內觀察處置等使使持節云屯歸化嘉興等鎭諸軍事領東路天長府路大都督府特進開府儀同三司入內檢校左相國平章軍國事賜金魚袋上柱國衛國大王黎澄僞太原鎭兼天關鎭驃騎上將梁國王黎潡僞新安鎭驃騎大將軍新典郡王黎汪賊孫僞太子黎芮僞郡嗣王黎鹵僞郡亞王黎��泥幼孫五郎賊弟僞臨安鎭兼大安海鎭驃騎大將軍開府儀同三司入內相國平章事賜金魚袋上柱國唐林郡王黎季貔賊侄僞望江鎭輔國大將軍入內判中都府河陽郡亞公黎原昝僞領龍興路都統府平陸縣上侯黎子﹤馬卒﹥賊侄孫僞禦輦署一局正掌鄕侯黎叔燁僞淸亭侯黎伯駿僞石塘鄕侯黎廷燀僞永祿亭侯黎廷爌賊將僞入內僉聞朝政兼內侍省都知知左班事諒山鎭權僉行軍行諒江路同知總管府事賜金魚袋柱國東山鄕侯胡杜僞入內行遣同知尙書左司事樞密院副使阮彥光僞正奉大夫入內行遣門下左諫議大夫同中書公事兼三江路太守新安鎭制置使國子學祭酒賜金魚袋護軍黎景琦僞寧衛將軍知威衛事管右聖翊軍賜金團符縣伯段鼙僞營神勁營亭伯陳湯夢僞鉤鈴衛中郎將領龍捷軍兼領壯勇營範六材謹差都督僉事柳升橫海將軍魯麟神機將軍張勝都指揮僉事兪讓指揮同知梁鼎指揮僉事申志檻送京師並其僞造金印圖書一十六顆獻之闕下臣等猥以駑鈍得效馳驅仰廟略之有神仗皇威而無敵風行艸偃天開日明復全振古之封疆永樂太平之盛世無任歡呼慶抃之至謹奉露布以聞上禦奉天門受之文武羣臣皆侍兵部侍郎方賓讀露布至弒王篡國僭號紀元等語上使問季犛父子曰此爲人臣之道乎季犛父子不能對賓讀畢詔以季犛父子蒼及其僞將相胡柱等悉付獄而赦其子孫澄芮等命有司給衣食

○丙辰上諭禮部尙書鄭賜兵部尙書金忠曰柳升魯麟領兵獲首賊今來獻俘宜先與賞賚俟總兵官至京通論其功升官爵軍士有功者就與官賞卽定等第行之於是賜都督柳升銀二百兩鈔一千錠彩幣十表裏織衣紵絲衣一襲橫海將軍都指揮魯麟銀一百五十兩鈔六百錠彩幣八表裏織金紵絲衣一襲親獲賊首黎季犛軍人爲首者王柴胡升指揮使賞銀二百兩鈔六百錠彩幣五表裏織金衣紵絲一襲鈕花金帶一爲從者李福等四人皆升指揮僉事賞銀一百兩鈔四百錠彩幣四表裏織金紵絲衣一襲素金帶一擒獲賊男黎澄軍人爲首者李保保升賞如李福爲從者張榮祖等三人升正千戶賞銀五十兩鈔三百錠彩幣二表裏織金紵絲衣一襲級花銀帶一獻俘官神機將軍指揮使張勝等四人各賞銀一百兩鈔四百錠彩幣六表裏織金紵絲衣一襲護送官及軍人醫者三百六十五人賞銀鈔彩幣有差

○丁巳蜀王椿代王柱肅王楧慶王﹤木旃﹥靖王江贊儀各遣承奉祭大行皇后頒賞交阯鎭守官軍及有司官吏等鈔一品二品十五錠三品四品十二錠五品十錠六品七品八錠八品至雜職並辦事官各六錠旗軍土軍各五錠吏典知印承差各二錠耆民各一錠命金吾後衛故指揮使陳信弟讓金吾右衛故指揮僉事侯哈蘭歹子麟賀全子勝俱襲父職升金吾左衛副千戶王貴爲本衛指揮僉事升兵科給事中馮貴爲交阯布政司右參議交阯左副將軍西平侯沐晟遣百戶張鎭等械送賊將胡間等三人至京賞銀鈔彩幣布綿有差帖木者禿等處女直野人頭目恍可等來朝貢賜之鈔幣福建浦城縣有馬鞍等銀坑三所歲可得銀千四十餘兩鉛四萬一千五百餘斤宜發民開煎從之

○戊午新建龍江天妃廟成遣太常寺少卿朱焯祭告時太監鄭和使古裏滿剌加諸番國還言神多感應故有是命賜翰林院侍讀黃準等五員各彩幣五表裏白金二十兩白米四石鈔二百錠升北京道監察禦史裴璉浙江道監察禦史徐文瑛爲河南按察司副使狹西道監察禦史黃友信爲僉事降廣西按察司副使陸廣平爲交阯按察司僉事舊港頭目施進卿遣壻丘彥誠朝貢設舊港宣慰使司命進卿爲宣慰使賜印誥冠帶文綺紗羅

○庚申朝鮮國王李芳遠遣陪臣李貴齡等來朝貢馬賜之鈔幣緬甸故土官卜剌浪次子馬者速遣人朝貢初卜剌浪分其地使長子那羅塔管大甸次子馬者速管小甸卜剌浪死那羅塔盡收馬者速土地人民馬者速往依速睹嵩土官板洋爲贅壻至是欲復居小甸遣人來朝且訴其情敕諭那羅塔曰爾違父命逐弟而據其地奪其貲財致弟無所歸甚乖孝友之道其卽攺行爲善所得爾弟地土資產悉以還之兄弟相好如初則朕汝嘉不然天殃人禍悔將無及

○辛酉賜文武百官楜椒有差升雲南蒙化衛指揮同知陳欽爲交州右衛指揮使初欽犯法謫交阯立功贖罪黎澄之擒欽與有功故升用之

○丙寅命禮部造大行皇后祔謁太廟祭品及謚冊謚寶冊寶悉以檀香爲之

○戊辰周世子有燉新安王有熹永寧王有光汝陽王有煽辭歸各賜鈔幣其從官賜鈔有差升金吾左衛指揮僉事李名道林子宣爲本衛同知雲南孟誥土官西裏帳弟刀猛甫遣頭目板魯等來朝貢方物雲南麓川平緬故宣慰使思倫發子散朋貢馬各賜鈔及文綺紗羅

○己巳泰寧等衛頭目乞列該等率其妻子來朝貢馬命乞列該爲千戶余爲百戶鎭撫賜鈔幣襲衣有差

○庚午直隸蘇州府嘉定縣僧會司奏縣舊有僧六百餘人今僅存其半請以民之願爲僧者令披剃給度牒不聽上諭禮部臣曰國家之民服田力穡養父母出租賦以供國用僧坐食於民何補國家度民爲僧舊有禁令違者必罪

○壬申上與侍臣論及養身之道上曰人但能淸心寡欲使气和體平疾疢自少如神仙家說服藥導引亦只可少病豈有長生不死之理近世有一種疲精勞神佞佛求壽又愚之甚也

○癸酉交阯總兵官新城侯張輔遣送交阯諸色工匠七千七百人至京上念南土遠來不耐寒命工部悉給錦衣爪哇國西王都馬板遣使亞列加恩等來朝貢謝罪先是爪哇國西王與東王相攻殺遂滅東王時朝廷遣使往諸番國經過東王治所官軍登岸市易爲西王兵所殺者七百十人西王聞之懼至是遣人謝罪上遣使賫敕諭都馬板曰爾居南海能修職貢使者往來以禮迎送朕當嘉之爾比與東王構兵而累及朝廷所遣使百七十餘人皆殺此何辜也且爾與東王均受朝廷封爵乃逞貪忿擅滅之而據其地違天逆命有大於此乎方將興師致討而遣亞烈加恩等詣闕請罪朕以爾能悔過姑止兵不進但念百七十人者死於無辜豈可已也卽輸黃金六萬兩償死者之命且贖爾庶幾可保爾土地人民不然問罪之師終不可已安南之事可鑑矣

○乙亥蜀王椿第六子生賜名悅烯

○丙子兵部奏軍官子弟比試多不中者請罪之以示儆上曰軍官須諳韜略勤練習以精武事今其子弟多驕縱未嘗教習及比試畏怯如處女將來襲職何以得用姑移文戒諭之今後比試不中者悉謫戍交阯

○丁丑設蘇州府嘉定縣淸浦場鹽課司隸兩浙鹽運司置大司使一員副使一員置交阯交州左右中前並昌江淸化衛經歷司經歷及市橋守禦千戶所吏目各一員韃靼卜顏禿及苦木來歸賜金彩幣命爲涼州衛百戶鎭撫

○己卯賞使西洋官軍舊港擒賊有功者指揮鈔一百錠彩幣四表裏千戶鈔八十錠彩幣三表裏百戶所鎭撫鈔六十錠彩幣二表裏醫士番火長鈔五十錠彩幣一表裏校尉鈔五十錠綿布三疋旗軍通事軍伴以下鈔布有差夜有星大如碗靑白色光燭地出天船北行至雲中

○庚辰修北鎭廟遣太監王貴通賫敕往勞占城國王占巴的賴賜王白金三百兩彩絹二十表裏嘉其嘗出兵助徵安南也夜有星大如雞子靑白色有光出文昌西北行入北斗魁大明太宗文皇帝實錄卷七十一

太宗至孝文皇帝實錄卷七十二

永樂五年冬十月辛巳朔以交阯所舉明經士人甘潤祖等十一人爲諒江等府同知賜敕慰勉上復親制詩賜之

○癸未夜金星犯南斗魁第三星

○丙戌以孝慈髙皇后傳賜各王及百官有守衛卒自陳母病篤乞假省視上曰何不早言曰昨告守衛官不聽上大怒曰父母病而不聽歸彼非父母所生耶在朕前尙爾況遠外哉命兵部黜其守衛官戍邊

○丁亥交阯總兵官新城侯張輔等奏訪舉交阯郡縣懷才抱徳明經能文博學有才聰明正直孝弟力田賢良方正練達吏事明習兵法及材武諸色之人凡九千人陸續遣送赴京上以冬月气寒南荒之人不耐命工部遣官以綿衣靴襪卽途中賜之夜月有星大如盞靑白色光燭地出西南雲中入近濁

○戊子遣使賫敕諭老撾宣慰使刀綫歹曰朕自臨禦以來撫綏遠人無問彼此一以至誠是以九夷八蠻各供職貢爾受朝命爲守土之長比年以來不修朝貢何恃而然安南黎賊父子逆天構禍神人共怒朕命將出師恭行天討爾不能爲朝廷敵愾乃與季犛潛通助之兵眾姦詭如此爾罪奚逃卽欲發兵問罪恐傷及無辜今特遣使諭爾能追悔前過庶圖保全不然天譴人罰悔將無及永寧宣慰司故土官阿聶妻奢蘇等來朝貢馬賜之鈔幣

○己丑上謂刑部尙書呂震等曰前所奏死囚服已赦之從南北風土所宜發戍邊衛近聞戍南邊者多冒瘴癘死其攺發北京郡縣種田庶全活之已發遣者追還

○庚寅賜雲南鎭沅府土官知府子力騰及來朝貢韃靼卜顏禿等宴於會同館

○辛卯通政司言紹興民其鄕人居室違禁上曰未可聽南方僻遠之處少經兵革宋元時居室往往有之何可一槪罪以違禁其令巡按禦史驗視但是本朝禁令之後造者抵罪在禁令前所造𨿽違法不問

○壬辰升光祿寺署正宋彬爲本寺少卿遣使諭安兀良三衛官軍時韃靼罕部下哈兒答歹至兀良哈言完者禿王將卒眾合別失八里之眾南掠而先掠其東北諸部落兀良哈之人聞之驚懼有來朝者具言其故上曰完者禿元遺裔名本雅失裏者比指揮醜驢至撒馬罕見其部屬不過百人且勿別失八里遠在西北安能相合其哈兒答歹之來必鬼力赤令張虛勢惑我邊境耳遂遣使賫敕諭福余朵顏泰寧三衛官軍各安邊境毋聽浮言並敕東北諸邊將令悉知之敕甘肅總兵官左都督何福曰韃靼子耳力自迆比來具言鬼力赤事今遣此人同百戶旱花等賫書與鬼力赤問其不報之故因覘虜情可遣人護送出境並敕福余曰舊禁軍器出境近聞有鬻與外夷者此邊將失於關防之過目今須嚴禁約賜書諭韃靼可汗鬼力赤曰前遣使致書可汗本朝通好共享太平乃拘畱信臣不報今再遣百戶早花等審求其故禍福之機天有顯道惟可汗省之

○甲午冊謚大行皇后前禮部期奏行祭告禮及頒冊寶等官上命淇國公丘福頒冊禮部尙書趙羾頒寶是日上躬告天地於奉天殿冊陛上宮中先設冊寶案於幾筵殿設香案於冊寶案前上禦華蓋殿文武百官於奉天殿前丹墀內分班序立引禮引頒冊寶官至華蓋殿拜位序班舉冊寶案置殿中鴻臚寺官奏頒冊寶官行禮贊四拜畢贊跪傳制官傳制曰永樂五年十月十四日冊謚大行皇后命卿行禮引禮贊俯伏興四拜畢序班舉冊寶案出至天殿丹陛上以冊寶置彩輿中由中道出頒冊寶官隨後至右順門外面比立內官舁彩輿由正門入至幾筵以冊寶置於案退俟殿外尙儀女官詣香案前跪進曰皇帝遣太子太師淇國公丘福禮部尙書趙羾冊謚大行皇后謹告奏畢興贊宣冊女官捧冊立宣於幾筵之右冊文曰乾坤萬化之首配匹萬福之源堯女嬪虞啟毋翼夏有娀基商太妊興周盛徳徽音載籍斯著皇后徐氏開國勛臣中山武寧王之女備全聖徳茂著令儀靜一誠莊步中珩璜之節沖和柔順心存圖史之規夙配朕躬恪盡婦道孝以事於考妣敬以肅於宮闈勤儉律身寬裕逮下方朕遘屯之日曆艱險以圖回正後憂虞之時盡煩勞而佐助荷天地之庇佑賴考妣之福禔肅靖京畿奠安宗社實後有以相成之也朕主典神器後正位中宮不以旣安而忘危不以旣尊而自足職善道以輔內治衍繁慶以益生靈萬方密囿於仁思九族咸承於慈愛徳由成於天性功實偉於古人豈意盛齡遽焉傾逝朕心慟悼萬姓盡傷夫死生事之常而冊謚者禮之大爰循懿行以定徽稱特冊謚曰曰仁孝皇后於乎用謚易名允協古今之通義表儀乖範聿隆海宇之尊崇靈其在玆服此光寵於乎哀哉宣冊訖置冊於案贊宣寶女官捧寶立宣於幾筵之右寶文曰仁孝皇后之寶宣寶訖置寶於案尙儀女官一員復詣香案前跪奏禮畢女官以冊寶案置於幾筵之左內官出報頒冊寶官禮畢頒冊寶官復命是日百日行謚冊禮畢上及皇妃皇太子妃皇孫親王及妃公主以下及在京文武官並命婦皆致祭禮部言初議喪禮輟朝不鳴鐘鼓百日百官服斬衰二十七日後素服亦百日止今已百日請禦正門視朝鳴鐘鼓百官易服淺色衣上以梓宮未葬視朝仍禦西角門不鳴鐘鼓百官仍素服

○丙申髙平王濟燁來朝進羊馬命廣洋淮安等衛造海運船九十七艘雲南鎭沅等府土官頭目臺綫呼等貢方物賜之鈔幣夜月食

○戊戌命戶部員外郎黃通理等監閘交阯鹽課時交阯總兵官言其地所產鹽每歲老撾等處以金求易命仍其舊故遣邇理等三人監閘人賜鈔七十錠增設北京苑馬寺淸河等監順義等二十四苑順義常春咸和馴良四苑隸淸河監永川隆驊大牧遂寧四苑隸金臺泔池鹿鳴龍河長興四苑隸涿鹿監遼陽龍山萬安蕃昌四苑隸盧龍監淸流廣蕃龍泉松林四苑隸香山監河陽崇興義寧永成四苑隸通川監都指揮柴志誠等遣子因帖水兒及涼州衛土官百戶眾神保等進馬賜鈔幣有差禿都嘔罕阿等處女直野人頭目朵定哈禿裏必纏阿剌兀者西寧瞿晏寺僧班丹藏卜來朝貢馬悉賜鈔幣夜月犯井宿東扇北第一星

○庚子升漢陽府通判曹瞳爲廣東按察司僉事狹西道監察禦史石魯爲四川按察司僉事攺山西道監察禦史劉勉爲廣東道監察禦史復徐敬福建道監察禦史敬初爲浙江道禦史坐累謫興州至是以薦復召用之四川安順州土官同知阿宇貴州貴竹長官司長官宋昌各遣人貢馬賜賚有差

○辛丑暹羅國王昭祿羣膺哆羅諦剌遣使柰婆郎直事剃等奉表貢馴象鸚鵡孔雀等物賜鈔幣襲衣命禮部賜王織金文綺紗羅表裏先占城因遣使朝貢旣還至海上颶風漂其舟至湓亨國暹羅恃彊淩湓亨且索取占城使者羈畱不遣事聞於朝又蘇門答剌及滿剌加國王並遣人訴暹羅彊暴發兵奪其所受朝廷印誥國人驚駭不能安生至是賜敕諭昭祿羣膺哆羅諦剌曰占城蘇門答剌加與爾均受朝命比肩而立爾安得獨恃彊拘其朝使奪其誥印天有顯道福善禍淫安南黎賊父子覆轍在前可以監矣其卽還占城使者及蘇門答剌滿剌加所受印誥自今安分守禮睦鄰境庶幾永享太平夜月犯軒轅南第五星

○壬寅命胡金吾左衛指揮同知周興子寧顧興從叔誠俱襲其職

○癸卯追贈故安南國王陳氏子孫七人以叔奭�頁爲亞中大夫交阯等處承宣布政使司左參政沆爲亞中大夫交阯布政司右參政淵濟爲朝列大夫交阯布政司右參議曰章元胤國﹤山桂﹥爲朝列大夫交阯布政司右參議初詔安南陳氏子孫宗族爲黎賊所害者宜加卹典贈之以官至是有司具名來聞故有是命夜月在太微垣內犯內屏西南星

○乙巳命故遼東都指揮同知丁勝子信襲父原職爲金吾右衛指揮同知大興左衛指揮使蔣旺子興陳貴弟銘俱襲金吾右衛﹝將﹞﹝指﹞揮使金吾左衛指揮同知鄭亨於忠羽林前衛指揮僉事劉賈兒叔福各襲其職灌頂圓通善慧大國師哈剌思巴羅葛蘿司遣其徒著失夾等來朝獻舍利佛像及馬賜白金鈔幣夜有星如雞子大靑白色有光出內屏西北行入北斗柄

○丙午浙江等道監察禦史淩昌等劾奏都督譚靑鎭守儀眞肆爲非法彊娶軍民女子爲妾逼取知縣李濟貨賂撤民居爲店肆決濠水以取魚役軍士百六十人耕種樵采彊奪僧地及抵換官馬凡十餘事逮問具有徵驗昨蒙聖恩宥罪然宥之無以警眾上曰姑宥之召靑面諭之曰爾昔有勞髙爵厚祿報之矣當謹守國法庶保長久復爾必不宥也

○丁未敕甘肅總兵官左都督何福曰自今忠順王脫脫遣人饋爾禮物宜悉受之蓋其爲人﹝朴﹞﹝朴﹞愚無智識爾握兵邊境彼所畏也禮饋見卻則生猜疑不若開心撫納庶得其情上以山西早寒采木軍夫勞勤命副都禦史劉觀馳傳散遣還家令明年春赴工升通政司左通政楊泰爲北京刑部右侍郎廣西總兵官都督同知韓觀錦衣衛指揮程遠奏潯柳諸郡蠻寇悉平初都指揮同知朱廣都指揮僉事方政等與觀等議分兵兩道而進廣政將湖廣等處兵攻慶遠宜山新城思思河池等縣觀等將雲南等處兵由柳州攻馬平來賓遷江賓州上林羅城融縣皆破之觀與廣會兵象州又分鈔武宣東鄕桂貴平永福諸縣斬寇首萬餘級獲其黨黃南等萬三千餘人悉歸所掠軍民男婦百二十人皆遣還家上覽奏嘉之遣敕畱觀鎭廣西令廣等仍詣交阯所卒軍士各還衛所

○戊申升金吾右衛故指揮僉事袁敬侄讓爲錦衣衛指揮同知千戶李實爲錦衣衛指揮僉事

○己酉溫突兒年麼連等處韃靼頭目苟史得來朝貢馬賜賫有差夜有星大如盞靑白色尾迹有光出卷舌西北行至遊气

○庚戌韓王薨王諱松太祖髙皇帝第十九子母妃周氏王聰明有機辯通知古今恭謹事上未嘗有過及是薨上爲震悼輟朝三日遣官致祭謚曰憲以未就國敕有司塋葬安徳門外卹典特厚云

太宗至孝皇帝實錄卷七十二

太宗至孝文皇帝實錄卷七十三

永樂五年十一月辛亥朔欽天監進永樂六年大統歷日上禦奉天門受之頒賜諸王及文武羣臣敕交阯總兵官新城侯張輔等曰將士久勞在外今罪人旣得撫安平定之後宜及時班師升右春右庶子兼翰林院侍讀湖廣爲翰林院學士兼左春坊大學士庶子兼翰林院侍讀黃淮爲右春坊大學士仍兼侍讀右春坊右諭徳兼翰林院侍讀楊榮爲右春坊右庶子翰林院侍講兼左春坊左中允楊士奇爲左春坊左諭徳翰林院侍講金幼孜爲右春坊右諭徳榮士奇幼孜皆仍兼侍講翰林侍講鄒緝兼左春坊左中允修撰曾棨林環皆升侍講修撰梁潛兼右春坊右贊善升翰林院檢討沈度庶吉士彭汝器王直余鼎玉英羅汝敬爲修撰仍命吏部臣曰廣等侍朕日久繼今考滿勿攺外任夜金星犯十二諸國秦星

○癸酉皇太子請以仁孝皇后所著勸善書頒賜臣民從之敕交阯總兵官新城侯張輔等曰今交阯已平如有反側必當剿滅然宜戒飭將士不可濫及無辜𨿽凶逆之家其幼穉男子皆不可殺但驅入內地或爲民或爲奴惟執兵拒敵者必殺不釋敕左副將軍西平侯沐晟等亦如之河南彰徳府湯陰縣言河水泛溢沒民田一百七十一頃有乞免今年稅糧從之

○甲寅升山海衛鎭守都指揮同知貴瓛爲後軍都督僉事

○乙卯攺工部左侍郎張本爲右侍郎時本奏牘內書行誤左爲右而本失於省閱給事中劾奏不敬請治之矣上宥之而有是命

○丙辰賜如來大寶法王哈立麻彩幣法器香果等物及賜大國師果欒羅葛羅監藏巴裏藏卜等彩幣表裏有差

○丁巳命浙江湖廣江西攺造海運船十六艘

○戊午沈王模長子生賜名佶焞

○己朱髙平王濟燁薨訃聞賜祭謚曰懷簡敕有司塋墳葬之濟燁晉恭王第二子也來朝京歸次於汴嬰疾薨年二十九哈密頭目把都右等來朝賜襲衣彩幣巡按河南監察禦史曹琰劾奏河南按察司副使夏禮裴璉僉事溫仲和黃友信畏巡歷之勞耽燕安之樂凡有公務移委有司代行受耳目之寄失憲紀之職上命都察院逮鞫之

○庚申西寧衛土官指揮僉事李英遣人進馬賜之鈔幣有差

○辛酉阿魯兀納麼連地韃靼頭目脫完不花等來朝貢馬播州宣慰使楊昇遣弟圭貢方物賜鈔幣有差廣東畬蠻雷紋用等來朝初潮州衛卒謝輔言海陽縣鳳皇山諸處畬蠻遁入山谷中不供徭賦乞與耆老陳晚往招之於是畬長雷紋用等凡四十九戶俱﹝欲﹞﹝願﹞復業至是輔率紋用等來朝命各賜鈔三十錠彩幣一表裏絹衣一襲賜輔晚亦如之

○癸亥西寧衛僧攝攝剌查等貢馬及方物賜之鈔幣有差

○甲子冬至以仁孝皇后喪免賀朝鮮國王李芳遠遣陪臣朴山言奉儀物致祭仁孝皇后

○乙丑以仁孝皇后內訓賜羣臣俾教於家初後於宮中覽觀載籍著是書以爲女範其目曰徳性修身愼言謹行勤勵警戒節儉積善遷善崇聖訓景賢範事父母事君事舅姑奉祭祀母儀睦親慈幼逮下待外戚凡二十篇名曰內訓書成未上至是皇太子以進上覽之愴然命刊印以賜書諭趙王髙燧曰欽天監奏彗星見燕分爾宜謹愼出入伺察邊境毋或怠忽太子少師姚廣孝等進重修文獻大成書凡二萬二千二百一十一卷一萬一千九百五本更賜名永樂大典上親制序以冠之其文曰昔者聖王之治天下也盡開物成務之道極裁成輔相之宜修禮樂而明教化闡理至而宣人文粵自伏羲氏始畫八卦通神明之徳類萬物之情造書契以易結繩之治神農氏爲耒耕之利以教天下黃帝堯舜氏作通其變使民不倦神而化之使民宜之垂衣裳而天下治禹敍九疇湯修人紀之數聖人繼天立極皆作者之君所謂制法興王之道非有述於人者曁乎文武相繼父作子述監於二代鬱鬱乎文孔子生周之末有其徳而無其位承乎數聖人之後而制作已備乃贊易序書修春秋集羣聖之大成語事功則有賢於作者周衰接乎戰國縱橫捭闔之言興家異道而人異論王者之迹熄矣迄秦有燔禁之禍而斯道中絕漢興六藝之教漸傳而典籍之存可考繇漢而唐繇唐而宋其制作沿襲蓋有足徵然三代而後聲明文物所可稱述者無非曰漢唐宋而已洪維我太祖髙皇帝膺受天命混一輿圖以神聖之資廣述作之奧興造禮樂制度文爲博大悠遠同乎聖帝明王之道朕嗣承﹝洪﹞﹝鴻﹞基﹤面力﹥思纘述尙惟有大混一之時必有一統之制作所以齊政治而同風俗序百王之傳總歷代之典世遠祀綿簡編繁夥恆慨其難一至於考一事之微泛覽莫周求一物之實窮力莫究譬之淘金於沙探珠於海戛戛乎其不可易得也乃命文學之臣纂集四庫之書及購募天下遺籍上自古初迄於當世旁搜博采匯聚羣分著爲典奧以气者天地之始也有气斯有聲有聲斯有字故用韻以統字用字以繁事揭其綱而目必張振其始而末具舉包括宇宙之廣大統會古今之異同巨細粲然明備其餘雜家之言亦皆得以附見蓋网羅無遺以存考索使觀者因韻以求字因字以考事自源䢐流如射中鵠開卷而無所隱始於元年之秋而成於五年之冬總二萬二千九百三十七卷名之曰永樂大典臣下請序其首蓋嘗論之未有聖人道在天地未有六經道在聖人六經作聖人之道著所謂道者彌綸乎天地貫通乎古今統之則爲一理散之則爲萬事支流蔓衍其緒紛紜不﹝以﹞﹝有﹞統之則無以一之聚其散而兼總其條貫於以見斯道之大而無物不該也朕深潛聖道志在斯文蓋嘗討論其旨矣然萬機浩繁實資觀覽姑述其槪以冠諸篇將以垂示無窮庶幾或有禆於萬一云爾賜廣孝等二千一百六十九人鈔有差

○丙寅命戶部歲給趙王祿米一萬石設交阯三江淸化又安新平順化五衛及演州南靖二守禦千戶所夜彗星不見前軍都督府都督僉事史勇卒勇肅縣人初爲燕山右護衛總旗從上平內難以勇敢善戰累升至都督僉事至是卒禮部聞命遣官賜祭仍卹其家

○丁卯雲南北勝州土官百夫長楊克郎牙舊來朝貢馬西寧衛百戶許祥貢金佛像及馬各賜鈔幣裁省福建泉州府永春縣縣丞主簿夜月犯鬼宿東北星

○戊辰敕甘肅總兵官左都督何福曰爾奏欲調鳳陽畱守左衛指揮使蘇楷赴寧夏中衛掌衛事西安後衛指揮劉弘赴甘州右衛寧夏百戶葛復赴西寧衛寧夏衛副千戶趙禮寧夏左屯衛百石寬赴涼州衛領騎士復調寧夏右屯衛鎭撫李眞理刑悉從所言爾於將校能量才選用之果當朕心所升杭州府通判陳廣爲福建按察司僉事攺兩淮鹽運司同知祝瓊爲交阯布政司右參議通州衛時上以淮安河南漕運皆至通州特命增設左衛建倉庾以貯所漕運之粟北京保定府博野縣言往歲民饑嘗貸預備倉粟而連歲水患無以償乞折輸鈔爲便上命戶部悉免之右軍都督僉事柴秉誠卒秉誠韃靼人舊名倫都兒灰永樂三年率眾自塔灘來歸賜姓名授右軍都督僉事俾居涼州至是卒遣官賜祭

○己巳交州右衛土官指揮同知陳封千戶阮正百戶宋如路等二十員來朝貢方物人賜鈔八十錠紵絲衣一襲賜其從者鈔有差是日廣西按察司僉事楊廉劾啟廣西布政司右參議吳翔往龍州受民貨賄皇太子曰參議方嶽之臣不廉何以率下命都察院追鞫之

○庚午夜有星大如盞靑白色有光出南河東南行至遊气

○丙子敕甘肅總兵官左都督何福曰近得降虜朵兒只言北虜備擠馬漧糧期冰凍時南寇東勝亦欲寇甘肅哈密爾湏堅壁淸野以待若來愼毋輕出兵擊之慮有詐也戒愼戒愼又敕福曰前命西寧侯宋晟選都指揮領騎士一千同賣馬回回由甘肅取道出哈密之北覘虜動靜晟任用非人致謀泄露卒無成功所遣都指揮劉廣猶在沙漠逡巡視命可令卽還毋致爲虜所得時福奏邊地田多請令軍士下餘丁屯種及請運涼州舊糧至甘肅俟下年運莊浪鞏昌新糧至涼州又請甘肅鹽場聽商人於黃河迆南糴糧中納悉從所言

○戊寅交阯土人陳紵陳光祉陳涔等六十七人來朝貢金銀器及方物賜之鈔幣襲衣哈剌可蘭之地韃靼頭目安臺等來朝貢馬賜之鈔幣南陽等府郟縣等縣生員髙明等言初以楷書選之入文淵閣修永樂大典今書成願就學國子監從之

○己卯問者速之地女直野人頭目乃他木男吉察兀木哥禿等來朝賜賚有差

太宗文皇帝實錄卷七十三

太宗至孝文皇帝實錄卷七十四

永樂五年十二月庚辰朔上視南郊牲夜有星大如雞子靑白色有光出丈人星南行至近濁

○辛巳淨修三藏國師耳亦赤淨戒三藏國師八兒思並韃官指揮梁順禮等涼州衛副都綱失昝十等各遣人貢馬賜鈔幣有差

○甲申朝鮮國王李芳遠貢馬三千疋至遼東敕保定侯孟善遣送北京苑馬命戶部運絹布一萬五千疋往遼東酬之

○丙戌密衛指揮馬馬火者等及哈剌火州等處回回也速等來朝貢馬賜之鈔幣

○己丑交阯總兵官新城侯張輔等奏請於原設七衛之外再撥官軍五千六百人設交州後衛又請從鎭夷諒山二衛及增設十五千戶所該用官軍二萬二千七百有奇悉從之賜敕報曰爾爲大將凡邊閫之務推人情審事勢可爲卽爲但爲古名將之法也賜十忽魯失林裏河列門河恁速兒阿敏山嘔罕河阮裏河等處來朝女直野人頭目喜程哥散兒答答及西番等處淨修三藏國師所遣朝貢使臣思思南土官田仁凱等宴於會同館

○庚寅汝南王有勛妃盛氏薨訃聞賜祭給明器儀仗以葬必裏赤河等處女直野人頭目可魯佟把都兒孛朵赤等來朝賜之鈔幣

○壬辰喜刺烏之地野人的升哥等來朝置喜刺烏衛命的升哥等爲指揮千百戶賜誥印冠帶及襲衣鈔幣有差

○癸巳敕鎭守大同江陰侯吳髙曰爾奏沿邊艸盛欲焚之最當第慮旁近未知或生疑怪且巡徼軍馬倉卒難避屯堡房舍將有所損須預報之使備西番蒙光長官司長官阿都從等遣其弟者千八等及金築撫司土官上馬橋等十四長官各遣使貢馬賜之鈔幣等物

○甲午以太祖髙皇帝戒敕功臣鐵榜及敕旨頒賜武臣復諭之曰自昔人君有天下皆賴將臣以靖禍亂功成治定則期共保富貴以貽子孫然往往不能保全而至於覆敗者何哉蓋人臣處髙位者易至於驕縱冒刑憲者多於怙終人君代天理物賞善罰惡一出至公苟有毫髮偏徇則何以服天下朕皇考太祖髙皇帝立法垂憲傳子孫功臣有犯必訓飭再三不悛然後寘於法𨿽在親舊未嘗曲貸當時天下之人咸謂太祖英明剛斷至公無私朕荷天地祖宗之佑纘承大統卿等宣力事朕誠願相與謹守憲度共保富貴而君臣之間事有難處蓋盛滿之餘驕縱幹法置而不問則違祖宗成憲悉處以法則若朝廷少恩今以太祖戒諭功臣訓飭備錄於前爾等遵之則福臻逆之將禍及必然之理敬之愼之敕甘肅總兵官左都督何福曰得奏哈密指揮法都敕欲設把總官一員以理政務爾須度其可否及當委用何人朕嘗敕哈密官校惟聽令於忠順王若復置把總官則是又添一王而政令不出於一令出不一則下難奉承爭彊競勝亂所由生宜審熟計具可否以聞

○乙未沈王模第二子生賜名佶煃交阯土官知府同彥翔等五十八人來朝貢金銀器悉賜鈔幣襲衣

○丙申北虜阿魯臺遣回回哈費思來朝且奏求藥命太醫院使如奏賜之夜月犯軒轅南第五星癸卯以歲除近祭仁孝皇后宮中自皇妃皇太子以下及在京文武官並命婦皆致祭如百日儀木興河忽剌溫松花江忽吉裏禿兒河阮兀都山黑龍江等處女直野人頭目沈江納兒等來朝賜之襲衣甲辰升義勇中衛指揮同知陳敬爲府軍前衛指揮使湖廣都指揮僉事謝鳳爲都指揮同知命中軍都督李諒致事仍給本俸

○乙巳通山王孟爚來朝居涼州右軍督僉事吳允誠等進馬賜鈔幣襲衣

○丙午夜有星大如盞靑白色有光出西北遊气中西北行入近濁後三小星隨之

○丁未設衛輝府之北關閘湯陰縣之塌河大名縣之艾家口浚縣之李家道口東昌府館陶縣之南館陶五遞運所時營建北京運輸者眾故增設之

○戊申擢吳登爲禮科給事中登錢塘人時以楷書召用云哈密忠順王脫脫遣頭目那那貢馬及方物賜鈔幣有差

○己酉享太廟是歲天下戶九百八十二萬二千九百十二賦稅糧二千九百八十二萬四千四百三十六石布帛一百三十萬三千九百二十五疋絲綿二十六萬二千四百一十五斤綿花絨四十四萬六千六十九斤課鈔一千四十九萬五千九百三十一錠金五十兩銀一十五萬九千二百六十八兩銅二千七百一斤鐵七萬七千六百七十七斤鉛三萬六千六百六十六斤朱砂二千八十兩海﹤貝巴﹥三萬三千七百二十索茶一百九十七萬二千一百三十四斤鹽一百三十九萬六千五百二十一引屯田子粒一千四百三十七萬四千二百四十石馬艸七萬二千八百四十束

太宗至孝文皇帝實錄卷七十四

太宗至孝文皇帝實錄卷七十五

永樂六年春正月庚戌朔以仁孝皇后喪免朝賀

○是日立春

○朝鮮國王李芳遠遣世子視奉表貢馬金銀器及方物

○夜水星犯壘壁陣東第六星

○癸丑敕交趾總兵官新城侯張輔等曰前以將士久勞於外令爾等撫安平定及時班師今春气向暖未聞班師之期朕夙夜在念事或有妨速具奏聞

○乙卯亨太廟

○丙辰賜朝鮮王世子李禔織金綺羅文綺紗羅衣五襲賜其陪臣兼從鈔幣表裏有差敕甘肅總兵官左都督何福等曰近興和守將言了見胡騎五十餘往來塞外宜練士馬謹斥堠晝夜堤防仍密察把都帖木兒及倫都兒灰所部人心如何若可用則選壯勇者五六十人或百人往迆北覘虜聲息如何未親附切不可遣

○丁巳以岷王梗慢侮無禮屢訓不悛削其護衛官軍悉調防邊存軍士校尉各百人隨之罷其長史司審理等官

○戊午以大祀南郊上禦奉天殿文武羣臣受誓戒

○辛酉大祀天地於南上還禦奉天殿羣臣行慶成禮敕免宴頒胙於羣臣

○壬戌兀良哈野人頭目乃答兒哈哈纏等率男女八十人餘人來朝貢馬時福余衛指揮僉事安出等奏乃答兒有才識哈哈纏等一十四人善騎射請授官職從之命乃答兒等爲指揮千百戶賜誥敕冠帶及襲衣鈔幣有差

○夜月犯鬼宿東北星

○甲子遣太監王安等往別失八里時鴻臚寺丞劉帖木兒不花等使迆西還言本雅失裏初居撒馬兒罕後奔別失八里今虜遣人迎立之邊將亦報諜聞本雅失裏事且云本雅失裏若立則諸虜擁之北行必先掠邊境請選勁騎出塞覘伺或要擊之上曰此虜果立亦未能大肆其志姑遣人潛察所向如何遂遣安往別失八里而敕總兵官都督何福等遣人往哈密等處買馬以覘本雅失裏動靜令所遣者必與安聲勢相接迆西諸衛所則發兵護送

○河南武陟縣知縣屠任言縣東關至北賈村等處去年霪雨沁水沖決堤岸渰沒田廬請用民力修築從之

○初四川敍州府南溪縣民言嘉定州犍爲縣有四鹽井可以開煎命戶部遣人往驗之至是還奏如所言蓋歲通得鹽十萬九千八百斤

○乙丑命右軍都督僉事馬榮統率舟師運糧往北京攺山東萊蕪縣東河驛隸新泰縣

○革四川赤水縣宣撫司經歷司

○交阯布政司言郡邑初定倉廩未完官軍俸糧宜樽節支給今議一品二品三品月給米一石四品五品八斗六品七品七斗八品至未入流六斗旗軍吏典承差五斗待糧儲充羨別議奏請從之

○丙寅夜月犯太微東垣上相星

○丁卯升兵科都給事馬麟交趾布政司左參議祀瓊俱爲通政司右通政命工部造寶船四十八艘夜月犯亢宿南第一星

○戊辰設交趾太原嘉興廣威天關望江臨安新寧七鎭金場局置大使二員副使四員又選授知州知縣二十一員每鎭三員提督閘辦又以府二員總督令禮部鑄印給之

○設交趾云屯市舶提舉司置提舉副提舉各一員

○己巳敕甘肅總兵官左都督何福曰爾奏甘五衛番漢官軍雜居難於防制俟春暖分定地方使各相聚處已準行所奏涼州衛帶管土兵五百餘人關賞賜不支月糧𨿽有軍民未得實用欲收入五政更酌量之可行卽行

○火州等處回回阿的車並忽剌木丁等貢馬及方物賜予有差

○庚午沈王模第三子生賜名佶煟命濟州衛故指揮使趙斌子敬府軍左衛故指揮同知張保侄貴羽林右衛故指揮僉事苪驢兒子春各襲其職

○設堪步長官司隸雲南都司命來朝土酋勺吉爲長官賜印章冠服

○癸酉都察院都禦史陳瑛等言都指揮單政驕恣違法擅令家人出境易馬請罪之上曰春秋人臣無外交況敢爲貿易事如稍有不平致爭競啟釁隙關涉非小政𨿽有功不可宥命鞫之

○甲戌趙王髙燧奔仁孝皇后喪始至屬時北邊有警故緩云

○女直野人頭目必纏等百六十人來朝置禿都河實山忽裏吉山列門河莫溫河阮裏河察剌禿山忽裏吉山列門河莫溫河阮裏河察剌禿山嘔罕河八衛命必纏等爲指揮千百戶賜誥印冠帶襲衣及鈔幣有差

○西審隆奔卜咂簇頭目鎖南監藏等來朝貢馬賜鈔幣襲衣

○乙亥貴州宣慰司使安卜葩遣人貢馬賜之鈔幣

○丙子朝宣國王世子李禔辭歸上親制詩賜之並賜白金錦綺書籍筆墨鞍馬遣中官黃儼送至其國而賜國王朝服白金千兩絨錦綺羅百三十匹

○丁丑遂花河女直野人頭目我卜魯等來朝貢馬賜賚有差

○戊寅設廣西太平府醫學

○升金吾右衛指揮使趙辛爲山西行都司都指揮使賜翰林院學士胡廣等五員各表裏彩幣二表裏白金十兩鈔五百貫

○思南宣慰使田宗鼎遣鎭撫柳原芳貢馬及方物建昌衛土官指揮使安普公貢馬皆賜白金鈔幣

太宗文皇帝實錄卷七十五

太宗至孝文皇帝實錄卷七十六

永樂六年二月庚辰朔

○壬午趙王髙燧還國

○夜火星犯司怪北第二星

○癸未有廣寧衛卒還自迆北言虜欲南掠敕武城侯王聰同安侯火眞率北京永平薊州山海眞定諸衛騎兵於宣武府等處備禦敕總兵左都督何福等悉嚴邊備

○丁亥遣官釋奠先師孔子

○掌交阯布政司事尙書黃福言廣西軍民饋運交阯者陸路艱甚宜令廣東海運二十萬石往給交阯從之

○戊子祭太社太稷

○遣官祭先農

○哈密忠順王脫脫及其祖母遣都指揮同知買住頭目哈剌哈納火魯忽赤來朝貢馬賜脫脫等文幣百匹彩絹二百五十匹命哈剌哈納爲都指揮同知火魯忽赤爲指揮使俱賜冠帶襲衣

○甘肅總兵官都督何福奏涼州諸衛土軍多私出外境市馬請按其罪甘肅馬驛遞軍卒請如例寧夏例戶給附近田二十畝俱從之

○己丑交阯按察司僉事劉有年言交阯舊設諸州多不親民而於附郭置縣理民事請如內地以州管民而革去附郭縣從之

○庚寅設湖廣五塞社望巡檢司

○壬辰命故前軍都督僉事史勇子顯襲父舊職金吾右衛指揮使

○癸巳夜水星犯壘壁陣第六星

○甲午賜晉王濟熺鈔二千錠彩幣五十匹彩絹百匹瑣郎哈眞河等處女直野人萬戶只兒木韃靼頭目方希等來朝貢馬賜鈔幣有差

○遣使賜祭別失八里至王沙迷查幹時中官把泰鴻臚寺丞劉帖木兒不花等使別失八里還言沙迷查幹卒弟馬哈麻嗣立之上以沙迷查幹能歸順朝廷遂遣把泰等賜祭仍遣璽書賜馬哈麻文綺衣二襲文綺表裏各十

○乙未都察院左都禦史陳瑛等言都督僉事王端都指揮同知林泉都指揮僉事牛諒奉命督運材木而縱恣貪淫拆毀公館及多支廩給等事宜治其罪命下錦衣衛獄

○丙申升刑部郎中陳俊民爲河南布政司右參政程新爲左參議戶部郎中顧行爲狹西參政刑部郎中鄒銳監察禦史沈源俱爲河南按察司副使以刑部郎中徐彰爲僉事

○增置交州左衛之中右二千戶所並交州中右前三衛及昌江衛之中左千戶所淸化衛之中右中中中前中後水軍五千戶所三江衛之中前後三千戶所

○女直野人頭目賈令哈火禿等百六十人五人來朝置弗朵禿河幹蘭河薛列河希灘河克默而河阿眞河兀裏奚山撒義河阿者迷河木忽剌河欽眞河同寬山一十二衛令賈令哈等爲指揮千百戶鎭撫賜印誥冠帶及鈔幣襲衣有差

○庚子升刑部郎中吳盛爲本部右侍郎

○壬寅浙江都指揮使孫成奏對不實謫戍邊

○癸卯交阯土官交州府知府阮均建昌府知府同彥翊演州府同知黎思凱來朝升均北京刑部左侍郎彥翊思凱爲右侍郎

○夜有星大如盞靑白色光燭地出元宿南行入庫樓

○甲辰設交阯按察司之山南山北海東海西四道分司

○武康伯徐理卒理河南西平人國初從諸將徵伐有功積官至永淸左衛指揮僉事調營州中護衛上舉兵靖難初下大寧理詣軍門見後從戰白溝破雄縣徇山東取滄州攻槁城定兩淮入師大小數十戰理皆鼓勇爭先所向克捷累官至都督僉事封武康伯命還守北京理寬厚馭下得士卒心其卒也賜祭賻命有司葬

○晝太白見辰位

○乙巳忽剌溫倭魯兀兀卜山等處女直野人頭目傳四達魯花赤伯﹤土答﹥木等百五十人來朝貢馬賜鈔幣有差

○丙午升都指揮費義爲爲前軍都督僉事

○瓊州府知府劉銘率生黎峒首王賢祐王惠王存禮等來朝貢馬命賢祐爲儋州同知惠存禮爲萬寧縣主簿賜冠帶鈔幣俾專撫黎民

○丁未免北京永樂五年以前諸色逋負仍自今年爲始免徵諸色課程三年課有增加者悉仍舊額

○命故後軍都督僉事陳亨之孫紀爲羽林前衛指揮使

○命浙江金鄕等衛攺造海運船三十三艘

○己酉擢工部司務張儼進士邵玘殷旦李玉韓瑜爲監察禦史

○上諭兵部尙書金忠掌中軍都督府事定國公徐景昌曰自昔勛業之臣皆奮起行伍身親戰陣積累勤勞致有爵位又小心敬守法律謹事朝廷故能長保富貴及其子孫不率狃於安逸驕奢淫酗忘祖父之艱難玩愒歲月不習騎射比及閱試手無措輙用私賄僥幸承襲一遇徵調百計營免不能免者至臨陣對敵畏怯疲懦墮馬棄槍喪膽褫魄皆由驕肆不教之過自今初試不中式者罰本衛所充軍三年復試不中謫戍遠方別選材子弟襲職其移文天下使悉知之

○命平江伯陳瑄總率官軍前軍都督僉事宣信爲副海道運糧赴北京

太宗至孝文皇帝實錄卷七十六

太宗至孝文皇帝實錄卷七十七

永樂六年春三月庚戌朔命羽林前衛故指揮同知顧晃忽兒子顏沙不丁襲父職

○湖廣施州盤諭宣撫司土官子向墨杓聳等來朝貢馬賜鈔幣有差

○辛亥騰衝等千戶所土官副千戶長刀貢蠻等遣其刀怕混等來朝貢馬及銀器賜鈔幣襲衣

○癸丑命寧陽伯陳懋以禦官軍鎭守寧夏

○乙卯詔河南山東山西永樂五年以前逋負稅銀及追償未完鹽糧芻豆諸色課程贓罰悉免

○設狹西鞏昌府徽州火鉆峪批驗茶引所置大使一員

○丙辰有言肅王楧不法事者賜敕諭楧曰祖訓王所居國境內軍民人等有侮嫚王者卽擒至京審其虛明白然後治罪今蘭州衛卒星得名三人得罪於王當聞諸朝廷區處乃聽小人朱典之言輙箠殺之春秋人臣無外交近別失八里哈密進馬及布王皆受之朱典構讒殺人長史不能輔導規正悉械送京師

○戊午常寧公主薨主上之第五女淑慧恭愼動止有禮通孝經女則列女傳下嫁駙馬都尉沐昕逾執恭儉惇婦道薨年二十三上深悼之賜祭皇妃皇太子妃皇太子妃諸王王妃各公主皆祭

○己未直隸來安舒城二縣民饑戶部以聞命有司發粟賑之共萬七千九百四十石

○喜樂溫和欽眞河等衛女直野人千戶喜省奇來朝自陳願居京師賜襲衣彩幣及牛羊薪米居宅

○庚申攺河南布政司左參議易英雲南按察使周新皆於浙江升兵部郎中魏瑛爲山東布政司左參議工部員外郎曹本爲江西按察使司僉事山西道監察禦史胡恪爲福建按察司僉事紹興府同知李遵義爲山西按察司僉事擢趙府教授王玭監生回謙張翼爲監察禦史

○掌交阯布政司事尙書黃福言交阯初平其地徵斂不一請酌量輕重爲定制上曰比除交阯郡縣官朕數諭之爲寬政務寬簡以綏新附之民無重徵斂重斂者驅民之策也福所言良合朕意遂命戶部會官定議務從輕省

○辛酉遣使賫書諭本雅失裏曰鴻臚寺丞劉帖木兒不花等回知爾自撒馬兒罕脫身居別失八里今鬼力赤等迎爾北行以朕計之鬼力赤與﹝野﹞﹝也﹞孫臺文結肺腑之親相倚爲固今未必能棄親就疎矣況手握重兵𨿽或其下有附爾者亦安敢與之異志今爾與鬼力赤勢不兩立矣夫元運旣訖自順帝之後傳愛由識裏達臘至坤帖木兒凡六輩相代瞬息之間且未聞一人遂善終者此亦可以驗天道然則爾之保身誠不易也去就之道正宜詳察善處古之有天下者皆於前代帝王子孫封以爵土俾承宗祀如周封舜之後胡公滿於陳封夏之後東樓公於杞封商之後箕子於朝鮮微子於宋漢唐宋亦皆封前代之後我皇考太祖髙皇帝於元氏子孫存卹保全尢所加厚有來歸者皆令北還如遣妥古思帖木兒還後爲可汗統率其眾承其宗祀此南北之人所共知也今朕之心卽皇考與前古帝王之心爾元氏宗嫡當奉世祀吉凶二途宜審思之如能幡然來歸加以封爵厚以賜賚俾於近塞擇善地以居惟爾所欲若爲下人所惑圖擁立之虛名𨿽禍機在前有不暇顧亦惟爾所欲朕愛人之誠同於皦日今再遣劉帖木兒不花等諭意並賜織金文綺衣二襲彩幣四端爾其審之敕總兵官左都督何福令遣人護送劉帖木兒不花等出邊就密探虜中事以聞

○忽的河法胡河卓兒河海剌河等處女直野人頭目哈剌等來朝遂並其地入建州衛指揮千百戶賜冠帶襲衣及鈔幣有差

○升金吾左衛指揮僉事李信爲指揮使故千戶秦五兒子泰陳柒子文耿肆子春王捨馬子敬徐廣子得熊達子剛包羊兒子勝劉淸子得俱襲升指揮僉事金吾右衛指揮同知崔驢兒子成襲指揮使千戶孔魯子福馬義子王襲升指揮同知髙那住子興趙企子能李智子祥祥朱名子勇李成子義俱襲升指揮僉事羽林前衛指揮僉事薛政弟翥周文子廣尙得子信襲指揮同知千戶劉達善子通王成子興李保兒子眞江保子喜襲升指揮僉事濟南衛指揮僉事劉福興子旺襲升指揮同知燕山右衛千戶婁鐵子名通州衛千戶江遇先侄原襲指揮僉事狹西行都司都指揮僉事髙璉子監襲父故職金吾右衛指揮使浙江都指指揮僉事黃義子忠襲父故職羽林前衛指揮同知羽林前衛指揮使江寧子興指揮同知楊仲和子春濟州衛指揮同知包哈剌把都兒子政金吾左衛指揮同知也先子典住朱成子名指揮僉事黃歪頭子福金吾右衛指揮僉事張福子斌旗手指揮僉事胡才興子聚府軍後指揮僉事陳觀音保兄智燕山前衛指揮僉事石玉甥虎兒各襲職命李端爲羽林前衛指揮僉事端父福爲本戶百戶卒端幼其叔旺襲從徵有功升指揮僉事至是端年長當襲父職旺並以己所積功讓端故超升焉

○夜月犯太微東垣上相星

○壬戌敕交阯總兵官新城侯張輔等曰交阯布政司奏坡壘丘溫隘畱三處乃交阯咽喉其地瘴癘官軍難處欲於近附思州太平田州等處量起土庫設立衛所如狹思西潼關四川瞿塘之例軍隸民廣西隸交阯爲便爾等其議行之

○敕甘肅總兵官何福曰凡回回韃靼來鬻馬者若三五百匹止令鬻於甘州涼州如及千匹則聽於黃河迆西蘭州寧夏等處交易勿令過河凡來進馬者令人帶乘馬一匹路費馬一匹俟至京師余馬準例給價

○賑雲南麗江軍民府饑民一千三百餘戶麥三千一百八十石

○癸巳巡按福建監察禦史趙昇及布政司按察司奏以柏生花爲瑞上賜敕切責之曰朕主宰天下於生民休戚未能徧知故委任爾等鎭撫藩方以圖安輯而乃肆志安逸於軍民疾苦一毫不言而今言柏花爲瑞夫時和歲登物無疵癘生民足食四夷順安此國家之瑞也爾等驗之人事歲果丰登民果給足乎樹木之花世所常有何益於國何利於民而以爲瑞也相爲朋比戲侮如此忠君卹民之心果安在哉姑宥爾等若復爲欺罔𨿽欲幸免不可得矣

○甲子設湖廣赤溪兩江口巡檢司隸赤溪南洞長官司以其地水陸衝要故設巡檢司置流官巡檢一員仍以土人副之

○丙寅敕甘肅總兵官左都督何福曰得奏欲於京師選韃官之材能者詣邊率領所調韃官軍朕亦計之韃官素於地理不諳人情不悉遽令領軍出境將不知軍軍不知將不相親附而於號令或有乖違則功不成此事理甚明不待智者可知矣於爾有不知耶得非有人謂爾總蕃漢兵久慮勢重致讒爲此言乎朕爲天下主賞罰予奪皆自己出未嘗以讒加罪一人況爾老將爲朕素知故推誠委任所言輙聽有未聽者必相與盡心商度其事之可否何嘗有一毫致疑且爾皇考舊臣有疑不信於韃官又可耶自今諸事但竭誠致力盡其材識可行卽行愼勿復有顧慮

○丁卯暖暖河等處女直野人頭目普速等百二十人來朝置兀魯罕河答罕山木興河益實者帖列山乞忽剌魯牙魯發帖九衛命普速等爲指揮千戶賜誥印冠帶襲衣及鈔幣有差

○己巳召鎭守貴州遠鎭侯顧成還京敕曰卿年髙久處海外勤於邊務朕思念不忘可卽還京用少佚勞勩亦慰朕延佇之意

○敕遼東鎭守保定侯孟善曰陰陽家言今歲海多暴風自今韃靼女直野人朝貢者皆令遵陸路來

○裁省四川重慶府涪州府同知敍州府南溪縣縣丞主簿

○夜木星犯諸王西第三星

○辛未敕交阯總兵官新城侯張輔等曰得奏班師去冬朕念將士久勞在外命爾等及時班師今天气已熱瘴癘方作而始就道踰其時矣宜善加撫卹無間將校軍士但有一人病瘴死者爾等不得爲全功

○都察院劾奏給事中朱肇捕盜虐民初命肇撫安江西軍民安福縣有盜十數人行劫郡縣不能捕肇出獄囚爲耳目捕之旣而所出囚爲盜所殺肇以聞發京衛官軍二千捕盜令肇同江西三司官督捕肇詣盜所集諸縣民丁萬五千人伐木立柵圍盜盜盡所有賂守柵者中夜得閒走欠不獲肇悉誣安福民庇盜虐以淫刑備極楚毒死者不可勝數富民之豪黠者以計行賄肇家其家寓書肇云緩捕可得急不得也肇從之盜夜復還殺傷官軍十餘人而走肇懼罪及己又誣平民庇盜逮至三千三百人死於獄者什一於是被誣者擊登聞鼓訴肇上曰不能獲盜而害平民如此命都察院爲民伸理其被誣者皆得釋遂徵肇下獄

○夜有星火如雞子靑白色有光出天廚旁西北行至遊气中

○壬辰戳兒河女直野人頭目忽失歹安等來朝命忽失歹安爲福余衛指揮僉事安苦等爲千百戶鎭撫賜鈔幣有差

○乙亥琉球國中山王思紹遣使阿勃吾斯等奉表貢方物謝襲封恩山南王汪應祖遣使蔑達姑耶等貢馬各賜鈔幣有差

○丁丑蘇州楊州二府言檜花爲瑞上曰近蘇松諸郡水潦爲災有司往往蔽不以聞昨有奏柏花爲瑞者已責其欺罔今又言檜花小人之務謏說也可惡遂降璽書切責之

○戊寅敕遼王植曰王在國中素循禮法於造作商販之事未嘗妄爲今聞所遣內人在外縱恣撓法侵擾軍民王之美名此輩必懲治之不可恕也

太宗至孝文皇帝實錄卷七十七

太宗至孝文皇帝實錄卷七十八

永樂六年夏四月乙卯朔享太廟

○辛巳復山東道監察禦史史克新官克新坐罪謫工部督工至是還其職

○壬午撒馬兒罕頭目沙黑奴兒丁等貢辭歸遣給事中傅安等偕行賜其王哈里彩幣十四表裏並賜哈烈等處頭目有差

○癸未設促瓦散金二長官司隸雲南都司初其地俱隸麓川平緬宣慰司至是土酋注甸八等來朝請別設長官司從之命注甸八等爲長官各給印章

○甲申肇慶府徳慶州徭首盤永等來朝貢方物賜鈔幣及絹衣

○乙酉上謂兵部臣曰朕卽位以來東北諸胡來朝多願畱居京師以南方炎熱特命於開原置快活自在二城居之俾部落自相統屬各安生聚近聞多有思鄕土及欲省親戚者爾卽以朕意榜之有欲去者令明言於鎭守官鎭守官阻之

○升戶科右給事中陳敬宗爲廣西按察司僉事擢黃岡縣學教諭羅拱爲兵科給事中攺廣西布政司右參議解縉林興祖俱爲交阯布政司右參議

○設北京通州惠河慶丰平津澄淸通流普濟六閘置官一員

○丙戌楚王楨遣內使李貴百戶卞旺等往雲南市馬西貴等恣肆犯法有司執送京師楨遣儀賓映琇奏云己不明不能擇人而使丐恩宥之上曰法度祖宗所建朕安得私賜書讓王並還貴等令王自治之

○丁亥灣甸州土官刀景發遣人來朝貢馬及方物賜之鈔幣

○戊子欽天監奏木星犯諸王星上曰前月木星犯諸王星今復然天道不爽遂悉賜諸王書俾警省

○有告言肅王楧聽百戶劉成言輙罪平源衛軍者上曰此下人所爲未必盡出王意敕王械成等送京師因顧侍臣曰王居深宮豈得悉聞外事皆由左右小人作威福於其所好惡者造餙毀譽於王前王與之狎暱有素更不察其是非而一意從之今過則皆於王矣故讒佞徳之蠢也林無木�﹤虫虫﹥有木左右無讒佞有美徳不可不去命故指揮僉事脫兒赤白子裏臺襲父舊職羽林前衛指揮使濟州衛指揮使莊成子興府軍右衛指揮同知侯眞子端府軍左衛指揮僉事淩雲子義俱襲父職

○兀者右等衛指揮使千百戶賈你等奏願居遼東三萬等衛從之賜之鈔幣襲衣鞍馬其居室什器薪米居室牛羊命所在官司給之自後願居邊衛者賜予準此例

○己丑夜月犯進賢星

○辛卯永壽尙竈來朝

○除山東濟南等府所屬徳州等二十九州縣及廣東寧遠潮陽二縣荒田租

○夜火星犯鬼宿西北星

○壬辰升前軍都督府經歷辛耀爲河南布政司左參議

○甲午夜木星犯諸王東第一星

○乙未萬壽聖節上禦奉天殿受朝賀仁孝皇后喪未期樂設不作

○朝鮮國王李芳遠故木邦宣慰使罕的法之子罕賓發等各遣使貢馬金銀器及方物賚有差

○丙申命戶部發粟賑北京獻縣饑民凡千五百七十石

○巡按雲南監察禦史陳敏言雲南自洪武中巴設學校教養生徒今郡縣諸生多有資質秀美通習經義宜如各布政使司三年一開科取士又言師儒之職爲後學矜式雲南郡縣學校官多用土人學問膚淺容止粗鄙不稱師範宜別選用經明行修之士庶幾教育有法俱從之

○丁酉上禦西角門目言及元順帝父子荒淫無度廢壞國法以致喪亡侍臣曰此是天命在我太祖皇帝所以致其昏惑顚倒如此上曰帝王之興𨿽有天命亦須修徳行以承之順帝王之父子惟倚天命不修復修省如紂亦曰我生不有命在天所以卒至於亡

○永壽王尙竈辭歸賜鈔幣賜其從官如例

○己亥雲南元江軍民府儒學言洪武中創廟學規制隘陋請攺建以教夷民子弟從之

○庚子如來太寶法王哈立麻辭歸賜白金彩幣佛像等物仍遣中官護送

○癸卯夜有星大如盞赤色有光出騎官南行至遊气

○甲辰設四川重慶府衛酉陽宣撫司儒學

○乙巳札裏河等處女直野人頭目順住等來朝命爲考郎兀等衛千百戶賜鈔幣有差

○巡按福建監察禦史張翥言緣海衛所實番人往來要衝之地守禦者非得練習老成之材恐外夷窺伺邊民受害今永寧等衛指揮丘榮髙祥柏英等俱襲職幼官年未二十未知防禦克敵之方倘有警急必致失措宜別選老成精銳者代之其幼官令居內地操習又言稽考公文冊本以禁革姦斃近在外諸司每閱四月造冊各遣人進繳然倉場庫務水馬驛織染軍器局衙門額設官吏二人或一人有故一人進冊所管錢糧造作委之吏胥欺詐百出端其斃愈甚宜令依例造冊賫送本管府縣類進爲便俱從之

○丙午擢孝感縣主簿王佐監生孫儼王增朱應祖孫暠儒士項民彜俱爲監察禦史

○丁未女直野人頭目哥脫木兒等來朝命爲木興衛指揮僉事千百戶鎭撫

○考郎兀等衛鎭撫牙失等奏願入居遼東開原從之賜予如例

○館覺灌頂國師護教王宗巴幹卽南哥藏卜遣其徒端竹巴等貢方物賜端竹巴白金三十兩鈔八十錠彩幣三表裏茶三十斤賜其從人鈔幣及茶有差

○戊申升刑部郎中蔣賓興爲雲南布政司右參議宋文爲河南按察司副使戶部員外郎劉信觀爲雲南按察司僉事

○升都指揮使薛貴爲中軍都督僉事鎭守貴州鎭遠侯顧成入見上慰勞再四賜白金二百兩鈔四萬貫文綺三十表裏朱幾固請還鎭從之

○後軍都督僉事王端貪縱犯法謫開平立功贖罪

大明太宗文皇帝實錄卷七十八

大明太宗孝文皇帝實錄卷七十九

永樂六年五月己酉朔

○庚戌肅王楧奏深陳己過且爲朱興等求免賜書諭曰覽奏深見謙恭守法之意懇懇之詞固皆克己然亦多爲下人蓋蔽求釋夫旣自明爲小人所惑除惡務本何可復容小人必去之庶不重爲所惑

○辛亥升府同知王汝相爲山東布政司左參政州同知王阿櫓爲山西布政司左參議汝相等俱爲交阯人大軍初至交阯率先歸附總兵官新城侯張輔承制悉授之官遣送至京故特升之

○麓川平緬宣慰使思行發緬甸宣慰司那羅塔等遣頭目浴霞貢馬及方物謝賜金牌信符那羅塔並謝擅奪其弟土地貲財之罪各賜鈔幣襲衣

○癸丑日本國王源道義遣僧圭密等百餘人貢方物並獻所獲海寇上命以寇屬刑部賜圭密鈔百錠錢十萬彩幣五表裏僧衣一襲賜其傔從有差

○甲寅命於遼東自在快活二城設自在安樂二州每州置知州一員吏目一員

○乙卯福建按察司副使盧文達有罪謫戍邊

○丙辰夜有星大如碗赤色光燭地出狗國東南行入遊气後二小星隨之

○丁巳命孝陵衛故指揮使孫福子貴襲職

○戊午上以潘安唐郢伊魯六王將之國命戶部歲給祿米各一千石免其護衛軍屯田三年仍敕王府文武官屬曰朕惟封建宗親所以藩屏國家必在得人以爲輔導今諸王年長皆應就國爾等宜竭誠匡贊惟徳惟義一遵祖訓惟孝惟忠用固藩屏王有無窮之福爾等亦有無窮之譽欽哉仍各賜鈔有差庚申夜月犯東咸第一星辛酉土魯番城僧淸率其徒法泉等來朝貢方物命淸來爲灌頂慈慧圓智昔應國師法泉等爲土魯番等城僧綱司官賜淸來白金五百兩鈔千貫彩幣十二表裏其徒七人各賜白金三十兩鈔五百貫彩幣三表裏

○左都禦史陳瑛劾奏通政司參議賀銀奏對誣罔當誅遂免銀官命於宣府聽武安侯鄭亨差遣

○夜月犯天罡星

○壬戌夜京師地震

○癸亥下詔悉赦交阯餘孽未盡者使各復業乃敕交阯文武官務隆寬卹勿有侵擾一切不急之務皆停罷之

○乙丑日本所遣僧圭密等陛辭致其王之言請仁孝皇后勸善內訓二書命禮部各以百篇之並賜其玉幣彩等物圭密等加賜衣鈔

○交阯諒江府土官知府莫遂等來朝貢方物賜賚有差○丙寅大寧都司都指揮同知左迪卒迪廬州合肥人洪武間以武功積官至寧海衛指揮僉事升北平都指揮同知永樂元年攺北平行都司爲大寧都司迪職如故四年從徵總兵官徵安南至是師還至永州以疾卒子能襲保定後衛指揮僉事

○丁卯設雲南金齒潞江長官司潞江驛幹岸長官司甸頭驛

○戊辰靖江王贊儀薨

○庚午攺四川普定衛尾灑遞運所隸貴州安南衛

○壬申升畱守中衛經歷徐隆畱守右衛經歷宋興爲監察禦史鹽課提舉甘應爲江西布政司左參議

○甲戌命羽林前衛故千戶余名侄諒詹名弟以成俱襲升本衛指揮同知張富弟壽襲升本衛指揮僉事

○乙亥甘肅總兵官左都督何福奏秋髙壯慮虜鈔邊俟七八月間遣韃靼官柴鉄住等率騎兵巡邏山役且偵虜聲息賜諭福曰此策良是但待王安等還報本雅失裏所向卻遣兵行又曰今後有急務先行後奏待奏而行恐緩事機

○戶部言山東靑州蝗命布政司按察司速遣官分捕○丙子交州人陳叔駍等率妻子家屬九十人來朝貢珊瑚等物賜之鈔幣襲衣

太宗至孝文皇帝實錄卷八十

永樂六年六月戊寅朔

○庚辰詔諭北京諸司文武羣臣曰北京軍民數年之前或效力戎行或供億師旅備歷艱難平定以來勞悴未蘇比以營建北京國之大計有不得也重勞下事之人略不究心驅迫嚴苛貪漁剝削致其窮悴赴訴無所以廉得其實悉寘於法自今北京諸羣不急之務及諸買辦悉行停止其民之流移未歸者免賦役三年奉天靖難始終報效之家厚加存撫爾等其恪遵朕言違者不宥又敕泰寧侯陳圭及北京刑部方今盛暑軍民赴工者宜厚加撫卹飲食作息必以時無過於勞疾疾悉與醫藥爾等其體朕卹民之意斂怨爲功朕所不取

○雲南永昌千戶所土官鎭撫丁谷塞長官司把事阿容等來朝貢象馬方物賜鈔有差

○辛巳設雲南大理府蒙化州稅課局

○命禮部移文中外凡軍民子弟僮奴自削髮冒爲僧者並其父兄送京師發五臺山輸作畢日就北京爲民種田及盧龍牧馬寺主僧容畱者亦發北京爲民種田

○壬午狹西鞏昌府漳縣雨雹大水

○甲申攺潼關衛隸北京行後軍都督府敕本衛指揮使姚厚等曰已命錦衣衛指揮張楨調荊州衛官軍三千往狹西行都司補伍今聞潼關衛兵少就畱守禦潼關其官軍涉遠艱難俸糧悉全給米官加以賜鈔指揮十二錠千戶十錠百戶七錠於本處官鈔內支給原守潼關官軍鈔糧亦全給米潼關衛攺隸北京行後軍都督府

○夜金星犯諸王東二星

○乙酉添設遼東自在安樂二州同知判官各一員

○丁亥命戶尙部尙書夏原吉自南京抵北京緣河巡視軍民運木燒磚務在撫綏得宜作息以時凡監工官員作斃害人及怠事者悉治如律原吉陛辭賜鈔二千貫

○交阯總兵官新城侯張輔西平侯沐晟等旋師至京輔等上交阯地圖其地東西相距一千七百六十里南北相距二千八百里上嘉勞之賜輔晟等及諸將宴於中軍都督府旗軍人賜鈔五錠

○翰林院庶吉士沈升上言五事其一曰自古聖帝明王治平之時未嘗忘武我太祖髙皇帝創置軍法定律訓習操練皆有經制蓋克誥戎兵有國法常政今之軍衛未盡整飭𨿽聖明在上四海淸寧無事於武然安不忘危國家重務宜敕五軍各衛整飭部伍精利器械以時訓練毋致廢弛其二曰伏聞皇上以明年巡幸北京切惟巡幸者帝王之大事四方萬國九夷八蠻之人畢來朝見於此容儀衛不可不愼盛京衛扈駕官軍之外更宜於各衛所預選精壯勇銳軍士增益扈從之數庶足以聳瞻望備不虞其三曰太祖髙皇帝各命各府州縣多置倉廩令老人守之遇丰年收糴歉年散貸此誠愛養生民萬世不易之大法然所置倉廩悉在鄕村居民鮮少難於守視或爲野火沿燒或爲山澤之气蒸溽浥爛有司往往責民賠償莫若移置倉廩於府州縣城內委老人及丁糧有力之家守視庶儲積有常不負朝廷愛民之心其四曰學校者人材之所自出然必師範得人而後學者有所資賴今天下士子幸遇文明之世𨿽有向學之心而師範庸常往往不副其所望故難以成材甚負聖明興學育賢之美意宜敕吏部精選經明行修之士以充教官必在得人如此則學校興隆士子皆有用之才而不虛糜廩粟矣其五曰朝廷設科期得眞材實學之士以共興治道近年各布政司按察司不體朝廷求賢之盛心苟圖虛譽每鄕試之時但求名數之多更不論其實學有稍能行文大義未通皆領鄕薦冒名貢士及至會試下第其中文字稍優者得除教官其下者亦得升之國學監以致天下士競懷僥幸不務實學宜敕各布政司按察司振起頹靡凡遇鄕試務在精選實學之士毋貪多濫舉仍敕禮部會試亦皆精選如此則士無濫進科舉得人上覽之曰其言皆是令所司施行

○夜月犯房宿北第二星

○戊子大古剌宣慰使潑的那郎底馬撒宣慰使臘罔帕小古剌長官拜張及茶山長官早張各遣頭目貢馬及方物謝授職恩

○新城侯張輔言交阯平定開設諸衙門朝廷遣使及諸司奏報皆須驛傳宜於廣西桂林柳州南寧太平等府增設水馬驛一十九自桂林府東江驛至思明府憑祥縣新舊馬驛共三十有一其驛道遠者宜設中站南寧府至龍州等驛水道差遠宜增驛舟並置遞運所又言交阯舊太原等五鎭已攺爲州余天關等十三鎭未攺上命所司悉準行之

○己丑吏部尙書蹇義等同六部尙書奏新城侯張輔等平定交阯建設軍士衛門總四百七十有二都司布政司按察司各一衛十千戶所二府十五州四十一縣二百八市舶提舉司一巡檢司百稅課司局等衙門九十二置城池十二所安撫人民三百一十二萬有奇獲蠻人二百八萬七千百五百有奇糧儲一千三百六十萬石象馬牛共二十三萬五千九百餘只船八千六百七十七艘軍器二百五十三萬九千八百五十二件上曰朕爲天下生民主豈欲窮兵究武而貪土地人民之富哉顧逆賊不可以不誅窮民不可以不援輔等能用朕命攄謀奮勇擒戮凶渠平定一方其功可謂雄偉不常者矣輔出班叩首謝曰此皆上皇成算國家威靈所致愚臣何功上曰爾等功在國家名著史冊永久不磨𨿽漢馬伏波不足多也遂命義等曰爾同禮部郎定議將士功次升賞視平雲南例增之

○庚寅上召新城侯張輔諭之曰安南已平皆將士用命所致已命禮部定功次升賞然賞罰不可不公賞罰公而後可以用人大抵全有功全有罪者明白易見若功在前罪在後者賞其功罰其罪過在前功在後者宥其過賞其功如此庶當人心悉次第將士功過以聞

○右春坊右庶子兼翰林院侍講楊榮丁父憂歸賜鈔一千貫

○辛卯升寧波府知府張嵩爲四川布政司左參政

○壬辰升諒江府知府莫邃爲交阯布政使司右參議

○甲午遣官祭中霤

○升山東道監察禦史辛彥博爲福建布政司右參議

○乙未命故都指揮同知張成子敬襲父舊職羽林前衛指揮使

○丙申欽天監奏天象當有外夷侵邊敕趙王髙燧甘肅總兵官左都督何福鎭守寧夏寧陽侯陳懋廣西總兵官都督同知韓觀守交阯都督僉事呂毅鎭守大同江陰侯吳髙等各訓飭兵馬謹守邊境又敕福曰舊彩禁紵彩綾羅與外夷交易比聞軍民裁制衣服與回回易馬貪利犯法爾更申明其令犯而罪之不若使之不犯爲善

○夜金星木星犯井宿西扇北第一星

○丁酉濟陽衛故指揮同知逯兀剌赤之子原成旣襲職目眚不能視事兵部侍郎方賓奏請罷之上曰有疾其職可罷其父有勞祿不可罷與之全俸俟有子長成仍令襲職

○靖江王贊儀薨訃聞上輟朝一日賜祭謚曰悼喜命有司治喪葬如例贊儀守謙長子守謙初封靖江王以罪免爲庶人卒贊儀時尙幼太祖髙皇帝惇念宗親命爲世子遂襲封畱居京師贊儀恭愼守法好學善書上卽位命之國柱林蓋恩意特厚云

○戊戌吏部引選人奏授官旣罷上語尙書蹇義等曰用人當量其才髙下而任之譬若器焉能容數石者投以數石能容數斗者投以數鬥過則不可若以小才任大職則敗事以大才任小事則枉人其精審之

○己亥大監王安奏本雅失裏自別失八里從地道北行不經哈密令其所部韃靼十八人在哈密窺探邊事忠順王羈之以俟命上敕忠順王遣人送至總兵官都督何福所令福俟至詢其實卽賜賚遣之遂召安還

○庚子鴻臚寺左少卿郇旃卒旃淮安沐陽人由進士歷吏禮二科給事中永樂元年升禮科右給事中與鴻臚寺卿樊敬互訐奏已上兩存之已而敬奏舉旃爲鴻臚寺少卿遂皆棄前隙相好旃頗爲上所器使其卒也遣官賜祭

○吏部左侍郎兼左春坊左贊善許思恩死於獄思溫字叔雝蘇州吳縣人由國子監生署刑部主事累遷北平按察司副使上靖難與有城功升北京刑部左侍郎歲餘攺吏部左侍郎兼左春坊左贊善至是以坐累死

○夜有星大如雞子赤色有光出大槍西南行入右攝提

○辛丑禮部尙書鄭賜卒賜字彥嘉建寧人洪武乙丑進士授山東道監察禦史歲滿以最當升時湖廣布政司奏官闕賜與翰林院檢討吳文俱受命爲參議二人同徳協力剗吏斃去民蠹正己率下有寬直之政賜丁內艱去服除攺北平布政司左參議爲政淸簡無幾坐累謫戍建文中上在潛邸及進王楨皆舉賜爲長史會已召爲工部尙書旣而督軍務河南上卽位李景隆言賜爲建文用罪亞齊黃逮至上問賜吾嘗何如待爾乃遂相背耶對曰亦盡臣職耳上笑而釋之攺刑部尙書持法寬平數年攺禮部尙書賜小心恭愼而和厚易直恥側媚之行同官有不相能者數短之上前𨿽上素亮之而賜懷兢畏旣疾猶彊出朝參至是卒上顧翰林臣曰賜本善人其爲文遣官祭之又命工部治喪具云

○壬寅命鎭守貴州鎭遠侯顧成率貴州都司官軍及泗城州土兵徵剿播州等處叛蠻

○甲辰升都察院右副都禦史劉觀爲禮部尙書龍江左衛經歷王恕爲北京道監察禦史

○乙巳慶王﹤木旃﹥獻馬千九十匹賜﹤木旃﹥綺羅紗絹

○土魯番城僧古麻剌失裏等貢馬及方物賜白金百兩鈔七百貫彩幣七表裏其徒鈔幣有差

○升江西都指揮僉事吳凱爲都指揮同知

○是月築交阯都司及淸化衛城交阯前後昌江丘溫等衛市橋隘畱關等千戶所各宜排柵

太宗至孝文皇帝實錄卷之八十太宗文皇帝實錄卷七十一

永樂五年九月辛亥朔八百大甸宣慰使刀招散老撾宣慰使刀綫歹及波勒土官麻哈旦麻剌吒各遣頭目來貢金銀器方物賜其頭目鈔幣布有差

○壬子太監鄭和使西洋諸國還械至海賊陳祖義等初和至舊港遇祖義等遣人招諭之祖義降詐降而潛謀要卻官軍和等覺之整兵堤備祖義率眾來劫和出兵與戰祖義大敗殺賊黨五千餘人燒賊船十艘獲其七艘及僞銅印二顆生擒祖義等三人旣至京師命悉斬之蘇門答剌古裏滿剌加小葛蘭阿魯等國王遣使比者牙滿黑的等來朝貢方物賜其使鈔幣銅錢有差仍命禮部賜其王錦綺紗羅鞍馬等物夜有星大如盞靑白色有光出紫微西蕃內東北行至雲中

○癸丑修翰林院占城國王遣使臣濟媚等陛辭賜文綺襲衣及鈔有差夜金星犯東第一星

○甲寅升湖廣道監察禦史關可誠爲湖廣按察司僉事國子監丞王俊用爲光祿寺丞兗州府同知鄭云爲廣東布政司右參議擢監生李琳爲山東道監察禦史置交阯鹽課提舉司提舉同提舉副提舉吏目各一員修順天府西湖景堤三百七十九丈

○乙卯命都指揮汪浩攺造海運船二百四十九艘備使西洋諸國交阯總兵官新城侯張輔左副將軍西平侯沐晟等遣都督僉事柳升等賫露布獻俘至京其文曰聖人一視之仁體乾坤之覆懤帝王九伐之法嚴蠻貊之侵陵蓋救民莫切於除凶而治內不忘於安遠安南逆賊黎季犛更姓名胡一元及子黎蒼更姓名胡﹤大互﹥者世爲陪臣生稟凶徳肆蛇虺之毒逞鬼蜮之雄屢犯邊疆肆虐鄰壤弒主篡國遂移陳氏之宗僭號紀元妄稱有虞之裔家被誅求之慘人懷屠戮之心積惡滔天呼冤動地皇仁宏加於曲宥璽書屢敕其攺圖故天地之徳廣大徧包而魍魎之情譎詐無已僞迎故主孫子虐以淫刑邀遏天朝使臣稔其悖逆神靈赫怒遠邇盡傷在王法所必誅豈聖心之得已臣等謹遵睿算肅奉天威以去年十月十四日師至芹站飛度富良將佐奮勵以爭先士卒秉忠而用命拔多邦之壘下兩都之城士庶歡迎市肆不易窮搜藪澤之內屢戰江海之間降附者悉俾安全旅拒者無不推破劍气輝煌於牛斗軍聲震動於蠻夷蓋惡黨悉就於誅夷而元凶深竄而假息臣輔臣晟等水陸並進晝夜兼行遊擊將軍朱廣王恕等追及於日南州都督僉事柳升橫海將軍魯麟等蹴之於奇羅海旌旗照耀川原之艸木皆紅鼙鼓喧闐滄海之鯨波悉沸鮏羴決法蚊蚋失依村莽湯焚豺狼就縛逆賊父子及其僞將相等悉皆擒獲臣等奉揚聖旨宣布洪恩招輯流離寬宥迫脇室家歡慶脫身水火之中田裏謳歌大慰云霓之望妖氛開豁瘴癘肅淸謹以所獲首賊僞大虞國上皇黎季犛僞太虞國主黎蒼賊男僞推誠守正翊贊弘化功臣云屯鎭兼歸化鎭嘉興等鎭諸軍事節度大使洮江管內觀察處置等使使持節云屯歸化嘉興等鎭諸軍事領東路天長府路大都督府特進開府儀同三司入內檢校左相國平章軍國事賜金魚袋上柱國衛國大王黎澄僞太原鎭兼天關鎭驃騎上將梁國王黎潡僞新安鎭驃騎大將軍新典郡王黎汪賊孫僞太子黎芮僞郡嗣王黎鹵僞郡亞王黎��泥幼孫五郎賊弟僞臨安鎭兼大安海鎭驃騎大將軍開府儀同三司入內相國平章事賜金魚袋上柱國唐林郡王黎季貔賊侄僞望江鎭輔國大將軍入內判中都府河陽郡亞公黎原昝僞領龍興路都統府平陸縣上侯黎子﹤馬卒﹥賊侄孫僞禦輦署一局正掌鄕侯黎叔燁僞淸亭侯黎伯駿僞石塘鄕侯黎廷燀僞永祿亭侯黎廷爌賊將僞入內僉聞朝政兼內侍省都知知左班事諒山鎭權僉行軍行諒江路同知總管府事賜金魚袋柱國東山鄕侯胡杜僞入內行遣同知尙書左司事樞密院副使阮彥光僞正奉大夫入內行遣門下左諫議大夫同中書公事兼三江路太守新安鎭制置使國子學祭酒賜金魚袋護軍黎景琦僞寧衛將軍知威衛事管右聖翊軍賜金團符縣伯段鼙僞營神勁營亭伯陳湯夢僞鉤鈴衛中郎將領龍捷軍兼領壯勇營範六材謹差都督僉事柳升橫海將軍魯麟神機將軍張勝都指揮僉事兪讓指揮同知梁鼎指揮僉事申志檻送京師並其僞造金印圖書一十六顆獻之闕下臣等猥以駑鈍得效馳驅仰廟略之有神仗皇威而無敵風行艸偃天開日明復全振古之封疆永樂太平之盛世無任歡呼慶抃之至謹奉露布以聞上禦奉天門受之文武羣臣皆侍兵部侍郎方賓讀露布至弒王篡國僭號紀元等語上使問季犛父子曰此爲人臣之道乎季犛父子不能對賓讀畢詔以季犛父子蒼及其僞將相胡柱等悉付獄而赦其子孫澄芮等命有司給衣食

○丙辰上諭禮部尙書鄭賜兵部尙書金忠曰柳升魯麟領兵獲首賊今來獻俘宜先與賞賚俟總兵官至京通論其功升官爵軍士有功者就與官賞卽定等第行之於是賜都督柳升銀二百兩鈔一千錠彩幣十表裏織衣紵絲衣一襲橫海將軍都指揮魯麟銀一百五十兩鈔六百錠彩幣八表裏織金紵絲衣一襲親獲賊首黎季犛軍人爲首者王柴胡升指揮使賞銀二百兩鈔六百錠彩幣五表裏織金衣紵絲一襲鈕花金帶一爲從者李福等四人皆升指揮僉事賞銀一百兩鈔四百錠彩幣四表裏織金紵絲衣一襲素金帶一擒獲賊男黎澄軍人爲首者李保保升賞如李福爲從者張榮祖等三人升正千戶賞銀五十兩鈔三百錠彩幣二表裏織金紵絲衣一襲級花銀帶一獻俘官神機將軍指揮使張勝等四人各賞銀一百兩鈔四百錠彩幣六表裏織金紵絲衣一襲護送官及軍人醫者三百六十五人賞銀鈔彩幣有差

○丁巳蜀王椿代王柱肅王楧慶王﹤木旃﹥靖王江贊儀各遣承奉祭大行皇后頒賞交阯鎭守官軍及有司官吏等鈔一品二品十五錠三品四品十二錠五品十錠六品七品八錠八品至雜職並辦事官各六錠旗軍土軍各五錠吏典知印承差各二錠耆民各一錠命金吾後衛故指揮使陳信弟讓金吾右衛故指揮僉事侯哈蘭歹子麟賀全子勝俱襲父職升金吾左衛副千戶王貴爲本衛指揮僉事升兵科給事中馮貴爲交阯布政司右參議交阯左副將軍西平侯沐晟遣百戶張鎭等械送賊將胡間等三人至京賞銀鈔彩幣布綿有差帖木者禿等處女直野人頭目恍可等來朝貢賜之鈔幣福建浦城縣有馬鞍等銀坑三所歲可得銀千四十餘兩鉛四萬一千五百餘斤宜發民開煎從之

○戊午新建龍江天妃廟成遣太常寺少卿朱焯祭告時太監鄭和使古裏滿剌加諸番國還言神多感應故有是命賜翰林院侍讀黃準等五員各彩幣五表裏白金二十兩白米四石鈔二百錠升北京道監察禦史裴璉浙江道監察禦史徐文瑛爲河南按察司副使狹西道監察禦史黃友信爲僉事降廣西按察司副使陸廣平爲交阯按察司僉事舊港頭目施進卿遣壻丘彥誠朝貢設舊港宣慰使司命進卿爲宣慰使賜印誥冠帶文綺紗羅

○庚申朝鮮國王李芳遠遣陪臣李貴齡等來朝貢馬賜之鈔幣緬甸故土官卜剌浪次子馬者速遣人朝貢初卜剌浪分其地使長子那羅塔管大甸次子馬者速管小甸卜剌浪死那羅塔盡收馬者速土地人民馬者速往依速睹嵩土官板洋爲贅壻至是欲復居小甸遣人來朝且訴其情敕諭那羅塔曰爾違父命逐弟而據其地奪其貲財致弟無所歸甚乖孝友之道其卽攺行爲善所得爾弟地土資產悉以還之兄弟相好如初則朕汝嘉不然天殃人禍悔將無及

○辛酉賜文武百官楜椒有差升雲南蒙化衛指揮同知陳欽爲交州右衛指揮使初欽犯法謫交阯立功贖罪黎澄之擒欽與有功故升用之

○丙寅命禮部造大行皇后祔謁太廟祭品及謚冊謚寶冊寶悉以檀香爲之

○戊辰周世子有燉新安王有熹永寧王有光汝陽王有煽辭歸各賜鈔幣其從官賜鈔有差升金吾左衛指揮僉事李名道林子宣爲本衛同知雲南孟誥土官西裏帳弟刀猛甫遣頭目板魯等來朝貢方物雲南麓川平緬故宣慰使思倫發子散朋貢馬各賜鈔及文綺紗羅

○己巳泰寧等衛頭目乞列該等率其妻子來朝貢馬命乞列該爲千戶余爲百戶鎭撫賜鈔幣襲衣有差

○庚午直隸蘇州府嘉定縣僧會司奏縣舊有僧六百餘人今僅存其半請以民之願爲僧者令披剃給度牒不聽上諭禮部臣曰國家之民服田力穡養父母出租賦以供國用僧坐食於民何補國家度民爲僧舊有禁令違者必罪

○壬申上與侍臣論及養身之道上曰人但能淸心寡欲使气和體平疾疢自少如神仙家說服藥導引亦只可少病豈有長生不死之理近世有一種疲精勞神佞佛求壽又愚之甚也

○癸酉交阯總兵官新城侯張輔遣送交阯諸色工匠七千七百人至京上念南土遠來不耐寒命工部悉給錦衣爪哇國西王都馬板遣使亞列加恩等來朝貢謝罪先是爪哇國西王與東王相攻殺遂滅東王時朝廷遣使往諸番國經過東王治所官軍登岸市易爲西王兵所殺者七百十人西王聞之懼至是遣人謝罪上遣使賫敕諭都馬板曰爾居南海能修職貢使者往來以禮迎送朕當嘉之爾比與東王構兵而累及朝廷所遣使百七十餘人皆殺此何辜也且爾與東王均受朝廷封爵乃逞貪忿擅滅之而據其地違天逆命有大於此乎方將興師致討而遣亞烈加恩等詣闕請罪朕以爾能悔過姑止兵不進但念百七十人者死於無辜豈可已也卽輸黃金六萬兩償死者之命且贖爾庶幾可保爾土地人民不然問罪之師終不可已安南之事可鑑矣

○乙亥蜀王椿第六子生賜名悅烯

○丙子兵部奏軍官子弟比試多不中者請罪之以示儆上曰軍官須諳韜略勤練習以精武事今其子弟多驕縱未嘗教習及比試畏怯如處女將來襲職何以得用姑移文戒諭之今後比試不中者悉謫戍交阯

○丁丑設蘇州府嘉定縣淸浦場鹽課司隸兩浙鹽運司置大司使一員副使一員置交阯交州左右中前並昌江淸化衛經歷司經歷及市橋守禦千戶所吏目各一員韃靼卜顏禿及苦木來歸賜金彩幣命爲涼州衛百戶鎭撫

○己卯賞使西洋官軍舊港擒賊有功者指揮鈔一百錠彩幣四表裏千戶鈔八十錠彩幣三表裏百戶所鎭撫鈔六十錠彩幣二表裏醫士番火長鈔五十錠彩幣一表裏校尉鈔五十錠綿布三疋旗軍通事軍伴以下鈔布有差夜有星大如碗靑白色光燭地出天船北行至雲中

○庚辰修北鎭廟遣太監王貴通賫敕往勞占城國王占巴的賴賜王白金三百兩彩絹二十表裏嘉其嘗出兵助徵安南也夜有星大如雞子靑白色有光出文昌西北行入北斗魁大明太宗文皇帝實錄卷七十一

太宗至孝文皇帝實錄卷七十二

永樂五年冬十月辛巳朔以交阯所舉明經士人甘潤祖等十一人爲諒江等府同知賜敕慰勉上復親制詩賜之

○癸未夜金星犯南斗魁第三星

○丙戌以孝慈髙皇后傳賜各王及百官有守衛卒自陳母病篤乞假省視上曰何不早言曰昨告守衛官不聽上大怒曰父母病而不聽歸彼非父母所生耶在朕前尙爾況遠外哉命兵部黜其守衛官戍邊

○丁亥交阯總兵官新城侯張輔等奏訪舉交阯郡縣懷才抱徳明經能文博學有才聰明正直孝弟力田賢良方正練達吏事明習兵法及材武諸色之人凡九千人陸續遣送赴京上以冬月气寒南荒之人不耐命工部遣官以綿衣靴襪卽途中賜之夜月有星大如盞靑白色光燭地出西南雲中入近濁

○戊子遣使賫敕諭老撾宣慰使刀綫歹曰朕自臨禦以來撫綏遠人無問彼此一以至誠是以九夷八蠻各供職貢爾受朝命爲守土之長比年以來不修朝貢何恃而然安南黎賊父子逆天構禍神人共怒朕命將出師恭行天討爾不能爲朝廷敵愾乃與季犛潛通助之兵眾姦詭如此爾罪奚逃卽欲發兵問罪恐傷及無辜今特遣使諭爾能追悔前過庶圖保全不然天譴人罰悔將無及永寧宣慰司故土官阿聶妻奢蘇等來朝貢馬賜之鈔幣

○己丑上謂刑部尙書呂震等曰前所奏死囚服已赦之從南北風土所宜發戍邊衛近聞戍南邊者多冒瘴癘死其攺發北京郡縣種田庶全活之已發遣者追還

○庚寅賜雲南鎭沅府土官知府子力騰及來朝貢韃靼卜顏禿等宴於會同館

○辛卯通政司言紹興民其鄕人居室違禁上曰未可聽南方僻遠之處少經兵革宋元時居室往往有之何可一槪罪以違禁其令巡按禦史驗視但是本朝禁令之後造者抵罪在禁令前所造𨿽違法不問

○壬辰升光祿寺署正宋彬爲本寺少卿遣使諭安兀良三衛官軍時韃靼罕部下哈兒答歹至兀良哈言完者禿王將卒眾合別失八里之眾南掠而先掠其東北諸部落兀良哈之人聞之驚懼有來朝者具言其故上曰完者禿元遺裔名本雅失裏者比指揮醜驢至撒馬罕見其部屬不過百人且勿別失八里遠在西北安能相合其哈兒答歹之來必鬼力赤令張虛勢惑我邊境耳遂遣使賫敕諭福余朵顏泰寧三衛官軍各安邊境毋聽浮言並敕東北諸邊將令悉知之敕甘肅總兵官左都督何福曰韃靼子耳力自迆比來具言鬼力赤事今遣此人同百戶旱花等賫書與鬼力赤問其不報之故因覘虜情可遣人護送出境並敕福余曰舊禁軍器出境近聞有鬻與外夷者此邊將失於關防之過目今須嚴禁約賜書諭韃靼可汗鬼力赤曰前遣使致書可汗本朝通好共享太平乃拘畱信臣不報今再遣百戶早花等審求其故禍福之機天有顯道惟可汗省之

○甲午冊謚大行皇后前禮部期奏行祭告禮及頒冊寶等官上命淇國公丘福頒冊禮部尙書趙羾頒寶是日上躬告天地於奉天殿冊陛上宮中先設冊寶案於幾筵殿設香案於冊寶案前上禦華蓋殿文武百官於奉天殿前丹墀內分班序立引禮引頒冊寶官至華蓋殿拜位序班舉冊寶案置殿中鴻臚寺官奏頒冊寶官行禮贊四拜畢贊跪傳制官傳制曰永樂五年十月十四日冊謚大行皇后命卿行禮引禮贊俯伏興四拜畢序班舉冊寶案出至天殿丹陛上以冊寶置彩輿中由中道出頒冊寶官隨後至右順門外面比立內官舁彩輿由正門入至幾筵以冊寶置於案退俟殿外尙儀女官詣香案前跪進曰皇帝遣太子太師淇國公丘福禮部尙書趙羾冊謚大行皇后謹告奏畢興贊宣冊女官捧冊立宣於幾筵之右冊文曰乾坤萬化之首配匹萬福之源堯女嬪虞啟毋翼夏有娀基商太妊興周盛徳徽音載籍斯著皇后徐氏開國勛臣中山武寧王之女備全聖徳茂著令儀靜一誠莊步中珩璜之節沖和柔順心存圖史之規夙配朕躬恪盡婦道孝以事於考妣敬以肅於宮闈勤儉律身寬裕逮下方朕遘屯之日曆艱險以圖回正後憂虞之時盡煩勞而佐助荷天地之庇佑賴考妣之福禔肅靖京畿奠安宗社實後有以相成之也朕主典神器後正位中宮不以旣安而忘危不以旣尊而自足職善道以輔內治衍繁慶以益生靈萬方密囿於仁思九族咸承於慈愛徳由成於天性功實偉於古人豈意盛齡遽焉傾逝朕心慟悼萬姓盡傷夫死生事之常而冊謚者禮之大爰循懿行以定徽稱特冊謚曰曰仁孝皇后於乎用謚易名允協古今之通義表儀乖範聿隆海宇之尊崇靈其在玆服此光寵於乎哀哉宣冊訖置冊於案贊宣寶女官捧寶立宣於幾筵之右寶文曰仁孝皇后之寶宣寶訖置寶於案尙儀女官一員復詣香案前跪奏禮畢女官以冊寶案置於幾筵之左內官出報頒冊寶官禮畢頒冊寶官復命是日百日行謚冊禮畢上及皇妃皇太子妃皇孫親王及妃公主以下及在京文武官並命婦皆致祭禮部言初議喪禮輟朝不鳴鐘鼓百日百官服斬衰二十七日後素服亦百日止今已百日請禦正門視朝鳴鐘鼓百官易服淺色衣上以梓宮未葬視朝仍禦西角門不鳴鐘鼓百官仍素服

○丙申髙平王濟燁來朝進羊馬命廣洋淮安等衛造海運船九十七艘雲南鎭沅等府土官頭目臺綫呼等貢方物賜之鈔幣夜月食

○戊戌命戶部員外郎黃通理等監閘交阯鹽課時交阯總兵官言其地所產鹽每歲老撾等處以金求易命仍其舊故遣邇理等三人監閘人賜鈔七十錠增設北京苑馬寺淸河等監順義等二十四苑順義常春咸和馴良四苑隸淸河監永川隆驊大牧遂寧四苑隸金臺泔池鹿鳴龍河長興四苑隸涿鹿監遼陽龍山萬安蕃昌四苑隸盧龍監淸流廣蕃龍泉松林四苑隸香山監河陽崇興義寧永成四苑隸通川監都指揮柴志誠等遣子因帖水兒及涼州衛土官百戶眾神保等進馬賜鈔幣有差禿都嘔罕阿等處女直野人頭目朵定哈禿裏必纏阿剌兀者西寧瞿晏寺僧班丹藏卜來朝貢馬悉賜鈔幣夜月犯井宿東扇北第一星

○庚子升漢陽府通判曹瞳爲廣東按察司僉事狹西道監察禦史石魯爲四川按察司僉事攺山西道監察禦史劉勉爲廣東道監察禦史復徐敬福建道監察禦史敬初爲浙江道禦史坐累謫興州至是以薦復召用之四川安順州土官同知阿宇貴州貴竹長官司長官宋昌各遣人貢馬賜賚有差

○辛丑暹羅國王昭祿羣膺哆羅諦剌遣使柰婆郎直事剃等奉表貢馴象鸚鵡孔雀等物賜鈔幣襲衣命禮部賜王織金文綺紗羅表裏先占城因遣使朝貢旣還至海上颶風漂其舟至湓亨國暹羅恃彊淩湓亨且索取占城使者羈畱不遣事聞於朝又蘇門答剌及滿剌加國王並遣人訴暹羅彊暴發兵奪其所受朝廷印誥國人驚駭不能安生至是賜敕諭昭祿羣膺哆羅諦剌曰占城蘇門答剌加與爾均受朝命比肩而立爾安得獨恃彊拘其朝使奪其誥印天有顯道福善禍淫安南黎賊父子覆轍在前可以監矣其卽還占城使者及蘇門答剌滿剌加所受印誥自今安分守禮睦鄰境庶幾永享太平夜月犯軒轅南第五星

○壬寅命胡金吾左衛指揮同知周興子寧顧興從叔誠俱襲其職

○癸卯追贈故安南國王陳氏子孫七人以叔奭�頁爲亞中大夫交阯等處承宣布政使司左參政沆爲亞中大夫交阯布政司右參政淵濟爲朝列大夫交阯布政司右參議曰章元胤國﹤山桂﹥爲朝列大夫交阯布政司右參議初詔安南陳氏子孫宗族爲黎賊所害者宜加卹典贈之以官至是有司具名來聞故有是命夜月在太微垣內犯內屏西南星

○乙巳命故遼東都指揮同知丁勝子信襲父原職爲金吾右衛指揮同知大興左衛指揮使蔣旺子興陳貴弟銘俱襲金吾右衛﹝將﹞﹝指﹞揮使金吾左衛指揮同知鄭亨於忠羽林前衛指揮僉事劉賈兒叔福各襲其職灌頂圓通善慧大國師哈剌思巴羅葛蘿司遣其徒著失夾等來朝獻舍利佛像及馬賜白金鈔幣夜有星如雞子大靑白色有光出內屏西北行入北斗柄

○丙午浙江等道監察禦史淩昌等劾奏都督譚靑鎭守儀眞肆爲非法彊娶軍民女子爲妾逼取知縣李濟貨賂撤民居爲店肆決濠水以取魚役軍士百六十人耕種樵采彊奪僧地及抵換官馬凡十餘事逮問具有徵驗昨蒙聖恩宥罪然宥之無以警眾上曰姑宥之召靑面諭之曰爾昔有勞髙爵厚祿報之矣當謹守國法庶保長久復爾必不宥也

○丁未敕甘肅總兵官左都督何福曰自今忠順王脫脫遣人饋爾禮物宜悉受之蓋其爲人﹝朴﹞﹝朴﹞愚無智識爾握兵邊境彼所畏也禮饋見卻則生猜疑不若開心撫納庶得其情上以山西早寒采木軍夫勞勤命副都禦史劉觀馳傳散遣還家令明年春赴工升通政司左通政楊泰爲北京刑部右侍郎廣西總兵官都督同知韓觀錦衣衛指揮程遠奏潯柳諸郡蠻寇悉平初都指揮同知朱廣都指揮僉事方政等與觀等議分兵兩道而進廣政將湖廣等處兵攻慶遠宜山新城思思河池等縣觀等將雲南等處兵由柳州攻馬平來賓遷江賓州上林羅城融縣皆破之觀與廣會兵象州又分鈔武宣東鄕桂貴平永福諸縣斬寇首萬餘級獲其黨黃南等萬三千餘人悉歸所掠軍民男婦百二十人皆遣還家上覽奏嘉之遣敕畱觀鎭廣西令廣等仍詣交阯所卒軍士各還衛所

○戊申升金吾右衛故指揮僉事袁敬侄讓爲錦衣衛指揮同知千戶李實爲錦衣衛指揮僉事

○己酉溫突兒年麼連等處韃靼頭目苟史得來朝貢馬賜賫有差夜有星大如盞靑白色尾迹有光出卷舌西北行至遊气

○庚戌韓王薨王諱松太祖髙皇帝第十九子母妃周氏王聰明有機辯通知古今恭謹事上未嘗有過及是薨上爲震悼輟朝三日遣官致祭謚曰憲以未就國敕有司塋葬安徳門外卹典特厚云

太宗至孝皇帝實錄卷七十二

太宗至孝文皇帝實錄卷七十三

永樂五年十一月辛亥朔欽天監進永樂六年大統歷日上禦奉天門受之頒賜諸王及文武羣臣敕交阯總兵官新城侯張輔等曰將士久勞在外今罪人旣得撫安平定之後宜及時班師升右春右庶子兼翰林院侍讀湖廣爲翰林院學士兼左春坊大學士庶子兼翰林院侍讀黃淮爲右春坊大學士仍兼侍讀右春坊右諭徳兼翰林院侍讀楊榮爲右春坊右庶子翰林院侍講兼左春坊左中允楊士奇爲左春坊左諭徳翰林院侍講金幼孜爲右春坊右諭徳榮士奇幼孜皆仍兼侍講翰林侍講鄒緝兼左春坊左中允修撰曾棨林環皆升侍講修撰梁潛兼右春坊右贊善升翰林院檢討沈度庶吉士彭汝器王直余鼎玉英羅汝敬爲修撰仍命吏部臣曰廣等侍朕日久繼今考滿勿攺外任夜金星犯十二諸國秦星

○癸酉皇太子請以仁孝皇后所著勸善書頒賜臣民從之敕交阯總兵官新城侯張輔等曰今交阯已平如有反側必當剿滅然宜戒飭將士不可濫及無辜𨿽凶逆之家其幼穉男子皆不可殺但驅入內地或爲民或爲奴惟執兵拒敵者必殺不釋敕左副將軍西平侯沐晟等亦如之河南彰徳府湯陰縣言河水泛溢沒民田一百七十一頃有乞免今年稅糧從之

○甲寅升山海衛鎭守都指揮同知貴瓛爲後軍都督僉事

○乙卯攺工部左侍郎張本爲右侍郎時本奏牘內書行誤左爲右而本失於省閱給事中劾奏不敬請治之矣上宥之而有是命

○丙辰賜如來大寶法王哈立麻彩幣法器香果等物及賜大國師果欒羅葛羅監藏巴裏藏卜等彩幣表裏有差

○丁巳命浙江湖廣江西攺造海運船十六艘

○戊午沈王模長子生賜名佶焞

○己朱髙平王濟燁薨訃聞賜祭謚曰懷簡敕有司塋墳葬之濟燁晉恭王第二子也來朝京歸次於汴嬰疾薨年二十九哈密頭目把都右等來朝賜襲衣彩幣巡按河南監察禦史曹琰劾奏河南按察司副使夏禮裴璉僉事溫仲和黃友信畏巡歷之勞耽燕安之樂凡有公務移委有司代行受耳目之寄失憲紀之職上命都察院逮鞫之

○庚申西寧衛土官指揮僉事李英遣人進馬賜之鈔幣有差

○辛酉阿魯兀納麼連地韃靼頭目脫完不花等來朝貢馬播州宣慰使楊昇遣弟圭貢方物賜鈔幣有差廣東畬蠻雷紋用等來朝初潮州衛卒謝輔言海陽縣鳳皇山諸處畬蠻遁入山谷中不供徭賦乞與耆老陳晚往招之於是畬長雷紋用等凡四十九戶俱﹝欲﹞﹝願﹞復業至是輔率紋用等來朝命各賜鈔三十錠彩幣一表裏絹衣一襲賜輔晚亦如之

○癸亥西寧衛僧攝攝剌查等貢馬及方物賜之鈔幣有差

○甲子冬至以仁孝皇后喪免賀朝鮮國王李芳遠遣陪臣朴山言奉儀物致祭仁孝皇后

○乙丑以仁孝皇后內訓賜羣臣俾教於家初後於宮中覽觀載籍著是書以爲女範其目曰徳性修身愼言謹行勤勵警戒節儉積善遷善崇聖訓景賢範事父母事君事舅姑奉祭祀母儀睦親慈幼逮下待外戚凡二十篇名曰內訓書成未上至是皇太子以進上覽之愴然命刊印以賜書諭趙王髙燧曰欽天監奏彗星見燕分爾宜謹愼出入伺察邊境毋或怠忽太子少師姚廣孝等進重修文獻大成書凡二萬二千二百一十一卷一萬一千九百五本更賜名永樂大典上親制序以冠之其文曰昔者聖王之治天下也盡開物成務之道極裁成輔相之宜修禮樂而明教化闡理至而宣人文粵自伏羲氏始畫八卦通神明之徳類萬物之情造書契以易結繩之治神農氏爲耒耕之利以教天下黃帝堯舜氏作通其變使民不倦神而化之使民宜之垂衣裳而天下治禹敍九疇湯修人紀之數聖人繼天立極皆作者之君所謂制法興王之道非有述於人者曁乎文武相繼父作子述監於二代鬱鬱乎文孔子生周之末有其徳而無其位承乎數聖人之後而制作已備乃贊易序書修春秋集羣聖之大成語事功則有賢於作者周衰接乎戰國縱橫捭闔之言興家異道而人異論王者之迹熄矣迄秦有燔禁之禍而斯道中絕漢興六藝之教漸傳而典籍之存可考繇漢而唐繇唐而宋其制作沿襲蓋有足徵然三代而後聲明文物所可稱述者無非曰漢唐宋而已洪維我太祖髙皇帝膺受天命混一輿圖以神聖之資廣述作之奧興造禮樂制度文爲博大悠遠同乎聖帝明王之道朕嗣承﹝洪﹞﹝鴻﹞基﹤面力﹥思纘述尙惟有大混一之時必有一統之制作所以齊政治而同風俗序百王之傳總歷代之典世遠祀綿簡編繁夥恆慨其難一至於考一事之微泛覽莫周求一物之實窮力莫究譬之淘金於沙探珠於海戛戛乎其不可易得也乃命文學之臣纂集四庫之書及購募天下遺籍上自古初迄於當世旁搜博采匯聚羣分著爲典奧以气者天地之始也有气斯有聲有聲斯有字故用韻以統字用字以繁事揭其綱而目必張振其始而末具舉包括宇宙之廣大統會古今之異同巨細粲然明備其餘雜家之言亦皆得以附見蓋网羅無遺以存考索使觀者因韻以求字因字以考事自源䢐流如射中鵠開卷而無所隱始於元年之秋而成於五年之冬總二萬二千九百三十七卷名之曰永樂大典臣下請序其首蓋嘗論之未有聖人道在天地未有六經道在聖人六經作聖人之道著所謂道者彌綸乎天地貫通乎古今統之則爲一理散之則爲萬事支流蔓衍其緒紛紜不﹝以﹞﹝有﹞統之則無以一之聚其散而兼總其條貫於以見斯道之大而無物不該也朕深潛聖道志在斯文蓋嘗討論其旨矣然萬機浩繁實資觀覽姑述其槪以冠諸篇將以垂示無窮庶幾或有禆於萬一云爾賜廣孝等二千一百六十九人鈔有差

○丙寅命戶部歲給趙王祿米一萬石設交阯三江淸化又安新平順化五衛及演州南靖二守禦千戶所夜彗星不見前軍都督府都督僉事史勇卒勇肅縣人初爲燕山右護衛總旗從上平內難以勇敢善戰累升至都督僉事至是卒禮部聞命遣官賜祭仍卹其家

○丁卯雲南北勝州土官百夫長楊克郎牙舊來朝貢馬西寧衛百戶許祥貢金佛像及馬各賜鈔幣裁省福建泉州府永春縣縣丞主簿夜月犯鬼宿東北星

○戊辰敕甘肅總兵官左都督何福曰爾奏欲調鳳陽畱守左衛指揮使蘇楷赴寧夏中衛掌衛事西安後衛指揮劉弘赴甘州右衛寧夏百戶葛復赴西寧衛寧夏衛副千戶趙禮寧夏左屯衛百石寬赴涼州衛領騎士復調寧夏右屯衛鎭撫李眞理刑悉從所言爾於將校能量才選用之果當朕心所升杭州府通判陳廣爲福建按察司僉事攺兩淮鹽運司同知祝瓊爲交阯布政司右參議通州衛時上以淮安河南漕運皆至通州特命增設左衛建倉庾以貯所漕運之粟北京保定府博野縣言往歲民饑嘗貸預備倉粟而連歲水患無以償乞折輸鈔爲便上命戶部悉免之右軍都督僉事柴秉誠卒秉誠韃靼人舊名倫都兒灰永樂三年率眾自塔灘來歸賜姓名授右軍都督僉事俾居涼州至是卒遣官賜祭

○己巳交州右衛土官指揮同知陳封千戶阮正百戶宋如路等二十員來朝貢方物人賜鈔八十錠紵絲衣一襲賜其從者鈔有差是日廣西按察司僉事楊廉劾啟廣西布政司右參議吳翔往龍州受民貨賄皇太子曰參議方嶽之臣不廉何以率下命都察院追鞫之

○庚午夜有星大如盞靑白色有光出南河東南行至遊气

○丙子敕甘肅總兵官左都督何福曰近得降虜朵兒只言北虜備擠馬漧糧期冰凍時南寇東勝亦欲寇甘肅哈密爾湏堅壁淸野以待若來愼毋輕出兵擊之慮有詐也戒愼戒愼又敕福曰前命西寧侯宋晟選都指揮領騎士一千同賣馬回回由甘肅取道出哈密之北覘虜動靜晟任用非人致謀泄露卒無成功所遣都指揮劉廣猶在沙漠逡巡視命可令卽還毋致爲虜所得時福奏邊地田多請令軍士下餘丁屯種及請運涼州舊糧至甘肅俟下年運莊浪鞏昌新糧至涼州又請甘肅鹽場聽商人於黃河迆南糴糧中納悉從所言

○戊寅交阯土人陳紵陳光祉陳涔等六十七人來朝貢金銀器及方物賜之鈔幣襲衣哈剌可蘭之地韃靼頭目安臺等來朝貢馬賜之鈔幣南陽等府郟縣等縣生員髙明等言初以楷書選之入文淵閣修永樂大典今書成願就學國子監從之

○己卯問者速之地女直野人頭目乃他木男吉察兀木哥禿等來朝賜賚有差

太宗文皇帝實錄卷七十三

太宗至孝文皇帝實錄卷七十四

永樂五年十二月庚辰朔上視南郊牲夜有星大如雞子靑白色有光出丈人星南行至近濁

○辛巳淨修三藏國師耳亦赤淨戒三藏國師八兒思並韃官指揮梁順禮等涼州衛副都綱失昝十等各遣人貢馬賜鈔幣有差

○甲申朝鮮國王李芳遠貢馬三千疋至遼東敕保定侯孟善遣送北京苑馬命戶部運絹布一萬五千疋往遼東酬之

○丙戌密衛指揮馬馬火者等及哈剌火州等處回回也速等來朝貢馬賜之鈔幣

○己丑交阯總兵官新城侯張輔等奏請於原設七衛之外再撥官軍五千六百人設交州後衛又請從鎭夷諒山二衛及增設十五千戶所該用官軍二萬二千七百有奇悉從之賜敕報曰爾爲大將凡邊閫之務推人情審事勢可爲卽爲但爲古名將之法也賜十忽魯失林裏河列門河恁速兒阿敏山嘔罕河阮裏河等處來朝女直野人頭目喜程哥散兒答答及西番等處淨修三藏國師所遣朝貢使臣思思南土官田仁凱等宴於會同館

○庚寅汝南王有勛妃盛氏薨訃聞賜祭給明器儀仗以葬必裏赤河等處女直野人頭目可魯佟把都兒孛朵赤等來朝賜之鈔幣

○壬辰喜刺烏之地野人的升哥等來朝置喜刺烏衛命的升哥等爲指揮千百戶賜誥印冠帶及襲衣鈔幣有差

○癸巳敕鎭守大同江陰侯吳髙曰爾奏沿邊艸盛欲焚之最當第慮旁近未知或生疑怪且巡徼軍馬倉卒難避屯堡房舍將有所損須預報之使備西番蒙光長官司長官阿都從等遣其弟者千八等及金築撫司土官上馬橋等十四長官各遣使貢馬賜之鈔幣等物

○甲午以太祖髙皇帝戒敕功臣鐵榜及敕旨頒賜武臣復諭之曰自昔人君有天下皆賴將臣以靖禍亂功成治定則期共保富貴以貽子孫然往往不能保全而至於覆敗者何哉蓋人臣處髙位者易至於驕縱冒刑憲者多於怙終人君代天理物賞善罰惡一出至公苟有毫髮偏徇則何以服天下朕皇考太祖髙皇帝立法垂憲傳子孫功臣有犯必訓飭再三不悛然後寘於法𨿽在親舊未嘗曲貸當時天下之人咸謂太祖英明剛斷至公無私朕荷天地祖宗之佑纘承大統卿等宣力事朕誠願相與謹守憲度共保富貴而君臣之間事有難處蓋盛滿之餘驕縱幹法置而不問則違祖宗成憲悉處以法則若朝廷少恩今以太祖戒諭功臣訓飭備錄於前爾等遵之則福臻逆之將禍及必然之理敬之愼之敕甘肅總兵官左都督何福曰得奏哈密指揮法都敕欲設把總官一員以理政務爾須度其可否及當委用何人朕嘗敕哈密官校惟聽令於忠順王若復置把總官則是又添一王而政令不出於一令出不一則下難奉承爭彊競勝亂所由生宜審熟計具可否以聞

○乙未沈王模第二子生賜名佶煃交阯土官知府同彥翔等五十八人來朝貢金銀器悉賜鈔幣襲衣

○丙申北虜阿魯臺遣回回哈費思來朝且奏求藥命太醫院使如奏賜之夜月犯軒轅南第五星癸卯以歲除近祭仁孝皇后宮中自皇妃皇太子以下及在京文武官並命婦皆致祭如百日儀木興河忽剌溫松花江忽吉裏禿兒河阮兀都山黑龍江等處女直野人頭目沈江納兒等來朝賜之襲衣甲辰升義勇中衛指揮同知陳敬爲府軍前衛指揮使湖廣都指揮僉事謝鳳爲都指揮同知命中軍都督李諒致事仍給本俸

○乙巳通山王孟爚來朝居涼州右軍督僉事吳允誠等進馬賜鈔幣襲衣

○丙午夜有星大如盞靑白色有光出西北遊气中西北行入近濁後三小星隨之

○丁未設衛輝府之北關閘湯陰縣之塌河大名縣之艾家口浚縣之李家道口東昌府館陶縣之南館陶五遞運所時營建北京運輸者眾故增設之

○戊申擢吳登爲禮科給事中登錢塘人時以楷書召用云哈密忠順王脫脫遣頭目那那貢馬及方物賜鈔幣有差

○己酉享太廟是歲天下戶九百八十二萬二千九百十二賦稅糧二千九百八十二萬四千四百三十六石布帛一百三十萬三千九百二十五疋絲綿二十六萬二千四百一十五斤綿花絨四十四萬六千六十九斤課鈔一千四十九萬五千九百三十一錠金五十兩銀一十五萬九千二百六十八兩銅二千七百一斤鐵七萬七千六百七十七斤鉛三萬六千六百六十六斤朱砂二千八十兩海﹤貝巴﹥三萬三千七百二十索茶一百九十七萬二千一百三十四斤鹽一百三十九萬六千五百二十一引屯田子粒一千四百三十七萬四千二百四十石馬艸七萬二千八百四十束

太宗至孝文皇帝實錄卷七十四

太宗至孝文皇帝實錄卷七十五

永樂六年春正月庚戌朔以仁孝皇后喪免朝賀

○是日立春

○朝鮮國王李芳遠遣世子視奉表貢馬金銀器及方物

○夜水星犯壘壁陣東第六星

○癸丑敕交趾總兵官新城侯張輔等曰前以將士久勞於外令爾等撫安平定及時班師今春气向暖未聞班師之期朕夙夜在念事或有妨速具奏聞

○乙卯亨太廟

○丙辰賜朝鮮王世子李禔織金綺羅文綺紗羅衣五襲賜其陪臣兼從鈔幣表裏有差敕甘肅總兵官左都督何福等曰近興和守將言了見胡騎五十餘往來塞外宜練士馬謹斥堠晝夜堤防仍密察把都帖木兒及倫都兒灰所部人心如何若可用則選壯勇者五六十人或百人往迆北覘虜聲息如何未親附切不可遣

○丁巳以岷王梗慢侮無禮屢訓不悛削其護衛官軍悉調防邊存軍士校尉各百人隨之罷其長史司審理等官

○戊午以大祀南郊上禦奉天殿文武羣臣受誓戒

○辛酉大祀天地於南上還禦奉天殿羣臣行慶成禮敕免宴頒胙於羣臣

○壬戌兀良哈野人頭目乃答兒哈哈纏等率男女八十人餘人來朝貢馬時福余衛指揮僉事安出等奏乃答兒有才識哈哈纏等一十四人善騎射請授官職從之命乃答兒等爲指揮千百戶賜誥敕冠帶及襲衣鈔幣有差

○夜月犯鬼宿東北星

○甲子遣太監王安等往別失八里時鴻臚寺丞劉帖木兒不花等使迆西還言本雅失裏初居撒馬兒罕後奔別失八里今虜遣人迎立之邊將亦報諜聞本雅失裏事且云本雅失裏若立則諸虜擁之北行必先掠邊境請選勁騎出塞覘伺或要擊之上曰此虜果立亦未能大肆其志姑遣人潛察所向如何遂遣安往別失八里而敕總兵官都督何福等遣人往哈密等處買馬以覘本雅失裏動靜令所遣者必與安聲勢相接迆西諸衛所則發兵護送

○河南武陟縣知縣屠任言縣東關至北賈村等處去年霪雨沁水沖決堤岸渰沒田廬請用民力修築從之

○初四川敍州府南溪縣民言嘉定州犍爲縣有四鹽井可以開煎命戶部遣人往驗之至是還奏如所言蓋歲通得鹽十萬九千八百斤

○乙丑命右軍都督僉事馬榮統率舟師運糧往北京攺山東萊蕪縣東河驛隸新泰縣

○革四川赤水縣宣撫司經歷司

○交阯布政司言郡邑初定倉廩未完官軍俸糧宜樽節支給今議一品二品三品月給米一石四品五品八斗六品七品七斗八品至未入流六斗旗軍吏典承差五斗待糧儲充羨別議奏請從之

○丙寅夜月犯太微東垣上相星

○丁卯升兵科都給事馬麟交趾布政司左參議祀瓊俱爲通政司右通政命工部造寶船四十八艘夜月犯亢宿南第一星

○戊辰設交趾太原嘉興廣威天關望江臨安新寧七鎭金場局置大使二員副使四員又選授知州知縣二十一員每鎭三員提督閘辦又以府二員總督令禮部鑄印給之

○設交趾云屯市舶提舉司置提舉副提舉各一員

○己巳敕甘肅總兵官左都督何福曰爾奏甘五衛番漢官軍雜居難於防制俟春暖分定地方使各相聚處已準行所奏涼州衛帶管土兵五百餘人關賞賜不支月糧𨿽有軍民未得實用欲收入五政更酌量之可行卽行

○火州等處回回阿的車並忽剌木丁等貢馬及方物賜予有差

○庚午沈王模第三子生賜名佶煟命濟州衛故指揮使趙斌子敬府軍左衛故指揮同知張保侄貴羽林右衛故指揮僉事苪驢兒子春各襲其職

○設堪步長官司隸雲南都司命來朝土酋勺吉爲長官賜印章冠服

○癸酉都察院都禦史陳瑛等言都指揮單政驕恣違法擅令家人出境易馬請罪之上曰春秋人臣無外交況敢爲貿易事如稍有不平致爭競啟釁隙關涉非小政𨿽有功不可宥命鞫之

○甲戌趙王髙燧奔仁孝皇后喪始至屬時北邊有警故緩云

○女直野人頭目必纏等百六十人來朝置禿都河實山忽裏吉山列門河莫溫河阮裏河察剌禿山忽裏吉山列門河莫溫河阮裏河察剌禿山嘔罕河八衛命必纏等爲指揮千百戶賜誥印冠帶襲衣及鈔幣有差

○西審隆奔卜咂簇頭目鎖南監藏等來朝貢馬賜鈔幣襲衣

○乙亥貴州宣慰司使安卜葩遣人貢馬賜之鈔幣

○丙子朝宣國王世子李禔辭歸上親制詩賜之並賜白金錦綺書籍筆墨鞍馬遣中官黃儼送至其國而賜國王朝服白金千兩絨錦綺羅百三十匹

○丁丑遂花河女直野人頭目我卜魯等來朝貢馬賜賚有差

○戊寅設廣西太平府醫學

○升金吾右衛指揮使趙辛爲山西行都司都指揮使賜翰林院學士胡廣等五員各表裏彩幣二表裏白金十兩鈔五百貫

○思南宣慰使田宗鼎遣鎭撫柳原芳貢馬及方物建昌衛土官指揮使安普公貢馬皆賜白金鈔幣

太宗文皇帝實錄卷七十五

太宗至孝文皇帝實錄卷七十六

永樂六年二月庚辰朔

○壬午趙王髙燧還國

○夜火星犯司怪北第二星

○癸未有廣寧衛卒還自迆北言虜欲南掠敕武城侯王聰同安侯火眞率北京永平薊州山海眞定諸衛騎兵於宣武府等處備禦敕總兵左都督何福等悉嚴邊備

○丁亥遣官釋奠先師孔子

○掌交阯布政司事尙書黃福言廣西軍民饋運交阯者陸路艱甚宜令廣東海運二十萬石往給交阯從之

○戊子祭太社太稷

○遣官祭先農

○哈密忠順王脫脫及其祖母遣都指揮同知買住頭目哈剌哈納火魯忽赤來朝貢馬賜脫脫等文幣百匹彩絹二百五十匹命哈剌哈納爲都指揮同知火魯忽赤爲指揮使俱賜冠帶襲衣

○甘肅總兵官都督何福奏涼州諸衛土軍多私出外境市馬請按其罪甘肅馬驛遞軍卒請如例寧夏例戶給附近田二十畝俱從之

○己丑交阯按察司僉事劉有年言交阯舊設諸州多不親民而於附郭置縣理民事請如內地以州管民而革去附郭縣從之

○庚寅設湖廣五塞社望巡檢司

○壬辰命故前軍都督僉事史勇子顯襲父舊職金吾右衛指揮使

○癸巳夜水星犯壘壁陣第六星

○甲午賜晉王濟熺鈔二千錠彩幣五十匹彩絹百匹瑣郎哈眞河等處女直野人萬戶只兒木韃靼頭目方希等來朝貢馬賜鈔幣有差

○遣使賜祭別失八里至王沙迷查幹時中官把泰鴻臚寺丞劉帖木兒不花等使別失八里還言沙迷查幹卒弟馬哈麻嗣立之上以沙迷查幹能歸順朝廷遂遣把泰等賜祭仍遣璽書賜馬哈麻文綺衣二襲文綺表裏各十

○乙未都察院左都禦史陳瑛等言都督僉事王端都指揮同知林泉都指揮僉事牛諒奉命督運材木而縱恣貪淫拆毀公館及多支廩給等事宜治其罪命下錦衣衛獄

○丙申升刑部郎中陳俊民爲河南布政司右參政程新爲左參議戶部郎中顧行爲狹西參政刑部郎中鄒銳監察禦史沈源俱爲河南按察司副使以刑部郎中徐彰爲僉事

○增置交州左衛之中右二千戶所並交州中右前三衛及昌江衛之中左千戶所淸化衛之中右中中中前中後水軍五千戶所三江衛之中前後三千戶所

○女直野人頭目賈令哈火禿等百六十人五人來朝置弗朵禿河幹蘭河薛列河希灘河克默而河阿眞河兀裏奚山撒義河阿者迷河木忽剌河欽眞河同寬山一十二衛令賈令哈等爲指揮千百戶鎭撫賜印誥冠帶及鈔幣襲衣有差

○庚子升刑部郎中吳盛爲本部右侍郎

○壬寅浙江都指揮使孫成奏對不實謫戍邊

○癸卯交阯土官交州府知府阮均建昌府知府同彥翊演州府同知黎思凱來朝升均北京刑部左侍郎彥翊思凱爲右侍郎

○夜有星大如盞靑白色光燭地出元宿南行入庫樓

○甲辰設交阯按察司之山南山北海東海西四道分司

○武康伯徐理卒理河南西平人國初從諸將徵伐有功積官至永淸左衛指揮僉事調營州中護衛上舉兵靖難初下大寧理詣軍門見後從戰白溝破雄縣徇山東取滄州攻槁城定兩淮入師大小數十戰理皆鼓勇爭先所向克捷累官至都督僉事封武康伯命還守北京理寬厚馭下得士卒心其卒也賜祭賻命有司葬

○晝太白見辰位

○乙巳忽剌溫倭魯兀兀卜山等處女直野人頭目傳四達魯花赤伯﹤土答﹥木等百五十人來朝貢馬賜鈔幣有差

○丙午升都指揮費義爲爲前軍都督僉事

○瓊州府知府劉銘率生黎峒首王賢祐王惠王存禮等來朝貢馬命賢祐爲儋州同知惠存禮爲萬寧縣主簿賜冠帶鈔幣俾專撫黎民

○丁未免北京永樂五年以前諸色逋負仍自今年爲始免徵諸色課程三年課有增加者悉仍舊額

○命故後軍都督僉事陳亨之孫紀爲羽林前衛指揮使

○命浙江金鄕等衛攺造海運船三十三艘

○己酉擢工部司務張儼進士邵玘殷旦李玉韓瑜爲監察禦史

○上諭兵部尙書金忠掌中軍都督府事定國公徐景昌曰自昔勛業之臣皆奮起行伍身親戰陣積累勤勞致有爵位又小心敬守法律謹事朝廷故能長保富貴及其子孫不率狃於安逸驕奢淫酗忘祖父之艱難玩愒歲月不習騎射比及閱試手無措輙用私賄僥幸承襲一遇徵調百計營免不能免者至臨陣對敵畏怯疲懦墮馬棄槍喪膽褫魄皆由驕肆不教之過自今初試不中式者罰本衛所充軍三年復試不中謫戍遠方別選材子弟襲職其移文天下使悉知之

○命平江伯陳瑄總率官軍前軍都督僉事宣信爲副海道運糧赴北京

太宗至孝文皇帝實錄卷七十六

太宗至孝文皇帝實錄卷七十七

永樂六年春三月庚戌朔命羽林前衛故指揮同知顧晃忽兒子顏沙不丁襲父職

○湖廣施州盤諭宣撫司土官子向墨杓聳等來朝貢馬賜鈔幣有差

○辛亥騰衝等千戶所土官副千戶長刀貢蠻等遣其刀怕混等來朝貢馬及銀器賜鈔幣襲衣

○癸丑命寧陽伯陳懋以禦官軍鎭守寧夏

○乙卯詔河南山東山西永樂五年以前逋負稅銀及追償未完鹽糧芻豆諸色課程贓罰悉免

○設狹西鞏昌府徽州火鉆峪批驗茶引所置大使一員

○丙辰有言肅王楧不法事者賜敕諭楧曰祖訓王所居國境內軍民人等有侮嫚王者卽擒至京審其虛明白然後治罪今蘭州衛卒星得名三人得罪於王當聞諸朝廷區處乃聽小人朱典之言輙箠殺之春秋人臣無外交近別失八里哈密進馬及布王皆受之朱典構讒殺人長史不能輔導規正悉械送京師

○戊午常寧公主薨主上之第五女淑慧恭愼動止有禮通孝經女則列女傳下嫁駙馬都尉沐昕逾執恭儉惇婦道薨年二十三上深悼之賜祭皇妃皇太子妃皇太子妃諸王王妃各公主皆祭

○己未直隸來安舒城二縣民饑戶部以聞命有司發粟賑之共萬七千九百四十石

○喜樂溫和欽眞河等衛女直野人千戶喜省奇來朝自陳願居京師賜襲衣彩幣及牛羊薪米居宅

○庚申攺河南布政司左參議易英雲南按察使周新皆於浙江升兵部郎中魏瑛爲山東布政司左參議工部員外郎曹本爲江西按察使司僉事山西道監察禦史胡恪爲福建按察司僉事紹興府同知李遵義爲山西按察司僉事擢趙府教授王玭監生回謙張翼爲監察禦史

○掌交阯布政司事尙書黃福言交阯初平其地徵斂不一請酌量輕重爲定制上曰比除交阯郡縣官朕數諭之爲寬政務寬簡以綏新附之民無重徵斂重斂者驅民之策也福所言良合朕意遂命戶部會官定議務從輕省

○辛酉遣使賫書諭本雅失裏曰鴻臚寺丞劉帖木兒不花等回知爾自撒馬兒罕脫身居別失八里今鬼力赤等迎爾北行以朕計之鬼力赤與﹝野﹞﹝也﹞孫臺文結肺腑之親相倚爲固今未必能棄親就疎矣況手握重兵𨿽或其下有附爾者亦安敢與之異志今爾與鬼力赤勢不兩立矣夫元運旣訖自順帝之後傳愛由識裏達臘至坤帖木兒凡六輩相代瞬息之間且未聞一人遂善終者此亦可以驗天道然則爾之保身誠不易也去就之道正宜詳察善處古之有天下者皆於前代帝王子孫封以爵土俾承宗祀如周封舜之後胡公滿於陳封夏之後東樓公於杞封商之後箕子於朝鮮微子於宋漢唐宋亦皆封前代之後我皇考太祖髙皇帝於元氏子孫存卹保全尢所加厚有來歸者皆令北還如遣妥古思帖木兒還後爲可汗統率其眾承其宗祀此南北之人所共知也今朕之心卽皇考與前古帝王之心爾元氏宗嫡當奉世祀吉凶二途宜審思之如能幡然來歸加以封爵厚以賜賚俾於近塞擇善地以居惟爾所欲若爲下人所惑圖擁立之虛名𨿽禍機在前有不暇顧亦惟爾所欲朕愛人之誠同於皦日今再遣劉帖木兒不花等諭意並賜織金文綺衣二襲彩幣四端爾其審之敕總兵官左都督何福令遣人護送劉帖木兒不花等出邊就密探虜中事以聞

○忽的河法胡河卓兒河海剌河等處女直野人頭目哈剌等來朝遂並其地入建州衛指揮千百戶賜冠帶襲衣及鈔幣有差

○升金吾左衛指揮僉事李信爲指揮使故千戶秦五兒子泰陳柒子文耿肆子春王捨馬子敬徐廣子得熊達子剛包羊兒子勝劉淸子得俱襲升指揮僉事金吾右衛指揮同知崔驢兒子成襲指揮使千戶孔魯子福馬義子王襲升指揮同知髙那住子興趙企子能李智子祥祥朱名子勇李成子義俱襲升指揮僉事羽林前衛指揮僉事薛政弟翥周文子廣尙得子信襲指揮同知千戶劉達善子通王成子興李保兒子眞江保子喜襲升指揮僉事濟南衛指揮僉事劉福興子旺襲升指揮同知燕山右衛千戶婁鐵子名通州衛千戶江遇先侄原襲指揮僉事狹西行都司都指揮僉事髙璉子監襲父故職金吾右衛指揮使浙江都指指揮僉事黃義子忠襲父故職羽林前衛指揮同知羽林前衛指揮使江寧子興指揮同知楊仲和子春濟州衛指揮同知包哈剌把都兒子政金吾左衛指揮同知也先子典住朱成子名指揮僉事黃歪頭子福金吾右衛指揮僉事張福子斌旗手指揮僉事胡才興子聚府軍後指揮僉事陳觀音保兄智燕山前衛指揮僉事石玉甥虎兒各襲職命李端爲羽林前衛指揮僉事端父福爲本戶百戶卒端幼其叔旺襲從徵有功升指揮僉事至是端年長當襲父職旺並以己所積功讓端故超升焉

○夜月犯太微東垣上相星

○壬戌敕交阯總兵官新城侯張輔等曰交阯布政司奏坡壘丘溫隘畱三處乃交阯咽喉其地瘴癘官軍難處欲於近附思州太平田州等處量起土庫設立衛所如狹思西潼關四川瞿塘之例軍隸民廣西隸交阯爲便爾等其議行之

○敕甘肅總兵官何福曰凡回回韃靼來鬻馬者若三五百匹止令鬻於甘州涼州如及千匹則聽於黃河迆西蘭州寧夏等處交易勿令過河凡來進馬者令人帶乘馬一匹路費馬一匹俟至京師余馬準例給價

○賑雲南麗江軍民府饑民一千三百餘戶麥三千一百八十石

○癸巳巡按福建監察禦史趙昇及布政司按察司奏以柏生花爲瑞上賜敕切責之曰朕主宰天下於生民休戚未能徧知故委任爾等鎭撫藩方以圖安輯而乃肆志安逸於軍民疾苦一毫不言而今言柏花爲瑞夫時和歲登物無疵癘生民足食四夷順安此國家之瑞也爾等驗之人事歲果丰登民果給足乎樹木之花世所常有何益於國何利於民而以爲瑞也相爲朋比戲侮如此忠君卹民之心果安在哉姑宥爾等若復爲欺罔𨿽欲幸免不可得矣

○甲子設湖廣赤溪兩江口巡檢司隸赤溪南洞長官司以其地水陸衝要故設巡檢司置流官巡檢一員仍以土人副之

○丙寅敕甘肅總兵官左都督何福曰得奏欲於京師選韃官之材能者詣邊率領所調韃官軍朕亦計之韃官素於地理不諳人情不悉遽令領軍出境將不知軍軍不知將不相親附而於號令或有乖違則功不成此事理甚明不待智者可知矣於爾有不知耶得非有人謂爾總蕃漢兵久慮勢重致讒爲此言乎朕爲天下主賞罰予奪皆自己出未嘗以讒加罪一人況爾老將爲朕素知故推誠委任所言輙聽有未聽者必相與盡心商度其事之可否何嘗有一毫致疑且爾皇考舊臣有疑不信於韃官又可耶自今諸事但竭誠致力盡其材識可行卽行愼勿復有顧慮

○丁卯暖暖河等處女直野人頭目普速等百二十人來朝置兀魯罕河答罕山木興河益實者帖列山乞忽剌魯牙魯發帖九衛命普速等爲指揮千戶賜誥印冠帶襲衣及鈔幣有差

○己巳召鎭守貴州遠鎭侯顧成還京敕曰卿年髙久處海外勤於邊務朕思念不忘可卽還京用少佚勞勩亦慰朕延佇之意

○敕遼東鎭守保定侯孟善曰陰陽家言今歲海多暴風自今韃靼女直野人朝貢者皆令遵陸路來

○裁省四川重慶府涪州府同知敍州府南溪縣縣丞主簿

○夜木星犯諸王西第三星

○辛未敕交阯總兵官新城侯張輔等曰得奏班師去冬朕念將士久勞在外命爾等及時班師今天气已熱瘴癘方作而始就道踰其時矣宜善加撫卹無間將校軍士但有一人病瘴死者爾等不得爲全功

○都察院劾奏給事中朱肇捕盜虐民初命肇撫安江西軍民安福縣有盜十數人行劫郡縣不能捕肇出獄囚爲耳目捕之旣而所出囚爲盜所殺肇以聞發京衛官軍二千捕盜令肇同江西三司官督捕肇詣盜所集諸縣民丁萬五千人伐木立柵圍盜盜盡所有賂守柵者中夜得閒走欠不獲肇悉誣安福民庇盜虐以淫刑備極楚毒死者不可勝數富民之豪黠者以計行賄肇家其家寓書肇云緩捕可得急不得也肇從之盜夜復還殺傷官軍十餘人而走肇懼罪及己又誣平民庇盜逮至三千三百人死於獄者什一於是被誣者擊登聞鼓訴肇上曰不能獲盜而害平民如此命都察院爲民伸理其被誣者皆得釋遂徵肇下獄

○夜有星火如雞子靑白色有光出天廚旁西北行至遊气中

○壬辰戳兒河女直野人頭目忽失歹安等來朝命忽失歹安爲福余衛指揮僉事安苦等爲千百戶鎭撫賜鈔幣有差

○乙亥琉球國中山王思紹遣使阿勃吾斯等奉表貢方物謝襲封恩山南王汪應祖遣使蔑達姑耶等貢馬各賜鈔幣有差

○丁丑蘇州楊州二府言檜花爲瑞上曰近蘇松諸郡水潦爲災有司往往蔽不以聞昨有奏柏花爲瑞者已責其欺罔今又言檜花小人之務謏說也可惡遂降璽書切責之

○戊寅敕遼王植曰王在國中素循禮法於造作商販之事未嘗妄爲今聞所遣內人在外縱恣撓法侵擾軍民王之美名此輩必懲治之不可恕也

太宗至孝文皇帝實錄卷七十七

太宗至孝文皇帝實錄卷七十八

永樂六年夏四月乙卯朔享太廟

○辛巳復山東道監察禦史史克新官克新坐罪謫工部督工至是還其職

○壬午撒馬兒罕頭目沙黑奴兒丁等貢辭歸遣給事中傅安等偕行賜其王哈里彩幣十四表裏並賜哈烈等處頭目有差

○癸未設促瓦散金二長官司隸雲南都司初其地俱隸麓川平緬宣慰司至是土酋注甸八等來朝請別設長官司從之命注甸八等爲長官各給印章

○甲申肇慶府徳慶州徭首盤永等來朝貢方物賜鈔幣及絹衣

○乙酉上謂兵部臣曰朕卽位以來東北諸胡來朝多願畱居京師以南方炎熱特命於開原置快活自在二城居之俾部落自相統屬各安生聚近聞多有思鄕土及欲省親戚者爾卽以朕意榜之有欲去者令明言於鎭守官鎭守官阻之

○升戶科右給事中陳敬宗爲廣西按察司僉事擢黃岡縣學教諭羅拱爲兵科給事中攺廣西布政司右參議解縉林興祖俱爲交阯布政司右參議

○設北京通州惠河慶丰平津澄淸通流普濟六閘置官一員

○丙戌楚王楨遣內使李貴百戶卞旺等往雲南市馬西貴等恣肆犯法有司執送京師楨遣儀賓映琇奏云己不明不能擇人而使丐恩宥之上曰法度祖宗所建朕安得私賜書讓王並還貴等令王自治之

○丁亥灣甸州土官刀景發遣人來朝貢馬及方物賜之鈔幣

○戊子欽天監奏木星犯諸王星上曰前月木星犯諸王星今復然天道不爽遂悉賜諸王書俾警省

○有告言肅王楧聽百戶劉成言輙罪平源衛軍者上曰此下人所爲未必盡出王意敕王械成等送京師因顧侍臣曰王居深宮豈得悉聞外事皆由左右小人作威福於其所好惡者造餙毀譽於王前王與之狎暱有素更不察其是非而一意從之今過則皆於王矣故讒佞徳之蠢也林無木�﹤虫虫﹥有木左右無讒佞有美徳不可不去命故指揮僉事脫兒赤白子裏臺襲父舊職羽林前衛指揮使濟州衛指揮使莊成子興府軍右衛指揮同知侯眞子端府軍左衛指揮僉事淩雲子義俱襲父職

○兀者右等衛指揮使千百戶賈你等奏願居遼東三萬等衛從之賜之鈔幣襲衣鞍馬其居室什器薪米居室牛羊命所在官司給之自後願居邊衛者賜予準此例

○己丑夜月犯進賢星

○辛卯永壽尙竈來朝

○除山東濟南等府所屬徳州等二十九州縣及廣東寧遠潮陽二縣荒田租

○夜火星犯鬼宿西北星

○壬辰升前軍都督府經歷辛耀爲河南布政司左參議

○甲午夜木星犯諸王東第一星

○乙未萬壽聖節上禦奉天殿受朝賀仁孝皇后喪未期樂設不作

○朝鮮國王李芳遠故木邦宣慰使罕的法之子罕賓發等各遣使貢馬金銀器及方物賚有差

○丙申命戶部發粟賑北京獻縣饑民凡千五百七十石

○巡按雲南監察禦史陳敏言雲南自洪武中巴設學校教養生徒今郡縣諸生多有資質秀美通習經義宜如各布政使司三年一開科取士又言師儒之職爲後學矜式雲南郡縣學校官多用土人學問膚淺容止粗鄙不稱師範宜別選用經明行修之士庶幾教育有法俱從之

○丁酉上禦西角門目言及元順帝父子荒淫無度廢壞國法以致喪亡侍臣曰此是天命在我太祖皇帝所以致其昏惑顚倒如此上曰帝王之興𨿽有天命亦須修徳行以承之順帝王之父子惟倚天命不修復修省如紂亦曰我生不有命在天所以卒至於亡

○永壽王尙竈辭歸賜鈔幣賜其從官如例

○己亥雲南元江軍民府儒學言洪武中創廟學規制隘陋請攺建以教夷民子弟從之

○庚子如來太寶法王哈立麻辭歸賜白金彩幣佛像等物仍遣中官護送

○癸卯夜有星大如盞赤色有光出騎官南行至遊气

○甲辰設四川重慶府衛酉陽宣撫司儒學

○乙巳札裏河等處女直野人頭目順住等來朝命爲考郎兀等衛千百戶賜鈔幣有差

○巡按福建監察禦史張翥言緣海衛所實番人往來要衝之地守禦者非得練習老成之材恐外夷窺伺邊民受害今永寧等衛指揮丘榮髙祥柏英等俱襲職幼官年未二十未知防禦克敵之方倘有警急必致失措宜別選老成精銳者代之其幼官令居內地操習又言稽考公文冊本以禁革姦斃近在外諸司每閱四月造冊各遣人進繳然倉場庫務水馬驛織染軍器局衙門額設官吏二人或一人有故一人進冊所管錢糧造作委之吏胥欺詐百出端其斃愈甚宜令依例造冊賫送本管府縣類進爲便俱從之

○丙午擢孝感縣主簿王佐監生孫儼王增朱應祖孫暠儒士項民彜俱爲監察禦史

○丁未女直野人頭目哥脫木兒等來朝命爲木興衛指揮僉事千百戶鎭撫

○考郎兀等衛鎭撫牙失等奏願入居遼東開原從之賜予如例

○館覺灌頂國師護教王宗巴幹卽南哥藏卜遣其徒端竹巴等貢方物賜端竹巴白金三十兩鈔八十錠彩幣三表裏茶三十斤賜其從人鈔幣及茶有差

○戊申升刑部郎中蔣賓興爲雲南布政司右參議宋文爲河南按察司副使戶部員外郎劉信觀爲雲南按察司僉事

○升都指揮使薛貴爲中軍都督僉事鎭守貴州鎭遠侯顧成入見上慰勞再四賜白金二百兩鈔四萬貫文綺三十表裏朱幾固請還鎭從之

○後軍都督僉事王端貪縱犯法謫開平立功贖罪

大明太宗文皇帝實錄卷七十八

大明太宗孝文皇帝實錄卷七十九

永樂六年五月己酉朔

○庚戌肅王楧奏深陳己過且爲朱興等求免賜書諭曰覽奏深見謙恭守法之意懇懇之詞固皆克己然亦多爲下人蓋蔽求釋夫旣自明爲小人所惑除惡務本何可復容小人必去之庶不重爲所惑

○辛亥升府同知王汝相爲山東布政司左參政州同知王阿櫓爲山西布政司左參議汝相等俱爲交阯人大軍初至交阯率先歸附總兵官新城侯張輔承制悉授之官遣送至京故特升之

○麓川平緬宣慰使思行發緬甸宣慰司那羅塔等遣頭目浴霞貢馬及方物謝賜金牌信符那羅塔並謝擅奪其弟土地貲財之罪各賜鈔幣襲衣

○癸丑日本國王源道義遣僧圭密等百餘人貢方物並獻所獲海寇上命以寇屬刑部賜圭密鈔百錠錢十萬彩幣五表裏僧衣一襲賜其傔從有差

○甲寅命於遼東自在快活二城設自在安樂二州每州置知州一員吏目一員

○乙卯福建按察司副使盧文達有罪謫戍邊

○丙辰夜有星大如碗赤色光燭地出狗國東南行入遊气後二小星隨之

○丁巳命孝陵衛故指揮使孫福子貴襲職

○戊午上以潘安唐郢伊魯六王將之國命戶部歲給祿米各一千石免其護衛軍屯田三年仍敕王府文武官屬曰朕惟封建宗親所以藩屏國家必在得人以爲輔導今諸王年長皆應就國爾等宜竭誠匡贊惟徳惟義一遵祖訓惟孝惟忠用固藩屏王有無窮之福爾等亦有無窮之譽欽哉仍各賜鈔有差庚申夜月犯東咸第一星辛酉土魯番城僧淸率其徒法泉等來朝貢方物命淸來爲灌頂慈慧圓智昔應國師法泉等爲土魯番等城僧綱司官賜淸來白金五百兩鈔千貫彩幣十二表裏其徒七人各賜白金三十兩鈔五百貫彩幣三表裏

○左都禦史陳瑛劾奏通政司參議賀銀奏對誣罔當誅遂免銀官命於宣府聽武安侯鄭亨差遣

○夜月犯天罡星

○壬戌夜京師地震

○癸亥下詔悉赦交阯餘孽未盡者使各復業乃敕交阯文武官務隆寬卹勿有侵擾一切不急之務皆停罷之

○乙丑日本所遣僧圭密等陛辭致其王之言請仁孝皇后勸善內訓二書命禮部各以百篇之並賜其玉幣彩等物圭密等加賜衣鈔

○交阯諒江府土官知府莫遂等來朝貢方物賜賚有差○丙寅大寧都司都指揮同知左迪卒迪廬州合肥人洪武間以武功積官至寧海衛指揮僉事升北平都指揮同知永樂元年攺北平行都司爲大寧都司迪職如故四年從徵總兵官徵安南至是師還至永州以疾卒子能襲保定後衛指揮僉事

○丁卯設雲南金齒潞江長官司潞江驛幹岸長官司甸頭驛

○戊辰靖江王贊儀薨

○庚午攺四川普定衛尾灑遞運所隸貴州安南衛

○壬申升畱守中衛經歷徐隆畱守右衛經歷宋興爲監察禦史鹽課提舉甘應爲江西布政司左參議

○甲戌命羽林前衛故千戶余名侄諒詹名弟以成俱襲升本衛指揮同知張富弟壽襲升本衛指揮僉事

○乙亥甘肅總兵官左都督何福奏秋髙壯慮虜鈔邊俟七八月間遣韃靼官柴鉄住等率騎兵巡邏山役且偵虜聲息賜諭福曰此策良是但待王安等還報本雅失裏所向卻遣兵行又曰今後有急務先行後奏待奏而行恐緩事機

○戶部言山東靑州蝗命布政司按察司速遣官分捕○丙子交州人陳叔駍等率妻子家屬九十人來朝貢珊瑚等物賜之鈔幣襲衣

太宗至孝文皇帝實錄卷八十

永樂六年六月戊寅朔

○庚辰詔諭北京諸司文武羣臣曰北京軍民數年之前或效力戎行或供億師旅備歷艱難平定以來勞悴未蘇比以營建北京國之大計有不得也重勞下事之人略不究心驅迫嚴苛貪漁剝削致其窮悴赴訴無所以廉得其實悉寘於法自今北京諸羣不急之務及諸買辦悉行停止其民之流移未歸者免賦役三年奉天靖難始終報效之家厚加存撫爾等其恪遵朕言違者不宥又敕泰寧侯陳圭及北京刑部方今盛暑軍民赴工者宜厚加撫卹飲食作息必以時無過於勞疾疾悉與醫藥爾等其體朕卹民之意斂怨爲功朕所不取

○雲南永昌千戶所土官鎭撫丁谷塞長官司把事阿容等來朝貢象馬方物賜鈔有差

○辛巳設雲南大理府蒙化州稅課局

○命禮部移文中外凡軍民子弟僮奴自削髮冒爲僧者並其父兄送京師發五臺山輸作畢日就北京爲民種田及盧龍牧馬寺主僧容畱者亦發北京爲民種田

○壬午狹西鞏昌府漳縣雨雹大水

○甲申攺潼關衛隸北京行後軍都督府敕本衛指揮使姚厚等曰已命錦衣衛指揮張楨調荊州衛官軍三千往狹西行都司補伍今聞潼關衛兵少就畱守禦潼關其官軍涉遠艱難俸糧悉全給米官加以賜鈔指揮十二錠千戶十錠百戶七錠於本處官鈔內支給原守潼關官軍鈔糧亦全給米潼關衛攺隸北京行後軍都督府

○夜金星犯諸王東二星

○乙酉添設遼東自在安樂二州同知判官各一員

○丁亥命戶尙部尙書夏原吉自南京抵北京緣河巡視軍民運木燒磚務在撫綏得宜作息以時凡監工官員作斃害人及怠事者悉治如律原吉陛辭賜鈔二千貫

○交阯總兵官新城侯張輔西平侯沐晟等旋師至京輔等上交阯地圖其地東西相距一千七百六十里南北相距二千八百里上嘉勞之賜輔晟等及諸將宴於中軍都督府旗軍人賜鈔五錠

○翰林院庶吉士沈升上言五事其一曰自古聖帝明王治平之時未嘗忘武我太祖髙皇帝創置軍法定律訓習操練皆有經制蓋克誥戎兵有國法常政今之軍衛未盡整飭𨿽聖明在上四海淸寧無事於武然安不忘危國家重務宜敕五軍各衛整飭部伍精利器械以時訓練毋致廢弛其二曰伏聞皇上以明年巡幸北京切惟巡幸者帝王之大事四方萬國九夷八蠻之人畢來朝見於此容儀衛不可不愼盛京衛扈駕官軍之外更宜於各衛所預選精壯勇銳軍士增益扈從之數庶足以聳瞻望備不虞其三曰太祖髙皇帝各命各府州縣多置倉廩令老人守之遇丰年收糴歉年散貸此誠愛養生民萬世不易之大法然所置倉廩悉在鄕村居民鮮少難於守視或爲野火沿燒或爲山澤之气蒸溽浥爛有司往往責民賠償莫若移置倉廩於府州縣城內委老人及丁糧有力之家守視庶儲積有常不負朝廷愛民之心其四曰學校者人材之所自出然必師範得人而後學者有所資賴今天下士子幸遇文明之世𨿽有向學之心而師範庸常往往不副其所望故難以成材甚負聖明興學育賢之美意宜敕吏部精選經明行修之士以充教官必在得人如此則學校興隆士子皆有用之才而不虛糜廩粟矣其五曰朝廷設科期得眞材實學之士以共興治道近年各布政司按察司不體朝廷求賢之盛心苟圖虛譽每鄕試之時但求名數之多更不論其實學有稍能行文大義未通皆領鄕薦冒名貢士及至會試下第其中文字稍優者得除教官其下者亦得升之國學監以致天下士競懷僥幸不務實學宜敕各布政司按察司振起頹靡凡遇鄕試務在精選實學之士毋貪多濫舉仍敕禮部會試亦皆精選如此則士無濫進科舉得人上覽之曰其言皆是令所司施行

○夜月犯房宿北第二星

○戊子大古剌宣慰使潑的那郎底馬撒宣慰使臘罔帕小古剌長官拜張及茶山長官早張各遣頭目貢馬及方物謝授職恩

○新城侯張輔言交阯平定開設諸衙門朝廷遣使及諸司奏報皆須驛傳宜於廣西桂林柳州南寧太平等府增設水馬驛一十九自桂林府東江驛至思明府憑祥縣新舊馬驛共三十有一其驛道遠者宜設中站南寧府至龍州等驛水道差遠宜增驛舟並置遞運所又言交阯舊太原等五鎭已攺爲州余天關等十三鎭未攺上命所司悉準行之

○己丑吏部尙書蹇義等同六部尙書奏新城侯張輔等平定交阯建設軍士衛門總四百七十有二都司布政司按察司各一衛十千戶所二府十五州四十一縣二百八市舶提舉司一巡檢司百稅課司局等衙門九十二置城池十二所安撫人民三百一十二萬有奇獲蠻人二百八萬七千百五百有奇糧儲一千三百六十萬石象馬牛共二十三萬五千九百餘只船八千六百七十七艘軍器二百五十三萬九千八百五十二件上曰朕爲天下生民主豈欲窮兵究武而貪土地人民之富哉顧逆賊不可以不誅窮民不可以不援輔等能用朕命攄謀奮勇擒戮凶渠平定一方其功可謂雄偉不常者矣輔出班叩首謝曰此皆上皇成算國家威靈所致愚臣何功上曰爾等功在國家名著史冊永久不磨𨿽漢馬伏波不足多也遂命義等曰爾同禮部郎定議將士功次升賞視平雲南例增之

○庚寅上召新城侯張輔諭之曰安南已平皆將士用命所致已命禮部定功次升賞然賞罰不可不公賞罰公而後可以用人大抵全有功全有罪者明白易見若功在前罪在後者賞其功罰其罪過在前功在後者宥其過賞其功如此庶當人心悉次第將士功過以聞

○右春坊右庶子兼翰林院侍講楊榮丁父憂歸賜鈔一千貫

○辛卯升寧波府知府張嵩爲四川布政司左參政

○壬辰升諒江府知府莫邃爲交阯布政使司右參議

○甲午遣官祭中霤

○升山東道監察禦史辛彥博爲福建布政司右參議

○乙未命故都指揮同知張成子敬襲父舊職羽林前衛指揮使

○丙申欽天監奏天象當有外夷侵邊敕趙王髙燧甘肅總兵官左都督何福鎭守寧夏寧陽侯陳懋廣西總兵官都督同知韓觀守交阯都督僉事呂毅鎭守大同江陰侯吳髙等各訓飭兵馬謹守邊境又敕福曰舊彩禁紵彩綾羅與外夷交易比聞軍民裁制衣服與回回易馬貪利犯法爾更申明其令犯而罪之不若使之不犯爲善

○夜金星木星犯井宿西扇北第一星

○丁酉濟陽衛故指揮同知逯兀剌赤之子原成旣襲職目眚不能視事兵部侍郎方賓奏請罷之上曰有疾其職可罷其父有勞祿不可罷與之全俸俟有子長成仍令襲職

○靖江王贊儀薨訃聞上輟朝一日賜祭謚曰悼喜命有司治喪葬如例贊儀守謙長子守謙初封靖江王以罪免爲庶人卒贊儀時尙幼太祖髙皇帝惇念宗親命爲世子遂襲封畱居京師贊儀恭愼守法好學善書上卽位命之國柱林蓋恩意特厚云

○戊戌吏部引選人奏授官旣罷上語尙書蹇義等曰用人當量其才髙下而任之譬若器焉能容數石者投以數石能容數斗者投以數鬥過則不可若以小才任大職則敗事以大才任小事則枉人其精審之

○己亥大監王安奏本雅失裏自別失八里從地道北行不經哈密令其所部韃靼十八人在哈密窺探邊事忠順王羈之以俟命上敕忠順王遣人送至總兵官都督何福所令福俟至詢其實卽賜賚遣之遂召安還

○庚子鴻臚寺左少卿郇旃卒旃淮安沐陽人由進士歷吏禮二科給事中永樂元年升禮科右給事中與鴻臚寺卿樊敬互訐奏已上兩存之已而敬奏舉旃爲鴻臚寺少卿遂皆棄前隙相好旃頗爲上所器使其卒也遣官賜祭

○吏部左侍郎兼左春坊左贊善許思恩死於獄思溫字叔雝蘇州吳縣人由國子監生署刑部主事累遷北平按察司副使上靖難與有城功升北京刑部左侍郎歲餘攺吏部左侍郎兼左春坊左贊善至是以坐累死

○夜有星大如雞子赤色有光出大槍西南行入右攝提

○辛丑禮部尙書鄭賜卒賜字彥嘉建寧人洪武乙丑進士授山東道監察禦史歲滿以最當升時湖廣布政司奏官闕賜與翰林院檢討吳文俱受命爲參議二人同徳協力剗吏斃去民蠹正己率下有寬直之政賜丁內艱去服除攺北平布政司左參議爲政淸簡無幾坐累謫戍建文中上在潛邸及進王楨皆舉賜爲長史會已召爲工部尙書旣而督軍務河南上卽位李景隆言賜爲建文用罪亞齊黃逮至上問賜吾嘗何如待爾乃遂相背耶對曰亦盡臣職耳上笑而釋之攺刑部尙書持法寬平數年攺禮部尙書賜小心恭愼而和厚易直恥側媚之行同官有不相能者數短之上前𨿽上素亮之而賜懷兢畏旣疾猶彊出朝參至是卒上顧翰林臣曰賜本善人其爲文遣官祭之又命工部治喪具云

○壬寅命鎭守貴州鎭遠侯顧成率貴州都司官軍及泗城州土兵徵剿播州等處叛蠻

○甲辰升都察院右副都禦史劉觀爲禮部尙書龍江左衛經歷王恕爲北京道監察禦史

○乙巳慶王﹤木旃﹥獻馬千九十匹賜﹤木旃﹥綺羅紗絹

○土魯番城僧古麻剌失裏等貢馬及方物賜白金百兩鈔七百貫彩幣七表裏其徒鈔幣有差

○升江西都指揮僉事吳凱爲都指揮同知

○是月築交阯都司及淸化衛城交阯前後昌江丘溫等衛市橋隘畱關等千戶所各宜排柵

太宗至孝文皇帝實錄卷之八十大明太宗文皇帝實錄卷一百一

永樂八年二月戊戌朔命皇長孫畱守北京命戶部尙書夏原吉等議畱守北京事宜敕黔國公沐晟仍佩徵夷將軍印充總兵官云陽伯陳旭充副總兵率師徵剿交阯餘寇△女直野人頭目那溪等來朝設甫兒河使坊河亦麻河三衛命那溪等十九人爲指揮等官賜誥印冠帶襲衣及鈔幣有差

○己亥

○升常山右護衛指揮使脫裏臺爲山東都指揮僉事

○庚子

○戶部尙書夏原吉等進所議畱守北京事宜一每日皇長孫於奉天門左視事侍衛如常儀諸司有事具啟施行若軍機及王府要務一啟皇太子處分一奏行在所如遇萬壽聖節設香案奉天殿丹陛上皇長孫具色服於丹陛上行禮文武官具朝服於北京行部行禮如常儀天下諸司表文俱詣北京進賀四夷朝貢俱送南京禮部啟皇太子施行其文選行在六部都察院等衙門及北京行部所屬衙門如有缺員應除補者五品以上行在吏部移咨南京吏部啟皇太子選補六品以下及考滿起復例應升降復職及對品攺用常選官撥用吏典俱循例啟皇長孫施行其武選行在五軍都督府及行後軍都督府所屬衙門例應襲替優給升降者行在兵部亦循例啟皇長孫施行自余非常選者啟皇太子斟酌行之一內外官吏軍民有犯所司啟皇長孫施行若皇親有犯小事令其在家聽候所司啟皇太子待報施行若所犯情重及幹謀逆者卽時拘執先命皇親會問若事未當及犯人不服乃命公侯伯六部五府都察院大理寺會皇親再問畢將所伏情犯啟皇太子候車駕回京奏請處分其王府護衛指揮及長史有犯幹惡逆者先行收問然後啟皇太子自余有犯啟皇太子待報收問其行在刑部都察院北京刑部議擬囚人應死者監候啟皇太子待報施行余悉啟皇長孫裁決從之

○辛丑

○以親徵胡虜詔告天下詔曰朕受天命承太祖髙皇帝洪基統馭萬方撫輯庶類凡四夷僻遠靡不從化獨北虜殘孽處於荒裔肆逞凶暴屢遣使申諭輙拘畱殺之乃者其人鈔邊邊將獲之再遣使護還使者復被拘殺恩旣數背徳豈可懷況豺狼野心貪悍猾賊虐噬其眾引領徯蘇稽於天道則其運已絕驗於人事則彼眾皆離朕今親率六師往徵之肅振武威用彰天討且朕必勝之道有五以大擊小以順取逆以治攻亂以逸代勞以悅弔怨鮮不殘滅蕩除有罪掃淸沙漠撫綏顚連將疆場乂安人民無轉輸之苦將士無戰鬥之虞可以解甲而髙枕矣布告中外咸使聞知命戶部尙書夏原吉輔導皇長孫敕原吉曰朕長孫𨿽幼齡而克勤學問正當涵養徳性充其大器爾其勉盡乃心朝夕輔導俾智識益廣道徳有成將紹承有賴爾亦與有光榮欽哉賜原吉米二十石鈔一千貫仍命兼行在吏戶兵三部事命趙王髙燧整理北京城池軍馬令廣平侯袁容泰寧侯陳圭輔之△復都指揮使盧旺官先是旺任雲南都司坐事謫交阯立功至是復其職於交阯都司

○壬寅

○居靈州都督阿灘不花等來朝貢馬賜之鈔幣禮部言岐陽武靖王夫人畢氏卒命官祭之有司治喪葬

○癸卯

○命國子監祭酒胡儷兼翰林院侍講△裁革鎭夷守禦千戶所之平柴通源泉水三驛

○甲辰

○南陽郡主薨訃聞上輟視朝一日賜祭命有司治喪葬生周定王弟四女也△是日都察院劾啟應天府尹姚恕非京尹才皇太子降爲浙江布政司右參議△廣徳州知州楊翰以公事稽程被逮赴京司州耆老二百餘人詣闕言翰善於撫字百姓賴之乞貸罪還職皇太子曰能致耆老二百餘人來言必有及民之政矣稽緩公事小過可恕也遂遣行人就道宥之復職仍賜翰鈔三百貫

○乙巳

○遣書諭皇太子曰前命爾審覆重囚爾奏乞貰其死見爾重惜人命然十惡不可宥其餘雜犯死罪以下悉準所言國家用刑貴在得中過則濫不及則弛自今尢宜盡心△法因何等處野人頭目禿剌等來朝設法用河兀應河古木河三衛命禿剌等爲指揮等官賜誥印冠帶襲衣及鈔幣有差

○丙午

○北京耆老以車駕將發詣朝辭上諭之曰朕此舉爲安民也父老有子孫親戚從行者皆當訓勵之使奮忠勇樹勛名渠能卓然有立亦將於爾有光若出外而撫循之惟朕在爾無庸憂皆歡呼萬歲命禮部悉賜耆老布鈔△以扈從北徵賜公侯伯文武羣臣鈔有差△哈烈沙哈魯把都兒遣頭目迷兒卽剌等貢方物賜賚有差沙哈魯把都兒元帖木兒駙馬等四子時與侄哈里構兵因其使還上遣都指揮白阿兒忻臺等賫敕往諭之曰天生民而立君以長之使各遂其生朕統禦天下一視同仁無間遐邇屢嘗遣使諭爾爾能恭修職貢撫輯爾民安於西陲朕甚嘉之然比聞爾與侄哈里構兵相讎朕爲惻然夫一家之親恩愛相厚足制外侮親者尙形乖戾疎者何得和同自今宜休兵息保全骨肉共享和平之福並賜之彩幣表裏復敕諭哈甲令罷兵睦親亦賜之彩幣△安王楹奏免護衛屯軍子粒二年從之並賜茶五百斤

○丁未

○遣官釋奠先師孔子△以親徵胡虜軷於承天門遣太歲旗纛等神車駕發北京遣指揮完者帖木兒等賫敕及彩幣賜別失八里王馬哈麻先是詔使往徹馬兒罕道經其地馬哈麻遣人護送禮待甚厚故特使勞之△夜有星大如雞子靑白色尾迹有光出右攝提東南行至近濁

○戊申

○祭太社太稷命皇太子行禮遣官祭先農車駕次沙河升鰲山衛指揮使管八禿帖木爲山東都指揮僉事

○己酉車駕次龍虎臺遣行在太常寺少卿朱焯祭居庸山川蔚州衛千戶周全自虜中脫歸具奏虜情實

○行在工部尙書吳中言營建山陵合用工匠民夫請於山東山西河南北京及浙江布政司直隸府州縣徵用北京旁近衛所亦宜量撥軍士從之仍命有司月給糧賞

○庚戌車駕度居庸關次水安甸晚雨雪已而復霽日下五色云現△是日戶部啟江西建昌府新城縣永樂五年八月民多疫死官民田四百八十餘頃俱荒宜遣官核實除稅皇太子從之

○壬子皇太子升通政使司左參議陳定爲右通政以丘陵爲河南按察司僉事陵初爲河南布政司右參議坐事謫交阯至是召還攺用△令故中軍都督僉事呂得昇子整襲父舊職金吾左衛指揮使徐善子旺襲羽林前衛指揮同知△徳慶州新樂山等處徭首駱第二第來朝貢方物第二等初以瀧水縣丞馮原泰招諭向化計戶百六十口五百餘至是來朝皇太子賜之鈔幣襲衣△夜有星大如雞子靑白色有光出女牀西北行至遊气

○癸丑皇太子謂都察院左都禦史陳瑛曰五城兵馬專以巡警京城若畏避權勢縱惡長姦將小人得志善良受害爾其戒勵之使各修厥職△巡按直隸監察禦史劉煥劾啟左通政趙居任連城歲奉命於蘇湖治水田之荒蕪者甚眾蔽不以聞乃於烏程縣熟田內簡稻穗繁者數其顆粒及三百之上爲秉以聞謂爲丰稔太平之瑞小人不忠罔上宜加詰責皇太子曰此人非獨罔上且殘刻爲民所惡然上之所使未可擅易其封此章示之令自省

○甲寅車駕次泥河上途中見病卒命馬載至營遂命諸將撫卹軍士命太醫院遣醫分療各營將士之病者△是日浙江等道監察禦史陳孟旭等劾啟中軍都督府右都督郭義已給皂隸二十餘人而私役軍士爲價販以給芻豆又取軍士三十餘人充傔從於法當罪皇太子曰義武人不諳法且老矣姑釋不問悉收其兵士歸伍

○丙辰

○遣行在太常寺少卿朱焯祭宣府山川城隍△是日皇太子命故燕山左衛指揮同知楊眞保子俊襲升指揮使千戶郝鹿兒子誠襲升指揮同知△命河南都指揮同知萬得子友代職爲金吾右衛指揮使羽林前衛指揮使王福山侄能代職爲指揮使燕山左衛指揮同知王能子伯家奴金吾左衛指揮同知兪不蘭奚子徹裏帖木兒通州衛指揮同知劉善子木指揮僉事鄭馬肚子寧俱襲職

○丁巳駐驆宣府△是日皇太子以狹西行都司故都指揮僉事齊整子斌襲父舊職金吾右衛指揮僉事

○戊午

○修太廟及社稷山川先農壇皇太子以都指揮僉事張玉山子雄代父原職爲燕山前衛指揮使金吾左衛指揮同知王得子玉代父職其父時皆老疾云○己未○升指揮使吳思敬爲都指揮僉事△是日皇太子升禮部郎中童銓工部郎中李公正爲福建按察司副使工部郎中王肅爲廣西按察司副使以許州知州潘文奎爲左春坊左司直郎文奎以事當降秩近臣有薦其文學者故擢用之

○壬戌車駕度徳勝關駐驆興和

○癸亥

○遣官祭所過名山大川△命鎭守大同江陰侯吳髙提督操練山西大同天城陽和等處軍馬整理城池莭制山西都司行都司及太原三護衛官軍△是日皇太子擢建徳縣儒學教諭伯賢國子監生郭良周順俱爲工科給事中△四川通海等三井鹽課司竈丁李達靑言祿聚井鹽煎不及額而中江縣金佛竹筒小鹽井歲可得鹽萬二千六十斤宜開煎補所虧鹽課皇太子從之

○甲子上閱武營外指麾將士坐作進退折旋無不如旨顧尙書方賓學士胡廣侍講楊榮金幼孜曰莭制之師庶幾可用然教練未易孔子曰教民七年可使卽戎朕每禦師未嘗恃其已習而輟操練故往往得用時天霽忽大風陰晦上曰雪且至命軍士亟回及營雪下已而大風復霽英國公張輔等至自交阯入見命輔提督操練宣府萬全興和等處軍馬整治城池屯堡煙墩仍聽趙王調遣敕淸遠侯王友循野狐嶺抵徳勝口武安侯鄭亨往萬全督饋運△是日皇太子升工部員外郎唐鑑爲山東布政司左參議浙江黃巖縣言民被水患乏食乞免永樂五年鹽糧仍乞今歲稅糧折鈔皇太子從之

○乙丑

○大閱兵敕戶部運糧民夫死者人與鈔十錠復其家一年凍傷手足亦復一年△是月升燕山左衛指揮使張剛爲陜西都指揮僉事

大明太﹝皇﹞﹝宗﹞孝文皇帝實錄卷一百一大明太宗孝文皇帝實錄卷一百二

永樂八年三月

○丁卯朔命淸遠侯王友督中軍安遠伯柳升副之寧遠侯何福督左哨武安侯鄭亨督右哨寧陽侯陳懋督左掖都督曹得都指揮胡原副之廣恩伯劉才督右掖都督馬榮朱榮副之

○戊辰

○命都督劉江等充遊擊將軍督前哨都督薛祿冀中等充驃騎將軍都指揮侯鏞陳賢等充神機將軍都督金玉等充鷹揚將軍都指揮李文等充輕車將軍△葛稱哥野人頭目斜稱哥等來朝設葛稱哥衛命斜稱哥等爲指揮千百戶鎭撫賜誥印冠帶襲衣及鈔幣有差△夜有星大如碗赤色光燭地出太微東垣外西南行入太微垣右執法星旁

○庚午皇太子升刑部員外郎宋忠爲汀州府知府忠初爲汀州淸流縣知縣勤於撫宇政平盜息後丁家艱去服闋再升刑部員外郎至是淸流耆老相率闕陳乞忠復任故有是命

○辛未

○琉球國中山王思紹遣侄三吾良亹等來朝貢馬百一十匹皇太子賜之鈔幣△工部言淮安府淮河南岸坍圯延安倉廒墻垣宜令有司修築皇太子從之△狹西涼州衛韃官千戶虎保張孛羅臺韃軍伍馬沙等及永昌衛韃千戶亦令眞巴土韃軍老的罕等叛殺虜人口掠奪馬畜屯據驛路狹西行都司都指揮李智率軍捕之賊盜猖獗欲攻永昌涼州城事聞皇太子命後軍都督僉事費瓛往討之乂命刑部尙書劉觀贊其軍事蓋虎保等歸順已久安於其地至是有詐言朝廷欲移置別衛者虎保等懼遂叛而新附韃官伯顏帖木兒等諸部落皆叛脇都督吳允誠所部與俱時允誠扈從北徵其子管者不從賊旣去管者謀於其母率所部逐之至紅岸山獲五馬兒沙米剌伯顏帖木兒等三十人都指揮李智及涼州衛指揮李旺等亦獲哈剌張等五十四人悉下涼州獄及智等戰炭山口不利賊欲攻涼州劫取其黨遂卽獄中皆斬之

○壬申

○命忻城伯趙彜守宣府仍聽英國公張輔調遣

○敕鎭守大同江陰侯吳髙曰軍士隨徵者苟有畏避及彊劫人財皆斬以狥△代王桂第五子生賜名遜燂△命湖廣布政司運糧百萬石都司三十萬石浙江布政司運百二十萬石都司三十萬石江西布政司運十萬石都司二十萬石赴北京備官軍俸糧△修直隸鎭江衛城池

○甲戌駐驆鳴鑾戍瓦剌順寧王馬哈木遣完者不花答哈帖木兒等貢馬謝恩賜彩幣襲衣△是日皇太子升刑部員外郎孫綖爲山西按察司僉事以喬穩爲北京苑馬赤卿穩初以守城功擢任北京刑部左侍郎坐事謫交阯至是念其舊勞復召用之

○乙亥上大閱誓師時軍陣東西綿亙數十里師徒甚盛戈甲旗旄煇燿蔽日鐵騎騰躍鉦鼓﹤釒匊﹥震瓦剌使者望之駭愕曰天兵如此孰敢嬰其鋒者上聞之顧謂學士胡廣等曰國家無所用兵乃善朕久厭之矣今日此舉非得已也然治兵最難纖毫舉動當致謹廣曰孔子所愼亦在齊戰疾上曰孔子言吾戰必勝祭必受福惟誠敬之至其效可必廣曰誠如聖諭上旣罷閱召從徵將士諭曰爾等有從太祖髙皇帝平定天下者有從朕靖內難者有襲祖父之職者亦有順天道來師者老者未襄少者方壯今海宇淸寧四夷向服獨此殘虜梗化數爲邊患爾等相與協力驅除之太祖髙皇帝鴻業有萬年之安爾等曁子若孫亦享萬年太平之澤因言今有必勝之道又言昔薛仁貴狄靑之徒皆奮自行伍其功名炳炳在天地間至今談者想見其風采爾曹勉之悉賜之酒食△是日皇太子實授署禮科給事中事監生劉伯蘊爲本科給事中△右副都禦史虞謙給事中杜欽啟頴州及頴州衛軍民缺食請發廩賑貸皇太子遣人馳諭之曰軍民困乏待哺嗷嗷卿等尙從容啟請待報汲黯何如人也亟發倉賑之勿緩

○丙子車駕次淩霄峯登絕頂望漠北顧學士胡廣等曰元盛時此皆民居今萬里蕭條惟見風埃沙艸耳虜勢衰微若此尙敢倔彊果何所恃哉因問廣等曰諸將此來不聞進一言何也對曰成算在上星火之煇何能上裨日月上曰是何言也聖人有資於芻堯之言何況君臣之間古稱好問則裕自用則小朕有所爲必盡眾人之情曷嘗專任一己以掩羣策△遣瓦剌使者歸命指揮保保等護送復賜敕勞順寧王馬哈木賢義王太平安樂王把禿孛羅各賜彩幣二十疋﹑時少水夜大雪尺餘軍中足用

○丁丑

○升指揮使王信爲山東都指揮僉事△是日四川保寧府南部縣言富義井鹽開煎歲可得鹽三萬六千五百餘斤成都府內江縣言大通溪口小皮袋井開煎歲可得鹽二萬四千四百餘斤皇太子令戶部從所言開煎△四川茂州衛軍人冷友祥妻吳氏一產三男事聞皇太子令循例優給

○己卯

○四川卭部雜道沭川並廣西上林諸長官司雲南金齒諸衛土官貢馬四川灼卜寨首伽藍卜率其子弟來朝皇太子賜賚之有差△戶部啟四川鹽課提舉司言永通等七井鹽課司小溪牛井醎水減少歲煎六萬八千四百斤比舊額虧鹽二萬六千二百八斤後以梅旺井開煎辦納如數增千一百五十二斤又中埧井土石塡塞以龍透井開煎辦納中埧井額鹽三萬六千七百二十斤增千八百斤宜以今數爲額煎辦皇太子從之△修鎭江府丹陽縣練湖塘

○庚辰

○敕凡供具減半還興和因謂翰林學士胡廣侍講楊榮金幼孜曰朕服用素儉約非好爲莭損亦天性如此今萬里出師爲宗社生民之計不得已勞苦士卒如之何尙役人以自奉耶廣等頓首曰陛下天性勤儉如大禹又憫卹下人如此蓋人人思盡心矣命於口北設車坊黑峪土墓三巡檢司隸隆慶衛槍桿嶺鷂兒嶺雞鳴山三巡檢司隸宣府前衛

○辛巳

○命都指揮章安等充輕車將軍同尙書吳中督饋運赴平湖城△是日皇太子升滁州知州陳璉爲揚州府知府仍掌滁州事賜龍衣及鈔命禮部宴之初車駕巡狩北京分命廷臣咨訪所過郡邑守令賢否將升黜之至是以璉治最聞旣召至京州民復詣闕乞畱故有是命

○壬午車駕次五云關野燒迫近行營分二道繞營外而去△是日皇太子令故羽林前衛指揮同知李驢兒弟敬襲指揮同知指揮僉事陳辛侄貴金吾左衛千戶張聚子廣朱士遠姓海金吾右衛指揮僉事劉得子凱俱襲升爲指揮同知千戶李眞子敬襲升指揮僉事

○甲申車駕次錦衣磧前鋒報見虜蹤迹下令軍中嚴警備

○乙酉皇太子擢茂名縣知縣董子莊爲北京國子監司業時子莊以通經召修永樂大典於翰林遂簡用之△夜有星大如盞赤色有光出漸臺東北行至近濁

○丙戌車駕駐環瓊圃敕各營謹哨嘹

○丁亥

○貴州宣慰使司請設僧綱司皇太子從之

○云陽伯陳旭卒旭滁之全椒人洪武中以武功積官至會州衛指揮同知上初舉義旭舉全城東歸從上徵討戰埧上曰溝取濟南東平皆與有功累升後軍都督僉事封云陽伯永樂四年安南黎賊干紀命將往討之旭爲右參將寇平還京賜賚厚甚旣而陳季擴反命旭從英國公張輔剿之及輔召還又命旭副黔國公沐晟命下而以疾卒於軍事聞皇太子命賻祭如例

○戊子車駕次金剛阜敕遊擊將軍都督劉江曰淸水源虜所往來之處恐彼有伏汝等乘夜速往掩捕之如不見虜卽先據山頂泉源以俟△是日皇太子升兩浙都轉運鹽使司同知王煜爲浙江按察司副使汝寧府照磨劉幹爲戶科給事中

○柴履爲江西道監察禦史白威爲山西道監察禦史坐事出爲知縣於交阯而威新自學官升安邑知縣皆以薦復召用之

○己丑

○都察院左都禦史陳瑛啟蘇州府妖婦鄒氏誣降邪神律法當絞其子梁阿住累乞代死據法不可從而監請不已皇太子曰此亦人情所難可特以子之故曲宥其死然妖人不罪無以示懲命杖而遣之

○辛卯

○修河南汝陽縣汝河堤岸△嗣教眞人張宇初卒事聞皇太子遣官賜祭宇初洪武間襲父職賜號正一嗣教道合無爲闡祖光範眞人建文中居鄕恣肆數有言其過者罷去之上卽位召復之宇初爲人聰敏涉知儒書喜爲詩政畫其道法蓋受之劉淵然後與淵然忤互爲詆訾人以是少之

○壬辰皇太子擢中兵馬副指揮李新爲廣東道監察禦史

○癸巳皇太子諭後軍都督府臣曰頗聞山西寇盜出沒其衛所守城官軍不足者聽暫於屯田官軍內撥補所撥軍士除今年屯種子粒

○甲午

○戶部左侍郎古朴等啟雲南所屬邊儲缺宜以黑白安寧等鹽井不拘次召商中納今定大理府蒙化州五井鹽每引米一石三斗黑鹽井每引米二石金齒軍民指揮使司黑鹽井每引米一石五斗安寧鹽井每引米二石景東府白鹽井每引米一石五斗皇太子從之

○丙申駐驆淸水源去營三里許平地泉躍出髙數尺須臾洋溢四達味甘洌士馬飲之不竭賜名神應泉△是日雲南金沙江等巡檢司土官巡檢李瑛等四川馬湖府平夷長官司副長官王福來朝貢馬皇太子賜之鈔幣

大明太宗孝文皇帝實錄卷一百二

大明太宗孝文皇帝實錄卷一百三

永樂八年夏四月

○丁酉朔享太廟命皇太子行禮△撫寧縣老人張甫通遷安縣老人何彬督運皆至淸水源上聞而嘉之謂兵部尙書方賓曰忠義之心人人有之此兩人以白衣隨軍督運而所領之眾如期皆至非撫綏有道豈能得其如此凡有功者賞朕何愛於一官可皆授本縣縣丞免視事使優遊安逸以終其身△是日雲南陀安安撫司土官安撫臣各瓦剌次長官司張首皆遣人貢馬謝受職恩西番裏陀等處土官知府各吉八男阿寺等十一人反礙直地面頭目剌馬必遣弟合失伯來朝貢馬皇太子賜鈔幣襲衣有差

○戊戌上召諸將議饋運有言沙磧車運行遲不若人負之便上曰任重致遠水莫如舟陸莫如車舟遇淺車遇沙𨿽遲如舟出淺車出沙人力所不能及矣十人運一車或缺一二人尙堪挽之以行用人負者一人有故必分於眾以一累十以十累百不尢難哉遂用車△是日禮部啟交阯布政司掌司事工部尙書黃福建言五事其一曰往時大軍徵安南由丘溫抵僞都克服之後因以爲通行之路而經涉雞陵隘夗�田丘溫憑祥龍州太平俱瘴癘之地行者艱難今詢得瀘江北岸小河直通盤灘下至新安府靖安州萬寧縣抵廣東欽州水路止十站欽州至靈山縣靈山縣入廣西橫州陸路止三站通計十三站比舊行之路水路減半乞令廣東廣西二布政司差官量道裏設水馬驛站遞運所並相其要害去處設衛所巡檢司鎭禦盜賊旣免瘴癘又便往來其二曰交阯新入職方盜賊不時出沒軍以徵役不得屯種民多逃亡不獲徵收連年海運軍用不足乞詔雲南等處定例開中鹽糧庶使商賈通行糧食不乏其三曰竊見交阯官吏軍民多於原籍攜家前來問有事故遺下人口欲還鄕裏路遠艱難乞爲定例給與腳力行糧庶不失所其四曰曩爲交阯軍儲不足奏請住支軍民衙門官吏月糧量撥荒田俾自種食其軍職有於原任支俸者及各衛所首領官吏典仍支食米卽今倉無積粟宜將食米並行住支照例撥田種食爲便其五曰本處所設大小軍民衙門官員有隨軍徵進立功辦事後定授職名者有自願出仕遠方除授者有調除升用者內有將及一考欲循內服官員三年考績事例起送赴京給由湖廣郴州桂陽縣知縣梁善言二事曰郴州屬縣邊臨廣東原定廣東海北提舉司行鹽計程二千餘里今令往兩淮關支食鹽水陸六千七百餘里往復艱難乞仍舊廣東鹽場關支爲便又本縣人民充軍數多戶有一丁者發遣補役則田地拋荒稅糧無徵累及里甲乞將軍戶一丁者存畱當差納糧或發遣當軍則以所遺田地與軍屯種開除糧額庶軍兩便有旨禮部會議臣等議福所言皆當獨官員考滿一事交阯初平且極邊遠循例給由赴京往復曠職宜令府州縣正佐官三年滿日具事迹赴布政司按察司考核不稱職者送吏部稱職平常者復職布政司以事迹冊差人類進六年考如前例九年給由送部以憑黜陟惟倉官巡檢依例給由其軍衛首領官及所屬大小衙門官員布政司按察司堂上官亦循此例善所言倉鹽宜如舊制軍戶一丁應合承繼者仍令補役田土付丁多之家佃種如果無人承種準開糧額皇太子皆從之

○庚子

○行在各營中夜刀戟皆有火光△有星大如雞子靑白色尾迹有光出紫微垣內後星旁西北行至北斗魁

○壬寅皇太子令故羽林前衛指揮同知王姚保子剛大興左衛指揮同知髙家驢侄驢驢金吾左衛指揮僉事李思忠弟信各襲其職河南都指揮僉事孟得辛子寬襲父舊職爲金吾右衛指揮僉事

○癸卯車駕次玄石坡上制銘使勒於立馬峯之石銘曰維日月明維天地壽玄石勒銘與之悠久

○甲辰

○日本國王源義持遣使主密等奉表貢方物謝賜父謚及命襲爵恩皇太子賜圭密等鈔幣有差

○乙巳皇太子令旌表撫州府樂安縣民陳伯榮妻鄧氏安東中護衛百戶陸阿葛安倪氏應天府江寧縣民陸夗�田畱妻張氏何官童妻汪氏上元縣民王勝一妻沈氏陶官貞妻諸氏張伍妻兪氏貞節△夜月犯靈臺上星

○丙午皇太子擢昆山縣儒訓導唐貞爲戶科給事中海門縣儒學訓導宋琮爲刑科給事中實授署給事中監生史壽爲工科給事中應天府江寧縣知縣王愷言工部近於龍山官民田地置廠儲營造木乞蠲除其稅糧皇太子從之

○戊申車駕次楊林戍以深入虜地免諸將朝

○己酉

○琉球國山南王汪應祖遣使乃佳吾斯古貢馬賀萬壽聖節皇太子賜之鈔幣

○庚戌

○廣西總兵官都督同知韓觀以疾聞皇太子曰觀其廣西久甚盡心蠻夷畏服命太醫院遣醫往視仍遣行人牛肄往問疾賜觀鈔二千貫△夜有星大如雞子靑白色尾迹有光出建星東南行至雲中後三小星隨之

○壬子車駕次禽胡山上制銘刻石曰瀚海爲鐔天山爲鍔一掃胡塵永淸沙漠賜其泉名靈濟△以明日萬壽聖節敕免文武羣臣賀△瓦剌順寧王馬哈木等遣舒黑的兒等來朝賜宴勞之

○甲寅車駕次廣武鎭賜其泉名淸流上制銘刻石曰於鑠六師用殲醜虜山髙水淸永彰我武

○乙卯

○夜月犯十二諸國秦星

○丙辰皇太子升山東道監察禦史顧大奇爲江西按察司副使北京道監察禦史王子忻爲僉事△前北京刑部左侍郎馮京死於獄京武功人洪武乙丑進士授翰林編修惇實有容履潔持正升通政司使攺大理寺卿臨事務持大體永樂元年攺北京刑部左侍郎時皇太子守北京命京兼輔導京盡誠翼贊皇太子甚重之而爲漢王髙煦所忌數毀之於上謫戍廣西會有旨令百司舉軍中文學士有舉京者旣至猶以前事下錦衣衛獄居數月死獄中

○丁巳

○修寧國府南陵縣野塘圩蚌蕩埧

○戊午皇太子擢國子監生沈和等六人爲給事中和吏科傅璇戶科吳整禮科陳鐸兵科楊彜刑科周岐後工科孫昇爲北京道監察禦史△四川鹽課提舉司言成都府井研縣新開卷市井歲可得鹽萬五千一百餘斤乞令開煎戶部以聞皇太子從之△夜有星大如盞靑白色光燭地出左攝提西南行入太微垣內後一小星隨之

○己未

○兀裏奚山等衛女直野人頭目塔因哥撒因加等六十四人來朝皇太子命爲指揮千百戶賜鈔幣有差

○庚申車駕次威虜鎭艱得水命以駝所載水賜衛士日暮上猶未食中官請進饍上曰軍士未食朕何忍獨先飽令人視各營軍士皆食始進饍△是日孟良府土官知府刀交茶山長官司長官早張裏麻長官司長官刀思放各遣頭目貢馬皇太子賜之鈔幣

○壬戌車駕至玄雲谷聞涼州土韃軍叛命都指揮僉事史昭充總兵官操練陜西行都指揮使司軍馬並統領陜西都司河州諸衛步騎三千人鎭守涼州等處凡土軍土民有便命者卽剿之△是日車裏宣慰使司刀暹答遣孫刀珀等貢象馬等物皇太子賜刀珀等鈔及錦綺紗羅有差△陜西按察司言平涼臨洮鞏昌鳳翔慶陽秦州階州等處永樂六年七年夏稅秋糧及芻茭撥輸甘肅永昌寧夏莊浪等處民因災傷多逃亡不能輸運至中途者又車摧牛死不能前進致糧芻逋負者多皇太子命戶部免被災逃亡之民徭役一年所負糧芻悉停徵

○癸亥皇太子擢進士王驥爲兵科給事中定州儒學學正程遠爲禮科給事中升臨汾縣知縣劉浚爲浙江按察司僉事擢茶陵縣知縣歐陽聿修爲浙江道監察禦史△都督費瓛等敗叛賊虎保等於雙城瓛至涼州陜西都指揮陳懷李智各以兵會時虎保等屯種番城東相距百五十里瓛進軍剿之賊來搏戰且詐言欲降旣而引退復相遇於雙城瓛以兵擊其左陳懷等擊其右賊大敗走所殺傷甚眾斬首三百餘級追奔至黑魚海獲賊屬千餘馬駝牛羊十二萬有奇虎保亦令眞巴等遠遁瓛等遂還

○甲子車駕次長淸塞賜其泉名玉華

○乙丑皇太子令設河南衛河提舉司置提舉一員副提舉二員典史一員隸本布政司設雲南大理府陰陽學

○丙寅

○雲南騰衝千戶所百戶劉文義古剌驛丞李從辰潞江長官司把事尹忠貢馬皇太子賜之鈔幣有差

大明太宗孝文皇帝實錄卷一百三

大明太宗孝文皇帝實錄卷一百四

永樂八年五月

○丁卯朔車駕將發順安鎭營外四山雲气潔白如練賜髙峯名白雲山遂行將至臚朐河上登山四望俯臨河流立馬久之賜臚朐河名飲馬河營於平漠鎭△是日兵部言羽林前衛故指揮同知賈浩子福等三十一人俱以父功免比試照例優給襲職皇太子曰武官子弟不閒弓馬一有緩急將焉用之命都督府依例比試不中者罰△播州宣慰使司宣慰使楊昇遣長官王圭廣西思恩州土官知州岑永昌遣子瓛及湖廣辰州府土官知府黃禧來朝貢馬皇太子賜賚有差△漢中府金州霪雨江水泛溢壞城垣倉庫漂溺人口事聞皇太子命戶部速遣人撫視△夜有星大如雞子靑白色有光出正東雲中東北行至近濁

○戊辰駐驆平漠鎭遣都督冀中祭飲馬河山川

○己巳皇太子升金吾左衛指揮同知李名道林子宣俱爲指揮使羽林右衛指揮僉事袁達爲指揮同知錦衣衛千戶何義宗爲指揮僉事府軍右衛千戶李俊爲旗手衛指揮僉事令故遼東都指揮僉事栗彪子虎襲父舊職羽林前衛指揮僉事金吾左衛指揮使曹斌侄璉錦衣衛指揮同知李忠子福府軍後衛指揮僉事白子興羽林右衛指揮僉事周敬弟興俱襲職

○庚午車駕至蒼山峽哨騎獲虜諜者五人及都指揮款臺獲虜馬四匹獻△是日皇太子升太醫禦醫蔣用文爲本院院判

○辛未

○遂安伯陳志卒志四川巴縣人由衛士立功累官至燕山中護衛指揮僉事素以謹實受知於上及從靖難戮力戰陣始終不懈封遂安伯其卒也皇太子遣官賜祭令所司治葬具有紀淸者和州人與志同時立功自府軍右衛指揮同知升右軍都督僉事志卒未幾亦卒皇太子賜祭命所司治葬如例

○癸酉

○慶王﹤木旃﹥妃孫氏薨訃聞皇太子遣官賜祭命有司治喪葬

○甲戌車駕次環翠阜指揮款臺等獲虜人詢之言本雅失裏聞大軍出塞甚恐欲同阿魯臺西走阿魯臺不從眾遂亂互相賊殺本雅失裏已西奔阿魯臺東奔餘部落亦離散今本雅失裏至兀古兒禮之地將奔瓦剌矣時日已暮上命諸將悉渡飲馬河駐營議分兵追本雅失裏△是日皇太子令戶部賑直隸滁州宿州饑民四千五百餘戶發粟三千四百石有奇△修湖廣松滋縣張家坑何家州堤岸

○乙亥

○命淸遠侯王友廣恩伯劉才統領守營馬步官軍於飲馬河上築殺胡城駐札上率將士精銳者循飲馬河西北行△都指揮婁鬼力獲至虜人口孳畜命送殺胡城仍敕淸遠侯王友等撫養之

○丙子車駕發聞喜岡敕諸將以次前進避山取便道毋疲困士卒

○丁丑車駕次平虜寨用韃靼百戶爲鄕導上指示山川諭之曰今徑趨兀古兒紮虜豈坐待於彼虜聞朕來必西走大軍東北行則與虜相左若西北要之虜何所遁今徑往我一程虜已二程恐難及也百戶曰兀古兒札四塞之地彼何所往至則擒之矣上曰朕所見如此今用爾爲鄕導安得不聽爾言△是日工部言山東平度州濰河及浮糠等河決百一十三處壞堤堰八千一百四十三丈請遣官修築皇太子從之△交阯總兵官黔國公沐晟統軍追剿賊首陳季擴至虞江賊棄柵遁追至古弘縣及會潮靈長海口斬首三千餘級生擒僞奉宸衛神龍將軍黎弄

○戊寅車駕至兀古兒紮虜果先遁乃駐兵河上賜古兒紮河名淸塵河夜倍道追虜△是日交阯總兵官黔國公沐晟遣中軍都督僉事江浩領兵至魯江遇賊黨鄧景異等與戰不利廣東都指揮孫全亦戰敗於爭江爲賊中傷而死

○己卯車駕至幹難河追及虜虜拒戰上登山布陣麾先鋒逆擊一呼而敗之首虜本雅失裏蒼皇窮迫以七騎度河遁去俘獲男女輜重孳畜仍命遊擊將軍劉江驃騎將軍梁福等追之主駐驆滅胡山△是日皇太子命設陜西茶馬司隸本布政司

○辛巳

○諸將以俘把禿帖木兒等男婦百餘人來見上曰朕所討者凶渠耳彼亦吾赤子爲賊所困久矣命皆釋之人給口糧羊馬仍下令禁官軍勿侵害皆頓首呼萬歲自是降附者益眾上曰彼皆有父母妻子畱之其心未必樂悉遣歸△旋師次五原峯敕淸遠侯玉友等簡精銳士卒候隨徵阿魯臺

○壬午駐蹕五原峯命都督薛祿祭斡難河山川賜名玄冥河△是日皇太子攺北刑部主事趙燧爲左春坊左司直郎復湖廣道監察禦史滕宗智官初宗智任禦史坐累謫遼東辦事旣還有薦其才者故復之△巡按廣西監察禦史李賢啟潯州遞運所至南寧府千餘里灘多水險往復甚艱宜於橫州海棠橋增置一所以本處囚徒充水夫置船遞送又言各衛所屯軍比年徵進亡沒者多所存幼男寡婦追納子粒艱難無措宜令巡按監察禦史覆實除免皇太子悉從之

○癸未車駕次靑塵河指揮萬忠獲虜四人至命釋縛畱隨徵△是日北京國子監司業董子莊啟請如南京例置典籍一員專掌書籍皇太子從之

○丙戌車駕次飲馬河上謂兵部尙書方賓翰林學士胡廣等曰朕爲宗社生民不得已遠徵逆虜冀一勞永逸今首惡已遁其眾敗散朕當旋師且休兵息民申嚴守備更務屯田使兵堅邊實虜不足慮矣賓對曰此宗社生民之福也遂遣都指揮李文中官海壽賫捷書諭皇太子遂下詔班師詔曰自元祚旣終四海鼎沸天命我太祖髙皇帝統一華夏溥天率土莫不臣妾惟胡寇餘孽奔竄沙漠呰窳偸生殺戮易置有無反掌朕承大統撫治寰區志在安民惟懷不及盡心殫慮以求其寧凡居覆幬之中舉納甄陶之內獨此殘胡騁凶梗化屢使撫循輒見拘殺往者邊將擒其部屬朕念其各有父母妻子盡釋之歸且遣使送之彼瘈性不移復殺使者積慝騁虐益肆寇攘怨憝神人實天所殛遏雪之旅以慰傒蘇遂親率六軍往徵之用拯顚連綏寧降附五月十三日師至斡難河遇胡寇本雅失裏來戰卽摧敗之追奔逐北電掃霆驅本雅失裏奔命不暇以七騎潛遁獲馬駝牛羊生口無算其餘款附者相繼而至咸撫安之給粟羊馬令復生業數百年之枿茅一旦蕩除千萬里之鮏羴由玆灑滌乃封其山卽日班師於乎包舉無外用施一視之仁撫輯有方茂衍萬年之治布告中外咸使聞知

○丁亥車駕次殺胡城敕成安侯郭亮督饋運赴應昌命淸遠侯王友廣恩伯劉才以所領將士先赴開平伏息時諜報虜僞知院失乃幹潰散西走至廣武鎭欲率眾來降遣指揮廓廓帖木兒等招之仍命王友等途中如遇失乃幹降須善撫綏之不降卽掩擊之敕尙書吳中都指揮章安督饋運赴禽胡山△是日肅州衛寄居回回哈剌馬牙等叛殺守禦都指揮劉秉謙等指揮冀望陳傑率眾與賊戰城中不勝遣人結赤斤沙州哈密爲應援時肅州衛先遣千戶朱迪等領軍出哨城中軍少不敵慮本佯爲承順謂哈剌馬牙等曰今城中旣服從屯軍在城者宜令出灌田庶不得誤農事而軍餉有資哈剌馬牙等信之遣總旗楊得用等各歸屯本密令得用報諸屯寨大集軍餘多備器械約千戶朱迪等軍向城南門舉炮爲號已戊子昏時迪等軍至城外本聞炮聲舉炮應之內外合攻南門殺賊十餘人賊皆北走遂開門納迪軍與賊戰本沒於陣賊亦大敗餘黨走匿觀音寺鐘樓迪圍殺殆盡賊眾百餘人先出外剽掠聞城中被殺皆遠遁去賊未敗時赤斤千戶塔力厄遣人至城下謂哈剌馬牙等曰爾受大明皇帝厚恩而忍爲不義我輩得安居農具種子皆官給又爲之疏水道漑田我食其利恩徳如此我不能報而從爾爲逆耶今伺爾出城必邀殺爾以報國家至是塔力尼與百戶薛失加及及沙州衛指揮困卽來所遣千戶可臺等率眾千餘至城北獲潰散餘賊六人送城中斬之按兵而歸事聞皇太子嘉之遣使賜困卽來塔力尼等彩幣綿布有差

○戊子車駕循飲馬河東行次威遠戍△是日工部啟修淮安府淮河堤岸以固大河衛城池皇太子從之

○庚寅車駕次蟠龍山敕淸遠侯王友等曰士卒從朕遠徵備極艱難古人爲將皆與士卒同甘苦士卒未食不先食朕安得獨享滋味凡軍中所獲牛羊及光祿寺上供米麵諸物悉均給士卒

○辛卯

○刑科給事中耿通言驍騎等衛倉壞運糧至者露積久而虧折多工部侍郎陳壽等不預修理宜正其罪皇太子曰豈獨虧糧又妨農務令壽等亟修倉收納遣民歸△夜月犯昴宿

○壬辰車駕次定邊鎭遣都督梁福諭祭去年陷沒將士△設萬全東關驛

○癸巳車駕次雙淸源前從丘福陷虜中軍士聞上親徵至是多脫歸△是日朝鮮國王李芳遠遣陪臣尹向貢馬及方物皇太子賜之鈔幣

○甲午

○吏科給事中陶瑋有罪下獄時瑋啟其鄕一工匠不赴供役而私賈於外皇太子曰爾以是爲忠耶朝廷置六科𨿽以考察奏牘防閒欺蔽亦欲政事之闕失下人之休戚今朝廷政事兵民休戚豈無當言者皆未聞汝言而瑣瑣及此豈汝嘗有私憾乎

○命刑部召匠訊之刑部還言匠以役滿將歸暫賈以給路費其家居與瑋鄰素有私忿蓋誣之遂下瑋獄

大明太宗孝文皇帝實錄卷一百四

大明太宗孝文皇帝實錄卷一百五

永樂八年六月

○丙申朔車駕次凝翠岡下令將士毋掠人口孳重及馬駝牛羊違者斬

○戊戌皇太子升戶部主事曾觀惠爲湖廣按察司僉事擢臨潼縣儒學教諭李瑒爲吏科給事中廣徳州儒學訓導蔡彬爲兵科給事中監生聶瓛爲禮科給事中髙英爲戶科給事中

○己亥皇太子攺山西按察司僉事沈鎰於福建按察司

○庚子車駕次靑陽戍戒將士毋妄殺戮△是日琉球國官生模都古等二人入國子監受學皇太子命悉賜巾衣靴絳衾褥帳具△北京監察禦史鄒師顏劾啟監察禦史白春巡視驛站貪受賄賂宜付法司論罪皇長孫命都察院鞫之

○壬寅

○夜有星大如雞子赤色光燭地出輦道東北行入貫索內

○癸卯車駕次飛雲壑夜兼程前進

○甲辰

○黎明哨騎報阿魯臺聚眾前山谷中遂命諸將列陣上先率數十騎乘髙視地勢曰吾已悉破虜之方矣乃麾諸軍度山結陣而行左右相距數十里虜出沒山谷間且迎且卻少頃阿魯臺遣人詣軍門請降上曰虜多詐此欲緩我師爲自脫之計耳乃遣敕諭之曰上天棄元久矣縱爾有志天之所廢誰能遣天人力𨿽彊豈能勝天當此時誠能順天所興天必福之而富貴可保功名不隳矣昔金日磾契苾何力歸身漢唐備恩榮於當時先譽名於簡冊爾聰明特達豈下前人哉朕今駐師於此爾能來朝則名爵之榮不替有加且俾爾子爾孫承襲世世所部之眾仍令統領朕以至誠待人如不遵朕言荒居野處終身何益大丈夫在世當明達果決事機一失不可復得爾其審之遂遣人偕來使賫往諭之阿魯臺得書有歸順之意其左右沮之曰爾忘殺天朝使耶天朝皇帝何負爾爾皆背之今復歸之縱天地大量能爾容爾何顏面立於其朝乎阿魯臺默然然猶未決又遣其甥朵兒只來輸誠款上賜之酒復遣使與偕往諭之其下欲降者半戰者半阿魯臺對眾大息曰今戰勝負未可必但戰敗欲降可得乎我所遣使知虜猶豫無堅志馳歸奏之上曰朕固知此虜詐諸將請戰上曰未可令諸軍暫休而命諸將各嚴陣以待虜亦遲回不敢發上以數百騎挑之虜眾迎戰右哨先與虜敵阿魯臺率數千騎當中堅上躬率精騎千餘徑衝我陣虜軍大呼人百其勇矢下如注阿魯臺失色墮馬虜騎死者相枕藉阿魯臺罵其麾下曰不從吾言至此今無及矣策馬走我師乘之追奔百餘里虜眾潰散阿魯臺以其家屬遠遁時熱甚無水軍士饑渴遂收兵營於靜虜鎭

○乙巳皇太子遣官祭中霤上旋師逐虜潰散者晚次駐蹕峯地髙少水忽雷雨大作軍中足飲△是日皇太子免直隸鳳陽府頴州並太和縣水被災田賦

○丙午上率精騎前進命都督冀中金玉等領馬步卒殿後至長秀川虜棄輜重牛羊雜畜滿山谷及河之兩傍連延百餘里中等收其牛羊雜畜盡焚其輜重△是日皇太子命設濟寧州城東康莊二驛△夜有星犯太微垣右執法

○丁未上追及虜於回曲津命安遠伯柳升以神機銳當先銳發聲震數十里每矢洞貫二人復中傍馬皆立斃虜怖懾策馬走我師奮進大敗之斬其名王以下百數十人

○戊申車駕復追虜至廣漠戍余虜數十人遙拜祈哀上曰服則捨之遣人諭曰罪在首惡不在爾曹麾之去皆望拜叩頭而行△是日湖廣都指揮僉事謝鳳啟臺羅諸寨蠻賊苗普亮等歸順復業先是巡按湖廣監察禦史及思州宣慰司言臺羅及上下坪等寨苗賊肆行劫掠燒毀屯糧殺虜人口命兵部給榜招撫鳳遣常徳衛指揮同知李忠同熟苗及土人賫榜入其地諭以禍福至是普亮等十六人皆自詣請以鳳以皇太子命悉宥之使復業△設安府宿遷縣黃河渡口峿山路口二關隘

○己酉車駕發廣漠鎭上諭諸將曰虜性貪至死不易今𨿽潰散山谷必有窺伺我後者須擒之乃命諸軍先度河伏騎士數百於河曲柳林令步卒十餘持銃後行而實艸於囊載之以誘虜戒之曰虜至則引入伏中舉銃伏兵聞銃卽出上按精兵千餘最後發虜見大軍渡河果貪所載物競趨而至旣入伏中銳發伏兵躍出虜亟回走上所率兵已至虜窮急莫知所向復奔渡河馬陷人淖泥遂生擒數十人余盡死自是軍行虜無敢窺於後者而訊所擒數十人皆兀良哈部下嘗入朝官矣復叛附阿魯臺上責之曰爾於朝廷何功徒因來朝輙予爵賞今不思報乃復爲叛寇用命悉斬之

○庚戌車駕次寧武鎭虜餘眾來降者相繼踵△以敗阿魯臺之績遣都督王麒中官紫塞賫書諭皇太子敕英國公張輔成安侯郭亮督運饋赴軍前

○辛亥車駕次紫雲谷諸將會駕捷上曰朕非無深宮廣殿可以自逸而與卿等蒙冒霜露暴於遠外者誠以邊民之患不可坐視胡虜之勢不可滋長及朕與卿皆未老同力掃除之亦子孫生民之利也△是日山東膠州知州文敏言民水災缺食多逃徒者其累歲所逋租乞折布帛今年租則令輸粟皇太子從之

○壬子車駕玉潤山上出營外見病卒謂翰林學士胡廣侍講學士楊榮等曰士卒從朕徵戰今旋師在途去家漸近而病困如此若不收卹必致流離遂命中官周視營外將士有病者悉給醫學仍命諸將善軍士之有病者毋令失所

○甲寅

○北京監察禦史鄒師顏等劾啟禦史李公敏娶見監罪囚親屬爲妻或挾其妻就飲人家通宵不返廉恥道喪漸習成風致同寮禦史劉先劉勉張睿郭衡商忠皆娶離異不明之婦恬不爲恥切照禦史職糾百司苟不自正何以正人公敏等悉宜黜免以淸憲紀皇長孫令都院鞫之

○乙卯車駕次靑華原命諸將行軍之際巡視士卒有病者悉舁載赴營○丁巳皇太子擢儒士張昌齡爲中書舍人時昌齡在中書寫誥敕以親老陳情願仕資祿爲養故有是命

○戊午車駕次淙流峽遣人督成安侯郭亮饋運赴營

○己未車駕次錦雲峯成安侯郭亮饋運至

○庚子車駕次永寧戍時淸遠侯王友等將至禽胡山與失乃幹相距一程友等迂道避往應昌致軍士乏食者多死上聞之震怒

○辛酉車駕次長樂鎭令都督劉江等率師殿後敕國公張輔選精騎二千往助江道遇遺骸就瘞之遣使切責王友劉才曰將士從朕遠徵勞苦可憫特付爾等先歸就有糧之處休息爾捨近趨遠踏無糧之地致饑死甚眾昔馬謖違諸葛亮節度捨水上山亮按法斬之朕爲天子總六軍乃可療法耶人嘗諭爾等遇胡寇卽相機剿滅距爾一程乃捨之而避去爲將擁兵縱賊尙可逃誅耶△是日皇太子升吏部郎中夏迪爲四川布政司左參政擢濟南府儒學訓導田衡爲工科給事中進士汪善爲吏科給事中顏寶爲戶科給事中孫確魏智張昭監生陳諤俱爲刑科給事中周汝賢爲禮科給事中汪景明爲江西道監察禦史謝孚爲陜西道監察禦史

○壬戌車駕至通州甸教英國公張輔閱視王友等所領馬步官軍器仗△是日皇太子擢江寧縣知縣王愷爲左春坊左中允

○癸亥車駕次金沙苑敕英國公張輔收王友等原受制諭就領其眾遣敕切責王友劉才兵

○都督馬榮以所領官軍收卹王友緣邊所遺軍士之病綏者並給糧食加意將養毋遺棄一人有收病卒一人至營者賞鈔五錠

○沈王苐六子生賜名佶熅△是日湖廣容美宣撫司宣撫田勝貴遣把事杜貴達等貢方物皇太子賜之鈔幣

○乙丑車駕次威信戍復遣敕切責王友劉才皇長孫及趙王髙燧北京文武衙門遣官進迎鑾表至行在所△是日琉球國中山王思紹遣使阿乃佳結制林佑等及阿端回回哈只火灘等貢馬及方物賜鈔幣有差林佑本中國人爲琉球通事啟請賜冠帶皇太子從之△是日皇太子升千戶楊智爲金吾左衛指揮同知王得爲濟州衛指揮僉事

大明太宗孝文皇帝實錄卷一百五

大明太宗孝文皇帝實錄卷一百六

永樂八年秋七月丙寅朔享太廟命皇太子行禮

○丁卯車駕次開平宴勞將士及進表官命以所獲牛羊悉分諸將給軍食上謂侍臣曰朕在塞外久素食非乏肉也但念士卒艱難朕𨿽食之豈能甘味故寧已之侍臣曰臣等比見陛下服禦供具儉約蓋將帥有過之者上曰朕往時在軍中皆然不獨此行但此行尢念士卒勞苦也命都督張遠等於平胡城運餉還開平△遣使賫制諭命駙馬都尉西寧侯宋琥佩徵虜前將軍印充總兵官鎭甘肅敕諭琥曰昔爾父鎭甘肅撫輯有方軍民安業爾其體朕之心踵父之行恪勤夙夜毋恃貴戚驕傲以淩人怠慢以廢事務宣朝廷徳意使邊境宴安人心悅服則予汝嘉欽哉△條數王友等罪命英國公張輔示之

○戊辰

○遣右春坊右庶子兼翰林院侍講楊榮賫書諭皇太子以七月十七日抵北京命代告天地宗廟社稷△簡畱各營將士隨駕余令先入居庸關皇長孫遣中官進瓜果至行在所△攺開平李陵驛爲威虜驛

○己巳

○趙王髙燧內使進瓜果至行在所敕文武羣臣議王友等罪△是日仁孝皇后忌辰以未葬禮同大祥皇太子命禮部集僧道設齋醮七晝夜

○辛未皇太子令羽林前衛故指揮使李泰弟節襲其兄職△置湖廣施南宣撫司之金峒忠路忠孝東鄕五路四安撫司流官吏目各一員

○壬申車駕次盤谷鎭敕駙馬都尉廣平侯袁容泰寧侯陳圭曰今隨徵將士久勞於外到家之日欲令休息卽預撥軍丁代爲牧放仍禁軍士踐苗稼采瓜菓敕寧夏備禦都指揮王俶曰朕聞爾在邊守法奉公撫綏有道玆特命爾鎭守寧夏宜嚴固城池謹愼堤備遇寇相機剿捕不可怠忽△是日皇太子以故大興左衛指揮使馬俊子聚燕山前衛指揮使祝林子貴通州衛指揮使劉津子興俱襲父職△平胡捷音至京師皇太子命賞來使及從行者銀鈔彩幣表裏賜宴於中軍都督

○癸酉車駕次獨石敕北京畱守羣臣毋遠迎妨事△修遼東廣寧右屯衛城池△攺雲門驛爲龍門驛浩門驛爲雲門驛

○甲戌車駕次龍門皇太子遣兵部尙書兼詹事府詹事金忠進迎鑾表詹事府丞陸中善進袍服皆至上曰將士同朕勤勞其衣裘悉敝未有更易朕何爲獨先俟入關將士俱易衣朕亦易之未晚

○乙亥

○禮部啟湖廣興山縣知縣秦鳳言境內居民鮮少儒學生徒選補乏人且天下郡邑民數不同多者不下萬戶寡者僅一二百戶歲貢生員宜有差等事下本部議令議凡州縣戶不及五里者州一年縣二年各貢生員一人皇太子從之△交阯按察司僉事劉有年言交阯各衛宜仿雲南例三分守城七分屯田屯各立堡有警則入堡以待調發旣不妨農亦不失用而邊有蓄積民免轉輸皇太子命兵部議行之

○丁丑皇太子謂禮部尙書呂震曰人情相愛則祝以多男而民庶者國家之祥近聞京師愚民有厭多男子生輙棄之不育者傷天地之仁失父母之道宜嚴禁止之再有犯者並兩鄰加罪△甫兒河衛千戶我不加兀者衛千戶別裏哥兀當哈等詣闕自陳願居遼東自在州皇太子從之令如例給賜

○戊寅

○置交州鎭夷二衛城柵

○己卯

○設交阯奉化淸化二府稅課司諒江三江淸化三府並快州之醫學北江府之市橋倉諒江府之芹站倉奉化府之廣積倉三江府之丰盈庫三帶州之長江歸化州之石廩安立縣之茂阿朱貴文盤縣之忙椀文振縣之文盤甘嘗水尾縣之水尾巴羅九馬驛三江府之三江洮江州之陳捨夏華縣之夏華三水驛淸化府之古刀鎭安謨縣之安謨海口小安海口大汪海口安寧縣之迆蓬江口峽山縣之椰園屯太平縣之太平海門水棠縣之都埋社萬寧縣之阿葛屯同利縣之爭江屯廣源州之寨麻十一巡檢司愛州之樁市古弘縣之大拜市及七源歸化二州文盤文振麻籠三縣七稅課局並愛州之支俄縣九眞州之古平縣淸平州之細江縣各入本州其支俄縣之支隆海口神投海口支俄渠口細江縣之蒲巴鄰關絹槐關五巡檢司各隸本州△裁省福建興化縣縣丞主簿△溫州府平陽縣風潮漂沒廬舍溺死民人事聞皇太子遣人安撫

○庚辰車駕次龍虎臺北京文武羣臣奉迎見畢卽遣歸△山東登州府寧海等州縣自正月至六月男婦疫死六千一百餘口

○辛巳皇太子命戶部賑直隸安慶徽州鎭江鳳陽等郡縣饑民六千七百餘戶給稻萬六千一百二十石

○壬午車駕至北京上禦奉天殿受朝羣臣上賀表命光祿寺臣曰羣臣從朕於外者勤勞至矣而匡輔居守之任亦不易也明旦設宴殿廷朕親勞焉

○癸未

○大宴羣臣於奉天殿凡從徵至幹難河及答蘭那玉兒哥地面小大武職官侍從文職官畱守公侯伯文武三品以上官各處進表官四夷使臣皆預餘將士及畱守文武四品以下官在京耆老各賜之鈔

○甲申上以皇長孫居守北京民安政理賜尙書夏原吉鈔一千貫彩幣四表裏及鞍馬羊酒

○乙酉

○皇太子擢松溪縣縣丞李嘉爲浙江道監察禦史

○丁亥

○朝鮮國王李芳遠遣陪臣李貴山等奉箋賀皇太子千秋節賜鈔幣有差

○戊子皇太子千秋節先期禮部請行慶賀禮皇太子以仁孝皇后梓宮未葬止勿賀

○己丑

○工部侍郎蔣廷瓚招撫山東靑州府莒州等郡縣復業民萬三千四百戶

○庚寅

○築開平衛城及煙墩七座

○辛卯

○浙江金鄕衛颶風驟雨壞城垣公廨

○壬辰

○以隨徵效勞升陜西行都司都指揮同知滿都爲都指揮使賜鈔三百錠銀百兩彩幣六表裏時涼州韃軍叛散初定急於撫綏而滿都久在西鄙熟諳邊事故首加升賞遣還△是日蜀悼莊世子悅﹤火廉﹥妃劉氏薨訃聞皇太子遣官賜祭命工部治喪葬△夜有星大如盞如靑白色有光出北落師門南西行至近濁

○癸巳皇太子升刑科左給事中王髙爲大理寺左寺丞

○甲午

○論功行賞敕諭從徵將士曰爾等從朕徵伐勤勞不易功亦茂著今已凱還賞論次賞賚務協大公如有略爾之功益爾之過或有妄自增功匿過致賞賚失當者悉許上陳朕不憚攺其面從退有後言於是以先入殺敗賊眾者軍升小旗總小甲實授總小旗總旗升試百戶試百戶典仗升實授百戶典仗百戶典仗所鎭撫升副千戶副千戶儀衛副衛鎭撫升正千戶正千戶儀衛正升指揮僉事指揮僉事升指揮同知指揮同知升指揮使指揮使升都指揮僉事都指揮僉事升都指揮同知都指揮同知升都指揮使都指揮使升都督僉事都督僉事升都督同知都督同知升左右都督左右都督奏加封爵領隊都督賞銀百五十兩彩幣八表裏鈔四百錠都指揮賞銀百兩彩幣六表裏鈔三百錠指揮銀六十兩彩幣四表裏鈔二百錠千戶衛鎭撫銀四十兩彩幣三表裏鈔百六十錠百戶典仗所鎭撫試百戶銀二十五兩彩幣二表裏鈔百二十錠總旗布六匹鈔百二十錠總小旗布五匹鈔百錠小甲布四匹鈔八十錠隨伍官摠旗比領隊減半總甲小旗將軍力士校尉軍吏軍余等布二匹鈔六十錠齊力殺退賊眾者領隊官伯彩幣五表裏鈔三百錠都督彩幣四表裏鈔二百四十錠都指揮彩幣三表裏鈔二百錠指揮彩幣二表裏鈔百六十錠千戶衛鎭撫彩幣一表裏鈔百二十錠百戶典仗所鎭撫試百戶絹三匹布二匹鈔百錠總旗布四匹鈔八十錠總甲小旗布三匹鈔六十錠小甲布二匹鈔五十錠隨伍官摠旗比領隊減半總甲小旗將軍力士校尉軍餘軍吏布一匹鈔四十錠擺隊見陣而未交鋒領隊都督彩幣二表裏鈔百二十錠都指揮彩幣一表裏鈔百錠指揮絹三匹鈔九十錠千戶衛鎭撫絹二疋鈔八十錠百戶典仗所鎭撫試百戶絹二疋鈔七十錠總旗棉布三疋鈔六十錠總甲小旗棉布二疋鈔五十錠小甲棉布二疋鈔四十錠隨伍軍比領隊減半旗甲將軍軍人力士校尉舍人軍餘軍吏人等棉布一疋鈔二十錠管腳力錙重者領隊官都督彩幣一表裏鈔百錠都指揮絹二疋鈔九十錠指揮絹二疋鈔八十錠千戶衛鎭撫絹一疋鈔七十錠百戶典仗所鎭撫試百戶絹一疋鈔六十錠總旗布一疋鈔五十錠總甲小旗布一疋鈔四十錠小甲布一疋鈔三十錠力士校尉軍餘軍吏等布一疋鈔二十錠爲事立功官旗軍已復職役先入賊陣交鋒殺敗賊眾照見任官旗軍例升賞齊力向前逐退賊眾者止照例給賞未復職復先入賊陣交鋒殺敗賊眾及齊力向前逐退賊眾者俱復原舊職役若未有功績者仍復立功陣亡傷故加賞之半官仍給麻布齋糧一品米六十石麻布六十疋二品米五十石麻布五十疋三品四品米四十石麻布四十疋五品六品米三十石麻布三十疋命鎭守定州故指揮僉事張毅子鍇襲父職府軍衛指揮同知金吾前衛指揮使朱貴子儼羽林前衛指揮使王貴弟英指揮同知張山子成各襲父兄之職千戶胡文通侄海襲升指揮僉事以文通齊眉山陣亡故也△是月升金吾左衛指揮使童海叄爲狹西都指揮僉事指揮同知童安爲本衛指揮使指揮僉事楊忠爲本衛指揮同知

大明太宗孝文皇帝實錄卷一百六

大明太宗孝文皇帝實錄卷一百七

永樂八年八月乙未朔

○升左軍都督僉事梁福爲都督同知遼東都指揮同知周信狹西行都司都指揮同知夏靖浙江都指揮同知孫勝俱爲本司都指揮使遼東都指揮僉事樊受山東都指揮僉事丁英山西都指揮僉事劉達山西行都司都指揮僉事王義狹西行都司都指揮僉事車興俱爲本司都指揮同知孝陵衛指揮同知劉彬府軍衛指揮同知陶源府軍後衛指揮同知周貴金吾前衛指揮同知曹讓張忠金吾左衛指揮同知馬亨王貴李失兒可靳福李友金吾右衛指揮同知吳成髙全楊貴師名濟州衛指揮同知王勝焦銘宋成王禮況琦羽林前衛指揮同知錢捌禿帖木兒朵朵木失禿兒鄭智脫欒臺王斌王林羅原羽林左衛指揮同知孫勝羽林右衛指揮同知謝貴任貴燕山左衛指揮同知陳斌趙忠錢通司信張得白旺錢忠燕山右衛指揮同知楊中勵原火兒赤旗乎衛指揮同知夏進通判衛指揮同知諸敏大興左衛指揮同知厥興六十九田貴濟陽衛指揮同知時泰俱爲本衛指揮使羽林前衛指揮僉事陳廣伯顏不花金吾前衛指揮僉事安榮莊鐸金吾左衛指揮僉事陳智李信單努答兒杭沙兒王榮鄭中府軍衛指揮僉事丁山府軍左衛指揮僉事尹福府軍後衛指揮僉事趙榮旗手衛指揮僉事翁巖趙諒孝陵衛指揮僉事王福燕山左衛指揮僉事楊春唐信大興衛指揮僉事馬文通州衛指揮僉事楊得張安王貴俱爲本衛指揮同知云川衛千戶張政爲燕山左衛指揮僉事金吾左衛千戶馮得張銘奴禿赤阿歹捌塔哈失剌帖木兒海答兒忽都答兒完者不花楊智楊威景榮王能王忠王斌金吾右衛千戶李驥王嘉任得施義羽林前衛千戶王興劉海南丁用脫脫不花阿魯帖木兒王斌張玉羽林左衛千戶閻忠卞興府軍左衛千戶張景春府軍右衛千戶任勝燕山前衛千戶陳得劉玉劉義燕山左衛千戶張彬劉淸王玉衛合你阿次不花莽哥歹蔡靑顧旺燕山右衛千戶張義白忠常友李智濟州衛千戶王輪龔賽因帖木兒崔曲林帖木兒濟陽衛千戶小廝大興左衛千戶張玉何本答蘭帖木兒通州衛千戶李榮裴榮羅忠孫榮臧名段信錦衣衛千戶李忠徐晟俱爲本衛指揮僉事晟卽王七十五復姓名云△賞徵北摠兵官武安侯鄭亨銀二百五十兩彩幣十二表裏鈔六百錠安遠伯柳升銀二百兩彩幣十表裏鈔六百錠餘皆如格賞之

○丙申

○夜有星大如盞靑白色尾迹有光出西南方西南行入遊气

○丁酉

○遣官釋奠先師孔子△宥福建鹽場官吏罪先是監察禦史李琳言福建各鹽場累歲虧折鹽課悉論其官吏死罪上察知煎辦之難遣人馳驛宥之

○戊戌祭太社太稷命皇太子行禮△木邦宣慰使司宣慰使罕賓法遣頭目陶孟刀思領等貢馬象金銀器等物謝賜賚恩

○辛丑

○升後軍都督僉事王麟爲都督同知大寧都指揮僉事余成爲都指揮同知通州衛指揮同知白忠鄭得般脫赤張英伯顏禿不花俱爲指揮使指揮僉事白貴爲指揮同知△攺槍桿嶺巡檢司爲長嶺巡檢司置北京牧馬千戶所吏目一員

○壬寅

○進封安遠伯柳升爲奉天靖難推誠宣力武臣特進榮祿大夫柱國安遠侯褒其北徵功也

○癸卯皇太子命如例賜團子監琉球四川雲南生楊麟等九十二人衣服衾褥巾絳靴襪△賑陜西鞏昌府伏羗通渭等縣饑民五千八百九十餘戶給粟九千八百八十石有奇△大理寺左寺丞遠志有罪謫北京苑馬寺充軍

○乙巳

○升都指揮使薛貴爲中軍都督僉事王勇王禮爲左軍都督僉事楊山倪寬爲右軍都督僉事吳成朱旺朱能爲後軍都督僉事遵化衛指揮使陳忠爲山西行都司都指揮僉事△浙江按察司僉事徐善安有罪謫戍邊

○丙午

○遣官祭歷代帝王△升大寧都指揮僉事火郎吉爲都指揮同知濟州衛指揮使吳旺爲山東都指揮僉事燕山左衛指揮同知魏剛李贇陳大興左衛指揮同知李英羽林右衛指揮同知江雲府軍左衛指揮同知施貴府軍後衛指揮同知李海俱爲本衛指揮使羽林前衛指揮僉事馬閏爲指揮同知濟州衛千戶馬俊孝陵衛千戶王得通州衛千戶髙喜俱爲本衛指揮僉事

○丁未命皇太子祭風雲雷雨嶽鎭海瀆山川等神△遣官祭旗纛△升都指揮同知王貴李文俱爲陜西行都司都指揮使賜敕諭之曰爾昔從朕靖難多歷艱難論功行賞已報爾勞比從北徵胡虜復效驅馳今錄爾功升爲都指揮使任邊閫之重爾其益勵厥志修厥職俾姦宄屏息境內乂安庶幾永保祿位重之子孫如或恃功玩法隳廢職業干犯憲章國有常典朕不忘爾功爾亦毋忘朕訓欽哉自是從徵官升職都司者咸以是諭之命行在禮部集僧道於慶壽寺白雲觀建齋醮三晝夜資薦北徵亡故軍士

○庚戌

○升浙江都指揮同知周昌爲都指揮使大寧都指揮僉事孫智遼東都指揮僉事沈貴俱爲都指揮同知金吾右衛指揮同知王勝燕山右衛指揮同知張興劉福成曹昇燕山前衛指揮同知戴旺俱爲本衛指揮使羽林前衛指揮僉事王眞爲指揮同知府軍後衛千戶顧祥金吾右衛千戶蔣玉通州衛千戶康成燕山右衛千戶盛忠俱爲本衛指揮僉事命禮部徵北將軍陣亡及病故溺死者悉厚賜其家襲職優給所例

○辛亥

○升吏部郎中林鐘爲山東布政司左參政刑部郎中趙次進爲廣東布政司右參政北京行部郎中王敏爲陜西布政司右參政工部員外郎後敏爲右參議吏科左給事中曹崇爲湖廣按察使福建道監察禦史朱仲安廣西道監察禦史沈熊俱爲副使山東道監察禦史劉英山西道監察禦史王處敬俱爲僉事攺四川右布政使王公亮於廣東布政司

○癸丑

○升錦衣衛指揮使紀綱爲都指揮僉事仍掌錦衣衛事△修楊州府寶應縣塘岸八十里

○甲寅

○以都督同知吳允誠子伯克從徵沙漠擒虜有功升涼州衛指揮僉事

○乙卯

○升建州衛指揮使釋家奴爲都指揮僉事賜姓名李顯忠千戶咎卜爲指揮僉事賜姓名張志義賜百戶阿剌失姓名李從善可捏姓名郭以誠俱爲正千戶釋家奴者指揮阿哈出之子皆以從徵有功也△寧遠侯何福懼罪自殺命追削封爵初上以福舊人委以心腹命鎭西陲福𨿽有才略寵祿旣極气志日驕及從徵沙漠數違節度羣臣有言其罪者上曲意容之福怏怏有怨言至是都察院覆奏之福懼自經死

○丙辰

○升中軍都督同知夏貴爲右都督左軍都督僉事薛斌爲都督同知河南都指揮同知王敬忠爲福建都指揮使河南都指揮同知王俊薛成張廉山東都指揮同知髙敬張秀王安山西都指揮同知王傑劉源任禮狹西都指揮同知朱全海亮遼東都指揮同知郭義俱爲本司都指揮使大寧都指揮僉事王得顧旺趙麟金鑑山東都指揮僉事吳興狹西都指揮僉事嚴宣宋照山西都指揮僉事童忠山西行都司都指揮僉事欒傑俱爲本司都指揮同知永平衛指揮使劉言王友燕山左衛指揮使張山燕山前衛指揮使彭失達那海徳州衛指揮使李鎖兒俱爲遼東都指揮僉事武徳衛指揮使潘哈撒永平衛指揮使劉聚應天衛指揮使李榮石敬俱爲大寧都指揮僉事密雲中衛指揮使陸榮王興劉旺朱成常山左護衛指揮使向得俱爲山東都指揮僉事薊州衛指揮使亦禿帖木兒楊安北斗奴俱爲河南都指揮僉事金吾前衛指揮使王眞濟州衛指揮使趙文金吾後衛指揮使來用俱爲狹西都指揮僉事太原左衛指揮使方慶爲陜西行都司都指揮僉事燕山右衛指揮使馬義金吾左衛指揮使呂整劉福錢眞白信蕭敬滕定楊春金吾右衛指揮使夏成俱爲山西都指揮僉事金吾右衛指揮使劉敏葛亮桑可赤脫脫不花忽失帖木羽林前衛指揮使伍十三俱爲山西行都司都指揮僉事燕山右衛指揮同知張義阿不沙陳勝燕山前衛指揮同知齊義羽林前衛指揮同知劉興黃富呂得王福劉震蔡宣戴英丁貴趙端張海金吾後衛指揮同知髙旺金吾左衛指揮同知王義鄭敬陳貴金吾右衛指揮同知陳全濟陽衛指揮同知常徳武膺李信虎賁左衛指揮同知劉斌俱爲本衛指揮使金吾左衛指揮僉事李虎趙興哈剌那海燕山右衛指揮僉事馬英羽林前衛指揮僉事童敬王麟張玉張觀王全明安劉福府軍後衛指揮僉事陳智通州衛指揮僉事李敬大興左衛指揮僉事胡勝金吾前衛指揮僉事韓名俱爲本衛指揮同知金吾左衛千戶馬俊沈敬丁伯全閔安旗手衛千戶段林羽林前衛千戶李平張得山童榮楊成範伯良那海帖木兒燕山前衛千戶馬良燕山右衛千戶楊得靑金吾右衛千戶馮榮白貴王敬趙英濟陽衛千戶孫義白興陳林張把不來金愛憂濟州衛千戶白忠文貴也失疊兒阿兒脫千戶興左衛千戶察吉兒虎賁左衛千戶任鎖兒俱爲本衛指揮僉事△河南衛軍人蔡撓兒妻一產三男事聞命禮部循例優給

○丁巳

○遣中官田嘉禾海壽賫敕往賜朝鮮國王李芳遠白金千兩紗羅千疋彩絹五百疋先是芳遠獻馬萬匹助徵北虜故嘉答之△設山東髙唐州及恩縣二遞運所攺東平州沙河遞運所爲東平遞運所汶城遞運所爲汶上遞運所東平州陽谷遞運所爲東阿遞運所西城遞運所爲銅城遞運所△置交阯鎭夷衛經歷司經歷一員

○戊午命北京行部運鹽三萬斤儲懷來以給開平守禦將士

○己未

○賜扈從北徵文職官鈔及彩幣表裏有差特命翰林院學士胡廣侍講楊榮金幼孜賜同尙書△是日皇太子擢進士陳永昌爲吏科給事中朱暹爲兵科給事中攺山東按察司副使劉子敏於湖廣按察司△設四川長河西魚通寧遠等處及苦白寺沙思達寺跛羊地面如意寶寺賞氈地面五僧綱司

○庚申

○升大興左衛指揮同知劉聚濟陽衛指揮同知梁善董貴金吾右衛指揮同知李眞俱爲本衛指揮使熊山左衛指揮僉事於昭爲本衛指揮同知濟陽衛千戶謝斌燕山右衛千戶唐信俱爲本衛指揮僉事△河南按察司僉事張翥等言五月八月霪雨黃河泛溢壞開封舊城民被患者萬四千一百餘戶沒田七千五百餘頃上命戶部遣人巡視安撫

○辛酉旦

○老人星見丙位色赤黃命故金吾左衛指揮僉事王貴弟慶羽林前衛指揮僉事郭春壻郭友俱襲指揮僉事

○壬戌命旗手衛故指揮同知陳興子廣襲職△遣使賫敕升沙州衛指揮使困卽來爲都指揮僉事指揮同知朵兒只察罕不花爲指揮使指揮僉事李答兒卜顏哥爲指揮同知千百戶鎭撫兀魯思等十七人皆遞升一級升赤斤蒙古千戶所爲肅州赤斤蒙古衛指揮使司千戶塔力尼爲指揮僉事百戶薛失加速南失加乃馬歹皆升副千戶賜速南失加姓名爲安思謙乃馬歹爲王存禮皆賜彩幣及衣服嘉其不從哈剌馬牙等叛且獲賊有功也時沙州舍人把不怠赤斤舍人把兒單等三十九人亦預效勞賜彩幣絹布

○癸亥

○右軍都督馬榮卒榮徐州人少習武事有膽略初襲父職爲永淸衛所鎭撫從徵大寧金山迆北以功升濟州衛鎭撫上舉義之初榮與諸將攻奪九門遂克大寧廣昌滄州之戰東平靈璧之捷榮皆在行陣轉斗無敵積官至右軍都督僉事從徵本雅失裏領左翼兵禦下嚴肅還升右都督至是入朝墜馬舁歸有頃卒賜祭命有司治喪葬追封奉天翊衛宣力武臣特進榮祿大夫柱國景城伯謚壯武子昇襲忠義前衛指揮使

○甲子夜

○水星犯左執法△是月升前軍都督同知童信爲右都督﹝從﹞﹝後﹞軍都督僉事趙忠爲左都督都督同知薛祿爲都督浙江都指揮同知薛山爲湖廣都指揮使大寧都指揮同知張勇山西都指揮同知王成山西行都司都指揮同知張林黃鏞陜西都指揮同知李英俱爲都指揮使河南都指揮僉事張森髙文掌印中都畱守司都指揮僉事劉榮俱爲都指揮同知山西行都司都指揮僉事李玉爲福建都指揮同知府軍左衛指揮使錢貴爲福建都指揮僉事羽林前衛指揮使阿魯爲都指揮僉事掌本衛事薊州衛指揮使張忠爲都指揮僉事掌通州衛事燕山左衛指揮僉事戴成爲江淮衛指揮使通州衛指揮同知王忠董只兒俱爲指揮使指揮僉事張貴爲指揮同知燕山前衛指揮僉事六十爲指揮同知沈陽左衛指揮僉事孫成爲金吾右衛指揮同知燕山前衛千戶白忽來燕山左衛千戶張友得羽林前衛千戶李春俱爲本衛指揮僉事

大明太宗孝文皇帝實錄卷一百七

大明太宗孝文皇帝實錄卷一百八

永樂八年九月乙丑朔

○攺北京灤州河泊所爲灤州蠶沙河泊所

○丙寅

○封楚王槇苐七女爲澧陽郡主授張鑑中奉大夫宗人府儀賓以主配之鑑湖廣都指揮僉事臯之從子

○丁卯

○古路慶之地女直頭目不裏哈等來朝授千百戶之職不裏哈等乞於東寧衛居住從之賜予如例

○戊辰

○夜有星大如盞靑白色光燭地出正南雲中西南行至近濁

○己巳車駕幸天壽山召武義伯王通諭曰工匠軍民勤勞已久今天气向寒宜善撫卹於是人賜鈔十錠及狐帽胖襖褲鞋陵內工匠鈔加倍軍加五錠民用力過三月者如之不及三月者加三錠△北京刑部右侍郎張思恭卒恭鳳陽蒙城人洪武中爲刑科給事中累遷刑部右侍郎調工部攺北京刑部思恭馭下嚴吏畏服之遣鎭大同與守將葉謀申軍令謹邊防人稱其能丁父憂家居卒

○辛未

○雲南沾益州土官知州阿周遣其屬貢馬賜之鈔幣

○壬申

○設四川長河西敕思剛道紀司

○癸酉

○重陽節賜文武羣臣宴△升孝陵衛指揮僉事周勝爲指揮同知錦衣衛千戶莊敬爲指揮僉事

○占城國王占巴的賴遣使濟標等貢象並金銀器等物賜濟標等彩幣有差命禮部遣中官馬彬送濟標還就賫敕賜其王錦綺紗羅

○甲戌命金吾左衛故指揮同知伯顏帖木兒子脫火赤襲職△修直隸髙郵衛城池

○乙亥

○升刑部右侍郎金純爲本部左侍郎△是日皇太子升禮部郎中鄒濟爲廣東布政司右參政刑部郎中鄭泰爲右參議△夜木星犯靈臺上星

○丙子

○朝鮮國王李芳遠遣陪臣趙大臨等奉表賀平胡獻馬及方物賜大臨等鈔幣有差△後軍都督僉事吳庸卒庸太平府蕪湖人父進洪武初爲濟南衛百戶攺燕山左護衛庸嘗以武臣子入太學讀書通大義屢試武藝皆出同輩右遂襲父職從上徵討取懷來克﹝鄭﹞﹝鄚﹞州戰壩上槁城咸奮勇當敵率輕騎搗保定黃頭寨生擒敵劉子義降其眾萬餘度淮至髙郵奪敵船千五百艘與諸軍水陸並進絕大江以遏敵眾累升指揮使命鎭髙郵升山都司都指揮使召爲後軍都督僉事守涿州遣督運軍餉往來河上還次淮安以疾卒訃聞賜祭賻贈子凱襲其舊職金吾左衛指揮使時有劉經趙課僧者皆與庸同立戰功經山陽人勇敢善射積官至北平都司都指揮使課僧濟南人有膽力能劫營寨以亂敵眾積官至燕山左護衛指揮使卒皆賜祭賻贈與庸同

○丁丑

○以從徵胡寇功升金吾左衛指揮使李福爲都指揮僉事錦衣衛指揮同知李政大興左衛指揮同知戴初羽林前衛指揮同知黃中通州衛指揮同知李正俱爲指揮使指揮僉事魯旺爲指揮同知△夜月犯外屏西第二星

○己卯

○以擒獲交阯賊首簡定功升交州衛軍士漆永受爲千戶賜冠帶賞銀伍十兩鈔三百錠彩幣三表裏余升賞有差△中官張謙行人周航使浡泥國還其王遐旺遣其叔蔓的裏哈盧等等百八十人偕來貢方物謝恩賜文綺襲衣鈔幣有差

○庚辰命番僧綽思吉領禪巴藏卜爲灌頂弘慈玅濟國師掌巴監藏爲淨慈妙智國師掌巴哈羅思巴爲普濟慧應國師皆賜誥印圖書仍給護敕俾自在修行其寺田土山場園林財產孳畜之類禁諸人毋侵擾違者罪之

○辛巳命戶部遼東備禦官軍俸糧給全米△是日皇太子升澤州知州張汝霖爲山東布政司右參議

○壬午

○升金吾左衛指揮同知劉靑爲指揮使

○甲申

○魯王肇煇奏初之國護衛給月糧三年免屯田今已三年當罷給糧屯種自食乞以六分屯田四分守城就給使令從之仍免其屯田考較一年△福建右布政使張拱辰言福建倉糧惟泉州一府僅給歲用其餘衛府計官員軍士俸糧有足支四十年者二三十年者亦有十餘年五六年者所司失於會計復令民涉海運糧年深者不免腐爛新運者無倉收受乞將今年秋糧折收布鈔庶官民兩便從之

○乙酉

○老撾宣慰使司宣慰使刀綫歹遣頭目板莓等貢馬及方物賜之鈔幣

○丙戌

○夜有星如盞大靑白色有尾光燭地出正南雲中東南行入近濁

○丁亥命金吾右衛故指揮僉事朱祥叔文淸襲指揮僉事撫安山東給事中王鐸言濟南府長山縣等文廟聖賢塑像衣服左衽此蓋前代夷狄之俗因循未革宜令天下學官凡文廟聖賢衣服冠繪塑不合古制者悉攺正從之

○己丑敕皇太子曰朕將以十月初四啟行回京預命爾奏告天地太廟社稷爾其敬之△夜月犯太微西垣上將星

○庚寅命戶部自今歲爲始歲給趙王髙燧祿米五萬石鈔五萬錠仍給北京在城課稅設北京順天府廣備庫置大使一員副使四員準內庫例周歲考滿

○辛卯

○烏撒軍民府前土官知府阿能遣人貢馬賜之鈔幣

○壬辰命故遂安伯陳志孫英襲封襲安伯志長子春善騎射數從志破敵有功先卒英春之子也命故陜西都指揮同知賈武子彬襲父舊職爲羽林前衛指揮同知燕山右衛指揮使火臺子不顏不花府軍右衛指揮同知柳春林子斌各襲父職△遺內官關僧賫書及白金彩幣往西土徵尙師昆澤思巴△夜金星犯天江南第二星

大明太宗孝文皇帝實錄卷一百八

大明太宗孝文皇帝實錄卷一百九

永樂八年冬十月甲午朔享太廟命皇太子行禮△乞忽古裏二衛女直野人頭目阿兒禿阿里急納等九十二人來朝命爲指揮千百戶等官賜冠帶襲衣鈔幣命番僧班丹藏卜爲淨覺弘濟國師髙日幹爲廣慧普應國師失剌查爲慈善弘智國師把奔等六人爲禪師各給誥印△夜有星大如碗赤色有尾迹光燭地出司怪旁東北行入輿鬼

○乙未行在都察院左副都禦史李慶言公侯都督往往令家人子弟行商中鹽淩轢運司及各場官吏倍數多支朝廷申明舊制四品以上官員之家不許與民爭利已令罷支今都督蔡福等妄行奏請旣付於法其公侯有犯者亦宜鞫治上曰姑勿治令戶部榜諭禁止△女直野人頭目撒因加等來朝命爲兀裏奚山衛指揮等官撒因加等奏願居安樂州從之賜予如例

○丁酉車駕發北京先期於奉天殿丹陛設壇告天地遣官祭告北京山川城隍旗纛諸神其所經陵寢神祠祭禮如初△是日右春坊右中允劉子春等劾啟三法司官左都禦史陳瑛等方命廢事曰先有學官坐事罰充太學膳夫陳乞攺役令旨令三法司凡學官有罪充膳夫者悉與攺役以勵廉恥瑛等久格不行不罪之無以示懲皇太子顧瑛等曰用心刻薄不明政體非大臣之道其速攺之

○戊戌

○降刑部左侍郎劉季箎爲兩淮都轉運鹽司副使應天府尹向寶爲兩浙都轉運鹽司判官先是季箎及寶皆有罪當黜以在朝久特宥而用之

○己亥駐蹕新城命會州衛指揮趙得率保定涿鹿茂山蔚州衛軍共千人守紫荊關敕諭之曰關臨邊要地務在嚴固堤備遇寇卽合眞定諸衛軍剿之賊退不必窮追毋墮其計△甘肅總兵官駙馬都尉西寧侯宋琥奏調都指揮丁剛鎭涼州王貴鎭肅州史昭守鎭番從之

○庚子

○浙江臺州府臨海縣言去年八月淫雨渰沒田稼民多饑窘其稅糧魚課乞以鈔代諭皇太子從之△交阯布政司言先頒降刑名事例交阯土人有雜犯死罪徒流遷徙者發丘溫抵交阯充驛夫遞運夫雜犯死罪者服役終身徒流遷徙者各以所犯重輕爲限官吏犯笞杖罪吏斷決還役官降用應角�羊見任別敍及雜職於邊遠敍用者皆斷決還職今新例流徒遷徙杖罪皆發北京爲民種地先後例不一皇太子曰交阯在萬里外宜從先例令刑部移文知之

○壬寅

○皇太子以曹本爲雲南按察司副使本初以城守功歷官至江西按察司僉事坐事謫交阯立功至是以恩宥例復升用之

○癸卯

○務本之訓成時上以皇長孫生長深宮欲其知稼穡之艱難因巡幸北京以侍行使歷觀民情風俗及田野農桑勤勞之事而知國用所需皆出於此爲民上者宜加憫卹且舉太祖髙皇帝創業之難及往古聖賢之君昏亂之主興亡得失可爲鑑戒者以致飭勵之意書成名務本之訓云

○乙巳

○攺北京永平府撫寧縣之遷安驛隸灤州△是日皇太子升四川道監察禦史張翥爲福建按察副使浙江道監察禦史黃童爲廣西按察副使

○戊申

○戶部言直隸薊州府昆山縣山東靑州府日照縣民饑嘗貸預備倉儲以累歲水災不能償乞折輸鈔皇太子從之

○庚寅皇太子命金吾右衛故指揮僉事楊成侄俊襲職

○晝太白見未星

○壬子

○夜月犯五諸侯南第二星○癸丑

○夜有星大如盞赤色尾迹有光出天津西南行至近濁

○甲寅車駕次濟寧州魯王肇煇來朝賜彩幣等物敕戶部加賜米千石△夜有星大如彈丸赤色尾迹有光出天關旁流五丈餘發光如雞子大西南行入天桴

○乙卯上聞周王橚於國中作殿奉祀太祖髙皇帝賜之書曰禮支子不祭王國廟祀則肇於始封之王若太祖髙皇帝之祀朝廷自有宗廟王今祀於國中過矣孔子曰祭之以禮若不得爲而爲之不可爲孝王其審禮而行毋貽物議

○丁巳車駕次臨城時賢妃榷氏侍行以疾薨賜祭謚恭獻權厝於嶧縣△是日戶部言江西建昌府廣昌縣永樂五年六年民疫死者八百餘戶乞蠲其稅皇太子從之皇太子升戶部郎中鮑渾爲兩淮都轉運鹽司運使

○戊午

○夜月犯太微垣右執法

○己未上諭三法司官曰昨夜太陰犯執法甚急爾等典刑罰宜加敬謹無罪不可枉有罪不可縱須得中道毋纖毫輕重△夜有星大如盞靑白色光燭地出內階北行入紫微垣至勾陳

大明太宗孝文皇帝實錄卷一百九

大明太宗孝文皇帝實錄卷一百十

永樂八年十一月癸亥朔

○治水官朱逢吉言直隸郡縣民種官田者其租重於民田宜付糧長或里長順帶納京倉庶以寬卹小民戶部會議官租旣重又令遠輸誠爲勞費宜令輸納旁近官倉皇太子從之△夜有星大如雞子赤色有光出五車東南行入北河後二小星從之

○乙丑命武安侯鄭亨充總兵官率領北京各衛所軍馬往宣府操補

○戊辰

○皇太子以府軍左衛指揮使袁興弟聚襲職△設山東濟寧州魯橋沙河二驛△裁減泉州府徳化縣縣丞主簿

○己巳

○達官脫罕等十人率男女百六十口來歸奏願居京師賜予如例△夜有星大如雞子赤色尾迹有光出內階西南行入九遊

○庚午

○皇太子升湖廣按察司僉事陳廷傑爲山東按察司副使擢進士彭謙爲浙江按察司僉事

○癸酉

○巡按福建監察禦史李素劾啟福建都指揮童俊不謹邊防遣幼弱指揮彭震巡海防倭軍無紀律倭寇攻破大金定海二千戶所福州羅源等縣殺傷軍民劫掠人口及軍器糧儲俊不遣兵救援賊遂乘勢攻圍平海衛城池指揮王俊督戰百戶繆眞等戰死自辰至戌賊始退散彭震亦不救援定海千戶所領兵百戶全旺等及福州右衛千戶王朝用等遇賊先遁致賊殺傷官軍及俊親領兵赴敵又逗𨖻不進縱賊出境俊受任方隅玩寇偸安委用非人失律喪師震及朝用等厥罪惟均宜正典刑以警偸懦皇太子曰國家置守將所以禦侮安民而乃縱賊如此罪不可容命法司鞫之

○甲戌車駕至京師遣官祭告天地太廟社稷孝陵承天門及京都祀典旗纛諸神上禦奉天殿受朝賀大宴文武羣臣

○丁丑

○賜浡泥國王叔蔓的裏哈盧等及東洋馮加施蘭呂宋國哈密亦罕河衛等處朝貢使臣頭目李宥等長河西灌頂國師綽思吉領禪巴藏卜漠北來歸韃官脫火臺等宴△思南宣慰使司宣慰使田宗鼎遣副長官李斌貢馬賜之鈔幣

○庚辰冬至上禦奉天殿受朝賀大宴文武羣臣及四夷朝使

○辛巳

○升虎賁左衛千戶楊瑺爲府軍衛指揮僉事時指揮曹升私蓄妖書瑺發之故有是命

○壬午命故嗣教眞人張宇初弟宇淸爲正一嗣教淸虛衝素光祖演道眞人△都督梁銘有罪下獄時銘隨侍皇太子監國擅用有過衛士帶刀入直爲千戶卜玉所發也△遣指揮毋撒等使哈密時上聞忠順王脫脫沈湎於酒昏憒顚越淩辱朝使部下哈剌哈納買住那那等諫之不從故遣使戒諭而復諭哈剌哈納等令善輔之△乞烈速頭目幹塔奴等來朝設喜申衛以干塔奴爲指揮僉事賜誥印冠帶襲衣及鈔幣有差△緬甸宣慰使那羅塔遣頭目忙只等貢馬賜鈔幣有差

○癸未

○賜國子監琉球等處生李傑等並其從人冬衣靴襪旣而從容與羣臣語及之禮部尙書呂震曰昔唐太宗興學校新羅百濟皆遣子入學當時僅聞給廩膳未若今日賚與周備也陛下聖徳前古未有上曰遠方慕中國禮義故遣子入學必足於衣食然後樂學我太祖髙皇帝命資給之著於令典所謂曲成萬物而不遺者朕安得違之

○甲申

○置四川施州衛鎭南長官司吏目一員

○丙戌

○升後軍都督同知陳亨爲右都督

○戊子

○給江淮濟川二衛水夫萬六千五百四十八人胖襖

○己丑

○鎭守河州衛陜西都指揮同知劉昭奏陸續收到河州衛各番簇馬七千七百一十四匹上馬每匹茶六十斤中馬四十斤下馬遞減之共給茶二十七萬八千四百六十斤已選配牝馬千四百三十四匹發狹西甘肅二處苑馬寺孳牧今以馬六千二百八十匹送北京命太僕寺牧養

○壬辰

○以發都督梁銘罪升羽林前衛千戶卜玉爲指揮同知仍賜鈔三千貫衣一襲及鞍馬△設四川永寧宣撫司醫學陰陽學僧綱司上以涼州韃官千戶虎保亦令眞巴等叛由惑於流言非其本心而挈家遠遁遣指揮哈剌那海等賫敕往宥其罪使皆復業虎保亦令眞巴等率其妻子萬二千餘口來歸罪上悉赦之

大明太宗孝文皇帝實錄卷一百十大明太宗孝文皇帝實錄卷一百十一

永樂八年十二月癸巳朔

○欽天監進永樂九年大統歷上禦奉天殿受之頒賜諸王及文武羣臣上視牲南郊△韃靼太師阿魯臺遣平章脫忽歹等來歸貢馬命宴勞之賜襲衣彩幣

○甲午

○瓊州府文昌縣斬腳寨黎首周振生等來朝賜以鈔幣俾仍往招諸峒生黎

○乙未

○楚王楨寧王世子磐烒來朝宴楚王於華蓋殿賜寧世子宴於前三公府其從官皆賜宴

○戊戌上諭禮部臣曰楚國無事上下相安固王之賢亦其官屬能盡輔導之職其隨侍至者宜有褒賜於是召隨從楚王文武官屬諭之曰朕卽位以來楚王未嘗有越禮踰分之事能府中間有一二小人作過悉是其下所爲王無預焉王素性樂善秉徳奉法可爲賢王爾等爲其官屬與有榮矣然爾等亦必有贊輔之力今歸更加勉之遂賜其指揮長史人鈔一百錠文綺二表裏紀善以下鈔有差△楚王楨言王府校尉死亡者例不補丁故所生男子多爲有司取去自今請畱補缺庶免別僉從之

○河南守臣言汴梁河決壞城二百餘丈宜及時修理上諭工部臣曰汴梁城近黃河不免衝決之患而此國家藩屏之地不可以緩且聞黃河水增三尺其急遣人往視堤防△爪哇國王都馬板遣使亞烈速木奴等上表貢馬及方物謝頒賜恩宴賚其使復賜王文綺彩幣六十疋△暹羅國王昭祿祥羣膺哆羅諦剌遣使曾壽等貢馬及方物並送中國流移人還賜壽賢等鈔幣命禮部遣中官張原等賫敕勞之並賜之金織文綺紗羅

○己亥

○楚王楨寧世子磐烒還國錫宴如初至賜鈔幣有差△設交阯三帶州之長江安樂縣之安縣沱江州之江口麻籠縣之眞那社四巡檢司北江府之常盈庫

○庚子

○臘日賜文武羣臣宴△周王橚來朝宴於華蓋殿賜其從官宴於中右門△遣行人余炅賫敕往涼州賜都督吳允誠妻彩幣等物初允誠從徵沙漠虎保等迫脇允誠所部同叛允誠妻與其子管者及所部都指揮保住卜顏不花等不從遂率眾擒獲叛者至是賜敕諭之曰比韃寇以兵脇爾爲叛爾夫及子從朕徵討而爾能守節勵志與子管者謀執叛者戮之以婦人而秉丈夫之節忠以報國智以脫患朕甚嘉爲今賜爾彩幣十表裏米百石鈔四千貫羊百羊�空用示褒嘉升其子管者爲指揮僉事其所部都指揮保住等各賜彩幣八表裏米八十石○辛丑命戶部寧國長公主歲祿給全米

○壬寅

○重建醉仙樓樓在三山門外洪武中所建比毀於火故復建之命右軍都督僉事趙淸致仕給俸終身戶部尙書夏原吉言直隸揚州府如臯縣去年五月六月水沒民田四十五頃有奇宜蠲其租從之

○癸卯

○蘇州府吳江縣言石塘官路右臨太湖左邊松江南至平望嘉興連年土石坍塌橋梁斷壞請及時修理計用三萬七千四百餘人半月可完從之敕通政趙居任督之務令堅固毋虛勞民力△鴻臚寺卿李偉卒偉開封祥符人洪武二十九年任臨淮縣知縣爲政平易民皆安之三十五年攺行人司左司副永樂元年升光祿寺少卿三年擢鴻臚寺卿偉和厚與物無競其卒也遣官賜祭

○甲辰

○有監察禦史歸自河南言軍士隨周王來朝往往在途擾民上召其從行指揮諭曰周府比數有違法事朕察之非皆王之過悉出下人縱恣今王來朝軍士假王之威彊取民財物近路之民空捨逃避爾爲護衛指揮不能禁戢使百姓被害歸咎於王壞王令名實由於爾爾罪可宥乎命錦衣衛執送王自治△福建邵武府言比歲境內疫民死絕萬二千餘戶所遺田地乞以杖罪內徒耕種輸稅從之

○乙巳

○孔子五十九代孫彥縉來朝賜宴於奉天門

○丙午

○女直野人頭目早花等二十人來朝設兀列河朵兒必河木裏吉卜魯兀乞塔河五衛命早花等爲指揮千百戶賜誥印官帶襲衣及鈔幣有差

○丁未

○敕諭韃靼太師阿魯臺田爾遣脫忽歹等來言元氏子孫已絕欲率部屬來歸爾此心朕具悉之朕奉天命爲天下君惟欲萬方之人咸得其所凡有來者皆厚撫之初無遠近彼此之間脫忽歹又致爾言謂瓦剌之人非有誠心歸附如誠心歸附當遂獻傳國之寶矣彼誠否固不可必而朕未嘗重此寶也自昔堯舜禹湯文武數聖人主天下豈有此寶蓋帝王之寶在徳不在此如必以此爲寶則元氏得之當永保天位福及子孫何至衰敗凋落如今哉朕忽歹等回特遣指揮嶽山鎭撫丁全等偕行諭朕之意並賜爾彩幣至可領也

○戊申

○蘇門答剌國王宰奴裏阿必丁榜葛剌國王靄牙思丁遣使麻抹細智等貢方物賜賚有差

○己酉命都督﹝費﹞費瓛都指揮胡原陳懷率陜西都司馬步軍五千河南都司三千山西都司二千在甘肅操備者聽摠兵官駙馬都尉西寧侯宋琥節制

○庚戌

○刑科給事中周智有罪謫戍交阯△欽天監副徐伯陽卒伯陽撫州樂安人精於歷象之學洪武初授司天臺靈臺郎攺太原祁縣知縣坐事謫戍邊久之起在欽天監五官靈臺郎永樂元年升監副爲人端謹學行亦皆可稱云

○辛亥

○冊萊州衛指揮徐鑑女爲祥苻王有爝妃永寧衛指揮徐琪妹爲新安王有熹妃命孔子五十九代孫彥縉襲封衍聖公△周王橚還國賜賚視諸王特厚宴於中右門及賜鈔幣有差其千百戶儀衛正而下以縱軍校緣途擾民宴賜皆不預

○壬子

○都察院左都禦史陳瑛劾奏隆平侯張信素無汗馬之勞遭遇聖明忝冒侯爵不思恭儉持己以保祿位乃恣肆貪墨無有厭足近彊占丹陽縣練湖八十餘里又占江陰縣官田七十餘頃法當逮問上曰瑛所言良是也昔中山王有沙洲一區耕農水道所經其家僮常據之以擅利中山王聞之遂歸其地於官今信何敢貪縱厲民如此命三法司雜治之△夜月犯木星

○癸丑上諭吏部尙書兼詹事府詹事蹇義曰禦史國之司直必有學識達治體廉正不阿乃可仕之前有以刀筆吏爲之者刀筆吏知利不知義知刻薄不知大體用此徒任風紀祗使人輕視朝廷前之由吏爲禦史者悉罷之矣繼今風憲更不得用吏著爲令△攺四川烏撒七星關巡檢司爲永寧南邊界首烏撒七星關巡檢司△是日皇太子以吏部郎中孫完爲福建按察司僉事北京刑部郎中王文約爲浙江按察司僉事攺左春坊左司直郎徐善述爲左贊善

○甲寅

○敕甘肅總兵官西寧侯宋琥曰爾前奏曲先衛頭目有久居沙州令至甘肅者旣至則當卽送朝廷乃畱之不遣何也禮臣子無外交𨿽爲邊將非有警急及受命權宜行事宜謹守常法不宜輕易遣人出境蓋爾年少涉事未廣致有此失閒暇宜學問親賢人智士以知古名將及國朝老成如中山王數人行事而取法之必無失矣昔中山王守北京十餘年未嘗輕遣一人出塞外當時邊圉無事中山王亦安享富貴令名無窮爾能遵朕訓則邊境可安爾之富貴亦永遠矣△建秦湣王享堂命視晉恭王之制加髙一尺深廣稱之乃定爲享堂七間廣十丈九尺五寸髙二丈九及深四丈三尺五寸中門三間廣四丈五尺八寸髙二丈一尺深二丈五尺五寸外門三間廣四丈一尺九寸髙深視中間神廚五間廣六丈七尺五寸髙一丈六尺二寸五分深二丈一尺五寸神庫如之東西廂及宰牲房各三門廣四丈一尺二寸髙深視神廚焚帛亭一方七尺髙一丈一寸祭器亭一方八尺髙視焚帛亭碑亭一方二丈一尺髙三丈四尺五寸周圍壇二百九十丈墻之外爲奉祠等房十有二間△吏部言官員九年考滿給由依職掌事例考核升降近有歷任三年或仍畱視事未經給由考核者令通歷九年本部議得初考稱職次考未經考核今考稱職者若初考平常次考未經考核今考稱職者俱請依稱職例升用鹽運司判官考核事例職掌未載請依本司堂上官例北京遼東陜西甘肅等處新設苑馬寺卿丞等官考如行太僕寺官例主簿從本寺考仍送都察院河南道監察禦史考本部﹝核﹞﹝覆﹞考其屬官監正監副錄事止於各寺考本部﹝核﹞﹝覆﹞考圉長三年考滿開報任內事迹從本監本寺官考核闒茸不稱送部黜降稱職平常者仍令在任六年再考九年通考仍行兵部稽其所養馬數升降之其九年考滿者先以缺申部候代官至方許給由從之命濟陽衛故都指揮同知陳能弟斌襲職金吾後衛指揮僉事任旺老疾命其子興代之△大營都指揮同知吳玉以罪謫戍邊初玉鎭守居庸關胡寇抄掠近關不能捍禦尋命往湖廣調軍又縱軍虐民遂謫戍使自效

○乙卯

○撒馬兒罕並火州等處回回火者馬兒等獻玉璞碙砂賜鈔幣衣服有差△罷京城內外門城門郎

○丙辰

○攺郊壇祠祭署復爲天地壇祠祭署鐘山祠祭署爲孝陵祠祭署△朝鮮國王李芳遠遣陪臣林整琉球國中山王思紹遣侄三吳良亹貢方物賀明年正旦命禮部宴賚之

○丁巳

○永壽王尙灴來朝

○戊午

○敕寧夏備禦都指揮王俶曰聞虜欲寇近邊須嚴備之寇若入境愼勿輕戰必計度事宜毋墮其譎計有來歸者審實卽送京師△交阯賊首陳季擴遣胡彥臣等上表請降上以其能遷善許之以爲交阯布政使又以陳原樽爲參政阮帥胡具鄧景異鄧鎔爲都指揮潘季祐爲按察司副使遣右通政方素易等賫敕諭曰爾等上表請降今從所請各授以官果能輸誠則一方受福永享太平若懷詐不誠大軍必進是爾貽禍於眾悔將無及

○己未

○升指揮同知宣哈剌帖裏爲金吾右衛指揮使

○直隸徐州碭山縣言連歲水災田價薄收租稅乞折鈔從之

○辛酉享太廟是歲天下戶九百六十萬五千七百五十五口五千一百七十九萬五千二百五十五賦稅糧三千六十二萬三千一百三十八石布帛一百三萬四千六百三十八疋絲綿二十五萬八百九十七斤棉花絨六十三萬六千一百一十一斤鈔九百九十八萬七千三百七十一錠金五十兩銀二十一萬四千八百一十五兩銅二千六百三十五斤鐵七萬九千七百九斤鉛十一萬九百一十六斤朱砂二千八十兩海肥三十三萬八千八十一索茶二萬五千六百六斤鹽一百四十萬二千四百二十二引屯田子粒一千三十六萬八千五百五十石馬十二萬二千四百一十七匹△饋運北京糧二百一萬五千一百六十五石有奇△交阯上供金百三十二兩大明大宗孝文皇帝實錄卷一百十一

太宗文皇帝實錄卷一百十二

永樂九年春正月壬戌朔上禦奉天殿受朝賀大宴文武羣臣及四夷朝使

○甲子上謂兵部尙書方賓等曰建文時賦役繁重兩江廣西福建多有嘯聚作亂爲害鄕裏朕初卽位不忍捕戮遣官招諭悉能聽從各還生業今天下平寧朝廷紀綱法度已定尙慮愚昧者不知爲善之樂或因有司暴虐或爲豪富淩偪乘其小忿輙入山林嘯聚劫掠於法必應剿捕然兵戈所加傷及善人此徒豈無良心當預爲開導爾兵部卽榜諭之自今務須遵守朝廷法度賦役一體應當以盡爲民之分如有司分外科徵非理虐害或豪勢之家恃彊淩弱許赴所在官司自下而上陳告若不準理許賫大誥赴京陳訴如鄕裏有頑惡無賴之人扇誘作耗其良善者能擒之解官朝廷量加賞賜豈不勝於脇從受禍果能遵守朕訓永遠安吉違則有禍悔將無及

○丙寅立春上禦奉天殿文武羣臣行賀禮賜宴太常寺丞袁廷玉卒廷玉浙江寧波府鄞縣人少遊海上遇異人授相術論人壽夭窮達休咎有驗上在潛邸聞其名召之一見再拜稽首曰殿下太平天子也龍質鳳姿天髙地廣大明麗中年踰四十萬方仰照焉上旣正大統追憶廷玉言遣內侍召至以爲太常寺丞賜賚甚厚曁巡狩北京復召至行在懇以老乞歸田裏至是卒訃聞遣宗賜祭贈中順大夫太常寺少卿廷玉家居有孝行性伉直與人處能輔之於義云

○丁卯享太廟開平備禦成安侯郭亮等奏開平衛新立軍中什物皆缺請給金鼓二十九夜巡銅牌十旗五十二起馬符驗三命所司悉給之

○己巳修江西吉安府安福縣陂等處塘堰

○庚午工部言浙江處州府麗水縣古有通濟堰障截松陽遂昌二縣溪水入渠分上中下三源流爲四十八派漑田二千餘頃後緣洪水沖積沙石渠不通上源之民私泄水利使下源渠堰絕流洪武間嘗加修築三源旁近之民均沾其利經今歲久土堰復圮渠流淺狹乞如舊修築從之賜暹羅國使臣曾壽賢四川長河西刺麻長巴監藏東陽使人李宥等宴

○辛未以天祀南郊上禦奉天殿文武羣臣受誓戒升錦衣衛百戶馬貴爲本衛指揮同知錄其使西洋古裏等處勞績也

○壬申老撾宣慰使司宣慰使刀綫歹遣人貢方物賜賚其使仍命禮部遣中官楊琳往賜刀綫歹絨錦金織文綺等物

○甲戌大祀天地於南郊上還禦奉天殿文武羣臣行慶成禮

○乙亥以郊祀禮成大宴文武羣臣及四夷朝使

○丙子元宵節賜文武羣臣宴

○丁丑谷王橞第四子生賜名賦焴命安遠伯柳升佩平羌將軍印充摠兵官領狹西河南山西所調備禦軍馬鎭守寧夏

○己卯命英國公張輔佩徵虜副將軍印充總兵官往交阯會合徵夷將軍黔國公沐晟剿捕叛寇敕四川廣西江西湖廣雲南貴州六都司安慶等十四衛發兵二萬四千隨徵敕交阯都司布政司按察司凡有犯重罪而情可矜者發英國公張輔處立功贖罪

○庚辰上聞蜀王椿病賜書令椿加意調攝平復來京相見敕甘肅總兵官駙馬都尉西寧侯宋琥曰得報韃賊失捏幹剽掠黃河東岸寧夏都指揮王俶無謀輕敵爲賊所陷爾受任總邊務非王俶比尢宜晝夜謹愼堤備時刻不可怠忽中軍右都督郭義都督僉事徐膺緒左軍都督僉事周長前軍都督僉事費義後軍都督同知曹隆坐曠職發交阯立功尋復宥之

○辛巳順天府香河等縣民奏所收官艸因雨浥﹝爛﹞﹝瀾﹞而法司坐以侵欺責償甚急乞寬卹上曰北京近縣之民朕昔用兵始終供饋𨿽勞不厭今國家無事縱有侵欺猶當以前勞宥之況無侵欺可枉之乎特命釋之賜鈔五錠爲道裏費遣還

○壬午吏部言明年天下官員皆應朝覲交阯新附宜命布政司按察司掌印官一員來朝余令在任治事以安遠人從之命禮部凡守邊將帥當朝者止勿來巡按狹西監察禦史劉璧言潼關等衛補造軍器科買銅鐵丹漆牛觔魚鰾生絲黃麻動以萬計有司難於卒辦況物非土產價值騰貴病請令所司系本土所產者先辦其餘官給價鈔於出產處收買爲便從之

○甲申上念將士復徵交阯命戶部全支其俸糧以米修湖廣襄陽衛護城堤及樊城西堤浙江紹興府上虞縣言境內通明埧舊在七里灘河北河道淤塞舟楫不通民間別開小港取埧紆阻請攺置於鄭鑑山爲便從之

○乙酉建孝陵門如大祀壇南天門之制命鄭允厚爲光祿寺少卿允厚朝鮮人掖庭之親因其來朝特授是職而不任事右春坊右庶子兼翰林院侍講楊榮奏乞奔母喪先是榮聞母喪當丁憂時車駕巡狩北京命榮扈從特謂榮曰俟朕北京還令汝奔喪至是榮申前請賜鈔一千貫命中官宋成馳傳送歸且敕榮速來

○丙戌命丰城侯李彬充右副總兵平江伯陳瑄充參將率領浙江福建官軍剿捕海寇命都督費義率舟師運衛輝府所儲粟三十二萬四千四百石赴北京是日揚州府髙郵州言城北張家溝塘岸三十里舊用磚石包砌防遏甓社等九湖及天長諸水近因夏雨浸淫山水暴漲衝決塘岸九百八十丈又自張家溝北至寶應縣南至江都縣東至興化縣界塘岸百餘里間有坍塌乞發丁夫如舊修治皇太子命工部核實修築

○戊子升北京道監察禦史陳琰爲湖廣按察司副使命都督吳允誠紫秉義等月俸並全支米時內外官俸俱米鈔兼支上以允誠等從徵有功故優之中軍都督同知蔡福坐私賣官馬謫戍邊自效

○己丑免北京保定府祈州被水災田租刑科右給事中耿通等言舊制輪班工匠役滿卽遣歸今有滿役一歲工部仍畱不遣使之棲棲饑寒道路此皆尙書宋禮等不體朝廷卹下之意所致請罪之上曰居官享祿溫飽有餘不卹下人此何可宥命錦衣衛自郎中以下悉執而鞫之宋理令戴罪理事

○庚寅北京行後軍故都督僉事平安之子宏陳乞優給特命月給指揮使祿

太宗文皇帝實錄卷一百十二

太宗文皇帝實錄卷一百十三

永樂九年二月壬辰朔遣敕戒勵秦王尙炳曰昔周天子遣使賫齊桓公胙且命勿下拜桓公對曰天威不違顏咫尺小白余敢貪天子之命無下拜遂下拜登受春秋書以示褒遣使賜晉侯命晉侯受玉惰使者歸曰晉侯其無後乎成肅公受脤於社不敬劉康公曰成子惰棄其命矣後皆不得其終春秋書以示戒比屢遣人賫符至王國王不出迎但令內監取入及出見使者又侮慢不一此皆王不學之過不學何由達禮致王於此者皆長史紀善典儀之失職也其械送京師王自今勉力學問庶幾寡過賜光祿寺卿權永均少卿鄭允厚誥命

○癸巳攺四川右參議時中於浙江布政司山東道監察禦史堯新河南道監察禦史韓瑜於廣西道升左春坊左中允李賢爲雲南按察司僉事髙暐爲四川按察司僉事北京國子監言比歲生徒增益而監官未備請如南京國子監例置博士四員助教十三員學正九員學錄六員掌饌一員從之戶部言四川涪州武隆縣石牀灘有龍泉鹽井近河夏秋爲水所沒春冬煎鹽可二十七萬二千二百五十斤宜以屬都山井鹽課司提督開煎從之賜光祿寺卿權永均少卿鄭允厚琉球國王侄三吾良亹等宴遣中官張謙等賫敕使浡泥國賜其王遐旺錦綺紗羅彩絹百二十疋並賜其頭目有差琉球國中山王思紹遣王湘之子懷得塞官子祖魯古入國子監受學江西吉安府吉水縣知縣錢本中卒本中常州府武進縣人涉獵書史明法律洪武中以才舉授河間故城知縣攺元城再攺吉水前令不職豪民宿吏並緣爲姦良民苦之本中之任捕其尢者一二徙遠方邑中肅然新廨宇壇壝學捨躬視諸生旌別勤惰以勸政務淸簡不任刑罰邑嘗有盜聚山谷間出劫掠郡守欲以兵剿之本中單騎詣賊壘諭以禍福眾信服相率縛首賊送官會赦皆得免本中操守甚堅門無私謁妻子僅足衣食後坐累罷官翰林學士胡廣言於朝其治得民心遂復吉水知縣縣民聞本中復來奔走迎拜居數日以疾卒民哀慕之畱葬吉水爭趨負土營墳云

○丁酉遣官釋奠先師孔子

○戊戌祭太社太稷遣官祭先農

○己亥起復河南布政司左參政孟驥命前燕山左護衛指揮使張瑀子善燕山前衛指揮同知羅原子信金吾左衛指揮同知袁林子智襲職羽林前衛指揮僉事王善童子俊通州衛指揮僉事李興子芳俱襲升指揮同知以善童興皆沒於戰陣也○山東沂州言沐河口水沖決五百三十餘丈請發民修築從之

○壬寅置湖廣容美宣撫司之水盡源通塔坪石梁下洞二長官司流官吏目各一員修江西饒州府安仁縣饒家陂太醫院使韓公茂卒茂蘇州吳縣人邃於醫洪武中金華戴原禮事上藩邸薦公茂自代初爲良醫正永樂元年升太醫院判歲餘升院使小心恭勤上甚重之至是卒遣官賜祭命以三品禮葬之

○癸卯上禦右順門覽奏牘時禦案有鎭紙金獅欹側將墜給事中耿通趍進移置案中上顧侍臣曰一器之微置於危處則危置於安處則安天下大器也獨可置之於危乎尢須安之天下𨿽安不可忘危故小事必謹小不謹而積之將至大患小過必攺小不攺而積之將至大壞皆致危之道也先是上諭六科令查奏牘有發落失中者悉攺之通奏攺之恐失信於天下上曰但欲得當何憚於攺至是因此申諭之天地山川孝陵及奉先殿祭品器敕交阯總兵官英國公張輔黔國公沐晟等曰陳季擴表奏伏罪朕推誠待之已可其奏遣人賫敕撫諭如果能至誠歸順卽赦其罪若懷詐不誠爾等務在協謀平賊庶不負朕之委任

○甲辰督罕提吉兒女直野人頭目馬吉你等來朝置督罕河衛命馬吉爲指揮爲千百戶鎭撫賜誥印冠帶襲衣及鈔幣有差上諭翰林學士胡廣等曰朕非欲並其土地蓋以此輩貪殘自昔數爲邊患勞動中國至宋歲賂金幣剝及下人膏血卒爲大患今旣畏服來朝則恩遇之從所欲授一官量給賜賚捐小惠以彌重患亦不得不然瓦剌順寧王馬哈木等遣使馬哈麻等貢方物且言木雅失裏阿魯臺敗走此天亡之也然此寇傑驁使復得志則爲害邊境而西北諸國之使不敢南面願早圖之命禮部宴其使者賜之彩幣夜有星大如雞子﹝靑﹞﹝赤﹞色有光出五車流丈餘發光如盞大西北行至遊气

○丁未夜月食

○戊申都督柴別裏哥等百人來朝貢馬賜鈔幣有差

○己酉河南武陟縣言去歲天雨浸淫沁河南北九百餘步流潰成河渰土田廬舍請以丁夫修築從之

○庚戌山東齊東縣知縣張昇言境內小淸河納明雞諸山溪澗之水去年洪水橫流陂堰衝決渰沒下固堤官臺等處鹽場及淸州郡縣民田請浚上流修堤防使水由故道皇太子命工部速遣官相度修浚

○辛亥升刑部主事冉﹤王全﹥爲湖廣按察司僉事攺江西道監察禦史文振於河南道浚山東濰縣於丹等河及築壽光縣堤以禦水患都察院左都禦史陳瑛有罪下獄

○甲寅秦王尙炳來朝且首眠不親出迎敕符之罪上宥而免之升廣西道監察禦史克新爲江西按察司副使遣使賫敕賜日本國王源義持金織文綺紗羅綾絹百疋錢五千緡嘉其屢獲倭寇也

○乙卯命羽林前衛指揮使王富弟廣通州衛指揮使常榮子得金吾右衛指揮同知王彬弟信濟州衛指揮同知阿木宅子脫脫各襲父兄之職浚山東福山縣城西官渠千四百餘丈

○丙辰詔諭交阯曰朕祇膺天命統馭萬方永爲覆載之中咸屬照臨之下心存博愛宵旰惓惓矧交阯旣屬於職方而連歲未臻於休息憫玆困敝之後特敷寬卹之恩自永樂九年二月二十四日以前交阯但有嘯聚山林者咸赦其罪軍復原伍民復原業其官員軍民有犯已未發覺咸赦除之稅糧之外金銀鹽鉄魚課等項停徵三年金銀仍禁私采其金銀銅錢亦停禁三年聽民於境內交易不許�出他境交阯見任土官有才能顯著善撫軍民者其名來聞以憑旌賞

○丁巳攺禮部右侍郎王彰於戶部廣東都指揮使司奏比倭賊攻陷昌化千戶所千戶王偉等戰敗被殺軍士死亡甚眾城中人口食糧軍器皆被劫掠而副總兵都指揮李圭及海南衛所遣領兵指揮千百戶徐茂等初不嚴兵備賊至又不救援賊去亦不追剿罪當死上曰此不可宥姑令捕寇續罪如寇不獲皆斬

○戊午沈王模第七子生賜名吉炵

○己未開會通河河自濟寧至臨淸舊通舟楫洪武中沙岸衝決河道淤塞故於陸路置八遞運所每所用民丁三千車二百餘輛歲久民困其役永樂初屢有言開河便者上重民力未許至是濟寧州同潘叔正言會通河道四百五十餘里其淤塞者三之一浚而通之非惟山東之民免轉輸之勞實國家無窮之利乃命工部尙書宋禮都督周長往視禮等還極陳疏浚之便且言天气和霽宜極時用工於是遣侍郎金純發山東及直隸徐州民丁繼發應天鎭江等府民丁並力開浚民丁皆給糧賞而蠲免其他役及今年田租尙書宋禮總督之遣吏部侍郎師逵以大牢祭山川城隍之神仍命禦史二員監督夜有星大如碗靑白色有光出正西雲中西北行入雲中

太宗文皇帝實錄卷一百十三

太宗文皇帝實錄卷一百十四

永樂九年三月辛酉朔上禦奉天殿試禮部永樂七年會試中式舉人陳燧等八十四人制策曰朕承廣大之業撫鴻熙之運臨禦以來夙夜惕勵博求至道以弘治化而譚者類曰禮樂刑政四達而不悖則王道備矣又曰禮樂爲國之根本刑政爲國之輔助稽之於古伯夷典禮後夔典樂見於書者尙矣至於三代損益緣人情而制禮諧五音以成樂至周大備浩乎其有本粲乎其有文可以睹其功徳之盛若夫漢興承秦之斃叔孫習於綿蕞賈誼艸具其儀因循遷就止於如此而已唐因於隋祖孝孫房玄齡之流增益定制太宗慨慕古典拳拳於乙夜之讀𨿽河汾之派而禮樂之問汗浹無對使一代之典遊爲闕文宋初聶崇義和峴之徒所定禮樂大扺沿襲增損數世相承者求者非一然猶恨殘缺制作之方可謂難矣漢唐宋之禮樂大槪若此而其刑政猶可得而議伊欲循古先生之法以洽和天下使刑罰淸而姦慝革政事昭而百姓寧其道何由而可先儒謂庠序爲禮樂之原其曰立大學以教於國設庠序以化於邑今之教化蓋亦若是其備矣然而士鮮大道之歸國靡實材之用其故何歟子諸生明先聖之道博古以知今具體以適用於三代漢唐宋禮樂刑政之序講聞久矣疏其得失別其治否有可禆益治道者其詳陳之毋泛毋隱朕將親覽焉秦王尙炳還國賜之鈔幣及賜其從官鈔有差

○癸亥工部言湖廣安陸州及京山景陵等縣圩岸爲水所決官修築從之詹事府丞陸中善坐不能輔導降交阯丘溫知縣

○甲子上禦奉天殿賜廷舉人進士及第出身擢蕭時中爲第一封周王橚第九女爲寧陵郡主第十一女爲陳畱郡主而命錢欽馮訓爲中奉大夫宗人府儀賓以寧陵郡主配欽陳畱郡主配訓欽儀衛司典仗興之從子訓州同知思恭之子

○乙丑賜進士蕭時中冠服銀帶余並賜鈔五錠賜宴於會同館三法司奏審錄囚徒旣罷上召至前諭之曰刑當矜卹然論刑之際尢當明其君子小人若君子有過如失足溝澗偶出於誤當矜其情而將護之小人有罪如貪嗜飲食恣意爲之非過誤也當懲以法君子誤犯而不恕非佑善之道小人故犯而不懲有縱惡之失爾等其審邪正精權度不宜槪論

○丙寅上禦奉天殿進士蕭時中等上表謝恩命都指揮使王玉等往各都司治事玉及都指揮同知盛全祝山往山西行都司都指揮使盧整僉事王恕往山西都司都指揮使劉靑同知張麟往狹西都司都指揮使沈遇張遠同知陳賢往狹西行都司都指揮同知胡俊文安鞏和俱往遼東都司都指揮同知李端往廣東都司都指揮同知衛靑陳義王禮俱往山東都司都指揮僉事侯鏞往福建行都司升錦衣衛指揮使陳辛爲狹西行都司都指揮僉事驍騎右衛指揮使楊福爲湖廣都司都指揮僉事

○丁卯指揮毋撒使哈密還言忠順王脫脫未聞戒諭之命先以暴疾卒哈密亦遣指揮那速兒丁未奏上悼嘆久之

○戊辰遣都指揮張鬼力赤梁北斗奴指揮徐晟使哈密賜祭忠順王脫脫曰朕拔爾於廝養艱難之中封爾爲王遣歸哈密承繼宗祀爾乃沈湎於酒不治國事肆爲無道方諭爾攺過爾遽云亡蓋爾自絕於天也慨念平昔撫育國之恩特遣人諭祭爾其享之並敕都指揮哈剌哈納曰脫脫受朕厚恩不能愼終於始自底滅亡爾恭事朝廷始終一致簡在朕心今特升爾爲都督僉事賜彩幣十表裏白金百兩命爾鎭守哈密其善撫軍民益堅忠誠以副朕意賜張鬼力赤等鈔幣織金衣有差鬼力赤脫脫妻父亡修揚州府泰州河堤萬八千六百丈有奇

○庚午安定王尙炌來朝命工部建進士題名碑於國子監升金吾前衛指揮使閔仲名爲山西行都司都指揮僉事陳聚爲狹西行都司都指揮僉事薊州衛指揮使夏通爲遼東都司都指揮僉事府軍衛千戶郭琮爲旗手衛指揮僉事舍人郭玹爲錦衣衛指揮僉事琮玹皆故武定侯郭瑛孫時瑛二女孫長爲皇太子庶妃次女漢王庶妃琮玹以親俱食祿不任事建州衛千戶古那等及禾屯吉衛指揮不衾�頁帖木兒等奏願居遼東安樂州從之賜賚如例大營都指揮僉事牛諒坐奏對不實免官責隨寧夏總兵官安遠侯柳升立功自效

○壬申命山西都指揮僉事王貴子信襲父舊職爲燕山左衛指揮使錦衣衛指揮使顏勝子整通州衛指揮使朱銘子通金吾左衛指揮使白亮弟旺施黑廝子聚安赤臺子猱頭指揮僉事趙成子宣謝通侄凱靖興子福金吾前衛指揮同知張忠子智指揮僉事劉全子普府軍右衛指揮同知周忠子信指揮僉事王鵬子剛府軍衛指揮僉事吳仲安子旺燕山右衛指揮僉事毛貴義子鎖兒大興左衛指揮僉事金亮子全濟陽衛指揮僉事杜榮弟貴各襲父兄之職錄徵胡寇功升都指揮僉事張達爲大寧都指揮同知旗手衛指揮使王福爲山西都指揮僉事金吾左衛指揮使李福爲狹西都指揮僉事羽林前衛指揮使王能爲河南都指揮僉事浚揚州府瓜州壩河道及修通江減水二閘

○癸酉先是通政司言有指揮首天城衛千戶犯罪系刑部獄其母致貨托已爲賂部官求免已不敢從並以其貨來首上問千戶與指揮有舊乎對曰無上曰非故舊而輙以違法幹之獨不慮事敗哉此非人情命法司訊之至是法司奏指揮所居近刑部而千戶之母﹤宀禹﹥其鄰家朝夕饋子食指揮察其有賫槖紿言己與部官厚可以賂免母遂致貨旁有欲發其姦者指揮懼遂自首而隱其實情論法千戶之母當準與贓律指揮當罷職謫屯種上曰愛其子以賂求免人之常情且婦人烏知法律其宥之指揮始則欺人取貨終則隱情罔上又污蔑朝臣此不可恕但罷職屯田何以示懲卽械送交阯充軍鎭康州土官知州曩光遣頭目刀怕楞等來朝初命中官徐亮等使西南夷道經鎭康爲曩光阻道且劫奪其賜物事聞遣使賫敕諭責之曩光恐至是遣人來朝乞貸罪復遣給事中周讓行人方浚往戒諭之建州十里綿二衛女直野人頭目童撒歹也輕哥等二十人來朝命爲指揮等官賜予有差

○甲戌擢第一甲進士蕭時中爲翰林院修撰苗衷黃暘俱爲編修第二甲第三甲進士楊慈劉永淸陳燧錢習禮黃壽生陳用俱爲翰林庶吉士鐘瑛張習張式馬信邵聰初自國子生選入翰林習譂書至是中進士亦攺庶吉士仍隸翰林余分隸諸司觀政雲南潞江長官司長官曩壁遣子惟羅法等貢馬及方物賜之彩幣乙亥冊鳳陽衛千戶髙安妹爲永寧王有光妃敕趙王髙燧曰徐妃旣無子又數誑誕不悛可令閒居善養之終其身將別選名家女爲爾之妃徐本何福之甥其初有過也以福故優容之福死徐不悛攺遂有是命升交阯宣化府土官同知黃公剔爲太源府知府公剔上言交阯去京師遠士人之仕者恆念不獲躬睹朝廷文物之盛臣今來朝聖恩特加遷擢不勝慶幸誠願效勞輦轂之下以圖補報從之命吏部移文交阯布政司給路費廩給遣其家屬來完聚

○丙子直登聞鼓給事中言有縣官以贓罪謫戍邊擊鼓陳情者上命三法司審之曰無令員冤三法司訊之其人言實受贓蓋年踰七十昏耗至此不敢逃刑惟上天地大恩幸乖哀憫當攺過自效三法司以聞上曰老而不戒得無足卹但臨罪能悔可恕姑屈法宥之然其年已七十𨿽攺過無所用令還鄕爲民

○丁丑升保寧府知府李宗信爲福建按察使漢陽府同知彭道祥爲江西布政司右參議未行二人悉攺交阯宥中軍都督劉江死罪江鎭守遼東不謹斥堠致賊入寨殺官軍上怒遣人斬江首旣而宥之使勉圖後效給事中張昭鄭傑周岐後坐事俱謫交阯充吏

○己卯刑部奏民有盜勸善書者於律凡盜當黜發戍邊上問黥未對曰已黥上曰朕常命爾等罪當黥者具所犯來白若情可矜憫者免之蓋黥卽爲棄人欲攺過無由矣況盜勸善書原其心在好善但取之不以道耳豈可比盜財者槪黥之宜免戍邊又命錦衣衛去所黥字修福建福州府長樂縣官塘圩岸除直隸泰州如臯縣河南汝州魯山縣民死亡無徵租稅凡千二百九十五戶

○庚辰溫州府民言本府歲輸白礬數千斤赴京阻隔山路負運實艱乞附載海運舟輸京爲便上問工部臣曰礬欲何用對曰以染色布上曰特染布耳而勞民於數千里之外可罷其歲徵自今制布衣不必染色

○辛巳命故燕山前衛指揮使楊斌子榮金吾後衛指揮使孟剛子永指揮僉事錢友侄旺郭旺義兄興金吾左衛指揮同知脫歡子歡臺劉得泉子火兒忽答孫張安兒子義指揮僉事鬼裏子完者禿許士興子斌金吾右衛指揮同知匡敬弟福長吉子卜顏帖木兒羽林前衛指揮同知史良從兄英府軍後衛指揮僉事周能子貴虎賁左衛指揮僉事馮安子政蔣政子明孝陵衛指揮僉事劉眞義子海各襲其職

○壬午浚河南黃河故道蓋河水累歲爲患修築堤防民用困斃至是河決壞民田廬益甚事聞遣工部侍郎張信往視信訪得祥符縣魚王口至中灤下二十餘里有舊黃河岸與今河面平浚而通之俾循故道則水勢可殺遂繪圖以進詔發河南民丁十萬命興安伯徐亨工部侍郎蔣廷瓚率運木夫同侍郎金純相度開浚丁夫給糧賞且蠲戶內今年租稅仍遣定國公徐景昌以大牢祀河神戶部侍郎古朴以大牢祭河南境內山川時工部尙書宋福督工開會通河遂命禮兼董之六科給事中曹潤等劾奏五軍都督府掌府事成國公朱勇魏國公徐欽定國公徐景昌永康侯徐忠右都督郭義監試襲職武官縱家僮奪其弓槊法司奉旨追捕勇等蔽不與伏睹太祖髙皇帝戒約功臣鐵榜有云功臣奴僕倚恃權貴欺壓良善法司執問君命誅之大臣不知君上保愛之心便生疑怨累及己身至皇上屢申明舊章皆爲臣下造福而勇怙然不知儆戒請正其罪上曰朝廷何嘗不務保全功臣若此者果朝廷無故罪之乎抑其所自取乎命錦衣衛悉捕其僕付法司勇等姑宥其罪又曰徐欽未諳政務令歸務學長智識以奉宗祀庶免作過自累

○甲申上以交阯土官右參政莫邃等皆能竭力建功剿戮叛賊固守境土遣人賫敕往勞賜之彩幣莫邃六表裏右參議莫勛五表裏三江府知府杜維忠交州府知府杜希望鎭蠻府知府阮希伋新安府知府莫遠淸化府知府梁汝笏土官指揮陳封陳汝石丁宅武正四表裏宣化府同知梁仕永太原府同知麻伯虎楊巨覽三表里人各織金綺衣一襲鈔千貫韃靼頭目撒兒只伯率其家屬來歸賞賚如例

○乙酉鎭守大同江陰侯吳髙言山西行都司屬衛軍士今或全衛或十之七八屯種故操練者少請畱其半操練以備不虞上諭兵部臣曰守備固不可單弱若兵食不足亦難與守宜視其地險夷制多寡之數陽和畱什之四天城朔州畱什之三蔚州畱什之二餘悉令屯種且耕且守以爲定制廣西鎭安府土官知府岑永壽遣叔岑榮堅等貢馬謝襲職恩賜之鈔幣工部右侍郎任毅坐事降營繕淸吏司主事以前通政司右參議賀銀爲工部右侍郎銀先坐累罷爲辦事官至是念其守城功故宥而升用之浙江都指揮同知張貴坐縱酒廢事謫戍邊狹西都指揮僉事髙英坐誣罔免英先與都督劉江從上徵胡寇師至靜虜鎭與寇對敵江移兵就髙阜蓋兵法據險之意英不識輙奏江臨敵退兵上直江怒英狂妄罷其官俾隸武安侯郭亨立功自效

○丙戌命平江伯陳瑄充總兵官都督宣信充副總兵帥舟師海運糧儲赴北京

○丁亥攺廣東按察司僉事曹曈於交阯按察司謂禮部臣曰都督吳允誠累從徵伐多有勛勞其妻在涼州確然不爲叛賊所誘賢徳克配其夫宜加褒錫命遣中官賜之鈔二千錠彩幣二十表裏米百石羊三百羊�空仍令所司宴勞之

○戊子命中軍右都督劉江仍鎭守遼東節制遼東都司官軍遇有聲息相機調遣復都指揮同知蔡斌官斌先坐事調開平立功至是宥之調遼東都司備禦廣寧湖廣常徳府武陵縣民劉觀音保妻王女一產三男事聞詔循例優給

○己丑夜有星大如盞靑白色尾迹有光出北斗旁西北行至雲中後二小星隨之

○庚寅修蘇州至嘉興石土塘橋七十餘里泄水洞百三十一處及狹西西安府灞橋刑科給事中任憲有罪謫戍邊

太宗文皇帝實錄卷一百十四

太宗文皇帝實錄卷一百十五

永樂九年夏四月辛卯朔享太廟

○壬辰命故遼東都指揮同知單旺侄興襲金吾右衛指揮使特賜鈔千貫羅衣一襲上念旺父有戰功旺繼沒於軍故有是命命羽林前衛指揮同知刀伯通子貴金吾右衛指揮僉事侯泰侄用府軍衛指揮僉事程名子義府軍右衛指揮僉事宋旺子得各襲其職

○癸巳復給事中任守禮官守禮浙江上虞縣人初爲給事中坐累謫良鄕至是有言其澹靜寡欲者故召復之刑部都察院言各布政司按察司所鞫重囚審覆明白者請遣官臨決上曰𨿽云審覆明白然能保其中悉無冤乎京獄有冤者得擊登聞鼓自陳彼在數千里外或有冤欲自陳難矣人命旣絕不可續寧緩無急果若有失緩可以攺急則欲攺無及矣其再遣人審覆來聞而後遣官決之琉球國中山王思紹遣使坤宜堪彌等貢馬及方物並以長史程復來表言長史王茂輔翼有年請升茂爲國相兼長史事又言復饒州人輔其祖察度四十餘年勤誠不懈今年八十有一請命致仕還其鄕從之升復爲琉球國相兼左長史致仕還饒州茂爲琉球國相兼右長史仍賜坤宜堪彌等鈔幣遣還

○乙未宥兩淮都轉運鹽使司副使劉季箎罪命服士服隸翰林院修書季箎先任刑部侍郎坐累系獄上宥之降爲副使以逡巡不赴復系獄至是法司上其罪狀上憫其儒者故有是命如來大寶法王哈立麻及館覺護教王宗巴幹卽南哥巴藏卜等各遣使進馬賜鈔及彩幣

○丁酉命故羽林前衛指揮使王顯侄俊金吾右衛指揮使喬玉子敬指揮同知劉原弟恭王興子榮濟州衛指揮同知阿兒不花子哈刺回金吾後衛指揮同知劉斌子全府軍左衛指揮僉事耿良子成大興左衛指揮僉事李全子繼各襲其職免直隸淮安府安東縣永樂七年半租

○己亥修湖廣寧遠左千戶所城池

○庚子朝鮮爪哇諸國各遣使及四川湖廣廣西土官宣慰使楊昇等來朝貢馬及方物賀萬壽聖節賜賚有差河南按察司僉事孫時坐累降刑部主事夜月犯木星

○辛丑命故河南都指揮同知李嶽子謙襲羽林前衛指揮使金吾左衛指揮同知王英弟勝濟州衛指揮同知明忠弟鑑羽林前衛指揮同知詹以誠子敏通州衛指揮僉事曹義子彬金吾左衛指揮僉事曹興弟旺各襲其職壬寅守聚寶門千戶奏有民入城檢其行李得金鐲及銀數錠於法不應上問刑部尙書劉觀此在何法對曰法不得以銀交易百姓不得用金首飾上曰禁民交易服用何嘗禁其藏蓄命悉還之顧千戶諭之曰爾職在察詰姦細民違法何預爾事今姑宥爾如再越職厲民必罪不宥

○癸卯設廣西泗城州之羅博木沙板﹤馬犬﹥上林博賽泗城往甸歸樂八驛攺交阯諒山府雞陵縣爲鎭夷縣雞林遞運所爲鎭夷遞運所丘溫縣之丘溫倉隸本府七源州之坡壘關巡檢司隸淵縣水浪縣之博花江口巡檢司隸七源州上思朗州爲上思朗州下思朗州爲下思朗州古藤縣爲古藤縣以瘴癘徙交阯鎭夷關於松嶺髙爽之地命戶部開河自效民丁一體給糧賞免租稅初朝議開會通河及浚河南黃河命戶部凡民丁皆給米鈔及蠲戶內是年租稅而山東河南之人多有自願效力者上聞之遂有是命

○丁未萬壽聖節上禦奉天殿受朝賀大宴文武羣臣及四夷朝使

○己酉召遼谷沈安唐郢伊肅晉九王來朝長幼以次而至時周楚二王已朝蜀慶二王有疾未召

○庚戌夜有星大如盞赤色有尾光燭地出紫微垣內四輔旁北行至遊气

○辛亥都察院右僉禦都禦史史仲成劾奏狹西按察使辛耀副使徐道正張泰僉事姜榮馬驤黃楨挾妓飲酒有玷風憲上命都察院械置耀等於狹西按察司前榜示警眾

○壬子升遼東都指揮僉事王觀爲福建都指揮同知命金吾左衛故指揮使江通弟源燕山右衛指揮使沈榮弟貴府軍右衛指揮僉事呂雄子眞各襲父兄之職

○甲寅交阯左參政劉本言三事一曰交阯僻居海隅其民初附未知朝廷禮教冀寬以撫之若驟拘法度加以繁役未有不激變者初黎賊旣定開設衙門未免稍用人力蠻民輙有不安之心是以簡定得以誘脇再勞師旅今𨿽擒獲而陳季擴等未除無知之民潛懷觀望如將一切不急之務姑皆停止仍降恩旨撫安人心庶幾蠻民絕從賊之念二曰爲治在於安民安民在於任賢未有官得其人而民不得所者況交阯之人新歸聖化撫綏尢在得人比者所除郡邑官多有自願出仕不諳治體不達民情甚者廉恥不顧欲以治民難矣今後宜選老成廉謹之士庶幾撫綏有道夷民得安三曰交阯人民頗知讀書然急功利喜誇詐棄本逐末不顧廉恥今交州等府已開學校遴選土官子弟及民間俊秀充生員除授教官黎景恂等緣是土人誠恐徒上虛文未見實效乞選老成有學堪爲師範者典教俾其子弟習知中國禮義以變其夷俗他日亦可得人以資國用上嘉納焉

○丙辰賑狹西綏徳隆徳等州縣饑民二萬二千六百八十口給糧萬八百石

○丁巳交阯總兵官英國公張輔至南寧奏交阯反賊陳季擴外示順服中實詭詐阮帥等逆狀顯著終無悛心請進兵討之

○戊午擢雲南廣通縣知縣門泰四川達縣知縣曹嗣宗俱爲狹西按察司僉事擢監生陳謨李復鄭進善張添祿俱爲監察禦史攺浙江按察僉事霍毅於山西按察司命前燕山左護衛指揮僉事趙武能侄靑襲金吾左衛指揮僉事靑父先由衛士立戰功升千戶戰沒時靑尙幼義弟武能借襲至是靑年壯遂罷武能而命靑襲之府軍後衛指揮僉事吳聰義子吳得襲指揮僉事不聽出姓羽林前衛指揮僉事孫朵朵木子文書奴襲指揮僉事

○己未命故金吾衛后指揮同知周寧弟智燕山前衛指揮同知劉海子興孝陵衛指揮同知汪浩侄鏞襲職

○庚申敕鎭守大同江陰侯吳髙曰近得諜報虜寇失捏幹謀襲大同其眾約五千能戰者不過三千𨿽賊少然不可忽況今春已寇寧夏虜志必驕秋髙馬壯來寇無疑爾思患預防凡戰守之計萬全無失乃稱朕任使

○五月辛酉朔冊府軍右衛指揮僉事吳忠女爲永壽王尙灴妃

○乙丑端午節賜文武羣臣宴

○丁卯設交阯鹽課提舉司之通濟鹽倉諒江府古隴縣之小關巡檢司四川天全六番招討司百夫長江宗同母謝氏及黑戎頭目南科叔刺麻也奢言千來朝普安安撫司白納長官司四川泥溪諸長官司湖廣施南宣府司忠洞安撫司各遣人貢馬悉賜鈔幣

○戊辰貴州宣慰使宋斌遣把事苟應宗等貢馬賜之鈔幣

○己巳定交阯土官考核例凡土官或遷調任用或本土世襲俱以三年爲一考開任內事迹行本衙門驗實申布政司按察司考核平常者復職稱職者於官錢內量加賞賜復職闒茸不稱者降一級於缺官衙門補用六年再考如前九年給由赴京通考黜陟若貪污害民劫奪仇殺事有顯迹者聽按察司舉問如律工部右侍郎劉仲廉言遼東都司三萬衛地臨邊境成造兵器用鐵數多卒難應辦宜依定遼左衛例設置鐵場定撥畸零軍百二十名以其半炒鐵備用半屯田以給從之

○庚午賜雲南益養宣慰使刀士養貴州宣慰司把事苟應宗番僧令眞伯等宴

○辛未新進士王彥自陳臣家與姦惡外親有連今聞朝廷已下本貫籍沒臣家臣𨿽中進士實罪人應就系上諭三法司曰學至於中進士亦成材矣成材勿棄且有罪能自陳可矜並其家宥之

○癸酉土魯番總統古麻刺失裏遣僧南答失裏等貢馬及方物賜南答失裏等鈔幣有差復命禮部遣賜古麻刺失裏彩幣十六疋僧衣三襲

○甲戌設四川成都府茂州儒學狹西延安府鄜州言洛河舊循州東山麓南流不及城下近山水驟發河決西流衝塌州城東北隅漸及州治請浚故道引水南流復築城垣從之沙州衛都指揮困卽來赤斤蒙古衛指揮塔力泥等遣使貢馬賜鈔幣有差

○丁丑升河南道監察禦史汪眞爲狹西按察司僉事擢嘉興縣知縣李縉監生王杲商賢胡寧俱爲監察禦史四川越雋等衛指揮蔡旺等酉陽宣撫司寧撫冉興邦永寧宣撫司同知戴亮九姓長官司土官任福各遣人貢馬俱賜鈔幣

○庚辰廣東南海縣河泊所新增魚課米三百六十六石有奇番禺縣新增米百二十七石五斗有奇雲南鄜州平緬宣慰使思行發遣人貢象馬賜之彩幣

○辛巳崇陽王益煒妃胡氏薨訃聞遣官賜祭命有司治喪葬雲南鎭沆府土官知府刀平溪處甸長官司副長官自思來朝貢馬及金銀器皿賜賚有差

○甲申命故羽林前衛指揮同知李潑皮子敬金吾右衛指揮同知阮文方子福剛羽林左衛指揮同知周眞子土金後衛指揮同知李周子免指揮僉事劉海子土金吾左衛指揮僉事石榮子敬襲職鳳翔府寶雞縣知縣向瑛言本縣歲徵棉花棉布皆運赴狹西布政司交收復經縣境轉送漢中等衛給散軍士緣本縣去狹西往回九百餘里重復轉運徒勞民力乞就本縣運赴漢中爲便又言本縣該徵糧艸皆於陳倉東河等驛送納今各驛積革可二十餘年若將永樂九年艸折收鈔就彼官庫收支官民兩便悉從之河南彰徳府臨漳縣主簿趙永中言去年漳河泛溢決縣西南張固村河口與滏陽河合流低下田土爲河泊不堪耕種今若復修堤防不免決潰虛負民力乞今被災之民別於漳河旁近擇髙阜荒地開種從之

○乙酉董卜韓胡地面頭目南科遣人朝貢且言容隆蒙碉門二招討興兵侵掠鄰境阻遏道路請兵伐之命禮部賜南科彩幣表裏且降敕諭曰天子上體天道以好生爲心今天下之人皆朕赤子撫之一視而無間𨿽千百中有一二輩爲惡造罪然豈可因一二輙累及千百爾以容隆蒙碉門二招討之惡請兵誅之夫兵戈所過必累善良當別遣人諭令攺過若其稔惡不悛發兵未晚宜善撫爾民保爾境土朝貢人回特賜爾彩幣至可領也友帖衛指揮亦令哈建州衛千戶牢若禿等奏願入開原及自在州居住從之賜賚如例

○丁亥哈密回回馬黑麻哈非思遣人貢碙砂命禮部給鈔

○己丑擢監生劉廣爲四川道監察禦史攺吏科給事中尹醇於禮科

太宗文皇帝實錄卷一百十五

太宗文皇帝實錄卷一百十六

永樂九年六月庚寅朔韃靼太師阿魯臺遣國公忽魯禿等隨指揮嶽山等來貢馬賜宴勞之

○癸巳命故山西都指揮僉事周旺子寬襲父舊職爲羽林前衛指揮使羽林前衛指揮同知王咬住子勝金吾左衛指揮同知邢貴子原孫忠第得府軍後衛指揮同知王興子亮各襲父兄之職禮部言榜葛刺國遣使朝貢今至太倉上命遣行人往宴勞之卜魯兀等衛千戶團脫等奏願居安樂州從之賜予如例

○甲午都察院右副都禦史虞謙劾奏監察禦史周宗範交通工科給事中謝垣私易奏章上曰六科朕所信任以防欺蔽今乃潛結爲姦命三法司鞫問有實者俱斬以狥戶部言淮安府沭陽縣四月雨雹傷稼計田五百三十九頃有奇詔免其租

○己亥永壽王尙灴辭歸賜之鈔幣

○辛丑阿魯臺使者忽魯禿等辭歸賜白金文綺仍遣薊州衛指揮使霍阿魯禿等偕行賜阿魯臺彩幣二十表裏別賜其母彩幣八表裏淮安府沐陽縣知縣王泰言縣南沐河北連山東南通淮安洪武間嘗疏浚以便轉運今壅塞四十餘里轉輸旣艱水復爲患乞於農隙浚治從之

○癸卯設四川永寧宣撫司九姓長官司陰陽醫學○甲辰撫安山東給事中王鐸言靑登萊三府地臨山海土瘠民貧一遇水旱衣食不給多逃移於東昌兗州等府受雇苟活今東昌等府多閒田新開河兩岸亦有空地若籍靑州等三府逃民官給牛具種子命就彼耕種俟三年後科徵稅糧其原藉田地聽從有力之家耕種如此則田無荒蕪民得安業又言山東各衛所補伍民丁不習武藝管軍頭目亦不操練方今天下太平固非用武之時然亦不可忘備若令天下衛所專委官一員率守城軍士及官下舍人時常操練其屯田軍士收成之後亦如之庶幾武藝精通警急可用上覽之諭禮部臣曰此言皆當其卽行之旌表國子監生張翼孝行翼濟南府泰安州人父母死皆蔬食廬墓三年有慈烏數百旦暮飛鳴墓樹人以爲孝感云乙已內官鄭和等使西洋諸番國還獻所俘錫蘭山國王亞烈苦柰兒並其家屬和等初使諸番至錫蘭山亞烈苦柰兒侮慢不敬欲害和和覺而去亞烈苦柰兒又不輯睦鄰國屢邀劫其往來使臣諸番皆苦之及和歸復經錫蘭山遂誘和至國中令其子納顏索金銀寶物不與潛發番兵五萬餘劫和舟而伐木拒險絕和歸路使不得相援和等覺之卽擁眾回船路已阻絕和語其下曰賊大眾旣出國中必虛且謂我客軍孤怯不能有爲出其不意攻之可以得志乃潛令人由他道至船俾官軍盡死力拒之而躬率所領兵二千餘由間道急攻土城破之生擒亞烈苦柰兒並家屬頭目番軍復圍城交戰數合大敗之遂以歸羣臣請誅之上憫其愚無知命姑釋之給與衣食命禮部議擇其屬之賢者立爲王以承國祀擢監生胡良誠子敏林勝宗白璧宋友謙俱爲監察禦史修築山西沁州漳河決堤寧夏總兵官安遠侯柳升言欲於近邊每千戶所築一總堡聚人畜芻糧以備不虞上報之曰一所之軍四散屯種相去遼遠豈能相及朕嘗命守將於五六屯或四五屯內擇取一屯利便之處聚守正欲使屯堡相近得以相援不必分別衛所可只循此法行之撒馬兒罕等處回回困都等來朝貢方物賜之鈔幣

○丙午皇孫生賜名瞻垍皇太子第九子也賜朝鮮國使臣權執智宴

○丁未敕諭尙書朱禮等曰曩命卿等浚黃河故道及築塞河港以紓河南水患今久未見成績而河水泛溢日加爲民害苦卿等其協心並力無懈夙夜脫民墊溺用副朕委任之意賑出西沁州遼州保安芮城定襄浮山等郡縣饑民三千餘戶給粟五千九百石有奇雲南溪處甸長官司土官自恩言本司歲納海肥七萬九千八百索非本土所產每歲於臨安府買納乞準鈔銀爲便戶部以洪武中定額難準折輸上曰取有於無適以厲民此有司之過也況彼遠夷尢當寬卹豈宜拘舊額其除之自甲辰至是日直隸揚州府通州太興江都儀眞海門等縣風雨暴作江潮泛漲壞房舍漂流人畜事聞命戶部速遣人巡視撫卹

○庚戌遣官祭中霤命故右軍都督馬榮子昇襲父舊職爲濟州衛指揮使狹西都指揮同知賈武子彬襲父舊職爲羽林衛指揮使掌中都畱守司事都指揮僉事魏剛子榮大寧都指揮僉事白順子孛羅失裏俱襲父舊職爲金吾右衛指揮使上以奉使西洋官軍航海勞苦且去家日久其至京者命禮部引見賜勞凡七百四十五人賜鈔五千一百五十錠安鄕郡主薨訃聞遣官賜祭命有司治喪葬至楚昭王第六女也巡按河南監察禦史李偉言磁州武安等縣民疫死者三千五十餘戶荒蕪田土千三十八頃有奇請除其稅從之榜葛刺國王靄牙思丁遣使貢方物賜之衣鈔辛亥湖廣保靖宣慰使彭勇烈廣西東蘭州土官知州韋質各遣人貢馬悉賜鈔幣賜榜葛刺國使臣賽一馬哈麻等宴大寧都指揮使羅文福建都指揮使王敬中都指揮同知李玉俱以罪免初上命丰城侯李彬統兵捕倭遣文召福建都指揮使童俊領兵從文詐爲彬言迫敬中玉在任多不法至是巡按禦史並效之命悉罷職從丰城侯立功自效

○壬子賑浙江龍遊縣饑民四千二百餘戶給稻四千八百六十餘石右春坊右庶子兼翰林院侍講楊榮奔喪還至京上召問閩中民情及丰歉何如榮對云詢之鄕老言前數年采運木植加以旱災人力頗艱今皆復業兼有收成比前差勝上頷之命榮休息數日出任事

○甲寅旌表北京金吾右衛軍何黑廝漢府左護衛千戶許信男斌吉安府永新縣民左興兒蘇州衛軍張阿童孝行黑廝斌以刲肝興兒以刲股起父疾阿童以刲股起母疾又旌表淮安府山陽縣民周勝妻朱氏蘇州府長州縣民陳彥良妻金氏大名府長垣縣民郭得魯妻傅氏西安府臨潼縣民王九妻張氏貞節俱以年少喪夫甘貧守義云北京刑部尙書朱浚等奏順天保定永平等府初置各衛官軍屯種人給地五十畝後有升調攺撥等項事故去者其地悉爲見在官軍占據或自種或借賃人種分收子粒今發至種田民及上林苑監遷民俱無地給種宜令所司勘核升調事故官軍所遺田地給與耕種如例起科爲便從之雲南大侯長官刀奉偶遣弟混三等貢馬及方物賜鈔及文綺襲衣

○乙卯會通河成河以汶泗爲源汶水出寧陽縣泗水出兗州府至濟寧州而合置天井閘以分其流南流達於淮而河自其西北流也由開河至東昌府入臨淸縣計三百八十五里深二丈三尺廣三丈二尺役軍夫三十萬用二十旬蠲租稅百一十萬二千五百有奇自濟寧至臨流置閘十五閘置官立水則以時啟閉舟行便之琉球國中山王思紹遣使模都莆等奉表謝恩先是中山王所遣使有匿其方物不盡貢者監察禦史廉得其實以聞上以非國王意並其使宥之至是思紹遣人來謝仍貢方物敕賜王鈔及彩幣

○戊午上以官軍從鄭和自番國還者遠涉艱苦且有勞效遣內官趙惟善禮部郎中李至剛宴勞於太倉是月交阯布政司右參議解縉有罪徵下獄縉先爲翰林學士兼右春坊大學士甚見寵任坐廷試讀卷不公出爲廣西布政司右參議會有言縉嘗洩建儲時密議者遂攺交阯布政司命專督化州饋餉時翰林檢討王儞有罪謫隨總兵官在交阯教縉指言廣東化州二人遂共趍廣東娛嬉山水忘返縉又上言請用數萬人鑿贛江以便往來上曰爲臣受事則引而避去乃欲勞民如此並偁皆下獄後數歲皆瘦死縉文學書札獨步當時其爲人曠易無城府喜薦引士然少愼擇且所行多任情忽略故及於罪偁爲文獨爲縉所喜而傲誕不檢士論黜之初縉之下獄也獄吏拷治索所與同謀縉不勝楚書大理寺丞湯宗宗人府經歷髙得暘禮部郎中李至剛右春坊中允兼翰林修撰李貫贊善兼翰林編修王汝玉編修朱﹝弦﹞﹝紘﹞檢討蔣驥潘畿蕭引髙等塞責皆下獄後得暘貫汝玉紘引髙相繼死獄中貫甲科進士爲翰林修撰選兼中允員淸介之操其死也士類惜之

太宗文皇帝實錄卷一百十六

太宗文皇帝實錄卷一百十七

永樂九年七月庚申朔享太廟遣官祭歷代帝王陵寢狹西疫遣戶部侍郎王彰往祭西嶽華山及狹西山川等神曰比狹西守臣言境內疫癘民之死亡者眾朕君臨天下一物失所皆朕之憂故聞之惻然弗寧惟助國衛民禦災捍患神之職也尙其鑑余誠悃賜以洪庥俾疫癘全消災害不作豈獨生民之幸國家蓋有賴焉旣祭疫癘頓息

○辛酉上諭工部臣曰見役天壽山工匠效勞日久令有司月給米壹石贍其家追封故東城兵馬指揮張麒爲彭城伯遣官賜祭麒皇太子妃父也復監察禦史竇信邢簡官初信等俱坐事被謫至是有薦其才者故復之修山東安東等衛城池上謂兵部尙書方賓曰凡物遂其性則生息蕃往時北京軍士養馬散牧於野順適其性人不勞而馬蕃近聞置棚造坊縶維之如此牧養是拂逆其性矣安能使之生遂朕常以此訓諭司牧者皆不能遵用爾兵部申戒飭之

○壬戌設山東濟寧州之南城東平州之安山汶上縣之關河陽榖縣之荊門東昌之崇武五驛東平州之金綫閘東昌府之東昌二遞運所

○甲子緬甸宣慰使司宣慰使那羅塔遣人貢方物賜之鈔幣山西忻州定襄縣主簿鄒郁言縣故有渠長六十三里水出滹沱河灌田六百餘頃年久壅塞乞開浚從之

○乙丑遣使賜楚王楨慶王﹤木旃﹥西洋布及兜羅綿被崇慶王悅炘薨訃聞遣官賜祭命有司治喪葬悅炘蜀獻王第四子也修保定府新城縣張材等口決潰堤岸七十五處

○己巳賞官軍使番國還者人鈔十錠凡二十萬錠

○庚午浙江湖州府烏程等縣淫雨沒田稼萬三千三百八十頃事聞命戶部免其今年租夜月犯箕宿東北星

○辛未工部言浙江潮水沖決仁和縣黃濠塘岸三百餘丈孫家圉塘岸二十餘里海寧縣風潮溺死居民漂流廬舍坍塌城垣請發軍民修築從之仍命戶部遣官巡撫被災之家

○甲戌以滿刺加國王拜裏迷蘇刺來朝遣中官海壽禮部郎中黃裳等往宴勞之都指揮張鬼力赤等歸自哈密哈密故忠順王脫脫母遣蒙哥帖木兒貢方物謝賜祭脫脫恩都督僉事哈刺哈納遣人貢馬謝升職恩各賜鈔幣命蒙哥帖木兒爲千戶

○乙亥古裏國王沙米的柯枝國王可亦裏蘇門答刺國王宰奴裏阿必丁阿魯國王速魯唐忽光彭亨國王巴刺密鎖刺達羅息泥急蘭州國王麻哈刺查苦馬兒南坐裏國王及加異勒國頭目葛卜者麻爪哇國新材材主八第的蠻各遣人奉表貢方物賜其使冠帶彩幣鈔錠仍命禮部賜宴

○丙子朝鮮國王李芳遠遣陪臣吳升等貢方物賀皇太子千秋節賜之鈔幣是日交阯總阯總兵官英國公張輔黔國公沐晟敗賊黨阮帥於月常江時晟將步騎輔率舟師分道並進輔至九眞州結悅縣月常江賊樹椿江中四十餘丈江口兩岸皆置柵延亙二三里江內列船三百餘艘設伏於山之右賊黨旣帥胡具鄧景異鄧鎔等率眾來拒遂調都督同知朱廣都督指揮張勝兪廣領劃船官軍拔椿以進輔率都指揮方政等以步隊剿其伏兵攻破排柵追至江岸水陸夾攻賊大敗阮帥等各散走生擒僞金吾將軍管領翊虎軍鄧宗穆僞寧衛將軍黎徳彜僞武衛將軍管領雄邊軍阮忠僞威衛將軍阮軒等斬賊眾四百餘人溺水死者甚眾獲賊船百二十餘艘得鄧景異僞入內司空及演州鎭撫軍大將軍印

○戊寅汝南王有勛永寧王有光來朝設山西五臺縣飯仙山大峪口二巡檢司

○己卯命故金吾右衛指揮同知朱從善予名金吾左衛指揮僉事徐得兄興通州衛指揮僉事白義子斗斗各襲其職遣官視新開黃河堤岸舊爲水所溢者悉增築之

○辛巳楚晉肅安四王府遣指揮同知翟璠等進羊馬慶賀皇太子千秋節賜璠等鈔幣麓川平緬宣慰使思行發遣頭目刁門柰等貢馬及方物謝罪初中官云仙賫敕至麓州賜賚思行發失郊迎禮仙責之思行發惶懼至是來謝且乞赦過上貸之仍命宴勞之復遣使賜思行發錦二疋金織紵絲紗羅二十疋

○壬午皇太子千秋節免賀禮

○癸未汝南王有勛永寧王有光辭歸皆賜鈔幣封晉王濟熺長女爲寧鄕郡主命陶春爲中奉大夫宗人府儀賓以主配之春陽平衛百戶山之子四川富義等鹽課司天山井竈丁言天山井歲納鹽十一萬五千斤今所出不能如數皆須買補潼川州鹽亭縣舊有古迹姐要二井乞得開煎以補所虧之數從之修淮安府沐陽縣棄墟莊南北二橋築狹西涇河洪堰堰故灌田二百餘里涇陽王原醴泉髙陵臨潼諸縣皆受其利比決於洪水有司以聞故命修築

○甲申上諭兵部尙書金鐘等曰近聞北京苑馬寺官違背號令不以馬散牧率縶維於皂櫪致有歸嚙而死者有飼秣失宜而死者有病不治而死者其遣人巡視果如所聞者悉罪之滿剌加國王拜裏迷蘇刺率其妻子及陪臣五百四十餘人入朝初上聞之念其輕去鄕土跋涉海道以來卽遣官往勞復命有供張會同館是日奉表入見並獻方物上禦奉天門宴勞之別宴王妃及陪臣等仍命光祿寺日給牲牢上尊命禮部賜王金繡襲衣二襲麒麟衣一襲及金銀器皿帷幔裀褥賜王妃及其子侄陪臣僕從文綺紗羅襲衣有差巡按狹西監察禦史魏源言天下府州縣藥局本以惠民今年狹西所屬軍民大疫責令有司撥醫調治官無藥餌致死亡者多自今宜令各布政司府州縣儲積善藥官府所無者支價收買遇軍民有病官給醫藥庶不負朝廷仁民之意從之

○乙酉河南浚黃河故道訖工凡役民丁十一萬四百有奇月餘而畢自是河循故道與會通河合而河南之水患息矣丙戌上禦奉天門羣臣皆侍語及四夷上曰朕初卽位恆慮徳不及遠今四方夷狄皆歸忠心更自警惕蓋慮志得則驕驕則患生朕與卿等𨿽隱微之際皆當愼之古人有言不見是圖吏部尙書蹇義進曰四夷慕聖徳而率來升下篤恭不已華夏蠻貊永有所賴

○丁亥巡按狹西監察禦史魏源言狹西布政司都司所屬見積倉糧千九十八萬四千二百二十五石有奇以官軍俸糧計之足支十年今歲疫癘農事有妨乞以稅糧之半全折輸鈔從之賜滿刺加國王拜裏迷蘇刺及其妃八兒迷速裏等宴於會通館寧夏總兵官安遠侯柳升奏靈州都指揮馮答蘭帖木兒等逃叛狹西都指揮孫霖王儀等領軍捕之指揮王輔仇智至大壩破石山遇叛賊百戶孛羅等四百餘人官軍進剿賊敗走溺死者三百餘人余悉奔潰獲馬駝牛二百一十五指揮髙亮追至河北斬賊首二十五級獲男婦九十一馬三十

○戊子戶部言賑北京臨城縣饑民三百六十五戶給糧二千七十石有奇上曰國家儲蓄上以供國下以濟民故丰年則斂凶年則散但有土有民何憂不足隋開皇間大旱民饑文帝不肯開倉賑濟聽民流移就食未歲計所積可供五六十年倉廩𨿽丰民心不固愓帝無道遂至滅亡前鑑具在今後但遇水旱民饑卽開倉賑給無令失所

○己丑吏部尙書兼詹事府詹事蹇義患背疽先日上命禦醫劉觀往視之日速與善藥不可緩視病深淺及用何藥明旦來報至是觀言病癥淺已傅善藥不足慮上曰勿謂癥淺不足慮宜謹視之又諭之曰醫者視人病皆當如救焚拯溺毋憚寒暑暮夜況爲國家療一大臣人貴賤不一譬如木有可爲榱桷老可爲棟梁者六卿股肱之臣蓋棟梁也爾能療之使安亦是有功於國不可怠忽是日遣內官賜義鈔一千貫且諭義曰有疾之人能靜定其心亦易得瘥須戒勞煩也升吏科給事中兼司經局正字梁質爲本科左給事中兼官如故

太宗文皇帝實錄卷一百十七

太宗文皇帝實錄卷一百十八

永樂九年八月庚寅朔升山西行都司都指揮僉事諸將爲都指揮同知濟州衛指揮同知王南帖木兒府軍左衛指揮同知王或大興左衛指揮同知郭玉羽林前衛指揮同知張興陳榮長吉帖木兒俱爲指揮使指揮僉事失刺班爲指揮同知千戶賈興晃合歹鎖灘帖木兒俱爲指揮僉事濟陽衛指揮同知戴成爲指揮使指揮僉事張林紀恭俱爲指揮同知金吾左衛指揮僉事云大速失爲指揮同知金吾後衛千戶趙義黃得羽林左衛千戶張星燕山左衛千戶忽失帖木兒俱爲指揮僉事賜滿刺加國王拜裏迷蘇刺金相玉帶儀仗鞍馬並賜王妃冠服

○辛卯周王橚第十四子生賜名有憍

○甲午浚常州疥江陰縣靑暘等處河道

○乙未應天府以鄕試奏請考試官上命翰林院學士左春坊大學士胡廣右春坊右庶子兼翰林院侍講楊榮考試賜宴於本府使西洋官軍劉海等十六人回京人賜鈔五錠彩幣一表裏廣東廉州府石康縣典史陰鎰言各布政司照磨檢校各一員獨浙江布政司設照磨四員實爲冗濫宜如各布政司銓除爲當又言舊例各鹽場竈丁歲領工本煎辦鹽課有犯徒流罪者杖一百仍發本場煎鹽不支工本其罰甚輕致屯年往往有恃頑故犯今後竈丁有犯請發別場充役庶小人有所懲戒從之

○丙申升金吾左衛指揮僉事忙歌刺爲指揮同知

○丁酉遣官釋奠先師孔子

○戊戌祭太社太稷

○辛丑徙交阯昌江衛於昌江橋立諒江府治及市橋守禦千戶所於塔山詔甘肅寧夏備禦官軍俸糧俱全支米其子弟有往省視者官給車輛

○壬寅命故後都督僉事孫忠子興襲其父舊職爲羽林前衛指揮使羽林左衛指揮同知蕭興弟旺趙完者帖木兒弟阿蘭察兒金吾左衛指揮使劉聚弟勝各襲兄職濟寧州同知潘叔正及耆民百三十七人以會通河成詣闕謝恩上以開河之議肇自叔正賜紗衣一襲鈔十錠耆民人五錠

○癸卯夜月食

○甲辰木邦宣慰使罕賓法遣頭目刀配歇等貢象馬金銀器命賜罕賓法鈔幣刀配歇等賜予有差孟定府土官知府刀名扛灣甸州土官知州刀景發遣人貢馬及方物元江軍民府土官知府那榮率頭目人等來朝貢馬及金銀器賜銀紗文綺紗羅各有差中秋節賜文武羣臣宴

○乙巳敕諭武義伯王通等曰天壽山軍民夫匠勤勞日久今天气面寒人賞鈔五錠狐帽胖襖褲各一﹤革翁﹥鞋二病者督醫治療爾其加意撫綏毋俾失所但有虐害之者罪之病久不愈者給舟車遣還病死者有司函骨遞歸其鄕葬之

○丁未遣官祭太歲風雲雷雨嶽鎭海瀆山川等神四川天全六番招討髙敬讓貢馬賜之鈔幣

○戊申夜月犯昴宿

○庚戌工部尙書宋禮等百六十人開會通河畢還京師命禮部定賞格禮部言都督周長狥私廢公虐害軍夫不當給賞其餘宜分四等總督官尙書宋禮等三員人賞鈔二百錠彩幣二表裏續差管事興安伯徐亨等三員人賞鈔百錠彩幣一表裏分遣管工戶部郎中竇奇等五十四員人賞鈔四十錠工部辦事官蘭芳等三十五員人賞鈔十錠命如所定給之刑科署都給事中事給事中曹潤等劾奏都察院左僉都禦史劉翥馬上受聖旨文書徑歸私第無人臣禮請正其罪命錦衣衛收系旣而宥之夜有星大如盞靑白色光燭地出紫微垣內西行入文昌

○辛亥冊襄陽衛指揮僉事賁玉女爲景陵王孟炤妃

○壬子設谷龍長官司隸貴州從龍裏副長官宋文勝之言也

○甲寅禮部兵部奏議下西洋官軍錫蘭山戰功升賞例凡官軍奇功升二級頭功升一級指揮千戶百戶存者遞增其秩亡歿者與其子總旗奇功存者升實授百戶亡歿者子升試百戶頭功存者升試百戶亡歿者子孫實授總旗總甲奇功存歿俱升試百戶頭功存歿俱升實授總旗小旗奇功存者升試百戶亡歿者子升總旗頭功存者升總旗亡歿者子升實授小旗小甲奇功存歿俱升總旗頭功存歿俱升實授小旗校尉力士軍人大長帶管舵工稍班碇手軍人奇功不問存亡俱升總旗頭功俱升小旗舍人餘丁老軍養馬小廝奇功頭功悉如校尉軍人之例不願升者加倍給賞奇功指揮每員賞鈔二百錠彩幣六表裏千戶衛鎭撫鈔百六十錠彩幣四表裏百戶所鎭撫鈔百二十錠彩幣三表裏禦醫並番大長鈔百錠彩幣一表裏綿布二疋校尉鈔九十錠綿布五疋旗甲軍民通事大長小廝軍匠軍行人鈔七十錠綿布五疋民醫匠人廚役行人稍水並家人鈔三十錠綿布二疋奇功次等指揮鈔百六十錠彩幣五表裏千戶衛鎭撫鈔百三十錠彩幣三表裏絹三疋百戶所鎭撫鈔百錠彩幣二表裏絹二疋禦醫並番火長鈔八十錠彩幣一表裏綿布一疋校尉鈔七十錠綿布四疋旗甲軍民通事火長小廝軍匠軍行人鈔六十錠綿布四疋民醫匠人廚役行人稍水並家人鈔四十五錠綿布三疋頭功例與奇功次等同頭功次等指揮鈔百五十錠彩幣四表裏絹三疋千戶衛鎭撫鈔百二十錠彩幣三表裏絹二疋百戶所鎭撫鈔九十錠彩幣二表裏絹一疋禦醫並番火長鈔七十錠彩幣一表裏綿布一疋校尉鈔六十五錠綿布四疋旗甲軍民通事火長小廝軍匠軍行人鈔五十二錠綿布四疋民醫匠人廚役行人稍水並家人鈔四十錠綿布三疋陣亡者循前例賞外在加賞指揮鈔六十錠彩幣二表裏千戶衛鎭撫鈔五十錠彩幣一表裏百戶所鎭撫鈔四十錠彩幣一表裏禦醫並番火長鈔三十錠綿布二疋校尉鈔二十五錠綿布二疋旗甲軍民通事火長小廝軍匠軍行人鈔十六錠綿布二疋民醫匠人廚役行人稍水並家人鈔十二錠綿布二疋從之巡按北京監察禦史朱敏言大名等府漳衛二水決堤岸渰田禾請發民修築從之

○乙卯置廣西上林長官司流官吏目一員並交阯靖安州之大瀆縣入新安縣國子監監生靖宣等言由山西大同等府儒學生歲貢入監今願赴國子監讀書從之仍賜道裏費令便歸省

○丙辰禮部言庶人槫之妃鄧氏卒亦當以庶人禮葬上曰槫𨿽以罪削爵親親之誼寧過命仍以王妃禮葬之

○戊午工部尙書宋禮言會通河以汶泗爲源夏秋霖潦泛溢則馬常泊之流亦入馬汶泗合流至濟寧分爲二河一入徐州一入臨淸河流深淺舟楫通塞系乎治水之消長然泊水夏秋有餘冬春不足非經理河源及引別水以益之必有淺澀之患今汶河上流自寧陽縣堽城閘已築壩堰使其水盡入新河東平州之東境有沙河一道本汶河支流至十路口通馬常泊比年流沙淤塞河口宜趁時開浚況沙河至十路口故道具存不必施工河口當浚者僅三里河中宜築堰計百八十丈從之是日升金吾右衛指揮使洛成爲貴州都指揮同知

太宗文皇帝實錄卷百十八

太宗文皇帝實錄卷一百十九

永樂九年九月己未朔修壽州衛城池宴滿刺加國王拜裏迷蘇刺及榜葛刺古裏等國使臣雲南木邦軍民宣慰司等處所遣頭目於午門

○庚申四川仙泉井鹽課司言本司鹽課歲額有虧竈丁於觀官井開煎比仙泉井增鹽九千七百二十斤宜定爲歲額從之兀者左衛故指揮同知脫脫妻亦裏哥來朝謝賜葬祭其夫

○辛酉命故都指揮僉事韓英子榮襲父舊職大興左衛指揮使山西都指揮僉事周福安子英襲父舊職金吾左衛指揮使羽林左衛指揮同知龐二子俊代父職命建州衛指揮僉事猛哥不花等十八人爲毛憐等衛指揮使千百戶等官賜之鈔幣蓋從建州衛都指揮李顯忠所舉也

○癸亥徙定遼左衛髙平驛於舊驛西盤山驛於舊驛東避水患也

○甲子遣使賫敕往八百大甸賜宣慰使刀招散彩幣二十表裏

○乙丑升廣西道監察禦史戚文鳴爲湖廣按察司僉事免廣西桂林府今年稅糧之半以蠻人流徙故也

○丙寅以水災免直隸頴州及河南汝州魯山縣永樂八年糧芻

○丁卯重陽節賜文武羣臣宴後軍都督府都督同知曹隆卒���縣人少勁悍有膽气初屬中山武寧王徐達麾下從下大原略山後諸州上平乃兒不花隆爲前鋒以功授燕山左護衛百戶舉義之初隆率先取薊州已而攻濟南狥彰徳力戰有功累官至雲南都指揮使升右軍都督僉事攺後軍以年老致仕歲餘升都督同知復起視事未幾卒賜祭賻卹甚厚命有司治喪葬追封奉天翊衛宣力武臣特進榮祿大夫柱國安陽伯謚中毅子貴襲其舊職金吾左衛指揮使

○戊辰敕甘肅總兵官駙馬都督西寧侯宋琥曰土韃官軍比因人言鼓惑驚懼逃叛蓋非得已今旣復回罪亦可恕爾宜善加撫綏待之如前若復有無籍之徒造言鼓惑者必深罪之以警後來如其忘恩背徳無故懷疑叛去者卽發兵擒捕之

○己巳修京城上方髙橋二門吏部尙書兼詹事府詹事蹇義戶部尙書夏原吉九載考績命復職賜敕褒諭曰尙書喉舌之司所以佐天子安生民政之得失民之休戚舉系於斯卿等以經術發身事我太祖髙皇帝奉公守職恪勤不怠肆朕纘承丕緒簡求碩徳以任臺輔而卿等克秉正直攄忠竭誠無有所隱一徳一心始終無間可爲淳良篤實君子者矣今歷九載厥績益彰朕深嘉獎夫君臣相遇自昔爲難卿等尙益篤忠誠益礪直操表率庶寮光輔至治詩曰靡不有初鮮克有終職此爲戒欽哉直隸鳳陽等府州縣吏王衡等九十三人賜鈔十錠韃靼脫孫率其家屬來歸奏願居京師命脫孫爲百戶賜予如例

○庚午雲南麗江軍民府及鎭道安撫司土官知府木初等遣人貢馬賜之鈔幣哈密衛指揮那速兒丁等貢馬及方物賜之鈔幣禮部尙書趙羾有罪下獄上初北徵羾當扈從托疾不行後宴羣臣及四夷朝使命以位次圖示俾不失序羾不奉命並爲都察院所劾上皆宥之至是朝鮮遣使朝貢將歸例有賜賚羾不以奏上怒曰是將使朕失遠人之心遂下於獄

○辛未升金吾左衛指揮同知楊成爲指揮使都指揮柴苦木帖木兒米朵兒只馬朵兒只指揮鐵柱朵來千戶何靑盧兒立嵬戴亦裏奏請居北京以圖報效敕總兵官安遠侯柳升遣人護送之來並給途中資費

○癸酉滿刺加國王拜裏迷蘇刺辭歸賜宴於奉天門別宴王妃陪臣等賜敕勞王曰王涉海數萬里至京師坦然無虞蓋王之忠誠神明所佑朕與王相見甚歡固當且畱但國人在望宜往慰之今天气向寒順風南帆寔維厥時王途中疆飲食善調護以副朕眷念之懷今賜王金鑲玉帶一儀仗一副鞍馬二匹黃金百兩白銀五百兩鈔四十萬貫銅錢二千六百貫錦綺紗羅三百疋絹千疋渾金文綺二金織通袖膝襕二王其受之又賜王妃冠服一副白金二百兩鈔五千貫錦綺紗羅絹六十疋金織文綺紗羅衣四襲賜王子侄冠帶其陪臣等各賜白金鈔錢彩幣有差古裏等國使臣亦辭歸皆宴賜而遣之且命以金織文綺金繡龍衣銷金帳幔傘蓋等物賜其國王建州衛千戶囊那哈等來朝奏願居遼東快活城從之賜予如例

○甲午兩淮徐瀆浦場鹽課司海潮泛溢渰沒鹽倉虧鹽千四百十六引忽論兀河等處女直野人頭目脫成哈等來朝賜襲衣彩幣

○丙子命禮部宴餞滿刺加國王及榜葛刺古裏諸國使臣於龍江驛仍賜宴於龍潭驛駙馬都尉永春侯王寧卒寧洪武中選尙懷慶公主爲駙馬都尉上舉義之初寧與徐增壽首歸誠款有發其事者建文君捕系於獄上卽位始釋之推恩封永春侯寧外盈中險恃寵縱恣日甚一日遂罷其朝請至是以疾卒遣官賜祭

○丁丑夜月掩五車東南星

○戊寅諭刑部都察院大理寺臣曰明刑愼罰帝王所重朕自蒞祚以來敬於用刑誠以死者不可復生斷者不可復續故令再三詳讞必使罰適中而人服爾等𨿽面承朕訓然聞屬吏因循苟且未盡得中自今除謀反大逆審覆無異決不候時其餘死罪可具疏情犯進來朕詳覽之必五覆奏然後加刑天地神明鑑臨在上朕不敢忽爾惟欽哉命故大寧都指揮使張勇子宣襲父舊職金吾左衛指揮使故金吾左衛指揮使王福子阿術兒指揮僉事杜成侄松府軍左衛指揮同知傅斌弟得指揮僉事劉榮弟三驢燕山左衛指揮同知蔚海弟忠各襲父兄之職裁減福建羅源縣縣丞主簿

○己卯命韓憲王世子衝﹤火或﹥冠冊中兵馬副指揮王迪女爲安定王尙炌妃刑科給事中曹潤等覆奏處決重囚上曰大辟重法不可率易論決萬一失當死者含冤無窮大抵善惡報施理所必有如犧牲天生以養人若殺之過度猶無善報況妄殺人乎自今遇處決重囚旣覆奏仍錄所犯之情封進朕燕居得詳觀之四封進之後有命然後決之

○庚辰通政司言黃巖縣民告豪民持建文時士人包彜古所進楚王書槁與眾聚觀書中有干犯語請赴法司治之上曰此必與豪民有怨而欲報之朕初卽位命百司凡建文中上書有干犯語言皆朕未卽位以前事悉毀之有告者勿行今復行之是號令不信矣況天下之主豈當念舊惡如唐之王魏太宗棄宿憾而信任之卒相與成治功帝王之帝如海納百川無所不容故能成其大豈可一一追咎往事所告勿聽屯河撒刺兒阿眞河亦馬刺愛和木興河友帖把河木束河等衛女直野人頭目忽失木弗刺奴等來朝貢馬賜襲衣彩幣

○壬午先有屯種軍擊登聞鼓訴云踰年在京操練至秋始還而本衛責徵子粒實以公事妨耕告訴不聽上召衛官責問之曰得何不體人情而刻薄至此衛官言初白之都督府府必欲追納遂呈上府所下檄上召都督府經歷詰之曰五穀必種而後有獲豈若汀蕪溪荇不藉人力自生自成乎且人一身豈當有兩役皆不能對上命刑部臣曰此輩不卹軍士爲朝廷斂怨其治之如律遂命戶部凡屯田軍以公事妨農務悉免徵子粒著爲令

○乙酉肅王楧來朝宴於華蓋殿是日適楧生旦賜彩幣十表裏羊五十羊�空酒百瓶仍命光祿寺供膳羞

○丁亥建州等衛指揮寧失加乞塔河衛指揮失刺等來朝奏願居快活城從之賜予如例車裏軍民宣慰使刀暹答波勒土官板羊覽遣人貢象馬俱賜鈔幣

太宗文皇帝實錄卷一百十九

太宗文皇帝實錄卷一百二十

永樂九年冬十月己丑朔享太廟

○庚寅肅王楧還國賜宴於華蓋殿賜之鈔幣及賜其從官鈔賜兀者右衛野人頭目起蒙哥毛憐衛指揮使猛哥不花乞忽兒衛野人女直頭目朵羅禿等宴

○辛卯鎭守河州衛都指揮劉昭言河州歸徳千戶所去衛七百餘里東距川卜千戶所西距必裏衛番族南距朵土川藏北距黃河罕東衛界舊於河州衛七所撥軍二百守禦浮食寓居不敷調遣宜全調一所選精銳二百守城八百屯種及運入番買馬茶從之

○壬辰起復工部右侍郎郭進升工科給事中許廓爲鴻臚左寺丞鴻臚寺鳴贊髙慶爲本寺右寺丞山東道監察禦史朱侃浙江道監察禦史陳謨俱爲廣東按察僉事湖廣道監察禦史馮本淸爲福建按察僉事論錫蘭山戰功升錦衣衛指揮僉事李實何義宗俱爲本衛指揮同知正千戶彭以勝旗手衛正千戶林全俱爲本衛指揮僉事

○癸巳遼王植來朝宴於華蓋殿賜其從官宴於中右門

○乙未擢監生胡廙爲工科給事中寬北京遷謫軍民賦役初敕戶部曰謫徙北京爲民及充軍屯種之人初至卽責其賦役必不能堪其議寬之至是戶部議自願北京爲民及免杖而徙者五年勿事免徒流而徙者三年勿事充軍屯田者一年後徵其租從之惟充軍屯田者命二年後徵租仍命戶部戒飭郡縣務崇寬卹毋事虛文

○丁酉升吏科左給事中兼司經局正字梁質爲本科都給事中仍兼司經局正字吏科給事余得祥爲本科左給事中羅亨信爲右給事中戶科給事中李晟爲本科都給事中兵科給事中康健爲戶科左給事中孫述爲右給事中禮科給事中陸禎爲本科都給事中江貞爲左給事中兵科給事中王安爲禮科右給事中兵科左給事中倪峻爲本科都給事中給事中張輗爲左給事中郭瑄爲右給事中刑科署科給事中曹潤實授本科都給事中攺右給事中耿通爲左給事中給事中李能爲右給事中升工部給事中文郁爲本科都給事中王彥修爲右給事中戶科給事中兼司經局校書吳牧爲工科左給事中仍兼司經局校書

○己亥女直野人頭目鎖令哈等來朝貢馬命鎖令哈爲薛列河衛指揮同知撒因塔等四人爲指揮僉事能哥等二人爲兀者衛指揮同知兀哈出等三人爲指揮僉事平住等五人爲阮裏河衛指揮僉事余爲千百戶鎭撫賜予有差

○庚子遼王植辭歸宴如初至賜賚而遣之

○辛丑擢監生孫愨爲刑科給事中命浙江臨山觀海定海寧波昌國等衛造海船四十八艘築湖廣監利縣車木堤四千四百六十丈修山東平原縣新安橋狹西蘭州衛浮橋築江西瑞州府髙安縣華陂屯陂堤岸

○癸卯封韓憲王世子衝﹤火或﹥爲韓王靖江悼僖王庶長子佐敬爲靖江王封哈密免力帖木兒爲忠義王遣指揮程忠等賫敕諭曰哈密近在西境曩命脫脫爲忠順王俾撫治軍民乃肆爲凶驁暴虐下人慢悔朝使天地鬼神不容致其遽沒爾免力帖木兒忠謹誠恪眾所推服特封爲哈密忠義王賜印誥及彩幣二十疋玉帶一世守本土撫其部屬恭修臣節毋替朕命免力帖木兒脫脫從父之子也

○乙巳命重修太祖髙皇帝實錄上卽位之初命曹國公李景隆等監修而景隆等心術不正又成於急促未極精詳上巡幸至北京之初命翰林學士胡廣等重修至是命太子少師姚廣孝戶部尙書夏原吉爲監修官翰林院學士兼左春坊大學士胡廣國子祭酒兼翰林院侍講胡儼右春坊大學士兼翰林院侍讀黃淮右春坊右庶子兼翰林院侍講楊榮爲總裁官左春坊左諭徳兼翰林院侍講楊士奇金幼孜等爲纂修官皆賜敕勉勵增置北京刑部戶曹淸吏司郎中一員永平保定河間三府同知通判各一員涿通霸薊灤安景滄八州同知判官各一員專理屯田之務哈密衛指揮同知哈刺馬牙貢馬賜彩幣遣歸

○丙午兵科都給事中倪峻言有內奏千戶不待朝命輙發兵捕盜者請治其專擅之罪上曰國家養兵政以除姦衛民境內盜發千戶能率眾捕之使民免於暴橫正是能盡其職若必待奏報而後發兵小則亡逸大則勢張民受害多矣閹豎不達事體爾亦從其言乎千戶無罪峻惶恐而退

○丁未賜阿刺山衛指揮阿魯忽裏木朿河衛女直野人頭目脫成合雲南車裏軍民宣慰使司頭目刀典來建昌衛千戶馬速福等宴

○戊申趙王髙燧來朝升翰林院檢討王洪爲修撰

○庚戌命顧瞻吳瑜皆爲中奉大夫宗人府儀賓以蜀王椿第二女富順郡主配瞻第三女遂寧郡主配瑜瞻鎭遠侯成之從子瑜黔國威毅公復之孫

○辛亥賜賚安定王尙炌命歸寧夏衛都指揮柴苦木帖木兒等遣人貢馬賜鈔幣有差仍驗馬髙下酬其直夜有星太如盞靑白色光燭地出東南雲中西南行至雲中

○癸丑土番酋長多卽來朝貢馬多卽番酋斑竹之子斑竹世修職貢多卽繼之至是來朝上命爲簇首統阿目等十簇失裏木等衛女直野人頭目哈升哥等來朝命爲本衛指揮千百戶等官賜冠帶襲衣鈔幣

○甲寅沈王模來朝宴於華蓋殿賜其從官宴於中右門

○乙卯錄徵剿胡寇功升都指揮同知蘇火耳灰爲大寧都指揮使都指揮僉事婁鬼力梁成濟陽衛指揮使失失大寧前衛指揮使滕賽寅帖木兒俱爲大寧都指揮同知餘指揮使皆爲都指揮僉事旗手衛傅昇馬眞廣武衛田思中虎賁右衛趙桑哥失裏神策衛馬興和陽衛韓朵羅帖木兒永平衛侯通張名柳成馬云李英那買禿俱任大寧都司永平衛兪海印鐸李海海孫焦剛燕山左衛孫傑張山徹徹禿石整許貴王海失刺燕山右衛吳彬俊儲八塔失郭剛燕山前衛嶽貴周信俱任遼東都司燕山前衛張雄濟陽衛劉淸王聚李茂孟慶密雲中衛孫勝白成幹整張能寬河衛吳八郎通州衛湯銘馬興王信常山左護衛耿亨常山右護衛劉源脫裏臺俱任山東都司常山右護衛龔信張祥吳英常山中護衛馬興兒孫聚阿三不花金玉忙該裴玉宮得劉庸蘇州衛萬忠崔聚孫勝鰲山衛管八禿帖木兒遵化衛王義王忠向衡翟欽俱任河南都司遵化衛楊眞金吾左衛劉銘趙牙那失裏答兒不花侯義八哈長吉劉海石得苗淸王貴金吾右衛王剛俱任山西都司金吾左衛權信脫脫不花吳春李宗杜眞郭忠忽失帖木熊泰王斌王能昌何盧鷹童山海衛段通王成趙榮羽林前衛馬旺陳榮俱任山西行都司羽林前衛阿魯張剛馬旺曹英羽林左衛宋斌羽林右衛魏整楊榮陳淸大興左衛王太平上都驢童海雞兒王彬會州衛常貴濟州衛莊興吳旺盧育謝銘王銘俱任狹西都司濟州衛白忠興州右屯衛余出那眞定衛李敏韓雍郭榮劉忠邳州衛韓僖鎭海衛劉貴周聚徐州衛陰慶馮興太倉衛唐琦宣州衛黃榮海州衛王啟定遼左衛密忠岷州衛曹茂西寧衛範春安東衛指揮同知曲裏帖木兒濟州衛指揮同知阿魯帖木兒俱任狹西行都司命故虎賁左衛指揮使徐興子敬燕山前衛指揮同知陳先生養子駒驢羽林前衛指揮僉事陳丑兒子興俱襲其父職修廣西南寧衛太平守禦千戶所城池賜迆北來歸韃靼乞答臺廣西上林長官司頭目楊人等宴女直野人頭目咬納等三百人來朝貢馬命咬納等爲木蘭河衛指揮千戶百戶鎭撫賜賚有差仍酬其馬直

○丙辰西番土官月魯帖木兒孫刺馬拍及其侄孛裏貢馬賜鈔幣有差

○丁巳木朿河等衛指揮使把刺答哈等二十四人來朝奏願居遼東自在安樂州兀魯罕河衛指揮鬼裏赤奏願居京師從之賜予如例

太宗文皇帝實錄卷一百二十太宗文皇帝實錄卷一百二十一

永樂九年十一月戊午朔欽天監進永樂十年大統歷上禦奉天殿受之頒賜諸王及文武羣臣唐王桱第三子生賜名瓊燀免狹西所屬郡縣永樂八年以前逋租

○己未賜翰林學士兼左春坊大學士胡廣等五員彩幣各三表裏米十石嘔罕河等衛女直野人頭目歹都等來朝貢馬賜鈔有差

○辛酉督罕河嘉河等衛女直野人頭目木答兀等二百二十四人來朝貢馬優賜賚之

○壬戌沈王模還國錫宴如初至賜之鈔幣其從官賜鈔有差

○癸亥交阯總兵官英國公張輔率舟師追捕陳季擴等於緣海聞石室福安等州縣艸寇黎蕊範慷等近交阯城爲患斷銳江浮橋阻截生厥江交州後衛道路不通遂往徵之黎蕊範慷等合眾五千餘人拒戰官軍敗之僞龍虎將軍大都督黎蕊中流矢死殺僞翊衛將軍同知都督阮陁於陣擒獲僞翊衛將軍楊汝梅僞防禦使馮翕梟首千五百餘人以狥餘賊散走林莽泥澤中追殺殆盡賊將範慷杜个旦鄧明阮思碱等遠遁者相繼悉被擒自是慈廣福安諸州縣皆帖然矣

○甲子谷王橞來朝進樂章宴之於華蓋殿賜其從官宴於中右門

○乙丑賜從徵交阯官軍及死事者三千四十二人鈔四萬四千一百六十六錠

○丁卯上禦奉天殿命太子嫡長子爲皇太孫冠於華蓋殿先是禮部進所定冠禮儀注前期錦衣衛設幕次於華蓋殿東序鴻臚寺設掌贊宣敕戒等官位於殿內道之東北面西上設應行禮官屬拜位於內道之東西上設護衛武官位於內道之西東上設諸執事起居位於武官位之東北向設通贊典禮二人位於殿內東西相向內侍設冠席於殿內東南西向設醴席於西上南向張帷幄於東序內設裀褥於幄中又張帷於序外內侍陳服於帷內東領北上衮服九章翼善冠絳紗袍緇纚网巾犀簪三物同箱在服南櫛實於箱又在南司樽實醴於側樽加勺幕設於醴席之南設帖於樽東置二爵於坫進饌者實饌設於樽北諸執事者皆立於其所冕九旒翼善冠緇纚网巾各一箱盛候節至禮部鴻臚寺等官詣東序啟請皇太孫出迎殿門外贊禮引導迎接入至殿置於中設香案樂作贊禮贊四拜興禮部等官啟請詣冠席內侍二人夾卽席正南向樂止引禮引掌贊次詣罍洗樂作搢笏盥手帨手訖出笏樂止升自西階執緇纚及网巾者升掌冠降一等受之進冠席前北面立初祝畢供奉官束髮掌冠跪加网巾樂作興席南北面立贊冠者北面跪正之興立於掌冠後內侍跪進服訖樂止掌冠啟復坐執冠者升掌冠降二等受之右執頃左執前進冠席前北面立再祝畢乃跪冠樂作掌冠興席南北面立贊冠者進席前北面跪正冠興立於掌冠後內侍進袍服訖樂止掌冠啟請復坐贊冠進席前北面跪脫翼善冠置於箱興內侍跪脫服亦置於席執衮冕者升掌冠降三等受之右執頃左執前進席前北向立三祝畢乃跪冠樂作掌冠興席南北面立贊冠者進席前北面跪簪結紘興立掌冠後內侍跪進衮服訖樂止禮部等官引皇太孫降自東階樂作皇太孫由西階升醴席南向坐樂止引禮引掌冠詣罍洗樂作搢笏盥手訖出笏升西階樂止贊冠者取爵詣司樽所酌醴授掌冠掌冠受爵跪進席前北面祝醮辭畢搢圭受爵樂作飲訖奠爵進饌饌訖出圭樂止執事徹饌禮部等啟請降自西階詣拜位樂作就位引禮引宣敕戒官詣拜位稍東西向稱有制贊跪樂止宣敕戒辭畢樂止作俯伏四拜興平身樂止禮部官啟禮畢贊禮畢樂作禮部官啟請送節至殿門外引還東序內侍引還宮樂止掌冠等官復命皇太孫當日謁廟畢就詣上前及東宮前謝次日文武百官具朝服稱賀次詣文華殿稱賀次詣皇太孫前行賀禮上覽之曰是禮部又請冕服玉圭之制上曰冕服如皇太子玉圭如親王至是命定國公徐景昌持節掌冠禮戶部尙書夏原吉贊之禮部尙書呂震寧敕戒其三加祝詞初加曰吉月令辰乃加元服懋敬是承永介景福再加曰冠禮申舉以成令徳敬愼威儀惟民之則三加曰章服咸加飭敬有虔永固皇圖於千萬年其醮辭曰旨酒孔馨嘉薦載芳受天之福萬世其昌其敕戒辭曰孝事君親友於兄弟親賢愛民居仁由義毋怠毋驕茂隆萬世是日命漢王髙煦世子瞻壑第二子瞻折冠於王邸

○戊辰谷王橞還國宴於華蓋殿賜銀千兩鈔三萬綻紵百疋紵絲袍服三襲絹五百疋白兜羅棉十條西洋布三十疋檀香三百斤降眞香五百斤胡椒蘇木各千斤馬十匹羊百羊�空酒五百瓶柳子三百枚火者百人賜其從官鈔幣有差賜督罕河等衛女直野人頭目木答兀宴於會同館

○己巳設交阯寧化州領赤土車來二縣直隸布政司設武禮縣之平隆巡檢司新安府之廣盈庫河南封丘縣之中灤儀封縣之大岡祥符縣之淸河山東曹縣之寧川雙河鄆城縣之順濟濮州之飛雲凡七驛祥符縣之陳橋儀封縣之大同曹縣之雙河鄆城縣之順濟凡四遞運所交阯按察司副使楊直言交阯方用兵剿捕餘寇糧餉爲急而廣東欽廉及雲南臨安地方接近水竹可通簰筏若今軍民相參饋運則用力省而人不勞從之

○庚午敕交阯總兵官英國公張輔黔國公沐晟曰指揮徐斌來知賊勢已敗謂當卽日擒戮首惡殄除餘孽以休息將士而久不見報何也若寇已平定撫綏安輯尢宜用心其民間有才能者卽遣赴京授之以官俾回本境撫治其人賜北京畱守行後軍都督府致仕都督僉事髙實全俸初實以金吾右衛指揮僉事致仕子英襲職從徵有功升都指揮僉事實役又以守城功升都督僉事以年老致仕至是特給全俸優養之浚山東濟南府鄒平縣白修溝河三十餘里辛未湖廣桃源縣民髙五妻莫氏一產三男事聞命循例優給夜有星如盞大靑白色有光出柳宿旁東南行至遊气

○壬申攺命徵南將軍右軍都督同知韓觀充徵夷副將軍佩徵南將軍印總率官軍鎭守交阯節制交阯按察司副使楊直奏乏糧已令廣東都司布政司於欽廉二州運糧萬石往濟之爾宜計議暫停於無寇之處俟爾到交阯道路無阻卽令起運如未可進不宜資寇命都指揮葛森鎭廣西暹羅國王昭祿羣膺哆羅諦刺遣使柰義使等貢方物賜鈔幣有差哈密故忠順王脫脫母遣人貢馬賜之鈔幣

○甲戌皇孫生賜名瞻土�犮趙王髙燧長子也升戶部郎中賈昭爲湖廣布政司右參政吳昌爲廣西布政司右參政劉聲遠爲交阯布政司右參政王鐸爲左參政兵部郎中夏正爲四川布政司右參政工部郎中郭習爲江西布政司左參政禮部郎中潘賜爲右參政兵部郎中祖述爲福建布政司右參政鴻臚寺司儀署丞王理爲山西布政司左參議攺四川布政司右參議顧行於交阯布政司升吏部郎中陳宣爲河東狹西都轉運鹽使司運使大理寺右寺正王泰爲兩浙都轉運鹽使司運使擢進士況文趙鑑葉貞俱爲監察禦史

○乙亥攺開平之鎭寧遞運所爲威虜遞運所

○丙子慶王﹤木旃﹥代世子遜煓來朝宴慶王於華蓋殿今韓王衝﹤火或﹥宴代世子王邸其從官皆賜宴起復戶科給事胡安命羽林前衛指揮僉事成英子貴旗手衛指揮僉事於海子全俱襲父職金吾右衛千戶張士名侄興張榮子重興俱襲升本衛指揮同知士名榮皆小河戰歿故也刑科都給事中曹潤等言日者上以天寒念獄囚淹滯敕近臣就獄審錄輕卽釋之臣竊見其中有淹禁一年之上者且一月之間瘦死九百三十餘人使罪重者不得示懲而輕者死於無辜伏惟皇上屢以卹刑戒飭臣下而法司官吏若罔聞知以致聖明之世刑法失中寬卹之恩不被於下其三法司官皆宜明彰國典以戒將來上召法司諭之曰朕於一物不忍傷害況人命乎爾等不體朕心冤濫如此縱不畏國法獨不畏陰譴耶姑記爾罪徒流以下期十日內皆決放重罪當系者亦須矜卹無令死於饑寒違者必不宥朝鮮國王李芳遠遣陪臣黃喜等賜方物謝賜藥劑命禮部賜之鈔幣

○丁丑修浙江仁和海寧海鹽三縣土石塘岸萬一千一百八十五丈

○戊寅賜朝鮮暹羅諸國及哈密等處使臣宴洮州﹤木朔﹥牙火把等簇頭目喃刺約思等貢馬賜之鈔幣

○庚辰升興武衛指揮使徐祐爲交阯都指揮僉事韃靼哈兒哈孫完者帖木兒等八人來歸奏願居京師從之賜予如例

○辛巳建陽衛鎭府戡以罪逮至戡孝慈髙皇后戚屬時守徐王墳於宿州縱恣不法上以先後之親特宥之戒之曰古之賢外戚皆務守法法者防制於未然遵之則吉違之則凶朕爲天下主一遵皇考成憲不敢違爾乃敢恃恩縱恣藏匿逋逃輕犯國法朕念皇妣之親姑曲法宥爾宜攺行爲善庶幾享福若復不攺國法不能容矣愼之愼之琉球國王思紹遣侄三吾良亹等來朝貢方物命禮部宴賚之

○己酉冬至上禦奉天殿受朝賀大宴文武羣臣及四夷朝使是月上念眞定徐州齊眉山靈壁槁城夾河舊戰鬥之所有戰死者𨿽嘗遣人收瘞猶慮未盡遂遣監察禦史張儼等巡視督有司徧行收瘞有暴露者罪坐所在官司太宗文皇帝實錄卷一百二十一

太宗文皇帝實錄卷一百二十二

永樂九年十二月丁亥朔

○己丑韃靼太師阿魯臺遣使徹裏帖木兒等貢馬千匹命禮部給馬直賜徹裏帖木兒彩幣有差庚寅冊黔國公沐晟女爲趙王髙燧妃黔國威毅公吳復孫女爲通山王孟爚妃修浙江臨山衛余姚千戶所城池

○壬辰平陽王濟熿言連歲以谷不熟減支祿米今資用缺乏上命戶部歲以二千石給之遣指揮木答哈阿升哥賫敕諭福余朵顏泰寧三衛頭目昔兀良哈之眾數爲韃靼抄掠不能安處乃相率歸附誓守臣節我太祖髙皇帝矜厥困窮設福余朵顏泰寧三衛而授爾等官職俾各領其眾臣屬旣久後竟叛去及朕卽位復遣人來朝朕略其舊過加意撫綏數年以來生聚蕃息朝廷於爾可爲厚矣比者爾等爲本雅失裏所脇掠我邊卒又遣苦烈兒等紿云市馬實窺伺狡詐如此罪奚可容今特遣指揮木答哈等諭意如能悔過卽還所掠戍卒仍納馬三千匹贖前罪不然發兵誅叛悔將難追

○甲午臘日賜文武羣臣宴升北京道監察禦史鐘永用爲福建按察司副使倪懷敏爲江西按察司僉事刑部主事王霖爲湖廣按察司僉事雲南土官潞江安撫曩壁金齒永昌千戶刀招硬來朝貢象馬及金銀器悉賜鈔幣

○乙未雨雪寒甚上禦武英殿召禮部尙書呂震諭曰昔姦臣構凶朕率師徵討當風雪苦寒之際將士有墮指裂膚者而勇气不衰今宗社已安朕居天位適對此景思昔艱難惻然動心凡諸靖難將士各賜之鈔都指揮人三百貫指揮二百五十貫千戶衛鎭撫二百貫百戶所鎭撫百五十貫旗軍百貫故官並總小旗父兄嘗在軍中凍傷者皆如例以災免順天府涿州太興等州縣永樂八年稅糧二萬七千二百一十八石艸百八十一萬三千餘束

○丙申賜韃靼太師阿魯臺使臣徹裏帖木兒雲南土官潞江安撫曩壁永昌千戶刀招硬等宴

○丁酉晉王濟熺以其世子美圭來朝命韓王衝﹤火或﹥宴濟熺

○戊戌韃靼太師阿魯臺使臣徹裏帖木兒等辭歸遣中官云祥指揮嶽山等賫敕賜阿魯臺金織文綺表裏並送其兄阿力臺及其妹歸二人者阿魯臺同產兄妹洪武中官軍至捕魚兒海悉俘以來後有聞於上者召至厚遇之至是因其使至皆重賜遣歸

○庚子慶王﹤木旃﹥代世子遜煓還國賜宴如初至賚予有差

○辛丑敕刑部都察院大理寺臣曰聖王治天下未嘗廢刑亦未嘗毫髮不愼朕屢諭爾等詳愼刑獄非極惡重罪者遇盛寒暑必存卹之比聞徒流罪以下往往有死於獄者又蔽不以聞夫殺一微物有陰禍人命甚重爾等怠肆如此天鑑在上其能免乎已往之事姑不問自今致勤夙夜無蹈前過苟復蹈之國有明憲

○壬寅上諭工部臣曰雨雪連日朕與卿等猶不免憚寒何況下人京城之中軍士離聚艱難有出徵者有守衛者獨妻子在營此際寒凍不能出門戶而薪炭踴貴數倍蓋有飲食不能以時者今抽分處積薪不少每戶給百斤出徵者三倍給之不可稽緩

○癸卯命晉世子美圭冠澧陽郡主薨訃聞命禮部葬祭如禮主楚昭王第七女也刑科給事中柯榮有罪謫戍邊

○甲辰晉王濟熺以其世子美圭還國賜賚特厚命皇太子送至三山門

○乙巳命孔子五十五代孫克中爲曲阜縣知縣時曲阜知縣孔希範以自靑辭上命衍聖公孔彥縉舉族人之賢者代之彥縉以克中言遂命之仍賜敕勉勵設北京定州永丰倉置大使副使各一員

○丙午賜都督柴別裏哥及琉球暹羅等國使臣鄔賴察其等雲南潞江安撫曩壁等宴

○丁未刑科都給事中曹潤等劾奏中軍都督僉事徐膺緒縱家僮淩虐平民邀奪官糧請付法司正其罪上特宥之命坐其家僮

○戊申置雲南鄧川州上關倉大使副使各一員

○己酉都督吳永誠遣子指揮僉事管者及都指揮脫歡臺遣人貢馬悉賜鈔幣仍給馬直別賜管者鈔三千貫彩幣四表裏給誥命嘉其討捕涼州叛寇之功

○庚戌禮部尙書呂震言京衛官軍俱賜棉花棉布爲冬衣各衛寄居韃靼官軍宜準此例賜之上曰待遠人當厚命賜都督都指揮指揮皆織金紵絲衣千百戶衛所鎭撫紵絲綾衣舍人頭目絹衣旗軍人等胖襖褲鞋

○辛亥涼州衛指揮遠丹等遣子哈刺那海等貢馬賜之鈔幣

○壬子升四川成都府知府賈瑜爲福建布政司左參政饒州府知府李益爲山西布政司右參政浙江按察司僉事唐泰爲狹西按察司副使戶部主事徐讓爲本部郎中以吏部言瑜等爲知府善於撫字得民心泰與讓亦能舉職皆滿九年有治績無私過故升用之上顧禮部尙書呂震曰朕恆訪問守令能愛民者少瑜等奉法循理得郡人心可爲賢守泰等有年勞而無過皆可嘉也各賜鈔百貫禮部仍宴勞之又曰自今郡守九載無過升用者準此例廣東瓊州府臨髙縣吏王寄扶奉命招至生黎二千餘戶而以峒首王乃等來朝命寄扶爲縣主簿賜冠帶鈔幣賜王乃等鈔有差監察禦史王會等劾奏左僉都禦史劉翥不究心刑獄且每旦奉天門朝退不詣文華殿侍班徑趍直房坐臥自便但令首領官啟事大臣不敬如此何以率下乞正其罪上曰禦史言當理太子君之副慢太子卽慢君洪武初懿文太子召中書左丞楊憲不卽至皇考聞之震怒未幾竟坐極刑前鑑不遠翥敢蹈覆轍乎今姑宥之再犯必置重典大理寺右丞寺丞陳援有罪下獄

○癸丑雲南麗江軍民府正千夫長阿束並蒙化等州土官知州左禾令等來朝貢馬賜鈔幣有差

○甲寅安王楹平陽王濟熿來朝各賜宴如例撒力等衛女直野人頭目別裏哈等來朝貢馬命爲指揮千百戶等官賜襲衣鈔幣有差

○乙卯修湖廣夷陵千戶所城垣

太宗文皇帝實錄卷一百二十二太宗文皇帝實錄卷一百二十三

永樂九年閏十二月丁巳朔上視牲南郊敕平陽王濟熿曰今命爾居平陽其益勤學問端乃身心謹守法度用效藩屏以副朕望敕諭五府六部臣曰朕祇奉天命嗣承鴻業爲天下軍民之主自卽位以來拳拳以安利爲心簡賢任能用之撫字明黜陟賞罰以申勸懲數遣使四方咨問疾苦凡有言者罔不嘉納於今十年軍民困斃猶未蘇息惟厥咎非長之者之未得其人與昏懦闒茸者不達政體貪黷苛刻者不卹人窮甚者牽於私意顚倒是非其耳目之官所當糾舉率爲身計緘默坐視民之不安非由此與斯皆朕委任失當之過今有可以革斯斃之道及軍民有所未便者卿等卽條析以聞朕虛己以俟焉

○己未吏部尙書兼詹事府詹事蹇義同六部尙書等官上言十事其一曰在外布政司按察司府州縣官職在承流宣化以撫字爲職必須得人然得人之道在銓選精嚴薦舉有法宜令在內文職七品以上及近侍官在外五品以下及縣正官各舉所知五品以下官及無過犯民人賢能廉幹堪任牧民及居風憲者一人吏部考驗如果賢能量材擢用其所保非才或授職之後闒茸貪污舉主連坐其二曰在外諸司官吏卽令𨿽有所轄上司及巡按監察禦史考察然率苟應故事而已宜從吏部都察院申飭務在考察嚴明賢否有別若因循苟且仍使不才者僥幸在職所轄上司以違制論分巡按察司官及巡按禦史各以失職論其所屬官員在任應考而夤緣推避及所轄上司不依期考察者事發各坐以罪其三曰在外軍民利病未盡上達者蓋由諸司官吏不卹下情共爲蒙蔽宜選在京四品以上文職官廉明謹厚者分行天下詢訪軍民利病廉察官吏賢否舉求遺逸惇禮髙年存問孤窮伸理冤滯則下情庶可周知官吏有所恐懼其四日刑部都察院職典刑名而大理寺尢專詳讞居是職者必得其人其官屬宜從堂上正佐官精加考核庸劣不稱者黜之貪婪苛刻者罪之其有作姦犯科者責令互相糾舉不許故縱違者一體論罪其五曰舊制刑部都察院罪囚皆送大理寺審錄無冤然後發落有異詞者駁正之所以法得其平罪得其當今大理寺乃同原問官會審設有冤抑囚何敢辯宜令如舊制敢再紊成法者罪之其六曰在京各衛成造海船等件所用物料𨿽是官給然有匠作原計數少或該庫放支斤兩不足率令軍民賠補頭會箕斂侵損非細宜令工部委官與管工官從實覆計不足之數官爲補支不得科擾軍民該庫關領之際必依足數放支巡視禦史等官就於庫外覆較明白封記放出若官吏減損其數而禦史等官不行執法從公較驗一體罪之其七曰工部買辦諸色物料中間或京庫見有或非急用之物一槪派下有司得以科擾作斃宜令工部查非急用之物卽皆停止若京庫見有則就關支免致科派民受其害其八曰各處人民賠納官物多有貧難賠償不得而以其情告官官不爲理更加督促計窮勢迫願投充軍原其本情豈所得已今後若有此等合準所告其賠償官物免追其九日各處逃軍逃囚多有藏匿山林畏罪不出因而糾眾爲非宜令兵部榜諭許以自新就於所在官司首告與免本罪軍還還伍囚送所司發落其十曰各處犯罪問發北京爲民及充軍種田者或有逃逸例皆全家起發若其原籍丁多糧重應當別差及充軍等項全家起發似亦未宜今後如有此等止取一丁連家小先發赴屯俟得原逃正身依律斷遣免其全家起發上覽而是之命所司速行之戶部言諸王歲給祿米比來旱潦少收宜略樽節命代遼寧伊秦及靖江王府皆循舊例沈唐郢魯王府俱依太祖訓萬石內歲給米三千石餘支鈔安王府歲給米千石順陽王五百石餘皆支鈔候屯田積谷多仍全給之

○庚申居寧夏都指揮僉事韓誠來朝初誠豫言韃靼別部同居寧夏者有懷二之心上未忍發旣而果叛爲鎭兵所擒斬獲相半至是誠來朝上曰朕於遠人來歸者皆推誠待之不疑早從爾言發兵擒叛何至多損物命然初之不發兵者猶欲懷之以恩不謂豺狼不可馴今彼悉皆擒戮皆其自取也然爾之忠誠明於幾先朕嘉念不忘自今更加勉之命禮部賜誠鈔二百錠羊十羊�空酒五十瓶仍宴之於會同館是日戶部言廣東雷州府九月颶風暴雨遂溪海康二縣壞廬舍千百餘間田禾八百餘頃民溺死千六百餘人府縣匿不以聞皇太子曰守令民之父母不卹其患又不以聞是豈有人心令禦史按視鞫治

○辛酉安王楹還國宴於華蓋殿賜賚而遣之賜都督柴別力哥及朝鮮暹羅等國使臣宴

○壬戌復狹西布政司楊恭官恭有罪落職謫狹西行都司辦事至是念其洪武中近臣被黜於建文時特宥而復之別失八里王馬哈麻遣使馬黑麻等貢馬及文豹命禮部宴之

○癸亥命致仕官王貴爲浙江都指揮僉事朱銘爲福建都指揮僉事賜鈔各三百錠上諭兵部臣曰武臣子孫襲職者未嘗知前人建功之難而驟享厚祿鮮不覆墜太祖皇帝置武學教之欲其諳禮義知古今以圖繼續爲國家之用歲久人心玩愒武學亦不振舉軍官子弟安於豢養武藝不習禮義不諳古今不通將來豈足爲用其申明武學舊規嚴其課績毋爲具文應故事耳居靈州千戶所都指揮米朵兒只遣弟鎖納等貢馬賜之鈔幣

○甲子平陽王濟熿辭歸賜賚優厚升兵部員外郎柴車爲江西布政司右參議福建道監察禦史衛浩爲江西按察司副使河南道監察禦史陳敏刑部主事奚士安俱爲湖廣按察司僉事庶吉士黎常爲監察禦史升都指揮僉事韓誠爲都督同知柴永正馬惟良皆爲都督僉事米慶爲都指揮同知

○乙丑上禦右順門諭都察院左副都禦史李慶曰爲朕養民其先在於守令得人然守令賢否在按察司考察懲勸考察按察司又系於都禦史卿等不能舉職卽按察司之職亦廢何望守令能盡職哉其勉之蓋廉則無私無私則舉措當而人心服矣更察各按察司官但非廉明正直之士皆罷黜之

○丙寅指揮髙不刺等賫敕招諭野人八畱兒等來朝賜鈔有差

○丁卯刑部右侍郎吳盛卒盛河間府景州人由進士擢知澠池縣永樂初升刑部員外郎進郎中六年升本部侍郎爲人惇實能謹云

○辛未立春上禦奉天殿文武羣臣行賀禮賜宴

○壬申魯王肇燀第二子生賜名泰堪

○癸酉琉球國中山王思紹遣使泰勃奇郭伯姑賴耶等貢馬賀明年正旦

○甲戌升都指揮僉事張森爲山東都指揮同知王敬爲大寧都指揮同知命故金吾右衛指揮同知江河子江帖木兒羽林前衛指揮同知哈刺不花子也先火者府軍衛指揮僉事王受子軫俱襲父職是日浙江臺州府言文廟及學並按察分司廨宇比因大風傾塌欲重建之而頻年水旱民力不逮見有沒入官屋請撤爲之皇太子諭工部曰廟祀先師何惜於此而取沒入屋材爲之文廟令有司別采木營建儒學及按察司聽撤舊材爲之

○乙亥攺工科給事中羅拱於兵科

○丙子斡難河等衛女直野人亦稱哥等來朝命爲指揮千百戶賜予有差

○丁丑上諭兵部臣曰將士爲國敵愾必養之有素而後緩急得力太祖皇帝之制武臣子孫世襲其職老弱殘疾者優給之旗校有軍功者子孫亦得優給爾等不可稽違國家能體卹下人然後可以得下人之心毋以四方無事而於將士之家恩義或有不周

○戊寅以馬麟爲大理寺右寺丞麟初爲山東布政司右布政使坐事謫爲工部辦事官至是復擢用焉賜琉球國瓦刺別失八里等處使臣及斡難河等衛指揮宴

○己卯命丰城侯李彬等所統捕倭軍士休息仍令各都司嚴固備禦革常州府武進縣之剩銀河閘時河淤塞已別開孟瀆河故革之遣指揮孫觀保等送瓦刺使臣馬哈麻等還並賜順寧王馬哈木彩幣金織龍衣馬甲弓矢賜賢義王太平安樂王把禿孛羅彩幣遣給事中傅安等送別失八里使臣馬黑麻等還以瓦刺使者言別失八里王爲馬哈麻將襲其部落就命安等賫敕諭馬哈麻曰近瓦刺遣使言王欲襲其部落信有之乎抑瓦刺使者之言非也夫天於萬物皆欲其生王宜愛人無分彼此愛人者順天順天必昌傷人者逆天逆天必殃蓋惇睦四鄰尢爲保境之道自昔好兵首禍其斃必至自危王其審之仍賜馬哈麻金織彩幣四十表裏

○庚辰工部言今京師城垣河渠合修治者請如洪武故事徵應天太平鎭江寧國廣徳五州府民役之上曰皇考以五州府興王之地特加優卹而蠲其田租所以固邦畿也其役之於歲終閒暇之時亦以附近不甚爲勞今後之人宜體祖宗之心節用其力寧寬無急訖工之日卽遣寧家毋久拘之撫安山西給事中王驥言太原府徐溝縣鹽池歲辦鹽六萬六千九百九十八斤硝十一萬四百九十七斤比因河水泛溢沙土湮沒每歲辦納甚艱乞罷之命戶部遣官核實罷之朝鮮國王李芳遠遣陪臣鄭擢等來朝貢方物賀明年正旦

○辛巳山西蒲州臨晉縣言縣連歲不登民多流亡請以樊橋驛所貯小麥萬八千餘石賑之從之賜朝鮮琉球使臣及女直頭目宴癸未郢王棟來朝賜宴華蓋殿

○甲申免湖廣沔陽州景陵縣河南彰徳府湯陰縣水災田租居涼州衛故都督伯帖木兒妻子弟侄各貢駝馬賜賚厚甚

○乙酉享太廟是歲天下戶九百五十三萬三千六百九十二口五千一百四十四萬六千八百三十四賦稅糧三千七十一萬八千八百一十四石布帛百三十三萬九百六十八疋絲綿二十五萬四千六十五斤綿花絨十六萬九千三百七十斤課鈔一千七十三萬一千七百一十錠金五十兩銀二十八萬五千七百五十一兩銅二千六百六十七斤鐵八萬四千三百三十八斤鉛六百七十一萬八千一百七十一斤朱砂一千五百七十九兩海﹤貝巴﹥三十三萬四千八百八十三索茶一百九十九萬七千五百四十二斤屯田子粒一千二百六十六萬九百七十石馬十五萬二千七百一十九匹饋運北京糧二百二十五萬五千五百四十三石

太宗文皇帝實錄卷一百二十三

大明太宗孝文皇帝實錄卷一百二十四

永樂十年正月丙戌朔上禦奉天殿受朝賀大宴文武羣臣及四夷朝使

○戊子封右軍左都督吳允誠爲恭順伯賜敕諭曰爾之忠誠而弗渝昨歲從朕北徵益克效力妻子亦能秉心忠孝不惑憸邪非爾徳刑於家何以致是比闊脫赤等叛亡爾率先追捕斬獲有功𨿽古名將何過哉今特封爾爲恭順伯賜誥命冠服鈔彩幣歲祿米一千二百石服玆榮命益懋忠勤欽哉△刑科都給事中曹潤等劾奏定國公徐景昌趨朝不循禮度又縱家奴犯法乞垂懲戒上命以劾章示之且令從師講學勿預政事

○己丑

○刑部都察院六科劾奏天下朝覲官千五百餘人云一府一縣之中有勘合更數年不完者請付法司治之上命各部條具勘合已完未完並各官姓名來聞惟八十員勘合皆完上曰此八十人蓋克勤於官命禮部各賜鈔五十錠復職余未完者亦姑宥復職上復問鴻臚寺及六科曰前日命朝覲官言民瘼已言者幾人對曰百五十人上曰一郡一縣未必都無一事可言都無一民不安盡今日皆須言緘默者罪於是各官悉上所言命六部議行之曰便於民者卽行言有不當勿問

○辛卯

○享太廟

○癸巳敕勞鎭守貴州鎭遠侯顧成曰朕久不見卿寤寐弗忘特賜鈔三千貫卿其彊食自愛△福建福州府閩淸縣言本縣及福淸縣糧歲皆分運福州鎭東二衛本縣相近福州而赴鎭東涉海洋福淸甚近鎭東乞各從近便運納廣西太平府都結州言本州言歲運納太平守禦千戶所陸行四百餘里山溪險阻運載甚難南寧衛至本州可通舟楫乞運納南寧從之

○甲午

○以大祀南郊上禦奉天殿文武羣臣受誓戒

○乙未

○兩淮都轉運鹽使鮑渾等言近年朝廷以營造召商中納北京鹽糧乞仍令各處罷中往歲所中鹽者亦令停支今淮揚二府人民每歲食鹽五萬餘引亦宜暫停候北京罷中然後給與從之△山東濟寧州同知潘叔正言兗州東昌等府定陶等縣地曠人稀靑登萊諸郡民多無田宜擇丁多者分居就耕蠲免其役三年庶地無荒蕪民不得失業從之△河南洛陽縣知縣姚弘言本縣舊有水田二十餘頃歲輸粳米後伊河水低不能灌漑今爲陸地每歲人民易其粳米輸納乞令粟廣東樂昌縣知縣徐善惠言本縣耕農多稻少麥歲以稻易麥輸官請自今止令輸米並從之

○丁酉

○大祀天地於南郊上還禦奉天殿文武羣臣行慶成禮

○戊戌

○以郊祀禮成大宴文武羣臣及四夷朝使△郢王棟還國賜之鈔幣並賜其從官鈔有差

○庚子

○元宵節賜文武羣臣宴聽臣民赴午門外觀鰲山三日戶部尙書夏原吉言侍其母往觀中官言以聞上曰此賢母也命中官賚賜鈔二百錠卽其家賜之

○壬寅上諭吏部尙書蹇義等曰守令一郡一邑之長昔人每戒數易蓋牧守之寄甚重須久於其職比聞諸司以造作雜務輙差正官意在成事之速此俗吏不識大體自今一應公務不許擅差守令俾專職理民

○癸卯

○復設陜西金州千戶所東洋西洋二關

○甲辰

○遣指揮康壽賫敕往諭罕東時安定衛奏罕東土酋屢爲寇盜掠安定民三百戶復糾合西番無賴阻截關隘剽掠不已故遣其敕諭酋長俾悉還掠且戒飭自今能悔過遷善庶可宥罪△播州宣慰司宣慰使楊昇遣兄亮貢馬賜昇白金百兩金織綺衣一襲錦綺十疋別賜亮白金文綺襲衣△保靖宣慰司宣慰使彭勇烈遣人貢馬賜之鈔幣△思州宣慰司宣慰使田琛母楊氏來朝貢馬賜之鈔幣

○乙巳

○趙王髙燧還北京上及皇太子皆有賜賚皇太子親送至江東門

○丙子

○攺戶科給事中趙惟恭張萃裴宣劉漧李節於刑科唐貞髙英於兵科△寧夏總兵官安遠侯柳升械送叛賊察罕歹等至京師誅之察罕歹本韃靼人初爲寧夏中護衛小旗同都指揮毛哈刺等逃居塔山至是率賊黨至紅山站及察罕腦兒之地殺掠居民官軍追至生擒察罕歹等七人殺鎖只耳灰等十九人盡獲其馬騾輜重餘皆散之△山西布政司左布政使周璟言大同地臨邊塞民居鮮少都司歲用馬艸皆令太原平陽澤潞運給往復二三千里地多險峻車牛運載艱難往往於大同買艸輸官價直翔貴用民困乏而大同所屬天城陽和等衛地皆有平川秋多靑艸乞令以時采貯往給大同以平陽澤潞諸郡縣艸儲旁近驛舍從之

○丁未

○升國子監司業趙季通董子莊爲趙府長史敕曰朕子趙王年少不務學問所行多愆禮度今簡爾等爲長史宜悉心輔導諭以徳義使博窮經史以知古先賢之行事及修身齊家治國之道屏絕邪佞親近忠良隨事規誨務歸於正以承藩輔之重祖訓云凡王國文武之臣能守正規諫助王保全其國者毋輕易淩辱朝廷聞之亦以禮待爾等愼毋阿順苟容畏縮不言以負朕委任之意敕都察院義尙書宋禮領舟師運糧赴北京命故大寧都司都指揮同知趙麟子慶雲襲父舊職爲羽林前衛指揮使虎賁左衛指揮僉事呂海子斌金吾後衛指揮僉事胡全子貴俱襲父職羽林前衛指揮同知陳旺侄廣襲升指揮使衡眞子聚李旺侄通俱襲指揮同知金吾左衛正千戶幹貴子官音保金吾右衛正千戶龐經子弘旺俱襲升指揮同知金吾左衛副千戶吳那住弟敬龍升指揮僉事

○戊申

○都察院左僉都禦史劉翥等劾奏中軍都督郭義尙寶司少卿朱秀孟春時享太廟無故不陪祀命鞫之

○己酉

○巡按山東監察禦史許堪言去秋衛河水溢河岸低窪之處四散漫衍其時𨿽略修理今已復有倒塌者自臨淸至直沽大率皆然乞敕有司預期修理上命工部移文尙書宋禮相度措置△陜西隴州言民饑命戶部發州倉粟萬二百三十石賑之△河南靈寶永寧二縣言永樂八年民糧尙虧七萬一千四百餘石今歲復值旱災乞折輸鈔帛山西平陸縣言縣山髙土薄連年旱澇民食不充乞以八年九年糧折輸鈔帛並從之

○庚戌

○雲南景東等府土官知府陶干等遣人貢馬賜鈔幣有差命國師班丹藏卜爲灌頂淨覺弘濟大師禪師把奔爲慧慈弘應國師湛查爲淨慈佑善國師包剌麻爲淨覺弘慈國師

○辛亥

○山東都指揮吳旺以公事決人致死不以實聞法司劾旺當斬上以非私事姑宥之

○壬子

○魯府王肇輝來朝△升涼州衛都指揮指揮千百戶鎭撫保住二十四員各一級賞賚有差以捕殺叛虜闊脫赤等功也上以姦民好訟由無恆產而北京尙多閒田乃下令法司越訴𨿽得實而據律當笞者免罪令挈妻子徒北京良鄕涿州昌平武淸爲民授田耕種依自願爲民種田例給路費三年始供租調誣告犯徒流笞杖者亦免罪挈妻子徒盧龍山海永平小興州爲民種田不給路費一年供租調其誣告十惡及機密重事不在此例

○癸丑

○貴州宣慰司宣慰使安卜葩遣人貢馬賜之鈔幣△山西蒲州稷山河津榮河等縣耆老言歲歉民饑采蒺藜掘蒲根以食而有司徵賦甚急乞賜寬貸上聞之惻然命戶部遣官馳驛賑濟其布政司及所屬郡縣官蔽不以聞者悉械送京論罪

○甲寅

○狹西淳化縣及河州軍民指揮司俱言本地山髙土瘠加有水旱田稼不登今年稅糧乞折輸鈔從之△是月置濟寧州南城垻

大明太宗孝文皇帝實錄卷一百二十四

大明太宗孝文皇帝實錄卷一百二十五

永樂十年二月丙辰朔

○給授吏部尙書兼詹事府詹事蹇義戶部尙書夏原吉禮部尙書呂震兵部尙書兼詹事府詹事金忠兵部尙書方賓翰林院學士兼左春坊大學士胡廣右春坊大學士兼翰林院侍讀黃淮右春坊右庶子兼翰林院侍讀楊榮左春坊左諭徳兼翰林院侍講楊士奇右春坊右諭徳兼翰林院侍講金幼孜誥命並封贈其祖父母父母及妻如制蓋特恩云

○丁巳

○遣官釋奠先師孔子

○戊午

○祭太社太稷△遣官祭先農

○己未賜灌頂淨覺弘濟大國師班藏丹卜等宴

○庚申

○山西猗氏縣耆民張彥淸等言累歲旱澇田稼不登乞以八年九年逋租折納鈔帛上諭戶部臣曰田有定租農安得歲常全收有司但知科徵而已民非甚不得已豈肯自言今累歲旱澇衣食不必給其鈔帛何從而出宜悉除之其耆民人賜鈔二錠遣歸

○辛酉詔免山西河南永樂八年以前逋租△禮部會試天下舉人奏請考試官上命翰林院侍講楊士奇金幼孜考試賜宴禮部命劉素爲中書舍人素中書舍人彥銘之子時彥銘歷官三考例升從六品上命仍舊職致仕而月給六品祿又命素承父職蓋特恩云

○壬戌敕靖江九輔國將軍贊億曰監察禦史言爾交通衛卒以錢貸民多取利息至系人妻孥逼脇鬻居以償所負古畜馬乘不察於雞豚伐冰之家不畜牛羊百乘之家不畜聚斂之臣國家舊制四品以上官不得與民爭利汝宗室之親乃恣肆如此乎果爾所爲則赴京面陳若左右小人假爾名爲之卽械送京師敕諭兵部及各處總兵官英國公張輔等曰朕卽位以來武職犯罪情有矜者屢法宥之而近年犯者愈多又皆謫戍邊使立功自贖無非欲其涉艱難省己悔過以保全之其自永樂十年二月初七日以前有犯笞杖徒流遷徙罪名皆宥復職更戒約之如復恃恩與功再犯必誅不赦△置河間衛命兵部凡今北京之民見在遠衛爲軍者遇有亡故其戶丁就於河間新衛補伍原衛別調人補之△設湖廣靖州五寨長官司之杜望巡檢司雲南臨安府之倘甸驛蒙自縣之蒙自驛花丈驛利花舊市驛寧遠州之者隆驛

○癸亥敕宣府總兵官武安侯鄭亨等曰比聞黃羊野馬俱望西行或是走失捏幹阿魯臺之眾向西行則寧夏山西不可無備爾等更須嚴兵勿怠

○乙丑敕甘肅總兵官駙馬都尉西寧侯宋琥曰闊脫赤等逃叛都督吳允誠首能率眾追捕忠誠可嘉今已進封爲恭順伯其都督指揮保住等俱升一級各賜彩幣可依等第給之其諸降虜及新附者爾與豊城侯李彬熟計悉送京師須設法堤備毋致逃竄△給授太子少師姚廣孝及其祖父母父母封贈並誥命命武當山道士孫碧雲爲道錄司右正一不任以事

○丙寅

○永昌等衛所鎭撫好帖木兒等進馬賜鈔千錠彩幣十疋△戶部言湖廣五寨長官司樂濠等七洞人民歲課朱砂近因苗賊殺虜死亡者眾累歲有虧上命除之

○戊辰

○給授鴻臚寺卿任添年少卿崔得霏誥命命禮部尙書呂震諭考官楊士奇金幼孜曰數科取士頗多不免玉石雜進今取無過百人其務精擇收散木累百不若得良材一株也命金吾在衛故指揮同知佛家奴子官興襲升指揮使金鏞侄鼐襲指揮同知致仕指揮同知劉源子海代職燕山右衛指揮僉事董貴子興府軍後衛指揮僉事錢興子順大興左衛指揮僉事郭興子旺俱襲指揮僉事羽林千戶周卯生子興襲升指揮同知閻十二子勝升指揮僉事

○庚午

○伊王﹤木彜﹥楚世子孟烷來朝賜平江伯陳瑄充總兵官都督宣信副之率舟師往海運糧餉赴北京

○辛未

○置河間衛經歷司經歷一員

○癸酉

○升戶部郎中李壽爲河南布政司右參政刑部司務劉潔爲監察禦史

○甲戌

○追謚太充妃胡氏曰昭敬遣官致祭充妃楚王楨母也△伊王﹤木彜﹥楚世子孟烷還國各有賜賚並賜其從官鈔有差

○乙亥

○琉球國山南王汪應祖遣使臣阿勃吾斯古貢方物賜之鈔幣△廣東信宜縣根竹洞徭首陸仲八等來貢賜衣及鈔

○丁丑

○攺戶部左侍郎王彰爲都察院右副都禦史升禮科都給事中陸禎刑科左給事中耿通爲大理寺右寺丞右寺丞馬麟爲左寺丞

○戊寅

○調山東都指揮僉事王碓於三萬守備△以莊敬爲河南布政司右參政敬初任廣東左參政坐罪當戍邊上章自陳願攺過自新上憫之故有是命

○乙卯賜琉球國山南王使臣阿勃吾斯古等宴△升鎭守泗州都指揮同知靳榮爲山東都指揮使

○庚辰

○遼王植有罪削其護衛及儀衛司止給軍校尉三百人備使令上以甘肅官軍所用糧多百姓轉運煩勞命戶部減涼州鹽糧則例召商中納以供軍餉待糧用充足則仍其舊於是定納涼州鹽糧淮浙鹽每引三斗五升

○辛巳

○禮奏會試天下舉人得林志等一百人賜其考官宴於本部

○壬午命故金吾右衛指揮使曹璉子傑金吾左衛指揮同知侯仲良子淸指揮僉事範遠侄成各襲千戶髙仲得子忠襲升指揮僉事

○癸未

○居太平府都督桑哥失裏弟完者克貢駱駝賜鈔二百錠彩幣六表裏紵絲衣各一襲

大明太宗孝文皇帝實錄卷一百二十五

大明太宗孝文皇帝實錄卷一百二十六

永樂十年三月乙酉朔上禦奉天殿試禮部選中舉人林志等百人及前科未廷對舉人林文澧等六人制策曰朕奉承宗社統禦海宇夙夜祇畏弗遑底寧以圖至治於玆十年未臻其效慮化未洽謹之以庠序之教慮養未充先之以足食之政慮刑未淸詳之以五覆之奏求才備薦舉人之科考課嚴黜陟之令然厲俗而俗益媮革斃而斃不寢若是而欲躋世泰和果何行而可六經著帝王爲治之迹易以道陰陽專名數者或流而爲災異尙理致者或論而爲淸談書以道政事語知行則何以示其端論經世則何以盡其要詩以道志也何以陳之於勸懲黜陟之典春秋以道名分也何以用之於閉陽縱陰之說禮以道行而樂以道和也何以道同六經而用獨爲急夫道本一原而治有全體推明六藝講議異同行則美矣何以一歸於雜雅歌擊磬執經問難志則勤矣何以未復乎古討論文藉考定五經可謂勞矣未足以致大治更日侍讀質問疑義可謂偉矣僅足以成小康迨夫五緯集奎文運斯振儒道光闡聖經復明較之往迹何勝何負蓋爲治之道寬猛相濟各適其宜太宗寬厚長者務崇徳化政足尙矣而言者謂不若中宗之嚴明顯宗法令分明幽枉畢達嚴足尙矣而言者謂不若肅宗之長者論治若此其將孰從夫博聞經學之士有以應變子諸生蘊之有素其於爲治之要時措之宜悉心以陳毋徒泛泛朕將親覽

○丙戌命都指揮使田榮都指揮僉事王智丁雄任河南都司都指揮同知李榮都指揮僉事秦英熊泰劉旺任陜西都司都指揮同治趙辛都指揮僉事劉忠任山東都司都指揮僉事張雄吳旺任雲南都司都指揮使鹿榮任廣西都司都指揮僉事田文張名任湖廣都司都指揮僉事夏成任四川都司都指揮僉事陸榮任中畱都守司都指揮僉事王友掌彰徳衛都指揮使李英掌荊州衛都指揮僉事王剛掌荊州左衛都指揮僉事李榮掌九江衛

○丁亥

○魯王肇煇還國賜賚特厚並賜從官鈔有差△沈王模第八子生賜名佶﹤火阜﹥命豊城侯李彬充總兵官率兵討甘肅叛寇捌耳思朵羅歹等恭順伯吳允誠都指揮劉廣史昭滿都悉聽節制△浙江布政司右參政劉思中以病免

○戊子上禦奉天殿閱舉人對策擢馬鐸爲第一賜鐸等一百六人進士及第出身有差

○己丑

○賜進士馬鐸冠服銀帶餘各賜鈔五錠仍宴賜於會同館

○庚寅上禦奉天殿進士馬鐸等謝恩

○辛卯

○賜烏思藏僧官丹竹領占等鈔及禪衣等物△夜有星如盞大靑白色有光出庫樓南行至近濁後有三小星隨之

○壬辰

○鑄徵蠻將軍印

○癸巳命第一甲進士馬鐸爲翰林院修撰林志王銓爲編修進士內原習譯書蔣禮趙勗徐俊何賢潘勤黃裳羅興楊榮張觀王觀馬馴王璜劉浚胡讓邵暹米顯方復爲庶吉士仍隸翰林院第二甲三甲進士分隸刑部都察院理刑△四川石砫宣撫司水平洞五路故土官男明虎等貢馬俱賜鈔幣△定州衛軍趙四獻馬產駒有肉角類麟升四爲小旗賜鈔一百錠絹四疋△夜有星如碗大靑白色有光出尾宿東南行至雲中後三小星隨之

○甲午

○夜月犯軒轅大星

○乙未

○秦王尙炳薨△升大寧都指揮同知周興遼東都指揮同知齊安俱爲遼東都指揮使△升河南都指揮僉事兪春爲都指揮同知命致仕居北京仍給本俸△凡速麻河等處女直野人頭目把失等十三人來朝命把失等爲法因河衛千百戶所鎭撫賜帶襲衣鈔幣有差

○丙申

○雲南布政司左參議呂名善言武定尋甸廣西三府居民繁庶請設學校從之上謂禮部臣曰學校風化所系人性之善蠻夷與中國無異特在上之人作興之耳△增置應天府都稅司副使二員分管三山門外沿河塌房官稅

○丁酉

○升寧夏衛指揮使閻俊爲陜西都指揮同知寧夏右屯衛指揮同知盧保爲陜西都指揮僉事俱掌原衛事

○戊戌

○女直野人頭目阿剌孫也兒怯等來朝賜之鈔幣

○庚子命金吾右衛指揮使王顯子斌指揮同知羅榮子全金吾左衛指揮同知任得聚劉成子興朱能子英羽林前衛指揮同知王士成子春孝陵衛指揮僉事周原子宗俱代父職故燕山前衛指揮同知李安侄貴金吾左衛指揮同知錢敬侄通指揮僉事小田子廣府軍衛指揮僉事張山子春俱襲職燕山前衛千戶劉信子海濟陽衛千戶崔顏眞子俊俱襲升指揮僉事

○辛丑

○雲南廣西府土官知府阿覺鎭康州土官知州曩光孟璉長官司長官刀懷罕特冷土官班野騰衝千戶所土官千戶汪用洱海衛土官百戶楊祥鳳溪長官司長官馬牙各遣使貢馬及方物賜鈔及文綺表裏有差△升羽林前衛指揮使失列吉爲都指揮僉事金吾左衛指揮僉事散住爲指揮同知正千戶伯顏帖木兒爲指揮僉事金吾右衛指揮僉事添保爲指揮同知正千戶添保爲指揮僉事

○壬寅

○攺尙寶司丞陳善爲廣東道監察禦史

○癸卯

○升太醫院判陳克恭爲本院使禦醫韓公達爲院判命陜西布政司左參議白彥芳署工部事賜漠北來歸韃靼瓦剌歹等宴

○甲辰命都指揮使周興都指揮同知王欽任江西都司

○以水災蠲北京所屬郡縣租糧

○乙巳

○遼王植苐九子生賜名貴烰△夜有星大如彈丸流五尺許發光如盞大靑白色光燭地出左攝提西行至北斗旁後二小星隨之

○丁未

○擢翰林院習書秀才朱孔晹爲中書舍人仍隸翰林院書制敕△移濟寧州遞運所及南城水驛於城南△都指揮程忠等使哈密還忠義王免力帖木兒遣陪臣阿都兒火者貢馬謝恩賜鈔千錠文綺二十疋△哈的蘭之地回回賽因哈里等來朝貢馬賜賚遣歸

○戊申敕武義伯王通等曰天壽山營建將完工匠役久戶無次丁者悉遣歸仍命所過官司給行糧△擢翰林院習書州判張侗庶吉士胡敬監生程久秀才沈粲許鳴鶴王孟端朱暉楊本陳宗淵龐振舒章昺如並爲中書舍人仍隸翰林院書制敕△攺戶科給事中孫英於刑科△修浙江溫州府平陽縣捍潮堤岸△河南汝寧府遂平縣雨山水決河堤沒田四十餘頃被災一百三十六戶事聞皇太子遣人賑卹之

○己酉

○升廣東道監察禦史裴璉爲右春坊右中允許勝爲左春坊左司直郎

○庚戌

○雲南沅江軍民府致仕土官中旺等三十九人貢馬及金銀器賜襲衣銀鈔錦綺有差△交阯太原府同知貢﹤王果﹥言交阯官吏多有挈家來者或死於中途或歿於任所所遺妻妾路遠不能歸窘於衣食往往服未終而更嫁有傷風化今後應有亡故官吏妻妾官爲續食遞送還鄕守制庶全人倫厚風化從之

○辛亥

○代世子遜煓來朝

○壬子

○失裏綿等衛女直野人頭目桑哥失裏哈等五十一人來朝命爲指揮鎭撫千百戶悉賜鈔幣△湖廣按察司副使康郁劾奏布政司右參政龐勉置船賃載屬郡民稅以苟利不可以居方面命刑布追鞫之

○癸丑

○賜翰林院學士兼左春坊大學士胡廣等五員二品金織紗衣各一襲

○甲寅

○升順天府爲正三品官制視應天府升知府張貫爲府尹同知嚴節爲府丞通判王勉爲治中其大興宛平二縣俱升正六品

大明太宗孝文皇帝實錄卷一百二十六

大明太宗孝文皇帝實錄卷一百二十七

永樂十年夏四月乙卯朔享太廟

○丙辰

○秦王尙炳訃聞上輟視朝三日遣官賜祭謚曰隱命有司治喪葬皇太子親王俱遣祭△設祿谷長官司隸雲南鎭沅府其地本祿平寨時鎭沅府知府刀平請設治所故有是命

○丁巳

○升鴻臚寺左侍丞許廓爲工部右侍郎△韃靼瓦剌歹奏願居北京從之賜予如例

○戊午

○攺吏科給事中張宗義於兵科雲南左參議呂名善於陜西布政司福建按察司僉事胡恪於河南按察司

○庚申

○浚北京通流等四閘河道共一萬七百三十七丈

○壬戌

○尙書宋禮奏近因監察禦史許堪言衛河水患命臣相度措置臣嘗自衛輝至直沽視河岸低薄非止一處竊謂若不究其源析其流但務修築堤岸恐水復衝坍不免連年動勞民力今欲除患須定長久之計臣先視會通河至魏家灣與土河相連宜於彼開二小河以泄於土河則𨿽遇水漲下流衛河自然無漫衍之患見已分撥軍夫用工今復視徳州城西北亦可開泄水小河一道蓋自衛河岸東北至舊黃河一十五里內五里舊有溝渠五里系古路二里系平地今開通泄水以入舊黃河則至海豊縣大沽河入海凡四百五十七里約用軍夫三千餘人十日可完上諭工部臣曰禮所言誠當但今農務方興可令俟秋成後爲之

○癸亥敕開平備禦成安侯郭亮等曰今天气已暖自開平至懷來宣府萬全興和各山頂皆置五炮架有警卽發庶易爲堤備△徙廣寧衛鐵山馬市於團山以水艸便故也△都察院右副都禦史王彰等言肅州衛寄居回回指揮哈制馬牙殺禦史陳錡都指揮劉秉謙大掠而去由陜西按察司僉事馬英激之當寘英大辟命磔於市△江西安仁縣知縣曹閏奏天下府州縣俱有惠民藥局養濟院而本縣久廢請復開設從之

○甲子上謂兵部臣曰朕用心馬政有年戒諭所司亦至矣而蕃息之效未聞今當孳牧之際其飭勵太僕及各都司衛所管馬官各盡乃心歲終具實數來聞當考勤怠施賞罰焉△都察院右副都禦史王彰等言監察禦史陳孟旭受賕枉法當絞文獻盜課銀當斬皇太子曰禦史執法而違法如此罪之如律

○乙丑

○慶成王濟炫來朝△涼州衛都督同柴別力哥等七十七人來朝貢駝馬賜鈔幣有差△福余等三衛指揮使喃不花等如敕書遣人納馬贖虜掠邊卒之罪

○丙寅命故山東都司都指揮同知童興子貴襲父原職爲羽林前衛指揮使羽林前衛指揮僉事脫脫不花子撫州奴襲升指揮同知金吾左衛指揮使閻勇子榮金吾右衛指揮使許眞子廣金吾前衛指揮僉事孫讓子直大興左衛指揮僉事古訓子銘各襲職

○丁卯

○四川益興井竈丁言本井歲辦鹽八萬二千斤近年崩塌修淘不通致虧課額今潼川州鹽亭縣舊有長豊天城二井可以補辦請命開煎從之

○戊辰

○唐王桱第四子生賜名瓊炟敕兵部給慶成王濟炫三典仗校尉

○己巳

○哈的蘭回回僧人馬黑變哈密回回百戶阿馬丹等來朝貢馬及玉璞賜賚有差

○庚午命築遼東開原西門土城以處韃靼之歸附者△朝鮮國王李芳遠遣陪臣閔海異等琉球國中山王思紹遣遣使坤宜堪彌等貢馬及方物賀萬壽聖節賜鈔及文綺表裏有差△河南許州襄城長葛臨頴郾城泌陽等州縣民饑命戶部給粟賑之凡給二千五百二十六石

○辛未萬壽聖節上禦奉天殿受朝賀大宴文武羣臣及四夷朝使

○癸酉

○戶部言浙江臨海縣民困水災虧兌鹽糧萬三千一百八十餘石請令以鈔折輸上曰旣被水災當思寬卹其蠲除之

○甲戌

○涼州衛指揮僉事哈剌你孰男阿魯卜裏都指揮僉事扯扯不花等及遼東自在安樂二州指揮僉事賈你等來朝貢馬悉賜鈔幣襲衣△山西平陽翼城等郡縣饑遣戶部員外郎孫恪賑之凡十六萬九千六百餘戶給粟三十一萬四千二十石有奇

○丁丑命戶部歲給慶成王濟炫祿米二千石△建陽衛都督僉事失禿兒等貢馬賜之鈔幣

○戊寅

○給賜灌頂淨覺弘濟大國師班丹藏卜慧慈弘應國師把奔慈智禪師洗拏宛卜等誥敕

○己卯

○忽石門衛指揮僉事兀丁哥建州衛副千戶可奚等詣闕自陳願居遼東自在安樂二州從之賜予如例

○辛巳

○慶成王濟炫辭歸賜之鈔幣並賜其從官鈔有差△賜在京文武百官夏布有差命翰林院學士左春坊大學士胡廣等五員賜同尙書△擢進士胡槪蕭常郭廉吳斌弋謙鄧眞何楚英傅良何忠張順周建李日良王鉉郭振金庠魯琛朱敬喬良鄧義陳子倫林衡謝升張昱監生張勤龍景亨趙文姚悅濮陽恭任旺祝和陳恕郭端賈節趙益廖睿周毅李善楊俊張斌爲監察禦史

○癸未

○錄徵剿胡寇功升山西行都司都指揮同知張傑爲都指揮使羽林前衛指揮同知張忠燕山前衛指揮同知成忠金吾左衛指揮同知王恕金吾右衛指揮同知李源燕山右衛指揮同知閻蠻蠻俱爲指揮使金吾右衛指揮僉事王能觀音保盧八禿兒燕山左衛指揮僉事劉得俱爲指揮同知命故山西都司都指揮僉事張義子馬家驢襲父原職爲金吾左衛指揮使羽林右衛指揮使孫能子海羽林前衛指揮同知楊斌弟淸通州衛指揮同知李敬弟斌各襲職△山東萊州等府饑命戶部遣官發粟賑之計粟五十八萬三千八十石

大明太宗孝文皇帝實錄卷一百二十七

大明太宗孝文皇帝實錄卷一百二十八

永樂十年五月甲申朔賜在廷文武百官扇

○乙酉

○瓦剌順寧王馬哈木等遣其知院海答兒等隨指揮孫觀保來朝且言旣滅本雅失裏得其傳國璽欲遣使進獻慮爲阿魯臺所要請天兵除之又言脫脫不花之子今在中國請還之又言其部屬伯顏阿吉失裏等從己多效勞力請加賞賚又言瓦剌士馬整肅請軍器上曰此虜驕矣狐鼠輩不足與較命禮部宴賚其使者而遣之仍命遣使賚敕諭馬哈木太平把禿孛羅△設交阯大蠻縣之北哈溪籠縣之谷冊二巡檢司△巡按北京監察禦史言宣府萬全左右懷安興和五衛所官軍俸糧歲往大同關給道裏遼遠往復艱難今山商民於順天府中納鹽糧宜令順塗就各衛輸納爲便從之乃命宣府存畱商民中糧一萬石備官軍俸糧余輸北京△都察院右副都禦史彰等言金吾右衛指揮李嚴逐母不養變更舊制盜官庫物奸污婦女等罪上曰不須論他罪只逐母不養豈可復容命磔於市

○丙戌

○修京師山川壇及功臣廟上謂禮部臣曰佛道二教本以淸淨利益羣生今天下僧道多不守戒律民間修齋誦經動輙較利厚薄又無誠心甚至飲酒食肉遊蕩荒淫略無顧忌又有一種無知愚民妄稱道人一槪蠱惑男女雜處無別敗壞風化洪武中僧道不務祖風及俗人行瑜珈法稱火居道士者俱有嚴禁卽揭榜申明違者殺不赦△如來大寶法王哈立麻遣其徒楊班丹貢方物賜鈔幣有差

○丁亥

○賜哈密忠義王免力帖木兒使臣阿都兒火者宴△廣西河池縣民言縣有銀礦大發長沙府民言鄕產銅發民采煉可獲厚利上曰獻利以圖僥幸者小人也國家所重在民安不在於利皆斥之

○戊子

○端午節賜文武羣臣宴

○己丑

○懿文太子第四女薨賜祭贈南平郡主命工部治喪葬敕鎭守興和都指揮王喚等曰今指揮嶽山自虜中還言韃賊有爲阿魯臺畫計者欲緣邊剽掠宜謹守城池或有以進馬以歸附來者須詳察其實勿遽納之

○庚寅修四川棧道

○辛卯命慶成王濟炫居蒲州撥太原古護衛中所官軍隨侍△哈密忠義王免力帖木兒所遣阿魯兒火者諸於其地設僧綱司且請以僧速都剌失爲都綱皆從之給賜敕命及印

○壬辰

○夜火星犯右執法

○乙未

○寧化王濟煥來朝△賜甘肅總兵官豊城侯李彬所獲叛賊闊脫赤人口就給原獲官軍馬駝令軍衛孜養△擢池州府推官彭存善爲監察禦史△四川按察司副使周南重慶府所屬涪州並長壽縣見積倉糧五萬餘石每歲所發不過五百餘石約可支百年今貴州都司各衛所俸糧俱於重慶民倉支給如將涪州及長壽倉糧新舊兼支可免朽腐且以蘇民饋運之難從之

○丙申

○狹西秦州民張源言鞏昌臨洮等府夏秋二稅歲令民運甘州其地相去二千餘里皆陸行負荷及載以牛驢中途民罷畜死所輸者少而所耗者多乞將夏秋二稅儲於本處倉遇農隙令旁近州縣民運輸蘭縣倉自蘭縣扺甘州每五十里設一站或役刑徒或令官軍轉輸庶少蘇民力從之

○辛丑命都督僉事費義督運衛輝館陶倉粟二十一萬一千四百五十餘石赴徳州△以水災免河南開封等府縣糧四萬三千四百二十石有奇△哈密衛指揮虎禿帖木兒千百戶毋撒等來朝貢馬及碙砂賜之鈔幣

○壬寅

○寧化王濟煥辭歸賜之鈔幣並賜其從官鈔有差命金吾左衛指揮同知孟全子興府軍右衛指揮方原子整襲父職

○甲寅

○江西寧縣大雨山水泛漲漂沒民捨事聞皇太子令戶部遣人撫卹

○丙午

○思南故宣慰使田大雅母楊氏率官屬六十五人來朝貢馬及方物賜鈔文綺鈔帛有差

○辛亥初上平定內難北京之民始終報效者蠲芻糧徭役給牒爲信至是武淸縣民百一十餘戶以遣所給牒有司復徵其徭役事聞上諭戶部臣曰遺牒是下不謹復徵徭役是上不信不謹其過小不信其失大其悉蠲之○壬子

○升中書舍人王遂爲左春坊左司直郎常徳府知府馮﹤王綦﹥爲河東鹽運司延安府同知趙禮爲廣東布政司右參議

大明太宗孝文皇帝實錄卷一百二十八

大明太宗孝文皇帝實錄卷一百二十九

永樂十年六月甲寅朔

○冊中兵馬指揮使胡昇女爲代世子遜煓妃△升廣東瀧水縣縣丞馮原泰爲徳慶州判官以其善撫諸徭也

○乙卯遣官祭中霤

○丙辰

○廣西潯州大雨江水泛漲壞城垣倉廒房舍戶部遣人往視

○丁巳

○禮部言滿剌加國榜葛剌國遣使朝貢將至命差人往鎭江府宴勞之

○戊午

○建湖廣武當山宮觀命隆平侯張駙馬都尉沐昕董其役

○巡按山西監察禦史言有訓導經過平陽朝王王免見遂造王府官飲酒旣不見王乃與府僚交通當逮問上曰王自免禮固非其不往見王府官必其交親故造之飲酒敍歡亦人常情無罪今外夷來朝者與人交易尙不禁乃禁人與王府官往來乎不聽

○戶部尙書夏原吉言四川鹽課司羅召樊家二井崩裂虧歲課附近有明月泰平二井比舊歲額稍增宜令開煎從之

○乙未

○湖廣按察司知事胡璉言常徳府武陵縣該徵麥二百四十餘石居民湖泊不宜種麥乞令納米爲便從之

○庚申

○攺陜西道監察禦史趙愼爲刑科都給事中△韃靼把禿哈剌來歸命把禿馬正千戶哈剌爲百戶賜冠帶襲衣及鈔幣等物△浙江按察使周新言湖州府烏程等縣永樂九年夏秋霖潦窪田盡沒湖州府無徵糧米七十萬二千四百餘石所司不與分豁一槪催徵今年春多雨下田廢耕饑民已荷賑貸而前年所負田租有司猶未蠲免民被迫責日就逃亡乞遣官覆驗以舒民急命戶部亟遣人核實蠲免

○辛酉

○遼東建州衛指揮僉事李顯忠奏塔溫新附人民缺食乞賑貸之上謂戶部曰薄海內外皆吾赤子遠人歸化尢宜存卹其卽遣人發粟賑之毋令失所

○壬戌增建習譯書館二十楹

○癸亥

○賜國子監琉璃國雲南四川官民生懷徳等一百十六人夏布襕衫絳靴△刑部侍郎張本言浙江送至姦惡鄭公智外親宋濂之孫請如法罪之上曰濂名儒事皇考於開創之初嘗有勞矣其子孫𨿽姦惡之親而論濂之勞當宥可宥之遣歸△河南鄢陵漳二縣驟雨河水壞堤岸沒田禾事聞皇太子遣人撫視△夜月犯心宿後星

○戊辰

○山西布政司左布政使周璟言平陽榮河太原交城縣蝗督捕已絕上復命巡按禦史驗之

○己巳

○擢進士林壽爲鴻臚寺左寺丞

○庚午

○兵部尙書方賓等引奏奉天靖難故官子弟北試襲職上可之已而復召賓等諭曰朕適見所引故官子弟比試者不覺愴然蓋初舉義之時其父兄忍饑冒寒艱苦百戰不幸有死於戰陣或歿於疾病今觀其子弟皆稚弱若令如例比試而後襲職必未閒武事而因是絕其俸祿無以自存矣可且令襲職給全俸俟長成比試不中罪之未晚

○辛未命禮部賜奉天靖難子孫襲職鈔都指揮襲久者一百五十錠初襲者二百錠指揮千百戶襲久者五十錠初襲者一百錠與賞者金吾右衛指揮陳興者四百七十六人上顧謂侍臣曰諸將與朕同起艱難亦當同享安樂而今有亡歿不逮者矣𨿽有子孫襲職豈能悉得其所昨在宮中對諸子諸孫甚樂因念及諸將子孫心不能已故加之恩蓋朕於一飲一食之際未嘗不思艱難之時學士胡廣等對曰陛下所以得眾心保洪業蓋在於此△初河南陽武縣言河決中鹽堤二百二十餘丈漫流中牟祥符尉氏諸縣中鹽堤與武縣大賓堤皆河流之衝屢塞屢決上遣工部主事藺芳按視至是芳言堤當急流之衝夏秋之交雨水泛漲往往決弛請依新開河岸捲土爲埽樹樁桿禦之庶不至重爲民患從之△湖廣荊州武昌黃州常徳漢陽等府久雨江水泛溢沒民廬舍田禾事聞命戶部遣人巡視綏撫

○壬申

○浙江按察司奏今年浙西水潦田苗無收通政趙居任匿不以聞而逼民輸稅上以問戶部尙書夏原吉原吉對曰比趙居任奏民多以熟田作荒傷按察之言未可悉信上曰水潦爲災人皆見之按察司敢妄言乎愚民𨿽間有爲欺謾者豈可以一二廢千百爾卽遣人覆視但苗壞於水者蠲其稅民被水甚者官發粟賑之△滿剌加國王拜裏迷蘇剌遣侄西裏撒麻剌札牙等貢方物

○癸酉

○升燕山前衛指揮同知張信爲山西都指揮僉事一禮部給事中引奏法司所逮至犯人內二人欲有所陳訴錦衣衛官促之起遂不得陳上見而知之曰此蒙蔽之獘也在朕前下情尙不能達況千里之外哉顧錦衣衛官曰繼今敢復爾者必誅

○甲戌敕戶部臣曰朕爲天下主所務安民而已民者國之本一民不得其所朕之責也故每歲遣人巡行羣邑凡歲之丰歉民之休戚欲周知也近者河南民饑有司不以聞而往往有言谷丰者若此欺罔獲罪於天此亦朕任非其人之過其速令河南發粟賑民凡郡縣及朝廷所遣官目擊民難不言者悉追下獄△狹西西安等府老人詣闕謝賑濟恩命賜道裏費遣還召又問老人今歲禾稼如何對曰來時甚茂上曰禾稼𨿽茂民力未蘇凡所借用官糧今年不責爾償俟下年丰熟今償老人叩頭謝上命戶部山東山西皆準此例凡經賑濟者悉免詣闕謝恩△保定侯孟善卒善山東海丰縣人仕元爲山東樞密院同僉國初歸附隸中山武寧王徐達麾下從王徵北授定遠衛百戶後從頴國公傅友徳平雲南升燕山中護衛千戶事上藩邸恭愼無過隨徵漠北與效勞勤靖難之初善率兵攻松亭關戰白溝皆有功已而命守保﹝守﹞﹝定﹞敵兵數萬奄至城下城中卒才數千儲偫空匱外無聲援善固守敵攻之急善率士卒晝夜立碑間與敵拒左右矢石交下了無懼色誓以死守敵不能攻城賴以完事聞遣使嘉勞內難平論功累升右軍都督府都督同知封保定侯永樂元年出鎭遼東遠夷款附者綏輯備至七年夏驛召還北京上見其須髮皓白惻然憫之卽日賜告家居至是卒遣官賜祭追封滕國公謚忠勇

○乙亥

○榜葛剌國王靄牙思丁之子賽弗丁遣陪臣把一濟等貢馬及方物告其父卒詔遣使諭祭仍命賽弗丁嗣爲榜葛剌國王賜錦綺紗羅繒彩及襲衣帳幔傘蓋磁器等物

○丙子

○永和王濟烺廣昌王濟熇來朝△修國子監上謂工部臣曰大學於國體甚重者蓋成賢才之地視他官府須堅致弘麗有加爾尙書侍郎亦頻往督視△賜榜葛剌滿剌加國使臣把一濟等宴會同館△通政司奏有軍官舍人告襲職者兵部以其父嘗遇海賊退避爲平江伯所戮不當襲今乞矜憫上曰官職以報有功豈因可憫輙與之父有功卽子襲職有罪卽奪國之通制今乃敢越制祈恩命兵部發戍交阯又召至前諭之曰爾往交阯能奮勇立功則朝廷不終棄爾其往勉之

○丁丑敕鎭守遼東都督劉江等曰戎獨無信自古而然今阿魯臺遣人進貢外似美意其心蓋不可測爾無恃修好輙怠邊備△設交阯諒江州次杜巡檢司

○戊寅命北京行後軍都督府北京行部量撥軍夫於宣府萬全衛倉運粟二萬石往開平備軍餉

○壬午命幼軍無妻者官爲婚配給鈔資其家

大明太宗孝文皇帝實錄卷一百二十九

大明太宗孝文皇帝實錄卷一百三十

永樂十年七月甲申朔享太廟

○丙戌

○賜在京文武衙門堂上官兜羅綿被有差翰林院學士兼左春坊大學士胡廣等五員賜同尙書

○以水災免直隸吳江長洲昆山常熱四縣糧十三萬八千六百九十石有奇

○順天府言盧溝河水漲壞橋及堤岸八千二十丈及壞官民田廬溺死人畜上命戶部遣人綏撫工部遣人修築

○丁亥

○永和王濟烺廣昌濟熇升辭皆厚賜而遣之並賜其從官鈔△設四川馬湖府沐川長官司之蠻夷驛△巡按福建監察禦史陳智劾奏福建右布政使張拱辰贓罪命都察院追鞫之

○戊子

○廣西結倫州土酋馮郎黃等來朝貢方物賜之鈔幣

○己丑選在閒韃官教民畜馬上諭兵部臣曰朔方多馬固土地所宜亦其人習於畜牧今韃官閒居者多可選其老成謹厚者令教民畜養於是兵部奏委都督薛斌吳誠等選擇其居永平薊州通州者就畱本處教民居眞定定州者更番赴順天等府教民但令教之飲飼之宜若孳息不及教者無預△夜有星如雞子大靑白色有尾出狗國旁東南流丈餘發光大如碗光燭地至近濁

○辛卯

○寧夏總兵官安遠侯柳升奏請修築察罕腦兒舊城河凍之時撥軍巡邏賜敕報曰修城之策固善未知城成之後守者當用幾人人少則難於守備多則難於饋餉朕意此城不過關一二逃卒若寇猝至不能禦之反以資之如何爾更熟議如果便利卽聽修築

○癸巳

○設交阯政平州之彌淪海門瓊林縣之芹海門二巡檢司

○甲午鑄永樂通寶錢

○丙申

○冊潞州衛指揮使徐享女爲華陽王悅燿妃△封耶巴乃那爲錫蘭山國王先易錫蘭山國王亞烈苦柰兒以罪被執上命擇其支屬賢者立之至是禮部言詢其國人咸謂耶巴乃那賢遂遣使賫詔及誥印封之誥曰朕統承先皇帝鴻業撫馭華夷嘉與萬方同臻至治錫蘭山亞烈苦柰兒近處海島素蓄禍心毒虐下人結怨鄰境朕嘗遣詔使諭諸番國至錫蘭山其亞烈苦柰兒敢違天道傲慢弗恭逞其凶逆謀殺朝使天厭其惡遄被禽俘朕念國中軍民皆朕赤子命簡賢能爲之統屬爾耶巴乃那修徳好善爲眾所推今特封爾爲錫蘭山國王於戲惟誠敬可以立身惟仁厚可以撫眾惟忠可以事上惟信可以睦鄰其欽承朕命永崇天道無怠無驕爰曁子孫世享無窮之福欽哉時羣臣皆請誅亞烈苦柰兒上曰蠻夷禽獸耳不足深誅至是赦之亦遣歸△指揮嶽等七十二人使北虜還進馬四百四十七匹上以其奉使勤勞命禮部給紗縜綿布償之凡給鈔二萬八千三百九十錠絹六百六十疋綿布一千三百四十五疋

○丁酉

○賜文武百官西洋布有差

○庚子

○慶成王濟炫奏蒲州居室幣壞請居汾州從之

○辛丑

○免四川通江縣茶課三百七十萬四千四百斤有奇以貧民歲輸不及故也△後軍都督薛祿等言自古用人皆有預養素教之法是以臨事之際不乏任使今各衛軍官子弟𨿽未承襲而皆有進用之日閒暇不預教之緩急何以應用宜及時操練武藝從之

○壬寅敕甘肅總兵官西寧侯宋琥及丰城侯李彬曰甘肅土韃軍民終懷反側宜從入蘭縣就糧已敕總兵官安遠侯柳升領寧夏騎士二千屯涼州鎭番以備之爾須預其約會行事西寧衛土官指揮李英所管番民調其精壯者發野馬川防寇漢趙二府馬暫移甘州白城山牧放事畢復舊△以張邦達爲河南道監察禦史邦達初任四川會縣知縣坐事謫戍邊後以薦出使榜葛剌還奏請旨故有是命

○癸卯上謂都察院臣曰比者朕慮在外諸司行事或於民有不便間遣中官往詢之未嘗有所委任況在外有都司布政司按察司及巡按禦史事之當行者所司自行奏請何與中官事比聞中官多有幹與有司事者自今不許卽移文中外知之

○甲辰

○擢吏部郎中鄒濟爲左春坊左庶子濟寧州學政髙壽爲左春坊右中允中書舍人吳均北京國子監助教黃琮嶽州府學教授趙文爲右春坊右中允攺右中允孔諤司諫朱璉爲監察禦史左司直郎許勝右中允劉子春裴璉爲刑部主事

○乙巳

○朝鮮國王李芳遠遣陪臣李安愚奉箋貢金銀器賀皇太子千秋節賜之鈔幣

○丙午皇太子千秋節免賀禮

○北京刑部致仕左侍郎劉辰卒辰字伯靜金華人慷慨負气好辯論初李文忠鎭浙東辟辰掌簿書後以親老辭歸建文忠用湖廣道監察禦史升鎭江府知府上初卽位修太祖髙皇帝實錄李景隆言辰涉知國初事召至數被顧問升江西布政司左參政辰居官廣勤未幾坐累免踰年復起爲北京刑部右侍郎而畱南京者三年至是念其老賜敕及鈔文綺俾致仕時已疾作遣醫送歸出京數日卒年七十有八辰志於有爲然疏略少實云

○丁未敕寧夏總兵官安遠侯柳升聞叛虜毛剌等今今在斷頭山虜窮寇無食或來擾邊宜嚴備禦使寇進無所得退則相機追捕須審度之△攺河南道監察禦史鄒師顏爲大理寺左評事△以水災免浙江嘉興縣秋糧三千六百一十五石

○戊申

○遣中官吳賓等賫敕往賜爪哇國西王都馬板錦綺紗羅彩絹千疋並金織文綺襲衣等物

○己酉

○浙江平陽縣獻嘉禾百六十四本上顧尙書夏原吉等曰嘉禾𨿽爲丰年之祥然今四方數奏水旱未必皆丰宜遣人巡視存卹不可恃此原吉等頓首曰陛下存心於此實社稷蒼生之福△升兵部郎中錢逑爲福建布政司左參政戶部員外郎孫恪爲左參議戶部郎中楊鼎刑部郎中劉圭兵部主事葉仲賢俱爲右參議戶部郎中王克禮爲福建鹽運司運使仍各賜鈔爲道裏費布政司官人錠運使四十錠△以羽林前等衛指揮同知李興等老病命興子成薛斌子敬指揮僉事李思溫子興金吾左衛指揮僉事陳興子彬李興子聚石玉侄榮皆代職故府軍左衛指揮使鞏仙子貴燕山前衛指揮使李士原壻靳王各襲職

○庚戌

○戶部尙書夏原吉言四川鹽課司天山井及南充縣云吉井開煎年久歲虧鹽課而潼川州安嶽縣古迹竹筒小井及椅溪竹筒小井比舊井有增已遣官覆實宜令開煎從之

○壬子

○代世子遜煓升辭賜賚如例

大明太宗孝文皇帝實錄卷一百三十大明太宗孝文皇帝實錄卷一百三十一

永樂十年八月癸丑朔

○寧世子磐烒來朝△是日交阯總兵官英國公張輔駐舟師安謨海口遙見賊舟由大安入神投海旦率都指揮方政等擊之賊舟四百餘艘亦出神投海外分列爲三時北風輔督眾衝其中堅賊气銳甚官軍奮勇直前與賊聯舟刀槊競進火器迅發賊不能支卽開船走官軍追躡之相與鉤連殊死戰自卯至巳賊大敗生擒僞翊衛大將軍陳磊龍虎將軍鄧汝戲黎目金吾武衛威衛寧衛等將軍校尉安撫團練巡檢等使阮林等七十五人及其餘從賊千餘人斬溺死者無算賊黨阮師等望風奔潰輔亟督軍出海追至不及而還磊等四十人被重創皆斬以狥檻送鄧汝戲等三十五人赴京師

○丙辰上謂兵部尙書金忠等曰皇太孫年長有志略朕令其學問之暇兼講武事其遣人往直隸應天府及江北鳳陽滁和等府州北京山東山西陜西河南四川湖廣境內選民間子弟年十七至二十勇健有才藝者官給路費廩食送京師俾充隨從敕諭北京提督養馬官曰朕於馬政用心滋久但爾等不體委任之重恣意貪虐務使背公使軍士疲於供給不得休息孳牧飼養咸失其時致馬死傷者多孳生者少國家虛費錢谷訖無實效其卽從公考驗軍士有用心養馬孳生及數百人賞鈔五錠不可冒濫其提督官若仍舊獘不悛攺者罪不赦

○丁巳

○遣官釋奠先師孔子△升禮部主事楊砥爲北京行太僕寺卿

○戊午祭太社太稷

○己未敕邊將於長安嶺野狐嶺及興和迆西至洗馬林凡關外險要之地皆崇石垣深濠塹以防虜寇

○庚申

○寧世子磐烒還國加賜遣之並賜其從官鈔有差△灤州樂亭縣縣丞楊直言北京人民在各衛爲兵者或死或徙戶無餘丁遣孤嫠老無依甚可哀憫伏望給與口餉遣還故土就親存活從之

○辛酉

○攺汾州治爲慶成王府△升國子監助教具泰爲北京國子監司業△禮部言浡泥國王遐旺偕其母妻等來朝已至福建命遣郎中髙謙往人柳昌往宴勞之△修廣東新會縣圩岸二千餘丈

○壬戌

○山東定陶河南中牟等縣耆民詣關謝賑濟上諭戶部臣曰天子以天下爲家則以天下爲休戚比念民饑令有司發粟賑之此國之恆典況郡縣儲蓄政爲民計而使人廢其農業遠來謝恩非朕意也已令止之而今復來並給道裏費遣歸其未至者再移文止之

○甲子

○遣官祭歷代帝王△占城國王占巴的賴遣使部該濟標等奉表貢象及方物賜鈔幣有差部該濟標奉請冠帶命禮部賜之

○乙丑

○遣官祭太歲風雲雷雨嶽鎭海瀆山川等神△遣官祭旗纛命府軍左衛指揮使聶興子廣羽林右衛指揮同知李興子斌羽林前衛指揮同知劉秀子興楊靑子順金吾右衛指揮同知張海子貞指揮僉事陳大孫貴虎賁左衛指揮僉事趙敬子亮各代父祖職故羽林右衛指揮僉事蕭成弟曾襲兄職△夜有星大如盞靑白色有光出天般東北行入北斗

○丙寅

○旦壽星見丙位△奴兒幹乞裏迷伏裏其兀剌曩加兒古魯失都哈兀失奚等處女直野人頭目準土奴塔失等百七十八人來朝貢方物置只兒蠻兀剌順民囊哈兒古魯滿涇哈兒蠻塔亭也孫倫可木弗恩木十一衛命準土奴等爲指揮千百戶賜誥印冠帶襲衣及鈔幣有差

○己巳

○皇親徐赫匿逃民法司請罪之上召赫諭曰疎遠小人尙相戒守固法不敢違汝乃敢狎恩先眾犯法昔中山王勛親大臣謹守法度不敢縱越分毫故能流慶子孫汝今縱肆如此豈是受福之道赫惶恐叩首上顧法司曰不可以私廢公治之如律△置山東臨淸縣淸源驛

○庚午

○陜西行都司都指揮史昭言前涼州永昌土韃軍民老的罕等叛逃聖恩寬大宥其罪愆招使復業然狼子野心不知感徳且負前愧終必攜貳今及二年農事不修惟務整飭鞍馬結聚偸竊良善苦之今稍移屯長城山口料其復叛非遠伊邇𨿽已密爲之備然不早賜區處未免後艱賜敕諭昭曰所奏韃寇事情朕固測其必叛已敕西寧侯宋琥豊城侯李彬嚴防之徙入蘭縣就糧又敕安遠侯柳升於涼州鎭番防備並令西寧衛土官指揮李英調精壯土軍赴野馬川備之爾宜與西寧侯豊城侯協心並力關防蓋軍士貴在有備也

○辛未

○設交阯三江奉化諒江北江建平建昌鎭蠻七府僧綱司南策武寧嘉林福安三帶利仁慈廉威蠻八州僧正司北江交州三江諒江奉化建平六府道紀司威蠻州道正司

○癸酉

○擢翰林院庶吉士劉翀爲禮部給事中同吏科給事中張英國子監學錄王讓侍皇太孫說書上曰朕聞讓孝於其親故擢用之

○甲戌

○致仕右軍都督僉事趙淸言其子琮爲府軍後衛指揮使坐罪謫立功乞寬貸之以終養餘年上憫而從之賜淸鈔六十錠仍命兵部檢勘功臣子孫坐事謫戍者悉以名聞△夜有星如盞大靑白色光燭地出奎宿旁東南行入天囷西後三小星隨之

○乙亥

○修居庸關水門

○丙子

○攺江西布政司左參政孫浩於廣東布政司

○丁丑上聞甘肅總兵官西寧侯宋琥與豊城侯李彬不協賜敕諭琥等曰爾等俱以重臣膺受邊寄正宜同心協謀以成國事何得互有猜疑行事之際各懷私見論議紛紛久而不定自今宜攺心易慮務在和協庶克成功不然或誤邊事罰有所歸△重建天禧寺△賜交阯僧道法儶等二十三人鈔

○己卯

○裁減陜西商縣縣丞主簿

○庚辰

○甘肅總兵官駙馬都尉西寧伯宋琥豊城侯李彬言永昌涼州土韃軍民老的罕等逃叛自長城山口出向野馬川都指揮滿都何銘等領兵追及之銘戰死賊死傷多老的罕等以眾遁禽獲叛賊弩答兒伯顏等男女九百餘人又調西寧衛土官指揮李英率兵追捕戰於討來川斬首三百餘級生擒六十餘人時夜雪賊遁復追躡盡獲之敕彬等凡番兵所獲人口就以與之其弩答兒伯顏等械送京師

○辛巳命錦衣衛指揮使傅閏子全府軍左衛指揮同知周英子全金吾左衛指揮僉事馮得子斌代父職時閏等老疾不任事也大明太宗孝文皇帝實錄卷一百三十一

大明太宗孝文皇帝實錄卷一百三十二

永樂十年九月癸未朔

○湖廣黃梅縣耆民言縣臨大江舊有圩岸百二十餘里洪武中嘗修築之今夏霖雨江泛溢圩岸坍塌傷民田千八百二十餘頃請以闔郡丁夫修築從之

○乙酉

○設山東濟寧州之濟安埧交阯永通縣之那奴村巡檢司古隴縣之小關驛

○戊子敕宣府總兵官武安侯鄭亨曰將士久勞於外今秋谷已收邊備亦具可率師還京△設山東淸平縣之淸陽驛

○庚寅

○谷王穗第五子生賜名賦炯

○辛卯

○重陽節賜文武羣臣宴敕兵部天下衛所軍職自今日以前犯笞徒流者當充軍及立功者已未發落悉復舊職月給半俸仍於本處立功雜犯死罪已未發落亦令復職於本處立功俟有功給俸

○甲午上聞天壽山夫匠有亡歿者親爲文遣官賜祭命僧修齋三晝夜資薦有司函骨歸葬鄕裏仍復其家二年△浚松江府上海蟠龍江袤十四里廣十丈

○乙未

○除廣西潯貴等府縣糧三千六百石有奇蓋以猺蠻作亂民被騷擾故也

○丙申

○封秦隱王長子志堩爲秦王△設交阯交州北江二府陰陽學△工部主事藺芳言天下之水惟河爲大故水患惟河爲甚今於中灤分導河流使由故道北入於海河南之民免於昏墊誠萬世之利然緣河新築護岸埽座止用蒲繩泥艸不能經久臣愚以爲若用木編成大囤若欄圈然置之水中以樁木釘之中實以石卻以橫木貫於樁表牽築堤上則水可以殺堤可以固而河患可息如允臣所言乞令河南近河府衛徵軍民於農隙采木春和修砌從之△都察院右副都禦史王彰劾奏山西布政司右參政何渙貪淫不律等事皇太子令下之獄

○丁酉

○滿剌加國王拜裏迷蘇剌侄西裏撒麻蘭札牙等辭歸賜鈔幣有差仍遣中官甘泉往賜拜裏迷蘇剌錦綺紗羅彩帛△湖廣髙羅安撫司木枬長官司各遣人貢方物賜鈔幣遣還

○戊戌

○喃氵�﹤孛攵﹥利國王馬哈麻沙蘇門答剌國王寧奴裏阿必丁各遣使貢方物賜其使襲衣仍命禮部賜國王印誥及錦綺紗羅彩帛△都指揮使楊興老疾請以子政代時於例政當襲興舊職指揮使上念興勞深特升政爲大寧都司都指揮使△升金吾左衛指揮同知童顏金吾右衛指揮同知張斌俱爲指揮使金吾右衛指揮僉事楊廣濟陽衛指揮僉事劉海大興左衛指揮僉事楊忠俱爲指揮同知金吾右衛正千戶髙昇燕山右衛正千戶郭黑騾俱爲指揮僉事命故都指揮使夏靖子敬襲父原職羽林衛前衛指揮使羽林左衛指揮同知劉轞子順府軍衛指揮僉事劉聚子旺皆襲職

○己亥敕鎭守遼東都督劉江等曰近指揮孫觀保自瓦剌還言瓦剌軍馬望東南行欲襲阿魯臺未審然否邊上當嚴固守備不可怠忽△擢監生吳文吳克聰爲監察禦史

○壬寅

○寧陵郡主薨訃聞賜祭命有司治喪葬主周定王第九女也

○甲辰

○升工部主事藺芳爲本部右侍郎初芳爲吉安府知府坐事謫爲辦事官專治河渠以通漕運累有建明旣還授都水淸吏司主事至是尙書宋禮薦其才故有是命△北京行後軍都督府言宣府興和等處城垣屯堡坍塌遂宣府總兵官武安侯鄭亨曰前敕爾領軍還北京如已還可別選兵五百仍去巡視各處關隘屯堡凡衝要處有坍塌者卽疊石甃砌或以土築務在堅固冬寒已近宜早用工

○乙巳

○升大理寺左寺正張斌福建道監察禦史顧佐爲江西按察司副使左寺副彭逵河南道監察禦史任壇行人刁鵬爲僉事△擢山東昌邑縣學訓導戴綸爲禮科給事中侍皇太子說書△夜有星如雞子大靑白色出婁宿旁西南行入危宿

○丙午

○以會通河開革山東濟寧州之東門東平州之東平汶上東阿之銅城東昌府之茌平髙唐恩縣巢陵九遞運所△夜有星大如盞光燭地出奎宿南西南行入壘壁陣東

○丁未

○浡泥國王選旺等入朝貢方物自王以下皆賜襲衣命禮部宴之會同館光祿寺旦暮給酒饌

○戊申

○宴浡泥國王遐旺等於奉天門賜王之母宴前三公府

○庚戌

○賜浡泥王遐旺等宴別賜宴其母

大明太宗孝文皇帝實錄卷一百三十二

大明太宗孝文皇帝實錄卷一百三十三

永樂十年冬十月癸丑朔享太廟

○甲寅

○修山東安丘縣紅河等處水決堤岸

○戊午

○初平江伯陳瑄言蘇州府嘉定縣瀕海之墟正當江流衝會海舟停泊之所其地平迆無大山髙嶼漕舟於此或值風濤觸堅膠淺輙致傾覆乞於縣之淸浦築土爲山立堠表識從之命有司徵軍夫令瑄督其役仍敕瑄曰若工難成宜速饋運無失風堠候農隙爲之至是成方百丈髙三十餘丈賜名寶山上親制碑文記之△宣府總兵官武安侯鄭亨等請調大同前衛帶管東勝衛中左所中前所陽和衛帶管東勝衛前前所俱於大同左衛增益守備從修揚州府海門縣捍潮堤岸縣故有堤東抵海南並江延袤百三十餘里年久決潰有司奏請修築上命平江伯陳瑄督丁夫四十萬築之計萬八千餘丈

○己未敕刑部都察院大理寺出系囚之輕者輸作贖罪有病令順天府遣醫療之因諭之曰古人不得已而用刑故常存欽卹後世以治刑爲能事則必流於刻刻吏必爲朝廷斂怨於平民卿等不宜有此有此者宜速攺之△老撾宣慰司宣慰使刀綫歹遣頭目刀弄等貢方物賜刀弄等鈔命禮部賜刀綫歹絨錦綺羅各五疋△雲南孟銀府土官知府刀交遣頭目板連等進象馬賜板連等鈔各四十錠綺羅各二紗一命禮部賜刀交綺羅各七疋紗四疋

○庚申

○復設湖廣南渭州以彭什才爲知州初什才之父萬滿爲南渭州知州後以土人作亂戶口損耗而萬滿亦歿遂革之以其地隸永順軍民宣慰司至是以什才能安輯土民故有是命△遼海衛指揮王謹等百六十六人奉命招諭奴兒幹還賜鈔幣表裏有差所招野人女直付羊古等悉授督罕河衛指揮千戶等官有言願居遼東開原者從之循例給賜

○癸亥命鎭守交阯都督韓觀督運廣東糧萬石赴交阯給軍食

○甲子

○升大理寺右寺副祝寧爲山東按察司副使山西道監察禦史沈懋爲陜西按察司副使曹貴爲河南按察司副使陜西道監察禦史何器山西道監察禦史楊鈍進士呂旦爲僉事江西道監察禦史李祥廣西道監察禦史陳夷爲廣東按察司副使刑部主事王孜兵部主事李約爲僉事山西道監察禦史李素爲湖廣按察司僉事刑部主事張傑爲江西按察司僉事丁寧嚴梅爲福建按察司僉事攺湖廣按察司副使劉子敏爲廣東按察司副使擢監生顧立鄒烜李弘蕭原祝昇爲監察禦史△遣使賫敕撫諭底裏國王馬哈木納撲兒國王亦不剌金各賜絨錦金織文綺彩絹等物

○乙丑

○府軍右衛軍人劉士文妻曹氏產一產三男事聞命循例優給△夜月掩犯昴宿

○丁卯命皇太孫演武於方山是日甘露降方山遂采以進羣臣表賀△置遼東境外滿涇等四十五站敕其提領那可孟常等曰朝廷說奴兒幹都司並各衛凡使命往來所經之地舊有站赤者復設各站頭目悉恭命毋怠△巡按四川監察禦史滕宗智劾奏四川按察使譚友得材質庸下行止污濁不可以玷風紀命都察院治其罪擢禦史石璞爲四川按察使

○戊辰車駕狩城南武岡

○壬申命故羽林前衛指揮使胡海子興姚成子貴虎賁左衛指揮同知李成子得指揮僉事劉彥子亮俱襲父職△以水災免浙江烏程歸安長興臨海等縣糧十七萬四千五百石有奇△浚山東平度州濰縣白糧河△刑部左侍郎盧祥卒祥涿州房山人洪武三十年由國子生擢刑部郎中建文中坐事免官家居上初起義祥入見命往保定募壯士得萬餘人從徵上嘉之永樂元年命署順天府事尋擢北平布政司右參議後升侍郎於政事蓋碌碌未有建明云

○丙子

○升陜西行都司都指揮使張遠爲右軍都督僉事仍掌陜西行都司事

○丁丑

○山西繁峙縣進嘉禾百五十八本△三法司奏有軍病妻不治湯藥而數毆詈其夫姑責之又擊踣其姑鞫問具狀當就刑不孝之罪至重刑科給事中不應循例止之欲再覆奏給事中亦應有罪上曰朕嘗命刑科凡決重囚必再三覆奏或事有冤抑得爲伸雪非彼擅止之也此婦無可生之理卽如法誅之給事中無罪

○戊寅

○交阯總兵官英國公張輔軍至乂安府土黃縣惡江搜捕僞少保潘季祐等賊眾聞之皆走匿季祐亦竄可雷山遣子僚請降遂給榜招之季祐父子遂僞官吳啖等十七人詣軍門降輔承敕授季祐交阯按察司副使管乂安府事招撫軍民已而僞將軍知府觀察安撫招討等使陳敏阮士勤陳全勗陳全敏陳立阮爽阮掩阮掉等相繼皆降

○庚辰命浙江湖廣江西及鎭江等府衛造海運船百三十艘

○辛巳

○攺福建按察司副使樊或爲太僕寺少卿

大明太宗孝文皇帝實錄卷一百三十三

大明太宗孝文皇帝實錄卷一百三十四

永樂十年十一月壬午朔

○欽天監進永樂十一年大統歷上禦奉天殿受之頒賜諸王及文武羣臣△甘肅總兵官駙馬都尉西寧侯宋琥言比叛寇老的罕等走依赤斤蒙古衛指揮塔力尼亟遣人索之塔力尼匿不發此賊凶悖不除將爲邊患上命右春坊右庶子兼翰林院侍講楊榮往陜西同豊城侯李彬詣甘肅經略之

○癸未

○通政趙居任奏蘇州有逃軍言今年水潦傷田禾乞免秋糧究此人在鄕所行率不法且今歲蘇田少水而姦民多私決堤防車水入田以壞禾稼冀苟免稅糧耳請俱罪之上諭戶部臣曰言水潦者果逃軍可止坐逃軍罪其言決堤車水求免稅糧恐無是理蓋與其勞力決堤車水曷若勞力治田田中所入十分以一分入官有九分入己豈肯以一廢九自受饑餒耶殆非人情且前時浙江按察司亦嘗言浙西水潦趙居任不卹民隱今居任此言未可信仍遣官往視之

○甲申敕甘肅總兵官駙馬都尉西寧侯宋琥曰西寧衛指揮李英能效勞剿戮叛寇其升爲都指揮僉事余將士有功者各升一級並給賜賚有功勞異等者別具來聞當加優賞命金吾左衛指揮使劉原子剛指揮同知李成子榮陳克端子正金吾左衛指揮使羅成侄敏指揮同知任忠子旺府軍指揮同知胡同子海代職以成等老病不任事也命旗手衛故指揮僉事張成子勝襲父職△以旱災免湖廣湘陰縣糧千八百二十餘石廣東海康遂溪二縣糧四千三百餘石

○乙酉

○升戶部郎中李衝爲河南布政司左參政禮部郎中髙謙爲右參政主事崔贇爲右參議福建道禦史李時秀爲河南按察司副使河南道禦史文振浙江道禦史劉先爲僉事攺湖廣按察使曹崇爲陜西按察使△擢監生苗貫謝庸熊傑童貞吳銘張達雷恭角�羊昌黨衢周尙賓爲監察禦史上諭之曰佐方嶽任風紀皆要職當愼操履務長厚戒刻薄上不損國體下有利於民庶幾不負所命若逞貪虐民瘝官廢事身名俱喪矣其往勉之

○兀裏奚山等衛女直野人頭目歡只忽等來朝命爲指揮千百戶賜予有差

○丙戌

○修揚州府儀鎭縣緣江堤岸及浚夾港等處河道肥河衛指揮僉事木答哈奏原居遼東東寧衛阿剌山衛指揮伯塔木願居安樂自在州並從之賜予如例

○丁亥

○開州民父子三人自陳受國家恩徳安處田裏無所補報今天壽山營造願父子同往效力上曰得無別有所爲乎命戶部審之還奏父子別無所爲報效蓋出誠意上召至廷諭之曰爾意誠善夫爲民欲報國恩不但效力役若能安分循理務本棄末修孝悌忠信之行和於家厚於鄕遵奉教令不犯刑辟使鄕裏放效悉爲善人如此卽是報國何必出力汝歸勉之見鄕人老少亦以朕言諭之△孟誥土官刀猛甫等遣其屬貢馬及方物賜之錦綺紗羅彩絹

○戊子命兵部及五軍都督府自命武官子弟襲職者循洪武故事初比試不中許襲職支半俸逾二年復試中支全俸不中仍減半又二年亦如之三試不中發充軍先是上以襲職子弟生於豢養習於驕惰不閒武事濫嗣爵祿無益國家命一試不中戍開平再試戍交阯三試不中戍煙瘴之地以警勵之至是寬宥之命從舊制又曰在營生長者循此例若自田裏間出未嘗習弓騎者不可遽責其成湏一歲中十試之

○庚寅

○賜浡泥國王遐旺冠帶文綺衣並賜其母冠服其叔及頭目冠帶△通政司奏有老婦告前夫之子不能共養請治其不孝罪上問是親生之子否對曰此婦於前夫亦是繼室蓋子之繼母也上曰所謂子母無絕道者非謂繼母今繼母攺適卽義可絕已失節於夫乃責人不能盡孝所言勿聽△戶部言雲南麗江軍民府通安縣民饑請以所貯課程小麥賑給從之

○辛卯冬至上禦奉天殿受朝賀大宴文武羣臣及四夷朝使

○丙申

○遣太監鄭和等賫敕往賜滿剌加爪哇占城蘇門答剌阿魯柯枝古裏南渤利彭亨急蘭丹加異勒忽魯謨斯比剌澑山孫剌諸國王錦綺紗羅彩絹等物有差

○丁酉

○山東都指揮僉事李凱等督運衛輝等處糧百六十五萬九千二百七十餘石至北京

○戊戌

○北京行太僕寺卿楊砥言吳橋東光興濟交河諸縣及天津等衛屯田雨水決堤傷稼切見徳州良店驛東南二十五里有黃河故道州南有土河與舊河通若於二處開河置閘則水勢分可以便民時土河已命置閘上令工部侍郎藺芳往經理之△都察院右副都禦史李慶等劾奏河南都司布政司按察司官坐視河決爲患不奏幸蒙恩宥令躬督修治又轉委僚屬而不親行以致軍民勞而無功上曰下不卹民患上不奉君命其治之如法△河間府獻縣言夏雨霖淫西山暴水沖決眞定之饒陽武彊恭儉等處堤岸渰沒田廬乞集夫修築從之

○辛丑上謂兵部尙書金忠等曰今各衛養馬官軍怙勢肆彊往往就田間牧放蹂踐禾稼民稍有言卽加搏擊民甚不堪其下軍衛嚴加禁約仍行按治禦史巡察犯者並本伍頭目悉罪之△宴渤泥國王遐旺等

○壬寅命揚州等衛造海風船六十一艘△戶科都給事中胡濙奏切見陜西所屬府州縣遞年收積馬艸因布政司奏盤折數百萬束皆作侵欺之數見蒙朝廷差官追陪此艸蓋因支用數少露地堆積年深雨雪淋壞及盤點之際不下數十百人蹂踐朽爛今作侵欺追徵民有不堪兼今年亢旱農種顆粒不收伏望寬卹上命戶部遣官賑濟所虧折馬艸悉免追

○癸卯

○洮州衛所鎭撫陳恭上言侍衛防禁宜嚴外夷異類之人不宜寘左右玄宗幾喪唐室徽欽幾絕宋祚夷狄之患可爲明鑑上覽畢以示羣臣曰所言禁衛宜嚴甚是但天之生才何地無之爲君用人但當明其賢否何必分別彼此其人果賢則信任之非賢𨿽至親亦不可用漢武帝用金日磾唐太宗用阿史那社爾蓋知其人之賢也若玄宗寵任安祿山致播遷之禍政是不明知人宋徽宗自是寵任小人荒縱無度以致夷狄之禍豈因用夷狄之人致敗春秋之法夷而入於中國則中國之朕爲天下主覆載之內但有賢才用之不棄近世胡元分別彼此柄用蒙古韃靼而外漢人南人以至滅亡豈非明鑑禮部尙書呂震請加恭妄言罪上曰恭之心本是忠朝廷但未深思耳豈可罪朕恆語卿等言事之人有乖謬當容之罪之則言路塞人君無由得聞善道爾爲大臣此言亦非忠矣

○乙巳

○考郎兀衛副千戶兀魯不花乞於北京居住從之賚予循例

○丙午

○賜慶成王濟炫寧化王濟煥廣昌王濟熇鈔各四千錠米各百石△修廣西潯州衛城池△浚鎭江府京口新港甘露三港達於港

○己酉命府軍右衛指揮同知寧成子慶大興左衛指揮僉事王伏用子諒金吾右衛指揮僉事楊才子靑代職以成等老疾請閒故也△遼東都指揮同知巫凱等奏建州衛都指揮李顯忠指揮孛速趙歹都劉不顏等悉挈家就建州居住歲乏食上命發倉粟賑之

○庚戌

○升署山西布政司左參議事監察禦史陳瓚爲左參政

大明太宗孝文皇帝實錄卷一百三十四

大明太宗孝文皇帝實錄卷一百三十五

永樂十年十二月壬子朔上視牲南郊△復命工部尙書宋禮采木四川△廣西都指揮葛森奏剿捕平樂蠻賊莫彥恭等斬首三百餘級初彥恭等聚眾劫殺良民上命森領軍進討至是平

○癸丑

○攺大寧都指揮楊政於浙江都司△擢進士周大褒爲河南布政司左布政使黃澤爲左參政陳祚爲右參議監生梁通爲河南按察司使進士楊政監生劉智爲副使

○甲寅

○擢監生遊﹤礻耑﹥爲戶科給事中專掌北京皇城四門勘合△修靜海縣至淸縣河堤△四川安縣言縣歲徵茶七萬三千三百八十四斤比年茶株枯死采納不敷乞茶課折鈔從之

○丁巳

○皇孫生賜名瞻塙趙王趙王髙燧之苐二子也

○戊午敕武義伯王通天壽山夫匠得代者令原管官領回有司給行糧病者醫藥

○己未

○臘日賜文武羣臣宴

○癸亥敕宣府總兵官武安侯鄭亨等曰今使臣自北還言阿魯臺移近開平遣人來貢虜性無常不可不備宜遣人自山海至居庸自黑峪車坊至大同各處嚴守關隘若洗林魚臺嶺地平無險阻處尢宜加意洪武中邊備嚴謹而胡寇乃兒不花僅三百人徑至永平殺守將雙刀劉比年邊將號令不嚴軍士縱弛而虜已有眾二萬餘必須謹防而預備之△保定府安州奏大雨決直亭等河口八十九處處計用六千三百人修築一月可完上以天气寒沍命俟春暖築之

○甲子

○暹羅國王昭祿羣膺哆羅諦剌遣使坤文琨等奉表貢方物賜坤文琨等鈔幣有差仍命禮部遣中官洪保等往賜其王文綺羅帛

○丙寅

○楚王楨第十子生賜名孟炬敕寧夏總兵官安遠侯柳升曰今天寒軍士久勞於外爾卽率領還京陜西大同調來者令還各衛△賜暹羅國使臣坤文琨等宴△烏思藏尙師昆澤思巴來朝先遣人進舍利佛像

○丁卯

○刑部右侍郎張本等言禦史張循理擅鞫軍職宜正其罪從之

○己巳以仁孝皇后梓宮將歸山陵命工部右侍郎藺芳通政司右通政樊敬錦衣衛指揮莊敬等緣途預備宿頓治橋道具車船△禮部先以仁孝皇后葬期報各王府至是各王奏請赴京祭奠上以道遠勞人但令遣官來祭命故陜西行都司都指揮同知張勇侄宗襲羽林前衛指揮使△後軍都督僉事朱旺卒旺徐州人父海爲燕山左護衛總旗從上諸難屢著奇績肥河戰死旺嗣之勇敢有膂力以功累升金吾左衛指揮同知永樂八年從徵沙漠升都督僉事及是卒命禮部祭葬如例

○庚午

○韃官哈剌忽剌來歸命爲所鎭撫居北京賜予如例△以水災免湖廣黃州常徳二府糧萬九千五百石河南中牟縣河內等縣糧千六百石

○辛未

○修京城各門城樓△湖廣華容縣言縣安津等四十六處水決堤防傷民禾稼方今農隙可以修築然本縣民少未易成功上曰東作在邇亟發旁縣民丁並力修之

○壬申

○皇孫生趙王髙燧第三子也命都指揮僉事魏春子讓代爲濟州衛指揮使羽林前指揮使李彬孫盛劉興孫友才指揮僉事方景子毅羽林左衛指揮同知白玉子福羽林右衛指揮同知張海子榮燕山左衛指揮使杜林子智金吾後衛指揮使宿信子貴金吾右衛指揮使姚成子信指揮同知趙眞子義指揮僉事張得琳子玉蔣義子智金吾左衛指揮同知王廣子信向忠子斌楊大子信金吾前衛指揮僉事劉彥深子海府軍右衛指揮使楊威子貴府軍後衛指揮同知呂中子勝濟陽衛指揮僉事王璟子禎代職皆以父祖老疾致仕故也命故大興左衛指揮使陸貴子勝旗手衛指揮同知尙和弟徳羽林前衛指揮同知白義子歹都大興左衛指揮同知冉脫孫不花子保羽林前衛指揮僉事栗虎從侄宗襲職△戶部臣言邳州今歲淫雨傷稼民乏食命監察禦史乘傳往賑之陛辭上諭之曰民命朝不保夕爾往當如救焚拯溺不可頃刻稽滯

○癸酉

○升陜西都指揮同知張麟爲都指揮使鎭守寧夏命都指揮使孫霖副之

○甲戌

○升彭城衛指揮使張興祖爲遼東都指揮僉事

○乙亥

○以明年巡狩北京敕山東等處都司中都畱守司直隸楊州等衛選精銳騎士及步卒各委官管領赴徐州等處駐札俟車駕至扈從山東都司及潼關衛駐徳州湖廣都司及睢陽楊州淮安各衛駐徐州陜西山西都司駐眞定邳州沂州各衛駐濟寧中都畱守司及宿州徐州衛各駐本處皆給行糧及賜鈔爲道裏費

○丙子立春上禦奉天殿文武羣臣行賀禮賜宴

○丁丑

○攺山東都指揮使王眞於遼東都司△韃靼太師阿魯臺遣所部把禿答蘭不花等貢馬二百匹賜把禿等鈔幣有差△刑部等衙門右侍郎張本等言禦史劉翼同掌道禦史袁綱挾讐非法拷訊兵部主事李貞致死論以斬罪而禦史陳耘知而不舉律應徒從之△四川銅梁縣言縣比歲丰登欲置倉以官鈔易粟每丁約儲一石遇饑驗口給濟庶幾民無凶年之患從之

○戊寅敕甘肅總兵官丰城侯李彬止兵勿進先是以西寧侯宋琥言赤斤蒙古衛指揮答力尼匿叛寇老的罕等命翰林侍講楊榮詣甘肅與彬商略發兵伐塔力尼彬謂叛寇固當誅戮但軍行道路險惡難於饋運榮亦謂隆冬非用兵之時且有罪不過數人官軍所至不免濫及無辜彬猶豫榮請自歸奏之旣至見上具言所以未可進兵之故遂敕止彬勿進又遣人賫敕諭塔力尼曰爾等歸順朝廷以來絕無瑕釁今乃容納叛賊老的罕等甚非計也蓋朕待此賊素厚竟負恩而叛負恩之人何可與居爾勿貪末利自貽伊戚譬如人身本無疾病乃灼艾加鍼以成瘡瘢爾宜審之如能擒老的罕等送來當行賞賫不然發兵討叛非赤斤之利△朝鮮國王李芳遠遣臣李從茂等貢方物賀明年正旦賜賚如例

○己卯命禮部鑄行通政使司光祿寺太常寺鴻臚寺翰林院太醫院欽天監尙寶寺六科中書舍人六部淸吏司都察院十三道並各衛首領官印

○庚辰享太廟△是歲天下戶一千九十九萬二千四百三十六口六千五百三十七萬七千六百三十三賦稅糧三千四百六十一萬二千六百九十二石布帛二十九萬二千五百一十九疋絲綿三十八萬二千九百七十斤綿花絨一十三萬八千一百五十六斤鈔三百二十萬五千二百四十七錠金五十兩銀二十三萬七千一百二十六兩銅二千八百四十三斤鐵七萬九千七百九斤鉛二十一萬二千三百五十一斤朱砂一千五百七十九兩海﹤貝巴﹥三十四萬一千一百四十四索茶一百九十九萬七千四百四十二斤鹽一百四十萬一千一百七引屯田籽粒一千一百七十八萬一千三十石馬一十八萬一千一百四十匹饋運北京糧二百四十八萬七千一百八十八石

大明太宗孝文皇帝實錄卷一百三十五

太宗文皇帝實錄卷一百三十六

永樂十一年春正月辛巳朔日有食之先是禮部以正旦朝賀宴會上請上曰古者日食天子素服修政用謹天戒朕旣乖於治理上累三光而眾陽之宗薄食於元旦咎孰甚焉爾文武羣臣尙思勉輔朕躬調爕陰陽消弭災變新正朝賀宴會之禮悉罷百官節鈔仍如例給之

○壬午上將巡狩北京敕諭天下文武羣臣凡親王及官吏軍民朝見與道途宿頓供給悉準永樂七年之例令上謂通政使司右通政馬麟禮科給事中朱芾曰在外有司官來朝朕令言民間利病率云田榖丰稔閭閻樂業比聞山西饑民有食樹皮艸根者未聞有一人言之自今言民情者悉記之如境內有災傷饑饉不自言致他人言之者必正其欺隱之罪

○丙戌享太廟

○丁亥蘇州府同知柳敬中言昆山之太平河東通大海西接福興河上達楊城湖爲利最博近年淤塞旱澇俱不便今欲疏浚約用人七萬八千四百計二十五日可完上曰役久則民勞遲則妨農其徵旁近民夫十萬亟成之

○夜月犯昴宿

○戊子以大祀南郊上禦奉天殿文武羣臣受誓戒

○己丑命五軍及錦衣衛等十二衛各選精銳將士扈從停運木徵吏部侍郎師逵等還

○辛卯大祀天地於南郊上還禦奉天殿文武羣臣行慶成禮

○壬辰以郊祀禮成大宴文武羣臣及四夷朝使

○旌表府軍右衛軍楊祖壽妻余氏貞節

○命行太僕寺卿楊砥兼北京苑馬寺卿

○修太平府蕪湖縣陶辛政和二圩

○乙未禮部言長山王賢焌薨上惻然曰皇考之孫也其父有罪不得相及其遣官賜祭命有司治喪葬賢焌庶人榑第二子也

○韃靼太師阿魯臺使臣把禿等歸遣指揮徐晟等與俱賜敕諭阿魯臺曰把禿來貢馬禮意之勤可嘉然察爾心尙未釋然豈非有慊於邱福之事乎人各爲其主朕於爾何責爾所處去京師甚遠邇如能自來遣子來庶見朕誠意昔呼韓邪入朝漢與之髙官突厥阿史那社爾歸唐亦授顯爵二人皆福及子孫名光使冊爾聰明特達豈下古人哉朕待爾蓋將有過於漢唐之君者今遣使指揮徐晟等諭意並賜爾及爾母彩幣至可領也賜阿魯臺金織文綺二十五疋其母文綺十二疋彩絹三十疋

○賜朝鮮國使臣李從茂哈密使臣奧足等宴

○丙申琉球國中山王思紹遣使甚麻之裏等貢馬賜鈔文綺有差

○江西都指揮同知蔣忠卒忠鳳陽懷遠人父原永平衛百戶忠襲職升永淸衛千戶從靖內難有功累升江西都司都指揮同知先是守將多貪墨爲士卒所慢縱恣爲盜民久苦之忠至申嚴軍律取其無賴者繩之以法由是軍士無犯民賴以安

○丁酉仁孝皇后梓宮發引先期齋戒三日遣官以葬期奉告天地宗廟社稷上具素服祭告幾筵皇太子親王以下衰服隨班行禮遣官祭梓宮所金水橋午門等門及緣途祀典等神禮部錦衣衛司禮監官設大昇輿及明器儀仗於午門外是日早發引上具素服致祭於幾筵皇妃皇太子皇太子妃皇孫親王親王妃公主以下各衰服以序致祭畢執事者舁梓宮至午門外皇太子親王以下隨行升大昇輿至端門外皇太子易常服捧神帛詣太廟辭畢皇太子仍衰服在京文武百官並命婦各素服以序路祭送梓宮出江東門至江濱百官奉辭皇太子漢王送梓宮渡江皇太子哭辭漢王護梓宮行途中朝夕哭奠如儀官民迎祭者皆素服舁梓宮軍士千人賜鈔六十錠米二石薪三百斤並復其家凡官軍護送者人日給鈔一錠緣途給役人夫人二錠隨從漢王官軍賜鈔有差

○是日隨徵交阯都督僉事江浩擒賊首陳季擴之侄僞侯陳原僞攜尙書蔣伯始僞金吾將軍阮蠲僞翊衛將軍陳快僞吏部郎中梁悅等五十四人

○己亥冊封皇妹爲寶慶公主主太祖皇帝第十六女也生而太祖崩母張氏亦卒主育於宮中上與仁孝皇后撫育之極至至是就第上命皇太子送之資妝視諸公主特厚

○擢監生劉迪爲四川按察使張嶽趙彬爲副使章銘李淸爲僉事

○庚子甘肅總兵官駙馬都尉西寧侯宋琥遣人護送叛賊弩答兒伯顏等及其家屬至京刑部論其罪當誅上憐其愚且非首謀皆宥之發廣東廉州衛充軍至贛州伯顏等以其弩三百餘人復叛劫掠鄕村有司逐捕賊失道入安遠山中時瘴癘且乏食爲官軍擊傷死亡殆盡不叛而至廉州者弩答兒等五百餘人

○順天府保定縣言去年秋雨淫雨決河岸五十四處接文安大成二縣之界乞以三縣民協力修築從之

○廣東瓊山縣言東洋都民周孔珠招諭包黎等村黎人王觀巧等二百三十戶願附籍爲民從之

○辛丑召甘肅總兵官駙馬都尉西寧侯宋琥還命丰城侯李彬佩徵虜前將軍印充總兵官鎭守甘肅節制狹西行都司各衛所官軍

○倭賊三千餘人寇昌衛國衛爵溪千戶所攻城城上矢石擊之賊死傷者眾眾遂退走至楚門千戶所備倭指揮僉事周榮率兵追之賊被殺及溺死者無算於是浙江都司盡以所獲器械送京師

○刑部奏皇陵祠祭署奉祀劉墉擅伐皇陵樹鑿池命下墉獄

○大理寺左侍丞王髙右侍丞劉端以縱姦惡外親棄市

○壬寅以徐州饑蠲其民逋租六萬三千八百石而論其州縣官不言民瘼者罪

○癸卯淨修三藏國師耳亦赤之子耳亦奴等貢馬賜鈔幣襲衣

○乙巳夜有星如盞大赤色光燭地出郎位東北行入招搖

○丙午瓦剌順寧王馬哈木等遣歹都孛羅臺等貢馬且言甘肅寧夏歸附韃靼多其所親請給爲部屬又多所請索而表詞悖慢時朝廷所遣使敕使捨黑撒答等在馬哈木所俱不還上怒遣其使者歸命中官海童等賫敕條責其罪且曰能悔過謝罪待爾如初不然必舉兵討罪

○麓川平緬宣慰使思行發孟外南硬陶孟土官刀發孟等各遣人貢馬思行發請以弟思任發代其職從之

○戊申賜琉球國使臣甚麻之黑亦罕河衛指揮也裏麻哈遼東自在州指揮賈你等宴

○己酉設思州及思南左右三千戶所

○巡按福建監察禦史趙昇言光澤泰寧二縣民五年六年疫死四千四百八十餘戶鹽糧二千四百一十四石無徵命戶部除之

○是月天壽山陵成命名長陵

太宗文皇帝實錄卷一百三十六

太宗文皇帝實錄卷一百三十七

永樂十一年二月庚戌朔命府軍後衛千戶趙輝爲附馬都尉尙皇妹寶慶公主

○韃靼太師馬兒哈咱等遣使阿魯帖木兒等貢馬優賜之遣回

○辛亥擢監生李華盧榮趙眞旭卜禎楊益馮得爲給事中黃文惠王維新韓眞李遜申嶽張肅封貴朱哲爲監察禦史

○設貴州等處承宣布政使司初思南宣慰使思宗鼎凶狠淫虐生殺任情與其副使黃禧構怨累年互有奏訐朝廷𨿽惡宗鼎然以田氏世守其地曲予保全而攺黃禧爲辰州府知府思州宣慰使田琛亦與宗鼎有怨禧暗結琛使圖宗鼎宗鼎及琛數相攻殺禧旣得志肆橫虐民民甚苦之琛自稱天主妻爲地主長官文得楊光海等稱文武臣禧爲大將與琛連兵攻思攻思南宗鼎挈家走琛殺其弟發其祖宗墳墓而戮其母屍盡掠其人畜貲財所過殘害其民宗鼎訴於朝屢敕田琛黃禧赴闕自辧皆拒命不至自知不爲朝庭所容遂有逆謀潛使姦人張勝依托教坊司官史勉得出入祗應將伺便爲變事覺命行人蔣庭瓚往召之而敕鎭遠侯顧成以兵五萬壓其境凶黨叛散琛等就擒與黃禧相繼械送京師皆引服琛妻冉氏尢彊悍復遣人招誘臺羅等寨蠻人苖普亮等爲亂冀朝廷遣琛還招撫因得免死上聞之詔有司禁錮琛等以宗鼎𨿽橫恣然窮蹙自歸得末減使復職歸思南而宗鼎奏言必得報怨家以絕禍根上以其素凶惡今幸免禍猶不自懲而欲逞忿民將有不勝其害者遂畱之京師月給俸祿宗鼎怨望出誹言因發其祖母陰事謂始與黃禧姦實造禍本而竊損其衣食欲殺之祖母亦發宗鼎縊殺親母瀆亂人倫等事上命刑部正其罪諭戶部尙書夏原吉曰等曰朝廷初命田琛田宗鼎分治思州思南正欲安其土人乃皆爲土人之害琛悖逆不道構扇旁州妄開兵釁屠戮善良抗拒朝命已正其罪宗鼎尢爲凶驁絕滅倫理罪不可宥其思州思南三十九長官司宜加意撫綏可更置府州縣而立布政司總轄之其原設長官司及差稅悉仍舊所當行之事卿等詳議以聞原吉等議以思州二十二長官司分說思州新化黎平石阡四府思南十七長官司分設思南鎭遠銅仁鳥羅四府其鎭遠州婺川縣亦各隨地分隸而於貴州設貴州等處承宣布政使司以總八府仍與貴州都司同管貴州宣慰司其布政司官屬俱用流官府以下參用土官從之遂命吏部選授布政司及府縣官以行人蔣廷瓚河南左參政孟驥俱爲右布政使攺河南右參政陳俊名爲右參政山西左參議王理河南按察司副使張翥江英俱爲左參議副使鄒銳僉事丘陵進士周宗保俱爲右參議授進士崔彥俊王恭等爲府州官令廷瓚等率至貴州隨缺定注廷瓚嘗與擒田琛等之謀故升用之

○琉球國中山王思紹遣使恭勃奇貢馬及送寨官之子鄔同志久周魯每恰那晟其三人入國子監學受學

○癸丑恭順伯吳允誠遣子吳答蘭等貢馬賜鈔幣有差而賜允誠彩幣六表裏鈔百五十錠

○戶部言直隸崇明江西之徳安丰城建昌山東之莒州沂水等州縣饑民凡三萬七千九百六十五戶命發附近官廩米賑之

○乙卯命平江伯陳瑄充總兵官都督宣信充副總兵帥海舟運糧赴北京

○丙辰

○建州等衛千戶郎八兒忽歹等詣闕自陳願居遼東安樂州從之賜予如例

○丁巳遣官釋奠先師孔子

○戊午祭太社太稷

○遣官祭先農

○尙思昆澤思巴入見賜藏經銀鈔彩幣鞍馬茶米等物

○己未命禮部鑄行在旗手等十二衛親軍指揮使司及經歷司印

○敕鎭守遼東都督劉江等曰前嘗令邊將於諸屯擇一屯多有水艸處深作壕塹開井積冰凡鄰近各屯行李芻糧孳畜皆置於內有警則諸屯相與協力拒守爾獨不遵爾別有良策否卽有緩急不致誤事否宜深計之毋貽後悔

○命哈立麻寺綽思吉監藏爲灌頂圓通妙濟國師簇爾卜掌寺端竹斡薛兒巴裏藏卜爲灌頂淨慈通慧國師俱賜誥印及彩幣表裏

○遣太監侯顯賫敕賜尼八剌國王沙的新葛地湧塔王可般錦綺

○中官楊三保等使烏思藏等處還烏思藏怕木竹巴灌頂國師闡化王吉剌思巴監藏巴裏藏卜遣侄札結等與三保偕來朝貢命禮部復遣中官賫敕賜之錦幣並賜其下頭目剌麻有差置烏思藏衛牛兒宗寨行都指揮使司以喃葛監藏爲都指揮僉事授鎖巴頭目剌咎肖掌巴頭目札巴八兒土官鎖南巴仰思都巴頭目公葛巴等俱爲司徒各賜銀印誥命錦幣司徒者其俗頭目之舊號因而授之以擦巴頭目巴兒藏卜繼其兄葛諦藏卜挫失吉繼其父冷眞監藏並管著烈思巴簇林監藏俱爲烏思藏都指揮使司都指揮僉事喃葛烈思巴繼其父損竹監藏爲烏思藏俺卜羅行都指揮使司都指揮僉事各賜誥命彩幣時靈藏灌頂國師贊善王著思巴兒監藏管覺灌頂國師護教王宗巴幹卽南哥巴藏卜必力工瓦國師端竹監藏俱遣人貢方物亦賜錦綺彩幣等物

○置隴卜衛以頭目鎖南翰些兒爲指揮使賜印誥錦綺

○辛酉敕狹西都指揮同知閻俊指揮使王綱等於寧夏四衛選騎士一千赴眞定操練須人馬精彊器木鋒利月俸給金米賞鈔如前例

○擢監生錢博葉蓁姚秩金勉焦莊陳謨洪益中倪琮劉維新王賓秀才張諒王仲序俱爲中書舍人

○賜尙師昆澤思巴及剌麻哲尊巴等宴

○壬戌上命刑部揭榜緣途禁約扈從官軍擾民諭之曰帝皇巡狩將以安民聞前者扈從軍士往往在途擾民威取勢奪無所不至是厲民也今後有犯所管官旗皆連坐勿恕

○修河間府水決堤岸

○朝鮮國王李芳遠遣陪臣曹士得等貢方物賜鈔幣遣還

○錦衣衛指揮劉誠以罪誅

○癸亥敕交阯總兵官英國公張輔黔國公沐晟今師老而賊未獲宜勉力成功以休息兵民

○命北京之民分養孳生馬上謂兵部尙書方賓曰北京養馬宜如滁州太僕寺例分給於民每五戶爲一羣牡馬一牝馬四卽遣給事中禦史同司牧官散給

○浡泥國王遐旺等辭歸賜金百兩銀五百兩鈔三千錠銅錢千五百緡錦四段綺帛紗羅八十疋金織金繡文綺衣各一襲並賜器皿衾褥帷幔諸物賜王母及叔以下有差

○賜海運稍萬四千二百人鈔各三錠

○甲子以狩巡北京告天地宗廟社稷辭孝陵命皇太子監國其畱守事悉準永樂七年之制

○乙丑遣官祭天門旗纛京都諸廟及大江之神

○車駕發京師命禮部遣官祭所過祀典之神命給事中監察禦史所過存問髙年賜帛酒肉

○丙寅葬仁孝皇后於長陵

○戊辰廣東南雄府保昌縣言去年田稼旱傷民食不給稅糧三萬一千二百餘石乞七分折鈔三分輸米皇太子從之

○辛未車駕至鳳陽祀皇陵賜耆民年八十以上者人酒三斗肉五斤九十以上者加帛一疋

○己卯敕甘肅總兵官丰城侯李彬令恭順伯吳允誠都指揮脫歡臺於所部選官軍舍人餘丁率詣北京

大明太宗文皇帝實錄卷一百三十七

大明太宗文皇帝實錄卷一百三十八

永樂十一年三月庚辰朔

○癸未應天府言新河圩岸爲風濤衝嚙四十餘丈皇太子命工部修築

○乙酉車駕次濟寧魯王肇煇來朝賜鈔幣並米一千石

○敕四川都指揮李敬比威州蠻爲寇已調官軍剿捕須嚴戒約無俾誤傷善良

○己丑巡按河南監察禦史李琳言鞏縣饑民九百五十餘戶男婦二千八百餘口已給官糧賑濟又言軍夫修築河岸者今河水日長難於用力況東作正興請暫停止俟秋收水落用工皇太子從之

○乙未命駙馬都尉西寧侯宋琥修皇陵殿己亥遼王植第十子生賜名貴火�曷

○甲辰皇太子命賑濟浙江烏程等五縣饑民計戶萬二千八百一十三給粟三萬七千六百石

○丙午六科給事中言比以京城多盜命五城兵馬捕之今月餘不獲一人請治其罪皇太子曰給事中言是但初未有期限今限二十日不獲停俸又二十日不獲罪之遂召五軍都督及各衛官諭之近獲劫盜多是軍校及功臣家人皆爾等不鈐束之過後再有犯罪當隨坐

太宗文皇帝實錄卷一百三十八

太宗文皇帝實錄卷一百三十九

永樂十一年夏四月己酉朔享太廟命皇太子行禮

○是日車駕至北京上於奉天殿丹陛設壇告天地遣官祭北京山川神隍諸神遂禦奉天殿受朝賀

○甲寅修南郊天祀殿日月星辰等壇並齋宮及懿文陵歷代帝皇殿

○敕鎭守大同江陰侯吳髙以武安侯鄭享原領軍士並選馬隊一千令才幹指揮赴北京

○丙辰行在刑部都察院等官言今天气漸熱系囚稍多送若送大理寺審發必致淹滯請暫依先例會審爲便從之

○戊午諭兵部非軍機重務不許給驛及申明有司不嚴察逋逃姦宄之罪

○己未戶部言浙江衢嚴西安壽昌等縣饑皇太子命給谷貸之凡萬三千石有奇

○辛酉朝鮮國王李芳遠遣陪臣崔迆等貢方物賀萬壽聖節

○升兵部右侍郎徐銘爲山西布政司戶部右侍郎張春爲右布政使鴻臚寺右少卿王玘爲山西按察司兵科給事中王驥爲副使

○給工部尙書吳中北京刑部尙書郭資朱浚誥命並封贈其祖父母父母及妻

○癸亥都察院右僉都禦史史仲成卒仲成慶陽府安化人洪武中以國子生擢監察禦史奏請封禪不報後升山東按察司僉事尋卽桂林府同知永樂元年升僉都力言黥剌之人𨿽材且賢不可復用上是之四年命率山西軍民采木於五臺山仲成不飭履行不卹人勞督責箠楚軍民苦之時有管軍百戶亦被箠楚上聞之曰制制軍官有罪非奏請不得擅問仲成不知卹此豈知卹軍民哉召還將正其罪比至中風暴卒

○乙丑萬壽聖節上禦奉天殿受朝賀大宴文武羣臣及四夷朝使

○狹西布政使司言甘肅山丹等衛糧儲不給請於所屬稅糧內撥三十萬石運輸各衛從之

○丙寅上謂行在禮部尙書呂震曰朕欲周知民之休戚嘗命凡布政司按察司及府州縣官至京者陳民間利病近有以時和歲丰民安物阜爲言者及驗視之田野荒蕪人民饑寒甚至水旱虫蝗皆不以聞朕已寘諸法如今後所言有功民情可裨治理者宜旌賞之以明懲勸

○丁卯上以先定狹西甘肅中鹽例重乃定淮浙每引米一斗五升河南米二斗五升俱不次支給

○己巳敕諭三法司官曰爾等職典刑獄讞議之際必加詳審入大辟者先疏情實來奏繼五覆奏必不可怒而後誅之則死者瞑目無憾耳宜夙夜敬愼毋爲深文苛察毋以愛憎爲操捨務使法平訟理以副朕欽卹之意其或肆情狥私罰及無辜𨿽或目前苟逃刑憲天地鬼神監臨在上不爾貸也爾其審省之

○貴州都司言所屬衛所糧儲不敷宜如洪武中例開中糧鹽然先定川鹽並雲南黑鹽井每引輸米一石五斗安寧井引二石今本地米價翔貴宜減輕募商中納爲便從之命比初例各減五斗

○琉球國中山王思紹遣侄三吾良亹山南王江應祖遣使吾是佳結制等貢馬命禮部賜之鈔及永樂錢

○庚午肇慶府學增廣生廖謙招誘新興縣山峒猺首梁福壽等來朝凡招猺人五十餘戶命謙爲新興縣典史以撫之賜福壽等衣鈔遣還

○癸酉行在刑部奏決囚其間有於律𨿽輕而論情則重者請置諸重法上曰律者法之平今欲輕重之罰𨿽當民弗信矣如其律

○夜有星如盞大靑白色光燭地出太微東垣外西南行入翼宿

○甲戌戶部奉四川鹽課提舉司竈丁言寶馬井鹽稅不及額而小哥井亦崩壞其上平竹筒金李等井可以治辦已遣人核實如所言除補舊井所虧每歲增鹽萬八千四百餘斤乞令於彼開煎皇太子從之

○乙亥狹西河州衛指揮王鈺等進馬賜馬鈔八百錠彩幣四表裏

○丁丑命都督程寬馬英何璇率舟師運糧赴北京

○戊寅行在戶部言山東淸州府安丘縣水災饑民萬一千三百九十餘戶命賑之凡給米麥萬九千一百九十石有奇

○山西都指揮使李謙坐擅借官兵器謫戍大同

太宗文皇帝實錄卷一百三十九

太宗文皇帝實錄卷一百四十

永樂十一年五月己卯朔命故指揮同知張鵬子人襲羽林前衛指揮使初鵬爲指揮同知以平內難有功升都指揮同知從徵胡寇沒於軍人應襲指揮同知上特命襲指揮使

○山東諸城等縣蝗命有司捕瘞且諭之曰蝗苗之蠹爾不能除之亦民之蠹今苗稼長養之時宜盡力捕瘞無遺民害

○庚辰設狹西賈穆龍僧綱司以番僧鎖南監藏爲都綱

○先是命法西更定運糧贖罪例至是副都禦史李慶等擬奏死罪六十石流罪四十石徒罪三年三十五石二年半三十石二年二十五石一年半二十石一年十五石杖罪十石笞罪五石俱於北京官倉給糧自備車牛運赴懷來輸納無力運糧者發天壽山種樹死罪終身徒罪年限有差杖罪每等種樹五百株笞罪一百株從之

○保定府定興縣雨雹傷稼上命禦史馳驛視之

○辛巳命尙思昆澤思巴爲萬竹圓融妙法最勝眞如慧智弘慈廣濟護國宣教正覺大乘法王西天上善金剛普應大光明佛領天下釋教賜誥印並袈裟幡幢鞍馬傘蓋法器等物

○行在戶部言山東博興髙苑樂安新城四縣去年大水沒官民田四千二百七十頃一十七畝糧無徵命核實除之

○壬午命前軍都督僉事費義子瑾襲金吾左衛指揮使義初以舍人從徵有功授金吾左衛指揮使僉事累遷至都督僉事卒於官瑾當襲指揮僉事上以義從徵功多特命襲指揮使

○癸未端午節車駕幸東苑觀擊球射柳聽文武羣臣四夷朝使及在京耆老聚觀先是命行在禮部議儀注分擊球官爲兩朋是日天淸日朗風埃不作命駙馬都尉廣平侯袁容領左朋寧陽侯陳懋領右朋自皇太孫而下諸王大臣以次擊射皇太孫擊射連發皆中上大喜射畢進皇太孫嘉勞之因曰今日華夷之人畢集朕有一言爾當思對之曰萬方玉帛風雲會皇太孫卽叩頭對曰一統山河日月明上喜甚賜馬錦綺羅紗及蕃國布諸王大臣以下擊射中者賜彩幣夏布有差遂命儒臣賦詩賜羣臣宴及鈔幣

○乙酉交阯三江府土官知府杜維忠遣侄必列交州府知府杜希望遣子璩奉表貢馬及方物謝賜勞恩

○丙戌命哲尊巴爲灌頂圓通慈濟大國師必力工瓦端竹監藏爲灌頂慧慈淨戒大國師日托巴羅葛羅監粲爲西天佛子灌頂淨慈弘智廣慧大國師賜以告印封領眞巴兒吉監藏爲必力工瓦闡教王南渴烈思巴爲思達藏輔教王俱賜印誥彩幣○丁亥上謂行在刑部都察院大理寺臣曰比來罪人連坐及誤犯者多其情蓋有可矜爾等同戶詳議果所犯罪重不可容者殺之有於法當死而情可矜及罪不至死者責贖鈔以懲至是三法司及戶部詳議覆奏除公罪依例紀錄收贖及律該死罪情重者依律處治其情輕者斬罪贖鈔八千貫絞罪及榜例死罪六千貫流罪三千貫徒罪二千貫杖罪一千貫笞罪五百貫無資贖者依前議發遣種樹從之

○己丑赤斤蒙古衛指揮塔力尼等遣頭目鎖南吉剌等送禽獲叛虜老的等至京師賜鎖南吉等鈔幣有差

○庚寅國子監琉球生模都吉等三人奏乞歸省上謂禮部臣曰遠人來學誠美事事思親而歸亦人情宜厚賜以榮之遂賜彩幣表裏襲衣及鈔爲道裏費仍命兵部給驛傳

○壬辰設甘肅茶馬司於狹西行都司城內官制悉如西寧茶馬司隸狹西布政司

○命千戶丁全賫敕升赤斤蒙古衛指揮僉事塔力尼爲指揮同知賞彩幣六表裏織金紵絲衣一襲副千戶薛失加爲正千戶彩幣四表裏紵絲衣一襲余升百戶所鎭撫賜賚有差嘉其禽叛虜老的罕之功也

○癸巳交州府所隸十七州縣土官判官陳麻歷等北江府所隸五州縣土官同知阮必恭等及耆民百有八人來朝自言交阯之人久被黎賊荼毒荷王師滅之民獲蘇息故詣闕謝恩悉賜勞遣還

○甲午以指揮吳管者等五人從捕叛寇之功各賞鈔二百錠彩幣二表裏紵絲衣一襲米十石綿布十疋

○丙申賜長陵工匠軍夫鈔幣有差仍飭督工官曰今事已就緒人力可省凡用軍工士滿二年民夫滿五月者以上者悉遣歸工匠視其事之緩急量畱炎暑之際所畱軍民工匠宜以時休息之蓋其勞已久督工官務在加意撫卹毋令失所

○丁酉淮安府鹽城縣蝗

○戊戌封亦攀丹爲撒裏畏吾兒安定王亦攀丹者卜顏帖木兒之孫洪武中卜顏帖木兒來朝特置安定衛俾統治其眾後亦攀丹之父撒兒只失加所殺其眾潰散亦攀丹流寓靈藏至是率眾來朝故封之俾還治本地賜印誥及彩幣衣服等物

○庚子四川都指揮使郭斌雲南中衛土官千戶木髙等貢馬賜賚有差

○韃靼太師阿魯臺遣撒答失裏等來奏馬哈木等弒其主收傳國璽又擅立答裏巴爲主請發兵討之願率所部爲前鋒賜撒答失裏等文綺襲衣遣還

○壬寅定管建長陵功賞武義伯王通進封成山侯食祿米千二百石子孫世襲侯爵散官勛號如故賞彩帛六表裏鈔四百錠掌金吾右衛事都指揮僉事許亨升都指揮同知金吾右衛指揮僉事李旺升指揮同知羽林前衛指揮同知吳剛升指揮使亨賞彩帛四表裏鈔二百錠旺羽各賞彩帛三表裏鈔百六十錠營繕所正蔡信升工部營繕淸吏司郎中不視司事賞彩幣三表裏鈔二百錠其營繕所正王寧等並督工官吏及軍民工匠賞各有差復論初卜吉之功升知縣王侃州同知賞彩幣三表裏鈔二百錠升給事中馬文素太常寺博士陰陽訓術曾從政陰陽人劉玉淵皆欽天監漏刻博士食祿不視事五官靈臺郎吳永始以僧授攺升僧錄司右闡教各賞彩帛二表裏鈔百六十錠

○朝鮮國王李芳遠遣陪臣權圭等及撒馬兒罕等地面回回火者丁答剌罕等百五十人貢方物賜彩幣有差仍命禮部宴之

○乙巳交阯工匠百三十餘人以妻子至京命所司給鈔米衣服居室病與醫藥

○貴州布政司奏思州臺羅等十四寨苗人苗普亮等及洪江橫陂等寨苗賊苗普羅哲等二千餘人攻劫屯寨欲犯鎭遠淸浪諸衛請發兵剿捕從之

○丙午賜國子監琉球雲南四川生懷得等六十人夏衣等物

○修神樂觀及醴泉亭

○丁未曹縣獻騶虞行在禮部尙書呂震奏騶虞上瑞請明旦率羣臣上表賀上曰百榖丰登雨暘時順家給人足此爲瑞騶虞何與民事不必賀震固請上曰大臣之道當務爲國爲民汝能效李沆爲人則善矣震退上顧侍臣曰震可謂不學無術者也

六月戊申朔隆平侯張信言武當山大頂五色云見繪圖以進上出示百官行在禮部尙書呂震率文武羣臣致賀敕諭曰武當創見宮觀上資皇考皇妣之福下祈福天下生靈如歲丰人康災沴不作此朕素願今玆禎應蓋皇考皇妣之福而山川效靈所致朕徳涼薄資爾羣臣協心輔治必共勉之以答神貺

○命孝陵衛故指揮同知李榮子貴襲職

○己酉北虜卜顏不花等來朝言瓦剌馬哈木自弒立之後驕傲無禮欲與中國抗衡其遣人來朝皆非實意蓋所利金帛財物耳比屢率兵往來寨下邀遏貢使致漠北道阻宜以兵除之於是文武羣臣皆言馬哈木等背恩負徳當舉兵誅上曰人言夷狄豺狼信不虛矣伐之固宜但勤兵於遠非可易言姑待之如今秋不遣使謝罪來春以兵討之未晚

○庚戌敕大寧都司令都督柴永正及狹西都指揮同知閻俊山西都指揮祝山各領所部士馬赴京操備

○辛亥敕鎭守大同山陰侯吳髙曰前虜寇掠失八都驛馬得志聞將復來此或是虛聲然不可不預防之

○甲寅上召行在戶臣謂之曰人從徐州來言州民以水災乏食有鬻男女以圖活者人至父子相棄其窮已極卽遣人馳驛發廩賑之所鬻男女官爲贖還

○乙卯上謂行在兵部臣曰北京各衛孳生馬已令民間分養民之稅糧亦如例免之

○北京行部右侍郎楊泰卒泰淮安山陽人洪武中由國子生歷工戶二科左給事中升戶科都給事中擢北平按察司僉事永樂元年以守城功升北京行太僕寺右少卿攺通政司左通政升侍郎六年卒大明太宗文皇帝實錄卷一百四十一

永樂十一年秋七月戊寅朔享太廟命皇太子行禮

○封韃靼太師阿魯臺爲和寧王制曰朕恭膺天命奄有寰區日照月臨之地罔不順服爾阿魯臺元之遺臣能順天道幡然來歸奉表納印願同內屬爰加恩數用錫褒揚特封爾爲特進光祿大夫太師和寧王統爲本處軍民世守厥土其永欽承用光寵命是日遣指揮徐晟等持節往封之仍賜金印金盔鞍馬織金文綺二十端絨錦二端又封其母爲和寧王太夫人妻爲和寧王夫人俱賜誥命冠服

○設浙江余姚縣大江口壩置壩官一員

○己卯賜交阯土官判官陳麻歷等及哈烈使臣馬哈麻等宴

○巡按浙江監察禦史黨衢奏近倭賊攻劫楚門千戶所備倭都指揮胡麟王貴指揮李敬等失於堤備請鞫治之上曰麟等以禦寇爲職旣失機於法當死姑緩之令捕寇自贖若復怠事殺不赦

○壬午戶部言通州海門縣官民田近被風潮衝坍入江者該輸糧三千五百八十餘石

○癸未慶王﹤木旃﹥第三子生賜名秩熒

○升河間府知府何紳爲福建鹽運使司

○甲申以紀諄樊鎭爲監察禦史任山東按察使鎭爲副使俱坐事讁戍邊至是有言其才者復召用之

○瓊州府臨髙縣民黃茂奉命招諭深峒那呆等二十四峒生黎至是率黎首王聚符喜等朝貢馬黎民來歸者計戶四百有奇口千三百有奇蓋自初至今招撫諸黎來歸者千六百七十處戶三萬有奇

○乙酉祥符王有爝妃徐氏薨訃聞遣官賜祭命有司治喪葬

○丙戌夜有星如盞大靑白色有尾光燭地出勾陳東南行至紫微東蕃外

○丁亥交阯總兵官英國公張輔具來降人姓名請授以職敕輔審度事宜隨其功之大小先授之然後具實來聞事平不用此例敕黔國公沐晟亦如之

○戊子浙江寧波府鄞慈溪奉化定海象山五縣疫民男女死者九千一百餘口

○己丑賜韃靼太師阿魯臺使臣捨驢女直頭目脫因等宴

○壬辰上謂兵部尙書方賓等曰近四川都司言威州保縣蠻爲寇已調官軍剿捕然念其中豈無良善之人爲有司所虐及凶徒迫脇爲逆者爾兵部榜示曉之如能自歸皆釋其罪使復業若怙惡不悛大軍一臨父母妻子胥及於禍𨿽悔無及其後榜出皆自歸而兵不用遣使賫敕諭交阯布政司及府州縣官曰交趾新附之民舊業多廢爾等宜輕徭薄賦勸課農桑務崇寬厚無爲刻薄勤加優卹使遂其生息以漸興於禮義之化庶幾爾等可爲盡職其勉之哉

○癸巳朝鮮國王李芳遠遣人奉箋獻馬及方物賀皇太子千秋節

○甲午攺密雲後衛防禦千戶所爲前千戶所增置後千戶所於古北口守備

○夜有星如盞大赤色尾迹有光出天市東垣內西南行入南斗

○丙申升四川都指揮使李敬爲右軍都督同知仍掌四川都司事

○丁酉敕甘肅總兵官丰城侯李彬曰回回韃靼來朝貢所者貢之如有良馬可官市之遣人送赴北京價值俟其至京給之

○禮部言別失八里王馬哈麻遣使臣脫卜兒來貢已入塞命狹西布政司狹西行都西司平涼府至則宴勞之

○戊戌賜慶成王濟炫織金衮龍紵絲袍服表裏十八疋各色紵絲表裏二百疋撒哈剌二疋兜羅錦被十金相椰盞一鈔五萬錠

○信陽郡主薨訃聞遣官賜祭命有司治喪葬主周定王第三女也

○夜月犯昴宿

○庚子皇太子千秋節先日禮部請行慶賀禮皇太子曰車駕在北京予不得君父前躬致禮乃可受羣臣禮耶其止之自是千秋節遇車駕巡狩並免禮

○壬寅升奉使撒馬兒罕等官旗指揮僉事馬哈目火者爲指揮同知正千戶鎖住等爲指揮僉事試百戶孫交等實授百戶總旗劉從善等爲試百戶亡歿者子孫如例升襲

○甲辰修孝陵神廚神庫宰牲亭靈星門

○敕鎭守大同江陰侯吳髙曰邊境不可一日無備於農隙而不圖猝遇寇至何以濟事其令諸處修築煙墩髙五丈必堅如鐵石庶幾寇至可以無患

○乙巳蘇州之長洲昆山二縣湖廣之常徳漢陽荊州長沙沔陽五府州奏去年河水泛溢渰沒民田其稅糧乞今秋徵輸上曰農民終歲勤動供稅之餘衣食恆不足旣去年田被災而欲以一年所種爲二年之租民之衣食何由而措戶部宜核實蠲其被災之租凡蠲田九千頃

○丙午敕甘肅總兵官丰城侯李彬曰別失八里王馬哈麻敬事朝廷遣使來貢如至可善待之其市易者聽自便蓋遠人慕義而來當加厚撫納庶見朝廷懷柔之意

○升都指揮同僉事劉淸爲都指揮同知掌西寧衛事吳昇爲狹西行都指司都指揮使掌涼州衛事

○易州淶水縣雨雹傷黍榖大明太宗文皇帝實錄卷一百四十一

大明太宗文皇帝實錄卷一百四十二

永樂十一年八月丁未朔遣官釋奠先師孔子

○戊申祭太社太稷命皇太子行禮

○賑浙江之仁和嘉興二縣饑民三萬三千七百八十餘口給米稻六千七百三十石

○庚戌以北京行太僕寺丞楊智子信爲本寺少卿上念智積勞厥職欲升之未及而卒於是進用其子云

○升都指揮僉事宋興爲狹西行都司都指揮使掌肅州衛事指揮使苖旺爲狹西都指揮同知掌蘭州衛事焦得洛城俱爲貴州都指揮同知張遠爲福建都指揮同知錢貴爲都指揮僉事

○癸丑播州宣慰使楊昇遣人貢馬賜之鈔幣

○甲寅申明卹刑之令

○夜有星如盞靑白色光燭地出西北雲中西北行至雲中後一小星隨之

○丙辰掌狹西行都司都督僉事張遠坐盜官物謫於邊立功

○遣官祭歷代帝王

○擢靈璧縣知縣劉永賢爲河南按察按司副使攺河南按察司副使李時秀僉事劉先俱於山東按察司

○己未遣官祭太歲風雲雷雨嶽鎭海瀆山川等神

○遣官祭旗纛

○辛酉敕諭思州臺羅等寨及靑龍渡馬上下小坪春花金井天堂等處苗首人等曰近田琛田宗鼎構逆人被其害朝廷設官以撫安之爾本安土樂業而爲無籍之徒教誘爲非羣臣皆請調軍剿捕朕以人命至重兵戈之烈甚於猛火恐濫及無罪之人今特遣人賫敕諭爾如能攺過遷善復業安居卽盡赦諭前罪若執迷不悛大軍一至𨿽悔不及

○壬戌命開平備禦都指揮章安於威虜閔安環州隰寧諸驛建立城堡各以軍二百守禦命盧璠爲雲南右衛指揮僉事璠父旺先任副千戶以靈璧歸附升都指揮使徵交趾戰歿璠例應襲父前職副千戶上憫旺歿於鋒鏑故特升其子云

○癸亥城長安嶺七百八十九丈七尺

○琉球國山南王汪應祖遣使鄔剌誰結制等貢馬及方物賜鈔文綺表裏有差

○甲子修祖陵神廚宰牲亭靈星門並周圍墻垣

○北京地震

○乙丑命鎭遠侯顧成充總兵官都督梁福等副之統率湖廣貴州二都司及武昌三護衛所調官軍三萬人剿捕臺羅等寨反叛苗寇上諭之曰蠻夷叛服不常蓋其素性今討之非難但慮殺傷過多耳卿等至境上且按兵不動已遣人賫敕招諭如招諭不服進師未晚

○己巳巡按直隸監察禦史沈文言壽州舊有安丰塘可七十餘里旁近屯田資其灌漑近因潦水決壞堤岸宜修築以便民命俟農隙修之

○命兵部革趙府羣牧千戶所其三護衛官止存正員額外者皆調別衛凡以罪充軍者不得隸王府

○是日河南遂平縣言河決堤岸漂沒民居四百餘所壞田稼六十頃有奇皇太子遣官撫視修築

○永康侯徐忠卒忠廬州合肥人父用洪武間河南衛副千戶忠嗣之職積功升濟陽衛指揮僉事從上平內難克廣昌取彰徳平西水寨戰靈璧奮勇敵愾爲諸將先累升前軍右都督封永康侯以老成畱侍監國至是以病卒追封蔡國公謚忠烈上及皇太子皆賜祭忠質實果毅有膽力嘗單騎突陣一指爲流矢所中未暇去鏃急抽刀斷之控滿病驅殊死以戰上乘馬見之謂左右曰眞壯士也忠家居有孝行𨿽夜歸必揖家廟而後入處心和厚不妄言笑𨿽貴富能以儉自持云

○辛未徒梁山巡檢司於會通河金綫閘口

○新鄕郡主薨訃聞遣官賜祭命有司治喪葬主周定王第八女也

○壬申滿剌加國王拜裏述蘇剌遣侄賽的剌者等百六十五人貢方物賜鈔文綺襲衣紗羅有差

○是日湖廣按察司副使靳義劾啟按察司使吳公悅貪淫酷虐十二罪皇太子命都察院追鞫之

○癸酉修鑾駕庫

○置金齒孟哈驛驛丞驛通孟養大小古剌初隸騰衝守禦千戶所以土軍領之至是始設官云

○乙亥木邦軍民宣慰使罕賓法遣頭目刀不答等以所獲緬甸玉官那羅答象馬諸物來獻初羅那塔不遵朝命侵據孟`之地罕賓法請以夷兵討之上許之罕賓法遣頭目刀散孟等攻破緬甸城寨二十餘處多所殺獲並獲其象馬諸物至是悉獻京師

大明太宗文皇帝實錄卷一百四十二

大明太宗文皇帝實錄卷一百四十三

永樂十一年九月丁丑朔兀者衛指揮使鎖失哈率部屬來朝上嘉之升爲都指揮同知仍掌兀者衛事賜賚甚厚

○壬午府軍衛指揮張昶奏事畢辭歸南京上諭之曰皇親最當守法不守法罪比常人有加開平王永成侯徳慶侯之家特外戚生事壞法皆取滅亡前鑑不遠汝今富貴但常不忘貧賤時自然驕逸不生若溺富貴而忘貧賤奢傲放恣以淩虐人有英明之君在上必不恕爾爾宜愼之昶頓首謝命禮科賜鈔六十錠又諭之曰此賜非多爾能守法保富貴何啻萬倍於此昶皇太妃子妃之兄上頗聞昶弟旭居鄕驕橫不欲顯斥之故因昶至戒云

○上謂行在戶部臣曰近山東蝗生有司坐視不問及朝廷知之遣人督捕則已滋蔓矣此豈牧民者之道其令各郡縣每歲春至驚蟄之時卽遣人巡視境內但有害稼若蝗蝻之類及其初發卽設法捕之或虫蝗有遺種亦須尋究盡除如因循不行府州縣官悉罪之若布政司按察司失於提督同罪其各處衛所令兵部一體移文使遵行之

○占城國王點巴的賴遣使部該保麻甘那等上表貢方物遂命禮部遣行人倪峻等賫敕及彩幣往勞之

○癸未爪哇國王西都馬板遣使亞烈沙麻耶等貢方物旣還敕諭都馬板曰前內官吳賓等還言王恭事朝廷禮待敕使有加無替比聞王以滿剌加國索舊港之地而懷疑懼朕推誠待人若果許之必有敕諭王旣無朝廷敕書王何疑焉下人浮言愼勿聽之今賜王文綺紗羅至可領也

○乙酉重陽節賜文武羣臣宴

○丙戌伊王﹤木彜﹥長子生賜名顒炔

○丁亥賜楚王槇西馬四匹

○升西安府知府儲﹤王延﹥爲山東右布政使戶部郎中鄧謙爲浙江左布政使雲南洱海衛經歷沈仕溫爲右布政使刑部員外郎麻冕爲福建左布政使漢中府同知鄒昱茂州知州吳偉俱爲右布政使夷陵州知州趙智爲江西左布政使髙唐州知州殷序爲右布政使河南府同知周敖爲雲南左布政使北京刑部主事曹端爲右布政使永平府知府馬負圖爲狹西左布政使眞定府知府宋賓爲右布政使北京刑部郎中尙迪爲四川左布政使永平府同知任祐爲右布政使威淸衛經歷劉禮爲湖廣左布政使興州前衛經歷王煥爲右布政使眞定府同知諭宗禮爲廣東左布政使文安縣知縣劉瑾爲右布政使大官署丞王文政爲河南右布政使建昌府知府於潛爲應天府尹左遷福建按察司副使鐘永用山東左參議周成俱爲光祿寺少卿

○庚寅巡按四川監察禦史任旺劾啟同行禦史余信每巡歷之處令有司郊迎及擅役軍人低價市物等事宜正其罪皇太子命都察院逮鞫之

○癸巳夜月犯昴宿

○甲午遣中官李達吏部員外郎陳誠戶部主事李暹指揮藍金哈藍護送哈烈等處使臣還就賫敕並文綺紗羅布帛等物賜哈烈撒馬兒罕等處王子報其來貢之勤也

○泰寧衛都督阿只罕朵顏衛都督僉事脫兒火察福余衛都指揮僉事安出各遣人貢馬命禮部遣指揮朵兒只等賫綺帛往賜之

○丙申敕鎭守遼東都督劉江等曰立邊防以嚴內外先王之制不可不謹自念非有禦寶文書不許出塞𨿽傳朕言而無禦寶文書者皆不許其境內商旅及公幹有驗者聽

○辛丑命江西湖廣浙江及鎭江等府衛攺造海風船六十一艘

○壬寅聞祥符王有爝來朝以天气漸寒敕止之

○丙午先是上以苗寇反叛而鎭遠侯顧成國之宿將久鎭邊陲諳蠻洞地裏及其人情命成爲總兵官令與都督蔡福等協心討之且命成俟撫招諭不服而後進師至是上慮招諭不服而寇勢滋蔓遂敕成等若兵力不足更於貴州都司調軍一萬期以今冬平賊

○夜有星如盞大赤色尾迹有光出天船東北行入文昌後三小星隨之

大明太宗文皇帝實錄卷一百四十三

大明太宗文皇帝實錄卷一百四十四

永樂十一年冬十月丁未朔享太廟命皇太子行禮戊申夜有星如碗大赤色有尾光燭地出壁宿西北行至近濁

○己酉山西緣邊煙墩成先是從江陰侯吳髙請於緣邊修築煙墩至是東路自天城衛至楡林口直抵西朔州衛暖會口西路自忙牛嶺直抵東勝路至黃河西對岸灰溝村煙墩皆成髙五丈有奇四圍城髙一丈外開濠塹弔橋門道上置水櫃暖月盛水寒月積冰墩置官軍三十一人守了以繩梯上下皆上所規畫也

○庚戌敕貴州總兵官鎭遠侯顧成等曰前命爾等徵討蠻寇兵力不足於貴州添調一萬今武當發回辰沅五聞等九衛官軍萬二千餘人亦可選用又令播州宣慰使楊昇選調土軍六千如選不及數必得四千聽爾調用爾等宜同心畫策必以今冬平除必寇毋執偏見以誤事機

○癸丑諭安遠侯柳升曰神機銃炮兵之利器攻戰所不闕者必操習精熟然後臨機得用爾提督不可不嚴

○上謂行在戶部臣曰先定屯田之法令天下衛所軍依分數下屯歲終較其所入多寡以賞罰之比歲慮地利不齊姑從減輕例而人心遂爾因循怠惰今年但是成熟之地仍依紅牌所定則例比較其被水旱災傷者從減之輕例

○升開平備禦都指揮章安爲後軍都督府僉事總理宣府懷來萬全諸衛軍務

○戊子夜火星犯上將軍

○甲子升刑部員外郎孫時大理寺評事左評事鄒師顏兵科右給事中郭瑄監察禦史施禮俱爲大理寺右寺丞刑科給事中孫英爲通政司右參議擢故兵部尙書劉俊弟傑監生王卣蘇弼揚和李謙張智葛紹祖王憲許侃嶽順梁盛張毅朱昭紀文崔卣李浚王勵劉紳許能屈良張貫朱威陸得厚張晉邵寔張守信苗友直李應恩張翊馬駿爲六科給事中

○以黃宗載夏禮爲監察禦史宗載初任湖廣按察司僉事禮任河南按察司副使俱坐事被謫至是有薦其才者復召用之

○命陳友智爲金吾右衛指揮使友智兄諒初爲指揮同知以戰功累升狹西都指揮同知卒無子友智應襲指揮同知上念諒之勞特命襲指揮使

○命遼東都指揮僉事淩雲致仕

○丙寅遣副都禦史李慶賫璽書命皇太子錄南京獄囚死罪情重者系獄聽決雜犯死罪以下皆從贖罪例發遣時天气向寒上慮獄囚淹滯故有是命

○女直野人頭目脫亦脫等來朝置幹朵倫衛命脫亦脫爲指揮同知猛哥弗兒哥爲指揮僉事兀的哥等爲副千戶等官賜誥印冠帶襲衣及鈔幣有差

○丁卯代世子遜煓長子生賜名仕壥

○戊辰賞使迆北還官軍指揮僉事徐晟等一百員鈔幣及織金紵絲衣有差

○己巳憐毛憐衛指揮使猛哥不花等來朝貢馬優賚遣還

○辛未命諸將整敕飭士馬敕狹西山西山東河南遼東諸郡司及潼關淮安徐邳諸衛簡士卒精器械以俟命

○修鳳陽府天長縣福勝戚家莊二塘

○甲戌建州等衛都指揮李顯忠指揮使猛哥帖木兒等來朝貢馬及方物特厚賚之

大明太宗文皇帝實錄卷一百四十四

大明太宗文皇帝實錄卷一百四十五

永樂十一年十一月丁丑朔欽天監進永樂十二年大統歷上禦奉天殿受之頒賜諸王及文武羣臣敕諭皇太子永樂十二年正月十一日大祀天地命爾行禮其潔精致齊恪共乃事欽哉

○封晉王濟熺次女爲安邑郡主

○和寧王阿魯臺遣使把帖木兒乃剌不花等貢馬謝封爵恩賜把帖木兒等鈔及文綺表裏阿魯臺奏舉所部頭目忽魯禿等二千九百六十二人列其弟請授職事命兵部如所弟授以都督都指揮千百戶鎭撫之職

○戊寅以野蠶絲衾命皇太子奉薦太廟先是山東民有獻野蠶繭絲者羣臣奉賀瑞應上曰此祖宗所祐也特命織帛染柘黃以薦焉

○修河南滎澤縣大賓河堤

○己卯夜有星如雞子大靑白色光燭地出紫微西蕃外西北行入天鉤

○庚辰夜有星大如盞靑白色有尾光燭地出東南云雲中東南行至雲中

○壬午升錦衣衛小旗王用爲百戶時畱守後衛指揮呂政當巡視守衛皇城官軍政不親往以銅符令軍士代之用禽以聞上嘉之特授是職仍賜冠帶

○開平備禦成安侯郭亮等馳奏獲瓦剌諜者言哈馬哈木等兵至飲馬河聲言襲阿魯臺實欲寇邊於是上決意伐之敕邊將謹守備命五軍士各勵兵士召恭順伯吳允誠都指揮脫歡臺等選所部精銳赴京命浙江都司選臨山定海等五衛韃軍之壯勇者從徵

○癸未右春坊右司直郎晁鑄年八十乞致仕從之鑄鄆城人元國子生爲人簡靜端實洪武初縣舉訓導建文中用薦升國子助教永樂二年擢司直郎皇太子有問必正對而進止從容講說詳明以是素重之命皇孫受學一時兩坊之士鑄蓋老成重厚云

○甲申敕甘肅總兵官丰城侯李彬凡山西河南狹西調至備禦步軍令還原衛和寧王阿魯臺遣人奏瓦剌將奧魯已渡飲馬河至哈剌莽來揚言襲已因而欲窺開平興和大同遂申敕各邊將嚴兵守備如哨騎及守了有失皆處死命諸將巡行邊境簡練士馬寧陽侯陳懋往寧夏都督譚靑馬聚往大同都督朱崇都指揮使譚廣往山西尋命寧陽侯率狹西都指揮閻俊山西都指揮楊靑及潼關莊浪鞏昌西寧平陽諸衛兵俱駐宣府中都都指揮張禮遼東都指揮巫凱河南都指揮王智及武平歸徳睢陽淮安諸衛官俱會北京乙酉敕大同備禦江陰侯吳髙及都督譚靑馬聚曰邊備戰守皆須得人如或寇至江陰侯吳髙守城譚靑馬聚出戰若不可戰則堅壁淸野以守

○丙戌上聞開平備禦成安侯郭亮擅遣人出境取鐵器慮啟邊釁降敕切責之

○戊子廣東番禺縣民何卓妻林氏一產三男行在禮部以聞命循例優給

○癸巳敕寧夏大同守將及緣邊諸將曰指揮孫觀保還自瓦剌言虜酋徵兵欲掠寧夏大同宜治城堡屯障謹備之馬畜芻糧可徙向南

○雲南騰衝永昌二千戶所千夫長刀貢蠻等貢象馬金銀器物賜鈔幣有差

○乙未敕交阯總兵官英國公張輔黔國公沐晟曰交趾頭目中有旣降復叛叛而復歸者可揀拔一二人宣布朕命悉宥其罪量材髙下先授以官庶幾以安眾心

○右軍都督同知薛斌言都督吳成等於斌所領隨駕三千馬隊官軍內多選舊韃靼人隸其麾下致原任多缺上命於在京及直隸揚州髙郵泗州諸衛並浙江各都司選精者壯者補之

○丙申冬至上禦奉天殿受朝賀大宴文武羣臣及四夷朝使

○戊戌車裏故宣慰使刀暹答次子刀賽遣兄刀怕弄等來朝貢象馬金銀器初朝廷遣中官洪仔生賫敕往賜刀暹答錦綺等物旣至而刀暹答已卒長子刀艮孟自立驕慢狠愎失其良心無幾病卒眾推刀賽權司事至是遣刀怕弄等謝頒其父之恩並請襲職從之

○庚子攺四川酉陽宣撫司之邑梅洞長官司隸重慶府八百大甸宣慰刀散遣頭目孟都魯由等進象馬等物賜之鈔幣

○辛丑代王桂第六子生賜名遜烇

○行在戶部言臣言河南汝寧等府所屬十六州縣連年水災田榖不登所徵稅糧宜令折輸鈔帛就河南布政司收貯官用爲便從之別失八里王馬哈麻火州王子哈三土魯番萬戶賽因帖木兒柳城萬戶觀音奴俱遣使從給事中傅安等貢名馬海靑賜賚其使有差復遣使賫敕慰諭馬哈麻等並賜之彩幣

○木邦宣慰使罕賓法遣人貢馬及方物賜罕賓法錦綺紗羅

○哈密忠義王免力帖木兒遣人貢馬賜免力帖木兒及其母並故忠順王脫脫母彩幣有差

○孟定府知府力名扛灣甸州知州力景發遣人貢方物賜力名扛等錦綺紗羅各十疋

○癸卯緬甸宣慰使那羅塔幹崖長官司長官刀立永等各遣人貢象馬金銀器賜鈔襲衣織金文綺有差

○乙巳命應城伯孫巖都指揮齊安往開平備禦

○江西布政司右參議柴車坐事降兵部郎中是月升狹西行都司都指揮僉事黃榮爲都指揮同知命故指揮使李剛侄貴襲升狹西行都司都指揮同知貴父英由燕山右護軍以平定九門及從徵功升指揮僉事卒時貴尙幼命英弟剛襲升金吾右衛指揮同知復以平胡功升指揮使而卒上並念其父叔之功故超授之

大明太宗文皇帝實錄卷一百四十六

永樂十一年十二月丙午朔皇太子奉命省牲於南郊

○戊申夜太白在月南

○己酉交趾布政司右布政使王平卒平光州息縣人洪武中由國子生擢江西道監察禦史升狹西按察使上卽位召爲都察院僉都禦史坐事降衛經歷用薦升福建布政司左參政命從英國公徵交趾事平升交趾右布政使時淸化府蠻賊梗化平與都督黃中往鎭其地民賴以安還至交趾卒平爲人气剛不容物臨政刻薄而所至不受私饋及在交趾頗以酒色自縱云

○壬子命都督朱崇等於山西都屬衛選官軍二千操練候命是日交趾總兵官英國公張輔黔國公沐晟命軍討賊至順州賊黨阮帥等屯愛子江設伏輔等列陣以進賊亦據昆傳山險分三隊拒戰各列象當前賊眾隨之輔策馬率眾先薄賊左隊衝入中堅引弓射象奴之僕之再中象鼻象遽退走蹂賊陣陣亂指揮楊鴻等奮勇齊進引彊弓射賊之賊大敗都督同知朱廣等當賊右隊鏖戰輔調指揮薛聚益之賊又敗斬僞少尉阮山生擒僞將軍潘徑阮徐阮原熊黃原可及僞校尉阮度等伍十六人並賊眾八百七十人追至愛母江得阮帥所遺僞內檢校太傅並乂安新平順化三鎭驃騎大將軍印賊餘黨潰散不復能聚鄧鎔親弟僞卿亭侯鄧鐵僞金吾等衛將軍潘暮潘勤等僞知州制巨徹等相續出降僞大將何粟潘溪亦遣子送款

○癸丑臘日賜文武羣臣宴

○甲寅和寧王阿魯臺遣使阿剌帖木兒等貢馬賀明年正旦

○乙卯夜月犯昴宿

○丙辰命平江伯陳瑄充總兵官都督宣信副之帥領舟師漕運糧儲赴北京

○丁巳賜國子監琉球雲南四川生懷徳等四十六人冬衣靴襪

○庚申行在戶部臣言四川龍州土民言本地不產鹽乞以潼川等處富石益軒永富靑埧竹溪五井開煎資土民之用歲納官鹽十萬斤今已差官覆實可行從之

○四川漢州亻�卞邡縣言縣民自永樂五年至十年虧官茶十六萬六百五斤乞折輸鈔上諭行在戶部臣曰此因近歲役民伐木妨其采辦如又令納鈔民不能堪況蕞爾小邑虧茶動以萬計累年所負取償一時有司逼迫之必有鬻田產子女以免責者其悉蠲所虧

○壬戌擢進士錢述爲浙江按察司僉事陳鑑徐則寧爲福建按察司僉事陳奇劉選黃翰梁謙顧巽爲江西按察使司僉事曾鼎郭公緒饒安張思安爲狹西按察司僉事陳儀劉長吾陳賞爲廣西按察司僉事朱與言羅貴素爲湖廣按察僉事於庭頤劉成揚勛爲四川按察僉事章睿爲廣東按察僉事吳賜爲河南按察僉事錢遂志葛回爲山東按察僉事鄭柱爲山西按察僉事塗克敏張志文鄺野彭愼陳治劉璉周常歐陽和爲監察禦史監生牛麟田綱爲給事中

○麓川平緬宣慰使思任發遺頭目刀弄發等貢象六馬百匹及金銀器四等物謝恩

○癸亥湖廣沔陽州言比歲水災沒民田三千四百七十一頃稅糧無徵乞折輸鈔帛從之

○丙寅冊中軍左都督劉謙孫女爲嶽陽王孟爟妃太原左護衛百戶楊榮女爲廣昌王濟熇妃

○己巳設北京宛平縣之蘆溝橋石港口齊家莊王平口四巡檢司

○庚午諭侯伯都督各衛指揮曰瓦剌殘虜旣弒其主又拘殺朝使侵掠邊境違天虐人義所伐當伐爾等其秣馬勵兵以俟大舉作爾志奮爾勇共成大功毋或慢令以干軍法

○癸酉命李茂昌爲光祿寺少卿茂昌朝鮮國人初其父文命來朝授光祿寺少卿旣卒茂昌承其父志來朝故復授是職

○甲戌朝鮮國王李芳遠遣陪臣崔榮蘇琉球國中山王思紹遣使威巴魯等貢馬及金器皿等物賀明年正旦

○乙亥享太廟命皇太子行禮

○行在兵部奏明年春太僕寺當選孳生馬詣北上曰此非兩月不能到軍民送者亦勞苦其令太僕寺凡送馬者人予鈔五錠

○是月置遼東鐵嶺衛紅泊喜鵲窩暗了下塔淸河口煙墩五所

○是歲天下戶九百六十八萬四千九百一十六口五千九十五萬二百四十四賦稅糧三千二百三十五萬二千二百四十四石布帛一百八十七萬八千八百二十八疋絲綿二十二萬六千九百六十八斤綿花絨三十八萬九千三百七十斤課鈔一千八百二十三萬一千一百九十八錠金五十兩銀二十七萬一千二百二十六兩銅二千八百四十八斤鐵八萬八百五十九斤鉛一十萬九千九百九斤朱砂一千二百四十四兩海﹤貝巴﹥三十三萬八千六百八十九索茶一百九十九萬七千八百八斤鹽一百四十一萬三千一百二十二引屯田籽粒九百一十萬九千一百一十石馬二十三萬四千八百五十五匹饋遺北京糧二百四十二萬一千九百七石

大明太宗文皇帝實錄卷一百四十六

大明太宗文皇帝實錄卷一百四十七

永樂十二年春正月丙子朔上禦奉天殿受朝賀大宴文武羣臣及四夷朝使

○己卯遣中官楊三保賫敕往諭烏思藏怕木竹巴灌頂國師闡化王吉剌思巴監藏巴裏藏卜必力工瓦闡教王領眞巴兒吉監藏管覺灌頂國師護教王宗巴幹卽南哥巴藏卜靈藏頂國師贊善王著思巴兒監藏巴藏卜及川卜川藏隴答朵甘答籠匝常剌恰廣疊上下卭部隴卜諸處大小頭目令所轄地方驛站有未復舊者悉如舊設置以通使命升朵甘衛指揮同知阿奴頭目隆布班丹領占俱爲朵甘衛行都司都指揮使賜之誥命

○辛巳立春上禦奉天殿文武羣臣行賀禮賜宴

○壬子享太廟命皇太子行禮正覺大乘法王昆澤思巴陛辭賜圖書及佛像佛經法器衣服文綺儀仗鞍馬金銀器皿等物命中官護送

○癸未以將祀南郊百官受誓戒於文華殿

○乙酉召甘肅總兵官丰城侯李彬從徵

○丙戌大祀天地於南郊皇太子代行禮畢遣太常寺丞葛淸隱復命

○丁亥修曲阜孔子廟上諭行在工部臣曰孔子代天立教故萬世帝王敬事之廟宇須稱不可但應故事今老釋之居布滿四方皆閎麗堅固孔子曲阜廟國家豈可不致重乎朕舉兵靖難時嚴禁將士過曲阜不可損壞褻瀆將士皆不敢違命令爾宜體朕此意

○戊子遼王植第十一子生賜名貴��火平陽王濟熿慶成王濟炫永和王濟烺及護衛將校人等屢奏晉王濟熺心懷忿恨圖爲不軌上以至親初未之信但以敕責之

○己丑山東萊州府掖縣言民間食鹽歲輸米九千三百六十八石比年田稼不登人民缺食已蒙朝廷賑貸其該輸鹽糧乞折收鈔帛從之

○庚寅總兵官鎭遠侯顧成等獻思州叛蠻苗普亮等首級先是普亮據臺羅等十四寨與靖州會同縣靑龍渡等處蠻寇連結爲亂朝廷遣人招諭不從遂敕成等討之成與貴州布政司參議江英等合兵擊之斬普亮殺叛黨不可勝計餘寇奔潰遂平

○元宵節是夕上禦午門觀燈賜文武羣臣及耆老宴羣臣進詩命翰林壬辰交趾總兵官英國公張輔率兵至政平州政和縣吒黃莊賊帥胡同降聞鄧景異鄧鎔領爲龍虎大將軍黎蟾等七百餘人逃暹蠻昆蒲冊輔卽進兵至羅蒙江皆懸崖側徑捫蘿可上遂捨騎而進將士皆步後比至昆蒲冊景異等已遁又追吒蒲捺冊賊及其土人皆遁不知所之遂大索夜四鼓行二十餘里聞更鼓聲輔率都指揮方政等禦枚赴之黎明至吒蒲幹冊江北賊據南岸立寨官軍渡江圍而攻之賊不能拒飛矢連中景異傷其脇遂擒之鄧鎔遁政領軍追捕並其弟鄧銳擒之盡獲賊徒黎蟾及景異等僞印景異創甚遂剮之函其首及鎔兄弟送京師悉斬狥

○甲午除河南魯山縣戶絕稅糧二千五百七十石有奇

○漢王髙煦還南京去年冬髙煦請還上曰天寒爾與從者皆不便姑俟春暖新歲髙煦申前請上曰朕欲至秋遣爾南還髙煦不應遂命欽天監擇日遣之上顧髙煦曰汝必欲去世子宜畱侍朕髙煦曰亦欲以歸進其學上默然至是陛辭禮部尙書呂震奏諸司分官送之上不答

○是日交阯總兵官英國公張輔遣指揮薛聚追捕賊酋阮帥於南靈獲之先是諜知帥逃暹蠻輔遣都督同知朱廣等領兵追捕廣往來暹入關諸山箐中悉獲帥及其黨鄧鎔陳季擴家屬帥等逃依南靈州土官阮茶匯至是聚舟師奄至獲之斬茶匯以狥

○丙申命妥巴阿摩葛有灌頂圓通慈濟火國師賜之誥命妥巴阿摩葛者故國師哲尊巴父也

○戊戌烏撒軍民府經歷鐘存禮言府故蠻夷地久沾聖化語言漸通請設學校置教官教民子弟變其夷俗從之

○己亥命工部停運營造磚罷遣軍夫悉歸休息

○設雲南南甸州隸布政司

○庚子命北京山東山西河南中都直隸徐州等衛不分屯守各選軍士以指揮千百戶率領都指揮總卒隨軍運糧

○辛丑發山東山西河南及鳳陽淮安徐邳民丁十五萬運糧赴宣府其運糧民丁悉給行糧及道裏費仍免徭差一年

○甲辰夜有星如盞大靑白色光燭地出正北雲中西北行至雲中

大明太宗文皇帝實錄卷一百四十七

大明太宗文皇帝實錄卷一百四十八

永樂十二年二月乙巳朔行在兵部言苑馬寺軍士千七百餘人自陳願隨徵宜選精壯者從徵其疲弱者令運兵餉從之

○丙午敕都督謝芳率領舟師漕運北京

○命成山侯王通往宣府大同閱遼東等都司調至軍馬上諭之曰兵貴精多而不精徒費食而不濟用其精擇之又曰指揮千百戶尢須精擇士卒彊而將領弱亦不濟用

○設狹西藏吉地面盻囿朗堂當籠加麻三僧綱司

○丁未遣官釋奠先師孔子

○和寧王阿魯臺遣其子也先孛羅都督把罕臺等貢馬命宴勞之授也先孛羅右軍都督賜冠帶金織文綺襲衣文綺彩絹各十疋時阿魯臺列奏所部頭目也速不花等百二十九人請授官命也速不花爲都指揮使余爲指揮千百戶賜賚有差

○戊申祭太社太稷命皇太子行禮

○遣官祭先農

○夜有星如盞大靑白色光燭地出土司空南南行至近濁

○己酉大閱

○庚戌命安遠侯柳升領大營都督馬旺陳翼程寬金玉副之武安侯鄭亨領中軍興安伯徐亨都督馬英章安副之寧陽侯陳懋領左哨襄城伯李隆都督朱崇副之丰城侯李彬領右哨遂安伯陳英都督費瓛胡原副之成山侯王通領左掖保定侯孟英都督曹得副之都督譚靑領右掖新寧伯譚忠都督馬聚副之都督劉江朱榮等爲前鋒會和寧王阿魯臺使至言馬哈木今遣乞塔歹率騎卒至興和偵朝廷動靜於是命劉江等先往興和營於城之西出兵哨了又命譚靑率右掖兵往興和操備

○壬子眞臘國王參列昭平牙遣使柰珠連剌等奉金鏤表文貢方物

○增置北京皇城夜巡銅鈴如南京數

○遣和寧王阿魯臺子也先孛羅等還賜金白金文綺襲衣鞍馬並賜和寧王及其母妻文綺表裏

○緬甸宣慰使那羅﹤土答﹥遣頭目那牙詣闕言爲木邦所侵掠上以那羅﹤土答﹥素彊獷遣人諭之使修好鄰境各守疆界

○丁巳裁減廣東肇慶府封川縣縣丞主薄

○平陽王濟熿等復奏晉王濟熺怙惡弗悛姦謀日甚遂敕召濟熺

○戊午上諭行在兵部臣曰比聞天下衛所聽徵軍士多以罷弱者備數用此討賊何以成功其該管頭目須罪之若軍士逃逸缺伍其頭目俱住俸

○麓川平緬宣慰使思任發八百大甸宣慰使刀招散各遣人貢方物賜綺帛有差

○庚申有自狹西來者言鳳翔隴州民饑上諭行在戶部臣曰水旱世恆有之國家廣儲積正以備民之急朕數詔有司卹民今乃坐視其饑寒不言亟令監察禦史發廩濟之並按問其坐視不言者罪

○癸亥百官奏事畢上退坐右順門所服裏衣袖敝垢納而復出侍臣有贊聖徳者上嘆曰朕𨿽日十易新衣未嘗無但自念當惜福故每浣濯更進昔皇妣躬補緝故衣皇考見而喜曰皇后居富貴勤儉如此正可以爲子孫法故朕常守先訓不敢忘言已愴然侍臣頓首曰陛下恭儉如此誠萬世之法

○丙寅開州民李貴妻孫氏一產三男事聞命循例優給

○戊辰敕鎭守寧夏都指揮使張霖麟孫霖曰前慮�寇侵邊敕爾移馬畜南向今悉令還屯務農但謹備之耳

○壬申置開平衛廣盈倉副使一員

○癸酉命行在工部凡營造夫匠悉罷遣歸期明年赴工

○夜火星退入太微垣犯上相星

大明太宗文皇帝實錄卷一百四十八

大明太宗文皇帝實錄卷一百四十九

永樂十二年三月甲戌朔

○乙亥以貴州布政司所轄思南思州兩宣慰司地方分隸八府都坪峨異溪都素二蠻夷長官司黃道溪施溪二長官司隸思州府蠻夷長官司水徳江沿河祐溪思印江三長官司並婺川縣及板場木悠巖前任辦四坑水銀場局隸思南府施秉鎭遠金容金達卭一十五洞三蠻夷長官司偏橋長官司並鎭遠州隸鎭遠府苗民石阡龍�坪葛彰葛商四長官司隸石阡府銅仁省溪提溪大萬山四長官司並鰲寨蘇葛棒坑朱砂場局大崖土黃坑水銀朱砂場局隸銅仁府郎溪蠻夷官司烏羅答意治古平頭著可四長官司隸烏羅府湖耳亮寨毆陽新化中林驗洞龍裏六蠻夷長官司赤溪湳洞長官司隸新化府潭溪曹滴洞古州八舟福祿永從洪州泊裏西山陽洞七蠻夷長官隸黎平府

○丙子攺河南左參政李衝於山西布政司

○河南按察使梁通以罪謫役長蘆

○丁丑設隆慶州並永寧縣隸北京行部隆慶古縉雲氏所都之地金置縉山縣元仁宗生於縣東攺爲龍慶州國初移其民入關內州遂廢至是上以其當要衝而土宜稼穡攺爲隆慶州又於州東團山下設永寧縣隸焉而以有罪當遷謫者實之

○戊寅旌表大同府廣昌縣民謝定住孝行定住年十二從母周行林薄中遇虎嚙其母定住奮力擊虎母子俱全有司上其事召至京師上親問而嘉之賜鈔二百錠米十石仍旌表其門

○己卯敕總兵官鎭遠侯顧成等曰比知賊首就戮餘眾潰散今春耕及時宜悉散軍回衛若殘寇復出俟秋成之後出兵剿除

○建眞武廟於北京皇城之北

○庚辰直女直野人頭目亦能哥斡羅失等來朝設卜忽禿河阿兒溫河可河三衛命亦能哥等爲指揮千百戶賜誥印冠帶襲衣及鈔幣有差

○直隸揚州府水災命戶部遣官驗視被災之民賑之凡六千二百戶

○辛巳擢進士張璘爲山東布政司右參政鄭阜義爲廣東布政司右參政臺州府推官林禎爲山東按察司僉事監生孟亨爲監察禦史

○癸未都指揮師祐獲交阯賊首陳季擴於老撾先是總兵官英國公張輔擒賊黨鄧鎔於暹人吒蒲幹冊季擴逃乂安行排山遣祐等往捕之季擴勢窮走老撾祐進兵追躡之老撾請自獲季擴以獻輔因遣人持檄索之仍令祐提兵入老撾境祐進克老撾三關至金陵个蠻人散走棄季擴與其妻妾於及蒙冊南麼之地官軍悉生縶以歸季擴弟季揝稱僞相國歡國王先助亂於靖安州至是聞季擴就縛乘船走入海鎭夷衛指揮李鑑等逐至多魚海口並其姊僞公主等悉擒之賊黨皆平

○甲申遣奉禦祝原等使眞臘國初眞臘遣人貢方物且言數被占城侵掠其使久畱京師至是上遣原等送歸並賜眞臘國王參列昭平牙彩幣別以敕戒占城王占巴的賴令安分循理保境睦鄰

○滁州判官張恭等送孳生馬至北京命禮部送馬者人鈔二錠復諭行在兵部臣曰方春農作宜亟遣還若馬有不堪用者詰所司非送者之過

○兀良哈福余泰寧朵顏三衛納馬至遼東敕都指揮王眞等每馬予綿布四疋初三衛竊掠邊戍敕令納馬三千匹贖罪至是以馬至上曰蠻夷之人服則赦之故命予布

○乙酉女直野人頭目廣右等朝來朝命爲指揮千百戶而設葛可河衛以處之賜誥印冠帶襲衣及鈔白有差

○丙戌命皇太子以出師告天地宗廟社稷命皇太子監國畱守事宜一循永樂八年之制

○雲南臨安府嶍峨縣丞周成言境內夷民僰人羅羅百夷普蠟和泥其類不一而僰人子弟多有俊秀宜建學教之使習詩書知禮義從之

○丁亥敕前鋒都督劉江朱榮等曰爾爲前鋒師之耳目系焉卽先遣勁騎出興和百里外憑髙瞭望騎行可作二隊或三隊勿令虜覺爾等率餘眾俟朕至然後行

○戊子賜從徵將士鈔上諭之曰今四方無虞獨殘虜爲患而瓦賴尢甚驅之然後中國安其一乃心力效謀奮勇凡有功者髙爵厚賞朕不吝也

○庚寅軷於承天門遣官祭太歲旗纛及所經山川之神

○車駕發北京皇太孫從行先是上謂侍臣曰朕長孫聰明英銳勇智過人今肅淸沙漠令侍行俾知用兵出奇之法亦使躬歷行陣見將士之勞苦知徵伐之不易又謂學士胡廣庶子楊榮諭徳金幼孜曰每日營中閒暇爾等卽以經史於長孫前講說文事武備不可偏廢

○晚次淸河京城官吏耆老送駕者辭上進其耆老諭之曰京師人煙輻輳欺詐者多爾等宜督子弟務生業毋事遊惰人衣食足則廉恥興風俗厚而皆本於父兄之教兄也爾等勉之

○辛卯駐蹕沙河敕狹西行都司凡瓦賴使人來及買賣回回在甘肅者悉遣赴狹西毋令出邊

○壬辰駐蹕龍虎臺敕守居庸關及長安嶺將校凡從徵官軍非奉敕無擅令出入敕使往迆北及開平奏報邊務者必驗實遣行

○甲午戶部言四川羅泉等五井鹽課司竈丁言永隆竹筒井土石崩壞課鹽虧折面成都內江上舊有中海銀杏獨石小竹筒三井可以開煎已遣人核實宜令煎辦皇太子從之

○乙未駐蹕沙城命成安侯郭亮等督運糧車赴萬全

○丙申駐蹕雞鳴山晉王濟熺上謁初平陽王濟熿及其護衛將校人等屢奏濟熺謀爲不軌至是召至命畱宣府俟旋師處置給內使十人廚子十人校尉十人軍士二十人充使令仍以敕諭晉府長史等官曰平陽王等屢言晉王造謀不軌朕念至親未忍絕之今令暫居宣府俟命爾等其朝夕與之講明道理遷善攺過朕當有以處之

○戊戌駐蹕宣府上坐帳中皇太孫侍側上從容語以前代得失事及君臣相與保全之艱皇太孫所對皆合上意上喜顧謂侍臣曰人必務學乃能增長智識適與長孫語其所對悉有權度非尋常意見所及亦其比來學問進矣侍臣叩首賀曰太孫殿下資識超越他日必爲太平天子宗社生民之福也上曰朕嘗命東宮官屬協心輔之爾等皆須盡誠

○命錦衣衛指揮僉事袁江署宣府前衛事畱備禦

○是日四川雜谷安撫使曩甲等貢馬交阯太原府土官同知楊巨覽宣化府土官同知梁仕永遣人貢金銀器等物上洪州知州阮人禪歸化州知州陶季容亦遣人貢方物皇太子命禮部宴勞之

○庚子駐蹕寧遠鎭敕平陽王濟熿曰爾兄濟熺包蓄異謀前後告者無慮數十百人朕每含容諭以善道今朕親徵胡虜濟熺來面諭所爲略不悔罪但以至親不忍遽絕今畱居宣府使之省過班師之日別有處置特諭爾知之

○車駕發寧遠鎭將十里許度一山坡艸間有兔突起過馬前上命皇太孫射之應弦而斃將士皆歡呼踴躍上亦喜曰射𨿽小藝一發卽中亦人所難命中官以兔付尙膳而賜皇太孫名馬

○是日設交阯升華思義四州俱隸升華府在化州以南統黎江等十一縣蓋黎賊所取占城之城地而以阮師胡具鄧景異鄧鎔爲守及帥等叛占城仍遣人守之至是叛賊就擒總兵官英國公張輔同黔國公沐晟計議福建四州承制授降人阮蕘楊夢松範公議阮儉爲知州胡交張原注武徵範昉爲同知仍以書報占城王使知建置之故備其事來聞皇太子從之貴州鎭遠府緩寧等縣苖蠻三十七洞千六十餘戶請占籍爲民皇太子從之初苖蠻恃險嘯聚數爲民患嘗遣前遣監察禦史遠志賫敕招諭至是悉歸附焉

○辛丑車駕至萬全命忻城伯趙彜建平伯髙福尙書吳中郭資都禦史李慶通政馬麟督運兵餉又命都指揮王喚等以騎兵護送上進彜等諭之曰役民數千里隨兵饋運艱難勞苦此已過矣爾等宜朝夕慰撫勞勉無毒以刑威不然是重吾過也其務體朕意

○壬寅戶部言直隸之靈壁懷遠桐城宿松潛山太湖舒城常熟河南之洛陽汝陽項城山東之安丘諸城狹西之安化華亭諸縣民饑皇太子命郡縣各發官廩賑之凡賑榖九萬一千六百三十石有奇

○是月湖廣武昌等府通城等縣民疫皇太子命戶部遣人撫視

太宗文皇帝實錄卷之一百四十九

大明太宗文皇帝實錄卷一百五十

永樂十二年四月甲辰朔享太廟命皇太子行禮

○是日駐蹕興和大閱

○以平陽王濟熿等所奏晉王濟熺不軌事諭皇太子

○升狹西都指揮使胡原爲右軍都督僉事

○乙巳戶部言廣東瓊州府宜倫縣民黃凱臨髙縣吏王榮安招誘大小英豪又曹衙南等村黎人二千三十七戶悉願占籍爲民皇太子從之

○夜有星如碗大靑白色光燭地出軫宿南行近至濁

○丙午敕兵仗局以神機銃炮盔甲辟手額項鉄馬褲馬甲各二百明甲一千送行在所

○召甘肅千戶滿答剌馳驛詣行在滿答剌者都指揮滿都之弟壯勇便捷自甘肅來從徵後期至京不敢前進上聞而召之

○己酉頒軍中賞罰號令一與虜賊交鋒之際突入賊陣透出其背殺賊敗眾者一與虜賊交鋒之際勇敢向前衝入賊陣者斬獲賊將及獲其旗號者一與虜賊交鋒之際本隊與賊隊敵已殺敗賊又見別隊與賊相抗力不能支未決勝負卻能救援殺敗賊眾者一有受命能任其事出奇破賊成功者皆爲奇功一與虜賊交鋒之際齊刃前進首先殺敗賊眾者一前隊與虜交鋒未決勝負其後隊向前殺敗賊眾者皆爲頭功一臨陣有勇敢當先殺敗賊眾建立奇功頭功者其親管頭目卽行報知不許扶同妄報者治以重罪一行營及下營之時擒獲姦細者賞升與頭功同一哨馬生擒虜賊一人來者賞銀三十兩斬虜賊首級一顆來者賞銀二十兩一行營之時遇有衣服及鞍馬弓箭撒袋不同者卽擒送來果是姦細升賞與頭功同一行營之時遇有衣甲弓箭撒袋相同而喝問答號不同者卽擒之果是姦細升賞與頭功同一遇來降虜賊有將帶老幼口畜財物者分毫不許侵害擅動卽時來報一臨陣與虜賊對敵務須齊刃殺賊不許聚爲一處掣拽空缺如遇賊相抗力不能支不卽決勝此必平日不能撫卹軍士不能精選操練不能整刷隊伍此等無勇無謀全伍皆斬一臨陣交鋒務要一時向前殺敗虜賊如不盡力殺敗虜賊者全伍皆斬一擺列隊伍已定不許馬軍插入步隊步軍插入馬隊違者治以重罪如臨陣之際或一時混戰尋本營不得插入別隊者不在禁例一臨陣對敵之時殺敗賊虜務盡力剿殺不許搶擄人口馬匹財物違者治以重罪如所騎馬乏許將所擒虜賊馬換騎向前追剿一對敵之際務齊力向進不許稍遲一隊遞看一隊有不齊力前進者戰勝之後許一連之人首告治以重罪有容情不首一體治罪一管軍頭目務須愛卹軍士軍士旣聽頭目號令不許怠慢如有軍士一人不在者小旗卽報總旗總旗卽報百戶百戶卽報千戶千戶卽報指揮指揮卽報都指揮都指揮卽報坐營總兵官坐營總兵官卽來奏知一從徵官軍但有在營逃者斬該管頭目務要隨卽報知不報治以重罪一軍士選擇精壯能戰者務須人馬相應不許將軟弱不堪者插入隊伍如有人壯馬弱或馬壯人弱者將壯馬與驍勇向前廝殺如自己有馬臨陣之際能借與驍勇者廝殺有功時許借家之人分賞如借馬之人不願分賞聽一徵進戰馬務須愛惜不許擅騎遇有賊對敵許騎無事騎者治罪一各營軍士餵養馬驢務愛惜﹤馬犬﹥載該管頭目常時點閘如有故違治以重罪一有將軍器故意拋落遺失及盜賣者治以重罪一各軍行糧面麨該管官旗務須點閘如數食用使軍士常飽不許過用遺棄有過用及遺棄者是損自己气力以資敵人違者並該管頭目皆斬一軍行及下營之時須各認隊伍不許攙前落後擅離隊伍及雜入別營別隊違者並該管頭目俱治以重罪一夜行相遇卽喝問便要答號如答號不得者卽系姦細就便擒送辧驗果系姦細照例升賞或故意不答號者及有見而不拿者事覺俱治以重罪一軍中夜間以各等大小銅角笛聲爲號不許聲音相同務要各聽號聲識認隊伍不許叫營違者論罪一軍中夜間務須肅靜不許諠嘩有諠嘩者卽問所起之處及左右相近應聲之人與該管頭目皆治以重罪一每日行營務待大營旗纛起行或聽駕前銅角聲各營方許起行一每日下營各營令步軍或伍隊十隊量撥隊數披掛伺侯馬隊或伍隊或三四隊量撥隊數卸下行李不摘鞍伺侯待長圍及架炮者擺置停當方許脫甲解鞍入營休息餵馬一有盜衣服糧麨諸物及偸驢馬宰殺將人遺落驢垛檢括隱藏者俱殺若知情首告得實者給賞知情不首者一體治以重罪但有收得馬驢垛者不許隱藏卽送該軍該軍送大軍著人識認若收後官軍不用心收拾致有馬驢垛遺落被後哨官軍收獲者收後官軍治以軍罪一每日各營燒火務須謹愼不許失火有失火者卽是與賊遞送消息其失火者與該管頭目治以重罪一每日行營不許在途炊違者並本管頭目皆斬一下營掘井必令人監守不許作踐及藏占自用違者治以重罪一管隊官員及總小旗常點閘軍中有病者卽令醫療治各軍該管藥料官員及醫士亦常加巡視不許掯取財物違者俱治罪一長圍及坐冷者須晝夜用心關防一各營架炮務各依地方瞭望但有灰塵揚起人馬往來者卽速來報若開哨馬營及四面炮響者亦速來報一掠陣官臨敵時視廝殺有畏避退後者卽斬之一報事官遇有事卽飛報不許頃刻遲慢一紀功過官有功者卽紀之有過者卽錄之以憑賞罰一令內官將象牙牌臨陣看視有勇敢當先奮力向前殺賊能建立頭功奇功者卽與牙收牌收執徑赴大營奏知給與堪合以憑升賞一軍中有妄談災異及妖言者斬知情不首者罪同知情首告得實者給與重賞一軍中有漏洩軍機者斬首告得實者亦給重賞一凡見鹿及黃羊野馬諸雜獸等驚走突入奔營及入隊伍者務須報知一望見塵起不問旋風揚沙及野獸騰踏塵起及見死馬死牛羊等物與牛羊駝馬等糞並駝馬牛羊蹤迹俱須來報一如拾得物件或男子婦人衣服首餙及一應文字等項不問久遠新定遺下之物隨卽報知一行軍在道不許打圍一遠望似馬非馬似鹿非鹿似人非人亦卽來報一白日見煙入夜見火不問是火非火人火鬼火俱須報知一見有功次務須實報不許虛誑有虛詐者治以重罪如所報果實依功次籍記給與勘合升賞如無勘合不準一凡聽號令之後坐營總兵官說與都指揮都指揮說與指揮指揮說與千戶千戶說與百戶百戶說與總旗總旗說與小旗小旗說與軍士務令通知遵守

○庚戌敕大營及五軍諸將曰軍令嚴則人心一功賞明則人心勸行師之要也今或朝發一令而夕不下聞此不嚴所致將士效力而名不上達此不明所致其立傳令及紀功官凡出一令傳令官卽馳驟報各營將校有功者紀功官隨錄以聞其有作姦慢令者亦錄來聞

○丙辰雲南楚雄府黑鹽井土官巡撿揚巨源言本處沙石甸有小井歲得可得鹽七十三萬七千二百斤乞令戶部核實開煎皇太子從之

○丁巳駐蹕五云關敕掌行後軍駙馬都尉廣平侯袁容士卒有逃歸者俱收系之俟回京處置

○庚申駐蹕龍沙甸以萬壽聖節賜從徵文武羣臣宴

○辛酉駐蹕錦云磧命都指揮伯失指揮卯罕曲列兒等前爲鄕導

○壬戌駐蹕小甘泉命五軍循次而行初軍行爲大陣至是以沙磧之地大陣不便故命循次云

○甲子駐蹕淸水源禁軍中私殺馬驢捕告者重賞之

○乙丑和寧王阿魯臺遣指揮曩加歹等來朝

○丁卯車駕發淸水源皇太孫從行上於馬上指示山川險易及將士之勤勞且曰汝知吾所以爲此者乎對曰陛下豈爲圖其土地利其資畜而勤遠略哉顧此虜禽獸之性𨿽施以天地大恩不知感戴暫服而遽叛非狝薙之久亦難制昔禹之徵苗文王之伐崇密皆非得已也陛下尊居天位享四海之奉豈不自樂而仰勞聖躬跋涉遠外者無非欲驅此除此虜於遐荒絕漠令一迹不敢近塞下使子孫臣民長享太平之福耳遂下馬叩頭上嘆曰孫之語吾之心也

○駐蹕屯雲谷韃靼孛羅不花等五人及孛羅男速渾詣軍門降命勞之遣人護送北京自上之出塞也屢戒飭諸將師行所誅惟首逆其降者撫之順者懷之虜中聞之於是降附者稍稍至矣

○己巳駐蹕玄石坡申令將士愛惜戰馬兵行毋擅離隊伍違令者斬

○辛未駐蹕淸風壑命大營五軍諸將但官軍有疾令太醫給藥未痊者遣人護送還萬全休養因諭安遠侯柳井等曰士卒是將帥手足將帥非士卒不能獨成功若爲將素不得士卒心猝有緩急能出力相援耶爾等宜盡心撫卹無令失所

○是月河南睢及儀封杞縣考城太康洛陽靈寶嵩縣新安八縣雨雹傷麥

大明太宗文皇帝實錄卷一百五十一

永樂十二年五月癸酉朔駐蹕楊林茂上閱武之暇皇大孫侍語及創業守成之難且曰前代帝王多有生長深宮狃於富貴安逸不通古今不識民難於經國之務瞢然弗究而至於亡者朕常以之爲戒汝將來有嗣統之責須勉力學問於凡天下之事不可不周知人之艱難不可以不涉歷聞見廣而涉歷多自然心胸開豁於萬幾之來皆有以處而不差矣如此非惟不負祖宗之付托亦有福澤被及下人矣汝勉之勉之皇太孫叩首曰聖訓不敢不勉

○敕忻城伯趙彜刑部尙書吳中等督運糧餉赴禽胡山

○夜金星犯五諸侯

○甲戌戶部言山東髙密安邱諸城三縣民流移者二千一百九十一戶皇太子命遣巡視撫綏

○乙亥駐蹕禽胡山上念在潛邸時嘗禽虜寇乃兒不花於此遣禮部尙書呂震祭其山川之神

○丙子敕前鋒都督劉江等曰騎士哨了若遇寇東走卽瓦剌之人詣阿魯臺者西走卽阿魯臺部下往瓦剌者須並執之蓋虜情多詐不可不察

○忻城伯趙彜尙書吳中等饋運至遂築城貯糧命彜等率官軍守之悉遣民丁還

○丁丑命各部尙書及光祿卿六科給事中爲督陣官遇戰卽隨軍後視將士用命不用者以聞

○是日皇太子命賑給直隸蘇州府吳縣及河南新蔡魯山汝陽西華四縣之民被水災者凡賑五千七百餘戶

○戊寅敕前鋒都督劉江等曰朕昨夕觀气候瓦剌之寇已動爾等尢宜愼重毋或怠忽

○己卯駐蹕香泉戍令將士各賫糧以行禁各營毋隱匿他人亡失馬驢

○是日化州徭首藍盛宗等來朝貢皇太子命禮部如例賜勞

○夜有星如盞大靑白色有光出造父東北行至遊气

○辛巳駐蹕廣武鎭遣指揮塔不歹等往覘瓦剌事勢是日雲南元江等府故土官知府那直男那邦曲靖軍民府龍華寺僧志禪等貢象馬等物皇太子命如例宴賜勞

○甲申交阯總兵官英國公張輔檻送所獲賊首僞大越國皇陳季僞驃騎大將軍特進開府儀同三司入內檢校統政太傅平章事上柱國開國忠武公阮帥及僞印九顆並各賊家屬赴京師

○乙酉皇太子除山東沂水縣戶絕荒田三百八十二頃二十四畝租稅

○四川羅泉井竈丁言各戶幼丁今皆長成而蓬州睦壩裏舊有小竹筒盤李意興二井可以開煎盤裏井歲可得鹽萬一千八百八十斤意興井歲可得鹽萬三千三百二十斤乞令羅泉等五井鹽課司提督煎辦皇太子命戶部遣官覆視如實卽從所言

○戊子駐蹕至善川命前鋒都督劉江等先發偵騎往飲馬河偵虜

○己丑皇太子以故狹西都指揮僉事房雋子貴襲通州衛指揮使武全子勝襲金吾右衛指揮同知錦衣衛指揮使顏勝子整大興左衛指揮使郭雄子斌濟陽衛指揮使丁福子全通州衛指揮同知姜義子昇燕山前衛指揮同知朱亮侄進金吾右衛指揮僉事兀剌赤義子福順俱襲職通州衛指揮僉事梁顯子勝金吾左衛千戶徐士能子興羽林前衛千戶劉敬之子源濟陽衛千戶毛貴子閘軍蔣成子官音保吳忠侄拜住俱襲升指揮同知羽林前衛千戶程順侄寧大興左衛千戶李全子順濟陽衛千戶李敍子馬駒俱襲升指揮僉事

○辛卯駐蹕速兒溫都兒之地其地有海子水淸冽賜名曰蒙山海蓋軍行已二程乏水至是始足用云

○癸巳四川天全六番招討司招討髙敬讓遣子虎貢馬敬讓嘗遣虎入國學讀書以丁母憂去至是服闋還監皇太子命禮部賜予如例

○甲午駐蹕通泉泊都督朱榮報虜寇數千人東行上曰此必瓦剌所遣敕榮遣精騎覘之復諭榮曰此別有直路趨土剌河視飲馬河路省三四程且便水艸如寇果東行宜速從直路報來朕明日徑趨飲馬河休息士馬虜至必成擒矣

○乙未哨徑報虜東行車駕遂發駐蹕飲馬河

○丁酉鎭遠侯顧成卒成之先湘潭人祖父以操舟爲業往來江淮間遂居江都成字景韶少壯勇有膂力喜習武事自文其身人稱顧花子歲丙申楊州歸附隸大將軍麾下以勇稱選爲帳前兵常執傘蓋侍出入忠謹未嘗有過初授百戶從諸將徵伐升金吾衛副千戶帶刀宿衛扈從經陳州舟膠於淺成獨奮躍以背負舟而行升堅城衛指揮僉事平蜀破貴州洞蠻克普定西堡升昭勇將軍普定衛指揮使賜金帶織金龍衣升鎭國將軍貴州都指揮同知初大軍徵雲南成鎭普定搤其後路蠻人無敢叛走者升驃騎將軍右軍都督僉事佩徵南將軍印鎭貴州建文中上舉兵靖難成率眾來禦被執入見上命解其縛慰諭之令侍世子居守成感恩報圖報盡心畢智世子倚重爲老成凡節制號令禦備之方一經於成上卽位論功行賞封鎭遠侯命鎭貴州永樂二年招降貴州叛蠻男女四百五十餘人六年討平谷勞乖邊諸蠻八年思州臺羅寨酋長苗普亮等作亂旣招降之後復叛命成討之進兵搗其寨擒普亮斬之並戮其眾諸蠻震懾還師至鎭無幾卒時年八十有五訃聞皇太子遣官致祭車駕還京追封夏國公賜謚武毅容貌魁梧質直有膽略粗涉書史大意𨿽至大將不以富貴驕人在鎭日繕甲兵申嚴號令威信並行蠻夷作生祠祠之及卒吏民哀慟子統八人統普定衛指揮使勤貴州指揮同知統先卒

○己亥前鋒都督劉江等言哨見虜蹤迹東行上曰虜果東行吾事濟矣敕江急追之且曰虜驅輜重行未必輕捷爾遇之卽戰戰必勝今先發千騎益爾六師隨至遇虜卽同朱榮等相機行事

○是月山東平度州徳州沂水縣雨雹傷麥大明太宗文皇帝實錄卷一百五十一

大明太宗文皇帝實錄卷一百五十二

永樂十二年六月壬寅朔駐蹕淸流港下令五軍將士今深入虜地一二日必破虜臨陣之際齊力奮勇所誅者惟首虜毋奪財物毋掠婦女毋虐老稚毋殺降附違者斬

○遼王植第十二子生賜名貴火�聶

○癸卯皇太子攺禮科給事中劉伯蘊爲戶科給事中工科給事中史壽爲吏科給事中廣東按察司副使李祥爲雲南按察司副使升行人吳淵爲浙江按察司僉事

○甲辰駐蹕雙泉海卽撒裏怯兒之地前鋒都督劉江等兵至康哈里孩遇虜與戰斬虜數十人馳報上度虜必大至命江等嚴哨了下令各營曰虜中亦有能漢語者或夜假言語相通因而劫營當謹備之

○乙巳前鋒獲虜諜言馬哈木太平等兵距此百餘里上喜曰朕固知虜不遠令諸軍秣馬以俟早發

○丙午車駕發雙泉海次三峽口前鋒都督劉江等哨見虜眾馳報上率師兼程而進命皇太孫於寶纛同行專以鐵騎五百護衛

○丁未夜有星如盞大光燭地出羽林軍東南行至近濁

○戊申駐蹕忽蘭忽失溫是日虜寇答裏巴馬哈木太平把禿孛羅等率眾逆我師見行陣整列遂頓兵山顚不發上駐髙阜望寇已分三路令鐵騎數人挑之虜奮來戰上麾安遠侯柳升等發神機銃炮斃賊數百人親率鐵騎擊之虜敗而卻武安侯鄭亨等追擊亨中流矢退寧陽侯陳懋成山侯王通等率兵攻虜之右虜不爲動都督朱崇指揮呂興等直前薄虜連發神機銃炮寇死者無算丰城侯李彬都督譚靑馬聚攻其左虜盡死鬥聚被創都指揮滿都力戰死上遙見之率鐵騎馳擊虜大敗殺其王子十餘人斬虜首數千級餘眾敗走大軍乘勝追之度兩髙山虜勒餘眾復戰又敗之追至土剌河生擒數十人馬哈木太平等脫身遠遁會日暮未收兵皇太孫遣騎兵四出覘視知虜已敗走上始還帳中皇太孫入見上語以虜敗之故皇太孫叩頭稱賀上曰此虜尙未遠夜中尢須愼防遲明追撲之必盡殲乃已皇太孫對曰陛下督戰勤勞天威所加虜眾破膽矣今卽敗走假息無所寧敢返顧乎請不須窮追宜及時班師上從之

○是日皇太子免直隸楊州府通州被水災田九十一頃六十四畝租稅

○後軍都督僉事謝芳運徳州等處糧十一萬四千六百石至北京

○己酉賜名忽蘭忽失溫地曰殺胡鎭諸將請追寇上曰寇窮矣何用遠追遂議班師遣官賜祭都指揮滿都

○庚戌班師上以寇𨿽窮敗必尙有潛遁山谷者命諸將回軍須嚴陣待之旣行果有殘寇乘髙覘望者上麾兵薄之皆散走自是虜不復見蹤迹矣

○是日置髙阯乂安新平順化三衛演州守禦千戶所乂安衛南靖守禦千戶所時總兵官英國公張輔以四府與老撾占城暹蠻接境土地廣遠夷民繁夥宜有控制同黔國公沐晟議請於各府置衛所籍土軍以土官指揮千戶理其事仍請給印信皇太子從之

○湖廣按察司僉事戚文鳴坐事謫爲交阯承差

○辛亥車駕發殺胡鎭

○駐蹕回流甸遣使以擊敗馬哈木等諭和寧王阿魯臺

○壬子監察禦史劉愷等劾左軍都督梁福中軍都督蔡福受命討思州臺羅等塞苗賊乃生事擾民私役軍士修建尼寺與尼同姦彊娶人婦女減軍士月糧索蠻酋金馬荒淫不律十餘事請置於法皇太子曰此輩誠可罪然上之所命俟車駕還日聞奏

○癸丑駐蹕平山鎭命紀功督陣官具將士有功及臨陣退衄者並所獲人馬之數以聞

○甲寅駐蹕淸源峽命諸將凡將士被傷及有疾者皆給馬載之糧不足者計日給之

○夜月犯心宿大星

○戊午駐蹕三峯山之西南和寧王阿魯臺遣所部都督朵兒只昝卜等來朝命中官王安賫敕往勞阿魯臺

○是日皇太子賜國子監琉球生益智每等二人羅衣布衣各一襲及襕衫靴襪衾褥帳等物賜其從之人有差

○己未賞河南山東饋運官軍萬七千百三十八人鈔四萬三千七十五錠

○夜有星如盞大靑白色尾迹有光出右旗西北行入紫薇東蕃內

○庚申駐蹕飲馬河西岸和寧王阿魯臺遣所部都督鎖住來言有疾不能朝上遣使指揮徐晟同中官鎖住賜之米百石驢百匹羊百牽別賜其部屬米五千石

○辛酉戶部言四川蠻夷平夷二處采木軍夫缺糧乞於今年夏稅內撥運給之皇太子從之

○壬戌駐蹕飲馬河南岸命成安侯郭亮護將士有疾者歸且命緣途加意撫綏無令失所

○丙寅駐蹕野馬泉和寧王阿魯臺遣人來朝謝恩及病不能朝之罪賜敕慰諭之

○是日皇太子遣官祭中霤

○丁卯皇太子命戶部賑濟直隸常熟縣被水饑民萬三千四百陸十餘戶計谷四千二百三十石

○戊辰皇太子以故山東都指揮僉事楊靑子勝襲父舊職爲金吾右衛指揮同知錦衣衛指揮僉事黃鉉子鼎襲指揮僉事

○己巳車駕次黑山峪敕皇太子以班師告天地宗廟社稷遂頒詔天下詔曰朕祗奉天命撫馭華夷惟欲乂安咸得其所瓦剌黠虜僻處窮荒與其醜類歲相讐殺敗亡喪歿存者無幾朕卽位之初撫摩存卹授以封爵數年以來憑仗朝廷始得休息烏合爲羣卽復驕恣辜徳負恩背違信義抵弒其主執我使臣侵擾邊境豺狼無厭朕不得已躬率六師以討之師至撒裏怯兒之地賊兵迎戰一鼓敗之追至土剌河賊首答裏邑馬哈木太平把禿孛羅不度智能掃境而來兵刃才交如摧枯朽追奔逐北獸狝禽戮殺其名王以下數千人余虜宵遁遂卽日班師至飲馬河和寧王阿魯臺之眾悉詣軍門朝推誠待之勞徠撫輯令回部落嗚呼奉行天威掃鮏羴於絕塞綏寧順附覃恩慈於遠人用靖邊陲佚我黎庶故玆詔示咸使聞知

○是日皇太子除河南府嵩縣戶絕荒田租四千四百六十石有奇

○庚午皇太子擢監生石篪於文通徐長淵季燧顧達盛偉王繼行湯云張昶劉璧陳斌闔勝先商盤許彥唐著楊義俱爲監察禦史

大明太宗文皇帝實錄卷一百五十二

大明太宗文皇帝實錄卷一百五十三

永樂十二年秋七月壬申朔享太廟命皇太子行禮

○甲戌夜有星如盞大靑白色有尾光燭地出壘壁陣西南行入羽林軍南一小星隨之

○丙子駐蹕禽胡山敕山西狹西遼東臨邊諸城增築烽堠謹備禦命遼東都指揮巫凱等先率所部還凱因奏開原三萬遼海三衛歲收屯糧僅給本衛官軍及給安樂自在二州之人近奉命運給各衛調兵行糧並接濟毛憐建州諸衛韃靼道路旣遠供給不敷宜將所給建州毛憐者就沈陽各衛與之庶開原三萬遼海有二三年之積而緩急有備又言遼東諸衛兵宜以二分守城一分屯種開原所市馬宜悉給各衛軍士乘操皆從之

○戊寅皇太子遣官祭歷代帝王陵寢

○河南宜陽縣民獻白兔

○壬午駐蹕淸水源命都督金玉指揮張達等率將軍校尉軍士先還京師行糧有餘者就令賫回興和收貯備用

○升延安衛指揮使張翯爲狹西都指揮僉事

○戊子谷王穗第六子生賜名賦焮

○己丑駐蹕紅橋上諭諸將士曰朕出師討寇本爲百姓百姓勞於耕作躬望秋成況臨邊苦寒之地衣食尢艱今大軍入關朕已遣人巡視敢有蹂踐田禾取人畜產悉執送北京處以軍法統率不嚴者罪同爾將士俱愼之

○夜土星犯井宿東扇北第二星

○庚寅駐蹕興和

○皇太子遣左少監卜花局郎進保進袍服至

○辛卯以馬皆疲弱命丰城侯李彬成山侯王通率兩京及直隸衛所各都司官軍駐興和休息二十日歸命興安伯徐亨都指揮吳春指揮沈美張剛劉弘等率步軍扈從

○癸巳駐蹕宣府遣官祭宣府山川

○甲午皇太子千秋節免賀禮

○朝鮮國王李芳遠遣陪臣金九得等進箋及金銀器物賀千秋皇太子命禮部如例賜鈔及文綺表裏

○己亥駐蹕沙河

○皇太子遣兵部尙書兼詹事府詹事金忠指揮使楊義進迎鸞表至

○是日皇太子命賑給河南之新安嵩縣宜陽登封永寧浙江之仁和諸曁湖廣之新寧東安諸縣饑民凡二萬一百九戶給粟三萬四千八百二十石有奇

太宗文皇帝實錄卷一百五十三

大明太宗文皇帝實錄卷一百五十四

八月辛丑朔車駕至京師上禦奉天殿文武羣臣上表賀

○壬寅大宴文武羣臣及從徵將校命禮部會文武大臣議將士功賞

○交阯總兵官英國公張輔執送賊首陳季擴阮帥至京師伏誅

○甲辰浚淮安府海州城南官河二百四十里

○丙午免北京所屬郡縣糧芻二年

○北京行部鄕試奏請考試官上命翰林院侍講曾棨翰林院侍講兼左春坊左中允鄒緝考試賜宴於本部

○丁未遣官釋奠先師孔子

○修通州三河等處水決堤岸

○是日應天府鄕試啟請考試官皇太子命司經局洗馬兼翰林院編修楊溥翰林院編修周述考試賜宴於本府

○戊申祭太社太稷命皇太子行禮

○都察院左副都禦史李慶劾奏忻城伯趙彜擅殺饋運民丁盜賣官糧都督譚靑選軍出徵精銳者以賂得免罷弱者驅迫以行又逼取指揮許眞等金銀馬牛都督朱崇恣肆貪淫又擅給千百戶十餘人驛馬請悉論如法上曰大臣所爲如此不懲治將漸習成命三法司鞠彜崇下靑錦衣衛獄

○庚戌朝鮮國王李芳遠遣使貢方物賜其使文綺表裏

○辛亥黃河溢壞河南土城二百餘丈事聞命工部遣官修築

○壬子設貴州思南思州二府稅課司

○河間府滄州順天通州固安縣淫雨寶坻縣雨雹傷稼事聞上謂行在戶部臣曰民於此時正望秋成旣如此將何以仰給其速遣人臨視果爲民患令有司發粟賑之

○甲寅彭亨國王巴剌密鎖剌達羅息泥遣使蘇麻目門的裏及忽魯謨斯國人己卽丁等貢馬及方物並賜文綺襲衣命禮部賜彭亨國王錦綺紗羅彩絹而酬己卽丁等馬值裁減湖廣郴州桂陽縣縣丞主薄增置雲南姚安軍民府儒學訓導二員

○乙卯尼八剌國沙的新葛遣人貢方物封沙的新葛爲尼八剌國王給鍍金銀印及誥

○命鎭守薊州都指揮陳景先督軍民修築遵化城及緣邊關隘之傾頹者

○丙辰禮部進所會議將士賞例隨駕三千官軍內領隊者伯都督賞銀百五十兩彩幣表裏八鈔四百錠都指揮銀一百兩彩幣表裏六鈔三百錠指揮銀六十兩彩幣表裏四鈔二百錠千戶衛鎭撫銀四十兩彩幣表裏三鈔百六十錠百戶所鎭撫銀二十五兩彩幣表裏二鈔百二十錠總小旗甲銀五兩綿布五疋鈔一百錠隨伍官比領隊各減半總小旗甲將軍力士校尉人等綿布三疋鈔六十錠領領神機銃手侯銀二百兩彩幣表裏十鈔六百錠射中賊人馬者不分官旗軍銀三十兩鈔百六十錠齊力接應者領隊都督彩幣表裏四鈔二百四十錠都指揮把總指揮彩幣表裏三鈔二百錠指揮彩幣表裏二鈔百六十錠千戶衛衛鎭撫彩幣表裏一鈔百二十錠百戶所鎭撫絹三疋鈔一百錠總小旗甲綿布四疋鈔六十錠隨伍官比領隊各減半總小旗甲人等綿布二疋鈔四十錠其擺隊內領隊者都督彩幣表裏二鈔百二十錠都指揮把總指揮彩幣表裏一鈔百錠指揮絹貳疋鈔九十錠千戶衛鎭撫絹二疋鈔六十錠百戶所鎭撫絹二疋鈔五十錠總小旗甲綿布二疋鈔四十錠隨伍官比領隊各減半總小旗甲軍士人等綿布二疋鈔三十錠其守營領隊者都督彩幣表裏一鈔八十錠都指揮絹二疋鈔七十錠指揮絹二疋鈔六十錠千戶衛鎭撫絹一疋鈔五十錠百戶所鎭撫絹一疋鈔四十錠總小旗甲綿布一疋鈔三十錠隨伍官旗軍將軍力士校尉人等綿布一疋鈔二十錠大旗大營馬隊並哨馬官軍人等下馬當先敗賊者領隊伯都督銀一百兩彩幣表裏六鈔三百錠都指揮銀六十兩紗幣表裏四鈔二百錠指揮銀四十兩彩幣表裏三鈔百六十錠千戶衛鎭撫銀二十五兩彩幣表裏二鈔百二十錠百戶所鎭撫銀十五兩彩幣表裏一鈔八十錠總小旗甲綿布四疋鈔七十錠隨伍官比領隊減半旗軍人等綿布二疋鈔四十錠齊力接應者領隊都督彩幣表裏四鈔二百錠都指揮彩幣表裏三鈔百六十錠指揮彩幣表裏二鈔百四十錠千戶衛鎭撫彩幣表裏一鈔百二十錠百戶所鎭撫絹三疋鈔百錠旗甲綿布三疋鈔五十錠隨伍官比領隊減半總小旗甲人等綿布二疋鈔四十錠其擺隊內領隊者都督彩幣表裏二鈔百二十錠都指揮彩幣表裏一鈔百錠指揮絹二疋鈔九十錠千戶衛鎭撫絹二疋鈔六十錠百戶所鎭撫絹二疋鈔五十錠總小旗甲綿布二疋鈔二十錠隨伍官比領隊減半總小旗甲軍士人等綿布二疋鈔三十錠其守禦領隊者都督彩幣表裏一鈔八十錠都指揮絹二疋鈔七十錠指揮絹二疋鈔六十錠千戶衛鎭撫絹一疋鈔五十錠百戶所鎭撫絹一疋鈔四十錠總小旗甲綿布一疋鈔三十錠隨伍官旗軍將軍校尉力士人等綿布一疋鈔二十錠領圍子手把總都督銀一百兩彩幣表裏六鈔三百錠接應殺賊領隊者都指揮彩幣表裏三鈔二百錠指揮彩幣表裏二鈔百六十錠千戶衛鎭撫彩幣表裏一鈔百二十錠百戶鎭撫絹三匹鈔百錠總小旗甲綿布四疋鈔六十錠隨伍官比領隊減半總小旗甲人等綿布二疋鈔四十錠其擺隊內領隊者都指揮彩幣表裏二鈔百六十錠指揮彩幣表裏一鈔百二十錠千戶衛鎭撫絹三疋鈔百十錠百戶所鎭撫絹三疋鈔百錠總小旗甲綿布四疋鈔六十錠隨伍官比領隊減半總小旗甲綿布二疋鈔四十錠其守營領隊者都指揮絹二疋鈔七十錠指揮絹二疋鈔六十錠千戶衛鎭撫絹一疋鈔五十錠百戶所鎭撫絹一疋鈔四十錠總小旗甲綿布一疋鈔三十錠隨伍官旗軍將軍力士校尉人等綿布一疋鈔二十錠養病守營能奮勇領眾敗賊者其領隊官都督銀五十兩彩幣表裏四鈔二百錠都指揮銀四十兩彩幣表裏三鈔百六十錠指揮銀二十五兩彩幣表裏二鈔百四十錠千戶衛鎭撫銀十五兩彩幣表裏一鈔百錠百戶所鎭撫銀五兩絹二疋鈔六十錠隨伍官比領隊官減半總小旗軍人等綿布三疋鈔六十錠隨侍幼官幼軍並旗手衛旗鼓手領隊者都指揮彩幣表裏一鈔百錠指揮絹二疋鈔九十錠千戶衛鎭撫絹二疋鈔六十錠百戶所鎭撫絹二疋鈔五十錠總小旗甲綿布二疋鈔四十錠隨伍官比領隊減半總小旗甲軍士人等綿布一疋鈔三十錠陣亡傷故於本賞外加半賞仍給齋糧麻布五軍馬隊官軍曾下馬當先殺賊者坐營官彩幣表裏五鈔四百錠領隊官侯伯都督彩幣表裏四鈔二百六十錠都指揮彩幣表裏三鈔二百錠指揮彩幣表裏二鈔百四十錠千戶衛鎭撫彩幣表裏一鈔百二十錠百戶所鎭撫試四百戶絹三疋鈔百錠隨伍官比領隊各減半總小旗甲軍士人等綿布二疋鈔四十錠馬步隊齊力接應官軍者坐營官彩幣表裏鈔百六十錠領隊官侯伯都督彩幣表裏二鈔百二十錠都指揮彩幣表裏一鈔百錠指揮絹二疋鈔九十錠千戶衛鎭撫絹一疋鈔六十錠百戶所鎭撫試百戶絹二疋鈔五十錠隨伍官比領隊減半總小旗甲軍士人等綿布二疋鈔三十錠馬步隊擺隊官軍坐營官彩幣表裏二鈔百十錠領隊官侯伯都督彩幣表裏一鈔八十錠都指揮絹二疋鈔七十錠指揮絹二疋鈔六十錠千戶衛鎭撫絹一疋鈔五十錠百戶所鎭撫絹一疋百鈔四十錠隨伍官比領隊減半總小旗甲軍士人等綿布一疋鈔二十錠馬步隊守營官軍坐營官彩幣表裏一鈔百錠領隊官侯伯都督彩幣表裏一鈔六十錠都指揮絹二疋鈔四十錠指揮絹一疋鈔三十錠千戶衛鎭撫綿布一疋鈔二十四錠百戶所鎭撫綿布一疋鈔二十錠隨伍官旗軍人等綿布一疋鈔十錠傳令營把總指揮趙得彩幣表裏三鈔百四十錠指揮顏沙不丁銀二十兩彩幣表裏一鈔八十錠其餘無過者指揮絹二疋鈔六九十錠千戶衛鎭撫絹二疋鈔六十錠百戶所鎭撫絹二疋鈔五十錠舍人綿布二疋鈔四十錠隨營舉什器及各處戍守並運糧官軍人等賞各有差上覽之至再曰如此庶盡公道

○戊午禦奉天門賞從徵將士諭之曰爾等從朕討虜遠涉沙漠勞勤至矣今第爾等功賞如所司論有不當許自言如爾等有妄自增功掩過者許自首免罪遂命有司如例賞之

○己未遣官祭太歲風雲雷雨嶽鎭海瀆山川等神

○遣官祭旗纛

○辛酉遼王植第十三子生賜名貴﹤火節﹥

○壬戌行在戶部言宣府邊衛宜有儲積請召商中鹽視淮浙鹽例每引輸米四斗不次支給從之

○弗提衛女直指揮僉事阿剌禿等來朝自陳願居北京從之命禮部賜予如例

○丙寅上諭行在兵部尙書方賓曰比來騎士死者卽以丁男補之然出自田裏不諳騎射用以徵戰何能濟事今後宜令補步隊選步卒精壯者入馬隊訓練庶幾可用

大明太宗文皇帝實錄卷一百五十四

大明太宗文皇帝實錄卷一百五十五

永樂十二年九月辛未朔封晉恭王第三子平陽王濟熿爲晉王

○奴兒幹都司都指揮同知康旺等來朝貢貂鼠皮等物賜賫有差

○夜有星如雞子大赤色尾迹有光出房宿西南行至近濁

○癸酉命故金吾左衛指揮僉事何通子淸金吾右衛指揮僉事陳斌子陸燕山前衛指揮僉事許諒諒侄安俱襲職

○甲戌升大寧都司都指揮同知汪浩爲後軍都督僉事治舟艦都指揮僉事譚廣爲中軍都督僉事總操練

○眞定府守臣言積雨壞城命及農暇修之

○丙子置交阯乂安新平順化三衛經歷司經歷司演州南靖二守禦千戶所吏目

○順天府武淸縣言河決灑兒渡口六百五十餘丈命工部遣官備築

○丁丑榜葛剌國王賽弗丁遣使奉表獻麒麟並貢名馬方物

○戊寅禮部請上表賀麒麟上曰海宇淸寧遠人向化貢獻方物斯皆天與祖宗之祐卿等但當夙夜竭心輔治以惠天下天下旣安𨿽無麒麟不害爲治其免賀

○密雲後衛霖雨壞城事聞命工部修之

○己卯重陽節賜文武羣臣宴

○辛巳山西太原府盂縣獻嘉禾

○修鳳陽府安丰塘水門十六座及牛角埧至新倉鋪傾塌堤岸萬三千五百餘丈

○壬午設八寨長官司隸雲南都司以土酋者寧爲副長官時者寧來朝請設治所以撫其眾每歲納馬十五匹故有是命

○癸未命成安侯郭亮興安伯徐亨往平開備禦上諭之曰開平以孤城臨邊極邊又無險可恃但晝夜嚴守備寇來勿輕出戰去亦勿追蓋多虜多詐無爲所誘也

○開北京下馬閘海子

○晝太白見己位

○乙酉女直野人頭目阿路禿等百十五人來朝設塔速兒河五屯河玄城和卜羅老哈河兀列兀剌忽哈兒分八衛命阿路禿等爲指揮千百戶賜誥印冠帶襲衣及鈔幣有差

○丙戌封周王橚第十女爲宜安郡主命蔡義爲中奉大夫宗人府儀賓以宜安郡主配之義河南右護衛千戶蔡顯之子

○副總兵都督同知梁福械送湖廣筸子坪賊首吳者泥等至京師初者泥等自稱苗王糾率蠻民苗金龍苗阿甲等及亡命軍民民出沒爲寇攻劫屯寨朝廷命鎭遠侯顧成及福率兵討之福攻破其亞磨等寨斬賊首百二十五級生擒吳者泥等十三人送京師悉戮於市

○丁亥修河南武陟縣郭材馬曲等河土堤凡五百六丈

○戊子上聞弗提斤六城之地肥饒命指揮塔失往治弗提衛城池令軍民咸居城中畋獵孳牧從其便各處商賈欲來居者亦聽仍命行在兵部榜諭之

○淸遠侯王友妾徐氏告友及友之妻誹謗辭甚悖慢上以示友令有無自陳曰毋爲人所閒友悉引伏上曰朕於功臣未嘗薄友有罪不自咎乃歸咎朝廷天理可誣乎貰其罪罷其爵祿廢處於家

○夜月犯昴宿

○庚寅和寧王阿魯臺遣使奉表請其部屬阿魯禿等官職命阿魯禿阿只力思爲都督同知曲列兒爲都指揮使馬兒沙等三人爲都指揮同知思憐帖木兒等四人爲都指揮僉事納陳等十一人爲指揮使若都兀等二人爲指揮同知沙不丁等二十四人爲指揮僉事不禿不花等一百一十七人爲千戶鎭撫並賜阿魯臺米三千石

○辛卯命故金吾前衛指揮同知王全子才金吾左衛指揮同知張小石子禮孫忠子立濟陽衛指揮同知賴塔海子重家奴俱襲職

○壬辰滿剌加國王子毌斡撒於的兒沙來朝奏其父拜裏迷蘇剌卒詔毌斡撒於的兒沙襲父職爵爲王賜金銀錦綺紗羅冠帶織金襲衣

○甲午命都督費瓛劉江俱充總兵官瓛鎭守甘肅狹西河南山西調到備禦官軍聽其節制江鎭守遼東都司屬衛軍馬

○乙未伊王﹤木彜﹥薨

○丙申右軍都督同知韓觀卒觀字彥賓鳳陽虹縣人父成事太祖髙皇帝爲帳前總制親兵左副指揮使歿贈榮祿大夫中軍都督同知追封髙陽侯觀襲爲廣西衛指揮僉事升狹西都指揮使觀生長兵間諳練武事然爲人勁悍忍刻在鎭申嚴紀律軍中無敢違令者初蠻寇不靖數出焚劫郡縣殺守吏邊民苦之命觀剿捕觀出人人用命獲寇必治以峻刑閒宥一二遣歸諸蠻聞觀用刑皆膽落不敢復出爲害由是境內得安後召還京升右軍都督同知無幾命充左副總兵徵五開上卽位以觀舊臣拜徵南將軍鎭江西數月復鎭廣西永樂四年從徵交阯與效勞績九年復命鎭交阯至是卒賜祭賻以粟帛無嗣

○丁酉命行在兵部都察院遣官按視寧夏甘肅大同遼東等處屯堡初上命邊將置屯堡爲守備計每小屯五七所或四五所擇近便地築一大堡環以土城髙七八尺或一二丈城八門周以濠塹闊一丈或四五尺深與闊等聚各屯糧芻於內其小屯量存逐日所用糧食有警卽人畜盡入大堡並力固守命下久未有報故命按視

大明太宗文皇帝實錄卷一百五十五

大明太宗文皇帝實錄卷一百五十六

永樂十二年閏九月辛丑朔寧王權第三子生賜名盤烑

○癸卯設保安衛及經歷司並五千戶所命工部築衛城

○甲辰伊王﹤木彜﹥訃聞王太祖髙皇帝第二十四子母麗妃謝氏王洪武二十四年受封永樂六年五月之國河南王縱欲敗度平居削髮裸袒男女雜處無所顧忌屢敕訓諭不悛比薨禮部奏請削爵葬以庶人之禮上悼念之不削其爵命有司治喪葬而賜謚曰厲

○先是上以皇太子所遣使迎車駕緩且奏書失辭曰此輔導者之不職遂徵在春坊大學士兼翰林院侍讀黃淮等是日淮先至行在六部都察院大理寺通政司交奏其罪遂下獄後二日左春坊左諭徳兼翰林院侍講楊士奇及司經局正字金問至上曰楊士奇姑宥之朕未嘗識金問何以得侍東宮命法司鞫之已而召士奇至前親問東宮事士奇叩首言殿下孝敬誠至凡所稽違皆臣等之罪上悅而罷於是行在六部都察院大理寺通政司十三道監察禦史交章奏士奇罪不宜獨宥乃下錦衛頌系之未幾特宥復職遂徵司經局洗馬楊溥芮善相繼下獄皆以金問辭連之也

○乙巳琉球國中山王思紹遣侄三吾良亹等貢馬及方物賜之鈔幣

○賜故都督同知紫別力哥子合裏哥指揮使俸以優給之

○戊申交阯總兵官英國公張輔黔國公沐晟等以交阯叛寇平委都指揮朱輝廖春率官軍五千畱交阯備禦輔等各率官軍還

○夜有星如盞大赤色光燭地出東北雲中東北行至近濁

○己酉夜金星犯左執法

○庚戌魯王肇煇第三子生賜名泰﹤礜﹣石土﹥

○辛亥攺福建按察副使李公正於河南按察司四川按察僉事石魯於浙江按察司

○壬子命遼東都司以兵三百往奴兒幹都司獲印先嘗與兵二百至是都指揮同知康旺請益故有是命且敕旺踰二年遣還

○丁巳賜朝鮮國使臣宴裁減狹西鳳翔府郿縣縣丞主簿

○徙陳州宛丘驛及遞運所於沙河北岸初置於州城之北比年黃河淤塞故徙之

○蘇州府崇明縣耆民宋傑等言比因風潮暴至漂民廬舍被災之民五千八百三十餘家上敕戶部給米鈔賑之凡給米萬二千四百餘石鈔十三萬八千三百二十五錠仍免差徭二年

○辛酉擢進士趙禮爲浙江按察司僉事裴旻爲江西按察司僉事傅啟讓爲河南按察司僉事余文爲山西按察司僉事

○壬戌敕寧夏總兵官寧陽侯陳懋曰近瓦剌人至言馬哈木欲掠甘肅虜𨿽已窮蹙然不可無備

○勒木瓦諸寨頭目納木等來朝貢馬言其地蠻民無所統屬乞授職以撫輯之遂命納木等俱百夫長俾領諸寨隸四川鹽井衛

○甲子召鎭守大同江陰侯吳髙還

○修河南開封府土城堤岸百六十餘丈

○丁卯命都督朱榮充總兵官鎭守大同節制山西都司行都司備禦軍馬

○修山東聊城縣龍灣河及濮州紅船口範縣曹村河堤岸

大明太宗文皇帝實錄卷一百五十六

大明太宗文皇帝實錄卷一百五十七

永樂十二年冬十月辛未朔享太廟命皇太子行禮

○監察禦史鄭幹年老乞致仕從之上以干金華義門特賜敕諭宴於禮科部

○壬申升監察禦史李傑爲山東按察司僉事

○升龍驤衛指揮使張勝爲山東都指揮同知

○夜有星如盞大赤色有尾光燭地出太微西垣外南行至遊气

○乙亥設貴州鎭遠右阡烏羅銅仁新化黎平六府儒學

○辛巳上諭行在兵部臣曰今天下軍伍不整肅多因官吏受賕有縱壯丁而以罷弱補數者有累歲缺伍不追補者有僞作戶絕及以幼小紀錄者有假公爲名而私役於家者遇有調遣十無三四又多是幼弱老疾騎士或不能引弓步卒或不能荷戈緩急何以濟事宜先榜示禁約後遣人分行閱視步騎之士皆須壯健能馳射擊剌隊伍須實軍律須嚴若復踵前斃必罪不貸

○壬午設甘州等衛屯堡四十六所

○丙戌哈密忠義王免力帖木兒遣使掌吉帖木兒等貢馬命掌吉帖木兒爲都指揮僉事等官仍賜之宴

○塞保安衛董家莊等十一處山口深井李家莊大戰口三處設煙墩守之

○戊子上以京師將校扈從已久北京軍士亦多差遣命所司賞鈔布綿花無家者加﹤革翁﹥鞋

○己丑山西解州言臨晉縣涑水河壅塞逆流決姚暹渠堰流入硝池渰沒民田將入鹽池命工部遣人修築

○雲南布政司左參政崔恂卒恂靑州淄人洪武間由鄕貢舉人擢禮部主客員外郎升兵部車駕郎中永樂二年升雲南左參政恂資質重厚以廉謹自持事其母孝居官𨿽遠地必迎就養及卒人多惜之

○壬辰有使西域還者言別失八里王馬哈麻之母及弟相繼卒命給事中傅安等賫敕慰問並賜之文綺表裏

○癸巳夜有星如盞大靑白色有尾光燭地出天園西南行至近濁

○甲午四川泥溪蠻夷沐川平夷諸官司長司遣人貢方物悉賜鈔幣遣還

○命蘇海龍爲金吾左衛指揮使父聚初爲衛士積功至指揮同知屢遷遼東都指揮同知卒於官海應襲指揮同知上念聚平定九門功特命襲指揮使

○常州府江陰縣請浚萬歲河及塘涇等河從之

○乙未賜谷王橞兜羅錦被

○河南按察司副使劉智有罪免死發交阯爲吏

○丙申擢監生張磐韓璽卜謙陳諒俱爲給事中崔顥爲監察禦史攺湖廣右參議苑杲於四川布政司

○江陰侯吳髙以罪免初髙領兵守大同多不法及上北徵班師至興和髙稱疾不朝被召回京縱家人給驛及私役有司車牛又擅以守邊官軍千百戶鎭撫張玉等百二十餘人隨行所過騷擾爲禦史成務等所劾遂免爲民

○丁酉降戶科給事中朱昭爲廬陵縣丞

○戊戌敕甘肅總兵官都督費瓛曰甘肅涼州緣邊諸衛所騎士常令操備於步卒中選其半精壯者守禦餘皆下屯

○副總兵都督同知梁福言湖廣筸子坪故賊首吳者泥之子吳擔竹復誘苗蠻吳亞磨等連結貴州治古答意等處苗蠻爲寇都督僉事蕭授攻入亞磨等寨禽戮吳擔竹餘賊潰散其治古答意長官司王官龍答哥等今率苖首黨恰等來降上曰降卽宥之

○夜有星如雞子大靑白色有光出柳宿東行入軫宿

○是月廢遼東鐵嶺衛流星塔雙城古城廣寧右屯衛大陵河卜三山塔山六煙墩

大明太宗文皇帝實錄卷一百五十七

大明太宗文皇帝實錄卷一百五十八

永樂十二年十一月庚子朔欽天監進永樂十三年大統歷上禦奉天殿受之頒賜諸及文武羣臣

○敕諭長子皇太子永樂十三年正月十一日大祀天地命爾行禮其潔精致齋恪共乃事欽哉

○郢王棟薨

○辛丑冬至上禦奉天殿受朝賀大宴文武羣臣及四夷朝使

○甲辰雲南潞江安撫司曩壁遣子刀謙發等貢馬及方物賜鈔幣遣還

○命法司及北京刑部錄囚上諭之曰方今嚴冬囹圄有罪者固難決放無辜者並受幽縶饑寒瘐死非徳政也爾等卽具成獄及所疑者進來朕親閱之

○乙巳瓊州府澄邁縣生黎峒首王觀監等各遣子貢馬悉賜鈔幣

○順天府薊州言自去年水災禾麥無收百姓艱食上命戶部核實賑之

○夜有星如盞大靑白色光燭地出軒轅東行至太微西垣內二小星隨之

○丁未朝鮮國王李芳遠遣陪臣李稷等奉表賀平胡並貢馬二十匹賜鈔及文綺表裏

○廣西上林長官岑至威安隆長安岑子得四川永寧宣撫阿聶妻奢蘇各遣人貢馬悉賜鈔幣遣還

○庚戌降晉王濟熺爲庶人俾與長子美圭同守晉恭王墳園仍賜敕諭曰爾謀爲不軌自絕於天自絕於祖宗論爾之罪有不容誅重念恭王手足之義特全爾生令守恭園其閉門念念咎杜絕外交攺過遷善以保令終愼之哉

○辛亥浚蘇州府昆山縣太平河

○癸丑命柳燈襲爲重慶衛世襲指揮同知燈父琮初以楊州衛舍人全城歸附授都指揮同知後徵交阯陣亡行在兵部言燈不應襲上念琮功特命爲世襲指揮同知

○哈密忠義王勉力帖木兒使臣掌吉帖木兒等陛辭上命勉力帖木兒及其母以下金織文綺彩幣有差其部屬都指揮哈剌苦出等亦各賜彩幣

○甲寅上諭行在翰林院學士胡廣侍講楊榮金幼孜曰五經四書皆聖賢精義要道其傳注之外諸儒議論有發明餘蘊者爾等采其切當之言增附於下其周程張朱諸君子性理之言如太極通書西銘正蒙之類皆六經之羽翼然各自爲書未有統會爾等亦別類聚成編二書務極精備庶幾以垂後世命廣等總其事仍命舉朝臣及在外教官有文學者同纂修開館東華門外命光祿寺給朝夕饌

○夜月食

○丙辰造進士冠服五百副

○丁巳韃靼哈剌帖木兒等三人來歸奏願居京師命爲百戶所鎭撫賜予如例

○己未順天府尹張貫卒貫泗州靈壁人洪武中由太學生擢北平布政司左參政後歷江西四川福建參政所至以寬簡爲政百姓安之坐事坐遷直定府知府尋升順天府尹順天政務煩劇聽決酬應日無虛刻貫從容處置事無凝滯其卒人多惜之

○庚申命都指揮李龍往河南都司選步軍一千赴甘肅備禦

○蠲蘇松嘉湖杭五郡水災田租四十七萬九千七百餘石初有司議減半徵之上謂戶部尙書夏原吉等曰民田被水無收未有以賑之又可徵稅耶於是悉蠲之

○癸亥貴州宣慰使宋斌安卜葩遣把事徐英及其屬貴竹等十長官司貢馬賜鈔幣有差

○甲子工部左侍郎張信坐事謫交阯

○乙丑廣西思明府土官知府黃﹤王岡﹥東蘭州土官知州韋質慶遠府合鳳莊土官之孫羅惟俱遣人貢馬賜鈔幣有差

○靖江九輔國將軍贊億有罪免初贊億召護衛老卒趙孜爲符咒事怒其來遲槌殺之又縱家人走馬蹴傷司獄沈興又私匿桂林軍民畢道淸等在府傳授妖術妄言禍福事覺法司當以死命免官泗州爲民

○丙寅設蔚州興寧巡檢司

○丁卯雲南景東府土官知府陶幹陸涼州土官知州資求富州土官知州沈弦經各遣人貢馬俱賜鈔幣遣還

○升福建布政司右參議辛彥博爲浙江左布政司

○夜金星犯木星

○戊辰設山後美峪嶺之叮嚀口鴛鴦口平頂山口三巡檢司

大明太宗文皇帝實錄卷一百五十八

大明太宗文皇帝實錄卷一百五十九

永樂十二年十二月庚午朔皇太子省牲於南郊

○辛未永順宣慰使彭源那地州土官知州羅志通石梁下洞長官唐朝文來朝貢馬賀明年正旦賜鈔幣有差

○壬申郢王棟訃聞上深悼之特輟朝十有五日謚曰靖遣官賜祭命有司治喪葬如韓憲玉禮皇太子諸王皆遣祭王太祖髙皇帝第二十三子母惠妃劉氏王以洪武卒未受封永樂戊子六月之國安陸謹禮法端重簡靜國中晏然

○女直野人頭目完答只魯兀等四十三人來朝設失兒兀赤衛命完答等爲指揮僉事千百戶鎭撫賜誥印冠帶襲衣及鈔幣有差

○癸酉谷王橞第七子生賜名賦焜

○甲戌韃靼尙都伯顏臺立歹等來歸奏願居京司命俱爲所鎭撫賜予如例

○旌表開封府陽武縣民劉大孝行以其父母相繼死廬墓七年一志不懈又旌順天府宛平縣民紀添祐妻王氏河南府偃師縣民李保兒妻牛氏撫州府崇仁縣民王紹妻吳氏太平府當塗縣民巫道保妻刑氏廬州府巢縣民葉榮妻趙氏楊州府興化縣民李鎭妻沈氏王思誠妻張氏許保保妻景氏通州海門縣民崔髮妻徐氏貞節俱以年少喪夫守志不二始終無玷云時遼東三萬衛指揮裴牙失帖木兒之子婦劉氏夫將死謂曰我死汝必更嫁劉氏泣曰是何言夫死偕死不信請先之遂自縊特旌表曰貞烈

○乙亥陳畱郡主薨訃聞遣官祭命有司治喪葬王周定王第十一女也

○丙子西番占藏先結簇山洞簇蛤匝簇思曩兒簇白馬路簇阿昔洞簇者多簇比定簇牟力劫簇班班簇包藏簇阿昔簇祈命簇麥匝簇勒都簇十五長官司俱遣人來朝貢馬賜鈔幣襲衣

○己卯諭行在禮部臣曰皇太孫及諸王孫多年長未娶爾禮部遣官於直隸州府及北京山東河南山西狹西訪求官員軍民及前朝故官之家女子年十一至十七容徳端厚父母俱存家法嚴整者官給舟車令其父母親送至京聽選

○賜國子監琉球生鄔同志久等三人鈔及衣服

○庚辰命羽林前衛指揮同知朱騰等往視山後道路

○置貴州之思州思南二守禦千戶所吏目各一員

○播州宣慰使楊昇烏蒙軍民府知府撒可笇部軍民府土官香佩廣西思陵州知州韋成各遣人貢馬賜鈔幣有差

○辛巳升工部右給事中王彥修爲四川按察司僉事刑科給事中姚克勤爲山西按察司僉事攺四川布政右參議劉從政於山西布政司

○納憐河女直亦卜可裏歹詣闕自陳願居京司從之命爲副千戶賜予如例

○丙戌命姜鏞爲中奉大夫宗人府儀賓以晉王第二女安邑郡主配之鏞廬州徫指揮瑜之子也

○丁亥立春上禦奉天殿文武羣臣行賀禮賜宴

○命故掌濟南衛都指揮同知演只不花子把禿麻朵兒只襲都指揮同知仍掌衛事

○朝鮮國王李芳遠遣陪臣李伯溫等貢馬及方物賀明年正旦賜鈔及文綺表裏

○己巳四川馬湖府土官知府安璇普定衛所屬安順鎭寧永寧三州及西堡寧谷十二營慕役頂營康佐六長官司土官阿宇等各遣人貢馬賜鈔幣有差

○免順天府之丰潤縣永平府之樂亭縣被水災田千五百五十七頃九十畝租稅

○庚寅設交阯寧化州現縣巡檢司

○辛卯北京刑部尙書朱浚卒浚前燕府長史復之子復事上最久旣卒以浚署典儀所引禮舍人上起義靖難命署北平布政司事永樂元年擢通政司左通政三年升刑部尙書至是卒命有司營葬喪遣官致祭賜其家鈔二千錠官其二子

○癸巳烏思藏尙師釋迦也失來朝

○甲午貴州金築安撫司程番方番上馬橋盧番洪番小龍番臥龍番大龍番韋番小程番金石番羅番盧山木瓜大華麻向十六長官司四川東川軍民府土官知府阿得天全六番招討髙敬讓黎州安撫司副使馬義廣西田州府故土官弟岑瑜向武州故土官知州子黃嗣謙貢州養龍坑長官蔡承郎各遣人貢馬賀明年正旦賜鈔幣有差

○蜀王椿具護軍衛指揮千百戶子弟應襲者請命兵部言故事王府武臣子弟詣京師比試中然後得襲職上曰蜀去京師遠令就彼比試中者卽授官不必詣京

○丁酉和寧王阿魯臺遣都督鎖住等三百九十人貢馬且舉所部頭目卜顏帖木兒等二百七十五人請授官命卜顏帖木兒等爲都指揮指揮千百戶賜鎖等鈔幣絹布有差羽林前衛指揮同知朱騰等視山後道路還言蘇林口二十六處舊有官軍守備其黃石崖莊窠澗二處並新視山口九處俱合置守備又言守口軍舊止五六人今宜增爲十人從之

○己亥享太廟命皇太子行禮

○是歲天下戶九百六十八萬九千五十二口五千六百六十一萬八千二百九賦稅糧三千二百五十七萬四千二百四十八石布帛百一十八萬六千七百八十四疋絲綿二十二萬六千九百六十斤綿花絨二十四萬三百七十一斤課鈔千九百二十萬八千二百七十七錠金四百九十五兩銀三十九萬三千九百四十九兩銅二千六百九十九斤鐵八萬六千八百二十九斤鉛九萬八百六十四斤朱砂千二百四十兩海肥三十三萬九千七百五十三索�百二萬一千四百七十四斤鹽百四十二萬四千二百八十七引屯田子粒九百七十三萬八千六百九十石馬二十七萬一千九百六十一匹饋運北京糧二百四十二萬八千五百三十五石

大明太宗文皇帝實錄卷一百五十九

大明太宗孝文皇帝實錄卷一百六十

永樂十三年春正月庚子朔上禦奉天殿受朝賀大宴文武羣臣及四夷朝使

○辛丑敕諭天下大小衙門來朝官曰治天下之道君總於上臣分職於下上下相承體統不紊故事理民安天下和平唐虞三代之盛率由斯道朕以眇躬托於萬姓之上所賴文武羣臣翼贊以協於治惟盡乃心惟敬乃職以熙庶政永康兆民尙愼之哉惟善致福惟惡致愆天有顯道報施無爽尙愼之哉朕所畏者天所保者民所資爲理者賢才古之賢人君子爲徳爲民功加於當時名昭於後世爾尙以爲法夙夜祇愼用副朕保民致治之意欽哉旣復榜午門之外曰天下文武官治兵者愛卹軍士理民者愛卹百姓敢有剝削以厲軍民者必罪不赦

○癸卯

○貴州宣慰使司宣慰使安卜葩等來朝貢馬九十匹賜彩幣遣還

○甲辰命張軏爲散騎舍人令帶刀宿衛軏英國公輔之弟也

○丙午享太廟命皇太子行禮正覺大乘法王昆澤思巴遣使貢馬賜之彩幣等物塞居庸關以北潭峪小峪黑折澗水峪臺鰲魚嶺千石澗南石陽等處山口每口戍卒十人守之

○丁未

○以將祀南郊百官受誓戒於文華殿瓦剌順寧王馬哈木賢義王太平安樂王把禿孛羅遣使觀音奴塔不哈等貢馬謝罪言數年以來仰戴皇上大恩如天罔極前者不能約束部屬致犯邊境且拘畱使臣捨黑撒答兒等實非本心皆爲左右所誤致負大恩天兵遠臨死罪萬萬今慚懼無地痛自追悔伏望天地大徳曲賜赦除俾得自新仍朝貢如初謹遣使護送捨黑撒答兒等來歸並獻良馬五十匹上覽奏曰黠虜尙敢巧言文過羣臣以爲夷狄禽獸不足與較惟天徳廣大無物不包請姑容之上然其言遂受獻命館其使

○戊申

○大寧都指揮使張忠卒忠鳳陽人洪武中爲萬全左衛指揮使上舉義之初從克保定燒火�具橋與敵相持四十餘日屢立奇功升都指揮僉事永樂元年攺北平行都司爲大寧都司命忠爲都指揮使至是卒遣官賜祭子銳襲保定衛指揮使

○己酉

○行太僕卿楊砥奏畿內民皆養馬近見順天等府所屬多有官軍老幼無職役者宜令兵部戶部取勘循例養馬上語砥曰民間養馬已甚煩擾但以國家武備所急不可以止官軍老幼艱難者多正當存卹可忽又令養馬不聽

○庚戌大祀天地於南郊皇太子軍老幼艱難者多正當存卹可忽又令養馬不聽

○庚戌大祀天地於南郊皇太子代行禮畢遣太常寺丞葛淸隱復命

○壬子

○夜午門外燈山火有倉卒不及避而死者都督同知馬旺預焉

○甲寅

○以燈山火命禮部給賜死者之家鈔布遣官祭都督馬旺仍命有司治喪具旺徐州人由衛士屢從大將軍徵伐以功授燕山中護衛世襲百戶上起義命旺守麗正門從徵懷來戰埧上克東昌旺卒奮勇自先士卒累官至都指揮僉事上卽位升山西都指揮使永樂七年扈從北京升中軍都督同知從徵沙漠亦效勞績至是卒上甚惜之

○丁巳敕皇太子曰朕以上元節張燈午門意在與民同樂不意失火傷人𨿽由不謹之故亦上天以垂戒不徳也方玆祇懼以務修省爾亦宜敬愼弗懈凡各衙門進送物件悉皆停止以紓民力

○戊午遣監察禦史吳文等分行天下詢察吏治得失及民間疾苦文等陛辭上諭之曰百姓艱難有司蔽不以聞爾等受朕耳目之寄宜悉心咨訪凡朝廷所差人及郡縣官有貪刻不律者執之郡縣官有闒茸不職及老病者悉送京師惟布政司按察司堂上官以狀來聞毋枉毋縱必合公道軍民利病宜一一奏來汝不恭命汝則有罪敕諭內外諸司官曰祇奉天命統承皇考太祖髙皇帝鴻業簡賢用能撫綏軍民圖臻治理爾文武羣臣宜盡誠竭慮以副朕望今春陽維時宜布寬卹之令所有合行事條示於後一自永樂十一年十二月三十日以前民間遞年虧欠稅糧農桑及諸色課程鹽課艸束等項盡行蠲免一自永樂十二年十二月三十日以前遞年倒死馬駝驢騾牛羊等畜及虧欠蘆柴未納各項贓罰倍追叚疋未完一應錢糧物件盡行蠲免一天下課額自永樂十三年正月爲始俱照永樂六年以前收辦一各項造作除軍需等項急用外其餘不急之務悉皆停止一民間應有事故人戶拋荒田土有司卽從實開報除豁別召人承佃有系官田者照民田例起科一軍官並旗軍將軍力士校尉舍人餘丁爲事犯笞杖徒流罪名自永樂十三年正月十八日以前發遣各處立功者盡行宥免復還職役一軍官犯笞杖徒流罪名自永樂十三年正月十八日以前發遣各處充軍養馬種田等項者悉宥復職一文武官員並總小旗有爲事已復職役住支俸糧並支半俸者俱照舊關支一逃軍逃囚許令赴官自首與免本罪軍還原伍囚還原配所一凡有軍民利病及貪官污吏作獘害民者許諸人具實奏聞一軍民中有懷材抱徳或在下僚或隱山林許諸人薦舉有司禮送赴京量才擢用

○庚申

○行在都察院右副都禦史王彰劾奏監察禦史李文鳳擅罪軍職宜正其罪命如律

○壬戌

○設保安州隸北京行部保安在居庸關外漢涿鹿縣地方元爲奉聖州後以地震攺爲保安國初移其民入關內州廢至是上以其地關塞要衝且土壤饒沃命復設州以有罪當遷謫者實之

○癸亥

○旌表順天府大興縣民王萬僧奴孝行以其繼母疾刲肝和藥以進母服之汗而愈縣上其事故有是命

○甲子

○行在戶部言漕運至者漸多請發民置倉貯之上曰東作將興不可役民民失春種則一歲之計廢可令法司除死罪外出徒流以下定等第輸作後不爲例密雲中衛雨水壞城請命修築從之

○丙寅命武職大臣出鎭丰城侯李彬往狹西忻城伯趙彜往徐州都督同知曹徳往徳州都指揮使李任往彰徳都指揮同知李晟往宿州指揮使費瑾往眞定指揮僉淩金�暠往揚州都指揮僉事施文指揮同知劉敬黃瑄往淮安上諭之曰爾皆朕舊人此行寄以心腹須循理奉法愛卹軍民能守己然後能愛人財者人之心不傷其財斯不失其心其往勉之夜有星如雞子大靑白色光燭地出梗河東北行入天廚

○丁卯

○狹西都指揮僉事劉旺前坐抵換韃靼貢馬謫甘肅立功旺在途遷延不行覬望僥幸爲法司所劾遂攺謫開平從成安侯郭亮立功

○戊辰

○郢王棟妃郭氏薨訃聞遣官賜祭命有司治喪葬設淮安府常盈倉徐州廣運倉徳州廣積倉並置大使副使各一員

大明太宗孝文皇帝實錄卷一百六十大明太宗孝文皇帝實錄卷一百六十一

永樂十三年春二月己巳朔浚楊州府瓜州埧河道一至瓜州巡檢司一至江口通六百餘丈

○庚午命禪師緣旦監銼爲灌頂慈慧妙智大國師領占端竹爲灌頂慧應弘濟國師皆賜誥印

○辛未

○韃靼答剌罕歹蘇禿伯客帖木兒率家屬來歸賜予如例

○壬申

○和寧王阿魯臺遣使扯裏帖木兒等貢馬賜賚有差及還賜和寧王金織文綺表裏復羽林前衛指揮僉事張雄職先是雄子仁坐欺騙韃官伏誅籍沒其家雄坐累罷充軍至是雄援恩例乞復職兵部言雄例不應宥上嘆曰古人父子罪不相及況雄嘗有功特命越例宥之

○癸酉上以山西山東大同狹西甘肅遼東軍士操練屯種者率怠惰不力分遣指揮劉斌給事中張磐等十二人督視諭之曰朕卽位之初於操習屯種已有定法然久而玩玩而廢數年以來徒爲虛文爾等往考其實操習者必睹其騎射擊剌之能屯種者必視其儲積多寡之實悉具來聞以行懲勸庶幾振起頹獘爾等亦務廉公乃稱任使

○甲戌

○行在禮部會試天下舉人奏請考試官上命翰林院修撰梁潛王洪考試賜晏於禮部

○丁丑

○遣官釋奠先師孔子

○戊寅祭太社太稷命皇太子行禮遣官祭先農

○癸未

○置南北二京城門郎北京麗正文明順承齊化平則東直西直安定徳勝九門南京正陽通濟聚寶三山石城淸江定淮儀鳳鐘阜金川神策太平朝陽十三門每門六員秩正六品其石城淸江定淮儀鳳金川五門增注二員專巡江交阯總兵官英國公張輔黔國公沐晟等師還至京師命故都指揮使滿都子貴襲平涼衛指揮使滿都平涼開城人長身勇悍由正千戶以軍功超升都指揮使十二年率其弟及子貴從徵北虜臨戰以勁騎當先貴從傍諫曰賊勢方銳未可輕犯滿都不顧直前突其陣奮擊大呼手刃數人馬蹶爲所害至是貴應襲正千戶上念其父歿於陣故升授之

○甲申

○立北京馬神祠時行大僕寺卿楊砥請立馬神祠於蓮花池上命翰林院考古今儀式翰林院言古者春祭馬祖夏祭先牧秋祭馬社冬祭馬步之神國朝南京止祭司馬之神每歲春秋用豕一羊一帛一於是命北京馬神祠設馬祖等神及司馬之神五位每位用羊豕帛各一儀制準南京

○丙戌

○廣東瓊州府生黎洞首羅廣壽等來朝籍其屬歸附凡三百三十七戶七百九十五口賜廣壽等鈔幣有差

○丁亥

○升狹西都指揮同知劉昭等官先是昭等七十七人奉使烏思藏還至靈臧莽站遇番賊昭等與戰敗之賊死傷甚眾遂奔北至是上嘉其功以昭爲狹西都指揮使河州衛指揮同知朱芾爲本衛指揮使洮州衛指揮僉事丁黻爲本衛指揮同知羽林前衛正千戶呂敬洮州衛正千戶房旺各爲本衛指揮僉事其千戶張健百戶旗軍李雄等七十餘人升授有差韃靼脫脫不花等三人來歸授千戶等官賜之鈔幣

○戊子

○行大平交阯叛賊功賞先是上命行在禮部尙書呂震兵部尙書方賓曰交阯遺孽嘯聚山林劫害良善將士皆能竭忠效力殄除凶醜今還宜早定功賞震等議擬以奏上可之於是總兵官英國公張輔黔國公沐晟各賞白金五百兩鈔二萬錠彩幣五十表裏都督同知朱廣都督僉事江浩功次相等俱升一級都指揮使方政比朱廣等功最多特升二級各賞白金五十兩鈔三百錠彩幣五表裏都指揮僉事師右領軍擒獲賊首陳季擴升二級賞白金四十兩鈔二百錠彩幣四表裏都指揮僉事謝鳳等六員比方政功差不及者升一級其亡歿者子孫依例襲升各賞白金三十兩鈔百六十錠彩幣三表裏都指揮陳浚等五員比謝鳳等功又不及各賞白金二十五兩鈔百四十錠彩幣二表裏胡通海等功次謝鳳各賞白金二十兩鈔百二十錠彩幣一表裏皆不升指揮僉事陶弘等擒獲正賊鄧景異等爲功頗難皆遞升二級各賞白金三十兩鈔二百錠彩幣三表裏織金紵絲衣一襲爲從者升一級白金彩幣減三之二衣鈔如之百戶路坦等八人擒首賊陳季擴功差易亦各升二級所賞白金彩幣視弘減三之一衣鈔如之其有功積多者皆不次升遷指揮僉事吳興等五人升三級指揮使指揮同知僉事千百戶郭顯張銘等三十人升二級各隨所立功賞之原調官軍奇功三次或三次以上者升一級其餘神投海口月常江慈廉縣安謨靈長二海洋愛子江吒蒲幹冊有奇功二次者亦升一級𨿽有二次奇功而非前諸處所立者止給賞仍於應得賞外加半給之其有奇功者領隊指揮賞鈔二百錠彩幣三表裏千戶衛鎭撫鈔百四十錠彩幣二表裏百戶所鎭撫鈔一百錠彩幣一表裏隨伍官視領隊減半巡檢頭目總旗總甲鈔二十四錠布二疋小旗小甲軍人力士校尉舍人餘丁軍伴人等鈔二十錠布一疋有次功者領隊指揮視頭功領隊千戶千戶衛鎭撫視頭功領隊百戶百戶所鎭撫視奇功隨伍巡檢頭目隨伍官視領隊減半巡檢頭目總旗總甲鈔十四錠布一疋小旗小甲軍人力士校尉餘丁軍伴人等鈔十錠布一疋爲事立功而有奇功者其已復職及初不動職者領隊指揮千百戶衛所鎭撫皆與原調官頭功領隊者同爲事立功隨伍者減半隨伍而未復職者如之旗軍人等鈔十六錠布一疋爲事立功而有頭功者其已復職及初不動職者領隊指揮視原調官頭功領隊千戶千戶衛鎭撫視原調頭功領隊百戶百戶所鎭撫視原調頭功隨伍巡檢爲事立功隨伍者減半隨伍而未復職者亦如之旗軍人等鈔十錠布一疋爲事立功而有次功者領隊指揮視原調官次功領隊千戶千戶衛鎭撫視原調次功領隊百戶百戶所鎭撫視原調次功隨伍巡檢爲事立功隨伍不問已未復職皆減半旗軍人等鈔六錠布一疋陣亡傷故者於所得賞外加半給之仍給米布如著令於是升左軍都督同知朱廣爲左都督中軍都督僉事江浩爲都督同知山東都指揮使方政爲左軍都督同知福建都指揮僉事師祐爲都指揮使湖廣都指揮僉事謝鳳山西都指揮僉事余廣廣西都指揮僉事朱輝俱爲都指揮同知交州後衛指揮使郭顯交州左衛指揮同知陳忠俱爲交阯都指揮同知指揮同知陳汝石交州右衛指揮同知陳封指揮僉事劉震交州中衛指揮僉事韋源俱爲交阯都指揮僉事金吾前衛指揮使朱福府軍後衛指揮使黃成指揮同知鄒陸富峪衛指揮使彭福安慶衛指揮使陳昭畱守右衛指揮同知朱傑羽林前衛指揮同知張銘指揮僉事袁亮武成左衛指揮僉事薛聚金吾左衛指揮僉事吳興旗手衛指揮僉事張貴會州衛指揮僉事耿榮俱爲都指揮僉事羽林前衛指揮同知董忠王昇張貴指揮僉事張文燕山左衛指揮同知周能府軍後衛指揮僉事陸讓通州衛指揮同知吳興指揮僉事賈巖李興劉通俱爲指揮使指揮僉事李貴叚得金吾左衛指揮僉事胡得羽林前衛指揮僉事徐志黃斌俱爲指揮同知正千戶戴勉金吾左衛正千戶姜旺通州衛正千戶徐忠張興張凱楊銘陳恭田聚王友王能席敬張淸胡原李斌張貴安興周敬周全周驢兒徐得陳興吳勝白敬劉招周通陳旺賴眞林通王紹羽林左衛副千戶戴貴孝陵衛副千戶顧興俱爲指揮僉事其餘黃州等衛指揮同知王暹等及千百戶鎭撫以下四百餘人俱論功升秩有差

○己丑

○浡泥國王遐旺遣使生阿烈微喏耶沙扮等二十九人貢方物賜鈔幣及綺表裏

○擢監生李哲張溫王延陶衎郝珩張禮李欽李禧劉穆董榮王敬身李浣爲給事中李素爲監察禦史升監察禦史周敬爲湖廣按察司僉事

○庚寅

○免直隸興化金壇二縣水災田租辛卯

○寧夏中護衛軍人胡鼓�登兒妻陳氏一產三男事聞循例優給

○壬辰

○行在禮部會試天下舉人得洪英等三百四十九人賜其考官晏於本部

○癸巳

○遼王植等十四子生賜名貴熠長亦八等處女直野人頭目卜可你等來朝命爲忽石門衛指揮千百戶賜賚有差

○甲午命故鎭遠侯顧成孫興祖襲侯爵興祖父統以功爲普定衛指揮使先成卒興祖成嫡長孫也

○乙未

○釋工作囚徒四千九百餘人先是命出擊囚輸作贖罪旣而多亡者有司請捕之上謂工部尙書吳中曰逼於饑寒𨿽慈父不能得之於子今亡者必其衣食空乏出不得已遂命見役者俱還家期秋成後赴工令下有不願者七百餘人上憫其感恩急於趨事並其欲回者皆釋之

○丙申

○升湖州府同知甄實爲太僕寺少卿工部主事李善南城兵馬副指揮吉在中爲寺丞攺雲貴金齒騰衝守禦千戶所之孟哈驛隸南甸州設北京通州左右神武中定邊武淸五衛倉置副使各一員

○丁酉

○復刑部尙書劉觀官觀先坐事謫爲本部吏至是召至行在復其職遣還北京河間縣主簿陳聚言方春民饑恐廢東作乞以縣倉及大同沈河間軍衛糧儲驗口給濟從之

○戊戌

○四川長河西魚通寧遠等處軍民宣慰司言西番無他土產惟以馬市茶爲業近年禁約之後生理其艱乞仍開中庶民有所養從之是月免山東濟南等州縣十二年糧芻大明太宗孝文皇帝實錄卷一百六十一

大明太宗孝文皇帝實錄卷一百六十二

永樂十三年三月己亥朔命秦王志堩靖江王佐敬冠上禦奉天殿試禮部選中舉人洪英等三百四十九人及前科未廷舉人劉進等二人制策曰朕爲帝王之治本之於道徳而見之於事功徳爲政治之本事功著敬治之效是故民俗之厚在於教化吏治之舉在於嚴課試士風之振在於興學校人才之得在於愼選舉刑獄之平在於謹法律是數者皆爲治之先務唐虞三代之盛率由於此而其道徳之所施事功之所成亦必有其要者矣三代而下論治之盛者曰漢曰唐曰宋舉其槪而論之淵默淸淨則躬履儉朴矣約己治人則力於善矣恭儉仁恕則修己無矣其所以爲教化者何如舉殿而察以六條考善最而差以九等著能否而辧以三科其所以爲課試者何如表章六經而勸學興禮銳情經術而文治勃興講學多聞而崇儒重道其所以爲興學校者何如四科四行之辟六科四事之選三經十科之制其所以爲選舉者何如作三章九章以明其禁爲律令格式以準其法定刑統編敕以新其制其所以爲法律者何如夫循名而實可見究迹而治可推卽道徳以較夫事功其髙下優劣蓋亦有可辧者矣朕祇奉天命統承太祖髙皇帝洪業臨阼以來夙夜孜孜以圖至治亦惟取法於唐虞三代捨漢唐宋而不爲矣然於是數者猶未臻其效子諸生抱經濟之學博古以知今明體而適用其敷陳當否疏其所以化成於天下者若何而可以臻夫唐虞三代之盛其詳著於篇朕將親覽焉

○辛丑復工部右侍郎許廓山東布政司右參議魏瑛官先是廓等坐事罰隨軍迆北饋運至是俱復其職

○壬寅上禦奉天殿閱舉人對策擢陳循爲第一賜循等三百五十一人進士及第出身有差貴州布政司右布政使蔣廷瓚率所屬宣慰司府州縣官並頭目耆民來朝貢馬百匹黃臘千斤水銀四百三十斤朱砂三十五斤謝恩以新設貴州郡縣也命朱棨爲行在旗手衛指揮同知食祿不視事棨故尙書浚次子上念浚藩邸舊人故錄用其子

○癸巳

○賜進士陳循冠服銀帶余賜鈔各五錠俱賜宴於北京畱守行後軍都督府上以禮部會試下第舉人中或有學問可取者命翰林院再試之得朱瑛等二十四人並賜冠帶給教諭俸送國子監進學以待後科增設北京承運庫副使二員廣備廣盈二庫副使各一員是日皇太子遣禦史巡視畿內有暴路骸骨者督郡縣瘞之

○甲辰上禦奉天殿進士陳循等上表謝恩○丙午

○廣西武宣來賓平樂桂平等縣蠻賊平先是廣西都指揮使司奏武宣等縣蠻賊胡通四梁公蕩蒙哥物陸扶寬等聚眾劫掠焚五州寨巡檢司勢益猖獗上命廣西都指揮同知葛森率廣西諸衛兵及所屬土兵討之森督慶遠等衛指揮使彭舉等發軍官軍土兵萬九千人搗賊巢穴斬胡通四等及賊黨七百人悉還所掠人口

○丁未

○貴州布政司右布政使蔣廷瓚言去年北徵班師詔至思南府婺川縣聞大巖山有聲連呼萬歲者三咸謂皇上恩威加山川效靈之徵禮部尙書呂震請率羣臣上表賀上曰人臣事君當以道阿諛取容非賢人君子所爲呼噪山谷之間空虛之聲相應理固有之豈是異事布政司官不察以爲祥爾爲國大臣不能辧正其非又欲進表媚朕非君子事君之道遂已播州宣慰使司宣慰使楊昇遣兄楊孟莊等貢馬賀平胡賜鈔幣遣還

○己酉

○大同鎭守左都督朱榮言大同右衛及定邊衛城池當邊境衝要其忙牛嶺兔毛河赤山楡楊口東勝諸處城垣低薄無濠塹宜急修築從之

○辛亥

○山西解州言硝池水溢溢決豁口等處流入鹽池蓋由姚暹渠涑水河並流水道淤塞乞發民修治從之

○甲寅

○撒馬兒罕所部失裏灣回回者馬力丁打剌罕等來朝貢馬賜賚有差

○丁巳

○修北京城垣命第一甲進士陳循爲翰林院修撰李貞陳景著爲編修仍命同纂修性理大全等第二甲第三甲進士洪瑛王翺林文禾�告宋魁陳鏞曾弘林遒節胡﹤氵靚﹥章文昭嚴珊金關王瑛鄭珞袁璞周崇厚習侃鄭雍言牟倫呂棠張益黃仲芳廖謨宋琰朱曰�永範琮黃瓛陳文璧髙谷張堅沈暘及原習譯書王懋姚昇胡淸方勉林超曹義龔英時永彭麟應陳坤奇李芳葉頴王士華吳紹生丁毅石玉黎民張遜萬完周貴連智王諭樊敩王麟戴覲許彬徐景安石慶鄭猷李冠祿周安謝暉爲翰林院庶給事擢史常王達劉進徐琦夏忠爲行人余命於諸司觀政

○琉球國故山南王汪應祖世子他魯每遣使鄔是佳結制等貢方物先是應祖爲兄達勃期所弒各寨官舍兵誅達勃期推他魯每攝國事至是表請襲爵賜鄔是佳結制等鈔有差

○戊午

○封楚王第三女爲興寧郡主第四女爲祁陽郡主

○爪哇國西王楊惟西沙遣使亞烈沙麻耶等奉表謝賜賚恩並貢西馬及方物楊惟西沙乃都馬板所更名也使還復賜王彩幣表裏山東按察司僉事晏璧坐事謫戍保安衛

○庚申命行在工部建進士題名碑於北京國子監命右春坊右庶子兼翰林院侍講楊榮撰記命都督同知汪浩督造海船

○甲子命葛隆爲中奉大夫宗人府儀賓以楚王女興寧郡主配之隆畱守左衛指揮使能之子命交阯三江府知府熊宗魯爲交阯布政司右參議宗魯先爲江西布政司參議坐事落職隨徵交阯能招撫夷民遂授三江府知府又坐事罷於工部監督輸作至是事完宥而用之

○乙丑

○以楊紳爲北京道監察禦史紳先任山東按察司僉事坐事謫戍邊至是有薦其才者故復召用

大明太宗孝文皇帝實錄卷一百六十二

大明太宗孝文皇帝實錄卷一百六十三

永樂十三年夏四月戊辰朔享太廟命皇太子行禮冊西城兵馬指揮劉整女爲汝陽王有煽妃命英國公張輔佩徵夷將軍印充總兵官鎭交阯

○庚午

○升吏科都給事兼司經局正字梁質爲河南按察司僉事命尙司釋迦也失爲妙覺圓通慧慈普應輔國顯教灌頂弘善西天佛子大國師賜之誥命賜都指揮僉事常貴致仕命其子保僧襲會州衛指揮使

○辛未命故狹西都指揮僉事髙瑛弟鏞襲兄原職金吾右衛指揮使故都指揮僉事王彬子剛襲父原職大興左衛指揮使金吾左衛指揮同知王賢子智襲職

○壬申

○設交阯演州府之葵州乂安府之茶籠玉麻二州定升華府之升華思義四州所隸縣升州領黎江都和安備三縣華州領萬安具熙禮悌三縣思州領持平白烏二縣義州領義純鵝杯溪綿三縣

○甲戌

○夜有﹝有﹞﹝星﹞如雞子大靑白色光燭地出大角旁流丈餘發光如盞大西南行至雲中

○丁丑

○設府軍前衛親軍指揮使司置官屬初上選幼軍隨侍皇太孫至是立衛置指揮使五員指揮同知十員指揮僉事二十員衛鎭撫十員經歷司經歷五員千戶所正千戶二十五員副千戶五十員所鎭撫五十員百戶二百五十員命交阯土人阮公倜爲指揮僉事公倜鎭夷衛土官阮如偶之子初如偶以擒賊首黎蒼功升指揮僉事命還交州督運糧餉溺水死公倜來朝﹝致﹞﹝故﹞有是命上以北京眞定永平倉州盧龍連歲水災民乏食命戶部發所屬及旁近軍衛倉賑之

○戊寅

○北京河間縣民劉驢兒妻郭氏一產三男事聞循例優給

○乙卯

○朝鮮國王李芳遠遣陪臣趙鏞等貢馬及方物賀萬壽聖節升行在欽天監冬官正皇甫仲和爲本監副尙寶司丞董儀爲本司少欽太醫院禦醫劉觀爲本院判吏部員外郎陳傑爲江西布政司左參議攺兵科給事中周鎬於吏科福建布政司右參議劉圭於山東布政司四川按察司僉事梁觀於雲南按察司

○癸未

○福余衛頭目都赤並可牙禿徹徹禿等來朝奏願居北京俱命爲鎭撫賜鈔幣牛羊遼東總兵官都督劉江及河州等衛舍人旗軍番進馬賜賚有差

○甲申萬壽聖節上禦奉天殿受朝賀大宴文武羣臣及四夷朝使兵部尙書兼詹事府詹事金忠卒於南京忠浙江鄞縣人自少慷慨負气誼其兄戍通州忠往省焉會上舉兵靖難以布衣入見論事稱旨命署紀善日侍帷幄贊理軍務升署長史事內難平升工部右侍郎賜白金文綺命贊守北京無何召升兵部尙書兼詹事府詹事忠博覽史籍善談論初議建儲上以問忠所對悉合上意上喜賜白金百兩詹事之除蓋旌其直雲閒有誣人過失於上者密令忠審察多爲直之在皇太子前盡誠贊輔居官以寬惠爲心有官守者來謁必勉之卹民嫉苛刻吏如鬼魅於治公務恆推尙其同官之能或有闕失必引爲己過人有片善稱之不置未嘗念舊惡賜賚有餘以散宗族賑貧乏不靳至是卒上及皇太子皆賜祭給驛舟遣官歸其喪命有司治祠墳仍復其家

○乙酉

○修湖廣靖州通道縣城垣

○丙戌

○琉球國中山王思紹並山北王攀安知俱遣使貢馬及方物升吏部左侍郎陳洽爲兵部尙書賜鈔二百錠彩幣四表裏仍往交阯參贊軍務

○丁亥

○占城國王占巴的賴遣王孫捨阿那沙等奉表貢方物朝鮮國使臣趙鏞等陛辭賜鈔幣有差命中軍都督同知曹得孫勇爲金吾左衛指揮僉事

○乙丑

○監察禦史鄧鑑等劾奏狹西掌都司事都督僉事胡原非法拷訊竊盜費祥等七人至死並舉其他罪上曰禦史言是朕嘗敕戒武臣循法度毋作愆非而原所爲皆悖但所犯在敕未下之先可姑宥之再犯不恕

○庚寅

○交阯布政司言本境官鹽乞定例召商許以金銀銅錢中納於是戶部定議金一兩給鹽三十引銀一兩銅錢二千五百文各給鹽三引從之

○辛卯

○復吏部都給事中孫璘山西道監察禦史梁逢吉北京道監察禦史王振狹西道監察禦史武信官璘等先坐事謫充辦事官隨徵交阯至是交阯叛寇平悉復舊職浙江桐廬西安二縣民饑命發預備倉谷賑之凡戶七千六百六十賑谷萬三千四百石有奇舉人郭魯自陳父履嘗爲欒城縣儒學教諭以所教無中科者謫戍雲南願代其役辭甚懇切上憫之命削履軍籍復教諭職

○壬辰敕交阯總兵官英國公張輔交阯人才有可用者惇遣赴京用之命金吾前衛指揮僉事張林子榮襲父職

○甲午

○河南嵩縣主簿張睿言歲歉民乏食乞以存畱倉粟貸之俟秋成還官從之

○乙未

○升四川天全六番招討司爲天全六番招討使司秩從三品給印章命招討髙敬讓招討使

○丙申命故中軍都督同知馬旺子榮襲羽林前衛指揮使狹西行都司都指揮同知金銘坐妖言下獄死撒馬兒罕所部失裏灣回回者馬力丁打剌罕等還賜之鈔幣和寧王阿魯臺遣使臣脫火臺等三十二人貢馬

大明太宗文皇帝實錄卷一百六十三

大明太宗孝文皇帝實錄卷一百六十四

永樂十三年夏五月丁酉朔日有食之

○辛丑

○端午節上禦東苑觀擊球射柳賜文武羣臣鈔有差文武進詩者加賜酒帛

○癸卯

○復趙儀河南布政司右參政儀嘗坐事降鎭西衛經歷至是以其才而復之升鎭西衛指揮同知趙得爲河南都指揮僉事

○甲辰

○設交阯三江府稅課司沱江東潮二州並淸波麻溪夏華三縣五稅課局太原府廣積庫利仁縣之涇濠江上思郎州之通廣新化縣之司剛江口楊捨社﹝之﹞﹝三﹞巡檢司革諒山府水浪縣稅課局

○丙午命遼東都司築緣邊備倭煙墩務令髙厚積薪糧可足五月之用仍置藥弩於上鑿井於旁以嚴守備尋遣都指揮同知胡俊往督之

○戊申

○升建寧右衛指揮同知徐信爲福建行都司都指揮僉事

○己酉

○遣行人陳秀芳等賫詔往琉球國封故山南王汪應祖世子他魯每爲琉球國山南王賜誥命冠服及鈔萬五千錠升鎭守滁州都指揮同知劉鑑爲前軍都督僉事築開平城西舊莊環州東北山柳林小站沙堆西南小山曲河小站舊莊小站回回墓西南山偏嶺東山八煙墩

○辛亥

○甘肅總兵官都督費瓛言肅州臨邊兵多糧少脫有調發猝難措置請以狹西臨洮鞏昌二郡稅糧每歲發旁近丁民轉運備用從之

○壬子

○夜月食

○甲寅命故狹西都指揮僉事張保子鎭襲父原職爲通州衛指揮使燕山左衛指揮使脫火歹子馬那兒丁羽林前衛指揮同知田靑子祥大興左衛指揮同知邵玉侄得金吾後衛指揮同知王榮子俊燕山前衛指揮僉事忙哥帖木兒子仲神保各襲職

○丙辰

○以館覺灌頂國師護教王宗巴幹卽南哥藏卜卒遣使賫敕誥命其侄幹些兒吉剌思巴藏卜襲爲灌頂國師護教王並賫敕賜烏思藏怕木竹巴灌頂國師闡化王吉剌思巴監藏巴裏藏卜彩幣設上卭部衛命頭目掌巴伯爲指揮使時朵甘衛都指揮使阿屑領占卒命爲子幹些兒倫竹嗣職復命幹些兒鎖南繼其叔南葛領占爲本衛都指揮僉事俱賜誥命

○丁巳敕漢王髙煦靑州重鎭今命爾居之已遣人相度王府爾亦遣人往彼視之

○戊午

○革河東狹西鹽運司之河東分司賜和寧王阿魯臺使臣脫火臺等及占城國王之孫捨阿那沙等宴

○庚申

○修太廟社稷並歷代帝王祭器

○辛酉賜國子監琉球雲南生益智每等九十二人夏衣狹西行都司都指揮王貴言寧夏甘肅等衛地臨邊境宜於平涼慶陽運粟五六十萬以備兵儲從之開平備禦成安侯郭亮言開平軍少不足調用洪武中嘗分開平衛五所軍隸山海衛宜令復舊從之

○壬戌

○升順天府丞甄儀爲府尹

○癸亥

○復設廣西湖潤寨巡檢司命巡勇武爲巡檢勇武故土官岑郎利之子郎利初爲本寨巡檢旣歿巡檢司亦廢而土民猶信服勇武至是鎭安府請仍設巡檢司以勇武襲父職管束土兵巡守隘路從之河南都指揮使田榮有罪謫交阯立功和寧王阿魯臺使臣脫火臺等陛辭賜鈔及文綺有差仍遣指揮徐晟賫敕往勞和寧王並賜金織文綺二十表裏

○甲子

○攺廣西按察司副使王肅於山東按察司擢進士李九疇趙貴和張誠爲監察禦史

○乙丑

○開淸江浦河道凡漕運北京舟至淮安過埧度淮以達淸江口挽運者不勝勞平江伯陳瑄時總漕運故老爲瑄言淮安城西有管家湖自湖至淮河鴨陳口僅二十里與淸和口相直宜鑿河引湖水入淮以通漕舟瑄以聞遂發軍民開河置四閘曰移風曰淸江曰福興曰新莊以時啟閉人甚便之占城國王孫捨阿那沙等陛辭賜王孫銀二百兩紵絲紗羅十四疋金織紗衣文綺衣三襲余賜賚有差

大明太宗孝文皇帝實錄卷一百六十四

大明太宗孝文皇帝實錄卷一百六十五

永樂十三年夏六月丙寅朔夜有星如碗大靑白色光燭地出太微西垣內西南行至近濁

○戊辰

○攺刑部尙書劉觀爲都察院左都禦史貴州右布政使蔣廷瓚爲左布政使

○庚午景陵王孟炤妃賁氏薨訃聞遣官賜祭命有司治喪葬

○辛未

○遣官祭中霤琉球國中山王思紹山北王攀安知使臣辭悉使鈔幣

○丙子

○夜月犯心宿前星

○戊寅

○順陽王有烜薨訃聞輟朝一日謚曰懷莊賜祭命有司治喪葬有烜周定王第三子也

○己卯命狹西故都指揮同知王儀之子俊爲西安前衛指揮使初儀爲揚州衛副千戶上靖難之際擒姦歸附升狹西都指揮同知卒俊應襲副千戶以其父功故特升之戶部言浙江烏程等四縣水傷田稼九千四百四十三頃稅糧請折金帛從之

○庚辰

○戶科給事中胡安有罪謫戍邊

○壬午命工部制漢王儀仗先送靑州

○癸未

○移山東徳州廣積倉於臨淸縣永淸埧儲漕運糧

○甲申

○山西布政司言遼州淫雨河水暴溢壞民田三十餘頃命戶部除其租

○己丑

○雲南廣西府彌勒州千夫長阿山等來朝貢馬賜鈔幣等遣還復中軍都督郭義官義先坐受賕免上念其功命復之仍命戶部還其所免月俸

○辛卯

○設董卜韓胡宣慰使司命頭目喃葛爲宣慰使給銀印賜冠帶襲衣喃葛特來朝貢請授職故從之又設董卜韓胡道紀司命本土道士鎖南領貞爲都紀給印章

○壬辰

○升楚府教授烏浚爲吏科給事中山西按察司僉事李昇爲浙江按察司副使湖廣道監察禦史邊信爲河南按察司僉事上虞縣知縣陽煥爲廣西按察司僉事擢進士任敏爲狹西按察司僉事攺河南道監察禦史孔會於山西道山東布政司左參政戚遜於浙江布政司山西按察司僉事王翥於狹西按察司擢陳羽爲刑科給事中羽隨外弟居薊州戎伍中薊州薦羽才行遂召試而用之

○甲午

○蘇州府吳江縣丞李昇言蘇松水患莫甚於太湖欲洩太湖之水莫急於疏下流近時所疏河道歲久不免淤塞今觀常熟之白泖諸港昆山之千墩等河長洲十八都港﹤氵義﹥及吳縣無錫等處近湖河道皆太湖之下流若循其故迹浚而深之仍修蔡涇等閘俟潮水來往以時啟閉庶免泛濫之患而民獲耕種之利從之

○乙未

○設貴州提溪長官司之太平溪金場局石阡長官司之落橋葛容溪銀場局俱置大使副使各一員攺雲南金齒騰衝守禦千戶所之騰衝南甸龍川江羅卜思莊四驛隸南甸州是月北京河南山東淫雨河水泛溢壞廬舍沒田稼而東昌府臨淸縣尢甚民被害者九萬九千二百戶有奇命戶部遣官賑卹

大明太宗孝文皇帝實錄卷一百六十五

大明太宗孝文皇帝實錄卷一百六十六

永樂十三年秋七月丙申朔享太廟命皇太子行禮

○丁酉上諭行在都察院左副都禦史李慶曰朕切於愛民屢戒郡縣之官不許橫取一毫前灤州知州何敬誅求剝削贓賄巨萬已寘諸法近代州同知安損武淸知縣李潛等仍蹈覆轍饕餮貪殘無異於敬神人不容發其姦慝亦寘以法爾宜備錄所犯榜示天下俾牧民者知所警懼

○辛丑上諭行在兵部臣曰隨侍皇太孫幼官其間有孱弱者宜別選壯銳易之所設府軍前衛指揮千百戶鎭撫管束幼軍者宜選用老成端正之人庶幾幼官有所視法

○癸卯

○太監鄭和等奉使西洋諸番國還

○甲辰

○遣太監侯顯等使榜葛剌諸番國賜國王絨錦金織文綺綾絹等物

○乙巳

○掌四川都司事右軍都督同知李敬等奏戎縣蠻寇平先是敍州府戎縣山都掌蠻人作耗攻劫髙珙筠連慶符諸縣敕敬發兵剿捕且敕貴州都司都指揮李政以兵會敬等合攻之遂圍落卜大埧等處山寨擒捕蠻賊悉斬以狥招撫良民復業至是奏請罷兵歸農從之

○己酉

○復福建布政司左參政楊景衡官初景衡坐累戍邊至有言其在官醇謹者特宥而復之晝太白見未位

○壬子

○朝鮮國王李芳遠遣陪臣吳眞貢方物賀皇太子千秋節

○癸丑

○雲南木邦宣慰使司宣慰使罕賓法孟定府土官知府刀名扛特令土官班野灣甸州土官知州刀景發各遣人貢馬及金銀器賜鈔幣有差

○甲寅命法司自今武職官犯杖罪以下系獄者有疾許出就醫藥著爲令

○丙辰

○修沿河驛舍自南京抵北京凡四十五所升鴻臚寺丞哈只爲本寺右少卿

○戊午皇太子千秋節免賀禮

○己未

○監察禦史蕭常言北京食鹽舊例驗口支給無商人貨賣今車駕幸北京軍民輳集往往有以私販取罪者宜定爲常法募商中納以絕私販之幣上命行在戶部尙書夏原吉等議之原吉等請於山海永平二衛納米每引五斗於河間長蘆運司不次支鹽就北京貨賣上是其議命於喜峯口倉納米命故中都畱守司都指揮同知毛忠之子眞襲爲鳳陽右衛指揮使忠徵交阯嘗奮勇先登敗賊眾尋卒於軍眞應襲正千戶上特升之以旌忠之功仍賜眞羅衣一襲鈔四百錠革河南衛輝府李臺義圓二馬驛並遞運所設新鄕縣新中驛新鄕遞運所修武縣武安驛修武遞運所獲嘉縣崇寧驛獲嘉遞運所河內縣覃懷驛河內遞運所孟縣河陽驛孟縣遞運所夜有星如盞大靑白色光燭地出西南雲中西北行至雲中

○庚申

○賑北京魏縣江西瑞昌縣四川永川射洪巴三縣饑民共九千四百戶給粟二萬五百石有奇

○辛酉

○保安衛言城堡壞於淫雨請以軍修築從之

○癸亥

○巡按山東監察禦史林碩劾奏山東布政司參議魏瑛瀆亂人倫有鳥獸行宜加顯戮上命三法司錦衣衛鞫之意磔於市朝鮮國陪臣吳眞陛辭賜之鈔幣

大明太宗孝文皇帝實錄卷一百六十六

大明太宗孝文皇帝實錄卷一百六十七

永樂十三年八月乙丑朔

○丙寅永寧縣進嘉禾五十四本以北京軍民養馬者多增置行太僕寺卿少卿各一員寺丞八員

○丁卯

○遣官釋奠先師孔子

○戊辰祭太社太稷命皇太子行禮敕遼東總兵官都督劉江曰朕命爾備禦一隅諸事皆須措置停當若關防不密倉卒寇至不免有失今天寒土凍邊境空曠寇無處不可入若春月冰解亦宜謹愼勿謂泥水沮洳寇不能來蓋彼之來皆有鄕道少不堤防則墮其計矣愼之愼之

○己巳

○攺狹西按察司僉事張思安於廣東按察司王孜於山西按察司

○庚午

○唐王桱薨

○壬申

○山海衛言積雨壞城請命修築從之

○癸酉

○慶王﹤木旃﹥第三子生賜名秩炵

○乙亥

○廣西東蘭州故土官知州韋萬亮孫勇及普安安撫慈長率耆民來朝貢馬賜鈔幣有差

○丙子

○遣官祭歷代帝王

○丁丑

○遣官祭太歲風雲雷雨嶽鎭海瀆山川等神遣官祭旗纛

○戊寅

○旦壽星見丙位色黃而明潤擢太醫院醫士杜彥達爲禦醫賜冠帶

○庚辰

○賑山東河南北京順天等府饑民山東東昌兗州濟南靑州等府民萬六千四百六十餘戶給粟三萬八千九百六十餘石河南南陽汝寧開封衛輝彰徳懷慶等府民五萬七千六百七十餘戶給粟十三萬八千四百九十餘石北京順天河間大名眞定等府民八萬三千七百四十餘戶給粟十五萬二千四百六十餘石鈔三十二萬五千四百四十四錠有奇

○甲申蔚州衛進白兔四川盤順安撫司故安撫野旺之子欲者什用來朝貢馬並請襲職從之

○乙酉

○唐王桱訃聞上輟視朝十有三日謚曰定賜祭命有司治喪葬王太祖髙皇帝第二十二子賢妃李氏所生洪武二十四年八月受封永樂六年五月之國南陽其資稟敏慧然少檢束薨年三十

○丙戌

○徙交阯新安府治於鎭夷衛城內攺南策州並至靈縣隸之以多翼太平二縣隸鎭蠻府初南策至靈隸諒江多翼太平隸新安至是交阯布政司言南策至靈近新安多翼太平近鎭蠻攺隸爲便鎭夷衛正在南策至靈之地宜移新安府治於鎭夷城內爲便上悉從之

○丁亥

○並交阯淸化府之古弘縣入古藤縣愛州之河中統寧二縣九眞州之緣覺結悅二縣各入本州諒山府之新安縣入丹巴縣如敖縣入丘溫縣董縣入鎭夷縣七源州之水浪縣入本州琴縣入淵縣上文州之杯蘭縣入本州新平府之知見縣分隸衙儀福康二縣政平州之古鄧從質政和三縣南靈州之丹裔縣入本州夜度縣入左平縣利仁州之古禮縣入本州古榜縣入平陸縣古者縣入利仁縣三帶州之元郎縣入扶寧縣威靈州之太堂縣入本州鎭蠻府之新化縣入廷河縣神溪縣入古蘭縣靖安州之安立縣入安和縣西關縣入太平縣河瑰縣入多翼縣武寧州之安丰武寧二縣北江州之安越縣南靖州之河黃縣歡州之沙南縣各入本州路平縣入衙儀縣建平府之平立縣入安本縣長安州之安謨縣入安寧縣建昌府之俸田縣入建昌縣快州之施化縣宣江州之虎巖縣各入本州諒江府之古勇縣入淸遠縣革演州府以千冬縣入演州並演州之芙蓉縣入瓊林縣革威蠻利仁福安南策諒江嘉林沱江七源八州應平淸威太堂古勇平河太平河瑰多翼西關同利武寧善才細江麻溪淸波夏華文盤文振麻籠十九縣及上洪州之金縷愛州之椿市多錦縣之麻浪唐安縣之司王保祿縣之下昌古杜縣之大拜市稅課局其宣化府之長江威蠻州之山定利仁州之養頑慈廉州之上古慈廉縣之兵神淸威縣之淸威太堂縣之江潭淸遠縣之翁羅古勇縣之粉池唐安縣之涇咍平河縣之凍美河四岐縣之安定社四岐社域个婁社安老縣之古齋場支封縣之阿躡社膠水縣之圓光安謨縣之安謨海口河泊所同安支俄長羅三場鹽課司太平縣之唵江口結悅縣之沈渠口二巡檢司三帶州倉並革之賑河南之河南府新安等五縣饑民萬四千二百九十七戶給糧二萬二千一百二十餘石

○戊子

○增置直隸淮安府常盈倉大使一員副使三員

○己丑

○琉球國中山王思紹世子尙巴志遣使宜是結制等貢馬及方物

○庚寅

○淫雨壞正陽門臺址命工部修築夜太白犯房宿北弟二星

○辛卯

○保安衛進嘉禾九十四本有一莖三穗五穗至七穗者

○壬辰

○遼東金州衛綿垂傷田稼

○癸巳

○增置江西徳興縣主簿一員

○甲午

○夜有星如盞大靑白色光燭地出壘壁陣西北行至近濁是月霸州大城縣眞定府武彊縣河水沖決堤岸傷田稼二百三十一頃五十畝事聞命行在戶部除其今年租稅

大明太宗孝文皇帝實錄卷一百六十七

大明太宗孝文皇帝實錄卷一百六十八

永樂十三年九月乙未朔

○丙申

○修河間府興濟縣水決堤岸

○丁酉

○狹西都指揮張麟洮州衛指揮陳﹤王已﹥鎭守興和都指揮王喚各貢羊馬賜賚有差夜熒惑犯靈臺上星

○庚子

○升神樂觀提點沈與眞趙彜善爲太常寺丞山西布政司右參政孟桓爲湖廣按察使左參議許昇爲福建按察司副使山西按察司僉事董鳳爲浙江按察司副使山西右布政使周璟爲左布政使攺山東按察司僉事郭繼宗於山西按察司湖廣按察司副使朱仲安沈熊僉事王處敬董愷狹西按察司僉事姜榮於交阯按察司以狹西按察使辛耀爲交阯布政司左參政副使徐道正爲左參議張泰爲右參議設武淸衛倉於河西務置副使二員隸北京畱守行後軍都督府

○壬寅

○蘇門答剌國王宰奴裏阿必丁遣王子剌查加那因等貢方物太監鄭和獻所獲蘇門答剌賊首蘇幹剌等初和奉使至蘇門答剌賜其王宰奴裏阿必丁彩幣等物蘇幹剌乃前僞王弟方謀弒宰奴阿必丁以奪其位且怒使臣賜不及己領兵數萬邀殺官軍和率眾及其國兵與戰蘇幹剌敗走追至喃渤利國並其妻子俘以歸至是獻於行在兵部尙書方賓言蘇幹剌大逆不道宜付法司正其罪遂命刑部按法誅之命兵部錄官軍戰功於是水軍右衛流官指揮使唐敬流官指揮僉事王衡金吾左衛流官指揮使林子宣龍江左衛流官指揮僉事胡後寬河衛流官指揮同知哈只皆命世襲錦衣衛正千戶陸通馬貴張通劉海俱升流官指揮僉事其餘千百戶旗軍王復亨等百四十餘人升用有差

○癸卯

○重陽節賜文武羣臣宴古裏柯敊喃渤利甘巴裏滿剌加諸番國各遣使貢方物夜熒惑犯上將

○乙巳

○蠻都蔭子口河等處女直野人頭目納的加阿罕住等來朝貢方物賜鈔幣有差夜有星如盞大赤色光燭地出紫微西蕃外西北行入紫微東蕃內

○戊申

○西域貢獅子文武羣臣以爲聖徳遠及所致叩頭稱賀上曰遠人貢土物以達誠何用賀書詩所稱唐虞三代之治曷嘗及祥瑞蓋古聖賢之君但求時和歲稔百姓家給入足卽是太平隋煬帝時孔雀集朝堂百官稱賀元順帝時雨都桑果葉皆生黃色龍文又有嘉禾一莖至八穗者又常有五色祥雲見特此而驕卒皆亡滅前鑑如此朕與卿等但當祇守祖法敬事無怠以保鴻業不可萌侈心擢行在翰林院庶吉士陳用劉永淸陳璲黃壽生余學夔錢習禮爲本院檢討監察禦史王時習言北京刑部所屬郡縣戶口食鹽每引納米五石比年逋負旣多今年六月水溢田穡無收乞暫停食鹽米俟明年秋成後輸納爲便上諭行在戶部臣曰民被水災衣食不能自給其鹽糧須卽停罷來秋亦不必徵

○己酉

○五經四書大全及性理大全書成先是上命翰林院學士兼左春坊大學士胡廣等編類是書旣成廣等以槁進上覽而嘉之賜名五經四書性理大全親制序於卷首至是繕寫成帙計二百二十九卷廣等上表進上禦奉天殿受之命禮部刊賜天下禦制序曰朕惟昔者聖王繼天立極以道治天下自伏羲神農皇帝堯舜禹湯文武相傳授受上以是命之下以是承之率能致雍熙悠久之盛者不越乎道以爲治也下及秦漢以來或治或否或久或近率不能如古昔之盛者或忽之而不行或行之而不純所以天下卒無善治人不得以蒙至治之澤可勝嘆哉夫道之在天下無古今之殊人之稟受於天者亦無古今之異何后世治亂得失與古昔相距之遼絕歟此無他道之不明不行故也道之不明不行夫豈道之病哉其爲世道之責孰得而辭焉夫知世道之責在己則必能任斯道之重而不敢忽如此則道不明不行而世豈有不治也哉朕纘承皇考太祖髙皇帝鴻業卽位以來孳孳圖治怕慮任君師治教之重惟恐弗逮功思帝王之治一本於道所謂道者人倫日用之理初非有待於外也厥初聖人未生道在天地聖人旣生道在聖人聖人已往道在六經六經者聖人爲治之迹也六經之道明則天地聖人之心可見而至治之功可成六經之道不明則人之心術不正而邪說暴行侵尋蠹害欲求善治烏可得乎朕爲此懼乃者命儒臣編修五經四書集諸家傳注而爲大全凡有發明經義者取之悖於經旨者去之又輯先儒成書及其論議格言輔翼五經四書有裨於斯道者類編爲帙名曰性理大全書編成來進朕間閱之廣大悉備如江河之有源委山川之有條理於是聖賢之道粲然而復明所謂考諸三王而不繆建諸天地而不悖質諸鬼神而無疑百世以俟聖人而不惑大哉聖人之道乎豈得而私之遂命工鋟梓頒布天下使天下之人獲睹經書之全探見聖賢之蘊由是窮理以明道立誠以達本修之於身行之於家用之於國而達之天下使家不異政國不殊俗大回淳古之風以紹先王之統以成熙皞之治將必有賴於斯焉遂書以爲序

○庚戌

○賜纂修官翰林院學士兼左春坊大學士胡廣右春坊右庶子兼翰林院侍講楊榮右春坊右諭徳兼翰林院侍講金幼孜翰林院修撰蕭時中陳循編修周述陳全林志李貞陳景著檢討余學夔劉永淸黃壽生陳璲陳用典籍黃約仲庶吉士塗順禮部郎中王羽兵部郎中童謨禮部員外郎吳福北京刑部員外郎吳嘉靖禮部主事黃裳刑部主事叚民洪順沈升章敞楊勉周忱吾紳廣東道監察禦史陳道潛大理評事王選大常寺博士黃福北京國子監博士王復原太醫院禦醫趙友同泉州府儒學教授曾振常州府儒學教授廖思敬蘄州儒學正傅舟大庾縣儒學教諭王進濟陽縣儒學教諭杜觀善化縣儒學教諭顏敬守常州府儒學訓導彭子斐鎭江府儒學訓導畱季安鈔幣有差仍賜宴於禮部賜蘇門答剌國王子剌查加那因等冠帶白金鈔幣襲衣

○壬子

○琉球國中山王思紹世子尙巴志使臣宜是結制等辭歸賜文綺三十表裏

○癸丑

○浙江治水左通政趙居任言蘇松等六府自春及秋雨暘不愆民樂耕作比之往歲實爲丰年上謂行在戶部尙書夏原吉等曰兩京供億多出於此比年水旱相繼民罹饑寒朕深憂之居任爲人𨿽頗廉勤然好佞上而不卹下斯言殆未可信宜遣人驗視毋爲所欺賜蘇門答剌古裏柯枝麻林諸番國使臣鈔幣襲衣有差夜﹝有﹞﹝月﹞犯司怪南弟二星

○甲寅

○慶王﹤木旃﹥第四子生賜名秩煉廣東徳慶州猺首周八十等來朝賜之衣鈔�����宿東扇南弟二星

○丙辰

○行在工部尙書宋禮歷三考復職命宴於禮部仍賜敕褒諭之曰冬官典邦事尢難於六職必得賢能方堪斯任卿才識魁偉閒練明達出於學校樂育成材昔事太祖髙皇帝歷試任使亦克有聞肆朕卽位簡任才賢擢二春官旋升玆職卿正身奉法不憚勤勞厥職用彰及玆九載略無愆尢朕甚嘉焉卿其益堅初志益篤勤誠以輔朕理卿推懋哉

○己未

○北京行部尙書郭資滿九載復職賜宴於禮部且賜敕褒諭曰國家建北京置行部尙書總理六曹其職重矣卿質直剛毅事我太祖髙皇帝克勤職任洎朕肅淸內難效勞竭謀贊輔城守簡在朕心朕登大位圖任舊人特授卿尙書俾總北京之務一心爲國知無不爲綜理庶務咸得其當屬玆九載考績推稱特賜敕褒獎卿其益篤勤誠以率其屬庶永終譽欽哉

○庚申

○賜蘇門答剌古裏柯枝麻林諸番國使臣宴上諭行在禮部臣曰先王柔遠人厚往薄來今海外諸番使臣將歸可遣官豫往福建俟其至宴餞之亦戒其毋苟簡也免北京山東河南被水之民徭役一年

○辛酉

○行在工部尙書吳中九載考績命復職宴於禮部賜敕褒諭曰尙書之職所以總國綱維一事失當則天下有受其害者必得才識通練之士方堪斯任卿發身冑監事我太祖髙皇帝克稱任使朕舉義靖難卿自大寧來歸多效勞勩朕嗣天位屢加超擢繼升冬官卿亦克殫厥心及玆九載考績式稱朕用嘉之俾復厥職尙益礪乃操懋乃功表正厥屬以永終譽書曰愼厥初惟厥終欽哉行在都察院左副都禦史李慶劾奏都督費瓛前在甘肅受韃靼馬駝牛羊事覺皇上問之不以實對重爲欺罔都督梁福貪淫暴酷肆無忌憚請悉正其罪以警將來上命並錄所劾章示之

○壬戌

○北京地震

○癸亥

○行在都察院左副都禦史李慶以九載考滿復職命宴於禮部賜敕褒諭曰都禦史特憲綱總察羣司爲朝廷耳目其任重矣推卿剛直有爲習於吏治祇事我太祖髙皇帝克勤厥務及朕卽位屢用廷擢繼受風憲激揚紏察咸得其宜歷任九年不聞過舉可謂難矣尙益懋忠勤厲風節弼成至治以永終譽欽哉

大明太宗孝文皇帝實錄卷一百六十八

大明太宗孝文皇帝實錄卷一百六十九

永樂十三年冬十月乙丑朔享太廟命皇太子行禮交阯叛寇陳月湖伏誅初月湖紏合淸化磊江蠻人作亂自稱月湖王適英國公張輔至交阯進兵剿之賊敗走追至大關鎭赤土縣擒月湖械送京師誅之其黨郭元慶等相繼就戮餘寇遂平夜太白犯南斗魁弟三星

○丙寅

○行太僕寺卿楊砥言北京所屬郡縣土民養馬者免糧之家五戶一馬不免糧七戶一馬比年有充軍事故者宜令戶部兵部計議於編髮爲民種田人戶內選殷實之家助養從之遂下令郡縣凡遷發種田者能用心牧養悉除其罪俾爲良民

○戊辰

○霸州言大城縣大水傷民田稼百一十七頃有奇命行在戶部免其租

○己巳敕開平備禦成安侯郭亮等曰秋髙馬肥正胡虜出沒之際朕將巡邊爾其整兵以俟

○庚午

○修朝天宮

○辛未

○巡按湖廣監察禦史林衡劾奏荊州左衛指揮僉事鄧義等爲擅毀湘府山川壇廟逮問而掌衛事都指揮使李英僉事王剛擅引恩例釋義等還職乞皆罪之命都察院悉謫戍邊夜熒惑犯左執法

○壬申

○降兩淮鹽運使嶽福爲浙江布政司右參議

○乙亥

○塞關外晏磨峪大水峪小水峪大峪長水峪小姑將峪大姑將峪勝先峪石澗跳梢峪水峪白瀑董家小陵峪常峪西石陽白石陽隘口一十六處以軍士十人守之

○丁丑

○通城王孟燦妃程氏薨訃聞遣官賜祭命有司治喪葬

○庚辰

○夜有星如盞大赤色有光出室宿西北行至近濁

○癸未

○古裏柯枝喃渤利甘巴裏滿剌加麻林忽魯謨斯蘇門答剌諸番國使臣辭歸悉賜鈔幣及永樂通寶錢有差

○甲申上獵近郊經白河之上顧侍臣曰朕昔靖難時嘗冬月欲度此擊敵甫至河而冰合遂濟師勝敵當時亦豈計有今日然神明之相未嘗忘也遂親爲文遣都督談廣以特牲祭河都指揮僉事田眞卒眞兗州府魚臺縣人幼習騎射從軍爲總旗守居庸關從徵山後轉攻七渡河至渾河多效勞勩上舉兵靖難眞從諸將克東河升百戶大戰靈壁眞提槊衝陣敵爲披靡累升隆慶衛指揮僉事以平交阯功升都指揮僉事至是卒子昇襲指揮使時有馬俊者濱州人與眞同立戰功累官金吾左衛指揮僉事從平胡升本衛指揮同知卒人尢稱其勇敢云

○庚寅

○弗提衛奏舉女直野人頭目沙板等至京授指揮千百戶賜誥命冠帶襲衣及鈔幣有差

○辛卯

○考郎兀衛指揮同知惱納等來朝置忽魯愛渚冬河札眞兀思哈里四衛升惱納爲忽魯愛衛指揮使脫赤爲指揮同知苦出脫干等四十人爲指揮僉事長家爲渚冬河衛指揮同知吉當哈爲札眞衛指揮同知忽答思爲兀思哈里衛指揮同知忽禿等七十一人爲千百戶衛所鎭撫賜誥印襲衣及鈔幣有差

○壬辰

○法司奏冒支官糧者上怒命戮之刑科覆奏上曰此朕一時之怒過矣其依律自今犯死罪皆五覆奏著爲令古裏河衛女直牙失答奏願居遼東東寧衛命爲指揮僉事賜予如例

○癸巳敕開平備禦成安侯郭亮都指揮齊安等曰得遼東諜報阿魯臺遣人徵朵顏等衛兵言瓦剌人馬已到阿忽馬吉之境宜晝夜謹備不可怠忽中官李達吏部員外郎陳誠等使西域還西域諸國哈烈撒馬兒罕火州土魯番失剌思俺都淮等處各遣使貢文豹西馬方物誠上使西域記所歷凡十七國山川風俗物產悉備焉哈烈一名黑魯在撒馬兒罕西南去狹西肅州嘉峪關萬一千一百里其地四面多山中有河西流城近東北山下方十餘里國主居城東北隅壘石爲屋平方若髙臺不用棟梁陶瓦中敞虛室數十間窗牖門扉雕花紋繪以金碧地鋪氈■無君臣上下男女相聚皆席地跌坐國主衣窄袖衣及貫頭衫戴小罩剌帽以白布纏頭辮髮後髢服制與國人同但尊稱之曰鎖魯檀蓋華言君至也上下相呼皆稱名相見惟稍屈身初相識行大禮則屈一足三跪男女皆然飲食不設匕筯釀酒多用卜萄飲則坐於地大宴會則設小几案尊者飲下人皆跪酒行則陳幣帛次進珍寶又次進金銀錢布之坐上餘者撒坐間左右執事者競拾之諠嘩大笑名曰喜錢市中交易用銀錢大三等下人私造無禁造成輸稅於國主用印記無印者禁不用市易諸物皆有徵稅什取其二以資國用不置斗斛惟用權衡不設官府惟設管事者稱之曰刀完國主與管事者凡有事施行用紙直書其事各以花押爲記花押之制以金銀爲戒指上鑴其名國無法律不施刑罰傷人命亦止於罰錢婚姻以姊妹爲妻妾同居男女相混男子髡首纏以白布婦女亦白布蒙首略露雙眸喪則易以靑黑居喪止百日葬不用木棺以布囊裹屍瘞之常於墳墓設祭家不祀祖宗亦不祀鬼神惟重拜天之禮凡拜天若聚會則擇日行之無月朔甲子擇日每七日爲一轉周而復始聚拜之所築大土屋眾皆班列其中一人大呼則皆拜每歲二月十月爲把齋月晝不飲食至暮乃食周月始食葷則聚眾射葫蘆其制植長竿髙數丈竿末懸葫蘆中藏白鴿一雙躍馬射之以破葫蘆鴿飛者爲得采國人有通回回教經者眾稱曰滿剌爲國主所尊敬城中置大土室中設一銅器周圍數丈上刻文字如古鼎狀遊學子弟皆聚此若中國大學然有善步走者日可行三二百里蓋自幼習步有急務令持箭走報其俗侈靡用度無禮節其土沃饒气候多暖少雨土產有白鹽銅鐵琉璃金銀珊瑚琥珀珠翠之屬多育蠶善爲紈綺木有桑楡柳槐松檜白楊果有桃杏梨李葡萄石橊谷有麻豆菽麥粟獸有獅豹良馬牛羊雞犬獅子生於阿木河蘆林中云初生時目閉七日始開土人恆於目閉時取之調習其性稍長大則不可馴馭雲撒馬兒罕在哈烈東北去狹西肅州衛嘉峪關九千七百餘里去哈烈二千八百餘里地寬平土壤膏腴有大溪繞城東北流城廣十餘里開六門其北有子城國主居之城中居室稠密西南諸番百貨多聚此交易用銀錢本國自造其俗禁酒屠牛羊者瘞其血城東北隅有土屋爲拜天之所規制甚精柱皆靑石雕鏤花紋設講經之所以泥金書經裹以羊皮人物秀美工巧過於哈烈而風俗土產與哈烈同俺都淮在哈烈東北去撒馬兒罕千三百六十里城居太村周十餘里人民繁庶風土物產同哈烈今爲哈烈屬國八答商一名八里在俺都淮東北城周十餘里居平川地廣無險要其南近山食物丰饒西南諸番人亦聚此市貨今哈烈沙哈魯遣其子守之疊裏迷在撒馬兒罕西南去哈烈二千餘里城在阿木河東岸城內外居民數百家孳畜蕃息河多魚河西多蘆林獅子所產處也沙鹿海牙在撒馬兒罕東五百餘里城在小崗上廣數里西北臨河河名火站水勢衝急架浮梁以渡亦有小舟南近山居人依崖谷多園林西行過一大川二百餘里無水間有水多咸地生臭艸莖髙尺餘枝葉如蓋煮其液成膏卽阿魏又有小艸髙一二尺枝叢生棘剌葉細如藍秋深露凝結枝上如珠食之味甘如餳采煮爲糖名達郎古賓塞藍在達失千之東去撒馬兒罕千三十里城周二三里四面平曠居人稠密樹木深蔚五穀蕃殖秋夏間艸中生黑蜘蛛甚小噬人徧體皆痛治之法以薄苛枝掃痛處又以羊肝擦之誦經一晝夜痛方息而徧體皮膚皆蛻六畜被傷者多死凡止宿必擇近水之地可以避之渴石在撒馬兒罕西南約二百六十里城居大村周十餘里環城多水田南北近山西行十數里俱小山多苾思檀果樹又西行三百餘里有大山屹立中有石峽髙數十丈如斧截齊峽口有門名鉄門關路通東西養夷在塞藍之東三百六十里城居亂山間東北有大溪西流入大川行百里荒城蓋其地界乎別失八里蒙古部落之間別失八里沙漠之地也今馬哈麻王子主之馬哈麻者元之餘裔襲封居此無城郭宮室隨水艸畜牧居則設帳鋪氈■寒暑坐臥於地其王戴小罩剌帽簪鶿鵅翎衣禿袖衫削髮貫耳婦女以白布裹首纏項衣窄袖衣飲食惟肉酪間食米麵不釀酒惟飲乳汁間種穄麥及織毛布爲衣地有松檜楡柳細葉梧桐六畜羊馬最廣多雪霜風气極寒深山大谷六月亦飛雪人性獷戾君臣上下無體統詢其國人云故疆東連哈密西至撒馬兒罕後爲帖木兒駙馬侵奪今西至脫忽麻北與瓦剌相接東南抵於闐阿端於闐有河河中產玉又有哈石之地亦產寶石金銀云火州在柳城西七十里城北近山其地多熱山靑紅若火故名火州城方十餘里僧寺多而居民少東有荒城蓋古髙昌國治也漢西域長史戊己校尉亦居此今隸別失八里柳城古柳中縣在火州東去哈密千餘里經一大川至其國地皆沙磧無水艸道傍多骸骨土人相傳有鬼魅行旅或早暮失侶多迷死出大川度流沙河有山靑紅如火焰山下城屹然廣二三里卽魯陳城四面多田園流水環繞樹木陰翳土宜穄麥豆麻桃杏小棗瓜胡蘆之屬而葡萄最多小而甘無核者名鎖子葡萄畜有牛羊馬駝气候和暖人皆醇朴男子椎髻婦人蒙皂布垂髻於額俱衣胡服男子削髮戴小罩剌帽號回回妝婦女白布褁頭號畏兀兒妝方音皆畏兀之語風俗大略與火州同土魯番在火州之西百里卽古交河縣之安樂城城方一二里地平气候多暖少雨雪土宜麻麥有桃李棗杏葡萄畜多羊馬城中有屋舍居人信佛法多建僧寺故老云其國在漢爲車師唐爲伊西節度之地城西二十里有小城名崖兒城中有斷崖其下二水交流倚崖爲城故名城廣僅二里居民百餘家相傳故交河縣治所又云古車師國王居此今其地並入土魯番矣鹽澤在崖兒城西南去土魯番城三十餘里城居平川廣二里居民百家城北有矮山產石鹽堅白可琢爲器盛肉菜食之不必和鹽故名鹽澤哈密居平川城州三四里開二門東有溪西北流地咸鹵間有揪杏農耕須糞壤所種惟豌豆二麥其北有山與瓦剌相界其西接火州等城故哈密爲西北諸胡往來要路人性獷悍與蒙古回回雜處禮俗各異達失千在塞藍之西去撒馬兒罕七百餘里城周二里居平原四外多園林果樹土宜五穀居民稠密負戴則任車牛卜花兒在撒馬兒罕西北七百餘里城周十餘里居平川民富庶戶以萬計地卑下气候溫和冬月亦食鮮菜土產五穀桑麻絲綿布牛羊魚天鵝雞兔皆有之

大明太宗孝文皇帝實錄卷一百六十九

大明太宗孝文皇帝實錄卷一百七十

永樂十三年十一月甲午朔書諭皇太子曰明年正月十三日大祀天地命爾行禮其格共乃事欽哉欽哉行在欽天監進永樂十四年大統歷上禦奉天殿受之頒賜諸王及文武羣臣夜熒惑犯進賢星

○丁酉

○賜哈烈撒馬兒罕火州土魯番失剌思俺都淮等處使臣癿不花等及郎古衛指揮速苦等宴

○戊戌

○修蘭州衛城

○己亥

○八百大甸宣慰使刀招散遣頭目板羨等貢方物賜之鈔幣

○庚子

○行在兵部尙書方賓等言軍政修明武備整飭則國家無警急之虞我太祖髙皇帝肇造區夏法令嚴明將士用命東徵西討用集大勛皇上肅淸內難祇守成憲屢垂戒敕爲將者必體士卒之心爲兵者必聽將帥之命如身之使臂臂之使指隊伍整齊兵甲堅利庶幾可以禦侮靖亂安內服外而今之掌軍衛者略不究心一遇徵發百獘並見士卒精壯者詐爲罷軟不行將校畏怯者謬托事故免故皮敗紙聯以爲甲腐觔角合以爲弓其他器械敝陋尢甚苟且因循積有年歲旣往之罪必須追究庶幾將來有所警戒上是其言因謂賓等曰今後徵發令總率之人各選部屬庶幾可得精壯其器可遣禦史閱視務得堅利不如令者皆罪之行在禮部尙書呂震奏麻林國進麒麟將至請於至日率羣臣上表賀上曰往者翰林院言修五經四書及性理大全書成欲上表進朕則許之蓋帝王修齊治平之道異於此有益世教可以進表麒麟有無何所損益遂已

○癸卯敕鎭守寧夏寧陽侯陳懋及緣邊諸將曰今天寒地凍正虜騎剽竊之時宜嚴兵以備

○丙午冬至上禦奉天殿受朝賀大宴文武羣臣及四夷朝使

○丁未

○忽忽八河女直野人頭目阿當哈等五十六人來朝貢馬命爲指揮千百戶賜賚遣還

○己酉

○哈密忠義王免力帖木兒並都指揮木納法虎兒丁等遣使貢馬及乞兒麻回回火思老等來朝貢馬賜鈔有差琉球國中山王思紹所遣使臣直佳魯犯法坐誅遣使賫敕諭思紹曰比王所遣直佳魯等來京朕優待之及還至福建乃肆狂悖擅奪海舡殺死官軍毆傷中官奪其衣物直佳魯首罪當寘大辟命法司如律其阿勃馬結剌等六十七人與之同惡罪亦當死春王忠誠特遣歸俾王自治自今遣使宜戒約之毋犯朝憲

○庚戌

○賜慶王﹤木旃﹥西馬及兜羅錦被

○辛亥敕周王橚王楧王晉王熿秦王志堩各於護衛選步騎兵五千命官管領以明年正月赴眞定操練敕狹西甘肅寧夏大同遼東諸守將及河南山東山西狹西都司中都畱守司徐宿沂邳淮安揚州武平歸徳睢陽潼關諸衛曰安天下者不可一日忘武備故軍士必練習器械必鋒利隊伍必嚴肅太祖髙皇帝時常川操練赴京比試閱其能否朕卽位以來屢敕天下整肅軍伍及有徵調精壯者甚少敕至卽選所屬步騎兵遣能幹指揮千百戶統頒以明年春狹西甘肅官軍駐眞定余悉駐徳州操練俟赴北京閱試命哈密忠義王免力帖木兒使臣赤丹不花爲指揮僉事撒都兒爲副千戶買丹爲百戶薛丹爲所鎭撫雲南麓川平緬宣慰使思任發遣人貢方物賜思任發金織文綺紗羅絨錦

○壬子○麻林國及諸番國進麒麟天馬神鹿等物上禦奉天門受之文武羣臣稽首稱賀曰陛下聖徳廣大被及遠夷故致此嘉瑞上曰豈朕徳所致此皆皇考深仁厚澤所被及卿等勤勞贊輔故遠人畢來繼今宜益盡心秉徳進賢達能輔朕爲理遠人來歸未足恃也朝鮮國王李芳遠遣陪臣朴子靑等貢方物賜之鈔幣

○癸丑

○修羽林右衛刁家圩屯田堤岸圩在上元縣大江中洲屢爲風潮衝圯故也

○甲寅

○巡按貴州監察禦史魯琛言近子平苗賊殺虜施溪長官司人民總兵官都督梁福都指揮田文奉命守邊全無備禦之方致寇恣肆良民受害請罪之上命封所劾章示之俾盡力討賊以贖罪

○乙卯敕岷州西寧臨洮各衛選土官舍人餘丁不限名數以明年春赴北京操練○丙辰

○升戶部員外郎王中爲廣西布政司右參議吏科給事中陶瑋爲福建按察司僉事兵科給事中柴震爲湖廣按察司僉事河南道監察禦史唐友誠爲雲南按察司僉事六安州同知陳眞爲太僕寺丞攺兵科給事中王志於吏科廣西布政司右參政陳柱於浙江布政司湖廣布政司右參議龐勉於山西布政司廣東按察司僉事何道是於浙江按察司僉事楊勛於山西按察司僉事呂升於福建按察司

○己未

○行在戶部言廣東海陽潮陽揭陽等縣饑民千九百六十餘戶命發所在軍民倉粟賑之

○庚申

○賜晉王濟熿西馬二匹

○辛酉

○兵部尙書陳洽言朝廷初討黎賊及陳季擴之時占城國王占把的賴𨿽聽朝命出兵來助然實陰懷二心圖唇齒相依徘徊觀望愆期不進至化州乃大肆虜掠以金帛戰象資季擴亦以黎之女遺之復納季擴之舅陳翁挺及鄧容之弟鄧鍜等男女三萬餘人又侵奪升華府所隸四州十一縣之地驅掠人民厥罪下季擴一等耳夫有罪必討請發兵徵之上以交阯旣平民方安業不忽窮兵遠夷但遣使敕諭占巴的賴曰爾久罹安南荼毒屢請發兵除害朕旣命師平之郡縣其地爾賴以安當思感徳守分用保爵土若陰蓄二心悖違天道不撫下人不歸侵地安南覆轍在前爾其鑑之夜有星如雞子大赤色尾迹有光出參旗東南行入九遊

○壬戌

○榮昌伯陳賢鳳陽壽州人有膂力善騎射慷慨負气初從太祖髙皇帝徵伐授雄武衛百戶隨西平侯沐英徵西番頴國公傅友徳徵雲南永昌侯藍玉追胡寇於捕魚兒海皆與有功累升燕山右護衛指揮僉事上舉兵靖難賢從諸將出戰嘗躍突陣多所斬獲軍中稱其驍勇累升右軍都督僉事封榮昌伯其卒也上輟朝一日遣官致祭命有司治喪具

大明太宗孝文皇帝實錄卷一百七十大明太宗孝文皇帝實錄卷一百七十一

永樂十三年十二月甲子朔皇太子省牲於南郊賜哈烈撒馬兒罕火州失剌思土魯番哈密乞兒麻等處使臣馬黑木等宴

○乙丑

○河南彰徳府磁州言今夏多雨滏漳二河水溢漂民廬舍渰沒田稼間有髙阜稼亦不實乞免民間今稅糧從之夜有星如雞子大靑白色有光出天社西南行至近濁

○丙寅命李澄爲中奉大夫宗人府儀賓以楚王第九女祁陽郡主配之澄彰徳衛指揮同知申之孫也

○丁卯上諭行在兵部尙書方賓行太僕寺卿楊砥曰北京論戶養馬其間丁有多寡宜與戶部計議均之賓等議以丁計爲均請十五丁以下養一馬十六丁以上養二馬遷發爲民種田者不論丁七戶養一馬從之

○戊辰敕鎭守寧夏寧陽侯陳懋曰瓦剌使者言瓦剌馬哈木等慮阿魯臺與中國和好將爲己害擬七月率眾至幹難河北侯冬襲阿魯臺斯言𨿽未可信然吾邊境須有備蓋虜多譎惟有備斯無患矣大抵禦寇之道勿與輕戰但堅壁淸野最上計也敕狹西開平大同遼東諸將皆如之免河南衛輝府汲縣被水災租稅夜有星如雞子大靑白色有光出下臺西北行至近濁

○己巳

○設美峪守禦千戶所並置吏目一員隸北京畱守行後軍都督府初上置保安衛立五千戶所命於隘口擇地別設守禦千戶所以聚兵爲守從之

○辛未

○臘日賜文武羣臣宴設湖廣瀘溪縣院場坪巡檢司

○壬申

○巡按山東監察禦史賈節言遼東定遼等衛山水泛溢渰沒田一千八百七十餘頃請蠲稅從之

○甲戌

○行在都察院左副都禦史李慶劾奏都督同知曹得鎭守徳州未及期年貪婪之名彰著遠邇妄作非爲不止一端爲軍民之害失大臣之體宜治其罪上命封所劾章示之且諭得曰如不悛攺將無及

○丙子

○攺行在工部給事中田衝於禮科福建布政司左參政賈瑜於廣東布政司山東館陶縣北京南樂縣民自陳今夏河水泛濫渰沒禾稼秋收不足以輸稅乞折鈔帛從之

○丁丑

○遼東都指揮僉事徐剛有罪謫戍邊剛領兵捕倭寇至畏怯不進致其剽略軍民於法當斬特命宥死充軍遇敵當先

○己卯

○升錦衣衛千戶宗眞爲本衛指揮僉事和寧王阿魯臺遣使哈剌因火你赤等貢馬七十五匹其部都督僉事阿失裏指揮僉事伯顏帖木兒各遣子貢馬賜鈔幣有差���犯軒轅右角星

○壬午命故山東都指揮僉事蘇榮子興襲父舊職爲羽林前衛指揮僉事

○癸未

○工部奏預造紵絲綾錦以備賞賚從之

○甲申

○給西寧等處僧著失監藏等度牒

○丙戌

○攺貴州普安安撫司爲普安州隸布政司以北京順天府水災免今年稅糧

○丁亥

○八百大甸等宣慰使元江等軍民府各遣人貢象馬金銀器烏思藏大國師渴尊巴完卜汪束監藏結失查已遣人貢馬俱賜鈔幣

○己丑

○行在都察院左副都禦史李慶等劾奏近倭賊入旅順口都督劉江領軍至金川衛相去甚近不策應及明日調兵至而賊已遁都指揮周興巫凱俱不用心堤備致倭寇屢爲邊患宜寘之罪上曰江等職在守邊致寇如此罪本難宥姑記其過使圖後效

○庚寅

○朝鮮國王李芳遠遣陪臣趙狷等貢金銀器等物賀明年正旦畱守等衛造新式兵器成盔五百弓千七百六十有五箭二十四萬五千六百六十刀五百五十槍三百甲五千九百七十一

○辛卯敕遼東總兵官都督劉江及遼東都司選女直官軍及舍人餘丁不限名數以明年春赴北京操練

○壬辰立春上禦奉天殿文武羣臣行賀禮賜宴夜有星如雞子大靑白色光燭地出柳宿上西南行入天狗

○癸巳享太廟命皇太子行禮是月升千戶徐政汪海爲府軍右衛指揮僉事小旗張通爲錦衣衛指揮僉事以使西洋有勞也免直隸鳳陽府所屬州縣水災田租九百六十九石有奇免直隸蘇州浙江湖廣河南山東等府州縣水旱糧芻是歲天下戶九百六十八萬七千七百二十九口五千一百五十二萬四千四百三十六賦稅糧三千二百六十四萬八百二十八石布帛百五十三萬五千八百三十七疋絲綿二十二萬六千九百九十二斤綿花絨二十四萬一千五百六十八斤課鈔千八百六十九萬二千二百一十一錠金八十六兩銀二十七萬六千三百三十六兩銅錢二千八百八十一貫銅二千八百四十九斤鐵三十八萬九千六百斤鉛五萬二千九百五斤朱砂千四百八十四兩海﹤貝巴﹥三十四萬三千二百三十八索茶百二十萬一千四百七十四斤鹽百四十一萬一千七百二十九引屯田子粒千三十五萬八千二百五十石馬三十一萬六百五十七匹饋運北京糧六百四十六萬二千九百九十石大明太宗孝文皇帝實錄卷一百七十一

大明太宗孝文皇帝實錄卷一百七十二

永樂十四年正月甲午朔上禦奉天殿受朝賀大宴文武羣臣及四夷朝使

○丙申

○擢太醫院醫士陳敏爲禦醫賜之冠帶

○丁酉享太廟命皇太子行禮

○癸卯

○以將祀南郊百官受誓戒於文華殿韃靼脫脫不花等來朝命爲副千戶賜冠帶鈔幣夜月犯井宿鉞星

○丙午

○大祀天地於南郊皇太子代行禮畢遣太常寺丞沈與眞復命夜有星如盞大靑白色有光出正南雲中東南行入雲中

○戊申

○元宵節賜文武羣臣宴

○己酉

○以北京河南山東饑免其永樂十二年逋租悉停官買不急之物仍命行在戶部遣官賑其饑民總九十九萬九千三百八十戶給糧百三十七萬九千九百石有奇

○壬子敕鎭守狹西丰城侯李彬及都司衛所曰前所調官軍赴北京者如已在途悉令回還俟有召命則來

○癸丑

○建州衛都指揮僉事李顯忠及毛憐衛指揮使猛哥不花等率其部屬郎卜兒罕札不哈等來朝命郎卜兒罕札不花等爲指揮千戶等官賜誥命冠帶襲衣鈔幣

○乙卯

○泰寧衛野人頭目把安臺來朝命爲都指揮僉事是日右春坊右中允吳均監察禦史湯盤給事中李能等言國朝之制京官有犯必奏聞然後逮問永新伯許成擅杖工部主事王景亮違越禮法宜正其罪皇太子曰成武人不達事體姑宥之已而召成諭之曰古之賢臣不恃功而犯法惟能守法然後可長保富貴爾其愼之

○戊午敕平江伯陳瑄都督陳恭謝芳率領舟師儹運糧儲赴北京

○己未

○以水災免河南懷慶徳等府去年租稅夜有星如盞大靑白色尾迹有光出東南遊气中西南行至近濁

○庚申

○琉球國中山王思紹遣侄三吾良亹貢馬及方物謝遣使不謹之罪賜鈔幣遣還

○辛酉命行中軍都督金玉爲總兵官蔡福爲副往山西廣靈等縣徵剿山寇劉子進等子進廣靈縣民居鄕無賴嘗自言往石梯嶺遇道人授以雙刀劍鐵翎神箭能驅役神鬼造爲妖言紏集鄕民劉興余貴郝景瞻樊敏等作耗妄署職名以皂白旗爲號奪太白王家莊驛馬殺大同等衛采木旗軍所過劫掠人畜官軍不能制事聞遂遣玉等剿捕夜有星如盞大赤色光燭地出太微東垣內東南行至遊气

○癸亥

○四川鹽課提舉司言潼川蓬州西充南部安嶽射洪蓬溪等州縣髙馬等九十五鹽井洪武中以囚徒煎辦歲得鹽二十五萬九千八百斤自三十五年放遣囚徒各井至今封閉乞仍開煎從之

大明太宗孝文皇帝實錄卷一百七十二

大明太宗孝文皇帝實錄卷一百七十三

二月甲子朔

○丁卯

○遣官釋奠先師孔子

○戊辰祭大社大稷命皇太子行禮遣官祭先農

○庚午

○東昌府臨淸縣臨淸壩成置壩官一員裁減浙江昌化縣縣丞主簿

○乙亥

○浙江布政司左參議李彬坐贓乞死輸作

○己卯

○代世子遜煓第二子生賜名仕墰

○辛巳

○設交阯順爲縣之僕江口三巡檢司

○壬午

○升蜀府教授鄭楷本府左長史致仕楷浦江義門鄭氏從蜀王椿之請也賜和寧王阿魯臺使哈剌因等及建州左衛指揮猛哥帖木兒等宴

○丁亥

○火州土魯番使馬黑木等辭還賜之鈔幣

○戊子

○中軍都督僉事徐膺緒卒膺緒中山武寧王達之子仁孝皇后之弟也洪武二十三年擢尙寶司卿二十八年升大同中護衛指揮僉事三十一年調金吾前衛三十五年附驃騎將軍中軍都督僉事膺緒爲人質實無矯飾皇太子以舅氏甚敬禮之蓋仁孝皇后旣崩諸舅惟膺緒在每見必命坐款語移時退必自送之有公事常啟者命首領官代之至是卒遣人致祭厚賻贈之尢厚卹其家

○己丑

○夜有星如雞子大靑白色有光出漸臺東北行至近濁

○辛卯

○賜慶王﹤木旃﹥鈔三千錠哈密忠義王免力帖木兒及都指揮木納法虎兒丁使臣辭還賜免力帖木兒彩幣及絹各百疋其母及故忠順王脫脫母彩幣絹各十疋升木納法虎丁爲都督僉事賜彩幣表裏各十疋

大明太宗孝文皇帝實錄卷一百七十三

大明太宗孝文皇帝實錄卷一百七十四

永樂十四年三月癸巳朔長陵殿成奉安仁孝皇后神位命趙王告祭命都督梁福充總兵官往來湖廣貴州鎭守城池嚴飾兵備

○戊戌

○攺刑部左侍郎金純於禮部

○庚子

○升禮部左侍郎金純爲本部尙書升錦衣衛指揮僉事劉敬爲指揮使是曰守三山門都指揮僉事孫勝怠於防守至夜不鎖水閘事覺皇太子問不以實對法司論當斬令旨免死謫從貴州總兵官都督梁福立功贖罪

○壬寅

○和寧王阿魯臺以戰敗瓦剌之眾遣使拾驢等奏獻所俘獲人馬特賜宴勞及還命錦衣衛指揮張晟偕往賜阿魯臺及其母彩幣五十表裏都督也先土幹與瓦剌戰有勞賜彩幣二十表裏阿魯臺部下頭目戰有勞者格檐等二百三十人升都指揮指揮千百戶賜賚有差戰歿者賜祭別失八里王馬哈麻侄納黑失只罕遣使哈只等貢馬及方物且告馬哈麻卒無子遣中官李達給事中傅安等往祭馬哈麻仍以璽書命納黑失只罕嗣爲王賜金織文綺盔甲弓刀並賜其母彩幣上命哈只等言別失八里與哈烈有隙各蓄爭鬥之意復賜璽書諭納黑失只罕並哈烈俾各釋怨睦鄰保其民人以享太平之福又聞別失八里頭目忽歹達事其主四世國人信服今能替輔納黑失只罕亦賜璽書彩幣加勞之

○甲辰

○攺趙王髙燧封國於彰徳申命漢王髙照往居靑州時髙照奏願畱侍左右不欲之國復賜敕曰旣受藩封豈當長在侍下前封雲南憚遠不行與爾靑州今又托故如果誠心畱侍去年在此何以故欲南還是時朕欲畱爾長子亦不可得畱侍之言殆非實意靑州之命更不可辭達王植第十五子生賜名貴燏

○辛亥

○升翰林院修撰兼右春坊右贊善梁潛爲本院侍讀仍兼右贊善編修陳全爲侍講大常寺博士孔克準爲本寺丞廣西道監察禦史傅禮爲湖廣按察司副使鑄印局大使楊尹銘爲中書舍人仍掌本局事攺江西按察司僉事劉選於福建按察司起復太常寺少卿王免命故金吾左衛指揮同知王瑄義侄享虎賁左衛指揮僉事何全第淸大興左衛指揮僉事韓察吉兒子打蘭不花各襲職

○庚申

○前貴州普安安撫慈長有罪下獄死先是慈長謀占營長黃暹阿賽地方私置金鼓旗幟火器聚眾殺掠彊娶民人羅羅爲妾不從遂其夫閹其子事聞命布政使孟驥勘視慈長領兵萬餘圍驥驥以計擒之解京師將誅之而死於獄

○辛酉命戶部歲給廣昌王濟熇祿米二千石修龍虎山上淸宮及懿眞觀

大明太宗孝文皇帝實錄卷一百七十四

大明太宗孝文皇帝實錄卷一百七十五

永樂十四年夏四月癸亥朔享太廟命皇太子行禮夜有星如碗大靑白色有光出平星西南行至雲中

○丁卯敕甘肅總兵官都督費瓛嚴邊備

○戊辰

○制長陽遠安興山巴東靖江五王儀仗

○庚午

○貴州左布政司蔣庭瓚奏思州思南二府舊有土軍二千戶所聚則爲兵散則爲農不妨農事今攺隸前軍都督府專守軍律不得務農乞仍舊爲便從之

○辛未

○琉球國中山王思紹使韓完義等貢馬山南王他魯每遣使鄭儀才等奉表貢方物謝襲封恩

○壬申修大祀壇及神樂觀山川壇懿文陵禮部祭祀淸吏司郎中周訥上言今天下太平四夷賓服民物阜丰請封禪泰山刻石紀功徳垂之萬世尙書呂震亦言皇上聖徳神功昭格上下宜如訥請上謂震曰今天下𨿽無事然水旱疾疫亦間有之朕每聞郡縣上奏未嘗不惕然於心豈敢謂太平之世且聖經未嘗言封禪唐太宗亦不爲封禪魏徵每以堯舜之事望太宗爾欲處朕於太宗之下異乎徵之愛君矣爾當以古人自勉庶幾不忝宗伯之任

○甲戌命朱紹祖爲通政司右參議紹祖故北京刑部尙書浚之長子韃靼阿剌哈兒等九人各率家屬來歸命阿剌兒爲都指揮僉事余授指揮千百戶俱賜冠帶文綺襲衣

○乙亥命翰林院學士兼左春坊大學士胡廣爲文淵閣大學士右春坊右庶子兼翰林院侍講金幼孜俱爲翰林院學士三人俱仍兼春坊原職夜有星如盞大赤色光燭地出西北雲中東南行至雲中後五小星隨之

○丁丑

○朝鮮國王李芳遠遣陪臣韓長壽等貢方物賀萬壽聖節復設孟養軍民宣慰使司命故土官刀木旦次子刀得孟爲宣慰使初刀木旦及其長子思欒發爲緬甸土官那羅塔所殺司遂廢孟養之人從木旦之侄玉賓散居幹崖金沙江處者三千餘人朝廷嘗命玉賓署宣慰使以撫之至是復設宣慰司授刀得孟宣慰使攺授玉賓爲本司同知令率其眾復業仍遣使諭那羅塔各守疆境毋再侵擾以取罪愆

○乙卯萬壽聖節上禦奉天殿受朝賀大宴文武羣臣及四夷朝使

○壬午

○設直隸淮安府山陽縣之淸河福興淸河縣之新莊邳州之乾溝徐州之沽頭上沽頭下沛縣之金溝山東濟寧州之谷亭孟陽泊魯橋十閘置閘官各一員及雲南臨安府蒙自縣之菁口關教三部長官司之部舊村二巡檢司

○癸未

○夜有二星如盞大靑白色光燭地其一出文昌西北行至近濁其一出南斗杓東北行至遊气至禮部尙書呂震言皇太孫將行婚禮預制儀仗其制宜如親王皇太孫妃冠服儀仗亦如親王妃制惟增制燕居冠服從之交阯鎭夷衛百戶丁仕驗未朝仕驗南策州民初平交阯時效力捕寇英國公張輔表授其職至是來朝且貢馬謝恩賜鈔幣遣還

大明太宗孝文皇帝實錄卷一百七十五

大明太宗孝文皇帝實錄卷一百七十六

永樂十四年五月壬辰朔暹羅國王昭祿郡膺山�多羅諦剌卒其子三賴波磨剌札的賴遣使柰世賢等告訃且請襲爵詔遣中官郭文往祭其文別遣使賫詔封三賴波磨剌札的賴爲暹國王仍賜之素綺素羅白氊然布等物並賜其頭目大庫等幣帛

○甲午

○總兵官都督金玉等禽獲山西廣靈等縣山寇劉子進等百三十五人械送京師上謂行在刑部臣曰此徒本皆良民或因饑窘或爲官府虐害不得已相率爲盜可止罪其首惡以示懲戒餘皆免死發交阯南舟奉議沙池向武五開銅鼓各衛充軍敕玉等還京

○丙午

○端午節上禦東苑觀擊球射抑賜文武羣臣宴自公侯以下至衛士耆民賜鈔有差

○己亥

○金吾右衛小旗王貴妻張氏一產二男一女命如例優給

○庚子

○修揚州府郡不鎭上下二閘

○辛丑

○妙覺圓通慧慈輔應輔國顯教灌頂弘善西天佛子大國師釋迦地失辭歸禦制贊賜之並賜佛像佛經法器衣服文綺金銀器皿烏思藏怕木竹巴灌頂國師闡化王吉剌思巴監巴裏藏卜必力工瓦闡教王領眞巴兒吉監藏各遣使貢馬及方物賜鈔幣等物有差

○甲辰

○賑直隸六安英山碭山蕭縣及浙江西安諸縣饑民凡二萬三千四百戶給糧三萬二千八百石有奇

○丙午

○設交阯府州縣儒學及陰陽醫學僧綱道紀等司交州比江建平諒江奉化建昌鎭蠻新安須化三江太原宣化十二府歸化寧化三帶慈廉福安武寧北江長安諒江洪快消化愛宋潮下洪南策洮江沱江宣江一十九州慈廉石室平陸安樂立石挾寧淸潭芙��畱嘉林超類慈山東岸善誓細江苦才大灣望瀛淸遠鳳山平河保祿安寧古壠唐安西眞膠來眞利布逮昌芙蓉東結永涸太平水棠古費安者同利淸沔至靈安定梁江麻溪淸波夏蘋西欄安定司農永通洞喜武禮當道文安曠楊底江乙平原收物蒙麻籠安立六十二縣儒學諒江建昌鎭蠻新安三江太原六府歸化福安慈廉北京武寧嘉林諒江上洪快東潮下洪南策沱江萬崖十四州石室應平善才安寧平河保祿安寧唐安多錦眞利布芙蓉東結峽山水棠右費安老至靈麻溪淸波夏華古農當道楊底江平原二十六縣陰陽學建昌鎭蠻新安太原宣化五府嘉興三帶威蠻北江嘉林諒江上洪東潮下洪洮江沱江宣江十三州麻寵安立水尾象淸威應平細江善才望瀛大灣淸遠平湖庚安多錦安寧古壠順爲太平眞利市芙蓉東結永涸安老水棠淸沔麻溪淸波夏平古農收物三十一縣醫學新安淸化太原三府僧綱司嘉興廣威歸化北江長安諒江上洪快東湖下洪淸安九眞洮江沱江宣江七源十六州僧正引慈廉挨寧安樂立石石室淸威淸潭芙��畱嘉林超類慈山東岸善誓細江善才大灣望瀛安本平和保祿安寧唐安多錦順爲西眞美祿眞利布建昌芙蓉東結多翼古蘭廷河太平峽山水棠右費四岐同利淸沔至靈安定東山梁丘麻溪淸波夏華古農富良安定當道曠楊收物美良五十六縣僧會司建昌鎭蠻新安淸化太原宣化六府道紀司歸化福安利仁慈廉武寧北江嘉林長安上洪快東下洪南策洮江沱江十五州道正司慈廉立石淸潭淸威嘉林超類慈山東岸善誓善才望瀛安本黎平平河保祿唐安美祿西眞芙蓉果結大平水棠右費安老四岐淸沔至靈麻溪淸波夏華安定當道文安曠乙大蠻收物立十七縣道會司

○庚戌

○交阯總兵官英國公張輔言自廣東欽州天涯驛經苗尾港至湧淪沸淘從萬寧縣抵交阯多由水迫陸行止二百九十一里北兵溫故路近七驛宜設水馬驛傳以便往來從之於是設廣東欽州之防城佛淘二水驛寧越湧淪三遞運所佛淘巡檢司靈山縣之龍門安遷二馬安河格木二遞運所交阯靖安州同安水驛同安遞運所萬寧縣之萬寧水驛萬寧遞運所新安縣之新安安和縣之安和東潮州之東潮三水驛至靈縣之平灘水驛平灘遞運所慈山縣之慈山水驛廣州欽州天涯林縣嘉林馬驛交州府瀘江馬驛廣州欽州天涯馬驛俱爲水驛廣西橫州州門水驛隸南寧府設交阯新安守禦千戶所通政司右通政馬麟卒麟河南鞏縣人洪武中爲給事中建文初以事謫雲南上卽位循例召復舊職後升兵科都給事中再升右通政卒遣官賜祭麟無他長以訐爲能在兵科彈紏諸司無虛日上嘗命署兵部才一日輙有過舉爲人所紏自是訐直之气稍戢云○甲寅

○夜有星如碗大靑赤色光燭地出天桴旁如遣火光東南行至雲中

○丁巳

○復監察禦史孫儼鄧眞王仲壽官儼等嘗坐累降行人至是察非其罪皆復之

○丁巳

○直隸金山衛奏有倭船三十餘艘倭寇約三千餘在海往來敕遼東總兵官都督柳江及各都司緣海衛所令護備及相機剿捕廣東潮州府海陽縣言去年冬系霜殺麥夏稅乞折輸米粟從之

○庚申

○狹西雨雹傷麥是月設西番領思奔寨行都指揮使司以頭目喃葛加兒卜爲都指揮僉事遣使給誥命江西南昌等府言自四月至五月淫雨江水泛漲壞廬舍沒田稼命戶部遣人撫視

大明太宗孝文皇帝實錄卷一百七十六

大明太宗孝文皇帝實錄卷一百七十七

永樂十四年六月辛酉朔琉球國中山王思紹使臣韓完義等山南王他魯每使臣鄭義才等辭歸賜鈔幣表裏有差徐州沛縣淫雨傷稼

○乙丑命都指揮僉事史亮子敬襲金吾左衛指揮使初亮爲本衛指揮同知以靖難功升山東都指揮僉事卒敬應襲指揮同知上思亮功特升之賜國子監琉球雲南生百一十九人夏衣狹西都指揮使司劉淸掌寧夏衛事私通外境激變番夷僭用服飾等事覺法司當淸斬罪特命宥死謫戍遼東巡按四川監察禦史陳正倫言瀘州比歲民饑輸租不給乞令去年稅糧折收鈔帛從之

○丙寅

○遣官祭中霤

○丁卯敕鎭守寧夏寧陽侯陳懋曰瓦剌歸附人言馬哈木已死其眾潰散故停北徵然我不可輕信此說輙怠邊備愼之愼之命都督同知蔡福充總兵官指揮莊敬爲副率兵萬人於緣海山東巡捕倭寇上面戒之曰瀕海之民數罹寇害故命爾除寇安民爾宜嚴約束身先士卒以殄寇爲務無縱下人重爲民害違者並其將皆不貸升尙寶司丞張信爲本司少卿中書舍人袁中徹爲司丞戶科給事中汪衡爲河南按察司僉事廣東道監察禦史蔣彥爲湖廣按察司僉事吏部員外郎韓彥起爲廣西按察司僉事江西按察司副使顧佐爲應天府尹攺山東布政司右參政張璘於山西布政司江西按察司四川按察副使張緝於廣西按察司狹西按察僉事王翥於湖廣按察司夜太白犯諸王東第一星

○己巳

○眞定府獲鹿縣雨雹傷稼

○庚午

○交阯布政司右參議莫勛率其屬三江奉化等府土官百三十九人來朝貢及金銀器等物上嘉勛等先有歸款之誠繼有從徵之勞特賜宴勞升勛爲本司右布政使三江府土官知府杜繼忠爲右參政復賜璽書寵異之餘官屬各升一級賜彩幣有差

○辛未

○朝鮮國王李芳遠遣使貢方物命故羽林前衛指揮使劉泉子安襲父職千戶李春子敬花榮子斌俱襲升指揮同知張名得子旺車官受子榮俱襲升指揮僉事金吾左衛千戶蕭取�衣子能襲升指揮同知金吾右衛千戶張思中子名陳柱兒子取�衣俱襲升指揮僉事敬等俱以其父隨徵有功故升用之府軍衛指揮僉事胡海自陳老疾命其子全代職

○壬申

○山西布政司言平陽大同所屬二府州縣歲旱民饑命驗口發粟賑之

○癸酉

○周王橚辭所賜在城稅課從之賑河南偃師縣饑民三千一百七戶給糧九千一百八十三石

○乙亥

○廣東儋州土官周知王賢祐率生黎峒首王撒黎佛金等來朝貢馬賜鈔幣遣還上謂行在禮部臣曰黎人遠處海南素不沾王化今慕來歸而朝貢頻繁殆將困乏非存卹撫之意自今生黎土官峒首俱三年一朝著爲令韃靼桷哥必裏的阿藍察兒阿都剌來歸願居北京命桷哥必裏的爲指揮僉事阿藍察兒等爲百戶賜予如例直隸崇明沙守禦所戶言本所四面皆海城之南垣遞年風潮湧決屢築屢壞徒費工力崇明縣南秦家符地勢髙廣置城爲便從之

○丙子

○修北京城北淸河沙河土河三橋

○戊寅

○亦爲忽山地面安直野人鎖奴兀等弗提衛卜不花剌郎等處回回鎖非等來朝貢馬駝賜鈔幣有差

○己卯

○哈烈撒馬兒罕失剌思俺都淮等朝貢賜臣辭還賜之鈔幣命禮部諭所過州郡宴餞之仍遣中官魯安郎中陳誠等賫敕偕行賜哈烈王沙哈魯等及撒馬兒罕頭目兀魯伯等失剌思頭目亦不剌金俺都淮頭目賽赤答阿哈麻答罕等白金紵絲紗羅絹布等物有差並賜所經俺的幹及亦思弗罕等處頭目文綺

○癸未

○升寧夏衛指揮僉事馮傑爲指揮同知賜鈔二百錠衣一襲以告指揮王倫祅言得實故也巡按四川監察禦史羅通言四川行都司都指揮使郭贇隱匿罪人家財分受進貢馬及諸不法事點軍監察禦史汪淋中與贇交通共爲姦利宜並治其罪命都察院並追鞫之

○甲申敕捕倭總兵官都督同知蔡福等曰近登州衛奏有賊舡三十三艘泊靖海衛楊村島已敕山東都指揮衛靑等帥軍往捕爾卽合兵殄滅勿誤事機

○丁亥

○贈前燕府長史朱復爲北京刑部尙書謚忠定復鳳陽人剛介有操行初爲長史事上恭謹敢直言諫諍上嘉之卽位之初官其子浚至是復念藩邸舊勞故追贈焉仍命有司修其墳塋夜有星如盞大靑白色光燭地出正北雲中西北行至雲中

○戊子

○禮部言湖廣興國州民歐文受妻李氏一產三男命循例優給是月北京薊州遵化玉田通州漷縣及山東濟南商河諸州縣奏雨水傷稼命戶部遣人撫視

大明太宗孝文皇帝實錄卷一百七十七

大明太宗孝文皇帝實錄卷一百七十八

永樂十四年秋七月庚寅朔享太廟命皇太子行禮贈乳母保聖賢順夫人馮氏之夫鎭撫王忠爲後軍都督府左都督謚恭靖遣官祭之

○癸巳

○鎭守寧夏寧陽侯陳懋進嘉瓜二實同帶錦衣衛千戶丁金嘉剌丁奉使撒剌亦還俱升指揮僉事擢錦衣衛散騎舍人張軏爲旗手衛指揮使山東鄒縣淫雨水暴至壞民廬舍二百一十二戶

○乙未

○造郊祀祭器

○丙申

○山東沾化縣暴雨傷田稼

○丁酉

○戶部言河南衛輝府新鄕縣山東樂安州北京通州及順義宛平二縣蝗命速遣人捕瘞戊戌

○肇慶府知府王伯貞卒伯貞吉安泰和人博學工文洪武十五年詔舉賢才共論治道縣舉伯貞應詔旣至試所治經稱旨除廣東按察司試僉事分巡雷州上疏請拯鹽法防海寇復寇準所開舊渠漑民田以利民從之還攺工部試主事丁父憂闋服至京以後期謫戍安慶永樂初用薦起知瓊州伯貞寬厚長者愛民如子無所不用其誠爲政使民向善而已不拘文法諸峒黎歸化者萬三千餘人崖州黎嘗私忿爭相戰鬥衛將利於漁取欲發兵剿之伯貞執不可曰彼自相仇殺耳非有寇城邑殺良民之惡不足煩官軍衛將不從伯貞議遣寧遠縣丞黃童視之果仇殺也獲首賊數人罪之黎人遂安瓊田歲三獲其賦以給衛兵兵率以一時索足民急不能輸則以貨貸而抑減其貨之直民困之伯貞與衛約三獲三輸之兵不敢違而民以紓嘗大旱民禱弗應伯貞躬禱之雨沾足修學捨閒暇親授業諸生獎勵開諭駸駸見成效自是瓊學舉進士者益中其惠政多可紀嶺南郡守治行時論蓋以伯貞爲首稱伯貞外和內夷泊然布素始終一節後丁母憂去服闋攺肇慶知府命下以疾卒於北京伯貞同時有鄭懋中者泉州晉江人以太學生擢廣東程鄕知縣寬恕廉愼縣有豪猾吏者素爲民害懋中至首按之死於獄民大悅有爭訟者委曲誨諭之或未悟令退而思之卒感服不施鞭朴詞訟以簡縣中稱治旣卒吏民像而祠之時嶺南縣令亦以懋中爲巨擘云夜有二星如雞子大其一靑赤色尾迹有光出天大將軍上東南入外屏其一赤色有光出璧東南入天倉

○己亥

○設大名府元城縣小灘巡檢司復設交阯演州望江鎭又安府臨安鎭二金場局先是以蠻人弗靖罪二局至是寇平復置

○庚子賜朝鮮國貢使宴

○辛丑命保定侯孟瑛吏部右侍郎師逵督修漢世子府於靑州夜月犯建星西第一星

○壬寅

○河南開封等府十四州縣淫雨黃河決堤岸沒民居田稼

○乙巳上諭行在兵部臣曰國家置武衛禦暴亂非練習兵事善撫士卒者不可任比聞軍官日以酣飲爲樂因循苟且不事操練甚者刻削軍士致其凍餒近倭寇登岸劫掠居民瀕海軍倉惶無措遂至失機爾兵部同安遠侯柳升精選指揮千百戶練習戎政者往任其事仍須簡其不職者悉送京師自是與選者上必親閱遣行之際指揮賜鈔百錠千百戶八十錠悉命乘傳以行掌錦衣衛事都指揮僉事紀綱有罪伏誅綱濟南臨邑人由郡庠生從上平內難累官錦衣指揮使升都指揮僉事日見信任而時思驕橫朋比罔上與指揮僉事莊敬等興販私鹽居處服食器皿僭擬上用畜歌童舞女於家出入迎導詐傳詔旨役臨邑之民營創私擅作威福以危法中人受四方賂遺及侵盜官物不可勝紀气勢傾中外事覺時敬在海上逮至上命磔綱敬於市籍其家無少長咸謫戍邊除福建光澤縣荒田二百三十六頃有奇租額夜太白犯鎭星

○丙午

○應城伯孫巖有罪免初巖鎭通州通州衛千戶蔡原與金吾右衛千戶馬俊鬥毆赴巖陳訴巖怒俊言不遜捶殺之事覺上召問巖巖不以實對刑科給事中陳敏劾之命法司會公侯鞫之有驗免死安置交阯

○丁未

○右軍都督僉事趙淸卒淸鳳陽定遠人性伉直洪武中以軍功積官至北平都指揮使升後軍都督僉事致仕上之舉義也建文中命淸守彰徳上兵至城下遣人招之淸對使者言殿下至京城日但以二指許帖召臣臣不敢不至今未敢也上不之罪曁卽位召淸還以老仍命以右軍都督致仕而官其子爲指揮至是卒上及皇太子皆遣官賜祭賻以布帛

○戊申

○賜弗提衛指揮卜不花剌郎地面回回鎖非等亦馬忽山地面女直野人鎖奴兀宴

○己酉

○革南北二京城門郎永平府久雨灤漆二河溢壞民田禾廬舍事聞命賑卹之

○庚戌

○朝鮮國王李芳遠遣陪臣李文等奉箋表皇太子千秋節

○辛亥

○攺湖廣布政司左參議羅義於狹西布政司巡按江西監察禦史成均劾奏江西布政司右參政潘賜不修職守惟觴酒賦詩爲務及與都指揮使唐琮督造海船慢令失期上以琮武夫姑貫其耳命都察院逮賜鞫之蜀王椿密遣儀賓顧瞻奏谷王橞謀不軌先是谷府隨侍都督張興因奏事北京密言於上曰橞陰養死士造戰船有不臣之心宜豫爲之備上曰朕待橞厚於諸王豈當有此興言願陛下察之有如臣言不實甘就顯戮上曰朕徐察之興還過南京入見皇太子又以橞所爲密啟且曰臣已具言於上上以至親之故若有未信臣言者今言於殿下幸他日免臣連坐也皇太子遣人密奏之上猶未決至是椿盡發其事蓋橞萌異志久矣以椿同母兄獨嘗一再遣人詣蜀言之椿不聽然猶未忍發但嚴書戒止之會檜子崇寧王悅燇獲罪於父逃避橞所橞詭眾曰建文君初實不死今已在此椿聞之遂具奏於上並奏其他事謂橞恃寵縱橫有無君之心藏匿亡叛造作舟艦弓弩器械教習兵法戰鬥之事大建佛寺造天成閣私度僧千人晝夜所禱祝詛又與都指揮張成宦者吳智等日夜謀議蹤迹詭祕又莫之知號張成爲師尙父捏造圖讖謂已於親王中次在十八與讖相應傳報於人又密遣典寶劉信獻帶寶於椿藏所爲讖語於帶匣示之復致書於椿有曰徳蒼時不可言桓文之事桓文時不可言徳蒼之施辭意含蓄往往類此又令巧匠制燈於上元節獻於朝就俾請內府架構偵伺動靜又選壯士習音樂擬獻於朝供應殿庭以圖閒隙前長史盧庭綱屢諫不聽反誣以誹謗具奏磔殺之王府僚屬遂無敢復諫者指揮唐彰舍人覃常泄其事咸被捶敍又於長沙山林池沼竹木花果鳥獸魚鱉之利盡專之稅及六畜糞壤若奇花怪石之類不以遠近盡移入府內爲遊觀之具長沙之民苦之上得奏嘆曰朕何如待橞乃有此心又曰蜀王忠孝人宜不見欺且張都督嘗有言矣遂遣中官賫敕諭橞令送崇寧王還蜀且察其所爲夜鎭星犯鬼宿東南星

○壬子皇太子千秋節免賀禮

○癸丑

○賜書獎答蜀王椿曰去年谷府隨侍都督張興來言橞潛萌異圖言之至再兄未之信今得賢弟書具有實事人之無良一至於此賢弟此心周公忠存王室之心也儀賓顧瞻回附黃金二百兩白金千兩鈔四萬錠玉帶一金織衮龍紵絲紗羅衣九襲紵絲綫羅紗各五十疋絨錦十疋彩絹千疋兜綿十條髙麗布百疋米千石胡椒千斤馬十匹鞍二副往致兄意至可領也命隆慶州及永寧縣置社稷山川勵壇

○甲寅

○行在戶部尙書夏原吉言北京戶口食鹽惟足本處軍民之用今扈從官軍人眾鹽不足用宜令北京行部於長蘆鹽運司支運每鹽一斤收鈔一貫庶公私兩便鈔法亦通從之是曰河南布政司左參議王徵有罪下獄時命方面官巡視民瘼徵所至恣肆貪酷杖殺新鄭等縣吏民數人刑科給事中李能劾啟徵縱貪饕如豹虎忽民命如艸芥宜治其罪皇太子曰巡視民瘼求以生人而乃殺人罪奚可容命都察院追鞫之

○乙卯

○監察禦史康慶劾奏山西都指揮僉事穆肅嘗以妓女遺紀綱交結服黨上命錦衣衛鞫之

○丁巳

○升刑部主事曹存禮爲山西按察司僉事女直野人頭目保童塔失塔木等來朝命保童爲兀者右衛指揮同知塔失塔木等二十三人爲指揮僉事禿剌納等十四人爲副千戶忽失塔等二人爲衛鎭撫忽失納等八人爲百戶兀桑哈爲所鎭撫俱賜誥敕

○己未

○雲南鎭康府及孟璉大侯八寨諸長官司各遣人貢馬悉賜鈔幣遣還夜有星如雞子大赤色尾迹有光出五車東北行入文昌是月給戍交阯軍士衣鞋三萬七千六十五事件仍令廣東廣西湖廣江西增制五萬事給之福建建寧邵延平三府及江西廣信饒州二府浙江衢州金華二府大雨溪水暴漲壞城垣漂房舍溺死人畜甚眾事聞命戶部遣人分視賑卹遼東淫雨彌旬遼河代子河水溢浸沒城垣屯堡彰徳府屬縣蝗

大明太宗孝文皇帝實錄卷一百七十八

大明太宗孝文皇帝實錄卷一百七十九

八月庚申朔巡按四川監察禦史汪淋中言越嵩寧番鹽井會川禮州徳昌打衝河俱系極邊衝要衛所舊皆土城宜甃以磚石庶可永久從之

○辛酉

○擢翰林院習字縣丞陳登秀才陳景茂黃卓俱爲中書舍人弗提衛奏舉女直野人頭目牙速等堪任以職從之設告灘衛命牙速爲指揮同知亦裏當哈等爲千百戶賜誥印冠帶襲衣及鈔幣有差

○壬戌

○山海衛指揮使司言衛城及壞於霖潦者三百六十餘丈系邊境要害之處宜亟修治從之

○癸亥○設亦馬忽山衛命女直野人頭目鎖奴兀爲指揮使哈散哈爲指揮同知木答兀等七人爲指揮僉事余爲千戶百戶鎭撫賜誥印冠帶襲衣及鈔幣有差

○甲子

○夜有星如盞大靑赤色有光出東南雲中東南行至近濁

○乙丑

○召鎭守狹西丰城侯李彬還京刑科都給事中曹潤有罪徒邊

○丙寅

○攺工部尙書吳中爲刑部尙書

○丁卯

○遣官釋奠先師孔子

○戊辰祭太社太稷命皇太子行禮

○己巳命故榮昌伯陳賢子常山右護衛指揮使智襲榮昌伯

○壬申

○升翰林院修撰王英王洪俱爲本院侍講

○癸酉

○旦壽星見欽天監以聞行在禮部尙書呂震師文武百官請上表賀賜敕諭曰朕惟太祖髙皇帝膺受天命掃除羣雄創業垂統立綱陳紀以安天下臻玆太平是以上天垂象屢顯鴻應揆朕涼薄曷克膺玆矧天道無常惟徳是輔凡爲臣民能遵守太祖髙皇帝成憲爲子盡孝爲臣盡忠奉公守法安分守己用承福祐國家之祥孰大於此爾文武臣僚宜各盡乃心輔朕不逮國家有永遠之安爾等曁爾子爾孫亦同享永遠之福壽星之瑞其勿賀升翰林院檢討張伯頴爲本院修撰廣西按察司僉事張鑑爲湖廣布政司右參議山西道監察禦史彭進爲河南按察司副使以刑部郎中韓善爲僉事攺工科給事中甄實於兵科狹西道監察禦史杜春於江西道命錦衣衛故指揮同知何義宗子淸襲升指揮使

○丙子

○遣官祭歷代帝王

○丁丑

○遣官祭太歲風雲雷雨嶽鎭海瀆山川等神遣官祭旗纛詔天下軍民預北京營造者分番赴工所在有司人給鈔五錠爲道裏費

○戊寅

○中官賫敕自谷府還言橞反謀有狀遂遣敕符金牌召橞夜有星如盞大靑白色光燭地出正南雲中東南行至雲中

○庚辰

○修永平遵化薊州淫雨所壞城垣

○辛巳

○刑科給事中丁玨有罪謫戍邊斑淮安山陽人素無行不爲鄕裏所齒玨積不平值里社賽神遂誣告里人聚眾爲妖言坐死者數十人法司言玨忠且有才以爲給事中恆伺察人小過輒以上皆側目玨因肆貪黷放濫無恥及母喪未期起復輙隨眾人入大祀齋宮復與慶成宴爲監察禦史兪信等所劾逮至行在法司論以大不敬上曰朕素疑其姦邪若悉行所言左右無一人得全者豈可以玷朝行遂謫戍邊

○癸未

○旌表太原府石州儒學正梁準孝行準狹西鳳翔人母喪廬墓哀毀有羣鳥飛鳴其上所種樹有鵲來巢有司上其事特旌之擢爲均州知州

○甲申

○夜有星如盞大靑赤色光燭地出織女西入天市西垣外

○乙酉

○交阯鎭夷指揮使陶弘交州左衛指揮同知範士興交州右衛指揮同知路文律交州中衛指揮同知黃振三江衛指揮同知裴如隆俱遣人奉表貢馬及方物謝受官恩各賜鈔幣遣還女直野人頭目木良苦等來朝設札眞衛命木良苦等爲指揮千百戶賜誥印冠帶襲衣及鈔幣有差

○丁亥

○作西宮初上至北京仍禦舊宮及是將撤而新之乃命工部作西宮爲視朝之所

○戊子

○設雲南嶍峨縣之伽羅馬龍他郎甸長官司之摩鈔勒二巡檢司

大明太宗孝文皇帝實錄卷一百七十九

大明太宗孝文皇帝實錄卷一百八十

九月己丑朔

○癸巳

○夜月犯東咸南第一星

○甲午

○浙江左布政使章彥博卒彥博山西汾州人洪武中由國子生擢監察禦史升僉都禦史詹事府詹事攺山東按察使雲南浙江二布政司左參政永樂元年升浙江按察使坐事謫戍邊尋起爲監察禦史升福建右參議十二年升浙江布政使彥博謹直有通才居官以廉能見稱云

○丙申上聞漢王髙煦於各衛選精壯軍士及有藝能者以隨侍爲名教習武事造作器械心益疑之遂有還京之意先敕右軍都督僉事歐陽靑白親王護衛官軍自有常數凡各衛選撥隨侍漢王者令各還原伍不許稽畱時靑專典漢府兵事故也

○丁酉

○重陽節賜文武羣臣宴敕捕倭總兵官都督同知蔡福還京所領官軍悉還原衛掌常山右護衛都指揮同知陳中掌常山中左二護衛都指揮僉事徐良楊旺以擅調軍士謫戍交阯

○己亥

○升浙江按察司副使李素爲湖廣布政司左參政戶科給事中郎慶爲河南按察司僉事攺廣東按察司僉事李約於山東按察司北京苑馬寺卿喬穩於遼東苑馬寺命錦衣衛故千戶楊眞子榮襲升本衛指揮僉事先是眞從太監鄭和使西洋至錫蘭山卒及是錄其功故升用其子云命田昇爲隆慶衛指揮使昇故指揮僉事眞之子初眞爲隆慶衛指揮僉事徵交阯升都指揮僉事卒昇應襲指揮僉事上以眞從徵功多特命襲指揮使仍賜之鈔免河南歸徳州寧陵縣被水田租北京行太僕寺卿楊砥言近年馬蕃息而少牧養之人請令民五丁養種馬一每十馬立羣頭一人五十馬立羣長一人養馬之家歲蠲芻糧之半而薊州以東至山海諸衛土地寬廣水艸丰美其屯糧軍士亦宜人養種馬一匹歲子粒亦免其半上曰旣貴軍士孳牧則不可復徵子粒其悉蠲之餘從所言辛丑

○夜有二星如雞子大其一赤色光燭地出天花西北行至遊气其一靑白色有光出勾陳西北行入紫微東蕃

○壬寅

○保安衛指揮司奏所轄境內諸隘口可通車騎者三曰深井曰李家莊大箭口皆色設烽候分兵守之樵牧小逕八曰董家莊桃花口賈兒嶺靈山寺紙坊溝天井關泗水口小箭口悉已塞之其紙坊溝等處又有可拔援而度者亦宜分兵巡守今議可通車騎者用百戶一員領甲士二十人守備樵木小逕宜用甲士十人從之

○癸卯

○京師地震

○甲辰

○瓦剌順寧王馬哈木賢義王大平等使臣觀音奴塔不塔等辭還賜鈔爲道裏費命太監海童等賫敕同往諭以逆順禍福之道並賜之彩幣丁未以車駕將還京於奉天殿丹陛設壇告天地遣官祭北京山川城隍旗纛諸神及所經陵寢祠廟悉如八年之制夜月犯畢宿

○戊申車駕發北京命監察禦史給事中存問年髙循例給賜苑馬寺卿喬穩濟南章丘人初爲燕府審里正上靖內難命穩署北平按察使事與陳圭等督眾守城永樂元年五月升兵部左侍郎三年調北京刑部八年攺北京苑馬寺卿調遼東苑馬寺未至官以疾卒

○甲寅

○直隸淮安府言鹽城縣颶風海水泛溢傷民田二百十五頃有奇皇太子命蠲今年田租凡千一百七十餘石

○丙辰

○夜有星大如盞靑白色尾迹有光出五車東北行至近濁

大明太宗孝文皇帝實錄卷一百八十明太宗孝文皇帝實錄卷一百八十一

永樂十四年冬十月己未朔享太廟命皇太子行禮夜有星如盞大靑白色有光出正北遊气中北行至近濁

○庚申

○廣東都司言碣石衛城垣爲水所壞請以軍士修築皇太子從之

○甲子

○兵部左侍郎盧淵卒淵字文濊南昌新建人洪武中由大學生任兵部司馬部主事升員外郎又升郎中居官廉愼蒞事勤敏不苟從違建文中升左侍郎坐累黜上正大統召復其官淵與人交信爲人謀忠同僚如忠伯茹瑺尙書劉俊全忠方賓其人品不齊鹹所心服而倚任焉嘗疽發背上遣內侍賜善藥疾愈入謝賫予尢厚至是卒賜祭及賻遣官護喪歸葬焉

○乙丑車駕次濟寧先夕夢魯王肇煇侍立於前甚恭旣旦肇煇來謁上甚喜賜敕獎勵加賜彩幣米千石蓋肇煇居國簡靜奉法謹禮上素重之云

○丙寅

○設徐州沛縣刁陽湖板閘

○戊辰

○設交阯安樂縣之東臯農貢縣之永通董縣之董站三馬驛

○壬申車駕次夾溝親視徐王墳占城國王占巴的賴遣使謝那該等貢象犀等物至行在謝罪

○甲戌

○夜月食

○乙亥

○夜有星如盞大靑白色尾迹有光出弧矢東南行後二小星隨之

○丙子

○撒馬兒罕土魯番地面回回法忽兒丁等貢馬百七十匹皇太子命禮部賜賚如例

○丁丑車駕次鳳陽親祀皇陵賜耆民酒肉

○癸未車駕至京師遣官祭告天地宗廟社稷及京都祀典諸神躬謁孝陵還禦奉天殿受朝賀谷王橞至京入見上命中官送至王邸以蜀王奏章示之橞慚懼栗栗無一言自辧但曰死罪死罪惟上天地大恩全其生耳

○甲申

○初谷王橞在長沙造謀事將發而召命遽至不得已就徵至是成國公朱勇都察院左都禦史劉觀同文武羣臣奏言切聞封建親支藩屏宗社傳之萬年相爲悠久此聖王之制也其有包藏禍心謀爲不軌如周官之管蔡漢之淮南必至於割恩正法者亦聖王之制也誠以宗社之安危生民之休戚公義所存不以私廢今谷王橞包藏禍心以爲天命可以幸求大寶可以力致詐爲圖讖造作妖言誑惑黎庶搖撼人心陰養無賴招納亡命演習兵法私造戰艦匿於瀏陽僻處屯田積谷廣設倉廒日夜礪兵器造作機弩毒矢專爲反謀進賀冬至表文不行拜送嘗目都指揮張成爲師尙父呼宦者吳智劉信爲國老令公又令巧匠制上元燈進奉就俾入內架構選壯士工習音樂欲獻於朝冀供應殿庭逞其姦計蜀府崇寧王逃至長沙入其府內詐云建文君實不死來歸於我欲與舉事崇寧王不從畱府中數月蜀王聞之遣人諭以禍福橞終不悛長史盧庭綱極諫旣不能聽又誣以死罪殺之大建佛寺私度僧尼祈天禱命擅磔殺無罪人投其屍水中迹其所犯大逆不道有非一端賴天地宗社之靈蜀王忠貞發其姦謀此而不誅何以示戒皇上𨿽篤於親親有所不忍其如天下公義何伏請割恩正法必不可宥謹昧死以言前後章凡五六奏上曰朕自有處置

○丙戌

○哈密忠義王免力帖木兒遣指揮脫脫不花貢馬三百匹哈密回回馬黑麻撒剌只等各貢方物

○丁亥

○疊州等處僧宗竹星吉等來朝貢馬賜之鈔幣是月禁交阯安息諸香不得出境大明太宗孝文皇帝實錄卷一百八十一

大明太宗孝文皇帝實錄卷一百八十二

永樂十四年十一月戊子朔欽天監進永樂十五年大統歷上禦奉天殿受之頒賜諸王及文武羣臣古裏爪哇滿剌加占城蘇門答剌南巫裏沙裏灣泥彭享錫蘭山木骨都東畱山喃渤利不剌哇阿丹麻林剌撒忽魯謨斯柯枝諸國及舊港宣慰司各遣使貢馬及犀象方物

○己丑詔戶部歲給漢王趙王祿米各止萬石四川建昌衛土官指揮使安薩遣通事楊春等貢馬賜鈔幣遣還

○辛卯

○以谷王橞謀逆事條示諸王並敕諸王議其罪

○癸己

○廣東肇慶府髙要縣徭首周四哥等來朝籍其屬八十七戶男女二百二十四口願入版籍供賦稅賜鈔幣遣還

○乙未皇孫曕埈垠曕墡曕堈曕墺冠

○丙申

○攺山東道監察禦史李琳於江西道賜滿剌加古裏爪哇占城錫蘭山骨都來澑山喃渤利不剌哇阿母蘇門答剌麻林剌撒忽魯謨斯柯枝南巫裏沙裏灣泥彭亨諸國及舊港宣慰司使臣宴

○戊戌

○四川天全六番招討使司副招討楊欽來朝貢馬賜鈔幣遣還

○己亥

○賜哈密忠義王使臣脫脫不花等及哈密回回馬黑麻撒剌只等宴

○庚子

○交阯土官都指揮僉事陳汝石遣其子文僚等進馬謝恩賜鈔幣遣還

○辛丑

○周王橚率其子鎭平王有爌宜陽王有火�弗等來朝宴周王於華蓋殿賜從官宴於中右門令皇太子宴鎭平王等於文華後殿其從官宴於西廡

○壬寅

○復詔羣臣議營建北京先是車駕至北京工部奏請擇日興工上以營建事重恐民力不堪乃命文武羣臣復議之於是公侯伯五軍都督及在京都指揮等官上疏曰臣等切惟北京河山鞏固水甘土厚民俗淳朴物產丰富誠天府之國帝王之都也皇上營建北京爲子孫帝王萬之業比年車駕巡狩四海會同人心協和嘉瑞駢集天運維新實兆於此矧河道疏通漕運日廣商賈輻輳財貨充盈良材巨木已集京師天下軍民樂於趨事揆之天時察之人事誠所當爲而不可緩伏乞上順天心下從民望早敕所司興工營建天下幸甚六部都察院大理寺通政司太常寺等衙門尙書都禦史等官復上疏曰伏惟北京聖上龍興之地北枕居庸西峙太行東連山海南俯中原沃壤千里山川形勝足以控四夷制天下誠帝王萬世之都也昔太祖髙皇帝削平海宇以其地分封陛下誠有待於今日陛下繼太祖之位卽位之初嘗升爲北京而宮殿未建文武羣臣合詞奏請已蒙兪允所司掄材川廣官民樂於趨事良材大木不勞而集比年聖駕巡狩萬國來同民物阜成禎祥協應天意人心昭然可見然陛下重於勞民延緩至今臣等切惟宗社大計正陛下當爲之時況今漕運已通儲蓄充溢材用具備軍民一心營建之辰天實啟之伏乞早賜聖斷敕所司擇日興工以成國家悠久之計以副臣民之望上從之撒馬兒罕土魯番回回法忽兒丁等辭歸賜之鈔幣

○丙午敕交阯總兵官英國公張輔馳傳還京

○丁未

○攺漢府中護衛爲靑州護衛夜有星如盞大赤色燭地出奎旁西行入室東

○戊申命鎭平王有爌宜陽王有火�弗及漢王子瞻瞻垐域冠上旣至京師益聞漢王髙煦縱護衛軍士於京城內外劫掠私造兵器陰蓄異志怒甚猶隱忍未發但革其左右二護衛其官軍悉調居庸關北立保安左右二護衛以處之

○己酉

○周王橚及鎭平王有爌宜陽王有火�弗等還國宴如初至賜周王鈔二萬錠紵絲三百疋紗羅各百疋絹千疋兜羅綿五十二條火者二十八人馬百匹鎭平王等及從官賜賚各有差

○壬子

○冬至上禦奉天殿受朝賀大宴文武羣臣及四夷朝使賜占城國王占巴的賴使臣謝那該等宴仍命禮部賜鈔及襲衣

○丙辰

○雲南老撾宣慰使司宣慰使刀綫歹孟艮府土官知府刀交各遣頭目貢馬及方物賜賚有差

○丁巳

○楚王楨來朝宴於華蓋殿賜從官宴於中右門徙山東山西湖廣民二千三百餘戶於保安州免賦役三年哈密忠義王免力帖木兒使臣脫脫不花及回回馬哈麻撒剌只等辭歸賜鈔幣有差

大明太宗孝文皇帝實錄卷一百八十二

大明太宗孝文皇帝實錄卷一百八十三

永樂十四年十二月戊午朔上視牲南郊

○庚申

○楚王楨還王宴如初至賜馬百匹鞍轡一副鈔三萬錠紵絲三百疋紗羅各百疋絹千疋胡椒千斤椰子千个紅白兜羅綿五十二條及紅撒哈剌獅子尾等物賜其從官鈔有差

○辛酉

○修曲阜兗國復聖公廟時有司言復聖公廟壞上曰國家重道遵師致嚴祀禮而廟宇不稱是瀆神矣瀆神有愆柰何不謹命工部卽遣官修治又命凡從祀諸賢之廟有壞皆修之雲南車裏故宣慰使刀暹答子刀雙孟遣人貢象馬及金銀器賜之鈔幣

○乙丑臘日賜文武羣臣宴升錦衛千戶貫義爲指揮僉事命孝陵衛故指揮使梅永貞子永善襲職食祿不視事

○丁卯

○古裏爪哇滿剌加占城錫蘭山木骨都束澑山喃渤利不剌哇阿丹蘇門答剌麻林剌撒忽魯謨斯柯枝南巫裏沙裏灣泥彭亨諸國及舊港宣慰使司臣辭還悉賜文綺襲衣遣中官鄭和等賫敕及錦綺紗羅彩絹等物偕往賜各國王仍賜柯枝國王可亦裏印誥並封其國中之山爲鎭國山上親制碑文賜之曰王化與天地流通凡覆載之內舉納於甄陶者體造化之仁也蓋天下無二理生民無二心憂戚喜樂之同情安逸飽暖之同欲奚有間於遐邇哉任君民之寄者當盡夫子民之道詩云邦畿千里惟民所止肇域彼四海書云東漸於海西被於流沙朔南曁聲教訖於四海朕君臨天下撫治華夷一視同仁無間彼此推古聖帝明王之道以合乎天地之心遠邦異域咸欲使之各得其所蓋聞風而慕化者非一所也柯枝國遠在西南鉅海之濱出諸番國之外慕中華而歆王化久矣命令之至奉跽鼓舞順附如歸咸仰天而拜曰何幸中國聖人之教沾及於我乃數歲以來國內丰穰居有室廬食飽魚鱉衣足布帛老者慈幼少者敬長熙然而樂淩屬爭競之習無有也山無猛獸溪絕惡魚海出奇珍林產嘉木諸物繁盛倍過尋常暴風不興疾雨不作札沴殄息靡有害菑誠王化之使然也朕玆徳薄何能若是非其長民者之所致歟乃封可亦裏爲國王錫以印章俾撫治其民並封其國中之山爲鎭國之山勒碑其上垂示無窮而絲以銘曰截彼髙山作鎭海邦吐煙出云爲下國洪龐時其雨暘肅其煩歊作彼丰穰袪彼氛妖庇於斯民靡菑靡沴室家胥慶優遊卒歲山之嶄弓海之深矣勒此銘詩相爲終始

○壬申

○歷代名臣奏議書成先是上以璽書諭皇太子令翰林院儒臣黃淮楊士奇等采右名臣直言如張良對漢髙鄧禹對光武諸葛孔明對昭烈及董賈劉向谷永陸贄奏疏之類匯錄以便觀覽至是書成以進上覽而嘉之賜名歷代名臣奏議因謂侍臣曰致治之道千右一揆君能納善言臣能盡忠不隱天下未有不治觀是書足以見當時人君之量人臣之直爲君者以前賢所言便作今日耳聞爲人臣者以前賢事君之心爲心天下國家之福也遂命刊印以賜皇太子皇太孫及大臣敕都督冀中馬聚往湖廣調長沙護衛官軍三千戍守遼東二千戍宣府二千戍保安諸衛余調山東緣海六衛攺儀正爲正千戶儀衛副千戶典仗爲百戶校尉女戶俱充軍

○癸酉

○賜營西宮官軍夫匠鈔有差

○丙子

○升禮科給事中陳順親兵部主事陶土�荼爲光祿寺丞三帶州知州張彜爲江西布政司右參議洮江州知州何廣爲湖廣布政司右參議交阯布政司左參政劉本爲山東按察使交阯按察司副使阮友彰爲福建按察使兵科給事中髙瑛爲湖廣按察司僉事設永寧衛以統屯戍口北長安嶺等處刑徒

○丁丑

○增設武功中衛中左中右中中前中後五千戶所統南丹等衛攺調官軍及新編軍匠

○己卯皇孫生賜名瞻埏皇太子第十子也貴州布政司左布政使蔣庭瓚言本司及所屬郡縣俱系新設大小官員同日之任今三年例該給由而蠻夷之人難服易變若皆依例赴京水陸往復動輒經年況今土地貢賦正資淸理金銀坑治亦湏提督缺官撫字必致乖離乞令各官俟六年滿日通具功迹赴京考核爲便從之

○壬午

○升戶科都給事中胡濙爲禮部左侍郎兵科給事中米政爲湖廣按察司僉事

○甲申

○升翰林院修撰沈度爲本院侍講學士中書舍人沈粲爲翰林院修撰粲度之弟也

○丁亥享太廟是月升指揮使朱眞唐敬爲大寧都指揮僉事超授總旗蘇斌錦衣衛指揮僉事初斌爲儀衛司校尉隨徵渡江累著勛績而有司失其籍至是自陳故有是命賜右軍都督同知髙成致仕置遼東金州旅順口望梅堝左眼右眼三手手山西沙州山頭爪牙山敵臺七所是歲天下戶九百八十二萬二千七百五十七口五千一百八十七萬八千一百七十二賦稅糧三千二百五十一萬一千二百七十石布帛一百七十二萬三千九百二疋絲綿二十二萬七千三十五斤綿花絨二十四萬一千七百十有五斤課鈔千五百七十五萬七千二百四十三錠金千四百一十兩銀二十八萬五百二十三兩珍珠大八百八十顆小一石四斗一升銅錢二千八百五十貫銅二千五百五十五斤鉄四十九萬三百九十八斤鉛七萬四千六百五十三斤朱砂千四百九十九兩海﹤貝巴﹥三十三萬三千三百八十九索茶百二萬一千九十六斤鹽百三十八萬六千四百九十三引屯田子粒九百三萬一千九百七十石馬三十六萬八千七百五匹饋運北京糧二百八十一萬三千四百六十三石交阯供絹千六百六十八疋漆二千斤蘇木千五百斤翠羽二千��丘扇一萬沈速安息等香二十三品

大明太宗孝文皇帝實錄卷一百八十三

太宗文皇帝實錄卷一百八十四

永樂十五年春正月戊子朔上禦奉天殿受朝賀大宴文武羣臣及四夷朝使夜有星如盞大靑白色光燭地出天倉西南行至雲中

○庚寅遼王植沈王模來朝宴於華蓋殿賜其從官宴於中右門

○癸巳享太廟寧王權來朝宴於華蓋殿賜其從官宴於中右門

○神僧傳成上嘗閱釋氏書采往昔名僧功行之超卓者輯爲一編名神僧傳至是成親制序冠之曰神僧者神化萬變而超乎其類者也然皆有傳散見經典觀者猝欲考求三藏之文宏博浩汗未能周徧是以世多不能盡知而亦莫窮其所以爲神也故間繙閱采輯其傳總爲九卷使觀者不必用力於搜求一覽而盡得之如入寶藏而眾美畢舉遂用刻梓以傳昭著其迹於天地間使人皆知神僧之所以爲神者有可徵也書此於編首槪見其大意云爾命鋟梓以傳

○甲午以大祀南郊上禦奉天殿文武羣臣受誓戒

○丁酉大祀天地於南郊上還禦奉天殿羣臣行慶成禮是日立春

○戊戌以郊祀禮成大宴文武羣臣及四夷朝使

○己亥嶽陽王孟爟妃劉氏薨訃聞遣官賜祭命有司治喪葬設遼東建州衛僧綱司命本土僧搭兒馬班爲都綱

○庚子遼王植沈王模還國宴如初至各加賜賚其從官賜鈔有差

○壬寅永安公主薨訃聞上深悼之時初舉張燈宴遂罷之輟視朝四日賜祭命有司治喪葬主上之長女母仁孝皇后主性慈慧讀孝經女戒諸書通大義孝敬勤儉不以富貴自矜洪武二十八年封永安郡主下嫁儀賓袁容永樂元年十月進封公主仍居北京比車駕至京師聞主疾危遣名醫馳驛視之不及薨是月乙未云

○癸卯蜀王椿來朝以永安公主故停要四川按察使石璞以罪下獄死

○甲辰楚王楨等各上議谷王橞罪曰自古封建親王欲其藩屏國家如其自作不靖未有不至滅亡欽蒙條示谷王橞謀逆事俾儀其罪楨等謹議得橞違棄祖訓陰結惡黨謀爲不軌此天地之所不容祖宗之所不佑國法之所不恕者按法誅之允協輿論惟大兄皇帝陛下裁處上謂侍臣曰諸王議治以國法固是正論然朕於同气寧失之厚侍臣對曰橞旣背恩叛義陛下又安得以私親廢公法上曰朕思所以處之

○丁未安王楹來朝蜀王椿還國賜蜀王銀三千兩鈔六萬錠米萬石各色紵絲五百疋紗羅各二百五十疋絹千疋兜羅錦六十條蘇州五千斤胡椒三千斤馬一百五匹鞍二副火者百人其從官賜鈔有差

○庚戌攺交阯前演州府之葵州隸淸化府貴州之鎭遠銅仁二稅課局爲稅課司初鎭遠爲州銅仁爲長官司及陛爲府而二稅課局猶仍舊至是攺焉

○壬子晉王濟熿來朝命平江伯陳瑄充總兵官率領官軍儹運糧儲並提督沿河運木赴北京

太宗文皇帝實錄卷一百八十四

太宗文皇帝實錄卷一百八十五

永樂十五年二月戊午朔命韓憲王第二子襄陵王衝炑第四子衝烋晉王長子美塤冠

○毛憐衛指揮使猛哥不花車裏土官刀暹答孫刀弄等來朝貢馬命禮部宴賚之遣內官喬來喜等賚佛像佛經金銀法器彩幣等物往烏思藏賜正覺大乘法王昆澤思巴烏思藏大國師釋迦也失遣人貢馬賜佛像法器彩幣等物

○己未楚世子孟烷來朝命車裏故宣慰使刀暹答孫刀弄襲宣慰使佇子刀雙孟爲本司同知從土人所請也

○庚申占城國王占巴的賴使臣謝那該等辭歸命禮部賜占巴的賴大統歷及文綺二十六疋

○辛酉右軍都督僉事張欽卒欽邳州睢寧人初爲卒隸燕山左護衛有膂力善騎射從上平內難每戰常被甲持戈突陣而前所向無敵埧上白溝之捷欽與有功累升都指揮僉事進驃騎將軍右軍都督僉事永樂八年以罪命從成安侯郭亮開平立功至是以疾還京卒遣官賜祭追贈奉天翊衛宣力武臣特進榮祿大夫柱國新泰伯謚剛勇孫榮襲金吾左衛指揮使同時有周長者泗州天長縣人善騎射初爲燕山中護衛卒上舉義靖難戰白溝東昌槁城皆爲與有功累升北平都指揮僉事進左軍都督僉事奮勇善戰與欽相將及卒追封奉天翊衛宣力武臣特進榮祿大夫柱國萊陽伯謚忠毅

○壬戌晉王濟熿還國賜賚甚厚其從官賜鈔有差雲南鶴慶軍民府順州知州王義言州𨿽系蠻夷然歸附以來沾被聖化三十餘年聲教所曁語言漸通子弟亦有俊秀請建學教育庶幾人材可成從之

○癸亥楚世子孟烷辭歸賜以鈔幣谷王橞以謀逆削爵爲庶人革其護衛及長史司等衙門賜敕諭橞曰爾頑狠凶悖棄滅天倫造爲反逆賴天地眷祐宗社之靈蜀王忠孝發爾陰謀罪狀顯著諸王羣臣咸請明正國法尙念至親曲加寬貸今削爾王爵降爲庶人以全餘生朝廷於爾恩甚厚矣其深省之山西布政司左布政使周璟右布政使張春參政李衝張璘有罪逮至命釋之

○甲子安王楹還國賜以鈔幣等物其從官賜鈔有差修含山公主府

○丙寅江西按察使裴承祖卒承祖湖廣長陽縣人洪武中由國子生擢監察禦史升浙江按察使坐事免永樂二年用薦起爲江西按察使爲政寬和然碌碌循眾無所建明云

○丁卯遣官釋奠先師孔子命丰城侯李彬佩徵夷將軍印充總兵官往鎭交阯且諭彬曰交阯本中國地其人皆朝廷赤子朕懷撫綏勤於夙夜爾久事藩邸忠厚謹飭簡在朕心用是付玆重寄尢宜日親賢人君子效古良將之所爲審度事機區畫有法庶副朕之委任敕兵部尙書陳洽曰今命丰城侯李彬往鎭交阯奠安邊圉綏撫兵民爾諳彼人情可暫畱贊襄俟有召回京

○戊辰祭太社太稷遣官祭先農

○己巳福淸公主薨上輟視朝三日賜祭命有司治喪葬主太皇髙皇帝第八女母安妃鄭氏洪武十八年三月下嫁駙馬都尉張麟云建州左衛指揮猛哥帖木兒奏舉其頭目卜顏帖木兒速哥等堪任以職命爲指揮千百戶浙江布政使鄧謙有罪謫戍邊

○辛未魯王肇煇來朝

○壬申命泰寧侯陳圭掌繕工事安遠侯柳升成山侯王通副之仍命禮部鑄印給之制視都督府文曰繕工之印命吏部設經歷司置經歷一員從五品都事四員正七品

○甲戌肅王楧來朝命掌繕工事泰寧侯陳圭成山侯王通兼掌北京行後軍都督府事河﹝河﹞﹝南﹞布政司左布政使周文褒右布政使王文振俱坐罪謫湖廣均州爲民

○乙亥魯王肇煇還國賜之彩幣等物其從官賜鈔有差升左春坊左諭徳兼翰林院侍講楊士奇爲翰林院學士仍兼諭徳鴻臚寺左寺丞嚴朝貢爲本寺右少卿狹西布政司左參政李晟功爲右布政使右布政使楊恭爲左布政使鹽運司同知姚永爲廣西布政司左參議廣西布政司左參議陳善爲河南按察司副使寧州同知陳文質爲廣東按察司僉事攺浙江按察司僉事錢述於湖廣按察司湖廣按察司僉事羅貴素於廣東按察司擢翰林院庶吉士胡啟先爲廣西道監察禦史命故孝陵衛指揮使蕭遜子顯府軍後衛指揮僉事曹眞子敬襲父職河間府滄州言州民有死其種馬者有欠孳生駒者例應買償而去年水澇田稼不登方有艱食之患願以鈔償事下兵部議兵部言若全令償鈔恐民怠事宜令每羣以三分之一輸鈔余仍追馬從之命著爲令

○丁丑修孝陵殿宇慶王﹤木旃﹥來朝命靖江王守謙第三女爲崇善郡君配桂林右衛千戶李進之弟濟其第四女爲永淳郡君配桂林右衛千戶王銘弟鐸濟鐸皆授朝列大夫宗人府儀賓

○己卯升江西道監察禦史康慶爲四川布政司左參政禮科給事中尹醇爲右參政設八郎安撫司隸四川都司

○辛巳升四川天全六番招討司吏目爲天全六番招討使司經歷司經歷其品秩視宣慰司經歷

○壬午肅王楧還國賜紵絲五十疋紗羅各三十疋絹三百疋其從官賜鈔有差

○癸未四川都指揮使郭贇有罪罰工役初贇在任多不律上遣監察禦史羅通按之贇以皮裘象笏賂通並以聞遂命罰役

○甲申黑龍江等處女直野人必裏伊你宋昔�攵等來朝奏願隸答罕山等衛戍守自效遂授指揮千戶鎭撫之職

○丙戌安出河等處女直野人哈刺苦出等來朝置亦東河亦速河二衛命哈刺苦出出咩哈爲指揮使保迺刺忽等爲副千戶散只術等爲百戶孛南哥等爲所鎭撫賜誥印冠帶襲衣及鈔幣有差

太宗文皇帝實錄卷一百八十五

太宗文皇帝實錄卷一百八十六

永樂十五年三月丁亥朔上將巡狩北京命禮部定東宮畱守事一常朝於文華殿視事其左右侍衛及在京各衙門官員人等啟事皆如常儀其在外文武衙門合奏事具奏待報而行一近侍官內使傳令旨處分事者所司行之仍具實奏聞一凡攝祭天地及享太廟祭社稷風雲雷雨山川之神如期齋戒敬謹嚴肅其祀典神祇太常寺預期具啟遣官祭之一內外文武大小官員俱從行在吏部兵部奏請銓選一皇親及軍職王府護衛指揮長史等官並各處土官有犯俱奏請收問其在京文職官有犯堂上官奏聞待報五品以下具啟收問在外文職官員有犯方面及四品以上官所司奏聞收問五品以下者具啟問之餘悉從永樂七年巡狩所定事宜南海邊地女直野人散成哈等來朝命散成哈爲指揮僉事保孛路等爲千戶等官隸喜刺烏衛賜誥命冠帶襲衣有差交阯北江等府州縣選貢生員鄧得等至京命送國子監進學賜賫如雲南生例初上旣平交阯卽命郡縣建學教養生徒至是始選貢焉

○己丑興平王尙火�舟永壽王尙灴來朝

○辛卯湖廣沅江縣民王辰二妻陳氏一產三男事聞命如例優給

○甲午命胡榮爲光祿寺卿

○乙未行皇太孫妃納微禮駙馬都尉西寧侯宋琥爲正使隆平侯張信爲副使其儀物視親王妃有加頒五經四書性理大全書於六部並與兩京國子監及天下郡縣學上謂禮部臣曰此書學者之根本而聖賢精義悉具矣自書成朕旦夕宮中披閱不倦所益多矣古人有志於學者苦難得書籍如今之學者得此書而不勉力是自棄也爾禮部其以朕意曉諭天下學者令盡心講明毋徒視爲具文也別失八里王納黑失赤罕遣使哈卽哈刺罕等貢方物且致王言將嫁其妹撒馬兒罕請以馬市裝奩遣中官李信指揮丁全等賫文綺帛各五百疋助之

○丙申命刑部都察院移文諸司除十惡彊盜監候審決其雜犯死罪及徒流以下悉從還家營路費赴京輪役贖罪杭州府錢塘縣知縣葉宗行卒宗行華亭人以求賢舉上疏言蘇松水患宜疏浚近海河道禁民毋松作埧堰以遏其流則水患可息上善其言命從尙書夏原吉往理之事竟擢錢塘縣知縣錢塘賦役繁重宗行爲定役法令民自占甲乙第其髙下書之於冊循序而役之由是賦役均平民用無擾詞訟亦簡宗行居官廉勤有爲太子少師姚廣孝嘗言宗行可不愧古循吏及是卒民皆思之

○丁酉升北京刑部員外郎郭溥爲四川布政司左參議交阯按察司僉事陸廣平爲貴州布政司左參政山東道監察禦史李原暹爲雲南按察司僉事攺山西按察司僉事郭繼宗於狹西按察司中軍都督同知蔡福有罪謫交阯先總舟師捕倭調度失律溺死官軍法司論寘重典特宥而謫之

○己亥冊光祿寺卿胡榮女爲皇太孫妃行發冊禮制曰帝王主宰天下必重嫡長以隆萬世之本必謹婚姻以正王化之原此天地之常國家之大典也朕嫡長孫皇太孫天姿英明孝敬仁厚年長已冠宜諧室家爾胡氏光祿寺卿胡榮之女天作之合玆特授金冊立爾爲皇太孫妃爾其恪遵婦道恭順以事上勤儉以持身惇柔嘉之令儀崇雍睦之懿徳寬惠逮下益弘麟趾之仁嗣續維蕃用衍螽斯之盛永隆內助光顯萬年爾其敬之祥符王有爝新安王有熺永寧王有光汝陽王有煽來朝

○辛丑慶王﹤木旃﹥還國厚賜賚之其從官賜鈔有差興平王尙火�舟永壽王尙灴祥符王有爝新安王有熺永寧王有光汝陽王有煽辭歸各賜之鈔幣以胡安爲府軍前衛指揮僉事賜冠帶衣服隨侍皇太孫不視衛事安光祿卿榮之子也建洪恩靈濟宮於北京祀徐知證及其弟知諤初其父溫事吳楊行密及溫養子徐知誥代楊氏有國封知證爲江王知諤爲饒王嘗師兵入閩靖羣盜閩人徳之爲立生祠於閩縣之鰲峯累著靈應宋髙宗敕賜祠額靈濟宮入國朝靈應尢著上聞之遣人以事禱之輙應間有疾或醫藥未效禱於神輙奇效至是命立廟北京皇城之西賜名洪恩靈濟宮加封知證爲九天金闕明道達徳大仙顯靈普濟淸微洞玄沖虛妙感慈惠護國庇民洪恩眞君知諤爲九天玉闕宣化扶教大仙昭明普濟髙明弘靜衝湛妙應仁惠輔國佑民洪恩眞君王爵如故仍命禮部新鰲峯之廟春秋致祭給灑埽五戶

○壬寅命皇太孫行親迎禮其醮戒廟見合巹等儀俱同親王

○甲辰永興王尙烈來朝

○丙午冊中兵馬指揮韓彬女爲韓王衝﹤火或﹥妃東城兵馬指揮兪盛女爲寧世子磐烒妃命漢王髙煦居山東樂安州初髙煦受冊封命居國雲南切切以不欲遠去爲辭後攺命靑州亦堅意不行嘗侍上在北京時其世子瞻睿及次子瞻圻皆在髙煦屢辭還南京上畱之不從上欲畱瞻睿亦不從上覺其有異志前此髙煦所爲多不法上以其長史程石琮紀善周巽等不能迷正皆黜爲吏交阯其後府中有從徵軍士三千餘人不隸籍兵部又侵占各公主府牧地及民田爲艸場長史蔡瑛紀善周岐鳳數諫髙煦積不能平遂假他事送岐鳳錦衣衛獄時皇太子監國謂錦衣衛非王府獄恐上聞之重髙煦之過欲出之又重違髙煦意乃降鳳岐爲長洲縣教諭自是髙煦益恣肆無忌已而上聞其縱衛士於京城劫掠爲兵部指揮徐野驢所執髙煦遣人捽野驢至以鐵爪撾殺之又聞其支解無罪人暗投之江及僭用乘輿器物上猶隱忍未發及車駕南還盡得其私造兵器陰養死士招納亡命及漆皮爲舟教習水戰等事上怒甚召至面詰之又錄示其不法數十事禠其衣冠囚縶之西華門內命中官黃儼等晝夜守之將免爲庶人皇太子懇爲救解上厲聲曰吾爲爾去蟊賊爾反欲養患自及耶皇太子跪曰彼誠無狀宜未必有害臣之心上曰吾爲父乃不能知子耶𨿽爾千萬分友愛彼方以世民自任而目爾爲建成此可容耶不懌而起他日皇太子復屢言之上曰汝若不從吾意久當悔之又曰今可寘之何地耶旣不肯往靑州決不可復畱於京師𨿽畿內之地亦不可容吾今彊狥汝意不去其爵處之近畿之地一旦有變可朝發而夕擒也於是有樂安之命時皇太孫亦在側上語太孫曰吾爲君父在上彼尙敢然將來何有於爾父子爾但毋忘吾言有危宗社者當爲宗社除之周公誅管蔡聖人所爲也寧王權還國賜之鈔幣及賜其從官鈔有差

○丁未太監海童等使瓦刺還賢義王太平安樂王把禿孛羅遣使貢名馬及方物謝罪夜有星如盞大流丈餘發光如碗大赤色光燭地出東方雲中東南行至雲中

○戊申封憲王長女爲榮河郡主命水軍左衛百戶王政之子榮爲中奉大夫宗人府儀賓以主配之升錦衣衛千戶王節爲本衛指揮僉事永興王尙烈辭歸賜之鈔幣設貴州等處提刑按察司

○庚戌敕交阯總兵官丰城侯李彬曰朕命爾鎭守一方有罪者誅有功者賞必務公當乃可服眾降貴州布政司左參議江英爲浙江按察司僉事

○辛亥以巡狩北京告天地宗廟社稷辭孝陵遣官祭承天門旗纛京都諸廟祀典及大江之神凡經陵寢祠廟祭祀悉如舊封懿文皇太子第二女爲宜倫郡主命錦衣衛百戶於禮爲中奉大夫宗人府儀賓以主配之

○壬子車駕發京師

太宗文皇帝實錄卷一百八十六

太宗文皇帝實錄卷一百八十七

永樂十五年夏四月丁巳朔車駕次鳳陽親祀皇陵是日享太廟命皇太子行禮

○庚申車駕次大店北京廣平府邯鄲縣民詣行在言縣累歲水災田穡不收而有司徵芻糧如故民多流徙乞以鈔幣折收上曰民旣乏食鈔帛何從出命戶部核實蠲之

○壬戌車駕次夾溝親祀徐王墳以鎭撫武勘爲徐州衛指揮僉事守王墳

○乙丑車駕次利國復遣太監海童使瓦刺指揮柏齡等副之先是海童自瓦刺還言初瓦刺拒命皆順寧王馬哈木之謀今爲馬哈木死賢義王太平及安樂王把禿孛羅二人一心其朝貢皆出誠意至是復遣海童等賚敕勞太平把禿孛羅且賜之彩幣表裏與其貢使偕行

○丙寅遼王植第十六子生賜名貴燠

○己巳車駕次郲城敕行在戶部臣曰車駕所過軍士不律壞民田稼者已有禁令有踐傷者令郡縣核實奏聞除其今年租稅有先被水旱逋租亦皆除之

○癸酉萬壽聖節車駕次茌平免百官賀禮

○甲戌車駕次魚丘敕松門衛以所獲倭賊送行在

○己卯恭順伯吳允誠卒允誠韃靼人舊名把都帖木兒永樂三年七月率所部歸附賜姓吳允誠授右軍都督僉事命居涼州六年二月領軍從徵卜哈思之地以捕虜功升右都督九年四月升左都督與中官王安追叛虜大脫赤至把刀河獲虜人口馬駝牛羊而歸十年正月封恭順伯十二年從徵沙漠還仍居涼州其卒也遣官致祭命有司治喪葬

○壬午泥溪五寨等長官司貢方物賜予有差廣東信宜縣徭首盤福龍等來朝賜之鈔幣

○癸未西宮成其制中爲奉天殿殿之側爲左右二殿奉天之南爲奉天門左右爲東西角門奉天之南爲午門午門之南爲承天門奉天殿之北有後殿涼殿暖殿及仁壽景福仁和萬春永壽長春等宮凡爲屋千六百三十餘楹

○甲申琉球國中山王思紹山南王他魯每遣使甚謾志裏等貢方物

太宗文皇帝實錄卷一百八十七

太宗文皇帝實錄卷一百八十八

永樂十五年五月丙戌朔車駕至北京於奉天殿丹升設壇告天地遣官祭北京山川城隍諸神禦奉天殿受朝賀

○戊子韃靼頭目史吉達兀等歸命爲指揮千百戶各賜冠帶文綺襲衣命行在都察院左副都禦史李慶兼督營造先命成山侯王通興安伯徐亨都督薛祿金玉章安譚廣各督一事而命泰寧侯陳圭安遠侯柳升總督行部尙書郭資侍郎崔衍領糧賞至是復命慶同圭等總督命行在工部造安樂營以居營造夫匠之患病者令太醫院分官率醫士三百五十人給藥療治仍遣監察禦史錦衣衛官巡視夫匠亡歿者有司函骨遞歸其鄕葬之

○庚寅端午節賜文武羣臣宴仍賜鈔有差

○辛卯朝鮮國王李芳遠遣陪臣鄭矩等貢方物賜之鈔幣巡按雲南監察禦史劉潔劾奏雲南布政司右參政姚肇私受商人賄賂壞亂鹽法左布政使周敖右參政濮銘坐視不舉俱應逮問上曰藩翰大臣貪黷如此何以責郡縣命潔鞫治

○乙未遣官巡視北京通州至儀眞河道

○丁酉和寧王阿魯臺遣使脫火赤等三百四十九人來朝貢馬

○戊戌遣西七昝簇番僧沙節癿等率眾來朝貢馬及方物悉賜衣幣

○己亥都察院左僉都禦史劉翥工部左侍郎伏伯安坐事俱降營繕淸吏司主事

○辛丑封肅王長女爲崇信郡主命和寧王阿魯臺使臣脫火赤爲都督脫歡鬼裏赤等二百三十四人爲都指揮指揮千百戶賜鈔幣有差置居庸關外河合口巡檢司山西平陽大同蔚州廣靈等府州縣民申外山等詣闕上言本處地磽且窄歲屢不登衣食不給乞分丁於北京廣平淸河眞定冀州南宮等縣寬閒之處占籍爲民撥田耕種依例輸稅庶不失所從之仍免田租一年

○甲辰福建泰寧縣言境內馬鞍銀坑采鑿歲久礦脈漸微穴深泉湧難於采辦乞於傍近石厓古坑開煎庶幾人力稍易課額不虧從之

○丙午上諭行在兵部臣曰國家兵器以禦外侮近有小人貪圖貨利私鬻出境反以資寇宜嚴止犯者𨿽勛戚不宥

○丁未擢交阯交州府土人頭目胡杜爲乂安府知府賜冠帶襲衣鈔幣

○壬子行在兵部言隰寧閔安威虜環州四堡每堡舊設官軍二百皆自宣府懷安萬全諸衛調至因無家屢逃今新設保安左衛五所居懷來者俱有家室宜令每所撥五百戶往守四堡堡令千戶一員統之其中所官軍宜全伍調守長安嶺令指揮一員統之俱聽掌保安衛都指揮王禮總督上從之令每堡先於保安撥二百戶余俟酌量選補

○乙卯夜有星如盞大靑白色有光出正西雲中西北行至雲中

太宗文皇帝實錄卷一百八十八

太宗文皇帝實錄卷一百八十九

永樂十五年閏五月丙辰朔

○戊午琉球國中山王思紹山南王者他魯每使臣甚謾志裏等辭歸賜鈔及文綺表裏金織紗衣而賜其王鈔及絨錦織金文綺紗羅

○庚申福余衛指揮使喃不花來朝貢馬賜襲衣鈔幣

○丙寅賜文武百官扇賜文淵閣大學士兼左春坊大學士胡廣翰林院學士兼右春坊右庶子楊榮翰林學士兼右春坊右諭徳金幼孜金織紗衣各一襲設北閒守禦千戶所於交阯歸化州隸雲南都司設交阯東潮等州縣巡檢司東潮州之古輦江下墓翁支封縣之阿躡社四岐縣之但江善才縣之个齋江口平河縣之麻牢江峽山縣之涇河髙靖安縣之戶陳安和縣之大隴東潮縣之新安社淡水江水棠縣之竹洞社同利縣之婆移江布縣之語江口演州之羊變社偈江縣之可楞江右社縣之三議江思容縣之婆門社新安縣之脫門海口其演州之偈江古杜思容新安四縣民少如所設弓兵不能及數命於衛所土軍內撥補交阯總兵官丰城侯李彬奏交阯賊人阮貞等復聚眾於陸那縣殺掠人畜今已就擒準貞當死其妻子給功臣之家爲奴請於本境徇眾俾人知警懼從之

○戊辰福建汀州賊劉勝孫紂集無賴自號太平將軍攻淸流縣劫殺居民守臣執其首數人送京師斬之餘黨散走

○己巳衍聖公孔彥縉來朝賜金織紗衣羊酒

○庚午封晉王濟熿長女爲陽城郡主

○癸酉禁僧尼私建庵院上以洪武年間天下寺院皆已歸並近有不務祖風者仍於僻處私建庵觀僧尼混處屢犯憲章乃命禮部榜示天下俾守淸規違者必誅

○丙子命故狹西都指揮同知李昺侄剛爲金吾右衛指揮使初昺爲本衛指揮同知以靖難有功升都指揮同知卒無子剛應襲指揮同知上念昺之功故升授之

○丁丑升山西道監察禦史成務爲貴州按察使攺山西按察司僉事楊勛爲貴州按察司王孜於山東按察司擢進士吳實監生曹習古趙忠王靜程瑤賈瑄馬駿秦中汪仕銘陶鈍施斌崔錫楊禮何新爲監察禦史

○戊寅夜有星如盞大靑白色光燭地出尾宿南行至近濁後二小星隨之

○己卯朝鮮國王李芳遠遣陪臣權軫等貢方物賜鈔及襲衣文綺有差

○庚辰夜有星如盞大靑白色光燭地出斗宿西南行入箕宿

○壬午遣官祭中霤

○癸未修順天府固安縣孫家口等處堤岸

○甲申升滄州同知李伯震爲光祿寺丞

太宗文皇帝實錄卷一百八十九

太宗文皇帝實錄卷一百九十

永樂十五年六月乙酉朔

○丙戌和寧王阿魯臺使臣脫火赤等辭還遣指揮徐晟等賫敕及金織文綺六十表裏賜和寧王與之偕行攺交阯定昌府永涸縣隸本府初永涸縣隸快州以本縣言去府近於州故也

○丁亥夜有星如雞子大靑白色有光出陰徳東北行入紫微西蕃外

○戊子兀良哈泰寧朵顏等衛都督阿者失裏遣子賽因不花等貢馬賜襲衣鈔幣

○己丑敕開平備禦成安侯郭亮嚴兵備以指揮朵兒只自兀良哈還言虜眾屯哲兒口切近開平故也

○癸巳升掌金吾右衛都指揮同知許亨爲浙江都指揮使

○甲午賜西寧等處僧吒吧兒監藏等圖書護敕

○丁酉交阯總兵官丰城侯李彬言交阯順州人黎核潘彊及土官同知陳可論判官阮昭主簿範馬緩千戶陳惱百戶陳吾儕南靈州判官阮擬左平縣知縣範伯髙縣丞武萬百戶陳巴律等作亂焚二州城柵廨捨殺官吏僭稱名號有眾千餘人卽令都督朱廣領軍剿之而交州中衛指揮同知黃振交州右衛指揮同知譚公政順化衛指揮僉事吳葵新平衛指揮僉事潘勤等各以兵會殺黎核於陣及其逆黨五百餘人生擒潘彊陳可論阮昭範馬緩範伯髙武萬等皆按法誅之阮擬陳巴律等以餘眾遁已督諸將追捕上嘉之敕彬具將士功狀以聞又令自今土官土人能宣力效勞者卽上其功以行升賞核之亂也順州守備土官指揮同知叚公丁陳思齊死之公丁思齊皆交阯南策州人效順從徵王師擒黎季犛父子平簡定陳季擴等皆與有勞公丁累官至交州左衛指揮同知思齊爲交州右衛指揮同知俱守順城賊變起倉卒公丁等力戰死之

○己亥遣人賫敕往金鄕勞使西洋諸番內官張謙及指揮千百戶旗軍人等初謙等奉命使西洋諸番還至浙江金鄕衛海上猝遇倭寇時官軍在船者才百六十餘人賊可四千鏖戰二十餘合大敗賊徒殺死無算餘眾遁去上聞而嘉之賜敕獎勞官軍升賞有差指揮千百戶衛所鎭撫旗軍校尉人等俱升一級指揮賞鈔二百錠彩幣五表裏千戶衛鎭撫鈔百錠百戶所鎭撫八十錠彩幣俱三表裏禦醫番火長鈔六十錠彩幣一表裏校尉鈔六十錠綿布四疋旗軍通事火長軍匠鈔五十錠綿布三疋民醫匠人廚役稍水鈔四十錠綿布二疋傷故者本賞外加賞指揮鈔百錠彩幣二表裏千戶衛鎭撫鈔八十錠百戶所鎭撫六十錠彩幣俱一表裏禦醫番火長鈔四十錠校尉三十錠旗軍通事火長軍匠二十錠民醫匠人廚役稍水十五錠自禦醫以下綿布俱二疋

○甲辰復設湖南廣長沙府稅課司及官永樂初府稅課撥賜谷王府至是王以罪降庶人國除故復設官掌之攺山東兗州府濟寧州谷亭孟陽泊二閘隸魚臺縣攺貴州前普安安撫司儒學爲普安州儒學稅課司爲稅課局以安撫司革爲州也

○乙巳眞臘國王參烈昭平牙遣使貢方物賜紗羅襲衣有差

○丙午裁革湖廣彬州興寧縣縣丞主簿

○丁未升浙江道監察禦史紀諄爲交阯按察使

○戊申朝鮮國王李芳遠遣陪臣元閔生等貢方物

○辛亥升翰林院侍講曾棨爲本院侍讀學士解州知州曾光爲山西布政司左參議北京道監察禦史殷旦福建道監察禦史徐奇爲交阯按察司副使河南道監察禦史張翼爲貴州按察司僉事擢進士徐義侯軌爲監察禦史儒士郭張善爲翰林院檢討張善廣東潮陽人自陳幼孤賴繼母陳氏撫教而成願出仕報效上令翰林試其文可取故有是命夜有星如雞子大赤色光燭地出侯星旁西北行入貫索北是是月修保定府新城容城二縣社村等口堤岸

太宗文皇帝實錄卷一百九十

太宗文皇帝實錄卷一百九十一

永樂十五年秋七月甲寅朔享太廟命皇太子行禮遣官祭歷代帝王陵寢

○乙卯設四川天全六番招討使司醫及僧綱司

○癸亥遼東都指揮僉事徐忠以私忿杖殺軍士宥死謫戍開平立功自效

○乙丑夜月犯牛宿大星

○丙寅濟州衛指揮僉事王二等自陳年老不任事無子襲職乞循例優給上以其筋力未衰而南京事簡命還南京就祿視事

○丁卯朝鮮國王李芳遠遣陪臣申旣等進箋及方物賀皇太子千秋節

○己巳以徵交阯功升成都右衛指揮使王演爲都指揮僉事仍掌本衛事

○庚午設四川烏撒軍民府及雲南臨安府嶍峨縣二儒學貴州鎭遠府儒學河南都指揮使司言闕官上親簡都指揮王眞淩雲命乘傳往視事各賜鈔六百錠

○辛未命張端爲中順大夫宗人府儀賓以肅王長女崇信郡主配之端虎賁右衛百戶勝之子也

○癸酉命福建故都指揮使王觀子斌襲金吾左衛指揮使時斌應襲指揮僉事以觀有靖內難內功特升之命故浙江都指揮同知胡麟子通鎭守宣府都指揮同知單福子禎俱襲指揮同知麟福皆揚州衛舍人大軍至天長麟擒守城禦史王斌福擒指揮崇剛等詣營歸附俱升都指揮同知以疾卒通與禎各請襲職兵部言麟福功不應世襲上特命俱襲指揮同知命通任浙江屬衛禎任宣府前衛

○甲戌行在兵部尙書方賓言幼官襲者有免缺例不應襲上曰命武臣當察其勇智怯懦及武事如何豈當論相貌孫臏旣刖足智尙可用況立軍功者皆望祿及子孫一不得襲卽祿絕矣此人將來生子當不復免缺豈可絕其祿命襲之

○乙亥賜皇太子務本之訓復賜敕諭曰往者朕以侍行欲其周知民事遂作書教之名務本之訓此書於帝王修齊治平之道粗備且皆切實之言今別錄賜汝閒暇能沈潛玩味觸類而長大有益矣別賜皇太孫此書賜敕曰爾將來嗣有宗社人民之寄今閒暇宜與儒臣講明而服膺之庶幾克稱他日太平之望

○丙子皇太子千秋節免賀禮

○戊寅旦壽星見百官請賀上曰比歲壽星見卿等以爲瑞致賀然四方旱澇蝗疫比比有之而鮮有爲朕言者朕之所願時和歲丰天下之人俱得其所賢者在位讒慝不作百工舉任其事政平訟理國家淸明此可爲瑞壽星之瑞不足賀升鴻臚寺司儀署丞胡林司賓署丞劉順並爲本寺右寺丞夜有星如盞大靑白色有光出東南雲中西南行至遊气中

○己卯朝鮮國王使臣元閔生申旣等還國賜鈔文綺有差仍賜其王彩幣二百疋

○庚辰廣東都指揮同知李端有罪謫北京輸作

○辛巳築口北黑峪南墩北墩中墩苗鄕嶺外墩髙嶺口墩白河口墩隆慶衛指揮使袁納言澀石嶺外白河左右黑峪口川有荒地五百六十餘頃宜分撥永寧衛軍士屯種從之仍令開澀石嶺苗鄕嶺二山口以通往來

○壬午擢進士於綱王珣爲監察禦史攺廣東右布政使劉瑾於福建布政司升廣東布政司左參議吳淵爲浙江布政司右參政攺刑部郎中張建爲山東按察事僉事山西按察司霍毅於浙江按察司

○癸未賜文淵閣大學士兼左春坊大學士胡廣翰林院學士兼右春坊右庶子楊榮翰林院學士兼右春坊右諭徳金幼孜二品金織襲衣等物刑科給事中阮瑢有罪誅太宗文皇帝實錄卷一百九十一大宗文皇帝實錄卷一百九十二

永樂十五年八月甲申朔行在禮部言權蘇祿東國巴都葛叭答刺權蘇祿西國麻哈刺吒葛刺麻丁故權蘇祿峒者之妻叭都葛巴刺卜各率其屬及隨從頭目凡三百四十餘人奉金縷表來朝貢且獻珍珠寶石玳瑁等物賜予視滿刺加國王

○丁亥遣官釋奠先師孔子山西振武衛等處營造軍民周張保等當代還自陳願畱工作報效命人賞鈔四十錠布四疋棉花三斤千戶百戶加鈔十錠月給糧賞如舊

○戊子祭太社太稷命皇太子行禮命汝南王有勛庶長子子瑾爲鎭國將軍

○己丑北京行部鄕試奏請考試官上命行在翰林院侍講兼左春坊右中允鄒緝侍講王洪考試賜宴於本部琉球國中山王思紹遣使亞勃結制等貢馬賜鈔及文綺表裏遣還

○庚寅攺命行在翰林院侍講王英爲鄕試考官出侍講王洪爲禮部主事洪杭州人由進士任行人升給事中以文學擢翰林院檢討升修撰復任侍講洪初有操守恆自負矜己傲物醉輙出忿語斥同列以不得爲學士中懷怏怏嘗密疏誣學士胡廣其父子祺爲延平知府以罪死廣不當於實錄隱其罪上察知子祺實卒於官遂不宜洪至是北京刑部奏請鄕試官上命廣等擇人廣等以緝洪對上從之已受禮幣洪復密疏子祺事上曰此小人豈可以在侍近命禮部追所受禮幣而攺命英考試出洪爲主事洪旣出失措乃諂事尙書呂震方賓以求薦達震等屢言於上不聽洪飲恨未幾病死

○辛卯應天府鄕試啟請考試官皇太子命翰林院侍讀兼右春坊右贊善梁潛侍講陳全考試賜宴於本府夜月掩建星東第三星封巴都葛叭答刺爲蘇祿國東王麻哈刺吒葛刺麻丁爲蘇祿國西王叭都葛巴刺卜爲蘇祿國哃王並賜誥命及襲衣冠服印章鞍馬儀仗隨從頭目三百四十餘人賜冠帶金織文綺襲衣有差

○甲午行在通政司言歐寧縣人進金冊及方書上曰此妖人也秦皇漢武一生爲方士所欺求長生不死之藥此又欲欺朕朕無所用金冊令自食之方書亦與毀之毋令別欺人也

○乙未遣官祭太歲風雲雷雨嶽鎭海瀆山川等神遣官祭旗纛

○丙申修河南臨漳縣固冢等處堤岸

○己亥封蜀王第四女爲江津郡主第七女爲蒲江郡主第八女爲金堂郡主第九女爲昭化郡主第十女爲順慶郡主第十一女爲江安郡主

○壬寅敕山東福建等都司令緣海衛所嚴整軍馬晝夜謹備遇賊至隨機剿捕誤事必殺不赦時浙江松門衛奏倭船在海往來故也

○乙巳夜有星如雞子大靑白色尾迹有光出紫微西蕃內北行至近濁後二小星隨之

○戊申遼東廣寧衛進嘉禾

○己酉攺四川按察副使趙彬於狹西按察司福建沙縣賊陳添保等伏誅初添保與縣人杜孫李烏觜及龍溪余馬郎龍巖樊添受永春林九十徳化張五官等聚眾作亂燒劫龍溪銀場殺中官及土民三十餘人官軍捕之四散逃匿旣又僭稱太平大人先烽等號招集賊眾燒淸劫流等縣殺縣官軍民三十餘人至是福建守臣執送京師誅之嘉興府賊倪弘三等伏誅弘三糾集無賴作亂劫掠鄕村三年眾至數千往來蘇湖常鎭諸郡殺害官民商賈不可勝計發兵二千合浙江都司兵討之反爲賊所敗官軍多被殺傷其勢益橫浙江按察使周新一志討賊立賞格躬督兵搜捕列木柵於小江港議斷其走路賊無所容乃趨北河新遣壯勇躡至桃源縣生縶其首數人送京師至是皆磔於市蘇湖諸郡之民始安

○庚戌蘇祿國東王巴都葛叭答刺西王麻哈刺吒葛刺麻丁峒王叭都葛巴刺卜辭歸人賜金相玉帶一黃金百兩白金二千兩羅錦文綺二百疋絹三百疋鈔一萬錠錢三千貫金繡蟒龍衣麒麟衣各一襲賜其隨從頭目文綺彩絹錢鈔有差晝太白見己位

○壬子安王楹薨九月癸丑朔甲寅哈密忠義王免力帖木兒遣使兀馬兒沙貢馬賜鈔幣遣還

○乙卯命都指揮谷祥張翥往直隸府州及浙江福建緣海巡捕海寇

○戊午升戶部郎中史怡兵部郎中王靈爲江西布政司左參政刑部郎中林崧爲右參政兵部郎中熊本誠爲福建布政司左參政刑部郎中劉子春爲浙江布政司左參政北京行部郎中李應春爲右參政楊謹行爲山東布政司左參政劉琪爲右參政戶部郎中朱光才爲狹西布政司左參政禮部員外吳福爲右參政北京行部郎中聞質戶部員外郎李衡爲湖廣布政司右參政大理寺右寺副周復則爲四川布政司左參議行人司正胡俊爲右參議大理寺右評事張以澄爲河南布政司右參議禮科給事中趙緯爲四川按察司副使工科給事中郭良爲江西按察司副使刑科給事中韓春山東道監察禦史夏禮爲狹西按察司副使廣西道監察禦史潛溟爲廣東按察司副使湖廣道監察禦史吳復爲廣西按察司副使遣太監張謙賚敕往諭古麻刺郎國王斡刺義亦惇奔並賜之絨錦紵絲紗羅

○己未新制鹵簿復設狹西臨洮鞏昌洮州岷州等衛關隘

○庚申命故安鄕伯張勇男安襲爵夜熒惑犯在執法

○辛酉重陽節賜文武羣臣宴

○癸亥敕遼東總兵官都督劉江及遼東都指揮使司曰有自虜中還者言虜歲凶乏食欲肆掠各屯堡其來必自太淩河或寧廣義州州宜令各衛愼固防守毋爲所襲

○甲子不都河等處女直野人頭目兀令哈等來朝命兀令哈等爲副千戶木答劉等爲百戶木當加等爲所鎭撫眞臘國王參烈昭平牙使臣辭歸賜賚有差並賜參烈昭平牙金織文綺紗羅二十四疋

○乙丑賜文淵閣大學士兼左春坊大學士胡廣翰林院學士兼右春坊右庶子楊榮翰林院學士兼右春坊右諭徳金幼孜白金各五十兩彩幣四表裏帛布各十疋蘇祿國東王巴都葛叭答刺歸次徳州病卒訃聞遣官賜祭命有司營墳葬以王禮上親爲文樹碑墓道畱其妃妾及僕從十人守墓令畢三年還國仍遣使賫敕諭其長子都麻含曰爾父知尊中國躬率家屬陪臣經涉海道萬里來朝眷其誠悃已錫王封優加賜賚遣人護送還國舟次徳州以疾歿朕聞之良用閔悼己葬祭如禮爾以嫡長爲國人所屬宜卽繼承以綏藩服令特命爾爲蘇祿國東王爾尙益懋忠貞敬承天道以副眷懷以承爾父之志欽哉

○丙寅琉球國中山王世子尙巴志遣使鄔梅住尼九等貢馬及方物賜鈔幣遣還設交阯乂安府廣積庫衙儀縣丹咍海門巡檢事鹽課提舉司之博濟廣濟遠濟安濟演濟五鹽倉南界眞福千冬三場鹽課司再定應天奉陽滁和等府州養馬例初行在兵部言太僕寺馬洪武初以應天太平鎭江揚州盧州鳳陽六府滁和二州民牧養其後馬多乃令淮徐之民分養今太僕又言馬蕃息宜令安慶寧國廣徳分養爲便上曰安慶三府只循洪武例馬多則令郡臣別議分養至是定議鳳陽廬揚滁和在江北者五丁養一馬應天太平鎭江在江南者十丁養一馬若後馬益多江南十丁內增一馬淮徐郡𨿽近時始養馬亦宜計丁始均以聞從之

○丁卯修孔子廟訖工上親制碑文刻石其詞曰道原於天而具於聖人聖人者繼天立極而統斯道者也若伏羲神農黃帝堯舜禹湯文武周公聖聖相傳一道而已周公歿又五百餘年而生孔子所以繼往聖開來學其功賢於堯舜故曰自生民以來未有盛於孔子者也夫四時流行化生萬物而髙下散殊咸遂其性者天之道也孔子參天地贊化育明王道正彜倫使君君臣臣父父子子夫夫婦婦各得以盡其分與天誠無間焉故其徒曰夫子之不可及猶天之不可階而升也又曰仲尼日月也無得而踰焉在當時之論如此旦萬世無敢有異辭焉於乎此孔子之道所以爲盛也天下後世之蒙其澤者實與天地同其義遠矣自孔子沒於今千八百餘年其間道之隆替與時陟降遇大有爲之君克表章之則其政治有足稱者若漢唐宋郅治之君可見已朕皇考太祖髙皇帝天命聖智爲天下君武功告成卽興文教大明孔子之道自京師以達天下並建廟學徧賜經籍作養士類儀文之備超乎往昔封孔子氏孫世襲衍聖公秩視二品世擇一人爲曲阜令立學官教孔顏孟三氏子孫嘗幸太學釋奠孔子竭其嚴敬尊崇孔子之道未有如斯之盛者也朕纘承大統丕法成憲尙惟孔子之道皇考之所以表章之者若此其可忽乎乃曲阜闕裏在焉道統之系實由於玆而廟宇歷久漸見墮敝弗稱瞻仰往命有司撤其舊而新之今玆畢工宏邃壯觀庶稱朕敬仰之意俾凡觀於斯者有所興起致力於聖賢之學惇其本而去其末將見天下之士皆有可用之材以贊輔太平悠久之治以震耀孔子之道朕於是深有所望焉遂書勒碑樹之於廟並系以詩詩曰巍巍玄聖古今之師垂世立言生民是資天將木鐸以教是畀謂欲無言示之者至惟天爲髙惟道與參惟地爲厚惟徳與含生民以來實曰未有出類拔萃難乎先後示則不遠日用攸趨惇敍有彜遵於聖模仰惟皇考聖道日崇禮樂治平身底厥功曰予祇述詎敢或懈聖緒丕承儀憲永賴巖巖泰山魯邦所瞻新廟奕奕飭祀有嚴鼓鐘鍠鍠璆磬戛擊八音相宣聖情怡懌作我士類世有才賢佐我大明於萬斯年朝鮮國王李芳遠遣陪臣鄭鎭貢馬並方物賜鈔及綺帛遣還雲南木邦宣慰使罕賓法孟養宣慰使刁得孟等遣使貢馬及方物賜罕賓法等凡鈔五十錠彩幣五十疋

○戊辰命行在兵部天下衛所官軍累歲所養馬死及虧欠馬駒者悉免追夜月食旣

○己巳庶人允熥卒賜祭允通懿文太子第三子母妃常氏開平忠武王遇春之女允熥建文中封吳王上嗣位之初正封號攺廣澤王以罪免爲庶人至是卒上聞訃嘆曰吾旣往不咎矣於親親寧過厚也命以禮葬之

○庚午升翰林院修撰沈�止夕又土�爲本院侍讀

○癸酉造文官金織文綺三千匹

○丙子安王楹薨訃聞上悼惜之輟視朝五日謚曰惠賜祭命有司治喪葬皇太子親王皆遣祭王太祖髙皇帝第二十一子洪武二十四年受封永樂六年之國平涼王聰敏好學不事遊戲薨年三十五無子國除

○戊寅馬兒哈蘭回回哈王撒答打丁等來朝貢馬賜賚有差

○己卯擢蕭湘盧儒張士寔周中和陳景和陸伯綸袁文楊學曾趙迪林虎兒王眞爲中書舍人淩晏如吳節李文殊陳孟昇孫浚張周琬爲給事中初蕭湘盧儒以秀才薦入翰林習字士是等以工楷書寫誥敕歷年旣久故擢用之

○庚辰夜有星如雞子大靑白色有光出天苑西南行至雲中

○辛巳上謂行在工部臣曰四方之人服役京師者水土異習加以寒暑勤勞蓋有致疾而醫藥久未痊者此皆盡力奉公當加卹之今天气已寒其給行糧遣人護送還家仍令有司善存撫之阯交阯淸化府知府梁汝笏爲交阯布政司左參政仍掌淸化府事汝笏交阯人旌其有招撫功也

太宗文皇帝實錄卷一百九十二

太宗文皇帝實錄卷一百九十三

永樂十五年冬十月癸未朔享太廟命皇太子行禮是月交阯總兵官丰城侯李彬遣都指揮朱廣領兵剿捕賊首楊進江廣攻破北晝等賽擒進江等悉斬以狥餘賊潰散

○甲申給賜營造軍民夫匠胖襖褲鞋及綿布綿花

○乙酉遣刑部員外郎呂淵等使日本時捕倭將士擒寇數十人獻京師賊首有徵葛成二郎五郎者訊之皆日本人羣臣言日本數年不修職貢意爲倭寇所阻今賊首乃其國人宜誅之以正其罪上曰遠夷威之以刑不若懷之以徳姑宥其罪遣還於是命淵等送還日本賜璽書諭國王源義持曰爾父道義能敬天事大恭修職貢國人用安盜賊不作自爾嗣位反父之行朝貢不供屢爲邊患豈事大之道天生斯民立之主宰大邦小國上下相維無非欲遂民之生耳爾居海東蕞爾之地乃憑恃險阻肆爲桀驁羣臣屢請發兵問罪朕以爾狗盜鼠竊且念爾父之賢不忍遽絕曲垂寬貸冀爾悔悟比日本之人復寇海濱邊將獲其爲首者送京師罪當棄市朕念其人或爾所遣未忍深究姑宥其罪遣使送還爾惟迪父之行深自克責以圖自新凡比年並海之民被掠在日本者悉送還京不然爾罪益重悔將無及

○丙戊夜有星如盞大靑白色尾迹有光起自文昌東北行至近濁

○戊子革交阯新安府至靈縣之稅課局陰陽學僧會道會司及太原府富良縣之僧會司以附郡城不應設也

○己丑革貴州石阡長官司落橋葛容溪銀場局

○壬辰命顧瑄爲中春大夫宗人府儀賓以晉王長女陽城郡主配之修通州城東白富河橋

○丙申敕掌狹西都司都督僉事胡原曰邊境屯戍所以防禦寇暴所務甚重如綏徳極邊之地尢宜加意防愼爾乃盡撒守備官軍營幹他事倘虜乘虛而入何以制之宜善計度毋蹈失機之禍

○庚子攺四川按察僉事李淸於廣東按察司

○壬寅賜寧國長公主鈔萬錠彩幣六十疋

○丁未敕甘肅總兵官都督費瓛曰今虜中有來歸者加意撫綏蓋聞瓦刺之眾於兀古者河大敗阿魯臺故也遼東總兵官都督劉江奏今歲兀良哈之地旱泰寧衛指揮鎖南等以馬千疋來易米前此易米者其數不多止用馬﹤馬犬﹥今泰寧一衛用車三百輛運米慮朵顏福余諸衛皆來則無以給之況遼東極邊無他有司供給守備官軍數多每年安樂自在二州寄住韃官俸糧歲用浩大而舊定馬價甚髙上上馬一疋米十五石絹三疋下者米八石絹一疋如悉依舊例則邊儲空匱宜令所司更議馬直撙節糧儲遞增布絹中半市之庶外夷蒙博施之恩而邊儲無不給之患上曰江所言是命兵部定議行之

○戊申升翰林院典籍鄭叔美爲本院檢討湖廣道監察禦史邵玘爲江西按察司使廣東道監察禦史王玭張敔爲狹西按察司僉事吏科給事中黨忠爲江西按察司僉事夾江縣知縣蔡楫爲浙江按察司僉事北江府知府白琛爲山東鹽運使攺狹西右參政王敏於廣西布政司山東右參政房安於四川布政司湖廣右參議氊永於廣西布政司擢進士林垣林時爲狹西按察司僉事陳輝爲貴州按察司僉事楊鑑楊潤嚴繼先爲監察禦史

○己酉升萊州府知府韓傑爲兩浙鹽運使

○庚戌浡泥國王遐旺遣叔祖麻木等貢方物

太宗文皇帝實錄卷一百九十三

太宗文皇帝實錄卷一百九十四

永樂十五年十一月壬子朔書諭皇太子明年正月十三日大祀天地命爾行禮其精潔致齋恪共乃事欽哉行在欽天監進永樂十六年大統歷上禦奉天殿受之頒賜諸王及文武羣臣

○甲寅上嘉朝鮮國王李芳遠勤修職貢遣使賫敕及白金二千兩文綺表裏二百疋紗羅絨錦五十疋馬二十匹賜芳遠仍賜其妃文綺表裏八十疋

○乙卯敕遼東總兵官都督劉江曰爾奏欲更議馬直已見體國之心況今年遼東薄收正宜樽節以舒用今更定其價上上馬每匹米五石絹布各五疋上馬米四石絹布各四疋中馬米三石絹布各三疋下馬米二石絹布各二疋駒米一石布二疋其他有可以實邊儲者尙悉心計慮以副朕倚托之重交阯升華府知府嚴律己等奏占城侵據地方拘制所屬官不容理事敕總兵官丰城侯李彬斟酌處置

○丁巳冬至上禦奉天殿受朝賀大宴文武羣臣及四夷朝使

○壬戌夜有星如盞大赤色尾迹有光起自天津旁西行至遊气後一小星隨之

○乙丑提弗衛指揮使塔失舉送哈刺把禿兒等至京師命哈刺把禿兒爲指揮僉事兀失哈安出哥爲副千戶賜誥敕冠帶襲衣鈔幣命故都指揮同知劉景名子海襲羽林前衛指揮使海應襲指揮同知上念景名靖難功特命襲指揮使命貴州都指揮使胡通海致仕

○庚午四川播州宣慰使楊昇來朝貢馬三十匹賜白金襲衣鈔幣

○辛未敕遼東總兵官都督劉江曰近指揮朵兒只還自兀良哈言虜寇至邊晝則潛伏夜則出入煙墩下守者皆不覺果如此言爲將不嚴之過然虜多詐此言未可信今宜密遣三五百人匿道旁俟寇入擒之然後治守者之罪庶其有警工部右侍郎藺芳卒芳山西夏縣人倜儻闊達有大節讀書通古今重義薄利不以富貴貧賤動其心洪武中舉孝廉授刑部員外郎升郎中上卽位升吉安知府先是金華朱仲智爲吉安知府寬厚廉潔剗革吏獘禮賢愛民民甚戴之會被召攺重慶知府民思慕之而難其繼者已而芳至芳寬厚持大體而明習吏事庭無滯牘民有告訐者數語立決吏無所容其姦芳以愛民爲心而處事曲當民更大喜吉水有無賴民詣闕言縣故有銀冶烹煉可獲厚利朝廷遣官以其人覆視旣至父老羣訴於芳曰卽用無賴者言吾屬父子兄弟不能保而邑有無窮之患芳曰銀冶誠有之乎曰無之但聞故老云宋季時邑有姦民妄言銀冶於朝者後坐誣罔之罪今芒芒山谷上者樹松柏下者藝禾稼豈嘗見有所謂銀冶太守如疑我言詣闕告者在此請指說銀冶之處我等甘罪芳惻然顧告者而問之噤不能對父老趣之對卒無對父老又言此無賴人平日所爲罪惡累累皆應坐死其人在傍聞之惴栗芳曰無恐罪皆赦前今獨問銀冶有無耳告者卽叩頭吐實言我愚昧人而居鄕素貧誠不甘鄕之人皆華衣美食揚揚焉未嘗齒我也則妄意禍之以至於此死罪死罪惟太守吾父母何以生之芳爲艸奏太意謂告嘗聞故老言宋時說銀冶事而未及詳輙率意上陳今詢邑人老長皆云素未嘗有銀冶卽不實甘受鐵鎖言人人同謹以實聞同官或不肯署曰朝廷治銀冶吾輩敢方命耶奏入如不信胥受罪矣芳曰吾輩奏命守此土非以爲民乎今聖天子仁明在上如天日諸公乃不以直道效臣節耶有罪芳請獨任卽自署奏同官不得已亦彊署焉上得奏曰吾固意愚民之妄也遂罷其事然以告者出於率意也亦不之罪芳自奉儉約日嘗疏食被服無紈綺事其母極孝母亦善教凡芳日所行事夕則命陳於前有未善必讓之芳謹受教不違後爲工部都水主事督浚治河南河渠凡所經郡縣民情吏治有未便者輙疏以聞升本部右侍郎至是以疾卒吉安自芳去其民思慕賢守必曰朱藺朱藺云

○壬申金水河及太液池冰凝具樓閣龍鳳花卉之狀奇巧特異上賜羣臣觀之行在禮部尙書呂震以爲禎祥屢見率百官上表賀上拒而不受賜敕諭曰朕徳涼薄托於萬姓之上懼弗克負荷夙夜祇事不敢暇豫比歲以來卿等一遇祥異輙進表賀顧朕暗昧寧不自知夫戒謹者治之所興宴安者亂之所自卿等宜精白乃心勵臣職奉成憲用以輔朕共承天庥書曰臣克艱厥臣政乃乂其毋因是而有怠心欽哉

○癸酉命行在禮部移文中外諸司一遵成憲愛卹軍民必崇實惠且以農桑衣食之本必及時勸課學校育材之地必加意勸勉賦役必均平科徵必從實祭祀必誠敬刑獄必平恕孝順節義必旌表鰥寡孤獨必存卹材徳遺逸必薦舉邊徼備禦必嚴固倉庫出納毋侵欺有司官吏貪暴曠職者監察禦史按察司具實糾舉攺前禮部尙書趙羾爲兵部尙書俾巡督塞北屯戍凡軍民一切利病及邊務有不便者具以實聞命行在戶部以白米二百五十石給安樂患病夫匠

○甲戌韃靼完者不花速哥臺賽罕來歸自陳願居京師俱授所鎭撫賜予如例

○乙亥顏衛頭目幹不兒等來朝貢馬賜鈔幣有差升金吾前衛正千戶張演爲本衛指揮僉事賜冠帶並紵絲衣一襲賞其奉使哈烈之勞

○戊寅狹西進玄兔敕周王橚曰比新安火者領軍馬假言王來朝直抵大名圍獵因劫掠百姓閹﹤監﹣皿立﹥敢假王名領軍馬畿內之地敢行劫掠此非細故可卽械送其人來京懲治升戶部員外郎王源爲山東按察司僉事降戶科給事中陳天民爲山東鹽運司知事

○己卯哈密忠義王免力帖木兒遣使阿力疊裏等貢方物

○辛巳占城國王占巴的賴遣陪臣保麻翁貢方物

太宗文皇帝實錄卷一百九十四

太宗文皇帝實錄卷一百九十五

永樂十五年十二月壬午朔皇太子省牲於南郊

○癸未暹羅國王三賴波磨刺札的賴遣使柰叫等百餘人進表貢方物謝賜祭其父並命襲爵恩命禮部賜王錦綺紗羅並賜柰叫等鈔幣有差

○甲申擢進士艾廣何卓張宗監生鄭興王佐李昭爲吏科給事中教諭徐初進士蕭奇郭顯監生井田宋徵寇謙田文丁銑唐勝劉凱爲戶科給事中教諭魏凱訓道於會進士周敏學樊鑑生張璨劉芾武達馮政馬賓爲禮科給事中教諭陳玘進士黃完劉渙監生王斌張軾周建劉秉古節張毓潘麟爲兵科給事中教諭趙信訓導熊義進士劉藎劉顯監生盧智劉敔李敏楊鐸張惠張芾王矩武襄爲刑科給事中教授周宏宗訓導顏偉進士李實監生裴祥韓麟爲工科給事中

○乙酉周王橚奏請來朝賜敕止之山西行都司都指揮李謙言大同極邊之地胡寇出沒不時近欲調騎士巡邏而總兵官都督朱營不許上曰謙言是也遂敕責榮令赴京自陳

○己丑臘日賜文武羣臣宴

○辛卯右軍都督僉事歐陽靑卒靑荊州府江陵縣人初爲燕山中護衛百戶以平內難屢立戰功積升山西都司都指揮使永樂三年升右軍都督僉事後侍髙煦頗驕蹇恣肆上聞之召至北京未幾卒

○壬辰太醫院判韓公達卒公達故院使公茂之弟爲人方廉自持醫術與公茂齊名初舉郡醫學正科永樂二年擢太醫院禦醫十年升院判凡禦用藥餌皆躬自精制非躬制不以進旣卒賜祭命工部給棺葬之禮如公茂

○癸巳賜浡泥國王叔祖麻木哈密忠義王使臣阿力疊裏占城國王使臣保麻翁等宴

○甲午楚王楨進馬二千匹上喜受百匹賜書報曰領賢弟厚意矣夫畜馬甚勞百匹之外余悉遣還可分遺諸侄也夜熒惑到房宿北第一星

○丙申哈烈撒馬兒罕諸國各遣使隨中官魯安郎中陳誠等來朝貢馬及方物賜文綺紗羅襲衣有差

○丁酉命平江伯陳瑄充總兵官率領舟師漕運糧儲赴北京雲南麓川平緬宣慰使思任發遣人貢馬及方物賜鈔幣遣還

○庚子夜有星如碗大靑白色尾迹有光星宿南行至遊气

○辛丑擢進士黃振爲浙江道監察禦史夜月犯角宿南星

○壬寅立春上禦奉天殿羣臣行賀禮賜宴兀者左衛都指揮鎖升哈及樂寧等衛千百戶陳敬等來朝貢馬賜賫有差

○癸卯遣敕戒永和王濟烺曰凡朝廷儀物制度等差截然不可違越比聞爾擅造印章僭用龜紐龜紐惟親王之寶用之爾擅爲之越禮分矣以爾年少及念爾父同气之故姑宥不問自今宜謹遵禮法毋蹈前過韃官脫脫不花遣所部哈刺乞臺等四十六人貢馬賜之鈔幣

○甲辰忽魯愛衛指揮惱納舉送女直頭目阿羊加等至京授官有差仍賜賫遣還烏思藏怕木竹巴灌頂國師闡化王吉刺思巴監藏巴裏藏卜必力工瓦闡教王領直巴兒吉監藏及正覺大乘法王昆澤思巴淨慈弘智廣慧大國師日托巴灌頂慧慈淨戒大國師端竹監藏等遣使公哥癿等貢佛像舍利並方物賜鈔幣等物

○丙午朝鮮國王李芳遠遣陪臣金得壽等貢鞍馬金銀器等物賀明年正旦女直野人撒裏亦答乘等來朝置阿眞同直衛授指揮同知僉事等職賜誥印冠帶襲衣及鈔幣有差金吾右衛千戶萬億以公務至行在上念億故父有舊勞升億本衛指揮僉事

○戊申建州衛指揮李顯忠奏顏春地面月兒速哥願率家屬歸附居建州從之仍賜賚如例

○己酉苦烈河女直野人可郎加等來朝奏願於兀者前衛指揮哈鼻答處同居從之授千百戶等職賜賚如例

○庚戌和寧王阿魯臺遣使苦出帖木兒等八十三人貢馬賜鈔四萬八千錠文綺彩絹各二千疋償其馬價仍宴賚之遣還備倭指揮使谷祥等言太倉城中有太倉鎭海二衛舊獨令太倉衛守城城寬兵少防閒不周請令二衛共守從之

○辛亥享太廟命皇太子行禮是月浙江海寧全卿松門海門昌國定海各衛增置烽修候燎髙臺七十二所是歲天下戶九百四十四萬三千七百六十六口五千一百五十萬一千八百六十七賦稅糧三千二百六十九萬五千八百六十四石布帛二十四萬二百五十一疋絲棉十二萬八千七百五十九斤綿花絨四十一萬五百四十四斤課鈔千六百八十七萬九千九百四十錠金三千六百六十兩銀二十九萬八千五百五十兩錢三千二百一貫銅二千五百七十五斤鐵二十一萬四千三百九十九斤鉛七萬九千六百九十三斤朱砂千五百四兩海肥三十四萬四百四十五索茶一百萬四千六百九十斤鹽百四十三萬一千七百七十四引屯田子粒九百二十八萬二千一百八十石馬五十一萬四千四百三十九匹饋運北京糧五百八萬八千五百四十四石交阯上共絹千二百五十二疋翠羽三千扇一萬漆二千四百斤

太宗文皇帝實錄卷一百九十五太宗文皇帝實錄卷一百九十六

永樂十六年春正月壬子朔上禦奉天殿受朝賀大宴文武羣臣及四夷朝使

○癸丑時天下布政司按察司各府州縣及土官衙門官吏來朝六部都察院及六科給事中交奏其職業有廢惰者請付法司正其罪上皆不問賜敕諭之曰朕承天命統紹鴻業夙夜孜孜圖惟安民於今十有六年而天下未安民生未遂究惟厥咎皆謂有司不得其人夫民者天民天付人君安養之人君不能獨治則必建官分職以共治今爾等坐視民窮恬不畱意小大蒙蔽悉不以聞獨不畏天地鬼神乎繼今能攺過自新革貪爲廉革暴爲仁上體吾心下撫百姓使百姓皆得其所則可以永享爵祿保富貴矣如復不悛而違命厲民罪必不恕蓋譬如使人牧牛羊不能蕃息又多餓死則牧者必受譴責況受牧民之寄者乎福善禍淫天有恆道賞功刑罪國有常典其懋勉之無怠無忽

○甲寅交阯總兵官丰城侯李彬以淸化府俄樂縣土官巡檢黎利叛遣都督朱廣等往剿之利從初陳季擴反充僞金吾將軍後束身歸降以爲巡檢然中懷反側至是僭稱平定王以弟黎石爲僞相國攺奔爲都督聚賊眾範柳範晏等放兵肆劫廣等兵至斬首六十餘級生擒範晏等百餘人利遁去至是彬奏請以晏等就交阯戮以狥眾從之

○丙辰夜有星如盞大靑白色有光出翼宿東南行至雲中

○戊午享太廟命皇太子行禮如來大寶法王哈立麻遣使貢馬賜之鈔幣

○己未毛憐衛指揮猛哥不花奏本衛千百戶哈答等二十餘人每有調發能效勤勞今來朝請量升之以勸將來遂各升職有差仍賜敕獎諭賚之遣還西寧衛隆奔等簇紮省吉省吉兒迦等及洮州衛著藏簇頭目失加諦等來朝貢馬命紮省吉省吉兒迦二人爲指揮僉事可魯窩失加諦等六人爲正千戶你麻兒迦等十四人爲副千戶賜誥敕冠帶衣幣有差

○庚申湖廣永順宣慰使彭源之子仲率土官頭目六百六十七人貢馬賜鈔及錦綺彩帛有差

○辛酉以將祀南郊百官受警戒於文華殿

○癸亥永興王尙烈訃聞遣官賜祭謚曰懿簡命有司治喪葬尙烈秦湣王第二子也

○甲子大祀天地於南郊皇太子代行禮畢遣禮部侍郎蔚緩復命

○乙丑狹西同州及澄城郜陽朝邑三縣雨谷及蕎麥

○丙寅以玄兔圖並羣臣所上表及詩文賜皇太子又賜書諭之曰比狹西耀州民獻元兔羣臣以爲瑞且謂朕徳所致上表稱賀又有獻詩頌美者朕心惕然愧之夫賢能君敬天卹民致勤於理則有以感召和气屢致丰年海宇淸明生民樂業此國家之瑞也彼一物之異常理有之且吾豈不自知今𨿽邊鄙無事而郡縣水旱往往有之流徙之民亦未嘗無豈至理之時哉而一鬼之異喋喋爲諛夫好直言則徳日廣好諛言則過日增朕夙拳拳仰惟皇考創業艱難懼弗堪荷負不敢怠寧終不爲彼所惑爾將來有宗社生民之寄羣下有言不可不審之於理但觀此表及詩卽理了然而情不能循矣元宵節燈賜文武羣臣宴及節鈔有差夜有掩角宿星

○己巳太僕寺少卿楊砥卒砥字大用山西澤州人洪武甲戌進士授行人司右司副上疏言漢揚雄仕莽爲大夫劇秦美新之論取譏萬世董仲舒三策及正誼明道之言足以扶翼世教今孔子廟從祀有雄而無仲舒臣愚以爲退雄進仲舒庶合萬世公論太祖皇帝從之升湖廣左參議建文時遣李景隆等攻圍北平城砥上言帝堯之徳始於親九族今當務惇睦不宜加兵自翦其附枝附枝盡而根本蹷矣爲齊王輩所忌斥罷之上卽位起爲鴻臚寺卿喪父廬墓側者三年服闕升禮部左侍郎坐巡河渠失職降工部主事攺禮部永樂十年命簡閱北京郡縣馬升太僕寺卿明年兼苑馬寺卿砥率勵僚屬凡孳牧之法與民之利病悉條奏行之馬大蕃息母喪賜鈔千錠命護喪歸葬哀毀致疾未至家而卒上悼惜之遣官賜祭砥剛介勤敏居官有操守其孝行尢人所稱云

○庚午設交阯布政司承差五十人都司三十人按察司二十人都司布政司知印各一人

○壬申察不赤罕山等處女直野人頭目答龍加等來歸俱命爲千戶且奏願居喜樂溫和衛從之

○甲戌命西寧等處來朝禪師端嶽藏爲弘智淨覺國師爲兒藏爲廣陵妙淨國師思我失星吉爲普濟淨慈國師侖奔宛卜查失兒監藏爲弘慈廣智國師皆賜誥印命興安伯徐亨中軍左都督夏貴領騎士二千往開平巡備浙江按察司僉事石魯伏誅初魯巡按至松門衛值倭寇入境魯醉酒不設備及賊薄城下魯踰城遁致寇攻陷城池殺虜官軍事聞遂誅之

○丙子命故右軍都督僉事周長之子通俱爲指揮使廣應襲指揮同知通應襲指揮僉事上念長功多冕有平定九門功故悉升之

○戊寅升狹西布政司左參政郭敏爲行在禮部右侍郎交阯布政司言初定交阯新附軍儲不敷奏準開中四川河東雲南福建鹽糧時米價甚貴度地遠近定擬則例每引有米一斗五升者二斗五升者至三斗四斗者今連歲丰稔米價甚賤若依原定則例實爲虧官今計議久安新平二府倉中給納河東狹西運司鹽每引二斗五升福建米三斗雲南黑鹽安寧二井米四斗白鹽井五斗米三斗五升四川本司各井米二斗五升仙泉十八井米三斗五升建平淸化二縣府倉中納河東狹西運司鹽每引米三斗福建米三斗五升雲南黑鹽安寧二井米四斗五升白鹽井五井米四斗四川本各井米三斗仙泉十八井米四斗交州新安諒江三府倉中納河東狹西運司鹽每引米三斗五升福建米四斗雲南黑鹽安寧二井米五斗白鹽五井米四斗五升四川本司各井米三斗五升仙泉十八井米四斗五升上從其議命所司行之夜有星如盞大赤色有光出卽位西北行至下臺

○己卯設交阯新安府之太平橋鎭蠻府至海潮江建平府之大安海口淸化府之巴禮三江演州之千冬乂安府之明市奇羅凡七批驗鹽引所置大使一員

太宗文皇帝實錄卷一百九十六

太宗文皇帝實錄卷一百九十七

永樂十六年二月壬午朔

○丙戌修山西大同等衛緣邊城堡

○丁亥遣官釋奠先師孔子行在禮部會試天下舉人奏請考試官上命行在翰林院侍講學士曾啟侍講王英考試賜宴於本部

○戊子祭太社太稷命皇太子行禮遣官祭先農

○己丑命蜀王椿以第四女江津郡主配錦衣衛百戶管能第七女蒲江郡主配錦衣衛百戶雷安第八女金堂郡主配李亮第九女昭化郡主配王宏第十一女江安郡主配家晟命能安亮宏晟皆爲中奉大夫宗人府儀賓

○癸巳民有告言湖廣隨州及棗陽縣藏各處逃民五百餘戶有出入官府蠹政害民者有左道惑眾者有肆行劫掠者不治爲患將甚上曰人孰不欲保聚鄕裏爲良善此蓋厄於饑寒而有司不能撫綏故耳可遣一循良禦史往諭之歸不須治罪遂命監察禦史歐陽和行和至諭以徳意民聞上不治其逃徙罪皆欣欣出首服和悉散遣歸惟出入官府蠹政害民及惑眾劫掠者論之以法

○乙未琉球國中山王思紹遣長史懷機等貢方物賜鈔及文綺表裏

○戊戌雲南麗江軍民府檢校龐文郁言本府寶山巨津通安蘭州四州歸化日久請建學校從之攺戶科給事中宋戴於刑科浙江道監察禦史萬景修於廣西道永新伯許成卒成江都人自燕山中護衛百戶從上靖難率兵取大寧戰埧上皆先登陷陣敵兵圍九門成率敢死士夜出力戰敵退走積功至左軍都督僉事因發譚深趙曦戕害駙馬梅殷事封永新伯成爲人戇勇出入行陣葬

○己亥交阯都指揮陳浚等遣人貢馬及黃金犀角象牙諸物

○庚子哈密忠義王免力帖木兒遣使把失忽裏等貢馬及方物命把失忽裏爲指揮使余爲百戶各賜冠帶襲衣

○辛丑徙美峪巡檢司於董家莊先是交阯嘉興州四忙縣故土官知縣車綿子車三等叛殺流官知縣歐陽智等總兵官丰城侯李彬遣都督同知方政率兵討之賊以眾拒敵土官都指揮陳汝石千戶朱多蒲死馬官軍力戰大敗賊擒其弟車道等殺之車三眾遁而山林深阻瘴癘方作官軍搜索不獲遂引還而遣人招諭之彬以聞且請褒卹汝石等以勵士心從之汝石南策人初爲陳氏小校等王師南徵率先歸附討賊招降累著實效積官至都指揮僉事追討叛賊車三深入賊陣中箭墜馬爲所殺多蒲北江府東岸縣人亦以軍功得官與汝石奮勇殺賊被傷而死上命禮部並遣行人賜祭賻以米布有司造墳北京行部禮曹郎中秦政學有罪伏誅政學由進士擢郎中存心狡險專務掇人過失以濟所欲自尙書朱浚郭資以下皆畏之莫敢言姦貪橫被於八府至是有告其典科舉受賕者上咨於眾並得其地罪立命誅之輿論稱快

○丙午行在禮部奏會試天下舉人得董璘等二百五十人

○戊申命故恭順伯吳允誠男克忠襲封恭順伯賜誥命擢龍溪縣丞劉伯翼爲工科給事中進士沈福爲江西道監察禦史

○庚戌建州衛都指揮李顯忠奏其衛指揮千百戶鎭撫頭目哈刺忽等擒捕叛亡累著勞績請升職以示勸遂升指揮僉事哈刺忽爲指揮同知副千戶失刺等八人爲正千戶百戶也兒吉納等四人並所鎭撫哈答等二人爲副千戶俱賜敕褒諭且優賚之別失八里頭目速哥克刺免刺等來朝貢方物具言其王納黑失只罕爲從弟歪思弒之而自立徙其國西去更號亦力把裏王命速哥爲右軍都督僉事克剌滿刺爲指揮僉事賜誥命冠服金帶彩幣

太宗文皇帝實錄卷一百九十七

太宗文皇帝實錄卷一百九十八

永樂十六年三月辛亥朔上禦奉天殿試行在禮部選中舉人董璘等二百五十人制策曰帝王之治天下必有要道昔之聖人垂衣裳而天下治唐虞之世治道彰明其命官咨牧載之於書有可見已成周之官倍蓰唐虞備存周禮其詳得而數之周禮周公所作也何若是之煩與較之唐虞之無爲蓋有徑庭然其法度紀綱至爲精密可行於天下後世何至秦而遂廢漢承秦斃去周未遠可以復古何故因仍其舊而不能變與唐因於隋宋因五季亦皆若是有可議者人之恆言爲治之道在於一道徳而同風俗今天下之廣生齒之繁彼疆此域之限隔服食趨向之異宜道徳何由而一風俗何由而同子諸生於經史時務講之熟矣凡有禆於治道其詳陳之毋隱朕將親覽焉

○壬子賜琉球國中山王長史懷機占城國使保麻翁哈密忠義王使把失忽裏別失八里頭目速哥等宴

○癸丑朝鮮國王李芳遠遣陪臣延嗣宗等奉表貢馬四十匹及方物謝白金錦幣之賜嗣宗鈔幣有差旌表延安府膚施縣民陳七兒平陽府安邑縣民張普圓楊州府儀眞縣民韓福緣河南府靈寶縣民賀二河間府東光縣民回滿住廣洋衛軍鄭小奴府軍後衛軍王保兒潘醜兒金吾後衛軍包三旗手衛軍周來保大河衛軍朱阿金大寧前衛總旗滑忠興武衛總鎭張彥昇保安衛小旗徐宗賢羽林前衛軍孫志錦衣衛軍趙興祖武功中衛軍蔣小保周阿狗龍江提舉司匠張貴胡佛保聶廣應天府上元縣民邵佛定江寧縣民浦阿住沈得安孝義仍命各賜鈔百錠米十石復其家行在後軍衛右都督陳亨卒亨一名午睢陽人初以小卒隸大將軍徐達麾下從徵伐爲大興右衛總旗上靖內難亨以勇士從克廣昌取蔚州圍大同論功升旗手衛指揮使調金吾右衛累升都督同知八年從徵胡寇至靜虜鎭以功進後軍右都督至是卒追贈奉天翊衛宣力武臣特進榮祿大夫柱國成武伯謐忠勇命禮部賜祭

○甲寅上禦奉天殿閱舉人對策擢李騏爲第一賜李騏等二百五十人進士及第出身有差騏初名馬特賜名騏名命前軍都督僉事劉鑑充總兵官於大同操練山西都司及行都司軍馬以備邊

○乙卯賜進士李騏冠服銀帶餘各賜鈔五錠是日賜宴於後軍都督府

○丙辰上禦奉天殿進士李騏等上表謝恩給賜西寧僧領占朵兒只等九十三人度牒

○丁巳必力工瓦闡教王領眞巴兒吉監藏遣使汪速他貢方物命汪速他爲千戶賜之誥命設交阯順化府永盈倉安樂古藤農貢麻籠美良五縣儒學細江縣陰陽學廷河大灣二縣道會司

○己未浮泥國王遐旺叔祖麻木占城國王占巴的賴使臣保麻翁等辭還賜鈔文綺表裏有差

○癸亥升都指揮蘇火耳灰爲右軍都督僉事都指揮同知程忠爲都指揮使

○甲子攺湖廣按察僉事奚士安於四川按察司命行在禮部北京營造工匠過期未得代者一月以上人加賞鈔二錠米一斗十月以上加綿布二疋

○乙丑夜月食旣

○丙寅擢李一甲進士李騏爲翰林院修撰劉江鄧珍俱爲編修其第二甲第三甲周敍董璘楊洪禇思敬尹鳳岐陳詢徐律習嘉言王賓胡文善周懋昭王暹雷遂莫圭孔友諒秦初等俱爲翰林院庶吉士張銘等五人爲行人其願爲教職韓著等六人俱爲府教授余分隸諸司觀政夜月犯鉤鈴上星

○己巳升揚州衛副千戶月魯不花爲指揮僉事賜金帶以奉使乞兒吉思之勞也

○甲戌行在吏部言各處布政司按察司官多缺上曰布政司按察司卽古方嶽之臣方數千里之地民生吏治懸諸數人之手得人則民安而政理不得則民不安政不理其任匪輕今廷臣中有賢能者可選用之於是升戶部郎中楊端爲山西布政司左參政朱忠爲四川布政司左參政員外郎楊寧遠爲交阯布政司右參議禮部郎中平思忠爲狹西布政司左參政陳士啟爲山東布政司右參政兵部郎中張子眞爲河南布政司右參政刑部郎中劉顯爲浙江布政司右參政交阯布政司左參議馮貴爲本司左參政吏科給事中劉傑爲雲南布政司左參議郝珩爲湖廣布政司左參議兵科給事中羅拱蔡彬俱爲山西布政司右參議刑科給事中陳羽爲狹西布政司左參議工科給事中張翊爲廣西布政司左參議狹西道監察禦史王敏吳文俱爲福建布政司左參議戶部員外郎戴同吉爲浙江布政司右參議魯璠爲湖廣布政司右參議林季爲廣東布政司右參議刑部員外郎沈升爲四川布政司右參議兵科給事中李頻爲四川按察司副使北京刑部主事蔣卣爲狹西按察司僉事攺福建右參議李燁於江西布政司河南按察僉事韓善於狹西按察司雲南按察僉事梁觀於廣東按察司太監海童指揮柏齡等自瓦刺還賢義王太平安樂王把禿孛羅及弟昂克並順寧王馬哈木子脫歡及頭目阿憐帖木兒各遣使奉表貢馬脫歡請襲父爵

○丙子行在禮部言北京國子監大成殿帷幔敝壞命工部新之曲先衛指揮使三郎遣已故指揮同知黨兀之子安替迷失等貢方物且請襲職從之

○戊寅太子少師姚廣孝卒廣孝蘇之長州人初從釋氏名道衍嗜學喜爲詩文少與髙啟楊孟載爲莫逆交朝之縉紳如宋濂蘇伯珩輩皆獎重之洪武十五年僧宗泐薦其學行命住北平慶壽寺事上藩邸甚見禮遇上每出師命侍世子居守嚴固備禦撫綏兵民與贊謀策上卽位初命爲師錄司左善世及冊立皇太子賜名廣孝授資善大夫太子少師俾輔道焉至是自南京來朝車駕臨視者再旣卒上悼惜之輟視朝二日賜祭贈推忠輔國協謀宣力文臣特進榮祿大夫柱國榮國公謚恭靖命有司治喪葬親制碑文於墓廣孝當著道余錄詆訕先儒爲君子所鄙若其論文曰惟韓退之歐陽永叔曾子固眞儒者之文今之爲釋老文字往往剿取釋老之說甚至模仿其體以爲儒者不克卓立其意蓋謂宋蘇輩識者亦有取焉

太宗文皇帝實錄卷一百九十八

太宗文皇帝實錄卷一百九十九

永樂十六年夏四月辛巳朔享太廟命皇太子行禮置安定左右前後四千戶所並設站驛以通往來

○壬午設北京河南各處遞運所順天府之良卿涿州保定府之定興安肅淸苑慶都眞定府之定州眞定新樂趙州柏卿欒城順徳府之內丘刑臺廣平府之臨洛邯鄲彰徳府之內磁州安陽宜溝衛輝府之河平淇縣凡二十一所各置大使一員

○乙酉牧馬千戶所總旗朱名妻陳氏一產三男事聞命如例給賜

○癸巳敕周王橚曰曩者李景隆謀逆其家屬法皆當死特寬宥之發戍遼東彼知景隆囚系北京潛逃滄州諸處陰結黨類欲行劫獄爲人所告俱已擒捕宜之於法儀賓盛瑜乃敢藏匿景隆家人在於國典瑜豈可容以爾之壻姑宥不問自今宜教之循理守法毋蹈前非

○乙未朝鮮國王李芳遠遣陪臣金漸等貢方物賀萬壽聖節夜有星如盞大赤色尾迹有光出中臺西北行至近濁

○丁酉萬壽聖節上禦奉天殿受朝賀大宴文武羣臣及四夷朝使

○甲辰交阯總兵官丰城侯李彬以交州中衛指揮同知黃振等討殺叛寇黎核等功狀來聞賜敕褒諭升振爲新平衛指揮使交州右衛指揮同知譚公政爲順化衛試指衛僉事潘勤順化衛指揮僉事吳葵皆升本衛指揮同知各賞鈔二百錠彩幣三表裏其餘千戶百戶百夫長同知知州判官主簿及軍中總小旗等皆升一級賞鈔幣有差命故遼東都指揮同知蔡斌子智襲指揮使初斌以懷來守禦千戶從上徵討升都指揮同知坐毀兵器下獄卒請襲職兵部言斌有罪例不應襲上念斌功特命襲指揮使調遼東屬衛遣太監海童右軍都督僉事蘇火耳灰都指揮程忠等賚敕賜太平把禿孛羅及昂克脫歡等彩幣表裏有差命脫歡襲父爵爲順寧王別遣指揮毛哈刺賜祭故順寧王別哈木與瓦刺貢使偕行

○乙巳行人呂淵自日本還其國王源義特遣日隅薩三州刺史島津滕存忠等奉表隨來謝罪表曰日本蕞爾小邦自臣祖父以來受朝廷命沾被恩徳不敢背忘比因倭寇旁午遮遏海道朝貢之使不能上達臣自知有負大恩而境內之人肆爲鼠竊者皆無賴逋逃之徒實非臣之所知旣盡爲天兵所擒皇上天地之量父母之恩曲赦其罪悉皆遣還臣之感戴莫盡名言伏望貸臣之罪自今許其朝貢如初不勝虔懇之至上以其詞順特恕其罪命行在禮部宴賚其使遣還

○丁未升雲南按察司僉事周彥奇爲大理寺右少卿鴻臚寺右寺丞周昇爲本寺左寺丞司賓丞楊善爲右寺丞廣東按察司僉事朱侃爲通政司右參議山西布政司檢校陳傑爲刑科給事中戶部郎中陳禮爲湖廣左布政使兵部郎中董謨爲山東左布政使員外郎祝銘福建按察司僉事沈鎰俱爲右參政禮部郎中曾堅爲雲南左布政使戶部郎中孫鼎爲浙江左布政使刑部郎中周幹爲右布政使吏科給事中周鎬爲左參政禮部郎中李昌祺爲廣西左布政使刑部郎中於敬爲江西右布政使蘇子厚爲四川右布政使蕭省身爲河南右布政使禮科給事中李淸戶部員外郎阮嗣爲右參政刑部郎中李汝器爲廣東右布政使吏科給事中史壽爲左參政禮部給事中何順爲狹西布政司右參政刑部員外郎韓珠爲山西布政司右參政江西道監察禦史鄭景耀爲貴州布政司左參政四川道監察禦史劉子輔爲廣東按察使北京道監察禦史陳智爲狹西按察使廣東道監察禦史蹇賢爲雲南按察使山西道監察禦史陳禮爲河南按察使福建道監察禦史譚勝道爲浙江按察使廣西道監察禦史胡槪爲廣西按察使浙江道監察禦史朱應祖爲四川按察使刑科給事中趙惟恭王鐸爲貴州按察司副使陳鄂爲天府尹禮部郎中葉春爲兩淮鹽運司運使攺交阯左參政劉聲遠於山東布政司福建右參議劉隆於廣西布政司擢胡宗韞爲中書舍人掌禮部鑄印局事以其工篆書也

○己酉復代府護衛及儀衛司官初代王桂違棄祖訓縱恣非爲革其護衛及儀衛司至是以王悔過復之

太宗文皇帝實錄卷一百九十九

太宗文皇帝實錄卷二百

永樂十六年五月庚戌朔監修實錄官行在戶部尙書夏原吉總裁官行在翰林院學士兼右春坊右庶子楊榮等上表進太祖髙皇帝實錄上具皮弁服禦奉天殿受之披閱良久嘉獎再四曰庶幾小副朕心又顧原吉等曰此本朝夕以資覽閱仍別錄一本藏古今通集庫遣中官楊忠等使亦力把裏賜其王歪思金織文綺彩幣盔甲弓刀並賜其頭目忽歹達等七十餘人彩幣有差

○辛亥賜其重修實錄監修官戶部尙書夏原吉鈔二百錠彩幣三百表裏紗衣一襲總裁官文淵閣大學士兼左春坊大學士胡廣翰林院學士兼右春坊右庶子楊榮國子監祭酒兼翰林院侍講胡儼人錠百六十錠彩幣二表裏紗衣一襲纂修官翰林院學士兼右春坊右諭徳金幼孜賞同胡廣等侍講學士曾棨侍讀鄒緝王英修撰余鼎羅汝敬主事李時勉陳敬宗人鈔百錠彩幣一表裏紗衣一襲謄寫官並監生人等各鈔六十錠絹二疋書成廣以病不及躬進命中官郎卽其賜之蘇門答刺千達裏暹羅琉球諸國各遣使貢方物賜其使冠帶鈔紵絲紗羅彩絹有差順天府昌平縣民劉化以謀反伏誅化初名僧保畏避從軍逃匿保定府新城縣民家衣道人服自稱彌勒佛下世當主天下演說應劫五公諸經鼓誘愚民百四十餘人皆信從之已而眞定容城山西洪洞等縣人皆受戒約遂相聚爲亂事聞悉捕誅之

○壬子賜修實錄監修總裁纂修等官戶部尙書夏原吉等三十八人宴於禮部

○癸丑金山衛奏有倭舡百艘賊七千餘人攻城劫掠敕海道捕倭都指揮谷祥張翥令以兵策應又令各衛所固守城池賊至勿輕出戰有機可乘亦不可失務出萬全又敕福建山東廣東遼東各都司及總兵官都督劉江督緣海各衛悉嚴兵備

○甲寅端午節賜文武羣臣宴及節鈔有差嘉賜翰林院學士楊榮金幼孜二品金織羅衣各一襲

○乙卯遼王植奏其子遠安王貴爕同火者數人逃逸上命有司尋訪蓋貴爕爲父所惡欲詣京師告父陰事云

○丙辰敕成山侯王通曰修邊國之重務其軍政不可不肅昔太祖髙皇帝數命公侯重臣淸理所以當時軍政修舉今西北邊備尢爲急務而各衛所比年軍政弛慢官多具員卒多缺伍緩急何以制之今命爾往狹西及潼關等處閱視軍實務俾隊伍整齊甲兵堅利備禦嚴固庶幾國家足兵之美爾其勉盡厥心用副委任時寧陽侯陳懋鎭寧夏都督費瓛鎭日盡肅皆遣敕諭之敕山東都司調馬步官軍八千人令都督指揮衛靑李凱統往緣海剿捕倭寇有功者奏聞升賞退避者卽斬以狥爪哇國西王楊惟西沙遣使惟叔等奉表獻白鸚鵡及方物先是衛卒王周鎭等隨詔使往西海風漂其舟至班卒兒國兒爲番人所覊爪哇村主珍班聞之以金贖周鎭等送之王所王付惟叔來歸上嘉之命禮部宴賚惟叔等而賜敕獎勞國王並賜之金織文綺紗羅凡五十五疋賜珍班文綺羅二十四疋置貴州石阡府板橋山巡檢司

○丁巳文淵閣大學士兼左春坊大學士胡廣卒廣字光大吉安吉水人建文

○庚進士第一賜名靖永樂中敕復舊名初授翰林院修撰升侍講遷侍讀進右春坊右庶子兼侍讀升翰林院學士兼左春坊大學士攺文淵閣大學士仍兼左春坊大學士廣惇厚愼操履於事務持大體存心以愛人爲要上雅重之特見信任燕閒侍顧問從容進對多所禆益居官愼密所治職務未嘗退以語人𨿽官淸密恩寵日盛自處泊然寡交遊自列從公退杜門讀書賦詩而已未嘗退人以私人亦不得以私幹之爲文下筆數百言立就必宿於理一時制命典冊多出其手車駕巡幸徵伐必命從行禮部郎中周訥建請封禪上不聽事獨廣之言與上意合嘗奔母喪還朝上問百姓所若對曰百姓安獨郡縣窮治姦惡外親蔓延爲害上立命罷之至是病不能朝命內侍督醫視之數遣人臨問卒上深悼惜賜祭者再贈禮部尙書謚文穆給驛舟遣官護喪還其鄕命有司治葬事喪過南京皇太子遣官致祭賜賻甚厚

○庚申升行在吏部郎中陳誠爲廣東布政司右參議嘉其奉使哈烈之勞也擢行在翰林院庶吉士何賢蔣禮趙勗陳坤奇曹義鐘英爲本院編修戴覲王璜王觀潘勤邵暹樊敩石慶黎民爲中書舍人

○辛酉夜月犯房宿北第一星

○壬戌大嶽太和山產芝千數百莖隆平侯張信悉采以進

○癸亥賜國子監交阯生鄧得等三十人冬夏衣衾靴襪

○甲子賜蘇門答刺千達裏暹羅琉球爪哇等國使宴

○戊辰除授代府長史紀善等官賜敕諭之曰朕皇考法古爲治眾建親藩以屏國家朕弟代王受封西鄙今授爾等代府長史等官職專輔導宜悉心匡贊講論正義助王於徳將王有令名爾亦有榮苟惟依阿曲從不能輔之以正而陷王於非義國有常憲爾其勉之復遣官以書諭王曰爾前違背祖訓屢爲非道所以罷革王府官屬者蓋欲王深圖省攺以不忝所生比聞王能悔過遷善守法良用嘉之今特敕所司每歲加王祿米二百石增隨侍軍士五百復除長史紀善等官爲王輔導王其益懋進修以副朕眷愛之意

○辛未以行在刑部主事李時勉爲翰林院侍讀陳敬宗爲侍講擢常山羣牧所吏目劉敏官生黃養正爲中書舍人

○甲戌升行在兵部員外郎饒士榮爲交阯按察司僉事攺福建按察司僉事張翼於雲南按察司狹西按察僉事曾鼎於四川按察司兀者衛都指揮鎖失哈奏舉野人頭目納哈臺失刺堪任指揮僉事從之

○丙子升行在兵部都給事中楊勉爲尙寶司丞尙寶司丞表忠徹爲本司少卿

太宗文皇帝實錄卷二百

太宗文皇帝實錄卷二百一

永樂十六年六月庚辰朔

○辛巳升雲南金齒潞江長官司爲安撫司

○乙酉詔纂修天下郡縣誌書命行在戶部尙書夏原吉翰林院學士兼右春坊右庶子楊榮翰林院學士兼右春坊右諭徳金幼孜總之仍命禮部遣官徧詣郡縣博采事迹及舊誌書

○丁亥遣官祭中霤

○戊子夜水星犯軒轅大星

○戊戌敕交阯總兵官丰城侯李彬曰爲將之道在於勇智仁信忠五者勇則不可犯智則不可惑仁則愛人信則不欺忠則無二心兼此五者乃良將朕命爾鎭綏遠夷政當以古之良將爲法欽哉

○庚子應城伯孫巖卒巖鳳陽人少挾智勇從太祖髙皇帝渡江以戰功初授金吾衛百戶守陽調燕山右護衛事上於藩邸十有五年以燕山中護衛正千戶致仕上靖內難命巖守通州州城孤而敵攻之急巖隨機應敵卒保無虞累升都指揮僉事內難平論功行賞以巖舊臣且有守城功封應城伯及卒上遣官賜祭命有司治喪葬追封奉天靖難推誠宣力武臣特進榮祿大夫柱國應城侯謚威武

○辛丑敕遼東總兵官都督劉江曰今倭寇爲首者已被擒其遺孽未獲者尙出沒不常爾可相機剿捕若兵勢多寡不敵則固守城池愼勿輕戰

○癸卯夜有星如雞子大赤色有光出紫微東蕃外西南行入貫索

○乙巳擢儒士蘇鎰爲中書舍人縣丞馬俊爲禮科給事中攺四川道監察禦史劉廣於江西道升太常寺博士黃福爲本司丞北京道監禦史竇丞芳福建道監察禦史吳叔俱爲浙江按察司僉事交阯都司經歷徐應爲湖廣按察司僉事新安府知府胡達爲北京長盧鹽運使鑑故翰林院檢討伯厚之子後洪武中進士常爲禦史坐事降縣丞至是皆以薦而用之

○丁未光祿寺少卿周成鐘永用寺丞王宣有罪伏誅坐於禦膳所修治艸藥爲下人所奏也太宗文皇帝實錄卷二百一

太宗文皇帝實錄卷二百二

永樂十六年秋七月己酉朔享太廟命皇太子行禮

○庚戌朝鮮國王李芳遠遣陪臣貢方物賀皇太子千秋節賜鈔及文綺表裏有差

○辛亥鎭守徐州忻城伯趙彜有罪法司論律當徒上特宥之

○丙辰行在工部言滹沱河決及滋沙二河水溢壞堤岸命有司修築

○庚申夜月犯牛宿大星

○辛酉交阯右布政使莫勛及交州府知府杜希望等言交州僻處南荒仰慕聖化積有歲年伏蒙皇上軫一視同仁之念建設郡縣俾同內屬凡有寸長悉蒙收錄補報之私切於夙夜今聞營建北京四海之內庶民子來而犬馬之心有不能已謹以家丁杜瓢等五百人差縣丞黎獻率請詣闕下少效微勞上覽奏召獻等勞之曰爾等遠來趨事備見誠意但營建就緒不欲重勞爾也人賞鈔二十錠遣歸修景州吳橋縣劉家口堤岸

○甲子唐王桱妃吳氏薨訃聞遣官賜祭命有司治喪葬

○乙丑大名府魏縣言河決堤岸命修築之

○丙寅修順天府琉璃河橋

○戊辰夜月犯木星

○己巳降敕切責狹西布政司按察司曰比聞狹西所屬郡縣歲屢不登民食弗給致其流莩爾等受任方牧坐視不卹又不以聞罪將何逃速發所在倉儲賑之稽違者必誅不宥湖廣靖州賊王忠自稱平定侯率眾攻劫武岡州爲守將所獲並其黨悉誅之

○辛未皇太子千秋節免賀禮

○癸酉擢監生張震爲河南監察禦史

○甲戌翰林院侍讀兼右春坊右贊善梁潛以輔導有闕逮下獄潛初以文學簡侍皇太子監國南京有陳千戶者害民取財皇太子謫交阯立功後念其舊軍功宥之或言陳千戶不當宥潛及司諫周冕預聞之而不諫止遂逮下獄後冕在獄不謹遂並潛皆死

○乙亥命故都指揮同知焦謙弟禮襲指揮使初謙任通州指揮僉事從上徵討及剿捕胡寇累升都指揮同知備禦遼東卒其子尙幼命禮襲職

○丙子朝鮮國王李芳遠遣使言世子禔驕恣不肖弟三子祹孝弟力學國人之所屬望請立爲嗣從之賜敕諭曰立嗣以嫡長古今常道然國家盛哀實系子之賢否今欲立賢爲嗣聽王所擇

太宗文皇帝實錄卷二百二

太宗文皇帝實錄卷二百三

永樂十六年八月戊寅朔命交阯布政司右參政莫邃男嵩襲父職食祿而不任事時邃與賊戰死故推恩其子云增設通州北關遞運所副使二員尼八刺國王沙的新葛遣人貢方物上遣中官鄧誠賫敕往賜之錦綺紗羅與其貢使偕行凡所經罕東靈藏必力工瓦烏思藏野藍可般卜納等處頭目皆有賜賚夜有星如盞大靑白色光燭地起自天囷旁東南行至參宿中

○己卯攺隸交阯所屬巡檢司馬驛遞運所先是並省各府州縣而其所屬衙門尙未釐定至是攺交州府大堂縣之三江口及場津橋二巡檢司隸威蠻州利仁縣古榜縣之泡橋永江口二巡檢事隸平陸縣武寧州武寧縣之市橋馬驛及遞運所宣江州虎巖縣之三岐江口巡檢司各隸本州長安州安謨縣之神投海門安謨海口小安海口虎河隊江口四巡檢司隸安寧縣新安府河瑰縣之支隆渡巡檢司隸鎭蠻府多翼縣新安府西關縣之支來莊巡檢司隸鎭蠻府太平縣鎭蠻府新化縣之司罡江口楊社捨巡檢司隸廷河縣神溪縣之古刀鎭巡檢司隸古蘭縣建昌府俸田縣之俸田巡檢司隸昌縣諒山府董縣之董站驛隸鎭夷縣淸化府古弘縣之會潮海口巡檢司隸古藤縣愛州河中縣之靈長海口靈長渠口二巡檢司隸本州緣覺縣之天甲海口布衛海口二巡檢司及結悅縣之濠渠口隊隈二巡檢司隸九眞州置通州衛通濟倉

○庚辰滄州進白兔

○辛巳占城國王占巴的賴遣孫捨那挫滿刺加國王母幹撒於的兒沙遣兄撒裏汪刺查及喃渤利失刺北等國各遣使貢方物賜冠帶金織文綺襲衣及白金鈔幣有差

○癸未遼東總兵官都督劉江言近因巡視各島賊人出沒之處至金州衛金綫島西北望海堝上其地特髙可望老鸛觜金綫馬雄諸島其旁可存千餘兵守備詢諸土人云洪武初都督耿忠亦嘗於此築堡備倭離金州城七十餘里凡有寇至必先過此實爲濱海襟喉之地已用石壘堡築城置陻墩瞭望從之

○丙戌旦壽星見

○丁亥遣官釋奠先師孔子

○戊子祭太社太稷命皇太子行禮狹西行都司都指揮丁剛言總兵官都督費瓛率馬步軍一萬往甘肅備禦每歲一易交代參差宜分爲三班更番往來從之仍敕瓛及其來時就於本衛倉量帶米實邊庶公私兼利

○辛卯敕後軍都督僉事章安兵部尙書趙羾曰今調沈陽右衛及原調河南三護衛軍赴保安宣府永寧美峪各衛所入伍且令種田治生勿遽役之

○壬辰命靖江王贊儀次子佐敏輔國將軍贊儼之子佐忠佐孝贊侃之子佐禮佐義贊俊之子佐勤佐愼佐恭佐善贊偕之子佐誠贊倫之子佐信佐謹佐順佐美佐弼俱爲奉國將軍贊儀長女爲恭城縣君次女爲宣化縣君升湖廣道監察禦史鄭辰爲山西按察使河南道監察禦史郭振爲副使浙江道監察禦史鄺野山東道監察禦史劉洵俱爲狹西按察司副使命湖廣故都指揮使李英子璇爲荊州衛指揮使初英自軍伍從徵有功歷升指揮同知以平定九門及徵剿胡寇功累升都指揮使掌荊州衛事卒璇應襲指揮同知上念英舊勞特命襲指揮使禮科給事中馮政有罪謫戍邊

○癸巳命永康侯徐忠子安襲永康侯命狹西布政司於所屬近地撥糧料二十萬石運赴甘肅等衛倉預備軍餉

○甲午遣官祭歷代帝王

○乙未命皇太子祭太歲風雲雷雨嶽鎭海瀆山川等神遣官祭旗纛瓊州府感恩縣土官知縣樓吉福等率生黎峒首來朝貢馬及方物賜之鈔幣

○丙申光祿寺卿張泌卒泌鳳陽潁州人洪武中由太學生授兵科給事中和易謹厚勤於職事升都給事中再升光祿寺卿爲光祿二十餘年於禦膳必躬視精潔然後以進具祭享必潔淸宴會必丰美馭下以寬處事以公眾咸服之嘗與井泉同發中官陰事上嘉之特詔兩人有犯免死罪二次至是卒上悼惜之遣官賜祭命有司治喪具泌容貌丰偉識達大體後吏部每奏除光祿官上必問其人得如張泌否同時有寺丞仲謙山東黃縣人才能不下於泌侍皇太子監國甚見信重兩人相繼卒自是任光祿者鮮能及之

○丁酉哈烈沙哈魯撒馬兒罕兀魯伯遣使臣阿兒都沙等來朝貢名馬文豹賜襲衣文綺紗羅命禮部宴勞之湖廣布政使鄒昱卒昱成都華陽人永樂初由國子授漢中府同知後擢福建右布政使攺湖廣昱𨿽爲人寬簡而於事無所可否云

○庚子賜占城滿刺加等國王孫捨那挫等宴

○壬寅崇寧王悅燇薨訃聞賜祭命有司治喪葬悅燇蜀獻王第三子也

○癸卯升山東按察司僉事鄭隆爲山東布政司右參議

○乙巳升交阯建昌府知府袁昱爲雲南布政司右參政刑部郎中陳福爲順天府尹以前湖廣按察司僉事劉英爲江西道監察禦史浙江按察司僉事胥必彰爲河南道監察禦史二人皆自謫廢復召用云命故右軍都督僉事歐陽靑子能襲羽林前衛指揮使後軍右都督陳亨子謙襲金吾右衛指揮使

大明太宗文皇帝實錄卷二百三

太宗文皇帝實錄卷二百四

永樂十六年九月戊申朔上諭行在兵部臣曰近遼東緣邊官軍多出境市馬以擾夷人其禁戢之今後非奉朝廷文書而私出境者處以重刑其守臣不嚴管束者論罪如律若安樂自在等州女直野人韃靼欲出境交易不在此例哈烈沙哈魯撒馬兒罕兀魯伯使臣阿兒都沙等辭還遣中官李達等賫敕及錦綺紗羅等物往賜沙哈魯兀魯伯等並賜哈密忠義王免力帖木兒亦力把裏王歪思及所過之地酋長彩幣與阿兒都沙等偕行

○辛亥奴兒於等處哈兒分等衛女直野人必裏答哈等來歸命必裏答哈爲指揮同知幹路闊等爲指揮僉事哈升哈等爲正千戶阿兒帖木等爲副千戶余爲百戶所鎭撫

○丙辰重陽節賜文武羣臣宴

○庚申升鴻臚寺司賓署丞李本爲本寺左寺丞

○辛酉交阯都司言交州中前後及三江昌江乂安新平七衛及演州守禦千戶所缺官敕總兵官丰城侯李彬同兵部尙書陳洽都督方政於淸化鎭夷交州右三衛選多餘指揮千百戶調補

○壬戌夜月食旣

○癸亥漢府隨侍都指揮周彧路宣王海以私受漢王所賜龍文服飭謫戍交阯

○甲子廣寧備禦都指揮僉事宋旺卒命都指揮同知夏俊廣寧備巫凱等專督操練

○乙丑設北京壩上義河北髙汗石橋南石渠黃土北艸場七倉置倉大史副使各一員隸北京順天府攺貴州普安衛醫學爲普安州醫學

○丙寅浙江都指揮使蔡本卒訃聞特遣杭州知府盧玉潤祭之

○戊辰修北嶽恆山廟遣中官林貴行人倪俊等送占城國王孫捨那挫還國仍賜占城國王占巴的賴錦綺紗羅

○己巳董卜韓胡宣慰使喃葛遣頭目禳兒結等貢方物謝恩且請佛像藏經悉以賜之仍賜錦綺彩帛

○辛未暹羅國使臣柰叫等還賜其王絨錦文綺表裏

○壬申夜火星犯壘壁陣西方第二星

○癸酉命故遼東都指揮僉事宋旺子祥爲廣寧衛指揮使初旺爲永淸右衛正千戶三十二年調守彰徳以效順升遼東都指揮僉事卒祥應襲正千戶上念旺舊勞特命襲指揮使

○乙亥升浙江布政司左參政易英爲禮部左侍郎光祿寺典簿郝郁爲本寺寺丞

○丙子忽林河等處女直野人阿都赤等來歸命爲忽石門衛千戶等官

太宗文皇帝實錄卷二百四

太宗文皇帝實錄卷二百五

永樂十六年冬十月丁丑朔享太廟命皇太子行禮敕平江伯陳瑄曰天气向寒漕運士卒久勞可悉遣歸休俟春暖復令就役

○戊寅攺保安左衛爲懷來衛夜有星如雞子大靑白色有光出太微垣東行至近濁

○庚辰擢進士汪勝爲北京道監察禦史監生石璞爲狹西道監察禦史升廣東道監察禦史童寅爲交阯按察使北京道監察禦史戈定遠爲副使江西道監察禦史杜春爲山西按察司僉事攺交阯布政司左參議徐道正於貴州布政司

○辛巳下令京城凡盜馬者斬

○甲申冊中兵馬指揮何瑄女爲保寧王悅照妃賜營造軍民夫匠胖襖褲鞋行在工部言河南黃河溢決埽座四十餘丈命遣官修築○丁亥廣東化州猺首黃應廣等來朝貢方物賜鈔幣襲衣

○戊子交阯總兵官丰城侯李彬貢白象一黑象十七賜西寧僧答兒麻阿難達等十三人圖書給髙僧叱失省吉等三十九人護敕工部右侍郎鄭剛卒剛南陽人由國子生擢廣西布政司左參議攺兗州府知府爲人質實勤愼有守永樂初升山西布政司左參議召爲工部侍郎畱侍皇太子監國奉命撫綏山東旣還悉疏民間利病以聞皇太子嘉之至是卒命有司護喪歸葬夜有星如盞大靑白色有光出正東雲中東南行至雲中

○己丑諭狹西都司布政司按察司曰狹西亢旱民旣饑宭加有徵劍力役之繁朕甚憫之自今出使外夷凡一切供應之物非有朝命不許擅取於民違朕命者寘重典

○庚寅設交阯鹽課提舉司之瀘江批驗鹽引所置大使一員

○辛卯修滁州柏子龍潭龍王廟

○壬辰夜月犯畢宿右股第二星

○壬寅朝鮮國王李芳遠遣陪臣沈溫等貢方物謝立嗣子恩且言年已哀老請以嗣子祹理國事從其請命光祿寺少卿韓確爲正使鴻臚寺丞劉泉副之賫詔往封祹爲朝鮮國王

○癸卯升大寧都指揮同知蕭授爲右軍都督僉事命充總兵官鎭守湖廣貴州上以天下僧道多不通經典而私竹�替剃敗辱教門命禮部定通制今後願爲僧道者府不過四十人州不過三十人縣不過二十人限年十四以上二十以下父母皆允方許陳告有司鄰里保勘無礙然後得投寺觀從師授業五年後諸經習熟然後赴僧錄道錄司考試果諳經典始立法名給與度牒不通者罷還爲民若童子與父母不願及有祖父母父母無他子孫侍養者皆不許出家有年三十四十以上先曾出家而還俗及亡命黥刺者亦不許出家若寺觀住持不檢察而容畱者罪之仍命禮部榜諭天下

○甲辰命兵部凡失剌思等處回還官軍其勞績最者升二級次升一級無勞績者不升於是指揮僉事巴臺和尙二員升世襲指揮同知千戶聶旺等九十餘員各升一級

○丙午左軍右都督薛祿言府軍前衛幼軍二十五所其掌衛事者尙雜以年少未能撫緝宜增選老成軍官領之於是命指揮山云李玉王彧陳敬張玉同掌衛事

大明太宗文皇帝實錄卷二百五

大明太宗文皇帝實錄卷二百六

永樂十六年十一月丁未朔欽天監進永樂十七年大統歷上禦奉天殿受之頒賜諸王及文武羣臣遣行在太常寺丞賫書諭皇太子曰永樂十七年正月十三日大祀天地命爾行禮其潔精致齋恪共乃事欽哉

○戊申夜有星如彈丸赤色出北斗杓第二星旁流丈餘發光如雞子大東南入節位

○壬子升行在刑部郎中楊勉爲本部右侍郎廣西布政司右參議王中爲浙江布政司左參議攺兵科給事中卜禎於禮科琉球國中山王思紹遣使阿乃住等奉表貢方物賜鈔幣有差

○壬戌冬至上禦奉天殿受朝賀大宴文武羣臣及四夷朝使

○癸亥置交阯兵溫衛

○甲子上以浙江瀕海諸縣風潮衝激堤岸墊溺居民連年修治迄無成功乃齋戒遣保定侯孟瑛等以太牢往祭東海之神旣祭水患頓弭咸以爲聖誠所格云夜金星犯壁壘陣西方第二星

○丙寅修浙江海門衛霖雨所壞城

○丁卯左軍左都督宋廣卒廣蘇州常熟人起自卒伍從上徵北虜及平內難咸有勞績官至都指揮僉事永樂初升河南都指揮同知及隨總兵官平交阯以功累升左軍都督復出鎭交阯以疾卒賜祭及賻贈

○辛未免浙江江西湖廣蘇松民營造令饋運北京

○癸酉上以永康侯徐安建平伯髙福安鄕伯張安年少未諳禮度命就國子監讀書

大明太宗文皇帝實錄卷二百六

大明太宗文皇帝實錄卷二百七

永樂十六年十二月丙子朔皇太子省牲於南郊武當山宮觀成賜名曰太嶽太和山山有七十二峯三十六巖二十四澗峯之最髙者曰天柱境之最勝者曰紫霄南巖上軼遊气下臨絕壑紫霄南巖舊皆有宮南巖之北有五龍宮俱爲祀神祝釐之所元季兵毀至是悉新建宮五龍之東十餘里名玄元玉虛宮紫霄曰太玄紫霄宮南巖曰大聖南巖宮五龍曰興聖五龍宮又卽天柱峯頂冶銅爲殿飾以黃金範眞武像於中選道士二百人供酒掃佃田二百七十七頃並耕戶以贍之仍選道士任自垣等九人爲提點秩正六品分主宮觀嚴祀事上資太祖髙皇帝孝慈髙皇后之福下爲臣庶祈弭災沴凡爲殿觀門廡享堂廚庫千五百餘楹上親制碑文以紀之

○戊寅代世子遜煓薨訃聞遣官賜祭命有司治喪葬謚曰悼戾遜煓代王桂嫡長子狠傲荒淫違越禮法不順其父云命楊智爲指揮使智都指揮僉事翺之子翺由羽林前衛軍士從徵歷升指揮同知論平定九門功升河南都指揮僉事卒智應襲指揮同知上念翺之績特命襲指揮使

○己卯敕開平備禦興安伯徐亨曰天气已寒卽率軍士回北京復工部左侍郎伏安伯安官初伯安有罪降營繕主事有言其幹辦才者故復之

○辛巳夜有星如斗大靑赤色光燭地起自柳宿東行至近濁

○壬午西安中護衛百戶張誠小旗孫成告安定王尙炌反謀並上其招募軍士文書上命內官朱興持往示尙炌且召入朝面誥之

○癸未臘日賜文武羣臣宴

○丁亥升上林苑監左監副王剛爲太僕寺丞榮陽縣儒學教諭蔣先浦城縣儒學教諭楊藎俱爲吏科給事中靜海縣儒學教諭商賓爲禮科給事中鄭州儒學訓導裴俊爲戶科給事中攺順天府尹陳福爲應天府尹太常寺丞葛淸隱坐累左遷禮主事

○戊子申嚴官吏犯贓之禁進法司諭之曰唐太宗惡官吏貪濁有犯贓者必寘於法故吏尙淸謹民免於掊克貞觀之治所以爲盛朕屢敕中外諸司不許妄役一夫擅斂一財而不才官吏恣肆自若百姓苦之良農必去稂莠者爲害苗也繼今犯贓官吏必論如法不可貸

○辛卯以蜀王椿第十女順慶郡主配儀賓盧鼐鼐成都右護衛指揮僉事盧忠子也

○壬辰復都察院右副都禦史虞謙官謙先坐累免至是上念其才命復職

○癸巳和寧王阿魯臺遣使都督阿只兒等貢馬七十匹賜賚有加

○甲午老撾宣慰使刀綫歹等貢方物賜之鈔幣

○丙申朝鮮國王李芳遠遣陪臣金汝知等貢方物賀明年正旦賜賫有差

○丁酉察察魯河失木河等處女直野人難都不蘭溪等來朝命爲老哈河衛千百戶等官行在吏部言交阯布政司府州縣等衙門官吏赴京者當約量路程定期限考滿給由者請以十五月爲期丁憂起復者請以十月爲期過期論罪上命給由者仍寬三月

○辛丑以狹西旱命成山侯王通偕戶部官馳傳賑之通等陛辭上諭之曰民饑餓朝不保夕譬之赴救水火當速往毋緩早至卽存活亦多爾至彼其有司一切不急之務悉停止之民間事有不便者條陳以聞於是賑饑民九萬八千餘戶給米十萬四千三百餘石鈔十二萬六千三百錠增置浙江觀海衛烽候了髙臺十一所盤石衛及龍山千戶所烽候二所

○乙丑享太廟命皇太子行禮是歲天下戶九百六十三萬七千六十一口五千一百六十九萬四千五百四十九賦稅糧三千一百八十萬四千三百八十五石布帛百一十四萬三千三百六十五疋絲綿二十四萬六千七百五十一斤綿花絨四十一萬二千二百八十六斤課鈔千六百五萬二千三百四十一錠金三千九百五十二兩銀二十七萬八千二百七十四兩銅錢三千一百六貫銅二千一百二十八斤鐵四十九萬三千六百三十一斤鉛二萬七百八十五斤朱砂千五百四兩海肥三十三萬二千三百九十一索茶百四萬七千九百四十五斤鹽百四十一萬六千一十九引屯田子粒八百一十一萬九千六百七十石馬六十二萬三千二十匹饋運北京糧四百六十四萬六千五百三十石交阯上供絹千二百八十八疋蘇木五千斤翠羽二千个扇一萬把漆二千四百斤

大明太宗文皇帝實錄卷二百七

大明太宗文皇帝實錄卷二百八

永樂十七年春正月丙午朔上禦奉天殿受朝賀大宴文武羣臣及四夷朝使

○戊申立春上禦奉天殿文武羣臣行賀禮賜宴

○壬子享太廟命皇太子行禮

○癸丑

○安定王尙炌至景先是西安中獲衛百戶張誠小旗孫成告王謗毀朝廷咒咀魘鎭令夭巫問國休咎推算已命意希望大位縱容軍卒殺掠良民占官民田土彊奪人妻女招納逃亡私造印信編立字號付火者阮奉等招募人馬許成功之日封公侯擬張景爲軍師張諒爲大將軍阮奉阮徐爲正副總兵千戶尙彬爲保駕指揮合毒藥謀殺秦王及興平永壽二王以次擒殺狹西三司官奪潼關殺成侯往寧夏掩龍慶王及寧陽侯掠取人馬等事至是上面詰之尙炌皆引伏廷臣交章劾奏請誅之上以秦湣王故不忍加刑但免爲庶人令往泗州守祖陵升告者張誠登州衛指揮同知孫成爲義州衛指揮僉事賜冠帶衣服

○甲寅

○以庶人尙炌逆謀條示諸王△韃靼伯顏禿來歸自陳願居北京授所鎭撫賜予如例

○乙卯

○以將祀南郊百官受誓戒於文華殿

○戊午

○大祀天地於南郊皇太子代行禮畢遣太常寺少卿王勉復命

○庚申

○元宵節觀燈賜羣臣文武宴及節鈔有差

○辛酉

○罷鐵嶺衛遼河西雙城等處煙墩築鵲窩等處煙墩三所△同庶人尙炌謀逆內使阮奉等術者張景名等並狹西中護衛千戶尙彬李謙百戶劉瑜等二十八人皆伏誅教授李惟則指揮千百戶石琦等知而不首亦斬余爲從者發戍交阯

○丙寅

○監察禦史李偉奏江西新淦縣逃匠雷劍南等聚眾拒捕上命都指揮劉忠都督馬聚領兵捕之未至而布政司按察司奏劍南等自詣歸罪上覽奏謂侍臣曰民非甚不已孰肯以父母妻子罹死亡之禍此有司失於撫綏命皆宥之遣使馳名聚等還

○太監海童自瓦剌賢義王太平安樂王把禿索羅及其弟昂克遣使貢馬順寧王歡脫遣使貢馬謝襲爵恩俱賜宴

○丁卯

○夜有星如盞大靑白色光燭地出參旗西北行入天囷

○戊辰

○琉球國中山王思紹遣使鄔梅柱尼等貢馬及方物賜之鈔幣

○壬申

○北京行太僕寺言比歲馬益蕃息而牧馬少宜給與薊州迆東各衛軍士從之令都僉事吳成兵部尙書趙羾往視口北宜牧之地

○甲戌

○攺山西按察使王﹤王巳﹥於浙江按察司

○乙亥命平江伯陳瑄充總兵官率領舟師漕運糧儲北京

大明太宗文皇帝實錄卷二百八

大明太宗文皇帝實錄卷二百九

永樂十七年二月丙子朔

○丁丑

○遣官釋奠先師孔子

○戊寅祭太社太稷命皇太子行禮△遣官祭先農

○乙酉

○敕興安伯徐亨領騎士二千往來興和開平大同備禦△敕宣府備禦都督僉事章安等視興和以外於當立煙墩之處卽立不可稽緩

○丁亥

○戶部言山東濟南靑州二郡及髙苑靑城鄒平諸縣水澇田谷少收虧租稅一萬石請令折輸鈔帛從之

○戊子

○升浙江布政司右參議嶽福爲通政司左通政

○庚寅

○通政司左通政趙居任卒居任應天府溧陽縣人洪武中以耆老授通政司左參議升山東布政司左參議再升左通政嘗奉使日本其王贈以名馬方物悉郤不受上聞而嘉賚之命往蘇松治水居任𨿽以淸介自持而無卹民之心在蘇松十餘年督治水及農務每霖雨沒田禾不待雨止廣集民男婦踏車出水隨去隨溢低田終不可救髙鄕之民困於其役不得盡力農事而居任恆以丰稔聞至是以疾卒民用慰悅

○辛卯

○敕捕倭都指揮谷祥張翥浙江福建緣海衛所曰今朝鮮送回倭賊掠去軍士二人言賊欲來濱海爲寇又海寧乍浦千戶所了見赭山西南海洋等處有倭船十餘艘望東南行爾等宜嚴備之

○甲午

○西寧衛昂藏簇頭目班麻來朝命爲正千戶賜誥及冠帶襲衣

○丁酉

○擢進士方佺爲浙江道監察禦史監生王秀爲廣東道監察禦史△升北京道監察禦史樊鎭爲浙江布政司左參政△攺狹西按察司僉事門泰於河南按察司命指揮僉事孫亨襲父爵爲應城伯

○戊戌

○升賀銀爲通政司通政使銀先任工部右侍郎坐事左遷營繕主事至是上念其守城之勞且才可取故復進用

○乙亥

○只脫河等處女直野人把禿等來歸命把禿爲吉裏河衛副千戶余爲百戶賜鈔幣有差

○辛丑

○敕諭交阯總兵豊城侯李彬曰比有言爾所親信人掠民子女孳畜蓋爾約束不嚴之過夫爲將之道在嚴紀律積威信果若人言良爲爾惜蓋爾勛名豈一日所致者自今湏加省察不可怠忽命都督僉事主哈剌把都兒領騎士往開平廣寧備禦

大明太宗文皇帝實錄卷二百九

大明太宗文皇帝實錄卷二百十

永樂十七年三月乙巳朔

○丙午

○哈密土魯番等處回回土魯迷失等百三十七人來朝貢馬凡賜鈔萬錠文綺七十匹彩絹二百匹

○丁未

○失剌思亦思弗罕等處遣使貢西馬獅豹等物賜白金鈔幣及宴

○己酉

○遣中官李信林眷使哈密賜忠義王免力帖木兒綺帛各七十匹並賜其母及妃金珠固姑冠服並綺帛布差故忠順王子卜答失裏及哈密所部頭目法虎兒丁等亦各賜綺帛以朝使自西域還者言其能致禮延接故也△攺雲南之龍川江並南甸州之騰衝二驛俱隸騰衝守禦千戶所

○辛亥

○吏科給事中王卣有罪謫戍邊

○乙卯

○眞臘國王參烈昭平牙遣使柰剌麻哈等奉金鏤表文貢馴象方物賜其王文綺紗羅二十四匹內醞千瓶賜柰剌麻哈等鈔帛遣還

○丁巳

○爲善陰隲書成先是上視朝之暇禦便殿披閱載籍遇有爲善獲報者命近臣輯錄之上各爲之論斷而系詩於後類爲十卷名﹝馬﹞﹝爲﹞陰隲親制序冠之序曰朕惟天人之理一而已矣書曰惟天陰隲下民蓋謂天之默相保佑於冥冥之中俾得以享其利益有莫知其然而然者此天之陰隲也人之敷徳不求人知而無責報之心者亦曰陰隲人之陰隲固無預於天而天報之者其應如響嘗博觀古人身致顯榮慶流後裔芳聲偉烈傳之千萬世與天地相爲悠久者未有不由陰隲所致然代有先後時有古今簡籍浩穰難於徧閱朕萬幾之下因采輯傳記得百六十五人各爲論斷以附其後並系以詩次爲十卷名爲善陰隲特命刻梓以傳俾顯著於天下且令觀者不待他求一覽在目庶幾有所感發勉於爲善樂於施徳而凡斯世斯民皆得以享其榮名盛福於無窮焉至是書成命賜諸王羣臣及國子監天下學校又命禮部自今科舉取士準大誥例於內出題

○辛酉

○僧錄司左覺義張答裏麻有罪伏誅答裏麻西寧人初以通譯書得進而機警善應對久之得補僧官上信任之恩寵日厚遂驕蹇放恣凡番僧朝貢者必先之答裏麻所然後達於上或有除授賚予皆謂由己致之又冒請護持度牒拘畱國師等誥印圖書招納逋逃爲僧交通西番侵奪各寺院山園田地其父顯憑藉勢焰擅作威福西寧之人傾意張氏如不知有朝廷者至是都指揮李英發其事命三法司研問皆引伏遂並其父顯磔於市而籍沒其家

○壬戌

○置甘州人祖山等煙墩六所

○甲子

○占城國王占巴的賴遣頭目逋沙怕旦等貢方物賜鈔幣

○乙丑

○夜有星如雞子大靑白色有光出軫宿西北行入太微垣內

○丙寅

○置涿鹿中衛

○丁卯

○朝鮮國王李祹遣陪臣李原等奉表謝嗣爵恩賜原等鈔幣有差

○戊辰命建州衛都指揮李顯忠所舉女直也住等二十七人爲指揮千百戶賜鈔幣有差

○庚午

○升行在吏科給事中楊和爲工部右侍郎河南道監察禦史胥必彰爲狹西布政司左參議江西道監察禦史朱璉爲山西布政司右參議擢監生李浩爲吏科給事中顧恂爲工科給事中進士陳敏爲浙江道監察禦史攺山東道監察禦史宋友謙於河南道湖廣右參議張鑑於狹西布政司△開平備禦都督僉事吳成同兵部尙書趙羾言臣等奉命按視保安州順聖川等處艸場自順聖川至桑乾河廣衺百三十餘里四山圍繞水艸便利可牧馬萬匹宜令軍士於此牧養從之遂令太僕寺先給千匹令懷來衛遣軍士百人分牧命都督張安兵部尙書趙羾提督仍令行太僕寺少卿一員主其事

○癸亥

○設交阯諒山府及七源廣源上文下文萬崖上思郎下思郎九眞嘉興廣威十州多翼古蘭丘溫鎭夷丹巴脫淵大蠻宣化富良弄石大慈感化永寧宋江俄樂安樂十七縣儒學宣化府陰陽學僧綱司廣威州陰陽學醫學道正司萬崖僧正司太平鎭夷二縣陰陽學太原縣醫學僧會司道會司古蘭縣醫學道會司多翼洞喜二縣陰學醫學道會司乂母府常豊倉新平府常平倉建昌府廣平庫

○甲戌

○夜有星如盞大靑白色光燭地出中臺西北行至近濁

大明太宗文皇帝實錄卷二百十大明太宗文皇帝實錄卷二百十一

永樂十七年夏四月乙亥朔享太廟命皇太子行禮

○己卯命行在工部月給營造夫匠木梯

○庚辰

○賜營造軍民夫匠胡椒魚鯗

○壬午

○攺交阯振縣之甘棠驛隸文盤縣

○丙戌

○敕遼東總兵官都督劉江曰今朝鮮報倭寇饑困已極欲寇邊宜令緣海諸衛嚴謹備之如有機可乘卽盡力剿捕無遣民患

○朝鮮國王李祹遣陪臣李之崇等貢方物賀萬壽聖節賜賚有差△升行在太常寺贊禮郎陳希道協律郎張林泉上林苑監副康禋行在吏科給事中鄭典俱爲太常寺丞

○辛卯萬壽聖節上禦奉天殿受朝賀大宴文武羣臣四夷朝使

○甲午

○順天府進白烏△交阯建平等府土官知府潘士文等八十四人貢金銀器及方物賜鈔襲衣綺帛有差

○丁酉

○琉球國中山王思紹遣使者農巴魯尼等貢方物賜之鈔幣

○戊戌

○居涼州衛指揮吳管者自陳願在京隨侍且舉都指揮保住等七十四人從之敕甘肅總兵官都督費瓛遣送其家屬赴北京

○庚子

○敕周王橚曰昔皇考時諸王國所有匠作皆出護衛有司無預秦王湣擅用民匠事聞命卽攺正王所共知今奏欲得靑冊匠已敕該都稽洪武事例施行報王知之△從廣東海南衛南山守禦千戶所於馬鞍山以舊治在浮沙地城垣不堅故也

○壬寅

○申嚴交易金銀之禁

○癸卯

○紹興府蕭山縣言境內河渠四十五里灌漑田萬頃比年淤塞乞候農隙疏浚仍於錢靑小江埧東置閘以時啟閉庶免旱澇濟南府新城縣言縣東有鄭黃溝源出淄川下流淤塞霖潦妨農陳家莊南故有乾河上接鄭黃溝下通烏河乞浚治爲便並從之

○甲辰

○泰寧侯陳圭卒圭楊之泰州人少隸行伍以善射充驍騎右衛騎兵總旗洪武元年從大將軍徐達等平定中原授龍虎衛百戶調燕山護衛嘗從上徵北虜爲前鋒以功升武徳將軍本衛千戶又從平內難數有功後侍世子居守嚴督守備夙夜不懈累升中軍都督僉事封泰寧侯及營建北京置繕工命圭總其事圭經畫有條理甚見獎重年八十有五卒上輟視朝三日賜祭追靖國公謚忠襄大明太宗文皇帝實錄卷二百十一

大明太宗文皇帝實錄卷二百十二

永樂十七年五月乙巳朔

○丙午

○交阯總兵官農城侯李彬奏賊首黎利據可藍冊遣都督同知方政都指揮師祐等領軍剿捕獲其僞禁衛將軍阮个立等逃匿老撾乃畱都指揮黃成朱廣於可藍堡守備政等還交阯利復出爲寇殺王局巡檢梁珦等而去誠領兵追擊賊皆敗走緣暑雨水溢嵐瘴方作請俟秋進兵從之

○丁未

○交阯布政司土官左參政梁汝笏率所屬郡縣土官貢金銀器方物賜鈔幣及金織紗衣有差

○山西都指揮僉事穆肅坐交結紀綱法司論當棄市妻子流二千里特命宥死謫戍交阯

○己酉

○端午節賜文武郡臣宴

○庚戌升行在禮部郎中周納爲太常寺少卿納嘗再上書請封禪上不聽後屢言靈濟眞君顯應事又以尙書方賓薦之遂有是命

○壬子

○夜有星如雞子大靑白色有光出正北遊气流丈餘發光如碗大西北行至雲中後六小星隨之

○癸丑

○升湖廣左參政郝鵬爲戶部左侍郎行在翰林院典籍周翰爲本院檢討庶吉士張習爲中書舍人廣西道監察禦史舒仲誠爲湖廣按察司副使廣東道監察禦史王格爲僉事湖廣道監察禦史張觀爲廣東按察司僉事擢監生史鑑遊學俱爲吏科給事中孫斌爲戶科給事中攺吏部主事楊文達常徳府通判於素爲太僕寺丞召成都府知府孫述爲行在光祿寺少卿仍給四品服

○丙辰

○設狹西洮州衛軍民指揮使司儒學置教授一員

○庚申

○和寧王阿魯臺及忽魯禿王阿灘赤王都督昝卜也先玉千各遣使貢馬賜鈔幣有差

○辛酉

○哈烈回回阿力火失阿蠻等來朝貢馬

○壬戌

○禮部左侍郎易英卒英湖廣澧州人洪武中自州學訓導擢工部虞衡司主事尋升郎中永樂初升河南布政司左參議調浙江十六年升禮部左侍郎至是奉命祀海神於杭州卒於道英寬簡不苛在浙頗有聲稱云

○丙寅

○瓦剌賢義王太平安樂王把禿孛羅順寧王脫歡使臣辭歸敕賜太平等禿孛羅順義王先是太監海童自瓦剌還言賢義王遣其子乃列忽等護送中途遇寇乃列忽率同行答力麻奮力擊之寇退走上聞而嘉之至是復遣指揮毛哈剌與其使俱往加賜太平父子及答力麻等彩幣

○丁卯命禮部營造軍民願畱服役者人賜鈔五錠絹布各一疋蘇木胡椒各一斤

○戊辰

○福建建安縣知縣張準言建寧邵武延平三府自永樂五年以來屢大疫民死亡十七萬四千六百餘口巡按禦史趙昇已經核實其徭賦及衛勾補軍役俱未豁除皇太子命戶部兵部悉除之

○己巳

○以失剌思亦思弗罕等處使臣辭還遣中官魯安葉先等送之並賫敕往勞失剌思王亦不剌金賜之絨錦金織文綺紗羅玉系腰磁器等物凡安所經亦思弗罕等處其頭目各有賜及行亦思弗罕使臣馬哈木等奏願畱居京師從之賜賫有加

大明太宗文皇帝實錄卷二百十二

大明太宗文皇帝實錄卷二百十三

永樂十七年六月甲戌朔

○置北京涿鹿衛經歷司經歷

○丁丑

○敕山東緣海衛所嚴兵備以金山衛奏有倭船九十餘艘在海往來故也命法司出雜犯死罪以下囚運磚贖罪以罪輕重爲多寡運畢軍民釋放官吏復職役

○己卯

○升行在翰林院修撰王直爲本院侍讀貴州布政司右參議鄒銳爲通政司左通政襄陽府知府兪士吉爲山東布政司左參政江西布政司右參議程禧爲浙江布政司右參政浙江道監察禦史李縉爲陜西按察司副使行人劉紹爲僉事吳禔爲江西按察司僉事擢監生鄭果陳琳劉昌朱璇李倜栗鏞黃忠劉﹝翥﹞﹝老�羽﹞俱爲給事中余鼎施衍秦哲季采夏仲時李信唐閏史振劉敏司齊趙永恭趙整喬林符節楊用俱爲禦史

○辛巳

○遣中官黃儼使朝鮮國敕前國王李芳遠曰王祗事朝廷始終不怠比陳年老請以子祹嗣爵夫繼世在於有後而傳緒在於得人王能簡賢命徳俾宗祀有托且副國人之望朕用嘉悅特遣太監黃儼賫敕勞王王其優遊暮年益膺壽福敕國王李祹曰爾父以爾孝弟力學可承宗祀請嗣其爵位爾常念傳序之不易孝以事親忠以事上俾子孫世享其慶而一國之人亦永有賴焉其敬之哉並賜爲善陰隲書一帙

○壬午

○以水災免順天府霸州等州縣十六年糧十萬四千二百七十五石△夜有星如盞大靑白色有光出勾陳旁東北行至雲中

○丁亥

○設雲南雲龍州儒學命黃瑄爲羽林前衛指揮使瑄父鏞初爲指揮同知累立戰功升山西都指揮使卒瑄應襲指揮同知特命襲指揮使△直隸楊州府如臯縣丞劉遜言洪武中縣民五戶養一馬民田稅糧全免官田減半比年新僉養馬戶稅糧未免其有孳生及數者責令買補以致稅糧逋欠乞如例優免從之

○戊子

○遼東總兵官中軍左都督劉江以捕倭揵聞江嘗請於金州衛金綫島西北望海堝上築城築城堡立煙墩瞭望倭寇一日了者言東海洋內王家山島夜舉火江以寇聚其間亟遣馬步軍赴堝上下堡備之翌日倭舡三十一艘泊馬雄島眾登岸徑奔望堝江親督諸將伏兵堡外山下伺賊旣圍堡舉炮發伏都指揮錢眞等領馬隊要其歸路都指揮徐剛等領步隊逆戰寇眾大敗奔入櫻桃園空堡中軍圍殺之自辰至酉擒戮盡絕生獲百十三人斬首千餘級上聞之賜璽書褒諭徵江還京師且令速上將士功

○庚寅

○初山西行都司軍士采石靑於沙淨州舊塘用工多而所得甚少忽見靑蛇隨所往二百餘步失之發其下得石靑加倍其色視舊塘產者益鮮明至是都指揮李謙繪圖來進

○壬辰

○遣官祭中霤

○乙未

○都指揮使徐安以疾致仕

大明太宗文皇帝實錄卷二百十三

大明太宗文皇帝實錄卷二百十四

永樂十七年秋七月甲辰朔享太廟命皇太子行禮

○丁未

○升行在山東道監察禦史範寧爲鴻臚寺右寺丞奉化縣學諭李沾爲工科給事中光縣學訓導張俊爲禮科給事中東昌府學訓導部璉裕州學訓導蔣輔陽城縣學訓導鄭孜濟陽縣學訓導王汝器應州學正張謹俱爲刑科給事中蒲州學正李錫爲吏科給事中九江府學訓導林道安爲兵科給事中禮部郎中葉仕學爲陜西布司左參政戶部郎中孫藹爲廣東布政司左參政戶部郎中史翼爲河南布政司右參政刑部郎中盧信爲山東布政司右參政刑部郎中郭文爲浙江布政司右參政北京刑部郎中葉林爲江西布政司右參政禮部員外郎李寅爲山東布政司左參議北京刑部員外郎王和爲江布政司左參議李永年爲河南布政司右參議孫郁爲湖廣布政司右參議浙江道監察禦史魏淸爲四川按察司副使廣東道監察禦史成均爲廣西按察司副使湖廣道禦史楊修爲河南按察司副使河南道禦史宋謙爲廣東按察司副使江西道禦史葉嵩爲雲南按察司副使吏科給事中蘇弼爲湖廣按察司副使戶科給事中紀文爲江西按察司副使擢太平府推官劉隆爲河南道監察禦史監生費觀山東道監察禦史△交阯布政司副理問盧文政言交阯之人習於夷俗父母死止服黔衣土官生員吏遭父母喪亦不守制請以國朝所定喪禮頒示民間俾知遵守土官生員吏喪父母者悉解見識役丁憂庶幾漸革夷習上覽奏諭行在禮部臣曰三年之喪古今通制天下豈有無父母之人其悉從所言

○辛亥

○有司請以平江伯陳瑄所統運糧軍士明年俱赴北京營造歲用糧儲宜令各處糧自輸北京上曰國以農爲本人之勞莫如農三時耕獲力殫形瘵旱暯水溢歲則寡收辛足供稅而官吏需索不出終歲不免饑寒又可令輸數千里之外乎且令秋收後運來則北方河以凍候春暖凍開又妨農作如其所言公私俱不便其令戶部議兩便者於是行在戶部議宜令浙江江西湖廣及直隸應天安慶池州太平寧國和州量調民於淮安臨淸諸路給糧轉運其餘各處歲徵原在淮安等處輸納者如故庶官民兩便從之

○壬子

○琉球國中山王思紹遣使貢方物賜之鈔幣

○癸丑命故泰寧侯陳圭次子愉襲封泰寧侯

○乙卯

○晉王濟熿奏請以其府中般在河南者悉予被處官司牧用賜敕諭曰昔爾父之國時皇考特賜之船今朝往來不必勞民爲山西水路止於河南故船就河南停泊以護衛軍士守之其來已久今何所嫌疑而欲棄爾父舊物哉所奏不允

○丙辰

○命故遼東都指揮同知鞏和子眞爲定遼衛指揮揮使眞應襲指揮同知以和平定九門功特升之

○丁巳

○下錦衣衛掌衛事都指揮劉忠獄時後軍都督府奏山西行都司都指揮李謙罪上察所言妄命忠執後府首領官付獄忠乃都督程寬於獄於是行在兵部尙書方賓及山西道監察禦史顧敏等敕奏忠擅執大臣敕付都察院鞫治

○戊午上諭行在五軍都督府臣曰武臣子弟初襲職者非徒使食祿而以期爲他日之用苟不先時練習一旦有急臨陣對敵豈不誤事自今在京襲職軍官悉領成國公朱勇總率操練其應付班上直者別差人代之

○夜金星犯天樽中星

○庚申

○遣鎭遠侯顧興祖巡視呂梁洪初上以洪險滋舟楫邂逅多傾覆特命忻城伯趙尋鎭徐州兼理洪道而尋以貪縱廢事至是復遣興祖巡視仍以敕諭尋曰朕急於利民念徐州呂梁洪險泥命爾督理爾乃溺於酒色貨賄坐視民患恬不究心得免於罪乎今姑宥不問宜攺志易行以蓋前愆△官軍自西洋還上諭行在禮部臣曰將士涉歷海洋逾十數載萬里經數十國蓋亦勞矣宜賞勞之於是都指揮人賞鈔二十錠指揮人十八錠千百戶衛所鎭撫人十六錠火長人等八十五錠旗軍人等十三錠

○辛酉

○泰寧等衛指揮把安臺等貢馬千匹賜賚有加

○壬戌

○晉王濟熿第四子生賜名羙封

○丙寅皇太子千秋節免賀禮

○戊辰

○攺雲南布政司左參議吳存於陜西布政司

大明太宗文皇帝實錄卷二百十四

大明太宗文皇帝實錄卷二百十五

永樂十七年秋八月癸酉朔

○乙亥

○設交阯靖安州珠場局置大使一員

○丁丑

○遣官釋奠先師孔子

○戊寅

○祭太社太稷命皇太子行禮

○己卯

○升山東布政司左參議唐鑑爲長蘆鹽運司永州知府余彥成爲陜西河東鹽運司

○辛巳

○升天地壇祠祭署奉祀馮仲彜爲太常寺丞賜冠帶衣服

○壬午

○遣官祭歷代帝皇△交阯淸化賊首黎利以眾掠磊江都指揮黃誠等擊之賊敗復遁入老撾

○夜星如碗大赤黃色光燭地起自畢宿西南行至遊气尾迹後散

○癸未命皇太子祭太歲風雲雷雨嶽鎭海瀆山川等神遣官祭旗纛敕皇太孫曰爾年已長正宜讀書明理以成大器自古帝皇莫不以讀書明理爲本未有不讀書明理而能齊家治國平天下者爾克勤學問他日用之不窮宗社得以永安平天下皆蒙福澤爾勉之哉△交阯乂安府土官知府潘僚季佑子也初季佑事陳季擴爲僞少保大軍徵之勢窮季佑遣僚詣軍門降總兵官英國公張輔承制以季佑爲交阯按察司副使掌又安府事亦授僚官季死以僚繼父任至是爲中官馬騏非理淩虐遂反於衙儀縣與土官千戶陳苔等聚眾焚掠州縣殺官吏而乂安衛土官指揮路文律亦從之總兵官豊城侯李斌率師進討賊眾潰散僚趨玉麻州依土官知州琴責彬遣人追捕之

○庚寅

○冊中兵馬指揮王孜女爲漢王第二子瞻圻妃

○壬辰

○交阯進白馬

○癸巳

○金星犯軒轅大星

○甲午

○旦壽星見

○丙辰

○設交阯諒山府之七源鎭及三江府之歸化鎭宣化府之宣光鎭金場局局置大使二員副使四員

大明太宗文皇帝實錄卷二百十五

大明太宗文皇帝實錄卷二百十六

永樂十七年秋九月癸卯朔上嘗覽列仙傳因命侍臣博采重加纂輯至是成賜名神仙傳上親制序冠之

○丙午

○滿剌加等十七國王亦思罕答兒沙等進金鏤表文貢寶石珊瑚龍涎鶴頂犀角象牙獅子犀牛神鹿天馬駱駝阿羅國王子叚阿剌沙喃渤利國王子沙者罕亦遣使貢方物賜織金龍衣白金銅錢紵絲紗羅彩絹有差△夜土星犯上將星

○己酉

○西安府進嘉禾有一莖八九穗至十四五穗者

○辛亥

○重陽節賜文武羣臣宴

○壬子

○遼東總兵官都督劉江被召至封奉天翊衛宣力武臣特進榮祿大夫柱國光寧伯食祿千百二石子孫世襲初名榮其父名江隸燕山左護衛兵籍有疾榮代役因冒父名至是始復其初名云△宴滿剌加國王並阿魯國王喃渤利國使臣於奉天門

○甲寅

○重建天妃宮於南京儀鳳門外△擢進士徐爵爲北京道監察禦史升湖廣道監察禦史賈旭爲雲南按察司僉事攺江西按察司僉事梁謙爲浙江按察司僉事兩浙鹽運使王泰爲福建鹽運司運使

○乙卯

○造寶船四十一艘

○丙辰

○卿云見欽天監言占書卿云喜气也太平之應又曰天子孝則卿云見君聖臣賢天下順心則日旁气如龍鳳玆實上瑞行在禮部請率文武百官上表賀敕免之且諭侍臣曰昔帝舜之世萬邦協和故百工有卿云相和之歌朕寢食之間慮政事有缺民未生安安敢恃此爲祥縱是上天委貺朕與卿等正當憂勤惕厲以答天眷何以賀爲△並交阯化州之地蓬思蓉二縣入士榮縣乍令蒲良蒲苔三縣入化州順州之利調安仁不蘭巴閬四縣入順州新平府之福康縣入衙儀縣南靈州左平縣入平州乂安府之羅土油二縣入衙儀縣土黃縣入古杜縣眞福縣入歡州偈江縣入古塘縣南靖州之盤縣入本州奇羅縣入河華縣歡州之東岸縣入本州淸化府之安定縣入永寧縣梁江縣入古雷縣東山縣入古藤縣淸化州之安樂縣入本州磊江縣俄樂縣愛州之宋江縣九眞州之農貢縣各入本州諒山府之下文州入上文州下思郎州入上思郎州七源州之脫縣入淵縣宣化府之文安縣入廣縣一縣入底江縣太原府之司農縣入安定縣洞喜縣入富良縣太慈縣入宣縣諒江府之鳳山諒江州之安寧縣淸遠縣那岸縣入陸那縣諒江州之保祿古隴二縣入本州之上洪州之錦唐安二縣入本州逮平府之望瀛太灣二縣入懿安縣長安州之黎平縣本州建昌府之布縣入建昌縣快州芙蓉縣入本州東結縣入永涸縣新安府之至靈縣入南策縣東湖州之水棠縣下洪州之四岐縣各入本州淸沔縣入同利縣靖安州之支封縣入和安縣云屯縣入靖安州三江府洮江州之淸波縣入本州麻溪縣入夏華縣沱江州之古農縣宣江州之西欄縣各入本州交州府福安州之淸潭縣入東關縣芙��畱縣入福安州三帶州之安郎縣入安樂縣芙寧縣入立石縣威蠻州之淸州縣利仁州之利仁縣各入本州北江府之超類縣武寧州之東岸縣並入嘉林縣慈州縣武寧威之細江善二縣北江州之善誓縣廣威州之美良縣安化州之安立縣嘉興州之蒙籠二縣寧化州之赤土二縣演州之茶淸縣各入本州革鎭蠻府之鎭蠻州以所隸古蘭廷二縣並入本州多翼縣入太平縣奉化府爲奉化州以所隸羙祿順爲二縣並入本州西州縣入膠水縣革諒山府之鎭夷倉諒江府芹站倉奉化府廣積倉北江府東岸縣稅課局△夜有星如盞大赤色光燭地出壘壁陣南行至北落師門旁

○丁巳

○哈密等處使臣及經商回回滿賴撒丁等二百五十人貢馬三千五百四十六匹及貂鼠皮硵砂等物賜鈔三萬二千錠文綺百匹絹千五百匹遣還

○﹝乙﹞﹝己﹞未

○貴州都司普安衛言本衛山多地少不足軍士屯種且舟楫不通別無饋運令召商中納鹽糧以給軍士在例川鹽每引米八斗今經一年絕無中者乞將舊定則例減半納米以來客商庶幾邊儲有備官民兩便上命依洪武舊例每引米二斗△通政司右參議孫瑛鴻臚寺丞髙慶坐罪謫交阯

○庚申

○冊中兵馬指揮鄭譚女爲遠安王貴爕妃

○辛酉敕工部尙書宋禮曰卿采材於蜀數年殫竭心力可謂勞矣今材以足用可回京視事卿旣老疾特免朝參事有當上聞者今侍代之

○甲子

○錄遼東捕戮倭寇功賞廣寧伯劉榮等以下二百九十四人鈔幣有差

○戊辰

○永城郡主薨訃聞遣官賜祭命有司治喪葬主周定王第五女也

○辛未命永安王孟炯長子季垺爲鎭國將軍

大明太宗文皇帝實錄卷二百十六

大明太宗文皇帝實錄卷二百十七

永樂十七年冬十月壬申朔享太廟命皇太子行禮賜營造軍民夫匹胖襖褲鞋胡椒蘇木各有差△交阯反寇範軟等聚眾據俄樂巨勒冊是日總兵官豊城侯李彬遣都指揮徐謜率兵禽之斬軟等以狥

○丙子

○夜有星如盞大靑白色有光起自弧矢旁東南行至近濁

○壬午

○屍�立涼州衛都指揮保住等以召至京獻馬三十疋上諭之曰朝廷召汝期效力爾馬者汝之所資今畱十匹領爾之誠意余悉還汝仍命行在禮部給所畱馬價△設通州之北關張家灣漷縣武淸縣之河西務楊村五巡檢司

○癸未

○遣使諭暹羅國王三賴波磨剌紮的曰朕祗膺天命君主華夷體天地好生之心以爲治一視同仁無間彼此王能敬天事大修職奉貢朕心所嘉蓋非一日比者滿剌加國王亦思罕答兒沙嗣立能繼乃父之志躬率妻子詣闕朝貢其事大之誠與王無異然聞王無故欲加之兵夫兵者凶器兩兵相鬥勢必俱傷故好兵非仁者之心況滿剌加國王已內屬則爲朝廷之臣彼如有過當申理於朝廷不務出此而輙加兵是不有朝廷矣此必非王之意或者左右假王之名弄兵以逞私忿王宜深思勿爲所惑輯睦鄰國無侵越並受其福豈有窮哉王其畱意焉

○遣中官楊三保等賫敕往賜烏思藏正覺大乘法王昆澤思巴怕木竹巴灌頂國師闡化王吉剌思巴監藏巴裏藏卜必力工瓦闡教王領眞巴兒吉藏思輔教王喃渴烈思巴靈藏灌頂國師贊善王著思巴兒監藏灌頂弘善西天佛子大國師釋迦也天等佛像法器袈裟禪衣及絨錦彩幣表裏有差蓋答其遣使朝貢之誠也

○丙戌

○朝鮮國王李祹遣陪臣鄭易貢方物謝賜敕訓勵及頒爲善陰隲

○丁亥敕交阯總兵官豊城侯李彬今乂安賊人潘僚等𨿽已敗敗而根柢猶在宜早督軍進討毋遺民患

○戊子

○擢監生石有賢爲山西道監察禦史攺順天府尹陳諤爲湖廣按察使

○己丑

○可脫癿頭目虎答亦剌阿速頭目牙忽沙各遣使並撒馬兒罕僧人疊力迷失等貢馬及方物賜文綺紗羅帛各有差

○庚寅命故文淵閣大學士兼左春坊大學士胡廣之子橦爲翰林院檢討俾進學翰林院蓋追念廣之勞也

○辛卯

○寧王權第四子生賜名磐炷

○壬辰

○夜有星如彈丸大赤色有光出天鉤東北行丈餘發光如雞子大徐行至太子星旁又有星如雞子大靑白色有光出紫薇東蕃外東北行至近濁

○癸巳

○夜月犯軒轅右角星

○丁酉

○西寧衛所屬隆奔巴哇嘉兒卽申衝申藏革咂果迷卜章咂西納隆卜把沙十一簇指揮千百戶來朝貢馬賜之鈔幣

○庚子

○西寧衛土官都指揮僉事李英來朝貢馬賜之鈔幣

大明太宗文皇帝實錄卷二百十七

大明太宗文皇帝實錄卷二百十八

永樂十七年十一月辛丑欽天監進永樂十八年大統歷上禦奉天殿受之頒賜諸王及文武羣臣△遣行在太常寺臣賫書諭皇太子曰永樂十八年正月初十日大祀天地命爾行禮其潔精致齋恪共乃事欽哉

○中兵馬指揮司言和寧王所遣朝貢之人橫恣無賴於都市彊奪今禽至一人請寘之法上命械送和寧王自治且賜敕諭之曰自今遣人朝貢及於邊境市易者宜戒約之能守朝廷之法則兩使往來邊境宴安△交阯都指揮司奏乂安府偈江縣土官百千陳直誠弟直僞稱金吾將軍與紅衣賊覽盤等掠羊變社殺巡檢張琇縣之淘金戶武貢耆老黃汝典聚眾燒芙��畱縣丘溫縣賊農文歷武定州賊陳大果快州賊阮特善擔縣賊吳巨來等相繼作亂殺傷官兵新安府下洪州同利縣淘金社正鄭公證等亦聚眾千餘焚下洪州同利多異等縣及但江海門諸處巡檢司禽殺官吏都督方政率兵往討之敗賊眾於同利探知公證先以眾往南策州遂追及之戰於河瑰巡檢司斬賊首四百餘級其溺水死者不可勝計公證遁去敕總兵官豊城侯李彬督軍剿捕

○壬寅

○夜有星如彈丸大靑白色尾有光出軒轅尾星東南行近天廟堂旁發光如雞子大至雲中○癸卯命廣寧伯劉榮充總兵官仍鎭遼東升辭上諭之曰爾起自行伍從朕靖內難剿胡寇多效勞績旣守遼東修飭邊備愼固封守俾朕無東顧之憂可謂勞矣自昔人臣勤於前者或怠於後善於始者或不能保終爾其戒之朕惟不忘爾初爾益勉圖厥終榮頓首曰陛下天地之徳臣敢昧大訓

○丙午

○蘇門答剌國王宰奴裏阿必丁遣使馬哈木沙陪臣剌查幹必剌等哈密忠義王免力帖木兒遣使兀兒馬火者等各貢馬及方物馬哈木沙等冠帶金織文綺襲衣及白金紵絲紗羅絹有差賜兀馬兒火者等紗及綺幣命禮部並賜宴△至均州馬山口巡檢司小江口把截所時隆平侯張信督工太和山言小江口當往來之衝馬山口通四川俱宜設守備遂命馬山口設巡檢司小江口置把截所旁近軍衛調百戶一員旗軍百人守之每月更番仍令按察司官巡察官軍之爲民害者△是日交阯總兵官豊城侯李彬討賊至玉麻州境賊首潘僚等集紅衣賊千餘人迎敵官軍敗之生擒紅衣賊酋扭門葉底等僚及路文律陳文陳子直等以餘眾遁官軍進至土麻州忙巨談蒲潭山賊據險設柵拒守攻破之僚等遁老撾遣都指揮薛聚追之獲賊黨胡子徑等及紅衣賊尙被尙相等三百餘人先是遣交阯布政司使阮勛指揮陳原瑰等守惡江擒獲叛賊南靈州千戶陳順慶乂安衛百戶陳直誠等皆斬之都督方政參政馮貴亦擒殺賊首鄭公證於同利縣賊黨黎侄等遁去

○丁未

○升吏部郎中諸葛平爲湖廣布政司右參議專提督大嶽太和山宮觀攺山西左布政使周璟於陜西布政使

○己酉

○升行在禮科給事中牛麟爲詹事府丞攺戶科給事中井田於兵科遼東苑馬寺丞李源爲太僕寺丞△指揮毛哈剌還自瓦剌言阿魯臺襲賢義王太平等大敗之上曰阿魯臺黠虜與瓦剌相讐久矣朕嘗遣人諭太平等令備之不從朕言遂至於此於是遣千戶脫力禿古等往賜太平把禿索羅等彩幣表裏且慰問之

○甲寅

○貴州布政司言所屬郡邑及軍衛俱新設未有蓄積倘遇饑歉無以爲給請置倉廩爲預備之計從之命戶部發京庫鈔九千七百二十錠俾易粟儲之

○丁巳

○甘露降孝陵松柏三日

○己未

○湖廣蘄州民徐十三妻王氏一產三男事聞命循例給優

○癸亥

○吏部尙書兼詹事府詹事蹇義父源斌卒遣行人雷誠賜祭命有司造墳墓

○甲子

○拓北京南城計二千七百餘丈

○乙丑

○夜有星如盞大靑白色光燭地出外廚行至雲中

○丁卯

○冬至上禦奉天殿受朝賀大宴文武羣臣及四夷朝使

○戊辰

○交阯嘉林州善才縣賊人陶彊等叛都指揮劉宸於瓚吳興領兵捕之宸等不戢士卒縱其剽掠賊佯棄輜重走而設伏以待官軍遂敗賊追至富良江欲度都指揮陳浚力戰遏之旣而賊勢益張總兵官豊城侯李彬亟遣都指揮耿榮等率騎兵赴之賊退之

大明太宗文皇帝實錄卷二百十八

大明太宗文皇帝實錄卷二百十九

永樂十七年十二月辛未朔皇太子省牲於南郊

○癸酉

○交阯都指揮陳忠等敗賊黨黎侄等於建昌縣小黃江生擒三百五十餘人焚賊船百六十餘艘追至奉化府西眞縣古雷社又敗賊人陳已律等斬獲六百餘人焚賊船二百五十餘艘

○丙子

○交阯﹤拖﹣扌﹥蓬海口巡檢司土官裴差等仿府州縣土官例以九年考滿至京吏部言巡檢應三年給由差等違制請論其罪上曰遐方之人未諳國典豈可遽罪命復職役三年如例給由△夜有星如雞子大靑白色尾迹有光出柳宿行東南至天廟

○丁丑上敕武臣曰自古國家盛衰存亡未有不系於武備之張弛漢唐世遠置不言近代宋太祖太宗受天命將勇兵彊削除暴亂四海晏然及其子孫弗率武備不修醜虜僣竊馴至海內分裂宗社丘墟元以胡人主中夏世祖時戎部嚴整甲兵彊盛天下寧謐傳至數世嗣主荒淫王綱紐軍致廢弛羣雄並作竟至覆亡我皇考太祖髙皇帝受天命定天下於時將帥效忠士卒奮勇肅淸姦宄遂建洪業朕嗣位以來夙夜惕厲惟恐蹈宋元覆轍以墜皇考丕緒爾等世有爵祿與國家同休戚者修飭武備爲國爪牙此爾等之責所宜夙夜究心用副倚注而比來紀律廢弛隊伍空虛軍士逃逸死亡悉付不問甚至通同有司受脙賣放取軍明有程限令縱其在外至五六年或十餘年不回及回所取軍十無一二猝有緩急或以應調武備若此國何賴焉皆是爾等下不卹軍上不忠國所致自今宜鑑古人之得失體國家之委任修職務撫士卒實軍伍繕器械使兵振舉武衛嚴姦宄不作朝廷有磐石之安爾等亦永保富貴若不遵朕言仍蹈前失必罪不宥矣

○戊寅

○臘日賜文武羣臣宴△是日交阯建平等府大灣等縣賊人丁宗老等叛總兵官豊城侯李彬遣交州後衛指揮方政率眾剿之賊敗走斬獲四百餘人皆梟首以狥

○庚辰

○令自今在外系囚當死者悉送京師會官審錄無冤三覆而後決之上諭法司曰刑重人所愼蓋輕者殘肌膚重者戕性命匹夫匹婦不得其死有傷天地之和召水旱之災朕屢詔寬卹然慮在外諸司罔體朕意濫及非辜故令死罪咸送京師審錄爾等會審之際猶湏敬愼不可輕忽△夜火星犯鉤鈐星

○辛巳

○泰寧衛都督阿只罕遣指揮阿剌哈等六十八人貢馬賜鈔幣有差

○是日交阯總兵官豊城侯李彬追剿黎侄等於鎭蠻府廷河縣連戰皆敗之斬獲五百餘人生擒僞金吾將軍武路等

○癸未

○慶雲見

○乙酉

○交阯總兵官豊城侯李彬獲賊酋範善等於東湖州初安老縣塗山寺妖僧範玉自天降印劍令爲主遂僣稱羅平王紀元永寧聚眾作亂善與陶承等往從之王以善爲入內檢校左相國平章軍國重事吳忠爲入內行遣右尙書知軍國重事陶承爲車騎大將軍黎行爲司空以眾據水路及大軍進討善聚眾兩岸人列船於江中水陸拒敵彬督將士亟戰斬首千二百級生擒善及忠等七百八十人得船大小二百餘艘王脫走又得賊卒二百六十餘人皆斬之械善忠及武路等俱送京師

○丁亥敕皇太孫曰立身之道莫先於孝弟忠信四者之行立於身推而可達之於國家天下爾爲朕嫡長孫必以此體之於身明君臣之義篤父子之親厚兄弟之愛盡長幼之序信以服眾仁以撫下恕以待物非正言不發非正道不履親仁賢遠邪侫節嗜欲戒荒淫振綱紀別淑慝明賞罰使人心悅而誠服則天地祖宗鑑悅天下之人皆想望風采仰爾之賢徳傳爾之令名將爲國家神器之主系宗社悠久之托爲天下生民之福爾其勉之又曰比聞出郊圍獵一軍害民卽懲之以法使田裏皆安毫髮無犯人傳爾之善至於北京朕聞之甚喜此可驗爾勤學之效矣大抵兵民相湏撫卹惟均苟有所怨今爾於此一事使百姓之感徳軍士知畏法足爲善行矣今日行一善爾𨿽不自覺而善名自然播之天下將有不令而從不言而信者矣自今更宜夙夜勤勵讀書明理以廣其智識將來徳成業就爲天下所瞻仰亦不負朕期望之意欽哉

○戊子

○升刑部郎中吾申爲行在禮部右侍郎廣西按察司僉事楊廉爲貴州布政司右參議攺禮科給事中烏浚於兵科廣西左布政馬負圖於廣東河南按察司僉事李振於交阯按察司

○己丑

○監察禦史鄧眞言十事

○一曰吏部職專選法洪武中內外諸司官吏俱有定額今該一二員者或至三五員者或六七員者或至十餘員各處考滿官到部當辯其賢否優劣年勞久近以爲黜陟今有司三五考七八考不得選一級者有未滿一考二考卽升數級者且如進士監生出身自有定例今有驟除方面者亦有除知州及府同知通判亦有除典史吏目者輕重不論未審憑何擢用至如參補吏典又立選撥正撥之名聽受囑托有半年一年不撥未有及兩月三月卽撥者中間情獘多端此吏部之獘也二曰戶部職掌錢糧出納尢當盡心不容有毫髮欺斃今各府州縣稅糧或有經二三年不完者有四五年不完者本部恬不爲意每年指以催徵爲名紛然遣官在外有一二年不回者三五年不爲者惟務貪財好色剝害良民以至田裏不安秋糧不完本部明知其罪皆不舉奏其諸色稅糧旣以送納到倉而官攢人等通同盜賣虛出通關亦有未曾送納到倉各府州縣夤緣爲姦因而僞造通關奏繳到部並不辯驗查駁一槪朦朧欺斃此戶部之斃也三曰禮部職掌禮儀凡各處朝貢使臣至京當隨卽具奏接待如宜不使遠人有缺望之心今使臣到者飲食供帳之具一槪委之會同館應賞賜者故意遲畱又有各處軍民來貢者往往不卽奏達只令於會同館聽候或十日半月不引奏或已進貢才卽遣發有伺候一兩月或至三四月者此禮官之斃也

○四曰兵部職掌兵政凡天下軍馬多寡虛實皆當一一周知如某衛某所見在軍馬若干欠缺若干逃亡若干時常點檢具奏整理今乃尸位素餐優遊度日兵務廢弛馬政不修軍伍有經三五年十數年空歇不補者馬匹孳生有三五年拖欠不完者是致各衛通同獘互相蒙蔽貪贓壞法非止一端此兵部之斃也

○五曰刑部都察院職掌刑名罪名輕重大小必湏平允使人心悅服今黑白不分是非顚倒令人抱冤負屈無所控訴亦有淹禁三年五年以至十年者作委而不問至審決之際皇上屢加戒敕務存寬卹所司官吏略不究心以致死於非辜者不少大理寺職﹝掌﹞﹝在﹞詳刑伸冤理屈今乃一槪蒙蔽隨其輕重髙下不能有所辧理宜若癡愚旅進旅退此刑官之斃也

○六曰工部職掌專造作當今所急務者無如北京宮殿其諸造作皆可隨宜乃不度民力不分緩急差人買辦物料以一科百以十科千動至政千萬計民受其害不可勝言且如匠人有連年服役不少閒者有經年買閒在外生理有狡猾托故而逃避者所司官吏明知其故皆不舉問以致役使不均人心不服

○七曰洪武中定制凡軍器除存畱操備之數其餘皆令入庫遇有損壞或補造就各衛軍器局修治不許私制近有無知小人出外往往私帶軍器及私藏在家或公行貨賣不知此等軍器從何而得何人爲之制造

○八曰洪武中官府買辦物料只收本色物戶自送該衙門交納今貪利之徒一槪攬納不收本等物料而行收鈔貰等項以一科百以十科千以百科萬恣肆貪殘吮民膏血此皆工部之斃也

○九曰洪武中各衛旗官軍士編成隊伍各有統屬今無知小人擅收別衛軍士入伍又行招納逋逃藏匿有罪及無賴之人以爲己用此軍政之斃也

○十曰內外各衛所軍士皆有定數如伍有缺卽當勾補今各衛所官吏惟耽酒色貨賄軍伍任其空虛及致差人勾補縱容賣放百無一二到衛或全無者又有在外娶妻生子不回者該管官吏私狥蒙蔽不行舉發又有勾解到衛而官吏受贓放免及以差使爲由縱其在外不令服役此軍衛之斃也凡此十事乞令所司各舉其職如復故違從監察禦史按察司糾舉治以重罪上可其奏命諸司悛攺再犯不赦

○庚寅

○肅王楧薨

○癸巳

○琉球國中山王思紹遣使甚謾志裏奉表貢方物賀明年正旦

○乙未命工部侍郎劉仲廉許郭往交阯覆實戶口田賦仍令詢察軍民利病以聞△夜有二星如雞子大其一靑一白色有光出天園南行至近濁其一靑白色有光出柳宿南行入天社

○丙申

○朝鮮國王李祹遣陪臣李湛等貢方物賀明年正旦節△是日交阯總兵官豊城侯李彬師至諒江府諜報賊酋僞司空黎行僞金吾大將軍陶彊聚眾八千餘人列營於多錦縣麻浪社卽進兵剿之

○丁酉攺兵科給事中王勵於工科△巡按交阯監察禦史黃宗載言交阯人民新入版圖勞來安輯尢在得人今府州縣官多系兩廣雲南等處歲貢生員下第舉人未入國學因其願仕遠方遂授以職旣乏大學教養之素又非諸司曆試之才所以牧民者不知撫字理刑不明律意若候九年黜陟廢弛益多宜令到任二年以上者從巡按監察禦史及布政司按察司嚴加考核上其廉污能否實迹以憑黜陟庶幾有所勸懲上從之因謂行在吏部臣曰守令民之師帥不得其人民受其殃前除交阯郡縣官出一時之宜今禦史所言良是繼今宜愼選之

○戊戌

○交阯總兵官豊城侯李彬師至善才縣遇賊遊兵千餘人與戰敗之追至麻浪社賊空營出戰官軍又敗之擒殺陶彊並賊將卒三千五百餘人

○己亥

○享太廟命皇太子行禮△是歲天下戶九百六十萬五千五百五十三口五千一百七十九萬四千九百三十五賦稅糧二千二百二十四萬八千六百七十三石布帛百二十萬六千八百八十七疋絲綿二十四萬六千五百七斤綿花絨五十八萬三千三百二十四斤課鈔千五百九十四萬五千六百一錠金千九百六十五兩銀二十八萬一千三百二十三兩銅錢三千一百六貫銅二千一百二十八斤鐵四十八萬九千一百六十六斤鉛二萬七百八十斤朱砂千五百四兩海﹤貝巴﹥三十三萬二十六索茶百四萬七千九百四十五斤鹽百四萬六千四百十一引屯田子粒七百九十三萬九百二十石馬十八萬二千四百二十七匹△饋運北京糧二百七萬九千七百石△交阯上供絹千三百二十五疋蘇木五千斤翠羽二千个扇一萬把

大明太宗文皇帝實錄卷二百十九

大明太宗文皇帝實錄卷二百二十

永樂十八年春正月庚子朔上禦奉天殿受朝賀大宴文武羣臣及四夷朝使

○辛丑

○攺四川布政司右參政房安於交阯布政司

○癸卯

○賜八答黑商等處使臣滿剌馬黑麻等宴△交阯賊艮師魯範公木�鄭等聚眾作亂總兵官李彬追至石室縣與戰師魯敗走斬其僞翊衛將軍艮獲等百五十餘人時公木�鄭在威蠻州聞之以其眾走快州而交阯都指揮孫霖亦破賊於嘉林州善才縣殺賊將範沈等生擒賊首黎行淸化賊黎利聚眾立柵於磊江都指揮徐謜率兵攻破之利遁走

○乙巳享太廟命皇太子行禮△緣海諸衛奏有倭寇三百餘人船十餘艘於金鄕福寧及井門程溪等處登岸殺掠復東南行敕遼東總兵官廣寧伯劉榮及山東浙江福建濱海諸衛嚴兵爲備賊至則相機剿捕

○疊州升朵等九簇頭目哈卜等來歸請授職三年一貢從之命哈卜爲千戶余爲百戶各賜誥敕冠帶衣幣鎭眞河等處女直野人兀令哥等來朝命兀令哥爲建州衛副千戶木郎哈爲百戶

○丙午

○以將祀南郊百官受誓戒於文華殿

○戊申

○穩克河野人乞松哈來歸命爲副千戶令居喜樂溫河衛加以賜賚

○己酉

○大祀天地於南郊皇太子代行禮畢遣太常寺丞張林泉復命

○庚戌

○升行人司行人楚鑑爲山西按察司僉事

○癸丑

○立春上禦奉天殿羣臣行禮賜宴

○甲寅上諭行在兵部臣曰將軍百戶二十四人宿衛歲久宜簡其年及六十者升之於是以徐諒爲陜西都指揮僉事左岱爲陜西行都司都指揮僉事趙瑛爲山西都指揮僉事陳榮爲山西行都司都指揮僉事△元宵節觀燈賜文武羣臣宴及節鈔有差

○戊午

○肅王楧訃聞上輟視朝三日賜祭謚曰莊命有司治喪葬王太祖髙皇帝第十三子母妃邸氏性謹厚好文學洪武十八年封漢王二十五年攺封肅王二十八年之國甘肅王居國能安靖循理云

○己未

○和寧王阿魯臺及也先土幹遣使臣都督恰木丁等貢馬九百匹各賜鈔及文綺襲衣並給馬直

○晉恭王妃謝氏薨訃聞遣官賜祭命有司治喪葬

○左軍都督僉事何浚鳳陽五河人父壽會州衛指揮僉事上舉兵靖難壽以全城歸附升都指揮僉事再升北平都指揮同知浚年十八九隨父歷行陣以功授會州衛指揮僉事未幾升本衛指揮同知父卒襲都指揮同知內難平升左軍都督僉事至是卒遣官賜祭命有司治喪葬賻贈有加

○甲子

○福建彰州府龍溪縣掌縣事知州劉孟雍卒孟雍江西南昌人以賢良擢龍溪知縣縣與潮接境山谷嵓阻有陳永定者負險爲寇鈔掠傍縣累歲不能制孟雍至以計掩捕之先是爲邑者多貪闇不職吏夤緣爲姦徭役不均民富者幸免民貧者不勝其困多竄徙孟雍核其戶之虛實而等差其役流民聞者相率來歸勸農務耕禁淫詞寬刑罰衛善抑姦邑以大治秩滿升安州知州龍溪民相率奏乞畱之授知州職還治龍溪至是卒

○乙丑

○命平江伯陳瑄總兵官率領舟師漕運糧儲往赴北京

大明太宗文皇帝實錄卷二百二十

大明太宗文皇帝實錄卷二百二十一

永樂十八年閏正月庚午朔

○癸酉

○賜和寧王阿魯臺等使臣都督恰木丁都指揮曲列歹指揮脫可麻丁哈密衛回回正使格失等宴

○甲戌

○建州毛憐二衛指揮李顯忠孟哥帖木兒等奏各衛千百戶請升除指揮等職上以無功不許仍賜敕戒諭而賜其來使者鈔幣遣還△夜有星如碗大赤色光燭地起自居宿正南行至近濁

○丙子上命行在翰林院學士兼右春坊右庶子楊榮翰林院學士兼右春坊右諭徳金幼孜並爲文淵閣大學士兼翰林院學士賜宴於禮部

○丁丑

○女直頭目完者帖木兒來朝貢馬

○戊寅

○甘肅總兵官都督費瓛奏涼州有遺棄閒田宜令軍士耕種以備儲積從之

○己卯

○四川松潘番僧遠丹監參等來朝貢馬△設北京武淸小直沽及滄州長蘆批驗鹽引所各宜大使一員

○庚辰

○攺北京行太僕寺丞李耿爲光祿寺丞山東按察司僉事錢遂志於陜西按察司擢人材馬鱗爲湖廣左布政使盛熙爲江西左布政使趙瑛爲右參議兪景周爲山東左布政使周克敬爲廣西右布政孫豫爲山西右布政使金恕爲右參議江閏爲河南右布政使艾瑛浙江右布政使吳衡爲陜左參政陸勉爲四川左參政楊敬爲福建右參政李泰爲廣東右參政△開平備禦成安侯郭亮言糧餉不給請令所司於京倉運三萬石儲開平以備軍儲從之

○辛﹝未﹞﹝巳﹞

○夜有星如盞大靑白色有光起自太尊旁行至西遊气

○癸未

○日上生皆气一道靑赤色同時生重半暈左右珥皆赤黃色有白虹貫兩珥隨生璚气一道黃白色

○乙酉

○順天府固安縣民王普順以妖言伏誅△夜月食

○丙戌

○攺鴻臚寺右寺丞範寧爲尙寶司丞

○丁亥

○給授襲封泰寧侯陳瑜永康侯徐安應城伯孫享誥命

○己丑

○敕交阯總兵官豊城侯李彬曰朕命爾撫綏一方蓋欲軍民各安其所而致盜賊紛紛將何以逭責今調雲南四十等處官軍益爾宜盡心殫慮早滅此賊若玩時愒日致賊益滋在於國典必亦難恕

○庚寅

○升錦衣衛指揮使費瑾爲陜西都指揮僉事

○辛卯

○交阯總兵官豊城侯李彬列奏都指揮劉震於瓚吳興前敗績之罪及爲事都指揮陳浚禦寇之績上命械震等三人赴闕而宥浚罪俾復職

○癸巳

○夜有星如碗大靑白色尾迹有光起自中臺西北行至近濁

○乙未

○許州進白兔

○戊戌

○韃官指揮僉事拜住與其子阿失失來朝奏額居京師升爲指揮同知賜予如例大明太宗文皇帝實錄卷二百二十一

大明太宗文皇帝實錄卷二百二十二

永樂十八年二月乙亥朔

○甲辰

○以安王薨無嗣革其長史司衙門

○丁未

○遣官釋奠孔子先師

○戊申

○祭太社太稷命皇太子行禮△遣官祭先農

○己酉

○山東蒲臺縣妖婦唐賽兒作亂賽兒縣民林三妻少好佛誦經自稱佛母詭言能知前後成敗事又云能剪紙爲人馬相戰鬥往來益都諸城安丘莒州卽墨壽光諸州縣扇誘愚民於是姦人劉信劉俊丁谷剛賓鴻徐輝王宣白拜兒郝允中髙羊兒蘭復昇張思名董彥臯等各率眾從之擁眾五百餘人據益都卸石柵塞遂劫掠鄕村驅脇良善靑州指揮髙鳳領兵捕之賊夜乘間衝擊官兵潰散鳳等皆陷都司布政司按察司以聞遣人馳驛招撫之

○辛亥

○趙府右長史董子莊卒子莊名琰江西樂安縣人博學有操行洪武壬子舉鄕貢免會試除雲南學官後用薦擢廣東茂名知縣和易近民不爲赫赫立名譽而民戴其惠永樂中與修大典升北京國子監司業嚴重善教導再升趙王府右長史恭勤小心隨事匡正不爲苟容王時所行屢愆禮度上輙以責長史子莊百挫不變而執守愈堅至是當陪祀國子莊夙興嚴冠衣齊室端坐而卒

○乙卯

○朝鮮國王李祹遣臣洪敷等貢方物賜鈔及綺帛

○戊午

○貴州烏撒衛指揮僉事蔡禮獻白兔△守居庸關隆慶衛指揮袁納言車坊東北自荊子村至狼山西十七處舊皆隆慶三衛軍守了今都督僉事章安以其軍備禦興和而以懷來永寧二衛撥軍代守迂遠弗便上命懷來永寧相參守了仍令都督僉事章安總督

○己未

○敕甘肅總兵官都督費瓛曰今後陜西行都司所屬軍餘人等有犯笞杖徒流遷徒罪者就發本地極邊處了守煙墪其爲事官以下犯死罪者送京師△升廣東道監察禦史劉安爲鴻臚寺右寺丞翰林院典籍陳壽爲本院檢討平涼府知府何仕英爲兩淮鹽運使攺陜西按察司副使趙於貴州按察使

○丙寅命安遠侯柳昇充總兵官都指揮僉事劉忠爲副率兵討山東亂寇時妖婦唐賽兒據寨恃險招諭不服故命討之

大明太宗文皇帝實錄卷二百二十二

大明太宗文皇帝實錄卷二百二十三

永樂十八年三月己巳朔詔在外軍民夫匠於北京工作者咸復其家而敕總兵官安遠侯柳升曰今命爾領兵捕賊正欲除害以安良善須嚴約束士卒毋令剪伐桑柘撒毀廬舍發掘墳冢殺害寡弱剽掠貲畜以擾吾民蓋國以民爲本不能撫循而暴虐之是傷其本宜體朕至意

○庚午

○以王哲爲浙江道監察禦史哲初由行人任給事中坐累謫戍邊至是有薦其才者故復召用之

○壬申敕總兵官安遠侯柳升曰賊屯山寨其眾𨿽少然蠆尾有毒宜加意防愼不可忽易前髙鳳輕進致敗不戒困之之道但斷其汲道防其走逸晝夜勿怠而已

○癸酉

○山東賊首賓鴻等率眾攻安丘知縣張旟縣丞馬撝集民丁晝夜拒守

○乙亥

○直隸沂州衛奏莒州賊董彥臯等聚眾二千餘人以紅白旗爲號縱火行劫莒州千戶孫恭等往招撫不服殺其從者勢頗其猖獗已分官軍助守莒州上敕安遠侯柳升分兵剿之

○丙子命工部京師民居近皇城當遷者量給所費擇隙地處之△浙江海寧等縣言湖水淪沒邊海塘岸二千六百六十餘丈延及吳家等埧命有司量起軍民修築△夜有星如雞子大赤色尾迹有光出天棓西北行入太尊旁

○庚辰

○行在光祿寺丞髙致有罪棄市

○辛巳

○巡按山東監察禦史楊賢等奏鰲山衛千戶周興等哨至卽墨縣城西南坡夜遇賊焚劫民家興督軍攻之賊殺傷官軍遂入城縱火焚官署倉庫奪馬畜財物上敕總兵官安遠侯柳升曰卸石棚寨之寇乏糧則困此易爲耳聞苔州安丘卽墨寇猖獗若寨已破或圍守已定卽移兵赴彼不可以緩△是日總兵官安遠侯柳升曰兵至益都圍賊於卸石棚寨遣旗手衛指揮吳亮招之不應及晚賊耿童兒下寨乞降云寨中食盡且無水東門舊有汲道兒賽等議趍此宵遁升卽往據之薄暮升慮賊劫營令諸軍稍退二鼓賊襲官軍營與戰多被殺都指揮劉忠力戰中流矢死賽兒及劉信等潛遁黎明升等始覺分兵追捕獲賊黨劉俊等男婦百三十四人賊墜巖谷死者甚眾而賽兒等竟不獲

○癸未

○遣鴻臚寺丞李本淩友諒等往諭助白等百餘寨寨首目兒等勒白在西南最遠朝貢未通故遣使撫諭焉

○甲申

○行在兵部言各處鎭守官缺於是命都指揮桑髙往薊州李昌往山海吳顒往眞定胡貴往宿州王傑往楊州徐甫往永平△山東都指揮僉事衛靑大敗賊眾於安丘先是賊首賓鴻等攻安丘知縣張旟縣丞馬撝集民夫八百餘人以死拒戰賊不能攻復集苔州卽墨之眾男婦合萬餘人並力攻城聲言必屠城中人時靑備倭海上聞安丘圍急率千騎晝夜兼行猝到城下奮擊敗之賊收餘眾再戰城中人亦鼓噪出擊賊大敗賓鴻遁去殺賊二千餘人生擒四千餘人皆斬之而收其孥時城中已不支使靑至稍遲必陷於賊旣而安遠侯柳升至靑迎謁升怒其不待已捽出之靑不爲屈是日鰲山衛指揮僉事王眞亦率兵百五十人擊敗賊眾於諸城盡戮之各械首惡送京師山東之賊悉平

○丙戌上聞唐賽兒等遁降敕切責安遠侯柳升

○丁亥

○山東都指揮僉事衛靑鰲山衛指揮僉事王眞捷奏至上喜賜敕獎諭之升靑山東都司都指揮使眞都指揮同知仍命具官軍功次來聞將升賞之

○戊子

○山東械至賊首劉俊王宣徐輝白拜兒髙羊兒蘭復昇張思名王住兒楊三張彥祥趙士禮程彥剛王仲賢楊道深等皆伏誅余𨿽從賊而未登寨拒戰者免死編戍交阯其山東布政使儲埏張海參政盧信林鐘參議曾光按察使劉本副使王璚王肅僉事王孜劉先林禎張建及賊所發郡縣官吏皆以從賊爲亂不言誅

○己丑命榮昌伯陳智爲左參將協贊交阯總兵官豊城侯李彬剿捕蠻寇

○癸巳敕總兵官安遠侯柳升具官軍戰沒者姓名來聞用卹其家△行在戶部奏廣東崖州言所屬寧遠縣山水暴泛衝決田稼漂人民壞廬舍已遣官核實其租稅宜蠲免又奏所遣官言踏視民田有不可耕者宜攺撥旁近間田與之耕種皆從之

○甲午敕遼東總兵官廣寧伯劉榮剿殺倭寇之時都指揮並領隊官旗曾經力戰者就彼各升一級退縮者不升務合至公升畢具名來聞

○乙未

○升浙江紹興府通判秦川爲通政司右通政攺雲南按察司僉事龔鐩於廣西按察司鐩初至京上言民瘼所司劾其過訐之錦衣衛獄上嘉其直而宥之

○丙午命代王子廣靈王遜火�民冠

○戊戌

○行在刑部尙書吳中等劾奏安遠侯柳升奉命徵剿山東妖賊唐賽兒等聖諭諄諄指授方略升受命不恭不卽就道又賜敕諭以賊徒憑髙無水且乏資糧當坐困之勿圖近功升全不畱心及臨賊境又不設備致賊夜斫營殺傷軍士時都指揮劉忠與升夾攻忠身先軍士幾破賊升忌其成功而不救援致忠力盡而斃賊遂得間遁去升遣指揮馬貴等追之所過騷擾不可勝言升亦不聞及備倭都指揮衛靑聞賊圍安丘急躬率所部兵晝夜兼行遂敗賊眾後三日升始至反忌靑有功而摧辱之人臣不忠莫此爲甚請治其罪上曰朕每命將遣師必反覆籌度丁寧告戒俾國萬全今升方命失機媢功忌能皆不可宥遂下升於吏上以唐賽兒久不獲慮削髮爲尼或混處女道士中遂命法司凡北京山東境內尼及女道士悉逮至京詰

大明太宗文皇帝實錄卷二百二十四

永樂十八年夏四月己亥朔享太廟命皇太子行禮命行在刑部侍郎楊勉署山東布政司事福建道監察禦史鄧眞署山東按察司事△夜有星如雞子大赤色光燭地出帛度東南行入右旗尾迹炸散

○壬寅

○交阯總兵官豊城侯李彬遣都指揮張貴等捕賊黎賊於鎭蠻府廷河縣禽僞龍虎大將軍丁舂等侄領餘黨遁彬自率兵追捕之於是僞龍虎將軍潘楊範庚等皆降彬兵窮搜禽侄及其妻並賊將阮蜍杜徳淩阮如雷等殺獲六百餘人械侄等送京師

○丙午

○永慶府永川縣民蔣泰妻周氏一產三男事聞命如例優給

○癸丑

○朝鮮國王李祹遣陪臣鄭津等奉表貢方物賀萬壽聖節賜鈔幣有差

○乙卯萬壽聖節上禦奉天殿受朝賀大宴文武羣臣及四夷朝使

○戊午

○交阯總兵官豊城侯李彬舊賊首僞羅平王範玉玉初敗走復歸東潮州聚眾劫掠卒擒之械送京師△昭化郡主薨訃聞遣官賜祭治喪葬主蜀獻王第九女也△廣寧伯劉榮卒榮邳州宿遷人初冒父名隸籍燕山左護衛旣受封始復其初名榮素以驍勇聞從上舉義攻大寧狥山東戰靈壁渡江至京師爲前鋒榮果毅善戰所向無敵由百戶累升至中軍右都督永樂八年從上北徵破本雅失裏之眾於靜虜鎭卽軍中升左都督十二年從徵瓦剌率所部與馬哈木戰下馬持短兵突入其陣殺獲獨多師還受厚賞命守遼東訓練士馬守備甚嚴十七年夏瞭望倭寇將至率馬步兵置左右翼爲伏先以弱兵誘之寇長驅而前伏起夾擊自辰達酉寇不能支趨匿空堡中榮合兵圍數匝盡覆之僵屍相藉斬首千餘級俘其餘眾送京師封廣寧伯至是卒追封奉天靖難推誠宣力武臣特進榮祿大夫柱國廣寧侯謙忠武營爲將馭士卒有紀律明恩信於諸夷款塞者綏輯備至旣卒人咸思之△湖廣按察司副使蘄義卒義字原禮河南淇縣人洪武中以大學生任北平道監察禦史永樂初出按北京糾治貪墨決疑獄滯訟皆得其情吏民畏服日恆蔬食毫髮無取於下時皇太子居守北京賜魚尾以旌其廉且語左右曰蘄義可謂眞禦史也未幾升湖廣按察司副使首舉正按察使吳公悅都指揮王玉姦贓之罪風紀肅然及是入覲以疾卒於京

○己未

○攺兵科給事中黃完於工科

○庚申

○暹羅國王三賴波磨剌札的賴遣使臣柰靄納等八十人貢方物賜之鈔幣遣中官梅等護送還國仍賜其王錦綺紗羅等物命行在禮部定平山東反賊功賞尙書呂震等議奏管隊都指揮人鈔三百錠彩幣四表裏指揮人鈔二百錠彩幣三表裏千戶人鈔百六十錠彩幣二表裏百戶所鎭撫人鈔百二十錠彩幣一表裏旗甲以下人鈔百錠絹布有差有功官軍各升一級隨五有賞無升陣亡傷殘者優給從之

○辛酉

○升戶部郎中張煥爲山東左布政使刑部郎中石執中爲右布政使戶部郎中蘇志髙爲左參政禮部郎中王芳蓀爲右參政署山東按察司事監察禦史鄧眞爲按察使河南道監察禦史謝庸爲副使刑部主事洪順工科給事中韓璽俱爲僉事

○壬戌

○賞平山東反賊都指揮使衛靑都指揮同知王眞各鈔四百錠彩幣四表裏其掌隊指揮千百戶旗軍殺賊有功俱升一級各與賞賜隨伍官旗軍舍人皆賞陣亡傷故者特加優給凡官軍千百十三人升者五十九餘賜賫有差

○乙丑

○攺長蘆鹽運司唐鑑於兩淮鹽運司湖廣按察副使舒仲誠於貴州按察司黜行在禮部右侍郎吾紳爲廣東布政司右參政

○丙寅

○雲南大理府雲南縣土官縣丞楊得關來朝貢馬賜之鈔幣

大明太宗文皇帝實錄卷二百二十四

大明太宗文皇帝實錄卷二百二十五

永樂十八年五月戊辰朔

○辛未命行在兵部凡使西洋忽魯謨斯等國回還官旗二次至四次者俱升一級於是升龍江左衛指揮朱眞爲大寧都指揮僉事掌龍江左衛事水軍右衛指揮使唐敬爲都指揮僉事余升如例△夜有星如碗大赤色光燭地起自壁宿東南行至近濁

○壬申

○端午節賜文武羣臣宴

○甲戌

○置四川石泉縣馬坪口敍州長寧縣鹽水壩江安縣板橋蘆山縣八步闕灌縣蠶崖五巡檢司

○乙亥命故左軍左都督朱廣子瑛爲羽林前衛指揮使

○丁丑敕交阯總兵官豊城侯李彬曰叛寇潘遼黎利車三農文歷等迄今未獲未審兵何時得息民何時得安宜晝夜盡心廣爲方略早滅此賊以不負朕之委任上懲妖婦唐賽兒誦經扇亂遂命在外有司凡軍民婦女出家爲尼及道姑者悉送京師

○辛巳

○爪哇國西王楊惟西沙遣使臣亞烈添祐等占城國王遣使逋沙怕旦等及雲南木邦宣慰司頭目不答罕朵顏等衛頭目幹不兒等貢方物賜鈔幣有差

○壬午

○命左軍左都督朱榮充總兵官往遼東整飭兵事嚴固備禦△交阯總兵官豊城侯李彬遣都指揮朱廣剿捕僞開聖王阮多僞昭信侯平章軍國重事譚與邦僞入內檢校平章司徒阮嘉僞太師忠烈公韋五等悉禽之並獲其妻子僞印悉送京師

○癸未

○湖廣鎭溪千戶所隆禽落堂等寨苗蠻龍南木謂等作亂命總兵官都督蕭授討平之△賜爪哇國使亞烈添祐占城國使逋沙怕旦雲南木邦軍民宣慰使司頭目不答罕朵顏衛頭目幹不兒貼吉裏地面土官頭目宿宋等宴

○丁亥

○河南按察司僉事門忝以貪黷誅

○庚寅

○交阯右參政保率民兵禦賊死之左參政馮貴亦以討賊戰死保眞定贊皇人由國子生爲襄城贛楡博興三縣知縣有善政初設交阯羣縣擇人撫治升保交州府知府又升交阯右參政時黃江賊黎利剽掠羣縣保率民兵築堡於要害禦之賊來攻保與戰不勝而死貴湖廣武陵人舉進士爲兵科給士中從英國公張輔徵交阯總兵督餉克效勞勤還奏事稱旨升交阯右參議提督金銀場升左參政能撫輯流民歸附者眾有土兵二千餘人皆勁勇耐戰鬥每出擊賊輙有功後中官馬麒等嫉之盡奪其土兵及黎利反眾彊貴剿捕獨以羸卒數百遇賊兵寡賊眾貴力戰而死保爲政廉恕貴有材略其死也人皆惜之

○甲午

○行在都察院右副都禦使王彰言南陽當南北要衝宜選都指揮一員鎭守於是命都指揮僉事莊興爲河南都指揮僉事掌南陽衛事

○丁酉

○遣官祭中霤

大明太宗文皇帝實錄卷二百二十五

大明太宗文皇帝實錄卷二百二十六

永樂十八年六月戊戌朔

○朝鮮國王李祹遣陪臣南暉等貢馬及方物賜之鈔幣命兪詢爲旗手衛指揮使詢交阯故都指揮同知琪之子初琪爲府軍後衛指揮僉事升四川都指揮同知從徵交阯畱掌都司事以疾卒詢應襲指揮僉事上念琪歿於外特命爲指揮使

○辛丑

○頒孝順事實書於文武羣臣及兩京國子監天下學校先是上命翰儒臣輯錄古今載籍所紀孝順之事可以垂教者爲書每事上親制論斷及詩名孝順事實又親制序冠之序曰朕惟天經地義莫尊乎親降衷秉彜莫先於孝故孝者百行之本萬善之原大足以動天地感鬼神微足以化彊暴格鳥獸孚艸木是皆出於天理民彜之自然非有所矯揉而爲之者也然自古帝王公卿下及民庶孝行見稱於當時有傳於後世者不可殫紀往往散見篇籍朕嘗命侍臣歷考史傳諸書所載孝行卓然可述者得二百七人復各爲之論斷並系以詩次爲十卷名曰孝順事實俾觀者屬目之頃可以盡得爲孝之道油然興其愛親之心歡然盡其爲子之職則人倫明風俗美豈不有裨於世教者乎尙慮聞見之不廣采輯之未備致有滄海遺珠之嘆後之君子苟能體朕是心廣搜博采以續夫是編之作則於天下後世深有賴焉

○丙午

○夜北京地震

○己酉

○廣東布政司右布政陳誠爲右參政命同中官郭敬等使哈烈諸國時哈烈撒馬兒罕八答黑商於闐諸國皆遣使貢馬故遣誠等賫敕各賜彩幣等物

○乙卯

○雲南曲靖軍民府亦佐縣故土官知縣沙舊子沙存樂甸長官司長官刀談來朝貢馬

○丙辰

○召鎭薊州都指揮桑髙永平都指揮徐甫還鎭山海命都指揮李昌掌山海衛事

○己未

○夜有星如雞子大赤色有光出西南雲中流丈餘發光如盞大西南行至南行至雲中尾迹後散

○辛酉

○廣東電白縣佛子等山猺首黃滿山等六十人來朝貢降香諸物賜幣遣歸

○壬戌

○召陜西都指揮僉事馬麟赴京侍衛於錦衣衛給月俸△夜有星如盞大赤色光燭地出天津西南行入河鼓尾迹後散

○癸丑

○夜月犯井宿東扇南第一星

大明太宗文皇帝實錄卷二百二十六

大明太宗文皇帝實錄卷二百二十七

永樂十八年秋七月丁卯朔

○享太廟命皇太子行禮△遣官祭歷代帝王陵寢

○庚午

○遣指揮徐晟賫敕賜阿魯臺等彩幣並送其使臣都督恰木丁等還

○壬申

○中軍都督府右都督夏貴卒貴初名曲倫臺應昌人爲燕山左護衛指揮僉事從定內難以功累升山西都指揮同知後升中軍右都督同知都督王哈剌把都兒者宛平人也初爲百戶累從上徵伐積功至中軍都督僉事至是亦卒訃聞俱賜祭賻卹有加

○乙亥

○黔國公沐晟來朝進白鹿

○丙子

○貴妃王氏薨妃有賢徳事上及仁孝皇后恭謹始終處宮闈之內肅雍有禮藹然和厚綜理庶事絲毫不紊甚爲上所重上晚年有疾間或急怒宮人懼譴妃委曲調護蓋自皇太子親王公主以下皆倚賴焉至是以疾薨上慟悼之輟視朝五日賜祭謚昭獻命喪葬悉如洪武中成穆貴妃故事

○辛巳

○賑四川萬縣饑民四百三十八戶給糧千一百三十四石△夜月食

○丙戌

○湖廣衡州府同知方素易卒素易江西樂平人洪武中爲旴﹤日臺﹥縣知縣廉直平恕於義勇爲無所畏避吏民戴之太祖皇帝特遣使賫璽書勞以上尊及丁母憂耆民伏闕奏乞復任從之後升浙江金華府知府治行益著永樂初坐累謫戍興州未幾驛召至京以左通政奉命諭交阯叛寇陳季擴卻所遺黃金二百兩白金三百兩還奏稱旨賜以楮幣復奉命往思州廉察田宗鼎黃禧罪伏悉得其實還除湖廣衡州府同知往捕桂楊州峒寇龍卯銘眾詭言卯銘已死於兵素易不信已而果獲送京師有鋪卒訴年老惟一子今爲虎所噬素易爲文檄山神明日虎死道側後有告衡州民匿谷庶人橞貨財不首官者吏並劾素易不舉坐是死獄中人多惜之

○丁亥命興安伯徐享後軍都督僉事吳成領馬軍三百人往開平備禦

○戊子

○朝鮮國王李祹遣陪臣柳晬等進箋貢方物賀皇太子千秋節

○己丑皇太子千秋節免賀禮△夜木星犯天樽西北星

○庚寅

○旦壽星見△鎭守大同總兵官都督劉鑑言大同左右等衛倉糧支給將盡宜募商開中鹽糧以備邊用下行在戶部議尙書夏原吉等議河東鹽每引米三斗五升淮浙鹽每引米肆斗俱令於大同輸納不次支給從之

○甲午

○行在禮部言四川崇慶州民趙化保妻姜氏一產三男命循例給米鈔

○乙未

○復都指揮劉淸官淸先坐事謫戍遼東立功至是宥而復之△夜有星如盞大靑白色尾迹有光出文昌東北行至近濁後二小星隨之

○丙申命劉忠爲羽林前衛指揮使忠父得先任指揮同知特命襲指揮使

大明太宗文皇帝實錄卷二百二十七

大明太宗文皇帝實錄卷二百二十八

永樂十八年八月丁酉朔

○日有食之

○是日遣官釋奠先師孔子△升陜西都指揮僉事費瑾爲都指揮使

○戊戌

○祭太社太稷命皇太子行禮命故掌錦衣衛事都指揮僉事劉忠子昊襲爲本衛指揮使食祿不視事

○庚子

○夜木星犯天樽東北星

○壬寅

○北京刑部鄕試奏請考試官上命左春坊左中允兼行在翰林院侍講鄒緝侍講王英考試賜宴於本部△是日應天府鄕啟請考試官皇太子命翰林院修撰張伯頴左春坊左贊善兼翰林院編修陳仲完考試賜宴於本府

○丁未命皇太子祭太歲風雲雷雨嶽鎭海瀆山川等神遣官祭旗纛

○戊申

○修孝陵殿△永壽王尙灴薨訃聞輟視朝一日遣官賜祭謚懷簡命有司治喪葬尙灴秦湣王第五子也

○己酉

○晉王濟熿第五子生賜名送壃

○癸丑

○夜有星如彈丸大赤色尾迹有光出候星旁行丈餘發光如盞大西南行入建星尾迹炸散四小星隨之

○乙卯

○蘇祿國西王麻哈剌托葛剌麻丁遣陪臣奉表貢方物賜鈔幣遣還

○辛酉

○設山東齊河縣晏城驛平源縣桃園驛

○乙丑

○夜金星犯心宿後星

大明太宗文皇帝實錄卷二百二十八

大明太宗文皇帝實錄卷二百二十九

永樂十八年九月丙寅朔

○夜有星如雞子大靑白色有光出紫薇西蕃內正北行至近濁

○丁卯

○擢楊州府學校授蘭從善靑州府學教授林長楙寶雞縣學教諭徐永達俱爲翰林院編修甘泉縣學教諭張昱河東縣學教諭韓岫永年縣學校諭劉順俱爲國子監博士同吏科給事中陳山侍皇太孫讀書升建寧府知府劉敬爲貴州布政司右參政山西按察司僉事孫純爲右參議江西道監察禦史李琳爲福建按察司副使

○己巳

○北京宮殿將成行在欽天監言明年正月初一日上吉宜禦新殿受朝遂遣行在戶部尙書夏原吉賫敕召皇太子令道途從容而行期十二月終至北京原吉陛辭賜鈔二百錠△行在尙寶司丞範寧以罪謫交阯充吏

○壬申

○遣定國公徐景昌督修皇陵殿宇

○甲戌

○重陽節賜文武羣臣宴△通政司左通政嶽福言浙江仁和海寧二縣今年夏秋霖雨風潮壞長降等壩淪於海者千五百餘丈東岸赭山巖門山蜀山故有海道近皆淤塞故西岸潮勢愈猛爲患滋大乞以軍民修築從之△夜有星如雞子大靑白色尾迹有光出霹靂東南行入天倉尾迹炸散

○乙亥

○遣中官侯顯等使沼納朴兒國時榜葛剌國王言沼納朴兒國王亦不剌金數以兵橈其境故遣顯等賫敕諭之俾相輯睦各保境土因賜之彩幣並賜所過金剛寶座之地酋長彩幣△設大通關提舉司置官如南京龍江提舉司專造舟艦

○戊寅

○滿剌加國王毌幹散於的兒沙遣使叚姑麻剌什的蘇門答剌國王宰奴裏阿必丁遣苐馬哈木沐等貢方物皆賜鈔紵絲紗羅金織文綺襲衣遣還△是日行在戶部尙書夏原吉賫敕至南京皇太子宴原吉於文華殿賜白金五十兩及彩幣鞍馬

○辛巳

○造徐王祭器

○己酉

○韃靼哈癿脫歡愛不幹乃馬歹等來歸奏願居京師命哈癿爲正千戶脫歡爲副千戶愛不歹幹乃馬歹等爲百戶賜予如例△通政司通政使賀銀卒銀臺州臨海人洪武中爲桃源縣學教諭用薦升宛平縣知縣上起義靖難銀率縣僚吏給兵士芻餉永樂二年升通政司右參議九年升工部右侍郎坐事降工部營繕主事十七年升通政司銀初闕廉譽及爲侍郎坐累籍沒其貲甚厚復官遂攺行其卒也家具蕭然

○丙戌

○夜有二星如雞子大其一靑白色尾迹有光出天津南行至遊气其一赤色尾迹有光出內階西行入閣道

○丁亥上命行在禮部自明年正月初一日始正北京爲師不稱行在各衙門印有行在字者悉送印綬監令預遣人取南京衙門皆加南京二字別鑄印遣人賫給

○戊子

○夜月犯軒轅右角星

○乙未

○山東靑州府諸城縣進龍馬縣民嘗有牝馬牧於海濱者一日雲霧晦冥有物蜿蜒與馬接至是產駒驎臆肉鬉體具龍文其色靑蒼蓋龍馬云

大明太宗文皇帝實錄卷二百二十九

大明太宗文皇帝實錄卷二百三十

永樂十八年冬十月丙申朔享太廟命皇太子行禮

○丁酉

○榜葛剌國頭目者剌裏丁遣使賽亦得馬哈麻等貢名馬賜之鈔幣

○庚子敕召周王橚以明年二月至京先是河南中護衛軍丁俺三等屢告橚謀不軌上未之信遣人詢察非妄故有是命△夜有星如雞子大赤色尾迹有光出五車西北行入上臺

○乙巳

○擢漷縣縣丞張黻爲中書舍人△古麻剌朗國王幹剌義亦惇奔率妻子陪臣隨太監張謙來朝上表貢方物命禮部宴之賫如蘇祿國王

○己酉

○金堂郡主薨訃聞賜祭遣官治喪葬主蜀獻王第八女也△夜月犯畢宿星

○壬子皇太子發南京

○乙卯

○湖廣辰州府同知劉叔毖卒叔毖廬陵人博學有文外和易而內廉介初爲沅陵知縣以愛民爲務致勤綏撫縣介溪峒先是民多困徭役竄山谷叔毖至計其丁貲而役之加以撫綏民悅流徙者悉歸業有爭訟不治以法爲開諭再三心服而後遣之官市物於民未嘗急索民得從容應命而免於價俑之患升北京刑部員外郎時置刑部未久且兵機相仍之後庶務叢脞而工曹尢甚凡中外造作材物率取具焉重作役者皆中官气勢不可近六六曹官往往被箠系叔毖以廉勤獨見禮於事或叔毖言不可輙已召修永樂大典爲副總裁其去沅陵六年矣沅陵民累累陳乞還叔毖遂升辰州府同知一州七邑之民得叔毖如得父母及建北京宮殿率郡民就役歲餘卒於北京郡民在役者皆悲慕之具殮祭役滿而歸相率載其喪葬辰州叔毖存心後臨事果處人誠居官蓋多惠政云

○丙辰

○古麻剌朗國王幹義亦惇奔言𨿽爲國中所推然未受朝命幸賜之詔仍其舊號封之給印誥冠帶儀仗鞍馬文綺紗羅金織襲衣賜王妃冠服及其陪臣等各賜彩幣表裏有差△是日皇太子過滁州登瑯琊山指示學士楊士奇曰此醉翁亭故址也因嘆歐陽修立朝正言不易得今人知愛其文而知其忠者鮮矣蓋皇太子爲文章尢善修每曰三代以下文人獨修有雍容和平气象尢愛其奏議切直嘗命刊修文以賜羣臣且諭之曰修之賢非止於文卿等當考其所以事君者而勉之

○庚申

○交阯總兵官豊城侯李彬遣交州後衛指揮使方政追賊黎利遇於老撾忙心河敗之利遁走

○壬戌命都指揮僉事馮興鎭定州崔聚守紫荊關指揮使何虎掌定州衛事俱賜鈔六十錠

○癸亥

○甘露降孝陵松柏皇太孫采薦宗廟遣人表獻

大明太宗文皇帝實錄卷二百三十大明太宗文皇帝實錄卷二百三十一

永樂十八年十一月乙丑朔

○欽天鑑進永樂十九年大統歷上禦奉天殿受之頒賜諸王及文武羣臣△署中都畱守司事都指揮同知張禮卒禮廬州巢縣人父名長安衛百戶名老禮代之洪武中升遵化衛千戶從上平內難累升山西都指揮同知已而命署中都畱守司事在任十有六年軍律嚴明人皆畏服至是暴疾卒子琦襲鳳陽中衛指揮使

○丙寅

○攺浙江布政司左參政礬鎭右參政程禧於湖廣布政司升監察禦史李旭爲湖廣按察司王增爲副使△是日皇太子過鳳陽謁祭皇陵畢周步陵旁望仁祖淳皇帝所遺石農器顧侍郎張學士楊士奇曰國家帝業所自也徘徊久而後退旣退陵下耆老進謁悉賜酒饌慰勞之有知太祖龍興時事者畱從容與語至夕加賜優厚已而顧士奇等嘆曰知當時者益鮮矣蓋皇太子重祖宗事率如此

○丁卯

○上謂行在兵部尙書方賓曰明年攺行在所爲京師凡軍衛合行事宜其令各官議擬以聞於是行在左軍都督薛祿掌北京後軍都督府其簿書宜付後軍都督府承長印送禮部銷夜巡銅牌門禁鎖鑰付中軍都督府掌出關勘合令中軍都督府編置兵部公同用印送印綬監收別置文簿付各關爲驗凡出關者通政司具奏赴印綬監塡給勘合照驗金吾左等十衛已爲親軍指揮使司其行移並守衛官軍俱合依南京上十衛例其各衛官軍今在南京及行在衛分者俱合取入原衛上直守衛南京畱守五衛每衛攺官軍一半來北京開設畱守五衛仍屬五府分守城門及更番點閘皇城四門北京牧馬千戶所候調南京軍至並之常山三護衛見在北京其文移合依安東中護衛例悉從之命兵部以孝陵濟川廣洋水軍左右江陰橫海天策英武飛熊廣武應天等衛畱守南京神策鎭南饒騎沈陽虎賁豹韜龍驤鷹揚興武龍虎武徳和陽潘陽右等衛調守北京畱守中左右前後五衛官軍分守南北二京

○戊辰上以明年禦新殿受朝詔天下曰開基創業興王之本爲先繼體守成經國之宜尢重昔朕皇考太祖髙皇帝受天明命君主華夷建都江左以肇邦基肆朕纘承大統恢弘鴻業惟懷永國眷玆北京實爲都會惟天意之所屬寔卜筮之攸同乃做古制狥輿情立兩京置郊社宗廟創建宮室上以紹皇考太祖髙皇帝之先志下以貽子孫萬世之弘規爰自營建以來天下軍民樂於趨事天人協贊景貺駢臻今已告成選永樂十九年正月朔旦禦奉天殿朝百官誕新治理用致雍熙於戲天地淸寧衍宗社萬年之福華夷綏靖隆古今全盛之基故玆詔示咸使聞之

○己巳

○擢教授張舉訓導吳鼎冠帶舉人柯暹監生朱禮俱爲戶科給事中教諭杜本成廣王罃秀才彭彥虎余孟貞爲禮科給事中秀才鄭得皎兪得濟俱爲兵科給事中監生龍源彭璟俱爲工科給事中秀才丘宗舒伯治潘吉駱福楊玹汪樵潘謙俱爲中書舍人升遂昌縣學訓導湯新爲宗人府經歷監察禦史王果爲湖廣按察司副使兵科給事中汪淵爲雲南按察司副使攺應天府尹顧佐於順天府廣東右布政使李汝器於貴州布政司河南右參政阮嗣於交阯布政司山西按察司僉事張思安於湖廣按察司

○壬申

○謫遼東都指揮李信等巡邊以其守備不嚴致寇入境也

○癸酉

○冬至上禦奉天殿受朝賀大宴文武羣臣及四夷朝使

○祭孝陵命皇太孫行禮

○甲戌

○革北京苑馬寺先是悉用軍士畜馬比調軍士保安守備馬悉散民間畜牧故罷苑馬寺及其六監二十四苑

○乙亥

○遣官賫敕召皇太孫期十二月終隨皇太子至北京△增置霸州文安縣縣丞主簿

○壬午

○革北京刑部並所屬吏戶禮兵刑工六曹淸吏司照磨所司獄司其屬官俱調用及革行在戶部刑部並南京戶部刑部之北京淸吏司行在都察院並南京都察院之北京道刑部增置雲南交阯貴州三司攺北京行太僕寺爲太僕寺北京國子監爲國子監北京刑部所屬順天等八府保安隆慶二州並直隸京師寶鈔提舉司承運庫行用庫廣盈庫張家灣鹽倉檢校批驗所俱隸戶部會同館大通關俱隸兵部北京刑部工曹淸吏司織染所雜造局盧溝橋通州白河三處抽分竹木局俱隸工部北京五城兵馬指揮司析爲東城西城南城北城中城五兵馬指揮司革北京光祿寺及大官良醞掌醢珍羞四署△升山東安丘縣知縣張旟爲山東布政司左參議縣丞馬撝爲右參議並賜鈔幣襲衣先是反賊寶鴻等攻圍安丘甚急城中素無兵備旟撝倉卒民男女嬰城死守賊不能攻而官軍繼至賊敗走事聞上曰將帥虐民縱賊縣官能禦賊保民人但堅志奮力何事不濟旟等宜寵異之故有是命

○甲申命張成爲羽林前衛指揮使成父義初爲指揮同知升浙江都指揮同知卒成應襲指揮同知上特命指揮使

○乙酉皇太孫發南京

○丁亥

○廣東布政司言雷州海康遂奚二縣今夏颶風暴雨海水漲溢傷民禾稼田租無徵者千六百餘石悉免之

○己丑

○秦府儀賓吳倫以罪追奪誥命免爲民△是日皇太子過鄒縣見民男女持筐盈路拾艸實者駐馬問所用民跪對曰歲荒以爲食皇太子惻然稍前下馬入民捨視民男女皆衣百結不掩體竈釜傾僕不治嘆曰民隱上聞若此乎顧中官賜之鈔而召鄕之耆老問所苦具以實對輟所食賜之時山東布政使石執中來迎責之曰爲民牧而視民窮如此亦動念否乎執中言凡被災之處皆已奏乞停今年秋稅皇太子曰民餓且死尙及徵稅耶汝往督郡縣速取勘饑民口數近地約三日遠約五日悉發官粟賑之事不可緩執中請人給三斗曰且與六鬥汝毋懼擅發廩吾見上當自奏也

○辛卯

○夜月掩金星

○壬辰

○眞定府曲陽縣人楊得春蔚滿圈等以妖術惑眾伏誅得春等素不事產業不服役官府有司將治其罪得春變黃冠服滿圈削髮披僧衣俱逃入晉州以妖術妖書符咒惑眾自稱善治兵甲能令人飛行十里遂聚無賴號五百羅漢謀作亂事覺有司捕獲械送京師卽日皆棄市家口財產沒官

○癸巳

○賜文武羣臣金織紵絲表裏各一特命文淵閣大學士兼翰林院學士楊榮幼孜賜同尙書

○是月賑山東靑萊平渡等府州縣被水饑民凡十五萬三千七百三十四戶給粟四十七萬九千壹百七十石大明太宗文皇帝實錄卷二百三十一

大明太宗文皇帝實錄卷二百三十二

永樂十八年十二月乙未朔

○己亥上視牲南郊

○命貴州思南等八府所選貢生員李正等送國子監進學賜賚如雲南生例

○壬寅臘日賜文武羣臣宴

○甲辰命故廣寧伯劉榮男湍襲廣寧伯

○升行在都察院左副都禦史李慶爲工部尙書右副都禦史王彰爲右都禦史翰林院修撰羅汝敬爲侍講大名府知府顧鼎爲福建布政司右參政長蘆鹽運司同知賈杲爲福建布政司左參議監察禦史葉貞爲江西按察司副使胡良誠爲河南按察司副使行人程遠爲貴州按察司僉事攺山西右參議莊謙才於湖廣布政司

○設廣積通積抽分竹木二局各設大使二員副使五員俱隸工部

○夜月犯畢宿大星

○丙午升中書舍人鮑麟爲戶科給事中唐勝及序班張斌俱爲尙寶司丞

○丁未命中軍都督陳恭掌中都畱守司事

○戊申擢河南中護衛軍丁俺三爲錦衣衛指揮僉事賜姓名趙誠以其告周王橚不軌得實也

○庚戌上以將行南郊祀禮命法司出系囚輸役贖罪

○癸丑順慶郡玉薨訃聞賜祭命有司治喪葬主蜀獻王第十女也

○行在兵部尙書方賓言守衛官軍舊有定數午門端門承天門長安左右門俱系金吾旗手府軍虎賁宿衛今因別有選調其數不足宜增羽林濟川濟陽燕山四衛軍士相參宿直從之

○甲寅封中軍右都督郭義爲奉天靖難推誠宣力武臣特進榮祿大夫柱國安陽侯食祿千一百石後軍右都督薛祿爲奉天靖難推誠宣力武臣特進榮祿大夫柱國陽武侯食祿千一百石中軍都督僉事金玉爲奉天翊衛宣力武臣特進榮祿大夫柱國惠安伯食祿八百石左軍都督同知薛斌爲奉天翊衛宣力武臣特進榮祿大夫柱國永順伯食祿九百石子孫並世襲指揮使

○攺北京行部尙書郭資爲戶部尙書侍郎李昶爲右侍郎李友直爲工部左侍郎崔衍爲兵部右侍郎

○乙卯皇太子皇太孫將至行在戶部尙書夏原吉先入奏上喜賜鈔一百錠命諸司先期分官出候於良鄕

○戊午立春上禦奉天殿文武羣臣行賀禮賜宴

○己未皇太子及皇太孫至北京

○辛酉命駙馬都尉廣平侯袁容掌後軍都督府事

○朝鮮國王李祹遣陪臣曹備衡等奉表貢方物賀明年正旦命禮部宴賚之

○是日皇太子奏前過山東境內遇民饑卽令布政司發粟賑之上曰正是昔範仲淹之子猶能舉麥舟濟其父之故舊況百姓吾赤子乎

○壬戌升金吾左衛指揮使孫奇爲都指揮僉事羽林前衛正千戶吳福爲指揮僉事

○攺鑄北京夜巡銅牌

○攺北京牧馬千戶所爲牧馬千戶所

○甘肅總兵官都督費瓛言四川仙泉等鹽課司十八井洪武中撥鹽井衛中納停罷已久請準見中川鹽則列每引加米一斗五升共米三斗令於涼州衛倉中納爲便從之

○癸亥享南京太廟遣駙馬都尉沐昕行禮

○初營建北京凡廟社郊祀壇場宮殿門闕規制悉如南京而髙敞壯麗過之復於皇城東南建皇太孫宮東安門外東南建十王邸通爲屋八千三百五十楹自永樂十五年六月興工至是成升營繕淸吏司郎中蔡信爲工部右侍郎營繕所副吳福慶等七員爲所正所丞楊靑等六員爲所副以木瓦匠金珩等二十三人爲所丞賜督工文武官員及軍民夫匠鈔胡椒蘇木各有差

○以歲旱免直隸鳳陽府所屬州縣糧七千九百九十二石

○是歲天下戶九百五十三萬三千四百九十二口五千一百四十四萬六千四百三十四賦稅糧三千二百三十九萬九千二百六石布帛百二十一萬一千八百八十三疋絲綿二十四萬六千五百六十斤綿花絨五十八萬三千三百四十斤課鈔千八百二十二萬四千六百六十二錠金二千三百八十一兩銀三十萬二千五百四十四兩銅錢三千一百六貫銅二千一百二十八斤鐵四十八萬九千一百六十六斤鉛二萬七百八十斤朱砂千五百四兩海﹤貝巴﹥三十三萬千六索茶百四萬七千九百四十五斤鹽百四十一萬六千三百一十一引屯田子粒五百一十五萬八千四十石馬八十九萬九千二百八十七匹△饋運北京糧六十萬七千三百二十八石△交阯上供絹二千二百六十五疋蘇木五千斤翠羽三千个扇一萬把

大明太宗文皇帝實錄卷二百三十二

太宗文皇帝實錄卷二百三十三

永樂十九年春正月甲子朔上以北京郊社宗廟及宮殿成是日早躬詣太廟奉安五廟太皇太后神主命皇太子詣天地壇奉安昊天上帝厚土皇地祇神主皇太孫詣社稷壇奉安太社太稷神主黔國公沐晟詣山川壇奉安山川諸神主禮畢上禦奉天殿受朝賀大宴文武羣臣及四夷朝使

○乙丑升中書舍人朱孔暘爲翰林院編修

○丙寅刑部尙書吳中都察院右都禦史王彰言天下文武官來朝稽其政務有空缺軍伍者有逋欠錢糧者有刑名失當者有不能振舉學校及勸課農桑者有董造作而慢其廢事者請付法司正其曠官之罪上皆宥之令復職命今後再有廢弛職務者罪之

○丁卯命翰林院學士兼左春坊左諭徳楊士奇爲左春坊大學士

○韃靼都督馬兒哈昝弟也力帖木兒及東寧衛韃靼頭目啖哈等來朝各賜鈔幣及文綺龍衣

○都指揮谷祥有罪下獄死初祥爲永平衛指揮僉事上興義兵敵兵攻永平城祥以上命竭力修戰守之具以禦敵用功升都指揮使仍鎭永平至是命祥備禦倭寇恣肆貪虐掊克部屬杖死指揮梁海事聞命法司鞫治死於獄

○己巳和寧王阿魯臺遣都督脫脫木兒等貢馬脫脫木兒等至邊境要劫行旅邊將以聞請禁止之上遣使賫敕諭阿魯臺戒戢之蓋虜自是驕蹇朝貢不至是月交阯總兵官丰城侯李彬遣都指揮師祐追賊潘僚琴責等至王麻州時僚入老撾備兵責等逆戰於農巴林以象衝官軍指揮張銘千戶張本等奮入賊陣射乘象者繼以火器攻之象反走賊大奔潰斬首百餘級生擒三十餘人責弟結以所領二百人降

○庚午享太廟

○辛未以大祀南郊上禦奉天殿文武羣臣受誓戒

○甲戌大祀天地於南郊上還禦奉天殿文武羣臣行慶成禮

○乙亥以郊祀禮成大宴文武羣臣及四夷朝使

○丙子禮部尙書呂震上蠻夷來朝賞例三品四品人鈔百五十錠錦一叚紵絲三表裏五品鈔百二十錠紵絲三表裏六品七品鈔九十錠紵絲二表裏八品九品鈔八十錠紵絲一表裏未入流鈔六十錠紵絲一表裏上曰朝廷馭四夷當懷之以恩今後朝貢者悉依品給賜賚𨿽加厚不爲過也○都察院右都禦史王彰等劾奏狹西行都司都指揮李文劉廣陳賢陳聚呂均邊備不嚴致虜騎入塞殺傷軍士請治其罪上命姑宥之令省過自效

○命懷來薊州衛各以馬千匹宣府等衛以馬萬匹於保安州順聖州牧養上初命都督吳成等按視牧地還言順聖州宣馬遂命先以千匹試之至是太僕寺言牧養蕃息請增馬故有是命

○丁丑天全六番招討使司副招討楊欽等來朝貢馬及方物賜鈔幣遣還

○戊寅大赦天下詔曰朕荷天地祖宗之佑繼承大寶統馭萬方祇勤撫綏夙夜無間乃者仿成周卜洛之規建立兩京爲子孫帝王永遠之業爰自經營以來賴天下臣民殫心竭力趨事赴工今宮殿告成朕禦正朝祇祀天地宗社眷懷黎庶嘉與維新弘敷寬卹之仁用洽好生之徳大赦天下自永樂十九年正月十五日昧爽以前除謀反大逆謀殺祖父母父母妻妾殺夫奴婢殺主謀故殺人虫毒魘魅毒藥殺人彊盜不赦外其餘已發覺未發覺已結正未結正罪無大小咸赦除之敢有以赦前事相告言者以其罪罪之所有事宜條例列於後一文武官吏軍民人等有爲事工作等項悉宥其罪官吏復還職役軍還原伍匠仍當匠民放寧家一軍官旗軍將軍力士校尉舍人餘丁犯罪未經斷決發遣各處立巧及哨暸等項者盡行赦宥復還職役立功者仍前立功已斷髮充軍者不在此例一文武官及總水旗有爲事已復職役仍住支俸糧並支半俸者俱照舊關支一遞年虧欠倒死馬駝驢騾等畜及拖欠蘆柴未納各項贓罰並虧折等項追陪未完顏料一應物件盡行蠲免其倍追一應物件止追該納正數倍追者蠲免一軍民該辦柴炭自永樂十六年以前拖欠未納者悉皆蠲免一遞年拖欠虧兌未完稅糧農桑及諸色課程艸束等項經該官吏人等俱宥其罪仍令照數納足一逃軍逃匠許令赴官首告與免本罪軍還原衛匠仍當匠一失班罰工人匠及鎖鐐終身工作者盡行釋放仍舊輪班一各處逃移人戶悉宥其罪許於所在官司首告發回原籍復業其戶下虧欠稅糧盡行蠲免一各處監收及起取未到尼姑道姑悉宥罪還俗一凡有軍民利病及貪官污吏作斃害民仍前不攺者許人具實奏聞以除民患一各處造作除軍需等項急用外余不急之務並皆停止一今後諸司所行事務悉遵舊制不許更攺敢有更攺變亂成法者治以重罪一民間有懷材抱徳堪任用者許諸人奏保量才擢用不許狥私濫舉一鰥寡孤獨及篤廢殘疾者有司依例存卹毋令失所民年八十以上有司給絹二疋布二疋酒一斗肉十斤時加存問於戲體天爲治覃敷曠蕩之恩與物皆春同樂太平之世故玆詔示咸使聞知

○元霄節賜文武羣臣宴

○安陽侯郭義卒義山東濟寧人初爲張士誠小校察其不足成大事拔身歸大祖髙皇帝隸行伍從大將徵伐勇敢彊戰授百戶調燕山右護衛隨上徵胡寇乃兒不花及捕魚兒海等處皆與有勞升本衛千戶從靖內難破雄縣下鄭州克眞定援永平取大寧鏖戰於壩上奮不顧身殺傷過當以功累升至中軍右都督永樂十八年封安陽侯命下時義在南京病革聞命而卒義爲人彊毅𨿽老精力不衰勤於軍政訃聞上悼惜之賜祭命有司治喪葬

○己卯命平江伯陳瑄充總兵官率領舟師儹運糧儲赴北京諭之曰北京所需糧餉爲切而人力漕運不易卿能公勤禦眾使倉庾充實所助多矣然民力有限國用無窮卿宜益勤撫卹俾軍士樂於趨事𨿽久而不怨斯國家所賴不淺也勉之勿怠

○廣東瓊州府寧遠縣土官縣丞邢京率生黎峒首羅淋等來朝貢方物賜鈔及文綺有差

○夜月食旣

○辛巳廣東巡海副總兵指揮李圭於潮州靖海遇倭賊與戰殺敗賊眾生擒十五人斬首五級並所獲器械悉送北京

○壬午貴州宣慰使安卜葩來朝貢馬賜鈔幣遣還

○癸未攺貴州右布政使李汝器於四川布政司

○復廣西道監察禦史於賢官賢嘗坐罪謫督工工復之

○古麻刺朗國王幹義亦惇奔還國賜黃金白金銅錢文綺紗羅彩絹金織龍衣麒麟衣並賜其妃及子及陪臣衣服文綺彩絹有差

○甲申置雲南車裏靖安宣慰使司先是車裏軍民宣慰使司土官二員刀弄爲宣慰使其叔刀雙孟宣慰同知至是雙孟言刀弄屢以兵侵劫驚擾蠻民不得寧居乞別設治所分撫其眾從之割其地置車裏靖安宣慰使司升雙孟爲宣慰使命禮部鑄印給之

○乙酉泰寧衛都督阿只罕遣弟塔刺孩子者赤等貢馬命塔刺孩爲都指揮僉事者赤爲指揮使賜誥命冠帶襲衣鈔幣遣還

○戊子兵部言廣東都指揮李端捕倭失機已就逮上命選能幹官往率眾備倭

○忽魯謨斯阿丹祖法兒剌撒不剌哇木骨都束右裏柯枝加異勒錫蘭山澑山喃渤利蘇門答刺阿魯滿刺加耳巴裏十六國遣使貢名馬方物命禮部宴勞之

○己丑前軍都督府右都督童信卒信遼東三萬衛人初以小校從上靖內難勇敢負气每出戰輙有奇功自百戶累升至都督卒遣官賜祭命有司治喪葬

○四川福興等六井鹽課司副使田吉祥言寶鳳井歲額鹽三萬九千六百斤連歲河溢井沒於水煎不及額近得南部縣黃祿右並以永煎試比寶鳳井增鹽千百八斤乞就彼開煎從之

○辛卯禮部尙書呂震言於皇太子曰殿下前在南京數遣中官進保進奏牘每至輙有殿下過失上聞皆出其妄言今宜疏此人皇太子曰過失人豈能無今至尊旣不信之我又何與此人計較耶卒寘之

○壬辰魏國公徐欽自南京來朝遽辭歸上謂吏部臣曰中山王功在社稷爲國元勛欽嗣爵位宜篤前烈往者不知奉法孤朕委任故令讀書以廣聞見今復不俟命汲汲圖歸此豈有立志可罷爲民俾歸鳳陽守先塋用頓挫之庶幾將來不墜其家

○癸巳忽魯謨斯等十六國使臣還國賜鈔幣表裏復遣太監鄭和等賫敕及錦綺紗羅綾絹等物賜諸國就與使臣偕行

太宗文皇帝實錄卷二百三十三

太宗文皇帝實錄卷二百三十四

永樂十九年二月甲午朔

○乙未攺四川按察僉事奚士安於山西按察司

○丁酉遣官釋奠先師孔子

○戊戌祭太社太稷

○己亥禮部會試天下舉人奏請考試官上命左春坊大學士楊士奇翰林院侍讀周述考試賜宴於禮部

○辛丑命都督僉事胡原充總兵官都督僉事梁銘都指揮使薛山爲副率領原調廣東都司所屬官軍五千人巡捕倭寇

○擢庶吉士周崇厚髙谷宋琰胡氵�靑�色朱曰�永章文昭張益柴蘭舉人劉鉉生員羅淵幹霈夏衡淩壽秀才衛靖宣嗣宗程南云張子俊胡宜衡姚繼黃振宗兪宗大陸友仁余孜善劉賢李棲俱爲中書舍人攺前北京道監察禦史汪勝徐爵俱爲雲南道

○壬寅右軍都督僉事蘇火耳灰貢馬賜之鈔幣

○癸卯四川福興等六井鹽課司副使田吉祥本井今頹圮近得源亨小成鹽池三井可以開煎比舊額增鹽八千八百二十斤乞就彼煎辦庶稅課不虧從之

○甲辰雲南順寧府土官知府猛英遣弟猛巽等貢駝馬賜之鈔幣

○丙午周王橚至京師上以俺三等所告不軌之詞示之橚頓首言死罪死罪上以至親故優容不問

○戊申遣官祭先農

○千戶脫力禿右等還自瓦刺賢義王太平安樂王把禿孛羅及昂克賽因孛羅等各遣使貢馬命禮部賜宴

○辛亥朝鮮國王李祹遣使臣申浩等貢馬賜鈔五百錠文綺千六表裏

○壬子狹西通渭縣饑命發倉粟賑之凡二千六百八十石

○己未賑直隸滁州之全椒河間之吳橋二縣饑民十八百一十二戶凡給倉糧四千六百五十石

○壬戌楚王楨慶王﹤木旃﹥來朝宴於華蓋殿賜其從官宴於中右門

太宗文皇帝實錄卷二百三十五

永樂十九年三月癸亥朔

○辛未楚王楨還國宴如初至錫賚甚厚賜其從官鈔有差

○壬申命刑部都察院犯笞杖徒流雜犯死罪者覆審無冤令輸作贖罪

○癸酉禮部會試天下舉人得陳中等二百人賜考官宴於本部

○丁丑上禦奉天殿試禮部選中舉人陳中等及前科未廷試舉人尹安凡二百一人制策曰帝王之治天下必有要道粵自堯舜至於文武聖聖相傳曰執中曰建中曰建極千萬世帝王莫不守此以爲天下治朕自蒞祚以來夙夜祗承亦惟取法於唐虞三代然而治效未臻其極者何歟意所謂中極之外抑別有其說歟且古今論治之盛者於舜則曰無爲於武王則曰垂拱稽之於書舜命九官十二牧敬天勤民制禮作樂敷教明刑皆有事焉安在其無爲武王大告武成之後列爵分土簡賢任能修五教舉三事立信義行官賞亦有爲矣安在其垂拱朕今欲無爲垂拱而治捨舜武將何所取法歟諸生講習先聖之道所以考之於古而宜之於今者必有其說朕誠以爲非堯舜無以爲道非文武無以爲法非無爲垂拱不足以爲治然所以求盡其道求底其法求臻其治者亦尙有可得而言歟其備陳之無泛無略朕將親覽焉

○辛巳上禦奉天殿閱舉人對策擢曾鶴齡爲第一賜鶴齡等二百一人進士及第出身有差

○壬午賜進士曾鶴齡等宴於禮部

○癸未命故都指揮僉事王福子喜襲父原職爲旗手衛指揮使羽林前衛指揮僉事夏璟子信襲父職

○甲申賢妃諭氏薨上輟朝一日賜祭謚昭順喪葬禮視昭獻貴妃云

○丙戌賜進士曾鶴齡冠服銀帶余並賜鈔五錠

○置車裏靖安宣慰使司流官經歷都司各一員

○設貴州布政司思州銅仁石阡黎平新化五府醫學及思州鎭遠黎平銅仁石阡新化六府並貴州宣慰使司七陰陽學

○丁亥瓦剌賢義王太平安樂王把禿孛羅等使臣辭還賜鈔幣有差復遣太監海童等賫彩幣表裏往賜之仍降詔諭其部落往年寇邊之罪已在赦前一切不問自今其頭目人等能攄誠來歸悉授以官初瓦剌爲阿魯臺所敗其部眾流散有近我邊境者懼爲邊將所執故下詔安之

太宗文皇帝實錄卷二百三十五

太宗文皇帝實錄卷二百三十六

永樂十九年夏四月癸巳朔享太廟

○甲午上禦奉天殿進士曾鶴齡等上表謝恩

○封慶王﹤木旃﹥嫡長子秩煃爲慶世子第二子秩燾爲靜寧王第三子秩炵爲安化王第四子秩榮爲眞寧王第五子秩煉爲岐山王並給賜儀仗

○乙未以會州富峪大寧前三衛直隸後軍都督府夜有星如盞大靑白色有光出房宿西南行至近濁

○丙申命周王橚還國

○戊戌慶王﹤木旃﹥還國宴如初至錫賚甚厚賜其從官鈔有差

○庚子奉天華蓋謹身三殿災

○壬寅敕諭文武羣臣曰朕躬膺天命祇紹鴻圖爰仿古制肇建兩京乃永樂十九年四月初八日奉天等三殿災朕心惶懼莫知所措意者於敬天事神之禮有所怠歟或祖法有戾而政務有乖歟或小人在位賢人隱遁而善惡不分歟或刑獄冤濫及無辜而曲直不辧歟或讒慝交作謟諛並進而忠言不入歟或橫徵暴斂剝削掊克而殃及田裏歟或賞罰不當蠹財妄費而國用無度歟或租稅太重徭役不均而民生不遂歟或軍旅未息徵調無方而饋餉空之歟或工作過度徵需繁數而民力凋斃歟或姦人附勢羣吏弄法抑有司闒茸罷愞貪殘恣縱而致是歟下屬於民上違於天朕之冥昧未究所由爾文武羣臣受朕委任休戚是同朕所行果有不當宜條陳無隱庶圖悛攺以回天意

○癸卯蘇祿國東王之母遣王叔叭都加蘇哩等貢方物賜叭都加蘇哩冠帶襲衣紗紵絲文錦紗羅彩絹賜其從人有差

○甲辰翰林院侍讀李時勉侍講鄒緝等言便民事其略曰天下有司官吏不能賢屢蒙敕監察禦史按察司考核黜陟而所司不加詳察其重厚廉介不能逢迎阿附者多考平常而貪墨姦詭善於趨媚者反考稱職人無懲勸宜歲

敕按察司廉正官徧歷郡縣察其治行仍命監察禦史覆核具奏果勤愼廉能政績顯著請加賚增秩以勵其志貪黷掊克怠政廢職者請卽時黜罰以警其餘如有善不舉有惡不糾致賢否混淆他日廉勘得出罪坐所考之官又言連年四方蠻夷朝貢之使相望於道實罷中國宜明詔海外諸國近者三年遠者五年一來朝貢庶幾官民兩便又言江西湖廣浙江並直隸應天等府州縣秋糧每歲運赴北京道路險遠困敝不堪宜於淮安徐州濟寧濱河置立倉廒量地遠近分撥運糧別設法運至北京少紓民力又言近年營建北京官軍悉力赴工役及餘下不得生理衣食不給有可矜憫宜敕軍官加意撫卹增給月糧寬餘丁差徭役給其家又言比來兵政不修武備廢弛宜敕內外武臣各整部伍以時操練用備不虞從之時給事中柯暹監察禦史何忠徐瑢鄭惟桓羅通刑部主事髙公望翰林院庶吉士楊復等並言時政上披覽皆嘉納之

○乙巳詔曰朕恭膺天命統禦華夷夙夜祇承罔敢怠忽比循往制肇建兩京惟在安民以隆鴻業乃永樂十九年四月初八日奉天等三殿災朕懷兢懼莫究所由固朕不徳之所致歟抑任用匪人而致然歟今詔告中外凡有不便於民及諸不急之務者悉皆停止用蘇困斃仰答天心所有事宜條示於後一各處永樂十七年以前拖欠稅糧課程鹽課馬艸等項及十八年被災田地糧艸悉皆蠲免一各處逋負各項鋼鐵顏料席麻木植等物及倒死各項頭匹虧欠一應倉糧鹽課等項並廣東追陪眞珠悉皆蠲免一各處閘辦金銀課除已煎銷見收在官外其餘暫行停止舊額歲辦課銀並差發全不在此例一各處買辦一應物料除軍需急用其餘不急之物暫行停止敢有指此爲由仍復科害民者治罪不饒一狹西四川儹運茶課暫且停止其有已起運者仍令運赴所指茶馬司交收一各處鈔造及買辦紙札暫行停止一下番一應買辦物件並鑄造銅錢買辦麝香生銅荒絲等物暫行一往諸番國寶舡及迆西迆北等處買馬等項暫行停止一有被水旱缺食貧民有司取勘賑濟一逃移人戶招回復業優免雜泛差勘一年仍將本戶遞年拖欠稅糧等項蠲免一法司所問囚人今彼一依大明律擬罪不行深文妄行榜文條例一軍官有犯笞杖徒流遷徙雜犯死罪有降職及發遣各處充軍並充軍立功哨了等項者俱復原職一官吏人等但因營造買辦物料及失誤違限等項得罪者悉皆宥免各還職役一營造軍夫人匠但有傷故者有司加意撫卹其家免其雜泛差役一諸司官吏及差使人員貪贓害法故將平民苦虐者許所在按察司及巡禦史就便擒拿赴京連家小發邊遠充軍一諸司吏卒引兵皂隸牢子多有久戀衙門浸潤官長起滅詞訟說事過錢虐害良善者所在按察司及巡按禦史就便擒拿連家小發邊遠充軍一自今官吏敢有不遵舊制指以催辦爲由輙自下鄕科斂害民者許裏老具實赴京面奏處以重罪一各處擺站囚人有年限滿者卽令發司撥替疎放寧一北京太僕寺並各衛見養孳生馬匹今後有虧欠馬駒者照例追鈔一修造往諸番舡只暫行停住毋得重勞軍民於戲奉承天戒敢忘修省之誠惠綏烝民用舉寬仁之政故玆詔示咸使聞知

○丙午朝鮮國王李祹遣陪臣尹子當等奉表貢方物賀萬壽聖節

○己酉萬壽聖節先期禮部奏行慶賀禮上敕文武羣臣曰比者上天垂戒奉天等三殿災朕心勤惕寢食不寧方反躬省愆遑遑夙夜而禮部謂朕初度請行賀禮此豈所以相朕恭承天意蓋益重朕之不徳也其止勿賀

○庚戌朝鮮國陪臣尹子當等辭還賜之鈔幣

○辛亥暹羅國王三賴波磨刺札的賴遣使柰懷等六十人貢方物謝侵滿刺加國之罪賜鈔文綺紗羅有差

○壬子江安郡主薨訃聞賜祭命有司治喪葬主蜀獻王第十一女配儀賓家晟云

○癸丑敕吏部尙書兼詹事府詹事蹇義等二十六人巡行天下安撫軍民敕曰今命爾等分歷郡縣撫安軍民詢察所苦凡利之未興者興之害之未革者革之諸司官吏蠹法厲民者黜之守法愛民者旌之爾克副所命致民安於田裏而無饑寒愁嘆之聲則予汝嘉如又狥私蔽公不辧淑慝不察是非軍民休戚不以究心將爾之罪亦不可逭欽哉命義及給事中馬俊往直隸應天等府州尙書金純給事中葛紹祖往四川都禦史王彰給事中王勵往河南都禦史劉觀給事中李瑒往狹西副都禦史虞謙給事中許能往浙江侍郎郭進給事中章云往江西侍郎楊勉給事中徐初往福建侍郎郭惇給事中陶衎往順天等府州侍郎李昶給事中劉渙往山東太常寺少卿周訥給事中劉藎往湖廣大理寺丞郭瑄給事中艾廣往廣東大理寺丞孫時給事中蕭奇往山西通政司參議朱侃給事中楊泰往廣西

○禮部左侍郎儀智乞致仕賜敕獎諭遣歸智髙密人溫重端愨由教官歷髙郵知州寶慶知府所至寬厚得民升通政司右通政兼右春坊中允數月升湖廣布政使簡易凝重得藩臣體間坐累被謫湖廣指揮使龔忠入見上問湖湘間老儒宜有存者對曰臣愚不能盡識以臣所識儀智固老儒也然坐小累斥矣卽日召之旣至以爲禮部左侍郎遇事是是非非不肯附會嘗正旦日食上命禮部尙書呂震議免賀禮震心以爲宜賀智力爲震言不可毋貽後悔上聞智言曰是朕心也竟免賀上命吏部翰林院簡求儒授皇太孫經同以智薦上喜曰得之智侍皇太孫數年啟迪匡益克盡其誠年八十歸無幾卒

○甲寅貴州宣慰使宋斌播州宣慰使楊昇等來朝貢馬賜襲衣鈔幣

○丙辰古麻刺朗國王幹刺義亦惇奔歸至福建以疾卒遣禮部主事楊善諭祭賜謚康靖命有司治墳塋葬以王禮命其子刺苾嗣古麻刺朗國王率眾以歸仍賜之鈔幣

○夜有星如盞大黃白色出壁宿東北行至近濁

○己未老撾宣慰使刀綫反遣頭目混典等十五人貢金銀器賜鈔及彩幣有差

太宗文皇帝實錄卷二百三十六

太宗文皇帝實錄卷二百三十七

永樂十九年夏五月壬戌朔給授陽武侯薛祿惠安伯金玉永順伯薛斌鉄券並封贈其三代誥命上謂祿等曰卿等事朕久勤勞亦多所以致此不易矣但人情位髙易驕祿厚宜侈宜思得之不易保之維艱則安榮始終傳及後嗣勉之勉之

○命第一甲進士曾鶴齡爲翰林院修撰劉矩裴綸俱爲編修第二甲第三甲原習譯書衛恕陳融溫良姚本張恕萬碩黃澍楊鼎王連李學吳得全朱子福王振蔣謙韋昭等爲庶吉士隸翰林院余進士令還鄕進學以待用

○升翰林院修撰余鼎爲本院侍講浙江布政司左參政戚遜爲交阯布政司右布政使攺浙江右布政使周幹於廣西布政司前山西道監察禦史吳中於交阯道

○加謚昭順賢妃諭氏爲忠敬昭順賢妃

○甲子旌表延安府延安縣民王榮妻朱氏楊州府興化縣民唐公孫妻林氏溫州府平陽縣民黃安妻陳氏貞節俱以夫亡年少守義不二云

○乙丑升給事中柯暹監察禦史何忠鄭惟桓羅通等俱爲知州時暹等應詔言事頗訐直上嘉納之然其詞侵工部尙書李慶等慶等不能平數請於上罪之上曰敬天故求言今罪言者是逆天可乎又曰朕於今正欲聞過古之明主皆獎直言今汝數請罪之是欲朕爲何如主且彼所言汝等過失若誠有卽因而攺之豈非善徳若果無之於汝何損今罪之將重其名而益朕與汝等之過失矣慶等慚而退然上猶慮慶等或害之故悉升於外任云

○丙寅榜葛刺國王賽弗丁遣使烏都蠻等貢犀角龍涎香等物賜冠帶襲衣及鈔幣有差

○壬申浡泥國王叔祖須麻億等九十二人來朝貢方物賜文綺表裏百疋羅絹衣七十襲仍賜須麻億等五人紗帽及金紐花帶一銀金花帶二素銀帶二

○周王橚奏納三護衛官軍從之命駙馬都尉廣平侯袁容往河南量畱隨侍外余調赴北京

○癸酉命故羽林前衛指揮使趙端子安指揮同知田敬叔景春朱亮子廣旗手衛指揮使崔成子興濟州衛指揮使王禮侄剛金吾左衛指揮同知愛不花子哈只金吾右衛僉事王友子斌通州衛指揮僉事裴祥子得燕山左衛指揮僉事王政子貴各襲職

○癸未朝鮮國王李祹遣陪臣鄭擢等貢馬及方物賜之鈔幣

○丙戌全州守禦千戶所言夏初三江水漲壞城四百五十六丈串樓六百餘間垻岸二十七丈城門樓一座乞量存徵哨及守堡軍士修理從之

○丁亥攺廣東右參議宋獻於河南布政司

○庚寅交阯總兵官丰城侯李彬言交阯新附其地荒遠不以通饋運乞依各都司衛所例分軍屯田以供糧餉約一分爲率度地險易量事緩急以爲屯守徵調之多寡其各衛土軍𨿽隸兵籍然攻戰之際心持兩端往往不得其死力今議屯田分數土軍居多官軍居少其交州左右中前及鎭夷昌江淸化七衛官軍以一分屯田九分備徵守土軍七軍屯田三分備徵調交州後衛三江衛市橋千戶所官軍二分屯田八分備徵守土軍八分屯田二分備徵調屯田每人歲徵稻穀三十五石乂安新平順化三衛官軍三分屯田七分備徵守土軍六分屯田四分備徵調演州南靖新安三千戶所官軍全不屯田土軍三分屯田七分備徵調屯軍每人歲徵稻穀十八石從之

太宗文皇帝實錄卷二百三十七

大明太宗文皇帝實錄卷二百三十八

永樂十九年夏六月壬辰朔命故山西行都司都指揮僉事孟祥子興襲父原職爲羽林前衛指揮使羽林前衛都指揮僉事徐阿魯子脫羅罕襲指揮使旗手衛指揮使朱轂子榮府軍後衛指揮使謝英弟貴錦衣衛指揮同知袁讓弟淸金吾右衛指揮同知董勝子聚金吾左衛指揮僉事石榮子全燕山右衛指揮僉事李信弟興各襲職

○癸卯遣官祭中霤

○甲辰賑蘇州府吳縣浙江西安縣江西瑞昌縣饑民凡給倉糧萬一千八百石

○庚戌哈密忠義王免力帖木兒言瓦刺比遣人侵掠其境遣使賫敕責賢義王太平等令還所侵掠

○辛亥初山西行都司都指揮同知李謙奏大同右衛赤山兒貓兒莊雞兒崖俱系極邊胡虜所窺之地宜設軍備禦從之而總兵官都督劉鑑與謙不合勒軍還至是上聞之遣敕切責靑鑑軍乃復行

○甲寅禮部言國子監生歲益增又會試下第舉人例送監今學捨隘不能容請以監生南人者送南京國子監下第舉人發還原學進業以待後科自今歲貢生員請如洪武三十年例府一年州二年縣三年貢一人從之

○乙卯賑安慶府之潛山縣河間府之東光縣饑民凡萬四千九百五十三戶給倉糧五萬四千八百二十石

○丁巳邊將言諜者云阿魯臺欲寇邊敕居庸等關嚴兵備

○戊午敕開平備禦成安侯郭亮等曰今艸盛馬肥朕欲親巡興和開平其整飭軍馬以俟敕鎭守寧夏寧陽侯陳懋曰近有報阿魯臺欲寇邊其嚴備之城池屯壁關隘之處並須完固敕興和備禦都指揮王喚曰今有報故寇欲犯邊凡應守備城池屯堡亟須修理朕將巡視焉

○庚申敕遼東總兵官都督朱榮及遼東都指揮巫凱劉靑於所屬衛分並韃靼女直麗寄住安樂自在州官軍內選精銳五千以七月率至北京敕山東都指揮王眞率領官軍三千以八月朔至北京

大明太宗文皇帝實錄卷二百三十八

太宗文皇帝實錄卷二百三十九

永樂十九年秋七月辛酉朔享太廟

○癸亥命故孝陵衛指揮同知陸勝子文旗手衛指揮同知翁巖子貴俱襲職貴亦調孝陵衛食祿不視事

○敕河南都司選步騎五千令都指揮張禎率領山西都司選步騎五千太原三護衛選步騎四千令都指揮朱銘率領潼關衛選步騎一千令本衛能幹指揮一員率領俱以八月朔至北京

○命襄城伯李隆督運糧料二十萬石口外給官軍

○乙丑敕後軍都督僉事章安於口北各衛所選步騎一萬赴宣府聽調敕山西行都司都指揮李謙盛全選步騎一萬以月中率領至萬全命錦衣衛指揮劉儼賫敕諭左通政樊敬於河南等都司運磚官軍內精選壯二萬各委官率領以月中至北京

○丙寅擢翰林院庶吉士周敍戶鳳岐習嘉言楊珙陳詢俱爲本院編修典籍黃約仲庶吉士彭麟應秦初黃裳陳善韋招連智莊約許彬胡讓王諭馬信李冠祿萬完甄譓陳紀張式鄭猷俱爲檢討庶吉士楊盛寇厚衛恕張恕沈讓段莓姚本陳融溫良俱爲中書舍人攺浙江左參政劉子春於交阯布政司四川按察副使魏淸於山西按察司

○丁卯嚴自宮之禁

○己巳上將親巡北邊敕都督朱榮等領前鋒緝捕北虜聲息安遠侯柳升等領中軍馬步隊及大營圍子手並神機營寧陽侯陳懋等領禦前精騎永順伯薛斌恭順伯吳克忠等領韃靼馬隊武安侯鄭亨等領左哨陽武侯薛祿等領右哨英國公張輔等領左掖成山侯王通等領右掖

○癸酉命故保安懷僖王庶長子志坰張封保安王以無嫡子故也

○賑直隸之寧津髙邑歙縣湖廣之新寧福建之上杭縣饑民三千七百九十一戶凡給糧六千百七十石

○甲戌宜安郡主薨訃聞賜祭命有司治喪葬主周定王第十女配儀賓蔡義云

○戊寅惠安伯金玉卒玉江浦縣人父益洪武中爲羽林衛百戶卒玉襲父職調燕山左護衛從上靖難攻郡縣破大敵數建奇功累升河南都指揮使永樂三年進驃騎將軍中軍都督僉事從徵胡寇復效勞十八年封惠安伯曁卒遣官賜祭命有司治喪葬玉妾田氏自經以殉贈淑人

○庚申臨安公主薨訃聞上輟視朝四日賜祭命有司治喪葬主太祖髙皇帝長女母成穆貴妃孫氏下嫁駙馬都尉李祺薨年六十二

○癸未皇太子千秋節免賀禮

○丁亥中軍都督同知曹得卒訃聞遣官賜祭得山西大寧人洪武中充燕山左護衛總旗從上平內難攻城破敵率勇銳前奮以一當百累升指揮僉事事平論功升都督僉事進都督同知奉命守徳州得爲人謹實禦下不苛云

○戊子邊將奏有自虜中還者云阿魯臺聞上將巡邊舉其眾北徙遂罷各處所徵兵

○給四川永寧宣撫司等處僧道度牒

○庚寅敕山西行都司都指揮李謙盛全率所領軍還大同俟明年二月至萬全

太宗文皇帝實錄卷二百三十九

太宗文皇帝實錄卷二百四十

永樂十九年秋八月辛卯朔日有食之

○壬辰太監海童指揮白忠等還自瓦刺言亦力八里王歪思與賢義王太平構兵戰互有勝負上曰夷狄豸�寸狼不可言也敕邊將嚴備禦

○癸巳敕遼東總兵官都督宋榮山東都指揮王眞河南都指揮張禎山西都指揮朱銘等率所領軍馬還衛俟明年二月至北京

○甲午夜有星如盞大靑白色有光出北斗杓西北行至近濁

○丁酉遣官釋奠先師孔子旌表常州府武進縣民王祐妻曹氏兗州府滋陽縣民魏敏妻方氏開封府洧川縣學生劉誼妻路氏貞節俱以夫亡守義至老不二云

○戊戌祭太社太稷

○庚子旦壽星見敕後軍都督僉事章安罷遣所領官軍還各衛俟明年二月赴宣府

○癸卯河間縣進白兔設貴州思南烏羅二府及普安州陽陰學山東臨淸縣南板閘各置官

○丙午遣官祭歷代帝王寧王權第五子生賜名磐火�莫

○丁未祭太歲風雲雷雨嶽鎭海瀆山川等神遣官祭旗纛夜月犯天囷南星

○庚戌以水災免直隸徐州永樂十八年糧四萬三千八百九十三石

○癸丑命戶部出粟豆三萬五千石貯長安嶺令保安隆慶永寧懷來等衛轉運開平從成安侯郭亮請也

○甲寅敕西寧莊浪平涼鞏昌岷州河州臨洮洮州諸衛選精銳土軍不限名數令土官都指揮李英指揮魯失加劉芳趙安千戶哈刺苦出董暹張永等領之以明年三月至北京

○設順天府陽山艸場倉置大使副使各一員

○丙辰敕鎭守寧夏寧陽侯陳懋選步騎六千五百以明年春率領至北京

○丁巳敕狹西都司中都畱守司直隸徐揚邳宿沂淮安武平歸徳睢陽九衛西安三護衛通選步騎一萬四千三百都司各委能幹都指揮各衛委能幹指揮率領以明年春至北京

○庚申漢世子瞻鬳�聖薨訃聞上輟視朝三日遣官賜祭治喪葬謚懿莊上嘆曰此兒𨿽循良使不死亦終不能匡救其父也皇太子親王皆遣祭

太宗文皇帝實錄卷二百四十太宗文皇帝實錄卷二百四十一

永樂十九年秋九月辛酉朔

○壬辰升左春坊左庶子鄒濟爲詹事府少詹事右春坊右中允黃宗爲右庶子

○癸亥升工部給事中戴希文爲太僕寺卿刑部郎中沈潼爲山西布政司左參政宿州知州徐崇威爲山西按察司僉事

○乙丑敕遼東總兵官都督朱榮言遼東邊儲不給宜令開中鹽糧下戶部議至是尙書夏原吉等定議淮浙鹽每引米五斗於廣寧倉輸納不次支給從之

○丙寅循直隸髙郵州新開湖塘岸

○交阯總兵官丰城侯李彬奏請以前河南都指揮使薛鵬掌新平衛事遼東都指揮同知吳浩掌乂安衛事從之蓋二衛久缺官鵬等時坐事隨彬立功也

○己巳重陽節賜文武羣臣宴

○辛未交阯總兵官丰城侯李彬奏反賊黎利逃入老撾令領軍追捕而老撾遣頭目覽耆郎谷等請官軍毋入境當卽發所部兵眾搜索境內果有黎利卽送軍門今利久不見出沒上覽奏頗疑老撾匿賊敕彬送覽耆郎谷等詣北京詰之

○壬申命故恭順伯吳允誠次子也兒克臺爲羽林前衛指揮同知

○命工部造狐帽毛襖給備邊軍士

○西番馬兒藏等簇頭目阿束等劫掠沙刺簇事聞命都指揮李達遣人諭之令悉還所掠各守疆界如執悉不悛發兵徵之

○己卯交阯總兵官丰城侯李彬遣都指揮王中等擒獲賊首楊恭初僭稱王聚眾作亂官軍追捕恭敗走不能得至是獲其舅氏杜姑爲鄕導追至新安府峽山縣擒之遂械送北京

○庚辰壽昌王妃沐氏薨訃聞賜祭命有司治喪葬

○丁亥夜有星如盞大赤色光燭地起自尙書西北行至天津尾疏後散太宗文皇帝實錄卷二百四十一

大明太宗文皇帝實錄卷二百四十二

永樂十九年冬十月庚寅朔享太廟

○癸巳奴兒干等處都指揮王肇舟等並暹羅等國正使呵哈麻等五百六十五人來朝貢馬賜宴及鈔幣有差

○丙申毛憐衛指揮猛苛不花等來朝貢駝馬賜織金文綺襲衣及鈔幣有差

○命故金吾左衛指揮同知孟興侄貴羽林前衛指揮同知徐敬子友燕山右衛指揮同知楊勇子阿的納卯失刺子察罕不花指揮僉事陳慶子驢兒燕山前衛指揮僉事汪歹子者陳帖木兒濟陽衛指揮僉事張把不來子廣壽各襲職

○丁酉修浙江海寧等縣塘岸

○壬寅皇第四孫瞻垠薨上深悼之輟視朝三日賜祭追封靜樂王謚莊獻王皇太子第四子母李氏王資稟明秀孝友夙成自幼頴悟好學喜儒術爲人謙和恭謹左右近習無所假借閒暇攻爲詩文上及皇太子皆愛重之薨年十七葬昌平宜山

○癸卯夜金星犯天江中星

○丙午夜有星如盞大靑白色有光出土司旁空西南行至雲中

○丁未永順伯薛斌卒斌初名脫歡父臺洪武中以元故官來歸授燕山右衛指揮僉事臺疾斌代職從上靖內難以功累升驃騎將軍左軍都督僉事後從徵北虜升都督同知封永順伯其卒也賜祭命有司治喪葬

○庚戌升翰林院侍講鄒緝爲左春坊左庶子仍兼侍講庶吉士董璘爲翰林院編修刑部郎中段民爲山東布政司左參政戶部郎中沈固爲右參政監察禦史周頤爲參議楊俊爲按察司副使郭端爲僉事禮部郎中田綱爲湖廣布政司右參政中書舍人陳彜訓爲左參議監察禦史兪士悅陳鎰俱爲按察司副使

○戶部言宣府等處急缺糧儲請令法司罪人運糧贖罪雜犯死罪十石流罪八石徒罪六石杖罪四石笞罪二石從之

○壬子夜月犯靈臺中星

○戊午旌表四川龍州故儒學生嚴庸妻袁氏貞烈袁氏事舅姑孝姑疾侍湯藥不懈甚爲鄕鄰所稱庸一日歸省途中值水漲溺死袁時年十八亟趨夫溺處尋屍不見因大哭曰夫死無子我獨生何爲卽投水死兩月餘水退漁人於沙際見二屍同處皆以爲節義所感有司以聞命禮部旌之

太宗文皇帝實錄卷二百四十二

大明太宗文皇帝實錄卷二百四十三

永樂十九年冬十一月庚申朔欽天監進永樂二十年大統歷上禦奉天殿受之頒賜諸王及文武羣臣

○辛酉分遣內官楊實監察禦史戴誠等查勘兩京及天下庫藏遞年出納之數

○乙丑修河南嵩縣守禦千戶所城

○戊辰開平備禦成安侯郭亮奏了見野馬黃羊從者答古川往西涼亭西南又見隰寧堡北八十里墩野馬西走敕緣邊諸將嚴兵備虜

○己巳敕戶部侍郎李昶暫停饋運散遣軍士還家休息俟春暖復運蓋昶初奉命總督饋運於邊至是以冬寒停止

○命邊將置邏騎營於古北口之北神樹之地作深溝髙塹以自固

○丙子上以北虜攜貳命尙書夏原吉方賓呂震吳中等議將親徵原吉等共議宜且休養兵民而嚴敕邊將備禦來奏會上召賓賓言今糧儲不足遂召原吉問邊儲多寡對曰僅給將士備禦之用不足以給大軍卽命原吉往視開平糧儲而吳中入對與方賓同上以邊廩空虛不懌召原吉頌系之以大理寺丞鄒師顏嘗署戶部並系之於是賓懼自殺賓杭州人自監生擢刑部試郎中數月攺兵部建文中署應天府事坐累謫廣東尙書茹瑺言其材可用遂召還爲兵部郎中上初卽位升本部左侍郎永樂己丑扈從北京升尙書賓𨿽寡學而聰敏彊記職務叢脞問無不答且善應對旣見信用任情驕恣睚眥之怨鮮有不報勢焰灼眾側目焉至是見原吉遭系念事由己發恐罪及遂自經死上聞之曰朕未嘗有罪賓意何遽自殞蓋猶惜其才居數日浸聞其平日所爲怒曰生失誅矣命戮其屍下刑部尙書吳中獄

○戊寅冬至上禦奉天門受朝賀大宴文武羣臣及四夷朝使

○己卯敕內官楊慶禦史譚原淸等點勘南京並直隸衛府州縣倉糧遞年出納之數

○辛巳翰林院侍讀李時勉坐累下獄

○甲申上將親徵阿魯臺於是命侍郎張本都禦史王彰等分往山西山東河南三布政司直隸應天鎭江盧州淮安順天保定順徳廣平直定大名永平河間十三府滁和徐三州督有司造車發丁壯挽送期明年二月至宣府饋運夜有星如雞子大靑白色有光出井宿西南行入參宿

○丙戌夜月掩東咸東第一星

○己丑靜寧王秩燾薨訃聞賜祭命有司治喪葬秩燾﹤木旃﹥第二子也

大明太宗文皇帝實錄卷二百四十三

大明太宗文皇帝實錄卷二百四十四

永樂十九年冬十二月庚寅朔上視牲南郊

○辛卯制文喜王和順王儀仗

○丙申置敍州府筠連縣三岔口髙縣江口珙縣洞門鋪三巡檢司

○丁酉臘日賜文武羣臣宴

○夜金星犯壘壁陣西第五星

○壬寅交阯布政司言糧儲不敷宜以淮浙官鹽召商於交阯中納不次支給其交阯官鹽換金者不爲常例一體兼中侯糧足用俱停止下戶部議於是尙書郭資等定議交州北京諒江新安四府每引米四斗折稻一石建平淸化二府每引米三斗五升折稻八斗七升乂安新平二府每引米三斗折稻七斗五升順化府每引米二斗五升折稻六斗二升從之

○夜有星如盞大靑白色尾迹有光起自天市西垣韓星旁東南行至近濁

○甲辰敕鎭守河州都指揮劉昭於河州衛選土軍一百人人馬二匹委指揮康壽率領明年三月至北京

○乙巳慶王﹤木旃﹥進馬賜鈔二萬錠彩幣表裏各百疋

○丙午夜月犯軒轅左角星

○甲寅朝鮮國王李祹遣陪臣崔淵得奉表及方物賀明年正旦

○戊午享太廟

○是歲天下戶九百七十萬三千三百六十口五千一百七十九萬四千二百二十八賦稅糧三千二百四十二萬一千八百三十一石布帛二十二萬五千四百一十七疋絲棉二十二萬三千三百四十二斤綿花絨六萬九千一百五十九斤課鈔五千百八十九萬二千八百八十六錠金千六百九十二兩銀十四萬九千二十兩有奇銅錢三千一百六貫銅二千一百二十八斤鉄十一萬三千七百八十三斤鉛二萬七百八十斤朱砂千五百四兩海肥三十三萬二十六索茶一百萬四千六百九十五斤鹽一百八萬二十九引屯田子粒五百一十六萬九千一百二十石馬一百九萬九百一十二匹饋運北京糧三百五十四萬三千一百九十四石有奇交阯上供絹一千五百三十五疋漆二千五百斤蘇木四千五百二十斤翠羽二千七百二十五个扇七千五百三十五把

大明太宗文皇帝實錄卷二百四十四

大明太宗文皇帝實錄卷二百四十五

永樂二十年春正月己未朔日食上諭禮部臣曰日食天變之大者況在正旦永念厥咎凜焉於心卿等宜各修厥職以匡輔不逮是日免賀禮

○癸亥立春免賀禮

○甲子享太廟

○丙寅夜月犯畢宿左股東第三星

○戊辰以祀南郊上禦奉天門文武羣臣受誓戒

○辛未大祀天地於南郊上還奉天門文武羣臣行慶成禮

○壬申以郊祀禮成大宴文武羣臣及四夷朝使

○丰城侯李彬卒彬鳳陽人父信以軍功積官至濟州衛指揮僉事信老彬代職爲人有智略從上平內難累升右軍都督同知封丰城侯初鎭江西役交阯爲左參將交阯平還殄倭寇守甘肅累效勞勩後鎭交阯多剿戮叛寇及是以疾卒賜祭追封茂國公謚剛毅給傳還其喪

○夜月食

○癸酉元宵節賜文武羣臣宴

○丙子賑浙江之遊龍湖廣之寧鄕縣饑民一千七百二十戶凡給糧二千九百石

○丁丑江西信丰千戶所言雨水壞城垣請命修築從之

○己卯升彰徳府知府呂鐸爲山西布政司左參政監察禦史孔會爲湖廣按察司僉事擢進士何善張政馮泰範宗淵張聚何文淵金廉嚴烜林眞曾令徳賴英鄒得初陳紹夔王愈楊誼杜時範克恭梁廣成遊奎鄧敬爲監察禦史

○哈烈諸國遣使貢馬於闐貢美玉賜宴及白金文綺紗羅有差

○湖廣都司言瞿塘衛城垣爲風雨所壞請命軍士修理從之

○壬午命故金吾左衛指揮使王質子貴曹興子眞保羽林前衛指揮使李成子英俱襲父職劉斌子源黃富子敏孫遲孫溫旗手衛指揮僉事黃貴子眞金吾前衛指揮僉事劉興子旺通州衛指揮僉事顧得子貴代職

○禮部尙書兼都察院事呂震奏效總兵官都督朱榮鎭守遼東不謹斥堠致虜乘間犯邊殺傷軍民劫奪孳畜榮及遼東都司官並廣寧備禦都指揮王眞周興等俱合付法司治之上命姑記以罪令立功以贖

○乙酉夜有星如盞大赤黃色有光起自翼宿東南行至近濁

○丙戌朝鮮國使臣崔淵得辭還賜鈔二百五十錠文綺九表裏

大明太宗文皇帝實錄卷二百四十五

大明太宗文皇帝實錄卷二百四十六

永樂二十年春二月戊子朔

○庚寅除浙江烏程縣戶絕田糧二萬九千五百四十七石有奇

○夜有星如盞大赤色光燭地起自天市西垣外西南行至騎官

○癸巳命故惠安伯金玉子瑛襲王舊職金吾左衛指揮使

○乙未封秦隱王尙炳第三子志潔爲富平王

○命平江伯陳瑄充總兵官率領舟師儧運糧儲赴北京

○丁酉遣官釋奠先師孔子

○戊戌祭太社太稷遣官祭先農

○己亥後軍都督同知朱崇卒崇鳳陽定遠人父輝燕山右衛指揮使父卒崇襲遂從上平定內難以功累升後軍都督同知後從徵北虜命鎭狹西復命掌山東都司事至是卒賜祭命有司塋葬具追封奉天翊衛宣力武臣特進榮祿大夫柱國平陰伯謚武襄子鎭襲崇舊職指揮使

○辛丑敕法司凡考黜﹝職﹞﹝貪﹞污官吏具謫戍邊掩飾訴理者勿聽

○乙巳命英國公張輔等同六部官議北徵饋運輔等議分爲前後運前運隨大軍行後運稍後前運合用總督官三人隆平侯張信尙書李慶侍郎李昶車運驢運各分官領之領車運者二十六人泰寧侯陳愉都督張遠吳顒都禦史王彰侍郎張本伏伯安指揮十人郎中員外郎主事五人監察禦史五人領驢運者二十五人鎭遠侯顧興祖都督張安尙書趙羾侍郎崔衍都指揮李得指揮十人郎中員外郎主事五人監察禦史五人後運惟車輛合用總督官二人保定侯孟瑛遂安伯陳英爲之副者二十七人侍郎郭惇都指揮陳景先指揮十人監察禦史五人郎中員外郎主事十人仍命孟瑛陳英率領馬軍一千步軍五千護送前後運共用驢三十四萬頭車十一萬七千五百七十三輛挽車民丁二十三萬五千一百四十六人運糧凡三十七萬石從之

○丁未命永興懿簡王庶長子志璞襲封永興王次子志埁爲鎭國將軍懿簡無嫡子故也

○後軍都督僉事程寬卒寬隸上人有膽气熟武事洪武中襲父職爲蔚州衛百戶從上平定內難以功累升狹西都指揮同知從徵交阯還升前軍都督僉事攺後軍至是以疾卒賜祭葬如例追封奉天翊衛宣力武臣特進榮祿大夫柱國保昌伯謚忠威

○乙卯攺山西左參議金恕於交阯布政司

大明太宗文皇帝實錄卷二百四十六

大明太宗文皇帝實錄卷二百四十七

永樂二十年春三月戊午朔

○己未命故永新伯許成子貴襲成原職羽林前衛指揮使左軍都督僉事王勇子智襲金吾左衛指揮使羽林前衛指揮使蕭尙都侄孫文劉旺弟英濟州衛指揮使王勝子敬金吾右衛指揮同知李讓侄通孝陵衛指揮同知魏興侄暹府軍右衛指揮同知魏榮侄通燕山右衛指揮僉事馬諒弟全各襲職金吾前衛指揮使蘇得子顯金吾左衛指揮同知王榮子貴指揮僉事李志子忠羽林左衛指揮同知袁輔子廣虎賁左衛指揮同知張遇子榮羽林右衛指揮僉事譚成子靑羽林前衛指揮僉事八郎子可裏帖金吾右衛指揮僉事馮榮子或通州衛指揮僉事失刺歹子北斗奴各代職

○辛酉靈藏贊善王吉刺思巴監藏巴藏卜遣使汝奴星吉等貢馬賜之鈔幣

○夜月犯畢宿

○癸亥直隸永平衛言本衛大小關口二十四所守關軍士不敷軍器缺少乞於撫寧興州右屯開平中屯三衛軍士中摘撥守把給與軍器從之

○甲子賜都指揮僉事韓朵羅帖木而致仕

○丙寅戶部言直隸開州徐州髙邑靈壽欒城等州縣饑民上慨然嘆曰君以民立國古人所以致雍熙之世者其道始於民足衣食𨿽有水旱災傷而民不致於饑窘者則恃蓄積有數但如漢文景之世太倉之粟陳陳相因唐太宗時民間斗米三錢行旅不賫糧亦何憂水旱皇考置預備倉出內帑易粟儲之以賑饑荒此誠良法然有司必至饑民嗷嗷始達於朝文必待命下乃賑之其餒死者已不逮矣其令有司今後遇饑荒急迫卽驗實發倉賑之而後奏聞可也今各處所奏民饑宜急遣官賑之

○辛未夜月掩食土星

○甲戌哈密忠義王免力帖木兒遣使赤丹卜花土魯番等處遣使阿兒祿等貢馬賜鈔幣有差

○乙亥邊將奏虜寇阿魯臺犯興和先是阿魯臺爲瓦刺馬哈木等所敗窮蹙日甚以其妻努部落奔竄而南保息塞外遂奉表稱臣遣使貢駝馬上曰虜性黠詐勢窮來歸非其本心然天地之仁發育而已其有所擇哉遂納其貢而禮其使認封阿魯臺爲和寧王母妻皆爲夫人賜金帛俾仍居漠北阿魯臺感上恩徳屢遣使貢馬又遣其子來朝數年畜牧益蕃生聚益富而凶悖之心復萌其朝貢之使旣歸往往就途劫掠朝廷使者至彼或恣慢侮亦有拘畱之不以禮待者其部屬屢爲邊患每因其使行誠諭之而怙終不悛至是大寇興和親徵之議遂決在廷文武之臣羣謀僉同命五府整兵戶部理饋餉諏日啟行遂擔將士

○修撫寧衛城

○丁丑以親徵告天地宗廟社稷命皇太子監國諭之曰軍國之務重當明勤愼以處之明則能照物恕則能體物勤則無怠事愼則無敗事修是以率下庶幾其可

○戊寅軷祭於承天門遣官告旗纛太歲風雲雷雨等神車駕發北京遣官祭居庸山川晚次楡林

○辛巳駐蹕雞山虜之寇興和者聞上親徵遂夜遁諸將請急追之上曰虜非有他計能譬諸狼貪一得所欲卽走追之徒勞少俟艸靑馬肥道開平踰應昌出其不意直抵窟穴破之未晚敕前鋒都督朱榮等令駐兵雕鶚俟大軍至乃行仍敕將士嚴備禦○命故都指揮使王喚子祥爲燕山左衛指揮使喚初爲燕山左護百戶從上靖難攻城敗敵屢效勞勩累升至都指揮使命守興和永樂二十年三月胡寇圍城喚奮死戰歿云

○癸未駐蹕宣府下令軍中愛惜戰馬

○敕保定侯孟瑛等率官軍及幼軍於北京操備

○以擒韃賊功升金吾左衛指揮使施聚爲都指揮僉事

○甲申饗將士

○乙酉山東河南西帝市驢二十餘萬至命給士卒

大明太宗文皇帝實錄卷二百四十七

大明太宗文皇帝實錄卷二百四十八

永樂二十年夏四月丁亥朔享太廟命皇太子行禮敕皇太子凡官軍以罪系法司者悉宥之送軍前立功

○戊子命武安侯鄭亨以卒萬人修龍門道路

○己丑賜將士鈔公五十錠侯四十錠伯三十錠官一品二品二十錠三品四品十錠五品九錠六品以下五錠軍士十錠

○庚寅毛憐衛指揮猛哥不花等率子弟部屬從徵者俱至賜弓矢裘馬等物

○是日吏部尙書兼詹事府詹事蹇義言巡撫至直隸鳳陽府頴州民多缺食乞以見儲糧賑之皇太子從之凡給粟八萬六千八百八五十石

○辛卯命太醫院增醫士於各營諭之曰將士國家爪牙今從徵在外朕夙夜念其艱難食則慮其饑衣則慮其寒惟恐有失所者人風雨寒暑饑飽憂勞不調皆足致疾況一身遠役哉其令醫者朝夕巡視各營將士有疾者與善藥勿苟爲文具

○是日皇太子復趙府隨侍都指揮同知陳忠官從趙王髙燧之請也

○己亥敕前鋒都督朱榮等旦暮勤哨了寇或設伏於險不可不愼

○辛丑駐驆龍門戍卒言虜倉猝遁去遺馬二千餘匹於洗馬嶺敕宣府指揮王禮盡收入城

○壬寅敕大營五軍諸將龍門以北道狹各營以次前進不得攙雜

○癸卯萬壽聖節禮部請率文武羣臣賀上曰今朕在外不獲祇拜宗廟兼念士卒從徵艱苦何樂於心勿賀又曰此行爾羣臣將士共效忠勇驅除虜寇以安邊人賀未晚也

○丁未駐蹕雕鶚敕太僕選壯馬送軍前給士卒

○戊申皇太子升廣信府知府錢性爲廣西布政司左參政監察禦史劉煥爲山西按察司副使龍韜爲浙江按察司參事

○己酉敕鎭遠侯顧興遂安伯陳英等督饋運赴軍前

○壬子上謂戶部臣曰比以軍餉役民塞外往復非數月不得寧家其令郡縣各復其家一年

○乙卯駐蹕云州閱兵顧謂侍臣曰今從徵之士皆各處簡擇來者若不閱習何以禦敵兵法以虞待不虞者勝又曰設備於已失之後者非上聖朕所以愼重而不敢忽也

大明太宗文皇帝實錄卷二百四十八

大明太宗文皇帝實錄卷二百四十九

永樂二十年夏五月丁巳朔

○己未下令各營將士軍行之﹝隊﹞﹝際﹞不許離隊伍十丈違者並所領頭目皆斬牧放馬騾亦不許遠離本營違者如之

○是日禮部言南京畱守中衛軍人羅住兒妻尹氏一產三男皇太子令循例給賜米鈔

○廣東廣州等府颶風暴雨潮水泛溢人溺死者三百六十餘口漂沒廬舍千二百餘間壞倉糧二萬五千三百餘石事聞皇太子令戶部遣人馳馹撫問

○夜有星如盞大靑白色有光起自角宿西北行至下臺尾迹炸散

○庚申交阯宣化太原鎭蠻奉化淸化新安等府及所隸州縣學師生貢方物詣闕謝賜五經四書性理大全爲善陰隲書皇太子令禮部賜賚之○辛酉端午節駐蹕獨石賜隨徵文武羣臣宴

○甲子爪哇國西王楊惟西沙遣使亞烈添祐等二百五十人貢方物皇太子令禮部如例宴勞之

○乙丑車駕度偏嶺令將士獵於道傍山下上顧從臣曰朕非好獵顧士卒隨朕徵討道中惟田獵可以馳馬揮戈振揚武事作其驍勇之气耳

○丙寅駐蹕隰寧敕開平備禦成安侯郭亮曰虜至宜固守勿與戰以俟大軍禁城中毋遠出各屯堡無要害可守者悉徙入城

○丁卯大閱諭諸將曰兵形猶水水因地而順流兵因敵而作勢水無常形兵無常勢能因敵變化取勝者謂之神今先使之習熟行陣猝遇寇至麾之左則左右則右前則前後則後無往不中節矣

○戊辰觀士卒射一小旗三發皆中賜牛羊各一鈔百錠銀碗二上曰賞重則人勸是日上親制平虜三曲俾將士歌以自勵

○庚午召英國公張輔安遠侯柳升寧陽侯陳懋武安侯鄭亨陽武侯薛祿隆平侯張信應城伯孫亨新寗伯譚忠興安伯徐亨令就營中馳射上親觀之惟輔升懋連中余或半中孫亨不中被罰罷其領兵之任張信托病不至降充辦事官上謂諸將曰爲將之道勇智貴兼全弓馬便捷所向無敵勇也計算深遠無所遺失智也智勇全而後可以建功業勇而無智一卒之能耳汝曹勉之

○升山西都指揮使任禮爲中軍都督僉事都指揮僉事楊澤爲右軍都督僉事山西行都司都指揮使李謙爲後軍都督僉事大寧都指揮同知張達爲左軍都督僉事都指揮僉事馬眞爲前軍都督僉事

○辛未車駕發隰寧次西涼亭西涼亭者故元往來巡遊之所上望其﹝傾﹞頹垣遺址樹木郁然謂侍臣曰元氏創此將道子孫爲不朽之圖豈計有今日書云常厥徳保厥位厥徳靡常九有以亡況一亭乎可以爲殷監矣因下令禁軍士斬伐樹木申飭將曰軍中必嚴肅昏夜不得諠嘩遇有警惟靜以制之不得妄動寇或遺人口馬駝牛羊諸物不可貪取恐爲所餌

○壬申大閱諭諸將曰古帝王閒暇無事尙不忘講武況今用兵之際豈可虛時費日不事講習

○升遼東都指揮同知巫凱爲都指揮使

○癸酉車駕發西涼亭次閔安下令軍中牧放樵采皆不出長圍之外時營陣大營居中營外分駐五軍建左哨右哨左掖右掖以總之步卒居內騎卒居外神機營在騎卒之外神機營外有長圍各周二十里

○上顧侍臣論用兵之法因召諸將諭曰卿等嘗從朕徵討百戰成功試言今日驅除此寇之策諸將叩頭言臣等淺陋惟算是命上曰兵法云多算勝少算不勝蓋用兵之際智在勇先不可忽也馭眾之道固須部伍整肅進退以律然必將帥撫士卒如父兄於子弟則士卒附將帥亦如手足之悍頭目上下一心乃克有濟至於同列尢須和協一隊當敵則各隊策應左右前後莫不皆然譬如舟行遇風同舟之人齊力以奮波濤𨿽險靡不獲濟爾等勉之

○甲戌敕皇太子曰朕今已至閔安將及開平去京師漸遠中外庶務悉付爾處決軍機重事則令五府六部商議至當啟汝而行不必奏來仍敕文武羣臣協輔導

○丙子車駕發閔安次威虜鎭

○是日皇太子攺前北京道監察禦史王振於貴州道

○丁丑敕前鋒都督朱榮等曰哨馬正畱五千隨爾前行餘皆遣回大營爾遇寇愼勿輕進但望其所向星馳報來

○庚辰皇太子遣人馳進蔬果賜書諭之曰爾以朕躬勞在外遣人遠進蔬菓出於孝心然朕此行本爲安民顧以口腹勞民非朕志也且朕付爾宗社之重但樂善親賢杜讒去佞以保民爲務稱朕付托之意爾孝至矣奉養之物繼今勿進

○是日皇太子升兵部員外郎饒晞爲廣西布政司左參議泉州府知府胡器爲貴州按察使

○辛巳諭諸將曰軍旅重事朕在營中此心未嘗自逸每出一令必審思而後行古人云將者國之輔輔周彊輔隙國溺爾等宜體朕此心果朕所行未當爾有深謀長策卽面陳之蓋上在軍中率起自五鼓或親閱將﹝士﹞﹝卒﹞或計議軍務夜坐帷中或與侍臣論經史或與諸將論兵法至忘寢食未嘗少逸云

○壬午敕泰寧侯陳愉鎭遠侯顧興祖尙書趙羾等曰兵民饋運日須隨大軍行夜須團營而宿不許一人或後違令者斬

○癸未車駕發威虜鎭次橫州命戶部以山西河南山東所運糧六萬餘石儲於山海

○乙酉車駕攻開平守將成安侯郭亮進羊馬果菜賜之鈔幣

○敕戶部運糧萬二千石兵仗局運火藥千斤赴開平爲守城之備大明太宗文皇帝實錄卷二百四十九

大明太宗文皇帝實錄卷二百五十

永樂二十年六月丙戌朔

○戊子車駕次玻璃谷泰寧侯陳愉等饋運至分給將士余還貯開平

○己丑車駕次通州甸營外十里有虎傷馬命勇士生縶之

○命都督吳成都指揮程忠梁成率騎士五百先馳赴應昌偵虜所向

○庚寅車駕次長樂鎭鎭故乏水晚有泉數十躍出軍中足用

○是日河南布政司右參政趙儀有罪當徒皇太子令罷職爲辦事官督轉運之務

○辛卯太僕寺丞王忠以閱馬受賕皇太子令謫戌邊

○壬辰車駕次淸平鎭下令大營五軍將士出應昌地益平曠宜結方陣而進神機馬隊必序列整肅不得攙錯

○癸巳車駕次威遠川開平報虜復攻萬全上召諸將問計皆曰宜分還擊之上曰不然此詐計也虜慮大軍徑搗其巢穴故爲此牽制之術然其眾不多知大軍北行必已喪膽況敢攻城哉不足慮也

○命遂安伯陳英以所運糧儲於開平以軍前足用故也

○是日皇太子令山西故都指揮僉事李宗子琳襲父原職爲金吾右衛指揮使金吾右衛故指揮使崔成兄智劉亨子端指揮僉事張成安府軍右衛故指揮使陳志名子傑通州衛故指揮使董皂火奴子狗兒大興左衛故指揮使薛得子正羽林前衛故指揮同知黃榮子剛燕山右衛故指揮僉事蔡淸子順仉彬子英金吾左衛故指揮僉事郭成子禮濟州衛故指揮僉事曲端子成各襲職金吾右衛指揮使李得老疾令其子旺代職

○甲午車駕次陽和谷開平報虜攻萬全者其夕遁去

○丙申車駕次祥雲屯北駐蹕有紫雲如蓋見營南久而不散故賜名其地

○戊戌車駕次翠玉峯虜眾有來降者命諸將善撫綏之勿有侵害

○甲辰車駕次金沙泊命公侯同禦史點視將校兵器及所賫行糧

○丁未皇太子令工部修孝陵殿及墻垣

○戊申皇太子遣官祭中霤

○庚﹝寅﹞﹝戌﹞車駕次玉沙泉以深入虜地敕前鋒都督朱榮等各領健卒三百人人馬二匹賫二十日糧宵行晝伏探虜聲息都督吳成等領兵千人踵其後緩急爲策應

○夜有星如盞大靑白色光燭地出太微西垣內西北行至﹝近﹞﹝河﹞濁

○乙卯車駕次通濟河下令軍中愛護兵器及馬騾不得委棄行糧

○是日直隸廣平邯鄲成安肥鄕眞定無極槁城大名浚魏河南襄城縣霪雨傷稼秋七月丙辰朔車駕次廣威鎭享太廟皇太子行禮

○戊午車駕次環秀間前哨報虜聲息命將士星馳而進仍簡精騎四出偵邏

○夜有二星如雞子大其一赤色有光出閣道西北行至雲中其一靑白色尾迹有光出婁宿東南行入天倉

○己未車駕次殺胡原前鋒都督朱榮等獲阿魯臺部屬送禦營備言阿魯臺所部初聞大軍出皆憂懼日有背叛而遁者繼聞車駕親徵阿魯臺舉家惴栗其母及妻向之罵曰大明皇帝何負爾而必欲爲逆天負恩事爾死固宜而使吾屬駢首就縛爲俘囚將死無葬身處皆汝所貽禍也阿魯臺盡棄其馬駝牛羊輜重於闊欒海之側與其家屬直北走矣上曰獸窮則走然此黠虜未當遽信或挾說謀示弱以誤我不可不嚴備前哨繼獲虜部曲亦言虜悉眾夜遁矣驗之而信召都督朱榮吳成等還發兵盡收虜所棄牛羊駝馬焚其輜重上召文武羣臣諭曰朕非欲窮兵黷武也虜爲邊患驅之足矣將士遠來亦宜休息遂命旋師是夜召諸將諭曰所以羽翼阿魯臺爲悖逆者兀良哈之寇今阿魯臺狼狽遠遁而兀良哈之寇尙在當還師翦之諸將皆曰然請分兵疾進遂簡步騎二萬分五道進擊且授之方略謂曰兵貴神速所謂迅雷不及掩耳也諸將受命遂行

○辛未移師次淸水泊

○戶部言應天府漂陽縣揚州府寶應縣徐州蕭縣濟南府新城縣靑州府莒州及諸城壽光二縣萊州府膠州登州府蓬萊黃縣開封府中牟原武祥符榮澤四縣大名府長垣縣順天府薊州及玉田縣永平府灤州霪雨傷稼皇太子令遣官巡視

○癸亥夜有星如盞大靑白色光燭地北起自右旗西北行至近濁

○甲子皇太子升工部員外郎魏修爲江西布政司左參議江西道監察禦史申嶽爲按察司副使狹西道監察禦史謝孚爲福建按察司副使山西道監察禦史王仲壽爲河南布政司左參議攺北京道監察禦史歐陽和於雲南道山西右參議鄭隆於廣西布政司

○丁卯周王妃馮氏薨訃聞皇太子遣官致祭命有司治喪葬

○戊辰車駕次捕虜川始諸將之赴兀良哈也上諭之曰官軍至彼虜必西走朕以兵從西要之虜可獲也至是上率精騎數萬馳赴之命武安侯鄭亨成安侯王通陽武侯薛祿率大營諸軍後行

○己巳車駕次沙泉磧命都督任禮等率兵前行爲偵邏

○庚午上率師至屈裂兒河虜寇數萬餘驅牛馬車輛西奔陷山澤中遇大寇倉猝以其眾逆戰上麾騎兵爲左右翼齊進寇望官軍勢盛欲突而走上率前鋒衝之斬首數百級寇自蹂踐死者相枕籍餘眾散走其地背河前左皆山大軍依山而陣上乘髙望之見寇稍復聚乃麾兵繞出其右十餘里又急分兵渡河斷其後寇數百人突而右走盡獲之又麾兵繞出其左十餘里先令甲士持神機弩伏深林中戒曰寇經此則發又命嚴陣山下以待已而寇盡棄其輜重馳突而左上麾禦前騎士與山下兵馳追之寇驚走而林間神機努競發寇大潰死傷不可數計餘寇尙數百人馳馬而走上曰必有首虜其中須擊之率騎兵追奔三十餘里扺其巢穴斬首虜數十人生擒其黨伯兒克等盡收其人口牛羊駝馬焚其輜重兵器暮次丰潤屯諸將皆頓首賀上曰用兵豈吾所得已哉諸將曰天道福善禍淫陛下奉天伐罪以保寧兆民豈過舉也上曰然

○是日設四川龍州鐵冶先是土官薛忠義言州民缺農器而境內遊地產鐵礦可資民用戶部遣人核實啟奏開冶皇太子從之

○暹羅國王三賴波磨刺札的賴遣使坤思利亦占城國王占巴的賴遣使逋沙怕宥等貢方物皇太子令禮部宴勞之

○辛未上復以兵狥屈裂兒河之西搜捕餘寇殺獲甚眾

○是日皇太子令金吾左衛故指揮同知徐榮子亨朱英弟斌王福子壽金吾右衛故指揮同知張福子善羽林左衛故指揮同知張興子廣羽林右衛故指揮僉事韓友子敬大興左衛故指揮僉事許英子廣李敬子智各襲職以金吾右衛指揮同知雷銘老疾令其子眞代之

○壬申兀良哈餘寇潰散山谷多來降者命釋之

○癸酉皇太子免南北直隸並山東河南郡縣被水災糧二十三萬八千三百四十石有奇馬芻三十八萬一千三百餘束

○甲戌兀良哈寇黨老弱皆詣軍門俯伏待罪命釋之

○乙亥置山海衛上��土頭石門寨二石城各設官兵戍守之工部尙書宋禮卒禮字大本河南永寧人洪武中由太學生擢山西按察司僉事坐事左遷戶部主事升刑部員外郎上卽位命署禮部遂升禮部右侍郎後升工部尙書初營建北京命取材川蜀伐山通道深入險阻還朝特被嘉賞復再入蜀采木得風疾久弗治遂卒禮有才幹然馭下嚴刻小過輙繩以法在蜀數年民苦其酷云

○丙子車駕次聞喜岡至大營

○丁丑詢虜降者言屈裂兒河東北深谷有寇黨千餘人命寧陽陳懋以騎五千追之

○夜月犯畢宿星

○戊寅車駕次捷勝原官軍以屈裂兒河所獲牛羊十餘萬至營命分給將士

○是日皇太子千秋節先期禮部請行慶賀禮皇太子曰皇上躬擐甲冑勤勞朔漠予始生之日弗得瞻拜可受賀耶遂止

○壬午車駕次紫駝岡時山谷餘寇瞭望寧陽侯陳懋兵至皆輕騎遁走獲其男女千餘及牛羊馬數萬並得所掠邊卒男女百餘人送禦營

○甲申車駕次和鑾谷敕開平備禦成安侯郭亮發官軍饋運赴行營

○是月皇太子令置撫寧衛駙馬寨臺頭營堡土城二及箭桿嶺界嶺乾潤口靑山口關隘四各令官兵戍守遼東定遼東寧海州廣寧等處霪雨傷禾稼

○八月乙酉朔車駕次淸漠州命新寧伯譚忠等往開平趣饋運前軍都督僉事馬眞卒眞武進人父初爲燕山左護衛小校從上徵討屢立軍功授百戶以戰死眞襲爲前鋒以功升旗手衛指揮使累升前軍都督僉事至是從徵遇虜力戰被創還至黑山卒賜祭葬如例

○丁亥皇太子遣官釋奠先師孔子

○戊子祭太社太稷皇太子行禮

○己丑車駕次祥雲屯寧陽侯陳懋追及殘虜於山澤中分兵二道夾擊寇遂戰遂敗之

○辛卯皇太子令工部修北京國子監

○壬辰車駕次威遠川敕寧陽侯陳懋今以精騎千人益爾可與武安侯鄭亨約令武安侯收輜重先行爾以兵伏險要處寇若追襲武安侯爾從後夾擊機不可失懋受命設伏於險武安侯等先行果襲其後方接戰伏兵躍出前後夾擊之寇狼狽大潰死者過半餘寇遠遁

○甲午皇太子遣官祭歷代帝王

○乙未祭太歲風雲雷雨嶽鎭海瀆山川等神皇太子行禮皇太子遣官祭旗纛

○後軍都督僉事章安卒安壽州人父旺元季爲元帥守安丰率眾歸附卒於大同百戶安襲職從上徵乃兒不花以功升燕山左衛千戶安有智上平內難屢著勞績永樂元年升北平都指揮使守眞定復守居庸關三年定宣府繕築城堡完固兵備升後軍都督僉事仍守宣府總督懷安萬全諸衛軍餉同時有張遠者與安齊名由蔚州衛指揮使以軍功升狹西行都司都指揮使再升右軍都督僉事至是與安同都運糧餉從徵沙漠還俱卒於道命禮部俱賜祭夜月掩建星

○丙申新寧伯譚忠等饋運至大營

○丁酉交阯參將榮昌伯陳智言交阯都司所屬大小官軍月糧及諸司官俸給計月支稻穀五萬七千七百石歲支六十九萬二千四百石有奇今交州等府饋余不給而廣東欽廉見儲糧十萬九百四十餘石乞令轉運給之爲便皇太子從之令戶部速行

○戊午車駕次玻璃谷諸將先受命徵兀良哈者奏云已入寇穴寇悉眾來敵大敗之斬首數千給餘眾潰西而走盡收其人口孳畜先道大寧入喜峯口俟駕

○是日掌交阯布政司按察司事尙書黃福言交阯遠在萬里安廣儲蓄以圖安固選練士卒以振武威今各衛官軍不分壯弱均支俸糧匪惟縻費邊儲抑亦無以激揚士气宜減老弱之費以益彊壯又言新頒條例犯笞杖徒流及雜犯死罪者送赴京工作交阯道途險遠若遵新例行之死者必多乞依所犯重輕納米贖罪以資軍餉庶公私兩便皇太子從之

○廣西博白縣吏王延廣言郁林博白北流陸川興業四縣歲運糧九萬餘石輸梧州平樂等四千戶所今其地儲積有餘而郁林州水行可至廉州廉州去交阯新安俱近若以郁林及博白等縣糧輸廉州倉令交阯軍民自運其廉州郡縣糧則以輸交阯新安萬寧甚便皇太子從之

○己亥戶部尙書郭資言天下郡縣所上永樂十七年至十九年實徵之數分豁本色折色內存畱本處軍衛有司等倉米九百七十六萬二千三百五十三石有奇其輸運南北二京及交阯等處倉米一千二百七十七萬一千四百二十石有奇絲二萬斤折米二萬石薴布八萬九千二百八十二疋折米六萬二千八百四十七石綿布壹百七萬五千九百七十疋每疋折米一石鈔五百七十萬三千一百一十六錠折米九十五萬五百一十九石有奇白二梭布五千疋折米七千五百石棉花絨六十萬斤折米六萬石率未完宜差官催徵皇太子從之

○廣東布政司右布政使王公亮華亭人洪武中爲吏科給事中升應天府丞上卽位升四川右布政使後調廣東公亮體貌丰偉儀度閒雅居官簡靜治政知大體所至廉重愷悌人皆悅服時廣東按察僉事梁觀亦有賢名觀字大用當塗人由國子生擢吏科給事中升四川按察僉事攺廣東剛介廉平能振勵風紀嘗按事潮州潮寇劉曉嘯聚山澤守衛官將發兵剿之觀曰民窮不得已爲盜以兵臨之則殺戮必多盍使之攺過遂傳檄諭以禍福曉感悟卽率眾來歸一鄕之人遂免兵禍潮大旱觀齋潔禱神雨立至沾足無幾觀以疾卒於潮潮人爲發哀備禮斂葬肖其像祀之昌黎伯之祠

○庚子駐蹕武平鎭皇太子遣富陽侯李茂芳禮部尙書呂震迎駕見

○辛丑遣工部尙書李慶祭開平山川

○以班師書遣諭皇太子及頒詔天下詔曰天地之大覆載而無外帝王之治一視以同仁朕恭膺天命主帝華夷夙夜勤勞勉圖治理無非欲天下生靈咸得其所而已往者醜虜阿魯臺窮居漠北鼠穴偸生屢爲瓦刺所困妻子不保遂率部落來歸朕念其遑遑無依特加優卹授以封爵令仍居本土安生樂業豈意此虜心懷譎詐僭妄驕矜違天負徳辜恩逆命殺戮信使侵犯邊境朕爲保安生民之故躬率六師往討之以七月四日師扺闊欒海之北醜虜阿魯臺聞風震懾棄其輜重牛羊馬駝逃命遠遁遂移兵剿捕其黨兀良哈之寇東行至屈裂兒河遇寇迎敵親率前鋒摧敗之抵其巢穴殺首賊數十人斬馘其餘黨無算獲其部落人口焚其輜重盡收其孳畜綏撫降附卽日班師於乎聲罪致討不得已而攘夷戢幹����桀弓庶遄臻於偃武詔告中外咸使聞知

○直隸懷來衛言本衛南接楡林北至長安嶺西連宣府近雨水壞橋道請兼用兵民修理皇太子從之

○壬寅命武安侯鄭亨陽武侯薛祿守開平

○中官鄭和等使諸番國還暹羅蘇門答刺哈丹等國悉遣使隨和貢方物交阯土官右參政掌三江府事杜維忠奉化府知府陳誰交州府故知府杜希望之子璩宣化府當道縣知縣梁國輔等二十七人來朝貢金銀器及方物皇太子令禮部悉宴勞之

○皇太子謂吏部刑部都察院臣曰比年各處閒吏羣聚於鄕起滅詞訟擾攪官府虐害平民爲患不小今後吏考滿不給由丁憂服滿不起得代不赴京因事赴京還不著役者悉發保安衛充軍

○甲辰皇太子升太常寺協律郎傅霞岫爲本寺丞工科給事中樊敬爲江西布政司右參政禮科給事中田衡爲四川布政司右參政浙江道監察禦史張添祿爲廣西布政司右參政交阯道監察禦史吳中爲山西布政司右參政擢知縣鄭堅縣丞薛廣進士王賓李翥監生杜海張翼呂翔林儀鳳劉翥葛棨張忠郝敬並爲監院察禦史攺福建左參政熊本誠於浙江布政司廣西按察副使成均於江西按察司

○戊申皇太子令濟州衛故指揮同知邢智兄全羽林前衛故指揮僉事王昇子玉金吾右衛故指揮僉事檀勝子茂襲職

○庚戌車駕次云州禁官軍踐傷禾稼

○辛亥旦壽星見其色黃赤皇太子遣駙馬都尉沐昕趙王髙燧遣長史趙李通及六部遣侍郎郭惇進平胡表至

○築灤州撫寧丰潤玉田遷安平谷六州縣土城

大明太宗文皇帝實錄卷二百五十大明太宗文皇帝實錄卷二百五十一

永樂二十年九月乙卯朔車駕次楡林

○丙辰次岔道遣太常寺丞陳希道祭居庸山川

○丁巳車駕度居庸關次龍虎臺饗隨駕將校北京文武大臣迎駕見

○戊午車駕次新店命官軍以所獲虜人口孳畜等物先入京城

○庚申左春坊左庶子兼翰林院侍講鄒緝卒緝字仲熙江西吉水人自少力學博極羣書爲文不尙雕繪自學官爲薦升國子助教上初卽位擢翰林侍講尋兼左春坊左中允秩滿升左庶子仍兼侍講與修太祖髙皇帝實錄及永樂大典居官勤愼小心國子缺祭酒屢奉命署監事嘗患背疽上特命中官督醫往療仍賜名藥緝務持正議與眾辧論不苟爲異同與朋友交必輔引於正或淪患難必極力濟之性淡泊祿食三十年儉素不攺布衣時所嗜獨書籍及卒家無餘貲藏書數千卷而已與緝同時有陳仲完者福州長樂人自教官入翰林爲編修兼左春坊左贊善爲人溫厚質實與物無競平居寡言至於論事是非可否據理揆義無所回撓嘗有詔汰在京諸司冗官皇太子令兩坊長官簡賢者畱之庸者汰之時鄒濟爲左春坊長執筆畏縮不敢下遽起稱疾不出次當仲完長坊事卽提筆書某當畱某當汰眾皆服其明決被汰者亦自愧服仲完奉命授皇孫經多所輔益歷官二十年不遷怡然自足皇太子恆言春坊如陳仲完不易得後緝月餘亦卒又有陳濟者常州人尙書洽之兄字伯載博學彊識當時鮮倫詔修永樂大典自布衣詔入爲總裁書成授右春坊右贊善皇太子深所器重稽古纂集之事悉以任濟隨時敷陳多所禆益濟宅心平正絕口不言老佛少嘗有酒過母戒曰飲酒惟可五分杯濟終身佩服不違後仲完未幾亦卒

○辛酉車駕次淸河京師文武羣臣耆老僧道及四夷朝使迎駕見

○壬戌昧爽上乘法駕入京城躬告天地宗廟社稷畢禦奉天門朝百官百官上表賀平胡

○癸亥重陽節賜文武羣臣宴以左春坊大學士楊士奇輔導有闕下錦衣衛頌系鴻臚寺丞劉順奏事失辭下錦衣衛獄

○夜有星如盞大靑白色光燭地起自文昌東北行至近濁

○甲子以刑部右侍郎楊勉前出其弟罪下錦衣衛獄

○乙丑都察院劾奏工部左侍郎伏伯安過通州畱止潞河驛與驛丞妾姦丞執其妾就伯安前殺之污穢不道請付法司治罪命錦衣衛鞫之

○丙寅下禮部尙書呂震及吏部尙書兼詹事府詹事蹇義錦衣衛頌系蓋以鴻臚寺序班言震之壻戶部主事張鶴朝參失儀皇太子以震故曲宥之而義在側不言故也

○己巳上禦奉天門諭戶部都察院臣曰昔太祖時鈔法流通故物賤鈔貴交易甚便今市井交易惟用新鈔稍昏軟輙不用致物價騰踴其榜諭之如仍踵前斃坐以大辟家仍罰鈔徙邊如有倚法彊市人物亦治罪不宥

○宴隨徵將士命禮部以其功過分等第示激勸有功無過者坐前列食上肴功過相等而先入關者坐次列食中肴功過俱無坐下列食下肴無功有過者旁立其賜鈔各有差文職以文淵閣大學士兼翰林院學士楊榮金幼孜扈從之勞特命坐列前食上肴各賜二品金織紵絲衣一襲鈔五千貫

○辛未封左軍左都督朱榮爲奉天翊衛宣力武臣特進榮祿大夫柱國武進伯食祿千二百石子孫世世承襲右軍都督僉事薛貴爲奉天翊運宣力武臣特進榮祿大夫柱國安順伯食祿九百石子孫世襲指揮使

○癸酉釋楊士復左春坊大學士

○乙亥夜金星犯木星

○丙子夜有星如碗大赤色光燭地起自天困西南行至壘壁陣尾迹後散

○辛巳夜有星如盞大靑白色光燭地起自軍市東南行至近濁

○壬午監察禦史王綱等劾奏都督吳成等隨徵之時奉命往徵兀良哈不赴行在復命徑從東路還京及上饗從徵將士成等以有過不與上列徑自趨出無人臣禮不治之無以警眾上曰禦史言當然成等功過相等姑宥之

○奴兒干等處都指揮王肇舟等來朝貢馬

大明太宗文皇帝實錄卷二百五十一

大明太宗文皇帝實錄卷二百五十二

永樂二十年冬十月乙酉朔享太廟

○戊子奴兒干等處都指揮王肇舟暹羅等國正使阿哈麻等辭還賜宴及鈔幣有差

○山東髙密縣言兆民七百餘戶已復業其累年所負糧芻上司屢遣催徵乞寬貸之上諭戶部曰往古之民死徙無出鄕安於王政也後世之民賦役均平衣食有餘亦豈至於逃徙比來撫綏者不得人但有科差不論貧富一槪煩擾致耕獲失時衣食不給不得已乃至逃亡及其復業田地荒蕪廬舍蕩然農具種子皆無所出政宜賙卹之乃復徵其逋負窮民如此豈有存活之理爾戶部其申諭有司繼自今逃民復業者積年所負糧芻等物悉與蠲免

○夜有星如盞大靑白色光燭地起自天囷西南行至近濁

○辛卯夜有星如盞大赤色光燭地起自天狗東南行至天廟

○壬辰修泗州衛雨水所壞城垣三百六十餘丈

○癸巳命內官韋喬監察禦史宋準郎中呂謙等八十人盤點天下軍民衙門倉糧及稽考遞年出納之數

○占城國使臣逋沙怕宥等辭還賜其使鈔幣表裏有差仍賜占城國王占巴的賴錦二段紵絲十疋紗羅各七疋

○琉球國中山王思紹遣使模都古等貢方物賜鈔二十錠彩幣一表裏

○丁酉除廣東化州吳川縣戶絕田糧四百四十石有奇

○壬寅工部言河南開封府仁和門外土城堤舊離黃河五里餘河自邊村經獨樂岡南入淮北河決而西蕩嚙城堤𨿽屢修築旋復衝決宜浚故道以弭其患從之

○癸卯爪哇國西王楊惟西沙使臣亞烈添祐等辭還賜鈔幣有差

○甲辰英國公張輔言山西大同天城陽和朔州等衛地臨邊徼宜給神機銃炮爲守備從之

○眞定府寧晉縣典吏王圭言今年六月七月不雨田禾旱傷者百六十七頃有奇命戶部遣官核實免其租

○河南彰徳府磁州同知周原卒原字彥廣直隸太平府繁昌縣人洪武乙丑進士授辰州府推官調吉安時闕守貳原獨署郡事以廉平爲治政務修舉獄訟疏決無壅滯民有負冤積歲未白者皆白之不旬日囹圄爲空後坐累免復用薦起爲山東蒲臺知縣有商被盜疑其主人者已誣服原覺有冤爲緩獄而察之果得眞盜人服其明飛蝗入縣境原禱於神一夕大風雨蝗盡死歲以大稔攺紹興新昌知縣治如蒲臺歲滿升河南磁州同知卒於官

○戊申湖廣沔陽州奏今秋霪雨江水泛漲渰沒田地溺死人民命戶部遣人撫視

○乙酉夜金星犯土星

○壬子夜火星退犯天街上星

大明太宗文皇帝實錄卷二百五十二

大明太宗文皇帝實錄卷二百五十三

永樂二十年十一月甲寅朔欽天監進二十一年大統歷上禦奉天殿受之頒賜諸王及文武羣臣

○丙辰遼東建州左等衛指揮猛苛帖木兒貢馬命禮部宴賚之

○癸亥暹羅國使臣坤思利亦等辭還賜坤思利亦冠帶及鈔百錠紵絲羅各四疋其從者賜有差仍賜其王三賴波磨刺札的錦四疋紵絲紗羅各一千六疋

○丁卯夜月犯畢宿大星

○己巳命金吾左衛指揮使張福子秦指揮同知韓靑子友指揮僉事李廣子斌羽林前衛指揮使任禮子亮代父職

○壬申爪哇國西王楊惟西沙遣使八諦蕭麻抹等貢方物賜八諦蕭麻抹鈔百錠紵絲紗羅各三疋賜其從者有差仍命賜楊惟西沙紵絲三十二疋紗羅各十二疋

○戊寅河南鄭州民獻白兔

○己卯修築直隸滁州衛城

○庚辰交阯交州右衛土官都指揮陳封等八十三人來朝進金銀器皿等物賜織金紵紗襲衣及鈔錦彩幣表裏有差

○壬午婺源縣知縣吳春卒春福建建安人舉進士擢婺源知縣始至民有逋租數年未輸春從容百方率民無幾悉辧事隙輙至學捨與諸生講說經史寒暑未嘗懈其居官廉勤有爲摧豪猾淸獄訟均徭役民甚徳之嘗飛蝗入境春引咎以禱蝗卽赴水死其卒也民皆思之

○癸未冬至上禦奉天門受朝賀大宴文武羣臣及四夷朝使

大明太宗文皇帝實錄卷二百五十三

大明太宗文皇帝實錄卷二百五十四上

永樂二十年十二月甲申朔

○戊子哈密忠義王免力帖木兒遣使捨黑馬哈麻及土魯番都督尹吉兒察貢馬千三百匹柳城打刺罕者馬兒丁及哈密大師虎都卜丁等貢羊二千餘只賜賚有差

○庚寅前朝鮮國王卒訃聞賜祭謚恭定賻布帛千疋

○辛卯以交阯叛寇黎利久未獲遣敕切責參時榮昌伯陳智等

○命武進伯朱榮充總兵官鎭守遼東

○臘日賜文武羣臣宴

○乙未古魯等處野人頭目只古你等三十六人來朝置古魯衛命只古你爲指揮余授千戶等職賜鈔幣有差

○戶部言直隸廬州府英山縣饑命發食糧賑其民凡二萬一千四百五十五口給糧九千六百十七石

○江西饒州守禦千戶所言本所城六百五十一丈城樓十八座皆傾圮請以軍士修理從之

○己亥麓川宣慰使思任發遣使奉表貢方物謝興兵侵南甸州之罪仍遣中官云仙等賫敕戒之並賜之絨錦文綺表裏

○瓦刺賢義王太平等遣使貢馬謝侵掠哈密之罪哈密忠義王免力帖木兒等亦遣使獻馬各賜彩幣表裏

○庚戌敕鎭守薊州都指揮陳景先等曰比得報韃賊人馬今駐斷頭山宜令各關口晝夜嚴備如遇賊卽相機剿捕然須愼之不愼而或失機論死不赦薊州山海等衛官軍可調遣參用

○辛卯宥鴻臚寺丞劉順復職

○癸丑夜有星如碗大靑白色光燭地起自文昌西北行至紫微東蕃內後三小星隨之

大明太宗文皇帝實錄卷二百五十四上

大明太宗文皇帝實錄卷二百五十四下

永樂二十年閏十二月甲寅朔上視牲南郊

○乙卯敕周王橚曰汝南王母歿子婦咸應守喪其�及宮人在大理者卽令人取回

○甲子命前軍故都督僉事馬眞子山襲父原職旗手衛指揮使金吾右衛故指揮使王福子能劉勝子旺燕山前衛故指揮使伯顏不花弟把卜花濟州衛故指揮使焦銘子童兒通州故指揮使趙息家奴子玉金吾左衛故指揮同知劉海子廣羽林前衛故指揮同知張成侄旺指揮僉事傅兀魯思不花義子貴府軍右衛故指揮僉事王其子順府軍前衛故指揮僉事婁名侄淸羽林右衛故指揮僉事李彬子敬孝陵衛故指揮僉事崇旺子禮各襲職以燕山右衛指揮同知裴玉老疾命其子忠代職

○攺吏科給事中楊藎於刑科禮科給事中商賓於吏科張禮於工科甄實於刑科升廣西布政司左參政白思謙爲山西右布政使漢陽府知府張壽爲狹西布政司右參政

○鎭守雲南黔國公沐晟奏請調兵剿捕維摩州曲部驛野羅羅並蒙自縣作耗彊賊以除民患從之

○丙寅擢進士黃炯李俊監生單信趙安翟慶呂阜李鑑趙伏柴臯薛瑾李琳爲監察禦史

○山東登州府言寧海等八州縣連歲水旱田谷不登農民乏食今本府見儲糧五十萬石乞以賑貸從之

○己巳立春上禦奉天門文武羣臣行賀禮賜宴

○庚午後軍都督同知王麒舊名麻子帖木兒建州松花江人父貴故元開原路達魯花赤洪武中以麒歸附事上於藩邸貴卒麒以壯勇善射選充禦馬坊勇士從上平定內難小河之戰麒躍馬衝陣矢不虛發敵甚畏之自千戶累升遼東都指揮同知繼升後軍都督僉事從徵胡寇還以功升後軍都督同知卒遣官賜祭

○復置河南汲縣縣丞主簿各一員以人復增故也

○癸酉正覺大乘法王昆澤思巴等遣國班師丹札等三百十四人朝貢命禮部賜宴

○甲戌攺戶科給事張煥於刑科

○朝鮮國王李祹遣陪臣李伯剛權軫等奉表貢金飾鞍轡名馬金銀器等物賀明年正旦

○以水災免直隸鳳陽府所屬州縣糧千八百六十六石石�易山蕭縣二縣糧二萬七千二百一十石

○戊寅夜乾淸宮災

○壬午享太廟

○是歲天下戶九百六十六萬五千一百三十三口五千八百六十八萬八千六百九十一賦稅糧三千二百四十二萬六千七百三十九石布帛二十二萬四千六百六十六疋絲綿二十二萬三千六百九十三斤有奇綿花絨六萬九千三百一十斤課鈔千六百四十萬三十錠金千一百九十二兩銀二十八萬五千七百六十七兩有奇銅錢三千一百六貫銅二千一百二十八斤鐵四十四萬八千一百七十五斤鉛二萬七百八十斤朱砂千五百四兩海肥三十三萬二十六索茶一百萬四千六百九十五斤鹽一百七萬七千二百三十一引屯田子粒五百一十七萬五千三百四十五石馬一百一十九萬九千三百一十五匹饋運北京糧三百二十五萬一千七百二十三石交阯上供絹一千三百九十疋漆二千八百斤蘇木四千八百斤翠羽二千八百个扇八千四百三十把

大明太宗文皇帝實錄卷二百五十四下

大明太宗文皇帝實錄卷二百五十五

永樂二十一年春正月癸未朔上禦奉天門受朝賀大宴文武羣臣及四夷朝使

○己丑

○夜月行畢宿中

○庚寅

○巡按山東監察禦史陳濟言淮安濟寧東昌臨淸徳州直沽商販往來之所聚今建都北京而四方百貨倍於往時其商稅宜遣人監閘一年以爲定額庶無侵欺之獘從之

○辛卯△享太廟

○壬辰

○以大祀南郊上禦奉天門文武羣受誓戒△朝鮮國使臣李伯剛權軫等辭還賜鈔幣表裏有差乙未

○大祀天地於南郊上禦奉天門文武羣臣行慶成禮

○丙申

○以郊祀禮成大宴文武羣臣及四夷朝使

○丁酉

○應城伯孫亨卒亨故應城伯巖之子亨初代父舊職爲燕山中護衛千戶從上取薊州遵化密雲雄縣鄭州眞定永平大寧夾河大店靈壁泗州俱有戰功累升河南都指揮僉事巖卒亨襲爵至是卒賜祭命有司造墳塋

○戊戌敕寧陽侯陳懋武進伯朱榮及都督柴永正都指揮馮答蘭指揮吳管者等赴北京敕長安嶺守將增髙城垣務令堅壯

○庚子敕都督李謙都指揮朱銘赴北京

○癸卯

○交阯參將榮昌伯陳智追擊叛賊黎利於寧化州車來縣利敗遁去

○甲辰

○夜有星如盞赤黃色光燭地自中天雲中西南行至近濁

○丙午

○陜西必裏衛指揮刺馬失加遣子俺奔貢馬賜俺奔鈔八十錠彩幣五表裏紵絲衣一襲仍給馬直△升吏科給事中李謙爲本科都給事中△戶部言山東文登縣比歲水傷田稼乞以十八年十九年逋租折收鈔豆從之

○丁未命平江伯陳瑄充總兵官率領舟師漕運糧儲赴北京

○庚戌

○夜木星犯上將星

大明太宗文皇帝實錄卷二百五十五

大明太宗文皇帝實錄卷二百五十六

永樂二十一年春二月壬子朔

○乙卯

○烏思藏怕木竹巴灌頂國師闡化王吉剌思巴監藏巴裏藏卜遣指揮端嶽竹巴必力工瓦闡教王領眞巴兒吉監藏遣使汪束監粲思達藏輔教王喃渴烈思巴遣使結攝端竹監藏靈藏贊善王吉剌思巴監藏巴藏卜遣使汝奴星吉等及灌頂弘善大國師釋迦也失並各部大小頭目皆遣人貢方物命禮部賜宴仍賜端嶽竹巴等織金約絲襲衣及鈔幣有差

○丁巳

○遣官釋奠先師孔子

○戊午祭太社太稷△遣官祭先農

○辛酉

○肉速回回哈只阿黑麻來朝貢方物命禮部宴賚之△江西瑞昌守禦千戶所言坍塌城垣百五十餘丈請令軍士修築從之

○壬戌

○蜀王椿薨△釋蹇義復吏部尙書兼詹事府詹事

○乙丑

○直隸六安衛言本衛城垣爲霪雨所壞三百餘丈乞以軍修築從之

○戊辰

○陜西文縣守禦軍民千戶所番人狨昔等貢馬賜狨昔等三人各鈔四十錠彩幣一表裏絹衣一襲

○己巳命故丰城侯李彬子賢襲豊城侯應城伯孫亨子英襲封應城伯△瓊州府王官縣丞符添慶等率諸峒黎首來朝貢方物賜鈔幣有差

○廣西都指揮使鹿榮奏蠻峒諸賊平先是柳州等府洛容柳城宜山天河諸縣蠻寇數出掠劫軍民命榮剿捕久無功巡按監察禦史尹崇髙劾奏榮玩寇請治其罪命姑宥之令擒賊贖罪復命鎭遠侯顧興祖督之於是榮率桂林右衛指揮使雄等提兵搗賊巢生擒僞治平都統將軍首賊襲振海等五人斬郁打枕等三千一百八十人所掠良人子女百八十三口皆遣還械振海等至京斬之

○壬申

○攺山西行太僕寺丞王灌爲太僕寺丞

○甲戌

○工部言淮安衛土城低薄宜令軍士增築從之

○乙亥

○遼東總兵官武進伯朱榮至京貢馬賜鈔四千錠彩幣十表裏

○丙子

○趙王妃沐氏薨賜祭謚恭惠命有司治喪葬妃黔國公晟之女也

○丁丑

○升大理寺評事陳善爲太僕寺丞兵科給事中許能爲浙江布政司右參議工部員外郎陳琳爲雲南布政司右參議四川道監察禦史余信爲四川按察司副使貴州道監察禦史周常爲福建按察司僉事河南道監察禦史髙第江西按察司僉事

○擢進士左瑺爲浙江道監察禦史陳憲爲江西道監察禦史攺甘肅苑馬赤丞張禮爲太僕寺丞

○乙卯

○復金文英兵科給事中文英嘗坐事謫戍興和虜寇興和爲所掠畱虜中二年至是逸歸具言虜情遂復其官賜官帶衣服

○庚辰

○陜西秦州衛土官番僧囊吉占鉆等五十七人來朝貢馬賜鈔千六百五十錠彩幣三十五表裏及紵絲番僧衣九襲紵絲衣十襲絹衣十四襲

○錫蘭山僧王桑伽剌查來朝賜渾金紵絲衣二襲彩幣八疋絹十疋

大明太宗文皇帝實錄卷二百五十六

大明太宗文皇帝實錄卷二百五十七

永樂二十一年春三月壬午朔

○癸未

○江西建昌永禦千戶所言久雨坍塌城垣五十餘丈城撥二十一座請以軍修理從之

○戊子

○河南登封縣言民饑命發預備倉谷賑之△工部言山西太原府文水縣西北文谷山舊有常稔渠分引文谷河流南行抵下祠北延衺三十餘里並渠田畝歲仰灌漑比年河流橫溢衝決堤土��渠水走泄居民失利乞爲修理命俟秋成後用工

○己丑

○夜有星如盞大靑白色光燭地起自危宿北行至室宿尾迹後散

○庚寅命故都督僉事張安孫容襲燕山左衛都指揮同知永淳羣薨訃聞遣官賜祭羣君故靖江王守謙第四女配儀賓王鐸云△成安侯郭亮卒遣官賜祭亮合肥縣人父聚南寧衛百戶亮襲職調天策衛徵大寧及哈剌莽來有功升永平衛千戶上起義之初亮率眾來歸命仍守永平遼東軍圍永平急亮且戰且守敵莫能攻內難平累升左軍都督同封成安侯

○永樂七年命守開平十二年從徵胡虜還仍守開平亮外若率直內有心計在鎭貪淫恣肆不檢其卒也妾韓氏自經以殉事聞贈淑人

○辛卯

○釋呂震復禮部尙書△工部言江西永新守禦千戶所坍塌城垣六百八十丈城樓巡鋪五十座串樓九百餘間鉛山守禦千戶所坍塌城垣六十餘丈城樓三座廣信守禦千戶所坍塌城垣二百九十餘丈城樓巡鋪二十二座敵樓一座撫守禦千戶所坍塌城垣二百三十餘丈城樓巡鋪百三十五座敵樓一座皆乞以軍士修理從之

○戊戌

○除廣東揭揚縣戶絕田糧二百四十四石有奇

○己亥

○盜入南京大祀壇天庫盜蒼壁二黃琮一命西寧侯宋琥督南京五城兵馬捕賊

○庚子

○升戶部主事楊棐爲尙寶司少卿葛貞爲司丞△監察禦史王愈及刑部錦衣衛官四人會決囚死誤殺無罪四人事聞命法司執愈等償死卽日愈四人皆棄市

○丁未

○復置河間之任丘阜城二縣及山東之阿縣縣丞主簿各一員蓋近歲人民復盛故也

○戊申

○蜀王椿訃聞上哀悼之輟視朝七日賜祭謚曰獻命有司治喪葬王太祖子王���行小字舂髙皇帝第十子母惠妃郭氏滁陽王子興之女洪武十一年王受冊封十四年之國成都王性惇厚慈祥孝友篤至循執禮法表裏惟一潛心儒術旁及佛老讀書爲文苦志不懈喜延賢士大夫講論或至夜分不爲聲色遊畋之事王府官屬能進言善厚禮之終身仍卹其厚喜扶植名教遇古書可以表範厚俗者刊印以惠後學大書忠孝惟藩四字於燕居之所以自勵太祖皇帝嘗稱椿曰蜀秀才蓋宗室爲最賢谷王穗其同母弟也永樂中穗爲逆謀私以其情告王王大驚怒駕卽遣使馳奏上嘉其忠誠褒賜特厚薨年五十四歲

○己酉

○攺禮科給事中馬賓於吏科△賑濟河間之吳橋安慶之桐城二縣饑民五千八百五十八戶給糧萬五千五百九十二石

○庚戌

○夜有火星犯積薪星

大明太宗文皇帝實錄卷二百五十七

大明太宗文皇帝實錄卷二百五十八

永樂二十一年夏四月辛亥朔△享太廟

○丙辰

○夜有星如盞大赤色光燭地出軫宿西南行至近濁

○丁巳

○忽剌溫女直板察苦進馬賜鈔幣織金紵絲襲衣等物

○庚申

○修大祀壇墻垣及漢壽亭侯廟

○丙寅

○朝鮮國王李祹遣陪臣李湛奉表貢方物賀萬壽聖節

○丁卯萬壽聖節上禦奉天門受朝大宴文武羣臣及四夷朝使

○戊辰

○播州宣慰使楊昇遣安撫羅宗昭等貢方物

○己巳

○烏思藏怕木竹巴灌頂國師闡化王吉剌思巴監藏巴裏藏卜等使臣端嶽竹巴等辭還遣中官戴興等賫敕與俱往賜吉剌思巴監藏巴裏藏卜等錦綺等物

○癸酉造奉先殿祭器

○丁丑

○朝鮮國陪臣李湛播州宣慰司安撫羅宗昭等辭還賜幣有差

○己卯

○兵部言河南新開河道淤塞其所設封丘縣之中灤儀封縣之大岡祥符縣之淸河山東曹縣之寧川準�又河鄆城縣之順濮州之飛雲七驛舡夫空間請設河南衛輝府之衛源彰徳府安陽縣之回隆山東館陶縣之陶山臨淸縣之淸泉大名府之大名縣之艾家口浚縣之新鎭平川內黃縣之黃池凡八驛而移中灤等七驛夫及船於彼遞送革開河一路大岡陳橋準�又河順濟遞運所以夫船添撥衛輝至東昌一路舊有南管陶五等處遞運所遞送從之

大明太宗文皇帝實錄卷二百五十八

大明太宗文皇帝實錄卷二百五十九

永樂二十一年夏五月庚辰朔

○辛巳

○夜有星如盞大赤色有尾迹光燭地出織女東北行入天津後三小星隨之

○癸未

○戶部尙書郭資言河南開封府歸徳睢州祥符陽武中牟寧陵項城永城澤榮太康西華蘭陽原武封丘通許陳畱洧川杞縣及南陽府內鄕衛輝府新鄕護嘉汲淇輝縣並鳳陽府宿州去年夏秋淫雨黃河泛溢並傷田稼命遣人按視蠲其租稅

○甲申

○端午節賜文武羣臣宴

○丙戌

○設直隸淮安府山陽縣移風閘置閘官一員

○己丑

○常山中護衛總旗王瑜王變告言常山中護衛指揮孟賢等糾合羽林前衛指揮彭旭等舉兵將推趙王髙燧爲主而謀不利於上及皇太子命下捕賊旣悉得遂召皇太子趙王公侯伯都督尙書學士皆至上禦右順門內親鞠之蓋是時上以疾多不視朝中外事悉啟皇太子仁明卹下往往裁抑宦寺而宦官王儼江保等尢見疎斥儼等日讒之於上賴上聖明父子親愛終不能間然亦希得進見而儼素厚髙燧常爲陰之地且詐造毀譽之言傳播於外謂上注意髙燧以誑誘外人由是賢等遂萌邪至而欽天監官王射成與厚善密言於賢曰觀天象非久當有見主之變賢等邪謀益急與其弟孟三常山左護衛老軍馬恕田子和興州後屯衛老軍髙正通州右衛鎭撫陳凱等日夜潛謀連結貴近圖就宮中進毒藥於上候上晏駕卽以兵劫內庫兵伏及符寶而分兵執公侯伯五府六部大臣豫令髙正僞撰遺詔付中官楊慶養子至期從禁中識以禦賢頒出廢皇太子而立趙王髙燧爲皇帝布置已定瑜正之甥正密以告之瑜力諫正此舅氏滅族之計正不從瑜遂入告上覽所僞撰遣詔震怒立捕楊慶養子斬之上顧髙燧曰爾爲之耶髙燧惴栗不能皇太子爲之營解曰髙燧必不與謀此下所爲耳上命文武羣臣及三法司鞫治賢等翼日羣臣奏賢等所犯大逆具有顯實當並寘極典籍沒其家上曰卽日皆籍之王射成以天象誘人速誅之賢等更窮鞫毋令遽死遂下錦衣衛研治未幾並其黨悉誅之

○癸巳

○設交阯順府永積庫

○癸卯

○升東阿知縣具秉彜秩二級復其任秉彜上虞人舉進士初爲郡縣知縣有善政以憂去再至東阿秉彜律己廉勤政尙寬厚興學勸士課民農務縣以大治至是九載用最當升耆老奏乞畱從之特升秩二級食正六品俸俾還治東阿

○乙巳

○攺山東布政使張煥於陜西布政司陜西左參議胥必彰於河南布政司右參議孫綖於山西布政司陜西按察司副使李縉於湖按察司升刑部員外郎汪麓爲陜西布政右參議雲南按察司僉事張翼爲廣西按察司副使

○戊申

○占城國王占巴的賴遣使夷勞等奉表貢方物賜其使織金紗衣及鈔幣表裏有差

○是月嘉定州峨眉縣驟雨溪水漲溢漂流民三十五戶溺死百三十人

大明太宗文皇帝實錄卷二百五十九

大明太宗文皇帝實錄卷二百六十

永樂二十一年夏六月庚戌朔△日有食之

○壬子

○楚王楨言武昌三護衛儀衛司指揮千百戶典夥翟璠等十八員有病故者有老疾者請以子弟襲代職事從之

○癸丑

○遣官祭中霤

○乙卯

○福建建安縣知縣張準卒準蘇州府昆山縣人舉賢良授建安知縣持己修潔惓惓愛民凡有可以便之者決意行之歲侵請以鈔代輸租大疫奏乞蠲徵徭朝廷皆從之蓋自準官無失所之民秩滿以疾卒民懷之不忘云

○庚申

○攺湖廣按察使陳諤於山西按察司湖廣布政司右參議魯璠於山西布政司

○丁卯

○江西布政司左參政王靈受贓事覺謫戍邊

○戊辰

○朝鮮國王李祹遣陪臣礻�卜從愚等貢馬三十匹及方物賜鈔幣有差

○修順天府宛平縣渾河東岸

○庚午

○鎭守居庸關指揮使袁納言自岔道至南口橋道爲水沖決乞用民兵修治以便饋餉從之

○癸酉

○修陜西蘭縣浮橋

○丙子

○哈密忠義王勉力帖木兒遣使兀馬兒火者九十人貢馬千匹駝三百三十六頭優賜以答之

大明太宗文皇帝實錄卷二百六十大明太宗文皇帝實錄卷二百六十一

永樂二十一年秋七月己卯朔享太廟△遣官祭歷代帝王陵寢

○庚辰

○交阯布政司右參政房安卒安汝陽人洪武中由國子生擢北京按察僉事升江西按察使上卽位安坐事謫戍興州後召爲監察禦史升福建布政司右參政再升工部左侍郎數日出爲山東布政司右參政同官魏瑛誣告安誹謗事徵下獄安不勝掠治悉引伏闔蒙謫戍交阯安系聽決會瑛他罪覺並驗所告安事非實遂釋安臺還其家人攺安四川右參政未幾復攺交阯至是以疾卒安老於吏事所至嚴刻爲治人多怨之然能以廉自守云

○辛巳

○四川長河西魚道寧遠宣慰使喃哩等二十四人來朝貢馬賜鈔幣有差

○壬午

○朝鮮國王李祹遣使請立嫡子王�尙爲世子從之遣中官海壽等賚敕命之

○乙酉

○諭公侯伯都督等曰今秋髙馬肥胡寇又犯邊其嚴肅隊伍整齊器械以俟命

○丁亥

○雲南土官千戶木髙曲靖軍民府僧人鏡中等各遣人貢馬及方物賜幣有差

○戊子

○洮州番僧著失藏卜等遣人貢馬賜鈔幣衣服迆北韃靼王子也先王千遣使察罕臺等四人來朝賜鈔幣有差

○直隸懷安衛言雨水壞城垣二百五十丈城南土橋二座乞以軍士修築從之

○己丑

○四川魯思蠻塞番僧南甲八等來朝貢馬賜鈔五十錠彩幣一表裏衣襲△蘇祿國東王妃叭都葛蘇悝等還國先是蘇祿國東王率家屬朝貢旣歸卒於徳州命葬焉畱其妃守墳至是六年厚賜而遣之

○庚寅

○遼東指揮魯哈貢馬及貂鼠皮賜襲衣鈔幣

○辛卯

○鴻臚寺左少卿孫伯堅卒伯堅江西臨川縣人洪武中由國子生擢兵部職弓主事升員外郎再升四川左參政治尙寬簡水西諸蠻竊發伯堅與守將招降之蠻人獻金具伯堅悉卻不受上卽位召爲山東按察使坐事左遷行工部曹員外郎攺鴻臚寺左少卿侍皇太子畱守南京嘗命掌刑部持法平恕甚爲皇太子所重伯堅儀狀丰偉襟宇和易於物無忤所至人愛重之然頗昧知人嘗奉詔舉京官廉恕者爲郡守時刑部主事梁仕素無操行而飾僞以事伯堅伯堅信而舉之時論少之

○乙未

○直隸眞定衛言城西堤岸坍塌八十餘丈請命修築從之

○丁酉

○封晉濟熿庶長子羙塤爲間喜王次子羙增爲和順王命靖江悼僖王長安恭城縣君配廣西護衛千戶李敬之子賢弟二女宣化縣君配廣西護衛百戶楊忠之弟義賢義皆授奉訓大夫宗人府儀賓封輔國將軍贊儼長女爲宜湘鄕君配廣西都指揮廖春之孫寯贊侃長女爲新義鄕君配儀衛正陳良之從子順寯順皆授承務郎宗人府儀賓

○戊戌

○虜中有來降者言虜寇阿魯臺將犯邊上遽召諸將諭曰去秋寇犯興和朕躬率師搗其巢冗寇倉皇遠遁遂盡收其馬牛輜重復東剿賊黨兀良吟之眾擒戮其人獲其馬駝牛羊寇之窮甚矣今必以朕旣得志不復出故敢萌妄念朕當率兵先駐塞外以待之虜不虞吾兵已出而輕肆妄動我因其勞而擊之可以成功諸將曰善是日命安遠侯柳升遂安伯陳英領中軍武安侯鄭亨保安侯孟瑛領左哨陽武侯薛祿新寧伯譚忠領右哨左掖命英國公張輔安平伯李安領之右掖命成山侯王通興安伯徐亨領之命寧陽侯陳懋等居前鋒先馳攻虜之西部分旣是命戶部料軍實

○肅莊王妃孫氏薨訃聞遣官賜祭命有司治喪葬

○庚子

○南京應天府鄕試奏請考試官命翰林院侍郎羅汝敬修撰李騏考試△釋李時勉復翰林院侍讀

○辛丑告天地宗廟社稷發京師兵命皇太子監國是日皇太子千秋節免賀禮

○壬寅

○軷祭承天門及旗纛等神車駕發北京遣太常寺少卿王勉祭居庸山川△晚次忿是日皇太子令工部築通州抵直沽河岸△鎭守薊州山海等處都指揮僉事陳景先言近山水泛漲衝激城垣山海義院等關口九百五十餘丈遵化喜峯口水關並潘家等關口四百八十餘丈薊州馬蘭等關口三百八十餘丈俱系邊境要衝宜令附近官軍並力修築皇太子令隆平侯張信等督修

○甲辰車駕次土木隨徵將上畢集上閱之喜遂宴諸將時微雨浥禦衣內侍張蓋命去之雨卽止會有邊卒陷虜中者脫歸云寇今驟飯馬河北聲言欲犯大同寧夏遂敕大同寧夏守將謹哨滕嚴備禦緣邊兵民散處者悉入屯堡敕慶王﹤木旃﹥嚴飭護衛官軍亦如之

○乙巳

○有告軍士取民田谷飼馬者上面責之曰農民終歲勤勞以供國用汝獨不念也兵行之際芻粟一給於官又敢虛取諸民立命斬之以狥

○丙午

○吏部言設貴州四道按察分司貴寧道按治貴州宣慰使司貴州衛軍民指揮使司貴州前烏撒畢節赤水永寧五衛普市守禦千戶所安平道按治威淸平壩安南安莊四衛普定普安二軍民指揮使司普安州新鎭道按治興隆淸平二衛平越新添龍裏都勻四軍民指揮使司黃平千戶所鎭遠黎平新化三府思仁道按治思南烏羅銅仁後阡思州五府皇太子從之皇太子置湖廣永順軍民宣慰所屬上溪州施州南渭州流官吏目各一員工部言交阯順化衛近因河水暴漲漂沒府衛等衙門壞城垣百四十餘丈決堤岸一百餘丈請發軍民修治皇太子從之

○戊申

○車駕次宣府遣書諭皇太子曰自今飲食及諸不急之物悉勿進蓋師行日遠虜勞人也又敕守居庸關指揮袁訥一應諸司進奉不急之物悉止之勿令出關大明太宗文皇帝實錄卷二百六十一

大明太宗文皇帝實錄卷二百六十二

永樂二十一年八月己酉朔

○宴勞大營五軍諸將因大閱時積陰初霽諸軍部五整肅旗旄戈甲精彩鮮麗上悅顧侍臣曰軍次固盛然又將有謀士有勇小大協心乃克成功

○辛亥

○大寧都司啟保定左等衛所因近雨坍塌城垣五百二十餘丈敵臺六座請集軍士修理皇太子從之

○壬子

○升湖廣都指揮僉事王玉爲後軍都督僉事羽林前衛指揮使張義爲陜西行都司都指揮僉事命玉鎭守宣府義鎭守懷來面議玉等竭心盡力撫輯軍士固守城池以副委任

○甲寅

○車駕發宣府次沙嶺賜諸將內廏馬公二匹侯伯都督各二匹諭之曰古人克敵制勝多藉馬然必調習有素不然𨿽有薾云追風之才不濟於用爾等所領騎士亦宜精熟訓練庶幾得力是日順天府鄕試啟請考試官皇太子令翰林院侍講王英撰修林志考試賜宴於本府

○丁巳

○大同總兵官都督劉鑑奏懷仁縣立城堡以防虜今已繕完宜撥安東中屯衛軍一千屯守從之是日皇太子遣官釋奠先師孔子直隸蘇州府嘉定縣言境內圩岸南至松江處計五十餘丈圯於潮水請命修築皇太子從之

○戊午

○祭太社太稷皇太子行禮是日旦壽星見色赤黃鮮明△琉球國中山王世子尙巴志遣使者阿不察都奉表貢方物皇太子令禮部宴勞之

○庚申

○車駕次萬全兵民有進馬牛瓜果等物者上命倍時直酬之敕大營五軍諸將曰朕不憚勞勤屢率將士以驅除虜寇者非志於用武蓋爲中國生民計也爾諸將宜協心奮力夫有精兵十萬可以橫行天下一人奮軀千人莫敵今以三十萬之眾當殘虜何患不克況大義旣正又有天助汝等勉之奮爾謀勵爾勇身先士卒不懈於夙夜將何功不成何名不立關羽張飛皆漢熊虎之將其生也忠貫日月其歿也廟食百世皆大丈夫所樹立也古今人才不相下爾等勉之如苟且偸逸不能卓然思奮事至而無謀敵主而無勇以至失機非徒隳敗乃功名國典具存朕不汝貸汝等勉之敕宣府隆慶懷來萬全懷安等衛築塞黑峪長安嶺等處緣邊險要之地務令堅固晝夜嚴謹守護如寇至兵寡不敵星馳報來

○辛酉

○封唐定王長子瓊炷爲唐王敕懷來隆慶二衛將士增守黑峪車坊諸處大煙墩軍士十人小煙墩五人是日皇太子賑湖廣靖州會同縣饑民千一百五十八戶給米千五百四十九石

○壬戌

○西城失刺思使者阿里等話軍進馬賜賜之遣還北京

○癸亥

○興寧郡主薨訃聞皇太子賜祭命有司治喪葬郡主楚王楨第八女配儀賓蒿隆云

○甲子

○禮部左侍郎胡濙進瑞光圖及榔梅靈芝具奏云今歲萬壽聖節大嶽太和山頂金殿現五色圓光紫雲周匝逾時不散山石產靈芝榔梅結實特盛往年於禮禮部尙書呂震率百官進賀曰此聖壽之徵也上曰朕創建大嶽太和山宮殿上資福於皇考皇妣下爲天天生民祈福初非爲己且朕豈不自知徳之涼薄不敢恃此爲卿等惟盡心庶政輔朕不逮以上答天眷下民貽福足矣此不足賀

○乙丑

○祭太歲風雲雷雨嶽鎭海瀆山川等神皇太子行禮皇太子遣官祭旗纛

○丙寅上命諸將於各營外布陣神機銃居前馬隊居後令軍士暇閒操習且諭之曰陣密則固鋒疏則達戰門�斗之際首以銳摧其鋒繼以騎衝其堅敵不足畏也

○是日皇太子命吏部復置山西太原府稅課司大使副使各一員初本府稅課皆晉府收掌自晉濟熺爲庶人其稅課太原府兼領之至是戶部請復設官故有是命

○丁卯

○四川董卜韓胡宣慰使喃葛遣頭目也失言千等貢馬及方物賜勞之遣北京命諸將分督緣邊隘口且敕之曰湏遠瞭望嚴守備措置有方晝夜勿怠

○己巳

○慶成王妃唐氏薨訃聞皇太子遣官賜祭命有司治喪葬

○乙亥

○車駕次沙城召晉庶人濟熺及其羙圭至濟熺晉恭王長子洪武中嗣王爵上靖內難承大統而其弟平陽王濟熿慶成王濟炫永和王濟烺並奏濟熺心懷忿恨圖爲不軌上優容之不罪但屢敕訓諭面已而濟熿者言不已上遣人察之用祖訓免其父子爲庶人俾守恭王墳園至是上軫念至親召至將封羙主爲郡王時公侯伯五府六部交章劾奏其罪重不宜封上諭羣臣曰罪廢十年人之恆情又自懲艾且仁者不絕人之祿矧吾至親其能忍哉爾等勿復有言上從容諭濟熺曰昔守謙有罪皇考以公天下之心不得已廢之而不絕其後仁義兼盡矣爾父朕親兄朕豈有惡於爾哉爾懷不臧屢戒飭不聽惟大義之司不容也故免爾王爵亦豈朕心所得已也然十年之間朕未嘗忘爾人孰無過能攺期善爾勉之今封爾子爲郡王俾爾享祿養以終身其無恩以爲怨遂封羙圭爲平陽王諭之曰爾其率徳攺行以蓋爾父之愆盡忠盡孝用不忝祖宗終保祿位遂賜冠帶襲衣貂裘鞍馬及金銀鈔幣牛羊等物遣中官護送其父子往居平陽復遣中官詣太原送舊所隨侍人悉還之其有坐濟熺事逮系者悉釋之命錦衣衛撥校尉五百太原護衛撥官軍一千以備從衛命吏部除官屬禮部給儀仗及醫士廚子靡不悉備

○寧陽侯陳懋等奏請進止上遣敕諭曰朕旣命爾爲前鋒軍中諸事宜自審幾而行豈朕一一所能遙度但晝夜愼密不可疎略當以古名將之事自勉更杜絕憸言庶不誤事

○南京欽天監以壽星見遣人馳奏並啟皇太子皇太子遣禮部侍郎郭敢詣行在上表賀

○丙子

○修平陽王府

○丁丑皇太子諭戶部尙書郭資曰今年南北直隸並山東郡縣水旱之處糧芻皆無出而有司徵索不已甚爲朝廷斂怨其悉蠲之

○戊寅

○近營有虎傷人安遠侯柳升率勇士生擒來獻命烹之以食將士之效力者△是月廣東瓊州府言颶風暴雨海水湧溢漂沒廬舍孳畜近海居民溺死五十二人

大明太宗文皇帝實錄卷二百六十二

大明太宗文皇帝實錄卷二百六十三

永樂二十一年九月己卯朔駐蹕沙城朝鮮國王李祹遣陪臣崔云詣軍門奏事今還北京待命

○壬午江陰等衛都指揮僉事周鼎等九百九十二人奉使榜葛剌等國回皇太子令禮部賞鈔有差△戶部言四川李意與井比年河水泛溢土石淤塞鹽課有虧今南部縣有範村井除辦歲額外尙增鹽六千一百二十斤請覆實開煎皇太子從之

○戊子

○車駕次西陽河皇太子遣禮部侍郎郭惇趙王髙燧遣長山中護衛指揮卞福曁五府六部各遣官奉壽星表至軍門上卻不受賜敕誡勵皇太子及百官

○庚寅

○徙黑峪巡檢司淤澀石嶺黑峪北墩於四海治髙嶺墩於髙山黑峪接墩於梁山白河墩於長生口黑峪墩於關北口苖鄕嶺外墩於大石嶺黑峪南墩於寧州白河南墩於鎭北

○壬辰

○守居庸關指揮袁訥奏徙白河屯軍妻子居水寧衛新設八煙墩架炮官軍徙於天壽山後守口而澀石嶺苖鄕嶺仍舊砌塞便於防寇從之

○癸巳

○虜中僞知院阿失帖木兒古訥臺等率其妻子來降備言阿魯臺今夏爲瓦剌順寧王脫歡等所敗掠其人口馬駝牛羊殆盡部落潰散無所又口彼若聞天兵復出疾走遠避之不暇豈復敢萌南向之意命賜酒饌及衣服靴襪授阿失帖木兒古納臺俱正千戶

○甲午上召諸將臣諭曰虜寇今𨿽困於瓦剌狽狼失勢大軍可不勞遠出然此寇謫詐邊備不可不謹遂命武安侯鄭亨安平伯李安興安伯徐亨新寧伯譚忠遂安伯陳英等率軍分巡緣邊關隘令修築堅固及提督守備務在嚴密△緣邊戍卒及其婦女先爲虜所掠者至是多脫歸命有司給衣糧厚存卹之△宥廣西來降賊首梁羅八等爲民先是廣西都司言融縣蠻梁羅八自稱梁羅王梁保幹自稱梁得天聚眾爲盜命鎭遠侯顧興祖等率兵剿之羅八等散遣其眾自詣興祖降械送至行在兵部請誅之上曰旣降則釋之遂命爲民

○戊戌

○禮部奏西洋古裏忽魯謨斯錫蘭山阿丹祖法兒剌撒不剌哇木骨都剌柯枝加異勒澑山喃渤利蘇門答剌阿魯滿剌加等十六國遣使千二百人貢方物至京上敕皇太子曰天气向寒西南番國貢使卽令禮部於會同館宴勞之如例賜賫遣還其以土物來市者官給鈔酬其直△甘肅邊將以瓦剌降虜完者等至賜酒饌及襲衣靴襪

○庚子

○夜有星如月大靑白光燭地尾迹黃色起自壘壁陣西方星東南行至羽林軍

○辛丑上命恭順伯吳克忠安順伯薛靑都督吳成蘇火耳灰柴永正李謙等率騎士三千探虜聲息上諭之曰孤軍遠出前無應援若三千人一心𨿽有勍敵數萬猝至可以成功若將無謀士無勇上下離心𨿽擁數十萬之眾抵就擒耳卿等從朕徵伐皆百戰不挫者人入覘虜若虜有可乘之機能出奇擒獲時汝之功者唐李靖以三千經騎充復定襄威震北狄卿等豈可多讓古人其往勉之

大明太宗文皇帝實錄卷二百六十三

大明太宗文皇帝實錄卷二百六十四

永樂二十一年冬十月戊申朔享太廟皇太子行禮

○己酉

○平江伯陳瑄言每歲饋運若悉令輸京倉陸行往還八十餘里不免延遲妨誤計官軍一歲可三運請以兩運赴京倉一運貯通州倉爲便皇太子從之

○甲寅

○駐蹕上莊堡寧陽侯陳懋等奏逸北韃靼王子也先土幹來歸時懋爲前鋒探知虜在飲馬河北爲瓦剌所敗追至宿嵬山口遇也先土幹率妻子部屬來歸懋遣人馳奏仍附進也先土幹奏書具略云臣也先土幹窮處漠北旦暮遷徙不常又見忌十阿魯臺幾爲害者屢矣危不自保仰惟陛下體天心以愛民今四海萬邦皆蒙覆載生育之恩豈獨微臣不沾洪化謹率妻子部屬來歸譬諸艸木之微得依日月之下沾被光華死且無憾謹昧死陳奏上以示羣臣且曰鳥獸窮則依人黠虜亦然但彼旣來歸我須懷之以恩卽日敕寧陽侯陳懋等曰也先土幹順天道來歸誠心可加宜厚意撫綏其家及其部屬其資財孳畜一毫勿有侵損庶不孤遠人來歸之心敕也先土幹曰爾智識卓越灼知天命親率部屬來歸可謂超羣出類者矣脫覽奏良用嘉悅爾以誠心歸朕朕以誠心待爾君臣相與同享太平之福於悠久已敕寧陽侯陳懋等偕爾同來在途愛重以副朕懷也先土幹者在虜中以黠桀自豪故尢爲虜人所忌云

○丁巳

○置貴州布政司豊濟庫設大使副使各一員

○甲子

○駐蹕天城將士獵東南山麓上命駕觀之

○丙寅

○復命駕觀獵時風日暄霽上喜顧侍臣曰朕豈以畋獵爲樂顧見將士馳驟健捷皆適於用有可樂者耳夫曰古人春搜夏苗秋狝冬狩皆順時爲民去害且講武事然亦存愛物之仁聖人著於經政欲垂法後世耳

○丁卯

○福建左布政使麻冕卒冕滁州全椒縣人由國子生授吏部主事累升至布政使冕𨿽號知民利病而務寬和然柔懦無爲遇事依阿其間旣卒人無惜之者

○戊辰

○木邦宣慰使罕賓法弟罕綫法孟定府土官知府刀石扛鎭康州土官知州刀孟廣及灣甸州金齒軍民指揮司各遣人貢象馬等物皇太子令禮部如例賜鈔幣

○己巳

○寧陽侯陳懋等以也先土幹及其部屬入見也先土幹遙望天顏尙有懼色上命稍前與語遂備述誠悃久願來歸但爲阿魯臺等牽縶今幸見陛下是天賜臣再生之日也上曰華夷本一家朕奉天命爲天子天之所覆地之所載皆朕赤子豈有彼此天道恆與善人爲君體天而行故爲善者必賜之以福爾今順天道而來君臣相與共享富貴勿憂也先土幹及其部屬皆叩頭呼萬歲命悉賜酒饌也先土幹退謂所親曰大明皇帝眞吾主也捨此何適哉上諭文武羣臣曰遠人來歸宜有以旌異之其封也先土幹爲忠勇王賜姓名曰金忠也先土幹之來歸也其甥把臺罕實贊之遂授把臺罕都督俱賜冠帶及金織襲衣遂賜宴命金忠坐侯之下伯之上禦前珍羞悉輟以賜之宴罷禦用金杯等亦輟賜之於是左右皆贊羙上功徳之盛上曰昔唐突厥頡利入朝太宗言胡越一家有矜大自得之意朕所不取惟天下之人皆遂其生邊境無虞甲兵不用斯朕志也

○庚午

○遣書諭皇太子以也先土幹納款之故遂下詔班師詔曰朕惟帝王統禦一視同仁順者撫之逆者擢之惟在安民無有遠邇夷狄之爲中國患其來已久書云蠻夷猾夏詩稱戎狄是膺歷漢及唐至於有宋其禍甚矣逮元之季腥穢上聞天命我皇考太祖髙皇帝主宰生靈削平禍亂掃蕩鮏羴以建萬年之盛治聖徳神功開辟以來未有之也肆朕恭膺天命紹承大統夙夜勤勵惟以安民爲務蕞爾丑虜偸生窮荒鼠竊無已常躬率六師往徵之芟除惡類撫輯善良令仍居本土以遂其生不意豹狼之心不知感徳復將犯邊乃以今年七月二十四日躬禦戎服親率親士出塞以待之而命寧陽侯陳懋爲前鋒朕兵抵陰山之脊適虜中僞知院阿失帖木兒等率妻子來歸備言虜寇爲瓦剌順寧王脫歡等所敗餘孽奔潰逃命無所未幾寧陽侯陳懋又得其名王也先土幹躬率家屬部落來歸也先土幹驃捍狡黠虜中之所畏服者今稽首軍門敷陳誠悃以爲天命在朕不敢違越朕加其來歸之誠已封爲忠勇王撫綏其部落遂用班師茂敷懷遠之仁光協止戈之武詔告中外咸使聞知

○甲戌

○駐蹕萬全皇太子以遠人來歸遣定國公徐景昌進表賀

○乙亥

○車駕發萬全上乘馬忠勇王金忠一騎隨後上詢其虜中事對曰虜中歸心天朝者眾但爲凶渠所制不能自拔耳晚次沙嶺賜忠勇王金忠等酒饌又賜敕勞之曰昔呼韓邪歸漢突厥頡利歸唐身家富貴子孫蕃衍垂名靑史永遠有光爾明達天道卓然超越於一方天必祚爾及爾子爾孫於無窮芳名偉績又豈呼韓邪突厥頡利之可儗哉爾其勉之忠拜受譯者宣讀訖忠及家屬部落皆拜舉手加額呼萬歲

大明太宗文皇帝實錄卷二百六十四

大明太宗文皇帝實錄卷二百六十五

永樂二十一年十一月戊寅朔

○車駕次懷來在京諸司遣官迎駕見

○辛巳

○車駕入居庸關是日天气淸朗上服衮龍金繡袍乘玉花龍馬旣入關按轡徐行軍容甚盛金鼓喧闐旗旄輝煥連亙數十里中外文武羣臣皆盛服曁緇黃之流耄耋之叟四夷朝貢之使百十萬人駢跪道左大駕至歡呼萬歲聲震天地忠勇王金忠在後於馬上遙望顧其所親曰今日眞隨從天上行也次龍虎臺賜文武大臣及忠勇王宴

○甲申

○車駕至京師陳鹵簿上乘禦輦入謁告天地宗廟社稷畢禦奉天門朝羣臣時諸番貢使咸集闕下文武羣臣上表賀上諭之曰四夷順則中國寧然不可恃此有怠意卿等相與一心敬天卹民恪勤政物用感召至和俾雨暘時若百谷丰登四海萬民家給人足然後朕與卿等同享治平之福羣臣舞蹈呼萬歲

○乙酉

○授忠勇王金忠部下官察卜奧魯赤末臺脫卜脫帖木兒把帖木兒阿速臺等七員爲都指揮卜答帖木兒等三十一員爲指揮昂克土列等十八員爲千戶格幹帖木兒等二十五員爲百戶所鎭撫

○丙戌

○賜忠勇王金忠誥券金印朝服公服玉帶織金文綺衣黃金百兩白金四百兩鈔二千錠紵絲五千表裏紗羅綾各二十疋鞍馬二牛百頭羊五百隻米百石及居第牀褥薪芻器用咸備歲給祿米千石別賜其妻黃金五十兩白金百兩紵絲二十表裏紗羅綾各十疋鈔一千錠冠服一副女衣一襲賜都督把臺罕都指察卜等八員各銀五十兩鈔七百錠織金文綺衣一襲紵絲六表裏綿布三十疋指揮卜答帖木兒等三十一員各銀三十兩鈔五百錠織金文綺衣一襲紵絲五表裏綿布二十五疋千戶昂克土列等十八員各銀二十兩鈔四百錠織金文綺衣一襲紵絲四表裏綿布二十疋百戶所鎭撫格幹帖木兒等二十五員各銀十五兩鈔三百錠織金文綺衣一襲紵絲三表裏綿布十五疋冠帶鞍馬牛羊薪芻居屋器用以等第給之

○丁亥皇太子聞內侍黃儼江保數造危語贊之於上皆不聽皇太子召左春坊大學士楊士奇至文華殿語之故因嘆曰天可欺乎非賴至尊聖明尙得在此哉士奇對曰殿下益宜自處盡道皇太子曰盡心子職而已他有何道

○戊子

○冬至上禦奉天門受朝賀大宴文武羣臣及四夷朝使

○命戶部歲給平陽王羙圭祿米二千石

○庚寅敕晉王濟熿以故髙平王之馬皆興平陽王羙圭壬辰

○夜月食△有星如盞大靑白色有光起自參宿旁西南至天苑

○乙未

○欽天監進永樂二十二年大統歷上禦奉天門受之頒賜諸王及文武羣臣命後軍都督同知王麒子福襲金吾右衛指揮同知

○己亥

○灌頂淨覺弘濟大同師班丹藏卜等遣人貢馬命禮部宴賫之

○甲辰

○遼東東寧衛指揮若裏百花等一十九人進馬及方物各賜紵絲衣一襲及鈔幣綿布有差

○乙巳

○四川樊村等井竈丁言本井土石傾塞虧鹽數多本裏有龍井泉井二處薪水便利乞遣官核實定額開煎從之

○丙午

○雲南麓川平緬等宣慰司各遣頭目貢象馬及金銀器命禮部宴賫之△朝鮮國王李祹所遣陪臣崔云等及琉球國中山王世子尙巴忠遣使阿不察都西域矢剌思之使阿里四川董北韓朝宣慰使喃葛頭目也失言千辭還各賜鈔幣有差

大明太宗文皇帝實錄卷二百六十五

大明太宗文皇帝實錄卷二百六十六

永樂二十一年十二月戊申朔上視牲南郊

○己酉

○浙江按察司僉事蔡楫卒楫沛縣人舉孝廉爲嘉興縣知縣初至官出滯囚二百餘人勸率富民納逋糧四十八萬有奇縣多亡賴楫於縣廳置善惡二牌民有善志之有過惡弗率教令亦志之由是民感愧皆趨善而去惡擢監察禦史董伐村於江西屢疏民疾苦以聞升浙江僉事正已率下而寬猛適中其卒也人多思之王子懷來衛城爲霖雨所壞請命修築從之

○癸丑

○修廣西興安縣渠徙

○乙卯

○臘日賜文武羣臣宴命金左衛故指揮使楊也先侄貴指揮同知楊信子順馬勝子源金鼎弟溥指揮僉事李咨弟貴金吾右衛故指揮使卯坤子脫脫木兒指揮同知張云孫成指揮僉事侯用兄喜羽林左衛故指揮同知袁聚子享指揮僉事李寬子廣羽林前衛故指揮同知劉眞子保楊靑侄興童福子安各襲職以虎賁左衛指揮僉事馬龍老疾命其子賢代職

○辛酉

○夜有星如盞大靑白色有光起自翼宿南行至近濁

○癸亥

○給授武進伯朱榮安順伯薛貴誥券冠服△置雲南鎭遠府祿谷寨長官司流官吏目一員

○丙寅

○乞列馬尼池面回回阿卜都那迷並岷州衛番僧堅藏曼卽等來朝貢馬命禮部宴賫之

○丁卯

○先是敕朝鮮國王李祹貢馬萬匹資國用至是祹如數貢至賜祹白金千兩錦綺羅各三百疋彩絹四百疋

○己巳

○旌表髙卸衛百戶楊銘妻韋氏應天府江寧縣民李佛保妻胡氏上元縣民吳阿歡妻郭氏淮安府宿遷縣民李忠義妻王氏鳳陽府臨淮縣民張曄妻王氏南昌府奉新縣民魏文傳妻楊氏饒州府鄱陽縣民鄭可與妻金氏徐處仁妻程氏廣州府番禺縣民張以安妻黨氏邵武府建寧縣民範安童妻李氏慶陽府寧州民陳太妻馬氏廣洋衛軍林官二妻具氏燕山前衛軍戴來保妻黃氏貞節俱以早喪夫能持身守義至老不虧時播州宣慰使楊昇子頀自北京回卒於途其妻田氏聞之哭泣不食曁柩至自經死安慶衛軍胡聚成妻王氏夫亡朝夕哭泣不食自經於夫柩側俱表曰貞烈

○庚午

○夜有星如盞大靑白色光燭地起自張宿南行至近濁

○壬申

○韃靼完者阿力疊力迷失等來歸俱命爲千戶賜冠帶文綺襲衣

○癸酉

○湖廣保靖州宣慰使彭樂哈俾永順等處宣慰使彭光仲九溪衛桑植安撫向思富石梁下峒長官司吏目王瑜水盡源通塔平長官唐思文四川疊溪郁卽二長官司長官郁書華等東川土官知府阿得馬吾土官知府安璇貴州寧國塞長官安慶大理十二關副長官李羅﹤此夕﹥灣甸州土官知州刀景發龍潭安撫四應虎鎭南副長官廖均得髙羅安撫田大民忠峒安撫田大智忠建宣撫田大望金峒安撫覃添貴容羙宣撫司經向書榮木冊長官田谷佐椒山瑪瑙長官覃萬良等各遣人貢馬賀明年正旦

○甲戌

○立春免賀禮△貴州故宣慰使安卜葩之弟忠貢馬六十匹且奏兄安卜葩已卒請襲職從之

○乙亥

○巡按交阯監察禦史髙翔言公差及進交阯官病故者遺骨經年暴露宜令有司遞還其鄕葬之從之

○丙子

○朝鮮國王李祹遣陪臣朴實四川石硅宣撫司宣撫馬應仁市備龍陽水平永平歸徳五峒土官芒部烏蒙烏撒三軍民府金築安撫司潭溪等二十七長官司長官石宗原等各遣人奉表貢方物賀明年正旦

○丁丑

○享太廟△是歲天下戶九百九十七萬二千一百二十五口五千二百七十六萬三千一百七十八賦稅糧三千二百三十七萬三千七百四十一石布帛二十二萬五千一百八十三疋絲綿二十二萬三千六百九十六斤綿花絨六萬九千五百七十五斤課鈔千九百二十七萬五千五十四錠金五千三百四十兩銀二十疋萬五千三百四十二兩銅錢三千一百六貫銅二千一百二十八斤鐵四十一萬三千七百八十三斤鉛二萬七百八十斤朱砂千五百四兩海肥三十三萬二千六索茶一百萬四千六百九十五斤鹽一百六萬三千九百七十二引屯田子粒五百一十七萬一千二百一十八石馬百五十八萬五千三百二十二匹△饋運北京糧二百五十七萬三千五百八十三石△交阯上供絹千七百四十七疋漆三千斤蘇木五千斤翠羽三千个扇萬把其供自十四年始歲有增損而是歲獨嬴焉

大明太宗文皇帝實錄卷二百六十六

大明太宗文皇帝實錄卷二百六十七

永樂二十二年春正月戊寅朔上禦奉天門受朝賀大宴文武羣臣及四夷朝使

○壬午

○下廣西右布政使周干等獄時天下布政司按察司及府州縣官來朝者二千四百七十二人刑部右侍郎張本都察院左都禦史劉觀及浙江等道監察禦史六科給事中交章劾奏干等曠官棄政請寘於法敕付錦衣衛獄尋命輸作贖罪

○癸未

○廣西田州府土官知府岑祥子紹貢馬

○甲申

○大同開平守將並奏虜寇魯阿臺所部侵掠邊境初忠勇王金忠來歸屢言阿魯臺弒主虐人違天逆命數爲邊患請發兵討之願爲前鋒自效上曰兵豈堪數動朕固厭之矣何況下人忠曰𨿽天地大徳無物不容其如邊人荼毒何時可已上曰卿意甚善但事湏有名文帝嘗言漢過不先姑待之至是邊報至召公侯大臣計之且告以忠勇王之意羣臣奏曰忠言不可拒逆賊不可縱邊患不可坐視用兵之名不得避也惟上決之上可以奏卽日敕緣邊諸將整兵以俟

○乙酉享太廟△以大祀南郊上禦奉天門文武羣臣受誓戒

○丙戌敕山西山東河南陜西遼東五都司各選馬步兵擇將統領以三月至北京山西行都司兵命都督李謙統領以三月至宣府敕陜西都司都指揮閻俊陜西行都司都指揮劉廣西寧土官都指揮李英及鞏昌洮州岷州河州等衛各領官軍以三月至北京

○丁亥

○哈密回回千戶悟牙思撒馬兒罕回回疊力迷貢羊馬廣西果花州土官知州趙應貴州卭水一十五峒蠻夷長官楊勝武等來朝貢馬各賜鈔幣

○戊子

○大祀天地於南郊上還禦奉天門文武羣臣行慶成禮

○己丑

○以郊祀禮成大宴文武羣臣及四夷朝使△岷州衛番僧失勞堅昝東寧衛指揮千百戶亦失哈等來朝貢馬賜之鈔幣

○辛卯

○賜文武百官及京民四夷人等元宵節鈔公侯駙馬伯鈔二十錠一品二品十錠三品四品五錠五品至九品三錠雜二錠京耆廂長一錠四夷人依例給之廣西都康州土官知州馮斌貴州龍泉坪長官安永和陜西岷州衛東岔彎等簇首番僧人哈牟少等各遣人貢馬賜鈔幣有差

○壬辰

○元宵節賜文武羣臣宴

○癸巳

○命平江伯陳瑄充總兵官率領舟師儧運糧儲赴北京

○丙申

○朝鮮國陪臣朴實湖廣保靖州宣慰使彭藥哈俾四川壘溪長官郁書華貴州寧國塞長官安愛廣西田田州府土官知府岑祥子紹大理十二關副長官李羅﹤此夕﹥等辭還賜賫有差

○丁酉

○哈密忠義王免力帖木兒遣使兀馬兒火者等九十人貢馬

○戊戌

○播州宣慰使楊昇貴州宣慰使安中各遣人進馬賜昇中各鈔二百五十錠錦二段彩幣八表裏仍給其馬直賜所遣人鈔幣表裏有差△榜葛剌國側古麻遊方僧人苦剌默剌等來朝貢方物

○己亥

○夜有星如盞大赤色光燭地起自左攝提東南行至梗河

○庚子

○雲南麓川平緬等軍民宣慰使司幹崖等長官司頭目戴督等貢馬賜紵絲紗羅有差

○辛丑

○陜西麻藏等簇番僧多隻札等來朝進馬賜多隻札等一百二十人各鈔五十錠彩幣一表裏紵絲衣一襲賜其從僧亦藏等七十九人各鈔四十錠絹二疋絹衣一襲

○壬寅

○定隨徵官軍賞格一品二品鈔二十錠三品四品十錠五品九錠六品七品八錠九品五錠未入流並辧事人材吏典醫士廚子軍伴皂隸樂工人等各三錠其將軍力士校尉旗軍餋馬勇士小廝人十錠△榜葛剌國側古麻遊方僧人苦剌默剌等辭還人賜鈔百錠彩幣二表裏紵絲僧衣一襲△廣西思明府頭目盧良貢藥材賜鈔十錠從人各五錠

○癸卯

○韃靼把脫木兒等七十八人來歸命隸錦衣衛各賜鈔百錠綿布十疋米五石柴五百斤牛五頭羊十羊�空月贍米二石其從人及家屬減半賜之

○甲辰

○四川天全六番招討司副招討楊欽八郎安撫司山洞等十六簇土官阿性侄涉羅兒占藏等來朝貢馬賜鈔幣有差△舊港故宣慰使施進卿之子濟孫遣使丘彥成請襲父職並言舊印爲火所毀上命濟孫襲宣慰使賜紗帽及花金帶金織文綺襲衣印銀令中官鄭和賫往給之△哈密忠義王勉力帖木兒使臣兀馬兒火者等辭還賜鈔六萬一百五錠彩幣七十表裏絹千一十六疋

大明太宗文皇帝實錄卷二百六十七

大明太宗文皇帝實錄卷二百六十八

永樂二十二年春二月丁未朔

○遣官釋奠先師孔子△浙江湖州府長興縣賊首吳貴歸等就戮初貴歸等聚眾千餘人劫殺鄕民知府鄧忠率民兵捕之賊眾拒敵殺官吏事聞命陽武侯薛祿率兵三千討之上諭祿曰寇首惡不過數人必誅之餘脇從者宜與分別蓋百姓皆有父母妻子豈好逆從亂其間必有不已者宜約束軍士不可濫殺殺一不辜將帥之罪不有陽禍必有陰譴至是祿悉捕首惡戮之△交阯賊丁仕驗聚眾寇陸那縣參將營昌伯陳智遣交州右衛指揮僉事陳麟率兵擒之

○戊申

○祭太社太稷△遣官祭先農

○辛亥

○岷州衛番僧長覺等來朝貢馬賜之鈔幣

○壬子

○禮部會試天下舉人奏請考試官命翰林院侍讀學士曾棨侍講余鼎考試賜宴於禮部△瓦剌賢義王太平安樂王把禿孛羅順寧王脫歡遣使哈三等貢馬賜紵絲襲衣金織文綺彩絹各有差

○癸丑

○廣西思明府土官知府黃綱貴州石阡長官司副長官楊光淸陜西涼州衛哈密回回失阿蠻等貢羊馬各賜鈔幣

○戊午

○琉球國中山王思紹卒訃聞命禮部遣官賜祭賻以布帛

○壬戌

○暹羅國王三賴波磨剌札的遣使坤梅貢方物賜之鈔幣

○丁卯

○升大理寺左平事尹任爲太僕寺丞兵部司務杜懋爲宗人府經歷禮部司務史鑑爲南京宗人府經歷陜西道監察禦史劉連爲山東布政司右參政工部郎中江淵爲廣東布政司右參議吏部員外郎周銓爲福建布政司左參議工部員外郎劉中爲江西布政司右參議貴州道監察禦史彭存善爲河南布政司右參議直隸揚州府知府陳璉爲四川按察司刑部郎中熊瓚廣東道監察禦史陳勉俱爲廣東按察副使雲南道監察禦史歐陽和爲雲南按察副使湖廣道監察禦史張志文爲河南按察副使陜西道監察禦史童貞爲山東按察副使湖廣按察司僉事祝戒爲福建按察副使河南道監察禦史劉隆爲江西按察僉事江西道監察禦史劉廣爲陜西按察僉事四川道監察禦史徐隆爲福建按察僉事張善及陜西道監察禦史鄧義俱爲湖廣按察僉事廣東道監察禦史吳克聰爲廣東按察僉事浙江道監察禦史張昱陜西苑馬寺丞劉敬俱爲浙江按察僉事攺戶科給事中丁銑於吏科禮科給事中張俊工科給事中李沾戶科給事中章云俱於刑科禮科給事中葛紹祖樊鑑俱於戶科工科給事中陶侃俱於禮科盧智於工科周琬於兵科湖廣左參政樊鎭於山西布政司山東右參政祝銘於山西布政司廣東右參政髙謙於湖廣布政司湖廣按察副使蘇弼山東按察僉事張萃俱於山西按察司陜西按察僉事劉紹於湖廣按察司降通政司右參議李嘉爲南京鴻臚寺右寺丞灌頂淨覺弘濟大國師端嶽藏卜卒命班丹藏卜侄三丹藏卜端嶽藏卜侄鎖南監藏各嗣領其事淨覺洪慈國師鎖竹監藏年老其侄端嶽監藏代之皆賜誥命

○應城伯孫英卒英故應城伯亨之子襲爵踰年而卒賜祭命有司治墳時妻李氏自經以徇追封夫人蓋生未受封故也

○戊辰

○雲南底兀剌頭目朵裏實馬智孟倫小古剌二長官司各遣頭目貢馬並方物△朝鮮國王李祹遣陪臣權希達等奉表貢方物賜之鈔幣△楚王楨薨△直隸壽州衛言雨水壞城垣請命修理從之

○壬申

○禮部會試天下舉人得葉恩等一百五十人賜其考官宴於本部

大明太宗文皇帝實錄卷二百六十八

大明太宗文皇帝實錄卷二百六十九

永樂二十二年春三月丁丑朔上禦奉天門試禮部選中舉人葉恩等百五十人制策曰朕惟聖帝明王之治天下其大者在祀與戎稽之方冊冬至祭天於圜丘夏至祭地於方丘又云合祀天地於南郊分祭合祭果有其說歟書稱禋於六宗祭法乃云七祀而曲禮又稱五祀其言之不同何歟古者天子推其祖之所自出而祭之謂之禘夫旣有禘而又有所謂祫祭禘祫之外復有所謂禴祠烝嘗者果何歟郊社宗廟之禮備著於經其儀物制度尙可得而詳辧歟兵始於黃帝然周設六軍因井田而制軍賦其法可得而聞歟管子作內政以寓軍令抑有合於古否歟漢置材官於羣國京師有南北軍之屯唐置府兵彍騎宋置餋兵又有所謂廂兵禁兵其制可得而論歟粵自三代以及漢唐宋之用兵有譎有正有逆有順皆可指實而言歟古之善用兵者莫如孫子其言曰兵者國之大事必經之以五事又曰法兵不知九變之術𨿽之五利不能得人之用此其言果何所本歟曰五事曰九變曰五利抑可得而悉數歟朕自卽位以來於祀戎二者未嘗不致其謹然其言論之異同制度之沿革不可以不考諸士子博古通今將有資於世用其詳陳之毋泛毋略將覽焉

○戊寅

○大閱命安遠侯柳升領中軍遂安伯陳英副之英國公張輔領左掖成國公朱勇副之成山侯王通領右掖興安伯徐享副之武安侯鄭亨領左哨保定侯孟瑛副之陽武侯薛祿領右哨新寧伯譚忠副之寧陽侯陳懋忠勇王金忠率壯士爲前鋒安順伯薛貴泰順伯吳克忠都督李謙等各領兵從上諭諸將曰爲君以奉天愛人爲本朕臨禦以來視民如子內安諸夏外撫四夷一視同仁咸期生遂有爲民患則亦不赦逆賊阿魯臺始以窮蹙來歸撫之甚厚豺狼野心不知感徳積久生慢反恩爲讐侵擾邊疆毒虐黎庶違天負恩非一而足朕再出師搗其巢穴焚其積聚寇之微命危如一發當其時從將士之志寇豈復生理但體上帝好生之仁驅而逐之亦冀其能攺也而獸心終焉不變今朕必往伐之朕非好勞惡逸蓋志在保民非有得已爾等從朕誠能奮力成功髙爵重賞不汝吝如方命失機則軍法亦不爾貸其往懋哉

○己卯上禦奉天門閱舉人對策擢刑寬爲第一賜寬等百五十人進士及第出身有差△賞雲南底兀剌頭目朵裏失馬智鈔百錠紵絲羅各四疋孟倫小古剌二長官司頭目鈔各六十錠紵絲羅各二疋紗各一疋

○庚辰

○賜進士刑寬等宴於禮部

○辛巳

○賜進士刑寬冠服銀帶余並賜鈔五錠

○壬午上禦奉天門進士刑寬等上表謝恩

○己丑

○哈密忠義王免力帖木兒遣使打剌罕馬黑麻疊力迷失等百六十人貢馬及方物優賜賚之

○庚寅命徐榮爲亞中大夫宗人府儀賓以保安懷僖王女藍田縣主配之榮陜西都指揮僉事諒之子也

○八百大甸宣慰使刀招散軍裏靖安宣慰使刀雙孟波勤王官息利蘭麻剌各遣頭目貢象馬金銀器賜其使鈔幣有差

○辛卯

○都指揮使榮貴坐受賕免命隸神機營立功贖罪

○壬辰

○金齒土官巡檢阿仲四川達簇寨頭目陳萬僧奴來朝貢馬賜鈔幣有差△毛憐衛指揮猛哥不花遣指揮僉事王吉率所部從徵上嘉之賜賚吉等有差

○癸巳

○楚王楨訃聞上哀悼之輟視朝七日謚曰昭賜祭命有司治喪葬王太祖髙皇帝第六子母昭敬太充妃胡氏王洪武三年四月受冊封十四年之國武昌恭愼畏事執守禮法始終一心在國四十餘年不非理取於民疾革旣絕久復蘇顧世子孟烷曰太祖皇帝得天下至難吾保有楚國至今日亦不易汝勉圖忠孝以無忝祖父又顧其眾子曰家有宗國有統世子爾曹之宗統也必與之同心毋爲異同庶幾永保之道言訖而薨時年六十

○甲午

○江西都司言贛州衛雨水壞城垣請命修理從之

○乙未

○命漠北來歸納哈赤爲副千戶賜銀二十兩鈔四百錠織金紵絲衣一襲彩幣四表裏綿布二十疋並鞍馬靴襪△西番雜拱隔僧人頭目沙剌瓦札等十一人來朝貢馬賜鈔幣有差

○丙申

○設底兀剌宣慰使司初底兀剌之地爲大古剌宣慰使潑的那浪所據至是故底兀剌王官之孫納蘭詣闕自陳請復其境土設治所以撫輯其民上從之詔大古剌還其地設宣慰司以蘭納爲宣慰使賜印信金牌信符△命都指揮同知童忠致仕

○丁酉

○滿刺加國王西裏麻哈剌者率其妃及頭目來朝貢方物以父歿新嗣故也△山西振武衛鴈門守禦千戶所言雨水壞城垣請命修理從之

○戊戌

○烏思藏僧加必什絡陜西文縣千戶所番僧尹巴等貢馬賜加必什絡鈔五十錠彩幣二表裏尹巴等十人各鈔四十錠彩幣一表裏土魯番都督速哥尹吉兒察等進馬賜銀百六十兩鈔四百錠彩幣六十表裏紗羅綾各三疋余賜鈔幣有差

○雲南威遠州土官知州刀慶罕等來朝貢馬及方物賜慶罕鈔八十錠紵絲羅各三疋紗二疋賜其頭目以下鈔紵絲紗羅有差△廣西鎭安府土官知府岑永壽遣叔岑堅貢馬及銀器賜賚遣還

○己亥

○哈密回回苦剌虎力敏答等來朝貢羊馬等物賜襲衣及鈔幣表裏有差△交阯安寧縣知縣阮宗揚等貢銀器土絹等物賜羅衣及鈔幣表裏有差

○庚子

○冊振武衛千戶李通女爲文喜王羙﹤王員﹥妃山西都指揮僉事楊瑛侄女爲和順王羙增妃命苐一甲進士刑寬爲翰林院修撰梁禋孫日恭爲編修其第二甲苐三甲徐賢何志薛理李芳蔡英葛陵等爲庶吉士仍隸翰林院習譯書余令歸進學以待召用命金吾右衛指揮同知紐歹子吳勝許阿禿子鎖住指揮僉事不只來子回回代父職紐歹許阿禿不只來皆以年老致仕命金吾右衛故指揮僉事答答子者蘭帖木兒襲父職

○壬寅

○建州衛指揮管禿來朝奏願居遼東從之賜襲衣鈔幣

○甲辰

○天禧寺將成賜名大報恩寺上親制碑文曰朕惟佛氏之道淸淨堅固以爲體慈悲利濟以爲用包含無外微妙難名匪色相之可求無端倪之可測圖明晉編顯化無方有不可思議者焉朕皇考太祖聖神文武欽明啟運俊徳成功統天大孝髙皇帝皇妣孝慈昭憲至仁文徳承天順聖髙皇后開創國家協心致理徳合天地功在生民至聖極大無以復加也朕以菲徳統承大寶負荷不易夙夜惟勤惕惕兢兢祇循成憲重惟大恩罔極末由報稱且聖志惓惓惟欲斯世斯民曁一切有情咸得其所繼述之重其在朕躬仰惟如來萬法之祖弘濟普度慈誓甚深一念克誠宜無不應增隆福徳斯有賴焉南京聚寶門之外有寺舊名長千吳赤烏之歲所建歷世旣遠興替相因宋眞宗時攺寺額爲天禧國家洪武中撤而新之歲月屢更將復頹圯永樂乙酉嘗命修葺未已厄於回祿今特命重建弘拓故址加於舊規像貌尊嚴三寶完具殿堂廊廡輝煥一新重造浮屠髙壯堅麗度越前代更名曰大報恩寺所以祗迎靈貺上資福於皇考皇妣且祈普佑海宇生靈及九幽歸爽咸沾濟利用仰承我皇考妣之聖志而表朕之孝誠今將竣事特志其本末於碑用昭示如來之道化我皇考皇妣之功徳配天地之廣大同日月之光明而相爲悠久於萬萬年

○乙巳命金吾左衛故指揮同知太平侄五十指揮僉事買驢義弟挑兒金吾右衛故指揮使脫納婿鐵山鄭原叔寧指揮同知奚文弟鎖兒指揮僉事晃合裏弟鎖住撒兒侄也先白羽林前衛故指揮使胡乞剌那海婿劉勝指揮同知兀馬裏子那罕帖木兒濟州衛故指揮僉事熊洗手花婿忙奇禿各襲職命金吾左衛指揮同知王成子太平袁敬子榮金吾右衛指揮同知答剌不花子馬兒指揮僉事八帖木兒子八禿不花把溫子撒兒討濟陽衛指揮使卜哈答不花子卜帖奇指揮僉事完者不花子忙哥帖木兒通州衛指揮同知楊得子茂羽林前衛指揮僉事張伯顏帖木兒子昂可那罕帖木兒子買來大興左衛指揮僉事馬英侄成各代職王成等以老疾皆命致仕

大明太宗文皇帝實錄卷二百六十九

大明太宗文皇帝實錄卷二百七十

永樂二十二年夏四月丙午朔享太廟

○丁未命故都指揮同知張森子福都指揮僉事扯扯禿子伯顏不花失列吉子敬俱襲父原職爲羽林前衛指揮使金吾左衛指揮同知勝敬叔鬼裏赤襲指揮同知贈神武右衛故指揮同知陳榮武城前衛故指揮同知戴翔爲驃騎將軍都督僉事大寧前衛故指揮使楊英常山中護衛故指揮使金幹者木金吾左衛故指揮使石巖金吾右衛故指揮使徐士保羽林前衛故指揮使於興金吾左衛故指揮同知錢興白義俱爲驃騎將軍都指揮使羽林前衛故指揮同知陶七哥李奴兒倪和大興左衛故指揮同知杭興伍金吾左衛故指揮同知梁平鮑興李宜故指揮僉事陳宜金吾右衛故指揮僉事張伍俱爲鎭國將軍都指揮同知金吾左衛故指揮同知杜友諒故指揮僉事黃歪頭吳保兒羽林前衛故指揮僉事劉銘梅忠俱爲昭勇將軍指揮使燕山左衛故指揮僉事於得安爲懷遠將軍指揮同知先是上諭兵部臣曰徵討將士昔從朕平內難萬死一生乃底成功存者悉加升賞死者已錄其子孫其有沒於戰陣者贈典未加非朕褒顯功臣之意其甄錄以聞於是榮等皆追贈官△雲南寧遠州土官知州刀吉罕差頭目關瓦貢方物賜之鈔幣△滿剌加國王西哩麻哈剌者還國賜宴於玄武門賜金百兩銀五百兩鈔三萬二千二百七十錠錦六段彩段五十八表裏紗羅各二十二疋綾四十六疋綿五百三十六疋綿布三百九十二疋織金羅衣一襲素羅衣十三襲賜王妃素羅女衣十二襲絹女衣十七襲賜其從人衣服有差

○戊申

○以親徵胡寇命皇太子告天地宗廟社稷遣官祭旗纛山川等神命皇太子

○廣西崇善縣土官知縣趙暹兄趙昌進馬賜之鈔幣

○己酉

○車駕發北京次唐家嶺

○辛亥

○夜有星如盞大靑白色有光出閣道南行入室宿

○壬子

○秦王志土�恆薨

○癸丑

○遣太常寺官祭告居庸山川

○車駕度居庸關

○乙卯皇太子令賑河間府吳橋縣饑民九百一十七戶給粟千四百五十石

○丙辰

○後軍都督言霖雨壞密中衛及薊州衛城垣請撥軍修理皇太子從之

○丁巳

○車駕次土木升陜西行都司都指揮使劉廣爲右軍都督僉事仍掌陜西行都司事△朝鮮國王李祹遣陪臣申商奉表貢方物詣軍門賀萬壽聖節

○己未

○車駕次長安嶺享諸將

○壬戌萬壽聖節車駕次赤城禮部尙書呂震奏百官行賀禮上曰今親率將士問罪漠北夙夜勞心軍務不遑自寧尙以生日爲慶耶其止勿賀

○癸亥

○車駕次云州朝鮮國陪臣申商辭還賜之鈔幣

○丁卯皇太子升吏科給事中張瑛禮科給事中戴倫爲左春坊左中允雲南右參政姚肇爲福建布政司右布政使按察司副使曹本爲廣西按察使監察禦史況文爲廣東布政司左參政彭﹤脊﹣月目﹥爲福建布政司右參政劉弘道爲江西布政司右參政太僕寺丞陳儼爲河東鹽運司運使範彜爲福建鹽運司運使攺雲南右參政袁昱於浙江布政司浙江左參政江英於雲南布政司

○己巳皇太子命金吾左衛故指揮使苗黑狗子海濟州衛故指揮同知賈成子眞金吾右衛故指揮僉事塔失海子北斗奴虎賁左衛故指揮僉事當興弟永各襲職

○庚午

○車駕次隰寧忠勇王金忠所部指揮同知把裏禿等獲虜所諜者言阿魯臺去秋聞朝廷出兵挾其屬北遁及冬大雪丈餘孳畜多死部典離散比聞大軍且至復度答蘭納木兒河趣荒漠以避所以遣諜者虜聞之不實耳上曰然則寇去此不遠遂命諸將速進以獲功升把裏禿爲都指揮僉事其下皆升一級賜白金彩幣有差

○辛未

○秦王志土�恆訃聞行在遣官賜祭謚曰僖命有司治喪葬王秦隱王第二子也

大明太宗文皇帝實錄卷二百七十大明太宗文皇帝實錄卷二百七十一

永樂二十二年夏五月乙亥朔

○車駕次威虜鎭△是日大名府浚縣蝗蝻生知縣王士廉齋戒率僚屬耆民祠於八蠟祠士廉以失政自責越三日有鳥萬數食蝗殆盡皇太子聞而嘉之顧侍臣曰此誠意所格人患無誠耳苟出於誠何求不得

○丁丑

○修蘇州府嘉定縣海堤千五百八十三丈△浙江臺州府臨海縣言廣濟等處河道淤塞水閘頹壞乞修浚皇太子諭工部臣曰春秋愼用民力而饑不時可令農隙修築

○己卯

○車駕次開平適雨士卒有後至而沾濕者時其地尙寒上遙見之指示諸將曰士卒者將帥所資以成功名撫之至則報之厚古人有言視卒如嬰兒可與赴深溪視卒如愛子可與之俱死今方用之爲國除殘去暴柰何不卹

○壬午

○遼王植薨

○甲申上召文淵閣大學士楊榮金幼孜至幄中諭之曰朕昨夕三鼓夢有若是所畫神人者告朕曰上帝好生如是者再此何祥也豈天屬意此寇部屬乎榮等對曰陛下好生惡殺誠格於天此舉固在除暴安民然火炎昆岡玉石俱毀惟陛下畱意上曰卿言合朕意豈以一人有罪罰及無辜卽今艸敕遣中官伯力哥及所獲胡寇賫往虜其諭其部落曰往者阿魯臺窮極歸朕所以待之者皆爾等所知朕何負彼而比年以來寇掠我邊鄙虔劉我烝黎累累不厭其孰之過朕閒者以天人之怒再率師討之當是時如狥將士之志奮雷霆之威爾等之危猶洪鑪片雪豈復有餘命朕朕體上帝好生之仁惟翦其枝葉毀其藏聚驅出諸曠遠之地豈徒全其餘息亦猶冀其或攺而自新也乃獸心不悛日增月益比吾邊氓之困其荼毒者殆非一所夫爲惡有本今王師之來罪止阿魯臺一人其所部頭目以下悉無所問有能敬順天道輸誠來朝悉當待以至誠優與恩賚仍授官職聽擇善地安生樂業朕此言上通天地毋懷二三以貽後悔

○乙酉命安遠侯柳升等率軍士聚道中遺骸爲業冢瘞之上親爲文祭焉

○戊子上召諸將諭曰古謂武有七徳禁暴亂爲首又謂止戈爲武蓋帝王之武以止殺非行殺也朕爲天下主華夷之人皆朕赤子豈間彼此今罪人惟阿魯臺其脇從之眾有歸降者宜悉意撫綏無令失所非持兵器以向我師者悉縱勿殺用稱朕體天愛人之意△是日皇太子謂刑部都察院臣曰軍民詞訟自下而上陳告已有定律今頑民動輒赴京越訴及逮問十率五六不實𨿽平民終無罪然道路往還數千里不耐辛苦而死者多矣今後所告非重事悉發巡按監察禦史及按察司理問無干涉者就遣寧家有罪者送赴京

○壬辰

○車駕次長樂鎭文淵閣大學士楊榮金幼孜侍上曰漢髙祖過柏人慮迫於人今朕至長樂思與天下同樂何時而庶幾也榮等對曰陛下聖志如此天必助順矣

○壬午皇太子升山西行太僕寺少卿薛均爲應天府尹攺四川左參政夏迪於江西布政司江西按察僉事顧巽於湖廣按察司兩淮鹽運使葉春爲福建布政司右參政

○乙未

○巡按浙江監察禦史王復奏浙江麗水福建平和二縣首賊周升光王均亮等聚二千餘人往來兩縣劫掠漸致滋蔓請兵剿捕上命兵部尙書李慶等議之於是慶等奏調緣河備倭都指揮張翥所領兵三千浙江福建二都司各調兵二千俱聽翥率領捕之時文淵閣大學士楊榮金幼孜共進言曰此愚民無知或爲有司所苦或窘於衣食不得已逃竄山林苟求活朝暮耳若寬而撫之當各散矣急之不惟未易獲且堅其爲盜之心況兵戈所加不免枉及良善願更思處置之宜上曰卿言良是可令巡按禦史及浙江福三司招撫若負固不服調軍剿之未遲

○丙申

○車駕次淸平鎭卽元之應昌路是日雨重車皆在後上諭諸將曰輜重者六軍所恃以爲命兵法無輜重無糧食無委積皆危道曹操所以屈袁紹者先盡其輜重今諸將皆至而重車在後爾等獨不遠慮耶遂命分兵接之△是日皇太子令都指揮僉事閔阿魯帖木兒管八禿帖木兒曹茂致仕△浙江處州府知府謝子襄率子襄名衮以字行江西新淦縣人始以才薦授浙江靑田縣知縣有惠政歲滿民奏畱之特升處州府知府居官廉謹篤意愛民興學校初郡多虎及旱蝗子襄禱於神大雨二蝗盡死虎亦遁去嘗有盜入庫竊官鈔卽投檄城隍神盜方閱所竊於室忽疾風入室捲墮市中守藏者適遇之識其印志遂獲盜正其罪民鬻牛於市將屠之牛逸至子襄前俛首若訴者遣人問得實捐俸贖牛還其主小校吳米逃山谷時出爲民患已數歲矣朝廷聞之發官軍二千剿之處人大恐子襄適至力請止軍城中毋出而事以計掩捕之送京師兵不勞而民以安子襄性簡靜歷官三十年不以家累隨至是卒同時有陳永年者與子襄同邑裏由戶科給事中爲福建惠安知縣廉謹自持邑有蝗蝝傷稼一夕可數十畝永年仰天嘆曰政乖致異令之咎也民何辜俄有羣鳥蔽日而下啄食之蝗遂殄歲以大稔攺處州遂昌知縣有善政在官二年卒△夜有流星如盞大靑白色尾迹有光出北斗魁北行至近濁

○丁酉

○駐蹕淸平鎭宴隨徵文武大臣命內侍歌太祖皇帝禦制詞五章因舉爵諭諸大臣曰此先帝垂諭創業守成之難而示戒荒淫酗酣之失也朕嗣先帝鴻業兢兢惟恐失墜𨿽今軍旅之中君臣杯酒之歡不敢忘也尙相與共勉之英國公張輔等稽首對曰敢不欽遵聖訓

○己亥

○車駕次威遠川大宴文武大臣上曰朕仰循皇考之心自制詞五章以述奉天法祖勤政卹民之意亦將以垂示子孫俾有所謹飭遂命內侍歌之羣臣聽畢皆叩頭言皇上深思遠慮前古帝王之所不及上悅悉沾醉而罷△是日皇太子令旌表西安府郃陽縣民李魯孫妻薛氏貞節以其孀居孑立守義終身爲鄕裏所重云△免直隸揚州廣平順徳並湖廣河南等府縣累歲水災田糧一十八萬六千三百四十二石有奇△夜有星如盞大靑白色光燭地起自東南雲中西北行至雲中有聲如炮

○辛丑

○交阯都指揮同知徐謜卒謜鳳陽定遠人先任四川都指揮同知永樂四年從西平侯沐晟徵交阯每戰克捷多著勞績遂調任交阯都司及守淸化陳季擴聚眾爲亂官軍討敗之謜與有功賜白金文綺至是卒子振襲交阯衛指揮僉事

○壬寅皇太子令陜西故都指揮僉事童海雞兒子倫襲父原職爲大興左衛指揮使通州衛故指揮使楊宏子敬羽林前衛故指揮同知顏沙不丁子速魯譚張成弟英燕山前衛故指揮同知陸拾子哈米金吾左衛故指揮同知李得子勝指揮僉事譚勝升政大興左衛故指揮僉事胡銘弟貴各襲職都指揮僉事閔阿魯帖木兒子成代父原職金吾右衛指揮使金吾右衛指揮使王勝子進指揮僉事劉信子江懷忠子斌金吾左衛指揮許政子亮夏淸子斌指揮同知金家奴子張福胡金子玉大興左衛同知殷禮子忠指揮僉事劉綱子泉燕山左衛指揮同知主敬子正指揮僉事劉通侄貴燕山右衛指揮使崔忠子祥燕山前衛指揮同知李廣子淸羽林前衛指揮僉事蠻答罕子也先帖木兒通州衛指揮同知金得子太平指揮僉事安興子榮各代職王勝等以老疾皆令致仕大明太宗文皇帝實錄卷二百七十一

大明太宗文皇帝實錄卷二百七十二

永樂二十二年六月甲辰朔

○車駕次祥雲屯

○丙午

○次翠玉峯敕寧陽侯陳懋忠勇王金忠等曰用兵之道貴乎先知古之賢將所以動而勝人者先知適之情也今興師遠出而未悉賊情何以成功朕以前鋒命爾尢宜晝夜用心其釋擇勇智廣布偵邏如有所得星馳奏來朕佇俟焉

○戊申

○遼東東寧衛指揮木慶哥等十四人來朝貢方物詣行在所朝見畢遣還北京皇太子令禮部宴賚如例

○壬子

○遼王植訃聞皇太子遣官致祭命有司治喪葬王太祖髙皇帝第十四子母妃韓氏洪武十一年封衛王二十五年攺封遼建國廣寧建文中上舉兵靖難王棄國還京師上卽位攺國荊州後以過罷護衛薨年四十七

○癸丑

○車駕次金沙濼寧陽侯陳懋等得胡寇馬九匹遣人馳進上曰醜虜多詐安知非以是誘我也敕懋等益加防愼不可怠忽

○甲寅

○琉球國山南王他魯每遣使阿勃馬結制等貢馬皇太子令禮部賜賚如例

○丙辰

○車駕次寶屏山諭諸將曰今深入虜地須嚴哨了肅部伍明約束晝夜謹備孔子行軍必臨事而懼孫吳兵法無恃其不來恃吾有以待之爾等愼之愼之

○戊午

○車駕次玉沙泉上以答蘭木兒河已近令諸將各嚴兵以俟是時將士皆踴躍思奮上聞之喜曰兵可用矣△是日皇太子遣官祭中霤巡按直隸監察禦史李光學言通州及漷縣香河武淸諸邑霪雨傷稼皇太子令戶部遣人巡視

○己未

○車駕次龍武岡命寧陽侯陳懋忠勇王金忠率師前進且戒之曰若遇賊宜審幾行事如兩鋒相當彼投戈下馬者皆良民勿殺如其來敵先以神機銃攻之長勁弩繼其後獲阿魯臺亦勿殺縶之以來

○庚申

○車駕次天馬峯復行數十里寧陽侯陳懋等遣人奏臣等已至答蘭納木兒河彌望荒塵野艸虜隻影不見車輒馬迹皆漫滅疑其遁已人上遣英國公張輔成山侯王通分兵山谷大索仍命懋及忠勇王金忠前行覘賊車駕進駐河上△是日皇太子升司經局洗馬姚友直爲左春坊左庶子司直郎王文貴司經局洗馬光祿寺錄寺張澤爲本寺丞攺禮科給事中於會於戶科許侃於兵科河南右參政李淸於湖廣布政司交阯右參議楊寧遠於陜西布政司張泰於江西布政司陜西按察僉事林坦浙江按察僉事吳叔閨皆於廣西按察司修南京天地壇大祀殿山川壇正殿懿文陵神廚庫房

○壬戌

○車駕次蒼山岡英國公張輔等分索山谷周回三百餘里無一人一騎之迹

○癸亥

○車駕次連秀坡寧陽侯陳懋忠勇王忠引兵抵白印山咸無所遇以糧盡還於是英國公張輔等奉願假臣等一月糧率騎深入罪人必得上曰今出塞已久人馬俱勞虜地早寒一旦有風雪之變歸途尙遠不可不慮卿等且休矣朕更思之

○是日守居庸關隆慶衛指揮使袁訥言居庸城垣傾圯請集軍民並工修理皇太子從之

○甲子

○車駕次翠云屯召英國公張輔等諭曰昨日之言朕思之不可易也古王者制夷狄之患驅之而已不窮追也且今孳虜所有無幾茫茫廣漠之地譬如求一粟於滄海可必得耶吾寧失有罪不欲重勞將士朕志定矣遂命班師

○乙丑

○召諸將議分兵兩路南歸於是上率騎士東行命武安侯鄭亨等領步卒西行期會開平

○丙寅

○車駕次蒼玉澗諭諸將曰今大軍南還將士旣未嘗見敵必有怠心寇蹤迹詭祕不可輕忽湏嚴兵以殿後仍戒飭軍中晝夜警備常如寇至

○戊辰

○南京中軍都督府言久雨壞聚寶門城垣請發軍修理皇太子從之

○己巳皇太子命燕山左衛故指揮同知狗兒子福保濟州衛故指揮使鄭興孫旺虎賁左衛故指揮使徐增弟榮俱襲職△夜有星如碗大靑黑色自壘陳東北行至危宿尾迹炸散

○辛未

○夜有星如碗大赤色光燭地起自造父西南行入天市東垣尾迹後散

○壬申

○南京地震

大明太宗文皇帝實錄卷二百七十二

大明太宗文皇帝實錄卷二百七十三

永樂二十二年秋七月甲戌朔享太廟皇太子行禮

○丁丑

○夜有星如盞大靑白光燭地起自天棓西南行至天市西垣外尾迹後散

○庚辰

○車駕次淸水源道旁有石崖髙數十丈命大學士楊榮金幼孜刻石紀竹曰使後世知朕親徵過此也

○癸未

○占城國王占巴的賴遣使逋沙怕濟閣等奉表貢方物皇太子令禮部如例賜賞△夜有星如碗大靑白色起自危宿東南行至近濁

○乙酉

○車駕次通津戍其地平廣多﹤麻黍﹥子軍士有馳騎犯之者上適見之急下令止之謂諸將曰能種此者必安業於此不爲寇矣彼聞大軍至懼而暫逃後當復歸今縱騎犯之非仁其禁士卒凡有種藝皆勿犯違者斬

○丁亥

○車駕次翠微岡上禦幄殿憑幾而坐文淵閣大學士楊榮金幼孜侍上顧問內侍海壽曰計程何日至北京對曰八月中可至上頷之旣而諭榮幼孜曰東宮歷涉年久政務已熟還京後軍國事悉付之朕惟優遊暮年享安和之福矣榮幼孜對曰殿下孝友仁厚天下屬心允稱皇上付托上喜顧太監云馬賜榮幼孜羊酒

○戊子

○車駕次雙流濼以旋師遣禮部尙書呂震賫書諭皇太子並詔告天下詔曰朕恭膺天命統承皇考太祖髙皇帝鴻業夙夜孳孳惟懷永圖比以北虜殘孽孽負恩梗化爲患邊彊乃躬禦六師討之師駐應昌前鋒獲虜聲息蓋去秋探知大軍出塞已挾妻孥遠竄山谷及冬雨雪連綿積深尋丈牛羊駝馬亡斃殆盡落叛散互相劫奪今聞大軍且至奔遁益遠朕親率兵至答蘭納木兒河窮搜極索抵白印山四望蕭條曠無人迹因念王者之代夷狄驅之而遂用班師於戲徵伐之舉豈朝廷所得已哉昔髙宗於鬼方宣王於玁狁皆爲保民之計也肆今䢐徵之師遂振攘夷之績告中外咸使聞知

○己丑

○車駕次蒼崖戍上不豫下令大營五軍將士嚴部伍謹哨了毋忽

○庚寅

○車駕楡木川上大漸遺命傳位皇太子且云喪服禮儀一遵太祖皇帝遺制夜有星如碗大赤色大光起自奎宿東行入參宿中尾迹炸散眾星搖動

○辛卯上崩大監馬云等以六師在遠外祕不發喪密與大學士楊榮金幼孜議喪事一遵古禮含斂畢載以龍轝所至禦幄朝夕上食如常儀

○壬辰龍轝次雙筆峯文淵閣大學士兼翰林院學士楊榮禦馬監少監海壽奉遺命馳訃皇太子△是日皇太子攺禮科給事中王勵於兵科

○辛丑

○夜有星如碗大靑赤色光燭地起自天困東北行至近濁尾迹炸散

○壬寅龍轝次武平鎭武安侯鄭亨等所領官軍皆至△是日皇太子除福建建寧縣戶絕糧千六百一十石有奇

大明太宗文皇帝實錄卷二百七十三

大明太宗文皇帝實錄卷二百七十四

永樂二十二年八月癸卯朔龍轝度開平

○甲辰

○文淵閣大學士兼翰林院學士楊榮禦馬監少監海壽至自行在致大行皇帝遺命皇太子哭慟幾絕彊起拜受命進榮等問故復慟哭皇太孫親王皆慟哭易服宮中設幾筵朝夕哭奠皇太子命皇太孫馳赴開平恭迎大行皇帝龍轝舉大行皇帝初賜東宮圖書親授之曰此大行皇帝初授我者今吾以授汝但有事報來卽用此識皇太孫稽首受之遂有皇太子命行營大小官軍悉聽皇太孫節制△作梓宮△報訃各王公主諭告中外

○乙巳

○百官素服朝夕哭臨思善門外皇太子遣書諭皇太孫大行皇帝龍轝入長安嶺卽令都督李謙等率山西都司及行都司隨徵官軍回大同操備俟龍轝至京論行賞遣人頒給皇太子遣諭大營五軍總兵官及隨徵公侯伯等奉護大行皇帝龍轝必恭愼周密到京之日論功行賞諭隨駕內官馬云等亦如之△禮部進會議喪禮宮中自皇太子以下成服日爲始服斬衰三年二十七月而除諸王世子郡王及王妃世子妃郡王妃公主郡主以下聞訃皆哭盡衰行五拜三叩頭禮聞喪第四日成服斬衰二十七月而除凡王視事素服烏紗帽黑角帶退服衰服服內並停音樂嫁娶其祭祀止停百日在京文武官初聞喪素服烏紗帽黑角帶明日淸晨詣思善門外哭五拜三叩頭禮而退各置斬衰服於本衙門宿歇不飲酒食肉第四日成服具衰服詣思善門外朝夕哭臨三日又朝臨十日各十五舉聲成服日爲始服衰服二十七日凡入朝及衙門視事用布裹紗帽垂帶素服腰經麻鞋退服衰二十七日之外素服烏紗帽黑角帶二十七月而除聽選辦事等官服喪服人才監生吏典僧道人等素服以成服日爲始皆赴順天府朝闕設香案朝夕哭臨三日又朝臨十日各十五舉聲官員人材監生吏典僧道仍素服二十七月而除文武官命婦聞喪第四日各服麻布大袖圓領長衫麻布蓋頭淸晨由西華門入哭臨三日凡命婦皆去金銀首餙素服二十七月凡音樂祭祀官員軍民人等並停百日男女婚嫁官員停百日軍民人等停一月軍民素服不妝餙俱二十日在外俱以聞喪日爲始令到之日文武官員素服烏紗帽黑角帶行四拜禮跪聽宣讀訖舉哀再行四拜禮畢各置斬衰服於本衙門宿歇酒飲酒食肉苐四日成服每旦率合屬官僚等人服衰服就本衙門內朝闕設香案朝夕哭臨三日又朝臨十日各十五舉聲成服日爲始服衰服二十七日衙門視事用布裹紗帽垂帶素服腰經麻鞋退服衰服二十七日後素服烏紗帽黑角帶二十七月而除文武官命婦聞訃素服舉衰三日各十五舉聲去金銀首餙素服二十七月而除軍民男女皆素服十十三日凡音樂祭祀官員軍民人等並停百日男女嫁娶官員停百日軍民停一月皇太子命以頒中外命禮部在京文武官孝服每員官給麻布一疋自制四夷使臣工部造與孝服諸王公主遣官及內文武官員人等詣幾筵祭祀者光祿備祭物翰林院撰祭文禮部引赴思善門外行禮各處進香官辭歸者諸王公主所遣臨期司禮監請旨給賜其方面官與路費鈔二十錠餘十錠以下令京城聞喪日爲始寺觀各聲鐘三萬杵禁宰宰四十九日

○丁未

○成服皇太子諭戶部凡隨徵官軍旗校人等久勞在外人先賞鈔一百貫舉龍轝者人一百五十貫速爲預備俟至京頒給仍委禦史給事中各四員監督毋稽緩時刻山西都司及口外衛所官軍先已放回者運鈔賞之

○己酉龍轝次鵬鶚皇太孫至禦營哭迎軍中始發喪六軍號慟聲徹天地

○辛亥

○在京文武百官衰服軍民耆老僧道人等皆素服哭臨大行皇帝龍轝於居庸關

○壬子

○皇太孫奉大行皇帝龍轝及郊皇太子親王及文武羣臣皆衰服哭迎至大內奉安於仁智殿加斂奉納梓宮是年九月

○壬午上尊謚曰體天弘通髙明廣運聖武神功純仁至孝文皇帝號太宗十二月庚申葬長陵上在外二十有三年壽六十有五上外嚴內仁而雄才大略修理精密知人善任使推誠待下凡所委用非浸潤所能間讒諛之人終見疎斥矜過誤略小罪不以一眚掩眾善不以私愛蔽大惡聽言之際明睿所照不待其盡洞見底蘊幾剛果裁制事事數語而決與下人言開心寫誠表裏明白重刑獄死罪至四五覆奏隆寒盛暑必疏囹圄淹滯用兵善以擊中料敵審勢豫爲方略開闔應變機智如神臨敵對陣度急間暇至於決戰气勢橫溢率身先赴敵而未嘗有所傷自大將至偏禆小校悉識其能否勇怯臨陣指使各盡其用而下與士卒同甘苦士未飲食不先飲食所獲敵將悉解其系諸左右信任不疑有功者必嘗故人皆感悅爭效死力至命將出師皆指授方略能遵者靡不克捷上𨿽善用兵而下不殺爲主至不得已殺之必累日弗樂初靖難之師出凡得敵兵皆縱之旣度淮所至景附入京之日市不易肆故不四載掃除姦凶平禍難再安宗社旣爲所推戴勤政務早晚臨期率漏盡十刻乃罷深知下人艱難凡所役使撫綏周備四方上水旱災傷必遣人巡視賑卹遇奉邊警及軍機重務𨿽夜中必興召羣臣定議行之不稽頃刻總攬權綱無專擅之臣愛重名爵軍職又論功一資半級不輕畀賞功率厚而均遇災變必求言𨿽疏賤苟有所陳皆得造榻前自達言苟可采欣然納之否亦不罪博學好文於禮𨿽不泥古往往默契古人訓諭子孫以學問爲務數自著書貽之動累萬言反覆明切於祭祀誠敬齋戒必愼旦暮必恭謁奉先殿時物未薦新尙膳者不敢以進厚於宗室賚予常過無不及諸弟侄有縱越禮法必訓諭使攺不曲爲之隱曰庶幾保全之也罪惡著甚如榑如橞𨿽免爲庶人其所資一毫皆歸之飲食衣服之奉悉如舊嚴肅宮壼不事姑息外戚有過率正以禮法於宦寺小過必懲與廷臣論事其侍衛左右者悉引避鑑前代之失保全功臣推誠待之恆垂訓戒有過不爲曲隱必明論之使攺不攺者或斥家居或頌系之或謫立功無幾卽釋之其能攺者待之加厚未嘗宿怒故當時功臣奉法云敬老重賢禮遇儒者萬幾之暇相與討論治道意甚者洽愛才惜士有一藝之長必用之臨軒策士屢擇其尢者命就文淵閣盡出中祕書俾進學而親飭勵之進士中有才識者不次擢用上性不嗜酒常服浣濯衣𨿽小物愛惜不妄費戒驕溢郤禮官請封禪禮官數因祥瑞致賀必降敕戒勵晚有疾鮮禦外朝政事悉付皇太子決之至軍國重務必自決左右或勸上少自逸者祖宗付畀之重一息不絕其敢怠爲政一循太祖舊規申明法制修述禮樂躬謁孔子幸太學廣召天下方聞博雅之士搜羅古今著爲大典表章正學集四書五經惟理大全垂訓萬世徳威廣被四裔君長無間大小遠邇朝覲貢獻請授官爵於闕下者無虛日海外若榜葛剌滿剌加忽魯謨斯等處新受朝命爲主者殆三十國東踰遼水韃靼女直野人兀良哈之地立行都司衛所設官統治幾三百處直西部落數百種皆重譯來附其請置官府者蓋三之二西南羌夷建宣慰宣撫安撫司及軍衛郡縣視舊增益數倍安南爲逆一舉削平之而郡縣其地獨北虜反覆數爲邊患親率六師徵之驅諸絕漠之外虜遂不敢南向蓋唐虞三代以來若漢之髙帝世祖唐之文皇宋之太祖其寬仁大度聰明文武閎遠之規乾剛之用帝皆兼而有之是以功烈之盛前古鮮儷焉

大明太宗文皇帝實錄卷二百七十四

