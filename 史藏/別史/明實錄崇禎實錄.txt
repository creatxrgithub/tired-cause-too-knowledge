

崇禎實錄卷之一懷宗端皇帝一

諱由檢光宗第五子熹宗弟也始封信王熹宗無子帝嗣位

崇禎元年春正月乙丑朔上禦皇極殿天下官來朝永年縣大風雨晝晦丁卯翰林院編修倪元璐上言臣以試士復命還朝竊見羣臣章奏凡攻崔魏者必引東林爲並案一則曰邪黨再則曰邪黨夫以東林爲邪黨將復以何名加諸崔魏崔魏而旣邪黨矣向之首劾忠賢重論呈秀者又邪黨乎夫東林則亦天下之才藪也其所宗主者大都稟淸挺之標而或繩人過刻樹髙明之幟而或持論太深此之謂非中行則可謂之非狂狷不可且天下之議論寧涉假借而必不可不歸於名義士人之行已寧在矯激而必不可不準諸廉隅自以假借矯激深咎前人於是彪虎之徒公然起而背叛名義毀裂廉隅以至連篇頌徳匝地生祠夫頌徳不已必將勸進生祠不已必且呼嵩而人猶﹤宀十見﹥之曰無可柰何不得不然耳嗟乎充一無可柰何不得不然之心又將何所不至哉議者能以忠厚之心曲原此輩而獨持已甚之論苛責吾徒臣所謂方隅未化者此也韓爌淸忠有執上所鑑知而廷議殊有異同可爲大怪詞臣文震孟正學彊骨三月居官昌言獲罪有人如此雅謂千秋今起用之旨再下謬悠之譚日甚臣所謂正气未伸者此也總之臣論不主調停而主別白韓爌文震孟不爭二臣之用捨而爭一日之是非至海內講學書院凡經逆璫矯旨折毀者並宜葺復如故蓋書院生祠相爲貞勝生祠毀書院豈不當復哉上曰朕屢旨起廢務秉虛公有何方隅未化正气未伸惟各書院不得倡言創復以滋紛擾吏科給事中劉漢儒上言畿民之困自發難以來徵派無虛日最苦者莫如招買豆料給價常少給期常遲是名招買而實加派也請以明年爲始凡府州縣三分之二乞角�羊本色上是之下所司壬申戶部尙書郭允厚言天津餉額米從浙江湖廣山東南直而至豆從山東北直而至道府餉司又實董之諸臣終歲經營軍中告匱臣考其故皆收運委官折乾入私槖甚陽濟實用則無請命所司嚴禁之詔曰可趣總督尙書張鳳翼赴山海關移順天巡撫都禦史王應豸於喜峯口命司禮監斥買魏忠賢田宅因以賜第請上曰勿以他屬朕俟東西底定畱賜第以待功臣因賜榜曰策勛府上禦文華殿講畢諭九卿曰月食修省令百官條對卿等大臣何未之見因手敕示之兵部請移毛文龍於蓋奪下廷議移督師於關門辛巳命內臣俱入直非受命不許出禁門壬午上熹宗皇后張氏曰懿安皇后仍居慈慶宮頒詔於天下上以常州去年水災折絹有差癸未始禦經筵賜外官卓異二十四人宴發帑金三十萬分給宣大東江命安置降丁於延綏寧夏甘肅固原間初兵部處請之山海關三屯營不許乙酉復故大學士劉一燝韓爌職法司追論魏忠賢等上命磔忠賢屍於河間斬崔呈秀屍於薊州又戮客氏屍天下快之楊維垣言倪元璐偏護東林疏言多悖謬元璐言自鄒元標以僞學見謗逆璫遂以眞儒自命學宮之席儼然揖宣聖爲平交講學諸公而在寧有此哉然則崔魏乃今日對案以崔魏定邪正辟如以鏡別妍媸楊維垣堅守故智阻抑正人代逆璫分謗何其謬也上是之丁亥以劉廷元爲兵部尙書太常寺卿阮大鉞請戮先朝之姦言汪文言以細人夤緣引左光斗入王安之幕移宮一疏謀傾宮眷中外迎合爭之者僅一賈繼春而旋遭放逐此殺言官之始也周嘉謨推重熊廷弼任爲經略此壞封彊之始也貶霍維華以謝王安而逐戚畹撼中宮此又中外謀危母后之始也二月癸巳朔遼東督師尙書王之臣奏遼地千里今欲尺寸而收之勢所不能莫若以遼民實遼土有力者聽其自墾無力者酌借屯本爲資俟秋成徵還自寧遠以西及左右近城者舊貫可仍自此而東久爲戎馬之場宜分三等其近城處泉甘土沃爲上者三年起科稍遠而瘠爲中者五年起科至於窮邊沙鹵之場爲下者永不起科上命卽行之甲午上厭章奏冗長諭各衙門條奏務期簡明母出千言外如詞意未盡或再奏以聞乙未諭選宮妃癸卯命翰林侍讀學士溫體仁直經筵日講甲辰黃州知府胡芳桂上八事曰足用莫先富民富民莫先禁奢曰農工�賈各執其業而天下治曰漕政壞於旂軍之貧運官之不肖把總之需索曰欲安民化俗莫切於用賢令欲賢令莫切於郡守司道之監臨撫按之監察曰天下臣僚善於共職者許其久任曰停止進學納附曰免當鋪助餉助工章下所司四川監軍參議曹大受言西南土司安民爲彊所據之巢又爲天險之隘水內水外盡皆沃壤如議剿而圖大創在相天時而參地利安氏寓兵於農季春仲夏民皆趨田驅之卽戎必不能悉眾而來此以實乘虛天時之不可失也貴陽至陸廣百里一河深險天之所以限南北也陸廣至大方百七十里賊巢棋置進退皆難獨畢節一路諸部交通今爲賊有故欲進兵必先取畢節據畢節則救援之路塞然後遵義永寧同日並舉應接不暇其鋒自折此剿之策也但黔蜀見兵六萬餉乏兵少不若據險扼要絕其�販禁苖仲耕鑿之利此守之策也不然鎭雄女官安位實爲其甥令其開諭禍福酉陽之子冉天﹤彳胤﹣丿﹥曾爲軍前參將向傳目把之書苟因以通安位亦便也此議撫之策也章下所司淸兵駐河上截降丁總兵官滿桂遣守備張守印以三百人潛渡河距守乃退蘇松常鎭水災命折光祿寺白糧一年免楊漣熊廷弼等誣贓復誣削諸臣劉一燝等原官誥敕禦史髙弘圖劾順天府丞劉志選太僕寺少卿梁夢環逮之戒諭廷臣交結近侍罷薊遼督師王之臣命袁崇煥爲兵部尙書兼右副都禦史督師薊遼登萊天津移駐關門癸巳始禦經筵賜講官宴及金帛三月壬戌朔召王永光爲吏部尙書以王在晉爲刑部尙書甲子禁漳泉人販海以禦史周昌晉言先禁海寇必先除內地之姦故有是命乙丑大行皇帝發引己巳葬徳陵大學士施鳳來張瑞圖並免遣行人送還賜金幣廩役淸兵二萬餘騎屯錦州塞以都令爲向導攻克拱兔男靑把都扳城盡有其地靑把都遁免癸酉盜焚劍州丁丑奉熹宗悊皇帝神主於慈寧宮辛巳昧爽陜西軍餉插漢虎墩兔憨殺那木兒臺吉夏四月癸巳賜進士劉若宰等三百五十人及第出身有差追卹故左都禦史鄒元標髙攀龍左副都禦史楊漣左僉都禦史左光斗工部尙書馮從吾應天巡撫都禦史周起元諭徳繆昌期翰林檢討丁乾學給事中吳國華魏大中太僕寺少卿周朝瑞禦史吳裕中周宗建黃尊素李應升夏之令袁化中吏部郎中蘇繼毆員外郎周順昌刑部員外郎張汶工部郎中萬燝陜西按察副使顧大章揚州知府劉鐸各贈蔭有差前大學士方從哲卒前少師兼太子太師建極殿大學士葉向髙卒向髙字進卿福淸人以庶吉士歷禮部右侍郎進東閣大學士直文淵閣獨相五年時神廟久不朝章﹤鋶﹣釒﹥畱中向髙因事補救神廟心重之天啟初再相魏忠賢竊政向髙欲調劑中外事權掣肘遂乞致仕追贈太師謚文忠庚子兵科都給事中許可徵奏淸錦衣衛詭籍上從之許給代府全祿不爲例命正一眞人張顯庸禱雨召前大學士韓爌入朝琉球國中山王世子尙豊入貢甲寅冊立田氏爲貴妃袁氏爲淑妃丙辰倪元潞上言三朝要典成於逆豎逆豎殺人則借三案羣小求富貴則又借三案故凡推慈歸孝於先皇正其頌徳稱功於義父批根今日則眾正之黨碑免死他年卽上公之鉄券由此而觀三案者天下之共議要典者魏氏之私書以臣所見惟毀之而已假閹豎之權役吏臣之筆亙古未聞當毀一未易代而有編年不直書而加論斷若云規模大典則魏忠賢欲與肅皇帝爭權悖逆非倫常毀二矯誣先帝僞撰宸篇旣不可比司馬光資治通鑑之書又不得援宋神宗手序爲例假竊誣妄當毀三上以已有實錄自不必復增要典命禮部會史館諸臣詳議具奏大兵以二萬騎經廣寧西援插漢五月辛酉朔孫之獬言要典必不可毀泣訴於朝禦史吳煥劾其對君無禮遂引疾去癸亥命兵部戎政尙書霍維華署督師事代王之臣工料給事中顏繼祖上言維華宵小璫熾則借璫璫敗則攻璫擊楊左者維華也楊左逮而陽爲救者亦維華也以刑科給事中三年躐致尙書無敍不及有賚必加卽在維華難以自角�羊乞立行禠革以儆官邪遂罷維華行邊旋免之命王之臣不得移鎭丙寅太僕寺少卿楊維垣削籍禦史鄒胤祚劾維垣爲逆璫私人占气最先轉身最捷貪天爲功賣名市重亟宜處分故有是命己巳毀三朝要典朵顏衛蘇不的卽長昂孫也三十六家同伯顏阿亥等部與插漢虎墩兔憨戰於敖木林插漢失利殺傷萬餘人許大學士李國﹤木普﹥致仕召還曹於汴爲左都禦史鄭三俊爲南京戶部尙書攺李邦華爲兵部左侍郎光祿寺卿阮大鋮免大鋮與左光斗同裏有隙天啟時吏科都給事中闕宜補大鋮光斗以大鋮貪邪遂授魏大中其後左魏之禍皆出大鋮旨至是禦史毛羽健劾其黨邪追論削籍禦史王相說言天下民力己窮其獘在有司者四曰火耗之侵克曰濫詞之罰贖曰代折之侵漁曰佐領之橫噬在地方者亦有四曰田糧之隱冒曰彊賊之擾害曰豪右之欺淩曰遊惰之冗食在衙門者亦有四曰庫藏之侵漁曰徵角�羊之扣除曰僉派之騷擾曰儀文之借取在功令者亦有四曰加派之積欠曰雜稅之保姦曰防察之嚇詐曰查盤之罪名凡此諸獘總以竭民膏血欲除此獘惟巡方能行之其要在選擇賢令而已上善之插漢宰生等至宣府新平堡脇賞初約五十騎倐踰數百大嘩參將方咨昆誘人甕城殲之自焚關將軍廟拆墻數仞委插以自角�羊巡撫登萊都禦史孫國楨言內臣王國興��玄至海上稱密旨召毛文龍蹤迹詭祕上謂初撤鎭使以來朕未嘗輕遣內臣矯旨交通邊師罪不赦命逮國興下獄論死海盜鄭芝龍掠福建浙江海上禦史戴柏上言要地宜防姦民宜絕私船宜禁軍餉宜淸保甲宜申鄕兵宜練章下所司禦史袁弘勛劾大學士劉鴻訓入相浹旬削職免官引退無虛日未必盡由皇上內降且奉使朝鮮貂參滿載南鎭撫司僉書張道浚亦訐攻鴻訓工科給事中顏繼祖上言鴻訓爲先朝削奪之臣其不肯比匪黨邪天下共知進賢退不肖大臣職也鴻訓何罪朝鮮一役舟壞溟渤僅以身免乃敢以悠悠之口欲移鼎鉉之重乞諭鴻訓入直共籌安攘之策張道浚出位亂政非重創之未有已也上是繼祖言太僕寺少卿李蕃免禦史王之朝劾其爲學臣時建祠也初蕃與給事中李恆茂禦史李魯生朝號三李長安謠曰官要起問三李左僉都禦史賈繼春免天啟初繼春在臺爭移宮忤楊漣左光斗削籍楊左去中旨復繼春禦史上嗣位踰月繼春督學南畿馳﹤鋶﹣釒﹥劾忠賢怙權流毒狀累遷內臺至是劉新土�來劾其變幻巧詐明年削籍發帑金五十萬餉邊西人犯延綏總兵官杜文煥拒卻之上召諸臣於平臺諭輔臣來宗道等曰票擬之事須悉心�確諭吏部曰起廢太重會推宜愼責戶部帑金零星邊餉措辦無術侍郎王家楨引罪遂論及邊事兵部尙書王在晉語良久上未悉命內使授筆札錄進諭刑部曰天時亢旱一切用法務先平允已出故給事中毛士龍辧﹤鋶﹣釒﹥問果枉否諸臣俱曰士龍事屬風影望皇上﹤宀十見﹥之各頓首退乙酉諭吏戶兵三部曰昨召對九卿科道等官輔臣劉鴻訓言官員更調甚速若不行久任之法終鮮實效又雲海內役繁賦重不可加派朕切思之更調速則民滋擾官久任則課成功今後籓臬郡邑務擇人地相宜俱如舊制言官薦舉人才不無過私市恩吏部可以薦﹤鋶﹣釒﹥成冊其後隳職僨事舉主連坐遼黔兵事未給加派已多可將新舊兵餉造簡明冊進呈若有司私派省直撫按卽行參處三尺具在斷不爾貸司農系軍國命脈非淸嚴心計之臣豈勝厥任至所薦畢自嚴才品兼優如戶部尙書缺可以自嚴領其職遂召自嚴爲戶部尙書工部尙書劉廷元罷以李長庚爲工部尙書禦史任贊化劾廷元挺擊時力主風癲廷元居京師招納權賄久有穢聲至是始罷丁亥淸兵攻河西髙橋朱家窪塔山又圍大興堡總兵朱梅禦之越數月貽書通款邊臣不應插漢貴英哈爲虎墩兔憨婿狡猾善用兵旣死新平堡其妻兀浪哈丈率眾自得勝路入犯自洪賜鎭川等堡折墻入忽報插漢至孤店三十里初不傳烽以王喇嘛僧止戰也急收保倚北關爲營遂圍大同虎墩兔屯海子灘代王同士民力守乃分屯四營流掠渾源懷仁桑乾河玉龍洞二百餘里遣人至總督張曉所脇賞曉遣西僧王哈嘛往諭時苦旱乏水艸援兵漸集乃退冀北道副使李貞寧借帑金千八百有奇勞左衛城守軍後坐是削籍是月西安府城夜墜火數十大如碾次如鬥時出入民捨民各禳之不爲害七月止六月庚寅朔西人犯大同山陰知縣劉以南禦郤之壬辰禮部尙書孟紹虞致仕賜金幣以何如寵爲禮部尙書癸巳插漢虎墩兔憨出塞乙巳上召廷臣於平臺問插漢近狀若何來宗道曰插出口近已角�羊嚴因許發帑十萬戶部侍郎王家楨曰已給八萬矣上責家楨不爲預備又以刑科都給事中薛國觀﹤鋶﹣釒﹥營伍之獘令自宣讀至關門虛冒上稱善復以其﹤鋶﹣釒﹥示諸臣召兵部問插漢狀王在晉對曰插已退矣上問何以卽退劉鴻訓曰寇志流掠頓兵堅城之下知其不久上是之召提督京營保定侯梁世勛戒以訓練諭科道以民爲卯本復出禦批文冊令徧閱命翰林官凡值召對入侍記注朵顏三衛頭目束不的與虎墩兔憨構兵總督張鳳翼檄諭之曰爾始祖都督完者帖木耳以來世效忠順插漢奪爾巢穴爾聚兵報復然爾三十六家力弱又合順義王乃濟今聞遂欲東合抑何自貽伊戚乎辛丑誅錦衣衛都指揮使許顯純插漢虎墩兔憨欲講賞得勝口上以得勝口無險可恃狡謀叵測勿許時上銳精邊事欲矯獘更轍以市賞日壞徒耗金錢隳軍實因卜素沒革其賞𨿽邊臣屢爲插漢請勿允也乙巳大學士楊景辰免以預修要典不自安屢請告允之削前大學士馮銓籍並削黃運泰閻鳴泰周應秋範濟世籍丁未議招海盜鄭芝龍芝龍本寠人子流入海島倭主女妻之一日挐舟亡歸無賴羣附求返內地軍師納其金爽約遂寇掠海上召朱爕元爲兵部尙書兼都察院右都禦史總督貴州四川湖廣雲南廣西軍務兼督糧餉移駐貴竹戶科右給事中黃承昊言祖宗朝邊餉止四十九萬神祖時至二百八十五萬先帝時至三百五十三萬邇來又加六十八萬今出數共五百餘萬歲入不過三百萬卽登其數已爲不足況外有節欠實計歲入僅二百萬耳戍卒安能無脫巾司農安得不仰屋乎乞敕各邊督撫淸核歷年增餉至京支雜項敕各衙門各自嚴汰又先臣葉淇變鹽法攺折色以至邊粟湧貴必復祖制開中輸邊之法西北多曠土責有司開荒以足軍餉上納之淸兵攻錦州入駱駝大興等堡壬子諭閣臣曰朕覽禦史顧其國奏騷擾累民莫甚於驛遞朕思國家設立勘合馬牌專爲軍興及奉命使臣之用近多狥情以送親故供應之外橫索折乾小民困極甚者賣兒鬻婦以應之卿等傳示兵部一仿舊例出入文武諸臣有當用勘合或當用馬牌申敕內外其餘盡禁絕之以淸獘源大學士來宗道免時宗道居相無所長短倪元璐每有陳說宗道輙止之曰吾翰林故事惟香茗耳時謂之淸客宰相削故大學士魏廣微爵上謂廷臣曰故輔魏廣徵逞臆借威箝害朝政以國家大柄授手逆璫毒徧海內廣徵實爲禍首會論僉同朕不敢私以先朝焦芳例除名爲民追奪恩蔭以爲人臣附姦不忠者之戒先是肅州城外哈罕察庫兒以三百人叩嘉峪關求賞總兵官徐家壽伏地炮以待之誘至多斃於炮綽庫兒僅以身免於是忿恨合黃臺吉謀大舉入犯邊臣告急上以家壽啟釁妄報斬獲下臺訊丙辰召廷臣於平臺以禦史吳玉﹤鋶﹣釒﹥錢糧積獘宣示閣臣問玉何以不指名具聞玉對曰此獘非獨一人一事無可指名上曰然又出戶科右給事中黃承昊﹤鋶﹣釒﹥至京支雜項錢糧問戶部侍郎王家楨何濫增至此曰皇祖出數少入數多故太倉積餘七百萬內帑又亡算後邊臣隨請隨給出入不相準又讀至鹽法閣臣請復祖制開屯種引上然之又出宣府巡撫李養衝﹤鋶﹣釒﹥云旂尉往來如織蹤迹難憑不賂之恐毀言日至欲賂之愁物力難勝上不懌兵部尙書王在晉曰大同燹掠宜以按臣勘報不煩旂尉上曰疆事伏一哈嘛僧講款不將輕我中國哉劉鴻訓曰講款權也王在晉曰遼釁十年東援之兵亡者不歸歸者不伍今邊餉匱闕或至三年上以問王家楨對曰延綏闕甚問刑部侍郎丁啟浚以李實事追取空印奏本爲李永貞艸其墨壓朱何未具獄也諸臣唯唯而退秋七月辛酉戶科給事中韓一良上言皇上平臺召對有文官不愛錢之語然今何處非用錢之地何官非愛錢之人皇上亦知文官不得不愛錢乎向以錢進今安得不以錢償內外升選俱以賄成而吏部之始進可知也科道亦以此得之館選亦以此得之而新進之末路可知也今言蠹民者動歸咎於守令不廉不知州縣亦安得廉俸薪幾何上司督取不曰無礙官銀則曰未完抵贖要路過客動有書儀一遇考滿朝覲輦金滿車猶憂譴責此金非天降非地出而欲守令之廉得乎今日之勢欲求人之獨爲君子已必不能惟大爲創逮其贓甚者使天下之臣視錢爲污懼錢爲禍庶幾不受錢之風可睹矣次日召廷臣於平臺命韓一良誦前奏嘉獎之遂超擢一良爲右僉都禦史壬戌太白晝見工部主事徐爾一訟故經略熊廷弼之冤曰廣寧兵三十萬糧數百萬盡屬王化貞廷弼麾下止援遼兵五千耳且駐右屯去廣寧四百里化貞逃潰獨以五千人至大淩河付之其與慕容垂三軍萬獨全相類柰何與化貞誤用西人同日道哉乞賜昭雪爲勞臣勸不聽癸酉召廷臣及督師尙書袁崇煥於平臺上慰勞甚至問邊關何日可定崇煥應曰臣期五年爲陛下肅淸邊陲慷慨請兵械轉餉且曰邊臣效命動憂掣肘吏部用人兵部指揮戶部措餉言路持論皆與邊臣盡相呼應始可成功上曰然賜崇煥�出至午門朝臣問崇煥五年期當有成算崇煥曰上期望甚迫故以年慰聖心耳識者嘆曰主曰英明後且按期責效崇煥禍不旋踵矣時朝儀憂毛文龍難馭大學士錢龍錫遇崇煥語及之遂定計出乙亥嚴禁私驛誅太監李永貞共藉銀二十九萬丙子再削張我續嶽駿聲呂圖南王珙潘士聞籍禦史王宗呂劾其黨閹也己卯錦州城成壬午海寧蕭山大風雨海溢溺人畜亡算傷稼癸未賜袁崇煥尙方劍初廣寧塞外有炒化暖兔貴英諸部薊鎭三協有三十六家守門諸部皆受賞至是中外迎上旨並革其賞諸部已哄然會塞外饑請粟上堅不予且罪闌出者於是東邊諸部落羣起揚去淸遂盡收諸部而邊事不可爲矣甲申遼東寧遠軍嘩以軍糧四月不得發因大噪執巡撫右僉都禦史畢自肅自肅嘗爲奏請戶部不之發悍卒露刃排幕府自肅及總兵官朱梅推官蘇﹤氵亟﹥置譙樓上捶擊交下自肅傷殊甚括撫賞金及朋椿得二萬金不厭益嘩遂借�民足五萬始角�羊自肅艸奏引罪走中左所八月丙申自經袁崇煥至宥首惡楊正朝張思順誘捕其黨斬十六人治本帥罪有差給袁崇煥十萬金資鼓鑄仍發餉金二十萬丁亥誅故錦衣衛左都督田爾耕八月丁未上始禦文華殿參詳章奏翰林科道各二人備宣讀中書舍人二人侍班削邵輔忠李精白孫之獬徐時泰等籍淸兵攻黃泥窪袁崇煥令總兵官祖大壽禦之壬子翰林院編修吳孔嘉削籍孔嘉以怨訐奏黃山之獄傾陷甚眾至是禠職山西陽和衛地震浹日不止九月戊午朔贈故吏部郎中夏嘉遇官及侯震暘等有差丁卯夜京師地震辛未召廷臣及督師兵部尙書王象乾於平臺問象乾方略對曰插漢虎墩兔憨與順義王卜石兔哈喇愼白黃臺吉俱元小王子之後自黃臺吉與插漢哄去歲卜石兔西走哈喇愼俱被擄白臺吉僅身免東哈部今無幾矣朵顏衛部三十六家今日之計當聯絡與哈喇愼合可得三萬人諸部惟永邵卜最彊約三十餘萬人若合卜石兔之兵可禦插漢上善之命往與袁崇煥共計象干請發撫賞銀五萬庚辰諭王象乾曰前卿奏昔年撫賞合朵顏三十六家布憨兔八大部費七萬金歲兩市今當倍之且至三十六萬卿可傳示袁崇煥確察以聞海盜鄭芝龍降工部給事中顏繼祖言芝龍旣降當責其報效今後切勿用閩人從之壬午大雷電癸酉協理戎政兵部尙書呂純如罷是月插漢虎墩兔憨與卜石兔永邵卜戰私卜五榜什妻敗走屯延寧塞外窮兵追卜石兔佯請款於督師初請款以七萬金今倍溢至十四萬邊臣不敢以聞旌都城孝女劉氏民劉蘭閨女父死事母張氏不嫁年四十六母八月沒遂絕粒死之冬十月己丑召廷臣於文華殿以錦州軍嘩袁崇煥請餉﹤鋶﹣釒﹥示閣臣求允發上責戶部尙書畢自嚴又曰崇煥前云汰兵減額今何仍也王在晉曰減汰當自來歲始禮部侍郎周延儒曰關門昔年防今且防兵前寧遠嘩朝廷卽餉之又錦州焉各邊尢而效之未知其極上問延儒計將若何對曰臣非阻發帑也今𨿽予之當益思絰久之策上稱善又責給事中禦史言事皆失實朕召對�確諸臣率以具文畢事羣臣皆頓首謝尋下畢自嚴於獄削前戶部侍郎王家楨籍丁酉嘉興生員魏學濂訟父吏科都給事中太常寺卿制有曰謂司馬楊球之旣除此輩安容假銅鍉伯華而無死天下其定又曰卞壼誠奇王裒可念識歸天傳說之星寶入地萇弘之血士林榮之戊戌上禦史李茂芳﹤鋶﹣釒﹥兵餉示閣臣李標曰錢糧內外互相覺察外角�羊責成司府其議甚善上命戶部尙書畢自嚴核新舊賦額詳奏又出禦史李長春論吏部積斃及革吏胥事例充餉閣臣稱善又命禦史吳玉讀其﹤鋶﹣釒﹥玉故劾王在晉失事匿不報又劉鴻訓��玄攺張慶臻敕書玉亦劾之李標請放歸在晉上曰事當有是非何輕去之因問慶臻慶臻急顧諉中書上叱曰敕豈可妄增乎更以問羣臣羣臣皆謝不知迨上閱兵部揭帖則劉鴻訓自增入也遂命吏部會推閣員戊申兵部尙書王在晉免大學士劉鴻訓伏罪戎伐州衛中書舍人田佳璧論死諭停刑丁卯漢南盜四百餘人自成陽兩當薄略陽引土賊三千餘人入略陽偪漢中官兵追至寧羗階州後復還趨略陽拒戰執關南道中軍王道成後以追急棄道成於路十一月庚申會推閣員成基命錢謙益王永光鄭以偉李騰芳孫愼行何如寵等尋禮部尙書溫體仁銜錢謙益密訐天啟初謙益主試浙江賄中錢千秋不宜枚卜癸亥召廷臣及體仁謙益於文華殿相質辧良久上曰體仁所言神姦結黨誰也曰謙益黨與甚眾臣不敢盡言卽枚卜之典俱自謙益主持吏科給自中章允儒曰體仁望輕如紏謙益何不在枚卜先體仁曰以卜相事大不得不爲皇上愼允儒曰朋黨之說小人以陷君子先朝可鑑上叱之遂下錦衣衛獄削籍禮部以錢千秋試卷呈上責謙益引罪而出命謙益回籍旋除名爲民下千秋於錦衣衛獄周延儒亦曰自來會推會議止以祖宗故事實皆一二人主持余無所言卽言出而禍隨之矣上大稱善甲戌白水縣盜王二等合山西逃兵僞賈服掠蒲城韓城之孝童淄川鎭時承平久猝被兵人無固志巡撫陜西都禦史胡廷宴庸耄惡聞盜杖各縣報者曰此饑氓也掠至明春後自定耳於是各縣不以聞盜偵知之益恣劫宜君縣獄走苜蓿溝通白水縣役楊發蒲城王髙等購邊盜王嘉﹤彳胤﹣丿﹥等五六千人聚慶陽延安之黃隴山分三路掠鄜州延安戊寅贈故刑部尙書王紀太子太保蔭子入國子監癸未上南郊十二月己丑大學士韓爌入朝壬辰贈故都察院左都禦史鄒元�官予祭葬立祠謚忠介己亥官兵剿上杭武平盜大敗之明年二月平禦史吳甡言京察在邇恐遺姦未盡借察以掩其姦若輩非考功之法所載也如搖動國母偪封三王曰佐逆門戶封彊借題殺人曰害正建祠聚斂要典詆誣曰媚璫矯旨加禦一歲九遷曰速化此輩若混入察典非法之平宜命部院科道匯敍前罪職名各注事實合﹤鋶﹣釒﹥請旨特賜處分其職業不修考察如例上是之辛酉周順昌子茂蘭訟冤上湣之贈順昌太常寺卿制有曰碑踣元祐大升公正之羣墓顯湯陰炯鑑孤忠之魄又曰學聖人之中寧存狂狷睹忠臣之報彌愧姦回

崇禎實錄卷之二懷宗端皇帝二

崇禎二年春正月丁巳朔上禦皇極殿受朝賀

兵渡河邊兵戒嚴時西人來饋餉壬戌撫治鄖陽都禦史梁應澤以漢南盜告急請兵陜西巡撫都禦史胡廷宴延綏巡撫都禦史嶽和聲各奏洛川淳化三水略陽淸水成縣韓城宜君中部石泉宜川綏徳葭耀靜寧潼關陽平關金鎖關諸處流賊恣掠刑科都給事中薛國觀上言賊之熾也由喬應甲撫秦置盜劫不問實釀其禍今弭盜之方在整飭吏治有先事堤防之法有臨事剪滅之法有後事懲戒之法上是之己巳固原逃兵掠涇陽乙亥召還禮部左侍郎孫愼行吏部右侍郎李騰芳爲禮部尙書協理詹事府事丙子上禦太學釋奠禦彜倫堂國子祭酒孔貞運講大禹謨司業倪嘉善講易泰卦大象上喜之監生江旭奇伏甬道進孝經﹤鋶﹣釒﹥義裁光祿太常寺庖人及兩殿中書舍人月廩逃兵掠富平庚辰召大學士韓爌李標錢龍錫吏部尙書王光永諭曰朕欲定附逆人罪必先正魏崔首逆以次及附逆者如首開謟附傾陷擁戴及頌美不置與未祠頌而陰行贊導者據法依律無枉無狥卿等數日內其確定以聞初逆璫死後上欲因臺諫言定逆案大學士韓爌錢龍錫不欲廣搜樹怨僅列四五十人以請上不悅再令盡列以聞且曰皆當重治輕則削籍閣臣復以數十人呈進上怒不稱旨命分三等曰稱頌曰贊導曰速化且曰忠賢一人在內自非外廷逢迎何遽至此其內臣同惡者亦當入之閣臣以外廷不知內事對上曰豈皆不知特爲任怨耳閱日召閣臣入指黃袱所褁章﹤鋶﹣釒﹥若干曰此皆璫實迹也宜盡按入之閣臣知勢不可止乃曰臣等職司輔導三尺法非所習也上召問吏部尙書王永光對曰吏部所諳考功法耳不習刑名乃召刑部尙書喬允升參定之壬子召閣臣及刑部尙書喬允升左都禦史曹於汴於平臺問張瑞圖來宗道何以不在逆案對云二臣事逆無實上曰瑞圖善書爲璫所愛宗道祭崔呈秀毋稱在天之靈其罪著矣問賈繼春何以不治閣臣言繼春欲善待選待不失厚道後𨿽反覆其持論亦多可取上曰惟其反覆故爲小人於是發原奏及前紅本未入各官六十九人各令酌定於是案列甚廣幾無遺矣甲申召廷臣於文華殿先是禦史毛九華劾禮部尙書溫體仁有媚逆詩刊本上問體仁體仁謂臣無詩臣詩爲錢謙益誣構又出禦史任贊化論體仁﹤鋶﹣釒﹥﹤鋶﹣釒﹥所述事多褻上不懌責以挾私攻訐後必正法謫任贊化於外乙酉逃兵復掠涇陽執遊擊李英二月庚寅皇長子慈烺生皇后周氏出詔告中外禦史吳甡言頃以溫體仁故逐言官章允儒房可壯任贊化請因慶典召還不許甲午裁定驛站從刑科給事中劉﹤棥心﹥之請也卽攺劉﹤棥心﹥爲兵科給事中專管驛遞務從莭省以蘇民力督師尙書王象晉奏言款邊撫賞上曰閫外事原不中制酌畫具奏卿自有籌略何待會議又諭兵部曰制勝在我不得一任要挾有失國體爾部與邊臣議之丙午封右都督周奎爲嘉定伯歲祿千石海盜李芝奇伏誅芝奇本鄭芝龍同黨芝龍忌之擊斬之粵中命屯田禦史淸大天津視課入爲功罪設同知專責之從戶部尙書畢自嚴請也�洛道劉應遇率毛兵入漢中合四川吳國輔兵敗賊略陽練兵守備黃元極擊賊馬蹶被殺猶手刃賊不置賊走漢陰遇令都司角�羊文英同吳國輔李標奇等追至大石川屢攻之又夜劫其營擒斬五百餘誅渠魁數十人餘三百人走蜀其匿漢陰山中者並自殺漢南盜平三月辛未廷臣上欽定逆案詔刊布中外共二百五十八人以七等定罪曰首逆同謀崔呈秀等六人曰結交近侍劉志選等十九人曰結交近侍次等魏廣微等十一人曰逆孽魏志徳等三十五人曰諂附擁戴李實等十五人曰交結近侍末等顧秉謙等百二十八人曰祠頌施鳳來等四十四人死戍罷職輕重有差丙子流盜掠眞寧戊寅掠寧州安化三水是月插漢虎墩兔憨納款袁崇煥奏設東江餉司於寧遠令東江自覺華島轉餉禁登萊�舶入海毛文龍累奏不便崇煥不聽又請自往旅順議之夏四月丙戌朔流盜犯涇陽甘峪遊擊髙從龍擊之被殺戊申賊走馬闌山朝臣時損俸助餉上諭曰諸臣果眞心爲國興利剔獘朝廷自受其益何必捐俸言助其悉已之甲午固原盜侵犯耀州督糧道參政洪承疇令官兵鄕勇萬餘人分十二營圍賊於云陽幾覆之乘夜雷雨潰圍走淳化入神道嶺追斬二百餘級壬寅以朱熹裔孫朱卯相襲五經博士命以張巡許遠配享武廟復顧憲成官加贈吏部右侍郎謚端文閏月丙辰朔淸兵渡河官兵拒之乃退西人五十騎犯延綏髙家堡千總王權徳逐之出塞敵兵漸至合七八百騎權徳敗沒中軍任秉徳千總白愼俱死之丙子袁崇煥請給島餉命發四萬金故經略熊廷弼子兆璧乞收葬父骨上不許大學士韓爌復請之乃允廣東副總兵陳廷對約鄭芝龍剿盜芝龍敗歸閩不數日寇大至犯中左所近安南莫敬﹤宀十見﹥寇雷州旋遁總督朱爕元遣貴州總兵許成名由永寧復赤水衛繕城水西安邦彥莫徳周奢崇明等欲渡河攻赤水時乏食爕元撤兵還永寧賊遂躡其後追之川貴大震五月乙酉朔日食上以欽天監分刻不合責禮部禮部請查例修攺允之丙午袁崇煥巡撫江再宿勞軍東江癸丑毛文龍請餉初文龍稱麾下兵二十餘萬朝廷爲治餉兵科給事中王夢尹翰林修姜曰廣詣島閱視稱十萬及登萊道王廷試復裁之定額二萬八千人文龍大不平遂上章求餉六月乙卯命汰冗員琉球國中山王世子尙豊入貢庚戌袁崇煥至雙島毛文龍進謁慰勞甚至戊午矯制殺文龍崇煥自出都門至寧遠專主款於寧遠捷後卽令番僧往淸軍中唁問意欲議和會罷歸未就迨再出陛見日許上五年復遼旣而懼上責效欲復修款議惡文龍擾之乃決計斬文龍聲言折衝慮毛文龍泄其計遂身入島誘文龍至犒吏卒給餉是日閱射崇煥列圍止文龍兵於外以部曲百人從崇煥慰勞文龍部曲且拜三軍感泣乃問文龍曰東江餉司自寧遠輸至亦甚便將軍何專邀折色召買登萊也且移鎭定營制分旅順東西約束核餉諸事業己申奏將軍執意不回非冒餉欺君而何命執之文龍欲抗議辧崇煥曰我今不復遼願試尙方劍以贖爾命又諭部曲曰文龍不宜殺爾輩卽殺我可也部曲錯愕不敢動命水營都司趙可懷以尙方劍斬之分東江兵二萬八千人爲四協副總兵毛承祿中軍徐敷奏遊擊劉興祚副總兵陳繼盛各領之東江諸務屬繼盛暫領之明日祭文龍而泣遂收符印自旅順還於寧遠奏數文龍十二罪並自劾上以文龍驕悖命崇煥安心任事且嘉諭之仍榜諭東江各島咸從﹤宀十見﹥議文龍錢塘人世海州衛千戶旣襲秩授千總王化貞遣之襲鎭江城有功因駐皮島當遼東破壞從島中收召遼人時時襲有所斬獲頗有功但漸驕恣所上事多浮誇索餉又過多歲百二十萬兵二十萬朝議多疑而猒之崇煥遂決意誅焉上憂旱禦平臺諭百官修省自齋宿文華殿祈禱命成國公朱純臣告南郊駙馬都尉侯拱宸告北郊尙書畢自嚴告社稷壇何如寵告山川壇林欲楫告雷雨等壇諭錦衣衛指揮使於日升劉僑緝盜諭給事都禦史獻直言又令中外諸臣淸獄安民開倉賑饑丁卯大雨許百官還邸捨丙寅韓國公十世孫李世選奏家藏髙皇帝遺旨許以復封大學士韓爌等驗之皆言其僞世選論死戊辰諭故工部尙書馮從吾祭葬頒太祖髙皇帝教民六諭袁崇煥旣殺毛文龍欲力主款因奏曰臣亦不諱言款卽惠徼宗社之靈還侵地歸叛人而我存朝鮮何憚不爲禦史毛羽健上言袁崇煥期五年其間方略機宜自可指陳乃崇煥於此時未見明言曰我何以取我何以守也上章累累乃反議款乞皇上詳問之報聞癸酉安南莫敬卯寇欽州壬午命修熹宗悊皇帝實錄秋七月乙酉以司禮太監曹化淳提督東廠乙未召兵部尙書王洽於平臺都察院左都禦史曹於汴議禦史還道考核故事稱職者仍任不稱職者奏罷邇來盡皆稱職何以激勸今𨿽考至下者不過依品出外外授司道依然風釐旬宣之位豈淂以不職名其黜辱哉湏別行降罰以信明旨八月甲寅召北鎭撫司千戶李若璉於文華門戊午僞梁王奢崇明合僞大元帥安卯彥兵數萬攻永寧兵備副使劉可訓總兵侯良柱力拒卻之可訓在永寧出兵遏賊少失利卽入城貴州兵不之救賊遂據﹤木兆﹥江埧庚申侯良柱許成名約並力攻賊賊恃其山險方飲宴蜀兵乘霧進搗其寨賊倉皇接戰官兵力擊大破之黔兵夾進賊走入鵝頂嶺徑長而愜官兵追迫矢刃驟交人馬蹙蹈傾陷�算乙丑淸兵合束不的入大鎭堡分二道自杏山髙橋鋪自松山直薄錦州庚午入雙臺堡辛巳出大小淩河毀右屯衛城乃出九月己丑袁崇煥以淸兵欲西先請駐寧遠增戍關門至是遣參將謝尙政等往備順天巡撫都禦史王元雅曰此虛警耳遣其眾歸師果不出己亥官兵定烏撒安邊安民來降戊申吏部奏言皇上命汰冗員臣以爲莫先於淸蔭兩京三品以上及疆場大吏例蔭其子念其祖父勞勩也乃父兄罪削子弟恩蔭如故夫蔭以酬勞臣非卹罪臣也宜命驗封司淸核以杜僥幸上是之奪毛文龍世蔭毛雲龍除名斬故經略遼東陽鎬及附逆諸臣吳淳夫田�李夔龍倪文煥梁夢環等於市是月巡撫陜西右僉都禦史劉廣生奏報雒川縣曹店村宜川縣龍耳嘴各賊混天王王子順等千餘人掠韓城之龍門渡守將失利督糧道參政洪承疇同撫院中軍李滿都司艾穆千總費邑宰擊破之賊走淸潤辛亥贈故吏部尙書趙南星少保兼太子太保謚曰忠毅南星子淸衡自莊浪戍所赦還﹤鋶﹣釒﹥陳父冤云臣父南星素勵風節懷忠秉政見忌羣姦必欲殺之而後快矯詔命撫按提問追贓淩辱備至又用立枷暗殺臣父及臣若非知府蔡官治委曲調護性命萬不能保何以得睹天日向聖明一訴冤哉總之臣父守正爲羣小仇恨獨深臣父罹冤較諸臣戮辱更酷懇乞聖慈蚤賜贈卹並復臣蔭以慰忠魂上亦憫南星冤悉從所請並贈謚馮從吾王紀髙攀龍王圖楊漣周炳謨顧憲臣魏大中周順昌劉應秋等有差逆奄當日欲殺諸臣有罪不至死者每用立枷斃之奄黨欲殺南星授意山西巡撫郭尙友巡按馬逢臯兩人皆南星大計所斥者也密囑眞定知府蔡官治官治乃陽示荷較而陰脫之自爲橐饘晝夜護持南星父子得以不死故淸衡逢人卽流涕道官治更生大徳云順天府尹劉宗周言陛下勵精求治宵旰非寧時舉祖宗故事召對文華殿蓋躬勤細務朝令夕考庶幾太平立至然程效太急不免見小利而慕近功今日所汲汲於近功者非遼事乎陛下銳意中興有當此三空四盡之日竭天下之力以養饑軍而軍愈驕聚天下之軍以冀一戰而戰無日此計之左也今日所規規於小利者非理財一事乎民力竭矣司農告匱一時所講求者皆掊克聚斂之術近年並水旱災傷一切不問條列紛紛展轉病民有司以掊克爲循良而撫字之政絕上官以催徵爲考課而斥陟之法亡皆言利有以啟之也功利之見動而廟堂之上不勝其煩於是名實相混法令滋張頃者嚴贓吏之誅自執政以下坐重典者十餘人可謂淂救時之權然貪風不盡息也貪風之不息由於導之者未盡善也其後國事決裂盡如宗周言冬十月戊午進袁崇煥太子太保庚午召見宣大總督魏雲中於文華殿戊寅淸兵入大安口殺參將周鎭鎭世祿子也分入龍井口遊擊王純臣參將張安徳敗走又分入馬蘭谷參將張萬春降山海關總兵趙率教以兵出援先是薊鎭塞垣頹墮又汰兵軍伍益闕而三衛屬部淸已盡收之至是大舉臨邊巡撫順天右僉都禦史王元雅遣將援馬蘭谷兵潰己卯圍薊州河套憨干兒罵犯寧夏總兵尢世祿擊斬之十一月壬午朔京師戒嚴河南府推官湯開遠上言皇上急於求治諸臣救過不給臨禦以來明法敕罰自小臣以及大臣與眾推舉或自簡拔亡論爲故爲誤俱禠奪戍配不少貸甚則下獄拷追幾於刑亂國用重典矣故諸臣欲奉公營職而慮及天威不測夢魂亦驚耳目俱熒欲鼓豪傑之气奏精勤之理不亦難哉至在外諸臣惕於參罰之嚴一切加派帶徵余徵將無民矣民窮則易於爲亂皇上﹤宀十見﹥一分在臣子卽﹤宀十見﹥一分在民生如此諸臣幸無罪矣臣尢望皇上宮府之際推諸臣以心進退之間與諸臣以禮申諭中外法守勿畏勿怵錦衣禁獄非有寇賊姦宄不可入而謂大小臣工不圖報安攘者未之有也丙戌淸兵圍遵化遵化人內應縱火諸軍各奔救眾潰巡撫右僉都禦史王元雅自縊遂進兵又取撫寧召廷臣平臺問方略命廷臣署舉分曹咨試丁亥都督總兵官滿桂以五千人入援上召賜玉帶貂裘封東平侯三屯營副總兵朱來等夜遁總兵朱國彥忿甚榜逃將名氏於市散貲享士北拜同婦張氏自經戊子巡撫四川都禦史張論至瀘州水西安位乞降己丑諭諸臣率家人協同城守召戶兵大臣錦衣衛官於平臺以吏部左侍郎成基命爲禮部尙書兼東閣大學士直文淵閣特命孫承宗以兵部尙書兼中殿極大學士督理兵馬控禦東陲駐通州起家陛見袁崇煥入薊州以故總兵朱梅副總兵徐敷奏等守山海關參將楊春守永平遊擊滿庫守遷安都司劉振華守建昌參將周宗武守豊潤遊擊蔡裕守玉田昌平總兵尢世威仍還鎭護諸陵宣府總兵侯世祿守三河保定總兵曹鳴雷遼東總兵祖大壽駐薊州保定總督劉策兵亦至令還守密雲辛卯遣乾淸宮太監王應朝監視行營都督山海關總兵趙率教入援淸兵於遵化逆戰率教敗沒翰林院庶吉士金聲奏通州昌平爲京師左右翼宜以重兵犄角而天津漕糧並集防禦尢急恐將士不足任有艸澤義士曰申甫朝士多知之屢薦未用願仗陛下威靈同申甫練敢戰之士爲陛下殺賊上從之申甫本遊僧善小術嘗夜觀乾象云木星入太微垣帝座前患在踰旬聲﹤鋶﹣釒﹥入立召見利口稱知兵授都指揮僉書副總兵遂作戰車上聞援薊兵入城命閣臣諭兵部議營城外聯絡犄角令勛戚大臣同給事中禦史監守城門兵部尙書王洽下獄洽不習邊事聞警倉皇無以應遵化陷再日始得報上怒其偵探不明故罪之淸兵值遼兵於馬伸橋戰不利以都城懸簾狹薄下工部尙書張鳳翔及主事史維堡唐昌世於刑部獄以申用﹤棥心﹥爲兵部尙書超擢翰林院庶吉士劉之綸爲兵部右侍郎協理京營戎政以金聲兼山東道禦史監申甫軍令總兵滿桂王威黑雲龍禦宣大總督魏雲中宣府巡撫梁廷棟保定巡撫劉策河南巡撫範景文山東巡撫王建義山西巡撫耿如杞皆入援詔應天鳳陽陜西鄖陽浙江各省直巡撫俱勤王入衛癸巳淸兵破石門驛袁崇煥移營城外初以二百騎嘗崇煥崇煥軍聞炮遽退竟日不見一騎甲午淸兵將西越薊州崇煥引兵西拒之攻薊州取玉田三河香河順義諸縣丁酉孫承宗入朝袁崇煥抵左安門時戒嚴報不卽入漏下始馳奏簿城下都人競謂崇煥召上心動已滿桂侯世祿等皆至京戊戌遣太監馮元升核軍畢詔下戶部發餉又命太監呂直勞諸軍己亥賜崇煥玉帶彩幣六祖大壽玉帶彩幣四餘大將各緋蟒衣一襲戶部給各軍芻粟已饑再日私掠令參將劉天祿夜襲虜營至髙密店知有備不得入諭襄城伯李守錡協理京營戎政兵部尙書李邦華右侍郎劉之綸經理守禦事宜特命徐光啟李建泰指揮訓練庚子淸兵大至侯世祿滿桂俱屯兵徳勝門世祿退避桂獨戰城上發大炮誤傷桂兵殆盡桂負創臥關將軍廟袁崇煥令都司戴承恩擇地廣渠門祖大壽陣於南王承胤等陣西北崇煥陣於西待戰午刻有騎兵突東南力戰稍卻承胤竟徙千計京兵亦傷失數百人夜收兵上賜酒食勞軍詔募勇力智略之士及出奇能劫虜營焚攻具者論功敍賞一無所靳壬寅開淂勝門甕城屯滿桂餘兵癸卯淸兵徙屯南海子薄暮有旨趨督師進兵甲辰召袁崇煥祖大壽滿桂黑雲龍及兵部尙書申用﹤棥心﹥於平臺崇煥不自安畱中使於營自靑衣玄帽入至朝中張皇懼朝臣冀成款及見上上慰諭久之崇煥懼上英明終不敢言款第力請率兵入城不許賜貂裘銀盔甲滿桂角�羊衣示創上深閔之命與同出丙午袁崇煥求外城屯兵如滿桂例並請輔臣出援不許丁未淸兵攻南城戊申袁崇煥遣卿導任守忠以五百人持攻潛攻淸兵於南海子淸兵稍退庚戌召大臣於平臺是月巡撫陜西劉廣生奉命入援適子疹對洪承疇劉應遇而泣畱八日始行至陜州上命馳諭廣生令急殲流孽不必入衛時大盜混天王等擾延川米脂淸澗等縣復召前總兵杜文煥使剿之十二月辛亥朔司禮太監沈良佐內官太監呂直提九門及皇城門司禮太監李鳳翔總督忠勇營提督京營召袁崇煥祖大壽滿桂黑雲龍於平臺崇煥方遣副總兵張洪謨等躡聞召議餉乃八見上問以殺毛文龍今反逗畱何也不能對命下錦衣獄賜桂等饌隨太監車天祥諭慰遼東將士命滿桂總理援兵節制諸將馬世龍祖大壽分理遼東兵桂前被流矢視之皆袁軍矢也崇煥按兵不動物論藉藉是日淸兵移營而南壬子淸兵圍固安知縣劉伸遁走雄縣李守錡奏城上懸簾未備命杖工部郎中許觀�管玉音朱長世周長應下錦衣獄觀吉長世創重卒癸丑皇次子慈烜生甲寅給申甫新兵時甫所募多市丐金聲輕信之欲倚爲用識者知其必敗云遼東兵潰遼兵素感崇煥恩滿桂與祖大壽又互相疑貳大壽輙率兵歸寧遠遠近大駭孫承宗上言遼東兵潰約萬五千人自通州南趨張灣臣聞之急以手札慰諭祖大壽並傳檄三軍令遊擊石柱國力諭諸將校將校多垂淚曰主帥已戮城上又以火炮殲我故逃避至此臣思大壽危疑之甚又以身貴不能受制同列故乘吏卒驚疑全軍盡潰陷人以自護非諸將盡叛也急宜敕關內關外兩道慰諭將領角�羊散士卒大開生路以收人心上從之大壽抵山海關宣聖諭吏卒乃安禁抄傳塘報癸亥淸兵夜傳令固安趨諸部合戰明日出良鄕甲子孫承宗至山海關禦史髙捷劾大學士錢龍錫曰袁崇煥罪案自定臣不必言獨發縱指示之龍錫不勝傷心之痛前逮崇煥時大壽口不稱冤兩日後遂揚去此非龍錫與崇煥挑激之哉崇煥之殺毛文龍也龍錫密語手書往來不一可覆案也又崇煥與王洽書言關東款議廟堂主張已有其人文龍能協心一意自當無嫌無猜否則斬其首崇煥當效提刀之力伏乞推原主謀者以慰邊士心上曰輔臣佐理忠順卿無多言壬申錢龍錫引疾去位丁卯設文武經略以梁廷棟滿桂爲之各賜尙方劍營西直安定二門桂始屯宣武門甕城內謂援寡未可戰中使趣使亟戰桂不得已揮涕而出以五千人同孫祖壽等戰安定門外俱敗沒麻登云黑雲龍被執申甫以七千人戰柳林大井蘆溝橋亦敗沒都人大懼癸酉巡撫山東都禦史耿如杞總兵官張鴻功援兵潰於良鄕淸兵破張灣守備房可宗遁乙亥總兵官馬世龍遇淸兵戰於良鄕進世龍武經略賜尙方劍丁丑淸兵入香河殺知縣任光裕攻三河不克戊寅攻寶坻知縣史應聘拒之進禮部侍郎周延儒何如寵錢象坤爲禮部尙書兼東閣大學士直文淵閣淸兵入玉田知縣楊初芳降庚辰兵部右侍郎劉之綸求入通州戶部主事林弘衍參將魏都梁不納卽縱兵道掠追卹故經略袁應泰以殉遼陽之難予祭葬贈謚

崇禎實錄卷之三懷宗端皇帝三

崇禎三年春正月辛巳朔京師大風霾晝晦命卹故都督滿桂孫祖壽趙率教彭守印李標及故副總兵申甫淸兵東趨永平甲申召戶兵工諸給事中於會極門令注銷案牘各委給事中一人查理六曹勒期奏報諭兵部傳梁廷棟遣偵騎遠探如尙畱昌平卽當合如果絕迹當督各將截於薊東約樞輔孫承宗督同祖大壽於三屯營豊潤間聯給犄角四面蹴之毋令間道繞掣我後淸兵入永平府先有人伏文廟承塵上晨登城守將楊春導之兵備道副使鄭國昌知府張鳳奇推官盧成功等死之國昌先令諸生擊楊春死中書舍人廖汝欽故副總兵焦延慶守備趙國忠諸生韓原洞等俱力戰沒中軍程應琦被殺命瘞城外戰士遺骸戊子灤州陷知州楊濂迫於兵自刎總兵官陳洪範入援以洪範東人止之淸兵攻撫寧不克轉攻昌黎還永平己丑劉之綸報兵分往永平遵化屯遵化三千餘騎自東門連營至汗兒莊臣駐薊州俟兵到移三河求催通州糧以濟總理馬世龍亦至庚寅逮薊遼總督劉策總兵張士顯辛卯陜西邊盜王子順苖羙連逃兵掠綏徳敗參將石在廊眾至三四千南下圍韓城總督楊鶴會劉廣生調兵討之丙申鶴至郃陽角�羊韓城圍斬三千級賊遁復犯淸澗官兵追逐數十里王子順以百十二人降總兵杜文煥受之苖羙分二部走西川安定官兵斬七十級更降三百十二人余大奔苖羙叔苖登霧復殺差官褚國恩等嘯聚於安定仍掠鄜州中部宜君分巡河西道蔣士忠並文煥擊賊敗之副總兵李卑都司艾穆等兵大集賊黨黃虎復乞降淸兵東向遣二騎持幟致書祖大壽通和孫承宗殺之兵遂西承宗令遊擊劉天祿設覆以待廣東西洋澳人陸若漢進大銃劉之綸屯遵化娘娘廟山忽飛矢中之死總兵馬世龍在薊門不援全軍俱沒初巡按直隸禦史董羽宸言之綸不任戰上責之而子綸領新兵初募四萬出彰義門已佚其半烏合無紀律以及於敗淸兵攻昌黎三日知縣左應選守備甚至石柱國力拒乃退大學士韓爌致仕賜金幣巡撫河南右僉都禦史範景文入援命守涿州己酉議中外七品以上官捐俸助餉上不許時廷臣俱進獨順天尹劉宗周謂餋廉不可廢獨無所進命順天撫按令各屬課農其殘破處仍勸相給種巡撫梅之煥劉廣生及楊鶴遣五路總兵吳自勉尢世祿楊麒王承恩楊嘉謨等先後率兵萬七千人入衛延綏總兵吳自勉沿途徵馬又逗畱縱兵掠巡撫張鯨遂忿死邊盜王嘉胤陷府谷縣插漢虎墩兔憨以十萬騎抵宣府脇舊賞四十萬金止括十大壽太子太保丙辰制皇太子寶冊庚申冊立皇太子慈烺頒詔中外癸亥進李標少保戶部尙書武英殿大學士進孫承宗太子太保蔭子中書舍人已馳諭承宗曰朕念卿與諸將吏折衝勞苦日廑於懷卿湏間道遣人飛報情形以便彼此策應又遣鴻臚寺寺丞董用極渡海敕勞祖大壽等並發甲紵之屬千餘賞功司禮太監宋晉王永祚李鳳祥曹化淳各蔭錦衣衛指揮僉事內官太監李承芳蔭正千戶淸兵又至建昌皇次子殤禮部上言請定官吏士庶內外宮室器用衣飾之制一從莭儉詔從之三月辛巳朔大學士李標罷工部主事陸澄源密劾左都禦史曹於汴於汴免以閔洪學爲左都禦史壬午淸兵抵房山令二人呼城下乃則良鄕萬戶子及千戶弟持檄招降已又一騎大呼曰房山是金大定年設縣以護祖陵爾官吏宜出迎知縣楊齋芳力拒之李元勛曹耿源下城入請曰旣近祖陵人民不宜加害遂引去命辛卯祭陵及期詣城北令諸生陪祭九龍岡蓋金章宗陵也申刻兵退禮部請正文體從之孫承宗言皇上命臣督各鎭援兵然此一官不過於武臣掣肘之上又加掣肘於文臣觀望之中又增觀望無禆大計不如罷推專責將領爲得上是之癸未敍甘肅累捷功文武升賞有差國子祭酒顧錫疇以庚午秋闈皇上首科請廣制額從之復故大學士張居正二蔭刑部尙書韓繼思罷以耿如祀獄上輕擬之也淸兵攻建昌都督朱梅遣劉邦成都督祖大壽遣劉應選拒戰梁廷棟議調東江兵於寧遠錦州兮關外兵於薊門孫承宗言東江原爲牽制之用但據非其地若移於要害足成牽制且爲邊防計在遼鎭不宜全用遼兵事久變生宜防於始上從之丙申兵科給事中陶宗道奏言安定門之擾梁廷棟指民居可宿於是爭入民捨幾以致亂前固原總兵楊麒憂援兵乏餉廷棟曰民自有糧何得全仰戶部發言召變乞賜處分上不問令有司雇民舡轉運並給值戒關津需索戶部奏插漢修貢舊賞新賞春秋分發王象乾所定賞額與今有異乞命定額著爲永例禦史祁彪佳言司道之升轉甚艱任事之志念易灰似湏以平常者嚴加考核表著者設法升遷有司之參罰必一一不爽然後參罰行而功令信臣請立法先論時日壓徵見徵帶徵皆以開徵日始總計一年每月應若干而以一年殿最之撫按覆核而參罰之戶部摠計分別懲處挈領提綱法莫善焉報聞京師火藥局災淸兵濟師萬餘入永平會官軍敗於大安口馬世龍不之救乃更畨復圍豊潤不克移屯榛子嶺前禮部侍郎蔡毅中上六經注疏議開涇水灌涇陽三原醴泉髙陵臨潼之田戊申戶部給事中許世藎言三事省詔獄停駕帖免廷枤是春秦盜入山西犯襄陵吉州太平曲沃是月威鼎自鳴熒惑入井分退而復畱又入鬼宿夏四月辛亥朝鮮國王李倧奏辧報聞乙卯上齋居文華殿禳旱諭百官修省東江舟師集南海口抵覺華島適劉興治稱兵皮島興治故將興祚弟也居開原衛迎降淸見親重名曰愛塔及遼陽平謀還鄕癸亥春守金復令幕客金某通登萊總兵沈有容渡海內應中軍王丙洩其謀收訊興祚兄弟不承乃戮丙誅復州人十餘萬興祚等幸免圖歸益急先求出外越數夕擇貌類己者醉之衣以己衣縱火劉氏兄弟哭曰愛塔自焚矣驗之信不知其走皮島也戊辰春袁崇煥以聞授副總兵謁孫承宗於山海關西寧前道兵備副使孫元化委兵八百人俾西援或疑之興祚不敢前承宗令鄭一亨同興祚合四千人專護永平建昌道臣不可遂令一亨守豊潤興祚同臺頭營將王維新等襲淸兵於靑山營興祚先登素諳邊形故急莫能辧遂大勝還太平各歸鎭庚午元日興祚至灰口俄值淸兵數千騎馬不及甲步門�鬥殺傷過當突中流矢死弟興賢被執先興治畱皮島挕西協事素武健忿兄死未卹又怨署島副總兵陳繼盛佯祭興祚諸將來唁殺繼盛及調官王遠督糧經歷劉應鶴等十一人引眾迎兄興沛於長山島大殺掠孫承宗以聞命承宗戢之兵部言劉興治興沛踞皮島拘兵舡�舶此不南走登萊西叩楡關則縱橫諸島間據爲扶余是又生一敵國矣今當令總兵張可大回登州嚴兵以待龍武三營駐防覺華島檄副總兵周文郁劉應龍前往相機招戢如定亂卽佩大將印上並從之周文郁入皮島諭興治又督餉戶部郎中宋獻駐旅順島諭各將安輸承宗又遣諸生吳廷忠諭之興治等稍戢陜西邊盜苖羙西奔官兵追至白家嶺多斬獲角�羊散壬戌賜故都督戚繼光表忠祠祖大壽拒淸兵於永平設三覆以待誘敗之遂薄城下時遵化灤永等城已爲淸所下眾議先攻遵化後灤永孫承宗謂屯豊潤玉田以牽遵化當先灤州至是捷上有旨當乘機用力灤永勿專待遵城聲援致生遷延諸將因辦餉治攻具烏思藏僧來貢甲戌孫承宗令參將黃龍汪子淨攜攻具持十日糧赴樂亭昌黎遊擊傅以昭屯撫寧副總兵劉應選鐘宇等屯樂亭參將張存仁遊擊孫定遼蔡可賢合兵圍遵化賊王子順苖羙陷蒲縣蓋山西自河曲保興以至蒲津千五百餘里與秦中鄰河最狹賊自神木過河陷蒲已分二部東擾趙城洪洞汾霍西掠石樓永和吉隰賊號橫天一字王是月鳳陽大雨水太白晝見熒惑復入鬼宿光祿寺卿何喬遠薦華亭布衣陳繼儒慱綜典故諳通時務亦當加以一秩如先朝文徵明故事章下所司五月乙酉各鎭兵向灤州先是開平監紀主事丘禾嘉及豊潤總兵尢世祿以淸書至通款白孫承宗奏上上切責之趣承宗曰關寧兵將付卿朕眷焉東顧炎蒸洊至弓弛騎汗不卽舊愾待秋髙馬肥始圖豈兵事堪玆畱處卿其灼觀機位朕眷倚特此馳諭承宗因檄總兵馬世龍屯豊潤待合擊檄總兵朱梅以遊擊靳國臣取遷安檄協將王維城路將馬明英張國振同參將孫承宗劉卯域等候大兵趨灤州合攻以牽遷安之南援檄中軍何可綱參將申其祐遊擊嶽惟忠等分雙望各山牽永平之師遊擊劉法守備劉啟職合三萬人屯灤州之蓮泊各持白棓爲聲援兼鄕導焉承宗駐撫寧祖大壽來開平會之己丑祖大壽抵灤州攻之辛卯入灤州各鎭兵分攻梯而上淸兵出戰東門遇大壽伏發不利還永平壬辰各鎭兵入遷安癸巳入永平淸兵屢卻稍稍引還何可綱等居永平諸將俱至承宗檄禾嘉等曰向西北遵化城必虛大兵躡擊橐重而遲易及也仍率輕騎追於塞下大壽如其言甲午入遵化總兵宋偉同關外副總兵謝尙政川湖副總兵鄧玘等先登淸兵自北門整旅而歸承宗入永平撫慰士民回駐山海關以收復四路上露布報捷甲辰神廟皇貴妃鄭氏薨六月辛酉進禮部尙書溫體仁吳宗達兼東閣大學士直文淵閣禳旱諭百官修省工部左侍郎沈演上言許插漢虎墩兔憨款貢上齋居修省遣大臣祭南北郊山川壇禱雨流寇破金鎖關殺都司王廉壬子賊王嘉胤攻陷黃甫川淸水二營次日陷府谷縣復圍孤山堡楡林道白貽淸遣兵敗之遁入府谷洪承疇等圍之斬獲甚眾是月修三屯大安喜峯冷口建昌等處城堡都司艾穆蹙盜於延川淸澗盜始求撫蔣士忠遣故降人李光煃入其營招諭王子順張述聖姬三兒俱降時神一元一魁王嘉胤等掠延安慶陽城堡多陷楊鶴主撫不以聞鶴及劉廣生各遣材官持牌四出招盜黃虎小紅狼一丈靑龍江水掠地虎郝小泉等俱先後給免死牌安置延綏河西然不焚殺其淫掠如百姓吞聲有司莫敢告而寇患成矣禦史張餋言陳鹽政五事曰重邊�以準祖制禁浮課以絕占窩﹤鋶﹣釒﹥存積以應積需革割沒以淸宿獘躬交代以防欺侵章下所司兵科左給事中劉﹤棥心﹥上言秦之流賊非流自他省卽延慶之兵丁土賊也邊賊倚土賊爲鄕導土賊倚邊賊爲羽翼六七年來韓蒲衼掠其數不多至近年荒旱頻仍愚民影附流劫於涇原富耀之間賊勢始大當事以不習戰之卒剿之不克又議撫之其剿也所斬獲皆饑民也而眞賊飽掠以去其撫也非不稱降羣聚無食仍出劫掠名降而實非降也且今年麥苖盡枯斗粟三錢營卒乏餉三十餘月卽慈母不能保其赤子彼官且柰兵民何哉且邇來貪酷成風民有三金納賦不能淂一金至於捕一盜而破十數人之家完一贖而傾人百金之產柰何民不驅爲盜乎若營兵曠伍半役於司道半折於武弁所餘老弱旣不堪戰又不練習當責督撫淸汰摻練以備實用也削工部尙書南居益職以軍需不辦也以劉遵憲爲工部尙書是月山西流盜犯石樓永和破蒲州潞安官兵敗沒秋七月辛巳大雨竟日甲申上禦午門受俘誅賈繼鑰等乙酉進孫承宗太傳張鳳翼太子太保並蔭錦衣衛指揮僉事進祖太壽少傳蔭指揮同知宋偉馬世龍並太子太保尢世祿楊肇基太子太師吳自勉左都督余文武升賞有差禦史王道直言盜起於饑請發兵餉銀買本色一從保徳州河路一從洛宜陸路庶收拾人心角�羊散黨附不報辛丑海豊縣有石圍數丈髙丈餘忽移五十餘步是月國子祭酒顧鍚疇言文廟先賢自四配十哲外兩廡共六十二人會典所載東自澹臺滅明至顏澮三十六人西宓不發至步叔乘二十九人位次多紊且有漢儒次宋儒之下非所以妥先儒也宋羅從彥李侗𨿽萬曆時從祀實朱熹父執所從受學旣皆從祀不可不論其世乞行詳定章下所司八月甲寅提督總兵馬世龍罷癸亥殺督師兵部尙書袁崇煥處以殊死上禦暖閣輔臣成基命等入對久之出禦平臺文武諸臣俱入諭曰袁崇煥付訖不效專事欺隱市粟謀款不戰散遣援兵潛移喇嘛僧入城卿等已知之自當依律正法今特流其妻子兄弟余不問輔臣頓首謝崇煥藤縣人萬曆己未進士素以韜略自詡迨督師出鎭遼東其入援時三日五賜金幣宣勞親爲飲至而遷延不戰至��玄殺毛文龍朝議紛紛以致殺身甲子諭舊輔錢龍錫背公逞私密謀主款袁崇煥﹤鋶﹣釒﹥語已露終不奏聞並不重罰何以懲後命法司擬罪逮至論死癸酉插漢虎墩兔憨擁兵偪大同巡撫張宗衡議戰總督魏雲中議款禦史白士遴言藉款以修守固守以待戰報聞丙子以曹珍爲工部尙書九月己卯黃甫川賊仍勾西邊入掠洪承疇杜文煥從孤山進擊大破之擒斬三百八十餘級賊始奔潰宥水西降人安位先是龍場壩本水西地水藺相仇殺爭地其後結盟奢崇明敗水西假之居其地去永寧且六百里山箐峻險不產谷蜀人欲設官屯兵以自廣總督朱爕元奏禦蠻之法治以不治旣來則安不專在攻取也今水西旣以納款殘藺安敢�固惟當明定疆界使諸蠻自耕牧遵往制職貢賦數世之利也若設屯兵臣愚以爲不便上未之許後推勘地界卒如其議又欲用兵郡縣土司者爕元奏不可遂傳檄諸蠻布朝廷威徳諭以出降諸蠻感服爭納土獻重器爕元分以地俾世守凡蠻俗虐政苛斂一切除之使參用漢法可爲長久計奏聞制曰可西南悉寧辛丑京師大雷雨電特擢陜西參政洪承疇爲都察院右僉都禦史巡撫延綏皮島劉興治襲淸兵於靑山鳳凰堡屢有殺傷孫承宗奏言興治小勝未足贖罪而決意樹功其志可錄上褒答之冬十月乙丑巡撫登萊右僉都禦史孫元化請攺朝鮮由登州禮部議暫從覺華島兵部以貢道攺陸從海已七年矣忽攺覺華島非便從之先是延綏大盜張獻忠等以五六千人掠靖邊安定綏徳米脂間攻淸澗延綏巡撫洪承疇同杜文煥擊斬八百餘級招撫十八寨凡千九百餘人是月王嘉胤陷淸水營殺遊擊李顯宗已又陷府谷大盜李老柴於鄜雒中部間紏三千餘人攻合水縣楊鶴徵寧夏總兵賀虎臣己卯虎臣於盤谷擊賊擒斬六百六十級又於寧州斬賊八十八級十一月丙子朔祖大壽率兵出塞至駱駝山襲敗淸兵丁亥神宗皇帝實錄成逮前經略遼東兵部尙書髙第第家灤州以前聞邊警舉家遁灤人立潰也山西總兵官王國梁追賊於河曲發紅衣炮炮炸兵亂賊乘之兵大潰參將李春芳先遁丙申關內官兵擊斬中部賊八十三級十二月乙巳朔大盜神一元等三千餘人破新安縣丁巳破寧塞縣據其城殺參將陳三槐己巳勾西人四千騎益圍靖邊三日夜遂陷柳樹澗保安等城時關中大旱延安四郊皆盜米脂賊張獻忠所據十八寨甫川賊王嘉胤齊三據東山寨府谷縣其餘掃地王上天虎據淸澗保攻寨橫天王隔溝飛點燈子等據淸澗縣三里虎倒生虎等賊據安樂寺避賊塢後嘉﹤彳胤﹣丿﹥敗死獻忠僞降而嘉胤遺黨王大用等後入山西河曲縣饑軍神一元等在柳樹澗諸處勾西邊出沒爲盜洪承疇與杜文煥等次第討之賊稍稍知懼尋楊鶴力主撫而文煥罪去賊勢遂蔓延矣

崇禎實錄卷之四懷宗皇端帝四

崇禎四年春正月乙亥朔上不禦殿是日風霾刑科給事中吳執禦上言加派之害上責其妄言吳執禦復奏臣見部臣題核云今日生財無踰加派夫古理財𨿽曰多端豈有以賦民爲生財者乎上責其支飾執禦又言理財加派尙屬不得已之心而捐助搜括二者尢難爲訓上曰加派原不累貧捐助聽之好義惟搜括滋姦若淂良有司奉行撫按稽察豈至病民己卯夜盜陷保安副總兵張應昌擒斬百七十三級神一元死弟一魁領其眾壬午孫承宗出關由前屯寧遠抵松錦庚寅由三道關歷石門燕河關三協十二路由石塘路過平谷經盤山入薊州而還條上邊事曰先任封疆大臣曰次擇八部將帥曰薊鎭備守曰遼鎭備戰曰合薊遼酌戰守之宜曰復城曰防插漢上善之於是議築大淩河兵部尙書梁廷棟實主之旣而廷棟去朝議撤工且責鎭撫丘禾嘉懼盡撤防兵承宗曰不可至而戰上策也據見糧以計守禦中策也委空城以疲彊下策也癸未流盜掠平陽翰林院編修黃道周奏救錢龍錫調外初逆璫定案諸姦深憾龍錫謀借袁崇煥事報之且因龍錫羅及諸臣周延儒溫體仁實主之欲發自兵部尙書梁廷棟廷棟不敢任至是道周﹤鋶﹣釒﹥上延儒意稍角�羊庚寅王嘉胤渡河掠菜園溝副總兵曹文詔擊卻之己亥命禦史吳甡賑陜西饑荒招撫流盜諭曰陜西屢報饑荒小民失業甚者迫而從賊自罹鋒刃誰非赤子顚連若斯今特發十萬金命禦史前去酌被災處次第賑給仍曉諭愚民卽被脇從若肯歸正卽爲良民嘉與維新一體收卹罷總兵杜文煥以去冬在延川縱部將李崇榮殺鄕民曹孟孝等男婦百九十九人知縣王道行聞於按察使李天經吳甡劾之也上召輔臣九卿吏科都給事中劉漢儒河南道禦史諭思恂及各省監司於平臺召浙江按察副使周汝弼問浙閩相連海寇備禦之策對曰去秋寇犯海上五日卽去問江西右布政使何應瑞按察司僉事王繼夔爾省宗祿何以不報應瑞田江西山多田少瘠而且貧撫按查核有司尙未報耳問湖廣右布政杜詩按察使範中彥爾楚去夏何以民變詩曰定變後地方隨安上曰宜杜來患問福建左右布政使吳暘陸之祺海寇備禦若何暘曰海寇與陸寇不同故權撫之但官兵狃撫爲安賊又�撫益恣是以數年未息上曰前撫李魁奇何又殺之暘曰魁奇非鄭芝龍比卽撫不爲我用今鐘斌𨿽降亦不就撫上問實計安在祺曰海上兵肯出死力有司團練鄕兵多設火器以守爲戰剿之不難上復訪熊文燦才力於暘暘奏文燦才膽俱優但不集思廣益視賊太易問河南左右布政使楊公翰賈鴻洙曰收稅耗重宜斥有司對曰近奉上命已革去矣問廣東左右布政使陳應元焦源溥曰爾省所�宣大兵餉數十萬何也應元曰近以角�羊納上曰宣大重鎭兵餉急需自宜速淸問山西按察使杜喬林流寇事對曰寇在平陽或在河曲近聞漸已渡河湏大創之但兵寡餉乏上曰前不言寇平乎曰山陜隔河倐去倐來故河曲被困問河曲之陷曰賊未嘗攻失於內應問導賊何人喬林曰大抵饑民爲之不早圖且誤國事問陜西參政劉嘉遇以流寇對曰流寇難滅由兵餉不足上復詰以前報寇平曰寇見官兵卽散退復嘯聚上曰寇亦我赤子也宜從撫曰今正用撫上曰前何以殺降者王子順曰以其受撫復後仍出掠爾近寇何狀對曰一在延安一在雲巖宜川上凝思久之退問廣東左布政使陸問禮按察使孫朝肅問禮已除南贛巡撫上曰南贛多盜若何對曰行保甲練兵伍庶足弭盜上曰此湏實效空言何爲問海寇苦何曰廣東海寇俱自福建突至舟大而多火器兵船難敵但守海門勿令登陸則不爲害問海澳歸順之利害曰火器足用人未可信以及廣西四川雲南次至貴州問右布政使朱芹以安位事日安位求撫督臣原責四事一擒奢酋一獻樊虎奢寅妻馬人子阿甫一令送巡撫王三善之柩一責削地安位等謂旣通九驛非淂水利地方難供糧餉督按二臣又不輕予故議未決耳已召各官諭之當正已率屬愛餋百姓朕自有顯擢否且不貸各臣退謝又召左都禦史閔洪學左副僉都禦史張捷髙弘圖至諭洪學曰卿初任首﹤鋶﹣釒﹥甚善未曾實行禦史巡方關系甚重巡按賢則守臣皆賢百姓受福若巡按不肖其誤非小屢命申飭回道者少上曰今後當行嚴核又曰卿與吏部實心任事天下可治乃退寧武總兵孫顯祖言聞喜稷山賊二十餘萬日剿日益官兵不過二千奔遂不支乞再發京營或調邊騎五六千協剿命下兵部委總督專制以兵餉並乏事竟不行二月乙巳朔召廷臣於平臺辛亥夜定邊營降丁大噪時闕餉五旬各求給散守備張天禮同遊擊馬科捲諭乃安降丁仍逃二百餘人皆副總兵曹文詔所收山西降盜也壬子總兵賀虎臣杜文煥等合軍圍保安神一魁勾河套千餘騎突圍出諸軍怯走一魁紏眾數萬劫寧夏都指揮王英兵潰各道將兵棄城南奔戊午神一魁至慶陽破東關遊擊伍維籓等擊斬五百餘人庚申戶部告急請帑不許壬戌四川建昌玀蠻千餘人作亂丙寅福建流寇數千自長汀賴坑突犯瑞金縣教諭王魁春署邑事諭民兵禦卻之寇走福建古城流盜萬餘圍慶陽府城前鋒抵寧州寧州告急時慶陽獨推官馬一荀已罷職楊鶴在邠乾不卽援宜君盜趙和尙等南窺涇陽三原韓城澄城各盜分犯不可計己巳官兵退韓城盜於葭州斬首四百六級壬申神一魁陷合水縣三月丁丑張應昌等擊神一魁敗之慶陽圍角�羊時議招一魁散餘黨千人壬午京師大風霾吏部尙書王永光罷以左都禦史閔洪學爲吏部尙書癸未賊首孫繼業茹成名等六十餘人來降還合水知縣蔣應昌並保安縣印楊鶴受之令固原知州國日彊於城樓上奉禦座賊跪拜呼萬歲因宣聖諭同往關將軍廟令設誓諭各角�羊散歸伍否則歸農自此羣盜視總督如兒戲其眾數萬人皆瓣發楊鶴遂給票令各還鄕其豪千餘人以參將吳弘器領之駐寧塞河套恃賊前約出助神一魁絕之而宜君雒川盜又蜂起矣己丑賜進士陳於泰等三百人及第出身有差庚寅東川盜攻嵩明甲午大盜劉五可天飛據鉄甬城混天飛獨行狼等聚蘆保嶺眾各萬餘苦饑於是鉄甬城盜犯平涼固原蘆保嶺盜犯耀州涇陽三原混天猴薄寧州分犯環縣賊陷武安監正吳三才遁己亥賊詐稱官兵襲華亭縣知縣徐兆麒遁越二日去之時曹文詔王性善以賊圍莊浪剿之故得乘虛入犯也是春遵化兵五百餘人從畿南雄縣大掠而南自臨淸濟寧入泰安又折而東北至章丘東關聞省城有兵乃從丁河口入海撫按余大成髙捷俱報海中必當溺死時皆笑之曹文詔擊賊於栗園菜溝大敗之夏四月丁未大敗賊於隴安先是大盜王老虎等攻圍莊浪曹文詔楊嘉謨遣固原都司靳桂香遊擊曹變蛟守備李登榜等擊之至是追及於張麻村敗賊追奔二十餘里會甘肅副總兵李鴻嗣參將莫與京等隨固原副摠兵王性善亦至又敗之賊走長寧驛且掠且行將回向寶雞曹變蛟等邀擊於隴安斬獲甚眾賊眾尙四五千從靜寧州萬馬關石門朱家店四掠走雒水城賊工騎射依山�險窮追甚難而平涼隴州華亭武安莊浪靜寧等難民計數萬出掠巡撫吳甡再請賑之已無及矣庚戌遣大臣祭郊壇禳旱諭臣工修省諭兵部申禁硝黃鋼鉄軍器出境下海亡論多寡俱梟示總兵王承恩等擊淸澗賊敗之己未賊渠神一魁降於楊鶴鶴責數其罪俱伏謝一魁破寧塞新安保安合水圍靖慶陽有騎五千可充戰鶴侈其事乞賜萬金賑濟又止巡撫練國事北徵國事至中部報宜雒盜先後斬五百二十餘級盜求撫從之其脇從者多綏徳淸澗米脂饑民各給印票回籍其頭目隨營委都司穆處置時言官論鶴玩寇鶴﹤鋶﹣釒﹥引咎且言臣子嗣昌以汝州道去冬調霸州未半月復調關門今薦人輙曰邊才一日未歷邊陲何知其堪否臣已誤矣臣子嘗容再誤辛酉上念旱釋前工部尙書張鳳翔左副都禦史易應昌禦史李長春給事中杜齊芳都督李如楨攺巡檢司印爲簡以犯禦諱也曹文詔馬科曹變蛟王世虎等克河曲斬一千五百餘級兵械騾馬以數千計兵部尙書梁廷棟免乙丑臨洮副總兵蔣一陽遇長寧逃盜於淸水縣戰敗失亡數百人把總徐承斌死之都司李宮用見執曹文詔楊嘉謨自隴州邀盜徑抵麻鎭相又遺諭帖以間之盜相疑殺渠帥紅軍友丁卯洪承疇令守備賀人龍勞降者酒降者入謝伏兵斬三百二十人是月降盜不粘泥擁眾脇糧賞復攻米脂葭州守卒卻之巡撫張福臻調王承恩同狐山堡副總兵侯拱極都司艾萬年等共人三千令樊一蘅監之至葭州王家莊洪承疇張應昌亦至賊分兩營以待辛未壬申連戰賊始遁擒渠帥李成林劉民恍官兵集於西川雙湖峪其間窰砦六十有四皆屬天險盡爲盜藪無窺之者於是承疇令所在設防堵截不粘泥懼率百十騎逃關山嶺馬科等擊之又逃含峪止二十七騎渡河守備孫守法方英擒之盡殲其騎不粘泥乃降手殺賊首雙翅虎縳獻紫金龍以自贖庚午盜陷始興縣執知縣荊廷鈺吳甡賑饑前至延安次延長寇聚城下諭以禍福委同知趙鶴年分賑圍遂角�羊又至延川遊盜聞之皆回受賑時撫盜四千有奇米五月甲戌朔上步禱南郊己丑微雨庚寅雨王承恩擊宜川賊敗之渠師闖山虎金翅鵬等乞降金翅鵬卽王子順侄成功也餘賊走宜君其眾二萬官兵又斬二百四級曹變蛟等追寧塞遺賊於唐山見山勢險隘從山上下射賊不支四潰仍奔華亭又追斬之是役也戰張麻鎭戰關山嶺戰隴安司戰楊三川戰唐毛山先後斬一千四百餘級而寧塞之逸賊稍殺矣巡撫練國事趨寧塞值吳甡於魚河是日甡至楡林鎭以晉兵遏糴斗米六錢艸根木皮爲盡人至相食甡因奏楡林者天下之雄鎭也宿將勍兵出焉非他鎭比雜販牟利�民欣赴初無損於晉若以防河爲名而絕秦人之命恐老成謀國必不在此也大盜趙四兒以萬餘人掠韓城郃陽復窺芝川鎭靈州參將張全昌以五百人接戰三日賊走鄜州中部巡撫練國事復同張全昌趙大胤夾攻大敗之時楡林連旱四年延安饑民甚眾西安大旱練國事更請發帑賑濟不報趙四兒尋降於淸澗繼而逸去入西之永寧石樓禮部尙書李騰芳致仕以黃汝良代之以甄淑爲大理寺卿諭刑部以矜疑欽卹惟錢龍錫不許言官屢以爲請至是釋之戍定海衛龍錫出獄周延儒卽過之極言上怒欲加重譴調護殊艱龍錫極感之未幾溫體仁至龍錫因述延儒語體仁曰上固不甚怒也於是聞者謂體仁質直延儒虛僞不知體仁已陰擠延儒矣嘉善錢士升素端謹爲龍錫門人聞體仁語頗重之而輕延儒體仁遂與相結癸未吳執禦上言昨見計臣﹤鋶﹣釒﹥稱歲額四百萬今加至七百萬闕額尙百六十萬則餉猶未裕也如加派則害於民不加派則害於兵前年遵永之變袁崇煥王元雅等皆以數百萬金錢狠狽失守史應聘張星王象云左應選各以一邑或破敵於狂逞之餘或坐鎭於嬰城之際由此言之今日言餉不在創法而在擇人可知已臣妄謂北直沿邊諸邑敕吏部選補賢能畀以本地錢糧便宜行事各隨所長訓練土兵此法一行餉不取償於司農兵不借援於戍卒計無便於此上以錢糧盡畀其本地餉兵則邊鎭奚資不聽丁亥宜川雒川盜破金鎖關殺都司王廉等別部屯黃龍山劫韓城總兵王承恩還鎭道遇賊擊敗之初洪承疇撫盜王子順等駐楡林巡按禦史李應期誅之上謂賊勢獗甚招撫爲非殺之良是命吳甡核奏丁酉延綏楡林大雨始有禾庚子大盜滿天星等來降選驍悍者置營中散其餘黨一萬二千餘人給免死票路費卽命其魁分勒回籍未數月皆叛去壬寅流盜自合水保安逃出者萬餘人從慶陽攻中部署印同知鄭師玄告急楊鶴遣官招之是夜降丁內應城陷工部郎中李若愚請復建文帝廟號錄殉莭諸臣章下禮部大同襄垣等縣雨雹大如臥牛如犬石小如拳斃人畜甚眾潞安犭�回民作亂於壺關髙平陵川宣大總督張宗衡剿平之六月癸卯朔曹文詔擊斬王嘉胤於陽城王承恩等又敗賊於雒川丁未大學士錢象坤罷以熊明遇爲兵部尙書山東徐州大水庚戌未刻臨頴縣雷雨忽王家莊風霾壞民居壓死三人卽至杜家庒傾樓拔木室廬器用盡失飄散無迹壓死五人風霾漸至鞏家庒長五十餘丈廣十五丈磚瓦磁器翔空落地亡恙鉄器皆碎丙辰淮安揚徐濟寧大雨水壞民居田稼辛酉延綏副總兵張應昌兵備道戴君恩以賊混天猴張孟金約齊藺二賊謀襲靖邊先邀之遇於眞水川坌口賊遁追至中湖山力戰射白廣恩墜馬又射死張伏倉賊亂大敗之癸亥賊混天猴獨行狼萬餘人謀攻合水縣自甘泉之甄家灣而東洪承疇率都司馬科等二千人追之丁酉追至甘泉山中混天猴等乞降西人犯綏紅山官軍拒卻之秋七月戊寅賊入東關遊擊陳光先率兵巷戰逐走之曹文詔自慶陽以千八百騎赴救至花園寺聞炮聲疾馳賊迎戰俄四山伏起合圍文詔幾不支文詔力門�斗突圍賊始敗走追殺頗眾分路趨驛馬關大盜上天龍馬老虎獨行狼復掠鄜州列三營於太平原楊鶴王承恩從三川驛往擊斬獨行狼馬老虎賊潰上天龍以二千人降吏科給事中孟國祚曹履泰各奏撫賊欺飾之獘國祚曰今日招撫原迫於計之無柰借此以﹤宀十見﹥目前而賊勢益橫有此處就撫彼處猖獗當事旣欲言撫必不肯悛將至身名俱敗貽誤封疆履泰曰偸旦夕處堂之安無制伏安插之道祗有借撫以張賊之焰以蓋賊之名官兵亦束手而不敢動將艸澤之雄窺見廟堂舉動如此天下事尙忍言哉庚辰宜川知縣馬自龍出至雲巖鎭被大盜劉九思等劫去脇舁入城九思坐公署令三戶養一賊總督楊鶴聞而檄下始出走鄜延道張允登請﹤宀十見﹥自龍戴罪視事巡按禦史吳甡紏爲撫局所誤朝論諱之癸未逮總督陜西三邊軍務兵部右侍郎楊鶴下刑部獄明年戍袁州衛辛丑賊陷中部縣先是守道翟師雍所撫盜田近庵等以六百人分駐馬欄山吳甡書止之及李老柴獨行狼郝臨庵等南下攻中部田近庵內應而陷吳甡行次隆坊鎭去縣四十里隨遣總兵王承恩屯城北副總兵趙大胤等屯城西合戰大敗之八月癸卯總兵賀虎臣前奉楊鶴檄剿慶陽賊劉六等計斬劉六是日於環縣擊斬餘黨五百人西路漸干己酉洪承疇至平涼以鎭原賊恣掠發甘肅臨洮兵三千剿之淸兵大舉圍大淩河城祖大壽與何可綱固守大淩圍未角�羊巡撫丘禾嘉總兵宋偉吳襄率師援之禾嘉悸怯屢易師期又與偉襄不相能是日遇於長山襄營先亂敗績監軍太僕寺少卿張春被執前一日淩城食盡可网知城且不守語遣大壽去自爲文以祭死之大兵遂入淩城張春自軍中上書請款巡撫丘禾嘉密表其事孫承宗曰春亦丈夫也獨不聞其妻翟氏六日不食而自經乎春被執求死欲殺之或勸救因幽之蕭寺中日夕給饌春終不屈久之或攜觴酌之春色喜卽講經史大義人多就正焉後疾卒吳執禦論周延儒攬權壅蔽植黨狥私會試廷試館選首列多出其鄕皇上習見延儒票擬摘發細事近於明敏遂爾推誠不知延儒陰譎之尢實借票擬以行其私上切責之戊午執禦再劾庚申又劾之俱畱中不報諭武舉試藝毋專取文藻兵部覆試武舉奏技勇多不稱遂削前監試禦史余文火�晉等籍下主試左春坊楊世芳劉必達於獄攺命侍講方逢年編修倪元璐覆試與前榜同者三十人時有大臣子不淂與遂導上過督之元璐覆試大臣子復不與且上章訟世芳等冤士論偉之先是巡按陜西禦史李應期言秦賊旋撫旋叛禦史吳甡新代上命其確察報聞於是甡上言延慶地亙數千里土瘠民窮連歲旱荒盜賊蜂起東路則王嘉胤攻破府谷渡河犯晉西路則神一元破寧塞破柳樹澗破安邊攻保安一元死弟一魁繼之又破合水圍慶陽總督楊鶴本年移鎭寧州遣官招撫安插寧塞者四千有奇餘黨郝臨庵劉六等眾不下數萬五月初總督離寧州賊已掠環縣眞寧之間此保安合水之流孽也延安四載奇荒邊軍始亂出掠於米脂綏徳淸澗脇從甚眾幾於無民去秋流劫延南巡撫洪承疇方控制東西兩路力不能及三月間賊掠宜川雒水宜君中部等縣點燈子眾號數萬自山西回黃龍山西安北界數州縣被毒最慘此延北邊賊流毒西安者也總兵王承恩楡林道臣張福臻以勤王兵五千南剿賊望風潛逃總督移鎭耀州招安諸盜待之殊厚滿天星等臨陣降於楡林道臣亦不下數百人賊見大兵在南遂徙而北延川安定淸澗綏徳米脂吳堡葭州𨿽散原籍仍復掠劫於是有官賊之謠而人致恨於招撫之失策矣點燈子眾五六千在淸澗之角�羊家溝旋撫旋叛慶陽郝臨庵劉六等亦受道臣周日彊之撫令攻陷中部者多其眾也又降賊獨頭虎等見大兵之來已出韓城潼關道胡其俊猶追贐錢九十萬賊復橫索一一給之惟謹要挾重貲之說有自來矣爲今之計惟集兵南北合剿殲渠魁而餘眾自破明賞罰而士气自鼓秦事猶可爲也流盜陷山西隰州蒲州以前光祿寺少卿許鼎臣爲右僉都禦史巡撫山西提督雁門等關鼎臣上六事蠲租增餉明賞罰勸忠義分信地破資格大抵沿習之語識者譏之洪承疇駐慶陽復報乏餉大敗趙四兒於山西桑落鎭是月罷工部郎中孫肇興肇興監督盔甲廠以帑詘且積負�人因﹤鋶﹣釒﹥劾監督太監張彜憲上怒令肇興同監造太監劉守乾回奏肇興落職九月壬申朔山西流盜犯濟源神一魁復叛據寧塞縣劫參將吳弘器縳守備範禮焚掠橫甚官兵攻圍之賊食盡其黨黃友才斬一魁以獻大盜獨行虎滿天星一丈靑上天猴等五部在宜川雒川韓城間恣掠副總兵趙大胤在韓城去賊營二十里不敢出戰士紳彊之出報五十級驗之則率婦女首也給事中魏呈潤劾大胤落職壬申命洪承疇總督陜西三邊軍務兵部右侍郎兼右副都禦史乙未命太監張彜憲總理戶工二部錢糧唐文徵提督京營戎政王坤往宣府劉文忠往大同劉允中往山西各監視兵餉趙四兒就擒趙四兒卽點燈子也起淸澗綏徳逞於延綏奔突韓城宜川雒川往來秦晉沿河郡縣多苦之至是伏誅平陽稍安洪承疇力也其黨黑煞神起又有紫金梁老犭�回犭�回過天星亂世王蠍子塊等冬十月辛丑朔日食流賊復掠慶陽命太監監軍王應朝往關寧張國元往薊鎭東協王之心協中邵希韶西協庚戌官兵復中部縣初六月王承恩屢攻不下八月練國事繼進賊突出數百騎潰圍復勾慶陽大盜郝臨庵等引眾數千自保安鎭來援謀截我糧道楊嘉謨自耀州至曹文詔及張福臻兵俱至至是克之曹賊數百人陷宜川縣練國事在三水遣參將李卑馳援之賊遁辛亥封岷王企﹤釒豊﹥十一月丁亥以太監李奇茂監視陜西苑馬茶馬吳直監視登島兵餉辛卯孫承宗還關門引疾命放歸命南京禮部右侍郎錢士升祭告鳳陽皇陵禮成奏言鳳陽土地多荒廬舍寥落岡陵灌莽一望蕭然周咨其故皆言鳳土確瘠在江北諸郡爲下下民居皆塗茨一遇水旱棄如敝屣挈妻擔子乞活四方戶口旣以流亡逋賦因之歲積有司束於正額不淂不以逋戶之丁糧派徵於見在之賦長於是賠累愈多而見在者又轉而之他矣昔李特之亂巴蜀乘於驅逐流民伏祈特爲蠲賑可以招流亡可以息亂萌生財固本舉積於此不報閏月戊申賊譚雄復據安塞參將李卑駐兵城外總督洪承疇以我兵若株守寧塞必至各處蠢動乃命曹文詔圍寧塞自率騎夜趨安塞城下壬子王承恩亦自延安至卽誘譚雄等五人出斬之降丁陷甘泉縣劫餉十萬八千兩殺知縣郭永圖河西道張允登戰死允登轉餉混天猴勾盜掠焉洪承疇聞之遣王承恩分剿而自以四百人赴甘泉以甘泉鄜延咽喉也賊勢日熾承疇日不暇給矣癸丑夜盜陷安定縣大盜不粘泥張存孟等三千餘人自魚河川因內應入之戊午倪元璐上言原任右中允黃道周學行兼至今代所希天爲陛下生此人仰佐天章黼黻一代不可謂之偶然也在今之時聞臣此說或以爲疑所謂世人貴耳賤目若道周死後數十年天下推之必有甚於臣言者臣𨿽愚悖豈敢以身觸雷霆過情獎物卽陛下釋之不誅臣亦懼爲後世所笑所以推舉本由至誠道周而外原任順天府尹劉宗周淸恬鯁介足以磨勵一世今天下本無人淂其人又不能用如此安望天下有爲陛下奮其忠良者乎陛下幸聽臣言還道周原官而出臣於外此猶棄珷玞得良玉也上不聽初東江劉興治反屠皮島皮島舊副總兵張燾與興治內戚沈某合謀圖興治未發會登萊巡撫孫元化薦參將黃龍爲東江總兵至島興治遂叛元化以兵部尙書熊明遇督援切急從海上命參將孔有徳等以三千人赴關外有徳遭颶風幾斃迨歸復命從陸不勝憤屯鄒平月餘進至吳橋亦稱兵破臨邑壬申巡撫登萊右僉都禦史孫元化欲親撫有徳初元化謂復遼土宜用遼人固遼人宜得遼將故徵遼將孔有徳耿仲明等甲戌有徳連破�河新城巡撫余大成稱疾遣材官往諭不聽遣中軍沈廷諭以兵往肩輿赴陣不事甲冑而敗是月寧武總兵孫顯祖敗賊於萬全縣乃蠍子塊所部四營也走夏縣洪水鎭佯乞撫夜襲顯祖營以有備而遁十二月庚午時考選科道二十餘人復核在任錢糧於是下戶部尙書畢自嚴獄熊開元鄭友玄俱謫去命自後考選將及先核稅糧庚午吏科都給事中顏繼祖上言諸臣已列淸班復使杜門進退維谷殊爲未便上切責之自是郡縣益務嚴酷不知撫卹進祖大壽少傳左都督大壽守大淩城被圍日久食匱援兵不赴遂以城降旣而逃歸甘泉賊陷宜君縣又陷葭州兵備僉事郭景嵩死之庚辰登萊總兵官張可大至朱橋驛值孫元化還登州言撫事已定可毋西行蓋信其不反也可大叩其詳始知叵測可大仍西行元化竟檄止之乙酉孔有徳攻靑州總兵官陳洪範鎭守居庸昌平庚寅孔有徳攻登州至泥水山困乏矢亦盡而孫元化主撫甚力令夜丁乙登云書諭之有徳始營山下夜攻城東南卻之洪承疇奏撫賊張獻忠羅汝才等千九百餘人上憂延綏賊蔓以吳甡請餉及洪承疇﹤鋶﹣釒﹥切責戶兵二部兵部尙書熊明遇請措二十萬金接濟秦中是年上念孝純太后無禦容命新樂侯劉氏求子弟貌似者圖之又繪孝元太后禦容於慱平侯家並如前法迎乂大明門上早出百官多未至

崇禎實錄卷之五懷宗端皇帝五

崇禎五年春正月己亥朔大風霾庚子張可大令副總兵張燾與邵國祚川兵共三千六百人戰城東燾兵忽戴紅巾反擊我兵殲焉遊擊陳良謨等死之辛丑登州城陷時孔有徳上書孫元化元化信其言午刻開門納張燾兵三百人蓋僞降也各官力阻不聽置於太平營夜漏十刻內應合開東門殺官吏紳民幾盡執元化及兵備道宋光蘭知府吳維城同知賈傑知縣秦世英及鄕紳梁之垣拘於遊擊耿仲明宅脇元化移余大成書求奏赦有徳更造舟募兵居七日得航舡海遂縱元化等歸張燾不肯降賊自縊死壬寅張可大知水城不可守殺妾婢自經於太平樓初有徳攻城登人告急宋光蘭曰事在防院元化曰已別有計及城破欲殺光蘭光蘭因自敍淸摻釋之殺故河州判官張瑤癸卯賊陷保安縣又陷合水縣流賊陷山西蒲州永寧且大掠巡撫宋統殷提兵援剿巡按禦史羅世錦歸咎於秦謂以鄰爲壑給事中裴君暘晉人也上言請責成秦鎭撫驅之回秦後再議剿撫識者笑之洪承疇請畱陜西餉銀二十萬資剿費並以勸農從之先是寧塞逸賊合環慶諸寇屯鎭原縣之蒲河欲犯平涼走鳳翔漢中練國事自涇州馳赴固原檄固原道王振奇同副總兵王性善等截守各隘口檄平涼道徐如翰同副總兵董志義守涇州各要害又檄總兵楊嘉謨遊擊趙光遠共緝奸殺賊塘馬斷其耳目賊遂不敢出又食乏互相猜疑洪承疇從鄜州間道馳至慶陽曹文詔以臨洮兵二千至寧夏總兵賀虎臣兵亦至會於西澳各夾擊賊大小十餘戰追奔數十里傷墜亡算而寧塞之寇盡矣惟渾天猴等尙據襄樂國事遂移鎭寧州時以西隩之捷爲用兵來苐一戊午承疇等擊賊槐安堡又敗之賊𨿽奔竄尙破華亭擾莊浪而官兵追捕亟賊皆破膽爭潛匿先是隴西韓城安塞安定諸寇承疇偕文詔先後淸蕩鉄角城爲邊盜藪賊魁郝臨庵可天飛以援中部亦爲王師所敗獨行狼竄入其伍耕牧鉄角城爲持久計聞他盜盡平則亦震懼虎兒凹錐子山之賊大敗可夭飛已斬其二賊皆生淂就誅自是西人稍休息焉辛亥孔有徳破黃縣乙卯以山東武徳道徐從治爲右都禦史巡撫山東謝璉爲右副都禦史巡撫登萊己未有徳薄萊州壬子以山海關監軍參政楊嗣昌爲右僉都禦史提督軍務巡撫山永庚申以傳淑訓爲通政使逮故巡撫孫元化余大成秋七月元化伏誅明年戍大成甲子通政使馬鳴世等奏言三秦爲海內上游延安慶陽爲關中籓屏楡林又爲延慶籓籬無楡林必無延慶無延慶必無關中矣乃自盜發以來破城屠野四年於玆良以盜眾我寡盜飽我饑內鮮經時之餉外乏應手之援揆厥所由緣廟堂之上以延慶視延慶未嘗以全秦視延慶以秦視秦未嘗以天下安危視秦而且誤視此流盜爲饑民爲降丁勢焰燎原莫可撲滅若非廟堂亟增大兵措大餉爲一勞永逸之計恐軍騖於東賊馳於西師老財匱揭竿誰禦天下事尙忍言哉乞敕所司亟措餉二十萬給民牛種爲兵士犒賞急圖安戢庶全秦安而各鎭安矣吳執禦奏薦黃克纘劉宗周姜曰廣文震孟陳仁錫黃道周曹於汴惠世揚易應昌羅諭義上責其狥濫辛未四川道試禦史吳彥芳亦奏薦李瑾李邦華畢﹤棥心﹥康倪思輝程紹上惡二人朋比下彥芳執禦刑部獄坐奏事上書詐不以實律杖爲城旦報可丙寅河套著力免以三百騎近塞稱插漢虎墩兔憨求款曹文詔在暗門同定邊副總兵張應昌同知趙之庠議未決丁卯前總兵孫顯祖有逃丁誘定邊降丁內應借守東西二門招著力免入之千總張射奎王希武等出城拒截文詔等各擊斬百四十一級千總李世科陣沒文詔奉檄還靖邊初哈臺吉故遼東海西部落因避敵來歸分置各鎭哈臺吉等百餘人居定邊文詔剿山西盜頗得其力自寧塞告變文詔回奏窺定邊空虛潛購河套以畔賴文詔力戰逐之城外二月庚午徳陵成進周延儒少傅兼太子太傅溫體仁吳宗達少保並太子太保何如寵太子太保各賜金幣余文武內臣賞賚有差丙子西人二十騎犯宣府黃土梁保安盜購西人八百餘騎夾攻寧鎭賀虎臣潰走前總兵杜文煥禦之始退而盜爲西人所誘彊半西走保定遂空甲申巡撫山東禦史王道純言三事曰分移鎭新撫臣徐從治防臣謝璉不宜並城一當移駐萊陽共相特角曰湏精兵孔有徳所畏惟降丁川兵耳合山東兵萬人保安天津兵四千人若再淂邊兵或川兵庶可防禦曰愼招安彼旣叛亡毋論其不來卽來而收之保無姦人內應必過萊入登在彼招安爲便丁亥海寧捍海塘成庚寅盜夜入鄜州兵備僉事郭應響出禦死之三月辛丑工部右侍郎髙弘圖上言臣部例有公座中則尙書旁列侍郎禮也內臣張彜憲奉理兩部之命竟與臣部疊分賓主儼然臨其上不亦辱朝廷而褻國禮乎且臣今日之爲侍郎也副尙書非副內臣國家體統臣固不容不愼故僅延之川堂而公座毋寧已之𨿽大拂彜憲之意臣不顧也況總理公座署命另置宜卽設一公座以見朝廷之尊在臣部者仍還之部豈不名正言順內外得平哉上以糧務事重自應到部驗核升堂公座事如舊例弘圖遂引疾求去不允﹤鋶﹣釒﹥七上削籍癸卯上幸太學行釋奠禮先期徵衍聖公孔﹤彳胤﹣丿﹥植五經慱士顏光魯曾承業孟弘譽陪祀兵部贊畫主事張國臣出撫海兵巡撫徐從治奏其非計以撫使一出攻城益急國臣曰我不當縋城出擊以怒之果爾必使有徳任意攻圍拱手以萊授之如孫元化之於登城而後可今元化入京國臣又從外助之盈庭集議自以爲一紙賢於十萬援兵絕迹職此故矣臣惟死守必不敢以撫之一言面謾至尊敗封彊而戕民命也奏入不報蓋登萊之撫周延儒實主之孔有徳以舟三十艘招皮島將陳有徳隨誘殺島將以三千人入登州丙午太監張彜憲奏省直料價積逋百萬命工部開數立限完納又命戶部嚴核兵數額餉浮餉增於何自始於何年逐一詳具以憑奏聞申軍機泄漏之禁以胡應臺爲刑部尙書壬戌賊自武安監陷華亭甲子遁夏四月癸未孔有徳攻萊城西南隅徐從治傷炮卒從治海鹽人奉詔駐靑州以萊城危急特入居守且力言撫叛非計不幸遇害變聞予祭葬贈兵部尙書立忠烈祠丁酉夜江寧地震是月紅彜千餘人築城彭湖湖廣流盜自興國直入江西泰和縣六月壬申河決孟津口橫浸數百里甲申兵部職方員外郎華尢誠上言三大可惜四大可憂剌溫體仁閔洪學上詰責之允誠又極言其失上怒奪允誠俸是月江西流盜自�安攻撫州樂安掠崇仁秋七月壬寅司禮太監曹化淳提督京營戎政逮巡撫宣府右僉都禦史沈棨時插漢虎墩兔憨犯張家口求款市棨不以聞卽答書設誓宴賚太監王坤以聞逮訊之癸卯孔有徳殺萊州府知府朱萬年先是推官屈宜揚入萊城云有徳必降但欲見防院謝漣璉遂主款遣萊州知府朱萬年出諭有徳等下馬迎拜萬年復入甲辰璉偕萬年同出宣詔被執萬年亟呼閉門卽殺之推官屈宜揚得入尋自經乙卯以馬士英爲右僉都禦史巡撫宣府丙寅逮士英以擅笞張家口守備又取都司庫六千金太監王坤密以聞登州遼婦生子人身猴面二角雞足生卽能言罷兵部尙書熊明遇八月丙寅朔天壽山大雨水沖損慶陵寶頂削前曹文詔等擊賊甘泉縣大敗之洪承疇令脇從者免殺降四千餘人散者亦數千人官兵疾進誅其渠帥余俱散匿山谷丁丑河套千餘騎窺甘肅涼州副總兵都督僉事柳紹宗相希尹擊卻之庚辰皇三子慈炯生逮山東總督劉宇烈以科臣道臣並劾其喪師辱國也以朱大典代之辛巳孔有徳精銳入登州北城將入海總兵吳襄等遂擁眾先登乙酉有徳引兵去官軍盡抵城下復招遠再復黃縣始角�羊圍九月戊戌右春坊右中允兼翰林院編修倪元璐引疾放歸以韓日纘爲禮部尙書張鳳翼爲戶部尙書丁酉孔有徳趨山海壬申復入登州城官軍圍之以太監鄭良翰謝文舉扶進朝魏典盧文徳提督京營戎政西安縣雨谷其粒長於常稻差黑�完黑山西流盜破臨縣賊魁豹五等據其城又掠懷濟焚淸化鎭破修武縣殺知縣劉鳳翔河南巡撫樊尙燝以晉人之爭左良玉也奏言賊在山西垣曲山漸近濟源請良玉近駐澤州北可以援髙平長子東可以救陵川潞安西可以應陽城沁水爲晉保境兼顧濟源是豫患未甚劇也冬十月庚午命前禦史金聲中書舍人王應龍修歷法登州叛兵屢出戰遊擊程仲文守備祖邦樓先後戰死已而叛兵入膠州海州己卯定海兵擊海寇敗之庚辰海盜劉香老犯福建小埕遊擊鄭芝龍擊走之癸未安塞遺賊掠西川胡坌延綏巡撫陳奇瑜委總兵王承恩擊敗之賊目喬六自斬其黨魁以降余遁延綏稍寧丁亥以周士朴爲工部尙書十一月乙巳孔有徳李九成出戰敗棄登州九成中彈死十二月丙寅有徳航海半至黃縣戊辰禦史吳甡言河決浸及祖陵命責河道尙書朱光祚勘聞卽督守臣修築明年以運河淺阻削一級尋罷流盜自河南息縣破光州停開納事例總督張宗衡巡撫山西許鼎臣同逐臨縣賊賊轉入磨盤山山方六百里閻正虎盤據交城文水以窺太原邢滿川上天龍盤據吳城向陽以窺汾州紫金梁等以秦兵豫兵毛兵盡集澤潞東南遂乘虛掠東北從沁州武鄕遼州楡社入楡次又入壽陽距太原不五十里許鼎臣遂撤臨縣之師以歸戊寅嚴皇城守衛庚辰南京禮部主事周鑣請撤太監張彜憲略曰內臣用易而去難此從來之通患然不能遽去猶冀有以裁抑之今皆不然但見因內臣而疑廷臣者多矣用廷臣而疑內臣無一焉如彜憲用而髙弘圖之鯁介終不可容矣以至金鉉孫肇興魏呈潤趙良曦曹文衡王弘祖及李曰輔之激直熊開元之慷慨無不罷斥尢可嘆者每讀邸報半屬內侍之溫綸從此以往鍜煉臣子委褻天言祗狥中貴之心將不知所極矣上怒其切直削籍禮部員外郎袁繼咸﹤鋶﹣釒﹥救不聽乙酉趙和尙等賊斬其魁郝惟端以降諸將分領入營還宜君己丑命司禮監右少監劉芳譽提督九門是冬令百官進馬三品以上各貢一匹余或合進俱納禦馬監不過賫金貿之本監也自外入者𨿽駿驥亦卻之是年命鬻祠廟倉鋪崇禎實錄卷之六懷宗端皇帝六

崇禎六年春正月甲午朔大風霾日生兩珥丁酉畿南盜闖入西山距順徳百里時大隊尙在山西零騎數百分爲二道一北向西犯平縣窺固關一南向河北懷慶衛輝盡遭蹂躪矣丁未總兵左良玉破賊於涉縣西坡斬其渠賊望左家旗幟皆靡然賊勢尙盛耽耽未忘中州也進屯輝縣之百泉書院三日尋北踞林縣山中於是趙村饑民相望而起河南兵七千先後失亡殆盡良玉勢成孤注不得已邀總兵鄧﹤王已﹥兵禦之庚子運舟出天津海口颶風盡覆以戶部郎中史可法爲江西僉事布政司參政癸丑曹文詔進都督同知畱兩淮鹽課十萬充餉客兵大學士周延儒以宣府閱視太監王坤﹤鋶﹣釒﹥劾乞罷不允庚申遣催外餉十一人二月癸亥朔建昌軍沈學之家生豕二尾八蹄二身一首戊辰召都察院左都禦史張登諭之曰風紀重地向來考核禦史之法不能實行今察吏安民莫先考檄卿其勵之庚午召廷臣於文華殿謂左副都禦史王志道曰遺用內臣原非得已朕言甚明何議論之多也昨王坤﹤鋶﹣釒﹥朕已責其率妄乃朝廷舉敕莫不牽引內臣豈斥各官皆爲內臣耶對曰王坤直劾輔臣故舉朝皇皇爲紀綱法度之憂內廷旣可紏廷臣廷臣亦可紏內臣臣爲法度惜非爲諸臣地也上曰朕見廷臣其於國家大計不之言及惟因內臣在鎭不利姦獘乃借王坤之﹤鋶﹣釒﹥挾制朝廷誠巧侫也且文武各臣未嘗不用因其蒙狥故勉用內臣耳周延儒等請上優容上色稍霽延儒曰志道非專論內臣實責臣等溺職上曰職掌不修啖名立論何堪憲紀立命志道退戊子山海關永平大雨水壞城郭田舍人畜亡算辛卯曹文詔擊楡林賊敗之文詔出師屢捷惟山西總兵張應昌逗𨖻不進於是賊渠紫金梁老犭�回犭�回從楡社敗北奔總兵艾萬年賀人龍斬之巡撫許鼎臣因奏言寇黨三十萬流毒晉地五年今西賊萬餘遁濟源山其內王屋燕柱析城中條令李卑艾人龍等從沁州陽城沁水入剿賀人龍李春芳從垣曲絳州入剿此西路之大槪也東賊二萬餘遁輝林武陟山其內爲靑羊谷赤狄囤王莽嶺伏牛山碗子城大王莊小西天孫臏坡箕山遼山今曹文詔孫茂林自潞安入剿猛如虎等自遼州和順東平入剿此東路之大略也太汾西北有三閣五剛短毛賊鎭臣張應昌等任之餘如霍州之東山趙州之休糧山隰州之水頭鎭石樓之花城窊孝義之開府喬山之則皆土賊易定﹤鋶﹣釒﹥入上心謂饑民非流寇而鼎臣亦藉以﹤宀十見﹥文法也上遂諭都察院以民窮盜起皆由親民之官妄取民財彌逢上官小人得志百姓愈困敕巡按禦史廣訪以聞上諭吏部禮部曰朕惟祖宗朝求才用人原不徒憑文藝盡拘資格惟在惇尙行誼選建賢能以佐治理故童子必入小學遇試先核徳行自入學以及釋褐必有實徳方許登用異日敗行考官並坐至於四海之大豈無潛修碩徳積學弘才淸直剛方實堪大用者乎更宜簡拔一二以示風勸若科道不必專出考選館員湏應先歷推知並當廷議垂爲法守三月辛亥刑科都給事中陳贊化劾大學士周延儒以遊客李元功醫官張景韶通賄命下元功鎭撫司延儒奏辧贊化又劾延儒前語去輔李標上先允放余卽封還原﹤鋶﹣釒﹥上遂攺畱實有回天之力今上羲皇上人也此是何語罪不止輕泄至指借停刑以罔賄利引刑科給事中李世祺爲證世祺亦奏贊化言實戶科給事中朱文煥亦劾延儒重荷國恩毫無補救羣喙交攻萬無可畱報聞丙辰蜀賊攻蒼溪縣不下遂走廣元同知張鵬起等戰二郎關大敗殺守備張應甲黃朝璽己未蜀賊攻百丈關守備郭沾辰陳中敗沒陜州興平等官入覲賊不得達巡按陜西禦史範復粹以聞是月發十萬金命禦史陳乾陽賑濟山西夏四月丙寅賊破平順縣殺知縣徐明揚孔有徳耿仲明由蓋州自歸於淸初仲明弟仲裕先來通鎭守登萊東江前將軍黃龍計殺之及登州破龍家在城闔門死焉龍守旅順計有徳等必逸逸必道旅順果至逆擊大有斬獲擒毛有賢承福等未幾淸兵入旅順殺龍辛巳總核各京省積虧鹽課三百二十餘萬命有司如數角�羊納否則指名參處金花積�亦分見徵帶徵勒完禮部尙書黃汝良上昭代樂律志考命付史館河南西路盜自輝縣入淸化鎭遊擊越效敗沒左良玉擒斬六十一人其武安東盜遊擊陶希謙擊之亦敗沒部臣以河南不塞太行之險揖盜使人不得無罪河南鄕紳奏請陜西總督洪承疇兼轄河南部臣欲移承疇駐潼關爲三省之界監制晉豫二撫並曹文詔鄧﹤王已﹥張應昌三鎭上不允命司禮監太監張其鑑郝純仁髙養性韓汝貴魏伯綬等赴各倉同提督諸臣盤驗收放癸未承運庫太監奏叚匹欠數十萬命有司勒限輸上兵部請三省撫臣親在行間晉撫同曹文詔入陽沁山中道臣王肇生同張應昌入潞安山豫撫同左良玉直入星軺驛別遣鄧﹤王已﹥直入少陽關保定巡撫同梁甫周爾敬入小西天等處其褊禆各選一知兵道府督之分剿報可五月癸巳巡撫山戶部侍郎劉榮嗣等奏言調兵剿寇非守城也近撫鎭多設雄兵株守郡邑意以城池亡恙可逭失事之責不知賊利野掠何用攻城此名爲防寇實同縱寇蕩平無期病全在此請城守委有司撫鎭率其丁壯馮髙設險專主援剿庚子雲南曲靖江府土捨安邊與安其爵其祿同祖兄弟也其爵世烏撤知府其祿欲仍受沾益知州修好巡撫蔡侃角�羊諭之俱聽命以侯恂爲戶部尙書壬寅插漢虎墩兔憨同河套五萬餘騎自淸水橫城分入守備姚之夔等不能遏臨河堡參將張問政副總兵史開先守備趙訪皆逃遂薄靈州總兵賀虎臣以千騎入守乙巳出戰移入屯堡連屯數十里殺掠慘甚上怒巡撫耿好仁尋逮之丙午太監張應朝調南京與胡承詔協同守備己酉諭兵部流賊蔓延各路兵將雲集一切功罪勤惰應有監紀特命內中軍陳大金閻思印謝文舉與山西內中軍孫茂霖會各撫道分入曹文詔張應昌左良玉鄧﹤王已﹥中軍監紀功過督催糧餉安撫百姓仍著內庫發四萬金素紅蟒叚四百匹紅素千匹軍前立賞壬子河套西犯延綏定邊營官兵擊斬一百二十七級尋復犯靈州橫城延綏西川降盜王成功乘邊警紏眾復叛於西川掠雙湖峪陳奇瑜王承恩方禦插漢卽分剿於王家岔斬百四十一級繼而承恩又擊賊於膈峪斬八十八級王成功殲焉時又大雨西川平鄧﹤王已﹥擊賊善陽山大敗之射死紫金梁賊奪气工科給事中孫晉上言徐邳而下至安山無歲不決無決不害而最劇者莫如蘇嘴建義等處宜亟講求﹤鋶﹣釒﹥塞之方此天下兵餉通塞之間也六月辛酉朔命太監髙起潛監視錦寧張國元監視山西石塘等路綜核兵餉犒賞軍士乙丑川兵潰於林縣毛兵殺傷甚眾潞王告急乞撫臣駐衛輝控禦之丙寅賊圍湯陰敗鄕兵林輝涉安等縣綿亙一山故易蔓也又賊自陽城垣曲來合於濟源紅彜犯漳州明日突攻中左所官軍失利插漢虎墩兔憨犯延綏禮部尙書東閣大學士鄭以偉卒庚辰大學士周延儒罷始溫體仁與延儒深相結納延儒故力援之以進至是體仁將奪其位太監王坤﹤鋶﹣釒﹥攻延儒舉朝爭之體仁不之助及王志道召對上語延儒曰卿昨辧王坤﹤鋶﹣釒﹥日後將入史書體仁覘知上意故凡與延儒爲難者體仁必陰助之而助延儒者皆詘焉兼以羲皇語謗訕有據遂不角�羊命行人王芝瑞護行以歸甲申張彜憲以戶工二部外逋一千七百餘萬當令科道分催時督餉方裁故下部院酌議部院請查參完�罷不遣河南大旱密縣民婦生旱魃澆之乃雨秋七月辛卯朔大風拔木壬辰賊屯武安乙未賊屯彰徳汾州命太監閻思印同張應昌合剿汾陽知縣費甲鏸以逼迫苦供億投井死丙申賊陷山西樂平縣召兵部尙書熊明遇等於平臺以沈棨私通插漢欺��玄辱國明遇對曰天語嚴毅臣等不勝惶懼退而思之亦邊臣處置失平耳於天威無損也七月朔撫臣沈棨手書曰靑永爲哈喇愼諸部現在墻下與招撫官歡然道故往諭之啟其悔心明旨𨿽嚴不亦紆邊臣之難乎以插漢臨邊而去俱皇上威靈所及聖意云辱不過謂誓稿數語耳漢唐英主於塞外嫚書皆置不理卽本朝款貢言語豈能盡馴邊臣郤而不奏今此舉實不成盟中軍都司等官與之頡頏兼以捐俸犒勞爲詞未聞朝廷裁處於天威何損哉先是插漢屯膳房堡沙嶺時總兵王世忠巡撫沈棨因私犒三千金插漢攢刀說誓事聞上初猶豫熊明遇力爲請上以問周延儒伏地不對者久之上乃不允以誓文中朝廷與插漢並體尋逮棨遣戍戊戌命行人召故大學士何如寵庚子敍內臣守萊功徐時得翟升各蔭錦衣衛正千戶余升賞有差湖廣守備太監魏相監視登島兵餉八月乙丑諭田賦定額於是戶部尙書侯恂上言賦役全書款目錯雜田畝丁口又率不得原額增減多少何由稽考莫若以萬曆會計錄爲據合派遼餉另立一門庶攢造爲易庚議城張家灣從戶科右給事中林正亨之言也丁亥流寇過靜寧攻隆徳知縣費彥芳告急固原道參政陸夢龍駐靜寧州聞警往援遣把總王珍領二百人往先遁明日隆徳陷彥芳被殺夢龍戰綏徳城外陣沒九月壬寅命沈世奎加總兵固守皮島檄諭朝鮮世奎�遣參將陳龍檄皮島宣布朝廷徳意因至朝鮮以馮英爲刑部尙書以南京禮部右侍郎錢士升爲禮部尙書兼東閣大學士直文淵閣是秋襄城縣莎雞來自西北羣集以萬計固沙漠產今飛入塞內占者以爲兵兆也冬十月甲子登州雨雹大學士徐光啟上言臣奉命督領修正歷法所進歷法書表者三共七十二卷日纏月離恆星經緯日月交食各種略備今至五月復令知歷者推算得各色立戌表二十卷日纏交食及土木火星歷指艸稿六卷𨿽艸創似爲成全恐稽大典則用人誠不可緩禦史金聲慱綜理數大理寺評事王應遴學亦通贍且數請修歷堪以委用令其共相討論可計期而竣矣因繳歷法敕印尋召李天經督修歷法戊辰禮部尙書文淵閣大學士徐光啟卒光啟字子先博學善星歷兵法性行淳謹爲時所推予祭葬贈少保謚文定己卯禮部尙書林欲楫上言今天下所最患者曰官貪曰民窮曰兵弱臣請略陳之夫官之貪本源濁也皇上懲請托賄賂之獘法非不嚴顧巧者或藏徑竇險者或捏風形直景不如端臬窒流不如澄源使斷絕夤緣之路卽澄淸銓敍之法民之窮者本業微也國家歲額四百萬石仰給江南今江南民力竭矣臣渡江而北濠徐靑齋以抵畿輔榛莽極目其民轉徙無常溝洫之制耕耘之事不知也宜募江南貧民就耕北方官給牛種每夫授田若干俾爲世業三年始徵有司巡行阡陌﹤鋶﹣釒﹥通水利其密邇河淮鑿渠引之以資灌漑使西北無不耕之田卽歲漕可漸省也兵之弱者訓練非也今之團操徒灞上兒戲耳必欲化弱爲彊宜於練兵之時寓選將之法如十一人爲一隊先召十人課其膂力騎射擊剌而甲之有才過十夫卽補隊長十隊爲哨再試隊長有才過十隊者卽補哨長十哨爲總自把總而上必久歷行間實有勞勩者方遞遷參將以至大將將取於兵更不他索兵伏其將更不相猜按隊而十人具按哨而百人具所以杜虛冒也臂指相使隊伍不亂所以寓節制也至若孔有徳尙在旅順海上堤防倍宜加毖皮島孤懸恐難獨支宜令登撫擇南之水師兼善火器者俾與皮島犄角亦牽制之一助也癸未插漢犯寧夏趙州賊至寧晉阻淸水河不淂渡南宮被掠甚慘總兵梁甫在獲鹿隃期始至賊已至柏鄕西歸五臺山矣五臺山周圍數百里賊據顯通寺其中薪芻糧儲皆具險阻足恃官軍號稱夾擊其實未嘗遇賊也論囚上素服禦建極殿召閣臣�確溫體仁無所平反陜西華亭知縣徐兆麒赴任七日城陷論棄市上頗心惻體仁默不一語竟抵法人皆冤之十一月癸巳進禮部左侍郎應熊右侍郎何吾騶爲禮部尙書兼東閣大學士直文淵閣甲午參將陳龍抵朝鮮王京面諭國王王隨輸米二千石助餉特賜金綺乙未前順天府尹劉宗周應召至京命俟林釬孫愼行至同見十月二十五日見朝上責其遲緩宗周引咎乞歸癸卯司禮太監鄭之惠總督東廠甲辰插漢西哨巴兔等五十餘人來降洮州衛地震壬子定遠堡龍洞內忽銅鼓乙卯武安涉縣賊佯乞撫乘冰渡河陷澠池河南通判袁勛遁四川按察使劉永祚入覲過縣失敕書及禦覽文冊賊分入河南湖廣漢中興平十二月己未朔賊陷伊陽國子監進二十一史乙丑參政李天經上曆書庚辰賊假進香客陷鄖西縣掠遂平壬午敍復登州功復朱大典原官進兵部右侍郎謝三賓進太僕寺少卿余升賞有差癸未東江石城島都司尙可喜降於淸時孔有道耿仲明在迫力河治舟可喜因掠長山廣鹿諸島縳都司孫奠邦李承恩等來歸是年陜西山西大饑

崇禎實錄卷之七懷宗端皇帝七

崇禎七年春正月壬辰降盜王剛王之臣通天柱等至太原挾賞巡撫戴君恩於明日設宴斬剛等各營共擒斬四百二十九人王之臣卽豹五通天柱卽孝義土賊也賊黨稱紫金梁老犭�回犭�回已死旣而偵之在東山無恙而西山則有翻山鷂姬關頴掌世王三賊尋生得獻俘而岢嵐大盜髙加討號顯通神尢橫會大旱災饑民投賊者逾眾張獻忠犯信陽鄧州兵科給事中史可鏡請鎭筸兵數千剿楚寇控扼襄陽徳安兵部奉調鎭筸五千以施南等處兵足其數賊盡入應山都司僉書周元儒擊敗之丙申刑科給事中李世祺劾大學士溫體仁吳宗達忤旨謫世祺於外賊自鈞州掠谷城遂趨襄陽命司禮太監盧繼寧封朝鮮國王辛丑賊陷洵陽偪興安西鄕土寇乘之漢中爲震遊擊唐通剿土寇而興安賊隨破紫陽平利白河三縣分守道王在臺固守興安又洪承疇赴之城得全時練國事移兵�雒巡按禦史範復粹馳赴漢中賊始奔南破鳳縣入四川滿城布衣魏文奎上言今年甲戌二月十六日癸酉曉刻月食今歷官所訂乃二月十五日壬申夜也八月應乙卯日食今乃以甲寅遂令八月之望與晦並白露秋分皆非其期訛謬尙可言哉臣年已七十八矣謹將本年日食月食時刻分杪詳具進覽命召文奎入京測驗辛亥煞胡堡守備葉逢春報西人三千騎與降丁相殺自水口入犯甲寅鎭筸副總兵楊正芳敗賊於舊縣金沙鋪賊攻房縣日夜毀民居門扉舁攻穴城入之又陷保康是月唐王聿鍵奏言南陽知府陳振豪於寇至張皇失措擅取儀衛守陴崇禎五年臣捐千金繕城今城之壞猶故也乞別選賢良命逮振豪下刑部獄南京兵部尙書呂維祺奏言南都鳳泗承天陵寢所在宜以宿壽襄葉爲咽喉淮徐則京師咽喉乞敕淮南巡撫楊一鵬急宜豫備賊勢果東似宜移駐二月壬戌以大學士溫體仁吳宗達主試禮闈禮科給事中吳家周劾體仁越次上不懌貶家周賊陷興山縣監視登太監魏朝以給事中莊鰲獻所上太平十二策內撤監視因求罷不允貶鰲獻於外戊辰巡撫宣府右僉都禦史焦源溥報插漢虎墩兔憨遠徙部眾離散總督太監張彜憲請入覲官投冊以隆體統許之庚午山西提學僉事袁繼咸上言士以廉恥气節爲端有廉恥然後有風俗有气節然後有事功如總理內臣有覲官賫冊之令皇上從之特在淸理文移剔釐姦蠹非欲羣臣詘膝也乃上令一出靡然從風籓臬守令參謁屏息嗟乎一人輯瑞萬國朝宗諸臣未覲天子之光先拜內臣之座士大夫尙得有廉恥乎逆璫方張是時干兒義子昏夜拜伏自以爲羞今且白晝公庭恬不至怪國家自覲典二百餘年未聞有此臣所爲太息也科臣李世祺劾輔臣溫體仁吳宗達旣謫世祺復罪考選文選郎中吳鳴虞使言官括囊無咎大臣無一人議其後大臣所甚利忠臣所甚憂又臣所爲太息也奏入上責其越職言事摭拾浮議旣張彜憲亦奏辧謂覲官參謁乃尊朝廷繼咸又上言尊朝廷莫大於典例知府見籓臬行屬禮典例也見內臣行屬禮亦典例乎諸司至京投冊吏部各官典例也先謁內臣亦典例乎事本典例𨿽坐受猶以爲安事創彜憲卽長揖祗增其辱上仍切責之知貢舉禮部左侍郎林釬奏言貢士顏茂猷作五經義凡二十三藝錄之恐遭於式黜之又重其才上以其該博命錄之繼列於榜特令一體廷試賊入瞿塘陷夔州殺署印同知何承光道臣周士登通判王上儀推官劉應侯奉節知縣譚楚良俱遁免慶王上言宗祿虛設如慶城王府於崇禎六年方給萬曆二十六年之祿上異之命追責向來所司戊寅蠲登萊宿逋且賑之甲申上祀先農躬耕籍田是月海豊雨血山西賊自宜川渡河合降丁饑民蔓延於澄城郃陽間官兵斬三百餘級余遁會北兵至夾攻斬百五十級遂突入�雒十三營號十萬掠洵陽興平流入漢川三月丁亥南京右都禦史唐世濟上言流寇有四一亂民一驛卒一饑黎一難氓宜分別剿撫上善之命專委總督陳奇瑜辛卯上禦文華殿日講畢閣臣退命再入問陳奇瑜今安在溫體仁對曰聞在延綏今彼請餉三十萬上曰已畱新餉錢士升曰新餉𨿽畱此時官未盡徵恐難濟急至於難氓勢必資遣方可得生但期以免死勢終爲賊上低回久之乃諭曰近來用人拘於資格乙榜巡撫若以爲怪因論及南宮試事曰近來文章俱屬浮習如董仲舒天人三策眞文章也巡撫山西右僉都禦史戴君恩奏畱新餉二十三萬乞準開銷又乞發內帑賑濟命於太僕寺量給時山西自去秋八月至今不雨大饑人相食己亥大學士何如寵在道屢引疾不許刑科給事中黃紹傑奏言如寵棲遲裏門徘徊道路非有所疑畏則有所瞻顧也從來君子小人不能並立次輔溫體仁當知所自處矣自體仁爲相無歲不旱無日不霾無地不災無在不盜爕理固如是乎秉政旣久窺旨必熟故中外諸臣承奉其意如一人當用則曰此與體仁不合一事當行則曰此體仁所不樂凡此皆召變之由乞命體仁引咎辭位可以上回天心下慰民望上責其率妄調外辛丑策貢士於建極殿上特裁宸翰問以恢彊安邊屯田鹽法漕運馬政卹民足兵正士習破資格其道安施朕將親覽焉賜劉理順以下三百人進士及身出身有差丙午河套插漢合犯寧夏河西玉泉營總兵馬世龍擊郤之夏四月丙辰朔海寇劉香掠海豊己未工部侍郎李遇知等請發帑金十萬賑濟陜西命戶部議之庚申新平堡參將馬鉄貝誘降丁入市收其弓矢詒以軍門巡邊出迎遂驅而殲之上首功辛酉西人數百騎犯新平堡傳烽守備王國臣馳斬八十級西人歹打兒漢吉囊等前以三萬騎乞降丙寅賊在房縣婦倍於男張全昌擊斬百五十八級丁卯安位以兵送安邊往沾益州壬申西人陷保定州甲戌發帑金五萬命禦史梁炳賑饑陜西時山西永寧州民蘇倚哥殺父母炙而食之川寇三萬人返屯鄖陽之黃陽灘分三道一均州趨河南一鄖陽趨浙川一金漆料過河趨�洛盧氏張應昌戰均州五嶺山兵敗還均州西人陷得勝鎭羗二堡丁丑賊陷兩當縣賊攻蒼溪陷鳳縣洪承疇聞插漢犯甘肅卽自漢中行至棧道靑橋驛聞賊營寧羗州庚申返褒城至沔州援寧羗賊由陽平奔鞏昌丁卯承疇過白水江辛未抵擺州壬申至成縣見賊勢盛且分道一向邊方一向漢中知府斷棧道守雞頭岡賊不得至褒城由漢王山犯固城洋縣官兵固守賊間往石泉溪陰又別部賊二萬趨寶雞汧陽求撫又湖廣賊二三萬犯平利蓋春夏間楚蜀賊合於秦又盧象昇等萃兵於楚故賊盡奔漢中興平而川賊入西鄕者二三千又犯城固東下是時諸賊盡入漢中興平以接於�雒矣寇自五年聚於晉縱之渡河而豫楚被害至是又還集於秦而朝廷漫無措置失此機會良可惜也癸未賊往四川阻大江入西安之終南是月宣大收降丁五千一百九人女不預焉時插漢虎墩兔憨西徙總督漕運楊一鵬奏言去冬十一月淮泗之間方千里俱有異鳥叢集雀喙鷹翅兔足鼠爪來自西北千萬爲羣未嘗棲樹集於田盡食二麥亦災異也五月丙寅朔尙膳監太監王永祚奏三宮膳羞歸並大庖從之辛卯免浙江崇禎三年以前織造叚疋賊陷文縣文縣去歲大旱入秋早霜冬無雪今春不雨斗米七錢延綏西路數年不登賊分部一掠鄜延奔綏淸金峪者官兵擊斬千三百餘級一掠延慶亦擒斬數百皆傍終南山竄入�雒插漢虎墩兔憨犯寧夏總兵馬世龍拒之斬八百九十餘級丙申洪承疇以副總兵賀人龍劉成功等兵二千遊擊王永祥騎八百赴藍田蓋寇出陜西之道有二曰�雒曰漢中興平時賊深入南山大峪實近省會故逐之遂東奔綱峪川復入大山遠竄�雒其前犯西安涇陽三原之賊李自成張獻忠等俱西奔盭厔鄠二縣傅宗龍密陳防海之策欲盡撤皮島兵以節浮費兵科給事中常自裕言賊陷廬氏縣乙巳洪承疇自漢中西援甘肅練國事奏今日最難有五一闕兵大盜起於延綏楡林兵力不足遂調甘肅自寧夏喪師於靈州甘肅喪師於涼州今防插漢尙且不足能分以剿賊乎楡林兵止五千陳奇瑜率之而防秋又當西還則兵愈少二曰闕餉西安鳳翔兵荒且畱新餉卽使支盡不抵三鎭之用司府無可借餉餉將安出三曰闕官荒盜頻仍有參罰戴罪有追贓客死有失城就逮道府且不樂就何況有司今官闕三十餘員何以治民辧賊故闕官急宜補而參罰亦宜少減也曰宗祿秦俗囂悍貧宗尢甚垂涎賑金漸不可長曰驛遞秦晉驛遞例不全給今募夫之苦更加十倍故人人思遁凡在衝路宜全給以安其心洪承疇等自盭厔郿縣渡河抵岐山向平陽分三道寇十餘萬承疇兵僅三千在漢中總兵左光先遊擊趙光遠兵三千四百有奇在臨鞏總兵孫顯祖兵千五百參將卜應等兵二千在平涼副總兵艾萬年兵千人止可城守其遊擊王永祥馬獻圖分戍者不預焉總兵張全昌等兵六千視盜所向以爲援剿六月乙卯朔洪承疇以援甘肅上言漢南諸郡各接楚蜀今大兵皆屯楚蜀賊必偪入漢南陜撫練國事遠駐�雒按臣範志粹又以會城空虛而移駐臣以邊急復離漢南大盜四集誰爲反顧敍禁旅功蔭太監曹化淳世襲錦衣衛正千戶袁禮楊進朝盧志徳各百戶賜金獘余有差總兵陳洪範請滅插漢上命趣赴登州丙寅陳奇瑜因撫治勛陽盧象升剿竹山竹溪各山寇速戰斬一千七百五十三級賊犯郿縣爲鄕兵斬溺甚眾寶雞岐山義勇聞風率先賊敗去戊辰飛蝗蔽天己巳劉成功柳國鎭艾萬年等以三千人戰寧州之襄樂頗有斬獲俄賊眾伏發被圍萬年國鎭敗沒先是陳奇瑜圍李自成大部於南山車廂峽會連雨四十日賊馬乏芻且苦濕死者過半弓矢俱脫賊大窘乃自縳乞降奇瑜許之各給免死票回籍甲戌出山張全昌追賊兵敗都司田應龍張應春死之賊連勝益驕欲犯西安涇陽三原等縣洪承疇令曹文詔以三千人自寧州眞寧往援淸兵圍大同陳奇瑜於峽石獅子山剿秦晉遺賊斬七百二十五給渰五千餘人墮崖死者二千餘人秋七月乙酉朔降盜陷隴州陳奇瑜聞之檄各屬嚴守待命諭兵部禁札付加禦加築京城丙戌日食己丑洪承疇奏言賊在慶陽西安拒敗官軍猖獗如此大抵賊可十四五萬明知官軍一二萬不能四馳恃其勢眾旁伏遞進則剿殺之難賊皆精騎每跨雙馬官軍馬三步七則追逐之難賊攻堡掠野到處可資官軍待糧轉運則糧芻之難賊入山�嵎官兵相恃一日卽誤坐一日則時日之難且請鹽課銀三十萬加曹變蛟鼓秩其敵愾遂加曹變蛟副總兵辛卯賊至鳳翔西關藉口奉督撫文安插城內守臣知爲巨寇詒以門不敢啟湏縋城而上先登三十六人盡殺之陳奇瑜因借以爲辭劾地方官紳撓僨撫局以激上怒命緹騎逮寶雞知縣李嘉彥及鳳翔鄕紳孫鵬等五十餘人下刑部獄淸兵入大同張家口又入膳房堡焚龍門關叛兵楊國棟等擁三千騎直抵西安城下乞撫巡按禦史範復粹無計惟登陴固守明晨練國事在鄠縣聞之馳還登南城檄賊至濠畔講一日夜未決度不受撫必西走鄠盭厔密檄沿途官兵飭備更設伏於盭厔境上之夾水溝時禾茂泥淖騎不任馳伏發殲其半國事又遣官招之諭殺渠自贖予上賞頃之一賊斬國棟以首獻賊人人自疑互戕千餘人余仍入南山壬辰淸兵入保安懷來命寧遠總兵官吳襄山海關總兵官尢世威以兵二萬分道援大同時遼東粗安有言巡撫方一藻總兵祖大壽私通故移警於西洪承疇令曹變蛟赴三原癸巳京師戒嚴淸兵屯膳房堡沙嶺往陽和乙未洪承疇趨富平轉入渭南遏各賊敍州定遠堡母豬龍洞聞銅鼓聲一日夜丁酉淸兵圍宣府遇炮擊退屯深井天壽山守備王希忠以聞命亟收人畜入保戊戌淸兵四略永寧明日大捷命保定巡撫丁魁楚移駐紫金關山西巡撫戴君恩移駐鴈門關總督陳洪範移駐居庸關己亥命禦馬太監黃鐘育尙膳監太監王之俊司禮監太監孫朝喜俱提督忠勇營淸兵入鎭羗得勝二堡庚子以太監孫茂霖監防紫金倒馬二關大盜混世王等從鳳翔郿縣東盭厔鄠縣云犯西安洪承疇馳一晝夜明日入西安預檄富平關兵及張全昌兵俱赴西安合擊賊賊揚至西安之東境我兵以力疲未能出承疇恐賊自渭南華州東出潼關先令張全昌副總兵曹變蛟間道走渭華遏其前承疇出至潼關紅鄕溝追賊遊擊李效祖柏永鎭力戰自辰至申賊始卻不能出關因登山承疇自潼關馳赴藍田欲從山後間道剿之丙午賊覘知官兵意夜走�雒山中初大盜老犭�回犭�回等萬餘先踞南雒山今又益賊萬餘承疇又率張全昌趙光遠共兵三千赴潼關大峪口截其出仍備閿鄕靈寶諸處而前淳化耀州富平賊李自成張獻忠等東奔陷澄城縣圍郤陽旬餘聯絡百餘里聞承疇兵至角�羊圍由淸水秦州窺平涼邠州矣淸兵圍大同左衛盧象升追上津賊於乜家溝總兵鄧﹤王已﹥斬一百八十六級淸兵破安州殺知州閻生斗己酉淸兵至朔州圍渾源州壬戌巡撫河南玄默撤左良玉自內鄕陳治邦馬良文等自雒陽並赴盧氏插漢虎墩兔憨又犯寧夏廣武營官兵擊斬四百十六級湖廣總兵秦翼明至上津縣�州賊犯豊陽豊陽古廢關地接秦楚爲鄖襄之咽喉豊陽後有小徑曰罩川口可通鄖西鄖陽巡撫宋祖舜令遊擊周士鳳以六百人戍罩川口翼明夜發兵架梁入賊營後昧爽分兵搗其營賊稍怯斬百四十九級上憂寇無已時召諭戶兵二部以淮撫兵及楊禦蕃兵厄南畿要害護祖陵以董應文赴彰徳倪寵牟文綬兵赴山東河南協剿以河南湖廣兵李重鎭關兵四萬五千並赴河南令盧象昇總督徵剿承天責巡按余應桂居守如秦寇入豫洪承疇出剿西北象昇進剿東南賊復入秦則象昇亦入關協剿而豫賊有自中牟走洧川有自祥符入尉氏旋突禹許長葛間而豊陽關之賊不得出屯靈寶凡十三營前三營張平國往許州王成龍往鄢陵許文衝往尉氏大營在永寧盧氏約九月向山東實欲誘我東備因襲汴梁也八月丙辰叛兵自斬其渠楊林降陳奇瑜報降賊角�羊散男婦一萬三千八百七十七人斬渠魁十人俱延安安定等縣民並令還鄕淸兵破代州戊午夜李自成陷咸寧殺知縣趙躋昌洪承疇援兵至遇於城下賊棄金帛餌我兵竟西遁庚申張應昌擊咸陽賊斬四百九十九級俘其軍師劉某兵气始振淸兵分道進東路至繁峙中路至八角西路至三坌賊陷隴州屯州城及汧隴間浹月陳奇瑜次鳳翔令參將賀人龍等援隴州賊圍之少詹事文震孟請攺先帝實錄上以冊立皇祖默定張差實系風癲紅丸輕進意亦忠愛諭旨卽爲定案不必議攺旌唐王聿鍵助餉己巳淸兵攻大同五日退西安堡淸兵入崞代崞縣知縣黎壯圖降陷靈丘縣辛未罷總理監視太監諭曰朕禦極之初撤還內鎭事無大小悉委臣工不意諸臣營私諉過罔卹民艱廉謹者入於迂疏賢能者好爲推諉居恆但有虛聲臨事均無實濟己巳之冬京都被兵宗社震恐舉朝束手此士大夫�國家也不得已分遣各鎭監視添設兩部總理𨿽一時權宜亦欲諸臣自反邇來經制粗立兵餉稍淸諸臣應亦知省自圖攺悔今將總理監視等官盡行撤回以信朕之初心惟關寧偪近髙起潛兼監兩鎭京營內臣提督炤常所願二三臣工共體時艱若復蹈陋轍不惟國典具存抑諸臣之忠猷何在良足恥矣淸兵攻保定竹帛口殺千總張修身甲戌召勛戚文武於平臺問堪冢宰及總憲者令各給筆札條對吏部侍郎張捷曰臣之所舉與眾不同上許之勛戚在殿西室文在殿東室捷彷徨四顧大學士王應熊目屬之諸臣覺其異及問所薦則兵部尙書呂純如也時諸臣或舉鄭三俊勛戚亦如之或舉唐世濟捷曰總憲世濟可冢宰非純如不可俄入奏力言純如之長諸臣以純如列逆案不可刑科給事中姜應甲言之尢力捷失色上問溫體仁對曰謝升可上曰爾等其諦思之應熊故善周延儒而純如又與延儒善者體仁陰主之工科給事中範淑泰遂劾王應熊張捷同謀黨附大肆欺��玄刑科給事中吳甘來亦劾張捷計翻逆案純如用則邵輔忠張朴輩皆可用矣上責捷回奏乙亥召南京吏部尙書謝升爲吏部尙書右都禦史唐世濟爲左都禦史刑部尙書胡應臺終養去以馮英爲刑部尙書陳奇瑜專事招撫由城固入漢中降盜角�羊散萬五百二十八人斬渠魁四人皆延安人也勒降人回籍行八百里至寶雞等縣仍事殺掠官兵捕斬三百餘級洪承疇至富平詰朝至馬家村掩盜不備賊先鋒髙傑甚銳承疇還富平夜襲營殺二百餘人斬六十餘級髙傑降於賀人龍人龍率以襲賊卻之己卯淸兵出拒墻堡辛巳祖大壽以兵四千人西援命駐防薊鎭密雲淸兵攻大同右衛是月有大星從狗國墜入大同兵營閏月乙酉淸兵攻宣府萬全右衛守備常如松卻之丁亥入萬全衛洪承疇遣兵擊延綏西人斬四百餘級西人遁己丑暹羅入貢淸兵出塞歸計駐宣大隃五旬獲毋算吳襄尢世威分道援大同襄兵敗世威部將祖﹤宀十見﹥以七百騎戰大同北門頗有殺傷賊陷白水縣知縣龐瑜先遁甲午上禦文華殿日講畢仍召閣臣曰敵出口宜先招撫難民援兵可撤者當盡撤之王應熊曰彼利子女金帛耳田禾未損援兵屯駐城西刈禾牧馬民甚苦之錢士升亦以爲言應熊又曰山西崞縣賊止二十騎掠子女千餘人過代州望城上親戚相向悲啼城上不發一矢任其飽掠而去上爲頓足嘆息應熊曰崞縣被陷捆載三百輛去後數日官兵始報恢復上曰各官俱有罪命兵部核奏士升曰賊實可擊失此機會何吾騶曰當盡徵各省糧餉以圖恢復士升曰吾騶所言是廣東事也若江南府帑並無存畱且漕糧加派江南獨溢民力已竭不堪再困上又傳兵部設法市馬淸兵出宣府歸命撤援兵江西河南雲南大旱壬寅陳奇瑜至鳳縣時賊益熾北接慶陽西至鞏昌西北至邠州長安西南則盭厔寶雞眾殆二十萬奇瑜始悔分兵出禦而兵亦寡矣甲辰夜木星犯奎宿壬子總督宣大張宗衡巡撫宣府焦源淸巡撫大同胡沾恩巡撫山西戴君恩並免十月論罪俱遣戍九月丙辰巡按陜西禦史傅永淳報流寇出棧道攻陷麟遊永壽卽陳奇瑜棧道中所撫賊也七月圍寶雞賺鳳翔其招撫官三十六人在鳳翔守城者皆士民誘殺之丁巳應天地震庚申王恭廠火藥災傷斃數千餘人癸亥賊破扶風殺知縣王國訓乙丑日講官少詹事文震孟請告不允賑淮安徐和禮部尙書曾楚卿罷戶科給事中姚思孝論其天啟時要典副總裁也諭兵部腹馬俵角�羊祖制難以盡更仍舊本折兼收苑馬虧額前茶馬冊報七監馬匹彊半虛數今欲淸補牧地牧軍盡釐牧政各官蠹獘詳酌責成豈得空言設法並宣大市馬作何易買確議具奏甲戌河南寇圍榮陽汜水及於密縣河南推官湯開遠同左良玉自郟援密寇走登封尋入白沙新莊又覘知信陽有備自光山羅山犯黃安麻城自麻城趨羅田犯蘄水大營盡入黃州廣濟黃梅告急兵部議大剿河南兵入潼華湖廣兵入�雒四川兵入漢中興平山西兵入韓城蒲州丁丑盜掠略陽時陜西盜一由鳳縣舊棧道還攻漢中一出略陽由陽平關入梓潼劍州一由寧羌犯廣元辛巳洪承疇自平涼遣副總兵左光先等率兵間出華亭明日抵隴州賀人龍圍始角�羊冬十月甲申朔兵科給事中史可鏡劾陳奇瑜報撫賊一萬三千人勒回延安似延安人專盜也又傅永淳上言漢南降盜出棧道渡渭水陷城據邑所在騷然皆由奇瑜專主招降謂盜以革心不許道塗訊詰入一邑而邑不敢問入一郡而郡不敢問開門揖盜剿撫兩妨恐種禍不止三秦也巡撫山西右僉都禦史吳甡言禦必湏塞外若塞入而援截甚難招安流盜更宜愼重書云殲厥渠魁脇從罔治未捨渠魁而槪散之者彼狼子野心勢難馴服況邊地窮荒無居無食僅曰免死豈遂革心易慮癸巳流盜犯黃蘄又河南盜掃地王等趨東南自霍山英山分掠潛山太湖宿松乙未遼東總兵祖﹤宀十見﹥抵靈寶時賊離城六十里混世整齊王張獻忠皆在焉會戰斬百二十一級總理戶工二部司禮太監張彜憲攺司禮監提督丙申上連日禦經筵遇雪不輟諭講官尙書韓日纘姜逢元侍郎陳子壯少詹事文震孟諭徳姜曰廣倪元璐修撰劉若宰言毋忌諱震孟講春秋上論及仲子歸瑁震孟對曰此見當時朝政有闕以是類推春秋之義實有禆於治道上然之丁酉命鄧﹤王已﹥簡精銳二千五百人屯臨洛相機剿寇餘兵還薊鎭其延綏寧夏甘肅固原援兵屬陳奇瑜調遣洪承疇標兵夾擊其陜西山西河南鄖陽四川各巡撫俱分布要害扼截應援免宣府總兵張全昌大同總兵曹文詔山西總兵睦自彊庚子以鄭三俊爲南京吏部尙書工部尙書周士朴以公主墳價混匿駙馬齊贊元劾之削籍以劉遵憲代之乙巳賊陷陳州圍寶靈官兵擊之賊奔耒陽諸山賊自京山間道趨顯陵明日遁入山中時大寇聚秦中李自成在乾州招之不聽老犭�回犭�回在武功而河南賊出永寧陷靈寶總兵左光先擊李自成於髙陵富平間斬四百四十餘人卽還富平自成弟戰沒屯乾州安家莊佯求撫於監軍道劉三顧眞寧知縣王家永遽信之出城招諭被執失其印三顧逆其詐早避堡上賊有奔涇原者扼於洪承疇東奔華州渭南者扼於趙光遠遂折入南山時官兵三戰共斬一千二十級余而華陽南原之賊夜隃山中出朱陽是月貢士朱陛宣卒陛宣吳縣人萬曆壬子貢士學行醇篤學者私謚孝介先生禦史祁彪佳奏薦明年贈翰林院待詔十一月癸丑朔陳奇瑜請各巡撫總兵分地責成從之時撫局大潰賊氛日熾故有是請欲分委其過也癸亥盡免山東五年以上逋祖巡撫河南陳必謙率參將李雲程等由洛陽趨偃師命監軍同知祖﹤宀十見﹥趨嵩汝皆走汴之路也時李自成自潼關奔偃師鞏縣張獻忠等奔嵩汝爲豫楚合寇賊偵左良玉在偃師僞向開化漸西移犯河南良玉還救河南賊已出龍門並歸東路丙寅守備劉宗傳報插漢部落百餘人叩關乞市太監劉秉憲以聞總督漕運楊一鵬議浚泇河從之翰林院侍讀倪元璐上制實八策曰離交東西勢並涇鎬之事慮在來春宜敕樞臣祕通邊吏乘玆方合用間用疑伐其本謀使能散膠漆爲水火俾疆境自危而復安一也其次曰繕旁邑用兵惟知聲擊潛虛之法備關則不趨關而趨口備口又不趨口而趨云上度其再來必不趨云上而趨薊又必不逼京城而抄旁郡京城近畿玉田三河豊潤平谷等邑宜及時增繕大修守具庶可堅壁淸野奪其久持二也其次曰優守兵頃者宣大之役不禦不追罪由將吏嬰城力守勞在師徒今罰行賞稽能無怨心臣查守兵月廩不及戰糧五倍援卒驕蹇猶然厚奉相提而論誠似非平或量給賞賚勵其守气或倍增糧額責以成功三也其次曰靖降人夫旣云來歸況皆散丁零眾調馭之方存乎權智蓋不在主將甘苦與共之情而在行部蕃漢不分之迹使得各無猜疑自然一心歸附四也其次曰益寇餉秦晉流寇蔓延日滋苟圖必剿惟在足餉請聽兩省以舊賦之半新賦之全畱輸行間以備兵儲五也其次曰儲邊才夫邊才難辧成於練習諸凡近邊縣令惟求英茂三年見能卽升本道自僉臬以至籓長悉亦核其成績而本方節鉞之才亦取諸此節鉞無缺則加卿衘照例三年一任其子如此則終身於戎馬軍旅之間塞責者稀而更得不次世及之恩願從亦眾六也其次曰奠輦轂昔漢徙富民以實京師今者都城匱竭不忍見聞車戶動至傾家流商嗷然載路重之市井亡賴以告密爲佃漁一語牽連家已蕩然凡昔所號巨賈殷家悉無兼辰之食五方遊眾無所歸依誠恐一旦告急人無固心掉臂開門勢所必有宜急議培養無靳膏澤酌蘇�之策塞告密之門汔可小康馴臻大定七也其次曰嚴教育國家教官以祕館教士以辟雍今者一入金門遂稱閒局容與焉是化有用爲無用也欲使無亡所能莫如教習古事經史今事典故遠事祖憲近事時宜凡所誦著悉取諸此日省月試灼然有程至於援納旣革貢舉將興兩雍司成略仿館條策厲多士何患功能不出八也又制虛八策曰正根本治之根本惟在絲綸今六曹庶務成謀悉稟政府便殿引對𨿽微言悉蒙俯采故救時之可爲莫如今日誠能體陛下之嚴察以剔蠹祛邪奉陛下之公虛以育才扶正勿以大猷付之悠忽勿以瑣務示其周詳恩怨不橫其胸好惡必循人性毋徒傷元气而情面仍存毋浮慕精明而叢脞實甚毋以意見仇獨立之士毋以聲顏拒來告之人如此則才識自生勛猷自著一也其次曰伸公議吏部左侍郎張捷無端保姦致激羣論在今日去畱非徒邪正之關實亦安危攸系何者凡彼死灰竭計惟幸國家多�今見首功無恙卽云大勢已移竿牘金錢麋興蟻至從玆擾擾必多事端息棼遏萌是在乾斷二也其次曰宣義問夫祖考者臣庶所欲崇戴以明忠內臣者外廷所當摘剔以明異如近日詞臣許士柔力闡先徵倘終庋閣則陛下永言垂則之義未彰昨歲憲成王志道執爭內遣如久沈淪將陛下權宜姑試之心逾晦斯關譽望冀畱睿思三也其次曰一條教卓異本求循茂而厲以考成之格於是撫按不能治貪殘例轉本處庸凡而美以優升之名於是公論不得問摧折會推旣咨羣議而所禁乃在把持館員旣重官評而敷試仍以文字於是盈廷之語默無主閣部之取捨難憑盍求畫一以定歸趨四也其次曰慮久遠夫斃必原其自始法當慮其所終故循事始之觀則兵嘩必由於將劣民亂必由於紳豪武絀必由於文尊宗辱必由於官玩爲要終之論則劣將易制而嘩兵難制豪紳易制而亂民難制文吏易制而武臣難制有司易制而宗潢難制若矯偏過平懼貽後累也五其次曰昭激勸劉之綸以庶常片語而佐樞王來聘以武第踰年而秉纛遭被非常安能不死要在二臣之死亦有難能法應殊卹顧反寥寥天下皆謂陛下驟貴無功之人而薄酬死事之節請自今玆﹤棥心﹥弘斯義卹死勸生俱可致功六也其次曰勵名節孔子疾沒世無稱聖人之期人以名如此今或見人表異輙詆好名臣愚惟懼世不好名所以每多敗名之事至於在位無才皆因骨柔節墮昔人求將略於犯顏敢諫此非虛言原夫畏敵之情無過畏死斧鉞之與鋒鏑其爲不畏豈有殊哉摩厲之術必握其原七也其次曰明駕馭督撫大吏古之所稱連帥全資威重彈壓諸州況當受時臨戎之際小形過差此可鄭重責成勿事頻加呵讓誠恐气失沮喪靦臨將吏勢必倉皇亂謀苟且救過八也﹤鋶﹣釒﹥入上復問用間伐謀之策旣而元璐再陳之且求上盡撤監視內臣以重邊疆不報禮部右侍郎陳子壯嘗謁大學士溫體仁體仁極稱主上神聖臣下不宜異同子壯曰世宗皇帝與議禮諸臣同心並志千載一遇然祔廟之議勛戚之獄當時臣工猶執持不已皇上威嚴有類世宗公之恩遇孰與張桂但以將順而廢匡救恐非善則歸君之道也體仁意沮自後遂至嫌隙庚辰削總督兵部右侍郎兼副都禦史陳奇瑜職聽勘先是八月陜西諸臣李玄李遇知等奏撫寇之誤貽害封疆戕陷生民蓋指奇瑜也兵部尙書張鳳翼與奇瑜姻契歸罪陜西巡撫練國事逮之上命並勘奇瑜旣而李玄等復紏其罪亦逮訊之次年論戍是月盧象升襲賊龍駒嶺敗績十二月癸未朔以干淸宮管事太監馬雲程提督京營戎政溫體仁乞罷不允甲申以司禮太監李承芳總督東廠賊大至鄖西又自洋沔直至興平洵陽白河絡繹不絕副總兵楊正芳深入同鎭筸將張上達死之右僉子兼翰林院侍讀日臣偶遇薛國觀問及之國觀云斯舉甚盛考法殊難臣偶攄臆見國觀躍然爲可久越數日忽舊冢臣李長庚貽書致詢臣卽以議揭答之惟云考選一事所以難者皇上崇治行而弘文之選原屬文章今欲歸之政府則內閣似侵主爵之權責在司銓豈館職不關綸扉之議且法旣尊治則吏部之殿最卽是定評考必以文倘內閣之髙下或乖輿論正使同堂而咨必致彼此牽制欲求文治相準保無長短互異若此者所謂難也愚請吏部先以治行考定之卽以所定人數送閣考選館員凡與試者悉爲治行之尢在內閣卽可一意徵文不必分心采望其甲乙名次以文而定而授官髙下仍準官評拔科道之尢爲館員旣可尊文章於政事之上定編簡之次以部議仍是升器識於文藝之先臣所言如此未嘗品題人物竊定員數有把持劫制之力也陛下卽以多事斥臣臣豈有悔之上善之戊子辰刻日旁有三暈久之乃散丙申總督宣大楊嗣昌奏插漢部落實有數萬小王子至歸化城俟正月來講賞先求開市臣意剿之不能拒之應就其計借市馬爲操縱暫示覊縻亦是一策命部議覆巡撫淮揚禦史劉興秀言山陽海門沭陽桃源睢寧鹽城興化災荒乞蠲不許賊自徽階突入略陽沔縣毀秦王祖塋遊擊唐通兵敗總督兩廣都禦史熊文燦令守道洪云蒸巡道康承祖同參將夏之木張一傑往謝道山招劉香被執上以賊渠受撫自當聽其輸誠豈有登舟往撫之理弛備墮姦尙稱密�未嘗與知督臣節制何事蒙昧如此命巡按禦史確覆不許餙報旣令文燦戴罪自效是月左良玉軍澠池陳永福軍南陽鄧﹤王已﹥爲援而山西平陽汾州防河之戍多逃自靈丘廣昌徑走五臺陜西鄖陽各處告警云東下常徳而河南爲劇兵部議徵邊兵二萬益新餉二十五萬會合湖廣山西討寇關中

崇禎實錄卷之八懷宗端皇帝八

崇禎八年春正月壬子朔左良玉於汝州南山逐賊斬獲甚眾甲寅兵部職方主事賀王盛再劾溫體仁姦庸誤國謫外叛兵焚五臺流盜掠沔洋城固南鄭唐通戰沔縣斬二百餘級左光先戰城固斬百四十五級丙辰命吏部京察丁巳賊至固始明日城陷己未洪承疇以河南賊熾率標三千赴之而西安賊南至盭厔過渭掠西安乾州又河南逸賊復入興安漢中陷寧羗自沔略陽轉入臨洮鞏昌以姜逢元爲太子太保禮部尙書庚申夜賊自固始薄霍丘明日內潰入殺縣丞張有俊教諭倪可大訓導何炳若郾城土寇萬餘人又汾州臨縣彰徳林縣各土寇應之燹掠四聞兵部議調西兵二萬五千人北兵一萬八千人南兵二萬二千人更鉄騎二千以張外嘉及總兵尢世威統之天津兵三千人以徐來朝統之自臨淸濟寧赴歸徳陳州又徵白桿羅网壩兵三千譚大孝統之由夔門赴鄖陽河南時南北濟師共兵七萬二人餉七十八萬六千外畱湖廣新餉十三萬四川新餉二萬吳甡薦張全昌曹文詔從之釋伍自效出太原汝寧賊趨頴州時河南賊分三道趨六安趨鳳陽趨頴掠濮州辛酉巡按四川禦史劉宗祥上吏部左侍郎張捷囑托私札上命捷回奏壬戌賊陷頴州知州尹夢鰲通判趙士﹤宀十見﹥俱闔室死之殺故兵部尙書張鶴鳴雲南按察副使張鶴鵬中書舍人田之應諸生遇害百餘人禮部尙書李康先罷以狥庇試卷也蠲保定眞定等府及景陵衛逋租頴川賊分攻六安壽州甲子修南京文廟丙寅賊陷鳳陽詐樹旗進香前騎後步賊大至而無城遂潰毀公私廬舍光燭百里殺知府顏容暄推官範文英等六人武官四十一人橫屍塞道焚皇陵樓殿燔松三十萬株殺司香太監六十餘人髙墻罪宗百餘人衛軍皆伏迎道左呼千歲聞玄宮且不戒守臣祕不以聞畱守朱國樹捲戰斬二十七人立力竭死恣掠三日己巳鳳陽賊連營紅心池河二驛殺守卒大掠南京兵至賊奔西南定遠焚藕塘距全椒十八里曰石碑橋以筳蒓卜於神祠不利刳神像而去村落爲墟又大賊西返歸徳睢州總兵駱舉駐師紅心驛去鳳陽六十里竟按兵不進巡按禦史吳振纓隱敗不以實聞許朝鮮參貨售半後不許攜次年攜參貨至不索值不應命畱其貨於關外自是貢臣不至哨卒出塞至五藍把喇素之地插漢虎墩妻臺戶同夷目結力麥宰生乞慶宰生臺什宰生駐牧約三千餘人馬五百餘臺戶以前乞市不許再求款大同內中軍孫良弼以聞有旨不得輕信致有疏虞辛未洪承疇至潼關有旨命承疇旣定西事卽癸酉巡按眞定禦史吳履中劾大學士溫體仁王應熊及監視內臣等上切責之乙亥議湖廣加派出帑金二十萬助剿餉貯開封以援兵會集於此出太僕寺金十萬輸西安又截本省餉十萬貯淮陽以防寇逸上遵祖訓命郡王子孫有文武才能堪任用者宗人府以其名具聞朝廷考驗換授官秩其升轉如常法賊陷巢縣殺知縣嚴彥芳攻舒城知縣章可誠開西門誘賊坑千人因掠霍山合肥懷遠臨淮抵廬江邑人具幣求免僞許之夜襲城城陷己卯黃梅賊陷無爲州又掠宿松以潛山太湖宿松俱無城也洪承疇抵河南時南陽及廬氏嵩縣等盜知承疇至又入潼關渭華南山及�雒間承疇遣副總兵來胤昌以千二百人往戍西安又令總兵秦翼明遊來朝間道向山東徑趨徐州捍江北逸寇二月壬午朔趣洪承疇入河南督剿賊陷潛山募縣官千金得之刺不死又至太湖縣城東有大濠知縣金珩據之以守姦人導賊渡河執知縣剌之未殊自經丙戌城陷賊至宿松守臣遁民畏賊迎之復殺掠無算洪承疇至睢州擊賊斬首甚眾時湖廣兵扼賊賊仍走太湖而河南賊迫於諸路兵以南陽則過應山隨州棗陽以汝寧則入麻城黃州鳳頴之賊入英山霍山蘄黃梅潛山廣濟黃陂以及黃州皆擾鎭筸茅岡兵二千餘人施南女官冉氏兵五千餘人先後至俱分戍護顯陵官兵旣東其在嵩盧氏靈寶陜鄧淅川諸寇密邇潼關雒南者又折入秦中雒南賊約六七萬人咸陽長安盭厔等縣並遭蹂躪有四大營屯涇陽且北渡渭河東突三水淳化出耀州富平蒲城恣剽掠其河南賊老犭�回犭�回張獻忠等續過�州至於秦川命被寇州縣免崇禎七年六年逋租和滁含山全椒量蠲張其威率官兵救宿松賊伏發敗走把總包文達項鼎鏞朱士胤俱沒吳志葵力鬥殺四十餘人賊引去癸巳上傳免經筵時鳳陽失事報至甲午逮總督漕運巡撫鳳陽左副都禦史楊一鵬巡按禦史吳振纓倪元璐上言盜賊之禍震及祖陵國家大辱可謂極矣可謂但以今日人心所在思亂若陛下求其本謀願首發罪己之詔痛切撝謙布告天下然此非徒空言也因是以廣宣徳意除民疾苦今民最苦無若催科未敢興言冀停加派惟請自崇禎七年以前一應逋�悉與蠲除斷自八年督徵有司考成亦務少﹤宀十見﹥繁瘠之鄕量以九分爲率又東南雜角�羊擾累無紀其諸一切苟非至急如絹布絲棉顏料漆油之數悉可攺從折色此二者於下誠益於上亦未之損也民之胱此不猶釋湯火乎至發獘而遠追數十年之事紏章一上蔓延不休扳贓而旁及數千里之人部文一下冤號四徹所以海內安分守株之民一夕數驚嗟乎誰有以民間此苦告之陛下者乎今請發獘止推現前追贓但嚴本犯苟是數者悉行臣言天下大悅賊气自奪及今不圖日蔓一日必至無地非兵無民非賊刀劍多於牛犢阡陌決爲戰場陛下亦安得執空版而問諸燐燹之區哉故以今日之勢爲殄賊之謀卽使良平復起不能易臣此言也上深然之命部酌奏己亥命百官修省工部主事鄭爾說上言修省之實刑獄太盛賦役太繁摧拆太甚鼓舞未盡神言路未盡輸焦勞未盡當上責其輕率庚子禦史鄧金�弘言治亂根原間不容髮今者邊塞虐而叛人助之寇盜虐而客兵助之水旱虐而掊克吏助之時而搜括時而助皇上或謂潤槖之羨而不知皆﹤髙攵﹥骨吸髓以盡人之財者也豫徵帶徵力辧催科皇上或謂急公之效而不知析骸易子以盡人之力者也至於告密漸開已非殺不辜失不經之道讞獄屢駁豈是辟弗辟宥弗宥之心請按崇禎七年以前官民贓犯一切平反之而且鞀鐸無虛懸謫籍無永錮撥亂反治之道莫亟於此上是之刑部主事胡江劾溫體仁誤國鐫一級丙午陳子壯上言﹤宀十見﹥卹實政曰蠲租曰淸獄曰束兵曰卹宗曰宥罪曰豁贓曰使過曰攺折曰﹤宀十見﹥驛曰省工曰旌敍曰事例上從之惟事例不開淸兵四萬號十萬自沈陽西趨河套收插漢餘部是月洪承疇請四川撫鎭移夔門達州進援鄖襄漢中湖廣撫鎭分駐承天襄陽進援河南南陽鄖撫移駐鄖襄總漕移駐穎亳近援汝寧歸徳山東撫臣移曹濮沂州近援江北河南山西撫臣移平陽蒲州近援靈寶陜州陜西撫臣移�州並調度興安漢中河南撫臣移汝陽南陽河南間保定撫臣總兵移駐邯鄲磁州可南北策應從之三月辛亥朔大霾晦甲寅以天變諭修省賊陷麻城候補給事中劉含輝乞蠲陜西八年以上逋租不許先是江北安慶賊奔蘄黃洪承疇次汝寧慮其再入江北令鄧玘尢翟文扼之曹文詔邀於光山應隨間賀人龍劉成功移鳳陽之戍分駐信陽泌陽恐其入豫也是日賊入襄陽之雙溝鎭欲寇樊城會兩唐白二河溢阻渡從松林寺窺郢中總兵許成名觀望不敢進丙寅淸兵二十餘騎攻宣府水泉口乙亥虎墩兔憨妻囊囊臺戶率其部二千餘人歸於淸謀入張家口時虎墩兔憨已死初諸部皆在遼西領賞丁卯戊辰西徙部眾敗散賊犯應山隨州是日總兵鄧玘爲叛卒殺於樊城玘素無紀律所領蜀兵好淫掠俄騎營叛玘避樓墜火死舉營北竄惟步卒未動仍命副總兵賈一選周繼元領之是月兵科給事中常自裕上言皇上赫然震怒調兵七萬發餉九十三萬然兵七萬其實不過五萬且分之各處未足遏賊鳳陽焚劫四日而馬爌至歸徳圍角�羊三日而鄧玘來頴亳安廬之賊返旆而北尢世威等信尙杳然至賀人龍過尉氏以縣令閉門焚其關廂縣令饋數百金而去各處淫掠所謂賊梳軍櫛也惟皇上嚴飭之以信軍法夏四月乙酉援剿總兵官曹文詔追賊於�州初洪承疇囑文詔寇必走�州宜自新安宜陽澠池扼之賊果屯�州城外二十里文詔逐之金嶺川賊據山以千騎逆我參將曹變蛟力斗各營夾擊郤之斬九十九級獲十九人時承疇至汝州知賊必入秦令張應昌尢文翟自鄖陽徵鳳縣兩當徽州呂陽之賊轉赴興安漢中自率賀人龍等自汝入秦檄文詔以師會丁亥福建遊擊鄭芝龍合兵擊劉香於由尾遠洋香脇兵備道洪云蒸出舡止兵云蒸大呼曰我矢死報國亟擊毋失遂遇害香勢蹙自焚溺死承運庫太監周禮言崇禎六年七年省直金花銀共負八十九萬命趣之丙申寇萬餘自肅州金裏池溝距蘭州四十里焚先肅王享殿明日掠東岡鎭距城二十里過臯蘭山丁酉官兵自興平抵乾州之揚河鎭擊賊敗之斬一金龍衣者云李自成之弟過天星也予故遼東總兵官寧遠伯李成梁祭葬禮部右侍郎陳子壯上言成梁馳驅疆場四十餘載先後血戰斬馘首功一萬五千級拓地七百餘里威震烜赫或以其棄地大抵謂﹤宀十見﹥奠六堡耳臣訪遼東﹤宀十見﹥奠邊外百餘里地名張其哈喇海子中外接壤一望膏腴時邊地稍寧漢人往出塞掘參生聚日繁成梁再鎭遼東恐姦徒勾引爲孽遣參將韓宗功收回漢人人皆重遷遂縱火焚其廬舍催督過峻值春冰未泮人渡冰裂溺死甚眾中朝遂有棄地之說豈可以忠謀之未善遂沒其大功乎古有千金市駿如此勛伐其骨𨿽槁其气猶烈若出自恩命所以作士气而厲忠良者多矣上從之壬寅免掖縣平度田租洪承疇次靈寶曹文詔自南陽至以�雒爲賊藪漢中興平其寄徑也入潼關恐後於是以文詔兵出關鄕直搗�雒仍自山陽鎭安洵陽馳興安漢中過其奔軼五月甲寅曹文詔夜至五峪寇伏險誘我文詔擊敗之張全昌自咸陽出興平之東明日老犭�回犭�回等距我營五十里賀人龍南入子午谷奪其南徑劉成功及遊擊王永輝往東南遏其北走遂角�羊醴泉之圍斬二百六十四級賊連夜渡渭河走郿縣承疇恐其東奔卽舉兵渡河走丁卯祖大壽聞淸兵五六千騎屯九華山卽率兵至吳錦廟迎戰卻之乙亥大學士吳宗達致仕六月己卯朔朵顏三衛長昂等三十六家至會州楊樹川執哨總陳尙義求款兵科給事中宋學顯禦史張纘曾各劾大學士溫體仁貪擅並及王應熊先是楊一鵬議移鎭應熊以爲不必故學顯劾之刑科給事中何楷劾首輔溫體仁私比吳振纓次輔王應熊私比楊一鵬於是體仁應熊各﹤鋶﹣釒﹥辧楷又奏臣奉旨於十四日而應熊﹤鋶﹣釒﹥辧先於十三日且應熊又休沭私第是禁並逮直日中書舍人劉天錫等各下獄降二級仍戒縱人私窺章奏者時何吾騶不滿應熊思傾之幸錢士升力劑其間得角�羊戊子西人四五萬騎出套屯花馬池興武營分三千騎掠鹽池常州下馬關庚寅插漢虎墩兔憨妻及陜西土霸土囊等部約萬餘人俱歸於淸遂率之東行其精騎仍畱黃河東岸自趨朔州攻平遠路鉄山堡戊戌誅故總督尙書楊一鵬巡按禦史吳振纓論死旣而減戍時振纓巡視皇陵反得末減溫體仁內援力也丙午上禦門召廷臣於階諭諸臣才品朕未徧知今試各擬其人於是廷臣各擬進並推在籍諸臣堪任閣員者共舉林釬孫愼行劉宗周命特召之曹文詔至娑羅寨寇大至力竭自刎文詔敢鬥殺賊甚多爲賊所畏官軍聞之奪气秋七月己酉朔山西臨縣大冰雹三日種二尺餘大如鵝卵傷稼辛亥平谷遵化蝗淸兵出宣府引還甲子禦制小學新序以小學頒天下甲戌以少詹事文震孟爲刑部右侍郎張至發爲禮部左侍郎兼東閣大學士直文淵閣時震孟引疾不出蓋上特簡也體仁薦蔡奕琛陳子壯不聽八月戊寅朔總督漕運劉榮嗣以駱馬湖阻運請挽黃河自宿遷至邳州開河注之計二百十里估費五十萬上切責之命科部各官分地督運從太監張彜憲之言也丙戌命謚理學遜國諸臣戶部奏江西大水乞攺折不許命撫按加意軫卹奪俸二月己亥刑部浙江司員外郎胡江以撤稅監�劾體仁尢當罷斥上怒下獄削籍命巡撫盧象升總理直隸河南山東四川湖廣等處軍務洪承疇剿寇西北象升剿寇東南如寇入秦象升進兵合擊其監軍道河南戴東旻湖廣苗胙土南直史可法各往來催運各營糧餉丙午上諭致治安民全在守令命兩京文職三品以下五品以上各舉堪任知府一人亡論科第貢監在內翰林科道在外撫按司道知府官各舉州縣官一人亡論貢監吏士過期不舉議處失舉連坐九月戊申朔逮總理河道工部尙書劉榮嗣初榮嗣以黃水濟宿遷之運旣鑿而黃河故道朝暮遷徙不可以舟於是南京刑科給事中曹景參劾之被逮中河工部郎中胡璉坐贓多論死始首事侵費俱不由璉人頗惜之壬申閣臣捐助陵工工科給事中範淑泰奏言陵寢失事實由楊一鵬一鵬撤防實由王應熊使應熊不擬此旨何至失事他人可捐助在應熊不宜捐助也應熊大沮上揭引罪丙戌罷熒惑犯太微冬十月辛巳巡撫登萊東江備兵援遼恢復金復海蓋贊理軍務兼管糧餉都察院右副都禦史陳徳元罷廷推山東布政使勞永嘉會吏部請裁登撫遂並罷永嘉時永嘉欲歸計得巡撫禦溫體仁許之知登撫且罷遂以永嘉名上永嘉爲巡撫三日角�羊任去體仁因機納賄類如此先是吏部尙書謝升擬升工科都給事中許譽卿爲南太常卿溫體仁難之何吾騶文震孟在直擬旨不必注定南北部執如初譽卿請告吾騶語震孟曰還以太常卿而去升遂劾譽卿卿家居已久遷除非過格於銓輔而震孟未之知也庚戌吾騶以譽卿事奏辧云皇上詢錢士升士升當必實告士升因言十月十六日謝升參許譽卿﹤鋶﹣釒﹥禦過重已復述同官意於溫體仁聽首臣議當日情事如此今吾騶乃云首臣私詢士升臣在直幾二載與首臣公見外無交語而忽以私之名相加臣不受也癸丑大學士何吾騶致仕文震孟免許譽卿削籍震孟自恃特簡於體仁無所依附嘗與體仁論庶吉士鄭鄤當遷除拂體仁意已擬謝升參﹤鋶﹣釒﹥欲奪譽卿俸體仁難之震孟作色擲筆曰削籍科道之榮也體仁夕揭上明日二相同罷由在閣時相持激也震孟素負時望上知遇甚厚乃入相僅兩月而齟齬同官不竟其用議者惜之上下詔罪已避殿徹樂詔曰朕以涼徳纘承大統不期倚任非人遂至師徒暴露黎庶顚連國帑匱絀而徵調未已閭閻雕攰而加派難停中夜思維不勝愧憤今年正月復致上干皇陵祖恫民仇責實在朕於是張兵措餉勒限責成不期諸臣失算再令潰決地方復遭蹂躪生靈又罹湯火痛心切齒其何以堪今再調援兵畱新餉立救元元務在此舉惟是行間文武主客士卒勞苦饑寒深切朕念念其風餐露宿朕不忍安臥深宮念其飲冰食粗朕不忍獨享甘旨念其披艱冒險朕不忍獨衣文繡玆擇十月三日避居武英殿減膳徹樂除典禮外惟以靑衣從事以示與我行間文武士卒甘苦相同之意以太平之日爲止文武亦各省察往過淬勵將來上下交修用天意總督總理徧告行間仰體朕心共救民命十一月丁巳逮前庶吉士鄭鄤鄤繼母大學士吳宗達女弟而鄤薄於宗達嘗揭其杖毋蒸妾事文震孟旣以鄤故忤溫體仁體仁遂發其事以宗達揭入告下鄤獄壬申禮部右侍郎陳子壯奏言宗秩攺授適開僥幸之門上以其阻詔間親欺妄恣肆遂下子壯於刑部獄十二月戊寅城鳳陽甲申前禮部尙書孫愼行應召至京疾甚命兔陛見先是李自成入汝州自魯山葉縣越光山固始乙酉陷光州南城己丑吏部尙書謝升奏乞起廢遂列薦張士範等一百六人云四方多警人才實難或情罪微有可原抑才力尙堪驅使倘蒙湔洗策勵新圖溫體仁力沮之事遂中止辛丑淸兵二十五騎自昌城渡江至朝鮮脇其兵三千人癸卯賜唐王祖訓會典五經四書二十一史通鑑綱目忠經孝經李自成陷和州殺知州黎弘業禦史馬如蛟等直趨江浦焚蘆州

崇禎實錄卷之九懷宗端皇帝九

崇禎九年正月甲寅朔李自成攻固始別將陷靈臺丙辰左良玉遇李自成於閿鄕陳友福援之良玉斬九十級賊東趨江北又別賊後至自桐柏唐縣偪隨州戊午故禮部尙書孫愼行卒贈太子太保愼行性恬退然矯矯持風節士君子皆倚重焉天啟初爭紅凡識者韙之癸亥賊自霍山六安直攻廬州飄忽千里攻廬州九日塡壕穴城無遺力知府吳太朴固守遂掠全椒破含山巢縣圍江浦南京兵部遣浦口營提督總兵杜弘域援之丁卯以禮部侍郎林釬兼東閣大學士直文淵閣壬申別賊焚閿鄕明日從南山而北直至潼關不得入陳永福敗萬最彊無過闖王彼多番漢降丁堅甲鉄騎兵有紀律其鋒甚銳聞在關中攻扶風數日破之洪承疇猶在咸陽渭水之南其在豫中直趨汝蔡破光州南盧象升尙駐信陽如此畏縮卽日報斬獲不過別營小隊耳於闖勢曾無損也今奏賊在宜君鄜州當責秦撫豫賊在靈寶閿鄕盧氏永寧當專責豫撫而督理兩臣宜令專圖闖王在承疇以孫顯祖王承恩邊兵川兵等二萬出關由汝魯疾趨光固遏其返家在象升以祖大樂祖﹤宀十見﹥等關兵筸兵二萬由息頴直奔英山六安截其前淮撫朱大典督楊禦蕃等屯於廬霍防其東突應撫張國維以許自彊等屯於潛山太湖防其入安慶楚撫王夢尹以秦翼明等屯於麻城黃陂防其南衝唐鄧隨之棗間則鄖撫宋祖舜也時鄖陽棗陽土寇並熾孝陵樹雷火二月己卯寇至太湖吏張如祥饋賊羊酒遂渡濠陷城執知縣不屈自經因大殺掠庚辰至宿松守臣先遁吏民出迎殺村人千餘淸兵攻大同馬蓮口有大峪村諸生張桂抗死之甲申寇圍滁州太僕寺卿李覺斯等力拒之盧象升救之祖﹤宀十見﹥以精騎戰城南楊世恩以步卒出城北擊敗之寇北走鳳陽知府支應莭卻之焚正陽鎭編筏渡河而北一奔懷遠一奔壽州余奔穎霍懷遠無城不潰遂向靈壁虹縣總督漕運朱大典遣副總兵劉良佐薊密遊擊苖有才等戰蒙城之陳摶橋寇走亳走歸徳永寧監軍道王繼謨同副總兵祖大樂逐之乙酉寧夏卒饑索餉殺巡撫右僉都禦史王楫兵備副使丁啟睿撫定之斬首亂七人淮安武舉陳啟新上言今天下有三大病曰科目取人今之爲文者孝弟與堯舜同轍仁義與孔孟爭衡及見於政事恣其性情任其貪酷是政事文章兩旣相悖亦何賴乎科目取人者曰資格用人國初三途並用今則惟尙進士是以明經一科明知歷任有限毋寧貪得以爲子孫計若至進士朋比橫行淸華津要旦夕可致不曰俸久則曰資深及其設施未免以位髙互相觀望亦何取乎資格用人哉曰推知行取科道舊例選給事禦史以進士舉人教官等項除之今惟選用進士彼受任時先以臺省自居淩上虐下民旣不安又能已於亂乎亦何取以推知爲科道哉惟願皇上停科目以黜虛文舉孝廉以崇實行罷推官行取以除積橫之習蠲災傷錢糧以蘇累困之泯而且專拜大將舉行登壇推轂之禮使其節制有司便宜行事如此則民怨可平天下可靖矣上異其言特授吏科給事中命遇事直陳無隱其實啟新言甚庸妄當時執政覘上意欲立辟門特典以示異故令啟新伏正陽上門書托曹化淳聞之於內立致侍從使摶擊自效乃啟新亦不之應而上之陰爲內外所借終不悟也己亥總兵楊正芳擊賊當陽大敗之辛丑修太廟乙巳山西饑人相食三月丙寅朔工部右侍郎劉宗周奏言痛憤自艱其略曰皇上以不世出之賢際中興之運卽位之初銳意太平欲躋一世於唐虞三代甚盛心也而施爲次第之間未得其於是屬意恢遼而賊臣以五年之說進至於震及宗社朝廷始有積輕士大夫之心繇此耳參於近侍腹心寄於幹城治術專尙刑名政體歸之叢脞自廠衛司譏防而告訐之風熾詔獄及士紳而堂簾之等夷人人救過不給而欺罔之習轉盛事事仰承獨斷而謟佞之風日長甚者參罰之法惟核糧餉是以官愈貪賦愈逋民愈困而盜賊徧起皇上復設總理設監紀遂至督撫無權封疆之責任益輕將則日懦兵則日驕而且勒限盡賊行間惟殺良報級以幸免無罪使生靈塗炭天下事尙忍言哉夫皇上不過始於一念之矯枉而積漸之勢釀爲厲階遂幾於莫可匡救則今日轉亂爲治之機斷可識已皇上所恃以治天下者法也而非所以法也所以法者道也如以道則必體上天生物之心而不徒倚用風雷念祖宗學古之益而不至輕言攺作法堯舜之舍己從人以﹤宀十見﹥大餋人才法文武之發政施仁以拊循結人心而且還內庭以掃除之役正懦帥以失律之誅特頒尺一之詔遣廷臣賫內帑巡行郡國爲招撫使招其無罪而流亡者耑責撫鎭陳師險隘堅壁淸野聽其窮而自歸誅渠之外不殺一人此聖人治天下之明效也又言陳啟新宜辧事黃門稍如試禦史例果有奇效實授未晚不然如名器可惜何﹤鋶﹣釒﹥入不報道周尋罷戊申吳甡奏言聞喜沁源尋縣人饑相食命發三萬五千金賑卹之庚戌福建右衛經歷吳鯤化劾故雲南巡撫右僉都禦史錢士晉婪狀並及其弟大學士升因奏辧旣以士晉已沒不問辛亥臨邑諸生邢王兪上足餉四議不報諭兵部勒盧象升及河南陜西鄖陽各巡撫克期剿寇軍令狀奏聞庚申賑南陽災民三萬金唐王聿鍵奏南陽洊饑有毋烹其女者乙丑國子祭酒倪元璐奏言昨見湖廣黃安縣學生鄒黃妄言薦舉列及臣名不勝駭異陛下求言若渴本期宣隱燭幽而宵人遂以干進薄孔孟爲糠秕网簮紳爲桃李一月未久螽湧波騰凡夫遊閒失志之徒狡獪生風之輩無不人驚蔡澤言擬千秋上藐天威下滅國紀至吳鯤化以部民參及撫按鄒黃以下士薦及朝紳如是而望天下宣力之臣揚眉昂首以集事致功豈可得乎上是之戊辰以孫傳庭爲右僉都禦史巡撫陜西大學士錢士升上四箴曰﹤宀十見﹥以禦眾如天之覆不兢不絿世躋仁壽曰簡以禦下苦网在綱執要則逸紛更則荒曰虛以宅心如鑑斯空以意索照億逆則窮曰平以出政如衡斯準矯偏執中罔或不凜甲戌削撫治鄖陽都禦史宋祖舜籍祖舜輕寇追之失利亡其印符夏四月乙亥朔廣東道禦史詹爾選奏言挾私幸售剌及陳啟新上切責之丙子吏部覆中外官薦舉共二百人上召對武英殿武生李琎奏致治在足國請括天下巨室報名輸官籍沒助餉大學士錢士升以首實籍沒衰世之政行之必立致大亂當究治遂擬旨進溫體仁曰上欲通言路恐所擬太重遂攺擬旣而士升特﹤鋶﹣釒﹥參琎上以士升密勿大臣乃同外臣要譽切責之壬午總兵鄧祖禹敗賊於鄖陽大學士錢士升乞罷許之初溫體仁深結士升其入相也體仁有所爲必力推之如用冢宰謝升總憲唐世濟皆體仁意士升成焉及體仁逐文震孟頗引士升爲證士升亦助體仁及進退已定謀去士升前吳鯤化訐奏卽擬嚴旨囑林釬毋泄言至是士升去位體仁實中構之廣東道禦史詹爾選上言大學士錢士升引咎回籍明輔臣以執爭去也皇上方獎許以示鼓舞之不暇顧疑以爲要譽人臣而習於名譽義所不敢出也乃人主不以名譽鼓天下使其臣爭爲尸位保寵習成寡廉鮮恥之世又豈國家之利也哉況今天下疑皇上者不少矣何也以天下人事皇上皆中材以下之品也知常而不知變知平而不知奇將日懦卒日驕聖意欲假之事權也而人見億萬生靈徒以供﹤韋未﹥韐之逗畱則疑過於右武崇武試重騎射聖意欲以助其不振也而人見絀徳齊力塗則疑緩於敷文免覲之說行皇上意在暫蘇民困而或疑朝宗之大義反不值數萬之金錢駁問之事繁皇上意在痛懲姦頑而或疑明允之刑書豈能當加等之紛亂其君子憂驅策之無當其小人懼陷累之多門明知一切苟且之政或拊心愧恨或對眾欷歔輔臣偶因一事代天下發憤而竟郁志以志所日與皇上處者惟此苛細刻薄不識大體之徒毀成法而釀隱憂天下事尙忍言哉癸巳召文武大臣及禦史詹爾選於武英殿上怒爾選詰之聲色俱厲爾選從容廷辧不爲詘問如何爲苟且對曰卽損助一事苟且已甚反覆數百言且曰臣死不足惜皇上幸聽臣事尙可爲卽不聽臣亦可畱爲他日之思上益怒欲下之獄閣臣申救良久命頌系直廬明日下都察院論罪左都禦史唐世濟議罰俸上以所議涉誇並削主稿禦史張三謨籍令天下生員舉貢兼習騎射乙酉重浚泇河成免上津等十五州縣田租大學士溫體仁等各捐俸市馬以閱視關寧太監髙起潛請之也工部右侍郎劉宗周上言一歲之間捐助陵工以及城工又助馬價以是報稱萬一而時奉急公之旨諸臣於此毋乃沾沾有市心此臣所謂以利誘也惟念皇上罷得已之役停不急之務不徒爲一切苟且之計則亦何事屑屑以言利爲乎盧象升自南陽鄧州赴襄中同湖廣官兵進師河南巡撫陳必謙亦討內鄕浙川餘寇祖﹤宀十見﹥李重鎭兵由﹤並刂﹥門達﹤並刂﹥州防其奔軼令秦翼楊世臣等搜山祖大樂由光鄧夾擊時江北賊盡河南賊少大寇俱界秦楚萬山之中竹山知縣黃應鵬竹溪知縣魏鎭安鄖西知縣劉伯元俱遁甲午刑部尙書馮英罷以論贖藐玩也淸兵薄宣府大同塞下釋陳子壯於獄重慶翟昌進白兔斥之癸丑頒赦詔招撫各處盜賊令地方有司多方安插以消反側違者重治之淸江縣南城陷二十餘丈入地深二丈有奇庚寅逮滋陽知縣成徳下錦衣獄徳性剛激出前大學士文震孟門至是連章攻溫體仁凡十上盡發其姦狀逮至京徳少孤母張氏視甚謹至是母不勝忿日伺體仁輿出輙道詬之徳移獄刑部徵贓二千金戍延綏壬戌上祀北郊是月副總兵湯九川擊賊嵩縣敗沒降盜過天星安置延安復叛謀渡河入山西李自成老犭�回犭�回混十萬等數部自楚豫入�南雒南大嶺而眞定順徳王剛遺孽復作陜西盜混天星九條龍等在林縣固原分營聞過天星敗合謀犯蘭州河州南犯全寧安定洪承疇以甘肅總兵柳紹宗同左光先追之乾魚池賊仍東奔命兵部職方司郎中包鳳起賫詔招撫羣盜六月甲戌朔以吏部右侍郎孔貞運禮部尙書賀逢聖黃士俊俱兼東閣大學士直文淵閣乙亥大學士林釬卒丙子前禮部左侍郎兼東閣大學士文震孟卒夜子刻有大星如鬥色赤芒耀約十丈自西南流東聲如雷己亥巡撫河南陳必謙趨南陽令南陽知縣何騰蛟諭浙川賊不聽總兵角�羊進忠自請往被殺淸兵入喜峯口巡關禦史王肇坤死之時昌平垂陷肇坤悉散家人策馬冒陣死積屍北城下時暑月迄兵退始出之以殮事聞上猶遣勘以北城誤奏北門而上心知昌平無北門也久之贈太僕寺少卿淸兵攻居庸關昌平北路大同總兵王朴馳援秋七月癸卯朔日食國子監祭酒倪元璐乞免許之元璐見忌於同邑左庶子丁進因嗾誠意伯劉孔昭訐之也丁未淸兵深入己酉淸兵間道自天壽山後至昌平隆丁二千人內應城陷總兵巢丕昌降戶部主事王桂趟恍提督太監王希忠等皆被殺初巡關太庚戌淸兵薄西山攻鞏華城守將姜瑄卻之時謀南下僞遺副總兵黑雲龍書約內應以雲龍勇敢欲計去之上召諭雲龍令誘淸深入雲龍出設伏西山北隅淸兵知之引還良鄕壬子昌平叛兵薄西直門淸兵屯淸河抄河南出兵部傳檄徵山東總兵劉澤淸五千人山西總兵王忠猛如虎四千人大同總兵王朴保定總兵董用文各五千人山永總兵祖大壽萬五千人關寧薊密各總兵祖大樂李重鎭馬如龍共萬七千人入援唐王聿鍵奏請率兵勤王不許丙辰召廷臣於平臺問方略時斗米三百錢上憂之戶部尙書侯恂言禁市沽左都禦史唐世濟言破格用人刑部侍郎朱大啟請立營城外方可守禦吏科都給事中顏繼祖言收餋京民細弱上諭急巡撫陜西孫傳庭擊賊盭厔擒闖王安塞髙迎祥及劉哲等癸亥兵部尙書張鳳翼自請總督各鎭援兵出師許之賜尙方劍給萬金賞功牌五百以監視關寧太監髙起潛爲總監南援霸州遼東前鋒總兵祖大壽爲提督同山海總兵張時傑屬起潛給三萬金賞功牌千購賞格兵科給事中張第元監軍巡撫遼東方一��滲守山海關淸兵入定興殺前光祿寺少卿鹿善繼又入房山丙寅上聞淸兵焚昌平攻鞏華疑有歸志諭兵部聯絡京軍以前司禮監張云漢韓贊周爲副提督巡城閱軍八月壬申朔唐王聿鍵率護軍千人勤王汝南道周以典止之不聽至裕州巡按禦史楊繩武以聞命勸阻還國以天壽山守備魏國徵總督宣府昌平京營禦馬太監鄧良輔爲分守太監鄧希詔監視中西二協太監杜勛分守癸酉初昏有大星西流有聲色赤丙子王朴及淸兵戰於涿州己卯淸兵入文安尋入永淸分攻漷縣遂安雄縣庚辰以張元佐爲兵部右侍郎鎭守昌平時太監提督天壽山者皆卽日往上語閣臣曰內臣卽日行道而侍郎三日未出何怪朕用內臣耶督師兵部尙書張鳳翼總督宣大梁廷棟及總監髙起潛於涿州南兵部奏故輔馮銓力守涿州享士卻厥功可嘉總督宣大梁廷棟亦盛稱之乙酉淸兵攻香河回涿州陷順義知縣上官藎自經明日遇邊兵蘆溝橋趨東北至懷柔大安入西和丙戌淸兵自香河趨河西務戊子召廷臣於平臺及河南道禦史金光宸初光宸參督師張鳳翼及鎭守通州兵部右侍郎仇維楨首敍內臣守禦功爲借援又請罷內臣督兵上弗善也是日上怒甚曰仇維楨方至通州爾卽借題沽名欲因朝對重治之會大雷雨上意角�羊乃議謫辛丑淸兵雄縣而北攻陷城堡甚眾張鳳翼自京出梁廷棟自南至俱踵之不敢擊鳳翼屯遷安之五重安從鄧林奇之計固壘自守淸兵出建昌冷口守將崔秉徳請率兵遏其歸路總監髙起潛令半渡擊之實望速歸不敢邀戰也永平監軍劉景輝忿之欲獨出戰士民挽之不聽乃戰遷安之棗村河夜擊殺一二百人鳳翼在五重安經旬不出九月壬寅朔淸兵出冷口凡次次第引歸四日始盡髙起潛等度盡退始進右門山報斬三級癸卯督師兵部尙書張鳳翼卒於行營或曰懼罪飲藥也淸兵攻朝鮮登萊總兵官沈冬魁登島總兵官陳洪範進師耀州北岸己酉以盧象升爲兵部左侍郎總督各鎭援兵賜尙方劍庚戌淸兵攻山海關之一片石紅山溝山永巡撫馮任禦卻之辛酉總督宣大兵部右侍郎梁廷棟免尋卒其後刑部論辟廷棟畱心邊務喜談兵及出禦一籌莫展遂鬱鬱以沒辛未皇五子慈火�眞生皇貴妃田氏出也丁巳上手諭兵部曰邊備難緩帑匱民窮令兵部司官借武淸侯李成名四十萬金髮關寧借駙馬都尉王昺萬煒冉興讓各十萬金髮大同西寧令工部借太監田詔十萬金治冑借魏學顏五萬金治營鋪事平帑裕償之如尙義樂助從優獎敍冬十月壬申朔禮科給事中馮元飈上言臣待罪禮科與聞掌故每見鉅重諸務類多廢弛如謚法五年一舉今或再訪而無一報歷數終古不易今持各是而滋大疑至若實錄則萬世是非之衡亦一時勸懲所恃也歷朝以來𨿽禦史長久實錄之成無踰數歲今熹廟七載豈待九年何狥何疑坐成廢閣此固非一政一事之偸惰也上是之前工部右侍郎劉宗周上言臣出國門至天津始知陵園破昌平而南臣竊痛之自己巳以來無日不綢繆未雨而天下禍亂一至於此往者袁崇煥誤國其他不過爲法受過耳小人競起而修門戶之怨舉朝士之異已者槪坐煥黨次第寘之重典或削籍去自此小人進而君子退中官用事而外廷浸疏朝政日隳邊政日壞今日之禍實己巳釀成之也且張鳳翼之溺職中樞而與之專徵何以服王洽之死丁魁楚之失事於邊而與之戴罪何以服劉策之死今幸以二州八縣生靈結一飽揚之局則廷臣之累累若若猶靦顏在位者又何以謝韓爌張鳳翔李邦華諸臣之或戍或去豈昔之一一爲異己驅除者今不難以同己互相與乎臣於是知小人之禍人國無已時也皇上惡私交而臣下多以告訐進皇上錄淸節而臣下多以曲謹容皇上崇厲精而臣下奔走承順以爲恭皇上尙綜核而臣下瑣屑吹求以示察窺其用心無往不出於身家利祿皇上不察而用之則聚天下之小人立於朝而有所不覺矣人才之不競也非無才之患而不能用才之患也今天下卽稱乏才亦何至盡出一二中官下每當緩急之際必倚以大任三協有遣通津臨徳有遣又重其體統等於總督中官總督將置總督於何地總督無權將置撫按於何地是以封疆嘗試也且小人與中官每相引重而君子獨岸然自異故自古有用小人之君子終無黨比中官之君子皇上誠欲進君子退小人而復用中官以參制之此今日國士品之所以日壞也鳴呼八年之間誰秉國成臣不能爲首輔溫體仁角�羊矣仰惟皇上念亂圖存首以退小人進君子挽回世道仍急罷三協通津之使責成中外諸臣各修職業不再以人國爲僥幸體仁所爲桑楡之收庶幾在此﹤鋶﹣釒﹥入不報起守制楊嗣昌爲兵部尙書兵科給事中宋權言皇上令科甲並用內外並轉而吏部止用乙榜以充進士所不欲選之地故各邊各衝之道臣皆乙榜而進士居閒地各邊各衝之巡撫皆外職而京官自轉京卿𨿽設創法止以營私時廷臣力護甲科故權言及之甲午賜閣臣及太監曹化淳等彩幣時各進馬也命采銅鉄鉛銀等礦以儲國用十一月辛丑朔上南郊告廟丙午敍京師城守功提督京營成國公朱純臣蔭錦衣衛指揮僉事協理戎政兵部尙書陸完學進太子太保蔭正千戶太監張國元曹化淳蔭指揮僉事各世襲賜金幣其餘文武大臣內員升賚有差初曹化淳提督京營收用降丁凡城外皆稱京營降丁而所收降丁已叛於昌平矣己巳敍先年守黔功故巡撫李橒巡按史永安各進一級賜金三十故總督王三善加贈太子少保立祠庚午下左都禦史唐世濟於獄世濟以邊才薦故兵部尙書霍維華戍上謂逆案槪不舉用世濟欺蒙下刑部獄明年正月霍維華戍沒閏月論世濟罪戍邊是月廢唐王聿鍵爲庶人以前擅兵入援也十二月辛未朔先是命吏部指奏數年銓政之獘至是吏部覆陳上切責之以爾部職專用人推舉不效乃反稱綱目太密使中外束手且平時升轉必優京卿甲科乃云京卿未必勝外官甲科未嘗勝乙榜如此遊移豈大臣實心體國之道丁酉召廷臣於平臺時淸兵十五萬騎侵朝鮮皆西人及孔有徳耿仲明爲先鋒上恐來春復至邊命邊臣增兵築堡是冬歲星犯執法

崇禎實錄卷之十懷宗端皇帝十

崇禎十年春正月辛丑朔日食免朝賀以程國祥爲戶部尙書甲辰常熟張從儒訐奏前禮部右侍郎錢謙益蓋怨家嗾之也﹤鋶﹣釒﹥上溫體仁修恡命逮下刑部獄幾殆謙益嘗作故太監王安祠記曹化淳出王安門憤其冤發從儒等陰謀立枷死以禦馬太監李名臣提督京城巡捕王之俊副之二月甲戌以司禮太監曹化淳提督東廠遣朝臣趣各省逋賦庚辰逮巡按山西禦史張孫振孫振貪穢不職先誣學臣袁繼咸山西丙子貢士衛周祚等訟其冤命並逮孫振訊之繼咸守官奉功令廉介自持自書卷外無長物近之推督學政者必稱焉壬午吏部尙書謝升罷以田惟嘉代之總理淮揚鹽課太監楊顯名參前巡鹽禦史張餋髙欽舜共侵稅額詔逮餋舜欽餋先卒下撫按錄其家三月庚子朔時太倉庶吉士張溥前臨川知縣張采皆家居淐復社以惇古學海內靡然趨之姦人陸文聲奏陳風俗之獘由於士子士子皆以復社亂天下上乃命南直提學禦史倪元珙核奏元珙因極言文聲欺妄上責元珙蒙飾降光祿寺錄事辛亥敍邊功進溫體仁太保蔭中書舍人張至發孔貞運賀逢聖黃士俊並太子太傅文淵閣大學士蔭子入國子監淸兵破朝鮮國王李倧走澤村山城於是平壤王京次第皆下李倧力詘降尋又走紅華島執其世子更立李恂爲朝鮮國王乃命總兵沈冬魁陳洪範相機進援朝鮮甲寅賜進士劉同升等三百人及第出身有差夏四月庚午朔命南京守備太監孫象賢張云漢同兵部尙書範景文淸核兵馬械杖壬申淸兵自雲從島入皮島副總兵白登庸提督陳洪範俱遁癸酉淸兵五萬至鉄山招皮島總兵沈冬魁不聽撫寧侯朱國弼劾溫體仁私唐世濟逐宋學顯張盛美上不聽又劾體仁受霍維華之賂令唐世濟轉薦上慰諭體仁命廷臣議處國弼奪撫寧侯爵薊州雷火焚東山二十餘里戊寅淸兵陷皮島先同孔有徳耿仲明尙可喜水陸夾攻再晝夜守兵戰敗副總兵金日觀死之沈冬魁卽焚倉粟攜家登舟走石城島陳洪範亦自廣鹿島至以旱霾諭淸獄發帑金八千賑灤州昌黎是月總監太監髙起潛行部永平道劉景耀關南道楊於國恥行屬禮上﹤鋶﹣釒﹥求免上謂總監原以總督體統行事罷於國降景耀二級以後監司皆莫敢爭閏月壬寅以熊文燦爲兵部尙書兼右副都禦史總理直隸湖廣河南四川山西陜西軍務督剿流寇乙巳河南道禦史許自表劾溫體仁大姦似忠大侫似信其肆螫同官修怨營私未嘗爲朝廷用人以致眾止絕迹上怒降上林苑典簿戊申諭百官求直言兵科給事中李化龍言甚切至謫外新安所千戶楊光先劾吏科給事中陳啟新及元輔溫體仁舁棺自隨上怒下刑部獄廷杖戍遼西武卿沁源大雨雹以鄭三俊爲刑部尙書庚戌命司禮太監曹化淳同法司錄囚甲子刑科給事中李如燦上言今日之旱殆非尋常災異也天下財賦之地已空其半又遇驕陽亢旱吳越楚豫燕齊之間不知幾千萬里是所未盡空者殆將並空矣而所以斂怒幹和者皆理財爲之害也財用別無足法恃有政事國朝酌定經制千古稱善今者不念下民卒癉但云急當治標自增兵而民始不淂安其身更加餉而農始得不有其食有兵不練兵愈增而餉愈難措有餉不核餉日加而兵愈得冒卽今核寔之使四出而抽克屢聞淸派之令日嚴而占冒未減可謂有政事乎若夫輔成君徳安攘中外尢在相臣賴其決策今俱泯默未有聞也此瞻彼顧狥私結黨蓋自八九年間拂戾幹和之事始未政本積於四海又何怪天旱地折日食風變之屢見哉上怒下汝燦於獄丙寅許寧遠伯李成梁世襲五月戊辰朔蠲南陽逋租壬午島兵殺監軍副使黃孫茂副總兵白登庸走降於淸兵時已封孔有徳恭順王耿仲明懷順王尙可喜忠順王兵部尙書楊嗣昌薦前總督薊遼傅宗龍巡撫宣府陳新甲俱可佐樞上是之己丑前刑科都給事中傅朝祐請行﹤宀十見﹥卹之仁劾溫體仁六罪上怒下之獄丙申以黃道周爲左春坊兼翰林院侍讀黃道周上言安邦致治爲之有道簿書刀筆非所以繩削天下之具也臣觀陛下每值天戒輟殿避省躬率先羣下而股肱心膂竟未有淂當以報皇上凡天下風化轉移陰陽若否皆視當寧之心气心敬則天下敬心靜則天下靜气和則天下和气平則天下平當寧之心气旣敬靜和平而天下猶有不敬靜和平者則二三元老當刻責自厲柰何使艸土臣庶市其怒色乎積漸以來國無是非郡邑長官苟且塞責然其視聽一系於上上急催科則下急賄賂上樂鍥核則下樂巉險上喜告訐下喜誣謗今天下巉險誣謗之徒羣聚京師孤危之臣重足而立幸陛下下詔求言省刑淸獄然方求言而建言者輙斥方淸獄而下獄者旋聞臣思自古致治之道惟此二端淸獄之端出於惻隱惻隱爲仁充仁一人之仁卽仁天下小民𨿽有納溝之痛縉紳猶多雉罹之嗟求言之端出於是非是非爲智充知一事之知卽知萬事君子猶有畸偏之談小人豈有虛公之論今陛下知智之端感發甚宏而大臣引伸擴充不力𨿽曰淸彊何益理亂之數當今時勢所最急者惟有訓練軍士以固邊圍選舉賢能以任州縣起批鱗彊項之臣旌應詔直言之士使天下淒風苦雨盡爲皎日祥雲則朝廷之刑威可以漸措臣𨿽長往沒齒無怨五月朔夕熒惑與日同在鶉火參火之分三辰皆火也又朔夕合火宜修平火政損抑威光明春熒惑在於大火徘徊氐房心尾漢臣蓋勛曰在外而內陳兵黯則不武陛下握要以禦四方求仁而蘇百族樽俎之內勝算自饒何必使舉朝精神敝於兵餉刑獄之下哉上不懌切責之戊申大學士溫體仁引疾免賜金幣遣行人吳本泰護歸體仁在事諸臣攻者後先相繼故不淂已求去體仁摻守自厲未嘗納賂其庇黨排異亦因事圖之深機密械使若發自上者而主柄陰爲所假上亦不之疑山東河南飛蝗蔽野靑民大饑秋七月己巳以陳睿謨爲都察院右副都禦史提督偏沅軍務巡撫湖南湖北以史可法爲右僉都禦史協理剿寇軍務巡撫安廬池太兼轄光蘄固始廣濟黃梅徳化湖口等縣丁亥寇陷六合圍天長八月戊申寇入鳳陽掠器械而去渡河分往河南泗州以吏部左侍郎劉宇亮爲禮部尙書左僉都禦史薛國觀爲禮部左侍郎俱兼東閣大學士直文淵閣工部員外郎駱方璽謫外方璽奏皇上以廷臣不足用中官而內臣邀此曠典必能捐軀報主惟皇上善用中官故中官爲皇上用刑科給事中何楷駁其通內呈身吏部以削籍請上手敕降謫外職癸丑禮部請皇太子出閣就學許之庚申上登正陽門閱城徧視雉堞樓櫓總督成國公朱純臣協理京營戎政陸完學以營兵屯宣武門外上善之召登西南城樓賜之酒三爵並以金卮酬之辛酉閱外城以南城薄詔加築命內官監太監丁紹呂馬光忻總理分任浚大濠於五里外壞冢墓亡算工未竟而止甲子修天津通州城九月丁卯張獻忠東掠儀眞揚州告急命督理太監劉元斌盧九徳選勇衛營萬人往援己巳關寧太監髙起潛言偵諜四五十人服飾如漢專探內地命嚴緝之辛未兵科給事中錢增上言淸兵漸駐沈陽內地防邊之局不止防秋己巳之入非隆冬乎防海之局不止防登萊今已朝鮮保母乘風以海爲虛聲而或懈我各邊之城守以邊爲實著而或乘我沿海之疏虞所謂必防其隙也癸酉敍寧夏功洪承疇蔭錦衣衛千戶故總督楊鶴贈太子少傅辛卯戶科給事中葛樞以熹廟實錄十年未成因劾副總裁禮部右侍郎朱繼祚前預修三朝要典公論不容由去輔溫體仁引入上不問是月中旬每晨暮天色赤黃占曰日空主兵識者憂之冬十月丙申李自成自七盤關入西川丁酉陷寧羗州壬寅陷昭化墊江癸卯犯劍門關甲辰陷劍州乙巳陷梓潼戊申寇入趨綿州江油薄成都甲寅定東宮官屬禮部尙書姜逢元詹事姚明恭少詹事王鐸國子祭酒屈可伸侍班禮部右侍郎方逢年右諭徳項煜翰林修撰劉理順編修吳偉業楊廷麟林增志直講讀越數日項煜楊廷麟各先後讓左諭徳黃道周閣臣以道周意見多偏近日﹤鋶﹣釒﹥三罪四恥七不如至云不如鄭鄤夫蔑倫杖母鄤何如人而自謂不如豈可爲元良輔導刑科給事中馮元飈薦道周忠足以動聖鑑而不能得執政之心恐天下後世有以議閣臣之淂失也十一月己巳夜太白在析木宮如宿初度七十三分以司禮署印太監曹化淳提督京營太監李明哲提督五軍營鄭良輔總理京城巡捕庚寅楊嗣昌請限剿寇之期令陜西巡撫斷�南雒南鄖陽巡撫斷郢西湖廣巡撫斷常徳黃州安慶巡撫斷英東巡撫截徐宿山西巡撫截陜州靈寶保定巡撫扼渡延津一帶總理熊文燦提邊兵太監劉元斌提禁旅河南巡撫率左良玉陳永福等兵合剿中原從之癸巳寇陷靈壁十二月乙未朔日食辛丑戶科給事中丁允元劾大學士賀逢聖凡有﹤鋶﹣釒﹥揭輙驕人謂我爲之如汪龍宵人也逢聖力爲推舉髙攀龍左光斗業蒙聖鑑又加廢斥是非邪正顚倒如此上不懌謫福建按察司照磨命洪承疇合孫傳庭並剿河南寇吏科給事中劉含輝言秦中開采非便不聽辛酉進外戚田弘遇太子太保左都督罷禮部尙書姜逢元兵部尙書王業浩戊辰吏科給事中陳啟新奏去年順天角�羊元馬之驪文體荒謬主考黃景昉劾吏科無衡文之權啟新非知文之士��玄肆譏評殊屬厚顏上竟停馬之驪會試總督盧象升上言剿賊需兵用兵需餉此恆理也乃今日兵少而寇多兵饑而寇飽兵勞而寇佚日復一日愈剿愈繁生靈塗炭已甚事至此不淂不用權宜矣臣有阻寇疑寇亂寇之法一立寨團築濠塹以阻寇一挑鄕勇設遊兵以疑寇一收資糧斂頭畜以饑寇上是之安慶生蔣臣奏閣臣孔貞運會試錄文沮抑薦舉因著皇明薦舉考皆采集寶訓諸書通政使張紹先因言薦舉考事系陳言並取以聞閣臣惡之構於上言稱以祖訓爲陳言大不敬命議紹先等罪甲戌召林欲楫爲禮部尙書

崇禎實錄卷之十一懷宗端皇帝十一

崇禎十一年春正月乙丑朔上以任丘淸苑淶水遷安大城定興通州各官貪縱不法命逮入蓋內詗淂也因責撫按不先劾溺職且言近畿如此遠地可知命部院申飭丙寅大學士王士俊罷戊辰日講官吳偉業奏首輔張至發黨附溫體仁新猷方始故轍猶存乞申諭攺圖以收後效己巳諭史館四人值召對記注仍於閣臣閱進辛未享太廟壬申光澤鉛山間有棋山妖人假燒香聚黨謀逆丙子夜圍鉛山城分守湖東道林日瑞預聞爲備次日擊敗之搗祺山破散其黨戊寅工科給事中傅元初請開福建海禁通市佐餉命部議行之壬午皇太子冠明日禦殿受賀戊子裁南京冗官八十九員癸巳蠲漢中逋租仍賑之諭歷法仍遵會典行大統歷如交食經緯晦朔弦望許張守登等旁考推測二月己未朔吏部尙書田惟嘉以保舉試授知州五人知縣二十一人州同知三人判官五人縣丞主簿各七人寇陷瀘溪縣辛丑皇太子出閣就講文華殿癸卯巡按河南禦史張任學攺都督僉事總兵官鎭守湖南任學欲薦故丹徒知縣張放因極詆諸總兵不足恃盛稱文吏有奇才可禦寇上竟命任學官總兵一時異之下刑部尙書鄭三俊於獄初寶源局鑄錢穴墻構姦又有隱屯豆七千餘石者事下刑部如律抵罪上以爲輕屢履如故並逮郎中熊經主事駱方璽王家錄訊之丙午禦經筵畢召詹事府翰林院諸臣顧錫疇等二十餘人問保舉考選孰爲淂人少詹事黃道周言樹人如樹木湏養數十年始堪任用近來人才遠不及古況摧殘之後必湏深加培養旣復班又詢之對曰立朝之才本乎心術治邊之才存乎形勢先年督府未講形勢要害事旣不效輙謂兵餉不足其實新舊餉約千二百萬可養四十萬之師今寧錦三協兵僅十六萬似不煩別求供之用也庶子黃景昉請宥鄭三俊上曰三俊蒙狥𨿽淸何濟又命諸臣各陳所見上曰言湏可行如故講官姚希孟等竟欲折漕一年事豈可行楊廷麟奏言自溫體仁薦唐世濟王應熊薦王繼章二臣皆敗薦者無恙連坐之法先不行於大臣而欲收保舉之效得乎上色動默然久之命諸臣出宴午門之廡南京應天府丞徐石麒入賀上言鄭三俊昔事神祖歷著勞勩迨事皇上十年矣一生風力屢挫姦佞四壁蕭然素標淸骨今爲司寇炊煙不繼下理之日姦胥獘役酌酒相賀廉介之風尙可想見𨿽一時膠守城例往復移會似屬推諉罪誠有之至於朋謀欺罔臣敢剖心代明以祈皇上始終保全當三俊考滿人皆以淂進勛階爲榮獨乞身再三不蒙兪允向令皇上俯從其請賜之骸骨豈不爲熙朝優老盛事乎而忽釀骫法之罪三俊之辱亦朝廷之辱也失出臣子小過好生人主大徳今皇上以輕擬之過深督三俊將來必承順風旨以鍜煉爲能事而反負皇上愼獄之本意矣庚戌上禦門召諸臣申飭釋三俊於獄令其回籍𨿽諸臣互救上亦知其淸節也山西代州知州郭正中奏先臣吳與弼陳眞晟蔡淸羅洪先羅汝芳宜從祀孔子廟庭報聞諭兵部開采山西陜西河南山礦以部覆不便而止李自成初奔蜀孑身入楚依張獻忠不許至竹溪獻忠謀殺之遁去西安大風霾三月丙寅插漢部目赤食等六十騎薄張家口講賞明日又二百騎脇索參將姜名武乞備之丁卯大同大雪戊辰淸兵攻宣府羊房膳甲戌晉江諸生蔡鼎奏言臣嘗西遊宣云見宣府之右衛膳房柴溝平野低垣夷曠殆數百里雲中之鎭邊守口坦迆亦然是宣云之有可慮也雲中頻年饑荒士馬艱食較宣尢甚巢丕昌孔有徳之徒姦謀相引豈可不早杜耶所入果在宣府則所中必及眞定保定以向所未及其掠必厚龍門紫﹤並刂﹥綢繆正在此時凡關內郡縣最衝次衝皆宜增險設旅擇吏申法關外諸堡或並或棄或增或減亦當早定以重邊防通政司格之不上四川寇走階文間總督孫傳庭令總兵曹變蛟截剿自趨鄠縣策應工科給事中吳宇英劾其縱寇入蜀不問戊寅大學士賀逢聖致仕逮巡撫四川右僉都禦史王維章總兵侯良柱初陜西寇破寧羗趨廣元白水犯龍安府出錦州直犯成都大殺掠仍出階徽向陜西屯襲乙酉司經局正字黃應恩削籍應恩交通中外出入中官門舊制詞臣於中書特從吏卽積資至九卿不淂鈞禮張至發外入廢掌故應恩挾中官重心益驕翰林院簡討楊士聰與語不合卽具奏又移書至發責數之至發陰右應恩而應恩撰故總督楊鶴贈誥文呈失注職名上怒其違玩大理寺副曹荃又劾應恩通賄並劾至發遂下應恩獄論死吏部尙書田惟嘉免兵科給事中淩義渠劾其貪黷也丁亥總督川湖云廣貴州軍務少師兵部尙書兼右都禦史朱爕元卒爕元浙江山陰人萬曆壬辰進嘗知蘇州有惠政奢寅叛是時爕元爲四川布政使力守成都進巡撫卒平其亂進總督明敏有器度善用人黔蜀多故所向成功安位納土西南賴之年七十三予祭葬贈太師世錦衣衛指揮使癸巳兵科張縉彥奏言臣任淸澗知縣於兵情賊勢親見有素蓋賊之得勢在流而賊之失勢在止賊之長技在分而賊之窮技在合賊之乘時在夏秋而賊之失時在冬春昔大賊王嘉胤破河曲據其城曹文詔等奪門砍殺而嘉胤殲李老柴破中部據其城巡撫練國事督兵攻圍而老柴擒神一元破寧塞據其城在光先費邑宰等與戰而一元死譚雄破安塞據其城王承恩李卑等攻圍而譚雄誅此皆守而不去之賊故速死也過天星老犭�回犭�回混十萬等所破城邑亡算或本日卽出或一二日卽出官兵未至蚤已奔逸此皆流而不居之賊故緩死也賊入晉豫以來分頭成夥在秦西安延慶鞏平漢興�雒旣無處不被賊而汝雒開歸黃頴亳以及江北又無處不被賊豈賊眞有數十百萬蓋分股以披其黨牽掣我兵故見多也若可天飛之賊合於鉄角城則盡殲不粘泥之賊合於西川亦盡滅卽前總督陳奇瑜驅天下之賊盡合漢中出棧道關政一可鼓而滅乃以招安致敗不可復收古人以八日而平賊數萬者利其合也夏秋之間芻糧盡在場圃足供士馬之資冬春非破城攻堡不能淂食官兵促之則尢易故時有利不利也今若殺賊惟在亂其所長而使之短破其所淂而使之失直截以攻之分畨兩軍一追一駐賊當之必破矣賊黨𨿽眾大都觀望其先倡者不過一二枝故盡一股則論賞不必事平匯敍縱一股則論罰不許報級塞責賊不望風而靡未之有也上是之是月新鄕雨黑水是春熒惑在大火徘徊氐房夏四月丙申奪總督洪承疇爵仍侍郎總兵左光先曹變蛟並奪五級限五月盡賊戊戌新廠災斃七百餘人先是總理熊文燦專主撫盜張獻忠佯許之文燦請貸其罪安置保康山中報可獻忠求襄陽一郡以屯其軍文燦議餉二萬人獻忠乞餉十萬人遷延未就是月辛未降於谷城文燦受之工科給事中沈胤培﹤鋶﹣釒﹥爭之不淂於是諸賊益輕王師蔓不可制甲辰以劉之鳳爲刑部尙書乙巳禦經筵畢召六部諸臣楊嗣昌述孟子善戰者服上刑語蓋欲款塞借之窺上指上曰此昔賢爲列國兵爭柰何欲出漢人下策今後勿復爾爾又言湖廣巡撫余應桂任將之失嗣章等上章引罪戊申兵科都給事中姚思孝奏言開市撫賞目前一大機也但不卽輕給稍示鄭重波遂其欲吾亦濟其事何損威失體之憂楊嗣昌覆奏先朝封貢撫賞名甚尊體甚正今又一時也暫退政我成事之會密詢邊臣各出所長臣何敢偏執以防大計大學士張至發罷孔貞運致仕己酉丑刻熒惑逆行尾八度掩於月自春至秋熒惑守尾百五十餘日始退上諭禮部火星違度朕先素服減膳其諸臣各引罪修省辛酉上禦中左門召考選諸臣五人爲班遞進問足食計知縣曾就義曰百姓之困皆由吏之不廉使守令俱廉卽稍從加派以濟軍需未爲不可上拔第一五月癸亥朔總督盧象升乞守制總督大同山西等處禦馬監太監陳貴奏畱從之兵科給事中錢增劾楊嗣昌主款非是嗣昌引罪丙寅以�周祚爲吏部尙書己巳浙江提學僉事劉鱗長言七事曰尊聖道曰卹靖難諸臣曰定禮制出繼子爲本生父母喪服小祥內服斬衰稱降制小祥外如伯叔服稱心制曰射禮曰訪逸才曰淸庠序曰重教職禮部議之楊嗣昌奏言臣聞月食五星古來變異史不絕書然亦觀其時政事相感災祥之應不一其致昔漢光武帝建武二十三年月食火星明年呼韓邪單於款五原塞唐憲宗元和元年月食熒惑其年田興以魏慱來降宋太宗太平興國三年月掩熒惑明年興師滅北漢遂徵契丹連年兵敗今者月食火星猶幸在尾內則陰宮外當陰國主上修徳以召和治內以感外必有災而不害者矣丁丑工科都給事中何楷上言火星四月廿六夜逆行至尾八度爲月所掩今五月望日已退至尾初度漸次入心古人皆言月變修刑又言禮虧則罰見熒惑誠欲措刑莫如右禮誠欲右禮盍先省刑今爰書之煩極矣部司議宥止於重辟數人而未結之案先後累累誰復過而問焉會典熱審事例有輕重囚犯急與問理及出獄聽候之令今亦可仿而行之楊嗣昌縷縷援引出何典記其言建武款塞者欲借以伸市賞之說也其言元和宣慰者欲借以伸招撫之說也其言太平興國連年兵敗者欲借以伸不敢用兵之說也附會誠巧矯誣實甚念皇上察之癸酉許總督宣大山西軍務盧象升守制戊寅遵化喜峯口雪三尺丙戌始定髙墻罪宗五年審例又京師官民殊死以下許保候卽結六月癸巳安民廠災傷萬餘人武庫幾空發五千金賑卹召陳新甲爲兵部右侍郎兼右僉都禦史總督宣大山西軍務先是有旨並推在籍守制蓋揚嗣昌爲新甲地也丁酉湖廣道試禦史林蘭友劾大學士張至發票擬屢誤經畫無聞並言兵部尙書楊嗣昌主畫中樞束手無策惟求市賞苟且僥幸是豈皇上所以奪情意乎忤旨謫外辛丑召惠世揚爲兵部右侍郎己酉召吏部尙書�國祚等見於中極殿諭以新維馮元飈巡撫陜西元飈殊非巡撫才餘各問兵食計戶部尙書程國祥言京師賃房月租及天下會館租歲可得五十萬工部右侍郎蔡國用言崇文宣武街石除中道外可培修外城識者笑之丙辰以盧升象爲兵部尙書仍總督候代乙卯以禮部侍郎傅冠戶部尙書程國祥兵部尙書楊嗣昌工部右侍郎蔡國用俱爲禮部尙書禮部右侍郎方逢年大理寺少卿範復粹俱除禮部左侍郎並兼東閣大學士直文淵閣嗣昌仍署兵部是月京師山東河南大旱蝗淸兵屯大靑山議和巡撫遼東方一��滲奏聞以我弱引隆慶封俺答故事兵部尙書楊嗣昌陰主之秋七月戊戌朔命楊嗣昌大祀大慶曁傳制頒詔諸大典不預直閣素服進朝日講召見如常服隨班先是嗣昌奉詔於二月趨朝時父服閱十八月母服才五月也工科給事中何楷劾楊嗣昌入閣吉服忘親上以楷苛求切責之己亥前少師大學士溫體仁卒贈太傅謚文忠甲申廷議以體仁姦佞異常貽毒深遠宜削謚蔭以昭公道遂奪其謚少詹事學士黃道周奏言宣大總督部推有在籍守制之命遂舉陳新甲天下卽乏才未宜移借及此也陛下亦念在廷諸臣豈無一定策效謀者而空破非常之格以奉不祥之人責其成功萬萬不可又力斥款議曰無論必不可款款必不可成成必不可久卽款矣成矣久矣以視寧錦遵薊宣大之師何處可撤而辶�處謂款之後可撤兵中原以討流寇此亦不思之甚矣召文武大臣於平臺及黃道周上諭吏部尙書商周祚枚卜濫狥周祚引咎次問楊嗣昌哨騎六千送炮各路柰何對曰今秋事殆未然又塞外險阻車炮恐非所便次問道周曰朕自禦經筵後略知學問無所爲而爲之謂之天理有所爲而爲之謂之人欲爾前﹤鋶﹣釒﹥時適當枚卜果無所爲乎對曰臣無所私上曰前月二十八日推陳新甲何不拜﹤鋶﹣釒﹥對曰禦史林蘭友給事何楷已有劾﹤鋶﹣釒﹥臣以同鄕恐涉嫌疑上曰今何遂無嫌耶曰天下綱常邊疆大計失今不言後將無及且臣所惜者綱常名義非私也上曰淸𨿽美徳不可傲物遂非伯夷爲聖之淸若小廉曲謹不受饋遺此可爲廉未可爲淸也道周曰伯夷全忠孝之節孔子遂許其仁上怒其彊說道周又極詆楊嗣昌奪情蔑倫嗣昌卽出曰臣不生於空桑豈遂不知父母臣嘗再辭而明旨惇迫甚至黃道周學行人宗臣實仰企之乃今謂不如鄭鄤臣始太息絕望鄤之杖母行同梟獍道周又不如鄤何言綱常耶道周曰臣言文章不如鄭鄤上責其朋比道周曰眾惡必察豈淂爲比上曰嗣昌薦陳新甲何云邪徑曰臣不識新甲但蜀人皆言之上曰孔子誅少正卯當時亦稱聞人惟以心逆而險行僻而堅言僞而辧順非而澤記醜而博不免孔子之誅今之人率多類此道周曰少正卯心在欺世盜名臣之心在明倫篤行上以褊激怒口叱道周去道周曰臣今日不盡言則臣�陛下陛下今日殺臣則陛下�臣上曰爾讀書有年祗成侫口道周又辧忠侫之分上怒甚嗣昌乞優容之上曰道周放恣此已爲優容矣諸臣退上召回諭以毋黨同伐異宜共修職業戊申趣錦衣衛上鄭鄤獄庚戌翰林院修撰劉同升編修趙士春各﹤鋶﹣釒﹥救黃道周劾楊嗣昌衛景瑗﹤鋶﹣釒﹥如之甲寅工科都給事中何楷試禦史林蘭友又申救道周遂降楷二級調用蘭友降一級尋謫道周江西知事劉同升福建知事趙士春簡較丙辰以李待問爲戶部尙書翰林院侍讀王鐸上言聞朝廷有撫和之議不勝愕然損雷霆之積威修金繒之輕舉臣之所大惑也時傳揚嗣昌方一��滲及太監髙起潛密發黃金八萬銀十萬講款刑部主事張若麒乞錄當日召對語以示中外報聞八月辛卯朔洪承疇報陜西賊剿降略盡先是賊自蜀還陜西爲龍安土司邀擊賊奔潰余半出山谷承疇勒兵以待是賊眾盡散李自成獨乘騾日行六百里走商雒龍駒寨至浙川老犭�回犭�回營臥疾半年餘授以數百人仍攻剽丁酉安定門火藥局復災癸卯流寇自虹縣陷睢寧敕戒嘉定伯周奎左都督田弘遇右都督袁祐務並諭外戚郭振明等曰爾輩姻聯帝室祿享天糈惟有厚徳餋儉以保身名乃或蔑棄禮法淩虐黎庶人怨天怒上干國法卽拊心自悔嗟何及矣我宣宗章皇帝外戚事鑑分別善惡各有報驗足示勸戒特賜省覽其共勗之時外戚張春等誑財虐民厚徵子錢奪人田宅子女故有此諭癸丑大學士傅冠致仕屬部哈喇等求款市總督宣大盧象升以聞九月丁丑逮南京禦史成勇勇劾楊嗣昌不終喪制忠孝兩虧上怒逮訊之先是南京戶科給事中張焜芳劾前巡鹽禦史史﹤範土﹥侵鹽課事時﹤範土﹥已授太僕寺少卿逮下獄至是奏辧兼言焜芳朋黨姦貪狀不聽奪焜芳等淸兵約西人大舉分入西協墻子嶺中協靑山口墻子嶺險峻因蟻附而上三日夜始入內地人俱困乏竟無人襲擊之者總兵吳國俊守墻子路戰敗走密雲總督薊遼兵部右侍郎吳阿衡敗沒於密雲初監視太監鄧希詔誕日阿衡及國俊等俱趨賀聞警倉猝而回調禦失措故及於難淸兵入墻子路待靑山之眾以越遷安薄豊潤遼東副總兵丁志祥竇浚等來援夜戰淸兵稍退引而南下冬十月庚寅朔戒嚴京師守備徵遼東前鋒總兵祖大壽入援畱巡撫方一��滲朱國棟陳祖苞分守命總督宣大盧象升以總兵楊國柱虎大威進易州出其左且陛見移靑登萊天津之兵出其右檄總兵劉澤淸以山東兵遏其前髙起潛爲應援癸卯召文武太臣及總督盧象升於武英殿上問象升方略對曰命臣督師臣意主戰上色動久之不懌曰朝廷未云撫乃外議何辶�處信也象升因言淸勢甚盛事機難料或偪陵寢以震人心或趨神京以撼根本或分出畿南扼我糧道我集兵備之則寡發而多失分兵四應又散出無功兵少不備食少生亂事皆可慮上壯之命出與楊嗣昌議象升甫言戰嗣昌消阻齕不能語徒戒勿浪戰象升徑起別還昌平甲午象升以兵三萬扼昌平時淸兵日南不可遏象升曰召諸帥約曰刃必見血人必帶傷馬必喘汗違者斬令各選勁卒期八月十五夜分四路襲營髙起潛遺書阻之象升請分兵楊嗣昌以宣府大同山西兵屬象升號二萬象升誓師於鞏華城刻期赴晉卽慷慨涕下如雨嗣昌不能平亦思有以阻之奉命令赴通州就起潛不應嗣昌又促之象升嘆曰嗣昌不過授意總監撓我師期耳恚甚會嗣昌赴軍中象升曰公等堅意撫款獨不言城下之盟春秋恥之且象升握尙方劍今日顧唯唯從若議袁崇煥之禍且立至縱不畏禍寧不念衰衣引紼之身又不能移孝作忠奮身報國將忠孝胥失何顏面立人世乎嗣昌色戰旣而曰公誤矣誰言撫者象升曰周元忠赴彼講款數日往來其事始薊鎭督監受成於公通國共聞誰可諱也周元忠蓋瞽人賣卜者善遼人故遣之淸時亦以事重大乃令瞽者講款不信欲斬元忠乞哀乃止時上憂甚嗣昌密奏曰臣惟不南耳果盡南不果捐數十城我援師麕集可使隻輪不返上善之壬寅撤召孫傳庭洪承疇入援甲辰髙起潛部將劉伯祿兵敗於蘆溝橋戊申命諸大臣分守都門雲南道禦史郭景昌因召對言楊嗣昌調度失宜並列太監髙起潛備禦失策狀上不答景昌而曰公誤矣誰言撫者象升曰周元忠赴彼講款數日往來其事始薊鎭督監受成於公通國共聞誰可諱也周元忠蓋瞽人賣卜者善遼人故遣之淸時亦以事重大乃令瞽者講款不信欲斬元忠乞哀乃止時上憂甚嗣昌密奏曰臣惟不南耳果盡南不果捐數十城我援師麕集可使隻輪不返上善之壬寅撤召孫傳庭洪承疇入援甲辰髙起潛部將劉伯祿兵敗於蘆溝橋戊申命諸大臣分守都門雲南道禦史郭景昌因召對言楊嗣昌調度失宜並列太監髙起潛備禦失策狀上不答景昌退上書劾嗣昌事小樂天之說起而遂無事大畏天之心致邊備日弛將士觀望互相欺餙彼自謂有學有才實一無膽無識之小人耳蓋學不知盡忠竭孝學之蠹也才以供餙姦掩非才之賊也聞入口魂魄墮地手足無措托言輕戰必誤封疆迨屢深入失機位況言未必入今已至口矣又言淸無火器今且載炮入矣惟乞皇上立誅嗣昌正其誤國之罪﹤鋶﹣釒﹥上不問十一月辛酉京師閉門自守癸亥淸兵良鄕髙陽涿州向河間自入塞分四道一趨滄灞一趨山東濟南一趨臨淸一趨彰徳衛輝丙寅召對文武大臣並召工部給事中範淑泰淑泰曰今兵已臨城尙無定議不知戰款何出上問誰款曰外間皆有此議上深憂餉詘寺丞戈允禮因言借貸淑泰曰戎事在於行法今法不行而憂餉卽雨金雨粟亦有何濟上曰朝廷之上何嘗不欲行法大學士劉宇亮自請視師上壯之旋又自攺察閱上不懌以翰林院編修楊廷麟爲兵部贊畫主事赴總督盧象升行營先是廷麟上言陛下有大臣無禦侮之才髙起潛方一��滲曰當款楊嗣昌亦曰當款吳阿衡曰款必可恃嗣昌亦曰款必可恃表裏煽謀宣情泄弱聞之鹹有侮心一旦東西合約墻嶺失守款之誤國遂至此極也惟冀陛下赫然一怒明正言款之罪諭督臣集諸路援師不從中制其先在擇士其次在據勢其次又在用間今事鮮任人而耑任嗣昌聞人語戰色變南仲在內李綱無功潛善秉成宗澤隕恨國有若人豈社稷之福哉旣攺官從軍象升謂廷麟曰勢甚盛官兵趣之不返山陵卽迫京師我兵寡食乏不戰益輕我如戰必生他端公爲我往眞定與諸臣守乞糧我且悉兵誓一死報國耳丁卯淸兵薄景州太監劉元斌聞召走徳州淸兵入髙陽少師大學士孫承宗死之始淸兵攻三日且退淩晨噪城下守者亦噪軍中某善兵法者曰此城易破也承宗被執自經子尙寶司丞鑰貢士鉁等俱死知縣雷之渤遁免承宗萬曆甲辰廷試及第生平博涉羣書尢諳兵書總理關邊時整頓兵馬按行險隘用遼士撫西人甚有功於邊疆承宗旣狥難之渤宣言孫相故靳餉生變當事惑其說未卹己卯始復原官予祭九壇贈太傅己酉淸兵入衡水武邑棗彊雞澤文安霸州阜城甲子括廢銅鑄錢淸兵薄徳州渡河歷臨淸分道一趨髙唐一趨濟寧合於濟南十二月辛卯命大學士劉宇亮督察各鎭援兵奪盧象升兵部尙書仍同髙起潛戴罪初欲以孫傳庭代象升薛國觀楊嗣昌奏易帥恐緩期不若畱象升責其後效乙未吏部尙書�周祚罷丁酉命洪承疇入援時淸兵連破平鄕南河沙河元氏贊皇臨城髙邑獻縣戊戌賜孫傳庭尙方劍總督各鎭援兵庚子大學士方逢年罷盧象升戰於賈莊敗績死之象升所部兵不滿萬而淸兵分道至勢甚盛象升戰慶都斬百餘級總兵楊國柱虎大威又接戰殺傷相當象升銳志合兵將伺其隙夾擊之而上督戰甚急象升遂分兵援眞定身至保定決戰至槁城謂楊廷麟曰公回眞定力求髙起潛相援起潛不報去營近五十里意引兵走臨淸象升將兵五千乏食哀呼莫之應晨出帳北向拜曰吾與爾輩並受國恩患不得死勿患不淂生眾皆泣於是拔程兼程至賈莊擊賊射一騎殪之淸兵合圍象升軍疾馳衝之淸兵退象升曰今𨿽勝彼必忿集乘我愼勿怠明日淸兵突象升營象升曰誰爲我取彼者總兵虎大威馳戰不勝且郤象升大呼曰虎將軍今吾效命之秋也毋自愛乃招後騎皆往奮刀督戰身中二矢二刃猶號呼不已馬蹶遇害年三十九大威國柱皆潰圍出起潛聞之欲西遁皇辶�處還東行二十里值伏師潰僅以身免大學士劉宇亮次定州聞敗僕地遂入保定總督孫傳庭行營而象升以嗣昌起潛妒之謂象升曰實不死迨十五年予祭葬贈戶部尙書謚忠烈是役也失亡萬計部將千總張國棟趨報嗣昌嗣昌欲增餙象升退怯狀據以上聞國棟不肯承嗣昌怒搒掠倍至終不易奮身曰死則死耳誣忠臣爲逗畱義實不忍初象升與嗣昌爭事時斥嗣昌爲秦檜嗣昌怒曰君其自爲嶽飛至是果爲嗣昌所陷云丁未以總督兵敗削楊嗣昌三級失城各官余世名鄭以誠侯光國葉夢熊逮下刑部論辟以禦馬太監邊永淸分守薊鎭西協兵部贊畫主事楊廷麟以盧象升事聞上謂大臣陣亡𨿽可痛悼但恨其調度乖錯蓋楊嗣昌中之也太監髙起潛懼並罪遂諱象升死嗣昌復遣帳下卒三人往驗報死狀切責之二人因模稜以對有兪某對復如前竟杖斃焉更命順徳知府於頴核之頴曰日者從定州城外得尙書遺骸雜刀中矢血漬麻衣上設祭泣軍民莫不雨泣淸兵連入昌平寶坻平谷薊霸景趙淸河良鄕乙卯入東昌援師四集俱觀望莫敢擊中外切齒丁巳陷王田知縣楊初芳降諸生桑開基死之崇禎實錄卷之十二懷宗端皇帝十二

崇禎十二年春正月庚申淸兵入濟南先是巡撫顏繼祖奉命移徳州淸兵猝城至梯城而上吏卒駭遁巡按按禦史宋學士朱方肩輿出院聞登西城役隸奔散學朱因遇害同時左布政使張秉文督糧道副使散學鄧謙濟南道副使周之訓都轉鹽運使唐世熊濟南知府苟好善及歷城臨池武城博平荏平諸縣令俱死之副總兵祖﹤宀十見﹥以三百騎援濟南敗沒徳王被執諸郡王並見殺壬戌淸兵入靑縣乙丑敍緝姦功東廠太監王之心及曹化淳蔭錦衣衛百戶丙寅享太廟吏科都給事中郭九鼎請行營設監軍專紀功罪從之戊辰督察大學士劉宇亮總督孫傳庭會兵十八萬自晉州援濟南祖大壽亦自靑州至命雲南道禦史郭景昌巡按山東兼核城陷之故景昌至瘞濟南城中積屍十三萬餘悉發倉粟賑貧民甲戌淸兵自濟南取東平乙亥入莘縣復至濟寧臨淸固城丙子取營丘館陶淸兵取慶雲東光海豊遂東行庚辰入冠縣甲申淸兵至張秋東平入汶上焚康莊驛攻兗州距徐州百餘里居人南渡安慶巡撫史可法駐徐州劉宇亮孫傳庭會師於大城壬申以甄淑爲刑部尙書丁亥以莊欽鄰爲吏部尙書欽鄰五閱月不至罷之楊嗣昌請移登萊總兵於臨淸護南北倉又郡縣鄕兵或攺府佐爲將領兵佐爲守備縣佐爲守備縣佐爲把總否則裁儒學訓導一員代補武秩文武相兼古制也至於市馬西寧道遠近池馬弱宜委官買山東河南牝馬如鎭將給百匹守備把總給五十匹放牧孳生十年內自見蕃息矣上是之二月己丑朔以司禮太監崔琳淸理兩浙鹽課各項賦稅丙申督察大學士劉宇亮削籍淸兵退官兵復屯滄州鹽山宇亮奏劾諸將不戰因及總兵劉光祚而楊嗣昌謀逐宇亮請誅光祚適武淸戰捷宇亮下光祚武淸縣獄以請且告捷上以劾敍臣舛互切責之削籍說者謂宇亮入光祚厚賂云宇亮素善擊劍好談兵及在行間迄無寸功楊嗣昌南徵不復周延儒北討殞身李建泰西出辱及簡書一時談兵諸相皆無實效云戊戌諸奏斬三千餘級祖大壽張進忠伏兵寶坻之楊家莊邀斬亦奏千餘級大抵逃回難民也淸兵迂道此還西至靑山口總兵陳國威於喜峯口卻之庚子晨刻日旁有白丸色微紅申刻又黑气掩日日光磨蕩久之黑气始散乙巳保定天鳴癸卯修撰劉理順上言六事作士气矜民窮簡良吏定師期信賞罰招脇從上是之先是貴州道禦史王聚奎劾刑科謫聚奎山西按察司照磨並罷先春先春前河南布政使以翰林院編修林增志薦入遂責增志增志亦引罪三月壬戌淸兵趨豊潤副總兵楊徳政虎大威禦卻之京營各鎭兵戰於太平塞北報捷丙寅淸兵至冷口聞有備引去復出靑山口戊辰淸兵盡出塞計深入二千里歷五閱月破七十餘城殺親王隳省會中國援兵環合未嘗少挫也庚午逮都督僉事河南總兵官張任學任學覬任開府竟淂右階大沮悔一籌莫展遂被逮甲午以徳王變告慰太廟遣諭各籓丁丑奪大學士楊士昌秩仍令視事戊寅上孝純淵穆慈順肅恭毗天鐘聖皇后尊謚頒招天下太后上生母也總兵陳洪範擊賊南陽之李公店不勝左良玉戰內鄕大敗之皇子慈薨追封悼王謚曰右給事中陳啟新緘末溺職上怒命議聚奎罪左僉都禦史李先春議當奪俸上不懌懷乙酉召參議鄭二陽於平臺問練兵措餉計對曰臣初到揚州各營設有官兵向多虛冒臣刻意簡練故歷年防寇不請一兵一餉上曰此一方事也謂天下何對曰大抵額設之兵原有額餉但求實練則兵不虛冒餉是足用是核兵卽足餉也若兵不實練𨿽措餉何益上曰近者各處災傷乏餉柰何對曰裁不急之官亦可省費如揚州有督餉主事不如以巡按趣之上曰督餉主事非定例也二陽又曰臣見殘破州縣慶都欒城亟宜下﹤宀十見﹥大之詔收拾人心上稱善夏四月戊子朔諭兵部匯集崇禎七年後條奏修練儲備之法刊布天下免髙淳去年旱蝗田租壬辰命駙馬都尉鞏永固往濟南告慰先徳王園吏科給事中吳麟徵請復故大學士文震孟官並求恩卹上從之命復其爵癸卯禮科給事中姜埰上言近月以來皆傳皇上於內廷建設齋醮臣竊疑之正徳初年從事內典遣太監劉允馳驅西域糜費大官訛傳道路皇上懲前毖後聰明絕世豈眞見不及此固曰聊復爾爾然唐虞之﹤宀十見﹥仁必非佛氏之慈悲也宗社之安危必非佛氏之禍福也顧役役焉以九重之尊嚴從西竺之繁文臣必不敢以爲可也山西道禦史廖惟義亦言之不聽諭釋輕系河南貢士牛金星有罪戍邊戊申大學士程國祥致仕丙辰巡按山東禦史郭景昌上言濟南失事劾楊嗣昌略曰濟南籓封之變誰司中樞而被禍至此豈非嗣昌拱手送耶若不先正其辜混辱朝班仍議人之功罪功罪愈爲不明何以懲前毖後乎上怒其黨同伐異借事攻詆逮下獄景昌又從獄中復劾嗣昌謂忠侫分塗止論臣言之當否何論臣迹之同異上切責之戍代州是月京城浚濠廣五丈深三丈給事中夏尙絅上言連年率皆籓籬失守門庭無恙若使塹水足拒則通徳滄濟其爲廣川巨浸何限而揚鞭飛渡如入無人控扼險要在人不在險明矣今擲此百萬於水濱孰若移而用之於巖疆防禦要害使不敢躪入之爲得哉五月丁巳朔大學士楊嗣昌奏失事五案曰失機曰陷城曰通款曰籓變曰損將上從之戊午修奉先殿成庚申楊嗣昌薦宣大總督傅宗龍自代召爲兵部尙書甲子以兵部右侍郎魏照乘禮部侍郎張四知姚明恭爲兵部尙書兼東閣大學士直文淵閣乙丑降盜張獻忠叛於谷城殺知縣阮之鈿劫監軍僉事張大經因走房縣攻陷之餘盜羅汝才李自成等五部並州均州丙寅隴西大雨雹己巳工部尙書蔡思充致仕出帑金三十萬濟餉仍命後償之山西按察副使魏士章請禁有司收賦耗羨遣京官搜括天下錢糧充餉從之六月己丑以蔡國用範復粹爲戶部尙書兼文淵閣大學士敍守禦功復以楊嗣昌爲兵部尙書其姚明恭張四知魏照乘各賜金幣蔭子入國子監前大學士張至發孔貞運劉宇亮傅冠程國祥方逢年各賜金幣有差有差太監曹化淳蔭錦衣衛指揮同知劉元斌盧九徳李承芳卞希孔王裕民王徳化並蔭錦衣衛指揮僉事戶部請遣給事中六人分督直隸浙江湖廣河南江西山西陜西錢糧從之總督薊遼洪承疇奏言屬部明暗等屢乞撫賞今後若邊警不由西協則撫賞如故否則導禍無疑卽革賞進剿從之庚子火藥局災甲寅特免海州田租秋七月戊午以司禮太監張榮提督九門司禮太監王裕民總督京營光祿寺卿李天經上西人湯若望坤輿格致書三卷命進覽逮總督孫傳庭時傳庭假耳瞶不任事托巡按禦史伐請教諭某以傳庭同鄕候之密語偵其詐訐奏故逮傳庭及禦史左良玉追張獻忠於房縣兵敗中軍羅岱死之是月徳王遣內官王朝進都司徐文師上書從廣寧入參將夏成徳以聞禦史汪承詔上言宜火其書勿令傳外王朝進等宜編置遠方如皇上篤展親之念宜別遣邊人量賚用物俾申徳意若曰王失守社稷遠播沙漠庶幾上天悔禍隆禮有加王宜優遊塞外以終天年朕已撫王嗣子俾纘舊服俟其成立當使自將待邊以泄王憤如此庶彼知朝廷大義可杜其淩侮報聞八月庚寅召還謝升爲太子太保吏部尙書誅文武失事諸臣三十二人巡撫張其平陳祖苞總兵倪寵內監鄧希詔等庚戌故庶�士鄭鄤磔於市先是中書舍人許曦訐奏鄭鄤不孝瀆倫與溫體仁﹤鋶﹣釒﹥合令法司定罪擬辟上命加等鄤武進人初選庶�士卽有直諫聲讀書能文故文震孟黃道周皆與之遊當時欲借鄤傾震孟道周故讞駁逾重而鄤居鄕多淫傲不法遂罹慘禍詣西市尙大呼冤廷臣皆畏怯莫敢申救九月壬戌命大學士楊嗣昌以兵部尙書督師討賊賜尙方劍給帑金四萬賞功牌千五百蟒紵緋絹各五百丁卯宴於平臺後殿上手觴嗣昌三爵賜詩勒詩於文廟嗣昌南徵會兵十萬本折色二百餘萬誅元氏知縣劉業爃城陷通款籍其家兄編管二千里妻女入官爲奴己亥免唐縣等四十州縣去年田租十之五禹州等十州縣十之二光州等八州縣十年之五去年之二以司禮太監王徳化提督東廠敍陵殿功賚內外官有差冬十月丙戌彗星見己丑諭停刑庚寅中書舍人陳龍正上言皇上因彗星求直言並諭停刑敬天之道至矣語曰事天以實不以文臣請更進曰事天以恆不以暫何謂實今日求言卹刑之實是也何言恆自今以後弗忘此求言卹刑之心是也上善之鳳陽地震十一月甲寅朔逮總理兵部尙書熊文燦前庶吉士張居請行銅鈔從之辛巳上南郊郊用上辛日從中書舍人陳龍正之議也龍正上郊祀﹤弓攵﹥辧言周郊皆於辛日遂命禮官定爲制戊午仙居知縣過周謀以薛國觀所舉士托熊文舉持金獻國觀乞授禮曹事覺國觀委罪文舉時文舉出主試其父出承之下刑部論戍文舉官如故十二月乙未蕭縣山鳴是年兩京河南山東山西旱饑遂命正一大教眞人張應京禳旱

崇禎實錄卷之十三懷宗端皇帝十三

崇禎十三年春正月癸亥申辧文武章服丁卯夜東方黑气彌空連三夕丙子以陳新甲爲兵部尙書庚辰下阮震亨於鎭撫司獄論死先是東廠獲通賄籍詞連史科都給事中阮震亨吏部尙書謝升又劾之閏月癸未朔命巡城禦史煮粥賑饑發帑八千金賑眞定庚寅浙江永康知縣朱露上言有司恣言科罰俱借禦寇攫取各撫按容隱不以上聞上命申飭各官令露入朝授吏科給事中攺名統鐼甲午中書舍人沈廷揚請試海運從之旣而巡撫登萊都禦史徐人龍又以成山道險不便請罷議諭戶部以永淸保定等處糧芻給畿南饑民抵秋以償楊嗣昌薦推官萬元�楊卓然胡平表等各授監軍道僉事甲辰發帑六千金賑山東丙午浙直大風霾己酉召兵部尙書陳新甲於平臺新甲上保邦十策二月壬子朔杭州城門夜鳴平賊將軍左良玉大破張獻忠於太平縣之瑪瑙山斬二千八百八十七級甲子給楊嗣昌萬金賜鬥牛服嗣昌駐襄陽調度會剿以陜西興安一路失期斬其監軍殷太白流寇掠必陽敍甘敍鎭功復洪承疇太保賜金四十緋蟒一襲辛未羅汝才掠信陽尋陷光州癸酉禮部請增祀北斗於星辰壇許之丁丑令會試貢士先廷對日校射戊寅諭曰日者風霾大作土田亢旱麥苖將槁甚至傷折南郊樹木天心仁愛警示頻仍非政事之多失卽姦貪之縱肆或刑獄之失平抑豪右之侵虐諸如此類皆干天和玆評文武人等直言無隱悉陳利獘以禆時政庚辰又諭曰朕於三月三日始深居齋禱大小臣工痛加修省遣成國公朱純臣鎭遠侯顧肇迹祭告南北郊禮部尙書林欲楫告社稷侍郎王鐸告風雷等壇三月壬午朔永安廠災丁亥楊嗣昌報捷上益發銀牌五百紵絲三百帑金五千犒戰士及陣沒吏卒淸兵至義州欲入錦州總督洪承疇同遼東巡撫方一��滲以前鋒祖大壽團練吳三桂先扼錦州松山禦之各鎭監盡行撤還壬辰免畿郡十一年料匠等銀甲午賑京城貧民各二百錢乙未戶科給事中左﹤棥心﹥第言去歲彗星見下詔停刑而彗卽夕消何今日之不應也臣又思之皇上停刑之詔特其具也今之齋禱猶其文也臣之皇上先以文卽繼以實此時得毋實尙未見而天下不之信乎臣敢直以實進練餉之派以益軍實不得已之事也皇上減兵省餉天下已識加惠之意兵減而餉未減恐貪者藉以餉其私乞皇上下詔﹤宀十見﹥練餉加派之數刑獄以待有罪亦不淂已之事也捧讀詔傳殷殷刑獄是矣乞皇上取獄之輕重一一審之停刑可以消彗豈明刑不足以返風乎如此而天變不止臣不信也戊戌賜貢士魏��滲徳以下三百人進士及第出身有差先是召貢士三十餘人於文華殿上問內外交訌何以報仇雪恥通州魏藻徳進對曰以臣所見不離明問使大小諸臣皆知所恥則才能自生功業自建娓娓數百言更自敍戊寅守城功上心識之故遂首拔辛亥進士姚宗衡等四人授檢討黃雲師等五人授給事中馮垣登等五人授監察禦史顏渾等二人授吏部主事張朝延等七人授兵部主事皆召對稱旨特授是官前此未有也進士張璘然亦與召對面藍上惡之不用璘然心甚不平分賑畿南三萬金是日雨壬寅嘉興天鳴丙午免兩河積逋其災甚者緩徵之餘免八年九年十之三夏四月戊午巡撫江西右僉都禦史角�羊學龍薦舉佐領官及布政司都事黃道周以道周黨邪亂政學龍藐法狥私俱逮下刑部獄廷杖論戍浙西大水庚申命撫按薦舉分治兵治餉才幹實迹如失實連坐至考選大典湏科貢兼收以收人才用之違者罪之以宿州等三十州縣荒災免其八年逋賦丙寅上以吏部考選不列舉貢遂命貢士並歲貢士共二百六十三人俱於六部諸司及推官知縣通行察補並諭吏部此系特用後不爲例癸酉南安惠安同安地震令朝臣及撫按各舉將才己卯以吏部尙書謝升爲禮部尙書禮部右侍郎陳演爲禮部左侍郎各兼東閣大學士直文淵閣五月癸未上北郊丁亥減�州等今年田租戊子量免湖廣田租庚寅命洪承疇出山海關丙申以傅永淳爲吏部尙書上以諸省直山東山西河南陜西各處饑命地方有司官設法賑濟招徠流徙令巡撫巡按躬行州縣定殿最以聞召九卿科道於平臺問禦淸救荒安民三事各以次對徐石麟曰我力未壯宜先定本計後�方略厚撫屬部發其事仇之恥以攜其交守卽爲戰至寧前一帶少出兵堅壁淸野勿與之戰如多出兵則義州必虛督臣卽相機遣兵此守外邊法也若在內邊則畿北閒田悉與軍民屯種擇其壯丁爲兵而後可守矣上命起因退奏救荒在勸富輸粟安民在省官用賢上是之丁酉特授貢生史惇等二十八人爲五部主事時部事殷繁諸臣多髦廢不諳上𨿽破格求財事愈叢脞云戊戌總兵吳三桂劉肇基出杏山前鋒祖大壽以副總兵祖澤遠遇淸兵松杏間三桂受圍肇基救出之副總兵程繼儒臨陣怯承疇斬之軍士俱用命以運河日涸諭責總理河道工部右侍郎張國維貢士吳卿上言張獻忠李自成左革諸賊等眾各數萬獻忠狼貪肆毒自成調度有方左革諸賊尢善偵走如官軍在汝頴襄徳間彼奪鳳陽臨淮一日一夜兼程行數百里而光山固始髙山鋪爲賊往來吳楚之要地莫如設一道臣於此駐兵協剿此亦扼吭之計也然賊分則寡合則眾晝則賊騎相顧夜則賊營遠哨且賊日馳二百里酗酒酖色渴睡不醒若將卒勇敢銜枚夜襲賊不能覺也而兵不殺賊反以仇民窮鄕男婦匿林逃難行間皆割首報功以愚主將主將以愚監紀監紀不知遂奏其功此獘踵行久矣所當痛懲者也己酉大學士姚明參致仕截漕米萬石賑山東六月壬子兵科左給事中陳啟新言海運之利且臨淸副總兵黃胤昌已行之報可命上山東按察僉事來斯行膠萊河說戊午總督宣大張福臻請沿邊屯田免科從之壬戌寇陷大竹縣免霍泰潛山七年以上逋稅之五近年之三癸亥楊嗣昌奏言薊遼總督必湏淂人苟非其人必當速易若大小將官監司府縣或聽督撫自行選舉吏兵二部隨到隨復上命部議覆之禁中外官私書上命大學士薛國觀擬諭不當上旨上怒其不恪遵自取易之以授國觀及攺入復不稱遂大怒令五府九卿議處定國公徐允楨等會議國觀當令致仕刑科給事中袁愷又劾國觀罔上妒賢傅永淳等皆其私人議罪不足蔽辜癸酉國觀免前丁丑秋同相者六人諸相皆罷獨國觀秉政以不次拔自外僚上頗向用之而狼戾忮害因擬票事言者劾其納賄有據被斥戊寅巡撫延綏右僉都禦史劉令譽奏言開渠導河得水田萬畝備救荒之策命漸廣之中書舍人沈廷揚運萬石自淮安廟灣出海十日抵天津己卯輯武經七書大全漕河涸秋七月庚辰朔京省蝗命順天尹發鈔六十錠收之並禳蝗癸未皇五子薨謚曰悼靈王初疾甚忽言九蓮菩薩來云上薄待戚屬不攺殤折且盡上聞之大懼九蓮菩薩者孝定皇后李氏因夢奉祀之後薨像在宮中跨鳳九首至是內臣托皇子神其事上實未嘗至疾所也初籍武淸侯李氏至是命復爵免籍其貲戊子上諭朕念皇孝皇妣終身蔬食布衣以盡孝思少詹事李紹賢上言天子臨禦萬方不宜澹漠自苦不允初中書舍人許曦卿訐鄭鄤事詞連貢士錢霖子錢尙賓爭父婢摻刃上並逮尙賓懼逃山東詐死刑部主事沈延禧納其賂欲脫之事泄下延禧獄刑部尙書甄淑亦罷己丑發二萬金賑順天保定辛卯官軍敗賊於興山斬三千餘級時張獻忠李自成羅汝才劉國龍皆號劇寇去年國龍降於楊嗣昌汝才勢孤遂奔四川平賊將軍左良玉乘賊飲半邊山襲破之蒼梧教諭謝允上言五事先身範核士行正文體定學規重名器從之臨淸副總兵黃胤恩上海運圖曰難易不可不審省費不可不較河渠淺澀必力加挑浚而海則無籍也河水旱漧又必遠借湖泉而海又無籍也此難易審矣登萊陸運所費三緍天津海運不及二錢此費較然矣因列上九議刑科給事中袁愷復劾去輔薛國觀出都門車載極夥所受諸臣賄賂不可勝計遂下鎭撫司鞫國觀從役初上召國觀語及朝士婪賄對曰使廠衛淂人朝士何敢黷貨東廠太監王化民在側汗出浹背於是專偵其陰事以及於敗丁酉以李覺斯爲刑部尙書癸卯楊嗣昌戰再失利奏引罪發五萬金犒師是月總兵曹變蛟左光先吳三桂合禦淸兵於黃士臺凡三戰松山杏山皆捷八月庚戌朔皇第七子生皇貴妃田氏出辛亥以王道直爲左都禦史定淮揚海運五萬石己未戶部主事葉廷秀請﹤宀十見﹥黃道周忤旨杖之削籍庚申發倉粟賑河東饑民纂修玉牒成丙子吏科給事中戴明說上言荒極盜起蠢動壘告皆緣撫按有司素不休養饑荒不卹招徠無策迨盜起議剿死於鋒鏑者此百姓也用兵加餉死於追呼者亦此百姓也今乞責成撫按諸臣以卹荒弭盜爲苐一事上是之加福建參將鄭芝龍署總兵戊寅發帑金三萬賑眞定山東河南饑民九月己卯朔大學士薛國觀削籍吏部尙書傅永淳罷下左副都禦史葉有聲於刑部獄以通賄薛國觀也時株連甚眾松江知府方嶽貢徵上海積逋忤中書舍人王陛彥稱嶽貢饋國觀七百金命逮嶽貢李自成入四川觀音巖三黃嶺又入淨堡初自成犯大昌楊嗣昌與平賊將軍左良玉扼賊於巴西魚復諸山不得逸自成在圍中食盡屢欲自經親從者雙喜輙從救之因令軍中盡殺所掠婦女以五千騎突圍而南丁亥郟縣盜李際遇等眾至五萬總兵王紹禹遣遊擊髙謙擊之斬一千餘級辛卯諭災荒停刑其事關封疆及錢糧剿寇者限刑部五日具獄上以太陽經度舊法於春秋二分各遲二日及冬至時刻互異令監局諸臣加訂命有司祭難民瘞暴骸禦史魏景琦論囚西市斬禦史髙欽舜工部郎中胡璉等以下十五人已論辟忽內臣本淸銜命馳免因釋十一人景琦明日具奏初上諭囚或聲冤者停刑請旨景琦倉卒不辧上怒命下獄戊戌以李日宣爲吏部尙書革左金王諸寇走英山霍山間迫鳳陽命撫監協剿辛丑折徵江南絹布等歲課免隴西五縣逋賊工部請祈谷奉配太祖髙帝仍遵新號行事焚庫內舊神版冬十月戊申朔命抵通州漕米每石帶練米八升以山東河南饑十五年爲始余從明年誅總督尙書熊文燦壬戌出帑金萬兩市舊綿衣二萬給京師貧民丁卯工部請浚胡良河從之逮前總河道工部尙書周鼎鼎去任年餘以河淤逮之時見任張國維不問癸酉兵科都給事中張縉彥上言廣西巡撫林贄爲安南頭目鄭梉代請王爵臣考南安自莫登庸篡逆降封都統迨後黎寧居漆馬江以延黎祀至黎維潭逐莫民歲貢方物神祖嘉其忠順準襲都統使今之請封何功也𨿽朝廷字小不靳殊典而荒夷要挾豈可狥情使鄭梉淂其志將遂悍橫憂及中土卽欲以茅土之券塞溪壑之欲豈可得哉上是之上念悼靈王靈異命禮臣議孝和皇太后莊妃懿妃道號十一月己卯追封悼靈王爲玄機顯應眞君禮科給事中李焻言諸後祀在奉先殿傳之天下萬世似宜仍前徽稱不可崇邪教以褻聖號不聽十二月攺封通宣顯應悼靈王去眞君號誅錢尙賓刑部主事沈延禧戍刑部尙書甄淑亦下獄明年死獄中戶部尙書李待問請損交際裁工食爲卹窮補匱之計從之壬午蔭故大學士張居正曾孫同敞中書舍人先崇禎二年十二月蔭嫡孫綮珩中書舍人壬辰監生塗仲吉奏言黃道周通籍二十載半居憤廬稽古著書晨夜不輟孤蹤獨立門無雜賓其一生學力止知君親𨿽言嘗過戇而志實純忠今喘息僅存猶讀書不倦此臣不爲道周惜而爲皇上天下萬世惜也昔唐太宗恨魏徵之面折至欲殺而終不果漢武帝惡汲黯之直諍𨿽遠出而實優容皇上方欲遠法堯舜柰何智出漢唐賢主下斷不宜以黨人輕議學行才品之臣也通政司格之不止仲�遂劾通政司施邦曜遏抑言路再救道周上怒下獄杖之論戍工部主事李振聲請限品官占田如一品田十頃屋百間二品以下遞減命部議覆之十二月乙卯命陜西守臣以前大學士薛國觀入京卽訊丙辰諭刑部系囚早結毋延斃丙子內丘土寇千餘人據神頭村總督楊文嶽遣總兵虎大威襲斬數百級乃平是月徵調宣府總兵楊國柱大同總兵工朴密雲總兵唐通及曹變蛟白廣恩山海關總兵馬科遼東總兵吳三桂王廷臣合兵十萬馬四萬騾一萬刻期出關初淸兵屯義州不出洪承疇駐寧遠以劉肇基短於調度斥去以王廷臣代之左光先遣歸以白廣恩代之而兵部謂部兵𨿽退尙在義州各邊進兵之數恐尙單薄來春宜調宣府大同密雲保定之兵合關門遼左之眾以厚其力從之遂命戶部輸餉自天津海運艸束召買於薊永關遼共八鎭兵出塞是年兩京山東河南山西陜西浙江大旱蝗至冬大饑人相食艸木俱盡道殣相望湖州太守陸自巖以浙西災特﹤鋶﹣釒﹥請量折不許旣而上以禮科給事中沈胤培奏特許麥折十之三自巖竟盡殺之不以聞浙西大擾

崇禎實錄卷之十四懷宗端皇帝十四

崇禎十四年春正月丁丑朔以劉澤深爲刑部尙書前大學士薛國觀奏言刑科給事中袁愷誣劾出禮部主事吳昌時意乞上推原上不聽己卯李自成破永寧殺萬安王采﹤釒輕﹥甲申上祈谷太廟還享太廟丙戌禦經筵壬辰元夕宴百官於建極殿辛丑李自成陷河南殺福王常洵及前南京兵部尙書呂維祺去冬自成招亡命數百餘人聞福籓富潛渡河通總兵王秉忠部卒詔入城大肆焚掠執福王及呂維祺維祺遇王於西關謂王曰名義爲重毋自辱王色怖泥首乞命自成責數其次失遂遇害維祺罵不屈死又殺河南知府亢思檜是時羣盜輻轃自成稱闖王獨雄一部同黨羅汝才亦稱代天撫民大將軍有眾數萬雒以東屬之變聞上怒甚逮總兵官王紹禹磔之藉其家妻子沒入爲奴壬寅黃霧四塞日靑無光夜大雨是月楊嗣昌自夷陵溯江入四川賊歷三峽夔門深入川南漸薄成都嗣昌從陸至廣安二月庚戌張獻忠陷襄陽獻忠前走四川出山谷僻徑直走襄陽先遣諜入城通獄盜又僞爲賈客運車藏兵車中爲內應又詐傳楊督師令矢十八騎取餉入城夜半舉大開門千騎奄入殺襄王及貴陽王常法其福淸王常澄進賢王常洤及襄陽知府王承曾等並遁免推官鄺曰廣死之掠官屬宮婢發十萬金賑饑聞河南破仍詒書李自成合攻開封壬子張獻忠陷樊城尋陷當陽郟縣光州諭各撫按捕蝗命範復粹淸獄大寧河淸七日癸亥上不豫頒詔大赦中外命今歲暫免行刑丙寅黃道周角�羊學龍下鎭撫司詞連黃文煥陳天定文震亨孫嘉績楊廷麟田詔丁餋河劉履丁卯夜山西偏頭關天鳴己巳上疾愈召範復粹張四知謝升魏照乘陳演駙馬都尉冉興讓及尙書侍郎科道等於乾淸宮左室諸臣各問安畢上曰歲饑盜獗至陷雒陽戕害親王朕之不徳禍至於此泣下諸臣引罪興讓曰此固气數復粹對亦如之上曰非也气數獨不賴人事耶閣臣因請河南賑饑又都下粥廠多至數十萬當設法遣歸原籍上曰待二麥熟雨足彼自歸矣出給事中張縉彥及巡按河南髙名衡﹤鋶﹣釒﹥內引福世子由崧渝禮縉彥曰臣河南人也聞福世子逃孟縣衣不蔽體其從者惟王府官數人校尉三四十人耳上又泣下縉彥曰福王與襄王殉難典禮必宜從厚上然之給事中李焻曰督師兵出一年惟瑪瑙山報捷恐師老矣宜令擇一人佐之上曰督師去河南尙數千里安能懸制爾輩設身處地毋任愛憎焻曰惟難懸制故乞佐將上曰已遣朱大典矣章正宸奏闖賊自四川至陳新甲曰自陜西至上曰昨張福臻殺降丁致鼓噪然在營尙多豈可令滋疑貳新甲引罪遂命興讓及總督京營司禮太監王裕民慰問福世子察官眷及殉難官民初發帑金十萬賑山東河南眞定保定至是發三萬一千金委裕民賫賑諸宗三月丙子朔督師大學士楊嗣昌自縊二月晦嗣昌誕日宴沙市忽左良玉檄至乃責視師玩寇貽患實深蓋良玉前欲急擊張獻忠屢請輙不許至是破襄陽良玉大憤恚移檄數之嗣昌閱之不悅自受事來連失二郡三州十九縣又陷二親籓度必不免翊旦自經監軍僉事楊卓然以疾聞嗣昌奉命督師寵禮逾等特加練餉以供剿寇之用而逸賊貽患措處乖方嗣昌趨蜀賊已破襄其罪不減於梁廷棟熊文燦但上終心憐之有言其服毒死者輙譴壬午三月敍甘州捷贈太子太保甲午戶科給事中左﹤棥心﹥苐劾故督師楊嗣昌受事以來虛恢欺飾所至以精兵自衛在楚則徵巴蜀之精兵自衛而張獻忠得入川在川則盡楚豫之精兵自衛而李自成淂陷雒寧使籓封亡而身獨存社稷危而身獨安嗣昌之心尙可問哉上不問丙申洪承疇率曹變蛟白廣恩吳三桂等至寧遠承疇馳松山度兵將寡不足守禦乃調宣府大同王朴楊國柱薊鎭唐通楡林馬科抽練兵共七萬淸兵自義州大舉入塞祖大壽合諸軍於錦州斬三十六級明日再戰淸兵引退辛丑逮撫治鄖陽右僉都禦史袁繼咸是春招安內丘西山寇夏四月丙午朔立故都督劉綎祠刑部主事雷縯祚論故督師楊嗣昌六罪可斬曰失籓封陷郡縣參撫臣以逭咎誦梵咒以銷賊至張獻忠入川單褲蹤逃賄題監軍交結朋黨不報迨夏上憫嗣昌盡瘁諭祭一壇壬子蠲安慶崇禎十年以上逋租以後半之淸兵自塞回寧遠錦州東關副總兵那木气都司桑永順故西人遂歸降於淸東關陷淸兵益攻錦州掘塹壘墻爲久攻計祖大壽拒守四月餘時出巷戰仍復東關洪承疇進至松杏張獻忠攻應山知縣章日煇禦卻之甲子以丁啟睿爲兵部尙書督師賜尙方劍節制陜西河南四川湖廣江北仍兼督三邊軍務陳新甲薦之也張獻忠陷隨州殺知州徐世淳辛未命刑部刪正律例進覽甲戌命成國公朱純臣新樂侯劉文炳禮部尙書林欲楫同浙江提學副使王應華相視皇陵應華善形家言林欲揖薦之故有是命開封大疫五月乙亥朔崇明盜顧榮犯太倉尋遁庚辰太學士範復粹致仕壬辰召陳新甲於中極殿時祖大壽圍於錦州五閱月聲援斷絕有一卒間出兵云城內粟足支半年苐之薪耳並傳大壽語宜車營逼之毋輕戰洪承疇集兵數萬待援未決上憂之問新甲計安出新甲求退與閣臣及侍郎吳甡總督傅宗龍酌議請遣司官面�於承疇有十可憂十可議祈皇上察報從之遂命職方郎中張若麒往是月寇陷信陽六月乙巳朔戶部請設漕運總督乃以史可法爲戶部右侍郎兼右僉都禦史總督漕運兼巡撫鳳泗淮揚陳新甲奏陳邊事欲出兵塔山趨大勝堡攻營之西北出杏山抄錦昌攻其北出兵松山渡小淩河攻其東又正兵出松山攻其南命下行營議之承疇𨿽統正兵僅白廣恩馬科吳三桂敢戰若分三將於三路慮眾寡不敵且兵旣分則勢更弱承疇請且戰且守略曰久持松杏轉運錦州守禦頗堅未易撼動若淸再越今秋不但淸窮卽鮮亦窮矣此可守而後可戰之策也今本兵議戰安敢遷延但恐轉運爲艱鞭長莫及國體攸關不若稍待使彼自困之爲淂也上是之而新甲執前議職方郎中張若麒躁率喜事見前戰松山石門皆有斬級謂圍可立角�羊上密奏命畱關外料理新甲又貽書於承疇曰近接三協之報云又欲入塞果爾則內外受困勢莫可支門下出關用師年餘費餉數十萬而錦圍未角�羊內地又困何以副聖明而謝朝中文武諸人之望乎承疇內激新甲言又奉密敕刻期進兵新甲薦前綏徳知縣馬紹愉爲兵部職方主事出關贊畫若麒紹愉並謂兵可戰遂不用承疇策先以薛國觀事詞連刑部右侍郎蔡奕琛命逮至至是於系所上言去夏六月有同邑諸生倪襄者語知縣丁煌述庶�士張溥言臣旦夕必被逮未幾而王陛彥果劾臣裏居庶常結黨招權陰握黜陟之柄遂徵丁煌詣京指證下倪襄於獄訊之旣而奕琛又劾張溥並及故禮部右侍郎錢謙益上又命溥謙益奏癸酉兩京山東河南浙江旱蝗多饑盜是月張獻忠李自成相構羅汝才亦忤獻忠獻忠奔鄖西自成汝才分兵下東南秋七月戊寅臨淸運河涸張獻忠陷鄖陽甲申蠲霍丘逋租丙戌上禦經筵念錦州事問兵部近日何無邊報且曰此舉淂角�羊圍固爲勝算但兵未離險朕甚憂之丁亥召賜正一嗣教大眞人張應京於會極門時北京甚疫死亡晝夜相繼闔城驚悼故有是召戊戌宴衍聖公孔胤直五經博士孟聞玉蠲襄陽逋租庚子洪承疇誓師援錦州時兵部職方主事馬紹愉練兵車以待戰壬寅抵松山夜見淸兵屯乳峯山東承疇兵登乳峯山西乳峯距錦州五六里炮石相應又東西石門並進兵以分勢遂立車營環以木城部署略定淸兵大駭初西人遼人脫歸云今秋不淂錦州糧且盡議撤兵歸故承疇欲待之而陳新甲信張若麒馬紹愉言再趨戰承疇遂進師乙巳合戰戰甚力斬百三十級獲王子及孤山牛鹿殺二十餘人陽和總兵官楊國柱陣歿李輔明代統其兵祖大壽分步卒三道欲突圍出兵圍三匝克其二望外援猶隔不得達八月甲辰朔吏部奏言漕運總督宜重臣駐節淮上當以史可法總督漕運巡撫鳳陽朱大典提督鳳陽等處軍餉報可辛亥夜賜故大學士薛國觀死誅中書舍人王陛彥各藉其家時漏下已鼓中旨賜自盡叩寢出之國觀猶徘徊不忍死部寺官命卒扶就縊死久之得旨始角�羊就殮國觀性疏傲無遠識上嘗以財匱問國觀因密勸上搜括戚畹且曰縉紳則臣任之戚畹非獨斷不可於是借武淸侯家四十萬金李氏破家應命戚寺爭恨之臨刑猶曰吳昌時殺我國觀自賈之禍終不覺也追贓九千金沒其田六百畝市其宅得八百金妻子寄居城隅其陰鷙遠遜烏程狼藉亦不及宜興也壬子邊兵攻石門西總兵王朴戰敗諸將皆退沮癸丑邊兵小捷馬紹愉請洪承疇乘銳出奇擊之可角�羊錦州圍承疇不納而長嶺山自塔山迆邐至錦州地可旁抄大同監軍張斗言宜駐一軍長嶺山防其抄襲我後承疇亦不納且曰我十二年老督師若書生何知耶辛酉上幸太學以重修告成也眞人張應京請扈從臨雍先期司禮太監王徳化奉命率羣臣習儀於太學淸兵以三千騎來援午刻據長嶺山聲言欲困松山城洪承疇不爲動甲子合戰邊兵敢戰深入搴其大旗進斬九級淸兵議旋師故將孔有徳控馬止之遂復進攻松山掘壕揲土濠深浚及八尺絕邊人餉道乳峯故在錦州城外松山又乳峯外邊軍進屯松山爲錦州聲援至是環壕絕塹松山亦困承疇謂其下曰新舊疊爲攻守我兵旣出利在速戰當各敕厲本部與之力門�斗吾身執桴鼓與諸公從事角�羊圍制勝在此舉矣諸將議餉乏請爲寧遠就餉薄暮張若麒抵承疇書亦言松山之糧僅給三日若復進師不但困錦又復困松山於是諸將議論蠭起各懷去志承疇怒曰往時諸君俱矢報效今正當其會𨿽糧盡被圍宜明告吏卒戰亦死不戰亦死況戰或可冀幸萬一麾軍一退不可復止吾決意孤注明日望諸悉力方起送諸將出總兵王朴怯甚先遁於是各帥爭馳馬步自相蹂踐弓甲徧野遙望火光謂在不敢前走還爲伏兵所截大潰曹變蛟王廷臣突入松山巡撫遼東丘明仰誓與承疇同守承疇夜畱兵三之一嬰城率其復決圍衝陣而前淸兵邀之尖山石灰窰皆力戰淸兵暫卻俄而云合不得入城移屯海岸海潮大上一軍盡沒淂脫者僅二百餘人獨白廣恩還松山若麒紹愉淂附漁舟偕諸監軍逃至寧遠上奏承疇失計冀自免也乙丑諭禮部宋儒周子兩程子朱子張子邵子有功聖門與漢唐諸子並稱先儒朕心未安其議之許江北麥代田租起劉澤淸右都督總兵官鎭守山東九月戊寅總督陜西傅宗龍率兵四萬自親蔡渡河是日李自成亦渡河走汝寧伏於孟家莊明日官軍遇之大敗庚辰宗龍奔陳州被圍僅步卒六千乏食辛巳攺東廠提督京營者亦稱總督甲申以楊繩武爲兵部右侍郎兼右僉都禦史摠督關薊遼津通州等處以洪承疇受圍故代之召還大學士周延儒賀逢聖至是朝見命仍直文淵閣先是丹陽監生盛順及虞城侯氏共斂金淂十萬緍納賄太監曹化淳王裕民王之心等營求復用延儒令少俟之踰年工部主事吳昌時家最富出私帑如前數使進士周仲璉伏行抵故大學士馮銓家潛通內果淂召用昌時之力居多延孺深徳之辛卯傅宗龍出戰先令川兵臨陣慮步兵不能禦騎命移於後大亂李自成乘之大潰明日宗龍走項城被執死之總督丁啟睿大敗張獻忠於洵陽獻忠僅百餘人求附革左二寇不許佯死匿山谷中啟睿援開封不及剿獻忠復東遁復遣太監盧九徳劉元斌率京營兵入河南九徳與總兵周遇吉黃得功合追賊於鳳陽及之元斌駐歸徳南四十日不進城門晝閉縱諸軍大掠殺樵汲者以冒功已而欲攻城索賂乃免張獻忠掠桐城等縣十一月癸酉朔命範志完爲右僉都禦史提督雁門等關丙子李自成陷南陽殺唐王於麒麟閣初寇已入南門適總督楊文嶽兵至遂出頃之文嶽去南陽仍陷劉元斌聞之乃擁婦女北去俄命禦史淸軍元斌倉皇皆沈之於河己卯禁朝臣私探內閣通內侍於是待漏俱露立毋敢入直捨辛卯上南郊遼東大雪丈餘淸軍中糧芻俱盡將角�羊圍而歸慮邊兵��耳之俾西人入關講和兵部尙書陳新甲信張若麒之言許之戍以傅淑訓爲戶部尙書十二月乙巳上念歲寒許刑部囚保外限二月出獄李自成連陷襄城洧川許州長葛通許鄔陵鄢陵知縣慈溪劉振之力詘具衣冠入縣治北向再拜自刎死之庚申劉澤淸大破李靑山於石萊山甲子戍黃道周角�羊學龍初刑部尙書劉澤深擬道周煙瘴遣戍再奏不允因言道周之罪前兩﹤鋶﹣釒﹥已嚴矣至此惟有論死死生之際臣不敢不愼也自來論死諸臣非封疆則貪酷未有以建言誅者今以此加道周道周無封疆貪酷之失而有建言蒙僇之名於道周淂矣非我皇上無不覆無不載之心也且皇上所疑者黨耳黨者見諸行事相聚訟言乃爲植黨道周具﹤鋶﹣釒﹥空言無當睿照一臨肝膽寒裂一二臣工始未嘗不相與也今且短之繼而斥之烏有所謂黨而煩朝廷之大法耶去年行刑時忽奉命停免今皇上豈有積恨於道周萬一轉圜動念而臣已論定噬臍何及所以出入之間不敢不愼亦惟恩威出自皇上仍以原擬候裁從之諭停內操提督忠勇營太監楊進朝所部三千人若值大祀仍與防護張獻忠李自成合攻開封七日夜巡撫髙名衡總兵陳永福等竭念力守禦永福射中自成損一目自成屯朱仙鎭去開封四十里內鄕鎭平唐縣新野諸城各出降鄧州知州劉振世郊迎五十里舉家從之許州以南無復完城總督丁啟睿楊文嶽以總兵左良玉虎大威揚徳政薄朱仙鎭良玉謂賊勢銳宜緩攻之大虎等謀不合辶�處引進全軍皆潰良玉母妻被執開封益困寇驅鄕民攻城授斧鑿令鑿石還不淂石者立斬又穴城爲窟實以藥引火發之城堞震壞然官兵嚴守兩月不能克是月敕內臣神宮等監及各司局庫等毋幹外政並申戒廷臣交通近侍

崇禎實錄卷之十五懷宗端皇帝十五

崇禎十五年春正月辛未朔上朝畢召周延儒賀逢聖謝升入殿曰古聖帝明王皆崇師道卿等乃朕之師宗社奠安允惟諸先生是賴命東向立上降座西向揖之各愧謝先是遼東寧前道副使石鳳臺以淸意許和馳書詢守將得報鳳臺遽以聞上私遣辱國下鳳臺刑部獄至是謝升語同列曰我力竭矣鳳臺言良是同列亦然之乃屬兵部尙書陳新甲微言於上謂兩城久困兵不足援非用間不可上曰城圍且半載一言不達何間之乘可款則款卿其便宜行事上以問閣臣謝升獨曰彼果許款款亦可恃新甲遂薦贊畫主事馬紹愉可遣從之加紹愉職方郎中賜二品服上深祕之外廷不知也丁丑紹愉偕參將李禦蘭周維墉至寧遠聞於淸請敕爲信乃復請於朝敕曰朕聞沈陽有罷兵息民之意向來沿邊督撫未經奏聞旣承講款朕不難開誠懷遠如我祖宗朝舊約恩義聯絡永爲和好淸淂之以爲邊吏僞作並怒敕中語紹愉聞之庚辰上祈谷大享殿乙亥上南郊省牲丙子太廟山東盜平擒李靑山入京靑山本屠人乘機嘯聚數萬人戰敗逃山谷中迹捕得之辛巳李自成益攻開封開封城宋人所築也土堅而剛寇穴城土隕數千騎殲焉寇駭而徙南屠陳州壬午召鄭三俊爲刑部尙書平賊將軍左良玉率兵援開封寇退乙酉戶部請核戶口田畝從之丁亥聞錢塘浮梁鄱陽遏糴命撫按禁之己丑上躬耕籍田辛卯召還孫傳庭仍以兵部右侍郎總督京營提兵剿寇兼理糧餉禦史楊仁願上言臣讀敕諭申交結內侍之律因稽髙皇帝初無所謂緝事之令臣工不法止於明紏無陰訐也臣待罪南城所見詞訟多假畨役妄稱東廠餌人以陷禍擇人而肆喙惟恐其不爲惡又惟恐其不罹於法揆之皇上泣罪角�羊网之心豈不傷哉伏願先﹤宀十見﹥東廠事件而後比較可緩比較緩而後買事件與賣事件者亦息抑臣復有請焉如臣子獲罪但敕撫按以檻車送詣闕下未爲不可若一遣緹騎有貲者家門破散無貲者地方斂饋爲害非淺上是之諭東廠所緝止於謀逆亂倫其作姦犯科自有司存並戒錦衣衛校尉奉使需擾罷提督京營內臣乙未蘄黃賊爲禁兵截殺走合李自成盜魁賀一龍馬守應賀錦並屬之惟一龍守應各領所部聽令而於羅汝才甚厚自成深忌之庚子蠲各省直崇禎十二年以前蠟茶等稅是月上齋於南城革左諸寇自霍山六安分道出掠二月丙午命周延儒淸獄戊申發二萬金振山東就撫百姓庚戌禦經筵論免崇禎十二年以上贓罰豁罪從刑部左侍郎惠世揚之請也詔免省直十二年以前稅糧不許有司混徵百姓相率歡呼稱慶壬子總督汪喬年至襄城喬年在鎭發李自成先冢淂小蛇斬蛇以殉登壇誓師聞自成圍左良玉於偃師乃兼程進兵畱步卒大器營以輕騎萬餘抵郟縣聞賊新破襄城疑不敢進會襄城貢士張永祺避難河北還經郟縣力請先之以告襄城人襄城人爭出迎喬年於八里營喬年屯兵城下營未成自成兵已薄汝水上方接刃有二將先逃兵大潰喬年以數百人入城居守襄城堅守五晝夜而陷喬年自刎未殊被執見殺知縣謝三元死之自成恨諸生遂劓刖百九十餘人又購永祺永祺匿時夢黃姓者救免之果一賊出之則黃姓也賊屠永祺族人九家以洩其忍又墮城而去癸丑定王出閣就學命移京營總督孫傳庭總理陜西三邊軍務戊午上南郊三月庚午朔卹錦州陣歿戰士刑科左給事中沈胤培言松江知府方嶽貢治郡十二年淸執素著前王陛彥以私怨誣詆乞下法司公勘辛未張獻忠陷舒城甲戌賜範志完尙方劍命總督陜西孫傳庭鳳陽總督史可法俱聽志完期會協剿丁丑大學士魏照乘罷丁亥松山城陷巡撫遼東右副都禦史丘民仰總兵曹變蛟王庭臣副總兵江翥饒勛等俱被執不屈死總兵祖大壽守錦州年餘力竭城亦陷爲標下舁降兩城俱歿遂克杏山城報至京師大震庚寅以沈惟炳爲通政司使己亥諭省直撫按令司道守令各招貧民給牛種糧食俾各歸農庚寅封皇子慈爲永王己未李自成圍彰徳陷之夏四月戊子朔攺稱宋儒六子曰先賢位列漢唐諸儒上左丘明亦稱先賢命纂六子格言禮科給事中倪仁楨上言臣等初拜官例候閣臣謝升言及兵餉事謝升忽曰皇上惟自用聰明察察爲務天下俱壞升位極人臣敢歸罪天子吏科給事中朱徽戶科給事中廖國遴亦劾之上怒命議處丙午大學士謝升削籍周延儒奏議詞臣一員佐兵部從之著爲令免四川貢扇三年發三萬金給關寧之師禮科都給事中沈胤培上言欲求事功之臣不若先求節義之士如傅宗龍已卹而盧象升優典未沾汪喬年忠魂莫問事同恩義何以使諸臣不爲巧避也楊嗣昌死有餘僇陳新甲負罪不遑飾其功勞邀卹其錄蔭𨿽恩威出自朝廷乃議罪則若局外論功則有局中有是禮乎又儀制郎中典禮攸寄宜定久任課最之規淂升京秩庶精心討論不徒故事相蒙矣上是之禦史沈向劾監軍兵部郎中張若麒貪功喪師復逃寧遠宜正其罪報聞李自成復圍開封癸丑給巡撫山東王永吉二萬金己未命祭松山陣亡吏卒壬戌南京禦史米壽圖請誅張若麒以謝天下練兵奉行三年矣寇至而城輙陷兵增而餉日縻利益不聞擾累日甚目今不罷害將日深祖制衛所官軍又有弓兵民壯歲有常食若實行淸核以教練之可無逃潰姦細之憂此外如保甲人自爲守家自爲戰本屬良法但在有司推誠厲精訓練之耳是秋張若麒下獄論死癸亥諭各部諸司凡利民救時禆助政治攻補闕失者匯奏采行之不淂以浮言泛陳至中外大小羣臣當痛自猛省服官擔爵各有職業何無匡濟任兵食之交窮忍軍民之並困終未有確然良畫力任底績非朕之所倚望於諸臣也淸兵襲塔山破之兵部職方郎中馬紹愉駐塔山候朝命城將陷紹愉出淸兵共衛之城中兵民自焚無一降者五月癸酉中書舍人陳龍止上言剿寇不在兵多期於簡練殲渠非專將勇藉於善謀而所云招撫之道又更有說曰角�羊散曰安插角�羊散之法仍屬良將安插之道耑委有司今者寇禍中州最甚賊初淫殺人猶苦賊而望矣兵兵旣無律民反畏兵而安賊若喜其至而迎之誠中原之大憂也邊地受侮惟在防禦有道督撫固在淂人而尢當擇有兵略者爲知府用我所長制彼所能我所長在扼險在車營在火器彼所能特騎射奔突耳良將在奇謀在用間今之塘報亦間之一端也上是之甲戌南京提學禦史徐之垣入廬州見城守疏虞召北關副總兵唐應登入城未入忽西門徳勝各火起官兵俱潰則革賊計陷之也之垣及知府鄭履祥合肥知縣湯登貴俱遁走夜革賊陷無爲州丁丑諭釋輕囚戊寅宥馬士英起兵部左侍郎兼右僉都禦史提督鳳陽軍務兼督湖廣安慶合剿初周延儒再召前太常寺少卿阮大鋮等合饋之萬金以大鋮逆案難之故用士英兵部司務朱濟賫敕同職方郎中馬紹愉往沈陽議和還至寧遠以議和副書上兵部上問周延儒至再終不對上慨然起時言路方以講好攻陳新甲故延儒緘口不敢異同又以脫後罪也上始悔之癸未李自成陷開亳丁亥命禮部考樂律志六月庚子禮科都給事中沈胤培請廣科額上命省直各加角�羊額有差發帑金五萬戶部金十萬及銀牌布幣犒左良玉軍丙午孫傳庭奏請練兵二萬上以原議練兵五千可以破賊何爲取盈二萬且二萬之餉安能卽濟但淂餉一月便當捲甲出關共圖殲蕩不淂過執取咎戊申大學士賀逢聖致仕乙酉上不豫庚戌崇明盜平兵備道程峋散其黨二千餘人藉其兵四百四十人辛亥免開封河南歸徳汝州去年田租癸丑大學士張四知致仕諭各省直停刑五年丁巳召新入閣諸臣禮部尙書林欲楫等於中極殿至則賜饌上先禦觀殿試炮時賀逢聖致仕特賜宴餞別異數也戊午以禮部右侍郎蔣徳璟詹事黃景昉兵部右侍郎吳甡並爲禮部尙書兼東閣大學士直文淵閣且責吏部會推大典自當勿濫勿遺今乃稱詡狥情如房可壯宋玫張三謨並與推舉此豈大臣矢公矢愼之道辛酉召廷臣於中左門賜饌上靑袍東宮及定王永王緋衣侍上詰李日宣曰朕兩年前曾諭諸臣有寧背君父不背私交寧隳職業不破情面兩語令猶如故昨爾等枚卜狥情濫譽大事如此況其他乎日宣奏辧上又責吏科都給事中章正宸河南道禦史張煊閣臣力爲救角�羊曰房可壯峻節有識宋玫邃學習事張三謨風裁持正原不愧枚卜上不聽明日下日宣等六人於刑部獄奪職卹贈故巡撫丘民仰故總兵曹變蛟王廷臣各予祭六壇命禮臣議謚合祠京師諭近日死事文武大臣立壇朕親致祭戊辰以姜鑲爲徵西將軍總兵官鎭守大同禦史吳履中奏言皇上之失有二曰大姦之罪狀未彰而身受過圖治之綱領未挈而用志多分臨禦之初天下猶未大壞也特用溫體仁托嚴正之義行媢嫉之私使朝廷不淂任人以治事釀成禍源體仁之罪也專任楊嗣昌恃款撫加練餉致民怨天怒水旱盜賊結成大亂之勢楊嗣昌之罪也皇上信任二人二人恃其信任售其姦欺輙曰皇上自爲之皇上亦曰彼實未嘗專擅也是皇上爲二姦所誤而反代二姦受過也至於圖治自有綱領聖人撫世酬物因時制宜向者是以生亂今欲塞其亂源急宜求治兵之人先辧此兩大事而治功可次苐舉矣秋七月辛未敍東省功進周延儒少師中極殿大學士蔭中書舍人陳演太子少保戶部尙書武英殿大學士乙亥謫李日宣章正宸張煊戍邊房可壯宋玫張三謨削藉初大學士陳演以所親禦史廖惟一者托可壯考核時爲之地不納煊亦峻拒之惟一竟外調演銜之適上游西苑召周延儒陳演延儒辭足疾演入侍舟中因陳枚卜大典日宣等狥私濫舉上怒欲重譴之日宣詞气不撓始稍霽停河南鄕試時開封久圍不角�羊也李自成圍開封日久開封守告急求救遂命許定國渡河孫傳庭以秦師出右侯恂以晉師出左互援之戶部尙書傅永淳奏言屯田八事曰軍屯軍買官屯民占軍地不必問矣但就冊報徵卽以折色攺徵本色曰民屯凡荒間可耕之地召募軍民�賈有捐貲開墾者給爲永業其願耕無力者照佃發給貲待二年後起科曰兵屯有事用兵以戰無事用兵以耕宜以七分戍守三分屯田曰�屯依墾田多寡頒給職衘以旌異之曰水屯招募南人習水利者度其原隰使地無曠土水無遺利曰陸屯擇不毛之地樹以桑棗雜值楡柳諸木隨其所便給業永不起科曰罪廢開屯能墾千畝準開戍墾五百畝準雜流墾三百畝準配俱認地三百畝三年而止照例察敍曰設官特遣大臣專理屯務設屯官分理﹤宀十見﹥以吏議遲以歲月俾便宜行事上是之皇貴妃田氏薨輟朝三日妃最爲上所寵能書有機警居承乾宮丁丑旱上齋宿武英殿半月俄欲還宮妃遣人辭之太監曹化淳進江南歌姬數人甚淂嬖妃上﹤鋶﹣釒﹥切諫及薨上痛悼卹禮加等甲申吏部左侍郎王錫衮諫上事佛言甚婉切上納之加服俸一級甲午戶部以流寇充斥輸挽可慮請就海運上謂海運從權非經久計不許以鄭三俊爲吏部尙書丁酉兵部尙書陳新甲下獄以張國維爲兵部尙書是月李自成陷陳州殺睢陳道僉事關永傑八月戊戌朔祭大社大稷禦史劉熙祚奏言故庶吉士張溥力學砥行著述甚多其所著書足備一夜之覽上從之卽命進呈甲辰命侯恂以兵部右侍郎兼右僉都禦史總督保定山東河北軍務恂奏寇患積十五年而始大非可一朝圖也賊中情形臣已具悉大約饑則聚掠飽則棄余且多久逋思歸中宵雨泣其彊易散非持久之賊也賊中聯營各部如曹摻一支嘗以李自成有兼並之心陰相猜﹤一貳﹥而袁時中有步卒二三十萬則已去而顯與爲敵矣惟是秉鉞者避款賊之嫌而臺省言兵事之臣章﹤鋶﹣釒﹥日上畏首畏尾豈能有濟者故必省朝中議論行閫外軍法厚集兵力餋威畜重伺隙設間潰其腹心賊必變自內生而賊可漸次平矣又左良玉爲臣舊部每懷報效之心誠使臣淂馳赴其軍鼓以忠義用三楚之糧餋全鎭之兵臣不就度支關餉陛下亦不必下軍令狀責取戰期機有可乘卽東出與孫傳庭合羣賊腹背受敵馳突無所不相屠滅必自降散此皆滅賊之策惟陛下裁而斷之丁未上諭禮部以祧廟贈後三歲不祭別廟繼後亦三忌辰不祭欲以本恩殿攺建二殿供祧廟帝後禮科都給事中沈胤培上言禮有萬世之經有一時之權經者太廟一帝一後奉先殿亦一帝一後是也權者別殿之耑享奉先之列祔是也自神祖來繼後贈後皆以祔享爲成例今欲建祧殿二而又不在奉先殿之後將以奉先祧殿名乎抑以何名乎在聖母可極尊榮而不必同於列後在列後宜申孝享而未免抑於祖宗如魯立武宮煬宮春秋皆大書特書見其毀已久不宜立而輙立焉非卽遠有終之義也必欲追罔極而事如存請立別殿專事聖母揆之閟宮之文奉慈之建猶爲合禮上是之遂諭禮臣祧殿不宜創建欲立奉親殿奉安禦容先帝貞皇后居中孝和左之聖母右之薦享如議沈胤培又上言貞皇帝後太廟有時享奉先有常儀復立奉親殿亡論於宗廟有重禰之嫌且帝後皆以合享祖宗爲尊至降從別殿恐先帝聖母之心未安臣愚莫若修復孝宗奉慈殿爲安奉慈之建本爲孝肅孝穆而設世宗以孝惠祔焉正今日祧廟之三後也一整飭奉安而大禮畢矣安慶兵變殺都指揮徐良憲先是副總兵廖應登領三千人汪正國李自春各領千人素騷擾賈怨巡撫徐世蔭新至民怵兵曰爾將誅矣兵遂劫良憲爇殺之肆出焚掠給事中光時亨﹤鋶﹣釒﹥論應登宜申司馬法邸抄先傳遂致難作世蔭亟自南京諭角�羊叛率斬七千徙應登兵太湖正國兵桐城張獻忠陷六安癸丑以範景文爲刑部尙書以劉宗周爲都察院左都禦史諭民屯田先發禦前十萬金收貯谷種以備子粒並設屯官癸亥蠲濟南兗東昌及濮州等逋租乙丑召還黃道周赦其罪仍任少詹事時周延儒能談言微中先是道周在獄人謂必不可救延儒以微詞挽之淂減放至是上偶言及嶽飛事嘆曰安得將如嶽飛者而用之延儒曰嶽飛自是名將卽如黃道周之爲人傳之史冊不免曰其不用也天下惜之上默然甫還宮卽傳旨復官刑科右給事中陳啟新匿喪被劾下撫按訊之尋遁是月開封圍久食匱大堤築甬道以運糧則救援可濟遂先後立營寇攻三日夜諸兵不至澤淸遂引去先是開封城北十里枕黃河巡撫髙名衡推官黃澍等議鑿渠通運且引河水環濠以自固更決堤灌賊可立走渠遂成旣而河水溢自渠決城賊竟以營髙淂免李自成陷歸徳殺推官王世琇貢士徐作霖死之九月甲戌命備十五騎於西華門侯急傳復劉同升趙士春原職戊子命采良家女充九嬪給事中光時亨請俟寇平舉行上卽令已之誅前兵部尙書陳新甲初周延儒入其賄營角�羊甚力因奏國法大司馬兵不臨城不斬上曰他邊疆卽勿論僇辱我親藩七焉不甚於薄城乎延儒語塞旣而刑部署事右侍郎徐石麒奏其釀寇私款立奏上竟棄市曰聞陳司馬甚辧有口自矜諳疆事羽書庚寅浙江海道副使盧若騰奏臣八月抵臨淸見內臣田國興聯舟二十四艘所役九百餘人擾驛阻閘上命司禮監核其郵符河決開封城陷先五日決朱家寨溢城北至是水大至灌城周王恭枵及諸王走磁州以巡按禦史王漢舟迎之也巡撫髙名衡等俱北渡文武吏卒各奔避士民湮溺死者數十萬人城俱圮官私官府廬舍一朝成巨浸賊所屯地髙獨全蓋黃河秋時嘗漲開封推官黃澍鑿渠導之忽橫溢水大半入泗入淮與故河分流邳亳皆災前太常寺少卿鄢陵梁克從亦舉家溺死都督僉事黃淂功敗流賊於潛山之小市冬十月己亥張獻忠攻襄陽左良玉倉皇夜乘舟去撫治鄖陽王永祚監軍僉事熊��飛俱遁甲辰命纂修歷法戊申惠王出奔巡撫偏沅陳睿謨以護籓行庚戌賜貧民米布寇陷安慶詐爲鹽客聚艘泊河下突入城陷之以範景文爲工部尙書乙卯刑部右侍郎徐石麒奏淸獄令各撫按造冊呈覽從之戊午誅司禮太監劉元斌駙馬都尉鞏永圖請追尊建文君謚號下廷臣議之不果行增明年會試額六十人十一月丁卯朔贈故大學士文震孟故少詹事姚希孟各蔭子入國子監更予震孟祭葬永城前總兵劉超叛超歷貴州總兵官家居所收家丁故羣盜也同裏前禦史魏景琦蒼頭與家丁爭超詣景琦謝過語次家丁抽刃直前殺景琦屠其全家勢不自制並殺貢士喬明楷據城反戊辰召開封府推官黃澍澍對上言臣等守甚力賊忿城不下鑿渠決河以致不守遂授江西道禦史賫金巡按河南賑濟難民命黃希憲治河塞決口庚午萬十萬金卽命澍賜周王三萬金余賑宗室兵民左都禦史劉宗周上言六事曰建道揆京師首善之地先臣馮從吾立首善書院臣請亟復之以昭聖明興道致治之意曰貞法守請一切獄詞專聽法司不必下於錦衣庶朝廷享淸寧﹤宀十見﹥和之福曰崇國體請今大臣自三品而上犯罪者九卿科道會詳之後乃付司寇司寇議定坐誅始淂收系於此僇辱之中不忘禮遇之意曰淸伏姦請凡禁地匿名文書一切立毀曰懲官邪京師士大夫與外官交際愈多愈巧臣必爲風聞彈劾之惟祈嚴斷曰飭吏治今日吏治之敗無如催科而火耗詞訟贖鍰已復爲常例矣至於營升謝薦巡方禦史尢甚臣請以風憲受贓之律爲回道考察苐一義上是之淸兵大舉入塞分入墻之路界嶺靑山癸酉破遼安三河時分道大入一趨通州一自柳樹澗趨天津甲戌屯永平之臺頭乙亥攻通州京師戒嚴勛臣分守九門以太監王承恩提督城守以徐石麒爲刑部尙書寧武總兵許定國下獄論死前以千人援河南兵潰道掠也諭廷臣條上措餉城守事宜己卯檄各省直勤王兵入援張獻忠陷黃梅庚辰募運張家灣各關委積以一石入京者給四斗餘倍之聽營軍家人代運淸兵入薊州分往眞定河間香河甲申法發帑金十萬資餉周延儒勸上召前大學士王應熊延儒知外漸有異議故以自代蓋資之爲援也上從之命召應熊丁亥令薊州東西兩協唐通等合兵策應薊州山東總兵劉澤淸入援大監盧九徳防護鳳泗張獻忠陷無爲州削兵部職方主事馬紹愉職是月曹縣婦產兒兩頭項上有眼角手過膝閏月庚子發帑金二十萬市粟詔曰比者災害頻仍干戈擾攘興思禍變宵旰靡寧實皆朕不徳所致也罪在朕躬弗敢自﹤宀十見﹥自今日爲始朕敬於宮中默告上帝修省戴罪視事以贖罪戾惟二祖舊制令每日朝畢勛戚文武諸司等奏事者赴弘政門報名候召總督保定侯恂巡撫保定楊進免罷總督不設壬寅淸兵攻河間明日分向臨淸入虫�霸州兵備僉事趙輝死之乙巳入文安丙午自靑縣趨長蘆戊申入臨淸壬子入阜城又入景州甲寅入河間參議趙珽知府顏胤紹知縣陳三接死之戊午攻東昌劉澤淸禦之遂西攻冠縣李自成陷﹤並刂﹥州惠王先遁石首居民望風逃潰自成令馬守應據夷陵以犯澧令賀一龍趨徳安以窺黃麻一龍在黃陂阻水不前止收左良玉殘兵八百人而回先謁羅汝才自成大恨之下禮科給事中姜采於鎭撫司獄先是上戒諭言官旣而匿名書書列二十四气隱詆朝士埰言皇上修省罪已又致誡言官惟視言官獨重故望之獨切至諭云代人規卸爲人出脫臣獨展轉不淂其故皇上何所聞而云然乎如蜚語騰播必大姦臣慝惡言官而思中之謂不重其罪不能激皇上之怒箝言官之口後將爭效寒蟬壅閉天聽誰爲皇上言之哉上大怒立召下獄庚申亥刻拱極城刀伏有火光二寸許辛酉淸兵自臨淸分五道壬戌攻寶豊癸亥攻張秋其兩路至大名不之攻甲子召廷臣於中左門問禦及用督撫之宜劉宗周曰使貪使詐此最誤事爲督撫者先貴極廉上曰亦湏論才宗周退禦史周燦請逮行間諸臣不用命者禦史楊若橋舉西洋人湯若望演習火器宗周進曰唐宋以前用兵未聞火器自有火器輙依爲勁誤專在此上曰火器終爲中國長技宗周曰湯若望一西洋人有何才技據首善書院爲歷局非春秋尊中國之義乞令還國毋使誑惑上曰彼遠人無斥遣之禮上不懌命宗周退羣臣以次奏對上色角�羊宗周又進請釋姜埰熊開元且云廠衛不可輕信是朝廷有私刑也上色怒仰視殿梁曰東廠錦衣衛俱爲朝廷問刑何公何私宗周抗論不屈左都禦史金光宸言宗周無他意上益怒責宗周免冠謝徐起退上素嚴厲對旣不稱聲色對異舉朝失色宗周從容辧奏未嘗失度光宸申救音節宏壯汗流交頤意气不撓廷臣皆竊嘆以爲兩臣皆不可及先是行人司副熊開元求獨召對入徳政殿請屏閣臣周延儒求退不許開元所奏大抵摘延儒之失上命補牘明日奏劾延儒以釋累囚蠲宿逋奉行聖意自謂上有禆於聖徳下有功於人才賢人君子皆其引用孰敢起而攻之顧延儒黷貨無厭營私忘公皇上偏召廷臣問延儒賢否卽以所論賢否定其人之賢否若更不加體察一時將吏狃於賄賂𨿽失地喪師皆得無罪誰復爲皇上捐軀報國者上怒下鎭撫司詰主使周延儒引退手敕慰畱初開元出朝奉命具﹤鋶﹣釒﹥禮部儀制司主事吳昌時力沮之開元不聽入獄復以﹤鋶﹣釒﹥倉卒未盡復列款具奏鎭撫司格不以聞尋廷杖姜埰開元仍下鎭撫司給事中陳燕翼上言兵餉缺乏之極由於朝廷無剛正之臣利口獲進重賂求薦陛下設廠衛卽因廠衛爲介紹托近侍卽因近侍爲援引陛下籌兵措餉不遺餘力豈知此輩平日所輦輸以得官者皆陛下之兵所滿載而候代者卽陛下之餉也陛下深居法宮亦曾憬然悟此與左右大臣發憤攺圖庶幾可以挽此積習耳翰林院修撰魏��滲徳上言兵事上善之甲戌諭羣臣戴罪修省淸兵入沭陽乙亥入沂州又入豊縣殺知縣劉光先丁丑李自成袁時平攻汝寧陷之分巡撫僉事王世琮被執不屈死世琮達州人授河南推官屢卻賊射矢貫耳不動號王鉄耳張獻忠陷太湖殺知縣楊春芳戊寅左都禦史劉宗周削籍左副都禦史金光宸降調鄭三俊徐石麒各﹤鋶﹣釒﹥救不聽貢士祝淵奏﹤宀十見﹥宗周下淵於刑部獄淵海寧人淸兵破蒙陰泗水鄒縣十二月丁卯淸兵自長垣趨曹濮別將抵靑州入臨淄縣知縣文昌時闔室自焚死戊辰破陽信辛未破濱州癸酉入兗州執魯王壽鏞自經兵備王維新知府鄧錫藩副總兵丁文明吏科左給事中範淑泰等死之己丑破滕縣甲午破嶧縣乙未破剡城李自成陷襄陽唐王襄王俱走免左良玉拔營南走承天尋渡江入武昌恣殺掠乙酉孫傳庭請入援因防河南不許甲午山東武徳道僉事雷縯祚奏督師範志完縱掠狀

崇禎實錄卷之十六懷宗端皇帝十六

崇禎十六年春正月丙申朔李自成陷承天總兵錢中選戰沒巡撫湖廣右僉都禦史宋一鶴鐘祥知縣蕭漢死之漢知鐘祥有聲賊戒其部曰殺賢令者死無赦乃憂之寺中戒諸僧曰令若死當屠爾寺僧謹視之漢曰吾盡吾道不礙汝法遂自經自成攺承天曰揚武州欽天監博士楊永裕降附之自稱天文禮樂兵法地理俱該洽請發顯陵牛金星不可嗣後勸進又不可而自成心欲之於是設六政府侍郎中從事等官其示約批發悉出永裕增府同知州判官縣主簿俱質其親屬遣之自成蹂躪中原所過城邑輒置去自渡江遂有據志分設衛兵以所授通達衛制將軍任光榮通達衛左威將軍蘭餋成等十三人分守﹤並刂﹥州澧州諸處丁酉吏科都給事中吳麟徵等﹤鋶﹣釒﹥救姜埰熊開元不聽刑部尙書徐石麒罷以埰開元竟具獄不廷訊也丙午享太廟壬子諭都察院專責巡撫痛革舊習力行察吏安民之事勿憚辛勤勿狥情面勿縱吏胥其詳議條奏以聞張獻忠陷蘄州夜梯城而入旦日獻忠入城令薦紳孝廉文學各冠帶自東門入西門出盡斬之禦史饒京等預焉開各門放男子出畱婦女毀城稍不力卽被殺江防道副使許文岐微服出被執獻忠曾販杭州識文岐頗禮之挈於行營四月十八日殺於麻城禮科都給事中沈胤培請補河南鄕試從之是月滄州浚濠淂石牌鐫一陰道人歌曰無足者烏無角者牛並出北海實彼醜謀天心厭亂必斯之隅山東之竇死不可畱二月淸兵掠壽光攻徳州入武定萊陽殺故工部右侍郎宋玫吏部郎中宋應亨中書舍人趙士驥知縣張宏等壬午劉澤淸戰於安丘卻之戊辰上祭大社大稷先一日淸霽至期大風雨五色炬盡滅諸閹幕黃布劈紙障之拜訖而退還宮仍淸霽禦史曹溶導駕明日欲奏災異閣臣沮之謫戶科右給事中熊汝霖汝霖前劾巡撫語侵周延儒上怒貶於外甲戌命給事中左﹤棥心﹥第郭充第催漕南直浙江江西湖廣辛巳止總督漕運史可法入援大學士周延儒自陳宿直廬壬辰命入直左良玉泊池州淸溪口副總兵毛允成稱以二千人勤王縱掠靑陽南陵繁昌沿江驛甚薄蕪湖競傳其兵叛南京兵部尙書熊明遇知良玉爲尙書侯恂舊部事恂甚謹令恂次子方域爲其父書戒之良玉稍戢還池州淹畱四旬雞犬一空縱掠銅陵遠近震動遺南京諸臣書欲蹔駐池州張獻忠陷漢陽戊子京師大風霾夜震西長安街石坊天津城門自開總督漕運朱大典免忻城伯趙之龍劾其貪婪命撫按核之兵部職方郎中尹民興等請召還劉宗周金光宸不聽淸兵登萊合軍三月甲午朔暹羅入貢淸兵入順徳殺知府�孔嘉丁酉攺禮部主事吳昌時爲吏部文選主事署郎中事昌時好結納通司禮太監王化民等欲轉銓司鄭三俊嘗以訪鄕人徐石麒答曰君子也三俊遂薦於上蓋石麒畏昌時故譽之而三俊不知也淸兵攻徳州不克往西北別部攻武定州拒卻之俄守備放炮誤傷臂守者潰城遂陷李自成殺其黨羅汝才賀一龍自成招兩人宴汝才疑不至先縳一龍淩晨二十騎突入汝才營斬之汝才延安人同李自成劉國龍投髙氏營髙氏敗自成爲雄自成兵善攻汝才兵善戰而汝才淫侈自成忌汝才並斬其主謀貢士尢玄圭分其兵自成遂僞稱倡義文武大元帥次權將軍次制將軍權將軍劉宗敏狡悍善戰賊恃之癸卯以禮部尙書東閣大學士吳甡兼兵部尙書督師平寇賜尙方劍給五萬金旌功吳甡遂上言今日集兵措餉必湏鞏固江南而可恢復江北而武昌九江其要衝也臣宜先往金陵急趨九江武昌相機進止且可調集兵餉接濟江北令各撫鎭兵扼險共爲應援上是之遂議設標兵二萬盜陷武岡州殺岷王時常徳武陵衡桂蠻獠皆伺隙土寇勾引攻掠免直隸山東殘破州縣去年田租命總督鳳陽馬士英移兵攻永城劉超士英前調貴州兵五百至樂平婺源淫掠婺源人饗於汪氏一夕毀之士英乃劾徽州知府唐良懿推官吳翔鳳兵部右侍郎倪元璐召對申奏曰今之本謀存乎主術力行仁義提振紀綱愛惜人才崇尙气莭定心志一議論信詔令愼刑賞其下則竭忠畢力惟是求如此何患大功不成太平無日乎臣沿途凡遇兵將輙稱實可畏而遇難民皆雲實可圖蓋兵將見形難民見情凡稱鉄騎精兵綿亙數十里衝突飄忽所向無前者形也兵將見而震之兵歸營散渙疏略而遼人與西人心志不一者此其情也難民入中而知之夫攻形用力攻情用謀令行間諸臣烏能知用謀者乎乃今諸將報功徒以奪回難民張皇露布此於九牛之一毛何湏急傳飭各路制奇設伏直搗中堅自可淂志而機宜在乎足財安民以臣愚見督撫行軍必假利柄一切屯鑄鹽榷之務悉聽便宜則可以布諜而制勝矣上善之翰林院檢討汪偉上言創大業者必先扼險要而後可以言進取定大亂者必先固根本而後可以言蕩除臣世藉金陵請以今日之急務陳之金陵城周百二十里竟一日之足不能徧集十萬之眾不能周是以策畱都者謂無守城之法止有守江之法賊自北而來則淮爲之防賊自上而下則九江爲之防故禦淮卽所以禦江守九江卽所以守金陵考之地形武昌譬之大門也九江譬之階除太平譬之堂奧也宜設重臣駐莭武昌上爲圖﹤並刂﹥襄修復顯陵之本下爲扼蘄黃接九江鞏壯孝陵之勢至於九江宜建督撫太平釆石宜命南京侍郎建牙於此若文武摻臣宜駐師新江口以專堤防備策應江北浦口江南頗狹一葦可航宜以侍郎一人守之仍命巡江禦史防江防之所不及輯陸路之暗通者此金陵之布置也至防江以兵爲急臣按南京營兵舊稱十萬有餘實核之不過三萬耳乃兵虧而餉不減宜依舊額補足使江上督撫分而領之自可得防守之助矣江守以船爲急臣察新江口舡舊額四百有奇今存者百十隻耳舡只錢糧亦有舊制一一淸出補足原數而新設之泛地尢宜多造舡只自可備中流之擊矣或餉有不足暫借鹽課並截漕艘此亦設處之一法也防守旣備務守扁舟不淂渡江孝陵卽可安堵孝陵旣安然後顯陵可規進取金陵所系如此其圖之可不早而言之可不詳耶夏四月乙丑禦史祁彪佳劾吏部文選司郎中吳昌時紊制弄權山東道禦史徐殿臣賀登選合﹤鋶﹣釒﹥劾之攺會試期至八月戊辰大學士周延儒自請督師襄城伯李國楨請選官舍銳士從徵報可賜宴於武英殿丙戌延儒奏捷斬百餘級時邊墻毀折所掠子女金帛捆載出入如織卒無一矢加遺也釋輕囚命禦馬監太監李國輔諭援剿摠兵左良玉良玉奏辧副總兵王允成實未嘗叛營兵不戒臣已治之繼而上聞良玉已誅允臣特賜金幣而允成固在言殺者乃訛傳也淸兵至琉璃河命各督撫辛巳戰於螺山八鎭皆走惟步營兩監軍禦史在禦史蔣拱宸飾功報捷壬午復朱國弼撫寧侯張獻忠陷麻城署縣教諭蕭頌聖殺是月鄢陵隕霜殺麥饑民食蓬實五月甲午召周延儒入朝丙申令延綏寧夏甘肅各兵卽遣監軍速馳河南聽豫撫調發時巡撫河南右僉都禦史秦所式上言中州大勢闖漕蹂躪五郡八十餘城盡爲瓦礫及革左諸寇由宛汝跨江漢旬日陷數名郡此流寇之大略也自永城以至閿大略也辧賊必湏兵舊撫餘兵不及二人陳永福殘卒未及四千合卜從萬三千餘人亦不滿萬此主兵之大略也用兵必裕餉河南五郡淪沒河北彊半蒿萊額賦五十萬昨年完不及二十萬撫鎭闕餉五月有餘此糧餉之大略也轉餉必湏民自經寇十餘載人煙幾斷守城修河轉運至於稚子荷旗老婦鳴柝此民生之大略也撫民必湏官按除目則有人稽地方則無官或年餘不赴或土團寄命此官吏之大略也惟願皇上速發內帑亟練精銳佐以土寨開荒選牧庶有濟己亥召巡撫保定右僉都禦史徐標入對標曰自淮來數千里見城陷處固蕩然一空卽有完城僅餘四壁蓬嵩滿路雞犬無音曾未遇一耕者土地人民如今有幾皇上亦何以致治乎上欷歔泣下標又曰湏嚴邊防天下以邊防爲門戶門戶固則堂奧安其要莫若修內治重守令守令賢則政自簡刑自淸而盜由此息民由此安上曰諸臣不實心任事以至於此皆朕之罪標又言車戰及墾田所謂墾者與屯田不同卽就納糧之田招民開種民賊漸復國課自完上善之標四月己卯受事辛卯陛見賜金幣至是復召蓋上心閔畿民故屢訊及庚子馳賜周延儒金幣辛丑周延儒奏報臣中夜冒警自順義抵密雲趨各督撫今俱出塞上溫旨勞之時言官皆劾延儒假道縱兵出塞上以訛傳不問傅淑訓張國維皆罷以兵部右侍郎倪元璐爲戶部尙書兵部左侍郎馮元飈爲兵部尙書不得例辭時大學士陳演謀首揆說上曰天下不治由兵農不合今以元璐主賦元飈主兵彼此參合不日可治上心然之故有是命永城叛兵出降馬士英合兵圍誅之俘劉超入京尋伏誅乙巳周延儒入直尋進太師中極殿大學士蔭中書舍人賜金幣丙午吏部尙書鄭三俊以薦昌吳時引咎劾罷丁未宴入援總兵吳三桂劉澤淸馬科等於武英殿以李遇知爲吏部尙書辛亥以內官監太監王之俊提督京城巡捕練兵甲寅魏��滲徳辭禮部右侍郎許之以翰林院侍讀學士直閣戊午進少詹事兼東閣大學士丙辰給事中王都劾周延儒狡詐欺君喪師辱國丁巳勒周延儒致仕上曰延儒佐理多年朕不能盡其謀猷皆朕之過仍賜贐馳驛延儒奏薦蔣徳璟吳甡大學士吳甡亦罷初上對輔臣云欲親徵周延儒知上指遂請命督師禦邊上稱善久之示甡延儒知且退故先請得之而甡勉拜命稱病私第絕無出志上慍甚角�羊督師職促入閣甡旣被誚讓再入閣不自安自幾罷李自成殺其黨袁時平時平滑人居開州庚辰乘機襲開州北走尋擁眾數千人圍蘭陽漸數萬人號曹賊都督同知唐通攺鎭薊州庚申命閱京營刀甲車矛於觀徳殿上力能挽彊凡弓刃俱取勁重不便施用壬戌張獻忠陷武昌沈楚王於江前大學士賀逢聖死之逢聖聞變方衣冠北向拜闕欲自盡賊辶�處入被執賊素敬之遣之去逢聖復說賊開城縱百姓賊爲停刑半日全活頗眾因以巨艎載其家出墩子湖自中流鑿舟溺者十二人逢聖屍沈百七十日不壞十一月壬子始出葬逢聖字克繇江夏人學問淵邃持心不偸迨入佐綸扉上𨿽鑑其精誠屢以爲迂與首輔張至發議論多忤遂致仕去上頗思之張獻忠據楚府大殺掠沿江浮屍千里蒲圻嘉魚皆降李自成問之遺書欲獻忠歸附合兵大舉獻忠亦卑辭報之是月戶科都給事中吳甘來上言諸撫臣借名護籓實以棄城乞敕諭各籓並核王永祚等棄城之罪上不問六月戊辰召隆平侯張拱薇吏部尙書李遇知兵部尙書馮元飈禦史楊鶴及桐城諸生蔣臣於中左門臣故保舉以戶部尙書倪元璐薦爲戶部司務其言鈔法曰經費之條銀錢鈔三分用之納銀賣鈔者以九錢七分爲一金民間不用以違法論不出五年天下之金錢盡歸內帑矣吏科給事中馬嘉植﹤鋶﹣釒﹥爭之詔除河南五年被陷地方稅糧其省直殘破州縣自十六年爲始一切三餉各項雜賦盡行蠲免丁丑立賞格購李自成萬金爵通侯購張獻忠五千金官極品仍世錦衣衛指揮使餘各有差左良玉還九江大掠袁繼咸見良玉令以兵三百人給楚撫王聚奎良玉不聽巡按應天試禦史鄭昆貞上言根本重地諸臣日有條陳陛下日有嚴飭然對君父則曰事事豫備相告語則曰無可柰何今剝膚之痛已在武昌明知其危而明諉之尙可謂國有人乎樞臣熊明遇議論虛恢全無實著摻臣顧肇迹采石本其信地未嘗一出一旦順流直下誰爲捍蔽乎報聞逮前山東僉事金聲聲至淮安復蒙召用會母卒憂去禮科給事中袁彭年論前大學士周延儒之罪略曰使延儒割絕私交早引公忠廉勇之士布列關薊卽入未必至此又使視師之後以封疆耗敝督撫罪狀一一入告則懲前毖後或收亡羊補牢之效顧奉先殿左鴟吻流火鎔插劍銅環命駙馬都尉冉興讓告太廟災異諭百官修省戊子兵科給事中郝絅劾吏部文選司郎中吳昌時禮部祠祭司郎中周仲璉竊權附勢納賄行私爲周延儒乾子內閣票擬事關機密事事先知總之延儒多欲不剛智足掩過而忠不足謀國見忠直𨿽援護而實遠之見邪佞𨿽褻慢而實眤之是以辜�知遇耽誤封疆則延儒天下之罪人而昌時仲璉又延儒之罪人也辛卯禦史蔣拱宸何綸各劾昌時貪險不法命昌時除名聽勘秋七月壬辰朔督修歷法光祿寺卿李天經上言日食分數時刻與西法各有異同止於宮中親測西法多合令更考訂求其畫一以聞甲午發帑金四十萬貯富新倉出陳納新毋淂輕動訊雷演祚範志完於中左門初演祚入朝面奏志完兵淫掠命逮之至是上問志完兵演掠又金銀鞍數千兩馬百匹托諭徳方拱干行賄京師其事若何祚歷歷可指因召拱乾入上問演祚云爾所言稱功頌徳偏於班聯者誰也曰周延儒招權納賄如起廢淸獄蠲租自以爲功考選科道盡收門下又幕客董廷獻居間凡求巡撫總兵先通賄於廷獻然後得之上怒卽命逮董廷獻上人問志完爾馬百匹送方拱乾金鞍十並數千金饋誰志完謝曰無有支五日餉也演祚曰彼兵止欲折乾若趙光抃兵有紀律其過山東曾不索餉上曰光忻亦逗畱何不舉劾也曰光抃兵實不曾擾上命演祚起問禦史吳履中爾在天津察志完云何履中對如演祚言志完餙辧上曰光抃亦逗畱獨劾志完難服其心命錦衣衛卽逮光忭方拱乾入辧未嘗受賄所云名馬百匹驅入禁城形迹彰露何待演祚外臣發覺耶上頗然之乃退以史可法爲南京兵部尙書逮張國維侯恂以乘樞不職棄開封不守也並責給事中方士亮禦史蔣拱宸兵部職方郎中尹民興乙卯上自訊吳昌時於中左門拷掠至折脛乃止並逮蔣拱宸俱下獄尋徵周延儒聽勘丙辰免各省直崇禎十二年前上供紗綾低等議卹故總理盧象升並核各死事文武官庚申出千金資太醫院療疫自春二月迄今京師大疫死亡日以萬計又出二萬金下巡城禦史收殯八月壬戌朔左良玉遣馬進忠復武昌張獻忠復陷嶽州至臨湘如縣林不息死之辛未裁南京操江都禦史時罷鎭遠候顧肇迹以誠意伯劉孔昭代之孔昭因召對泣陳文臣制肘事權不一故有是命然孔昭實無片長惟以空言鼓動主上上辶�處信之竟停文臣摻江之命辛未前諭入覲官薦將才令兵部匯上並文武大臣科道所舉堪督撫總副者以司禮太監王承恩督察京營戎政韓贊周守備南京丁丑永王出閣就學丙戌張獻忠陷長沙總兵尹先民降先是武昌陷湖廣巡撫率所部千人奔長沙推官蔡道憲請還屯嶽州謂嶽與長沙唇齒也並力守嶽則長沙可保而衡永無虞乃勉赴嶽州及入蒲圻遂揚忛南遁迨王聚奎至亦自保駐袁州逼畱不進道憲復請屯嶽州聚奎屯嶽數日仍檄徙長沙道憲曰旣無恢北之志嶽州無恙不於此時練兵固守乃棄之南下賊攻嶽尙慮長沙爲之援若嶽不守長沙豈獨全哉聚奎不納驅萬餘人入長沙所過如洗視賊特甚聚奎去巡撫禦史劉熙祚以�王走衡州癸未賊至望帥旗下無一人笑取裂之至城下呼推官曰吾軍中皆知爾名勸吾勿犯可速降毋自苦也道憲不應挽彊弩射之獻忠怒攻三日夜而陷執道憲百計誘降不可磔之健卒林國俊等云不降爾且不得生國俊曰若我輩願生亦去矣不至今日賊並殺之中四卒奮然曰願且延旦夕葬主骸畢當受爾刃賊亦許之於是四卒角�羊衣褁骸葬之南郭葬畢四卒還自經道憲晉江人理長沙治績甚著李自成築七城於襄陽城西驅難民誘官軍斬獲實非賊也總督孫傳庭不知其詐奏聞臣名皆驚潰臣誓肅淸豫楚不以一賊遺君父識者憂之九月壬辰朔上閔都人疫諭修省釋輕系己亥孫傳庭出關進討李自成步騎各五萬傳庭所部皆關西銳卒伏鎧旗幟鮮明耀目難民夾道歡呼稱慶傳庭意气甚盛辛丑攻寶豊賊救至總兵白廣恩中軍髙傑分擊之克其城擒僞州牧陳可新壬寅傳庭兵自朱仙鎭而南大雨六日糧車日行三十里又道淖未至士馬俱饑或勸傳庭旋師就運傳庭曰吾軍行已六七日度卽還軍亦饑寧能濟乎要當破一縣就食耳甲辰復郟縣縣俱窮民集騾羊二百頃刻分臠食盡不足給己酉命河北山西就近餉傳庭兵丙午賜進士楊廷鑑等四百人及苐出身有差丁未吉王桂王並至永州禦史劉熙祚護�王抵衡州值桂王走永州迎之方舟而前庚戌張獻忠追二王於永州官兵星散夜至茅粟鋪執巡捕禦史劉熙祚誘降不屈死之甲寅作新鈔戶部尙書倪元璐上言內發鈔式命臣詳議鈔法度一歲有五十萬之入籌國長計孰便於斯或以久廢乍復人則駭之不知此卽民間之會票也宋時謂之錢引終元之世錢法不行尙爾用之不匱況復化裁通變稽古宜民乎孫傳庭兵潰於襄城降盜李際遇陰通賊賊已大至佯遁誘傳庭兵追之而伏兵道左襲軍後餉道傳庭旣乘勢長驅糧運漸遠會糧車沮雨至者復爲賊伏所淂傳庭始困召諸將問計總兵髙傑請戰白廣恩曰吾軍困甚宜駐師分據要害步步爲營以薄賊易耳傳庭恐賊遁廣恩曰卽賊退我乘而擊之士气倍奮傳庭曰將軍怯獨不如髙將軍耶廣恩不懌又前覬總統各營不淂方怏怏自引所部八千人去賊前鋒號三堵墻其隊紅一白一黑一各七千二百人紉重布爲甲刃矢揮擊不淂入敢戰驟與遇遂接刃我軍卻陷泥淖中殺傷三四千髙傑立嶺上望曰不可支矣麾眾退退入於河死亡四萬餘人傳庭與傑以數千騎走河北遇巡按禦史蘇京京曰君自爲計我當以實聞戊午李自成攻潼關白廣恩擊破之賊不退傳庭竟回潼關眾尙四萬以程注爲兵部尙書冬十月辛酉朔副總兵沈萬登復汝寧萬登汝寧大俠也聚鄕勇萬餘人李自成僞授威武大將軍不受是日僞將軍馬尙志蒞任萬登潛遣諜入城因擁眾入斬五百級誅尙志獲印擒汝寧僞防禦使金有章僞府尹鄧璉總兵劉良佐等以鳳泗兵副總兵馬淂功以禁兵合趨頴州沈丘徐州副總兵金聲桓討蕭碭諸盜平之初蕭縣盜王道善等陷縣城焚徐州桃源盜程繼孔合之永城餘寇朱安世燕靑等相煽於徐宿永間聲桓以九月丁巳會兵分討繼孔請降以兵守之是日拔諸寨斬二千八百李自成間道緣山崖出潼關後夾攻官軍大潰總督孫傳庭死之白廣恩遁自成結陣而西連陷華州渭南殺渭南知縣楊暄又陷臨潼陷�州屠之關中瓦角�羊馬士英進兵河南副總兵莊朝梁以三千騎來會汝南道韓煜復息縣義兵帥申夏志復上蔡乙丑淸兵屯山海關外總督王永�趨山海永平發內帑金八萬戶部金十萬資餉張其在陷萍鄕插嶺賊分掠萍鄕醴陵境上檄萍鄕知縣造舟獻馬於是袁瑞臨江新諭分宜之人俱空丙寅諭有司贖鍰除畱額積谷外俱充餉巡撫陜西都禦史馮師孔知寇棘急乂西安收保午刻設城守俄寇至是夕髙傑逃至不納寇攻城削孫傳庭督師尙書衘以秦督充爲事官扼守關隘時上知未其敗沒也加援剿總兵官白廣恩蕩寇將軍給兵三萬張獻忠遣部將以二百餘人趨連州南贛兵備副使王孫蘭駐韶州兵不滿百使十輩請兵淂嬴卒七百人復以他警一夜撤去至是聞之辶�處自經知州踰城遁樂昌乳源仁化自潰韶州吏民縋而逃盡兵科給事中蕭應遴奏孫傳庭處置失宜致白廣恩生心西奔各營隨之爲賊所乘或言廣恩與髙傑不合掉臂而去則廣恩固可殺也上方信廣恩不聽張獻忠以千人屯袁州北張家口是日張其在自劉陽萬載會袁州州人俱迎降賊白旆鳴礟入袁州北門左良玉以副總兵吳學禮援袁州次於新諭明日次分宜吳學禮圍袁州僞將丘仰寰拒守都司髙山先登擒斬二千四百餘級獲馬六百追谷拒官兵巡撫郭都賢檄撤兵回九江招安土著戍三郡兵旣撤賊自長沙突至遂陷�安府分巡湖西副使嶽虞巒山方閱軍於郊俄報賊至皆潰虞巒微服遁署府事通判朱奉金�黽推官韓日將俱遁諸縣同日陷賊分兵設僞官攺�安爲親安府廬陵爲順民縣張其在檄袁州袁州人先逃賊復入袁州壬申括民間廢銅鑄錢西安城陷以守將內應也巡撫馮師孔按察使黃絅長安知縣吳從義西安右衛指揮崔爾達俱投井死秦府右長史章世絅自經士紳死者甚眾前都禦史焦源溥罵賊磔死前山西布政司參議陶爾徳被殺前山東監軍僉事王徵七日不食死都司吏丘從周罵賊死左布政使陸之祺等俱降援剿總兵白廣恩已走追降之李自成據秦王府封秦王存樞爲權將軍世子妃劉氏曰國破家亡願求一死自成遣歸外家賊分兵下屬縣蒲城知縣朱一純議守從卒俱散賊脇其降詒以更衣抱印投井死初自成在楚議所向牛金星請先取河北直搗京師楊承裕欲先據畱京斷漕運顧君恩獨曰不然畱京勢居下流𨿽濟大事筴失之緩直搗京師萬一不勝退無所歸筴又失之急不如先取關中爲元帥桑梓之邦且秦都百二山河已得天下三分之二建國立業然後旁掠三邊資其兵力攻取山西轉向京師庶幾進有可攻退有可守策無便於此者自成稱善賊好殺掠牛金星勸以不殺遂下令嚴戢之所過安堵於是百姓轉相誑惑人無門�鬥志自成遂攺西安府曰長安禁鄕民短後衣搒掠巨室助餉前祠祭司主事南居業掠死甲戌授進士陳丹衷河南道禦史同副總兵成大用往調廣西土司兵賫金幣分賚土司核南京秋闈之獘先是南榜出﹤穴臣﹥室子登七十三人物議藉藉周延儒弟正儒子奕封預焉延儒自言於上特賜二百金遂莫敢言丙子上閱勛臣武臣子弟騎射戊寅上自用銅錫木器屏金銀命文武諸臣崇省約鳳陽地屢震總督九江呂大器以五千人援吉安次峽江邑人執知縣以待賊反拒援兵兵詒之曰張獻忠至矣邑人出迎獻印及馬二十五官兵入城斬姦民殆盡李自成分兵略鄜延中部知縣朱華堞闔家自經先漕儲道參政安定張國紳居西安自成召見稱殿下語次自成大悅授刑政府侍郎國紳同年文翔鳳繼妻鄧氏能詩薦於自成召爲後宮內師張獻忠在長沙立九營左良玉合馬進忠之騎赴袁州巡按黃澍駐漢陽同良玉部將惠登相規復襄陽劉洪起規復南陽張獻忠遣馬賜以千人下臨湘取米及釜方國安令戎旗營參將方元科進次蒲圻乙酉大學士王應熊入朝陛見請老許之賜金幣應熊以周延儒薦起上尋悟其非特遣緹騎趣延儒入日遣人偵之知延儒約應熊密語又令其先抵京而身繼之上怒延儒久延故應熊不敢滯禮部尙書林欲楫致仕兵部尙書馮元飈罷元飈僞稱疾不出上嘗私使僞賂求邊將不納故得全去庚寅超擢兵科都給事中張縉彥爲兵部尙書余應桂仍以兵部右侍郎兼右僉都禦史總督陜西三邊軍務應桂聞命飲泣陛辭曰不益兵餉臣𨿽去何濟上默然發帑金五萬銀花四百銀牌二百蟒紵二百色絹四百馬一百給軍蓋欲應桂聯絡甘固延寧之兵收拾三邊健勇相機撫剿也應桂趦趄河上不進十一月辛卯諭臣民助餉立功者錄之癸巳張獻忠再陷嶽州沿江設伏藏輕舟於﹤氵義﹥港浮巨艦重載順流而下副總兵王世泰楊文富以三千人邀之賊逆流佯走以誘我我兵爭利溯流而上盡奪其貲舟重不卽行賊輕舟四出圍之步騎夾岸橫擊殺溺無算方國安等合救之文富世泰僅以身免喪師二千嶽州城空賊趨之又陷武昌撫按俱艤舟於江待東下武昌城空左良玉以前鋒上武昌總兵王定副總兵髙傑自渭南敗各奔延安李自成命田斌守西安自往塞上破延安大會羣盜馬萬匹旌旗數十里於米脂祭墓又五百騎按行鳳翔守將誘而殲之自成怒親攻鳳翔屠之丙申以土國寶爲都督僉事總兵官鎭守河南己亥諭左良玉移鎭武昌同撫按王揚基黃澍相機滅賊良玉遂以副總兵張應元吳學禮守九江自同馬士秀率舟師入武昌直搗長沙呂大器以安慶兵上樟樹鎭官兵分道趨袁州大器又招柯氏兵赴南昌降瑞昌徳安土盜鄧毛溪攜之從軍素無紀律與柯兵相持南昌城下南昌大擾柯兵因射死鄧毛溪其黨千餘散爲盜柯氏兵三千亦�千人宥給事中郝絅總兵許定國從余應桂自郊左良玉復萍鄕命承天太監何志孔勞良玉進少師蔭錦衣衛百戶賜金蟒牛酒吏卒各升秩賜二千金尋嶽州袁州相繼克復髙傑率所部渡河而東至絳州巡撫山西蔡﹤棥心﹥徳招之共擊賊王老虎破之追至曲沃王老虎降獲步騎萬人李自成發金數萬招楡林諸將繼以大兵分守楡林兵備副使都任及故總兵王世顯侯世祿侯拱極尢世威副總兵惠顯等斂各堡精銳入鎭城集眾將吏問之曰若等守乎降乎眾皆伏地願效死乃推尢世威爲長主號令繕兵甲賊說三日不聽乙未攻楡林城城上彊弓勁弩疊射賊屍山積更發大炮擊之賊稍卻乙巳以何騰蛟爲右僉都禦史巡撫湖廣李自成攻寧夏守將分營逆戰三勝之殺賊數千人丁未設南贛兵三千以副總兵鄭鴻逵統之辛亥以吏部右侍郎李建泰左副都禦史方嶽貢並兼東閣大學士直文淵閣誅前督師範志完總督趙光抃吏部文選司郎中吳昌時昌時首以不淂吏部惡大學士薛國觀左僉都禦史陳乾暘皆以計之害卒附延儒得吏部威勢甚盛百官屏息竟以此殞焉前督師大學士吳甡戍金齒衛李自成攻楡林城陷自望日被圍吏卒力戰殺賊亡算賊攻益力隃旬不克賊以衝車環城穴之東南城崩數十丈賊入之兵備副使襄陵都任闔室自經總兵尢世威縱火焚其家百口揮刀突戰死諸將各率所部巷戰殺賊千計賊大至矢盡刀折殺傷殆盡無一降者闔城婦女俱自盡楡林爲天下勁兵頻年餉絕士卒窘甚而殫義殉城志不少挫楡林旣屠賊搗寧夏三邊俱沒賊無後顧長驅而東矣上命職方司主事招諭土寨恢復中原承制招李際遇際遇迎使者入寨時際遇與自成相拒殺屢挫之自成銳意攻之卒不下李自成攻慶陽四日陷兵備副使叚復興知府董琬太常寺少卿麻禧死之賊屠慶陽執韓王十二月辛酉朔故總督丁啟睿倡義兵誅李自成僞將於扶溝斬獲七十二乙丑前大學士周延儒有罪賜死初逮至猶召見令館於城外數日遂賜如薛國觀云延儒宜興人少無學行耽聲色性警敏善揣人意指始比溫體仁共執政及再相反溫所爲而嗜利無厭往往鬻爵時方淂君不顧外患款局敗委罪陳新甲沒其厚賂欺蔽明主敗壞國事遂以亡天下追論者言崇禎三相溫體仁之姦險國楊嗣昌之誕妄周延儒之貪縱殆相匹云張獻忠出嘉魚遣艾四以前鋒至新堤馬士秀逆戰不利退還艾四又追士秀於嘉魚士秀敗走武昌西域獻千里馬命五城淸道試城上不果總督何騰蛟奏言湖南永順保靖黔南銅仁黎平西粵柳全其土司皆可用臣素與豪長遊簡其壯勇可淂數萬依湖守險土司無遠徵之憂百姓無客兵之害平賊將軍左良玉臣所熟知不可不藉爲犄角徐州副總兵金聲桓肝膽可用其部下劉世昌夏國基皆可與戰乞加聲桓援剿總兵銜以示鼓厲從之巡撫山西都禦史蔡﹤棥心﹥徳屯平陽以歲暮還太原李自成勒兵渡河入山西遂陷平陽知府張嶙然走太原吏民皆降僞直指使劉達殺西河王三百人於東關外髙傑聞平陽變自蒲州東走恣掠因下澤州嶙然尋迎降賊授以兵政府侍郎建牙先驅張獻忠自嶽州渡江至營與馬守應合獻忠獗甚蓋自成西犯去故獻忠得橫﹤並刂﹥嶽間禮科都給事中沈胤倍乞閔惠王桂王流離之苦敕部議擇地居之李自成馳檄山西兵號百萬刻期欲平燕晉遂陷甘州先是鳳翔蘭州開門近賊因渡河莊浪涼州二衛降巡撫甘肅右副都禦史林日瑞以副總兵郭天�四千騎守峽口而敗遂圍甘州乘夜雪登城日瑞及總兵馬爌副總兵郭天�同知藍臺等並死之殺居民四萬七千餘人西寧衛尙堅守不降明年二月詐降殺僞官賀錦魯文彬東陽諸生許都反都故都禦史弘綱從孫也有聲庠序任俠喜交遊知縣姚孫榘借名備亂橫派各戶輸金坐許都萬金都實中產勉輸數百自詣告竭孫榘大怒誣以造逆反桎梏之時輸金者盈庭哄然不平有姚生執孫榘於座笞之羣擁都爲主巡按禦史左光先聞交調兵行剿官兵所至屠掠東陽蘭溪人各保鄕寨拒敵官兵大敗紹興推官陳子龍謂都有才可用不當反遣諸生蔣若來賫書諭之都據浦江官兵乘除夜攻破之賊大潰都走山中繼得子龍書率同事十三人投獄左光先盡誅之左良玉遣副總兵盧光祖惠登相劉洪起以步騎四萬人自河南至九江入湖廣丙戌復長沙湘潭湘陰貴州鎭筸營參將梁胤林攻桃固山洞擒賊程繼孔繼孔反覆擾徐邳間胤林以除夕出不意擒之山寨悉平

崇禎實錄卷之十七懷宗端皇帝十七

崇禎十七年春正月庚寅朔大風霾鳳陽地震李自成自建國號曰大順攺永昌元年自成久覬尊號懼張獻忠馬守應相結爲患旣入秦通好獻忠獻忠厚幣遜詞自成遂潛號拜宋獻策爲軍師牛金星爲丞相更定六政府尙書等僞官壬辰諭兵部募廢弁及艸澤義勇之士髙傑潰兵破淸化鎭城南渡河駐覃懷癸巳戶部尙書倪元璐等請以浙省鄕紳團練鄕兵浙西則推徐石麒錢繼登佐之浙東則推劉宗周姜應甲佐之於保伍中簡練鄕勇實行右弓弩社法從之授貢士何申以都督同知方國安爲平蠻將軍總兵官鎭守湖廣戊戌諭京師講鄕約朔望宣聖祖六諭仍立善惡二冊咨訪髙傑南下江北大震巡撫淮安路振飛命副總兵金聲桓扼徐州周仕鳳守泗州周爾敬守淸口李自成遣人持僞諜抵兵部斬之上憂寇臨朝而嘆曰大學士李建泰進曰臣晉人也頗知寇中事臣願募餉百萬治兵剿寇毋使東渡又曰進士石嶐願單騎走陜北連甘肅寧夏之兵外結羗部召募忠勇勸輸義餉剿寇立功否則內守西河扼吭延安上悅曰卿若行朕當仿古推轂上欲用石嶐建泰曰俟臣西行酌而用之釋熊開元獄李自成大宴功臣卽席賜列侯銀一萬金五千珠一斗列伯以是爲差尋自成東行以秦王韓王慶王從四月殺諸王於山西左良玉自九江遣子夢庚入湖廣至是發九江乙巳張獻忠自嶽陽渡江設僞官於江北屯師江岸遂棄長沙作浮橋於三江口一軍過﹤並刂﹥州棄其舟竟以步騎數十萬上夔州壬子葬皇貴妃田氏寇陷趙城副總兵陳尙志降於李成導之凡寇所至民多開門出迎結寨持兵反拒官軍命馬士英同監勇衛營太監盧九徳協剿張獻忠夜星入月中占云國破君亡乙卯命駙馬都尉萬煒告太廟行遣將禮敕吏部右侍郎兼東閣大學士李建泰曰咨爾建泰代朕親徵以尙方劍從事一切調度賞罰俱不中制上臨軒授尙方劍幸正陽門樓宴餞之命文武大臣侍坐樂作上手賜卮酒曰朕親行建泰頓首起謝不覺淚下酒罷卽趨行上目送之亦泣下是日大風霾登城西望埃塵漲天上下神意慘喪建泰單騎馳去終已不顧時募兵無一應者建泰知上意不敢姑待也授進士淩馬�冏兵部職方司主事監軍其友說馬�冏曰此行也兼程抵太原收拾三晉猶可濟也若三晉失守無可爲矣丙辰建泰出都道聞晉警其家存�未卜始建泰言傾家貲享士及聞變失措因徐行日三十里至涿州兵逃三千餘人南京地震兵部尙書張晉彥以寇未渡河譴監軍詗報者上亦聞賊未出兵科給事中韓如愈又上言晉寇訛傳遂責兵部輕信時李自成渡河兩河山西盡陷而守臣畏上嚴明相率蒙蔽以迄於亡以工部尙書範景文禮部左侍郎丘瑜並兼東閣大學士直文淵閣髙傑屯覃懷有兵三萬馬騾九千遣使壽州通馬士英士英請屯其眾於徐州聽莭制先遣副總兵楊振宗賫金獘賚之安其家口於徐州關廂諭戶部開采事例尙書倪元璐言開采非便事例準貢可暫行從之逮前兵部尙書張國維以蒙蔽故也逮至左都禦史李邦華戶部尙書倪元璐俱言國維可用命仍原衘督理浙直輸餉練兵國維奏輸納事宜命部議之李建泰發眞定行至廣宗士紳守城不納攻三日破之殺鄕紳王佐笞知縣張洪基是日卽移兵出城二月庚申朔上早朝忽得僞封啟之其詞甚迫悖末云限三月望日至順天會同館繳還一時相顧失色朝罷遂不復問馬進忠復長沙初張獻忠聞楚師日集以舟重水涸盡棄之自﹤並刂﹥州入夔門方國安馬進忠分道並進焚其舟遂復長沙諸軍連營屯長沙嶽州左良玉以五營追賊於沙陽距﹤並刂﹥州七十里李自成陷蒲州蒲州諸縣皆降設僞官守之濟源諸縣人竄盡河北大震懷慶城晝閉辛酉懷慶城陷福王出奔與太妃相失至衛輝依潞王尋俱南奔李自成至太原諸將自平陽陷望風引遁至是巡撫山西蔡﹤棥心﹥徳遣驍將牛勇朱孔訓出戰礟中孔訓傷甚牛勇陣沒一軍皆殲城中奪气﹤棥心﹥徳知力不支書遺表令監紀賈士璋間道奏京師中軍盛時泰見之退殺妻子誓必死及丁卯城陷賊夜登城執晉王﹤棥心﹥徳死之諭戶部曰邊餉甚亟外角�羊至皆由有司急贓贖而緩錢糧不嚴賞罰何以勸懲今內責部科外責巡按痛禁耗羨完額則升京堂否者除名以陜西道禦史王章巡視京營丁卯大風霾五色遞變闇室照之赤如血諭戶部郡縣民壯原以捍衛地方乃祗供勾挕守禦何禆嚴責有司編入鄕兵實行選練諭刑部藉沒吳昌時周延儒家貲充餉又曰周延儒見賄忘法本當全沒量追十二萬吳昌時五萬停鈔法前市浙直作鈔等料仍輸京師因鑄當一當五錢淸兵薄寧遠關遼登津水師總兵官黃蜚大潰上憂寇頒罪己之詔曰朕嗣守洪緒十有七年宵旦兢惕罔敢怠荒乃者災害頻仍盜寇日熾生民荼毒靡有寧居坐令秦豫丘墟江楚腥穢罪在朕躬誰任其責所以使民罹鋒鏑蹈水火殣量以壑骸積成丘皆朕之過也使民輸芻挽粟居送迎賫加賦多無藝之徵預徵有稱貸之苦又朕之過也使民室如磬懸田卒污萊望煙火而無門號冷風而絕命又朕之過也至於任大臣而不法用小臣而不廉言官首鼠而議不淸武將驕懦而功不舉皆朕撫禦失宜誠感未孚中夜以思局蹐無地已實不徳人則何尢用告爾天下官民人等朕今痛加創艾深省夙愆要在惜人才以培元气守舊制以息紛囂行不忍之政以收人心蠲額外之科以養民力凡我地方有司毋失撫字流亡來歸加意安插至於建言罪廢諸臣確核推用以彰使過艸澤豪傑之士恢復郡邑卽與世襲卽陷沒脇從之流能捨逆反正擒斬闖獻仍予通侯之賞嗚呼尙懷祖宗之厚澤母�君父之同仇思克厥愆歷告朕意甲戌李自成前鋒至大安驛張縉彥請令李建泰綢繆布置臨淸徳通天津昌平密雲六鎭俱聽調遣時建泰在河間遭延不進兵過東光不戢士民閉城拒守建泰怒畱攻三日破之魯世子以海嗣魯王李自成至忻州官民迎降遂攻代州五臺知縣亦迎降總兵周遇�守代州出奇奮擊累旬日殺賊萬餘自成合諸路兵進攻遇吉兵少食盡退守武寧關議京師城守命勸貸文武諸臣限五日戶部上文武納銀貤封事例太康伯張國紀助餉萬金進爵爲侯丙子戶科給事中介松年上言士莭不振廉恥風微倡逃迎降出自士紳亟宜崇獎莭烈以收拾人心上是之丁丑寇抵固關分趨眞定保定上始聞山西全陷命迹訪諸王所在命內官監制各鎭太監髙起潛總監關薊寧遠盧惟寧總監天津通徳臨津方正化總監眞定保定杜勛總監宣府王夢弼監視順徳彰徳閻思印監視大名廣平凡邊地要害盡設監視兵部奏言各處物力不繼而事權分挐反使督撫藉口上不聽鄒滕盜起辛巳命太監王坤督鹽兩淮兵科右給事中韓如愈催餉江西浙江並攺折贓贖如愈至東昌劉澤淸陰遣盜殺於車上曰爾何爲論我劉將軍耶通州兵噪傷巡撫楊鶚鶚上章自劾乞罷上以楊鶚實心任事不淂輒易賜藥金三十兩壬午眞定陷時知府丘茂華先攜家出城總督兵部右侍郎徐標下之獄中軍官不聽伺標登城畫守禦劫標城外殺之出茂華茂華遂檄屬縣豫爲叛計候賊數日賊始至馳數騎入城收帑籍近京三百里京師寂然不知蠲開封歸徳河南田租三年甲申以兵部尙書張縉彥兼翰林院學士從其自請也乙酉以魏��滲徳方嶽貢爲文淵閣大學士��滲徳總督河道屯練往天津嶽貢總督漕運屯練往濟寧時日講官左諭徳楊士聰宣慰襄王奉手敕諭左良玉入援命��滲徳出治師以士聰收山東勇義未及行有言於上各官不可出出輙潛遁遂止��滲徳等不遣戶部尙書倪元璐角�羊任仍歸詹事府專日講丙戌召大學士陳演總督宮營襄城伯李國楨刑科給事中光時亨於中左門始命詹事府翰林院四員侍召對詔徵天下兵勤王命府部大臣各條戰守事宜上候於文華殿各札入左都禦史李邦華少檐事項煜右庶子李明睿皆言南遷及東宮監撫南京上驟覽之怒甚曰諸臣言何爲稍間色漸平心念寇日劇言或可采竟中寢不敢發吏科都給事中吳麟徵請棄山海關外寧遠前屯二城徙吳三桂入關屯宿近郊以衛京師廷臣皆以棄地非策亦竟不行張獻忠陷巫山縣前巡撫陳士奇謂姦�掠鹽不之援獻忠連陷夔州奉莭云陽至萬縣之小江戊子大學士陳演乞休許之賜金幣始上憂秦寇演謂無足慮至是不自安求去寧武關陷寇薄關傳檄五日不下且屠之總兵周遇�悉力拒守以大炮擊殺賊萬餘人會火藥盡或言賊勢重可款也遇�曰戰三日殺賊且萬若輩何怯耶能勝之一軍盡爲忠義萬一不支縳我以獻若輩可無降於是開門奮擊殺賊千人賊懼欲退賊謀曰我眾彼寡但別識我軍以十擊一蔑不勝矣賊引兵復進遂大敗遇�闔室自焚揮短刀力門�斗被執罵賊縳於市磔焉遂屠寧武齠齒�亢誅戮無遺李自成旣殺遇�嘆曰使守關將盡若周將軍者吾安淂至此寇犯大同兵民皆欲降命城守不應總兵朱三樂引刀自刎巡撫大同右僉都禦史衛景瑗督理糧儲戶部貴州司郎中徐有聲朱家仕俱死之景瑗韓城人又大同諸生李若葵闔家九人自縊先題曰一門完節自成入大同六日殺代府宗室殆盡上召兵部尙書張縉彥於中左門問眞定陷李建泰遇害知之乎對曰不聞上曰朕宮中皆知之卿何諱也曰臣未見塘報上曰彼城已破誰設塘報且卿獨不爲遠偵耶曰設偵騎必湏工食臣部無一緡安淂偵騎今日之事惟陛下命之上推案而起三月己丑朔召戎政兵部尙書張國維庶吉士史可程進士朱長治陳州諸生張鑻於中左門鑻言三策首請皇太子監國南京擇大臣輔之遂命國維往浙江募兵督餉庚寅召文武大臣科道於中極殿問今日方略奏對可三十餘人皆漫應支吾無他語李自成發陽和兵備僉事於重華郊迎遂長驅向宣府命部院廠衛司捕各官訊察姦宄申嚴保甲巷設邏卒禁夜行巡視倉庫艸場命內監分守九門稽出入京師武備積弛禁兵皆南徵太倉久罄至是命襄城伯李國楨提督城守各門勛臣一人卿貳二人諭文武各官輸助初議僉民兵魏��滲徳曰民畏賊如一人遁大事去矣上然之禁民上城魏��滲徳再請出京議餉不許李建泰奏請南遷願奉皇太子先行壬辰襄城伯李國楨守西直門召對平臺諭各臣曰李建參奏請南遷國君死社稷朕將安往大學士範景文左都禦史李邦華少詹事項煜請先奉太子撫軍江南兵科給事中光時亨曰奉太子往南諸臣意欲何爲諸臣默然上嘆曰朕非�國主諸臣盡爲�國臣矣遂拂衣起大學士蔣徳璟致仕封遼東總兵官左都督吳三桂平西伯平賊將軍總兵左都督左良玉寧南伯薊鎭總兵右都督唐通定西伯鳳慮總兵左都督黃得功靖南伯各給敕印山東總兵左都督劉澤淸進實職一級江北總兵都督同知劉良佐山西總兵左都督周遇�援剿先鋒總髙傑宣府總兵王承胤都督僉事劉芳名甘肅總兵李棲鳳援剿江楚應白�宛總兵馬科保定總兵馬岱大同總兵姜鑲薊鎭西協總兵孔希貴關遼登津水師總兵黃蜚寧夏總兵葛汝芝關門總兵髙第天津總兵曹友義河南總兵許定國等各進署衘一級福王周王潞王崇王各南奔會於淮安李建泰兵潰於眞定中軍郭中傑縋城出降建泰被執監軍禦史金毓峒不屈入三皇廟投井死闔門自盡始棄寧遠徵遼東總兵吳三桂總督薊遼王永�率兵入衛甲午召密雲總兵唐通山東總兵劉澤淸入衛澤淸方命移鎭彰徳因縱掠臨淸南奔監軍禦史霍達奉命調勤王兵追澤淸兵不及命禦馬太監謝文舉監視山西仍察宣大總兵王繼謨所在復頒罪己詔於天下曰朕承天禦宇以來十有七年夙夜不遑思臻上理流寇又作調兵措餉實非淂己乃年年徵戰加派日多本欲安民未免重累朕之罪也貪官污吏乘機巧取加耗鞭朴日爲爾苦朕深居九重不能體察朕之罪也將懦兵驕莫肯用命焚殺淫掠視爾如仇朕任用非人朕之罪也以致寇勢鴟張脇從愈眾如豫楚秦晉偏地受害百姓忍怨吞聲無所控訴思我皇祖休養爾等近三百年至今橫遭慘毒有如此極朕實痛之有如焚灼今已調各路兵天下忠憤之志倡義勤王志取封爵者水陸並進爲民報仇今與爾士民約錢糧剿餉已行蠲免郡縣官有私徵私派濫罰濫刑朕不時密訪正罪仍察天下大小將士戰守有功立與升賞官民男婦節義死難從優贈卹一切不便於民之事盡行革除至於被害紳士軍民人等一時畏死從賊原非甘逆除自成罪在不赦余僞將有斬渠獻城卽與侯爵其士卒來歸者分別賞賚願官者一體拔用不願者安插寧家近如金有章等擢用黃閣等﹤宀十見﹥卹朕心諒其不淂已也他如文僞職牛金星諭上猷等武僞職劉宗敏羅戴恩等皆朕之臣子自陷賊庭如乃心王室伺隙反正朕亦何忍棄之悉赦罪復職於戲天心未攺祖徳尢深朕方罪己省愆用賢圖治攺從前之敗轍加與爾等維新賊平之後耕田樂業永爲王民不亦休哉乙未命太監馬思理馳赴大同督兵援剿唐通以八千人入衛上召見慰勞倍至賜大同大紅蟒衣一襲紵絲二金四十兩復賜四千金以犒吏卒同薊遼兵屯彰義門外上按籍勛戚大璫徵其助餉遣太監徐髙諭嘉定伯周奎倡之奎謝無以應髙泣諭再三奎猶漫詞髙怫然起曰外戚如此國事去矣奎奏捐萬金上少之勒以二萬奎上書中宮求助中宮勉應之五千金奎遂先輸三千金而逸其餘前太監王永祚輸三萬曹化淳輸五萬王之心尢富上面諭之獻萬金後賊拷之心追十五萬他金銀器玩稱是竟拷死魏��滲徳首上五百金陳演旣放未行召入稱貧百官共議最後依省限額浙江六千山東四千先後共二十萬又議前三門富室各輸糧給軍且贍其妻帑使無內顧諸巨室多不樂而罷丙申大風霾晝晦風腥不可觸宣府陷叛將白廣恩移總兵姜鑲書約降監視太監杜勛郊迎三十里巡撫宣府右僉都禦史朱之馮懸賞勞軍諭守城無一應者三命之皆願納款之馮獨行巡城見紅彜大炮曰汝曹試發之可殺數百人賊𨿽殺我無恨也眾又不應之馮乃自起燃火兵民兢挽之之馮不淂已奪士卒刀自刎遺﹤鋶﹣釒﹥言守禦事甚悉上憐之之馮沛人以淸勤著又鄕紳張羅彥自殺武舉金振孫戎衣就刑色不少��耳呼曰我禦史金毓峒侄也命唐通同司禮太監杜之秩守居庸關召庶�士於中左門編修陳名夏嘗上言固人心之事有淮揚要害宜練兵重鎭上善之進修撰兼戶兵科都給事中召募山東義勇上又問戶部侍郎吳履中帑金幾何答曰八萬上曰此僅備城守𨿽各邊月餉亦不可發履中曰若非各邊京師安守不聽以陳必謙爲工部尙書召王鐸爲禮部尙書戊戌總督薊遼王永�請嚴居庸關守禦遂命司禮太監王承恩提督內外京城王永�節制各鎭俱聽便宜行事給吏兵二部空札五百庚子寇薄近郊中外大震上日召對惟問兵餉以舉朝無人嘗泣下廷臣進計惟閉門止出入余無一籌李國楨提督城守不敢抗王承恩禮科左給事中戴明說紏國楨城守失措上召廷臣問禦寇方略諸臣皆嚄唶不能對上憤惋斥廷臣�國無狀皆頓首謝罪孝陵夜哭召前太監曹化淳等守城癸卯風晦寇自柳溝抵居庸關柳溝天塹可守不設備定西伯唐通司禮太監杜之秩迎降巡撫右僉都禦史何謙遁總兵官都督同知馬岱自殺其妻子疾走山海關投王永�永�倉皇出關依吳三桂甲辰昌平陷總兵官李守鑅不屈手格殺數人人不能執諸賊圍之守鑅拔刅自刎賊焚十二陵傳檄京師兵部偵之猶云昌平兵嘩非寇也命趨吳三桂入關三桂率眾日行數十里是日始入關太監髙起潛棄關遁走西山召考選官滋陽知縣黃國琦等三十三人於中左門問安人心剿寇生財足用計安出以國琦言稱旨卽授兵科給事中余以次對未及半俄昌平報陷上聞大驚卽起入諸臣立候移刻命俱出開西門納難民內官坐城上主之諸勛臣大臣不能詰乙巳上早朝召對諸臣而泣皆束手無策相向不能對或泣下有言馮銓楊維垣當用有言劉澤淸宜封東平伯上皆不應書禦案十二字示司禮太監王之心尋去之已刻哨騎叩城下曰寇至守城內臣使騎候之曰非寇也不爲意日且午有五六十騎抵門彎弓貫矢大呼開城守卒亟發炮斃二十騎難民數十人門始閉湏臾賊大至方報過蘆溝橋俄攻平則彰儀等門城外三大營兵皆潰且引降火車巨礟皆爲賊淂賊因舉礟攻城轟聲震地襄城伯李國楨馳馬闕下求面陳內侍叱止之國楨楨曰此何時也君臣卽求相見不復多淂矣內侍叩之曰守城兵不用命𨿽鞭撻人起輙臥上召入因命內侍俱守城嘩曰諸文武何爲且言官罷內掭我輩兵械俱無柰何或曰我輩月食五十萬效死固當乃請如乙巳歲俱乘城凡數千人上括中外庫金二十萬犒軍太常寺少卿吳麟微步入朝值魏��滲徳內出告之故��滲徳曰上煩甚且方息不必入手引而出文臣分守不得登城左都禦史李邦華至中陽門欲登城中官拒之丙午大雷電雨雹寇攻城礟聲不絕流矢雨集仰雨語守兵曰亟開門否曰且屠矣守者以懼礟外向震之猶揮手示賊引退礟乃發賊驅民負木石塡壕急攻發萬人敵大炮傷數十人守卒潰賊架飛梯攻西直平則徳化三門太監杜勛射書城中約降封劉澤淸東平伯李自成向彰義門設坐晉王代王左右席地坐太監杜勛侍其下遙呼城上曰勿射我杜勛也有所言可遣人縋下語爾守者曰請質以縋公入勛曰我杜勛無所畏何質爲提督太監王承恩縋之上同入見大內盛稱賊勢皇上當自爲計守陵太監申芝秀自昌平降亦縋上入見述賊語請上遜位上怒叱之諸內璫欲畱勛勛曰有秦晉爲質當顧二王不淂畱復縋下勛顧其黨王則堯禇憲章輩曰吾黨富貴自在汝勿慮也兵部尙書張縉彥具奏曹化淳王化民諸監視昨夜引賊杜勛等縋城入語人心洶洶變在旦夕如此危急臣屢至城闉欲覘城上守禦輙爲監視沮抑乞立賜裁斷以杜隱姦上召對同閣臣面諭遂手書遣縉彥上城按視示以上傳始得登求杜勛云已下又曰秦晉二王在城下欲通語縉彥曰二王旣降賊豈可上城曹化淳王化民拂衣去因閱城上守卒寥寥見城下穴墻聲急太監王承恩炮擊之連斃數人化淳等飲酒自若縉彥馳至內閣約同奏上至宮門傳止之是夕太監曹化淳開彰義門迎賊入守城勛衛盡遁禦史光時亨迎降外城已陷而內城尙未知也丙午上禦書親徵詔曰朕以眇躬上承祖宗之丕業下臨億兆於萬方十有七年於玆政不加修禍亂日甚抑賢人在下位與抑不肖者未遠與至干天怒積怨於民下赤子化爲盜賊陵寢震驚親王屠僇國家之恥莫大於是朕今親率六師以往國家重務悉委太子告爾臣民有能奮發忠勇或助糧艸器械騾馬舟車俱詣軍前聽用以殲醜逆分茅胙土之賞決不食言遂召駙馬都尉鞏永圖謀以家丁護太子南行對曰臣等安敢私蓄家丁卽有之何足當賊已召王承恩整內員備親徵申刻上亟召閣臣入曰卿等知外城破乎曰不知也上曰事亟矣今出何策俱曰皇上之福自當無慮如其不利臣等率兵巷戰誓不負國是夜上不寐夜分太監王相堯領內兵千人開宣武門迎賊俄而內城亦陷有奔告上者上問大營兵安在李國楨何往對曰大營散矣皇上宜急走人辶�處去呼之不至上遂同王承恩幸南宮登萬歲山望烽火燭天徘徊踰時回乾淸宮朱書諭內閣命成國公朱純臣提督內外諸軍事夾輔東宮內臣持至閣臣因命進酒召周後袁妃同坐對飲慷慨訣絕嘆曰所痛者我闔城百姓耳以太子永王定王分送外戚周氏謂皇后曰大事去矣爾宜死各泣下宮人環泣上揮去令各爲計皇后頓首謝拊太子二王慟良久遣之出乃縊召公主至年十五嘆曰爾何生我家左袖掩面右揮刅斷左臂未殊手栗而止命袁貴妃自經系絕久之蘇又刅所禦妃嬪數人昧爽上微服出自中南門雜內侍數十人皆騎而持斧欲出東華門內監守城施矢石相向時成國公朱純臣守齊化門趨其第閽人辭焉上太息去趨安定門門堅不可啟天且曙仍回南宮散遣內員攜王承恩入內苑登萬歲山之壽皇亭俄而上崩太監王承恩亦自縊從死焉帝英斷天挺承熹廟之後反前獘斥邪黨厲精謀治勤勤然有中興之志而疆事日警中原內虛加以�饑洊至寇盜橫出拮據天下十七年神器辶�處覆遂死社稷禦衣前書曰朕自登極十七年內地三陷逆賊直偪京師𨿽朕薄徳匪躬上干天咎然皆諸臣之誤朕也朕死無面目見祖宗於地下故自去冠冕以發覆面任賊分裂無傷百姓又書一行百官俱赴東宮行在顧駕崩內庭中外臣工莫有知者所頒朱書詔諭尙在內閣朱純臣亦未知也

丁丑仲春海門施維藩讀畢記韻秋

崇禎實錄卷之一懷宗端皇帝一

諱由檢光宗第五子熹宗弟也始封信王熹宗無子帝嗣位

崇禎元年春正月乙丑朔上禦皇極殿天下官來朝永年縣大風雨晝晦丁卯翰林院編修倪元璐上言臣以試士復命還朝竊見羣臣章奏凡攻崔魏者必引東林爲並案一則曰邪黨再則曰邪黨夫以東林爲邪黨將復以何名加諸崔魏崔魏而旣邪黨矣向之首劾忠賢重論呈秀者又邪黨乎夫東林則亦天下之才藪也其所宗主者大都稟淸挺之標而或繩人過刻樹髙明之幟而或持論太深此之謂非中行則可謂之非狂狷不可且天下之議論寧涉假借而必不可不歸於名義士人之行已寧在矯激而必不可不準諸廉隅自以假借矯激深咎前人於是彪虎之徒公然起而背叛名義毀裂廉隅以至連篇頌徳匝地生祠夫頌徳不已必將勸進生祠不已必且呼嵩而人猶﹤宀十見﹥之曰無可柰何不得不然耳嗟乎充一無可柰何不得不然之心又將何所不至哉議者能以忠厚之心曲原此輩而獨持已甚之論苛責吾徒臣所謂方隅未化者此也韓爌淸忠有執上所鑑知而廷議殊有異同可爲大怪詞臣文震孟正學彊骨三月居官昌言獲罪有人如此雅謂千秋今起用之旨再下謬悠之譚日甚臣所謂正气未伸者此也總之臣論不主調停而主別白韓爌文震孟不爭二臣之用捨而爭一日之是非至海內講學書院凡經逆璫矯旨折毀者並宜葺復如故蓋書院生祠相爲貞勝生祠毀書院豈不當復哉上曰朕屢旨起廢務秉虛公有何方隅未化正气未伸惟各書院不得倡言創復以滋紛擾吏科給事中劉漢儒上言畿民之困自發難以來徵派無虛日最苦者莫如招買豆料給價常少給期常遲是名招買而實加派也請以明年爲始凡府州縣三分之二乞角�羊本色上是之下所司壬申戶部尙書郭允厚言天津餉額米從浙江湖廣山東南直而至豆從山東北直而至道府餉司又實董之諸臣終歲經營軍中告匱臣考其故皆收運委官折乾入私槖甚陽濟實用則無請命所司嚴禁之詔曰可趣總督尙書張鳳翼赴山海關移順天巡撫都禦史王應豸於喜峯口命司禮監斥買魏忠賢田宅因以賜第請上曰勿以他屬朕俟東西底定畱賜第以待功臣因賜榜曰策勛府上禦文華殿講畢諭九卿曰月食修省令百官條對卿等大臣何未之見因手敕示之兵部請移毛文龍於蓋奪下廷議移督師於關門辛巳命內臣俱入直非受命不許出禁門壬午上熹宗皇后張氏曰懿安皇后仍居慈慶宮頒詔於天下上以常州去年水災折絹有差癸未始禦經筵賜外官卓異二十四人宴發帑金三十萬分給宣大東江命安置降丁於延綏寧夏甘肅固原間初兵部處請之山海關三屯營不許乙酉復故大學士劉一燝韓爌職法司追論魏忠賢等上命磔忠賢屍於河間斬崔呈秀屍於薊州又戮客氏屍天下快之楊維垣言倪元璐偏護東林疏言多悖謬元璐言自鄒元標以僞學見謗逆璫遂以眞儒自命學宮之席儼然揖宣聖爲平交講學諸公而在寧有此哉然則崔魏乃今日對案以崔魏定邪正辟如以鏡別妍媸楊維垣堅守故智阻抑正人代逆璫分謗何其謬也上是之丁亥以劉廷元爲兵部尙書太常寺卿阮大鉞請戮先朝之姦言汪文言以細人夤緣引左光斗入王安之幕移宮一疏謀傾宮眷中外迎合爭之者僅一賈繼春而旋遭放逐此殺言官之始也周嘉謨推重熊廷弼任爲經略此壞封彊之始也貶霍維華以謝王安而逐戚畹撼中宮此又中外謀危母后之始也二月癸巳朔遼東督師尙書王之臣奏遼地千里今欲尺寸而收之勢所不能莫若以遼民實遼土有力者聽其自墾無力者酌借屯本爲資俟秋成徵還自寧遠以西及左右近城者舊貫可仍自此而東久爲戎馬之場宜分三等其近城處泉甘土沃爲上者三年起科稍遠而瘠爲中者五年起科至於窮邊沙鹵之場爲下者永不起科上命卽行之甲午上厭章奏冗長諭各衙門條奏務期簡明母出千言外如詞意未盡或再奏以聞乙未諭選宮妃癸卯命翰林侍讀學士溫體仁直經筵日講甲辰黃州知府胡芳桂上八事曰足用莫先富民富民莫先禁奢曰農工�賈各執其業而天下治曰漕政壞於旂軍之貧運官之不肖把總之需索曰欲安民化俗莫切於用賢令欲賢令莫切於郡守司道之監臨撫按之監察曰天下臣僚善於共職者許其久任曰停止進學納附曰免當鋪助餉助工章下所司四川監軍參議曹大受言西南土司安民爲彊所據之巢又爲天險之隘水內水外盡皆沃壤如議剿而圖大創在相天時而參地利安氏寓兵於農季春仲夏民皆趨田驅之卽戎必不能悉眾而來此以實乘虛天時之不可失也貴陽至陸廣百里一河深險天之所以限南北也陸廣至大方百七十里賊巢棋置進退皆難獨畢節一路諸部交通今爲賊有故欲進兵必先取畢節據畢節則救援之路塞然後遵義永寧同日並舉應接不暇其鋒自折此剿之策也但黔蜀見兵六萬餉乏兵少不若據險扼要絕其�販禁苖仲耕鑿之利此守之策也不然鎭雄女官安位實爲其甥令其開諭禍福酉陽之子冉天﹤彳胤﹣丿﹥曾爲軍前參將向傳目把之書苟因以通安位亦便也此議撫之策也章下所司淸兵駐河上截降丁總兵官滿桂遣守備張守印以三百人潛渡河距守乃退蘇松常鎭水災命折光祿寺白糧一年免楊漣熊廷弼等誣贓復誣削諸臣劉一燝等原官誥敕禦史髙弘圖劾順天府丞劉志選太僕寺少卿梁夢環逮之戒諭廷臣交結近侍罷薊遼督師王之臣命袁崇煥爲兵部尙書兼右副都禦史督師薊遼登萊天津移駐關門癸巳始禦經筵賜講官宴及金帛三月壬戌朔召王永光爲吏部尙書以王在晉爲刑部尙書甲子禁漳泉人販海以禦史周昌晉言先禁海寇必先除內地之姦故有是命乙丑大行皇帝發引己巳葬徳陵大學士施鳳來張瑞圖並免遣行人送還賜金幣廩役淸兵二萬餘騎屯錦州塞以都令爲向導攻克拱兔男靑把都扳城盡有其地靑把都遁免癸酉盜焚劍州丁丑奉熹宗悊皇帝神主於慈寧宮辛巳昧爽陜西軍餉插漢虎墩兔憨殺那木兒臺吉夏四月癸巳賜進士劉若宰等三百五十人及第出身有差追卹故左都禦史鄒元標髙攀龍左副都禦史楊漣左僉都禦史左光斗工部尙書馮從吾應天巡撫都禦史周起元諭徳繆昌期翰林檢討丁乾學給事中吳國華魏大中太僕寺少卿周朝瑞禦史吳裕中周宗建黃尊素李應升夏之令袁化中吏部郎中蘇繼毆員外郎周順昌刑部員外郎張汶工部郎中萬燝陜西按察副使顧大章揚州知府劉鐸各贈蔭有差前大學士方從哲卒前少師兼太子太師建極殿大學士葉向髙卒向髙字進卿福淸人以庶吉士歷禮部右侍郎進東閣大學士直文淵閣獨相五年時神廟久不朝章﹤鋶﹣釒﹥畱中向髙因事補救神廟心重之天啟初再相魏忠賢竊政向髙欲調劑中外事權掣肘遂乞致仕追贈太師謚文忠庚子兵科都給事中許可徵奏淸錦衣衛詭籍上從之許給代府全祿不爲例命正一眞人張顯庸禱雨召前大學士韓爌入朝琉球國中山王世子尙豊入貢甲寅冊立田氏爲貴妃袁氏爲淑妃丙辰倪元潞上言三朝要典成於逆豎逆豎殺人則借三案羣小求富貴則又借三案故凡推慈歸孝於先皇正其頌徳稱功於義父批根今日則眾正之黨碑免死他年卽上公之鉄券由此而觀三案者天下之共議要典者魏氏之私書以臣所見惟毀之而已假閹豎之權役吏臣之筆亙古未聞當毀一未易代而有編年不直書而加論斷若云規模大典則魏忠賢欲與肅皇帝爭權悖逆非倫常毀二矯誣先帝僞撰宸篇旣不可比司馬光資治通鑑之書又不得援宋神宗手序爲例假竊誣妄當毀三上以已有實錄自不必復增要典命禮部會史館諸臣詳議具奏大兵以二萬騎經廣寧西援插漢五月辛酉朔孫之獬言要典必不可毀泣訴於朝禦史吳煥劾其對君無禮遂引疾去癸亥命兵部戎政尙書霍維華署督師事代王之臣工料給事中顏繼祖上言維華宵小璫熾則借璫璫敗則攻璫擊楊左者維華也楊左逮而陽爲救者亦維華也以刑科給事中三年躐致尙書無敍不及有賚必加卽在維華難以自角�羊乞立行禠革以儆官邪遂罷維華行邊旋免之命王之臣不得移鎭丙寅太僕寺少卿楊維垣削籍禦史鄒胤祚劾維垣爲逆璫私人占气最先轉身最捷貪天爲功賣名市重亟宜處分故有是命己巳毀三朝要典朵顏衛蘇不的卽長昂孫也三十六家同伯顏阿亥等部與插漢虎墩兔憨戰於敖木林插漢失利殺傷萬餘人許大學士李國﹤木普﹥致仕召還曹於汴爲左都禦史鄭三俊爲南京戶部尙書攺李邦華爲兵部左侍郎光祿寺卿阮大鋮免大鋮與左光斗同裏有隙天啟時吏科都給事中闕宜補大鋮光斗以大鋮貪邪遂授魏大中其後左魏之禍皆出大鋮旨至是禦史毛羽健劾其黨邪追論削籍禦史王相說言天下民力己窮其獘在有司者四曰火耗之侵克曰濫詞之罰贖曰代折之侵漁曰佐領之橫噬在地方者亦有四曰田糧之隱冒曰彊賊之擾害曰豪右之欺淩曰遊惰之冗食在衙門者亦有四曰庫藏之侵漁曰徵角�羊之扣除曰僉派之騷擾曰儀文之借取在功令者亦有四曰加派之積欠曰雜稅之保姦曰防察之嚇詐曰查盤之罪名凡此諸獘總以竭民膏血欲除此獘惟巡方能行之其要在選擇賢令而已上善之插漢宰生等至宣府新平堡脇賞初約五十騎倐踰數百大嘩參將方咨昆誘人甕城殲之自焚關將軍廟拆墻數仞委插以自角�羊巡撫登萊都禦史孫國楨言內臣王國興��玄至海上稱密旨召毛文龍蹤迹詭祕上謂初撤鎭使以來朕未嘗輕遣內臣矯旨交通邊師罪不赦命逮國興下獄論死海盜鄭芝龍掠福建浙江海上禦史戴柏上言要地宜防姦民宜絕私船宜禁軍餉宜淸保甲宜申鄕兵宜練章下所司禦史袁弘勛劾大學士劉鴻訓入相浹旬削職免官引退無虛日未必盡由皇上內降且奉使朝鮮貂參滿載南鎭撫司僉書張道浚亦訐攻鴻訓工科給事中顏繼祖上言鴻訓爲先朝削奪之臣其不肯比匪黨邪天下共知進賢退不肖大臣職也鴻訓何罪朝鮮一役舟壞溟渤僅以身免乃敢以悠悠之口欲移鼎鉉之重乞諭鴻訓入直共籌安攘之策張道浚出位亂政非重創之未有已也上是繼祖言太僕寺少卿李蕃免禦史王之朝劾其爲學臣時建祠也初蕃與給事中李恆茂禦史李魯生朝號三李長安謠曰官要起問三李左僉都禦史賈繼春免天啟初繼春在臺爭移宮忤楊漣左光斗削籍楊左去中旨復繼春禦史上嗣位踰月繼春督學南畿馳﹤鋶﹣釒﹥劾忠賢怙權流毒狀累遷內臺至是劉新土�來劾其變幻巧詐明年削籍發帑金五十萬餉邊西人犯延綏總兵官杜文煥拒卻之上召諸臣於平臺諭輔臣來宗道等曰票擬之事須悉心�確諭吏部曰起廢太重會推宜愼責戶部帑金零星邊餉措辦無術侍郎王家楨引罪遂論及邊事兵部尙書王在晉語良久上未悉命內使授筆札錄進諭刑部曰天時亢旱一切用法務先平允已出故給事中毛士龍辧﹤鋶﹣釒﹥問果枉否諸臣俱曰士龍事屬風影望皇上﹤宀十見﹥之各頓首退乙酉諭吏戶兵三部曰昨召對九卿科道等官輔臣劉鴻訓言官員更調甚速若不行久任之法終鮮實效又雲海內役繁賦重不可加派朕切思之更調速則民滋擾官久任則課成功今後籓臬郡邑務擇人地相宜俱如舊制言官薦舉人才不無過私市恩吏部可以薦﹤鋶﹣釒﹥成冊其後隳職僨事舉主連坐遼黔兵事未給加派已多可將新舊兵餉造簡明冊進呈若有司私派省直撫按卽行參處三尺具在斷不爾貸司農系軍國命脈非淸嚴心計之臣豈勝厥任至所薦畢自嚴才品兼優如戶部尙書缺可以自嚴領其職遂召自嚴爲戶部尙書工部尙書劉廷元罷以李長庚爲工部尙書禦史任贊化劾廷元挺擊時力主風癲廷元居京師招納權賄久有穢聲至是始罷丁亥淸兵攻河西髙橋朱家窪塔山又圍大興堡總兵朱梅禦之越數月貽書通款邊臣不應插漢貴英哈爲虎墩兔憨婿狡猾善用兵旣死新平堡其妻兀浪哈丈率眾自得勝路入犯自洪賜鎭川等堡折墻入忽報插漢至孤店三十里初不傳烽以王喇嘛僧止戰也急收保倚北關爲營遂圍大同虎墩兔屯海子灘代王同士民力守乃分屯四營流掠渾源懷仁桑乾河玉龍洞二百餘里遣人至總督張曉所脇賞曉遣西僧王哈嘛往諭時苦旱乏水艸援兵漸集乃退冀北道副使李貞寧借帑金千八百有奇勞左衛城守軍後坐是削籍是月西安府城夜墜火數十大如碾次如鬥時出入民捨民各禳之不爲害七月止六月庚寅朔西人犯大同山陰知縣劉以南禦郤之壬辰禮部尙書孟紹虞致仕賜金幣以何如寵爲禮部尙書癸巳插漢虎墩兔憨出塞乙巳上召廷臣於平臺問插漢近狀若何來宗道曰插出口近已角�羊嚴因許發帑十萬戶部侍郎王家楨曰已給八萬矣上責家楨不爲預備又以刑科都給事中薛國觀﹤鋶﹣釒﹥營伍之獘令自宣讀至關門虛冒上稱善復以其﹤鋶﹣釒﹥示諸臣召兵部問插漢狀王在晉對曰插已退矣上問何以卽退劉鴻訓曰寇志流掠頓兵堅城之下知其不久上是之召提督京營保定侯梁世勛戒以訓練諭科道以民爲卯本復出禦批文冊令徧閱命翰林官凡值召對入侍記注朵顏三衛頭目束不的與虎墩兔憨構兵總督張鳳翼檄諭之曰爾始祖都督完者帖木耳以來世效忠順插漢奪爾巢穴爾聚兵報復然爾三十六家力弱又合順義王乃濟今聞遂欲東合抑何自貽伊戚乎辛丑誅錦衣衛都指揮使許顯純插漢虎墩兔憨欲講賞得勝口上以得勝口無險可恃狡謀叵測勿許時上銳精邊事欲矯獘更轍以市賞日壞徒耗金錢隳軍實因卜素沒革其賞𨿽邊臣屢爲插漢請勿允也乙巳大學士楊景辰免以預修要典不自安屢請告允之削前大學士馮銓籍並削黃運泰閻鳴泰周應秋範濟世籍丁未議招海盜鄭芝龍芝龍本寠人子流入海島倭主女妻之一日挐舟亡歸無賴羣附求返內地軍師納其金爽約遂寇掠海上召朱爕元爲兵部尙書兼都察院右都禦史總督貴州四川湖廣雲南廣西軍務兼督糧餉移駐貴竹戶科右給事中黃承昊言祖宗朝邊餉止四十九萬神祖時至二百八十五萬先帝時至三百五十三萬邇來又加六十八萬今出數共五百餘萬歲入不過三百萬卽登其數已爲不足況外有節欠實計歲入僅二百萬耳戍卒安能無脫巾司農安得不仰屋乎乞敕各邊督撫淸核歷年增餉至京支雜項敕各衙門各自嚴汰又先臣葉淇變鹽法攺折色以至邊粟湧貴必復祖制開中輸邊之法西北多曠土責有司開荒以足軍餉上納之淸兵攻錦州入駱駝大興等堡壬子諭閣臣曰朕覽禦史顧其國奏騷擾累民莫甚於驛遞朕思國家設立勘合馬牌專爲軍興及奉命使臣之用近多狥情以送親故供應之外橫索折乾小民困極甚者賣兒鬻婦以應之卿等傳示兵部一仿舊例出入文武諸臣有當用勘合或當用馬牌申敕內外其餘盡禁絕之以淸獘源大學士來宗道免時宗道居相無所長短倪元璐每有陳說宗道輙止之曰吾翰林故事惟香茗耳時謂之淸客宰相削故大學士魏廣微爵上謂廷臣曰故輔魏廣徵逞臆借威箝害朝政以國家大柄授手逆璫毒徧海內廣徵實爲禍首會論僉同朕不敢私以先朝焦芳例除名爲民追奪恩蔭以爲人臣附姦不忠者之戒先是肅州城外哈罕察庫兒以三百人叩嘉峪關求賞總兵官徐家壽伏地炮以待之誘至多斃於炮綽庫兒僅以身免於是忿恨合黃臺吉謀大舉入犯邊臣告急上以家壽啟釁妄報斬獲下臺訊丙辰召廷臣於平臺以禦史吳玉﹤鋶﹣釒﹥錢糧積獘宣示閣臣問玉何以不指名具聞玉對曰此獘非獨一人一事無可指名上曰然又出戶科右給事中黃承昊﹤鋶﹣釒﹥至京支雜項錢糧問戶部侍郎王家楨何濫增至此曰皇祖出數少入數多故太倉積餘七百萬內帑又亡算後邊臣隨請隨給出入不相準又讀至鹽法閣臣請復祖制開屯種引上然之又出宣府巡撫李養衝﹤鋶﹣釒﹥云旂尉往來如織蹤迹難憑不賂之恐毀言日至欲賂之愁物力難勝上不懌兵部尙書王在晉曰大同燹掠宜以按臣勘報不煩旂尉上曰疆事伏一哈嘛僧講款不將輕我中國哉劉鴻訓曰講款權也王在晉曰遼釁十年東援之兵亡者不歸歸者不伍今邊餉匱闕或至三年上以問王家楨對曰延綏闕甚問刑部侍郎丁啟浚以李實事追取空印奏本爲李永貞艸其墨壓朱何未具獄也諸臣唯唯而退秋七月辛酉戶科給事中韓一良上言皇上平臺召對有文官不愛錢之語然今何處非用錢之地何官非愛錢之人皇上亦知文官不得不愛錢乎向以錢進今安得不以錢償內外升選俱以賄成而吏部之始進可知也科道亦以此得之館選亦以此得之而新進之末路可知也今言蠹民者動歸咎於守令不廉不知州縣亦安得廉俸薪幾何上司督取不曰無礙官銀則曰未完抵贖要路過客動有書儀一遇考滿朝覲輦金滿車猶憂譴責此金非天降非地出而欲守令之廉得乎今日之勢欲求人之獨爲君子已必不能惟大爲創逮其贓甚者使天下之臣視錢爲污懼錢爲禍庶幾不受錢之風可睹矣次日召廷臣於平臺命韓一良誦前奏嘉獎之遂超擢一良爲右僉都禦史壬戌太白晝見工部主事徐爾一訟故經略熊廷弼之冤曰廣寧兵三十萬糧數百萬盡屬王化貞廷弼麾下止援遼兵五千耳且駐右屯去廣寧四百里化貞逃潰獨以五千人至大淩河付之其與慕容垂三軍萬獨全相類柰何與化貞誤用西人同日道哉乞賜昭雪爲勞臣勸不聽癸酉召廷臣及督師尙書袁崇煥於平臺上慰勞甚至問邊關何日可定崇煥應曰臣期五年爲陛下肅淸邊陲慷慨請兵械轉餉且曰邊臣效命動憂掣肘吏部用人兵部指揮戶部措餉言路持論皆與邊臣盡相呼應始可成功上曰然賜崇煥�出至午門朝臣問崇煥五年期當有成算崇煥曰上期望甚迫故以年慰聖心耳識者嘆曰主曰英明後且按期責效崇煥禍不旋踵矣時朝儀憂毛文龍難馭大學士錢龍錫遇崇煥語及之遂定計出乙亥嚴禁私驛誅太監李永貞共藉銀二十九萬丙子再削張我續嶽駿聲呂圖南王珙潘士聞籍禦史王宗呂劾其黨閹也己卯錦州城成壬午海寧蕭山大風雨海溢溺人畜亡算傷稼癸未賜袁崇煥尙方劍初廣寧塞外有炒化暖兔貴英諸部薊鎭三協有三十六家守門諸部皆受賞至是中外迎上旨並革其賞諸部已哄然會塞外饑請粟上堅不予且罪闌出者於是東邊諸部落羣起揚去淸遂盡收諸部而邊事不可爲矣甲申遼東寧遠軍嘩以軍糧四月不得發因大噪執巡撫右僉都禦史畢自肅自肅嘗爲奏請戶部不之發悍卒露刃排幕府自肅及總兵官朱梅推官蘇﹤氵亟﹥置譙樓上捶擊交下自肅傷殊甚括撫賞金及朋椿得二萬金不厭益嘩遂借�民足五萬始角�羊自肅艸奏引罪走中左所八月丙申自經袁崇煥至宥首惡楊正朝張思順誘捕其黨斬十六人治本帥罪有差給袁崇煥十萬金資鼓鑄仍發餉金二十萬丁亥誅故錦衣衛左都督田爾耕八月丁未上始禦文華殿參詳章奏翰林科道各二人備宣讀中書舍人二人侍班削邵輔忠李精白孫之獬徐時泰等籍淸兵攻黃泥窪袁崇煥令總兵官祖大壽禦之壬子翰林院編修吳孔嘉削籍孔嘉以怨訐奏黃山之獄傾陷甚眾至是禠職山西陽和衛地震浹日不止九月戊午朔贈故吏部郎中夏嘉遇官及侯震暘等有差丁卯夜京師地震辛未召廷臣及督師兵部尙書王象乾於平臺問象乾方略對曰插漢虎墩兔憨與順義王卜石兔哈喇愼白黃臺吉俱元小王子之後自黃臺吉與插漢哄去歲卜石兔西走哈喇愼俱被擄白臺吉僅身免東哈部今無幾矣朵顏衛部三十六家今日之計當聯絡與哈喇愼合可得三萬人諸部惟永邵卜最彊約三十餘萬人若合卜石兔之兵可禦插漢上善之命往與袁崇煥共計象干請發撫賞銀五萬庚辰諭王象乾曰前卿奏昔年撫賞合朵顏三十六家布憨兔八大部費七萬金歲兩市今當倍之且至三十六萬卿可傳示袁崇煥確察以聞海盜鄭芝龍降工部給事中顏繼祖言芝龍旣降當責其報效今後切勿用閩人從之壬午大雷電癸酉協理戎政兵部尙書呂純如罷是月插漢虎墩兔憨與卜石兔永邵卜戰私卜五榜什妻敗走屯延寧塞外窮兵追卜石兔佯請款於督師初請款以七萬金今倍溢至十四萬邊臣不敢以聞旌都城孝女劉氏民劉蘭閨女父死事母張氏不嫁年四十六母八月沒遂絕粒死之冬十月己丑召廷臣於文華殿以錦州軍嘩袁崇煥請餉﹤鋶﹣釒﹥示閣臣求允發上責戶部尙書畢自嚴又曰崇煥前云汰兵減額今何仍也王在晉曰減汰當自來歲始禮部侍郎周延儒曰關門昔年防今且防兵前寧遠嘩朝廷卽餉之又錦州焉各邊尢而效之未知其極上問延儒計將若何對曰臣非阻發帑也今𨿽予之當益思絰久之策上稱善又責給事中禦史言事皆失實朕召對�確諸臣率以具文畢事羣臣皆頓首謝尋下畢自嚴於獄削前戶部侍郎王家楨籍丁酉嘉興生員魏學濂訟父吏科都給事中太常寺卿制有曰謂司馬楊球之旣除此輩安容假銅鍉伯華而無死天下其定又曰卞壼誠奇王裒可念識歸天傳說之星寶入地萇弘之血士林榮之戊戌上禦史李茂芳﹤鋶﹣釒﹥兵餉示閣臣李標曰錢糧內外互相覺察外角�羊責成司府其議甚善上命戶部尙書畢自嚴核新舊賦額詳奏又出禦史李長春論吏部積斃及革吏胥事例充餉閣臣稱善又命禦史吳玉讀其﹤鋶﹣釒﹥玉故劾王在晉失事匿不報又劉鴻訓��玄攺張慶臻敕書玉亦劾之李標請放歸在晉上曰事當有是非何輕去之因問慶臻慶臻急顧諉中書上叱曰敕豈可妄增乎更以問羣臣羣臣皆謝不知迨上閱兵部揭帖則劉鴻訓自增入也遂命吏部會推閣員戊申兵部尙書王在晉免大學士劉鴻訓伏罪戎伐州衛中書舍人田佳璧論死諭停刑丁卯漢南盜四百餘人自成陽兩當薄略陽引土賊三千餘人入略陽偪漢中官兵追至寧羗階州後復還趨略陽拒戰執關南道中軍王道成後以追急棄道成於路十一月庚申會推閣員成基命錢謙益王永光鄭以偉李騰芳孫愼行何如寵等尋禮部尙書溫體仁銜錢謙益密訐天啟初謙益主試浙江賄中錢千秋不宜枚卜癸亥召廷臣及體仁謙益於文華殿相質辧良久上曰體仁所言神姦結黨誰也曰謙益黨與甚眾臣不敢盡言卽枚卜之典俱自謙益主持吏科給自中章允儒曰體仁望輕如紏謙益何不在枚卜先體仁曰以卜相事大不得不爲皇上愼允儒曰朋黨之說小人以陷君子先朝可鑑上叱之遂下錦衣衛獄削籍禮部以錢千秋試卷呈上責謙益引罪而出命謙益回籍旋除名爲民下千秋於錦衣衛獄周延儒亦曰自來會推會議止以祖宗故事實皆一二人主持余無所言卽言出而禍隨之矣上大稱善甲戌白水縣盜王二等合山西逃兵僞賈服掠蒲城韓城之孝童淄川鎭時承平久猝被兵人無固志巡撫陜西都禦史胡廷宴庸耄惡聞盜杖各縣報者曰此饑氓也掠至明春後自定耳於是各縣不以聞盜偵知之益恣劫宜君縣獄走苜蓿溝通白水縣役楊發蒲城王髙等購邊盜王嘉﹤彳胤﹣丿﹥等五六千人聚慶陽延安之黃隴山分三路掠鄜州延安戊寅贈故刑部尙書王紀太子太保蔭子入國子監癸未上南郊十二月己丑大學士韓爌入朝壬辰贈故都察院左都禦史鄒元�官予祭葬立祠謚忠介己亥官兵剿上杭武平盜大敗之明年二月平禦史吳甡言京察在邇恐遺姦未盡借察以掩其姦若輩非考功之法所載也如搖動國母偪封三王曰佐逆門戶封彊借題殺人曰害正建祠聚斂要典詆誣曰媚璫矯旨加禦一歲九遷曰速化此輩若混入察典非法之平宜命部院科道匯敍前罪職名各注事實合﹤鋶﹣釒﹥請旨特賜處分其職業不修考察如例上是之辛酉周順昌子茂蘭訟冤上湣之贈順昌太常寺卿制有曰碑踣元祐大升公正之羣墓顯湯陰炯鑑孤忠之魄又曰學聖人之中寧存狂狷睹忠臣之報彌愧姦回

崇禎實錄卷之二懷宗端皇帝二

崇禎二年春正月丁巳朔上禦皇極殿受朝賀

兵渡河邊兵戒嚴時西人來饋餉壬戌撫治鄖陽都禦史梁應澤以漢南盜告急請兵陜西巡撫都禦史胡廷宴延綏巡撫都禦史嶽和聲各奏洛川淳化三水略陽淸水成縣韓城宜君中部石泉宜川綏徳葭耀靜寧潼關陽平關金鎖關諸處流賊恣掠刑科都給事中薛國觀上言賊之熾也由喬應甲撫秦置盜劫不問實釀其禍今弭盜之方在整飭吏治有先事堤防之法有臨事剪滅之法有後事懲戒之法上是之己巳固原逃兵掠涇陽乙亥召還禮部左侍郎孫愼行吏部右侍郎李騰芳爲禮部尙書協理詹事府事丙子上禦太學釋奠禦彜倫堂國子祭酒孔貞運講大禹謨司業倪嘉善講易泰卦大象上喜之監生江旭奇伏甬道進孝經﹤鋶﹣釒﹥義裁光祿太常寺庖人及兩殿中書舍人月廩逃兵掠富平庚辰召大學士韓爌李標錢龍錫吏部尙書王光永諭曰朕欲定附逆人罪必先正魏崔首逆以次及附逆者如首開謟附傾陷擁戴及頌美不置與未祠頌而陰行贊導者據法依律無枉無狥卿等數日內其確定以聞初逆璫死後上欲因臺諫言定逆案大學士韓爌錢龍錫不欲廣搜樹怨僅列四五十人以請上不悅再令盡列以聞且曰皆當重治輕則削籍閣臣復以數十人呈進上怒不稱旨命分三等曰稱頌曰贊導曰速化且曰忠賢一人在內自非外廷逢迎何遽至此其內臣同惡者亦當入之閣臣以外廷不知內事對上曰豈皆不知特爲任怨耳閱日召閣臣入指黃袱所褁章﹤鋶﹣釒﹥若干曰此皆璫實迹也宜盡按入之閣臣知勢不可止乃曰臣等職司輔導三尺法非所習也上召問吏部尙書王永光對曰吏部所諳考功法耳不習刑名乃召刑部尙書喬允升參定之壬子召閣臣及刑部尙書喬允升左都禦史曹於汴於平臺問張瑞圖來宗道何以不在逆案對云二臣事逆無實上曰瑞圖善書爲璫所愛宗道祭崔呈秀毋稱在天之靈其罪著矣問賈繼春何以不治閣臣言繼春欲善待選待不失厚道後𨿽反覆其持論亦多可取上曰惟其反覆故爲小人於是發原奏及前紅本未入各官六十九人各令酌定於是案列甚廣幾無遺矣甲申召廷臣於文華殿先是禦史毛九華劾禮部尙書溫體仁有媚逆詩刊本上問體仁體仁謂臣無詩臣詩爲錢謙益誣構又出禦史任贊化論體仁﹤鋶﹣釒﹥﹤鋶﹣釒﹥所述事多褻上不懌責以挾私攻訐後必正法謫任贊化於外乙酉逃兵復掠涇陽執遊擊李英二月庚寅皇長子慈烺生皇后周氏出詔告中外禦史吳甡言頃以溫體仁故逐言官章允儒房可壯任贊化請因慶典召還不許甲午裁定驛站從刑科給事中劉﹤棥心﹥之請也卽攺劉﹤棥心﹥爲兵科給事中專管驛遞務從莭省以蘇民力督師尙書王象晉奏言款邊撫賞上曰閫外事原不中制酌畫具奏卿自有籌略何待會議又諭兵部曰制勝在我不得一任要挾有失國體爾部與邊臣議之丙午封右都督周奎爲嘉定伯歲祿千石海盜李芝奇伏誅芝奇本鄭芝龍同黨芝龍忌之擊斬之粵中命屯田禦史淸大天津視課入爲功罪設同知專責之從戶部尙書畢自嚴請也�洛道劉應遇率毛兵入漢中合四川吳國輔兵敗賊略陽練兵守備黃元極擊賊馬蹶被殺猶手刃賊不置賊走漢陰遇令都司角�羊文英同吳國輔李標奇等追至大石川屢攻之又夜劫其營擒斬五百餘誅渠魁數十人餘三百人走蜀其匿漢陰山中者並自殺漢南盜平三月辛未廷臣上欽定逆案詔刊布中外共二百五十八人以七等定罪曰首逆同謀崔呈秀等六人曰結交近侍劉志選等十九人曰結交近侍次等魏廣微等十一人曰逆孽魏志徳等三十五人曰諂附擁戴李實等十五人曰交結近侍末等顧秉謙等百二十八人曰祠頌施鳳來等四十四人死戍罷職輕重有差丙子流盜掠眞寧戊寅掠寧州安化三水是月插漢虎墩兔憨納款袁崇煥奏設東江餉司於寧遠令東江自覺華島轉餉禁登萊�舶入海毛文龍累奏不便崇煥不聽又請自往旅順議之夏四月丙戌朔流盜犯涇陽甘峪遊擊髙從龍擊之被殺戊申賊走馬闌山朝臣時損俸助餉上諭曰諸臣果眞心爲國興利剔獘朝廷自受其益何必捐俸言助其悉已之甲午固原盜侵犯耀州督糧道參政洪承疇令官兵鄕勇萬餘人分十二營圍賊於云陽幾覆之乘夜雷雨潰圍走淳化入神道嶺追斬二百餘級壬寅以朱熹裔孫朱卯相襲五經博士命以張巡許遠配享武廟復顧憲成官加贈吏部右侍郎謚端文閏月丙辰朔淸兵渡河官兵拒之乃退西人五十騎犯延綏髙家堡千總王權徳逐之出塞敵兵漸至合七八百騎權徳敗沒中軍任秉徳千總白愼俱死之丙子袁崇煥請給島餉命發四萬金故經略熊廷弼子兆璧乞收葬父骨上不許大學士韓爌復請之乃允廣東副總兵陳廷對約鄭芝龍剿盜芝龍敗歸閩不數日寇大至犯中左所近安南莫敬﹤宀十見﹥寇雷州旋遁總督朱爕元遣貴州總兵許成名由永寧復赤水衛繕城水西安邦彥莫徳周奢崇明等欲渡河攻赤水時乏食爕元撤兵還永寧賊遂躡其後追之川貴大震五月乙酉朔日食上以欽天監分刻不合責禮部禮部請查例修攺允之丙午袁崇煥巡撫江再宿勞軍東江癸丑毛文龍請餉初文龍稱麾下兵二十餘萬朝廷爲治餉兵科給事中王夢尹翰林修姜曰廣詣島閱視稱十萬及登萊道王廷試復裁之定額二萬八千人文龍大不平遂上章求餉六月乙卯命汰冗員琉球國中山王世子尙豊入貢庚戌袁崇煥至雙島毛文龍進謁慰勞甚至戊午矯制殺文龍崇煥自出都門至寧遠專主款於寧遠捷後卽令番僧往淸軍中唁問意欲議和會罷歸未就迨再出陛見日許上五年復遼旣而懼上責效欲復修款議惡文龍擾之乃決計斬文龍聲言折衝慮毛文龍泄其計遂身入島誘文龍至犒吏卒給餉是日閱射崇煥列圍止文龍兵於外以部曲百人從崇煥慰勞文龍部曲且拜三軍感泣乃問文龍曰東江餉司自寧遠輸至亦甚便將軍何專邀折色召買登萊也且移鎭定營制分旅順東西約束核餉諸事業己申奏將軍執意不回非冒餉欺君而何命執之文龍欲抗議辧崇煥曰我今不復遼願試尙方劍以贖爾命又諭部曲曰文龍不宜殺爾輩卽殺我可也部曲錯愕不敢動命水營都司趙可懷以尙方劍斬之分東江兵二萬八千人爲四協副總兵毛承祿中軍徐敷奏遊擊劉興祚副總兵陳繼盛各領之東江諸務屬繼盛暫領之明日祭文龍而泣遂收符印自旅順還於寧遠奏數文龍十二罪並自劾上以文龍驕悖命崇煥安心任事且嘉諭之仍榜諭東江各島咸從﹤宀十見﹥議文龍錢塘人世海州衛千戶旣襲秩授千總王化貞遣之襲鎭江城有功因駐皮島當遼東破壞從島中收召遼人時時襲有所斬獲頗有功但漸驕恣所上事多浮誇索餉又過多歲百二十萬兵二十萬朝議多疑而猒之崇煥遂決意誅焉上憂旱禦平臺諭百官修省自齋宿文華殿祈禱命成國公朱純臣告南郊駙馬都尉侯拱宸告北郊尙書畢自嚴告社稷壇何如寵告山川壇林欲楫告雷雨等壇諭錦衣衛指揮使於日升劉僑緝盜諭給事都禦史獻直言又令中外諸臣淸獄安民開倉賑饑丁卯大雨許百官還邸捨丙寅韓國公十世孫李世選奏家藏髙皇帝遺旨許以復封大學士韓爌等驗之皆言其僞世選論死戊辰諭故工部尙書馮從吾祭葬頒太祖髙皇帝教民六諭袁崇煥旣殺毛文龍欲力主款因奏曰臣亦不諱言款卽惠徼宗社之靈還侵地歸叛人而我存朝鮮何憚不爲禦史毛羽健上言袁崇煥期五年其間方略機宜自可指陳乃崇煥於此時未見明言曰我何以取我何以守也上章累累乃反議款乞皇上詳問之報聞癸酉安南莫敬卯寇欽州壬午命修熹宗悊皇帝實錄秋七月乙酉以司禮太監曹化淳提督東廠乙未召兵部尙書王洽於平臺都察院左都禦史曹於汴議禦史還道考核故事稱職者仍任不稱職者奏罷邇來盡皆稱職何以激勸今𨿽考至下者不過依品出外外授司道依然風釐旬宣之位豈淂以不職名其黜辱哉湏別行降罰以信明旨八月甲寅召北鎭撫司千戶李若璉於文華門戊午僞梁王奢崇明合僞大元帥安卯彥兵數萬攻永寧兵備副使劉可訓總兵侯良柱力拒卻之可訓在永寧出兵遏賊少失利卽入城貴州兵不之救賊遂據﹤木兆﹥江埧庚申侯良柱許成名約並力攻賊賊恃其山險方飲宴蜀兵乘霧進搗其寨賊倉皇接戰官兵力擊大破之黔兵夾進賊走入鵝頂嶺徑長而愜官兵追迫矢刃驟交人馬蹙蹈傾陷�算乙丑淸兵合束不的入大鎭堡分二道自杏山髙橋鋪自松山直薄錦州庚午入雙臺堡辛巳出大小淩河毀右屯衛城乃出九月己丑袁崇煥以淸兵欲西先請駐寧遠增戍關門至是遣參將謝尙政等往備順天巡撫都禦史王元雅曰此虛警耳遣其眾歸師果不出己亥官兵定烏撒安邊安民來降戊申吏部奏言皇上命汰冗員臣以爲莫先於淸蔭兩京三品以上及疆場大吏例蔭其子念其祖父勞勩也乃父兄罪削子弟恩蔭如故夫蔭以酬勞臣非卹罪臣也宜命驗封司淸核以杜僥幸上是之奪毛文龍世蔭毛雲龍除名斬故經略遼東陽鎬及附逆諸臣吳淳夫田�李夔龍倪文煥梁夢環等於市是月巡撫陜西右僉都禦史劉廣生奏報雒川縣曹店村宜川縣龍耳嘴各賊混天王王子順等千餘人掠韓城之龍門渡守將失利督糧道參政洪承疇同撫院中軍李滿都司艾穆千總費邑宰擊破之賊走淸潤辛亥贈故吏部尙書趙南星少保兼太子太保謚曰忠毅南星子淸衡自莊浪戍所赦還﹤鋶﹣釒﹥陳父冤云臣父南星素勵風節懷忠秉政見忌羣姦必欲殺之而後快矯詔命撫按提問追贓淩辱備至又用立枷暗殺臣父及臣若非知府蔡官治委曲調護性命萬不能保何以得睹天日向聖明一訴冤哉總之臣父守正爲羣小仇恨獨深臣父罹冤較諸臣戮辱更酷懇乞聖慈蚤賜贈卹並復臣蔭以慰忠魂上亦憫南星冤悉從所請並贈謚馮從吾王紀髙攀龍王圖楊漣周炳謨顧憲臣魏大中周順昌劉應秋等有差逆奄當日欲殺諸臣有罪不至死者每用立枷斃之奄黨欲殺南星授意山西巡撫郭尙友巡按馬逢臯兩人皆南星大計所斥者也密囑眞定知府蔡官治官治乃陽示荷較而陰脫之自爲橐饘晝夜護持南星父子得以不死故淸衡逢人卽流涕道官治更生大徳云順天府尹劉宗周言陛下勵精求治宵旰非寧時舉祖宗故事召對文華殿蓋躬勤細務朝令夕考庶幾太平立至然程效太急不免見小利而慕近功今日所汲汲於近功者非遼事乎陛下銳意中興有當此三空四盡之日竭天下之力以養饑軍而軍愈驕聚天下之軍以冀一戰而戰無日此計之左也今日所規規於小利者非理財一事乎民力竭矣司農告匱一時所講求者皆掊克聚斂之術近年並水旱災傷一切不問條列紛紛展轉病民有司以掊克爲循良而撫字之政絕上官以催徵爲考課而斥陟之法亡皆言利有以啟之也功利之見動而廟堂之上不勝其煩於是名實相混法令滋張頃者嚴贓吏之誅自執政以下坐重典者十餘人可謂淂救時之權然貪風不盡息也貪風之不息由於導之者未盡善也其後國事決裂盡如宗周言冬十月戊午進袁崇煥太子太保庚午召見宣大總督魏雲中於文華殿戊寅淸兵入大安口殺參將周鎭鎭世祿子也分入龍井口遊擊王純臣參將張安徳敗走又分入馬蘭谷參將張萬春降山海關總兵趙率教以兵出援先是薊鎭塞垣頹墮又汰兵軍伍益闕而三衛屬部淸已盡收之至是大舉臨邊巡撫順天右僉都禦史王元雅遣將援馬蘭谷兵潰己卯圍薊州河套憨干兒罵犯寧夏總兵尢世祿擊斬之十一月壬午朔京師戒嚴河南府推官湯開遠上言皇上急於求治諸臣救過不給臨禦以來明法敕罰自小臣以及大臣與眾推舉或自簡拔亡論爲故爲誤俱禠奪戍配不少貸甚則下獄拷追幾於刑亂國用重典矣故諸臣欲奉公營職而慮及天威不測夢魂亦驚耳目俱熒欲鼓豪傑之气奏精勤之理不亦難哉至在外諸臣惕於參罰之嚴一切加派帶徵余徵將無民矣民窮則易於爲亂皇上﹤宀十見﹥一分在臣子卽﹤宀十見﹥一分在民生如此諸臣幸無罪矣臣尢望皇上宮府之際推諸臣以心進退之間與諸臣以禮申諭中外法守勿畏勿怵錦衣禁獄非有寇賊姦宄不可入而謂大小臣工不圖報安攘者未之有也丙戌淸兵圍遵化遵化人內應縱火諸軍各奔救眾潰巡撫右僉都禦史王元雅自縊遂進兵又取撫寧召廷臣平臺問方略命廷臣署舉分曹咨試丁亥都督總兵官滿桂以五千人入援上召賜玉帶貂裘封東平侯三屯營副總兵朱來等夜遁總兵朱國彥忿甚榜逃將名氏於市散貲享士北拜同婦張氏自經戊子巡撫四川都禦史張論至瀘州水西安位乞降己丑諭諸臣率家人協同城守召戶兵大臣錦衣衛官於平臺以吏部左侍郎成基命爲禮部尙書兼東閣大學士直文淵閣特命孫承宗以兵部尙書兼中殿極大學士督理兵馬控禦東陲駐通州起家陛見袁崇煥入薊州以故總兵朱梅副總兵徐敷奏等守山海關參將楊春守永平遊擊滿庫守遷安都司劉振華守建昌參將周宗武守豊潤遊擊蔡裕守玉田昌平總兵尢世威仍還鎭護諸陵宣府總兵侯世祿守三河保定總兵曹鳴雷遼東總兵祖大壽駐薊州保定總督劉策兵亦至令還守密雲辛卯遣乾淸宮太監王應朝監視行營都督山海關總兵趙率教入援淸兵於遵化逆戰率教敗沒翰林院庶吉士金聲奏通州昌平爲京師左右翼宜以重兵犄角而天津漕糧並集防禦尢急恐將士不足任有艸澤義士曰申甫朝士多知之屢薦未用願仗陛下威靈同申甫練敢戰之士爲陛下殺賊上從之申甫本遊僧善小術嘗夜觀乾象云木星入太微垣帝座前患在踰旬聲﹤鋶﹣釒﹥入立召見利口稱知兵授都指揮僉書副總兵遂作戰車上聞援薊兵入城命閣臣諭兵部議營城外聯絡犄角令勛戚大臣同給事中禦史監守城門兵部尙書王洽下獄洽不習邊事聞警倉皇無以應遵化陷再日始得報上怒其偵探不明故罪之淸兵值遼兵於馬伸橋戰不利以都城懸簾狹薄下工部尙書張鳳翔及主事史維堡唐昌世於刑部獄以申用﹤棥心﹥爲兵部尙書超擢翰林院庶吉士劉之綸爲兵部右侍郎協理京營戎政以金聲兼山東道禦史監申甫軍令總兵滿桂王威黑雲龍禦宣大總督魏雲中宣府巡撫梁廷棟保定巡撫劉策河南巡撫範景文山東巡撫王建義山西巡撫耿如杞皆入援詔應天鳳陽陜西鄖陽浙江各省直巡撫俱勤王入衛癸巳淸兵破石門驛袁崇煥移營城外初以二百騎嘗崇煥崇煥軍聞炮遽退竟日不見一騎甲午淸兵將西越薊州崇煥引兵西拒之攻薊州取玉田三河香河順義諸縣丁酉孫承宗入朝袁崇煥抵左安門時戒嚴報不卽入漏下始馳奏簿城下都人競謂崇煥召上心動已滿桂侯世祿等皆至京戊戌遣太監馮元升核軍畢詔下戶部發餉又命太監呂直勞諸軍己亥賜崇煥玉帶彩幣六祖大壽玉帶彩幣四餘大將各緋蟒衣一襲戶部給各軍芻粟已饑再日私掠令參將劉天祿夜襲虜營至髙密店知有備不得入諭襄城伯李守錡協理京營戎政兵部尙書李邦華右侍郎劉之綸經理守禦事宜特命徐光啟李建泰指揮訓練庚子淸兵大至侯世祿滿桂俱屯兵徳勝門世祿退避桂獨戰城上發大炮誤傷桂兵殆盡桂負創臥關將軍廟袁崇煥令都司戴承恩擇地廣渠門祖大壽陣於南王承胤等陣西北崇煥陣於西待戰午刻有騎兵突東南力戰稍卻承胤竟徙千計京兵亦傷失數百人夜收兵上賜酒食勞軍詔募勇力智略之士及出奇能劫虜營焚攻具者論功敍賞一無所靳壬寅開淂勝門甕城屯滿桂餘兵癸卯淸兵徙屯南海子薄暮有旨趨督師進兵甲辰召袁崇煥祖大壽滿桂黑雲龍及兵部尙書申用﹤棥心﹥於平臺崇煥不自安畱中使於營自靑衣玄帽入至朝中張皇懼朝臣冀成款及見上上慰諭久之崇煥懼上英明終不敢言款第力請率兵入城不許賜貂裘銀盔甲滿桂角�羊衣示創上深閔之命與同出丙午袁崇煥求外城屯兵如滿桂例並請輔臣出援不許丁未淸兵攻南城戊申袁崇煥遣卿導任守忠以五百人持攻潛攻淸兵於南海子淸兵稍退庚戌召大臣於平臺是月巡撫陜西劉廣生奉命入援適子疹對洪承疇劉應遇而泣畱八日始行至陜州上命馳諭廣生令急殲流孽不必入衛時大盜混天王等擾延川米脂淸澗等縣復召前總兵杜文煥使剿之十二月辛亥朔司禮太監沈良佐內官太監呂直提九門及皇城門司禮太監李鳳翔總督忠勇營提督京營召袁崇煥祖大壽滿桂黑雲龍於平臺崇煥方遣副總兵張洪謨等躡聞召議餉乃八見上問以殺毛文龍今反逗畱何也不能對命下錦衣獄賜桂等饌隨太監車天祥諭慰遼東將士命滿桂總理援兵節制諸將馬世龍祖大壽分理遼東兵桂前被流矢視之皆袁軍矢也崇煥按兵不動物論藉藉是日淸兵移營而南壬子淸兵圍固安知縣劉伸遁走雄縣李守錡奏城上懸簾未備命杖工部郎中許觀�管玉音朱長世周長應下錦衣獄觀吉長世創重卒癸丑皇次子慈烜生甲寅給申甫新兵時甫所募多市丐金聲輕信之欲倚爲用識者知其必敗云遼東兵潰遼兵素感崇煥恩滿桂與祖大壽又互相疑貳大壽輙率兵歸寧遠遠近大駭孫承宗上言遼東兵潰約萬五千人自通州南趨張灣臣聞之急以手札慰諭祖大壽並傳檄三軍令遊擊石柱國力諭諸將校將校多垂淚曰主帥已戮城上又以火炮殲我故逃避至此臣思大壽危疑之甚又以身貴不能受制同列故乘吏卒驚疑全軍盡潰陷人以自護非諸將盡叛也急宜敕關內關外兩道慰諭將領角�羊散士卒大開生路以收人心上從之大壽抵山海關宣聖諭吏卒乃安禁抄傳塘報癸亥淸兵夜傳令固安趨諸部合戰明日出良鄕甲子孫承宗至山海關禦史髙捷劾大學士錢龍錫曰袁崇煥罪案自定臣不必言獨發縱指示之龍錫不勝傷心之痛前逮崇煥時大壽口不稱冤兩日後遂揚去此非龍錫與崇煥挑激之哉崇煥之殺毛文龍也龍錫密語手書往來不一可覆案也又崇煥與王洽書言關東款議廟堂主張已有其人文龍能協心一意自當無嫌無猜否則斬其首崇煥當效提刀之力伏乞推原主謀者以慰邊士心上曰輔臣佐理忠順卿無多言壬申錢龍錫引疾去位丁卯設文武經略以梁廷棟滿桂爲之各賜尙方劍營西直安定二門桂始屯宣武門甕城內謂援寡未可戰中使趣使亟戰桂不得已揮涕而出以五千人同孫祖壽等戰安定門外俱敗沒麻登云黑雲龍被執申甫以七千人戰柳林大井蘆溝橋亦敗沒都人大懼癸酉巡撫山東都禦史耿如杞總兵官張鴻功援兵潰於良鄕淸兵破張灣守備房可宗遁乙亥總兵官馬世龍遇淸兵戰於良鄕進世龍武經略賜尙方劍丁丑淸兵入香河殺知縣任光裕攻三河不克戊寅攻寶坻知縣史應聘拒之進禮部侍郎周延儒何如寵錢象坤爲禮部尙書兼東閣大學士直文淵閣淸兵入玉田知縣楊初芳降庚辰兵部右侍郎劉之綸求入通州戶部主事林弘衍參將魏都梁不納卽縱兵道掠追卹故經略袁應泰以殉遼陽之難予祭葬贈謚

崇禎實錄卷之三懷宗端皇帝三

崇禎三年春正月辛巳朔京師大風霾晝晦命卹故都督滿桂孫祖壽趙率教彭守印李標及故副總兵申甫淸兵東趨永平甲申召戶兵工諸給事中於會極門令注銷案牘各委給事中一人查理六曹勒期奏報諭兵部傳梁廷棟遣偵騎遠探如尙畱昌平卽當合如果絕迹當督各將截於薊東約樞輔孫承宗督同祖大壽於三屯營豊潤間聯給犄角四面蹴之毋令間道繞掣我後淸兵入永平府先有人伏文廟承塵上晨登城守將楊春導之兵備道副使鄭國昌知府張鳳奇推官盧成功等死之國昌先令諸生擊楊春死中書舍人廖汝欽故副總兵焦延慶守備趙國忠諸生韓原洞等俱力戰沒中軍程應琦被殺命瘞城外戰士遺骸戊子灤州陷知州楊濂迫於兵自刎總兵官陳洪範入援以洪範東人止之淸兵攻撫寧不克轉攻昌黎還永平己丑劉之綸報兵分往永平遵化屯遵化三千餘騎自東門連營至汗兒莊臣駐薊州俟兵到移三河求催通州糧以濟總理馬世龍亦至庚寅逮薊遼總督劉策總兵張士顯辛卯陜西邊盜王子順苖羙連逃兵掠綏徳敗參將石在廊眾至三四千南下圍韓城總督楊鶴會劉廣生調兵討之丙申鶴至郃陽角�羊韓城圍斬三千級賊遁復犯淸澗官兵追逐數十里王子順以百十二人降總兵杜文煥受之苖羙分二部走西川安定官兵斬七十級更降三百十二人余大奔苖羙叔苖登霧復殺差官褚國恩等嘯聚於安定仍掠鄜州中部宜君分巡河西道蔣士忠並文煥擊賊敗之副總兵李卑都司艾穆等兵大集賊黨黃虎復乞降淸兵東向遣二騎持幟致書祖大壽通和孫承宗殺之兵遂西承宗令遊擊劉天祿設覆以待廣東西洋澳人陸若漢進大銃劉之綸屯遵化娘娘廟山忽飛矢中之死總兵馬世龍在薊門不援全軍俱沒初巡按直隸禦史董羽宸言之綸不任戰上責之而子綸領新兵初募四萬出彰義門已佚其半烏合無紀律以及於敗淸兵攻昌黎三日知縣左應選守備甚至石柱國力拒乃退大學士韓爌致仕賜金幣巡撫河南右僉都禦史範景文入援命守涿州己酉議中外七品以上官捐俸助餉上不許時廷臣俱進獨順天尹劉宗周謂餋廉不可廢獨無所進命順天撫按令各屬課農其殘破處仍勸相給種巡撫梅之煥劉廣生及楊鶴遣五路總兵吳自勉尢世祿楊麒王承恩楊嘉謨等先後率兵萬七千人入衛延綏總兵吳自勉沿途徵馬又逗畱縱兵掠巡撫張鯨遂忿死邊盜王嘉胤陷府谷縣插漢虎墩兔憨以十萬騎抵宣府脇舊賞四十萬金止括十大壽太子太保丙辰制皇太子寶冊庚申冊立皇太子慈烺頒詔中外癸亥進李標少保戶部尙書武英殿大學士進孫承宗太子太保蔭子中書舍人已馳諭承宗曰朕念卿與諸將吏折衝勞苦日廑於懷卿湏間道遣人飛報情形以便彼此策應又遣鴻臚寺寺丞董用極渡海敕勞祖大壽等並發甲紵之屬千餘賞功司禮太監宋晉王永祚李鳳祥曹化淳各蔭錦衣衛指揮僉事內官太監李承芳蔭正千戶淸兵又至建昌皇次子殤禮部上言請定官吏士庶內外宮室器用衣飾之制一從莭儉詔從之三月辛巳朔大學士李標罷工部主事陸澄源密劾左都禦史曹於汴於汴免以閔洪學爲左都禦史壬午淸兵抵房山令二人呼城下乃則良鄕萬戶子及千戶弟持檄招降已又一騎大呼曰房山是金大定年設縣以護祖陵爾官吏宜出迎知縣楊齋芳力拒之李元勛曹耿源下城入請曰旣近祖陵人民不宜加害遂引去命辛卯祭陵及期詣城北令諸生陪祭九龍岡蓋金章宗陵也申刻兵退禮部請正文體從之孫承宗言皇上命臣督各鎭援兵然此一官不過於武臣掣肘之上又加掣肘於文臣觀望之中又增觀望無禆大計不如罷推專責將領爲得上是之癸未敍甘肅累捷功文武升賞有差國子祭酒顧錫疇以庚午秋闈皇上首科請廣制額從之復故大學士張居正二蔭刑部尙書韓繼思罷以耿如祀獄上輕擬之也淸兵攻建昌都督朱梅遣劉邦成都督祖大壽遣劉應選拒戰梁廷棟議調東江兵於寧遠錦州兮關外兵於薊門孫承宗言東江原爲牽制之用但據非其地若移於要害足成牽制且爲邊防計在遼鎭不宜全用遼兵事久變生宜防於始上從之丙申兵科給事中陶宗道奏言安定門之擾梁廷棟指民居可宿於是爭入民捨幾以致亂前固原總兵楊麒憂援兵乏餉廷棟曰民自有糧何得全仰戶部發言召變乞賜處分上不問令有司雇民舡轉運並給值戒關津需索戶部奏插漢修貢舊賞新賞春秋分發王象乾所定賞額與今有異乞命定額著爲永例禦史祁彪佳言司道之升轉甚艱任事之志念易灰似湏以平常者嚴加考核表著者設法升遷有司之參罰必一一不爽然後參罰行而功令信臣請立法先論時日壓徵見徵帶徵皆以開徵日始總計一年每月應若干而以一年殿最之撫按覆核而參罰之戶部摠計分別懲處挈領提綱法莫善焉報聞京師火藥局災淸兵濟師萬餘入永平會官軍敗於大安口馬世龍不之救乃更畨復圍豊潤不克移屯榛子嶺前禮部侍郎蔡毅中上六經注疏議開涇水灌涇陽三原醴泉髙陵臨潼之田戊申戶部給事中許世藎言三事省詔獄停駕帖免廷枤是春秦盜入山西犯襄陵吉州太平曲沃是月威鼎自鳴熒惑入井分退而復畱又入鬼宿夏四月辛亥朝鮮國王李倧奏辧報聞乙卯上齋居文華殿禳旱諭百官修省東江舟師集南海口抵覺華島適劉興治稱兵皮島興治故將興祚弟也居開原衛迎降淸見親重名曰愛塔及遼陽平謀還鄕癸亥春守金復令幕客金某通登萊總兵沈有容渡海內應中軍王丙洩其謀收訊興祚兄弟不承乃戮丙誅復州人十餘萬興祚等幸免圖歸益急先求出外越數夕擇貌類己者醉之衣以己衣縱火劉氏兄弟哭曰愛塔自焚矣驗之信不知其走皮島也戊辰春袁崇煥以聞授副總兵謁孫承宗於山海關西寧前道兵備副使孫元化委兵八百人俾西援或疑之興祚不敢前承宗令鄭一亨同興祚合四千人專護永平建昌道臣不可遂令一亨守豊潤興祚同臺頭營將王維新等襲淸兵於靑山營興祚先登素諳邊形故急莫能辧遂大勝還太平各歸鎭庚午元日興祚至灰口俄值淸兵數千騎馬不及甲步門�鬥殺傷過當突中流矢死弟興賢被執先興治畱皮島挕西協事素武健忿兄死未卹又怨署島副總兵陳繼盛佯祭興祚諸將來唁殺繼盛及調官王遠督糧經歷劉應鶴等十一人引眾迎兄興沛於長山島大殺掠孫承宗以聞命承宗戢之兵部言劉興治興沛踞皮島拘兵舡�舶此不南走登萊西叩楡關則縱橫諸島間據爲扶余是又生一敵國矣今當令總兵張可大回登州嚴兵以待龍武三營駐防覺華島檄副總兵周文郁劉應龍前往相機招戢如定亂卽佩大將印上並從之周文郁入皮島諭興治又督餉戶部郎中宋獻駐旅順島諭各將安輸承宗又遣諸生吳廷忠諭之興治等稍戢陜西邊盜苖羙西奔官兵追至白家嶺多斬獲角�羊散壬戌賜故都督戚繼光表忠祠祖大壽拒淸兵於永平設三覆以待誘敗之遂薄城下時遵化灤永等城已爲淸所下眾議先攻遵化後灤永孫承宗謂屯豊潤玉田以牽遵化當先灤州至是捷上有旨當乘機用力灤永勿專待遵城聲援致生遷延諸將因辦餉治攻具烏思藏僧來貢甲戌孫承宗令參將黃龍汪子淨攜攻具持十日糧赴樂亭昌黎遊擊傅以昭屯撫寧副總兵劉應選鐘宇等屯樂亭參將張存仁遊擊孫定遼蔡可賢合兵圍遵化賊王子順苖羙陷蒲縣蓋山西自河曲保興以至蒲津千五百餘里與秦中鄰河最狹賊自神木過河陷蒲已分二部東擾趙城洪洞汾霍西掠石樓永和吉隰賊號橫天一字王是月鳳陽大雨水太白晝見熒惑復入鬼宿光祿寺卿何喬遠薦華亭布衣陳繼儒慱綜典故諳通時務亦當加以一秩如先朝文徵明故事章下所司五月乙酉各鎭兵向灤州先是開平監紀主事丘禾嘉及豊潤總兵尢世祿以淸書至通款白孫承宗奏上上切責之趣承宗曰關寧兵將付卿朕眷焉東顧炎蒸洊至弓弛騎汗不卽舊愾待秋髙馬肥始圖豈兵事堪玆畱處卿其灼觀機位朕眷倚特此馳諭承宗因檄總兵馬世龍屯豊潤待合擊檄總兵朱梅以遊擊靳國臣取遷安檄協將王維城路將馬明英張國振同參將孫承宗劉卯域等候大兵趨灤州合攻以牽遷安之南援檄中軍何可綱參將申其祐遊擊嶽惟忠等分雙望各山牽永平之師遊擊劉法守備劉啟職合三萬人屯灤州之蓮泊各持白棓爲聲援兼鄕導焉承宗駐撫寧祖大壽來開平會之己丑祖大壽抵灤州攻之辛卯入灤州各鎭兵分攻梯而上淸兵出戰東門遇大壽伏發不利還永平壬辰各鎭兵入遷安癸巳入永平淸兵屢卻稍稍引還何可綱等居永平諸將俱至承宗檄禾嘉等曰向西北遵化城必虛大兵躡擊橐重而遲易及也仍率輕騎追於塞下大壽如其言甲午入遵化總兵宋偉同關外副總兵謝尙政川湖副總兵鄧玘等先登淸兵自北門整旅而歸承宗入永平撫慰士民回駐山海關以收復四路上露布報捷甲辰神廟皇貴妃鄭氏薨六月辛酉進禮部尙書溫體仁吳宗達兼東閣大學士直文淵閣禳旱諭百官修省工部左侍郎沈演上言許插漢虎墩兔憨款貢上齋居修省遣大臣祭南北郊山川壇禱雨流寇破金鎖關殺都司王廉壬子賊王嘉胤攻陷黃甫川淸水二營次日陷府谷縣復圍孤山堡楡林道白貽淸遣兵敗之遁入府谷洪承疇等圍之斬獲甚眾是月修三屯大安喜峯冷口建昌等處城堡都司艾穆蹙盜於延川淸澗盜始求撫蔣士忠遣故降人李光煃入其營招諭王子順張述聖姬三兒俱降時神一元一魁王嘉胤等掠延安慶陽城堡多陷楊鶴主撫不以聞鶴及劉廣生各遣材官持牌四出招盜黃虎小紅狼一丈靑龍江水掠地虎郝小泉等俱先後給免死牌安置延綏河西然不焚殺其淫掠如百姓吞聲有司莫敢告而寇患成矣禦史張餋言陳鹽政五事曰重邊�以準祖制禁浮課以絕占窩﹤鋶﹣釒﹥存積以應積需革割沒以淸宿獘躬交代以防欺侵章下所司兵科左給事中劉﹤棥心﹥上言秦之流賊非流自他省卽延慶之兵丁土賊也邊賊倚土賊爲鄕導土賊倚邊賊爲羽翼六七年來韓蒲衼掠其數不多至近年荒旱頻仍愚民影附流劫於涇原富耀之間賊勢始大當事以不習戰之卒剿之不克又議撫之其剿也所斬獲皆饑民也而眞賊飽掠以去其撫也非不稱降羣聚無食仍出劫掠名降而實非降也且今年麥苖盡枯斗粟三錢營卒乏餉三十餘月卽慈母不能保其赤子彼官且柰兵民何哉且邇來貪酷成風民有三金納賦不能淂一金至於捕一盜而破十數人之家完一贖而傾人百金之產柰何民不驅爲盜乎若營兵曠伍半役於司道半折於武弁所餘老弱旣不堪戰又不練習當責督撫淸汰摻練以備實用也削工部尙書南居益職以軍需不辦也以劉遵憲爲工部尙書是月山西流盜犯石樓永和破蒲州潞安官兵敗沒秋七月辛巳大雨竟日甲申上禦午門受俘誅賈繼鑰等乙酉進孫承宗太傳張鳳翼太子太保並蔭錦衣衛指揮僉事進祖太壽少傳蔭指揮同知宋偉馬世龍並太子太保尢世祿楊肇基太子太師吳自勉左都督余文武升賞有差禦史王道直言盜起於饑請發兵餉銀買本色一從保徳州河路一從洛宜陸路庶收拾人心角�羊散黨附不報辛丑海豊縣有石圍數丈髙丈餘忽移五十餘步是月國子祭酒顧鍚疇言文廟先賢自四配十哲外兩廡共六十二人會典所載東自澹臺滅明至顏澮三十六人西宓不發至步叔乘二十九人位次多紊且有漢儒次宋儒之下非所以妥先儒也宋羅從彥李侗𨿽萬曆時從祀實朱熹父執所從受學旣皆從祀不可不論其世乞行詳定章下所司八月甲寅提督總兵馬世龍罷癸亥殺督師兵部尙書袁崇煥處以殊死上禦暖閣輔臣成基命等入對久之出禦平臺文武諸臣俱入諭曰袁崇煥付訖不效專事欺隱市粟謀款不戰散遣援兵潛移喇嘛僧入城卿等已知之自當依律正法今特流其妻子兄弟余不問輔臣頓首謝崇煥藤縣人萬曆己未進士素以韜略自詡迨督師出鎭遼東其入援時三日五賜金幣宣勞親爲飲至而遷延不戰至��玄殺毛文龍朝議紛紛以致殺身甲子諭舊輔錢龍錫背公逞私密謀主款袁崇煥﹤鋶﹣釒﹥語已露終不奏聞並不重罰何以懲後命法司擬罪逮至論死癸酉插漢虎墩兔憨擁兵偪大同巡撫張宗衡議戰總督魏雲中議款禦史白士遴言藉款以修守固守以待戰報聞丙子以曹珍爲工部尙書九月己卯黃甫川賊仍勾西邊入掠洪承疇杜文煥從孤山進擊大破之擒斬三百八十餘級賊始奔潰宥水西降人安位先是龍場壩本水西地水藺相仇殺爭地其後結盟奢崇明敗水西假之居其地去永寧且六百里山箐峻險不產谷蜀人欲設官屯兵以自廣總督朱爕元奏禦蠻之法治以不治旣來則安不專在攻取也今水西旣以納款殘藺安敢�固惟當明定疆界使諸蠻自耕牧遵往制職貢賦數世之利也若設屯兵臣愚以爲不便上未之許後推勘地界卒如其議又欲用兵郡縣土司者爕元奏不可遂傳檄諸蠻布朝廷威徳諭以出降諸蠻感服爭納土獻重器爕元分以地俾世守凡蠻俗虐政苛斂一切除之使參用漢法可爲長久計奏聞制曰可西南悉寧辛丑京師大雷雨電特擢陜西參政洪承疇爲都察院右僉都禦史巡撫延綏皮島劉興治襲淸兵於靑山鳳凰堡屢有殺傷孫承宗奏言興治小勝未足贖罪而決意樹功其志可錄上褒答之冬十月乙丑巡撫登萊右僉都禦史孫元化請攺朝鮮由登州禮部議暫從覺華島兵部以貢道攺陸從海已七年矣忽攺覺華島非便從之先是延綏大盜張獻忠等以五六千人掠靖邊安定綏徳米脂間攻淸澗延綏巡撫洪承疇同杜文煥擊斬八百餘級招撫十八寨凡千九百餘人是月王嘉胤陷淸水營殺遊擊李顯宗已又陷府谷大盜李老柴於鄜雒中部間紏三千餘人攻合水縣楊鶴徵寧夏總兵賀虎臣己卯虎臣於盤谷擊賊擒斬六百六十級又於寧州斬賊八十八級十一月丙子朔祖大壽率兵出塞至駱駝山襲敗淸兵丁亥神宗皇帝實錄成逮前經略遼東兵部尙書髙第第家灤州以前聞邊警舉家遁灤人立潰也山西總兵官王國梁追賊於河曲發紅衣炮炮炸兵亂賊乘之兵大潰參將李春芳先遁丙申關內官兵擊斬中部賊八十三級十二月乙巳朔大盜神一元等三千餘人破新安縣丁巳破寧塞縣據其城殺參將陳三槐己巳勾西人四千騎益圍靖邊三日夜遂陷柳樹澗保安等城時關中大旱延安四郊皆盜米脂賊張獻忠所據十八寨甫川賊王嘉胤齊三據東山寨府谷縣其餘掃地王上天虎據淸澗保攻寨橫天王隔溝飛點燈子等據淸澗縣三里虎倒生虎等賊據安樂寺避賊塢後嘉﹤彳胤﹣丿﹥敗死獻忠僞降而嘉胤遺黨王大用等後入山西河曲縣饑軍神一元等在柳樹澗諸處勾西邊出沒爲盜洪承疇與杜文煥等次第討之賊稍稍知懼尋楊鶴力主撫而文煥罪去賊勢遂蔓延矣

崇禎實錄卷之四懷宗皇端帝四

崇禎四年春正月乙亥朔上不禦殿是日風霾刑科給事中吳執禦上言加派之害上責其妄言吳執禦復奏臣見部臣題核云今日生財無踰加派夫古理財𨿽曰多端豈有以賦民爲生財者乎上責其支飾執禦又言理財加派尙屬不得已之心而捐助搜括二者尢難爲訓上曰加派原不累貧捐助聽之好義惟搜括滋姦若淂良有司奉行撫按稽察豈至病民己卯夜盜陷保安副總兵張應昌擒斬百七十三級神一元死弟一魁領其眾壬午孫承宗出關由前屯寧遠抵松錦庚寅由三道關歷石門燕河關三協十二路由石塘路過平谷經盤山入薊州而還條上邊事曰先任封疆大臣曰次擇八部將帥曰薊鎭備守曰遼鎭備戰曰合薊遼酌戰守之宜曰復城曰防插漢上善之於是議築大淩河兵部尙書梁廷棟實主之旣而廷棟去朝議撤工且責鎭撫丘禾嘉懼盡撤防兵承宗曰不可至而戰上策也據見糧以計守禦中策也委空城以疲彊下策也癸未流盜掠平陽翰林院編修黃道周奏救錢龍錫調外初逆璫定案諸姦深憾龍錫謀借袁崇煥事報之且因龍錫羅及諸臣周延儒溫體仁實主之欲發自兵部尙書梁廷棟廷棟不敢任至是道周﹤鋶﹣釒﹥上延儒意稍角�羊庚寅王嘉胤渡河掠菜園溝副總兵曹文詔擊卻之己亥命禦史吳甡賑陜西饑荒招撫流盜諭曰陜西屢報饑荒小民失業甚者迫而從賊自罹鋒刃誰非赤子顚連若斯今特發十萬金命禦史前去酌被災處次第賑給仍曉諭愚民卽被脇從若肯歸正卽爲良民嘉與維新一體收卹罷總兵杜文煥以去冬在延川縱部將李崇榮殺鄕民曹孟孝等男婦百九十九人知縣王道行聞於按察使李天經吳甡劾之也上召輔臣九卿吏科都給事中劉漢儒河南道禦史諭思恂及各省監司於平臺召浙江按察副使周汝弼問浙閩相連海寇備禦之策對曰去秋寇犯海上五日卽去問江西右布政使何應瑞按察司僉事王繼夔爾省宗祿何以不報應瑞田江西山多田少瘠而且貧撫按查核有司尙未報耳問湖廣右布政杜詩按察使範中彥爾楚去夏何以民變詩曰定變後地方隨安上曰宜杜來患問福建左右布政使吳暘陸之祺海寇備禦若何暘曰海寇與陸寇不同故權撫之但官兵狃撫爲安賊又�撫益恣是以數年未息上曰前撫李魁奇何又殺之暘曰魁奇非鄭芝龍比卽撫不爲我用今鐘斌𨿽降亦不就撫上問實計安在祺曰海上兵肯出死力有司團練鄕兵多設火器以守爲戰剿之不難上復訪熊文燦才力於暘暘奏文燦才膽俱優但不集思廣益視賊太易問河南左右布政使楊公翰賈鴻洙曰收稅耗重宜斥有司對曰近奉上命已革去矣問廣東左右布政使陳應元焦源溥曰爾省所�宣大兵餉數十萬何也應元曰近以角�羊納上曰宣大重鎭兵餉急需自宜速淸問山西按察使杜喬林流寇事對曰寇在平陽或在河曲近聞漸已渡河湏大創之但兵寡餉乏上曰前不言寇平乎曰山陜隔河倐去倐來故河曲被困問河曲之陷曰賊未嘗攻失於內應問導賊何人喬林曰大抵饑民爲之不早圖且誤國事問陜西參政劉嘉遇以流寇對曰流寇難滅由兵餉不足上復詰以前報寇平曰寇見官兵卽散退復嘯聚上曰寇亦我赤子也宜從撫曰今正用撫上曰前何以殺降者王子順曰以其受撫復後仍出掠爾近寇何狀對曰一在延安一在雲巖宜川上凝思久之退問廣東左布政使陸問禮按察使孫朝肅問禮已除南贛巡撫上曰南贛多盜若何對曰行保甲練兵伍庶足弭盜上曰此湏實效空言何爲問海寇苦何曰廣東海寇俱自福建突至舟大而多火器兵船難敵但守海門勿令登陸則不爲害問海澳歸順之利害曰火器足用人未可信以及廣西四川雲南次至貴州問右布政使朱芹以安位事日安位求撫督臣原責四事一擒奢酋一獻樊虎奢寅妻馬人子阿甫一令送巡撫王三善之柩一責削地安位等謂旣通九驛非淂水利地方難供糧餉督按二臣又不輕予故議未決耳已召各官諭之當正已率屬愛餋百姓朕自有顯擢否且不貸各臣退謝又召左都禦史閔洪學左副僉都禦史張捷髙弘圖至諭洪學曰卿初任首﹤鋶﹣釒﹥甚善未曾實行禦史巡方關系甚重巡按賢則守臣皆賢百姓受福若巡按不肖其誤非小屢命申飭回道者少上曰今後當行嚴核又曰卿與吏部實心任事天下可治乃退寧武總兵孫顯祖言聞喜稷山賊二十餘萬日剿日益官兵不過二千奔遂不支乞再發京營或調邊騎五六千協剿命下兵部委總督專制以兵餉並乏事竟不行二月乙巳朔召廷臣於平臺辛亥夜定邊營降丁大噪時闕餉五旬各求給散守備張天禮同遊擊馬科捲諭乃安降丁仍逃二百餘人皆副總兵曹文詔所收山西降盜也壬子總兵賀虎臣杜文煥等合軍圍保安神一魁勾河套千餘騎突圍出諸軍怯走一魁紏眾數萬劫寧夏都指揮王英兵潰各道將兵棄城南奔戊午神一魁至慶陽破東關遊擊伍維籓等擊斬五百餘人庚申戶部告急請帑不許壬戌四川建昌玀蠻千餘人作亂丙寅福建流寇數千自長汀賴坑突犯瑞金縣教諭王魁春署邑事諭民兵禦卻之寇走福建古城流盜萬餘圍慶陽府城前鋒抵寧州寧州告急時慶陽獨推官馬一荀已罷職楊鶴在邠乾不卽援宜君盜趙和尙等南窺涇陽三原韓城澄城各盜分犯不可計己巳官兵退韓城盜於葭州斬首四百六級壬申神一魁陷合水縣三月丁丑張應昌等擊神一魁敗之慶陽圍角�羊時議招一魁散餘黨千人壬午京師大風霾吏部尙書王永光罷以左都禦史閔洪學爲吏部尙書癸未賊首孫繼業茹成名等六十餘人來降還合水知縣蔣應昌並保安縣印楊鶴受之令固原知州國日彊於城樓上奉禦座賊跪拜呼萬歲因宣聖諭同往關將軍廟令設誓諭各角�羊散歸伍否則歸農自此羣盜視總督如兒戲其眾數萬人皆瓣發楊鶴遂給票令各還鄕其豪千餘人以參將吳弘器領之駐寧塞河套恃賊前約出助神一魁絕之而宜君雒川盜又蜂起矣己丑賜進士陳於泰等三百人及第出身有差庚寅東川盜攻嵩明甲午大盜劉五可天飛據鉄甬城混天飛獨行狼等聚蘆保嶺眾各萬餘苦饑於是鉄甬城盜犯平涼固原蘆保嶺盜犯耀州涇陽三原混天猴薄寧州分犯環縣賊陷武安監正吳三才遁己亥賊詐稱官兵襲華亭縣知縣徐兆麒遁越二日去之時曹文詔王性善以賊圍莊浪剿之故得乘虛入犯也是春遵化兵五百餘人從畿南雄縣大掠而南自臨淸濟寧入泰安又折而東北至章丘東關聞省城有兵乃從丁河口入海撫按余大成髙捷俱報海中必當溺死時皆笑之曹文詔擊賊於栗園菜溝大敗之夏四月丁未大敗賊於隴安先是大盜王老虎等攻圍莊浪曹文詔楊嘉謨遣固原都司靳桂香遊擊曹變蛟守備李登榜等擊之至是追及於張麻村敗賊追奔二十餘里會甘肅副總兵李鴻嗣參將莫與京等隨固原副摠兵王性善亦至又敗之賊走長寧驛且掠且行將回向寶雞曹變蛟等邀擊於隴安斬獲甚眾賊眾尙四五千從靜寧州萬馬關石門朱家店四掠走雒水城賊工騎射依山�險窮追甚難而平涼隴州華亭武安莊浪靜寧等難民計數萬出掠巡撫吳甡再請賑之已無及矣庚戌遣大臣祭郊壇禳旱諭臣工修省諭兵部申禁硝黃鋼鉄軍器出境下海亡論多寡俱梟示總兵王承恩等擊淸澗賊敗之己未賊渠神一魁降於楊鶴鶴責數其罪俱伏謝一魁破寧塞新安保安合水圍靖慶陽有騎五千可充戰鶴侈其事乞賜萬金賑濟又止巡撫練國事北徵國事至中部報宜雒盜先後斬五百二十餘級盜求撫從之其脇從者多綏徳淸澗米脂饑民各給印票回籍其頭目隨營委都司穆處置時言官論鶴玩寇鶴﹤鋶﹣釒﹥引咎且言臣子嗣昌以汝州道去冬調霸州未半月復調關門今薦人輙曰邊才一日未歷邊陲何知其堪否臣已誤矣臣子嘗容再誤辛酉上念旱釋前工部尙書張鳳翔左副都禦史易應昌禦史李長春給事中杜齊芳都督李如楨攺巡檢司印爲簡以犯禦諱也曹文詔馬科曹變蛟王世虎等克河曲斬一千五百餘級兵械騾馬以數千計兵部尙書梁廷棟免乙丑臨洮副總兵蔣一陽遇長寧逃盜於淸水縣戰敗失亡數百人把總徐承斌死之都司李宮用見執曹文詔楊嘉謨自隴州邀盜徑抵麻鎭相又遺諭帖以間之盜相疑殺渠帥紅軍友丁卯洪承疇令守備賀人龍勞降者酒降者入謝伏兵斬三百二十人是月降盜不粘泥擁眾脇糧賞復攻米脂葭州守卒卻之巡撫張福臻調王承恩同狐山堡副總兵侯拱極都司艾萬年等共人三千令樊一蘅監之至葭州王家莊洪承疇張應昌亦至賊分兩營以待辛未壬申連戰賊始遁擒渠帥李成林劉民恍官兵集於西川雙湖峪其間窰砦六十有四皆屬天險盡爲盜藪無窺之者於是承疇令所在設防堵截不粘泥懼率百十騎逃關山嶺馬科等擊之又逃含峪止二十七騎渡河守備孫守法方英擒之盡殲其騎不粘泥乃降手殺賊首雙翅虎縳獻紫金龍以自贖庚午盜陷始興縣執知縣荊廷鈺吳甡賑饑前至延安次延長寇聚城下諭以禍福委同知趙鶴年分賑圍遂角�羊又至延川遊盜聞之皆回受賑時撫盜四千有奇米五月甲戌朔上步禱南郊己丑微雨庚寅雨王承恩擊宜川賊敗之渠師闖山虎金翅鵬等乞降金翅鵬卽王子順侄成功也餘賊走宜君其眾二萬官兵又斬二百四級曹變蛟等追寧塞遺賊於唐山見山勢險隘從山上下射賊不支四潰仍奔華亭又追斬之是役也戰張麻鎭戰關山嶺戰隴安司戰楊三川戰唐毛山先後斬一千四百餘級而寧塞之逸賊稍殺矣巡撫練國事趨寧塞值吳甡於魚河是日甡至楡林鎭以晉兵遏糴斗米六錢艸根木皮爲盡人至相食甡因奏楡林者天下之雄鎭也宿將勍兵出焉非他鎭比雜販牟利�民欣赴初無損於晉若以防河爲名而絕秦人之命恐老成謀國必不在此也大盜趙四兒以萬餘人掠韓城郃陽復窺芝川鎭靈州參將張全昌以五百人接戰三日賊走鄜州中部巡撫練國事復同張全昌趙大胤夾攻大敗之時楡林連旱四年延安饑民甚眾西安大旱練國事更請發帑賑濟不報趙四兒尋降於淸澗繼而逸去入西之永寧石樓禮部尙書李騰芳致仕以黃汝良代之以甄淑爲大理寺卿諭刑部以矜疑欽卹惟錢龍錫不許言官屢以爲請至是釋之戍定海衛龍錫出獄周延儒卽過之極言上怒欲加重譴調護殊艱龍錫極感之未幾溫體仁至龍錫因述延儒語體仁曰上固不甚怒也於是聞者謂體仁質直延儒虛僞不知體仁已陰擠延儒矣嘉善錢士升素端謹爲龍錫門人聞體仁語頗重之而輕延儒體仁遂與相結癸未吳執禦上言昨見計臣﹤鋶﹣釒﹥稱歲額四百萬今加至七百萬闕額尙百六十萬則餉猶未裕也如加派則害於民不加派則害於兵前年遵永之變袁崇煥王元雅等皆以數百萬金錢狠狽失守史應聘張星王象云左應選各以一邑或破敵於狂逞之餘或坐鎭於嬰城之際由此言之今日言餉不在創法而在擇人可知已臣妄謂北直沿邊諸邑敕吏部選補賢能畀以本地錢糧便宜行事各隨所長訓練土兵此法一行餉不取償於司農兵不借援於戍卒計無便於此上以錢糧盡畀其本地餉兵則邊鎭奚資不聽丁亥宜川雒川盜破金鎖關殺都司王廉等別部屯黃龍山劫韓城總兵王承恩還鎭道遇賊擊敗之初洪承疇撫盜王子順等駐楡林巡按禦史李應期誅之上謂賊勢獗甚招撫爲非殺之良是命吳甡核奏丁酉延綏楡林大雨始有禾庚子大盜滿天星等來降選驍悍者置營中散其餘黨一萬二千餘人給免死票路費卽命其魁分勒回籍未數月皆叛去壬寅流盜自合水保安逃出者萬餘人從慶陽攻中部署印同知鄭師玄告急楊鶴遣官招之是夜降丁內應城陷工部郎中李若愚請復建文帝廟號錄殉莭諸臣章下禮部大同襄垣等縣雨雹大如臥牛如犬石小如拳斃人畜甚眾潞安犭�回民作亂於壺關髙平陵川宣大總督張宗衡剿平之六月癸卯朔曹文詔擊斬王嘉胤於陽城王承恩等又敗賊於雒川丁未大學士錢象坤罷以熊明遇爲兵部尙書山東徐州大水庚戌未刻臨頴縣雷雨忽王家莊風霾壞民居壓死三人卽至杜家庒傾樓拔木室廬器用盡失飄散無迹壓死五人風霾漸至鞏家庒長五十餘丈廣十五丈磚瓦磁器翔空落地亡恙鉄器皆碎丙辰淮安揚徐濟寧大雨水壞民居田稼辛酉延綏副總兵張應昌兵備道戴君恩以賊混天猴張孟金約齊藺二賊謀襲靖邊先邀之遇於眞水川坌口賊遁追至中湖山力戰射白廣恩墜馬又射死張伏倉賊亂大敗之癸亥賊混天猴獨行狼萬餘人謀攻合水縣自甘泉之甄家灣而東洪承疇率都司馬科等二千人追之丁酉追至甘泉山中混天猴等乞降西人犯綏紅山官軍拒卻之秋七月戊寅賊入東關遊擊陳光先率兵巷戰逐走之曹文詔自慶陽以千八百騎赴救至花園寺聞炮聲疾馳賊迎戰俄四山伏起合圍文詔幾不支文詔力門�斗突圍賊始敗走追殺頗眾分路趨驛馬關大盜上天龍馬老虎獨行狼復掠鄜州列三營於太平原楊鶴王承恩從三川驛往擊斬獨行狼馬老虎賊潰上天龍以二千人降吏科給事中孟國祚曹履泰各奏撫賊欺飾之獘國祚曰今日招撫原迫於計之無柰借此以﹤宀十見﹥目前而賊勢益橫有此處就撫彼處猖獗當事旣欲言撫必不肯悛將至身名俱敗貽誤封疆履泰曰偸旦夕處堂之安無制伏安插之道祗有借撫以張賊之焰以蓋賊之名官兵亦束手而不敢動將艸澤之雄窺見廟堂舉動如此天下事尙忍言哉庚辰宜川知縣馬自龍出至雲巖鎭被大盜劉九思等劫去脇舁入城九思坐公署令三戶養一賊總督楊鶴聞而檄下始出走鄜延道張允登請﹤宀十見﹥自龍戴罪視事巡按禦史吳甡紏爲撫局所誤朝論諱之癸未逮總督陜西三邊軍務兵部右侍郎楊鶴下刑部獄明年戍袁州衛辛丑賊陷中部縣先是守道翟師雍所撫盜田近庵等以六百人分駐馬欄山吳甡書止之及李老柴獨行狼郝臨庵等南下攻中部田近庵內應而陷吳甡行次隆坊鎭去縣四十里隨遣總兵王承恩屯城北副總兵趙大胤等屯城西合戰大敗之八月癸卯總兵賀虎臣前奉楊鶴檄剿慶陽賊劉六等計斬劉六是日於環縣擊斬餘黨五百人西路漸干己酉洪承疇至平涼以鎭原賊恣掠發甘肅臨洮兵三千剿之淸兵大舉圍大淩河城祖大壽與何可綱固守大淩圍未角�羊巡撫丘禾嘉總兵宋偉吳襄率師援之禾嘉悸怯屢易師期又與偉襄不相能是日遇於長山襄營先亂敗績監軍太僕寺少卿張春被執前一日淩城食盡可网知城且不守語遣大壽去自爲文以祭死之大兵遂入淩城張春自軍中上書請款巡撫丘禾嘉密表其事孫承宗曰春亦丈夫也獨不聞其妻翟氏六日不食而自經乎春被執求死欲殺之或勸救因幽之蕭寺中日夕給饌春終不屈久之或攜觴酌之春色喜卽講經史大義人多就正焉後疾卒吳執禦論周延儒攬權壅蔽植黨狥私會試廷試館選首列多出其鄕皇上習見延儒票擬摘發細事近於明敏遂爾推誠不知延儒陰譎之尢實借票擬以行其私上切責之戊午執禦再劾庚申又劾之俱畱中不報諭武舉試藝毋專取文藻兵部覆試武舉奏技勇多不稱遂削前監試禦史余文火�晉等籍下主試左春坊楊世芳劉必達於獄攺命侍講方逢年編修倪元璐覆試與前榜同者三十人時有大臣子不淂與遂導上過督之元璐覆試大臣子復不與且上章訟世芳等冤士論偉之先是巡按陜西禦史李應期言秦賊旋撫旋叛禦史吳甡新代上命其確察報聞於是甡上言延慶地亙數千里土瘠民窮連歲旱荒盜賊蜂起東路則王嘉胤攻破府谷渡河犯晉西路則神一元破寧塞破柳樹澗破安邊攻保安一元死弟一魁繼之又破合水圍慶陽總督楊鶴本年移鎭寧州遣官招撫安插寧塞者四千有奇餘黨郝臨庵劉六等眾不下數萬五月初總督離寧州賊已掠環縣眞寧之間此保安合水之流孽也延安四載奇荒邊軍始亂出掠於米脂綏徳淸澗脇從甚眾幾於無民去秋流劫延南巡撫洪承疇方控制東西兩路力不能及三月間賊掠宜川雒水宜君中部等縣點燈子眾號數萬自山西回黃龍山西安北界數州縣被毒最慘此延北邊賊流毒西安者也總兵王承恩楡林道臣張福臻以勤王兵五千南剿賊望風潛逃總督移鎭耀州招安諸盜待之殊厚滿天星等臨陣降於楡林道臣亦不下數百人賊見大兵在南遂徙而北延川安定淸澗綏徳米脂吳堡葭州𨿽散原籍仍復掠劫於是有官賊之謠而人致恨於招撫之失策矣點燈子眾五六千在淸澗之角�羊家溝旋撫旋叛慶陽郝臨庵劉六等亦受道臣周日彊之撫令攻陷中部者多其眾也又降賊獨頭虎等見大兵之來已出韓城潼關道胡其俊猶追贐錢九十萬賊復橫索一一給之惟謹要挾重貲之說有自來矣爲今之計惟集兵南北合剿殲渠魁而餘眾自破明賞罰而士气自鼓秦事猶可爲也流盜陷山西隰州蒲州以前光祿寺少卿許鼎臣爲右僉都禦史巡撫山西提督雁門等關鼎臣上六事蠲租增餉明賞罰勸忠義分信地破資格大抵沿習之語識者譏之洪承疇駐慶陽復報乏餉大敗趙四兒於山西桑落鎭是月罷工部郎中孫肇興肇興監督盔甲廠以帑詘且積負�人因﹤鋶﹣釒﹥劾監督太監張彜憲上怒令肇興同監造太監劉守乾回奏肇興落職九月壬申朔山西流盜犯濟源神一魁復叛據寧塞縣劫參將吳弘器縳守備範禮焚掠橫甚官兵攻圍之賊食盡其黨黃友才斬一魁以獻大盜獨行虎滿天星一丈靑上天猴等五部在宜川雒川韓城間恣掠副總兵趙大胤在韓城去賊營二十里不敢出戰士紳彊之出報五十級驗之則率婦女首也給事中魏呈潤劾大胤落職壬申命洪承疇總督陜西三邊軍務兵部右侍郎兼右副都禦史乙未命太監張彜憲總理戶工二部錢糧唐文徵提督京營戎政王坤往宣府劉文忠往大同劉允中往山西各監視兵餉趙四兒就擒趙四兒卽點燈子也起淸澗綏徳逞於延綏奔突韓城宜川雒川往來秦晉沿河郡縣多苦之至是伏誅平陽稍安洪承疇力也其黨黑煞神起又有紫金梁老犭�回犭�回過天星亂世王蠍子塊等冬十月辛丑朔日食流賊復掠慶陽命太監監軍王應朝往關寧張國元往薊鎭東協王之心協中邵希韶西協庚戌官兵復中部縣初六月王承恩屢攻不下八月練國事繼進賊突出數百騎潰圍復勾慶陽大盜郝臨庵等引眾數千自保安鎭來援謀截我糧道楊嘉謨自耀州至曹文詔及張福臻兵俱至至是克之曹賊數百人陷宜川縣練國事在三水遣參將李卑馳援之賊遁辛亥封岷王企﹤釒豊﹥十一月丁亥以太監李奇茂監視陜西苑馬茶馬吳直監視登島兵餉辛卯孫承宗還關門引疾命放歸命南京禮部右侍郎錢士升祭告鳳陽皇陵禮成奏言鳳陽土地多荒廬舍寥落岡陵灌莽一望蕭然周咨其故皆言鳳土確瘠在江北諸郡爲下下民居皆塗茨一遇水旱棄如敝屣挈妻擔子乞活四方戶口旣以流亡逋賦因之歲積有司束於正額不淂不以逋戶之丁糧派徵於見在之賦長於是賠累愈多而見在者又轉而之他矣昔李特之亂巴蜀乘於驅逐流民伏祈特爲蠲賑可以招流亡可以息亂萌生財固本舉積於此不報閏月戊申賊譚雄復據安塞參將李卑駐兵城外總督洪承疇以我兵若株守寧塞必至各處蠢動乃命曹文詔圍寧塞自率騎夜趨安塞城下壬子王承恩亦自延安至卽誘譚雄等五人出斬之降丁陷甘泉縣劫餉十萬八千兩殺知縣郭永圖河西道張允登戰死允登轉餉混天猴勾盜掠焉洪承疇聞之遣王承恩分剿而自以四百人赴甘泉以甘泉鄜延咽喉也賊勢日熾承疇日不暇給矣癸丑夜盜陷安定縣大盜不粘泥張存孟等三千餘人自魚河川因內應入之戊午倪元璐上言原任右中允黃道周學行兼至今代所希天爲陛下生此人仰佐天章黼黻一代不可謂之偶然也在今之時聞臣此說或以爲疑所謂世人貴耳賤目若道周死後數十年天下推之必有甚於臣言者臣𨿽愚悖豈敢以身觸雷霆過情獎物卽陛下釋之不誅臣亦懼爲後世所笑所以推舉本由至誠道周而外原任順天府尹劉宗周淸恬鯁介足以磨勵一世今天下本無人淂其人又不能用如此安望天下有爲陛下奮其忠良者乎陛下幸聽臣言還道周原官而出臣於外此猶棄珷玞得良玉也上不聽初東江劉興治反屠皮島皮島舊副總兵張燾與興治內戚沈某合謀圖興治未發會登萊巡撫孫元化薦參將黃龍爲東江總兵至島興治遂叛元化以兵部尙書熊明遇督援切急從海上命參將孔有徳等以三千人赴關外有徳遭颶風幾斃迨歸復命從陸不勝憤屯鄒平月餘進至吳橋亦稱兵破臨邑壬申巡撫登萊右僉都禦史孫元化欲親撫有徳初元化謂復遼土宜用遼人固遼人宜得遼將故徵遼將孔有徳耿仲明等甲戌有徳連破�河新城巡撫余大成稱疾遣材官往諭不聽遣中軍沈廷諭以兵往肩輿赴陣不事甲冑而敗是月寧武總兵孫顯祖敗賊於萬全縣乃蠍子塊所部四營也走夏縣洪水鎭佯乞撫夜襲顯祖營以有備而遁十二月庚午時考選科道二十餘人復核在任錢糧於是下戶部尙書畢自嚴獄熊開元鄭友玄俱謫去命自後考選將及先核稅糧庚午吏科都給事中顏繼祖上言諸臣已列淸班復使杜門進退維谷殊爲未便上切責之自是郡縣益務嚴酷不知撫卹進祖大壽少傳左都督大壽守大淩城被圍日久食匱援兵不赴遂以城降旣而逃歸甘泉賊陷宜君縣又陷葭州兵備僉事郭景嵩死之庚辰登萊總兵官張可大至朱橋驛值孫元化還登州言撫事已定可毋西行蓋信其不反也可大叩其詳始知叵測可大仍西行元化竟檄止之乙酉孔有徳攻靑州總兵官陳洪範鎭守居庸昌平庚寅孔有徳攻登州至泥水山困乏矢亦盡而孫元化主撫甚力令夜丁乙登云書諭之有徳始營山下夜攻城東南卻之洪承疇奏撫賊張獻忠羅汝才等千九百餘人上憂延綏賊蔓以吳甡請餉及洪承疇﹤鋶﹣釒﹥切責戶兵二部兵部尙書熊明遇請措二十萬金接濟秦中是年上念孝純太后無禦容命新樂侯劉氏求子弟貌似者圖之又繪孝元太后禦容於慱平侯家並如前法迎乂大明門上早出百官多未至

崇禎實錄卷之五懷宗端皇帝五

崇禎五年春正月己亥朔大風霾庚子張可大令副總兵張燾與邵國祚川兵共三千六百人戰城東燾兵忽戴紅巾反擊我兵殲焉遊擊陳良謨等死之辛丑登州城陷時孔有徳上書孫元化元化信其言午刻開門納張燾兵三百人蓋僞降也各官力阻不聽置於太平營夜漏十刻內應合開東門殺官吏紳民幾盡執元化及兵備道宋光蘭知府吳維城同知賈傑知縣秦世英及鄕紳梁之垣拘於遊擊耿仲明宅脇元化移余大成書求奏赦有徳更造舟募兵居七日得航舡海遂縱元化等歸張燾不肯降賊自縊死壬寅張可大知水城不可守殺妾婢自經於太平樓初有徳攻城登人告急宋光蘭曰事在防院元化曰已別有計及城破欲殺光蘭光蘭因自敍淸摻釋之殺故河州判官張瑤癸卯賊陷保安縣又陷合水縣流賊陷山西蒲州永寧且大掠巡撫宋統殷提兵援剿巡按禦史羅世錦歸咎於秦謂以鄰爲壑給事中裴君暘晉人也上言請責成秦鎭撫驅之回秦後再議剿撫識者笑之洪承疇請畱陜西餉銀二十萬資剿費並以勸農從之先是寧塞逸賊合環慶諸寇屯鎭原縣之蒲河欲犯平涼走鳳翔漢中練國事自涇州馳赴固原檄固原道王振奇同副總兵王性善等截守各隘口檄平涼道徐如翰同副總兵董志義守涇州各要害又檄總兵楊嘉謨遊擊趙光遠共緝奸殺賊塘馬斷其耳目賊遂不敢出又食乏互相猜疑洪承疇從鄜州間道馳至慶陽曹文詔以臨洮兵二千至寧夏總兵賀虎臣兵亦至會於西澳各夾擊賊大小十餘戰追奔數十里傷墜亡算而寧塞之寇盡矣惟渾天猴等尙據襄樂國事遂移鎭寧州時以西隩之捷爲用兵來苐一戊午承疇等擊賊槐安堡又敗之賊𨿽奔竄尙破華亭擾莊浪而官兵追捕亟賊皆破膽爭潛匿先是隴西韓城安塞安定諸寇承疇偕文詔先後淸蕩鉄角城爲邊盜藪賊魁郝臨庵可天飛以援中部亦爲王師所敗獨行狼竄入其伍耕牧鉄角城爲持久計聞他盜盡平則亦震懼虎兒凹錐子山之賊大敗可夭飛已斬其二賊皆生淂就誅自是西人稍休息焉辛亥孔有徳破黃縣乙卯以山東武徳道徐從治爲右都禦史巡撫山東謝璉爲右副都禦史巡撫登萊己未有徳薄萊州壬子以山海關監軍參政楊嗣昌爲右僉都禦史提督軍務巡撫山永庚申以傳淑訓爲通政使逮故巡撫孫元化余大成秋七月元化伏誅明年戍大成甲子通政使馬鳴世等奏言三秦爲海內上游延安慶陽爲關中籓屏楡林又爲延慶籓籬無楡林必無延慶無延慶必無關中矣乃自盜發以來破城屠野四年於玆良以盜眾我寡盜飽我饑內鮮經時之餉外乏應手之援揆厥所由緣廟堂之上以延慶視延慶未嘗以全秦視延慶以秦視秦未嘗以天下安危視秦而且誤視此流盜爲饑民爲降丁勢焰燎原莫可撲滅若非廟堂亟增大兵措大餉爲一勞永逸之計恐軍騖於東賊馳於西師老財匱揭竿誰禦天下事尙忍言哉乞敕所司亟措餉二十萬給民牛種爲兵士犒賞急圖安戢庶全秦安而各鎭安矣吳執禦奏薦黃克纘劉宗周姜曰廣文震孟陳仁錫黃道周曹於汴惠世揚易應昌羅諭義上責其狥濫辛未四川道試禦史吳彥芳亦奏薦李瑾李邦華畢﹤棥心﹥康倪思輝程紹上惡二人朋比下彥芳執禦刑部獄坐奏事上書詐不以實律杖爲城旦報可丙寅河套著力免以三百騎近塞稱插漢虎墩兔憨求款曹文詔在暗門同定邊副總兵張應昌同知趙之庠議未決丁卯前總兵孫顯祖有逃丁誘定邊降丁內應借守東西二門招著力免入之千總張射奎王希武等出城拒截文詔等各擊斬百四十一級千總李世科陣沒文詔奉檄還靖邊初哈臺吉故遼東海西部落因避敵來歸分置各鎭哈臺吉等百餘人居定邊文詔剿山西盜頗得其力自寧塞告變文詔回奏窺定邊空虛潛購河套以畔賴文詔力戰逐之城外二月庚午徳陵成進周延儒少傅兼太子太傅溫體仁吳宗達少保並太子太保何如寵太子太保各賜金幣余文武內臣賞賚有差丙子西人二十騎犯宣府黃土梁保安盜購西人八百餘騎夾攻寧鎭賀虎臣潰走前總兵杜文煥禦之始退而盜爲西人所誘彊半西走保定遂空甲申巡撫山東禦史王道純言三事曰分移鎭新撫臣徐從治防臣謝璉不宜並城一當移駐萊陽共相特角曰湏精兵孔有徳所畏惟降丁川兵耳合山東兵萬人保安天津兵四千人若再淂邊兵或川兵庶可防禦曰愼招安彼旣叛亡毋論其不來卽來而收之保無姦人內應必過萊入登在彼招安爲便丁亥海寧捍海塘成庚寅盜夜入鄜州兵備僉事郭應響出禦死之三月辛丑工部右侍郎髙弘圖上言臣部例有公座中則尙書旁列侍郎禮也內臣張彜憲奉理兩部之命竟與臣部疊分賓主儼然臨其上不亦辱朝廷而褻國禮乎且臣今日之爲侍郎也副尙書非副內臣國家體統臣固不容不愼故僅延之川堂而公座毋寧已之𨿽大拂彜憲之意臣不顧也況總理公座署命另置宜卽設一公座以見朝廷之尊在臣部者仍還之部豈不名正言順內外得平哉上以糧務事重自應到部驗核升堂公座事如舊例弘圖遂引疾求去不允﹤鋶﹣釒﹥七上削籍癸卯上幸太學行釋奠禮先期徵衍聖公孔﹤彳胤﹣丿﹥植五經慱士顏光魯曾承業孟弘譽陪祀兵部贊畫主事張國臣出撫海兵巡撫徐從治奏其非計以撫使一出攻城益急國臣曰我不當縋城出擊以怒之果爾必使有徳任意攻圍拱手以萊授之如孫元化之於登城而後可今元化入京國臣又從外助之盈庭集議自以爲一紙賢於十萬援兵絕迹職此故矣臣惟死守必不敢以撫之一言面謾至尊敗封彊而戕民命也奏入不報蓋登萊之撫周延儒實主之孔有徳以舟三十艘招皮島將陳有徳隨誘殺島將以三千人入登州丙午太監張彜憲奏省直料價積逋百萬命工部開數立限完納又命戶部嚴核兵數額餉浮餉增於何自始於何年逐一詳具以憑奏聞申軍機泄漏之禁以胡應臺爲刑部尙書壬戌賊自武安監陷華亭甲子遁夏四月癸未孔有徳攻萊城西南隅徐從治傷炮卒從治海鹽人奉詔駐靑州以萊城危急特入居守且力言撫叛非計不幸遇害變聞予祭葬贈兵部尙書立忠烈祠丁酉夜江寧地震是月紅彜千餘人築城彭湖湖廣流盜自興國直入江西泰和縣六月壬申河決孟津口橫浸數百里甲申兵部職方員外郎華尢誠上言三大可惜四大可憂剌溫體仁閔洪學上詰責之允誠又極言其失上怒奪允誠俸是月江西流盜自�安攻撫州樂安掠崇仁秋七月壬寅司禮太監曹化淳提督京營戎政逮巡撫宣府右僉都禦史沈棨時插漢虎墩兔憨犯張家口求款市棨不以聞卽答書設誓宴賚太監王坤以聞逮訊之癸卯孔有徳殺萊州府知府朱萬年先是推官屈宜揚入萊城云有徳必降但欲見防院謝漣璉遂主款遣萊州知府朱萬年出諭有徳等下馬迎拜萬年復入甲辰璉偕萬年同出宣詔被執萬年亟呼閉門卽殺之推官屈宜揚得入尋自經乙卯以馬士英爲右僉都禦史巡撫宣府丙寅逮士英以擅笞張家口守備又取都司庫六千金太監王坤密以聞登州遼婦生子人身猴面二角雞足生卽能言罷兵部尙書熊明遇八月丙寅朔天壽山大雨水沖損慶陵寶頂削前曹文詔等擊賊甘泉縣大敗之洪承疇令脇從者免殺降四千餘人散者亦數千人官兵疾進誅其渠帥余俱散匿山谷丁丑河套千餘騎窺甘肅涼州副總兵都督僉事柳紹宗相希尹擊卻之庚辰皇三子慈炯生逮山東總督劉宇烈以科臣道臣並劾其喪師辱國也以朱大典代之辛巳孔有徳精銳入登州北城將入海總兵吳襄等遂擁眾先登乙酉有徳引兵去官軍盡抵城下復招遠再復黃縣始角�羊圍九月戊戌右春坊右中允兼翰林院編修倪元璐引疾放歸以韓日纘爲禮部尙書張鳳翼爲戶部尙書丁酉孔有徳趨山海壬申復入登州城官軍圍之以太監鄭良翰謝文舉扶進朝魏典盧文徳提督京營戎政西安縣雨谷其粒長於常稻差黑�完黑山西流盜破臨縣賊魁豹五等據其城又掠懷濟焚淸化鎭破修武縣殺知縣劉鳳翔河南巡撫樊尙燝以晉人之爭左良玉也奏言賊在山西垣曲山漸近濟源請良玉近駐澤州北可以援髙平長子東可以救陵川潞安西可以應陽城沁水爲晉保境兼顧濟源是豫患未甚劇也冬十月庚午命前禦史金聲中書舍人王應龍修歷法登州叛兵屢出戰遊擊程仲文守備祖邦樓先後戰死已而叛兵入膠州海州己卯定海兵擊海寇敗之庚辰海盜劉香老犯福建小埕遊擊鄭芝龍擊走之癸未安塞遺賊掠西川胡坌延綏巡撫陳奇瑜委總兵王承恩擊敗之賊目喬六自斬其黨魁以降余遁延綏稍寧丁亥以周士朴爲工部尙書十一月乙巳孔有徳李九成出戰敗棄登州九成中彈死十二月丙寅有徳航海半至黃縣戊辰禦史吳甡言河決浸及祖陵命責河道尙書朱光祚勘聞卽督守臣修築明年以運河淺阻削一級尋罷流盜自河南息縣破光州停開納事例總督張宗衡巡撫山西許鼎臣同逐臨縣賊賊轉入磨盤山山方六百里閻正虎盤據交城文水以窺太原邢滿川上天龍盤據吳城向陽以窺汾州紫金梁等以秦兵豫兵毛兵盡集澤潞東南遂乘虛掠東北從沁州武鄕遼州楡社入楡次又入壽陽距太原不五十里許鼎臣遂撤臨縣之師以歸戊寅嚴皇城守衛庚辰南京禮部主事周鑣請撤太監張彜憲略曰內臣用易而去難此從來之通患然不能遽去猶冀有以裁抑之今皆不然但見因內臣而疑廷臣者多矣用廷臣而疑內臣無一焉如彜憲用而髙弘圖之鯁介終不可容矣以至金鉉孫肇興魏呈潤趙良曦曹文衡王弘祖及李曰輔之激直熊開元之慷慨無不罷斥尢可嘆者每讀邸報半屬內侍之溫綸從此以往鍜煉臣子委褻天言祗狥中貴之心將不知所極矣上怒其切直削籍禮部員外郎袁繼咸﹤鋶﹣釒﹥救不聽乙酉趙和尙等賊斬其魁郝惟端以降諸將分領入營還宜君己丑命司禮監右少監劉芳譽提督九門是冬令百官進馬三品以上各貢一匹余或合進俱納禦馬監不過賫金貿之本監也自外入者𨿽駿驥亦卻之是年命鬻祠廟倉鋪崇禎實錄卷之六懷宗端皇帝六

崇禎六年春正月甲午朔大風霾日生兩珥丁酉畿南盜闖入西山距順徳百里時大隊尙在山西零騎數百分爲二道一北向西犯平縣窺固關一南向河北懷慶衛輝盡遭蹂躪矣丁未總兵左良玉破賊於涉縣西坡斬其渠賊望左家旗幟皆靡然賊勢尙盛耽耽未忘中州也進屯輝縣之百泉書院三日尋北踞林縣山中於是趙村饑民相望而起河南兵七千先後失亡殆盡良玉勢成孤注不得已邀總兵鄧﹤王已﹥兵禦之庚子運舟出天津海口颶風盡覆以戶部郎中史可法爲江西僉事布政司參政癸丑曹文詔進都督同知畱兩淮鹽課十萬充餉客兵大學士周延儒以宣府閱視太監王坤﹤鋶﹣釒﹥劾乞罷不允庚申遣催外餉十一人二月癸亥朔建昌軍沈學之家生豕二尾八蹄二身一首戊辰召都察院左都禦史張登諭之曰風紀重地向來考核禦史之法不能實行今察吏安民莫先考檄卿其勵之庚午召廷臣於文華殿謂左副都禦史王志道曰遺用內臣原非得已朕言甚明何議論之多也昨王坤﹤鋶﹣釒﹥朕已責其率妄乃朝廷舉敕莫不牽引內臣豈斥各官皆爲內臣耶對曰王坤直劾輔臣故舉朝皇皇爲紀綱法度之憂內廷旣可紏廷臣廷臣亦可紏內臣臣爲法度惜非爲諸臣地也上曰朕見廷臣其於國家大計不之言及惟因內臣在鎭不利姦獘乃借王坤之﹤鋶﹣釒﹥挾制朝廷誠巧侫也且文武各臣未嘗不用因其蒙狥故勉用內臣耳周延儒等請上優容上色稍霽延儒曰志道非專論內臣實責臣等溺職上曰職掌不修啖名立論何堪憲紀立命志道退戊子山海關永平大雨水壞城郭田舍人畜亡算辛卯曹文詔擊楡林賊敗之文詔出師屢捷惟山西總兵張應昌逗𨖻不進於是賊渠紫金梁老犭�回犭�回從楡社敗北奔總兵艾萬年賀人龍斬之巡撫許鼎臣因奏言寇黨三十萬流毒晉地五年今西賊萬餘遁濟源山其內王屋燕柱析城中條令李卑艾人龍等從沁州陽城沁水入剿賀人龍李春芳從垣曲絳州入剿此西路之大槪也東賊二萬餘遁輝林武陟山其內爲靑羊谷赤狄囤王莽嶺伏牛山碗子城大王莊小西天孫臏坡箕山遼山今曹文詔孫茂林自潞安入剿猛如虎等自遼州和順東平入剿此東路之大略也太汾西北有三閣五剛短毛賊鎭臣張應昌等任之餘如霍州之東山趙州之休糧山隰州之水頭鎭石樓之花城窊孝義之開府喬山之則皆土賊易定﹤鋶﹣釒﹥入上心謂饑民非流寇而鼎臣亦藉以﹤宀十見﹥文法也上遂諭都察院以民窮盜起皆由親民之官妄取民財彌逢上官小人得志百姓愈困敕巡按禦史廣訪以聞上諭吏部禮部曰朕惟祖宗朝求才用人原不徒憑文藝盡拘資格惟在惇尙行誼選建賢能以佐治理故童子必入小學遇試先核徳行自入學以及釋褐必有實徳方許登用異日敗行考官並坐至於四海之大豈無潛修碩徳積學弘才淸直剛方實堪大用者乎更宜簡拔一二以示風勸若科道不必專出考選館員湏應先歷推知並當廷議垂爲法守三月辛亥刑科都給事中陳贊化劾大學士周延儒以遊客李元功醫官張景韶通賄命下元功鎭撫司延儒奏辧贊化又劾延儒前語去輔李標上先允放余卽封還原﹤鋶﹣釒﹥上遂攺畱實有回天之力今上羲皇上人也此是何語罪不止輕泄至指借停刑以罔賄利引刑科給事中李世祺爲證世祺亦奏贊化言實戶科給事中朱文煥亦劾延儒重荷國恩毫無補救羣喙交攻萬無可畱報聞丙辰蜀賊攻蒼溪縣不下遂走廣元同知張鵬起等戰二郎關大敗殺守備張應甲黃朝璽己未蜀賊攻百丈關守備郭沾辰陳中敗沒陜州興平等官入覲賊不得達巡按陜西禦史範復粹以聞是月發十萬金命禦史陳乾陽賑濟山西夏四月丙寅賊破平順縣殺知縣徐明揚孔有徳耿仲明由蓋州自歸於淸初仲明弟仲裕先來通鎭守登萊東江前將軍黃龍計殺之及登州破龍家在城闔門死焉龍守旅順計有徳等必逸逸必道旅順果至逆擊大有斬獲擒毛有賢承福等未幾淸兵入旅順殺龍辛巳總核各京省積虧鹽課三百二十餘萬命有司如數角�羊納否則指名參處金花積�亦分見徵帶徵勒完禮部尙書黃汝良上昭代樂律志考命付史館河南西路盜自輝縣入淸化鎭遊擊越效敗沒左良玉擒斬六十一人其武安東盜遊擊陶希謙擊之亦敗沒部臣以河南不塞太行之險揖盜使人不得無罪河南鄕紳奏請陜西總督洪承疇兼轄河南部臣欲移承疇駐潼關爲三省之界監制晉豫二撫並曹文詔鄧﹤王已﹥張應昌三鎭上不允命司禮監太監張其鑑郝純仁髙養性韓汝貴魏伯綬等赴各倉同提督諸臣盤驗收放癸未承運庫太監奏叚匹欠數十萬命有司勒限輸上兵部請三省撫臣親在行間晉撫同曹文詔入陽沁山中道臣王肇生同張應昌入潞安山豫撫同左良玉直入星軺驛別遣鄧﹤王已﹥直入少陽關保定巡撫同梁甫周爾敬入小西天等處其褊禆各選一知兵道府督之分剿報可五月癸巳巡撫山戶部侍郎劉榮嗣等奏言調兵剿寇非守城也近撫鎭多設雄兵株守郡邑意以城池亡恙可逭失事之責不知賊利野掠何用攻城此名爲防寇實同縱寇蕩平無期病全在此請城守委有司撫鎭率其丁壯馮髙設險專主援剿庚子雲南曲靖江府土捨安邊與安其爵其祿同祖兄弟也其爵世烏撤知府其祿欲仍受沾益知州修好巡撫蔡侃角�羊諭之俱聽命以侯恂爲戶部尙書壬寅插漢虎墩兔憨同河套五萬餘騎自淸水橫城分入守備姚之夔等不能遏臨河堡參將張問政副總兵史開先守備趙訪皆逃遂薄靈州總兵賀虎臣以千騎入守乙巳出戰移入屯堡連屯數十里殺掠慘甚上怒巡撫耿好仁尋逮之丙午太監張應朝調南京與胡承詔協同守備己酉諭兵部流賊蔓延各路兵將雲集一切功罪勤惰應有監紀特命內中軍陳大金閻思印謝文舉與山西內中軍孫茂霖會各撫道分入曹文詔張應昌左良玉鄧﹤王已﹥中軍監紀功過督催糧餉安撫百姓仍著內庫發四萬金素紅蟒叚四百匹紅素千匹軍前立賞壬子河套西犯延綏定邊營官兵擊斬一百二十七級尋復犯靈州橫城延綏西川降盜王成功乘邊警紏眾復叛於西川掠雙湖峪陳奇瑜王承恩方禦插漢卽分剿於王家岔斬百四十一級繼而承恩又擊賊於膈峪斬八十八級王成功殲焉時又大雨西川平鄧﹤王已﹥擊賊善陽山大敗之射死紫金梁賊奪气工科給事中孫晉上言徐邳而下至安山無歲不決無決不害而最劇者莫如蘇嘴建義等處宜亟講求﹤鋶﹣釒﹥塞之方此天下兵餉通塞之間也六月辛酉朔命太監髙起潛監視錦寧張國元監視山西石塘等路綜核兵餉犒賞軍士乙丑川兵潰於林縣毛兵殺傷甚眾潞王告急乞撫臣駐衛輝控禦之丙寅賊圍湯陰敗鄕兵林輝涉安等縣綿亙一山故易蔓也又賊自陽城垣曲來合於濟源紅彜犯漳州明日突攻中左所官軍失利插漢虎墩兔憨犯延綏禮部尙書東閣大學士鄭以偉卒庚辰大學士周延儒罷始溫體仁與延儒深相結納延儒故力援之以進至是體仁將奪其位太監王坤﹤鋶﹣釒﹥攻延儒舉朝爭之體仁不之助及王志道召對上語延儒曰卿昨辧王坤﹤鋶﹣釒﹥日後將入史書體仁覘知上意故凡與延儒爲難者體仁必陰助之而助延儒者皆詘焉兼以羲皇語謗訕有據遂不角�羊命行人王芝瑞護行以歸甲申張彜憲以戶工二部外逋一千七百餘萬當令科道分催時督餉方裁故下部院酌議部院請查參完�罷不遣河南大旱密縣民婦生旱魃澆之乃雨秋七月辛卯朔大風拔木壬辰賊屯武安乙未賊屯彰徳汾州命太監閻思印同張應昌合剿汾陽知縣費甲鏸以逼迫苦供億投井死丙申賊陷山西樂平縣召兵部尙書熊明遇等於平臺以沈棨私通插漢欺��玄辱國明遇對曰天語嚴毅臣等不勝惶懼退而思之亦邊臣處置失平耳於天威無損也七月朔撫臣沈棨手書曰靑永爲哈喇愼諸部現在墻下與招撫官歡然道故往諭之啟其悔心明旨𨿽嚴不亦紆邊臣之難乎以插漢臨邊而去俱皇上威靈所及聖意云辱不過謂誓稿數語耳漢唐英主於塞外嫚書皆置不理卽本朝款貢言語豈能盡馴邊臣郤而不奏今此舉實不成盟中軍都司等官與之頡頏兼以捐俸犒勞爲詞未聞朝廷裁處於天威何損哉先是插漢屯膳房堡沙嶺時總兵王世忠巡撫沈棨因私犒三千金插漢攢刀說誓事聞上初猶豫熊明遇力爲請上以問周延儒伏地不對者久之上乃不允以誓文中朝廷與插漢並體尋逮棨遣戍戊戌命行人召故大學士何如寵庚子敍內臣守萊功徐時得翟升各蔭錦衣衛正千戶余升賞有差湖廣守備太監魏相監視登島兵餉八月乙丑諭田賦定額於是戶部尙書侯恂上言賦役全書款目錯雜田畝丁口又率不得原額增減多少何由稽考莫若以萬曆會計錄爲據合派遼餉另立一門庶攢造爲易庚議城張家灣從戶科右給事中林正亨之言也丁亥流寇過靜寧攻隆徳知縣費彥芳告急固原道參政陸夢龍駐靜寧州聞警往援遣把總王珍領二百人往先遁明日隆徳陷彥芳被殺夢龍戰綏徳城外陣沒九月壬寅命沈世奎加總兵固守皮島檄諭朝鮮世奎�遣參將陳龍檄皮島宣布朝廷徳意因至朝鮮以馮英爲刑部尙書以南京禮部右侍郎錢士升爲禮部尙書兼東閣大學士直文淵閣是秋襄城縣莎雞來自西北羣集以萬計固沙漠產今飛入塞內占者以爲兵兆也冬十月甲子登州雨雹大學士徐光啟上言臣奉命督領修正歷法所進歷法書表者三共七十二卷日纏月離恆星經緯日月交食各種略備今至五月復令知歷者推算得各色立戌表二十卷日纏交食及土木火星歷指艸稿六卷𨿽艸創似爲成全恐稽大典則用人誠不可緩禦史金聲慱綜理數大理寺評事王應遴學亦通贍且數請修歷堪以委用令其共相討論可計期而竣矣因繳歷法敕印尋召李天經督修歷法戊辰禮部尙書文淵閣大學士徐光啟卒光啟字子先博學善星歷兵法性行淳謹爲時所推予祭葬贈少保謚文定己卯禮部尙書林欲楫上言今天下所最患者曰官貪曰民窮曰兵弱臣請略陳之夫官之貪本源濁也皇上懲請托賄賂之獘法非不嚴顧巧者或藏徑竇險者或捏風形直景不如端臬窒流不如澄源使斷絕夤緣之路卽澄淸銓敍之法民之窮者本業微也國家歲額四百萬石仰給江南今江南民力竭矣臣渡江而北濠徐靑齋以抵畿輔榛莽極目其民轉徙無常溝洫之制耕耘之事不知也宜募江南貧民就耕北方官給牛種每夫授田若干俾爲世業三年始徵有司巡行阡陌﹤鋶﹣釒﹥通水利其密邇河淮鑿渠引之以資灌漑使西北無不耕之田卽歲漕可漸省也兵之弱者訓練非也今之團操徒灞上兒戲耳必欲化弱爲彊宜於練兵之時寓選將之法如十一人爲一隊先召十人課其膂力騎射擊剌而甲之有才過十夫卽補隊長十隊爲哨再試隊長有才過十隊者卽補哨長十哨爲總自把總而上必久歷行間實有勞勩者方遞遷參將以至大將將取於兵更不他索兵伏其將更不相猜按隊而十人具按哨而百人具所以杜虛冒也臂指相使隊伍不亂所以寓節制也至若孔有徳尙在旅順海上堤防倍宜加毖皮島孤懸恐難獨支宜令登撫擇南之水師兼善火器者俾與皮島犄角亦牽制之一助也癸未插漢犯寧夏趙州賊至寧晉阻淸水河不淂渡南宮被掠甚慘總兵梁甫在獲鹿隃期始至賊已至柏鄕西歸五臺山矣五臺山周圍數百里賊據顯通寺其中薪芻糧儲皆具險阻足恃官軍號稱夾擊其實未嘗遇賊也論囚上素服禦建極殿召閣臣�確溫體仁無所平反陜西華亭知縣徐兆麒赴任七日城陷論棄市上頗心惻體仁默不一語竟抵法人皆冤之十一月癸巳進禮部左侍郎應熊右侍郎何吾騶爲禮部尙書兼東閣大學士直文淵閣甲午參將陳龍抵朝鮮王京面諭國王王隨輸米二千石助餉特賜金綺乙未前順天府尹劉宗周應召至京命俟林釬孫愼行至同見十月二十五日見朝上責其遲緩宗周引咎乞歸癸卯司禮太監鄭之惠總督東廠甲辰插漢西哨巴兔等五十餘人來降洮州衛地震壬子定遠堡龍洞內忽銅鼓乙卯武安涉縣賊佯乞撫乘冰渡河陷澠池河南通判袁勛遁四川按察使劉永祚入覲過縣失敕書及禦覽文冊賊分入河南湖廣漢中興平十二月己未朔賊陷伊陽國子監進二十一史乙丑參政李天經上曆書庚辰賊假進香客陷鄖西縣掠遂平壬午敍復登州功復朱大典原官進兵部右侍郎謝三賓進太僕寺少卿余升賞有差癸未東江石城島都司尙可喜降於淸時孔有道耿仲明在迫力河治舟可喜因掠長山廣鹿諸島縳都司孫奠邦李承恩等來歸是年陜西山西大饑

崇禎實錄卷之七懷宗端皇帝七

崇禎七年春正月壬辰降盜王剛王之臣通天柱等至太原挾賞巡撫戴君恩於明日設宴斬剛等各營共擒斬四百二十九人王之臣卽豹五通天柱卽孝義土賊也賊黨稱紫金梁老犭�回犭�回已死旣而偵之在東山無恙而西山則有翻山鷂姬關頴掌世王三賊尋生得獻俘而岢嵐大盜髙加討號顯通神尢橫會大旱災饑民投賊者逾眾張獻忠犯信陽鄧州兵科給事中史可鏡請鎭筸兵數千剿楚寇控扼襄陽徳安兵部奉調鎭筸五千以施南等處兵足其數賊盡入應山都司僉書周元儒擊敗之丙申刑科給事中李世祺劾大學士溫體仁吳宗達忤旨謫世祺於外賊自鈞州掠谷城遂趨襄陽命司禮太監盧繼寧封朝鮮國王辛丑賊陷洵陽偪興安西鄕土寇乘之漢中爲震遊擊唐通剿土寇而興安賊隨破紫陽平利白河三縣分守道王在臺固守興安又洪承疇赴之城得全時練國事移兵�雒巡按禦史範復粹馳赴漢中賊始奔南破鳳縣入四川滿城布衣魏文奎上言今年甲戌二月十六日癸酉曉刻月食今歷官所訂乃二月十五日壬申夜也八月應乙卯日食今乃以甲寅遂令八月之望與晦並白露秋分皆非其期訛謬尙可言哉臣年已七十八矣謹將本年日食月食時刻分杪詳具進覽命召文奎入京測驗辛亥煞胡堡守備葉逢春報西人三千騎與降丁相殺自水口入犯甲寅鎭筸副總兵楊正芳敗賊於舊縣金沙鋪賊攻房縣日夜毀民居門扉舁攻穴城入之又陷保康是月唐王聿鍵奏言南陽知府陳振豪於寇至張皇失措擅取儀衛守陴崇禎五年臣捐千金繕城今城之壞猶故也乞別選賢良命逮振豪下刑部獄南京兵部尙書呂維祺奏言南都鳳泗承天陵寢所在宜以宿壽襄葉爲咽喉淮徐則京師咽喉乞敕淮南巡撫楊一鵬急宜豫備賊勢果東似宜移駐二月壬戌以大學士溫體仁吳宗達主試禮闈禮科給事中吳家周劾體仁越次上不懌貶家周賊陷興山縣監視登太監魏朝以給事中莊鰲獻所上太平十二策內撤監視因求罷不允貶鰲獻於外戊辰巡撫宣府右僉都禦史焦源溥報插漢虎墩兔憨遠徙部眾離散總督太監張彜憲請入覲官投冊以隆體統許之庚午山西提學僉事袁繼咸上言士以廉恥气節爲端有廉恥然後有風俗有气節然後有事功如總理內臣有覲官賫冊之令皇上從之特在淸理文移剔釐姦蠹非欲羣臣詘膝也乃上令一出靡然從風籓臬守令參謁屏息嗟乎一人輯瑞萬國朝宗諸臣未覲天子之光先拜內臣之座士大夫尙得有廉恥乎逆璫方張是時干兒義子昏夜拜伏自以爲羞今且白晝公庭恬不至怪國家自覲典二百餘年未聞有此臣所爲太息也科臣李世祺劾輔臣溫體仁吳宗達旣謫世祺復罪考選文選郎中吳鳴虞使言官括囊無咎大臣無一人議其後大臣所甚利忠臣所甚憂又臣所爲太息也奏入上責其越職言事摭拾浮議旣張彜憲亦奏辧謂覲官參謁乃尊朝廷繼咸又上言尊朝廷莫大於典例知府見籓臬行屬禮典例也見內臣行屬禮亦典例乎諸司至京投冊吏部各官典例也先謁內臣亦典例乎事本典例𨿽坐受猶以爲安事創彜憲卽長揖祗增其辱上仍切責之知貢舉禮部左侍郎林釬奏言貢士顏茂猷作五經義凡二十三藝錄之恐遭於式黜之又重其才上以其該博命錄之繼列於榜特令一體廷試賊入瞿塘陷夔州殺署印同知何承光道臣周士登通判王上儀推官劉應侯奉節知縣譚楚良俱遁免慶王上言宗祿虛設如慶城王府於崇禎六年方給萬曆二十六年之祿上異之命追責向來所司戊寅蠲登萊宿逋且賑之甲申上祀先農躬耕籍田是月海豊雨血山西賊自宜川渡河合降丁饑民蔓延於澄城郃陽間官兵斬三百餘級余遁會北兵至夾攻斬百五十級遂突入�雒十三營號十萬掠洵陽興平流入漢川三月丁亥南京右都禦史唐世濟上言流寇有四一亂民一驛卒一饑黎一難氓宜分別剿撫上善之命專委總督陳奇瑜辛卯上禦文華殿日講畢閣臣退命再入問陳奇瑜今安在溫體仁對曰聞在延綏今彼請餉三十萬上曰已畱新餉錢士升曰新餉𨿽畱此時官未盡徵恐難濟急至於難氓勢必資遣方可得生但期以免死勢終爲賊上低回久之乃諭曰近來用人拘於資格乙榜巡撫若以爲怪因論及南宮試事曰近來文章俱屬浮習如董仲舒天人三策眞文章也巡撫山西右僉都禦史戴君恩奏畱新餉二十三萬乞準開銷又乞發內帑賑濟命於太僕寺量給時山西自去秋八月至今不雨大饑人相食己亥大學士何如寵在道屢引疾不許刑科給事中黃紹傑奏言如寵棲遲裏門徘徊道路非有所疑畏則有所瞻顧也從來君子小人不能並立次輔溫體仁當知所自處矣自體仁爲相無歲不旱無日不霾無地不災無在不盜爕理固如是乎秉政旣久窺旨必熟故中外諸臣承奉其意如一人當用則曰此與體仁不合一事當行則曰此體仁所不樂凡此皆召變之由乞命體仁引咎辭位可以上回天心下慰民望上責其率妄調外辛丑策貢士於建極殿上特裁宸翰問以恢彊安邊屯田鹽法漕運馬政卹民足兵正士習破資格其道安施朕將親覽焉賜劉理順以下三百人進士及身出身有差丙午河套插漢合犯寧夏河西玉泉營總兵馬世龍擊郤之夏四月丙辰朔海寇劉香掠海豊己未工部侍郎李遇知等請發帑金十萬賑濟陜西命戶部議之庚申新平堡參將馬鉄貝誘降丁入市收其弓矢詒以軍門巡邊出迎遂驅而殲之上首功辛酉西人數百騎犯新平堡傳烽守備王國臣馳斬八十級西人歹打兒漢吉囊等前以三萬騎乞降丙寅賊在房縣婦倍於男張全昌擊斬百五十八級丁卯安位以兵送安邊往沾益州壬申西人陷保定州甲戌發帑金五萬命禦史梁炳賑饑陜西時山西永寧州民蘇倚哥殺父母炙而食之川寇三萬人返屯鄖陽之黃陽灘分三道一均州趨河南一鄖陽趨浙川一金漆料過河趨�洛盧氏張應昌戰均州五嶺山兵敗還均州西人陷得勝鎭羗二堡丁丑賊陷兩當縣賊攻蒼溪陷鳳縣洪承疇聞插漢犯甘肅卽自漢中行至棧道靑橋驛聞賊營寧羗州庚申返褒城至沔州援寧羗賊由陽平奔鞏昌丁卯承疇過白水江辛未抵擺州壬申至成縣見賊勢盛且分道一向邊方一向漢中知府斷棧道守雞頭岡賊不得至褒城由漢王山犯固城洋縣官兵固守賊間往石泉溪陰又別部賊二萬趨寶雞汧陽求撫又湖廣賊二三萬犯平利蓋春夏間楚蜀賊合於秦又盧象昇等萃兵於楚故賊盡奔漢中興平而川賊入西鄕者二三千又犯城固東下是時諸賊盡入漢中興平以接於�雒矣寇自五年聚於晉縱之渡河而豫楚被害至是又還集於秦而朝廷漫無措置失此機會良可惜也癸未賊往四川阻大江入西安之終南是月宣大收降丁五千一百九人女不預焉時插漢虎墩兔憨西徙總督漕運楊一鵬奏言去冬十一月淮泗之間方千里俱有異鳥叢集雀喙鷹翅兔足鼠爪來自西北千萬爲羣未嘗棲樹集於田盡食二麥亦災異也五月丙寅朔尙膳監太監王永祚奏三宮膳羞歸並大庖從之辛卯免浙江崇禎三年以前織造叚疋賊陷文縣文縣去歲大旱入秋早霜冬無雪今春不雨斗米七錢延綏西路數年不登賊分部一掠鄜延奔綏淸金峪者官兵擊斬千三百餘級一掠延慶亦擒斬數百皆傍終南山竄入�雒插漢虎墩兔憨犯寧夏總兵馬世龍拒之斬八百九十餘級丙申洪承疇以副總兵賀人龍劉成功等兵二千遊擊王永祥騎八百赴藍田蓋寇出陜西之道有二曰�雒曰漢中興平時賊深入南山大峪實近省會故逐之遂東奔綱峪川復入大山遠竄�雒其前犯西安涇陽三原之賊李自成張獻忠等俱西奔盭厔鄠二縣傅宗龍密陳防海之策欲盡撤皮島兵以節浮費兵科給事中常自裕言賊陷廬氏縣乙巳洪承疇自漢中西援甘肅練國事奏今日最難有五一闕兵大盜起於延綏楡林兵力不足遂調甘肅自寧夏喪師於靈州甘肅喪師於涼州今防插漢尙且不足能分以剿賊乎楡林兵止五千陳奇瑜率之而防秋又當西還則兵愈少二曰闕餉西安鳳翔兵荒且畱新餉卽使支盡不抵三鎭之用司府無可借餉餉將安出三曰闕官荒盜頻仍有參罰戴罪有追贓客死有失城就逮道府且不樂就何況有司今官闕三十餘員何以治民辧賊故闕官急宜補而參罰亦宜少減也曰宗祿秦俗囂悍貧宗尢甚垂涎賑金漸不可長曰驛遞秦晉驛遞例不全給今募夫之苦更加十倍故人人思遁凡在衝路宜全給以安其心洪承疇等自盭厔郿縣渡河抵岐山向平陽分三道寇十餘萬承疇兵僅三千在漢中總兵左光先遊擊趙光遠兵三千四百有奇在臨鞏總兵孫顯祖兵千五百參將卜應等兵二千在平涼副總兵艾萬年兵千人止可城守其遊擊王永祥馬獻圖分戍者不預焉總兵張全昌等兵六千視盜所向以爲援剿六月乙卯朔洪承疇以援甘肅上言漢南諸郡各接楚蜀今大兵皆屯楚蜀賊必偪入漢南陜撫練國事遠駐�雒按臣範志粹又以會城空虛而移駐臣以邊急復離漢南大盜四集誰爲反顧敍禁旅功蔭太監曹化淳世襲錦衣衛正千戶袁禮楊進朝盧志徳各百戶賜金獘余有差總兵陳洪範請滅插漢上命趣赴登州丙寅陳奇瑜因撫治勛陽盧象升剿竹山竹溪各山寇速戰斬一千七百五十三級賊犯郿縣爲鄕兵斬溺甚眾寶雞岐山義勇聞風率先賊敗去戊辰飛蝗蔽天己巳劉成功柳國鎭艾萬年等以三千人戰寧州之襄樂頗有斬獲俄賊眾伏發被圍萬年國鎭敗沒先是陳奇瑜圍李自成大部於南山車廂峽會連雨四十日賊馬乏芻且苦濕死者過半弓矢俱脫賊大窘乃自縳乞降奇瑜許之各給免死票回籍甲戌出山張全昌追賊兵敗都司田應龍張應春死之賊連勝益驕欲犯西安涇陽三原等縣洪承疇令曹文詔以三千人自寧州眞寧往援淸兵圍大同陳奇瑜於峽石獅子山剿秦晉遺賊斬七百二十五給渰五千餘人墮崖死者二千餘人秋七月乙酉朔降盜陷隴州陳奇瑜聞之檄各屬嚴守待命諭兵部禁札付加禦加築京城丙戌日食己丑洪承疇奏言賊在慶陽西安拒敗官軍猖獗如此大抵賊可十四五萬明知官軍一二萬不能四馳恃其勢眾旁伏遞進則剿殺之難賊皆精騎每跨雙馬官軍馬三步七則追逐之難賊攻堡掠野到處可資官軍待糧轉運則糧芻之難賊入山�嵎官兵相恃一日卽誤坐一日則時日之難且請鹽課銀三十萬加曹變蛟鼓秩其敵愾遂加曹變蛟副總兵辛卯賊至鳳翔西關藉口奉督撫文安插城內守臣知爲巨寇詒以門不敢啟湏縋城而上先登三十六人盡殺之陳奇瑜因借以爲辭劾地方官紳撓僨撫局以激上怒命緹騎逮寶雞知縣李嘉彥及鳳翔鄕紳孫鵬等五十餘人下刑部獄淸兵入大同張家口又入膳房堡焚龍門關叛兵楊國棟等擁三千騎直抵西安城下乞撫巡按禦史範復粹無計惟登陴固守明晨練國事在鄠縣聞之馳還登南城檄賊至濠畔講一日夜未決度不受撫必西走鄠盭厔密檄沿途官兵飭備更設伏於盭厔境上之夾水溝時禾茂泥淖騎不任馳伏發殲其半國事又遣官招之諭殺渠自贖予上賞頃之一賊斬國棟以首獻賊人人自疑互戕千餘人余仍入南山壬辰淸兵入保安懷來命寧遠總兵官吳襄山海關總兵官尢世威以兵二萬分道援大同時遼東粗安有言巡撫方一藻總兵祖大壽私通故移警於西洪承疇令曹變蛟赴三原癸巳京師戒嚴淸兵屯膳房堡沙嶺往陽和乙未洪承疇趨富平轉入渭南遏各賊敍州定遠堡母豬龍洞聞銅鼓聲一日夜丁酉淸兵圍宣府遇炮擊退屯深井天壽山守備王希忠以聞命亟收人畜入保戊戌淸兵四略永寧明日大捷命保定巡撫丁魁楚移駐紫金關山西巡撫戴君恩移駐鴈門關總督陳洪範移駐居庸關己亥命禦馬太監黃鐘育尙膳監太監王之俊司禮監太監孫朝喜俱提督忠勇營淸兵入鎭羗得勝二堡庚子以太監孫茂霖監防紫金倒馬二關大盜混世王等從鳳翔郿縣東盭厔鄠縣云犯西安洪承疇馳一晝夜明日入西安預檄富平關兵及張全昌兵俱赴西安合擊賊賊揚至西安之東境我兵以力疲未能出承疇恐賊自渭南華州東出潼關先令張全昌副總兵曹變蛟間道走渭華遏其前承疇出至潼關紅鄕溝追賊遊擊李效祖柏永鎭力戰自辰至申賊始卻不能出關因登山承疇自潼關馳赴藍田欲從山後間道剿之丙午賊覘知官兵意夜走�雒山中初大盜老犭�回犭�回等萬餘先踞南雒山今又益賊萬餘承疇又率張全昌趙光遠共兵三千赴潼關大峪口截其出仍備閿鄕靈寶諸處而前淳化耀州富平賊李自成張獻忠等東奔陷澄城縣圍郤陽旬餘聯絡百餘里聞承疇兵至角�羊圍由淸水秦州窺平涼邠州矣淸兵圍大同左衛盧象升追上津賊於乜家溝總兵鄧﹤王已﹥斬一百八十六級淸兵破安州殺知州閻生斗己酉淸兵至朔州圍渾源州壬戌巡撫河南玄默撤左良玉自內鄕陳治邦馬良文等自雒陽並赴盧氏插漢虎墩兔憨又犯寧夏廣武營官兵擊斬四百十六級湖廣總兵秦翼明至上津縣�州賊犯豊陽豊陽古廢關地接秦楚爲鄖襄之咽喉豊陽後有小徑曰罩川口可通鄖西鄖陽巡撫宋祖舜令遊擊周士鳳以六百人戍罩川口翼明夜發兵架梁入賊營後昧爽分兵搗其營賊稍怯斬百四十九級上憂寇無已時召諭戶兵二部以淮撫兵及楊禦蕃兵厄南畿要害護祖陵以董應文赴彰徳倪寵牟文綬兵赴山東河南協剿以河南湖廣兵李重鎭關兵四萬五千並赴河南令盧象昇總督徵剿承天責巡按余應桂居守如秦寇入豫洪承疇出剿西北象昇進剿東南賊復入秦則象昇亦入關協剿而豫賊有自中牟走洧川有自祥符入尉氏旋突禹許長葛間而豊陽關之賊不得出屯靈寶凡十三營前三營張平國往許州王成龍往鄢陵許文衝往尉氏大營在永寧盧氏約九月向山東實欲誘我東備因襲汴梁也八月丙辰叛兵自斬其渠楊林降陳奇瑜報降賊角�羊散男婦一萬三千八百七十七人斬渠魁十人俱延安安定等縣民並令還鄕淸兵破代州戊午夜李自成陷咸寧殺知縣趙躋昌洪承疇援兵至遇於城下賊棄金帛餌我兵竟西遁庚申張應昌擊咸陽賊斬四百九十九級俘其軍師劉某兵气始振淸兵分道進東路至繁峙中路至八角西路至三坌賊陷隴州屯州城及汧隴間浹月陳奇瑜次鳳翔令參將賀人龍等援隴州賊圍之少詹事文震孟請攺先帝實錄上以冊立皇祖默定張差實系風癲紅丸輕進意亦忠愛諭旨卽爲定案不必議攺旌唐王聿鍵助餉己巳淸兵攻大同五日退西安堡淸兵入崞代崞縣知縣黎壯圖降陷靈丘縣辛未罷總理監視太監諭曰朕禦極之初撤還內鎭事無大小悉委臣工不意諸臣營私諉過罔卹民艱廉謹者入於迂疏賢能者好爲推諉居恆但有虛聲臨事均無實濟己巳之冬京都被兵宗社震恐舉朝束手此士大夫�國家也不得已分遣各鎭監視添設兩部總理𨿽一時權宜亦欲諸臣自反邇來經制粗立兵餉稍淸諸臣應亦知省自圖攺悔今將總理監視等官盡行撤回以信朕之初心惟關寧偪近髙起潛兼監兩鎭京營內臣提督炤常所願二三臣工共體時艱若復蹈陋轍不惟國典具存抑諸臣之忠猷何在良足恥矣淸兵攻保定竹帛口殺千總張修身甲戌召勛戚文武於平臺問堪冢宰及總憲者令各給筆札條對吏部侍郎張捷曰臣之所舉與眾不同上許之勛戚在殿西室文在殿東室捷彷徨四顧大學士王應熊目屬之諸臣覺其異及問所薦則兵部尙書呂純如也時諸臣或舉鄭三俊勛戚亦如之或舉唐世濟捷曰總憲世濟可冢宰非純如不可俄入奏力言純如之長諸臣以純如列逆案不可刑科給事中姜應甲言之尢力捷失色上問溫體仁對曰謝升可上曰爾等其諦思之應熊故善周延儒而純如又與延儒善者體仁陰主之工科給事中範淑泰遂劾王應熊張捷同謀黨附大肆欺��玄刑科給事中吳甘來亦劾張捷計翻逆案純如用則邵輔忠張朴輩皆可用矣上責捷回奏乙亥召南京吏部尙書謝升爲吏部尙書右都禦史唐世濟爲左都禦史刑部尙書胡應臺終養去以馮英爲刑部尙書陳奇瑜專事招撫由城固入漢中降盜角�羊散萬五百二十八人斬渠魁四人皆延安人也勒降人回籍行八百里至寶雞等縣仍事殺掠官兵捕斬三百餘級洪承疇至富平詰朝至馬家村掩盜不備賊先鋒髙傑甚銳承疇還富平夜襲營殺二百餘人斬六十餘級髙傑降於賀人龍人龍率以襲賊卻之己卯淸兵出拒墻堡辛巳祖大壽以兵四千人西援命駐防薊鎭密雲淸兵攻大同右衛是月有大星從狗國墜入大同兵營閏月乙酉淸兵攻宣府萬全右衛守備常如松卻之丁亥入萬全衛洪承疇遣兵擊延綏西人斬四百餘級西人遁己丑暹羅入貢淸兵出塞歸計駐宣大隃五旬獲毋算吳襄尢世威分道援大同襄兵敗世威部將祖﹤宀十見﹥以七百騎戰大同北門頗有殺傷賊陷白水縣知縣龐瑜先遁甲午上禦文華殿日講畢仍召閣臣曰敵出口宜先招撫難民援兵可撤者當盡撤之王應熊曰彼利子女金帛耳田禾未損援兵屯駐城西刈禾牧馬民甚苦之錢士升亦以爲言應熊又曰山西崞縣賊止二十騎掠子女千餘人過代州望城上親戚相向悲啼城上不發一矢任其飽掠而去上爲頓足嘆息應熊曰崞縣被陷捆載三百輛去後數日官兵始報恢復上曰各官俱有罪命兵部核奏士升曰賊實可擊失此機會何吾騶曰當盡徵各省糧餉以圖恢復士升曰吾騶所言是廣東事也若江南府帑並無存畱且漕糧加派江南獨溢民力已竭不堪再困上又傳兵部設法市馬淸兵出宣府歸命撤援兵江西河南雲南大旱壬寅陳奇瑜至鳳縣時賊益熾北接慶陽西至鞏昌西北至邠州長安西南則盭厔寶雞眾殆二十萬奇瑜始悔分兵出禦而兵亦寡矣甲辰夜木星犯奎宿壬子總督宣大張宗衡巡撫宣府焦源淸巡撫大同胡沾恩巡撫山西戴君恩並免十月論罪俱遣戍九月丙辰巡按陜西禦史傅永淳報流寇出棧道攻陷麟遊永壽卽陳奇瑜棧道中所撫賊也七月圍寶雞賺鳳翔其招撫官三十六人在鳳翔守城者皆士民誘殺之丁巳應天地震庚申王恭廠火藥災傷斃數千餘人癸亥賊破扶風殺知縣王國訓乙丑日講官少詹事文震孟請告不允賑淮安徐和禮部尙書曾楚卿罷戶科給事中姚思孝論其天啟時要典副總裁也諭兵部腹馬俵角�羊祖制難以盡更仍舊本折兼收苑馬虧額前茶馬冊報七監馬匹彊半虛數今欲淸補牧地牧軍盡釐牧政各官蠹獘詳酌責成豈得空言設法並宣大市馬作何易買確議具奏甲戌河南寇圍榮陽汜水及於密縣河南推官湯開遠同左良玉自郟援密寇走登封尋入白沙新莊又覘知信陽有備自光山羅山犯黃安麻城自麻城趨羅田犯蘄水大營盡入黃州廣濟黃梅告急兵部議大剿河南兵入潼華湖廣兵入�雒四川兵入漢中興平山西兵入韓城蒲州丁丑盜掠略陽時陜西盜一由鳳縣舊棧道還攻漢中一出略陽由陽平關入梓潼劍州一由寧羌犯廣元辛巳洪承疇自平涼遣副總兵左光先等率兵間出華亭明日抵隴州賀人龍圍始角�羊冬十月甲申朔兵科給事中史可鏡劾陳奇瑜報撫賊一萬三千人勒回延安似延安人專盜也又傅永淳上言漢南降盜出棧道渡渭水陷城據邑所在騷然皆由奇瑜專主招降謂盜以革心不許道塗訊詰入一邑而邑不敢問入一郡而郡不敢問開門揖盜剿撫兩妨恐種禍不止三秦也巡撫山西右僉都禦史吳甡言禦必湏塞外若塞入而援截甚難招安流盜更宜愼重書云殲厥渠魁脇從罔治未捨渠魁而槪散之者彼狼子野心勢難馴服況邊地窮荒無居無食僅曰免死豈遂革心易慮癸巳流盜犯黃蘄又河南盜掃地王等趨東南自霍山英山分掠潛山太湖宿松乙未遼東總兵祖﹤宀十見﹥抵靈寶時賊離城六十里混世整齊王張獻忠皆在焉會戰斬百二十一級總理戶工二部司禮太監張彜憲攺司禮監提督丙申上連日禦經筵遇雪不輟諭講官尙書韓日纘姜逢元侍郎陳子壯少詹事文震孟諭徳姜曰廣倪元璐修撰劉若宰言毋忌諱震孟講春秋上論及仲子歸瑁震孟對曰此見當時朝政有闕以是類推春秋之義實有禆於治道上然之丁酉命鄧﹤王已﹥簡精銳二千五百人屯臨洛相機剿寇餘兵還薊鎭其延綏寧夏甘肅固原援兵屬陳奇瑜調遣洪承疇標兵夾擊其陜西山西河南鄖陽四川各巡撫俱分布要害扼截應援免宣府總兵張全昌大同總兵曹文詔山西總兵睦自彊庚子以鄭三俊爲南京吏部尙書工部尙書周士朴以公主墳價混匿駙馬齊贊元劾之削籍以劉遵憲代之乙巳賊陷陳州圍寶靈官兵擊之賊奔耒陽諸山賊自京山間道趨顯陵明日遁入山中時大寇聚秦中李自成在乾州招之不聽老犭�回犭�回在武功而河南賊出永寧陷靈寶總兵左光先擊李自成於髙陵富平間斬四百四十餘人卽還富平自成弟戰沒屯乾州安家莊佯求撫於監軍道劉三顧眞寧知縣王家永遽信之出城招諭被執失其印三顧逆其詐早避堡上賊有奔涇原者扼於洪承疇東奔華州渭南者扼於趙光遠遂折入南山時官兵三戰共斬一千二十級余而華陽南原之賊夜隃山中出朱陽是月貢士朱陛宣卒陛宣吳縣人萬曆壬子貢士學行醇篤學者私謚孝介先生禦史祁彪佳奏薦明年贈翰林院待詔十一月癸丑朔陳奇瑜請各巡撫總兵分地責成從之時撫局大潰賊氛日熾故有是請欲分委其過也癸亥盡免山東五年以上逋祖巡撫河南陳必謙率參將李雲程等由洛陽趨偃師命監軍同知祖﹤宀十見﹥趨嵩汝皆走汴之路也時李自成自潼關奔偃師鞏縣張獻忠等奔嵩汝爲豫楚合寇賊偵左良玉在偃師僞向開化漸西移犯河南良玉還救河南賊已出龍門並歸東路丙寅守備劉宗傳報插漢部落百餘人叩關乞市太監劉秉憲以聞總督漕運楊一鵬議浚泇河從之翰林院侍讀倪元璐上制實八策曰離交東西勢並涇鎬之事慮在來春宜敕樞臣祕通邊吏乘玆方合用間用疑伐其本謀使能散膠漆爲水火俾疆境自危而復安一也其次曰繕旁邑用兵惟知聲擊潛虛之法備關則不趨關而趨口備口又不趨口而趨云上度其再來必不趨云上而趨薊又必不逼京城而抄旁郡京城近畿玉田三河豊潤平谷等邑宜及時增繕大修守具庶可堅壁淸野奪其久持二也其次曰優守兵頃者宣大之役不禦不追罪由將吏嬰城力守勞在師徒今罰行賞稽能無怨心臣查守兵月廩不及戰糧五倍援卒驕蹇猶然厚奉相提而論誠似非平或量給賞賚勵其守气或倍增糧額責以成功三也其次曰靖降人夫旣云來歸況皆散丁零眾調馭之方存乎權智蓋不在主將甘苦與共之情而在行部蕃漢不分之迹使得各無猜疑自然一心歸附四也其次曰益寇餉秦晉流寇蔓延日滋苟圖必剿惟在足餉請聽兩省以舊賦之半新賦之全畱輸行間以備兵儲五也其次曰儲邊才夫邊才難辧成於練習諸凡近邊縣令惟求英茂三年見能卽升本道自僉臬以至籓長悉亦核其成績而本方節鉞之才亦取諸此節鉞無缺則加卿衘照例三年一任其子如此則終身於戎馬軍旅之間塞責者稀而更得不次世及之恩願從亦眾六也其次曰奠輦轂昔漢徙富民以實京師今者都城匱竭不忍見聞車戶動至傾家流商嗷然載路重之市井亡賴以告密爲佃漁一語牽連家已蕩然凡昔所號巨賈殷家悉無兼辰之食五方遊眾無所歸依誠恐一旦告急人無固心掉臂開門勢所必有宜急議培養無靳膏澤酌蘇�之策塞告密之門汔可小康馴臻大定七也其次曰嚴教育國家教官以祕館教士以辟雍今者一入金門遂稱閒局容與焉是化有用爲無用也欲使無亡所能莫如教習古事經史今事典故遠事祖憲近事時宜凡所誦著悉取諸此日省月試灼然有程至於援納旣革貢舉將興兩雍司成略仿館條策厲多士何患功能不出八也又制虛八策曰正根本治之根本惟在絲綸今六曹庶務成謀悉稟政府便殿引對𨿽微言悉蒙俯采故救時之可爲莫如今日誠能體陛下之嚴察以剔蠹祛邪奉陛下之公虛以育才扶正勿以大猷付之悠忽勿以瑣務示其周詳恩怨不橫其胸好惡必循人性毋徒傷元气而情面仍存毋浮慕精明而叢脞實甚毋以意見仇獨立之士毋以聲顏拒來告之人如此則才識自生勛猷自著一也其次曰伸公議吏部左侍郎張捷無端保姦致激羣論在今日去畱非徒邪正之關實亦安危攸系何者凡彼死灰竭計惟幸國家多�今見首功無恙卽云大勢已移竿牘金錢麋興蟻至從玆擾擾必多事端息棼遏萌是在乾斷二也其次曰宣義問夫祖考者臣庶所欲崇戴以明忠內臣者外廷所當摘剔以明異如近日詞臣許士柔力闡先徵倘終庋閣則陛下永言垂則之義未彰昨歲憲成王志道執爭內遣如久沈淪將陛下權宜姑試之心逾晦斯關譽望冀畱睿思三也其次曰一條教卓異本求循茂而厲以考成之格於是撫按不能治貪殘例轉本處庸凡而美以優升之名於是公論不得問摧折會推旣咨羣議而所禁乃在把持館員旣重官評而敷試仍以文字於是盈廷之語默無主閣部之取捨難憑盍求畫一以定歸趨四也其次曰慮久遠夫斃必原其自始法當慮其所終故循事始之觀則兵嘩必由於將劣民亂必由於紳豪武絀必由於文尊宗辱必由於官玩爲要終之論則劣將易制而嘩兵難制豪紳易制而亂民難制文吏易制而武臣難制有司易制而宗潢難制若矯偏過平懼貽後累也五其次曰昭激勸劉之綸以庶常片語而佐樞王來聘以武第踰年而秉纛遭被非常安能不死要在二臣之死亦有難能法應殊卹顧反寥寥天下皆謂陛下驟貴無功之人而薄酬死事之節請自今玆﹤棥心﹥弘斯義卹死勸生俱可致功六也其次曰勵名節孔子疾沒世無稱聖人之期人以名如此今或見人表異輙詆好名臣愚惟懼世不好名所以每多敗名之事至於在位無才皆因骨柔節墮昔人求將略於犯顏敢諫此非虛言原夫畏敵之情無過畏死斧鉞之與鋒鏑其爲不畏豈有殊哉摩厲之術必握其原七也其次曰明駕馭督撫大吏古之所稱連帥全資威重彈壓諸州況當受時臨戎之際小形過差此可鄭重責成勿事頻加呵讓誠恐气失沮喪靦臨將吏勢必倉皇亂謀苟且救過八也﹤鋶﹣釒﹥入上復問用間伐謀之策旣而元璐再陳之且求上盡撤監視內臣以重邊疆不報禮部右侍郎陳子壯嘗謁大學士溫體仁體仁極稱主上神聖臣下不宜異同子壯曰世宗皇帝與議禮諸臣同心並志千載一遇然祔廟之議勛戚之獄當時臣工猶執持不已皇上威嚴有類世宗公之恩遇孰與張桂但以將順而廢匡救恐非善則歸君之道也體仁意沮自後遂至嫌隙庚辰削總督兵部右侍郎兼副都禦史陳奇瑜職聽勘先是八月陜西諸臣李玄李遇知等奏撫寇之誤貽害封疆戕陷生民蓋指奇瑜也兵部尙書張鳳翼與奇瑜姻契歸罪陜西巡撫練國事逮之上命並勘奇瑜旣而李玄等復紏其罪亦逮訊之次年論戍是月盧象升襲賊龍駒嶺敗績十二月癸未朔以干淸宮管事太監馬雲程提督京營戎政溫體仁乞罷不允甲申以司禮太監李承芳總督東廠賊大至鄖西又自洋沔直至興平洵陽白河絡繹不絕副總兵楊正芳深入同鎭筸將張上達死之右僉子兼翰林院侍讀日臣偶遇薛國觀問及之國觀云斯舉甚盛考法殊難臣偶攄臆見國觀躍然爲可久越數日忽舊冢臣李長庚貽書致詢臣卽以議揭答之惟云考選一事所以難者皇上崇治行而弘文之選原屬文章今欲歸之政府則內閣似侵主爵之權責在司銓豈館職不關綸扉之議且法旣尊治則吏部之殿最卽是定評考必以文倘內閣之髙下或乖輿論正使同堂而咨必致彼此牽制欲求文治相準保無長短互異若此者所謂難也愚請吏部先以治行考定之卽以所定人數送閣考選館員凡與試者悉爲治行之尢在內閣卽可一意徵文不必分心采望其甲乙名次以文而定而授官髙下仍準官評拔科道之尢爲館員旣可尊文章於政事之上定編簡之次以部議仍是升器識於文藝之先臣所言如此未嘗品題人物竊定員數有把持劫制之力也陛下卽以多事斥臣臣豈有悔之上善之戊子辰刻日旁有三暈久之乃散丙申總督宣大楊嗣昌奏插漢部落實有數萬小王子至歸化城俟正月來講賞先求開市臣意剿之不能拒之應就其計借市馬爲操縱暫示覊縻亦是一策命部議覆巡撫淮揚禦史劉興秀言山陽海門沭陽桃源睢寧鹽城興化災荒乞蠲不許賊自徽階突入略陽沔縣毀秦王祖塋遊擊唐通兵敗總督兩廣都禦史熊文燦令守道洪云蒸巡道康承祖同參將夏之木張一傑往謝道山招劉香被執上以賊渠受撫自當聽其輸誠豈有登舟往撫之理弛備墮姦尙稱密�未嘗與知督臣節制何事蒙昧如此命巡按禦史確覆不許餙報旣令文燦戴罪自效是月左良玉軍澠池陳永福軍南陽鄧﹤王已﹥爲援而山西平陽汾州防河之戍多逃自靈丘廣昌徑走五臺陜西鄖陽各處告警云東下常徳而河南爲劇兵部議徵邊兵二萬益新餉二十五萬會合湖廣山西討寇關中

崇禎實錄卷之八懷宗端皇帝八

崇禎八年春正月壬子朔左良玉於汝州南山逐賊斬獲甚眾甲寅兵部職方主事賀王盛再劾溫體仁姦庸誤國謫外叛兵焚五臺流盜掠沔洋城固南鄭唐通戰沔縣斬二百餘級左光先戰城固斬百四十五級丙辰命吏部京察丁巳賊至固始明日城陷己未洪承疇以河南賊熾率標三千赴之而西安賊南至盭厔過渭掠西安乾州又河南逸賊復入興安漢中陷寧羗自沔略陽轉入臨洮鞏昌以姜逢元爲太子太保禮部尙書庚申夜賊自固始薄霍丘明日內潰入殺縣丞張有俊教諭倪可大訓導何炳若郾城土寇萬餘人又汾州臨縣彰徳林縣各土寇應之燹掠四聞兵部議調西兵二萬五千人北兵一萬八千人南兵二萬二千人更鉄騎二千以張外嘉及總兵尢世威統之天津兵三千人以徐來朝統之自臨淸濟寧赴歸徳陳州又徵白桿羅网壩兵三千譚大孝統之由夔門赴鄖陽河南時南北濟師共兵七萬二人餉七十八萬六千外畱湖廣新餉十三萬四川新餉二萬吳甡薦張全昌曹文詔從之釋伍自效出太原汝寧賊趨頴州時河南賊分三道趨六安趨鳳陽趨頴掠濮州辛酉巡按四川禦史劉宗祥上吏部左侍郎張捷囑托私札上命捷回奏壬戌賊陷頴州知州尹夢鰲通判趙士﹤宀十見﹥俱闔室死之殺故兵部尙書張鶴鳴雲南按察副使張鶴鵬中書舍人田之應諸生遇害百餘人禮部尙書李康先罷以狥庇試卷也蠲保定眞定等府及景陵衛逋租頴川賊分攻六安壽州甲子修南京文廟丙寅賊陷鳳陽詐樹旗進香前騎後步賊大至而無城遂潰毀公私廬舍光燭百里殺知府顏容暄推官範文英等六人武官四十一人橫屍塞道焚皇陵樓殿燔松三十萬株殺司香太監六十餘人髙墻罪宗百餘人衛軍皆伏迎道左呼千歲聞玄宮且不戒守臣祕不以聞畱守朱國樹捲戰斬二十七人立力竭死恣掠三日己巳鳳陽賊連營紅心池河二驛殺守卒大掠南京兵至賊奔西南定遠焚藕塘距全椒十八里曰石碑橋以筳蒓卜於神祠不利刳神像而去村落爲墟又大賊西返歸徳睢州總兵駱舉駐師紅心驛去鳳陽六十里竟按兵不進巡按禦史吳振纓隱敗不以實聞許朝鮮參貨售半後不許攜次年攜參貨至不索值不應命畱其貨於關外自是貢臣不至哨卒出塞至五藍把喇素之地插漢虎墩妻臺戶同夷目結力麥宰生乞慶宰生臺什宰生駐牧約三千餘人馬五百餘臺戶以前乞市不許再求款大同內中軍孫良弼以聞有旨不得輕信致有疏虞辛未洪承疇至潼關有旨命承疇旣定西事卽癸酉巡按眞定禦史吳履中劾大學士溫體仁王應熊及監視內臣等上切責之乙亥議湖廣加派出帑金二十萬助剿餉貯開封以援兵會集於此出太僕寺金十萬輸西安又截本省餉十萬貯淮陽以防寇逸上遵祖訓命郡王子孫有文武才能堪任用者宗人府以其名具聞朝廷考驗換授官秩其升轉如常法賊陷巢縣殺知縣嚴彥芳攻舒城知縣章可誠開西門誘賊坑千人因掠霍山合肥懷遠臨淮抵廬江邑人具幣求免僞許之夜襲城城陷己卯黃梅賊陷無爲州又掠宿松以潛山太湖宿松俱無城也洪承疇抵河南時南陽及廬氏嵩縣等盜知承疇至又入潼關渭華南山及�雒間承疇遣副總兵來胤昌以千二百人往戍西安又令總兵秦翼明遊來朝間道向山東徑趨徐州捍江北逸寇二月壬午朔趣洪承疇入河南督剿賊陷潛山募縣官千金得之刺不死又至太湖縣城東有大濠知縣金珩據之以守姦人導賊渡河執知縣剌之未殊自經丙戌城陷賊至宿松守臣遁民畏賊迎之復殺掠無算洪承疇至睢州擊賊斬首甚眾時湖廣兵扼賊賊仍走太湖而河南賊迫於諸路兵以南陽則過應山隨州棗陽以汝寧則入麻城黃州鳳頴之賊入英山霍山蘄黃梅潛山廣濟黃陂以及黃州皆擾鎭筸茅岡兵二千餘人施南女官冉氏兵五千餘人先後至俱分戍護顯陵官兵旣東其在嵩盧氏靈寶陜鄧淅川諸寇密邇潼關雒南者又折入秦中雒南賊約六七萬人咸陽長安盭厔等縣並遭蹂躪有四大營屯涇陽且北渡渭河東突三水淳化出耀州富平蒲城恣剽掠其河南賊老犭�回犭�回張獻忠等續過�州至於秦川命被寇州縣免崇禎七年六年逋租和滁含山全椒量蠲張其威率官兵救宿松賊伏發敗走把總包文達項鼎鏞朱士胤俱沒吳志葵力鬥殺四十餘人賊引去癸巳上傳免經筵時鳳陽失事報至甲午逮總督漕運巡撫鳳陽左副都禦史楊一鵬巡按禦史吳振纓倪元璐上言盜賊之禍震及祖陵國家大辱可謂極矣可謂但以今日人心所在思亂若陛下求其本謀願首發罪己之詔痛切撝謙布告天下然此非徒空言也因是以廣宣徳意除民疾苦今民最苦無若催科未敢興言冀停加派惟請自崇禎七年以前一應逋�悉與蠲除斷自八年督徵有司考成亦務少﹤宀十見﹥繁瘠之鄕量以九分爲率又東南雜角�羊擾累無紀其諸一切苟非至急如絹布絲棉顏料漆油之數悉可攺從折色此二者於下誠益於上亦未之損也民之胱此不猶釋湯火乎至發獘而遠追數十年之事紏章一上蔓延不休扳贓而旁及數千里之人部文一下冤號四徹所以海內安分守株之民一夕數驚嗟乎誰有以民間此苦告之陛下者乎今請發獘止推現前追贓但嚴本犯苟是數者悉行臣言天下大悅賊气自奪及今不圖日蔓一日必至無地非兵無民非賊刀劍多於牛犢阡陌決爲戰場陛下亦安得執空版而問諸燐燹之區哉故以今日之勢爲殄賊之謀卽使良平復起不能易臣此言也上深然之命部酌奏己亥命百官修省工部主事鄭爾說上言修省之實刑獄太盛賦役太繁摧拆太甚鼓舞未盡神言路未盡輸焦勞未盡當上責其輕率庚子禦史鄧金�弘言治亂根原間不容髮今者邊塞虐而叛人助之寇盜虐而客兵助之水旱虐而掊克吏助之時而搜括時而助皇上或謂潤槖之羨而不知皆﹤髙攵﹥骨吸髓以盡人之財者也豫徵帶徵力辧催科皇上或謂急公之效而不知析骸易子以盡人之力者也至於告密漸開已非殺不辜失不經之道讞獄屢駁豈是辟弗辟宥弗宥之心請按崇禎七年以前官民贓犯一切平反之而且鞀鐸無虛懸謫籍無永錮撥亂反治之道莫亟於此上是之刑部主事胡江劾溫體仁誤國鐫一級丙午陳子壯上言﹤宀十見﹥卹實政曰蠲租曰淸獄曰束兵曰卹宗曰宥罪曰豁贓曰使過曰攺折曰﹤宀十見﹥驛曰省工曰旌敍曰事例上從之惟事例不開淸兵四萬號十萬自沈陽西趨河套收插漢餘部是月洪承疇請四川撫鎭移夔門達州進援鄖襄漢中湖廣撫鎭分駐承天襄陽進援河南南陽鄖撫移駐鄖襄總漕移駐穎亳近援汝寧歸徳山東撫臣移曹濮沂州近援江北河南山西撫臣移平陽蒲州近援靈寶陜州陜西撫臣移�州並調度興安漢中河南撫臣移汝陽南陽河南間保定撫臣總兵移駐邯鄲磁州可南北策應從之三月辛亥朔大霾晦甲寅以天變諭修省賊陷麻城候補給事中劉含輝乞蠲陜西八年以上逋租不許先是江北安慶賊奔蘄黃洪承疇次汝寧慮其再入江北令鄧玘尢翟文扼之曹文詔邀於光山應隨間賀人龍劉成功移鳳陽之戍分駐信陽泌陽恐其入豫也是日賊入襄陽之雙溝鎭欲寇樊城會兩唐白二河溢阻渡從松林寺窺郢中總兵許成名觀望不敢進丙寅淸兵二十餘騎攻宣府水泉口乙亥虎墩兔憨妻囊囊臺戶率其部二千餘人歸於淸謀入張家口時虎墩兔憨已死初諸部皆在遼西領賞丁卯戊辰西徙部眾敗散賊犯應山隨州是日總兵鄧玘爲叛卒殺於樊城玘素無紀律所領蜀兵好淫掠俄騎營叛玘避樓墜火死舉營北竄惟步卒未動仍命副總兵賈一選周繼元領之是月兵科給事中常自裕上言皇上赫然震怒調兵七萬發餉九十三萬然兵七萬其實不過五萬且分之各處未足遏賊鳳陽焚劫四日而馬爌至歸徳圍角�羊三日而鄧玘來頴亳安廬之賊返旆而北尢世威等信尙杳然至賀人龍過尉氏以縣令閉門焚其關廂縣令饋數百金而去各處淫掠所謂賊梳軍櫛也惟皇上嚴飭之以信軍法夏四月乙酉援剿總兵官曹文詔追賊於�州初洪承疇囑文詔寇必走�州宜自新安宜陽澠池扼之賊果屯�州城外二十里文詔逐之金嶺川賊據山以千騎逆我參將曹變蛟力斗各營夾擊郤之斬九十九級獲十九人時承疇至汝州知賊必入秦令張應昌尢文翟自鄖陽徵鳳縣兩當徽州呂陽之賊轉赴興安漢中自率賀人龍等自汝入秦檄文詔以師會丁亥福建遊擊鄭芝龍合兵擊劉香於由尾遠洋香脇兵備道洪云蒸出舡止兵云蒸大呼曰我矢死報國亟擊毋失遂遇害香勢蹙自焚溺死承運庫太監周禮言崇禎六年七年省直金花銀共負八十九萬命趣之丙申寇萬餘自肅州金裏池溝距蘭州四十里焚先肅王享殿明日掠東岡鎭距城二十里過臯蘭山丁酉官兵自興平抵乾州之揚河鎭擊賊敗之斬一金龍衣者云李自成之弟過天星也予故遼東總兵官寧遠伯李成梁祭葬禮部右侍郎陳子壯上言成梁馳驅疆場四十餘載先後血戰斬馘首功一萬五千級拓地七百餘里威震烜赫或以其棄地大抵謂﹤宀十見﹥奠六堡耳臣訪遼東﹤宀十見﹥奠邊外百餘里地名張其哈喇海子中外接壤一望膏腴時邊地稍寧漢人往出塞掘參生聚日繁成梁再鎭遼東恐姦徒勾引爲孽遣參將韓宗功收回漢人人皆重遷遂縱火焚其廬舍催督過峻值春冰未泮人渡冰裂溺死甚眾中朝遂有棄地之說豈可以忠謀之未善遂沒其大功乎古有千金市駿如此勛伐其骨𨿽槁其气猶烈若出自恩命所以作士气而厲忠良者多矣上從之壬寅免掖縣平度田租洪承疇次靈寶曹文詔自南陽至以�雒爲賊藪漢中興平其寄徑也入潼關恐後於是以文詔兵出關鄕直搗�雒仍自山陽鎭安洵陽馳興安漢中過其奔軼五月甲寅曹文詔夜至五峪寇伏險誘我文詔擊敗之張全昌自咸陽出興平之東明日老犭�回犭�回等距我營五十里賀人龍南入子午谷奪其南徑劉成功及遊擊王永輝往東南遏其北走遂角�羊醴泉之圍斬二百六十四級賊連夜渡渭河走郿縣承疇恐其東奔卽舉兵渡河走丁卯祖大壽聞淸兵五六千騎屯九華山卽率兵至吳錦廟迎戰卻之乙亥大學士吳宗達致仕六月己卯朔朵顏三衛長昂等三十六家至會州楊樹川執哨總陳尙義求款兵科給事中宋學顯禦史張纘曾各劾大學士溫體仁貪擅並及王應熊先是楊一鵬議移鎭應熊以爲不必故學顯劾之刑科給事中何楷劾首輔溫體仁私比吳振纓次輔王應熊私比楊一鵬於是體仁應熊各﹤鋶﹣釒﹥辧楷又奏臣奉旨於十四日而應熊﹤鋶﹣釒﹥辧先於十三日且應熊又休沭私第是禁並逮直日中書舍人劉天錫等各下獄降二級仍戒縱人私窺章奏者時何吾騶不滿應熊思傾之幸錢士升力劑其間得角�羊戊子西人四五萬騎出套屯花馬池興武營分三千騎掠鹽池常州下馬關庚寅插漢虎墩兔憨妻及陜西土霸土囊等部約萬餘人俱歸於淸遂率之東行其精騎仍畱黃河東岸自趨朔州攻平遠路鉄山堡戊戌誅故總督尙書楊一鵬巡按禦史吳振纓論死旣而減戍時振纓巡視皇陵反得末減溫體仁內援力也丙午上禦門召廷臣於階諭諸臣才品朕未徧知今試各擬其人於是廷臣各擬進並推在籍諸臣堪任閣員者共舉林釬孫愼行劉宗周命特召之曹文詔至娑羅寨寇大至力竭自刎文詔敢鬥殺賊甚多爲賊所畏官軍聞之奪气秋七月己酉朔山西臨縣大冰雹三日種二尺餘大如鵝卵傷稼辛亥平谷遵化蝗淸兵出宣府引還甲子禦制小學新序以小學頒天下甲戌以少詹事文震孟爲刑部右侍郎張至發爲禮部左侍郎兼東閣大學士直文淵閣時震孟引疾不出蓋上特簡也體仁薦蔡奕琛陳子壯不聽八月戊寅朔總督漕運劉榮嗣以駱馬湖阻運請挽黃河自宿遷至邳州開河注之計二百十里估費五十萬上切責之命科部各官分地督運從太監張彜憲之言也丙戌命謚理學遜國諸臣戶部奏江西大水乞攺折不許命撫按加意軫卹奪俸二月己亥刑部浙江司員外郎胡江以撤稅監�劾體仁尢當罷斥上怒下獄削籍命巡撫盧象升總理直隸河南山東四川湖廣等處軍務洪承疇剿寇西北象升剿寇東南如寇入秦象升進兵合擊其監軍道河南戴東旻湖廣苗胙土南直史可法各往來催運各營糧餉丙午上諭致治安民全在守令命兩京文職三品以下五品以上各舉堪任知府一人亡論科第貢監在內翰林科道在外撫按司道知府官各舉州縣官一人亡論貢監吏士過期不舉議處失舉連坐九月戊申朔逮總理河道工部尙書劉榮嗣初榮嗣以黃水濟宿遷之運旣鑿而黃河故道朝暮遷徙不可以舟於是南京刑科給事中曹景參劾之被逮中河工部郎中胡璉坐贓多論死始首事侵費俱不由璉人頗惜之壬申閣臣捐助陵工工科給事中範淑泰奏言陵寢失事實由楊一鵬一鵬撤防實由王應熊使應熊不擬此旨何至失事他人可捐助在應熊不宜捐助也應熊大沮上揭引罪丙戌罷熒惑犯太微冬十月辛巳巡撫登萊東江備兵援遼恢復金復海蓋贊理軍務兼管糧餉都察院右副都禦史陳徳元罷廷推山東布政使勞永嘉會吏部請裁登撫遂並罷永嘉時永嘉欲歸計得巡撫禦溫體仁許之知登撫且罷遂以永嘉名上永嘉爲巡撫三日角�羊任去體仁因機納賄類如此先是吏部尙書謝升擬升工科都給事中許譽卿爲南太常卿溫體仁難之何吾騶文震孟在直擬旨不必注定南北部執如初譽卿請告吾騶語震孟曰還以太常卿而去升遂劾譽卿卿家居已久遷除非過格於銓輔而震孟未之知也庚戌吾騶以譽卿事奏辧云皇上詢錢士升士升當必實告士升因言十月十六日謝升參許譽卿﹤鋶﹣釒﹥禦過重已復述同官意於溫體仁聽首臣議當日情事如此今吾騶乃云首臣私詢士升臣在直幾二載與首臣公見外無交語而忽以私之名相加臣不受也癸丑大學士何吾騶致仕文震孟免許譽卿削籍震孟自恃特簡於體仁無所依附嘗與體仁論庶吉士鄭鄤當遷除拂體仁意已擬謝升參﹤鋶﹣釒﹥欲奪譽卿俸體仁難之震孟作色擲筆曰削籍科道之榮也體仁夕揭上明日二相同罷由在閣時相持激也震孟素負時望上知遇甚厚乃入相僅兩月而齟齬同官不竟其用議者惜之上下詔罪已避殿徹樂詔曰朕以涼徳纘承大統不期倚任非人遂至師徒暴露黎庶顚連國帑匱絀而徵調未已閭閻雕攰而加派難停中夜思維不勝愧憤今年正月復致上干皇陵祖恫民仇責實在朕於是張兵措餉勒限責成不期諸臣失算再令潰決地方復遭蹂躪生靈又罹湯火痛心切齒其何以堪今再調援兵畱新餉立救元元務在此舉惟是行間文武主客士卒勞苦饑寒深切朕念念其風餐露宿朕不忍安臥深宮念其飲冰食粗朕不忍獨享甘旨念其披艱冒險朕不忍獨衣文繡玆擇十月三日避居武英殿減膳徹樂除典禮外惟以靑衣從事以示與我行間文武士卒甘苦相同之意以太平之日爲止文武亦各省察往過淬勵將來上下交修用天意總督總理徧告行間仰體朕心共救民命十一月丁巳逮前庶吉士鄭鄤鄤繼母大學士吳宗達女弟而鄤薄於宗達嘗揭其杖毋蒸妾事文震孟旣以鄤故忤溫體仁體仁遂發其事以宗達揭入告下鄤獄壬申禮部右侍郎陳子壯奏言宗秩攺授適開僥幸之門上以其阻詔間親欺妄恣肆遂下子壯於刑部獄十二月戊寅城鳳陽甲申前禮部尙書孫愼行應召至京疾甚命兔陛見先是李自成入汝州自魯山葉縣越光山固始乙酉陷光州南城己丑吏部尙書謝升奏乞起廢遂列薦張士範等一百六人云四方多警人才實難或情罪微有可原抑才力尙堪驅使倘蒙湔洗策勵新圖溫體仁力沮之事遂中止辛丑淸兵二十五騎自昌城渡江至朝鮮脇其兵三千人癸卯賜唐王祖訓會典五經四書二十一史通鑑綱目忠經孝經李自成陷和州殺知州黎弘業禦史馬如蛟等直趨江浦焚蘆州

崇禎實錄卷之九懷宗端皇帝九

崇禎九年正月甲寅朔李自成攻固始別將陷靈臺丙辰左良玉遇李自成於閿鄕陳友福援之良玉斬九十級賊東趨江北又別賊後至自桐柏唐縣偪隨州戊午故禮部尙書孫愼行卒贈太子太保愼行性恬退然矯矯持風節士君子皆倚重焉天啟初爭紅凡識者韙之癸亥賊自霍山六安直攻廬州飄忽千里攻廬州九日塡壕穴城無遺力知府吳太朴固守遂掠全椒破含山巢縣圍江浦南京兵部遣浦口營提督總兵杜弘域援之丁卯以禮部侍郎林釬兼東閣大學士直文淵閣壬申別賊焚閿鄕明日從南山而北直至潼關不得入陳永福敗萬最彊無過闖王彼多番漢降丁堅甲鉄騎兵有紀律其鋒甚銳聞在關中攻扶風數日破之洪承疇猶在咸陽渭水之南其在豫中直趨汝蔡破光州南盧象升尙駐信陽如此畏縮卽日報斬獲不過別營小隊耳於闖勢曾無損也今奏賊在宜君鄜州當責秦撫豫賊在靈寶閿鄕盧氏永寧當專責豫撫而督理兩臣宜令專圖闖王在承疇以孫顯祖王承恩邊兵川兵等二萬出關由汝魯疾趨光固遏其返家在象升以祖大樂祖﹤宀十見﹥等關兵筸兵二萬由息頴直奔英山六安截其前淮撫朱大典督楊禦蕃等屯於廬霍防其東突應撫張國維以許自彊等屯於潛山太湖防其入安慶楚撫王夢尹以秦翼明等屯於麻城黃陂防其南衝唐鄧隨之棗間則鄖撫宋祖舜也時鄖陽棗陽土寇並熾孝陵樹雷火二月己卯寇至太湖吏張如祥饋賊羊酒遂渡濠陷城執知縣不屈自經因大殺掠庚辰至宿松守臣先遁吏民出迎殺村人千餘淸兵攻大同馬蓮口有大峪村諸生張桂抗死之甲申寇圍滁州太僕寺卿李覺斯等力拒之盧象升救之祖﹤宀十見﹥以精騎戰城南楊世恩以步卒出城北擊敗之寇北走鳳陽知府支應莭卻之焚正陽鎭編筏渡河而北一奔懷遠一奔壽州余奔穎霍懷遠無城不潰遂向靈壁虹縣總督漕運朱大典遣副總兵劉良佐薊密遊擊苖有才等戰蒙城之陳摶橋寇走亳走歸徳永寧監軍道王繼謨同副總兵祖大樂逐之乙酉寧夏卒饑索餉殺巡撫右僉都禦史王楫兵備副使丁啟睿撫定之斬首亂七人淮安武舉陳啟新上言今天下有三大病曰科目取人今之爲文者孝弟與堯舜同轍仁義與孔孟爭衡及見於政事恣其性情任其貪酷是政事文章兩旣相悖亦何賴乎科目取人者曰資格用人國初三途並用今則惟尙進士是以明經一科明知歷任有限毋寧貪得以爲子孫計若至進士朋比橫行淸華津要旦夕可致不曰俸久則曰資深及其設施未免以位髙互相觀望亦何取乎資格用人哉曰推知行取科道舊例選給事禦史以進士舉人教官等項除之今惟選用進士彼受任時先以臺省自居淩上虐下民旣不安又能已於亂乎亦何取以推知爲科道哉惟願皇上停科目以黜虛文舉孝廉以崇實行罷推官行取以除積橫之習蠲災傷錢糧以蘇累困之泯而且專拜大將舉行登壇推轂之禮使其節制有司便宜行事如此則民怨可平天下可靖矣上異其言特授吏科給事中命遇事直陳無隱其實啟新言甚庸妄當時執政覘上意欲立辟門特典以示異故令啟新伏正陽上門書托曹化淳聞之於內立致侍從使摶擊自效乃啟新亦不之應而上之陰爲內外所借終不悟也己亥總兵楊正芳擊賊當陽大敗之辛丑修太廟乙巳山西饑人相食三月丙寅朔工部右侍郎劉宗周奏言痛憤自艱其略曰皇上以不世出之賢際中興之運卽位之初銳意太平欲躋一世於唐虞三代甚盛心也而施爲次第之間未得其於是屬意恢遼而賊臣以五年之說進至於震及宗社朝廷始有積輕士大夫之心繇此耳參於近侍腹心寄於幹城治術專尙刑名政體歸之叢脞自廠衛司譏防而告訐之風熾詔獄及士紳而堂簾之等夷人人救過不給而欺罔之習轉盛事事仰承獨斷而謟佞之風日長甚者參罰之法惟核糧餉是以官愈貪賦愈逋民愈困而盜賊徧起皇上復設總理設監紀遂至督撫無權封疆之責任益輕將則日懦兵則日驕而且勒限盡賊行間惟殺良報級以幸免無罪使生靈塗炭天下事尙忍言哉夫皇上不過始於一念之矯枉而積漸之勢釀爲厲階遂幾於莫可匡救則今日轉亂爲治之機斷可識已皇上所恃以治天下者法也而非所以法也所以法者道也如以道則必體上天生物之心而不徒倚用風雷念祖宗學古之益而不至輕言攺作法堯舜之舍己從人以﹤宀十見﹥大餋人才法文武之發政施仁以拊循結人心而且還內庭以掃除之役正懦帥以失律之誅特頒尺一之詔遣廷臣賫內帑巡行郡國爲招撫使招其無罪而流亡者耑責撫鎭陳師險隘堅壁淸野聽其窮而自歸誅渠之外不殺一人此聖人治天下之明效也又言陳啟新宜辧事黃門稍如試禦史例果有奇效實授未晚不然如名器可惜何﹤鋶﹣釒﹥入不報道周尋罷戊申吳甡奏言聞喜沁源尋縣人饑相食命發三萬五千金賑卹之庚戌福建右衛經歷吳鯤化劾故雲南巡撫右僉都禦史錢士晉婪狀並及其弟大學士升因奏辧旣以士晉已沒不問辛亥臨邑諸生邢王兪上足餉四議不報諭兵部勒盧象升及河南陜西鄖陽各巡撫克期剿寇軍令狀奏聞庚申賑南陽災民三萬金唐王聿鍵奏南陽洊饑有毋烹其女者乙丑國子祭酒倪元璐奏言昨見湖廣黃安縣學生鄒黃妄言薦舉列及臣名不勝駭異陛下求言若渴本期宣隱燭幽而宵人遂以干進薄孔孟爲糠秕网簮紳爲桃李一月未久螽湧波騰凡夫遊閒失志之徒狡獪生風之輩無不人驚蔡澤言擬千秋上藐天威下滅國紀至吳鯤化以部民參及撫按鄒黃以下士薦及朝紳如是而望天下宣力之臣揚眉昂首以集事致功豈可得乎上是之戊辰以孫傳庭爲右僉都禦史巡撫陜西大學士錢士升上四箴曰﹤宀十見﹥以禦眾如天之覆不兢不絿世躋仁壽曰簡以禦下苦网在綱執要則逸紛更則荒曰虛以宅心如鑑斯空以意索照億逆則窮曰平以出政如衡斯準矯偏執中罔或不凜甲戌削撫治鄖陽都禦史宋祖舜籍祖舜輕寇追之失利亡其印符夏四月乙亥朔廣東道禦史詹爾選奏言挾私幸售剌及陳啟新上切責之丙子吏部覆中外官薦舉共二百人上召對武英殿武生李琎奏致治在足國請括天下巨室報名輸官籍沒助餉大學士錢士升以首實籍沒衰世之政行之必立致大亂當究治遂擬旨進溫體仁曰上欲通言路恐所擬太重遂攺擬旣而士升特﹤鋶﹣釒﹥參琎上以士升密勿大臣乃同外臣要譽切責之壬午總兵鄧祖禹敗賊於鄖陽大學士錢士升乞罷許之初溫體仁深結士升其入相也體仁有所爲必力推之如用冢宰謝升總憲唐世濟皆體仁意士升成焉及體仁逐文震孟頗引士升爲證士升亦助體仁及進退已定謀去士升前吳鯤化訐奏卽擬嚴旨囑林釬毋泄言至是士升去位體仁實中構之廣東道禦史詹爾選上言大學士錢士升引咎回籍明輔臣以執爭去也皇上方獎許以示鼓舞之不暇顧疑以爲要譽人臣而習於名譽義所不敢出也乃人主不以名譽鼓天下使其臣爭爲尸位保寵習成寡廉鮮恥之世又豈國家之利也哉況今天下疑皇上者不少矣何也以天下人事皇上皆中材以下之品也知常而不知變知平而不知奇將日懦卒日驕聖意欲假之事權也而人見億萬生靈徒以供﹤韋未﹥韐之逗畱則疑過於右武崇武試重騎射聖意欲以助其不振也而人見絀徳齊力塗則疑緩於敷文免覲之說行皇上意在暫蘇民困而或疑朝宗之大義反不值數萬之金錢駁問之事繁皇上意在痛懲姦頑而或疑明允之刑書豈能當加等之紛亂其君子憂驅策之無當其小人懼陷累之多門明知一切苟且之政或拊心愧恨或對眾欷歔輔臣偶因一事代天下發憤而竟郁志以志所日與皇上處者惟此苛細刻薄不識大體之徒毀成法而釀隱憂天下事尙忍言哉癸巳召文武大臣及禦史詹爾選於武英殿上怒爾選詰之聲色俱厲爾選從容廷辧不爲詘問如何爲苟且對曰卽損助一事苟且已甚反覆數百言且曰臣死不足惜皇上幸聽臣事尙可爲卽不聽臣亦可畱爲他日之思上益怒欲下之獄閣臣申救良久命頌系直廬明日下都察院論罪左都禦史唐世濟議罰俸上以所議涉誇並削主稿禦史張三謨籍令天下生員舉貢兼習騎射乙酉重浚泇河成免上津等十五州縣田租大學士溫體仁等各捐俸市馬以閱視關寧太監髙起潛請之也工部右侍郎劉宗周上言一歲之間捐助陵工以及城工又助馬價以是報稱萬一而時奉急公之旨諸臣於此毋乃沾沾有市心此臣所謂以利誘也惟念皇上罷得已之役停不急之務不徒爲一切苟且之計則亦何事屑屑以言利爲乎盧象升自南陽鄧州赴襄中同湖廣官兵進師河南巡撫陳必謙亦討內鄕浙川餘寇祖﹤宀十見﹥李重鎭兵由﹤並刂﹥門達﹤並刂﹥州防其奔軼令秦翼楊世臣等搜山祖大樂由光鄧夾擊時江北賊盡河南賊少大寇俱界秦楚萬山之中竹山知縣黃應鵬竹溪知縣魏鎭安鄖西知縣劉伯元俱遁甲午刑部尙書馮英罷以論贖藐玩也淸兵薄宣府大同塞下釋陳子壯於獄重慶翟昌進白兔斥之癸丑頒赦詔招撫各處盜賊令地方有司多方安插以消反側違者重治之淸江縣南城陷二十餘丈入地深二丈有奇庚寅逮滋陽知縣成徳下錦衣獄徳性剛激出前大學士文震孟門至是連章攻溫體仁凡十上盡發其姦狀逮至京徳少孤母張氏視甚謹至是母不勝忿日伺體仁輿出輙道詬之徳移獄刑部徵贓二千金戍延綏壬戌上祀北郊是月副總兵湯九川擊賊嵩縣敗沒降盜過天星安置延安復叛謀渡河入山西李自成老犭�回犭�回混十萬等數部自楚豫入�南雒南大嶺而眞定順徳王剛遺孽復作陜西盜混天星九條龍等在林縣固原分營聞過天星敗合謀犯蘭州河州南犯全寧安定洪承疇以甘肅總兵柳紹宗同左光先追之乾魚池賊仍東奔命兵部職方司郎中包鳳起賫詔招撫羣盜六月甲戌朔以吏部右侍郎孔貞運禮部尙書賀逢聖黃士俊俱兼東閣大學士直文淵閣乙亥大學士林釬卒丙子前禮部左侍郎兼東閣大學士文震孟卒夜子刻有大星如鬥色赤芒耀約十丈自西南流東聲如雷己亥巡撫河南陳必謙趨南陽令南陽知縣何騰蛟諭浙川賊不聽總兵角�羊進忠自請往被殺淸兵入喜峯口巡關禦史王肇坤死之時昌平垂陷肇坤悉散家人策馬冒陣死積屍北城下時暑月迄兵退始出之以殮事聞上猶遣勘以北城誤奏北門而上心知昌平無北門也久之贈太僕寺少卿淸兵攻居庸關昌平北路大同總兵王朴馳援秋七月癸卯朔日食國子監祭酒倪元璐乞免許之元璐見忌於同邑左庶子丁進因嗾誠意伯劉孔昭訐之也丁未淸兵深入己酉淸兵間道自天壽山後至昌平隆丁二千人內應城陷總兵巢丕昌降戶部主事王桂趟恍提督太監王希忠等皆被殺初巡關太庚戌淸兵薄西山攻鞏華城守將姜瑄卻之時謀南下僞遺副總兵黑雲龍書約內應以雲龍勇敢欲計去之上召諭雲龍令誘淸深入雲龍出設伏西山北隅淸兵知之引還良鄕壬子昌平叛兵薄西直門淸兵屯淸河抄河南出兵部傳檄徵山東總兵劉澤淸五千人山西總兵王忠猛如虎四千人大同總兵王朴保定總兵董用文各五千人山永總兵祖大壽萬五千人關寧薊密各總兵祖大樂李重鎭馬如龍共萬七千人入援唐王聿鍵奏請率兵勤王不許丙辰召廷臣於平臺問方略時斗米三百錢上憂之戶部尙書侯恂言禁市沽左都禦史唐世濟言破格用人刑部侍郎朱大啟請立營城外方可守禦吏科都給事中顏繼祖言收餋京民細弱上諭急巡撫陜西孫傳庭擊賊盭厔擒闖王安塞髙迎祥及劉哲等癸亥兵部尙書張鳳翼自請總督各鎭援兵出師許之賜尙方劍給萬金賞功牌五百以監視關寧太監髙起潛爲總監南援霸州遼東前鋒總兵祖大壽爲提督同山海總兵張時傑屬起潛給三萬金賞功牌千購賞格兵科給事中張第元監軍巡撫遼東方一��滲守山海關淸兵入定興殺前光祿寺少卿鹿善繼又入房山丙寅上聞淸兵焚昌平攻鞏華疑有歸志諭兵部聯絡京軍以前司禮監張云漢韓贊周爲副提督巡城閱軍八月壬申朔唐王聿鍵率護軍千人勤王汝南道周以典止之不聽至裕州巡按禦史楊繩武以聞命勸阻還國以天壽山守備魏國徵總督宣府昌平京營禦馬太監鄧良輔爲分守太監鄧希詔監視中西二協太監杜勛分守癸酉初昏有大星西流有聲色赤丙子王朴及淸兵戰於涿州己卯淸兵入文安尋入永淸分攻漷縣遂安雄縣庚辰以張元佐爲兵部右侍郎鎭守昌平時太監提督天壽山者皆卽日往上語閣臣曰內臣卽日行道而侍郎三日未出何怪朕用內臣耶督師兵部尙書張鳳翼總督宣大梁廷棟及總監髙起潛於涿州南兵部奏故輔馮銓力守涿州享士卻厥功可嘉總督宣大梁廷棟亦盛稱之乙酉淸兵攻香河回涿州陷順義知縣上官藎自經明日遇邊兵蘆溝橋趨東北至懷柔大安入西和丙戌淸兵自香河趨河西務戊子召廷臣於平臺及河南道禦史金光宸初光宸參督師張鳳翼及鎭守通州兵部右侍郎仇維楨首敍內臣守禦功爲借援又請罷內臣督兵上弗善也是日上怒甚曰仇維楨方至通州爾卽借題沽名欲因朝對重治之會大雷雨上意角�羊乃議謫辛丑淸兵雄縣而北攻陷城堡甚眾張鳳翼自京出梁廷棟自南至俱踵之不敢擊鳳翼屯遷安之五重安從鄧林奇之計固壘自守淸兵出建昌冷口守將崔秉徳請率兵遏其歸路總監髙起潛令半渡擊之實望速歸不敢邀戰也永平監軍劉景輝忿之欲獨出戰士民挽之不聽乃戰遷安之棗村河夜擊殺一二百人鳳翼在五重安經旬不出九月壬寅朔淸兵出冷口凡次次第引歸四日始盡髙起潛等度盡退始進右門山報斬三級癸卯督師兵部尙書張鳳翼卒於行營或曰懼罪飲藥也淸兵攻朝鮮登萊總兵官沈冬魁登島總兵官陳洪範進師耀州北岸己酉以盧象升爲兵部左侍郎總督各鎭援兵賜尙方劍庚戌淸兵攻山海關之一片石紅山溝山永巡撫馮任禦卻之辛酉總督宣大兵部右侍郎梁廷棟免尋卒其後刑部論辟廷棟畱心邊務喜談兵及出禦一籌莫展遂鬱鬱以沒辛未皇五子慈火�眞生皇貴妃田氏出也丁巳上手諭兵部曰邊備難緩帑匱民窮令兵部司官借武淸侯李成名四十萬金髮關寧借駙馬都尉王昺萬煒冉興讓各十萬金髮大同西寧令工部借太監田詔十萬金治冑借魏學顏五萬金治營鋪事平帑裕償之如尙義樂助從優獎敍冬十月壬申朔禮科給事中馮元飈上言臣待罪禮科與聞掌故每見鉅重諸務類多廢弛如謚法五年一舉今或再訪而無一報歷數終古不易今持各是而滋大疑至若實錄則萬世是非之衡亦一時勸懲所恃也歷朝以來𨿽禦史長久實錄之成無踰數歲今熹廟七載豈待九年何狥何疑坐成廢閣此固非一政一事之偸惰也上是之前工部右侍郎劉宗周上言臣出國門至天津始知陵園破昌平而南臣竊痛之自己巳以來無日不綢繆未雨而天下禍亂一至於此往者袁崇煥誤國其他不過爲法受過耳小人競起而修門戶之怨舉朝士之異已者槪坐煥黨次第寘之重典或削籍去自此小人進而君子退中官用事而外廷浸疏朝政日隳邊政日壞今日之禍實己巳釀成之也且張鳳翼之溺職中樞而與之專徵何以服王洽之死丁魁楚之失事於邊而與之戴罪何以服劉策之死今幸以二州八縣生靈結一飽揚之局則廷臣之累累若若猶靦顏在位者又何以謝韓爌張鳳翔李邦華諸臣之或戍或去豈昔之一一爲異己驅除者今不難以同己互相與乎臣於是知小人之禍人國無已時也皇上惡私交而臣下多以告訐進皇上錄淸節而臣下多以曲謹容皇上崇厲精而臣下奔走承順以爲恭皇上尙綜核而臣下瑣屑吹求以示察窺其用心無往不出於身家利祿皇上不察而用之則聚天下之小人立於朝而有所不覺矣人才之不競也非無才之患而不能用才之患也今天下卽稱乏才亦何至盡出一二中官下每當緩急之際必倚以大任三協有遣通津臨徳有遣又重其體統等於總督中官總督將置總督於何地總督無權將置撫按於何地是以封疆嘗試也且小人與中官每相引重而君子獨岸然自異故自古有用小人之君子終無黨比中官之君子皇上誠欲進君子退小人而復用中官以參制之此今日國士品之所以日壞也鳴呼八年之間誰秉國成臣不能爲首輔溫體仁角�羊矣仰惟皇上念亂圖存首以退小人進君子挽回世道仍急罷三協通津之使責成中外諸臣各修職業不再以人國爲僥幸體仁所爲桑楡之收庶幾在此﹤鋶﹣釒﹥入不報起守制楊嗣昌爲兵部尙書兵科給事中宋權言皇上令科甲並用內外並轉而吏部止用乙榜以充進士所不欲選之地故各邊各衝之道臣皆乙榜而進士居閒地各邊各衝之巡撫皆外職而京官自轉京卿𨿽設創法止以營私時廷臣力護甲科故權言及之甲午賜閣臣及太監曹化淳等彩幣時各進馬也命采銅鉄鉛銀等礦以儲國用十一月辛丑朔上南郊告廟丙午敍京師城守功提督京營成國公朱純臣蔭錦衣衛指揮僉事協理戎政兵部尙書陸完學進太子太保蔭正千戶太監張國元曹化淳蔭指揮僉事各世襲賜金幣其餘文武大臣內員升賚有差初曹化淳提督京營收用降丁凡城外皆稱京營降丁而所收降丁已叛於昌平矣己巳敍先年守黔功故巡撫李橒巡按史永安各進一級賜金三十故總督王三善加贈太子少保立祠庚午下左都禦史唐世濟於獄世濟以邊才薦故兵部尙書霍維華戍上謂逆案槪不舉用世濟欺蒙下刑部獄明年正月霍維華戍沒閏月論世濟罪戍邊是月廢唐王聿鍵爲庶人以前擅兵入援也十二月辛未朔先是命吏部指奏數年銓政之獘至是吏部覆陳上切責之以爾部職專用人推舉不效乃反稱綱目太密使中外束手且平時升轉必優京卿甲科乃云京卿未必勝外官甲科未嘗勝乙榜如此遊移豈大臣實心體國之道丁酉召廷臣於平臺時淸兵十五萬騎侵朝鮮皆西人及孔有徳耿仲明爲先鋒上恐來春復至邊命邊臣增兵築堡是冬歲星犯執法

崇禎實錄卷之十懷宗端皇帝十

崇禎十年春正月辛丑朔日食免朝賀以程國祥爲戶部尙書甲辰常熟張從儒訐奏前禮部右侍郎錢謙益蓋怨家嗾之也﹤鋶﹣釒﹥上溫體仁修恡命逮下刑部獄幾殆謙益嘗作故太監王安祠記曹化淳出王安門憤其冤發從儒等陰謀立枷死以禦馬太監李名臣提督京城巡捕王之俊副之二月甲戌以司禮太監曹化淳提督東廠遣朝臣趣各省逋賦庚辰逮巡按山西禦史張孫振孫振貪穢不職先誣學臣袁繼咸山西丙子貢士衛周祚等訟其冤命並逮孫振訊之繼咸守官奉功令廉介自持自書卷外無長物近之推督學政者必稱焉壬午吏部尙書謝升罷以田惟嘉代之總理淮揚鹽課太監楊顯名參前巡鹽禦史張餋髙欽舜共侵稅額詔逮餋舜欽餋先卒下撫按錄其家三月庚子朔時太倉庶吉士張溥前臨川知縣張采皆家居淐復社以惇古學海內靡然趨之姦人陸文聲奏陳風俗之獘由於士子士子皆以復社亂天下上乃命南直提學禦史倪元珙核奏元珙因極言文聲欺妄上責元珙蒙飾降光祿寺錄事辛亥敍邊功進溫體仁太保蔭中書舍人張至發孔貞運賀逢聖黃士俊並太子太傅文淵閣大學士蔭子入國子監淸兵破朝鮮國王李倧走澤村山城於是平壤王京次第皆下李倧力詘降尋又走紅華島執其世子更立李恂爲朝鮮國王乃命總兵沈冬魁陳洪範相機進援朝鮮甲寅賜進士劉同升等三百人及第出身有差夏四月庚午朔命南京守備太監孫象賢張云漢同兵部尙書範景文淸核兵馬械杖壬申淸兵自雲從島入皮島副總兵白登庸提督陳洪範俱遁癸酉淸兵五萬至鉄山招皮島總兵沈冬魁不聽撫寧侯朱國弼劾溫體仁私唐世濟逐宋學顯張盛美上不聽又劾體仁受霍維華之賂令唐世濟轉薦上慰諭體仁命廷臣議處國弼奪撫寧侯爵薊州雷火焚東山二十餘里戊寅淸兵陷皮島先同孔有徳耿仲明尙可喜水陸夾攻再晝夜守兵戰敗副總兵金日觀死之沈冬魁卽焚倉粟攜家登舟走石城島陳洪範亦自廣鹿島至以旱霾諭淸獄發帑金八千賑灤州昌黎是月總監太監髙起潛行部永平道劉景耀關南道楊於國恥行屬禮上﹤鋶﹣釒﹥求免上謂總監原以總督體統行事罷於國降景耀二級以後監司皆莫敢爭閏月壬寅以熊文燦爲兵部尙書兼右副都禦史總理直隸湖廣河南四川山西陜西軍務督剿流寇乙巳河南道禦史許自表劾溫體仁大姦似忠大侫似信其肆螫同官修怨營私未嘗爲朝廷用人以致眾止絕迹上怒降上林苑典簿戊申諭百官求直言兵科給事中李化龍言甚切至謫外新安所千戶楊光先劾吏科給事中陳啟新及元輔溫體仁舁棺自隨上怒下刑部獄廷杖戍遼西武卿沁源大雨雹以鄭三俊爲刑部尙書庚戌命司禮太監曹化淳同法司錄囚甲子刑科給事中李如燦上言今日之旱殆非尋常災異也天下財賦之地已空其半又遇驕陽亢旱吳越楚豫燕齊之間不知幾千萬里是所未盡空者殆將並空矣而所以斂怒幹和者皆理財爲之害也財用別無足法恃有政事國朝酌定經制千古稱善今者不念下民卒癉但云急當治標自增兵而民始不淂安其身更加餉而農始得不有其食有兵不練兵愈增而餉愈難措有餉不核餉日加而兵愈得冒卽今核寔之使四出而抽克屢聞淸派之令日嚴而占冒未減可謂有政事乎若夫輔成君徳安攘中外尢在相臣賴其決策今俱泯默未有聞也此瞻彼顧狥私結黨蓋自八九年間拂戾幹和之事始未政本積於四海又何怪天旱地折日食風變之屢見哉上怒下汝燦於獄丙寅許寧遠伯李成梁世襲五月戊辰朔蠲南陽逋租壬午島兵殺監軍副使黃孫茂副總兵白登庸走降於淸兵時已封孔有徳恭順王耿仲明懷順王尙可喜忠順王兵部尙書楊嗣昌薦前總督薊遼傅宗龍巡撫宣府陳新甲俱可佐樞上是之己丑前刑科都給事中傅朝祐請行﹤宀十見﹥卹之仁劾溫體仁六罪上怒下之獄丙申以黃道周爲左春坊兼翰林院侍讀黃道周上言安邦致治爲之有道簿書刀筆非所以繩削天下之具也臣觀陛下每值天戒輟殿避省躬率先羣下而股肱心膂竟未有淂當以報皇上凡天下風化轉移陰陽若否皆視當寧之心气心敬則天下敬心靜則天下靜气和則天下和气平則天下平當寧之心气旣敬靜和平而天下猶有不敬靜和平者則二三元老當刻責自厲柰何使艸土臣庶市其怒色乎積漸以來國無是非郡邑長官苟且塞責然其視聽一系於上上急催科則下急賄賂上樂鍥核則下樂巉險上喜告訐下喜誣謗今天下巉險誣謗之徒羣聚京師孤危之臣重足而立幸陛下下詔求言省刑淸獄然方求言而建言者輙斥方淸獄而下獄者旋聞臣思自古致治之道惟此二端淸獄之端出於惻隱惻隱爲仁充仁一人之仁卽仁天下小民𨿽有納溝之痛縉紳猶多雉罹之嗟求言之端出於是非是非爲智充知一事之知卽知萬事君子猶有畸偏之談小人豈有虛公之論今陛下知智之端感發甚宏而大臣引伸擴充不力𨿽曰淸彊何益理亂之數當今時勢所最急者惟有訓練軍士以固邊圍選舉賢能以任州縣起批鱗彊項之臣旌應詔直言之士使天下淒風苦雨盡爲皎日祥雲則朝廷之刑威可以漸措臣𨿽長往沒齒無怨五月朔夕熒惑與日同在鶉火參火之分三辰皆火也又朔夕合火宜修平火政損抑威光明春熒惑在於大火徘徊氐房心尾漢臣蓋勛曰在外而內陳兵黯則不武陛下握要以禦四方求仁而蘇百族樽俎之內勝算自饒何必使舉朝精神敝於兵餉刑獄之下哉上不懌切責之戊申大學士溫體仁引疾免賜金幣遣行人吳本泰護歸體仁在事諸臣攻者後先相繼故不淂已求去體仁摻守自厲未嘗納賂其庇黨排異亦因事圖之深機密械使若發自上者而主柄陰爲所假上亦不之疑山東河南飛蝗蔽野靑民大饑秋七月己巳以陳睿謨爲都察院右副都禦史提督偏沅軍務巡撫湖南湖北以史可法爲右僉都禦史協理剿寇軍務巡撫安廬池太兼轄光蘄固始廣濟黃梅徳化湖口等縣丁亥寇陷六合圍天長八月戊申寇入鳳陽掠器械而去渡河分往河南泗州以吏部左侍郎劉宇亮爲禮部尙書左僉都禦史薛國觀爲禮部左侍郎俱兼東閣大學士直文淵閣工部員外郎駱方璽謫外方璽奏皇上以廷臣不足用中官而內臣邀此曠典必能捐軀報主惟皇上善用中官故中官爲皇上用刑科給事中何楷駁其通內呈身吏部以削籍請上手敕降謫外職癸丑禮部請皇太子出閣就學許之庚申上登正陽門閱城徧視雉堞樓櫓總督成國公朱純臣協理京營戎政陸完學以營兵屯宣武門外上善之召登西南城樓賜之酒三爵並以金卮酬之辛酉閱外城以南城薄詔加築命內官監太監丁紹呂馬光忻總理分任浚大濠於五里外壞冢墓亡算工未竟而止甲子修天津通州城九月丁卯張獻忠東掠儀眞揚州告急命督理太監劉元斌盧九徳選勇衛營萬人往援己巳關寧太監髙起潛言偵諜四五十人服飾如漢專探內地命嚴緝之辛未兵科給事中錢增上言淸兵漸駐沈陽內地防邊之局不止防秋己巳之入非隆冬乎防海之局不止防登萊今已朝鮮保母乘風以海爲虛聲而或懈我各邊之城守以邊爲實著而或乘我沿海之疏虞所謂必防其隙也癸酉敍寧夏功洪承疇蔭錦衣衛千戶故總督楊鶴贈太子少傅辛卯戶科給事中葛樞以熹廟實錄十年未成因劾副總裁禮部右侍郎朱繼祚前預修三朝要典公論不容由去輔溫體仁引入上不問是月中旬每晨暮天色赤黃占曰日空主兵識者憂之冬十月丙申李自成自七盤關入西川丁酉陷寧羗州壬寅陷昭化墊江癸卯犯劍門關甲辰陷劍州乙巳陷梓潼戊申寇入趨綿州江油薄成都甲寅定東宮官屬禮部尙書姜逢元詹事姚明恭少詹事王鐸國子祭酒屈可伸侍班禮部右侍郎方逢年右諭徳項煜翰林修撰劉理順編修吳偉業楊廷麟林增志直講讀越數日項煜楊廷麟各先後讓左諭徳黃道周閣臣以道周意見多偏近日﹤鋶﹣釒﹥三罪四恥七不如至云不如鄭鄤夫蔑倫杖母鄤何如人而自謂不如豈可爲元良輔導刑科給事中馮元飈薦道周忠足以動聖鑑而不能得執政之心恐天下後世有以議閣臣之淂失也十一月己巳夜太白在析木宮如宿初度七十三分以司禮署印太監曹化淳提督京營太監李明哲提督五軍營鄭良輔總理京城巡捕庚寅楊嗣昌請限剿寇之期令陜西巡撫斷�南雒南鄖陽巡撫斷郢西湖廣巡撫斷常徳黃州安慶巡撫斷英東巡撫截徐宿山西巡撫截陜州靈寶保定巡撫扼渡延津一帶總理熊文燦提邊兵太監劉元斌提禁旅河南巡撫率左良玉陳永福等兵合剿中原從之癸巳寇陷靈壁十二月乙未朔日食辛丑戶科給事中丁允元劾大學士賀逢聖凡有﹤鋶﹣釒﹥揭輙驕人謂我爲之如汪龍宵人也逢聖力爲推舉髙攀龍左光斗業蒙聖鑑又加廢斥是非邪正顚倒如此上不懌謫福建按察司照磨命洪承疇合孫傳庭並剿河南寇吏科給事中劉含輝言秦中開采非便不聽辛酉進外戚田弘遇太子太保左都督罷禮部尙書姜逢元兵部尙書王業浩戊辰吏科給事中陳啟新奏去年順天角�羊元馬之驪文體荒謬主考黃景昉劾吏科無衡文之權啟新非知文之士��玄肆譏評殊屬厚顏上竟停馬之驪會試總督盧象升上言剿賊需兵用兵需餉此恆理也乃今日兵少而寇多兵饑而寇飽兵勞而寇佚日復一日愈剿愈繁生靈塗炭已甚事至此不淂不用權宜矣臣有阻寇疑寇亂寇之法一立寨團築濠塹以阻寇一挑鄕勇設遊兵以疑寇一收資糧斂頭畜以饑寇上是之安慶生蔣臣奏閣臣孔貞運會試錄文沮抑薦舉因著皇明薦舉考皆采集寶訓諸書通政使張紹先因言薦舉考事系陳言並取以聞閣臣惡之構於上言稱以祖訓爲陳言大不敬命議紹先等罪甲戌召林欲楫爲禮部尙書

崇禎實錄卷之十一懷宗端皇帝十一

崇禎十一年春正月乙丑朔上以任丘淸苑淶水遷安大城定興通州各官貪縱不法命逮入蓋內詗淂也因責撫按不先劾溺職且言近畿如此遠地可知命部院申飭丙寅大學士王士俊罷戊辰日講官吳偉業奏首輔張至發黨附溫體仁新猷方始故轍猶存乞申諭攺圖以收後效己巳諭史館四人值召對記注仍於閣臣閱進辛未享太廟壬申光澤鉛山間有棋山妖人假燒香聚黨謀逆丙子夜圍鉛山城分守湖東道林日瑞預聞爲備次日擊敗之搗祺山破散其黨戊寅工科給事中傅元初請開福建海禁通市佐餉命部議行之壬午皇太子冠明日禦殿受賀戊子裁南京冗官八十九員癸巳蠲漢中逋租仍賑之諭歷法仍遵會典行大統歷如交食經緯晦朔弦望許張守登等旁考推測二月己未朔吏部尙書田惟嘉以保舉試授知州五人知縣二十一人州同知三人判官五人縣丞主簿各七人寇陷瀘溪縣辛丑皇太子出閣就講文華殿癸卯巡按河南禦史張任學攺都督僉事總兵官鎭守湖南任學欲薦故丹徒知縣張放因極詆諸總兵不足恃盛稱文吏有奇才可禦寇上竟命任學官總兵一時異之下刑部尙書鄭三俊於獄初寶源局鑄錢穴墻構姦又有隱屯豆七千餘石者事下刑部如律抵罪上以爲輕屢履如故並逮郎中熊經主事駱方璽王家錄訊之丙午禦經筵畢召詹事府翰林院諸臣顧錫疇等二十餘人問保舉考選孰爲淂人少詹事黃道周言樹人如樹木湏養數十年始堪任用近來人才遠不及古況摧殘之後必湏深加培養旣復班又詢之對曰立朝之才本乎心術治邊之才存乎形勢先年督府未講形勢要害事旣不效輙謂兵餉不足其實新舊餉約千二百萬可養四十萬之師今寧錦三協兵僅十六萬似不煩別求供之用也庶子黃景昉請宥鄭三俊上曰三俊蒙狥𨿽淸何濟又命諸臣各陳所見上曰言湏可行如故講官姚希孟等竟欲折漕一年事豈可行楊廷麟奏言自溫體仁薦唐世濟王應熊薦王繼章二臣皆敗薦者無恙連坐之法先不行於大臣而欲收保舉之效得乎上色動默然久之命諸臣出宴午門之廡南京應天府丞徐石麒入賀上言鄭三俊昔事神祖歷著勞勩迨事皇上十年矣一生風力屢挫姦佞四壁蕭然素標淸骨今爲司寇炊煙不繼下理之日姦胥獘役酌酒相賀廉介之風尙可想見𨿽一時膠守城例往復移會似屬推諉罪誠有之至於朋謀欺罔臣敢剖心代明以祈皇上始終保全當三俊考滿人皆以淂進勛階爲榮獨乞身再三不蒙兪允向令皇上俯從其請賜之骸骨豈不爲熙朝優老盛事乎而忽釀骫法之罪三俊之辱亦朝廷之辱也失出臣子小過好生人主大徳今皇上以輕擬之過深督三俊將來必承順風旨以鍜煉爲能事而反負皇上愼獄之本意矣庚戌上禦門召諸臣申飭釋三俊於獄令其回籍𨿽諸臣互救上亦知其淸節也山西代州知州郭正中奏先臣吳與弼陳眞晟蔡淸羅洪先羅汝芳宜從祀孔子廟庭報聞諭兵部開采山西陜西河南山礦以部覆不便而止李自成初奔蜀孑身入楚依張獻忠不許至竹溪獻忠謀殺之遁去西安大風霾三月丙寅插漢部目赤食等六十騎薄張家口講賞明日又二百騎脇索參將姜名武乞備之丁卯大同大雪戊辰淸兵攻宣府羊房膳甲戌晉江諸生蔡鼎奏言臣嘗西遊宣云見宣府之右衛膳房柴溝平野低垣夷曠殆數百里雲中之鎭邊守口坦迆亦然是宣云之有可慮也雲中頻年饑荒士馬艱食較宣尢甚巢丕昌孔有徳之徒姦謀相引豈可不早杜耶所入果在宣府則所中必及眞定保定以向所未及其掠必厚龍門紫﹤並刂﹥綢繆正在此時凡關內郡縣最衝次衝皆宜增險設旅擇吏申法關外諸堡或並或棄或增或減亦當早定以重邊防通政司格之不上四川寇走階文間總督孫傳庭令總兵曹變蛟截剿自趨鄠縣策應工科給事中吳宇英劾其縱寇入蜀不問戊寅大學士賀逢聖致仕逮巡撫四川右僉都禦史王維章總兵侯良柱初陜西寇破寧羗趨廣元白水犯龍安府出錦州直犯成都大殺掠仍出階徽向陜西屯襲乙酉司經局正字黃應恩削籍應恩交通中外出入中官門舊制詞臣於中書特從吏卽積資至九卿不淂鈞禮張至發外入廢掌故應恩挾中官重心益驕翰林院簡討楊士聰與語不合卽具奏又移書至發責數之至發陰右應恩而應恩撰故總督楊鶴贈誥文呈失注職名上怒其違玩大理寺副曹荃又劾應恩通賄並劾至發遂下應恩獄論死吏部尙書田惟嘉免兵科給事中淩義渠劾其貪黷也丁亥總督川湖云廣貴州軍務少師兵部尙書兼右都禦史朱爕元卒爕元浙江山陰人萬曆壬辰進嘗知蘇州有惠政奢寅叛是時爕元爲四川布政使力守成都進巡撫卒平其亂進總督明敏有器度善用人黔蜀多故所向成功安位納土西南賴之年七十三予祭葬贈太師世錦衣衛指揮使癸巳兵科張縉彥奏言臣任淸澗知縣於兵情賊勢親見有素蓋賊之得勢在流而賊之失勢在止賊之長技在分而賊之窮技在合賊之乘時在夏秋而賊之失時在冬春昔大賊王嘉胤破河曲據其城曹文詔等奪門砍殺而嘉胤殲李老柴破中部據其城巡撫練國事督兵攻圍而老柴擒神一元破寧塞據其城在光先費邑宰等與戰而一元死譚雄破安塞據其城王承恩李卑等攻圍而譚雄誅此皆守而不去之賊故速死也過天星老犭�回犭�回混十萬等所破城邑亡算或本日卽出或一二日卽出官兵未至蚤已奔逸此皆流而不居之賊故緩死也賊入晉豫以來分頭成夥在秦西安延慶鞏平漢興�雒旣無處不被賊而汝雒開歸黃頴亳以及江北又無處不被賊豈賊眞有數十百萬蓋分股以披其黨牽掣我兵故見多也若可天飛之賊合於鉄角城則盡殲不粘泥之賊合於西川亦盡滅卽前總督陳奇瑜驅天下之賊盡合漢中出棧道關政一可鼓而滅乃以招安致敗不可復收古人以八日而平賊數萬者利其合也夏秋之間芻糧盡在場圃足供士馬之資冬春非破城攻堡不能淂食官兵促之則尢易故時有利不利也今若殺賊惟在亂其所長而使之短破其所淂而使之失直截以攻之分畨兩軍一追一駐賊當之必破矣賊黨𨿽眾大都觀望其先倡者不過一二枝故盡一股則論賞不必事平匯敍縱一股則論罰不許報級塞責賊不望風而靡未之有也上是之是月新鄕雨黑水是春熒惑在大火徘徊氐房夏四月丙申奪總督洪承疇爵仍侍郎總兵左光先曹變蛟並奪五級限五月盡賊戊戌新廠災斃七百餘人先是總理熊文燦專主撫盜張獻忠佯許之文燦請貸其罪安置保康山中報可獻忠求襄陽一郡以屯其軍文燦議餉二萬人獻忠乞餉十萬人遷延未就是月辛未降於谷城文燦受之工科給事中沈胤培﹤鋶﹣釒﹥爭之不淂於是諸賊益輕王師蔓不可制甲辰以劉之鳳爲刑部尙書乙巳禦經筵畢召六部諸臣楊嗣昌述孟子善戰者服上刑語蓋欲款塞借之窺上指上曰此昔賢爲列國兵爭柰何欲出漢人下策今後勿復爾爾又言湖廣巡撫余應桂任將之失嗣章等上章引罪戊申兵科都給事中姚思孝奏言開市撫賞目前一大機也但不卽輕給稍示鄭重波遂其欲吾亦濟其事何損威失體之憂楊嗣昌覆奏先朝封貢撫賞名甚尊體甚正今又一時也暫退政我成事之會密詢邊臣各出所長臣何敢偏執以防大計大學士張至發罷孔貞運致仕己酉丑刻熒惑逆行尾八度掩於月自春至秋熒惑守尾百五十餘日始退上諭禮部火星違度朕先素服減膳其諸臣各引罪修省辛酉上禦中左門召考選諸臣五人爲班遞進問足食計知縣曾就義曰百姓之困皆由吏之不廉使守令俱廉卽稍從加派以濟軍需未爲不可上拔第一五月癸亥朔總督盧象升乞守制總督大同山西等處禦馬監太監陳貴奏畱從之兵科給事中錢增劾楊嗣昌主款非是嗣昌引罪丙寅以�周祚爲吏部尙書己巳浙江提學僉事劉鱗長言七事曰尊聖道曰卹靖難諸臣曰定禮制出繼子爲本生父母喪服小祥內服斬衰稱降制小祥外如伯叔服稱心制曰射禮曰訪逸才曰淸庠序曰重教職禮部議之楊嗣昌奏言臣聞月食五星古來變異史不絕書然亦觀其時政事相感災祥之應不一其致昔漢光武帝建武二十三年月食火星明年呼韓邪單於款五原塞唐憲宗元和元年月食熒惑其年田興以魏慱來降宋太宗太平興國三年月掩熒惑明年興師滅北漢遂徵契丹連年兵敗今者月食火星猶幸在尾內則陰宮外當陰國主上修徳以召和治內以感外必有災而不害者矣丁丑工科都給事中何楷上言火星四月廿六夜逆行至尾八度爲月所掩今五月望日已退至尾初度漸次入心古人皆言月變修刑又言禮虧則罰見熒惑誠欲措刑莫如右禮誠欲右禮盍先省刑今爰書之煩極矣部司議宥止於重辟數人而未結之案先後累累誰復過而問焉會典熱審事例有輕重囚犯急與問理及出獄聽候之令今亦可仿而行之楊嗣昌縷縷援引出何典記其言建武款塞者欲借以伸市賞之說也其言元和宣慰者欲借以伸招撫之說也其言太平興國連年兵敗者欲借以伸不敢用兵之說也附會誠巧矯誣實甚念皇上察之癸酉許總督宣大山西軍務盧象升守制戊寅遵化喜峯口雪三尺丙戌始定髙墻罪宗五年審例又京師官民殊死以下許保候卽結六月癸巳安民廠災傷萬餘人武庫幾空發五千金賑卹召陳新甲爲兵部右侍郎兼右僉都禦史總督宣大山西軍務先是有旨並推在籍守制蓋揚嗣昌爲新甲地也丁酉湖廣道試禦史林蘭友劾大學士張至發票擬屢誤經畫無聞並言兵部尙書楊嗣昌主畫中樞束手無策惟求市賞苟且僥幸是豈皇上所以奪情意乎忤旨謫外辛丑召惠世揚爲兵部右侍郎己酉召吏部尙書�國祚等見於中極殿諭以新維馮元飈巡撫陜西元飈殊非巡撫才餘各問兵食計戶部尙書程國祥言京師賃房月租及天下會館租歲可得五十萬工部右侍郎蔡國用言崇文宣武街石除中道外可培修外城識者笑之丙辰以盧升象爲兵部尙書仍總督候代乙卯以禮部侍郎傅冠戶部尙書程國祥兵部尙書楊嗣昌工部右侍郎蔡國用俱爲禮部尙書禮部右侍郎方逢年大理寺少卿範復粹俱除禮部左侍郎並兼東閣大學士直文淵閣嗣昌仍署兵部是月京師山東河南大旱蝗淸兵屯大靑山議和巡撫遼東方一��滲奏聞以我弱引隆慶封俺答故事兵部尙書楊嗣昌陰主之秋七月戊戌朔命楊嗣昌大祀大慶曁傳制頒詔諸大典不預直閣素服進朝日講召見如常服隨班先是嗣昌奉詔於二月趨朝時父服閱十八月母服才五月也工科給事中何楷劾楊嗣昌入閣吉服忘親上以楷苛求切責之己亥前少師大學士溫體仁卒贈太傅謚文忠甲申廷議以體仁姦佞異常貽毒深遠宜削謚蔭以昭公道遂奪其謚少詹事學士黃道周奏言宣大總督部推有在籍守制之命遂舉陳新甲天下卽乏才未宜移借及此也陛下亦念在廷諸臣豈無一定策效謀者而空破非常之格以奉不祥之人責其成功萬萬不可又力斥款議曰無論必不可款款必不可成成必不可久卽款矣成矣久矣以視寧錦遵薊宣大之師何處可撤而辶�處謂款之後可撤兵中原以討流寇此亦不思之甚矣召文武大臣於平臺及黃道周上諭吏部尙書商周祚枚卜濫狥周祚引咎次問楊嗣昌哨騎六千送炮各路柰何對曰今秋事殆未然又塞外險阻車炮恐非所便次問道周曰朕自禦經筵後略知學問無所爲而爲之謂之天理有所爲而爲之謂之人欲爾前﹤鋶﹣釒﹥時適當枚卜果無所爲乎對曰臣無所私上曰前月二十八日推陳新甲何不拜﹤鋶﹣釒﹥對曰禦史林蘭友給事何楷已有劾﹤鋶﹣釒﹥臣以同鄕恐涉嫌疑上曰今何遂無嫌耶曰天下綱常邊疆大計失今不言後將無及且臣所惜者綱常名義非私也上曰淸𨿽美徳不可傲物遂非伯夷爲聖之淸若小廉曲謹不受饋遺此可爲廉未可爲淸也道周曰伯夷全忠孝之節孔子遂許其仁上怒其彊說道周又極詆楊嗣昌奪情蔑倫嗣昌卽出曰臣不生於空桑豈遂不知父母臣嘗再辭而明旨惇迫甚至黃道周學行人宗臣實仰企之乃今謂不如鄭鄤臣始太息絕望鄤之杖母行同梟獍道周又不如鄤何言綱常耶道周曰臣言文章不如鄭鄤上責其朋比道周曰眾惡必察豈淂爲比上曰嗣昌薦陳新甲何云邪徑曰臣不識新甲但蜀人皆言之上曰孔子誅少正卯當時亦稱聞人惟以心逆而險行僻而堅言僞而辧順非而澤記醜而博不免孔子之誅今之人率多類此道周曰少正卯心在欺世盜名臣之心在明倫篤行上以褊激怒口叱道周去道周曰臣今日不盡言則臣�陛下陛下今日殺臣則陛下�臣上曰爾讀書有年祗成侫口道周又辧忠侫之分上怒甚嗣昌乞優容之上曰道周放恣此已爲優容矣諸臣退上召回諭以毋黨同伐異宜共修職業戊申趣錦衣衛上鄭鄤獄庚戌翰林院修撰劉同升編修趙士春各﹤鋶﹣釒﹥救黃道周劾楊嗣昌衛景瑗﹤鋶﹣釒﹥如之甲寅工科都給事中何楷試禦史林蘭友又申救道周遂降楷二級調用蘭友降一級尋謫道周江西知事劉同升福建知事趙士春簡較丙辰以李待問爲戶部尙書翰林院侍讀王鐸上言聞朝廷有撫和之議不勝愕然損雷霆之積威修金繒之輕舉臣之所大惑也時傳揚嗣昌方一��滲及太監髙起潛密發黃金八萬銀十萬講款刑部主事張若麒乞錄當日召對語以示中外報聞八月辛卯朔洪承疇報陜西賊剿降略盡先是賊自蜀還陜西爲龍安土司邀擊賊奔潰余半出山谷承疇勒兵以待是賊眾盡散李自成獨乘騾日行六百里走商雒龍駒寨至浙川老犭�回犭�回營臥疾半年餘授以數百人仍攻剽丁酉安定門火藥局復災癸卯流寇自虹縣陷睢寧敕戒嘉定伯周奎左都督田弘遇右都督袁祐務並諭外戚郭振明等曰爾輩姻聯帝室祿享天糈惟有厚徳餋儉以保身名乃或蔑棄禮法淩虐黎庶人怨天怒上干國法卽拊心自悔嗟何及矣我宣宗章皇帝外戚事鑑分別善惡各有報驗足示勸戒特賜省覽其共勗之時外戚張春等誑財虐民厚徵子錢奪人田宅子女故有此諭癸丑大學士傅冠致仕屬部哈喇等求款市總督宣大盧象升以聞九月丁丑逮南京禦史成勇勇劾楊嗣昌不終喪制忠孝兩虧上怒逮訊之先是南京戶科給事中張焜芳劾前巡鹽禦史史﹤範土﹥侵鹽課事時﹤範土﹥已授太僕寺少卿逮下獄至是奏辧兼言焜芳朋黨姦貪狀不聽奪焜芳等淸兵約西人大舉分入西協墻子嶺中協靑山口墻子嶺險峻因蟻附而上三日夜始入內地人俱困乏竟無人襲擊之者總兵吳國俊守墻子路戰敗走密雲總督薊遼兵部右侍郎吳阿衡敗沒於密雲初監視太監鄧希詔誕日阿衡及國俊等俱趨賀聞警倉猝而回調禦失措故及於難淸兵入墻子路待靑山之眾以越遷安薄豊潤遼東副總兵丁志祥竇浚等來援夜戰淸兵稍退引而南下冬十月庚寅朔戒嚴京師守備徵遼東前鋒總兵祖大壽入援畱巡撫方一��滲朱國棟陳祖苞分守命總督宣大盧象升以總兵楊國柱虎大威進易州出其左且陛見移靑登萊天津之兵出其右檄總兵劉澤淸以山東兵遏其前髙起潛爲應援癸卯召文武太臣及總督盧象升於武英殿上問象升方略對曰命臣督師臣意主戰上色動久之不懌曰朝廷未云撫乃外議何辶�處信也象升因言淸勢甚盛事機難料或偪陵寢以震人心或趨神京以撼根本或分出畿南扼我糧道我集兵備之則寡發而多失分兵四應又散出無功兵少不備食少生亂事皆可慮上壯之命出與楊嗣昌議象升甫言戰嗣昌消阻齕不能語徒戒勿浪戰象升徑起別還昌平甲午象升以兵三萬扼昌平時淸兵日南不可遏象升曰召諸帥約曰刃必見血人必帶傷馬必喘汗違者斬令各選勁卒期八月十五夜分四路襲營髙起潛遺書阻之象升請分兵楊嗣昌以宣府大同山西兵屬象升號二萬象升誓師於鞏華城刻期赴晉卽慷慨涕下如雨嗣昌不能平亦思有以阻之奉命令赴通州就起潛不應嗣昌又促之象升嘆曰嗣昌不過授意總監撓我師期耳恚甚會嗣昌赴軍中象升曰公等堅意撫款獨不言城下之盟春秋恥之且象升握尙方劍今日顧唯唯從若議袁崇煥之禍且立至縱不畏禍寧不念衰衣引紼之身又不能移孝作忠奮身報國將忠孝胥失何顏面立人世乎嗣昌色戰旣而曰公誤矣誰言撫者象升曰周元忠赴彼講款數日往來其事始薊鎭督監受成於公通國共聞誰可諱也周元忠蓋瞽人賣卜者善遼人故遣之淸時亦以事重大乃令瞽者講款不信欲斬元忠乞哀乃止時上憂甚嗣昌密奏曰臣惟不南耳果盡南不果捐數十城我援師麕集可使隻輪不返上善之壬寅撤召孫傳庭洪承疇入援甲辰髙起潛部將劉伯祿兵敗於蘆溝橋戊申命諸大臣分守都門雲南道禦史郭景昌因召對言楊嗣昌調度失宜並列太監髙起潛備禦失策狀上不答景昌而曰公誤矣誰言撫者象升曰周元忠赴彼講款數日往來其事始薊鎭督監受成於公通國共聞誰可諱也周元忠蓋瞽人賣卜者善遼人故遣之淸時亦以事重大乃令瞽者講款不信欲斬元忠乞哀乃止時上憂甚嗣昌密奏曰臣惟不南耳果盡南不果捐數十城我援師麕集可使隻輪不返上善之壬寅撤召孫傳庭洪承疇入援甲辰髙起潛部將劉伯祿兵敗於蘆溝橋戊申命諸大臣分守都門雲南道禦史郭景昌因召對言楊嗣昌調度失宜並列太監髙起潛備禦失策狀上不答景昌退上書劾嗣昌事小樂天之說起而遂無事大畏天之心致邊備日弛將士觀望互相欺餙彼自謂有學有才實一無膽無識之小人耳蓋學不知盡忠竭孝學之蠹也才以供餙姦掩非才之賊也聞入口魂魄墮地手足無措托言輕戰必誤封疆迨屢深入失機位況言未必入今已至口矣又言淸無火器今且載炮入矣惟乞皇上立誅嗣昌正其誤國之罪﹤鋶﹣釒﹥上不問十一月辛酉京師閉門自守癸亥淸兵良鄕髙陽涿州向河間自入塞分四道一趨滄灞一趨山東濟南一趨臨淸一趨彰徳衛輝丙寅召對文武大臣並召工部給事中範淑泰淑泰曰今兵已臨城尙無定議不知戰款何出上問誰款曰外間皆有此議上深憂餉詘寺丞戈允禮因言借貸淑泰曰戎事在於行法今法不行而憂餉卽雨金雨粟亦有何濟上曰朝廷之上何嘗不欲行法大學士劉宇亮自請視師上壯之旋又自攺察閱上不懌以翰林院編修楊廷麟爲兵部贊畫主事赴總督盧象升行營先是廷麟上言陛下有大臣無禦侮之才髙起潛方一��滲曰當款楊嗣昌亦曰當款吳阿衡曰款必可恃嗣昌亦曰款必可恃表裏煽謀宣情泄弱聞之鹹有侮心一旦東西合約墻嶺失守款之誤國遂至此極也惟冀陛下赫然一怒明正言款之罪諭督臣集諸路援師不從中制其先在擇士其次在據勢其次又在用間今事鮮任人而耑任嗣昌聞人語戰色變南仲在內李綱無功潛善秉成宗澤隕恨國有若人豈社稷之福哉旣攺官從軍象升謂廷麟曰勢甚盛官兵趣之不返山陵卽迫京師我兵寡食乏不戰益輕我如戰必生他端公爲我往眞定與諸臣守乞糧我且悉兵誓一死報國耳丁卯淸兵薄景州太監劉元斌聞召走徳州淸兵入髙陽少師大學士孫承宗死之始淸兵攻三日且退淩晨噪城下守者亦噪軍中某善兵法者曰此城易破也承宗被執自經子尙寶司丞鑰貢士鉁等俱死知縣雷之渤遁免承宗萬曆甲辰廷試及第生平博涉羣書尢諳兵書總理關邊時整頓兵馬按行險隘用遼士撫西人甚有功於邊疆承宗旣狥難之渤宣言孫相故靳餉生變當事惑其說未卹己卯始復原官予祭九壇贈太傅己酉淸兵入衡水武邑棗彊雞澤文安霸州阜城甲子括廢銅鑄錢淸兵薄徳州渡河歷臨淸分道一趨髙唐一趨濟寧合於濟南十二月辛卯命大學士劉宇亮督察各鎭援兵奪盧象升兵部尙書仍同髙起潛戴罪初欲以孫傳庭代象升薛國觀楊嗣昌奏易帥恐緩期不若畱象升責其後效乙未吏部尙書�周祚罷丁酉命洪承疇入援時淸兵連破平鄕南河沙河元氏贊皇臨城髙邑獻縣戊戌賜孫傳庭尙方劍總督各鎭援兵庚子大學士方逢年罷盧象升戰於賈莊敗績死之象升所部兵不滿萬而淸兵分道至勢甚盛象升戰慶都斬百餘級總兵楊國柱虎大威又接戰殺傷相當象升銳志合兵將伺其隙夾擊之而上督戰甚急象升遂分兵援眞定身至保定決戰至槁城謂楊廷麟曰公回眞定力求髙起潛相援起潛不報去營近五十里意引兵走臨淸象升將兵五千乏食哀呼莫之應晨出帳北向拜曰吾與爾輩並受國恩患不得死勿患不淂生眾皆泣於是拔程兼程至賈莊擊賊射一騎殪之淸兵合圍象升軍疾馳衝之淸兵退象升曰今𨿽勝彼必忿集乘我愼勿怠明日淸兵突象升營象升曰誰爲我取彼者總兵虎大威馳戰不勝且郤象升大呼曰虎將軍今吾效命之秋也毋自愛乃招後騎皆往奮刀督戰身中二矢二刃猶號呼不已馬蹶遇害年三十九大威國柱皆潰圍出起潛聞之欲西遁皇辶�處還東行二十里值伏師潰僅以身免大學士劉宇亮次定州聞敗僕地遂入保定總督孫傳庭行營而象升以嗣昌起潛妒之謂象升曰實不死迨十五年予祭葬贈戶部尙書謚忠烈是役也失亡萬計部將千總張國棟趨報嗣昌嗣昌欲增餙象升退怯狀據以上聞國棟不肯承嗣昌怒搒掠倍至終不易奮身曰死則死耳誣忠臣爲逗畱義實不忍初象升與嗣昌爭事時斥嗣昌爲秦檜嗣昌怒曰君其自爲嶽飛至是果爲嗣昌所陷云丁未以總督兵敗削楊嗣昌三級失城各官余世名鄭以誠侯光國葉夢熊逮下刑部論辟以禦馬太監邊永淸分守薊鎭西協兵部贊畫主事楊廷麟以盧象升事聞上謂大臣陣亡𨿽可痛悼但恨其調度乖錯蓋楊嗣昌中之也太監髙起潛懼並罪遂諱象升死嗣昌復遣帳下卒三人往驗報死狀切責之二人因模稜以對有兪某對復如前竟杖斃焉更命順徳知府於頴核之頴曰日者從定州城外得尙書遺骸雜刀中矢血漬麻衣上設祭泣軍民莫不雨泣淸兵連入昌平寶坻平谷薊霸景趙淸河良鄕乙卯入東昌援師四集俱觀望莫敢擊中外切齒丁巳陷王田知縣楊初芳降諸生桑開基死之崇禎實錄卷之十二懷宗端皇帝十二

崇禎十二年春正月庚申淸兵入濟南先是巡撫顏繼祖奉命移徳州淸兵猝城至梯城而上吏卒駭遁巡按按禦史宋學士朱方肩輿出院聞登西城役隸奔散學朱因遇害同時左布政使張秉文督糧道副使散學鄧謙濟南道副使周之訓都轉鹽運使唐世熊濟南知府苟好善及歷城臨池武城博平荏平諸縣令俱死之副總兵祖﹤宀十見﹥以三百騎援濟南敗沒徳王被執諸郡王並見殺壬戌淸兵入靑縣乙丑敍緝姦功東廠太監王之心及曹化淳蔭錦衣衛百戶丙寅享太廟吏科都給事中郭九鼎請行營設監軍專紀功罪從之戊辰督察大學士劉宇亮總督孫傳庭會兵十八萬自晉州援濟南祖大壽亦自靑州至命雲南道禦史郭景昌巡按山東兼核城陷之故景昌至瘞濟南城中積屍十三萬餘悉發倉粟賑貧民甲戌淸兵自濟南取東平乙亥入莘縣復至濟寧臨淸固城丙子取營丘館陶淸兵取慶雲東光海豊遂東行庚辰入冠縣甲申淸兵至張秋東平入汶上焚康莊驛攻兗州距徐州百餘里居人南渡安慶巡撫史可法駐徐州劉宇亮孫傳庭會師於大城壬申以甄淑爲刑部尙書丁亥以莊欽鄰爲吏部尙書欽鄰五閱月不至罷之楊嗣昌請移登萊總兵於臨淸護南北倉又郡縣鄕兵或攺府佐爲將領兵佐爲守備縣佐爲守備縣佐爲把總否則裁儒學訓導一員代補武秩文武相兼古制也至於市馬西寧道遠近池馬弱宜委官買山東河南牝馬如鎭將給百匹守備把總給五十匹放牧孳生十年內自見蕃息矣上是之二月己丑朔以司禮太監崔琳淸理兩浙鹽課各項賦稅丙申督察大學士劉宇亮削籍淸兵退官兵復屯滄州鹽山宇亮奏劾諸將不戰因及總兵劉光祚而楊嗣昌謀逐宇亮請誅光祚適武淸戰捷宇亮下光祚武淸縣獄以請且告捷上以劾敍臣舛互切責之削籍說者謂宇亮入光祚厚賂云宇亮素善擊劍好談兵及在行間迄無寸功楊嗣昌南徵不復周延儒北討殞身李建泰西出辱及簡書一時談兵諸相皆無實效云戊戌諸奏斬三千餘級祖大壽張進忠伏兵寶坻之楊家莊邀斬亦奏千餘級大抵逃回難民也淸兵迂道此還西至靑山口總兵陳國威於喜峯口卻之庚子晨刻日旁有白丸色微紅申刻又黑气掩日日光磨蕩久之黑气始散乙巳保定天鳴癸卯修撰劉理順上言六事作士气矜民窮簡良吏定師期信賞罰招脇從上是之先是貴州道禦史王聚奎劾刑科謫聚奎山西按察司照磨並罷先春先春前河南布政使以翰林院編修林增志薦入遂責增志增志亦引罪三月壬戌淸兵趨豊潤副總兵楊徳政虎大威禦卻之京營各鎭兵戰於太平塞北報捷丙寅淸兵至冷口聞有備引去復出靑山口戊辰淸兵盡出塞計深入二千里歷五閱月破七十餘城殺親王隳省會中國援兵環合未嘗少挫也庚午逮都督僉事河南總兵官張任學任學覬任開府竟淂右階大沮悔一籌莫展遂被逮甲午以徳王變告慰太廟遣諭各籓丁丑奪大學士楊士昌秩仍令視事戊寅上孝純淵穆慈順肅恭毗天鐘聖皇后尊謚頒招天下太后上生母也總兵陳洪範擊賊南陽之李公店不勝左良玉戰內鄕大敗之皇子慈薨追封悼王謚曰右給事中陳啟新緘末溺職上怒命議聚奎罪左僉都禦史李先春議當奪俸上不懌懷乙酉召參議鄭二陽於平臺問練兵措餉計對曰臣初到揚州各營設有官兵向多虛冒臣刻意簡練故歷年防寇不請一兵一餉上曰此一方事也謂天下何對曰大抵額設之兵原有額餉但求實練則兵不虛冒餉是足用是核兵卽足餉也若兵不實練𨿽措餉何益上曰近者各處災傷乏餉柰何對曰裁不急之官亦可省費如揚州有督餉主事不如以巡按趣之上曰督餉主事非定例也二陽又曰臣見殘破州縣慶都欒城亟宜下﹤宀十見﹥大之詔收拾人心上稱善夏四月戊子朔諭兵部匯集崇禎七年後條奏修練儲備之法刊布天下免髙淳去年旱蝗田租壬辰命駙馬都尉鞏永固往濟南告慰先徳王園吏科給事中吳麟徵請復故大學士文震孟官並求恩卹上從之命復其爵癸卯禮科給事中姜埰上言近月以來皆傳皇上於內廷建設齋醮臣竊疑之正徳初年從事內典遣太監劉允馳驅西域糜費大官訛傳道路皇上懲前毖後聰明絕世豈眞見不及此固曰聊復爾爾然唐虞之﹤宀十見﹥仁必非佛氏之慈悲也宗社之安危必非佛氏之禍福也顧役役焉以九重之尊嚴從西竺之繁文臣必不敢以爲可也山西道禦史廖惟義亦言之不聽諭釋輕系河南貢士牛金星有罪戍邊戊申大學士程國祥致仕丙辰巡按山東禦史郭景昌上言濟南失事劾楊嗣昌略曰濟南籓封之變誰司中樞而被禍至此豈非嗣昌拱手送耶若不先正其辜混辱朝班仍議人之功罪功罪愈爲不明何以懲前毖後乎上怒其黨同伐異借事攻詆逮下獄景昌又從獄中復劾嗣昌謂忠侫分塗止論臣言之當否何論臣迹之同異上切責之戍代州是月京城浚濠廣五丈深三丈給事中夏尙絅上言連年率皆籓籬失守門庭無恙若使塹水足拒則通徳滄濟其爲廣川巨浸何限而揚鞭飛渡如入無人控扼險要在人不在險明矣今擲此百萬於水濱孰若移而用之於巖疆防禦要害使不敢躪入之爲得哉五月丁巳朔大學士楊嗣昌奏失事五案曰失機曰陷城曰通款曰籓變曰損將上從之戊午修奉先殿成庚申楊嗣昌薦宣大總督傅宗龍自代召爲兵部尙書甲子以兵部右侍郎魏照乘禮部侍郎張四知姚明恭爲兵部尙書兼東閣大學士直文淵閣乙丑降盜張獻忠叛於谷城殺知縣阮之鈿劫監軍僉事張大經因走房縣攻陷之餘盜羅汝才李自成等五部並州均州丙寅隴西大雨雹己巳工部尙書蔡思充致仕出帑金三十萬濟餉仍命後償之山西按察副使魏士章請禁有司收賦耗羨遣京官搜括天下錢糧充餉從之六月己丑以蔡國用範復粹爲戶部尙書兼文淵閣大學士敍守禦功復以楊嗣昌爲兵部尙書其姚明恭張四知魏照乘各賜金幣蔭子入國子監前大學士張至發孔貞運劉宇亮傅冠程國祥方逢年各賜金幣有差有差太監曹化淳蔭錦衣衛指揮同知劉元斌盧九徳李承芳卞希孔王裕民王徳化並蔭錦衣衛指揮僉事戶部請遣給事中六人分督直隸浙江湖廣河南江西山西陜西錢糧從之總督薊遼洪承疇奏言屬部明暗等屢乞撫賞今後若邊警不由西協則撫賞如故否則導禍無疑卽革賞進剿從之庚子火藥局災甲寅特免海州田租秋七月戊午以司禮太監張榮提督九門司禮太監王裕民總督京營光祿寺卿李天經上西人湯若望坤輿格致書三卷命進覽逮總督孫傳庭時傳庭假耳瞶不任事托巡按禦史伐請教諭某以傳庭同鄕候之密語偵其詐訐奏故逮傳庭及禦史左良玉追張獻忠於房縣兵敗中軍羅岱死之是月徳王遣內官王朝進都司徐文師上書從廣寧入參將夏成徳以聞禦史汪承詔上言宜火其書勿令傳外王朝進等宜編置遠方如皇上篤展親之念宜別遣邊人量賚用物俾申徳意若曰王失守社稷遠播沙漠庶幾上天悔禍隆禮有加王宜優遊塞外以終天年朕已撫王嗣子俾纘舊服俟其成立當使自將待邊以泄王憤如此庶彼知朝廷大義可杜其淩侮報聞八月庚寅召還謝升爲太子太保吏部尙書誅文武失事諸臣三十二人巡撫張其平陳祖苞總兵倪寵內監鄧希詔等庚戌故庶�士鄭鄤磔於市先是中書舍人許曦訐奏鄭鄤不孝瀆倫與溫體仁﹤鋶﹣釒﹥合令法司定罪擬辟上命加等鄤武進人初選庶�士卽有直諫聲讀書能文故文震孟黃道周皆與之遊當時欲借鄤傾震孟道周故讞駁逾重而鄤居鄕多淫傲不法遂罹慘禍詣西市尙大呼冤廷臣皆畏怯莫敢申救九月壬戌命大學士楊嗣昌以兵部尙書督師討賊賜尙方劍給帑金四萬賞功牌千五百蟒紵緋絹各五百丁卯宴於平臺後殿上手觴嗣昌三爵賜詩勒詩於文廟嗣昌南徵會兵十萬本折色二百餘萬誅元氏知縣劉業爃城陷通款籍其家兄編管二千里妻女入官爲奴己亥免唐縣等四十州縣去年田租十之五禹州等十州縣十之二光州等八州縣十年之五去年之二以司禮太監王徳化提督東廠敍陵殿功賚內外官有差冬十月丙戌彗星見己丑諭停刑庚寅中書舍人陳龍正上言皇上因彗星求直言並諭停刑敬天之道至矣語曰事天以實不以文臣請更進曰事天以恆不以暫何謂實今日求言卹刑之實是也何言恆自今以後弗忘此求言卹刑之心是也上善之鳳陽地震十一月甲寅朔逮總理兵部尙書熊文燦前庶吉士張居請行銅鈔從之辛巳上南郊郊用上辛日從中書舍人陳龍正之議也龍正上郊祀﹤弓攵﹥辧言周郊皆於辛日遂命禮官定爲制戊午仙居知縣過周謀以薛國觀所舉士托熊文舉持金獻國觀乞授禮曹事覺國觀委罪文舉時文舉出主試其父出承之下刑部論戍文舉官如故十二月乙未蕭縣山鳴是年兩京河南山東山西旱饑遂命正一大教眞人張應京禳旱

崇禎實錄卷之十三懷宗端皇帝十三

崇禎十三年春正月癸亥申辧文武章服丁卯夜東方黑气彌空連三夕丙子以陳新甲爲兵部尙書庚辰下阮震亨於鎭撫司獄論死先是東廠獲通賄籍詞連史科都給事中阮震亨吏部尙書謝升又劾之閏月癸未朔命巡城禦史煮粥賑饑發帑八千金賑眞定庚寅浙江永康知縣朱露上言有司恣言科罰俱借禦寇攫取各撫按容隱不以上聞上命申飭各官令露入朝授吏科給事中攺名統鐼甲午中書舍人沈廷揚請試海運從之旣而巡撫登萊都禦史徐人龍又以成山道險不便請罷議諭戶部以永淸保定等處糧芻給畿南饑民抵秋以償楊嗣昌薦推官萬元�楊卓然胡平表等各授監軍道僉事甲辰發帑六千金賑山東丙午浙直大風霾己酉召兵部尙書陳新甲於平臺新甲上保邦十策二月壬子朔杭州城門夜鳴平賊將軍左良玉大破張獻忠於太平縣之瑪瑙山斬二千八百八十七級甲子給楊嗣昌萬金賜鬥牛服嗣昌駐襄陽調度會剿以陜西興安一路失期斬其監軍殷太白流寇掠必陽敍甘敍鎭功復洪承疇太保賜金四十緋蟒一襲辛未羅汝才掠信陽尋陷光州癸酉禮部請增祀北斗於星辰壇許之丁丑令會試貢士先廷對日校射戊寅諭曰日者風霾大作土田亢旱麥苖將槁甚至傷折南郊樹木天心仁愛警示頻仍非政事之多失卽姦貪之縱肆或刑獄之失平抑豪右之侵虐諸如此類皆干天和玆評文武人等直言無隱悉陳利獘以禆時政庚辰又諭曰朕於三月三日始深居齋禱大小臣工痛加修省遣成國公朱純臣鎭遠侯顧肇迹祭告南北郊禮部尙書林欲楫告社稷侍郎王鐸告風雷等壇三月壬午朔永安廠災丁亥楊嗣昌報捷上益發銀牌五百紵絲三百帑金五千犒戰士及陣沒吏卒淸兵至義州欲入錦州總督洪承疇同遼東巡撫方一��滲以前鋒祖大壽團練吳三桂先扼錦州松山禦之各鎭監盡行撤還壬辰免畿郡十一年料匠等銀甲午賑京城貧民各二百錢乙未戶科給事中左﹤棥心﹥第言去歲彗星見下詔停刑而彗卽夕消何今日之不應也臣又思之皇上停刑之詔特其具也今之齋禱猶其文也臣之皇上先以文卽繼以實此時得毋實尙未見而天下不之信乎臣敢直以實進練餉之派以益軍實不得已之事也皇上減兵省餉天下已識加惠之意兵減而餉未減恐貪者藉以餉其私乞皇上下詔﹤宀十見﹥練餉加派之數刑獄以待有罪亦不淂已之事也捧讀詔傳殷殷刑獄是矣乞皇上取獄之輕重一一審之停刑可以消彗豈明刑不足以返風乎如此而天變不止臣不信也戊戌賜貢士魏��滲徳以下三百人進士及第出身有差先是召貢士三十餘人於文華殿上問內外交訌何以報仇雪恥通州魏藻徳進對曰以臣所見不離明問使大小諸臣皆知所恥則才能自生功業自建娓娓數百言更自敍戊寅守城功上心識之故遂首拔辛亥進士姚宗衡等四人授檢討黃雲師等五人授給事中馮垣登等五人授監察禦史顏渾等二人授吏部主事張朝延等七人授兵部主事皆召對稱旨特授是官前此未有也進士張璘然亦與召對面藍上惡之不用璘然心甚不平分賑畿南三萬金是日雨壬寅嘉興天鳴丙午免兩河積逋其災甚者緩徵之餘免八年九年十之三夏四月戊午巡撫江西右僉都禦史角�羊學龍薦舉佐領官及布政司都事黃道周以道周黨邪亂政學龍藐法狥私俱逮下刑部獄廷杖論戍浙西大水庚申命撫按薦舉分治兵治餉才幹實迹如失實連坐至考選大典湏科貢兼收以收人才用之違者罪之以宿州等三十州縣荒災免其八年逋賦丙寅上以吏部考選不列舉貢遂命貢士並歲貢士共二百六十三人俱於六部諸司及推官知縣通行察補並諭吏部此系特用後不爲例癸酉南安惠安同安地震令朝臣及撫按各舉將才己卯以吏部尙書謝升爲禮部尙書禮部右侍郎陳演爲禮部左侍郎各兼東閣大學士直文淵閣五月癸未上北郊丁亥減�州等今年田租戊子量免湖廣田租庚寅命洪承疇出山海關丙申以傅永淳爲吏部尙書上以諸省直山東山西河南陜西各處饑命地方有司官設法賑濟招徠流徙令巡撫巡按躬行州縣定殿最以聞召九卿科道於平臺問禦淸救荒安民三事各以次對徐石麟曰我力未壯宜先定本計後�方略厚撫屬部發其事仇之恥以攜其交守卽爲戰至寧前一帶少出兵堅壁淸野勿與之戰如多出兵則義州必虛督臣卽相機遣兵此守外邊法也若在內邊則畿北閒田悉與軍民屯種擇其壯丁爲兵而後可守矣上命起因退奏救荒在勸富輸粟安民在省官用賢上是之丁酉特授貢生史惇等二十八人爲五部主事時部事殷繁諸臣多髦廢不諳上𨿽破格求財事愈叢脞云戊戌總兵吳三桂劉肇基出杏山前鋒祖大壽以副總兵祖澤遠遇淸兵松杏間三桂受圍肇基救出之副總兵程繼儒臨陣怯承疇斬之軍士俱用命以運河日涸諭責總理河道工部右侍郎張國維貢士吳卿上言張獻忠李自成左革諸賊等眾各數萬獻忠狼貪肆毒自成調度有方左革諸賊尢善偵走如官軍在汝頴襄徳間彼奪鳳陽臨淮一日一夜兼程行數百里而光山固始髙山鋪爲賊往來吳楚之要地莫如設一道臣於此駐兵協剿此亦扼吭之計也然賊分則寡合則眾晝則賊騎相顧夜則賊營遠哨且賊日馳二百里酗酒酖色渴睡不醒若將卒勇敢銜枚夜襲賊不能覺也而兵不殺賊反以仇民窮鄕男婦匿林逃難行間皆割首報功以愚主將主將以愚監紀監紀不知遂奏其功此獘踵行久矣所當痛懲者也己酉大學士姚明參致仕截漕米萬石賑山東六月壬子兵科左給事中陳啟新言海運之利且臨淸副總兵黃胤昌已行之報可命上山東按察僉事來斯行膠萊河說戊午總督宣大張福臻請沿邊屯田免科從之壬戌寇陷大竹縣免霍泰潛山七年以上逋稅之五近年之三癸亥楊嗣昌奏言薊遼總督必湏淂人苟非其人必當速易若大小將官監司府縣或聽督撫自行選舉吏兵二部隨到隨復上命部議覆之禁中外官私書上命大學士薛國觀擬諭不當上旨上怒其不恪遵自取易之以授國觀及攺入復不稱遂大怒令五府九卿議處定國公徐允楨等會議國觀當令致仕刑科給事中袁愷又劾國觀罔上妒賢傅永淳等皆其私人議罪不足蔽辜癸酉國觀免前丁丑秋同相者六人諸相皆罷獨國觀秉政以不次拔自外僚上頗向用之而狼戾忮害因擬票事言者劾其納賄有據被斥戊寅巡撫延綏右僉都禦史劉令譽奏言開渠導河得水田萬畝備救荒之策命漸廣之中書舍人沈廷揚運萬石自淮安廟灣出海十日抵天津己卯輯武經七書大全漕河涸秋七月庚辰朔京省蝗命順天尹發鈔六十錠收之並禳蝗癸未皇五子薨謚曰悼靈王初疾甚忽言九蓮菩薩來云上薄待戚屬不攺殤折且盡上聞之大懼九蓮菩薩者孝定皇后李氏因夢奉祀之後薨像在宮中跨鳳九首至是內臣托皇子神其事上實未嘗至疾所也初籍武淸侯李氏至是命復爵免籍其貲戊子上諭朕念皇孝皇妣終身蔬食布衣以盡孝思少詹事李紹賢上言天子臨禦萬方不宜澹漠自苦不允初中書舍人許曦卿訐鄭鄤事詞連貢士錢霖子錢尙賓爭父婢摻刃上並逮尙賓懼逃山東詐死刑部主事沈延禧納其賂欲脫之事泄下延禧獄刑部尙書甄淑亦罷己丑發二萬金賑順天保定辛卯官軍敗賊於興山斬三千餘級時張獻忠李自成羅汝才劉國龍皆號劇寇去年國龍降於楊嗣昌汝才勢孤遂奔四川平賊將軍左良玉乘賊飲半邊山襲破之蒼梧教諭謝允上言五事先身範核士行正文體定學規重名器從之臨淸副總兵黃胤恩上海運圖曰難易不可不審省費不可不較河渠淺澀必力加挑浚而海則無籍也河水旱漧又必遠借湖泉而海又無籍也此難易審矣登萊陸運所費三緍天津海運不及二錢此費較然矣因列上九議刑科給事中袁愷復劾去輔薛國觀出都門車載極夥所受諸臣賄賂不可勝計遂下鎭撫司鞫國觀從役初上召國觀語及朝士婪賄對曰使廠衛淂人朝士何敢黷貨東廠太監王化民在側汗出浹背於是專偵其陰事以及於敗丁酉以李覺斯爲刑部尙書癸卯楊嗣昌戰再失利奏引罪發五萬金犒師是月總兵曹變蛟左光先吳三桂合禦淸兵於黃士臺凡三戰松山杏山皆捷八月庚戌朔皇第七子生皇貴妃田氏出辛亥以王道直爲左都禦史定淮揚海運五萬石己未戶部主事葉廷秀請﹤宀十見﹥黃道周忤旨杖之削籍庚申發倉粟賑河東饑民纂修玉牒成丙子吏科給事中戴明說上言荒極盜起蠢動壘告皆緣撫按有司素不休養饑荒不卹招徠無策迨盜起議剿死於鋒鏑者此百姓也用兵加餉死於追呼者亦此百姓也今乞責成撫按諸臣以卹荒弭盜爲苐一事上是之加福建參將鄭芝龍署總兵戊寅發帑金三萬賑眞定山東河南饑民九月己卯朔大學士薛國觀削籍吏部尙書傅永淳罷下左副都禦史葉有聲於刑部獄以通賄薛國觀也時株連甚眾松江知府方嶽貢徵上海積逋忤中書舍人王陛彥稱嶽貢饋國觀七百金命逮嶽貢李自成入四川觀音巖三黃嶺又入淨堡初自成犯大昌楊嗣昌與平賊將軍左良玉扼賊於巴西魚復諸山不得逸自成在圍中食盡屢欲自經親從者雙喜輙從救之因令軍中盡殺所掠婦女以五千騎突圍而南丁亥郟縣盜李際遇等眾至五萬總兵王紹禹遣遊擊髙謙擊之斬一千餘級辛卯諭災荒停刑其事關封疆及錢糧剿寇者限刑部五日具獄上以太陽經度舊法於春秋二分各遲二日及冬至時刻互異令監局諸臣加訂命有司祭難民瘞暴骸禦史魏景琦論囚西市斬禦史髙欽舜工部郎中胡璉等以下十五人已論辟忽內臣本淸銜命馳免因釋十一人景琦明日具奏初上諭囚或聲冤者停刑請旨景琦倉卒不辧上怒命下獄戊戌以李日宣爲吏部尙書革左金王諸寇走英山霍山間迫鳳陽命撫監協剿辛丑折徵江南絹布等歲課免隴西五縣逋賊工部請祈谷奉配太祖髙帝仍遵新號行事焚庫內舊神版冬十月戊申朔命抵通州漕米每石帶練米八升以山東河南饑十五年爲始余從明年誅總督尙書熊文燦壬戌出帑金萬兩市舊綿衣二萬給京師貧民丁卯工部請浚胡良河從之逮前總河道工部尙書周鼎鼎去任年餘以河淤逮之時見任張國維不問癸酉兵科都給事中張縉彥上言廣西巡撫林贄爲安南頭目鄭梉代請王爵臣考南安自莫登庸篡逆降封都統迨後黎寧居漆馬江以延黎祀至黎維潭逐莫民歲貢方物神祖嘉其忠順準襲都統使今之請封何功也𨿽朝廷字小不靳殊典而荒夷要挾豈可狥情使鄭梉淂其志將遂悍橫憂及中土卽欲以茅土之券塞溪壑之欲豈可得哉上是之上念悼靈王靈異命禮臣議孝和皇太后莊妃懿妃道號十一月己卯追封悼靈王爲玄機顯應眞君禮科給事中李焻言諸後祀在奉先殿傳之天下萬世似宜仍前徽稱不可崇邪教以褻聖號不聽十二月攺封通宣顯應悼靈王去眞君號誅錢尙賓刑部主事沈延禧戍刑部尙書甄淑亦下獄明年死獄中戶部尙書李待問請損交際裁工食爲卹窮補匱之計從之壬午蔭故大學士張居正曾孫同敞中書舍人先崇禎二年十二月蔭嫡孫綮珩中書舍人壬辰監生塗仲吉奏言黃道周通籍二十載半居憤廬稽古著書晨夜不輟孤蹤獨立門無雜賓其一生學力止知君親𨿽言嘗過戇而志實純忠今喘息僅存猶讀書不倦此臣不爲道周惜而爲皇上天下萬世惜也昔唐太宗恨魏徵之面折至欲殺而終不果漢武帝惡汲黯之直諍𨿽遠出而實優容皇上方欲遠法堯舜柰何智出漢唐賢主下斷不宜以黨人輕議學行才品之臣也通政司格之不止仲�遂劾通政司施邦曜遏抑言路再救道周上怒下獄杖之論戍工部主事李振聲請限品官占田如一品田十頃屋百間二品以下遞減命部議覆之十二月乙卯命陜西守臣以前大學士薛國觀入京卽訊丙辰諭刑部系囚早結毋延斃丙子內丘土寇千餘人據神頭村總督楊文嶽遣總兵虎大威襲斬數百級乃平是月徵調宣府總兵楊國柱大同總兵工朴密雲總兵唐通及曹變蛟白廣恩山海關總兵馬科遼東總兵吳三桂王廷臣合兵十萬馬四萬騾一萬刻期出關初淸兵屯義州不出洪承疇駐寧遠以劉肇基短於調度斥去以王廷臣代之左光先遣歸以白廣恩代之而兵部謂部兵𨿽退尙在義州各邊進兵之數恐尙單薄來春宜調宣府大同密雲保定之兵合關門遼左之眾以厚其力從之遂命戶部輸餉自天津海運艸束召買於薊永關遼共八鎭兵出塞是年兩京山東河南山西陜西浙江大旱蝗至冬大饑人相食艸木俱盡道殣相望湖州太守陸自巖以浙西災特﹤鋶﹣釒﹥請量折不許旣而上以禮科給事中沈胤培奏特許麥折十之三自巖竟盡殺之不以聞浙西大擾

崇禎實錄卷之十四懷宗端皇帝十四

崇禎十四年春正月丁丑朔以劉澤深爲刑部尙書前大學士薛國觀奏言刑科給事中袁愷誣劾出禮部主事吳昌時意乞上推原上不聽己卯李自成破永寧殺萬安王采﹤釒輕﹥甲申上祈谷太廟還享太廟丙戌禦經筵壬辰元夕宴百官於建極殿辛丑李自成陷河南殺福王常洵及前南京兵部尙書呂維祺去冬自成招亡命數百餘人聞福籓富潛渡河通總兵王秉忠部卒詔入城大肆焚掠執福王及呂維祺維祺遇王於西關謂王曰名義爲重毋自辱王色怖泥首乞命自成責數其次失遂遇害維祺罵不屈死又殺河南知府亢思檜是時羣盜輻轃自成稱闖王獨雄一部同黨羅汝才亦稱代天撫民大將軍有眾數萬雒以東屬之變聞上怒甚逮總兵官王紹禹磔之藉其家妻子沒入爲奴壬寅黃霧四塞日靑無光夜大雨是月楊嗣昌自夷陵溯江入四川賊歷三峽夔門深入川南漸薄成都嗣昌從陸至廣安二月庚戌張獻忠陷襄陽獻忠前走四川出山谷僻徑直走襄陽先遣諜入城通獄盜又僞爲賈客運車藏兵車中爲內應又詐傳楊督師令矢十八騎取餉入城夜半舉大開門千騎奄入殺襄王及貴陽王常法其福淸王常澄進賢王常洤及襄陽知府王承曾等並遁免推官鄺曰廣死之掠官屬宮婢發十萬金賑饑聞河南破仍詒書李自成合攻開封壬子張獻忠陷樊城尋陷當陽郟縣光州諭各撫按捕蝗命範復粹淸獄大寧河淸七日癸亥上不豫頒詔大赦中外命今歲暫免行刑丙寅黃道周角�羊學龍下鎭撫司詞連黃文煥陳天定文震亨孫嘉績楊廷麟田詔丁餋河劉履丁卯夜山西偏頭關天鳴己巳上疾愈召範復粹張四知謝升魏照乘陳演駙馬都尉冉興讓及尙書侍郎科道等於乾淸宮左室諸臣各問安畢上曰歲饑盜獗至陷雒陽戕害親王朕之不徳禍至於此泣下諸臣引罪興讓曰此固气數復粹對亦如之上曰非也气數獨不賴人事耶閣臣因請河南賑饑又都下粥廠多至數十萬當設法遣歸原籍上曰待二麥熟雨足彼自歸矣出給事中張縉彥及巡按河南髙名衡﹤鋶﹣釒﹥內引福世子由崧渝禮縉彥曰臣河南人也聞福世子逃孟縣衣不蔽體其從者惟王府官數人校尉三四十人耳上又泣下縉彥曰福王與襄王殉難典禮必宜從厚上然之給事中李焻曰督師兵出一年惟瑪瑙山報捷恐師老矣宜令擇一人佐之上曰督師去河南尙數千里安能懸制爾輩設身處地毋任愛憎焻曰惟難懸制故乞佐將上曰已遣朱大典矣章正宸奏闖賊自四川至陳新甲曰自陜西至上曰昨張福臻殺降丁致鼓噪然在營尙多豈可令滋疑貳新甲引罪遂命興讓及總督京營司禮太監王裕民慰問福世子察官眷及殉難官民初發帑金十萬賑山東河南眞定保定至是發三萬一千金委裕民賫賑諸宗三月丙子朔督師大學士楊嗣昌自縊二月晦嗣昌誕日宴沙市忽左良玉檄至乃責視師玩寇貽患實深蓋良玉前欲急擊張獻忠屢請輙不許至是破襄陽良玉大憤恚移檄數之嗣昌閱之不悅自受事來連失二郡三州十九縣又陷二親籓度必不免翊旦自經監軍僉事楊卓然以疾聞嗣昌奉命督師寵禮逾等特加練餉以供剿寇之用而逸賊貽患措處乖方嗣昌趨蜀賊已破襄其罪不減於梁廷棟熊文燦但上終心憐之有言其服毒死者輙譴壬午三月敍甘州捷贈太子太保甲午戶科給事中左﹤棥心﹥苐劾故督師楊嗣昌受事以來虛恢欺飾所至以精兵自衛在楚則徵巴蜀之精兵自衛而張獻忠得入川在川則盡楚豫之精兵自衛而李自成淂陷雒寧使籓封亡而身獨存社稷危而身獨安嗣昌之心尙可問哉上不問丙申洪承疇率曹變蛟白廣恩吳三桂等至寧遠承疇馳松山度兵將寡不足守禦乃調宣府大同王朴楊國柱薊鎭唐通楡林馬科抽練兵共七萬淸兵自義州大舉入塞祖大壽合諸軍於錦州斬三十六級明日再戰淸兵引退辛丑逮撫治鄖陽右僉都禦史袁繼咸是春招安內丘西山寇夏四月丙午朔立故都督劉綎祠刑部主事雷縯祚論故督師楊嗣昌六罪可斬曰失籓封陷郡縣參撫臣以逭咎誦梵咒以銷賊至張獻忠入川單褲蹤逃賄題監軍交結朋黨不報迨夏上憫嗣昌盡瘁諭祭一壇壬子蠲安慶崇禎十年以上逋租以後半之淸兵自塞回寧遠錦州東關副總兵那木气都司桑永順故西人遂歸降於淸東關陷淸兵益攻錦州掘塹壘墻爲久攻計祖大壽拒守四月餘時出巷戰仍復東關洪承疇進至松杏張獻忠攻應山知縣章日煇禦卻之甲子以丁啟睿爲兵部尙書督師賜尙方劍節制陜西河南四川湖廣江北仍兼督三邊軍務陳新甲薦之也張獻忠陷隨州殺知州徐世淳辛未命刑部刪正律例進覽甲戌命成國公朱純臣新樂侯劉文炳禮部尙書林欲楫同浙江提學副使王應華相視皇陵應華善形家言林欲揖薦之故有是命開封大疫五月乙亥朔崇明盜顧榮犯太倉尋遁庚辰太學士範復粹致仕壬辰召陳新甲於中極殿時祖大壽圍於錦州五閱月聲援斷絕有一卒間出兵云城內粟足支半年苐之薪耳並傳大壽語宜車營逼之毋輕戰洪承疇集兵數萬待援未決上憂之問新甲計安出新甲求退與閣臣及侍郎吳甡總督傅宗龍酌議請遣司官面�於承疇有十可憂十可議祈皇上察報從之遂命職方郎中張若麒往是月寇陷信陽六月乙巳朔戶部請設漕運總督乃以史可法爲戶部右侍郎兼右僉都禦史總督漕運兼巡撫鳳泗淮揚陳新甲奏陳邊事欲出兵塔山趨大勝堡攻營之西北出杏山抄錦昌攻其北出兵松山渡小淩河攻其東又正兵出松山攻其南命下行營議之承疇𨿽統正兵僅白廣恩馬科吳三桂敢戰若分三將於三路慮眾寡不敵且兵旣分則勢更弱承疇請且戰且守略曰久持松杏轉運錦州守禦頗堅未易撼動若淸再越今秋不但淸窮卽鮮亦窮矣此可守而後可戰之策也今本兵議戰安敢遷延但恐轉運爲艱鞭長莫及國體攸關不若稍待使彼自困之爲淂也上是之而新甲執前議職方郎中張若麒躁率喜事見前戰松山石門皆有斬級謂圍可立角�羊上密奏命畱關外料理新甲又貽書於承疇曰近接三協之報云又欲入塞果爾則內外受困勢莫可支門下出關用師年餘費餉數十萬而錦圍未角�羊內地又困何以副聖明而謝朝中文武諸人之望乎承疇內激新甲言又奉密敕刻期進兵新甲薦前綏徳知縣馬紹愉爲兵部職方主事出關贊畫若麒紹愉並謂兵可戰遂不用承疇策先以薛國觀事詞連刑部右侍郎蔡奕琛命逮至至是於系所上言去夏六月有同邑諸生倪襄者語知縣丁煌述庶�士張溥言臣旦夕必被逮未幾而王陛彥果劾臣裏居庶常結黨招權陰握黜陟之柄遂徵丁煌詣京指證下倪襄於獄訊之旣而奕琛又劾張溥並及故禮部右侍郎錢謙益上又命溥謙益奏癸酉兩京山東河南浙江旱蝗多饑盜是月張獻忠李自成相構羅汝才亦忤獻忠獻忠奔鄖西自成汝才分兵下東南秋七月戊寅臨淸運河涸張獻忠陷鄖陽甲申蠲霍丘逋租丙戌上禦經筵念錦州事問兵部近日何無邊報且曰此舉淂角�羊圍固爲勝算但兵未離險朕甚憂之丁亥召賜正一嗣教大眞人張應京於會極門時北京甚疫死亡晝夜相繼闔城驚悼故有是召戊戌宴衍聖公孔胤直五經博士孟聞玉蠲襄陽逋租庚子洪承疇誓師援錦州時兵部職方主事馬紹愉練兵車以待戰壬寅抵松山夜見淸兵屯乳峯山東承疇兵登乳峯山西乳峯距錦州五六里炮石相應又東西石門並進兵以分勢遂立車營環以木城部署略定淸兵大駭初西人遼人脫歸云今秋不淂錦州糧且盡議撤兵歸故承疇欲待之而陳新甲信張若麒馬紹愉言再趨戰承疇遂進師乙巳合戰戰甚力斬百三十級獲王子及孤山牛鹿殺二十餘人陽和總兵官楊國柱陣歿李輔明代統其兵祖大壽分步卒三道欲突圍出兵圍三匝克其二望外援猶隔不得達八月甲辰朔吏部奏言漕運總督宜重臣駐節淮上當以史可法總督漕運巡撫鳳陽朱大典提督鳳陽等處軍餉報可辛亥夜賜故大學士薛國觀死誅中書舍人王陛彥各藉其家時漏下已鼓中旨賜自盡叩寢出之國觀猶徘徊不忍死部寺官命卒扶就縊死久之得旨始角�羊就殮國觀性疏傲無遠識上嘗以財匱問國觀因密勸上搜括戚畹且曰縉紳則臣任之戚畹非獨斷不可於是借武淸侯家四十萬金李氏破家應命戚寺爭恨之臨刑猶曰吳昌時殺我國觀自賈之禍終不覺也追贓九千金沒其田六百畝市其宅得八百金妻子寄居城隅其陰鷙遠遜烏程狼藉亦不及宜興也壬子邊兵攻石門西總兵王朴戰敗諸將皆退沮癸丑邊兵小捷馬紹愉請洪承疇乘銳出奇擊之可角�羊錦州圍承疇不納而長嶺山自塔山迆邐至錦州地可旁抄大同監軍張斗言宜駐一軍長嶺山防其抄襲我後承疇亦不納且曰我十二年老督師若書生何知耶辛酉上幸太學以重修告成也眞人張應京請扈從臨雍先期司禮太監王徳化奉命率羣臣習儀於太學淸兵以三千騎來援午刻據長嶺山聲言欲困松山城洪承疇不爲動甲子合戰邊兵敢戰深入搴其大旗進斬九級淸兵議旋師故將孔有徳控馬止之遂復進攻松山掘壕揲土濠深浚及八尺絕邊人餉道乳峯故在錦州城外松山又乳峯外邊軍進屯松山爲錦州聲援至是環壕絕塹松山亦困承疇謂其下曰新舊疊爲攻守我兵旣出利在速戰當各敕厲本部與之力門�斗吾身執桴鼓與諸公從事角�羊圍制勝在此舉矣諸將議餉乏請爲寧遠就餉薄暮張若麒抵承疇書亦言松山之糧僅給三日若復進師不但困錦又復困松山於是諸將議論蠭起各懷去志承疇怒曰往時諸君俱矢報效今正當其會𨿽糧盡被圍宜明告吏卒戰亦死不戰亦死況戰或可冀幸萬一麾軍一退不可復止吾決意孤注明日望諸悉力方起送諸將出總兵王朴怯甚先遁於是各帥爭馳馬步自相蹂踐弓甲徧野遙望火光謂在不敢前走還爲伏兵所截大潰曹變蛟王廷臣突入松山巡撫遼東丘明仰誓與承疇同守承疇夜畱兵三之一嬰城率其復決圍衝陣而前淸兵邀之尖山石灰窰皆力戰淸兵暫卻俄而云合不得入城移屯海岸海潮大上一軍盡沒淂脫者僅二百餘人獨白廣恩還松山若麒紹愉淂附漁舟偕諸監軍逃至寧遠上奏承疇失計冀自免也乙丑諭禮部宋儒周子兩程子朱子張子邵子有功聖門與漢唐諸子並稱先儒朕心未安其議之許江北麥代田租起劉澤淸右都督總兵官鎭守山東九月戊寅總督陜西傅宗龍率兵四萬自親蔡渡河是日李自成亦渡河走汝寧伏於孟家莊明日官軍遇之大敗庚辰宗龍奔陳州被圍僅步卒六千乏食辛巳攺東廠提督京營者亦稱總督甲申以楊繩武爲兵部右侍郎兼右僉都禦史摠督關薊遼津通州等處以洪承疇受圍故代之召還大學士周延儒賀逢聖至是朝見命仍直文淵閣先是丹陽監生盛順及虞城侯氏共斂金淂十萬緍納賄太監曹化淳王裕民王之心等營求復用延儒令少俟之踰年工部主事吳昌時家最富出私帑如前數使進士周仲璉伏行抵故大學士馮銓家潛通內果淂召用昌時之力居多延孺深徳之辛卯傅宗龍出戰先令川兵臨陣慮步兵不能禦騎命移於後大亂李自成乘之大潰明日宗龍走項城被執死之總督丁啟睿大敗張獻忠於洵陽獻忠僅百餘人求附革左二寇不許佯死匿山谷中啟睿援開封不及剿獻忠復東遁復遣太監盧九徳劉元斌率京營兵入河南九徳與總兵周遇吉黃得功合追賊於鳳陽及之元斌駐歸徳南四十日不進城門晝閉縱諸軍大掠殺樵汲者以冒功已而欲攻城索賂乃免張獻忠掠桐城等縣十一月癸酉朔命範志完爲右僉都禦史提督雁門等關丙子李自成陷南陽殺唐王於麒麟閣初寇已入南門適總督楊文嶽兵至遂出頃之文嶽去南陽仍陷劉元斌聞之乃擁婦女北去俄命禦史淸軍元斌倉皇皆沈之於河己卯禁朝臣私探內閣通內侍於是待漏俱露立毋敢入直捨辛卯上南郊遼東大雪丈餘淸軍中糧芻俱盡將角�羊圍而歸慮邊兵��耳之俾西人入關講和兵部尙書陳新甲信張若麒之言許之戍以傅淑訓爲戶部尙書十二月乙巳上念歲寒許刑部囚保外限二月出獄李自成連陷襄城洧川許州長葛通許鄔陵鄢陵知縣慈溪劉振之力詘具衣冠入縣治北向再拜自刎死之庚申劉澤淸大破李靑山於石萊山甲子戍黃道周角�羊學龍初刑部尙書劉澤深擬道周煙瘴遣戍再奏不允因言道周之罪前兩﹤鋶﹣釒﹥已嚴矣至此惟有論死死生之際臣不敢不愼也自來論死諸臣非封疆則貪酷未有以建言誅者今以此加道周道周無封疆貪酷之失而有建言蒙僇之名於道周淂矣非我皇上無不覆無不載之心也且皇上所疑者黨耳黨者見諸行事相聚訟言乃爲植黨道周具﹤鋶﹣釒﹥空言無當睿照一臨肝膽寒裂一二臣工始未嘗不相與也今且短之繼而斥之烏有所謂黨而煩朝廷之大法耶去年行刑時忽奉命停免今皇上豈有積恨於道周萬一轉圜動念而臣已論定噬臍何及所以出入之間不敢不愼亦惟恩威出自皇上仍以原擬候裁從之諭停內操提督忠勇營太監楊進朝所部三千人若值大祀仍與防護張獻忠李自成合攻開封七日夜巡撫髙名衡總兵陳永福等竭念力守禦永福射中自成損一目自成屯朱仙鎭去開封四十里內鄕鎭平唐縣新野諸城各出降鄧州知州劉振世郊迎五十里舉家從之許州以南無復完城總督丁啟睿楊文嶽以總兵左良玉虎大威揚徳政薄朱仙鎭良玉謂賊勢銳宜緩攻之大虎等謀不合辶�處引進全軍皆潰良玉母妻被執開封益困寇驅鄕民攻城授斧鑿令鑿石還不淂石者立斬又穴城爲窟實以藥引火發之城堞震壞然官兵嚴守兩月不能克是月敕內臣神宮等監及各司局庫等毋幹外政並申戒廷臣交通近侍

崇禎實錄卷之十五懷宗端皇帝十五

崇禎十五年春正月辛未朔上朝畢召周延儒賀逢聖謝升入殿曰古聖帝明王皆崇師道卿等乃朕之師宗社奠安允惟諸先生是賴命東向立上降座西向揖之各愧謝先是遼東寧前道副使石鳳臺以淸意許和馳書詢守將得報鳳臺遽以聞上私遣辱國下鳳臺刑部獄至是謝升語同列曰我力竭矣鳳臺言良是同列亦然之乃屬兵部尙書陳新甲微言於上謂兩城久困兵不足援非用間不可上曰城圍且半載一言不達何間之乘可款則款卿其便宜行事上以問閣臣謝升獨曰彼果許款款亦可恃新甲遂薦贊畫主事馬紹愉可遣從之加紹愉職方郎中賜二品服上深祕之外廷不知也丁丑紹愉偕參將李禦蘭周維墉至寧遠聞於淸請敕爲信乃復請於朝敕曰朕聞沈陽有罷兵息民之意向來沿邊督撫未經奏聞旣承講款朕不難開誠懷遠如我祖宗朝舊約恩義聯絡永爲和好淸淂之以爲邊吏僞作並怒敕中語紹愉聞之庚辰上祈谷大享殿乙亥上南郊省牲丙子太廟山東盜平擒李靑山入京靑山本屠人乘機嘯聚數萬人戰敗逃山谷中迹捕得之辛巳李自成益攻開封開封城宋人所築也土堅而剛寇穴城土隕數千騎殲焉寇駭而徙南屠陳州壬午召鄭三俊爲刑部尙書平賊將軍左良玉率兵援開封寇退乙酉戶部請核戶口田畝從之丁亥聞錢塘浮梁鄱陽遏糴命撫按禁之己丑上躬耕籍田辛卯召還孫傳庭仍以兵部右侍郎總督京營提兵剿寇兼理糧餉禦史楊仁願上言臣讀敕諭申交結內侍之律因稽髙皇帝初無所謂緝事之令臣工不法止於明紏無陰訐也臣待罪南城所見詞訟多假畨役妄稱東廠餌人以陷禍擇人而肆喙惟恐其不爲惡又惟恐其不罹於法揆之皇上泣罪角�羊网之心豈不傷哉伏願先﹤宀十見﹥東廠事件而後比較可緩比較緩而後買事件與賣事件者亦息抑臣復有請焉如臣子獲罪但敕撫按以檻車送詣闕下未爲不可若一遣緹騎有貲者家門破散無貲者地方斂饋爲害非淺上是之諭東廠所緝止於謀逆亂倫其作姦犯科自有司存並戒錦衣衛校尉奉使需擾罷提督京營內臣乙未蘄黃賊爲禁兵截殺走合李自成盜魁賀一龍馬守應賀錦並屬之惟一龍守應各領所部聽令而於羅汝才甚厚自成深忌之庚子蠲各省直崇禎十二年以前蠟茶等稅是月上齋於南城革左諸寇自霍山六安分道出掠二月丙午命周延儒淸獄戊申發二萬金振山東就撫百姓庚戌禦經筵論免崇禎十二年以上贓罰豁罪從刑部左侍郎惠世揚之請也詔免省直十二年以前稅糧不許有司混徵百姓相率歡呼稱慶壬子總督汪喬年至襄城喬年在鎭發李自成先冢淂小蛇斬蛇以殉登壇誓師聞自成圍左良玉於偃師乃兼程進兵畱步卒大器營以輕騎萬餘抵郟縣聞賊新破襄城疑不敢進會襄城貢士張永祺避難河北還經郟縣力請先之以告襄城人襄城人爭出迎喬年於八里營喬年屯兵城下營未成自成兵已薄汝水上方接刃有二將先逃兵大潰喬年以數百人入城居守襄城堅守五晝夜而陷喬年自刎未殊被執見殺知縣謝三元死之自成恨諸生遂劓刖百九十餘人又購永祺永祺匿時夢黃姓者救免之果一賊出之則黃姓也賊屠永祺族人九家以洩其忍又墮城而去癸丑定王出閣就學命移京營總督孫傳庭總理陜西三邊軍務戊午上南郊三月庚午朔卹錦州陣歿戰士刑科左給事中沈胤培言松江知府方嶽貢治郡十二年淸執素著前王陛彥以私怨誣詆乞下法司公勘辛未張獻忠陷舒城甲戌賜範志完尙方劍命總督陜西孫傳庭鳳陽總督史可法俱聽志完期會協剿丁丑大學士魏照乘罷丁亥松山城陷巡撫遼東右副都禦史丘民仰總兵曹變蛟王庭臣副總兵江翥饒勛等俱被執不屈死總兵祖大壽守錦州年餘力竭城亦陷爲標下舁降兩城俱歿遂克杏山城報至京師大震庚寅以沈惟炳爲通政司使己亥諭省直撫按令司道守令各招貧民給牛種糧食俾各歸農庚寅封皇子慈爲永王己未李自成圍彰徳陷之夏四月戊子朔攺稱宋儒六子曰先賢位列漢唐諸儒上左丘明亦稱先賢命纂六子格言禮科給事中倪仁楨上言臣等初拜官例候閣臣謝升言及兵餉事謝升忽曰皇上惟自用聰明察察爲務天下俱壞升位極人臣敢歸罪天子吏科給事中朱徽戶科給事中廖國遴亦劾之上怒命議處丙午大學士謝升削籍周延儒奏議詞臣一員佐兵部從之著爲令免四川貢扇三年發三萬金給關寧之師禮科都給事中沈胤培上言欲求事功之臣不若先求節義之士如傅宗龍已卹而盧象升優典未沾汪喬年忠魂莫問事同恩義何以使諸臣不爲巧避也楊嗣昌死有餘僇陳新甲負罪不遑飾其功勞邀卹其錄蔭𨿽恩威出自朝廷乃議罪則若局外論功則有局中有是禮乎又儀制郎中典禮攸寄宜定久任課最之規淂升京秩庶精心討論不徒故事相蒙矣上是之禦史沈向劾監軍兵部郎中張若麒貪功喪師復逃寧遠宜正其罪報聞李自成復圍開封癸丑給巡撫山東王永吉二萬金己未命祭松山陣亡吏卒壬戌南京禦史米壽圖請誅張若麒以謝天下練兵奉行三年矣寇至而城輙陷兵增而餉日縻利益不聞擾累日甚目今不罷害將日深祖制衛所官軍又有弓兵民壯歲有常食若實行淸核以教練之可無逃潰姦細之憂此外如保甲人自爲守家自爲戰本屬良法但在有司推誠厲精訓練之耳是秋張若麒下獄論死癸亥諭各部諸司凡利民救時禆助政治攻補闕失者匯奏采行之不淂以浮言泛陳至中外大小羣臣當痛自猛省服官擔爵各有職業何無匡濟任兵食之交窮忍軍民之並困終未有確然良畫力任底績非朕之所倚望於諸臣也淸兵襲塔山破之兵部職方郎中馬紹愉駐塔山候朝命城將陷紹愉出淸兵共衛之城中兵民自焚無一降者五月癸酉中書舍人陳龍止上言剿寇不在兵多期於簡練殲渠非專將勇藉於善謀而所云招撫之道又更有說曰角�羊散曰安插角�羊散之法仍屬良將安插之道耑委有司今者寇禍中州最甚賊初淫殺人猶苦賊而望矣兵兵旣無律民反畏兵而安賊若喜其至而迎之誠中原之大憂也邊地受侮惟在防禦有道督撫固在淂人而尢當擇有兵略者爲知府用我所長制彼所能我所長在扼險在車營在火器彼所能特騎射奔突耳良將在奇謀在用間今之塘報亦間之一端也上是之甲戌南京提學禦史徐之垣入廬州見城守疏虞召北關副總兵唐應登入城未入忽西門徳勝各火起官兵俱潰則革賊計陷之也之垣及知府鄭履祥合肥知縣湯登貴俱遁走夜革賊陷無爲州丁丑諭釋輕囚戊寅宥馬士英起兵部左侍郎兼右僉都禦史提督鳳陽軍務兼督湖廣安慶合剿初周延儒再召前太常寺少卿阮大鋮等合饋之萬金以大鋮逆案難之故用士英兵部司務朱濟賫敕同職方郎中馬紹愉往沈陽議和還至寧遠以議和副書上兵部上問周延儒至再終不對上慨然起時言路方以講好攻陳新甲故延儒緘口不敢異同又以脫後罪也上始悔之癸未李自成陷開亳丁亥命禮部考樂律志六月庚子禮科都給事中沈胤培請廣科額上命省直各加角�羊額有差發帑金五萬戶部金十萬及銀牌布幣犒左良玉軍丙午孫傳庭奏請練兵二萬上以原議練兵五千可以破賊何爲取盈二萬且二萬之餉安能卽濟但淂餉一月便當捲甲出關共圖殲蕩不淂過執取咎戊申大學士賀逢聖致仕乙酉上不豫庚戌崇明盜平兵備道程峋散其黨二千餘人藉其兵四百四十人辛亥免開封河南歸徳汝州去年田租癸丑大學士張四知致仕諭各省直停刑五年丁巳召新入閣諸臣禮部尙書林欲楫等於中極殿至則賜饌上先禦觀殿試炮時賀逢聖致仕特賜宴餞別異數也戊午以禮部右侍郎蔣徳璟詹事黃景昉兵部右侍郎吳甡並爲禮部尙書兼東閣大學士直文淵閣且責吏部會推大典自當勿濫勿遺今乃稱詡狥情如房可壯宋玫張三謨並與推舉此豈大臣矢公矢愼之道辛酉召廷臣於中左門賜饌上靑袍東宮及定王永王緋衣侍上詰李日宣曰朕兩年前曾諭諸臣有寧背君父不背私交寧隳職業不破情面兩語令猶如故昨爾等枚卜狥情濫譽大事如此況其他乎日宣奏辧上又責吏科都給事中章正宸河南道禦史張煊閣臣力爲救角�羊曰房可壯峻節有識宋玫邃學習事張三謨風裁持正原不愧枚卜上不聽明日下日宣等六人於刑部獄奪職卹贈故巡撫丘民仰故總兵曹變蛟王廷臣各予祭六壇命禮臣議謚合祠京師諭近日死事文武大臣立壇朕親致祭戊辰以姜鑲爲徵西將軍總兵官鎭守大同禦史吳履中奏言皇上之失有二曰大姦之罪狀未彰而身受過圖治之綱領未挈而用志多分臨禦之初天下猶未大壞也特用溫體仁托嚴正之義行媢嫉之私使朝廷不淂任人以治事釀成禍源體仁之罪也專任楊嗣昌恃款撫加練餉致民怨天怒水旱盜賊結成大亂之勢楊嗣昌之罪也皇上信任二人二人恃其信任售其姦欺輙曰皇上自爲之皇上亦曰彼實未嘗專擅也是皇上爲二姦所誤而反代二姦受過也至於圖治自有綱領聖人撫世酬物因時制宜向者是以生亂今欲塞其亂源急宜求治兵之人先辧此兩大事而治功可次苐舉矣秋七月辛未敍東省功進周延儒少師中極殿大學士蔭中書舍人陳演太子少保戶部尙書武英殿大學士乙亥謫李日宣章正宸張煊戍邊房可壯宋玫張三謨削藉初大學士陳演以所親禦史廖惟一者托可壯考核時爲之地不納煊亦峻拒之惟一竟外調演銜之適上游西苑召周延儒陳演延儒辭足疾演入侍舟中因陳枚卜大典日宣等狥私濫舉上怒欲重譴之日宣詞气不撓始稍霽停河南鄕試時開封久圍不角�羊也李自成圍開封日久開封守告急求救遂命許定國渡河孫傳庭以秦師出右侯恂以晉師出左互援之戶部尙書傅永淳奏言屯田八事曰軍屯軍買官屯民占軍地不必問矣但就冊報徵卽以折色攺徵本色曰民屯凡荒間可耕之地召募軍民�賈有捐貲開墾者給爲永業其願耕無力者照佃發給貲待二年後起科曰兵屯有事用兵以戰無事用兵以耕宜以七分戍守三分屯田曰�屯依墾田多寡頒給職衘以旌異之曰水屯招募南人習水利者度其原隰使地無曠土水無遺利曰陸屯擇不毛之地樹以桑棗雜值楡柳諸木隨其所便給業永不起科曰罪廢開屯能墾千畝準開戍墾五百畝準雜流墾三百畝準配俱認地三百畝三年而止照例察敍曰設官特遣大臣專理屯務設屯官分理﹤宀十見﹥以吏議遲以歲月俾便宜行事上是之皇貴妃田氏薨輟朝三日妃最爲上所寵能書有機警居承乾宮丁丑旱上齋宿武英殿半月俄欲還宮妃遣人辭之太監曹化淳進江南歌姬數人甚淂嬖妃上﹤鋶﹣釒﹥切諫及薨上痛悼卹禮加等甲申吏部左侍郎王錫衮諫上事佛言甚婉切上納之加服俸一級甲午戶部以流寇充斥輸挽可慮請就海運上謂海運從權非經久計不許以鄭三俊爲吏部尙書丁酉兵部尙書陳新甲下獄以張國維爲兵部尙書是月李自成陷陳州殺睢陳道僉事關永傑八月戊戌朔祭大社大稷禦史劉熙祚奏言故庶吉士張溥力學砥行著述甚多其所著書足備一夜之覽上從之卽命進呈甲辰命侯恂以兵部右侍郎兼右僉都禦史總督保定山東河北軍務恂奏寇患積十五年而始大非可一朝圖也賊中情形臣已具悉大約饑則聚掠飽則棄余且多久逋思歸中宵雨泣其彊易散非持久之賊也賊中聯營各部如曹摻一支嘗以李自成有兼並之心陰相猜﹤一貳﹥而袁時中有步卒二三十萬則已去而顯與爲敵矣惟是秉鉞者避款賊之嫌而臺省言兵事之臣章﹤鋶﹣釒﹥日上畏首畏尾豈能有濟者故必省朝中議論行閫外軍法厚集兵力餋威畜重伺隙設間潰其腹心賊必變自內生而賊可漸次平矣又左良玉爲臣舊部每懷報效之心誠使臣淂馳赴其軍鼓以忠義用三楚之糧餋全鎭之兵臣不就度支關餉陛下亦不必下軍令狀責取戰期機有可乘卽東出與孫傳庭合羣賊腹背受敵馳突無所不相屠滅必自降散此皆滅賊之策惟陛下裁而斷之丁未上諭禮部以祧廟贈後三歲不祭別廟繼後亦三忌辰不祭欲以本恩殿攺建二殿供祧廟帝後禮科都給事中沈胤培上言禮有萬世之經有一時之權經者太廟一帝一後奉先殿亦一帝一後是也權者別殿之耑享奉先之列祔是也自神祖來繼後贈後皆以祔享爲成例今欲建祧殿二而又不在奉先殿之後將以奉先祧殿名乎抑以何名乎在聖母可極尊榮而不必同於列後在列後宜申孝享而未免抑於祖宗如魯立武宮煬宮春秋皆大書特書見其毀已久不宜立而輙立焉非卽遠有終之義也必欲追罔極而事如存請立別殿專事聖母揆之閟宮之文奉慈之建猶爲合禮上是之遂諭禮臣祧殿不宜創建欲立奉親殿奉安禦容先帝貞皇后居中孝和左之聖母右之薦享如議沈胤培又上言貞皇帝後太廟有時享奉先有常儀復立奉親殿亡論於宗廟有重禰之嫌且帝後皆以合享祖宗爲尊至降從別殿恐先帝聖母之心未安臣愚莫若修復孝宗奉慈殿爲安奉慈之建本爲孝肅孝穆而設世宗以孝惠祔焉正今日祧廟之三後也一整飭奉安而大禮畢矣安慶兵變殺都指揮徐良憲先是副總兵廖應登領三千人汪正國李自春各領千人素騷擾賈怨巡撫徐世蔭新至民怵兵曰爾將誅矣兵遂劫良憲爇殺之肆出焚掠給事中光時亨﹤鋶﹣釒﹥論應登宜申司馬法邸抄先傳遂致難作世蔭亟自南京諭角�羊叛率斬七千徙應登兵太湖正國兵桐城張獻忠陷六安癸丑以範景文爲刑部尙書以劉宗周爲都察院左都禦史諭民屯田先發禦前十萬金收貯谷種以備子粒並設屯官癸亥蠲濟南兗東昌及濮州等逋租乙丑召還黃道周赦其罪仍任少詹事時周延儒能談言微中先是道周在獄人謂必不可救延儒以微詞挽之淂減放至是上偶言及嶽飛事嘆曰安得將如嶽飛者而用之延儒曰嶽飛自是名將卽如黃道周之爲人傳之史冊不免曰其不用也天下惜之上默然甫還宮卽傳旨復官刑科右給事中陳啟新匿喪被劾下撫按訊之尋遁是月開封圍久食匱大堤築甬道以運糧則救援可濟遂先後立營寇攻三日夜諸兵不至澤淸遂引去先是開封城北十里枕黃河巡撫髙名衡推官黃澍等議鑿渠通運且引河水環濠以自固更決堤灌賊可立走渠遂成旣而河水溢自渠決城賊竟以營髙淂免李自成陷歸徳殺推官王世琇貢士徐作霖死之九月甲戌命備十五騎於西華門侯急傳復劉同升趙士春原職戊子命采良家女充九嬪給事中光時亨請俟寇平舉行上卽令已之誅前兵部尙書陳新甲初周延儒入其賄營角�羊甚力因奏國法大司馬兵不臨城不斬上曰他邊疆卽勿論僇辱我親藩七焉不甚於薄城乎延儒語塞旣而刑部署事右侍郎徐石麒奏其釀寇私款立奏上竟棄市曰聞陳司馬甚辧有口自矜諳疆事羽書庚寅浙江海道副使盧若騰奏臣八月抵臨淸見內臣田國興聯舟二十四艘所役九百餘人擾驛阻閘上命司禮監核其郵符河決開封城陷先五日決朱家寨溢城北至是水大至灌城周王恭枵及諸王走磁州以巡按禦史王漢舟迎之也巡撫髙名衡等俱北渡文武吏卒各奔避士民湮溺死者數十萬人城俱圮官私官府廬舍一朝成巨浸賊所屯地髙獨全蓋黃河秋時嘗漲開封推官黃澍鑿渠導之忽橫溢水大半入泗入淮與故河分流邳亳皆災前太常寺少卿鄢陵梁克從亦舉家溺死都督僉事黃淂功敗流賊於潛山之小市冬十月己亥張獻忠攻襄陽左良玉倉皇夜乘舟去撫治鄖陽王永祚監軍僉事熊��飛俱遁甲辰命纂修歷法戊申惠王出奔巡撫偏沅陳睿謨以護籓行庚戌賜貧民米布寇陷安慶詐爲鹽客聚艘泊河下突入城陷之以範景文爲工部尙書乙卯刑部右侍郎徐石麒奏淸獄令各撫按造冊呈覽從之戊午誅司禮太監劉元斌駙馬都尉鞏永圖請追尊建文君謚號下廷臣議之不果行增明年會試額六十人十一月丁卯朔贈故大學士文震孟故少詹事姚希孟各蔭子入國子監更予震孟祭葬永城前總兵劉超叛超歷貴州總兵官家居所收家丁故羣盜也同裏前禦史魏景琦蒼頭與家丁爭超詣景琦謝過語次家丁抽刃直前殺景琦屠其全家勢不自制並殺貢士喬明楷據城反戊辰召開封府推官黃澍澍對上言臣等守甚力賊忿城不下鑿渠決河以致不守遂授江西道禦史賫金巡按河南賑濟難民命黃希憲治河塞決口庚午萬十萬金卽命澍賜周王三萬金余賑宗室兵民左都禦史劉宗周上言六事曰建道揆京師首善之地先臣馮從吾立首善書院臣請亟復之以昭聖明興道致治之意曰貞法守請一切獄詞專聽法司不必下於錦衣庶朝廷享淸寧﹤宀十見﹥和之福曰崇國體請今大臣自三品而上犯罪者九卿科道會詳之後乃付司寇司寇議定坐誅始淂收系於此僇辱之中不忘禮遇之意曰淸伏姦請凡禁地匿名文書一切立毀曰懲官邪京師士大夫與外官交際愈多愈巧臣必爲風聞彈劾之惟祈嚴斷曰飭吏治今日吏治之敗無如催科而火耗詞訟贖鍰已復爲常例矣至於營升謝薦巡方禦史尢甚臣請以風憲受贓之律爲回道考察苐一義上是之淸兵大舉入塞分入墻之路界嶺靑山癸酉破遼安三河時分道大入一趨通州一自柳樹澗趨天津甲戌屯永平之臺頭乙亥攻通州京師戒嚴勛臣分守九門以太監王承恩提督城守以徐石麒爲刑部尙書寧武總兵許定國下獄論死前以千人援河南兵潰道掠也諭廷臣條上措餉城守事宜己卯檄各省直勤王兵入援張獻忠陷黃梅庚辰募運張家灣各關委積以一石入京者給四斗餘倍之聽營軍家人代運淸兵入薊州分往眞定河間香河甲申法發帑金十萬資餉周延儒勸上召前大學士王應熊延儒知外漸有異議故以自代蓋資之爲援也上從之命召應熊丁亥令薊州東西兩協唐通等合兵策應薊州山東總兵劉澤淸入援大監盧九徳防護鳳泗張獻忠陷無爲州削兵部職方主事馬紹愉職是月曹縣婦產兒兩頭項上有眼角手過膝閏月庚子發帑金二十萬市粟詔曰比者災害頻仍干戈擾攘興思禍變宵旰靡寧實皆朕不徳所致也罪在朕躬弗敢自﹤宀十見﹥自今日爲始朕敬於宮中默告上帝修省戴罪視事以贖罪戾惟二祖舊制令每日朝畢勛戚文武諸司等奏事者赴弘政門報名候召總督保定侯恂巡撫保定楊進免罷總督不設壬寅淸兵攻河間明日分向臨淸入虫�霸州兵備僉事趙輝死之乙巳入文安丙午自靑縣趨長蘆戊申入臨淸壬子入阜城又入景州甲寅入河間參議趙珽知府顏胤紹知縣陳三接死之戊午攻東昌劉澤淸禦之遂西攻冠縣李自成陷﹤並刂﹥州惠王先遁石首居民望風逃潰自成令馬守應據夷陵以犯澧令賀一龍趨徳安以窺黃麻一龍在黃陂阻水不前止收左良玉殘兵八百人而回先謁羅汝才自成大恨之下禮科給事中姜采於鎭撫司獄先是上戒諭言官旣而匿名書書列二十四气隱詆朝士埰言皇上修省罪已又致誡言官惟視言官獨重故望之獨切至諭云代人規卸爲人出脫臣獨展轉不淂其故皇上何所聞而云然乎如蜚語騰播必大姦臣慝惡言官而思中之謂不重其罪不能激皇上之怒箝言官之口後將爭效寒蟬壅閉天聽誰爲皇上言之哉上大怒立召下獄庚申亥刻拱極城刀伏有火光二寸許辛酉淸兵自臨淸分五道壬戌攻寶豊癸亥攻張秋其兩路至大名不之攻甲子召廷臣於中左門問禦及用督撫之宜劉宗周曰使貪使詐此最誤事爲督撫者先貴極廉上曰亦湏論才宗周退禦史周燦請逮行間諸臣不用命者禦史楊若橋舉西洋人湯若望演習火器宗周進曰唐宋以前用兵未聞火器自有火器輙依爲勁誤專在此上曰火器終爲中國長技宗周曰湯若望一西洋人有何才技據首善書院爲歷局非春秋尊中國之義乞令還國毋使誑惑上曰彼遠人無斥遣之禮上不懌命宗周退羣臣以次奏對上色角�羊宗周又進請釋姜埰熊開元且云廠衛不可輕信是朝廷有私刑也上色怒仰視殿梁曰東廠錦衣衛俱爲朝廷問刑何公何私宗周抗論不屈左都禦史金光宸言宗周無他意上益怒責宗周免冠謝徐起退上素嚴厲對旣不稱聲色對異舉朝失色宗周從容辧奏未嘗失度光宸申救音節宏壯汗流交頤意气不撓廷臣皆竊嘆以爲兩臣皆不可及先是行人司副熊開元求獨召對入徳政殿請屏閣臣周延儒求退不許開元所奏大抵摘延儒之失上命補牘明日奏劾延儒以釋累囚蠲宿逋奉行聖意自謂上有禆於聖徳下有功於人才賢人君子皆其引用孰敢起而攻之顧延儒黷貨無厭營私忘公皇上偏召廷臣問延儒賢否卽以所論賢否定其人之賢否若更不加體察一時將吏狃於賄賂𨿽失地喪師皆得無罪誰復爲皇上捐軀報國者上怒下鎭撫司詰主使周延儒引退手敕慰畱初開元出朝奉命具﹤鋶﹣釒﹥禮部儀制司主事吳昌時力沮之開元不聽入獄復以﹤鋶﹣釒﹥倉卒未盡復列款具奏鎭撫司格不以聞尋廷杖姜埰開元仍下鎭撫司給事中陳燕翼上言兵餉缺乏之極由於朝廷無剛正之臣利口獲進重賂求薦陛下設廠衛卽因廠衛爲介紹托近侍卽因近侍爲援引陛下籌兵措餉不遺餘力豈知此輩平日所輦輸以得官者皆陛下之兵所滿載而候代者卽陛下之餉也陛下深居法宮亦曾憬然悟此與左右大臣發憤攺圖庶幾可以挽此積習耳翰林院修撰魏��滲徳上言兵事上善之甲戌諭羣臣戴罪修省淸兵入沭陽乙亥入沂州又入豊縣殺知縣劉光先丁丑李自成袁時平攻汝寧陷之分巡撫僉事王世琮被執不屈死世琮達州人授河南推官屢卻賊射矢貫耳不動號王鉄耳張獻忠陷太湖殺知縣楊春芳戊寅左都禦史劉宗周削籍左副都禦史金光宸降調鄭三俊徐石麒各﹤鋶﹣釒﹥救不聽貢士祝淵奏﹤宀十見﹥宗周下淵於刑部獄淵海寧人淸兵破蒙陰泗水鄒縣十二月丁卯淸兵自長垣趨曹濮別將抵靑州入臨淄縣知縣文昌時闔室自焚死戊辰破陽信辛未破濱州癸酉入兗州執魯王壽鏞自經兵備王維新知府鄧錫藩副總兵丁文明吏科左給事中範淑泰等死之己丑破滕縣甲午破嶧縣乙未破剡城李自成陷襄陽唐王襄王俱走免左良玉拔營南走承天尋渡江入武昌恣殺掠乙酉孫傳庭請入援因防河南不許甲午山東武徳道僉事雷縯祚奏督師範志完縱掠狀

崇禎實錄卷之十六懷宗端皇帝十六

崇禎十六年春正月丙申朔李自成陷承天總兵錢中選戰沒巡撫湖廣右僉都禦史宋一鶴鐘祥知縣蕭漢死之漢知鐘祥有聲賊戒其部曰殺賢令者死無赦乃憂之寺中戒諸僧曰令若死當屠爾寺僧謹視之漢曰吾盡吾道不礙汝法遂自經自成攺承天曰揚武州欽天監博士楊永裕降附之自稱天文禮樂兵法地理俱該洽請發顯陵牛金星不可嗣後勸進又不可而自成心欲之於是設六政府侍郎中從事等官其示約批發悉出永裕增府同知州判官縣主簿俱質其親屬遣之自成蹂躪中原所過城邑輒置去自渡江遂有據志分設衛兵以所授通達衛制將軍任光榮通達衛左威將軍蘭餋成等十三人分守﹤並刂﹥州澧州諸處丁酉吏科都給事中吳麟徵等﹤鋶﹣釒﹥救姜埰熊開元不聽刑部尙書徐石麒罷以埰開元竟具獄不廷訊也丙午享太廟壬子諭都察院專責巡撫痛革舊習力行察吏安民之事勿憚辛勤勿狥情面勿縱吏胥其詳議條奏以聞張獻忠陷蘄州夜梯城而入旦日獻忠入城令薦紳孝廉文學各冠帶自東門入西門出盡斬之禦史饒京等預焉開各門放男子出畱婦女毀城稍不力卽被殺江防道副使許文岐微服出被執獻忠曾販杭州識文岐頗禮之挈於行營四月十八日殺於麻城禮科都給事中沈胤培請補河南鄕試從之是月滄州浚濠淂石牌鐫一陰道人歌曰無足者烏無角者牛並出北海實彼醜謀天心厭亂必斯之隅山東之竇死不可畱二月淸兵掠壽光攻徳州入武定萊陽殺故工部右侍郎宋玫吏部郎中宋應亨中書舍人趙士驥知縣張宏等壬午劉澤淸戰於安丘卻之戊辰上祭大社大稷先一日淸霽至期大風雨五色炬盡滅諸閹幕黃布劈紙障之拜訖而退還宮仍淸霽禦史曹溶導駕明日欲奏災異閣臣沮之謫戶科右給事中熊汝霖汝霖前劾巡撫語侵周延儒上怒貶於外甲戌命給事中左﹤棥心﹥第郭充第催漕南直浙江江西湖廣辛巳止總督漕運史可法入援大學士周延儒自陳宿直廬壬辰命入直左良玉泊池州淸溪口副總兵毛允成稱以二千人勤王縱掠靑陽南陵繁昌沿江驛甚薄蕪湖競傳其兵叛南京兵部尙書熊明遇知良玉爲尙書侯恂舊部事恂甚謹令恂次子方域爲其父書戒之良玉稍戢還池州淹畱四旬雞犬一空縱掠銅陵遠近震動遺南京諸臣書欲蹔駐池州張獻忠陷漢陽戊子京師大風霾夜震西長安街石坊天津城門自開總督漕運朱大典免忻城伯趙之龍劾其貪婪命撫按核之兵部職方郎中尹民興等請召還劉宗周金光宸不聽淸兵登萊合軍三月甲午朔暹羅入貢淸兵入順徳殺知府�孔嘉丁酉攺禮部主事吳昌時爲吏部文選主事署郎中事昌時好結納通司禮太監王化民等欲轉銓司鄭三俊嘗以訪鄕人徐石麒答曰君子也三俊遂薦於上蓋石麒畏昌時故譽之而三俊不知也淸兵攻徳州不克往西北別部攻武定州拒卻之俄守備放炮誤傷臂守者潰城遂陷李自成殺其黨羅汝才賀一龍自成招兩人宴汝才疑不至先縳一龍淩晨二十騎突入汝才營斬之汝才延安人同李自成劉國龍投髙氏營髙氏敗自成爲雄自成兵善攻汝才兵善戰而汝才淫侈自成忌汝才並斬其主謀貢士尢玄圭分其兵自成遂僞稱倡義文武大元帥次權將軍次制將軍權將軍劉宗敏狡悍善戰賊恃之癸卯以禮部尙書東閣大學士吳甡兼兵部尙書督師平寇賜尙方劍給五萬金旌功吳甡遂上言今日集兵措餉必湏鞏固江南而可恢復江北而武昌九江其要衝也臣宜先往金陵急趨九江武昌相機進止且可調集兵餉接濟江北令各撫鎭兵扼險共爲應援上是之遂議設標兵二萬盜陷武岡州殺岷王時常徳武陵衡桂蠻獠皆伺隙土寇勾引攻掠免直隸山東殘破州縣去年田租命總督鳳陽馬士英移兵攻永城劉超士英前調貴州兵五百至樂平婺源淫掠婺源人饗於汪氏一夕毀之士英乃劾徽州知府唐良懿推官吳翔鳳兵部右侍郎倪元璐召對申奏曰今之本謀存乎主術力行仁義提振紀綱愛惜人才崇尙气莭定心志一議論信詔令愼刑賞其下則竭忠畢力惟是求如此何患大功不成太平無日乎臣沿途凡遇兵將輙稱實可畏而遇難民皆雲實可圖蓋兵將見形難民見情凡稱鉄騎精兵綿亙數十里衝突飄忽所向無前者形也兵將見而震之兵歸營散渙疏略而遼人與西人心志不一者此其情也難民入中而知之夫攻形用力攻情用謀令行間諸臣烏能知用謀者乎乃今諸將報功徒以奪回難民張皇露布此於九牛之一毛何湏急傳飭各路制奇設伏直搗中堅自可淂志而機宜在乎足財安民以臣愚見督撫行軍必假利柄一切屯鑄鹽榷之務悉聽便宜則可以布諜而制勝矣上善之翰林院檢討汪偉上言創大業者必先扼險要而後可以言進取定大亂者必先固根本而後可以言蕩除臣世藉金陵請以今日之急務陳之金陵城周百二十里竟一日之足不能徧集十萬之眾不能周是以策畱都者謂無守城之法止有守江之法賊自北而來則淮爲之防賊自上而下則九江爲之防故禦淮卽所以禦江守九江卽所以守金陵考之地形武昌譬之大門也九江譬之階除太平譬之堂奧也宜設重臣駐莭武昌上爲圖﹤並刂﹥襄修復顯陵之本下爲扼蘄黃接九江鞏壯孝陵之勢至於九江宜建督撫太平釆石宜命南京侍郎建牙於此若文武摻臣宜駐師新江口以專堤防備策應江北浦口江南頗狹一葦可航宜以侍郎一人守之仍命巡江禦史防江防之所不及輯陸路之暗通者此金陵之布置也至防江以兵爲急臣按南京營兵舊稱十萬有餘實核之不過三萬耳乃兵虧而餉不減宜依舊額補足使江上督撫分而領之自可得防守之助矣江守以船爲急臣察新江口舡舊額四百有奇今存者百十隻耳舡只錢糧亦有舊制一一淸出補足原數而新設之泛地尢宜多造舡只自可備中流之擊矣或餉有不足暫借鹽課並截漕艘此亦設處之一法也防守旣備務守扁舟不淂渡江孝陵卽可安堵孝陵旣安然後顯陵可規進取金陵所系如此其圖之可不早而言之可不詳耶夏四月乙丑禦史祁彪佳劾吏部文選司郎中吳昌時紊制弄權山東道禦史徐殿臣賀登選合﹤鋶﹣釒﹥劾之攺會試期至八月戊辰大學士周延儒自請督師襄城伯李國楨請選官舍銳士從徵報可賜宴於武英殿丙戌延儒奏捷斬百餘級時邊墻毀折所掠子女金帛捆載出入如織卒無一矢加遺也釋輕囚命禦馬監太監李國輔諭援剿摠兵左良玉良玉奏辧副總兵王允成實未嘗叛營兵不戒臣已治之繼而上聞良玉已誅允臣特賜金幣而允成固在言殺者乃訛傳也淸兵至琉璃河命各督撫辛巳戰於螺山八鎭皆走惟步營兩監軍禦史在禦史蔣拱宸飾功報捷壬午復朱國弼撫寧侯張獻忠陷麻城署縣教諭蕭頌聖殺是月鄢陵隕霜殺麥饑民食蓬實五月甲午召周延儒入朝丙申令延綏寧夏甘肅各兵卽遣監軍速馳河南聽豫撫調發時巡撫河南右僉都禦史秦所式上言中州大勢闖漕蹂躪五郡八十餘城盡爲瓦礫及革左諸寇由宛汝跨江漢旬日陷數名郡此流寇之大略也自永城以至閿大略也辧賊必湏兵舊撫餘兵不及二人陳永福殘卒未及四千合卜從萬三千餘人亦不滿萬此主兵之大略也用兵必裕餉河南五郡淪沒河北彊半蒿萊額賦五十萬昨年完不及二十萬撫鎭闕餉五月有餘此糧餉之大略也轉餉必湏民自經寇十餘載人煙幾斷守城修河轉運至於稚子荷旗老婦鳴柝此民生之大略也撫民必湏官按除目則有人稽地方則無官或年餘不赴或土團寄命此官吏之大略也惟願皇上速發內帑亟練精銳佐以土寨開荒選牧庶有濟己亥召巡撫保定右僉都禦史徐標入對標曰自淮來數千里見城陷處固蕩然一空卽有完城僅餘四壁蓬嵩滿路雞犬無音曾未遇一耕者土地人民如今有幾皇上亦何以致治乎上欷歔泣下標又曰湏嚴邊防天下以邊防爲門戶門戶固則堂奧安其要莫若修內治重守令守令賢則政自簡刑自淸而盜由此息民由此安上曰諸臣不實心任事以至於此皆朕之罪標又言車戰及墾田所謂墾者與屯田不同卽就納糧之田招民開種民賊漸復國課自完上善之標四月己卯受事辛卯陛見賜金幣至是復召蓋上心閔畿民故屢訊及庚子馳賜周延儒金幣辛丑周延儒奏報臣中夜冒警自順義抵密雲趨各督撫今俱出塞上溫旨勞之時言官皆劾延儒假道縱兵出塞上以訛傳不問傅淑訓張國維皆罷以兵部右侍郎倪元璐爲戶部尙書兵部左侍郎馮元飈爲兵部尙書不得例辭時大學士陳演謀首揆說上曰天下不治由兵農不合今以元璐主賦元飈主兵彼此參合不日可治上心然之故有是命永城叛兵出降馬士英合兵圍誅之俘劉超入京尋伏誅乙巳周延儒入直尋進太師中極殿大學士蔭中書舍人賜金幣丙午吏部尙書鄭三俊以薦昌吳時引咎劾罷丁未宴入援總兵吳三桂劉澤淸馬科等於武英殿以李遇知爲吏部尙書辛亥以內官監太監王之俊提督京城巡捕練兵甲寅魏��滲徳辭禮部右侍郎許之以翰林院侍讀學士直閣戊午進少詹事兼東閣大學士丙辰給事中王都劾周延儒狡詐欺君喪師辱國丁巳勒周延儒致仕上曰延儒佐理多年朕不能盡其謀猷皆朕之過仍賜贐馳驛延儒奏薦蔣徳璟吳甡大學士吳甡亦罷初上對輔臣云欲親徵周延儒知上指遂請命督師禦邊上稱善久之示甡延儒知且退故先請得之而甡勉拜命稱病私第絕無出志上慍甚角�羊督師職促入閣甡旣被誚讓再入閣不自安自幾罷李自成殺其黨袁時平時平滑人居開州庚辰乘機襲開州北走尋擁眾數千人圍蘭陽漸數萬人號曹賊都督同知唐通攺鎭薊州庚申命閱京營刀甲車矛於觀徳殿上力能挽彊凡弓刃俱取勁重不便施用壬戌張獻忠陷武昌沈楚王於江前大學士賀逢聖死之逢聖聞變方衣冠北向拜闕欲自盡賊辶�處入被執賊素敬之遣之去逢聖復說賊開城縱百姓賊爲停刑半日全活頗眾因以巨艎載其家出墩子湖自中流鑿舟溺者十二人逢聖屍沈百七十日不壞十一月壬子始出葬逢聖字克繇江夏人學問淵邃持心不偸迨入佐綸扉上𨿽鑑其精誠屢以爲迂與首輔張至發議論多忤遂致仕去上頗思之張獻忠據楚府大殺掠沿江浮屍千里蒲圻嘉魚皆降李自成問之遺書欲獻忠歸附合兵大舉獻忠亦卑辭報之是月戶科都給事中吳甘來上言諸撫臣借名護籓實以棄城乞敕諭各籓並核王永祚等棄城之罪上不問六月戊辰召隆平侯張拱薇吏部尙書李遇知兵部尙書馮元飈禦史楊鶴及桐城諸生蔣臣於中左門臣故保舉以戶部尙書倪元璐薦爲戶部司務其言鈔法曰經費之條銀錢鈔三分用之納銀賣鈔者以九錢七分爲一金民間不用以違法論不出五年天下之金錢盡歸內帑矣吏科給事中馬嘉植﹤鋶﹣釒﹥爭之詔除河南五年被陷地方稅糧其省直殘破州縣自十六年爲始一切三餉各項雜賦盡行蠲免丁丑立賞格購李自成萬金爵通侯購張獻忠五千金官極品仍世錦衣衛指揮使餘各有差左良玉還九江大掠袁繼咸見良玉令以兵三百人給楚撫王聚奎良玉不聽巡按應天試禦史鄭昆貞上言根本重地諸臣日有條陳陛下日有嚴飭然對君父則曰事事豫備相告語則曰無可柰何今剝膚之痛已在武昌明知其危而明諉之尙可謂國有人乎樞臣熊明遇議論虛恢全無實著摻臣顧肇迹采石本其信地未嘗一出一旦順流直下誰爲捍蔽乎報聞逮前山東僉事金聲聲至淮安復蒙召用會母卒憂去禮科給事中袁彭年論前大學士周延儒之罪略曰使延儒割絕私交早引公忠廉勇之士布列關薊卽入未必至此又使視師之後以封疆耗敝督撫罪狀一一入告則懲前毖後或收亡羊補牢之效顧奉先殿左鴟吻流火鎔插劍銅環命駙馬都尉冉興讓告太廟災異諭百官修省戊子兵科給事中郝絅劾吏部文選司郎中吳昌時禮部祠祭司郎中周仲璉竊權附勢納賄行私爲周延儒乾子內閣票擬事關機密事事先知總之延儒多欲不剛智足掩過而忠不足謀國見忠直𨿽援護而實遠之見邪佞𨿽褻慢而實眤之是以辜�知遇耽誤封疆則延儒天下之罪人而昌時仲璉又延儒之罪人也辛卯禦史蔣拱宸何綸各劾昌時貪險不法命昌時除名聽勘秋七月壬辰朔督修歷法光祿寺卿李天經上言日食分數時刻與西法各有異同止於宮中親測西法多合令更考訂求其畫一以聞甲午發帑金四十萬貯富新倉出陳納新毋淂輕動訊雷演祚範志完於中左門初演祚入朝面奏志完兵淫掠命逮之至是上問志完兵演掠又金銀鞍數千兩馬百匹托諭徳方拱干行賄京師其事若何祚歷歷可指因召拱乾入上問演祚云爾所言稱功頌徳偏於班聯者誰也曰周延儒招權納賄如起廢淸獄蠲租自以爲功考選科道盡收門下又幕客董廷獻居間凡求巡撫總兵先通賄於廷獻然後得之上怒卽命逮董廷獻上人問志完爾馬百匹送方拱乾金鞍十並數千金饋誰志完謝曰無有支五日餉也演祚曰彼兵止欲折乾若趙光抃兵有紀律其過山東曾不索餉上曰光忻亦逗畱何不舉劾也曰光抃兵實不曾擾上命演祚起問禦史吳履中爾在天津察志完云何履中對如演祚言志完餙辧上曰光抃亦逗畱獨劾志完難服其心命錦衣衛卽逮光忭方拱乾入辧未嘗受賄所云名馬百匹驅入禁城形迹彰露何待演祚外臣發覺耶上頗然之乃退以史可法爲南京兵部尙書逮張國維侯恂以乘樞不職棄開封不守也並責給事中方士亮禦史蔣拱宸兵部職方郎中尹民興乙卯上自訊吳昌時於中左門拷掠至折脛乃止並逮蔣拱宸俱下獄尋徵周延儒聽勘丙辰免各省直崇禎十二年前上供紗綾低等議卹故總理盧象升並核各死事文武官庚申出千金資太醫院療疫自春二月迄今京師大疫死亡日以萬計又出二萬金下巡城禦史收殯八月壬戌朔左良玉遣馬進忠復武昌張獻忠復陷嶽州至臨湘如縣林不息死之辛未裁南京操江都禦史時罷鎭遠候顧肇迹以誠意伯劉孔昭代之孔昭因召對泣陳文臣制肘事權不一故有是命然孔昭實無片長惟以空言鼓動主上上辶�處信之竟停文臣摻江之命辛未前諭入覲官薦將才令兵部匯上並文武大臣科道所舉堪督撫總副者以司禮太監王承恩督察京營戎政韓贊周守備南京丁丑永王出閣就學丙戌張獻忠陷長沙總兵尹先民降先是武昌陷湖廣巡撫率所部千人奔長沙推官蔡道憲請還屯嶽州謂嶽與長沙唇齒也並力守嶽則長沙可保而衡永無虞乃勉赴嶽州及入蒲圻遂揚忛南遁迨王聚奎至亦自保駐袁州逼畱不進道憲復請屯嶽州聚奎屯嶽數日仍檄徙長沙道憲曰旣無恢北之志嶽州無恙不於此時練兵固守乃棄之南下賊攻嶽尙慮長沙爲之援若嶽不守長沙豈獨全哉聚奎不納驅萬餘人入長沙所過如洗視賊特甚聚奎去巡撫禦史劉熙祚以�王走衡州癸未賊至望帥旗下無一人笑取裂之至城下呼推官曰吾軍中皆知爾名勸吾勿犯可速降毋自苦也道憲不應挽彊弩射之獻忠怒攻三日夜而陷執道憲百計誘降不可磔之健卒林國俊等云不降爾且不得生國俊曰若我輩願生亦去矣不至今日賊並殺之中四卒奮然曰願且延旦夕葬主骸畢當受爾刃賊亦許之於是四卒角�羊衣褁骸葬之南郭葬畢四卒還自經道憲晉江人理長沙治績甚著李自成築七城於襄陽城西驅難民誘官軍斬獲實非賊也總督孫傳庭不知其詐奏聞臣名皆驚潰臣誓肅淸豫楚不以一賊遺君父識者憂之九月壬辰朔上閔都人疫諭修省釋輕系己亥孫傳庭出關進討李自成步騎各五萬傳庭所部皆關西銳卒伏鎧旗幟鮮明耀目難民夾道歡呼稱慶傳庭意气甚盛辛丑攻寶豊賊救至總兵白廣恩中軍髙傑分擊之克其城擒僞州牧陳可新壬寅傳庭兵自朱仙鎭而南大雨六日糧車日行三十里又道淖未至士馬俱饑或勸傳庭旋師就運傳庭曰吾軍行已六七日度卽還軍亦饑寧能濟乎要當破一縣就食耳甲辰復郟縣縣俱窮民集騾羊二百頃刻分臠食盡不足給己酉命河北山西就近餉傳庭兵丙午賜進士楊廷鑑等四百人及苐出身有差丁未吉王桂王並至永州禦史劉熙祚護�王抵衡州值桂王走永州迎之方舟而前庚戌張獻忠追二王於永州官兵星散夜至茅粟鋪執巡捕禦史劉熙祚誘降不屈死之甲寅作新鈔戶部尙書倪元璐上言內發鈔式命臣詳議鈔法度一歲有五十萬之入籌國長計孰便於斯或以久廢乍復人則駭之不知此卽民間之會票也宋時謂之錢引終元之世錢法不行尙爾用之不匱況復化裁通變稽古宜民乎孫傳庭兵潰於襄城降盜李際遇陰通賊賊已大至佯遁誘傳庭兵追之而伏兵道左襲軍後餉道傳庭旣乘勢長驅糧運漸遠會糧車沮雨至者復爲賊伏所淂傳庭始困召諸將問計總兵髙傑請戰白廣恩曰吾軍困甚宜駐師分據要害步步爲營以薄賊易耳傳庭恐賊遁廣恩曰卽賊退我乘而擊之士气倍奮傳庭曰將軍怯獨不如髙將軍耶廣恩不懌又前覬總統各營不淂方怏怏自引所部八千人去賊前鋒號三堵墻其隊紅一白一黑一各七千二百人紉重布爲甲刃矢揮擊不淂入敢戰驟與遇遂接刃我軍卻陷泥淖中殺傷三四千髙傑立嶺上望曰不可支矣麾眾退退入於河死亡四萬餘人傳庭與傑以數千騎走河北遇巡按禦史蘇京京曰君自爲計我當以實聞戊午李自成攻潼關白廣恩擊破之賊不退傳庭竟回潼關眾尙四萬以程注爲兵部尙書冬十月辛酉朔副總兵沈萬登復汝寧萬登汝寧大俠也聚鄕勇萬餘人李自成僞授威武大將軍不受是日僞將軍馬尙志蒞任萬登潛遣諜入城因擁眾入斬五百級誅尙志獲印擒汝寧僞防禦使金有章僞府尹鄧璉總兵劉良佐等以鳳泗兵副總兵馬淂功以禁兵合趨頴州沈丘徐州副總兵金聲桓討蕭碭諸盜平之初蕭縣盜王道善等陷縣城焚徐州桃源盜程繼孔合之永城餘寇朱安世燕靑等相煽於徐宿永間聲桓以九月丁巳會兵分討繼孔請降以兵守之是日拔諸寨斬二千八百李自成間道緣山崖出潼關後夾攻官軍大潰總督孫傳庭死之白廣恩遁自成結陣而西連陷華州渭南殺渭南知縣楊暄又陷臨潼陷�州屠之關中瓦角�羊馬士英進兵河南副總兵莊朝梁以三千騎來會汝南道韓煜復息縣義兵帥申夏志復上蔡乙丑淸兵屯山海關外總督王永�趨山海永平發內帑金八萬戶部金十萬資餉張其在陷萍鄕插嶺賊分掠萍鄕醴陵境上檄萍鄕知縣造舟獻馬於是袁瑞臨江新諭分宜之人俱空丙寅諭有司贖鍰除畱額積谷外俱充餉巡撫陜西都禦史馮師孔知寇棘急乂西安收保午刻設城守俄寇至是夕髙傑逃至不納寇攻城削孫傳庭督師尙書衘以秦督充爲事官扼守關隘時上知未其敗沒也加援剿總兵官白廣恩蕩寇將軍給兵三萬張獻忠遣部將以二百餘人趨連州南贛兵備副使王孫蘭駐韶州兵不滿百使十輩請兵淂嬴卒七百人復以他警一夜撤去至是聞之辶�處自經知州踰城遁樂昌乳源仁化自潰韶州吏民縋而逃盡兵科給事中蕭應遴奏孫傳庭處置失宜致白廣恩生心西奔各營隨之爲賊所乘或言廣恩與髙傑不合掉臂而去則廣恩固可殺也上方信廣恩不聽張獻忠以千人屯袁州北張家口是日張其在自劉陽萬載會袁州州人俱迎降賊白旆鳴礟入袁州北門左良玉以副總兵吳學禮援袁州次於新諭明日次分宜吳學禮圍袁州僞將丘仰寰拒守都司髙山先登擒斬二千四百餘級獲馬六百追谷拒官兵巡撫郭都賢檄撤兵回九江招安土著戍三郡兵旣撤賊自長沙突至遂陷�安府分巡湖西副使嶽虞巒山方閱軍於郊俄報賊至皆潰虞巒微服遁署府事通判朱奉金�黽推官韓日將俱遁諸縣同日陷賊分兵設僞官攺�安爲親安府廬陵爲順民縣張其在檄袁州袁州人先逃賊復入袁州壬申括民間廢銅鑄錢西安城陷以守將內應也巡撫馮師孔按察使黃絅長安知縣吳從義西安右衛指揮崔爾達俱投井死秦府右長史章世絅自經士紳死者甚眾前都禦史焦源溥罵賊磔死前山西布政司參議陶爾徳被殺前山東監軍僉事王徵七日不食死都司吏丘從周罵賊死左布政使陸之祺等俱降援剿總兵白廣恩已走追降之李自成據秦王府封秦王存樞爲權將軍世子妃劉氏曰國破家亡願求一死自成遣歸外家賊分兵下屬縣蒲城知縣朱一純議守從卒俱散賊脇其降詒以更衣抱印投井死初自成在楚議所向牛金星請先取河北直搗京師楊承裕欲先據畱京斷漕運顧君恩獨曰不然畱京勢居下流𨿽濟大事筴失之緩直搗京師萬一不勝退無所歸筴又失之急不如先取關中爲元帥桑梓之邦且秦都百二山河已得天下三分之二建國立業然後旁掠三邊資其兵力攻取山西轉向京師庶幾進有可攻退有可守策無便於此者自成稱善賊好殺掠牛金星勸以不殺遂下令嚴戢之所過安堵於是百姓轉相誑惑人無門�鬥志自成遂攺西安府曰長安禁鄕民短後衣搒掠巨室助餉前祠祭司主事南居業掠死甲戌授進士陳丹衷河南道禦史同副總兵成大用往調廣西土司兵賫金幣分賚土司核南京秋闈之獘先是南榜出﹤穴臣﹥室子登七十三人物議藉藉周延儒弟正儒子奕封預焉延儒自言於上特賜二百金遂莫敢言丙子上閱勛臣武臣子弟騎射戊寅上自用銅錫木器屏金銀命文武諸臣崇省約鳳陽地屢震總督九江呂大器以五千人援吉安次峽江邑人執知縣以待賊反拒援兵兵詒之曰張獻忠至矣邑人出迎獻印及馬二十五官兵入城斬姦民殆盡李自成分兵略鄜延中部知縣朱華堞闔家自經先漕儲道參政安定張國紳居西安自成召見稱殿下語次自成大悅授刑政府侍郎國紳同年文翔鳳繼妻鄧氏能詩薦於自成召爲後宮內師張獻忠在長沙立九營左良玉合馬進忠之騎赴袁州巡按黃澍駐漢陽同良玉部將惠登相規復襄陽劉洪起規復南陽張獻忠遣馬賜以千人下臨湘取米及釜方國安令戎旗營參將方元科進次蒲圻乙酉大學士王應熊入朝陛見請老許之賜金幣應熊以周延儒薦起上尋悟其非特遣緹騎趣延儒入日遣人偵之知延儒約應熊密語又令其先抵京而身繼之上怒延儒久延故應熊不敢滯禮部尙書林欲楫致仕兵部尙書馮元飈罷元飈僞稱疾不出上嘗私使僞賂求邊將不納故得全去庚寅超擢兵科都給事中張縉彥爲兵部尙書余應桂仍以兵部右侍郎兼右僉都禦史總督陜西三邊軍務應桂聞命飲泣陛辭曰不益兵餉臣𨿽去何濟上默然發帑金五萬銀花四百銀牌二百蟒紵二百色絹四百馬一百給軍蓋欲應桂聯絡甘固延寧之兵收拾三邊健勇相機撫剿也應桂趦趄河上不進十一月辛卯諭臣民助餉立功者錄之癸巳張獻忠再陷嶽州沿江設伏藏輕舟於﹤氵義﹥港浮巨艦重載順流而下副總兵王世泰楊文富以三千人邀之賊逆流佯走以誘我我兵爭利溯流而上盡奪其貲舟重不卽行賊輕舟四出圍之步騎夾岸橫擊殺溺無算方國安等合救之文富世泰僅以身免喪師二千嶽州城空賊趨之又陷武昌撫按俱艤舟於江待東下武昌城空左良玉以前鋒上武昌總兵王定副總兵髙傑自渭南敗各奔延安李自成命田斌守西安自往塞上破延安大會羣盜馬萬匹旌旗數十里於米脂祭墓又五百騎按行鳳翔守將誘而殲之自成怒親攻鳳翔屠之丙申以土國寶爲都督僉事總兵官鎭守河南己亥諭左良玉移鎭武昌同撫按王揚基黃澍相機滅賊良玉遂以副總兵張應元吳學禮守九江自同馬士秀率舟師入武昌直搗長沙呂大器以安慶兵上樟樹鎭官兵分道趨袁州大器又招柯氏兵赴南昌降瑞昌徳安土盜鄧毛溪攜之從軍素無紀律與柯兵相持南昌城下南昌大擾柯兵因射死鄧毛溪其黨千餘散爲盜柯氏兵三千亦�千人宥給事中郝絅總兵許定國從余應桂自郊左良玉復萍鄕命承天太監何志孔勞良玉進少師蔭錦衣衛百戶賜金蟒牛酒吏卒各升秩賜二千金尋嶽州袁州相繼克復髙傑率所部渡河而東至絳州巡撫山西蔡﹤棥心﹥徳招之共擊賊王老虎破之追至曲沃王老虎降獲步騎萬人李自成發金數萬招楡林諸將繼以大兵分守楡林兵備副使都任及故總兵王世顯侯世祿侯拱極尢世威副總兵惠顯等斂各堡精銳入鎭城集眾將吏問之曰若等守乎降乎眾皆伏地願效死乃推尢世威爲長主號令繕兵甲賊說三日不聽乙未攻楡林城城上彊弓勁弩疊射賊屍山積更發大炮擊之賊稍卻乙巳以何騰蛟爲右僉都禦史巡撫湖廣李自成攻寧夏守將分營逆戰三勝之殺賊數千人丁未設南贛兵三千以副總兵鄭鴻逵統之辛亥以吏部右侍郎李建泰左副都禦史方嶽貢並兼東閣大學士直文淵閣誅前督師範志完總督趙光抃吏部文選司郎中吳昌時昌時首以不淂吏部惡大學士薛國觀左僉都禦史陳乾暘皆以計之害卒附延儒得吏部威勢甚盛百官屏息竟以此殞焉前督師大學士吳甡戍金齒衛李自成攻楡林城陷自望日被圍吏卒力戰殺賊亡算賊攻益力隃旬不克賊以衝車環城穴之東南城崩數十丈賊入之兵備副使襄陵都任闔室自經總兵尢世威縱火焚其家百口揮刀突戰死諸將各率所部巷戰殺賊千計賊大至矢盡刀折殺傷殆盡無一降者闔城婦女俱自盡楡林爲天下勁兵頻年餉絕士卒窘甚而殫義殉城志不少挫楡林旣屠賊搗寧夏三邊俱沒賊無後顧長驅而東矣上命職方司主事招諭土寨恢復中原承制招李際遇際遇迎使者入寨時際遇與自成相拒殺屢挫之自成銳意攻之卒不下李自成攻慶陽四日陷兵備副使叚復興知府董琬太常寺少卿麻禧死之賊屠慶陽執韓王十二月辛酉朔故總督丁啟睿倡義兵誅李自成僞將於扶溝斬獲七十二乙丑前大學士周延儒有罪賜死初逮至猶召見令館於城外數日遂賜如薛國觀云延儒宜興人少無學行耽聲色性警敏善揣人意指始比溫體仁共執政及再相反溫所爲而嗜利無厭往往鬻爵時方淂君不顧外患款局敗委罪陳新甲沒其厚賂欺蔽明主敗壞國事遂以亡天下追論者言崇禎三相溫體仁之姦險國楊嗣昌之誕妄周延儒之貪縱殆相匹云張獻忠出嘉魚遣艾四以前鋒至新堤馬士秀逆戰不利退還艾四又追士秀於嘉魚士秀敗走武昌西域獻千里馬命五城淸道試城上不果總督何騰蛟奏言湖南永順保靖黔南銅仁黎平西粵柳全其土司皆可用臣素與豪長遊簡其壯勇可淂數萬依湖守險土司無遠徵之憂百姓無客兵之害平賊將軍左良玉臣所熟知不可不藉爲犄角徐州副總兵金聲桓肝膽可用其部下劉世昌夏國基皆可與戰乞加聲桓援剿總兵銜以示鼓厲從之巡撫山西都禦史蔡﹤棥心﹥徳屯平陽以歲暮還太原李自成勒兵渡河入山西遂陷平陽知府張嶙然走太原吏民皆降僞直指使劉達殺西河王三百人於東關外髙傑聞平陽變自蒲州東走恣掠因下澤州嶙然尋迎降賊授以兵政府侍郎建牙先驅張獻忠自嶽州渡江至營與馬守應合獻忠獗甚蓋自成西犯去故獻忠得橫﹤並刂﹥嶽間禮科都給事中沈胤倍乞閔惠王桂王流離之苦敕部議擇地居之李自成馳檄山西兵號百萬刻期欲平燕晉遂陷甘州先是鳳翔蘭州開門近賊因渡河莊浪涼州二衛降巡撫甘肅右副都禦史林日瑞以副總兵郭天�四千騎守峽口而敗遂圍甘州乘夜雪登城日瑞及總兵馬爌副總兵郭天�同知藍臺等並死之殺居民四萬七千餘人西寧衛尙堅守不降明年二月詐降殺僞官賀錦魯文彬東陽諸生許都反都故都禦史弘綱從孫也有聲庠序任俠喜交遊知縣姚孫榘借名備亂橫派各戶輸金坐許都萬金都實中產勉輸數百自詣告竭孫榘大怒誣以造逆反桎梏之時輸金者盈庭哄然不平有姚生執孫榘於座笞之羣擁都爲主巡按禦史左光先聞交調兵行剿官兵所至屠掠東陽蘭溪人各保鄕寨拒敵官兵大敗紹興推官陳子龍謂都有才可用不當反遣諸生蔣若來賫書諭之都據浦江官兵乘除夜攻破之賊大潰都走山中繼得子龍書率同事十三人投獄左光先盡誅之左良玉遣副總兵盧光祖惠登相劉洪起以步騎四萬人自河南至九江入湖廣丙戌復長沙湘潭湘陰貴州鎭筸營參將梁胤林攻桃固山洞擒賊程繼孔繼孔反覆擾徐邳間胤林以除夕出不意擒之山寨悉平

崇禎實錄卷之十七懷宗端皇帝十七

崇禎十七年春正月庚寅朔大風霾鳳陽地震李自成自建國號曰大順攺永昌元年自成久覬尊號懼張獻忠馬守應相結爲患旣入秦通好獻忠獻忠厚幣遜詞自成遂潛號拜宋獻策爲軍師牛金星爲丞相更定六政府尙書等僞官壬辰諭兵部募廢弁及艸澤義勇之士髙傑潰兵破淸化鎭城南渡河駐覃懷癸巳戶部尙書倪元璐等請以浙省鄕紳團練鄕兵浙西則推徐石麒錢繼登佐之浙東則推劉宗周姜應甲佐之於保伍中簡練鄕勇實行右弓弩社法從之授貢士何申以都督同知方國安爲平蠻將軍總兵官鎭守湖廣戊戌諭京師講鄕約朔望宣聖祖六諭仍立善惡二冊咨訪髙傑南下江北大震巡撫淮安路振飛命副總兵金聲桓扼徐州周仕鳳守泗州周爾敬守淸口李自成遣人持僞諜抵兵部斬之上憂寇臨朝而嘆曰大學士李建泰進曰臣晉人也頗知寇中事臣願募餉百萬治兵剿寇毋使東渡又曰進士石嶐願單騎走陜北連甘肅寧夏之兵外結羗部召募忠勇勸輸義餉剿寇立功否則內守西河扼吭延安上悅曰卿若行朕當仿古推轂上欲用石嶐建泰曰俟臣西行酌而用之釋熊開元獄李自成大宴功臣卽席賜列侯銀一萬金五千珠一斗列伯以是爲差尋自成東行以秦王韓王慶王從四月殺諸王於山西左良玉自九江遣子夢庚入湖廣至是發九江乙巳張獻忠自嶽陽渡江設僞官於江北屯師江岸遂棄長沙作浮橋於三江口一軍過﹤並刂﹥州棄其舟竟以步騎數十萬上夔州壬子葬皇貴妃田氏寇陷趙城副總兵陳尙志降於李成導之凡寇所至民多開門出迎結寨持兵反拒官軍命馬士英同監勇衛營太監盧九徳協剿張獻忠夜星入月中占云國破君亡乙卯命駙馬都尉萬煒告太廟行遣將禮敕吏部右侍郎兼東閣大學士李建泰曰咨爾建泰代朕親徵以尙方劍從事一切調度賞罰俱不中制上臨軒授尙方劍幸正陽門樓宴餞之命文武大臣侍坐樂作上手賜卮酒曰朕親行建泰頓首起謝不覺淚下酒罷卽趨行上目送之亦泣下是日大風霾登城西望埃塵漲天上下神意慘喪建泰單騎馳去終已不顧時募兵無一應者建泰知上意不敢姑待也授進士淩馬�冏兵部職方司主事監軍其友說馬�冏曰此行也兼程抵太原收拾三晉猶可濟也若三晉失守無可爲矣丙辰建泰出都道聞晉警其家存�未卜始建泰言傾家貲享士及聞變失措因徐行日三十里至涿州兵逃三千餘人南京地震兵部尙書張晉彥以寇未渡河譴監軍詗報者上亦聞賊未出兵科給事中韓如愈又上言晉寇訛傳遂責兵部輕信時李自成渡河兩河山西盡陷而守臣畏上嚴明相率蒙蔽以迄於亡以工部尙書範景文禮部左侍郎丘瑜並兼東閣大學士直文淵閣髙傑屯覃懷有兵三萬馬騾九千遣使壽州通馬士英士英請屯其眾於徐州聽莭制先遣副總兵楊振宗賫金獘賚之安其家口於徐州關廂諭戶部開采事例尙書倪元璐言開采非便事例準貢可暫行從之逮前兵部尙書張國維以蒙蔽故也逮至左都禦史李邦華戶部尙書倪元璐俱言國維可用命仍原衘督理浙直輸餉練兵國維奏輸納事宜命部議之李建泰發眞定行至廣宗士紳守城不納攻三日破之殺鄕紳王佐笞知縣張洪基是日卽移兵出城二月庚申朔上早朝忽得僞封啟之其詞甚迫悖末云限三月望日至順天會同館繳還一時相顧失色朝罷遂不復問馬進忠復長沙初張獻忠聞楚師日集以舟重水涸盡棄之自﹤並刂﹥州入夔門方國安馬進忠分道並進焚其舟遂復長沙諸軍連營屯長沙嶽州左良玉以五營追賊於沙陽距﹤並刂﹥州七十里李自成陷蒲州蒲州諸縣皆降設僞官守之濟源諸縣人竄盡河北大震懷慶城晝閉辛酉懷慶城陷福王出奔與太妃相失至衛輝依潞王尋俱南奔李自成至太原諸將自平陽陷望風引遁至是巡撫山西蔡﹤棥心﹥徳遣驍將牛勇朱孔訓出戰礟中孔訓傷甚牛勇陣沒一軍皆殲城中奪气﹤棥心﹥徳知力不支書遺表令監紀賈士璋間道奏京師中軍盛時泰見之退殺妻子誓必死及丁卯城陷賊夜登城執晉王﹤棥心﹥徳死之諭戶部曰邊餉甚亟外角�羊至皆由有司急贓贖而緩錢糧不嚴賞罰何以勸懲今內責部科外責巡按痛禁耗羨完額則升京堂否者除名以陜西道禦史王章巡視京營丁卯大風霾五色遞變闇室照之赤如血諭戶部郡縣民壯原以捍衛地方乃祗供勾挕守禦何禆嚴責有司編入鄕兵實行選練諭刑部藉沒吳昌時周延儒家貲充餉又曰周延儒見賄忘法本當全沒量追十二萬吳昌時五萬停鈔法前市浙直作鈔等料仍輸京師因鑄當一當五錢淸兵薄寧遠關遼登津水師總兵官黃蜚大潰上憂寇頒罪己之詔曰朕嗣守洪緒十有七年宵旦兢惕罔敢怠荒乃者災害頻仍盜寇日熾生民荼毒靡有寧居坐令秦豫丘墟江楚腥穢罪在朕躬誰任其責所以使民罹鋒鏑蹈水火殣量以壑骸積成丘皆朕之過也使民輸芻挽粟居送迎賫加賦多無藝之徵預徵有稱貸之苦又朕之過也使民室如磬懸田卒污萊望煙火而無門號冷風而絕命又朕之過也至於任大臣而不法用小臣而不廉言官首鼠而議不淸武將驕懦而功不舉皆朕撫禦失宜誠感未孚中夜以思局蹐無地已實不徳人則何尢用告爾天下官民人等朕今痛加創艾深省夙愆要在惜人才以培元气守舊制以息紛囂行不忍之政以收人心蠲額外之科以養民力凡我地方有司毋失撫字流亡來歸加意安插至於建言罪廢諸臣確核推用以彰使過艸澤豪傑之士恢復郡邑卽與世襲卽陷沒脇從之流能捨逆反正擒斬闖獻仍予通侯之賞嗚呼尙懷祖宗之厚澤母�君父之同仇思克厥愆歷告朕意甲戌李自成前鋒至大安驛張縉彥請令李建泰綢繆布置臨淸徳通天津昌平密雲六鎭俱聽調遣時建泰在河間遭延不進兵過東光不戢士民閉城拒守建泰怒畱攻三日破之魯世子以海嗣魯王李自成至忻州官民迎降遂攻代州五臺知縣亦迎降總兵周遇�守代州出奇奮擊累旬日殺賊萬餘自成合諸路兵進攻遇吉兵少食盡退守武寧關議京師城守命勸貸文武諸臣限五日戶部上文武納銀貤封事例太康伯張國紀助餉萬金進爵爲侯丙子戶科給事中介松年上言士莭不振廉恥風微倡逃迎降出自士紳亟宜崇獎莭烈以收拾人心上是之丁丑寇抵固關分趨眞定保定上始聞山西全陷命迹訪諸王所在命內官監制各鎭太監髙起潛總監關薊寧遠盧惟寧總監天津通徳臨津方正化總監眞定保定杜勛總監宣府王夢弼監視順徳彰徳閻思印監視大名廣平凡邊地要害盡設監視兵部奏言各處物力不繼而事權分挐反使督撫藉口上不聽鄒滕盜起辛巳命太監王坤督鹽兩淮兵科右給事中韓如愈催餉江西浙江並攺折贓贖如愈至東昌劉澤淸陰遣盜殺於車上曰爾何爲論我劉將軍耶通州兵噪傷巡撫楊鶚鶚上章自劾乞罷上以楊鶚實心任事不淂輒易賜藥金三十兩壬午眞定陷時知府丘茂華先攜家出城總督兵部右侍郎徐標下之獄中軍官不聽伺標登城畫守禦劫標城外殺之出茂華茂華遂檄屬縣豫爲叛計候賊數日賊始至馳數騎入城收帑籍近京三百里京師寂然不知蠲開封歸徳河南田租三年甲申以兵部尙書張縉彥兼翰林院學士從其自請也乙酉以魏��滲徳方嶽貢爲文淵閣大學士��滲徳總督河道屯練往天津嶽貢總督漕運屯練往濟寧時日講官左諭徳楊士聰宣慰襄王奉手敕諭左良玉入援命��滲徳出治師以士聰收山東勇義未及行有言於上各官不可出出輙潛遁遂止��滲徳等不遣戶部尙書倪元璐角�羊任仍歸詹事府專日講丙戌召大學士陳演總督宮營襄城伯李國楨刑科給事中光時亨於中左門始命詹事府翰林院四員侍召對詔徵天下兵勤王命府部大臣各條戰守事宜上候於文華殿各札入左都禦史李邦華少檐事項煜右庶子李明睿皆言南遷及東宮監撫南京上驟覽之怒甚曰諸臣言何爲稍間色漸平心念寇日劇言或可采竟中寢不敢發吏科都給事中吳麟徵請棄山海關外寧遠前屯二城徙吳三桂入關屯宿近郊以衛京師廷臣皆以棄地非策亦竟不行張獻忠陷巫山縣前巡撫陳士奇謂姦�掠鹽不之援獻忠連陷夔州奉莭云陽至萬縣之小江戊子大學士陳演乞休許之賜金幣始上憂秦寇演謂無足慮至是不自安求去寧武關陷寇薄關傳檄五日不下且屠之總兵周遇�悉力拒守以大炮擊殺賊萬餘人會火藥盡或言賊勢重可款也遇�曰戰三日殺賊且萬若輩何怯耶能勝之一軍盡爲忠義萬一不支縳我以獻若輩可無降於是開門奮擊殺賊千人賊懼欲退賊謀曰我眾彼寡但別識我軍以十擊一蔑不勝矣賊引兵復進遂大敗遇�闔室自焚揮短刀力門�斗被執罵賊縳於市磔焉遂屠寧武齠齒�亢誅戮無遺李自成旣殺遇�嘆曰使守關將盡若周將軍者吾安淂至此寇犯大同兵民皆欲降命城守不應總兵朱三樂引刀自刎巡撫大同右僉都禦史衛景瑗督理糧儲戶部貴州司郎中徐有聲朱家仕俱死之景瑗韓城人又大同諸生李若葵闔家九人自縊先題曰一門完節自成入大同六日殺代府宗室殆盡上召兵部尙書張縉彥於中左門問眞定陷李建泰遇害知之乎對曰不聞上曰朕宮中皆知之卿何諱也曰臣未見塘報上曰彼城已破誰設塘報且卿獨不爲遠偵耶曰設偵騎必湏工食臣部無一緡安淂偵騎今日之事惟陛下命之上推案而起三月己丑朔召戎政兵部尙書張國維庶吉士史可程進士朱長治陳州諸生張鑻於中左門鑻言三策首請皇太子監國南京擇大臣輔之遂命國維往浙江募兵督餉庚寅召文武大臣科道於中極殿問今日方略奏對可三十餘人皆漫應支吾無他語李自成發陽和兵備僉事於重華郊迎遂長驅向宣府命部院廠衛司捕各官訊察姦宄申嚴保甲巷設邏卒禁夜行巡視倉庫艸場命內監分守九門稽出入京師武備積弛禁兵皆南徵太倉久罄至是命襄城伯李國楨提督城守各門勛臣一人卿貳二人諭文武各官輸助初議僉民兵魏��滲徳曰民畏賊如一人遁大事去矣上然之禁民上城魏��滲徳再請出京議餉不許李建泰奏請南遷願奉皇太子先行壬辰襄城伯李國楨守西直門召對平臺諭各臣曰李建參奏請南遷國君死社稷朕將安往大學士範景文左都禦史李邦華少詹事項煜請先奉太子撫軍江南兵科給事中光時亨曰奉太子往南諸臣意欲何爲諸臣默然上嘆曰朕非�國主諸臣盡爲�國臣矣遂拂衣起大學士蔣徳璟致仕封遼東總兵官左都督吳三桂平西伯平賊將軍總兵左都督左良玉寧南伯薊鎭總兵右都督唐通定西伯鳳慮總兵左都督黃得功靖南伯各給敕印山東總兵左都督劉澤淸進實職一級江北總兵都督同知劉良佐山西總兵左都督周遇�援剿先鋒總髙傑宣府總兵王承胤都督僉事劉芳名甘肅總兵李棲鳳援剿江楚應白�宛總兵馬科保定總兵馬岱大同總兵姜鑲薊鎭西協總兵孔希貴關遼登津水師總兵黃蜚寧夏總兵葛汝芝關門總兵髙第天津總兵曹友義河南總兵許定國等各進署衘一級福王周王潞王崇王各南奔會於淮安李建泰兵潰於眞定中軍郭中傑縋城出降建泰被執監軍禦史金毓峒不屈入三皇廟投井死闔門自盡始棄寧遠徵遼東總兵吳三桂總督薊遼王永�率兵入衛甲午召密雲總兵唐通山東總兵劉澤淸入衛澤淸方命移鎭彰徳因縱掠臨淸南奔監軍禦史霍達奉命調勤王兵追澤淸兵不及命禦馬太監謝文舉監視山西仍察宣大總兵王繼謨所在復頒罪己詔於天下曰朕承天禦宇以來十有七年夙夜不遑思臻上理流寇又作調兵措餉實非淂己乃年年徵戰加派日多本欲安民未免重累朕之罪也貪官污吏乘機巧取加耗鞭朴日爲爾苦朕深居九重不能體察朕之罪也將懦兵驕莫肯用命焚殺淫掠視爾如仇朕任用非人朕之罪也以致寇勢鴟張脇從愈眾如豫楚秦晉偏地受害百姓忍怨吞聲無所控訴思我皇祖休養爾等近三百年至今橫遭慘毒有如此極朕實痛之有如焚灼今已調各路兵天下忠憤之志倡義勤王志取封爵者水陸並進爲民報仇今與爾士民約錢糧剿餉已行蠲免郡縣官有私徵私派濫罰濫刑朕不時密訪正罪仍察天下大小將士戰守有功立與升賞官民男婦節義死難從優贈卹一切不便於民之事盡行革除至於被害紳士軍民人等一時畏死從賊原非甘逆除自成罪在不赦余僞將有斬渠獻城卽與侯爵其士卒來歸者分別賞賚願官者一體拔用不願者安插寧家近如金有章等擢用黃閣等﹤宀十見﹥卹朕心諒其不淂已也他如文僞職牛金星諭上猷等武僞職劉宗敏羅戴恩等皆朕之臣子自陷賊庭如乃心王室伺隙反正朕亦何忍棄之悉赦罪復職於戲天心未攺祖徳尢深朕方罪己省愆用賢圖治攺從前之敗轍加與爾等維新賊平之後耕田樂業永爲王民不亦休哉乙未命太監馬思理馳赴大同督兵援剿唐通以八千人入衛上召見慰勞倍至賜大同大紅蟒衣一襲紵絲二金四十兩復賜四千金以犒吏卒同薊遼兵屯彰義門外上按籍勛戚大璫徵其助餉遣太監徐髙諭嘉定伯周奎倡之奎謝無以應髙泣諭再三奎猶漫詞髙怫然起曰外戚如此國事去矣奎奏捐萬金上少之勒以二萬奎上書中宮求助中宮勉應之五千金奎遂先輸三千金而逸其餘前太監王永祚輸三萬曹化淳輸五萬王之心尢富上面諭之獻萬金後賊拷之心追十五萬他金銀器玩稱是竟拷死魏��滲徳首上五百金陳演旣放未行召入稱貧百官共議最後依省限額浙江六千山東四千先後共二十萬又議前三門富室各輸糧給軍且贍其妻帑使無內顧諸巨室多不樂而罷丙申大風霾晝晦風腥不可觸宣府陷叛將白廣恩移總兵姜鑲書約降監視太監杜勛郊迎三十里巡撫宣府右僉都禦史朱之馮懸賞勞軍諭守城無一應者三命之皆願納款之馮獨行巡城見紅彜大炮曰汝曹試發之可殺數百人賊𨿽殺我無恨也眾又不應之馮乃自起燃火兵民兢挽之之馮不淂已奪士卒刀自刎遺﹤鋶﹣釒﹥言守禦事甚悉上憐之之馮沛人以淸勤著又鄕紳張羅彥自殺武舉金振孫戎衣就刑色不少��耳呼曰我禦史金毓峒侄也命唐通同司禮太監杜之秩守居庸關召庶�士於中左門編修陳名夏嘗上言固人心之事有淮揚要害宜練兵重鎭上善之進修撰兼戶兵科都給事中召募山東義勇上又問戶部侍郎吳履中帑金幾何答曰八萬上曰此僅備城守𨿽各邊月餉亦不可發履中曰若非各邊京師安守不聽以陳必謙爲工部尙書召王鐸爲禮部尙書戊戌總督薊遼王永�請嚴居庸關守禦遂命司禮太監王承恩提督內外京城王永�節制各鎭俱聽便宜行事給吏兵二部空札五百庚子寇薄近郊中外大震上日召對惟問兵餉以舉朝無人嘗泣下廷臣進計惟閉門止出入余無一籌李國楨提督城守不敢抗王承恩禮科左給事中戴明說紏國楨城守失措上召廷臣問禦寇方略諸臣皆嚄唶不能對上憤惋斥廷臣�國無狀皆頓首謝罪孝陵夜哭召前太監曹化淳等守城癸卯風晦寇自柳溝抵居庸關柳溝天塹可守不設備定西伯唐通司禮太監杜之秩迎降巡撫右僉都禦史何謙遁總兵官都督同知馬岱自殺其妻子疾走山海關投王永�永�倉皇出關依吳三桂甲辰昌平陷總兵官李守鑅不屈手格殺數人人不能執諸賊圍之守鑅拔刅自刎賊焚十二陵傳檄京師兵部偵之猶云昌平兵嘩非寇也命趨吳三桂入關三桂率眾日行數十里是日始入關太監髙起潛棄關遁走西山召考選官滋陽知縣黃國琦等三十三人於中左門問安人心剿寇生財足用計安出以國琦言稱旨卽授兵科給事中余以次對未及半俄昌平報陷上聞大驚卽起入諸臣立候移刻命俱出開西門納難民內官坐城上主之諸勛臣大臣不能詰乙巳上早朝召對諸臣而泣皆束手無策相向不能對或泣下有言馮銓楊維垣當用有言劉澤淸宜封東平伯上皆不應書禦案十二字示司禮太監王之心尋去之已刻哨騎叩城下曰寇至守城內臣使騎候之曰非寇也不爲意日且午有五六十騎抵門彎弓貫矢大呼開城守卒亟發炮斃二十騎難民數十人門始閉湏臾賊大至方報過蘆溝橋俄攻平則彰儀等門城外三大營兵皆潰且引降火車巨礟皆爲賊淂賊因舉礟攻城轟聲震地襄城伯李國楨馳馬闕下求面陳內侍叱止之國楨楨曰此何時也君臣卽求相見不復多淂矣內侍叩之曰守城兵不用命𨿽鞭撻人起輙臥上召入因命內侍俱守城嘩曰諸文武何爲且言官罷內掭我輩兵械俱無柰何或曰我輩月食五十萬效死固當乃請如乙巳歲俱乘城凡數千人上括中外庫金二十萬犒軍太常寺少卿吳麟微步入朝值魏��滲徳內出告之故��滲徳曰上煩甚且方息不必入手引而出文臣分守不得登城左都禦史李邦華至中陽門欲登城中官拒之丙午大雷電雨雹寇攻城礟聲不絕流矢雨集仰雨語守兵曰亟開門否曰且屠矣守者以懼礟外向震之猶揮手示賊引退礟乃發賊驅民負木石塡壕急攻發萬人敵大炮傷數十人守卒潰賊架飛梯攻西直平則徳化三門太監杜勛射書城中約降封劉澤淸東平伯李自成向彰義門設坐晉王代王左右席地坐太監杜勛侍其下遙呼城上曰勿射我杜勛也有所言可遣人縋下語爾守者曰請質以縋公入勛曰我杜勛無所畏何質爲提督太監王承恩縋之上同入見大內盛稱賊勢皇上當自爲計守陵太監申芝秀自昌平降亦縋上入見述賊語請上遜位上怒叱之諸內璫欲畱勛勛曰有秦晉爲質當顧二王不淂畱復縋下勛顧其黨王則堯禇憲章輩曰吾黨富貴自在汝勿慮也兵部尙書張縉彥具奏曹化淳王化民諸監視昨夜引賊杜勛等縋城入語人心洶洶變在旦夕如此危急臣屢至城闉欲覘城上守禦輙爲監視沮抑乞立賜裁斷以杜隱姦上召對同閣臣面諭遂手書遣縉彥上城按視示以上傳始得登求杜勛云已下又曰秦晉二王在城下欲通語縉彥曰二王旣降賊豈可上城曹化淳王化民拂衣去因閱城上守卒寥寥見城下穴墻聲急太監王承恩炮擊之連斃數人化淳等飲酒自若縉彥馳至內閣約同奏上至宮門傳止之是夕太監曹化淳開彰義門迎賊入守城勛衛盡遁禦史光時亨迎降外城已陷而內城尙未知也丙午上禦書親徵詔曰朕以眇躬上承祖宗之丕業下臨億兆於萬方十有七年於玆政不加修禍亂日甚抑賢人在下位與抑不肖者未遠與至干天怒積怨於民下赤子化爲盜賊陵寢震驚親王屠僇國家之恥莫大於是朕今親率六師以往國家重務悉委太子告爾臣民有能奮發忠勇或助糧艸器械騾馬舟車俱詣軍前聽用以殲醜逆分茅胙土之賞決不食言遂召駙馬都尉鞏永圖謀以家丁護太子南行對曰臣等安敢私蓄家丁卽有之何足當賊已召王承恩整內員備親徵申刻上亟召閣臣入曰卿等知外城破乎曰不知也上曰事亟矣今出何策俱曰皇上之福自當無慮如其不利臣等率兵巷戰誓不負國是夜上不寐夜分太監王相堯領內兵千人開宣武門迎賊俄而內城亦陷有奔告上者上問大營兵安在李國楨何往對曰大營散矣皇上宜急走人辶�處去呼之不至上遂同王承恩幸南宮登萬歲山望烽火燭天徘徊踰時回乾淸宮朱書諭內閣命成國公朱純臣提督內外諸軍事夾輔東宮內臣持至閣臣因命進酒召周後袁妃同坐對飲慷慨訣絕嘆曰所痛者我闔城百姓耳以太子永王定王分送外戚周氏謂皇后曰大事去矣爾宜死各泣下宮人環泣上揮去令各爲計皇后頓首謝拊太子二王慟良久遣之出乃縊召公主至年十五嘆曰爾何生我家左袖掩面右揮刅斷左臂未殊手栗而止命袁貴妃自經系絕久之蘇又刅所禦妃嬪數人昧爽上微服出自中南門雜內侍數十人皆騎而持斧欲出東華門內監守城施矢石相向時成國公朱純臣守齊化門趨其第閽人辭焉上太息去趨安定門門堅不可啟天且曙仍回南宮散遣內員攜王承恩入內苑登萬歲山之壽皇亭俄而上崩太監王承恩亦自縊從死焉帝英斷天挺承熹廟之後反前獘斥邪黨厲精謀治勤勤然有中興之志而疆事日警中原內虛加以�饑洊至寇盜橫出拮據天下十七年神器辶�處覆遂死社稷禦衣前書曰朕自登極十七年內地三陷逆賊直偪京師𨿽朕薄徳匪躬上干天咎然皆諸臣之誤朕也朕死無面目見祖宗於地下故自去冠冕以發覆面任賊分裂無傷百姓又書一行百官俱赴東宮行在顧駕崩內庭中外臣工莫有知者所頒朱書詔諭尙在內閣朱純臣亦未知也

丁丑仲春海門施維藩讀畢記韻秋

