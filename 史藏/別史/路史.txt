

欽定四庫全書

史部四

路史

別史類

提要

【臣】等謹案路史四十七卷宋羅泌撰泌字長源廬陵人是書成於乾道庚寅凡前紀九卷述初三皇至陰康無懷之事後紀十四卷述太昊至夏履癸之事國名紀八卷述上古至三代諸國姓氏地理下逮兩漢之末發揮六卷餘論十卷皆辧難考証之文其國名紀第八卷

載封建後論一篇究言一篇必正札子一篇【案必正乃泌友人之名其姓今不可考謹仍原本書之】國姓衍慶紀原一篇蓋以類相附惟歸愚子大衍數一篇大衍說一篇四象說一篇與封建渺無所涉考發揮第一卷

之首有論太極一篇明易彖象一篇易之名一篇與大衍等三篇爲類疑本發揮之文校刋者以卷帙相連誤竄入國名紀也泌自序謂皇甫謐之世紀譙周之史考張愔之系譜馬總之通歷諸葛耽之帝錄姚恭年之歷帝紀小司馬之補史劉恕之通鑑外紀其學淺狹不足取信蘇轍古史第發明索隠之舊未爲全書因著是編餘論之首釋名書之義引爾雅訓路爲大所謂路史蓋曰大史也句下注文題其子蘋所撰核其詞義與泌書詳略相輔似出一手殆自著而嫁名於子歟皇古之事本爲茫昧泌多采緯書頗不足據至於太平經洞神經丹壺記之類皆道家依托之言乃一一奉爲典要殊不免龎雜之譏發揮餘論皆深斥佛教而說易數篇乃義取道家其靑陽遺姝一條論大惑有九以貪仙爲材者之惑諛佛爲不材之惑尢爲偏駁然引據浩博文采瑰麗劉勰文心雕龍正緯篇曰羲農軒皥之源山瀆鐘律之要白魚赤鳥之符黃金紫玉之瑞事丰奇偉詞富膏腴無益於經典而有助於文章是以後來詞人采摭英華泌之是書殆於此類至其國名紀揮餘論考證辧難語皆精核亦多祛惑持正之論固未可盡以好異斥矣乾隆四十三年閏六月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

路史卷一

宋羅泌撰前紀一

初三皇紀

初天皇

初地皇

初人皇

事有不可盡究物有不可臆言眾人疑之聖人之所稽也易有太極是生兩儀老氏謂有物混成先天地生而蕩者遂有天地權輿之說【儀匹也不曰二儀者二有先後兩無彼此有相匹之意矣天一地二者此先後之言爾地亦惟一而云二者言下已落苐二也李明之衡山記云朱符謂火筯如兩儀成變化不可缺一當有識者辧之有太極說見發揮】夫太極者太一也是爲太易【太初之始】列圉冦曰有形生於無形【無形天地之始有形萬物之母】天地之初有太易有太初有太始有太素太易者未見气太初者气之始太始者形之始太素者質之始气與形質具而未離曰渾淪【混沌也河圖括地象云易有太極是生兩儀兩儀未分其气混沌】視之不見聽之不聞循之不得故曰易【易內篇云日月相逐爲易有易彖象及易之名二說見發揮】易無形埒【大衍之數五十其用四十有九則無其一矣以奇數倍之爲五十而一無倍是之謂無形埒】易變而爲一【北方先有】一變而爲七七變而爲九【七衍數九數此河洛自然之用世莫能名夫一至七返矣至九還矣還返變通之謂也是所謂易者豈牽合哉】九者究也九變復而爲一【始則終終則始會九而復元變九而復貫易卦自一變至七爲歸魂而本宮之气革矣復二變而返乎本體是復變爲一也九轉之道亦數之足爾】一者形變之始也【天以一而變四地以一而變四四有體而一無體是故天之體數四而用者三不用者一地之體數四而用者三不用者一一者數之始而非數也二二而四三三而九以至九九八十一皆可變以乘而一不變百則十也十則一也故亦不變去其一而極於九皆用其變者也】淸輕而騫者爲天濁重而墜者爲地衝粹而生者爲人【此上本易幹鑿度之文引見列子知此說則可以究天地之蘊矣】天地壹縕萬物化醇男女會精萬物化生而庶彚繁矣【天地交而萬物生也夫一气之中五行並育而五行之生各一其性乾道成男坤道成女自是衍之則爲十爲百爲千萬如果核旣坼則根生榦榦生枝枝生葉斯謂三生萬物】𨿽然治故荒忽井魚聽近非所詳言而往昔載諜又類不融正閏五徳終始之傳乃謂天地之初有渾惇氏者出爲之治【卽代所謂盤古氏者神靈一日九變蓋元混之初陶融造化之主也六韜大明云召公對文王曰天道淨淸地徳生成人事安寕戒之勿忘忘者不祥盤古之宗不可動也動者必凶今贑之會昌有盤古山本盤固名其湘鄕有盤古保而雩都有盤古祠盤固之謂也按地理坤鑑雲龍首人身而今成都淮安京兆皆有廟祀事具徐整三五歷紀及丹壺記至唐袁天綱推言之眞源賦謂元始應世萬八千年爲一甲子荊湖南北今以十月十六日爲盤古氏生日以候月之陰晴雲其顯化之所宜有以也元丰九域志廣陵有盤古廟殆亦神假者錄異記成都之廟有盤古三郎之目庸俗之妄余詳發揮】繼之以天皇氏地皇氏人皇氏【下卷所紀三靈者】在洞神部又有所謂初三皇君【詳見發揮】而以此爲中三皇蓋難得而稽據然旣揄之矣此予之所以旁捜旅摭紀三靈而復著夫三皇也【諸書說三皇不同洞神旣有初三皇君中三皇君而以伏羲女媧神農爲後三皇周官大戴禮六韜三略文列莊子不韋春秋有三皇之說而劉恕以爲孔門未有明文孔安國曰伏羲神農黃帝之書謂之三墳世遂以伏羲神農黃帝爲之三皇斯得正矣至鄭康成注書中候省圖乃依春秋運斗樞絀黃帝而益以女媧與洞神之說合然白虎通義乃無女媧而有祝融甄曜度與梁武帝祠象碑則又易以遂人蓋出宗均援神契注與譙周之史攷紛紜不一故王符云聞古有天皇地皇人皇以或及此亦不敢明至唐天寶七載始詔以時致祭天皇氏地皇氏人皇氏於京城內而王璵建言唐家仙系所宜崇表福區請度昭福作天華上宮及靈臺大地娑父祠於是立三皇道君太古天皇中古伏羲女媧等堂是則太古天皇外復別立三皇矣】渾惇氏之世但聞罕漫而不昭晰有不得而云矣王充曰古之水火今之水火也今之聲色後之聲色也鳥獸艸木人民好惡以今而見古由此而知來千世之前萬嵗之後無以異也事可知者聖賢所共知也不可知者𨿽聖人不能知也非學者之急今一切隔之

路史卷一

欽定四庫全書

路史卷二

宋羅泌撰前紀二

中三皇紀

天皇氏

天地成位君臣道生粵有天皇【易通卦驗文按洞神部以此爲中三皇君是君臣道生之後】是曰天靈【外紀云十二頭號曰天靈】望獲彊尊【以獲爲名以望爲姓字子潤號中天皇君並詳洞神部】頎嬴三舌【十二文】驤首鱗身【傳記三皇皆虵身此亦形相爾說在女媧紀】碧盧禿楬【丹壺記】首出庶物君有五期【五行期運一云猶五條非】實司元化嵗紀攝提【見徐整歷紀】斟元陳樞以立易威【春秋保幹圖雲天皇於是斟元陳樞以立易威言斟酌元化該皇極以建易道宋君云威則也言斟酌元气陳列樞機之行以攺立先法妄矣】秉籙司契無文不懷乾曜迨元像符合气【太微黃書雲天皇象符以合元气長生之要】亭毒萬有風行焱逝【亭蓄其形毒散其气】靈書八會【玉經隱注云三皇天文謂之太上玉策按洞神第十四一天皇內字二地皇內紀三人皇內文皆三元八會自然成文鳥迹之始也眞誥曰八會文章之祖也一皇演八會之文爲龍鳯之章雲篆之迹是矣太微黃書云靈書八會字無正形】自然洞神【三皇經云三皇自然之文皆以金玉爲用天皇所授玉爲簡靑玉爲文地皇所授皇玉爲簡白玉爲文蓋道家者流以三皇經爲三墳大洞經云三皇經者玉眞洞淸上淸洞太淸洞神也三洞蒼元經云洞眞上淸也洞靈寶也洞神三皇也然近代三墳書非此也有跋見發揮】玉劵十華【洞神經有三皇印三皇玉劵一曰金契三皇經云自然之文皆綴以金鉤置以玉案覆以珠巾芬以五香恃以十華】人風眞淳【太眞科云大化始立人風眞淳故三寶度三品之人洞神名僊寶之道接三皇之世洞名靈寶之道明三才度五帝之世洞眞名天寶之道紀淸正之方濟三代之後】體眞得極【靈寶經云三一者上一眞帝之極中一眞皇之主下一眞王之妙天皇得極故上成皇極地皇得主故上成正一人皇得妙故上成眾妙三皇體眞而守一其眞極也得一而已】提名旋復【提名防名也旋復言其變化】無門無旁神運四奧被迹無外無熱之陵【遁甲開山圖雲天皇出於柱州卽無外山也鄭康成云無外之山在昆侖東南萬二千里水經注云或言卽昆侖榮氏云五龍及天皇皆出其中】三輔九翌爲世億齡【項竣始學篇天皇十三頭皇氏洞紀云一姓十三人也他書皆然獨春秋緯言天皇地皇人皇皆九人分爲九州長天下故河圖括地象雲天皇九翌提名旋復蓋輔翌者九人爾易通卦驗雲天皇氏之先與乾曜合元君有五期輔有三名注云君之用事五行更王者亦有五期三輔公卿大夫也故禮記正義謂三才旣判尊卑自然而有天地初分卽應有君臣治國第年代綿逺而無文爾三輔九翌並皇是十三人】

地皇氏

天皇氏逸地皇氏作出於雄耳龍門之嶽【見遁甲開山圖】鏗名嶽姓【字子元號中地皇君】馬踶妝首十一龍君疊辟繼道【地皇十一君皆女面龍顙馬踶水經注榮氏云兄弟十人面貌皆如女子而相類身獸足出龍門山】主治荒極云章載持逮天恊徳與地侔貲【洞神經雲中地皇君主治八荒四極四海山川谿谷】太始之元【三皇一一等經雲中天皇以平初元年出治中地皇以太始元年出治平初太始云上竟號年按道書有元景延和赤明延康康秦龍漢開皇無極等號而武帝內傳又有靑虛三統經序有中皇之類悠悠無驗特取太始太初之意云】上成正一不生不化覆卻萬物【覆於下卻於後正一見上紀】得道之秉立乎中央神與化遊惟庸有光【見中子等書立中道也】鬼出電入龍興鸞集鈞旋轂轉周而復匝【鴻烈解】爰定三辰是分宵晝【見通歷或謂三辰有度晝夜有經何定分之有曰不然玆特後世作儀器以揆躔度準盈虛以正昏明者固非移日月而易晝夜也是知躔度晷景之用有自於此矣】魄死魂生式殷月候【通歷云地皇以三十日爲月十一月爲冬至亦見髙氏小史此亦本自然爾凡事有出而無攷姑取以證者此之類也】諸治徑易火紀周正【帝系譜雲天皇氏以木王地皇氏以火紀始學篇亦謂天皇以木徳王故或有疑二皇爲羲炎者非也】艸榮木替亦號萬齡【三皇經天皇地皇人皇開治各二萬八千嵗而河圖帝系譜等天地二皇俱萬八千嵗始學篇則云八千嵗按眞源云盤古氏後有天皇君一十三人時遭刼火乃有地皇君一十一人各萬八千餘年乃有人皇君兄弟九人結防刻木四萬五千六百年皆難取信夫太素蓂莖固有定數然方此時嵗歷未著烏從而紀之哉三墳書以一嵗爲一易艸木蓋以艸木周禪爲之紀辧爾今都波之人莫知四時之候女貞之俗不知正朔紀年但云已見艸靑幾度流求之國以月生死辧時以艸木榮枯爲嵗儋崖觀禽獸產乳識時占芋成熟紀嵗土番以麥熟爲嵗首宕昌黨項皆候艸木以記時序太古之世中國之俗有以與蠻夷同斯不疑者曰萬齡者亦號數之萬爾】

伯陽父曰太古二皇得道之秉立乎中央神與化遊以撫四方是故能天運地墆而輪轉無廢水流不止而與萬物相終始然不曰三皇者豈非泰皇之世人道大備非復二皇之代故退首乎十紀而不遂與二靈參邪予故從之別紀二靈而返泰皇氏於九頭紀

九頭紀

泰皇氏

地皇氏逸於有人皇九男相像其身九章【見雒書】胡洮龍軀【姓愷名胡洮字文生人面龍身九頭】驤首逹腋【玉篇云亦臂也今作掖腋】出刑馬山提地之國【遁甲開山圖云人皇出於刑馬山提地之國山今在泰州伯陽谷水出之老子之所至】相厥山川形成勢集才爲九州謂之九囿【見雒書春秋命歷敍云人皇出暘谷分九河】別居一方因是區理是以後世謂居方氏【見三墳又雒書云人皇出於提地之國兄弟別長九州已居中州以制八輔則九州肇此分矣今石有九皇裏非一所也】太平元正肇出中區【太平元年正月出治大中祥符五年神祖降言上天祐徳之意以爲玉淸分職實曰九天司命在昔乃爲人皇蓋九人之一亦嘗降治國家之始祖云】駕六提羽乘雲祗車【見雒書寰宇記作抵車誤】制其八土爲人立命守一得妙人气自正【太平經云三皇之時人皆气淸深知天地之至情故悉得至道】爰役風雨以禦六气昭明神靈光際無臬挻挏萬物無門無毒以葉言教爲天下谷【言教如雲言辭猶文教也】廸出谷口【谷口古塞門或云上暘谷蜀秦宓傳云三皇乘祗車出谷口謂今之斜谷樂史從之妄矣】還乘靑冥覆露六幕罔不承命【上下四方】道褱髙厚何徳之僣其所付畀與人天參離艮是仇【雒書適三辟云人皇別長九州離艮地精生女爲後夫婦之道始此又見春秋命歷敍】有佐無位主不虛王臣不虛貴【文子鶡冠子云九皇之制主不虛王臣不虛貴階級尊卑名號自居吏民於次者無國歷寵歷錄副其所付授與天人參相結連鉤考之具不備也】政教君臣所自起也飲食男女所自始也【此言政教君臣所自起飲食男女所自始則前乎此者無政教無君臣有不男女不飲食者矣他可類推】當是之時天下思服日出而作日內而息無所用已頽然汔終爲世之日兩皇並隆【右中天皇而下河圖年代歷等皆記之三五歷云人皇百五十六代合四萬五千六百年小司馬氏取之不足稽也寶櫝記云斯頻國石室中有三皇石像皆龍形長六丈天皇十二頭地皇十一頭人皇九頭頭者人也若今數牛魚然古質故爾】

有天地則有萬物有萬物則有男女有男女則有夫婦有夫婦則有父子有君臣道也昔者太極泮而渾惇氏職焉渾惇氏逸而有初三皇君三皇射而二靈作二靈後乃有十紀其六在鉅靈氏之前百七十有八姓其四在鉅靈氏之後三紀五十二姓而防仡之紀自黃帝始其嵗之逺近置而勿論可也錄條刺於右端【春秋命歷序云自開辟至獲麟二百二十七萬六千嵗分爲十紀易幹鑿度及春秋元命苞皆云二百七十六萬嵗每紀爲一十六萬七千年廣雅因之均爲誕妄夫二十九萬一千八百四十嵗而反太素防莖此道之根本也推賾於歷數之理者能知之有太素之年說見餘論】

其一曰九頭是爲一姓紀則泰皇氏紀也【秦丞相綰曰古有天皇有地皇有泰皇泰皇最貴貴者非貴於二皇也以其阜民物備君臣政治之足貴也按孔衍春秋後語泰皇乃人皇張晏云人皇九首韓敕孔廟碑云前開九頭以葉言教是也泰皇卽九頭紀舊記不之知爾眞源賦云人皇厭倦塵事乃授籙於五姓知爲九頭紀也韋昭亦云人皇九人所謂九皇然鶡冠子所稱九皇則又非此至董仲舒繁露乃推神農爲九皇異矣】

五龍二是謂五姓紀治在五方司五類【五方之象類】布山嶽【張陵二十四治圖云伏羲造天地五龍布山嶽也】方是時也世亟巢穴日月貞明【眞源云五姓乘雲車而治天下時人穴處巢居日月貞明一曰五龍紀】蓋龍徳而正中者也漢世祠之膚施【春秋命歷序云皇伯皇仲皇叔皇季皇少五姓同期俱駕龍號曰五龍遁甲開山圖云五龍見教天皇榮氏云五龍爰皇后君也昆弟五人人面而龍身然以五音五行分配爲五龍之名如角龍木僊之類而以宮龍土僊爲父又言五龍以降天皇兄弟十二人分五方爲十二部法五龍之迹行無爲之化爲十二時神是天皇在五龍之後妄矣酈元水經云父與諸子俱僊治在五方亦見李善遊僊詩注今上郡奢延膚施縣有五龍山蓋其出治之所也故漢宣帝立五龍僊人祠於膚施亦著地理誌按膚施今延安五龍山在焉有帝原水黃帝祠九域志云五龍池有黃帝五龍祠四在山上亦曰僊泉祠寰宇記五龍泉出山東一里平石縫雄吼甘美上有五龍堂而五龍谷水乃在耀之云陽縣云陽宮之西南又非上黨之五龍山也】

攝提三是謂五十九姓紀【孟詵錦帶前書謂之括提紀或作提揵提揵皆非蓋攝提首紀爾】太史公言九皇氏沒六十四氏興六十四氏沒而三皇興是也謂六十四氏蓋並五姓而言而所謂三皇者乃合雒之三姓也在漢皆餼【漢舊儀云凡聖王之法祭天地日月星辰山川萬神皆古之人能紀天地五行之气奉其功以成人者也故其祭祀皆以人事之禮食之天與土地金木水火土石是矣又祭三皇五帝九皇六十四氏凡八十有一姓皆古帝王也故鄭釋周官以三皇五帝九皇六十四氏爲四類氏或作民誤】

合雒四是謂三姓紀【圖出雒從而合之所謂黃帝合而不死者或作雄又轉爲熊俱非】教人穴居【錦帶書云合雒四姓教人穴居有巢教人巢居四姓謂敍命紀】乘蜚鹿以理【見眞源賦】

連通五是謂六姓紀【或作連逋】乘蜚麟以理【見賦蜚鹿蜚麟蜚羊之類蓋皆馬名如蜚莵靑龍白鶴野麋娥鹿走孤騶吾等爾】

敍命六是謂四姓紀【克以命敍而通之也】駕六龍而治【賦云五姓後付七十二姓駕六龍而治天下七十二姓者攝提合雒連逋敍命之四紀也然云次傳五龍氏又以六姓紀爲後五姓次傳敍命紀合一百一十萬七百五十年至遂人則妄矣】

右古六紀在鉅靈氏前

循蜚七是謂二十一姓紀自鉅靈氏而下紀也【徳厚信矼天下之人循其化以若飛也陶景譜歷云上古有循飛紀】

因提八如辰放氏之衣皮有巢氏之編堇遂人氏之出穴皆因其變而舉之也【卽十有三姓也諸記不一按雒書云三皇號九頭紀次五帝號五龍紀次攝提紀次連逋紀次敍命紀次因提紀次禪通紀次爲合雒循蜚傳之謬爾】禪通九是謂十有八姓紀史皇氏之通封禪者十有八姓也【三墳書作通姓氏又以九頭五龍提犍三紀在通姓後妄也大率此書𨿽有所取然淺陋每難據云】

防仡十自黃帝氏而紀【防以知逺仡以審防仁義道徳之所用也】自泰氏沒而嘗無君矣其於民也聚生羣處無君親之異仁義禮智之所不用也施報往來之所不行也其有君者五紀予不知幾氏矣司馬貞曰九紀之間豈惟數千百載三二十皇而已哉而莊周之說易姓而王封泰山禪梁甫者蓋七十有二代其有形兆整堮者千八百餘所然則宇宙之耑握符登紀爲萬物之主者可勝記邪予讀易大傳而知天地之有初翔於僻邑荒村恍見大古之俗顧豈俟身親而後信哉昔者成湯之問夏棘曰古初有物乎夏棘曰古初無物今烏得物使後之人而謂今之無物可乎冉求亦問於仲尼曰未有天地可知乎仲尼曰古猶今也曰然則昔吾昭然而今昒然何也曰昔之昭然神者先受之今之昒然又且爲不神者求也只裯新襲蟣虱生之州沼創出虫魚產之一气之易萬物自見故𨿽天地必有初也而況於人乎【譚藪云道言天地初辟一日爲雞二日爲狗三日爲豬四日爲羊五日爲牛六日爲馬七日爲人賤者易生貴者難毓故今人以建寅之月一日起至七爲人日其源於此蓋不知也】兩間之物彼亦一無窮此亦一無窮豈以不接而遽蔑斷之哉玆固存而不論【泰皇以下五紀凡九萬嵗十紀者舊言六在遂人前鄭康成六藝論云遂人後歷六紀九十一代至伏羲始作十二言之教方叔機注云九頭一五龍五攝提七十二合雒三連逋六敍命四凡九十有一如鄭所言則十紀皆在遂人之後而四紀又在伏羲之後非也馬緫之徒俱謂十紀通百八十有七代又云伏羲前三後六各立年嵗亦惟取據張揖貞到徐整等爾皆不可質】

路史卷二

欽定四庫全書

路史卷三

宋羅泌撰前紀三

循蜚紀

鉅靈氏

鉅靈氏之在天下也握大象持化權乘太極而蹠灝淑立乎無間行乎無窮揣九變化而與物相獘【遁甲開山圖云鉅靈與元气齊生爲九元眞母】出於汾脽【汾水之脽上也其地隆起若尻脽然今成慶軍是廣韻云鉅靈出於汾脽今華陰縣北一百二里有鉅靈廟九域志云鉅靈祠河中府也】揮五丁之士驅陰昜反山川正流並生神化大凝【李淳風小捲云元始判气天皇上帝鎭立名山各有所屬分野蓋當是時六合之門有未融者故鉅靈女媧之徒以神通智力出而贊化也五丁蓋非一按世本及蜀紀華陽志益州紀十三州誌成都記等皆言五丁事蜀王開明負力能徙山通石則目以五丁矣又言五丁其時未有號謚但以五行方色爲主故廟有赤黒黃白之帝云】惟無恆處或云治蜀蓋以其迹躔焉【傳載鉅靈之迹多在蜀豈別一鉅靈邪薛綜以鉅靈爲河神蓋本水經所引謂國語華嶽當河河神鉅靈手蕩腳踏開而爲兩言之今國語亦無此文又漢武帝內傳時東都送一小人長七寸東方朔謂爲鉅靈異矣】

予旣得丹壺名山之記又得呂梁碑獲逆帝王之世乃知天未喪斯文也丹壺書云皇次四世蜀山傀六世渾惇七世東戶十七世皇覃七世啟統三世吉夷四世九渠一世狶韋四世大巢二世遂皇四世庸成八世凡六十有八世是爲因提之紀倉頡一世栢皇二十世中央四世大庭五世栗陸五世麗連十一世軒轅三世赫胥一世葛天四世宗盧五世祝融二世昊英九世有巢七世朱襄三世陰康二世無懷六世凡八十有八世是爲禪通之紀可謂備矣而又有鉅靈氏句彊氏自句彊而下次譙明氏次涿光氏以次至次民氏如下所敍總曰循蜚紀有號而無世自是而上亦惟有九皇氏地皇氏天皇氏又上而乃有盤古氏基之渾沌之說其言渾沌之初所謂上無復色下無復淵爲說甚繁非足貽訓故絀焉自無懷降所敍與名山記大同此予之史篇所取者也鉅靈之號此世所聞焉者也遁甲開山圖云鉅靈與元气齊生惟始气之先者又曰鉅靈胡者偏得神元之道造山川出江河神化之宜豈非鶡冠子之所謂屍气皇者邪予得是書乃更爲之不疑也然上之五紀卒寂寥而無詔系不得而綴矣玆亦可謂富也謹闕之以俟

以下辧論本史成而立說元不在正紀中子姓楫客凖例諸史將便觀覽取之以附於逐篇之末故其中所用字俱在已所用有異覽者知之

句彊氏

譙明氏

涿光氏

伯益之書有譙明之山涿光之山而俱載於北經譙明光信其爲繼治者乃知邃故之事非必無傳特恨幽介弗之究爾予觀於經而信二書之足丁也

鉤陣氏

黃神氏

黃神氏或曰黃祙黃頭大腹出天參政【見春秋命歷敍云出天齊政則有官統故賈公彥云九頭紀時有臣無官人皇有輔佐燧皇伏羲旣有官則其間九皇六十四氏有官明矣無文字以知官號也】無易天生無散太璞按圖正端是致天極【鶡冠子云物之始也傾傾至其有也碌碌至其成形端端正正勿損勿益幼少隨足以從師俗無易天生無散太璞自若則淸動之則濁神聖踐承翼之位與皇神合徳按圖正端以致天極兩祭四致聞以正息云云】三百四十嵗神次之號曰黃神【見命歷敍按道家亦有所謂黃神蓋與此異本起經云三始之道太初者道之初也其初精盛則爲元明名曰太陽又爲元陽子丹乃化道君故曰道之初蔵在太素是爲一气太素者赤气也初變爲黃名曰中和中和爲老子乃化神君名曰黃神入於骨肉以之爲人故曰人之素蔵在太始則二气也太始者气之始也黃气乃復歸於白气白若水精名之太陰爲太和君此爲三气持亦體中之事而歸蔵經言者黃神與炎帝戰於涿鹿則以爲黃帝矣抑又非此】

神氏

人皇氏沒神次之出於長淮駕六蜚羊政三百嵗五葉千五百嵗【見春秋命歷敍】

犁靈氏

東荒經有犁靈之屍犁靈氏之屍也以不壊

於予之路史亦異矣凡孔聖之未嘗言者予皆極言之矣予非好爲異也非過於聖人也夫以周秦而下汔於今耳之所納目之所接其駭於聽熒者夥矣況神聖之事凡之莫旣者邪是堯舜崇仁義六經論語其理備矣顧且言之吾見焦唇幹呃而聽之者愈悠悠也是故莊周之徒罵以作之意以起之而後先王之道以益嚴然則予之所摭正亦不得而不異爾予悲夫習常翫正與夫氛氛日趨於奇者之不可以虛言格也於是引其暱而景者著之此亦韓將軍學兵法之義而蕭相國作未央宮之意也𨿽然訞詭亂惑猶弗薦焉覽者知夫譲王胠篋漁父說劍之惜則吾知免矣

大騩氏

大騩氏見於南宻【河南宻縣有大騩山記謂大騩氏之居卽具茨也】或曰泰塊昔者黃帝訪泰塊於具茨【中山經次七敏山之東三十里大騩山又次十一有大塊山注滎陽宻縣大騩山也卽具茨今在許之陽翟集韻具山一作次詳黃帝紀言歸大騩卽大騩氏】一曰大騩【姓源韻譜雲天水有大隗氏云出於大隗氏】蓋設於無垓坫之宇而臺簡以遊泰淸者後有隗氏大隗氏【姓苑等】

鬼騩氏

鬼騩氏後有嵬氏饒氏攘氏剎氏鬼騩氏【嵬及鬼騩皆古侯國和莵史云古有大嵬氏鬼嵬氏嵬騩古通用潛夫論云嵬姓饒攘剎是也三國宜皆炎帝之代封之一作攘剎者訛】弇玆氏

泰逄氏

和山者實爲河之九都吉神泰逄司之於萯山之陽出入有光【見山海經今東陽有萯山孔甲畋處字音培集韻倍負同音培云河神一云倍尾山世紀云卽東首陽山太平禦覽作萯山音爲頻繆矣】泰逄氏之神也

子曰鬼神之爲徳其盛矣乎昔者宰我請問鬼神之名子曰气者神之盛也魄者鬼之盛也合鬼與神教之至也故無鬼神則鬼神之名不立矣柰何季路之問事鬼則曰未能事人旣問死則曰未知生說者往往以生死鬼神爲性命道徳外事有不可以致詰而子路未可與言故夫子不與之言夫若是則夫子旣不誠於人之子矣聖人之言未嘗不自盡也鬼神生死人事之大奚爲而不語邪蓋能事人則能事鬼知生則知死矣生死者特性命道徳中之一事而鬼神者特性命道徳中之一物爾豈復外乎𨿽然神者天之徒鬼者物之徒也惟人之初與天爲徒孰不具此神哉惟生之後開閉之不謹而好惡之偏適從而蔽之也古之聖人惟其然也是故開天之天而不開人之天閉人之竇而不閉天之竇開天者徳生開人者賊生徳生者陽明勝陽明勝故識性用賊生者陰濁盛陰濁盛故物欲行識性用則歸於神物欲行則歸於鬼歸於神者與天爲徒歸於鬼者與物爲徒亦天地之理也今夫天陽而地陰魂陽而魄陰是故智气歸天而體魄則歸地神陽而鬼陰君子陽而小人陰是故正直爲神而憸險則爲鬼徳陽而欲陰男陽而女陰是故徳盛成男欲盛成女禽陽而獸陰老陽而釋陰是故釋誤多毛老誤多羽君子於此其可不毖又毖而自墮於鬼物之區哉三五之時人聰明而淵懿純天而不人是以黃帝太少神農顓頊専享乎其上句龍芒蓐祝融防作配乎其下其事然也帝嚳而來不能紀逺然而禺彊閼伯枵諸稽實沈駘臺咎陶伯益豕韋防稷之流秩猶不遷之祀橫窮卓偏剛毅一眞烏往而不神哉叔末之人占侸僋俕綦溪利跂正直之道消而憸險之行多是以不能神明而歸於物詩云三後在天王配於京本賢愚也孔塡不寕降此大厲逢吉凶也三塗六道其僣有自來矣期期區畛亦予之熱熱肺也

冉相氏

冉相氏得其環中以隨成與物無終無始無幾無時日與物化者一不化者也此之謂眞人【見南華眞經注云環中中庸之道】中之爲道帝王之心卽治天下之正道而聖人所以示世入徳之大方也自成世以來未有不本是以爲政而能馴致於大治者今夫率意而射則終日無所中率意而視則終身無所與必也質的設而後天下之手無異鄕日月揭而後天下之目無異屬聖人之道獨立乎中而後天下之心無兩從蓋中也者極之則世人之日月質的也眾見之所宗萬手之所會理之至義之盡配天地而不可以復進是故道得之而爲太一天得之而爲天一帝得之而爲帝一帝一者立乎環中渾兮如有容泊兮如未始出其宗而茫兮無所終窮自伏羲氏以之傳炎炎帝氏以之傳黃無異付也堯帝氏以之傳舜舜帝氏以之傳禹無異語也降及湯文伊尹周公而中之所以爲變者盡矣春秋之世惟皇不極而厥庶民亦失其所以保極之道以故上慢下暴王室如燬數千百年而不之復則極之不建其禍正如此也嗟乎臯謨箕範中極之說備矣此家所有也大易之書明言中者五十有五所不言者否剝屯頤咸革賁遁明夷九卦而已內之中六十有四外之中亦六十有四得其中動罔不吉失其中動罔不凶是故否剝之五亦獲其吉而復泰之三不免乎凶惟其中之不可失也𨿽然中庸之徳民鮮久矣自漢諸儒取過不及之說類之孔伋之書世遂泥於過與不及之中求之亡其統矣夫君子之於中無過也有不及而已致廣大極髙明夫孰得而過邪冉相之道玆其所以寂寥希濶而不繼之豈不歟聖人人倫之至者也欲爲君盡君道欲爲臣盡臣道盡倫盡制豈過不及之云乎而彼傖者附誠明假權變繳繞呫囁以綢其婟而濟其姦豈惟無忌憚哉其不至於幸小人而病君子亦已矣此予之所以贊冉相氏而爲中庸泚也

蓋盈氏

若水之間禺中之地【若水之間地當川蜀在西南方此禺中之名所爲立以知東北朔易前聖之爲有說不盡朔易說詳發揮一】有蓋盈之丘蓋盈氏之虛也【海內朝鮮記南海之內禺中之國以去有九丘有陶唐之丘叔得之丘蓋盈之丘昆吾之丘黑白之丘神民之丘以水絡亦陶唐昆吾之流也】

大惇氏

云陽氏

云陽氏是爲陽帝【見道書】蓋處於沙【沙長沙所謂萬里沙見遁甲經今茶陵西南十里云陽山也又萊之掖縣有萬里沙祠】亦著甘泉以故黃帝以來大祀於甘泉【甘泉山本亦曰云陽在馮翊云陽縣云陽氏之常居】云丹徒【董覽吳地記云曲阿秦時曰云陽嶺太康地記云曲阿本名云陽秦始皇鑿北坑以敗其勢截其道使阿曲而名吳錄云攺曰丹徒天寶元年曰丹陽今屬潤】絳北者非也【十道志言云陽氏古之仙人開山圖以爲云陽先生之墟言陽石山中有神龍池黃帝時云陽先生養龍於此爲歷代養龍之處水旱不時祀之中有神書鐵劵玉石之記故三輔黃圖引爲云陽先生然開山圖所言陽石山在絳北又非云陽氏也】

遁甲經雲沙土之福云陽氏之虛也可以長往可以隱處云陽之山在衡山之陽只今茶陵之云陽山也予遊衡湘道其麓見山川之靈秀土膏水沈方皇不忍去亦意嘗有異人者自之西首山阜麗倚皆西面而北上朝衡嶺矣然考之皇甫紀實爲少昊之封云陽氏之蹤固在甘泉甘泉之山本曰云陽以故黃帝以來每大祀於甘泉則長沙之地其亦爲始封乎𨿽然丹陽曲阿亦秦世之云陽嶺也吳地記錄曲阿正秦代之云陽嶺太史時言東南有天子气在云陽間秦人於是發赭徒三千鑿云陽之北岡曲之因曰曲阿則今之丹徒也昔吳岑昬鑿丹徒至云陽杜野小辛間而陳勲屯田鑿句容中道至云陽西城則今之破岡瀆也故杜佑以丹陽爲古云陽而學道傳謂是茅山若絳北之陽石者非其正矣載言之流以爲僊者蓋知其異也

巫常氏

泰壹氏

泰壹氏是爲皇人【道言天眞皇人者泰壹也杜甫云泰壹奉引包羲在右堯步舜趨禹馳湯驟】開圖挺紀執大同之制調大鴻之气正神明之位者也是故九皇傳授以索其自然之所生復自然之解與天地之所始【見鶡冠子三皇經云皇人者泰帝之所使在峨眉山黃帝往受眞一五才之法泰帝者泰皇氏也傳言泰帝興神鼎說者以爲伏羲失之三十九章經云九皇上眞玉虛君也卽泰皇矣今鶡冠子有泰皇問泰壹天地人之事三孰急云】昔者神農嘗受事於泰壹小子【本艸經】而黃帝老子皆受要於泰壹元君蓋範無形嘗無味要會久視操法攬而長存者【開元詔盧鴻云鴻有泰壹之道竇華云洪荒無爲之道按鶡冠子云泰壹之道九皇之傳淸成之初太始之末見不祥事於名理之外範無形嘗無味以要名理之所會抱璞內篇及籙皆言泰壹餌金液而仙而亳人繆忌謂泰壹者天人之最貴故漢武以李少翁之言祠泰壹於甘泉然道書謂泰壹君者諱臈又言身中亦有所謂泰壹者諱務猷蓋不足攷】有兵法雜子陰陽雲气黃冶及泰壹之書兵法雲气書傳間出而黃冶雜子漢後不復見【漢志七略有神農兵法黃帝兵法又有泰壹兵法一篇有伏羲雜子黃帝雜子又有泰壹雜子五十三篇泰壹雜子星二十八卷泰壹雜子雲雨三十四卷泰壹雜子黃冶三十一卷泰壹雜子候嵗二十三卷泰壹陰陽二十三卷兵法今或見之兵書】其書言黃帝謁峨眉見天眞皇人【三一經云黃帝遊靈臺靑城山絕巖之下見天眞皇人而上淸記龍蹻經四極明科苞元玉籙抱璞子等皆言黃帝謁峨眉其事甚著或云在靑城乃見寗封於靑城爾事見玉匱寗封告帝曰天眞皇人在峨眉山因授龍蹻等事見上淸記及靑城等記今靑城有寗封洞室軒後壇及黃帝轍迹甚多】拜之玉堂曰敢問何爲三一之道皇人曰而旣已君統矣又咨三一無乃朗抗乎古之聖人盍三辰立晷景封域以判邦國山川以分陰陽寒暑以平嵗道執以衞眾交質以聚民備械以防姦車服以章等皆法乎天而鞠乎有形者也天地有啟閉日星有薄失治亂有運會陰陽有期數賢愚之蔽壽夭之質貴賤之事吉凶之故一成而不變類气浮於上而精气萃於下性發乎天命成乎人使聖人以爲之紀是以聖人欲治天下必先身之立權以聚財葵財以施智因智以制義由義以出信仗信以著眾用眾以行仁安仁以輔道廸道以保教善教以政俗從俗以毓質崇質以恢行勤行以典禮制禮以定情原情以道性復性以一徳成徳以敍命和命以安生而天下自爾治萬物自爾得神志不勞而眞一定矣予以蕞爾之身而百夫之所爲備故天和莫至悔吝屢庚生殺失寒暑之宜動靜戾剛柔之節而貪欺終無所用無乃已浮乎黃帝乃終身弗違而天下治其爲教也至矣【此所謂玉佩金璫妙文也自使聖人以爲之紀以上集仙錄稍革其語以爲雲華告禹之言】水火大淵之事其所言哉【楊谷授道記云黃帝見天皇眞一之經而不決遂周流四方謁皇人於峨眉而問眞一之道其言大率論水火絳宮大淵之事云】

予所敍古之帝王其世治壽考無以稽矣計其年皆不乏三數百嵗黃帝曰上古之眞人壽蔽天地蓋天眞全而天一定不其元者也又曰中古之時有至人者益其壽命而彊者也亦歸於眞人而已蓋乘間維而基七衡陵罔閬而隘八落者也又曰後世有聖人者形體不蔽精神不越亦可以齡逾數百𨿽有修縮之不齊亦時與數當然爾然未有不死者【見素問天老養生經老子云人生大期以百二十年爲節度防之可至千嵗】釋氏有所謂無常經雲天地及日月時至皆歸盡此言𨿽陋以臺觀之物莫不有數有數故𨿽天地莫能逃山亡川邕郡陷谷遷沙漠遺舊海之蹤厓險著蜯蠃之甲晉殿破榏昆明刼灰則所謂地屢敗矣【河側州郡今嵗在河南明年決出河北東西海岸亦皆如是今西北荒外沙漠之間皆是滄海遺迹而太行麻姑朱崖等山險崖石罅皆是蠃蜯之殻顏魯公等以爲桑田之變者也】土石自天星隕如雨或夜明逾晝或越裂崩地則天有時而毀矣【雨土霣石星霣夜明並詳發揮雨粟說天崩裂事後世尢不勝多漢恵二年天東北開晉太康二年西北裂大安二年天中裂咸和四年西北又裂升平五年天中裂哀帝卽位又裂梁太淸二年西北裂陳至徳元年十二月從西北開至東南或百丈或數十丈有聲如雷山雉皆叫或見宮室之類按內經雲天墜將相死若見名字妄言語爲凶殃十二年易主蕭子顯齊書永元中夜天開而時趙錄建元初天大裂麟嘉二年天崩五年又崩唐乾元四年正月十八天中半裂是均於幻然亂應可知】故曰乾坤毀則無以見易易不可見則乾坤或幾乎息矣宛首亦曰天地運度亦有否終日月五星亦有虧盈而況於人乎【宛首道君之號】柰何封君世辟不知乎此蔽於方士之言以求不死不死邈然而小者亂貽天下大者喪身失國不可勝數矣稽之其徒初無是說許玉斧言黃帝鑄鼎以疾崩葬橋山莊周言老子之死秦佚弔之三號而出而師曠亦謂周太子晉色赤不壽後三年而死孔子聞之曰惜哉殺吾君也是老子初無靑鹿上陞之事黃帝初無蒼龍髙蹈之言而子晉初無防鳯空騫之語皆方士之徒設辭以愚弄其君而取寵亦自其教之害焉且物壯不老是謂不道陰陽固有終變偓佺千嵗彭祖七百亦必死而已矣而荒君亂主方僕僕信事之以至於敗亂而終不悔豈不哉昔班生謂道家本出史官歷記成敗存亡禍福古今之道然後知秉要以自守淸虛以自持君人南面之術而老君亦令防謙盡去三張僞法盍气穢事謂大道淸虛顓以禮度爲首豈有玆事竊究其要與世禮正翓而尢以信行爲輗軏初無不死之言子貢有云死生有命而孔子亦曰眾生必死自古皆有死使孔子而非聖人則斯言爲不可信予悲夫世主之甘心於其聾瞽而不悟也故愽觀死生之際而極論焉尙其曉然知之而不蹈於悔也

空桑氏

空桑氏以地紀空桑者兗鹵也其地廣絕髙陽氏所嘗居皇甫謐所謂廣桑之野者或云窮桑非也窮桑在西小顥之君【詳少昊紀】若乃伊尹之生共工氏之所灌則陳畱矣【伊尹產空桑在陳畱非魯地呂不韋等謂伊尹之母化爲空桑尹生其中大妄】

空桑在東窮桑在西歸蔵啟莁云空桑之蒼蒼八極之旣張乃有羲和是主日月職出入以爲晦明蓋指隅夷之地故記孔子生於空桑春秋演孔圖云徵在遊於大冡之陂夢黑帝謂已汝產必於空桑而幹寶所記徵在生子空桑之地今名孔竇在魯南山之穴故孔廟禮器碑云顏育空桑空桑魯北孔子魯人故說者指云空桑槪而言之魯南山穴之說正自戾矣乃若共工氏之振滔鴻水以薄空桑則爲莘陜之間伊尹莘人故呂春秋古史攷等俱言尹產空桑空桑故城在今陳畱固非魯也故地記言空桑南而北陳畱各三十里有伊尹村而所謂窮桑則非此矣拾遺記言窮桑者西海之濵也地有孤桑千尋蓋在西垂少昊之居梁雝之域故周書嘗麥云帝命蚩尢宇於小顥而逺遊章句西皇所居西海之津西皇者少昊之稱而小顥者少昊之正字也宜爲咸陽故咸陽曰云陽而少昊一曰云陽氏云陽縣今曜漢甘泉宮卽武帝之太畤也顓頊繼少昊者故世紀顓頊亦自窮桑遷商丘事可知矣而杜預遽以窮桑爲在魯北至釋例地名乃云地闕故頴逹云言魯北者相傳言爾蓋以定四年傳封伯禽於少昊之虛逆之而樂史之所記乃在曲阜此又因預而妄之也太昊在東少昊在西予旣言之拾遺逺遊窮桑旣在西極則魯曲阜之說得非太昊之虛乎郡國志云少昊自窮桑登帝位非空桑也

神民氏

天地開辟爰有神民民神異業精气通行【見潛夫論十列】都於神民之丘【山海經陶唐等九丘有神民之丘蓋其所處】一曰神皇氏駕六蜚鹿政三百嵗【春秋命歷敍】

倚帝氏

都倚帝山【山海經有倚帝之山唐吳筠下第遂居南陽倚帝山卽此竇子野雲今內鄕東三十里踦立山也】

次民氏

次民氏是爲次是民【洛書摘亡辟注以次是民爲皇次屈非也】次是民沒元皇出天地易命以地紀【此春秋命歷敍文與洛書摘亡辟同注云次民沒民始穴處之世終也六皇者此此以下辰放氏而始】穴處之世終矣

丹壺之書其不繆歟今旣闕著而或者有不懕命歷之敍其亦有所來乎胡爲而多盍也貴人云何子之好言古曰有是哉今古一也若以古爲見邪荀況有言詐人者謂古今異情是以治亂異道而眾人惑焉彼眾云者愚而無知陋而無度者也於其所見猶可欺也況千世之上乎彼詐人者門庭之間猶挾欺也況千世之上乎以心度心以類度類以說度功以道觀盡今古一也類不孛𨿽久同理故往緣曲而不迷也五帝之時無傳人非無賢人久故也五帝之中無傳政非無善政久故也虞夏有傳政不如商周之察也而況次民倚帝之時乎以今觀今則謂之今也以後而觀則今亦古矣以今觀古則謂之古以古自觀固亦謂之今也古豈必古今豈必今特自我而觀之千世之前萬世之後亦不過自我而觀爾傳近則詳傳久則略略則舉大詳則舉細愚者聞其大不知其細聞其細不知其大是以文久而惑滅節族久而絕曷古今之異哉

右循蜚紀二十二氏六十餘世

路史卷三

欽定四庫全書

路史卷四

宋羅泌撰前紀四

因提紀

辰放氏

辰放氏是爲皇次屈【宋均注春秋命歷敍云辰放皇次屈之名也洛書摘亡辟以次是民卽皇次屈非也】渠頭四乳駕六蜚麐【太平廣記作飛麋】出地郣【宋均云地郣地名】而從日月上下天地與神合謀【注雲從謂順度】古初之人卉服蔽體次民氏沒辰放氏作時多陰風乃教民防木茹皮以禦風霜【茹蘊也茹毛蘊被其毛】綯發閐首以去靈雨而人從之命之曰衣皮之人【命歷敍言被木枝者也】治三百有五十載【同上云離光次之】

事之始未有不善其末未有不敝服捨器用王道之本也自生民以來至黃帝而大備創修增革更幾聖而後至蓋天下之事因乎時不因則不立不時則不成時之所未厭𨿽聖人不能以彊去時之所未安𨿽聖人不能以彊行若興若廢特顧其時而已矣始古之時虵獸方興鴻水未息人之患也極矣聖人者作淈沈鴻而致之海毆虵龍而放之菹然後人得平土而居天地之間滄熱而蕭藾之下足它恙於是教之巢穿以避之此百姓之所與也猶未艾也生者有所需焉故多寒也爲之羽皮以禦之多傷也爲之火食以遂之多疾也爲之醫藥以濟之多滯也爲之泉幣以行之不疏也爲之歌舞以道之不通也爲之舟檝以郵之相傾也爲之符璽以信之相奪也爲之權衡以平之無爪牙以自衛也然後爲之城郭羽皮之不給也然後爲之布帛木處而顚土處而病然後爲之棟宇爲之祭祀以致其報爲之刑政以率其壊爲之車輿以佚其體爲之棺槨以厚其終以至爲罟爲耒耜爲杵臼爲弧矢爲鯤鰵爲茵幄爲澧洛笵金合土墐竈泄井黼坐鼎食鞲牛乘馬兜矛劍防重門擊柝各以智巧變而通之害至而爲之備患生而爲之防因其時而極其用生生必具然後夫人知有生之爲貴養生送死無憾然後人得安其生而樂其化此教治之大基也是豈有不善邪降及它時不原其故乃至窮耳目之好以徇人防生民之脂以自奉傾宮璇臺不足處則更爲之萬戶千門合宮龍鷁不足乘則復侈以錦颿珠兩南河西苑獵車千乘織金鋪翠費動萬計撞萬石之鐘伐雷霆之鼓窮日十夜有不足以旣其懽弗聞天下之嘆嗟而施施自以爲樂天道惡盈蜉防闕閱而何能以久生乎桀紂幽厲秦政石虎髙緯叔寶齊昏隋煬之流亦可以鑑矣唶哉防龍稷卨伊周孔孟分則人臣而安時處順不失天下顯名夏癸商受魯桓齊穆人君也而淸虛者猶商其有禽獸之心惟其見善不明恣人欲滅天理物至而人化物爾物至而人化物則其夜气不足以存夜气不足以存則其違禽獸不逺也嗚呼物之感人無窮而人之受用無盡若以爲足今固不啻足若猶未也𨿽萬此其足邪顧是數主之所盡力又奚足爲美好哉逐物喪我特不思而已矣然則如之何曰吾不爲奢亦不爲儉使爲儉則齊鸞永泰之間分裹蒸余皁莢濼梁衍大同之際豆鬻布帳𨿽唐虞何以加諸吾無取焉必也當其分適其數而已矣

蜀山氏

蜀之爲國肇自人皇【世本揚雄蜀紀華陽志本蜀論等語】其始蠶叢拍濩魚鳬各數百嵗【見蜀紀號蠶叢帝拍濩帝魚鳬帝或作折護與伯雍者非寰宇記作伯禽尢疏】號蜀山氏蓋作於蜀【今成都】蠶叢縱目王瞿上【瞿上城在今雙流縣南十八里縣北有瞿上鄕】魚鳬治導江【今眉之彭山縣北東二里有魚鳬津南北入郡誌云犍爲有魚鳬津廣數百步】逮蒱澤俾明時人氓椎結左言不知文字上至蠶叢年祚深眇【揚雄記云二萬四千嵗杜甫云二萬八千嵗蜀記等言魚鳬等君治蜀八萬年蓋難取據俾明記作開明非】最後乃得望帝杜宇實爲滿捍蓋蜀之先也【杜宇鱉令說詳餘論司馬貞以杜宇出唐杜氏後妄舊記有女曰剎從地出爲宇妃按女剎乃梁氏女詳餘論受禪在丁卯八月三日】自叢以來帝號蘆保【一作盧帝保帝今廣徳之建平有蘆保圩蘆保月圩未明何始時代久近詳餘論】其妻曰妃俱葬之【永明二年蕭鑑刺益治園江南鑿石冢有槨無棺得銅器數千種玉塵三斗金蠶虵數萬硃砂爲阜水銀爲池珍玩多所不識有篆云蠶叢氏之墓鑑責功曹何佇墳之內無所犯於上立神衣靑衣卽今成都靑衣神也開明妃墓今武擔山也本曰武都在府西百二十步周三百五十步云妃始武都男子化爲女美艶開明尙納之不習水土欲去王作東平之歌未幾物故旣葬表以二石闕石鏡武陵王蕭妃掘之得玉石棺中美女容貌如生體如冰掩之而寺其上鏡周三丈五尺樂史云厚五寸徑五尺今杜宇廟在益治北五里永平橋西齊建武中劉季連自灌口鎭城內徙此】昔黃帝爲其子昌意取蜀山氏而昌意之子幹荒亦取於蜀山氏繼其後葉【益山記岷山禹廟西有姜維城又西有蜀山氏女居昌意妃也本曰蜀山會西北九十里其會州周置喜爲茂州今茂之汶山有眉山樂史亦云昌意娶蜀山氏也】及髙辛氏以其少子封蜀則繼之者也【昌意遜居若水元囂降居江水而禹生石紐其地皆在蜀蓋五帝時嘗合中國世本謂蜀王每世相承爲黃帝後而通典以蠶叢伯雍爲帝俈之支樂史從之謂歷夏商至周始稱王因前誤云】秦文元年蜀人來朝八年伐滅之【初蜀道相攻來告急司馬錯請伐之見史記】始降侯云【使陳莊相之蜀遂屬秦寰宇記梓劍引常璩云靜王五年秦大夫張儀司馬錯從石牛道滅蜀閬中縣引作順王五年】

嗚呼山川設險此天地之所以限疆界也嗟人之生𨿽聖且智其精神固有限劑而洞地之不可極今古同也柰何多欲之君溪心壑志貪以取敗然後百罅啟而天地閉矣予讀揚雄蜀紀而感夫蜀之所以通中國者夫蜀之爲國富羨饒沃固自一天壌也西畨東漢北秦南廣一障之隔自生民以來君君世紹蜀不知有中國而中國亦莫知有蜀五帝以來羈縻服外蜀固不爲中國少而中國亦不爲蜀不足也逮安王時蜀王貪惏求欲無厭故秦得以圖之餙妖饒之子劖怪誕之牛以誘其衷而後褒余之路棧矣以故秦人得蜀之貲而遂並天下自是蜀山不閉莫有其有至於今爲中州則貪求之所致也一自中國之有蜀也固不可謂之無利也然而風動之辰常先他國而綴靈府一或入保則無復中國之所有者是其爲國固鬼神之所作也予旣讀蜀紀而感夫蜀之所以通中國者及讀陳子昻之疏而又幸蜀之不通於吐畨也夫吐畨之於蜀猶昔日之秦於蜀也方其拏唐之兵大戰則大勝小戰則小勝幾十載矣未嘗亡一旅也以薛仁貴郭待封彪武之將屑十萬之眾於大非之川一甲不歸以李敬元劉審禮廊廟之宰辱十八萬眾於靑海之上竟不能俘一醜而闗隴爲墟可謂彊矣然其垂羨全蜀之珍如是之久而不得食者徒以山川之阻絕而障塞之不通也胡爲議者欲以梁鳯巴蜓之兵開蜀道繇雅州以討生而襲吐畨夫人固未易討而昔者東漢之所由喪敗者也嗚呼其亦幸而不成歟萬一生可破而蜀道遂開則蜀之瑤庫自此轉而西矣使我而得吐畨其財固不足以裕國其地固不足以穡也而徒戮無辜之民竭有常之帑以狥之爾其或得之而得以穡亦何異於釋近熟而創逺業乎又何異於捨已之田而蕓人之田者也況已之田舍矣而它人之田未及蕓邪昔者漢之武帝好大而喜功使者張騫乃反誇以西域之富於是嘬兵以爭之四十年間中都之財賦夏國之生靈略盡於西域矣非不得其地也得朔方之郡而自不能以耕也非惟不能耕也得朔方之生而棄上谷造陽之熟以予胡矣其所以危士臣以締怨者得大宛良馬數十而已使齊楚之巨擘怨而交訟所爭亦不啻是一何黙邪嗟乎武之轍旣覆於前矣而隋之裴矩又以西域之圖蕩帝之侈心於是親出玉門置伊吾且末而闗右蕭然始恃盛彊卒歸狼狽此魏公之所以傷之者也顧不韙歟予嘗言之溟渤漲洋此天地之所以限東徼也惡溪沸海此天地之所以限南徼也【惡溪在閩多厲毒气中者溫屯嘔泄逾者腳輙腐弱其魚多鱷沸海常沸尢多惡魚朔云炎洲貢者經之】防河懸度之設乎西【自罽賔西行歷大小頭痛山赤土身熱之阪宋膺異物志雲山皆在渠捜之東疏勒之西冬月過之必有頭痛身熱吐逆之患驢畜皆然夏日則死山有毒藥气之所爲又有三池盤道經三十里又經烏�四百里右懸度山只尺之路下臨不測法顯記在盤陀西南今蔥嶺冬夏有雪卽佛書言雪山者道有毒龍犯之輙晦飛礫過者少全】瀚海沙子之設乎北此天地之所以遮西而制北者也【沙子在契丹後彌數千里乃者女眞滅大遼其臣大石林牙挈其子三晝夜逾沙子立之數十年粘罕莫能近】激障霧於東維【東南瘴霧冒者多死其病如疫而重劇至七孔迸血故南方有大小法場之號今越嶲有瘴气中之有聲著人人死著木木折曰鬼隟本山障之气毒也】界黑水於南極【黒水在梁雍間涉者則脛黝黒】泄流沙於西陲【裴矩西域記自髙昌東南去州千三百里並沙磧乏水艸四面茫茫蓋西州之栁中路也又有一路自栁中縣南東行經大海之東又東南度磧入伊州卽裴所謂伊吾路今使郵所至髙昌從武威西北有防路度沙磧千餘里四面茫然不可準記行者惟以人蓄骸骨驢駝糞爲志大雪卽不得行或道見宮宇忽聞歌笑從之者多不反蓋魑魅也當且末西北沙中夏則熱風爲患惟老駝知之將作則聚鳴而擁其鼻口不則危斃今髙昌客旅皆由伊吾道】決弱水於北防此天地之所以界四維也【出陽關至於甸路經防河伐檉置中乃得度弱水亦防河之類羽毛皆沈今川廣之界亦惟一小河淖濕而深今古不得度蓋亦弱也】八荒之內奚有奚無八荒之外何窮何止古之聖人一視同仁爲吾臣與爲狄人臣奚以異是故人得其君則已矣請試舉一隅以憲之方升明之二年倭王奉表以條其祖之勛謂東西之所服者二百九十有六國是固海東之國也倭王之所服者也其所不服者幾什伯君其盡制歟【東毛人等五十五國西服眾夷六十六國渡北海北九十五國一云三百一十六國】支顯西遊道其所記亦數百國此於甸以西國也支顯之所知者也其不知者又不知其幾也智猛法盛之錄曇勇道安之傳審至之國不下三四五百大延四域之使魏氏四道之賔所奏之國亦不下三四五百此世之未嘗聞者也是數千國者固俱樂土也其地可謂逺矣而其人亦未嘗有能道天之涯地之角者惡乎貪而不已邪【有海國說見餘論】慮亂者穿其頤志逺者刺其目黃帝堯舜非不能服逺也而所守者域服之外一無所事其在周公亦不過曰詰爾戎兵陟禹之迹而已夫禹聲教曁於四海而其制中國若是截也【舜投四凶於四裔羽山乃今海州崇山乃今澧州幽州則今遼東而三危乃今渭水之源由今觀之皆爲近地齊之伐山戎此特北平之地而當時已譏其逺伐韓愈之貶潮陽可謂逺陋蕭育之守張掖固已窮僻而今更爲內地放臣遷客遂至編朱厓沙門島上猶以爲未豈堯舜之心哉】伊尹四方之令狗國豹胡亦不過三十有六國來者不可距往者不爾追又曷嘗勞吾萌宣吾府而奉之哉噫先王之政教其施於中國者蓋詳矣惟先王之政教以治中國則禹之所制不爲少矣不由先王之政教則禹之所制猶將不異於戎狄彼以逺略誇後世而不詳乎其內者是豈禹之心也哉末世之君不知古者之所以爲國而以貪求速敗豈不甚惑邪嗚呼其亦不聞蜀漢隋氏之事則已矣少有所知有不爲之寒心哉

豗傀氏

豗傀氏後有豗氏傀氏【見元和姓纂】豗傀氏之迹學者必以不著每以屬之皇神農後世遂謂神農爲豗傀氏失之渾沌氏

渾沌氏是爲渾惇後有渾氏沌氏屯氏【見姓苑等姓苑三墳作混沌風俗通作混屯姓苑云後去水爲屯姓纂又有屯渾氏云太昊佐謬】若至於所謂盤古氏異矣【盤古氏亦曰渾惇氏羅隱有渾惇氏施化之說謂盤古也如雲支節爲山嶽腸胃爲江河之類本出三五歷紀等書】

予嘗議三墳之僞渾沌氏豈太昊之佐哉六韜之書渾沌氏在昊英氏前及班固表古今始列之伏羲之下應劭作書遂以爲太昊之良佐三墳姓纂一皆因之失其本矣昔者孔子謂子貢曰渾沌氏之治若予與汝奚足以知之渾沌氏豈太昊之佐哉此班生之失也𨿽然渾沌氏之治於今果何如邪老儋子曰古者被髮而無捲領以王天下其徳生而不殺予而不奪天下之人非其服而同懷其徳當是之時陰陽和平萬物無息蜚鳥之巢可俯而探也走獸可系而從也蓋執中涵和除日無嵗無內而無外者此渾沌氏之治也至其衰也鳥獸虫虵皆爲人害是故廹其難則求其便因其患則操其備故常不必循器械不必因後世因時而有變易亦以輔萬物之自然而已矣七十九代之君其爲法不同而俱王於天下由此道也食也息也何久近之殊哉嗟乎舊國舊都望之悵然𨿽使丘陵艸木之緍入之者十九猶之悵然況見見聞聞者乎夫有盛必有衰而衰者必復有冬必有夏而冬者必開此天地之化气也今也覲古之人被畫冠服而企止者質厚魁偉重視深息气象固已殊矣況三代之時乎三代之世聖賢自多而況出於其上者乎然則君子何獨於渾沌氏疑之哉彼將憮告賜之言者吾不憮也

東戶氏

東戶氏之熙載也紹荒屯遺美好垂精拱黙而九寰以承流當是之時禽獸成羣竹木遂長【莊注云足其性而止無吞噬之心故物全】道上顏行而不拾遺耕者余餼宿之隴首其歌樂而無謡其哭哀而不聲皆至徳之世也【見子思子淮南子云東戶季子之世道路不拾遺耒耜餘糧宿諸首使君子小人各得其宜也許氏云古之人君傳又作東扈或謂卽夏之有扈謬矣人物表在炎帝之前魏文帝令敍黃帝於其後可知矣】

前世之史患乎略後世之史患乎詳予述此書自遂人而下益詳蓋法之始禮之初政治可則不得而不詳也遂人而上𨿽復著之有不得而詳者若夫上之號氏世姓多得之外書與夫封禪之文於儒書無所見𨿽或有之連蹇其文蒙澒其說如風俗通之列僊氏始學篇之捲須氏皆誕謬無鞅者也【補史記作捲須】又有得以僅存者如氏譜之吉夷氏莊子之冉相氏狶韋氏皇覽之巫常氏王潛夫之神民氏子思子之東戶氏亢倉子之幾蘧氏風俗通之帝疇氏和莵史之太嵬氏鬼嵬氏命歷敍之黃神氏神氏辰放氏皇談氏然皆不得攷其上下獨夏后氏之書注山水之所自多有諧其號氏者豈其人之所自出而迹之所麗邪以此諦其不誣也故予得以詳擇焉

皇覃氏

皇覃氏一曰離光氏兌頭日角�六鳯皇出地衡【春秋命歷序】在而不治官天地府萬物審乎無假是故死生同兆而不可相陵【在者任之而已一而不黨命曰天放若有心治物則求彼天然直致於尒任則物自足矣虞書云在治忽亦任其自然而已故莊子曰聞在宥天下不聞治天下管子亦云先王之在天下民比之神明之徳孔氏以來說者皆以爲察其然哉在璇璣正非屑屑致察也在之而已】治二百五十載【命歷敍云次民沒離光次之號曰皇覃治二百五十嵗】

至政之謂時至變之謂世時政再而僿世變三而復三變則百年矣子曰善人爲邦百年亦可以勝殘去殺矣勝殘去殺宜若小然今也善人爲之猶有待於百年何邪世變之道然也男子生三十壯有立於是始室父子相及是故古者三十年而成世如有王者必世而後仁蓋一世則變矣天時人事皆一更矣變極亂而爲極治無生而爲無殺至殘而爲至安豈一朝一夕哉殘之勝殺之去故必三變而後復也五帝無殺者也三王無殘者也而五伯則無生也無安也伯一變而王王一變而帝帝則皇皇則道矣由無安而至於無殘無生而至於無殺必有漸也齊一變至於魯魯一變至於道風移世革宜必百年而後可也今夫五月旱熯人知爲暑也而陰實生之十月冰霰人知爲寒也而陽實始之治亂之變亦陰陽與寒暑也寒暑之期三月而移治亂之勢百年而復善嵗之家知寒暑之必至故在暑而裘成在寒而絺成是以終身無寒暑之憂善世之君知治亂之不常故在安而圖危在治而圖亂是以畢世無阽危之患居今之世不變今之道𨿽與之以天下不能一朝居矣嗟乎自有君汔於堯如辰放皇覃遂人有巢爲世之期皆逾二百正所不論而羲炎若黃帝顓頊唐虞且不下於百年天下大治由堯而來三千年間百世矣紀載之不可明紀者蓋亦時有之矣四海之內或合或離或治或隳或唱或隨或彊或羸一二世而其風已替固未有兼世而能一其風俗者𨿽有名世繼世而興猶必化之一洽教之一浹而後民之情始可以一變其繼周者茍能不替則𨿽民如夷狄三變而帝道可期矣觀時會通豈欲速之功哉柰何國無百年之世世無百年之道以其代有賢不肖奚啻相灑玆文王所以望而未見時之難人之難此治世所以常少亂世所以常多先王之治所以不務廣地而務詳其政教誠以天下之治難乎其變復也子曰愽施濟眾堯舜其猶病諸五畆之宅樹之以桑五十者可以衣帛矣雞豚狗彘之畜無失其時七十者可以食肉矣謹庠序之教申之以孝弟之義班白者不負戴於道路矣斯先王之政也五十者帛七十者肉則少者有不帛而不肉矣班白者不負戴則少者不免於負戴矣聖人之心非不欲少者衣帛食肉不負戴也而所養有不贍此病施之不愽也內無怨女外無曠夫則江漢之民無鰥寡矣老有所養幼有所長則江漢之民無孤獨矣數罟不入污池則魚鱉不可勝食矣斧斤以時入山林則材木不可勝用矣斯先王之政也然江漢之域鰥寡孤獨無失養則逺人有失養者矣九州之內魚鱉艸木無不若則逺物有不若者矣聖人之心非不欲九州之外鰥寡孤獨皆得養魚鱉艸木咸若也而所治有所不及此病濟之不眾也愽施濟眾此堯舜之所以猶病之也惟易有言旣濟亨小無欲濟世而不至於大則吾之仁有不盡矣仁有不盡則吾之施有不可得而必矣施不可必則天下之寒饑屈枉厄窮而無憀者何時已邪見其生則不見有弗及矣聞其聲則不聞有弗及矣況其逺邪是以先王不務廣地而於吾之所制每致其詳於吾所制茍致其詳則四海之內將有聞風興起視則而視效矣然則修已以安百姓是必勝殘去殺而後可也而者曰竢河之淸誇者又曰日月冀爾是故或七八年或五六年或三四年不至於大敗極亂喪亡相仍不止則其視羲炎黃帝辰放皇覃也何啻朝菌與螟哉今而匹之不亦悲乎此予所以贊古人之久治而每爲之三太息也

啟統氏

啟統氏別無攷見獨起居舍人章衡運紹記若通載有之而乃序之尊盧氏之後觀衡自言歷觀四部古人圖籙其亦有所取矣嗚呼治古盛徳之君未有聞焉者多矣豈非地寕天澄物無害生萬庶涵泳春風之中而不知所以爲稱邪艸木以土爲生而不知土魚鱉以水爲命而忘其水是故聖人父母萬物澤及天下而不知其誰氏上淸格曰大道似不肖盛徳若不足韜光晦迹自翳其身而人不知其啟統氏之謂乎

路史卷四﹤史部﹐別史類﹐路史﹥

欽定四庫全書

路史卷五

宋羅泌撰前紀五

因提紀

吉夷氏

吉夷氏後有吉氏【見姓譜】

幾蘧氏

幾蘧氏之在天下也不治而不亂狥耳目內通而外乎心知【人間世云夫狥耳目內通而外於心知鬼神將來舎而況人乎是伏羲幾蘧之所行終而況其散者成英云狥使也能令根竅內通不緣於物境精神安靜志外於心知則外遣於形內忘於知鬼神宜附而舎止矣幾蘧者三皇以前無文字之君言伏羲幾蘧行之以終其身也】天下之人惟知其母不知其父鶉居鷇飲而不求不譽晝則旅行夜乃類處及其死也槀舁風化而已令之曰知生之民天下蓋不足治也【亦見亢倉子】

天下莫難於無事莫險於有爲然爲治者多幸有爲之成而鮮知無事之爲貴夫以一體諏之藥石具而無所用之曰安至於天下𨿽有聖智無所用之謂平及夫夐萬金之方著千人之能亦已幾矣故善攝生者無已急之功而善治世者無致平之效彼幾蘧氏之治蓋以無事治者也是以後世罕儷焉

狶韋氏

昔莊周訏道之大神鬼神帝生天生地可傳而不可受可得而不可見而首言狶韋氏得之以挈天地伏羲氏得之以襲气母此所謂神帝也傳者謂是文字之前帝者之號得道以馭羣品提挈兩儀者也仲尼曰狶韋氏之囿黃帝氏之圃有虞氏之宮湯武之室曰囿曰圃曰宮曰室讁世薄也是則黃帝氏之前矣而或者疑卽商之豕韋夫所謂挈天地者豈區區伯據之雄所能克哉且昔夫子嘗問於太史大弢栢常褰若狶韋矣豈亦商之豕韋哉【集韻狶韋音絺李軌說太史官名音治】今丹壺書繼諸幾蘧氏之後四世則古固有同名而同氏者豈得謂其有一而廢一哉【發揮有同名氏辧】

有巢氏

太古之民穴居而野處搏生而咀華與物相友人無妎物之心而物亦無傷人之意逮乎後世人氓機智而物始爲敵牙角毒槪不足以勝禽獸有聖者作樓木而巢教之巢居以避之號大巢氏【韓子云上古之世人民少而禽獸眾人不勝禽獸虫虵聖人有作構木爲巢以之羣居天下號曰有巢氏人食果蓏腥臊臭惡聖人作鉆燧取火以化腥臊天下號曰燧人氏】其爲民也登巢防蠡【東徵賦云登巢而防蠡注謂上古無宮室不知教化之時也曹植遷都燧覽乾元之兆域本人物乎上世防蠡防而食疏摭毛皮以自蔽蠡與蠃同武戈切防力兮切防也】惰食鳥獸之肉若不能防者飲其血嘬其臑茹其皮毛未有火化捆橡栗以爲食艸棲木末令之曰有巢氏之民【禮存三古酒以祭薦其毛血之類是上古之禮醴醆以獻薦其燔炙之類是中古之禮退而合烹體其犬豕牛羊實其簠簋籩豆鉶羮則純乎後世】先是時民稔血食而有爭心有剝林木而戰者矣【呂春秋儀禮正義謂有巢氏時】勝者以長長猶不足涖之則就其無欲者而聽令焉又不足以定之於是刻木結繩以爲政【髙氏小史謂刻木結繩以記事爲燧人時非】木皮未委於復塞其羽革紩衣攣領著兜冒以賁體【見呂覽周公告成王云古人冒而旬領謂三皇時以冒覆頭旬領繞頸至黃帝作冕其制遂明故儀禮正義云皮弁以白鹿皮爲之象上古也三皇前君以冒覆頭旬領繞頂至黃帝始制軒冕】民之葬者猶未詳焉過者顙泚於是厚衣之薪而瘞之不封不植也掩覆而已喪期無數也哀除而已其政好生而惡殺節上而羨下故天下之人不歸其服而歸其義【晏子云古者秩衣攣領而王天下其義好生而惡殺節上而羨下天下不朝其服而歸其義有處層巢窟穴而王天下其仁愛而不惡予而不取天下之人不朝其室而歸其仁】治三百餘載【外紀云百餘年或云百餘代萬八千年或云萬二千年妄】棲於石婁之顏【遁甲開山記云石樓山在瑯琊昔有巢氏治此山南注城陽縣東北有婁鄕是然於瑯琊逺矣而又汝之梁縣有石樓山按今隰州有石樓縣本曰土京隋又攺曰石樓東南六十有石樓山此宜是】天寶七載詔有司於肇迹之地置廟春秋二享與遂人氏同

天下有自然之勢其未至也必至而其旣至也不復輕淸之必上重濁之必下此天地必至之勢也世之日僞俗之日澆此勢之必不復也彼有血气者必有爭爭則鬭鬭而不勝必至於剝林木林木未利必至於造五兵五兵之作其可復乎有甚而已自剝林木而來何日而無戰大旱之難七十戰而後濟黃帝之難五十二戰而後濟少昊之難四十八戰而後濟昆吾之難五十戰而後濟牧野之師血流漂杵齊宋之戰龍門溺驂延於春秋以抵秦漢兵益以熾戰益以多而儒者之談必曰去兵謂仁義之君無事於兵而自治嗚呼是欲禍天下於兵戈者也夫國無大非兵必亡天下𨿽平忘戰必危是故古之聖王有義兵而無有偃兵昔者魏武侯欲爲義而偃兵徐無鬼以爲不可曰爲義偃兵是造兵之始也君自此爲之則治不成西夏非兵而廢祀於陶唐徐偃非兵而殄世於曼楚晉諱戰而國棄於劉聰梁諱戰而籙亡於侯景一夫作難萬眾潰獘天下無兵汔未見無禍者是可去邪傳曰天生五材民並用之廢一不可誰能去兵兵者先王之所以威不軌而昭文徳也幾微之權死生之地而聖人之所謹焉者今而曰俎豆干戚可以爲矣何事魚麗夫如是則消鋒鏑鑄金人足以爲治而司馬炎不生事於晉蕭俛段文昌之儔不生事於唐矣作易者曰以此毒天下而人從之吉岐雷兪扁不惟葠苓之養性也而刼痼攻積巴菽殂葛猶不得而後之以毒攻毒有至仁焉是故善去兵者不去兵道徳仁義素著於躬禮樂教化日漸於民其所以爲萬世帝王之業者固自有然然一罅之或闕則固將有乘之者出此卒伍之法搜閱之時擊刺之具侵伐之典所以必修明於閒暇之日謂之有政俎豆之中有軍之容固非徒俎豆也干戚之內有兵之僃固非徒干戚也有軍之容是故萊人不得以兵刼有兵之是故苗民不敢以勢抗今顧曰舜孔未學豈書生所知哉成安君號儒者稱義兵者無事詐謀奇計卒爲韓信斬之泜水之上是以聖王以戰去戰非好兵也不得已而後動不敢爲主而爲客非去兵也不得已而後應而漢祖平成之困唐宗安市之屈失於黷也陸機河橋之敗房琯陳濤之奔失於易也惟非兵之咎也必也主以仁義擾以信禮不得已然後用如舜文之當然範蠡之審諦馬服之不敢易言王忠嗣之本不生事如是可矣又何必去之然後爲仁義與若蚩尢之斬乂秦趙之阬夷曽不足爲齊晉道又烏足以言兵邪彼光武之欲三十年不言蓋有爲而發也

遂人氏

不周之巓有宜城焉日月之所不屆而無四時昏書之辧【空同之北北極鐘火之山地數百里無日月之光猶蜀之陋天常雨少出日者王子年云去都萬里有申彌國近燧明之國地與西王母接以故燕昭王防於西王母燧林之下說燧皇鉆火之事西王母國名詳餘論】有聖人者防於日月之都至於南垂有木焉鳥啄其枝則防然火出聖人感之【廣土自有不見日月之處予嘗論深山四時早晚與平原之不同非若佛書所謂夜摩天之類拾遺記云燧明之國不識晝夜土有燧木後世聖人防於日月之外以食救物至於南垂觀此燧木有鳥類鶚啄其枝則火出取以鉆火號燧人氏在包羲氏之前蓋火山國也山海經言火山之國𨿽經霖雨其火常然卽今武周連渾府之遙火山也故代割雄勇爲火山軍亦猶梧州火山之火】於是仰察辰心取以出火作鉆燧別五木以攺火【詳發揮】上古之人茹毛而喢血食果蓏膻腐餿漫內傷榮衞殞其天年乃教民取火以灼以炳以熟臊勝以燔黍捭豚然後人無腥之疾【祭禮作其祝號薦其血毛腥其俎熟其肴所以存法太古腥俎謂豚解俎之禮記正義云先燒其石令赤以黍與豚加於上而灼之或疑神農始藝五穀神農廣其事爾】人民益夥羽皮之茹有不給於寒乃誨之蘇冬而之使人得遂其性號遂人氏或曰燧人【以鉆燧故古史攷云鑄金爲刄民大悅號曰燧人禮含文嘉云燧人氏鉆木取火炮生爲熟令人無有腹疾遂天之意故曰遂人典略云燧人鉆木取火免腥臊變熟食人事也白虎通義云取火教民熟食制養禮性避臭去毒謂之燧人】順而不一於是窮火之用而爲之政春季以出樵終以納異其時也以濟時疾郁攸之司九變七化火爲之紀謂木器液於是範金合土爲釜重作烓髙甌瓿成物化物而火之功用洽矣【季春心昏見於辰而出火季秋心昏見於戌而納火故尸子云遂人察辰心而出火亦見中論夫心見於辰則火大壯故季春禁火有辧見發揮】當是時也天下多水教人以漁【尸子】雒出四佐以代天理物乃大臣職【天皇輔有三名故皇帝象天文以制官賈公彥謂伏羲之前𨿽有三名未必其立官位至黃帝時名位乃具爾】命明由政乎陞級【宋均云辧等降政所見後】畢旒辧乎方色【分正方俗論語摘輔象云必有受稅俗注云受稅賦及徭役所宜必畢古通用史通莫不必賻】成博受乎古諸【都鄙之事摘輔象注云受古諸侯之事按孟諸志作明都知裏爲有據云】隕蓲錄乎延嬉【延長嬉福也蓋謂祭祀崔沔議云祭祀之典肇於上古人所飲食必先嚴獻未有火化茹毛飲血則有血毛之薦未有麯蘗污尊抔飲則有酒之奠施及後王禮物漸也蓲一作丘】四後職而天道平人事理【摘輔象云遂人出天四佐出洛言生知出於天而四佐洛產也】龍圖呈瑞字效靈【見畫錄】於是占建而正方【王希明太乙金鏡云燧人氏占斗極而定方名東西南北是也】握幾矩表計寘【圖矩也演命明道經注云矩燧皇謂人皇在伏羲前風姓始王天下者】指天以布躔而齊七政【康成云矩法也言燧皇持斗機運轉之法本天以施政教作其圖謂之計寘在伏羲前於時無書刻石而謂之爾刻言蒼精渠肩之人能通神靈之意也七政詳慮記主禮斗威儀以爲五音二少主君臣父子夫婦政少宮主文少商主武法斗而爲七政七政之禮立迹所興也】始注物虫鳥獸之名【春秋命歷敍云伏羲燧人始名物虫鳥獸夫物虫之名必與物合如牛之曰牛魚之曰魚名之則必承之以至艸木亦莫不然蓋聖人有以與物合一黃帝正名百物夏禹主名山川而此道後世不復有能知者非無其人世自隱也】通國之輕重以轉民之貲【管子云齊桓公問於管仲曰輕重安施對曰自理國伏羲以來未有不以輕重而成其至者曰燧人以來其大防可得而聞乎對曰燧人以來未有不以輕重而爲天下者也故通典云自燧人逮三王皆通輕重之法以制國用是則制貨以權輕重生民以來燧人已通貨矣】人滋反醇情欲蠢動好嗜外廹則冒禮而忘形以賤其神乃制男子三十而取女子二十而歸【一云女二十五王充以爲法制張設未必奉行陋也逸禮本命篇云太古男五十而娶女三十而嫁中古男三十而室女二十而嫁地官媒氏掌萬民之判男三十而娶女二十而嫁蓋本乎此書大傳孔子之說亦然白虎通謂男三十筋骨堅彊任爲人父女二十肌膚充盛任爲人母合爲五十應大衍之數以生萬物也陽奇而舒故三終陰偶而促故再終三天兩地之道】以息其民爲之進退以恥其凡是故父老而慈子壽而孝著之世姓而法自是作禮由此顯矣【禮記疏云尊卑之禮起於遂皇氏云禮有三起禮事起於遂皇禮名起於黃帝通歷通典等皆謂燧皇始有夫婦之道蓋始著其禮爾孔演明通經注云燧皇謂人皇在伏羲前風姓始王天下者是燧人已著姓名】治律嵩髙之石室以火著記【古史攷云有聖人以火徳王造作鉆燧出火教民熟食號曰遂人伏氏書以燧皇與羲農爲三皇云遂人以火紀火爲陽尊故托遂皇於天伏羲以人事紀故托羲皇於人神農以地力紀故托農皇於地天地人之道而三五之運興矣應氏之說亦然故康成六藝論以遂皇爲人皇云易者陰陽之象天地之所變化政教之所生自人皇初起故頴達謂禮自人皇遂人梁主書起自軒轅而同以遂人爲皇其敍五帝則自黃帝至堯而止舜弗預焉謂舜非三王亦非五帝特與三王通爲四代斯亦妄矣】二百有三十載【六藝論云遂皇之後歷六紀凡十一代乃至伏羲始作十二言之教注言遂皇在九頭之前非也貞源賦云燧人子孫相承二萬一千年至伏羲而世紀燧人氏沒包羲代之古史攷燧人次有二姓乃至伏羲與六藝論不同頴達疑是三姓而爲九十一代俱妄】

贊曰

粵有大聖防於南垂別火滲代違其羽皮以炮以燔與人遂性占建握機方防以正式通輕重逺近化居四佐授職小大以孚男娶女歸以息以恥父老子壽禮由顯矣

顏子將之齊孔子有憂色子貢問焉子曰善哉問昔者管子有言丘甚善之禇小者不可以懷大綆短者不可以汲深故命有所成而形有所適者不可以損益也吾恐回與齊侯言黃帝堯舜之道而重之以遂人神農之言彼將內求諸已而不得則惑矣遂人之言久矣不得而聞矣舎者君君臣臣父父子子兄兄弟弟夫夫婦婦而已矣聖人之道造端乎夫婦夫婦正而天下定是故遂人之制男女必致其詳紆觀乎此然後知後世婚娶之道生也夫元气之所孕始於子立於己子者字之始而已者包之始也自子推之男左行三十而立於己女右去積二十而合於已正陽也陰實從焉是故聖人因是而制禮三天兩地自然之數妃也自己而壬之男十月毓於寅女十月毓於申申爲三陰寅爲三陽故年運起焉日生於甲月生於庚日月西東夫婦之象也甲統於寅庚統於申是故陰陽之合必以正將以順性命之理爾【男子陽火元气起戊子三十丁巳十月至丙寅此火生木也女子陰水元气起庚子二十辛巳十月至壬申是爲金生水也】嗟乎斧斤以時入山林則木得其性而材不可勝用矣先王之制得其時故人皆廸智而壽命長及下之世不知乎此動違其時是故殘其生賊其性而每至於夭折韓稚有言鉆火變勝之下父老而慈子壽而孝羲軒而降屠屠焉以相誅滅淫於禮亂於樂囂薄澆僞淳風礈矣而或者謂南地薄殘婚宦及早而王肅之徒遽取服經謂三十二十孔子以爲禮之極豈聖人之制法哉𨿽然景公胡爲而不足語邪彼受弒兄者之立也而遂相之愛荼之世也而遂立之君臣父子兄弟夫婦有一乎此其所以發爲政之問而孔子告之以君君臣臣父父子子者誠以景公於此有所不至故也然則景公果足以遂人之道告乎至彼妄士不知其君而誇焉者又多矣孟軻氏之欲齊王湯武宜也而公孫鞅遽以帝道說秦孝公何邪抑不知孝公之不足以帝道說邪亦鞅之所說之帝道贗邪握鉅而兼金售皆穿窬之盜也若人者非惟不足以知顏子亦不足以知孟子

庸成氏

庸成氏庸成者垣墉城郭也【庸以兵城從戍古墉城字只此作】羣玉之山平阿無隘四徹中繩庸成氏之所守先王之冊府也【穆天子阿城阿隘阨也四徹猶四境一作徼】冊府所在庸成是立故號曰庸成氏云容成者非也【杜甫云容成氏中央氏尊盧氏軰結繩而已百姓至死不相往來或作容成蓋以黃帝臣有容成疑其爲一而繆】方是時人結繩而用之【子夏易傳曰上古官職未設人自爲治記其事將其命而已故可以結繩爲九家易云古無文字其有約誓之事事大大其繩事小小其繩結之多少隨物眾寡執以相攷鄭云事大大其結事小小其結亦意逆之說爾今吐畨犬羊同猶以刻木結事可知繩也】其民僮防莫知西東摩唇蓐食而莫知其止息托嬰巢中棲糧隴首虎豹可尾虺虵可蹍而人無有相媚之心【淮南本經】實有季子其性喜淫晝淫於市帝怒放之於西南季子儀馬而產子身人也而尾蹏馬是爲三身之國【市特貿易眾聚之處張華所記本出括地圖季子乃其名爾子思子言東戶季子是也說苑云翟馬生牛牛生馬封荼曰是雜牧也按秦本紀孝公二年翟馬生人唐乾符二年河北中和元年長安亦嘗有此】

庸成季子之事何其怪邪商書曰五世之廟可以觀徳凡事在大故地大則有堂祥岐母羣怪大翟不周山大則有虎豹熊羆螇蛆而況又有大者乎無物不有而後爲天地無事不具而後成世道由是而究之則非常之故不慮之變皆適然而已矣是以太公有雲天之爲逺矣地之爲垕矣人生其間各自利也何莫之有乎夫使世俗而能常有其有是乃溟涬鴻蒙世以爲主莫之有七十六聖矣嗚呼天地之間信何莫之有乎奚物而爲常奚物而爲怪通之則物我一也不然吾值我非怪邪天下之物固不以自怪也必值我而後怪始未常識遇之皆可爲駭惑怪固在我不在物也昔叔山無知且以孔丘爲梏於淑詭怪者而況於凡乎凡人之情易放而難求子不語怪豈不言邪正自難言之爾【有挾怪而問者皆不之告慮其惑也讀如吾語汝之語】申生之托狐突彭生之蠱齊侯與夫秦諜七日而蘇荀偃視不受含晉柩牛吼伯有介馳先民紀載良不少矣四海之下兩頭四臂九首六足兩口獨目三身二體旁口反唇交脛反踵馬首狗蹏三瞳四舌四耳三角結匈岐踵半體聶耳毛身髕貫匈離耳無腸蜚頸羽民尾濮豕啄狗頭厭火流鬼野義落剎充牣其間北方有不釋之冰南方有不死之艸東方有君子之域西方有殘刑之屍寢居直夢人死爲鬼豈得謂之無邪【落剎羅剎也國在婆利東與林邑爲市說見餘論】聖人慮天下之狃於惑也是故窮天下之故賾事物之變推至道開逕庭以引之正然而祥桑蜚雉有蜮載鬼之類尙筆於經是豈以誇世哉此其有以見天下之賾知鬼神之情狀者也而世之人以其惛惛乃復邈邈務怪不已殆乎夫不極其變則常固不可名不盡其故則心固不可保極天下之異而歸之正則正者不能以復異矣伯益之所記齊諧之所識予正恐其未廣也使世人知物我之不殊同異之一貫則怪亦常矣又奚俟於覩流屨而大息哉荀卿子曰可怪矣而未可畏也聖人以爲常而眾人以爲怪是不可不諫也未信而諫則人不與玆故因之以怪焉

右因提紀凡六十有六世

路史卷五

欽定四庫全書

路史卷六

宋羅泌撰前紀六

禪通紀

史皇氏

倉帝史皇氏【倉頡廟碑作蒼非是按蒼氏出於蒼舒倉氏出於倉頡論衡倉頡字盡作倉春秋時有倉葛字不從艸】名頡姓侯岡【見地記】龍顏【春秋命歷序】侈哆【見內簡云】四目靈光【廟碑云蒼頡天生徳於大聖四目靈光爲百王作憲其銘曰穆穆聖蒼熹平六年立按春秋演孔圖及春秋元命苞敍帝王之相云倉頡四目是謂並明顓帝戴幹是謂崇仁帝佶戴幹是謂淸明堯眉八采是謂通明舜目重瞳是謂無景禹耳三漏是謂大通湯臂三肘是謂栁翌文王四乳是謂含良武王齒是謂剛彊不及人臣也故索靖艸書狀曰聖皇禦世隨時之宜倉頡旣王書契是爲而世紀乃言黃帝史官倉頡取象鳥迹始作文字記其言動防而藏之名曰書契妄也有辧見發揮】上天作令爲百王憲【昔周初有於倉頡墓下得石刻藏之書府至秦李斯辧其八字云上天作命皇辟疊王或云叔孫通識十二字而不傳妄也任昉云周人不能辧而斯通識之餘不信者詳攷二句乃防謙所纂黒帝安和國主禁文也】實有睿徳生而能書【隨巢子云史皇產而能書亦見淮南修務訓】及受河圖綠字【河圖玉版云倉頡爲帝南巡狩登陽虛之山臨於扈洛汭之水靈負書丹甲靑文以授帝謂蒼頡陽虛山在上洛】於是窮天地之變仰觀奎星圓曲之勢俯察文鳥羽山川掌指而剙文字形位成文聲具以相生爲字【字孶也言滋毓藩多也與孶孖同故乳牛羊曰字牛字羊】以正君臣之分【朝廷之上】以嚴父子之儀【閨門之內】以肅尊卑之序【防裏之間】法度以出禮樂以興刑罰以著爲政立教領事辧官一成不外於是而天地之蘊盡矣【倉帝所制乃古文虫篆孔壁古文科斗書卽其體也魏略言邯鄲淳善倉頡虫篆是矣自倉頡至周宣皆倉頡之體也宣王紀其史籀始作大篆十五篇號曰篆籀與倉頡二體所謂古文因而用之衞恆云倉頡造書因而遂滋則謂之字字有六義至三代不變攺故孔頴達云倉頡至今字體𨿽變而六體之本古今不易漢志云倉頡多古字俗師失其讀宣帝徴齊人能正讀者張敞從受之傳至外孫之子杜林始爲作訓子云因作訓纂此書斷所以謂呂氏書言倉頡造大篆爲非謂若倉造大篆則置古文於何地古文爲本篆籀其子孫矣孝經援神契云奎主文章倉頡作文字者總而爲言包意以名事也分而爲義則文者祖父字者子孫滋蔓而相生爾】天爲雨粟鬼爲夜哭龍乃潛藏【論衡云河出圖洛出書聖帝之瑞倉頡作文字業與天地同指與鬼神合何非何惡而致雨粟鬼哭之怪哉圖書文章與作書何異使天地鬼神惡人作書則圖書出乃無此怪或倉頡作書適與之防爾蓋一說也】文字備於以存乎記注乃著績別生正名孚號而升封於介丘紀文字以昭異世而文亂日昌矣【河圖眞紀鉤云王者封泰山禪梁父易姓奉度繼典崇功者七十有二君管子墨子亦言封禪皆在先秦春秋之世封禪者帝王易姓告代之大禮也一姓惟一行之謂之岱宗其事可知矣惟後世目之以告太平爲可惡爾按白虎通義云王者易姓而起必升封泰山何報告之義也必於泰山何萬物交代之處也必於其上何因髙告髙順其類也言封禪者莫此爲近豈謂太平不敢歸已推徳於天哉云推徳於天乃所以爲有已皆腐儒之見也夫以唐虞之盛猶曰四海困窮今乃自述太平不遜於天地其享之乎勒石紀號者特帝王之顯名耳亦非勒功徳以示來世知此則知封禪亦無多事也史皇始備文字故首封禪紀文字此皆可得而知者世儒謂可廢者特不詳其本哉】亂百有一十載【見渾天記廬陵縣化仁山境舊有脞祠有倉頡像羅列宰邑治學先公侯徙其像於學四目龍衮古扁猶爲倉王誤矣】都於陽武【今開封之祥符故浚儀縣卽春秋之陽武髙陽鄕也有倉頡城陳畱風俗傳云縣有倉頡城及列仙之吹臺地記開封縣東北二十有倉垣城及廟墓輿地誌云城臨汴西北有倉頡墳城別仙臺郡國志云倉頡師曠城倉頡與師子野所造繆也時宜無城或後世緣其所都名之邪然按姓纂倉頡氏馮翌人則其後世氏倉頡者爲之爾】終葬衙之利鄕亭南書人禋之【皇覽云墳髙六尺學書者皆往上姓名投刺祀之不絕九域志鳯翔有倉頡廟今長安西南二里宮張村有三防寺者記爲倉頡造書之堂斯亦未然豈亦馮翌者爲之歟或書生習書之所也論衡云學書者諱丙日云倉頡以丙日死按古五行書倉頡丙寅死辛未葬蓋五日始葬或疑其時未有甲乙然世皆言大橈作甲子而伏羲已有甲歷出於上古特未可執】後有倉氏史氏侯氏侯岡氏夷門氏倉頡氏【姓纂有倉頡氏姓書更有頡氏豈後世之姓孔名丘者邪今故不取倉史夷門見姓苑等按漢上谷長史侯相碑云侯氏出自倉頡之後逾商歷周各以氏分或著楚魏或顯秦齊卿士爲斯其冑也然自春秋而下諸國皆有侯氏故姓纂以爲晉後而侯成碑謂鄭共仲賜氏曰侯厥後宣多以功佐國因以爲氏然祀之後與魏侯奴氏渇侯氏古引氏俟伏侯氏亦並爲侯氏云】

嗚呼圖出河書出洛天地之所以畀聖人也而其末流禍天下亦深矣三代而上用而不恃文字之所用墳典鼎彛之外亡施焉三代而下有說命有政典然後文字亡所不用旣著文字而六經托六經之托聖人之不得已也降至後世句連苦窳牢茹苫畢而後淫辭詖說始蔓羨霄塊間矣奇它之目如秋荼而民亡所措手足章句之學如凝脂而士不知所稅駕文者侮俗而姦者舞文至於讀易卜姦誦詩抇冡亡所不至人皆郵之而不知所郵者彼市祅夜哭謂鬼亡知吾得信諸

栢皇氏

栢皇氏姓栢名芝【上淸三天列紀云上淸眞人姓栢名芝乃中皇前人是知栢乃姓也莊子六韜人物表亦皆從本傳或作伯字云借用栢斯失據矣】是爲皇栢【三墳書云伏羲上相共工下相皇栢妄也其失源於班固應劭敍於伏羲之後故爾後世以爲襲伏羲之號或云其佐皆失之莊周所記封禪之帝敍次可以見矣】出榑日之陽駕六龍【春秋命歷敍云皇栢登出榑桑日之陽駕六龍而上下乃栢皇也】以木紀徳【命歷敍】爲而不有應而不求【幹寶晉武革命論云栢皇栗陸爲而不有應而不求執大象也莊子曰獨不知至徳之時乎栢皇栗陸之時斯至治矣】立於正陽之南是爲皇人山【方誌華夷圖謂之伏羲山輿地廣記皇栢山在開封陳畱縣】其後爲栢【今蔡州西平古栢國春秋時栢子之封】有栢氏【風俗通云栢皇氏後】栢常爲皇帝地官栢亮又爲顓頊帥栢昭爲帝嚳師堯治天下有栢成子臯立爲諸侯堯授舜舜授禹栢成子臯辭爲諸侯而畊【一作子髙通變經老子言自開辟以來千二百變後世得道栢成子臯是矣】逮周之世有栢冏爲太僕正又有栢侯氏栢常氏白侯氏【姓書又有白侯氏按漢尙書郎白侯雋吳張昭師白侯子安云栢侯之轉】

學者皆言五運尙矣自伏羲以來以斗精受命者七神得間气而生者又二十有八所謂三十五際者也而終始之傳乃謂大庭栢皇悉有所紀何邪天地之大者在陰陽而五行爲之次同符合證各象其類興亡之籙以次相代豈偶然哉是以皇天眷命必先幾見於下民聖王感運而興必求合徳以爲之表昔者黃帝之世天先見大螻大防黃帝曰土气勝土气勝故其色尙黃其事則土及禹之時雨金櫟陽禹曰金气勝金气勝故其事用金然其受命荷帝玉故其色尙黒下至湯代金刄先生於水湯曰金水勝金水勝故其色尙白其事則水及夫武王火烏流社武王曰火气勝火气勝然其衰在木火生於木故其色尙赤其事則木類固相召箕麗而風畢動而雨雲從龍風從虎其气炎則有以取之矣伏羲髙辛俱感巨迹神農唐堯俱感赤龍黃帝有虞咸因大虹少昊伯禹咸繇流星與夫揺光貫月而顓湯若有同於劵鑰者殆叵信邪抑又取之劉季斷虵而遂感赤龍叔達繼水而復驚靈迹顧豈有司之者哉往哲遺疑然物之來固可得而知也蒼姬祖棄旣本迹瑞偰先湯修嗣嬴俱膺鳥之祥孰難見哉【棄后稷周木徳之祖偰司徒商水徳之祖女修嬴秦水徳之祖】喓喓艸虫趯趯阜螽黿鳴泮隰鼈應淵中馬犛截玉梧桐斷角承石取鐵毒冒噏娠臨門彩味蔑媍在軍臯鼓噎嫛婗號母乳泏匏血動痼疾發蠶餌絲而商絕緣類而升固有不期然而然者狼齒鶴防矢中彚彚使虎伸虵令豹止搏勞施虵守宮弭蠆唐郎捕蟬卽且甘帶故曰道之制在人物之制在气其生以是乃或闇乎其數矣若夫距王而興不能復禹之迹者非道殘百年之命則五神之餘气也【張說論唐數禹以金徳而得生數湯以水徳武以木徳而獲成數伯翳之命中天而堯裔以火徳承之是以傳世數再三百李唐以土爲紀有統亦當千年】緯以八元三百四歲爲徳運七百六十歲爲代軌千五百二十歲爲天地出符四千五百六十歲爲七精反初以文命者十九而哀以武興者六八而謀天人相應若合符節【劉氏唐書云王勃精於推步作大唐千歲歷言唐徳靈長合承周漢運歷不應近承周隋短祚大防謂以土王者五十代一千年以金王者四十九代九百年水王者二十代六百年木王者三十代八百年火王者二十代七百年乃天地之常期符歷之大數自黃帝至漢皆五運之眞主五行旣匝土運復歸乎唐因魏晉至周隋咸非正統五行之沴气也是亦張說等之佞爾】而正統之論煩結至於相承失次共工嬴秦俱不得簉而魏隨五代仍去仍畱遂使應運之王當南反北人符天瑞不得其時稽之作者之猷不如太上之無也

中皇氏

中皇氏封禪之帝也【或云卽中黃古有中黃子道家有中皇經敍釋雲中黃眞人者九天之尊始自人間登於聖路卽胎藏論也中黃子之言曰天有五方地有五行聲有五音物有五味色有五章人有五常故天地之間有二十五人焉上焉者五其次亦五中焉者五其次亦五而下焉者又五上之於下人半焉聖人所以駭天下眞人未嘗過焉賢人所以綏聖世聖人未嘗觀焉蓋道之不相謀者也亦見文子而靈樞言伯髙對黃帝天地之間六合之內不離乎五人亦應之故有五五二十五人之政蓋本於此國朝編類地理有中黃子隱伏上淸列紀雲中黃之書白帝藏之瑤臺非有祕籙者不得】當是時人結繩而用之【莊子云昔庸成氏大庭氏栢皇氏中皇氏當是時人結繩而用之周所敍乃封禪之帝也】居皇人山之西是爲防鄗山【地記謂之三皇山圖經同在孟之河陰縣】一曰中央氏【見六韜等傳記以謂虞氏之樂有五央掌其中央者以中央爲氏妄矣按虞樂乃五英卽帝俈之五英言五行之英華也故姓書有中英氏與中央氏別此蓋又繆以央爲英爾】後有中央氏中黃氏

封禪有矣古者五載一巡狩而每姓一封禪封禪帝王易姓告代之大典也一簞之饎鞠人之養也受之於旅且猶有謝而況得天下乎然則歷世而來開山命歷握河登紀者之所以攀嵩緣岱而對越乎淸極豈茍然耶固所以告成功也是故皇非創業則巡告而不展三代八十四王歷年千九百三十其行之者禹湯成王而已他君曾未之行武宗中宗宣王亦未之行豈惟懲國度戒誣瀆哉繼世守成顧無得而謝也一自夷吾設祥瑞之說歫齊君諸儒爲必俟泰平之言難秦帝而後中材之主誤其美稱不原其本茍存華觀至一代而數封中間妄引昌輝假稱蓂萐隲肅然除蒿裏以誣瀆乎淸寜者武接於中馗矣孽臣艶後穢挺嵩岱先王之禮意果安在邪咄哉末世之君不知夫禮而必欲行封拘儒辟者不知夫禮而必曰勿封奚必爾邪創業之辟茍當平世講禮戒費行其所謂代一之舉則嗣君無事於襲爲矣君欲行之則盍反其本乎惟毋致羊皮雜貂裘之譏可也不然無重發陳莊伯之嘆

大庭氏

大庭氏之膺籙也適有嘉瑞三辰曾輝五鳯異色【見遁甲開山圖六帖韻海作五風誤】都於曲阜故魯有大庭氏之庫昔者黃帝防於大庭之館玆其所矣【庫在魯城中曲阜之髙處今在仙源縣內東隅髙二丈】治九十載以火爲紀號曰炎帝【後世以其火徳故以之爲神農因復謂神農都魯妄也外紀知不可合乃以神農爲大庭而謂與包羲後大庭氏異而爲二大庭益繆】後有大氏大庭氏【見姓纂風俗通英賢傳云古天子】大塡爲黃帝師大山稽爲黃帝司徒唐代勃海尙其世也【唐勃海姓大太山稽世音爲泰誤】

量莫大於齊人而彼蒼爲窄聖人在上情欵通乎人徳惠加乎物則欣欣焉爲之不可致之祥下甘露出醴泉三辰曾輝五星循軌歉歉然爲聖人延禧而永卜及有失道則先出災患以憲示之不知自省又出變異以恐懼之尙不知變乃弗復告而譴極以隨之是何數數然邪昔者泰皇倉帝大庭無懷之時淸明之感上行而際浮下行而極幽故天不愛道地藏發泄而人化神伏羲神農之世其民侗瞑瞑蹎蹎不知所以然是以永年黃帝唐虞之代其民璞以有立職職植植而弗鄙弗夭是以難老末世則不然煩稱文辭而實不效智譎相誕而情不應一惽於上而羣有忮心者旋攻之於外是以父哭其子兄服其弟長短頡百疾俱起盲禿狂傴萬怪偕來變不虛生緣應而起而中材好大之君樂休祥而昧致戒己未有善而詹詹惟瑞之言又不思所以應之而因以自怠是以稱善未幾而昭士已於域門之外故儒老先薄言其事乃至詆符瑞爲無有者皆過激之論也夫天人之相與特一指也日月星辰之麗風雨明晦之變卽吾心之妙用而饑食渇飲利用出入卽天地之機踵也拱生之谷同頴之禾雊鼎之雉退風之鷁果何與於丘哉而孛食星隕霖震木冰山崩地震蜚蝝麋蜮春秋悉與人事雜而識之是誠何意邪豈非四靈三瑞五害十煇靡不萌於念慮之初天道若逺而念慮之至則象類之見有不可而遮乎君髙其臺天火爲災多其下陣淫水殺人賤人貴物豺虎橫出孽嬖專政谷果不實膻致螘臭引蝶亙古猶是故治世不能必天之無災而能使災之不至於害聖人不能使天之無異而能使異之不至於災雷電以風防木發屋而嵗以大熟日食震電川冡崩而周以東播惟戒之不戒爾身有醜夢不勝正行國有祅祥不勝善政是故變異而怵者未有不興稔休祥而怠者未有不亡漢之武帝放意殺伐天下愁苦其治效茍不至於大亂則已矣然在當時旱防彌年孛彗數見顧乃以爲偶然而景光嘉祥芝鴈金馬史不曠紀則歷代之事可知矣今嵗旱矣而曰天以干封星孛矣而曰天報徳星是則果自欺也何惑乎速化希防者之爲欺邪惡戲孰能翊翊小心夙夜警戒如楚莊者而從之乎若昔楚莊之涖域也見天之不見祅地之不出孽則禱於山川之神曰天地或者其忘不谷乎若楚莊者可謂上畏天戒謹於厥躬者矣是以𨿽夷君而主盟諸夏方域大治子孫長久此其效焉行之非囏人何傷而自絕哉

栗陸氏

栗陸氏是爲栗睦【古以陸爲睦漢郭仲奇碑云風崇和睦】敖昬勤民愎諌自用於是乎民始攜東裏子者賢臣也諫不行而醳之栗陸氏殺之天下叛之栗陸氏以亡【鄧柝子】後有栗氏睦氏

陳靈公不君泄冶諫而死而傳稱孔子援詩以罪之予以爲非夫子之志也夫春秋書曰陳殺其大夫泄冶蓋以章靈公之惡悼冶之賢而死不以罪也迷於傳者乃以爲夫子罪其直言於淫亂之朝而以累上書之失之逺矣竊嘗言之春秋之書可以義推而不可以例解也聖人之予奪若權衡然一參一累自有輕重權隨之而移爾惡可膠權而求其分兩之當哉稱國爲討爲累上此二傳之獨見非經意也【谷梁云冶之死不以罪公羊云稱國者君殺之辭得之】諸侯之臣書之策者無非大夫也書曰殺某則是殺大夫矣是故防聘涖事若盜殺俱不書大夫【自大夫以上始書於防】書殺大夫某者明大夫之不當殺也【猶立君致夫人而不書明不當立不當致也】葵丘之防齊小白爲載書而盟諸侯其四命曰毋專殺大夫書殺大夫於春秋豈復有是者哉古者諸侯之大夫一偕命於天子及其有罪則請之天子命之殺則殺諸侯不得而專之周衰諸侯專恣大夫之罪未登於殺而輒殺故未有不書大夫者惟欒盈良宵不書大夫以其絕於國也【皆奔而復入】𨿽然書殺大夫亦固非一律矣有盜有人有名有國書名者三書人者七書國者三十有二稱國以殺者君殺之稱人者眾殺之而其名賊則大逆者也茍非弒君則不名賊三大夫者皆由君弒見及故及其賊之名【孔父仇牧荀息蓋遭簒逆力有所不能制而與君生死者以君而及之所以榮也杜預謂貶者妄矣君豈得而字臣哉】二百四十二年之間固未有稱某君殺一大夫者則稱國殺爲君殺明矣亦未有眾殺之而書國君殺之而書人者泄冶之死孔寜儀行父實殺之而書國殺曰君實殺之也書曰大夫是不當殺也夫冶致諫其君而二子請殺之靈公不禁是不曰君殺之乎於以是知聖人婉筆書之深見其惜之之尢也而辧者執左氏之說而求之春秋至有夫子懷寵不去亂朝之語是膠權而求分兩者之見也是後世不忠於君謀一已之利而不顧民社存亡者之言也聖人豈有異於人乎哉昔者夫子之言不諫則危君固諌則危身與其危君寜危身固當不義臣不可不爭於君紂之不道微子去之箕子爲之奴比干諫而死而夫子俱謂之仁躬丁衰委之代垂老作書以示勸沮若冶之忠君死誼方褒嘉之不暇而且罪之惡在其爲孔子也且冶在陳何寵之足懷哉【史記比干見箕子諌不聽而爲奴曰君有過不以死爭百姓何辜乃直言而死冶之忠縱未比干仵固不在宋子哀魯叔盻後於何貶且大夫生死皆名禮也是故死𨿽無罪亦必名所以正君臣之分而非不在此也今徒以名爲罪是所書之大夫無非罪矣曹宋之大夫特不足登春秋爾顧以爲非罪邪晉一日殺三卿而皆名不皆罪也】至於後世有曰良史而佐繆聖人之意以誣墓鬼者予於班固見之矣京房以忠憤死則以爲不度淺深危言譏刺晁錯以忠謀死則以爲知小謀大禍發如機至於翟義倡義討賊則又以爲不量力以隕其宗是則仗節死義皆固之不取矣是則人臣之事其君必如無口匏立仗馬不鳴鴈然後爲明哲歟王鳯以戚裏擅政王章力爭以死漢忠也而曰不量輕重以陷刑獄王嘉爭董賢以死何武謀王莽以死死忠也乃曰區區以一簣障江河用沒其身夫爲人臣而量輕重以進者全軀擇利之徒也嘉武身乎將相可以區區自處哉【陽處父晉太傅也旣諫以死而左氏且以爲侵官固可知也】故非聖人而率肆詆短鮮有不害名教者昔範曄謂固下死節否正直不敍殺身成仁而予且不得以固爲良史【通鑑論東漢黨錮似此俱未善】

贊曰

上天作令皇辟疊王穆穆聖倉四目靈光受河之圖仰觀俯察立我文字創制垂法朝廷之上以正君臣閭黨之間以肅尊親著績別生升中於岱文治以興布祅奚怪

路史卷六

欽定四庫全書

路史卷七

宋羅泌撰

前紀七

禪通紀

昆連氏

昆連氏一曰釐連氏一曰釐蓄氏【釐本又作驪】昆連者昏晦之謂也【昆釐皆有昏意連蓄皆有積意】後有釐氏釐氏驪氏【於志寜云追連胥之絕軌謂昆連氏赫胥氏也】

自生民以來君有宇宙者多矣十紀之辟不勝計予繹路史僅得其五其五紀則遂亡之矣有或雜出傳記如焱氏【莊子有焱氏之頌孔子窮於陳蔡晨起而歌焱氏之風有其具而無其數也】泰氏著於莊子【蒲衣云有虞氏不及泰氏司馬彪云上古之帝王無名之君李以爲大庭氏注謂伏羲皆非】成防氏【龎子問曰太上聖成防氏之道一揆用之萬八千歲有天下兵彊而世不奪與天地存久鶡冠子曰成睢得一故物而制焉劉外紀作成鳩繆矣】素皇氏內耑氏之著於鶡冠子【近者視其善逺者慕其徳是以其教不厭其用不蔽故能疇闔四海以爲一家夷貉萬國以時朝服此素皇內耑氏之法成睢之所防以起等世不可奪者】𨿽間存一二而政迹無滅沕穆難稽然又懼沒厥號因復著之庶來者得以觀焉易曰過此以往未之或知子休曰人之所知不若其所不知信矣

軒轅氏

軒轅氏作於空桑之北【山海經空桑之北有軒轅山然空桑乃魯地也】紹物開智見轉風之蓬不已者於是作制乘車防輪璞較橫木爲軒直木爲轅以尊太上故號曰軒轅氏【或云居軒轅之丘而以爲名非也蓋軒轅所迹後人因以名丘非因丘而爲號且其丘在昆侖之下世以爲黃帝之所避風雨者非所居也】權畸羨審通塞於是擅四方伐山取銅以爲刀貨以衡域之輕重而天下治矣【軒轅金長寸七分重十二銖文作�者至乃軒轅貨一金字也王存義云古文軒轅字合爲一按古封禪文與此正同貨字古皆作化故蔡氏化淸經云貨者化也變化交易之物是也有幣論見發揮】

贊曰

禪通著紀伊予握旋秉數稽功一徳乘幹地不愛珍乃權畸羨制彼貨刀與民通變稱物平施有無以遷皇上由尊大號軒轅

軒轅氏古封禪之帝也在黃帝氏之前承學之士乃皆以爲卽黃帝氏失厥所謂莫此甚焉昔防莊氏論至徳之世軒轅氏後乃有赫胥而尊盧祝融次之又後乃有伏羲神農黃帝其明著若是【六韜栢皇氏防陸氏驪連氏軒轅氏赫胥氏尊盧氏祝融氏古之王者也伏羲氏神農氏教民而不誅黃帝堯舜誅而不怒別亦爲二矣】訊諸幣欵有黃帝金而又有軒轅金【董氏別有兩種】封禪文識有軒轅氏而又有黃帝氏【莊子所載二古封禪之王王存義云軒轅字古封禪文也】則軒轅自爲古帝信矣後世惟見史遷紀黃帝名軒轅更弗復攷於古失之

赫蘇氏

赫蘇氏是爲赫胥【胥蘇也傳謂赫然之徳爲人胥附而號之也又以爲卽炎帝妄矣】赫胥氏之治也尊民而重事方是之時人居不知所爲行不知所之鼓腹而遊含哺而嘻晝而動夕而息渇則求飲饑則求食莫知作善而作慝也出三入一惝怳如遺【子華子天之精气大數常出三而入一其在人呼出也吸入也一之謂尊二之謂耦三之謂化精气以三成宓羲軒轅所柄以計也赫胥大庭惝怳如有所遺也故曰出於一立於兩成於三連山以之呈形歸藏以之禦气大易以之立數】光曜赫奕而隆名有不居卽以胥而自況【胥史之義】九洛泰定爰脫灑於潛山【卽天柱第十四洞天也仙傳拾遺云薛伯髙之祖眞曰祝融棲神於衡阜虞帝登仙於蒼梧赫胥曜迹於潛山黃帝飛輪於鼎湖此也】葬朝陽【寰宇記赫胥氏在臨濟東故朝陽城內二里今章丘】後有赫氏赫胥氏【見風俗通山有扶蘇艸木疏作扶胥越絕書言姑胥之臺董鑑吳地記言姑胥之山卽姑蘇也】

甚矣人欲之不可從也求以從其欲未有不失其所欲者也是故求爲樂者失其樂求爲富者喪其富求存者先得其亡求榮者必至於辱求以爲大未有不先獲其小者也昔者穆王從欲而旣失其欲矣秦皇繼之秦皇失其欲矣漢武又繼之漢武復失其欲矣而明皇又繼之是何邪誇與幾而已矣幾生於所無而誇出於不足皆欲也位祿名壽四者人之所大欲也貴爲天子富有四海則旣有其位又有其祿矣其不足者名而所無者壽爾且名之所難及者逺而壽之所不能致者僊也於是事四夷將服逺以誇名而治愈卑禮方士將求僊以幾壽而身愈乏盡心力而求之而名與壽愈不可得也𨿽然服逺難也猶人之所爲也而其所謂僊者則尢人之不能致者也彼以爲致人之所能致未足爲至必於人之所不能致者致之然後足誇也是以中材之主好名之心常卑於欲壽而求僊之志尢重於服逺也嗟夫道在邇而求之逺事在易而求之難惟精惟一此白晝蜚升法也羲以是傳之炎炎以是傳之黃堯傳舜舜傳禹小顥顓頊髙宗文王防龍益稷周召箕盤與孔子之所共得也穆王之倫不知出此而乃區區外馳以求之是之燕而南轅兩騑愈疾自謂卽至而不知其日逺也善乎周隱遙之告隨文曰帝王修道速於人臣一言之善萬域防福臣之所學非萬乘所修而劉知古亦謂明皇人主長生與庶人異欲得長生當先道化人和气洽則僊自致矣若爲庶人之事臣所未悉二子之言可謂知所本者代之人能因是而求夫所謂精一者則自得之矣又何必敝精神苦筋骨而與死禍鄰哉𨿽然黃帝之所爲不在是赫胥氏之所爲亦固不在是也且以秦皇愎惑不悟卒至陵遲沙丘身首不斂爲天下笑鄕使穆王遺祭公之諫則不獲沒於祗宮明皇稽至徳之防則不得崩於神龍武帝茍非狠狽自悔易危爲安則龍淵之廟不立矣方東方生之薦藥石於帝也固以爲僊者得之自然非可躁求若其有道不憂不得不然𨿽之蓬萊見僊人猶無益也而帝且不悟旣晚因大鴻言於是悉罷方士神人者每對羣臣自嘆曩之愚惑爲方士之所欺則不知道而已伊尹有言天子惟不可彊爲也必先知道知道則人欲輕而民事重矣如是則脫灑曜迹不爲難也赫胥氏之果僊乎予不得而知也予悲夫求僊者之喪其欲也故侟紳之學者毋謂太謾將有嘿而識之者

葛天氏

葛天氏葛天者權天也爰儗旋穹作權象故以葛天爲號【說文葛蓋也與鶡皆音蓋而集韻蓋覆也居曷切蓋曷盍古通用故曷旦作盍旦渇碣本從盍堨一從蓋一皆從葛世不知爾】其爲治也不言而自信不化而自行湯湯乎無能名之其及樂也八士捉扴投足尾叩角亂之而歌八終【一曰載民二曰鳥三曰遂物四曰奮谷五曰敬天常六曰達帝功七曰依地徳八曰臨萬物之極上林賦云聽葛天氏之歌張揖云三皇時君也其樂三人持牛尾捉足以歌八曲一曰云云八曰總萬獸之極韋昭云古之王者其事見呂春秋李善以遂物爲育艸木奮谷爲奮五穀逹爲徹闋爲曲】塊柎瓦缶武喿從之是謂廣樂於是封泰山興貨幣以制數防故沈滯通而天下泰矣【幣文有葛李洎云古葛字董氏譜云葛天氏之幣字𨿽質而與今無異但今曷從曰匃曰辭匃聲無義而此特從土從曰曰乃古之曷字卽爲聲也曷與堨同所謂田堨田堨土事古文曷多作�猶此】後有葛氏【見風俗通然少昊後自有葛】權氏贊曰

旋穹蒼蒼孰測至極不有聖人伊誰軌則無言而信不化而行垂法葛【蓋】天蕩蕩難名載民鳥臨物之極八闋興謡莫知帝力

治者致順之道也無非事也亦無非教也夢有占戎有卜災有祈信有盟聖人未嘗廢也是故無常祀則淫祀不可勝舉矣無中聲則淫樂不可勝用矣凡民之不可去者聖人不廢也抑爲之節文爾已古者未嘗無樂也洪荒之世聖人出道以應世各有一代之業有一代之業則必有一代之樂也𨿽然樂者治之章而禮者治之文也文生而章出禮先而樂後不可易也八士八終節未嘗無也節未嘗無則禮未嘗廢也而世之人蔑禮節隳形體洿蔑以爲行疃怨以爲賢托音乎聚僂之傍而羅嗊乎父師之側曰吾爲達也吾聞無懷葛天不如是之蕩無度也予嘗學論語矣及微子之篇見其著周公謂魯公之語而遂知孔子與三仁八士之心然後三嘆孔門弟子善述聖人之志而楊雄王通皆不足以知之也夫微子一篇論出處之大致以仕爲通者溺而不止以隱爲髙者往而不返然而特雜是章於間何哉彼周公之言上以爲君人者而下以爲事君者發也爲君難爲臣固不易君臣之間微矣哉於其所厚者薄則無不薄矣親而可施則何有賢士大夫哉【施者殺而肆之內則施羊亦如之氏麋施鹿施麕皆如牛羊左施秦施兾芮晉施邢侯叔魚於市山海經殺而施之】二世之殘骨肉六朝之戕宗室此可仕其朝邪大臣不以則必愎狠信任小人矣剝喪元良而信崇虎賊虐諫輔而任尹諧與夫信石顯而疑蕭傅任裴齡而絀陸贄此可仕其朝邪非是二者聖人不去也是故子言衞靈公之無道猶且徬徨於其域【有仲叔圉祝鮀王孫賈等】知此則三仁之或去或死栁惠之或絀或處孔子之去齊去魯樂師之適齊適楚八士之著於是列皆可知矣故舊無大故猶不可棄則君非有大故而可去乎朋友且不可求備也一人或過其可求備而去乎知是則接輿沮溺晨門荷蓧有可得而議矣於戲山林之士豈止於不知反哉而世又有無故宅嶺稱慕巢許以蘄達者中南少室皆爲捷徑大有佳趣豈特岑岑之中南邪巢許之事予無信焉且不仕無義可也長防之節如之何其廢之夷俟之態固嘗見於原壤矣然則數之賊而叩之杖是乃聖人之隱也彼阮籍韋髙王澄胡母輔之之徒復何爲邪譏山甫姍文王謑髁無任而笑天下之尙賢縱脫無行而非天下之大聖莊周不如是也而況無懷之與葛天氏乎晉室之爲夷南北之紛更皆由此徒出矣而何任達之足云是故先王之治先其禮而後其樂樂者混澖之竟而禮者人之城也禮勝則愚故樂以生之樂勝則流故禮以守之禮也者所以嚴分而防泆者也茍嚴矣何慢之足憂茍防矣何亂之足病彼箕躆祼防托言爲達其禍已不可勝言矣非直聖人病之俾門防役莫不以爲病也詩云野有死麕白茅苞之夫麕旣已死矣在所可棄矣而猶苞以白茅何耶死惡其污於地也夫茅之爲物薄而用可重也易曰借用白茅無咎茍厝諸地而可矣借之用茅何咎之有此其禮之所以不可以已而流遁者之所以獲罪於聖人也

路史卷七

欽定四庫全書

路史卷八

宋羅泌撰前紀八

禪通紀

尊盧氏

尊盧氏【董氏錢書有尊盧氏幣其文作�以夏商幣攷之知爲尊盧幣也】是爲宗盧【宗尊古通用故賈逵以宗盟爲尊盟谷梁以伯宗爲伯尊】其立政也官天地府萬物革天下之故惟以幣行【遂人而降帝世者皆立貨幣以通有無史皇而下君人者咸與封禪以昭受命今惟著代有其迹者尊盧之幣蓋以代別或疑此爲黃帝幣者蓋以葛盧之山發而出金黃帝取以制幣以通百貨也然幣舉一字而合爲山名不應如此之異】無所甚親無所甚疎抱徳揚和以順天下而世用寜焉治九十餘載位嵹臺之陽葬浮肺山之陰【卽今藍田山其西尊盧氏冡存焉亦見後魏風土記及長安志等山一名覆車郭緣之云如覆車次有女媧谷一名玉山寰宇記女媧氏陵亦在此知玆地爲三皇舊居】後有尊氏尊盧氏罇氏【見纂要文世紀尊盧後爲混沌昊英有巢朱襄世本以尊盧在伏羲後應劭風俗通則因班表之序乃謂爲太昊之世侯者姓纂等從之非也班氏蓋失其世而妄著之於後爾】自余季甫志學遾通三經且待且業未嘗終日三商不屬意於是史也訪博士適異書訊旅人求金石之遺豫是有益𨿽奴客必師不知祈寒溽暑之爲毒於衡湘得云陽之從於廣都得盤古之祀於馮翊得史皇之墓於藍田得尊盧之采於衡山得祝融之於長安得陰康之冢於肺山得華胥之封於黃龍得女媧之碣於荼水得炎帝之陵於蛾眉得黃帝之欵於雝得帝鴻之坋於云陽得少昊之堬於成陽得慶都之防於大山得有虞之文於陳倉得娥盲之殔於商於得女英之壠於杼山得夏后之銘一何多邪獨怪劉子政說湯無葬處而崔駰薛瓚俱云濟陰亳縣今有湯冢皇覽云在亳城北郭東三里髙七尺韓嬰所謂帝乙墓者何謂無邪按伏韜北徵記博望城內有湯伊尹及箕子冢今悉成丘而杜徵南亦云梁國防縣北薄伐城中有湯冢其西有伊尹箕子冢今城內有故冢方城宜其爲是而記乃稱王子喬墓亳之湯冢己氏之伊尹冢顏籀亦固疑之爰求徴地則又別有湯冢漢建平元年大司空史禦長卿按錄水災行湯冢者於漢扶風地有湯池徵陌何謂無邪然湯之都亳與葛比似亦不在玆土及攷秦寜公本紀二年伐湯三年與亳戰亳王奔戎遂滅湯則知周穆桓之時別自有湯亦號亳王爲秦所滅乃西戎之君葬於徵者而非成湯之墓繼觀聖賢成冢記則湯之冢後魏天賜中已圯矣銘言二千年困於恩其明器悉爲河東張恩之於河是知成湯之窆久矣無沒至是已不復存子政之言爲不茍矣於戲太古尊盧祝融陰康華胥之陵尙猶歷歷可知如此而成湯之臧不壽獨何歟良可嘆也

祝誦氏

祝誦氏【庸誦古通用一作頌故禮庸鐘容磬及漢書爲容皆作頌有以也】一曰祝龢【見金樓子等】是爲祝融氏【祝斷也化而裁之之謂陸佃解月令說云木發而榮之金辱而收之火祝而融之水而之蓋融而熱之火也白虎通云祝屬也融續也能屬續三王之道行之也】未有耆谷無所造作師於廣壽以毓其徳【道書以爲卽老子說見餘論】刑罰未施而民勸化三綱正九疇序是以天下洽和萬物咸若【梁武祠堂畫像碑云祝誦氏無所造爲未有嗜欲刑罰未施六韜云赫胥氏尊盧氏祝融氏此古之王者也未使民民化之未賞民民勸之皆古之善爲政者也】於是聽弇州之鳴鳥以爲樂歌作樂屬續以通倫類諧神明而和人聲是以耳目聰明血气龢平而壽令長移風易俗天下大治則歌樂爲之節文也【古非帝王不作樂孝經五行鉤命決云伏羲氏有立基神農氏有丁謀祝融氏有祝續祝本多作屬見白虎通義及諸樂緯其義通也】以火施化號赤帝【淮南子雲南方之極自北方之界至炎風之野赤帝祝融之所司祝融亦號赤帝也】故後世火官因以爲謂【祝融氏號也祝融職也本非人名黎爲祝融回爲祝融皆職】都於防故鄭爲祝融之墟【防卽鄶也其地後爲鄭詩譜雲溱水在鄶祝融之墟至周重黎之後處之爲鄶國春秋有鄶城其地在溱洧間今新鄭東北三十里有古鄶城是也上古帝王之都爲之墟爽鳩氏人臣故齊止言建國】其治百年葬衡山之陽是以謂祝融峯也【衡山記云祝融托其陰非也今祝融峯下有舜觀南有祝融冢楚靈時山崩冢毀得營丘九頭圖焉荊州記云衡山之南有南正重黎墓故思賦有頫衡阿睹有黎圯墳之語然張盛二子皆以爲黎則不然矣今其祠廟記咸以謂髙辛之臣且髙辛時黎爲祝融黎死吳回代之而黃帝時庸光亦爲祝融何得指爲黎哉且少昊四叔咸無葬處何獨於黎有墓此又漢儒臆說也】後有祝氏融氏祝宗氏祝龢氏【見姓苑等書白虎羣儒通義以祝融爲三皇宋論三皇亦數祝融而出黃帝梁武帝祠畫像述先伏羲氏次祝誦氏次神農氏乃及黃帝顓帝蓋有所本豈得云帝俈之臣哉洪丞相云先儒說三皇不一太史公采大戴禮遷少昊而不錄又經傳顓帝之後黎爲祝融惟莊子以祝融氏與伏羲神農赫胥同辭白虎通旣依史記遂以羲農祝融爲三皇至論五行則又以祝融爲南方之神初非通論此梁碑以祝融爲祝誦而介於羲農之間白虎之說也】

贊曰

伊古祝融人萌揄樂刑賞未施何所造作弇州之聲庸致樂歌樂希屬續是爲祝龢以諧人神以通倫類順火開祥肇稱炎帝承師毓徳三綱以平萬物自若天衢總淸

爲治而至於樂然後可以爲僃矣樂者治之至也夫人之生天地同體莫不有神明之性湛然中足不自外入一蔽於物則浸淫畔肆滑喪其天以至窮人之欲而不能反其性命之朔何哉有血气心知之性而哀樂喜怒之無常五綦六鑿壊之於外無以爲之節也是以先王因其性之所自有索其天和而作爲之節以樂其所自生而反其朔樂者人之節而性之所自有者也其感人也深其化人也著金石絲竹無自鳴之聲也羽旄干戚無自動之容也藏之於無出之於虛必有所緣者矣聲嗟气嘆此天籟之自鳴者也手舞足蹈此天機之自動者也具之於心作之於气必有所寓者矣人藏其心不可測度而憂喜忿郁感發於外者有不可得而抑是故聖人南面而治天下本之於心律小大之稱比終始之序作樂以應天深入教化於民循數以召之因器以迎之而樂之倫合徳矣隨之以節義達之以事業起居視聽事親從兄凡所以行而樂之者一不外是夫然故至龢日以積而乖爭之念消至順日以積而拂戾之气冺五官七體畢順其正而君臣父子兄弟夫婦長防朋友莫不相和而不相倍詩以志之書以著之易以通之禮以體之春秋以守之本末相從五者道故得陰陽序次聲動气隨而物而樂成矣情深而文明徳盛而化神蜳旁魄沨沨驛驛而庶物之露生天地之徳產莫不誘然皆作動蕩血脈流通精神浹於骨髓之間而固其肌膚之防鼓舞品彚陶冶姓族而不自知故中聲發越而塞於天地之間郊焉而天神格廟焉而人鬼享凡以出乎素有之龢中聲自至而然也中聲者一性之龢而與天地八方之气相爲流通者也人爲之主而情爲之本律爲之用而器爲之居六間六始所以爲之用金石絲竹陶匏革木則所以爲之居也陞歌下筦貴人聲也歌鐘在左歌磬在右人聲之佽也而五聲以爲之侑宮肩信而侟意徵肩禮而侟神龣肩仁而侟魂商肩義而侟魄羽肩智而侟志宮以舒徵貶以疾龣防而約商散而明羽展而虛變宮生徴變徵生商變商生羽變羽生龣變龣生宮而五音之气協矣五音協而五運之气平五緯之行正黃鐘以生之中正以平之而四六之气得矣黃鐘者律之本而中正者歷之源也在律爲聲在歷爲气以故律曆同起冬至聲生於三始而歷原於三統以故黃鐘之律本於三寸三呂之爲三十有六三律之爲四十有二而黃鐘之本立矣六始爲律六間爲呂律凖乾呂凖坤是故六陽乘位而始於復六陰乘位而始於垢陰成於坤陽成於乾乾卦已而位亥坤位申而卦亥亥者乾坤之交陰之極而陽之所繇始也引於申該於亥是故亥爲陽月水之位也人之孩艸之荄皆自始矣幹爲大赤坤爲大黑赤入黑以成中生白造化出焉孩於亥根於艮而三白之化寓矣赤黑配於幹而三白生乾坤嫓於亥而三統出是故樂由陽來而水化律有五聲十二律之變旣而六十卦之合得六十卦之合得而十日十二辰之數制矣因而六之當期之日致矣气不頓進律無獨成奏黃鐘歌大呂奏大簇歌應鐘以合聲也聽樂均權土灰度晷景鐘律以諧气也聲合而後神示之降出可期气諧而後陰陽之進退可效相生相化輕者黈之重者溓之畸者我之譌者削之而五運六气九宮四治之難去矣體用相權彌綸布防於以退乎不正之气而召乎不及之气是故春宮秋律而百卉凋冬宮夏律而雷發聲宮動龣而寒谷春生徵動羽而霜雹夏苓猶寓之造化而取之也聲生於日律生於辰日紀六甲辰紀五子八卦納甲而土日通焉五子居律而八卦隱焉是故以聲召气以律定歷取八方之全聲而寓之八方之全器於以察天地之龢命乖別之妖而敵情之勝負馬步之多少悉未逆而知之同聲相應物之情也是故殺气並而音尙宮武王徯紂之必敗南風委而死聲至師曠必楚之無功七六之絲合而八卦之气成四寸之管來而八方之風至充之者足以移民風而化民俗聞之者有以攷其徳而知其治英莖弗得弗諧云咸弗得弗龢淵韶弗得弗備濩武弗得弗古探五行之妙用竭萬物之英華著其素而直其情以之節事而治容徹志之孛解心之繆去徳之素達道之塞是以陽不究而陰不宻剛气不怒柔气不懾在內者皆玉色在外者皆金聲貌正而气得气得而肌安肌安而色齊色齊而天下化空窽之窒厝胃之伏關鬲之擬渾涵冰結之處隨其元而充之無細微之不入七始旣定九奏具成至於鳥獸之聲猶悉關於樂律大昭小鳴四時疊起而協气薫蒸嘉生殖祉地紀天瑞諸福之物皆不約而自至若方諸之水圓鐆之火緣類而生有不期然而然者又豈復龡斂衍郁振窕竭怒之患哉祝誦氏之屬續朱襄氏之來陰陰康氏之來龢伏羲氏之立基神農氏之扶犂黃帝氏之雲門少昊氏之九淵髙陽氏之承云髙辛氏之六厲堯之章舜之招禹之夏是皆得天地之中以發人之抑道人之伏達人之慧而爲政之平則凡以得乎人聲之龢而已故淸龣一奏而鳯凰翳日簫韶九成而百獸率舞其事然也三五以降醇澆而僞璞散而器而人始狙詐與物敵矣天地之元時至之气始離次而不安其所矣其所謂樂不過畱意鐘鼓巢產之聲綴兆疾徐之文紀鏗鏘著節奏俶詭殊瑰爲彌文煩飾而已邏鏜進俯退俯欲其召龢气而致柔嘉服人心而固壽命是爲齊謳而希楚和吳歈而幾越應不已難矣下迨列國曹奢魏陳汰唐憂無足言者桑間濮上流連荒亡之音作而君驕而政散民流官壊而不可系止煩等淫聲慆心闉耳而哀痛生之春秋之際干戈日尋魂爲燕氛魄化魏土而淒怨之聲入於匏管輕生敗倫賊君棄父而變逆之音出於金石三綱淪六紀墜遁情傷化惟不能當於天心是以祅沴災眚百疾俱起而鼓師三飯寄遁河海至不可以爲國千鐘作大呂鑄而內益亂新聲興巫音起而君愈卑志惟焦殺求其所謂一唱而三嘆何可得邪漢魏而來情文俱冺人狃辭狎而聲匪純懿匏不成列舞不像成陳鄭聲於楓庭陞胡部於堂上迎神帶邊曲宮案次熊羆而房中之樂則惟恐淫哇之不聞變態之不新也不中其聲名器隨變旣聲有餘於數則更從而分之求五音而不得則益之以二變合十二律而不協則載之以四淸立四通制畱尺倚歌梵唄婁羅悅般而風雅進矣夫以五日四分日之一不之減六日八十分之七不可裁而六十之卦未嘗增也二變不得而應聲增四淸不合而子聲起七五音而八律呂豈本爾邪是則𨿽有黃鐘大呂之聲商龣徵羽之器以旋宮則不得其變以迎气則不得其平中聲何自而得哉中聲失則律無當律無當則樂不比樂不比則情文俱冺情文旣冺而旋宮之制迎气之律其能以獨正乎是使後世議者見先王之所以爲樂古猶今也陶匏革竹之器拊戞擊之用古猶今也其所謂八風十二律未必不與人齊而其所謂麟鳯龍其去人也逺矣於是始疑先王之事爲是誇言蓋不知理之宜然而無足怪者夫有恢蕩之音者有榮懷之慶有和平之聲者有蕃殖之財淫厲而哀萬寶常所以知隋之不久宮出不反王令言所以卜煬之無回宮離不屬商亂而暴而子憲識明皇之播宮不召商龣與徵戾而嗣眞明章懷之廢王仁裕耳黃鐘有爭鬭之事裴知古聆廟樂當慶賜之行發於其聲害於其政有不可而冺者是故龍舟五更之聲作而國不可防胡戎無愁之曲作而君不可畱除愛水斷苦輪之歌奮而臺城沒打沙鑼振銅鈸之伎進而屈茨卹故樂也者天地之合也其形變者心亦隨其志變者聲亦絕發於芴應於遐逖𨿽聖人不能抑也亡國戮民非無樂也而不樂其樂蓋出之中者不得其寓而道之外者不得其所也趨數傲辟煩戾濫溺此亂國之所好而哀姓之所樂也故孔子曰君子之音象生育之气憂愁之感不加乎心暴戾之動不存乎體此治安之風也小人之音象殺伐之气中和之感不載於心溫柔之動不存乎體此亂世之風也治世之君以道勝欲故其音安以樂雅頌之作政其有不和乎亂世之君以欲忘道故其音怨以怒鄭衞之作政其有不乖乎世異異音音異異政然則亡國之君惑轉易刑政紛糾豈惟哀以思哉而其民亦困矣故君子之聽聲不徒鏗鏘節奏而已亦必有合成已之志也天地之間溫乎其和者無非樂也而得之者異取夷則之羽不興嘉慶之門黃鐘之宮不作庶人之室是故必有盛徳斯有備聲必有大功斯可制樂此先王之所恃以籞也故有樂備制矣而徳薄功小有不足以作者豈惟不足樂哉魯莊公國小鐘大而曹劌方請圖之齊桓公謀以大鐘而鮑叔且以爲過況不有功者乎方晉侯之如宋也享以桑林晉侯懼而退入於房至著雝而病卜之祟在桑林及平公登施夷之臺欲作淸龣師曠以爲黃帝所作今君徳薄不足以作之瞑臣請辭公弗聽作之飄瀑總至發屋亂豆平公恐伏晉國大旱夫淸龣非固能變而桑林非固眞能祟也蓋先王所以持禮樂之分者甚急而不可亂故其衰也邦君諸侯一越用之則魄奪气裭而不能以自止也故曰樂也者始於懼懼故崇次之以怠怠故遁卒之於惑惑故愚愚故道道可載而與之俱矣癃病之生赤地之變將非恐懼之所致邪故樂之足恃也如此夫國有饑主不飱國有凍君不裘有九年之稸而後天子食備味日舉以樂諸侯食珍不失鐘鼓之懸是故艸木未若則不煩鐘鼓之聲文徳未敷則不必干羽之容鐘鼓干羽固飾龢之具爾彼杜詵之所言張文收之所請唐太宗每折而不許者亦以謂百姓安樂則金石自暢樂在人龢有不在乎聲也何后之世不明乎此乃復膠意於區區之累黍以祈中乎龢气不已乎夫絲固不足以制聲而黍固不足以稽律也久矣防賓下生大呂八八左旋終於中呂此班固之所本也應鐘聲下大呂十律而反髙一均此失不紀淸濁之變也其曰黃鐘未必果非大呂也其曰應鐘未必果非無射也蕭條者形之君而寂寞者音之主也繩凖無所施而平直之運無所逃此不共之術也五音無所比而二十五弦以聲應此不傳之道也防心乎眾虛之間而與物爲際者父不能以詔其子放乎事物形气之表而形乎弦者兄不能以諭其弟三如幹之銅三如幹之炭同時鼓之鑄三黃鐘聲不同也而況尖圓肥痩之不等者乎故不神解嘿理而恃器數以爲正祗以惑也以至崇寜之初魏漢津制指尺於是上悼黍之非度謀以聲而定律而典樂之臣莫能以也夫以神瞽定律必攷中聲亦不過因其自然而道之豈河內無眞葭而上黨無眞黍哉髙山流水固不在乎爾𨿽然天之自髙地之自厚日月之自明神不易也黃帝伯禹衝正所合是故律度出而幽顯遂若以齊緯隨廣叔寶之徒度之固不能損荒陋而廣正之也鳯鳴崗眾鳥從鶴在陰其子和夫物固有有其方而智巧果敢不足以相賓有其情而皮毛色澤不足以相使者必也以仁爲恩使天下無不親以義爲理使天下無不宜殘虐暴橫不見乎其上憂愁忿郁不作乎其下黃沙息送元戎偃伯而士農工商無或失所然後本之性情稽之度數修五府龢三事以爲之理合生气之龢道五常之行取仁義道徳之端而倡之平澹恬愉之韻布揮而不泄幽昏而無聲以爲之用應之以人順之以天內以正其志外以達其情廣不容姦狹不畱欲而邪污淫辟之气無自而接上以著泰始下以善民心異文而合愛窮本而知變故攷之於文則文足論而不諰發之於均則均足樂而不流聽斯喜喜斯暢暢斯達達斯反莫不鮮然窹犂然契舎其故而趣於新君子以益厚小人以無悔而治道達矣舉鼎移梁樂以邪鄃春畊秋獲休以聆缶是故諸侯勤治息以鐘鼓卿大夫捲治息以竽瑟馬駕而不稅弓張而不弛固非有血气者之所能也聖王豈固不爲樂哉兩君相見揖讓而入門入門而懸興揖讓而升堂升堂而樂闋入門金作以示情也升歌淸廟以示徳也下管象武以示事也故君子不必親相與言也以禮樂示之而已重華聆鐘石而傳夏伊贄在樂音而歸亳朱幹玉戚夏籥序興豈徒樂而已邪韶用於齊八佾舞於家庭世之人無或非之是徒見聲音節奏之可樂而已至孔子則不忍見而聞之是蓋不狥其情不喪其心知其徳之不有而作之不以禮也雝者天子之所以享元侯也相爲辟公天子穆穆奚爲而起三家之堂諸侯僭天子大夫僭諸侯其已久矣設兩觀乘大路朱幹設鍚冕而大武八佾以舞大夏宮懸而祭白牲此天子之禮子家駒之所以告也而昭公不知乃曰吾何僭然則臣下化之而動於惡何尢乎故禮也者樂之大本也豢豕爲醴非以賈禍也而獄訟以繁化蠶爲祫非以爲奪也而鉗益眾是故鐘鼓誠設籩豆有踐而百拜之不至則寜酸而不飲十獻之不至則寜幹而不品酒酣耳熱拔劍擊柱安知天子之尊蹻腳弄目筋斗祼逐夫又安知名教之樂邪當此之時而樂幾禍矣是故君子窮其起謹其示哀樂之分必以禮終教訓正俗必以禮成必禮先備而後樂之文得而舉故禮者挈裘領詘五指而頓之順者不勝數也禮作乎外而生乎內者也樂作乎內而動乎外者也禮以治外則見而知樂以反內則聞而知見而知者觀而化聞而知者感而化故禮樂者觀感之術而不可以偏廢也禮交動乎上樂交作乎下而觀感之道得矣禮極中樂極和中和之本率於吾心非假它求也亡國戮民惟於吾心之所同然者不致察而後外此身以求禮樂而禮樂益逺矣故曰化不時則不生男女無辧則亂成化不時爲無樂也男女無辧爲無禮也夏殷之禮吾能言之而樂不及禮具而樂存也鯉趨過庭訊以學禮而樂不告樂必夫自得也顏子爲邦終之韶舞虞帝教冑先之典樂非無詩禮也立於禮則成於樂矣樂需禮而立禮非樂不成是故興世則禮樂之形實而人因器以達本世不足以明道則禮樂之用爲虛文而人不足以化其上偏禮恃樂傷天地損人民所以悖理而害政者至矣王徳不下通民欲不上達而欲人之興讓務本國富家給是濁源而求淸流𨿽十舜不能矣故曰節怒莫若樂節樂莫若禮是何有司請定法筆則筆削則削而至於禮樂則云不敢是敢於法殺人而不敢於禮樂惠人也必以俎豆管籥之間小不備絕而不事是去小不備而就大不備也此漢之禮樂之所以爲可恨而張奮之所以自嘆郁可不懼乎

路史卷八

欽定四庫全書

路史卷九

宋羅泌撰前紀九

禪通紀

昊英氏

昊英氏或曰子英【見三墳防皇辟云爲太昊臣潛龍氏作甲歷者妄也】昔者昊英之世以伐木與殺獸人民少而木獸眾人帝之世不麛不卵官無共備之勞而死不得用享事不同而階王以時異也伐木者衣薪之世也【見商子】後有昊氏【風俗通云昊英氏後有昊氏而氏譜昊氏出自少昊夫氏姓重出亦多有之如賀氏楚出而慶亦爲賀來本郲後而來纎亦爲來孔氏宋後而孔達出於衞孔張出於鄭陳又有孔寜齊有孔虺孫氏晉出而一出於商一出於衛漢荀卿又曰孫楚宋皆有司馬楚衛皆著子南周楚之王孫旣異於衞秦宋之巫臣後別於楚諸國之分侯姓三代之殊王氏不可勝數矣至於後世兵火饑蕩又有違諱避仇隨母假養寄冒之類紛然層出不可不攷也】

太上無名其次有爲而名從之其次名先而實後名先實後而名實離矣是故爲善無近名中失而事過當名尊而實可泊君子不爲也有爲皆善而孰爲善邪溫良恭儉明允篤誠人與我以是名也何朅朅然擊鼓而求亡子乎故善不可以有心爲也有心則僞而一失之矣上世親死則內之溝它日過之狐貍食之蠅蚋蛄之心與目防而泚達於顙於是反累梩而掩之掩之誠也非爲儉非爲奢也掩之矣而土親膚也於是厚衣之薪而棺槨興焉蓋孝子仁人之掩其親茍可以致其誠者亡不至也喪三日而殯凡附於身者必誠必信三月而葬凡附於棺者必誠必信勿之有悔焉而已矣古者棺槨無度中古棺七寸槨稱之天子七種諸侯五大夫三士二庶人一非直爲觀美也彼藏千金之璧者緹衣十襲匣戶九扄齋沐而出之猶以未滿也況於親伏羲人帝之時非無供備之勞者死皆用槨豈固是彌文哉而墨子曰堯舜之喪衣衾三領窽木之棺葛以緘之夏禹之喪桐棺三寸蘧蒢以斂餘壤爲坋可謂儉乎堯舜禹不如是也下銅三泉上南山金玉城闕水銀河海固非君子之志而孝子之心不如是之貧也𨿽然天子之喪動四海屬諸侯諸侯之喪動通國屬大夫大夫動一國屬修士修士動一鄕屬朋友庶人之喪合族黨動州裏古之數也惟刑餘罪人之喪不得合族黨獨屬妻子棺槨三寸衣衾三領不以總不以晝行凡緣而往埋之反無哭泣已事而踆若無喪者此之謂至辱是則舜禹若啟以刑餘罪人喪其君也是墨子者以至辱事其親也且吾聞之君子不以天下儉其親墨之治喪也以泊爲其道也惡足以爲儉中古之制聖人固不欲速朽也以璠璵斂而孔子麗級豈慮其墓之抽哉而王充猶欲明死者無知以降泊葬古之人胡爲而死其親乎嗟夫儉者一善之名聖人禦世之寶也在乎內不在乎其外何說者之譚堯舜舉狥外而反卑之也且怵戒塗防者尉李野人之璞俗土階三尺者由余窮邦之陋風蓽戶不扉蓋茨不剪此楚之交子魯之周子之鄙習也而堯居衢室之宮垂衣襞幅防如神明集五瑞而見羣後帶幅舄而入覲者若眾星之拱極舜防巖廊之上被袗衣皷五繪日月於常備十有二章黼黻黃爛如也出聞鑾和動有環佩步趨中於莖招之節堯舜之備物也如此而惡有所謂土階三尺茅茨不剪欲塗防而怵戒哉此腐儒之所守而污俗之所以相欺也人之言曰天子無老夫食則太牢而加珍服則五采而飾玉坐設章容黼扆而諸侯孤卿奔走乎堂下出乘大路越席以養安載臯芷以養鼻錯衡以養目和鑾以養耳三公奉軛諸伯持輪居如大神動如天帝扶老養衰渠有善於此者彼桀紂之奢而亡也則戒奢者有禮存焉今也覽四海之賦受九垓之經入而茅茨土階欲以塗防而不敢信不然矣且先王之制攺玉則攺行旂旒冕璪以示登降之品而污世之人不通於禮處尊而偪賤居大而侵小以天子之尊窮天之產罄地之毛而爲圉監門之奉亦難乎爲下矣不惟以陋於厥躬也而又房無施其族黨上不丰其宗祭而曰吾以是爲儉也不亦鄙野夷貊之人已乎故曰中失而事過當名尊而實可泊君子不爲而況唐虞與有夏氏乎

有巢氏

昔在上世人固多難有聖人者教之巢居冬則營窟夏則居曽巢未有火化搏獸而食鑿井而飲稭以爲蓐以辟其難而人說之使王天下號曰有巢氏木處顚風生燥顚傷燥夭於是有聖人焉教之編槿而廬緝而扉塓塗茨翳以違其髙卑之患而違風雨以其革有巢之化故亦號有巢氏【禮運所言有巢氏在遂人氏之前六韜所敍乃昊英氏之後有巢也而汲書所說有巢氏爲在夏商間故外紀云非人皇后有巢氏也】駕六龍從日月是曰古皇【河圖云有巢氏王天下也駕六龍飛麟從日月號古皇氏】龍效圖書畀於是文成而天下治【易曰河出圖洛出書圖書聖人出世之符也春秋說題辭云河以通幹出天苞洛以流坤吐地符河龍圖發洛書感故圖有九篇書有六篇孔安國云河圖八卦是洛書九疇是名畫記云聖人受命則有字效靈龍圖呈寶巢燧以來皆有之迹映乎瑤鈴事傳乎金冊及苞羲發於榮河而典籍圖畫萌矣鄭六藝論云河圖洛書皆天神語言以告王者】其爲政也授而弗惡予而弗取故天下之民皈仁焉其及末也有禮臣而貴任之專而不享欲削之權懼而生變有巢氏遂亡【見汲冢書或以爲夏商之間特起於一方者蓋其後世】居於及盤領【屬益部盤嶺在長安三秦記雲長安城有平原數百里無山川湖水民尙井汲巢居地多井深者五十丈今興平始平原也故杜甫云好鳥不妄飛野人半巢居喜見淳璞俗坦然心神舒乃五盤嶺也王康居亦云昔在太平時亦有巢居子蓋有巢之遺化也夫鳥能巢虫能穴天地而來至今如此性不變也人何惟不然哉】後有巢氏巢父友許繇樊竪繇居沛澤其道日光堯朝焉而逭之父適聞之洗耳於頻竪方飲其牛乃毆而還【朝見之也繇居箕山今山下有牽牛墟潁水犢泉及樊父還牛處石上牛迹存焉而潁昌有巢父臺許繇臺而臨汝有巢父井二臺在陽翟東十五里臨潁水髙士傳雲巢父堯時隱人聞堯禪繇曰何不隱汝光而見若身非吾友也擊而下之繇乃去之逸士傳巢父聞堯禪繇繇不受逃之以爲污也乃洗耳池濵樊竪方飲其牛乃驅去之恥牛飲其洗耳之下流繇字武仲陽城槐里人竪字仲父巢父冢在登封東南四十髙一丈五尺古史攷云繇一號巢父非也蓋因琹操言繇夏則居巢而繆之人表二人也】

利器人之所大欲而予奪者天下之怨府也百金之家不滿於千金一命之士不登於三命繇庶而止有不足者是故聖人乘理而制天下必有以厭服之然後小大罔敢不壹於正在易之觀神道設教禮者聖人之神道也五之履顯以中正而觀天下以中正觀天下故下觀而化之然而上且觀其可樂之生而有輆軩之志是以觀盥而不觀薦孔子曰聖人患禮之不達於下也故祭帝於郊使下觀而化也觀化之道莫尙於祭祭祀之禮爵先盥灌而後薦盥者敬之始也薦者禮之末也然薦備物而盥無有焉觀盥而不觀薦取虛誠以著信也是以有孚顒若無器而人自趨不言而信自諭爵賞刑政有設而不用矣豈復侵陽之事乎哉【陸希聲云盥手酌鬯祭之始薦進獻熟祭之末灌鬯之時誠敬內充齊莊之容顒顒外見則與祭者皆觀感而化矣儀禮正義作不觀薦非不薦也不觀薦爾初六童子之觀不見宗廟之美所觀者小故小人吉九二闚觀不見其全女人之事若達人則大觀矣九三觀我生自觀也九五觀我生謂天下之人觀我也上九觀其生觀五也九三觀我不如無生自我欲未失上九觀五志有未平故君子無咎五𨿽中正觀之於民然三上伺我故亦君子斯可無咎】吾嘗原易之所以消長者矣一陽上長復二陽上長臨三陽上長泰四陽上長壯五陽上長夬君子道長之時也一陰上長姤二陰上長遁三陰上長否四陰上長觀五陰上長剝小人勢長之時也五陽之卦皆述君子姤遁否剝各戒小人而觀之彖有不言焉觀八月之卦也而臨卦其前方臨之時剛浸而長而先戒之曰八月有防是戒禍於微而防患於未朕也瓜瓞弱物也非借物引蔓則不能上者也杞包於瓜漸引上也幹中姤長而五乃包戒其進也進之不戒得亡喪乎自九二喪而遁始無臣九五喪而剝始無君初系金柅則何進之足憂金堅物也柅制動者也故曰利用於堅制之防戒之至計也方陽之消也五存而不足及其復也以一而有餘此盛衰之勢也故善用物者不使極盛不極則衰不生衰不極則盛不成自陽之不繼而後復生之陰之不繼而後姤生之姤之卦也一陰遇妃故初六曰龍化於虵或潛於窪玆孽之牙象不可與長也【易中垢初爻】所謂一人如女尙可以去者故名之以女焉復之卦也一陽反始故初七曰龍潛於神復以存神淵兮無畛操兮無垠象可與致用也【連山復初爻】反始際變靜以待定是以明王至日閉關不可以有爲也君子之道始於復而成於泰泰而臨臨而復則能見天地之心矣【三卦見上經反而逆復】泰而不復則薦之大壯乃決之以五陽之夬以反接乎六陽之乾又不能決則極而無繼繼極而無繼則小人出焉故受之以姤小人之勢始於姤而成於否【上二卦見下經】自是而退則反乎姤而入乎坤之順自是而進則至於觀而利賔於王此觀之六三所以未失道者以觀我生而進退也【孔子以三陰始否於上經次以四陰之觀乃次以五陰之剝而下經則自二陰之遁而次以一陰之姤而反接六陰之坤與堯歷先天圖不同以明用也】且姤與遁否小人道長而莫之止者也非不之止也有其利而無其利勢不能反也至觀之時小人盛矣而其位足以制之中正足以臨之又能觀我生以神教是以下自觀而化之茍觀又莫之能正則進而至於剝矣剝極而無繼則君子生焉故受之以復戲防農炎防黃湯放桀武王伐紂時也故上七曰數窮致剝而終象曰致剝而終亦不知變也【連山剝上爻辭】夫小人之爲剝豈惟易之憂哉始乎下而卒乎上始乎外而卒乎內未有不然也詩云池之竭矣不云自頻上失其道此剝之所以起也詩雲泉之竭矣不云自中亂之生也無窮而剝之進也不已則上未有能安其宅者也詩云溥斯害矣職況斯不災我躬其斯之謂歟惡戲明王先戒於姤初庸主猶忘於剝廬方萌於用而致戒焉或者謂早計也一日切近災矣泰早乎聖人之於易胡爲而小人之詳邪小人無樽者也其所以加乎爾者特防隙而已矣茍動而中正不顯其符俾無隙之可防則天下之吝其庶矣非觀之神道設教以中正觀天下疇克爾夫有觀之位而不知變又不能順巽中正以觀焉以至於剝者其惟有巢氏乎豈惟有巢氏乎

朱襄氏

有巢氏沒數閱世而朱襄氏立於是多風羣陰閟曷諸陽不成百物散解而果蓏艸木不遂遲春而黃落盛夏而痁痎乃令士達作五弦之瑟以來陰气以定羣生令曰來陰【士達似是不達之訛然樂錄呂覽等明言命士達今從之】都於朱故號曰朱襄氏【朱或作株劉昭云陳畱株邑朱襄氏之地也歷代作秋今宋之下邑縣古史攷亦云陳之秋邑朱襄氏之邑攷之範志秋當作株卽朱也按卽陳之株野寰宇記柘城爲朱襄氏之邑柘故城在下邑南七十】後有朱襄氏【邵氏姓解】

樂者陰陽之和也聖人者協陰陽之聲制其器以宣其和而已琴瑟者樂之本和者也琴統陽瑟統陰以陽佐陰不可易也是故登歌惟王備琴瑟諸侯則有瑟而無琴燕禮登歌有瑟而已所以別於王也瑟惟陰也故朱襄鼓五弦之瑟而羣陰來琴惟陽也故虞氏鼓五弦之琴而南風至陰陽之應各從其類是以伯牙鼓琴而馬仰秣瓠巴鼓瑟而魚出聽魚水物而馬火物以類應也楊泉曰琴欲髙張瑟欲下聲數不逾琴以佐陽也陽主生故其情喜陰主殺故其情悲陰陽並毘則寒暑不成而四時忒矣此帝女之鼓瑟所以動陰聲而悲不能克也故樂惟不可苟作也先王以術調鼎以鼎調樂樂和而玉燭調矣詩云琴瑟在禦莫不靜好此古之君子無故之所以不徹歟

陰康氏

陰康氏之時水不疏江不行其原陰凝而易閟人旣郁於內腠理墆著而多重膇【人之生也天地合其气萬物資其用气以形運是故形不動則精不流精不流則气郁閼處於頭則爲腫爲風處於耳則爲爲聾處目則爲蔑爲盲處鼻則爲爲酲處腹則爲張爲府處足則爲蹷爲痿然亦系於上之人是以太平之世疵癘不行衰亂之時機鬼交作子華子曰亂世之人長短頡百疾俱起民多疾癘道多褓𦇤盲禿傴尫萬怪皆生之謂也】得所以利其關節者乃制爲之舞教人引舞以利道之是謂大舞【見呂氏春秋孟頻帝王統錄云陰康之王次於葛天有襄陵之變而始制舞亦見教坊記云次葛天非也】治於華原葬浮肺山之陰【驪山也亦見長安冢志今存焉】後有陰氏【風俗通】防氏陰氏【見姓纂古姓書作防相如遊獵賦云奏陶唐氏之舞聽葛天氏之歌注云陶唐當作陰康蓋以呂覽訛作陶唐乃字畫之轉誤外紀云筋骨壅閼而不達堯作爲舞以宣導之蓋因呂覽誤本之失】無懷氏

無懷氏帝太昊之先其撫世也以道存生以徳安刑過而不悔當而不愉當世之人甘其食樂其俗安其居而重其生意恙不見於色堅白不刑於心而漸毒不萌於動形有動作心無好惡雞犬之音相聞而民至老死不相往來令之曰無懷氏之民世用太平鳳凰降龍閣風雨節而寒暑時於是陞中泰山以宗天禪云云以復墬仂石昭示而天下益趣於文矣【見管子大戴禮史記】後有懷氏無懷氏【姓纂】

贊曰

惟彼無懷以徳安形人甘其食而重其生形有動作心無好惡彘犬相聞龍以格登代降云勒堅昭示孰曰無懷聿臻文辭

孰謂王通之不知禮乎通之言曰封禪之費非古也徒以誇天下其秦漢之侈心乎封禪之禮豈其非古哉其所以非古者費也封禪帝王之盛禮也歷五帝三王而不能去之非不去之也我愛其禮也昔孔子之論述六藝傳也略言觀易姓而王封泰山禪梁父昭姓攷瑞者七十有餘君矣而俎豆之禮不章蓋難言之【見大戴禮孔子之言惟出於此或疑六經中無問答封禪者大抵無所事此則其禮不講封禪之禮惟起國之君得行世所不知孔子之時天命未攺宜問之所不及大戴之說偶不在乎禮記爾】或問禘之說子曰不知也【昭穆之序籩豆之品或人亦能知之非特孔子今截然曰不知者不可說也一才及禘之說則魯之非禮便不可逃於天地之間故不知者是知之矣張九成以爲欲人之自得之非也】知其說者之於天下也其如示諸掌【明則在禮樂幽則鬼神禮樂鬼神其致一也豈有知鬼神能制禮樂而不達於人情治道者朝踐之前以素惟貴父子之事多饋食以後以文爲貴君臣之事豈惟聖人惟能享帝以其盡人道而與帝同徳孝子惟能享親以其盡子道而與親同心知禘之說則諸侯尊王大夫尊君君臣之義明民無犯上天下可運於掌矣故曰禮之所尊尊其義也知其義而敬守之天子之所以治天下也中庸兼郊社禘嘗言之其義一也云禘大祀其義眾非其說】子張問十世子曰𨿽百世可知也何獨於禘而不知哉直不欲觀之爾【禮不王不禘魯侯國而以禘禮祀大廟誣其先矣此不可言也灌者求神之始也旣灌則別尊卑分昭穆而不欲觀者以其逆也夫自灌已不欲觀則自始至終皆不是矣豈一二小節之云哉始其遊觀而嘆說者顧以爲嘆魯蓋以其答言偃者知之杞之郊禹也宋之郊契也是二王之後天子之事守也魯何爲哉而陽虎且復禘僖公故曰魯之郊禘非禮也周公其衰矣】夏殷之禮吾能言之而宋不足質也不足質者文獻不足故也【文者夏時之類獻謂老成之人】神而明之存乎其人如有用我則吾能質之矣故曰鳯鳥不至河不出圖吾已矣夫自傷可致而不得致也【聖人之道建之天地而不悖攷之三王而不繆於禮何疑而不足質者質證也無證人不信不信人不從宋之禮文獻旣不足與明魯又僭差而不足觀攷之前世已如彼質之當今又如此事可知矣按禮運亦言宋而中庸惟言不足質至學商禮則有宋存者子長居宋冠章甫則夫子之從商可知蓋觀道則皆不足學禮則僅或存者非茍言之】太史公亦曰自古受命帝王曷嘗不封禪蓋有無其應而用事者矣未有符瑞見而不陞中於泰山者也故每世之隆則封禪答焉商受在位文王受命政不及於泰山武王克商二年天下未寜而崩爰周徳之洽者惟成王成王之封禪蓋近之矣禋柴之禮存於大宗伯告祭柴望播於時邁之詩於皇時周陟其髙山則成王褒神之對見矣惡得謂之非古邪且屈說者尙何稱於後而云七十二君哉燔柴於泰壇瘞埋於泰圻此封禪之禮也作樂崇徳殷薦之上帝此封禪之事也【大抵封禪一代惟一行之必剙業興繼之君可也又須攷瑞崇徳然後可以盛薦之故商有天下六百年惟湯行之周有天下八百年惟成王行之有其功而無其徳有其應而無其時皆所不行太史公之論未悉也】謂之無經見邪昔舜類於上帝而又初載之狩柴燔岱宗封禪之禮莫此爲盛矣【柴燎今世之爇香也至岱宗柴余嶽則惟望秩且初載之巡行之自後五載之巡不復封禪然燔柴望秩之禮所不廢也堯十二年一巡亦然】謂始皇孝武之侈邪彼以侈心用之非封禪之非也刑用之久矣咎陶用之而仁鞅湯用之而豈刑罪邪季氏旅於泰山子曰惡乎曽是泰山不如林放乎猶曰泰山必不歆於季氏也【禮天子祭天地諸侯祭山川大夫祭五祀士祭其先諸侯不得祭天地大夫不得祭山川夫猶士庶人不得祭它人之祖於家也泰山歷代帝王望祀之所也魯之祭之因境內也季氏旅焉要福而已曽不知祭所當祭乃可得爲福冉求爲季氏家臣季氏僭禮夫子欲求救之非救季氏僭禮也必求之力可以救而求不領遽曰不能故子不之復語惟嘆泰山曽不如林放若曰泰山有神其知禮也必不至林放之不如季氏之祭必將吐之不惟以此意望之於神蓋禮之本者已不足與言矣】旅封禪之細也三家之僭乎公室也仲尼非少乎泰山也【朝見曰朝夕見曰夕旅見曰旅類見曰類皆人臣見君之禮類於上帝旅於泰山曰類曰旅皆以臣見君之禮見天莫大之祀也故一獻之禮不足以大旅周大宗伯典瑞職金皆言旅上帝掌次言大旅上帝司尊彛眂了笙師言大旅皆天子之禮也又祭山亦曰旅人言旅則四望預矣故四望山川不設皇邸不用金版兩圭有邸而已禮書例以爲大故之祭則非也魯旣非禮陪臣復僭之如禮何】齊小白旣伯防諸侯於葵丘因謀封禪【秦穆公九襄王元年】管仲曰古之封禪七十有二家夷吾所識者十有二無懷氏封泰山禪云云伏羲氏封泰山禪云云神農氏封泰山禪云云炎帝氏封泰山禪云云黃帝氏封泰山禪亭亭髙陽氏封泰山禪云云髙辛氏封泰山禪云云唐堯氏封泰山禪云云虞舜氏封泰山禪云云禹封泰山禪防稽湯封泰山禪云云成王封泰山禪社首皆受命然後得封禪【表凖正論云禹禪防稽告天則同祭地不得有異會稽可禪是四嶽皆可禪也洛陽天地之合嵩髙天地之中然則今處天地之中告於嵩髙可也不必泰山】公曰寡人東救徐存魯蔡陵南伐楚逾方城一戰率服者三十有一國北伐山戎過孤竹刜令支破屠河西拘秦夏涉鳴沙收西虞方舟投柎而浮於泲束馬句車越大行逾辟耳之溪南伐牂柯不庾至卲陵陞熊山而望冮漢九合諸侯一康天下三代受命亦何以異乎仲乃設以辭曰古之封禪鄗上之黍北裏之禾所以爲盛江淮之間一茅三脊所以爲借東海致比目之魚西海致比翊之鳥然後物有不召而自致者十有五今鳯凰不來而鴟梟比至嘉谷不生而藜荻茂庶神不格守不兆而欲封禪無乃不可乎公乃止夫桓公以敬仲之言而遂安冉有不能救而季氏卒僭曰救云者爲其有顚溺也司馬相如非惟不能救而又以將死之言道之故曰敬仲加於人一等矣【封禪天子之事也王妥古今通論云泰山上爲天門地戶戶爲明堂聖帝受天官之宮也王者卽位三十年功成治定則告成於天到泰山刻石紀號仲蓋不欲明言而托辭爾】惡戲無諸侯不得行巡狩有天下可以爲封禪巡狩之事豈不可行邪秦漢而下勢不可行也【先王所作相時而動不可以常情執方觀之時則以省方觀民設教至復之世則商旅不行後不省方蓋在復猶有難復而省方則或剝也】古禮之名存者惟封禪矣忍去之乎方漢家之爲封禪太史公自以不得從事其間發憤而卒子遷返使適遭河洛把腕啜淸直以不得從行爲命誠以希濶之不可幸也鄕使始皇能下車請罪而不至下刑棄灰卑宮室而不至上象天極孝武能茅茨不剪而不至木不呈材舞干羽而不至於賣武窮邊立謗木而不至誹者捕死躬堯舜之行蹈顓嚳之爲使天下之人引手加額忻忻然願世以爲君然後備葅楷飭蒲車躡淩兢而封禪乎天地不亦美哉世無管敬仲弗能救其用之以侈心非封禪之非也

路史卷九﹤史部﹐別史類﹐路史﹥

欽定四庫全書

路史卷十

宋羅泌撰後紀一

禪通紀

太昊紀上

太昊伏羲氏【昊本作昦按太昊幣文作昊又作奭奭並太昊字】方牙【易通卦驗云伏羲方牙精作易無書以畫事謂以畫卦事爲治也故論衡云伏羲以卦治天下鄭氏六藝論云易者陰陽之象天地之所變化政教之所生人皇初起鄭康成注以爲伏羲世質作易以爲政令而不書止畫其卦之形象非也】一曰蒼牙【通卦驗云遂皇出握機矩表計寘而其刻曰蒼牙通靈昌之成謂伏羲也說者以爲文王非按雷吏有蒼牙所謂蒼牙利鋒者】風姓【孔演明道經云燧皇在伏羲前風姓始王天下是伏羲因燧皇之姓矣三墳書言因風而生爲風姓鄧氏姓書云東方之帝木能生風故爲姓豈其然哉予固謂上世嘗有風國因爲姓爾故帝後有風後風國之後蓋久而後得之女經云禹問風後知其後云詳國名記】是爲春皇【寶櫝記王子年云以木徳王故曰春皇太昊氏居東方葉於木徳故曰木皇】包羲【世多作庖犧轉矣】亦號天皇【帝王世紀】人帝皇雄氏【一作熊並音世紀云一作雄皇】蒼精之君也【見鄭禮記注梁武祠像碑云伏羲蒼精始造工業畫卦結繩以理】母華胥居於華胥之渚【記云所都國有華胥之淵蓋因華胥居之而名乃閬中兪水之地子年以華胥爲九江神女誣】嘗曁叔嫟翔於渚之汾巨迹出焉【詩含神霧云巨迹出靁澤華胥履之河圖亦云孝經鉤命決雲華胥履迹怪生皇羲注云靈威仰之迹世紀謂迹出於燧人之時又云燧人沒伏羲代之妄也迹事詳髙辛紀稷】華胥決履以跧之意有所動虹且繞之因孕十有二嵗以十月四日降神【帝系譜云人定時生孝經河圖云伏羲在亥得人定之應張說大衍文符歷序云謹以十六年八月端五赤光照室之夜皇雄成紀之辰是以爲八月五日矣非也】得亥之應故謂曰嵗【或曰伏羲卽木帝故曰嵗十有二年而生也木生於亥十月在亥復得亥時其符皆至寶櫝記云帝女遊於華胥之淵感地而孕十二年生庖羲長頭修目齒龍唇白髯委地或曰嵗嵗星十二年一周也說文云古之神聖人母必感天而生子故曰天子】生於仇夷【遁甲開山圖云仇夷山四面絕立太昊之治也卽今仇池伏羲之生處地與彭池成紀皆西土知雷澤之說妄也】長於起城【今秦治成紀縣本秦之小山谷名開山圖云伏羲生成起徙治陳倉輿地廣記以成紀爲伏羲生處起紀本通用詩有紀有堂作有起】龍身牛首【中記云伏羲龍身靈光賦乃云麟身文子云虵身麟首有聖徳故周燮注云麟身牛首非也補史記世紀帝系皆云虵身牛首詳女媧紀】渠肩達掖【亦同臂也今作腋】山準日角奯目珠�駿毫翁巤龍唇齒【孝經援神契云伏羲大目山準日角而連珠�宋均注云木精之人日角額有骨表取象日所出房所立有星也珠�衡中有骨表如連珠象玉衡星】長九尺有一寸望之廣視之專【春秋合誠圖】繼天出震悤明睿智蓋承嵗而王以立治紀而萬世循用之【本木徳建以王】肇修文教爲百王典以其載徳自木木實麗東道不可尙同乎元气是偁太昊【亦作皥元气皥皥之義詳少昊紀】得乎中央別而能全宿而有成因號伏羲【伏虙羲戲字義皆同史傳或謂服牛乘馬因號伏犧取犧牲以充庖因號庖犧最爲鄙妄按莊周等古書皆作虙戲無作犧者且伏羲古或用羲而犧牛之字未有用戲者況伏豈得爲服禦字乎故世紀云後世音謬或謂伏犧或作虙犧皆失其防然史傳一書元有異辭予攷古書獨禮緯含文嘉云伏者別也羲者獻也斯爲最近王莽傳立斗獻亦音爲羲謂北斗之魁標若勺形然集韻亦同稀勺而禮器之羲尊乃周禮之獻尊則知羲獻在古同義而叔獻之爲叔戲有以也羲有純之義獻有成之義然羲獻字𨿽通理且有異集韻定用虙戲非正書疏謂伏羲以聖徳代物亦未然】自有句而應世故又曰有句氏【句卽庖乃國名蓋其始迹之地其後復封之故潛夫論太昊之後有庖國姒姓今庖水在山陽平樂而帝墓又在山陽則其故迹無疑也後世弗知謂爲庖廚已失大妄而班志更以爲炮鄙陋甚矣】方是時也天下多嘼教人以獵【尸子】豢育犧牲服牛乘馬艸鞮皮防引重致逺以利天下而下服度【世所有�因存之】天出文章河出馬圖於是觀象於天效法於地近參乎身逺取諸物兆三畫著八卦以逆陰陽之微以順性命之理成神明之徳類萬物之情而君民事則陰陽家國之事始明焉【禮含文嘉云伏羲徳洽上下天應以鳥獸文章地應以河圖洛書乃則象而作易故大傳云伏羲氏作八卦此卽文王之所用者壺子云伏羲法八極作八卦黃帝體九竅以定九宮皆近取諸身逺取諸物作枝榦衍爲甲子而魏博士淳於後乃以爲伏羲因燧皇之圖以制卦故髙貴鄕公以孔子不言燧人氏沒伏羲氏作難之也三墳書云伏羲三十二易艸木艸生月雨降日河泛時龍馬負圖始畫卦也蓋以艸木紀嵗也雨降或以雨水言然河泛時非所紀伏羲文成萬代貴八卦作而歷數興疑未然也】微顯闡幽章往察來於是申六畫作十言以明陰陽之中以厚君民之徳於以洗心退藏於密【管子輕重云伏羲造六畫以迎陰陽作九九之數而天下化之六藝論云伏羲作十�之教以厚君民之別十言乾坤艮巽坎離震兌消息也消退而息進謂天地萬物之間無非易非可以文字見直在消息中爾或作不言之教防不立文字或作十二言皆非畫舊云古畫字蓋法字爾古之爲畫亦爲法法至是而乏故有用九用六或作畫非】觀象之變爻之動於是窮天地之用極數之原參天兩地而倚數以成變化而行鬼神八卦而小成因而重之以盡生生之理而天地之蘊盡矣所謂先天易也【八卦小成卽八卦自重者是造六畫矣因而重之則六十四矣雄以爲文王六十四非有辧別見】原始反終神明幽贊於是神蓍著地靈出洛乃窮天地之賾極天下之動以爲防以蓍爲筮獻南占之一十八變而成卦以防天下之吉凶【說卦言昔者聖人作易幽贊於神明而生蓍故鄭魴記云黃帝受河圖而定玉籙伏羲得神箸而乘皇防易幹鑿度所謂乘皇防者羲也古史攷云伏羲作卦始有筮其後敫巫咸善占筮則筮自伏羲始矣聖人之智非不足以立事也而人之於事不容無心以故是非吉凶有時而謬爰取信於無心之物爾夫卦不六十四不可以筮今先天圖始幹而終夬豈止小成而已】出言惟辭制器惟象動作惟變卜筮惟占【三墳書四事皆云伏羲】政治小大無非取於易者【如罔罟取離離有麗之象又離中虛罔亦中虛然結繩以爲罔罟以畋以漁所取乃重離也離爲目巽爲繩以巽變離結繩而爲罔罟之象罟罔目也重目爲罔離爲雉巽爲魚自二至四有巽體自三至五有兌體巽爲風兌爲澤以畋以漁之象也是六爻果自伏羲重又可見矣一十三卦皆取兩象學者宜卽此思之爾】紾離象法蝥狐作爲罔罟以畋以魚【世本伏義臣芒氏作羅或作句芒】化蠶桑爲繐帛【皇圖要覽】因罔罟以制都市【白氏帖云伏羲作布是以神農有不織之令黃帝內傳云黃帝斬蚩尢蠶神獻絲乃稱織維之功因之廣織廣之爾而淮南子乃有黃帝指經縷掛之說妄也王逸機賦云機織功用大矣上自太始下迄羲皇帝軒龍躍庾業是創語彼織女始制布帛蓋始機織爾】給其衣服【古者衣被卽服制也特衣裳未辧羲炎以來裳衣已分至黃帝而衮章等衰大立非謂始衣服也三禮義宗云】靇龍時瑞因以龍紀官百師服皆以龍名【文躍鉤云伏羲作易名官命歷敍云九頭紀時有臣無官但立尊卑之別故周禮疏序謂政教君臣起自人皇之世伏羲因之郯子以爲龍紀而漢儒說左氏者乃出春官靑龍之類杜君卿從之蓋臆說】作爲龍書以立制號而同文【字源雲龍書太平禦覽作景龍書】稽夬象肇書契以代結繩之政百官以治萬民以察而文籍由是興矣【書契代繩取之夬百官以治豈自後世神農之法一君二臣三佐四使言有虞氏官五十者誣矣或謂太昊結繩而治黃帝始有書契尢非也有說別見】於是盡地之制分壤時谷以利國用【功業徳望皆在於此能者有餘拙者不足董逌以爲伏羲之制】必不自聖庸委師於宛華【卽郁華子】爰興神鼎【封禪書云昔泰帝興神鼎一一統天地萬物所系終也黃帝作寶鼎三象天地人禹鑄九鼎嘗鬺饗上帝鬼神漢志師古云泰帝伏羲也】制郊禪卽命臣芒庖犧登鼈使鬼物以致羣祠而升薦之【見拾遺記尋攷古書取犧充庖之說不可解於後世崔氏正論更謂太昊設九庖之官甚妄學者所宜領會】正姓通媒妁以重萬民之麗麗皮薦之以嚴其禮示合姓之難拼人情之不瀆【麗鹿皮也古史攷云伏羲制嫁娶以儷皮爲禮作琴瑟以爲樂通典唐志等皆作儷白虎通義作離云雙皮也婚聘薦皮爲可裘服不忘古也禮外傳云伏羲以儷皮爲幣豈若漢武之皮幣以白鹿皮方尺緣以繢王侯朝以薦璧者何休云儷皮纁取其順天地也鹿皮所以重古也】法乾坤以正君臣父子夫婦之義聚天下之銅仰視俯觀以爲棘幣好員法天肉方法地以輕重以通有亡【太昊幣謂之九棘詳見發揮昔寶鼎尉王鎛家有一布長寸六分肩廣八分首廣五分足間二分重六銖面文作行昊乃帝昊字幕文作引李彥美所謂了旁斜畫者蓋羲字也錢書目爲異布又董令升家有一種長寸八分額廣六分肩廣寸一分足間五分重十二銖面文作父旻幕文作奭皆太昊字也攷之盄鐘帝直作二則此立之爲信爲帝字又封禪文昊作炅可見按三五古幣皆員內而方外爲睥睨之形垂則象天之示置則象地之勢北防而南分而坦之則人也蓋本三才之義取象如此豈若後世之苟簡也哉】察六气審陰陽以賚之身而四時水火陞降得以有象百病之理得以有類於是嘗艸治砭以制民疾而人滋信【世謂神農嘗百艸而孔叢子世紀皆以爲伏羲蓋不有其始曷善其終伯禹治水猶資九載之功黃帝制宮亦借古茅檐之制羲炎二聖旣盡其性而後世猶有攷嘗之患咀虫蛆齧艸木而宮嬪多致死者況不爲之度邪世紀云太昊制九鍼以拯天柱而傳亦謂黃帝命岐伯爲之按靈樞岐伯對黃帝以九鍼則亦古有之古者以砭後代以鍼髙氏之山多砭此也】乃因甲錄【眞原賦云廣成子以靈飛六甲籙八卦鎭方籙乃卜法授伏羲故或竊謂河圖亦人所授】合五緯建五气消息禍福以爲之元【爲合其行以爲法春秋內事以謂自開辟後五緯各居其方至伏羲乃消息禍福以制吉凶始合之以爲元斯失類矣】命潛龍氏筮之乃迎日推防相剛建造甲子以命嵗時配天爲幹配地爲枝枝榦配類以綱維乎四象故情僞相感而星辰以順則【漢歷志伏羲有甲子元曆是太昊已有甲子故陳鳴曆書序云伏羲推防作甲子而世本等皆謂黃帝令大橈作甲子非也橈特配甲子作納音爾】嵗日月時亡易於作旋蓋【隋志云蓋天者周髀是也本庖犧氏立周天度其傳則周公受之於商周人制之謂之周髀言天如蓋笠地似覆盤皆中髙而四下商者周大夫商髙也按周髀算經商髙答周公云古者包羲立周天歷度趙君卿云立周天歷度建章蔀之法後揚雄洛下閎張衡之流俱衍渾天之說而蓋遂廢世亦不知其爲太昊之法與渾天之非也有排渾別見】著躔捨【天本無度聖人以日行天三百六十五度有畸而一周故分天周以爲之數以記日之所行旣分天度乃假物以志之二十八宿列布四方故於是以爲當度之星有算周天度說別見】立九部而民易理【易卦坤靈圖蓋九州之始也寶櫝記云伏羲審地勢定山川是矣】於是紀陽气之初以爲律法【續志云宓羲作易紀陽气之初以爲律法建日冬至之聲以黃鐘爲宮大簇爲商姑洗爲角林鐘爲徵南呂爲羽應鐘爲變宮防賓爲變徵此聲气之元五音之正也世言黃帝始作律呂者謬矣】以驗其符【班志云大簇爲人統律長八寸象八卦伏羲氏所以類萬物之情樂建立基律呂備矣故太公龍韜云三皇之世虛無廷情以制剛彊五行之道天地自然六甲之分微妙之神以天淸靜夜半遣輕騎去敵九百步持律當耳大呼之有聲應管隨其音應之此五行之符佐勝之術也】矢正爻以配气【春秋內事云伏羲推列三光建分八節以爻應气凡二十四】置重爻以抵日以作甲歷【伏羲八卦卦本三畫以三乘八得二十四並其偶書爲三十六以二十四並三十六得六十因而六之爲三百六十三八二十四四六亦二十四是爲坤一爻之防六六三十六四九亦三十六是爲幹一爻之防數可合故爲者三八重之得四十八加一而成衍四九乘之得七十二以應五日之因而五之亦三百六十以應當期之日非爲六十四卦之爻】嵗建寅甲日寅辰【三墳云伏羲三十易艸木而立立三十二易艸木而河圖出又三十二易艸木而造天書後一易艸木作甲歷嵗起甲寅是伏羲以庚寅嵗生庚申卽位與周家啟運之年合斯萬載之一遇也是書人或疑之是說宜有自來】木盛於夘以夘之辰陞敷教之臺聽八風民授始【伏羲有敷教之臺見三墳拾遺記云伏羲方壇之上聽八風之气以作八卦方壇蓋謂天地猶佛者之言須彌今晉之趙城南十五里有伏牛臺世紀謂伏羲常居然云居此臺伏牛乘馬而名其言不類】謂君資於民民安子安民危子危【三墳】乃絀神明開肺意舉六佐以自防【見陶潛二八目】命金提俗指苫蓋謹窖臧視之未居者借力成之以靖敷民【金國提民藝祖皇帝定太昊廟以金提句芒配】命鳥明建方泭窽木絕港道以濟不通奠八方旌九位而分九土【眞源賦伏羲別九宮因此置九州法語云始定四海之廣作八卦分九州據共工氏霸九州則州之九分不自帝嚳若黃帝矣亦自然之勢也】視地之壙物之夥其爭日大勢不可以偏制而獨任於是經國求賢以極治寄而閎灋制故不慮不圖而人正【世謂黃帝始分土建國非也按神農以伐補遂攻夙沙伏羲時有紀侯陽侯而傳亦記神農有逺國近國之制矣非始於黃帝也論語摘輔象曰燧人之佐成博受古諸家衷以爲受諸侯之事蓋土地壙絕非賢共理則𨿽聖人有所不徧從古然也】命視冒爲貹志災惡察虛實居百防以平民【摘輔象曰鳥明主建福視墨主災惡】命紀侗中職定於中邦【二八目作紀通宋均云爲田主主內職】仲起司陸【均云主平地一作司陽】陽侯司海【宋衷云陽侯伏羲之臣蓋大江之神者許叔重云陽侯陵陽國侯也國近江以溺死應劭謂以罪自沈二說不同宣和博古圖有陽侯彞字作陽】六佐職而天地位陰陽得乃體春穛明刑政修兵仗以威懷【太白陰經云伏羲以木爲兵神農以石爲兵蚩尢以金爲兵今藤州俗以金石爲刀劍】蹇修爲士以之禦敗而下情至【楚辭所謂命蹇修以爲理者王逸五臣洪慶善等皆云伏羲臣謂爲媒理云時理官主婚姻蓋理士也士主萬民之判或以騷經復有簡吾法乎前修何博蹇而好修之語非必人也慶善以爲宓妃伏羲之女故使臣以爲理修修字異蓋異事五臣作謇】於是龢率萬民平水土道泉原因水居方而置城邑【見三墳書或以世本諸書皆言置城郭非也國土旣分城池旣立故史記言黃帝爲五城軒轅本紀言黃帝築城邑而泛勝書記神農之教𨿽有石城湯池帶甲百萬然而無粟則不能守也是炎黃已城池矣石城之制旣自神農則土城之作有不自伏羲乎往古之事固有可得言者黃得襄城小童不自後世世本蓋因呂春秋言以尾爲城而誤之呂氏之說特狀之凶惡焉爾】百令具舉乃命蜚龍氏職圖父因尊事以爲禮儀而天下治【三墳書】長離徠翔【三墳云因鳯來而作樂長離者鳯也】爰作荒樂歌扶徠詠网罟【辧樂論云昔伏羲氏因時興利教民畋漁天下歸之時則有网罟之歌神農繼之教民食穀時則有丰年之詠按扶來歌卽鳯來之頌乃神農之扶犂也扶鳯來犂音相同爾是知神農因太昊之樂】以鎭天下之人【兔園防注引傳云伏羲之人靜故作樂以鎭之黃帝之人動故宣正聲以檢之】命曰立其【以立基爲立本大淵爲大泉皆唐人避國諱】斵桐爲七尺二寸之琴繩絲以爲二十有七命之曰離【琴撡云伏羲作琴以禦邪辟防心淫舊琴譜伏羲之琴曰龍吟故盧仝云五音六律十二徽龍吟寉響思庖犧爾雅云大琴謂之離事源及太平禦覽云傳此琴伏羲所制樂錄云大琴二十七中華古今注乃以爲伏羲造二十五弦之琴而琴式謂琴二十弦郭璞又云十弦皆失之切攷伏羲以木王者三與八者木之數也故三其九爲之八其九以爲其長非苟然也廣雅云伏羲琴七尺二寸或云三尺六寸六分五弦蔡氏琴撡亦云伏羲作琴五非也】徽天音撡駕辧以通神明之況以合天人之龢【楚辭云伏羲駕辧吳通賦所謂超延露而駕辧者劉淵林云伏羲作琴制此曲】絙桑爲三十六之瑟以修身理性反其天眞灼土爲塤而禮樂於是興焉【文子世紀伏羲作瑟三十六蓋瑟屬陰故用十六之數世本云庖羲瑟五十弦後黃帝使素女鼓之哀不自勝破爲二十五具二均聲故小司馬三皇紀及小史皆云伏羲所作之瑟二十五按雄主爲論云夫心與治遊乎太和惟唐虞能充其任神與化蕩乎無境惟伏羲能承其統故二十五之具非牙曠不能以爲神弓矢質的之具非羿逢不能以爲妙隋志又云二十七乃爾雅之所謂灑非此】負方州抱員天體泰乙統乾元紹天體寂明一垂防寢方而枕繩蕩乎亡竟以因應而覺悟乎天地之間不是賢而非愚不沽巧而尙行去羨去慕惟以道化上亡求欲於下下亡干進於上是以百姓足而宇宙洪寧官亡共備之民而死不用郭鳥嘼虫蛇懷於毒陰陽之所雝沈不通者竅理之逆气之戾物傷民積者絕止之是以事簡民純亡言而化天下之人浮游罔養而莫知所如往臣子以順君親以尊故星宿溫潤而鬼神受職功揆上下洞八方而後世不可及也乃封泰山禪云云以昭姓攷瑞而曽報【攷瑞者輯羣玉如虞舜之輯瑞黃帝之合符爾非云符瑞字從玉可見】在治百六十有四載落【眞源賦】而女弟防媧立【字與包同】年百九十有四葬山陽【世紀云葬南郡在襄陽按帝冢今在山陽髙平西北髙平襄陽之境然九域志兗單皆有伏羲陵又河中府有庖王廟引戴氏西徵記云潼關直北隔河望層阜巋然獨秀謂之風陵伏羲氏風姓也此當是女媧墓然古帝王墓冢皆非一所宜必有說】都於宛丘故陳爲太昊之虛【世紀天皇庖羲都陳畱遁甲注云伏羲徙治陳倉地非陳國則不必宛邱矣然歷代以宛邱爲太昊之虛今宛邱北一里有伏羲廟八卦壇寰宇記云伏羲於蔡水得因畫八卦之壇有長史張齊賢文李邑易之然九域志陳蔡俱有八卦壇此後人之附防按姚睦亦云黃帝都陳者則羲黃俱在西方矣豈其先後徙邪】始其父沒【黃囊經云伏羲父葬震山下作丙放巽或代王世言伏羲無父其母感迹而生者妄也】華胥死之葬覆車之源【卽藍田山也長安志云冢在藍田縣西三十里寰宇同】厥妃殞洛是爲洛神代所謂伏妃者【卽虙妃漢書音義如淳以爲伏羲之女溺洛而死爲洛水之神非也明曰虙妃豈女哉】伏羲生咸鳥咸鳥生乘釐是司水土生後炤後炤生顧相夅處於巴是生巴人【郭氏云巴之始祖後武王封宗姬支庶於巴曰子循古之故古者逺國𨿽大爵不過子巴主乃其後僣號秦惠虜之有其地寰宇作後昭因唐人】巴滅【華陽志順王五年張儀司馬錯伐蜀因取巴地分爲三十一縣】巴子五季流於黔而君之生黒穴四姓【辰酉巫武元是爲五溪】赤狄巴氏服四姓爲廩君有巴氏務相氏【世本云巴郡蠻本有五姓皆出武落鐘離山巴氏生黒宂樊瞫相鄭四姓之子俱事鬼神後巴氏臣四姓居夷城爲廩君世尙秦女事詳蜀紀後漢書】黃帝應代有風後爲之相【環濟要略云侍中古官風後爲黃帝侍中周曰常伯晉志亦云秦以古名漢因之或疑其非然旣爲相則侍於中矣故張果云堯時爲侍中】因八卦設九宮以安營壘次定萬民之竁【出陰陽正訣】黃帝滅蚩尢徽猷多本於後尢北復以其輕勦其餘於谷人賴其利遂世祀之是爲金山之神【山谷及祠今皆在長安藍田】謖封其後於任錫之己姓黃帝之孫任已實歸【是生帝魁】其在唐虞俱有封土書缺不見【周之任卽其後】夏后氏之初封之庖爲姒姓【杜預世族譜亦有庖國云夏同姓或作包一也詳國名記】遾周之興武王復其後於宿後有密宿須句顓臾邑於泲上寔典太昊之祀以爲東防主【須句乃須朐卽鄆也在今須城京相璠云須朐一國二城兩名余詳國名記】是以季氏將伐顓臾而孔子傷之【說見國名記】須句後爲邾所並魯復取之【僖公伐邾取須句須句蓋滅於邾久矣至是魯取之後復於邾迨文公七年魯復伐邾而取之春秋特譏無故勞民取而不守云須句者遂爲邑猶冒昔名爾云滅須句須句子來奔且云反其君俱妄預云𨿽列國而削弱爲魯私屬尢非詳國名記】而宿之後則遷於宋俱不復見【莊公十年也鄆自昭公元年取之爲邑猶以鄆名故三年季武子伐邾取鄆】後有風氏防氏�氏【並纂文又有氏皆古文之變】羲氏希氏戲氏包氏庖氏防氏鮑氏【宋本包姓】臾氏顓臾氏東氏【世又以東方氏爲出女媧謂其主東方而風俗通更以東方氏爲伏羲後俱妄詳見黃帝紀】東防氏朐氏須朐氏任氏姒氏宿氏罔氏伏氏虙氏宓氏密氏服氏【服本服不氏後而密本作宓按黃帝後自有密而密不齊本作宓故密子賤碑止作用虙以爲伏羲後顏之推嘗辧之然伏防傳亦用服謬也宓乃密字又後魏賜劉子文及宿六斤氏並爲宿】帝之弟郝骨氏爲帝立制其裔孫子期帝乙封之太原之郝【蓋商因郝骨氏國之】後有郝氏郝骨氏【元和姓纂作郭骨氏唐書系表又作郝省氏云太昊之佐戚佐也】

贊曰

泰始云逺聖人成能出包應世書契代繩肇修文教以立治紀經域奠部畋漁棘幣原始反終分躔畫卦消息甲乙以成變化陞降禮樂教而不殊道凝體寂云自蒼梧負方抱員明一坐防不慮不圖鬼神受職爰興神鼎封岱禪云萬世允賴若稽三墳

天下有大本三上處其二下亦處其二仁者上之命義者下之命而財者上下之所共者也三者之於人猶魚之有水不可頃刻少也仁義立人之道聖人之所以配天地者也未有上好仁而下不好義者也惟仁者以財發身不仁者以身發財是故君子見得思義非後財也予旣紀伏羲因玩其畫與孔氏之所贊然後知財之不可以不議也遲雞聲撡什器防市朝而趨隴澤者無非從事於財也今而曰利非孔孟所言而財者士之不道不防乎又欲禍天下於財乎嗟乎喙則鉗矣出而用之則斂之也刻之也剝膚錘髓百孔並作而長不足也何則人心則異而其情不大相逺也伊聖人之治天下豈他術哉亦原人情而已財者聚人之大本天地之所生人情之所不能免者也故𨿽羲炎之爲世不能捨是以爲治不過所欲與之聚之所惡勿施爾也蓋天地之生財也莫非養人而生也是故天地生財以養人聖人爲天地生財以爲治是非外生之也因其理以爲之理爾又非以其所養者害人也上漏下溢割鼻飴口豈聖人之爲也哉請毋議其它六十有四卦莫非財也而孔子贊之曰天地之大徳曰生聖人之大寶曰位何以守位曰仁何以聚人曰財理財正辭禁民爲非曰義而乃繼之以十三卦之象是理財之說也畋漁之離耒耨之益與交易之噬嗑必先於垂衣裳之乾坤者是主財爲君之說也畋漁耒耨食貨之本也交易爲市通財之術也市道興而無道以處焉則彊陵弱眾暴寡爭鬭攘奪乎食貨之場而不可以一朝居矣於是變而通之以除其敝故能長有其天位而獲大有上九之吉垂衣無爲此惟乾坤之所以能用九六也用則變變則通而不窮矣舟牛致逺是亦以通之也致之而猶有患也故又爲之擊柝弧矢以守之然後有財者始獲其安而宮室棺槨可作矣宮室棺槨是使民養生送死無憾者也是王道之本也苟爲不安奚暇治禮義哉此大過之棺槨大壯之棟宇所以特後於擊柝之豫弧矢之暌與舟牛之隨渙也𨿽然張官置吏莫非爲財也不有以決之不可也此書契之夬治百官察萬民之所以不可後也是羲炎黃帝堯舜氏之所以爲天下者也善乎漢文帝之推言之曰吾爲天下守財爾爲天下守財者亦致其順而已矣是故因其情而爲之治則爲力易而得其功以石投水夫又烏有不受者邪卻壺漿辭牛酒利之小也而民悅之王業以成是則所以使之悅者初不在與之之多也悅不在多則其所以使之怨者奚間於取之之少乎湯以七十里文王以百里爲政於天下而齊宣以千里畏人由此故也今而曰我能爲君辟土地充府庫君之所謂良臣古之所謂民賊也依勢作威倚法以削聖人之所甚疾是故與其有聚斂之臣寧有盜臣盜者不過於欲利而聚斂者離吾之赤子者也制其田產教之樹畜道其妻子使養其老施仁政省刑罰正經界薄稅斂深耕易耨不違其時壯者以暇日修其孝弟忠信斯民親其上死其長矣食之以時用之以禮則財不可勝用矣信能行此則四海之民仰之如父母如此則無敵於天下矣無敵於天下者天吏也斯不亦爲天地生財者乎今也撡譎詭飾纎詐一日百戰苟可以得之者萬方俱試而口不好焉曰士所不道吾不信也夫言者未必爲而爲者常不言王衍之淸談吾知其不若魯褒之能廉也取之有道得之有義烏在其不言哉刮之盡錙銖用之如泥沙豈人也哉京師之朽太倉之塵腐適足重不肖子之過爾鹿臺鉅橋非無財也以多而害於厥躬也而昧者往往藏舟夜半之壑獨不聞白公之愛夫財乎是梟之愛其子之說也玆非不議之過歟是又烏足語易之道也

﹤史部﹐別史類﹐路史﹐卷十﹥

紀傳設論非作史之法也左氏傳春秋每事之要時有所謂仲尼曰孔子曰君子曰者蓋將以發其緒啟其防也後世史者乃特立之贊旣非體矣而末更爲評爲論又有所謂史臣曰臣某曰臣曰制曰之類則失之矣予起路史惟中三皇不可得而稱紀若三皇與五帝全徳具美勉爲之贊其諸紀敍不敢有所論贊昔者子貢方人夫子以爲我所不暇其作春秋特亦不過直書其事無評品也今之論辧蓋以事出緜古隠脫難白有所不獲己者始別爲錄私竊自謂以爲士子所玩在是若別之則玆史復爲防爛邸報乃準歷代史例所無附之逐篇之末姑遂聽之宜其用字時有本書不同君子其必察焉【其辧證非詳攷者存捲外】

路史卷十

欽定四庫全書

路史卷十一

宋羅泌撰後紀二

禪通紀

太昊紀下

女皇氏

女皇氏防媧【媧一作去防與庖同出唐文集】雲姓【按洞神部伏羲姓風女媧姓雲號女皇名媧蓋古聖人有不相襲以知書傳所言女媧風姓止本伏羲言之不知其嘗更也】一曰女希【世紀云虵身人首一曰女希是爲女皇而姓書希氏出於伏羲風俗通亦云女媧伏羲之妹知羲希古通用】虵身牛首宣髮【中記云伏羲龍身女媧虵軀列子以爲皆虵身牛首虎鼻故曹植贊女媧云二皇牛首虵形蓋人之形自有同乎物者今相家者流取象禽獸之形體者是矣非眞首牛而身虵也韓愈栁宗元且不之達至今繪畫羲炎者猶眞爲太牢委虵之狀夫宛然戢然作於堂上而何以君人哉王充云世圖女媧爲婦人形斯得之矣至陶景遂疑佛氏地獄中有所謂牛頭阿旁者爲是三皇五帝尢可怪笑】太昊氏之女弟【盧仝云女媧本是伏羲婦非也蓋以女媧一曰女婦妄之】出於承匡【山名在任城縣東南七十里寰宇記云女媧生處今山下有女媧廟】生而神靈亡景亡少佐太昊禱於神祗而爲女婦正姓氏職昬因通行媒以重萬民之判是曰神媒【風俗通云女媧禱祠神祈而爲女媒因置昬姻行媒始此明矣夫昬以昬時而昬由此因以因婭而因乎人姻者煙之始媒者煙之聚所謂昏因姻媒如此】太昊氏衰共工爲始作亂振滔洪水以禍天下隳天綱絕地紀覆中冀人不堪命於是女皇氏役其神力以與共工氏較滅共工氏而遷之然後四極正冀州寧地平天成萬民復生防媧氏乃立號曰女皇氏【冀州卽中冀如蚩尢亦滅於此蓋屢亂矣或曰中國總謂之冀州詳今福地記】治於中皇山之原所謂女媧山也【山在金之平利上有女媧廟與伏羲山接廟起伏羲山在西域女媧山在平利寰宇引十道要錄云拋錢二山焚香合於此山亦見九域志並守令圖】繼興於麗【長安志云驪山有女媧治處又云藍田谷次北有女媧氏谷三皇舊居之所卽驪山也】爰絕瑞席蘿圖【許氏云殊絕之瑞】承庖制度襲水勝主於東方【喬潭女媧陵記云予謂媧皇受命在火火以示水谷不爲陵蓋謂太昊以木生火爾非也年代歷云女媧共工大庭皆不承五運理或可信而古史攷以爲女媧水徳神農木徳妄矣論語疏云女媧尙白神農赤黃帝黒少昊白髙陽赤髙辛黒唐白虞赤此以三正言之也】造天立極惟虛亡醇一而不喋於苛事【許云喋猶深算也】上際九天下契黃壚合元履中開陰布綱而下服度【春秋運斗樞云虙羲女媧神農爲三皇皇者中也合元履中開陰布綱上合皇極其施元明指天畫地神化潛通者也】乃命臣隨作制笙簧以通殊風以才民用【禮記明堂位云女媧之笙簧世本以爲隨作衷注以爲女媧氏之臣笙簧二器詩云吹笙鼓簧並坐鼓簧鼓而不吹則非笙也許說文云隨作笙女媧作簧明爲二物仙傳王遙有五舌竹簧漢武內傳鼓振靈之簧說者皆爲笙中之簧非也蓋箏築之類】命娥陵氏制都良之筦以一天下之音命聖氏制頒筦以合日月星辰以易兆之晨作充樂【帝系譜以都良管班管名曰充樂樂成天下幽微無不得其理也】用五弦之瑟於澤丘動陰聲極其數而爲五十以交天侑神聽之悲不能克乃破爲二十五以仰其情具二均聲樂成而天下幽微亡不得其理【傳言帝女鼓瑟而云泰帝謂伏羲女媧也故何妥謂伏羲減瑟而補史記言伏羲之瑟二十五弦也五弦乃朱襄氏之瑟女媧用之非伏羲也世本云庖羲五十黃帝使素女鼓之哀不自勝乃破爲二十五弦具兩均聲而拾遺記亦謂黃帝使素女鼓庖羲氏之瑟滿席悲不已後破爲二十五長七尺二寸則以爲黃帝減之故宋世本注女媧笙簧爲黃帝臣謬矣】總紒而笄加之�帶而頭飾用【�帶絡頭繻也二儀寔錄云燧人時爲髻但以髮相乘而無系女媧之女以羊毛爲繩向後系之後世名之頭又云以荊梭及竹爲笄以貫髮至堯以銅爲之橫貫焉】於是乘雷車鞲六蜚以禦天【山海經云女媧乘雷車服駕應龍淮南防覽云女媧功烈上際九天下契黃壚乘靁車服應龍驂靑蚪援絕瑞席蘿圖云黃璐前白螭後奔虵浮游逍遙道鬼神登九天朝帝於靈門宓穆乎太祖之下以此】申祠祝而枚占之曰吉【詞曰昭昭九州日月代極平均土地合和萬國】乃設云幄而致神明道標萬物神化七十【淮南子等以土爲人之類爲七十化且有鏈五石以補蒼天防鼇足以立四極積蘆灰以止淫水等事世遂有鏈石成霞地勢北髙南下之說按易內篇云福萬民壽九州莫大乎眞气鏈五石立四極莫大乎神明而麻姑仙人紫壇歌云女媧鏈得五方气變化成形補天地三十六變世應知七十二化處其位王逸楚辭注亦謂一日七十化其體則特軀中之事爾故安期生尙鏈五石踐修者宜知之有補天別說見發揮】車出澤馬來川嶽效靈緯應理是故馨烈彌防不設法度而以至徳遺後世【鴻烈解】治百有三十載而落【見眞源賦元年中元甲子】其腸爰化而神居於栗廣之野橫道而處坫王裕於堇龍古塞洪河之流是爲風陵堆也【墓今在潼關口河潭上圪然分河有木數株𨿽瀑漲不漂沒今屬陜之閿鄕縣按元和郡縣誌風陵堆在河東縣南五十與潼關對寰宇記風陵城在其下閿鄕津去縣三里卽風陵故關也女媧之墓秦漢以下俱系祀典然九域寰宇濟之任城東南三十九里又有女媧陵成冢記云女娃墓有五其一在趙簡子城東今在晉之趙城東南五里髙三丈九域志晉州有帝女媧廟寰宇記在趙城故皇朝列祀亦在趙城】唐文武皇帝江都之役夜徑其處風雨中有女人鱗身騶倡而前餫生魚一匪帝後果靖中華【段成式以爲徳宗於靈武遇之宜後再見一云至徳之際神嘗降之晉破苻堅八公艸木皆爲人馬唐得王君奐助討賊張永通得周公助平李密開元之天王助兵至徳之女媧神降此皆佑順可得信之】後乾元中失之刺史奏閺鄕墳天寶十三載天雨晦防俄失所在至是河房風雷夜聲黎明視之其墳湧復夾之兩栁肅宗命祝史祠焉【唐歷云十三載五月失之乾元元年六月一日復出刺史乃王晉光一作奇光】以其載媒是以後世有國是祀爲臯禖之神【古髙媒祀女娃後世不攷有說別見】因典祠焉【董仲舒法攻社不齊則祀女媧王充云仲舒迨以女媧婦人帝王者也男陽而女陰故祭之】又曰皇母【水經注云顕親縣北山宕水源有女媧祠按太行一曰皇母山亦曰女媧山崔伯易云一曰皇母云女媧於此鏈石補天按今濟源縣之女媧山上有祠廟一曰母山古老言爲皇母山山近復有陵山皆云遺迹寰宇記云孤絕似陵皇母山起邑界其祠嵗禱又今蛾眉亦有女媧洞常璩華陽志等謂伏羲女媧之所常遊此類猶多】幹徳四年詔置守陵五戶春穛少牢【應先代陵寢每下詔申樵采禁至再三置守陵戶委逐處長史常切檢校罷任上歷太昊宛丘在陳炎帝長沙在潭黃帝橋山在上郡今坊州界髙陽臨河縣故城東髙辛頓丘城南臺陰城堯城陽谷林今鄆界舜九疑今永州界禹會稽今越縣女媧華州界各五戶春秋大牢諸處舊有祠廟者別祭享陵戶並近陵小戶除二稅外免雜徭隆平集云少牢】或云三皇之一也【見洞神部鄭注中敕省圖以伏羲女媧神農爲三皇云女媧修伏羲之道無所攺作故孔頴達謂大易興占之條不見有女媧難信】

贊曰

制度承庖彼女希迪主東方前虵後螭穆靈門爰瑞席圖上際九天下契黃壚川嶽效奇馨烈宏集道標萬物神化七十防鼇立極地平天成笙簧汔今載祀風陵

女皇氏題

甚矣天下之不可一日無王也太史公作史記世家侯室而紀皇王然而呂后項籍俱列本紀人皆疑之且以爲太史公壊編年之法以立紀傳予有以見太史公爲得聖人之意也夫春秋編年以王次春示天下不可一日無王也太史公不敢擬聖人而作經於是法外傳之體以爲紀表世家焉是編年之法也惠帝死孝文未立呂后爲政者八年今不紀則將屹然中絕其統邪知此則知太史公紀呂后之意矣班固作書吾不知其知是否也然亦紀呂后而不敢絀唐之舊史因之列武后於本紀歐陽子不知出此乃以爲春秋之法所以著其大惡而不隠此歐陽子之失言也聖人之作經隨事舉寔非以意而遇事是故五剛在禦而一陰得位則折以大有天地之義事則逆爾統在惠則紀惠統在呂則紀呂豈固曰婦人不得爲君吾不紀邪【惠帝立七年而史不紀政寔出於後也固乃立惠紀於呂后之前唐髙宗崩中宗卽位武后廢之及其反正史遂紀之武后之下範祖禹以爲春秋不王吳楚以存周室唐有天下武后烏得間之遂復中宗之年絀武氏之號此尢倍理不知周旣革號而易祚矣範華嶠之徒乃以謂後者配天作合前史錄外戚於末編非其義乃盡取諸後紀之斯無識矣不知何所見而紀耶】夷王崩厲王立無道三十有七年王流於彘宣王未立有共伯和者釋位以間王政蓋十有四年矣宣王有志而後效官共伯歸國故當時史氏以是十四年者系之號共和焉知此則知予紀女皇氏之意矣【有共和辧見發揮】嗟乎君子之制行至其窮則皆道之廢也后妃之賢不過俌佐君子求賢審官以贊其外而已成王幼不能踐阼周公相葆之以踐阼三母之賢不敢幹也自宣太后臨朝稱制而牝晨時播姁媮嬿婉違夫子者莫不以薦其口故宜都內人云古有女媧者亦不正是天子也特佐伏羲以定九州而已爾後世娘媼越出房闥防天下事者皆不得其正非俌昬主則抱持小兒以求肆豈知天地之義女卑於男也邪而學士之論不知出此亦難乎爲頌矣【武后時宮人李義山紀其事】或曰項籍與髙帝同時而王胡爲而著之紀曰是又所以爲編年也方秦之亡也籍旣自立割漢中以王髙祖而又挾義帝以令諸侯漢中之地非惟偏也而髙祖之王又出於籍籍方分王諸侯而髙祖固出其下是天下之勢在於籍也烏乎而不紀之故必待天下之一而後紀還於漢是編年之法也【雄云秦十五載而楚楚五載而漢五十載之際而天下三禪又曰秦楚爲天典命馬遷作史以楚繼秦列項於本紀是以有天下待之矣班固降之於傳蓋以其書主漢作爾而歐陽子論正統遂以其說爲非謂列羽爲紀此豈可法且以爲厲王后無君周公邵公爲政十四年而宣王立是周統嘗絕十四年而續故周史紀年謂之共和漢中衰莽簒立十五年而敗是漢統嘗絕十五年而續故漢史以其事作傳則統之絕何害誤矣夫統者謂天下不可一日無主也秦失其鹿勢已歸楚沛公以降悉聽命沛公𨿽先入關而不能有未幾羽屠咸陽殺子嬰是楚當紹秦矣固之傳羽固非史記之例若張衡劉知防謂後漢書宜爲更始立紀不知此總史之例二漢書卻不然也】𨿽然項籍實起羣盜其自爲稱曰西楚霸王而已列之本紀則誠過矣【義帝從牧羊爲羽所立遣將救趙滅秦首尾三年太史公宜爲之紀以繼秦而不紀者以羽實爲之而義帝之後無繼爾劉歆葛洪謂遷發憤著書列項羽於本紀以見居髙位者非關有徳則非矣昌邑王在位二十七日以過惡廢固無可言者然已爲君踐帝位而乃絀之與宗室同傳豈非以是爲貶而不知列之紀乃所以暴其過也厥後魏齊王芳廢歸藩中東昬廢帝奕宋前廢帝子業後廢帝昱齊帝郁林王海陵恭王東昬侯陳廢帝伯宗元魏廢帝卽西魏廢帝欽北齊廢帝因後唐廢帝從珂並以過惡廢皆列之紀蓋以其常踐位豈以久近論哉】予旣紀太昊與女媧見共工氏之爲以水紀事則旣攺正朔革制度矣固不可沒也因更傳共工以贅於太昊紀之末

共工氏傳

共工氏羲氏之代侯者也【世紀云女媧末有諸侯共工氏任智刑以彊霸而不王非也於時已有侯國】是曰康回【屈原云康回憑怒地東南傾王逸曰康回共工氏之名蓋康其國姓回其名爾】髦身朱發【歸藏啟筮云共工人面虵身朱髮】防狠明徳任智自神太昊氏沒俶亂天常竊保冀方【按淮南子覽防言伏羲之道但言往古之時四極廢九州裂天不兼覆地不周載云云於是女媧鏈五色石以補蒼天防鼇足以立四極殺黒龍以濟冀州積蘆灰以止淫水蒼天補四極正淫水涸冀州平唐表言共工氏有地在農之間是矣然以爲炎帝後則非也據古列子尹子皆先敍共工而及女媧至淮南本經乃以爲舜時共工振滔洪水薄空桑謬矣攷共工有三詳發揮補天辧】搶攘爲傑於是左槪介丘右矕終隆振滔洪水以薄空桑【空桑莘陜之間於女媧之都爲近故共工決水灌之欲以止之猶後世智伯梁武所爲者智伯曰吾乃今知水可以亡人之國不知共工氏之所爲也】寇劇於諸侯虐弱以逞爰以浮游爲卿【瑣語云晉平公夢朱熊窺其屏惡之而疾問於子產對曰昔共工之卿曰浮游敗於顓頊自沈於淮其色赤其言善笑其行善顧其狀如熊爲天王祟見之堂上則正天下者死見之堂下則邦人駭見之門則近臣憂見之庭則無傷今窺君之屏病而無傷其祭顓頊共工乎從其言而病間】自謂水徳故爲水紀官師制度皆以水名蓋乘時防起而失其紀是以後世不得議其世也【荀悅漢紀引劉子政父子之言謂五行之運以子承母伏羲氏木徳共工氏承之以水居於木火之間伯而不王公孫賈誼兒寛馬遷皆以秦在水徳漢據火以克之非也】方其君國也専以財利貿興有亡其取之也水處十七而陸處十三乘天勢以隘制天下而用不匱【見管子澤課倍差於陸產】迨其跋戶更復虐取任刑以逞人不堪命於是立兵仗聚亡義以姦天憲【韓子云共工之戰鐵銛矩者及乎敵鎧不堅者傷乎體兵仗鎧防已大備矣】専任浮游自聖其智以爲亡可臣者故官壙而國日亂民亡所附賢亡所從【見汲冢書及六韜】尙虞湛樂淫失其身猶欲憑怒傃其悍塞防防百川隳髙闉卑率方輿而潮陷之【天地成而聚於髙歸物於下子晉曰古之長民者不隳山不崇藪不防川不竇澤共工氏棄此道也云云見周語】行違皇幹諸福弗畀疾薦作而菑屢臻女媧氏戮之共工氏以亡【共工氏無霸名有辧見發揮祭法曰共工氏之霸九州也陸農師云皇而霸者也謂之霸入於器故也所謂共工氏者如此若伏羲氏襲气毋則全粹矣】凡四十有五載落有子不才終死爲厲【禮傳嵗時記等共工氏有不才子以冬至日死爲厲畏赤豆故作赤豆粥以禳之】

紀爲君傳爲臣路史之書豈故爲是防滕哉紀皇王所以尊天子也傳僭僞所以懲霸據也尊天子所以壹天下之統懲霸據所以著叛竊之罪統旣壹罪旣著則亂常犯上盜國賊民者不能一日遁形於地上矣齊桓晉文眾所共徳也孔子作春秋蓋甚貶之勤王而請隧則並沒其功爭入而無親書齊小白曽何間於州吁與無知乎狄泉盟王人河陽朝襄王防宰周公王世子豈徒載之空言哉亦竊取其義以爲人道之大經而已矣百嵗之後有孟軻氏者蓋知其統矣故曰孔子作春秋而亂臣賊子懼又曰仲尼之徒無道桓文之事予之路史宜有合於此者不可以弗察也元經何爲哉彼將以進退南北也而自拂其統也乃自比於春秋曰春秋元經於王道是輕重之權衡夫春秋所書彼善於此則有之矣而正統常在周也帝魏於太和之元則不知所以爲始絕宋於元徽之五則不得所以爲終是則宋魏之間正未嘗分也正未嘗分則統未嘗壹也乃自比於春秋邪吳楚僭王春秋屢抑以夷狄而有中國𨿽有大功必如桓文之予而實不予可也何至抗而帝之邪是故未覿先王之大道也未覿先王之大道而獨猥經百世區區於麟止獨何歟嗟乎法春秋而不知春秋豈惟王通哉使後世黖黖於正統之論而不得其正者皆通之咎也

路史卷十一

欽定四庫全書

路史卷十二

宋羅泌撰後紀三

禪通紀

炎帝

炎帝神農氏【農從防囪聲獘文作由古作�故呂春秋管法法皆云堯使稷爲田�之訛也農厚也籕作防洞靈經��皆滋於此】姓伊耆【一作祈世以爲堯姓非也熊安云伊耆氏卽神農詳詩禮正義集韻作帆云古天子號蓋誤當作阠】名軌【見春秋鉤命訣注】一曰石年【見春秋命歷序或作耳訛】是爲後帝皇君【見洞神部禮記正義云神農下爲地皇作耒耜播百谷】炎精之君也【乘火徳】母安登感神於常羊【春秋元命苞云少典妃安登遊於華陽有神童首感之於常羊生神子人面龍顏好耕是謂神農詩含神霧雲龍首顏似龍也此亦後世劉媼潘夫人之事爾常羊華陽之常陽也安登傳多作女登】生神農於列山之石室【卽烈山厲山也見荊州記水經賴山今江夏隋縣北界厲鄕村南重山也】生而九井出焉【荊記云井在山北重塹周之廣一頃二十畝內有地云神農宅神農所生神農旣育九井自穿舊言汲一井則八井震動寰宇記云縣北百里人不敢觸按今一穴大木木傍防人卽其處爲神農社年常祠之荊州圖言永陽縣西北二百三十厲鄕山東有石穴髙三十丈長二百丈謂之神農穴神農生此老子亦生於此故崔山瀨鄕記以爲老子教堂之故處】初少典氏取於有蟜氏是曰安登【有蟜國也世紀云神農母任姒有蟜氏女曰女登非也孰有一姓而任蟜兩國者蓋任姒乃帝魁之母世多以帝魁爲神農因合之爾】生子二人一爲黃帝之先襲少典氏一爲神農是爲炎帝【詳譜圖】炎帝長於薑水成爲姜姓【姜姓之祖也扶風姜陽鄭駁異義云炎帝姜姓太昊所賜黃帝姬姓炎帝所賜】其初國伊繼國耆故氏伊耆【伊卽伊尹之邦耆卽文王之所伐者猶陶唐然詳國名記】長八尺有七寸身而牛顚【願顚首今炎陵廟像正爲王者衣衮戴冕按太祖皇帝詔修先代帝王祠廟至百二十間以上令禮院立定配享功臣檢討儀相宜其有所據矣】龍顏而大唇懷成鈐戴玉理【命歷序云有神人名石耳蒼色大肩戴玉理注云日月淸有次序故神應和气以生之大唇一作大睂玉理一作玉英猶玉勝也】生三辰而能言五日而能行七朝而齒具三嵗而知稼穡般戲之事必於黍稷日於淇山之陽求其利民宜久食之谷而蓺之天感嘉生菽粟誕苓爰勤收拾剛壤地而時焉已則釐牟五子偕至【周書曰神農之時天雨粟神農取種之夫五穀未有不自天來者或曰天道逺神農后稷之事未必皆然詩言有相之道第以其翼翼油油若有相之者爾此不通之論天人之交何逺之有詳發揮雨防說】神農灼其可以養民也於是因天之時分地之利垡土防穢燒埩野以教天下播種嗣蓏之實而省殺生之敝始諸飲食烝民乃粒【梁武祠像碑云神農氏因宜教田辟土種谷以振萬民而管子謂神農教耕生谷以致民利陶景本艸序神農嘗艸以省殺生之】惟生亡徳咸若古政【形墳文】於是師於悉諸九靈學於老龍吉祖其髙矩以致於理【悉諸新序作悉老鄧姓辧作悉淸非九靈或云大成也莊子云妸何甘與神農同學於老龍吉或者以爲寓言非寔夫寓言者謂寓其理於言借事以寄吾之理爾非鑿空造端之說也】受火之瑞上承熒惑故以火紀時焉【神農之有天下伐邪防邪不可得而詳矣董仲舒繁露云神農氏之有天下與天地俱起乎其有所伐乎神農有所伐則可湯武有所伐則不可何也是以神農氏爲伐非邪】於是修火之利【管子云神農作種五穀於淇山之陽九州之人乃知谷食黃帝作鉆燧生火以熟腥臊民食之無玆之疾而天下化此正言炎燧攺火事字誤爲黃故下乃言黃帝之王童山竭澤云云可見】範金排貨以濟國用【班志云食貨興於神農之世而易明言神農氏聚天下之貨貨幣之來久矣故杜佑謂神農列於國以聚貨幣日中爲市以變有無竊攷前譜異布中有一種長二寸六分首廣寸六分有肉好無輪郭足間正圓面文六字背一字又一種長二寸四分上廣寸五分下寸七分首廣六分足間八寸重八銖有郭面七字縱橫神農幣也又不知年代品有一大錢圓徑寸五分重七銖好圓無輪郭狀如半兩銅色純赤左有�字鉤畫甚精神字也而董譜文有幔由一金佑所推知貨自神農以來有之不知已二三分金貨矣】因時變防以抑時疾以炮以燖以爲澧洛【醴酪也醴味似澧酪味似洛禮運言污尊抔飲謂神農時楊仲昌加籩議云神農時𨿽有黍稷猶未有酒醴後聖作爲醴酪猶存酒示不忘古儀酒正義亦云神農以上水爲元酒此不知何所見古史攷云始有燔炙裹肉燒之曰炮此燧人之世】謂木器液金器腥聖人飲於土而食於土於是大埏埴以爲器而人壽【陶冶之事始於燧人蓋有人事則有之若古聖人每創一事必盡其變而後已是故卦立則有貞悔占稽之事室立則有宮隅門墻之制谷藝而烹蒸杵銍之用興藥嘗而炮炙佐使之法起槌輪爲大輅之始兜帽爲軒冕之源燔豕爲柴望之濫觴土鼓乃雲門之拳石理勢之來事有必至此燧人出火而陶冶燔炮之事有不待於後世也黃帝內傳言黃帝始作陶蚩尢作冶呂春秋言昆吾始陶冶蓋廣之爾此類尢多宜考】官長師事悉以火紀故稱炎焉【世紀云以火承木位在南方主夏故謂炎帝關尹告列子云神農有炎之徳者通典云有火星之瑞也】肇迹列山故又以列山厲山爲氏【或作烈山厲山同按列厲與烈音本通垂帶如厲裂也故音爲裂趙都賦與越葉蜀賦亦與結葉詩栗烈葉卒嵗而校獵賦隆烈亦與內葉知古同也且厲山卽賴山故登眞隠決音薤字爲咸厲切蓋音如賴注者不知謂音小異誤矣開山圖云列山氏產山谷分布元气蓋卽厲山氏蔡墨曰列山氏炎帝也起於厲山者禮七祀太厲傷神也儀禮正義謂帝王之無後者至漢七祀無厲而有山神說者遂以爲厲山氏妄矣杜預又以烈山謂炎帝時諸侯劉已非之】預若天命正气節審寒暑以平早晚之期謂人之生太倉爲主而太倉谷爲主天下萬物亡以易於谷於是斵木爲耜揉木爲耒窮發跋艽野制畮淸甽分龍防而戒之耕然後六谷防以供粢盛而給軍國【漢書云神農之教帶甲百萬而無粟則不能守也兵書謂神農以石爲兵而帝亦嘗伐補遂則軍旅已備矣漢代猶有神農兵法一篇則兵武之事有不出於有巢太昊之時乎第年載遼邈有不得而詳乎爾】爰布國禁春夏所生不傷不害謹修地利以成萬物亡敚人所務而農得以順其時教之桑麻以爲布帛相土停居令人知所趍避乃命赤冀創捄鐵爲杵臼作耝耨錢鎛梋鬵井竈以濟萬民防刳以蒸以民始播食而不勝【赤冀卽赤糞赤糞若也一作赤制炎帝之臣與攝提諸稽元囂皆十二支神作糞者誤按易傳九事非必盡黃帝堯舜時呂春秋云赤糞作杵臼而新論以杵臼爲伏羲作黃帝內傳以爲黃帝作鉏耨鬴之類事始等始各不同有說別見】故爲政曰惟天生民惟君奉天惟食喪祭衣服教化一歸於政林林生人亡亂政典【此三墳書神農政興之言】又設教曰民爲邦本食爲民天農不正食不充民不正用不衷士丁壯而不耕則受其饑女當年而不織則當其寒不貴難得之貨不器無用之物是故耕不彊者亡以養其身織不力者莫以蓋其形有餘不足各歸其身是故亡十倍之賈倍稱之民士力耕而女力績力歸於上而功被於下嵗守十三三年與少半成嵗三十一而國有十一嵗之儲有以利下而不足以傷民乃制爲之數一谷不登損一谷谷之法十倍二谷不登損二谷谷之灋倍十蓰夷疏滿之亡食者與之塵亡種者貸之新農夫敬事力作故天毀地凶旱泆並作而亡有入於溝壑乞請者時其時以待天權也是以年谷順成衣食足而禮義興姦邪不作亡制令而人從【淮南子云神農無制令而人從唐虞有制令而無刑罰非無制令設而不用也故六韜云神農以爲賞在於成民之生然賞不施於民而天下化則非無制令矣】眾金貨通有亡【按神農貨曰一金則其爲幣已眾矣故董氏譜謂杜佑推貨自神農以來不知已二三分金貨也】列廛於國日中爲市致天下之民聚天下之貨交易而退各得其所而有亡於是俱興【耒耜之益臼杵之小過交易之噬嗑皆世之急務固不在連山易之後】神而化之使民宜之故天下號曰皇神農【南方火爲神明命歷序注云其教如神使民粒食故天下號皇神農禮含文嘉云神者信也農者濃也徳信濃厚若神故名神農】謂亂時不殖亂气作沴乃紀上元調气朔以端啟閟拂焄蒿辟屍隰以逃民害【神農書云冬至陰陽合精天地交遜天爲屍隰地爲不凍君爲不朝百官爲不親事不可出遊必有憂悔此復之商旅不行後不省方之事也隋志云神農分八節蓋定之也】三朝具於攝提七曜起於天關所謂太初歷也【神農之歷自曰太初非漢之太初也楊泉云疇昔神農始治農功正節气審寒溫以爲早晚之期故立歷名太史公曰神農以前尙矣漢使校歷淳於陵渠覆太初歷晦朔朢最密日月如合璧五星如連珠應劭云太初上元甲子夜半朔朝冬至日月五星俱起牽牛𨿽非漢太初然其法亦不大相逺】乃命司怪主卜巫咸巫陽主筮【見世紀外紀非商巫咸經有巫咸而郭氏巫咸山賦乃以爲帝堯之醫豈其職名哉】於是通其變以成天地之文極其數以定天下之象八八成卦以酬酢而佑神以通天下之志以定天下之業謂始萬物終萬物者莫盛乎艮艮東北之卦也故種艮以爲始所謂連山易也【艮前寅而後醜丑嵗之終寅嵗之始也萬物之終始也夫伏羲六十有四卦其名未著而神農之卦名又與今代爲異代弗之知陽豫遊徙之類連山卦也演孔圖云孔子修春秋九月而成卜之得陽豫之卦而史記始皇得壁言明年祖龍死不樂卜之卦得遊徙是矣世紀云夏人因炎帝曰連山禮言夏謂之連山夏人用之也陸佃雲長安人家有之其卦皆縱然北齊劉光伯常撰爲連山魯史記以應遺書之詔後亦敗矣世有連山三十卷者乃梁元帝之所撰】故亦曰連山氏【艮山也字音轉注列山者亦連山之轉邪然則連山以帝而名容可知也】謹時祀盡敬而不蘄喜挹春間焚封豨塊桴土鼓以致敬於鬼神而上下達矣【見莊子晉志杜子春云以瓦爲匡鄭注不從孔頴達云始諸飲食敬鬼神祭祀吉禮起於神農土鼓因於中古神農之器云】悼澆泊閔愚愗爰問於泰乙小子曰上古之人壽過百嵗後世不究天年而有殂落之咎獨何气使然邪小子曰天有九門中道最良乃稽太始說玉冊【素問大論岐伯言臣覽大始天元玉冊天之文冊气經於牛女戊巳分云云戊巳分者奎壁角軫天地之門戶也唐馬總意林云神農稽首再拜問於太一小子曰鑿井出泉五味煎煮口別生熟後乃食咀男女異利子識其父曽問上古之時人壽過百無殂落之咎獨何气之使邪太一小子曰天有九門中道最良日月行之名曰國皇字曰老人出見西方長生不死眾曜同光神農從其嘗藥以救人命玉冰云鬼臾區十世祖當神農之世說太始天元玉冊今按文有十二篇】磨唇鞭茇察色嘗艸木而正名之【小司馬史記云神農磨唇百艸是嘗又云帝以赭鞭鞭艸木按事載搜神記云神農赭鞭鞭百艸盡知其平毒寒溫之性臭味所主以播百谷故號神農皇帝楊炯藥圖序所謂神農旋赤鞭而毆毒者夫艸木之類𨿽則散殊然察其形色嗅其臭味自可別善惡堪作某藥可治某病固不待嘗而後知然聖人必逐一嘗啖制神鞭者蓋以重其事爾任述意云太原有神釜岡有神農嘗藥鼎又成陽山中有神農鞭藥處一曰神農亦名藥艸山中有紫陽觀云帝於此辧藥】審其平毒旌其燥寒察其畏惡辧其臣使釐而三之以養其性命而治病【上藥養命中藥養性下藥治病】一日之間而七十毒極含气也【傳記說同孔季彥獨以爲伏羲嘗艸木之可食者一日而七十毒世紀從之此亦陶氏序本艸謂神農畫八卦等爾】病正四百藥正三百六十有五著其本艸過數乃亂【見三墳書本艸中今本中白字者是神農本經者用者大驗世紀云神農著本艸四卷按漢紀𨿽及本艸而志無錄梁七錄始有之止三卷是故或謂古無其書非也昔樓防少誦一經本艸則漢世嘗有之特未廣爾】乃立方書【小史云神農方書靈樞云黃帝曰予私覽諸方則方書古有之故岐伯曰此上帝所祕先師傳之】命僦貸季理色脈對察和齊摩踵訰告以利天下而人得以繕其生【僦貸季岐伯祖之師理色脈者移精變气論云上古使僦貸季理色脈而通神明八素經雲天師對皇帝云我於僦貸季理色脈已二世矣】粵又制請雨之法蓋南置水掩髂埋胔以待天澤之至【見神農求雨書其說別出尸子云神農之理天下欲雨則雨五日爲行雨旬日谷雨旬五日爲時雨萬物咸利故曰神雨】赤松子者諸侯也移老襄城於是下之致爲雨師【神仙傳云赤松子服水玉神農時爲雨師教神農入火至昆山上王母石室隨風雨上下炎帝少女追之俱仙去及髙辛時復爲雨師列仙傳云赤松子輿者黃帝時啖百艸花不食穀至堯時爲木工舊傳謂黃帝師赤松或云帝嚳師之一云堯時爲官師猶火師龍師今道家有黃帝問赤松經而張良欲從赤松遊故代以爲仙赤松子迹在襄陽平陽或云石室非也有說別見】剸剸民食形盡悴而不顧【通經】每嵗陽月盍百種率萬民蠟戲於國中以報其嵗之成【建亥之月火伏而蟄畢農事終而始蠟祭也或云後世之文攷之郊特牲乃以周正非也周蠟以十二月蓋夏十月商之十一月晉以周十二月襲虞故宮之奇曰虞不臘矣月令以孟冬祈來年祠公社門閭臘先祖五祀蠟臘共月三代同之皇氏以爲三代皆以十二月亦非也】故祭司嗇山林川澤神示在位而主先嗇【蠟者合聚百物而索享之山川神示皆豫非止八神而所重者八以尢有功於田也先嗇司嗇所謂田畝神苖稼神者說者以神農爲先嗇後稷爲司嗇蓋自後世故禮傳謂豈有神農始蠟而自祭其身哉皇氏云神農伊耆一代總號其子孫有天下者始爲蠟祭其先祖造田者故籥師注以神農爲田主爲始造田謂之田祖先爲穡事謂之先穡神其農業故曰神農漢晉以來東耕悉祠先農如社儀北齊以上辛丁亥祠先神農氏則又爲先農矣故禮記以先農卽爲先嗇傳以先嗇爲田祖司嗇爲田畯據籥章樂田祖樂田畯也】享農及郵表畷禽獸貓虎水防昆虫【通典曰蠟之義自尹耆之代有之】而祝之曰土反其宅水歸其壑昆虫亡作艸木歸其澤【傳以爲神農蠟辭宜有傳宅澤皆音鐸】葦籥土鼓榛杖喪殺旣蠟而收民息已年不順成之方其蠟不通以謹民財也【蠟者嵗終勞農休息之祭也蠟與臘異有說別見】惟不順成則厭禮而婚條風至則合其亡夫家者以蕃其民是故淳鹵作而人民毓教化興行應如桴鼓耕桑得利而究年受福【孝經援神契云神農耕桑得利究年受福究窮也】乃命邢夭作扶梨之樂制丰年之詠以薦釐來是曰下謀【扶犁一作扶來卽伏羲之鳯來來犁古同音爾帝系譜云伏羲曰扶來神農曰扶梨蓋未達詳太昊紀】制雅琴度瑤瑟以保合大龢而閒民欲通其徳於神明同其龢於上下【曰瑤貴之也揚雄琴淸音云神農造琴以定神禁淫僻淮南子云神農之初作琴以歸神反望反其天心新論云神農爲琴七弦以通萬物而攷治亂而洽聞記乃云二十五弦說文世紀隋志小史通歷又皆以爲五弦非也按廣雅神農之琴長六尺六寸有六分然亦以爲五弦有說在發揮】於是神澧瀵嘉谷茁乃命屏封作穗書以同文攽令【禮含文嘉云神農修徳作耒耜地應之以醴泉書防云上黨羊頭山嘉禾八穟炎帝乃作穟書用攽時令亦見墨藪及韋氏字源澤之髙平北三十五里羊頭山也寰宇引山海經神農嘗五穀之所上有炎帝廟蓋郡國志也山今在上黨有神農城下有神農泉南帶太行右有散蓋今長子西南五十有神農井出羊頭小谷中九域志上黨有神農廟井又云隰州有谷城神農嘗五穀於此而上黨記廟西五十步石泉二所一淸一白甘美呼爲神農井風土記神農城在羊頭山上下有神農泉爲神農得嘉禾處地形志亦云得嘉谷之所太原禦覽屏封一作丙封】命白阜度地紀脈水道窬木方竹杭潢洋而有亡達【春秋元命苞云炎帝之臣曰怪義生白阜是圖地形禦覽以怪義爲白阜母名阜爲神農通水脈使不壅塞】遂甄四海紀地形逺山川林藪所至而正其制【蓋正九州之制錦帶書云神農甄四海故文選詩云神農更王軒轅承紀畫野分疆爰封眾子命歷序云有神人駕六龍出地輔號皇神農始立地形甄序四海逺近山川林藪所至東西九十萬里南北八十二萬里世紀云自天地設辟未有經界之制三皇尙矣諸子言神農王天下地東西九十萬里南北八十五萬里蓋所制裏於今有所不同者】於是辧方正位經土分域處賢以便勢於以相用而寄其慽近國地廣而逺彌小負海之邦率三在地【呂春秋云神農分國近國地廣逺國地愈小海上有十里之國與二十里也此特一聚落附庸采地爾以今觀之中華戶密緣海人稀而何以爲國哉三墳書气墳雲山气上聖人以安萬國夷攷其制蓋制應有萬且不應見於炎帝之後世言黃帝始創萬國謬矣說詳國名記】國土相望彘狗之聲相聞以大用小由中下外猶運指建瓴而王者以家焉乃課工定地爲之城池以守之【詳太昊紀注】後嵗省方觀民設教月省時攷終嵗獻功以時嘗谷祀於明堂【見淮南子及隋書宇文愷傳明堂之制有蓋而無四方風土不能襲燥濕不能傷遷延而入之以享上帝祀鬼神如此而已晏子所言下之燥濕不能及上之寒暑不能入土事不文木事不鏤以示人之制者故王禹偁有巢氏碑云猶賴伊耆儉於一時椽不用斵階無翦茨則知自神農矣或謂黃帝制屋廬始作明堂妄說移在賦祿書】補遂不防乃伐補遂而萬國定【庾肩吾云炎帝本卷領唐勛載允恭方傳來世盛尙且欲從戎是兵伐矣補遂二國見呂春秋蘇秦云神農伐補遂黃帝伐涿鹿而禽蚩尢堯伐驩兜舜伐三苗不絕三光之明不傷百姓之心有王術焉通典作輔遂非】爰崇郊祀封岱禪云以大報而天下治【封禪之典郊丘之制也其興亦已久矣故曰羲農之郊曰禪後代之所守也或以爲起於黃帝失之】襲九窽種九愸提挈形气而嫥捖乎剛朒以竅領天下是故萬物百族皆有經紀條理【許叔仲云竅法也�形也謂九天九地之形法嫥捖猶調和也】不以物之壞自成也不以人之卑自髙也不以遭時自利也一上一下而浮游乎萬物之祖故其民璞重端慤有善而亡惡【文子云智者無所施其巧勇者無所措其威】虛素以公希聲若退樂與政爲政樂與治爲治是故威厲而不試謂賞在於成民之生賞誠設矣然施於人而天下化謂政亡有棄法而成治法誠立矣然刑罰不施於人而俗善【見別本六韜淮南子云刑措而不用法省而不煩當此之時法寛刑緩囹圄空虛而天下一俗莫壊於姦心則旣有囹圄矣囹圄柴柵獄之始也】不忿爭而財足不勞形而成功因天地之資而與之龢同任賢使能故官利則而賢者歸是以天下共尊共富之【越絕書云神農不貪天下而天下共富之不以自智而貴於人而天下共尊之】懷其仁成之心神不越於胸中智不出於四域知其白守其黒是故求死而不得【還金丹訣云按黃帝內經神農知白守黒求死而不得注云知白守黒卽是合二性也】後其身而先外其身而存其神不國其鬼不神亡隅亡適而天下正南交北幽三危暘谷偎僾之人靡不戾止天不牟其道地不愛其寶故黃龍川泳丹渠先產風不鳴條雨不破剻亡紮瘥沈焙之惄防人猶劮窪尊臼飲竦身戴聽以陶乎至化惟亡共胥之怒而不聞王役之搖故人皆惡其死而尙其生是以唐堯敷言朕之比神農猶民之於鼂旦也而嵬說者猶以爲夫負妻戴以有天下是相率而爲僞者也惡足以言人道邪【尸子語按文子與淮南齊俗云神農之法曰丈夫丁壯不耕則天下有受其饑者婦人當年不織則天下有受其寒者故身親耕妻親織以爲天下先不過親耕躬蠶而已故曰神農黃帝竅領天下紀綱四時和調陰陽萬民莫不竦身而思戴聽而觀故治而不和言使萬物莫不注其耳目而六韜兩疑云三勸皆親六懷有常天下安樂和乃立王神農並耕天下太平謬矣】都於陳【今宛丘有陳城故陳國傳云太昊之虛或云神農亦居此酈元云今故城北有所謂羲神寔者其處也實者對虛之名天文旗中四星爲天市其中星多則實虛則耗神農所在人民常實非若虛砦朝實而暮虛也予以是知神農之去太昊爲不逺矣傳無炎帝之虛而紀載皆以爲都魯此謬認大庭爲神農故爾世紀云太昊都陳豫州之域西望方外東及明諸胡公之封神農氏亦都之是羲炎果同處然攷義炎之都似在陳倉太昊紀已詳之而世紀云又營曲阜故晉志云神農都陳又別營曲阜郡國志云自陳徙都於此昔大庭阪譙周云炎帝居大庭寰宇曲阜炎帝之虛皆相承之訛也】蓋宇於沙是爲長沙【攷神農之都宜在南方故顓帝之都在北益以知太昊之在東少昊之在西爲信第世逺紀略傳者亂不得其定其詳見後及國名記中】崩葬長沙茶鄕之尾是曰茶陵所謂天子墓者【郡國志云炎帝神農氏葬長沙長沙之尾東至江夏謂之沙羨今郡有萬里沙祠故曰長沙世紀云神農葬茶陵衡圖經云茶陵者所謂山谷生茶名也地有陵名者皆以古帝王之墓竟陵零陵江陵之類是矣炎陵今在麻陂林木茂密數里不可入石麟石土兩杉蒼然逾四十圍兩杉而上陵也前正兩紫金嶺丁未春予至焉寓人云年常有气出之今數載無矣所葬代云衣冠赤睂時人慮發掘夷之陵下龍潭傳石上古有銅碑陷入焉五行書云神農丁亥日死丁未日葬】有唐嘗奉祠焉【有唐代舊記】太祖撫運夢感見帝於是馳節夐求得諸南方爰卽貌祀時序隆三獻【廟在康樂鄕鹿原陂上干徳五年建太平興國中將事官覆舟憚險奏徙縣南隅廟有胡眞官殿云帝之從臣帝病告以當葬南方視旗所矗遇嶠卽止因葬於玆今中途嶠梁嶺也梁坑有轍迹淳熙十三年予請守臣劉淸之奏於陵近復置廟乞以陵前唐興敝寺爲之謂佛殿其中而炎帝殿乎其旁不惟不正而三五之時初未嘗有西方之教君從之卽命軍使成其事未竟而去】惡戲盛徳百世祀至神農亡以尙矣我宋火紀上協神農豈其苖裔邪何誰昔之夜神交萬載而乃丕揚於今日歟【事具孫冠大字碑】在治百四十有五祀【世紀外紀並百二十或云百四十】年百六十有八【元年甲戌】亦謂赤帝【仲舒繁露云堯以神農爲赤帝河圖言赤帝有女譌鐵飛之異而經亦有赤帝女女娃姜姓爲精衞在上黨發鳩山知爲炎帝云】其崩也天下之人爲之不將者七日【丹壺記】納承桑氏之子【漢書作桑水氏書傳多作奔水氏字轉失也吳起雲承桑之君修徳忘武以喪其國神宗黃帝神武祕略言有唐滅之唐太宗金鏡述惟作桑氏卽承桑也】子十有三人

贊曰

火徳開統連山感神謹修地利粒我烝民鞭茇嘗艸形神盡悴避隰調元以逃人害列廛聚貨吉蠲粢盛夷疏損谷禮義以興善俗化下均封便勢虛素以公威厲不試弗傷弗害受福耕桑日省月攷獻功明堂天不愛道其鬼不神盛徳不孤萬世同仁

濟世有道豈可與貪而躁者謀哉天下無常勢而時勢有通塞世固有利害而利害有淺深近而淺貪而躁者能知之利害之長而深非聖智有所不能悉也封建郡縣其事槪可見矣借以巨室俔【音顯又賢徧切譬也】之偃豬【音宴沃壤也】有十囩【音蕓】之籍其月舉亦博矣其課辧亦劇矣必委能囩率之將卒之儻來十鉗奴之爲利乎抑何如推囩之願民而甲之邪其忠主仁民經略久近固不同也知此則封建郡縣可得而議矣予嘗言之彊榦弱流天之道也封建之行也豈利一宗哉其於民俗尢所急焉者也是以先王世𨿽極治猶且漼然莫敢或後況亂世邪聖人之憂患莫非爲亂世計也苟上有明辟則封建而治郡縣而治上失其道則封建者亂郡縣者亡封建而民猶能存郡縣而四海累气事之深淺有間矣而昧者乃謂封建聖人之所不得已或又謂郡縣則主祚促而利於民談何易邪請毋多言而簡諭之王者奉天地法至公者也封建者天下之公也郡縣者一人之私也惟公也故人皆得遂其私惟私也是故公私俱廢士民兵政一切取苟且之術豈直越肥之視秦瘠耶又將剝之以自厚也郡縣若此而上之人猶欲冀俗之歸厚是何異於秉棁【音拙楗上撐拄】而招狗而栁鄕猶以爲公天下之端自秦始何不思之甚歟聖人之所慮固不在於彼也昔者鼂子請削七國而七國反逮夫主偃策行而列侯之坐酎除者百有六可謂罰非其罪矣而汔亡叛其勢異也惡戲自封建法廢而後世不見成康之俗君無世臣民無常主無惑乎道之卑也國家承平百年之間民物阜毓波夷夏海實超軼乎三代惟世變風移之事視之有愧則封建不行之所致也玆豈陋儒俗吏之所知哉日者漢唐𨿽稍封建然而因陋就簡事不稽古紀綱法制一無或備是顧得言封建邪玆其所以歷世紛紛傽偟救獘之不暇者豈封建之咎哉制之失其道也予觀神農之治天下甄四海建諸侯處賢以便勢胥用而平民近者國地廣而逺彌小負海有十里之侯若二十里者以大制上猶榦役由中下外如水建瓴是故上下得以相安而人皆惡死然後知賈顏之謨蓋亦善而未盡聖人之經國立法其慮世防患可謂至矣三代之所以長久此其效焉故曰三代之末尙有仁義六代之季盡矣不然揚子云豈識下於栁宗元而王仲淹豈見卑於李百藥乎彼宋祁興遞救之言尢爲可切厥【哂不出齒笑】也

路史卷十二﹤史部﹐別史類﹐路史﹥

欽定四庫全書

路史卷十三

宋羅泌撰後紀四

禪通紀

炎帝紀下

炎帝柱神農子也【魯語烈山氏之子柱內傳說同祭法云烈山氏之子曰農農官也卽爲柱】七歳有聖徳佐神農氏歷谸原銘百藥爰惎其人比梩定利芟芨及寒垈土時雨至則挾創乂以從事於疇殖百疏區百谷別其疏遫深耕聖作以興歳天均時而地均財於是神農之功廣而天下殷賑矣【眞源賦云神農有子年七歳有聖徳同歷名山辧其百藥辟田墾土興於谷帛化於市民無徵役】任公而不物任法而不守其餘以制其嗇故其人不佻不病民亾防事審時而權宜是以老幼安裏而無謝生之心滣西蕩河源東澹海滣南耀丹垠北汔幽虛莫不來享來咨來茹亦曰烈山氏【傳云烈山氏始爲稷謂柱】五帝以來稷之【昭公二十九年左氏云柱爲稷夏氏以上祀之周棄亦爲稷自商以來祀之所言者皆人神孝經援神契云社土地之主稷五穀之主俱土神而所主之功異所主旣異故其配亦異柱棄句龍苐配食爾】

說

炎帝慶甲帝柱之伯也自帝慶甲至帝臨書傳蔑記不得其攷

事固不可以槪論有顯然之是而世以爲非有皭然之非而世以爲是者神農有天下傳七十世而書傳止存八葉年眇記落固無足惑然運歷諸書復侜張爭詭其爲政之日而世交引以爲是【春秋命歷敍炎帝八世五百二十年古今通系年代歷世紀補史記外紀紹運紀運圖等並因乎此】眞誥有炎慶甲而國語烈山氏有子曰柱二者記並無有以今內簡炎氏爲世以十抴者亦七首於二帝然自是至帝臨汔亦無紀【楊長史手錄云炎慶甲古之炎帝也楊君受防書云今爲北大帝君隠居眞誥乃疑其爲神農又謂神農功髙無應而爲鬼帝當是黃帝所伐大庭氏稱炎帝者失之】夫古之有天下最長世者無神農若也故尸子曰神農七十世有天下豈每世賢哉牧民易也呂覧亦曰神農七十世有天下豈不足信如後世之書耶尸子之言記爲孔子然世猶以爲非宜乎士之不攷古也

炎帝臨【通歷代紀並作臨外紀復以臨魁爲神農子尢妄】

通系外紀以帝臨爲臨魁非也夫帝臨在帝承前【年代歷等】而帝魁乃在帝承之後【補史紀等】蓋自異代世本書言夙沙民叛以歸帝魁則非臨也惟諸歷紀炎帝八世故臨與帝魁遞爲存廢或合臨魁以爲一復有不知神農嘗有後代者則又以帝魁爲卽神農【如南都賦注等以帝魁爲神農名尢妄】而更以神農爲魁傀氏【潛夫論云炎帝身號魁隗帝堯碑作塊防陶潛云在炎帝帝魁之世獨砥修以自勤非帝臨也】嘻儒之無特操如此夫彼又烏知黃帝之元孫帝魁哉

炎帝承帝臨息也其政因民之仭發虛土監賈區儲偫廢舉以符其詭蓋五百而始收於是貢胥之灋行焉【神農書云承爲民賦二十而一按管子言共工氏之霸取民有法而神農亦有終歳獻貢之事賦貢之來久矣特神農教民稼而後有穀米之賦帝承爲之制爾】

說

炎帝魁【帝魁之後八世而爲楡罔升有魁岡其說非是】帝魁之立祗修自勤質沙氏始叛其大臣錮職而嘩誅臨之以罪而弗服其臣箕文諌之不聽殺之三卿朝而亾禮怒而拘焉嘩而弗加嘩卿貳質沙之民自攻其主以歸【質沙炎帝時侯者也世本世紀皆作夙沙亦見英賢錄文子作宿沙云宿沙民自攻其君歸神農氏說苑淮南子尹逸告成王曰桀紂之臣反讐桀紂而臣湯武夙沙之民自攻其主而歸神農呂覧亦以爲歸神農此特謂炎帝爾世本唐韻等言夙沙氏煮海爲鹽以爲炎帝之諸侯今安邑東南十里有鹽宗廟呂枕云宿沙氏煮鹽之神謂之鹽宗尊之也或以爲靈公之臣夙沙衛非也齊多此姓其後爾】

說

炎帝朙帝魁之子子也明生直

炎帝直直生釐是爲帝值

炎帝釐釐生居是爲帝來

說

炎帝居母曰聽訞承桑氏之子也【太平禦覧訞音妖生常林女子宜有镺音或作談作郯轉失也】炎居生節莖

婦人之賢亦有能世其聲者尢爲不恆有也夫世固有賢母眷其孫子而願授其孫若侄終以閒有家者杞蕩二姬爲子來逆原流益別惟其賢有以知之也昔者神農取於承桑氏矣至於炎居復納承桑氏后稷取於有駘氏矣至於泰王復納有駘氏此其子孫繁衍盛大豈偶然耶夫婦人倫之本也魯自惠公而上世取於宋桓公以降世取於齊非一日矣【所謂必齊之姜必宋之子】文姜何爲哉莊公世嫡而猶制使必取其黨抑果賢而合於禮耶齊女待年公齒晏矣而且牽惑姜氏至年六六不有內主以防不孝之域【聖人書子同生徒以見公之失婚爾若云喜其正則文武之生不書若云冡嫡則出姜之子不見於經】惡呼婦賢而世其聲誠爲不恆有哉

炎帝節莖節莖生克及戱

炎帝克【年代歷帝刻同余書皆作哀非古書克作扈又作繆爲哀爾】炎居生節莖節莖生戱戱生器【見山海經書傳釐後爲哀哀後爲楡岡失之按釐來互音故書傳多作帝來小司馬記釐生哀哀生克克生楡岡又以哀克爲二矣】

樂樂其所自生禮不防其本是故狐首丘魚肉之集於地而北行葬於北方北首三代之達禮也予防陵山拜靈丘徬徨重阜覿廬潛闥之竄其間者崔嵬隱約且二百所以傳信之神農有天下七十世若其妃後亞旅則有之矣方金戎犯順初原之氓防隴穿焉方中尸首防撮而腯黒綃單衣偃負穿中附旁惟銅鼎劍璽旣取掩之他日邑胥魁或新室匄其鼎榮焉燕合未旣而室燬鼎遂亾之而棄劍鼎者亦門滅【茶陵大姓老尹將爲予詳其事】嗟夫易墓非古也太公之封營丘比及五世皆反葬於周而文武周公猶反玷畢族葬合兆古之道也是何魯人長府之事予稽而切悲之夫長府昭公之所居也公之二十五年欲逐季氏居於長府九月戊戌伐季氏是故季氏惡公欲攺爲長府故閔騫曰仍舊貫如之何何必攺作以言長府自爾又何必攺作以自章其惡不韙哉此孔子之所以聞之而發言必有中之語蓋亦嘉其深中季氏隠也方昭公之出也平子禱於煬宮故九月立煬宮由此觀之則其欲攺爲長府意可知矣定公之元年公之防至自幹侯戊辰定公卽位季孫使役如闞公氏將溝焉榮駕鵞曰生不能事死又離之以自旌也縱子忍之後必或恥之季孫乃止問於駕鵞曰吾欲爲君謚使子孫知之對曰生不能事死又惡之以自旌將焉用之七月癸巳葬公於墓道南孔子爲司冦也乃溝而合之墓夫闞者魯羣公墓之所在也周代冡人掌公墓地必辧兆域而爲之圖先王中居昭穆左右凡諸侯以前卿大夫以後惟兵者不入兆域季孫惡其君乃溝絕其兆使之不得上同先君故孔子於是溝而合之以反於義族葬合兆自天子達由古然矣何惑乎炎墓之叢哉或曰周公蓋附其亦不詳於禮者歟

炎帝戱戱生器及小帝自慶甲以來疑年【古今通系系炎世在位之歷帝承六十年臨八十年明四十九年直四十五年來四十八年哀四十三年楡岡五十年小司馬史記乃有魁無臨而通鑑外紀神農後爲臨魁六十年帝承繼之帝承六年諸書不同世紀等不逾此夫神農七十世以炎黃之在位觀之不下數百千年而命歷敍等類以爲八世五百四十年此所以致傳記之紛紛且以炎黃爲世皆逾百載其子孫無一及於百年又皆上下於四五十間知其難據】炎帝器器生鉅及伯陵祝庸【山海經炎帝生鉅封又云器生祝庸】鉅爲黃帝師胙土命氏而爲封鉅夏有封父封文侯至周失國有封氏鉅氏巨氏封父氏富父氏【世本鄭大夫封父彌眞然代北是賁氏又爲河南封氏】伯陵爲黃帝臣封逢實始於齊【經云炎帝之孫伯陵左氏言齊之先逢伯陵是也故周語云太姜之侄伯陵之後逢公之所憑神而說者謂爲夏之諸侯非也蓋因晏子序爽鳩在其前耳太常禮書以伯陵爲伏羲孫髙頥碑以爲顓帝之苗俱失之妄】同吳權之妻何女緣婦孕三年生三子曰殳曰鼓曰延延始爲�【朝鮮記】殳戕後出臣堯【一云二人】鼓兌頭而【歸藏雲麗山氏之子鼓】與延同事是始樂風爲編鐘生靈恝靈恝生氐人【山海經云氐人能上下於天氐羗也記傳多作互艸書之繆】有逢氏蠭氏殳氏延氏氐氏齊氏【蠭非逢漢以來書爲蠭遂有之後漢氐人齊鐘畱魏孟觀擒氐帥齊萬年】祝庸爲黃帝司徒居於江水生術囂兌首方顚是襲土壌生條及勾龍條喜逺逰歲終而爲祖【禮記外傳荀彧傳注風俗通皆云共工之子修好逺逰爲祖神非】句龍爲后土【髙陽時蘄春月子山下有句龍廟無猛獸其居治也】能平九州是以社祀【湯旣勝夏欲遷其社不可以其功髙而不可易也故祭法內外傳言商初稷以棄代柱而句龍爲社不攺蓋後世水土之神功無及句龍者故湯不得而遷見後世祀之輕易】生垂及信信生誇父誇父以駛臣丹朱有句氏句龍氏【書作勾鄧姓書云近勾以諱攺從系或從金】垂臣髙辛爲堯共工不貴獨功葬不距之山【句龍生共工而傳記皆云共工生句龍蓋漢儒因山海經之誤失之不攷夫句龍臣髙陽而共工事堯孰有子先於父百五十年事髙陽者按經後云後生垂垂卽共工以知前者之誤脫爲信國語以四伯爲五官之後謂共工侵諸侯而自王祭法以爲伯九州者俱妄矣】生噎鳴是爲伯夷爲虞心呂且功於水封呂生嵗十二泰嶽襲呂余列申許堯代有許繇【泰嶽蓋長伯夷之子世謂卽伯夷始繆於伏氏按朝鮮記云伯夷生四嶽則泰嶽爲伯夷之子明矣故子晉云共工從孫四嶽佐之書咨四嶽僉曰言僉非一人也見書大傳伯夷之子爲西嶽或襲之爾太史公不應以四嶽爲一人韋昭以四嶽爲伯夷也】泰嶽生先龍先龍生氐氐乞姓【二氐異孔晁云今曰氐侯】湯革夏伐氐氐人來朝【白帖】其別爲靑白朒之三氐後有氏戎氐楊氐符氐氐數十白馬最大非無弋後者【齊書氐楊氐與符氐同出略陽漢世居仇池】周初復泰嶽後於申申伯入鄕而楚蝕其壌宣王開元舅申伯於謝【詩申伯畨畨旣入於謝命召伯定申伯之宅徹其土田在周之中世】後有宇氏申氏申叔氏申鮮氏謝氏射氏宇文氏大野氏【周賜北海公申徽爲宇文魏賜謝懿爲大野三輔錄云後漢末謝服以出徵不祥攺射威然元封已有射姓】呂侯爲穆王司冦訓夏贖刑後曰甫春秋初入於楚【或云入蔡按新蔡呂本並於楚王取申呂以爲賞田是也國語齊許申呂皆由泰姜宣王時呂始曰甫不與我戍甫是也】有呂氏旅氏呂相氏甫氏共氏龔氏藥羅氏【唐藥羅眞本呂姓爲回紇飬子因從其姓姓纂共龔爲共工氏後非】商周之際有呂渭字子牙敏而內智而動偶諸閼防諸侯而不用退居東海之濱及棄於室伏於玆泉【太公河內汲縣人史傳外紀等皆謂東海人因孟子失之按汲縣太公碑云昔崔爰爲汲令縣民會稽守杜宣白爰曰太公甫生於汲故居猶存君與髙國同宗之宜正其位乃立廟水經汲故城北三十有太公泉及廟故居也列仙傳冀州人釣於卞溪三年不獲比嫗曰止尙曰非爾知果獲大鯉得兵鈐腹中後葬無屍惟玉鈐薦棺卞溪卽磻溪在岐之虢縣然今汲北石夾谷水亦名磻溪書中侯云尙釣於渭濱魚腹得玉璜刻云姬受命呂佐之滋泉極淸冷在磻溪中按渭水至郁夷磻溪水注之水出南山玆谷激流注溪積成川太公釣此今曰凡谷石壁東南有石室云公所居流次平石兩跂膝存汲之溪勿信】四友與居文王見之呂遁陳以釣道遂成周業是爲太公望師尙父【望其後名書中矦云文王至磻溪太公釣於崖王趨拜曰切望七年今見光景遂變名曰望符子方外云太公渭釣隱溪五十六年矣不得一魚季連往見之太公望跽石隱崖不餌而釣仰詠俯吟及莫釋竿膝處成臼跗觸成路季連曰釣所以在魚無魚何釣公曰不見康王父之釣耶吾方之猶一日也或曰尙三入商朝三入周朝然後合有二說在發揮】成王封之營陵曰齊十五世小白伯於諸侯又若世而陳和移齊鐘鼎寶玉七百餘年後有丁牙丘尙左洴國晏賓平紀癸柴苑慶賀掌厲獻易竪氏是年欒防牽防靑管柯析其裔壬角望紹茶駱旗眀靈孝彥閭門栢亙威齊蓋鐸暢李【五十六苑亦作宛大夫艾孔卽裔欵暢見陳畱傳邴粲以唐諱攺李東觀記栢齊矦作伯支庻以爲氏姓辧云紹興二年以國諱攺亙明出孟明古人先字後名南史明僧紹傳云以名爲姓非也隋唐間有是光又稱齊後復爲齊氏見孔至雜錄】及子旗子雅子尾子防子嚢子剡子功子牽子淵子泉子幹子公公齊旗公牛公牽公翰母知祭公仲長諸兒士疆樂利齊季申鮮將其雝門東門東宮西宮南史邴意獨孤宇文東北西南四郭若左右子因之氏【復四十姓曰子曰公皆以王父字者非可妄加世有自號子劉子之類爲不知據西魏後周賜崔宣猷士謙忱皆爲宇文名至孫復周賜髙穎父賓爲獨孤至隋復又後魏賜晏氏爲髙氏】其以采者丙氏邴氏艾氏隰氏髙氏劇氏棠氏髙堂氏檀氏灌檀氏禚氏甗氏崔氏移氏若氏丁若氏陸氏大陸氏井氏百里氏西乞氏白乙氏余氏余丘氏虵丘氏【丁公嫡子季子遜國叔乙采於崔百里等氏出於井伯世以爲虞仲後妄穆天子與井公傳顏云井子牙後晉防虞執其大夫井伯奚媵於虞邑於百里也風俗通云髙徯采髙堂公子雍采於移後爲氏齊棠公姜姓故郭不娶之餘丘公族采漢有餘丘炳開元有餘欽皆音爲虵拾遺記有虵丘云西王玉母神異傳姚萇後虵氏宜出此】若閭丘鉏丘籍丘咸丘梁丘廩丘蒲盧盧蒲之氏【又三原盧氏本閭丘氏攺閭珣亦攺爲盧】宣氏子之孫封汲爲汲氏【或作伋非乃丁公之名姓書必謂公子伋封於汲兩引之可笑】徯封於盧爲盧氏徯氏柴氏【文公子髙之孫漢盧敖其後徯之裔孫恭仲柴孔子弟子字子羔後爲柴氏】其支於章者爲章氏鄣氏章仇氏申章氏赤章氏赤張氏【漢章弇始加仇氏開元十九年置先師太公廟命京兆功曹盧若虛錄太公之後姜呂尙齊髙盧柴慶國紀紹檀賀栢罕厲牽晏望獻易章謝丁申營浦采許蓋雍門東門子雅子尾子防子剡子功子牽公旗公牛盧蒲祭公閭丘仲長章仇等止四十八姓刻記禮部外郎崔宗之制銘廟門然多有非其後者敏按唐扶碑乃有三閭氏蔡氏吁氏之類皆失據】先是武王得泰嶽後文叔紹之許靈公徙葉悼公遷城父曰焦夷【昭九年書許遷於夷周紀謂武王封之焦非也昭十八年遷柝定四年遷容城】二十有四世鄭防之【定六年防吉防許以許男歸一作斯蘧然哀元年許男與楚圍蔡蓋國防而君在說者以爲復立之非矣】有許氏氏叔氏凾氏禮氏容成氏錫我氏買氏止氏焦氏譙氏嶽氏文氏苴氏苴人氏【亳之譙卽焦也故譙敏碑引譙貢唐李利渉定譙氏出姬姓故或謂不出炎帝而出於曹按曹伯陽𨿽防焦未嘗居之玆又大妄】小帝少也佚名蓋爲政日淺者自慶甲徠俱兆茶陵【今陵山尙存二百餘墳蓋妃後親宗子屬在焉】

魯僖公二十有四年防王出居於鄭文公三年王子虎卒求之於例則皆曰王臣謂春秋所書王臣之卒者三尹氏紀世卿之禍劉眷存定難之功而子虎之義不眀見於天下其所以言王臣又自不得其說左氏說者旣以爲翟泉同盟之王人而公谷氏且以爲防葬之叔服夫王臣之來防葬同盟眾矣何獨子虎而且指之爲叔服哉此惑於左氏晉文公己定防王之說而臆之也王子虎周之居守者也夫春秋始書天王出居後四年五月書公朝於王所冬天王狩於河陽公朝於王所【時諸侯防溫以勤王因以傍狩公朝王所而衛不防故執之歸之於京師者歸王子虎此王命也故曰歸之於緩辭與曹伯異昔未之究】文公八年書天王崩未嘗書入也王猛居皇敬王居翟泉此圻內境而其入也猶切書之天下之主也鄭他國也亦旣逺而戒矣孰有入不書哉【京師不必成周成周不必王城成周都之別所至王城然後入其城說者多不悉】納天子定王室是乃人臣之極勲而顧蔑紀何以春秋爲然則防王未始入也未始入則何居狩鄭寄也踐土之防鄭地也朝書王所則猶在鄭矣【會於溫因以天王至河陽故公朝於王所踐土未嘗書天王而朝王所故三傳以爲王在而不書爲晉侯諱必致天子至於再而後書狩以罪之是一致天子不爲罪也其妄若此不知踐土之防正以天王在鄭爲之天王寔不在防】千金之家三錢之府不可一日虛也文之八年王之在外十三年矣而君不立顧不有居守者乎然則居守非王子而誰與由此觀之虎之居守可知矣王猛居皇王猛入於王城此以宜爲王也而其卒也書王子猛未正乎其位也未正其位而以王子猛書則王子虎之書卒又可知矣子虎書卒益以信防王之未入也以王子大居守厥任亦已重矣任重者其禮異是故其卒必登於防非王臣比也烏乎聖人之慮天下亦深而示其後世也亦至矣西孛東狩必三書而後巳予旣誦之而王之居外亦三書而後已出而不入其事亦已眀矣而或且疑焉至謂不能乎母而絕之日何妄耶【或曰天子無出禮然其寔則與諸侯分土而守出乎其守則與諸侯之奔者無異不然圻者天子之閫也皇翟圻內故不書出鄭越圻外出乎閫也𨿽然王子瑕之奔晉王子朝之奔楚出其閫矣而不書出周公奔晉瑕朝等也而以出書周公有官守瑕朝無官守也是又不可不辧】𨿽然後世學士將復防其間玆予之所深憂而過計者魯公居幹侯猶王居鄭也而於嵗首必書公在幹侯比其沒也必曰公薨於幹侯以是例凖則凡年首必書天王在鄭及其隕也亦必書曰王崩於鄭而且不有則王其入矣玆益不然【句】也之與以相去千里周公魯公似矣而大殊也鄭𨿽圻外猶吾之鄭而幹侯晉非吾境也惟其不入則明在鄭矣又豈詳魯而略周哉嗟乎聖人不作聲謂過情諸侯而不謚則見謂今王【戰國以上】天子而防出則謂之少帝【漢魏上下】魏收所述且至以少帝目平陽事靡憲章乃頻於是小帝之謂其亦孺帝之倅爲政無幾如後世攜王哀王之等者與

炎帝參盧是曰楡岡居空桑【按世紀空桑爲陳畱故歸藏啟筮云蚩尢伐空桑帝所居也】政束急務乘人而鬭其防於是諸侯攜防乃分正二卿命蚩尢宇於小顥以臨西方司百工【二卿殆猶二伯者】徳不能禦蚩尢產亂逐帝而居於涿鹿頓防一怒並吞亾親黃帝時爲有熊氏實懋聖徳諸侯利賓之參盧大懼設防於熊黃帝乃曁力牧神皇風後鄧伯溫之徒及蚩尢氏轉戰執蚩尢而誅之於是四方之侯爭辧者賔祭於熊爰代炎輝是爲黃帝乃封參盧於路【亦作露路今茶陵軍露水鄕有露水山髙與衡山等初封蓋在此元和姓纂云黃帝封楡岡支子於路】而崇炎帝之祀於陳【黃帝所崇宜在陳蒼故秦靈公於吳陽作下畤祠炎帝上畤祠黃帝皇甫謐以爲宛丘未的】路露也潞是後繁於河之北東商周別爲赤白之狄狄歷廧咎臯落九州之戎【王符云炎帝後姜戎伊洛陸渾也故戎子駒支曰謂我諸戎四嶽之後楊櫃泉臯吾離等皆是也宣子謂駒支曰昔秦人廹逐乃祖吾離於州吾離來歸惠公與之田居伊川陸渾與允姓陰戎各別平王之末渭首有狄防邽兾之戎涇北有義渠戎洛川有大荔戎渭南有驪戎潁首有蠻氏戎伊洛有楊櫃泉臯之戎義渠大荔驪戎爲少昊後他皆姜姓鄭樵猶以九州戎爲陰戎駒支居魯南鄙疏矣按僖二十二年泰晉遷陸渾戎於伊川惠公與之南鄙之田三十三年卒以敗秦於殽昭九年晉梁西率以伐賴周人辭於晉曰伯父惠公歸自秦誘以來使逼我郊旬者也十七年荀吳伐之陸渾子奔楚遂有其地非允戎也續漢書渭羗出三苗者爲姜姓亦非】有隗氏狄氏落氏臯落氏戎氏戎子氏【齊靈妾戎子】袁紇氏斛律氏觧批氏烏防氏紇骨氏壹利吐氏異其斥氏【狄歷氏爲敕勒紇骨烏防薛延陀等皆是延陀姓壹利吐氏】回紇九姓【一回紇二僕固三渾四防曳固卽防野古也五同羅六思結七契苾唐神著八阿思布九骨侖屋骨思天寶後始列貞元以咸安公主攺爲鶻】髙車十二族其衍也【泣伏利氏叱盧氏乙旃氏大連氏窟賀伏氏達薄於氏阿侖氏莫允氏俟分氏副伏羅氏乞袁氏布叔沛氏也東魏北夷傳及北史云髙古赤狄余種初號狄歷北曰勅勒諸夏以爲髙車車髙丈餘丁零種有狄氏等六氏及十二姓】潞子嬰兒甲氏防吁姜路之餘晉防之後有潞氏路氏路中氏露氏甲氏楡氏【諸露惟姜世以爲皆隗姓非也按狄爲隗昔狄人伐廧咎如獲二隗防王以狄伐鄭徳之立其女隗氏則赤狄亦隗氏當時見傳者五曰東山臯落氏曰廧臯如曰甲氏曰潞氏曰畱吁鐸辰皆赤狄也惟甲潞臯落則以部爲氏】伊列舟駱淳戱怡向州薄甘隋紀皆姜國也禹有天下封怡以紹列山是爲黙臺【荘注文列卽賴】成湯之初析之離支是爲孤竹【卽觚竹離支卽零支元年三月丙寅封】西伯之興有允及致老矣而歸俌之未至西伯薨武急伐商叩諫不及義棄周祿北之止陽上俾摩子難之逮聞淑媛之言遂擿薇終焉是爲伯夷叔齊【二子祠墓在蒲阪首陽山首陽靁首也事著不疑二子之來事詳呂氏書當時何有叩馬之事譙史攷云夷齊采薇有婦人難之故劉孝標有夷齊斃媛之事而黃庭堅謂無餓死之事列士傳云夷齊之諫周公曰義士王欲以爲左相去之王摩予往難之遂不食事有信不信類林以爲棄薇不食有白鹿乳之韓非以爲武王遜以天下而不受有說見餘論】先是齊嫡而夷長父初欲立夷不可初薨夷齊偕防去之北海之濵於是憑立【論語防云伯夷叔齊義遜龍舉孔叢注云夷齊墨臺初之二子也按允字公信伯夷也致字公逺叔齊也夷齊爲謚春秋少陽篇允字公信智字公逺不同今北海有孤山九域志引孟子隱居北海濱卽此父初字子朝見韓詩外傳】故孔子曰伯夷叔齊不念舊惡怨是用希又曰求仁而得仁又何怨嗟乎適世暴亂而道不行能亾怨乎防天下之不善去之海濱放於義以俟其淸則其怨亦希矣一防而獲其親安其弟美其身求仁得仁夫又何怨之有【有論在發揮】憑世其國定王之十一年辭於齊【憑夷齊之弟烈士傳云異母弟伯僚是也漢光和元年柳城岸壊遼守虞翻夢人曰予伯夷之弟孤竹君之子也遼海見漂旦往視之有浮棺屍絳衣露冠者葬之捜神記曰見浮棺破之而語破者尋死民有𦇤褓視者皆無病而死此其異者】有竹氏笁氏孤竹氏孤氏墨氏墨臺氏黙怡氏怡氏臺氏【周書怡峯傳云出於墨臺廼黙怡也又東莞竹氏後漢樅陽侯竹晏後報怨不攺姓加二以存夷齊而遷於莒侍中笁其孫也夜郎竹初宜亦本此範史乃有剖竹得兒之說若姓纂竹出天竺俱妄】伊耆之國堯之母家下及湯代有伊摯以本味進爲之左相是爲保衡伊尹尹丰上而兌下僂黒下聲鉤深本艸妙逹湯液有伊秩氏耆氏伊耆氏尹氏伊祈氏阿氏衡伯氏衡氏【阿氏衡伯氏見風俗通衡方碑云尹稱阿衡因氏英賢傳又有空桑氏妄也○夫去亳適夏五就湯桀此事之難非聖人有不能彼以爲爲湯作間者戰國之士私意也世紀謂爲湯妻有莘氏之媵臣以見紀年以爲交於妹喜而遂以間夏俱不足信有說在發揮】紀侯以道事齊不得免乃大去而俾季奉酅入於齊有紀氏郱氏裂氏嶲氏鄣氏【紀侯譛齊哀公於周莊公四年齊防復九世之讐防紀紀侯義不下齊不忍�其民乃去其國子孫因氏有復讐說】淳於不復有淳氏淳於氏於氏【於同唐憲宗諱爲於氏】甘夏防之州防之舟駘戱薄至周尢在列賴則楚防之矣後各以國令氏【戲露薄見潛夫論】姜之又有列氏厲氏麗氏巫氏神氏靈氏農氏誇氏節氏烈氏藥氏山氏鄒屠氏【風俗通山氏烈山氏後漢有神曜出神農農氏見姓源】戎子遁朔野有葛烏釋世長鮮卑又以俟斤俟汾渝汾嗣汾俟畿爲氏【或云神農旣防子孫遁居北方鮮卑呼艸爲俟汾以其嘗艸功號俟汾氏或以葛烏菟爲南單於之裔非】俟汾者藥也則又爲宇文氏宇氏普氏俟豆氏【後周書云炎帝裔孫普四狩得王璽三紐有文曰皇帝以爲天授俗謂天子爲宇文因氏焉按普四生莫那自陰山徙遼西謚獻侯生可地汗莫何單二闈地西出玉門孫普撥普撥五世孫俟豆歸稱大單於爲慕容晃所防六子長阿若彥後魏都牧主安定侯徙代生系系生韜韜生泰是爲周太祖俟豆歸從其主亦號宇文氏世爲魏沃野鎭軍主化及祖也】庫莫奚氏費乜頭氏阿防氏莫賀弗氏李氏【宇文之別後分五部有辱紇主莫賀弗等阿會五部爲盛士及先野頭氏費乜頭臣突厥元和三年賜奚首領索低爲李氏】

蚩尢傳【附】

阪泉氏【周書阪泉氏用兵無已而亾記爲蚩尢】蚩尢【集韻作蚩蚘從防謬】姜姓炎帝之裔也【陰經遁甲云蚩尢者炎帝之後與少昊治西方之金故祭蚩尢文云將軍敢以牲牢祭爾炎帝之裔蚩尢之神蚩尢出於炎帝代弗知也】兄弟八十人【河圗云八十一人或云七十有二人非】蚩尢防首虎卷八肱八趾【見歸藏啟筮蚩尢虎捲威文立兵見春秋元命苞】好兵而喜亂隳黨崇讐惽欲亾猒惟作五虐之刑延於平民防不冦賊防義姦宄敓攘矯防【書云蚩尢惟始作亂延及於平民惟作五虐之刑曰法刑統陰雲尢性酷毒作五虐之刑謂車裂焼銅柱使抱及防之之類】發葛盧雝狐之金啟九冶作兵刑劍撥劍撥作而嵗之諸侯相兼者二十一【管子云葛盧山發而出水金從之蚩尢受而制劍鎧矛戟是嵗諸侯相兼者九雝狐山發而出水金從之蚩尢受而制爲雝狐之防狐父之戈是嵗諸侯相兼者十有二天下頓戟一怒伏屍滿野世本皆云蚩尢作五兵戈矛防酋矛夷矛黃帝誅之涿鹿之野而三朝記哀公問曰蚩尢作兵歟子曰蚩尢庶人之貪者反利無義以防厥身何兵之能作歟民皆生也故呂氏云蚩尢非作兵利其械也未有蚩尢之時民固剝林木以戰矣越絕書云神農以石爲兵黃帝以玉禹以銅鉄繆也】帝楡岡立諸侯防胥伐虐弱【周書嘗麥云赤帝】乃分正二卿命蚩尢宇於小顥以臨西方【周書作四方黃庭堅云當作西方蓋爲方伯】司百工徳不能馭蚩尢產亂出羊水登九淖【上黨羊頭山水】以伐空桑逐帝而居於濁鹿【卽涿鹿地記濁鹿有凶黎丘今幽州懷戎有涿鹿山下有涿鹿城涿水出焉卽縣冡山美頡山有泉廣百步深無底四時一色古之阪泉城東二百步泉上有黃帝祠西一里爲涿鹿城大康地記阪泉蚩尢泉自二處魏土地記云涿鹿城東南六里蚩尢城泉水淵而不流霖雨則注阪泉亂流東北入涿水周書又作濁鹿】興封禪號炎帝【蚩尢炎帝之後恃親彊恣逐帝而自立簒號炎帝鄧展謂神農後子孫亦稱炎帝而登封者故史言炎帝欲侵陵諸侯大戴禮言黃帝與赤帝戰於阪泉之野後周書云炎帝爲黃帝所防文子亦謂赤帝爲火災故黃帝禽之皆謂蚩尢而書傳舉以爲楡岡失之集仙錄云言黃帝克楡罡於阪泉黃帝非與楡罡戰也至世紀遂謂黃帝與神農戰而炎帝克蚩尢非也陸徳明云神農後第八帝曰楡罡時蚩尢彊與罡爭王逐楡罡罡與黃帝合謀擊殺蚩尢此得之】乃驅防兩興雲霧祈風雨以肆志於諸侯【傳記黃帝以車戰蚩尢以騎戰蚩尢作霧黃帝作指南車通典云蚩尢氏帥魑魅與黃帝戰於涿鹿帝命吹角作龍吟以禦之】頓防一怒並吞亡親九隅亾遺文亾所立智士寒心參盧於是與諸侯委命於有熊氏有熊於是曁力牧神皇厲兵稱旅順殺气以振兵法文昌而命將熊羆貔貅以爲前行雕鶡雁鸇以爲旗幟【列子熊羆貔貅言勇鋭之士雕鶡雁鸇亦旗之所繪如曲禮所言前朱雀後武左靑龍右白虎謂前旗後旐左旂右旗而招揺在上謂太常斗居中以正四方耳兵法止則植五午地以朱雀酉地白獸子地武卯地靑龍中央招揺何裔云言如鳥之翔如蛇之毒龍之騰虎之奮無能敵也注以此四獸爲軍陣非也】士旣成矣逮蚩尢逆筮之巫咸曰果哉而有咎【歸藏雲將戰筮之�晉侯將勤王卜偃筮之遇黃帝戰於阪泉之兆時遇大有之暌或者是也正義云卜遇黃帝吉兆是戰克也筮得大有是天享也】乃率風後鄧伯溫之徒及尢嘬兵濁鹿之山【郡縣誌濁鹿城在修武東北二十三山陽公所居】三年九戰而城不下問之五胥乃設五旗五軍具四面攻之三日而後得志【女戰經云帝與蚩尢戰九戰九不勝引歸泰山三日夜霧帝仰天而嘆遇女授以兵符又女兵法云攻之三年城不下得術士五胥問之胥曰是城中之將白色商音帝之始攻得無以秋之東方行乎今皇帝爲人蒼色角音此雄軍也請以戰爲帝曰爲之若何曰請攻三日城必下其中黃直曰帝積三年而攻不下何三日也曰不如言以罪法論乃設五旗五軍已具四面攻之三日城果下封之世不絕】傳戰執尢於中冀而誅之爰謂之解【今之解州寰宇記云蚩尢之封域有塩池之利故絳之塩也王冰黃帝經序云其血化爲鹵今之解池是也方百二十里鹵色正赤故俗呼解池爲蚩尢血其中有一甘泉得之鹵乃成泉北一水曰巫咸河其水入澤則鹵不復結一曰堯稍水俗作巫咸非也中冀見周書嘗麥冀州也解州本解縣天授二析虞鄕置幹祐李守貞反鄭元昭奏置州禦之】以甲兵釋怒用大政順天思敍紀於太常用名之曰絕轡之野【尢始亂在幽州其死在兾山海經等言黃帝命應龍攻蚩尢於冀州之野殺之啟筮云蚩尢出自羊水八肱八趾疏首登九淖以伐空桑黃帝殺之於靑丘書傳皆言殺之涿鹿之野誤也尙書刑徳攷云涿鹿者竿人頭也黃帝殺之涿鹿之野身首異處故別葬豈竿其首於涿鹿地乎】身首異處【今正冡在臨河壽張而肩髀冡在鉅野縣東北九里髙三丈皇覧墓記云蚩尢在壽張縣闞鄕城中髙七尺常以十月祠之有赤气出亙天如匹練謂之蚩尢旗肩髀冡在山陽郡鉅野縣十三州誌云重聚大小與闞冡等寰宇記云濟之鉅野有蚩尢墓乃肩髀冡今鄆之壽張有蚩尢冢祠】以故後代聖人著其像於尊彛以爲貪戒【蚩尢天符之神狀類不常三代彛器多著蚩尢之像爲貪虐者之戒其狀率爲獸形傳以肉翅蓋始於黃帝龍魚河圗云黃帝之初有蚩尢氏兄弟七十二人銅頭鉄額食沙石制五兵之器變化雲霧演義云漢武時太原有蚩尢神畫見足虵首疾其里人遂立祠齊魏間太原村落中祭蚩尢神尙不用牛頭述異記冀州有蚩尢神俗謂蚩尢人身牛蹄四目六首涿鹿間往往掘得髑髏如銅鉄蚩尢骨也齊梁間尙有蚩尢齒長二寸堅不可碎秦漢間說蚩尢牛耳鬢如劍防有角與軒轅闘以角觸人人不能何兾州舊樂名蚩尢戱其人兩兩三三戴角而相觸卽角觝之制】由其威械故貊焉【貊祭蚩尢詳禮書九十一方漢祖徇沛爲沛公則祠黃帝祭蚩尢於沛廷釁鼓旗後立祠長安置祠官宣帝乃立祠於壽良史記言尢能徵召風雨而記志尢說多異龍魚河圗等至謂尢亂黃帝仁義不能禁尢沒天下復擾帝乃畫尢像以威天下天下咸謂尢不死乃服妄矣】後有蚩氏貪必敗虐必敗淫奢必敗不忠必敗賊必敗而昬懦不與焉方夫事之渙也常若有利有不利族而觀之固未有不敗者吾行年四十所閱載籍數十百千萬卷所見所聞若所傳聞眾矣自黃帝以來貪如蚩尢如龔工如蜀王盜跖虐如桀紂如秦皇如髙緯劉鋹淫如丹朱如東昏隋煬奢如秦虎如蜀昶崇愷賊如莽卓布安史巢泚不忠如趙髙王莽恭顯京卞幾千百軰矣而一身一首汔未見全保者是非其必敗耶嗟乎爲善與爲惡等用心作僞與作徳均致力彼作僞而至於小人爲惡而至於賊殺豈有他哉不過祈飽防爾君子何嘗不衣食耶堯桀同飽顏跖同暖是故無二道也彼以丰而亾此以約而長由此語之桀跖之丰固不若堯顏之約而樂也富貴者人之所欲也而聖人者常以不得已而後居之故其有爲也必推己之有餘以善於人而不竭人之有以奉於己是故勞心以治人盡神以及物其任愈重其憂愈大遜許繇遜四嶽蓋未以位爲樂也天下之人見其有憂而無樂知其憂之爲已也於是爲之儀衞以榮之爲之輿服以尊之輿服成儀衞作而聖人之所以爲聖人者亦猶是也聖人何加損焉柰何繼世乘其基業不知其憂之不得已而乃紛紛從事於末侈輿服盛儀衞崇防榭而誇子女窮日卜夜上不思所以紹其業下不思有以保其樂庸夫妄卒覷其儀衞之都輿服之姣也於是盡盡然羣起其後以簒奪之而事始擾矣易曰負且乘致冦至子曰負也者小人之事也乘也者君子之器也小人而乘君子之器盜斯奪之矣上嫚下暴盜斯伐之矣夫盜之處心非有經世之具也非有爲仁之方也跳梁防戶亦不過祈飽防圖自肆於一日而已故其所覬曽未轉盼而禍敗已隨之矣嗚呼爲善作徳必有餘慶爲惡作僞必有餘殃此天之定理也蚩尢天之戾气也其威力與天通矣徒以貪殘且猶不免於戮而況其降者乎然則貪淫賊虐不忠狂之徒顧何規於後而猶囂囂以犯於惡不韙自棄於人類也耶

帝柱

老子曰民不畏死柰之何以死懼之刑法以治盜賊法令滋章盜賊多有何者民窮則不畏死法令奚施焉今有二舟一實而一虛相薄於中流虛者恃其無傷也盛闘而俱覆焉今天下剽掠者莫非虛舟也而法令奚施焉是以先王之時民以裏居田以井授翹農抑末所以處之者至矣凶年饑嵗爲之荒政以聚之散利薄徵緩刑弛力使之家給人足豈復有盛鬭之患哉剝之象曰君子以厚下安宅必厚下者固所以安其宅下不厚則宅不安宅不安者剝之道也孔子嘗言刻覈太至必有不肖之心應之昔者大安歸賦雜調十五石盜賊起文成將與除之毛法仁以爲軍國資用去之弗可賴帝不惑卒遂蠲削曰使地利無窮民力不匱百姓有餘吾誰而與不足於是賦調輕淸而民復厚開皇之間曽未幾何常賦益輕而藏府以益積是知哀公有年饑不足之問而有子有盍徹之對爲見逺矣於時之人猶以爲異蓋不知百姓旣足君是以足百姓旣足天下尙何更得虛舟之有

帝承

非利仁之事前日未起不可從我始寓人以徇而有殱良之慘二十收一而有率扉之苛殱良而後輕殺臣民之怨深【繆公從死者百七十有七人始皇死後宮無子者盡徇】率扉而後委棄山海之命易【漢武告緡算舟車戶口減半隋焬頭防箕斂道路暴骨徳宗括商稅間架人多山海】古人有言始作俑者其無後乎塗車芻靈自昔有之而必曰無後者爲其象人而用之也其曰無後者甚疾之之辭也【雄曰俑哉俑哉奚食而已哉韓昌黎俑作踴踴言刑貴則踴象人足而用之李翺云始爲肉刑者仲尼猶疾之況坐視饑民之死乎蓋以踴指一刑而言之周官有象人或說爲俑安石非之】損下益上損上益下此天地之定理也生老病死此人之定數人萌財晦此天地之定數也川竭穀虛丘夷淵實固未有利於此而不害於彼者黃食澤乳豈能益人之數哉伐其壽以彊其欲而已予悲其欲則暫彊而壽則闇摍矣用其二而民有歉用其三而父子離正恐其歉不待於二離不必於三也人而言曰吾能生財斂不及民而用度足夫誰欺昔者楚靈爲章華之防伍舉諌曰君民者將民之與處民實瘠矣君安得肥唐明皇旣以韓休爲相而無一朝之驩或請去之帝曰吾𨿽苦瘠天下肥矣故孔子曰未有子富而父貧者知夫此則知損益之道矣予旣玩易而妄論夫財矣今又於帝柱帝承而再三者誠以民事之爲重矣春秋書初稅畮用田賦皆重其首爲民害爾帝柱之裔則大矣而帝承之伷世不得而聞之玆予之所甚惑也

帝魁

夫勢之去未有不先敗其本者也國之將亡必出將亾之事人之將死必形將死之爲昔武王之說詩曰支支之言曰天之所支不可壞也而其所壞亦不可支也支壞壞支其名曰逆天有不亾乎箕文之於質沙支壞也質沙之於箕文壊支也是以箕文見殺質沙卒亾其能免夫子華子曰厚而不博敬守一事正性是喜而務成一能盡能旣成四夷乃平惟彼天符不周而周此神農之所以長堯舜之所以章也堯曰若何而爲日月之所燭舜曰若何而服四荒之外禹曰若何而治靑北九陽奇怪之所際是以重塞之主無有存國固有道之主因而不爲責而不詔以不知爲道以柰何爲寶鄧析名言堯置諌鼓舜立謗木湯有總街之誹武有戒之鞀四君之勤如是至於睦氏殺東裏子夙沙君僇箕文桀誅關龍逢紂刳比干四主之嫉賢如仇是以賢愚之較九地之下而重天之上也由此語之自敗自成豈有難見者哉特其寐已久矣

帝直帝釐

有其善防厥善無爲無作此古聖之治也非特無爲惡亦無爲善非惟無作敝亦無作法寒而衣饑而食誰能易之是故帝者之爲世或傳焉或禪焉何容心於間哉知善其治而已矣炎帝有天下七十世何乃於禹而徳衰哉仁義者教世之不可後而衰亂者先王之所不能免者也抑爲之善後焉爾托人以府庫弗能任其弗竊也托人以封疆弗能任其弗叛也先王躬仁義以善天下之俗是故俗成而竊者莫之蓋也叛者莫之與也言無咎釁則𨿽有百萬之智不足以勝天下之眾矣是以先王惟不私其後世之子孫如欲私其後世之子孫而不由先王之道未有能之者也炎耶禹耶曷徳之衰

路史卷十三

欽定四庫全書

路史卷十四

宋羅泌撰後紀五

疏仡紀

黃帝紀上

黃帝有熊氏【或作雄】姓公孫【初姓後攺姬馬總以來多沒其公孫者非也】名荼【河圗挺輔佐云黃帝告天老曰荼昔夢兩龍以白圖授予天老曰河有河圖洛有書天其授帝圗乎帝乃齋往河洛有大魚溯流而泛白圖帝跪受荼古舒字或作余故世本云伯余制衣裳淮南子伯余之初作衣許注亦云黃帝王冰黃帝經序及難經疏乃云黃帝名全字轉訛】一曰軒【河圗握拒云黃帝名軒北斗黃神之精孝經鉤命決云附寶出降大靈生帝軒注軒黃帝名電黃精軒之气故文選言登封降禪齊徳黃軒牽秀云邈矣帝軒世紀云或曰帝軒尙書中侯云黃帝提象又云黃帝巡洛書赤文成字象軒而論語撰考亦有軒知地利九牧倡教之語是黃帝名惟曰軒不曰軒轅】軒之字曰律【見黃帝經序及難經疏按軒星謂之軒廣韻九合內志文云竹受气於軒之宿是矣然則名軒而字律理或然也山海經帝律生帝鴻則帝之字律尢信】小典氏之子黃精之君也【鬻子注以少典爲帝鴻氏妄】母吳樞曰符葆【卽附寶河圗云黃軒母曰地祗之子附寶也宋書志作符寶皇朝列祀廟號聖母是爲元天大聖後】祕電繞斗軒而震二十有四月而生帝於壽丘【河圗握拒云附寶之郊見電繞斗軒星照郊野感而生軒而世紀謂神農之末少典娶附寶見電光繞北斗樞星光照郊野感附寶而孕二十月生黃帝於壽丘脞說供奉官郭坦二十二月生初以爲妖百計鍼藥不動生亦無他數自有久近爾壽丘在上邽或云濟南世紀又以爲兗俱非詳水經注】故名曰軒【太史公謂名軒轅後世從之非也天文𨿽云軒轅黃帝之神黃龍之體然軒轅自是古帝按錢譜古幣二種文有作��者黃帝貨有作當者軒轅氏幣也上世貨幣皆以代別知黃帝與軒轅爲二也辧在軒轅紀】生而紫炁充房【見王冰序寶櫝記云黃帝以戊巳日生故以土王五行書云以戊子日生】身逾九尺附函挺朶修髯花癅河目隆顙曰角龍顏【河圖云黃帝兌頥黑帝修頸蒼帝並乳余見孔叢等書】生而神靈弱而能言防慧齊長惇敏知幽眀死生之故少典氏沒後軒嗣立成爲姬姓【古史攷有熊氏已姓非】並謀兼智明法天明【中說並天下之謀兼天下之智】以使民心一四國順之於是開國於熊【世紀云有聖徳授國於有熊鄭也】炎帝氏衰蚩尢惟始作亂赫其火燀以逐帝帝弗能徵乃帥諸侯責於後爰曁風後刀牧神皇之徒較其徒旅以曷小顥而弭火災【刀音雕刀牧卽刀墨書傳皆作力牧按國朝有刀牧四明經刀牧地戶開歷然世紀言黃帝間居夢大風吹去天下塵垢又執千鈞之弩驅羊萬羣寤風爲姓垢去土爲後千鈞異力驅羊牧人也其有姓風名后姓力名牧者於是得風後於海隅得力牧於大澤亦見夢書故文選云占夢而得二賢其言爲妄】得一奉宸【史得一奉宸逍遙防城之域】乃臨盛水錄符【見黃帝出軍訣及太白陰經云帝徵蚩尢七十一戰不克晝夢金人引領長頭狐之裘雲天帝使授符得兵符戰必克矣帝寤問風後曰此天應也乃於盛水之陽築壇祭太牢有元含符致壇似皮非皮綈非綈廣三袤一尺文曰天一在前太乙在後帝再拜受於是設九宮置八門布三奇六儀制陽陰二遁凡千八十局名曰天乙遁甲式三門發五將具徵蚩尢而斬之又出軍決一云夢西王母使盛水作成水】納三宮五意之機受八門九江之要【見集仙錄及遁甲等書】衍握奇以爲式【見兵法六壬等唐太宗云世傳黃帝握奇文或作握機靖云餘零也音同】故五旗五麾六毒【見河圖及出軍決有說見余篇】而制其陣【黃帝八陣法車箱銅當金也車工中黃土也鳥云鳥翔火也折衝木也龍騰卻月水也鴈行鵞濯天也車輪地也飛翼浮蛆巽也八陣古有漢以十月防營土爲八陣是也世以爲出孔明不然孔明八陣本一陣也蓋出黃帝丘井之法井分四道八家處之陣分八面大將軍處其中而握奇焉一軍萬二千五百人八千七百五十爲正陣三千七百五十爲奇兵陣問容陣隊間容隊衛公變爲六花陣今出軍亦遺法也李靖雲天地者本乎旗號風雲本乎幡名龍虎鳥蛇本乎隊伍古人祕之設此八名爾章懷云古有八陣亮法之】年三十七戮蚩尢於中冀於是炎帝諸侯咸進委命乃卽帝位都彭城【史傳言帝居涿鹿世本云涿鹿在彭城代弗知也故魏土地記云濟城南東六十里有涿鹿城城東一里有阪泉泉上有黃帝祠則世本之言信矣然嬀州懷戎乃故涿縣有涿鹿山黃帝祠阪泉蚩尢城世止以爲帝邦在是而世紀遂疑上谷當名彭澤非也按涿鹿有三又有督濁二音上谷本蚩尢之居而彭城乃黃帝之都蓋帝克尢以其名來此猶漢春陵之內啟爾若修武之濁鹿與蚩尢二相近則尢死之地又嘗以此名冠之也】王承塡而土行故色尙黃而天下號之黃帝自有熊啟胙故又曰有熊氏【傳謂有天下都熊非也】其卽位也適有云瑞因以云紀百官師長俱以云名【涿鹿之役五云花葩金枝玉葉常覆帝上古今注云乃作華蓋昌黎表按宋書慶雲五色太平之應援神契云王者徳至山陵則慶雲出故黃帝因之紀事虞舜由之作歌服防云黃帝受命得景云之瑞云爲官名無所出惟內傳有縉雲氏防佑等遂有靑縉白黑黃五名之列與五火五水五龍並不足信】乃立四輔三公六卿三少二十有四官凡百二十官有秩以之共理而視四民【三公六卿卽爲九卿二十四官與三少卽二十七大夫靈樞有黃帝問少師則時有少師論語撰考云黃帝受地形象天文以制官蓋至是名位乃具】命知命紏俗天老錄教刀牧凖斥鵊冶決法五聖道級闚紀補闕地典州絡七輔得而天地治神明至【絡維級等也闚紀卽陶潛賢輔錄中窺紀也論語摘輔象七輔有風後而無鵊冶世紀云黃帝以風後爲主臺與天老五聖爲三公其餘知命規紀地典刀牧常先封胡孔甲等或爲師或爲將非一人也故張衡云方將師天老而友地典漢志陰陽有地典六篇鵊冶子一篇封胡五篇刀牧十五風後十三鬼容蓲三篇及容成陰道天老雜子陰道皆黃帝臣】十有五年帝喜天下之戴已乃飬正命娯耳目昏然五情爽惑於是放萬機捨宮寢而肆志於昆臺方明執輿昌防參乘張若謵朋前馬昆閽滑稽後車風後柏常從負書劍【謵多作習防多作宇唐音或以昌防字字廣成非】發軔紫宮之中渉洹沙而屆陰浦【賈誼書云濟東海入江內取綠圖西濟積石渉流沙登昆侖還中國治天下子年云風後負書柏常荷劍旦涉洹流夕歸陰浦孫綽子云發軔紫宮不崇朝而屆六合大抵書傳言黃帝事如道書列子符子孫綽子之類多渺茫難摭也】陟王屋而受丹經【抱朴子眞源云黃帝以地皇九年正月上寅詣首陽山宰牧從焉次駕東行詣靑丘紫府先生授三皇籙及天文大字次西入空桐禮廣成子回駕王屋啟石函發玉笈得九鼎飛靈神丹訣次防圃禮云防先生授龍蹻經役使龍虎令詣天眞皇人故庾信云治身紫府問政靑丘也】登空桐而問廣成【莊子黃帝爲天下十九年令行天下聞廣成子在空桐之上往見之空桐山在汝之梁縣西南四十有廣成澤及廟近南陽雉衡山故馬融廣成贊云面據衡陰北方遵化南三十亦有空桐防城世謂帝謁廣成在此非也仲長子云廣成防於九山之嶺來往嶕峣嶕峣在洛之永寧九山在鞏有廣成廟碑號九山府君有太華元子之稱非在北方唐盧貞碑亦詳】封東山而奉中華君【或云卽中黃丈人受九品之方】防大面而禮寗生【大面靑城也黃帝封爲五嶽丈夫寗生劉向仙傳以爲寗封寗封子爲黃帝陶正能作五色煙積火自燔或云寗國封人】入金穀而咨涓子心【世有涓子書晉志云黃帝東海南江登空躡岱至昆峯振轡風山訪道存諸汗竹不可厚誣】訪大恢於具茨【黃帝經序於龍曲山逢大恢卽大塊也具茨卽今大塊山在陽翟一曰泰塊司馬云在滎陽宻東】卽神牧於相成【莊云牧馬童子相成卽防城金簡玉字云受防城小童步六紀之法黃累小童步三綱之法三洞云防城小童授軒皇七元六紀天綱之經四極明科云帝封一通於太山一於勞盛山】陞鴻隄受神芝於黃蓋【黃蓋童子陽城記】遂盍羣神大明之虛而投玉防於鐘陰自是愛民而不戰四帝共起而謀之【各以方色靑赤白黒爲號起四方而僣亂者若蚩尢爲赤帝朱宣爲白帝之類故有赤帝城白帝城說者以少昊之徒當之非也蓋自後代】邊城曰警介冑不釋帝乃焦然嘆曰朕之過淫矣君危於上者民不安於下主失其國者其臣再嫁厥病之由非飬冦耶今處民萌之上而四盜起疊震於師何以哉乃正四軍【神宗神武祕略云兵法處山之軍居髙爲陽水土之軍所就卑下斥澤之軍必依水艸平陸之軍擇其坦易此四軍黃帝之所以勝四帝也】卽塋壘防四帝而有天下【萬機論云黃帝初立飬性愛民而不戰四帝交共謀之邊城日警云云向令黃帝不龍驤虎變而與俗同道則其臣民嫁於四帝矣】謂國𨿽大好戰必亾天下𨿽平防戰必危矢以仁義擾以信禮故投之死地而後生知彼知已故亡敵於天下於是以兵爲衛內行刀鐻外用水火天目臨四維而巡行句陣並气而決戰【天目見黃帝太乙密推云欲知巡狩之年當視太乙與天目在四維之嵗法當巡狩冬官楊可能集聖歷云黃帝禦宇眞女降朝授神防於金縢緘兵符於玉匱至若省方巡狩天仗出而爰擇剛辰王師興而先求近日】傍行天下未嘗寧居先之徳正而後之以威刑必不譓者從而徵之是以麾之所擬而敵開戶身五十二戰而天下大服焉乃達四面廣能賢稽功務法秉數乘剛而都於陳【今寶雞故陳倉姚睦云黃帝都陳倉非宛丘故今隴右黃帝遺迹甚多水經注上邽有軒轅溪軒轅谷睦云黃帝生處遁甲太昊亦治陳倉豈三皇同在西乎仙傳謂都泰山之阿世紀都軒轅丘俱妄】師於大塡學於封鉅赤誦【赤松也大塡卽火眞或作大莫非封鉅卽大封或作鉅封非白虎通云黃帝師刀牧故晉書云軒轅聖人伏師臣而受圖所師固非一矣】復岐下見岐伯引載而歸訪於治道【時岐伯已百餘嵗見仙傳亦詳靈樞二十九素問稱天師或曰太師一云少師靈樞有問岐伯問少師少師似非岐伯】於是申命封胡以爲丞鬼容蓲爲相刀牧爲將而周昌輔之【黃籙云黃帝坐扈閣上與大司馬容光左右輔將周昌二十二人臨觀鳳圗此本出河圖錄運法春秋合誠圖云百二十二人也】大山稽爲司徒庸光爲司馬【論語摘象輔亦云容光爲司馬而呂氏春秋大封爲司馬蓋非一職】恆先爲司空建九法七相翌而下服度【六帖云黃帝時恆常先爲大司馬掌建邦之九法】猶且蛩蛩常若僃盜豫若天令令人知禁風後善乎伏羲之道以爲當天而配上臺【春秋內事云風後善於伏羲之道故推衍陰陽當天天官也陶氏職官要錄云以風後配上臺天老配中臺五聖配下臺環濟云爲侍中管子六相又云帝以蚩尢明天道爲當時非】桓常審乎地利以爲常平【地官之職管云爲廩者】於是地獻艸木乃述耕種之利【內傳云升爲天子地獻艸木述耕種之利因之以廣耕種】奢比辧乎東以爲土師而平春種角谷論賢列爵勸耕饁禁伐厲【卽奢龍管注云土師司空角穀菉豆】庸光辧乎南以爲司徒而正夏種芒谷修馳戒僇發宿臧靜居農以戒力以宛夏功【卽祝融謂南種小麥赤豆】種房谷以應戊巳之方【謂中種麻王冰云黃帝所種五方谷也】大封辧乎西以爲司馬玩巽禽種遂谷收谷薦祖組甲厲兵戒什伍以從事【謂西種白麥金穀故秋種夏死菽水穀黍火谷見金而成也】后土辧乎北以之李行冬防罪種稜谷劋箭伐木乃勞農始獵殺【管五行雲春者土師也夏者司徒也秋司馬冬李行六相得而天地治民爲本土事嗇事爲重故后土后稷以名教】帝處中央而政四國分八節以紀農功命天中建皇極【又三墳亦】乃下教曰聲禁重色禁重香味禁重室禁重國亡衺教市亡淫貨地亡壙土官亡濫士邑亡防民山不童澤不涸是致正道是則官有常職民有常業父子不背恩兄弟不去義夫婦不廢情鳥獸艸木不失其長而鰥寡孤獨各有飬也【世紀云聲禁重聲衣禁重衣食禁重味居禁重室兔園策又三墳所謂有雄垂六禁之科也】於是立貨幣以制國用問於柏髙曰吾欲陶天下爲一家有道乎對曰請乂其莧而時之吾謹逃其爪牙則可矣【柏髙舊云岐伯之名宜非靈樞帝曰子欲聞陰陽之義岐伯曰岐先師之所祕柏髙猶不能明則似非矣莧胡官切細角山羊易言莧陸孟喜云獸名夬有兌兌爲羊也】曰若言可得聞乎曰上有丹矸者下有黃銀上有慈石者下有銅金上有陵石下有赤銅靑金上有代赭下有鹽鐵上有蔥下有銀沙此山之見榮者也至於艾而時之則貨幣於是乎成乃燹山林破曽藪楚萊沛以制金刀立五幣設九棘之利而爲輕重之法曰自言能司馬不能者釁鼓自言能治裏不能者釁社自言能爲官不能官者劓以爲門故人亡有姦能誣祿而至於君者相任夤爲官重門撃柝不能者亦隨之以法所謂李法教而後殺故法設而亡用【所謂李法按黃帝李法曰壁壘已定穿窬不由路者殺注云李者法官之號總主徵伐刑戮之事故稱其書爲李法胡建爲南北軍王假黃帝李法斬天子監軍李天李也說苑云壁壘已具行不由路謂之姦人姦人者殺本此】致五法而布之天下故財用自是作而刀棘由此顯矣【五法乃財用之法術太公素王妙論云黃帝設五法布之天下用之無窮世有能知之者莫不尊親如範子可謂曉之矣豈稅斂率削云哉】河龍圖發洛書威【鄭注中侯威則也亦見龍魚河圖易正義作威】於是正坤乾分離坎倚象衍數以成一代之宜謂土爲祥乃重坤以爲首所謂歸藏易也【歸藏初經卦皆六位初坤初乾初離初坎初兌初艮初震初巽也其卦又有明夷營惑耆老大明之類商隨志存十三卷晉薛正注長孫無忌論漢初已亾中經簿有之惟卜筮爾崇文三卷但有初經齊世本蓍三卷缺文昔啟筮明夷鯀治洪水牧占大明桀筮營惑武王伐商牧占耆老曰不吉是也】故又曰歸藏氏【易天事歸藏地事連山人事是所謂三易也坤乾南北是坤者地也萬物藏焉故謂之歸】旣受河圖得其五要【春秋五始公羊疏云元者气之始春者時之始王者受命之始正月者政教之始卽位者一國之始漢書春秋緯皆言黃帝受圖有五始謂此五事夫王正月者京師之正朔爾元正卽位寔系大事如堯舜歷象日月齊七政定閏之類後世承已定之法故未蒙其害稍或不正其禍不勝說矣】乃設靈臺立五官以敍五事【史黃帝考定星歷建立五行起消息正閏餘於是始有天地神氓物類之官是謂五官中庸注云聖人制作其徳配天地惟五始可以當之合誠圖言黃帝立五始制以天道公羊疏謂正物之法莫大於正其始也】命臾蓲占星【鬼容丘也或云卽雷伯未核容丘亦有兵法】鬭苞授規正日月星辰之象分星次象應著名始終相驗於是乎有星官之書【規旋儀器晉志云黃帝創受河圖始明休咎故星傳尙存隋志云星官之書自黃帝始】浮箭爲泉孔壺爲漏以考中星【肇於軒轅見梁刻漏經隋志云黃帝創觀漏水制器取則以分晝夜】命羲和占日僪珥旺適纓紐抱負闗啟亾浮【羲和日禦故後世日官皆以爲號或疑之則非】尙儀占月防九道之側匿紏五精之畱疾【卽常儀】車區占風道八風以通乎二十四【晉志車蓲占星气或謂卽鬼臾蓲非也臾鬼訛爾】首定數以率其羨要其防而律度量衡由是成焉【四器生於律律本於數故陏志云首作數律之本也】伶倫造律采解谿之篁防篁間三寸九分爲黃鐘之宮曰含少【漢志帝使伶倫之大夏之西昆侖之陰取竹之嶰谷生竅厚均者防兩節間吹之以爲黃鐘之宮曰含少制十二筩寫鳯之鳴雄鳴六雌亦六此淸宮也隋志云帝使伶倫取竹防節間吹之爲黃鐘淸宮之管自淸宮皆可生之夫律呂之數或還或否凡七十八黃鐘之數焉七十八三寸九分黃鐘之淸倍之也十二律可以和聲可以作樂矣後代因其餘出之爲六十爲三百本於劉安未見加損也】制十有二筩以之阮隃之下聼鳳之鳴以定其雌【抱朴云帝轅候鳳鳴而調律隋毛爽云帝聼鳯阿閣之下造十二律鄒衍吹律以定五始正朔服色由斯而別未聞累黍也】乃作玉律以應候气薦之宗廟察治忽以知三軍之消息【晉志云黃帝作律以玉爲琯長尺六寸爲十二月玉者取其體含溫潤也晉人發汲得古周玉律及鐘磬鄭眾釋典同謂陽律管陰律銅順其性是亦用銅矣隋志云伶倫含少擅比竹之工虞帝昭華傳刻玉之妙是虞始以玉非也統和天人非玉莫致其至東漢二至以玉律十二候气殿中以竹律六十候日靈防其用有異太始十年中書攷古器校古律乃七品一姑洗玉律二小呂玉律其來久矣不得而廢也】以正名百物明民共財而定氏族【易是類謀曰聖人興起不知姓名當吹律聼以別其姓黃帝吹律定姓是也律六律也故有五音姓之說堪輿經有黃帝問天老五姓而援神契亦謂聖王吹律有姓白虎通云聖人吹律定姓雲演孔圖云孔子曰丘�律而吹命陰得羽之宮而李房推律亦謂五音生於本姓遂自定爲京】氏定而繋之姓庶姓別於上而戚殫於下婚姻不可以通所以崇倫類逺禽獸也【禮大傳云繋之以姓而弗別綴之以食而弗殊𨿽百世而婚姻不通周道然也或云六世親屬竭財通婚姻故杜佑云商以上親不隔同姓妄也】大撓正甲子探五行之情而定之納音風後釋之以致其用而三命行矣【伏羲已有甲子大撓特配甲子作納音爾燭神經云女授三式壬遁太乙也大撓黃帝史臣攷天書三式以十干十二支衍而成六十取納音聲如今海中金沙中金之風後所釋如甲子乙丑仗墓金丙寅丁卯乘象火是也世亦有之命鈐敍謂黃帝使風後爲之以序九宮之法有納音說見餘論】察三辰於上迹祻福於下經緯歷數然後天步有常而不倍【張衡傳】命容成作蓋天綜六術以定气象問於鬼防蓲曰上下周紀其有數乎對曰天以六節地以五制周天气者六期爲僃終地气者五嵗爲周五六合者嵗三十七百二十气爲一紀六十嵗千四百四十气爲一周太過不及斯以見矣【六者六气五者五位天以六气臨地地以五位承天以六加五則五嵗而餘一气故遷一位以承六則常六嵗乃天元之气故六年而環防周而復始也】乃因五量治五气起消息察發斂以作調歷嵗紀甲寅日紀甲子立正爻以配气致重爻以抵日而時節定是嵗己酉朔旦南至而獲神防得寶鼎冕侯問於鬼容蓲容蓲對曰是謂得天之紀終而復始【冕侯封禪書作宛昫】爰興封禪迎日推防造六十神歷【索隱云防神蓍也所謂太乙神防】積邪分以致閏配甲子而設蔀嵗七十六以爲紀紀二十而蔀首定之原名握先率二十而冬至復朔【公孫卿云今年辛巳朔旦冬至與黃帝時等按黃帝冬至在己酉朔古未有合者太甲元年乙丑朔旦冬至後九十五年甲申朔得至又周公攝政五年丁已朔旦得至後七十六年丙申朔旦得至下至秦漢率七十六嵗而冬至一復朔果無己酉者至於皇朝政和八年而始一合於黃帝素問曰履端於始表正於中推余於終而天度畢矣萬嵗一遇顧豈偶然哉】凡二十推三百八十年而防定然後時惠而辰從【沿革云黃帝歷曰調歷元鳳三年太史令張壽王言黃帝調歷漢元年以來用之今陰陽不調宜更歷之過詔下歷使者鮮於妄人詰壽王與治歷大司農中丞麻光二十餘人執候晦朔壽王非漢歷逆天道乃詔李信治調歷是也易幹鑿度云名曰握先卽調也】於是始有天地神民事物之官各司其序俾不相亂民是以能有忠信神是以能有明徳民神異業敬而不凟故神降之嘉生本次分範十有二鏡六乳四獸變異得以占焉【應十有二次隨有得者以占蝕刻分無差集異記汾陰侯生死以一鏡授王度徑八寸麒麟鼻龍鳯虎布四方外八卦內十二辰二十四字承日則文影入見於面持卻百邪云吾聞黃帝鑄十五鏡第一徑尺五寸以法滿日此爲第八度隋禦史嘗自爲記述異記以鏡湖爲軒皇鑄鏡處未究】受祥金隱耀神鐘九乳神光玉聲於赤城乃本陰陽審風聲命榮猨鑄十二鐘以協月筩以詔英韶【陏志云卽鑄鐘帝命榮猨所鑄故國朝會要馮元等議云黃帝命伶倫與榮猨鑄十二鐘以調樂律今之鑄鐘是也】調政之緩急分五聲以正五鐘令其五鐘以定五音【垂則爲鐘仰則爲鼎其用甚重五鐘名詳餘論】伶倫造聲以諧八音五音調以立天時八音交以正人位人天調而天地之美生矣【伶倫卽伶鰥一作倫通禮義纂帝使伶倫造磬】命大容作承云之樂是爲雲門大捲著之椌楬以道其龢【椌柷楬敔也椌中空本樂出虛柷觸也有觸而作敔禦而已爲伏虎者西方之獸疑樂極而憂伏也幽思賦注大容黃帝樂師】中陽之月乙卯之辰曰在奎而奏之【李淳風雲黃帝時仲春乙卯日在奎至今三千餘年春分亦在奎此不韋月令也蓋秦歷如此淳風歷冬至在斗十三謂黃帝時亦在斗此偶合爾】弛張合施動靜麗節是故翕純皦繹聲而聼嚴五降之後而不彈矣今曰咸池【卽咸防北門成曰黃帝奏咸池於洞庭之野劉子法語言黃帝之咸池言大道罔不也阮嗣宗樂論黃帝詠雲門之神少昊歌鳯凰之迹雲門咸池樂殊奏異康成云咸池卽大捲大捲卽大章頴逹以雲門爲大捲未詳何據】乃廣宮室壯堂髙棟深宇以避風雨【春秋內事】作合宮【尸子管子卽明堂杜佑謂黃帝祀上帝於明堂或謂合宮其制中有一殿四面無壁茅蓋通水水圍宮垣爲復道上有樓從西南入名昆侖天子從之入以祭祀此公玉帶所上制度故元封列五帝明堂文中子云黃帝有合宮之聽唐志言帝朝萬方於明堂一曰明庭禮記外傳黃帝享百神於明庭又管子黃帝有明臺之議魏志崔融皆同或云別所蓋古堂作臺爾】建鑾殿【黃帝經序云帝見岐伯於鑾殿殿其堂宮其總名也如雲未央前殿甘泉前殿者葉少蘊等疑秦始名殿非也】以祀上帝接萬靈以采民言四阿反坫褈亢褈卽庫臺設移旋楹復格內階幽陛提唐山廧樀幹惟工斲其材而礱之乃命寗封爲陶正赤將爲木正以利器用【並列仙傳有神人遇封教爲五色煙黃帝封爲陶正積火自燒隨煙下上赤將子一曰繳父】命揮作蓋弓夷牟造矢以僃四方【陳音云黃帝作弓以僃四方古史考云黃帝作弩】岐伯作鼓吹鐃角靈鞞神鉦以徳建武厲士風敵而威天下【劉瓛定軍禮謂鼓吹不知誰造漢氏以雄朔野短簫鐃歌岐伯所造義纂又云制纛十二授帝黃鉞制角十二以警說詳餘論】重門撃柝僃不速客【易林師之頥辭】命邑夷法斗之周旋魁方標直以攜龍角爲帝車大輅故曲其輈紹大帝之衞於是崇牙交旂羽搊防矟櫑劍華蓋屬車副乘記裏司馬以僃道哄【晉志聖人見秋蓬孤轉杓觹旁建乃作輪輿墨子言黃帝會鬼神於泰山駕象車六蛟龍記裏華蓋之類修見內傳晉志古今注事始等昔馬鈞與髙堂隆秦朗爭言指南車二子謂古典無紀鈞云古有故眀帝詔令作之唐服志云黃帝造車服爲之屏蔽也】命馬師皇爲牧正臣胲服牛始駕而僕蹕之禦全矣【見河圖挺左輔及軒轅本紀黃帝內傳古今注等後志雲乘牛駕馬防覧八極師皇見仙傳及馬經爲帝馬醫嘗醫龍胲見世本】法乾坤以正衣裳制衮冕設斧黻深衣大帯扉屨赤舄衣纁裳紸纊贅旒以規眎聴之逸【衣纁裳天地黃之色土位西南南赤合黃而成纁故坤五曰黃裳衣上裳下乾坤之象說文曰黃帝初作冕而世本胡曺作冕注黃帝臣又世本云黃帝作旃冕合誠圖云黃帝黃冠白帝白文故三禮圖言黃帝黃冕也禮宗云黃帝深究物情始垂衣裳以化天下當是時素風尙近惟白布深衣齊則緇之蓋以黃帝有也大戴禮孔子云黃帝斧黻衣大帯斧裳乘龍駕雲勤勞心力耳目是也又世本云黃帝臣於則作扉履】房觀翚翟艸木之花染爲文章以朙上下之衰褘衣褕展以爲內服故於是有衮龍之頌【夏侯太初辧樂論龍衮者誤】端璧瑞以奉天委珩牙以嫮武是以衣裳所在而凶惡不起【易林坤之訟辭】謂附於身者必誠必信乃飾棺衾以送死封崇表木以當大事【棺槨久矣世以易九事在垂衣裳之後遂謂始於黃帝非也劉向上言棺槨之作自黃帝始而史考謂禹作土堲以周棺湯作木槨易土堲又因禮記誤】創侲【內傳云帝始儺按莊子云防島問於雄黃曰逐疫出魅撃鼓呼噪何也曰黔首多疾黃帝氏立巫咸使之沐浴齋戒以通九竅鳴鼓振鐸以動其心勞其形趨步以發陰陽之气飲酒茹蔥以通五藏撃鼓噪呼逐疫出魅黔首不知以爲魅祟爾以知爆竹鬰壘之設矣】設鬰律【戰國防作余與鬰雷義同詳餘論】說靑烏記白澤以除民害而民宜之【抱朴子云精推步則訪稽牧講占候則詢風後窮神姦則記白澤相地理則說靑烏二書今代有之則非矣】於是吉凶防葬靡不也【凡伎術皆自黃帝始詳內傳】乃命沮誦作云書孔甲爲史執靑纂記言動惟實【杜甫云風後孔甲充其佐漢志有史孔甲八篇田蚡習者黃帝始也】天下已治百令具舉猶且防然神橤形茹用作戒於丹書曰施捨在心平不幸乃弗聞過禍福在所密存亾在所用下匿其私用試其上上操度量以割其下上下一日百戰故作巾幾之銘曰毋弇弱毋俷徳毋違同毋敖禮毋謀非徳毋犯非義又著瑞書曰敬勝怠者吉怠勝敬者防義勝欲者從欲勝義者凶凡事不彊則枉不敬則不正枉者防廢敬者萬世乃命史甲作戒盤盂籩豆奩鏡劍履輿席巾杖戶牖弓矛一著銘詩以彌縫其闕【凡二十六昔周公誦之於成王並見大戴禮蔡邕銘論云黃帝有巾幾之銘孔甲有盤盂之戒漢志有孔甲盤盂三十六太平禦覧以爲夏孔甲非】惟口起兵惟動得吝乃爲金人三緘其口而銘其背曰古之愼言人也夙夕念治瞿然自克是以功髙業廣而亾逋事【世謂太公作金人昔孔子見之後稷之廟按太公金匱公對武王之言明黃帝所作皇覧記陰謀曰黃帝金人器銘曰武王問尙父五帝之戒對曰黃帝之戒曰吾之居民上搖搖恐朝不及夕故爲金人三封其口曰我古之愼言人也】於是親事法宮觀八極而建五常【素問黃帝坐明堂始正天綱臨觀八極攷建五常請天師而問焉】謂人之生負陰而抱陽食味而被色寒暑蕩之外喜怒攻之內天昬凶札君民代有乃上窮下際察五气立五運洞性命紀陰陽極咨於岐雷而內經作謹候其時著之玉版以藏靈蘭之室【濟序】演倉谷【道基經云倉谷者名之谷仙行之不休可長久王莽篡位種五梁禾於殿中各順色置其方面云此黃帝谷仙之術靈樞亦有說也】推賊曹【黃帝元辰經云血忌陰陽精气之辰天上中節之位亦名天之賊曹尢忌鍼炙】命兪跗岐伯雷公察眀堂究息脈謹候其時則可萬全【素問謹候其時气乃與期能合色脈可以萬全矣】命巫彭桐君處方盄餌湔澣刺治而人得以盡年【胃瘧以下五十九刺詳素問制瘧及黃帝中詰世紀云帝使岐伯嘗味百藥主典醫病今經方本艸之書咸出焉故家語云黃帝嘗味艸木又命岐伯雷公論經脈旁通問難八十一爲難經著內外術經十八卷】命西陵氏勸蠶稼月大火而浴種夫人副褘而躬桑乃獻繭絲遂稱織維之功因之廣織以給郊廟之服【皇圖要覧云伏羲化蠶西陵氏始飬蠶故淮南王經云西陵氏勸蠶稼親蠶始此】祀天圓丘牲玉取蒼【漢舊儀云黃帝以來圓丘祭天於甘泉山今云陽通天臺也史記公孫卿言黃帝作淸靈臺十二日燒可治明庭接萬靈甘泉也漢書云黃帝郊雍上帝宿三月雍土積髙神明之奧故立畤郊上帝諸神焉】祀地於方澤牲玉取黃【圓邱方澤皆取自然而成非人力所爲者】築壇除墠設醪醴制蘭蒲列圭玉而薦之【圭謂璧琮玉謂圭山經尸子所謂吉玉】七登之牀十絕之帳奏函夾之宮以致之而防防乎壽宮【岐雷之醪醴七登牀十絕帳及壇墠並見內傳封禪記云黃帝列圭玉蘭蒲席上然沈楡之香沈立香譜云以分別尊卑華戎之佐故拾遺記云軒皇使百辟羣臣受教者先列圭玉於蘭蒲席上然沈楡之香或以漢得休屠神祭不用牛羊惟燒香禮拜爲焚香出梵教今祭用之爲非誤矣不知古燔柴卽香也】立五祀作其祝嘏咸以數薦而山川之典禮爲多命共鼓化作舟車以濟不通【車亦舟也越人謂舟爲車地誌故作舟楫化卽貨說文作貨狄按古貨布貨止作化】命竪亥通道路正裏候命風後方割萬里畫埜分疆【班固云分州周公職錄圖云黃帝受命風後受圖割地始布九州置十二圖又見太乙或占割定之也】得小大之國萬區而神靈之封隱焉【後漢書云昔在皇唐經略萬國爕定東西疆裏南北傳言神靈之封七千此公孫卿假爲申公說妄也劉恕外紀辧百里之國萬區非是詳國名記】命匠營國國中九經九緯五置而有市市有館以竢朝聘之需【班固賦分州土立市朝軒轅氏所以載帝功徐帖云經途九軌環途七軌野途五軌】置左右大監監於萬國【大戴禮及史記本作四監周大司馬建牧立監是也太宰乃施典於邦國乃建其牧立其監牧以侯伯有功徳者加命州長是】侯牧交獻而朝聘之事備【禮記外傳夫黃帝之九牧倡教卽周之六卿分職以倡九牧也禮記正義以論語譔攷黃帝阮有九州之牧則有朝聘是賔禮也】茄丰違命於是刑而放之而萬國服【茄楚地昔楚子州城州屈以復茄人是也或作茹丰誤元中記云黃帝軒之臣茄丰氏有罪刑而放之扶伏而去是爲扶伏民玉門外】經土設井以塞爭端立步制畮以防不足八家以爲井井設其中而收之於邑故十利得【外紀十利本通典夏殷不易其制】辧九地立什一【什一之法天下之中正三代取民之制咸本之此】存亾相守有無相權是以情性可得而親生產可得而均分之於井計之於州因所利而勸之是以地著而數詳【禮運言大道旣隱而云以立田裏說者爲三五時非也黃帝井法井一爲鄰鄰三爲朋朋三爲裏裏五爲邑邑十爲都都十爲師師十爲州外紀誤云州十二師蓋因康成之說誤之矣】置法而不變俾民得以安其法是以不使而成不扈而止筞天命而治天下故天報眉壽【唐裴舜云黃帝顓頊堯舜禹湯�以功濟生人徳配天地故天報之以眉壽】徳澤深後世故子孫皆以有土黃祚衍於天下於今未防也【見申子文子子華子】自卽位百年履地戴天循機提象不就物不違害不善求不緣道法中宿而要繆乎太祖之下職道義經天地別雌雄等貴賤不使不仁者加乎天下故用武勝殘而百姓以濟紀人倫敍萬物以信與仁爲天下先是故法令明而上下無尢【百年者號數帝在位七十八年列子曰帝立有十五年喜天下之戴已又有十五年而大治又四十八年而登遐世云百年坤監百一十年俱妄】不章功不揚名隱眞人之道以從天地之固然故物無忿敓之心而人亡爭傾之患耕父推畔道不拾遺狗彘吐菽粟而城郭不閟人保命而不夭嵗時熟而亡凶天地休通五行期化故風雨時節而日月精明星辰不失其行蓂莢屈軼紫房頳莖史不廢書海不揚波山不愛寶翠黃伏樎玆白戀皂焦明嚾阿而龍麟擾於階除日蟹虹螾禺蛄牛蟻黃神黃爵白澤解廌府亾虛日是以九瀛仰化諸北貢職楊裘秬鬯貫匈長股莫不來庭而依朔【或曰徳而已矣世之言符瑞者妄也曰徳義也符瑞命也古之受命者蓋嘗有符瑞矣古之人因其有而存之所以著命之不可以干然不敢後者亦義而已矣尸子云四夷之民有貫匈者深目者長股者黃帝之徳皆致之諸瑞在音義】乃撫萬靈度四方乘龍而四巡【馬八尺爲龍】東薄海禪凡山【十道志沂山縣之沂山也寰宇凡山在靑之益都郡國志云黃帝封泰山禪凡山卽此公玉帶云黃帝封泰山風後封東泰山禪凡山或東泰山卽沂山漢武以其卑小祀之而不封者又靈武亦有泰山在河東之地非此】西逾隴欵笄屯【卽鎭戎之空桐山俗呼雞頭山水經云大隴山之別名又臨洮亦有空桐山二山各有廣成廟故太史公兩言雞頭空桐相連倦遊錄在平涼西】南入江內渉熊湘【南方亦多故迹永初山川記永寕有黃帝錬丹處張氏土地記東陽永康南四里石城山上有石城黃帝防此而黃山皖公縉雲衡山衡之云陽山皆有黃帝蹤迹焉】北屆浡碣南臨扈【扈者石室也臨洛水河圖云黃帝坐於扈之閣合誠圖云帝坐扈洛上與大司馬容光等臨觀鳯皇銜圖置前帝再拜受黃帝錄云帝在扈閣上與大司馬容光左右輔周昌等百二十人臨之鳯銜圖至帝前黃玉爲匣署曰黃帝詔司命集帝行錄開之其文可曉宋書云黃帝坐扈洛水上有鳯集銜圖至帝前黃玉爲匣世紀言帝齋宮中坐扈鳯止東閣也今商之上洛南有扈山寰宇記洛南縣西北百里】乃開東苑【帝曰余每之東苑未嘗不感去之則復亦見靈樞】祓中宮詔羣神授見者齋心服形以先焉【羣神謂諸侯五等】作淸角樂大合而樂之鳴鶴翺翔鳯皇蔽日【握河紀云堯卽政七十年鳯皇止庭伯禹拜曰昔帝軒題象鳯巢阿�白虎通云黃帝時鳯皇蔽日而至止於東園終身不去禮瑞命記云黃帝服黃服戴黃冕齊於宮鳯蔽日而來止帝園食竹寔棲梧桐終不去詩外傳云黃帝卽位宇內和平問天老乃服黃衣帯黃紳戴黃冕齊中宮鳯蔽日至帝降東階西面再拜乃止東園集梧桐終身不去】於是合符於釡山以觀其防【合符者合諸侯之瑞也如虞帝之�瑞傳所謂黃帝合而不死者釡山覆釡山也昔魏明元玁牛川發釡山臨儌繁之水而南觀乎九十九泉是矣在荊山之前帝鑄鼎處索隱乃引郭子橫說以爲在東海中妄也大抵儒生言三五事類引之渺茫曠絕不可致知之所如拾遺記黃帝厭世於昆臺乃鼎湖之峻處耳而說者必以爲昆侖北有覆釡山故綿上有覆增山今維之北海漑源山亦曰覆增見漢地誌寰宇記舊名塔山其形如塔水經漑水源出塔山者今靑之北海東南六十天寶山亦曰漑源故凡不近人情者皆非也】采首山之銅鑄三鼎於荊山之陽以象泰乙能輕能重能瀆能行存亾是諗吉凶可知虎豹百物爲之眡火參罏【史黃帝鑄寶鼎三象天地人瑞應圖云以象三才陽極於九故聖人攝其數而云九鼎覆釡山在緱氏首山在蒲阪荊山在湖城世謂防陽若縉雲之荊山者失之】八月旣望鼎成死焉【五行書帝以甲戌日崩一云戊午孔子曰亾而人用其教是死也世言黃帝鼎成乘龍上升此秦漢方士之言爾按劍經言黃帝鑄鼎以疾崩塟橋山後五百年山崩空室無屍惟存寶劍赤舃是神仙亦謂黃帝有死矣又列仙傳云黃帝自擇亾日至七十日亾七十日還塟於橋山故莊子曰若人者將擇日而登遐而儒者反惑之有上升說著存發揮】塟上郡陽周之橋山【慶之華池西翟道山寕之眞寕東八十子午山也郡縣誌云陵在山上風土記陽周所有黃帝陵在子午山上今冢存大歷七年廟按混天記黃帝塟南陵山南陵也故莾曰上陵山而神鑑謂黃帝塟南甲山則首向也思元注云黃帝塟西海橘山地誌亦謂山有黃帝塜史記武帝巡朔方還祭黃帝塜於橋山元魏諸帝亦數祭焉後魏書文成東巡涿鹿祠黃帝祭橋山觀溫泉幸廣寗泉今在上谷東南二十里九域志橋山又有軒轅太子陵廟而嬀之懷戎川橋山有黃帝塟及祠焉】其臣左徹感思取衣冠幾杖而廟像之率諸侯而朝焉七年而立子【九域地理誌成州有軒轅廟晉周生招魂議云黃帝體仙登遐其臣扶微等斂其衣冠塟之扶微誤也汲書云左徹乃立顓帝亦非】年百十有七或云三百宰予以問於孔子子曰人賴其利百年用其教百年威其神百年曰三百年也【見大戴禮五帝徳榮伊之令也故列子曰百姓號之二百餘年不輟】立後三妃以存靈憲彤史小臣以僃內官以教天下之內治【大戴禮立四妃一後三妃也】子二十五別姓者十二【爲姓十二】祈酉滕箴任茍釐結儇依【苟國語史記皆作荀非】及二紀也【靑陽夷彭】余循姫姓【古書大防可質然不容無繆國語言靑陽與夾彭同爲紀姓是矣而又云靑陽與蒼林爲姫姓則非也夫姬姓乃囂而非靑陽黃帝之子二十五人其十二人爲十一姓餘十三人皆姬姓也今乃云惟二人同於黃帝者爲姬姓其得信邪且昌意囂蒼林揮皆姫姓者豈惟二人哉】元妃西陵氏曰儽祖【累儽靁同音羸傫累嫘雷省非是集韻嫘祖爲力僞切非】生昌意囂龍苖【三人】昌意就徳遜居若水【姓書辧昌出昌意則昌或始封也然任後自有昌】有子三人長曰幹荒次安季悃幹荒生帝顓頊是爲髙陽氏【有本紀言】安防西土後曰安息漢來復者爲安氏延【史傳謂安祿山出於昌意之子安妄也按祿山本曰軋落山寔本姓康母阿史徳氏爲覡禱軋落山生之隨母嫁於虜將安延偃延偃以來依安道買乃冒姓之其山虜謂之戰闘神舊書猶云突厥謂闘戰以爲軋落山】李氏【唐賜抱玉抱眞爲武威李】悃遷北土後爲黨項之辟爲拓防氏【拓防之說不一詳餘論】至鬰律二子長沙莫雄次什翼犍初王於代七子其七窟咄生魏帝道武始都洛爲元氏十五世百六十有一年周齊防之【十一世十五帝】有黨氏奚氏達奚氏乞伏氏紇骨氏什氏幹氏烏氏源氏賀防氏防防氏萬俟氏乙旃氏禿髮氏周氏長孫氏車非氏兀氏郭氏俟亥氏車焜氏普氏李氏八氏十姓俱其出也【八氏細封氏往利氏費聴氏頗超氏野辭氏房當氏米禽氏拓防氏十姓者兄伊樓氏婁氏丘惇氏惇氏萬俟氏俟氏叔乙旃氏爲叔孫氏屬車輥氏爲車氏也後魏攺元覧爲元氏大武賜禿發傉防爲源氏周閔賜周瑤爲車非氏又是雲氏者任城王子避難是雲家而姓至陏而復景元氏者出自景升冒姓乃元載之祖而郭崇播黨氏賜也他詳餘論】拓防思敬鎭夏以討巢功賜李姓有拓防仁福者爲畨部都指揮使亦從其姓將吏迎爲州師【開平中】子彛超彛興繼有夏銀綏宥地【彛興事周爲定難節度中書令曲平王其後光獻繼筠等承襲服叛不常事具】囂姫姓降居泜水【史記元囂降居江水卽泜水今之湔泜水大戴禮靑陽降居泜水又誤以囂爲靑陽也】生帝嚳是爲髙辛氏【有本紀言】龍苗生吾融爲吾氏吾融生卞眀封於卞爲卞氏【郭璞云卞一作弔蓋古卞字故司馬貞作算眀爾史索作苗龍融吾皆非】卞朙棄其守降之南裔生白犬是爲蠻人之祖【見大荒北經白大乃其名若前世之未虎熊羆熊髠龎國後代之史雞豬狗烏�犬子豹奴虎防之類非實犬也槃瓠之說蓋因乎此有辧見發揮】帝之南防西陵氏殞於道式祀於行【本紀云帝周遊時元妃祖死於道命次妃嫫母監防始置防防今之方相也漢祀行神以西陵氏死在江夏韋昭國語注云西陵卽方雷妄矣按世紀方雷氏生靑陽大�禮西陵生囂不云是方雷而人物表西陵氏乃在方雷之後蓋世以史記謬謂靑陽爲囂囂爲少昊遂以方雷爲儽祖耳】以其始蠶故又祀先蠶【北齊季春祀先蠶黃帝氏後周皇后祭先蠶西陵氏唐月令以爲天駟天駟馬祖非先蠶也先蠶猶先飯先酒皆祀其始造者自蠶婦事亦不得爲黃帝漢世祠苑窳婦人與�氏公主亦後世之溢典耳】次妃方累氏曰節生休及淸【休見內簡】休繼黃帝者也是爲帝鴻氏【有本紀言】淸次封淸爲紀姓是生少昊【有本紀言】次妃彤魚氏生揮及夷彭【彤魚世作彤雷夷彭世作夷鼓皆非皇甫謐謂夷鼓爲蒼林妄矣姓纂更謂靑陽生揮鼓唐表以揮爲少昊第五子尢無據蓋般爾非暉云】揮次十五子造矢及司率罟受封於張爲弓氏張氏【陳子昂張氏銘軒轅錫亂弓崇威是也姓書謂主張羅記謂爲弓之長而姓張俱妄】李氏灌氏【李有元惁惟簡元惁見英華九百六十五灌夫父張孟皆本張氏】叱羅氏【周氏張羨子照復之】東方氏【朔父張夷字少平母田氏遺腹生之三日母卒鄰母飬之時東方始明因爲姓故世謂朔無父母洞防記朔母田寡夢太白臨之而娠羞之曰人將棄我乃向代郡之東方裏以五月朔旦生之因姓東方而名朔亦見時鏡新書仙傳不得其由而多妄說風俗通姓纂云伏羲後云出女媧俱妄】夷彭紀姓其子始封於采是爲左人有采氏左人氏夷鼓氏【國語秦有夷彭思宜氏姓英賢錄云黃帝子夷彭之後鄧姓辧引英賢傳作夷鼓偲宜誤】次妃嫫母【謐云第四妃卽嫵母漢表說文爲撫母】兒惡徳充帝內之曰屬女徳而弗防與女正而弗襄𨿽惡何傷是生蒼林禺陽【任出禺陽而奚仲等皆任姓有自來矣或作萬乃莒字唐表作禹陽謬】禺陽最少受封於任爲任姓【唐表又云顓帝少子陽封任妄】謝章舒洛昌防終泉卑遇皆任分也【十國】後各以國令氏【遇卽禺見潛夫或作過非姓書謂泉出全暉封白水爲氏妄也髙麗王爲蓋蘇文氏殺文乃泉氏】禺號生禺京傜梁儋人【禺京卽禺彊或作偶非字音虞郭爲語龍切山海經黃帝生偶號偶號生偶京又云帝俊生禺號皆非梁簡文云黃帝孫莊注孫也】京居北海號防南海是爲海司有禺彊氏彊氏【大荒東經彊北海神海外經云黒身首乘両龍歸藏雲穆王子筮卦於禺彊故荘子云立乎北極疏云與顓帝並黃帝之孫得道爲水神】儋人任姓生牛黎【卽今儋人故儋近有黎】傜梁生番禺番禺是始爲舟【番禺南極海故主爲舟】生奚仲奚仲生吉光是主爲車建侯於薛【或云禹湯十二世生奚仲姓纂黃帝子第十二人以薛爲姓一爲任氏六世奚仲生所說俱妄】又十二世仲虺爲湯左相始分任【太戊時臣扈武丁時祖已皆國薛竹書梁惠成三十一年邳復遷於薛歐文忠薛簡肅銘云虺遷邳而仲虺防居薛未詳】祖已七世成遷爲摯有女歸周是誕文王逮武爲世復薛侯後防於楚【杜云歷三代六十四世齊威公時嘗絀爲伯定元年薛宰曰薛之皇祖奚仲居薛爲夏車正仲遷於邳仲虺居薛則仲亦居邳】爲薛氏蘗氏且氏祖氏奚氏氏仲氏摯氏執氏疇氏伾氏丕氏邳防娝氏李氏【廷珪本姓奚江南賜】徐氏【光裔光祚乃薛昭簡子隨母嫁徐延瓊遂姓徐】終古夏太史乘亂歸商爲佟氏謝氏謝之後又有射氏大野氏【後魏賜謝總大野氏然閻氏亦嘗爲此氏歐文忠謝絳銘云黃帝後任姓十族謝其一也至詩嵩髙始言宣王使召公營謝以賜申伯蓋始失國】蒼林姬姓生始均是居北狄爲始氏【西經黃帝孫始生北狄漢書又以蒼林髙陽云昌意之子妄】結姓伯儵封於南燕後有吉氏姞氏孔氏【伯爵本結姓傳多作姞蹶父姞姓讀尹吉之吉衞孔氏出了姞】密湏闞允蔡光惇偪燕魯雝防宻𨿽皆結分也【一十四國】箴濟及滑箴姓分也後合以國令氏【見潛夫防氏世本作叚非宻𨿽二國或謂卽密湏亦非余詳國名記】有虞氏作封帝之後一十有九侯伯【禮記外傳】其得資者爲資氏氏得郮者爲郮氏輔氏【姓書又有婋云黃帝後婋音虎】得防者爲防氏【鄧名世以防在十四人中非】得冦者爲冦氏口引氏劉氏【劉封本羅侯冦氏子先主飬之後魏賜冦攜口引氏一曰若口音辰然姓書防出蘓忿生姓源黃帝後忿生或云出康叔皆非】國於酈者爲酈氏儷氏食其氏侍其氏【食其孫賜食其冒孫武】國於翟者爲翟氏糴氏狄氏【晉防翟姓書又有酒氏】於詹者爲詹氏自詹移葛則爲葛氏詹葛氏【葛伯國英賢傳詹葛有熊氏之後姓書謂諸葛訛爲詹葛繆矣葛伯非嬴姓】髠氏依之分狂犬任之種也武王克商求封帝之裔於葪以復防【防葪本同蓋周始爲葪】又有葪氏橋氏喬氏陳氏【姓纂橋山支孫守冡者爲氏喬氏狀云本橋氏黃帝後按二姓周出蔡邕喬仁碑云黃帝子孫不在十二姓者以爲姓至後周始去木】蒼林氏有熊氏軒氏軒轅氏陳氏【姓書有軒有軒轅云出軒轅又有頡氏云出蒼頡若是野哉按二姓皆鄭出古𨿽有軒轅氏唐𨿽有軒轅彌明必不出之云出黃帝後世依彷而托之】洛之後又有落氏雒氏【姓書洛氏爲臯落氏後妄】闞之後又有監氏【史監止】宻湏之後又有湏氏舒之後又有舒子氏紀氏【紀邁本姓舒】贊曰

稽古齊睿崇黃紀云秉籙【缺】尢得一奉宸並謀兼智稽功務徳立監興賢命中建極推防設蔀體統陰陽訪咨岐雷爰敍五常史垂世勣車陳大路鼎樂雲門克諧調露衮衣棺衾凶惡不起井設什一城閭十閟去殺勝殘九瀛仰化澤被生民祚衍天下

以詆名已也鄙語曰厲人憐王斯不恭之語也𨿽然不可以弗察也亂常犯上固皆小人之爲然其所由來未始不有以實其喗民者君之天也天能違乎舜禹之得天下非天與之民與之也桀紂之失天下非天取之民取之也撫我則後虐我則讐此民之通言也凋匱之民自攻夙沙之君募耕之夫能防彊暴之秦烏在乎勢位之凝哉騶馬繻以胡公內之貝水邴戎閻職戕懿公於囿竹李兌餓主父於沙丘百日殺之淖齒擢涽王之筋於廟一夕而死怨也昭宗溺昏醉而妄喜怒劉季述排防以出幽錮之少陽院梁武泊宗廟而佞浮屠侯景更欲捽縛之爲太平寺主劉曜旣役所事晉懷靑衫行酒而劉聰亦叱孝湣執防前驅是皆已甚然亦未有不先詆其過甚矣扼其吭者也隋煬汰侈荒淫卒見雉於宇文化及而掖庭人復棺之牀第唐莊褻習優猱竟招射於俳郭門髙而五坊人又焚之樂器所謂君以此始亦以此終是以聖人春秋於弒逆必謹書之微則書人示人之不可欺眾則書國示民之不可違也弒必書君而蔡侯吳子則不君忽暴客狎刑余濁斯濯足不戒履霜之漸也孟子曰禍福無不自己求之者蚩尢之亂以臣逐君𨿽其暴惡之尢然亦參盧之急政有以取之也四海之間善則吾蓄不善則吾讐此尹逸所以戒成王也夫民今而後得反之君無尢焉此言何謂邪由此語之厲𨿽憐王可也嗟夫君人得聞此言則寢不瞑食不防尙何縱欲貪酷之有時日害防予及汝偕亡民欲與之偕亡夫誰捨之晉平公曰予無樂乎爲君也爲人上者柰何不敬

黃帝

子曰加我數年五十以學易可以無大過矣五十者知命之年而易者窮理至命之學也以知命之年爲至命之學可以無過矣而必曰可無大過是則小過者聖人猶未敢自必其無也是故過者聖人之所不能免也人誰無過見善則遷有過則攺此易之所修聞義不能徙不善不能攺斯聖人之所憂也堯稽於眾捨己從人舜審於眾予違汝弼豈若小人之恥過作非又從而文之乎君子之過也如日月之食焉過也人皆見之更也人皆仰之非無過也所過者化不俟終日玆聖人之所以爲聖人也過而能攺善莫大焉食更而日愈明過攺而人益聖此聖人之所以不貴無過而貴攺過善攺過者聖之資也始𨿽昧而今眀初𨿽慝而今臧吾何尢一過攺而一益起矣昔者太甲之自艾猶夫人也而周公贊之衞獻公之復國猶夫人也而君子貴之善補過也若楚子防聞右尹之言乃揖而入當饋不食數日不能以自克以及於難故孔子曰克己復禮仁也楚靈王若能如是豈其辱於幹溪乎【右尹子革子防靈王】黃帝之初志於求仙養正命娯耳目愛民而不戰乃放萬機捨宮寢而肆志於昆臺發軔紫宮之中投防鐘山之下登空桐陟王屋陞鴻隄而入金穀車轍馬迹半於天下於是四帝共起而謀之邊城日警介冑不釋當此之時民幾再嫁而非黃帝之有矣然而黃帝克自抑畏剗迹遊馳卽營壘防四帝而有天下則克己而已矣子曰一日克己復禮天下歸仁焉夫世固有大無道民心已離一旦翻然克自抑悔人猶懷之至於死而不防漢武帝唐徳宗可謂迷復者矣輪臺之命奉天之詔非必盡實也一日而播告上首之蠱靡不爲之感泣而知戎冦之不足平卒以自保其國言發乎身加乎民行發乎邇著乎逺匹夫爲不善一念之悔固有言未脫口而菑變爲之消弭者況稱孤之客邪易危之安轉亾之存夫又何難之有易曰復自道何其咎以黃帝之神聖一念之差猶幾至於不免而後之人乃至恥過飾非聞諌則咈曰吾爲盡善豈不大悖乎聞黃帝之事其亦少知戒哉

路史卷十四﹤史部﹐別史類﹐路史﹥

欽定四庫全書

路史卷十五

宋羅泌撰後紀六

疏仡紀

黃帝紀下

帝鴻氏

帝鴻氏釐姓帝律生帝鴻是爲帝休【山海經云帝律生帝鴻律黃帝之字也杜預以帝鴻爲黃帝陋矣】母方累氏【卽方雷故郁累亦爲郁雷詳少昊紀】感掖晶而生生而多祥黃帝厭帝休是立【於寶革命論云鴻黃世及以一民也堯舜內禪體文徳也是帝鴻黃帝爲世及者顯矣何得以爲黃帝哉史記黃帝舉風後力牧常先大鴻以治民順天地之紀幽明之占生死之說人物表序帝鴻於炎帝之前則又失之】正朔服度一仍黃帝之故故亡思亡爲不慮不圖而臻至治治四十有七載卒葬雝雝之鴻冢是矣在秦漢皆列祀典【鴻冢卽六鴻冢卽帝鴻也史漢書說者更以爲鬼容丘益非按今冢在雝以知所都亦不逺黃帝之都也】生白民及嘻嘻生季格【西荒經雲南嶽娶州山氏曰女防生季格季格生壽麻之國嘻其南嶽矣】季格生帝魁【有本紀言】白民銷姓降居於夷是爲白民之祖【汲冢書有白民之國出乘黃孔晁云是東南夷與白州相接天寶軍錄云日南廏山連接不知幾千里祼人所居白民之後也去前二齒刺其胸爲花葩以粉紫畫兩目下爲飾】其別爲防風氏守封禺之間【寰宇記山在武康東南三十輿地記古防風氏之都】釐姓至商爲汪沶氏漆姓【夏爲防風釐姓商爲汪沶或云號鄋蠻鄋蠻漆姓雲卽周之長狄故鄧氏辧證文十一年得臣敗狄傳遽以爲長狄又云�瞞由是遂亡預謂長狄種絕謂防風子孫爲長狄大人妄也外傳謂仲尼言周爲長狄今爲大人謂今非周而何妄繆可笑如此】有汪氏罔氏【汪沶史作汪罔說文作汪芒姓苑云汪芒釐姓徽州圖經言新安汪氏按姓苑出汪罔氏景徳四年西夏主趙徳明之母罔氏卒】而縉雲氏亦帝之冑也【傳謂縉雲黃帝之官非史注縉雲氏姜姓炎帝之裔黃帝時爲縉雲官妄矣蓋國也處州舊本圖經縉雲山又皆以爲黃帝氏失之詳國名紀】妻土敬氏曰炎融遺腹而生驩頭爲堯司徒【汲冢書博物志】弇義隱賊好行凶慝天下之人謂之倱伅堯放之於崇山【崇山在澧之慈利縣有驩兜冢左傳云帝鴻氏不才子凡其後世皆謂之子】驩頭者驩兜也以狐功輔繆亡其國【狐功驩兜之佞臣】生三苗氏【北經云顓頊生驩頭驩頭生苗民苗民釐姓】苗民長齒上下相冒【崇寜五年蔡京修第於河北得瓦棺十數其骸皆長丈餘顱骨不圓而橢牙如犬牙下冒其骸時謂撩牙按述異記苗氏長牙上下相冒蓋當時自有此一種人虞氏棺則其時所瘞也】髙辛邦之【緇衣正義云髙辛之諸侯】防於飲食冒於貨賄侵欲崇侈不可盈猒聚斂積實不知紀極不分孤寡不卹窮匱天下之人以比三凶謂之饕餮【山海經顓帝生驩頭又云鯀妻遺腹生驩頭驩頭生苗民故世以苗民顓帝之後果以遺腹則驩頭爲禹之弟而苗民其猶子也堯試舜時禹才十歲何繇有弟若侄暴恣爲亂且苗民釐姓明甚而黃帝子姓弟七爲釐苗民爲驩頭之子而驩頭爲帝鴻之後則知驩頭縉雲之爲釐姓審矣傳言三苗爲縉雲氏之子蓋驩頭猶襲縉雲之號也往古之事亦可知】堯竄之於三危河西諸羌俱其類也【三危在焞煌詳國名記傳三苗與防風同出是也範西羌傳乃謂西羌本出三苗姜姓之別炎帝之後姓纂從之繆矣此河關西南羌也隋書以黨須宕昌白狼皆三苖後益非】虞之防禹三載苗民逆命昬迷自賢反道敗徳斷制五獄之刑曰法爰始淫爲劓刵防黥以亂亡辜練抑惟刑民棄弗保天降之咎俾禹䢐徵而猶負固帝乃誕敷文徳舞干羽而苗格遂分北之其餘入於南海者爲驩朱國【朱兜聲近外國圖郭璞詳矣三苗之君蓋入仕堯朝其國仍故是以旣竄而苗復叛傳言三苗所以不服者衡山在南岐山在北左洞庭之波右彭蠡之水也蓋江鄂之境】後有鴻氏洪氏縉氏縉雲氏驩氏防氏瞞氏曼氏蠻氏【曼蠻同音故說文音蠻爲防風俗通云瞞氏荊蠻之後本姓蠻其裔隨音轉攺爲瞞也】長狄氏防風氏【任昉云吳越防風廟其神作龍首牛耳連眉一目足長三丈南人姓防風氏卽其後皆長大越人祭之奏防風樂截竹三尺吹之如犬嗥三人披髮而舞】危氏元氏【竄三危後爲危氏錢塘危氏攺爲元仔倡全諷之子】

士有患博非博之足患所患者寡要而已適千里者睨遙途而惑躡道山者見挿架而懣甚矣書文之病人也噫學者旣病夫書文矣余顧又欲病之邪帝鴻氏繼黃帝者也而說者以爲黃帝何邪以五帝位無地以置之也虞氏之先有幕而惑於史記所敍之世者無地以置夫幕也遂以爲之虞思而不暇顧是皆學者沈緜之意病也按春秋運斗樞以帝鴻金天髙陽髙辛唐虞爲五代而班氏人表旣敍帝鴻於炎帝之前矣豈得謂黃帝哉於令升曰栢皇防陸而前爲而不有應而不求執大象也鴻黃世及以一民也堯舜內禪體文徳也漢魏外禪順大名也是則鴻黃爲世及者信矣𨿽然亦有以致其疑者昔者文信侯引黃帝告顓頊之言曰大員在上大矩在下汝能法之爲民父母而鬻子謂顓頊十五而佐黃帝二十而有天下汲書亦云黃帝死七年其臣左徹乃立顓頊三書世少見信然史記亦言黃帝崩而昌意之子髙陽立少昊且無況帝鴻耶此鄭康成於書中所以依運斗樞以帝鴻爲五帝而乃指之爲黃帝也【勅省圖云徳合五帝坐者稱之今實六帝而云五者以其俱合五帝坐星也】余觀內簡黃帝經黃帝後歷四世乃至顓頊設不之信則少昊爲世八十有四載顓頊何由事黃帝哉此其不足疑者然班氏置之炎帝之前則又失之

帝魁

帝魁氏大鴻氏之曽孫也母曰任已感神而生魁【已姒二姓世多一之孝經鉤命訣云任已感神生帝魁故康成云任已帝魁之母而春秋鉤命訣作任姒傳者繆也夫任乃太昊之後黃帝封之爲已姓而姒氏夏始有非任之受姓又宋衷春秋傳云魁黃帝子孫而康成李善俱以爲神農之名尢疎蓋以炎帝後亦有魁爾旣云炎帝俄復指爲神農故禦覽又引任已生帝嵬魁古書之誤大率如此】昔孔子求古史記得黃帝孫帝魁之書是矣說者以爲神農非也

傳曰三王百世計神元書五帝之受錄圖世有史記從政之錄帝魁以來訖於秦繆除禮樂之書三千三百有四十篇夫子刪之斷自舜始所存者百篇而已典有五而軼其三墳有三而不存其一則知記注之興文字之務時代有之其闕逸可勝慨邪【一云二千二百三十篇斷逺取近定可爲世法者百二十篇以百二篇爲尙書十八篇爲中故漢張霸僞造尙書百兩篇爲緯者附之鄭云異者二十在大司徒大僕正平事不經矣鄭依書緯與白虎義正同】余爲此書蓋未嘗勉爲之說而推合之其足以垂示後世亦不茍求爲異也昔者夫子贊易自羲炎而下序書自堯舜而下刪詩自湯武而下修春秋自桓文而下豈無意邪然自羲炎而上則有所不書何邪豈非羲炎堯舜者人道之極摯而出乎其前者卽羲炎黃帝而可以知之歟抑其教多本於神明懼後世不稱而有求歟亦豈於世有所疑歟予爲此書以學猶欲知也予豈妄逆謣讕以誣於人也哉君子於其所不知蓋闕如也予聞昆侖矩縷宛委防山有黃帝之書空桐祝融有唐帝之碑泰山箕山靑城海隅有古帝王文字霍灊嵩岱衡華恆山防稽空桐雄耳碣石等處皆有禹所記焉天其使得歷而訪之以詔於當來乎

路史卷十五

欽定四庫全書

路史卷十六

宋羅泌撰後紀七

疏仡紀

小昊

小昊靑陽氏【少昊幣文作小周書亦作小顥】紀姓【世紀靑陽姬姓古史攷云窮桑氏嬴姓非春秋諸紀系出可見】名質【周書云乃命小昊淸司馬烏師以正五帝之官因名曰質質贄同故史傳多雲名摯而以爲髙辛之子誤矣】是爲挈【世紀云少皓名摯亦見世本宜與摯通卽攷挈本作栔乃契刻字故年代歷云少昊名栔或云名契溝洫志栔苦計切而契刀文正作栔汗簡直以栔爲契然質在周書若果爲贄往來音呼】其父曰淸黃帝之第五子方傫氏之生也【累傫嫘間本皆從畾以音靁省從田大戴禮嫘祖生昌意方雷生靑陽而史記囂亦雷祖所生然史以囂爲靑陽則非也靑陽少昊之父也故帝徳攷云靑陽之子曰摯而曹植贊少昊云靑陽之裔則少昊爲靑陽之子信矣蓋少昊亦號靑陽帝王年代紀以少昊爲帝靑陽故世誤以爲一人辧見發揮】胙土於淸是爲靑陽【淸在鄆故樂平漢髙帝封宮中同爲淸侯國大戴禮黃帝之子少昊曰淸又云靑地也一曰靑陽屬鄭杜云滎陽中牟西淸陽亭是按淸有四詳國名記然云陽本曰靑陽昔荊獻靑陽以西於秦者今長沙蓋帝之始封亦繇淸音二地一名少昊父子同以爲號或少昊襲先封之名以來云陽猶商亳楚郢重名者今其後裔猶曰靑陽可見知少昊非黃帝子者母異也】元爲紀姓【蓋初得紀而爲姓】配於類氏曰娥居河之微逆星流槎奏便媚之樂樂而忘歸震而生質白帝子也【見拾遺寶櫝等記曰星娥一作皇娥處於璇宮夜織撫臯桐梓琴與神童更倡白帝子太白也因有桑中之目多過實故不摭】旣生其渚爲陵【地有興廢各因其時休子云少昊生於稚華之野其渚一旦爲陵鬱鬱蔥蔥焉此亦闗軸轉動而發者有說見餘論】秀外龍庭月縣通襲靑陽以處云陽故謖號以靑陽亦曰云陽氏【攷古帝王皆兼所興之地以爲號張晏云少昊之時天下之號象其徳顓頊以來天下之號因其名髙陽髙辛始以所封之地則非也】以金寶歷色尙白【邢昺論語疏云女媧尙白神農赤黃帝黒少昊白髙陽赤髙辛黒陶唐白有虞赤此以三正言之非五運之所尙】故又曰金天氏【金西方之行世以號之如西嶽之號也洪慶善云以金徳王白精之君】惟能任道不事心不動力逺憲大昊而乘西行是稱少昊【南方火北方水水精火神故夏曰神農冬爲顓頊東西二方春秋二气之中其气昊淑故歐陽書四天春昊夏蒼呂覽九野東蒼西顥顥皓昊皥同昊者髙廣以和之謂也有大小爾爾雅春蒼夏昊特取其大洽聞記言夏炎冬昊則差矣禮志云西方少昊譙周云金天氏能修太昊之法故曰少昊少者小之文古字只用小】其卽位也五鳯適至而乙遺書【田俅子云少昊之時赤燕一羽鳥飛集戶遺其丹書五鳯見春秋內傳】故爲鳥紀鳥師而鳥名【後魏登國中嘗以鳥名官故魏書美其好尙淳朴逺師少昊者夫魏興邊朔少識典墳鳥官創置豈關郯子之言哉】乙鳥氏司分伯趙氏司至蒼鳥氏司啟丹鳥氏司閉而鳯鳥氏董之以爲歷正【燕以春分來秋分去故司分鵙以夏至鳴冬至止故司至鷃以立春來立夏去故司啟鷩以立秋來立冬去故司閉鳯知天時故歷正】五鳩五雉篤九雇之利祝鳩氏司教且鳩氏司制屍鳩氏司空爽鳩氏司防滑鳩氏司事五鳩紏民者也【司教則司徒司制則司馬也祝鳩鵊鴿孝故司教且鳩王鴡別故司制屍鳩鴶鵴均故司空爽鳩爲罹摯故司防滑鳩鶻鴅多聲故司事司事納言之職頴達以爲營繕之事非也營繕有司空矣釋詰鳩聚也民惡散故以鳩名】五雉用五工正利器用正度量夷民者也【鷷雉攻木之工甾雉埴之工壽雉攻金之工希雉皮工翚雉設色之工雉性介直故民可取平】九雇爲九農正教民事戶民亡淫者也【戶止也雇取其義晉貨志云昔在金天勤於民事命春鳸以稼耕召夏鳸以耘耡秋鳸於以收斂冬鳸於焉蓋藏蔡氏云春雇氏鳻鶞趣民耕種夏雇氏竊趣民蕓除秋雇氏竊藍趣民收斂冬雇氏竊黃趣民蓋藏棘雇氏竊丹爲果毆鳥行雇氏唶唶爲晝毆鳥宵雇氏嘖嘖爲夜毆獸桑雇氏竊脂趣民養蠶老雇氏鴳鴳趣民收麥令不得晏起者各隨時宜而督勸之賈逵樊光說同獨斷雲少昊致九農之官是也鳻鶞猶分循】民事旣正乃法度量調气律行二十有八宿【天祐紫微經云少昊明二十八宿顓頊立九寺九卿以應上象也】十二月以爲元而民事定【宋志云黃帝髙辛夏后以十二月爲正少昊唐商以十二月髙陽虞周以十二月所謂三正之說然以昬中攷之則亦四時爲正爾正在人時在天王者有攺正之文無攺時之實人事定也有三正說見發揮】旣處甘泉【甘泉古之云陽在西與西近宜爲少昊之都詳時紀云陽氏】於是興郊禪崇五祀【祭有其舉之莫敢廢也羲炎之郊禪黃帝之五祀後世惟以循守董氏錢譜引世本云少昊黃帝之子名契字靑陽黃帝歿契立王以金徳號曰金天氏同度量調律呂封泰山作九泉之樂以鳥紀官】正都邑肇車牛【古史攷云黃帝作車少昊略加以牛禹時奚仲駕馬更廣其制然馬駕黃帝有矣肇車牛謂服賈之車】作布貨以制國用【李錢譜異布一種長寸七分肩廣一寸足間六分有好面有已舌三字已化字字古金字又董譜一種面文��帝昊字也幕文作全董以已爲帝字非】於是通窮拒老老慈防卹孤合獨然後矜寡窶極瘖龍跛躄扁籧握遞者偕有所養立史官【內則五帝有史官】尊耆老修其方而天下治【炎黃以來皆有養老記曰凡養老五帝憲憲者法其徳義養其气體而不乞言】丕釐景命放凖循是故天用大戒久而不亂人亡疵厲鬼亡靈響百工法而亡僞而奇術怪行亡敢煩言孟行以過其情遇其上者守故常抱雌節生而不有爲而不恃是以垂象著瑞后土錫符長庚輝日五色山金鳴澤銅益諸福之物必至【體白帝也故長庚曜明尸子云日五色至陽之精象君徳也少昊金天氏邑於窮桑日五色互炤窮桑按易傳聖王在上則日光明五色具禮斗威儀以爲政太平則日五色】爰書鸞鳯【見書斷字源等作鸞書】立建皷制浮磬以通山川之風【通禮義纂云建鼔大鼔也少昊作之爲眾樂之節大晟樂書云少昊造以節眾樂夏后加之四足曰足鼓出隨音樂志】作大淵之樂以諧人神龢上下是曰九淵【世紀少昊樂曰九淵文選隨晉書唐文集皆作九泉避唐諱】龍山鳯水日五色雲從龍之章也【日五色亦見田俅子故唐李程擢宏辭以日五色賦後浩虛淵亦以此龍山鳯水以龍鳯瑞故作之寶櫝記謂有山屈如龍妄矣】徳廣逺而樂時節是以逺服而邇不遷鞬鞮旄人獻其羽制賨防苞棐亡逺弗屆【田俅子云少昊都於曲阜鞬鞮毛人獻其羽裘渠摉之人服禹之徳獻其裘毛出五采孫氏瑞圖云王者奉五行教民種植以時則渠摉來獻裘徳茂盛不恥惡衣則四夷獻其白裘】在位八十有四載落年百有一【世紀在位百年】葬於云陽【見世紀遁甲開山圖蓋歸葬於始封之國今在茶陵之露水鄕攸縣界生鐡成墳予防炎陵訪之圖諜俱云是黃帝陵鄕俗謂爲軒轅皇帝墳不知也】其神降於長流之山主祀於�是司反景故傳又偁西皇【騷經云詔西皇使涉事西山經云積石之西二百里長流之山其神白虎少昊居之實惟員神隗氏之官是神也主司反景亦見世紀今臨朐有燻治泉源麓之側有祠曰治泉祠廣雅以爲金神之祠謂之淸明斯少昊所降也酈善長以爲古理官所在故昔人謂治獄參軍爲長流誤矣家訓作長畱亦非】都於小顥【顥地也故周書云命蚩尢宇於小顥宜在西方梁雝之域以故昊皓皥姓多出西方然靡究其所逺防章句云西皇所居在西海津拾遺記窮桑者西海之濱蓋近西也故咸陽爲云陽漢甘泉宮武帝立太畤平王之元年秦爲諸侯至襄公自以居西垂主少昊之神乃作西畤祠白帝後文公東獵汧渭卜居之吉乃夢黃虵自天而下口屬於鄜衍於是復作畤以三牢祭白帝】以宇窮桑故亦曰窮桑氏【見世紀賈逵云處窮桑以登帝天下號曰窮桑帝寶櫝記一曰窮桑氏一曰金寶氏一曰桑丘氏是爲白帝然非河圖所謂白帝朱宣也】或云曲阜鹵是以云小昊之虛【曲阜無攷世紀以爲都徐州蒙羽之野奎婁之次晉志云少昊始自窮桑而遷都曲阜因傳與世紀也曲阜魯城中小地名也有空桑說別見前紀】元妃生倍伐降處緡淵旣封蔑爲蔑氏夏后世衰有緡爲桀所克有倍氏緡氏【倍伐或作代見山海經】次妃生般【音磐】爲弓正是制弓矢主祀弧星封於尹城世掌宮職尹耆事唐爲尹氏【周宰尹亦爲尹氏非】有子曰昧爲防師是生允格臺駘俱臣髙陽【水經六注引左氏以臺駘爲實沈後非】駘宣汾洮障大澤封於汾川沈姒蓐黃實守其祀有臺氏沈姒蓐辱之氏【沈姒蓐黃四國故鄧名世云姒乃國名】允格封鄀【寰宇記世本允姓國】有子鄀姓虞帝投之幽州是爲陰戎之祖【姓纂云允格後金天氏之裔詹桓伯云先王居檮杌於四裔故允姓之戎居於州杜預以爲陰戎與三苗俱竄三危後世因謂出於三苗通典等以駒支爲州允姓戎非也按宣子語駒支云昔秦人迫逐乃祖吾離於州此自羌姓爲秦所逐者左之繆】己氏格氏戎氏允戎氏戎州氏皆允類也【鄀楚滅之十道志云戎本國號已氏其姓今楚丘已氏城也輿地廣記云謂昆吾後別在戎者周衰入居此僖廿二年陸渾戎遷伊川允姓戎遷渭汭傳以秦晉九州陸渾戎爲允戎之散亦非也按國都記魯衛間戎爲昆吾之後云】重熈修該帝之四叔也佐髙陽氏髙辛氏衰五官失守堯乃復育重氏之後羲仲羲叔俾世守之有羲氏重氏【羲和異出世不能別呂邢傳云重卽羲也黎卽和也蓋羲和亦曰重黎帝堯所命楚語云堯復育重黎之後孔安國班固皆云羲和其後法言云羲近重和近黎羲重後和黎後也】帝之入立也其屬有更於靑陽者厥後疆力侵尋四伐重氏苦之而遺之姝或而不治大臣爭棅逺近相襲而靑陽遂分有靑氏靑陽氏【漢有東海守靑陽倍東海王尉靑陽精蜀唐道母靑陽氏風俗通云黃帝子孫始姓之六韜作績陽非重氏一作重丘氏卽重之國】初帝裔子取髙陽氏之女曰修生大業大業取少典氏女曰華生繇【繇本再生者今作陶同本音由易林遁之旣濟云玆基逢時稷契陶繇上食得願微子解囚而禮記喜則斯猶先儒亦爲揺讀謂秦人猶揺聲相近小顏漢書讀繇皆爲由惟臯繇正五刑爲弋昭切未之攷爾】繇生馬喙忠信疏通防而敏事漁於雷澤虞帝求旃以爲士師繇一振而不仁者逺【繇生於曲阜年代歷云少昊四世孫世以秦紀言女修遂謂髙陽之後鄧名世猶以李嬴出髙陽不知攷也馬口見論衡故今繪獄主爲馬頭淮南子作鳥喙元命苞云鳥喙子宜誤】乃立獄造科律聽獄執中爲虞之氏而天下亡寃封之於臯是曰臯陶【風俗通云咎陶謨虞始造律蕭何成九章闗諸百王不易之道故傳子曰律者臯陶之遺訓漢命蕭何廣之後漢張敏議云臯陶造法律原其本意皆欲禁民爲非者也急就篇云臯陶造獄呂覽云臯陶作刑而世本云陶制五刑非也六藝論言符瑞與中侯最詳如臯陶於洛見黒書等事亦見詩疏如解豸事有說別見餘論】虞禪禹禹巽之臯辭焉卒崩於臯所謂公琴者【在今六安縣北十五安豊芍陂中大冢也廣記卽臯陶冢楚人謂之公琴寰宇記六安北十三有二古城一曰六合一曰白沙上有臯陶廟冢在東五里酈元云楚人謂冢爲琴】臯克天徳自作元命配享在下【摯虞雜記議云故事祠臯陶於廷尉寺故範滂至獄獄吏請祭臯陶晉志故事祠臯陶廷尉新禮祠律署以同祭先聖太學故事以社日新禮攺以孟秋以應社政摯以臯陶作士國重其功人思其當是以獄官禮其神郡縣逺方神祠各奉祠之雜五行書臯陶壬辰日死不可劾罪人成罪天寶二載尊爲徳明皇帝】有子三人長伯翳次仲甄次封偃爲偃姓【伯翳大費也少昊之後史傳以爲伯益而謂爲髙陽後妄甚辧見發揮】偃匽之後有州絞貳軫謡皖參防阮棐鬲酈郾止舒庸舒鳩舒龍舒蓼舒鮑舒龔州則鹵滅之絞佼則朱滅之舒皖貳軫鳩庸龍蓼則食於楚矣後各以國命氏【史記匽姓臯陶後莊帝母匽氏國潛夫論偃姓有舒庸舒鳩舒龍舒共止酈謡參防六阮棐髙髙卽臯也偃或作優誤釋例舒鳩亦偃姓也按蓼舒及舒蓼三國也舒黃帝後任姓蓼庭堅后姬姓而舒蓼偃姓也杜皆以爲臯陶後又以蓼爲卽舒蓼失之詳髙陽紀】仲甄事夏封六其後分英俱爲楚並有甄氏六氏臯咎繇睪英黥之氏【英六貳軫古皆臯地並詳國名紀文五年楚滅之通典寰宇六臯陶封世本六爲姬姓非也或以英六臯尢妄商有咎單乃音爲舊恐非】伯翳大費能馴鳥獸知其語言以服事虞夏始食於嬴爲嬴氏盈曁功於洪帝乃錫之皁斿玉姚女而封之費【費乃國名古人多以人加國如大唐大彭大封皆是非字也嬴盈也庶物盈美而以爲封卽太山嬴縣益翳二人書傳多以爲卽伯益故以嬴姓臯陶爲出髙陽而大亷若木爲伯益子者都成記伯益二子大曰大亷封鳥俗氏小曰若木別爲費氏居南裔爲諸侯九眞守谷朗碑出自顓頊益爲舜虞賜姓嬴氏至非子封秦各爲氏皆繆以益翳聲近而職同爾】生大亷若木恩成【三人】大亷事夏后啟爲鳥俗氏路俗氏【俗史作浴一作洛非】後有孟虧仲衍孟虧能帥翳者作土於蕭是爲蕭孟虧夏后氏衰孟虧去之而鳯皇隨焉【見括地圖史作孟戲云大亷孫張華作孟舒誤】仲衍臣商太戊其裔戎胥軒內酈山氏生仲潏【史以仲衍爲孟戲兄弟以戎胥軒爲仲衍孫夫孟戲當夏之中世豈有母弟乃後出四五百年而臣太戊哉且太戊至紂四百餘年而革才六世遽事紂乎申侯曰仲衍以故親西周西周文王先世蓋當太戊時】仲潏生處父處父健步是爲蜚亷生革曁季勝【革惡來也武王殺之見世家紀云早死】勝三世造父封趙復七世叔帶乃晉九世而武立又六世籍始命復再世而析晉三世主父益大又五世邯鄲沒秦諸大夫立嘉於代六年重剡於秦子公輔主西戎西戎懷之號趙王世居天水【史記屠岸賈滅趙與程嬰公孫杵臼保趙孤事最失實程嬰杵臼墓在絳之太甲南二十一里趙盾墓塋中見元和郡縣誌然邯鄲西十五亦有嬰杵臼墓事爲難信隨圖經云今洺州趙氏數百家每祭則設客位以祀嬰杵臼主號曰祀祖此亦魏晉而後形影而爲之者辧見發揮】有張氏狼氏屏氏訾辱氏樓季氏主氏主父氏康氏馬服氏馬氏馬矢氏馬適氏莽氏武成氏周陽氏邯氏邯鄲氏【屠封馬服君援馬服之後一云趙官名趙括號馬服服武事者風俗通平原君勝封武成成因氏宮馬氏之後彚狀云出於嬴趙漢封周陽由爲周陽氏馬何羅後爲莽張遼趙壹之後】及叔帶中衍戎胥冬日之氏【四姓見姓纂姓苑等英賢傳齊大夫叔帶子莊又西魏趙肅賜氏乙弗至隋而復】采於眭者又爲眭氏【姓書又有朔氏盧氏嬰氏嬰齊氏之類以名爲姓古未至若是野今絀】革五世曰非子孝王封之秦谷使復嬴氏【史記非子邑於秦谷朗碑與永寜侯相碑皆作扉子】五世襄公勤於平王錫之岐丰以爲侯二十有九世而趙政替周號始皇帝隳天亂地振古亡與二世而漢有之【始皇生於邯鄲故號趙政】有秦氏非氏扉氏處氏房氏旁氏蜚氏飛亷氏亷氏徴氏寜氏子桑氏子車氏車氏仲行氏鍼氏侯麗氏繆氏謬氏縶氏整氏庶長氏不更氏稻氏谷氏繞氏將閭氏【王莽攺嚴尢亷丹皆爲徴號二徴將軍是也姓書爲丁丘二音云皆出李徴者妄將閭秦公子將閭後姓纂引將閭莬非乃莊子之蔣閭葂姓書秦後又有蹇奚穆畜等氏亦非乃炎帝後】王功秦仲旣國襄而復錄其少子康使有夏陽爲梁伯秦溘之有梁氏梁余氏梁於氏將氏將良氏【此乃少梁又西魏賜梁禦爲紇豆陵氏至隨而復】漢莽以梁攘爲修逺伯奉小昊祀而又有運期氏【梁鴻攺名曜】其食於運者爲運氏自運采掩爲奄氏掩氏運奄氏采鐘離者吳滅之爲鐘氏離氏鐘離氏終黎氏【世本作終犂魯昭二十四年滅】尋衙汪良莵裘不羮灌東東閭修魚防裏宻如髙陵附庸氏也【凡十二氏或云灌氏亦出灌東非】秦鍼奔晉封裴中曰裴君【卽防唐表云裴非子支孫是也傳謂平公封顓帝孫鍼爲裴君故表又以爲顓帝風姓之後妄矣】六世陵遷解爲解君有裴氏解氏壘氏履氏【釐王遷之符堅時梓橦守壘襲一作裴而後趙錄有壘澄木作斐也集韻裴音非後轉爲匪又爲履則爲斐也唐疏勒王裴氏號阿摩攴】若木事夏襲翳之封後有費昌爲湯禦右費仲事紂【當音吠與姒費別】其立於淮者爲嬴氏夏世有調王命以徐伯主淮夷三十二世君偃一假仁義而賓國三十六周王剡之【偃卽康王乃穆王時都城記云穆王西巡聞其威徳日逺遣楚師襲破殺王偃後漢書七諫淮南子注以爲楚文滅之楚文乃春秋時誤】而錄其子宗十一世爲吳所滅【宗北走彭城武原山萬眾從之因曰徐山昭三十年吳子執鐘離遂伐徐防山水之章羽斷髮孥逆吳子復之徐子奔楚楚城夷而處之】有徐氏虫氏取慮氏李氏【世勣本徐氏賜潛夫論偃王后食邑取慮故氏十三州誌音陬閭】恩成之伷世爲理以命族至紂時理徴爲翼肄中吳伯弗合以死取契和氏逋難伊虛爲李氏【李理字通辧見發揮】利貞生仲師昌祖家於若生肜徳其曾碩宗因采焉【康王命之】五世孫乾元杲爲周上禦史【字元杲老子之父妙內篇云老子母無壻故範祖禹曰老子父書傳無見非也】胎刵且取洪氏曰嬰敷【前涼錄索綏云元杲胎刵無耳一目不明又云生而孤單年七十二無妻與鄰氏人益壽氏野合而娠十年而生儒道二家多言老母爲益壽氏妄也國臣記云幹娶滕氏宜非一娶云】感飛星而震十有二年副左而生儋【宣王四十二年乙夘二月十五日生劉向列仙傳生於商時妄】曰祿【集眞錄老子始生母名之曰祿】是爲伯陽甫生而能語黃面皓首故謂老子耳七寸而參屚故名耳而字儋【卽太史儋世以爲二人不知儋與同】幹籍九尺方童長眉鼻雙柱齒六八【詳金蕭內經朱韜玉禮等書仙傳云生而能語九日長九尺大抵傳記老子事至多難稽云】邑於苦之賴賴乃萊也故又曰老萊子【世以老萊子別一人亦非列女傳云萊子逃世耕防山之陽楚王求之按髙士傳孔子至楚見老萊子時已二百餘歲班衣戲母側所問答皆禮事知非二人孔學禮時年十七當景王之十年老時二百五十餘歲蓋棄仕矣】以三十六法治心理性究忠盡孝桓莊世柱下史簡靈世守藏吏【一云平王時爲太史著道徳經】孔子嘗學禮焉【學禮之事亦備禮記或謂孔子未嘗師之蓋因劉向誤以老子爲商大夫老彭也】孔沒十九歲而儋入秦西曆流沙八十餘土化曁三千九萬品戒【云漢所獲大月氏復立經】化胡成佛【於闐西南五百里有比摩寺記爲老子化胡之所彼人言老子於此升天與羣胡泣訣而釋子諱之夫佛特西土一聖胡爾中國之人不知其由乃推而歸之不可知之神愚陋之徒復肆爲詭誕之說而不可詰大抵天下之事惟近於人情者爲是西域諸國事佛其言可得而攷有化胡恆星等辧見發揮】壽四百有四十【見仙傳太平廣記等實不究所終或云二百七十然儋見秦獻公在孔子後百餘年故韋昭以爲非禮外傳云壽者百二十過此不死爲失歸祅怪今縣栁谷水面有老子墓蘇鶚云冠劍】儋生宗邑段幹世濟其徳至世民而興唐傳世二十則少昊瘖繇之徳在人也【宗魏將軍封段幹生注及司注生宮宮生譜見魏書然自段幹三世而譜見後魏誤也】昪養於徐爲徐氏旣復李有南唐三世而俘以歸於京【世言昪徐氏子不知本姓李養於溫】有理氏裏氏相裏氏京氏恩氏利氏儋氏氏耽氏徴氏崇氏段氏段幹氏【徴音止崇徴本皆姓李遭亂攺見程康傳三輔決錄云段出老子段幹木之子隱如入闗去幹字然段以字段幹以地不可合也武士艧娶相裏氏】老氏老陽氏柱氏丙氏及廣武老萊賀蘭堅吾大野徒何之氏【周大夫有老陽子宋老佐左氏注以爲戴公子非佐去公甚逺也陵降匈奴裔孫歸魏見於丙殿賜姓丙周龍居縣公明生粲應國公與髙祖有舊避世祖名復爲李黠戛斯右堅昆氏與居賀蘭山下皆自云陵後周書賜李弼徒何氏魏書賜李虎大野氏諱之髙祖相周復爲李】江黃耿玆蒲時白郯復巴寘谷麋防葛祁譚皆嬴國也【秦本紀嬴姓十四有白氏姓書以爲復姓非乃白與爾】郯則越滅之寘則徐滅之玆蒲周滅之沈耿晉滅之譚谷入於齊巴復入於防而江黃防時麋白滅於楚矣後各以國令氏【威烈八年越滅郯傳云魯滅之非也外紀簡王三年明年僑如防伐之或云宋滅之尢非】沈逞奔楚曽孫諸梁爲右司馬采於葉爲葉氏尹氏諸梁氏【成八年晉滅沈沈子逞奔楚字循之爲沈氏生嘉字惟良二子尹丙尹戍戍字中逹爲右司馬生諸梁字子髙及後臧子髙采葉號葉公二子尹射文尹射爲令尹旬日去隱華山生尹朱尹赤姓書以爲出季載又以葉諸梁出於楚俱誤】氏【沈氏世次唐表極爲差繆沈在汾川與平輿之沈別沈約宋書以爲平輿者非也其世序亦繆表譜更以爲季載後尢非】周興封帝之後於祁【潛夫論武王封少昊後蓋古帝後皆封矣按周封杞宋爲二後並陳以備三恪左氏說者更以黃帝堯舜後爲三恪而少昊不預熊氏云周之三恪越少昊髙辛而逺存黃帝者取其制作人非也】而置莒後輿期於始都計二世玆丕歸莒至紀公復紀姓【世本紀同按聲已戴已皆莒女】歷世三十楚簡並之【與曹姓莒別故名世猶以輿期爲陸終後誤尸子莒尹好巫鬼亡國】有莒氏萭氏莒子氏【萭古莒同漢有宿猾萭章蘇林音矩傳謂黃帝子萭陽非急就章有萭攺鄕】玆丕氏展輿氏庶其氏【姓纂】郊氏捷氏裂氏若犂比林閭渠丘著丘安丘且於務婁無婁菀羊之氏與林氏拏氏氏以邑也【此成都林也楊雄師林閭氏】嬴之後又有盈氏氏【姓苑又有】黃之後又有胡氏【廣本黃氏見語林】若巴後之巴公白後之白侯武安蒲後之蒲蒲余與符【洪是也載記等以爲因家生蒲妄】江後之析【析象本姓江祖封析侯因氏後漢】譚後之覃談佼【三姓姓源覃音尋】耿後之簡諫東其衍也【蜀簡雍本耿也幽州多此姓然諫亦音簡詩云是用大簡周有簡師父晉滅耿姓纂以簡出狐鞠居諫出周之司諫杜謂皆姬姓國失之】又有昊皓星金桑雉芒勾瞫皥秋伯【瞫皥出武落鐘山黑穴中見蜀錄姓書勾氏出勾芒羊氏家傳羊續聚星重女】及西方桑丘空桑龍丘五鳩有偃之氏【後趙將軍五鳩盧】贊曰

邈矣西皇小昊靑陽秀外龍庭抱雌守常五鳯旣至乃法度量通窮拒孤獨得養惟能任道人亡疵厲徳廣樂時逺亡不至降彼長流是司反景李趙隆興於斯爲盛

歷者大中之符聖人之所以順天命而經世者也其原出於天其法成於人有其數而無其文聖人之授受傳數而已昔者堯之爲世欽若昊天歷象日月星辰敬授人時故其耋而授舜曰咨女舜天之歷數在爾躬允執其中舜之受終也在璿璣玉衡以齊七政故其旄而授禹曰咨女禹天之歷數在爾躬允執其中三聖之所授執中而已執中者以歷數之本乎中也是故歷法作而中道著矣班固之志歷也亦以是爲堯之授舜者也蓋聖人之爲治不過欽天厚人而已而先儒之言歷數類皆歸於防緯之言非先王之正也天生河圖八卦之原也地應書九疇之寄也八卦者歷數之始也而本於太極太極者至中也九疇者歷數之成也而本於皇極皇極者大中也太極元气含三爲一三才之所基也稽疑庶徴五福六極此鬼神之所同故屬之天五行五事八政此百姓之所用故屬之地而三徳五紀之與皇極同居九位之中然則聖人中道而立者亦以保其在躬之歷數而已矣律應鳯鳥而歷數詳焉此少昊氏之傳中也豈惟欽天厚人哉抑亦以保其在躬之歷數也嗟夫善言古者必有驗乎今善言天者必有信於人傳歷數豈徒爲天哉以爲人也豈徒爲古哉抑爲今也一晝一夜一寒一暑此盛衰之常變也乾用九坤用六用者變之謂也九六者陰陽之盡也窮者未有不爲災陽九百六此其不知變者也亢之與戰豈歷數之中哉彼少昊之法凝矣其所以與太昊氏兩立乎九閡之內而稱皇者惟能任道不事心不動力知所變而已矣少昊旣假歷數復於堯舜堯舜惟知變也故惟九黎亂徳苗民逆命而不抵於窮垂衣裳而天下治則其所以取之乾坤者用九六也是故易窮則變變則通通則久變而通之此歷數之所以長也六而後窮數止則起六六者一變之數也以故夷昭不馭幽厲失圖頽亂惠遷帶叛襄出楚子問鼎晉侯請隧猶且三十六傳一變之數先王定筞之驗不可易也有用我者吾爲東周潛心文王可變之謂也使其得文王之位而合其變則東周之胙何止八百年哉惜乎執中之道不傳至於窮不知變不能盡當運之數也蒼旣朒矣而況秦漢而下不全其天者邪受命不知其數傳國不知其符系胙不永豈惟歷數之微哉亦人謀之不臧也嗚呼甌脫捃邊幅沮梪化侯王戎狄焉能舉華哉中國丘墟生靈荼炭可勝痛耶變而通之此無窮之歷數也

路史卷十六

欽定四庫全書

路史卷十七

宋羅泌撰後紀八

疏仡紀

髙陽

帝顓頊髙陽氏姬姓【古史攷以爲妘姓纂則謂顓帝帝風姓故唐表韋氏彭氏皆妘出風姓顓帝之後俱妄】名曰顓頊【顓頊厚養也河圖云瑤光貫日正白女嫗感於幽房之宮生黒帝名顓頊均云日月失行瑤光星精貫月集韻云頊頭煩音玉】黃帝氏之曽孫祖曰昌意黃帝之震適也行劣不似遜於若水【遜謂降封之史記囂降居江水昌意降居若水若卽江之下流皆在蜀水經雲水出旄牛徼外東南至故闗爲若水卽昌意之封又南過越嶲卭都至朱提西瀘江水則囂封處又九州要記云嶲之臺登有雙諾川鸚鵡山黒水之間若水出其下卽黃帝子昌意降居於此杜預以爲昌意所封在鄀鄀乃襄州樂鄕矣】取蜀山氏曰景【一作景朴卽史云昌朴大戴禮爲昌濮捜神記世紀作景僕云卽女樞又以爲昌意正妃妄】生帝幹荒【卽韓流蓋幹荒之誤爲幹流曰帝者如漢山陽公之日獻帝唐孝敬奉天承天三皇帝追稱雲山海經丹朱商均皆曰帝亦若是也劉知幾所以唱謂朱均皆常爲帝而舜禹爲奪不學之過】擢首而謹耳豭喙而渠股【擢首長咽謹耳小耳或作擢耳謹首非海內朝鮮紀云謹耳豕喙鱗身渠股郭云謹耳未詳渠車輞傳言若大車之渠非也渠鉅也謹小也相書耳門不容麥壽過百】是襲若水【文選若水顓帝所生呂春秋云顓玉生自若水實處空桑乃登爲帝世紀作弱水非】取蜀山氏曰樞是爲河女所謂淖子也淖子感瑤光於幽防而生顓頊【潛夫論云幽防宮也世紀等云星貫月如虹含神霧云揺光蜺貫日正白感女樞注星光如虹蜺往貫月也】渠頭並幹通眉帶午【元命苞云顓玉帶午是謂淸明幹謂成幹字易幹鑿度云泰表戴幹鄭氏云泰者人形體之彰識也幹盾也王劭言隨文有龍顏戴幹之表指示羣臣是也宋忠注爲幹盾故世紀云髙陽首帶干戈誤矣本文作帶午言如午字葉法善額有二午者或又作帶牛非】淵而有謀疎以知逺年十五而佐小昊封於髙陽【涿郡有漢髙陽縣以在髙水之陽名本河間今之順安軍然浚儀亦有髙陽故城開封圖經云髙陽氏佐少昊有功封於此九域寰宇從之非也蓋後都之冒髙陽之名於此爾故郡國志云汴之髙陽城髙陽氏之虛也車頻秦書云新平民畊獲玉器初有金雕者頗知圖記王猛勸誅之雕臨刑表言新平古顓帝之虛其故有白雞閭記言此裏應獲古帝王寶至是果信】都始孤棘二十爰立乃徙商丘以故栁城衞僕俱爲顓頊之虛【古帝王於中國邊地每有二都孤棘今營州栁城東南百七十棘城是寰宇記云顓帝之虛通典云號曰顓帝之虛故慕容廆以大棘城帝顓頊之都移都之教農桑制同中國商丘濮陽也以帝居之因曰帝丘乃衛之都故今澶之臨河東北三有顓頊城史記顓頊都帝丘其地北至幽陵惑也世紀云自窮桑徙商丘大行東北及兗廣桑之野豕韋之次水經晉志因之非】逃迹髙陽故遂以髙陽氏黒精之君也【月令注】以名爲號故後世或姓焉【神仙傳有太女顓頊和】紹小昊金天之政乘辰而王以水窮歷故外書皆稱帝【道書言帝者皆髙陽氏莊疏云十二冠十五佐少昊二十卽位亦曰帝】祭防牲用騂薦玉以赤繒載時以象天養材以任地依神而制義治气性以立教自是不克逺紀始爲民師而命以民事釐攺服度符采尙赤乃立九寺九卿【少昊顓帝官號蓋因黃帝而益詳故賈公彥云髙陽以前略言於上成王言唐虞稽古建官惟百則上下百官之間】重該修熈少昊氏之四叔也【叔出季處之叔傳以爲少昊裔子妄】實能金木及水乃俾重爲句芒該爲蓐收【惠王十七年虢谷夢在廟有神人面白毛虎爪執鉞立於西河云云覺召史囂古之蓐收也天之刑神】修及熈爲【姓氏英賢錄云爲水正熈氏佐之禮傳云五官古帝王子孫有功之人左正義言五官在髙陽之世居官有功以功見祀不是一時之人修熈代爲水正非一時者不然蓋不知北方虛危無位權衡虵皆是二物與賢皆有左右之義有說別見爲司寒乃修之職如言犂曰祝融】孫犂顯曜乃命祝融而炎帝氏有子句龍俾爲后土是謂五官【春秋傳云句芒春官爲木正蓐收秋官爲金正祝融夏官爲火正防冬官爲水正句龍后土中央爲土正】恪共厥業遂濟窮桑【帝立於窮桑蓋亦有窮桑之號故服傳云窮桑顓頊所居柱氏以窮桑爲少昊之號而先儒遂以五官爲少昊所命非也顓頊以來不能紀逺始爲民師木正火正非鳥師之號】上世人神異業是以禍災不至而求用不匱小昊氏衰都氏黎實亂天徳賢鬼而廢人惟防之從謀臣不用喆士在外家爲巫史亡有要質方不類聚物不羣分民匱於祀神防民狎嘉生不降防鬼神不足以舉勝左右背鄕不足以專戰乃命重犂典司祝融重獻上天以屬神犂抑下地以屬民以絕上下之通以規三辰之行【隋天文志髙陽氏命北正犂司地按楚語云九犂亂徳民神雜探不可方物顓頊受之命南正重司天以屬神火正黎司地以屬民髙陽之世】使復舊物毋相浸瀆民用安生【重爲南正犂爲火正火正司馬故齊職儀云顓帝以司馬主火應劭曰犂陰官也火數二故火正司地以屬民鄭答趙商與昭皆以爲三皇至道故舉南比正夏冬而春秋自正五帝中道故又命羲和於春秋夏詳人事乃合而一之漢髙可章商之奏以趙堯舉春李舜舉夏倪湯舉秋貢禹舉冬各職一官以舉時政宣帝時魏相請以明經通陰陽者四人各主時至明言所職此後惟有司曆之官而已月令開明堂布十二月之政當作北犂妄也】於是窮四履稱險易申畫郊畿以殿任賦立勤人以職孤爲正長以惠窮置宰喪以卹亡設射志以習雅守獵耘耔以習移【出內簡】乃防名岡倮大澤制十等之幣以通有亡曰權衡【見管子髙陽貨一種作�勹虧一幕文作仝髙陽貨一金也纂古髙字正同董譜髙陽金別種五等或出長平異布封演曰面有科斗書是也】宿疇以成泉幣亡滯工賈時市臣僕州裏俾毋交爲是以主虞而安民璞而親官亡邪吏市亡型民事分職正而人反其故然猶悛慫自持焦心蛾伏以從事於賢謂功莫美於厺惡而之善辠莫大於沓惡而不變非惟善善善因善也非惟惡惡惡緣惡也乃旉令曰毋慢制毋虐民貴臣驕而弗譓男女不相辟於道者拂之四達之衢文龍負圖於是書科斗百辟作戒盈之器室而著復禮之銘詩以爲徳防之術【後周書武帝詔云甲子乙夘禮云不樂昔周王受命請聞顓帝之廟有戒盈之器室與復禮之銘者也】師於大欵赤民柏夷父柏亮父淥圖之流以濬其明而畀其聖【淥從水見何氏姓苑傳多作綠國新序晉紀又作錄圖皆非】謂至道不可過至義不可易而後治者復迹也故上緣黃帝之道而行之修黃帝之道而賞之弗或損益而致治平【見鬻子及賈氏新書祭法黃帝正名百物以明民共財顓頊能修之】乃注新曆十三月以爲元歲紀甲寅上日乙已日月值艮維之初而五星防於天歷【天歷營室也秦用顓帝歷元用乙夘竊按歷法黃帝顓帝夏商周魯凡六家皆有元顓帝曆術雲天元正月乙已朔旦立春俱以日月起於天屆營室五度與月令合然秦歷以十月爲歲首故說者謂顓帝歷首十月非也蓋秦遇閏則一切置之九月爲後九月則是首十月亦非以十月爲正也按二世二年閏在酉漢二年閏在已五年在寅而皆書後九月非法也傳又云顓帝歷正月用寅朔亦非】冰始離蟄始動時雞三號而立春至天曰作時地曰作昌人曰作樂是以萬物應和而百事理是爲歷宗【傳言顓帝歷正月朔旦七曜直艮維之初漢太初歷冬至七曜防於牽牛按金水二星常附日而行故史記漢書及荀悅紀皆記髙帝元年十月五星聚東井而魏髙允以爲史之失按五星乃以前三月聚東井非漢元年十月乃正出未】序惟天之合正風乃行【律家皆謂顓帝始作渾儀故後世尊用之不能攺益部傳巴郡洛下閎攺顓玉曆爲太初云後八百年差一日隨顏慜楚上言亦云乂詳陰冑傳按歷帝紀顓頊造渾儀黃帝爲蓋天以古未有歲差之法如顓帝歷冬至日宿牛初今宿斗六度古正月建丑又歲與歲合今亦差一辰且如堯典日短星昴今則日短東璧矣其疎如此顓帝之渾儀其法則實蓋爾故劉氏歷正問云顓帝造渾儀黃帝爲蓋天皆以天象於蓋非今之所謂渾也有排渾別見】熈熈鏘鏘帝好之爰命鱣先爲倡洎蜚龍稱八音防八風之音以爲圭水之曲以召气而生物【方時金石絲竹匏土革木之音備也後世有作以八方之物全五聲者制爲八音以召气以生物鱣先蜚龍蓋人名倡首也太晟云鱣鼓其腹呂氏之說怪】浮金效珍於是鑄爲之鐘【太晟書云其金聲震百里】作五基六防之樂以調陰陽享上帝命曰承云【漢書作六莖五英樂緯動聲儀作六英五莖於諸書獨不同非也按宣和古器有防鐘其銘凡六其字作防銘云宋公成之防鐘所鑄所謂六防也國家肇建鼎樂之際於應天得之制作雄偉雙龍盤鋸篆其帶曰黃鐘夫宋乃微子始封之地六莖乃髙陽氏之樂宋三王之後故得用之以祀則六鐘爲商制而髙陽之遺法也故晉志曰敫不綱英莖之制已微元結亦誤矣劉恕以爲帝系譜漢志世紀放六樂撰其名鄙哉】上緣黃帝因事而憲功文徳錫之鐘磬武徳錫之干戈而人知鄕方矣【見淮南子】惠浸萌生信沾翔泳於是設簫郁陳祼鬯仗萬靈以信順監眾神以道物馭百气詔雷電采羽山葛嶧之銅鑄鼎以臧天下之神主諸著洞臺之山陰宮之丘悉寘之移安徳之石塡焉【詳陶景眞告】設玉兆【太卜三兆玉兆瓦兆原兆顓帝玉兆象其玉帝堯瓦兆象其瓦疏云卜筮先王所作伏羲時已有未有玉瓦原之名爾至顓帝以來始有】晝景乃乘結元之輦巡四海以寜民北爌幽陵南捬交止西際神沙東跂蟠水四行天下周旋八外動靜之物小大之神日芒所誋靡不砥屬集威成紀以理陰陽處乎宮心揖志不貪廣逺故地大而不淫在位七十有六崩【韓愈云年七十九世紀云九十八二十一而立或云三十六立皆非按新序云齊閭丘卬遮宣王曰昔帝顓頊十二而治天下故禮傳謂顓帝十二而冠蓋因立而始加元服也】葬東郡頓丘廣陽裏務顒之陽【俗謂之商王陵妄也郡國志云顓頊葬俗名靑冢山皇覽冢墓記云在濮陽縣頓丘城門外廣陽裏中崔鴻前趙錄云和苞諫劉曜曰堯葬谷林市不攺肆顓帝葬廣陽下不及泉十道志云鮒鰅卽廣陽山之別名也寰宇記在頓丘西北三十通其記帝陵在相州臨河幹徳四年置先代帝王守陵戶髙陽在臨河寰宇記臨河東九里顓頊廟而九域志順安髙陽縣有顓頊陵縣故瀛而臨河濮陽地相出入也然顏眞卿吳地記烏程有顓頊陵則非矣務顒九域志與作鮒鰅同】下不及洤四它衞之【上郡石穿貳負乃見漢陽索出攴祈始聞女媧神變宜亦見而可知四虵衛之何足深怪昔漢丁姬與臨江王之葬皆有鷰數千銜王投壙中亦此類也象能耕烏能耘卻未必爲虞帝陸防辧之非】其陰九嬪在焉其範林方三百里【經云爰有熊羆文虎離朱鴟又視肉璿塊】其立也歲居豕韋其崩也歲在鷻火故傳以塦爲顓頊之族非也【學者不曉此義故信而不疑夫塦土族而顓帝水也此學者之誤也】取鄒屠氏勝濆氏初帝僇蚩尢遷其民善者於鄒屠惡者於有北鄒屠氏有女履不踐帝內之是生禹祖及夢八人蒼舒伯益檮演大臨龎江霆堅中容叔達是爲八凱【寶櫝記云一曰八神一曰八力一曰八英言神力英明也又記云夢日則生子八夢日而生八子故曰夢】帝崩而元子立襲髙陽氏是爲孺帝尋崩而帝嚳立【山海經所謂孺帝顓頊是也】伯益之字隤凱次居子族之三【益廟碑云字隤凱帝髙陽第三子亦見水經注】爲唐澤虞是爲百虫將軍【虫今鞏洛嵩山有百虫將軍廟是也自漢有之水經云晉元康五年七月順人吳義復立】佐禹治水封之於梁舜嬗禹禹巽於益辭焉【故韓孟稱益之避啟而張壽王謂伯益爲天子代禹差矣漢志謂之伊益世本作化益或宜伯字】年過二百南梁大敖梁之析也有梁氏敖氏伯氏【見風俗通伯益治水封於梁亦見尙書春秋左傳故劉昭志云董氏與梁同祖光和元年有白衣入陽徳殿門稱梁伯夏亦見風俗通云顓頊大敖之後是也】霆堅封安安旣復分蓼後俱滅於楚猶以國氏【安蓼皆姬姓故地理誌云安姬姓國而世本蓼亦姬姓則皆庭堅後也杜預以庭堅爲臯陶之字妄也魯文公五年秋楚仲歸滅六冬公子燮滅蓼臧文仲曰臯陶庭堅不祀夫臯陶乃少昊後四世而庭堅則髙陽之子六乃臯陶之後而蓼則庭堅之後也預旣誤以庭堅爲臯陶字乃復以蓼爲臯陶後偃姓失之矣予嘗攷之臯陶之後有舒蓼而非蓼也舒蓼偃姓而蓼則姬姓也蓼防而舒蓼猶存至宣公八年始滅其地乃壽之霍丘而蓼乃安丰其地相邇也舒蓼與蓼旣自二國而舒又自一國乃黃帝之後任姓見潛夫論預不知別有舒與蓼而分臯陶後舒蓼爲二國謂皆偃姓正義以爲文五年蓼滅復封而楚復滅之俱繆按舒僖公三年已滅矣】勝奔氏曰娽【奔卽勝濆也埤蒼云娽顓帝之妻名世本人表皆作女祿大戴禮勝奔氏之子謂之女祿生老童】生伯偁捲章季禺三人偁字伯服與捲章綿產【昭二十五年疏引楚世家及世本顓頊生偁偁生捲章】季禺是生叔歜【大荒西經叔歜顓頊之孫】捲章取梎水氏曰嬌【卽所謂嬌禍者一作橋極皆非也勝濆一作滕湟一作勝其梎水見世本一作卽水皆字畫之轉失捲章史及大荒經作老章經云顓頊生老童非也】生犂及回犂爲祝融淳曜惇芒天明地徳臨照四海是食火土生長琴及噎噎處西極以行日月太子長琴居於揺山實始樂風犂卒帝嚳以回代之【楚語及史記云共工作亂帝嚳命祝融誅之不盡乃以庚寅日誅之而以弟回爲犂復居火正祝融非也】回食於吳是曰吳回生陸終【唐韻云陸終古天子妄也楚及司馬氏皆云陸終吳回之後也司馬遷乃以爲皆重犂之後失之重犂乃自二人有辧見發揮中】取鬼方氏曰嬇【世本帝系云鬼方國君之妹女嬇音蒯人表作女嬇故集韻音潰大戴作女隤一作女繆陸終彭祖之父也仙傳云彭祖遺腹而生三歲失母妄也黃囊經云彭祖父墓坤山下作癸向放坎入乾坎峯髙揖五行相生】三年生子六人曰樊曰惠連曰籛曰求言曰晏安曰季連以六月六日圻左而三人生剖右而三人出【防生圻防世有是事有說在餘論】樊爲已姓封昆吾昆吾爲夏伯主其後裔自臧而無譐與桀同滅故孔子曰堯之有天下允恭以持之虛靜以待下是以百載而愈成汔今而益章昆吾自臧滿意窮髙而不衰是以當時而虧久而愈惡損益之道也【以乙夘日亡鄭語云昆吾爲商伯非世本云昆吾者衞是】後有昆氏吾氏昆吾氏【氏書又有吳氏戰國策楚將吾得注當爲五非】顧溫蘇扈廖董諸斟祝產皆已分也【祝產見國語】扈則啟滅之矣後有戶氏扈氏有扈氏【前秦錄以蒲氏符氏皆出於扈妄也】顧溫則商滅之溫則狄滅之後有顧氏雇氏溫氏宋氏【詩云韋顧旣伐昆吾夏桀皆先桀滅者僖十一年溫滅溫子奔衞】蘇伯吉利是世祝融逮妻頰死托於竈【竈者老婦之祭許氏五經異義云吉利婦姓王名頰而世立祝庸爲老婦者妄】紂王欲伐有蘇蘇以妲進免紂寵之而亡周滅之有蘇氏司防氏【平王時有蘇成公好箎】其攴子封郗又爲郗氏【姓纂以爲忿生支子已姓靑陽之後妄也】廖有叔安異封於董董甫以豢龍事虞封於鬷川別爲鬷夷更爲關龍【音豢龍同關龍逢作平聲非】廖董關龍則夏滅之鬷則商滅之後有廖氏飅氏飂氏飂叔氏董氏董甫氏【廣負】侯叟氏【風俗通】靑史氏鬷氏鬷夷氏融夷氏豢氏關韻氏李氏關之轉又爲關氏【唐李忠臣本董氏從朱泚誅秦靑史氏出英賢錄關上音豢下如字】斟姓灌則夏滅之戈介則商滅之後有斟氏戈氏斟戈氏氏尋氏氏斟尋氏鄩氏斟灌氏灌氏介氏【周大夫有鄩盻又有氏出姓纂要諸斟之姓世皆有之而史伯謂斟無後蓋在周無封土也史記遂以斟戈尋爲禹後賈逵以諸斟爲曹姓後皆因史伯之言而誤之也】惠連妘姓其封參胡參胡者韓是周之鄅子其後也後有鄅氏參氏【並見世本鄅子妘姓外傳謂參胡無後亦非故漢志以鄅子爲堯後失之】籛之字鏗封於彭是爲大彭彭祖以斟雉養性事放勛【其彭祖事備黃山君彭祖經中仙傳以爲姓籛名鏗此出世本籛乃古翦字故虞翻云名翦國都記豕韋氏彭姓國祝融後陸終第三子曰翦封於彭今爲祖姦切者非唐韻音牋】夏之中興別封其孫元哲於韋是爲豕韋疊爲夏伯夏遷於商老彭守官大夫商王拼采女受術籛始去之終身不見【寰宇彭門記殷之賢臣顓帝之孫至殷末】壽七百六十七【莊子云彭祖得之上及有虞下及五伯如此而已彭祖傳云商王時傳之三百歲已謬矣仙傳乃云喪四十九妻五十四子或云壽七百或云四百皆妄世本鏗在商爲守藏史周爲柱下史子云老彭蓋又誤爲老子也潛夫論又謂顓帝師於老彭尢乖】禿諸曁稽舟人皆彭分也髙辛師舟人【卽此晉有舟之僑】曁諸稽則商滅之禿姓舟人則周滅之韋則夏甲遷之矣【左傳言孔甲以劉累更豕韋後矣而鄭語乃云大彭豕韋爲商伯又云彭祖豕韋則商滅之則三國至商方盛豈劉累遷魯之後而二國更復乎然襄二十四年範宣子言其祖又云在商爲豕韋氏豈復封乎不然何兩立也】後有籛氏錢氏禿氏舟氏韋氏豕韋氏伯氏霸氏覽氏壽氏名氏諸氏諸稽氏稽氏曁氏旣氏周氏【上元中賜曁佐時爲周氏曁音吉又如字】錢鏐當幹寜以十三州王吳越者百年而俶朝於我【姓纂有彭祖孫子爲周錢府大夫周氏六一文云錢氏三代以來無顯者初以士爲周官久而以爲氏】來言防姓封於儈是爲防人介於河伊貪嗇滅爵上下不臨重氏伐而亡之有儈氏鄶氏防氏【卽鄶也鄭語云號仲恃勢鄶仲恃險鄭武公滅之徐廣云在河南宻縣杜佑云在新宻史以爲鄭非】傿路云鄔偪夷皆防分也傿侯納仲任貪冒愛吝蔑賢簡耐而滅於鄭有傿氏鄢氏氏焉氏【陸徳明以鄢爲平上去三聲非是詳見國名記】云近楚若敖父子娶焉後滅之有雲氏員氏雲氏鄖氏防氏【防又作涢防唐書員半千十世祖凝之本彭城劉仕宋後奔魏自比伍員攺爲員王淵切竇蘋云唐人讀作運此皆好異按前涼錄已有員敞蕓閣姓苑云員氏南陽與楚同族顓頊之後令尹子文鬭伯比之子育於鄭公辛辛生鬭懷員蓋辛之後】路偪陽夷佹諸則晉滅之後各以國爲氏【魯襄十年滅偪陽以與向戌公羊作傳陽譜有偪陽姓】晏安封爲姓朱婁騶繹倪莒小朱根牟皆分也武王得挾復封之朱曰朱婁朱友以父夷甫顏功封倪三世居騶從齊尊王是爲小朱子【圈稱葛洪云邾武公字伯顏人謂顏公子孫爲氏王儉云未知按邾婁顏公事見公羊傳魯公家譜亦以邾言代北可朱渾亦爲朱望河南】小朱十四世而朱二十有九世滅於楚封其君爲鉅鹿侯後有朱氏侏氏【姓書邾春秋後八世滅爲朱氏然哀公時有齊大夫朱毛】侏氏婁氏邾婁氏兒氏倪氏郳氏倪犁氏鄒氏騶氏蒥氏翼氏挾氏無婁氏庶其氏楚且氏鉏從氏茅成氏茅夷氏卑徐氏茅地氏夷氏儀氏夏父氏掶氏庚氏蘧氏繹氏顏氏【茅夷卑徐鉏丘茅地蘧繹皆以附邑爲氏見姓纂者顏氏見圈稱陳畱傳及葛洪集要皆云顏出於邾而朱知儉譜獨以爲出於伯禽之庶采於顏者非也故魯公尙書譜亦謂之儉爲失據云】仲尼之門顏氏之達者八【路回僕防何祖克辛也之推云仲尼母族故多賢蓋私言】根牟者侔也魯耴之【宣九年】後有根牟氏牟氏侔氏牟孫氏莒則周滅之矣【非紀姓之莒周滅之以封玆輿期】伯禹定荊州季羋實居其地生附敍始封於熊故其子爲穴熊【羋谷野以名加姓附敍史作附祖大戴附祖氏產穴熊季羋卽季蓮羋姓也】荊楚名也夏有楚狐父厥後鬻熊子者師臣西伯【世有鬻子書云文王初見鬻子年已九十王曰老矣對曰君若以臣逐麋則老矣坐防國事臣年尙少史記及釋例云鬻熊子早卒繆乃其子事文王云】成王時熊氏畔乃復封子繹於荊居丹陽是爲楚十七世通祈周顯號事抑乃自稱之子貲遷郢及魏爲秦詐畱子橫徙陳凡二十有五世而秦滅之【始皇楚名爲秦郡意亦以莊襄王母名攺焉世家云以爲楚郡失之】後有荊氏楚氏熊氏附氏穴氏粥氏鬻氏郢氏逞氏能氏敍氏序氏沮氏【能奴代反沮音敍古有楚老左趙孟家臣楚隆】其公族氏有成啟鬭囊賁善逯祿縣逮審側庇次連仵昭由景到聲防卽圍尹後竟秉宜繹酒保枝乘春陽鈞甲環夘武莊霜雪蜎舉舉穿稱僕貴嚴徵庾奮賀

列監減防【闕】

卒度陳張李【凡七十二氏由余本出中國而伍員後有孫氏秦有班民一避地爲棲煩而度尙碑云度與熊同祖急就章有翠鴛鴦乃景翠之後列出列宗有禦防風俗通云出古帝王列仙氏妄姓纂復姓又有列禦繆矣姓氏之出固多矣潘本畢公後又有出於楚者故嶽家風也詩云楚公族羋姓之後潘崇子尫生黨也】其復氏則有鬭耆鬭乳鬭防鬭彊鬭緡鬭文鬭班鬭比圍彌牟若敖叔敖堵敖郟敖越椒罷敵上官三閭五相五參諸將太宰公建良臣左尹右尹申叔申公楚季楚宗巫臣列宗子南子期子庚子西子建子午子重子季子乘子千子儀子木尹午無鉤無圉無宇無庸余推涉其慶父襄老王孫成王黒肱舒堅來纎沈纎邑由利孫白男吉白屈南耆門市南伍叄慶父嬰齊棄疾枝如伯比師初熊卒熊相倚相辛廖接輿季連季融仲雄大心凡八十二氏及籃廏箴樂陵權莠淸郊工連囂之十三尹【沈卽寢屈南一作男仲雄潛夫作熊非】其氏於邑者有馮屈閻瓦堂棠蒍防靳捲圈柘拳養包椒包申茍穰防蕩麻白渦淖愼匡訾貲棘棗龍兪園艾鑢苗聶蔓萬萬利鄀主康【蒍與蘧捲與圈園堂與棠訾與貲皆同也棗出於棘萬出於蔓匡出匡宰須句而李延昌本姓麻張遼本姓聶皇朝始以匡爲主政和制不得以主爲姓乃爲康姓書楚有鑢音去聲然攷楚自有鑢】及鄧陵卜梁魯陽櫟陽苞丘吳丘何丘軒丘商宻愈豆英賢武安期思田公白公涇陽葉陽

之氏【闕】

爲郴氏圈公者

始秦博士避世商山【闕

分非發揮】帝摯之世九犂亂時重犂失職堯於是復育重犂之後使復舊葉是爲羲和【命羲仲宅嵎夷命羲叔宅南交和仲宅西和叔宅朔易】和實爲犂後爲和氏【易見詳堯紀班彪於寶皆云司馬犂後是也世紀云羲和四子羲仲羲叔和仲和叔分掌四嶽王安石以四嶽爲一人非也】商封之程有程氏司馬氏【周宣王時程伯休父爲宣王司馬掌六師伐徐爲氏西京雜記云司馬出史佚休父出史佚也異之祖又左傳荀氏攴子邑程程鄭是程元及靈洗是具程祈之譜談云風姓有裔孫程伯始啟士失之】史遷旣刑作史記下及懿師三世事魏遂移其社爲晉四世棄洛南渡又十一傳而劉宋滅之【西五十三年東一百四年沈約晉書造奇以元帝牛金之子應牛繼馬之防鄴中學者王邵宋孝王等辧之魏收深疾南幸收其短著之司馬叡傳】和仲孫宗處淸累爲累和氏【左果毅誓狀云重黎誅共工堯命其子和中居春官代爲嶽牧和仲孫宗處代淸素自守百姓號曰素和子孫氏焉】濮羅歸越賨滇麕麋芊蠻皆芊分也楚子取麕麋以國其庶已而取之歸是防賨是宗繹之適昆摯以疾廢於防亦並於楚【鄭語注摯乃繹元孫有疾自棄於防子孫有功爲防子世家不紀】有防氏歸氏賨氏宗氏【宗俱碑云四嶽之裔宗均資世皆作宋非也】羅熊析也後亦入楚有羅氏羅侯氏【初國宜城後轉徙枝江眾周之東乃定長沙】滇祖莊蹻百濮芊蠻或竄或懷世不絕也有濮氏髙氏【髙氏句麗後燕錄云慕容云祖和髙句麗之支云髙陽氏之後故以髙爲氏爲慕容寶養子後僭卽復爲髙氏】越狥羋姓是爲南越越裳駱越甌越甌隑甌人且甌供人海陽目深扶摧禽人蒼吾蠻揚揚越桂國西甌損子產裏海癸九菌稽余僕句比帶區吳所謂百越也【百僕亦自多種越卽粵是爲蠻或作雩非也南海桂林象郡皆古南越之地並詳國名記中輿地誌云東南二越而諸儒一之疎矣】有駱氏李氏【李嗣興本姓洛】帝之後又有防氏容氏孺氏若氏雙氏玉氏頊氏虫氏隤氏凱氏重氏童氏龎氏檮氏臨氏蒼氏蒼舒氏達氏叔達氏陸終氏淵氏聖氏【周大夫有叔達爲王恭曽孫孺興與陸終氏有惡又姓韻才子蒼舒謚淵八凱隤謐聖後爲氏】彭祖氏季連氏髙陽氏商丘氏

贊曰

玉子髙陽精气揺光通眉戴幹是濟窮桑履時象天疏以知逺上緣黃帝通變不倦集威成紀防慫自持內戒室外親客師惠寢萌生信沾翔泳乘彼結元範林何堋

世無聖人亦無愚人非無愚人也務學從師則愚者聖非無聖人也違師背學則聖者愚矣幹之九二見龍在田此龍徳而正中者也而孔子發之曰君子學以聚之問以辧之學問從師之始也三皇五帝固未有不自師以成者而獨異黃帝氏髙陽氏之取師何如是之勵且博邪黃於諸臣風後力牧大塡封鉅容蓲岐伯若廣成寧封一切師之髙陽之初師於淥圖矣師於栢夷父矣師於大欵矣師於赤民栢亮父矣不憚下風皇皇如有求而弗得何邪至道無所底失徳不以聖惟學然後知不足堯爲禦舜爲左而伯禹爲之右入於夢而訪荷蓧涉於津而訊淵客聖亦豈必達哉一人之智固不若眾之愚也師者人之鬥極也入人之家則以重人之家入人之國則以重人之國是故古之聖人世至治矣政無爲矣民悉仰化而天下之和舉至矣猶且恐然常若獸盜之將至而將不免者尙友親師常若不逮故徳愈隆性愈徹世愈治而後世愈不及也孔子師於老儋師於萇師於盂蘇防靖叔而老儋且師常樅是生知者焉不學然亦何常師之有神農師防陰之老黃帝拜空桐之叟防翁桐叟豈聖者邪炎黃之聖不自聖也唐虞夏后拜師稽古垂衣裳而天下治湯之於貸子相髙宗之於甘盤文王之於錫疇子斯武王之於太公周公之於庶秀成王之於郭叔此其憲也晉文公之咎犯隨防秦繆公之百里奚公孫枝楚莊之孫叔敖沈申巫闔閭之伍子胥文之儀句踐之範蠡大夫種若聖若賢莫不尊師而重學子張魯之鄙家顏涿梁父之大盜而學孔子段幹木晉之大駔而學子夏髙何縣子石國之大暴而學於子墨索盧參東方之鉅狡學於籥滑六人者刑僇死辱之徒也而爲天下名士顯人王公從而師禮之以其壽盡則得之師與學者君人之所知也齊小白伯者也師於管仲而致其理齊人有士畟也者小白執質請見之三而弗得嬖者曰畟也防臣君國之賤士也三往而弗得見其可已矣公曰烏是何言歟吾聞布韋之士不屑富貴不輕身於萬乘之君萬乘之君不事仁義不下禮於布韋之士夫子之不屑富貴則可矣謂不谷置仁義而可乎五反而遂見之天下之諸侯聞之爰胥師而賓焉於是九合諸侯不以兵車一匡天下則自一賤士始也詩曰有覺徳行四國順之其小白之謂乎先朝講臣範祖禹嘗爲帝學八篇其槪曰三代八十四王歷年千九百三十以學見者禹湯髙宗文武成王而已夏之啟與少康商之祖甲中宗祖乙盤庚周之康宣皆功業並於詩書非學不至漢唐之君則蓋有矣要之少學而無師夏癸商受昬徳棄祀豈性不足與爲善邪由不法先王不親賢不問學也祖禹之言其不可戒哉學者聖之資而師者道之原也是故曰說義必稱師聽從必盡力天子入學祭先聖則以齒嘗爲臣者弗臣所以尊師而敬學也學堯而堯學跖而跖途巷可以爲禹而舜果人也由此語之治亂之分師不師學不學之一間爾郭隗之言中虺之戒其眞有國者之鑑歟

朱紫陽曰渾天儀古必有其法遭秦而滅至漢武帝時洛下閎始經營之鮮於妄人又量度之至宣帝時耿壽昌始鑄銅而爲之象宋錢樂爲鑄銅作渾天儀衡長八尺孔徑一寸璣徑八尺圍周二丈五尺彊轉而望之以知日月星辰之所在卽璿璣玉衡之遺法也歷代以來其法漸宻宋朝因之爲儀三重其外曰六合儀以其上下四方於是可考故曰六合次其內曰三辰儀以其日月星辰於是可考故曰三辰儀其最在內曰四逰儀以其南北東西無不周徧故曰四遊此其大略也

路史卷十七

欽定四庫全書

路史卷十八

宋羅泌撰後紀九

疏仡紀

髙辛氏

帝嚳髙辛氏姬姓【古史考云或云房姓妄也一云妘姓】曰嚳【一作俈集韻髙辛號通作嚳】一曰逡【見世紀一作夋山海經作俊言帝俊處甚多皆謂嚳郭景純皆以爲舜謂舜俊聲相近失所考矣】嚳之字曰亡斤黃帝氏之子曰枵之後也【世本嚳黃帝之曽孫漢志言顓帝蒼林昌意之子帝嚳靑陽囂之子皆並二人而言繆亂如此外紀囂雷祖之子是】父僑極【大戴禮蟜極】取陣丰氏曰裒【髙堂隆北郊表日握裒履巨迹是也】履大迹而生嚳方嚳之生握裒莫覺生而神異自言其名遂以名【見大戴禮世紀故曹植贊及張顯析言云髙辛氏初生自言其名其君氏終無迷繆也】方頥龎覭珠庭仳齒戴幹【河圖矩起及白虎通云帝俈駢齒上法日參秉度成紀以理陰陽帝系亦云方頥駢齒元命苞云帝俈戴幹是謂淸明發節移度蓋像招搖注云幹楯也招揺爲天戈戈楯相副戴之像見天中以爲表幹或作辛古辛作幹幹作幹二字相似云】厥徳神靈厥行祗肅年十有五而佐髙陽氏受封於辛爲侯國【十道志襄邑有髙辛城地誌云下邑梁國也今碭山縣下邑今南京帝系譜云帝俈年十五佐顓頊有功封爲諸侯邑於髙辛九域志有髙辛城廟】髙陽崩而嚳是立以木紀徳色尙黒正朔服度惟時之宜【十三月爲正三正記云正朔三而攺文質再而復禮記正義云夏以上以此推正朔皆三而攺矣鄭說三帛謂髙陽氏用赤繒髙辛以黒其餘諸侯用白繒以此卻推舜以十一月爲正尙赤堯以十二月尙白余諸侯用白繒髙辛以十三月尙黒故用黒繒髙陽氏以十一月尙赤故云以赤繒少昊以十二月尙白又謂黃帝以十月尙黒神農以十一月尙赤女媧以十二月尙白伏羲而上未聞易言帝出乎震則當以伏羲爲始後世如漢循秦用十月太初始用夏正魏景初之建丑唐載初之建子】仁而威惠而信其色鬱鬱其徳嶷嶷其動也時其服也士聰明濬武嶷嶷涘涘侻衣服而不駔冬輕以防夏輕而淸窶薶其屋室土事不文木事不飾以示民之節謂徳莫髙於博愛人政莫髙於博利人故政莫大於信治莫大於仁吾愼此而已約身博施惟愛人利物是圖謂黃帝之言曰道若川水其出亡已其流亡止是以服人而不爲仇分人而不爲譐順天之義知民之急修身而天下服故達於天下而不忘緣巧者之事行仁者之操上由黃帝之道而明之守髙陽之庸而正之節仁之器以修其財而身專其美矣於是敍三辰以著眾歷日月而送迎之以順天之則謂寅賓出日寅餞納日魯語云俈能次序三辰以治歷明時教民稼穡以因民也命重爲木正黎爲火正該爲金正修及熈爲水正句龍爲土正是爲五官分職諸國封爲上公社稷五祀是尊是奉【五官顓帝所命髙辛從而任之昭公十七年傳顓頊之下服注曰春官爲木正夏官爲火正秋官爲金正冬官爲水正中官爲土正髙辛因之此五人神而配五行之神者勾芒祝融之徒乃五行之神名非重熈之徒𨿽非其名以其名以配食故亦得名之如社稷本五穀之神配食黎者亦曰社稷所謂尊本也】氏克官說天文夘下地火紀昭融而世賴之【賈逵云祝甚也融朗也】逮其繼世失遺其業守乃命弟回嗣綏厥職昭顯天地之光以生柔嘉材爰封之吳謹農祥乩欿傺故六气正而天道平五正建而人事理【春秋文耀鉤云髙辛受命重黎說天文昭二十九年傳蔡墨曰遂濟窮桑顓頊所居然黎乃顓頊之孫其世相及故鄭語謂黎爲髙辛氏火正堯典注謂髙辛氏命重爲南正司天黎爲火正司地周禮疏序謂髙辛與顓頊相繼無隔故重黎事顓頊又事髙辛如稷契事堯又事舜也】乃闓閟塞履龍斷委闗貸賑亡益卹逺人盍閭連墓使人相親故飲食相與守望相助而疾病相扶持揖其民力更相爲師因其土宜以爲民故生亡乏用而死亡傳屍貴賤賤貴以通其器耕以自養而以其餘應於上故平【管云應良天子耕以云云】工賈以通故闗夷而市平財亡郁廢而愚亡不教修其禮樂正其兵農故升降得以有數長防得以有敍而班白者不負戴矣粵命臺駘宣汾洮鄣大澤道演擊汰而民離湍決之患帝用嘉之封之汾川以處太鹵封允格賞帥味而下以龢【允格封鄀】以日至設丘兆於南郊以祀上帝日月星辰先王偕食絜其祭服備其帷帳陳之圭幣薦之黒繒右社稷而左宗廟制其谿陵明鬼神而敬祭爲之數薦所以重本也【二儀實錄云帝俈始制帷帳】命咸黒典樂爲聲歌作九招制六列五防【樂緯及潛夫論等皆作六英竇蘋以六英爲少昊樂誤】享上帝以中防【卽中英】命柞卜【柞卜呂氏傳世紀咸作倕世紀云嚳命倕作鞞先儒小鼔有柄曰鞀大鞀謂之鞞】作鼙鼓制笭筦壎箎祥金之鐘沈鳴之磬伶人咸抃鳯皇天翟舞之以康帝功鼔奏以觀聲歌奏以觀龢舞奏以觀禮禮以樂龢政是以成命曰九招咸黒爲頌以歌九招之就【劉勰文心雕龍云帝俈之世成累爲頌咸黒見呂氏春秋作成累字之誤也兔園策引呂氏春秋咸黒爲九歌六英以康帝功樂緯黃帝曰咸池顓頊曰六莖帝俈六英堯大章舜大招湯大濩周曰酌是以淸和上升天下白虎通云樂者所以象徳表功而殊名也記曰顓帝樂曰六莖六莖言律曆以調陰陽著萬物也帝俈曰五韺言能調和五聲以養萬物調其英華也注志謂顓頊作六莖帝俈五英英者英茂莖者根莖】羿以善射服事先王乃命司衡賜以累矰彤弓蒿矢【郭云累矰矢名以白羽爲之大傳云白羽之矰是也或作繒非】羿是以去下地之白難而民得以佚【白難凶頑爲亂之人如封豕長虵之類皆其號名爾】以故羿死托於宗布【鴻烈解云羿死托祀於宗布布祭名也說者以爲夏之窮羿失之夫窮羿非若蚩尢僅作兵器徒能僭叛爲盜爾豈宜有祀按字書有羿云古之射人廣韻云羿古諸侯一云射官而說文乃云羿俈時射官少康滅之則似以羿爲之後世矣故世紀以爲帝俈之世掌射加賜弓矢封之於鉏爲帝司射歷唐及虞而賈逵云俈賜弓矢者羿之先祖皆失所攷】於是盡地之制受少昊髙陽之經理卒創九州以統理下國正甽均賦以調民人【水中之可居者曰州川有所擁也後世加水故共工幽州作州而蘇子遂云北裔水中非也九州之制久矣伯禹作九賦爾而說者乃謂禹始分九州妄也炎黃已九州矣通典等謂帝俈九州蓋皆定其疆理欲其支脈貫通得所爾非剙之也非若後世率意割南益北斷手屬足而不預其地理者也】龢以仁義持以信禮爲亡爲事亡事混美於下故卿而不理【管云靜也】動而民罔不欽言而民罔不勸男有分女有歸壯有用老有終涼風至而陳麾太白髙而轉戰然後倔彊惠命因其時而誨其民修其方而天下定守髙陽之道而不務乎其前任智守數以道其常周聽廣莫以防其明於是致學柏昭而師於赤松舟人授書於鐘山而拜師於牧徳【記言帝俈拜師牧徳按四極明科謂九天眞王於牧徳之臺授俈以靈寶內文帝以道治世遂祕之鐘山而太霄瑯書謂靈寶祕文內符九天眞王等以授帝俈藏之鐘山北河劍經則言王子詣鐘山授九化十變之書隱遁日月遊行星辰其言難攷李膺紀靑城有天皇受帝俈五符文於此山牧徳之臺今在】發節移數順天思序以道禦世秉度成紀行星辰遁日月以從天地之固然故山不童而用贍澤不獘而養足不出百里而求足【管子】舉星畢曳云稍春乘馬而秋登龍黃斧紼衣漑執中而獲天下【大戴禮云春夏乘馬秋冬乘龍龍馬八尺者充亂龍云古者畜龍乘車駕龍故今畫之非也】法尙乎一而政貴乎信故下服度不備待而得龢故民反累皇道炳燠萬流仰鏡牛馬之牧不相反人民之俗不相知【管子侈靡】霜雹所沾日月所監亡不尊親地寶天瑞應誠而至於是省方以齊民之物而登封以報其政之成是以四海同風九州共貫天下歸往而人以樂生都於亳殷亳殷辛其始國故號曰髙辛氏【或謂河南偃師城西二十里乃鄕春氏之屍氏今睢陽治宋城之地秦再思云周封商後於宋太祖皇帝初作鎭於此及有天下號大宋葉於皇考之諱又宋主大火而徳復在火可謂符契今髙辛陵廟去宋城三十里】是爲王子者【道書謂帝俈爲王子】帝生三十而禦天六十有三載崩葬頓丘臺城陰野之秋山所謂頓丘臺也【山在魏之頓丘元和志頓丘西北三十五有秋山縣北三十有帝俈墓寰宇記秋山冢見存皇覧云在頓丘城南唐以仲春祀帝俈於頓丘三年一享藏景錄及形神經云王子曽詣鐘山獲九化十變經一旦疾崩營冢渤海山卽秋山也山經九域志皆作狄雲山陰今陵見存又云夏中衰有人發渤海山王子墓室中無有惟一劍在北寢上作龍鳴數聲人不敢近蓋仙者言解法多以劍自代也後失所在云】四後【冑後則一爲正三爲妃論者以爲四妃並列妄故隨主欲立五後辛彥之曰後與天子亡體齊尊不宜有五而博士何安駮之謂俈四妃舜二妃何有常數不學之失】上妃有駘氏曰姜嫄【鄭云俈立四妃以象后妃四星一明者爲正三小爲次帝堯因之夫姜嫄旣曰上妃則爲後矣劉瑜疏古天子一娶九女侄娣有寢河圖授嗣正在九房以此】淸淨專一而好稼穡【列女】衣帝衣履帝敏居期而生棄【山海經云后稷生於巨迹列子因之太史公禇先生鄭康成記之是說也先諸詩而有也春秋元命苞曰姜嫄防閟宮其地扶桑履大人迹而生稷又云蒼神精感姜嫄而生卦之得震故周蒼代商蒼神謂俈木王者也論衡曰嫄衣帝俈之衣坐徳帝所而妊故怪之詩言履帝武敏或問予曰歐永叔蘇明允洪駒父軰皆辧無是事予曰神理所在居於恍忽汗漫之間氤氳通行蓋有難廢者今齊之章丘縣龍蟠山上有神迹祠焉皇覽云卽姜嫄所履者亦見十道志及述徵記伏琛齊地記宋濟南太守蕭承之立祠於山妻學履之是生齊帝亦見本史則列子之言未可遽非】棄惟元子披頥象亢【潛夫論云后稷披頥元命苞曰稷岐頥自求是謂好農蓋象角亢戴土食穀注云面皮有土象頥面爲下部下部爲地巧於利也】棄之每異嫄乃收之爰名曰棄而字之曰度辰【世本嫄爲上妃天問稷維元子元妃之子也眞源賦云帝未立時有姜嫄履大迹而生男恥之三棄艸野有異帝聞姜嫄有聖子乃詔爲妃賜姓姬名曰棄名棄亦借苪司徒少名棄赤而毛棄之恭姬之妾取以入而名棄韓郎伯奇生棄荊棘數日兵散乃收養之王充云或時禹稷之母欲妊適吞薏乙履迹邪古今好怪謂不見怪則亦不異爾】性敷而仁戲惟稷黍【列女傳云性敷而仁簡狄教之時藝桑麻】長研耕稼爲唐天官及事虞夏以耕織爲本教發菑糞土別五土之宜教民時萟嘉谷致貽有相之道【書刑徳考云堯使稷爲司馬文子云爲大農師齊職儀文云堯命羲叔爲司馬夏官也虞夏以司馬爲夏官棄居其職孔頴達云舜命羣官使禹宅百揆天官也契敷五教地官也伯夷秩宗春官也咎陶爲士秋官也垂共工冬官也惟夏官不言命然上言禹遜於稷契帝曰汝后稷播時百谷不言命官明是稷爲司馬夏官也故鄭詩箋云稷居稷官民賴其功後𨿽爲司馬天下猶以後稷稱焉頴達不知后稷乃官也鄭氏昏禮謁文贊云稷爲天官故齊職儀云棄授人時尊爲天官則稷實天官又非司馬矣麥麰天降故云周有麥瑞后稷始貽民以麥種絳郡有稷山隨圖經云稷播種百谷於此竇蘋雲山西南去安邑六十里唐之稷山今屬河中】修封疆爲田順土造區廸民降岌而

後【闕】

云稷始爲甽田以二耜爲耦【闕】

一甽一夫三百甽而播種於【闕】

后稷天下之爲烈也豈一手一足哉虞帝乃國

之漦號后稷【與臺邰同一作駘昔景王使詹桓責晉曰我自后稷駘苪岐畢吾西土也注武功邰城是十三州誌云古文作臺然稷之母有駘氏傳皆作漦其地在齊世不知也】百谷而山死【山海經云后稷死於黒水之山國語展禽之言世紀云死於黒水潢渚之野五行書云以癸巳日死】取姞人是生漦蠒世濟其徳漦蠒生叔均是代其父及稷播谷是爲田祖自商以來祀之【五行書云田祖以甲寅日生田主以乙巳日死辛亥葬大司徒注云田主田神后土及田正之神所依疏弁爲堯稷官立稼穡死配稷名爲田正詩人謂之田祖籥師注云田祖謂神農以神農爲造田之祖而後稷亦有田功故傳謂有事於尊可以及卑祭田祖則后稷田正后土亦在焉然此經言叔均爲田祖則自是一人知其仂田者眾不得指云神農后稷先嗇司嗇田祖當別人也】世爲后稷及夏之衰有不窋者失其官守竄居於尉李【不窋非稷之子乃夏末時人國語云不窋事虞夏非也而史記本世紀遂以爲稷所生妄也有辧見發揮尉李卽春秋義渠之地成相篇砥石是也今慶州有不窋城】生鞠是爲鞠陶生公劉公劉能修后稷之業民保歸焉周道由興生慶節始國於邠生皇僕皇僕生弗差弗差生僞隃僞隃生公非公非生辟方辟方生髙圉髙圉能帥稷者周人報焉生侯牟侯牟生亞圉亞圉卒弟云都立生叔組紺是爲祖類祖類生諸�是爲泰公生亶父是爲古公泰王【不窋周家之世最爲繆亂世本云公非辟方髙圉侯牟亞圉云都祖紺諸�太公如此而已班氏表乃云辟方公非子髙圉辟方子夷竢髙圉子云都亞圉弟其世顯甚然史記乃無辟方侯牟云都諸�故皇甫謐遂以髙公非髙圉亞圉祖紺之字吾知其牽於單穆公之言而合之也故遂詳之釋例亦云髙圉僕窋九世孫而索隱謂辟方侯牟皆二人爲得之侯牟或作夷岐僞隃卽毀隃祖紺卽公叔祖類人表曰公祖世表曰叔類也】避燻育居岐陽實始剪商復取於駘曰泰姜生泰伯仲雝季歷季歷居程【見周書世紀】古公屬焉泰伯闞知及弟仲雝竄於荊曼居梅裏荊人義而君之號勾吳古公薨計於近郊而還於畨離【亦稱越梅裏在盍閭城北五十里世本云孰哉居畨離】伯卒仲繼剪髮文身臝以爲俗是謂孰哉虞仲【史記謂泰伯斷髮文身非也乃仲雍也左傳及潛夫論詳之王充亦云太伯教吳冠帶孰哉隨其俗而與之俱倮也故吳之知禮義太伯攺之也此與左氏端委以治周禮仲雍嗣之斷髮文身陸氏吳地記雍冢在常熟虞山上與言偃家並】武王封其曽孫仲於夏虛爲西吳亦曰虞仲十二世而晉滅之仲攴孫卿於周封樊爲樊氏樊仲氏卿氏皮氏虞氏方紐於氏【僖五年滅虞定五年於越入吳】虞滅吳始大二十四世而越滅之有燭庸厥由常壽夫余鳬臾胥門慶忌慶師公冶公祖公劉泰伯漆雕【以上復姓】及夢餘句壽延畨夫槪冶延闔防常開周古蠧禽頗之氏其以邑氏者偃州州來延陵棠谿堂溪唐谿郁閭及郁或柯之氏【潛夫論又有成氏梁氏公氏延出延陵與州來爲二姓纂又有延州氏誤】越滅吳流其三子長曰鴻流婺源葬焉【寰宇記婺源西七十五村葬處名吳山】倭鄖無錫皆吳分也【周處云武王追封周章於吳乃封章之子越於無錫魏略云倭王自稱太伯後】季歷再世而興周卽王季【子思云帝乙時王季以九命作伯】文王因之【小戎啚云帝乙命王季爲西伯又命文王典治南國史記紂以西伯爲三公賜之弓矢鈇鉞得專徵伐】又再世康王一晏朝而暴公作闗睢之詩以諷【史遷云周道衰詩人本之祍席而闗雎作幽厲之闕始於祍席故曰闗睢之亂以爲風始齊魯韓三家則云康王政衰詩也楊雄亦云周康之時闗雎作乎上陸云康王晚朝闗雎作刺也】又再世穆王耄荒訓夏贖刑而書不續又再世懿益衰詩人遂刺又五世幽王不道死於驪山之下申侯立平王而東遷黍離遂作【世謂孔子降王風妄也夫風者風土之歌耳黍離自是東周之土風東遷之後政僅施於圻內不能刑於四方故國人隨其土風如此非謂降也若以黍離爲降則七月何爲列於風邪且雅亦有東周之詩世不知爾節南山十月之交乃桓莊之詩亦可謂降雅乎曰王風者春秋書王之意也然新序又以爲衛宣公之子壽閔其兄伋而作韓詩及曹植惡鳥論以爲伯封作學者宜勿妄談】王政陵遲至魯惠公遂請郊廟之禮未與而顧用之於是禮樂徵伐不由於天子故孔子傷之而春秋作又十三世而敬王丐立子朝之難遂止成周三十有八年有星孛於東方明年而西狩獲麟聖人於是絕筆春秋而書亦終於秦誓吾知秦之必蹶周也故十一世王然而周卒亡秦卒有天下於呼【王者之迹熄而詩亡詩亡而後春秋作詩亡謂孔子時說者云詩亡於陳靈公謬哉靈公之殺乃魯宣之十年春秋之作百二十一年矣絕筆獲麟有二論見發揮四】贊曰

帝逡髙辛厥徳神靈生而有異自言其名其色鬱鬱侻衣薶屋次序三辰六畜遮育工賈以通拜師牧徳樂作五防鳯皇天翟法尙乎一政貴乎信霜雹所沾孰不尊親

路史卷十八

欽定四庫全書

路史卷十九

宋羅泌撰後紀十

疏仡紀

髙辛紀下

周之初興大封同姓五十有三國而文武之胙又三十有二管蔡成霍魯衛毛告雝曹滕畢原丰荀文之昭也虧晉應韓寒狄武之穆也而凡蔣邢茅之與胙祭則周公之裔也【伯益考之父已亡管叔誅周公爲禰也】召虢燕陽閻鐂邠鎬方卬息隨彤單縱梁項岑鄄滑養盛極鞏谷謝郭宻榮丹陽楊逢觚欒甘鱗主頓鼓肥宮遂冥麗暴載岐費紀胡康萇解張隗藺運冀潘龎馮沈賈鄭暌芮魏焦樊巴周徐橋北燕鮮虞陽樊皆姬國也【七十九國如召祭閻原畢劉等猶是商世所封余乃後之分封者】文之昭十有六而泰之生者十【詳譜圖】文公采於周【在扶風武功】成王封其子伯禽於魯三十有四世而楚滅之【洛誥云予小子其退卽辟於周命公後周公畱相周成王封其子於魯明矣陶潛作諸侯孝傳以爲武王封之於魯誤也伏云周公致政封魯老於周心不敢逺成王欲事文武之廟公疾曰吾死必葬成周示天下臣於成王及死成王葬之畢而云示天下不敢臣故公封於魯身未嘗居魯而說者更以爲成王以公有勲勞於天下賜以天子禮樂妄矣有辧說見發揮】後有有蟜臧防臧文臧孫公山武仲南宮惠叔叔仲仲顏仲叔公孫東門子家子叔子服子我子言子翚子於子成子寤子孟子駒子有子士子華子陽子楊公施公襄公冉公爲公思公石公之公析公巫公父公伯公愼公索公肩公良公哀公若公冶公輸公鉏公儀少施慶父富父賓牟意如仲梁仲顏孟仲叔季之四孫【子陽公族子陽後子楊出季桓世本無子陽公孫公鉏公冶二子傳皆曰伯】及聲意南懿陘般僖榮禽於賜湣閔騫哀隱悼引毗彌展施衡爲穆作昨婼尾鞠麯孟仲叔季之氏【叔出叔盻甚明姓纂出叔達又云叔向繆矣風俗通哀出哀公吳有隱蕃云隱公後鞠氏伯禽後與鞠見王禹儞集云本出於魯】其以邑氏者臧眾鄟秦運鄆管栁厚郈顏卽費蔑魯【孝公子彄采於臧展禽采於栁孝公八世廢采厚曰厚成叔與郈通姓苑有厚丘費乏碑云季文封費爲氏懿公孫費伯城卽居之顏乃齊靈公妃顏懿姬者】及栁下瑕丘厚丘梁其谷梁【梁其伯禽庶子見英賢錄】逮項公孫足守秦符璽又爲符氏【潛夫論魯又有乙華向非也】周公使管叔監郼與蔡惎郼間王室周公蔡蔡而辟管爰代以中旄父管故不嗣【周書管叔霍叔經死囚蔡叔杜預訓蔡爲放二蔡管叔初亦爲蔡故云文王惠慈二蔡】後有禽氏管氏敬仲相齊公伯卒於齊其耳孫修適楚爲陰大夫漢始南陽世奉仲祭號相君有陰氏陰嵩又爲丘自陵氏【後周書賜陰嵩至隨復姓君子曰管氏之世祀也宜哉釋例以管叔爲周公後管仲爲穆王后皆非】蔡叔旣蔡於郭淩子胡攺行帥徳周公使爲魯卿魯治乃復之王邦之蔡澤是爲蔡仲子蔡伯生宮侯至平侯徙新蔡益微每賦役於楚遷之州來【故州來爲下蔡】二十四世而楚滅之【齊世家云周公舉胡爲魯卿士治言於成王復封蔡書疏辧之孔晁云郭淩地方】有蔡氏辰氏盱氏朝氏歸生氏生氏太史氏蔡仲氏子履氏大利稽氏【後周書賜蔡裕姓一作蔡總】曹叔甸伯二十六世而宋滅之【哀八年宋景】有曹氏覊氏僖氏釐氏子臧氏射姑氏夕姑氏公彊氏其攴於卞者爲卞氏欣氏於牟者爲曹牟氏重丘氏子臧氏【欣時字子臧先賢傳有曹牟君卿】曹操漢而有魏五世刼於典午【非髙陽後曹氏見魏武自作家傳】成伯子爵後附於齊還奔魯而滅於楚【成十三年之成子成肅公也肅公恆公皆爲卿按成卽郕文王之子不詳名寰宇記引史記武封母弟季載於郕按管世家季載封冉又云後世無所見非成也】有成氏郕氏上成氏邽氏肅氏【戰國郕午仕趙始爲成氏然周魯皆有成邑云】霍處以祿父降而經至永公滅而奔齊晉旱卜之在嶽於是復霍而登旋滅於晉有霍氏冠軍氏氏【閔二年與耿魏俱滅】叔封司防采康及成王降霍以商餘地封之統三監爲孟侯【宋咸雲長也若云方伯康告云朕弟小子封以爲成王知康告周】曰衛伯【周書謂之殷】八世頃侯始侯孫和桓厲宣九十猶戒於國所謂睿聖武公者五子懿公殺公於狄宋立戴公狄載至徙楚丘子成公遂遷昆吾凡三十有五世而衛亡【秦二世時衛封滅不見經】有小王成公公上趙陽羌師辟閭析北宮彊梁防庌羌憲祝固祝國祝史史晁史朝史桑太叔卷子南公世叔仲叔石駘石伯公叔子叔公明公孟公孫子髙公析公甫公荊公文子文子伯子玉子郢子彊子季子齊夏戊夏丁將軍右宰司馬司防及左右之公子【蕢爲司馬】與石聶彌承禮免勉左右伋壽南晁蒯輒頑衎林淩稷牧冷嗣眷兼孫孟洪璧辟憲孺黔渠朝世監防鍼文齊開彪孔之氏【唐攺爲洪晁錯史作朝又作鼂孔達非宋出孟亦與魯異如衛經𨿽嘗爲縣長張氏之後以禁異姓復爲衛不著】其懸氏懸潘氏求氏仇氏裘氏【纂非刀裘也】康氏衛氏戚氏傶氏濮陽氏元氏元咺氏常氏商氏淩氏【因采者也武公孫耳采於戚後爲孫氏一作傶集韻傶邑姓音簇淩卽淩人商乃鞅封仇見世本裘之轉】陶叔授民爲陶叔氏司徒氏【司徒定四年非宋司徒】武公生季釁采於寧九世居卿爲寧氏【周威王師寧越齊威師寧戚】孫權啟吳四世而歸於晉又有厲氏【皓以秀奔魏攺爲厲氏】春秋之時惟魯衞希王政武王克商以毛叔鄭從【史記武王克商尙父牽牲毛叔鄭奉明水劉原父得毛伯惇疑爲鄭穆王時有毛班郭以爲毛伯衛之先】成王以鄭爲三公有毛氏毛伯氏【毛庶氏也有衛過得三毛伯世采】武王之封母弟也惟季載少使食於沈成王立爲司空爰封之冉曰冉季是爲有冉氏氏氏氏【冉卽見國語冉耕冉防姓纂出叔山冉妄傳多作尢繆春秋尹氏訟啟鬭章囚鄭伯亦皆作耽太史公作冉或以爲借不知其誤今亦或乃厖國故云安冉本巴東蠻不可不辧然記皆謂季載封沈唐沈氏表云季載字子揖封沈按成八年晉獲沈子揖豈季載哉疑沈乂耽之訛不然或聲之轉余詳少昊紀】告分南北南後入晉北入宋有告氏郜氏【國姓之字古少從邑其從邑者皆出後世朱曽之類反謂後世去邑妄矣】雝伯入周後有雝氏邕氏【音擁又於用切與姞雍畢爲雍】叔繡居錯文公侯之縢三十有一世齊滅之【嘗一貶子尋復世本云錯叔繡封縢漢志以爲懿王子誤】有縢氏滕氏騰氏卜氏滕叔氏公丘氏錯氏【姓苑宋大宰錯君又有並去聲姓纂云溫泉多此姓】文公薨畢公髙入職焉【姓書文王少子】子季孫邑潘旣復分龎裔孫畢萬事晉獻公滅魏而封之十世而斯始命文侯【師子夏子方】惠徙大梁又八世虜於秦【始皇二十二年】有畢魏藩番龎呂獻豫苪垣新王【呂出魏犨子錡王氏出信陵君孫卑子望京兆山陽番同潘系見食志豫讓畢陽孫見國事】及魏彊伯夏曼多令狐宇文新垣葉大夫之氏【陳畱傳新垣衍居大梁虛爲梁垣氏潘後又周令狐整爲禦正賜姓宇文曽孫元超唐復之徳棻楚綯系也】華侯采馮城爲馮氏有北燕【畢後采馮亭春秋有馮簡子杜雲歸姓然無攷後漢馮魴亦云魏之攴別采馮城東觀記魏之別封曰華侯華侯孫長卿食采馮城馮城爲氏信都馮和孫跋爲北燕十一年】武伐紂原公把小鉞原莊公後亡有原氏佼氏原仲氏原伯氏跪氏【姓書陳大夫原仲後英賢傳原伯氏絞之然後原貫在絞前已百年鄭有原繁與原仲所謂南方之原也】荀侯諸侯之伯晉滅之爲公族後逝敖爲荀氏郇氏旬氏孫氏孫伯氏夙氏程氏中行氏伯宗氏籍氏席氏投氏投壺氏【風俗通雲中行穆子後姓纂引世本爲仲行】孫息食知爲知氏智氏【孫息後爲三族一公族逝敖生林父爲中行將謂荀中行氏一林父弟首邑於知爲荀智氏一逝敖曽孫歡食邑程爲荀程氏後漢荀恁一作郇】智果諫謡不從乃別族於太史爲輔氏【汲古文晉武公滅荀以賜大夫原氏世族譜荀侯荀姓魏正平有荀城故或以爲鄭地之荀】丰侯坐酒亡國以故負罌於首以爲式【爼豆中有丰卽鄕飲禮中丰侯也都斵一木爲之象豆而卑一同坫爵射禮置罰丰西堦下音訓謂丰國君以酒亡國故以爲罸爵之名三禮圖云射爲罸爵之丰作人形丰國名其君以酒亡國戴盂以戒酒故崔駟酒箴云丰侯沈酒荷罌負缶自僇於世啚形戒後李尢銘曰丰侯荒繆醉亂迷逸乃象其形爲禮戒式也】後有丰氏酆氏【出鄭多仕鄭姓纂第十七】武之穆四於邗爲長先是唐有禍成王以封子幹子父而謂晉十一世文侯勤周受錫予昭侯立其弟於曲沃五世而曲沃滅晉君之五世文公遂覇諸侯又十六世而析徙端氏【曲沃武公滅晉周命爲晉君】有晉進戊恭整舅咎羊甲獻射席籍【陽欒司籍或以籍席出於荀】及士貞樓季太戊叔魚叔向叔夙季夙季嬰楊食食我凡閭伯宗伯州公仇公師弗忌臼季子羽之氏【叔向叔夙見世本公師成師後見辧證凡閭見賈執英賢傳及韻姓纂云子羽晉公族復爲楚邑大夫然鄭衛皆有行人子羽韓起庶子亦曰子羽云】其以采者絺郤步涉畜鄐臼傗苦冀解張楊陽端續溫祁鄔羊介翼盂駒州欒及幹銅鞮羊舌祈夜長魚五鹿東闗防州【晉旣分乃封其君於端氏】其苦成庫成古成車成出於苦【晉校尉車成將】欒書下軍及嘉若欒出於欒【靖侯孫賓采欒】隄遆蹄鞮鮭出於銅鞮【共六姓澄城鮭縣有鮭姓自云鞮氏避事攺之鞮纂文音隄】犨分於郤郗出於絺自步居溫則爲步溫【郤至采溫】由祈易續則爲續祈【狐鞠居采續爲氏】先軫封原【胥臣爲原大夫次卿也故先縠曰原縠繼於彘】且居徙霍爲霍伯有先氏左行氏【國語且居蒲城伯後受霍爲霍伯】康王以虞之防子公明爲賈伯曲沃滅之有賈氏右行氏賈孫氏【晉滅以封公族狐射姑卽賈季姓苑以賈孫出王孫賈者妄】出公生伯僑封揚曰揚氏孫氏【秦大夫孫爲穆公戍鄭宻謀取鄭覺奔宋爲揚孫氏】雄其出也【出公防齊生僑歸周封於】而溫則狄滅之【僖十一溫子奔衛叔虞後】或爲狐氏【世本有大狐氏小狐氏溱爲大狐氏射姑爲小狐氏大狐容卽大戎氏云唐叔子孫在者然狐本重耳外祖狐突郤陽狐皆采溫故後以狐爲溫出蓋晉後以封狐爾】韓武庶子幽世失國宣王中興韓討不庭錫之梁山奄受北國是爲韓西衛滿伐之而鄱於海【韓侯爲燕師所滅宣王錫之外紀云平王時晉滅之】曲沃並晉有韓萬爲戎禦復采韓原至景侯始命凡二十有四世秦滅之【萬唐叔十一世孫預以爲出曲沃故或以爲成師之子俱妄】有韓何橫俠罌言賈褐李呂【賈謐韓壽子隨外家姓至後充復詔所謂以恩繼情者李嗣昭本姓韓又周賜韓褒侯呂陵氏後爲呂氏】及韓侯無忌公族韓褐韓籍韓嬰韓信信都之氏【籍嬰信三韓見姓纂韓褐見英賢錄公族乃厥子無忌曰公族穆子】厥之康采趙藺爲藺氏哀侯少子婼采平爲平氏婼氏張氏灌氏【良五世相韓佐漢灌夫父張孟幸於灌嬰因氏】信之後又有韓余氏【信敗於參合後亡入匈奴景帝時子頽當赤來降余匈奴中爲韓余氏】於之後有於氏邘氏盂氏【晉有盂苪盂大夫也唐邢之盂縣而邘則在懷州蓋分封者】萬紐於氏【東海於公裔孫隨拓防鄰徙代爲萬紐於氏至孝文復爲於外都大官新安公栗防六世謹從孝文入闗始籍長安】應侯次四晉滅之有應氏深氏【韓詩云成王戲弟以桐葉圭封之周公曰天子無戲言請封之王應聲而封曰應侯呂春秋則以爲封叔虞】狄子寒侯偕武穆也後各爲氏【唐表云成王封母弟孝伯於狄城爲狄氏孔子弟子有狄黒廣韻云春秋狄國之後漢有博士寒朗乃武王子寒侯後而防俠傳寒孺乃以爲出後寒姓書以韓寒聲變則非也然朗說爲姓寒】周公之祚七長魯禽父次凡伯爲凡氏氏汜氏次伯齡封蔣男爵後以功侯二十二世並於楚有將氏定氏次靖淵封邢侯爵滅於衛有邢氏陘氏【僖二十五年玉篇作郱輕幹切非是乃金邢丘正音形】次祭事文王受商之命【祭叔爲卿士祭公事穆王祭伯襲國】有祭氏謀氏訾氏祭公氏【姓苑云祭氏以不祥攺爲訾音紫祭公氏見姓解】次胙次茅胙入南燕有胙氏作氏【姓纂】茅有茅氏茒氏【本立絞切俗以爲茅】若夫周之國則伯鹵之孫仲奕武王封之閻晉滅之有閻氏奕氏大野氏【一云昭王少子生手有文曰閻康王封之閻城一云唐叔後成公子懿采於閻晉滅之俱非晉滅之以賜公子懿爾周書閻慶賜大野氏至隋復唐姓錄以仲奕爲太伯之曾孫亦非】虢仲虢叔文王敬友二卿【國語亦母弟也馬融云叔同母仲異母】仲曰西虢後遷上陽爲南虢而畱者爲小虢虢晉滅之【東虢滅在春秋前西虢下陽滅在僖五年小虢滅在莊七年】叔爲東虢【亦曰郭叔見王防解郭輔碑云王季中子文王卿士采於虢武王錫封後世謂之郭】平王奪其地與鄭楚莊責王乃求其裔孫敍封之陽曲曰郭公晉滅之有虢氏郭氏制氏若上陽夏陽西郭南郭南伯之氏【又李子和本郭氏賜】鐂康公卿後有畱氏劉氏康氏官師氏師氏帥氏【鐂後世作劉晉師昺以晉諱爲帥氏】文王之異弟煇之子渠封岑爲岑氏【唐表作燿武王封之】亦有王氏防仁氏鉗耳氏箝耳氏防仁氏仁氏此王季之穆也【王氏望馮翊狀云王季第四子防仁居湟水西羌音訛爲鉗耳隨攺爲王氏唐有王宗按隨九門令鉗耳君徹頌云朝邑人王子晉後避地西戎以地爲姓今廢天徳軍牟那山有鉗耳觜故英賢傳云鉗耳本胡姓然以爲子晉後則非矣】成王侯次子於翟爲翟氏【姓纂云少子非】又封其攴於彤爲彤伯宗伯是爲彤氏【廣韻彤】又封防子臻於單單世卿爲甸侯有單氏靖氏單伯氏旗氏【柯陵防單襄公卿士單朝也與魯之單伯異】昭王子成公男後有成公氏【李利涉編古命氏成公生與李斯男由同時遂不仕】宣王封庶弟友於咸林曰鄭【一作棫林襄八注鄭子國】爲司徒死戎難子武公以夾俌賜虢鄶十邑徙拾爵伯二十有二世韓滅之【厲公居櫟文公徙新鄭漢侯成碑云文王之後封鄭鄭共仲賜氏曰侯非】有鄭藺語京將良孤尉具司髠燭禆諀堵泄泄羽渾然防逰駟國渝兪諭【諭軍】防雅防繻罕丰防歂僑參眅姜蠆印頡梧儵皇蟜佚衛【五十姓防望廣平逰望馮翊禆通作諀渝通作諭蟜固出子蟜衛靑乃鄭季孽子穆公十一子子然子二子孔三族亡子羽非卿存者罕駟丰印良國防七族也】及田章封具羌憲彊梁趙陽史去疾大季公文公徳共叔世叔大叔子人子彊子駟子罕子孔子晳子國子防子寛子然子羽子軒子革子旗伯有馬師東裏行人西門西宮京城俟伏賀吐之氏【凡三十六子旗丰施之字子人穆公弟語字呂春秋鄭大夫公息房而世叔討論乃子太叔防吉西宮則鄭執政所居苑纂未詳侯植從魏孝政西遷賜俟佚氏又賜賀吐氏姓纂引世本云宋司城子革又云季平子支孫爲子革氏按二國無子革乃七穆子然之子丹之字奔楚爾子晳一云楚出亦非】宣之子三一尙父爲楊侯【地紀熊渠伐之】一食陸卿曰陸侯【陸氏譜宣王支子】一封謝丘爲謝丘氏【見盟防圖云皆幽王封人表有謝丘章】平之子三長曰精封縱爲縱氏精縱氏【見英賢錄】次曰唐封梁山爲梁伯【千姓編云平王少子唐】少曰秀封汝川謂之周十九世並於秦爲周氏【並其地爲汝南郡烈繼文升興晏安宏明隱壽容休雄揮寛員成邕十九世邕生秀秀生仁漢興復封汝墳侯周仁也號正公或云出非長安沛二望後】楊侯曽孫失國平王以賜晉封叔盻後氏爲楊洎堅爲三世而爲唐有梟氏屋引氏越勒氏普六茹氏【誅元感賜梟氏周賜楊紹厓引氏一爲君口引氏楊忠爲普六茹又爲普陋如楊粵爲越勒並至隋而復】惠之子帶封甘曰昭公子成公世官王所有甘氏甘士氏甘先氏甘莊氏染女氏鑑氏【卽叔帶甘先甘氏姓染見姓苑】頃之孫武彊滿爲武彊氏姬氏周氏【唐以諱攺姬氏周望長安】簡之子儋季爲儋氏【子括】景之孫封陽樊後宅無終爲公翁陽氏陽氏陽樊氏無終氏【陽氏譜云春秋末宅無終因陽樊而易氏仙傳拾遺陽翁伯適北燕葬父無終山爲右北亭人天祚玉田事亦見於寶記範通燕書云後有雍於無終山獲玉是也名世以陽氏爲景王少子】敬之子封鄄爲鄄氏靈王之太子超古幼有成徳以諫廢年十八而賓是爲晉【字子晉或云名晉一云謚或云字子喬坤監云字開山俱妄】子宗敬爲司徒號王子家平陽爲王子氏田氏緱氏王人氏王氏李氏拓至氏可頻氏乙速孤氏【王氏瑯琊祁諸房皆出子晉可譜者以多仕齊周書王秉王興並賜拓至氏王雄太原人貞觀志西魏賜爲可頻太原王顯後魏賜爲乙速孤遂爲醴泉人】召康公願封燕【名奭乃實字世紀以召公爲文王庶子而富辰所言無召乃以郇爲召蓋以下泉言郇伯而黍苗言召伯爾非也傳言公封燕九世惠侯始就國亦妄】康王復爲太保年百有八十其長居燕而攴襲召召世爲伯【王安石云元子旣國燕次子守者猶食卲也】有召氏邵氏召伯氏東陵氏【傳又有奭氏盛氏非也】其分於唐者爲陽伯齊滅之【昭十二年齊髙偃納北燕伯於陽左云伯欵迫逐遷之然本曰唐卽閔二年滅者是也】北燕歸國不達於革凡四十有三世秦滅之【始皇三十二年】太史公曰燕之社稷血食者九百年於姬姓獨後亡抑召伯不鄙其民有亡執之徳也後有燕喜攸繆釐噲快噲之氏【秦已夘年亡諭本音快】盛伯子姬姓之長降於齊有盛氏痛氏【穆天子盛姬國春秋書成公羊云盛也韻譜姓纂云先姓奭後攺爲盛蓋以漢元諱意其字曰盛而召公之名字皆爲奭也盛姬卒王攺其族爲痛氏急就章有痛無忌】宻公榮公瑕公萇伯賈伯芮伯桃叔尹公康公鞏伯甘單公暴公詹伯家父巷伯方叔卭叔世卿家後各爲氏又有尹公氏奇氏榮叔氏南宮氏榮伯氏芳氏【奇出尹芳出方伯輿大夫有瑕禽服辛世本暴辛公作塤宋云平王諸侯樂書平王時人風俗通諸侯也賈芮等伯非爵芮爲司徒寰宇記封芮爲附庸妄】齊侯滅谷秦穆滅滑楚文滅息晉文滅巴魯滅項【巴楚昭妾巴姬國與風姓巴別輿地廣記云武王封商姓爲巴子七國時與蜀俱稱王張儀虜之爲巴郡】有谷氏滑氏滑伯氏【英賢傳】息氏息夫氏【風俗通】巴氏通氏【呂春秋】項氏劉氏辛氏【羽敗並賜姓劉項伯封射陽侯與桃侯襄平臯侯佗及先武侯皆爲劉后周賜項亶爲辛氏】召公俌周西伯夫人紹兩交龍不樂遂娠生子有文在手曰盛因名氏之年十有八封之譙侯晉武公滅譙有之爲譙氏焦氏【李利渉盛氏譜孔至之說同以爲譙侯因爲望其地譙國焦縣】漢東之國隨爲大楚滅之有隨氏少師氏【世本楚滅】鱗宋滅之宮虞滅之紀遂齊滅之岐鄗周廢之養頓徐胡入於楚肥鼓魏焦入於晉【觚則】麗屆於秦而鮮虞則在狄極入於無駭而隗丹暌載逢冀冥主亦衰除矣後各以國令氏【甘鱗主逢觚欒等見潛夫諸論載姬姓見風俗通】考王封弟褐河南曰東桓公至孫惠公傑分其子姓於鞏以奉王曰西惠公號二周王之立二周分理四十九年秦取西周遷東惠之孫咎公於狐王崩秦昭取西王稽【次年】七年秦莊襄取東西周地而以賜人聚爲周君祀【東周後有咎公西後有昭文君西周王城東洛陽也史遷於此極爲紊亂二周封滅歲月俱不能詳蓋時二周微甚紀錄蔑載二周比亡才七縣譜云秦不絕其祀以陽人地賜周君使奉祭祀於周亦未深媿矣輿地廣記徙西周君於徙東周君於陽人聚誤矣應二周以來詳見譜圖】中山武公東桓公子也厥後桓公荒淫不卹國王問晉史余曰今諸侯孰先亡對曰中山乎二年而魏拔之處之靈壽【烈王十二年國世本中山武公居願桓公徙靈壽按樂羊爲魏拔中山封之靈壽史言趙武靈以惠文三年滅中山遷其君於膚施是也漢於此置靈壽縣】蓻副輿嗇種稷賓校顯黨惠偏公富大泰亞辟組驪治棸治鞠鞫儋技支宰忌舞蝮【三十二宰忌周公後幽王內史棸子幹封元年攺武惟良爲蝮氏風俗通文出文王隱公時有武氏子唐書平王世子手文曰武爲武氏妄】及王孫王叔王子賈孫王史內史公祖叔服太伯黒肱黒肩西周武彊司空陳畱之氏皆周枿也【武公世子稱西周氏共王子圉後爲王史氏鄭有王子氏齊衛吳皆有王孫氏俱出周王惟楚王孫出伍員英賢傳陳畱姬姓國因爲氏】漢封之衛【唐表云封周仁攷之非文帝時有周仁無封也元鼎四年武帝至河南求周後得姬嘉以三十里封爲周子南君光武復封子衛】次妃有娀氏曰簡狄【一作東翟卽簡易也於寶作索倓繆書中侯云鳥翔水遺卵娀簡易拾吞生契封商後萌水易注云易疑洛娀簡在水中浴而吞卵生契後人當天應嘉乃以水易爲湯呂春秋娀氏二佚裔爲九成之臺飲食必鼓帝令燕視之鳴謐隘謚隘二女爭之覆以玉匡遺卵北飛二女作歌云云故史有行浴遺卵之說列女傳曰姊妹浴於丘之水卽晉丘之水今浚儀淸丘一曰池寰宇記簡狄浴於晉丘之水雲云卽此水然湯自從昜不從易也】仁而有禮飲食必鼓感乙致胎【乙燕也特男子之祥感遇生子非必吞卵歷代遂於禖壇立卵石故束晳議禖壇有石以爲吞卵之象經無文乞除之張掖記謂所感在縣界雞頭山之黒水雲簡狄所浴重丘之水也去俗都逺矣】疈而生【於寶云前志所謂修已背坼而生禹簡狄胸剖而生契】契也【古作從奴虫也一卨非一作偰】聰明而仁堯命司徒使布五教而民輯及虞不廢是以受商賜姓子氏商人謂之王【所封乃華陰鄭縣有欒都城故潘邑也世本謂契居蕃是矣中侯握河紀云棄契皆堯封長髮箋云堯小封舜末年益爲大妄也】子昭明居砥石【世本復遷商】生相土克承商業始居商丘出長諸侯威武烈烈至孫冥爲司空世事虞夏十有二世而湯遂興傳二十有八王國幾亡者五而紂遂失天下姬武王居之乃封其子武庚於【偝卽鄁衛地】叛周公攝伐殺之更求帝乙之元子魏子啟邦之宋戶東夏爲周客【魏卽微紂之母兄母末後生之商法不得立故成王曰殷王元子而樂記左氏史記云武封之妄也微圻內國古冑子𨿽遷爵而班爵不及故者以故官稱故二微爲宋公猶以微之號終】三十有二世君偃不道齊魏楚戮而三析之【偃謚康見呂覽國事】有幾微衍尾沃據卿穆止舎近宋鄁防石母戚懷旣椒督沙猛政正桓完牛牢遼寮虞華耏還狂臼朱耦酁郃邊坎冀仲�靈祿虺勃聖省牽伉錯銳兌左宗正所【六十四乂有楚疋並音所錯音措牛金後爲牢又爲遼魏將以難爲尞周遼兀復爲牛矣朱暉傳注東觀記先宋微子之後以國氏宋滅奔碭易姓朱氏後徙宛風俗通又有宣云宣公後邵姓解有卨契二氏繆】及王夫皇父空相事父不更幹獻申屠三伉魚孫圍樂王白馬黒夷鳩夷不夷艾歲西鉏中野卽利子朝子奢子蕩子罕右師左師司城司防司馬司徒右歸公朱陽門季老微生孔父�侯老男並官武信【三十八因夷不夷幹獻見世本魚孫白馬見風俗通不更不茅見潛夫論墨夷見邵氏姓解世本楚大夫公朱髙出宋公子朱宋義事懷王封武信君爲氏】與季老男氏巨辰經氏【三字姓】因夷不茅西鄕已氏木門東鄕祝其及木坎合向皇樂戎禦魚鱗蕩氏於采也【祝其出戴公子祝其而齊靈子牙母乃戎子或又冇鐘氏之出州犁木氏出木門風俗通宋大夫西鄕錯尸子隱者西鄕曹又南雍闕爲皇父漢皇父鸞乃爲皇甫】其支於戴者鄭取之有戴氏甾氏菑氏【隱十年鄭伯伐取戴附庸不言滅姓書戴公後以謚爲氏】叚采禇爲禇氏石氏禇師氏【恭公子字子石石彄】仲思之曽湣公生弗父何義國其弟四世孔父嘉之難子木金父逋於魯爲孔父氏孔氏生祁父爲防大夫子防叔生伯夏伯夏生叔梁紇【字叔梁姓解有叔梁氏妄】紇封聊生皮及尼孟皮襲聊爲聊氏【姓又有棸云出晉棸儔音紂又音鄒】尼母顏野合【謂非正聘詳少昊紀家語等有廟見等事妄也】生而頨頂故名丘而字仲尼【尼古夷字頨蓋圬字防貌故世本史記家譜皆作圬頂緯書言孔子反宇世本云反首張面言頂上窳也淮人謂堰水平浸爲圬然字書集韻舉音爲篇說雲頭妍從翩誣矣世言顏氏禱尼丘山而爲名字更著之於魯圖豈不以山川之義哉】四十有九表堤眉谷竅參臂駢脇要大十圍長九尺有六寸時謂長人【事詳世本及孔子家譜祖庭記等有生日辧在餘論】廣博聖武爲魯司防齊人患焉歸女季氏子乃去之歷於諸侯莫能用也十有三年而歸於魯【敬王二十三年去魯哀十一年冬反魯歷周鄭宋曹衛陳楚呂齊梁頓牟云歷七十國過也】然後樂正禮得乃刪詩定書系周易作春秋以示炯戒自惟商後而宋不足徵乃述考志追商頌以尾魯故曰明王不興天下其孰能宗予不亡幸於宋也反魯蓋六年而沒敬王之四十有一年也【商頌宋頌也頌襄公之詩耳敍詩者以爲正考父所得商詩中言湯孫而毛鄭遂以爲太甲中宗之詩妄也夫言奮伐荊楚襄公事也萬舞有奕非商樂也蓋宋有商王之廟而詩爲宋祀之詩此常理爾故韓嬰馬遷亦以爲美襄公然遷以爲考父作則繆矣考父佐戴武宣非襄公時蓋因而誤之此宋也而謂之商不志本也六藝論云文王創基至魯僖間商頌不在數矣孔子刪詩時錄此五章豈無意哉商邑翼翼四方之極我有嘉客亦不夷懌豈能忘哉景山商墳墓之所在也商邑之大豈無賢才哉松柏丸丸在於斵而遷之方斵而敬承之以用之爾松柏小材有挺而整布眾楹大材有閒而靜別旣各得斾則寢成而孔安矣拱成羣材而任以成國則人君髙拱仰成矣是綢繆牖戶之義也疏云景山泰山誤矣商有景亳之命而衛詩亦言景山商之山也顧伯乃以爲宋人幸周室之衰又謂夫子存之者以見二王之後有此顗覦烏足知聖人哉】初武丁封季父於河北曼曰蔓侯有曼氏蔓鄤氏優鄧其出也【廣韻云封河北爲鄧誤杜云鄧城在頴川邵陵】滅於楚有鄧氏登氏鄧侯氏養氏氏騅氏【莊十六年滅】優人後有優鄾憂氏【蔓姓鄭之分楚武鄭莊妃】祖庚封弟文於苑有苑宛庚氏【左傳有苑何忌苑鎭碑失之】封子於權楚人遷之卶處爲卶氏那氏權氏【莊十八年滅今爲那不知卶也姓纂以權出鬭緡非】太丁侯母弟堂陽爲堂陽氏【城冢記】蕩陽番署禦姓國也四時荼共梅稚定巢郅同黎比髦扐叚瓦鐵繁沛來向施蕭饑索空桐鮮虞皆子國也【二十六詳國名紀】西伯戡黎武王復以封湯後黎侯丰舒奄之有黎氏犁氏【六韜決大疑云甲子武王封湯後於犁殷後於宋三百以爲殷社黎犁也卽黎陽故陳球碑作犁陽】商國萊侯與太公爭營丘及齊復入萊共工浮柔奔棠晏弱遷之郳有萊氏郲氏浮萊氏浮氏【在國東曰東萊】蕩則秦滅之【一曰湯氏】巢則吳滅之【昭二十四】比干則受刳之【幹四月四日生武王封墓貞觀十九年再封之贈太師謚忠烈】梅伯則醢之矣有蕩氏比氏梅氏枚氏梅伯氏【武王封伯孫黃梅曰忠侯居楚鄭間以梅爲氏韻云梅伯本出幹姓歐文忠梅氏銘云逺出梅伯世久籍不明怱也】比干死子堅逋長難林爲王氏林氏【王望及則河間林王爲十徳之門邵氏云少師比干後鄧名世久爲無失之】成王以商之六族條氏徐氏蕭氏索氏長勺氏尾勺氏錫魯公復以商民七族賚康叔陶氏施氏氏錡氏樊氏饑氏終葵氏【皆商之族分封後爲民乃商之巨室故賜之潛夫論作繁饑作饑云皆商之舊姓】桃子蕭姓春秋時猶在【鄭穆公少妃桃子】蕭人則楚滅之【宣十二】太心采桐門爲還氏桐門氏【太心戴公子衎後是爲空桐或云太心始萊蕭爲氏非夏有蕭矣還蕭大夫還無社】蕭道成遷劉宋七世號齊衍代之爲梁世四易入於陳又有孛氏蛸氏饕餮氏【齊武攺其子巴東子響爲蛸梁武賜豫章王綜爲孛然宋先已有勃氏武陵王已敗賜爲饕餮氏孛名世作悖】而乙氏湯氏殷氏商氏祖氏亳氏薄氏北殷氏殿氏武氏皆湯後也【姓書乙出天乙非本吞乙爾江南湯悅本殷崇義攺而殿乃崇陵間商殿全姓殷徙撫因訟令以似攺之】次妃塦丰氏曰慶都生堯有紀篇言【或作陳鋒傳又言堯母爲有窮氏妄】次妃有陬氏曰常羲生而能言髮迨其踵是歸髙辛生太子及月十二【山海經云羲和者帝俊之妻也生十日又曰帝俊妻常羲生月十二蓋月當爲日十日者謂以日名如甲乙丙丁之類云羲和者乃常羲有陬氏也大戴禮名常羲傳作尙儀作常儀又作常宜士安作常耳失之陬音輒見大戴史漢世紀作娵訾氏非也劉敬叔異苑云陬訾氏生而髮與足齊墮地能言及爲帝室八夢日而生八子皆有賢智世號八元伯奮仲堪叔獻季仲伯虎仲熊叔豹季貍也年代歷云陳畱氏生八元蓋誤有陬爲陳丰誤陳丰爲陳畱爾】八元實沈閼伯晏龍叔戲巫人續牙猒越也八元爲虞布五教【十六相十六臣爾姓書以貍虎豹爲八元後氏宜非】實沈閼伯居曠林干戈日尋後帝不臧遷閼於宋是爲商沈於大夏是爲參後有實氏參氏閼氏遏氏堪氏奮氏龎氏搗氏商丘氏【實沈爲陰陽宮閼伯爲倐火大神】續牙友舜於貧貴而遺之爲續氏【經云帝俊生身是也人表韓非說疑淵明二八目皆作續牙蓋者多以牙爲身也】晏龍事虞爲納言是主琴瑟生司幽是爲司幽之國有龍氏【卽龍也】巫人封巫爲巫氏生民民盼姓【經有民之國韻作國誤】其侯於蜀者更生號後分苴苴侯好於巴故巴仇蜀蜀伐苴苴侯奔巴巴求援於秦秦之滅蜀遂及苴巴有蜀氏苴氏葭氏【蜀志云帝俈封攴子於蜀是爲蜀侯秦滅之爲巴蜀二郡蜀王弟葭萌封苴】叔戲生搖民搖生居越生女且爲搖氏【漢海陽侯搖無餘世以爲越後未悉爾】髙辛防海濱過棘城闞顓頊之虛樂之曁其歸居猒越於昌黎邑於紫防之野號曰東胡漢初敗於凶奴退保鮮卑之山曰鮮卑是曰烏丸【隨國經山在栁城東南二百里又棘城東塞外及遼西北百里亦有鮮卑山皆其地杜佑不能詳】魏初莫護跋部入遼西置國大棘城之北曰步搖徒河涉歸進拜單於二子長吐谷渾置國甘松南孫葉延爲吐渾氏次若莫廆遷徒何之靑山以大棘顓帝之虛徙焉子皝遂王燕前後南燕皆出也【詳餘論】又有豆盧賀蘭慕輿慕利慕防庫狄【豆盧寜本慕容歸義賜姓北人謂歸義爲豆盧也賀前本鮮卑依賀蘭山谷者爲氏】及裕慕暮之氏【西秦鮮卑大人裕苟降汴有慕氏出此姓苑又有暮氏晉書慕容有熊氏後因山號妄】柔僕羸土亦帝之裔末也【山海經柔僕之國帝俊之生已一曰贏土】髙辛崩而帝立襲髙辛氏【見年代歷史傳皆作摯故髙誘陳伯宣以帝摯爲少昊而以少昊爲俈之子尹子遂有少昊逐弟之說妄也按少昊在位八十四年摯在位九年摯立不善而少昊之徳在人如此夫何疑哉世紀云摯母於四人中班最下而摯於兄弟中年最長故登位後立弟放勲爲唐侯按音致人必誤爲摯而繆爲少昊爾世孰有名曽祖哉】帝之立不善九載以其仲立是爲堯【故議郎衛宏云摯立九年而唐侯徳盛因禪焉故世紀云摯政軟弱而唐侯徳盛諸侯歸之摯服其義乃率諸侯造唐朝致攝焉又云摯因委心爲臣堯知天命所在乃受而封之髙辛蓋意逆之言】有子元堯封之於中路歷夏侯服國盡爲中路氏路氏辛氏僑氏囂氏【囂見世本僑出僑極姓書辛出堇非】堯封舜故舜郊嚳而商周用禘

姓也者性也與生俱生者也山行十驛形不脫祖水行千里性本其處山有形水有性是故性不可易子孫十世不免性類我者諸姜之性諸姚之性仁張王之性寛李趙之性慤劉範性急羸偃性雄呂尙性狷熊羊性奰姬黃性廣曹儈性豈聖人固爲區哉所以別亂兆明人義也傳曰男女同姓其生不繁行路有禮惟其原有以使之也余起路史旣歸天下之姓氏見孔氏之出髙辛老氏之出少昊旣爲周著而後怪佛者之來獨靡適從不姓不氏而孤出乎神州之外爲其徒者累垂出沒百千萬億至亦自蔑其姓氏而從之嗟乎彼之教以滅道來不知所從去不知所往不仁不敬理固應爾而乃不知先王大倫實亂於此今夫削頭鉢食羣趨而軰脇者誕謾誣讕莫不倀倀自以爲得髙視濶步至不認其宗祖父母兄弟是豈名人也邪冠婚喪祭此人道之大者也自天子至庶人兵戈戮殺亦不過此四者而已而今也冠昏易亂而無以酬生喪祭蔑薄而莫以報死而又奚以生爲孔子曰窮理盡性以至於命父兄子母所以窮理飲食裘葛所以盡性而歸根守白凡所以至命也不窮理不足以盡性不盡性不足以知命窮理至命固非可獵等也而彼佛者每得其偏而不蔽其全故知性者必達乎理命知命者必達乎理性每執一見自爲至足亦可謂不知務矣吾夫子亦何嘗蔑性而薄命哉𨿽然弟子之惑滋甚若老之說修而上之至於無上淸虛之境人皆空蒙散爲淸陽之气虛無縹緲無有形質從佛之說修而上之至於果位入三摩地人皆罔蕩斂爲善爽之鬼寂冷坐結弗復變化而無有君父妻子朋從之與往來且以父祖子孫人之所以爲際而冠昏喪祭生之所以爲奉者也柰何有父祖而不得其所以爲奉有子孫而不得其所以爲際父祖子孫冠昏喪祭旣無以自盡則亦奚用於有生寂冷坐結觸輒散弛而無有形質則亦奚貴於有我哉究言索理固不足以滿神禹之一笑是以聖人於此必因乎父祖子孫冠昏喪祭事上而爲之制使之不失其本原而後已然則教者其可以不嚴所道而沈迷乎寂滅誕謾之區哉自古及今亦有不仁義之眞僊若無君親之佛覺乎別生分類人道之極摯聖人之所甚急而不可後者顧可厭而棄之歟

路史卷十九﹤史部﹐別史類﹐路史﹥

欽定四庫全書

路史卷二十

宋羅泌撰後紀十一

疏仡紀

陶唐氏

帝堯陶唐氏姬姓【世謂堯生伊長孺家而姓伊祈妄也伊祈乃炎帝之姓堯姓姬出於唐嚳不爲伊蓋皆以堯與炎帝俱火徳王故謂堯爲炎後自漢以來有是說世遂果以堯爲炎帝子孫因雲姓伊祈失之世紀云慶都寄於伊長孺家故堯從母所居爲姓又云爲祈氏或從母姓伊姓非其本姓亦自辧矣稽古錄從之爲祈姓誤也靈臺碑言昔者都慶兆防穹精氏姓曰伊則伊其母姓爾然亦不得爲祈云】髙辛氏之第二子也母陳丰氏曰慶都【史作陳鋒借】嘗觀三河之首【見春秋合誠圖注云河東北端今荊州】赤帝顯圖奄然風雨慶都遇而萌之【帝堯碑云其先出自塊防翼火之精有神龍首出於常羊慶都交之生伊堯不與凡等龍顏日角眉八彩謖自侯伯遊於河龍負銜投鈐授與然後受命按合誠圖大帝之精起三河之州中土之腴流潤大石之中而生慶都於斗維之野身形長大有似大帝蔑食不饑年二十寄伊長孺家觀於三河之首常若神隨赤龍負圖出慶都讀之云赤受天運其下圖人衣赤衣光靣八彩鬢須尺餘長七尺二寸兌上丰下足履翼星題曰赤帝起成天下寶奄然陰雨赤龍與婚龍消而乳堯旣乳視堯如圖及堯有知慶都以圖與之此事正類後魏序紀詰汾力防之異】黃雲覆之震十有四月而生於丹陵【見遁甲開山圖及世紀漢鉤弋夫人生昭帝姙身十四月上曰昔聞唐堯十四月而生乃命所居曰堯母門】曰堯【本只作壵三士爲堯譲也惟士能讓卽爲優饒後下加乃人字象引乞之出堯母碑堯堯碑堯可見卽云士故有嶣嶤竨峣等說俱妄猶士爾魏周訴曰吾所賢者堯舜堯舜名世以爲謚者非也詳見發揮】是曰放勲【王功曰勲達於四方曰放或曰以帝徳偈後人則曰放勲所放在堯以帝徳終前烈則曰重華所重在堯也】身侔十尺【孔叢子及世紀按合誠圖云赤帝之爲人視之丰長八尺七寸】丰下兌上龍顏日角八彩三眸【合誠圖雲光靣八彩謂八位皆有光彩注雲彩色有八者非而孝經援神契及元命苞乃云眉有八彩書大傳等遂以爲眉如八字妄也王充宣漢云正使堯復佌齒舜復八日眉一作八月豈八眉哉】鳥庭荷勝琦表射出【援神契注云堯火精鳥庭庭有烏骨表取朱鳥與太防庭也朱鳥戴聖荷勝似之堯碑云性發蘭石生自馥芬琦表射出雙握嘉文手有文也】握嘉履翼竅息洞通【合誠圖云足下五翼星】聰明密防其言不式其徳不回【大戴禮】仁如天智如神明如日而晦如陰【仁以蒞之智以周之明以察之晦以蓄之】好謀能深和而不怒憂而畏禍快而愉【莊子虛靜恬淡寂寞無爲堯之爲君也】年有十三佐摯封植受封於陶【摰爲髙辛封植陶今廣濟治定陶故範曄謂定陶爲陶堯所居皇甫謐繆爲舜陶之所今壽光有堯水伏琛晏謨皆以爲堯頓駕處】明人察物昭義崇仁禁詐僞正法度不廢窮民不敖亡告苦死者而哀婦人底徳靡解百姓和欣於是攺國於唐【輿地廣記堯爲唐侯於此余詳國名紀有說別見】勤勞不居儉而用禮不貴時巧不視文繡溫飯煗羮不餧不易褍衣袿履不敝不更禦�柈土朹夏葛衣而冬鹿裘栝柱采椽爲人愛費【儉吉徳也然世之言堯舜者多過實六韜計用云堯王天下世謂賢君其治則宮垣室屋不堊也金銀珠玉弗服也錦繡文綺弗展也淫佚之樂弗聽也桶椽楹柱非藻飾也茅茨之蓋弗椾齊也褍衣袿履不敝不更爲溫飯煗羹不酸穢不易尸子云人君之有天下瑤臺九累而堯白屋黼衣九種而堯大布宮中三市而堯�居珍羞百種而堯糲飯菜鬻騏驎靑龍而堯素車璞馬堯蓋不盡然也由余亦言昔堯飯於土簋飲於土型而墨子且謂堯黍稷不式羹胾不重飯土啜土鉶又淮南五術云大路不畫越席不緣太羹不和粢食不毀布衣揜形韓非至謂糲粢之食藜藿之羹冬日麑裘夏日葛衣𨿽監門之養弗虧於此者故紆而非中道者悉不取】不以鶉居易九市不以私故防耕時水處者漁谷居者牧陵阪耕畬臯澤織罔是以地宜其事事宜其械械宜其材故人得以所有易所亡所工易所拙而上下達矣【見文子淮南子所謂安天下之所當安】欽明文思內行謹飭篤孝慈仁敬使人知子弟之道仁恩被於蒼生徳化敷於四海故亡膠漆之約於當世而道行【欽明文思駿徳也欽爲仁明爲禮思爲智文爲義四者易之元亨利貞也而聰明文思者性矣天道主聰故言明文思而以聰冠之人道主欽故言明文思而以欽冠之性圓而成徳顯而用與天下治而不爲貪以天下巽而不爲亷允恭克讓與道合矣】年十有七謖以侯伯恢踐帝【靈臺碑云堯以侯伯恢踐帝而許叔重謂堯以楚伯受命滅不義於丹水楚今唐州亦見禦覽一百七十一董仲舒亦云堯發於諸侯而蘇秦說趙肅侯云堯無三夫之分舜無咫尺之地以有天下禹無百人之聚以王諸侯淮南子云堯無百夫之郭舜無植錐之地禹無十人之眾作文者之常蔽】曰陶唐氏【韋昭書云陶唐皆國名猶殷商然邢昺謂未聞堯居陶與湯稱異頴達亦謂書傳未聞有陶疑陶唐或共一地不知爾雅說文陶坐再成者在於濟陰永初山川記堯先居陶後居唐曰陶唐氏也】都於平陽【今晉之臨汾漢平陽也卽晉陽有故堯城姑射山元和志有堯帝廟在臨汾東八及南六里世紀謂自唐封從晉陽及爲天子都平陽謬也平陽太原大夏大鹵夏虛晉晉陽七名一地寰宇記云平陽今晉晉陽太原也然魯衞皆有平陽非堯都矣】安邑【夏歌惟彼陶唐有此冀方今霍邑至平定有故晉陶城本永安地去晉四百里皆古太原地開皇於並城中古晉陽置太原縣皇朝爲平晉軍九域志翼之唐陽有堯臺九門城郡國志云信都堂陽九門城古臺二並號堯臺城冢記堯臺二所九門城所造又今河中有故唐城在絳之翼城西二里故通典謂堯舊都在蒲也】以火紀徳謂赤帝【詩含神霧云慶都以赤龍合昏生赤帝伊祈堯】色尙白【家語大戴禮云土王色尙黃非】黃収純衣彤車白馬乃立三公六卿百揆曁百執事【大傳舜攝時三公九卿百執事此堯之官也故使百官事舜】富而亡驕貴而不舒居於明堂斥題不枅土階不戚茅茨不泊如也【明堂之制如此非皆居也潘尼云古之爲君無欲而至公故土階茅茨之儉墨子以爲堯居土階三等堂髙三尺非所以爲儉者】重先務急親賢明駿徳以親九族九族旣穆乃辧章於百姓百姓昭明而恊和於萬邦黎民於變時雍【此施彼應如響聲者所謂立之斯立】丐施政制因事立法不激不涹取人以狀明非見有於人翹翹惟以天下爲憂務求賢聖爰得稷契夷臯朱斨伯譽羣龍輔徳是以教化大行天下洽和民安仁而樂義乃更制五服均五等五國相維【禹貢五百里甸服傳謂甸服堯制賦其田使入谷禹輔成其外百里者賦納總至五百里米甸服之制本自納總禹爲之差有輕逺之法周則圻田用貢法以禾米采服則取美物以當邦賦不入谷矣又云周之納谷止於千里唐虞所轉爲二千里是方千里者四納谷比周爲多謂唐虞萬國諸侯歲一見其用費於後故鄭志答趙商云圻內四百國郊內亦封諸侯矣周法十國入一於天子𨿽千里四其稅猶少於周故使方二千里一納米繆矣】設四嶽八伯以典諸侯【帝立八伯以典諸侯立四嶽以稽八伯八伯卽九牧也史以四嶽爲司馬氏之先故蘇氏以爲一人失之舜巡狩覲四嶽又使四嶽還瑞則四嶽在外而非一人矣至岱宗覲東後則東方之諸侯在焉岱在兗則兗靑徐三州所統之侯畢朝胡益之以爲四嶽寓於十二牧不然也孔氏以四嶽爲羲和四子星文之官豈與嶽牧雜哉】均井邑都制鄙【晉志云昔在帝堯卟和萬邦制八家爲鄰三鄰爲朋三朋爲裏五里爲邑十邑爲都十都爲師州十二師蓋本黃帝之法也】而臨民以十二【孔子云舜臨民以五堯臨民以十二謂十二載一巡狩也鄭雲天子以四海爲家時一巡省之五年者虞夏之制周以十二年安國謂堯舜同道舜攝旣然堯又可知義宗云唐虞五載一巡故周語云堯臨民以五以五服一朝考之古蓋皆以五年第堯以洪水遂爲十二年爾十徵兼虞夏法者重古而言周十二年一巡法歲一周不必專十二年或云五載巡一嶽二十年而徧四嶽周則四十八年而徧故杜佑謂堯十二載一嶽四十八載乃徧益遐濶矣】春省耕秋省斂宣聲教以同俗振雕瘵聽民聲觀四履之所以化其上【五服服五百里爲方五千里故魏許綰雲堯舜建諸侯地方五千里大司馬九畿四萬里書疏云禹成五服實是堯時以禹所制故云禹制周公所定乃禹之舊制也】入其疆土地辟岐旁趨養老尊賢俊傑在位則有慶反是則絀三載小考正職九載大考有功五載而一述職其所典職以備則賞不備則罰因地之生美爲貢賦故民出而不憾因人之好惡爲政教故令不犯【九共云予辧下土使民平平民以無傲是也】三歲貢士而賓興之一適爲之好徳再適爲之賢賢三適有功於是始命有不正則以絀一少絀以爵再少絀地三少而爵地畢一不適爲過再爲之敖三爲之其絀如之附下而罔上者刑豫聞國政而亡益於民者斥在上位而不能進賢者逐比年而秩官之亡文者次絀之而代以賓見之賢者進使亡繇得其所利退使亡繇避其所害故安其位而樂其羣徳行有所是道義有所明故士莫敢詭俗異禮以自見於國莫敢布惠緩行以修上下之交而和親於民故臣莫敢阿君嫵上躐等逾爵漁利蘇功而駿艾在官矣【命謂一命爲命諸侯三適之賞見虞夏傳大抵上世之事可以槪見有不可得而執者如略說所言諸侯有徳者一命以車服弓矢再命虎賁三百人三命秬鬯三命者皆受天子之樂以祀宗廟𨿽云徳之所貴然未遽若是輕三適之說亦未遽執有九錫辧見發揮】於是命偰司徒和合五教以保於百姓棄爲大田職司馬播嘉谷辧五土之宜教民稼穡【按孟子契爲司徒在舜攝後非也始堯得舜命爲司徒矣故文子淮南子皆云堯治天下舜爲司徒偰爲司馬禹爲司空棄爲大田此舜試後也按古農作�繆爲田故伏書亦謂棄爲田也】伯夷宗秩降典邦禮以治人神和上下【鄭語云伯夷禮神以佐堯注秩宗之官周爲宗伯漢太常也主司祭祀】臯繇爲士庶折繁獄政教平姦宄息【淮南子堯舉禹契后稷臯陶政教平姦宄息獄訟止而衣食足按堯命三後乃伯夷禹稷云】尊忠正之位表勤孝之閭厚亷潔愛民之祿民之敬長憐孤取捨克讓而舉事功者則命於上然後得飾車駢馬而被文錦未命而乘衣之則罰故𨿽有餘財侈物亡禮義功徳謖亡用【所謂命民庶民則木車單馬衣布帛】以賢制爵以庸制祿故人愼徳興功輕利而興義【伏氏大傳】政先仁而後殺先暱而後疏先化而後教三教不率而刑賞寓焉惟敬五刑以成三徳是故明法察令【申子堯之治天下明法察令而已聖君任法而不任智任數而不任說】單均刑法【國語單均刑法以儀民禮作賞均非是】非汔於威惟汔於富象刑以儀之而民亡犯【典獄非汔於威不絕威也惟汔於富賂不行也】畫衣冠異章服謂之戮故人可殺而不可辱【凡斬其人鑿形膚曰刑畫衣冠異章服謂之戮上世用戮民不犯也見愼子】上刑赭衣不純中加雜下則墨幪以居州裏故民有恥而興禮【唐傳作反於禮甫刑傳以三刑爲有虞氏者非純緣也幪巾也周禮罷民亦然上刑易二十刑易一輕重之差也此以四萬二千家爲州七十二家爲裏與周禮異】宥過亡大刑故亡小以人而戒故禮義興禮義興而民亡爭民亡爭而治達矣【公孫宏云堯舜之時不貴爵賞而民勸善不重刑罰而民不犯躬率以正而民愈信故大傳子贑曰傳云堯舜之王一人不刑而天下治教誠而愛深也史記禮書乃以爲堯治天下殺一人刑三人而天下治此以四罪言爾過誤也誤則赦之不以大故用意者刑之不以小然在堯時而已以其待之盡白虎義云五帝畫像者其服象五刑墨者幪巾劓者赭衣髕者墨幪宮者扉屨大辟布衣無領故法言云唐虞象刑傳言五帝畫像而民不犯蓋唐虞有象刑而更設畫衣冠之法如周明祮秦赭衣者或疑與刑故之事戾戾者何得察哉】乃立四學以詔於國而養更老故民興孝【禮注五帝有太學曰成均虞庠近是更五更老三老更以更事爲名蔡云當作五麥非】在位七年民不作忒鴟久逃於絕域麒麟遊於藪澤則能信於人也【拾遺記】嘉言罔伏賢亡野遺猶絀聰明開肺意捨已稽眾師於善綣許由尹中而學於務成子附【善綣卽善捲尹中尹壽也荀子等作君疇者非世紀尹壽爲許由友許由諸侯堯師臣也新序引呂子言舜亦師之而讓天下之說甚著說在炎紀下】詢政行人問老衢室務急讜言以爲教先達立建善之旌廷置敢諫之鼓愽咨芻蕘以成盛勲塗說巷議咸所不廢【管子云黃帝立明臺之議上觀於賢也堯有衢室之問下聽於人也舜有告善之旌主不蔽也禹立建皷備評謡也佃云取其垣四合曰合宮取其門四達曰衢室晉張紘云堯舜立敢諫之鼓三王立誹謗之木呂春秋言堯有敢諫之鼓尸子言堯立誹謗木文紀注進善之旌堯立之五達之道誹謗木堯作之橋梁板所以書政治之愆失古今注云大道交衢施之韋昭云堯時然也後世因之今宮外橋梁頭四柱木也崔浩云木裂柱表四出名桓陳楚俗曰和曰和表聲之訛】而又書銘竹帛瑑戒杅柈【墨子】謂人莫躓於山而躓於地是故翼翼民上如臨不測之谿戰戰栗栗罔敢暇豫允恭以持之虛靜以待下心存天下而志加於窮民民一有饑如已饑之民一有罪如已防之是以篤實光輝被四表而塞天地【淮南人間云堯戒曰戰戰栗栗日愼一日人莫蹪於山而蹪於垤賈誼書堯曰吾存心於先古加志於窮民痛萬姓之罹罪憂眾生之不遂也先古說苑作天下翼翼金匱惴惴虛靜出家語】率天下以仁而人從之故天下以均平百姓按靜不知喜不知怒欣欣焉樂其性故一出言而天下誦萬物齊使之而成戶之而止惟恐言而莫予違也【管子云禁之而止猶埴已而撚莊子云堯治天下欣欣焉樂其性是不恬也不知喜不知怒善捲語】初重黎受職髙陽之代髙辛氏衰【摰】三苗復九黎之事民興胥漸罔中於信而二官以廢閏餘乖統民黷齊盟上帝不蠲苗民遏絕於是復育重黎之後使纂舊業【九黎都也別自一人說者以爲祝融黎妄矣其亂在少昊時此其後世班志云髙辛氏衰三苗復九黎之事二官俱廢帝乃復育重黎之後此本楚語故或謂堯滅苗民呂刑注遏絕爲堯也程伊川云只是舜】乃命羲和絕地天通羲載上天黎獻下地俾主陰陽羲和居卿而致日【傳云日官居卿乃命爲天地之官分命爲四時之職六卿也故周禮疏序舜格祖之年堯始以羲和爲六卿春夏秋冬並掌方嶽是爲四嶽出則爲伯羲和與下叔重六人也孔氏以其分命謂卽下四人故頴達云有叔仲無伯季者以其不賢豈羲氏伯季不賢和氏伯季亦不賢哉故疑國語史記羲司天和乃司地而書則羲和通掌天地按齊職儀云太宰品第一堯命羲和使主陰陽羲伯司天則天官也故昌言云宰堯官則固有羲伯爲天官卿矣頴達謂時羲和似尊於諸卿後世稍卑之不得謂無伯季】立渾儀【曜鉤云唐堯卽位羲和立渾儀蓋名渾爾王著云渾天儀羲和之舊器考靈曜乃命中星觀玉儀之遊注以玉爲渾儀也】欽若昊天歷象日月星辰【歷數也象占也星四方之中星辰日月之所防】敬授人時【帝堯時事以寅正時】命羲仲宅嵎夷敬賓出日平秩東作張昏中而播谷【書帝命驗禺鐵在遼西卽靑之嵎夷近出日故敬賓出之古者君臣尊天事如此一云春夏民欲早作故令民先日出而作是謂寅賓出日秋冬民欲早息故令民候日入而息是謂寅餞納日春迎其來秋送其去無不順】命羲叔宅南交【南交故交趾郡一行雲開元十二年七月戊午當食自朔方至交趾之不差知堯亦於此日四方旣定然後可以日月出沒測星辰運行以起歷法】平秩南訛敬致【所謂日至化者南方火盛物化易則歲終東北代易今書作訛以勸南僞繆矣一作爲云東作南爲西成朔易以人事言】火昬中種黍菽【齊職儀云羲叔爲司馬夏官也】命和仲宅西寅餞納日平秩西成宵昬虛中而傳麥【西隴西漢之西縣其地周望栁谷敬送日而納之春陽故言日秋陰故云宵周官言中春晝中秋夜同日中星不見故不指一星昏中惟一宿故不及他宿星鳥以四象言鳥火以辰次言虛以經宿言之此四方之中星以分至昏見者也朱鳥七星星爲中故言鳥以見其體乂爲鶉鳥言火以見其次以見堯法之密昔王孝通詰傳仁均推步之法謂日短星昴以正仲冬七宿畢見舉中宿言之仁均専守昴中說誤矣且月令昏璧旦甲子元曆推合堯時冬至日在危合昏時星正午先儒誤連星鳥星虛讀之故不解爾大傳春言張昏中秋虛昏中道其常也】命和叔宅北幽平在朔易霤昏中而収斂【幽幽州易易州東始北終相代易古有易地王肅謂四子居京師而統之有時述職故疏謂在京都而遙領】修劇厲謹蓋藏畋獵斷伐上告之天而賦之民天子南靣視四星以知民之緩急急則不賦籍不舉力役【考靈曜視四星之中大傳同舜巡三嶽一如岱禮堯命三時一如春令以見聖人之治簡而不亂純而不雜君人法此優防矣故二典之言常道也】著推術設蔀首演紀於虛之初建困惇而首大呂【易幹鑿度云堯以甲子天元爲推術注云以甲子爲蔀首起十月朔竹紀年云堯元年丙子故隨袁光云堯以丙子受命四十九年得上元第一紀甲子天正十一月庚戍冬至至仁壽甲子凡八經上元然考堯以戊寅卽位而非丙子四十七年始得天正甲子是年冬至日在虛一度爲演紀之端在位百年禪舜舜五十年起戊午自天正甲子至開元甲子三千一年日退三十八度四千一百二十八分日至在斗十度下至皇朝慶曆四年甲申積凡三千三百二十一年日退四十二度五千五十八分是歲冬至在斗五度以歲差考之每七十八年而差一度則堯甲子歲日至在虛一度於是中星皆正皇甫謐邵堯夫皆以堯爲甲辰卽位舜以壬午堯在位七十載皆誤】期三百又六旬又五日而期以閏月定邪而成歲攽之諸侯而臧之祖【在天爲度在歷爲日合朔旦則月有小盡之法取之以加歲外之餘此閏之所起故古人謂之首气於節六六日示斗建於月半之辰退閏餘於相望之後必得閏乃能収天地之餘气使四時之不忒故無閏則時不定歲不成三年無閏則孟爲仲九年無閏則以秋爲冬羲和知期之日以閏定之則天道之運舉積此矣百工因天運而作者必以此允釐之沈括去閏之論亦妄人也】析因夷隩不失其宜以故單民得職而不佻不病山不槎枿畋不防胎故鳥獸孳尾希革毨縟咸若【正星而後正時正時而後正民事民事正乃及鳥獸艸木帝治非止及民】桐梃東廂蓂生下庭龜書乃來於是稽蓂以正月訪桐以定閏錄龜字而施之是曰龜歷【伏滔述帝功徳銘云胡書龜歷之文蓋堯歷曰龜歷述異記陶唐世越裳獻千歲神龜背有文紀開辟以來錄爲龜歷唐事始言堯因軒轅靈龜有圖作龜書也】分積定時日得故百谷又而風雨時百工釐庶功興【帝之出也萬物作焉帝之入也萬物復焉物方作則聖人之治政事者眾績於是熙物旣入則聖人之治政事者庶績於是凝熙其作如春焉凝其成如秋焉故堯於成歲言眾績熙陶於撫辰言眾績凝】乃命遏伯長火居商丘祀大辰而火紀時焉是時於心故因其出入而望之以修其官而戒民事【是爲火祖】命倕爲工作和鐘利器用【向列仙傳赤松子輿在黃帝及堯時爲木工或云卽垂非】命母句氏作離磬【世本樂錄云磬叔所造乃無句也一作無間禮記云叔之離磬古史考云堯時人】制七徽大唐之歌而民事得【文心雕龍云堯有大唐之歌舜有南風之詩辭達而已琴淸英云五弦堯作二弦新論廣雅等謂二文武王所加妄也通禮義纂堯使母句作五誤七弦也】命質放山川谿谷之音以歌八風作大章之樂【禮書質作或云卽防以世紀作防也】擊石拊石上當玉磬乃麋置缶而皷之立瞽叟五之瑟爲十五命延瞽叟之所爲瑟益之八以爲二十三【瞽或作瞽叟紀原瞽叟作十三弦之瑟誤也董遒謂秦文以爲佶云與嚳同】制咸池之舞而爲經首之詩以享上帝命之曰大咸【樂動聲儀云黃帝樂曰咸池而大司樂以咸池祀地云又夏日至於方澤奏之堯蓋用黃帝之樂大咸樂章有經首之類莊子所謂中於經首之防者教國子舞大咸注云堯樂者也】作七廟【七廟古制虞禋六宗尹言七世之廟禮酬六屍一屍發爵六屍旅之非自後世虞嘉云七廟不始於周建隆元年張昭議堯舜禹皆立五廟二昭二穆與始祖商攺立六廟昭穆外增契與湯周七廟親廟外加太祖此先儒牽於禮緯元苞非孔子意】立五府以享先祖而祀五帝【杜佑云唐虞祀五帝於五府羊宏云黃帝合宮堯五府皆明堂也書帝命驗云帝者承天立五府以尊天象蒼曰靈府赤曰文祖黃曰神計白曰顯紀黒曰矩注唐虞之天府夏世室同矣】祭以其气迎牲殺於廷毛血詔於室以降土神然後樂作所以交神明也乃設五吏立祈祥【五吏五官齊桓公欲借宮室六畜管仲不可謂立五厲之祭曰昔堯之五吏五官無所食請立之以祭堯之五吏春獻蘭秋斂落則澤魚百倍異日無屋粟邦布籍此謂祈祥推之以禮義也或以爲五行之官非】守歲之盈虛乘民之緩急正其甲令而禦其大權燒山林焚沛澤以通刀布【堯布文作上十全�又�亐大止又一品小者�蓋古文泉久在水水詳董譜元澄云周外府掌邦布之出入藏曰泉流曰布則錢之興也始於六品欲令代匠均同圓流無極布幣泉貨一也】乃爲金三等禺氏邊山之玉赤野末光之珠上幣汝漢右洿之金以爲中幣泉貨以成下幣勝禽獸之仇大夫隨之鞚財髙下以衡民之好惡焉【楚世家注三錢府虞夏商周錢幣三等赤白黃爲上錢爲正故平凖書云虞夏之幣金爲三品黃白赤非惟虞夏管子云堯舜之王所以化海內者北因禺氏之玉南貴江漢之珠其勝禽獸之仇以大夫隨之桓公曰何謂對曰令諸侯之子將委質者以雙虎之皮卿大夫豹飾列大夫豹蟾則將防其邑粟財物以求之故山林之人刺其獸若從親戚之仇君冕服於朝而猛獸勝於外大夫散其財物萬人得受其流矣此堯舜之數也】而又爲之儲偫以備其歉故沈菑九刈雨雹彌旬而下亡菜色【兔園策注堯湯之時三年耕餘一年之食謂之升平九年耕餘三年之食謂之登平二十年耕餘七年之食謂之太平徐光對石勒云堯時暴風雨雹九日楊震曰堯遭洪水而民無菜色】西夏廢志惠而非兵隳城守棄武徳好貪以求於民於是伐而亡之有唐不享於是偏以劘之防之丹浦【西夏事見神武祕略及呂春秋呂氏又云堯有丹水之戰丹水在今商洛其地近唐故鶡冠子云堯伐有唐今南陽之唐鄕也六韜乃謂堯伐有扈戰於丹浦世紀則謂堯伐有苗於丹水之浦非惟地理遼濶而伐苗乃舜伐扈乃啟皆非堯文字之誤如此】在位六十二載沈防洚水演天方害龍門未辟呂梁未發后土冒沒而塡星逆於水府【詳後魏書張淵傳】帝乃憂中國之不康詔曰洚水滔天下民其咨孰能使�將任焉四嶽稱帝知之圯族方命而民患弗可竢【方命則不知敬君圯族則不知愛親猶不妨於水事】又自中國至條方莫薦於是試俾司空欽哉【程晏云云汲害也試以其僉同所謂稽於眾】九載功用不成而止【九載三考績】嗟乎予於用見堯之仁汲焉當是時禹年穉而在廷之可就水者莫若也及垔水而後帝知歷歷運之遭七年衰志閔復覘嗣子之嚚訟於是巽遁之願軫焉【充治斯云年歲水旱非政所致堯洪水湯大早皆以爲有遭遇按太乙歷數有所謂大水浩浩周世宗使使竇儼論水沴云陰陽水火之本陰之主始於淵獻水之行犯於九六凡千七百二十八歲爲浩浩之防乃當此之時陶唐之君不能弭其患至於後辟狂妄以自率權臣詐冒以下專政不明賢不章苦雨數至潦水厚積若徳宗壬申之水是政也昔魏主疑任九年爲失序庾竣云聖主不容無失竊詳書傳皆言堯水九年此讀書之誤使九年則當之矣又何俟禹之八年且其命時已非一年矣禹之用亦非按殛年蓋是數十年事】洊之窫窳鑿齒九嬰十日大風封豕長它之害民防攸止【按經融天之山有人曰鑿齒羿煞之又羲和君之子曰十日而傳以吳爲封豕長蛇北伯封之子亦號封豕蓋大風九嬰等皆當時凶頑貪婪者之號如檮杌饕餮之類應劭以�貐類防食人服防以鑿齒長五尺似鑿食人大風風伯九嬰以火之怪妄以爲眞蛇豕怪獸大風十日者妄】於是澤兵稱旅屠長它於洞庭射十日繳大風於靑丘殺窫窳禽封豕於桑林乃誅鑿齒於疇華之野戮九嬰於凶水之上而後萬民復生四方同塵夷夏廣陿險易逺近始復道裏【長它卽所謂巴蛇在江嶽間其墓今巴陵之巴丘在州治側江源記云羿屠巴蛇於洞庭其骨若陵曰巴陵也靑丘記爲東方澤疇華南方澤凶水在北狄或曰臨濮西三十五淸丘也淮南子以爲堯皆命羿除之故許氏云羿臣堯河伯溺殺人羿射其左目風伯壊人室屋羿中其膝又誅九嬰窫窳之屬非有窮君也歸藏楚辭言羿彃十日非天之日矣】於是爲世載七十矣天下猶未平洚水橫流艸木暢茂獸蹄鳥迹之道交於中國堯實憂之乃疇咨能若時之賢以屬天下之統方是帝畿巨浸稽天而冀人虞舜身修家正所在數有美祥【四明山記云堯時有老人持圖曰予姓伊名獻諸山洪水遇舜則正矣亦數也眞源云年大饑惟舜所熟】帝知其聖然猶忌其私也爰巽四嶽嶽辭其徳弗辱則又俾之顯揚幽側而嶽且知帝之在舜以舜錫薦於是舉之童土之地而歷試之命爲司徒二女女焉觀厥刑於二女官材任士一耳目之而不疑【舜修畎畝之中而聞之堯此舜之難堯防巖廊之上而知畎畝此堯之難也是必舜之聖徳章如日月故能以一野人而達之人主帝曰師錫則眾舉知之帝曰予聞則堯之知之審矣然則豈徒遜哉方其薦嶽俾揚側陋蓋可知矣夫咨若時而放齊舉朱知若時爲是位咨予采而驩舉共工亮采百揆職也欲帝不用之二事齊以常情信堯父子世及古今通義其遜四嶽也亦將使自推之猶漢文時請建太子帝曰楚王梁王淮南王皆舉徳以陪朕之不能有司請曰子啟最長寛厚請建爲太子也帝於時授位之意決矣事之畎畝之中未爲司徒也帝曰欽哉然後爲司徒故孟子曰國人皆曰賢然後用之大傳謂堯爲天子朱爲太子舜爲左右堯知朱之不肖必將壊其宗廟滅其社稷而天下同賊之故推尊舜屬諸侯焉致天下於大之野夫堯之治天下豈惟朱之憂二女事之豈復使之佐其子乎世無知堯此固難其言也】薦之天暴之民【天子不敢以天下予人】三載稽厥行事亡不時敍於是防於康衢聞童之謡曰天生蒸民莫匪爾極不識不知順帝之則乃還宮召舜而乃命以位正月上日授終於天府而遂老焉【天府卽五府書帝命驗云帝者承天立五府以尊天注雲天府五帝集居太防降精以生聖人故帝者承天立五帝之府是爲天府】於是修壇河洛擇良議沈仲月辛日昒明禮備榮光出河休气四塞越歲仲春率百工沈璧於洛且告防事【握河紀云堯卽政十七年仲月甲日至於稷沈璧於河靑雲起回風搖落龍馬銜甲赤文緑字自河而出臨壇吐甲回遰云云又沈璧於洛赤光啟有靈龜負書出背甲赤文成字止壇世紀堯與羣臣沈璧於河乃爲握河紀今中候也詳說見餘論】禮聖姑射拜師沮洳【姑射山在臨汾廣固北平陽界曰平山是爲壺口山冀州圖經云西入文成郡以山爲界有故堯城及堯祠述徵記堯巡登此山】陞首山道河渚遇五老而濟焉【論語撰考云堯修壇河洛擇良議沈率舜等升首山道河渚有五老防焉相謂河圖將來告帝以期云云亦詳野王符瑞圖說在餘論】乃賞侯伯封偰棄【世紀始封稷契臯陶褒進伯禹】又東沈書日畟受圖以歸【卽日稷鄭讀爲側故宋均云稷側也世紀吿禪後二年刻璧爲書沈洛今中候論衡篇也所授之圖書今握河紀也考靈曜云五百歲聖紀符四千五百六十精反初握命乙起河出圖聖受思鄭云聖謂堯也天握命人當起者河乃出圖堯受而思之以歷數也】始舜之攝俾益掌火禹平水土禹疏九河瀹濟漯決江漢排淮泗而注之海益審封植烈山澤禽獸逃匿然後人得平土而居而食未足禮莫起於是富而教之俾棄爲田教之稼穡五穀熟而人民育然後拼偰司徒教以人倫於日�之徠之匡直之輔翼之又從而振徳之彊於行薔於志以養天下之形是以庶政惟和萬國咸寧民皆廸吉莫不振動服化比屋可封而隮仁壽【揚終傳云比屋可封者堯舜爲之隄防也大抵堯之治有上中下三自命羲和而日月星辰得其序爲上治自若時登庸而公卿大夫得其職爲中自洪水方割而山川丘陵順其理爲下聖人之能事畢矣】乃渉流沙封獨山訓大夏討巨西曁沃民東黒齒貫匈離耳天督該首莫不有仁義之心軒常之志【獨山在毉無閭東北九十巨今朔渠防縣鄭以爲二國誤不言南北已見命羲和中】二十有八載防然寫其天下之尊爰與方廻防於陽城乃䢐落【魂气䢐體魄落落降䢐往堯於是死形乃死者鳯靡鸞訛之謂】百姓如防考妣三載四海遏密八音親如父母信哉【我忘天下易天下忘我難如甚也四海親如父母三載遏密八音蓋不能使之忘我也衝波傳云宰我謂三年之防日月旣周星辰旣更衣裳旣造百鳥旣變萬物旣易黍稷旣生朽者旣枯於期可矣顏淵曰人知其一莫知其他俱知暴虎不知馮河鹿生三年其甫乃墮子生三年而離父母之懷予𨿽辧豈能破堯舜之法攺禹湯之典更聖人之文攺三年之防哉父母者天地也天崩地壞爲之三年不亦宜乎是三年之防堯舜之制也此言堯崩四海思慕堯徳且明舜𨿽受終天下服防三年如繼世之禮非率天下諸侯以爲三年防也】葬濟陰成陽西北四十里是爲谷林通樹之【墨子曰古者聖人制爲葬埋之法曰桐棺三寸足以朽體衣衾三領足以覆惡堯北教八狄道死卭卭之山衣衾三領滿抗無封已葬牛馬乘之舜西教八戎道死南紀之市旣葬市人乘之禹東教於越葬防稽之山桐棺三寸皆下不及泉上不通臭三王豈財用不足哉爲葬埋之法也云死卭山妄矣墨意蓋謂堯舜皆以勤民死不於家爾劉向云葬濟陰丘隴山續徵記小成陽南九里通典曹州界有堯家堯所居王充以爲堯葬冀州或云葬崇山妄之甚】宛心約志以從事於亡爲隱不肖捨已從人處防宮徽神暢不施智力而萬國平【古今樂錄云堯郊天地祭神示在坐響誨堯曰洪水方至爲害而子救之堯乃作歌故琴譜堯有神人暢大周樂正之序自堯神人暢九十三弄爲上名琴道云堯暢者達則兼善天下無不通暢之謂】居衢室隱精神篤恭而王天下不廢困窮不敖亡告是以離畔者少聽從者眾鄰國相望彘犬相聞而正迹不接諸侯之竟車軌不結千里之外蒼髫巷歌黃髮擊壤帝何力之知哉【論語比考云叔孫武叔毀仲尼如堯民云堯何力功者事見列子王充云堯時天下太和百姓無事有壤父五十餘人擊於康衢有觀者曰大矣堯之徳也壤父作曰吾日出而作日入而息鑿井而飲耕田而食堯何力之有世紀及列士傳云八九十老人擊壤歌於康衢文子曰堯治天下舜爲司徒棄爲司馬禹司空稷田疇奚仲爲工師是以離畔者少聽從者眾猶風之過簫忽焉感之各以其淸濁應萟經云壤以木爲之前廣後狹此後世依仿而托之者風俗通云形如履長三四寸下僮以爲戲俱妄要是擊土壤爾】始帝在唐夢禦龍以登雲天而有天下【見夢書世紀等昔齊髙帝年十七夢乘靑龍上天西行逐日每懷憂懼及出鎭淮陰淮南守孫奉伯嘗同臥夢帝乘龍上天已於下捉龍腳不得而死故夢書爲不誣】及資有天下制在一人【管子】以徳化爲冠冕以稷偰爲筋力都兪吁咈於一堂之上是以徳政淸平風教大洽化格上下而信孚於升濳慶雲鮮菩五緯順軌景星炳曜甘露被野神禾滋畝朱艸茁牧澧泉泆岫倚翣生廚蒲薤茁鳯巢閣榮光幕河河馬輦籙一日而十瑞至【見世紀典術云聖王仁功濟天下者堯也天降精於庭爲薤感百陰而爲昌蒲故吳氏本艸昌蒲名曰堯薤倚翣莆也冬死夏生俗作脯謂肉物者妄說在餘論書中候云堯卽政七十載徳政淸平比隆伏羲鳯凰巢於阿閣驩林景星出翼軫朱艸生郊嘉禾滋連甘露潤液醴泉出山修壇河洛榮光出河休气四塞述異記王義興表云堯生神禾晉有蠱栗詩含神霧云堯時嘉禾七莖三十五穟古之聖王不貴祥瑞理人事而瑞應之因並著以見至治之馨香者上黨有慶雲山上黨記云堯將興慶雲出之】矢心與治立於靈扉云生牖坐於華殿松生棟萬物皆備於我而亡黃屋之心舉天下以爲社稷非有利也故垂襞幅委輕裘而天下治僥民獻其沒羽封人祝之壽富翕然各以其所重報是以比隆伏羲後世莫及【先聖本紀云許繇欲觀帝意謂堯曰帝坐華堂之上靣雙闕之下君榮願已得矣堯曰余立云扉之內霏然而云生牖坐於華堂之上森然而松生棟𨿽靣雙闕無異崔嵬之冠蓬萊𨿽背郭無異回巒之縈昆侖予安知其所以安榮】孔子曰人之所貴爲天子者爲其窮耳目之欲適五體之宜也采椽葛衣藜羮土機人之所棄而堯安之勤勞求賢以恊治舉天下授之舜如捨儋然大哉堯之爲君也惟天爲大惟堯則之蕩蕩乎民亡能名焉巍乎其有成功煥乎其有文章而疇人云堯以義終舜以事沒稽諸典祀貽世永教遊夏之徒豈誣也哉【見韓子淮南子等劉子政曰古有行大公者帝堯也貴爲天子富有天下得舜而傳之不私其子去天下若遺躧於天下猶然況細於天下者乎】帝初取富宜氏曰皇生朱【皇卽女皇世本帝系漢書等云女皇生丹朱帝系人表作散宜氏繆堯三妃一後或云卽中山夫人靁澤縣西五十步有中山夫人祠云堯之四妃張謂舜廟碑謂堯舜皆娶一姓也朱卽嗣子朱說文引虞書作丹絑禦覽世紀女防生丹朱非也安國以嗣子朱別一人妄】驁佷克兄弟爲防嚚訟嫚遊而朋淫【朱於兄弟有防故鄒陽傳云骨肉爲讐者朱象管蔡是也】帝悲之爲制奕棋以閒其情【愽物志堯造圍棋以教丹朱故中興書陶侃云圍棋堯以教愚子虞願亦云朱明言堯帝以此教丹朱非人主所宜好】使出就丹【禦覽尙書逸篇云丹朱不肖舜使居丹淵爲諸侯號曰丹朱乃堯居之丹見漢歷志竹書云放帝丹朱於丹水今朱虛縣有丹山東丹西丹二水水近有長阪逺峻謂之破車坡記爲丹朱弄奕之所今靑之益都有堯山三齊記堯巡所登伏琛雲山南有二水名東西丹然鄧之內鄕亦有丹水漢丹水縣荊州記爲丹川堯子所封卽丹浦堯敗有唐之處蓋非朱國】帝崩虞氏國之於房爲房侯【韻云舜封丹朱爲房邑侯今荊河之畀房同作防昭王后家】以奉其祀服其服禮樂如之謂之虞賓天子弗臣夏后封之唐如虞之禮朱卒葬笰陽【相之安陽永和鎭南有故堯城開皇四堯城縣以爲堯居乃朱居也相圖經引孟子注舜封丹朱於白水白水乃今淸河蓋夏封之在鎭西南三里有丹朱陵南八里有帝子夜遊臺周二百步相臺志云丹朱嫚防之地笰防同羛陽鄕在內黃北二十羛陽聚元和志丹朱墓唐山縣東一里寰宇在永定東二里有唐縣有防郎城九州要記云堯時丹朱所居相之爲是矣而經注城陽有丹朱冢海丙南經蒼梧之山帝丹朱葬於陰無信】朱生陵以父封爲丹氏房氏防氏陵三十五世鐘昭王世采靈壽生沈【姓書陵四十八代孫雅莽時爲淸河守又云沈十二代孫雅俱繆也】又有屋引氏【晉初房幹畱虜攺爲屋引後隨魏南遷復之而河南猶有此氏又沛相朱自云丹朱后故姓錄以沛郡朱爲丹朱后非】朱之兄考監明先死而不得立庶弟九【莊子云堯不慈故云殺長子殆先死爾而近尹子其四譏論乃有堯囚十子天下不論之無義之說淮南子云堯得舜任以百官屬以九子孟軻亦有九子之說然說苑堯時舜爲司徒契司馬禹司空稷爲田疇防樂正倕工師伯夷秩宗臯陶大理益敺禽獸九子爲臣堯知九職之事使九子者各受其事以成九功則非堯之子矣蓋自二事云】其封於畱者爲畱氏【畱與劉同張良之封字只作防故說文止有鐂而無劉漢因識始爲卯金刀之說妄也劉康公亦作封鐂周初匡俗事老子劉越劉亦非至秦方有文子華子有畱務玆日有傳有畱長孺功臣表有畱盻吳有畱贊與漢同出宋武以竟陵誕反貶其族爲畱氏不知乃其本姓也】後有劉累以豢龍事夏甲賜之氏曰禦龍以更飂董之後旣遷於魯【事具左傳襄二十四年宣子之言及昭公二十九年蔡墨之言云使豢龍以更豕韋之後非也豢龍乃已姓廖叔之後豕韋之族爾宣子云在商爲豕韋亦妄】商居大夏爲唐氏禦氏擾氏擾龍氏【周書王防解云堂下之右唐公虞公左則夏公殷公是也】至周封帝後於鑄鑄祝是分侯於隨爲鑄氏祝氏隨氏【周有鑄仁達臧宣叔娶於鑄者禮傳皆作祝聲同轉呂春秋云封後於黎丘其處也祝睦二碑云出髙辛祝融非】旣更累之裔於方城爲唐公【傳謂成王以舊唐封叔虞而更之非】楚並唐其徙杜者爲杜氏唐杜氏屠氏唐孫氏李氏【杜伯友爲卿士宣王四十三年誅之杜蒯記作屠簣唐賜杜伏威爲李氏達云武王並封堯後爲唐杜二國非滅唐封杜又云唐非豕韋後杜亦未必是安知滅唐遷杜司馬貞謂唐杜陸終後亦非】杜更爲祈【晉文妃杜祈是故世紀謂堯姓祈也】杜伯之息隰叔如晉生蒍【字子輿】爲李以正於朝朝亡間官故氏爲士氏【李理同土官也晁說之書說謂云土爲古杜字如詩言桑土因有土氏而以陶唐氏豕韋氏禦龍氏爲土氏之宅後爲唐杜氏遂以蒍縠防丐爕鞅吉射富魴皆爲士氏矣爲士員士弱士文伯景伯爲士氏異哉】及官司空以正於國國亡敗績故氏爲司空以正於國國亡敗績故氏爲司空是生士縠爲縠氏縠生防防采隨故氏爲隨是佐文襄諸侯亡惡謖傅成景軍亡敗政中軍太傅端法集典國亡姦民是以受範故氏爲範逮文子爕能穆宗侯爰受栒櫟故氏栒櫟【作郇非】士魴受彘故氏爲彘臯夷采函與故氏函與而魴氏陽氏士丐氏士季氏士吉氏士爲氏士思氏司功氏祈成氏士弱氏胥氏張氏陶氏朱氏陶朱氏鴟夷氏【範雎防難變稱張祿入秦爲丞相應侯範蠡功成去爲鴟夷子號陶朱以範仲淹隨母嫁朱復姓啟及之姓纂又有士弱氏姓源韻有士丐氏亦作士貞按此左氏文當時語未必有也風俗通晉大夫有司功景子世本云匄弟他晉司功爲氏又風俗通範蠡之齊爲鴟夷子後人以爲氏濳夫以爲鴟夷出於子姓宋防子後恐目夷之誤】其犇秦而復也秦歸其帑其處者生明爲劉氏明生逺逺生陽十世孫獲於魏爲大夫生淸始居沛生仁是爲丰公生煓是爲漢太公【字執嘉士安云名】四子伯仲邦交【世紀昭靈後名含始防於洛池有玉雞銜赤珠刻曰吞此者王含始吞之生髙祖握誠圖詩含神霧云執嘉妻含始生劉季索隱乃雲母湯氏貞時余泗水碑】天徳光堯防項授沛邦實著符是爲漢祖炎祚復煇載祀四百【以其畱秦故爲畱氏而左氏謂其處者爲劉氏夫伍員屬其子於齊使爲王孫氏知己必死預令攺族故傳爲發之士防之帑在秦不顯於防之身復無所避而傳言之故達炫之徒深疑此文非傳本防蓋漢初左氏不顯先儒無以自申劉氏從秦徙魏原出劉累挿注此辭以媚於世明帝時賈逵上疏謂五經無證圖防明劉氏爲堯後者左氏獨有明文前世籍此求通故引之爲證爾】有漢氏厥氏兀氏紅氏橫氏吳氏宗正氏中壘氏谷蠡氏獨孤氏公族氏陳氏徐氏【吳氏芮後望濮陽長沙漢沛獻孫進伯因孤山下生屍利單於以爲谷蠡王號獨孤部七世羅辰從魏徙洛爲獨孤氏後漢谷蠡王獻爲谷蠡氏漢賜衡山王爲厥賜安樂王爲兀而廣陵陳乃後漢魯相無子以外孫劉嶠嗣曰陳嶠又蜀齊王徐畊乃杜悰之遺蘗○何氏姓苑東莞有漢氏】劉備立蜀再世而魏滅之裕起南朝者八世有員氏畱氏【宋書劉凝之慕伍員忠烈爲員氏唐書云半千七世祖攺按半千家狀云宋營陵侯遵考子凝之事魏太武以忠比伍員攺江休複雜誌堯山民得半千銘云十八代相賜然員古有平聲出於鄖前涼錄有員敞員平自音運】嗟乎物固未有張而不弛成而不毀者也惟聖人能盛而不衰帝之傳天下非爲讓也爲有法度而朱弗能統也漢承堯祚著矣而杜林等何知哉【火徳相承東觀記杜林云漢徳基業特起不因乎堯堯逺乎漢人不曉信終不說諭而光輔對仁宗云堯舜之事逺矣亦未易行是何鄙陋不敬如是】先是房之後有貍氏裔子大繇夏后氏封之傅爲傅氏【見傅子貍氏事出國語甚顯姓書云出季貍大妄唐表云繇黃帝後韋昭云貍氏在周爲傅亦非】說築於巗商宗得之陞爲太公又有傅余氏余氏【晉傳余顏著復姓錄云出傅氏史謂得之傅巗名爲傅氏非也傅余猶梁余韓余也姓書猶有說氏妄】其分於冀者爲冀氏【春秋時冀子】帝之後又有薔氏禦氏陶丘氏周生氏堯氏【姓纂丹朱居陶丘爲氏焞皇實錄云魏侍中周生烈本姓唐外飬周氏因爲姓亦見七錄及中經簿姓書又有堯氏云出帝堯𨿽未足考然隨有鷹將軍堯泰矣○又周賜唐環爲紐於氏劉志爲宇文氏劉亮爲侯莫陳氏至隋皆復】慶都葬靁澤

贊曰

聰明文思蕩蕩巍巍惟天爲大惟堯則之不激不委因事立法昭義崇仁內穆外協詢政行人問老衢室茅茨土階允恭勿失萬物備我生化咸宜誦言行道比隆伏羲

﹤史部﹐別史類﹐路史﹐卷二十﹥

子曰大哉堯之爲君也惟天爲大惟堯則之蕩蕩乎民無能名焉嗟乎堯之治天下豈有奇謀祕計而日與之爲鬭哉生者自生死者自死而已矣天下大器爲者敗之生者不得不生死者不得不死堯何心於間哉隱精神居衢室固已雲行雨施而見品物之流形矣立於櫺扉而云生牖坐於華殿而松生棟何容心哉吾知都兪吁咈一堂之上而已矣日往則月來月往則日來天何言哉四時行焉百物生焉此天之所以爲天也委輕裘垂襞幅堯何爲哉月白風淸萬籟空而七定此堯之所以爲堯也陽光之熙羣目之隨浹沐之聚羣心之豫豈有心於爲哉林焉生總焉羣一日而風之二日而霖之三之日蕩然矣天地不異化萬物無異性無攖則寧無拂則全此同然之情也聖人者操造化之權以鼓舞動蕩而作成之爾三年成一葉則物之有葉者固鮮而一日揠其苗則物之成性者亦罕矣道之以政齊之以刑而天下始慘然矣風之過簫芴焉感之各以淸濁應離畔者少服從者眾堯豈家至而日見之哉蒼髫巷歌黃髮擊壤果何力之有邪天生烝民莫匪爾極不識不知順帝之則堯之所以爲大固有不俟孔子而後知者然而猶曰修已以安百姓博施濟眾堯舜其猶病諸是何邪蓋凶旱水泆天有所不能全寒饑疾痛天有所不能蔑洪水十日此九六之大防也而堯於此能通其變而不抵於窮七十在位弇玆日薄而若時之庸猶未適也咨若予采而獲象恭之夫咨乂滔天而得圯族之子帝之心果如何邪九載之績弗成而密藏之意已迎鏡壇宇間矣能庸命朕位巽吾亦何意於天則哉昕而作夕而瞑安時處順亦適然而已矣【庸君事采臣事二典言庸者三言采者三如登庸如奮庸庸命皆君事也如亮采如予采載采采皆臣事也前此無能知者若時者指言能順天時卽言農功曰庸非所譬矣大抵帝堯之政不過天地人之三事歷象日月者天事親族葉邦者人事而東作西成者地事也今欲若時爲天事而不得其人欲若采爲人事而不得其人欲乂水爲地事而又不得其人則亦無可幾者天下之事亦如此而已矣堯以是知天之歷數有不屬乎我而有在夫人者故一舉而遜之夫以三者之咨其文皆舉而無結至於治水又以無功則此篇特爲遜位一事張本明矣】且昔聞之堯之治天下七十載不知天下之治與不治億兆之願已與不願已也顧問左右問在朝問外朝俱不知也乃防服於康衢聞立我之謡喜而問焉曰誰教爾此言者則皆曰聞之大夫問大夫曰古詩也於是還宮召舜甥而禪之舜不辭而受焉舜之紹堯惟不異於堯也承安引佚萬物皆作履中行善日月照而四時行庸非天邪故子晉曰如舜者天舜居其所以利天下奉翼逺人咸得其人此之謂天易曰乾元用九乃見天則此堯之所以同天也首出庶物萬國咸寧此舜之所以亦天也彼之引竹書援地記而上疑夫兩聖者亦欺詬唾射之徒爾雷動風行鳥歸獸息而驢鳴狗防方此大作曽何傷於在上哉祗見其弗知量爾

路史卷二十

欽定四庫全書

路史卷二十一

宋羅泌撰後紀十二

防仡紀

有虞氏

帝舜【按舜本作古作從夾從舛汗簡集韻訛】有虞氏姚姓【見世本因生賜姓堯世風俗通按書舜生姚虛云在濟陰成陽非】其先國於虞始爲虞氏【天子建徳因生以賜姓祚之土而命之氏祚土謂封之虞命爲虞氏因生謂生姚虛因賜姓姚此氏姓之別故世本皆上言姓下言氏虞氏亦見左傳正義書云有鰥在下曰虞舜虞舜側防則帝防時止姓虞而名舜可知王符志氏姓雲舜姓虞而史伯亦稱虞幕則其上世爲虞矣杜預云虞乃舜之先世數未聞】瞽子【兩目不見史云盲者子是也二孔以爲有目但不分善惡者】五帝之中獨不出於黃帝自敬康而下其祖也【有辧見發揮】敬康生於窮系【史記曰窮蟬宋衷以系爲諡非】系出虞幕後之幕姓宗焉【風俗通姓譜等幕姓皆云出幕】是生喬牛喬牛生瞽叟瞽叟天瞢【史云窮蟬以來防在匹庶謂庶士非庶民也曰嬪於虞虞乃小國卽瞽所封是侯伯矣然王逸以舜爲布衣而耕漁陶販皆庶人之事者蓋以父母頑嚚去而耕野若伯奇重耳云】幕能平聽恊風以成樂而生物有虞氏報焉【報祭之孔晁云幕能修道功不及祖徳不及宗故每於歲之大蒸而報祭之左氏言舜祭幕而風俗通亦謂舜祖幕與呂梁碑合皆無句望而以幕爲祖賈逵韋昭乃以幕爲虞思蓋因世本等序舜爲髙陽五世孫而所謂幕者無地以置之遂以爲之後世爾按內傳國語俱云自幕至於瞽叟無違命然後言舜重之以明徳豈得云舜後哉】舜長九尺【孔叢子云舜長八尺有奇靣頷無毛亦聖也世紀云六尺一寸非】太上員首【春秋繁露云舜形體太上而員首長於天文純於孝慈】龍顏【世紀】日衡【古謂眉衡故執天子之器上衡日衡者眉骨圓起也洛書靈凖聽云有人方靣日衡重華握石椎懷神珠注謂衡有骨表如日懷珠諭有明信椎讀如錘言能平輕重】方庭甚口【孝經援神契云舜手握褒龍顏大口】靣顄亡髦懷珠握褒【尙書帝命驗云虞舜聖在側陋光曜顯都握石椎懷神珠注謂懷珠以諭聖性援神契注握褒者手兆如褒字諭從勞苦受褒飾致大祥也洛書注握謂知旋璣之道】形捲婁色黳露【莊子云捲婁者舜也注謂背項傴凹向前也文子云堯瘦防舜徽墨尸子堯瘦舜墨言憂世念民至於此而鄧析子言堯舜至聖身如脯臘堯若臘舜若腒故王充言上帝引俛此謂舜也承安繼逸無爲而治何爲若腒哉】目童重曜故曰舜而原曰重華【世紀云因瞳子名重華眞源云字仲華按荀子堯舜參眸子是堯亦重瞳然但一目重書大傳言舜四童子則兩目重矣故春秋演孔圖云舜目四童謂之重明承幹踵堯海內富昌元命苞云舜重童子是謂重原上應攝提下應三元尸子淮南子云舜兩童子是謂重明作事成法出言成章夫舜葍也蔓地蓮華之名有晱曜意故目好動而曰舜或作瞬書注云舜名也儀禮正義以爲名號之名非也辧見發揮】濬哲文明溫恭通智敏惇好學而止至善寅畏天命而尢長於天文【大戴禮云寛裕溫良敏惇知時而好學又云畏天愛民卹逺親近叡明通智爲天下主】初家於冀夙防其母【世紀雲母握登詩含神霧云握登見大虹意感而生舜於姚墟按書帝命驗云姚氏縱華感樞注縱生也舜母握登感樞星生舜重華樞如虹也河圖注命云握登見大虹意生黃帝謂舜】蒙茨緼棘哀綿五至猶未歉者防期之有數蓋有是顯【三年問曰三年之防天下之達防也百王之所同古今之所一未有知其所由來者故傳以爲三年之防𨿽貴遂服禮也而許氏注淮南子乃以爲三月之服夏后之禮妄矣松冉斬衰投和截髮生韋百濟流思嚚三年通典以防期無數爲黃帝時三年遏密爲堯崩後斯得據矣】瞽叟禦而生象【或云象隨母嫁者妄】象得親乃咸惡舜禦以不道舜於是往於田泣旻天號父母負罪隱慝大杖避小杖受【子云舜於瞽瞍索而使之未嘗不在側索而殺之未嘗可得人窮則反本疾痛則呼天韓非以往田號泣爲未盡命誣矣】事親拊弟日以篤【王充實知云虞舜大聖隱藏骨肉之過而尸子云事親養兄爲天下法是則更有兄也】象憂亦憂象喜亦喜惟恐不獲於象以貽父母戚道而不徑舟而不遊凡所以動心忍性皆以增其所不能夫然故死生不入於心而能動人【琴操舜耕歷山思慕父母見鳩與母俱飛相哺益以感思因而作歌夫虞帝之迹琴中尢多學者不省虞帝蓋不幸而以孝名後世而說者率過實自萬章倡井廩之說而語益紛紛有論見發揮】與木石俱而光曜顯都麗然汗著年二十而以孝友聞四海故天下大說而將歸焉方是時口不設言手不指麾執徳而化馳若神【莊子曰以此處上帝王天子之徳也以此處下聖素王之道也堯以帝王天子之徳處上故曰駿徳舜以聖素王之道處下故曰徳老子曰徳深矣蓋堯以成徳爲行幹之九五是也舜則隱而未見幹之初九是也】歷陽之耕侵畔乃往耕焉田父推畔爭以督亢授【舜耕歷山在河東乃首陽山九域志云歷山有三濟南濮陽河中今秦地池陽澧陽潘城始寧等處皆有之有說見餘論】濩澤之漁爭坻乃往漁焉防人巽長爭以深潭與【淮南子云釣於河濱濩澤在今澤之陽城唐濩澤縣應邵云澤在縣西北沁水東逕濩縣故城南漢之澤氏縣魏土地記陽河有沁與濩澤水合者紀在梁惠王十九年晉取武濩澤墨子亦言舜漁在此故金鑰謂澤州爲舜澤十道記云澤州以濩澤得名皆在河東或云漁於雷澤雷澤濟陰非也】東夷之陶苦窳【當讀如臯陶之陶故綿詩注云鑿池穴居如陶然】陶於河濱期年而器以利【見朝子淮南子河濱在蒲陶城北有故陶城南去歷山甚近故孟津有陶河之稱一云河濱在濟之鄆城蓋以東夷之說也夫帝冀人而虞濱歷山陶城皆在冀蓋初耕於野未必逺去父母也然壽丘在濟負夏在衞則商販觀風或往來於此不必限一所】牧羊潢陽而獲玉曆於河巖所至向合【公孫尼子云舜牧羊於潢陽堯舉之以爲天子公孫云牧羊於黃河於寶云舜耕歷山獲玉曆於河際之巖知天命之在已體道不倦】當其田也旱則爲耕者鑿儉則爲畋者表虎與四海俱利是故光如日月而天下歸之【見尸子云舜之徳無不該南靣而治天下燭息風食火飲於澧舜其猶江海乎千仞之溪滿之螻螘之穴亦滿之禹湯之功不足尙矣又云舜之陶也不能利其巷南靣而治天下則蠻夷防福淮南子用之】父母之不我愛弟妹之不我親故𨿽躬稼陶漁惡悴勞苦燭息火食口腹不獲於美厚而諧和正救烝烝乂亡入而不自適【世傳瞽瞍與象每欲殺舜其妹婐首每爲之解許說文云或作畫婐一音畫也類林云瞍塡井後兩目方瞽又云舜耕歷山歲不熟舜糶其母詣糴每還錢與米問之子也因相抱泣拭其父目尋自明堯聞而妻之眞源亦云糶於平陽市父認之乃防其目目以光明又禦覽八百十二卷引史記舜爲父淘井取金銀安罐中與父母齊東之語也婐或作擊一作系列女傳舜女弟系與二嫂諧是矣】灰於常羊什器於壽丘就時負夏未嘗暫息頓丘買貴於是販於頓丘傳虛賣賤於是債於傳虛以均救之故孔子曰耕漁陶販非舜事也而往爲之以救敗也舜其仁也乎編蒲結罟躬耕處苦而民從之一徙成邑再徙成都三徙成國至鄧之虛而百千萬家【世紀云遷於負黍每徙百姓從之按衞有負黍鄧今襄之南鳯林古之鄧林祈侯之國楚之北境】小大說之秀士以從雄陶方回續牙伯陽東不訿秦不宇靈甫不辟而至周旋歷濩之間爲之七友迨旣禪七人者始逃之【王斶云堯有九佐舜有七友淵明亦云七友魯連子云舜耕歷山而交益陶河濱而交禹然後受禪時禹才十歳或者疑之雄陶續牙人表作雒陶續身一作續耳轉失之呂本法云堯舜得伯陽續耳而後成又日舜染於許繇伯陽注爲老子舜師之非也】初堯在位七十載矣見丹朱之不肖不足以嗣天下乃求賢以巽於位至夢長人見而論治【見書緯溫子升舜廟碑所謂感夢長人者】舜之濳徳堯實知之於是疇咨於眾詢四嶽明明仄陋得諸服澤之陽【見墨子側陋言其在僻側防言不顯世紀云堯求賢四嶽薦舜堯命之於順澤之陽或云卽濩澤】問以天下曰我欲致天下爲之柰何對曰執一無失行防亡怠中信亡倦而天下自來【荀子云執一如天地行防如日月誠盛於內賁於外形於四海天下其在一隅邪夫亦何足致也】問以奚事對曰事天問之奚任對曰任地又問奚務對曰務人曰人之情柰何對曰妻子具而孝衰於親嗜欲得而信衰於友人之情乎人情大不美又奚問若夫從道則吉反道則凶猶影響也南靣而與之言席龍垤而防翳桑防不移而堯志得始尙見帝帝館之於貳室【卽貳宮世紀堯見舜處之貳宮又云貳女妻舜爲築宮室封之虞】亦享帝疊爲賓主語禮樂詳而不孛語政治簡而易行論道廣大而亡窮論天下事貫暱條達咸葉於帝而咸可底績於是錫之絺衣雅琴命之姚姓【尙書帝命驗云姚氏縱華感樞縱天縱華重華也論語撰考比云重童黃姚黃其徳也世紀云賜之絺衣與琴爲築宮室封之虞土然云舜上虞人本姚姓者妄】妃以盲婭以防【盲卽娥皇字娥娙皇盲聲相滋也防卽女英見世本故孝桓梁后名曰文防一日匽見大戴禮承受大命依於倪皇帝系作女匽氏尸子云妻以娥媵以皇娥皇眾女之英妄】以觀其內【舊說堯舜同出則皇英爲舜之髙祖姑故或者以爲堯取天下民之女以妻之非堯之女及晉劉嘏欲婚同姓遂謂堯舜之婚正姓分絕於上斯妄矣夫惟西戎氏族無定或以母姓爲種猶十二世乃相婚姻父沒則妻後母兄亡則納嫠嫂此禽道也尹子乃云舜娶祖姑天下不論之無禮不學如此有說見餘論】九子事之以觀其外【見孟子伏氏世紀淮南子云屬之九子韓愈以爲卿大夫族人之子亦非】百官牛羊倉廩備以事之於畎畝之中【堯百官已備傳奕乃云官貴簡約夏后官百不如虞之五十蓋因記之妄】舜乃飭正二女勝其胸中之情以應天地之理澹焉【此未使爲司徒時也曰往欽哉然後使宅百揆爲司徒馮休以爲豈有始得之遽使百官事之畎畝之中而不當天子之朝且復使誰事堯之朝是宅揆賓門皆在畎畝之中繆也】二女嬪嬀純篤盡道【列女傳云元始二妃帝堯之女瞽瞍和寧卒享福祐】九子尊虞服勤靡懈【有人則作無人則輟可以侈塗人之耳目而不可以欺同室刑寡妻刑二女非動容周旋中禮疇克哉故能使嬪者舜之徳刑也嶽薦舜不言其他而言其烝烝乂堯試舜不觀諸他而觀其刑二女父子兄弟夫婦此人之至難者況以卑正尊獨正眾親正疎乎安國云堯以舜治家觀治國斯得之矣】妻有桑田身有南畝【尹子文】瞽順象從而不至於姦於是帝將胥天下而遷之乃歷諸難使宅百揆靡不時敍【書中等皆云舜爲太尉故世紀云命爲司徒太尉正月以太尉從事束晳乃據中追維康成劉昭云太尉實司天當是據位書前職爾有說見餘論】屬之徽典亡或不從賓於四門諸侯穆穆【五典世之父子兄弟百揆內之百官族姓四門外之諸侯賓客人從之百官從之賓客從之卽傳所謂無違教無廢事無凶人無天怒者孟子曰使之主事而事治百姓安之是民受之也】烈風雷雨納於大麓而弗能迷也【大麓之納薦之天也漢儒以大麓爲大錄萬機之政於是太傅趙喜太尉牟融並錄尙書事猶古冡宰位三公上薨則罷之遂以爲常故沈約云堯納舜於尊顯之宮使大錄萬機之政不知非也夫旣有百揆矣豈復錄尙書哉有說見發揮○昔王介甫問呂晦叔舜納於大麓何義曰薦之於天故介甫云古者行爵出祿必告太廟軍出必載遷廟之主誅賞稟而後行示不敢専況以天下與人可不薦於天乎然以薦必因太山之麓爲禪以告謂太山爲易姓告代之所則非也方其納麓猶未受禪豈封禪之時耶蓋使之主祭而百神享之風雨弗迷是天受之也胡益之以納麓爲虞衡尢妄】帝卽致以昭華之玉曽而尙之三載程功亡乖疇防民安其爲帝覆其聖謂以天下授舜則天下幸而朱福授朱則天下病而朱利曰予終不以天下之病利一人乃放朱於丹而卒禪舜舜讓於徳弗嗣弗可遂致天下於大麓之野屬諸侯焉【典辭不費舜遜於有徳者弗肯嗣位堯弗許曲折亦必如禹遜臯陶之委曲記弗及爾】崇非之曰不祥哉誰以天下予人哉帝乃殛之羽山共工又訕乃流之幽州必以禪舜而天下莫有非者【史云堯治天下殺一人刑二人而天下治荀子云堯伐共工而周語亦謂堯殛鯀故曹植贊堯克流共工萬國同塵然程子以謂共驩無大姦知惡之不可行乃隱其惡以助治一旦舜以側陋顧居其上且將臣使之故不能堪而作惡淮南子亦謂北人無擇非舜自投淸冷之淵是則舜徳不足以厭眾乎故前說爲近】故仲尼曰堯知舜賢非難也不以所間敗所察其難也正月上日受終於天府【天府文祖所在上日如上丁上辛者夫受終則堯不復有庶政矣然猶攝也孟子曰舜相堯又日堯老而舜攝而世猶曰舜南靣堯率諸侯北靣朝之齊東之語】乃命羲和欽若昊天歷象日月星辰敬授人時在璿璣玉衡【堯歷象立其數舜璣衡立其器璿生於淵月魄終焉陰精之純也玉生於山虹气藏焉陽精之純也璣運於上以璿爲之衡望乎下以玉爲之取則乎陰陽之運也說苑璿璣謂北辰勾陳樞星以其魁杓所指二十八宿爲吉凶禍福列含盈縮之占云孔子之歷日誌北斗魁四星爲璿璣杓三星爲上衡本此】以齊七政【日月五緯也堯正經星舜齊緯星所以相濟器出於人故占之以齊七政於上數出於天故推之以授人時於下或以爲斗七星者非】肆類於上帝【以下攝位吉祭也上帝者昊天及五帝故以四類小宗伯祀三帝四郊四類如之四類四方帝也太祝六祈一曰類而四師類造上帝則爲位宗伯有故則類社稷皆宗廟之大祭也與類禡異禮書以類造爲劣於正祭與旅失之云兆五帝四郊則上帝其南郊矣司服主祀昊天上帝則服大裘而冕祀五帝如之是昊天外更有五帝上帝可以兼之孔子以爲告天及五帝是也鄭以昊天上帝爲天皇大帝四類爲日月星辰俱妄】禋於六宗【六宗者三昭三穆也與文祖而七禋者所謂肇禋是也非上帝上帝以及天神山川以及地示六宗以及人鬼取義爲得百家之說不同凡有十四然祭有其舉之莫敢廢也有六宗說見餘論】望於山川【山林川澤有爲民取材用者必載祀典以逺故望而祭之三正記云郊後必望】徧於羣神【有天下者祭百神皆有功於民者天神旣類人鬼已禋而地示又望矣猶若未也至於薫蒿淒愴百物之精莫不至則聖人之至也夫旣受終而主祭行巡狩則爲天子事矣時以堯在未卽眞爾】輯五瑞旣月乃日遂覲四嶽曁羣後班還其瑞【収諸侯圭瑞於正府也嶽牧來朝諸侯或不能皆至則附其所執以納於天府及新君已定受嶽牧之朝乃以所輯之圭璧付之使各還其所涖之侯伯更代之禮如此且以俾諸侯知有所統安守而不自專又以齊其眞僞信不信者大傳云瑞也者屬也無過行者得復其瑞以歸有過則畱其圭能攺者復之三年圭不復少黜以爵六年圭不復少黜以地九年不復而地畢頴達謂瑞本受之堯今斂而還之如舜親付之使之爲臣示正始也】以四仲巡四守【歲二月者乃次一年二月也世不之究虞夏傳云惟元祀巡守四嶽八伯馬融以爲受終後五年非也鄭云建夘之月是矣注以爲除堯防卽眞之年非】至於方嶽燔望告至秩山川【至方嶽必以仲者四嶽四方之正四仲四時之巾以時之中祀方之正非故爲是屑屑也所以交神明者然也其祀上帝神祗可知矣伏羲堯舜禮制大備所以爲萬世法今疏出之不著中嶽者在王畿內年時有祭】覲四方羣後問百年而見之【鄭云百年老成人見尊之至也】定八伯之樂【九州八伯畿內不置八伯樂名並見書大傳鄭氏書言堯末羲和之子皆死庶績皆闕故驩兜共工更相薦引四嶽者四時之官主四嶽之事始羲和爲之謂之四伯至死分嶽更置八伯以驩鯀共工放齊爲四餘四人無文賈氏從之妄也】元祀代泰山貢陽伯儀伯之樂【陽伯春官秩宗伯夷爲之儀伯羲仲之後陽伯之樂舞侏歌聲比余謡晳陽儀伯之樂舞鼚哉歌聲比大南陽鼚動貌哉始也南任也】中祀大交霍山貢夏伯羲伯之樂【夏伯夏官司馬棄爲之羲伯羲叔之後夏伯之樂舞謾哉歌聲比中謡初慮羲伯之樂舞將陽歌聲比大謡朱子幹大也】秋祀栁谷華山貢秋伯和伯之樂【秋伯秋官士也臯陶爲之和伯秋叔之後秋伯之樂舞葵俶歌聲比小謡苓落和伯之樂舞鶴歌聲比中謡歸來蔡衰也俶始也】幽都山祀【山恆山】貢冬伯和伯之樂【冬伯冬官司空垂爲之冬伯之樂舞濟落歌縵縵和伯樂闕】並論八音四會貢正聲以聽天下之治而民無有不惠而從命太師陳詩以觀民風命市納賈以稽民之好惡命典禮恊時月正日同律度量衡禮樂制度衣服正之【班固云惟聖人能同天下之志故帝舜欲同之今修明舊典同律審度嘉量平衡均權正凖直繩立於五則備數和聲以利兆民正海內於一同則海內歸之】修五禮五玉三帛二生一死質之器卒則復【圭璧在臣下謂之瑞在人君以爲器及修之則曰玉三帛二生一死諸侯之壤奠所謂奉圭兼幣謂纁黃者繆世子孤臣豈當朝乎一死腒修之屬非必雉】山川神祗有不舉者爲不敬不敬者君削以地宗廟有不順者爲不孝不孝者君絀以爵變禮易樂者爲不從不從者君流革制度衣服者爲叛叛者君討歸次外三日遂假於禰祖用特【告至記禮也蓋出告禰則歸必格於禰王制天子將出造乎禰又云造乎祖禰用特則出而告用特可知故曾子問凡吿必用牲幣反亦如之叔恬曰舜一歲而巡五嶽國不匱而民不勞何也文中子曰儀衞少而徵求寡也此五年一行之禮而告廟止一特他可知矣玆萬世之禮經也或疑一歲不能周五嶽萬五千里以爲四年而鄭氏謂每一嶽歸而更去是五載巡一嶽皆妄元朔六年之事以八月而周萬一千里尊祀天地豈如是稽畱哉】卒斂幣玉藏諸兩階之間然後命徧告入聽朝【大傳云古者巡狩以遷廟之主行出以幣帛皮圭告於祖遂奉以載於齋車每捨奠焉然後就捨反必告奠卒斂幣玉藏之兩階之間蓋貴命也】五載一巡守羣後四朝【唐虞五服畿內甸服之君朝夕見不待修朝覲之禮至侯服則當朝一年綏服二年要服三年荒服四年四年則天下諸侯畢一朝一朝則天子巡狩蓋五年則一同至京師所謂大朝防此唐虞之典周官六年五服一朝又六年王乃時巡故周十二年一修法六年者侯甸男采衞要六年一徧也五年者天道大備或云舜土徳土數五故五載周家木徳木星十二年一周故云十二不知五帝二代皆五載也】賦奏以言明試以功言奏功試則輿服以庸之【奏者下奏上納者上納下試者在我奏者在人故舜典與益稷異奏言以觀其志試功以察其事此黜陟之事也不言罰見黜非所先】設三公四輔師保凝丞官不必備惟人也【四輔三公何敞所謂聖王爭臣七人者建官惟百三公九卿備矣王吉書以舜湯爲不用三公九卿之世妄也記曰虞夏商周有師保有凝丞所謂四鄰也大傳以爲前凝後丞左輔右拂其爵視卿祿視次國之君此皆三公論道者故周六官無之非專職也莊子說苑有舜問乎丞之語師保卽輔拂故後周因之】肇十有二州封十有二山【肇造始也古未有十二州舜蓋以四嶽統十二州在禹治水之前受禪之初封其山後禹治水見地之大勢止可以成九州故復爲九說者謂因冀之北逺故分衞水以爲並析燕以北以爲幽以靑越海乃判遼東以爲營夫一州縱廣豈容析而爲三宜合天下而均之而幽並之治適在冀境營之治適在靑境爾鄭云爲兆域以祭十二州之分星】謀牧立嶽以廣聰而燭隱【東嶽寓於兗牧靑徐屬焉南嶽寓於荊牧豫屬焉西嶽寓於雍牧梁涼屬焉北嶽寓於幽牧並冀屬焉帝覲四嶽羣牧又使嶽牧還諸侯之瑞則羣後十二牧十二牧四嶽明矣然則山嶽摠於百揆而非一人又可知也何武翟方進奏言古者選諸侯賢者以爲州伯咨十二牧所以廣聰明燭幽隱也乞置州牧以應古制此固服之內六服之外揆牧不及則附縻而已】於是沈菑未復民亡安止爰命伯禹繼平水土主名山川俾益掌火烈山澤而焚之禽獸逃匿然後人得平土而居乃商九州以正五服以定任賦表提類考疆域作十有三載而後同【漢志云虞舜登庸厥功彌劭表提類而分區宇判山河而考疆域冀北創幽部之名燕齊起幽營之號所謂肇十二州封十二山也】旣釐下土方別居方別生分類錫土姓而下亡違者【賜大賢】壇四奧沈四海而函夏正【沈祭水名】水始平姦宄眾於是象以典刑【典六典刑五刑象以示之所謂方施象刑如所垂治象蘇軾胡翼之謂其所犯爲常法非也】刑出不復流以宥之【爲被五刑爲已重加鞭朴爲已輕者】官有慢事以訊之【庶人之在官者】教或不率朴以威之【皆教也非止在學】罪疑犯誤金以贖之【以上典刑之目黃金古易得故大辟罰六鍰頴達謂古以銅器漢始以金少之令敵】凶荒災赦以肆之【肆赦災也春秋肆大眚甸師防事代王受災是也亦猶荒政者諸儒之說非】惟怙終賊在所刑者【刑故也恃詐力卒袵惡與賊害三罪律家之情重者康誥曰乃有大罪非終乃惟災適爾旣道極厥辜時乃不可殺災肆赦之謂也人有小罪非乃惟終自作不典適爾不可不殺怙終賊刑之謂叔向曰昏黒賊殺臯陶之刑也】欽哉欽哉惟刑之謐哉【民可覿徳不可覿刑方巡狩時以庸一言及賞而詳刑如是或曰徳化不能以獨行此養苗去害之說非也蓋時洪水方平不久無刑姦賊方張民無奠枕故水旣平而刑首議爾韓子云昔舜使禹決洪水先令而有功者殺之舜法也欽哉之語非史所記乃戒臯陶語文有脫漏】舉八凱使主后土以揆百事百事時敍地平天成舉八元使布五教五教克從內平外成十六相得而天地治【事詳左傳文公十八年故晉華歆傳云帝舜以二八成功虞喜疏云二八舉而四門穆袁宏云二八升而唐朝盛皆指攝時】流共工於幽州放驩兜於崇山竄三苗於三危殛鯀於羽山四罪而天下咸服【共工靜言用違故流驩兜黨敝共工故放苗頑不卽功故竄鯀方命圯族故殛輕重之敍流者屏之逺地放者棄之不齒竄則編管之惟殛爲重或云死非也安國以四罪爲皆誅蘇軾以爲皆不誅而爲逺國君俱失之按四罪皆在堯世舜攝之初但史官於此摠舜之功徳刑並及爾不然鯀殛豈在肇十二州之後哉知二典亦有不次處且治水時三苗已丕敍矣何舜晚年復分北哉孟以竄爲殺莊以竄殛爲俱殺且易其先後非義例】二十有八載堯崩【舜生三十而舉用歷試三載二十八載堯崩時年六十】三年謖避帝子朱於南河之南天下之覲者不之朱而之舜歐歌者不之朱而之舜獄訟者不之朱而之舜夫然後之中國【諸儒謂無三年之防孰有三年防畢寶籙未定方避堯之子者或曰二十八載丹朱爲君之心固未忘也今而避之變生柰何曰一朱豈能變哉惟順事爾不然舜視棄天下猶敝屣也豈鄙夫之患失哉以此度舜宜萬章之徒猶惑】月正元日【月正猶詩言朔月語云吉月者元日甲子也故世紀以爲仲冬甲子月次於畢而卽位康成以爲堯建丑舜建子妄矣王肅謂夏而上皆寅正得之王安石云曰月正者避堯子時國未有正如伐紂而稱一月非必然】假於文祖【太史公以文祖爲堯之太祖或云藝祖文祖同義非也孔氏云堯文徳之祖頴達謂其廟不知祭何人或以藝祖爲堯之祖神宗爲堯或然】踐天子之位都於蒲【今河東縣蒲津闗所謂蒲阪漢志之蒲阪縣本曰蒲或曰蒲陰今河中有舜泉坊二井相通祥符祠分陰臨觀賜名廣孝泉蒲頻河地鹵水咸此獨甘美中山記蒲陰昌安郭東舜氏甘泉卽此有舜與二妃祠西徵記潼闗去蒲阪城六十城中有舜廟城外有舜宅並及二妃壇南去城二十舜所耕也宣室志開成中有盧嗣宗入蒲津娥英廟狎神悸死之事】及安邑【謐云舜所都或云蒲阪或云平陽及潘今城中有舜廟按潘在嬀之懷戎西北三里亦有歷山上有舜祠考之帝迹未聞在此嬀汭在河中不得遼隔如此】以土承火色尙赤【世紀淮南子云尙黃非】攺正易服明庭玉階【見章華賦墨子明堂也】立七廟【家語廟制有虞七孔子曰天子七廟自有虞以至於周不變也晉太始三奏置七廟宜權立一廟羣議以爲上古淸廟一宮周置七廟舜承堯禪受終文祖則虞氏不攺唐廟乞依有虞故事說見餘論】祠中霤社用土封祭先首而尙气血腥爓祭【血陰而气陽養生者欲血少而气多禮云虞氏尙气商尙聲周尙臭气臭一也商不尙气何以薦且人鬼之享不在九變之前拊琴瑟不居祖考來格之後虞夏未嘗不尙聲也】冕防紱絑緇衣纁裳【冕服之鞞也以韋爲之舜始作以尊祭服見明堂位鄭注幹鑿度云古田漁而食因衣其皮先知蔽前未知蔽後後之易以布帛獨存其前重古道也要義謂古未知蔽後舜冕服旣備故後作之非也】深衣縕袍以視朝兩惇玉斚【兩惇黍稷也杜甫云舜祠宗廟以玉斚】泰尊【卽瓦甒】梡爼義尊匭豆大路越席水陸修絜以致敬於鬼神日南至禘圜丘配以黃帝以夏正祭帝南郊配髙辛以北至祀神州於北郊五天佐五人神於明堂髙陽唐堯配焉【幹鑿度云三王之郊一用夏正蓋特尊也特尊者五帝中特祭感生一帝也周公郊祀后稷以配天是矣王者禘其祖所自出先儒謂是感生帝鄭謂圜丘祀昊天上帝南郊祭感生帝以建寅圜丘國南卽爲南郊雩祀祈谷皆謂郊也故曰南郊爲大報而夏正郊亦曰大報祭則報也】春礿夏禘秋嘗冬蒸所以報本反始也乃駕五龍【列子舜駕五龍馬行康衢】乘鑾輅載絜旌小綏大綏【陸佃以鑾車爲金輅鉤車爲戎輅明堂位虞氏之旂又曰虞氏之綏以月令鑾輅靑旂周官金路亦載旂也】日三朝於瞽所防防齊栗惟盡子道順其性而得其情故瞽底豫瞽底豫而天下之爲父子者定【竭力耕田恭爲子職庶人之孝也以天下養養之至天子之孝也舜爲庶人則盡庶人之孝爲天子則盡天子之孝知盡其心而已而記者曰舜見瞽瞍其容蹙焉咸丘防曰瞽瞍北靣而朝舜堯率諸侯亦北靣而朝之是無父無君也禮不迎屍爲不敢爲主而況敢臣父乎】乃建百官【唐虞稽古建官惟百明堂位云有虞氏官五十者妄】主五等【公侯伯子男】親親任賢建弟象於有畀【見鄒陽傳今道州昌邑王賀傳作鼻或作庳非有說見餘論】封黃帝之孫子十有九人爲侯伯【都邑服色祀享封列禮之必至者故書自格文祖後卽繼以咨四嶽聽納爲萬事本故先之其他常事不書韓詩云封黃帝子一十九人非法義也】詢於四嶽辟四門明四目達四聰【咨四方之門以招來淸四方之見以廣覽擴四方之耳以兼聽皆因四嶽蓋知四方無逾於四嶽也故首以是詢之言四目則知聽之爲耳言四聰則知目之爲明猶言汝明汝聽皆體用也】咨十有二牧曰食哉惟時柔逺能邇惇徳允元而難任人蠻夷率服【食民之命而蠻夷各隨邊土備禦故以咨之十二牧柔逺能邇必相爲用逺者政教有不及而略故柔之邇者政教可以加而詳故善之舜戒諸侯柔逺能邇而蠻夷率服平王告文侯柔逺能邇而惠康小民說者以詩書言能邇必先柔逺明逺未柔則邇惠有不可得善中庸言柔逺人而後懷諸侯允元或以此爲舜徳俱非】乃咨四嶽有能奮庸光堯之緒使宅百揆亮采惠疇僉曰司空伯禹【司空掌土地以居民百揆非司空之職舜爲天子特使之代已事爾時禹遜於稷契臯陶帝不從爾雅亮左右也采如僚采言事各有其列疇如九疇言事各從其類仲舒云舜卽天子位以禹因堯之輔佐繼其統業是以垂拱無爲而天下治】帝曰禹汝平水土嗣考之勛四海防同祗我徳先時乃功惟敍【祗臺徳先不距朕行非豫於治蓋水未平四方諸侯防同之禮有不講而上之徳或闕今能使之祗我徳先而不距所謂廸朕徳時乃功惟敍謂天下之人皆由我之徳而行者是汝功之惟敍也】禹曰兪小子敢悉考績以統天意【禹功著天下此不必問而咨嶽者宅揆大職亦不自用也曰汝注哉猶曰無如汝蓋先定】天降秠秬乃命稷築墻茨屋辟地蒔谷萬民乃足【詩曰誕降嘉種孫氏瑞書云舜時后稷播種天降秠秬生民有荏菽禾黍麻麥瓞秬秠糜芑所謂百谷云播蒔百谷同】命偰司徒別三族親百姓敬政率經毋亟五作十道孝力爲右萬民以成【云五作五教也十道者謂君令臣恭之類水土平而後衣食足教化興也孟子曰飽食暖衣逸居而無教則近禽獸聖人有憂之使契司徒教以人倫五品父子君臣夫婦長防朋友如父子主恩君臣主敬天之與我民彛者故謂之典其在人有秩序則謂之品及布之下乃曰教百姓百官族姓膏粱難化故憂其不親】臯陶爲士【士理官也故史云爲大理周官典刑謂之士師士者事人之謂事人則事事當察爾雅士察也刑官獨曰士見用刑尢當致察】以五服三次五宅三居之法政五刑以消冦賊姦宄【帝命臯陶蠻夷猾夏冦賊姦宄此司冦詰姦慝刑暴亂者夫二帝時民淳俗阜自無冦賊姦宄今因蠻夷猾夏而起故命士師治之說者乃以爲唐虞士官兼司馬而王安石蘇軾等遂謂以五流三居治蠻夷疏矣刑有五必服其罪流有五必使有所宅所謂有服有宅三就三居王氏之說爲近蓋教之原情定罪不爲執一之說或以五服爲要荒三就爲朝市原野原野之說蓋本國語止是大辟一刑要荒亦惟流蔡豈墨劓亦流之哉孔又以三居爲四夷與九州外千里外亦非】密勿淑問制百姓於刑之中以教祗徳惟明克允【刑法也惟明足以察故易每以雷電爲用刑之象凡以動而明也臯陶方施象刑惟明可見允信當也子曰舜選於眾舉臯陶不仁者逺矣昔賜稱尙書令數日出爲廷尉自以世非法家固辭謂三後成功惟殷於民臯陶不預蓋容之也】帝曰臯陶惟玆臣庶罔或幹予正汝明五刑以輔五教刑期於亡刑民恊於中是乃功以刑教中陶乃祗陳九徳之序以刑俌僇是故畫衣異服而姦不犯其醇【荀子云象刑非生於治古並起於亂今所謂象刑其說不一眞子曰有虞氏之誅也以畫詭當防以艸纓當劓以復當刖以艾畢當宮布衣無領以當大辟謂之戮上世用僇而民不犯故文帝治云有虞氏畫衣冠異章服以爲戮而民不犯班固善荀卿說古無肉刑而有象刑此不然也謂象天道而作刑爾畫詭一作幪巾復一作菲履艾畢韠也艸纓荀作掻黥墨刑也與甫刑傳之說不同詳堯紀布衣無領卽頳衣不純】垂爲宗工辧材楉利器用【宗工司空之職使之代禹垂有創物之巧舉極其精故竹矢猶爲後世寶】於是百用作削鐻修之迹流髹其上輸之宮寢而當時之諫進者十有三乃崇納諫之官【文子云舜塗髹以自怵戒髹黃漆也繇余云舜作漆器諸侯以爲益侈國之不服者十有三魏徵有進諫之說】益爲公虞若於上下艸木鳥獸佑之朱虎熊羆而物蕃衍【禹益垂伯夷四人新命皆四嶽所舉四人皆辭而終命之舉可謂約周官大山澤虞中士四人下士皆八人與中山澤虞下山澤虞甚眾益之爲虞豈一山一澤哉眾虞之伯也】夷作秩宗【孔注云宗廟之官宋百官春秋王莽以宗正爲秩宗繆矣】降典三禮【舜時五禮具備云三禮者據事天地人爲之其實事天地爲吉禮餘四皆人事】惟寅惟淸以接幽以節天下哲民惟刑而上下讓【史記伯夷主禮上下咸讓刑法也夷本典禮而以其法教民若享宗廟是降此典禮折斷於民以爲法也或云堯先任臯陶後任伯夷故舜典先言之而呂刑次言之以刑輔禮非也】後防典樂【虞帝之世夷典禮防典樂分爲二周大司樂屬於宗伯則爲一知帝治於禮樂致詳也大晨書引傳舜五祀論鐘石定人聲此大傳語】以樂徳教冑子樂語興道其風頌語言直寛剛簡惟克有濟【興於詩成於樂故典樂以教冑爲先周官大司樂掌成均之法合國子弟詳略𨿽異而其教則同仲舒康成五帝之學周於成均教樂徳樂舞樂器則習樂所也冑子元子以下及卿大夫子孫所養者厚所教者薄故於此而加詳由聲之入人深也】以六律五聲八音七始在治忽以出納五言而賞諸侯【漢志言以律呂和五聲施之八音合之成樂謂七始詠者天地人四時之始也故以歌詠五言聽之】樂歌籥舞以和鐘鼓詩言志歌永言聲依詠律和聲八音克諧神人以和【樂之所感幽明一也仲尼燕居謂防不達禮妄矣外紀重黎舉防典樂欲益求人事見孔叢子按八音克諧此帝之所以責防百獸率舞此防之所以許帝劉敞等以爲脫簡非也論見發揮】晏龍納言主賓客夙夜出納射侯書據以待庶頑讒說殄行格則承之庸之不者威之而逺人至【納言者星也王聽下言納於上爲名詩云出納王命王之喉舌故晉志云納言五星夙夜諮謀龍作納言此之象也】帝曰咨汝二十有二人欽哉惟時亮天工【王蘇等以四嶽九官十二牧爲之然四嶽非一人也故胡益之以百揆易四嶽不知百揆在九官中矣若合四嶽則二十五矣故世紀云二十五人或在九官或在十二牧中一人兼兩職者若先爲牧又兼四嶽九官爾孔氏以爲禹益垂伯夷防龍六人新命有職及四嶽十二牧然其戒四嶽以辟四門戒十二牧以民食蠻夷是嶽牧之事已各戒之則此咨二十二人必不兼矣況亮天工者非嶽牧之任而禹稷契臯陶有不應絀者元凱十六相與羲和之六卿歟九官在其中故各以事咨戒之又如羣臣受任而遜於人亦皆授職如殳戕伯與朱虎熊羆不見任用有舊職不移也】三載一考績三考絀陟幽明於是俊又在官羣後徳防【三考九年周傳考績訓云三歲小考正職而行事九歲大考絀無職賞有功也一之三以至九年天數窮矣陽徳終矣積不善至於幽六極以類降故黜之積善至於明五福以類升故陟之皆所自取聖無容心也】巡州觀風習其情性因論十有二俗定以六律五聲八音七始著其素以爲韶退其利欲返其仁義九奏具成而鳥獸之聲猶悉闗於律【闗猶統也】惟五祀定鐘石論人聲鳥獸咸變乃更著四時推律呂均十有二變而道廣於是勃然興韶於大麓之野執事還歸二年防然乃作大唐之歌以聲帝美聲成而絑鳯至故其樂曰舟張辟雝鶬鶬相從八風回回鳯皇喈喈言其和也【書帝命驗云舜舞終而朱鳯來】因農而擾兵因狝而搜練寓之牧伯故干戈不試而人皆體之兵衞少而誅求寡故國不匱【陰經云陶唐氏以人戒於國中欲人彊其命也有虞氏以農教戰漁獵簡習故人皆體之夏后氏誓眾於軍中欲人先其慮蓋有虞氏之兵寓於農也故劉勰云有虞始戒於國】尙廣能賢以自輔愽學以成能師紀後【紀國之君卽冀後故�粲云舜師冀後】拜蒲衣【卽披衣髙士傳云披衣蒲衣之子尸子云八歲舜遜以天下妄矣】親單捲【卽善捲善捲墓在今辰州大酉山】學於務成軺問於務成軺曰天下未治何以使我對曰避天下之逆從天下之順天下不足治也避天下之順從天下之逆天下不足失也【新序作務成子跗荀子作務成昭】於是依乎中庸明庶物察人倫執兩端而用中於民作五葆扇立誹謗木善旌諫鼓以廣直言之路【管子舜有告善之旌示不蔽也褚亮疏堯鼓納諫舜木求箴詳堯紀】訪不逮於總章【總章明堂一曰總期尸子云有虞曰總章商曰陽館王通牛洪杜佑亦云故陳子升云黃帝合宮有虞總章皆所以調元气治陰陽也然考月令南明堂北堂東陽館西總章三正所尙故夏商周以明陽爲名惟虞非三正總章非西義宜呂氏之繆】養國老於上庠養庶老於下庠憲其行止蓋貴徳而尙齒【熊氏云國老卿大夫致仕者庶老謂士皇氏云庶人在官者其致仕之老大夫以上當養從國老之法士養從庶老之法故外饗云邦饗耆老掌其割烹周人養國老於東郊庶老於虞庠是也鄭云虞夏商質取貴成物故大學在西小學在東】深衣燕禮脫屨陞堂袒割牲餽進爵公攝凡卿納舃祝鯁祝以養其气體善則記之以爲惇史【崔云燕禮者殽有蒸於爼行一獻之禮坐而飲酒以至霑醉饗禮則體薦而不食爵盈而不飲依尊卑而爲獻取數畢而已相尊敬也食禮則不飲酒享太牢以禮食之而已】嘗谉於眾曰吾盡吾敬以事吾上而見者謂忠焉吾盡吾敬以接吾敵而見者謂信焉吾盡吾敬以致吾下而見者謂仁焉吾是以見愛親於天下之民而歸樂於天下之士又貴信於天下之君則取之以敬也所以明道而諭教惟以忠敬而時鄕之是以未施敬於民而敬【時鄕順受之】藏金巉巖之山捐珠五湖之淵而下服度【不事采鑿而藏之山捐於淵也抱朴子云虞舜承禪抵璧於谷陸賈新語云以杜淫邪絕覬媚之情也】堀地財取水利股肱不居故祠於田曰荷此長耜耕彼南畝四海俱有志利民也乃作米廩以教於國以臧帝耤【禮傳米廩虞氏之庠也虞氏出於畎畝故特作米廩藏粢盛之委焉蓋禦廩神倉所謂廩於籍東南者魯之米廩虞氏之庠耳曰庠者祥事也於此教孝或曰言祥事考禮也】立兩學以教國士【上庠大學下庠小學小學在東左學也大學在西右學也小學在國中王宮之東大學在西郊虞夏質而尙右周則攺之庠於周爲鄕學】秋養耆老春食孤子【大傳】於是得策乘馬之數乃割髙倮太衍防羣害以作策馬貨當金貨一金二金二四金二五金策垂馬幣【詳董氏譜其文當爲尙策爲乘馬爲正按漢書天竺爲幹篤而佛書篤皆作竺又爾雅竺厚也楚詞帝何竺之則竺之爲篤不疑矣五二金者重貨也金一者輕貨也當金者當重金也考之管子可見】又率百畝之夫而與之防率二十七日以爲子之春事以資子之幣分國谷之重而足國用春秋子谷大登國谷之重去分謂農夫曰幣之在子者以爲谷而稟之州裏國谷之分在土國谷之重再十倍謂逺近之縣裏邑百官皆當奉器械備曰國亡幣以谷準幣國谷之擴一切什九還谷而應谷國器皆資而亡借於民不窮其力而巧於使之故民死而不怨飯糗茹葅盆亡膻而下不以余獲罪瓦匭土型而工不以巧獲罪麑衣領而女不以侈獲罪法下易繇事寡易功而民不以政獲罪道大多容大徳眾下寡爲而用物常壯故天下之賢皆躍而歸之丈夫女子振振殷殷亡不載說乃爲詩曰普天之下莫非王土率土之濱莫非王臣以言賢之不時也【呂氏輙輙顧顧注顧顧欲動而喜貌】爰省中河登南山觀河渚錄皇圖壇沈稷下瑩光休至【孝經鉤命決云舜卽位巡省中河錄圖受文稷讀爲側地在洛水傍方堯禪舜沈書曰稷而赤光起舜禪禹沈璧堯壇赤光又起及湯觀洛沈璧三投光不起矣】於是禹益進戒【見大禹謨】遂申錫羣後封棄百里之駘賜姓妘氏【妘卽姬也故堯本姬姓傳云妘姓】封契七十里之商賜姓子氏【中候契握湯云契賜子氏孝經援神契同】遷伯禹夏賜姓姒氏皆益命以爲公【握河紀云堯卽政七十年受河圖繼云堯曰嗟朕無徳欽奉丕圖賜爾二三子斯封稷契臯陶皆賜姓號注稷契公也自商以上大國百里考河命曰舜褒賜羣臣爵賞有分稷契臯陶皆益土故康成云三人皆先封舜如其封地而周紀謂禹封棄於邰妄也】臯陶能刑於封之臯而益滌鴻奏庶鮮食於封之梁伯夷次禹能禮於神爰封之呂【商武正義云益其封昔不止於百里非】於是繹承云備咸池【淮南子舜樂咸池承云九韶注兼用黃帝樂也】以六律五聲八音七始詠葉治忽以出納五言而賞諸侯命質作昭華之琯尺有二寸之箾【世本舜造簫形參差象鳯翼其管長二尺髙誘以質爲卽防非】防修大招六列五英以明帝徳以降上神通八風而齊上下拮隔鳴球搏拊琴瑟以詠【戞擊孔安國以爲柷敔然搏拊如鼓以韋爲之以作止樂則是與柷敔重設抑堂上設之堂下復設之乎蓋搏拊非柷敔矣禮云搏拊玉磬指擊大琴大瑟中瑟小瑟荀子云懸一鐘而尙拊大戴懸一磬而尙拊拊設於鐘磬之東爲眾樂之倡禮書云搏拊鼓類舜堂上有鼔堂下有鞀周官大師小師大祭祀登歌擊拊蓋戞編磬擊編鐘搏小瑟拊中瑟之屬云拊瑟擊磬如搊箏摘阮爾沈括云鳴球非可以戞擊和之至有時而至於戞且擊琴瑟非可以搏拊和之至有時而至於搏且拊不知其然宜祖考之來格】絑幹玉戚冕而大舞下琯鞀鼓合止柷敔【燕禮下管新宮禮下管象升歌象徳下管象武事商詩先鞀後鏞鼓周詩先鞀後惟鏞天地之義鄭謂九夏先鐘非也】笙庸以間【笙震鏞兌陰陽之義笙至細鏞至大細大間作堂上以詠而不以間八音皆有過賴人聲而和儀禮大射樂人宿垂於阼階東笙磬西間而南笙鐘其南鑮西階之西庸磬其南鑮蓋阼階東有笙磬笙鏞西階西有鏞鐘疊作之也】堂上之樂祖考來格虞賓來助羣後徳巽堂下之樂鳥獸瑲瑲擊石拊石百獸率舞庶尹允諧韶箾九變而帝道成鳯皇儀五帝之樂莫盛於此【舜治至鳯來儀然後有簫韶九成以象之武治至復綴以崇而後有大武六戚象之韶文樂文爲陽故韶九變而止武爲陰故武樂六成一變爲一成箾韶者舜樂總名舞者所執上取羽翟翛翛然之意豈止來鳯有苗之格實由乎此世以爲簫舜樂固自有簫也康成以百獸爲伏不氏之所養者然則鳯來其孟虧之所起乎有辧見發揮書中考河命云舜曰朕惟不艾蓂莢孚著百獸率舞鳯司晨注如雞而司晨子曰鳯鳥不至別鳯而言表靈物也通云夫鳥鵲之巢可俯而窺鳯皇何爲而藏乎】故仲尼曰韶盡美矣又盡善也又曰韶者舜之遺音也溫潤以和如南風之至其爲音如寒暑風雨之動物物之動人仁義之動君子財色之動小人是以聖人務其本乃封防於歸【歸卽防國語姓歸越是矣樂葉聲儀云昔歸典恊樂律書中候云禹拜稽首讓於益歸注歸堯臣讀爲防宋忠雲歸卽防之歸鄕乃今之秭歸縣地有防鄕防封在此地理誌云秭歸歸子國是也予謂古以秭歸鳥名史曆書秭雉先嘷蓋俗作子規今秭歸縣東十里有防子城髙堂賦又作秭歸故袁山松等以爲女嬃歸屈原喜而爲名妄也】自卽位以來順堯考徳欽翼皇象【考河命云若稽古帝舜曰重華欽翼皇象注翼奉歷象也言欽奉皇天之歷數也】天徳出寧日月照而四時行積正合仁由仁義行是故好生之徳洽於民心在位猶北極題期立象臨下以簡禦眾以寛損益盡由堯道【曹褒傳肅宗元守二年詔云帝命驗曰順堯考徳題期立象注堯巡省河洛得龜之圖書舜禪習禮題五徳之期立將起之象也】宥過亡大刑故亡小任於人而不任於法故不賞不罰而民可用【古司馬法注云故如故殺】尊徳義貴縕年損已以安百姓是故寡怨於人率天下以仁而人從之光天之下惟好問而察邇言隱惡而揚善善與人同捨己從人樂取諸人以爲善言行一善從之若決自耕稼陶漁以至爲帝亡非取於人者體仁孝之徳盡事親之道五十而嬰兒慕承安引佚立義治律而萬物以皆作分均天財而萬物以熙熙遊於巖廊之上左禹右臯不事詔而萬物成被袗衣鼓五詠南風之詩不降席而天下治【琴書云舜鼓琴而黃河淸南風詩說詳餘論】功格亡臬恩被動植山川鬼神莫不咸若故曰受命於天惟舜也獨正幸能正生以正眾生君天下生無私死不厚其子有惻怛之愛無忠利之教親而尊安而敬威而愛富而有禮思而能教是以宗廟享之子孫保之故爲法於天下可傳於後世天下之明徳皆自帝始故仲尼曰亡爲而治後世𨿽有作者虞帝不可及也夫何爲哉恭已正南靣而已矣【舜有天下何容心哉敬修其可願而已是故執中含和不下廟堂而行於四海尸子曰堯以天下與舜顏色不變舜受天下於堯亦顏色不變知天下無損益於己也夫何爲哉董仲舒以爲繼堯故無爲誤矣】是以教通四海之外北發肅愼【晉灼疑北發爲國名大戴禮孔子曰舜明民教通於四海之外北發肅愼大教鮮支渠搜氐羌南撫交趾按周書有發人乃東北夷則發與肅愼二國名】南撫交趾東長隯夷【史作島夷雲長夷島夷也】西渠賜支【渠渠搜也今朔方渠搜縣賜音錫析支也今河闗西十里有河曲羌是大戴鮮支非】出入日月罔不率俾【大戴禮孔子之言】大人反踵俱被其澤萬邦黎獻共爲帝臣而粒食之民昭然明視屈軼產觀景星燿房古黃委轡山車垂綏【洛書靈凖聽云舜受終鳯皇儀黃龍感朱艸生蓂莢滋春秋佐助期云舜時景星出房瑞應圖云舜時有三足鳥金車見於庭卽山車也】蟠龍賁信於其臧魚鼈孚防於其穴長胡獻白狼之霜西母進益疆之版【西王母西方昏荒之國說詳餘論】十有二牧貢亡不時君子人來效龍求能食之髙陽之後有董父能求其欲使豢之賜之氏曰豢龍封於鬷川於是始有豢龍之官少昊氏有裔子曰孟虧能馴鳥獸而致鳯凰爰封之蕭故孔子曰舜其大智也與起布衣積徳圅和而終以帝其政好生而惡殺其任授賢而替不肖徳若天地而靜虛化若四時而變物是以四海承風暢於異類鳯翔麟感鳥獸被徳亡他好生而已【書大傳成王問周公舜何人也曰其政好生而惡殺尸子曰有虞之君使天下貢善其治天下見人有善若己有善見人有過如己有過此有虞氏盛徳也】宅立三十有三載咨禹而巽位焉【詳見書】乃更著四時張樂成於大麓【大傳附於五祀】鐘石渝笙管變未及終天大雷電烈風大木盡抜大屋盡發宮羽盡革二工伏柷以操雅帝乃雝而歌者重篇樂正重贊舞人復綴乃更容貳節備十有二變奏肆夏而納以孝成四嶽三公曁百執事咸贊於帝曰尙稽防室唐爲虞賓始而狂然汔玆羨於四極諴禹之命敷於四海韶爲賓而雝爲主人莫能遷矣於是命禹行天子事巽於臯陶弗可【其辭見於書】正月朔旦受命於神宗帥百官如帝之初於是八風循通卿云叢叢俊乂百工胥和而歌曰慶雲爛兮糾縵縵兮日月光華旦復旦兮八伯拜手而進曰明明上天爛然星日月光華宏於一人帝乃擁旋持衡沈首而笑曰時乎日月有恆星辰有行四時順經萬物允成鼚乎鼓之軒乎舞之英華欲遂褰裳去之百工又歌而終焉維時洪祀六沴用咎於下乃令大禹步於上帝而共禦之帝用不差神則不怒五福乃降用章於下禹乃共辟厥徳用帝休令爰用五事建五極而共禦之【共供也共禦之法備見大傳云王后元祀禹攝之元元年也知五行傳不自後世歆向以來訛而繆之爾大傳得正步推也】三載釐苗弗恭命禹徵之三旬苗猶逆命益贊於禹曰惟徳動天亡逺弗屆帝之往於田也號天引慝瞽亦信順至誠感神矧玆苗乎【言有證乎其人者𨿽詳必錄此之類也苗竄三危而分北不在舜立之前此三苗竄後復有爲三苗君者】於是般師振旅帝乃誕敷文徳舞干羽於廟階七旬而有苗格分北其民亡世在下【人非禽獸俱有良心苗始逆命而終服何哉師旅之至不得自新故承命而逆自救之計也及益言而禹班師矣苗聞義而始服果如益言故善用兵者示之以生路】故孔子曰通乎徳之情則孟門太行不爲險矣徳之流行速於郵傳命用之明堂金在其後先徳而後武也舜其由此乎【韓詩說苑云禹請伐苗舜不許曰吾諭教猶未竭也久諭教而苗請服天下聞之皆薄禹之義而美舜之徳】初有苗負固弗用靈昏迷不恭侮慢自賢反道敗徳君子在野小人在位斷制五虐之刑以亂亡辜爰始淫爲劓刵防黥越玆麗刑並制罔差有辭練抑惟刑靡察於獄之麗罔擇吉人惟時庶威奪貨以是爲法而民有惡徳冺冺棼棼罔中於信及是亡辭於罰遂分北於旣巽禹於洞庭張樂成於洞庭之野乃作大唐之樂以皈帝美作大化大訓六府九原之章以颺禹功而君臣之美盡矣十有七載天見妖孽黃星靡鋒帝乃死【宋張謐觀象賦云嘉黃星之靡鋒明虞舜之不競也】以瓦棺葬於紀是爲鳴條【紀卽冀故紀後爲冀後今河東皮氏東北有冀亭冀子國也鳴條在安邑西北其地相近記謂帝葬蒼梧皇覽在零陵營浦縣尢失有辧見發揮】年百十有一【世紀八十一卽眞八十三薦禹九十五使攝五年而苗叛南徵而亡皆妄】三妃娥肓亡子【禮云蒼梧葬三妃未之從以證古無合葬先儒謂舜不告而娶不立正妃妄矣楚辭有湘君湘夫人世傳堯女故退之以娥皇爲正而英爲庶皇長故曰君次爲夫人不知堯欽舜之徳釐降二女方在妻列釐降以理下之也豈女媵哉但二女觀舜之徳時以婦道嬪於虞氏舜卽位乃擇立焉鄭云舜但二妃佃云三妃舉其貴耳】女防生義鈞及季釐季釐封緡爲桀所克義鈞封於商是爲商均是喜歌舞禹封均子於虞虞思妻少康厥後虞君惟專於樂臣爭於權民盡於利而亡【見周書以虞思爲象孫妄】次妃癸比氏生二女曰宵明曰燭光處河大澤靈照百里是爲湘之神【大澤謂洞庭言爲神處此故靈光及於百里也以湘神黃陵爲舜之二女非堯之女也唐屬嶽司馬氏時屬長沙天祐中號懿節子嘗欲作黃陵碑言之詳見發揮辧舜冡中】庶子七人皆釐降於齊人【代宗詔云虞夏之制諸子疎封世紀云九人朝鮮記云舜有子八人始歌舞】圭胡負遂廬蒲衞甄潘饒番傳鄒息有何母轅余姚上虞濮陽余虞西虞亡錫巴陵衡山長沙皆其裔也【並詳國名記】夏之世有箕伯直柄伯戲中衰成湯寘之於遂遂世守之後爲齊所滅【莊公十二年齊桓滅之左氏正義及風俗通云商封之於遂袁良碑云世本陳遂舜後宋虞思後箕伯直柄中衰湯封遂於陳以後舜】箕伯之後箕子事紂仍諫不入陽狂爲奴紂敗囚釋爲武王陳洪範去之朝鮮以道義化其民蔚爲君子之國【宋世家云箕子紂之親戚蓋外親也而鄭王肅馬融之徒以爲紂之諸父伏防杜預以爲紂之庶兄皆無正文以意言之大傳云箕子不忍爲周之釋去之朝鮮武王因封之朝鮮遂有臣禮故十三祀乃來朝然敍云勝商殺紂以箕子歸是釋其囚卽以歸因訪以伐紂之事假以天對陳洪範而去之蓋遁去如夷齊之於首陽非就封也十三祀並文王之年】後有箕氏鮮氏鮮於氏【姓纂云其支子仲封鮮於爲鮮於氏顏眞卿鮮於少保碑云先太師武王封於鮮子仲食邑於於而受氏寰宇記潁川八姓有於鮮】直伯之後有直氏圭衞蒲傳則商滅之胡潘則周滅之息負廬鄒則春秋時入於彊矣後各以國命氏【郡國志云衞國姚姓亦見水經注】有虞氏幕氏司徒氏申屠氏信都氏勝屠氏勝氏勝徒氏【申屠見世紀湯時有申屠狄然衞文公子許宋邊公卭陳成公子後皆有此氏姓纂云申侯子居安定屠原而姓非】舀氏咸氏遂氏須遂氏合愽氏李氏【漢胡不害封合愽侯爲氏唐定襄王李文恩本胡氏李叔明本鮮於氏賜】胡有何皆歸姓【王符雲歸姓胡有何魯襄夫人胡女共少婦齊歸是】胡公世不淫至虞閼父爲周陶正武王妃其子胡公滿以太姬【姓纂均後三十二世孫遏父袁孝政以太姬穆王女名胡姬妄】錫之嬀姓與肅愼之珤復之於陳【大戴禮禹受命乃邑姚姓於陳則胡公乃繼封也】以備三客【三恪義取王屍所敬左氏傳以陳備三客徐錯云今俗作恪古讀客如恪卽三恪也詩云有客者故陳王問太師周存二代又有三恪何也對曰封夏商之後爲二代繼虞帝之後爲三愙愙敬也言禮之如賓客非別有三恪也】二十有五世而楚滅之後有陳氏遏氏轅氏榬氏袁氏爰氏慶氏衡氏栁氏鍼氏逄氏氏弱氏杵臼氏五父氏駟氏恩氏甄氏番氏鬭門氏壺丘氏偃師氏司甄氏儀氏【昭公八年滅明年又書陳災君存焉爾哀十年楚伐陳又十三年云退之云父子食采袁鄕爲氏乃轅也甄本音堅陳畱傳云舜陶甄河濱後氏按楚子縣陳通奔周王以爲中將美其族命爲甄氏云錫姓因生如堅之讀形聲轉注以眞爲音鎭林攄倡名呼堅於襟不知也見張說甄亶碑】初齊桓公十四年陳宣公殺其太子禦冦而敬仲奔齊致陳樂是以孔子在齊而聞韶敬仲有禮桓公說之以爲工正爲田氏【世家云如齊以陳字爲田氏然左氏云陳田知非仲所攺應云采邑亦有】七世成子弒簡公分齊國孔子沐浴而朝請討之哀公不悟故孔子曰以吾從大夫之後不敢不告也【孔子請討陳常時已致仕其意本以明君臣之義於三家使知不爲大夫討本爲齊也公不知之反使之告三子宜三子之不可也然考左氏家語不可似在孔子不曽之三子自是二年孔子卒又十一年公孫於越前後學者不知聖人妄爲之說故發之非敢異聖人也】又三世而田和移齊又六世而齊滅之有敬氏皮氏車氏恪氏穰氏汲氏稑氏防氏辱氏【廣信防氏本陸氏攺】薛氏法氏王氏文氏茍氏光氏紇於氏尉遲氏司馬氏【王建子爲王氏望陳畱東海金城北海第五倫窮賜販塩曰王伯襄王法章後爲法氏田文封薛後有薛綜穰本田氏範希文志田氏云將有穰苴後魏賜大司空田宏固紇於氏許昌公陳忻尉遲氏隨並復】其復氏則有少西子穆【世本僖子子子穆安後】子占子沮【世本烈子後】子與子獻【本桓公孫】子鞅子梧子坊子芒【世本僖子子子芒後一作防】子寤子尙【世本僖子生廩子尙】丘子石【世本桓子生子石後】子夏子宋子禽犨子子仲【陳宣公子子仲詩子仲之子者惟書無子夏卽宣庶子子西子禽者僖子後】顓孫亡字五王安平廣武卽墨於陵之氏【無宇二子常書書字子占伐莒功景公賜姓孫采於樂安登其後】覇先亡梁以爲陳者五世而隨滅之【凡三十三年覇先寔之十七世姓纂出武南東海者胡公後出武當者太邱長後出長城者晉中郎將逵十世爲陳武帝】齊宣王封母之弟於母鄕爲胡母氏胡非氏威氏慈母氏慈氏漢初徙諸田闗中而遂有第三至第八氏沙鹿畱占亶生元後是育孝成四世稱制【僖公十四年沙鹿崩占曰陰爲陽雄土火相承六百四十五祀有聖女興其齊田乎至漢王翁孺徙元城沙鹿也舜土漢火日月復當之及生政君入東宮生成帝四世稱制及崩雄諫之及沙鹿事】漢求帝後得嬀昌爲始睦侯以奉其祀焉【莽封之又封田封爲世睦侯奉敬仲後後魏孝文詔訪舜後獲萊郡民嬀茍之復其家】始禹分帝之少子於西戎秦厲公世有無弋爰劍曾孫舞生子十七爲十七種忍九子研號研種十三世燒當代雄洮罕之間【居河北大允谷】四世孫瑱良益貧良卑湳侵甚爲所敗虞滇岸滇虞【卽吾嗔】生東吳迷吾後益困依發羌吾曽孫麻奴怨羌復振溟零大防漢遷那內附中元間冦西郡馬武有弋仲襄萇是爲後秦云【事詳餘論】有無弋氏研氏滇氏東氏迷氏銚氏

贊曰

若昔善化臧用於民民由不知孰識其仁北靣朝堯君臣道盛齋栗見瞽父子以定二女嬪降夫婦以貞庳貢源源兄弟以成形端表正萬邦作孚能事畢矣夫何爲乎

予言其略經載其詳予言其詳經載其略虞防夏前不著於經予則詳之而略之於典謨故曰予言其略經載其詳四凶之去有堯去之者【四凶當時世家巨室爲政用事者按莊子音義堯六十年乃放驩兜六十四年流共工六十六年竄三苗按縣共工以誹禪竄逐今考此年載似不相合然大戴五帝徳紀云四凶之去皆堯也淮南子荀子戰國防亦言堯伐驩兜荀子國防言禹伐共工周語亦云堯殛是之殛非舜明矣世言以治水無功殛死尢妄夫治水縱無成而仂作九年亦勤於民事矣勤於民事者先王皆祀之豈有至於殛死者使不能啟其功於前則禹亦未能速収功於後故祭法云障洪水而殛死禹能修之功是非無功也不能成爾果以無功殛則何以見乎夏郊謂治水殛吾弗信也】八元八凱之用有堯用之者而傳壹之於舜【八元髙卒之子伯奮仲堪叔獻季仲伯虎仲熊叔豹季貍也當是二母黨故皆以伯仲叔季爲號書有朱虎熊羆說者以爲二人予稽之四人也虎爲伯虎熊爲仲熊江東語豹爲朱語者相傳是朱爲叔豹也則熊爲季貍必矣故人物表作季熊蓋漢去焚書未久猶有傳習故尙存一二但熊當作羆傳寫誤也伯奮是棄契之倫而叔獻則叔戱也是堯多用之者若八凱則髙陽之子蒼舒隤戭大臨龎降庭堅仲容叔達也隤乃伯益之字爲堯伊衡服防以八凱爲垂益之屬杜以爲垂益臯陶之倫正義乃謂垂臯陶皆顓頊之後妄也垂乃炎帝之後臯陶乃少昊之後也杜又以八元爲契等八凱爲禹等蓋以書言契敷五教禹平水土而傳云舉八凱使主后土舉八元使布五教因謂禹契在其中蓋八元八凱非主一事云主后土布五教以事之大者言爾五帝徳云堯命伯夷防龍虞舜彭祖杜預謂史堯之言有過辭爲稽庭堅班固杜預等以爲臯陶字鄭注論語以爲臯陶號曰庭堅非也文公五年蓼與六滅臧文仲曰臯陶庭堅不祀是二人也書傳本有兩舉人名與字者是堯多用之矣】自有能庸命至乃命以位略是數十年事而書不過數語可謂略矣以天下予人異矣以爲不可而諫者多矣豈直崇之與共工哉經亡見焉故曰予言其詳經載其略黃帝曰合宮有虞氏曰總章夏后氏世室殷人重屋周曰明堂

大戴禮云明堂凡九室一室有四戶八牖三十六戶七十二牖以茅蓋屋上圓下方【茅取潔義】

路史卷二十一

欽定四庫全書

路史卷二十二

宋羅泌撰後紀十三

防仡紀

夏后氏

帝禹【齊鎛�����古書防雲臺嘯堂集古有夏禹印正��】夏后氏【夏籍文夏�書夏盄鐘夏��夏后用之】姒姓名禹【按禹廟謚議云或曰禹桀皆易名周人革民視聽故以行爲謚追夏始祖與末王而加之夏商之世諱忌未行臣子呼君父名無嫌猶朕尊卑得共稱之大禹之名飛在金烏前懸於玉光上大荒咅而必作億載聞而亦新而開元禮祭夏王云敢昭告於夏王禹瀆矣】一曰伯禹【按禹一曰伯禹亦曰大禹者尊其爵爲稱也羅疇老云禹之功至水平而後大故於禹成厥功之後始稱大禹湯之功至克夏而後成故於湯歸自夏之後始稱成湯然則果謚乎抑字號也】是爲文命【孟子曰放勲乃䢐落知放勲者號也王安石曰放勲堯號見之孟子則重華文命爲舜禹之號明矣梁武祠像碑堯曰放勲舜曰重華而禹不著故文命之說爲迂詳發揮非謚辧】其先出於髙陽髙陽生駱明駱明生白馬生【海內朝鮮記】是爲伯【傳記爲髙陽孫故世族譜譏之按漢律志及帝系三統歷皆謂爲髙陽五世孫世本等以爲髙陽生失其世矣】字熈汶山廣柔人也【見子云蜀記今之茂洲後周汶山郡汶川縣漢廣柔也故縣城在其西】姱直敗數帝使治水稱遂共工之過廢帝之庸九載亡功【墨云伯帝之元子廢帝之徳庸旣乃剕之羽之郊此親而不善者楚辭云鯀婞直以亡身蘇軾云蓋剛而犯上者若小人也安能以變四夷哉左氏之言後世流傳之過】逮帝禪舜熈怒於帝曰得天之道者帝得地之道者王公胡爲�論意欲自以爲公彷徨於野以患帝乃遏之羽山【書殛於羽山殛者致之死地而不返云爾經云鯀竊息壤以垔洪水帝怒命祝融殺之羽郊故天問云永遏羽山歐文忠云鯀殛羽山慙而斃羽山海之羽山縣獨防山也元和志縣西北百二十寰宇九十臨沂東南百十髙四里周公里蓬萊南十五俗呼懲父山南百步外有淵水常淸牛羊不敢飲曰羽淵淵上多細柳鳥獸不敢踐有羽潭羽朐音同】三年而死是爲羽淵之神【山海經雲南望禪渚禹父之所化今陸渾東有禪渚卽鯀化之所河南宻亦有羽山鯀化羽淵一或在此神則無不在也子產云其神化爲黃熊事詳晉語或云黃龍或云魚云能鼈有說別見】寔爲�郊三代舉之【見晉語按鯀以殛死墓今在臨沂東百里惟神化爾歸藏啟筮云殛死三嵗不腐副之以吳刀是用出啟寓防也】初鯀納有莘氏曰志【帝系有莘氏之子謂之女志傳�有防女娡故記多�女嬉失之】是爲修已【一作紀】年壯不字獲若後於石紐【秦宓云禹生石紐今之汶山郡乃今茂之汶川縣石紐山也在西蕃界龍冡山之原靑城記防生於石紐起於龍冡者世紀�石防雒書云有人出石夷隨巢子謂禹生昆石皆指此也越春秋云女嬉於岷山得薏苡蓋石苡薏流星之爲蓋桓母馬氏之類故禮緯云祖以感薏生按書帝命驗云白帝以星感修紀山行見流星貫昻感生姒戎文命禹注星金精姒禹氏成生戎地名文命也又孝經鉤訣云命星貫修紀夢接生禹注命使之星故世紀云修已山行見流星貫昻夢接意感生禹於石紐】服媚之而遂孕嵗有二月【遁甲開山圗榮氏注云女狄莫及石紐山下泉中得月精如雞子愛而吞之遂孕十四月生夏禹】以六月六日【今淮南俗尙以六月六日爲禹王生日蘇軾防塗山廟詩自注云是日數萬人】屠疈而生禹【蜀本紀云禹生石紐禹母吞珠孕之折副而生世紀云吞神珠折胸而生故仲舒繁露云禹生發於背契生發於胸屈原云勤子屠母】於僰道之石紐鄕所謂刳兒坪者【孟子云禹生石紐華陽志郡國志生於石紐村寰宇記今在茂之汶川縣北四十任豫益州記廣平之石紐林者今其地名刳兒坪蜀本記作痢兒畔夷人共營其地方百里不敢處及畜牧有罪者逃之捕者不逼三年則原之畏禹之神亦猶窮山不敢西畏軒轅之丘也十道記紐爲秦州地名隨巢防禹生碣石之東斯繆矣禹生在未出用之前十數載則其在道矣】長於西羗西夷之人也【靑城記云禹生於石紐起於龍冡龍冡江源岷山也有禹廟塡許山上廟平八十畆每朔望池自漏繼有水給千口】身長九尺有只虎鼻河目齒烏喙耳三屚【世紀長九尺二寸耳參鏤本作漏一云九尺九寸】載成鈐防玉斗【鄭注雒書靈凖聽云有人出石夷掘地代戴成鈐懷玉斗注姚氏云禹胸有墨如北牛鄭謂懷璇璣玉衡之道戴鈐謂有骨表如鉤鈐星也】玉骭履已【世紀云鈐胸有玉斗首戴鈐虎大口足文復已董繁露云足昕疾行先左隨以右】聲爲律身爲度稱以出【司馬索隱云聲與身爲律度則權衡亦自身出故云稱以出非也蓋稱量而出之用權之道如巽卦以防竹權而云巽稱而隠隠微也其次爲天秤本此】亹亹穆穆爲綱爲紀【家語支子云每子云爲綱爲紀】敏給克勤其徳不違其仁可親【大戴禮】師於大成摯【作覽作摯新序作執】曁墨如子髙【百成子髙】學於西王悝【西王也新序作西王國白虎通義曰國先生繆也】實懋聖徳夢自湔於河西四嶽舉之舜進之拜治水土爵司空【易林云舜生大禹石夷之野進詣王庭拜治水土傅子云荀仲豫稱禹十二爲司空按舜攝時殛旣死而禹用攝時蓋年十四後代守中多矣傳云大司空按建武詔契爲司徒禹爲司空皆無大名】乃握括命【書中侯云伯禹在庶師舉薦之帝堯握括命不試爵授司空】曁虞余度人徒以傅土【傅敷布之謂略分布之定州土之形然後施工天問云降省下土四方卽荀作卽云�治非也】悼前人之非度乃勞身焦思輕尺璧而憐寸陰志勤天下左凖繩右規矩纚長風沭甚雨攝從三子履四時乘四載【四載多說書注說文準南注皆以舟車獨克獨尸子塗以楯險以攆山樏沙軌冝是有說別見】行山表木斬髙喬下【管刑勢云禹斬髙喬下以致民力】定髙山大川【廣谷大川風俗之所以異九州之所以分故推其髙大者先正之然後九州可別如大山定而山之西爲兗大河定而河之南爲豫此分畫之要也孔云嶽瀆差秩失之】疏停道滯鐘水丰物身芨以爲人先【禹功記云禹治水其功曁成今江河淮海之神曰魚鼈盛衰隨世安危自是之後年必小減其物逓增其價以食晚末之民應天意也】堯之水河之患爲甚泲次之淮次之江漢次之濁河所被冀兗重而雝輕泲之所被則徐輕而兗靑冀重兗之流皆自其東北海而冀又上京故治水之急先於河【自上而下有治水先後說見發揮舊說自下而治上非是】於是發迹壺口治梁及岐【呂覽淮南子禹時龍門未辟呂梁未鑿河出孟門之上大溢逆流無有丘陵髙阜防之曰洪水禹道之爲孟門水尸子云呂梁未辟河出孟門爲二寰宇記呂梁在離石北以東可三百餘里今石之定胡龍門在壺西南梁山在馮翊則龍門之南岐山在扶風夏陽則在其西差逺水溢孟門時皆墊溺故始於壺口乃治梁山方及岐所謂旣載壺口猶俶載也】南至於華陰東至底柱�孟津梳三門以奠西河【旣修太原至於嶽陽覃懷底績孟門旣開二地出於水從而治之漢志以爲二山蘇軾以爲河患上及之水經禹鑿砥柱以通河水謂之三門今在陜一曰閼流地記河水東流貫柱觸於流者在南河水峻害舟一十九灘勢三陿所言龍門下駃如竹箭者鴻嘉中楊焉言底柱於逺成帝使鐫沒水鑿之不能去水益怒至今伯禹爲萬世慮豈有可鑿畱以俟焉者西河觸華山之北故妄者遂謂巨靈分山遂有二華之說】斯二渠【史記斯畱二渠而北載之髙地二渠謂濟漯漯川出貝丘今大河之所流周漢移攺非古河也舊謂今河與北瀆亦非漯川王莽所塞書無二渠之說太史公易禹北山川言水行地中禹無載之髙地事】過洚水至大陸爲九河合爲逆河以入海【九河始元城今大名縣西三里故瀆也新論王平仲云西南河間涇渭漆沮伊洛瀍澗眾流輻湊昬墊常先聖人故於冀兗間逆設爲河以防暴至之患未至則不妨於民耕旣至則不隳民捨周譜定王五年河徙故道今禹穿】猶未暇積石也【自壺口至積石三千里水無甚害始壺口者以水患極於冀冀之水患在壺口也其功之所施見下石曺說】冀州旣乂於是凖地之勢自北而南兗靑徐爲東偏雝髙於豫豫髙於靑徐雝豫餘流由鞏洛而入河揚下於荊荊下於梁梁荊之水東自揚而入海故東南次兗靑又南次徐四州治而河患息又南沈於又西次於荊以放江淮江淮乂而洪水定瀹泲漯決汝漢引南河以通淮泗排淮泗而注之海【南河汴也道元云大禹塞滎澤開汴以通淮泗有汴說別見沂從下邳入泗泗至淮陰入淮書云東防於泗沂入於海孟子言排淮泗注之江非也故李翺來南錄云自淮防流至髙郵乃沂至於江並引孟子謂淮泗嘗入江禹之舊迹也熈寜中遣使按圗求之見故道宛然但江淮已深無復能至髙郵所謂故道者果耶傳云雝豫洪流由靑徐而入海尢妄】於是由荊而北次於豫由豫而西次於梁由梁而北次於雝以奠江河之上流【謂道積石此治九州余浸者舊雲水自下而治上魏幾道論禹貢豫防九州之中與兗徐接境何自徐之揚頋以豫爲後乎蓋順五行而治之冀爲帝都在所先而地防東北於五行爲水水生木木東方故次之兗靑徐木生火火南方故次之荊火生土土中央故次之豫土生金金西方故終之梁雝所謂彛倫攸敍蓋本於王安石冀地下而在北方水所始之言洪紫微愛之非也冀由有治水先後說見發揮】櫛泉瀪以汳諸術濬畎澮以距諸川汨九川以距諸海九州滌厡九山封崇九澤始陂【子晉云封崇九山決汨九川陂障九澤丰植九藪汨越九原宅防九隩合通四海太史公云禹漸九川國語云曲九防謂陂障也澤如靁夏旣澤大野旣瀦之類川如恆衛旣從濰淄其道之類山如防羽其乂蔡防旅平之類川不可使之堙澤不可使其散故或導之使行或鎭之使止順其自然】曁伊益奏庻鮮食曁伊稷播庶艱食奏庻鮮食阜通有亡化居蒸民乃粒萬邦作乂【上鮮食肉食鳥獸也下鮮食魚鼈也山林與益同之行川澤與稷同之水功方興必先圗食於時五穀不殖食鮮而已黍稷之類水時施功尢難得以播之化居者懋遷阜通貨賄之謂有則懋使之遷以濟無無則懋使之遷以從有故士農不斵削而械用足工商不耕稼而谷粟充物不可積故使之化化之所以爲貨可積以待財使之居居之所以爲賄此有無化防之利也】始禹之治水七年矣傷功未就愁然沈思於是上觀於河河精授圗【書中云伯禹曰臣觀於河伯人首魚身出曰吾河精也授臣河圗入淵伯禹拜辭注卽括地象也去也今孟津淘河】乃北見六子獲玉匱之書以從事【所謂鳴天下經詳予福地記】受黒書於臨洮得緑字於濁水乃駐江山棲桐柏受防鬼神之書乃得童律狂章鴻防之徒制其水怪【水怪無攴祈事詳嶽瀆經集仙錄晉天志云昔大禹觀濁河而受緑字寰瀛之內可得而言也有支祈說別見】乘龍降之乃命範成光國哀禦以通原【天問云鴟龜曵銜何聽焉順欲成功帝何刑焉王逸以爲殺羽山飛鳥水虫曵銜而食之柳子爰有鴟肆喙之語洪注不能正有應龍說別見】聞宛委黃帝書乃吉防刲白馬三月庚子登覆鬴探穴獲五符知治水要【仙靈符防稽紀防稽委宛曰石簣昔禹治水功未就發石簣得金簡玉字以知三河體勢於是疏導百川各盡其宜大霄瑯書及四極明科云夏禹於陽明洞天感太上命繡衣使者降授五符以治水檄召萬神後爲紫庭眞人陽命洞防稽也余詳福地記】於是復嶽下龍門受玉簡以揆地【拾遺記禹鑿龍門至空巖得伏羲玉簡長尺有二寸及八卦圗開山圗又云防龍門八神采玉簡授之長尺二寸禹執簡平定水土開山圗云禹防東海得玉圭碧色長尺二寸光如日月禹以自照洞達幽明按張衡傳卽洞視玉版也】遂周行天下主名山川以利於民【張揖云禹爲堯司空辧九州名山別艸木禮云夏禹主名山川也】山川理脈土地所宜風炁所生畢究其政艸木企走蜚動虫魚俾益疏之以爲嶽瀆山海二經【越春秋云禹按黃帝經見聖賢所記在九疑東南天柱號曰宛委承以文玉覆以盤石其書金簡靑玉爲字編以白銀瑑其文禹乃東巡登衡山求之赤綉文衣男子自稱夷蒼水使者來令齋三日受求禹乃齋三日登宛委得金簡通治水之理遂巡周行天下四瀆所至名山大川召問其神使益疏之爲山海經王充別通云禹治水益主記異物海外山表無逺不至以所聞見傳山海經非禹行逺山海經不造仲舒觀重常之鳥子政識二負之屍以見經也】東造絕迹西延積石南逾赤岸北過寒谷而裴回乎昆侖察六扈靑泉赤淵分八洞穴金匱玉符以鎭川瀆【禹功記云道河之際沈祕景符以鎭五方水患後人賴焉昔王原引杜暹下浙江觀禹玉匱事見紀聞】當是時也晝不暇食夜不獲寢以與萬民同務焼不及撌濡不給扢冠罣而弗顧屐稅而弗納【淮南子禹身執虆臿以爲民先剔九河而道九岐鑿江而通九路辟五湖定東海當此時焼不暇撌濡不給扢死陵者葬於陵死澤者葬於澤故節財薄葬簡服生焉韓子云身執耒臿充云禹決江河不鍤東鑃異矣】躬操橐防而九雜天下之川【見荘子禦覽作九滌集韻作鳩糴非也】居外三十年三過門而不入東至榑木日出九津靑羗之野攢樹之所防天之山鳥谷靑山之鄕窮髮帶方之地南至交趾孫濮續樠之丹栗沸水之際南娭黃支之堵不死之望西過三危之阨巫山之下飲露之民奇肱三面北至太正之谷夏海之窮祝栗之界禺彊之裏積冰積石之山未嘗暇息勤考之勲憂其黔首身解陓之河【卽陽紆經所言縱極之淵也括地圗咅河水乂出於陽紆陵門之山者穆王之所至然爾雅云秦有陽紆在今扶風汧縣之西周書周禮以爲冀州妄】外鑿二十防�十七湛防三江道四涇通十有二渚【並管】開峽口【川陜璞江賦云巴東之陜夏禹所鑿故杜甫云早知乘四載防鑿控三巴唐】辟伊闕鑿轘轅破碣石【伊闕卽今龍門在伊陽縣是爲河津巨靈之迹水經云禹決梁山所謂龍門孟津河口廣八十步巖際鐫迹遺功尙存又云風山西四十里河水南出孟門山與龍門對卽龍門之上口黃河之巨厄此經禹鑿廣岸深崖穆王西出孟門九州之澄者河出兩山之門最湍悍故鑿之今韓城有禹廟寰宇記云禹治水至龍門今夏陽縣是禹巡繞至繞山卽此龍門山卽龍門關極險司馬彪云呂梁卽龍門又鄕寜西南北五礨石城據嶺臨谷西南俯河龍門之上口號倚梯中有禹廟魏孝文至立碑】伐山封仂以載厥功【王子年云禹治水所穿鑿皆以靑泥封記之印其上十洲記禹至鐘南山經諸五嶽使工刻其石識其里數髙下其字科斗文載厥里數皆禹明書也不但刻劘五嶽諸名山亦皆有之亦見雲笈二十六】而矩數行矣【周脾經商髙語周公積矩之法禹所以治天下者也數之所生也趙語云禹治洪水決流江河望山川之形定髙下之勢除滔天之災使東注海無浸溺之患此句股之所由生也】泄流沙於西隅決弱水於北漢靑流沇之下地下而上防故鬟九河於緡道五水於東北爰虛其處及時水至而得以縱逸【濟口碑云姫氏之所常蹙崇之所不能治漢長水校尉髙並言河決率於平原東郡左右其地形下而上疏惡也聞禹治水本空此地以爲水隈盛則放溢少損自索察秦漢河決曺衛之域不過百八十里可空此地勿以爲民室漢古河決瓠子云熈寜十年秋大決曺村下埽及澶後派爲一一會南淸河入淮一合北淸入海乃故瓠子地上詔築堤石十四里孫洙作記皆九河故道所致】功之所施名川三百支流三千而弗自功惟心劋形瘵以趣事手不腓亡然儀色黴支不遂跳不相及竅息不通勞而不居以勤於民而中帝心古人云明徳逺矣微禹之功吾其魚乎其功之施於下世者如此其深且著也年三十娶於塗山氏【舜攝之十五年呂春秋云禹年三十未娶行塗山恐時莫失制曰娶必有應乃有白狐九尾造焉禹曰白者五服也九尾者陽數也於是娶於塗而天問曰焉得彼塗山女而通之於臺枽世紀云塗山氏合昬於臺枽之地塗山鐘離西七十里五塗山也卽平河之當塗縣太康地記云古當塗國也漢當塗縣隨爲塗山縣】曰趫【世本廣雅作嬌繆】是爲攸女【連山云禹娶塗山之子名曰攸女生啟故世本禹納塗山氏是爲攸女也】辛壬癸甲行十月而生啟啟見其父呱呱而泣而弗皇子也【劉向說苑及孔晁云出先人書家語國語同呂氏云禹娶於塗不以私害公自辛至甲越四辰而復往治水或謂辛壬癸甲爲四年然後有啟太史公言辛壬娶癸甲生啟繆矣或云癸甲下缺文俱妄夫娶與生子乃自二事其娶止以辛壬癸甲四日一也子生啼而不暇子之二也吳越春秋云娶於塗山辛壬癸甲禹行十月而生子是啟十月而生也列女傳言娶四日而去治水啟旣生是矣王逸言辛酉日娶甲子日去而有啟故說文云九江當塗氏以辛壬癸甲之日嫁娶而水經亦言汝淮之俗至今以辛壬癸申爲嫁娶日也】稱築賦�蘧程土後【呂氏云禹之決水也令民埾瓦礫事已成功已立爲萬世利者禹之所見逺而民莫之知也淮南齊俗云禹時天下大雨令民埾土積薪擇丘陵處之】略玆基平版榦坯城郭謹關遂以禦防攘使民知閭屋室之築【城池古有禹作郭爾傳云處士東裏槐�禹亂天下禹乃退而作三章彊者攻弱者守敵者戰故城郭由禹始而淮南子言作三勺之城諸侯背之禹乃壊城平地散財物禁甲兵施之以徳海外賔服會諸侯於塗山執玉帛者列萬國故機械之心藏於胸中則純白不粹在身不知何逺之能懷其爲說之爲異如此】謂人亡食則不能使也不利於人則不能勸也故鬟河而定之九牧鑿江而防之九路疏五湖而定東海民勞矣而不怨利於民也故不自言其信而信諭矣【外紀云通九派疏五湖鴻水漏中州幹率然語也三江九江四瀆沇濟並詳於福地記】人阻饑而儥子者取歷山之金制幣賣之羨余胥給以均諸侯【髙道穆表禹遭大水以歷山之金鑄錢救人之困湯遭大旱以荘山之金鑄錢贖人之子事本管子傳言夏以貝】乃商九州之髙下相其原隰及山川之便利任其膌格肕胗其殖�剽怸沙桀作其畦畛正其疆界以杜爭奪【傳言禹經啟九道畫爲九州禹貢九州之畫寔在治水之後蓋因治水悉地勢之分斷皆出自然不可十二乃復爲九爾】九州之土有常而物有次五沃之土五粟爲長五臭所毓凡彼艸木有十二襄【此以壤邑辧蓋如周施艸人糞種之法劉氏以大司徒十二土爲十二州之土如職方所掌職方從時王大司徒因上古如十二壤毎上有十二之別若艸人醉剛之九土而益以靑黎塗泥其說非是】上土廣舄黃壌赤防中土黒墳白壤墳壚下土靑驪塗泥品居庻彚而正九賦【隨食志云禹制九等而康歌興九州以土色定田皆有定賦惟冀豫梁錯出冀豫荊靑徐雍兗梁爲次然雍兗皆六六而無九】一夫履地五十而貢【井田古法孫毓以爲井邑丘甸爲周制禹治水未暇及丘甸妄也語云盡力溝洫書云濬畎澮此井制也詩亦有云惟禹甸之何云未暇】乃復定其九貢沇之漆絲織文靑之鹽絺海物惟錯岱畎絲枲鉛松怪石萊夷厭絲徐之色土羽畎夏翟泗濵浮磬繹陽桐淮夷之纎縞班珠及魚【禹貢之匪三出於夷傳不之別纎縞三物古今訓纎物爲細亦非】荊三金齒革羽毛惟木揚之搖關筱蕩島夷卉服織貝橘櫾錫貢【卉今之黃艸具今之吉艸代亦弗知說文班夏書從賔從虫宋雲淮水出班珠珠之有聲者】荊之杶幹栝栢厲底砮丹及簬楛纁璣組包軌菁茅【茅生巴陵祥符東荊惟一老人識之】豫之漆枲絺紵纎纊磬錯梁之熊羆狐猍璆鐡銀鏤砮磬雝之球琳瑯幹東海魚湏魚目南海魚革璣珠大貝西海骨榦脇北海魚石魚劍出瑱擊閭【古貢必以用物如怪石微物亦適用然後貢魚石魚頭石魚刀魚劍魚兵如刀劍者與魚革脇皆以餙小東纒兵室羽葆者旄牛尾樂舞用非甚切故禹貢不著出瑱如凝膏浮水上擊閭如鮐大五六尺可治劍周書言閭似隃冠隃冠奇魚出州注射禮以閭爲射器鄕射注以爲獸謂似驢妄】大都�魚魚刀河蚖江蟬五湖元唐鉅野之芰鉅定之嬴治中膽諸孟諸九江大隆谷玉嵗咸防於尙方以俟其工之需上農捇土出金上工防石出玉各以土產任土作貢【貢者夏賦之縂名別九州賦九等貢九等聖人敍之云任土作貢不云賦者九州之物惟貢入於王賦歸諸侯也任土者隨土所出不以所無若所難得者也鄭志云凡所貢匪皆以稅物隨時價市之其地之所有以當邦賦蓋圻外侯不以致逺故也龍子曰莫不善於貢然則貢非禹之法乎此禹之後世禹之時法已有助安有不善後乃知其有不善爾】畿不貢穀米兵車是之取百里賦納縂二百里納銍三百里鞂服四百里粟五百里米邇重而逺輕凡五里爲甸服【甸佃也縂當是薪芻成束者銍是所刈至卽納之戞服槀蒙之屬如雲寢衣之縂爲槀穟銍所刈穟稭爲槀非惟顚倒是內反輕矣冀不貢者以其入谷而入州地逺谷重難致故先王制爲之貢此仁政也是則貢者在九等田賦之內以其多寡爲賦之常非九等賦之外有貢也經文納銍而上特加一賦字則貢賦出於田可知矣侯服以下不及所輸物惟可見也】甸外率五百而爲侯綏要荒侯服之內采男諸侯焉【卿大夫眾在六百里內男小國七百里內侯大國在千里內不言四百五百里皆侯也以大庇小故在外懼小陵大故在內】綏服之內以揆文教以奮武衛【此外諸侯綏之而已千三百里之內使揆文以教千五百內使武以衛武衛如今邊地右軍武略文藝】要服之內夷蔡屬焉荒服之內蠻流屬焉示其逺爲之紀【蠻夷三百里流蔡二百里此之裏州長短與畿內侯甸殊夷蔡在要服蠻流在荒服夷性近人蠻逺人也古者流蔡以王圻定逺近今以逐處論異矣流共工蔡蔡叔此五宅三居之二】視數嵗之丰約酌以爲常上下足以相輔然後禮成而教行取之有制而其所以垂法也九州攸同九隩咸宅四海防同六府孔修庻土交正致重財賦咸則三壌成賦中邦【九州二千四百三十萬八千二十四頃定賦九百一十萬八千二十四頃不墾者千五百萬有二千頃】冀流廣而河濟盛水旣退而民作多故作十有三載而後同【十三載止爲冀兗二州舊說天下共十三載或止以爲兗州馬融康成頴達更以爲並禹之九年舜攝元年九州始畢繆也按洪範殛死禹乃與防三年禹乃娶今云禹治三年八州平故堯以爲功而禪舜是十二年八州平十三年而兗州平在舜受終之年頴逹因之誤矣髙唐隆云治洪水前後二十二載以之至禹言之也然水未平豈得行巡狩哉八年之外特記過門不入之年而已】乃命豎步經大章行緯暢於八極方以爲國十國而有長長有師五長而一師師五十國州十有二師州有牧牧稟命於上京【州十二師百二十長孔氏謂州十二師爲三萬人非也豈州等三萬庸哉此不過所謂承以大夫師長者商周之連帥卒正也薛氏以爲兵制或然】成五服至於五千【兵民之法皆自此始故有比卦漢八月按比是也伏生以入聲讀爾】外迫四海咸建五長小比大卑承尊故入趍事而赴功小大之國內外之侯三正之所用者蓋七千矣【綏服內三千里九州舊說州十二師爲六百國十二州爲七千二百國詩箋謂禹弼成五服方萬里以七千里爲九州方千里者四十九八州各得千里者六百國一師州十二師八州計九千六百國圻內以子男僃數爲萬國之號康成謂夏縣內四百國然在王制又以縣內九十三國爲夏制俱繆百國一師不出典記益難取信且禹之功在於平水土不在於拓疆境豈有土地三倍於二帝而傳無聞者無信可也淮南子云定千七百國亦妄蓋因商家有千七百七十三國之說】得齒千百五十五萬四千【三千九百二十三】男耕女織不奪其時釐攺制量象物天地比防百則義之民而度之羣生故天亡伏陰地亡散陽水亡沈气火亡災燀神亡間行時亡逆數民亡濫心物亡害生率帝之功而度之儀軌近逺通其明以佑不逮東漸於海西被於流沙北逾碣石南越衡山咸曁聲教汔於四海【浸而入之者漸加而覆之者被曁言及之逺汔言至之盡南亦海不言漸北亦沙不言被有不盡矣聲教及之而已治水定力堯舜世事著之此見禹所以得天下而謂之夏書也】禹錫圭告厥成功夏后氏尙黒職由此始【者水之徳圭者君之瑞嘗意治水之時從禹於外堯以是假之俾之便宜馭眾而不由中履介令功旣畢則前之所假當以歸之君而告其成錫如納錫錫帝之錫而記皆以爲天錫若堯錫之是錫亦非禹錫也】封之髙宻以處於防是爲有夏曰夏伯【宻今宻之髙宻禹之初封故世本云鯀生髙宻是爲禹宋云禹之封國櫟今之許昌陽翟漢屬潁川唐河南有禹山禹故城及鄭之櫟邑昔武王至周曰吾其爲有夏之居乎遂營洛邑謂櫟也世紀云夏今陽翟卽此地誌云陽翟夏禹國或云都之非也故汲古文云聞不居陽翟寰宇記鄧州引漢志穎川南陽本夏禹國周爲申國按志潁川陽翟夏禹國南陽故苑今南陽爲申錯陽翟言之兩誤王充云堯以唐侯嗣位舜以虞地得逹禹由夏而起湯自商而興皆本興昌之地爲號重本不忘始也或云封在虹虹今宿丘縣輿地誌云堯封夏禹爲伯邑於此卽位徙都陽於翟漢爲夏丘縣北齊爲夏丘郡世紀又以髙宻爲禹字益繆】初以崇伯事帝【連山易云鯀封於崇故國語言崇伯今在鄂東熈寜五年議廟事王安石以爲禹非因受封故雄云禹以舜作土謂前代固有不待有國王天下者禹是也上曰治水或有封不可知安石曰據書傳封於有夏曰有夏曰有姒者禹也無豫於妄矣】帝爲洚水之患訪於四嶽求能治之者四嶽稱帝曰方命圯族嶽曰舉哉試之不可乃已乃以命鯀鯀筮之於歸藏得其大明曰不吉有初亡後障水汨陳其五行水不閠下上帝震怒不畀洪範九疇彛倫攸斁【障水故有鯀隄在相之安陽鯀築以捍孟門今謂三兩城又歷髙東三十五又淸河西三十自宗城界來而澶之臨河西十五隄自黎陽界入堯命鯀治水築之以障故無功又澶瀤淸軍城東南五十有堯隄過飛狐界古長城卽堯遭洪水命鯀築之者經雲洪水滔天竊帝之息壌以闉洪水帝令祝融殺之羽淵淮南之說本此息壌生息之壌也有息壤說見余篇】逮帝授歷則殛死禹乃嗣興從而道之百川順流天乃錫以洪範九疇彛倫攸敍所謂洛書者也【九疇卽臯陶所陳者言鯀逆之所以凶禹順之所以吉帝怒不畀如雲天誘其衷若鬼神予奪之者潤下者水之性而鯀垔之以拂其性此五行所以亂彛倫所以敗禹能修之得其性故五行攸敍自漢儒泥河圗洛書之說以天錫禹者其文自洛出禹因次之自初一曰六十五字皆背所負者或云三十八字或云二十七字怪哉事出於理之自然非人力私智所致者古人必重而歸之天洪範槪發明彛倫敍非由數起】帝崩舜爲天子命爲司徒代典百揆內輔虞位外行九伯【百揆眾職之尊禹以功徳盛極嶽薦乃授𨿽未禪而意己見蘇軾以爲司空之異名蓋以左氏使主后土揆百事與四嶽薦語誤之不知熈帝載非司空之事而周官水土乃司徒職且禹爲司空在舜攝初至是已六十載嶽薦之語殆今如制首敍功勤爾或以爲若魏晉之相國有禪之漸則除者無是】三十有三載帝以教期劵劇【時帝年九十三期如字】受命以位【堯將用舜以試之娶二女矣又歷試諸難舜禪禹不加試者六府三事之治已效也】曰汝惟弗倦縂朕師遜於伯益臯陶不可則拜稽首固辭重弗獲命正月朔旦受命於神宗【堯授舜告於祖舜授禹告於宗一云神宗堯也】率百工如帝之朔【如虞故事璿璣齊七政帝禋宗巡狩之類皆行之】帝告禹曰予告汝九術五勝之常可以克之汝能從之師徒其興【見河圗握矩紀】乃治六師以徵不序始嵗三驅以柬車徒三載有苗弗共奉辭誓伐三旬而苖逆命益贊於禹乃班師而苗格【詳虞紀及帝鴻紀禹治水汔四海各迪有功苖獨頑不肯卽功故禹勸帝念哉欲帝念其事備伐之三旬逆命乃贊帝修徳班師於此見禹於兵弛張之道一月已久何八月而師還哉隨巢子云昔三苗大亂天命禹於宮有神大面烏身降而輔之司祿益食而人不饑司金益富而國家寔司命益年而民不夭四方歸禹乃克三苗而神人不違墨子云三苗大亂天命殛之血三朝龍生於廣天哭於市金匱言三苗之時三月不見日論衡言三苖之亡五穀變種鬼哭於郊紀年墨子言龍生廣夏水血地圻及日夜出晝不見皆異說也】於是四海之內咸戴帝舜禹駢三聖乃興九招命臯陶爲夏龠足鼔龍簨八佾六列皮弁素積九成而功昭曰大夏【使四海之內咸戴帝舜之功於是禹興九韶之樂致異物鳯凰來翔故孔融傳言禹興九韶之樂致異物淮南子云禹樂夏龠九成六佾六列六英九成九變也明堂位云皮弁�積裼而舞大夏祭統云八佾以舞大夏天子之文舞也內則傳云在干戈旣文武俱備春秋元命苞云禹之時民大樂其駢三聖相繼故名大夏大司樂注謂徳能大中國非也】十有五載帝將陶眞冷禹曰戒之哉形莫若緣徳莫若率緣則不離率則不勞不離不勞則不求文以待形不求文以待形固不待物欽哉愼乃有位敬修其可願四海困窮天祿永終惟口出好興戎朕言不再【冷曉也言用此眞教命大禹也夫堯命舜不戒而舜命禹丁寜戒之如此恐其矜功矣】帝崩禹卽眞【越春秋云堯崩禹服三年气不屬聲舜崩又服三年朝夕旒位形體枯槁蓋因孟氏之妄】王以金成都陽城【瓉云世本禹都陽城在大梁之南今陳畱俊儀故寰宇記登封古郜城引地理誌穎川陽城爲禹都非也乃澤之陽城堯舜皆都河東北不居河南故說者又謂禹避商均於此皆非夫堯不聽舜譲受終二十八載舜不聽禹辭受命已十七年曆數已決豈復方爲區區匹夫之遜避哉此孟氏之妄】太原【卽晉陽世紀云禹自安邑徙晉陽漢志自平陽遷安邑後徙晉陽通典並州太原禹所都注云禹都或爲今太原或爲今平陽或爲河東安邑或云今河南陽翟不一也】安邑【世紀云或居安邑今陜之夏縣魏太和元析安邑置以禹都名北十五有夏宮夏故城夏禹臺十道志云縣有夏禹宮夏靜與洛下書云安邑禹舊宮有石殿陰戶丹庭紫房俗名驪姫故房臺在縣西北十五十三州誌云塗山氏思本國築以望之基猶在夏城南安邑塗山臺俗謂靑臺上有禹祠縣東南五十五中條山有望川夏后避夏離宮之所地形志河北有北安邑縣漢晉屬河東又有南安邑注太和十一置元和志今安邑地太和十一別置十八年爲夏縣寰宇記置胱誤】革正朔奠服色以日至六十日爲正色尙黒【樂稽躍嘉及元命苞云夏以十三月爲正息卦受泰注云物之始其色黒以寅爲朔商以十二月周以十一月所謂三統淮南云服尙靑非】其祀戶祭先心社用松牲用黝大事斂用昏戎事乘雒驪【雒爲黒鬛】尙明水而旂緌【明堂位有虞氏之旂夏后氏之緌】山罍揭豆琖斚四槤以施之宗廟【孔氏夏四璉殷六瑚山罍夏后之尊也哀十一年瑚簋注夏曰瑚商曰簋虞祭尙陶夏尙匠蓋虞以陶得人心故尙之周禮云夏后氏尙匠所謂反其所自生虞氏尙陶泰尊以瓦則山罍亦瓦矣】堂世室九階三階厥用亡文【堂夏之明堂夏尙黒也猶周尙赤而曰明堂說苑墨子曰古之無用文者禹是也土階三等衣裳細布當此之時黼黻無所用也黃圗義云明堂夏后益之爲世室堂之大百四十有四尺坤之防屋圎徑三百一十六尺幹之防九階者周禮注南三東西北各二賈馬等以爲九等非也禮傳周堂九尺商三尺夏一尺相三數也佑云禹卑宮室爲一尺】衣裳細布牟追冕【記毋追夏后氏之道白虎通追大也其體最大輿服志夏毋追長七寸髙四寸廣五寸後廣二寸制如覆桮前髙廣後卑鋭商章甫卽牟追今之委貎委以緌言追以笄�言周禮言追笄�是矣其制相比漆布爲殻緇縫其上前廣四寸髙五寸後髙二寸五經通義云夏冕黒白赤組旒獨斷雲明帝來尙書臯陶及周禮以定冕皆廣七寸長尺二寸緌白玉珠其端凡十二旒郊特牲言商冔夏收故夏收而祭三王共皮弁素積爲弁不易也然堯黃收夏后因之爾雅云收言收斂髮純黒前小後大商因曰冔黒而微白前大後小】衮衣而山【環濟要略云夏后氏山取其仁也】立屍而卒祭【有事則坐】祭以其闇明日而復祚【復祚繹祭商曰融】蓋貴爵而尙齒【七十者皆引年】養國老於東序養庻老於西序燕衣而以饗禮以教民之孝弟【卒食燕衣端端注黒衣裳】襲堯爵行堯道修五等以賞諸侯【舜之禪集五瑞禹政由舊列爵爲五自唐至周五等一也鄭釋王制謂商殷夏三等無子男】追父【國語禹云豈伊多寵也云三王之後注禹郊而追王之】褅黃帝而封丹朱唐商均之子於虞作賔王家【天子弗臣謂不以臣禮責君臣之義固定故云作賔者異於諸臣矣而議者或異亦闇於大義哉】立三公九卿百二十官【三公此在九卿外佑云三公以下百二十此夏時也記云官倍則宜二百四十不然者唐虞淸要三代不變其餘稱事爲之爾】三妃九嬪以爲內治【春秋說天子娶十二佑云夏時制】三嵗而攷績五嵗而定政惡防酒好善言好予而不取好緣而惡駔亦上信而賤文必度其正爲政先祿而後威先賞而後罰故能敬徳面稽天若【召誥言面攷天心而順之】承安繼治任賢使能【充云禹引失承安繼治任賢使能共已無爲而天下治】繕賞不罰而民不負言【愼子云有虞氏不賞不罰夏后賞而不罰商罰而不賞周賞且罰】亡廢功亡蔽財自眡觔如【淮南王術】愉易平靜以待之使夫自得之因然而然之使夫自寜之不求葡不大望於民是故剴精神明耳目龥俊尊帝以故黒風防紀而明明在朝【詩舎神霧云大禹之興黒風防紀注黒力墨風風後皆黃帝臣禹伯禹當其至也】勞身以治天下迪知恂於九徳之行故民承寛厚而亡懷薄立三年而百姓以遂焉勤求賢士以及方外見山仰之見谷俯之以防道秉徳之士存焉【董子】適於郊芴焉遇其於路謖降拊而泣之左右曰彼則不刑於王何痛焉曰天下有道民不離幸天下亡道罪及善人堯舜之民以堯舜爲心朕爲民辟百姓各以其心是用矜之【吳越春秋云計於蒼梧而見人陳蕃傳云禹巡蒼梧見市殺人下車而哭曰萬方有罪在予一人故其興也勃然淳化四年閏十月上謂輔臣曰孟昶於刑獄優防不斷以爲夏禹泣辜竊效之不明古聖之防朕深味其理蓋大禹止能行王道自悲不及堯舜致人死法所以下車而哭之今犯罪之人情理難恕朕固不容可謂異世而同仁矣】立諫幡陣建皷【太公金匱云禹居人上栗栗如不滿日乃立建鼓管子云舜有告善之旌而主不蔽禹立建鼔於朝而備辭訟何敞傳云禹致敢諫之幡故光武詔云舜居人上兢兢如履薄冰禹居人上栗栗如不滿日敬勝怠則吉義勝欲則昌日謹一日壽終無殃也】不矜不伐不自滿假投一饋而七起一沭而三捉髮曰予惟四海之士須於門而四方之民弗至也諸侯朝覲而親報之士月見而躬接之曰諸侯能亡以予爲驕乎諸大夫能亡以予爲汰乎其驕若汰而不予谷是逢君之惡而教寡人之殘也是以天下大治諸侯萬人而一知其體則能以願爲之也故未施於民而民敬之【賈誼新書云禹猶大恐諸侯朝則問於諸侯云云朔日士見則問於士云云敬者禮之本禮者忠信之薄老氏言道其中有信有虞時大道未隱故未施信而民信之夏后時道隱而未防故未施敬而民敬之此哀公所以問新書作民信之誤】命伯封叔及昭明作衍歷嵗紀甲寅鈐天行施敬授人時人事是重故建首寅而後冬夏正春斤不升山夏罟不趣淵以宛生長而專民力乃布令曰九月除道十月成梁故其時儆曰收而場功偫乃畚梮營室之中土工其始火之初見其於司裏速畦堘之就而執成男女之功故生不失宜而物不失性人不失事天得時而萬財成焉昔孔子觀夏道得其四時之書者是矣【歷象堯舜之法三代以來未始可廢而書不著者法已成於堯舜後王守而用之故不之復錄大聚雲禹之禁春三月山林不登斧斤以成艸木之長夏三月川澤不入网罟以成魚鱉之長禮云夏不田以生長之時也鄭謂夏禹以仁讓得天下觸其夏名故不田此運斗樞之文】謂土少則民失業土多則內亡守於是有不稱之災故其箴曰中不容利民乃外次又曰小人亡兼年之食遇天饑妻子非其有也大夫亡兼年之食遇天饑臣妾輿馬非其有也國亡兼年之食遇天饑百姓非其有也故諸橫生盡以養從生盡以養一人不殺胎不夭奧不隳時十年而王道固乃立祈祥以固山澤立器械以使四國破增藪楚沛澤以立三幣而撡其重防以守國谷存丘立駢守以爲民饒以人禦人逃戈刄而髙仁義乘天固以安已而民心一政徳旣成而聽於人蒙誦於朝史箴於位官獻使勿兜采臚言於市攷百事於廷耆艾修之以聞其缺而斟酌之行善而備敗是以事行而不悖天下復璞【文中子舜禹繼軌而天下璞桀承之而天下詐】有君民之大徳有事君之小心【禮記】是以神勞五嶽形瘦九州而不以爲苦攝位行政攷之於天是以克勤於家克儉於邦而盡敬於神故孔子曰禹吾無間然矣菲飲食而致孝鬼神惡衣服而致美黻冕卑宮室而垂意溝洫禹吾無間然矣【諸侯王表云舜禹受禪積徳累仁功洽於百姓攝位行政攷之於天下數十年然後在位】越在先時閼伯火正實事唐虞及是更以相土居之商虛入爲王官出長諸侯有勤於民以食於味【裏云相土就契封商妄】命任奚爲車正【文子堯以奚仲爲工師淮南子堯治天下以後稷爲大匠任奚爲工】子吉光曁相土佐之升物以時五財皆良乃剙鉤車【記云鉤車夏后氏之路作勾輅同今戎車也商曰寅車周曰元戎元良也儒者因謂典興傳子云夏后輦曰余車故通典云夏末代制輦人所輦晉志商曰胡奴周曰輜車司馬法夏后余車二十人輦商胡奴十八人周輜輦十五人】建綏斾【明堂位夏后之綏綏最短亦曰旐又云有虞之綏夏后氏之綢練檀弓亦云綢設旐夏記旐謂之綏也曲禮武車綏旌注綏無旄所謂大麾周禮王建斗尾於袵首大麾以田者也】相土始乘肇用六馬於是登降有數【五子歌言六馬天子用六久矣記言禹駕四妄】乃封奚仲於薛【今徐之薛城南二十五有奚公山奚仲冡楊徐州記云仲造車處】謂政衰於唐虞而民於昔始政肉刑【梁武祠堂畫贊云夏禹退爲肉刑應氏云三皇結繩五帝畫像三王肉刑非也肉刑蚩尢之法穆王曰苖民作五虐之刑爰始滛爲劓刖掾黥亦未原其始也嗟夫肉刑政之本也後世以爲不忍而去之者誠不仁矣君子曰小仁者大仁之賊也以肉刑爲當除是亦志於仁而未知仁之術也故荀卿班固曺操鐘繇陸紀諸葛曺彥之徒皆欲復之而祖訥以漢文爲非聖誠有見矣彼孔融王朗之論亦已淺哉論見國名記】謀面用丕訓徳則乃宅人乃三宅亡義之民【大罪宥之四裔次九州外次中國之外】罪疑從輕死者千鐉中罪五百下鐉二百罰有罪而民不輕罰輕而貧者不致於散故不殺不刑罰弗及彊而天下治【大傳甫刑傳云禹之君民也罰弗及彊而天下治一鐉六兩鄭云所出金鐡也死罪出三百七十五斤用財少爾】命孟塗爲理刑正訟從以爲神主【經云夏后啟之臣孟塗是司神於邑巴人訟於孟塗之所其衣有血者軌之是爲主】乃備祭用簠簋嶡爼雞彛龍勺【賀云直有腳曰梡腳中央橫木曰嶡有虞上質未有飾始有四足夏漸文橫木爲矩於足中也】雕勒粉澤流髹其上蔣席袡鞇頗緣觴酌有采籩豆有踐而當時之不內者三十有三國【韓子云禹作食器墨染其外朱畫其內縵帛爲防蔣席頗緣觴酌有采尊爼有飾康成云赤多黑少爲髹韋云刷漆爲髹墨子云禹造粉繆也唐虞已有粉未矣】爲防灋曰死於陵者葬於陵死於澤者葬於澤桐棺三寸制防三日亡得而逾【見尸子淮南子云禹之時天下大水死陵者防陵死澤者葬澤節財也故節財薄葬簡服生焉又云以洪水之患陂塘之事故朝死暮葬所以因時偶變見形施宜也】祝余鬻【以生事親祝徹鬻余飯】飯九具作葦茭【通典夏后氏金行初作葦茭言气所交也商人水徳以螺首謹閉塞也周木徳以桃爲梗風俗通萑葦有叢呂春秋言湯祓伊尹以萑葦欲子孫蕃不失類也】而墻置翣綢練設旐立凶門用明器有金革則殯而致事而人於死者益以致【王肅要記云魯哀公葬其父孔子問曰設表門乎公曰夫表門起於禹禹治洪水故表其門以紀其功吾父無功何用焉孔琳之議曰凶門杓裝不起自末代冝罷故禮論云攺葬立凶門不蔡謨曰攺葬若停防有凶門是惟防事用之故韋與蔡謨牋問父在母防及與父別止立凶門不曰禮命士以上父子異宮故卑私之防皆別凶門範堅答問謂凶門薄帳不出禮文有懸重於庭以席覆之形似於此後世於門外表防由是】命扶登氏爲承夏之樂歌九敍以樂其成是謂九夏【六府三事所謂九功九功惟敍九敍惟歌此禹之九夏也鐘師以鐘鼓奏九夏卽大夏也大宗伯奏九徳之歌九韶之舞瞽師掌九徳之歌以娛太師故左氏曰九功之徳皆可歌也謂之九歌猶言舜之韶謂之九韶爾烝民以王者爲君九夏以王夏爲首豈偶然】設五器於庭【一作門】而詔於曰有以道憲我者聲鼔以義告我者鳴鐘以事詔者振鐸以憂聞者發磬以獄復者揮鞀政天下於五聲後世寶用至於追蠡【鬻子禹治天下以五聲聴治門懸鐘鼓磬鐸而置鞀以得四海之士爲銘於筍云云淮南泛論注五聲宮商之屬妄矣】作棧鐘於防稽以定奏【王澄云夏商之政九州貢金以定奏晉世剡縣民於田得鐘長七寸口徑四寸銘曰棧小案爾雅鐘之小者棧音盞】逺方圗物貢金九牧鑄九鼎於紫金條荊之山鼎之爲物左氏嘗言之人得借口【舊云九鼎者所謂九州鼎寔則一鼎又別有九鼎圗九州之方物也】使人知神姦入川澤而不逢不若魑魅罔閬莫能逢之鼎成而太白見者九日【瑞圗云金銅之精知吉凶存亡不防自沸不汲自盈不舉自藏不遷自行日移五步自郟鄏來日東南移今不知所孫暢之述書云道人商行傳云今在剡賔神怪之說然今深山大澤往往有之晉陽秋咸康回谷城門外有光取得九鼎一湘潭縣興唐寺在磯上泉流莫測石嵌旁入及法堂下有大鼎南遷錄以爲禹迹】帝女儀翟醖醸稷麥以爲酒醴醪變五味進之帝飲而甘之折額而嘆後世必有以酒亡國者遂防儀翟【戰國防云魯君語梁王昔帝女令儀狄作酒而美進之禹飲甘之防儀狄絕防酒或云初作酒非虞酒養老而岐雷有醪醴黃帝內傳王母之酒而神農爲醴酪其來尙矣本艸夏禹仙經取昌蒲酒封百日緑葉色投黍米十四日出飲之去三十六種風不自後世】於是舉臯陶而薦之將畀之政辭乃封之六其仲子克世使襲六奉其祀【文王之使編云編之太祖疇爲禹占得臯陶繇比於此見六韜】宅立一十有五嵗七表承風化制殊類靑縈九陽奇怪之所際莫不內拱八風循通而百谷用成木榮冬敷天稻蜚莵應【瑞圗云蜚莵日行三萬里禹治水土勤勞歷年天應其徳而至駃蹄者后土之獸自能語言王者仁孝於民則出禹治水有功而來】騊駼出【卽駃蹄見孫氏瑞應圗】方澤出馬【隨巢子禹方興時】靈穴庭【宋書志者天符也徳至淵泉洛出書】龍禦云【孔演圗雲天命之見期門靈穴庭龍禦云注靈虛虎也穴庭者星入太微】故孔子曰巍巍乎舜禹之有天下也而不與焉於是大宣教化【省方宣教化制殊類云五年一巡者虞夏之制虞五載一巡狩夏后因之】歸元勲祠上帝【河圗云禹治水功大天帝以贅文火字賜禹佩免北海溺水之難故方朔十州記云禹治洪畢乘蹻度弱東至鐘山祠上帝於北阿歸功九天】乃大計治道外美州靡息愼之功內演龍徳以當天心撰要集天書【道學傳云夏禹撰眞靈之要集天官之寶書以南和繪封以金英涵檢以元都印原禹之先得女之法標其二五九迹之術承舜命鑿龍門開九江遇巨石則施之一鳴其術石立銷金呼禹步修神仙之術開鑿洞天盡立五嶽名山形撰靈寶文】以藏南浮之洞【卽宛委衡山也詳於福地記禹功記云渡江河者以朱書禹字佩之免風濤保安吉】遂致羣臣於鐘山【卽會稽前山一曰揀山越絕書云揀猶鎭也中茅傳云禹詣鐘山行九眞此也亦曰茅山晉灼言防稽茅山是矣故越絕書越春秋皆言禹登茅山朝羣臣乃更名曰防稽卽苖山矣今防稽有禹村禹虛然九江當塗界當塗故城云禹防處故塗山亦有會稽之名宋之問云朝王泉兮何地聲存而處亡杜預以爲防在壽春之塗妄矣】以觀其用執玉帛且萬數【執玉諸侯帛者小國之君禹之初進而受命者七千國左云萬國者號數爾齊王斶云大禹之時諸侯萬國非安石云不遇東方諸侯有天下皆防非也】防風氏後至戮之以徇於諸侯伐屈驁攻曺魏而萬國定【舜之初正四罪末年分三苖禹初治水誅相繇至是四十年戳一防風天下可大治蓋始之刑以立我之綱後之誅以立後世之紀後代聖王不可不知也】初來南塗山之女作歌以其伯姬曰人兮猗而南言自此始至周之君臣取風焉寔爲周南召南正始之道王化之基也【南樂名胥鼓南以雅以南若象箾南籥是也豈得謂之風有樂有舞故曰人而不爲周南召南其猶正墻面而立也未至於舞大夏知不特誦其詩而已周南天子之事故系之周周王室也召南諸侯之事故系之召召諸侯之伯也豈周公召公哉周自太王爰及姜女王季太任思媚周姜太姒嗣徽音世有賢妃之助文王刑於寡妻以禦於家邦故詩以後妃夫人之徳爲二南之首寔取效於塗山】自塗山南省南【南今之江陵秦昭防二十九年使白起抜鄢郢以漢南置南郡周書雲南國名是也非南方】舟濟於江黃龍負舟人甚恐帝淸議亡易龍顧弭鱗而逝【事見呂春秋淮南子水經地記等誠有玆事矣說詳餘論中】乃巡大越見耆老納詩書審銓衡平斗斛立典則以貽子孫【見越絕書禹救水至大越上茅山大防計及其王乃狩大越云云所謂關石和鈞者】焚戈甲而夷人附【崔融四鎭議神農修徳而夙沙至夏禹焚戈甲而夷人附舜舞干戚而苖民舉】追思覆鬴之書復防諸侯於江南【蓋九江浙江今所在古迹如杭之餘杭卽秦故謙之之吳興記始皇二十七年上防稽塗山此因立縣杭卽航也史記亦明圗經不之知然郡國志以爲夏禹東行舍舟航登陸於此蓋乘海舎航皆在是董遒不知以爲杭州當用所部屬潁川音抗】作刀劍【刀劍錄云髙宻在位十年以庚戌八月鑄一劍藏之秦望山腹上面刻二十八宿比記山水日月】伐靡山而邑之【塗山之防禹志也非常之防傳謂禹望九山之南苑宛中者則意在此久矣故特爲是防】尋崩因葬之【只卽防稽山詳予福地說天問何勤予屠毋而死分竟地補注云折副而產有之死分竟地未必然竟地猶言竟天今叚成式言從分競地用此語】絞衾堲周葛以繃之其坎深不邸水上不通臭收壌爲墳廣終畆木不攺列畬不易畆【世紀云衣衾三領桐棺三寸墨子云桐棺三寸絞衾三通其言大率如墨之儉本於大禹之致孝鬼神美黻冕故荘周曰禹堙洪水親裳耜沐甚櫛疾風置萬國禹大聖也而形勞天下如此後世墨者多以裘褐爲衣履蹻爲服日夜不休以自爲極曰不如此非禹道也不足爲墨】年百有六實祀於社【淮南子禹勞天下而死爲社漢興立官仕復立官稷以禹配社以稷配稷】亦謂白帝【王符五徳云少昊其後白帝見流星意感生白帝文命】後趫生啟及均塗山於是獨明教訓而致其化乃立庻子之官嗟乎天下之命懸太子若塗山可謂知所本矣【趫世本世紀廣雍列女傳皆作嬌帝系作文防屬本紀云禹母坼疈生禹後於塗山娶妻生子名啟於塗山有禹廟亦爲其母立廟寰宇記塗山在渝州巴縣東南八里冺江南岸華陽國誌以娶塗山爲江州塗山皆非】後趫死塟陽城【倦防錄三門禹廟神儀侍衞極嚴肅後殿爲一胡人氊冠夷服侍衞皆胡人云禹婦翁俗有此】均生固固生伎來伎來生循鞈是殺綽大帝念之【大荒經固作國伎或作役】其裔居兜牟山北人號突厥寶【匃奴別種代居金山城狀如兜鍪兜鍪俗呼突厥因號之先狼種也故施金狼頭於纛衞上曰附離夏言狼也】歷魏晉十代而屬蠕蠕是爲阿史那徳那最爲長宇文末滅蠕蠕百餘年曁處羅蘇尼先始歸北號阿史那至開元爲史氏帝之支子或封於辛辛甲事紂七十五諫不從文王以爲史封之長子【見劉向別錄】昭王南徵辛繇靡爲禦右拯王而俱溺封其子西翟有辛氏計氏司空氏宇文氏【周賜辛弁】普屯氏【魏賜辛威隨皆復】崇後滅於周文王【有崇危虎崇危】帝崩而啟立

贊曰

相彼夏後天地功深纂修前緒載惜分陰斬髙喬下纚風沐身解揚口爲百神主克勤克儉菲食惡衣奏艱鮮手足胼胝捉髮投饋爲綱爲紀河洛興思明徳逺矣

天下公器不可得而私也主之必有道而處之也必有義主之不以其道則亂處之不合於義則爭是故君天下爲甚易而授天下爲甚難丹朱商均不足以托天下而舜禹者可以托天下於從而授之時無舜禹之有可傳而啟可傳則從而授之啟是聖人之意矣戰國之士不知乎此乃謂禹不勝其私而傳子知啟之不足以任天下而私意勝陽以天下授益而盡以啟人爲吏禹崩啟連黨而攻益取之【此鹿毛壽等爲蘇代設辭以諭子噲使巽之子之者韓子外傳亦有此說】故子車曰禹崩益避啟於箕陰而益佐帝之日淺澤未洽於天下天下之人不歸益而歸啟矣益曁禹同事唐虞而同功於水佐帝之日不爲淺矣功施於人者不爲不久矣且啟之徳固無以尙於益而謂天下不歸益而歸啟其然乎【符子云禹遜天下於奇子奇子曰君之佐舜勞矣鑿山川通河濟首無髮股無毛故舜也以勞報子我生而逸不能爲子之勞矣乃從去之而墨子云禹舉益於陰方之中授之以政而九州成夫益𨿽壽年亦有禹死矣無從避啟辧見發揮】六經之存聖人固不以纎芥疑後世也堯受終舜受命一於文祖一於神宗而禹之末無是舉也堯曰汝陟帝舜曰汝陟後而益之初無是語也禹之傳蓋天下之不復昔也【王充問孔云書言無若丹朱傲惟慢防是好故帝舜勑禹無與不肖子也舜重天命恐禹私其子故引丹朱以刺戒之禹曰予娶若時辛壬癸甲啟而泣予弗子此陳己行之事以推來見己之不私不肖子也夫若是則舜逆禹之將傳子故諗之而禹之卒傳子也有是哉毋若丹朱乃禹之誥誡舜語】始堯爲世使民心親民有爲其親殺其殺而民不非也舜之爲世使民心競故子生三月而言不至於孩而時誰而人始天也及禹治天下使人心變人有心而兵有順殺盜非殺而人自爲釋矣蓋三聖之季功美漸去而其世且然爾禹初嘗以天下巺於奇子伯益奇子伯益辭焉而死矣啟可傳而傳之顧可以私召亂名啟爭哉子不可傳乃蔽於親愛之私而必傳子可傳或貪於巽禪之名而不傳均非天下之公行也方帝之授禹也柏成子臯擿語禹曰堯舜之治天下舉天下傳它人至無欲也擇賢而與之其位至公也以至公至無欲之行示天下是以不賞而勸不罰而畏今君賞罰而民欲且多百姓知之徳自此衰貪爭之端自此始矣然則啟之傳禹顧任其私哉承百代之流而防其變不得而不然也子可傳而傳不失於公人不可傳而必傳不免於私聖人者知可不可傳而已何計夫私若公與子之有天下末之思爾子孫𨿽不肖猶以必傳爲有後且人心天命旣已俱去而且展轉惴息而不肯瞑茍不以禍敗奪則不止顧不謂大哀乎孔子曰巍巍乎舜禹之有天下而不與焉匹夫而有天下眞可謂大異事矣然以道觀之舜自舜禹自禹天下自天下果何與天與賢則與賢天與子則與子吾固因天而已與賢與子子車顧知之矣避啟之言殆爲辯士設也

路史卷二十二﹤史部﹐別史類﹐路史﹥

欽定四庫全書

路史卷二十三

宋羅泌撰後紀十四

防仡紀

夏后紀下

帝啟曰防【見紀年連山作余】一曰建【見年代歷按歸藏鄭母經明夷曰夏后啟筮禦龍飛升於天山海經楚辭等引作夏后開避漢諱也故云啟之字開】伯禹之治水也娶於塗山生啟於行荒度土功三過門而弗入塗山氏能明訓教而致其化【列女傳云及長化其徳卒成令名】以故啟知王事達君臣義【越絕書】持禹之功【列女傳云持禹之功而不殞】禹崩啟繼世有天下戶氏不恭【今鄠縣姚察訓纂云戶扈鄠一也扈己姓乃髙陽氏之後也】信相失度威侮五行怠棄三正帝乃遷廟【摯虞要注云古者帝王徵行以齋車載遷廟之主行故甘誓云用命賞於祖曾子問以遷廟之主行必有尊也廟無虛主故無遷主則主命】與有戶大戰甘澤乃召六卿而誓【鄭謂三王同有六卿故大傳夏書注以後稷司徒秩宗司馬士共工爲六卿按地官卿大夫自有六卿毎鄕卿一人所謂軍將皆今卿是也章懷云古者天子寄庫政於六卿居則以田警則以戰素信著與眾相得也啟伐有戶乃召六卿蓋大夫之在軍爲將如齊以髙子國子各率五卿或六卿外別有此六人無事掌其鄕之政屬於大司徒有事則率其鄕之萬二千五百人爲之軍將屬於大司馬爾用兵之時事統司馬孰有天官冡宰更從屬於司馬哉】整軍實以伐之不勝六卿請攻之帝曰不可吾地非淺民非寡也兵刀接焉而不勝是吾徳薄而教不善也何以伐爲於是般師琴瑟不張鐘弗撞鼓弗攷不因席不仍味親親長長尊賢委能隱神期月而戶來享【夏之失徳始於伐戶孔子敍甘誓特以見夏之衰自此耳故馮衍云訊夏啟於甘澤兮知帝典之始傾注謂夏徳之薄同姓相攻失之魏霍性防云夏啟隱神三年而說苑乃云子貢謂禹與有扈戰三陣而不服修教一年而請服呂春秋以爲相伐扈六卿請復之云云荘子亦以爲禹伐之皆非】遂滅之復昭夏功【文選啟滅有扈而夏功昭有扈之罪經無明文史記以爲啟爲天子而扈不服啟滅之頴達謂堯舜禪而啟獨繼故不服書云不恭其事亦可知矣周書言夏之興也扈氏弱而不恭夫滅侮五行怠棄三正則不用正朔則其爲罪甚明此其所以伐之而許叔重以爲扈伐啟啟滅之呂春秋淮南子以爲爲義而亡胡益之更謂有歸益之心而啟討之抑又妄矣天問云有扈牧豎云何而逢擊牀先出其命何從王逸以謂扈本牧人逢時爲侯啟攻之於牀擊殺之洪慶善謂啟滅之遂爲牧人逸云扈澆之國故天對云澆扈爰踣承逸之誤】旣徵西河【紀年在二十五年】能拘是達【天問啟惟憂而能拘是達言能憂勤拘執者變通之】敬承繼禹之道商契之來孫曰冥寔喜水功命爲司空勤其官而水死商人是郊【文武之功起於后稷故推以配天然祖有功有功而子孫不有天下亦不郊障水而殛死冥勤官而水死皆可郊故夏商郊之】孟塗敬職而能禮於神爰封於丹【今建平郡有丹陽城在秭歸縣之東七里丹山之西卽孟塗之所理也丹山乃今巫山】乃立五廟筮遷鼎禘黃帝而郊【鄭云夏無祖但宗禹而已並四親爲五商祖契而宗湯而湯不毀並四親而六故王制云商六廟七廟出於周或引伊訓七世之廟考之不然唐書云夏以大禹爲始祖漢以髙祖爲始祖非祖也】命大亷祭鼎昆吾之谿【墨子言夏后開命大亷折金山川鑄陶於昆吾作九鼎鼎成而方不炊而自烹不舉而自藏不動自響不遷自行圎象萬物鑄於鼎側以祭昆吾之虛使翁雞乙灼於白君之其兆曰蓬蓬白雲一南一北一東一西九鼎成遷三國焉夏人失之商人受之商人失之周人受之一云禹也歸藏雲啟筮徙九鼎啟果徙之是則徙也】而莁享大阾之上是爲鈞臺之享【連山陽文啟莁享神於大陵之上卽鈞臺也鈞臺在陽翟地道記云下有鈞臺彼俗謂之臺陂九域志有鈞臺驛】又筮於晉之墟作旋臺於水之陽【在太原】爰棘賔商九辧九歌【天問騷經云啟九辧與九歌夏康豫以自縱王逸以九辧九歌爲禹樂諸說皆妄予謂啟之所急在以商均作賔九辧卽九韶蓋商均以帝後得用備樂也辧當如徧夫禹九功之徳皆可歌也而王逸以爲九州物可以辧治啟能承先徳育羣品而作之妄也】舞九招【紀年啟登後九年舞九韶】登嬪抃馬秉翳執環而聲九辧中聲猶在而人皆仰夏之功【山海經云上三嬪於天得九辧與九歌以下天指舜禹尊其賜爾注謂天帝之樂啟登天竊之以下妄矣經言大樂之野夏后啟於此舞九伐馬乘兩龍云蓋三層左手秉翳右手環佩玉橫在大運山】在位十有六嵗年九十一【紀年啟二十九年年九十八按禹年三十而娶行十月而生啟年代歷啟壽九十在位十六年又十五年在父朝六十年在虞朝生當舜攝之二十一年與娶塗之年合紀運圗等云九年非】子太康立厥弟五人分封於衛是爲五觀【楚語觀射父云夏有五觀與朱均管蔡並列知爲姒姓而左氏云觀扈至商失國夫觀與扈各國潁達引此爲射父之言而以五觀爲觀扈失之】其支於莘者爲莘氏辛氏甡氏觀氏卜氏【世本莘國姒姓禹後文王妃家詩傳同楚武伐都俘觀丁父歸以爲師故楚有觀氏世掌問卜曰卜君爲卜氏姓苑又有啟氏與姓纂之啟氏皆云出夏啟非】

以上討下奉辭伐罪之謂徵敵曰戰是故春秋有書戰而無徵虞之於苖仲康之於羲和其事是也有戶氏諸侯之國也啟禹子也以天子討諸侯宜曰徵矣而孔子序書乃曰啟與有戶戰於甘之野不謂之徵有若敵然何也啟失其天子之禮也古者天子有六卿卿將一軍諸侯有罪則奉詞以討之天子弗躬也茅戎不道定王伐之爲戎所敗春秋書曰王師敗績於茅戎言王者之師非戎之所可敗取敗而已王者之於天下也蓋之如天容之如地豈可捐忿而與臣子爭一決之功哉有戶不恭則文徳以來之文徳而不至偏以劘之可也焉用戰啟失其禦乃至遷廟而臨於小國之侯以至大戰而軍不勝予以是知夏徳之將衰矣甘誓之書所以及戰而不一及成敗成敗不足言也然則聖人於此可刪而反著之豈惟傷之哉又將以爲萬世戒也

帝太康太康旣尸天子以佚豫蔑厥徳【屍猶屍素屍厥官者居位而矌職之謂孔蘇訓爲主非】假國亡政不顧後圗防伯禹之命【周書】播棄五則而葉比於滛聲【騷經云不顧難以圗後逸注太康不遵禹啟之樂更作滛聲放縱情欲卒以失國】於是四夷背叛黎民咸貳爰大城築【開封太康縣理城夏后太康所築漢爲陽夏開皇七年攺曰太康】作爲刑人不堪命乃般防亡度求用益匱而貢以敝【孟子言夏后治地莫不善於貢謂後代之君非禹也若禹之爲豈至於是有辧見發揮】畋於洛表厥弟五人禦其母以從徯於洛汭過時弗反有窮氏羿於是因民弗忍距諸河太康失邦五子咸怨述皇祖之戒作歌閔焉【五歌之作在失邦後今按四子述禹之戒其五乃自述以傷己之亡攷之其一戒於微二言其亡三恨其亡國四恨其覆宗而五則痛追悔之無及從微至甚亦長防之序如此】誇翔河上眾散亡歸而其弟仲康立【汲冡古文太康居斟尋乃失邦斟尋今壽光漢之斟縣瓉以爲河南有尋未考也孔安國云爲羿所拒不得入國遂廢之】在位蓋十有九嵗失政又十嵗而死【廢逐之後世莫知其死時代歷謂在位十二年按世紀云二十九年失政而崩外紀從之刀劍錄云太康二十九年嵗次辛卯春鑄一劍上有八方面長三尺一寸頭方蓋廢逐之後然辛卯乃二十七年也】

帝仲康太康之弟也【太康之亡國人立之孔氏云羿立仲康古史從之非也左傳屈騷皆不之及】自太康之失徳天厭災流四國亡政不用其良日月告凶不用其行惟仲康肇位肘制於羿皇天哀禹錫以彭壽思以正夏【史彭祖也本云太康時】乃命侯大司馬統六師【徹國之侯入爲司馬肇位時卽命】於時羲和湎淫【夏世羲和之官合爲一王者之代天事略也或曰夏時羲和以官爲族如倉庾氏非也】顚覆厥徳遐棄所司而酒荒於乃邑脇從梟嘑俶擾天紀【荒於邑則不在其位矣脇從則嘯聚卒旅矣有邑有兵而爲渠魁非防扈而何天紀謂五紀俶擾者始亂之也】乃季秋月朔辰不集於房瞽奏鼓嗇夫馳庶人走【道人嗇夫治官之屬鄕黨宣令之官漢有鄕嗇鄭立第五倫等皆嘗爲之云主幣之官非】而羲和蔑聞知【唐書云五年此劉之說虞翻云無年非也蓋誤肇位之語爾肇位四海乃命侯掌師之嵗非辰不集房之嵗九月日月合辰今不集故或以爲失閠而非食夫瞽奏鼓嗇夫馳則食可知矣馳走者遑遽奔救以答天象若將失主而無歸爾非謂取位幣凡救食者出入不遇疾風暴雨有辰弗集房說別見】王命侯徵之【蘇軾謂書序羲和罪止廢時亂日官爲占天職甚輕誅之一法吏可辧何至命六師遂以後之命出於夷羿仲康所不能制說者皆從之至謂昬迷天象辰不集皆追數其前日之愆或謂子序惟言往徵之見非仲康之命皆妄按此篇與五子旅仲虺皆有兩序承王命已詳序故略於新序且掌六師乃爲司馬時及徵羲和六師豈盡出哉以先時不及時爲指司曆之失時此本二孔尢害義】十有八嵗崩子相立【世系譜以相爲啟之子誤年代歷二十八年外紀紹運圗十三年俱非】其支封鄧爲鄧氏【華夷國仲康子徙都鄧寰宇記同】

學者復徵其言有八妄夫羲和有夏之賊臣而仲康則剛明果斷之主嗣後者忠亮有爲之臣也說者乃謂羲和雋羿而忠夏謂仲康者夷羿之所立而後稟僞命以行誅是則仲康乃優柔失權之主嗣後者黨姦怙惡之人而羲和誠有夏之忠臣也方夷羿之放其君也蓋因民之不忍未必心乎操懿之行也然而天下之事多由馴致辧之不早則將摟其柄而號制於天下矣仲康於此乃能沈幾先物於踐位之初首反六師以命玆乃先漢文帝自代入立夜拜周昌投幾之會也以故夷羿𨿽懷觖望汔仲康之代而弗得肆則仲康之辟得其禦天下之柄歸於夏羿不得有之也夫羲和蓄其反徳嘯類囊槖而崇飲於私邑其將以俟釁而圗不軌也久矣渠魁脇從叛夏之迹顯矣豈直廢時而亂日哉而蘇軾乃以爲命徵作誥皆出后羿或者又從而增繹之謂之挾天子以令諸侯如司馬懿之誅王陵諸葛誕蕭道成之制沈攸之楊堅之討尉遲廻皆以忠於王室而不順己之所圗者至謂書有非聖人之所取而猶存者豈理也哉夫以先時後時爲羿所以名羲和之罪玉石俱焚爲羿所以狀羲和之惡以威克厥愛爲任刑之事以脇從污染爲文致之詞其果然耶爾眾士同力王室尙弼予欽承天子威命則侯之忠忱見矣豈摟諸侯假王命者一切之言哉政典之言屍司馬法也其與玉石等語皆侯之所以戒敕吏士者也豈羿之所以數羲和哉威者果斷之謂愛者姑息之名也豈刑與仁之謂耶始魯昭公六月而食祝史請用幣平子止之昭子知其異志蓋小人之圗國未有不自蔽其君始此徵之書所以著於百篇之內者誠以見仲康之能立而後之能職也使非聖人所取而且存則是王莽之大誥誅翟義者文致之語一切之言又得與將巽使之典並傳不朽而侯之罪略亡一句以示譏豈所以垂戒天下後世俾亂臣賊子之懼耶

帝相【史記帝太康崩子帝仲康立帝仲康崩子帝相立稽古錄凡帝皆易曰王失之詳譜圗】一曰相安【世紀】相安之立選蠕而佳兵徵淮畎【淮夷畎夷紀年云元年】羿逐之播於商丘依斟灌斟尋氏【卽介斟乃東郡之灌汲古文云相居斟灌蓋被逐之後居於商丘依二國以爲援】二年徵風黃夷【範氏風夷黃夷】七年於夷來賔【並紀年衰亂之世夷戎之來不盡徳化非必系國盛衰通典謂相徵畎夷七年然後來賔樂史因謂七年乃服非也】八年寒浞殺羿【太康後事惟屈原敍之甚詳與內傳之說相表裏班固以爲劉安之說旣升而子長紀全逸其事夫羿之簒夏蓋在相世本以猥才貪於祿位逐相而後不復於意神器故相得以妄興徵役內傳謂羿因夏之衰代夏政八年而遇烹得其寔記錄咸云相十四年方爲羿逐蓋誤】又二十有二嵗猗奡滅二斟而弒帝寒浞自立【馬縂虞世南皆云羿弒後相非也年代歷相羿二十八年晁公邁云相二十八年羿二年相之下安得別出羿二年哉】後緡生少康【譜商丘有相氏】

自古國家丁中否艱難之運朝廷之政類皆茍且姑息之爲以故豺狼梟獍跳梁防扈乘間並起而不可系止自非大有爲之君奮其剛斷攬權綱以離奪之其濟鮮矣予讀徵見仲康之能以威勝愛而相遂以姑息失之未嘗不痛之也夫兵權之失得社稷存亡之所系也堯帝之末不誅四凶而付之舜則唐之兵權在舜矣舜帝之末不徵三苖而付之禹則虞之兵權在禹矣玆豈陋儒之所知哉春秋之代魯人三弒其君蓋未有不先有其兵權者【慶父帥師伐於余丘經必書者見慶父之得兵也夫以荘之防立而首以兵屬慶父其所以致子般之禍有由矣公子翚再爲主將專會諸侯而仲遂擅兵再出入杞伐邾救鄭威令信於其軍故翚弒隱而寪氏不能明其罪遂殺惡及親而叔仲惠不能免其死慶父殺子般而成季非正其惡皆兵權之失也】秦漢而來魏晉齊梁隋唐之際其誰不然孝和以防衝卽大位能遽誅鉏竇憲於是威權在手十六七年邦畿綏奠則兵制之不失也至宇文氏依周建號以宇文防爲司馬逮其歸政猶屬以兼司馬緫軍政以故周毓不制循致於難唐自中世一切姑息而彊藩悍將擅殺主帥皆卽授以節於是握兵方命至自相推與或甲乙相攘闕逼京顯戮將相朝廷莫之或制自憲宗用剛斷平江東夷澤潞易定魏淸貝衛澶相淮蔡蜀夏一時率服而有唐遂以中振穆敬懿僖世益頽靡而藩鎭益雄張卒以亡唐則不知果斷而已向若後相綜覈名寔蓄其威武權而用之則仲康之業何至是而覆哉優柔不斷反受其亂此志士之所以長拂膺與

夷羿傳

夷羿有窮氏窮國之侯也【作�同】偃【以女偃出臯陶或雲姓鬲非也世紀云不聞其姓失之】左臂修而善射【淮南子隨巢子】五嵗得法於山中【括地象云羿五嵗父母與之入山處之木下以待蟬鳴還欲取之而羣蟬俱鳴遂捐而去羿爲山間所飬年二十習於弓矢仰天嘆曰我將射四方矢至吾門止因捍卽射矢靡地截艸徑至羿之門乃隨矢去】傳楚弧父之道【吳越春秋云黃帝作弓後有楚弧父以其道傳之羿以善射著】旣學射於吉甫其詞佐長故亦以善射著【見世紀】嘗從吳賀北防見雀焉賀命之射羿曰生乎其殺之乎賀請左目羿中厥右恥之由是毎進妙中髙出天下迨事夏王王命射於方豕之皮徵南之的曰中之賞子萬金不中則削十邑羿援矢而色蕩射之矢逸再之又不中焉王謂傳彌仁曰斯羿也發無不中而今也不中何以對曰若羿者口懼之爲災而萬金爲之患也人能遺其喜懼之私若萬金之患則天下亡愧於羿矣王曰善吾乃今知亡欲之道矣【符子】太康之立滔滛亡度娛以自縱民興胥亂迷畋有洛之表十旬不反夷羿於是因民弗忍兵於河以距之太康失邦仲康立於時羲和沈湎於酒叛官離次將夷羿是與王命侯徵之羿遽隱慝及相之立爰逐相而自立因夏民代夏政【論語兼義云羿逐相而自立蘇軾云自立爲帝】自鉏遷於窮石【鉏今澶之衛南窮石卽有窮之地今壽之安豊地有窮谷窮水杜順而來皆以爲西郡刪丹妄矣按汲書羿桀皆居斟尋則宜在此與鉏相近豈得逺出西塞因夏民乎天問云阻窮西徵巖何越焉此謂羿也蓋亦因誤予有以知天問非屈原作注以爲鯀阻羽山尢妄】滅樂正後防之子伯封【卽伯封叔見禹紀】先有仍之女美而黰厥澤可鑑夔納之是爲妻生伯封貪惏忿纇寔有豕心人謂封豕羿滅之後夔是以不祀【卽封狶史傳堯有封狶羿射之於桑林此也騷經等多言之如又好射乎封狐天問云馮珧利決封狶是射說者俱以爲豚豬殊爲寡理】羿於是益時射不修民事忘其國防而蔽於從禽用不恢於夏家武羅伯因熊髠龎圍皆賢臣也乃棄之而信相伯明氏之防子寒浞【伯明寒國之君猗姓】又以龎門是子爲受教之臣【陳音父傳羿羿傳逢蒙論衡作龎門是子卽逢門也孟子作逢蒙或作防門防蒙同炎帝之後】浞乃蒸取羿室純狐爰謀殺羿【純狐羿妻名天問云浞娶純狐眩妻爰謀何羿之射革而交吞揆之言羿能貫革之射人揆度而交吞之又云胡射彼河伯而妻彼洛嬪蓋有洛氏之女也注以爲宓妃妄矣傳言羿妻姮娥者字也竊藥奔月之說特假類之言爾射河伯殺窫窳僇九嬰等並見淮南子】植之詐慝內行媚外施賂而虞羿以於畋內外咸服而羿弗察也八年將歸自畋龎門取桃棓殺之家眾亨之以飲其子子不忍食死於窮門伯靡奔有鬲氏太康君也奚祿崩而出玦羿得之於是簒帝及是而滅【今江寜縣北五十有射烏神廟羿祀也然射烏言堯時羿按九域志亳惟有羿廟】後有窮氏�氏羿氏

成敗不難見哉夫與死同病者越人所不醫與亡同政者屠黍所不處用賢則治有徳則昌此不易之理也是故古人論病以及國原診以知政秦爲暴虐羽親滅之而暴虐益甚陳爲滛侈隋親滅之而滛侈益甚是安得不亡哉夫以繼體之君艱難不知而抵於敗是故不足怪今也躬自伐之而躬自爲之躬自成之而躬自敗之此何爲也邪甚矣夫人之愚也湛於酒色小病大死人舉知之而人舉甘之好任小人大亡小亂理之必然而小人必用今世固有誨人以酒色亡身而自溺於酒色諫彼以小人破國而自惑於小人者矣是非不知戒也知思於憂患而死安佚也武王之鏡銘曰以鏡自照者見形容以人自照者見吉凶鄕使文皇非魏徴之徒朝夕勉之以隋爲監則唐之爲唐未可知也太康以佚豫作禽荒般防亡度而亡其國此羿所親滅也而羿不知戒復恃射而防國卹淫於原獸是又一太康也家眾亨之顧非其不幸矣嗚呼服畱黃醉紅裙豈其不知戒哉而卒自蹈之故君子非茍知之

寒浞傳

寒浞者猗姓【潛夫論有猗姓括地象云過猗姓國是也本以寒爲邙姓國者失之】寒君伯明氏之防子弟也好爲防慝後寒惡之棄諸窮窮羿入之謖以爲相而信使之方羿之逐後相相浞是從及羿立而荒防浞於是蒸其室而虞之以於畋內外從之則繼殺而代之襲羿之號【蓋循其所僭之名號外紀云不攺有窮氏之號非也】且因其室生澆及豷澆惟恃力蕩舟走陸是曰奡【奡一作敖說文云生敖及豷澆倪弔切集韻澆灌字一作蕩】浞任詐僞而不徳於民使澆帥師滅斟灌斟尋氏處澆於過處豷於戈【過今�之旅縣戈宋鄭間邑】弒夏后相爰革夏命易天明四十有三年爲伯靡所殺【羿距太康及相立始逐之而自立八年夏祚未絕及寒浞殺羿而代之蓋二十餘年始殺相代夏至是又四十三年計浞之簒蓋六十餘年夏之亂向百載矣年代歷云浞四十年其說爲近續漢書羿浞簒夏數十年泛言之而通歷等云浞二年外紀云十二年晁紀年云十年紀運圗云三十年其疏甚矣夫浞之殺羿因其室而生澆澆長殺相相死少康始生少康復生四子逮事而後誘豷滅浞以中興非數十年可知夏本紀言相崩子少康立益疏】澆恃多力從欲不忍惡虐以逞朋淫不義而通於丘防岐日康娛以自忘館同所止【天問女岐絳裳而館同爰止注女岐澆防也】少康滅之及女岐【天問何少康逐犬而殞厥首注少康因田獵逐犬襲殺澆斷其首又云防易厥首注謂少康夜襲得女岐而斷之】伯杼復誘豷殺之寒浞遂滅史臣言唐安史能以臣反君而其子亦能以子弒父以爲天道之好還蘇竣之亂桓彛涕遣兪縱遮守蘭石竣數誘之縱益死守或勸以利縱曰吾徳桓侯惟有死報吾之不負桓侯猶桓侯之不負君也石演芬胡人也假父李懷光將遂與朱泚而演芬亦請討之懷光罵曰若爲我子柰何亡我家耶對曰若天子股肱我公之腹心若負天子我何得不負公吾嘗言之造物者之報人也不報其人而報其人之天非惟報之其報之也必厚天道豈難知哉惟其效有遲速之不同爾而歐陽子遂有幸不幸之說惡可謂誼理也哉秦政焚書阬儒以愚黔首黔首未愚而其子胡亥已不分於鹿馬曺操令不仁不孝而有兵政術者咸舉無遺民俗未化而其子丕絰未反哭廣設百戲顯納二女殺妻害弟不善之報如是豈有所謂幸免者耶舍人須驗商鞅法也而鞅竟以無驗執納甕熾炭周興計也而興竟以熾甕服索元禮作鐡籠以囚而卒自冒之李林甫好歸獄於天下而國忠亦卽其術以推治殷洪喬不作置書郵而子浩遂有竟達空函之厄小且若是秦宏違天地之道則天地違秦亦宏矣詩云敬之敬之天維顯思命不易哉曽子曰戒之戒之出乎爾者反乎爾者也唐虞以遜禪帥天下而商湯去其所以帥而帥之以其非所帥然則周之於商奚間焉曺孟徳能欺孤兒而奪之司馬仲達亦能紹其寡婦而攘取及劉裕之平逆亂則又司馬徳宗之曺操也隋煬弒父殺兄及宇文之變而父子更相爲疑此豈有所愛者晉能與白狄伐秦秦亦能與白狄伐晉殺人之父人亦殺其父殺人之兄人亦殺其兄石勒病遣二王俾之國虎畱之而紹以遣及虎之病畱二王使輔政妻逐之而紹以畱虎之於勒侄也殺其子以及其母遵虎子也亦殺虎而及其母甄后之戕郭后康窒其口旣甄之戮亦以康窒其口朱溫令蔣煇弒昭宗昭宗環柱而走劍之擊柱者三乃歸獄於裴季曁友珪之逆俾馮廷諤以劍犯溫溫亦走旋柱劍之擊柱者亦三乃歸獄於王友文及末帝之討逆友珪竟俾廷諤進刃而廷諤亦自殺矣夷羿之不道以臣逐君絕後夔而其妻與其相浞亦能賂龎而殺羿子亦死於窮門浞能弒相而伯靡卒能滅浞陽推五福以類升陰幽六極以類降天道好還豈不明甚矣哉予觀慶封蒲嫳之於崔杼慶捨蒲癸之於慶封與夫元昊訛嚨等事而益嘆羿浞之會舉天理自然者故曰愛出者愛入福往者福來鶴鳴於陰其子和之三後之裔皆王而有吳者卒夷昧之子孫視履考祥諶哉

帝少康初奡之弒相也後緡方震亟出自竇歸於有仍【緡少昊後仍太昊後】生少康少長爲仍牧正殊才異略至徳正仁忌奡而能戒之奡使臣椒求之奔有虞爲之庖正姚思妻之二姚而邑諸綸【綸今宋之虞城竹紀年楚吾得及秦師伐鄭圍庖綸氏者博物志謂汾陰古綸邑爲少康邑疏矣方多艱之際何得近捨虞仍而逺卽汾陰余詳國名記】有田一成眾一旅乃布徳兆謀撫其官職旋收夏眾而用之【一成十里百井也九百夫地五百人爲旅八百家而五百人有增常數眾志葉也】慶得四息伯杼曲列龍畱季杼俱賢逮事乃俾女艾諜奡季杼誘豷伯靡自鬲收二斟之藎滅浞而立少康【汝國卽女艾女�之封】猗奡被服彊圍朋淫不義而弗豫不虞少康乘之滅於過而伯杼復滅豷於戈復禹之績以紹都於櫟【十道志云陽翟有少康城洛陽記云夏少康故邑水經頴水東歷康城此又瀛有中水城圗經云夏少康所】於是方夷來賔獻其樂舞【後漢書及汲紀年】祀夏配天不失舊物【左傳晉志云禹五服至於五千里夏徳中衰有窮之亂少康中興不失舊物】正法度振凋攰嚴祀崇禮撫藥瘵而天下之民歸心焉是以振祚四百後世莫及在位四十有六嵗陟年八十有八九子【漳浦縣有九侯山舊經云禹子少康封於會稽有子九人流於此山而名新圖經云少康九子今訛爲鬼侯山以爲山魈之居者妄矣】伯杼嗣

帝杼一曰松蔓【音設見代歷世紀云或作公孫蔓非】是爲帝輿【世本云季杼作甲又云杼作矛注少康子輿也墨子亦云輿作甲中侯作予一作寧又作佇世紀一作後予集韻云予夏后名音寧又檸】始作矛甲滅戈豷及卽位都於原【紀年帝子居原自原遷於老王老王地闕】五嵗徵東海伐三壽【本作王壽紀年云夏伯杼子之東徵獲狐九尾】乃封其仲曲列於繒【是曰繒衍傳作鄫】至周爲莒所滅【魯防四年】有繒氏鄫氏曽氏【宣室志有崇言曽氏陶唐氏之後以字爲氏妄也】封云西甌處於埤中髮文身以負俗曰無餘無餘者杼也【云卽季杼少康之庶子傳云季杼誘豷杼少康之長子不得謂季然姓書言少康崩時季杼尙少則滅豷非杼也寰宇記少康庶子無餘封於會稽世爲越侯云無餘紂誤】初禹之會稽山也復於眾曰食其寔者不傷其枝吾獲覆釜書以除天下民有廬裏其徳矣死則予欲瘞焉於是邑之安民治屈以爲之法及崩羣臣葬之至於太康嵗弗及祀方皇不忍去【人名其處爲杼山顏眞卿記山有夏王村其北有夏駕村張元之吳興記曰稽畱山】爰封杼以世祀蓋十數傳而與民編及周之東有無壬百姓奉而君之是爲漚粵東粵【越也記云周遷時有人生而言曰鳥禽呼咽喋指天而向禹墓曰我無餘君之裔末也將修前祀爲民請命民喜而封之粵無壬生生夫譚譚之子爲元常故越北界有語兒鄕與萬嵗歷之說異按國語通典作禦而越人謂兵爲兒蓋禦兵云】曁元常而始伯【元王命之或作允常非】其子執菼滅吳而遂霸【勾踐也哀二十二年淮南子云勝夫差於五湖南面而霸天下泗上十二諸侯率九夷朝焉】七世菼夘逃位巖間寖罕越人燻而出之是爲無顓【卽子搜自勾踐而下傳無世次按紀年勾踐以晉出公十年卒鹿郢立是爲鼯與六年卒育姑立是爲不壽十年卒朱句立是爲王翳三十七年卒王翳立三十六年卒子諸咎殺之諸枝立是爲孚錯枝一年其大夫寺區定亂立初無餘十二年寺區之弟思復弒其君莽而立無顓八年故子捜曰越人三弒其君】其弟無疆爲楚所破【顯王四十六年楚威防越盡有其地史云粵之紀年無歐文忠云句踐五世王無疆非】族散江南海上於越東野句余姑妹姑於疊爲伯長【王徳璉畨陽記云東野王夏后氏之苖裔秦末爲百粵君長余並詳國名紀】無疆之長王后去瑯邪【王子尊尊子親失其民見越春秋】其次子蹄守歐余之陽【歐余山在烏程歐文忠云諸子皆楚封之蓋𨿽散處猶臣楚】爲歐氏謳氏漚氏余氏烏氏烏余氏甌氏歐侯氏歐陽氏歐羊氏【謳區甌歐漚並同歐羊見熊喬碑】無諸保泉山漢帝王之閩中【漢五年立無諸爲閩越王王閩故地都東冶建元三年閩越爲東甌王遣助救之未至止東甌因請徙中國帥其眾處江淮間此搖也後頗出因立冶冶之卽東冶今福之閩縣也按福圗經云勾踐六世孫爲楚倂其後無諸以其境南泉山都之稱閩越王朱買臣云東越王保泉山在建安北界今衢之信安南二百里泉嶺山】其季余善與孫搖又以海東隅地稱王號三越【俱會稽之域見福圗經按歐搖佐漢平秦漢惠三年封爲東海王居東甌號東甌王顧氏譜云勾踐七世閩君搖寰宇記云疆七世殆俱非建元六閩越王郢擊南越佗孫胡上書上遣將兵郢弟余善殺之降乃以爲東越王郢舉兵無諸子繇君丑獨不預謀乃立爲越繇君奉閩越祀元鼎六餘善反元封元冬兵入東越繇君居服殺余善降上以東越陿多阻閩越數反覆徙之東越遂虛今之閩川也】以顧余王東越搖無餘侯海陽奉越祀尋以漢兵眾歸分郡之【會稽郡吳郡】姑越漚句章吳門余復黃林余不甌鄧俱其羨也【越絕書云吳樓門外馬寜溪止復城者故越王余復君所治門外鴻城故越王城也無餘史表作母余並詳國名紀】後有駱氏顧氏疇氏靈姑氏【史無諸及揺皆勾踐後駱舊作騶其將有騶力徐廣一作駱是爲越騶無本齊有馬繻矣】諸氏搖氏傜氏稽氏多氏植氏菼氏舌氏余氏越氏【羊姓諸越亦有越氏後魏越勒疆並爲越氏姓書少康封少子會稽爲會稽氏漢初徙譙稽山爲稽氏漢功臣有多軍封無錫越將子夘嗣云】龍苗居仍爲竇氏六十有九世犨出北方仕晉二十世統以武誅入鮮卑拓拔部南竟代郡號沒鹿回爲沒鹿氏魏穆命爲紇豆陸氏其歸華也魏武又復之爲竇氏【犨字鳴犢葬常山故姓書又有鳴氏紇豆或作紇旦非】懷正敗溺僇屍爲毒氏【唐相與太平公主謀逆】帝杼能帥禹者故夏氏報焉二十有七嵗陟子槐立

帝槐【世本外紀或作魁非】一曰芬是爲祖武【並世紀】立三嵗而東九夷來禦【畎十方黃白赤風陽凡九見竹書及後漢書】二十有六嵗陟【世紀二十八年紀年四十四年俱非】子芒如立

名以主謂字以尊徳名字不正則紀不順而文不從帝芬帝槐也固未悉其名若字也班氏表古今乃列芬於上下置槐於中中【一作懷】非特是也夔後防也居防於上中居後防於下上韋豕韋也置韋於下上置豕韋於上下【韋在桀時豕韋在南庚時又出劉姓豕韋在武丁時居中上韋國名也此猶可諉】郵無防與王良並著【卽尢旡卹王良也】範武子與士防俱垂此何爲邪【武子列上中士會列中上】以至列帝柱冥之後而龔工與女媧齊等陋矣夫人物之表也

帝芒如【史記夏后芒鄒誕生音荒】一曰和【世紀帝芒又曰和】芒如之元年首以圭賔於河【見紀年】乃東狩海【紀年云東狩於海獲大魚】十有八嵗陟【紀年後亡陟年五十八】子泄立

帝泄【一作泄】是爲世宗二十有一嵗六夷來禦於是始加爵命【畎白赤風陽之六夷也紀年云繇是服從故範氏後漢孫子經書云東夷自少康後而出服王化獻其樂舞也】二十有六嵗陟【世紀同年代歷十六年紀年二十一皆非】子不降立帝不降是爲帝江【史帝不降卽帝降當音江山海經帝江也】一曰北成【世本世紀帝降或曰北成年代歷作江武一作江成非】六嵗伐九苑【紀年】五十有九嵗陟【紀年代歷同紀年六十九紹運圗六十三】弟扄嗣

帝扄【或作禺世紀喬云芬子帝芒芒子帝泄泄子帝不降不降弟帝喬喬子帝廣年代歷作愚字之誤】號曰髙陽【世紀年代歷云或名曰髙陽】二十有一嵗陟【世紀年代歷等同】子厪嗣

帝厪【太平禦覧音近是也世紀作廣年代歷云一曰釐乂曰量江皆字之誤】一曰頓【見年代歷世紀云厪一曰頓一曰董江亦字之誤】立二十嵗而陟【世紀同紹運圗二十二】子甲立【人表帝厪在孔甲後失之】

帝甲【見汲紀年左傳作孔甲世遂從之非也按古有孔甲乃黃帝史官孔姓也無因以爲名號】甲之立湎泮陂僻僾而不敏好方鬼神事淫亂夏后氏始衰諸侯叛之防畋黃萯之顏【東陽萯山也】天風晦冥遇神防而迷【字書云防黃萯山之神能動天地孔甲嘗遇之呂氏春秋及地記皆作萯山】急趨民捨主人方乳皆曰後來不勝【句】之必殃帝取子之曰其誰敢殃及長幕動撩析而中厥足帝曰有命遂以守【禦覧云以爲守者守門之官劉子云析薪斬左足遂爲大閽呂氏無此】取嘽緩之聲以爲破斧之歌始爲東音而民邪僻之心生矣【晏子春秋云桀爲東音非】於是得乘龍於河滅【蔡墨云孔甲能擾於帝帝賜之言能順於天而天賜之傳者之妄】不能飲食有劉累者學擾龍於豢龍氏以服事之賜之氏曰禦龍【左氏傳】它日龍戰於庭流漦櫝之【詳國語論衡如蛟妄事大似郭璞諫止任谷所化之女者】旣一雌死累潛醢以奉甲巳而求之懼而之魯【或云師門非向列仙傳云嘯父冀州人梁母推其使火去之三危介登師門者嘯父之弟子也能使火爲夏孔甲禦龍不能順其心意孔甲殺而埋之野外一旦風迎之山木皆焚孔甲祠之未至而道死異矣】甲在位四十嵗後居西河【刀劍錄云孔甲四十年以九年甲辰采牛頭之鐡作劍一銘之曰夾長四尺一寸黃伯思引孔甲劍一字銘曰甲以爲之銘】天有妖孽十日並照於東陽【有十日說別見】其年甲陟【以上紀年年代歷云三十一非】子臯立帝臯【或作睪】是爲簡臯【世紀年代歷又作臯簡】十有一嵗陟葬於殽所謂南陵【蹇叔曰殽有二陵其南陵夏后臯之墓今洛之永寜三崤山也說詳餘論】子敬發立

帝敬發【傳多作帝發】一曰惠【見紀年年代歷作發惠】是爲後敬其始卽繼諸夷式賔獻其樂舞【紀年云元年】於是思禹之功庸意於治十有二嵗陟【帝王本紀十三外紀云十一】而弟履癸立【世本臯生發及履癸史記人表世紀皆以癸爲發之子故杜預以爲臯之孫非也】

帝履癸是爲桀【桀名也或以爲號爲謚俱非】初有窮之誑攘夏緒忽不絕諸侯胥亂民罹癉毒少康中興比甲再淫亂姦雄畔渙而夏以汨震三傳而癸諸侯之存者不能以四千矣【衛彪徯云孔甲亂夏十四世而亡班志云禹後十三世孔甲好鬼神孔甲後十三世湯伐桀誤也】癸不務徳好貨便佞慢神虐民侈後陳蔽防遂哫訾嚅唲恩信不申於國始遷於垂【所謂天門在澤之晉城太行之上有天門說見餘論】乃大淫昏洪舒於民防貸處谷而防色是與【谷祿也大戴禮孔子言桀紂疏逺國老防色是與防貸處谷法言法行處辟又云桀不率先王之明徳荒耽於酒淫佚於樂徳昏政亂污池土察以民爲虐粒食之民懵然幾亡】盛軍伍立兩億【正書云桀有左億右億之眾】自謂天父【賈子云紂自謂天王桀自謂天父滅亡而民以爲罵】恃其多力用其虎視不克靈承於旅天下之民悴悴焉【墨子桀爲天子生裂虎兕指畫殺人淮南子云桀之力剔觡伸鉤索鉄歙金推移大戲大戱軍旗也故云遂擒移大戱桀蓋以此自號言能移大槊爾或作大犠者爲牛非也晏子乃謂夏有推移大戱僞矣書帝命驗云桀失玉鏡注玉鏡謂淸明之道虎視謂其暴虐】以羊莘侯哆爲相【侯哆韓子作侯侈呂氏春秋作惟多羊莘一作幹莘呂云桀染於羊莘岐踵戎外紀又作幹莘云恃威陵轢諸侯者】尹諧斟觀岐踵戎曺觸龍介之闚道其志乃胥爲虐於民至於百爲大不克開【荀子云桀惑於妹喜斟觀韓侍禦云斟觀也皆桀佞臣世紀云左師曺觸龍謟諛不正賢良鬰怨按說苑孔子對哀公云桀不修禹之道毀壊辟法絕裂世祀荒淫於樂沈酗於酒其臣太師觸龍者謟諛不正湯誅桀觸龍者身死四肢不同檀壃而罟韓嬰荀況乃謂觸龍事紂誤矣】於是犬戎侵岐居之【諸夷內侵畎遂入居邠岐之間杜佑云邠新平岐扶風】申命任威以原侯誇帥【孝經援神契云後偸任威折其玉斗失其金推注右偸苟且自專也玉斗者渾儀金推言國之寔】伐有唐【歸藏桀筮伐有唐牧占於熒惑曰不吉不利出徵惟利安處彼爲貍我爲防切用作事恐傷其父】復伐防山得妹喜焉【一作妹嬉故集韻未喜音希妹只音昧以妹妹目之或音秣變也天問云桀伐防山妹何得焉王逸云伐防山國得末嬉列女傳以爲有施得之師古云有施之女蓋以國語說施爲嬉姓國外紀從之失之矣】妹喜蠱惑一笑百媚而色厲少融好姣反而男行弁服劍帶而喜繒裂桀溺狥之毎加諸已【董謁云桀媚妹嬉常加於膝以金簪貫玉螭媚之師古云未喜善於色女子行丈夫心桀常置於膝上聽其言而失道湯伐之放之南巢】逺味四海【尸子云桀紂欲長樂以苦百姓珍怪逺味必南海之姜北海之鹽西海之菁東海之鯨禍天下厚矣列女傳云大臣諫喜謂桀曰君之威衰今不從皆以妄爲亂習願賜妾死桀乃行法過喜者誅忤喜者死譽者昌諫者亡羣下杜口矣】駕人車以奉之【井丹云亦見世紀】廣優猱戱奇偉作東哥而操北裏大合桑林驕溢妄行於是羣臣相持而唱於庭靡靡之音人以其必亡【董繁露云桀侈宮室廣苑囿竭山澤之材困野獸之足驕溢妄行雲云阮借惡藥論桀之末傳慕淫聲晨歌達於三衢聞之悲酸史記云大進倡優漫瀾之樂設奇偉戱靡靡之聲而伏書毀傳湯誓云夏人飲酒醉者負不醉者相和而歌曰盍歸乎薄薄亦大矣伊尹退而閒居深聽樂音更曰覺兮較兮云云入告於王曰大命之亡有日矣王僴然嘆啞然笑曰天之有日猶吾之有民日亡吾乃亡矣尹乃去夏適湯】侈屋室崇園囿傾宮旋臺【晏子春秋云夏之衰也其王桀作旋臺商之衰也其王紂作傾宮旋臺在綘之正平寰宇記絳縣璇臺瓊室在城南門夏桀造列女傳璇臺瓊臺以臨雲雨傾宮造作傾反常若欹傾璇臺登之轉危常若璇轉所謂搖臺世不知作璿瑤者非】污池土察【污察深也言洞地爲池】摕狐批狻不足以攄志市縱虦獸以覲人之奔駭廣池漾酒一鼓而防飲者三千覘其醉溺且多發帛以希妖喜之一嘽【新序云桀爲酒池足以運舟糟丘足望七里一鼓而牛飲者三千人列女傳云絡其頭】復防於仍【史桀爲有仍之會賈逵以爲緡非】有緡叛之克有緡又命扁伐岷山氏岷山莊王以二女禦焉愛而無子乃刻之苕華而棄元妃於洛【二女曰琬曰琰刻名苕華之玉詳焞煌紀年呂覧云伊尹奔夏三年反報於亳曰桀迷惑妹喜好彼琬琰不卹其眾眾志不堪皆曰上天弗卹夏命其卒湯謂尹曰若告我曠夏盡如詩湯與尹盟誓滅夏云云詩志也或云元妃卽妹嬉】給過善非棄義卽防淫侈滋甚不克終日勸於帝之迪衺人因財而進賢良日蔽而逺刑賞無信位隨財而行【淮南子云桀之時日暗晦而不明道熖熳而不修棄五帝之恩刑蹶三王之法籍舉事戾蒼天發號逆四時春秋縮其和天地除其徳仁君處位而不安大夫隱道而不言羣臣凖意而懷當防骨肉而自容君臣父子之間競載驕主而豫其意植杜稿而堮裂容臺振而掩覆西老折勝黃神嘯吟狐貍首穴馬牛放失云云云三王之法繆矣】更爲長夜之宮男女雜處十旬不出政一昔而風沙邕之【地室也博物志云川爲陵山復於下】方冬穿陵毆以就之酒渾而戮刑殺彌厚【纒子云桀爲天下酒濁而殺廚人紂熊蹯不熟而殺庖人大傳云桀殺刑彌厚而民彌暴故爾梁逺遂以是亡注云故爾窮其近也梁讀爲掠】滅皇圗亂歷紀【書帝命驗云桀無道殺關龍逢絕滅皇圗壊亂歷紀殘賊天下賢人逃遁淫色慢易不事祖宗】玉瑞不行朔不告【大戴用兵車桀紂妖替天道逆亂四時禮樂不行防風是禦歷失制攝提失方邦大無紀玉瑞不行不告朔於諸侯】於是天不畀純祅孛出柱矢射【宋張鎰云桀誅諫而星孛紂耽荒而致彗世紀云紂淫亂災異並見兩日鬭射攝提移處五星錯行伊洛竭彗星出鬼哭於國湯伐之書運期授云白帝之治六十四世其亡也枉矢參射又見書中侯】地震天血【外紀天雨血水冰】迅雷黃霧【古今五行紀桀末年雷震殺人其年湯放之地吐黃霧見本】夏霜而冬露【命歷序外紀云六月降霜】大水里社坼【汲紀年桀末年社坼裂】因之以饑饉桀益重塞好富忘貧【管子桀紂】不肯慼言於民【大軍之後必有凶年桀之饑饉因於殘刑湯之大旱因於大軍皆人事也大戴云桀紂時諸侯力政不朝於天子六蠻八夷交代於中國於是天降之災水旱臻焉霜雪大滿甘露不降百艸嫣黃五穀不升民多夭疾六畜防此太上之不論不議也王充治期云災至有數年嵗有水旱五穀不成非政所致桀紂無耗之災非也】大夫豢龍逄引圗進曰君人以禮義爲基恭信爲本節財愛民故國安而身壽今冬不爲杠夏不束拊而視其死內有女華之陰傾而外有曲逆之姦穢役民如不勝用財若無窮民無所附君子莫死焉惟帝念之乃立而弗及朝遂死之【卽關逢見潛夫論桀之大夫戰國防云桀聽讒而殺其良將注以爲逄則兼將也論語陰嬉云桀殺龍逄後庚子旦有金版出於中庭刻曰族王禽注云桀與逄同姓故云族王言必見禽妄也逄乃髙陽後故別本作旋王逄之死當有故有辧見發揮】耆艾又諫以爲祅言殺之【見博物志金匱云桀時有芩山之水常以十月發民鑿山穿陵通河民諫曰孟冬鑿山穿陵是泄天气發地藏天子失子道後必有敗桀以爲妖言殺之期年一旦芩山崩爲大澤水深九尺山覆於谷上反居下耋老諫而殺之六韜外紀作瞿山世紀等云桀見籙書云亡夏者桀於是大誅豪傑也】自是衺人參耦忠臣折口磬無腹蓍防日施大臣同叛其信費昌乃徙族以歸商太史終古亦負其圗哭而去之【淮南子終古爲太史令奔商三年而桀亡論衡云時兩日並出東者熖西者沈費昌問馮夷答云東若爲商西爲夏乃徙族之商傳言桀紂之世變異多矣日月五星圗云桀末年兩日並鬭五星交錯枉矢流火神見關龍逄引黃圗諫不聽焚圗誅逄火神祝融也】伊防帝之酒保也丑夏而耕於商陜【伊尹也】商契之後有子履者天錫勇智得禹之錄齊聖廣淵不殖貨利不邇聲色以七十里爲方伯【安國云爲方伯故得專徵】法三聖用三俊克寛克仁明徳防祀賢於諸侯聞贄之賢三枉聘而不至馳卽見之旣而幡然就商說以伐夏救民於是每進之夏桀兪自賢矯誣上天簡賢附勢率遏眾力窮父兄恥功臣不任其遇女鳩女方夏賢臣也亦遂去之贄旣丑夏三年復歸於亳遇諸北門蟬連嘆知夏命之將墜也乃遂相商【鳩方世皆以爲湯臣非也不期而會曰遇豈吾國乏臣而曰遇哉蓋伊尹在夏時二友云】子履之沛遇搫埸四面羅者一祝解而漢陰降【東京賦幕帝乙之弛罟謂此子虛賦以爲成湯好田誤也】爰循禮法以觀天子天子不說旣得仲虺萊朱於是有不譓者從而徵之葛伯仇饟初徵自葛而昆吾韋顧亦斬艾其民粒食之民人戮而不得以疾死於是伐韋伐顧伐昆吾以儆於桀誅其君弔其民東徵西怨載十一而徵無敵於天下二十有七徵而徳施於諸侯歸之者三十有六國【徵者天子之事湯之徵得無稟命乎湯七年九徵南唐劉鶚云載十一徵者伐二十二國也書中雲天乙在亳夏桀迷惑諸鄰國彊負歸之傳云漢南諸侯聞之歸之四十國故傳子言歸者四十國】桀怒以諛臣趙梁計召而囚之均臺置之重泉嫌於死履乃行賂桀遂釋之而賞之贊茅【商子云封之非史云囚之夏臺卽均臺重泉在馮翊見漢志】子履湯也湯有膻行天下之效之者且百國矣又得慶誧湟裏沮東門虛南門壖西門庇北門側七大夫佐司禦門尹登恆爲佑始試之弱宻須氏以爲武教試得宻須氏而知所服桀矣乃率六州攸䢐之民以伐桀【傳云景亳之命費昌爲禦世紀謂湯退居中野老防虛國奔之皇甫謐云同日員職者五百國】始用牡昭告上天神後【皇天后土也用牡尙從夏】誓於眾庶良車七十乘必死六千人及桀戰於鳴條敗諸娀虛【安國云伐桀升而出其不意皇甫謐云桀醉不窹湯伐之發揮冇辧】桀與其屬五百南徙千里至於不齊不齊之民去之轉之郕遂放之南巢氏【封之也詳國名記尸子以爲放之歷山故世紀云禽之焦門放之歷山乃與妹嬉及嬖妾同舟浮海奔南巢之山則非也晉志亦云敗於焦焦乃娀地淮南子云革車三百乘困之鳴條禽之焦門呂氏云戈子戰於郕遂禽移大犧登自鳴條乃入巢門逐有夏是矣尸子云革車三百乘伐之南巢收之夏宮益疏呂春秋云商涸旱猶發師以申尹之盟故合師從東方出國西以進未接刃而桀走逐之至大沙大荒西經云成湯伐夏桀於章山克之注云章山名大沙或雲沙丘墨子云湯放桀於大沙】戮尹諧滅斟觀昆吾氏【皆桀同惡呂覧周書戊子戰桀於郕按傳桀與昆吾同以乙夘日亡昭公十八年二月乙夘毛得殺毛伯萇曰是昆吾稔之日也則非戊子】湯乃復亳防羣後退從諸臣之位曰天子之位惟有道者處之三千諸侯無敢卽乃簡代夏復禹功修舜緒爲副於天【周書殷祝解大傳皆言三千諸侯大防有湯遜辧見發揮】反夏政國遷郼【於旂反商之國號呂春秋云湯王爲天子夏人大悅如得慈親朝不易位農不去畮商不變肆親郼如夏是謂至公髙誘讀如衣云今兗州人謂有殷猶曰有衣故鄭於中庸一戎衣爲此讀康誥有殪戎殷之文爲是不知康誥乃文王事與武成一戎衣異陸氏從之疏矣湯之國號本不爲於斤切】將遷其社不可【遷如遷都蓋勝夏已欲移其社於商地然禮王者當自立社不可以亡國之社稷立於商臣扈蓋贊其不可者當移於桀之子孫國耳夫不可者湯不可之也世以謂欲變置社稷且以爲湯始欲遷眾議以爲不可非也不可而欲舉是妄舉矣如欲變置是易社非遷社也】乃取璽書【置座右見周書古有璽說者以秦制乘輿六璽以爲秦始者非老子云爲之符璽荘子云焚符破璽後至三王俗化雕文詐僞漸興始有印璽春秋運斗樞云黃帝得龍圗中有璽章文曰天黃符璽是古有】發明徳作八政命於縂章【大戴禮】遂賢良築五庫藏五兵與民休息【商君書】爰封少康之後於以郊禹後分於曺東之僂是爲東樓生西樓公【鄞生云湯放桀封其後於故大戴禮云湯放移桀乃遷姒姓於杞僂蓋其析也或云湯封之樓非】周興求後得東樓公後之爲二後九世成公遷緣陵又十一世簡公而滅於楚【楚惠滅之故傳云夏餘也而卽東夷或以州公爲後則非】弟佗奔魯受爵爲侯有封於陽其後去魯之沛分沛立譙爲夏侯氏侯氏氏題氏僂氏樓氏婁氏劉氏丐氏雝丘氏郁釐氏孫氏杷氏【夏侯嬰曽孫頗尙主隨外家姓孫而嬰子孫遂爲孫漢髙帝云婁者劉也賜婁敬爲劉姓纂杞若避重卓難攺爲杷或作抱疑】桀立四十有三嵗而放三年死於亭山【年代歷諸書五十二或五十三或云十二非】夏氏凡四百八十有三嵗【十七世汲記年並窮寒四百七十二年三統歷云十七主通羿浞四百三十二年世多從之非也六韜大明云禹之徳流三十一世至桀爲無道湯得伊尹一舉而放之誤矣】嗟乎湯放桀所以定禹功也然而猶有慙徳而後世猶曰於湯有光是以君子不爲也【殷祝解言桀請致國而奔於千里奔魯百姓去之湯不前止乃放之無戰之文桀始走保三鬷故伐之也別有湯武二誓說】始夏之興靑凋止郊金櫟陽而祝融降於崇山【崇國之山非驩兜放處】及是回祿信於聆隧容臺覆岱淵振亡瞿瀦而湯之里社鳴焉亦天命之反郼也【里社鳴聖人出湯社鳴見春秋潛潭巴淮南注容臺禮容之臺桀不行禮振動而覆外紀堯山崩庚山亡五行記云夏末年瞿山地一夕爲大澤深九丈九年湯放之】禹初姒姓其後分封以國爲氏有泊氏弗氏氏鬻氏冥氏鄍氏褒氏沈氏男氏有南氏肜氏肜城氏姒氏弋氏綸氏【弋卽姒定姒姓公羊作定弋休去莒姓誤矣或作戈失之泊見潛夫論或云鮑非也春秋公子譜鄍出姒氏卲姓解一作鄍誤弗見世本姓苑作費然少昊後自有費故金石錄云費少昊後陳湘姓林云音蜚夏禹後自不同如無極長房出此孫盛蜀譜云益州諸費名位者多字本作桀弗同漢有修公孫瓉臣綸直】有南以二臣勢均爭權而分後有南仲翊宣王以中興【辧證云湯八世孫盤庚妃姜氏夣赤龍入懷孕十二月生子手把南字長荊州號南赤龍生條孫仲爲紂將平獫狁宮括爲文王臣封南陽侯生邵成王司馬封白水侯生宮宣王時南陽侯生伯荘王上大夫南季聘魯宜公之子云】褒君事夏至幽王嬖褒後遂亡周而褒亦亡矣肜伯事商而沈子亦滅於蔡矣【定四年】姒敬叔仕於齊采於鮑爲鮑氏包氏【或云鮑齊族非也】成王封夏公又爲夏氏夏后氏差氏禹氏【王孫孺百家譜蘭陵蕭道防娶禹氏女而南唐將有禹萬成風俗通云攴庶以爲氏史記又有斟氏戈氏有扈氏非也乃髙陽後】桀崩其子淳維妻其眾妾遁於北野隨轉徙號葷育逮周日盛曰獫狁【玁狁匈奴樂產引括地圗云桀放三年死子獯鬻妻桀之眾妾居北野謂之匈奴蓋別號獯鬻故服防謂堯時爲獯鬻又史黃帝北逐獯鬻非自後世也晉史云淳維禹後又云軒後畏其干紀則又不能別矣】秦有匃奴單於頭曼者復入於冒頓蔚爲彊暴破東胡走月支南並樓煩白羊河南燕趙始長城卻胡李牧破滅防襤秦亦被防恬城逐塞外旣侵燕代窘戹漢祖於是屈婁敬之防和親單於由是稽胡子孫感漢爲劉氏【望河間河南】扶羅助漢死子豹生淵居離石遂號漢二世而聰滅晉曜攺曰趙石勒夷之【四主二十五年】勃勃興朔方爲赫連氏【右賢王去卑之後中平中羌渠扶羅將兵助平黃中扶羅子豹爲左賢王生淵爲前趙右賢王去卑裔庫仁】三世號大夏后魏滅之有鐵伐氏雲氏其始姓虛連題是爲攣鞮氏【範史虛連鞮】厥後異姓有呼衍氏蘭氏須卜氏丘林氏雕氏凋氏【漢表匃奴王雕氏凋見載記】盧氏赫連將呼盧古【師古云呼衍卽今鮮卑姓呼延者與蘭須卜三六姓宜皆出此】宕昌白狼之羗亦其散也有宕氏庫氏黨氏渾氏房當氏【夏亦二十五年夏錄勃勃詔云朕皇祖大禹受圭之錫號夏朕祖北遷幽朔姒氏音殊中國故從母爲劉氏從母非禮朕以義易之王者系天爲子是爲煇赫寔與天連今攺氏赫連非正統者以鐵伐爲氏故號大夏亦聰之族也晉書以聰爲冒頓後勃勃左賢後而黨出西羗故姚泰將黨耐康曰祖本夏后氏後爲羗豪隋書以黨項白狼宕昌爲三苗後失之黨集韻作黨鐵氏本曰鐵伐勃勃云庶攴族子孫剛鋭如鐵皆堪伐人是也】

古人有言天下之勢猶一堂也夫爲堂者必得乎基址柱石然後堂可立爲國者必得乎賢人君子然後國可存也基址堅柱石固是故居之安而罔飄搖之患賢人至君子用是故處之泰而無杌隉之憂賢人君子其國之基址柱石也歟桀紂之亂久矣其可以亡矣然而兩賢猶在三仁未去則猶未至於遽亡及其一旦釋而去之基址傾矣柱石僵矣堂其能以獨存乎是故商書終於微子之命而夏書終於女鳩女方言賢人君子之去就社稷存亡之所系也昔者子言衛靈公之無道也康子曰夫如是何爲而不喪子曰仲叔圉治賔客王孫賈治軍旅祝鮀治宗廟夫如是奚其喪紂之去武丁未逺也其故家遺俗流風善政猶有存者又有微子微仲王子比干箕子膠鬲相與輔相之故久而後失之然則國無道而幸存焉者亦必有人焉而爲之也桀之久其位惟可知矣君天下者何至掘基址而僕柱石哉

黃河之水天下之最大者也禹則於兗州之域防大河之水爲九河以分其勢又防通濟水漯水並九河皆注之海九河濟漯皆取北方水也又防南決海水漢水排淮水泗水而注之江天下大水則有此四水而數者皆其流而注之江海之中然後大地皆平中國之民可得而粒食也

按爾雅九河一曰徒駭二曰太史三曰馬頰四曰覆釡五曰胡蘇六曰簡潔七曰鉤盤八曰鬲津其一則河之經流也先儒不知河之經流遂分簡潔爲二此與集注小異吳氏曰曰簡曰潔集注與爾雅簡潔合爲一而其一則河之經流殊不可曉然以水道考之九河率在河澗路滄洲境內今存有五六處何得盡湮入海南皮縣有潔河未聞與簡河合一集注未爲非也

帝太康

雅徳曰太康失邦五觀胥怨其兄之不道而弟怨之仁人固如是乎曰仁人固如是也小弁人子之爲詩也是人子之怨其親者也親天也天可怨乎怨者親愛之情也伊人子之於親惟欲用其情耳於其親不得用其情能無怨乎𨿽然君子之爲怨亦有道矣思而怨怨而不訐是故虞帝怨申生亦怨豈若匹夫匹婦自經於溝瀆而人莫知之歟方幽王之惽也將放其太子宜臼而殺之夫爲人子而將見殺此人情之至痛而無告者也茍於是而不怨則是防父不義而致己於不終矣此小弁之所以不得而不怨小弁之怨親其親也親親仁也兄弟之親情同手足安則同安辱則偕辱邦分崩族離析於此猶得而相忘乎然則五觀之怨亦涕泣乎關弓者也孔子曰詩可以怨此於詩所以取小弁於書所以取五子之歌禦務急難誰如兄弟至於失國而不怨則亦路人而已矣【小弁說在發揮】嗚呼予於五歌見五子之賢而可哀也古之爲會也智者慮義者行仁者守三者備然後出防者所以講信而修睦也猶必仁者以爲守而後出洛表逺矣十旬久矣𨿽無後羿蕭墻之變起矣鄕使太康棄國不務五弟之中有一人焉爲之守吾知夷羿之不作夷羿𨿽作亦可以不亡矣曷至五弟皆從傾國畢出以至於覆沒而莫之救邪柳莊曰如皆從孰守社稷太康之萌倀於是甚矣五子安得而不怨哉

帝少康

天下之亂未有如夏氏之久者也羿浞之簒蓋歷四世幾於千百年其根株可謂固矣少康之初以夏遺孽布徳兆謀旋收其民而用之蓋五十有餘載然後始克復祀是豈商周漢唐中興者比哉皇父謐以爲少康之興有田一成有眾一旅而漢再命不階成旅平暴反正續漢書謂復夏尙有虞思伯靡內外之助光武起自匹庶靡有憑藉以數千屠百萬克復炎漢無以加之是則俱以過少康矣豈亦未之思邪大抵因時特起者易爲功而誅鉏積難者難爲力故論成敗而不徼其時勢之難易而惟其一日之功言之未見其可也羿浞澆豷皆積年在內盤錯彊梗之姦而王朗王尋者乃一時在外崛起不根之盜其難易固不可同年語也世之人有所席則有所懷無所顧則無所賴是故懷寶越都者競競一踣惟恐失之而爲計兪拙罄身摩壘者滔滔獨往無所顧惜則其從也輕唐神堯能以一旅取天下而其子孫不能以天下取河北光武之興亦可謂因時而特起矣一成一旅惡得以是殿成功哉以數千屠百萬是直一時之幸又可論之常勝之家邪於乎喪亂百年民心亦離夏矣浞豷之彊梗以南徵北伐之威討之猶懼或殆以光武而誅鉏希不傷其手矣竊尙論之後少康之志與夫辛苦艱難越句踐可略似之光武不足嫓也𨿽然禍亂之小大抑又懸矣彼髙貴公之以髙帝爲論劉知幾之以劉蜀爲比擬人其倫於是爲爽

帝杼

甚矣人有肖其祖也夏禹長頸鳥喙少康亦長頸鳥喙越王句踐亦長頸鳥喙非惟貎之肖也自夫椒之辱棲身防稽以致姑蘇之霸其辛苦艱難又何與少康無異歟【兩越之分備國名記】或曰越徐吳楚皆先王之族也春秋何貶焉曰非貶也王非所以爲稱也【春秋書侯伯俱從其寔獨此四國則人之子之言春秋者不知四國皆然乃以謂吳楚夷也哉聖人貶而稱子此大妄也夫聖人一視同仁夷亦人也何貶而況吳楚亦皆先王之後耶蓋春秋之作所以尊王土無二王而此四國嘗稱王矣筆削之際於辭弗順故變之而曰子示不可重書一王非有貶也禮婦人明旌祠版有封書寔封無封書夫人亦是意也或曰滕侯來朝以其臣楚侯來朝以用夷禮故悉書子斯亦繆矣二國當時固自有說非示貶】奚以信曰不志葬凡葬必以寔所以正其終也齊小白晉重耳必於其葬而後書齊桓公晉文公若書越徐吳楚之君將何以爲辭此不得而不子之非貶也【春秋蠻夷𨿽大曰子昭二十六年楚子居卒定十四年吳子光卒是矣】左氏曰其葬僣奚獨四國之葬僣哉故君子名之必可言也聖人豈徒較其區區毫末之僣哉【春秋𨿽邾小國且書卒葬獨四國不書知難乎其稱也名不正則言不順若書越王卒葬正則是與先王無異矣故必子之】

帝厪

於乎夏自少康而後周自宣王而後皆累世循常政事無大過人可傳於後世者何邪豈非先王之後紀綱大定法度素著茍非孱虐惽悖則𨿽以庸常之君守不變皆足以保其宗社而太平之後富庻之世𨿽以中材之主血气未定作聰明事攺作厭鈍騁駿以乘快於一驟而乃蹶而遂不起與由是觀之任智者固不若愚而騁駿者未必如跛也蜚亷終日馳不能不蹶惡來終日搏不能不而危然深坐以觀焉者常自若也子思子曰喜怒哀樂之未發謂之中發而皆中節謂之和夫致中和而不於其未發之前求之則其所見無非喜怒之與哀樂其去中也逺矣而況以淫於防於畋於觀於逸以害其心哉極欲易衰省欲難老此天之常道也是以古之聖人不殖貨利不邇聲色土階茅茨惡衣菲食而不狥乎其外紛華盛麗以堯禹湯文之君爲之應未害也而數君子必不爲者知其蔽物累徳而無益於己也好大喜功澤車美室作章華建極殿晝夜照作架瓊而結綺與夫爵防犬馬刑及矜孤殺夫而奪婦者皆以速亡而亟斃則庸常之君守而不變有足多矣嗟乎耳目之官不思則蔽於物物交物則引之而已是故君子於此不可不致於學萬乘之主不致於學不知性命之重道徳之尊而爲耳目情欲之所牽役以兵刑貨利膳服聲色賊其身害其政而致於滅亡夭死者可勝痛哉然則人臣之欲以生事動其君與人君之欲大有爲者可不爲之卻顧而深思耶

帝甲

漢儒之言左氏以五靈妃五方行而爲之說龍爲木鳯爲火麟爲土白虎爲金神爲水水生木水生則木王木生火木生則火王土與金水亦復如是皆修其母以致其子是故水官修而龍至木官修而鳯至火官修而麟至土官修而白虎至金官修而神至於是又爲說曰視明禮修則麟出言從義服則防貌恭仁成則鳯來思睿信立則虎擾聽聰智得則龍見皆言修母以致子其爲祥瑞之說也蓋如此可謂屑矣𨿽然天地之間不離乎五拓而言之則是理也故東方多龍南方多鳯西方多虎而麟防乎中土北方一六虛危無位是故神藏六而神顓頊王者之行左靑龍右白虎前朱雀後武而招搖大角乃在其上斯亦以其粗爾至於其微則有能言者矣後世國不修其官官不辦其事而小大之政闕故傳曰水官棄矣而龍不得生【王者之行亦以南面言蓋前旟後旐左旂右旗而招搖斗柄大角軒轅麒麟之宿太常居中建四方也】

路史卷二十三

欽定四庫全書

路史卷二十四

宋羅泌撰

國名紀

太昊後風姓國

風

上世因國於風而爲姓故帝之後有風後【佐黃帝滅尢者】蚩堯誅大風禹訪風後皆其祚云【大風若大夏大封然】地當汊水【元和郡縣圖志云復州竟陵縣城本古風城古之風國卽伏羲風姓也南臨汊水澨水也武徳中置汊川縣沔顯徳五年安本魏之汊川郡出郢州】

成紀

今天水治漢屬大水東漢屬漢陽唐屬防州州元治上邽而成紀本治小杭川開元二十二年地震州自上邽徙治治之敬視川縣亦移入新城天寶元年州還治上邽唐記云包羲於此生

包

帝之潛邦夏復封之爲姒姓【杜預世族譜有庖國云夏同姓王符云夏封伏羲之後】地在襄陽漢之平樂也有包羲陵【見水經世紀】及庖水焉東北入泲亦作庖泡【說文泡出山陽平樂東北入泗音脬集韻包同庖脬袍褒四音】

虙

鄆之東一亭有致宻鄕記爲古宻或者其虙邪其虙不齊世咸作宻亦作宓故虙子賤碑以爲虙羲之後音爲伏謂傳誤作宻【黃帝後自有宻】

陳

今陳治宛丘攷古字作陣繆爲陳【車列官傍所以爲陣轉爲平聲古無從東陳后世傳家繆車爲東遂爲東世不之知反以陳爲正陣爲俗今難頓革姑定爲陳亦或用塦出說文石經及孝經車石碑】傳云太昊之虛許氏謂從木申聲亦妄

任

伯爵本己姓帝魁母家逮黃帝以封幼子周之繼絕也以居風姓今濟陽之任城【水經注云亢父故城西夏后氏之任國也亢父卽今任城唐兗州】或曰仍也故晉志以仍與有仍爲二

宻

男爵【非宻侯者】今髙宻有宻鄕本宻水名漢髙宻國隨髙宻郡唐爲宻州春秋之萊夷維邑也【預云淳於東北宻鄕淳於後齊廢入髙宻】

宿

男爵周武王封宋人遷之【隱公元年及宋人盟於宿莊十年宋人遷宿不云宿遷於某亡之也】杜預云東平亡鹽有故宿城亡鹽城在今鄆之須城東三十六里隨宿城縣也【秦置須昌在須句城北開皇十六年攺曰宿城於宿城西北三十二里別置須昌】

鄆

一曰防今之須城【秦須昌後唐以諱攺卽須句】按太康地記有東西二鄆西鄆魯公所居今濟之鄆城【鄆與魯境舊云莒附庸以昭元年傳言季武子伐莒取鄆誤之經二十五年齊人取鄆而居昭公不附莒也莒何得附庸亦非魯地】東鄆卽此【文公十二年城鄆與成公九年楚人入鄆在今沂州沂水有員亭卽鄆亭城寰宇以此爲莒魯所爭亦非】

須句

子爵成風國邾伐而魯取之【詳記中或云魯私屬皆非經書伐成傳曰來奔列國也】一作朐【公羊】地誌朐城在壽昌西北今須城西北須胊故城者京相璠云須朐一國二城兩名非也蓋鄆歸須城而朐猶是故所

顓防

子爵沂之費縣西北二旅有顓防故城【寰宇記沂水西北八十里今在費縣西】故漢顓防縣【開皇十八年以南武陽爲顓防貞觀元年省入費】

巴

海內南經有巴國所謂巴賓彭濮者伏羲後生巴人郭璞云三巴國今巴縣是也【恭州秦漢之巴郡本渝有古巴城在泯江之北漢水之南蜀將李嚴修古巴城者三巴記云閬白二水東南曲折三回如巴字故名】

閬

華陽志巴子後理閬中【閬水紆回三面地在其中而名】地形志云閬中居蜀漢之半東道要衝今郡城卽古之閬中城

通

巴之邑郡巴皆子也古者逺國𨿽大爵不過

子【巴東至魚復西連道比接漢中南極牂柯皆其界春秋戰國不攺】

郝辰

巫武

沅

五州皆巴後分王黔中者

今太原有郝鄕太昊弟郝骨氏後一云右扶風厔鄕也【見長安等志集韻音尺】帝乙時有子期因封之曰郝云【舒石切又呼角切】

傳曰任宿須句顓防風姓也邑於濟上實司太昊與有濟之祀風姓顓防魯親之舊也故邾人滅須句成風請封之言於釐公曰崇明祀保小寡周禮也公聞之爰復須句惡戱以成風一婦人不出戶庭猶存繼絕之心豈惟先王之澤哉蓋人情所同然者不可易也且伏羲去周幾年矣而猶國焉欲世之不厚不可得矣此其可知者也【襄王十三年左氏傳邾人滅須句須句子來奔十四年當僖公二十二年經書公伐邾取須句傳云反其君焉至文公七年當襄王之三十二年再書伐邾取須句傳乃以爲寘文公子劉氏權衡以爲皆無其事謂其若來奔與反其君皆義事當褒寘文公子封叛臣當貶而皆不書夫使邾不滅須句魯無緣取之取之而不復後無緣再伐邾取須句蓋邾嘗滅須句而邑之故魯取之取之矣而後復之故至是而取書再取則知嘗復邾須句矣不然何得二十年而後兩書伐取邾諸侯不得専封故復其君𨿽齊桓於衞有不書惟於日後有事則自見其𨿽滅而未滅矣若寘文公子何足書哉詩序云攘戎狄而封之知其妄也】

炎帝後姜姓國

伊

蓋亦上世所國今洛之伊陽縣有伊水堯之

母家伊侯國

耆

侯爵自伊徙耆爰曰伊耆【猶陶唐殷商然】一曰黎也故大傳作西伯戡耆史記言文王伐

厲【列賴】帝之潛邦一曰列是曰列山亦曰麗山卽厲山【黎見商後國九域志厲鄕村有神農廟】今隨縣之北厲鄕卽賴鄕也有厲山在隨縣北百里神農是生【郡國志云厲山神農所生荊州圖經云永陽縣西北有厲山神農所生處】春秋之厲國【僖十五年齊伐厲】通爲賴然厲賴異【見周世國】

姜

扶風姜陽有姜氏城南有薑水

封

封鉅國黃帝封之是爲封胡通典云封丘古封國也今開封有封父亭封丘臺卽封父國【魯國都記衞之延鄕髙祖以爲封丘封翟母】

逄【龎】

伯爵伯陵之國黃帝所封夏有逄防【一作蠭又作龎】穆天子傳逄公其後也地今開封蓬池一曰逄澤【縣東北十四里九域志逄陂忌澤汲冡紀年梁恵王發逢忌之藪以賜民者字當音龎秦孝公使公子少官會諸侯於蓬澤天寶初載更名福源】

北齊

內傳齊之先有逄伯陵蓋伯陵前封逄後攺於齊故山海經有北齊之國姜姓是兩齊云

殳

伯陵之子堯代有殳戕卽齊地冒淳也一作

朱故傳作朱戕

江水

祝庸之封地今朱提

呂【甫】

侯爵伯夷之封杜預謂在南陽宛西南陽今鄧【宛後周並入南陽】而太公乃出東呂呂莒也【博物志曲海城有東呂鄕東呂裏太公望所出也寰宇記宻之莒縣東百六十漢曲海城】霍邑亦曰呂武徳初爲呂州【十七年廢】圖經以新蔡爲古呂國蓋後來之呂近申在周亦曰甫一作郙【上蔡有郙亭】

申

伯爵初爲侯平王母申姜國楚靈遷之今信陽軍之方城內也唐申州之南陽漢之苑縣詩云王命召伯定申伯之宅徹申伯土田【見崧髙】潛夫謂在南陽苑北序山之下所謂於邑於序者

謝

伯爵荊州記棘陽東北百里謝城是有謝水【水經出謝城申伯之國黍苗箋云宣王使召伯營謝邑以定申伯之國】棘陽城在唐之湖陽西北

汲

太公居今汲郡治汲縣有古汲城在故新鄕東北四十八里有太公泉及廟【水經一云故居】

齊

侯爵伯陵氏之故國以天齊淵名呂尙復封都營丘今靑之臨淄也然營丘故城乃在濰之昌樂故萊侯與太公爭營丘【齊地記丘下周三百步髙九丈北廂下隆一丈五尺】後胡公徙薄姑地誌謂尙封薄姑非【詳古國中】

許

男爵太叔之封鄭滅之【定六年】王符云潁川許縣【魏文曰許昌】周靖帝始爲州今治長社一作鄦說文作

焦

許靈公徙葉【成十三年楚平立還葉】至悼公遷城父【今都亳】曰焦夷【昭九年遷於夷者典略作譙夷】春秋時爲陳邑楚並之【襄王十五年楚伐陳取焦夷】魏爲譙郡後周爲亳州今亳治譙縣有古焦城譙焦一也【寰宇記古譙城下邑城北三十一里】

析

地卽白羽【昭十八年】今鄧之內鄕也鄭樵以爲淅川【本南陽析縣二名見魯僖二十五年傳】斯蘧遷容城今華容內傳齊之先有逄伯陵而伯益書炎帝生器器生伯陵故周語謂天黿之分我之皇妣太姜之侄伯陵之後逄公之所憑神伯陵太姜之祖逄公伯陵之後爲商侯伯封於齊地而伯益書更有北齊之國姜姓是知伯姜姜姓炎後前封於齊而太公其繼焉者也昔者帝嚳取於有駘氏曰姜嫄生后稷而後稷之封亦曰駘說者咸謂帝堯以其母國封之然及防王復取於有駘氏曰防姜是姜姓之駘至周猶在豈得云以是而封稷哉乃不知稷封之駘在於武功而姜姓之駘在於瑯琊固不同也前事之缺失可勝悼哉

艾

隱公盟處【六年】今牟縣東南有艾山【齊魯之境或曰艾陵

九域志艾山在下邳】杜預疑爲臨沂東有艾亭

隰

犂也一曰犂丘預謂濟南隰陰縣或云隰郕

在懷西南懷貞觀入武陟【西有古懷城】

柯

齊邑柯澤在鄆之東阿【荘公防齊侯處東阿故城在須城東】與鄭【成公十七年柯陵鄭地】衞之柯異【襄公十九年豹防處杜云東北故柯城內黃今大名】

丙

邴也宋之下邑晉大夫所封古邴炎國【穆王北入

於邴乃鄭邑祊也】

髙【髙氏】故髙城在齊之禹城漢故縣

棠

大夫棠公邑襄六年晏弱圍棠預云國也今萊之卽墨有棠鄕與魯棠異【隱公矢魚處乃單唐之魚臺】

檀

武王時有檀伯達地誌瑖丘檀城古灌檀也

瑖丘今兗有檀鄕【輿地廣記】或作壇

若

魯賢若士出於此【漢河間王妻若】齊地與蜀【若苗意封】吳

興之若異【吳興記長城下有若下美酒曰上若下苦】

井

周有井伯廣韻云子牙後【穆天子臣井利】或云虞公

族非字書作邢誤【正邢字】

劇

齊附庸今甾川劇縣

甗

齊邑乃齊宋戰處【僖公十八年】

崔

丁公子采預云濟南東朝陽西北有崔氏城盧

姜姓後封【韻】今齊之盧城漢縣【濟北】有盧水章

鄣東平亡鹽東北有章城古章國齊人降之【莊公三十年】劉賈依公羊谷梁爲紀遺邑預非之云附庸如邿鄟是也

髙堂

風俗通云髙徯采

閭丘

本屬莒後歸邾【襄公二十一年邾庶其以閭丘來奔】預雲南陽

縣北有顯閭亭

廩丘

世本齊大夫廩丘子邑今濟之鄆城北有廩丘故城漢廩丘縣屬東都【晉濮隋並入鄆襄公二十六年傳齊烏余以廩丘奔晉故城在濮之雷澤北】

梁丘

齊宋遇處【莊公三十二年】谷梁謂曹邾之間去齊八百預云昌邑西南梁丘鄕今武成有梁丘山【單昌邑今在濟之金鄕】

虞丘

世本又有梁丘虞丘皆齊采地

移

風俗通齊公子雝采於移後爲氏【後漢移良】

右齊之分

神農之爲世謖甄四海紀地形經土分域以與賢者共理之其所以爲制也近者地廣而逺彌小負海之邦多十里與二十里以大用小猶幹役指繇中下外若居髙屋而建瓴水焉其制可謂得矣然攷其彊理逺國廣陿才俯後世一附庸爾斯萬國之制也【十里一成外大夫士之采如郤張解楊之類亦可謂國渾瑊特奏置河東縣廣輪才一十有四里若今海洲堵嶼十里二十里亦有至宰世爲業者不在大也】𨿽然神農之國彌近彌大彌逺彌小而唐虞之制則近小而逺大甸服之外親賢所建百里之內爲采二百里之內任邦而餘三百悉封諸侯必先小而後大神農之使大國處內則近大常稟京師之制而逺小自微雄大之陵唐虞必使小國居內則小國易獲神都之蔽而日圻亦蔑彊摰之迫唐虞神農豈故爲是擾擾殊哉【晉志五百里侯服百里采二百里任三百里侯任卽男也故有任氏爲有男】古今有異時亡異勢勢或變易而存亡安危之幾或不在乎此惟彊大之處內則尾大之憂自去而上常愓彊大處外則僭擬之心易釁而上常怠神農之制故可謂兩盡矣而況於徳處者乎抑又求之先王之法亦固有微權其間而非爲是固也周之五服男列侯外而晉鄭宋衞棋布近甸萊牟耿星分逺服固非小必近而大必逺也然則神農之國亦豈必近大而逺小哉大封建之君於此必有擇矣

氐人

山經云炎帝孫靈恝生氐人爲氐國【俗作互非】狄歷

後爲勅勒通典鐡勒自西海東據山谷不絕骨僕同羅韋訖拔野古都波覆羅並號俟斤

廧咎

杜例云赤狄別種

臯落

杜例赤狄別種盟防圖疏云在潞州今絳之垣縣西北六十故臯落城是世曰倚薄

氐

乞姓羌也今文鳳二竟白馬氐者居仇池曰氐侯今興武成階四州地蓋岐隴而南漢川以西皆氐云

楊櫃

泉臯

伊雒陸渾九州之戎

僖公十一年有楊櫃泉臯伊雒之戎二十二年有陸渾九州之戎陸渾河南屬縣楊櫃不見而泉乃洛陽西南之泉亭伊雒之間則洛陽縣西南之故戎城皆姜戎也【三十三年姜戎在晉南鄙】秦晉誘致而城於此或以爲允姓戎者非

赤狄

隗姓【赤狄潞氏皆隗姓】故上黨地【杜云有赤沙城】今洺州地

【鄭譙地名】

露

參盧之封荼陵露水鄕有露水山予訪炎陵稽其始封字亦作露蓋商周間衍於河東北爾

路

參盧後春秋之潞子都曲梁【卽雞澤洺州雞澤縣】周置潞州【建徳七年】今之潞城漢故縣亦作路有潞水【並之侵】潞子廟

隗氏

山海經有貟神隗氏春秋隗氏之地【僖二十四年】潞

齊邑昔鮑子及潞者【哀公八年】一云土軍縣今有地曰露漢之東露而幽之潞縣亦有潞水【卽潞河露河也】知後代之承襲猶殷商楚郢所至以爲名也

甲氏

潞氏屬晉滅之【宣公十五年荀林父滅赤狄潞氏十六年滅赤狄甲氏及

畱吁皆潞之屬杜云上黨只潞城縣東有古城潞氏之國也】

畱吁

潞氏屬【亦滅於晉】屯畱故城南卽故畱吁國也與潞俱附中國【水經第十卷

一名戎屯與潞俱附中國】爲赤部胡【索隱春秋地名云潞氏今曰赤部胡】

舟

禿姓亦有舟人明爲國也古有舟姜惇博古圖讀爲周惇矣按楚有息舟【昭十三年傳】齊地亦有舟道【哀公二十一年傳】

駘

后稷母有駘氏後防王復取於駘【盟防圖疏云邰炎帝之後周棄外家】魯東鄙地今沂之費縣南故駘亭是地接齊邾亦作臺故越使魯還邾田封境至於駘上【哀十七年】莒人伐我圍臺【襄十二年伐我東鄙圍臺季孫宿救臺遂入鄆】洎哀公時齊亂景公子荼遷於駘則入齊矣非武功之駘

淳

是爲淳於故城在髙宻之安丘東北故淳於縣屬北海酈元云本夏之斟灌國武王以封淳於公杞並之遂遷江南預雲華容今監利也

戱

驪山之北水名今新丰有戱亭【郡縣圖志昭應東北三十有古戱亭皇甫謐云新丰二十韋昭云有戱山】幽王死焉【章邯入門至戱蘇林云縣南四十里】或云幽褒戱此而名妄也【兩京道裏記等】正音希

怡

一曰黙怡今營之栁城亦作臺卽墨臺禹師

墨如或云墨臺

孤竹

今平之盧龍東有古孤竹城小白之所至地道記在肥如南十二里秦之離支縣漢今支也營州皆其地一作觚【本以孤生之竹可管而名】

向

向姜國今河陽西北三十五有向城酈元云軹南四十五向城【軹故城在濟源地名向上寰宇記在懷之河內西北二十七】璠預皆以河內軹西有向而無城疑爲蘇田按紀年鄭侯使韓辰歸晉陽向二月城陽向【更名陽爲河雝向爲髙平】故十三州誌云軹縣南山西曲有故向城卽周之向國然代以爲承之向乃莒邑【向城在承縣宣四年伐莒取向者今宻之莒縣南七十二故向城乃莒邑非姜國蓋因傳姜不安莒而以爲近莒爾】

州

桓公五年州公如曹說者爲卽淳於輿地廣記髙宻夷安城淳於本春秋州國也今海之東海縣有大小州山【本宻州杞並之】王之三公稱公云寰內侯者非也【劉敝云寰內侯如祭公者蓋胡公之類】或云懷之武徳北【武徳漢故河內州縣忿生邑地近共】有州氏【晉有州綽水經漢有州苞金石錄有州輔皆吉成侯】

薄

今拱之考城東北有薄城漢縣屬山陽本宋

地【莊十二年盟薄者預云梁國防縣北薄城卽此】

甘

京兆鄠西南五里有甘亭【郡縣誌或云在鄠北】甘盤之國啟扈戰於此【馬融云甘鄠之南郊頴逵云啟西行甘當在戶東】

紀

侯爵姜姓輿地廣記紀侯故城在壽光【寰宇記紀城故紀侯國姜姓又濰之昌樂西六十有劇城內有紀臺髙九尺紀侯所築蓋後遷於此】世紀云周文妃國姜姓非也桓王后季姜也【孫逖送紀參軍序云周公之祚紀爲之首繆也】

隨

隨侯炎裔【得虵珠者】故李白雲漢東之國神農之後季良爲大賢【送倩公序】而世以爲姫姓詳周後國

酅

紀要邑後爲齊附【莊公三年紀季納之齊】預云故谷城西有地曰巂下【濟北】續述徵記安平有酅亭安平齊廢今臨菑【記云齊國東安平乃菑川國故之城在鄆今東阿東】

紀鄣

杜例贛楡東北有紀城此紀鄣也【唐並入東海】今懷仁東北七十五有紀鄣城【並海州莒子所奔近海周十里餘】莊公之三十年齊人降鄣髙赤俱云紀邑在宻然時紀亡二十年矣故啖子攻之

黑齒

姜姓山海經黑齒之國帝俊生其中冝梁竟阪泉

姜姓其後蚩尢彊覇周書云阪泉氏用兵無已而亡【僖二十五年傳云此黃帝戰阪泉之北指蚩尢】今懷戎涿鹿城東一里阪泉是

小顥

參盧命蚩尢宇此今安邑有蚩尢城宜是春秋之世亡非亂春秋之法不亂魯宣公十五年書晉師滅赤狄潞氏以潞子嬰兒歸明年書晉人滅赤狄甲氏及畱吁曰師曰人晉固罪矣然在春秋戎狄舉號君臣同辭固未得以名氏爵號書也今書其國又書其氏又列其名爵又別其種族經之文始異於是若三傳說爲賢之者其果然也邪潞氏甲氏蓋亦先王之世漸流於狄而非狄之出也旣有爵邑有名號則其爲書固不得而略矣伐國者討其罪人斯已矣潞子之夫人晉景公之姊也據傳之說丰舒爲政煞之則丰舒者罪矣晉之致伐則執丰舒僇之立黎侯安潞子紀其政而還則諸戎至矣而顧滅其國執其君哉踵是以降伐廧咎如敗狄於交剛於太原一皆晉人有以見晉之不能仁義禦於爲奪易絕人之世也神農之垗在於茶陵而潞水之鄕潞水之山若諸露之名徧於茶陵攸邑潭衡之境益以是知諸露之始有在於此殷周之代衍出幽冀上黨之郊爾書其爵土又書其名氏又別其種族徒以見盛衰之不常其重絕先王之世也三五而來未聞有賢狄也

黃帝后姬姓國

少典

有熊

帝之開國今鄭之新鄭輿地廣記云古有熊

國黃帝所都云都非

壽丘

在兗之曲阜東北六里髙三丈今仙源【廣記云黃

帝所生之地此本史記素隱皇甫謐說在魯東門外】

陳

今鳳翔寶雞故陳倉有陳山非宛丘詳紀注昌

昌意後

若水

昌意國今越巂之臺登盟防圖疏以爲鄀故世本云允姓國昌意降居爲侯非也【詳髙陽紀】

安息

安之後

黨項

悃之後

江水

囂國若之下流泜水也今蜀州

卞

卞明國湯伐有卞隨或云卽弁以說文字林大小篆無卞非也【卞和卞莊子自爲姓尙書率循太卞與弁不同】今泗水縣有卞故城漢屬魯國【季武子以自封姜氏防齊侯處】

蠻人

龍苗之裔今湖南北桂林等處皆是辰灃沅

湘之間尢盛

淸

少昊父封詳見後

張

揮之封然黃帝臣自有張若故河東解有張陽城漢之東張今邢之任縣是【通典云漢張縣地】紀年齊師逐鄭太子齒奔城張陽南鄭是也

采

紀姓夷彭子故左人地今中山之北平王符

以采任姓非

北狄

始均之裔

資

陳畱風俗傳云資姓黃帝後姓纂云益州資中今資州資陽有資川江然古資陽城在簡之陽安【祁之無極有資河衞之北紏山】而潭之益陽有資水【出縣北流入資口卽益水酈云卽資水之殊目武岡又有資水出唐】或其派裔

郮

潛夫論詹資郮翟黃帝後故玉篇云資郮故國黃帝後封在岐山之陽所謂周原膴膴者顧伯云昌意後止於夏商間

防

風俗通防氏出黃帝與陳畱傳同今河東聞

喜防聚旻集韻音蹇非

防

在鄭有防水北行唐【闕

一作本出靈丘髙氏山】今莫之任丘西一里有防水枯瀆陳畱傳防氏自黃帝出

酈

故南陽酈音尺今內鄕菊潭鎭也字一作翟

北地古翟國後徙西河盟防圖云今慈州【地道記伐衞懿公者賈逵云處北地後爲晉所滅此春秋時隗姓翟炎帝後非此也】

詹

周有詹父【莊公十八年傳】詹桓伯【昭公九年】圻內地與楚

詹尹異

葛

郡國志髙陽有葛城今鄭西北有葛鄕城一名依城漢髙陽地然葛鄕故葛城乃在寜陵北十五郾城北三十周四里去亳城百里卽葛伯國【說文南陽陰鄕郾城許寜國本屬應天今拱應邵杜佑樂史等並云古葛伯國都】非嬴姓之葛【詳少昊後】

髦民

依姓山海經髦民國近積石

狂犬

黃帝後任姓分見潛夫論



葪也中絕武王復繼之記皆爲祝祝堯後【詳後】橋

僑卽橋也葬於橋因食其地以世祀者篇韻國名【皆爲九小切非】唐表橋姬后【云周文帝命去木妄】余披傳記見蠻夷之種多帝者之苗矣若巴人之出於伏戱氐羌九州戎之出於炎帝諸蠻髦民黨項安息之出黃帝白民防風驩兜三鱙之出帝鴻淮夷允戎鳩�羣舒之出少昊昆吾滇濮甌閩駱越之出髙陽東胡儋人暴輿吐渾之出髙辛凶奴突厥沒鹿無餘之出夏后曰是固有矣縉雲之子黃帝之孫其始不肖以至不才幾何而不胥爲夷也遼東存箕子之伷大夏有李陵之苗信矣然元魏自以出於蒼林慕容自以出於越赫連自以出於伯禹而祿山亦謂安息出於昌意之子安是果信邪余常言之夷蠻之醜𨿽有盛彊苟非先王之後者皆不足以得志中國彼之所傳亦必有所本矣且時聞之春秋用夏變夷者夷之夷而進於中國則中國之彼以是心至斯受之矣不然則求之四夷而從鳳嬉何陋之有【逸論語云子欲居九夷從鳯嬉】

黃帝之宗

祈

蘄也歐陽修祁公銘以祈爲黃帝之子所封

非也祁少昊後祈黃帝後

酉

卽酉陽今黔之彭水漢酉陽也有酉水滕

今徐之西南十四有故滕城【古蕃縣小邾國】開皇六年古以滕國爲名一作勝紀年越王朱句二十年滅滕是也【司馬貞云滕之祖閔二年共滕之民乃衞之下邑】

箴

衞有鍼【成公六年】卲氏姓解作箴皆音鍼

任

禹陽國倉頡爲任大夫晉邑今邢之任縣苟

戰國有苟變子思薦之【能將五百乘薦之衞侯】程氏世

譜以河內多杞氏焉妄也

釐

僖也齊國釐城爲來音簡王十二年舒庸人

道吳圍巢及釐虺

郅

佶是見詩風俗通云殷時侯國一作吉潛夫論云郅與姞同而字異【周封女姞氏於南燕鄧名世以潛夫爲誤非也說文佶爲正】

儇

與嬛同音輕也集韻音旋非

依

史伯說十邑有依疇歷莘皆鄶邑後屬鄭韋

昭云國

紀【劇】

劇是今齊之臨朐東壽光西南故劇城漢之劇縣紀劇要爲二國故寰宇記古紀城在壽光南又有劇南城云故紀國鄭樵雲紀後遷劇所謂朐劇云紀劇聲訛非也

胥臣曰同姓爲兄弟黃帝之子二十五宗其得姓者十四爲姓十二姬紀祈酉滕箴任茍釐佶儇依蓋皆以國而爲氏嘗攷之古之得姓者末有不本乎始封者也其氏於事者蓋寡矣而姓書氏譜一每爲之曲說至有棄其祖之所自出又牽異類而屬之豈不悲哉余述路史又起國名紀而後天下之氏姓始大定矣且以張王李趙易類是謀謂皆黃帝所賜姓而世莫詳焉姓書則謂王出靈王李因老子張趙始周之中世而乃不知商有李徵夏有趙隱王倪在唐堯之代而張若者黃帝之臣又黃帝子揮亦封於張西廣洞酋汔今惟此四姓爲雄易傳之言未爲無本而姓書之不足證類蓋若斯嗟乎萬姓同本而岐其枝百川派別而宗於海君子之欲求其祖之所自出捨路史國名記何以哉

滑

濟

右二國箴之分

舜受禪水土平伯禹於是成五服至於五千四海防同爰申錫其土姓土以立其國姓而立其宗土姓錫而宗國定矣公侯百里伯七十里子男五十里所以立國也雝防宻𨿽滕箴祈酉釐郅儇依此所以立宗也國立而後氓人有所依宗立而後族姓有所系人有所依斯有以君之族有所系斯有以宗之是故公劉遷邠有爲致力朝廷而君之者有爲致力宗廟而宗之者本於土姓之有所錫也傳曰天子建徳因生以賜姓胙之土而命之氏胙之土錫土也命之氏錫姓也契封之商稷與邰此錫土也賜之子與姬此錫姓也方水未平諸侯固各有國土百官亦各有族姓矣必九州攸同而後錫之者前乎此惟有所不普至是而後得以錫之徧爾滑濟二國名眾地博有不可而指云

奚

鄭樵雲魯奚邑今徐之滕東南六十靑丘村有奚家冡奚公山陽徐州記云仲造車轍存焉

薛

侯爵【莊公三十二年伯者降】吉光國今滕東南五十有故薛城故漢縣戰國屬齊爲徐州秦爲薛郡有仲祠【後魏書薛縣有奚仲廟】或曰大薛【公孫生山今淄州南四十里】

伾

邳也今淮陽治下邳城漢下邳國【永平十五年】梁下邳郡周邳州唐泗城三重處泗沂之防有仲虺祠【寰宇記祠在徐之沛有仲虺城見九域志鄭樵雲仲虺居在薛魯奚仲遷邳後以邳爲薛妄】

摰

祖己七世孫成封周文王母太任國今蔡之

平輿有摰亭

謝

歐陽修謝絳銘云黃帝後昔周滅之以封申伯在南陽之宛見詩嵩髙其地西甚廣鄭公友言謝西之九州者二千五百家者也

章

章與謝本皆任姓周始以封太公之支子舒

春秋之畱舒去谷七里亦曰栁舒故城在鄆之須城許氏作防防邾之下邑【說文邾在薛縣集文音塗】

洛

周書之有洛氏史伯云北有路洛泉徐蒲韋昭云皆赤狄宜與此異或作絡【衞賢者絡疑】雒廣漢屬縣

昌

黃臣有昌若宜昌邑其東昌故縣近滹沱河有昌亭西昌縣春秋昌間多在河東北

葪

縣今範陽治地多葪水經注葪城西北隅葪丘爲名班志云葪故燕國名【非今葪城南北九里東西十里慕容雋造】

終

商有終古宜卽佟後有佟氏【見廣蒼北燕文人佟萬】泈

通今襄陽有泈水

泉

洛陽西五十故伊闗縣北有泉亭周世狄居

之俗呼前亭【伊拒泉臯是也昭二十二年有前城】

卑

宜晉郫邑一曰郫邵【文元年】絳之垣東九十有郫邵陒卑氏所出【蔡邕胡太傅碑有卑整】非越嶲【有卑水】

遇

禺也宜卽畨禺魯襄公救成至遇【十五年】魯邑近成然非必禺【成在泰山鉅平南】王符作卑過訛

儋

山海經儋人任姓今儋州【周有儋翩】

牛黎

經云牛黎之國儋人之子儋令有黎姥山畨禺

賁隅也今淸海之屬縣有禺山傳云禺號南海故予謂此卽禺經文有無腸繼無之國皆任姓

右一十六國任之分

周人之制內之天子三公外則二後之君曰公康誥之周公召公畢公三公也微子之之建上公二後之君也然攷諸經五等之君通稱曰侯亦通謂之公康王之告羣公與儀禮同稱之公春秋之稱諸侯與余經通稱之侯皆兼五等爲言蓋公若侯爵之貴者代故以是爲稱聖人亦因而不之奪乃若班爵則固自有差矣非可紊也春秋列君平居必正其爵至則從其稱從其稱所以副臣下之尊敬正其爵所以存王度於不凋也𨿽然正其爵矣而於防盟總稱惟曰諸侯世族所稱猶曰公子公孫魯君侯也卒以公稱至於盟防亦或侯之吳楚子也僭故不然至世族亦稱公子惟其爵之貴爾【家國之稱抑又不一孟子言千乘之家而王制縣內之采一皆曰國周官朝大夫且稱毎國是國亦謂之家而邑亦或稱國矣豈非公侯卿佐謹度以事其上則全於臣制節以禦其下則正於君自臣道言之𨿽國亦家而自君道言則邑亦國邪采邑曰國則卿大夫固可謂諸侯矣所謂內諸侯也】

南燕

伯爵伯儵國后稷妃南燕姞氏也【石癸曰吾聞姞姓后稷元妃】今滑之胙城東北漢南燕縣隨攺曰胙【桓王二年鄭敗燕師於北制桓公二年防燕人說爲南燕】亦嘗曰東燕云【魯莊十九年衞師燕師伐周者史誤以之爲北燕也】

宻須

子爵世本云商有宻須文王伐之【晉志曰商侯國】魯有宻須之鼓杜預謂姞姓國在安定陰宻今涇之靈臺也【十道志陰宻屬鶉觚故括地象云鶉觚宻氏姞姓今陰宻城在涇之保定郡縣誌在靈臺西寰宇記古宻國地】史索云是河南宻九域志以爲鄆之致宻城皆非

闞

子爵今鄆之壽張有闞鄕而闞古城在中都【桓十一年寰宇記云今屬齊之鉅野】闞亭又在須昌東南【卽昭公末年取闞者郡國志東平陸有闞亭今壽張也】齊有闞止

允

髙陽時有允格或云少昊後出黃帝

蔡

蘄春江中有蔡山在廣濟縣【髙崇文傳有蔡山竇蘋雲蘄水

縣北】大納錫故曰蔡非姬姓蔡

光

春秋圖有光國今光州

惇

鉏任冷惇之田許地也鄭取之陳畱風俗傳

云惇氏姞姓後

偪

晉襄公母偪姞國卽周之偪陽國【扶日切詳髙陽後國】燕

伯爵宜爲東燕與南燕北【昭三年北燕伯欵亦姞姓】魯

汝之魯山縣非兗地

雝

伯爵汴之雝丘鄭莊夫人雝姞國姓纂云宋之雝氏本姞姓寰宇記雝氏黃帝後姞姓是矣又兾之堂陽東北三十六亦有雝氏城寰宇之髙�城本於隴切自漢州名人姓皆於用切談苑云當作平聲【昭十四年傳晉屍雝子杜云陽翟東北有雝氏城者非】

斷

晉地有斷道卽捲楚也世本作段冩誤宻

河南宻縣東四十故宻城是武徳三爲宻州與須城比故說者謂卽宻須蓋亦號宻須云【史索云宻須今河南宻縣與安定姬姓宻別】

𨿽

開封長垣近須城是衞今在澶之衞南二十八里衞詩所謂思須與曹者由聲轉也右一十四國黃帝後結姓分【結本姓今多用從女字】黃帝之子二十五人爲姓十二姬釐俱帝而任結二姓爲此二十九國其他子姓固稱是也禮傳曰舜卽位封黃帝之子孫十有九人爲侯伯蓋不得攷矣後有見者當並綴之

路史卷二十四

欽定四庫全書

路史卷二十五

宋羅泌撰國名紀

帝鴻後釐姓國

白民

山海經云銷姓國而汲冡書言白民之國今之白州【亦見博物志】孔晁以爲東南夷與白州接

防風

釐姓守封禺之間二山在今湖之武康【吳興記云吳興西有風渚山一曰風山有風公廟古防風國也下有風渚今在武康東十八里天寶攺曰防風山禺山在其東二百步說文作嵎寰宇記云以禁樵采曰封山山東南二十里有禺山禹十二代孫帝嵎所居皆妄今錢塘之金鵞山郡國志云防風氏封此山下有風渚然謂古鄋暪國者又謬】

汪芷

卽汪罔說苑云汪芷釐姓說文云封嵎山在吳楚間汪芒之國歷代故以爲防風也

縉雲

今處州縉雲郡有縉雲山是爲縉雲堂縉雲氏之虛也永初山川記永寜縣有縉雲堂是矣舊經圖記皆以爲黃帝之號黃帝之蹤失之

驩兜

以嬖臣狐攻専權亡國【荀卿云堯伐之】今農有地名晁志爲驩兜之都然意驩爲國當如魯驩未必晁地其後竄之崇山則今灃之慈利也有驩晁墓然領外驩州圖經記以爲其竄所樂史亦記驩州爲所放處則去崇山逺矣驩隨爲州是爲驩朱國【山海經云國人似仙人面鳥喙捕魚海島郭氏謂堯臣有罪放南海死帝矜之使其子居南海祠之而神異經言驩晁民鳥足仗翼而行食魚不畏風雨有所觸死乃已居南荒中尢異】

崇山

在慈利【詳上】潞之涉東南亦有崇山非也驩朱

今驩州詳上

三苗【三】周景式云柴桑彭澤之間古三苗國左洞庭右彭蠡負固而亡者今衡嶽潭之境而南海亦有三苗國【山海經三苗國在西北赤水之東南海三苗之國記云禹伐有苗其餘裔叛以入南海外國圖云去九疑三萬三千里神異經云苗民人形而腋翼不能飛爲人饕餮淫佚而無度居西北荒】

三危

今戎虜沙等州是其處有三峯山俗曰升雨山在焞皇南三十里地道記云鳥防同穴西有三危山三苗所處是也

重

穆天子觴重氏地在長防近黑水其先三

苗

羌

今河闗西南皆羌地濱於賜支至於河首緜

地千里

大人

見西北經釐姓

久逺之事謂人似狗蓋有知之者矣四凶之姦曰倱伅曰窮奇曰檮杌饕餮而已倱伅侜張之譬窮奇離奇之謂檮杌幬之稱饕餮貪叨之號爾而言者率過實傳曰投之四裔以禦褵襪又曰堯竄之以變四夷計四凶之在堯朝則爲凶族蓋有今之君子所不及者不然則亦安能禦褵襪變四夷哉我之下駟當彼上駟然則四夷之視中國豈不甚相遼邪先王於此蓋有以處之矣此氐羌戎蠻與夫白民驩晁防風三苗髦民狂犬鮮卑安息等之所以不去於國名記者豈惟先王之族哉亦欲世人知生華之爲幸而不自棄於禽物之歸而已𨿽然山海經云驩兜苗民至有甚異而東方生神異經更以倱伅窮奇檮杌饕餮爲之四獸人之於獸逺矣然檮杌之饕餮之不已則去華而夷化人而禽不希矣離仁義人𨿽名固二足無毛爾是以君子惡居下流人之爲人豈惟衣食飽暖而已哉

少昊靑陽氏後

淸

帝徳考云少昊曰淸淸地也一曰靑陽春秋圖淸有二預謂榮陽中牟西靑陽亭是中牟今開封然攷淸地非一一在鄆漢封宮中同者或謂少昊國【衞地今鄆之東阿東北西十里有淸亭隱公四年遇於淸者哀十一年杜云亭在濟北盧縣東】一在濮【臨濮西三十五乃宣十二年晉宋盟淸丘者其邱髙丈又昭十一年一淸丘魯地】一在並解【本曰淸源在解之聞喜今在安邑北五十宣十三年赤狄伐晉及淸者而並又有靑原亦狄伐晉之路】一作故樂平【成十七年國勝待命於淸者】

云陽

今荼陵有云陽山有靑陽氏墳蓋卽靑陽今

長沙皆是

靑陽

今潭之長沙昔荊獻靑陽以西於秦者然貝之靑陽漢之舊縣故城在今縣東三十五貝今之恩而靑陽熈寧四省入淸河而歐公於役志辛亥次靑陽乃宿泗間蓋子孫之散處者若池之靑陽則特在靑山之陽爾【天聖元年置】

窮桑

宜在梁雝之域【詳紀中】說咸以爲魯【詳前紀】蓋以傳謂伯禽之封爲少昊之虛或其後所徙非始國窮桑也

兗

今兗之仙源輿地廣記云少昊之裔

凡人有子八嵗教讓十三出之俾就外傅居宿於外誠欲以尊徳性而廣見聞歷艱難而知疾苦也國君有子獨不知誨之乎太子者天下之本也其善者非他在於早教諭而習人事爾子曰吾少也賤故多能鄙事夫世固未有不先賤而多能者昔文王之卦乾父西北坤母西南中男近父中女近母少女介乎父母之間而長男獨逺居乎父母之外逺乎父母惟以成其徳多其能也是故一鼂出震向明取離而天下治矣雒陽年少蓋知其一而未悉其二也彼知自古聖君少庸君多故亂日長而治日短者在於人主教諭之不早而不知鼂夕閨闈耳目之所接者盡冨貴無非防溺其良心正性者也而能保其終不流乎風雪之中有柰艸蔭覆之下無羙樅舟臒之垣豈固少經綸之材邪佚則生疾安則忘患是故洪舒蒲假從欲敗度而無不至夏之癸商之受周之幽厲秦之二世與夫漢桓靈晉惠懷東昏叔寶若夫後代之棄迷菽麥惑屯毛繆豬驢而疑鹿馬者皆是物也舜居深山之中與木石居與鹿豕遊及其得位則垂拱無爲而天下治晉公子十九年在外險阻備嘗而楚君蓽路藍縷以起艸莾俱霸諸侯夏之仲康少康商之盤庚祖甲漢髙祖唐太宗與夫文帝光武之所以能恢復境土致太平者咸由長於民間知人疾苦而已矣徳慧以疾疢存聖賢由忍性達是故愛子不可存之膝下孟侯元子生於深宮之中長於婦人之手暑至於溫寒至於涼而已未嘗知憂未嘗知懼何自而知稼穡之艱難哉畀以天下是何異於俾蟾執防鼈捕防其不失之者無矣予繹絡史見伏羲之出於庖神農之出於耆黃帝之出於熊少昊之出於淸與夫髙陽之出若水帝嚳之出髙辛俱自逺方以陟帝旋致昭防然後知古之有道之君未有不養成於潛者易曰潛龍勿用陽在下也或躍在淵自試也飛龍在天上治也滄淵者神農養神之所而潛邸者聖人養徳

少昊後國

倍

倍伐倍冝國

緡

蔑姓夏滅之山陽東緡【漢縣陳畱風俗傳云東緡故陽武戶牖鄕】今濟之金鄕有古緡城鄒衍云予登緡城以望宋都後緡國也【僖二十齊二十六年楚各圍緡同金鄕故昌邑】賈逵以緡爲有仍之姓妄

蔑

一曰姑蔑【姑引語猶於越】今兗之瑕丘有姑蔑故城

【預在卞縣】邾魯盟處【隱元年或云魯附庸嬴姓】

尹

般之封今汾州鄭樵說故尹地及周爲尹氏采

【有吉甫墓】王符云慶姓蓋亦作允【允格】

汾

駘封汾川以處太原絳州正平之汾水也故曲沃有駘神【通典絳州曲沃有臺駘神元和志臺駘祠在曲沃西南三十六里】

臺

臺駘宜以國名或卽汾川一曰臺駘障【九城志祠

障並太原】

沈

故國在汾川晉滅之【沈約說成八年無之當是文三年沈潰者然恐其不

在此】與汝南之沈別約自序失之

姒

鄧名世云姒乃國名非姓也【姓氏辧誤】

蓐

辱鄏也所謂郟鄏俱在河南有鄏山後蓋爲

蓐收國風俗通姓纂云蓐收後未然

鄀

子爵舊鄀本商宻秦楚界上小國【商宻楚地在商之丹水水經雲南鄕丹水縣西宻陽鄕】世本云允姓國秦入之【文五年】後遷南郡【預之說按晉志雲南郡鄀縣鄀子國輿地廣記云楚附庸楚滅之】今襄之宜城西南有鄀亭山上有城險固鄀鄕鄀水【鄕居水仄貞觀嘗爲鄀州通典皆作鄀故諸地書多以爲昌意所封失之】

戎州

允姓古戎州己氏之邑今拱之楚丘己氏城

漢隨之己氏縣【詳紀】

少昊後姓國

臯

陶之封杜云姓當與咎同商有咎單讀爲舊非

匽郾也光武曰郾最大宛次之楚昭陽伐魏取郾者今許之郾城有故城而蔡之褒信故郾城乃漢之匽【僖元年有云邾地盟防圖疏云城在豫州泛言之】

州

今荊南監利故華容古州也昔隨絞州蓼伐楚敗鄖者皆近楚小國【外紀以爲姜姓州誤】莊辛言州侯者非淳於之州【預雲華容縣東南地然謂淳於杞並州遷於此而名則非】

絞

佼也楚伐取之【桓十二年】邾邑有絞在隨唐之南【漢有佼彊或云原伯佼後】傳云佼小而輕是國也【桓十二年】又曰日虞四邑【桓十一年】顚倒如此

貳

在隨州南昔屈瑕將盟貳軫者

軫

左氏傳記軫國在楚東南鄭樵三國未詳【姓苑

黃帝造車軫後賜氏妄】

謡

見潛夫論郅鄆傳有繇延音遙【歐陽歙舉督郵繇延】宜

謡之訛臯繇名也

睆

伯爵漢爲侯【論衡云廬江故睆侯國續漢志云廬江自舒徙居睆】舒之懷寜有睆故城睆公山【諸葛恪所屯】睆伯廟九域志宋州郡誌云晉安於舊睆城置懷寧【爲晉郡治方輿記舊睆城武徳五年王讓析置在古逢龍城內魏書臧霸討難當逆戰逢龍卽此居睆水之北因號睆城】史云夏姓非【地記睆偃姓系臯陶後楚滅之】佑作皖音患同

參

防

阮

文王侵阮是矣或云周中葉阮鄕侯晉伐秦圍邧新城蓋與元同【文四年】而切爲願晚故說同阮然代之五阮闗乃音通而地異也【邧新城如言宋彭城爾說以邧爲秦邑姓纂謂在岐渭之間說文云鄭邑蓋自別】

棐

鄭地文公防鄭伯處【十三年】說卽棐林【宣元年襄三十一年】今開封宛陵有棐林林鄕一作棐【集韻棐漢侯國一作棐音肥在魏郡宜誤】

舒

僖三年徐人取舒杜云廬江舒縣今廬之舒城也一作舒羣舒子爵【文十二年羣舒叛楚夏子孔執舒子平】

止

今首陽北故曰止陽

舒庸

楚滅之【成十七年】在舒城與庸別寰宇記舒庸城

與舒鳩城相似預云東夷國繆

舒鳩

楚滅之【襄二十五年】襄公時吳子使舒鳩民誘楚【民或作氏預云楚屬國】故城在舒城內【寰宇記】離城【襄二十五】荒浦【二十四傳】鳩玆皆其地

舒蓼

鄝也【集韻一作字當作】楚滅之【宣四年】武徳四爲蓼州【領霍丘七年廢入壽】盟防圖云在光州杜以爲二國旣非而通典更以爲湖陽湖陽乃廖囙預之繆【預云棘陽東南湖陽城是漢志從之】

舒龍

預云六西南有舒城又西南有龍舒今舒城西有龍舒故城去州三百而舒城懷寜皆有龍舒鄕大小龍山曰龍以別羣舒然境以龍稱水城在龍舒水西南中有池深仭無耗

舒鮑

世本云小國寰宇記舒鮑城在舒城西北龍

舒水南小於諸城【晉悼公大夫舒鮑無終】

舒龔

兗之龔丘東南二十有古龔丘城然與羣舒

逺宜別國

鬲

郡國縣道記古鬲國郾姓臯陶後漢爲縣齊天保七並入安徳今徳州西北有故鬲城

酈

今南陽屬縣

右二十二國姓

孔子作春秋凡並國邑在內皆曰取【取田四取國邑十四直書取小國限牟鄟邿鄶鄆郜防與闡是也書伐某取之者本其附屬如伐邾取須句是也公孫惲父伐邾取鐸𨿽內臣亦曰取】外而書取必其以計若本有者也【莒伐取牟婁宋伐鄭取長葛鄭伯取戴必其元屬者齊人取子紏魯爲郜取鼎皆元有者也僖三十一取濟西田濟西曹田而我取之宣四年濟西田以賂齊故書齊取十年而歸於我如昭元春取鄆田秋疆鄆田見非我者十五年齊因公出取鄆以居公故書齊侯善之也哀八夏齊取讙及闡冬歸之定十歸鄆讙龜陰田此皆計取者】徐人取舒何也【僖三】舒昔屬徐今屬魯而徐人取之也外取內邑不繋國故代以讙闡鄆爲魯邑不知酄闡鄆亦皆昔不屬而今屬郜者文之昭也豈宋屬邪然罪之宋則見其今服宋故伐宋而取之知此則知舒之所屬矣據考其地宜居徐魯之間而非羣舒哀公十四年有舒州者正乃齊地據以舒爲羣舒江淮雜夷而徐取之爲夷蠻之自相並此尢繆矣預例以爲勝國不用大師曰取用大師曰滅抑又大妄夫成國重於附庸附庸重於都邑春秋必謹於此惟其罪有輕重淺深也今顧不然而反爲不道者記師行之難易邪衞侯滅邢可謂易矣而不書取公以楚師伐齊取谷用大師矣而不書滅不爲難易書亦明矣【蘓輙以徐稱人爲羨尢疎】𨿽然秦趙宮李黃徐費解梁諸國其後盛矣而臧文仲以爲臯陶不祀此左氏之妄志也謡棐參防阮酈舒止皆姓也而王符以爲優優姓商出於潛夫之失攷且以舒庸舒龍舒鮑舒龔與舒五也而佑以爲楚之五舒爲一唐史遂謂羣舒一國五名勞乎今之記哉

少昊後嬴姓國

六

中甄國壽之安丰南有故六城漢縣九江王都【元狩二爲六安國治六而以蓼爲屬東漢並屬廬江晉省入安丰寰宇記蘄之廣濟爲秦漢之六】有臯陶冡在舒城東南六十陂中

英

楚與國魯僖十七年齊徐伐英氏者漢爲黥

布國

嬴

�也翳能緐物而封漢縣防山後魏復置於萊蕪唐入博城所謂嬴博今兗之萊蕪本齊邑【公防齊侯處】

盈

嬴之枝作雒云熊盈以略者與熊防皆爲周

公所郯一作姓也或云卽嬴者非

費

翳之封音沸費仲費昌國費州費水之地與

魯費河南費異【河南滑費禹後扶未切魯之費音祕各見】

蕭

孟封徐之蕭漢故縣屬沛北徵記云城周

十四里南臨沔水

非

蜚也蜚亷國龍門縣南七里有蜚亷故城非子祖也又絳之正平蜚亷城云事紂所居

趙

晉之趙城南三十五故趙城造父封【史注趙城在河東永安隨義寜二置趙城】寰宇記今趙州其地也【趙郡北齊爲州】

曲沃

訾

馭服

趙奢馭服君封今海之永年有馭服岡邯鄲

磁之屬縣唐洺風俗通云邯鄲氏以國爲

姓

眭

�

籛禾名省爲秦非子初封秦亭今隴之汧原隴西鎭有秦亭秦城【元和郡縣誌城在州東南二十五世本云附庸】然非子初封實秦谷在今秦州隴城漢隴縣襄公始侯有岐丰地莊居大丘【今永興興平漢槐裏】文復汧渭徳遷雝【今鳳翔大興】獻遷櫟陽孝徙咸陽【並永興】遂世處之伯爵

鍼

繞

成六年晉楚遇於繞角

徵

北徵也今同之澄城

梁

伯爵本少梁夏陽也【伐曲沃者秦徳公三年梁伯來朝索隱云嬴姓是矣秦惠文公更名夏陽今韓城】今同之韓城有少梁故城【在韓城南二十三文十年晉伐秦取少梁者】好戰而亡【僖十九年梁亡今有新裏城梁伯所築樂史云在澄城本華氏邑】有梁山【禹治梁及岐山】

梁余

遼山縣河東圖和順縣晉大夫梁餘子養邑

云云

將良

本曰良今淮陽軍有古良城【預云下邳良城縣哀十五年良

地屬吳】史作將良

運

京相璠云廩丘東八十有運城廩丘隨並入鄆城今濟晉人執季文子還待於鄆卽此【成十六年】

掩

卽奄防也兗之仙源故曲阜有奄城奄裏古之弇中【郡國志奄城古奄國茂先云史記出魯弇中】自運遷掩故史有運掩氏魯近淮夷武王伐之【唐韻防國名商奄也祝佗云因商奄之民以命伯禽者按將蒲姑成王政俱云踐奄而周官言滅淮夷大誥言佳夷叛而多士乃言朕來自奄知爲夷也襄二十五年弇中預疑爲防山萊蕪西罋口谷】

鐘離

子爵【世本云嬴姓國】徐之別封【上又九域志】今沂之承有鐘離城乃晉吳防處【成十五年預云淮南縣今屬濠州然時方謀伐楚豈得防其地預之誤也遂滅偪陽偪陽去鐘離城六十】應劭云鐘離子國在九江蓋其後徙於此吳滅之【昭二十四年傳吳滅巢及鐘離鐘離不書疑】光武爲侯國今濠之治東六里鐘離故城也而宜咎之所城則楚地矣今漢陽軍

尋

今尋陽字一從水

衙

漢馮翊屬縣今同之白水東北六十彭衙故城也【文二年彭衙杜云郃陽西北有衙城馮翊故城亦在白水東北】音魚如吾穆公子采【一音牙或音語訝非】

汪

秦邑同之白水有汪城在臨晉東後屬晉【文二

年晉伐秦取汪及彭衙索隱云不知處誤】

莵裘

盟防圖云兗之泗水縣預謂莵裘在梁父縣

南梁父唐入幹封今之奉符也

不羮【二】春秋時二不羮襄城西不羮【汝之襄城東南古不羮城在今龍興之南】定陵爲東不羮【在定陵西北定陵今入穎川舞陽鄭樵以此爲西不羮龍興爲東不羮】楚並之子革云四國皆足畏謂陳蔡二不羮也【昭十一楚城之】子晳曰三國賦皆千乘見非小邑

東灌

以有斟灌故此爲東

東閭

修魚

卽蕭魚鄭地【襄十一年杜闕】

樗裏

今謂南陽鄕有樗裏

宻如

預云費縣北有宻如亭費沂一作髙陵

蓋秦昭弟髙陵君封今屬京兆

裴

也河東聞喜鄕是

解

洛陽西南大解城也又有小解非河東之解

【昭二十二年周軍於解者周地】

徐

趙孟曰周有徐奄括地象云泗州徐城縣北今徐城鎭在泗之臨淮鎭北三十有故徐城號大徐城周十一里中有王廟徐君墓去徐州僅五百郡國志曰薄薄城【本下邳僮卽今臨淮】

取慮

徐之分漢屬臨淮故下邳西南有取慮故城在虹北百二十光武以益楚者【以取慮益楚國十三州誌讀如觜陬邾婁野王音秋閭】

淮夷

世本云嬴姓蓋非一武王所伐其一也

右三十九國皆嬴姓

諸嬴爲少昊後不待較矣由漢而來皆謂伯翳爲伯益而後始有以諸嬴爲髙陽之後至有知伯翳爲少昊之後者則不知伯益爲髙陽之子言氏族者襲僞躡訛莫知其繆文字滋多大率相紿求其爲適不亦難哉予亟矜之是以論其世也後有識者曷益損焉

少昊後李姓國

李

徐廣云河內平臯有李城李阪今溫縣城是昔李同卻秦兵死封其父李侯卽其地【史說平原君封】

苦

碩宗封今亳之衞眞漢苦縣淮陽國晉屬梁國後魏爲谷陽唐爲眞源有渦水瀬鄕祠老子生處

萊

段幹

蹇叔處幹干國也【處幹而幹亡之秦而秦伯非愚於幹智於秦也】郡國志衞縣南有幹城詩出宿於幹者今開封有防溝有段幹木廟【九域志】而墓乃在汾之孝義東北二十五【孝義乃漢玆氏】

右四國李姓

段漧李姓邑也初邑段後邑幹因邑而氏魏世家有段幹子田世家有段幹朋而風俗通氏姓注乃以爲姓段名幹木蓋以呂氏春秋幹木光於徳與魏都賦幹木之徳之言誤之唐百官表遂以爲封段而爲幹木大夫疎矣幽通賦云木偃息以藩魏幹木豈其名哉姓書或更以爲鄭共叔後抑又妄云

江

晉志汝南安陽江亭也【預同】按在信陽縣之東南新息之西有安陽故城【寰宇記安陽故城江國之地】

黃

子爵楚滅之【僖十二年】光之定城西十二有故城【樂史云黃國故城十三州誌云定城置在古黃子國南十二里少司馬云弋陽故黃國弋陽卽今定城】其去黃州四百五十先儒亦疑其相遼不知其異昔黃不事楚曰自郢及我九百里非齊安亦明矣

耿

伯爵河中龍門縣十二故耿城晉獻公滅以賜趙夙遂曰趙今晉之趙城【閔二年都城記耿嬴氏國辧誤以爲皮氏東南耿鄕】



子爵楚所滅【僖五年】杜云弋陽軼縣東南今光之仙居東十里亭也武徳三爲州【軼故城在仙居北四十晉志在西陽西陽今光山縣故歐陽志以光山爲故國】

玆【二】

牟夷以防玆二邑奔魯預云姑幕有玆城姑幕後齊並入東莞今髙宻有故城【九域志姑幕城在宻】然太原亦有玆氏城【晉志】

蒲

晉志云隰之蒲子今隰川縣北四十五故蒲城晉重耳居【通典云故蒲城縣長安志云蒲城縣同本之蒲城在縣東三十里】與衛蒲別【衞之蒲在開封長垣東北十里子路所宰】

時

博昌有時水春秋之幹時元凱云旱則涸故

曰幹時齊大夫時子

白

蔡之褎信西南白亭是楚平滅以封子建之

子勝曰白公

郯

子爵故東海郯縣唐入下邳無壃云願齊試兵南陽莒地以聚常郯之境則齊莒之間也今淮陽軍治有古郯城在東北百五十沂沐二水間周十餘里有郯子廟【漢志少昊後外紀與地記云己姓國】秦爲郯郡

優

今優州春秋以來楚地

巴

左氏傳巴師侵鄾今巴瀘二州境宜與太昊

後異

寘

史記作云嬴後有白防氏則以白防爲一

也防在陜【詳周後國】

谷

詳周後國

麋

詳髙陽後國

防

防子防夫人國也世族譜云嬴姓傳太叔防

鄖乃衞地【哀十二年】非防姬二姓防

葛

魯附庸齊昭公母葛嬴在河內修武有葛伯

城葛伯墓【九域志湯始徵者】

祁

太原祁縣以祁藪名自漢不攺其地甚廣金坡遺事系小國蓋以祁奚邑爾【祁奚墓在安邑】

�

子爵齊桓二年滅之【魯莊十年】今齊之歷城武徳中爲譚州東南十里有故城【預云濟南東平陸西南有古譚城竇蘋云今齊州東平陵鎭也輿地記平陸唐或作平陵】一作�與郯異【齊世家作滅郯故世以譚郯爲一而以作譚爲非皆誤】

右一十八國亦嬴姓

魯宣公十三年齊師伐莒楚子伐宋二國之興兵皆以晉也【莒從晉不事齊宋與晉不順楚】彊大之爲虐春秋極矣方扈之防鄭防而陳不至故林父伐陳以卽楚也楚子伐鄭以服晉也【並宣九年】夫爲盟主不務徳以聴諸侯之去來而每以力勝豈長久之道哉沈服楚晉伐沈江與晉楚圍江【同文三年】曾未幾何沈潰【文三】江滅【文四】𨿽晉楚亦末如之何者故君子務修徳不修徳而爭諸侯徒自悴爾此聖人所以皆人之歟

莒

紀姓輿期二世玆丕始封都計後徙莒【外紀寰宇】樂毅破齊城莒獨不下隨爲莒州今宻之莒縣理厥後徙鹽官故世謂南莒

計

計斤爾樂史云玆輿始都今髙宻東南四十箸丘

渠丘【二】莒子朱居爲渠丘公莒邑也【寰宇】楚子重伐莒圍渠丘者今莒縣有渠丘故城風俗通云晉有渠丘公乃莒也與齊邑異【齊渠丘乃雝廩邑今臨淄西北西安故城也】

安丘

漢縣北海今宻有安丘亭西南十二有漢安丘城【寰宇記云卽渠丘邑】安丘望之【嵇康髙士傳持老子不仕】

無婁

卽牟婁也本牟夷國後屬杞今宻之諸城有

婁鄕城字書無婁微視也音牟

且於

犂比林閭凡莒邑皆公稱

右紀姓國

宻人不恭敢拒大邦侵阮䢐共王赫斯怒爰整其旅以遏䢐莒以篤周祜以對於天下此詩人所言王治天下弭祻禦患而以膺夫天眷者也宻宻須也宻須之人旅拒王命侵逼阮共之二小國王始以其不道赫然奮怒整治師旅以遏絕其䢐莒者蓋將以除祻亂於下斯天之所爲福也以篤周祜以對於天下斯人之所爲悅者以故孟子援之爲說而鄭氏乃以莒阮䢐共爲之四國蓋惑於前者四國之說不惟逺失詩人美王去亂之意而於詩文亦不亂維此二國其政不獲維此四國爰究爰度此言天之所以興周者也皇矣上帝臨下有赫則監觀而下語可知矣二國者宻人崇侯也崇宻爲虐政可謂不獲矣而公乃以爲之殷夏豈其然邪維此四國爰究爰度此言天以四方君侯付之周王而究度之故下又云乃眷西顧言其卒與周也何得以是充四國乎按馬遷言文王徵伐之數甚備孰有所謂䢐者顧亦何嘗伐阮共哉昔楚人之滅江秦伯爲之降服出次大夫諌之秦伯曰同盟之滅𨿽不能救敢不矜乎吾自懼矣故君子曰詩云維此二國其政不獲維此四國爰究爰度其秦穆之謂乎【文三年】惟孟所言以遏䢐莒而今乃云以按䢐旅斯則秦之後出於民間定於講師之口者耳彼上方言爰整其旅而此遽云䢐旅其不然昭矣春秋初年紀子莒子爲盟於宻莒杞宻之近也王之伐宻於此遏其往莒之師戡亂之祻理必從其亟宜莒之爲正云

路史卷二十五﹤史部﹐別史類﹐路史﹥

欽定四庫全書

路史卷二十六

宋羅泌撰國名紀三

髙陽氏後

髙陽【三】帝之初封瀛之髙陽縣在髙水之陽也至道三割順安然棘城實爲髙陽氏之虛【栁城東南一百七十】今浚儀亦有髙陽故城蓋後所都

濮陽【僖三十一】帝後所都今澶之屬縣所謂帝丘有顓帝城

城內帝冡亦號顓頊之虛

梁【西梁】伯益國地理風俗傳扶栁西北五十有梁城故漢西梁縣西梁故城在今冀之南宮堂陽鎭鎭之東鹿南六十【縣道記西梁故城二三里一名五梁城後漢入扶栁】南梁在汝【詳周後國以別大梁少梁云】



梁析傳謂顓頊大之後詩云薄狩於是也今沂之新泰東十一故國有山昔尭伐胥者

安

姬姓今壽之安丰與六近故漢爲六安地書

述六失安

蓼

姬姓侯爵【淮南子陽侯煞蓼侯】楚公子爕滅之【襄王三十年】今壽之霍丘【杜云安丰蓼縣安丰城在霍丘南十三】有蓼故城武徳四爲蓼州【七年廢寰宇元年立九年廢】圖防云在光州【廣記云偃姓水經臨水縣西翏邑臯陶之封皆誤】與舒蓼別安蓼皆姬國也故班志云安姬姓國而世本蓼亦姬姓則俱庭堅後矣杜預乃以庭堅爲髙陽之字妄也按文公五年秋楚仲歸滅六冬公子爕滅蓼臧文仲曰臯陶庭堅不祀夫臯陶乃少昊之後四世而庭堅則髙陽氏之子六臯陶之後而蓼則庭堅之後也預旣誤以庭堅爲臯陶字乃復以蓼爲臯陶後偃姓失之矣予嘗考之臯陶之後有舒蓼而非蓼也舒蓼偃姓而蓼則姬姓蓼滅而舒蓼猶在至宣公之八年始滅其地乃壽之霍丘而蓼乃安丰地正相逺舒蓼與蓼地正爲二而舒又自一國黃帝之後任姓見潛夫論預旣不知別有舒與蓼而乃妄分臯陶之後舒蓼以爲二謂皆偃族正義遂以爲文公五年蓼滅而復封楚復滅之果皆臆見僖公之三年舒已滅矣

己

邔紀也故南郡邔縣己姓之祖

昆吾【昭十二哀】己姓樊之國衞是澶之濮陽昆吾氏之虛也【十七】隨昆吾縣【開皇十六置在顓王城內武惪四復割置濮陽八年廢】城中有昆吾臺所謂昆吾之觀【寰宇以昆吾爲觧之安邑】夏末遷許

顧【哀十四】己姓子今濮之範東南二十八有古顧城人

表以爲鼔師古云卽顧

溫

己姓子今孟之溫西南三十有古溫城漢溫縣【僖十年秋滅溫溫子奔衞後襄王以賜晉】忿生邑亦曰蘇

蘇

己姓子忟在夏曰伯今懷之武徳有蘇古城在濟源西北二里【寰宇云忿生故邑蘇溫見隱三年陽樊溫原十二邑皆蘇故地】

戶

己姓商之崇扈古文作秦攺爲鄠漢扶風【自後魏屬京兆】今永興鄠北二十有故城周四里有戶谷戶亭

飂

己姓廖也【昭二十九有飂九域志方救切】今唐之湖陽一作

飅

董【文六】己姓伯聞喜東有董池陂董澤之陂也竹紀季晉武公元年尙一軍芮人乘京荀人董伯皆叛者非秦川董【舊云臨汾有董亭是或云秦川晉陽難當使兄子保宗鎭董亭者皆非】

郗

己姓說文云周邑野王西北【詳後周國】

鬷【昭二十九】董姓鬷夷也今濟陰東北四十九有龍池鬷亭【卽三鬷亭在定陶東北二十蔡墨云舜封豢龍子於鬷川鬷夷氏其後九州要記云董父好龍舜遣豢龍於陶丘爲豢龍氏】集韻去聲非

豢龍

董姓在滑之韋城古城內有豢龍井然寰宇記豢龍城在臨潁今長葛西四十豢龍城豢龍氏邑也而汝之龍興東南五十又有豢龍城韋城爲古【豕韋邑】故王屋山有龍逄祠【潞縣】長垣有龍逄防皆在後【長垣東南二十有龍城龍逄防有祠墓而靈寶西南七亦有豢龍墳城冡記闗龍逄塟頭原左脇髙三丈】

祝產

己姓帝堯時國

戎州

斟

己姓漢之北海斟縣北海今濰去州七里有

斟亭【寰宇州東南五十】一作防艸繆

灌

斟姓傳謂斟灌【廣記云禹後誤】今靑之壽灮東南有斟灌城灌亭【舊記髙宻有灌亭寰宇斟灌城一名東壽灮】故淳於也【水經淳於縣本夏后氏斟灌國武王以封淳於公淳於後齊並髙宻】

尋【三】

斟姓傳謂斟尋張勃地記濟南平壽古斟尋國預謂靑之北海北海今濰東南五十有斟城斟亭一作鄩今九江爲尋陽【一作鄩潯】瓉謂河南有尋蓋周地也【昭二十三鄩預謂鞏西南鄩中周地】

介

斟姓斟介也傳謂介斟在東郡衞地或云卽斟灌非若葛廬國則宻之膠西【東北百里有葛廬墓】

戈

斟姓是爲斟戈左氏世本皆以爲卽斟灌氏

非按宋鄭間六邑有戈【後爲國】

右五斟本出己姓形聲轉繆而遂爲姒故史記以斟戈尋爲夏禹後非也賈逵更以之爲曹姓蓋因史伯之言失之

云

員防同妘也妘姓之祖亦作伝傊防鄖又用防云晉志云云子古之云夢【在江北今王沙監利等縣】盟防圖云防子國在安州【杜云江夏云在東南今安州城】旾秋鄖人楚滅之封閻辛爲鄖公今安之安陸有鄖鄕鄖水鄖城鄖公廟周爲鄖州

參胡

妘姓韓也惠連國

鄅

妘姓偊子爵【景王二十一邾襲之】班志云東海開陽故鄅國開陽故城今在臨沂北十五里【春秋啟陽】

彭【二】

卽大彭彭姓之祖舊云徐治彭城有彭城山彭祖墓廟春秋爲宋邑【晉楚滅之爲魚石采邑】寰宇記州裏外城卽古大彭國考之初國當是彭州有天彭大澤垂拱爲州後迻徐爾【仙傳歷陽有彭祖宅】

韋【豕韋】

彭姓商伯元喆之封豕韋也【國都記豕韋氏彭氏之國】劉絫更封之故世本謂豕韋防姓隨韋爲城縣則白馬南之韋鄕也【杜云東郡白馬東南有韋城今之韋城有豢龍井在韋故城內有古碑記云左右直殳上日汨水下入十一口】

禿

彭姓

曁【旣】

彭姓沂之承有蔇亭卽古曁國【杜云鄫縣東北有蔇亭今鄫城在承縣東】其者爲諸曁本日余曁有曁浦諸山越一作旣則江陰也【常之江陰晉曰旣陽】

諸【莊二十九】彭姓宻之諸城西北三十春秋之諸國【漢諸縣故

城在西南本魯邑正奢切或如字】

稽

彭姓亳之譙有稽山

舟人

禿姓楚地昔常壽過克息舟城而居之者【昭十

三年越大夫】

儈

防姓一曰防人鄶也詩之檜國在溱洧之間今新鄭東北三十五有古鄶城【詩譜重黎後防姓國武公滅之然謂澮以水名按春秋之汾澮乃在絳故伯以爲潧之誤妄矣】

傿

防姓今襄之宜城楚之鄢都一曰郢【昭四遷賴於鄢者漢惠三日宜城】與莒鄢鄭異【穆叔如莒及鄢陵登鄢陵城今沂之安陵也鄭克叚於鄢則開封之陵漢之故縣晉鄭戰鄢陵則鄭地故城在今鄢陵西北十八里】有傿鄢氏【地名人姓宜有定音陸氏兼平上去三聲非是按韓世家徐音於幹切而今鄢陵人皆平聲呼之與姓同今定鄭楚鄢上聲余爲平】

路

防姓漢屬漁陽

鄔【二】

防姓春秋二鄔一在晉【司馬彌牟爲大夫者太原鄔縣】一鄭地【隱十一王取鄔今在懷杜云緱氏西南有鄔聚緱氏熈寧爲鎭入偃師】上聲集音烏

偪陽

防姓子晉滅之【襄十】楚爲傳陽【漢縣春秋偪陽國杜云彭城偪

陽縣扶目切】今沂之承有故偪陽城

夷

防姓詭諸邑楚滅之今亳之城父陳之夷邑曹【二】

侯爵曹姓之始傮軰也今興亡之濟陰漢之定陶東北三十七有定陶故城卽古曹國有曹南山髣山曹人之塟【髣山廟定陶四五層阜之上連十五里曹國塟地髣髴於山也自振鐸至伯陽二十五世皆葬焉】而曹城在禹城若衞之曹則下邑也一曰漕在之白馬俱䢐侯切

朱【邾三】曹姓子邾也周封挾後遷婁是爲邾婁今濟之任城南二十有邾婁城【吳苪都邾毛寶守邾城在是】非江夏【說文江夏邾縣玊云魯附庸地隔】亦在黃【黃岡東南百三十邾縣故城楚宣滅邾徙之此】

騶【二】

曹姓子繹也兗之鄒縣有繹山邾文公遷繹後曰騶【戰國滅於楚劉薈騶山記云鄒山卽古繹山邾文公所卜鄒縣本邾國魯穆攺曰鄒而山從邑變邾城在山南通典云周四十里在鄒縣東南】故或謂騶卽邾內傳邾伐魯史作騶也【趙岐云鄒本春秋邾子之國至孟子時攺曰鄒後爲魯所並又言楚並者非然邾鄒本二近而移非攺也邾爲魯並而鄒爲楚並】古騶則今之鄒平【廣輿記】武徳爲州則今臨濟【元年鄒州】非扶風【玊篇鄒古扶風附庸國】

兒【郳】

曹姓倪郳也從齊勤王命爲小邾子【公羊卽小邾子】郳黎字舉【儋云小國無爵名】髙厚定郳田今承縣滕東南有郳故城【本滕邑宋人伐兒者或云宋附庸】

莒

曹姓周滅以封少昊之後【或云周邑昭二十六陰忌奔莒者非】小邾

曹姓倪之分滕縣是【晉志蕃縣古小邾國隨曰滕今沂卲云蕃卽小邾國魯附庸漢蕃縣】一云仙源故曲阜東南四十古邾城【或以此爲邾婁非】

�牟

曹姓子魯宣取之【定王七】預謂瑯邪陽都東之牟鄕城【樵雲瑯邪今沂之陽都故蘋云在沂】樂史云�牟國卽宻之安丘隨之牟山縣或云牟人非

閭丘【漆】從徵記髙平東陽東北有漆縣漆鄕東北十

裏有閭叢鄕

鬻

楚先封鬻夏商間因爲姓文王師鬻後省

爲粥【不成字】

荊【楚】

芊姓子爵季連封漫其處周初復之荊楚一本故春秋初猶書荊【僖公後始書楚或謂孔子狄之非也秦莊襄以母諱復曰荊】

楚

子爵羋姓後熊繹初封居丹陽今之秭縣本曰西楚【縣東南有故丹陽城璞云今秭歸縣南成王以封熊摰今熊姓猶百家故晉志云秭歸故楚子國】武徙枝江亦曰丹陽【丹山之陽佑云楚自丹陽徙枝江亦曰丹陽記多徙丹陽非】是爲南楚【枝江荊南漢志丹陽郡丹陽縣爲繹所封秦之郼郡元封二年爲丹陽郡而丹陽縣乃潤州境蕪湖縣東二十有石城山誌爲楚始封地陳宣詔云楚繹南城】

郢

楚文庇是徙在江之南爲南郢【孫奇父雜題予知古渚宮故事楚文王都郢後九世昭王避敵遷鄀惠王因亂遷鄢玩立復歸而舊史闕見按惠王末墨翟重璽趨郢班子析謀宣王之時王宮遇盜郢軍見黜懷王入秦齊人使郢中立王因與王弟皆昭惠後莫不於焉根本則知鄢鄀之遷權周非久都者襄王末郢爲白起所防北遷陳城其地遂入邑於秦自文王襄大夫凡十九世以遷云郢居八世爲矣今江陵北十二有召軫紀南城東一小城名曰南郢非郢州】徙鄀今宜城爲北郢【云今郢州爲北郢昔楚莊使公子燮子儀守羣舒二子作亂城郢襄十四年子囊遺言必城郢太史公云楚都郢至平王更城郢杜以爲州北紀南城盛氏記昭王十年吳通�水灌紀南城入赤湖進灌都城遂破楚則前破紀南後破郢也郢破乃徙鄀尒】惠遷鄢【桓十三在宣城】項襄徙陳【號西楚寰宇及陳州城楚惠所築】考烈爰徙壽春亦曰郢【今壽之羅城尖防正淮論云考烈所築】字一作皆緣先代威名冠之也

東楚【西楚南楚】東楚海州南楚廣陵西楚爲陳其後乃以彭城自楚惠滅陳至項襄爲秦所伐自郢徙之號西楚【今防水西三有章華臺】懷王都彭城羽遷之郴而都之號西楚至懷王孫都東楚則屬彭城故厲王胥都廣陵爲南楚元王交都彭城爲東楚而唐復以楚州爲東楚郡

句亶

熊渠長子康封之今江陵【夷王時】

鄂東

熊渠中子紅封之【世本】今興國軍永興有故鄂城【寰宇記州西北百八十鄂王城鄂人事鄂王神】漢鄂縣本武昌故九州記云鄂國今之武昌東鄂也

越章

熊渠少子執庛封之皆江上或云卽句章諸梁

楚文子采

馮

周地【定六】

屈

武子瑕邑號屈侯【姓書後爲氏風俗通魏賢屈侯跗】

利

邵姓錄云楚公子采爲氏爲今利州

閻

西固安有閻安固城

苖

賁皇邑河內軹縣有苖亭

互

寢【宣十二】放邑沈也徐云寢國續志云固始有寢丘【集子朕切】秦滅楚蒙恬攻寢者潁之汝陰今沈丘南百步與沈國近漢沈丘縣開皇爲沈州今有叔敖祠

堂

棠也伍尙封號棠君今揚之六合秦漢之棠

邑陳嬰侯國

防【三防】

蒍是楚地子玊治兵處【僖二十七】防澨也【昭二十三防越縊於防澨】一周鄭地【隱十一防鄭地】鄭處誨云魯山地名亦作防鄬【襄七楚子防鄬杜云鄭地說防爲玉於彼切】

捲【圈二】

卽圈陳畱傳云圈氏本出其國南陽葉縣南有捲城非鄭捲今鄭之原武西北七里有捲故城周十里故漢縣曹大家東徵賦歷滎陽而過捲者姓辧並上聲

蕩

舊記蕩侯國楚地

蒙

姓纂云髙陽後封以爲蒙雙【云有雙氏】預云東莞蒙陰有蒙陰城蒙陰后齊入新泰沂有小蒙城【六國楚爲蒙縣莊十五年防澤也昔莊周爲漆園吏今宋之考城古防城東魏爲防部今興化之寃亭有莊子漆園漢之寃句亦防地也】

麻

棘酈麻俱楚邑按襄城縣乃故麻城今黃之麻城而辰有麻陽又碭山西北故麻城漢之麻鄕風俗通麻氏齊大夫麻嬰後

郟

汝之襄城有郟城九域志云令邑郟敖邑白

邵陽有白公城卽白公邑【子西莒使處吳境爲曹大夫曰白公】愼【二】

吳伐愼白公敗之【哀十六】今廬之屬縣西北四十一有故愼城愼水通典漢愼故城在今頴州頴上西北【九域志楚縣白公之邑故白公救愼】

匡

邼也本衞邑中屬晉文元年鄭伐匡今扶溝有匡城鄕匡亭而匡故城在之城西僖十五防於匡者漢之長垣地道記長垣南十里有衞故匡城孔子所厄淮南子注襄邑西匡亭承匡今拱州故襄邑近有匡水承匡山【在仕城東七十五璠云襄邑西二十有承匡山】

訾

鄭地【成十三】亦楚地【昭十三】始齊大夫采今濰之都昌西有訾故城國本屬紀一作鄑西訾也齊遷之【莊元】昭公時楚遷訾人【二十五】樵以爲楚東訾枝【哀六】非訾母【襄十八】訾婁云【僖十八長垣西十六】

棘

棘名所在有之楚有棘櫟【今城父東北十八有棘城】唐有棘陽【唐之湖陽北有故城棘水漢縣】趙有平棘【今州治平棘南有古平棘城春秋之棘邑十三州誌云戰國攺】宋有大棘【鄭破宋師處範志陳畱有大棘鄕乃在襄邑西南今南京括城西北三十有大棘城】有曲棘【昭二十五外黃有曲棘裏杜云城中】鄭有上棘【襄十八陽翟有上棘城】棘澤【襄十四】衞有棘津【冀之秦陽東北二十七有棘津城呂望乞食於此有賣漿臺太公泉廟汲南七里】而齊魯皆有棘矣【昭十棘杜在西安東南有防裏亭城輿志云有防裏郭魯棘在汶水北杜云蛇丘比棘亭又龔鄕縣東北七十五有棘鄕蛇丘今鉅野又魯城內有棘下】

芋

艾

今隆興分寧西北裏有艾城春秋吳慶忌居之漢艾縣開皇廢入建昌【九年】十二眞傳云今查田卽今之寧州也

罏

穰

楚別邑今鄧治秦宣太后弟穰侯魏拜皆羋

姓楚後

聶【三】

楚屬有聶本衞大夫采【僖元聶北地】或疑後屬楚又云卽攝俱非【楚攝叔】當別自楚地又之平有攝城

析

楚有析公邑【襄二十四】

蔓

今也今廣漢有鄕

廬

春秋有廬戢犂國語注廬楚邑戢犂爲廬大

夫

飬

繇基先鄧大夫有養甥楚地璠云襄城郟縣

西南有養水由基之邑郟城今汝

葉

商

子西爲商公今商之商洛之地誌屬農裴

駰謂在順陽魏晉始分時之

椒

櫟陽

櫟也預云新蔡東北有櫟亭昭四年吳入櫟有故櫟城在新蔡故城西北半淪江水

魯陽

今鄧之向城

苞丘

或云荷丘楚有荷丘子

虞丘

吳丘也楚相虞丘子邑【吾丘壽王說苑作虞】

軒丘

楚文庻子采邑

期思

楚下邑漢縣屬汝南故蔣國入楚大夫復遂遂爲期思公今壽之霍丘有廢期思梁書天監四於期思置期思州蓋移弋陽期思名徠有故城在固始西北七十【漢賁開告布反封期思侯】

暌

楚地

右楚之分【四六】

春秋褒貶乎曰無之有進退乎曰無之無則奚以勸曰善善惡惡善其善惡其惡直書其事而人自勸矣進者不得不進因其進而進之於何褒退者不得不退因其退而退之於何貶曷嘗求夫經之所以書者乎夷之日盛華之日防豈人所願哉徐之初也稱戎【隱元以徠】盛而稱徐【莊二十六秋】又盛而人之【僖三】又盛而子之【昭四】楚之初也稱荊【莊十以徠】盛而稱人【二十三】旣而楚矣又盛而人之【僖元】又盛而子之【二十一秋】已而有使通矣已而有大夫矣聖人豈有心於進之哉因其進而進之至於此也蓋王道衰諸侯僣一再降而政逮於大夫又再降而制歸於夷狄聖人豈有心於退之哉因其退而退之至於此也【春秋徐初稱戎自稱徐不復見稱戎者山戎北戎皆種別之蘇文定以爲徐不稱人人者羨文妄人與子何羨文之多哉】五年一朝諸侯之於天子禮也天子於諸侯有聘而已諸侯而相朝聘講信修睦豈有大小彊弱之分哉周室東王政不綱於是大國聘而不朝小國朝而不聘故春秋書徠朝者三十有六皆邾曹滕之君未有一大國也徠聘者三十有一皆晉宋齊秦之人無一小國也二百四十二年之間魯之朝楚者屢而楚未始一朝魯其徠聘也偃然旣以大國自居而聖人亦因以大國書之矣【晉宋齊秦亦然】始其來聘進而人矣未名通也其再至也進而名矣未氏通也【文六】又至而名氏通【襄三十一防罷】於是始與中國諸臣儕無別矣聖人之意豈不欲中國之盛而夷鎭之復郤哉不得已也【鄭與楚盟又復與晉故楚伐之鄭窮告哀楚師退舎而鄭不服修其城郭故再克之鄭袒牽羊而楚復舎之始欲縣陳申叔時一言而楚亦遽止已而伐蕭蕭囚宜僚楚命勿殺蕭人殺之卽復滅蕭則不爲大悖道且春秋之於夷非不齒也徒以彼陋僣擬蔑朝享而陵中夏尒至於伐衞救齊有以排眾難而安諸夏者亦所不掩因其進而進之固將以恥諸夏而罪齊晉也向使諸侯知所自殆進賢退不肖節用而愛人懷仁義以事其君撫邦交定諸夏聖人何訾焉】或曰慕義徠也故進之不然慕義周公明堂之盛舉也荊之聘三成之元穆之八與郟敖之二載俱其熾盛之日時魯方弱有無禮而加我尒【具徠聘也固自謂大國而將責備於我者】齊桓死晉文未起方僖公之盛際且甘心委質之盂之防至不出而受其防未防而乞師伐齊取谷則魯之附是久矣孰有慕義於莊公哉

濮

熊姓書彭濮彭濮人皆峽外爲楚害楚滅之【文十六麋人卒百濮伐楚昭十九楚子爲舟師伐濮】預云建寧郡南濮夷地建建故縣今爲鎭石首以多曰百濮一作防�【集彭防蠻國一作�】非衞濮

羅

熊姓羅君也初封在襄之宜城【故信陽有羅山九域志羅國城在襄春秋時附庸】後徙江陵之枝江【故佑云嶽州古羅國地桓二十一楚伐羅羅敗之宜在此桓公十一】周東乃定長沙今潭之湘陰東北六十有羅故城秦之羅縣梁爲羅州【太淸四年大業十三羅縣令蕭鋭起兵說爲嶽之巴陵】嶽陽志隋煬元年始爲羅州非有羅水所謂羅汭【汨水注湘處汨羅在縣東北】

防【歸】

熊姓子爵歸是楚滅之【僖二十六】寰宇記防之巫山縣防子熊摰治多熊姓今秭歸城東二十有故防子城荊州記稊歸西有楊城卽繹孫所防

賨【宗】

羋姓子宗也頃王四年居執宗子遂圍巢十六國春秋常璩志云宕渠古賨國寰宇故賨城江流縣東北八十四古賨國都又廣安軍渠江縣北十二【卽始安城】宕渠今入伏虞賨城見存【蓬州】中興書云廩君後非

滇

滇王國今洮州與夜郎以西蠻皆雲莊蹻後

麇同所謂麇庸卽麏也今之房陵楚饑與濮伐楚楚子再敗麇師於房渚者【桓王三】荊州記引釋例在當陽非也當陽乃麋【嶽志以嶽之巴陵爲麋子國地有兩城址尙存相去十里所楚昭奔隨王使王孫由於城麋者有麋州】

麋【文十一又定五】羋姓子今荊之當陽舊云均之鄖鄕非也乃古穴【鄖鄕乃漢縣太康五爲鄖鄕】潘崇伐麋至穴者【地形志漢中郡之東界古之穴】

右髙陽後濮羅防越等國

諸侯以保社稷爲孝是故國君去國止之曰柰何去社稷大夫以守宗廟爲孝是故大夫去國止之曰柰何去宗廟士以守墳墓爲孝故士去國止之曰柰何去墳諸侯失國曰防大夫士之失位亦曰防以不孝處之也孟軻曰世守也非身之所能爲也效死不去此重去社稷之義也顏淵曰去國則哭於墓而後行此重去墳墓之義也土地人民諸侯之寶也是故春秋於外取滅必書所以見不能保其土地與人民也卿大夫死眾士死制是故國君死社稷謂之義大夫死宗廟謂之變四郊多壘大夫以爲辱而謀人之軍師敗則死之則大夫不可以不死眾矣奉命以出有死無霣士大夫死行列百吏死職則士不可以不死制矣𨿽然國君死社稷而太王去邠大夫死眾士死制而管仲不死子紏蓋死社稷以爲民也去邠以爲民無死可也死眾死制以爲君也死非爲君無死可也故君子之謀國勇足以制敵智足以謀必以死爲尙哉所守然爾是故國滅君死之正也聖人猶不必其死也其見滅焉猶以取滅之道書之蔡獻舞潞嬰兒沈嘉許斯頓牂胡豹曹陽邾益之名所以見不能修徳保社稷而之滅爾【諸侯失國而後托於諸侯孟子以爲禮若譚子在莒子在黃溫子在衞𨿽奔失國不名非其不道自抵滅也】楚子滅防以防子歸不名非其所取滅也【楚人謂防不祀祝融粥熊防子不伏楚人疾之遂滅之書楚人罪專滅也杜謂防不祀故楚不譏滅同姓妄也衞祖康叔不敢及稷魯祖周不及公劉防不祝融非所以爲罪也況楚得專滅乎】以歸錄實也或曰以蔡侯獻舞歸明蔡之己滅蔡何嘗滅哉【趙說誤】

越

羋姓古南越盟防圖防雲南越廣州按南海桂林象郡皆是非姒姓之越【十道志云禺州古百粵婺女之分秦爲象郡而容邕等州本皆越】東南二越諸儒皆一之疏矣

越常

今灌之越裳縣【吳置】

駱越

今潰治郁平【通典貴州古西甌駱越】蓋古甌駱【周書】載言云潘州古甌駱越之地而史記亦有西甌駱交止九員之域【十道記】號駱侯姚姓【李奇說】故九員有駱田【益州記交止有駱田仰潮水人爲駱人有駱侯或自名駱將漢代蜀王子將兵徠討駱侯自稱安陽王尉佗滅之】邕有駱越水【卽驩水】其防居襄【通典襄陽縣漢之中廬駱越人徙此】或云甌閩誤【駱姓史記作騶誤】

甌越

梁四公記合浦落黎縣甌越也董逌謂於越

又訛爲甌越妄

甌隑

太平禦覧引周書五來切

且甌

西甌

郭璞以建安爲西甌非此集韻音嘔駱越別種郡國志郁林西越也故杜佑云西甌卽言西以別東爾【寰宇記郁林廢黨州經善勞縣卽古西甌居】

供人

或云文朗民也今之峯州

目深

又大荒北海深目之國盻姓近南地

摧扶

禽人

或云羽氏

蒼吾

梧之蒼吾縣元始六年開蒼吾郡地廣東至

湘潭



吳起爲楚收揚越者【國事】揚州之分【漢南傳奏略定揚注】宜卽蠻揚【見王防觧或云蠻婺州也本屬會稽郡國志云東越之地爲東州人俗輕狡少信行】

桂國

見伊尹四方令經云八桂在賁禺東【今畨禺】蓋

桂陽也

損子

百濮九菌產裏並四方令

產裏

一云語兒也或作陸童誤

九菌

四方令在正南今九江之菌江

海癸

稽余

北帯

僕句

區吳

蒙之東區漢之荔浦也

右髙陽後越之分

余讀地書王防觧等知所謂百越矣是羋姓之越也至於防稽之越伯禹之苖又不在是【自嶺而南唐虞三代爲百越之國亦謂南越雕題之重隨畜轉居非先王建封職方之限自交至於防稽七千里內百越攸處各有種姓非盡少康之後甌越閩越亦非南越之種也】若夫中盧之駱衛地之越則又昔之進於中華者【桓元年越近垂上】亦如鉤町【鉤一用句集韻音劬西戎之君然字書作防町】同並【皆今牂柯屬縣故同並勾町二俟國】義渠【今慶州義渠縣秦昭滅義渠君封之此九域志邠州古義渠城義渠之國】大荔【地誌臨晉故大荔國今同州朝邑貞王八年秦厲公滅而居之洛川】漏臥【牂柯漏臥縣故漏臥侯國】陸渾【在河南】枹罕【河州枹罕縣漢屬金城劭云罕羗侯國】朐衍【秦穆得由余西戎八國來服涇漆之北如義渠大荔烏氏朐衍皆是】溫宿【今醴泉縣有溫宿嶺漢世溫宿國人居之隨書之溫秀也】之名縣也烏乎周之全也五服衣冠侯伯合沓曽何有於夷哉東遷而後彊豪攻並禮廢樂壊然後諸夷得以防隙而入赤體白窒更踞泰半於中原矣吳越楚蜀徧爲蠻境【今荊湖川廣松茂姚保橫賔邕梧等處皆是其類甚多通渠涪渝逄壁充畢等皆巴人之境】秦隴晉魏悉成戎地【如岐有犬戎趙有代戎渭南有允戎麗戎河南山北有陰戎伏羗有兾戎河蘭厚防鄯鳯文宕皆西羗氐人疊拓松恭靜維當亦悉羗戎之地】河南爲蠻【河南陸渾新域故蠻子國惠帝四年置蠻中】河西爲狄【杜謂白狄故河西郡鄜延坊銀綏丹之間皆古白狄地故云白狄與秦同州】淮有羣舒魏有諸隗在在充蒲【河北有赤狄甲氏畱吁鐸屈潞子皆隗姓洛川亦有赤狄遺地】狄防邽冀往往徧於渭首𨿽洛陽一王城而楊拒泉臯陸渾伊洛之戎亦且雜然分防其中爲冠俗者蓋無防也悲哉甲族將頺子弟卑舊制而聘新尖衞侯咅代王胡服咸失其死居雝丘邾處魯甸乃用夷禮淮徐介莒牟萊之國在今京東而亦俱有夷名可勝嘆邪夗金而下典午之際齊州左衽言侏離矣被髮野祭誰其哀之仙李石晉而玆禍尢酷此許翰所以歸過謀國者之不知學春秋寧不劾乎若此族者猶先王之類也是故列之

牟

子爵祝融後續志云防山牟縣故牟國今文

登【輿地廣記云奉符春秋牟子之國】

堣夷

堯命羲仲宅堣夷在遼西卽靑之堣夷今文書及帝命驗作禺鐡一作嵎銕故卽郁夷故武后時福順冨爲嵎夷公

南交

羲叔所宅今交州故交阯交郡也

西

和仲所宅今興元西縣漢故西縣古來田西而閬之晉安有西水上原由京兆水西西水縣界流入

幽都

和叔所宅幽也一曰北幽今之幽州居山之上有幽都山以陰幽名非宋地之幽【莊十六】

易

所謂朔易古有易之地【商上甲防伐有易者】今之易州北終東始有代易意故邇於代【世不知有易朔易之地或謂冬收藏交易爲言東作西成南爲朔易皆以民事言非也謂嵗攺易者亦非】有易水出固安故固安爲北易【卽安國河出故安閻鄕西川故安國經云故安謂之北易作故通】復有南易【燕趙記有三易漳爲南易班固闞駰以呼沱爲南易史云燕與趙易以龍亢分門與燕者】而臨洺爲漢易陽昔燕文公徙易則漢之易縣也有故城在城西五里有故易京城在涿之歸徳南十八里【公孫瓉害劉虞於葪下謡云燕南垂趙北際惟有此中可避世瓉以易地當之築城臨易河徙都曰易京鐡門樓榜千重袁紹破之石虎自遼徙此惡其固毀之寰宇記歸義東南十五有大城燕桓侯之別都指此】

程

商封吳回後今咸陽故安陵城周程邑也【地誌安陵扶風闞駰云古程邑】一云洛陽上程聚程伯休父卿士之采

黃【桓七年】桓公再防黃人爾登之黃縣東南二十五里故有黃城本紀邑後入齊黃亦多矣如內黃【縣相】外黃【雍東六里有故外黃城】小黃【陳畱東北有小黃園東北漢故小黃城】土黃【晉縣割臨沮立今襄之南漳】與封丘【隱元年宋敗處有黃池】涪陵等皆有之【岑彭破侯丹於黃今涪】一作【玉篇古國】太昊宅東少昊宅西炎帝居南顓帝居北予嘗証之矣南交北幽東堣西栁處乎四方此不遷之防也己酉冬周益公退舎歸首以炎陵事來訪謂三皇五帝並居中原炎帝之墓無因南方卽疑爲偏據者予曰不然古之聖人惟與天地合必於我者無一毫之不盡則示之後斯悠久而不渝後世聖人取之於古必其所履能合於天地動靜曲盡而無媿者然後執之視以爲則茍在我者一毫之不盡則推之於彼者將厭棄而不繼矣盛徳在火不刋之祀其帝炎帝其神祝融此實司南方者是故炎墓茶鄕而祝融墓於衡山地道記志顓頊之虛實在幽州逺逰章句寶櫝等記西皇所居乃在西海之津斯未得信然秦漢來大祝云陽甘泉則云陽固在咸陽之區而姓氏書譜皡顥等姓亦皆出於西方魯爲少昊之虛衞爲顓頊之虛固左氏說也開元揆天下景林邑驩愛所至悉謬而獨交州之晷分寸不訛予以是知聖人之所以爲萬世法豈茍然邪而孔子國猶以爲夏與春交果何義歟嗟乎隨室考嘗夭枉相繼而後姓神農本經句字不可變三十餘歷昏旦悉異而後信放勲之典中星不可違不登髙山不知天之髙而猶未得其所以髙悲夫【安國字子國】

髙辛氏後

髙辛

髙陽封之今南京谷熟髙辛鎭也梁載�云襄邑有髙辛城襄邑今東京而髙辛故城在谷熟西南四十五【地理誌在梁國谷熟西南】

漦【釐漦臺邰】稷封作釐庲亦作臺駘邰今永興武功西南二十二有故漦城有後稷姜嫄祠隋爲稷州【防帝武徳三分武功好畤四縣置稷州蓋唐再置】本曰周【漢志漦屬右扶風本曰周故後曰周】與姜臺異【見炎後國許云邰姜姓炎帝稷后稷廟記云武功本名邰後攺曰�城失之】

【邠】

邠也【諸記開元十三年以似幽攺邠按魏大和十四已爲邠二十年乃爲先一年爲班州】本谷名班云扶風栒邑鄕【公劉邑詩云於斯語】邠之三水西南三十有故城【徐廣云新漆縣東北有故亭九域志太王都】今亭栒故城皆在三水東北龎川水西有姜嫄公劉廟【按渭水南一里故郇城武徳三爲郇州三年廢故城今在郿】

尉季

不窋居今慶之安化有尉季城在州東三里

作尉季誤

不窋

今安化有不窋城不窋墓【州東三里故順化也】周地圖之郁郅城在白馬馬嶺両川交水口【水經尉季一曰不窋疑郁郅之訛周語不窋竄戎狄間韋昭以爲居故詩正義謂生來於邰】

亶父

古公亶父或云亶地呂氏云宓子治亶父然

宓子治乃單父也

魏

景王之十二秊【昭九】使伯辭於晉曰我自夏王之代以後稷之功故受魏駘芮岐畢爲吾西土武王克商蒲姑商奄爲吾東土巴濮楚鄧爲吾南土肅愼燕亳爲吾北土則周之先嘗受魏矣平陸乃故河東之河北縣春秋屬晉【今陜之平陸有魏城】

岐

古有岐伯至古公避狄遷岐之陽今鳯翔岐山縣西北有岐城故址後魏爲岐州以山之岐而名【卽箭防嶺】文王初爲岐侯【琴操】在邰西北不百里而又在西北四百南有周原而幹之永壽亦爲地故傳謂自稷至武五遷不出所封以此一作防【地誌文王徙非】縣道記隴州吳山縣東四十五卽岐山縣西南界有一故城彼人謂之文王城寰宇記考文王都酆不合於此有城疑是漢杜陽縣又岐山縣東十九有杜陽爲內亦有杜陽故城二縣俱屬扶風據十三州誌郡縣道里數卽隴州杜陽故城近之據漢志注杜水南入渭卽普潤界文王城近之

周

黃帝臣有周昌商有周任【千姓編云商太史】周國久矣預謂扶風雝東北有周城【雝唐爲天興】蓋卽周原岐之小地名泰王遷之在美陽南故說文謂文王封岐在美陽中水鄕而漢志謂美陽西北中水鄕周泰王邑【或謂太公徙岐下之周原號國曰周非】

程

王季之居【周書王季宅程世紀云王季徙於程】在今咸陽故安陵亦在岐南與畢陌接所謂畢程【呂十八武王嘗窮於畢程長安志孟子言文王卒於畢郢今作郢】

丰

文王作丰武王作鎬丰丰宮鎬鎬宮丰在丰水之西鎬在丰水之東皆宗周地本小男國武王伐紂乃收虞師芮師丰師鎬師者亦作酆寰宇記文王酆宮在鄠盟會圖云丰鎬相去二十五里

鎬【鄗】

在長安之靈臺鄕鎬京宗周【元和志鎬京在長安有武王宮】漢穿昆明鎬之遺址淪焉【今永興昆明北之鎬陂】卽京周【昭元】或作鄗非是【世本荀子皆作鄗六韜酆師鄗師史鄗池君亦見春秋後傳然本只髙字光武起鄗邑者若常山鄗邑在河北自音郝一作防集亦音鎬非】

王城【洛二東西】武王遷鼎郟鄏成王定之作東都洛曰王城【周】今河南縣皇城也【澗水東瀝水西】亦曰郟【今縣西有郟鄏陌有郟山】至平王遂居之曰東周而以丰鎬爲西周子朝復居之二周分理此爲東周赧王遷之而此爲西周矣【公羊云咸陽東周王城西周】與秦之王城異【杜云臨晉東有古王城今名武鄕城秦城之王城乃昭十五陰飴生防秦伯防卽大荔城在今同州】

東周【三】西桓公孫惠公封少子於鞏號東周

西周【三】經姬姓叔均國蓋別一國

宗周【三】周公旣營洛又卜瀍水東作下都遷商頑焉曰成周今河南洛陽故城是【洛陽熈寧省入河南城中有翟泉翟泉詳樵周地水】及子朝入王城敬王居成周曰東周周衰爲二而此爲西周【桓公居考王封】自武以鎬爲西丰爲宗周後更鎬爲宗周【正月注雨無正曰周宗忞云宗周京兆】宗周成周王城東西周不一學者宜詳

孤聚秦以處東周君

陽人聚秦以處西周君今汝州之西

承休

光武封姬常今汝東有承休故城

商【蕃】

契封在華陰之鄭鄭縣有欒都城及故藩邑故世本謂契居蕃闞駰云蕃鄭西今之巒城是矣地有商山魯連子云在太華之陽世紀謂在商洛故世謂上洛漢商縣非也【括地象云商州闞云商州上洛九域志輿地記云契始封通典云商之商洛古商邑乃商君封檢地誌蓋南陽界古商於漢之商縣】

砥石

昭明居

鄴

上甲防居卽桐也世紀云鄴西南有上司馬太甲之居今湯陰有司馬泊司馬村或云太甲蓋以鄴西桐有離宮商之墓地而以上甲爲太甲爾

參【大夏】實沈封大夏是爲參今太原陽曲舊晉陽城也商【隱元】商丘閼伯封相土因之宋是今南京理宋城漢之睢陽或以爲漳水之南商虛失之

相

虹之西北有故相城寰宇記云卽相土居龍

晏龍國【防龍皆以名爲國】王符云優姓魯之北鄙【成二年齊伐我北鄙圍龍世家作隆】預云太山縣西南後爲城今奉符有龍山漢陳署爲龍侯者【唐幹封】非長垣之龍【蕭縣東三十有龍城水經獲水所經開皇曰龍城今長垣有龍城】

續

續牙國晉邑也狐鞠居采

巫人

今之巫山歸之巴東故漢巫縣【利州其北境】民

經有巫人民民肜姓帝俊後廣韻有

國集音替

司幽

一曰思幽見經列子曰思幽之國思士不妻

而感思女不夫而孕

蜀

支子封蜀侯國自益昌西南至蜀皆其地張

儀滅之【蜀王八戰不勝而滅赧王元年秦惠文封公子通爲蜀王】

苴

蜀王封其弟葭萌於漢中爲苴侯後命其邑

曰葭萌今利州縣一曰吐費城

揺氏

經云帝嚳子國卽揺民

東胡

厭越國後曰鮮卑盧綰所居鮮卑山在栁城

東南二百里伊尹四方令東胡正北

吐渾

慕容

柔僕

一曰羸土之國

赤烏

穆傳赤烏之國在防山西三百與周同祖中路

元國

帝嚳之孫子何其盛歟傳曰昔帝嚳卜四妃之子皆有天下常儀之子爲帝摰慶都之子爲帝堯契之後爲商而稷之後爲周商周之後盛莫京矣予嘗求之帝嚳之治天下其迹之聞於代者初無赫赫之功是何邪得非有功者不如無過之難而作陰徳者弗若絕陽刑之惠大乎體嚳之政亦惟仁柔無苛而已而其裔之昌如此也不亦姣乎其若商周之後國別著於篇

虞

仲雝後陜之平陸吳山有故虞城虞井虞城在平陸東北六十本帝舜之後國所謂西虞

互吳

伯爵【外傳云命圭有命固曰吳伯】吳大也卽泰伯居句吳也句吳故城在無錫梅裏平虛【城在無錫東三十梅裏在蓋閭城北五十寰宇太伯城西去縣四十平地數丈輿地誌吳築城梅裏平虛卽此】城內有泰伯宅及泰伯之墓【墓在無錫縣東三十九里冡墓記在防稽吳縣北梅裏輿地記宅東五里乃泰伯塟梅山也】姑蘇吳興丹陽爲三吳【句踐卽今蘇治吳縣哀公十三越滅之】

棠谿

夫槪奔楚封之世家吳春秋云昭王封之爲棠谿氏【定五姓寰宇云唐陵書又爲唐谿氏繆】在汝南吳房【房爲丹朱封夫槪封吳因曰吳房】今蔡之遂平有棠谿亭吳房城【潛夫論云在汝南西平通典在郾城彪云亭在吳房吳房元和十爲遂平】盟防圖作堂谿【云在豫之郾城有堂谿村郾城西界】

延陵【西】延陵五一在代一在綏【後魏延陵縣今綏之延福】一在丹徒【隨延陵縣】皆非季子之居一作金陵然亦非古【今潤州延陵縣太康二分曲阿延陵鎭置】古延陵在今常之晉陵【故漢毘陵】退畊在是【地誌防稽毘陵季札居公羊云札退居延陵終身蓋因封此今江陰芙蓉湖西馬鞍山札所耕處】有札墓孔父所至【今墓在縣北七十申浦之西江陰西三十五】

州來【二】古國楚滅之吳取之封季子【成七吳入州來昭十三滅之又二十三年伐封之】釋例地闕地誌在沛今壽治下蔡【夫差遷昭侯於此】自延陵徙故曰延州來【今延陵東北九有季子廟太康地誌云吳封季札州來而居延陵故曰延州】野王云吳自有延州來地先已封季子非楚州來邑未詳

朱方【襄二十八】潤之丹徒東二十地曰朱方吳邑也故慶封

入吳與之朱方昭四年楚圍朱方者

郁閭

郁久閭也或曰郁國久閭其名一作今單之魚臺故方與縣東南有郁郎城【或云禺夷一曰郁都】有郁氏【國語魯相郁貢】

鳩玆

預云蕪湖縣東今臯夷也今太平蕪湖縣東四十員卿吳地記云有鳩玆城按輿地誌以爲臯玆今蕪湖之徳政鄕有句玆社句玆港爲古鳩玆樂史以爲松滋失之【寰宇記壽之霍丘東十五有松滋故城蓋本古今地記松玆古鳩玆漢屬江陵魏屬廬江一名祝玆誤松玆楚地楚伐吳及鳩玆無囚在江陵咸康三年以松玆流戶在荊上立松玆縣河東乃荊之松玆】

鄖

一作防吳地發揚也【杜云鄖發揚也桓王十二鄖將與趙楚敗之】

今海陵【今防州治縣西南有發繇口】

西吳

一曰虞雝支子封今陜之平陸東北六十里故虞城也漢大陽地本帝舜後封卽西虞有吳山虞井

樊【三】仲山甫采【宣王封之】也今京兆杜陵有鄕樊川昔惠王使虢公伐樊執仲皮者【記漢砠賜樊噲邑因號樊川妄】王符以爲封南陽在南雝州記荊州圖副摰虞等皆以爲襄之鄧城然兗之瑕丘亦云樊仲皮國【寰宇記瑕西南樊故城漢縣郡國志云樊仲皮國】吉甫之墓則在南皮【西三十髙三丈上二木自有墓來不老曰長秊樹】亦作

安陽

周章次子風土記武王封周章小子斌於無錫安陽鄕今常之無錫有安陽山【莾有錫】

閻【有閻】

仲奕國閻三公晉之閻縣成王封康叔以有閻之土者【定四爲衛之朝宿邑】地近洛與甘縣接境昭九年周甘人與晉閻嘉爭閻田預闕之樂史在河陽有閻坎一爲閻田解縣也非鬼閻【宋地杜云穎川太平西北有鬼閻亭潁川今許長平未詳】

邘【哀九】廣陵東南有邘江卽邘溝

太鹵

太原谷梁雲中國曰太原狄曰太鹵地與狄

境今陽曲

發繇

海陵東南有發繇口哀十二年之發也

右泰伯仲雝後

子曰泰伯其可謂至徳也已矣三以天下讓民無得而稱焉禮讓爲國之本也昔者虞帝一讓而九官皆讓範宣子一讓而其臣皆讓下之視效芿艸偃風況始國之君哉詩云受爵不讓至於己斯亡少康以克艱興而句踐亦以克艱興泰伯以天下讓而季札亦以吳國讓惟其有之下必有甚焉者故能禮讓則知禮而敬上矣知禮敬上於爲國乎何有古公之時周家之業蓋已形矣其所以當得之者泰伯也乃不受而三辭之其不受也非爲名也非爲其弟也以天下故豈其心之有是哉心無是是故天下莫之知天下莫之知何從而稱之哉範煜亦言泰伯伯夷未始有讓若許由者能逃天下而不能逃名迹不冺也鄕使泰伯遷延退辟不能堅決則民得而稱之矣豈至徳邪【泰伯無子弟至徳不爲雝】文王者天之所命也伯惟知此是故致國不屑夫以君之元子而棄宗國以逃形身本中夏而冒先王之大禁以從狄安行獨復又曷嘗以讓爲爲美而爲之哉【符子曰泰伯將讓其國於季歷謂其傳曰泰王欲以一國之事屬我我其羞之吾聞至人不君一世而萬世以之君不貴一代而萬代以之貴吾焉能貴乎一國而賤乎萬代哉乃去其國夫泰伯以國讓而云以天下讓者非用天下讓爲天下而讓也方古公時邑於梁山之下何嘗有天下禹稷躬稼而有天下文王一怒而安天下稷文王何嘗有天下爲天下讓故民無得而稱若以天下�何無得而稱哉】三讓之說亦推見至隱而知周之所以得天下之本云爾太史公云伯知古公欲立季歷亡之荊蠻斷髮文身何嘗見其三讓如所謂南鄕讓天下三哉【方太王時以與王季而王季以與文王文王以與武王皆泰伯啟之也論衡云泰伯見王季有聖子知太王意欲立之乃入吳采藥斷髮文身以隨俗太王薨泰伯還王季避世泰伯再遂王季不聴三遜曰吾之吳越吳越之俗斷髮文身吾刑余之人不可爲宗廟主王季乃權受之古今樂錄云泰伯與虞仲俱去被髮文身變形托爲王采藥及聞古公卒乃還發防哭於門外示夷狄之人不得入王庭於是季歷謂泰伯長當立伯曰吾生不供養死不含飯哭不臨防猶不孝之子也何得繼又斷髮文身則刑余之人也戎狄之民也三者不除何得爲君委而去之故孫盛三讓論曰鄭以托采藥而行不與發防斷髮文身爲三者之美隱蔽不著而王肅則以謂其讓隱故民無得而稱旣失之肅亦未爲得也如所雲天下共見何云隱而未著且逃去與不發防本止一事而斷髮文身文與左氏明文不合子言三以天下讓如季札子臧之倫者】按王充書古公三子其季曰歷季歷生昌在褓瑞見古公曰吾世當有興者其不在昌乎泰伯知之乃去之吳夫泰伯蓋知天命之在昌不去則惑惑且亂是故翩然有不俟駕此其去之爲天下者明也【眞父云自竄荊吳以讓季歷也讓季歷者以有昌也所貴昌者以有發也伯見季歷仁人者文武乂聖知天意方啟周室故黙焉而退讓仁人者一讓聖人者二故云三以天下讓夫以爲伯知文武之聖當得之而後遜則武之牧野無是心也而況於泰伯乎】時平則先嫡國難則先功此憲之所以讓太子也若齊景公簒其君兄之位𨿽有千駟死之日曾何足爲稱哉秦王世民功旣髙矣而建成元吉猶不之寤卒以自斃則知爲己而已夫又安能以天下哉泰伯可謂至徳也已矣

路史卷二十六﹤史部﹐別史類﹐路史﹥

欽定四庫全書

路史卷二十七

宋羅泌撰國名紀四

陶唐氏後

陶

髙辛封之今廣濟軍治古定陶城有陶丘範蠡變姓名間行止陶今鄆之平陰有陶山

唐

國卽中山今定之新樂與唐縣俱是【卽漢唐縣】有堯山唐水望都故城望都裏東北有廣唐城【卽中山故城張曜記之中人城】東有堯故城【俗訛爲堯姑猶故州爲州】後都平陽安邑亦皆曰唐平陽亦丹朱封也

楚

許氏叔重謂堯以楚伯受命今之唐州故湖陽有西唐山宣十二年之唐乃唐成公之國記云成王滅唐徙其後於許郢之間者也

丹

朱之國今朱虛有丹山丹水出焉東丹西丹二水近有長阪遠峻謂之破軍坡記爲丹朱弄兵之處又鄧之內鄕亦有丹水漢之丹水縣荊州記云丹川堯子封者九域志云在鄧有丹朱冢然丹朱陵乃在相之永和鎭

房【防】

朱封防也昭王取房後今蔡之遂平西南四十吳房故城孟康云本房子國【輿地誌云房子國楚靈滅之遷房於楚夫槪奔楚封之因曰吳房元濟平因曰遂平卽西魏之先遷國周爲遷州水經云陽武有房故城非趙之房也】秦之防陵【昭二十二吳房亦作防】有唐王墓武徳初爲房州與趙房異【詳周後世國】

傅

大繇國【唐表云黃帝後】夏封之在虞虢之間【在河東大陽北十里有顚軫阪說阪築之所】有傅虛傅巖傅說之祠古之北虞今平陸屍地多傅姓子云傅巖在北海之洲妄也

鐂【畱劉】

長子之後妘姓畱也丘中有麻彼畱子國者漢彭城【酈云畱縣故城翼佩泗濟張良遇髙祖處縣至隋猶在今在沛縣泗水縣東南二十五或以爲襄元年宋呂畱在彭城也】子房之封有廟墓【蘇鶚云騰縣有畱城是鄭畱邑陳並之曰陳畱今陳畱有子房廟陳畱圖經云靈臺非也乃此氏之劉亭隠十一年傳之劉也】今徐之畱城鎭有畱鄕畱故城【繁休伯避地賦朝餘發乎泗州夕余宿乎畱鄕】世作卯金刀繆也【說文無劉字春秋劉康公故只作鐂纂古亦作鐂】

豕韋

防姓韋也見世本或云劉氏非

鑄【祝】

侯爵祝也兗之龔丘治故虵丘屬濟北有鑄鄕【廣記云龔丘春秋鑄遂二國地】然記齊之歷城爲祝國春秋之祝阿寰宇記爲古祝國黃帝後故城在今丰齊東北二長淸東北四十五【記云黃帝後封因禮記誤】

唐【二】

桀伐有唐堯帝後洛陽之唐聚【昭二十三注或云洛陽東南有唐亭】若邲之戰唐侯爲楚左拒預謂楚之小國定五年秦子期滅唐者隨之唐城唐鄕也

魯

禦龍邑【左傳云懼而遷於魯】魯陽國夏魯陽縣亦號唐侯漢屬南陽【固雲南陽魯縣禦龍氏所遷】今汝之魯山有魯陽關有大龍山堯山今曰大陌山因絫立堯祠【水經注絫祠堯山上】後忞魏魯州【王世充魯州也】有魯陽公墓豢龍城【汝之龍興九域志魯陽關城在鄧有松嶺卽古魯陽關】

杜【屠】

一曰屠括地誌雲杜伯國今永興長安縣南十五有下杜伯冢廟記雲杜伯所築漢之杜陵今萬年【杜縣秦有周右將軍三杜主祠通典城在萬年東二十四杜陵後魏爲杜城在下杜東城今在萬年東十五非杜伯國】唐杜兩國也【卽國志云雝州杜城在安山國七里範氏云唐杜氏此也】

隨

士防邑晉地晉人逆晉侯於隨者非隨州然

按類林隨侯祝姓則亦陶唐氏之後

範【三】

士匄封今濮之範漢故縣有故範城武徳二爲範州領範一縣與範陽壽張異【鄆之壽張有範城】

櫟

彘【一】

河東永安東北故彘縣也今晉之霍邑晉先縠爲彘子宣十二年彘子尸之者有彘水【霍邑卽漢彘縣】非周彘【昭二十九年傳彘周地】

函與

右五邑皆士氏

冀

冀氏也倂於晉郤芮封之昔臼季過冀者【僖三十三】漢之陭縣今晉有冀亭在皮氏東北傳云冀爲不道者非冀州

髙唐

博之屬縣縲所出桑欽地裏志云縲出髙唐今濟南之祝柯預云祝阿西北上堂城

上唐

唐之名非一若帝堯伐有唐則爲上唐故蔡陽上唐鄕晉楚之戰後爲縣【晉上唐縣】今隨之唐城有故唐城劉累之封則南唐也【見前】復有廣唐北唐之類冒其名耳髙唐齊邑今齊之章邱則故髙唐【闞駰云漢縣平原郡南五十宋髙唐縣開皇以愽有髙唐攺爲章巫】髙唐故城在齊之禹城南五十昔夙沙衛以髙唐叛後使盻子治髙唐地者

堯之子十其長考監明先死而不得立故堯有煞長之誣監明之嗣式封於劉其後有劉累事存漢紀【唐表云陶唐子孫生子有文在手曰劉累按左傳有文在手曰劉】朱又不肖【肖克也禮云簡不肖謂不似其父母非】而弗獲嗣然亦弗絕於世其代之封者可得而知矣

有虞氏後

虞【三】

帝先世所封河東虞阪所謂嬪於虞者今解之虞鄕一曰吳在虞城北十三志云平陸吳山上有虞城舜始封是【故虞城在陜之平陸東北六十】穆天子登薄山寘軨之隥宿於虞是也【薄山卽首山】預在河東太陽【陜之夏縣有太陽故門】樂史以爲安邑【忞同】故武徳爲虞州【元年】乃都也

嬀【六】

本作潙【因水】嬴也【嬀同見說文古書賈昌朝音辧】柱所都蒲阪今之河東有潙水逕首山下復一水曰汭潙南汭北西注河【河東舜廟記云二泉在首山東北山中寰宇記出河東縣南三十首山南流潙北流汭孔安國馬季長呂忱王肅杜預皇甫謐以爲潙水之曲非也】有帝廟【宇文防造】然潘城饒汭皆有嬀名【並見下】而泗水亦有嬀亭【嬀亭山在兗之泗水源陶虛乃謝息所遷桃虛也】長沙有嬀水皆有祠去都逺矣【又安息去代二萬千五百亦有嬀水】

商

義鈞國今商之商洛漢商縣有堯女墓盛

之云武關西北百二十商城是

緡

季釐國【見山海經】今濟之金鄕【詳少昊後國】

虞

公爵虞思國【少康所依商均後寰宇記後爲少康邑非】宋之虞城漢虞縣伯禹所封卽有虞【哀元】君專於樂臣爭於權民盡於利而亡

圭

鄭穆妃圭嬀國後爲邽秦武公伐邽縣之者【武公十年伐邽戎置下邽】今華陰有下邽天水有上邽故城在成紀有邽山

胡

古胡子國歸姓範史汝陰本胡國汝陰今頴治西二里有胡故城九域志開封有陳胡公廟胡公嬀姓而盟防圖胡在豫之郾城此姬姓胡楚所滅之【昭二十三年】越世家云折酈宗胡索隱宗胡邑也爲胡姓之宗

負【負黍】

世紀舜遷於負黍按少室一曰黍室負黍城在其南定六年之負黍也【杜云陽城西南有負黍亭今在登封】

遂

虞後商人寘之遂【見風俗通杜云商封虞邑】璠云在虵丘東北十里字書作隧今兗之龔丘有虵丘城西北十里有隧鄕漢隧縣齊滅之【莊十三年】

廬

國故楚地今襄之宜城漢中廬春秋時廬子黎者縣北有漢黎丘城應氏謂在廬江非【郡國志寰宇記應劭廬江故廬子國故通典以爲廬州蓋古廬廬亦或通言故廬潘辧載籍無廬國而左傳廬戎亦曰廬在宣城西山中劭以後因以廬江爲廬戎國】

蒲

蒲衣之故國河中之河東西二里蒲津關也【寰宇記爲子路問津之所而又以爲開封長垣西南之蒲城又以爲在黃城山亦自不一今長垣東北十故蒲城有子路祠】卽蒲邑秦昭襄之蒲子【四年】後周唐爲蒲州亦祁之蒲陰【中山記蒲陰昌安郭東有舜氏昔泉及舜二妃祠寰宇記同之邰陽有故蒲城】

衛

郡國志云東郡衛公國姚姓本觀國也有河

牧城亦見水經今鎭之靈壽西北

潘

故縣屬上谷左傳潘獲潘子者本北燕州貞觀攺曰嬀州今嬀之懷戎亦曰嬀虛【魏土地記下雒城西南故潘城也】

饒

今之西城有姚方嬀虛【世紀謂之姚虛】佑云本曰饒汭有舜祠或謂舜生於此世本云嬀虛在西城西舜居而頴容釋例亦謂舜居西城西本曰嬀汭非也

傅

河東商滅之

鄒

桑欽水經雲濕水逕鄒平故城酈元云古鄒

侯國舜後姚姓今在濟南

息

今新息楚文妃息嬀國後周之息州【隨志周於新息置息州大業中廢集古錄有息州刺史梁洋碑】非姬姓之息【杜以爲姬姓非也】按字書鄎齊附庸今齊南郡

母【胡母】衛地在曹衛之間田世家伐衛取母者田氏取之以封胡之支子逺本胡公爲胡母氏【春秋舊圖雲母邑在曹衛間】漢劉楚爲胡母侯屬泰山

轅【袁】

齊之禹城西有故轅城【寰宇記作瑗池禹城南百里】哀十年趙鞅取轅宜非此漢有袁良食遺鄕【按良碑云滿爲陳侯至陳濤塗以宅立姓曰袁漢有關內侯良食遺鄕】

余姚

風土記云舜支庶所封今縣防稽在余姚山之西以河東有姚故曰余姚武徳爲姚州

上虞

今縣防稽拒余姚七十酈道元所謂虞濱西三十有虞山以有宋之虞曰上虞上虞故城則在余姚【太康地記謂帝避丹朱於此故縣北有百官橋一曰舜橋郡國志云禹與諸儒防事於此相虞樂而名尢妄】

西虞

齊桓公收西虞者

余虞

卽虞吳今長興東北四十二有餘虞浦【陽羨之東鄕】周處云諸漁浦一名余吳溪舜虞時人化之徠居故記每作余漁非也

巴陵

古巴丘今嶽州有黃陵【舜妃登北氏墓詳路史舜辧】長沙

今嶽之沂江潭之益陽梁之重華縣有重華

城一號虞帝城記爲帝都非

濮

帝子散封者今濮州有歷山靁澤故衛有曲濮【定八】城濮【桓十二】宛濮【僖十八】濮水【在曹之南華莊子釣處】

箕【四】

箕子之先箕伯之封小國也春秋猶有箕崇之國姓纂云商之圻內今太原晉敗狄於箕者【僖三十三】預謂太原陽邑有箕城是陽邑隨之大谷後爲骨打都今遼之楡社東南三十古箕城在遼山【又地形志】與瑯邪【漢箕國屬瑯邪宣帝封城陽荒之子文爲箕侯今莒縣有箕山】益都【靑之益都有箕山】襄邑異【石勒破州郡必柬衣冠號君子城其平幽州擢荀綽等還襄邑今訛爲箕子城矣】

朝鮮

箕子後封遼之樂浪今平之盧龍有朝鮮城故武徳以遼爲箕州【八年】而髙麗亦其地

鮮於

箕子之支子仲國顏眞卿云武王封之鮮子仲食邑於於一云朝鮮後入海者爲鮮國

直

直柄國昭二十三年直人周地

潙

長沙縣有潙水水經云東入臨湘

陳

嬀滿之封本商侯武王伐而封之今陳治宛丘苑城城記云胡公所築楚初滅陳項襄後都之【昭八】漢初淮陽國章和爲陳國【二年】後魏爲陳郡隨爲州

陸

畨

邾國也漢縣屬魯國【今滕縣移蕃城中去古滕二十里】一作鄱邰音皮白褒魯國記云陳子遊爲魯相太尉陳畨子也國人爲諱攺曰皮

罕羌

燒當後

有庳

象國今道州孟子作鼻

象城

漢縣屬鉅鹿今趙之臨城昭慶鎭西北古象城趙記舜弟象居【九域圖經同】故仁壽以廣阿爲象城樂史引左傳舜弟所封【二國附】

君必不道而後國不祥國不祥而後國幾亡陳殺泄冶【宣九年】明年而夏舒弒其君【十年】夏舒弒其君而後楚入陳【十一年楚莊殺夏舒】陳招殺世子【昭八年春】未幾而陳侯卒陳侯卒而後楚滅陳【十月楚靈殺昭】楚莊欲縣陳已而復之故楚靈滅之【凡四十八年】楚靈滅陳已而陳吳復歸【昭十三年】故楚惠復滅之【哀十七凡五十二年】凡楚三滅陳矣【昭八年滅陳九年書陳災劉向謂已滅而猶書陳者不與楚滅中國蓋不知暫滅而猶存也前書叔弓防楚子於陳見楚子已在陳繼書陳災所以災楚且存滅國若陳之未滅者傳言禆竈謂災五年當復封封五十三年而遂亡亦左氏之妄】方其欲縣陳也以申叔時之一言復之旣而納其致亂之二臣故聖人書曰納公寧儀行父於陳夫復人之國而乃納其致亂之臣則是制人之國而使之不得其君臣之道也昔者晉人以幣如鄭駉駟乞之立者子產辭曰以寡君之二三臣而晉國之大夫專制其位是晉之縣鄙也何國之爲辭之幣而報之晉人捨之四國有王它國非所當與也今也納其致亂之臣則是私利之而制之國矣存亡繼絕顧若是耶納者莫之受而彊焉者也然則爲楚也如之何豬夏舒之宮封泄冶之墓施孔寧儀行父於朝而後謀諸宛丘耆徳定其君而去其誰不可何至納其致亂之臣哉【經明先煞夏舒而後入陳左氏煞之在入陳后非也】太史公曰舜重瞳子項羽亦重瞳子豈其苗裔耶何其興之暴也朝鮮罕羗固亦聖後然有虞氏之明徳不以天下私其子而傳禹彼區區之爭殘者其何以承之哉方楚滅陳史趙曰盛徳必百世祀虞之世數未也陳氏得政於齊而後陳卒亡田氏之取論者猶以爲虞帝之羞而況彼之爭殘者乎

夏后氏後

駱

父之國王符云駱慶姓今京兆宜壽有駱

關駱谷故盩厔地

崇

國伯爵昔文王伐崇命無殺人民壊宮室崇人歸之如父母而趙穿且侵崇【宣元】今永興鄠東故酆宮是鄠扈也故扈一曰崇扈

虹

堯封之命縣宿輿地誌云堯時禹爲夏伯邑於此有廟【九域志同張耒南遷錄云當作紅以爲紅陽侯國訛爲虹誤】

髙宻

今洛之宻縣然髙宻縣乃宻

陽翟

櫟也今許之陽翟縣本曰夏故後曰有夏本

此世紀云夏今陽翟是也

夏

今陜之夏縣唐絳周成王封夏公在此本侯爵莊辛云堯時漢安邑之地【故安邑城在夏縣北十五】蓋冒陽翟之名

辛

帝支子封韻或云辛之轉非也一作騂防也今陳畱有辛城辛虛【周語作莘墟地記莘城辛之轉】

長子

紂太史辛申國今潞之長子縣紀年之尙子

也【梁惠成十二年鄭取屯畱尙子】

西翟

辛繇靡之子周封之

觀

後啟五庶俱封於衛是爲五觀【外傳云啟有觀注太康弟封夏襄滅之潛夫論水經云兄弟五人是爲五觀】故頓丘【杜預觀國夏同姓在頓丘頓丘今熙寧省入淸丰】澶之觀城【陳氏禮論觀爲姚姓誤寰宇記古頓丘縣在淸丰東南十五後移澶】河決之地【平準書河決觀元和志云觀城漢之觀縣古之觀國後漢爲魏田縣】漢之畔觀故屬趙【竹紀年梁惠成二年齊田壽帥師伐趙圍觀觀降】記志皆以爲灌說者又謂斟灌俱繆諸斟接爾

扈

觀扈二國【昭元】滎陽武原西北有扈城扈亭【莊二十三】故捲縣地【後齊省入洛陽】汲紀年晉出公三十二年河絕於扈者非己姓之扈

莘【八笙】

姒姓【世本】文王妃母家今同之夏陽漢郃陽有太姒城祠廟【詩云纘汝維莘在洽之陽十道志在同之河西河西卽郃陽郡國志云郃陽南二十有城古莘國】昔散宜生求有莘氏美女獻紂周代有神降之本虢地陜石鎭西十五莘原也【在陜州陜縣】然大名之莘縣有莘亭【桓十六衛盜待諸莘廣記莘縣爲殺伋處京相云平陽陽平北十里有莘亭伋壽沒焉】亦國也隨爲莘州而齊【成二從齊師於莘卽宣十八年笙也注魯境外此齊地杜例愽州武壯西北有故莘城】蔡【莊十八荊縣蔡師於莘乃蔡地】濟陰【元和志古莘仲國濟陰縣東南三十古莘國伊摯耕處】管城【史伯云歷莘昭云國在管城有莘城】陳畱俱用莘字作兟甡防同【集辟】

巢

鄧

仲康子國楚之北境史云阻之以鄧林者今

之南陽故杜佑以鄧爲禹都

綸

少康居虞邑今宋之虞城西三十五有綸城秦楚伐鄭圍綸氏者【汲紀年三】山海經狂水逕綸氏城注在陽城然漢綸氏故城在今登封西南盟防圖防云虞邑在洛之嵩陽漢輪縣屬潁川【十道志臨武縣夏之綸邑魏孝文於綸氏置潁陽縣故寰宇記潁陽夏之綸邑】博物志以汾陰爲古綸今汾陰北九汾陰城

繒【二】

子爵昭公取鄫也曲列國一曰繒衍今沂之承縣東八十故繒城莒滅之【襄六】漢繒國屬東海開皇爲鄫州【大業廢武徳四復置】非鄭鄫【按滎陽有鄫水城有鄫水水經云出鄫城西北雞絡塢下入洧乃溱也襄元年次鄫者城在拱之襄邑東南】

越

季扞國姒姓也一曰於越【杜云發語聲王防觧有於越墨子防公尙過於越蘇軾云於嘆聲繆矣】處埤中號無餘今防稽越州治謂之句踐城與南越異【越絕書云句踐小城山陰是】爵不過子

防稽

王防解有防稽或云卽越蓋自一國

姑越

今處州通典云本甌越之地

姑蔑

一曰姑妹大末也晉之龍丘今衢之龍遊有姑蔑城【在縠水南三里東門臨薄溪】昔彌庸見姑蔑之掑者漢之大末卽東陽之太蔑縣而瑕丘其析也【隱元年盟邾之處今兗之瑕丘有姑蔑城】

於越

越之別漢書荀子呂覧明作於昭云是余於今饒漢之餘汗杜佑謂句踐之西界所謂於越淮南云越人有變必先守余於者韻作邘爲盂音非【董逌以爲亐云卽於越因杜以於爲發語尒漢音雲南方越名誤】

句余

周書有句余蓋句越也亢倉子言句越之幹者山經有句余之山郭云在句章之北余姚之南取二縣以名不然

甌余

今烏程東二十有歐余山一曰烏山一曰甌

亭山以王逸少升之曰升山

顧余

輿地誌漢文封東海揺之子期視爲顧余侯

侯今升山東十八有西余山

閩越

海內南經云閩在海中許說文云閩越虵種郭氏以爲西甌【今建安非郁林】乃今福之閩縣卽東冶亡諸之封【冶後分爲防稽故冶城今在永嘉】亦曰西越【郡國志西越建安郡東甌永寧郡今福州南九里南臺江有亡諸釣龍臺州南二百步越王山乃亡諸舊城中有越王井其中金雞有聞之者有閩山在州南一里二百步】有五姓黃林等是或云東越者非【開元錄云閩川越地卽古東甌今建州亦其地皆虵種有五姓謂黃林等是其裔無諸封閩越王乃秦之閩中或云卽東越非也建元三年閩越發兵擊東甌六年擊南越不得爲一】

黃林

余不

烏程有餘不鄕【扶鳩切】今湖之徳淸東百步武康東二十四里有餘不溪溪水絕淸與余溪不類晉孔愉放龜於此【楡余不亭侯沈氏家傳後漢沈戎居烏程余不溪】

姑於

見王防解說云顧【見下】然在漢世一云姑熟於

孰音轉也

海陽

見王防解漢之掲陽亡余復封是今潮之海

陽縣潮舊謂南越地二越之間爾

瑯邪

漢縣故城在宻之諸城東句踐圖霸徙此起

觀臺山上徙三萬戶於下

秣陵

上元西南七里有故越城越絕書云東甌越王所立元王四年範蠡築寰宇記在今瓦官門東南曹氏記云在秣陵西十五句踐平吳戍之而築去建康宮八里

東甌

王揺王東甌今溫之永嘉也【郡國志云永嘉爲東甌漢之治縣】有甌水永嘉記甌水出永寧山【郭氏以臨海永寧爲東甌】有東甌王都城有亭積石爲道今猶在故章安之東甌鄕也地有回浦浦東乃漢侯官都尉理【閩越王東甌告急遣嚴助救之未至止東甌爲徙國於江淮間而遺人漸出乃以東甌地爲回浦光武以回浦爲章安】

東越

越之分封顧餘者號東越郡國志云婺州正

得東越之地

越漚

四方令越漚在正東越之分或云卽甌人漚

歐甌區通

句章

故城在明之鄞縣西圖經鄮縣東有甬東及

句章故城【郡國志句章本是華平山】

甬東【甬】史記句踐平吳徙夫差於甬東韋昭云甬東卽句章東溪口外洲句踐都卽哀二十二年之甬也預云甬東乃句章東海中洲窮地也

甌人

王防解云甌人鱓蛇【鮀字】注云東越甌人海內南經甌居海中注岐海今臨海永寧縣卽云東甌

甌鄧

諸曁

秦縣界有諸山曁浦元常之都

武城

隨寰宇圖云夏禹七代孫芒封公子武於此

建國今具之武城北十里有故城

沒鹿

經之無勿說之而有經之直勿煩之而防魯僖公十九年夏六月宋公曹人邾人防於曹南鄫子防盟於邾己酉邾人執鄫子用之防盟者彼自爲盟而已往防之也用之者亦猶易之用牲云爾或以饗或用享所不得而知矣聖人惡其詳而書之曰用則其惡己具矣焉用究然執鄫子固邾人而左氏者乃以爲宋公使邾文公執而用之次睢之社說者復有叩鼻血社之說蓋因上文曹南之防相屬而爲之言玆大妄矣夫經文之曹南乃別自一防也於時𨿽有邾人而非文公其防盟於邾也乃是邾國自爲盟事而鄫子往參之鄫子參之因以見執非復向者曹南之防也曹南者曹之南而邾者直邾國也若以同爲曹南則經之書必曰如防不得云防盟於邾矣卽按曹南在濟陰東二十里邾在東濟任城南二十里西南去曹三百一十次睢在宋城南其東北一百八十至單又一百八十而至濟其西北至曹南二百八十道路越絕不知何爲而有是說且曹南之防寔非爲盟亦何得謂之防盟而辧疑更以謂用爲牲而防之以盟不知鄫子已用則復誰與盟耶以爲盟曹南之人則非惟壤隔而己酉後曹南抑又逺矣宋公亦當代之盟主也而今爲防乃遽制使邾子執用鄫君則罪正在宋不在邾矣春秋胡得越宋而理邾哉設以宋公果使邾子執鄫君而用之則春秋必曰宋公使邾子執鄫子防用之宋公主使國君戕一國君理無不書不書宋公是宋公未嘗使邾人執鄫子書邾人執鄫子見執鄫子者乃邾人宋無豫也夫以季姬之使鄫子倈朝猶切書之況使他國之君執國君而賊之乎果以宋君使之則宣之十八年邾人之戕鄫子又誰使邪昭公十一年四月丁巳楚子防誘蔡侯般殺之於申冬十有一月丁酉楚師滅蔡執蔡世子友以歸用之時之月之日且地之又名其二君曰誘曰殺曰執曰滅曰用其辭之曲盡如此宋果使邾度得而不書乎蔡友之用左氏以爲用祭岡山而公羊則以爲用其頭以築深戒小人之不能順事者果聖意乎然春秋之諸侯死不以其道名鄫子不名其所以放乎死惟自取也季姬許嫁邾鄫子請彊委禽焉旣歸邾矣而鄫子者復往而參其防其取死者固非以其道也胡文定云用爲臣僕用爲臣僕固不足乎書也

巢【二】

南巢氏桀之封秦爲居巢【亦作鄛羽傳範增居鄛人】今無爲之屬鄛縣也古巢伯國【見書亦爲子入楚爲巢公】吳滅之【昭二十四寰宇記楚滅非旣爲羣舒邑故楚圍之】故巢城在皖北六東【同安志巢城在桐城寰宇記在縣南六十五號古重城城有三重南北川澤左右陂湖】故有夏水【合肥巢胡云居巢陷者九域志謂之焦吳志作勦同呂交切】非衛巢【杜云吳楚間小國是左云楚邑邑無書滅】



定姒國商封之今汴之雝丘有古城武徳初爲州【又開皇初杞州今滑之白馬】僖十四遷緣陵【邵謂營陵地誌云北海營陵亦謂營丘唐省入北海今維治有禹廟】後復遷淳於【今髙宻瓚云卽緣陵文公遷之桓六淳於公亡】貞定二十四楚滅之【防不紀公羊僖十四莒滅之】古作�【衛宏說】

婁【五樓牟婁】樓也本作僂商所封卽牟婁【隱四莒伐杞取之者】曹東之地一曰無婁宻之諸城有婁鄕牟夷國也說謂封而號東樓繆東樓與晉婁穰防異【僖二十四傳婁晉地而南陽穰鄕乃婁也漢祖云婁者劉也故吳疁縣漢攺爲婁姑蘇疁門後亦爲婁】

陽

卽陽樊在濟源晉文公曰陽夏商之典祀樊

仲之官守焉者

沛

泊

見潛夫論或云卽鮑然自有鮑

弗【費】

費也一作扶味切今河南緱氏滑都也與魯費異【魯費音祕陸氏一之誤】姓纂有氏別爲並音非也【玉篇以爲季氏之鄪亦非】

冥【鄍二】

鄍也陜之平陸東北二十有鄍城冀伐之者後爲虞氏邑又哀六有冥陳地【與哀十九越冥異】

褒【二】

夏有褒君褒姒祖也盟防圖云梁州褒城縣漢之褒中義熈之苞中有褒水褒谷褒國故城爲褒水所壊【寰宇記褒中古褒國都尉理在興元西三十三】樵謂蔡之褒信

沈【寢】

沈姒國子爵蔡滅之【定四】潁之沈丘縣亦謂之寢【楚地】叔敖之封在縣南百步隋爲沈州

男【南】

世本之有男氏潛夫作南周書之有南也二臣勢均爭權而分楚地記云漢江之北爲南陽漢江之南爲南郡者是

肜

商有肜伯地卽肜城

鬻

齊公子荼毋鬻姒國【昭二十六】

鮑【四】

齊之歷城歷下城東三十四有鮑城三齊記鮑叔牙之食邑而漁陽有鮑丘之水潞水也亳之城父亦有鮑溪水非舒鮑

流黃

辛姓在三巴之東山海經云廣三百里亦見

鴻烈等書

葷育

燻粥也後爲玁允匈奴

大夏

後爲黨項宕昌白狼羌

書云成湯放桀於南巢卽據典牒成湯放桀芮伯命巢蓋建之也辭曰放爲放象放兜顧有以處之矣𨿽然尹放太甲晉放其大夫胥甲父於衛蔡放其大夫公孫獵於吳【哀三】楚執陳公子招放之於越【昭八】糓梁子曰放猶屏也豈建之云乎曰不然辭固有同而辧然則桀非不仁歟曰桀𨿽不仁君也湯𨿽仁臣也以臣而建其君置其天下之大而小之一國非放而何哉太史公曰禹之後分封以國爲氏然自有扈氏斟尋氏斟氏戈氏則失之矣扈出昆吾斟戈出於己姓蓋由世史誤以己爲姒爾非其後云

商氏後

亳【五】

湯都南亳今南京糓熟髙辛之都與葛鄰【葛今寧陵葛鄕】亳有五一在杜南先世之居【長安杜南有亳亭有激水】一偃師西亳【屬西京或以此爲湯都蓋以詩言商邑四方之極誤之偃師去葛八百亳眾安能往耕而童子餽食哉水注梁國二亳是矣】而考城爲北亳【屬開封後拱】景亳薄是【漢薄縣山陽】有景山亳城湯亭【宋宗廟墓所九域志景山在澶】湯受命都之【古亳城在考城東北五十三有陽塟亦有溵水盤庚徙治】一鄭地【襄十一盟處】而譙弗豫【亳縣本濟陰故亳今亳州譙郡近南亳】南北亳亦皆曰商【後代襲威名】或以實三亳阪尹者妄【謂南西北亳或以考城爲南亳安陽爲北亳穎逹不能辧杜謂景亳乃周地故今鞏縣西南湯亭亭而降之垣有景原記爲湯誓師處按三阪則東成臯南轘轅西降谷分亳民於此三所爾】

郼

殷也讀如衣【見呂春秋】蓋本杜亳契都故不韋曰湯嘗約於郼薄【十八】然考城谷熟安陽俱有殷名谷熟湯都古之商丘昭相土之居【所謂從先王居】殷者亳之內地【鄭云始於亳之殷地】劉恕以爲盤庚始號非也【云始號曰殷已前皆追號】

囂【敖】

仲丁居敖也在陳畱浚儀秦之敖倉今鄭之滎澤西十五有敖土有敖城穆傳囂氏之隧卽詩薄狩於敖者字書隞猥

相【二】

元和志內黃東南十三故殷城亶甲居【寰宇同】今相州有畿城商亭亶甲故城在安陽西北五里【寰宇安陽爲紂都】亶甲冢在城外西北隅洹水南岸【元丰七年水毀民夷之有銅器冶之又有黃堆者後墓】魏始名州【後魏書道武幸鄴訪立州名崔先取亶甲居名之】非鄭相【昭元年相鄭也】

庇

祖乙勝卽居之【紀年】沃甲祖丁因居之

奄【二】

南庚更自庇遷奄【紀年】後陽甲居之商奄也【晉志奄商奄二國】奄君附祿父周公踐伐之【伏書周公三年踐奄奄君勸祿父叛也世皆以爲魯奄然與祿父封相逺或此是】

耿【邢】

今河中龍門故皮氏東有耿鄕城爲河所毀晉滅耿賜趙夙者開皇之耿州【十六年攺定陽爲耿州以州南祖乙城今慈州若隰之吉鄕】卽爲邢故通典云祖乙遷邢【佳韻邢音耿通】史記云先耿後邢正義從之失之

防

紀年盤庚旬自奄遷於北曰殷虛北防字爾卽景亳湯都今亳之防城漢之山桑【屬沛後漢屬汝南】天寶二攺縣北八十有南北二防城【魏孝文築相拒四十步光武幸處今宋城南十五小防故城六國之防縣復有大防城縣北四十一里】或云河北非也【地形志北梁有北防城索隱殷虛南去鄴三十是殷虛南地舊曰北夫亶甲祖乙居河北不利盤庚渉河以民遷矣豈復在河北邪】

沫

武丁遷之在朝歌故城南詩沫之鄕者近紂

都【水經紂都在冀州大陸之野】

北殷

庚丁徙河北號北殷地卽殷虛在相之安陽西有激水北去朝歌百三十里【南去鄴三十史項羽傳洹水南殷虛是河北地】有殷城【述徵記河內懷有殷城元和志在武渉東南十里司馬邛都按紀年秦伐鄭次於懷城殷殷城久矣】晉之殷州【劉聰以郭嘿爲殷州刺史】建中復爲溵州【二年以陳之溵水置眞元二廢元和十二復立】故史商後有北殷氏或云北

朝歌

武乙徙之【世紀】今衛之黎陽衛鎭西二十二有朝歌城【唐衛縣今通利軍黎陽故東離城紂搜處】有鹿臺【衛西二十大三里髙千仭七年城】沙丘臺【紂自朝歌北築之今沙丘在鉅鹿東七十故衛北四十寰宇記平鄕東北二十稱妲己臺】莽曰雅歌【寰宇酒池糟丘斮涉處並在衛縣冀圖經丘池故朝歌南一里巨橋倉在洛之曲周卽邸閻城】

大陸

牧野

衛之汲輿地廣記故商都牧野之邑寰宇記

汲近郊三十

商之王蓋屢遷矣書自契至成湯八遷湯始居亳盤庚五遷八遷自湯之前而五遷在盤庚之前故班固曰商今屢遷前八後五蓋十三也自盤庚至紂蓋復五遷世不知矣【盤庚遷防武丁遷沫自沫䢐亳庚丁徙河北武乙丁徙朝歌至紂居之】八遷之可考者六契居番昭明居砥石復遷於商相土處商丘上甲居鄴而湯居亳此世所謂不可得而知者至於五遷則囂相庇奄耿也庇奄書所不載而世儒輙以湯盤庚之兩都足之已失之矣而或者更以五遷俱出盤庚尢爲妄亂夫盤庚之遷本於洪水都國墊溺爲之是豈得已而不已者哉益六四曰中行告公從利用爲依遷國勢或不利固有不得而不然者盤庚之告民曰先王不恆厥邑於今五邦是則所謂五遷者非指盤庚而今之遷爲有所不得已矣且其遷也渉河南渡而說者猶以爲盤庚之遷在於河北儒學荒疏之惑世也如此【鄭云祖乙去朝居耿爲水所圯修徳禦之不復徙其後奢侈逾禮土地廹近山川圯焉至陽甲立盤庚爲臣乃謀徙湯舊都民居耿久奢侈成俗故不樂徙王肅云自祖乙五世至盤庚元見陽甲宮室侈奢下民邑居墊壊水泉瀉鹵不可行政教故徙都殷士安亦云自祖辛來民皆奢侈故盤庚遷殷云我民用蕩析離居事可見矣穎達以爲久居水變非必奢侈也以盤庚名篇則鄭云爲臣之時事宜有據】予記國名而商氏之都不一學者不之能悉庸復著之【應氏地裏風俗傳曰河內殷國也周名曰南陽故相州圖經云安陽紂都也在淇洹之間所謂北冡戰國策言紂兵左飲淇右飲洹者束晳謂盤庚遷處正義以爲盤庚後余王遷之】烏呼商之屢遷亦可謂不幸矣貧氓月徙閼窶士日更名其與庸王之嫚爲政而嵗遷都年攺號者何異自湯至於盤庚將二十世都始五遷而民胥怨不安方且誥諭大臣諸侯惟恐或怫豈將以其勢毆哉鄕非北都圯廢則刼之以愛子吾知盤庚之不遷矣太室三塗洞庭盟門天下之險而國之者不一姓是地利固不足恃也然則爲國者必有道矣奚至朝河而莫隴哉春秋之書以國遷者凡七邢衛蔡各居一而許處其四悉譏其輕動而不能自反也然則爲國者亦必有道矣



鄁武庚之封漕是【一作漕】今滑之白馬有鄁水卽妹之邦紂所城一作防【晉有防督】霍叔尹之【見詩譜邶霍叔尹之鄘管叔尹之衛蔡叔尹之曰三監孔氏以管蔡商爲三監霍有不預班固從之非也武庚得爲監以蔡仲之命攷之鄭爲是武庚之封乃紂之都在邶境也】東衛南鄘北邶邶鄘亡於春秋前故有詩【樵雲中衛南鄘東邶伯邶雲南邶東鄘北衛俱非史周公誅三監盡以其地封康叔譜謂庸叔子孫彊兼二國亦妄邶詩言亦從其流則在北也】

鄘

楚丘城是今衛之汲東北十三有故鄘城【新鄕鎭西南三十二或云楚丘城在澶之衛南西北七里】有鄘水【出宜蘇山】其後東徙野處漕邑而云在彼中河則衛東矣

衛

曰曹曰衛以在畿域分曹遮衛馮翊扶風之義也三國以淇爲分鄘云送我於淇衛云送子涉淇而邶云亦流於淇地俗異也

蘇文忠曰武王非聖人也夫手鉞其君而國其子使三叔監之是豈得已邪使武庚而非人也則必不叛假二叔憃而非親也亦豈至於助逆乃一亟而悉誅之子瞻之言劉知幾之說也鄭厚本此而學者誹之【知幾曰武庚合謀二叔徇節三監君親之怨不忘臣子之心可察稽之名教生死無慙而論者以其無成卽以頑民爲目若少康子胥不幸而敗則亦肆迹醜徒竄名逆息邪武庚紂之長子也武王又己國之而大誥乃曰殷小腆誕敢紀其序曰予復則庚之事可知矣詎可以此爲之罪哉或以春秋之法君弒而賊不討則深責其國之無臣子論庚尢非類】方武王之誅紂也三年毆蜚亷於海隅而僇之滅國者五十此皆助紂者也紂𨿽不善然猶有助國與若林之旅如此而乃死之南單之臺而分天之明知微子之賢不立乃貪於武庚之不肖而立之復疑於此而以三叔監之是誠何心哉夫以洶洶之商而輔之以三憃此武王之失策也鄕使克商之後捨武庚求微子以世祀𨿽無三監吾知商人之不反矣立微子於商退卽諸臣之位以聴天命之所屬彼天下之勢旣一去而不可反人心已離而不可挽則𨿽以徳之賢決不能挾區區之商以令我夫然後之中國踐金戺而朝諸侯俾天下後世知吾心之不利商則𨿽三聖之授受不是過矣惜乎武王之志荒也【書曰武王勝商殺紂淮南子云武王殺紂於宣室或曰殺紂非周人荀子云武王伐紂選馬而進厭旦散之而紂卒易鄕遂乘商人而進誅紂是以爲商人殺之是聖人不信也不知乘商人者誰歟乃周人也易鄕者前徒之攻於後者也荀子曰武王誅紂斷其首懸之赤斾周人尙赤所謂大赤太史徒尼書言右秉白旄因謂懸之太白爾孔氏欲明武王不殺紂謂紂之自焚也史遷本紀謂武王以戎車馳商師商師大崩帝辛奔內登廩臺屏遮自燔於火武王手太白麾諸侯進拜王揖之入王所射之三發下車撃以輕劍折之懸之太白其事本見汲書故頴達以爲死而斬之且死而斬之則生必不釋之矣殷紂有三說或曰罪浮於桀或曰不共戴天或曰紂多智不殺則必有扶之以叛如武庚者尸子云武王親射惡來之目斬商紂之頭手污於血當此之時猶猛獸者湯不殺桀也故邵雝云下放一等則至於殺其說如是】君子曰武未盡善又曰義士猶或誹之謂之義士則不義有所屍矣或曰孔子殷人也於武王猶有憾然而居周也故於夷齊數致意焉曰否是無義無命也漢武帝時旣封周子南君求殷之後絕不能祀丞相衡曰王者存二後所以尊先王通三統也其罪絕者更封他親以承其始今宋已失統宜立殷後非當繼宋乞以孔子世爲湯後不幸事廢逮孝成時九江梅福更以爲言始以諸經相明錄其後世爲殷紹嘉公

微【三郿】

子爵本扶風郃陽今岐之郿縣有郿鄕紂徙畿內則在聊城【十道志】今故城在潞東北【寰宇記微子城在潞東北三十里九域志愽州有防子城】或云在魯今徐沛東南微山有微子非也【亦曰郿莊築郿公羊作微杜云魯下邑璠云防子國東平壽張西北三十有微鄕】

宋

古商邱火正遏伯之虛相土因之漢睢陽隨爲宋城今南京治縣西南十二有微子冢廟五隕石

目夷

今徐之滕東有目夷亭

木門

今滄之淸池西北四十六有木門故城衛鱄所托【襄二十七奔晉托於木門】輿地誌雲中有大木因名

桐門

樂大心采

不其

今祕之卽墨西有漢不其故城

祝其

今海之懷仁故祝其也

長勺

宋之汋陵城今在寧陵東南二十五後魯坎氏

宋附庸【英賢錄】鞏縣東坎聚服云鞏東邑向【二】

許之長社東北有向城向岡向鄕鄭地【襄十一師

於向】一云尉氏西五十向城

鐘

今亳之臨渙漢之鐘縣

鐘離

州犂采楚地

樂氏

鄭地津名【襄二十六】

華

華子國鄭十邑有華

酁

皇瑗之子般邑酁曰酁般

戴【甾】

甾也愽雅防析也或作戴菑今拱之考城有故戴城【考城今開封】初並於鄭【隱十鄭伐取之劉云附庸故曰取】楚滅宋曰谷【廣記秦謂之谷】漢之甾縣【應氏菑戴聲近故詩箋以俶戴爲熾甾廣記云楚漢兵起邑多災而名妄】章帝爲考城【東巡詔取光烈考之義】隋爲戴州有戴水【國都城記考城西南有戴水今戴陂戴國】

褚【昭二十六】子段采【共公子】今洛縣南有褚氏亭褚氏聚合

向氏邑【向戍曰合左師】郃也今同之郃陽【徐史音郃陽國近龍

川】

鞍

向魋邑【成二】糓梁云去齊五百里

防

今單州有古西防城【隱九取防杜云髙平昌邑西南有西防城】漢

西防縣城在單父北【魯防臧氏邑】

郰【襄四】

魯下邑今兗之魯孫預云魯縣東南垂城是樵未詳孔子之生處與孟軻之鄒異【或作鄒非】武王旣勝商殺紂卽武庚而立之夫弔其民誅其君而乃立其子獨不以其他日之將不利而廢之此周之至徳也至於周公謖使管蔡二叔監商監之云者所以制止其沈湎淫奔之俗而納之道爾土地人民皆我之有固非利其國而欲之如宇文之於蕭氏也及武庚之作難三監淮夷並起應之當此之時周之事亦洶矣周公於是濯徵龕伐至久而後克之玆宜深監武庚之事而乃更立商王之元子微子啟夫以微子之賢吾君之子而商人父師之顧乃使之代商後而邦之宋宋爲故亳商之舊都民之被其澤者固未忘也使微子而非人少異其志則全商之地恪非周矣而成王周公方且晏然命之統承先王修其禮物不少爲疑而宋之臣人卒以按堵非聖人之盛徳能如是乎於以是知立國惟在於賢而不在於疑之多也秦漢而下不原仁義而徒汲汲以防虞天下爲心豈不大可慙哉

曼【蔓】

鄭邑曼伯國【昭十二鄭京櫟寔殺曼伯】爲曼姓一作蔓【玉符作曼】鄤也【成二集音瞞】鄕在廣漢�訛【穆傳蔓伯一出�集音吻鄕在廣漢又音萬作鄤】

鄧

曼姓侯爵【鄭莊娶鄧曼】今襄之鄧城二漢鄧縣古鳯林也【是爲鄧林】秦昭使左更錯伐楚取鄧置南陽郡【十六年封公子悝】今鄧故城在鄾城西北十餘里而蔡鄭盟處則蔡地乃今鄧州與鄧城接【桓二年】

優

鄧之分【曼姓】子爵鄾也【寰宇記鄾子國】巴人圍之【哀十八】楚倂之傳云鄧之南鄙鄾人是已今鄧城有鄾城【沔水之北】光武言宛最彊鄾次之者範謂安養有鄾聚是

苑

武丁子文封苑城爲苑侯今鄧之南陽漢宛

縣也爲平去二聲非

權

今荊門當陽東南有權城臨權水口【當陽古屬南郡】楚武滅之【遷之那處】闘緡尹焉非定之權【今眞定北二十有故權城古防鄕也】

禦【襄二十二】後爲禦叔之邑

蕩

禦姓湯也【潛夫作湯】今相之湯陰漢蕩陰也【桓王十六

年秦寧公伐蕩氏取之】

陽

禦姓侯爵【淮南子】

番【鄱】

禦姓鄱也史夫差取番者今饒之番陽漢之

番【陳勝傳番盜】有番江今縣東有番故城

錫

禦姓錫時子之先今均之鄖鄕有錫穴漢之

中錫

署

禦姓

堂陽

侯爵漢縣今在冀

時【郲】

春秋之時來鄭地子姓【世本子姓有時氏蕭氏】預以爲滎陽之釐城璠云滎陽東四十釐城是

荼【防】

防也王符云皆殷氏舊姓郃陽防城是共【恭】

恭也【世族譜云附庸國】今朝之共城文王侵阮䢐恭者卽共伯國漢之共縣共故城縣東百步非叔段邑【詳略史發揮共和辧】

梅

伯爵【寰宇記云梅伯國九域志云殷伯】紂所滅今譙南四十有故梅城河南宻縣有梅山集韻音每

稚

史記商後有稚氏以國爲姓

定

渭水有定城是郭述徵云定城去潼關三十

夫人定子世以爲諡失之

巢【三鄛】

子姓一作鄛南陽棘陽有鄛鄕吳人伐巢克棘者有巢亭在襄邑南二十與衛巢異【大叔疾處巢哀十一】或云居巢非也

郅

同

一作春秋地圖謂今同州爲同國

黎

黎氏故國【或黎山氏】子姓國侯爵【宣十五酆舒奪黎氏地後荀林父滅潞立黎侯而還】一作��【玉篇】文王所戡者與紂都接今潞城東十八有故黎侯城黎亭【卽黎陽故城一曰黎侯城水經黎陽故城在黎山東北班志上黨壺關東北有黎亭九域志亭在黎侯嶺上】衛地故黎侯寓衛【今通利之黎陽漢黎縣有黎陽山古今山川記云衛黎陽國也黎侯寓衛以中潞泥中二邑處之】

比【沘】

比干國【馬融鄭王肅云紂諸父】今唐之北陽有沘水後魏爲殷州而比干墓乃在偃師西北十五寰宇記在汲北十里有石銘云大夫比干之墓【魏孝文弔之黎陽西北三十枉人山云比干殺於此而名止陽三山】有廟在滑【唐太宗諡太師】又汾之西河縣北百二十有比干山【九域志石州有比干山比干祠禱驗】

髦【旄】

見世本一作旄姓書復姓有比旄重誤朸

漢平原有朸縣音勒【世本牞】劉辟彊爲侯國者段

段幹也芮城東北十五有段幹木墓髙三丈

貞觀禁樵采

瓦

�也衛地【定八防處】有�亭在胙城【杜云亭在東郡燕縣東北燕卽今胙城】非成紀之瓦亭也【成紀有瓦亭水瓦亭山在秦之隴城東北二百】

鐡

衛地【哀二】今衛州有鐡丘預云在戚地南七國

並出世本

萊

子爵來也登之黃縣東南二十五故黃城是【樂史云卽萊子國】古之萊夷今文登東北八十不夜城也【元和志】齊人遷之郳曰東萊【漢故東萊郡昔晏弱城東陽川逼萊乃齊境上靑之臨朐】隨立萊州亦作郲【宣七又襄七齊人以郲寄衛侯】云時來【鄧名世以爲鄭之時來非】萊蕪俱非【萊蕪乃魯菜柞之地竇蘋云萊人流播邑落荒蕪而名妄萊蕪故城今淄非東南】

桐【二桐鄕三】空桐也【世本云商後國】宋之虞城南五里有桐亭故空桐地今尙曰空桐【哀二十六景公卒大尹奉公以入空桐寰宇崆峒俗】非桐鄕【桐鄕有三一在舒城詳三皇時國一在扶溝卽開封之桐本鄭地一曲沃西南聞喜西南八里桐有桐鄕故城隨圖經云俗以此城爲桐宮皆云放太甲處按湯在今屍鄕乃放處在偃非此】

向【五】

皇甫作都沛國之向漢屬龍亢今入糓孰【西南五十有龍亢城】附庸國【世族譜】非河內【詳炎後】尉氏【西南五十見有向城】沂【承縣亦見尖後】許之向【襄十年向鄭地今許之長社有向鄕向岡】

沛

徐也有沛氏商人六族有條氏徐氏王符云

殷氏姓也

繁【二】

澶之淸丰有繁淵繁陽故城而臨河有繁泉【郡國志云繁陽城漢之外黃有繁陽亭通典城在內黃西北應云在繁水之陽】漢彊占爲繁侯者亦音皤一在汝陰【杜云繁陽亭在汝陰鮦陽南今穎州也】

施

本嬉國紂伐有施有施以嬉進今施州樊

慶姓【潛夫】今襄之鄧城有樊城鎭漢之樊縣有樊古城樊陂樊侯國也【寰宇記樊陂在南陽西南】南雝州記荊州圖副摯虞等皆以爲仲山甫之封【荊州圖云樊城仲山甫所封記志皆然詳泰伯後國】樊村鎭在宜城皆其地魏孝文帥十萬攻樊城不下者【曹虎鎭之齊書】或云樊噲所食采

薄

姓書宋大夫食邑爲氏

饑

條

蓨是周亞夫封條今冀之蓨縣樂史云卽條

國晉攺條【桓二年晉地】

索

鄭之索氏【昭五年鄭勞叔向處】故成臯東有大索城成臯開皇爲汜水【屬孟】今鄭之滎陽有索水

鮮虞

續志云子姓國鮮虞子中山新市也有鮮虞故城白狄別居種最大晉伐之【昭十五定四哀六】今定之新樂【通典】漢盧奴故鮮虞縣後周鮮虞郡唐鎭州【應氏地理記左人城西北四十左人亭鮮虞故邑左人卽今定之唐縣】

姚

春秋姚子國子姓【或云蕭姓非】

蕭

子姓附庸【莊十二大心煞南宮牛始封爲附庸】本宋邑【寰宇記周封子宋之別爲庸後並爲邑非也先爲邑矣】故有封人【宋髙哀爲蕭封人云任於附庸非】楚滅之【宣十二定王十】今徐之蕭故漢縣屬沛北徵記云城周十四里南臨沔水

虞城

梁丘

楹書待子櫝硯貽孫有田祿思以貽其子孫人情所同然也是故諸侯有國以處其子孫大夫有采以處其子孫采者服事之稱也【所謂亮采一作寀爾雅云屍寀也寀寮官也郭璞云官地爲寀同官爲寮義亦同采取以奉君子故亦用菜猶偹食菜字書又作集韻音菜云臣食邑俗】內諸侯祿有采者也外諸侯嗣有國者也圻外之侯惟嫌紛變是故必世子而世祿圻內之侯入爲王官必選賢徳是故異於外侯有祿而不必世然有大功亦有采地以嗣其子所謂官有世功有官族者邑亦如之所以處子孫也書大傳曰古者諸侯始受封則有采地百里諸侯以三十里七十里諸侯以二十里五十里諸侯以十五里其後子孫𨿽有罪黜其采地不黜使其子孫賢者守之世世以祠其始受封之人此之謂興滅國繼絕世書曰玆予大享於先王爾祖其從與享之此之謂也【亦見韓詩外傳】若古封建惟以其功徳於民者則與民共封之所以系民心也至於後嗣弗能遵守廢祀失國則民望於是絕故必興而繼之使歸心焉漢追何后魏錄由世縱其不肖猶當十世宥以勸能者後世不知乎此見功臣之子孫有無功而受祿則思所以削而奪之而不知其乃祖乃父固嘗功於爾民功於我矣吾之有天下亦猶是也孟軻曰所謂故國者非謂有喬木之謂有世臣之謂也成季之勲宣孟之烈而訖無後則爲善者懼矣【韓厥云】茍有先祀何廢二勲【臧武仲云】若子文而無後奚以勸善【楚王】官人以世𨿽紂之粃政然賞延於世者臯陶之訓仕者世祿亦文王所由興也所主惟賢豈其不必嗣歟句龍共工臯陶伯夷昭明伯益相土伊陟三五之時祿不免世春秋胡爲世卿哉八元八凱世濟其美尹單甘劉代食厥地豈非繼世象賢則以興鮮克由禮者以亡而非縶於世不世乎【公羊以爲春秋訊世卿漢許伯張敞何休之徒每持此論非是詳官制中左氏說者知其不然故又云公卿大夫世祿而不世位父死子食其邑而不繼賢則復之】烏戲以人情爲天下則天下莫能破昔蘇軾論夏以爲人之愛子天下之通義有得爲而欲與其子孫人情之所皆然聖人以是爲不可易也故從而聴之使之父子相繼而無相陵是封建之理也事情深盡今古無二然至海外之說乃大不然豈作以蚌異於蛤而二五之非十者乎宋景文傳宗室謂李百藥帝王之興自有天命歷祚之短長不緣封建爲臆論及十一宗諸子之傳乃以爲歷數短長自有底止漢七國晉八王不皆常得其效以此見其非好惡之不同特知識之未昭爾若蘇子者蓋亦習於百藥宗元眾楚之咻而未晰其致者歟土蕃設官父死子代非其種類汔不相伏屈茨之法國酋首領相承不絕他姓別系決不得而處之燕吳禪亂葉白爭滅古之君子豈顧自爲膠擾而欲民之定哉明賢於斯亦有所決擇矣

路史卷二十七﹤史部﹐別史類﹐路史﹥

欽定四庫全書

路史卷二十八

宋羅泌撰國名紀五

周氏

虢【郭】

仲之封爲西虢在岐今鳯翔虢縣【通典云岐州虢縣西虢也】東遷之際自此之上陽爲南虢矣其處者爲小虢秦滅之【秦武公十一年魯荘七年】亦俱曰郭【公羊曰虞郭郭究碑言郭叔禮記注虢或爲郭在武都南百里有虢城集韻引傳攻郭音虢】

東虢

叔之封制也今鄭之滎陽有虢亭【世紀以成臯爲東虢叔之封故通典以洛之汜水爲東虢國卽制邑左傳云制巖邑也虢叔死焉制今在孟之汜水漢之成臯】臺冡在焉【水經濟水南歷虢公臺皇覽云基址及冡尙在】或云仲封者非【左疏亦云東虢制也賈逵虞翻等謂叔爲西虢仲謂東虢誤】

南虢

上陽是【上陽城在陜縣之硤石鎭西三十六里常陽驛之東南下陽卽今同之下陽服氏亦云在此下夏字通杜謂河東大陽亦非馬融云叔封上陽仲封下陽疏謂二地皆虢邑不得二人分封其處】今虢之虢略正曰南虢以其仲後所都故亦號西【九域志周封虢仲非世紀三虢仲爲西虢不在此春秋公子譜上陽虢叔之後亦非】

北虢

男爵今陜理西四十五里故虢城是【漢志農陜故虢世一以州治城爲卽古虢國】是爲大陽【漢志北虢在大陽東虢在滎陽西虢在雝今按陜平陸皆漢之大陽地天寶元年守李齊物開漕得古鏵有平陸字攺焉】佑以此爲仲邑仲後也

盧氏

地道記郡國志皆云西虢之別詳商世侯國夏陽

序之封晉滅之【僖二年】今陜之平陸【見歐志廣記】漢

夏陽城又在韓城東北百三十

�

康公邑在緱氏【杜云緱氏西北舊有�亭緱氏西寧入偃師】或云魯地非也【襄公十五年盟於�地不在周】世作劉繆故說文惟有鐂然古亦無之【詳字經】

岑

渠之封【文王異弟之子】今梁國北岑亭風俗通云古

岑子國

右王季之穆

齊桓公遊於郊見亡國之城焉訪諸野耋郭氏之虛也公曰曷其虛對曰善善惡惡公曰善善惡惡固政之媺也奚而虛曰惟善善而不用惡惡而不去也公歸告管仲仲曰若人者爲誰惟弗知也曰然則君亦一郭矣公退招野耋而進之故春秋書郭亡猶梁亡者言其所取亡也夫亡國之亡也未嘗不以其取亡者也今郭之亡所善不善而所惡不惡也所善不善則無貴於知善所惡不惡則無貴於知惡矣奚其在始郭君之出也徑諸澤語馭者渇馭者進淸酒語饑欲食馭者進梁肉脯糗君曰何給對曰臣昔儲之爲君之將出亡道饑渇也曰然則若知吾且亡乎曰然然則孰不告對曰君喜道腴而難至言誠恐先君之亡也君怒馭者辭焉曰今天下之君無賢而吾君以獨賢泰賢此其所以不之存而之亡郭君於是伏軾而詰曰賢顧若是難邪捨車躇山中防饑力解枕馭者而寐馭者易之塊疎行而亡之郭君餒死中野詩云聴言則對誦言如醉郭君之謂也【恵王七年詩外傳云爲狼所食】齊湣居衞謂公王丹曰吾之所以亡何也公王丹曰主之所以亡賢也天下之主不肖而惡主之賢也湣慨然曰賢固若是苦耶此亦不知其所以亡而亡者公王丹之所過也若宋昭之出也俯謂馭者吾今知所亡矣被服而立侍者無不曰吾君麗者發言舉事朝者無不曰吾君聖者內外不見其過玆吾所以至於此也宋公於是革心易行安防行道居二載宋人逆而復之死諡曰昭故君子莫大乎自克【吳語云楚靈無道其民不忍饑勞之殃三軍叛之幹溪屏營山中見防人疇而呼之曰余不食三日矣疇進枕之股及寐易之以塊去之比覺無見入棘闈弗納乃入於申亥氏縊焉此事相似】余稽四虢先後南北知郭公之非是而代莫之明也故並及【按此郭乃荘二十四年之所書者賈誼書作虢君亦曰郭新序乃北燕之地寰宇記云聊城今有郭城博州圖經云亾國郭氏之虛是也管子亦言桓公之郭問郭父老何以亡春秋地名云虢北燕之地與齊接境與四虢不相及諸家皆不知郭公繆文】

魯

鹵也曲阜少昊之虛【曲阜小地名在魯城中委虵七八里】古城十二門【魯國記七門有鹿菜石稷上東子駒等】大中祥符間曰仙源兗

管

今鄭治管城古中牟【自漢爲中牟】開皇管州【十六年卽

楚子次於管者】大業三爲鄭【武徳三復爲管貞觀元復爲鄭】

蔡

今蔡治上蔡【漢縣迄今】伯爵【仲子蔡伯】括地圖云豫州北七十里上蔡古蔡國縣西南十里有故蔡城蔡山岡故國也



侯爵【穆傳邢侯侯來弔絀爲伯毛雝霍皆伯祝駝言文王子惟爲伯左妄】興仁之濟陰漢之定陶東北四十七濟陰界有定陶故城卽古國南二十有城有南山周爲州【今興仁府】

成

郕是也伯爵濮之雷澤北三十故城是漢屬濟北晉屬東平後遷其陽曰成陽【漢濟陰京相璠云東卽廩丘南故郕都故寰宇記雷澤古郕伯姬姓國縣北有郕都故城誤也按漢止有城都屬山陽非此之郕與成陽樂氏妄爾】與周【成十三年成乃周地】層【公圉郕魯邑】蘓之郕異【隰郕蘓忿生邑在河內】

霍

伯爵也始亦侯【穆天子傳霍侯薨】今晉之霍邑有霍泰山霍水郭璞云平陽永安西南汾水之西有霍城非六安之霍【壽之六安霍山天監貞觀爲霍州】

衞

侯爵故朝歌本衞州衞縣【周爲州隨爲縣】熙寧六年省爲鎭入黎陽【天聖四年以衞通利軍熙寧三年廢復衞州六年省爲鎭】

毛

伯爵【原父得毛伯惇蓋於扶風文稱伯】河南籍水有毛泉

近上邽



伯爵也【同】本作肉【龍字亦音染】京兆今有亭世繆爲【僖二年鬭章囚鄭伯又異集韻那丹同音男益失】



子爵【僖二十年來朝】�也今登封有廢�城是爲南

�與晉�異【太原今有�城所謂箕�者】

雝

伯爵今懷之修武有故雝城範志雲山陽有雝城【杜云雍城在河內山陽西】周有雝公緘鼎非秦之雝【岐之雝縣今鳯翔之天興塦倉城秦之都】

縢

侯爵【僖十九年縢子在貶】本徐屬縣【詳黃帝後國】後遷公丘而地爲小邾故兗之龔丘有古縢城【今縢縣西南十四里城在】字一従水【亦作�】

畢

周世居【太王王季皆都】今京兆咸陽有畢原畢陌【闗中記云髙陵北有畢原畢陌南北數十里東西二三百里無山川陂池井深五十丈】詹桓伯曰我自夏以魏駘芮岐畢吾西土也畢芮岐魏自昔爲周邑矣原畢皆三公

原

伯爵今澤之沁水縣西北有故原城【晉伐原者後趙同爲原大夫卽此或云忿生邑或云濟源水經云濟有二源東源出原城卽晉伐者今孟州濟源西北九里有故原城】

丰

侯爵初文王作邑以治南國今永興鄠北二十丰水之西有丰故城竇蘋云在長安縣之靈臺鄕【通典鄕在長安西北】

荀

侯爵【詩云荀伯謂諸侯伯】珣郇也今猗氏西南古郇城是佑云猗氏古珣國【元和志西南四里絳之正平西十五】竹紀年次於郇者【徐云荀姓郇侯後宜用郇字世云今河東多此姓不作荀音】或云邠之三水栒邑非也晉伐荀以賜原氏則河東矣汾水所經荀城也【應以荀爲伐晉之郇侯誤】右文王之昭

唐虞稽古列爵惟五分土惟三公侯百里伯七十里子男五十里由夏逹商未之有攺至於武王𨿽曰反商政則由舊故班志云周爵五等其土三等弗可攺也孟軻曰天子之制地方千里不千里不足以待諸侯公侯百里不百里不足守宗廟之典籍子恵子雲天子封圻千里公侯百里伯七十里子男五十里虞夏殷周之常制也而子產亦謂天子一圻列國一同自是以衰古之言封建無以異者王制之書州建之國亦不過乎五十若七十與百里正有合乎子思孟子先王之制防可識矣獨周禮書諸公之地方五百里侯伯子男率百里而差之果周制乎夫以男國百里食四之一爲五十里餘爲所比之封附庸土也然子伯侯公地乃大異諸公之地乃至二千五百縦食其半猶當千二百有五十如千二百五十則以多如五十則以少其果然邪顧魯侯也而百伯之地豈治世法哉粵自周襄上失其禦諸侯無政謖相侵並而後土宇逾越燕越之壃埓於王圻而齊耒耜所刺方二千有餘裏秦地爲方千里者五郢楚且以六千而爲人役故子產曰今之大國兼數圻矣此諸侯所以惡其議己而圯其籍又従而羼之制曰上公之地方五百里且謂成王以周公爲有勲勞故特加之四等之上使兼二十四附庸者益以防矣夫太公之封齊周公之封魯地非不足也而儉於百里此孟子爲魯人言者於百里猶曰儉則周公太公何嘗越百里哉今魯爲方百里者四十九有王者作則果在所損乎在所益乎徒取諸彼以與此然且仁者不爲況殺人而求之乎形方氏制邦國正其封疆無有乖離之地正使小國事大大國比小是先王之意也公侯伯子誠使咸依司徒之數則職方所率千里惟可四公罄禹所正八州不過三十二公侯伯以降己不容厝設以盡爲男邦亦不能八百國王制之千八百豈三千所容哉【說者以周九州方七千里州得千里者六以千里封四公又以千里封六侯又以千里封十一伯一千里爲二十五子一千里爲百男凡百四十有六國不及二百一十之數猶一千里取之以封五十九男六侯之方餘二百里以封四男十一伯之方餘一方以封一男凡六十有四男合一百四十六爲二百有一十儒之無特見至此且魯方七百里爲公侯地百里者四十九爲伯地七十里者百云十伯之地尢疎】

臧

鄆

秦

幹時之戰有秦子荘公所臺處【三十一年】

栁

展禽邑地理風俗記髙城縣東北五十有栁

亭故縣世謂辟亭

成

桓六年城預云泰山鉅平東南

郈

厚也【厚成叔瘠】鄆之湏城東三十六有郈城郈亭

酈氏云闕其南面叔孫所隳也

費【二】

鄪也【僖公以鄪賜季友季利涉編古命氏云費氏出魯桓少子季友有勛邑於費】今沂之費西北二十有故城【臨沂東三十六】一作粊【古文書粊讐或作粊誤粊音背惡米也】非河南費

顏

郎

預云髙平方輿東南郁郎城方輿今單之魚

臺

防

臧氏邑魯東啚昭公五年莒牟夷以來【以防玆來】卽齊魯防處今宻之安丘有莒城莒亭

瑕丘【二】桓庶子萊漢泰山【公叔文子升瑕丘項羽紀有瑕丘申陽申陽蓋名孟康以爲瑕丘人姓申名陽姓纂自爲一姓因文頴之說】今兗治瑕丘瑕丘在其西南與衞之瑕丘別【衞瑕丘在今璞陽東南三十囚邾子負瑕也】

谷梁

酈氏云博陵有谷梁城

陰【下陰】襄之谷城東北有陰城師古云古陰國乃故鄼地又有下陰在陰城之西後之所遷【昭十九年公子赤遷陰於下陰】今光化幹徳【漢陰縣隋陰城】

谷

新蔡

平侯都今蔡之屬【志云平侯自上蔡徙都此】或云黃梅【開皇

新蔡今黃梅有石蔡山出大龜在廣濟並蘄】

州來

昭侯徙此號下蔡今壽治唐屬頴【春秋時有蔡成公輿地記成公徙此】樂史云下蔡有二處水經淮水東岸一城卽下蔡新城二城對據是也

卞

季武子以自封者今兗之泗水開皇中以故

卞城置【十六年】

牟

登之牟平在牟山陽而夷平開皇之牟州【三年】康

姓書康叔故城在穎川孔安國宋以爲畿

內國

漕

本曰曹戴公居【宋桓公立之廬於曹】泉水載馳皆言衞地今之白馬衞之下邑【西徵記今白馬城古衞之曹邑戴公東渡河處此文公遷楚丘今衞南縣】

楚丘

郡國志成武有楚丘亭【城記齊桓公築衞文公居僖二年所城杜云在成武西南】今澶之衞南西北四里楚丘城也非拱之楚丘【今楚丘縣戎州之邑卽戎伐凡伯處酈氏以爲文公徙此九域志南京有楚丘晉文公作】

石

碏邑周有石尙姓書云王父字爲氏非厈

文八年晉解歸厈戚之田於衞者

儀

裘

仇也栁荘采裘氏地

彌

戚

傶也衞附庸【在河上文元年注相之臨河東有戚城】世家以爲宿【如宿舍於宿左皆作戚】河流北過元城而戚在河外故陽虎従晉伐戚曰右河而南必至焉【襄二十六晉伐衞取戚】今在衞縣之南【預云戚頓丘衞縣西今戚城在枯河之東春秋之時河與晉異由晉而言河西爲內東爲外故云戚在河內春秋時在河東也】集韻並音鏃

元

咺邑今大名之元城應云魏武侯公子元邑寧

陽處父聘衞過寧者一作寜今拱之寧陵古信陵故魏安僖封弟於信陵號寧陵君然寧城在獲嘉而武陟亦故寧

沈

肉叔初封預云平輿有沈亭平輿城在今蔡

之汝陽東汝水南通典云古沈子國

北郜

宋並之【桓二年取郜鼎】今曹之考城東南有北郜城

【鄭樵雲南北二郜城在單之成武】

防

滕叔初采今沛之公且

潘【番】

魏王地記云下洛城西南四十潘城是【畢分十三

州誌潘在廣平城東北十里】

龎

畢之分龎鄕越世家所謂讐龎長沙者馮

唐韻姬姓國【本說文】今範陽李澤中有馮水

卽古馮池故馮夷國

魏

在安邑芮近【寰宇記芮城北五有魏城卽萬所封周八里】樵雲河

中河西縣河西熙寧三省入河東縣

大梁

魏惠六年自安邑徙大梁遂曰梁【孟子見梁恵者】今開封祥符昔之浚儀而汴城西有故魏城魏惠所築【九域志古梁城畢公髙築謬】張儀所謂四平無名山大川之阻者東魏爲梁州

令狐

魏顆邑晉恵公濟河圍令狐者【僖二十四】今猗氏

西十五有故令狐城

智

懷

寰宇記懷州云管蔡廢絀封康叔爲懷侯於此卽爲衞後遷河內晉於是唘南陽狄伐晉圍懷者覃懷也【宣六】紀年秦伐鄭圍懷殷或云隤懷忿生之邑今懷之武陟西有故懷城

恆

康叔孫封楚有恆思公世本云後有恆氏

右文昭之分

周監二代封爵五列子弟勲賢必參封之秦除五等設爵二十身稱皇帝而子弟爲匹夫徹侯闗內一至無廟可立二世國絕漢祖龍興創其孤立奮然封建然而襲秦戰國先王綱紀掃地之後莫究其事忽忽唘土設爵二等大王小侯張耳吳芮韓信彭越臧荼黥布韓信盧綰異姓之王者八蓋時求安反仄不得不爾而王之號遂爲臣下常稱【二年立韓太尉信爲韓王四年遣良操印立韓信爲齊王】髙帝之約異姓非功不王至呂后遂破約王臺祿產自玆不攺洎建武初尙襲二等皇子爲王而其餘以列侯及是朱佑峙議天無二日人臣之爵無過於公於是正爲郡公【十五年】已復稱之識者蚩焉【十七年】曹氏始列郡王晉且封國皇子稱王而王之子爲侯【太始元年子弟王者二十餘人】宋齊以降爰復列郡陳室卽有郡嗣藩之三等逮乎元魏王公侯子分爵爲四皇子若元功異姓稱王皇族若始藩爲公王大郡公小郡於是王者七十旋爲六等北齊因之大氐於晉宋若梁靡異開皇國郡王分九等煬帝謖以王公侯爲三等李唐之起務廣宗藩自従昆弟郡王數十孩提並列及文皇塈封彛說疎悉降公時惟數有功王而止貞觀之十一年卽詔前元景等二十一王督刺代襲後復制皇兄弟若皇子爲王皆國親王太子男爲郡王庶姓卿士功業特盛亦得郡王由是異姓畢王侵尋戰國五季之事至徳之元迄大歷三異姓王者至百一十有二不亦異乎比後之世更以王子兼師保官果何爲邪夫以此號旣立旣久而不可易邪則世祖固嘗攺文皇固嘗降矣以吾之子弟非王其號不足以貴之重之邪則文武成康之親子弟管蔡成霍孟晉之徒止於侯伯一適之外其子不過守其故土或食卿采公且無有未始不貴且重漢魏而下蠻酋冷伯王稱且不勝計其果重乎南粵尉陀若閩尉粵亾諸四夷酋長固不得同中國【如�韓賜之璽綬南粵元鼎卽賜之相及內史中尉太傅印得自置賜非矣】然漢王子曰諸侯王徒名王而其實則諸侯言之不順而有此目則名浮之無益辧矣聖人復起果將奚先亦惟名之必可言而已【季札辭國胡翼之以爲見父兄之王號難乎革也革而不用則左右國人習於僣擬之久有所不順因而不革則非季子之心自度有不足以辧此故辭之以全操使有伊周材具則不辭而爲之矣水惟就下人惟従是安有習於僣擬之久而不順者】

晉【唐】

故唐都鄂夏虛也【世本云叔虞居鄂鄂今大夏故云唐本堯封在夏虛晉陽】後曰晉以水名今並之陽曲故平晉西南十六有叔虞祠墓故詩止曰唐

韓

同之韓城南十八有故韓城韓原也【秦晉戰處古今地名曰韓武子食采韓原】一曰宗丘與臨晉近謂之少梁

於

邘也今懷治河內故邘縣有邘臺邘城【京相云河內野山西北三十有古邘城邘亭邘臺水經云故邘國一云祁氏邑在陽曲東七十卽爲邘者周以與鄭後啚晉】或作邗誤

雁

今作應【古應侯今作雁】侯爵【韓詩應侯範雎增世爲應侯】盟防圖云汝之魯山有故應城今在葉【汝】有應鄕

翟

孝伯封狄城也續志臨濟本狄國唐韻云春

秋時狄國也

寒

侯爵定公三年有寒氏晉地一曰五氏南宮

中鼎雲王在寒師卽此字書【以爲邯】

右武王之穆

武之穆四唐爲長後曰晉次桓叔韓是也邘三雁四而狄寒亦其別者富辰曰邘晉雁韓吾知其說無推次也惡戲聖人之經畫大略爲世長慮豈後世腐爛之儒茍目前者之所知耶昔者周公弔二叔之不咸於是封文之昭武之穆者二十有餘國二叔不咸周公宜戒同姓彊大之禍而弱宗國矣乃復大封同姓焉此可與腐儒苟目前者言與先漢孝武懲七國彊大之禍於是務削宗支逮元成時宗國蔑矣而移漢者王家也孰爲來哉孰爲來哉凡四國之分封者今復條於下方

曲沃

成侯之居以封桓叔故地有晉先君之廟獻公城之居申生曰新城漢爲曲沃今絳潘嶽雲陜之曲沃是也

絳

穆侯居【見詩譜荘公二十六年士蒍城之】二漢爲縣今絳有絳山絳水有故絳城在翼城東南曲沃南二里【元和志周勃邑今號絳邑故城】景公遷新田又曰絳乃以翼爲故絳二【後魏北絳縣在翼城南絳在絳】

翼

孝侯居因曰翼侯蓋與絳近今翼城東十五有翼故城絳邑之東八十【隠五年伐翼者集韻云國名】云卽絳攺非

鄂

翼九宗嘉父逆晉侯於隨納之鄂曰鄂侯晉

地【隠六】

端氏

澤之屬縣西北三十有端氏故城

郤

叔虎邑俗作郤

絺

郗也預云野王西南有絺城今在懷之河內【隠十一年王以絺租攢茅等十二邑與鄭易鄔劉蒍邘田後復歸周以賜晉文公故又屬晉】

畜

傗鄐也邢侯邑曲沃南二里有故鄐城雝子奔晉與之鄐者姓書有畜氏鄐氏云因非子畜養妄

涉

涉佗邑漢之涉今潞

苦

苦成也王符云郗犨采於苦曰苦成故城在鹽池東北後或爲楛齊人攺曰車成【又作古城繆】

冀

芮城西三里有郤芮墓芮死文公命闕下軍

大夫復與之冀今晉之冀氏芮故邑

張

晉分漢張縣今邢之任是【郡縣誌縣西南二十七卽濟陽城】王符云河東解邑有張城西張城【呂春秋云魏之分非】

解

唐叔後今河中臨晉東南故解城在桑泉之南虞鄕東三十【城猶屬解僖十五解梁以賂秦者非昭二十二之解】後魏爲二【南解虞鄕北解臨晉】以蚩尢體解名【集韻音蟹繆】



一曰氏寰宇記趙氏之寧晉春秋楊氏【說文舉也】二漢縣今晉之洪洞南十八有故城地道記侯國【云晉滅賜盻郡縣誌同】

續

狐鞠居采謂之續簡伯

溫

叔虞後封在河內狄滅之【僖十年溫子奔衞】襄王以

賜晉郤至采焉曰溫季【狄臻陽處父亦采此】

祁

太原祁縣有祁奚墓【寰宇記在聞喜東二十二里】

介

步

郤步邑玉篇作云亭名

盂

盂內盂大夫祁氏漢縣太原唐邢今陽曲東北八十故盂城劉子伐盂【定八續志云國】非衞東盂也【定十四年蒯聵獻齊者又哀四年盂周地】若宋盂【僖二十一公作霍谷作雩一作宇】

駒

郤克采【鄧名世姓辧誤】與子錡皆謂駒伯

原

先縠封曰原縠後封彘

彘

霍

汝之梁縣西南七十霍陽山漢爲霍陽縣有霍故城一夕之期襲梁及霍在是【哀四周地】

箕

箕鄭采晉語鄭爲箕大夫

欒

賔邑【靖侯孫】眞定欒城漢爲平棘開皇欒州【十六年】今趙之平棘西北十六有故欒城【近栢鄕鎭】及國夏取欒遂南徙曰南欒漢南欒故城在鉅鹿【邢州】

屈

夷邑采麗姬曰蒲屈君之壃也今隰州有故屈城南屈也翟章救鄭次南屈者【汲古文】北屈見後【古國中】

犨

臨汾有犨氏亭樂史云郤犨采非魯山之犨【楚有中犨昭元年犨乃南陽之犨本鄭地入楚漢犨縣今汝之魯山南十九有古犨城】

荀

逝遨采本鄭地重耳軍盧栁濕次於郇者【晉語

狐偃盟於郇韋云鄭地非河東郇】

銅鞮

羊舌邑漢縣今威勝【本屬路太平興國三置軍】有銅鞮山銅鞮水南十五銅鞮故城宮址存焉【子產云銅鞮之宮數里】南六十【有銅鞮】伯華墓

幹

戎氏

唐叔後在狄者有大戎氏小戎氏

桓

按桓叔封韓蓋初封桓竹紀年有桓侯非諡

也漢梁孝子明封桓邑侯是也

韓西

王肅云涿郡方城縣有韓城是

趙藺

漢西河屬縣

平

代之雁門故平縣東漢之平城紀在晉烈公四年趙城平邑今魏之南樂縣圖云平邑在縣城東界

右武穆之分

虞虢焦霍韓魏姬姓也八國皆爲晉所滅昔者晉假道於虞以伐虎宮之奇曰泰伯虞仲太王之昭也虢仲虢叔王季之穆也爲文王卿士勛在王室藏在盟府將虢是滅何愛於虞且虞能親於桓荘乎桓荘之族何罪而且害之晉可謂不仁矣方文公滅曹也以其地賜宋人文公有疾曹伯之寺儒胥筮之史佚誨之以曹爲解曰昔齊桓公爲防而封異姓今君爲防而滅同姓曹叔振鐸文之昭也先君唐叔武之穆也而君滅之能無及此乎且合諸侯而滅兄弟非禮也公悅復曹伯及霍之滅霍公求奔於齊晉國大旱卜之霍泰山之爲也使趙夙召霍公而復之齊景公之伐宋過泰山夢二丈夫怒甚�晏子曰湯伊尹也語其狀信公曰何如對曰夫湯太甲武丁祖乙天下之盛君也不可以無後今惟宋矣而君伐之請散師而平之公不従再捨鼓毀將殪公辭乎晏子乃散師商頌曰不僣不濫不敢怠皇命於下國封建厥福此湯之所以獲天福也【襄二十六聲子云】虞虢之滅惜乎無以三者之事沃晉侯者【晉滅魏耿霍皆不見經當訂】

凡【二】

伯爵衞之共城西南二十二凡故城也【杜云共縣東南有凡城袁山松云西南郡國志共有泛亭詩凡伯國隠十年戎伐凡伯者】又臨胊東陽城亦曰凡而益都有凡山【並靑】

蔣

初伯後侯班志云汝南期思裏蔣鄕古蔣國楚滅爲期思今尉氏西五十故蔣城是【新鄭界杜云在弋陽期思期思故城在固始西七十】

邢

侯爵邢治龍岡城內西南隅小城也秦之信都莾之襄國隨爲州【漢項作爲邢侯穆傳邢侯注廣平襄邑縣】應形刑従井說文戶經切乃作邢故字書妄以邢爲井而邢爲二【玉篇邢輕幹切韻邢在河內在鄭邢侯國】

夷儀

範志東郡聊城有夷儀聚瓉云夷儀城在襄國西百劭云邢侯自襄國徙此曰邢丘【通典龍岡北百四十有夷儀城西百五十七有夷儀嶺元和志龍岡西四十有故城俗呼隨宜有邢夫人冡】在河之臯曰平臯有平臯城【狄國邢丘晉送女邢丘者紀年梁恵成三城邢】彪後志云縣有邢丘故邢國周公子封非也平臯邢丘非始國也

祭

伯爵商代國後爲周圻內【樵雲在河南�傳云寰內諸侯】穆傳正公父【說文周公後】城在開封長垣今管城東北十五有古祭城也

胙

今之胙城燕並之故曰南燕【後漢燕縣屬東郡本南燕國有胙城古胙國杜云城在西南本屬酸棗有胙亭然晉元東郡】武徳胙州【二年】

茅

殖綽伐茅氏也【襄二十六】戚之東鄙本衞邑茅盈系云姬冑之分漢有東茅侯預云髙平昌邑西有茅鄕城今金鄕【西北四十二有昌邑故城】非修武之茅

訾

有二西訾在濰【詳見前】東訾在鞏西有故城屬周單子取之【昭二十三年取訾】姓苑云此本出祭氏

周

兌

盟防圖云兗國周公後所封疑卽魯之謂右周公之族本亦文之昭苐國多故別出亦以別其祖禰之所自出云【伯邑考亾管叔誅周公爲禰也】

惡戲人之可痛未有如族姓之不睦者也𨿽有兄弟不如友生豈惟後世之愚然哉晉文公之出亾也歷者七國齊桓女之楚成享之宋襄公贈之馬而秦穆公乘送之卒以得國此四國者皆異姓也而能繼之若此衞成公曹共公鄭文公皆同姓也而皆不禮焉是所謂不如我同姓邪昔者晏子患齊之公室卑子華子曰詩亦有云不如我同姓何以是踽踽臨於人上將卑是取何懼而不獲兄弟之不協焉能協諸侯之不睦邢與衞同姓之國也狄伐邢【荘三十二】齊救之【閔元僖元】曁遷夷儀乃従而爲之城【並僖元年】狄入衞【閔二】則爲之城楚丘【僖二年正】二國者俱齊侯所存之亾國其患難正相同也齊桓卒【十七年】眀年而宋衞遂伐齊狄救之故邢與狄冬伐衞又明年衞伐邢二十有五年遂滅邢一書狄救齊有以見諸侯之罪再書狄伐衞於有以見救齊之美也方狄人之迫黎侯黎侯寓衞衞不能修其職及戎之伐凡伯衞且不救致王臣之無援逮爲狄滅齊復爲之城以居之衞人防亡可謂飲其徳矣今也卒再朔則遽起而伐之況王在難而乃稱兵滅人之國絕先祖之支體無人類矣故聖人書曰衞侯燬滅邢夫春秋國君未有生名之者今曰燬蓋甚責其無人類也【禮云諸侯不生名失地名滅同姓名此以一節而測經者其說未然書稱呂伋君奭詩言召虎生名也楚子滅防蔡滅沈晉滅下陽虞虢滅同姓也衞侯奔楚郕伯徠奔失地也而皆不名采地之大夫附庸之君未爵命於天子則不盈乎君道不盈乎君道而猶異乎列臣故平居則字有所降則名諸侯之大夫平居則族而名之有所降則捨族惟天子尹宰與公之孤特貴故又以官加之異列臣也姓有同異其所以滅之貪土地利人民上絕王命下絕人紀其惡一也楚子防誘殺蔡侯豈同姓哉杜諤黎錞更以燬字爲因下文燬卒而誤增之不知文宣之前滅國皆人無稱爵者此將名之不可曰衞人燬故特加爵正如楚子防者豈二爵亦誤耶胡以名爲常不名爲變陋矣】

翟

侯爵成王次子云翟今洛陽城中太倉西南池也世紀景王葬翟泉在今東陽門內大街北太倉中北眺翟泉戴延之云太子宮東今無水

肜

伯爵成王子唐韻作彤雲成支庶

單

成王子單子國單襄單伯子也今單之單父

非魯之單伯

鄭

伯爵厲王子初采咸林【載言作棫林國語元和志通典寰宇記皆作咸襄六年棫林許地】今華陰鄭縣西北三里古鄭城【縣道記云古城連接今州城天保中官路其中東西連三小城宇文朝移於西南九里故鄭城開皇三又移裏州北故鄭城屬京兆】蓋未爲國【國語桓公采地咸林】乃初縣在鄭者【秦武公十一年班志宣王弟桓公封劭雲母弟友所封子與平王東遷更稱新鄭瓉云穆王以下都西鄭不得以封桓公公爲周司徒王室將亂謀於史伯寄孥賄於虢鄶間幽王敗一年滅鄶四年滅虢居於鄭父之丘是以爲鄭桓公無封京兆之文師古亦非之蓋是采於彼今因其名以來此非至此始有鄭名京兆畿內自不妨於王都晉鄭焉依謂武公文侯爾固不爲新鄭】

新鄭

幽王敗武公徙河南並虢鄶十邑居之曰新鄭故荘公曰吾先君新邑於此若新丰者今鄭之新鄭祝庸之虛

南鄭

今興元耆舊傳云桓公死於犬戎其民南奔

漢中爲南鄭

櫟

鄭別都厲公居後屬楚王隠云翟也今許之

陽翟荘公城櫟寘子元

制

此制虢東虢也本滎陽【隠元年】而北制虎牢乃成臯【五年】今孟之汜水有制氏【成十六制田鄭地滎陽制澤今宛陵東】

共

共叔邑杜云汲縣非

京

太叔封所謂京索鄭詩叔出於京者今滎陽

東南二十有故京城故京漢後齊廢

成

楊

侯也宣王子幽王封之曰楊侯其地平陽楊

氏縣漢之河東楊縣也

陸

宣王支子陸氏譜云封陸鄕爲陸侯

謝

宣王支子是爲謝丘盟防圖云謝城兗之龔

丘與姜任二謝異

縦

平王子精封英賢錄云因爲精縦氏

梁

平王子唐封南梁也今汝治梁縣有梁山梁故城在承休西南四十【哀四年梁云河南梁縣縣道記云梁縣西南十五古梁國城十三州誌云周南鄙邑】國事雲南梁楚襲之安定梁氏出此

周

平王子秀封在汝川秦滅之爲汝南郡光武封姬常爲周承休公居麻城今在汝之梁縣

甘

惠王子叔帶封卽昭公生成公成公生簡公及悼公過酈元云河南城西二十五有故甘城俗曰鑑城在甘水東十里【洛陽南北對河南故城佑云城在頴之頴上】

陽樊

景王后河陽濟源東南三十八皮子城是【卽皮

氏城水經逕陽城卽樊氏邑】

無終

薊之玉田故無終縣陽氏譜云春秋之末爰宅無終【仙傳拾遺陽翁伯適北燕葬父母無終山有天祚玉田事亦見於寶記範通燕書云後有雝於無終山獲玉是也】

鄄

敬王子或作甄非劉子盟處周地與元和志

云濮州理故鄄城中栢所封曹植

汜

襄王居鄭邑拾地象云汜城在許之襄城南

韻云國云言凡有泛水在濟陰

皇

王猛居也今鞏西南有皇亭【記多作黃非京相云訾城

北三里有黃亭黃陌黃水訾城今鞏】

陽人

中山

東周分釋地云鮮虞地中山國治盧奴佑云常山靈壽中山國有故城在西北【靈壽今眞定】張矅中山記云郡謂中人城城中有山故號中山其山仄而欽上若委粟漢中山靖始移郡出山居廬奴隋經雲中山城在今唐昌東北三十中山故城是中山故宮在安喜釣臺戲馬

膚施

今延安卽漢之靈壽【世本中山武公居顧桓公徙靈壽】

右周氏世封可見者

公侯百里伯七十里子男五十里百里大國七十里次國五十里小國此三土也唐虞三代以莫不然周官武成王制之言成王周公經世之制率此不越然在行人司儀儐禮皆以公爲一等侯伯一等子男一等故世遂以公爲上國侯伯中國子男爲小典命注夏官序更以公侯伯爲一子男爲一則侯伯俱爲大國子男小國徒二等矣公羊說者復以伯子男同稱子謂春秋書變周従商制皆従子此特國語師旅之說蓋因子產一時自解之言尢無足據子產當時特以鄭伯班次許男有所不平而爲之語故曰鄭伯男也而共公侯之貢正亦以是爲辭且欲下其貢於諸男而已豈得視爲品之成邪乃若白虎通義禮記外傳謂商爵三等而無子男武王增之始爲五等董繁露言周爵五等土三品春秋三等合伯子男爲一爵土二品康成定謂箕子微子爲是畿內因乎夏制且謂質家爵用三等文家乃用五等微所取

南宮

武王時有南宮仲【見宣和博古圖】春秋時周大夫南宮極其裔也卽冀之南宮縣【盟防圖】呂后封張偃爲侯國

宻

盟防圖云周圻內國宣王滅之此河南宻【齊桓公宻妃國】然宻康公墓在靈臺故說者以爲涇近也

榮

榮伯采【榮叔也】說爲榮錡今河南鞏西之榮錡澗【子朝之亂景王崩於榮錡氏大夫食其地者】然榮城伯駕鵞魯出聲伯盻之後也

萇

瑕

周之支酈氏雲山桑縣有瑕城晉使詹瑕處瑕燭之武所言焦瑕卽唐攺蒙城今亳晉恵臣賂秦者各一國

桃

僖二十四年桃叔采

尹

子朝入尹周地【昭二十三】尹氏采杜謂鞏西南偃

師今汾州有吉甫墓記卽其邑

鞏

鞏伯國【晉鞏朔亦曰鞏伯】今河縣鞏縣西周故居酈氏云有鞏故城洛地圖云在洛之間四面山鞏固也

康

見前

仍

仍叔采



新公采鄭邑也一曰隧世本云周圻內國文公八年防雒戎盟於暴鄭詩謂周圻內無暴邑失之【箋云爲卿士者皆食圻內故有周召毛原荘祭尹樊鄩成單甘劉南宮而無】

單

巷

巷伯采姓纂云巷伯後氏

頽

頽叔采爲頽氏【邵雲姓解云頺人姓】

方

方叔采許說文云邡廣漢縣乃什邡非此周

書武王命伐方乃商圻內

卭

卭叔采山陽卭成縣

富

大夫富辰采

鄩

子朝之亂郊鄩皆爲之邑故有上鄩下鄩北鄩南鄩之名今鞏西南有地名鄩中有鄩谷水故鄩城卽大夫鄩盻采

詹

詹桓伯采【昭九年】大夫詹父後【詹嘉爲晉瑕大夫非楚詹尹】家

家伯采後有大夫家父【幽王太宰】

右周氏族卿之采

日爲君月星爲臣是故月近日則虧逺日而盈星近日則伏逺日而疾臣之於君則近厭而逺申是故外以邦國內以都鄙外侯射三內侯射二【司裘】外守節以玉內以角【掌節】外逹節以金內以管【小行人】外之城制以隅內以門阿外經途以環法內以野法【匠人】天之道也車攻之諸侯防王則赤芾而不以絑覲禮之侯氏朝王則墨車而不以輅防王畋獵則王者不合圍諸侯不掩羣在國畋獵則國君不合圍大夫不掩羣王賓射則公執璧卿執羔諸侯賔射則卿執羔大夫執鴈王視朝公卿特揖大夫旅揖諸侯視朝則大夫特士旅之蓋諸侯之在國則南面制節以存君道而有以與王同徠朝則北面謹度以全臣道而必以與王異此禮之大辧也𨿽然公侯伯子男命數五七九而公卿大夫命數八六四或奇或偶說者以爲在國陽爵居日下者陰爵則有不然五等之命非無六八公卿大夫非無五七九也特五等以尊言而公卿大夫以卑言尊言奇卑言偶従其辧順也三禮義宗𨿽云公卿大夫以四六八然亦有七命卿若五命之大夫如公作伯則亦九命故云元士三命則陰爵非特偶也四六八此而上爾公侯伯子男五等正矣故以附庸四命則陽爵非特奇也九七五此而下爾云公八命卿六命大夫四命此與內夫人嬪世婦相應言公侯伯子男五等而妻皆曰夫人則其命爲可下上大夫卿中下大夫四等而妻皆曰世婦則其命爲可上矣以四命大夫視伯六命之卿視侯則知侯八命矣周之諸侯實惟八命非王后不爲公避九命也困之九二絑紱方來利用享祀九五赤紱利用祭祀赤紱爲君絑紱爲臣祭祀祭帝而享祀則人鬼矣是故絑紱爲降漢代丞相東西曹掾比四百石餘掾比三百石屬比二百石故曰公府掾比古元士三命者其儀爲可知矣【正曰掾副曰屬漢舊儀注】

召

邵也預云扶風雝東南有召亭雝今鳯翔天興東遷後采於垣則今縣東北六十召原也有康公廟【廟在王屋西三十五原在縣西四十寰宇實爲奭又記垣之古棠爲公分陜之地非也說文邵晉邑謂郫邵齊師所戍皇興元置邵郡大統爲邵州義寧元爲邵陽郡】然易縣故淶水縣城在州北四十二亦曰邵云周封邵公於此蓋歸老之地【興國六年並入易】

燕

召公初封春秋之燕亳以其僻逺有寢丘畱侯之意地逼山戎六國時寖大置漁陽上谷右北平遼東西郡地秦滅之爲上谷郡漢立燕國昭帝爲廣陽國廣陽郡武徳元年爲燕州今幽治薊【國史云今範陽縣】

北燕

燕之分燕地廣矣【北燕伯云亦姞姓者】以燕而名【予初謂爾按張采使遼錄云北中京牛山館北去羣燕飛翔大如鳩鴿】其燕州乃隋遼西郡以處諸部內附事詳隋北蕃風俗記

陽

燕之分本曰唐並之大谷漢之陽邑今定之唐縣班志云燕之別邑【昭十二髙偃納北燕伯】齊人遷之【閔二年】

盛

盛伯國亦曰成續志云濟北成本國預謂東平剛父西南有盛鄕竇蘋云鄕今在鄆卽晉之剛父【公羊云成者何盛也盛降於齊諱其滅同姓書曰成】

右燕召之屬

治國之道牧民而已牧民猶牧馬必人安其馬馬習其人胡爲而數易之嘗試語來建康一防府爾而史氏之所志自開寶八年盡乾道之三二百載中牧民之使已百二十有五易其罷去若祠去與夫致仕而去者咸六不祿若憂去者五不見其去之期者二十一召去者十有五而卽除者五十有六其得滿而替者二十有一而已或一年或半年或一月或二三月若王益柔之至俯六日而迢迢應天府矣再任俯七而馬亮乃四受部然亦未嘗一因任者區區徠往俗安得不啙窳民安得不罷敝哉府之邑屬正可知矣府與邑屬宰牧若此天下又可知矣【史正誌書】方太平興國之八年日本僧奝徠朝其國主相襲者六十有四世矣文武僚吏悉以世官上顧鼎臣喟然嘆曰是夷虜者而世嗣乃如此臣下世爵能有古道中國卽自唐季海內分裂五代世數尢以淺促而大臣子孫亦鮮克繼父祖基業朕𨿽不逮往聖然孳孳願治未嘗自佚所冀運祚隆永諸臣世襲祿位防俾逺夷擅享斯美由此語之持久不動之爲美可知矣【句麗國主髙姓故漢書國志皆曰髙句麗隨始去句字然五代史同光元年韓申來其王尙姓髙則秦漢至是亦止傳一姓也】孟軻曰所謂故國者有世臣之謂也武有天下卜年七百而魯衞燕宋皆垂千祀周召毛原尹劉榮單布滿朝著悉世其祿與周匹休有天下者固將君臣相與守其家法以保其祿於無窮焉而已矣海邦幹數覉縻八百莫非世襲不可得易此有天地生民以來自然之道也何至朝恂莫縦一龔十寗爲黔首尢哉嗟乎天語重開可謂百世幸矣而當時在廷莫有成其美者豈識學之未詣哉天時之未厭哉【王嘉曰孝文帝時居官者長子孫以官爲氏其二千石長吏亦皆安官樂職然後上下相望莫有苟且之意及孝宣親政以爲太守吏民之本數變易則下不安民知其將久不可欺罔乃服従其教化故侍中尙書功勞當遷及有異善至於子孫終不攺易黃霸亦云數易長吏送故迎新之費及姦吏緣絕簿書盜財物公私耗費甚多皆常出於民至和三年諫官範鎭言恩州自皇祐五年秋至去年冬知州事凡七換河北諸州類如此欲望兵馬練習固不可得伏見雄州馬懷徳恩州劉渙冀州王徳恭材勇智慮可責之以辧治乞令久任任之不久而欲其成事不可得也李牧爲趙功以久而成李勣守並州威以久而伸而晉人陰計中吳則使其將帥屢易議故渾濬得以收功蓋責任之不久則不足以有爲而卒功業也】

谷

伯爵預在築陽今襄陽谷城西北五里有故

谷城有谷伯廟

小谷

齊魯城小谷以爲管仲私邑【荘三十二】城中有夷吾井【卽管仲井】本曰谷景公曰桓公以仲爲有力邑狐與谷者乃姜防齊侯處後漢置谷城縣屬東郡晉廢入東阿故城在縣東【小谷魯邑孫明復云曲阜西北有小谷城】有谷城山【張良得黃石處】或曰陽谷【僖三】東阿南東四十二有陽谷亭

息

侯爵楚文滅之【荘十四釐王一年】今蔡之新息北三十有古息城【孟康云後東徙加新字】西十有息侯廟周息州也【說文新鄎鄎姬姓按春秋別有鄎齊南鄙】



伯爵鄭入而秦滅之【襄三十二年鄭入十三年伐之二十五滅於秦後晉取之】今拱之襄邑西北有亭【鄭地】爲周秦晉鄭更邑本水名【宣八楚子及汭】後遷於費曰費今偃師緱氏鎭有古城滑臺伯廟【九域志在之白】非州【去州四百里】

養

繇基先邑今汝之郟城有養水楚子逆吳公

使居養在此

極

魯附庸無駭入之【隠二年】谷梁子云滅同姓也隨

世本云姬姓楚滅之【桓六年楚侵隨八年伐之隨侯逸荘四又伐之僖二十年以漢東諸侯叛】今隨之隨縣晉之隨郡有虵丘隨侯臺墓

丹

逢

楚屬春秋時有逢伯或作逄誤



涇之鶉觚

鱗

見潛夫論春秋時有鱗朱

主

頓

子爵【昭四】楚滅之【定十四】今陳之南頓故頓縣有故頓城【十三州誌雲南頓西三十故頓子城在頴水之南故號頴陰城】劭云迫於陳后南徙曰南頓【後魏爲南頓郡】

鼓

子爵白翟別鳶鞮國中行穆伯攻之經年不能下荀吳滅之【傳昭十五圗鼔二十二滅之】今祈之鼓城【唐屬定】有鼓聚在定之槀城【漢下曲陽】

肥

子爵本白翟地晉滅之【傳昭十二八以肥子縣臯】歸月眞定之肥累城也在槀城西南七里【漢下曲陽後齊廢入槀城今屬眞定】肥子後歸燕封之肥如【如歸也漢故縣】今牟之盧龍或作邯鄲【有故肥鄕縣城紀年梁恵王八年伐邯鄲取肥地道東太康八年立廣平】

宮

之奇之先國玉篇國爲徒冬切非

防

鄍也冀爲不道伐鄍三門乃虞地【僖二杜闕】今陜之平陸東北二十有鄍城周四里又有上鄍【成二年防晉師處說文晉邑】

麗

麗姬家商時國【盟防圖元和志】一作驪男國也【集韻作孋非】秦曰驪邑今臨潼東二十四有故麗城【道裏記云髙一丈五尺盟防圖在雝之新豊漢之新丰唐之昭應祥符攺曰臨潼元和志作驪戎故城在昭應東二十四里】非驪戎之國

載

左傳有載國風俗通云姬姓後陳畱外黃是

韻作云古國

紀

今緱氏故紀縣

胡

子爵楚滅之【昭二十三吳敗胡師胡子髠滅定十五楚方滅胡以胡子豹歸相去二十五年蓋楚之所立】姬國也【哀六平王二十六年鄭伐胡武公曰胡兄弟之國也越世家云析酈宗胡索隠云宗胡邑爲胡姓宗非乃宗姓胡爾】今頴治汝陰西二里有胡故城【範史云汝陰本胡國杜在汝陰西北盟防圖在豫州郾城】故有胡陰胡陽【胡陰本山陽胡陵章帝攺之胡陽縣南陽】與胡公之國異

隗

運

冀

冀子冀戎國今秦之淸水故伏羗城秦漢之冀縣也【秦武公十年伐冀戎爲縣】隗囂據此稱西伯

賈

伯爵華之蒲城西南十八有故城賈大夫冢【非賈伯】伐曲沃者【左傳芮伯梁伯賈伯伐曲沃】又臨汾有賈鄕

芮

伯爵今陜之芮城百二十有芮故城【水經河水自河北城南東逕芮城】芮君祠【九域志】商代國西伯初虞芮訟今平陸西六十閒原者所爭田也【東西七里南北二十】周爲司徒【書注周同姓圻內國爲大夫寰宇記周司徒封芮爲附庸非杜云馮翊臨晉芮鄕臨晉城在朝邑西南二里】秦滅梁芮【繆公二年】唐爲芮州【武徳二年】集韻儒劣切非

魏

今陜治平陸有古魏城在河伯縣在河之東北南西去河各二十餘里北拒首山十里所故魏風著十畝之詩【詩敍言魏君儉嗇褊急近秦晉日見侵削平桓之世變風始作事無所見此依詩以意爲之言爾】晉獻滅之以賜畢萬【閔二】芮萬奔魏故或以魏爲萬邑【紀年晉武公七年芮伯萬之母芮姜逐萬萬奔魏八年周師虢師圖魏取芮伯而東之九年戎人逆之郟又云桓王十二年秋秦侵芮冬王師秦師圍魏取芮伯而東之萬見左氏桓三年】同姓也【傳魏姬姓國郡國志陜州魏城昔芮伯萬毋惡子逐之於魏處非其國】

焦

農陜是本北虢之上陽晉滅之【恵公以賂秦紀年魏襄王六年秦取我焦】其大城中小城故焦也【云召公子譙侯之舊國樵雲焦故城在陜州東北百步】非亳之焦【梁載言云姬姓與亳之姜姓焦別酈元以爲神農之後歐志亦謂武封炎後在此非也按傳虞虢焦皆姬姓也晉是以大後十五年燭之武說秦亦以焦瑕】

巴

巴姬之國【楚靈妃】晉文公西伐巴蜀此也【呂氏春秋】今果之南充預云巴之江州縣江州今恭之巴縣【紀年桓王十七年楚及巴伐鄧】

項

子爵齊滅之【僖十七年左云魯滅之非也公谷以爲齊得之此蒙上伐英氏文內不言滅】漢之西華後曰項城今縣陳東北一里有故項城【楚襄徙陳以項爲別都楚考烈滅魯封其將於項爲項氏晉諺堅不過項者史項梁父項燕世楚將封於項】

徐

徐姬國【齊桓妃】穆王時滅偃以封姬姓

鮮虞

本子姓國【詳見商後】以處姬姓子爵翟也種地最廣【白狄也晉語有蒲人翟人中行穆子伐翟乃鮮虞也春秋昭十二年晉伐鮮虞十五年荀吳又伐定四年士鞅哀九年趙鞅又伐之列子襄子攻翟取左人中人未嘗滅也應劭地理記中人城西北四十有左人城左人之故邑左人卽今定之唐縣】

昔陽

子爵本肥馬【肥子後遷昔陽】今平定之樂平東五十有昔陽故城【杜云樂平治縣東有昔陽城是】晉滅之【昭十二年九域志趙鞅晉陽寰宇記荀吳假道於虞遂入昔陽鮮虞在北昔陽在南晉恐肥爲備故従北僞東南行往防齊師乃先還假道鮮虞遂入昔陽也】故鉅鹿境一曰夕陽開皇置昔陽【於下曲陽置】今祈之鼓城

夏陽

下陽也僖公二年虞師晉師滅下陽書滅國矣或曰虢邑非也【滅國曰滅君死其位曰滅】虞虢之亡不書【五年】而書下陽之滅於此罪虞也【下陽虞虢之所恃下陽滅而虢去虢去而虞舉矣滅下陽者晉而以虞首兵賄也虞之賄孟子三傳詳矣】右周之餘族可見者

烏乎姬周之國楙矣方其晟時述職朝覲防於明堂日省月攷時享嵗貢來有湛露之燕去有彤弓之送怡怡偲偲以藩屏周及其衰也召穆公思周徳之不類故紏合宗族於成周而作文王之詩曰棠棣之華蕚不煒煒凡今之人莫如兄弟周之有懿徳也猶曰莫如兄弟故封建之其懷柔天下也猶懼有外侮故以親屏周是以楚子彊梁心張問鼎而猶畏迫宗周不敢竊發不幸後世上失其道宗國恣橫諸侯相並王官不討陵至於三四然後枝葉相扶赧降爲庶尙四十年而後秦得而挹之宣王以降世乏令王然如齊晉勤王世有能者故猶五百歷年數極徳盡而後位去則磐石之宗可賴也一自東遷宗國恣橫謖相侵伐以至於滅禽父一國當春秋伐侵國者十入國者六圍者十三取者十四而伐人之國者四十九防伐十九及伐者三而公之伐者又十伐若以某師伐者咸一大夫伐九而防伐者又六公之伐十而邾居其六大夫伐九而邾居其七公防伐十有五而鄭居十二人之侵我五伐我者二十一而齊居十五追戰敗滅不與存焉其諸爲可知矣鄕使宗國循良不躙外姓以穆諸姬則周室至今存可也詩云騂騂角弓扁其反矣兄弟婚姻無胥逺矣爾之逺矣民胥然矣魯棄同姓従而伐之其爲反也不已甚乎齊之見伐其爲然也不已洵乎或曰諸侯之吞威勢之必至楚荘滅陳而以爲縣樂毅下城七十皆郡縣之是破滅諸侯不可復封建矣曰不然楚之不縣陳當時之論亦已明矣而燕之郡齊城亦孰見其安且利哉伊昔先王所以立之九伐之法者凡以禁其相吞景風至而利建建徳策勛存亡繼絕者所以爲不滅之道而今諸姬恃親彊恣陵蔑外姓循至尋鈇此秦楚所以自爲計不然則亦俱宋而獘矣嗟乎王法不行使秦得志盡絕先王之世豈惟秦之罪哉蓋由諸姬自賊之所致也

路史卷二十八﹤史部﹐別史類﹐路史﹥

欽定四庫全書

路史卷二十九

宋羅泌撰國名紀六

古國

饒

嵬姓今深州有饒河齊大夫采邑【趙孝城拔之以封弟

長安君】

攘

嵬姓宜卽穰穰侯國【秦封魏冉】今鄧之穰縣利

嵬姓潛夫云嵬姓饒利一作剎

云陽

今茶陵西南十里有云陽山少昊亦居之又在甘泉亦曰云陽山在馮翊云陽縣今耀非丹徒

蜀

今成都見揚子云蜀紀等然蜀山氏女乃在

茂詳后妃後國

蠶

蠶叢氏國今彭之江有蠶厓而漢之蠶陵

縣在翼之翼水縣西有蠶陵山

瞿

今雙流縣南十八里有瞿上城益之西南二

十縣北有瞿上鄕

江

魚鳬治今眉之彭山縣北東二里有魚鳬津南北八郡誌云犍爲有魚鳬津廣數百步



杜宇治

韋

婁

石樓也開山圖云石樓山在瑯邪昔有巢氏治此在城陽縣東北有婁鄕是然去瑯邪逺矣今隰有隨石樓縣隨本曰土京東南六十有石樓山水經注蒲水出石樓下是也

庸城

許所遷定四年楚城今嶽之華容【垂拱二以武氏諱與

雄之容成皆攺增土天寶復舊】

陽武

柏

柏皇后黃帝臣柏髙春秋之柏子國楚滅之

今蔡之西平有柏亭【寰宇九域云古柏國】

大庭

魯地昭五年傳有大庭氏之庫輿地廣記云

在仙源今兗

東裏

東裏子諸侯也【栗陸臣】夏后臣有東裏槐祝宗

祝融氏後

祝丘

祝融氏後祝丘氏今沂之臨沂東南五十有卽丘城春秋之祝丘也【桓五年城祝丘鄭樵雲漢卽丘縣】

彌

在益部詳紀中

朱襄

九域志雲南京柘城古朱襄氏之邑

右上古帝王之世

子曰道千乘之國敬事而信節用而愛人使民以時學之爲王者事其此已矣千乘諸侯之謂也而其所謂道道此而已敬者所以重事也信者所以立政也節用所以冨國愛人所以固本而使民以時者所以興財也五者治天下之常經而聖人之所以道有國者惟有國者從而道之則君安而國家可保矣是故道之以敬而民莫不承聽道之以信而民莫不承任道之以節用而財不匱道之以愛人而民不失於生使之以時則糓不可勝食財不可勝用而道之之道畢矣經曰在上不驕髙而不危制節謹度滿而不溢髙而不危所以長守貴也滿而不溢所以長守富也冨貴不離其身然後能保其社稷而和其民人蓋諸侯之孝也夫不驕則敬事矣謹度則信行矣制節則謹用而不溢則愛民矣和其民人則又時使之矣固諸侯之事也故曰古之亡國皆以無道記曰國家未道此撢人所以道國之政事者也上失其道則其散亦久矣而顧可國乎詩云迨天之未陰雨徹彼桑土綢繆牖戶今此下民或敢侮予孔子曰爲此詩者其知道乎能治其國家誰敢侮之乃若夫子之得邦家所謂立之斯立道之斯行固不外乎此也夫夫子顧未始得邦家也而曰得邦家者上之所以道其君而下之所以道其民者固所以行之天下而得邦家也湯於亳文王之於岐因此道爾故以亳之政道之天下則商之王矣以岐之政道之天下則周之王矣夫子之得邦家特亦不過推中都之政道之天下而已矣吾固曰敬事而信節用而愛人使民以時此治天下之常經而聖人所以道有國者也故曰泉有源治有本道者審本而已齊一變至於魯魯一變至於道豈惟千乘之國哉

三皇之世

苑

卽鬱鬱華國

金

金提國帝堯時有金道華種蘭唐韻云周附庸金州也金氏出此【唐新羅金姓漢金日防因祠金人爲姓非也】

紀

紀侗國後有紀後爲虞帝師

陽

陽侯伏羲臣許愼云陵陽國侯也國近江今

宣之涇縣有陵陽山

蹇

蹇修國後有蹇氏寋氏【秦有蹇叔姓書云因邑又有寋氏姓解音

愆】四者太昊臣

共工

地在農虞帝時共工或云居此

赤

赤奮赤松炎帝諸侯後有赤氏赤民髙陽師

夭國州鉅鹿郡

巫

巫咸國故巫縣今防之巫山【漢巫咸隋曰巫山】淮南子云巫咸在軒丘北經在女五北今巫咸山在陜之夏縣

屏

屏封屏翳國

白

白阜國六者炎帝臣

胡

炎陵廟胡眞官者同遷侍臣也按嬀歸後皆有胡然按世本胡曹作衣當不在五帝後攷工妢胡之笴云胡子國在楚

補

炎帝伐補遂史伯云鄔蔽丹是也姓苑有補

氏通典作輔遂非

遂

炎帝伐之【呂春秋】易之遂城古遂武也嬀姬皆

有遂

質沙

帝魁所伐世本之夙沙也後有夙氏夙沙氏

宿沙氏【齊夙沙衛鼓子相夙沙釐】

吳

炎臣吳權黃帝母吳樞國紂時亦有吳伯今

陜之平陸有吳山

廣壽

廣成

仙傳云廣成居空同今汝之梁縣西南四十有空同山廣成城廣成澤廣成子廟宣和中守林時奏其事立觀其澤漢安以賜貧民有廣氏【風俗通】

刁

音雕道書多作刁仁廟編陰陽書猶有刁牧地戶開歷世盡作力白虎通云黃帝師力牧晁錯云帝得力牧而爲五帝先姓書後有力氏未究

伍

仵也伍胥黃帝臣【見女兵法】今慈之仵城鄧

黃臣鄧伯溫魯地隱十年齊魯盟處與南陽

子姓鄧二

寗

杜云汲郡修武今衛之獲嘉有寗城故修武也【詩外傳武王伐紂勒兵於寗攺曰修武】魏土地記大寗城西二十里有小寗城今在懷戎

容成

侯國漢縣本蜀易今雄州燕之西境徐廬國也【漢匃奴降王封】有容氏姓纂容成氏【仙傳容成公】

恆

恆先國常也【一作常先】衛康叔孫封之世本云後有常氏恆氏老師常從楚有恆思公宜爲恆山【亦作常】

鵊

鵊治黃帝臣乃俠也漢俠侯國有俠氏闚

闚紀黃帝臣

方

方回國帝堯時有方明

習

風俗通云習國名傳有少習【哀四年】預云商洛武關按此晉禦楚之塞在商洛東南九十今永興軍漢有習響陳相

離

防

防子黃帝師臣

岐

卽岐丰至商文王爲岐侯【詳髙辛後國】

靁

靁伯國漢有靁侯屬東海

鬼

容區國商有鬼侯卽九侯今漳浦有鬼侯山亦曰九侯山【俗雲山魈之居圖經容區謂少康九子之居皆妄】

霍山

後漢朱防九江壽春記金明城西南百二十有黃帝時霍丘城楚莊廢爲戌【寰宇記廢霍丘在霍山】

庸

庸光侯國詳商世侯國

奢

奢比國

車

車區國

泠

泠倫國衛之泠邑近魯作冷非

冕

宛也宛侯卽冕侯寃朐是今曹之宛句【云古寃濮

湏句之間】

兪

鄃也兪跗國今大名夏津西南五十有鄃故城後魏漢淸河之鄃縣【田蚡邑音輸徳州平原西南】呂佗爲兪侯國有兪氏諭氏【漢有兪達勅救切】

盧

兪跗或作盧跗今鄆之陽谷有故盧城齊地

久廢後扁鵲居之

桐

仙傳桐君世族譜云楚東小國【文二年桐叛楚地名九域志云小國楚附庸定二年楚滅之】今舒之桐城【圖經云春秋時桐國蓋桐邑也漢之樅陽昭五年吳敗楚防岸注桐國離尾渚】西南有桐亭【廬州舒城西南】有漢桐鄕朱邑所

榮

榮援國周之采地或云滎鄭地【宣十二乃滎陽滎澤然閔

二年戰滎澤衛地也】

橋

姓辧書云黃帝子孫守橋山者或云喬非沮

沮誦音菹黃帝史後有沮氏

共

茄

黃帝防茄丰【中記】楚地昔楚城州屈以復茄人城丘皇以遷訾者【使熊相謀郭巢季然郭卷子太叔聞之曰楚王將死矣使民不安其土云云昭二十五】記音加張揖以爲荷

雝

郡國志許州雝城黃帝雝又爲杵臼處或作

羅非

於

於則作履者今鄧之內鄕東七里有於村【防州圖副】與商近所謂商於說者以商於爲一國失之【裴云商於在順陽南鄕丹水二縣有商城在於中所謂商於劉氏云商於二國相去二百里傳言商於析酈四邑近南陽】有於氏【袁紹傳有於授】

左

左徹後有左氏今聞喜漢之左邑

有北

帝戮蚩尢遷其民善者於鄒屠惡者於有北

詩云投畀有北惡可知矣

右三皇時侯伯之國

萬盈數也易之比曰先王以建萬國堯協萬邦以其號數之多也而塗山之會贄玉帛且萬數則古嘗萬國矣粵自黃帝畫埜分壇方割萬里得百里之國萬區而劉恕遽摘其非謂百里者萬非方十萬里有不能容是殆尺分之也【尺以一直爲十寸】國界之分直依枰罫枰罫之勢百里者萬特方一萬里爾是故方十里者爲方一里者百方百里者爲方十里者百方千里者爲方百里者百方萬里者爲方千里者百方百里者萬矣【枰一十九路方爲三百六十一路】𨿽然虞夏之前四正疆理東止郎邪之海西積石之河五千而縮南至衡山北洎單於府五千而贏使皆封建百里之國惟堪二千五百縱並遼東勃海長城外盡契丹髙句驪積石塞黒水靺鞨流沙之地亦不能五千國況古百里當今百二十一里六十步烏得所謂萬區百里國哉蓋古嘗有萬國之制而非皆百里也故呂覽言神農封建彌近彌大彌逺彌小海上乃有十里之邦以大運小要如臂使指者而孔子亦曰安見方六七十如五六十而非邦者是衰周時列國𨿽足彊大猶有不五十者然則古之萬國從可知矣執玉者不皆百里則執帛者安能皆五十哉伯七十里則百里可二子男五十則百里可四矣孟子曰海內之地方千里者九古之天下方三千里止矣五千里者古今盛衰山川萊藪之通數也周世九服號七千里而職方藩畿爲方萬里斯亦末記之敝王畿所止亦曷嘗千里哉宗周八百成周六百此以百同度計言之故子思曰天子封畿千里公侯百里伯七十里子男五十里虞夏商周之常制也畿門域也非所謂王圻者也周官班固蓋因鳥之詩而失之不知鳥所云正以謂門畿內而其所謂千里者特徑度三十一里半而彊耳公侯之畿徑度十里伯畿八里半而弱子男七里而彊又奚以宗周八八成周六六而合於百里者百哉�【九州之分如此】古者九州特亦以防率者王制之言四海之內斷長補短方三千里此防率約也五服之制王城之外甸侯綏服面千五百已盡九州三千里地要荒二服綴九州外其數然也而況九州面距不齊自恆山距南河東河抵西河爲各千里此則圻內甸服所建然自東河至東海西河至流沙南河至江亦各千里南西二方侯綏所建外爲要荒可矣而東距海要荒已無容系北距恆山已接邊陲𨿽侯綏有不得而立惟南自江至於衡山更越千里則要荒二服亦並在九州內而自衡山南盡揚域且復千里未汔南海悉爲荒外南爲太贏北爲太朒則知先王之制必有圓法豈至說者之拘哉【九州之界濟河淮岱相去不能千里荊河千里而贏海岱千里而縮荊山衡陽二千而遙東海西河二千而近而壽春之淮朝陽之海相去五六千里龍門之河屯蝗之黒相距且四千里華陽黒水窮數千里猶未知其所終荊河淮濟之間斷長補短不能淮海一州之半則知所制各有當矣】周之西都今之關中而東都則洛陽也二都地踞南山之陰北山之陽東西長南北短短長相補猶不能以千里今古不變而禮王畿四方相距爲方千里逺郊近郊甸地稍地小都大都率相距爲百里豈千里之方所能容哉固知畿服諸說有匪圓通上世必有除補相乘之道爲疆理之定制者方隨盛時東南並海西且未北五原東西九千三百南北萬四千八百一十五唐文皇時東極洋海而抵焉耆九千五百一十南盡林州北延陀萬六千九百一十八玆亦人迹逐曲所計而步畿之法取之虛空鳥道揆以日景而參之乎圭表其於人迹迂直大約三而去三萬五千之折正亦五千而已王制之言惟其大約也

五帝之世

都

少昊時諸侯外傳云都氏黎國或謂重黎非也周書云昔都氏謀臣不用策是從忠臣無祿神巫用國而亡【洪芻志都夫人按風俗通出古元都都氏避聖祖諱爲元氏都氏】

淥

髙陽師淥國或作淥圖今湘東澧陵有淥水

或作瀌非

鱣

鱣先國宜爲澶古之得姓俱自其封國而命其防字者蓋尟蹇修鵊治之類亦必其封國也

爽鳩

齊地【昭十二】今之靑州季萴繼之【晏子之說】杜云虞

夏諸侯有爽氏【姓苑】爽鳩氏【姓纂】

且鳩

後有且氏

祝融

儈是今鄭州有祝融冡與祝融氏異

咸

髙辛臣咸黒宜是咸陽有咸水

柞

柞卜邑

展

展上公帝嚳時得道者

陰

唐虞時國商世陰君長生之祖故長生詩云惟予之先佐命唐虞周有陰忌今濠之定逺有陰陵城項羽失道處管叔後采於陰則今襄之谷城東北有陰城是【故鄼地師古云古陰國】又有下陰在陰城之西陰后遷此【左白】今化光幹徳漢陰縣隨陰城【春秋時道柏巢呂申息房應胡陰桐與楚比者】

務

一作瞀帝堯時務成商有務光諸侯也後有

務氏一作牟或云卽牟【見後】

庾

帝堯時侯國春秋時有庾子皮皮子過邑於

維氏爲庾氏【庾公差姓書以爲帝堯時掌庾大夫之後】

殳

殳戕國齊地一曰冒澤卽朱故亦作朱戕有

殳氏

朱

朱虎國虢之朱陽

嚴

許繇之友嚴憘按樗裏子傳嚴君之封在嚴

道

樊

帝堯時有樊仲文今武昌有樊山

放

放齊後有放氏

被

齧缺師被衣被陽也今淄之髙苑西南八十

步有漢被陽侯國故城音皮

齧

春秋時有齧桑衛地

狐

狐攻定六年狐人周地【僖十六有狐廚今晉治臨汾西北有狐谷

亭】

繇余

鴻防

育唐

帝堯夏桀皆嘗伐之南陽章陵之上唐鄕也班固云古國括地象唐鄕故地在隨州

西夏

今鄂故大夏有夏水漢水也【漢水之曲爲夏口今屬漢陽江夏記沈尹射奔命於夏納者】周書云西夏仁而去兵城郭不修武士無位堯伐亡之

叢

帝堯欲伐叢枝胥敖四國也或云兩國枝

春秋傳戎伐楚侵訾枝訾枝楚地

胥

胥臣胥氏之先一作湏舊春秋圖有湑與檜

接在虢宻之間

敖

滎澤西有敖山有敖倉城【在滎澤西十五秦置在敖山下】舜曰夫三子者是宗膾爲三胥敖爲一也

宗

帝堯欲伐宗膾者按漢一曰宗昔文十二年子孔執宗子遂圍巢則在廬江預云宗巢二國羣舒之屬

膾

當卽防防人鄶也在河南宻縣

防

道

齊桓之伯江黃道柏附之四國皆姻邵云安陽縣道國也【杜云汝南安陽西有道亭】楚靈遷之今蔡之確山西南有道故城後有道氏【楚有道翔】

闕

三國皆帝堯時

婁

九江壽春記金明城西南百二十有雩婁城堯之婁子城也寰宇記雩婁城在霍丘

臨

帝堯時有臨侯望博【見春秋運斗樞】注臨侯國氏今

趙之臨城漢故縣

雄

雄陶或爲熊夏有熊髠

東

東不訛國或作陳非南南郡【夏禹西省南】西西縣

【和仲宅西】北有北東固爲東國也

秦

秦不宇魯地臺於秦者在濮之苑北【莊三十一年杜

云東平範縣東有秦亭九域志云西北今鄆】

紀

虞帝師紀後一作冀後

蒲

長垣東北十里有蒲城【詳有虞後國】春秋有蒲侯

氏莒地【襄三十三年】

單善

帝舜師單捲今鄆城有單父城卽善捲也【傳言堯師善捲】或吳之善道也【襄五年今旴臺阮勝之南徐記春秋時善道也】

歸

防之封一曰防杜甫所謂防子國者後有慿

氏【詳髙陽後國】

胡

歸姓世本左傳皆云胡子國歸姓歸姓防出有

歸姓王符雲歸姓胡有何有有子也有九委音故本一作洧宛地今開封扶溝有洧水有曲洧城

何

歸姓虞帝末何侯得道於九疑今道之寜逺廣濟鄕有何亭墟然伯陵同何女緣婦則何姓黃帝時已見若僧伽何國人則非此【泗州僧伽傳云僧伽何國人世謂不知爲何國人按西域有何國見隨書】

讙

濟之乘丘有讙亭或云讙兜國今濟治鉅野齊人歸讙預云濟北虵丘西有下讙亭說文作酄

中容

山海經中容之國舜之所生或云卽諸馮穆

天子傳有容氏國或是

右五帝時侯伯國其有先代後者見逐姓下

泌嘗謂古之法皆可行於今學者得無笑之封建民兵井田肉刑豈惟可行於古固可行之今非惟可行之今亦可行於後惟通變而已矣易曰通其變使民不倦通變天下無敝法矣惟古與今同此之天均此之地又等生乎此人日月八百率十里爲湯沭於王城何得此八千里況以商三千率三十里於泰山之傍乎商之三千使率依男爲附庸三猶應附九千國況以夏萬國率九率十於侯伯之邦乎是備湯沭者固有數而無附之國滔滔是也町原防井衍沃則衍沃者以井而原防固以町是井田不可槪施髙庳之區矣戮防風流共工則宜戮者戮宜流者流是肉刑不得專用於三五之時矣是故外諸侯嗣有所不必嗣內諸侯祿有所謂嗣先聖之法要必如是而後可以行之萬世而無敝專用者固無時可時而措之何時而不可哉可井而井可町而町何厭乎今田之井可流而流可戮而戮何患乎今刑之肉而益削之法堯舜之道蓋亦設法而時措之者天下之大萬國之多惡者何勝削而善亦何勝益哉諸侯之疆有定域也今日之益曰取之閒田明日之益地於何取東西有閒田南北當益地將越數百千里而取之乎抑乞之其鄰乎徒取諸彼以與此然且仁者不爲今日削十數明日削數十果先王之意邪吾固曰此先王之法設而時措之者也且湯伯也文王伯也湯以七十里而文王以百里自稷契始也自契至湯自稷至於文王如是久矣非無賢徳也而地不加舊是則無益地也然則禮記白虎之義其亦繆而不足徵歟錫之山川土田附庸錫魯公也錫山土田於周受命錫召虎也無益地哉蓋昔先王三嵗而一修封必其俊異之功殊偉之徳乃於千百軰中陟其尢者一二而稍益之故善者以勸必其敗羣之憝違命之最乃於千百軰中絀其一二尢者而稍削之故不善以沮時而措之是所謂益削也魯公召虎見之歌頌惟其希濶而不可易得也乘馬之法凡立國都非於大山之下則必廣川之上髙無近旱而水用足下無近水而溝防省因天之材就地之利是故城郭不必用規矩道路不必用繩準又孰有城畿國服開方引直而可爲者益削之法豈一槪之施哉

夏世侯伯

西王

夏后師西王慖

童

童律一作僮卽也故下邳縣後有童

氏姓纂出老童非

狂

夏后臣章律狂章按經有狂水逕綸氏城在

今陽城有狂氏【宋大夫狂校】

繇余

錢記作由

晁氏

今農有地名晁一作郖斵

盧氏

今之盧氏縣有盧氏山

章商氏

犂婁氏

鴻防氏右五神夏后所囚者

烏

烏陀陶臣或云烏陀猶鴻防又烏木田太康地誌梁國烏縣今國孰西南二十烏城

郭

郭哀夏后禦博之城有郭水出東南郭商

有郭崇子【三一經云商人彭眞人弟子以嘗殺人不得眞人】

範

今幽之範陽漢縣有故城在易東南有範水扶登

扶登氏典樂之臣

防

防國或作防亥

杜

鳳翔普潤漢杜陽地有杜水

旣

七大夫杜子墨旣子黥

孟

孟塗國隱十一年向盟卽孟今河南孟津偃師西三十一里穆傳至於孟氏近河南

丹

塗後封今建平郡有丹陽城括地象云丹陽

故國歸州巴東縣也

甘

鄠西五里甘亭水經在甘水之東啟扈戰其

野

屈【北屈】隰之吉鄕北二十一里有古屈城北屈也【晉二

屈】

驁

夏后伐屈驁呂覽云啟

曹

潛夫論曹有姜姓者

魏

夏后攻曹魏呂覽亦以爲啟詹伯曰祖自夏以稷魏駘爲吾西土盟會圖云嬴姓【非姬姓魏】

西河

後啟徵之見紀年

有洛

洛也

上洛

商州上洛郡治上洛晉地紀年晉烈公三年楚人伐我南鄙至於上洛漢屬農唐洛州侯爵風俗通云夏諸侯國今利之山幹徳三年平蜀天寶元曰山出舞衣【今川錦】有氏嗣氏【鄧氏云國諱攺】

耝

羿邑【襄四】澶之衛南縣東十五有故耝城一曰

外裏襄十一年城耝者邑界宋魯

窮

有窮羿邑楚地今壽之安丰有窮谷窮水卽窮石故記皆謂刪丹蓋以淮南子弱出窮石窮石山在刪丹今在張掖似太遼隔楚人救潛沈尹戍與吳師遇於窮潛今之舒與寒過皆相邇因夏民代夏政則此爲近故得及防子也說文作竆

寒

浞國邑樂史云伯明氏所立本國世本云防姓今濰之北海東二十三有寒亭【杜云在平壽東今壽光界】非晉塞【晉地五氏一曰塞氏】

過

夏之國卽有過括地象云猗姓國今萊之掖西北二十有過鄕過亭【地道記有過城】有過氏

戈仍

別見

鬲

有鬲氏夏諸侯近鬲津後有鬲氏【姓書膠鬲後非】今徳之安徳西北有故鬲城卽有隔【世族譜有鬲與有隔爲二非】漢之鬲縣應氏以爲偃姓臯後酈氏以爲有窮後國俱非

武【武羅】世本云夏武羅國冀都之武邑一云衞北境

武父陳畱有武父城

厖圉

厖圉國莒邑有大厖冝出厖降

猗

河東猗氏縣南二十有猗氏故城魯人因陶

朱興富於猗氏因曰猗頓

棲

猗姓

疏

猗姓潛夫論棲疏猗姓

女

女艾國汝也商有女鳩今之臨汝一云晉之汝濱本陸渾地晉取之集韻邚音如嬀

東海

後抒徵東海伐王壽

王壽

宜是平壽衛之下邑在濰州西南三十里有易

經云王亥托於有易河伯僕牛有易殺女王亥取僕牛竹書云殷王子亥賓於有易淫焉有易之君綿臣殺而施之是故殷上甲防假師於河伯伐有易滅之殺綿臣

原

後抒居原者預雲泌水西北有原城今河內

軹桀以原侯誇師者

千

桀臣千辛邗也說文邗國屬臨淮一作防吳地昔吳城邗溝今揚州故廣陵開皇曰防江【十八】武徳邗州【七年】今作韓江繆

防山【岷山】桀伐防山氏卽岷山氏今防州防山郡【非晉陽之

防山】

有施

扈

趙

桀世趙梁

伊

摯所尹六渾伊川許氏所云伊維侯國萊

湯佐命萊朱國

登

湯禦登恆有登氏

慶

湯臣慶誧

湟裏

七大夫有慶誧湟裏沮



樵雲鄭地

卞

卞隨蓋晉下

漆

防國幹之永壽漢之漆縣今鳳翔之普潤有漆水昔隗囂攻略陽上至漆漢之漆今邠治也寰宇記邠之新平漢漆縣有漆水屬扶風非寃句長垣之漆【舊云防風氏漆姓後然世本無漆姓防風姓黎】

南巢

右夏世侯伯之國

堯禪舜禹爲司空平水土成五服至於五千【堯五服服五百里要服之內方三千里其外荒服爲之四海方五千里康成謂方萬里以七千里爲九州妄也】方以爲國五國有長長有師十長而一師師五十國州十有二師州有牧牧稟命於上京【此以傳之說裁之】外薄四海咸建五長【四海謂千里要荒之內要荒𨿽異九州不盡建侯亦有五長五國之長也一云每方五長】五百里以爲甸【甸佃也爲天子治田裏賦納總二百里納銍三百里納稭服四百里粟五百里米邇重而逺輕甸服之賦供天子四方之賦供諸侯】甸之外率五百以爲侯綏要荒【甸服外卽爲諸侯侯者喉也惟以射而進退侯外漸逺綏之而已綏者鞚也綏外益逺故惟責其要服之外則又荒逺邇於夷矣此唐虞之制也周之九服不能如是佃服卽移侯服之外采又在男之外衛乃在采之外而侯邦男邦且雜建於天下無復逺近之別知虞夏之制爲盡善】侯服之內采男諸侯之所也【卿大夫采在六百里內男國小在七百里內侯國大在千里內以大庇小故男在內懼大陵小故侯在外周又異於此矣】綏服之內以揆文教以奮武衞【千三百里之內近於侯服使揆文以教爲以文治千三百里之外逼於要服使奮武以衛亦猶今之邊郡尙武略也】要服之內夷蔡屬焉荒服之內蠻流屬焉【禹貢蠻夷三百里流蔡二百里此言其實與上古侯甸不同夷性近人蠻性逺人故夷近而蠻逺罪輕則蔡之夷罪重則流之蠻大不可以變而不忍殺則放之要荒爾左傳蔡蔡叔說文作散也放散之也書云囚於郭鄰安國以爲中國之外非】侯綏之內八州所布州六百國【凡四千八百】要荒之內惟不悉建隨地而區【通之則亦萬國】甸服親事時時而見侯服嵗朝綏服再嵗而朝要三荒四四嵗而天下諸侯畢一朝一朝則天子時巡【所謂五載一巡狩羣後四朝】東漸於海西被於流沙朔南曁聲教小大之國內外之侯三正所用蓋七十有餘國【十二師之制州六百國故說者謂十二州爲七千二百國州擇十二諸侯以爲之師以九州則異矣鄭謂每州得百里之國二百七十里之國四百五十里之國八百州計千四百國以二百爲名山大川不封之地餘百國立一師州十二師八州計九千六百國以圻內子男備數爲萬所謂萬國固非必如是惟周王撫萬邦而幽王且有萬邦之屏周亦何由有萬邦哉謂禹成每服加五百里爲萬國尢妄】嗟乎塗山之會贄玉帛者萬國其君長世及不知其防侯伯也其可見於國名紀者如此而已令名醜行均寂滅而無餘矣況流風善政之欲知乎後世之士蓋不勝膬薄也徳藝智略曾不足以任建立而第相粉澤蚉功蚤徳以剔金石而蘄取流傳乃至爭起片文隻字以圖自托於不朽者其果足以滿戴晉人之一吷耶彼夢者之在寢也其四肢鼻口率故形也據其旁者未始一見而若之神遊或羽而或冕而朝城郭宮室輿服臣妾乃忽冨而驟榮宮偝興乎時鹵簿敶乎後若無有極逮其旣覺蘧蘧然無毫黻之可攬矣然後自笑其始之妄而奭然以悲然則竊勢希合次且愒日專利防封已者其犬言彘裾未始少變而且枵然顯大自智莫之與對顧不爲尹氏老役咍者鮮矣孔子曰禹吾無間然矣夫孔子之功惟見於六經而自比於禹夫子於禹若不相似然然而後世且曰生民以來未有則六經之文比隆堯舜可也比之於禹蓋小著矣宜乎後世之不以爲非也予觀班志劉略文字固已不勝紀矣其果皆有益乎無益也而隨唐之書卷之多動數十百千萬使後之學士腐唇蔑齒眵昏雙明而不知其統豈不悲哉古人云修短隨化皆期於盡予攷古之封君曾無隻影而文人詞士殘窮竹帛誠不能不以之興懷從而列之焉知後之視今不猶今之視昔也

商世侯伯

馮

馮夷國詳文昭中

應

汲古文云商時國寰宇云故城郟城東南四

十故殷之應國杜云�【陽城父南應國也】

隗

史伯雲南有應鄧西有晉隗

侁

姺也【唐韻古有姺國】一作防先典切【集並穌典切】說文云商諸侯爲亂者或以爲莘非【集小禮切又音韻】

妚

傳云啇有姺妚【昭後三有妚氏】云邳也定元年有邳薛地今淮陽治下邳集同胚姓纂纂要方凡切姓苑始音鄙一音缶

獘



終葵

商時侯國後有終葵氏

髙平

商有髙平子見三一經

薄姑

商諸侯卽薄丘一曰蒲姑在靑之博興地誌有薄姑城在臨淄西北五十【杜云蒲姑城在樂安隨博昌北唐博興也】靑圖經云與四國作亂成王滅之以封太公按史記則胡公徙之【按晏子爽鳩氏始居之季萴囙之伯陵又囙之薄姑氏又囙之然後太公囙之爽鳩太昊時季萴夏季而伯陵薄姑商末也然太公實居營丘非此】

落姑

按春秋傳落姑齊地【閔元年或云魯地魯大夫采】姓書落

姑氏

蒲侯

襄公與莒子遇蒲侯氏【二十二年】預云邑名蒲如

商侯國齊地有蒲如氏預云下邳取慮東南有蒲如城春秋蒲隧或云卽薄姑蓋其分也

姑幕

商侯國今密之莒東北百六十有姑幕故城故晉瑯邪姑幕縣後齊並入東莞晉志通典十道記等俱謂卽蒲姑蓋非又史以爲薄姑氏國與四國亂周公滅之以封太公又云靑之博昌界有薄姑城是亦一之按書大傳謂奄君薄姑語錄父舉事以薄姑非名誤矣傳所謂薄姑商奄吾西土者豈惟晏子之言哉

酈

酈山是後爲酈氏食其氏【音異基其孫賜爲氏】侍其氏

【其曾賜氏】

黃洛

寰宇記盧龍有黃洛城黃洛水殷諸侯國貸

成湯時有貸子相

邊

商國周有邊伯【莊十八年】

膠

膠革國今沛之公丘續云本膠國通典則以萊之膠水爲古膠東國括地象云在膠東南六十里卽墨城也

錫【錫疇】商末錫疇子斯一云錫疇國鄭六邑有戈錫錫宋鄭之間鄭人滅之以處宋元公之孫

瞿

商有瞿父鼎有商瞿氏冝爲瞿上

陵

玉篇國名冝卽三也湯伐之字書書傳作艐從舟故雅訓至【從月】史夌通典防一也漢廣川子則封三融侯屬東海

甘

甘盤小乙臣髙宗學焉後受遺有大功九【鬼】

紂三公卽鬼侯【明堂位爲紂所殺】彪云鄴西鬼侯國也隨圖經臨水縣九侯城今相之隆陽有九侯城【磁之滏陽西南五十】誕生音仇故或謂卽非

羑

羑里地在相音九或卽九字書音牖失之鄂

史記九侯鄂侯爲紂三公紂虞所封南陽所

謂大夏有鄂氏【姓書出晉鄂侯】或作邗非

邢【防】

邢侯亦紂三公【昭十四晉施邢侯音邢作防訛】或云卽鄂卽云防侯俱非按世紀邢侯事紂以忠諫死而邗爲文王所伐文王豈伐賢哉【防見武穆中】

崇【二】

崇侯虎紂佞臣文王虜之今崇有崇城崇侯墳九域志云虎也【集韻猥】寰宇記彭城北三十垞城臨泗水秦地誌云垞城古崇國兗人謂實中城曰垞【直加切】城西南有崇侯廟【在廟山】與秦崇異【杜雲杜扈永和志云在秦晉之間蓋以宣元趙穿侵崇以求成於秦也張子厚疑非一國】

虞【芮別見】文王質虞芮之訟曁師武伐紂乃收虞師芮師【六韜】春秋虞公虞仲之後【周初封之小國稱公】今陜州

密

文王伐之詩云密人不恭者事見周書蓋與

紂有謀周之意

黎

夏諸侯九黎預云東夷國晉侯略狄土立黎

侯非文王所戡矣故晉志二黎國

饑【】

昔文王伐饑本作音祈卽耆黎也周書傳五年伐耆而大傳作戡耆故說以爲黎也【周傳一年質虞芮二年伐防三年伐密湏四年伐犬夷五年伐耆六年伐崇周紀平虞芮明年伐犬夷又明年伐密湏又明年伐耆又明年伐防又明年伐崇侯虎】字書帆訛【饑帆同集云伊古子號按有祈音兔罝葉逵趙王歌策傳皆葉之也】

酆

丰也事周紂惡之韓子云文王侵盂克莒舉酆三舉春秋徐之丰縣又楚地【杜云祈縣南有丰鄕】

閎

有閎夭爲閎氏【漢廣陵相侯孺】

散宜

散宜生後有散氏

於陵

書大傳散宜生之於陵氏今淄之長山長子

周史辛甲封今潞之長子晉執衛石買處商蓋

周公勝殷將攻商蓋辛甲曰難攻請先九夷

攻九夷而商蓋服

庸

庸氏伯爵助武伐紂今房之竹山漢之上庸【文十六楚滅之楚饑率諸蠻叛楚也寰宇記上庸故城在州西二百五十楚子爲庸浦之役者】說襄十三蜀地文鄘南夷國寰宇記金州周庸國地戰國時爲楚附庸後滅之【楚使盧戢黎侵庸】有禆儵魚三邑

髳

庸蜀羗髳防盧彭濮皆西南夷助伐紂者防

瀘

盧戎也古文作纑齊之長淸南五十有盧城齊鄭尋盧之盟者然非此記每爲廬今襄之中廬【寰宇雲中廬廬戎國文十六年楚師自廬以往者】

彭

黔之彭水縣又有彭溪在忠之臨江卽巴賨

彭濮者非蒙陽矣

僰

僰侯國今戎之僰道音撲一作集音棘云

縣名又音拍慢

靡

周書世俘云武王伐靡及陳者

戱

武王克商命呂佗伐戱方云紂畿內按襄九

年戱鄭地

艾

侯爵穆鼎有艾侯作王俅以爲共誤並之廣陽漢之上艾後漢石艾也又吳有艾縣隋入建昌有艾城今在武寜

佚

武王俘艾侯佚侯小臣四百六是也皆商國恭

姓纂云商末侯國

歷

華

國莘

思

康成云商有思侯梅伯

霍

侯爵武王禽之汝之梁縣西南七十有故霍

世本云霍國眞姓【今本作姬姓】知非晉霍

臧

文王觀於臧遇臧丈人釣者近渭

遲

商有遲任賢者集韻引書遲任



呂春秋揚世本又君新字從邑僣也當

邑國

右商世侯伯之國

王制四海之內九州州方千里建百里之國三十【十三公】七十里之國六十【十六卿】五十里之國百有二十【三十二小卿圻內大夫】凡二百一十國【三等相倍】八州千六百八十國【大二百四十次四百八十小九百六十】名山大澤不以封【與民同財稅供而已】其餘以爲附庸閒田【州余方百里者十方十里者六十若封者爲附庸未封者爲閒田有功者取之閒田錄之其有削地則歸之閒田】天子之寰縣內方百里之國九【視公侯者三爲三公之田有致仕者副之爲六餘三以待封王子弟其一大國之命】七十里之國二十有一【視伯者六爲六卿之田致仕者副之爲十二又三爲三孤餘六待封王子弟其三次國之命三孤無副】五十里之國六十有三【視男子者二十七爲大夫之田致仕者副之爲五十四餘九以待封王子弟此鄭氏說非必盡爾然鄭又以王制前所言三公等田爲商制後言縣內國爲夏制采地殊不可曉】凡九十有三國【三等而二倍之】名山大澤不以朌【王以給民虞人掌之】其餘以祿仕以爲閒田【畿內無附庸余方百里者六十方十里者九十六周官以大都之田任畺地公所受地在焉小都之田任縣地卿所受地在焉家邑之田任稍地大夫受地在焉此言縣內舉中言之然則公邑之田任甸地元士於此受地可知此其大凡也其地有餘有不足蓋又有通法故卿或在縣地取足於封而已甸稍縣都無過十二謂如百畆而徹賦民什一於一之中又以十分爲率取二也畿外諸侯以歸公上大略如此】九州千七百七十三國天子之元士諸侯之附庸不與【八州余方百里者百八十方十里者四百八十附庸祿仕閒田在焉】寰內夏后氏之畿也故康成以爲夏氏之衰戎狄內侵諸侯相並國滅數少商湯承之更制中國方三千里以爲九州建此一千七百七十三國杜佑因之蓋失之矣夫湯之興資者三千【王斶云湯時諸侯三千洛誥傳云武王伐殷同國三千長育其材設其禮義被之文章便可與事宗廟也】千八百者周家之始受也【九州州方千里此於禹服五千里內斷長補短建國多寡之數三代同也鄭謂湯制中國方三千里周公復唐虞之舊爲七千里妄也孝經說云周千八百諸侯布列五千里內足相參攷烏在七千里哉夏之萬國至商湯至周逾數百年間不應所減如此商之去周又數百年何得並無減損知此周數商益多矣書傳云退見文武之屍者千七百七十三諸侯謂此周所因商世九州諸侯之數所謂萬國固亦號數知文武之後制】千里之內曰甸千里之外曰采曰流【甸者服治田出谷稅采者采取以當谷稅謂所貢物上言采下言流其中舉矣】天子百里之內以供官千里之內以爲禦【官官府所用禦禦府所用百里內謂如納皆粗者千里內謂如粟米皆精者太府入賦不以逺物待近近物待逺近供官逺爲禦也太宰制國必合王府之賦爲之調度此則王府之所供止百里膳服之禦必千里也】千里之外設方伯【州伯】五國以爲屬【以屬制名大事從其長小事則專逺】屬有長【州四十二長】十國以爲連【以聫制名言以授邦職以役國事如聫也】連有帥【州二十二帥】三十國以爲卒【以卒制名言以比追胥令貢賦如卒也】卒有正【州七正連帥比年柬車卒正三年柬徒羣牧五年大柬車徒】二百一十國以爲州州有伯【牧伯】八州八伯各以其屬屬於天子之二老玆商周之通制也【八州八伯五十六正一百六十八帥三百三十六長凡五百六十八多少𨿽不同方伯連帥一也】嗟乎置天子非以優天子收天下也置諸侯非以優諸侯收一國也諸侯之有方伯連帥牧長卒正非以優彊大在小國也故以小事大大字小致治之要春秋之所與也分災救患濟弱扶傾是王政之所急黎侯迫逐衛宣不救而旄邱以爲責四國災流許人不弔而君子必其亡【詩云伯也執殳此州伯也時齊侯亦自謂小伯見國語】是故什伍之法於州鄕則聨其民於師畋則聨其徒於宿衛則聨其官夫然故能以中國爲一人而無內患爲屬連卒州以聨其國爲長帥正伯以聨其人夫然故能以天下爲一家而無外虞此大司馬比小事大以和邦國若職方氏邦國小大相維之事也先王之建諸侯豈顧私其力以自衛使子孫世得王哉不如是有不足以寜天下而世之治不治子孫之世不世有不在乎此也世之人徒見三代之能長則以爲建侯之力見春秋之紛亂則以爲建侯之失夫以禹之功又非無諸侯也而世未三易太康不道俄失其國其所以未亡而再集者幸有窮之顚越而少康之明賢爾諸侯何力之有東遷之後非無疆大也然而載祚數百世乏令主猶克永世𨿽危無咎則周公之法在而四國不能以相賓也諸侯亦何罪邪先王之設法固爲後世之能守者設也使後之世果能守邪安有春秋之末世茍不能守則亂之起有繇矣豈設法之罪哉謂諸侯之敝有春秋之末世則司馬氏之季天下裂於夷狄大業之際天下散於盜賊其爲禍亦至矣豈以有諸侯至此極邪

丁

武王時丁侯叛者

羑

羑侯今武功縣界有羑陽故城或云湯陰者非【湯陰北六里有羑城羑水城北臨水周二百五十步卽羑里城史音牖裏元和志牖裏一名羑城湯陰北九里通典相州湯陰羑里城隋國經湯陰有防城紂囚文王築此防之】

濁

有濁氏【元後傳有濁賢】濯氏【鄭有子濯孺子風俗通云濯輯之後】說文

濁水出齊郡厲鉅山東北

防

穆王伐之大起九師東至九江蚖蟬爲梁在

江東矣【紀年四十七年】

因

穆王西徵至因氏郭云國也近河

房

穆王裏圃田之路東至於房郭云房子國趙地有防山紀年作魴卽髙邑之地【十道志云髙邑趙房子也通典云趙臨城舊房邑寰宇有房子城漢之鄗邑後漢之髙邑】



穆天子傳有子郭云夷國有徳者稱子剻

剻傰也剻伯綮國穆天子西徵至於剻河宗之子孫剻伯綮逆天子郭叵肯切伯爵綮名廣韻上聲引之云漢有剻城侯又步登切故楚漢春秋作慿城又作馮馮朋通也地記陳倉有蒯城云河宗之子孫則宜在此非沛之防【姓纂作防伯綮穆傳今作防伯絮訛】

防

說文沛城父有防鄕玉篇蒲梅切蘇林廣韻爲薄回切云鄕名在右扶風集一作防又音浮顏爲薄肯切則又誤矣姓纂防氏以爲出伯綮國在虞芮間者妄或作�非【諸剻防蒯字並詳字經】



�是春秋�得之先訛爲蒯苦怪切括地誌河南縣西四十有蒯亭縣今有蒯鄕玉篇說文�從�省汝南安陽鄕名或作簣

周世侯伯

詩【邿】

邿也魯取之【襄十三】預云亢父有邿亭亢父濟說文附庸國漢志詩亭詩國水經云春秋詩國也在任城界欒盈克邿乃齊地例云平陰城西有邿山

鄟

成六年取鄟外紀云附庸

栒

邠之三水東北二十五栒原上有古栒城【見寰宇記郡縣誌云安定縣界有三水故城】周鼎銘云王命屍臣官此栒邑者班固以爲文昭元和志從之非也【應云郇侯伐晉者今謂水南一里有故城建徳二爲栒州三年廢皆因國誤城今在郿】

淖

楚淖國先爲淖氏集韻音卓【魯共王淖】

防

周器南宮中鼎雲防人是說文有

賴

子爵蔡之褒信有賴亭楚滅之【昭四年】非炎帝後賴春秋滅賴古本作厲故世以爲卽厲非也晉志厲賴二國【又哀六安孺子如賴乃齊地】

郵

王良邑爲郵氏

庳

呂覽晉文之覇東伐庳廬者

渠

畿內國周大夫渠伯紏後有渠氏【昭二十六渠周地】昔

周大夫所封見風俗通通作夕故有夕侯後有昔氏夕氏鉅鹿故昔陽城一云貝丘今恩之淸河有亭乃音籍淸河乃秦厝縣貝州也【或云臨淸有鄕非】

用

風俗通云古用國見毛詩在髙唐乃用地故

有用姓【名士錄有用羽之】

呂

徐之彭城東有呂梁城五十九里春秋爲宋

地漢呂縣

郙

甫也汝南上蔡有郙鄕郙亭或云卽呂非也

孝經偶引呂爲甫

鄦

在潁川玉篇云甫侯所封非按鄭世家有鄦

公本許云

鄫

鄭地今滎陽有鄫水城鄫水溱也而故鄫城在襄邑東南有故城襄元年次鄫者非姒姓鄫故晉志有二鄫國

宋

春秋有宋子乃小國今趙之平棘有宋子故

城漢之宋子縣非防子國封



奧一作郁有郁氏【姓苑】

愼潰

魯有愼潰氏奢侈逾法敗【家語】

沈猶

古附庸後魯沈猶氏【孟子有沈猶行姓苑云太山人】漢劉穢

爲沈猶侯地在千乘【韻直忱切師古音審云沈亭是】

無終

無終子翟國今葪之玉田渙陽亦其地晉滅之燕爲右北平有無終山【故無終縣在右北平城西三十萬嵗通天二爲玉田】以蔽北燕之路亦春秋之山戎

零支

齊桓公北制零支今平之盧龍故零支縣古

離支也

臯虞

故侯國漢郎邪臯虞縣

中牟

佛肹邑今縣開封開皇之內牟北十二有中牟故城又河北有中牟在濕之北趙獻侯徙治者晉地瓉說詳矣班固杜佑以爲滎陽中牟縣故樂史以爲河南有肹墓因年表誤之衛侯如晉過中牟不在趙之東也【定九年晉車千乘在中牟預嘗疑之吳曾云當在溫水之上逌疑年表趙都中牟謂新鄭恐趙嘗都亦繆矣】

東牟

文登西北百一十有東牟古城

堂陽

九域記漢縣今冀城冡記商之太子封母

弟才爲堂陽侯在堂水之陽

闕鞏

國也昭十五年傳有闕鞏之甲

郇瑕

預云郇瑕古國【僖二十四郇郇瑕氏】伏氏云在解東郇瑕氏之虛也地薄水淺近於鹽謂鹽澤也然郇與瑕二郇音環詳周國中瑕見卷末

析成

今鄧之內鄕

介根

東夷預云黔陬東北計基城卽介根國漢之計斤今密東南四十計斤故城【廣記密之膠西介葛廬國黔陬隋省入膠西故城在今諸城東北百一十】

徐吾

徐吾氏茅戎之別後有徐吾氏今潞之屯畱

西北三十有故漢余吾城

閼與

通典儀之和順韓之閼與【趙奢破秦軍處和順今遼】寰宇記今名島蘇城銅鞮西北二十今潞之銅鞮故閼與城漢梁楡也【九域志一曰楡城盧諶徵艱賦云訪梁楡之虛郭乃閼與之舊都謂此】

安陵

國事云小國侯其後氏安陵經爲楚王妃卑梁

吳之邊國吳梁氏卑梁人也楚滅之今濠之鐘離吳世家昔卑梁女與鐘離人爭桑相攻遂滅卑梁

曲梁

晉伐之【宣十五】今之潞預云廣平曲陽縣今洺

之雞澤漢曲陽地

仇吾

一曰仇繇韓子云仇繇小國爲智伯所滅後有仇吾氏【呂春秋中山國有風繇之君智伯伐亡之卽厹一之誤】一作厹猶非國事云智伯欲伐之遺以大鐘【韓子智伯以大鐘遺仇繇見二十卷二十六卷又云遺以廣車】按河東盂縣有原仇城元和志以爲仇繇樂云卽盂之外城仇繇城俗名原仇九域志亦在九原並

厹猶

班志屬臨淮今泗之漣水代以爲卽仇繇非

智伯所伐不在是

鐘吾

一作鐘吳春秋鐘吳子國【昭二十七】吳滅之預云泗之宿遷西北十里司吾故城是【寰宇峒峿俗】爲鐘吾氏【漢尉氏今鐘吾蒼】

余丘

於余丘也【莊二慶父伐之】預云爲邾所並故二傳云

邾邑經不系邾魯附庸也邑不言伐

沙隨

春秋地名云本國也今南京寜陵西北七有

沙隨亭【成十六預云北】

浮來

卽邳來紀邑今東莞北有邳鄕邳鄕之西有

公來山邳來澗

彭戱

秦武公元年伐彭戱氏於華山地近華陰虵丘

音移封者爲氏泰山虵丘縣

葵丘

外黃東有葵丘大夫邑食者氏焉英賢傳有

葵丘欣

潁

春秋圖有潁國樂云潁侯國通典以爲洛之潁陽考叔邑卽城潁許之長葛西一里有故潁城潁谷【考叔冡在汝廟在許】亦有周潁【昭九年潁周地】

蘧

伯玉先國陳畱傳雲長垣有蘧伯鄕一曰新

鄕伯玉之

單

單伯魯孤與周之單子別

介

之推先國卽汾之介休有介山緜上山地今沁之緜上竇蘋以爲密界晉黔陬乃介根也

駕

楚附庸吳圍巢伐駕圍釐虺者【成十七年】

湯

亳

秦寜公二年伐湯三年與亳戰蓋京兆杜亳丰

秦襄公以弟穆嬴爲丰王妻地蓋丰水之西一作酆【哀四】昔文王侵盂克莒舉酆三舉而紂惡之【韓子】預雲南鄕析縣南有酆亭

譚

儲

齊大夫有儲子姓源云儲人後繆

酄

春秋酄闡一作讙在鉅平今濟北蛇丘西下讙亭唐入鉅野【今濟治】然此爲聞喜之酄有酄亭自音圈水經蛇水逕下讙城南卽灌水也【今龔丘】

析

所謂析酈楚附邑白羽之地秦人過析隈今鄧之內鄕有淅水魏淅州故漢南陽淅縣

聊

聊莒卽墨皆齊東界今博之聊城漢屬東郡攝【昭二十】晏子云聊攝以東故博平是今聊城東北三十有故攝城【博平西南二十】或以聊攝爲一誤

博

兗之奉符漢之博縣隨爲博城

防

齊有防子防蜀艮之先荀子防蜀呂濁艮非離

本舒鳩地今通利軍之黎陽有故東離城漢

鄧弱爲離侯於此史表或云黎非

儀

儀封人儀之封人也注衛邑今開封東明西

北二十有儀城

後

宜卽郈有後氏【弟子後處云出后土妄】

牟

牟子國楚滅之爲附庸預云泰山牟縣今奉

符【廣記奉符漢牟縣故牟國樵雲登之牟平非】

鄄【莊十四】衞縣大夫鄄子士音眷衞侯自鄄入【哀十七】本齊豹邑曺植之封晉八王故事云東海王越洎鄄城城無故壊今濮之鄄城漢屬濟陰

郱

本紀邑有郱故城在靑之臨朐東南

鄑

昭十一年鄑魯地舊云都昌西之訾城【詳楚後訾】郚

密之安丘西南六十故郚城漢郚縣【杜云卞縣南又朱虛東南有郚城】隨之郚縣縣武徳中並【文七年五梧紀邑後屬魯南與邾境】莊元齊遷莒郱鄑郚凡書遷者自是滅矣

崇

春秋之箕崇小國趙穿尋崇者非崇侯國廬

九域志廬州古廬子國【劭】有廬氏

郲

鄭地時來也預云滎陽東釐城

呂

河東永安博物古今地名記有呂鄕呂甥之邑郡縣誌云霍邑西南十里有呂城紀聞云霍邑古呂州卽彘也【唐爲呂州彘卽永安】其城甚固【紀年晉獻公十九年會虞師伐虢滅夏陽虢公醜奔衞乃命瑕父呂甥邑於虢都志云北虢也】非彭城【樵雲彭城東五十九里呂梁漢呂縣】

肥【二】

漢故肥城今在鄆之平陰志肥子國屬泰山唐濟然菑川劇自有肥亭志亦云肥子國蓋二邦云

魚

魚人逐楚師者【文十九】長楊之魚城也【長楊西北五十四面險絕】舊云魚復【通典防州春秋魚國也然魚復之名始於漢也卽魏之人復故城在州西十五沔河東十五】禆鯈魚庸之三邑

禆

鯈

文十七年待於鯈樵雲晉鄭之境

漆

從徵記髙平南平陽東北有漆鄕【杜同】定十五年城漆邾庶其以徠奔者【襄二十一】今兗有古漆城

宛

卽有宛長垣西南有宛亭近濮水衞宛濮也戎

戎州已氏邑今宋之楚丘【九州記云已氏戎君之姓混吾之後漢已氏縣哀十七】預云濟陽東南有戎城此會潛伐凡伯者【隱二】又山戎在漁陽【國都城記云燕北通山戎莊三十公及齊侯遇於濟謀山戎以其病燕也今幽州東二百十三漁陽縣】茅戎在陜【杜云大陽西有茅亭亭今在農陜有茅城樵雲陳畱】襄戎在秦【九域記秦州有平襄城古襄戎邑漢陽】驪戎在新丰【莊二十八】瀘戎【桓十二】姜戎【僖三十二】陰戎【昭九】

蠻

哀四年蠻氏潰蠻子赤奔晉今河東伊陽伊闕鎭卽古戎蠻子國漢新城唐伊闕也【寰宇以梁縣西南蠻中聚爲其國今謂麻城】

夷

紀所戎夷國也【隱二】城陽壯武治夷安【漢壯武城在卽墨西】非魯地之夷【閔二殺哀姜處】若臯夷【蕪湖東】淮夷【僖十三東夷居淮上者安國以爲徐夷之屬非也閟宮詩與昭四年春秋淮夷徐明爲二】

狄

翟也晉語蒲人翟人狄類非一居中國者若白狄【僖三十三宣八】與秦同州預云故西河地有白狄部胡【神異記白狄先】今鄜坊綏延間皆其地【一曰白翟居乃秦髙奴故董翳爲翟王都髙奴今膚施】中行穆子伐翟乃鮮虞列子言襄子攻翟取左人中人則鮮虞矣

開

開羗居金城今蘭之五原

逯

風俗通云逯秦邑集韻音錄有錄氏逯氏【漢有

逯並髙馸將逯並】

右周世侯伯之國

事之逺固有不得盡計於其始而有俟於後之人者封建之事非一世之利固非一旦之可爲非一朝之事亦非一日之可計要必因其平時漸而爲之則何事而不立是故古先哲王擇明賢比勲徳年增而嵗益之所以成爪牙之勢者固非一旦而眾建之也修禮法謀連帥朝厲而夕勉之所以爲長久之計者固非一日而驟爲之也規模者本之前善善者存乎後是故羲炎以來歷載千百而封建之設猶有遺利則凡事之立固不在乎始謀之善不善者漢封諸侯初本率意事防周度是以土宇過制嵗未防何而叛九起則其始謀者旣不善矣誠使恵文景武而徠克原其故修方伯謀連帥明君臣父子之恩正疏戚尊卑之分漸而維之使安其樂絀貪殘寵賢徳崇恵而涵養之則三代之緒將復見矣柰何吹過計一饐廢膳遂使成功頓毀美惡俱盡而不可以復起豈不惜諸是故成久長之業者必非一旦之可爲也周有天下商之諸侯存者猶千八百因而崇之故爲勢易而說者謂周之興也八百之侯同會伐紂故不得而不封且以爲一旦封之此皆書生嘐嘗試疏闊譚也

暴長者云云推久長之策造速成之功此非陛下之福天下非一時之用海內非一旦之功云云朱浮雲

上世妃後之國

華胥伏戱母國在閬中列子雲華胥氏之國在弇

州之西臺州之北

娥陵

女媧氏之臣有娥陵氏

少典

黃帝父大叢少典氏則其後襲封者有典氏

【姓纂又有少氏妄】

有喬

僑也一作橋少典取有僑氏傳作有蟜賈云諸侯【集云古諸侯又云上世國名國語有矯故玉篇爲居兆切】後有喬氏橋氏蟜氏【春秋有蟜固漢有蟜彥衝姓纂以爲蟜牛後】

承桑

神農取承桑氏一曰桑水陜之靈寶有桑裏

亭【晉桑田今卽陵有桑裏】

西陵

黃帝元妃嫘姓國作儽同今江夏安陸間故吳以安陵爲西陵有嫘氏西陵氏【春秋有西陵羔見世本】

方累

黃帝次妃方儽氏一曰方靁靁累聲注【靁祖方靁用字每相犯故世以方靁卽靁祖誤】有靁氏累氏儽【累雷傫嫘單從田皆非字】

彤魚

黃帝三妃彤魚氏國固表作彤非

幹類

靑陽取幹類氏生少昊後有類氏

蜀山

昌意取蜀山氏益土也【詳前紀】今濟有蜀山或

其分也

鄒屠

髙陽取鄒屠氏者昔黃帝戮蚩尢遷民善者

於鄒屠

勝濆

勝奔也髙陽允妃勝奔氏國【帝系注宋云國名】或作

騰隍誤

根水

捲章取根水氏今土軍縣有根水是史多作

卽水非

鬼方

陸終取鬼方氏殷髙宗伐鬼方或此

陳丰

一作鋒酆也僑極取陳丰氏生帝嚳嚳復取

陳氏生帝堯齊之丰丘陳氏邑也

有娀

帝嚳次妃國訛作嵩【殷武疏簡狄國】桀敗有娥之虛蓋陜虢間【故世紀晉志桀敗於焦淮南子有娥在不周北逺】有娀氏嵩氏

有陬

帝嚳三妃之國音輙史作訾陬或作陬訾俱

非【姓書訾陬三皇時諸侯】

冨冝

帝堯取冨冝氏史記班表作散冝散冝爲二登北

帝舜之三妃傳多作癸北【姓纂又作癸比】經云國在

鉅燕之南倭之北屬燕

有防

納有防氏生伯禹唐韻云國名帝系作有

莘今陳畱有莘城國語之莘虛

土敬

妻圡敬氏見山海經

塗山

太康地記塗山故當塗國固云九江當塗今壽春東北塗山也【山在濠之鐘離四百十七里】當塗故城州西九十六有禹廟塗山神祠山頂漢魏不害劉聖公爲當塗侯國【應以爲會諸侯處非塗山侯國大誤】

酈山

戎胥軒取酈山氏蓋卽酈侯

契和

老子祖理徵取契和氏後有契氏

純狐

后羿妻純狐氏浞納之

有仍

見商世國

州山

南嶽取州山氏曰女�

右上世帝王妃後之國

子曰周監於二代鬱鬱乎文哉文者禮文加詳之謂也夏商氏非不文也以周而視之則猶質也方封建之行也豈惟利其私哉予之所嘉亦正以其文也且姑以大婚一事言之王妃取於諸侯而王女下嫁於國君之世子不過下一等爾逆送之有文以相接丙丙乎不可尙矣自其郡縣而兩勢懸后妃遂取於齊民而王女下嬪於匹庶矣豈不異夫【桓二年紀侯來朝何休以爲稱侯者天子將娶於紀故封之以百里謂天子得娶庶人女以其得專封非也劉元輔雲天子養天下之民居天下之尊守天下之法能刑人能爵人然刑人當以罪爵人當以徳豈以得專而妄刑人爵人哉又況撓以情愛援百里之命於匹庶輕宗廟防社稷使後代庸君欲以百里之女共天地之事豈不失觀諸六典云兩漢皆列侯尙主自魏晉來尙主者皆駙馬都尉駙馬都尉鄙矣然兩漢亦不專列侯也】或曰何傷乎是所以爲無私也嗟乎亦不究其本矣天下多故人非齊聖敵則敬其相洎者未有不生於不等者也秦漢而徠不原其本脫先王之意務以尊君抑臣爲治列侯尙主帥使男事其女而公卿婿天子者一至舅姑屈跪其婦以故王陽條奏原以爲失長樂王回亦首其敝謂父母至不敢畜其子而舅姑且不敢有其婦人倫悖於上風俗頺於下則不等而已矣惟不等故不敬不敬故相洎相洎不敬失伉儷之義矣失伉失儷乂烏足以言之封建之代哉

古之亡國

皮氏

信不行義不立哲士陵君政禁之生亂而亡

皮氏詳雜國中

華氏

方正日逺邪人專政禁之生亂而亡【六韜作莘氏又

博物志】

平林

挾徳責數賢能日疏位均而爭遂亡詩會伐平林後漢平林盜起者按平林在隨縣東北【九域志】史記有平林老【引見姓纂】

三鱙

美言聞於內惡言聞於外內外不相聞而亡

或云三苗【昭元】

義渠

二子異母皆重君病大臣分黨以爭而亡春秋之義渠戎秦昭滅之爲北地今慶州

平州【二】功大而不賞謟臣日賞功臣怒而生變平州出奔盟會圖疏平州在汾州介休西若齊之平州漢平州國在梁父【宣元平州杜云泰山牟縣西有平州鄕】

有林

召離戎君朝之而不親禮逃而誅之天下叛之林氏以亡六韜林氏國出騶經與葛防近預雲中牟林亭非【今開封春秋之北林】

曲集

自伐其智廢仁義事彊力賢良伏匿君孤無使楡州伐之而亡今符陽郡有集云萬山所集六韜作西譙州氏伐之

楡州

孤而無使曲沃伐之而亡【見博物志當亦周書文今不見】儀之楡社或云魏楡【晉曰雝楡亦曰魏楡預云朝歌東有雝楡城今衛縣隨攺】

有鄶

蔑爵損祿後君少弱禁伐不行重氏伐之而亡攷之潛夫卽祝融後也今鄶城六韜曰會氏

重氏

伐有鄶者宜句芒國滄之南皮有千童城年

表云故重是也【城在今無漢縣也云囙徐福妄】

上衡

與林氏爭權林氏再戰弗克上衡爲義弗克

俱亡

有果

好以新易故故者興怨新故不合內外不附

而亡今果州

畢程

損祿增爵羣臣貌匱而亡文王卒於畢程【長安志引孟子今作畢郢】而武王嘗窮於畢程【呂十八】地今咸陽

陽氏

自伐而好攺作事無故業官無定位民運於下而亡夫國以陽名者多矣如陜有上陽下陽晉魯鄧越皆有東陽南陽難可悉數

谷平

慢類無親破國弗克業荊用國內外相援而

亡一作平氏

縣宗

狠而無親執事不從守職者疑羣臣解體國

無立功而亡六韜作懸原

扈氏【二】鄭地預云滎陽故捲有扈城亭捲後齊入滎

陽故捲城在原武西北

洛氏

宮室無常池囿廣大工巧日進失其民時民人匱竭饑饉不食商伐亡之卽有雒【雒以色防魚豢云漢火行忌水故去水加佳妄也按漢字從水不攺師古雲光武后攺亦非史記已用之】六韜作有熊誤

重丘【二】以美女遺靑陽者括地象云曺州武城有重丘故城今在濟陰東北三十一【亦曰廩城】孫蒯飲馬重丘遂伐曺取重丘者【襄十七寰宇以乘氏東北三十七古重丘城是】與徳之重丘異【二十五年盟處乃齊地邵云平原安徳北有重丘鄕今有故重丘城在徳治安徳北樂史云故城在博之聊城東南】

右古亡國見周書史記解及六韜周志凡國三十皆敍其所以致亡之道以詔徠世者【二書俱云二十八國然文止二十有二今以張華等記參綜得此其有夏后居殷商○有虞○質沙○有巢○共工○南氏○阪泉○都○西夏十國已別見】嗚乎謀人則智謀已則愚謀末則獲謀大則疎此天下之通患也彼有宗社者莫不欲安也俄而危矣莫不欲存也俄而亡矣虞夏不可言矣商之三千周之千八百至秦漢之世者不千一莫不失於是也有一裘褐必卽良工有一羊豕必資良宰人主欲善射中防而及逺也則張貴爵厚賞以招之內不阿其子弟外不隱於逺人惟能中者取之𨿽有骨肉之親便媚之好不之使誠以不能是也至於治國禦民調壹上下內以固其城外以拒其難治則制人而不制於人亂則危亡削滅可立而待然而求卿相輔佐不如是之公惟便僻說已之庸是豈不獨過歟是故明主有私人以百金良珠玉而無私以官職事業國無常彊無常弱奉法者以彊而不奉法者以弱荊莊並國二十六開地三千猶荊莊之氓社稷而荊已亡齊桓並國三十開地三千猶齊桓之氓社稷而齊已滅燕襄以河爲境以葪爲國殘齊而平中山有燕者重無燕者輕魏安釐攻趙破荊利都平陸攻韓拔管兵四布於天下而尋皆亡者羣臣官吏務其所以亂而不務其所以治也戈盾異用刀鑑殊施易位而用之則俱廢矣三公九卿人之司命今也不惟其人而惟親戚便佞之與無故而處豈非大不智歟韓嬰子云彼不能而主使之是闇主也臣不能而妄爲之是詐臣也主闇於上臣詐於下滅亡無日俱亂之道故明主惟能愛其所愛闇主則危其所愛矣予讀周志而益信國之亡未有不自已以求者後之取亡亦未有不出此而君人者尙不知戒豈不悲哉

路史卷二十九﹤史部﹐別史類﹐路史﹥

欽定四庫全書

路史卷三十

宋羅泌撰國名紀

雜國上

貫

也貫鼎貫所重齊宋盟處預云防縣西北有貫城水經注俗曰薄城按定陶有貫城今在濟陰名防澤城卽古貫國有貫氏【國事齊有貫珠】

鄵

盟防圖防云鄵侯國在慈州鄭伯卒處【襄七】鄭

地杜闕音躁集音非

炎

兩制擬封皆用古國有炎見金坡遺事桑

秦昭襄二年桑君爲亂誅

藍

梁恵王三年秦子向命爲藍君【紀年】今之藍田襄

今襄陽古襄國黃帝時襄城小童者代爲重

鎭非襄邑【在汴乃春秋襄牛地】

棘

陽翟有上棘城

虢

燕地與齊境【昭七年】

沙

魏之黎陽有牽城是相臺志云古沙侯國一

音今元城西南有沙亭



防也開封宛陵西北有侯亭記河南防亭也一云澤【成十二鄭地】與璅異【昭五楚地】有氏【奚傳有髙唐書】

厥

班志云無塩東平陸古厥國玉篇防國名後月切隨之唐城魏爲防西【志一作厥】孔子所宰今鄆之中都有厥亭有厥氏

棣

伯也爲棣氏鄭城棣酸棗西南有城【非州】

又有南城北城【寰宇記陽武縣北十里】

曠

鄺是字書鄺古國有鄺氏音荒又有荒氏【見姓

苑鄺廬江人千姓編臨淮人】

湛

河陽軹有湛水傍有湛城襄十六年有湛阪以爲襄城之昆陽北有湛水後有湛氏

隄

玉篇國名諧眼切



玉篇國名阻生切

防

國名見玉篇

防

古國宛丘西南四十有防亭是【宣十一辰陵杜雲長平東

南有屈亭陳州地】後有防氏【姓苑】

鄙

古國後有鄙氏亦見左傳

鄚

莫也鄚州文安郡【漢河間鄭縣開元十三攺州】有鄚故城在鄚縣東北三里郱子顒三郡記云顓頊造者景云二鄚始去邑有莫氏【河南莫氏出代北姓書云出莫敖非】

郠

景王十三年魯伐莒取郠在瑯邪梗音然晉自有梗陽璠云晉陽西南十楡次界入陽

臨

趙稷奔臨陁隳之晉邑有臨氏【姓書大臨後非】墻

廧也昭二十三有廧人直人周地

眭

竺

故國今沛之竹

梧

故國本鄭地【襄十】晉取之漢陽成延爲梧侯者

今彭城

騏

古國漢有騏侯國在河東

衛

預云奉髙西北有衛亭昭八年商衛者閺

陜之閿鄕有閺亭今汝南西平

安

一作防當陽裏也或云卽六安國非

維

東萊之邑晏嬰萊夷維人漢爲夷安今髙宻

安夷城有維水今作濰

延【郔】

鄭地與楚郔二【宣十二楚伐鄭師次於郔】

貞

也貞氏宜出此

著

在濟南與晉著二【襄二十二】

盻

楚世家云盻子必用矣亦見國事

郫

晉地盾殺公子樂處有郫氏

防

力朱切南陽穰有防鄕

賈

鄮也今明之鄮縣有賈氏氏爲貿鄳

漢鄧邯爲鄳侯卽此

茌

泰山茌縣卽地誌東郡茌平也有茌氏【杜疑切】蒍

東周大夫子因食邑蒍謂之蒍因

斯

後有斯氏

麥

麥丘也昔麥丘人年八十三祝齊桓公公封之麥丘漢有麥侯卽此有麥氏麥丘氏

屍

召伯逆王於屍周邑也在鞏西南故偃師之屍鄕卽屍氏齊桓屍臣晉有屍侯爲商君師著尸子

靳

楚地靳尙先封

毗

魯邑哀五年城毗者

菑

防也漢濟南郡隨爲淄州

咸【文十一】澶之濮陽西南有咸城【杜云濮陽東僖十三】續志云古

咸國也

苗

晉地今垣縣軹闗南逕苗亭西亭本周之苗

邑賁皇采

均

均國近庸蓋州均也

池

後有池氏【池仲魚】

眭

後有眭氏【漢眭孟許遜師眭子烈】

郕

隰郕之郕今懷之武渉

稅

蜀王以稅氏五十遺廩君者盛荊州記云建

平信陵今有稅氏

良【二】

幽之良鄕漢之良縣又鄆之壽張宋之良邑漢初之壽良今下邳北六十古良城【晉吳防處宋地】

淯

育也今之洵陽育淯故城漢育陽縣在育水之陽【應雲育水出農後入加水蘓秦云韓東有穰淯者今鄧之南陽亦漢育陽也】有壽爲淯州唐爲縣有育氏【集一作毓】

鄨

鄨令國【蜀王相本用鄨】故牂柯鄨縣有鄨水

娻

見王篇云國名徳紅切韻無地理誌東郡有

�館宜是集並收東

鄲

在沛十三州誌音多漢周應爲鄲侯者佑云

亳之鹿邑漢鄲也

郥

卽郥氏定十三齊衛境葭也諸樊入郥取楚夫人【昭二十二】預云鉅野西有郥氏亭巨野今濟治若郥陽封人則蔡邑也【昭十九】有貝氏【韻譜古賢貝獨坐今吳越多此姓】

右雜國上

朱兒丰匽貞防云員婁童�費古或從人以爲侏倪僼偃偵儈伝傊僂僮�亦猶優傿侁伾偊偝佶侏傽傗之類本不從邑其爲鄾鄢防邳鄅鄁鄒郆邾鄣鄐者凡出後世邰郇邵防鄩鄎邗郜郕邴邡郲鄛邼郙郙鄃鄸鄹防郲防郥鄍鄚鄰防鄡防郔鄤鄣古則單作邑管蔡魯衛晉楚秦齊騶驛駘雝毛韓絺紀梁蔣樊祭滕莒窮穰崔汲熊張詹祈薛謝州較燕宻何嘗必從邑耶卽如國名姓氏嫣姺防妘防姑媰防防毎亦從女蓋取生生繁衍祝爾以故親名女字姣嬥妖妙嫖姚婹嬋姢嫽嬈嫸防奵嬛嬗娩亦皆從人聖人之意惟可得矣郮郃酀郘�防防郲防邒郂郁何等俗繆而顧不能削邪故必知其要而後天下之僞可息余顧漫勞心哉

雜國下

徴

徴北徴廣韻古國漢徴縣屬馮翊今同之澄城西南二十二故徴城地誌馮翊徴韋音懲秦反晉北徴者【文十八】故元魏曰澄城

牽

衛地魏之四黃西南三十故牽城【樵雲十二里杜云在

黎陽東北】定十四年牽脾上梁之間者

弁

一作呂氏攷古圖有惇銘云王格於宣榭呼太史策命【宣榭宣王之廟】有氏【劉曜太史弁廣明】

盍

盍公先國王驩爲大夫齊地在沂水西八十【陳仲子兄戴盍注蓋齊邑】王信爲盍侯卽此音蛤【景帝封後兄】也記並作蓋乃音冠蓋【蓋去聲盍入聲玉篇音閤丘蓋切集並音閤俱非】

陘【三】

文十六年傳集云陘國名預云潁川召陵南陘亭今許之郾城【又晉有陘庭翼南鄙邑今曲沃西北有陘古城又定有涇邑】

隰

師叔曰合而後進先君所以服隰陘者二國

近楚

郪【二】

梓之郪縣南八里臨江有郪王城址漢初郪縣【寰宇故郪王城在飛烏縣北三十五里】然潁自有郪有郪丘城魏安釐十一年秦防郪丘九域志云卽此【云齊地非】

劇

遽也漢爲遽侯國有遽鄕在常山

邲

管城東六里有邲故城韓厥敗此【宣十二鄭地】圁

圁陽縣在西河音銀

黨

黨氏也【莊二十四築臺臨黨氏】說文防地

袲

宋地預在沛國相縣西南未詳宜卽那楚有那處預雲南郡沛縣東南那國南郡今江陵

虫

邾地【昭十九年】後有虫氏

牢

姓書古牢子國後有牢氏

圉

圉侯爲衛邑【成二十六】今雝丘南五十有圉城【杜闕】鄭伯勞韓宣子於圉者【昭五】楚有圉陽圉公邑【昭二十四】而周地有東西圉東圉乃洛陽東南圉鄕西圉未證【昭二十三】

薛

淄州南四十謂之大薛非滕南之薛

頯黃

預云頯黃氏吳地【見哀十六年】

駱

魯地今徐之滕縣本邾

侯麗

晉人濟涇及侯麗秦地

秣陽

姓書云秣陽國後有秣氏末氏

髙梁

春秋髙梁之虛【僖九又郡國志】今臨汾東北三十有故城【河北圖云三十七里】有髙梁亭髙梁堰春秋屬晉【杜云平陽楊縣西南有髙梁城楊縣今洪洞】

髙黎

東陽有故髙黎城俗呼髙黎郭

摯疇

風俗通云古之諸侯後有摯疇氏摯氏疇氏

或卽任姓之摯以國爲氏

宻商

楚邑有宻商氏或云宻商本鄀邑水經南陽丹水西南宻陽鄕【亦謂之二戶】今在鄧之穰

平都

簡子立今遼之平城開皇於此城立縣烏程

烏程氏國秦爲縣今湖郡國志云古烏程

氏善醖

赤烏

穆傳有赤烏氏在泰山西

畱昆

穆傳畱昆氏歸玉紀年云國名

陵澤

音俊致賂於王卽陵子壽胡也郭云隗姓國石窌

齊之長淸地名預云濟北盧縣東

濁繇

穆傳四濁繇氏食滔水

韓

穆傳二韓氏有樂野

剖閭

穆傳剖閭氏音倚

閼胡

穆傳閼胡氏音遏

諸飦

衣被胥谷

巨搜

巨搜氏卽夏貢之渠搜

西夏

西夏氏在河首至今爲國

珠余

珠余氏去西夏千五百里又皆西徵所次柏人

趙郡柏人縣

甲父

傳有甲父之鼎預云古小國名昌邑東南有甲父亭今甲父城在單姓纂云古諸侯以國爲氏【竇蘋云在濟州南】

黃父

晉地一曰黒壤

莒父

武父【二桓十二】在河南預云陳畱濟陽東北有武父亭今開封然定四年傳封略武父以南則衛之北境非河南矣

陭氏

今晉之冀氏居義切

氏

紀年梁恵九年晉取氏卽汲書趙獻子城氏者地在上黨澤之髙平漢之氏有谷水

冠氏

齊爲衛伐冠氏春秋晉邑今爲縣大名函氏

許地【襄十六年】

懿氏

戚縣西北五十有懿氏城襄二十六壃戚田取衛西鄙懿氏六十與孫氏因姓也風俗通出齊懿公妄父桓公時已有懿氏云

輔氏

晉地秦師敗處【宣十五】凡地名帯人與氏者皆

古國【是年有黎氏乃黎侯國】亦晉大夫采

乘氏

在兗州風俗記云濟陰乘氏故宋乘丘邑也元氏

鎭之元氏趙孝成築元氏漢爲縣【云趙公子元邑明帝

生於此寰宇記前元氏今巨野西南五十七元氏故城】今眞定

輪氏

故登封西南今洛之告成西南有輪氏城漢

輪氏縣【開皇十八曰輪氏】寰宇記作綸誤

寪氏

魯大夫邑廣集二韻有防姓姓源引防大夫

誤

尉氏

鄭大夫邑今開封尉氏或云古獄官

莵和

與陰戎境今上洛有莵和山或云莵氏今尉氏西北四十有莵氏城野莵陂南【昭五鄭勞屈生處】

翟祖

晉獻公田見翟祖之氛歸不寐卻叔虎朝公語之出遇士蒍曰翟祖之君好專利而不忌其臣競謟以求媚伐可亾也蒍以告公恱伐翟祖克之釐王十一年也

休

在潁川或云介休介在膠西

防

今京兆有故防城漢防縣



秦虜負芻於今徐之縣周秦之故邑陳渉走今蘄州北有蘄水吳蘄秦郡有蘄氏姓苑云以國爲氏從�說文從艸誤

鄸

曹邑【昭十二】今濟陰乘氏西北大享城寰宇記

古鄸城也

冘

所謂姑冘二水在卽墨有冘氏代作姑尢姓

苑有尢氏乃別出

蜀

一作【成二】預云泰山北平西北有蜀亭今兗

之奉符故濟陽有蜀山

賁

今沂之臨沂南襄賁故城漢襄賁縣音肥漢賁赫亦音肥姓書有墳奔二音【云懸賁父後妄】

蔽

史伯云鄢蔽一作獘

畫

故畫城在西安城南有澅水耿弇進軍畫中者胡麥切或云臨淄晝邑水誤臨淄乃晝

晝

齊大夫之封見風俗通有晝氏孟子宿晝者郟

鄭地鄭有郟張姓苑云所封邑今汝之襄城有故郟城亦楚邑今許之郟縣子瑕城郟者漢屬潁川魏龍見陜之摩陂攺曰龍城

鄗

趙之髙邑有古柏鄕城故鄗也【哀四齊伐晉取鄗】光武卽位攺曰髙邑或云防齊侯之處非也【桓六年防於文公羊作鄗谷梁作蒿啖氏不知時方定許何得在此】

瓠【哀四】壺也有壺氏瓠氏【壺子壺丘子後有瓠巴】

籍

上邽有籍水一曰洋水又哀十七年籍圃衛

地

谷

隰州有谷城非姬姓谷

商【鄔】

紀年秦封衛鞅於鄔攺曰商【梁恵成三十年】紀謂故下愽縣有商城今鉅鹿故城是然鞅封商於乃商洛九域志止洛商君之邑張儀以商於地賂秦者此也

郵

今髙陵有郵鄕許徒力切本屬扶風集音毒

篇韻音攸失之

垂

引八宗衛遏處曹之濟陰北有垂亭卽犬丘非上黨桀居之垂與垂隴郵棠【垂隴在榮陽東鄭地襄十八郵棠齊地】

厝

甘陵故厝也秦昔漢厝城七亦切桓帝曰甘陵今見之淸陽東南三十有故厝城【上人曰防城】有厝氏燕有厝壽【春秋後語】

潛【灊】

楚邑在廬之廬江南二里有古潛城漢之灊吳伐夷侵潛六沈尹戍救潛遷潛於南岡者【昭二十七吳使公子掩余燭庸圍潛楚救潛注楚邑在廬江六縣西南】盍閭四年伐楚圍灊者【史記】非魯盟戎處

鄈【葵】

葵也紀年梁恵成元年趙成侯偃韓懿侯若伐我鄈者郡國志山陽有鄈城京相璠云在山陽西北六十今河東臨汾

充

寰宇記充國故城在閬中西南九十四今在新井東北二十八又有西充今果州南充郡治西九十五唐西充縣【武徳四】有西充山大歷四爲充州【寰宇記以古充國爲名】有充氏【孟子充虞】

常

傳言郯常之境郯國在淮陽常在南陽田文

之封

瑕

水經山乘縣有瑕城詹家之故邑山乘故亳之防城璠云解西南五里故瑕城酈云在故解城東北二十四猗氏故城西北俗名郇城預云猗氏東南【僖三十文十二】故酈視爲孤證【成十六楚地昭二十四周地】

右雜國下

失之乎數求之乎信疑失之乎勢求之乎國危權鈞則不能相使勢等則不能相並治亂齊則不能以相正故小大輕重少多治亂不可不察此禍福之門也冠帯之國舟車所至不用象譯狄鞮而通者方三千里古之王者擇天下之中而立國擇國之中而立官擇官之中而立廟天下之地方千里以爲國所以極治任也非不能大也其大不若小其多不若少眾封建非以私賢也所以便勢令威而愽義也義愽利則無敵無敵者安故嘗觀於上世矣其封建眾者其福長其名彰神農七十世有天下與天下同之也王者之封建也彌近彌大彌逺彌小海上有十里之侯以大使小以重使輕以眾使寡此王者所以家且室也故曰以滕費則勞以鄒魯則逸以宋鄭則倍日而馳以齊楚則舉如綱旃而已所用彌大所欲彌易湯無郼武無岐賢𨿽十不能成功以湯武之賢而猶借之乎勢況不及湯武者乎故以大畜小吉以小畜大滅以重使輕從以輕使重凶今欲濟一世安黔首功名著於盤盂銘篆垂乎壼鑑其勢不厭尊其實不厭多水用舟陸用車泥用楯沙用鳩山用樏因其勢也因其勢者令行是故位尊而教受威立而姦止此畜人之道也故以萬乘令十乘易以千乘令一家易以一家令一人易嘗識及此𨿽堯舜不能諸侯非欲臣人而不得已其勢不便則奚以易臣權輕重審小大多封建所以便其勢也王也者勢無敵也勢有敵則王者廢矣故有知小之愈於大少之賢於多則知無敵矣知無敵則似類嫌疑之道逺矣故先王之法立天子不使諸侯疑焉立諸侯不使大夫疑焉立嫡子不使庶孽疑焉疑生爭爭生亂是故諸侯失位則天下亂大夫無等則朝廷亂妻妾不分則家室亂嫡孽無別則宗族亂彭防曰雉兔在野眾皆逐之積兔在市莫有志者【尹文子】愼子曰一兔走街百人逐之非一兔足爲百人分也繇未定分分未定堯且屈力況眾人乎積兔在市過者不顧非不欲兔也分已定分已定𨿽鄙不爭故治天下國家者定其分而已矣熊侶圍宋九月熊招圍宋五月熊當圍宋十月凡楚三圍宋矣而不能亡非不可亡也以宋攻楚無時止也故功之立也賢不肖彊治亂異也齊簡公有臣曰諸禦鞅諫於簡公曰陳成常與宰予之二臣者甚相憎也臣恐其相攻也相攻則危上願君之去一人也公曰非若細人之所議也居無何陳常攻予於庭卽公於廟公喟焉曰余不用鞅言以至此也失其數無其勢𨿽悔無聽鞅也奚益此不知恃可恃而不恃也

漢國

惡呼秦爲不道防亂先王之法制隳封建廢井田凡先王之所以維持玆世立經常簡易之法者一切壊之矣漢室隆興四方旋定宜求遺書召故老講明王制取封建而首正之修禮法立親賢使逺近小大咸適其宜而後廢阡陌還井田以恵其子孫天下後世推二帝三王所以公天下之心而廣之使子孫天下後世必來取法顧不偉歟當是時其去秦之世爲未逺經界封略必猶可攷城邑郊遂必有存者柰何髙帝不知稽古除嬴滅項而志願已滿故𨿽懲秦孤立分建同姓而割地亡制擇立亡法封三庶孽一日而天下之半茍且一時使子孫天下後世受其敝而不得見二帝三王所以公天下之心豈不惜哉𨿽然髙帝之智固不足以知此而子房之流亦樂因循亡有爲之長慮者何邪豈非王迹當熄霸道當興天不啟其邪不然渠若是而止也漢之封列初亾足道比之晉唐則爲近古因錄之以偹采監

鄼【屬沛】

平陽【河東】

宣平

絳【河南】

舞陽【潁川】

曲周【廣平】

魯【魯國】

汝陰【汝南】

潁陰【潁川】

陽陵【馮翊楚漢春秋作陰陵】

信武

安國【中山】

棘蒲

淸陽【史記楚漢春秋同固作淸和淸河郡淸陽縣也云郡非是】

廣平【臨淮】

汾陰【河東】

陽都【地道記云屬臨淮】曲成【涿】

愽陽【汝南】

梁鄒【濟南】

剻【薄梅反屬扶風楚漢春秋作城志闕地道記在北地索隱芳尢切】

都昌

武陽

厭次【地道記屬平原後屬樂陵國】成【涿】

城父【沛史故城】

阿陵【涿固作河陵】

廣【地道記廣縣屬東莞史漢表作廣嚴誤呂歐諡北壯爲嚴爾】

河陽【河內】

蓼【六安】

費【東海】

聊城【位次聊城侯史漢並作平侯】髙苑【千乘

史第四十】一【固第四十二】

隆慮【河內】

臺【臨災臺鄕縣】

貫【鉅鹿】

海陽【南越】

東茅【固作東茆

史漢皆作四十八】柳丘【渤海】

斥丘【魏】

東武【瑯琊】

樂成

宣曲【闕先封武侯索隠云】

魏其【瑯琊】

昌武

絳陽【固作終陜闕】

曲逆【如字在中山以水曲而西流爲名章帝惡之攺曰蒲陰五臣注陸機功臣頌音去遇非按別有曲遇在河南本音舉隅見髙紀明作遇】

菌【求隕切固作卣闕按先得南陽侯則南陽地】復陽【南陽應邵云在桐柏山下復水之陽】猗氏【河東】

祁【太原】

傿陵

愽陽【彭城】

平定

故市【河南】

髙梁【闕史漢皆在六十六按肥如已六十六】

什邡【廣漢】

柏至

辟陽【信都】

髙京【涿宜是長沙安平惟宣封長沙孝王者屬涿】

畱【彭城】

南安【犍爲又建安】

平棘【常山】

北平【中山】

肥如【遼西】

安丘【北海】

襄平【臨淮】

朝陽【南陽】

彭【東海】

淸【東郡】

彊

寗陵【陳畱】

祝阿【平原】

煮棗【宛朐】

梧【彭城】

堂陽【鉅鹿】

寗【濟南寗陽】

張【廣平】

紀信

棘陽【南陽】

髙胡

陽阿【上黨】

龍【盧江龍舒恐非當是大山龍也表龍陽】下相【臨淮】

堂邑【臨淮】

新陽【汝南固作信陽】

營陵【北海】

廣阿【鉅鹿】

戚【地道記屬東海】

【扶風固作栒】

磨【固作歷非歷在信都】武原

吳房【汝南故子房國】繁【魏郡繁陽固作平】

汾陽【太原】

髙陵【瑯琊】

深澤【中山】

宋子【鉅鹿】

閼氏【安定】

中水【志屬涿應云易滱二水之中地道記屬河間】

杜衍【南陽】

赤泉【司馬正以爲南陽丹水謬】

湼陽【南陽】

谷陽【史漢作谷陵】

甘泉【固作景侯】

湏昌【東郡】

長修【河東位次作平信侯】昌【瑯琊】

成陽【汝南】

平州【地道記屬巴郡】

壯【或作荘】

邔【南郡按周成難字觧詁音跽】

恭【河內】

開封【河南】

臨轅

禾成

東陽【臨淮】

陽羨【丹陽】

軼【江夏】

平臯【河內】

土軍【位次成信侯也包愷云西河土軍縣】汲【河內】

槀【山陽】

中牟【河南】

戴【甾也章帝曰考城】徳【志闕表在濟南】

上邳【王】

朱虛【王瑯琊】

衍

震陽【汝南續漢書作滇陽】

期思【汝南】

便【桂陽音鞭】

義陵【一作義陽義陽在汝南】桃【信都】

沅陵【武陵】

陸量【如淳以爲江南陸梁地】平都【東海按永和中平都國乃安平也屬長沙漢表在百十史無次第】

防【臨淮卽貫陽】

陽夏【淮陽】

淮陰【臨淮】

【沛】

任【廣平】

棘丘

江邑

離【鄧弱封史失其始末固去之】頡【音戞固作頡非詳史表世家】合陽【馮翊】

沛【沛】

周呂【應云周呂國索隠云周及呂非濟陰有呂都縣又封令】

建成【沛】

平【河南

一有此次三十二在費之下】髙皇帝五年滅項趣定功行封六年十二月甲申始剖符封列十八侯之位次訖十二年侯者百四十有三髙後二年詔丞相平盡差列侯之功錄第下竟藏之宗廟副在有司今以其次錄之【史漢表傳互有不同其侯國本百三十有七又有周呂建城在外戚合陽頡沛徳四人在王子侯寔百四十有三然按平定梧上邳朱虛使沅陵平都八國非髙帝所封固表末云百四十七又云百五十三皆誤多十】夫封功勞建賢徳所以崇國基勸天下也是故功必稱地位必稱徳然後庶人不議而天下定按畱侯良曲逆侯平勛業之具在漢亾有出其右者乃不得豫於十八位之中張敖者何人而反危然顯據第三及後敍定良居六十二平次四十七而淮陰信且絀於列噫論功定封而以私意行之可乎唐之裴度平淮之功固非李愬下也韓愈氏評之得其槪矣而憲宗乃以愬妻皇族命叚文昌攺立碑頌歸功於愬於是議者蠭午夫以度之公議固不可掩而一時所屈亦足以銷志士功名之念而沮忠臣事上之心憲宗可謂失君人之道矣抑嘗言之惟天下之亾私者可以爲天下漢之封法旣不善矣而又行之以私意欲不擾且亂顧可得乎

築陽

武陽

蕭鄕【右三鄼之屬一更有紹陽】南宮

信平

睢陽

樂昌

【右四宣平之屬】修【史漢作餘音同】

平曲【髙城

右二絳之屬】

繆【曲成之屬】

重平

【魯之屬】

臨汝【潁陰之屬】

安陽

【汾陰之屬】

夜【東萊】

垣【河東

右二曲成之屬】

塞【臨洮愽陽之屬】

鄲【沛十三州誌音多防之屬】池陽【防之初封】

節氏

【右成之屬】

南【河陵之屬】

巢

【費之屬】

發婁【宣曲之屬】

防

【髙京之屬】

山【河陽之屬】

江鄒

【汾陽之屬】

曳【深澤之屬】

臨汝

【赤泉之屬】

陽平【長修之屬】

防山

【徳之屬】

張【芒之屬】

令【濚陽見地道記舊云謚非頡之屬】吳【合陽之屬】

鄜【一作周呂之屬】

胡陵【建成之屬】

右百四十三國之後分封者惡呼漢之諸侯可謂眞不幸矣方髙帝之封也其封劵之誓曰使河如帯泰山如礪國以永寧爰及苗裔申以丹書之信重之白馬之盟可謂恵矣柰何髙帝不學面墻不能講禮制度與爲長久計上亾道揆下亾法守功臣子弟亦復不閒有家一旦得國正猶人之驟獲放意酒色而不知所興起迨文景時民歸戶息富厚什伯於前矣爲子孫者惟宜講禮修樂以樂其生而乃驕防其先亾兢兢於苛世之禁隕命亾國匹匹相繼洎武后元異姓耗矣【耗音毛無也】或絕失姓或乏亡主朽骨孤於墓苗裔流於道生爲湣而死爲之傳屍【傳音轉】卽是胗之豈惟在下之不教哉亦上之人不知所以恵之之道亾制以保之也唐有天下子孫蕃衍其初咸有封爵至世逺親盡亦隨賢愚與異姓雜仕或流困民間繇此而言開國之君其可不知所以恵之之道而爲之善後者乎

愽成

扶栁【信都】

中邑

樂平

山都

松滋【廬江固作祝玆非別有呂瑩八年爲祝玆侯】成陶【固作成陰】

兪

勝【沛】

呂成【作昌成】

祝玆【瑯琊】

建陵【東海】

醴陵【長沙】

腄【東萊史作錘】

東平【東平】

洨【沛】

不其

漢陽【信都樂昌】

右髙後封

陽信【勃海

固作信陽在新野】壯武【膠東】

樊【東平】

沶陵【史作波陵】

南湞【河南有湞亭音程】黎【東郡】

缾【瑯琊】

弓髙【營陵】

按道【濟

又龍額後分按道】襄城【魏一云潁川非】

故安【涿淸】

軹【河內】

章武【勃海】

南皮【勃海】

鄡【史作淸都固作鄔鄔大原邑非也按史古本爲靖郭則齊封田嬰者】

周陽【上郡】

右文帝封

兪

江陽【東海】

遽【鄕名在常山】

新市【鉅鹿】

商陵【臨淮】

建陵【東海】

建平【沛】

平曲【髙城】

山陽【或作陽山】

安陵

垣【河東固作桓非】

遒【涿】

容城【涿】

易【】

範陽【涿】

翕【內黃】

亞谷【漢表在河內】

塞

魏其【瑯琊】

蓋【渤海】

隆慮【河內】

武安【魏】

周陽【上郡】

右景帝封

長平【汝南】

平津【髙城】

冠軍【南陽漢表在東郡】周【長社】

樂通【髙平一云臨淮】牧平【平原】

富民【蘄】

南奅【茂陵中書同此本字匹孝反衛靑傳作窌說文栁宥反】

葛嶧

龍額【汝南非豫章者】

陰安【魏】

發幹【東郡】

南陽

樂平

冠陽

翕【內黃】

特轅【南陽史作特裝】親陽【武陽】

若陽【平氏】

平陵【武當】

防頭【皮氏】

渉安

昌武【舞陽】

襄武【隴西襄垣】

樂安【瑯琊漢表在昌縣】合騎【髙城】

渉軹【齊漢表軹在西安】從平【昌邑】

隨成【千乘】

愽望【平陽】

眾利【在陽城姑莫】

潦【舞陽】

宜冠【昌縣】

煇渠【魯陽鄕名】

浞野

下麾【在猗氏固作摩】

漯陰【平原】

順梁【韋昭作渾渠云皆魯陽鄕名班固作煇渠然上三年僕多方侯故孔文祥以爲一邑封二】

河綦【濟南】

常樂【濟南】

符離【在沛朱虛固作邳離】義陽【平氏】

壯【東平固作杜非】

眾利【爲諸縣】

湘成【陽城】

防【陽城】

臧馬【朱虛】

膫【南陽舞陽】

術陽【下邳】

龍亢【譙蕭該云廣徳所封止曰龍有亢者誤龍乃魯城】

成安【陳防漢表在郟】昆【鉅鹿】

騏【河東北屈】

梁期【魏】

將梁

安道【南陽】

隨桃【南陽】

相成【堵陽】

海常【瑯琊】

北石【濟南固作外石】

下酈【南陽固作鄜非】繚嫈

蓹兒【越】

開陵【臨淮】

臨蔡【河內】

東成【九江】

亾錫【防稽】

渉都【南陽】

平州【梁父】

荻苴【渤海音秋蛆】

澅淸【齊音且畫索隠音獲非】騠玆【瑯琊】

浩

瓡讘【河東卽狐讘今隰之永和縣讘一作瓠徐作執俱非】

防【河東】

湼陽【南陽漢表作齊】

海西

新畤【齊】

承父【東萊】

秺【濟陰】

重合【渤海】

徳【濟南】

題【鉅鹿】

邘【河內】

轑陽【淸河】

當塗【九江】

蒲【瑯琊】

富民【蘄】

右武帝封

愽陸【漁陽文頴云無此縣失之】安陽【汝南】

桑樂【千乘】

宜春【汝南】

安平【汝南志屬涿】

富平【平原】

陽平【東郡】

秺【濟陰今成陽有秺亭】

建平【濟陽】

宜城【濟陰】

弋陽【汝南】

商利【徐】

成安【穎川】

平陵【武當】

義陽【平氏】

右昭帝封

營平【濟南】

平丘【陳畱漢表在肥城】

昌水【於陵】

陽城【漢表在濟陰陰乃成陽陽城屬潁川汝南二郡】

爰氏【單父】

扶陽【在沛之蕭】

平恩【魏】

髙平【在臨淮】

平昌【瑯琊】

樂昌【汝昌】

陽城【汝南與潁川陽城別】邛成【濟陰本屬濟南】

安平【長沙】

將陵

平臺【常山】

愽望【平陽】

樂成【平氏雲南陽城】愽陽【汝南南頓】

建成【沛】

西平【臨淮】

長羅【陳畱】

爰戚【山陽】

鄼【河南何之孫封本紀名系】愽成【淮陰】

髙昌【千乘】

平通【愽陽】

都成【潁川】

合陽【平原】

安逺【在愼縣】

歸徳【汝南】

信成【細陽】

義陽

陽都

樂平

冠陽

右宣帝封

陽平【東郡】

樂安【僮】

義成【安平見上】

右元帝封

安昌【汝南】

髙陽【東莞】

安陽【平陽原】

成陽【新息】

髙陵【瑯琊】

定陵【汝南】

殷【沛韋昭云河內】

宜鄕

汜鄕【南陽】

愽山【順陽】

安成【汝南】

武陽【郯】

平阿【沛】

成都【山陽】

紅陽【南陽】

曲陽【九江】

髙平【臨淮】

新都【南陽】

駟望【瑯琊】

延鄕

新山

童鄕

樓虛

右成帝封

陽安

孔鄕【夏丘】

平周【湖陽】

髙樂【新野義陽東海】

髙武【杜衍】

楊鄕【湖陵】

新甫【新野】

汝昌【陽谷】

新陽【新野】

髙安【朱扶】

方陽【龍亢】

宜陵【杜衍】

長禹【濟南】

右哀帝封

扶徳【贑楡】

扶平【臨淮】

廣陽【南陽】

承陽【汝南】

褎魯【南陽平】

褒成【瑕丘】

賞都

右孝恵以來侯者凡二百四十三間有附在前者又不數焉【太平禦覧孝平時郡國百三十二侯國二百四十有一】元始五年而後𨿽稍封繼亾足紀者其如孝武所封冠軍愽望從驃之類名亦詭矣【自髙帝以侯生爲平國君婁敬爲奉春君而後有剼胡子光武亦有鐫胡侯其有功徳侯者爲朝侯自通者爲徹侯通侯也其侍祠無朝位者爲侍祠侯食闗內者爲闗內侯又有倫侯若建成侯趙亥昌武侯馬母擇者但有封名無食邑霍光之封愽陸亦取愽大陸平其後曹操遂至立名號侯鄕公亭侯亭伯之類故樊子蓋以功濟天下遂有濟公之號皆不足法】且多匃奴方士雜簉其間封法壊焉【了宅開陵望成安宜春安陽冠陽陽平愽成周陽兪樂安髙平建平富民承父眾利煇渠翕皆兩封樂平義陽三封】惡呼髙帝封功臣信誓之辭事闗宗廟豈後世臣子所得輕議哉武帝乃以酎金文致奪之不數年間而見侯者四不亦悲乎太初之年異姓漸盡封滅紹絕時也不幸帝且殘忍動以法防猲雞意鹿一切耐除或一嵗誅或再嵗斬籃雞胥悸圈兔交驚吾何以觀之哉憘有國家者其毋以若所爲也漢魏春秋云髙祖封許負爲明雌亭侯裴松之疑時列侯無鄕亭之爵孔衍之謬然劉備傳謂中山勝之子貞亦元狩六年封陸城侯按貞封乃元鼎二年此亦誤

漢王子國

惡呼髙帝封諸侯王其子孫亾有與漢俱存者矣歐陽子云周有天下封國七十而同姓五十三後世不以爲私也蓋所以隆本支崇屏衛𨿽其敝也有末大之患而猶崇奨扶持歷四百年而後亾蓋其徳與力皆不足矣而其勢或使然也唐有天下𨿽不封建而其子孫咸列封爵及世逺親盡然後各隨賢愚與異姓雜仕入居尙書出爲督刺故𨿽天下分裂而猶兪於它人髙帝時梁楚燕趙出入觖望一皆異姓之憂而所恃者惟宗族昆弟是以兄仲奪國伯子甫侯而諸侯莫敢非末大之禍固始謀之不善而非封建之末敝豈可芘焉而縱尋斧哉文帝封梁王城陽災川景封河間常山長沙中山昭封廣陵髙宻廣陽諸國比莽攝而廢矣宣帝所封𨿽云有及莽世又年淺亾足論徐鄕嚴鄕武平陵鄕之徒忿然以誅莽死亦足尙矣若夫東漢王子百餘亦亾有及建安末者豈非天厭漢徳而先蔑其人邪抑人事之不旣邪鄕使絕除輒續與爲長久之計𨿽不能驟以勝天而漢祚亦未必旣如此也詩云懷徳維寧宗子維城修徳而固宗子何城如之

襄城【頴川】

軹【河南】

壺闗【上黨】

昌平【上谷】

右恵帝子封

贅其【臨淮】

東牟【東萊】

管【滎陽】

斥丘【魏史斥作固作氏皆非】

營

楊丘

楊虛

朸【平原】

安都

平昌【平原】

武城

白石【金城右齊之分】

阜陵【九江】

安陽【馮翊】

陽周

東城【九江右淮南之分】

右文帝子封

平陸【西河】

休

沈猷【髙苑】

宛朐【濟陰】

棘樂

【右楚之分】

乘氏【濟陰】

桓邑【右梁之分】

右景帝子封

玆【瑯琊鄕名右河間】

安成【豫章】

宜春【豫章】

句容【丹陽】

句陵【長沙固作容陵右長沙】杏山

浮丘【沛】

廣戚【沛右魯之分】

丹楊【蕪湖】

盱臺【臨淮】

湖孰【丹陽】

秣陵【丹陽史作秩陽】

睢陵【固作淮臨右江都】

張梁【右梁】

龍丘【瑯琊】

劇【北海】

壤【固作懷昌】

平望【北海】

臨眾【瑯邪史作瑯邪】葛魁【北】

益都

平酌【北海固作平的】

劇魁【北海】

壽梁【壽樂】

平度【東萊】

宜成【平原】

臨朐【東海右菑川】

靁【東海】

東莞【瑯琊】

辟【東海】

辟文【南郡】

封斯【常山】

楡丘

襄嚵【廣平縣】

邯防【魏】

朝【朝歌】

東城【九江】

陰城【右趙】

廣望【涿】

將梁【涿】

新館【涿】

陸城【涿本作陘】

新處【涿

右中山】

蒲領【東海】

西熊

棗彊【淸河】

卑梁【魏史漢作畢梁】房光【魏】

距陽【魏】

蔞安

阿武

參戶【渤海】

州鄕【涿】

平成【南皮史作成平】

廣【渤海】

蓋【魏一云蓋胥志在泰山右河間】陪安【魏固作陰安】

榮簡【荏平固作榮闗】

周望【史作周堅】

陪【漢表在平原】

菆【平原固作前】

安陽【平原】

五據【泰山】

富

平【河南】

羽【平原】

胡母【泰山右濟北】

離石【西河漢表在上黨】

邵【山陽】

利昌【齊】

藺【西河】

臨河【朔方】

隰成【西河固作濕】

土軍【西河】

臯狼【臨淮】

斥丘【平原斥史作千固作千非右代共】

愽陽【汝南右齊】

寧陽【濟南寗陽也】

瑕丘【山陽】

公丘【沛】

郁根【盧黨切韋昭云屬魯】西昌【右魯】

陘城【在辛處固作陸地是劉備傳作陸城亭侯右中山】

邯平【廣平】

武始【魏】

象氏【韋昭云鉅鹿縣】易【在鄗屬涿右趙】

路陵【南陽史作洛陽】攸輿【長沙攸縣是表在南陽無之】茶陵【長沙固云在井陽非】建成【豫章】

安眾【南陽

右長沙定】

利鄕【馮翊衙縣亭名】

有利【東海】

東平【東海】

運平【東海】

山川

海常

鈞丘【固作騶】

南城

廣陽【頓丘史漢作廣陵非】荘原【固作杜原右城陽共】

臨樂【渤海】

東野

髙平【平原】

廣川

【右中山靖】

千鐘【固作重侯在平原右河間】

披陽【千乘】

定

稻【瑯琊】

山【渤海】

繁安

栁

云【瑯琊】

牛平【東萊牟平也】

柴【泰山右齊】

柏陽【中山史保州淸苑引漢祀柏陽紀無之表伯暢非樂】

鄗【常山右趙】

乘丘【深澤一作桑】

髙丘

栁宿【涿】

戎丘

樊輿

曲成【涿】

安郭【涿】

安險【中山】

安道【一作遙右中山】

夫夷

春陵【南陽】

都梁【零陵】

洮陽【零陵】

永陵【零陵今永州固作眾陵一作泉陵右長沙】終弋【汝南右衡山】

麥【瑯琊】

鉅合【平原】

昌【瑯琊】

蕢【瑯琊本作】

雩葭【瑯琊】

石洛【瑯琊固作原洛】

扶防【瑯琊索隠音浸固作俠術】挾

朸【平原】

父城【遼西漢表在東海】

校【志闕或云瑯琊被縣】庸【瑯琊】

翟【東海】

鱣【襄賢】

彭【東海】

瓡【山海注與瓠同北按韋昭諸縶反】

虛水【瑯琊】

東淮【北海】

拘【千乘史作栒非】

淯【淯陽漢表在東海是按南陽有淯陽縣】

陸【壽光】

廣饒【齊】

缾【瑯琊】

翕閭

甘井【鉅鹿】

襄陵【河東鉅鹿】

臯虞【瑯琊】

魏其【瑯琊】

祝玆【瑯琊】

髙樂【濟南右齊】

參鬷【東海】

沂陵【東海右廣川】

沈陽【渤海右河間】

漳北【魏】

南【鉅鹿】

南陵【臨淮】

鄗【常山】

安檀【魏】

爰戚【濟南】

栗【沛】

洨

猇【鉅鹿】

揤裴【東海右趙】

澎【右中山】

右武帝子封

松玆

溫水

蘭淇

容丘

良成

蒲領

南曲

髙城

成【涿

右中山】

新市【堂陽右廣川】

江陽【東海右城陽】

右昭帝子封

朝陽【濟南】

平曲【東海】

南利【汶南右廣陵】

安定【鉅鹿右燕】

利鄕【常山】

宣處【右中山】

修市【渤海】

東昌

新鄕

修故【淸河】

東陽

【右淸河】

新昌【涿右燕】

邯【魏】

都鄕【東陽】

樂陽【常山】

桑中

張【常山右趙】

景成【渤海】

陽興【涿】

平隄【鉅鹿】

樂鄕【鉅鹿】

髙郭【河間鄞縣右河間】

樂望【北海】

成【北海】

新利

桞泉【南陽右膠東】

復陽【南陽】

鐘武

髙城

【右長沙】

海昏【豫章右昌邑】

遽鄕【常山右眞定】

廣鄕【鉅鹿】

成鄕【廣平】

曲梁【魏】

平利【魏】

平鄕【魏】

平纂【平原】

成陵【廣平】

陽城【濟陰】

祚陽【廣平右平幹】

東襄【信都】

樂信【鉅鹿】

昌城【信都】

武陶【鉅鹿】

歷【鉅鹿右廣川】

昌慮【泰山】

平邑【東海】

山陽【東海】

建陵【東海】

合陽【東海】

東安【東海】

丞【東海】

建陽

【右魯】

髙鄕【瑯琊】

玆鄕【瑯琊】

借陽【東海】

都平【東海】

棗原【瑯琊】

箕【瑯琊】

髙廣【瑯琊】

卽來【瑯琊右成】

右宣帝子封

右孝文以來侯者二百七十有七其後王者一十有五東牟楊虛朸

安都平昌武成白石阜陵安陽

陽周乘氏桓邑武始春陵襄陵別封者七休分紅離石分渉藺分武原隰成分端氏臨河分髙兪土軍分鉅乘丘斥夏分夏丘漢自元成政出王氏其矯僞褒封者蓋百有五十見於班表年淺制率亾足紀洎莽攝據封繼兪多亾以述焉惡呼武帝發主偃之謀令諸侯王得推防分子弟於是諸侯王子孫侯者百七十有七【元朔二年制詔禦史諸侯王或欲推私防分子弟邑者令各條上朕且臨定其號名自是支庶畢侯元光侯者七元朔百二十有七元狩二十五元鼎五】而王國遂弱此賈誼之防也故善爲計者事立於亡形方文帝時分齊爲五以封悼恵王之子淮南爲三以封厲王之子則誼之防略施行矣【賈曰欲天下之治安莫若眾建諸侯而少其力割地定制令齊楚趙各爲若干國燕梁他國皆然文帝以代王卽位後分代爲二國反思賈生言乃分齊爲七淮南爲三淮南廬江衡山凡三城陽濟北濟南菑川膠西膠東齊凡七國云六誤】及乎景帝因晁錯計欲削七國而吳楚遂反豈其施之昔而不可行之今哉失於欲速而不得其道爾【錯爲禦史大夫請諸侯之罪過削其地收其支郡三年楚來朝錯請誅之詔削東海郡因削吳之豫章防稽及前二年越有罪削其河間郡膠西以賣爵有姦削六縣】子曰欲速則不達東漢疾橫議而黨錮興文宗急姦竅而訓注起同此轍也鄕使孝景沈思熟計修禮教正名分以廸之則君君臣臣父父子子不勞而天下定矣豈有不削亦反者計非不臧惜乎其爲說之鄙也

王國自髙帝至孝平凡六十一

繼封十一

親之欲其貴愛之欲其富此仁人於弟則然也兄爲天子弟爲匹夫則不足以爲國矣𨿽然將以愛之而不知所以愛之適害之爾象至不仁封之有庳可謂親愛之矣然封之而使吏治其國象不得有爲於國則制之亦有道矣欲時時而見斯使之源源而來則處之亦有法矣豈若後世燕安嘗試率然而爲者乎孝武分王諸弟其恩固已沃矣然未幾何衰淫並起悉就夷滅豈教之不至者適足以害之歟乃若孝景非惟不能教而反縱其爲及其有罪然後從而誅之若路人然可謂親愛之乎昔者成王封康叔衛作書三篇其所以告戒之者至矣是以康叔卒能奉承王命垂法將來汔爲長世有道之國漢諸侯王以百千數其保於令終者蓋尟況敢祈永久乎然則爲之君者其可不知教而有民社者其可以不知徳邪

東漢

易曰大君有命開國承家小人勿用開國承家王者之大業惟不可匪其人比之匪人如勿封也𨿽然匪人禍矣懼其禍而遂至於不封亦豈先王之意哉髙皇帝時韓彭黥豨販繒屠狗咸據要防而光武之興防鄧耿賈髙勲鴻烈而所封食不過四縣丁恭猶以不合古制嘗迹其故髙祖自謀則拙自戰則敗平秦夷楚惟韓彭是賴故其爲報不得而不厚光武命將咸繇指授從令則防違教則北故其爲報不得而不薄髙祖蓋知承家之義而微勿用之文光武拘於勿用之文而蔽承家之義亦可謂兩失矣嗟夫孝子慈孫者善繼人之志善述人之事者也固陵之防韓彭之徒召或不至故子房亟勸捐地連城駢邑蓋出一時求安反側有非經久之計而光武之心亦欲一時未足其欲固皆有待後之人者鄕使孝恵以來修眀禮制日反於古顯宗而後稍正土宇以漸合於中則三代之盛且復見矣惜乎就簡因陋而不知其要旣得之復失之以棲遲於短祚也詩云萬邦之屏之屏之翰大君有命其可不思易之所以承家者乎

同姓侯王

光武五十八

明帝二十八

章帝六十二

和帝九十七

安帝六十五

順帝五十六

衝帝六

質帝十

桓帝十五

靈帝十一

獻帝十二

右四百有二十列縣鄕亭總焉見熊方之表【紹興十五年進】按光武十三年侯宗室及絕國百三十有七十四年十子始爲公今可見者此爾【續志凡縣道國邑千五百八十七注縣大者置令一人千石次置長四百石小者二百石】𨿽然東京法蔑侯不分茅長相內租列侯守寵而已自列而降位愽士下所謂猥諸侯也亾以述焉【前漢非朝侯侍祠侯以下士小或以肺腑宿親若公主子孫奉墳墓在京師者亦隨時見謂之猥諸侯中興循之其列士特進朝侯𨿽正賀執璧治民如令長而不臣但納租秩如本縣無宮室】其如朝侯𨿽挺璧苴社而土宇殺矣光武十王並列圻近顯宗八子不芘逺民方之前朝地裁十一是以西漢之王連城數十或載黃屋而東漢之末四海潰敝八方不能內侵則眾建而少其地眞令典也【後志云漢初立諸王因項羽所立諸王制地廣大且至千里】惡呼周與漢皆封建其事固不同矣而皆有諸侯之患周之初基諸侯述職而周以之彊及其末也用兵爭彊而周以之弱西漢之初大啟九國而叛者九起及其末也分國子弟而諸侯之患遂消故論者謂周得之始而失之於終漢失之前而得之於後是不然天下亾不敝之事而人君有不敝之術周之所以弱特自弱爾方千八百之建也旦望之勛不過百里當此之時豈得尾大患哉成康諸侯而彊平桓諸侯而弱果侯罪耶吳楚齊晉固曰彊大然猶疊主夏盟崇奨夾輔而不抵於速亾及漢之興急於矯枉不思經久之計於是大封同姓周匝三垂而天子之所有才十五郡列侯公主頗食其中故韓黥彭豨相繼叛逆蓋其始者旣不善矣及夫主偃防行而諸侯已亾政有茅土者特亦不過食租稅是以哀成之際宗室弱極而新莽得以髙步雍容坐移鼎祚故予嘗謂周得之始而不制於終漢則首尾兩皆失之若光武者𨿽亾侯王彊大之禍而本枝之緩終以少固此董卓之徒之所以得肆行亾忌而漢遂亾也然則劉昭致論謂聖帝英君欲返斯敗必當更開同姓之國置不增之約然後可以還墜路而反全安之轍信非讕說

異姓侯

光武一百七十四

明帝二十七

章帝二十一

和帝二十七

安帝五十一

順帝三十二

衝帝三

桓帝四十五

靈帝四十七

右見熊方表按光武十三年三月功臣增邑更封三百六十有五其外戚恩澤封者四十五不得盡見矣【續志明章至順凡郡國一百五爲十三郡光武並省郡國十凡縣道侯國四百餘爲十三州理至於末加置郡國一百五凡縣道侯千一百八十】方桓帝時封賞逾制內寵猥盛於是陳蕃亢防謂古諸侯上象四七所以藩屏上國也髙祖之約非有功不侯而近習以非義授邑左右以亾功傳賞一門之內侯至數人是以緯象失度陰陽繆序則封賞之失當其禍乃如此也迨獻帝時政歸曹氏然猶名在漢室所封之侯於書壽志可見者百五十有一名存實亡玆用不錄

防

天下之事欲其成也嘗費辭而其壊也一言而已事固不可以言句索也固有言之甚美而妎於理者小人之言未嘗不美於君子之言也未嘗不宜聽於君子之言也然而妎於理也將欲取之必固予之斯言信美矣然未小信而天下服其禍不防乎一言而防邦乎是以聖明達識之主必廣受謀謨而嘗索其利妎於言句之外蓋智以言昏而事因說惑也久矣封建之事有國之大利三皇五帝之所以法上象而爲天下後世立簡易可久之法者也秦漢而下惟憂不得行之一有行之而以一言廢之固將不勝也栁子之論吾固不患焉屬者披蘇文忠海外之篇有曰聖人不能爲時亦不失時三代非不欲罷侯置守而亾罪不可削也始皇立守宰若冬裘而夏葛此不失時也是固栁子之說也又曰自書契以來臣弒君子弒父無不出於襲封而爭位者至漢而來君臣父子相賊弒者皆諸侯王子孫其卿大夫不世襲者未嘗有也讀之至此駴然寒而復汗曰東坡先生而爲是說也牢其可搖乎封建之論其閣矣因竊稽之禽獸姦義蓋皆出於衰周之世而諸侯之罹故者一皆有亾道之資其爭襲者蓋無防也傳可攷焉漢諸王國七十有二其世百八十有六以罪除者二十七以法死者二十二如上所說者亾有焉諸王子侯爲國二百八十有五其世七百八十有二其王者十有八以罪除者百四十六以誅盡者三十二而惟二死於奴如上所說者亾有焉髙帝功臣之國百四十有三恵帝之世又倍於此者百國凡世九百七十有七以罪除者二百一十有一不令終者百二十有八而惟二死於賊其餘皆以武帝淫刑自盡或誅殺若棄狗者而如上所說者亾有焉元成而下王子之國隨啟隨滅莽簒而絕者百八十有一國而如上所說者尢亾矣東漢之侯可見者六百餘世其國除者才二十數其誅其賊死若其建安之死者蓋八十而惟一死於奴如上所說者尢亾矣先生之言豈非過論乎故君子言不可以若是其防也今夫世祿之家不無此禍余嘗聞之矣特事不聲於吏名不上於大夫有不得而云爾是豈繇於世襲乎借令實爾而其制利於君便於民而恵於後猶當右顧而行矧無是耶而曰李斯之言栁宗元之論當爲萬世法泌是以爲之解壬辰八朔書

路史卷三十﹤史部﹐別史類﹐路史﹥

欽定四庫全書

路史卷三十一

宋羅泌撰

國名紀八

封建後論

惡呼治古不可見矣予嘗稽古之所以爲治之具見其不可得而跂及其爲後世之所輕毀而至於慟矣若古聖王思建一事立一法必爲萬世不可易之計其所周旋必有不可容啄之處逮爲之也不惜一身之勞不憚百年之久而必爲之長慮盡防持之以定期於成而後已故或有跨數世而後始克有立焉者逮其立也靡愆於素自然蘊利而足世守蓋以一勞永佚豈使朝庚而夕攺哉𨿽其中間或有損益亦其小者而其大者終不可以少指也故孔子曰殷因於夏周因於殷因之而已未聞有攺其所損益固可知也往者然矣來者其有異乎大者已足因而不攺小有損益救獘時生豈難知哉又曰其或繼周者所損益𨿽百世可知也何特百世千世之至可坐而知也豈惟孔子知之如泌之愚亦可以豫知之也柰何后世不求其故不知千世之利百聖之勞而見其一朝之害則軒然肆毀曾不遺疑遂使萬世莫良之法一朝而歸於亟壊豈不哀哉原昔先王之立法也正朔服色之外自伏羲神農黃帝堯舜歷夏商周世世守之未之有攺至於秦氏世尙權謀以變詐有爲富國彊兵而有天下狃於故習遂取先王之法一切變革而不之顧其繼秦者覩其有爲近利而不知利近者禍急若長慮者之可以久安也更以有爲爲能而以守常爲齷循之爲常爭事攺作罷封建廢井田隳裏選除肉刑先王良法掃地就盡而爲治者猶曰復古交曰追治殊不知本旣抜矣而切切焉漑罋欲以靑其柯而揠其枝後難繼矣顧常言之萬事失理皆繇封建之法弛也封建之事自三皇建之於前五帝承之於後而其制始備歷夏達商爰周郅隆而後其法始密可謂勞矣不幸後世上失其制諸侯僭天子大夫僭諸侯禮樂徵伐侵防四潰而王官方伯相與黷貨莫之或討浸淫浸泆以至亡而後已故人皆曰周以弱亡論者徒見周之弱亡則以爲建侯之罪而不知其所以長者正以國存也鄕使上之人稍失制於郡縣之前則夷厲已失之矣夷厲不失此封建之得也秦以險資濫居天位見周之亡以弱而已之得以侯又前日取之之難而用力之多者以六國也於是罷侯置守功臣宗室尺地蔑有當是時秦固謂得計矣然而未幾劉項興於龍斷惡在得土乃王哉賈生之計諸侯不過欲眾建而少其力而栁子乃以爲郡縣之利朝拜而不道則夕絀之夕授而不法則朝斥之是不以諸侯爲難制而郡縣爲易支歟是何三代建國無匹夫橫行之禍秦漢置守羣盜並起而州郡莫有制者東周𨿽萎然猶侯伯相維而未遽亡莽卓盜漢天下郡縣無一人敢議者部刺史以六條問事五爲二千石不法而部刺史或不循守與郡相迫促則匹夫叫呼不數十輩歷數十郡莫誰何者斗筲穿窬移國梐枑之間莫之或阻𨿽南郡一太守慷慨奮事亦不旋踵而就夷滅則郡縣之權素奪陵遲至此而不足恃也以唐明皇號能優假守刺躬加勴擇至於以侍從選可謂重矣而一祿山變起河北二十四州靡然胥應建國立郡其事槪可見矣方漢之初首鑑秦轍革土宇建諸侯計非不韙也惟其法制不立以故中有不掉之憂漢之君臣不知乎此而乃專專歸咎彊大於是極意以謀弱之逮元成時宗國弱盡而王氏之子孫已滿朝寧王侯宗室厥角稽首至陳符命上璽書無一人焉爲之禦其禍福亦明矣世祖隆興仂鑑時獘然而不原其本元功碩徳一茅不建故當靈獻奇禍疊作而內外無援曹氏懲之宗賢雜置而亦夐隔千里第存名號是以元首致論而爽弗知思及乎一旦浮梁奏泥至求死而不得魏之封圉亦自是不復國晉復懲魏倍同姓然而矯枉過正置軍授職卒致八王禍不還踵則制之失其道也宋齊之間爰以晉戒諸王宗國防以典籖而諸王之誅悉以典籖宇文懲之復失孤弱及隋文之混一申鑑其事夫何討究莫及壤子介宗悉援大鎭卽致驕奢不度權侔帝室而不得以令終嗟乎天下果難制哉繇秦汔魏五百年間下之所以而議上之所以擾擾而治惛呶斐亹之不一者惟封建之不決也繇晉汔隋五百年間下之所以而議上之所以擾擾而治惛呶斐亹之不一者惟郡縣之不専也時人失之東後必西鄕者誤之白今必黒此歷世寶臣議建國立郡之大較也胸中憒憒曷嘗只尺之或見哉有唐大宗亦可謂英明不世出之主矣方其有天下感周官惟王建國辧方正位體國經野設官分職以爲民極之語慨然以爲不封建不井田而欲復周公之治不可得於是奮然講封建事而以陳就之事望之魏徵可謂得獨見之髙矣惜乎明之不至不能斷之於已其防直中書徵不能定而設爵之制遂興封建國論汔不行於天下而禮樂壊之象帝尙憫焉是以當時𨿽號大定府兵方靖然而武氏一亂幾以不唐攺彉騎變藩鎭炰烋蓼擾而卒以亡唐則天下之勢不立其禍正如此也卽此語之封建二字千五六百年而議未定也而暇大修政事邪故曰天下之枉未足以害理而矯枉之枉常深天下之獘未足以害事而救獘之獘常大是皆率作興事致慮不熟之所至也方至和之二年範蜀公爲諫院建言恩州自皇祐五年秋至去年冬知州者凡七換河北諸州大率如是欲望兵馬練習渠可得也伏見雄州馬懷徳恩州劉渙冀州王徳恭皆材勇智慮可責辧治乞令久任然事勢非昔今不從其大而徒舉二三州爲之以一簣障江河徒無益也【名臣傳】請以誰昔河東之折靈武之李與夫馮暉楊重勛之事言之馮暉節度靈武而重勛世有新秦藩屏西北它日暉卒太祖武皇爰徙其子馮翊而以近鎭付重勛於是二方始費朝廷經略折李二姓自五代來世有其地敵人滅之武皇於是俾其世襲每謂外防內入非世襲有不守世襲則其子孫久逺家物勢必愛吝分外爲防設或叛換自可理討縱其反噬原陜一帥禦之足矣況復朝廷恩信不爽奚自而它斯則聖人之深謀有國之極算固非末垂窮谷流俗淺近者之所知也厥後議臣遽以世襲不便折氏則以河東之功姑令仍世而李氏遂移陜西兩鎭因玆遂失靈夏國之與郡其事固相遼矣髙宗在禦範宗尹等防議將以京畿東西湖北淮南並分爲鎭以鎭撫使爲名除茶鹽之利國計所系歸之朝廷依舊置提督官其餘監司悉罷財賦除上供外並聽帥臣移用州縣官許辟置惟知通須奏朝廷審授運興許以便宜從事帥臣非召擢不除代捍冦有功則許世襲上詔從之旣擬世襲上曰若使世襲恐事太重當俟保守無虞然後許之於是詔以河南河陽唐汝授河南翟興以楚泗連水授楚州趙立以滁濠授滁州劉立以光黃授光州吳翊以舒蘄授舒州李成海及淮陽授海州李彥先承及天長授承州薛慶和與無爲授和州趙霖並爲鎭撫使旣而成以舒蘄叛擾江西此失於議臣輕舉而不知政也李牧爲趙將功以久而成李勣守太原威以久而立將帥屢易是乃昔人陰計中吳使渾濬成功者責任不專與𨿽專而不久欲其有成那可得也使數子者一時反噬禦之原陜一帥誠是何世襲不便之有論者乃以武皇之懲唐末五季之事而以鎭兵歸朝廷爲不可復封建愚竊以爲不然夫武皇之不封建特不隆封建之名而封建之實固已黙圗而陰用之矣李漢超齊州防禦監關南兵馬凡十七年敵人不敢窺邊郭進以洺州防禦守西山巡檢累二十年賀惟忠守易李謙溥刺隰姚內斌知慶皆十餘載韓令坤鎭常山馬仁珪守瀛王彥升居原趙贊處延董遵誨屯環武守琦戍晉何繼筠牧棣若張美之守滄景咸累其任管之利賈易之權悉以畀之又使得自誘募驍勇以爲爪牙軍中之政俱以便宜從事是以二十年間少無西北之虞深機密防蓋使人繇之而不知爾胡爲議者不原其故遂以兵爲天子之兵郡不得而有之故自寶元康定以中國勢力而不能亢一偏方之元昊靖康醜虜長驅百捨直梁師蕩然無有藩籬之限卒之橫潰莫或支持繇今日言之奚啻冬冰之冰齒惡呼欲治之君不世出而大臣者每病本務之不知此予所以每咎徵普以爲唐室我朝之不封建皆鄭公韓王之不知以帝王之道責難其主而爲是尋常茍且之治也式觀昔之譔著欲論定者眾矣揚雄王通固無尢也陸平原之論所論據古驗今而反覆者自時無或肥之至李百藥始建立祚不緣封建之說而後好新奇者作宗元於是孽孽文之可謂不達國體者矣下逮宋祚惑於其說而誤於杜佑之言遂遽以爲建侯置守當如質文之遞救夫朝庚夕攺者乃小家之錡釡老婦之缾盆且猶不可而玆何事邪予爲國名記愴先王之事時而暢之不能自已因並著異時之膚論於後以俟他日必有能熟其制詳其禮濟之以必而持之以久容易行之如主父者熟其制則無嘗試之爲詳其禮則有可遵之法濟之以必則事無不成持之以久則事無不定矣屍臣人牧又奚患於作捨不成與尾大不掉之咎邪

究言【庚申歸自誠齋作】

天下萬事必有其綱一綱舉而眾目從矣今夫一家之事巨細百出必大綱之正而後事可爲一郡之事巨細千出必大綱之正而後事可理況天下之大萬務之繁而可隨事帥意嘗試而爲者乎封建者天下之大綱也始予論封建有大利十郡縣有大害十再十年後論封建則事蔑其非郡縣則事無其是然前之論知古之爲利而未及乎今之利知封建之未獘而未明郡縣之終非大抵封建郡縣正猶愚智千慮之失得侯伯百十豈無酷惡守令百十亦豈無令徳哉說者徒見陳靈衛宣魯桓齊穆則以爲諸侯之失見卓魯龔黃召杜則以爲守令之得而乃不知漢四百載守令數萬循吏不數十春秋二百四十二年侯伯千輩其不道亦正可數緇徒億萬豈無逺肇奘澄而余何不稱賓進百千豈無韓範文富而余何不算三數百郡縣邑千百百年之中宰牧萬計三年大比廷對千百百年之中登拔數萬豈不各有數百翹拔爲推首者而稀疎寥落之若此何其不知權輕重之如是邪大率人情習於目前而昧於目之所不及故爲人臣貪爵位喪亷恥特不過冀尊顯以爲身榮圖世賞陷贓墨特亦不過爲私計以貽子孫爾顧所以爲身榮貽子孫者豈必官髙而地大哉小國寡民徒亦欲其久欲其傳欲其爲已物而已今士大夫急資轉事奔競將以及子孫也然不一再而防子孫汔不承廣田宅事兼並將以貽子孫也然不一再而窶子孫汔不保則亦不知所以長久者而已崇教化而教化汔不行興禮樂而禮樂汔不立卻夷狄而夷狄汔不享振風俗而風俗汔不厚禁兼並抑奔兢而兼並奔競汔不止百千年間論議洋溢朝野紛糾亦可謂劬勩矣然說裏選而不知裏選之不可施說宗法而不知宗法之不可設語民兵而不知民兵之不可復防井田而不知井田之不可行省刑獄而刑獄汔不省立家廟而家廟汔不立以至劭農馭吏澄冗淸流若淸賦而裁俸者爭談競議動盈匧匱而汔不見一說之得以通行其或論建詳至令布嚴肅能遵而行之者亦不過數十百郡邑中而五七遇五七之中又不過一二載而逌去政亦何補於君民哉抑乃不知不封建則其勢不可得而行而一封建則其事不言而自復大綱不是區區講發正亦擾擾徒勞頰舌而耗煤楮爾請試以百里之縣言之東西南北不過五十吾之家也遊處朝夕奚事不及耳目所接奚物不知耆賢碩徳不過百輩何得不審官師卿士不過百數何得不精胥吏吾民之蠧何得不嚴獄城吾民之命何得不詳田萊不過百里何得不辟賦用不過一國何得而不淸哉【書大傳云圻者天子之境也諸侯曰境天子遊不出封圻諸侯非朝聘不出境齊桓公伐山戎過燕燕君送之出境公問管仲對曰非天子不出境燕以畏失禮也公乃割燕君所至地以與燕諸侯聞之皆朝於齊漢之諸侯擅出國界者皆削爲司冦如楊丘侯終陵侯之類是也百里之內得備遊觀乃無所限故得熟其風俗人事爾燕之畏齊之割近義矣然亦戰國之事所貴者猶知越境之非周禮也】國邑備故生產絀生產絀故兼並絕【卿大夫旣有家各有采地自無與民爭奪田產之獘】宮居具故第宅省第宅省故民居寛【捨各具卽爲私家儀式具備今士大夫罷官乃營私第掩奪閭巷故茍貪財物無有休歇】疆境定故逺戍罷逺戍罷故民兵成【一國之內民自爲守如今土豪四鄰援助亦不過數百里內無復絕漢逺徵離鄕失井生離死別之患故人以樂爲也】兵民擾故戎狄畏戎狄畏故外侮卻【藩離勢成重重拱衛內外隔限故有封建則無戎狄】土宇辧故賢否見賢否見故鄕舉復【百里之間百年鄕社不待鄕裏舉選朝廷皆自可知則不言可自復今合天下而欲行鄕舉裏選是不通世務】鄊舉復故士淸修士淸修故俗學止【必防其材賢而後試其實能則無泛濫猥進無用之學古選而後試故精今試而後選故濫自然之理】官職稱故仕路澄仕路澄故奔競息【選而試之以是能居是官以是材居是職材實兼副自無僥幸之舉今無賢否惟資格舉主是視而欲不奔競是不知人事】俸給散故貢賦淸貢賦淸故鞭朴省【甸方八里丘方四里邑方二里三公五甸得三萬二千畝至下士一丘一邑得二千畝私田不預國邑采地各足其祿在王朝無復俸給】胥吏恆故設心厚設心厚故法令守【胥吏亦有祿田有常產而不數易則自愛而守法令枉濫自少亦所以全其臀脊】四民安故田野辟田野辟故賦稅足【田歸於民而賦入於卿大夫無勢力兼並之患田裏旣寛而上又有常勸則逐未者自少】宗廟立故兄弟親兄弟親故風俗厚【有國斯有宗】宗廟立故子孫孝子孫孝故宗族睦【有邑斯有廟】姦凶盜蠧弱彊難易隨地區處必獲其施醝茗竹漆有無多寡任土增損必得其宜夫然故逺近利害少多治亂各自爲政有不煩於上之屑屑京都內史特亦不過勤防畿甸修其禮樂謹方伯慮刑政以畏懷督勸之而天下治矣故予嘗謂不封建則鄕舉裏選決不可行均田井地決不可措兼並決不可息奔競決不可抑官職決不可澄胥吏決不可繩姦宄決不可懲士卒決不可精教化決不可興財賦決不可省人無常主刑無常辟官無常事吏無常畏士無常守民無常業凡百有爲特亦不過茍且之中求少優異於行間則已矣云爲注措每每失議是豈茍且然哉蓋亦不知今古末獘與夫利之不利郡縣之勢正如此也是故必封建而後宗法民兵可以行之於天下必諸侯而後鄕舉裏選可以施之於列國誠使封建朝復及莫便無奔競詐譎寡亷鮮恥之爲爭奪自植幹沒兼並之患而迎送道途奔走費之勞試院攷官浮末濫號之獘一皆可以隨去至於劭農馭吏澄冗淸流若淸賦而裁俸者但不言而自正矣下有貢而無賦上有賜而無俸事百循理又孰有朝更夕攺而不可爲者輿服成妃子備倉廩實而禮義興姻好結朝聘講刑罰省而盜賊息則榮願亦滿矣宗廟之美百官之富旣得自足其樂而付子傳孫榮世顯族亦已各足其欲則亦惟時修其禮法以示後世選其賢者能者而共理之抑何至憧憧役役相欺詐互稽薄胥洶湧而事剝取以貽司敗之誅哉河北州郡古之畿服定逺東西八十南北七十二里寧邊東西八十二里南北七十文安東西八十南北六十破虜經緯皆止三十靖戎經緯皆止四十五里𨿽曰險劇而得之者目前時暫咸以爲榮一何至望望迷惑而烘談四五百里邪一國不道自取其滅一帥不道自速其絕則亦奚至出出疑其不可圖哉是故立國之道惟在乎勢秦楚之彊大特彊大之獘爾而天下之勢民俗之病有不在乎此世徒見晚周諸侯之彊而不知天下之勢合見後世守令之弱而不知天下之勢散故論封建失之弱而實以彊郡縣失之彊而實以弱皆率然之對也夏商之世眾建諸侯固非有兼並之獘也禹初七千至商三千至周而千八百特其子孫不一二世輙不自振廢退厭絕以歸於滅息者朝廷不修封君上不畱意而致之於是爾竊又諗之國壊之廢必有餘貢余貢之始其勢必至於附近附近歲久廢積日多而防不能稽則鄰封之接者因以認而有之逮其彊也適周之亂謖相侵據而遂不可正爾曰公子張告楚防曰齊桓晉文其始入也四封之內不備一同而今至有畿田屬諸侯句踐之地南至句吳北至禦兒東至鄞溪西至姑蔑其廣運才百里故曰郼岐之廣也萬國之順也顧豈其本爾邪今而曰建國利一宗列郡利百姓豈知言邪東遷之前二代之際建國何嘗不利百姓桓靈恵懷肅代徳憲之世列郡百姓泥沙塵土亦曷見其安且利哉吾故曰建國利一宗復利百姓列郡不利百姓復不利一宗封建之時一人縱以失徳於上而萬國之中各有政化聞者得以興起郡縣之世一人失徳則波頺瓦解而四海共罹其禍事固不可同日語而說者猶以爲公天下之端自秦始其亦目熟遽盧偋匽而不知秦帝淸都琳宇之邃謐者乎𨿽然事亦難乎言矣世之主計議及淸賦則曰未可輕議姑循其舊有及澄冗則又曰幾茍安爾毋庸生事如此而欲以其封建之說進不幾乎見防防之尫而彊之烏獲之任其不折而死者無矣辛寛有言吾乃今知先君周公不若太公望封之知也朱晦翁嘆天下之事皆不是未窮天下之大綱也呂東萊憡天下之事不可爲不明天下之大綱也李泰伯刺萬事之不一行而知邦國之不興兩程子知百事之無一是而不知封建之不置惟失制也先達賢徳封建之說大率不過率然爲之魏徵馬周李百藥輩猶不過習紙上至於侯守實利實害何嘗少究其略而況栁蘇文士爭衡冊府務爲新特之說者乎玆予所以不憚耄志喋喋疏寫顧豈祈爲舉子誇哉直欲謄申朝野人人傳而戶議之年深嵗久熟其利害之鄕而博大髙明者攸然中作一舉而施之天下則豈惟區區之願得以少副實天下之休而萬世之幸也

必正札子【五月日】

必正久不獲面每切傾馳但時從仲威詢問行李備聞盡屏外事専意家學神宇旣定气貌益昌聞之矍然喜而不寐過辱厚意不棄其荒落隳廢之久猶欲以著述開其茅塞病中展省過於昔聞蓋愚意病此久矣古者以四海不可以一人專之故分封藩屏與之共治使人人各愛其民以爲永久不廢之業其爲之慮也長爲之法也信爲之恵也廣爲之治也精不復有後世茍且之獘而復上古淳篤之風民旣信之吏固畏之無朝夕紛更之心而有因續成功之利爲之主者亦不至信任之非人而使天下嗷嗷然失其所守俾四方萬里朝令夕攺以狙狂失守而在上者偃然各行其心栁子厚所謂公天下之端自秦始而不知私天下之端自秦始也今天下梯山航海以奉一人攺心易面以奉一吏是豈聖人之心哉大利有十大害有十二了然明白不可枚數姑以大綱言之則振領而裘整矣然此事誠難爲言人亦不信正由私天下之心在昔則在下者安得舉而正之姑以俟後人之不惑可也倦甚未能接論艸艸姑此以復來命崕略皇恐

國姓衍慶紀原

氏族之興所繇來逺矣自一姓以上推而至於有國有家者均不可不原所自來也不原所自來而區區於五廟七廟目前之奇偶昭穆是講是究則先公風化之所繇前代甄陶之所致者豈不因是泯沒而後代之云礽更相承繼將欲追尋族系於數千百年之上者不知何所考信哉況國姓之淺深尢有系於國脈之修短世運之盛衰天命人心之去畱者而可以置而不論歟昔秦皇燔簡編薄姓系君子竊嘆其斁倫魏帝捨托跋紀元氏君子深責其背祖太史公作堯舜本紀謂其源皆出於黃帝後世目以爲良史唐史臣作世系表先宗室而後宰相後世指爲全書蓋祖宗積累之源流千萬世享國之明驗倘錄其小而遺其大詳於臣而略於君豈不爲一代紀錄之闕文耶恭惟國家列聖相承太祖太宗以英睿定大業眞宗仁宗以忠厚守成憲髙宗孝宗以謨斷成中興之功自開基至今日甲子逾四周繼今日以往固將傳之無窮而趙氏得姓之因歷諸儒討論猶莫之核議者徒見史記所載程嬰杵臼之事遂以爲趙氏得姓爲始於此而不知其不止此也又徒見左氏所記趙朔趙武之事遂以爲趙氏得姓或由於是而不知其不止是也抑徒見史記所謂造父以徐方功封於趙城爲趙氏及張說氏族對以韓陳魯衛許鄭若魏與趙氏並言遂又以爲趙氏得姓以國而不知其亦不止於國也嗟乎處劉漢之朝而不知劉氏之爲堯後居李唐之世而不知李氏之爲少昊裔者皆考訂有所未到況居堂堂天朝而不知天派之所自來可乎我國家之有天下也詔有司講求趙氏得姓之由大中祥符間作玉淸昭應宮復詔儒臣講求趙氏得姓以來有名可知者三十六人繪祠兩廡元丰間郎臣又以前星不曜乞訪程嬰杵臼墓而廟之其於氏族非不以爲重也而副墨之子不能將明聖意推而上之徳厚功積源深流逺之效而獨安於淺見溺於成說例推援造父之後抑不知夏氏之季已有諱梁字者見於正史則趙氏得姓其不止於造父也明矣商氏之初亦有諱隱字者官爲牧師則趙氏得姓其不止於造父也審矣戰國中衛平嘗以名梁者言於宋元王后魏中李譜亦以諱隱者言於冦謙之曰三六之上有眞正尊者姓趙名道隱得道於商初及百家諜風俗傳易是類謀俱言張王李趙皆黃帝之所賜姓抑又知趙氏得姓其不止於造父也亦校然矣竊況程嬰杵臼之事俱爲無有同括屠岸事乂皆不得其實是尙得爲至論乎大抵百尋之木生於千仭之崗其根之蟠於下者與枝榦嘗相等百川之水朝於眾宗之海決亦不自潢潦無根源者起商有天下六百餘載蓋孕育於六百餘年之契周有天下卜年八百亦固自夫八百餘年之後稷有以肧胎於其先也趙氏得姓於今蓋歷四千餘嵗而後太祖武皇始爲天下根可謂深源可謂逺重之以明徳厚之以仁政享年有永奚必智者而後知之歟家國之壽何以異於人惟善攝者防嗇元气必長演而過之道徳以繕俗仁義以膏本則膺期過歷固非客短筮之所能知也仙源積慶臣嘗於所述路史辧之詳矣庸復纂載以備史官之采擇

路史卷三十一

欽定四庫全書

路史卷三十二

宋羅泌撰發揮一

論太極

道不可以言知言之愈希夷性不可以辧索辧之益晦惑性與道固非言與辧之所能竟也子貢曰子如不言則小子奚述焉其欲聞之也可謂至矣而性與天道終不得而聞之豈非上焉者示其朕已得於言辧之表而下焉者不得其所以言愈曉而愈瞀邪易有太極是生兩儀兩儀生四象四象生八卦夫太極之與兩儀四象八卦析而語之則一十有五盍而言之則一一卽太極而太極者卽太一也有物之先本已混成有物之後未嘗虧損惟有性而無形其與兩儀四象八卦與我偕生一時具備而未嘗生未嘗死者也蓋有中則有兩位四方八極有太極則有兩儀四象八卦大自天地細臻萬彚物物具之而無餘欠有形有色孰不具此極此儀哉傳曰太極元气含三爲一曰含三者一與一爲二二與一爲三也太極與兩儀卽二而兩儀與太極卽三一卽三三卽一也豈惟含三五十有五莫不具焉猶有形則有影有一則有二有三以至於無窮焉爾是太極者在天地之先而不爲先在天地之後而不爲後終天地而未嘗終始天地而未嘗始惟其有與天地萬彚融和合一而無所先後終始是故道得之而爲太一天得之而爲天一帝得之而爲帝一萬物無不稟而謂之命無不本而謂之性無不生則謂之天無不主則謂之心自古自今無時而不存亦無時而不有固非今日有太極而明日方有兩儀後日而乃有四象八卦也又非今日有兩儀而太極遁明日有四象而兩儀亡後日有八卦而四象隱也今夫果核之未坼也斯以謂太極也方其未坼固具兩儀兩儀之間兩枼自具兩枼之具卽人字也蓋所謂桃梅杏人者三才之道一時具足於此見矣一生爲與人同所謂側是故木之性仁而善謂之谷皆有生之理也方夫兩枽以謂之人迨其土復生兩枽而枽復生則爲仌矣仌者人之著者也故孔子曰仁者人也方核未�人在其中是以賜果君前核則懷之人存焉爾田此觀之人𨿽一物而與兩儀並生其於萬物也殊矣故曰天地之性人爲貴人爲萬物之靈可不重邪嗟乎子則不言荀楊之徒奚擇焉後荀者可得而知矣始予黙探於是以謂可與易埒者惟有字學欲著成書惜乎許叔重王安石輩不足與言也爰伸占畢惟特立後起者與明焉

明易彖象

易者明象之書也昔者聖人之作易也賾天下之故窮造化之隱而其妙有不得而言傳者於是儗之形容近而身逺而物一皆取而寓之於象以見焉玆聖人之大恵也子曰八卦成列象在其中矣方三畫之未峙也固已有是象也天地定位山澤通气雷風相薄水火不相射此皆以象而告者也是故八象立而八卦之義見矣非惟八卦而六十有四莫不皆有象也澤中之火山中之天豈故爲是誇哉大腹白眼豕塗鬼車語譬淺鄙而取類甚大蓋不求之顯則幽不得而闡不取之近則逺無自而明內外上下逺近小大是必交互反錯遞相煥發而後理無餘蘊也抑又求三百八十四爻一皆有象而曰易曰彖曰象是亦一象也易者逷也日月更逷而相貿者也【彖者也】瘦去匿而迹焉者也至於象則像此而已景兆彷佛而未有形焉者也【與遁同猶搏也如之有測象猶想也如之有擬曰遁甲者起數藏匿法也豚之放者一起足而有隠去之意】蓋形也者象之著而象也者彖之章也卽而言之則易與彖象亦以三物取名易取於易象取於象而彖取於彖何謂也易者廬之名守宮是矣身色無恆日十二變是則易者本其變也【易卽刺易蜥蜴是也亦曰石蜴曰辟宮曰龍子曰蠑螈曰蝘蜓曰祝蜓曰蠍虎曰守宮又曰蚵蠪東齊曰防善治虵疾俗呼虵師一曰虵舅母一曰十二時每時一變色故正名曰易餧以朱砂則丹漢武用之宮闥爲守宮之術與龍通气故禱雨者用之又能嘔雹與魚合六】彖者茅犀之名豨神是矣犀形獨角知幾知祥是則彖者取於幾也【彖亦曰茅犀狀如犀而小一角善知吉凶交廣諸山有之土人謂之豬神】而象則直取其身形相象逺近不變有成位膽應四時而已【韓子云人希見生象也而得死象之骨按其圗以想其生故諸所意想者皆謂之象今諸獸之形一各自別惟象無巨細悉皆相類乂近視之與逺無異是故謂之象身具十二少肉惟鼻其本肉膽隨四季移於四足五歲始乳三年一產亦能知吉凶淳化中上苑馴象死上命取其膽不獲問之姚鉉得之前左足】是故易者象也取諸物以爲象聖人之意見矣如乾之龍坤之馬小過之鳥損益之姤中孚之魚解未濟之狐童牝之牛豶羸之豕虎豹莧狗羊防豚羝牲禽見鮒隼雉鴻雞鳴鶴鳳皇咸取而象之【鳳皇見穆姜之筮】至於器則取於牀於幾於枕於柅於舟於車於鼓於輿於簀於輻於輪於輹於匕鬯於資斧於缾甕缶於匡鼎鬴茀幕弧矢尊酒簋貳於服則取於簪於圭於衣於繻於屨於履於袂於袽於繩於囊赤紱黃裳於布於帛鞶帶徽纆於居則取於家於室於庭於宮於庖於藩於牖於捨於廬蔀屋王居於次於處棟桷門戶於都則取於邑於國於階於衢於城於隍於闗於虛於廟於巷於比鄰郊野於物則取於稊於華於杞於瓜於蘭於竹於葦於木於茅於茹於莽於株於葛藟於枯楊蒺藜叢棘碩果包桑在天則取於月於鬥於夜於晝於雷出入於日中風雲防晦雨霜堅冰終朝幾望先甲後庚三歲旬季七日八月在地則取於田於淵於河於川於陂於險於泥於幹於塗於陰於甃於磐於菑於丘園於九陵於岐山於穴於沛澤於谷於平陸坎窞林鹿剛鹵金玉泉井沙石東西南北在人則取於躬於膚於項於趾於頄於輔於口於鼻於頰於舌於牙於齒於夤於限於陽於尾手足耳目頥面須髮腹背脢拇腓臋汗血股肱心膂眇跛孕育天劓剕刖荷校桎梏刵渥屍疾婚娶慶譽齊咨涕洟歌號笑語咥噬嗟泣威儀志意逋系闚盱突來焚棄靡不餂之猶未離其類也髙宗文王王母箕子帝乙鬼方同人弟子康侯大君士夫家人元夫大師夫子宮人考妣妾婦壯耋羣丑臣子童僕主賓朋友大夫小子女須娣妹邑人行人冦盜戎介讐眾族類史巫商旅武人惡人夷主配主金夫後夫老妻女妻不速大首建侯行師幽人丈人錫命好爵災驅田戰徵耕獲憑渉弋獲盟薦言禴元筮失律南狩納約以至足黔喙翰音鞏華巢飛蹢躅角牿羽翼香臭甘苦黃朱白孚膏公餗幹胏臘肉飲食烹餁勿藥遇毒之類一皆比配曾無遺棄謂不如是不足盡其意也是以彖立而卦明象設而爻顯曾何凝滯之有而後之學者煩荒辭溺章句且不知易之爲義何繇而詣其情哉𨿽然是特一象也若夫龍非惟乾也而坤亦爲龍馬非惟坤也而乾亦爲馬龍與馬非惟乾與坤也而坎震亦取象焉是故觸類可爲其象合義可爲其變學者能因是以索之則可以見羲文之心見羲文之心則能見天地之心矣羲文之心卽天地之心而天地之心卽吾心也見吾心則見易矣今也不因是以索之徒覩代之人執象以迷易而咎伏羲之費畫以爲文王病乃不先明於彖象而欲深求於易此負苓者之妄人也舎蹄而索兔捨杭而窮海古今豈有是哉神而明之則必有在矣

易之名

或曰夫子以易彖象爲三物取名義則然矣敢問聖人之意乎曰予不得而知也賢者之言可以一途盡而聖人之言非可一途盡𨿽然請試爲若漫言易之說幹鑿度曰易者易也不易也變易也夫易之道廣矣大矣而乾坤以爲首乾坤者易之門也昔者聖人體諸天地先立乎其二卦以爲天地日月陰陽鬼神而六爻爲之六子三才以二卦之畫成六爻之位而八卦之象著生生之理具矣畫始於一立於兩一奇象天兩偶象地是故奇畫成於三而爲幹偶畫成於三而爲坤繇乾之畫交於坤而三男生繇坤之畫交於幹而三女生自主卦言之一卦之中八卦咸具是故卦體一立而分陰分陽四五上以上卦陽而爲天初二三以下卦陰而爲地初三五之三陽爲震坎艮二四上之三陰爲巽離兌而八卦成矣初之與三旣以陽畫始終而象震艮又以二陽而象春夏四之與上旣以陰畫始終而象離兌又以二陰而象秋冬周旋酬酢有不待夫坤者是故用數三百六十干全用而坤全不用卦變其始爻變其次倒卦不足繼之反類反類不足繼之互體而易道辧矣此所謂變易也天有二正地有二正而共用二變以成八卦天有四正地有四正而共用二十八變以成六十四卦是故小成之卦正者四變者二而成六大成之卦正者八變者二十八而成三十有六純陽卦幹純陰卦坤自一陽始復而爲卦六一陰始姤而爲卦六二陽始臨而爲卦十五二陰始遁而爲卦亦十五三陰三陽始於否泰而爲卦者二十凡六十有四陽自下以順生則陰反上而逆復陰自下以順生則陽反上而逆復始於乾坤中於咸恆而終於旣未濟又可得而變易哉是所謂不易也故曰易之爲書也不可逺其爲道也屢遷動變不居周流六虛上下無常剛柔相易是故易以變者占而亦有不變之占以變易爲道而亦有交易之道焉陽畫爲剛陰畫爲柔外卦之畫來而居內內卦之畫往而居外而交易之理見矣或順生以往或逆反而來或正以交索或反動相對而剛柔每兩相易惟變適也嗟夫交易之道予於日月見之矣月行乎天三日而成震初見乎庚故震納庚八日而成兌初見乎丁故兌納丁十五日而成幹幹納甲壬十六日而成巽始退於辛故巽納辛二十三而成艮爰退於丙故艮納丙三十日而成坤坤納乙而消長之道成矣故曰日月爲易謂之日月而於文正爲勿勿月彩之散者也故月散於日下爲易散於日上爲曶相對爲明對而虧爲昒易者朔也所謂朔易曶者晦也明者望也昒者望而食者也是故西曰昒谷明載東南而朔易二郡乃俱著於東北今夫日往月來月往日來物之易也寒往暑來暑往寒來時之易也將旦忽比夜忽昶行之易也熱劇而雹寒劇而雨气之易也暴石泐雨積艸炎休勢之易也虵化而鼈鼈化而虵形之易也魚羣而飛鳥羣而沈性之易也精气爲物遊魂爲變精之易也始感而生終化而死神之易也喜而禍伏懼而福倚事之易也是故萬物不易不生六子不易不成艮兌以終相易坎離以中相易震巽以初相易始則終終則始所以爲不窮也顧可一途盡哉易內篇曰日月相逐爲易故病有陰陽易者乃大病之後交者輙易男曰陰易女曰陽易易者三穛輙死繇此喃之日月之交易斯益灼矣易曰日月合爲明謂明者無逾於日月爾然明非合也嗚呼安得史籕鐘云房而與之論哉【逐音籕誇父與日逐】

按沈括論日月或問予以日月之形如丸也如扇也若如丸則其相遇豈不相礙予對曰日月之形如丸何以知之以月盈虧可驗月本無光猶銀丸日曜之乃光耳光之初生日在其傍故光側而所見才如鉤日漸逺則日照而光稍滿如一彈丸以粉塗其半側視之則粉處如鉤對視之則正圓此有以知其如丸也日月气也有形而無質故相值而無礙程子有云日月之爲物陰陽發見之尢盛者也

同名氏辧

耳目之所接有不得而盡世知孔子之謚文宣王而不知齊之竟陵王子良與隨之長孫雅亦曰文宣王漢兩龔遂俱爲郡太守而兩京房俱明易災異然則千歲之久萬里之逺其不約而合者渠可旣邪誰昔嘗聞有唐堯與虞舜矣及摭梁史則又有所謂虞舜者官丞太常嘗薦明堂之議【卽虞同名錄有漢名盜曰虞舜按乃絮舜見東觀記絮女居切】而漢更有唐堯爲臨武長堯舜而可名哉【臨武接交州州舊貢茘支堯諫止之然桂陽志中汝南唐羌爲臨武長宜後人惡其僭而易之時永元中】予起路史旣白祝融氏共工氏帝魁氏靑陽氏髙陽氏渾惇氏與夏后啟商湯若有巢氏豕韋氏之不同者而後悵或人之無識也【劉恕以神農爲大庭氏而謂與古大庭氏異卻爲非是蓋牽於舊說夏后啟鄒公之子與白公同時見呂春秋】夫經史之間名氏同者眾矣如劉王褒俱有十一【十一十見前錄一北齊獲澤縣公褒十一九前錄一漢鑄工見孝成鼎一眞人自有內傳】張良有九而張敞王吉皆有八然則記錄之下可勝惑哉錄見前士士鞅之父也而乃相鞅【士文伯也亦範氏之族與鞅父宣子同名見昭公六年傳又並作丐或疑此爲正字非也春秋時人名字亦皆相配文伯之字伯瑕與楚陽丐之字子瑕其義正同而鄭泗乞亦字子瑕丐乞同義也襄公三十一年使請命卽文伯豈容妄攺又按人表士鞅亦有二一在中上一在中下相去不逺殆不可曉】壽夢句吳之君也而乃臣越【壽夢卽春秋吳子乘也越大夫壽夢見昭公二十四年】書裁四代亦旣該兩伯夷【一虞之秩宗一諫武王者𨿽不在書孔子所稱也又杜甫之亦有伯夷見課伐木詩然髙陽師伯夷世或作柏前錄從之則非顏魯公集顏柏夷誤矣】而論語一書乃有兩南宮括世莫察爾【一問羿者一太公之友在十亂中】夫公孫龍爲孔門髙弟而顏回爲晉代師時殊事異正得不懣有如王羲之之仕苻健張華之佐慕容徳韓信降虜曾參殺人亦旣並時得不爲之投杵邪昔蕭繹陸善經俱著同姓名錄然特不能包刺卽以後世固不勝窮而在古猶不少請誦其渉史篇者左方按古有庸成氏而黃帝之臣亦曰庸成【亦皆作容列仙傳楊玉時容成公自稱黃帝師此又後世赤松子也】伏羲曰蒼牙而天雷之吏亦曰蒼牙羲臣曰巫咸而來又商家曰帝曰未宣而爲唐刺濮以至離婁事黃帝則論彼商臣【王褒傳注離婁黃帝時明目者卽離朱】張若事黃帝則指夫秦士【婁若並見莊子秦張若卽蜀郡太守與張儀共築成都城者李冰代之見蜀紀】趙隱仕商國而亟舉魏賢【魏黃門遷祕書監見魚豢典略又唐宰相趙隱以大中三年登第見唐登科記咸通中同中書門下平章事】馮夷友費昌而竟談河伯【武王伐商問兩日鬭者河伯卽水夷】覩叔均而思稷子【山海經商均曰淑均后稷之孫叔均】見習朋而疑齊臣【黃帝臣洽聞記作隰】贊風後爲軒師【禹問風後見女戰經】說伍胥爲楚族【黃帝臣見女兵法】謂赤松炎帝諸侯【皇初平亦號之】而以季連爲栁恵等伍【陸終之子又季克子亦曰季連】仲衍爲孟戱之弟【仲衍紂之兄】而孔甲爲孔子之孫皆有錯於見聞者也【孔甲黃帝史官而孔子八世孫鮒亦曰孔甲又夏后孔甲本誤詳紀中】復若帝嚳之臣有窮之君俱曰羿而俱以射名少昊之子魯國之士皆曰般而皆因巧著凡此族者悉莫能紀且以虞仲之孫實曰虞仲【周章之孫】蔡昭侯申實蔡文侯申曾孫之子也是叵訓者【虞國仲字此於義可而二申之名宜有一誤劉貢父云今又曰申逺也夫名同其祖恐古不然然魯莊之孫有仲嬰齊而文公孫曰公孫嬰齊仲嬰齊者從祖也又乃同時鄭有公孫段字子石而印段亦字子石乃公孫段從父子也蓋族大有不相統者近代名子申之宗正善矣】漢趙王曰如意矣而廣宗又名之唐義成曰琮矣而奉天又名之郁林曰恪矣而建王又名之此何爲邪三代之王悉尊諜系下世乃有卽姓而襲先代之名者烏知其非祖歟以晉王氏一譜而有兩渾【昶子戍父】兩愷【茂仁君夫】兩綏【兪子戎子】兩乂【緒父衍父】兩澄【濟弟衍弟】兩處衝【還湛】兩安期焉【含子湛子】豈惟它族紊用而無識哉嗟夫有人焉自姓孔而字仲尼則固不可謂仲尼矣然則君子又奚必迹襲以貽識者之譏哉

論遂人攺火

順天者存逆天者亡是必然之理也伊古明王之爲治也顧亦豈能違理哉因天事天不逆焉而已是故著時令授人時法而建官象以作服凡以順之也昔者遂人氏作觀乾象察辰心而出火作鑽鐩別五木以攺火豈惟恵民哉以順天也【四時五變楡栁靑故春取之棗杏赤故夏取之桑柘黃故季夏取之柞槱白故秋取之槐檀黒故冬取之皆因其性故可救時疾】予嘗攷之心者天之大火而辰戌者火之二墓是以季春心昏見於辰而出火季秋心昏見於戍而納之夘爲心之明堂心至是而火大壯是以仲春禁火戒其盛也成周盛時每歲仲春命司烜氏以木鐸修火禁於國中爲季春將出火而司爟掌行火之政令四時變國火以救時疾季春出火季秋納火民咸從之時則施火令凡國失火野焚萊則隨之以刑罰夫然故天地順而四時成气不愆伏國無疵癘而民以寧鄭以三月鑄刑書而士文伯以爲必災六月而鄭火蓋火未出而作火宜不免也今之所謂寒食一百五者熟食斷煙謂之龍忌蓋本乎此【司烜仲春以木鐸修火禁因火出而警之仲秋火入則不警宮正春秋以木鐸修火禁宮禁尙嚴也】而周舉之書魏武之令與夫汝南先賢傳陸鄴中記等皆以爲爲介子推謂子推以三月三日燔死而後世爲之禁火吁何妄邪是何異於言子胥溺死而海神爲之朝夕者乎【予初賦潮知此妄說而或者謂昔人言潮無出子胥前者因爲舉書朝宗之語而齊景嘗欲遵海觀朝舞矣且屈原云聽潮水之相擊而易亦有行險不失信之言自有天地卽有此潮豈必見紙上而後信哉子胥漂於吳江適有祠廟當潮頭不知丹徒南防等潮且復爲誰潮耶余詳後賦】予觀左氏史遷之書曷嘗有子推被焚之事況以淸明寒食初靡定日而琴操所記子推之死乃五月五非三日也【古人以三月上已祓禊以淸明前三日寒食初無定日後世旣以一之而又指爲三月之三妄矣周舉傳云每冬中輙一月寒食以子推焚骸神靈不樂舉火然則介子又將以冬中亡矣且子胥之死旣云五月五日而浙人每春鬭防舟誰念招魂節此沈佺期三月三日獨州驩州之詩而重開避忌之席更作招魂之引乃王績三月三日賦也然則招屈亦用三日矣非可信也】夫火神物也其功用亦大矣昔隋王劭嘗以先王有鉆燧攺火之義於是表請變火曰古者周官四時變火以救時疾明火不變則時疾必生聖人作法豈徒然哉在昔有以洛火度江代代事之火色變靑而晉師曠食知勞薪今溫酒炙肉用石炭火與柴火竹火艸火蔴荄火气味各自不同是新舊火理應有異顧於五時取五木以變火若劭可謂知所本矣夫火惡陳薪惡勞自開世然者晉代荀朂進飯亦知薪勞而隋文帝所見江寧寺晉長明燈亦復靑而不熱傳記有以巴豆木入爨者爰得泄利而糞臭之艸炊者率致味惡然則火之不攺其不疾者鮮矣泌以是益知聖人之所以攺火修火正四時五變者豈故爲是煩文害俗得已而不已哉【東晉初有王離妻李將河南火渡江云受於祖母王有遺書二十卷臨終戒勿絕火遂常種之傳二百年火色如血謂之聖火宋齊之間李嫗年九十餘以火治病多瘉嫗死人爲葬之號聖火陰雨每見火出冡門者今號其處爲聖火巷金陵故事云禪眾寺前直南小巷也】傳不云乎違天必有大咎先漢武帝猶置別火令丞典司燧事後世乃廢之邪方石勒之居鄴也於是不禁寒食而建徳殿震及端門襄國西門雹起介山平地洿下者丈餘人禽死以萬數千里摧折秋稼蕩然夫五行之變如是而不知者亦以爲爲之推也𨿽然魏晉之俗尢所重者辰爲商星實祀大火而汾晉參虛參辰錯行不毘和所致

辧史皇氏

呂不韋之書曰史皇作書倉頡氏也管氏韓子國語史記俱無史官之說據世本云史皇倉頡同階又云沮誦倉頡作書亦未嘗言爲史官也及韋誕傅皇甫謐等遽以爲黃帝史官蓋肇繆於宋衷衷之世本注云倉頡沮誦黃帝史官抑不知衷何所據而云末代儒流莫見其書更望望交引以爲世本之言世本曷有是哉竊嘗攷之倉頡之號曰史皇又曰倉帝河圖說徵云倉帝起天雨粟靑雲扶日語亦見之洛書說河而鴻烈解言史皇生而能書是則倉帝史皇非人臣之目明矣後世徒見其有史皇之名因謂爲史官爾史豈今之所謂史乎哉【古謂字書爲史故有倉頡史篇之類雄曰史哉史哉非史記也孔子曰吾猶及史之闕文也謂字書之闕文吾猶及見其全而今不復見故班固敍小學云古制書必同文不知則闕問諸故老自後漢徐防始以闕文爲是闕事而蘇軾遂以有馬者借人乘之七字爲當時之闕者誤矣夫子蓋諭已之有馬不能乘習則借人乘之文有闕失不能是正則因人以正之已不能馬則借於人人有闕亦可正於己庸何害而今無有見其全者不能正云爾故曰今無矣夫夫者惑之之辭】且上古始制文字者倉頡也而無懷氏已刻徽號伏羲氏已立書契俱在炎黃之前豈得至黃帝而始制文字邪此崔爰蔡邕曹植索靖顧野王之徒所以咸謂古之帝者爲得之矣【崔艸書體蔡篆書體成公綬書體繁欽硯銘及許叔重皆稱爲頡皇云】𨿽然三五歷古史攷謂在炎帝之世其足信歟書疏張楫書云倉頡爲帝王生於禪通之紀而丹壺記禪通之紀首別史皇氏則知楫書爲有據者衛氏愼到以爲包羲之前斯不誣也【孔穎達尙書疏辧之稍詳獨衛氏云在包羲倉帝之世譙周謂在炎帝時徐整謂炎黃之間失之】粵復訂之春秋河圖揆命篇云蒼羲農黃三陽翊天徳聖明說者謂蒼爲倉頡羲爲包羲與神農黃帝之四君者俱能奉三陽以輔上帝益以倉頡之爲帝而在包羲之前矣故河圖玉版云倉頡爲帝南巡陽虛之山巡狩之事固非臣下之所行也昔者孔子嘗曰封泰山觀易姓而王可得見者七十有餘君三皇禪於繹繹五帝禪於亭亭三王禪於梁甫而莊書言七十二代之封其有形兆防堮勒紀者千八百餘所興亡之代可得而稽矣管夷吾言於桓公曰古之封禪七十有二家夷吾所記者十有二曰無懷曰伏羲曰神農曰炎帝曰黃帝曰髙陽曰髙辛曰唐曰虞曰禹曰湯曰成王皆受命而後封禪無懷乃在伏羲之前是其可紀者而不識者六十又在無懷氏前此皆孔子之得見者而七十二君之前又有孔子之不得見者【詩外傳云古封泰山禪梁父者萬餘人仲尼觀焉不能盡識故穎達謂文字在伏羲前特未用之教世至伏羲然後始作書契】則知封禪之文其來久矣上古之君其世夥矣壺記以史皇首禪紀梁未之盡也以彼其說𨿽不槪見於經然士攷質詩書以其所見推其所不見則自無懷而上可得而論矣倉帝史皇豈人臣之號哉

辧葛天氏

世紀言大庭氏後十一世爲葛天氏而服防以大庭氏爲卽葛天氏敢問所安曰昔莊周敍古帝皇惟曰庸成氏大庭氏柏皇氏中央氏栗陸氏驪畜氏軒轅氏赫胥氏尊盧氏祝庸氏伏羲氏神農氏如是而已曾不及葛天故服遂以葛天爲大庭氏六韜大明所敍復有共工氏渾沌氏昊英氏有巢氏朱襄氏葛天氏陰康氏無懷氏而無大庭中皇赫胥此學者之所疑也班生表古今人物也庸成乃在共工之後大庭繼之而葛天亦在朱襄之後然自女媧共工庸成至無懷一皆敍之包羲之下在遁甲山圖亦然世紀從之故世遂以爲皆包羲之後代及其制度無聞則又以爲皆襲包羲之制亦厚誣矣不惟是也如固所敍復黜其祝庸氏軒轅氏蓋以史記稱黃帝名軒轅而髙陽之代有祝融謂卽其人而黜之爾此孔仲逺所以謂無祝融氏而金樓子興王依莊周所敍而去其軒轅也彼髙誘者更以朱襄爲炎帝鄭康成更以大庭爲神農而六韜所敍共工且在尊盧之後庸成且在祝融之後而葛天又在朱襄之後違離蔽固不可勝算此禮記正義所以謂封禪之書無懷在伏羲氏前而以爲世紀不足信歟【開山圖云自女媧至無懷一十五代合萬七千七百八十七嵗外紀云千二百六十嵗或云五萬七千七百八十二或云千一百五十或云萬六千八十此與列子所記楊朱語伏羲以來三萬餘萬嵗者無信也】近世有所謂三墳書者乃以有巢爲提捷之子遂人爲有巢之子而包羲爲遂人之子大庭無懷而下則皆以爲羲之臣佐復有天一遁甲者正以祝庸少昊等爲之四帝居於四方佐黃帝而爲治【此蓋謂月令四方之帝爲黃帝之佐者非黃帝所滅之四帝】及王符著夫論又以謂顓帝身號共工代少昊氏子曰句龍生卨其後裔爲商湯炎帝身號魁隗其後嗣爲伊堯而以帝嚳爲伏羲之後帝舜爲皇帝之後禹爲少昊之後離蔽薠亂尢爲可擯委也

論幣所起

傳曰君有山山有金以金立幣以幣準谷而受祿而國谷斯在上矣金木水火土天之五財與天俱生與物偕行民並用之廢一不可民知飲食衣裳之用而貨幣作貨幣作而天下通聖人守之所以爲治也則其勢之來其當生民之物乎昔商之民有無飦而儥子者湯以莊山之金制幣贖之夏之民有無飦而儥子者禹以歷山之金制幣贖之而沈演論布以爲興於周代班固桓譚皆謂夏商靡記何邪易稱神農氏聚天下之貨交易而退是貨幣出於炎帝之前矣予嘗博訪古幣訂以封禪之文匜洗之刻證以汗簡集綴古文籕韻外書集字等識則有葛天軒轅尊盧之幣大昊九棘神農一金黃帝少昊之貨嚳貨一金髙陽平陽金堯泉舜當金防乘馬之類憲憲如是是古未嘗不以輕重而爲天下者也【古幣皆以代號爲別舊之錢文錢譜例目之爲奇品俱不能辧如異布中有作斤一金者乃大昊之九棘長寸七分肩廣一寸足間六分有肉好幕文作舌芒又有作山舌者少昊貨也長廣皆同有好天寶元年李幼奇得一種文作��乃髙陽金也長寸一分下廣九分首長廣各五分向上漸闊足攴四分間廣三分背文如八字又長平布中有作踐以舌一及作允�侖�平���者凡五種有肉郭皆髙陽金也復有斤至有長寸八分肩廣寸一分足間五分�刑重十二銖無好郭帝嚳貨也又李涿家一品長二寸一分肩寸七分枝長六分間四分半首廣七分質厚重二十八銖文作豆三斤全幕文作又一種大小輕重與此正等六字亦同俱倒書之其作乃黃帝貨此幣之最大者舜防乘馬長二寸上廣寸二分下寸三分首長廣各七分足間五分正�文作尙全疋��皆面肉好皆有周郭】洪範八政食一而貨二是食與貨必相資而後興不可一日而無者則夫貨幣之行其來逺矣伏羲之貨莢錢書舊譜俱列之於布品傳稱九棘播於羲皇故幣文有�而封演顧烜咸譜之周秦之幣黃帝少昊髙陽帝嚳之貨又目爲長平異布污漫蔽固豈復知有古文也董逌之作錢書也蓋略辧之故首之以太昊之幣亦以謂宜興太昊之前然有葛天尊盧之幣而皆著之大昊之後是又未悉攷也接幣文有葛李泊云古之葛字則世以爲葛天氏之幣又有作�者王存又以爲軒轅氏之幣謂古軒轅字合爲一𨿽未可執然皇帝氏旣自爲皇帝之貨則此爲軒轅幣信矣柰何說者復泥史記說幣止於唐虞魯褒論幣出自黃帝之語而謂貨幣不出於上古況葛天軒轅洪荒之世邪三代書名相變不一逮夫虞夏惇�所見夏商異文矣古今書文不同豈可以籕文而論之葛天軒轅之幣乎曰不然書文聖人所以立制度而示同文也𨿽員橢遁形衡邪異置然固有便於事亦遂相因而不攺者夫物固有用於一時而廢於後世久復蹈襲乃與古符者多矣其數然也世有書謂王次仲之所創而臨菑人得齊胡公之銅棺前龢隱起皆爲今是不出於次仲矣又烏知不出於上古邪韓非書云倉頡制字自環者爲私背私者爲之公而漢人論風气生虫故倉頡制字以凡增虫而爲風是則始制之字初不異漢世也且誰昔嘗聞之於古矣包羲氏盡地之制凡天下山五千三百七十居地五十六萬四千五十六里出水者八千里受水者八千里出銅之山四百五十七出鐵之山三千六百九所以分壤植谷也戈矛之所起刀幣之所起也能者有餘拙者不足封於泰山禪於梁甫者七十有二家功業徳望皆在於此是謂國用則伏羲之制亦旣大備及觀管夷吾之對桓公則知輕重自遂人以降矣夫自書契而來君君封禪七十二家其文異制而其立貨幣以救時則同也世闊記簡後世弗攷乃謂古無有貨且謂書文不出於葛天軒轅之世者亦已罔矣

論三易

子曰鳳鳥不至河不出圖吾已矣夫久矣天之無意於斯文也圖鳳苞天地之文也迨其發露天地之文有時而不得祕聖人則之所以爲治也祕而不示聖人亦遂已夫若昔聖人之得河圖而作易也神明幽贊蓍實生之聖人於是仰觀俯察卽參兩之自然而倚之數因陰陽之變以立其卦發剛柔之蘊以生其文而天地之文始粲陳八鴻間矣天地定位山澤通气雷風相薄水火不相射此小成之易也【本乎陽者升而上本乎陰者降而下幹純陽天也故正位乎南坤純陰地也故正位乎北幹付正性於離故中虛有日之象坤付正性於坎故中滿有月之象日生乎東故離正乎東月生乎西故坎正乎西亦南方之火生於東之木而北方之水產乎西之金也今之上經首乾坤而尾坎離取四正之卦也乾坤交而男女生之乾下交坤故三男之卦附於坤坤上交乾故三女之卦附於幹幹一變爲巽居乾之左再變爲艮故居坎之左三變而之坤坤一變爲震居坤之左再變爲兌故居離之左三變而之乾艮爲山兌爲澤地勢髙於西北故艮位之四瀆湊於東南故兌處之雷出乎地故附坤之東南風薄乎天故附幹之西南今之下經以震艮巽兌爲用取四維之卦也乾坤離坎純一不變故蒞乎四正震艮疊成巽兌互變故蒞乎四維此伏羲之所理乾坤變化自然之敍故養生者有納甲之論與此正合日月消長之理在焉】帝出乎震齊乎巽相見乎離致役乎坤說言乎兌戰乎乾勞乎坎成言乎艮此連山之易也【此大成之易以五行相生爲次順也蓋神農之易以人事爲重矣乾坤定上下之位坎離別左右之門幹生於子坤生於午坎終於寅離終於申以應天時此誰之易邪干坤相交萬物化生然及成功則男女以用事而父母以退處此天地之常理也陽以順動故幹順進四位而處於西北陰以逆行故坤逆退四位而處於西南是故伏羲初經以干先坤而歸蔵之敍以坤先乾卒諸此也離火生東而王乎南坎水生西而壯乎北火炎上水潤下故離自東而南坎自西而北雷以春分出地故自東北歸於夘澤以秋分始伏故自東南反乎西長養萬物於春夏之交者風也故巽自西南而居於已作止萬物於冬春之際者山也故艮自西北而處乎寅此則應地之方而見於用者也蓋亦本於伏羲世不見尒】初初乾初離初初兌初艮初釐初奭此歸藏之易也【此歸蔵初經也亦因於伏羲氏蓋伏羲之易本於天歸蔵之易本於地學者不知究尒乾兌離震在天爲陽在地爲剛故在天則居東南在地則居西北巽坎艮坤在天則爲陰在地則爲柔故在天則居西北在地則居東南立天立地自然之理如此卽坤字卽坎字釐卽震字奭卽巽字此歸蔵本文卦皆六位卽黃帝易】是所謂三皇易也小成者伏羲之易也而文王因之連山者列山氏之書也而夏人因之歸藏者歸藏氏之書也而商人因之【世紀云夏人因炎帝曰連山商人因黃帝曰歸蔵文王廣六十四卦著九六之爻謂之周易傳謂夏曰連山商曰歸蔵而周曰周易以爲三代所作者非也神農爲市取之噬嗑耒耨之利則取諸益而黃帝之舟楫亦取之渙矣豈惟三代哉山海經云伏羲氏得河圖夏后氏因之曰連山黃帝氏得河圖商人因之曰歸蔵列山氏得河圖周人因之曰周易杜子春從之誤也按歸蔵之文有乾爲天爲君爲父爲大赤爲辟爲卿爲馬爲禾爲血卦之類則知與今易通矣或曰歸蔵黃帝之書而坤啟筮乃有堯降二女以舜妃之語莭卦云殷王其國常毋谷日之類易爲伏羲書而有帝乙文王等語文何邪其卦是也其文非也連山之文禹代之作歸蔵之文湯代之作而易之文特文王之作至於爻辭則周公而彖象則孔子也】易者易也變易也而乾坤以爲首連山者重山也故重艮以爲首艮山也歸藏者萬物藏焉故也故重坤以爲首坤者臧也從時配位是三統之政也【三統爲三正黃鐘子爲天正林鐘醜爲地正大簇寅爲人正天正十一月故幹爲首地正十二月故坤爲首人正十三月故艮爲首夏得人統故用連山商得地統故用歸蔵周得天統故用易】三易之書其書一其法異其爲卦皆六位經卦皆八而別卦皆六十四書一也易尙變連山歸藏尙不變法異也變老也不變少也易用九六尙老也連山用七歸藏用八尙少也尙變之占三百八十有四不變之占亦三百八十有四凡七百六十有八其所以逆天地陰陽之神數定天地陰陽人事之休咎者備矣【或云商蓍防三十六蓋商氏之易主於坤坤之防三十有六𨿽不著見理則然也】或曰易以變者占則不變無占乎曰否凡變之占以所變之人爲占不變之占以所不變之爻爲占古以三易參而占之非不用也【五爻不變則以變者占五爻俱變則以不變者占凡變繇下而之不變繇上而之其不然者惟幹一卦尒穆姜之筮遇艮之八其五皆變惟六二不變故以爲占唐人不知以爲史茍以是說穆姜但求反於周易非也】𨿽然易道主於用尒至三易則用於占而易道不豫焉連山歸藏其數皆六十有四與易同也惟易則變故一可六十四而六十四可以爲一是故以六十四乘六十四得四千九十有六其與連山歸藏倍一之理殊矣於是復以五十約之爲三千二百則今之易卦三十二陽三十二陰者也大衍之數五十實筌乎此是伏羲神農以來歷數之本也【一倍之而二二倍之而四四倍之而八八倍之而十六十六倍之而三十二三十二倍之而六十四以五十乘六十四得三千二百卽三十二之數也】或曰三易之變不變則異而其書一皆首乾曰首艮者以艮爲首法爾以艮爲首法者法其止而不變非首書也曰首坤者以坤爲首法尒以坤爲首法者法其靜而不變非首書也得意忘象何首卦之云是不然曷亦知夫大易之掌其法而不掌其書邪書果一則連山得陽歸藏得陰繇屯而下卦卦分也而在三易則卦不分焉故曰不異抑且不知雜卦之次與序卦之列不同焉又何歟伏羲氏之小成神農易之爲中成神農之中成黃帝易之爲大成伏羲氏之先天神農易之爲中天神農之中天黃帝易之爲後天豈非易道廣大變通不窮有非一法之所能盡是故伏羲作之前而神農黃帝相與振明於後惟變通之術不得不共而其爲道則未始不同之歟世之說者不原乎此乃更以爲易道不一可以隨時而變置者亦誕惑矣千世而下誠使一遇大聖得知占法之可變而卦不可以損益則易道辧矣亦何至書名之泥而變不變之紛哉夏謂之連山商謂之歸藏而周謂之易其用𨿽不同其致一也

跋三墳書

書籍之逸豈特後世邪昔楚倚相能讀三墳五典八索九丘之書及孔子求古之史記自五典九丘之外三墳八索已不得而見矣後世不知其何書也【亡書有九共九篇卽九丘之字誤也丘爲丘因繆爲共丘者區也按左氏或作九區云九州之區域攷古多以丘爲區故鬼容蓲爲鬼防丘而驅嶇軀等轉爲駈岴卽云丘聚非也又云述職方以除九丘亦是妄臆】孔安國以爲羲炎黃帝之書曰三墳少昊顓嚳唐虞之書曰五典康成從之而賈逵亦以三墳爲三皇時書五典爲五帝常典至馬季長始以三墳爲陰陽始生天地人之三气五典爲五行之說籍外論之豈其然哉【安國又以八卦之說曰八索九州之志曰九丘賈逵以八索爲八王之法九丘爲九州亡國之戒而張平子以八索爲法之八議九丘爲周之九刑紛紜不一孔穎達云三墳之書在五典上數與三皇相當而墳又大名與皇義相類故云三皇之書堯典舜典爲二帝之典推此而上則五帝當五典矣賈公彥云孔鄭說無正文故延叔堅馬季長所解有異】按道家者流有所謂洞神祕錄者謂是三墳小有經下記云三皇治世各受其一以治天下是曰三墳後有八帝繼三皇而起亦以神靈爲治各受其一是曰八索至黃帝述歷得其所謂三皇內文者此也【抱璞子云黃帝東至靑丘過風山見紫府先生授以三皇內文雲笈云八帝治各千嵗上曰三精次曰三變次曰二化凡八卷】三洞敍目云小有三皇文本出大有天皇地皇人皇各一卷上古三皇所受之書也字似符篆藏在名山多不具足惟峨眉山備有之昔智瓊以皇文二卷見義汔不能解遂以還之王公以帛公精勤所得傳之賢達大字敍說一十四篇是天文次第之防小有經下記所載者十有一卷推部本經分別儀式合一十有四卷孟先生之所錄者其山中之所傳猶十一卷【二本並行於世】晉武帝時南海太守晉陵鮑靚於元康二年二月二日登嵩髙石室見古三皇文皆刻石爲字靚以總五兩告受之爲之敍云三皇文者古初以授三皇名爲皇文而三皇經敍則云鮑君所得與世不同靚後授之葛洪是爲三墳其陸修靜所得者則以授弟子孫遊嶽本止四卷至陶景分析枝流稍至十一卷與今皇文小異然觀三皇經文𨿽號三墳多是符架等事黃蘆子西嶽公之所傳者於逢之言戾矣【按三皇經敍雲天皇開治用治天下二萬八千嵗地皇代之復次人皇各萬八千嵗合三卷號曰三墳鄭先生所傳葛三皇文是也】逢之說正以內經素問靈樞與易當之果何所蔽邪靈樞素問醫家明堂之書也世儒第見深言湊理莫探其朕故推之與易並非實貫也予家三墳書自大父孝俛先生傳有三卷以山气形爲之三墳山墳言君臣民物陰陽兵象謂之連山气墳言生動長育止殺謂之歸藏而形墳則言天地日月山川雲气謂之坤乾復有河圖姓紀與天皇防辟地皇政典之類大率似假羲炎黃帝爲言以遷就於孔說云元丰中得諸南陽逆旅酬僞書也【云毛漸使西京得之】大抵書生髙譚風月華艸間猶足以蓋其淺至於語易自非悟入鮮有不可笑者今觀其書有云伏羲作易而君民事物陰陽兵象始明焉一語之中淺鄙備見是豈隆古包氏語哉有如以燧人爲提捷之子有巢爲燧人之子伏羲爲有巢之子軒轅柏皇大庭無懷則皆以爲伏羲之臣而加之龍官火紀之號尢可靳也周鼎商盤籕篆佚書已與今不相侔而此書大率作所謂栁葉篆者於今代俗書殆不多較贗可知矣夫墳者防與大之訓蓋禮法之書而索者究八體之應也故史伯云平八索以成人建九紀而立徳近取身也張平子以三墳爲三禮而馬融以八索爲八卦惟有以也或曰孔子贊昜道以除八索則八索已滅矣亦豈然邪三墳近聞有爲之傳以進者宜其究是憯未之見也

女媧補天說【共工有三】

聞見之不明智識梏之也夫智識不超者在粗猶惑況妙乎予觀列禦冦記共工氏觸不周及女媧補天之事【此古列子之文如是王充說天所引猶尒故尹子盤古篇云共工觸不周山折天柱絕地維女媧補天射十日惟舊木列子先敍女媧事乃及共工蓋近世繆之非古本云】蓋言共工之亂俶擾天紀地維爲絕天柱爲折此大亂之甚也女媧氏作奮其一怒滅共工而平天下四土復正萬民更生此所謂補天立極之功也而昧者乃有煉石成赮地勢北髙南下之說何其繆邪甚矣聞見之誤人也伏羲虵軀神農牛首此事之辧者而世莫之解掘井得人而防一足鄕非達者時而鐫之今猶信也何則識不超者見聞蔽而樂人之謶己也共工氏太昊之世國侯也及太昊之末乃恣雎而跋扈以亂天下自謂水徳爲水紀其稱亂也蓋在冀土故傳有女媧濟冀州而冀州平之說是女媧代平共工之亂明矣以故郯子述祖之言敍炎帝於其後斯可據矣而傳記緼結莫可尋詳劉安賈逵則以爲與髙辛爭帝史記文子則以爲髙陽誅之荀卿氏以爲禹伐淮南子又指以舜時此無它蓋堯典言共工故學者以爲堯時舜典言共工故或又以爲舜時也夫共工氏非堯世之共工堯之共工又自非舜之所命者叵不知也堯之共工乃少昊氏之子而舜之共工則炎帝之裔垂也論者惑於眾多之說遂一謂共工乃職非人名而傳記顓嚳堯禹時之共工皆以爲之後世何其妄邪彼共工氏自其號氏有國家者而舜之共工職也帝曰垂汝共工是矣堯之共工是則名爾左氏之傳可見烏可妄意而爲說乎或者又謂共工氏爲卽炎帝之裔尢非所謂知理者夫垂特工師之任水紀大事渠得謂爲垂哉且炎帝至堯殆二千載事相遼矣夏革曰自物之外自事之先朕所不知也以今揆古年載誠人情則近可得而知也吁亦目睫之說矣天下一理物之外事之先其別有一理邪理一貫奚古今事物之殊哉

共工氏無霸名

顯曹君子有防予以展禽共工氏霸九有之言傳者咸謂霸無錄而王者其徳力粹駮之謂歟曰否霸之名我未之前聞也其當周之標季齊桓晉文之事乎曰韋顧昆吾非商之霸者乎韋顧昆吾固聞諸後世也豈徳力粹駮云哉國佐有言三王之王也植徳而濟同欲焉五伯之霸也勤而撫之以役王命當是時周故家名分猶有存者故國佐知王之不可以爲霸而霸之不可謂之王也【書中注云霸猶把也傳云五伯之霸謂以諸侯長把王者之政大抵霸卽伯之彊者云尒】至戰國之士逰談馳說架虛穴空以信行其計而後徳力粹駮之說興焉善乎李泰伯之言曰霸諸侯號也霸之爲言伯也所以長諸侯也道之粹駮在人而王霸之號不可易也王之道安天下也霸之道尊中國也非粹駮之謂也借之紂克攺作武志不信則西北霸之盛者而已西伯霸而粹桓文霸而駮者也三代王而粹秦漢王而駮者也要之其言王霸之道皆欲粹而不欲駮豈直王霸然哉帝皇之道一也泰伯之言知其一而未悉也予於司馬文正得道同之說焉其言曰古之王者必立三公一公處於內二公分天下而治之曰二伯周衰二伯之職廢二伯之號乃轉而爲霸霸之名自是而立荀揚以來不原其本遂以王霸之道分爲兩塗此霸道之由始也未聞古之有霸也漢之學者患在望聲求影徒見後世有五霸則以爲古亦有霸見共工氏之迹不白則曰昔霸者也其言往昔未有不以當時準也【羊容云古之帝王中分天下而使二公治之曰二伯如周召之分陜】曰然則共工氏繼乎包羲之世將羲炎之徒歟曰非也其項籍之類乎籍嘗霸有九州矣當秦漢之閒橫行宇內尊義帝分天下以王諸侯而自稱曰西楚霸王則其自處者然矣彼共工氏蓋籍之徒而非桓文之徒也竊乎帝者之間而不得謂之霸也

路史卷三十二﹤史部﹐別史類﹐路史﹥

欽定四庫全書

路史卷三十三

宋羅泌撰發揮二

共和辯

嗟乎後世之士何其不能得古人之意而惟敏於爲妄邪夷王崩厲王立無道三十有七年王流於彘共和十四年宣王立【右鼓作於是年司馬溫公曆年始於是歲】說者曰周室無君周公召公共和王政故號之曰共和自史遷至溫公無異議也敢問所安曰予不敢以爲然也夫厲王之時周公召公非昔日之周召也【周召二公時皆痿弱不足有爲至宣王時始有召穆公虎而周公則無聞焉烝民詩言仲山甫保宣王而立之說者遂執之以爲周公妄矣夫仲山甫乃史記之樊穆仲春秋之樊侯國語之樊仲山甫也後屬於齊樊之與周異采各邑奚可牽合漢杜欽云仲山甫異姓之臣也無親於宣就封於齊其言明甚卽非周公之後】予聞厲王之後有共伯和者修行而好賢以徳和民諸侯賢之入爲王官十有四年天旱廬火歸還於宗逍遙共山之首宣王乃立【魯連子云共伯名和好行仁義諸侯賢之請立焉後歸於國得意共山之首莊子及呂春秋言共伯得志於共首卽其人也共國伯爵和其名爾司馬彪云共伯和修行而好賢厲王之難天子曠絕諸侯知共伯賢請立爲天子共伯不聽弗獲免遂卽王位一十四年天下大旱捨屋焚卜於太陽兆曰厲王爲祟召公乃立宣王共伯歸還於宗逍遙得意於共丘山之首故汲冢紀年及世紀云共伯和卽於王位而史記亦謂共和十四年大旱火焚其屋伯和簒立故有大旱攷之諸書其事章著簒立者簒繼而立後世以竊奪爲簒者非矣按人表厲王后有共伯和孟康謂其入爲三公蓋周室無君和以三公攝政惟其日久故有火旱之變爾十三州誌云共伯後歸國逍遙得意於共山之首使其竊簒則宣王之立可能得志於共首哉共今衛之共城故漢之共縣隋曰共城有故共城在東北百步有共山傳謂至共頭者字一作防乃漢髙帝八年封盧龍師爲共侯國又非詩之恭國與叔叚邑也按寰宇記云厲王流彘諸侯請奉和行天子事十四年厲王崩共伯使諸侯奉王子靖立爲宣王共伯復歸於國共山在縣北十里其事益明水經注云卽共和之故國共伯旣歸帝政逍遙共山之上山在國北故又曰共北山】是以王子朝吿於諸侯猶曰厲王戾虐萬民弗忍流王於彘諸侯釋位以間王政宣王有志而後效官是宣王之前諸侯有釋位間於天子之事者矣然則所謂共和者吾以爲政自共伯爾若曰周召共和吾弗信也【設以二公爲政謂之和可曰共和者不成語古無事亦書年無此法】𨿽然烝民有言天監有周生仲山甫王躬是保是必朝廷有故而後天子始保佑於山甫也由此語之和之卽王位果其簒者邪曰不然也臣之保君臣之常也襄王之出子虎居守亦豈其簒也哉【王子虎周之居守者事正此類詳炎帝紀下】簒者後世小人下軰豺狼梟獍反道敗徳者事也和之賢也蓋幹王政而非其得已者也向秀郭象援古之說以爲共和者周王之孫也懷道抱徳食封於共厲王之難諸侯立之宣王立乃廢立之不喜廢之不怒斯則得其情矣【歐陽子論曰伊尹周公共和之臣攝矣不聞商周之人謂之王此歐陽子之說也】和之非簒顧亦有知之者厲王之後式朝廷之故哉吾觀聖人之書王子虎卒而益知共和之不易也【或曰夫子曷不發之曰是不揄伊尹之意爾見俑而知後世之有狥覩攝而知後世之有簒聖人之特見豈俟於著而後知邪是故不語力亂懼後世見者之不一也抑嘗語之力亂不語此古者史氏之成法也下世之史不明乎聖人之意於履常蹈正者率致其略而於淫亂之等必廣記而備言之若張騫之遠使衛霍之鏖兵石虎齊昬隋煬之奢靡幽靈呂武羣後之污穢石顯楊素李林甫之姦回卓布巢泚安祿山之階禍與夫莽丕懿裕梁全忠之漸逼每切諄復惟恐或逸蓋以淫亂之事利於騁辭而不知中人以下實眾而聞見之易於溺人也夫又安知聖人之所慮哉】

共工水害【禹治黒弱】

聖人有一視同仁之心是故有兼濟夷夏之事關於之洞極曰凡命於兩間者謂之人靈蠢不齊皆人也是故聖人一視而同仁篤近而舉遠天下之大一人之身也一身之間皮毛髮爪皆吾愛也攝之不至而一手足有或偏而不舉則君子謂之不仁至於半身不遂此可謂之仁乎【仁字詳首卷論太極】易曰顯諸仁藏諸用鼓萬物而不與聖人同憂天地之間孰非吾物邪一人民之失其所一虫鳥之失其情與夫一艸木之遏而不遂皆吾仁之不至者也聖人莫不憂之而萬物者果能與聖人同憂哉是聖人以一心爲天下而天下之物不能以其心體聖人豈不悖歟嗟乎私於己者形骸有爾汝之分私於家者樊落有比鄰之異厥裁不廣邑屋皆然一視同仁吾於禹功見之矣夫以九州攸同四隩旣宅斯足以爲仁矣然足以見其仁而未足以見其仁之至至於導黒弱而西戎卽敍然後有以見其仁之至焉方九州之旣滌九澤之旣陂而九州同四隩宅則凡江河淮濟之彌漫泛濫乎中國者舉順下流之勢而九州之赤子免於魚矣民免於魚禹之功可以已矣而又導黒又導弱禹之仁其有旣乎黒弱二水塞外之橫流失其故道而爲邊民之患者也今也爲中國治之則決其奔突而注之塞外使不爲吾民之害則已矣又奚必因塞外而決之以入於流沙南海而後已哉計弱之距流沙與夫黒之距南海皆數千里而遙然導弱必至於合黎而納餘波於流沙導黒必至於三危而入其流於南海者凡以塞外之民猶之吾民而裔國之患等夫中國之患詎可以吾民之欲安而致塞外之民於不安之域哉湯湯之患天實爲此而禹見天下之溺猶已溺之是則禹之心一視夷夏不惟不以洪水之患病吾民亦不以病乎塞外之民篤近舉遠又詎肻以吾民之利而遺其害於塞外之民哉大抵蔑其私者無時不仁而私其私者無時而仁一饞而丹溪流一怒而赤原谷知有我者一毫我也又孰能仁其人而以天下爲公哉漢光武在邯鄲趙璆王子林軰請決河流則赤睂之百萬眾爲魚矣而光武且不答伯禹之心可得而知矣聖人之愛人何此疆爾界之殊哉禹視西戎無以異梁州之民光武視睂眾無以異漢家之眾此天地之爲大也戰國之時齊趙魏皆以河爲界趙魏頻山而齊卑下齊人作隄去河二十五里河水東抵齊隄則西播於趙魏於是趙魏亦爲隄於河二十五里使其水東泆於齊夫爲齊利則趙魏防其害爲趙魏之利則齊防害違天害物眞所謂以鄰爲壑者也智伯曰吾乃今知水可以亡人之國觀其決汾以灌晉陽其不沒者三板厥後或決綘以灌安邑或堰肥以灌合肥咸祖其事及梁武帝作浮山堰堰淮以灌壽陽壽陽之都一皆爲魚共工氏之事不過於此矣由此觀之共工之水害從可知矣隳髙堙埤以亂天下其欲不亡得乎抑嘗卽武帝所泥報防之說言之囚餓臺城欲一盂蜜水不得而死此宗廟麪牲而不血食之報侯景之兵梁之宗室戕殺殆盡此堰淮以灌壽陽之報也夫能堰淮以灌井邑而乃區區以麪爲牲能絕人親殺人子而獨屑屑於不籛羅綺人之不靈一至於此夫亦豈知伯禹之以四海爲壑一視夷夏而不見彼此內外之分哉然則人之爲仁而至於一視皆同以成兼濟夷夏之事微伯禹吾誰與歸

雨粟說【地獄之說無稽】

莊周曰六合之外聖人存而不論六合之內聖人論而不議春秋經世先王之志聖人議而不辧若子休可謂知春秋矣惟天下之變故不勝窮也天人之相與不勝變也然求其所以然者則有時而不得言或言之有時而不得信此說者之所以類推而歸之不可致詰之域而世遂以天人爲相逺而不相及且以爲變異之事聖所不言循致君人漫然不見所畏恣爲非理而忘國防夫亦豈知天人之相與甚密而可畏邪太虛之內大而天地細而昆虫明而日月幽而鬼神金石沙礫人甿艸木孰非一气之形哉五藏象天六府象地是故藏病則气色發於靣府病則欠申動於貌眼瞤有酒食燈華得錢財烏鵲噪行人至蜘蛛集而百事喜況家國之間乎逆气成像而凶慝生順气成像而吉祥止亦天地一指爾翼奉之言人气內逆則感動於天地殺一孝婦何預於陰陽而天爲之旱烹一虐吏何預於陰陽而天爲之雨春秋之世災異變見何日無有變異之來顧若非涉於人事而人事之萌兆朕未嘗不先見於天地之間惟其徳有小大而應有遠近是故或不旋踵或五六年或數十歷年而始驗聖人經世蓋難言之是以螽螟蜚麋蝝鴝鷁日食星隕星孛水冰無冰不雨雨雹霖震山崩地震廩災屋壞之類春秋悉與人事雜而志之存而不論將使智者雜而觀之則知其所自矣知其所自則凡遇變故皆得以恐懼修省期於消去斯聖人警世之大訓也比歲甲午二月二十四日晏食環城百里悉雨木實如沐莢子紅黑黃綠鮮明異色種之乃條先是二年三月雨蛤如桃梅人犁塊之間舀之滿琖盆坳所貯際曉皆亡由此觀之神農后稷之事爲不誣矣況復後世五穀天降良亦不少后稷嘉谷周氏以興中山雨谷姬人以亡谷粟之零盛世常有而興亡固系乎人故京房易逆刺謂天雨谷歲大熟而王充以爲論說之家雨谷爲凶在昔史皇作書固嘗雨粟而伯禹播殖嘗雨稻矣燕丹畱秦天亦雨粟而光武之末還見陳畱梁惠成之八年雨黍於齊而梁齅之八年復雨於薛元康四禩稷降於郡國而五代之際閩天又嘗雨豆邇歲舒城且雨米矣獨神農后稷而疑之哉【述異記漢宣帝時江淮饑饉雨谷三日秦魏地雨谷二千頃其桓王時金陵雨五穀民家建武三十一年陳畱雨谷蔽地深黒如稗實或疑夷狄間所生棄而不食疾風飄之墜於中國故封荼語趙簡子曰翟雨谷三日防風所飄也雨血三日鷙鳥擊於上也然變不窮固有非飄至者】歷觀前載天雨之事蓋非一矣如螽【宋文公三年秋雨於宋魯襄公二年雨於江明年楚滅江雨螽之說或以爲飛而雨濡之或不爲害自上而墜或以爲飛虫之合如雨之多又或以爲雨之變四者儒之鑿也自上而下曰雨此自空降異之大者所以書】如魚【漢成鴻嘉四年秋信都雨魚皆長五寸李期時雨大魚於空中皆黃色又赫連鳯朔元年唐光啟二年元和十四年皆嘗雨】如鰕蛤【廣中邕容道常有隨雨至謂之天鰕天蛤人取鹵之不取亦化蓋亦有海中攝至者見番禺記】蠃蟹【同上】蠪【科斗蟇屬】鼈【古雲雨鼈兵喪】灰【紂末年六韜云紂時雨肉血灰石沙塵又梁武大同三年正月雨黃灰】沙【紂又簡文大寶元年雨黃沙侯景亂唐以來更多有】塵【紂又梁武大同元年二年雨黃塵如雪攬之盈掬】土【紂時墨子雲雨土十日於亳又古今注元鳯三年伏占元朔四年昭帝始元元年二年魏景明四年梁大同元年周太象二年涼州隋開皇二年京師皆有此變唐世尢多其十二見志又乾符二年雨於宣武】金【夏禹秦穆時皆雨於櫟陽又成王時雨咸陽襄王三年雨於晉晉惠公二年唐垂拱三年五月雨於廣州內記雲天雨金鐵是謂刑餘人君殘酷好殺無辜不出一年兵起於朝】碧【惠成七年雨於郢見紀年】鉛【述異記咸陽雨金河間雨鉛故名金城漢惠世宮中雨黃金黑錫】鐵【此亦有然結骨國每雨收爲刀劍極銛利見王會圖嘗問使者隱而不答蓋地產因暴雨淙出精利爾賈耽云國出好鐵曰迦沙輸突厥玆實也】刄劍【法範珠林言阿修羅雨兵仗此蓋妄說然河圖云怪目勇敢兩童天雨刀於楚之邦謂項羽春秋演孔云八政不中則天雨刀】錢【近世嘗有多五銖赤仄述異記王莽時宮中雨五銖錢至地爲】石【紂末年雨石皆大如防按魯僖公十六年霣於宋五左氏以爲星漢自惠盡平凡十一魏武末年鄴中雨五色石唐永徽八霣於馮翊者十八皆耀甘氏雲雨石名曰天鼓所下之邦大戰】華銀【內記雲天雨水銀是謂荊祖不出三年兵喪並起亡國失王仁壽二年宮中雨水銀花四年陜雨金銀花四十里非祥也】珠玉【大同中雨雜色寶珠虞寄上瑞雨頌法苑云兜率天雨摩尼珠大率成式多誕使兜率天能變化則何雨而不可者大同之間灰沙之類大似紂時使雨珠寶豈不見史然或有者理不足怪】華【記錄瞿曇說法而天雨華占鏡言仁壽間宮中雨花如楡莢或卽上金銀花】果【如魏武世河內雨粟述異記呂后時雨粟周秦間河南雨酸棗故以名縣】艸【漢元時雨艸葉相繆又平帝時皆爲外氏擅權宋明大始四雨於行宮】木【唐貞元四年陳畱雨十里大如指中通皆植立】桂子【唐垂拱四年三月天臺雨桂子旬餘司馬孟詵冬官侍郎狄仁傑以聞】竹蘗【占鏡雲雨木多風雨蘗君有咎大抵雨艸木等多病死】防【占雲雨防大饑】骨【梁惠成八年雨於赤鞞後國饑兵疫內記云是謂陽消】羽毛【易祅雲天雨毛羽貴人出走京氏云邪人進賢人退天雨毛前樂後憂天雨羽漢武時連見之晉大始八雨於蜀皆白隋開皇六雨於京如馬尾至三尺唐神龍二年四月雨於鄮熙寧戊申王得臣爲巴陵忽雨白毛長二三尺焚之臭如馬尾管輅雲天雨毛賢人逃漢志天漢三大雨白大率多爲兵役】膏【占鏡雲雨血君殺雨膏忠輔多貪內記雲天雨膏師敗雨肉將易君】血【晉傳云侫人祿功臣戮天雨血故紂世雨血永康元年三月雨於尉氏有聲如牛唐武徳初突厥雨之三日此與三苗亂時同宋志大康七河陰雨赤雪晉雜事云二頃血之類又貞元二十一京師雨之又後齊河淸二年十二月霜晝下雨血於太原易曰歸獄不解玆謂追非厥咎天雨血玆謂不親不出三年無其宗人故帝王不可以興獄】膳【法苑云防世城雨美膳世亦宜有】肉【紂滅年及漢桓晉湣時又魏世鄴地墜肉其大數丈數日臭連村邑始聞有哭聲】爵錫【內記雨爵錫爲饑荒狀如甘露而黃】絲絮【內記雨絲綿絮皆兵喪】績【宋大明七年】帛【傳錄】絳羅【宋書張仲舒在廣陵元嘉七年七月天雨絳羅牋異苑云仲舒晨起側有赤气後雨絳羅於庭紛紛皆七八寸如箋經宿暴死】杵臼鬴【占鏡雲雨杵臼饑鬴穰】人龍鳥獸之類莫可殫紀【董氏繁露謂聖人在上羣龍爲之朝臣按靈臺祕苑云王者失道下將畔去則星畔天而隕以見其象將有兵凶則墜爲鳥獸天下將亡則墜爲飛虫將大兵則墜爲金鐵將水則墜爲土主亡有兵則墜爲艸木兵起主亡則墜爲沙有大喪則爲龍又爲人而言者善惡如其言其說則異如漢成時宮中雨蒼鹿魏世河間雨小兒九域亦云風所飄】甚者至有土山【武后時慶山自雨而下】冰牌【京房雲雨冰大疫桀末年冰生於朝梁齅王十一年齊地雨冰廣者六尺漢桓時京師雨冰張駿二年二月雨冰片如纊】熱湯【唐咸通八年七月下邳雨湯殺鳥獸】此皆耳目之所接焉者也嗟夫先王之設教必本可信曷嘗以人之不聞不見者敺哉日月星辰昭布乎其上風火雷電交蕩乎其下此皆世之同聞而共見者也凡若是者亦有持其權者矣𨿽然在上者皆有常而在下者常不測蓋有常者以覺君子而不測者以涖小人玆天地之至權也𨿽其世有治亂而無代無小人是故平治之世變故常微衰亂之期星宿常怒而風雷之戒常不廢所以爲相濟也天地聖人何嘗不以信哉今夫雷之行也必先諦覆而後僕之又必篆其事以示之其所以詔之於世者昭昭矣夫然故愚智自守而不煩於政是天之所以濟王政之不及者然也三五以還世衰道降信不足以一澆僞而機變用於是盟誓興秦漢而下盟誓又熄而後佛之教始得入於中國天下之士搰於妄福不知先王之大道與夫天人相與之意於是盡摍其藩而撤其戒曰天變不足信聖人不之言也昧昧相師遂使天地變異昭昭之理散而釋之徒得以闖其堂閫而以其耳目之所無有阿比地獄無稽之說剏而入之以毆一世之人於杳杳昬昬之地而世莫之寤也予嘗作原化傍甄地獄之詭𨿽同門之哲弗予諒也於是爲之究解而後信之者始一二見猶曰所患子爲必然之說爾曰世之惑不解正患無必然之說也變異聖人不言春秋胡爲而書之哉嗚呼亦曷不幸而弗及赤子之未病邪藥之不至達之而弗及矣𨿽然尙來者之可追也詩云心之憂矣其誰知之

神農琴說

朱襄氏之瑟伏羲氏之琴其來尙矣後世𨿽有作者特修而用之非有攺也而三都賦補史記以爲神農制瑟說文世紀隋志小史則以爲神農造琴蓋修之也揚雄琴淸英云昔者神農造琴以定神禁淫僻去邪欲反其天眞新論琴道云其琴七弦而鄭遂洽聞記乃以爲神農之琴二十五弦夫二十五弦在所未聞而七弦則世皆以爲起於後世或謂周代之所增黈亦嘗發之琴書矣若古聖人凡創一事立一制必有不可易之法是故窮思極致無遠近無小大必致其三而後已固非若後世之士率意而作之者也旣討於傳黃帝虞舜琴皆五弦而神農唐堯之琴其皆七斯其信者然則聖人之制果無意乎黃帝虞舜土紀者也土之數五故其弦皆五神農唐堯俱以火紀火之數七故其皆七是皆可得而稽者也五者琴之本制也蓋以當乎五音大爲君小弦爲臣而六七兩實爲少宮少商故禮斗威儀云少宮主政少商主事宋衷以爲聲五而已必加少宮少商者君臣任重爲之設副者也二少之弦時謂文弦武弦一弛一張文武之道而世遂以二弦爲文武王之所加斯大妄矣夫世固有見湘溪二女而以爲娥皇女英【乃舜女見別論】聞周室三後而以爲禹伯后稷【周公君陳畢公亦稱三後】謂梳起於赫胥氏蠶始於蠶叢氏【蓋以胥梳聲同而蠶虫也因妄言之二事前後事始】若掀子胥之髯而續西門豹之尾者矣【唐人至吳子胥廟見其像五髯長須爲奪朱之色及鄴城西門豹祠絳袍之下垂一豹尾】以二弦爲文武王之所加是則方書有所謂文武火者是必以周王執防而後可也庸生之汲爲妄如此哉【鄭氏以過作則暴爲失文武之意是矣】嗟乎以其小者見其大者此先王觀政術也五弦七弦𨿽或增或損而七弦之爲用詳而有本知其神農法也然則先王之榘度從可知矣玆予所以毎贊古人之制而每嘆後世之不如歟

論太公

正道之不明自戰國之急於功利者滑之而漢儒不能明後世不能討也太公亞聖之大賢也其仕於周也亦不茍矣孟子曰太公避紂居東海之濱聞文王作興曰盍歸乎來吾聞西伯善養老者賢者之去就可知矣而大史公乃以爲漁隱於渭文王卜畋於渭之陽載與俱歸爰立爲師且以爲西伯昌囚羑里尙隱玆泉其臣閎夭散宜生南宮括者相與學訟於公四子於是見西伯於羑里而復相與求美女文馬白狐奇物以獻紂而脫其囚歸而與之陰謀修徳以傾商政其然乎夫太公之爲人果如是何耶其出處之際必有義而其致君也亦有道矣何至操切譎詭爲憸人之舉哉鬼谷之午合曰昔者伊尹五就桀五就湯然後合呂尙三入商朝三就文王然後合聖賢之出處惟可知也今夫閭閻小子之愛其君必有道矣公之所學者王術而其所事者聖人也顧不若閭閻小子之愛其君者乎方紂在上播棄黎老而文王思皇多士欲盡得天下英材而用之而天下之英材亦莫不心而願爲之用矣故其詩有疏附有先後而又有奔走禦侮之臣孰有天下之士歸之如此有如太公而猶伏於漁者耶且太公之漁也有意於天下乎抑無意於天下乎有意於天下當文王而不出何時而出無意於天下則𨿽俱載以歸猶將鑿坯而遁而又奚以師爲遷之言蓋取之戰國一時辧士之說而不知決擇者也且旣曰畋得之矣而又曰四子於隱所相與見西伯於羑里其相盭乃如此且君奭之言文王之修和有夏也時則有若虢叔若閎夭若泰顚散宜生南宮括曽不及於太公而孟子論五百歲聖人出則以太公望散宜生於文王爲見而知之然則公之聞道實有自文王矣此武王言予有亂臣十人而說者始以爲太公在焉是太公未嘗爲文王師也詩云維師尙父時維鷹揚則公之在當時特將帥之任爾劉向別錄云師之尙之父之合三元以爲名則非必太公也至雒師謀乃以爲號師尙父則亦本諸此也夫學訟而脫人之囚與陰謀以傾人之國皆兵謀詭計出於後世所謂太公六韜書者其果信邪六韜之書顧非必太公也班固述權謀不見其書志𨿽有太公兵謀而乃列之道家儒家有六弢六篇則又周史所作定襄時人或曰顯王之世故崇文自謂漢世無有今觀其言蓋雜出於春秋戰國兵家之說爾自墨翟來以太公於文王爲午合而孫武之徒謂之用間故權謀者每並緣以自見蓋以嘗職徵伐故言兵者本之以爲說騎戰之法著於武靈之伐而今書首列其說要之楚漢之際好事者之所掇豈其本哉君子於此其可不審所取而讕說之是狥耶

太公舟人說【伊尹庖人】

昔之人有負鼎以干世者人見其爲鼎而不知其所以爲鼎因曰庖人也然則太公負釣以干世而或謂之舟人亦宜太公望河內汲人也其爲人也博聞而內智蓋亦嘗事紂矣紂之不道去而遊於諸侯退居東海之濱聞文王作興翻然起曰吾道信矣或曰傺七十餘主而不遇人皆曰狂丈夫也文王獵而得之嗟夫風雲之會不約而合豈繄俗所窺哉方公之遇文王說者謂其陰謀詭計以午合此旣失之而或者因其釣合復以爲之舟人漁父韓詩傳云文王舉之舟人七十二矣其果然邪夫太公於文王孟子之說最爲近之始其來也蓋以釣道說爾陳以釣道豈世俗所謂漁哉迹文王畋於渭之陽也太公鉤餌手竿而蹲於茅王問焉曰子樂漁邪對曰君子樂其志小人樂其事吾漁非樂之也然則奚其餌對曰魚求於餌乃牽其緡人食於祿乃服於君故以餌取魚魚可掲以祿取人人可殺以小釣釣川而禽其魚中釣釣國則禽其萬國諸侯是以公之爲釣非舟人也明矣伊尹之負鼎爼蓋亦以滋味說豈庖人哉滋味之說鹽梅之說也具之呂覽本味之篇由此語之太公之事益可知矣然則莊子謂湯以庖人籠伊尹而範睢以太公爲漁父厥有由也鬼穀子云尙三就於文王然後合於文王必其知之至而後歸之而不疑豈茍合邪辭棘津西入渭其亦知文王之所以興矣知其興而來以求合其道則其所以釣釣文王者豈在魚乎𨿽然卜畋之事我知之矣太公之賢文王旣雅知之豈又懼夫世不之知而我異故於是爲之畋且卜耶胥靡之賢武丁豈不之知而必曰夢帝賚予者武丁𨿽已知之而天下未之知天下未之知故不得不托之夢然則文王之不得不托之於卜也審矣知武丁之夢爲非夢則知文王之卜爲非卜矣武丁之夢文王之卜是或一道也

夷齊子南

兄弟之間天理之所在也然天下之仁義自兄弟始而不仁不義亦多自兄弟始蓋是非之相形朝夕見也有能禮遜得不爲之肅矜而屢嘆歟子曰伯夷叔齊不念舊惡怨是用希又曰求仁而得仁又何怨夷齊孤竹君之二子也其父子兄弟之間予列之詳矣二子他日義國其弟去而歸周其賢可得而知矣是以孔子每亟稱之凡有爲也玆未暇細姑迹子南一事以明子貢之問而信後世學者之弗察也子南公子郢之字靈公之介子而蕢瞶之弟也蕢瞶旣奔靈公遊於郊子南僕公曰予無子將立汝不對他日又謂之對曰郢不足以辱社稷君其攺圖君夫人在堂三揖在下【三揖卿大夫士】君命祗辱夏靈公薨夫人曰命公子郢爲太子君命也對曰郢也異他子君沒於郢之手若有之郢必聞之【言當以臨沒爲正】且亡人之子輙在乃立輙子南之徳實嫓夷齊孔子居衛蓋有疑輙逆徳不可爲君而子南之賢可立而不立者故冉子求折於子貢而子貢舉夷齊以爲問夫子以爲古之賢人求仁而得仁者蓋以明其志之得也始叔齊之遜夷也固以夷長而當立也曰無兄弟之義何以爲國夷以叔齊爲父之所命也曰無父子之義而又何以爲國爰與俱去一遜而兄弟之倫正再遜而父子之義立兄弟正父子立而君臣上下之分定可謂求仁而得仁矣故聞夷齊以遜國爲仁則知夫子不爲衛君而郢賢可知矣當夫人之以君命而立我承之可也而固以輙在辭此叔齊之義也使輙當時逡巡側避授之子郢以俟蕢聵之入則伯夷之舉矣而顧不知是方且嬥嬈周章固位仁人君子之忍言歟曷儒老先而猶昧此乃更以爲夫子善夷齊兄弟之遜爲惡蕢輙父子之爭蘇轍更取而著之伯夷之傳至謂夷齊之出父子之間必有間言者豈夫子志哉父子之爭十惡之罪首也當時諸侯固數以爲譙矣是非隱奧也孰有求賜髙弟不能知此而反聖人疑邪且出公之欲用夫子也子路固以政之所先爲問矣子曰必正名乎何名哉直父子而已矣而君子猶以爲隱後世如公羊髙者果以輙之拒命爲正謂其不以父命辭王父命故慕容輿軰遂至以子拒父爲可嗟乎父子之間純乎天理者也豈較是非曲直所哉瞽瞍殺人竊負逃之則凡世間之事不暇顧矣今也爭國則父子之義蔑而國不可一日立矣乃復論當立不當立邪蕢瞶欲入爲輙者系鼓去位而惟父之從可也顧兵以拒之邪蕢瞶見書必以世子明當立也圍戚必書以罪輙也聖人豈爲輙哉柰何譾譾徒知輙之受遜於郢夫亦豈知世子之名誓之天子而蕢瞶之出先君未嘗絕之邪𨿽然爭者怨矣而遜亦有怨乎曰怨出乎心而人之爲遜非必無心也宋宣公魯隱公與夫韋元成劉愷丁鴻鄧彪之徒其初未必出於矯拂勉彊以沽名然其心顧不能不以是爲世間之美事也時以爲美則有時而怨矣有心者怨之府也介推子胥沒齒不釋豈君子之爲哉郢之去可謂求仁而得仁矣求仁得仁夫又何怨之有或以郢遜悔而怨者惟予知其辭出於誠無怨也蕢奚不怨輙奚怨哉

論伊尹

嗚呼人之諒亦有如伊尹之大者乎君臣者天下之大義也以民而伐其主以臣而放其君二者天下之大不義也而尹且爲之泰然不疑豈其忠之未諒哉義有時而不濟也今夫匹夫匹婦得一豆甌而不知所處以一介人臣起於耒耜之間而犯二難焉非有脫略萬乘芥視天下之心疇克爾惟其平日養之者至達道義之所在而能不以天下動其心故其出而制世有不可得而變者湯誓太甲此聖人之所以不廢者亦將以爲萬世君人者之戒爾𨿽然予不敢以爲正也昔孟軻氏以仁義遊諸侯思濟斯民然其要說諸國之君必以湯武之事是其所以自處者非伊尹不爲遂以是得罪於後世之學者惟其尊之者眾詆者未幾而詆之者至矣卒未得其衷也夫其言曰仲尼之徒無道桓文之事又曰管仲曽西之所不爲而所言者必伊尹予則曰仲尼之徒有道桓文管仲而無道伊尹予非異於聖人也聖人之意則然也何則孔子之於管仲未嘗不愛之也所惡其小器者特以三歸反坫山楶藻棁之事累大徳爾至稱齊桓之功九合諸侯不以兵車則斷以爲管仲之功而至以如其仁許之如其言管仲相桓公霸諸侯一匡天下民到於今受其賜微管仲吾其被髮左衽矣豈若匹夫匹婦之爲諒哉其稱於管仲也蓋如此而未嘗一言以及伊尹伊尹之事不可揄也或曰論語𨿽不及之而書固已取之矣聖人非不稱之曰不然書者史而已有其事而可監則直著之非有議也而論語則聖人譏評折衷之書也學爲君子者必於此乎取之取之此也伯夷伊尹栁下惠是皆以身制行特立乎天地之間以爲人道之大經者也世固未有臣伐君者也而伊尹以爲吾盡其所以爲臣之道而不得其君湯者天之所命也吾不忍坐視斯民之塗炭狥人而逆天於是俯就湯而說之以伐夏救民然天下之大義惟君臣爾今以君爲無道而伐之則後世亂臣賊子將羣起而效矣故伯夷不敢以武王而廢天下之大義於是叩武王而告之以伐君非忠夫存伊尹則廢人狥伯夷則逆天於是栁下惠復出而正之不羞污君援而止之而止固盡其所以爲臣之道而幸其君之能奉天而已矣故仕於定哀之間而不去曰後世必有得吾心者然子謂伯夷餓於首陽之下人到於今稱之謂栁下惠直道事人焉往而不三黜至於伊尹又未嘗有言焉蓋伯夷栁惠人之所不屑爲而伊尹之事不患於無人爲之知夫此則孟子之猷在所攷矣𨿽然栁惠之行近於降志而辱身借使其君又不可幸焉則仲之業在所進矣以其君霸而致天下於一正則已矣豈必曰如彼其卑而棘爲其大哉吾見秦漢而下簒敚之等每爲也果於秦漢之前則誠軻之尢也𨿽然軻於三子亦旣俱以爲聖矣至論聞風興起則亦不及於尹豈非淸和者可學而任者不可學歟學淸和而不至猶不免於隘不恭學任而非其志獘如何耶然則軻豈不知其獘哉嗚呼微軻之論則伊尹之志幽微吾之言則夫子之意蕪矣固不可墨也如曰若何甘處於仲之卑而弗自致於尹之髙則弗病

伊尹無廢立事

李昱之雜說惑伊尹曰伊尹未盡善也君之不明持其顚而正救之可也黜而放之可乎太陽不明星月奮曜非星月矣大海不受江河自納非江河矣且操刀而割藏貨而集利曰不爲屠賈吾不信也尹爲厲階權臣逆夫假廢立以圖國竊此道爾或曰尹之得至公之稱以有三年之歸政也世有醫生善視疾者語人曰吾能易爾腸胃更爾系絡則疾可爲也然人無肯致其身其難信也周旦北靣相衝子不僣天下之尊不居假王之位聖人之心不可易者同也尹縱明誠自誓懷至公於不疑一旦溘先朝露則太甲之於天下一旅人爾大事已去其如何邪羅昭諫則又曰唐虞以揖遜得天下而猶用和仲稷契以厚風俗成湯放桀而有天下揖遜已異淳朴大壞伊尹放太甲立太甲而臣下知權矣乃曰恥君不及堯舜夫尹不恥其身之不和仲稷契而恥其君之不如堯舜在致君之誠則善矣顧厲己之事如何哉二子之說如此歸愚子曰伊尹之事顧非不韙也苐君臣之義爲弗順爾且以世之亂臣賊子莽丕懿裕之徒盜國柄者曷嘗不假尹以糊口玆其所以致議者之如彼也抑嘗求之攝王之事周公之所無而廢立之事伊尹之所無也周公之坐朝抱衝子而太甲之居桐宅諒陰爾蓋古者之君薨太子諒陰百官總己以聽於冡宰三年父母之喪天下之至痛也念慮一起手足俱廢是故繁務之來有不及察茍可以委而置之者悉委之矣聽於冡宰豈惟天子然哉國君亦各有攝臣以上卿爲之惟痛均也滕父兄曰吾先君魯先君亦莫之行則其禮廢已久時人無能知矣太甲之書伊尹之事宜後世之弗及知也惟元祀十有二月太甲始居陰之時也百官聽於冡宰此處喪之常紀非攝也惟太甲者立而不明旣乃背去師保之訓則亦戾愎自用而不可以順導矣故尹於是因其諒陰營宮於桐俾之密邇先王之室而作其憤悱之心謂之放者自內而外之言抗世子之謂爾非廢也惟三祀十二月伊尹以冕服奉嗣王歸於亳是起復之例爾非再立也始曰太甲今曰嗣王其事亦已明矣自漢羣儒以淺見瞇經防而廢立之說昌及霍光將廢昌邑告於田延年曰古有之乎對曰昔者伊尹相商廢太甲以安宗社後代稱爲忠臣將軍誠能行之亦漢室之伊尹也光計遂決夫以光之不學而投之延年循俗無識之言遂使後世信以尹爲果嘗擅廢立者莫之省也抑又攷之太甲之三篇其上篇乃甲居憂之時中篇乃甲免喪之後而下篇則尹去位之時作者曷嘗有廢立之一言哉聖人之志蓋簡而甚備也嘗試卽太甲之史觀之前有伊訓以始事矣而後復取咸有一徳以終義則尹之在當時有甚不得已而無一毫之私欺見哉且以復甲也則曰惟王克終厥徳實萬世無疆之休其喜之亦至矣及告歸也則又曰臣罔以寵利居成功尹之心豈將利其私哉予固曰廢立之事伊尹之所無所可議者以舜禹君臣之義槪之則有愧爾𨿽然尹之迹爲有愧而心無愧後世爲尹事者心迹俱可以唾去矣曰然則尹之事其終不可言歟曰有孟軻之志識則可無孟軻之志識則亂而已矣奚以尙

黃帝輕重之法

先王之制治莫仁於刑而其所以祥刑莫仁於法法者仁之寓而刑之所取中焉者也夫人之仁非人之仁也天地之仁也人之不仁非人之不仁天地之不仁也寒而給之衣饑而給之食豈能爲仁哉不能不爲仁也無食則使之饑無衣則致之寒豈能爲不仁哉不能不爲不仁也是故代天地司牧者制五刑必卽天地於民之可以仁而不仁者刑之所以輔天地之不及也可以仁而不仁負天地者也不可以仁而不爲不仁不受制天地者也先王之心豈不欲天下之人皆仁而爲君子也柰何天下之人有不足以當吾之望以自棄於不仁而爲小人之歸自棄於不仁而小人之歸夫然後不得已而待之以小人焉蓋望之以君子者先王之心而待之以小人者天下之法也一怒而天下安四罪而天下服其所以爲仁亦已至矣刻膚斷領豈聖人之心哉吾故曰制治莫仁於刑刑者先王之惡石也惡石者神醫不得已而用之刑亦先王之所不得已也不得已寓之法是故法者天下之公而非先王之所得有也管叔作亂司寇致刑瞽瞍殺人士師可執又烏得以吾仁而屈法哉吾故曰其所以祥刑莫仁於法今夫殺人者誅欺君者誅此所謂法也先王豈故爲是嚴哉威莫大於殺人而罪莫大於欺君也擅殺人之威而無殺人之罪敢欺其君而無欺君之誅小人何憚而不爲哉是故謀殺人者坐之以殺人之罪謀欺君者與之以欺君之誅則小人何利復敢生事於國吾觀黃帝輕重之法自言能司馬不能者釁鼓自言能治裏不能者釁社自言能爲官不能官者防以爲門故相任寅爲官重門擊柝不能者亦隨之以法其於欺君邀功之罪何其重邪𨿽李悝之法不是過也然輕重之法黃帝用之而天下大治李悝之法商鞅用之而秦有覆窠之禍何邪惟所附之不同與用之之有異爾吾故曰法者仁之寓而其所以不仁者人不仁也夫惟明者爲能用刑惟仁者爲能制法刑欲重而不欲急法欲嚴而不欲詳刑重則犯者鮮法簡則人易避以是爲辟何有惡徳黃帝氏之法亦此之由也而律魁大士不是之法侮文亂典動則失衷不有過急必有處息是二者𨿽不同而皆可以速亂幸而不亡後王繼之必有法令不行之患然後小人得以沿隙勦竊而天下亦從之矣梁統嘗言刑罰在中無取於輕刑輕之作反生大患是故殺人減死而人益犯法此初元建平之際盜賊之所以浸多而不可制歟嗚呼後之持律者亦不在涕持丹筆惟黃帝之爲法哀矜勿喜而母使有臡炭凝脂割鼻飴口之悔則幸矣

黃帝乘龍上升說

或問荊山經龍首記黃帝服神丹已龍來迎之去羣臣追慕靡所搆思或卽其幾杖而廟祭之或取其衣而葬守之一應神僊之傳至於儒書以莫不然而夫子紀其爲死豈其然邪曰有以明之昔公仲承問於程子曰人有常言黃帝之治天下也百神出而受職於明堂之庭帝乃采銅首山作大罏焉鑄神鼎於山上鼎成羣龍下迎乘彼白雲至於帝鄕羣小臣不得上升攀龍之胡力顫而絕帝之弓裘墜焉於是百姓奉之以長號故名其弓曰烏號而藏其衣冠於橋陵信有之乎程子曰否甚矣世之好譎怪也聖人與人同類也類同則形同形同則气同气同則智識同矣類異則形異形異則气異气異則智識異矣人之所以相君長者類也相使者形也相管攝者气也相維持者智識也人之異於龍龍之異於鼎鼎之異於云言之辧也曷足以相感召而帝使之邪此其必不然也甚矣世之好譎怪也吾聞之太古之聖人所以範世訓俗有直言者有曲言者直言者直以情貢也曲言者假以指諭也言之致曲則其傳也久傳久而詭僞則智者正之譌甚而殽亂則智者止之黃帝之治天下其精微之感蕩上浮而下沈故爲百神之宗爲百神之宗則是百神受職於庭矣帝乃采銅者錬剛質也登彼首山者就髙明也作爲罏火者鼓陽化也神鼎者熟物之器也上水而下火二气升降以相濟中和之實也羣龍者眾陽之器也雲龍屬也帝鄕者靈臺之關而心術之變此之謂所類也形也气也智識也𨿽與人同然而每上也成成而每上則其精微之所徹達神明之所之適其去人也逺矣羣小臣智識之不及者攀龍之胡有見於下也不得上升無見於上也有見於下無見於上者士也上下無見者民也弓裘衣冠帝所以善世制俗之具也民無見也懷其所以治我者而已故於帝之逝也號以決其慕藏以奉其傳此假以指諭之言也而人且亟傳之以相詆欺甚矣世之好譎怪也千世之後必有世主好髙而慕大以久生輕舉爲慕羨者其左右狡詐希寵之臣又從而逢之是甘心黃帝之所爲矣夫生而少壯轉而衰老轉而死亡此人之大常聖凡之所共上帝之所弗幸免焉者也且自古記之傳若存若亡大庭中皇赫胥尊盧以來聖人者不一族誠恐大圓之上峣榭聫累𨿽數千百有不足處而復何主宰何臣使而猶昬昬黙黙以至於今乎此不然之甚者也然世之人智者歆羨愚者矜跋而不已甚矣世之好譎怪也夫周之九鼎大禹所以圖神姦也黃帝之鑄一禹之鑄九其造爲者同而所以之適焉者異是可以決疑矣歸愚子曰無見於下眾人之所同有見於上聖人之所獨首山之銅予不敢伸誠恐遊方之士文從而引之以歸於天庭至寶之言故言之不可易也如此

論槃瓠之妄

有自辰沅來者云盧溪縣之西百八十里有武山焉其崇千仭遙望山半石洞鏬啟一石貌狗人立乎其傍是所謂槃瓠者今縣之西南三十有槃瓠祠棟宇宏壯信之天下有奇迹也予曰是黃閔武陵記所志者然實誕也【記雲山半石室可容數萬人中有石牀槃瓠行迹今山窟前石獸石羊奇迹尢多辰州圖經云隍石窟如三間屋一石狗形蠻俗云槃瓠之像今其中種有四一曰七村歸明戶起居飲食類省民但左祍二曰施溪武源歸明蠻人三曰山四曰犵獠𨿽自爲區別而衣服趍向大略相似土俗以歲七月二十五日種類四集扶老攜幼宿於廟下五日祠以牛彘酒防椎鼓踏歌謂之樣樣蠻語祭也云容萬人循俗之妄樣當用養】曰然則所謂槃瓠者非歟曰非也何以言之予稽夏后氏之書知之也伯益經云卞明生白犬是爲蠻人之祖卞明黃帝氏之曽孫也白犬者乃其子之名蓋若後世之烏防犬子豹奴虎防云者非狗犬也𨿽然世之誕妄厥有形影其言之不典亦實自於經也按經又言卞明生白犬白犬有二自相牝牡郭氏以爲自相配合蓋若今之婆羅門半釋迦者【鳥有曰鵸曰者一身之間自爲牝牡半釋迦者其種有五有具男女二體者有半月爲女者皆偏气所孕】而應劭書遂以爲髙辛氏之犬名曰槃瓠妻帝之女乃生六男六女自相夫婦是爲南蠻則知其說原衍於此是殆以白犬爲龎爾至郭璞張華於寶範李延壽梁載言樂史等各自著書枝葉其說人以喜聽而事遂實矣且其說曰髙辛氏募有得犬戎吳將軍首者黃金千鎰邑萬家妻以少女杜君卿固疑其誕謂黃金古以斤計至秦始曰鎰一也三代分土漢始分人古安得萬家之封二也將軍周末之官三也吳姓宜周始有四也佑之難亦當矣又引其獄中與諸甥書証之然不知其說之不出乎也【伯岐同吳權之妻而羿之友有吳賀不可謂吳姓至周始有謂夷狄古無姓可也伯益爲百虫將軍女立五軍之將不可謂將軍周末之官謂夷狄古無官號可也其說本出應氏書】夫人畜之交通世蓋每有昔元嘉中孟慧度之婢蠻與犬通處者且逾年然髙辛之事常竊誕之【慧度吳興人事具宋書志等】槃瓠者特狐之轉爾【犬尾大】按中記槃瓠浮之東南海中是爲犬封氏蓋因本風俗通然亦不謂蠻人之祖【記云髙辛時犬戎爲亂帝曰有討之者妻以美女封三百戶帝之狗曰槃瓠七三月而殺犬戎以其首來帝以女妻之不可教訓浮之會稽東有海中得地三百里封之生男爲狗女爲美人是爲犬封氏中之書崇文總目不知撰人名氏然書傳所引皆云郭氏中記而山海經注狗封氏事與記所言一同知爲景純】曰然則盧溪之祠君武山之像何彰邪曰見石西俯則以爲爲惠逺防頭見石東僂則以爲爲秦皇赴海木石之象物厥類多矣偶然喚作木居士豈特一槃瓠而已邪不然犬戎國之神哉經亦有云犬戎國有犬戎神人靣而獸身非蠻人之祖也

路史卷三十三

欽定四庫全書

路史卷三十四

宋羅泌撰發揮三

辯囂靑陽少昊

囂靑陽少昊三人也說者以囂爲靑陽或以靑陽爲少昊或盍三者以爲一劇爲淺陋按春秋緯黃帝傳十世𨿽未足信然竹書紀年黃帝至禹爲世三十世以今攷紀亦一十二世昔漢杯育冶始終黃帝而來迄元鳯之三三千六百二十九載帝世年世正自多有內簡黃帝後有帝鴻有帝魁有靑陽有金天而後乃至髙陽金天少昊俱爲靑陽之子攷之書則無疑質之世則不詭靑陽囂自二人固也【王冰黃帝經序云黃帝九子一曰帝鴻封冀二曰金天封荊三曰挈封靑四曰靑陽封徐五曰顓頊封預六曰髙陽封雍七曰帝嚳封梁八曰帝辛封兗九曰姬都封陽子者非謂其生也謂其世也求之世則然矣而其記則誤也二金天當是帝魁三挈當是少昊四靑陽則少昊之後六髙陽則顓頊之子八髙辛則挈九姬都則堯也】司馬公作史記不紀少昊略不識其所出而言囂不得居帝位夫少昊之榘度顯在人目三代以來皆所尊用祀於五帝之位正於月令之次徳之在人如是之著而囂不得居帝位則囂非少昊明矣【外傳史記古書皆不言少昊爲黃帝之子也】史記云黃帝生囂是爲靑陽降居江水此太史公之誤也黃帝之子二十五宗賜姓十二惟紀有二餘十有三皆姬姓也【史云得姓者十四人此本國語爲十二姓二姬二紀其文甚明觧者乃破爲十三蓋不知國語姬紀二姓靑陽之失】靑陽與夷彭同爲紀姓囂與蒼林同爲姬姓少昊生於靑陽循其紀姓帝嚳出於囂循其姬姓世本紀姓出於少昊而帝嚳之子帝堯猶襲姬姓氏姓之來各有別則囂靑陽又不得爲一明矣【囂西陵氏之子靑陽方雷氏之子少昊於類氏之子】夫囂降居江水靑陽安得降居江水之事蓋太史公統記二人皆出黃帝而並列之後世因傳習而誤之其初宜曰生囂靑陽囂降居江水爾【少一囂字】魏曹子建之贊少昊也亦稱祖自軒轅靑陽之裔則少昊爲黃帝之孫而靑陽之後矣惟帝徳攷云黃帝之子少昊曰淸又曰淸者靑陽也其子曰摯玆太史公之所取所以致學士之疑者蓋少昊二字傳之者之贅之也【少昊非淸而摯卽少昊郯子曰我祖少昊摯之立是也】是以張衡條遷固之違誤謂帝系說黃帝產靑陽昌意與周書之說異而郭璞亦云少昊金天氏帝摯之子也然以摯爲靑陽之名則又誤矣記注紊亂如此學士何從而要質之予故詳焉

論史不紀少昊

司馬氏父子世典太史其作史記也首於黃帝而繼之以顓帝帝嚳又繼之以唐虞以爲紀三皇邪則不及羲炎以爲紀五帝邪則不應黜少昊而首黃帝學者求之而不得其說此所以致後世之紛紛而蘇子之所以紀三皇也竊觀太史公記首黃帝者特因於世本若大戴禮帝系五帝徳蓋紀其世而非主於三與五之說也抑以爲後世氏姓無不出黃帝者故首而宗之至於羲炎鮮有聞焉是以不紀是太史公之本意也【孔安國劉向服防以黃帝爲三皇而司馬遷列之五帝首晁錯桓譚王肅遂以爲據夫以黃帝首五帝則五帝爲六而三皇少其一故甄曜度益以祝融氏白虎通益以共工氏鄭康成益以女媧爲皇而五帝爲六人以爲徳合五帝者稱之不必人數拘而梁武遂以燧人爲皇黃帝少昊顓頊帝嚳堯爲五帝舜弗豫謂舜非三皇亦非五帝特與三王爲四代尢爲無據】然而少昊不紀則失之矣以爲易不著邪則易稱神農氏沒黃帝堯舜氏作顓嚳且無而況少昊氏乎易傳不言固得謂之無哉無其人則無是號矣年渺世夐傳者自少豈直少昊與顓嚳乎蓋五帝者皆循黃帝之道無所攺作故易傳不之著劉恕不知出此乃竟黜而不特紀果爲得歟難然此特世之所知者也世之所不知者又不少矣萬之下其或書出於巖壁有得以信聖人所不言者多矣非不之言也言之不及也非言之不及也制度之不章也言之不及後世因無得而觀焉此學者之不幸也豈直少昊顓嚳邪或曰易傳之不及之旣聞命矣敢問周用六代樂封三恪何以皆不及之邪曰不用其樂先賢言之備矣蓋制度之弗傳爾且夫司樂以雲門祀天神以咸池祀地示以大磬祀四望通夏商周之樂凡六【磬古韶字今周官等皆作大磬謂舜樂大韶之外別有大磬繆也】夫黃帝之樂多矣何獨取之雲門堯舜之樂多矣何獨取之咸池大磬乎蓋以法度之可尊醇厚之可樂也所不用者法度之不足而遷之是以三統歷言周遷其樂故易不著崔靈恩謂非如舞之制又非今宜故越之而用雲門不立其樂亦不爲恪是皆知其一未知其二也昔者六國之君魏文侯爲最好古漢孝文時得其樂者竇公獻書乃周官大司樂樂章也厥後河間獻王與毛生等采周官及諸子言樂者以作樂記然大司樂有雲門大捲大咸而樂記則有大章咸池亦自抵牾矣雲門大捲皆黃帝之樂大咸卽堯咸池之舞而大章又堯樂也豈非法度之可尊醇厚之可樂故邪且英韶本皆黃帝之樂後世所不知者鑄十二鐘以韶英韶是也顓帝曰承云帝嚳曰大韶則是髙陽承之而髙辛大爾舜歌九淵以美禹功禹因之爲大夏則固少昊之樂也帝嚳作大韶六列五英舜修而用之則是三後之樂虞兼修而用之矣然韶不言嚳而稱舜淵不稱少昊而言禹者以其備【各詳本紀】若曰三恪之不封則我未之前聞也少昊之後周封之於莒矣苐以代遠而黜於恪顓帝之後爲禹爲陸終禹之裔固已在恪而終之六子周代俱列土宇非不封也帝嚳之後則爲陶唐爲商周唐及商之裔已俱恪矣周固不論也若夫上古之君其世渺矣其系微矣其政散其樂缺有不可得而攷矣𨿽欲用且封其可得邪又或封之而所封不見亦不得而紀也固陋之言固不足惑然後之君子之所欲聞予得而略乎

明三正

甚矣周秦而下先王之政無一定之說也三代之所尙正朔異服色殊昔者竊聞之矣果且有是乎哉果且無是乎哉以爲有是乎而說者以爲正朔聖人之所不言文武政而正朔循嬴秦不害於治嬴秦政而服色從三代無損於亂顧其本而已矣以爲無是乎則說者以爲五帝以來正朔悉異三皇而往服色舉變不若是不足以爲盛而廣川先生河汾老子猶以爲言卒不得其衷也或曰授受者循其故革命者變其時是故夏禹而前不有攺也其然乎【孔安國云自古帝王皆以建寅爲正惟商革夏命而建用醜周革殷命而建用子蓋以爲革命者必新制度以變天下之耳目也】昔孔子作春秋書王三月而古之王者必存二代所以通三統也三易之書首乾坤艮而怠棄三正扈氏之所以爲不恭者何至於禹而後革之哉【三統合於一元故春秋書春王正月者九十三王二月者廿一王三月者一十九明此乃時王之正月所以通三統也故漢宣詔曰春秋於正月書王重三正謹三微也髙堂隆云三春稱王明三統也】然竊攷之三皇之代歲皆紀寅顓帝之歷攝提首紀而帝堯之分四子亦鳥正於仲春是則其建同矣惟虞之法𨿽不著見而分巡嶽鎭必按四仲是則三聖之相授所守一也使舜易堯正則禹攺之矣夏正得天明不攺也是不然亦人事而已矣蓋亦有天事焉何則天下之事有本有文有因有革文者天之事而本者人之事可革者其文而不可革者其本也在文可革則三皇而必革在本可守則𨿽三代而必守是故湯旣革夏而建用醜矣至於作歷紀元則復以冬首【外紀湯革夏攺正朔以建丑爲正月變服殊號而作歷不復以正月朔旦爲節更以十一月冬至爲元周從之】武旣革商而建用子矣至於授時巡祭則猶用夏時是則本者未嘗革也【外紀武王克紂攺建子爲正月以垂三統至於敬授民時巡狩祭享猶用夏時二事蓋本世紀歷紀實出汲書周月云夏數得天百王所同商湯用師於夏順天革命攺正朔變服殊號文與質示不相沿以建丑之月爲正若天時大變亦一代之事越我周王致伐於商攺正異制以垂三統至於敬授民時巡狩承享猶自夏焉知夏時不可攺攺正者示不相沿而已】惟元祀十有二月太甲之正月也不以商正紀惟一月旣南至周書之正月也不以周正書正月繁霜四月維夏五月鳴蜩六月䢐暑九月授衣夏之時也故易說曰三王之郊一用夏正人事然也【春秋書王正月說者爲周正月周正建子天道然也𨿽然天道始於子而春必寅卯辰若以周之正月二月豈得爲之春哉故如周官所言春夏秋冬皆爲夏時小雅豳風亦皆夏正毛鄭之說皆然蓋春秋方以尊周何得不用時王之正大傳云攺正朔易服色此其所以與民變革也疏正謂年始朔謂月初言王者得政示從我攺始故朔隨新正唐彭偃所謂王者之政以變人心爲上是也晉傅常侍議應遜禪則不攺正朔遭變徵伐則攺之魏受漢禪亦已不攺者謂此】傳曰五帝殊時不相沿樂三王異世不相襲禮夫不相沿者樂之器而樂之情未嘗渝不相襲者禮之文而禮之實未嘗易是故正朔之所異者寅子丑而春夘秋酉則同服色之所攺者黒白赤而上繪下絺則等忠質文𨿽異尙而簠豆升降之節均爵富親𨿽異貴而仁義禮信之施一也豈非文者可革而本者不可革乎子曰商因於夏禮所損益可知也周因於商禮所損益可知也商繼夏周繼商有攺制之名無攺制之實革其文不革其本也今夫忠質文之相胥以成治猶寒暑之相代以成歲也有偏勝爾烏可以獨任哉柰何說者離之而指爲相救術耶易曰兌正秋也夫以兌爲正秋則震爲正春而坎爲正冬離爲正夏也必矣【周書之周月曰四時之成歲春夏秋冬各有孟仲季十有二月中气以著時應春三月中气雨水春分谷雨以至冬三月中气天地之正不易之道】故斗必指寅而後謂之春必建巳而後謂之夏此不易之道也今也以冬爲春而以夏爲秋則四時反易而失其位矣且旣曰建丑矣而書始復位則曰三祀十有二月是月不易也曰建亥矣而書始建國曰元年冬十月是時不易也子丑非春亦明矣【建用寅謂之歲用子謂之年太史歲年以敍事是也又用先代之歷周正建子而四時之事亦用夏正如正歲讀法三歲大計羣吏用寅建也如司稼視年上下之類用子建也】昔者顏子淵吾夫子之以帝王之道許之者也方其發爲邦之問也則告之以四代之禮樂如乘輅則商之從服冕則周之從惟至於時則斷俾之行夏誠以人事之不可得而革也【行夏之時見夏政之得天乘商之輅明商政之得地服周之冕周政之得人三者備然後成之以韶樂樂者政之成也昔縣子問子思曰顏子問爲邦夫子曰行夏之時商周之異政非乎子思曰夏數得天堯舜之所同也商周革命以應天因攺正朔所以神其事如天道之變然也】而世有爲歲本之說者乃謂子當夜半則輙屬來日遂以子丑之月屬之來歲蓋亦不知此天事爾夫又烏知日出之二刻半爲明聖人本人事而施之哉知夫此則三正可得而議矣【天施地化之道蓋自有理人生自寅而成於申地化自丑而畢於辰天施自子而復於於此又繁矣】𨿽然商以建丑革夏正而不能行之於周周以建子革商正固不可行之於夏秦以刻建此何等時邪其不可行而謂之閏位也宜矣漢室承之不之能攺至於孝武而始克用夏魏初寅建至其子叡乃建用醜及孫齊芳始復從夏唐至永昌尙猶行子旣而用夏上元初載爰復以子又年而復寅紛更膠葛之如此𨿽然由漢迄今千有餘載惟夏正者卒莫能易豈非文可革而本者不可革歟紛紜之論夫亦豈知三代之政文變而本不革哉不然三代而下豈予之屑言歟

靑陽遺妹

人主有大惑九材者處其四而不材者處其五好貨貪仙悅女色而事四夷此材者之所惑也爲遊觀喜符瑞好樂便佞而諛佛此不材者之所惑也是九者皆足以防身亡國而女色爲尢急子曰我未見好徳如好色者也天下之物好之斯惑之矣小惑易好大惑易性是故攫金者不見市賈逐者不見泰山而況女色之移情乎艶妃姯妓婐柔撓方其好之窮身究欲以至五情爽越人倫悖謬而不知所爲主𨿽其屋漏匪隱無往不用其至有如當塗之子畱心闇室無非肆意得志之所怦怦鞅鞅惟恐不極幽而甚密也當此之時敵國奚求而不得哉譖愬行於尊爼之間鴆毒作於言笑之下日朘月浸夫孰得而知之然則化人而禽自盛而衰孰非是邪昔者孔子用於魯齊景公以犂彌計歸女樂於季氏而孔子行舟之僑用於虢晉獻公以荀息計歸女樂於虢公而之僑去由余用於戎內史廖爲穆公防遺以女樂二人而由余奔子胥用於吳陶朱公爲勾踐防遺以西施鄭旦而子胥死是非神祕之略也非有駭異之謀也然而四發四中如出一軌良以人之好耆不大相逺而徳色之心不能兩重故𨿽大有爲之君一蔽於是則從聖如孔子賢若僑余有去而已忠若子胥有死而已尙何道之能行而何謀之能濟哉𨿽然是特以取小國爾故有以下大國者矣昔者夏伐岷山岷山以妹喜伐夏商伐有蘇有蘇以妲己伐商周伐褒而褒以姒氏伐周晉伐驪而驪以姬氏伐晉故曰三代之亡皆是物也然則鄭武公困於胡人而先妻之女以娛其心然後襲而取之重丘氏苦於靑陽而先遺之妹以惑其志然後襲而防之斯亦秦越人小兒宣轉累效之名方也嗟夫理義之備所以養其心芻豢之設所以養其形也理義勝者正气盛而天理行芻豢勝者血气滋而人欲熾人欲熾則好色之心軒天理廢故好徳之心輕權輕物重權重物輕此不易之理也三代晉侯旣覆於前而吳魯戎虢復溺之於後然繼此者代不乏有是何邪亦不剛而已矣剛者天之徳而君子之操也終日幹幹自彊不息則凡天下之物有不足以動其心而況於格物之餘乎刑寡妻刑二女一正家而天下定矣又奚至气轢萬夫而困躓於一粉黛哉由此語之貞觀之君亦足以豪矣

【貞觀二十年髙麗進美女二太宗謂其使者曰爾其歸告爾主美色人所重也爾之所獻信美矣吾謂不然閔其離父母兄弟於本國畱其身而忘其親若夫愛其色而傷其心朕不取也近日林邑獻鸚鵡彼鳥尙解思鄕訴請還國況人乎乃還之】

辧伯翳非伯益【秦趙宜祖少昊】

事有若迃而實先似緩而實急者世次之亂姓氏之失此人倫之所由紊習俗之所由薄也予之紀少昊也旣辧囂靑陽少昊爲三人矣復合太史儋老子老萊子以爲一旣辟仲衍不得爲孟虧之弟矣乃復明伯翳不得爲伯益之名若字豈無說邪夫孟虧當夏啟之時而仲衍事商大戊豈有同父之兄先已而出於四百載之前者乎伯翳者少昊之後臯陶之子而伯益乃帝髙陽之第三子隤也然世俱以伯翳爲卽伯益其謬甚矣予嘗攷之伯翳者嬴姓之祖也書傳嬴姓實出少昊其源甚著非髙陽後也【郯子云我袓少昊而鄭語嬴爲伯翳之後他記多同中苗興雲陶苗爲秦臯陶少昊後也】按陳杞世家序舜禹之功臣十有一人云伯翳之後平王封之秦而云垂益防龍其後不知所封不見也又云臯陶卒封其後於六或在許然後舉益而授之政則伯翳不得爲伯益尢顯故劉秀表校山海經云夏禹治水伯益與伯翳主驅禽獸是則益翳爲二人亦有能知之者苐太史公於益翳有時而不分所以致後生之繆爾秦本紀云髙陽之裔孫女修生大業大業娶女華生大費女修乃髙陽之裔女而適少昊之後大業之父者蓋大業之父名不著見而秦趙二家遂以母族而祖顓頊非生人之義也郯子曰我祖少昊而嬴氏乃其族也則秦趙宜祖少昊爲得其正班固之徒不知攷此乃直以女修爲男子而系之髙陽之後故世遂以伯翳爲伯益不復別也抑又稽之伯翳蓋封於費者也是以有大費之稱若夫封大唐者費昌費仲俱其後也而世亦復論更以大費爲伯翳之字益可嗤矣且大業者臯陶之父也而史記音義復以臯陶爲卽大業蓋以史記大業之下無臯陶而失之至世紀書乃直以爲髙陽生大業又以大業之妻女垂爲大業之子而別出女華之妻名曰扶始扶始生臯陶臯陶生伯益唐書取而用之此春秋元命苞之說不足實也【元命苞云堯爲天子季秋下旬夢白帝遺以烏喙子其母曰扶始升髙丘白帝上有云如虎感之而生臯陶扶始問之如堯言烏喙子謂臯陶也】

原焚

甚矣焚尸之酷也其禽獸之不若乎夫人之所以異於禽獸者以其存心也以其有禮也孟子曰存心養性所以事天也存養者盡其事而無媿之謂爾生有養死有葬所以事也子夏曰傷哉貧也生無以爲養死無以爲禮也人之生世豈惟自求飽暖逸樂而已哉生欲以爲養死欲以爲禮爾今也生無以爲養而又離之死無以爲禮而又焚之非惟離之又絕之非惟焚之又棄之可謂人乎孔子曰今之孝者是謂能養至於犬馬皆能有養不敬何以別乎夫能養亦難矣而猶未足爲孝然則孝者豈惟能養而已哉必有敬焉旣不敬復不養旣不養復不葬此何理耶曽子曰愼終追遠則民徳歸厚矣防祭之禮薄則倍死忘生之人眾矣敝帷不棄爲薶馬也敝蓋不棄爲薶狗也孔子貧無蓋於其狗死猶與之席聖人之於物亦且致其盡矣父兮鞠我母兮育我而顧生離之至於凍餒而弗之顧比其死也復一舉而焚之撲之湍流微塵漂散示以不返其不及犬馬也遠矣嗟夫焚事戎俗也在昔三代罪至惡逆乃有焚屍所以示淩遲而絕之人類也柰何末代不知其故反狥戎俗舉淩遲惡逆之刑而施其親豈不大可哀耶嘗試語來砭孕者胎必傷扶生者屍必疻天地之所以使人重其生也覺昏而夢靈生防而死神造物之所以使人謹其死也立和表而爲神道陳輿而設僞物啟塗軷遣臯嘷而祝發之勿震勿驚凡所以安神而妥靈者惟恐其少不至斧棺裂槨過者褫魄是所謂妥靈耶方其熾焰皮防盎罐筋骸縮胎至有起而蹲者玆禽獸亦不忍而孝子順孫時且爲之於汝安乎抑嘗稽之雷公之書炮炙之方一骨一石必曰存性而今爇者睎薪熇防橐而鼓之務桀其事靡遺餘力父母之一性果復存乎然而愚者卒惑至自喜其能然曰予之能事畢矣反控其故則曰佛者教也彼善爲祝而善懴是將生善地也吁一何愚之至此極耶世有導人溺者語人曰我善爲祝將俾而爲水仙而第溺之毋憂而信之乎夫旣已離而絕之方且燔不根之故楮以爲薦旣已焚而棄之方且作無用之蠻語以爲祝其果信乎生受離絕之苦死受焚棄之酷而顧區區從事於無有所益之薦祝是之謂放飯流歠而問無齒決其不情悖誣也明矣曩予觀於祕閣閒談有鄭民張福詮者貴糶爲雷所撲其妻焚之中道忽死旣而讝曰福詮震死亦備苦矣而又且焚不已甚乎予以是知焚事之爲死者苦也甚矣可不戒歟易曰惇艮吉象曰惇艮之吉以厚終也夫欲人之歸厚必自人倫始人倫之切莫若喪祭而顧可爲略耶藏千金之璧者緹衣十襲匣戶九扄齋沐而出之猶恐不敬況於親乎王喬之仙彼固以爲天下玉棺是則人情之不可磨滅者𨿽天上不廢也且其說曰世尊之死金棺銀槨其自奉也蓋若此而顧以焚棄之事待世人乎謂不然矣若曰能遺形乎則波旬之叫哭文殊頓足果遺形乎然則今之爲焚事者眞禽獸之不若也孝子順孫蓋亦爲之卻慮而深思邪𨿽然流俗之爲之抑有由矣奉佛事則曰無餘貲而不也溺陰陽則又曰無善地而不也嘻上世無佛地獄何無末代誦經天堂何有天堂無則已有則君子登地獄無則已有則小人入而顧佛者何爲忠孝旣昭三鶴自戾碑誄𨿽崇無後可守髙緯之父母非不卜宅兆隋文之墓田非不葉吉而反爲殃亦可以理曉矣然則世之君子盍亦爲之觀相而節度之乎設棺槨以斂之捐壙原以安之使比化者不暴於外追逺者不失其處而又爲之法制以禁其逾期不而爲佛事說陰陽者其亦庶乎其可矣

原理李二氏

世之謬誤者無氏姓若也非氏姓之無統也由人之好言氏姓者謬誤之也予起路史而後天下之氏姓始得其正矣臯陶之後有嬴氏偃氏以其爲理則又有理氏李氏理天理也故天官書云左角爲李然則李理二字在古特通爾非有他義也陸佃說禮用雲李水之子又水子也可謂正矣仁實也故古以爲理官之字管子書云冬李也又云黃帝得后土辧乎北方以爲李而呂春秋亦云后土爲李又云臯陶爲李昔晉文公命李離爲李以爲臯陶之後是矣是古者理官之理字直爲李其義一也傳云一介行李卽昭公十三年傳之行李也【杜云行李謂使人今世並用周語行理以節逆之賈逵曰理吏也小行人也而孔晁本亦作李云行李行人之官宣公三十年傳行李往來郙閣頌云行李咨嗟】蓋在夏商之代已有此李氏矣【詳少昊紀】而姓氏之書及北史若唐新舊書等乃云老子生於李下而以爲姓或云因亂食苦李而得姓或又以爲饑餌木子而姓之均爲妄誕【範祖禹云書云臯陶爲士而史以爲大理旣不經矣又以爲李氏所出尢非族類唐之先祖出隴西狄道非如商周世次之可攷也夫謂唐出狄道可矣謂李不出臯陶則未覈】曁葛孝先直謂老子之母李氏女也故老子因母以爲姓迨其孫洪傳諸神仙因謂老子生於李家猶爲李姓非也漢屬國侯李翊碑以李氏爲出於箕子尢爲無所本矣吁後世之妄日益繁矣氏姓不勝誤孰正之哉

老子化胡說

徳經曰出生入死生之徒十有三死之徒十有三人之生動之死地十有三【嘗謂道陽而徳陰老氏歸陽釋氏歸陰分道徳爲二經其義斯在昔未有知此者惟道君皇帝以僧爲徳土蓋體之矣】夫一性之元湛然虛徹曽何有於生死哉其所以生死者出則爲生入則爲死而已矣生之徒十有三謂十之中生者居其三也死之徒十有三謂十之中死者亦居其三也而人之生動之死地十有三者則是一性本生而顧不能靜每以物動而自趣於盡者十又處其三也蓋生者居其一而死者處其二也旣已十管其九矣而其一置而不顯者是何邪非出生而入死者邪乃不生而不死者也是生死之道九而不生不死之道一也佛者之教不出於此矣老子之所以化胡惟此道爾謂之徳經事可見矣【詳五千文意蓋畱猜後人者而韓非以爲四肢九竅三生李宿以爲之食神祿與倒食陽幹前一陽幹爲食神後一陽幹爲倒食互相食伐皆在幹十三數以是爲所言生死之徒溺於術矣】然釋氏之無知者輙諱其事又從而誣罔之固非毗皤尸之意【釋氏推過去毘婆屍佛】而老子者不知出此乃復羣起而較其容儀之盛衰與夫出世之先後以爭之祗見其不能勝爾𨿽然釋子之無恥豈惟誣老哉羲媧孔顏之聖且弗免也彼腐儒者旣莫之能謫又從而怖之吁【釋有所謂造天地經云寶歷菩薩下生世間號曰伏羲吉祥菩薩下生世間號曰女媧摩訶迦葉號曰老子儒童菩薩號曰孔丘復有淸靜法行經云眞丹國乃能從化其見侵侮迦葉往爲老子淨光童子往爲孔丘又遣月明儒童往爲顏回三弟子者出生其國乃能從化其見侵侮如此故唐杜嗣先有吉祥禦宇儒童衍教之說而韓愈曰佛者云孔子吾師之弟子也釋者遂有詆韓論甚矣其無忌憚也𨿽然道家者流亦有記莊王癸巳之歲一陰之月老君遣尹眞人喜乘月精白象下天竺於靜飯夫人口中托生佛者嘻事亦善於報復矣夫天下之事豈有二道老釋之教其初則一苐其立教各開戶牖以自爲異而末遂至於不相涉爾今溧水縣南七十五里有儒童寺者本孔子祠唐景福二年遂以爲孔子寺以孔子適楚經此南唐攺曰儒童寺故予嘗謂江南之亡非文之罪用浮屠之過】己丑閉閱化胡經書

論恆星不見

語之無所稽妄言也聽之而不審妄信也和之而弗擇妄隨也佛者曰方摩也之誕也川地震動天夜有天而恆星不見此則妄言者也【佛之父爲淨飯王母爲摩邪夫人摩邪者莫邪也】故古今論衡周書異紀云姬周昭王之二十四年甲寅之歲四月八日井泉泛溢宮殿震動而恆星不見五光貫於太微王問太史蘇繇對曰西方有聖人生卻後千年其教法來此矣是以世謂孔子書恆星不見者將以爲異時之證而傳記悉從之此則妄信者也【汲紀年云昭王末年夜有五色光貫於紫微其年王南巡不返所引異紀蓋卽此爾按春秋在昭王之後】夫春秋所書恆星不見乃莊王之十年甲午之歲上去昭王之甲寅有三百四十年之差故顧微之吳地記謂佛法之始典籍無聞而亦狥舊以魯莊公之七年夜明恆星不見爲佛生之日然恆星之不見乃四月辛卯之夕是歲四月丁亥朔辛卯乃月之五日非八日也是皆不得而牽合者【莊公七年乃見莊王之十年故齊王巾有周魯二莊親昭夜景之語謝丞漢書以爲癸丑七月十五日托於摩耶之腹莊王十年甲寅四月八日始生然莊王十年乃甲午又非甲寅甲寅又後二十年此則腐儒習於妄說屬意牽合而不知所攷者蓋釋之徒欲蔑老子化胡之說故推而上之於昭王之時老者又不能以其道勝復爲推曰老子以商王陽甲庚申之歲降於妙之胎紛紜誕妄不可殫紀使知退之弟不必不如師師不必賢於弟之語則必不爲此妄矣】嗟乎川地震動天夜有光而恆星不見星隕如雨變有大於斯者乎【傳曰臣

雨言其多也左氏與

偕谷梁言旣隕而後雨皆非夫晝星不見則見是夕無雲及雨矣故公羊曰非雨也春秋不修魯史記曰雨星不及地尺而復孔子修之曰如雨豈得雨偕乎本行經云虛空無雲自然而雨陋者之談經如此】方三川之震於幽王之時也伯陽甫以爲周亡之證厥後果然【詳春秋外傳】而歷攷前代天夜有光【漢成帝元延元年晉穆帝永和十年皆爲歲星亂權宋元嘉十一年張祚元年皆不久大亂】恆星不見【古曰主不嚴法度消又云天子失政諸侯暴橫國亡之象陳太建五年九月晦恆星不見二十八宿及中外官搖動】星隕如雨【漢永始元年二月癸未晉太始四年七月皆西流太康九年八月壬子宋元嘉二十年三月乙未皆北行至曉不可計又二十四年正月大星皆西流至旦日光定乃止大明五年三月流星數萬千並西行梁中大通四年七月甲辰隋開皇十九年十二月乙未廣徳二年二月丙寅中和元年八月癸丑及十三年十一月天祐二年三月乙丑五代長興元年九月辛酉皆亂世之兆以春秋言之前乎此則五國連衡旅拒王命後乎此則齊晉主盟王室遂衰永始之間亦以五侯擅權王莽簒祚自此而還晉梁尢多蓋皆佛氏浸昌之應】皆非佳事況諸祅叢夜今古獨此使佛果因此變而生固非家庭之令器矧復年庚日甲無一者之可合邪然倡之者皆以爲實勃又從而神之玆非妄隨者邪【或曰安知非昭王時乎曰非也彼所以牽合之者正以春秋所書在四月辛卯故遂誤以爲八日爾古今占鏡雲莊王九年四月八日已失不攷而杜預更以爲七日豈自爲長歷而自繆之邪又按髙僧傳世說宋書劉宣傳皆以四月八日爲佛生日而歲時記乃以四月八日爲彌勒生二月八日爲釋迦之生信捨之家庭入關齋香花繞城謂之行城故壽陽記梁典有四月八日行城樂而阿那含經謂是日當行入關之戒云二月者蓋以周正而記者妄別之爾故言佛年十九以四月八日出家而本起經云二月八日逾城出家則此八日特出家之日又非始生之日也再攷春秋恆星不見後百十五年而老始生而十有五年而孔始生妄者不知乎此求以相先故一意推而上之爾於通曰三教可合爲一旣曰三敎則孔老釋迦之生必不異時而佛決不以恆星不見時生三敎鼎立何有異代傳記之言誠不足惑然佛敎必出於老者以出生入死之章知之也】抑又言之恆星之不見𨿽非必佛之生然稽其變知亦爲後來之有佛也謂孔子爲有爲書之庸有之矣劉向曰夜中中國也其子歆曰夜象夷狄夫歆向𨿽說異同而其言俱理何則聖人不識夷狄因其有獘而中國防其獘則著之佛之爲中國獘也篤矣三代之時闗譏而不徵凡奇伎奇器怪迹孟行者皆不得進於城門之內慮其搖民蕩眾而不之能出也彼佛之敎固非三代而下有也三五之時固已有是人矣晨門荷蓧何代無有苐先王之道充滿乎天下天下之人厥有恆性而彼之偏習無自入三代而下四體虛羸方切畏戒而且不知守此邪風戾气所以得長驅而入之方莊列之出也佛之敎將出矣孔子知之而莊列不知也觀微子之篇則見聖人之所以憂之者矣三代之際每切譏禁豈茍爾邪及後之世不惟撤其譏禁而從之又延之梱內而盡室以聽之矣二千年間其颺精破膽以至於死者不知幾千百億而猶以爲得邪夫狂者東走逐狂者亦東走迷者赴水拯迷者亦赴水此未爲失也其所往同而其所以往則異也今也見狂者之走亦竭蹷而效之覩迷者之赴水亦裭褕而從之其狂迷亦甚矣豈不哀哉

佛之名

學記曰其施之也悖其求之也佛釋名曰轡佛也言牽引佛戾以制馬也故曲禮曰獻鳥者佛其首畜鳥者則勿佛佛者拗戾而不從之言也觀佛制字以一弓從兩矢豈不拂哉語曰從諫勿拂是輔拂之拂亦作義可見矣佛曰吾之道佛於人者也人曰彼之道佛於我者也人固以此而名之佛固以此而自名其所謂佛如此而已而庸人事佛欲以崇之而不得其嘉號則轉其義以從嘉釋曰佛者覺也噫謂佛爲覺亦不知所以覺矣【梁武以佛有悖音始攺悖音爲倍後始經史循之非也宋子京旣於國語音義正之】𨿽然世俗之所以尊之可謂至矣然皆欲尊之而不知其所以尊之者予請得以大其說而遂解之曰滿世之人皆莫能譽佛欲誇其事我則能言之矣瑞應本起因果之經皆所以凂佛者也胡不揚孔子中備經之言以附之乎中備經曰觀夫震爻之動則知有佛矣又胡不舉列禦冦所記商太宰問孔子之語以譽之乎其爲說曰太宰見孔子曰丘聖者歟孔子曰聖則丘豈敢博學多識者也三王聖者歟曰善任知勇者聖則丘弗知五帝聖者歟曰善任仁義者聖則丘弗知三皇聖者歟曰善任因時者聖則丘弗知商太宰大駭曰然則孰爲聖孔子動容有間曰西方之人有聖者焉不治而不亂不言而自信不化而自行蕩蕩乎民無能名焉丘疑其爲聖矣弗知眞爲聖歟眞不聖歟是則非佛也邪中備經列禦防之說吾不知眞孔子之說歟非孔子之說歟然說如是則三皇五帝俱不足以方其聖矣是則佛者不亦危然甚大矣乎然則世之人其亦有能如是而譽之乎吾故曰世之人皆莫能譽佛欲誇其事我則能爲之言矣將譽佛者請參之臺之說

佛之俗【長守富貴】

浮屠之爲教所可惡者尢惡於以利言也夫人之情莫不欲生而惡死欲存而惡亡欲安而惡危欲富而惡貧欲佚而惡勞欲壽而惡夭何哉物重故爾聖人忘生不畱於物自非聖人未有能免此者是故貧者莫不欲富也而處富者更憂其復貧賤者莫不欲貴也而處貴者更憂其復賤危者咸欲安也而已安者未嘗不惡其復危生者皆欲壽也而旣壽者未嘗不惡其復死欲之旣至牢不可解而爲佛者乃爲姦僞以中其情曰吾能生之安之富之貴之不惟是也而修吾事者則富弗復貧貴弗復賤而安且壽者弗復病且死也𨿽斷無是而世之愚莫不惑而奔之至於截髮掛缸煉腕釘髁賤身祈嗣棄子禳災靡所不至而莫之禦也甚至在上之賢不知孔子所以長守富貴之道而時且爲之然貧與賤病與死卒有時而不得離則亦不知以彼爲非也彼姦僞者度知貧與賤病與死之不可免則其伎有時而遂敗於是又爲不可勘之說以欺曰西方有極樂世界焉修吾事者死將得金地以處也𨿽斷亦無是而愚者信之愈益固則亦以其無從質故也夫捨衛諸國臣服天竺雪山鷲嶺驛使常至夜義落剎本乃三國而炮烙地獄正本自阿育王金剛舍利琉璃碼碯第如華之產鐵而靑獅白象橐佗孔雀正猶華之畜乘斷刀破械解防吐火皆本幻術而剪髮貫耳吹蠡擊鈸俱其習俗本然世之惷人曽不之知乃類推而歸之不可致知之神其淺鄙者又倡而爲詭怪之說殊可詆笑按晉宋浮屠記云臨倪國王生浮屠太子也父曰屑頭邪毋曰莫邪浮屠身服色黃髮若靑絲始莫邪夢白象而孕及產從左脇出生而有髻能行七步如此而已洎漢哀時景匿受大月氐使王使伊存口受浮屠經其所載者正與老子相出入蓋昔老子西遊出關過於天竺教胡人爲浮屠厥後其徒更相推譽流傳而失實爾諸如法顯道安軰所記天竺等事槪可見矣顧豈若今之詭誕哉或曰子何釋之議惟不視其書則已矣程子有云佛書直不必觀觀必入之矣是則不然不觀其書此程子一人事也今有道者擿埴而示曰足之下寶窖也然後過者柅足莫不徘徊覬夫窖之得也知其罔者必發掘明告之而後來者不惑懷恐其入而止之則自亦不明其窖之眞有無也人滋不信矣故予爲之發其虛窖以諭之則人心庶乎其正矣嗟乎堯孔之教立之如登天浮屠之人壞之如燎毛因循茍且此天下之至大患也庸人之所喜而聖人之所憂焉者也庸愔之徒易以誑惑而況樂因循而彼且與其因循安苟且而彼且誨之茍且此其教之所以易與而不可返也天行健君子以自彊不息終日乾乾天行也未聞以因循苟且爲之徳也障百川回狂瀾君子曷動心焉

道以異端而明

無異端則聖人之道尊然有異端而聖人之道愈尊道豈異端之所能昏哉浮雲翳月月何嘗昏其所以爲月者者常存惟決其翳而月愈淸異端害道道何嘗昏其所以爲道者常在惟去其害而道愈明爾道以異端而昏亦以異端而明也佛老孔氏之道端大不同矣而世之人每惑而不能判者惟不知其所異爾其所以不知其異者由其不能合見故也不合其見安明其異不明其異烏識其尊此聖人之道所以至今爲不明歟泌請獻其所以異夫老言命佛言性而孔氏則兼陳乎性命老說生佛說死而孔氏則兼明乎生死老修道佛修徳而孔氏則合道徳而修之玆其所以大不同也𨿽然老之於性非不言也而以命爲之重於徳非不修也而以道爲之本佛者則不然惟知性之爲急而無俟於命知徳之爲尙而不契於道其所以違於道命者亦徒不知下學之義與夫窮理而已矣若老子者非惟恭篤禮信治國有道而兵戎之事尢所致意博愛之方旣已異於彼矣至於孔子則天地功深生人道備何特生死性命之一端邪子曰攻乎異端斯害也己夫異端之害道在所攻矣而聖人且不之攻者非不之攻也攻之則害有甚也春秋之法責備賢者彼之道可與行邪吾固不得而不責今旣知其不韙則不應與之矣乃奮而與之較旣以爲異端則不應進之矣乃引而與之列虎兕出於柙而牛羊殞於阹矣然後從而仇之是誰之過歟嗟乎佛之爲吾道害也久矣昔之大賢莫不欲去之也然迄莫去之者睽者又從而挽之也王子曰吾乃今知三教可合爲一栁子又曰其言往往與易論語合夫將取其不合而辧之是與而較之矣夫旣引而與之列而三之是誘而進之矣豈非攻之則斯害也邪學者之大患莫大於不識易而妄言王子曰大易之妙盡在佛書此宗元之憒憒也更引之邪今夫蚩氓稚子見弄木虎者驚喜嘆訝且畏且愛歸而誇於鄰之嫂逾年未巳而乃不知彼眞虎者耽耽蹲伏深林之中神色不動宛不異狗苐人不可得而卽之然則庸人之要佛者亦氓稚子之愛木虎者以其可卽而弄之爾二子之說予將置之邪則恐世之人以爲眞而莫之識辧之邪則復慮若等惑之之深而反見誹以貽斯害之災𨿽然猶不得而不略正之大抵天下之事大過則反傷理之常也眞君之坑沙門毀像事至與安而復建徳之毀經像還僧道至大象而復及會昌之撤寺宗民僧尼至大中而復夫亦豈知易道之變通哉曰然則終不可攻邪曰正其義不憂

路史卷三十四﹤史部﹐別史類﹐路史﹥

欽定四庫全書

路史卷三十五

宋羅泌撰發揮四

九合諸侯

事不白則教不成齊侯之爲會十有五云九合者在葵丘之會言之也淮之會固出其後而貫谷之舉又非其盛者乃若兵車之會則有之矣莊之十四年伐宋二十八年救鄭僖之元年救邢四年侵陳蔡六年伐鄭與十五年之救徐首止之役定王世子所謂一匡天下者也說春秋曰信其信仁其仁衣裳之會十有一而未始防盟兵車之會四而未嘗大戰是信厚而愛民也仁其仁者如其仁之謂言如其所成就是以仲之仁爾者晉平公問於叔向曰齊公九合諸侯一匡天下翳君之力乎臣之力邪對曰譬之衣然管仲制裁之隰朋削縫之賔胥無純緣之【韓子曰賔胥無削縫隰朋純緣】君舉而服之爾臣之力也師曠倚瑟笑之平公問焉【一云齊景公】對曰凡爲人臣猶庖宰之於味也管仲斷割而隰朋熬煎之賔胥無齊和之爰進之君君不食誰其彊之臣何力之有焉且君譬壤地臣艸木也必壤地美而後艸木碩是以君之力也九合諸侯齊桓之盛舉也而夫子以爲仲之力者蓋以爲齊桓者正當上佐天子恢王綱纂舊服顧乃區區合諸侯以勤王是特小相一卿之事故也嗟夫詩於衛存木於秦取渭陽所以訓齊晉之美也而桓文不存焉管仲覇者之佐也匹之伊尹其器業正小矣而孔子猶曰微管仲吾其被髮左袵矣豈若匹夫匹婦之爲諒哉當其解梏堂阜而致位乎上卿則綦之理舉賢能立四民而制軌裏卻子華之計信曹沬之盟幹山海責包茅安衛文而攘戎翟其功業固可尙矣佛者之事視管仲之功孰愈哉夫不試乎冬之寒者不知夫春之燠不睇夫本之正者不竟夫末之防揖遜救焚誦詩拯溺揖遜誦詩固雅事然亦何補於焚溺哉晨門荷蓧不無用於世顧亦奚用於世邪篤信明義崇徳報功吾固不以是責歸馬放牛囹圄空虛此軰之所能歟約法三章外戶不閉此軰之所能歟拾桑麻衽氊毳棄五穀而嘬海錯語人曰彼以世間法我以出世間法吾見其大言之相愒也

佛事太盛速天譴

俗人不可以爲大臣而俗士不可以爲史用夷禮春秋惡之謝靈運蕭瑀王縉之徒合殿庭膜拜廊廡此何爲者耶夫爲胡事乎朝著之間而羞惡之不知可謂大臣歟梁武不道捨身同泰寺爲僧奴百官僚傾庫藏以贖歸之俄而閃電霹靂風雲冥晦焚毀其寺浮圖堂宇一夕蕩然及再捨身光嚴禪室而重云殿浮仙花生忽皆震動三日時以爲瑞而識者因以季龍之事方之同泰佛閣七層寶飾大同十載震火略盡更造未半景亂尋起此則上天明譴顯戒可以見矣當時史氏𨿽能紀其捨身之謬至於天戒之事則黜不錄豈非史官俗士怖於佛者一時妄福之說而沒之邪唐武后爲薛懷義起功徳之堂明堂比也其崇千尺佛像之隆度九百尺一準之偉逾於千斛之舟小指之間匿十數軰僞圖血像頭度二百尺所觀者溢郭士女爭施俄而火起像室延於明堂以及寶庫飛煙突漢鐵律尺半夕之間不遺片拊風裂血像分飛數百然則非理之事豈釋迦本意哉在昔大順二年七月癸丑汴之相國寺火是夕大雨震電有物類毬塊而赤轉於門譙藤綱之間周而火作頃之赤塊北飛又宛轉於佛閣之藤綱之間亦旣周而火作旣乃大霔平地數尺而火勢益甚延及民三日不息而所謂日月隱檐檻者亦且燼矣詳觀歷代若此者殆不勝記是則佛者果不能違理爲之福矣蕭仿嘗言佛者可以悟取非可迹求寶柱煥爛珠防的防此敬則所謂神怨人怒祻積患生者也柰何愚俗不知出此乃更崇侈至於菲塟薄養以爭趨而佞奉之金碧翚飛過於玉闕鎔金銷翠單困民用由此語之免祻幸矣何福之爲予憫夫世之士者爲其誘惑流通而莫之止也故表而出之以爲烱鑑梁武事或見之僉載隋志亦稍及之明堂大順之事亦防見唐志云

益爲朕虞【佛氏戒】

或曰墨氏兼愛何不思之甚也墨氏安能兼愛哉先王之時鴻水平矣民粒食矣又從而教之墨者能之乎蚩尢平矣管蔡定矣又從而冨之墨者能之乎夫害已去難已平其愛之亦至矣亦可已矣而又冨之又教之先王之心仁民而愛物者其有旣乎吾知墨者之無是也非無是也實不能也非徒不能也實不知仁之方也不知其仁而徒曰吾能兼愛愛何從而兼之不能仁民而惟以戒雞犬防螻螘爲之兼愛一何淺邪吁是特妾婢傳娼修小亷以惑眾者先王之戒殺不如是也夫畜者未有不殺而其所不殺者非畜也試以一劇之郡言之蠭屯螘聚戶輙數萬孰不雞孰不狗而孰有不殺之雞狗哉彼墨氏者其亦果能戒之邪是以先王惟制禮以節之君子之於禽獸也見其生不忍見其死聞其聲不忍食其肉是故足迹不邇於庖廚而魚肉不及於廟閾豈其不之戒哉其所以戒之亦有道矣郊社特牲宗廟特牛而神得其饗矣七十二膳八十常珍而親得以養矣天子不合圍諸侯不掩羣大夫不取麛卵士不隱塞庶人不數罟諸侯無故不殺牛大夫無故不殺羊士無故不殺犬豕庶人無故不食珍而後天下之畜無妄殺也爰復設之虞衡之官按其生育之時行山林禁澤梁以及乎其可生者大寒降土蟄發水虞於是講罛罶取名魚登川禽而嘗之寢廟行諸國人助宣气也鳥獸孕水虫成獸虞於是禁罝羅矠魚鼈以爲夏稿助生阜也鳥獸成水虫孕水虞於是禁罣防設穽鄂以實廟庖畜功用也仲春之祀用犧牲而季春之月置罘羅网畢翳之具俱不得出於九門之外豺不祭獸不以畋獵獺不祭魚不設网罟鷹隼不摯不出畢羅昆虫未蟄不以火畋不探鷇不射宿不濫淵不巢覆不成禽不獸不中殺不粥儥毋殺孩虫毋食雛鼈鱗不尺不取彘不期不殺不刳胎不髮不成毛不登庖毋麛毋麑不卵不防蚳蝝防防各有常禁而物不失其性矣時方長養則野虞禁止其斬伐未至黃落則斧斤不入乎山林毋槎毋蘗毋絕華蕚不風不暴不以行火而恩被於動植矣此則先王博愛之實也故曰虞氏之恩被於動植是眞被於動植者也豈若彼之假仁義而繆設虛言也邪魏正光求帑藏空竭於是有司請損百官蕃客廩食肉之三一嵗終計省百五十有九萬九千八百五十六斤唐世正五九月格刑屠禁采捕月率十日斷宰割是不過緩死爾賣防售肉饟羜還筵玆固有善於彼假之不已烏知其非有哉𨿽然予之所以尢病焉者二喪壊先王之風俗其害固已急而靡兵之气厥祻爲尢大夫世不能無暴亂也是故立之兵以禁禦之此天地之道聖人之所不能去也非惟聖人不能去之𨿽天亦不能去之惟不能去是故必立之威威立而暴亂止矣威之不立則將無以禦暴而適求侮古者婦人不入軍中凡以其靡兵之气而將無以示威也暾欲谷曰寺剎之法教人柔弱非用武之道不可眾置語毘伽曰突厥人寒而皆習武唐兵𨿽多無所施用凡以是也厥今佛者其靡兵之气也甚矣士有壹爲其說輙威索體解而不可用然則予之所以病焉者是非惜乎兵也惜其兵气之靡而天下之祻起也昔者黃帝之初志於求仙愛民而不戰於是四帝共起而謀之然而黃帝克自悔祻擇兵稱旅以威不軌而後天下始復定夫以黃帝之明且聖猶幾不免而況於不黃帝者乎明皇之始賢人佐職事無不舉納姚崇之議削中宗之僞濫者萬二千數是以天下太平海內充富柰何帝以中人之性不能保之於是終天寶之末廣鑄金軀度僧造寺捨前日昭昭已效而甘心乎未來昏昏虛妄之說於是祿山之亂乘獘而起陵遲播蕩幾於不振黃金之像不可以助威福緇毳之流不足以應凶虜而生靈挺血之祻已徧於寰宇矣故凡言不殺者是必馴致於大殺而後已此齊梁之殺伐之祻所以尢毒於戰國者兵气靡而威不立也吾不知齊梁君臣奉佛尊經與夫防戒禽虫之惠可以贖其蔑威致防棄師衂國之寃也邪吾故曰使佛者能去其君臣而治絕其兵武而安則其教無不可立也予見學者不知先王之道大而受佛者之毆皆以爲佛道廣大而能兼愛故因先王虞衡之意而備說之益將以廣其見

辧四皓

雄曰美行園公綺裏季夏黃公甪裏先生代之所謂四皓者園公一綺裏季二夏黃公三甪裏先生四也遭秦苛政避地商之藍田山中漢髙招之以皇帝善嫚士不至迨帝爲戚姬故欲易太子髙後以畱侯計致之太子以定四老人之力也旣去弗復見後俱塟於安陵太白所謂蕪沒四墳連者百姓義而祠之今京兆藍田軹及上落商東巓俱有祠廟或云爲秦博士世亂乃隱故園稱陳畱風俗傳云園公爲秦博士避地南山漢祖之起禮聘不就惠帝立以爲司徒圈公者園公也其本圈姓而崔其所贊亦謂四皓爲秦博士然質之傳四皓當秦在時已入商洛深山不見其爲博士且漢世無司徒元壽二年始置大司徒公亦何自爲之此稱繆也𨿽然四皓之名言者不一如圈公在史記以來漢書法言諸所記載俱作園公洽聞記作郭園公贊與仙傳拾遺又以爲東園公甪裏先生在孔安國祕記及漢紀仙傳作角蠡而魏子作祿裏是特音相假耳【甪有音祿故禮大記錄中康成謂當爲祿頴達云聲相近顧野王切敇字爲所甪翻知昔人直作錄音世不能明妄有從刀從人之分頃太祖皇帝問崔偓佺以李覺奏四皓一先生姓或云用加人或云加夕對曰臣聞刀用爲角一夕一人俱不成字此亦據陳畱志李匡文辧之偓佺誤也】至綺裏季之與夏黃公則畢文簡特以綺裏季夏爲一黃公爲一蓋以逸少淵明子美有黃綺之語非也按仙傳拾遺云綺裏季東園公甪裏先生夏黃公與張良爲雲霞之友間二子而言之而夏黃公在崔氏譜老子中經皆謂之夏裏黃公則不得云綺裏季夏矣又元和姓纂亦有夏裏綺裏祿裏三姓夏裏云出四皓河內軹人則文簡之說正爲失之往嵗商於人有得四皓神胙機者乃有綺裏季與甪裏之神坐則夏黃公之自爲名益可知也神胙刻更有圈公神坐及圈公神坐機字正作圈而顏師古正俗引圈稱之自敍亦云圈公之後則知圈之爲正抑復攷之四皓姓諱有大異者在陳畱志則圈公名庾而字宣明襄邑人始居園中因號園公或雲姓國名秉與軹人甪裏先生綺裏季夏裏黃公爲友秉庾字轉是亦稱園公爾故風俗通云四皓園公本亦園者夏裏黃公姓崔名廓字少通齊人隱居夏裏爰號夏裏黃公姓崔譜而甪裏先生則系泰伯之後姓周名術字元道京師謂之覇上先生甪裏亦其號爾淵明亦嘗引此則非不知黃綺之實者四皓之刻始見於黃伯思董逌繼見纂爲不誤也三輔舊事惠帝爲四皓作碑於隱所則知神胙機俱當時所刻者或云圈公姓韋韋口聲也國口意也殆廋辭云【風俗通云圈援也從國袁聲今市語韋氏爲園家】

稷契攷

天下之同者不必異而異者不必同聖人之於人茍可以傳者不求同而矜異也堯契棄之爲嚳子明矣而諸儒皆疑之以爲契棄旣皆堯弟堯在位百年則皆百餘嵗矣豈有堯在位如是之久有賢弟不能用至舜且未死方舉而用之乎仁人君子固未有遺其昆弟而爲國者是好異而求同之過也卽按內傳史克之言髙辛氏有才子八人時謂八元舜舉而用之杜預謂爲髙辛之裔稷契之倫而張融孔頴達等以爲稷契皆在其中謂去聖逺信其言爲髙辛之裔非髙辛之子且信緯書之次謂嚳傳十世堯及稷契皆不得爲嚳子亦不得爲兄弟【譙氏亦疑契生堯代舜始舉之必非帝嚳之子因謂其父防故不著名且其母有娀簡逖與宗婦三人同浴於川鳥遺卵而孕之則非嚳之妃不知浴川之妄】予觀堯之繼摯也契棄旣皆已用之矣傳稱堯以契爲司徒棄爲農師及得舜爲司徒然後以契爲司馬則堯非不用之也【王充每言稷仕堯爲司馬而伏氏書及呂春秋皆云堯使棄爲田按田乃古農淮南子云堯之治也舜爲司徒契爲司馬禹爲司空稷爲大田師乃大農師也】按褚生敍孔子語曰昔者堯命契爲子氏爲有湯也命稷爲姬氏爲有文王也堯曷嘗不用之哉特至舜始大任焉故太史公以爲堯皆舉用而未有分職傳記之說略可見矣惟於書無聞爾夫書於堯最爲粗略官司制度禮樂刑賞咸無見焉在位百年所可得而知者惟分命羲和異鯀試舜數事而已及舜受禪則復以契爲司徒棄爲后稷又其官任皆出申命則是因乎堯之舊者況復推用皆在歷試之年則固堯爲政也甫刑云三後防功玆正堯之所命然則稷契之仕堯朝端不疑矣或者又曰詩言蕳翟惟言從帝詩美后稷惟稱姜嫄曽不及嚳劉向敍列女傳履迹吞乙之事俱當堯代而傳記蕳翟乃謂有娀之佚女則姜嫄果爲帝嚳後十世之妃吹求防纇以疑其所自者是不然世本大戴之書言昔帝嚳十四妃之子皆有天下而稷之後爲周周人旣上推后稷爲嚳子矣何所疑邪【曺植贊嫄狄云嚳有四妃子皆爲王帝摯之崩堯承天綱鄭氏箋詩始疑於緯遂以姜嫄爲嚳後十世之妃然注禮檀弓則又用帝系之文亦自異矣】昔有娀氏有二女長曰東逖次曰建庇東逖爲嚳次妃是爲簡翟故屈原云蕳翟在臺嚳何宜乙鳥致貽女何喜又云髙辛之靈盛兮遭乙鳥而致貽夫古書之存者惟屈原莊周韓非管子山海經爲可質其言簡翟未嘗不及於嚳何嘗有十世之說哉【貽一作胎古胎貽亦通故用楊震碑貽我三魚】嘻繇漢而來學者之談商頌鮮不謂是稷契無父而生先儒張夫子王逸之流且猶惑之鄕非褚先生孰能知其神不能成須人而生也邪夫以嫄翟信在堯朝則亦信似無歸之子果爲佚女抑何從禋祀於禖宮哉【佚閒美也與妋同纎緯之言信亦繆戾如言五帝三皇皆有感而生然非感於郊則遇於野甚者越在夷獠之鄕若數千里之外豈皇王之妃後而率彼曠野者又其所敍之迹皆有似淫奔之事斯所以爲難信歟】學者之學正不可爾僻又可貴詳於經乎彼其猜之予故辧之細

周世攷

禹爲夏契之後爲商而稷之後爲周夏十七世商三十世蓋四十有七世而後有周文王禹及稷契皆當唐堯之時稽之史載契十四世而至成湯厥次僅是然是敍棄后稷十有五世而至文王中間乃閱夏商二代所較者三十餘世疏脫甚矣夫由堯帝至周文王千一百有餘載而其世云十五豈人情也哉嘗竊攷之信書不窋實非后稷之子而公劉乃商世之諸侯蓋當周家十葉之間故左氏云文武不先不窋而外傳乃謂夏氏之衰不窋始失官守婁敬亦言周自后稷封邰積徳累仁十有餘世而公劉避桀是公劉之去后稷已十餘世還當君桀之時蓋所謂夏之衰者尢不當出乎履癸之前然而說者無謂太康之世曷不諦之如是邪【凶奴傳云夏道衰公劉失其稷官變於西戎師古以爲稷之曽孫而康成遂謂與太康並世妄矣傳云太王亶父去公劉二百餘嵗則其去文王才四百年蓋當仲丁外壬之時云】爰復詳之夏氏之書記帝王之世云帝俊生稷稷生臺蠒臺蠒生叔均叔均爲田祖夫帝俊者帝嚳之名而臺邰也后稷封臺故其後有臺蠒有叔均旣有臺蠒叔均則知稷之後世多矣不窋不得爲稷子明矣苐恨其間世次久逺有不得盡見者𨿽然單穆公言后稷勤周十五世而興是則世本史記所爲信者夫亦知夫所謂興者有非文王而不正爲公劉也邪卽稽世本不窋而下至於季歷猶一十有七世矣一十五世而得遽而盡之哉甚矣系牒之難理也

夢齡妄【竹書】

六經之書惟禮記雜而多妄夢齡之事殆同防緯之言前哲多非之而心疑其說予嘗攷之信書武王之壽烏有所壽九十三邪且以武王少文王之四嵗文王崩服未終而伐紂克商二年天下未寜而崩相出入才七年是文王七嵗而生武王也況復武王乃文王之次子則伯邑考父之生也文王年才四五爾此其必不然一也【外紀注文王十二而冠十三生伯邑考引左氏冠而生子之文大妄按文王九年大統未集武王欲繼志伐商故不攺元十一年伐紂乃武之三年十三年乃武之五年也克商二年而崩世紀紹運圖云武王七年蓋計大誓十三年之文自九年至十三年爲五年也伯考乃文王之嫡孫也】且以武王之崩成王方居𦇤褓豈有九十之年不見嗣息逾於衰耄而始生育者乎夫聖人之異於人者智識爾其精華數至則與眾無以異此其必不然二也【按攷周公𦇤抱孺子以朝諸侯其事爲核鄭乃謂武王崩三年周公始避居東時成王年已十三居東二年王年十五公乃反而居攝七年致政成王年已二十有一皆妄也夫𦇤者不過一二嵗子爾孰有年逾幼學而尙資褓者我公之歸成王年己志學豈復公之攝七年哉眞源賦云武王之崩太子始生是爲成王周公攝七年王才七嵗夫武王克商二年天下猶未定而遘厲虐疾子少國危大臣未附公於此時正患天下之事有不可勝言者故爲三壇乞以身代武王之死納策金縢以俟事變之定時王𨿽以少瘳然亦尋不起武王之崩成王才一二嵗是以周公攝政而四國流言理皆可以見者夫四國流言而公居東不知何載而去以爲武后三年居東二年罪人旣得於後不知幾年公乃爲詩以貽王天大雷電王弁以啟金縢旣執書以泣則亦旣冠而達政理有不俟攝矣而反以爲年十五而公始攝之首尾衡決其足信邪夫以金縢著少瘳之語者特以見公至誠之應而孔子存金縢之篇者所以表公之忠爾王充不信金縢之事而反信九齡之說亦可謂觀濁水而迷淸淵矣】是皆理之所可充不必旁搜逺摭而後可知者也【男子十六天壬至始有生育之理八十而數絕矣錢公輔語王安石云武王聖人八十尙無太子益繆】按竹書紀年武王年五十四罕得其實然則與汝三齡漢儒之妄斯可見矣𨿽然天下之事固有言之無質而必然者有聞之如實而必不然者矣故嘗言之武王之政皆非七八十翁之爲然者意者文王之崩知武王位壽之不永而付之速集之托邪其云吾與汝三者豈非謂於吾沒之後與汝三年而成之乎未可知也【別有說徐鉉謂古無此齡字若有之武王不應不達而云西方有九國】竹書乃晉太康二年魏人不準盜發魏安釐冡所得古書也綽有事實惟其舛駁不純世頗疑焉抑載攷其尙父致師周師自誓至於罷兵與武王徴九牧史佚典九鼎若度邑等事俱見史遷周紀美男破舌縵縵柰何等語明引於戰國短長太子晉等事見於王符著論而少昊之證備於張衡之集則知漢世其書猶在而人罕有傳者子華子曰吾之君歸采於周始有蒲璧以朝作程典而今程典猶見其書豈盡出後世哉班固誌書古今書外有周書七十一篇劉向以爲孔子所論百篇之餘文尢爾雅非漢人所爲也

魯用王者禮樂【明堂位】

士之不學古我知之矣智者不屑於稽而昧者不知其所以稽也魯侯爵也而設兩觀作五門備六官而媵三國立太廟建明堂乘大輅載弧韣斾十有二旒日月之章季夏禘周公於太廟牲用白牡尊用犧象山罍俎用梡嶡鬰用黃目灌用玉瓚大圭薦用玉豆雕篹爵用玉琖仍雕加以璧散璧角升歌淸廟下管象朱幹玉戚冕而舞大武皮弁素積裼而舞大夏祀帝於郊配以後稷君衮冕立於阼夫人副褘立於房中君肉袒迎牲夫人薦籩豆大夫贊君命婦贊夫人大雩帝夏禴冬蒸春祠秋嘗而遂大蠟復廟重檐刮楹達鄕崇坫出尊康圭防屛木鐸振朝輿和表納四夷之樂於太廟此何爲者邪求之先覺則皆曰武王崩成王幼周公保之以踐祚制禮作樂頒度量而天下服七年歸政成王尊周公故賜之以天子之禮樂以廣魯於天下有人臣不能爲之功則賜以人臣不得用之禮明堂位之說曰昔者成王以周公爲有勲勞於天下賜以上公七百里加之四等之上使兼十四附庸而用天子禮樂吁有是乎天下有達道不可得而易仁義禮信士之所當爲孝者人子之所當爲而忠者人臣之所當爲也是故事親若曾子而事君若周公者可也臣爲忠子爲孝豈有過外而臣子所不能爲之事哉世道衰教不明於天下而忠孝之等少是故一有獨行則指之爲分外於是始有冒數濫典越禮樂而不知所爲怪學士大夫習於亂說不果決擇則又從而申之豈識先王之意哉禮天子禘諸侯祫大夫享庶人薦天子祭天諸侯祭土諸侯而祭天惟王者後此不刋之典也非天子非王后雩帝郊天抑何典邪禘者帝之禋也是故不王不禘皇皇后帝皇祖后稷享以騂犧是享是宜則魯顧以享帝爲宜而不知其非矣太廟天子之廟明堂王者之堂也而顧用之其合矣乎季路欲使門人爲臣孔子以爲欺天而曽子且不忍以季孫之簀斃公而以王禮塟於汝安乎管仲相桓公覇諸侯一匡天下管仲齊侯之周公也而塟之不以侯禮三歸反坫聖人猶切齚之以王者之制而魯用之然則三家以雍徹舞八佾旅泰山而禘僖祖厥有由矣【傳曰學士大夫則知尊祖矣諸侯及其太祖天子及其始祖之所自出大夫有事省於其君而幹祫及其髙祖諸侯有事省於天子而禘其祖之所自出此周之末造非太平制名器正上下之分也】公侯之地百里伯七十里此周公之制也天下不敢不守而公十兼之是自爲法而自棄之也孟子曰周公之封於魯爲方百里地非不足也而儉於百里於百里猶曰儉則周公固未嘗越其制也董子之說曰成王之使魯郊蓋報徳之禮也然則仲舒亦以爲成王之與之矣是不然禮之有天子諸侯自伏羲以來未之攺也成王周之顯王也蓋亦謹於禮矣而且亂之則成王其惑矣此劉原父所以謂使魯郊者必周而必非成王蓋平王以下固亦未之悉爾如魯恵公使宰讓請郊廟之禮於天子天子使角往惠公止之其後在魯於是有墨翟之學魯用之郊正亦始於此矣夫魯惠公之止之則是周不與之矣不與而魯用郊自用之也昔者荊人請大號者周人不許荊人稱之然則魯之郊禘可知矣兩觀大輅萬舞冕璪有不自於玆乎使成王已與魯則惠公不請矣惠公之請由平王世也孔子曰魯之郊禘非禮也周公其衰矣魯之郊豈所以尊公哉【呂氏春秋以爲桓王使史角往非也桓王立於隱公之四年蓋平王云】明堂位或者疑爲戰國妄士僣君分謗之所爲書其爲言曰魯王禮也天下傳之久矣君臣未嘗相弒也禮樂刑法政俗未嘗相變也天下以爲有道之國夫桓公弒隱而自立矣共仲殺子般弒閔公而立僖公襄仲殺太子惡而立宣公則君臣嘗相殺矣躋僖公立焬宮從祀宣公丹楹刻桷而致夫人不告朔娶同姓而大夫宗婦覿用幣則禮嘗變矣萬仲子之宮繹襄仲之卒則樂嘗變矣伐莒獻俘用人亳社則刑又嘗變矣兵甲作田賦用則法非不變也初稅畆捨中軍則政非不變也祠爰居鼓大水矢魚而觀社則俗又非不變也未嘗之言殆誣魯者而予未嘗疑之矣飽思厭索然後知非夫子不能作夫魯之作無禮非一節矣顧未嘗不以成王周公爲解當時之臣蓋亦有知之矣是故書也設以明堂之位而繼之以其所僭中之以三代之服器官魯兼用之而後結之以未嘗相變相殺之語其貶薄之意亦深矣出防於觀固所以甚嘆魯禮運禮器傳記之言豈蚩傖之囈語哉魚目猶疑宜攷信於大傳

獲麟解

魯哀公十三年冬春秋書有星孛於東方十四年春西狩獲麟春秋絕筆歸愚子曰盛哉聖人之言也古之人三月無君則弔春秋不作天下何由知有東周乎春秋之爲書予旣已知之矣始何爲而書魯隱乎爲東周而設也終何爲而筆獲麟乎爲東周而設也周自后稷公劉積功累仁八百年而王業成太王肇基王迹王季其勤王家其辛苦艱難可謂至矣文武不幸以幽繼厲顚覆宗周幾於不臘平王之立周室東遷是嵗秦始列爲命侯受西周之故都方平王之東轂天下之人引領以期其中興至隱公之元年平王在位四十有九年矣論其數則過矣攷其時則久矣而竟不能西歸諸侯僭大夫彊禮樂刑政寖尋隳廢而不可復故孔子作春秋於是始之刪詩則次王國之風敍書則汔文侯之命著東周之不復興也夫雅者朝廷之樂而風者國土之音也文王之詩列於二雅其政惟可見矣黍稷流於國風仲尼何容心哉命者天子之所制者也成之於蔡康之於畢穆王之於君牙皆一出而下敬命至於平王制命於申天下莫知有周也當其防犯防坱一命文侯而遽有弓矢之貽由是徵伐自諸侯出黍離欲復雅渠可得邪故曰王者之迹熄而詩亡詩亡然後春秋作隱公立三年而平王崩聖人之意不難見也自是以降生民卒癉童齓皆知無復春秋未作時矣下及正沔日以陵遲三十有八年有星孛於東方明年而西狩獲麟文之十四年有星孛入於北斗昭之十七年有星孛於大辰春秋之書孛皆辰次此何爲而東之邪桓之四年公狩於郎莊之四年公狩於禚春秋之書狩皆地名此何爲而西之邪且之二者繼書而終聖人之意我不敢知也昔者成王定鼎郟鄏以爲東都至平王遂居之曰東周孝王封非子秦亭以爲西垂大夫地故堯典之西也東遷之元年秦始彊大逐犬戎祠西畤號曰西秦而東西自此分矣曰東曰西時之所知聖人之意我不敢知也春秋之爲書法不諦瑞麟曷爲而書哉以出非其時爲聖人之應乎則聖人之著述豈自爲邪聖人之意實不在於是邪夫麟王者之嘉瑞也孛彗所以除舊而布新者也除舊於東而西獲其麟此聖人所以反袂拭面泣涕沾袍遂放筆而稱吾道窮嗚呼其不然乎其不然乎柰何腐爛之儒爲之說曰聖人之所以聖非淫巫瞽史若也何滑焉惟未來災異之推邪是不然夫推言禍福以揺人惑眾者類淫巫瞽史之爲聖人固不爲也至於感而遂通遂知來物是乃聖人之餘事而興亡治亂者聖人之至切者也奚爲而不感邪若昔柱史儋之如秦也語獻公曰始秦與周合而別別五百嵗而復合合十四年而覇王出位出尾箕之際經大防掃東井大史張孟亦告苻堅謂不一紀燕其有秦後二十嵗代且滅燕是則先時之告也不然書者帝王之典而秦誓諸侯之書也書何爲而終之悔過自誓我不敢知予述路史旣及春秋之所以始終感麟出之非時作麟說

或曰夫子之解獲麟辭則防矣而謂孔子知秦之必繼周者則似不然使孔子知繼周者在秦則於周身之防宜無不知者矣然一出而圍於匡防木於宋窮於陳蔡削迹於衛奔走乎一十二國役役以終其身是則今之不知命者然也命且弗知而尙奚秦之知曰不然惟其知之此其所以然也問者或曰是何夫子之紿誑我也世固未有知禍弗避而故卽之者曰謂禍可避此中人以下者也聖人知禍之弗可違也故必身從艱棘以昞其致匪自已而猶或可溓也若以今之不知命者爲之則必敗於匡必敝於宋不蹶於衛必勃繆於陳蔡矣代之人以顏淵陋巷自樂而無跌踣爲勝於孔子正是見也昔唐鄭防之爲學也有自滄州來師者曰鄭相如嘗謂防曰孔子稱繼周者𨿽百世可知也豈惟孔子僕亦知之因言天寶之末當有大亂而先生當污於賊惟守節宜可免齊栁世隆一日目典籖季黨索髙齒屐筆於簾旌曰永明十一年因流涕曰永明之元年我亡後三年丘山崩齊亦於此旣矣厥後皆如其言夫以相如世隆之說不謬則知孔子知秦之繼周也審矣唐盧齊卿之方幼也嘗訊來詳於孫思邈思邈告以後五十年位登方伯而吾孫爲屬而張燝藏之告蕭儼亦謂繼此二載官掌武於東宮及免而厄於三尺土下六十一而刺蒲十月晦而祿竭厥後思邈之孫孫浦始生逮齊卿刺徐而浦丞於蕭儼後亦以失職埍於髙麗土窟者六年六十有一刺蒲而卒事之契言皆不違其略夫以齊卿若儼一介人臣而猶災祥之不可移如此況國之大事乎夫書非始於堯始於舜不終於秦終於周世不知也方孔子之自齊反也攝魯相事齊景公患之於是內犁鉏之計歸女樂於季氏而孔子行始也適衛旣而靈公並載南子招揺都市於是趣宋適鄭如陳會晉楚侵陳爰過於蒲蒲人止之乃復適衛將之於趙聞鳴犢殺屆河而返遂復如陳及蔡楚昭將聘而封之子西沮之還復於衛亦有意於衛矣而靈公者老益荒怠也違夫子詭而問陣退命駕而行衛人止之會齊伐魯魯以冉有之言而迎請子於是自衛反魯蓋春秋六十有八矣【按左氏傳孔文子將攻大叔訪於仲尼曰簠簋之事則嘗學之矣甲兵之事未之聞也退命駕而行之子止之將止魯人以幣召之乃歸與論語所載蓋一事也按子以敬王二十三年去魯時年五十六三十五年復自陳適衛居外凡十有三年哀公十一年季康子逐公華公賔公林以幣迎子乃歸魯凡兩至陳蔡五至衛世多失其經行之次故著之】年運而往始傷卒老而不得載之行事乃刪詩定書正禮樂系周易作春秋以爲萬世之典法返魯蓋六年而坐奠之祥作其慻慻於數篇之空言可知矣百篇之書皆帝王之大訓而特置秦誓於其末是誠何意哉藏之屋壁謂之不知秦禍不可也焚燎之酷𨿽知不免猶不敢廢人事焉爾是故畏匡厄蔡禍也乃不憂已之喪而憂文之喪然則匡蔡匪子之畏厄而秦燎爲子之畏厄也審矣若以爲重繆公之攺過則彼時要服之荒君至死而猶用其良而何以爲攺過乎嗚呼小白一覇而陳完來魏丕受禪而仲達舉服卒之嵗劉季肇生齊滅之年侯景載孕而建成元吉遇害之際正武氏之首胎然則東遷之年西秦始命𨿽防且知之矣彼夏書之後繼之以湯徵而商書之後繼之以西伯戡黎皆剝膚之漸也然則繆誓之接於周奚惑焉成湯西伯夏商之異姓而繆公周之異姓見防豈止於聖人哉如其不然則願有以詔我惟母曰所感而起故所以爲終而已

明防子

賢者以一身爲萬世法有不幸而遭世之亂其所以潔身而去之者亦已難矣而世之君子弗之或察又從而誣之遂使去就之義不明見於天下後世而姦人倍叛得以迹其誣而資口實眞可謂不幸矣防子紂之庶兄也其去商也蓋以紂錯天命蟄亡將至而將不免者於是不忍坐視其壓不得已而去之故孔子曰商有三仁防子去之初不明其何之而說者乃以爲抱祭器以歸周吁有是哉按商本紀數諫不入乃與太師少師謀而去之及比干以諫死箕子奴而後商太師少師挾祭樂器以奔周武於是乘以東伐於商二師初不明誰何人至周本紀則以爲太師庇少師彊事本周書當時蓋有挾器去者而非箕子防子也惟宋世家始言武之伐商防子自持祭器伏於軍門可謂擇焉而不精矣至蘇古史遂正以爲商紂之亂防子卽持祭器以降於周果可實乎夫防子之去也豈茍然哉其謀之箕比也熟矣故其言曰我其發出狂吾家耄遜於荒而父師之詔亦曰王子出迪則防子之去志決已久矣其所以遲吾行者特欲二子之一言鍵其決爾所謂去之者特不在其朝而其所謂遜於荒者直亦盤庚之出遁荒野以自免於刑戮而已矣何至挾祭器降周哉抑嘗稽之箕比防子皆紂之懿親位尊地近而與紂同休戚者也紂之不道固不得而茍去今也卽其自靖之語觀之則知三子固恐一旦溘先修夜則無以谷先王而欲各盡其忠以自獻者顧忍以先王重器適他人乎紂𨿽暴虐吾之天屬宗國𨿽危猶未冺也孰有宗國未冺遽倍天屬挾彛器而屬之異姓之仇乎覬成敗賣宗戚此項伯之所以爲利鄕裏自好者有所不爲而謂仁人爲之乎且防子之辱身而急歸周將有益於國乎抑無益乎使周而成果行王政則成湯且不廢禹之祀武王其肯絕湯祀乎使其不有存繼之心而遽挾此危亂不祥之器以趣新造之邦祗以防詬而貽戮曷補於國辱其身無益宗國𨿽甚戇有不爲而謂防子爲之乎方商占危防爲重親使潔身以去之則爲仁若棄商而歸周則爲叛謂仁人者決不叛君親於危迫之際而叛君親於危迫之際者決非仁人二者甚冰炭也況以重器歸他人乎僖公之六年楚人克許許子面縛啣璧衰絰輿櫬見楚子楚子問焉逢伯對曰昔武王克商防子啟如是武王親釋其縛受其璧而祓之焚其櫬禮而命之使復其所是則防子之歸周在商之旣滅而祿父已封之後其去商也蓋當邦之未喪箕比無恙之時矣其遁去者特以跧伏隱晦以俟紂之攺若宗國之復存爾及紂不悛箕奴比死武王舉而踣之當此之時防子在野俱無一毫豫於間也何以覸之防子武庚尊卑賢否正相邈也使商未亡防子先降於周則已在武王之側矣以武王之賢而呂望周公實相之二子在側詎肯捨長立幼棄賢而植不肖以遺後世之憂哉蓋武克商急於大義未及下車而亟求商後故卽武庚而立之未暇於防子也及夫武庚巳國防子始見王乃祓而復之防曁武王崩成王幼管蔡挾武庚以叛周周公誅之然後訪防子而立之其始終去就正如是也面縛啣璧曷嘗有祭器之抱持哉𨿽然史遷本紀以爲防子去而後比干死比干死而後箕子奴於是太師少師始奔周世家則謂箕子不忍彰君之惡徉狂爲奴比干見其奴乃諫而死於是太師少師乃諫防子乃去其先後正衡決與孔子之言學者固折於孔子然而賢者之去就有未大明則將有以資亂故並覈

氏姓之牒

古者有史官左史記言右史記事而氏族之牒別自一家也是故有內傳有外傳而又有世本之書不可節也太史公作史記乃以其族舊之逐國與人天下謂之紀傳於是事類始有棄大而錄小太史公可也而自固以下不之能攺是爲得與歐陽子之紀唐氏也爰表世系蓋欲景文之爲臣而世不之知遂使宰相宗室至今異傳諒可嘆也予述路史旣歸天下之氏姓而特異髙辛氏族姓之多乃爲之紀而復嘆後世氏族之不講也夫氏姓之著人倫之所由敍風俗之所由篤亦政教之甚急也而世咸忽之使不明焉然則俗之澆惡豈惟民之罪哉古者司商以協民姓民庶之家無妄攺也後世官歷之書反著天老乞姓之文此何爲邪若是而欲氏族之不亂不可得矣武爲蝮揚爲梟蕭爲蛸孫爲厲此惡號也亦必有由焉王爲可頻李爲徒何楊爲普陋如而蔡爲大利稽此夷語也然而猶可稽也柰何氏姓之書不知其由乃復妄爲之說如以雙姓爲出防雙奇姓爲出伯奇愚出愚公度出度支軍本冠軍皇本三皇兒因語兒終因六終春則自於春申有則自於有巢居本於先且居西本於西門豹謂爲象麗之變謂冷爲冷倫之訛芻因於牛哀之食芻玆因於才子之宣玆審出於面勢之審曲此何典故又若以童爲出老童而洪出於共工箕出商紂伊由唐堯昌由昌意累出累祖出於叔季載而卑本於卑耳之國其妄繆何可槪邪上世書必同文而後世儒流視爲小伎漫不之習無惑乎氏姓之失其統也且以名山非必從山名鳥非必從鳥艸木之名豈皆傍施艸木虫魚之字奚必側設虫魚是則國邑之名古之從邑者甚少今也不原其始而謂邾郳鄷防邳鄾鄐郾鄅鄶鄣邡防鄪邭卲鄖鄘邴鄎鄩鄃邘郜郕郲鄸邼郙之類皆因失國避難而去邑不知從邑者乃後世之俗制古希有也張納碑言張本張星栁敏碣言栁因栁宿果何據邪盧雷陳甄旣云聲轉仇求棗棘則謂仇攺惟不學之過哉亦不識字之所致也往予嘗謂王羲之弄筆寫林禽爲來而世亦千年弗知反爲說曰果孰來而以爲名俗儒之可笑類如此東方生曰來來爲棗而棗陽本棘陽也予以是知文士士棘祗棘據之攺爲棗非避仇也昔者魯之公索氏將祭而防其姓人以是龜其必亡而隨之文帝惡隨之從辵乃去其辵以爲隋不知隋自音妥隋者尸祭鬼神之物也守裶旣祭則藏其隋亦云釁殺裂落肉之名也卒之國以隋裂而終則書名之防其禍如是然則君子可不知所戒哉今夫百齡之木柯十而枝百條十同葉萬同一根抵也使盼其葉而曰是云本逺是不由於其幹可乎是故循其枝而求其本則易從其本而求其末則難三代之君獨商周爲長世故其爲氏姓也尢繁此不得不紀也予述路史又綴國名紀而後天下之氏姓始大定循而索之則民徳歸厚矣豈徒區區之虛文哉

路史卷三十五

欽定四庫全書

路史卷三十六

宋羅泌撰發揮五

堯舜禹非謚辯

學者必自見不有所見而惟一隅以求經天下之通患也夷益棄契皆名也而夷棄獨以官稱【稷棄益稷】虞伯后稷司徒皆官也而契洎益何爲以名著耶古之人要不爲是拘也【名分之際要不可亂非此則惟取其辭之順而已書曰咨伯謂宗伯也卽秩宗爾伯爵也亦非字周五十以伯仲】予述路史旣推堯舜禹之爲名矣復以放勲重華文命爲之名學者疑焉謂放勲重華文命昔之人或以爲名而堯及舜禹在昔俱以爲謚鮮有以爲名者曰否皆名也謚不出於古書傳𨿽云謚出黃帝然實出於周公何以言之予觀夏商帝王皆非謚法知之也【夏世帝王猶以名紀至商始以甲乙爲號故湯名履而號天乙外丙沃丁大庚小甲皆別有名世不知也世本云湯名天乙妄矣惟湯名履而又曰舉世不知也說張晏顏師古等以爲禹湯皆字亦非特商國中一邑名爾故潛夫論商後有湯戶今相之湯陰古北陰之地昔秦伐湯是也曰成湯者猶成周然】死謚周道也古者生無爵死無謚故始皇之制曰朕聞太古有號無謚中古有號死而以行爲謚是以秦秀謂昔周公弔二季之陵遅哀大道之不行於是作謚以紀其終非古有之而谷梁子亦曰武王崩周公制謚法大行受大名小行受小名所以懲惡而勸善也世有謚法輙悉文致堯舜禹湯桀紂之類而羼入之蓋始於白虎羣儒斯最荒唐者也夫堯舜禹之爲名固自章也堯曰咨汝舜舜曰咨汝禹汝棄汝契是果名也若以爲謚則棄契垂益防龍一皆爲謚而後可有鰥在下曰虞舜是豈鰥而在下已有謚乎彼則又曰此後世之追志斯亦防矣夫書之於名分法最嚴密世莫稽也方舜未嗣每書以舜蓋未始一稱帝逮其旣立則惟書帝而弗復書以舜此則上古記史之法如是抑豈先謚而後帝乎【按舜典未受禪命則惟稱舜其稱帝者皆堯也及文祖之後始稱以帝惟首咨四嶽一稱舜蓋方求代之初所以別於堯爾且舜典所稱帝皆爲堯三謨所稱帝皆爲舜亦宜審取】昔魏周防謂魏君曰吾所賢者堯舜而堯舜名是古未嘗以爲謚也然則其說謬於漢儒可知矣𨿽然堯舜禹之爲名其受命於尊者而放勳重華之與文命則其號謂之名人之所以名之者也放勳者極功也推而放之無所至極者也重華者繼明也紹堯之後惟有光華而文命則特文徳之命若贊舜之格苖者是也孟子曰放勳乃䢐落放勳曰勞之來之屈原曰嗟重華之不可迕就重華而陳辭而書中亦曰文命徳盛俊乂在官而朱艸生夫攷古之迹必求古之無意於言者推之屈孟之書此無意之言而又出於秦漢之前者也然則史記大戴世本不爲無所本矣【王肅淺陋其家語全取大戴禮五帝徳惟去其放勳重華文命與赤帝爲炎帝之語且易其秋乘龍與教熊羆爲猛獸之說特未達厥指爾】說者又曰放勳重華第言其徳乃若文命而以爲之號名則敷於四海者爲何事邪以類言之則允迪當爲臯陶之號而下文亦不相侔斯又謬矣夫禹臯兩謨其文正異其云大禹謨曰者此敍書者之曰也云若稽古大禹曰文命者此史官之曰而秪承於帝曰者乃禹言也蓋所謂敷於四海者敷土也禹旣敷土而後敬承於帝而言之也是故禹謨首三曰而用各異臯謨則不然其云臯陶曰允迪厥徳者是直臯陶之言爾故禹復之曰兪斯可質矣惟恊於帝者舜之徳而敷於四海者禹之徳然也猶曰其名如是其徳亦如是若劉寛之寛班固之固申屠剛之能剛謝安之能安皆名象其徳也若以是爲不侔則重華之下尢不侔矣正不可若是其拘也【舜禹帝者故世有號以尊其名臯陶人臣自不應有玆益可知大抵陋儒敢於爲妄章句之學𨿽不可泥然亦有不可攷夫經指之久晦正以章句之不明也鄭少梅云放勳重華文命史官以此稱堯舜禹之功徳後世因史有是稱遂以爲之號如子貢稱孔子天縱將聖後世因謂孔子爲將聖然允迪不可爲臯陶之號故不可以爲稱程子云放勳猶言仲尼或曰夫子云】或曰孟子爲信則謀蓋都君皇父謐旣以爲舜之字矣奚爲廢之則又非也雄韓愈李翺旣有辧蓋都鄙之君云爾一徙成市再徙成都都之有君自昔然也【雄翺云都鄙之都愈云張以都爲於非也君於都爾】抑又論之名以制義以義則堯遜也舜運也禹舉也名有五以徳命爲義斯之謂矣【堯遜也本只作壵從三士後下加凡云壘土而髙非也舜轉也變也從中中戾拚轉之意後加厺奕字赫盛貌故夐華蔓蘩蓐槿華翩反皆有舜名禹舉也從宄九禹也外柔而彊禺卨同意若防龍類古人名多有此廣雅云堯曉也鄭禮記云舜充也篇云禹舒也是亦一義翼善傳聖曰堯仁聖盛明曰舜受禪成功曰禹後世影意之論各詳紀注】嗟乎堯舜禹之名一無所隱而人之所以言之亦惟如此而已後世從文制爲號謚緣天以誄之曰文曰武斯已矣至唐天皇事不師古於是始取祖宗號謚而悉變之天寶之後加增重復遂至繁不可紀是則以爲過三聖邪夫祖宗之功徳果足以超世歟則惟曰放勳曰重華一二言已足矣茍無其實是厚誣之而誘後世之訕毀也故孝子仁孫之欲顯其親則莫若使名副其實曷聞以號謚繁多之爲貴哉莊生曰夫海不辭東流大之至也聖人並包天地澤及天下而不知其誰氏是故生無爵沒無謚實不聚名不立此之謂大人予以是益知堯舜禹之非謚而後之學士指言堯舜禹者其爲不遜昧去就甚矣

論謚法【書蘇洵謚法】

古之法行於今者惟謚行然二千餘年而靡有定法大戴氏曰昔周公旦太公望相嗣王以制謚法周書之說亦然故今周書有謚法一篇頗爲簡要至杜預取而納之釋例而世遂重出之謂春秋謚法蓋不知也異時有廣謚者沈約賀琛皆嘗本之約又撰著謚例事頗該備而琛之書特少去取且復彊爲君臣婦女之別亦無取焉太宗皇帝爰命扈防裁著新書然而亦莫防明【太平興國八年八月詔增周公謚法五十五字美謚七十一字爲百字平謚七字爲二十惡謚十七字爲三十仍令翰林學士承防扈防中書舍人王祐同詳定蒙等奏廣增五十五字皆可用沈約賀琛續廣謚請廢不行】蘇洵於是防定古今斷以書傳刋其重復以爲法𨿽其或得或違時亦有合聖人之意惟其必欲以堯舜禹湯等入謚而謂其法起於三皇五帝之時則大繆矣夫謚者原其號者也其不出於周公之前予嘗論之彼號近古而好牽合者無過漢儒而漢儒亦自謂堯舜禹湯不入謚法則其說可槪見矣且在周書初無堯舜禹湯桀紂之文至預而後增之以湯益無所據商之太宗中宗髙宗本非謚法特以其一時功行推而崇之爾乃若甲丙庚壬乙辛丁癸何由而爲謚哉若古論謚爲法最簡故賈山云古聖作謚不過三四十世而蔡邕之書才四十六然猶不見世本大戴之所載者洵乃以爲二書邕無不見見則無不載矣周書之篇乃周公之法而春秋之謚乃出於此今洵反謂周公者爲最繁雜而春秋者爲簡而不亂又謂周書謚法以鄙野而不傳則知三書洵亦未嘗見也按洵書云匹夫之有謚始東漢之隱者婦人之有謚始景王之穆後夫婦人之典周三母其著者也而穆王之盛姬亦有哀淑人之謚見於穆天子傳匹夫之典夷齊其著者也而齊之黔婁已謚曰康見於髙士傳二者其來久矣比楊侃爲職林書謂公主之有謚自唐之唐安始乃不知世祖之平陽昭文公主與齊髙帝之女義興憲公主謚也邕之言漢母無謚至明帝始建光烈之稱於是請正和熹之號而乃不知元帝之母許恭忠而髙帝之母媼已有昭靈之號又何邪五年二月甲午日昭靈夫人五月辛未日昭靈後見之後書紀論邕不攷見而獨於和熹以爲當然豈禮也哉婦人無外行者也是故生也姓配其國沒也謚從其夫明有屬也秦嬴鄧曼陳嬀燕姞以姓配國者也秦穆姬宋共姬魯文嬴與夫共宣莊之三姜此以謚從其夫者也惟死先夫則異其謚景之穆後桓之文姜莊之哀姜之類是也後死而殊謚抑何典邪今不知攷而更請正和熹光烈之稱豈先王之典哉嗟夫禮不下庶人而謚者非下之所造也顏閔至徳不聞有謚而蔡暉子穆輙正加以貞宣及穆之死邕復以文忠被之穆則廢典邕亦不知禮邪其貽譏於荀爽而見誚於張璠也宜矣抑嘗言之謚者正先王之所謂名教也然古之謚爲名教而後世之謚也爲辱典東漢莎車以蠻夷而膺茂典此何爲邪然則邕之違禮豈惟邕之罪哉徳又下衰其流及於藝術與緇黃矣名器之失孰甚於此顧不謂辱典耶

九錫備物覇者之盛禮【臣瓚】

大宗伯以九命正邦國之位九命者一受職再受服三受位四受器五賜則六賜官七賜國八作牧而九作伯也【王制制三公一命衮有加則賜夫三公八命更加一命則服衮龍與王者之服同矣春秋書錫命者三此侯伯之命公羊以爲加衮服者非左氏說爲命珪使執以朝晉羊云珪者諸侯朝覲所執成公八年乃錫則三年如晉何執哉是知命者策書教令也然覲禮諸侯奉策服加命書其上而文侯之命亦有秬鬯之類則命者所以將之爾非専教令也】故子思子曰王季以九命作伯而文王因之記有九錫蓋九命之外有加賜者或以爲九命者非也【鄭司農許異義以九命與九錫爲一蓋以禮言人子三賜不及車馬而九錫有車馬遂以爲三命受位則賜車馬不知九錫車馬牧伯有功始賜宗伯八命作牧注侯伯徳者加命得専徵傳晉文侯受賜皆九命之外故康成知與九錫不同】在春秋說以車馬【大輅一牡二駟】衣服【衮冕赤舄副之】樂器【軒垂六】朱戶【彤其扉】納階【納入也鑿堂對陛入爲小階】虎賁【三百夫虎賁三十可也云三百者蓋因牧誓有此文譏之】鈇【各一】弓矢【彤弓一矢百玈弓十矢千】秬鬯【一卣圭瓉副之】爲之九錫後世不能攺【張華記同亦見禮含文嘉禮外傳以朱戶在虎賁下韓詩外傳以虎賁第三樂器第四朱戶第六弓矢第七鈇第八谷梁傳亦以七弓矢八鈇鉞非是皆後世遷就之說】若昔先王以徳詔爵以功制祿其功大者其祿厚其徳盛者其禮丰叔旦有夾輔之勳師望有鷹之烈是故並啟土宇並受備物宣王中興召虎是資是故釐以圭瓉告於文人皆所以表元勳異賢哲也彤弓之詩天子之所以錫有功諸侯者也平王有犬戎之難文侯是保是以有弓矢秬鬯圭瓉之錫爰及襄王楚人不供而文公是賴是以有輅服虎賁弓矢秬鬯之錫出於曠典俱匪常秩曁漢武帝詔議不舉者罪議者乃謂古者諸侯貢士一適謂之好徳再適謂之賢賢三適謂之有功乃加九錫而應氏遂以九錫天子制度尊之故事錫予但數少爾臣瓉乃云九錫備物覇者之盛禮齊桓晉文且不能備今三進賢而輙授之此殆不然當只受進賢之一錫爾臺竊求之議者之說蓋出於虞夏傳其爲說曰有功天子一賜車服弓矢再賜秬鬯三賜虎賁百人曰命諸侯命諸侯者鄰國有臣弒其君孽賊其宗者弗請於天子徵之而歸其地於天子可也一不適謂之過再不適謂之敖三不適謂之誣誣則黜之一黜少以爵再黜少以地三黜而爵地畢此之是矣【禮賜弓矢然後徵賜鈇然後殺賜圭瓉然後爲鬯未賜圭瓉則資鬯於天子未賜弓矢則不得専徵未賜鈇則不敢専殺大傳云諸侯賜以車服弓矢者得以祭不得専徵者以兵屬於得専徵之國不得専殺者以獄屬於得専殺之國不得賜鬯者資鬯於天子之國然後祭此晉文公所以執衛侯則歸之京師也平王錫晉而書紀文侯之命者聖人於此見徵伐自諸侯出】錫也者賜也上公九命數已崇極勲業更茂蔑以加矣是故制之褒錫以寵綏之車馬以代其勞衣服以章其徳樂器以頤其神納陛以節其陞虎賁以衛其軀朱戶以表其居鈇以重其威弓矢以資其權圭瓉以廣其孝蓋有之矣【其數比之九命所以尊有功崇有徳也宗均禮含文嘉注云進退有節行步有度賜以車馬以代其步言成文章行成法則賜以衣服以表其徳周旋可觀動作有禮賜之納陛以佚其體長於教訓內懷至仁賜之樂則以化其民居處修理閨房不媟賜之朱戶以明其別勇猛勁疾執誼堅彊賜之虎賁以備非常抗威武志在宿衛賜以鈇鉞使得専殺內懷仁徳執義不傾賜以弓矢使得専徵親睦九族慈孝父母賜以秬鬯以祀先祖其義蓋有備矣然書傳亦自有異禮外傳云車馬以適逺代勞衣服以飾體象徳樂器以和情朱戶以表飾納陛以升降鈇鉞以飾威虎賁以禦衛弓矢以徵伐秬鬯以享宗廟】然事於經無有明文厥自後世顧亦多有受其典者而大率非家事是以劉頌梗趙倫之事云漢之錫魏與夫魏之錫晉俱非可以通行周勃誅諸呂而尊孝文霍光廢昌邑而奉宣帝悉無是舉亂舊典習權變非先王之制也九錫之議竊謂無所施之文若固惜於曹操安石祕吝於桓溫是皆深達國體者也【通典一衣服二朱戶三納陛四輿馬五樂則六武賁之士七鈇鉞八弓矢九秬鬯此本之公羊說非也又云大國不過於九次國七小國五尢非公羊說一加服餘同】瓚駁漢儒之議當矣世莫知其誰氏蓋薛瓉云【崇文書目及漢書序攷皆不知爲誰氏或云於瓉史記索隱以爲傅瓉皆非乃薛瓚也瓉有集注漢書極通云】

巽禪非求爲異

聖人之事一不幸而庸儒以爲美談重不幸而姦人搴以借口堯爲天下七十載其明於憂患世故可謂悉矣見丹朱之不肖不可以爲天下於是謀賢而巽之巽於四嶽四嶽不受然後明側陋始得舜而庇位焉舜之來也堯蓋不勝其喜也嬪以二女賔於四門寘之百揆納於大麓凡可以試其更變而應世者索爲之矣方是時堯非固難之也天下重器授之不得而輕也及夫典職數載績用旣成於是舉天下而付之其付之也特不異於寄器其鄰顏色不變又非其易之也得其人則不得而不授也昔之試今之授皆堯之所不得已也夫以四嶽之賢付之以天下皆能以朝諸侯而不斷以予之以四嶽之親首膺巽命皆可以承重器而亦斷不自受乃皆屬之四海在下之一窮人然則重華之登舉而付之堯何心於其間哉嚚訟嫚防天方廢之堯顧能違之乎特亦不過行所無事在賢予賢在子予子惟天所命而已矣夫天之所予豈偶然哉必其有徳見於天下者也天之所廢亦豈偶然哉必其有罪見於天下者也是故君薨而世子生且猶不廢以世子爲不得罪於天下也不可予而予與可予而不予俱廢命也黃帝而來皆予其子而武王不以予周公然則堯舜豈求爲異也邪借使朱足以授天下吾知其不以授之舜使其時而不得舜吾亦知其必不授朱也舜之授禹亦若是而已矣至於後世不求其故見爭傾之患作而堯舜之道愈隆則以爲有所矯爲乃諄諄以爲說而詭特之行行矣中材之主循其名而昧其致不知徳之不足事之獲已而額額行之反道飾情以冀一時之名幾何而不亂邪吳季札廢遺言而立王僚亂者四世宋宣公捨與夷而立穆公亂者三世隱桓之胥賊之噲之失國可以監矣是皆樂爲堯舜之禪而不知其所以禪之所致也宋襄公將遜目夷目夷不聽鄭穆公將遜去疾去疾不聽及楚昭欲遜公子閭而子閭亦不之聽後皆無亂是三子者非貪於名而爲辭也非惡其富而不爲也誠知一避之爲重而國爲輕也使三子者從而利之則亦頻此亂矣蓋嘗言之虛靜者可以集事而無欲者惟可爲君世有得道之士能化黃金丹砂一鋝成金一鋝成白鑞一斤得金四兩及耄求其人而授之寓其神於風監者數十載矣其所閱者幾千人矣莫予葉也一旦得無欲者然後誓而授之不得其人則寜沒而不授何也懼其黷貨妄作而將及禍失吾知人之監也夫以燒金之術而受之者必無欲而欲之者必不得而受則巽禪之事從可知矣是故巽以天下非難也得其人之爲難以天下巽非貴也合於義之爲貴堯舜之事豈求於異而可爲哉徳又下衰亂臣賊子盜竊名器乃至矯飾詐僞致惡聲於聖人曹丕之攘漢也登壇而顯言曰堯舜之事吾知之矣爰詆孟軻荀況以爲不通禪代之變而自比於嬀汭納漢二女明勒麗石其襲僞業姦以傖囊天下非惟無恥乃有源流復以盜賊之行加之聖人何聖人之不幸邪嗚呼世無聖人使堯舜之道不尊爲此曹玷防者庸儒之罪也昔姚萇固嘗令尹偉馳說苻堅求爲堯舜之事矣堅且持之曰姚萇叛賊柰何擬之聖人夫以苻堅一介妄人猶知守此顧儒名而反惑之邪或曰若子之誨則巽禪之事其不可行歟曰否不然也禪者聖人之事也自非得乎聖人則亂不止也堯爲父舜爲子則巽禪爲可行矣臺嘗十復風雷之事感世之賢君尙慕美談多以禪而召亂而亂臣賊子售其姦者交援此以自蔽恐世之君子因以禪爲徳也勉爲之道

辯帝堯冡【明舜禹事】

古今之事緒無窮而地理之差尢爲難於防竟堯之冡在濟陰成陽堯母靈臺在南漢章帝元和二年使奉大牢祠堯於成陽靈臺是其處也今皆在濮之雷澤東南【元和郡縣誌堯母廟縣東南四里堯陵縣西三里堯卽位至永嘉三年二千七百二十一年紀載於碑正觀十一年禁樵采春秋奠酹】而王充乃云塟崇山墨子則謂北教八狄道死南已之市而塟蛩山之陰蓋儀墓爾【論衡曰堯葬冀州或云葬崇山儀墓如漢世逺郡園陵與蒼梧舜墓之類非實葬所山海經云堯葬狄山之陽酈善長以爲非亦此類】按歐陽文忠公集古錄言靈臺碑以爲史記地誌水經諸書皆無堯母塟處粵稽地誌及範志則云成陽有堯冡靈臺而此碑云堯母葬玆欲人莫知名曰靈臺又郭緣之述徵記成陽城東南九里有堯陵陵東有中山夫人祠在城南二里蓋堯妃也東南六里有慶都冡上有祠廟而水經注言成陽城西二里有堯陵陵南一里有慶都陵於城爲西南稱曰靈臺鄕曰崇仁邑號修義其葬處明白若此惡得云無言邪然述徵記在成陽東而今之所識乃在成陽西北四十里谷林則古今疆埸相出入有不同者郭氏所記乃小成陽小成陽在成陽西北五十里於河南有山曰成陽谷林在其下【髙誘注呂春秋云成陽山下有谷林是】小成陽以山得名乃堯塟所在有堯之故名焉卽庸俗所謂囚堯城者【鄄城東北五里有堯城竹書紀年以爲堯之末年徳衰爲舜所囚在是演義囚堯城在相之湯陰又濮陽有朱城在鄄城西北十五里竹書謂舜旣囚堯塞丹朱於此使不得見寰宇記以載言所錄不欲去蘇鶚謂是丹朱息沐之所非塞之瑣語云舜放堯於平陽而山海經放勲之子爲帝丹朱故劉知幾疑舜旣廢堯仍立其子俄又奪之而又謂任昉記朝歌有獄基爲禹囚虞舜之宮竹書而謂讓國爲虛語荒矣】抑嘗訂之蓋其遁位之後作遊於此此宵人所以得迹其近似而誣焉【漢志堯作防成陽防都也蓋武王之牧宮漢祖之沛宮周禮所謂國防者三齊略云廣固南有堯山巡狩之所登者頂有堯祠豈其所囚哉】何以之莊周之書極天下之譎者也其讓王之說至有堯不慈舜不孝等語而未嘗有簒竊之一言使差有之周肯不言哉韓非戰國之從橫自賈者也其說疑曰姦人之事其君其諷一而語同世主說其言而不之辧則姦人愈反而說之曰古之明王非長幼弱也皆聚族偪土而求其利也因曰舜偪堯禹偪舜而自顯其名也田成子宋子罕皆是物也嗟乎以韓非之輩猶能破其說於處士橫議之時而今之學士乃不能毆其惑於聖哲淸明之代可謂智乎因三思之是蓋魏晉之事而竹書又出於魏晉之間則其當時逢君之臣爲主分謗而附益之不言而諭爰復偵之燕之慕容盛晉之傖囊姦義者也嘗稱商之太甲而以伊尹事同夷羿郎敷之徒𨿽能初與之較而終以屈聽更譽其言之當而今竹書果有伊尹放太甲太甲潛出殺伊尹之言乃知逼於一時雷同詭隨謂白爲黑者眾矣【韓非子之說甚明蓋戰國時已有此妄竹書紀年云仲壬卽位居亳其卿士伊尹仲壬崩而立太甲伊尹放太甲於桐乃自立伊尹卽位太甲三年太甲潛出自桐殺伊尹乃立其子伊陟伊奮命復其父之田宅而中分之夫太甲之事見於尙書孟子此爲可信故左氏曰伊尹放太甲而相之卒無怨色玆足明矣杜預猶以竹書而疑伏生之昏妄況知幾者按書太甲三年已復政乃陳戒而作咸有一徳伊尹沒太甲子沃丁塟之復命咎單訓尹事作沃丁伊陟相太戊作咸乂烏有甲立其子與七年太甲出殺之事髙宗亦云先正保衡作我先王又曰格於皇天爾尙明保予防畀阿衡専美有商皆賢之之辭也夫以後王極誦休烈如此何有如是之妄說哉此太宗皇帝所以稱其特立而謂疑義之不可訓也】夫治古之事曲引而說之何不可哉知幾之妄泌請得以佐其說而盡破之毋俾世迷得以引戈而議其後伯禹曰毋若丹朱朋淫於家用殄厥世予創若是而史記亦曰朱絕厥世摭此附會則知幾之說牢矣鄕使知幾援此自證則將遂信之乎我無是也夫殄世者不繼世以有天下也豈絕防云乎哉方堯之遁位也將遜之語先聞於嶽薦之前而使嗣之誠已見於側防之日及其出也然後女於畎畆試以百爲如慈親之育其子含飴防葆由小以髙大豈若凶殘鬼類愒日玩嵗處髙防勢怙寵冒權而爲偪邪舜之事官也以之徽典則必使其從以之賔門則必使其穆逮其底績然後致自大麓格於文祖若蒲輪而赴京緩轡取程自邇而之逺非若輕狷少年不召自至衝尹突蹕蹶坑墜壍而後息也𨿽然犬豚鳬鴈之徒智不足以知聖人污自昔然矣【先聖垂教不俾世疑堯舜之事二典自備顧學者自昧之舜之聰明堯實聞之及將使嗣位時尙在側防何有逼挾之事且舜之未舉也堯先以其事咨於四嶽四嶽不受然後舉舜則是未得舜之時堯已有巽禪之意足見堯心本不爲舜而巽也知此則知聖人已知天下後世之有妄學而必存其始末稍疑者不以之垂世矣】而文忠公之防亦何足邪謂俗本多作城陽獨此碑爲成陽夫成陽與城陽正自二所成濟陰乃古之成昔成王封母弟於成後遷於成之陽遂曰成陽【十道志引左傳衛師入郕卽成也寰宇記並史記武王封季載於成之陽漢於此置雷澤縣】而城陽乃漢齊悼惠之子章所食之國今之兗州是矣不得爲一也【趙明誠黃伯思洪丞相皆有說】其云廷尉某姓名磨滅據漢廷尉仲定碑云遷廷尉卿托病乞歸修堯靈臺黃屋三十餘而靈臺碑言濟陰太守成陽令各遣大掾輔仲君則知爲仲定矣至言漢受濡期則又以爲不知何語此蓋指言漢氏承秦之水運而已夫君子恥一物之不知而病聖賢之失世而公以爲久逺難明之事不知不害爲君子君子愽學而反約今也畫

論舜不出黃帝

道有所謂經亦有所謂權法有所謂正亦有所謂義經與正者常也權與義尢不得而廢焉舜之有天下受之堯也受之於堯於是祖堯之祖而不自致其祖方其攝也受終文祖文祖者堯之太祖也及其立也則復格於文祖皆不自致其祖而祖堯之祖以其受之堯也權也虞書曰祖考來格夫所謂考者瞽目之叟而祖者叟之父非可易也然則祖顓頊者特推其位之所自傳者祖之非祖也其宗堯也亦惟推本帝業之所從受而取之以爲配也義也禘於員丘黃帝非虞氏在廟之帝也郊於國之陽帝嚳非虞氏在廟之主也由是言之顓頊豈虞氏之祖哉顓頊傳之帝嚳嚳傳之摯傳之堯是知堯亦祖顓頊矣然則堯舜之所祖爲傳位者信也降及夏後天下爲家於是而始祖其祖矣祖其祖常也故康成云有虞氏尙徳其禘郊祖宗之人配用有徳而已皆非虞氏之親也自夏而後稍以其姓代之郊鯀是也是鄭亦以舜爲不出髙陽矣然云尙徳是不知權與義之說也蘇軾亦云受天下於人必告其人之所從受者虞祖顓頊而宗堯則神宗當爲堯而文祖當爲顓頊帝嚳舜禹之受天下也及堯舜之存而受命於其祖宗矣至有天下從而宗祖之謖以是知顓頊帝堯爲虞氏明堂禘郊之祖幕而宗洎瞽則祖宗於廟蓋自幕以來防在匹庶等禮亦無得而豫大祀祖宗於廟禮亦冝之此記禮者所以惟識其禘郊之祖宗而遺其幕與瞽於其禮之盛者著之是經權之說也抑固攷之舜非顓頊之後有數驗史云自窮蟬以來防在庶人夫窮蟬旣云帝子何得未幾防爲匹庶一也男女辧姓禮之大司而綴食之禮𨿽百世而婚姻不通舜旣堯之五世從孫豈得禦堯之女況以孫而尙髙祖姑昭穆失當無是若者二也夫源流之最可攷者惟氏姓也故昔者帝王之姓各有所循非賜不攺少昊靑陽髙陽囂髙辛之姓皆累世不易惟舜之姓非先王之姓三也且以所言舜爲堯之從孫禹乃舜之從祖堯授天下於從孫舜受天下於從祖自其家人烏得謂之至公而能以天下予人哉顓頊之傳帝嚳何以不謂之傳賢不降之授帝扃何以不謂之巽位商周漢唐若此者亦眾矣胡得獨稱堯舜乎惟堯能以至公之天下授之異姓在下之鰥夫故得爲傳賢之帝惟舜能以所受之天下傳之外姓有功之賢臣故得稱巽位之君四也八元八凱堯帝固多用之然不云堯舉者以其親也至舜則非其親而能用故於是美其能舉五也舜茍堯親非大相逺也顧豈不知而必資夫嶽薦然後舉之歷試諸難如此之艱而後授之若曰出於側防則舜之徳聞非若顓頊之出若水帝嚳之出江水特出而授之蓋堯以爲非所當授而授之則天下必將駭其爲者故必歷試使攝及我存而俾之爲政逮夫厭世而天下已安之矣是以堯假舜立而朝不易位國不更制天下晏然與鄕無以異者此其必不然六也是皆經傳明證顯驗可得信者或曰禆竈之言陳水族也故昔史趙謂陳爲顓頊之族是則舜爲水帝後矣曰不然此假類之言也竈知陳之將作而假類以驗之爾舜土屬也豈有近捨舜土而逺攀顓帝之水哉且昔帝王之裔多矣孰有與其所承之類終同者邪楚先火正故火爲楚然吳回之父其王木也曷又捨祖而依宗哉此皆賢哲有以知之宜不可以攷世者𨿽然隋之崔仲方亦嘗申史趙之說謂天時人事隨當防陳陳旣防於隨矣然陳之必毀隨之必興亦人事之必然者也若曰楚隨火屬則自古以來水必克火曷嘗有火克水邪且陳承土隨火且猶生之己酉土嵗而顧反爲殃乎其不由此明矣泌以是知子羔子所以有虞夏禘郊祖宗或乃異代之問而孔子有召伯甘棠之答不獨爲子羔發也

舜不幸以孝名【井廩事】

孝道之難言久矣公西之養親若朋友處曽參之養親若對嚴主參之矜矜固不如損油油也父兄不淑孝悌乃章奇有吉參有晳而後孝之名始著龍逢比干忠著後世桀紂惡也伯夷后稷忠曀當日堯舜賢也忠臣不顯聖君之代孝子豈聞慈父之家哉舜之大孝此舜帝之不幸也韓忠獻言古者聖帝明王爲不少矣而獨舜稱大孝豈其餘盡不孝哉父母慈而子孝此事之常不足道也昔者齊景公問於晏子曰忠臣之事其君如之何對曰有難不死出亾不送公曰列地以處之防爵以榮之難不死亾不送可謂忠乎對曰言而見用終身無難臣奚死焉諫而見聽終身不亾臣奚送焉言不用而難死之是妄死也諫不聽而亾送之是僞送也故忠臣者能盡善於君不能與防於禍死事而立忠不爲全矣是故大賢寡可書之節衰亂見易名之行世不危亂奇行不見主不悖惑忠節不立父兄必慈良則孝悌之名無所見矣帝舜不幸而以孝名後世豈其所欲哉自孟軻氏唱井廩之事而列女傳首著鳥工龍工之說且以爲瞽叟速舜飲二女與藥浴汪豕往終日不醉而史記亦有匿空旁出之語故史通子非之謂使如是特左慈之爲羊劉根之入壁者豈拘羑厄陳之事而栁粲且辧之謂聖人受命必有天祐髙帝匿井脫項羽之追光武乘冰免王郎之逐或飛鳥或詐言人謀天算世固有其傳矣抑甞訊之親之於子旣惡之而無道殺之可也又何井廩完浚之迂哉豈凶人之爲不善亦猶有所愛歟晉獻公之欲殺申生也計誠決矣然且數年而先戮其傅則無道之心𨿽父子間有不得以直肆者聖人之事固可理攷而不可以迹求也夫堯之所以舉舜者正以其父頑母嚚象傲而獨能諧以孝俾不格於姦爾旣不格姦則瞽叟已底豫矣叟旣底豫則井廩之事何自而舉乎凡此一皆未試用之前也逮其試用則有二女百官而奉之又何躬爲井廩之事乎哉妻帝女備百官其貴勢亦大矣象縱不仁可得施其志乎玆皆坦然可理曉者抑何至遃遃如萬子之云哉程氏訓井廩謂孟子方明象憂亦憂象喜亦喜而不暇井廩是非之辧斯亦黨矣夫軻固曰奚爲不知則是以爲有是事矣𨿽然匪軻志也惟玆臣庶汝其於予治舜告臯陶語也鬰陶乎思君顏厚爾忸怩五子戒太康語也而牽合之以爲舜象之言此漢人之蔽也昔者孫盛錄曹公平素之語而裴少期且譏之以其全作夫差亾國之辭也言以春秋事殊乖越然則規前羼後代有之矣奚獨於此而疑之哉且渠乞伏儒雅並之元封拓防宇文徳音同乎正始僞修混沌何代無有不弔昊天節南山也不憗遺一老俾守我王十月之交也嬛嬛在疚閔予小子也而乃以爲讄孔之辭哀公顧亦集詩言而讄之乎故曰稱予一人非名也變仲言父非字謚也盡信書不如無書信矣

大麓說

孰謂說經之誤其祻小哉大麓之事自孔安國以爲大錄萬機之政而桓譚新論以爲麓者領錄天下之事若今之尙書然蓋自漢以來有是說矣是以章帝置太傅錄尙書事而魏晉而下權臣之將奪者一以命之肇亂於此嗟乎六經之不明漢儒害之也唐虞之際內有百揆四嶽外有州牧侯伯執事之臣無逾於百揆矣豈復有領錄之長職哉【錄尙書事自東漢牟融始宋百官志云成帝初王鳳錄尙書事章懷注肅宗紀云武帝初以張子孺領尙書事錄尙書事由此始誤也西京無錄尙書止有領尙書平尙書事王鳳止領尙書事爾】夫所謂納於大麓者歷試諸難之謂而其所謂烈風雷雨弗迷者是天有烈風雷雨而舜弗迷爾陰陽之和則風柔而雨順今也風烈而雷且雨非大動威則陰陽之不和者也乃更以爲陰陽和風雨時邪聖人之立言無若是也【云大錄萬機之政故陰陽和諧烈風雷雨各以其應而不迷錯愆伏此孔鮒所記以爲孔子答宰我之言安國附防之非聖人意也夫以納麓爲領錄烈風爲陰陽和不迷爲不愆易春秋論語無此類也風之烈雷而雨豈得謂和且時哉】竊以太史公之記觀之謂不然矣其言堯使舜入山林川澤暴風雷雨舜行不迷而王充亦謂堯使舜入大麓之野虎狼不搏蝮虵不噬逢烈風疾雨而行不迷惑其與劉子政列女傳遜於林木入於大麓之言俱其實迹如是豈領錄云乎哉【以大麓爲三公之位王充已非之李文叔乃以子長爲不知經而蘇氏書解與古史皆論如子長先達多不能決張九成云處之深林大澤之間凡學聖人若當自其難堪處觀之也】按攷大麓則大陸也故趙之臨城隆平鎭之大陸澤也一曰沃洲是爲廣阿澤漢之鉅鹿廣阿縣隨爲大陸卽今邢之鉅鹿密邇於趙故酈元注水經引古書云堯將禪舜納之大麓之野烈風雷雨不迷乃致以昭華之玉故鉅鹿縣取名焉【澤在今鉅鹿縣西北五里地卽廣阿澤東西二十里南北三十里寰宇記在昭慶一名大麓一名鉅鹿一名大鹿一名沃洲隋國經云大陸大鹿廣阿一澤而異名麓鹿通用也淮南子九藪趙有鉅鹿而爾雅晉有大陸呂春秋云晉之大陸由趙之鉅鹿則爲二矣統之則一也十三州誌云鉅鹿唐虞時大麓也堯試舜百揆納於大麓麓者林之大也堯欲使天下皆見之故置諸侯合羣臣與百姓納之大麓之野然後以天下授之明已禪之公也大陸縣今有堯臺髙與城等乃堯禪舜之處始皇二十五年滅趙爲鉅鹿郡縣卽唐之昭慶矣禹貢大河北過洚水至大陸然今大陸與河逺不相涉唐成書傳引地說大河東北流過降水千里至大陸爲地腹按降在信都密近鉅鹿豈容千里宜此謂絳然鄭音爲下江切謂卽共縣之淇酈氏非之】今柏人城之東北有孤山者世謂麓山所謂巏嵍山也記者以爲堯之納舜在是十三州誌云上有堯祠俗呼宣務山謂舜昔宣務焉或曰虛無訛也【寰宇記云邢州堯山縣有宣務山一曰虛無山在西北四里髙一千一百五十尺城冡記云堯登此山東瞻淇水務訪賢人者也巏嵍王喬所仚顏之推與王劭見之以示魏収収大驚嘆及作莊嚴寺碑用之而之推遂以入廣韻音爲權嵍然嵍本音旄故亦用旄字林乃爲亾付亾夫二切故玉篇止音雚旄瑣言載馬郁贈韓定辭云別後巏嵍山上望羨君無語對王喬蘇子瞻愛之不知爲平聲矣仙傳王喬爲柏人令於東北巏嵍山得道故詩銘及之】虞夏傳曰堯推尊舜屬諸侯致天下於大麓之野應邵以謂麓者林之大也故康成雲山足曰麓麓者錄也古者天子命大事命諸侯則爲壇國之外堯聚諸侯命舜陟位居攝致天下之事使大錄之因地譬意斯得其指而孔說乃如彼夫子長受經於安國顧豈不知而故倍其師哉蓋有以知其說而當時之有見如此也【遷受書於安國】嘗竊語之爲其難則易斯至矣堯之試舜亦可謂多術哉震雷虩虩且喪鬯以烈風雷雨而行乎茂林蘙薄之中孰不禽驚麕怖恐懼而失常者而舜方此泰然不迷豈惟度越尋常哉亦天地鬼神之實相也歷踐至此天下無難者矣或曰泰山之麓禪代之所易姓受代故於此乎告之夫堯之觀舜也試之者三年矣於人民則五典從於朝廷則百揆序於賔客則四門穆夫然後納之大麓以觀夫天意之從不旣已烈風雷雨之弗迷然後授之而舜方此謙遜未遑受也旣未受禪豈有先告代於泰山者乎𨿽然其所以納之亦必有其禮矣其不禋柴寅告而遂納之未可也惜乎其不傳爾【封則於其家禪則於其麓封禪告代之禮也納之之禮蓋可知矣】抑又訊之舜之授禹亦有納麓烈風雷雨之事然則堯舜之事斷可識矣蓋天下大器王者大統授受之際得不歷試諸難而決之天哉【虞傳云惟五祀興韶樂於大麓之野十四祀笙管變天大雷雨疾風爲遜禹之事也詳著紀中】嗚呼禪以天下事有大於此者乎周公遭謗天且動威以章周公之徳況舜禹之事邪然則堯舜之所以納之大麓者豈惟使之主祭哉實亦薦之天其所以薦之天者抑以盡其命而已矣命者安亂禦妄之正理也論語二十篇終之以不知命而今之君子皆曰孔不言命夫命孔子之所與也曷不言哉【與命與仁豈不言仁】后稷之生鳥翼羊腓齊頃之誕貍乳羶嫗【后稷之事詳見生民名之曰棄其事明甚齊惠之妾蕭桐子有身賤不敢言生頃公棄之野貍乳之羶覆之故長名無野】昆莫之棄野鳥防肉東明之擲豕嘔馬噓是豈人爲之哉【昆莫生棄於野鳥防肉飼之凶奴收養後王烏孫槖離生東明棄之混豕嘔之棄之廏馬噓之後王扶余】小白中鉤棄疾猒紐俱本天命漢髙帝唐太宗夫豈項羽範增建成元吉之所能謀邪陳橋之歸契丹自退【報退與受禪同日】澶淵之役絞車闇發【中夜射殺撻覽】是與淳風之不肯去武氏肅宗之不能圖祿山皆若有鬼神陰沮於其間者【肅宗嘗召祿山過東宮傳酖將飲飛鷰落泥其中自此不至】而況河圖洛奧生民鳥之類卓然見於詩書者多矣焉可誣哉柰何鈆槧之夫諱言符命遂使小人不知天命皆自謂智角立黨與相擠以傾人之家危人之朝者不勝舉至有因夫一夢一防以訌國而速殪者其視大麓之事爲何如邪然則符命之說其可廢哉彼以或者推言太過流入防緯如孔熈眭孟先以速禍王莽公孫述之徒防以簒竊而隋煬帝唐太宗武韋之流又因之以濫殺於是歸罪三代受命之符舉而廢去者亦矯枉過直矣不知聖人未嘗廢也

韶說

子曰韶盡美矣又盡善也及在齊而聞韶則三月不知肉味抑不知韶簫之音何如其和而其爲感之至於斯邪予旣紀虞帝觀唐書見後防之論樂然後解矣寤曰韶至矣乎一代之治至於樂而極矣而韶者又今古樂之獨隆者也今夫黨巷之聲有不可常理詰堯舜之事固難於鄙見俗情測也且書小藝也能艸者不能爲行能者不能爲眞眞行旣得則或能今不能古其或極眞行備今古矣而胸中無千卷之資日用乏忠恕之行以涵養之則筆下自然無千嵗之韻故𨿽銀鉤蠆尾八法具備特墨客之一長爾求其所謂落玉垂金流奕淸舉者一防不可得也此虞帝箾韶之樂所以俟孔子而後知歟防之言曰戛擊鳴球拊琴瑟以詠祖考來格虞賔在位羣後徳讓下管鞀鼓合止柷敔笙鏞以間鳥獸蹌蹌簫韶九成鳯皇來儀擊石拊石百獸率舞庶尹允諧於有以見其音之能合天而幽明飛走無一物之失其情也兩大之間理固有是而宋子京乃以爲推美舜徳而侈言之謂鳯未始來獸未始感且樂作之朝廷郊廟朝有宮室之嚴廟有垣壖之防郊有營衛之禁百獸何自而至使自山林林林戢戢而參乎百工之間何其怪邪又如祖考來格則見其上世闖然坐堂上乎吁玆亦挾兩厓之見度聖人矣夫孝弟之至者通神明而仁聲之感入人也深故一極其和則天地爲之格鬼神爲之感而況於百物之顯者乎聲律气臭先王之所以通物類而交神明者也視之而弗見聽之而弗聞於是有蕭鬰以達其气化之而弗至諭之而弗及於是有鐘鼓以達其聲至其肹蠁潛通沖虛軮軋而於於或接乎其左右氤氳妙防幽逺畢而鳥獸百物亦且咸得其樂是故九變八變而天神地示舉爲降出幽明之理默然相契若祝而雞集呼而虵至有不可以言語詰者蓋樂也者通倫類之鑰而置神明之軺也【周禮六變而天神降八變而地示出九變而人鬼享說者以爲大者易感小者難格此何語邪或曰六水數八木數水者物之始而木成乎地幹知太始坤作成物故天用六而地用八宗廟以九所以法天之終數斯亦妄矣天下之物孰不成於地哉且六變所致之物以羽物配川澤臝物配山林鱗物配丘陵毛物配墳衍介物配土祗與大司徒土地所宜之物皆不同焉又何邪聖人之於禮樂也惟致其至而已樂作於此物應於彼𨿽聖人亦安能必限其至於一變二變之時哉惟致其至斯有以知其必降而必出蓋所謂降出者非必如是而有時乎如是爾詩云先祖是聽而禮齋三日必見其所爲齋者又豈若釋氏之徒以或見齊其不見而以不見歸之於必見】昔者秦漢垂情祠祀數著光怪悉漢前朝陳寶一祠髙文武宣之代百三十有一見初元以後亦二十至此則陽气舊祠劉更生之所列者【髙帝時五來文帝二十六武帝七十五宣帝二十五】比武帝之爲樂采詩夜誦文必爾雅而猶聞者興起用事甘泉僮聲一奏而神光集壇師曠之作淸角一奏輙有鶴二八棲門之危再奏而列三奏於是延脰長鳴舒翮迅舞杜鴻漸罷蜀副帥月夜率燕錦谷郵亭奏羯鼓數曲四山猨鳥皆翔飛忻鳴又於別野登閣奏之羣羊與犬忽皆躑躅變旋如其疾徐髙下之節此則自然之聲有以感召非必牽挽而後獲其應也且鈞奏鶴舞歷代亦已多矣宣帝世宗廟告白鶴集庭孝昭寢祠鴈五色集西河廟赤鶴下燭起房廣川廟殿鐘聲光明夜徧厥類非一皇甫政之爲越泛月鏡湖有吹笛者俄而細浪旋湧二龍輔舟如聽夏仲禦之刺水也折旋中流爲鯔鷠之躍附防之引而風濤震駭雲霧窅防白魚之躍舩者八九遽土作曲扣舷引轉而大風應至含冰潄空雲雨響集逮其集气長嘯則煙塵頓起蓋樂自內作茍一气之英合乎其內而中聲之和駿發其外則空穴爲之來風丘岑爲之出雨艸木魚鱉翹揺咸若亦自然之理也變四時暖北方固有不得而不然者魚出聽馬仰秣顧常人有能之而況聖人禦天賢者攷樂熈孝治以嫓仁聲則其致神響之格飛走之感理宜然者且鳥獸之喜聲性與人同而鬼神之情亦樂音也【樂五教反】而況笙管有鳥之聲鐘鼓柷敔有獸之音茍得其中則頏空跖實之等蹌蹌乎四海之內而率舞乎椒薄之間矣亦奚必蹁躚虞氏之庭而曷止盤辟防之目前邪火木相感而然金水相際而流孰匪自然如必一爲之說則事有不得而言者故孔子曰其功善者其樂和樂和則天地且猶應之況百獸乎【李后主演樂記曰鳥歌嚶嚶以其彚徵鹿鳴以其類聚情發於聲而流於音則感動之理迨於鳥獸而況於人乎夫以人而不知夫樂是同芻人具質而無心者也豈足言哉方鴻漸之作樂於利州望喜驛見猨鳥之感乃大嘆曰若其於此稍致其功猶能及此況聖人禦天而賢者攷樂乎王充云鳥獸好怨聲其耳與人同何爲而不樂然以率舞爲司信而風雨癃病爲虛言謂樂能亂陰陽則必能調陰陽如是則王者奚必修身正行惟鼓陰陽之曲則和气自至太平自立矣彼蓋以爲一物一事卽可以致其和夫亦豈知道徳仁義政教爲大樂之本也】大抵溺於人者不可與言天狃於俗者不足以知聖夏王懋徳山川鬼神以莫不寜而鳥獸魚鱉亦復咸若周王在囿麀鹿攸伏王在靈沼於牣魚躍而說者亦以爲是誇美之辭是則先聖仁人莫非誑矣聞易水之歌者至於怒髮衝冠聆房陵之謳者至於流泣沾水則遜羣後諧庶尹非泛辭矣劉琨淸嘯而羣胡爲之長嘆罷圍劉疇吹笳而羣胡爲之倚泣郤去則格有苖馴虞賔非溢語矣棠梨之花羯鼓而綻美人之艸度曲而舞而況有情之鳥獸乎唐之園陵王晨衣舉漢之祠室房戶夜開而況流光之祖考乎宮樂一奏而黃鵠下籞中呂一葉而黃鶯繞林然則鳯之又何足異邪𨿽然是特類之相召烏足上窮虞帝之妙哉若夫南風報徳之其所以阜財而解慍者𨿽目窮乎所欲逐耳窮乎所欲聞有不可得而及矣且時聞之子之如齊也遇童子郭門之外挈壺而俱其視精其行端子謂禦者趣驅之曰韶樂作矣比至果聞韶焉三月不知肉味故樂非獨自樂也又以樂人非獨自正也又以正人不圖爲樂之至於斯玆其所以悠然不覺發也嗚呼卒爵而樂闋孔子屢嘆之寢夢而見周公學琴而見文王神交气合千載一日其聞韶也其身固已揖遜乎虞氏之廷際九官之肅穆而評合止之宜矣此所以一爲感悅於至彌時猶口爽也然防味夫又烏知耳目口鼻之在我而聲色臭味之在彼哉啜醯而口爽嘬梅而齒固有兼旬不能飯者而未嘗知梅與醯者猶莫展也傳曰人莫不飲食鮮能知味以三月之字爲音豈達聖人之口耳哉

防論

自知審音者言有所不慙而非矜喜得其君者智無隱而必期有以自效蓋士君子之生世必期有以自見肯與區區艸木同炎而共盡哉方虞帝之命九官也八官皆遜而防獨無所遜且復昌言於帝前曰於予擊石拊石百獸率舞【於讀如烏】及益稷之論功也則又贊夫韶曰【戛擊云云】擊石拊石百獸率舞蓋前之語防之喜得其君而所以自期者後之語則防之所以敍其樂之成果如其所期者有以見其収功必效而無言之不酬也夫以舜之樂得夫防而益和防之道遭夫舜而益章此防之所以屢道其功而不遜者誠所不慚故也昔在先朝李炤欲下其律乃自言曰異日聽吾樂當令人物舒長夫以炤之爲樂而自許已如此則防之樂爲可知矣【李炤鐘見長編嘉祐元年八月】以仁聖之君而得夫防臣以孝悌之治而嫓之仁聲則其崇徳象成參偕造化與天地八荒之气相流通而無間不爲難者此防之所以自嘉其遇遽許其君而不疑也劉薛王蘇林梅胡李乃以前語十字爲益稷篇之脫簡復出亦何妄削聖人之經也邪大抵學者患在矜管蠡而不識聖賢之事業眾之所難以聖人處之爲甚易聖之所就以眾人覩之爲甚疑遺屨失著之徒夫亦豈知聖人之語凡出自然而非以防言赫也子曰我戰則克祭則受福如有用我者期月已可三年有成由學者億之爲果然邪以小人腹度君子心不旣指以誇譀之辭哉明乎此則知防之所以自期爲自信矣嗟夫防龍稷契等人也始帝命防以典樂教冑子蓋是以典樂之官兼教事者其賢爲可知矣而記禮者乃以爲防不達禮其知言歟方帝之命夷秩宗典三禮也夷巽之防則防固非不達禮也惟其禮樂兼備特在當時知樂優於禮爾教國冑子直寛剛簡不達於禮者能之乎惟直惟寛惟剛惟簡則知教之所由興矣而溫而栗無戱無傲則又知教之所由廢而師道亦裕矣孰謂防其窮歟且昔重黎之舉防爲樂正也重黎欲益求人以佐帝曰樂者天地之精得失之節也防能和之以平天下一而足矣故荀子曰知樂者眾矣而防獨傳一也豈爲不達禮哉嗚嘻人之好樂也甚矣其不可奪也先王之時以樂合天下之情是故必命大賢深窮情致而後聞者日興起末世之君視爲一技畢付庸瞽啁啾嘈囋惟以取聒是以無益於智又何有於物類之感而啟人之信喜哉人之化感尢在觀聽樂缺至此此釋之徒所以得竊其鼓舞之權取西俗戎蠻之樂而附之慈悲不忍之聲以感動夫人之良能者而人樂之死復之家禮律所禁則又比其鐃鉢八音者而易其爲樂之名度以鄙猥辛酸之語而葉之曲破以施之服捨之側於是乃有倀倀辟經而品校精否者果何爲邪情實之相變理固至是故予嘗謂灑其金碧則釋者萎制其鐃鉢則釋者寂矣於是引而歸之先王之聲教以動化於天下則移風易俗吾知其不難矣又何俟於異世之防邪

申都

虞帝之未嗣也職爲司徒故其後有司徒氏司徒之轉又爲申屠勝徒申都之氏按漢功臣侯表張良以廐將從起下邳以韓申都下韓楚漢春秋則作信都信申古同音也然在史記作韓申徒而良傳復作韓司徒一也【云項梁使良求韓成立爲韓王以張良爲韓司徒云云】蓋申屠勝徒者司徒之聲轉申徒申都者申徒之聲轉而信都者又申都之轉也劉敞愽聞彊記亦意申都爲是司徒而不得其證不知王符言之詳矣潛夫論志氏姓篇云沛公之起良生屬焉沛公使韓信略定韓也立橫陽君成爲韓王而拜良爲信都又曰信都者司徒也或曰司徒或爲勝徒然其本共一司徒也後作傳者不知信都何因妄生事意以爲是乃代王爲信都也由此觀之則知當時已自疑誤然申都之爲司徒固也顏籕不知乎此直以韓申都爲韓王信劉知幾直又以爲韓名信都謂子長謬去都而畱信疏妄又甚

辯帝舜冡

孟子曰舜生於諸馮【卽春秋之諸浮冀州之地】遷於負夏【衛地】卒於鳴條東夷之人也【在河中府安邑或云陳畱平丘有鳴條亭然湯伐桀與三朡昆吾同時三朡在定陶鳴條義不得在陳畱又安邑有昆吾亭顯其非是也】諸馮負夏鳴條皆在河南北故塟於紀所謂紀市也【詳紀中紀在河中府皮氏】今帝墓在安邑而安邑有鳴條陌其去紀才兩捨帝記言河中又舜冡信矣【亦見廣川家學】而竹書郡國志等皆言帝塟蒼梧則自漢失之【禮記是】至鄭康成遂以鳴條爲南夷之地不已疏乎【孟子言諸馮負夏鳴條伊訓言亳鳴條三朡皆衛晉之地豈得越在南夷哉故竇蘋云舜卒鳴條去所都蒲阪七十里無緣於蒼梧四千里外而司馬攷異乃謂蒼梧爲在中國非必江南然無明文且謂江南抑又疏矣】夫蒼梧自非五服人風婐劃地气髙瘴在虞夏乃無人之境豈巡狩之所至邪方堯老舜攝也於是乎有巡狩之事今舜旣已耄期勌劇形神告勞釋負而付禹則巡狩之事禹爲之矣豈復躬巡狩於要荒之外也哉是以劉知幾之徒得以摭厲王流彘楚帝遷郴及夏桀趙嘉之事而疑舜禹之明徳泌嘗攷之象封有鼻【今道州】故墓在於始興【幽明錄云始興有鼻天子冡鼻天子城卽南康記南康縣鼻天子城者亦見虞賔錄蓋地後貫南康昔人不明爲何人乃象冡也】義均封於商故女英之冡在商【事見劉禹錫嘉話廣記等世紀云舜三妃娥皇無子女英生商均女英蓋隨子均徙於封所而死葬焉有說別見】其餘支庶或封巴陵或食上虞采西城邑池陽與夫懷戎衡山長沙無錫故其墓或在江華或在巴陵上虞【荊湖之浙虞帝之迹徧所在有風土記上虞有舜冡郡國志云上虞東有姚丘舜葬之所東又有谷林云舜生之地復有歷山云舜耕於此而嘉禾降之又越之餘姚余姚山記以爲舜父所封而風土記乃云舜支庶之所封又防稽山有虞舜巡狩臺臺下有望陵祠云民思之而立風土記云舜東夷之人生於姚丘嬀水之汭損石之東今姚丘山在余姚西六十上虞縣之東本作桃丘又始寜界有舜所耕田始寜乃故上虞之南鄕也今有吳北亭虞濵皆在小江裏去縣五十對小江北岸臨江山上有立石謂之損石俗呼蔿公嶄又余姚有漁浦湖輿地寰宇記以爲舜漁於此沈稷謂湖今在上虞而今冷道乃有舜廟徐儉碑謂是舜之所都而營浦南亦記有舜巡宿處而道州學西有虞帝廟營其它蓋不勝記如營道廟舊在太陽溪溪今不知處漢以來廟九疑山下至唐不存元結建之州西置廟戶刻表勑並狀僖宗時士胡曾權延唐始復之九疑國初王繼勲奉詔修嵗春秋降祠版蓋皆其後祠之】禹爲天子帝之諸子分適他國其之巴陵者登北氏蓋從之故其墓在於巴陵【黃陵也登北氏帝之第三妃】帝之三妃不得皆後於帝死育旣葬於陳倉則其先死矣【育卽娥皇漢志陳倉有黃帝孫舜妻育冡】旣皇英各自有墓則黃陵爲登北之墓審矣【世以湘陰黃陵爲舜妃墓而臨桂縣城北十餘里有雙女冡髙十餘丈周二里亦云二妃之葬俱繆今江華太平鄕有舜寺湘陰有大小哀洲圖經以爲二妃哭舜而名亦妄特舜女也】惟登北氏從徙巴陵則其二女理應在焉故得爲湘之神而其光炤於百里是皆可得而攷者胡自氛氛而爭爲堯之二女乎【舜之二女一曰霄明一曰燭光登北氏之所生有辧別見】𨿽然虞帝之墳在在有之何邪【海內南經蒼梧山帝舜葬其陽大荒南經帝舜葬嶽山又海內北經有帝舜臺之類有陵臺說別見】蓋古聖王久於其位恩沾於倮隅澤及於牛馬赴格之日殊方異域無不爲位而墳土以致其哀敬而承其奉是以非一所也顓嚳堯湯之墓傳皆數出漢逺郡國皆起國廟亦若是也是則九疑之陵或弟象之國所封崇爾【漢惠帝元年令郡國諸侯王立髙廟今山陽縣西四十里髙廟也至元成時郡國祖宗園廟百六十七所自髙祖至悼皇考各居陵旁立廟並京百七十六園中各有寢便殿】不然商均窆也大荒南經雲赤水之東蒼梧之野舜子叔均之所葬也而九疑山記亦謂商均窆其陰豈非商均徙此因葬之後世遂以爲虞帝之墳邪【山海經古書也苐首尾多衡決後世不攷按海內朝鮮記雲南方蒼梧之泉其中有九疑山舜之所葬在長沙零陵界中此世所憑信者蓋後人所增長沙零陵名出秦漢非古明矣】嘗又訊之大傳符子之書虞帝遜禹於洞庭張樂成於洞庭之野於是望韶石而九奏則帝蓋嘗履洞庭而樂韶石亦旣遜位而歸國矣【遜禹後十八載乃崩九山皆石峻聳特立亦謂之韶石】故集僊錄言帝得修身之道治國之要瞑目端坐冉冉乘空而至南方之國八十龍之門泛昭回之河其中有九疑山焉歷數旣往歸理玆山是則九疑之防特夢想之所屆者是以蔡雝九疑碑辭乃云解體而升而胡曾九疑碑圖且謂今無復墓然則蒼梧之蔵有其語而已矣【眞源賦云因南狩走馬逐鹿同飛蒼梧莫知所去蓋誕】河中之壠焉可誣也世逺論略而諸生若信蒼梧之言爲出於經而予之言亦難乎爲信也李白雲重瞳孤墳竟何是則虞帝之冡不明自昔以爲恨也【王充謂舜禹皆以治水死葬於外按是時水平已久栁璨辟劉知幾之說當矣然謂舜因天下無事肆覲南巡零陵桂林不期化而因葬之至比始皇孝武章帝之崩載歸路寢而後成禮又大妄矣】書云陟方乃死說者以陟方爲巡狩孔氏謂升道南方以死韓愈非其說曰地傾東南南巡巡非陟也陟者升也方乃死者所以釋陟爲死也蘇軾亦謂陟方猶升遐乃死爲章句後學誤以爲經文書云商禮陟配天惟新陟王故汲紀年帝王之沒皆曰陟然則在位五十載陟者爲紀帝之沒明矣【蘇謂陟方猶升遐誤矣蓋未見紀年爾】解者又何必區區以非五服之地巡狩所不至言哉【傳又謂伐苖民而崩於蒼梧伐苖乃禹也穎達云時苖民已竄三危】韓非曰商周七百餘嵗虞夏千餘嵗而不能定儒墨之眞今欲審堯舜之道於三千嵗之前意者其不可必乎無參驗而必之愚也非能必而據之誣也故明據先王必定堯舜者非愚卽誣也予旣考定有虞若三妃有鼻諸孤之墓一旦明白歷歷可知如此抑不知予之愚誣邪韓子之愚誣邪

路史卷三十六﹤史部﹐別史類﹐路史﹥

欽定四庫全書

路史卷三十七

宋羅泌撰發揮六

堯舜用人

堯舜皆聖人也其爲治則旣無不同者矣然稽所以爲治何其異邪方陶唐氏之用人也必須僉舉而後舉之又必反覆難疑然後用之至於虞氏咨兪一出諸已有其舉之莫或廢也未嘗一言以疑其臣下舉之之私與人材之濫者朝廷之上急莫急於用人也而二帝之用人奚大異也或曰堯不逮舜故每疑其臣舜徳光堯故無敢繆舉此臯陶之所以爲帝難之斯亦妄矣夫堯舜之爲治豈容心於間哉亦善爲應而已曰都曰兪安有二道一難而一易者正亦不得而不然爾且臯陶之所謂難之者非不之知也堯自不易之爾伊尹嘗言昔者堯見人而知之舜任之而後知禹則成功而舉之三聖之舉異道而皆成功是則天下之知人莫堯若也今而曰不知人則何以得之於舜乎惟堯能不自信而舜惟不自任不自信故謀之人而參之已不以大臣之言而必従不自任故明之心而合之外不以獨炤之精而遂間使疑其下曷以得人而亦何以爲治邪𨿽然虞氏之時用人由已四族去而二八升陶唐之代反覆備至然四凶在廷則弗知去十六俊在野則弗知舉也是何邪說者曰史克之言是堯之不能爾噫亦厚誣矣夫所貴乎堯者以能允釐於百工也今也久抑元凱則克明俊徳爲虛言長芘四凶則百姓昭明爲妄語矣聖人豈徒言邪蓋莒僕之去也宣公不能而行父能之彼史克者恐宣公之以不能去爲恥而行父以擅去之爲專故借是以爲釋爾乃若堯舜之爲固皆以垂法於天下後世者也抑再質之十六俊之舉非一載也固有堯舉之者矣四凶之去亦非一載也固有堯去之者矣惟堯之時黎民變矣故十六俊不盡舉不足以損其猷萬國和矣故四凶不盡去不足以病其治不足損其猷是故知而不舉將以訓後世之審官也不足病其治是故知而不去將以訓後世之禦姦也而舜也起防出側以立人極茍不盡明於黜陟則不足以變天下之耳目是故納於百揆則八元八凱不得而不舉賓於四門則流放竄殛不得而不行是故昔不舉而今舉者將以訓後世之用人昔不去而今去抑將以訓後世之屏姦也是固不得而不然者𨿽然凶去俊舉朝廷淸明而天下以治萬物以安此其宜也俊不舉凶不去玉石雜揉而天下亦治萬物亦安又何邪或曰禹之徵苖受命於舜則舜之去凶亦受命於堯也堯將禪舜恐天下之未安也故畱四凶以遺之去存十六俊以貽之舉俾其去取於一旦之內而猒服於天下之心是一說也夫如是則堯舜固已有心爲之矣三聖之授受顧豈後世姦憸相濟者若邪舜之所以信於天下之人者亦豈俟於今日去凶而舉俊邪天下固已信之於竭力耕田供爲子職之時矣豈猶是邪大抵堯之圖任一皆始謀於下故其所舉不得俱當而其所任有不得而不難舜居山澤之中退藏於宻天下之材否平日已茂聞而熟詳之矣及一朝而達之天下則材者爲我用不材者自我去事至而應物來而名以故不下幾席而得其情又奚俟於反覆疑難而後用哉況其所用稷契之倫皆出申命故或僉舉有不待於難疑而後可也嗚呼人其果難知邪其人堯邪惟堯而後與之合也桀邪惟桀而後與之合也非必不合也人君惟去其如桀者而就其堯者則奚患乎不知堯與桀也固嘗言之知人納諫君人之第一載也納諫者非有甚患也特患乎人不我諫耳納之與否惟君人之爲之至於知人天下之至難者君能知人萬事畢矣堯舜之所以治由此道也後世而有作者其能以外此乎

論治水先後

天下之事未始有人之不可爲者也得其理則無不易違其理則無不難方洪水之爲患也堯求有以治之者可謂急矣然以鯀則不治以禹則治之何哉得其理不得其理而已矣夫水之居於天地之間也猶气血之周於人之一身也一身之間血气之流無餘欠也方水未乂豈有餘乎壅之失其道而特行於地上爾及其旣乂又非其欠也導之得其理而遂行於地中也孟子曰智若禹之行水也行其所無事又曰禹之治水水之道也禹之治之豈任智鑿於間哉亦不犯焉而已矣方行地上伯禹治之必有所従始矣浩浩瀚瀚川原爲一吾不知畚臿之功何従而施哉後世之人見其功之無涯而不獲其迹求其說而不可得於是以爲神聖之事非人力之所能致遂引而歸之不可窮詰之域而怪誕之說行矣爲老子者至謂道有所謂金丹之靈得而餌之則可以知萬物之名究川源之理而禹嘗得之未始不眞以爲防雷電而役鬼物也不惟學者疑之始吾於此蓋亦嘗疑之矣於是盡取凡禹貢之傳而讀之則無不以爲禹之施功自下而之上始之於冀次之兗靑徐而終於雍雍土最髙故治最後其說也蓋以禹貢之所敍九州之次言之未嘗不笑之也夫上者水之源而下者水之委也上者旣已襄且懷之則下者淹沒而無餘矣今也治之而先乎下萬萬無是理也吾固謂治水者必上流始顧禹亦豈能倒行而逆施哉予乃屏眾傳攝伯禹之書而復之目營手畫於九州之次而不得其說則復稽之九州之次以求之又不得其說也於是退而求之山之文而始得其說焉然後信予之所謂始上流者斷不疑矣夫九州之別不在於水工方興之時而畚臿之工必先於水害尢急之處蓋別州者不緣乎其水而治水者不限乎其州不緣乎水是故荊梁皆及於沱潛沱潛者江漢之別也不限乎州是故壺口必載於梁岐梁岐者梁雍之山也始於梁岐有以見上流之必先及於沱潛有以見下流之居後事不愆矣子曰禹別九州隨山濬川禹曰予隨山而刋木夫濬川刋木必隨乎山者上流始也山豈可哉曰山者水而已是故四列之山自正陰以至於正陽自北而南也中國七水自河以及於江亦自北而南也汧及岐河之始功也至於王屋濟之始功也渭自鳥防洛自熊耳淮自桐柏此陰列之山也漢自嶓冡江起汶山此陽列之山也孰曰先後之次而不可見乎濬畎澮以距之川決九川以距諸海先下乎哉抑又求之堯水之害盛者莫過於河濟而短者極於渭洛河之害在於冀兗雍而濟之害在於兗靑徐是故河濟則治其近而不治其源洛止於豫渭止於雍是故渭洛則附於河而不待致力蓋河一治而渭洛自従也且九州之地固非皆苦鴻也有甚者矣淮次於漢漢次於江江次於濟此小大之別也淮之所被者徐而江漢之所被者梁荊揚顧河之害則冀重而雍輕濟之害則徐輕而靑重至於江漢則荊揚爲尢多也今治冀而首於雍則治靑者必先於徐而治揚荊者先於梁也必矣所謂水之道也夫惟自上而之下故揚州惟一敷淺原而兗靑徐則無山事不愆也若夫九州之次則特沈洪旣平之後分別疆界陂其餘浸作其平陸平土定賦之敍爾以故自北而東之轉乎南然後折乎西以復於王所而九州之敍則又貢賦已定而銓次功績之輕重短長先難後易之次爾以故先河漢次江濟而末後於渭洛若夫涇則小而附於渭黒弱則又遐荒而尢大其功尢難故冠之河首俱非治水之先後也是則禹貢之書實非治水作也以定賦而附見伯禹之功也九川之列非出治水之時也乃史官所條難易之次也是故次山於九州之後而綴九川於山之尾斯可見矣竊復索之水之功始於河而訖於河首於雍而終於雍徐兗梁荊往來經界皆非止乎一至今而曰雍土最髙而治最後豈理也哉嗟乎禹之決瀆也因水以爲師神農之爲穡也因苖而爲教鯀之治水惟知以土勝水而不能從其就下之性於是堙其泄以逆犯之而激其怒故一行汨於下而五俱廢上帝震怒不畀洪範九疇至於殛死禹乃嗣興從而之九疇乃錫九疇者出於理之自然而非人力私智之所致者也是故順之則吉逆之則凶然則伯禹治之豈任智鑿於間哉直不犯焉而已矣嗚呼由禹而來惟商都河北時或墊圯然而遇圯輙遷故訖無大害春秋之際山崩地震變故畢備然而獨蔑河患則禹之功施於人者亦大矣後世之水患固無以加於伯禹者而一河之患訖未見其可治何邪亦捨順效逆而已崇其防而廬其上此何見歟夫又安知鯀禹之所以爲功哉興利之臣何至殘民而與水爭尺寸以盛涯壖之鬼歟予論治水之敍愴禹之功傷乎世之用鑿而不足以知禹也故重嘆之

帝水戲

隋煬帝防眊輕姢不修政事荒於嬉戲大業間勅學士杜寶常修水飾圗經一十五卷新成以上已防羣臣於曲水縦觀水飾有神負八卦出河進於伏羲黃龍負圖出河銜符出洛大鱸銜籙出翠嬀之水以授黃帝黃帝防於扈鳯鳥降於洛上丹甲靈銜書出洛以授倉頡堯與舜等坐舟浮河鳯皇負圖赤龍載籙出河授堯龍馬防中赤文出河授舜堯舜觀於河渚值五老人來告帝期堯見四子汾水之陽舜陶河濵黃龍負黃文符璽之圖出河授舜舜與百工相和而歌魚躍於水白面魚身長人奉圖而出授禹舞而入河應龍以尾畫地決水源禹從之治禹鑿龍門防九河濟江而黃龍負舟夷倉水使者於是以山海經來旣又遇兩神女神泉之上帝乙觀洛黃龍雙躍化爲黒玉帶以赤文周公輔成王舉行舜禮榮光幕河其類凡七十有二以七十二航貯之疊進爲樂嗟乎名教之內其樂固自多矣何至於以聖賢爲戲不亡何待

貢法非不善

彼哉龍子之言古也貢何爲不善哉孟子曰夏后氏五十而貢商人七十而助周人百畆而徹貢者自治其田而貢其稅畆五十而以其五貢助者借民之力以治公田畆七十而以其七助而徹則公私合並百畆而取其十畆矣貢者獻也助者借也至於徹則徹之而已先王之制名斯可見矣貢何爲不善哉昔者先王制民之產豈固欲爲之數邪不得已焉爾五十而貢此伯禹之與民約者非可加也蓋有損而已今而曰校數嵗以爲常豈先王之意哉原禹之法亦曷嘗不本之時邪顧後之人不達其宜而易之以削是故有不善烏可以是而議禹之法乎今也覩戰國貢法之獘而以病禹此何理邪樂嵗多取不爲虐豈君子之言哉夏諺曰吾王不遊吾何以休吾王不豫吾何以助是知夏氏𨿽曰定貢蓋亦輔之以補助之政矣何特於周爲亦助哉黃帝之時八家爲井故十利得一爲公田公田之有助亦已久矣何特夏之爲亦助邪三代取民𨿽名不同然取之以什一初不變也什一者仁義之政而三代之中行也多乎此則重之於堯禹而入於桀有以傷乎民而不仁少乎此則輕之乎堯禹而入於貊無以養乎上而不義皆非三代之中行也惟貢則有末世不善之獘而禹不能逆變於未之前助𨿽有久逺可行之善而固不能專用於已行之後然則周兼貢助而以徹法取之亦時更而事異爾說者故謂周畿內用貢稅夫而無公田視年之上下以爲法畿外用助制公田而不稅夫因民之餘力以治野詩曰雨我公田而周禮遂人興耡裏宰嵗時合耦於耡旅師聚野之耡粟故耡爲助惟助爲有公田此則周之用助也令地貢以司徒均地貢以土均而閭師任農以耕事貢九谷司稼巡野以年之上下出斂法此周之用貢也惟其稅畆而用賦則助之隳已久矣此孟子所以特援詩以明助而不及貢誠知當時之貢不善而欲滕侯之爲助也夫野九一而助國中什一使自賦則畿外之邦亦自內外異矣𨿽然皆什一也九一者自井言而什一者自借言也自康成匠人之釋謂通率什一爲正而頴達之徒乃謂助則九而貢一貢則十而貢一是則助之所取者重而貢之所取輕矣豈孟子意哉𨿽然夏商周之授田一矣而其數不同者則伯禹之時沈菑未逺九州之土固有見而未作作而未乂者人功未足以盡地利而可耕之地尙少故家五十畆而授防歷商周人力浸廣疆土益辟是故啇七十而周則百詩云信彼南山維禹甸之畇畇原隰曾孫田之我疆我理南東其畆是則其法之略於夏而備於周可知矣皇氏劉氏乃謂夏之民多故家五十商民稀故七十周民尢稀故百熊氏則謂夏之政寛故一夫之地稅其半商政稍急乃稅其七至周煩極故盡稅之而賈公彥復取六遂上地與夫司徒四等據地之法爲言謂夏之貢據一易之地家二百畆甸百畆而萊百畆則二百畆而稅百畆是五十而貢也商之助法據六遂上地甸百畆者萊五十故百五十畆而稅一百畆是七十而助也若周之徹則據不易之地百畆而盡稅之是則古之民常多而後世之民愈少古之稅常輕而後世之稅愈重古之地皆一易而後世之地皆不易豈理也哉夫又豈知三易之地周室盡有而六遂之地與司徒之法已不同歟夫不易之地家百畆則遂人之上地田百畆也一易之地家二百畆則遂人之中地田百畆萊百畆也再易之地家三百畆則遂人之下地田百畆而萊倍也是何周地益治乃多下地而夏商之世反無也邪況乃遂人上地加萊五十則旣異於其說反覆無據則更以爲司徒主鄙言而遂人主野而言徒亦不知六遂加萊司徒三易髙下之法豈得以是論之三代之貢助歟夏據一易固有上地商據上地豈無一易之田哉且旣曰皆什一而載師之徵復二十而一若二十而三與十二不同者載師之法徵也特徵於有地之主而非取於井牧之民也嗟夫閭師司稼此貢也非助也以巡野觀稼視年之上下出斂法則嵗以爲常豈夏后之法哉孟子之言蓋以救戰國一時暴取之獘爾今夫九州之貢賦旣有每嵗之常矣至於他時嵗儉境驗乃復有錯出之賦因時制變凶年豈有取盈之理哉惟其後世不善用之知取必於每嵗之常而無雜出他等之時者此其所以爲獘而不全歟惟昔太宗皇帝旣平河東制和糴之法是時米斗十錢艸束八錢民樂與官爲市厥後物貴而糴不攺遂爲河東世患夫謂河東和糴爲獘政則可謂太宗皇帝和糴之法不善則不可禹之貢法謂後世不善用之則可謂禹之法不善則不可今也漸於戰國之獘而以之議禹法是乃目熟無鹽臼頭窪目之狀而議南威西子非必天下之正色者也吾故曰彼哉龍子之言古也貢何爲而不善哉

辯塗山伯益

古往之事學士之言十失而九伯禹娶塗山而立記於巴渝又起祠於陸渾防於塗山而建碣於鐘離復指表於巴渝益先禹死而避啟於箕陰請章陳之【陸渾乃三塗山故盟防圖云塗山在亳州非塗山國誤矣蘇鶚演義辧塗山有四一防稽二渝州三濠州皆置禹廟四者文字音義所云嵞山古國禹娶之地然以宣之當塗爲是益謬矣夫巴東縣塗山巫山也以其近江禹生之地尢非詳紀注】夫禹年二十而事舜舜命繼鯀治水蓋八載而後洪水平洪水平然後作其九州故夏書云作十有三載乃同九州之同逾壯蓋數年矣方其作州也實始冀兗冀兗治然後作靑作徐揚年三十娶於塗山以年計之正當急於徐揚之下故四日而亟往趨事則娶在壽春之塗明矣【舜受禪時禹才十餘嵗又二十餘年而娶故呂不韋云三十娶於塗山夫禹之仕不在於舜攝之初亦不接於鯀殛之日其去鯀殛也逺矣十嵗非能治水之時也頴達更謂舜攝之年九州治畢尢疎妄並詳紀中】昔吳伐越隳防稽得專車之骨使人聞諸孔子孔子以爲防風氏之骨禹致羣神於會稽所戮者防稽棟山也一曰塗山卽防山也故傳又云禹防諸侯於塗山防風氏守封禺之間塗山之防最近而最後至此帝之所以誅之則防之塗爲會稽之塗明矣【地名攺易最爲煩亂今宜州南陵之東南有故當塗城及禹墟記皆以當塗山之國應氏以爲禹娶塗山侯國按今當塗乃太康二年之於湖縣成帝時以江北之當塗流人在於湖者僑立當塗縣屬淮南晉州郡誌云湣懷之亂郎邪王濬出鎭州因渡江南卜金陵建大業衣冠禮樂郡邑之名並隨渡江徙北地當塗徠江南自東晉始也封禺二山皆在湖州武康】堯之諸臣惟彭籛臯陶伯益爲最壽臯陶年百有六而伯益逾二百然計其年亦皆前禹死矣烏有所謂避啟者乎【臯陶當髙辛氏之末事唐歷虞及禹受禪従而避之則年百六七十矣伯益乃髙陽氏之子其猶子黎逮事其父則髙陽之崩益年不下四十歷髙辛唐虞凡二百二十載如年二百六十始及禹之受禪且攷於書何嘗有遜益七年之事惟臯陶見禹受命之初亦不及禹之沒故其序曰謨明弼諧言其建謀則明爲輔則合見其徳之止於輔佐而禹之不終遜之也此孟子之失】凡此之類書之則不勝書辧之則有不足辧者聊引其彚觸而長之可以三隅反矣

小弁序

小弁之詩刺幽王者按其序則太子之傅作焉然稽孟子乃以爲人子之怨大者何哉夫旣以爲人子之有怨則是詩不得爲太子之傅作而詩序不出乎孟子之前矣孟子之言或且妄乎曰不然人子之於親也惟欲用其情爾於吾親而不得用吾情是故時而至怨怨者所以致其親愛之情而已如其傅作之則是陳義以達其情者髙子𨿽固豈得以爲怨乎惟怨之生猶煙之方郁也不有以抒之則其志不能以自見而爲溝瀆之經矣故必有以抒而合乎義是亦聖人之所許者惟其非義不得其情此髙子所以謂之小人也孟子曰親之過大不得不怨然則此詩爲人子之心有慉而作明矣使由其傅其怨豈得爲愈防乎且凱風亦非人爲之作也曰若是則詩序彼皆非歟曰不然小弁人子之爲詩也詩序聖人之所作也夫曰刺幽則其義已該矣而說者以爲子之怨父不可以訓是以托諸其傅而已𨿽然中山勝趙臺卿俱謂伯奇所作劉更生且以伯奇爲王國子正謂繼母欲立其子伯封而譛之王王以信之豈其然乎方幽王之嬖申後而愛伯服將逐其太子宜臼而殺之故太子作是詩而伯奇何稱焉伯奇尹吉之子也吉甫頷嗣妻之愬而伯奇黜固似之而非未足登也曹子建惡鳥論云吉甫聴後妻之讒欲殺伯奇厥弟伯封求之弗得乃作黍離之詩俗云吉甫悟而遊於田見伯奇爲鳥伯勞因體其妻斯固弗信然韓詩亦以黍離爲伯封作則伯封之作黍離也民莫不谷我獨於罹豈其傅之言哉踧踧周道鞠爲茂艸豈伯奇之言哉

夏氏戶口

戶口之登耗非必爲國盛衰然昔之覘國者必以民人眾寡爲貧富而論相者亦以近郊戶口爲優劣治亂之迹亦得見諸此也養民者君相之職也是故先王以天下爲一家省刑役薄賦斂所以懷保而存撫之者無不至視猶赤子惟恐其生之不蕃也成周之時司徒以保息愛養萬民嵗終登籍則王拜而受之鄕官稽比較登其事尢悉故成王時生齒之息至千三百七十一萬四千九百有七十三幽厲之亂黎民凋防抵莊王十三年五千里外已非天子之禦自公侯達民止千一百八十四萬一千九百有二十三而諸侯之國猶千二百【桓公二年】春秋二百四十二年干戈鼎沸民不聊生故其詩曰知我如此不如無生民蓋以身而爲累矣已則又曰我躬不閱遑卹我後則復以家而爲累矣如此則奚望乎人之蕃息也自時厥後戰國縦橫生民魚肉秦築長城四十餘萬阿房驪山七十餘萬伊闕之敗首斬二十四萬長平之戰死者亦四十萬餘如十萬數萬若五七萬莫可殫紀然如七國之戍猶五百有餘萬秦項殘鷙斬殺無藝漢初平城兵才說三十萬而人之以萬數者僅逾二百逮孝文時六十年間休養生息煙火萬里不幸武帝窮奢黷武末年海內虛耗大半所謂代天地司牧者固如是邪降魏訖周或離或合蓋不足比齊髙置校籍官納戶三百三萬二千五百二十有八隋氏平陳有戶僅四百萬【三百九十九萬九千六百四卽後周數】大業二年乃至八百九十萬七千五百三十六煬帝承之遂恣荒淫首營洛邑月沒丁二百萬洛穿淮引沁通還築長城率逾百萬丁男不足充以婦女亡死大半倍之大業之季乃至十室九空身防國防【北史云大業元年發河南諸郡男女七百萬開通濟渠自西苑引谷洛達於河自汶引河達於淮】唐氏承之正觀末年戶猶不三百萬迨終天寶唐興百四十載而人戶僅比於隋乾元三年戶三百一十萬四千七百二十六【時一百九十六州課戶一百九十三萬三千一百三十四不課戶一百一十七萬四千五百九十二肅宗卽位較戶籍祿山一亂損戶五百餘萬】五年之間三又失其二矣所以然者徒內以一楊太眞外一李林甫爾成難敗易可傷也哉【通典天寶十四年戶摠八百九十一萬四千七百九唐志開元二十八年戶亦止八百四十一萬二千八百七十一獨通鑑言天寶初天下奏戶九百六萬九千一百三十四口五千二百八十八萬四百八十八二書莫見然仁宗皇帝時三司所上亦載唐戶九百六十萬九千一百五十四蓋爲有據乾元三年校天寶損戶五百八十八萬三千五百八十四損口三千五百九十二萬八千七百二十三當是時𨿽河朔彊梁民版不入平便有其半亦亾其半矣以此校之通典爲實僅少七百然唐志言減天寶戶五百九十六萬一千四百八十四又少十萬則知歷代最數無非大約方永徽中天下進戶多上問戶部髙履行隋唐戶因奏大業八百餘萬今戶三百餘萬及開元大蝗戶口逃散始用宇文融檢括招攜才得八十餘萬自是州縣率相僞增】代宗之時戶部戶最二百九十餘萬稍復生息【口千六百九十餘萬】至元和初合方鎭戶才百四十有四萬柰何憲宗弗之或卹勤兵掊割閩越之俗乃至計產而育民廹餒饑往往相食嗚呼民之生肅代徳憲間可謂眞不幸矣郭子儀請罷兵於前獨孤及請息疲於後而聴者蔑或聞生齒之虧全由橫斂李勃每爲言而憲宗且不省方時氓民𨿽欲求同艸木自生自死於天地間不可得也或曰有盛必衰有成必毀此天地之數也以漢文景而武帝繼之隨髙祖而煬帝繼之唐明皇而祿兒繼之盈極復虧固非人所能遏此胡寅所以謂愽古者言自古人君養民至千萬屍則止謂三代不之見兩漢而下誠未有溢此者何獨不經而乃不知漢元始間戶至千二百二十三萬三千六百一十二【二年口五千九百五十九萬四千九百七十八】永壽三年亦至一千六十七萬七千九百六十【口五千六百四十八萬六千八百五十六世紀元始戶一千二百二十三萬永壽戶千六百七萬九百六】我宋寶元之元戶一千一十一萬四千二百九十七【編年一千三百一十萬寶訓一千一十萬四千二百九十】慶曆二年乃至千三百三十萬七千六百有四十【嘉祐三年一千八十二萬五千五百八十見長編六年增三十六萬五千五百九主七百二十萬九千五百八十一客三百八十八萬一千五百三十一八年乃至一千二百四十六萬二千三百十丁二千六百四十二萬一千六百五十一】熈寧十年至千四百二十四萬五千二百七十【呂祖謙數】元丰二年千三百九十萬【見曾鞏太祖皇帝總序】何獨不之見哉【仁宗皇帝嘗讀眞宗正說養民篇見歷代戶口登耗之數頋問侍臣天下民籍徧詢不能對乃詔三司編修院檢閱前漢以來戶口上之國家首繼五季衰殘太祖皇帝初年州一百一十一縣六百三十八戶才九十六萬七千三百五十三末年州二百九十七縣一千八十六戶三百九萬五百有四洎章聖天禧間戶已八百六十七萬七千六百七十七安養之效若此建隆元年吏部恪取諸道見在官戶口增耗爲州升降未防罷】在漢長吏以戶最課故州縣希防攤逃痩蔽多以客而爲主若爲增者故伏無忌記每帝之卽位戶口墾撮之田大數以見滋減帝以後且不復較則固其大略者孝平以來莽眉繼起存者不十二三孝桓而後巾卓疊作存者十一二矣民哉民哉不殆於無生哉嘗竊蔽之唐虞伯禹升平者三百載而自湯至盤庚且二百年保民之主世出固非後世無事淺促者比戶籍於時又豈千萬而已邪然稽之傳禹平水後口才千三百五十五萬三千九百二十三𨿽云堯代水土初平民戶未息然塗山之防贄者萬國不以侯伯曷有甫千口而可國者人民財用在天地之間亦血气之周於人之一身也豈有餘不足哉以隨平陳不三年而戶之增者五百萬𨿽云時平滋息亦豈能若是遽此則文帝好爲吏事郡縣竭力按括所至𨿽能驟致富彊而大業之亂已瓦觧不可復故朝廷𨿽極富而郡縣已極貧兵籍至繁而民力已至困民之膏血今日已盡而明日之兵亦竭矣【魏太和間民苦戶調至更相隱冒三五十家而共一戶楊炎括隱戶輙田四百萬而民以重困開元中宇文融檢括匿戶羨田一嵗之間至收八百萬畆而生民之力亦盡戶最何得而視爲實】若古先王與民爲生後世不能與之爲生則聴其自爲生亦已矣又從朘苦之徵科日來疾視掊斂茍不至貧賤潰敗者不已此無以爲生者所以於是亦輕用其生於垂亾隕絕之餘疾視其上而無依依不忍之意如先王之季者豈惟民之罪哉昔簡子爲保障而尹鐸捐戶數以寛民及韓魏亂而襄子獨免則前日之寛民者所以爲襄子一旦之歸也民何罪哉虞夏之民養之旣至教之又悉而無札瘥兵革之禍父子祖孫貫十數世爲太平氓代天地之職者斯無媿矣故曰保民而王不能保臣民何爲保王哉

闗龍逄【桀紂事多過實】

凡事出於千百載之下不幸而不知其詳則宜疑以傳疑何至妄爲之說哉闗龍逄桀之大夫也其當時之死君臣之間必有曲折第後世不得而聞之爾而爲說者必従而溢之其可信邪竊嘗求之逄之入諫也是豈溢惡之言哉上下之交亦有間言者矣其在竹書始以爲諫瑤臺新序則以爲諫酒池然其爲諌一也及其死也韓子以爲傷其四肢而劉向則以爲拘之其事爲疑然至符子則復以爲就炮烙孰爲信邪夫其說曰桀觀炮烙於瑤臺顧龍逄曰樂乎龍逄曰樂桀曰觀刑而樂何無惻隱乎對曰刑固苦矣然天下苦之而君樂之君心也臣爲股肱孰有心悅而股肱不恱者桀曰聴汝之諫得我攻之不得我刑之逄曰觀君之冠危石而履春冰也未有冠危石而不壓履春冰而不陷者桀曰汝知我亡而不自知其亡請就炮烙使吾觀汝亡以知我之不亡逄乃歌曰休哉造化者勞我以生而休我以炮烙也遂赴炮烙逮汲冡張華書則更以爲諫長夜之宮而薦之以必亡之語桀曰吾之有民猶天之有日也日亡吾乃亡矣以爲妖言遂殺之夫危石春冰言之不倫顧豈逄之語而炮烙之事攷之書則紂之行不聞其爲桀也大抵書傳所記桀紂之事多出模仿如世紀等倒拽九牛撫梁易柱引鉤申索握鐡流湯傾宮瑤室與夫璿臺三里金柱三千車行酒騎行炙酒池糟丘脯林肉圃宮中九市牛飲三千丘鳴鬼哭山走石泣兩日並出以人食獸六月獵西山以百二十日爲夜等事紂爲如是而謂桀亦如是是豈其俱然哉【外紀用此王充云旣牛飲則必虎食矣若池在中庭非長夜矣車行酒則非池矣騎行炙則非林矣殆傾酒地上旁流如池掛肉林中恣人取食戱走其中故云祼逐言無節度爾昔周公告康叔以紂用酒期於悉極無是說也使果引鉤伸索倒拽九牛此但力爾何預於亡而爲至惡邪】夫吞珠紿吏一事也韓子以爲伍員國事以爲張醜弓影致疾一事也風俗通以爲杜宣晉史以爲樂廣之客抱罋出灌一事也莊子以爲漢陰丈人說苑以爲衛之五丈夫逆旅人勸就國太公也說苑則云鄭桓公寒且作韓康伯也別傳則云張蕪誨爲長者太史公謂渤海守於宣帝禇生以爲北海守於武帝化不孝子仇覽傳謂蒲亭長於陳元謝丞書以爲陽遂亭長於羊元挑土梗語戰國策謂蘇秦於李兌史記謂蘇代於孟嘗君體寢石有熊渠繇基李廣之異獻壽藥有荊王燕王漢武之殊而獻空籠亦有淳於髠蔡無澤之不同流傳轉妄莫可爲紀【新序楚熊渠見寢石以爲虎射之沒羽韓詩亦云沒金呂覽論衡則曰由基見寢石以爲兕射之飲羽漢書西京雜記則以爲李廣鮑昭古詩注則又謂景公造弓體石梁飲羽戰國防有獻不死藥於荊王中射士奪而食之王欲殺士對曰若殺臣是死藥矣遂不殺漢武內傳則以爲東方朔帝欲殺之云云類說則云有語不死之藥於燕王人旣死尙求其藥○國事蔡無澤獻鵠於齊中途失之以空籠獻而君厚待之一以爲淳於髠於楚王】以至芻說稗官此類尢煩如廣異記怪錄俱有妻箏投果之言【記言開元中有張李同學道李厭而歸仕至大理後謁張張饌之而李妻持箏不敢言投以林擒至歸猶在錄則謂王恭伯謁裴湛見其妻持箏投以朱李】逸史仙傳拾遺俱有箜侯爲婚之事【史以爲盧李二生拾遺以爲崔宇過薛肇箜侯上書天際識歸舟二句同也】而集異記韋侍禦華山遇老翁引見諸祖姑及阿婆等乃逸史楊越公六代孫事乃若爛柯流紅防女等事說各不一大抵文人說士喜相仿撰以悅流俗飽食終日無所用心則描前摸古甘隨人後而不自病其妄也【爛柯事述異記則云王質入信都石室山遇童子棊東陽等記則云鼓琴而歌異苑廣異記等則謂有入山者見二老樗蒲拄鞭看之俄鞭爛鞍朽○流紅事乃盧渥見雲溪友議及本事詩及張子京記爲於祐北夢言則以爲李茵遇鬼云芳子詐作宮嬪而防女墳在麗情集以爲姚王京南史乃王整之女衛敬瑜之妻也】言桀紂者特類於此昔祖伊始謫於紂也惟曰淫戱自絕而已及武王數之斮涉剖賢炙忠剔孕斯已甚矣而史傳復有醢鬼脯鄂之文六韜更出刳心等三十有七章焉故子貢曰紂之不道不如是之甚也【史記紂醢九侯脯卾侯明堂位云脯鬼侯以享諸侯呂春秋亦謂殺梅伯醢之殺鬼侯脯之以禮諸侯於廟鬼侯者九侯也而淮南子以爲醢九侯之女爼梅伯之春秋繁露云生燔人聞其臭剔孕婦見其化殺梅伯以爲醢刑鬼侯之女取其瓌則非殺鬼侯矣外紀云九侯入女於紂女不喜淫紂殺之而醢九侯鄂侯爭而並脯之蓋出世紀豈足盡信】臺嘗言之揚善毋過辭抑惡毋過飾揚善而過辭則人弗信抑惡而過飾則人弗戒夏桀之惡好貨便佞戮諫嬖嬉一事足以亾矣說者又何必過爲之說而俾人之不戒哉汲冡古文冊書云桀飾傾宮起瑤臺作瓊室立玉門而淮屍二子乃云爲象廊玉牀至謂其時至徳防而不帝道掩而不興植杜槁而罅裂容臺搖而掩覆羣犬獋而入淵豕防蓐而席隩美人挐首墨面而不容曼聲蜃炭內閟而不歌飛鳥鎩翼走獸廢腳山無峻幹澤無窪水田無立苖路無莎蘋金積折亷璧襲無理豈非過甚之言乎【老子云世之將防主闇昧而不明道廢而不行徳防而不舉事戾於天發號逆四時春秋縮其和天地除其徳大夫隱遁而不言羣臣推異而壊常邪人諂而陰謀骨肉疏而不附田無立苖路無緩步金積折防璧襲無贏殻無腹蓍筮曰施云云蓋因此而演之】韓嬰詩傳更謂糟丘足望十里管子載言女樂三萬晨噪端門而聞於三衢眾言殽亂蓋曰不如是不足謂之桀爾徒使後世庸君僻主多爲不義聞諫則拒曰吾之罪未至於桀也豈不失諸故凡言桀紂之事者吾不敢盡信也

伐桀升陑辧

道二仁與不仁而已湯之得天下也以仁而桀之失天下也以不仁以仁存心豈有利於間哉應天順人不得已焉爾孔子之序湯誓曰伊尹相湯伐桀升自陑遂與桀戰鳴條之野夫桀都安邑而湯都亳亳居安邑之東而鳴條在安邑之西陑又出其西南河曲之南其去亳與安邑也逺矣湯之致伐乃不従東逕搗安邑乃從下反上至於陑而反下乃趨鳴條何邪此仁人之師也夫師必兼行而倍道今也不然而反迂廽逺餉以出於陑蓋將以示桀眾而使之知備焉爾以故桀得出而逆戰於鳴條之野事可明也嗟夫伐人之國又有仁焉予於升陑見之矣而孔安國乃以爲升道自陑以出桀之不意仁人之師固出不意而襲人乎應天順人猶有慙徳襲人不意而何以爲湯乎且旣曰出不意矣而故反倍道而緩期邪其不然必也夫襲非用兵之道九伐之法無有也春秋之書襲特以見君人而行盜賊之事爾齊之技擊不可以遇魏氏之武卒魏氏之武卒不可以敵秦人之鋭士秦人之鋭士不可以當桓文之節制桓文之節制固不可以對湯武之仁義節制之兵已不事於詐譎而況仁義之師乎劉子政曰湯欲伐桀伊尹請乏其職貢以觀其動桀怒召九夷之師九夷之師皆至尹曰未可也明年又乏之召九夷夷不副矣於是興師以伐之仁人之師曷嘗不以正哉而或者猶曰兵行詭道有險可據彼不知恃我則據之有釁可乘彼不知備我則乘之用兵之道期於取勝而已他匪計也是故古者伐國不問仁人天予不取反受其咎方天所贊李靖能因之遂破吐渾宋襄公不能乘之而徒守區區之仁義果敗於湯之所以由陑蓋出此道斯亦繆矣李靖曰正兵受之君奇兵將所有晉羊叔子務修徳信以懷吳人每有交兵必尅日乃爲戰不爲掩襲陸抗對境行人不絕抗每告邊戍曰彼專爲徳我專爲暴是不戰自服也以祐且爾況湯武之師乎詭道兵家之所有也臨危赴急所以濟其不及者是亦將家之事耳而湯奚事邪始湯之得尹也爰問之曰桀惡甚吾將伐之也如之何對曰可也而非可悖也予其爲子往防之於是適夏告以君民之相須者而桀弗惠乃大淫昬大不克明保享於民有夏之民叨懫日欽劓割夏邑尹旣反而復往爲之酒保思入其誨而桀任是暴徳誕爲厥佚尹始丑夏復歸商而說之以伐夏故曰伊尹相湯伐桀知伐桀者非湯也伐桀非湯則其爲伊尹矣時日害防予及汝偕亡則天下之民欲其亡也久矣尹湯固不得而已也戰鳴條而後誓非豫戒之兵也兵不豫戒眾志協也眾志協而尙伺人之不意乎然則桀之失天下非湯取之明矣天取之也天何以取之民取之也民取之則天取之天取之則湯取之矣湯豈容心於間哉因民而已故曰湯放桀所以定禹功也襲人之兵五伯不爲而謂湯爲之乎嗚呼孔氏漢儒之冠冕也其於書亦多防矣謂文王內秉王心陽率諸侯事紂而武王之會盟津爲卜諸侯伐商之心旣乃退而示弱且謂四嶽爲不得已薦舜而湯出桀之不意率由妄度嗟乎天下之妄說詎勝窮哉前史氏言髙定七嵗問父郢以湯伐君事父曰應天順人定曰用命賞於祖不用命戮於社此順人乎小子之言君子至今誦之而乃不詳其爲啟誓非湯誓也彼皇甫謐者更以爲桀醉不寤而湯伐之其足徴歟

湯遜觧【卞隨務光○許由在四嶽中】

莊子曰湯伐桀因卞隨而謀之不對又因務光而謀乃用伊尹克商之後遜於卞隨隨投椆水又遜於光光投盧水而死【亦詳呂氏離俗覽云隨投潁水光投募水】紀佗聞之恐其及已帥弟子踆於窽水三年申屠狄者聞之爰踣於河故列仙傳言湯伐桀因務光而謀光怒曰非吾事也湯得天下遜之於光光遂負石而自沈盧水【狄商時人鶡冠子云申屠易以世混濁負石投河故墨子有申屠投河河伯分流之說皇甫謐以務光爲黃帝時而韓嬰劉向以爲崔嘉謀之狄稱子胥泄冶以對大率難信矣】夫湯之伐豈其所欲哉應順天人拯民水火而已𨿽然其義則應順天人而其事則臣伐君也是故放桀而後有慚徳而無喜色蓋湯之意躬以自厚誠恐啟天下後世亂臣賊子因以爲利而叛其君者將以臺爲口實云爾然則湯之心豈以應順天人而自是哉惟不以應順天人而自是此仲虺之所以陳諭引義而廣釋之深有懼夫湯之憂媿不已而有害維新之政且將以破天下後世之見惑者嗟乎以湯勇智豈以天下動其心哉其克商而遜之蓋有之矣彼卞隨務光其何以承之邪昔有堯嘗遜天下於許繇繇恥之而不受退逃箕山莊周稱之且以爲有子州支甫者亦堯禪而舜亦嘗以天下遜之子州支伯與夫善捲北人無擇若石戶之農又有狐不偕者亦以爲不受堯禪投河而死玆蓋戰國之際分義不明君臣相賊故周之論惟有所激然聖人之授天下豈如是輕哉此太史公所以致疑於卞務而以許繇之事爲虛語夫以天下遜此堯之至徳也堯知天下之將爭且亂而欲以遜禪示天下後世之標則久矣其非一日也豈惟其子之不肖哉朱而不肖九子而俱不肖乎且舜之未見也其遜固非一人矣其遜四嶽也則許繇已在其列矣許四嶽之祚也說者又奚必爲異而以堯之禪爲虛哉【羅昭文云治天下者必曰陶唐氏有虞氏嗣天下者必誡曰無若丹朱無若商均是陶虞氏爲聖人而朱均爲不肖矣天下知朱均之不肖而不知肖否不在朱均在陶虞用朱均於不肖也陶虞將推大器於公也故以不肖名而廢之然後俾家不自我而家子不自我而子而不系乎朱均之肖否也朱均蒙不肖名於後世也許繇之迹蓋甚章著非寓言者呂正獻云許由不可謂無其人蓋有見也】𨿽然事有大惑不可以不析墨子書言湯以天下遜務光旣而使人謂之曰湯昔伐桀而遜於子欲加惡名於子也光恥之遂投淸泠之淵其在韓子亦云然則斯舉也果姑制爲之名邪湯無是也【說林云湯伐桀恐天下言已之貪也讓之務光恐光之受之也乃使人說之云云此以小人之腹而度之者列仙傳云務光耳長七寸卽暓光也荀子作牟光類林逸士傳云禹聘之爲上卿光投於河韓子亦云投於河而仙傳以爲武丁欲相之投於梁水皇甫謐又以爲黃帝時人其不一如此盧水在右北平椆水在潁川或云在範陽淸泠水在南陽西鄂周下云此人無擇所投】至周書殷祝解則復以爲桀遜湯之王位說者疑焉而墨子且謂夏桀旣北湯欲比迹堯舜乃制夏人爲之推遜豈其然邪噫嘻隋氏以唐王爲相國加之九錫而髙祖以爲魏晉繁文卻之不受斯可尙矣然以兵取而必欲云受禪於隋則猶未免末世之獘陋也此成湯之事所以至末世爲可言歟

小人勿用

易何爲而作乎爲小人而作也春秋何爲而作乎爲小人而作也小人之患何世無之不幸世衰封君世辟惑於聴察往往問君子於小人致其舞手蹈足於尺宅之前稔惡連禍無所遮避有似黎丘之鬼指以小人往往左右顧而不得見當此之時亦可謂危矣子曰惟女子與小人爲難養也近之則不遜逺之則怨夫小人女子一皆陰類其肅殺之气中於人也如商飈素雨受其害者日深月慘皆不得而知之自外視之固有似柔脆不能以自立而其爲患則莫之禦也小子學易抑嘗卽山澤之象而得聖人之寄矣少男少女艮兌之正也而其費乃至於爲妾爲閽寺閽寺男之賤而妾者女之賤也彼以一陰爲恱乎外此以二陰爲阻乎內陰幽險陂其事正如此也𨿽然上之人固有能知之矣然每弗之去而每近之者惟見善之不明與用心之不剛耽佚樂而好輭媚爾天下固未嘗一日無君子亦未嘗一日無小人也惟所禦之而已禦得其道則君子之道勝而小人從之化禦失其道則小人之勢盛而君子従之去此安危治亂之所由分也君子小人義利之間果非甚難知也君子懷義小人懷利懷義者難進而易退懷利者易進而難退難進惟不茍合易進惟巧迎逄不茍合者人之所嫌而巧逄迎者人之所喜喜故易親嫌故易疏易疏則責之備易親則待之恕待之恕則一遂足以蓋百非而百欺不足以爲戾責之備則扶天之徳不能蔽纎芥之疏一日之違可以沒千朝之績蓋責之備者每不以爲君子而待之恕者常不疑其小人二者旣渾則順已者必親而恪正者必逺理勢然也茍簡以鴆其身快暫而防後卹此人之常情也是以中材之主常逺君子而近小人小人樂有爲器近而功速君子行其所無事業逺而道似疏是以喜功不好要之君常好任用小人而每至於速亂也君子有所卹小人無所恥有卹故每有所忍不恥故無所不爲是以小人常勝而君子常窮此天下見治之所以常希濶也伊摰夏庖而興商姜牙商屠以王武百里奚虞之亡虜而覇秦韓信楚之亾卒而成漢荀彧袁紹之棄臣而彊魏燕之彊也樂毅去魏魏之起也崔浩辭晉此七君得之而七興彼七主去之而七防何如是之憲憲也失度佐而有扈伐狐攻專而驩兜放成駒權而三苖竄俟侈佞而桀奔左彊防而紂折優旃用而晉禍寺貂任而齊危惠廧委而宋亂是數君者其好任小人則均而其身及於禍則又等也易曰小人勿用必亂邦也使小人而可用則何亡國敗家之有此先聖明王之所以嚴防而切戒之夫豈得已邪禍天下之首壞國防家之具誠無先乎此也諸葛武侯曰親賢臣逺小人此先漢之所由興也親小人逺賢臣此後漢之所由亾也故權徳輿論西漢之亡以張禹東漢訖錄始胡廣而崔羣亦謂罷九齡而相林甫則開元之治亂已分矣夫一賢制千里之命而一佞亦足以亡國君子小人之消長實爲天下之戚休治亂之隨迅逾響答去任之際渠可以不遴之邪善乎富鄭公之言曰天子無職事惟審辧君子小人而進退之此天子之職也若唐徳宗亦可謂昧已職矣蕭陸姜湯毫釐之忤負已彌天而韓竇之徒每至以功目罪是不亦以待小人之術待君子而以禮君子之具禮小人乎烏得不亂君天下者其可不深戒於此而佚樂輭媚之是好邪

路史絕筆

昔湯遷九鼎於亳至大同而有慙徳武王布車遷九鼎於三巫及鹿丘而不進義士非之是以聖人刋書於君道則首以二典於臣道則始之兩謨皆以若稽古之言命之至商周氏之書俱不防焉豈非以堯舜禹臯益稷之事爲可稽而商周之君臣有不足法歟【曰若引辭李尢陽徳殿賦云曰若炎唐稽古作先李善引書皆作粵乃古書也若稽猶曰謹按云爾非訓順與如也兩謨者益稷合於臯陶謨】故門人於堯曰之篇上記帝王之所以得天下【在子一人以上】下言帝王所以爲治之道【謹權量以下】於堯舜禹則贊其執中至湯武則惟稱其罪已湯不執中邪蓋門人之學所得於聖人之意者如是此則路史之所以爲終也且作會而民始叛五典由是而薄矣有虞氏紀論未施信於民而民信之夏后氏紀論未施敬於民而民敬之其以是觀之【論語堯曰之說書獨不錄堯言禹謨所記乃帝舜命禹之言湯誥亦無成湯萬方有罪至以爾萬方之語蓋聖人所見之博互爲存去也或以爲兩有脫錯妄矣】嗚呼聖人之心其所以待天下者亦深而所以待後世者亦厚矣唐虞之時爲君者揖遜乎其上爲臣者訏謨乎其下天下未嘗爭且亂也湯武固聖矣然其事則放焉殺焉伊周固忠矣然其事則放焉攝焉不幸而不變必湯武伊周爲之則忠且聖也或聞之不詳其事而襲其迹其能保其終無爭且亂邪是聖人以堯舜望天下後世之君而不願其爲湯武之君以禹臯益稷望天下後世之臣而不願其爲伊周之臣其所以待天下後世者可謂深且厚也後世學士不知出此而乃以爲詩書始終之序皆出偶然無意至溫公作稽古錄爰始伏羲而終孔子遂以湯武幹之豈聖人之防哉不然篤信明義崇徳報功之前非臺敢稽

路史卷三十七

欽定四庫全書

路史卷三十八

宋羅泌撰餘論一

路大之訓

太常主簿劉君淸之逮泌之史何以謂路謖按爾雅路之訓大路寢路朝路門路鼓路車路服皆以大爲之稱路朝路寢亦或用露故或者謂設之路側云露之外惟弗得其說爾夫路之所以謂大者叵不知也據遂人職自遂上之徑至於川上之路凡五鄭氏謂徑通牛馬略容大車塗容乘車一軌道容二軌路容三軌其說蓋本匠人王城之經塗九軌環塗七軌野塗五軌環塗以爲諸侯之經塗野塗以爲都之經塗差之諸侯之環塗五軌野塗三軌都之環塗野塗皆三軌則遂人之路容三軌道容二軌以至徑容牛馬理宜然也又按宮中衖謂之壼廟中路謂之唐而堂塗謂之陣一逹謂之道路二逹謂之岐旁三逹謂之劇旁四逹爲衢五逹爲康六逹爲莊七逹劇驂八逹爲之崇期九逹爲逵塗莫枝於逵莫小於徑莫大於路故兔罝言在彼中逵在彼中林以中林之徳晦中逵之徳顯也洪範無有作好遵王之道無有作惡遵王之路以作好之利小作惡之害大也塗一曰旅亦謂之行所謂旅樹微行者國語司空視塗蓋藏其數而周禮量人掌天下之塗數皆書而藏之欲知所逹逺近修否也道若大路然豈難知哉故路史者亦大史之云爾公曰善是皇王大統之義也無以易

海國

從北塞下仰視仰極且在人北凶奴之北地之邊陲北上視天復北髙而南下日月之道亦復在上從日南縱望斗南諸星仍復在南日月之道亦復在上防稽流沙乃九州東西極際今從流沙之西視日小大與會稽海上無異烏弋之國去長安萬二千里西行百日至於條支國臨西海問之惟雲長老傳聞有昆侖山未有至者韓愈送嶺南節度使書雲海外雜國若耽浮羅流求毛人夷亶之洲林邑扶南眞獵於陀利之屬東南際天地以萬數維未究悉而佛告阿難閻浮提海中間平陸有三千洲正中大洲東西括量大國凡二千三百所其餘小洲在諸海中或三兩百國或一或二至於三十四十五十蓋有之矣大食之國在珠崖南其王使船賫糧南去窮之八年不極其西南崖計糧有限途取莫繼而還八極之際何可得而旣邪

八防文之初

乾天也本乎三畫之【天字本只如此古文作�非謂一而大與幹同音故梵語竺幹爲竺天班固以天竺爲幹竺釋名雲天顯也在上髙顯也以舌腹言之靑徐以舌頭言之天坦也坦然髙逺故異域有狄因切近以贑人亦爲此音也】巛地也本乎六畫之父母之道也【巛古文坤字見漢服志古文又以爲順字坤順也天陽物故天干一音地陰物故坤地兩號】水坎也本乎【篆爲水一居中】火離也本乎男女之道也【篆爲火二居中】水內景故一在內火外景故一在外天地自然之理不可易也而亦不可得也予嘗以智索索之而不可得以離朱索之而不可得以子野索之而又不可得三索之而不得也乃以罔象索之而得焉故忍與流俗言也今夫囦有中孚之象而非有小過之象焉故其繇曰信及豚魚又曰非鳥離之鯤化爲鵬正爲是也囦近坎非近離此可與流俗言哉後世非爲飛而囦爲淵流爲蜚淵已失之矣而李騰乃云�朱爲非反非爲此何等語邪【非古之飛字史漢用蜚蔡湛頌與孔耽碑皆以飛爲是非字古通用也】吾聞南丹洞陽上館爲學士王龍賜說玉字之訣皆諸天內音非之炁自然成結八角垂芒精光亂視道君說徧皇人注之赤明玉帝於北土煉文亦火瑩發於字形瑤林枝葉皆成紫書而三皇內文皆三元八防自然成文諸仙皆謂鳥迹之始迨夫四目開運爰復甄符闡祕以惠黎元而天地之妙始黨防而不可制矣蒼牙法龍而書契作伯牛睹穗而時令攽律體云少顥鸞皇髙陽科斗玉子仙書八眉兆伯禹象形牟光倒薤呂尙連錦周佚虎書史籕復伯氏雕殳子韋轉宿𨿽其屢變而俱本自然至於相期刻符趙魏之英與古始離又變而爲上谷之羽人八分無岑之尙方徒與夫肝陽佐書主父行槀而或失其眞矣然其天地自然之妙猶或存者頃予嘗病世之說文字破碎大道胡言漢防哰拏而不可爲觧使後之人不幸不見天地之純古人之大體逮觀童氏錢書玉球集古若薛氏之鐘鼎欵識洪公纂續之書乃知往聖心畫猶有遺者於是自慶曰天地之純何嘗而不存乎史皇羲氏之意斯亦可以見矣世徒罪斯變古斯知艸創豈能變古哉人自不之思爾若夫瓊羽之門連福之書四司所保靑空捒名固名不著者之不得而闚也吾而闚之抑不知天之之捒之邪其譴之邪

大素之年

按春秋命歷敍自開辟至獲麟二百二十七萬六千嵗分爲十紀漢嘉平中沛相計掾陳晃上言歷元不正謂自開辟至獲麟凡二百七十五萬九千八百八十六嵗故易幹鑿度春秋元命苞云二百七十六萬嵗每紀爲二十七萬六千年廣雅因之均爲荒誕按禮含文嘉推以上元爲始起十一月甲子朔旦夜半冬至日月五星俱起牽牛之初是爲歷本故鄭云上元者大素以來所求之年也唐李淳風推自麟徳元年甲子上距上元甲子積才二十六萬九千八百八十載而僧一行以大衍數推上元甲子積距開元甲子亦止得九千六百九十六萬一千七百有四十是其日數也然則大素以來之年從可知矣夫二十九萬一千八百四十嵗而反大素冥莖此道之根本也惟賾於歷數之理者能知之近世邵堯夫以十二萬四千五百年爲一防云自開辟至堯正當其中數故名雍字堯夫後世必有辧其學者以今釋氏又有所謂祕法華三卷者言開辟以來悉本廣雅而增益之譎妄尢甚其徒更鬼神之以誑流俗每見士夫更問不知其淺陋也且以防仡之紀始自黃帝於今不滿四千嵗爾稍知气數諸說廢矣何卷帙紛糾之足惑乎

五龍紀

按十紀二曰五龍按春秋命歷敍云皇伯皇仲皇叔皇季皇少五姓同期俱駕龍號曰五龍遁甲開山圗云五龍見教天皇榮氏云五龍爰皇后君也昆弟五人人面而龍身然以五音五行分配爲五龍之名如角龍木僊商龍金僊之類而以宮龍土僊爲父又言五龍以降天皇兄弟十二人分五方爲十二部法爲龍之迹行無爲之化爲十二時神是天皇在五龍後妄矣酈元水經云父與諸子俱僊治在五方亦見李善遊僊詩注今上郡奢延膚施縣有五龍山蓋出治之所也故漢宣帝立五龍僊人祠於膚施亦著地理誌按膚施今延安五龍山在焉有帝原水黃帝祠九域志五龍池有黃帝五龍祠四在山上亦曰仙泉祠寰宇記五龍泉出山東一里平石縫防吼甘羙上有五龍堂而五龍谷水乃在耀之云陽縣云陽宮西南亦非上黨之五龍山也

杜宇鱉令

按諸蜀記杜宇末年遜位鱉令鱉令者荊人也舊說魚鳬畋於湔山仙去後有男子從天墮曰杜宇爲西海君自立爲蜀王號望帝徙都於郫或瞿上自恃功髙諸王乃以褒斜爲前門熊耳靈闗爲後戶玉壘娥眉爲城郭江潛綿洛爲池澤岷山爲蓄牧南中爲園苑時鱉令死屍隨水上荊人求之不得至蜀起見望帝望帝以之爲相後防以國去之隠於西山民俗思之時適二月田防方鳴因號杜防以志其隠去之期一云宇防之而淫其妻恥之死爲子嶲故蜀人聞之皆起曰我望帝也杜甫每每起嘆所謂杜宇曽爲曹帝王者據風俗通等鱉令化從井出旣死屍逆江至岷山下起見望帝時巫山擁江蜀洪水望帝令令鑿之蜀始陸處以爲刺史號曰西州自以徳不如令從而防焉是爲蜀開明氏年號萬通生蘆保亦號開明時武都出五力士輔之開明子孫八代都郫九世至開明尙始去帝號稱王治成都自開明五世開明尙始立宗廟於蜀則猶在五帝時以今蜀記望帝逺記周襄王至鱉令王蜀十一代三百五十年當始皇時號蜀蘆子霸王夫始皇時蜀滅久矣記言儀錯伐蜀蜀王開明拒戰不利退走武陽獲之樂史云在彭山縣則是張儀滅之也鱉水名也字一作鄨音別縣在牂柯集韻音幣而刺史乃秦官故王充劉知防以子云之紀杜魄荊屍爲妄鱉令亦作鼈靈墓在郫西五里

野義落�

落�羅剎也國在婆利東黒身朱髮獸牙雁爪碧眼與林邑爲市市必夜至常掩其面畏人之見之也大業三年常駿使赤土至其國野義夜義也國在北海海鬼之北三面抵海俗狗毛布夏服魚皮冬衣鹿豕不能乘馬北行月餘有所謂夜義城其人豕牙翹出頭有肉角數寸又蘇都匿亦有夜義城城中有夜義窟不知深極旁百餘家一年再於窟近設闗祭之或逼窟則煙出觸之輙死因擲尸魄其中博物志言獨南沈黎髙山之中有物似猴髙七尺而人行曰攫見婦女輙盜之入穴呼夜義窟沈黎卽今黎州漢源也西畨部落尢切畏之狗國卽五代胡嶠所至兩面乃三國王頎所至此類種種悉著絕域見乃爲異今釋所繪以怖流俗者蓋以佛國與之比近常所見爾

五勝相感

方以類聚物以羣分至精交感應不待召予求五運譯之路史詳矣陽燧來火方諸致水箕動而風畢麗而雨土龍致澤桐魚鳴鼓獺膽分杯十膽鳴釡冡灰傳漏啄木愈齲匛湯引你鵙枝速語堂蜋之气含之出火蚯蚓之塵背之起霧結巾投地而兔走箴綴丹帶而虵去狗防罋而疊生蓬生地而沙不聚萬應不齊固亦有其故矣蟾切玉橘明珠油鑽鍼姜觧荼葦化牛塩消甘艸硬角木賊軟牙磢錫以茄畫暈以蘆灑油以蜜濯錦以魚新灰拘駒然柳煞雛蓋不得而誣也今夫魫甌裂毒硫杯毀熱姜磁免爆礬綫不熱翡翠屑金神沙碎鐵雨將至七緩大風起痼疾發癲疾作而匏血動蠶餌絲而商絕投醪醉士望梅止渇旣呼出而響隨亦形休而影滅以至駝煙殺蛟犀火照怪磁石引鍼虎珀拾芥勃荷醉貓皂莢宜蟹黍以蟹散栗因酒壊麻得黍而湧酒得麻而敗蒲荷憎油艸木忌桂阿膠止濁犀株離水獘篦匡咸石灰正醪戎防累卵靑還錢麐角續劍鸞膠集屠狗者狗逐之屠牛者牛觸之理固可言言固可得而復君子舉其一隅淮南劉安之術未必能多而陀頭小人得其一二毎以之而行惑固不可不識也

路史卷三十八

欽定四庫全書

路史卷三十九

宋羅泌撰餘論二

重卦伏羲

子曰八卦成列象在其中矣因而重之爻在其中矣夫八卦成列斯小成也因而重之爻在其中則六十四矣小成者八卦自重者也是造六畫者伏羲而六十有四者亦伏羲也故世紀云炎帝防八八之體爲六十四夫卦不六十四不可以筮天地定位山澤通气雷風相薄水火不相射此伏羲之易也而曰八卦相錯蓋一貞一悔必相錯而後見故劉安云八卦可以識吉凶知善惡矣而伏羲爲之六十四變則輔嗣之言爲得其本然而洛誦之流俱以爲文王重卦因揚防之說而繆之也且昔聞之傅說之初赭衣而賃舂於巗旣夢乘雲繞日而行於是筮之得利建侯是則前有豫矣滿招損謙受益謙與損益益稷之言不自後世畋漁之離謂之小成可也耒耜之益與交易之噬嗑此小成哉然則不自文王斷可識矣若古聖人立創一事則必周旋反覆極其至而後已固非若後世茍且依違稍可行而遂止者伏羲之時八卦自重亦自詳於施用特未見之文字至連山與歸藏反易上下則爻象已大備而世弗深究降及文王拘囚羑里用以卜筮加竄繇辭更攺衍數以立大衍之策使之可衍而後文辭始詳遂名之以周易其所詳定固非爲六十四實大衍之說也𨿽然衍數之立亦其本有文王者致其法爾七百六十八卦三千八百四十之變而後二百五十有六其本然也此歷法之所以歷代不能攺豈後世邪鄭夫謂文王易八卦之方而次六十四卦其可知矣

書契說

書之敍曰伏羲氏王天下造書契以代結繩之政由是文籍生焉按書緯與孝經援神契則俱以爲三皇無文故或者謂太昊結繩而治黃帝始有書契而班固鄭馬融王肅之徒更以爲文籍起於五帝斯大繆也夫三墳八索不自後世而易卦本艸本於羲炎豈五帝之爲哉嘗竊稽之先天之書始幹終夬而書契之作實取夬象是則書契之興出於羲氏有不疑者子國之言初未必究乎此蓋偶合爾而皇甫世紀遂爾從之善取防矣班馬之言頴逹旣已辧之亦謂遂皇刻石已在伏羲前則文字宜與天地並興況史皇固已作書伏羲固已作易豈後世哉周外史掌三皇五帝之書而伏羲神農黃帝之書謂之三墳烏得云無文邪且洞神論三元八防爲三皇之前鳥迹之始𨿽世無有然無懷氏固已封泰山昭姓紀號播之山石其書略已見於尉律則是伏羲之有書契爲不迕也又況無懷之前昭姓之後已自不少俱有鑱勒見之封丘曷得謂至黃帝始有書契乎

九井列山

世言神農生而九井自出按九井在賴山荊州記云江夏隨縣北界厲鄕村南重山也井在山北重塹周之廣一頃一十畆內有地云神農宅神農生此神農旣育九井自穿舊說汲一井則八井皆動寰宇記在縣北百里人不敢觸按今惟存一穴大木傍防人卽其處爲神農社年常祠之亦引荊州記所言厲鄕村厲山下之穴神農所生穴口方一步容數人上有神農廟卽荊州圖永陽縣西北二百三十里厲鄕山東石穴也髙三十丈長二百尺謂之神農穴神農生於厲鄕者老子亦生於此故崔氏瀨鄕記以爲老子教堂之故處秪今眞源老子祠北三里有李母祠門內東院有九井述徵記云汲一則八動然當塗南十里又有九井山伏滔記丹陽山南有九井五幹四通大江寰宇記穰之九井與江寜三井皆汲一則余俱震而廣濟之靜林院亦有九井攷之院記乃開成中宗義所鑿爲陰竇使相通引東巗水注之卽今之九井寺固知巗井之相通附防者非一矣且若江寜三井在城南五里三井岡而縣復有烈山烈洲臨江中流上有神祠記或以爲烈山氏之故迹乃伏滔記之栗洲也其上有小山如栗王惇舉兵所至者輿地誌云吳之舊津是矣內有小水商客停舟以避烈風而名亦曰溧洲非古之烈山也

事始

傳曰深知器械舟車宮室之爲則禮由己夫物之始或創或基或因或革皆有自來此禮之所由始也故能知之則知禮之所自起知禮之所自起則禮之爲有不由己而由人乎哉是則器械舟車宮室之爲用可重而其因變之始尢君子所當致意焉者也魯侯有云君爲故事何禮之拘彼眾云者飲食日用終身由之而不知其道者也欲其動之恊禮難矣哉原智者之創物存乎記注曩之人裒之者亦已眾矣然而或猥或略僞謬實繁稽之於事賢者爲忸易曰斷木爲杵掘地爲臼臼杵之利萬民以濟此神農氏之事也而新論以爲伏羲黃帝內傳以爲黃帝謂伏羲者蓋以呂覽赤糞杵臼爲伏羲之臣謂黃帝者蓋以世本雍父踐舂爲黃帝之佐爾夫神農之耒耜亦見於易其爲斧斤作鉏耨則見於周書而皇圖要覽若世本則以爲垂作耒耨字林又以耒耜爲臯陶所作是伏羲先耕而爲杵臼神農不以耒耜而耕而易傳之言且不信矣古史攷云神農之時民始食穀釋米加燒石之上而食之黃帝始有釡鏳火食之道始成斯蓋本之周書黃帝始鏳竈蒸谷爲飯烹谷爲麋燔肉爲炙之說玆大繆也夫有火食則有烹蒸之事矣又孰有能定百藥之蒸炮不違一性而不能辧一谷之可蒸烹而有待於千百載之後人哉大抵始事之書最爲無統紀原之作繆落尢繁彼琵琶觱篥胡笳笛羯鼓胡牀兜綿狨錦鞾惇塔寺之類不窮異方而惟以見於中國者爲始猶云可也有如堯之羮紂之箸稷之隘巷舜之廧裏伊尹之屨吾丘子之鎌之舞衣公劉之槖囊秦穆公之沐浴不究在昔而惟以見於傳者爲始豈盡見邪又至以秋千爲千秋之倒語則尋語聲而不知其爲迂以拓防爲拓防之轉稱則認字形而不識其爲妄指旃爲氊認蘓爲梳是亦升謝堂覓鳳毛責坊州貢杜若者豈特見笑於一時哉

神農求雨書

大旱雩祭而祈雨大水鳴鼓而攻社被雩以靑衣系社以朱索此陰陽之義也神農求雨書曰春夏雨日而不雨甲乙命爲靑龍又爲火龍東方小童舞之丙丁不雨命爲赤龍南方壯者舞之戊巳不雨命爲黃龍壯者舞之庚辛不雨命爲白龍又爲火龍西方老人舞之壬癸不雨命爲黑龍北方老人舞之如此不雨潛處闔城門置水其外開北門取人骨埋之如此不雨命巫祝而暴之如此不雨神仙積薪撃鼔而焚之漢董仲舒爲請雨法春令縣以水日禱社稷山川家人祠戶禁伐聚虵八日爲壇東門植八蒼繒祠共工八生魚酒脯甲乙日共十一靑龍東方東鄕八僮衣靑舞之田嗇夫靑衣立里社通溝池置五蝦蟆焚防雞老猳闔南門置水其外開裏北門焚老猳埋骨開泉夏令縣邑以水日家人祀竈暴釡爲壇南門外植十赤繒祠蚩尢十赤雞丙丁日共七赤龍南方南鄕七壯衣赤舞之赤衣而立通社燔雞猳如春祠季夏禱山陵無舉土令縣邑十日一徙市南門外五日家人祠中霤及稷以母五壇帝旁植五黃繒戊巳日爲五黃龍中央南鄕五丈夫衣黃舞之老者黃衣立通社立秋暴兵尫巫無舉火煎金器家人祀門祠太昊以九桐魚植九白繒庚辛日爲九白龍西方西鄕九鰥白衣舞之司馬白衣立冬舞龍六日禱名山以助之家人祠井無壅水祠冥以雛犬六壬癸日立六黑龍北方北鄰六老人衣黑舞之尉黑衣立他隨方色蝦蟆池皆如春儀雨至報以豚酒黍茅席無斷衣物鄕位各從方色四時皆以水日爲龍開陰閉陽焚薪薶骨十日各異又奏江都王母收廣陵女子爲人祝者視一月諸巫母聚郭門爲壇以脯酒祭女擇寛便徙市毋納丈夫丈夫毋相從飲令吏妻各往視其夫到卽起雨而止劉歆致雨其作土龍吹律諸方備具蓋本諸此漢世旱則公卿官長以次雩禮士人舞僮七日一易如故事自立春盡立秋郡國上雨澤以爲農也故尸子云神農之理天下欲雨則雨五日爲行雨旬日爲谷雨旬五日爲時雨萬物咸利故曰神雨五日一風十日一雨豈非太平之應哉

赤松石室

予遊炎陵過西陽之鄕值云陽老期我於山中觀赤松軒轅之壇寺後山之頂爲嵗祈所赤松子者炎帝之諸侯也旣耄移老襄城家於石室故齊孔稚館碑云赤松家於石室之下神農行弟子之敬今襄陽之境也而說者乃以爲東陽之石室山故東陽記北山去郡三十里有赤松廟赤松澗云昔徐公遇赤松於此而酈氏水經亦謂赤松子逰金華山自燒而化故今山上有赤松壇載稽非也乃黃初平爾初平亦赤松子也炎世赤松迹在襄陽不在於此按習鑿齒襄陽傳蔡陽界有赤松子亭下有神陂卽南都賦所謂松子神陂者也神仙傳云赤松子者服水玉神農時爲雨師教神農入火炎帝少女追言與之俱仙髙辛之時復爲雨師而列仙傳有赤松子輿者在黃帝時啖百艸華不谷至堯時爲木工故傳謂帝俈師之又云堯師之而道亦有黃帝問赤松子中戒等經此張良所以願從之遊非末代之數矣然今西蜀娥眉衡陽在在俱有赤松壇墺豈其所寓邪云陽之迹邇於炎陵可得而詳也

臯禖古祀女媧

【變媒言禖變稷言禝神之也】

臯禖之神女媧是饗末世已失其源謂爲娥簡之所托者防矣昔者駘姜従嚳郊禖則郊禖之禮古先之世有之矣娀駘同列豈得爲娀簡哉而五經異義乃以爲簡狄吞鳦卵而生子後王以爲媒官嘉祥從而祠之故王權爲問謂舊注以言先商之時未有髙禖生民禋祀以祓無子而姜嫄禋祀上帝以生契則郊禖非立於生契之後鄭志譙喬答云先商之時自有禖氏祓除之祀位在南郊以鳥至之日祠之彼其所禋乃於上帝至娀簡吞乙之後後王乃復祀之以配帝若昔先禖則廢之矣斯說爲覈然乃不知其爲女皇至商而祠蕳狄迨周而祭姜嫄時各推其本而配之亦猶后稷之神古祠帝柱逮周而易以棄事資沿革隨世而有變易此蔡邕所以謂禖神髙辛以前之所舊有不由於髙辛也束晳云臯禖者人之先也盧植乃云鳥至時陰陽中而萬物生於是以三牲請於髙禖之神因其明顯故謂之髙因其求子故謂之禖而古有禖氏之官因以爲之神斯得之矣秦廢典祀及漢武晚無子於是始立禖祠城南下洎北齊爰以太昊配之靑帝壇之南郊旁隋唐因之及皇朝景祐四年乃以春分之日壇於南郊祠靑帝而配伏羲與嚳猶不及女媧云

蠟臘異

蠟報田之祭嵗終合萬物而索饗者孔子曰一日之蠟百日之澤古之君子使之必報之春官宗伯以疈辜祭四方百物主日而配月百神從之致百物而用六樂籥章國祭蠟則龡頌擊土鼓以息老物伊耆氏掌共仗取其老物以佚蠟氏掌除骴取其老物以息蓋有以勞之必有以佚之有以作之必有以息之故旣蠟則飲酒於學黨正屬民飲酒於序令得極歡而大飲所以休息之也𨿽然蠟與臘異臘也者獵也獵取禽以祭祖故禮臘先祖五祀在蠟後黃衣黃冠而祭謂之息民而蠟則祭日月星辰祠門閭公社皮弁素服以送終葛帶榛杖以從喪殺所謂大蠟大蠟天子之禮也是以漢唐蠟祭徧及五祀蠟則於郊臘則於廟蠟祭宗而不及天祭社而不著地以異於郊也玉燭寶典云臘者祭先祖蠟者報百神同日而異祭蓋亦以漢世季冬勞農大饗臘祭宗廟五祀同於一日爾按晉宋舊事魏帝遜位祖以酉而臘以丑髙堂隆議王者各以其行之盛者爲祖而衰臘故木行之君子祖辰臘火以午戌木以夘未金以酉丑土以戌辰今魏土王宜以戌祖辰臘博士秦靜謂古禮嵗終祭蠟皆有常日而無正月祖祭之文漢以戌臘而以寅正午日祖蓋非經義黃精之君盛徳在未而坤位於西南辰者嵗終日窮之辰不宜以爲嵗功祖祭之行惟丑者土之終宜如前未祖而丑臘魏名臣奏司農董遇之議亦謂土行之君且以未祖丑臘而魏臺訪議臣崇所議月令左氏俱不著日師說惟以盛祖而終臘此卽隆之說也厥後宋徳以水故子祖而辰臘周以十日祭神農伊耆下至毛介於五郊五方天地星宿四靈五帝五官嶽鎭下至原隰分方而合祭之故隋初因以孟冬丁亥蠟百神失厥所謂至開皇始以建丑用臘貞觀十一年房齡復按月令蠟法惟祭天宗其五天帝五人帝五地極俱非古典請除之而以季冬前寅蠟百神南郊以夘日祭社稷於社宮以辰臘饗宗廟五祀及開元定禮乃命三祭皆從臘辰以應土徳益失之矣【六典唐以季冬臘前寅蠟百神於南郊大明夜明神農后稷伊耆五官五星二十八宿十二辰嶽鎭海瀆五田畯靑龍朱雀麒麟騶虞武五方山川以至昆虫一百八十七座】皇朝乾徳元年蓋用戌臘而以前七日辛夘大蠟和峴以爲蠟者臘之別名遂援開元之事而以今所行者爲非於是三祭同用戌其合矣乎

祭先飯

老者多儇佛者多戅儇故敢爲妄戅故敢爲誕理勢然也禮食必祭祭先飯祭乎其始飯者也古者將田祭貉將射祭侯用火祭爟用師祭禡食必祭先倉防必祭先炊養老則祭先老不忘本也先衣先虞先蠶先卜先馬先牧先農先嗇先食先酒皆其類矣先王之制禮無非教也食祭祭所先進主人先進則先祭後進則後祭春官大祝辧其九祭一曰食祭而膳夫王食與肆師之饗食一皆授祭亦以報本反始也玉藻曰君賜之食而君客之則命之祭然後祭先飯徧嘗羞飯飲而俟命之品嘗然後惟所欲是故孔子侍食於君君祭先飯少施氏食子以禮而飽祭則作而辭防食不足祭也客若降等則主人延客祭而後祭客不降等則遂先祭尙環魚尙膴而殽之序則徧祭之其不祭者惟水漿魚臘湆醬若餕余爾此叔孫穆子食慶封慶封泛祭而工所以賦茅鴟也子曰君子無終食之間違仁終食之仁吾於食祭見之矣孔頴逹謂君子不忘本有徳必酬之故得食必種種出少置籩豆間以報先代造食之人是以王渙每食必弦歌而薦之蓋是意也今世固有當饋而祭者實本諸此其爲佛者竊而仿之旣久而莫究其由則又引而入之佛鬼之說曰爲鬼設也亦可喊矣防紀聞錄有謁薛相訥之子直者未食先祭直曰是奚爲者客曰釋言壙野之鬼食人血肉而佛氏化之制爲此戒且食而先施得其命壽延長直詰之曰若何妄邪何所有佛何者爲鬼俗人相誑愚者雷同而子信之邪子俗人也若直亦可謂豪傑之士矣然錄所記乃謂於是空中有聲責者若云迨午且死及是果殞可謂大妄夫人之死生𨿽天地有不制佛鬼奚爲哉使直之死爲果然耶是亦適與死防而山鬼得以憑虛乘釁倡嚇而厭祟之爾柰何世俗更益崇信多見無識𨿽然世之誕妄豈惟二氏哉其在儒宗固有之矣謂寒食爲介推謂五日爲屈原與夫七夕牛女之類其與佛者中元目連等事何以異然而舉天之下奔走企羨至數十百年而不可止君子於此可不攷駁其流而微怪之是信耶防韓詩外傳云孔子侍坐哀公公賜之桃與黍孔子先飯黍而後噉桃公曰夫黍以雪桃也子曰丘聞之矣黍五穀之長而桃爲下君子以賤雪貴不以貴雪賤則子之先飯特先飯爾而先飯之祭未可廢也善乎王符氏論陰陽巫祝之說曰賢人君子秉心正直可與言也世俗小人丑妾婢婦淺陋愚戅漸染旣成又數揚精而破膽矣今不順其精誠所向而彊之以其所畏直亦增病爾是猶羸病之人且畏螻螘而欲俾之觀虎其與怖而死者又速矣今畏佛者類此

路史卷三十九

欽定四庫全書

路史卷四十

宋羅泌撰餘論三

許繇

莊周書言堯遜天下於許繇許繇不受恥之而逃於箕陰且以爲繇師齧缺缺師王倪與被衣而意而子與巢父嚴僖方回皆許繇之友凡數人者迹不見於他傳故說者類以周爲寓言靡事實太史公且疑之謂其不有遜禪之事而乃特稱箕山許繇之冡今據在登封東南三十里爲髙三丈則不得謂無其人也呂氏春秋言堯朝繇於沛澤請屬天下【朝者亦上見下之稱昔周公朝於窮巷之中甕牖之下者而七十人是也】而傳謂繇隠沛澤之黃城耕於箕山之下沛澤卽今之沛而黃城則今登封西南之負黍亭也馮衍顯志賦所謂求善捲之所在遇許繇於負黍者京相璠云成陽西南二十七里世謂黃城而西徵記許昌城者爲許繇之所居大城東北九里而近猶有臺曰許繇臺其崇六丈廣三十步許由之所嘗登故譙史云由居箕山恬泊無欲尭聘不就人咸髙之因曰堯以天下屬之繇切恥之夫周之言固有或寓然齧缺王倪豈類如防者云哉益部傳云尭傳許繇非不也洗其兩耳世何徽焉魏子且曰許繇立身守志存已不甘祿位於是洗耳不受尭遜此謙退之至也而樂錄等直謂堯以符璽禪爲天子說者過之夫繇之避尭寵也退處箕山故其卒塟在是所謂箕公之神配五嶽者許四嶽之祚也尭之遜於四嶽則由旣在舉矣豈得謂無此人耶【王倪齧缺其說如彼而洪慶善言長沮桀溺爲沮如淖溺示混兮若濁無涉川濟難意紆】夫堯之遜天下非遺天下托天下也繇之辭天下非輕天下重天下也程晏亦言尭勞於民求以托其民以繇能重天下之民故此托之而且以天下之民爲重故不敢以輕受斯得繇之心矣是何魏惠將授國於惠施惠施不聽謂惠子曰古之有國必賢者也故受而賢者舜也是欲子之舜也傳而賢者尭辭而賢者繇是欲主之堯而子之繇也尭舜許繇之作非獨傳舜辭也他行稱是今無他行而欲爲尭舜許繇故惠主首布冠而拘於鄄齊饑弗受惠子易衣變冠而走幾不出境故自行不可以幸必成史舉非犀首於王也犀首頋欲窮之謂張儀曰請王遜先生國而先生爲弗受則王堯舜而先生許繇矣衍因請王致萬戶儀因令舉比數見衍王聞而弗使也不辭而去由此語之由豈從爲妄者資哉論髙而過實獘之至也故君子之爲遜頋時而已矣無故而爲遜何取焉

夷齊首山

夷齊冡廟在蒲之蒲阪首陽山之南馬融顏師古之說同而髙誘乃以爲洛東北去二十里之首陽山杜預阮籍之徒咸以爲然更謂二子餓死在是卽今二山皆有夷齊冡廟九域志兩從之戴延之竊以爲疑按夷齊之蹤當在河東首山者雷首也是爲中條一曰薄山一山九名卽萯山也據河南郡境界薄雲城東北十里首陽山上有首陽祠夷齊所居而黃太史猶以或者指武師度孟津二子叩馬而諫當以洛陽爲是夫首山之名所在固不一曹大家云在隴西而今隴西有地曰首陽東有鳥防山謂之首陽而許叔重言首陽則正在遼西今遼之和順東實有山曰首陽俱有祠廟其在吳郡亦有首山豈得偏爲據邪子曰伯夷叔齊餓於首陽之下又曰不降其志不辱其身伯夷叔齊歟注家亦云蒲阪陽區山者俗號首陽而黃子且以爲無餓死事按呂氏書夷齊如周至岐陽而文王已歿武王卽位使叔旦說膠革於次四內盟曰加冨三等就官一列又使召公就微子啟於共頭之下盟曰世爲長侯守商之祀相奉桑林宜私孟諸各爲三書同辭血之以牲埋其一以其一歸夷齊聞之相視而笑曰嘻異哉非吾所謂道也昔神農氏時祀盡敬而不祈喜云云卑自髙也今周見商之僻而遽爲之其治尙謀而行貨阻兵而保威割牲而盟以爲信揚夢以說眾殺伐以要利以此治商是以亂易暴也今天下聞周徳衰與其並乎周以漫吾身不若避之以結吾行二子乃北行至首陽餓焉石曼卿云死蒲阪者恥周之事而死於尭舜之區庶幾見揖防之風焉則亦非洛陽矣又孰有叩馬之事哉三秦記謂夷齊食薇三年顏色不變武王戒之不食而死而爾雅云芑白苖犍爲舍人以爲伯夷所食首陽之艸也程晏以不食爲飽以失仁爲餒餓乃其飽死乃其生而李徳裕且以聞媛不薇爲不智不義棄兄之祿不仁伊川程氏則謂止是不食其祿非餓不食聖言皦日而眾言猶不一惜哉

五旗五麾

風後曰予告汝帝之五旗東方法靑龍曰旗南方法赤鳥曰防西法白虎曰典北法黒蛇曰旂中央法黃龍常見河圗書五麾五牙旗也爲五色見靑則舉靑牙見白則舉白牙余隨所見舉之以牙爲餙見出軍訣女兵法云伍胥請以朱雀之日日正中時立赤色徵音絳衣之軍於南方以輔角軍以靑龍日平旦立靑色角音靑衣之軍於東方以輔羽軍以武日人定時立黒色羽音黒衣之軍於北方以輔商軍以白虎日日入時立白包商音白衣之將於西以輔宮軍以黃龍之日日中建黃旗於中央以制四方五軍具四面攻之三日城果下爰制其陣而黃帝八陣之法車箱洞當金也車工中黃土也鳥云鳥翔火也折衝木也龍騰卻月水也雁行鵞鸛天也車輪地也飛翼浮蛆防也在通俗文車當謂箳皇林宗別傳部從事宿仲琰柴車編荊爲當是也

納音五行說【婚歷妄】

甲乙木丑未土子水而午火六者無一金而風后妃合乃以甲子乙丑甲午乙未爲之金此出乎數者然也數之所合變之所由出也乾爲天坤爲地乾坤合而爲泰徳爲父紅爲母徳紅合而爲東幹爲君支爲臣支幹合而納音生是故甲乙爲君子丑爲臣子丑甲乙合而爲金蓋五行之在天下各有气性有材位或相濟或相克若成器未成器旺在受絕絕中受气惟相妃而取之爲不同爾此金數之所以𨿽同而又有海中沙中之異或曰甲乙以相克取甲嫁庚乙嫁辛而甲乙遂有金气故凡木必受金胎陽生於子水王之地故甲子乙丑爲海中之陽金陰生於午火王之地故甲午乙未爲沙中之陰金子陽之始午陰之始以甲加子乙加丑數之至午得庚至未得辛爲陽索陰以甲加午乙加未數至子丑亦得庚辛爲陰匹陽納於數也從甲至庚得七七爲西方西方素皇之气故甲子乙丑皆爲金三爲火九爲木一爲土五爲水數其幹不數其支此謂納音蓋亦旋宮之法夫妻子母相濟相克相上相下而吉凶之兆著矣艸有莘與藟獨食之殺人合而食之則壽金錫兩柔合而煉之爲剛理固如是然嘗怪代有所謂勘婚歷者以某命合某命則不利以某命合某命則大利或以生或以死未嘗不切笑之夫天地之間固有是理矣而決非此軰所能知者是書之所言決不防是理之所在父病推其子祿妻災課以夫年理固不易消而息之則思過半矣

鼓吹

蔡邕禮樂志云鼓吹岐伯所以揚武徳也而劉巘定軍禮以爲鼓吹不知誰造漢氏以雄朔野短簫鐃歌岐伯所造故陸機鼓吹賦云原鼓吹之所始蓋稟命於軒皇徐廣車服儀制云角前世書記所不載而帝內傳云元女請制角二十四說文及晉書志通禮義纂亦云然又云請制旗幟以象云物鑄鉦鐃以擬雹聲鼓鼙以當雷霆皆元女之所請而徐儉角賦以爲帝防羣臣所作淸角者非也按周禮以鼖鼓【大鼓謂之鼖小者謂之應】鼓軍事六典樂錄說者云蚩尢帥魑魅與黃帝戰於鹿之野帝命吹角爲龍吟禦之魏武北徵烏丸越沙漠軍士多思歸於是減爲中鳴尢更悲切故有長鳴中鳴吹角三部云

神荼欝壘【儺】

穰架之事從古而有今人家正旦門設神荼欝壘爲說漫汗按風俗通引黃帝稱上古有兄弟二人曰荼曰欝律在度朔山桃下簡百鬼妄滑人者援葦索執以食虎而漢舊儀乃引山海經云神荼欝壘二神人主執惡害之鬼黃帝乃立桃人於門戶畫荼壘與虎索以禦鬼其爲說蓋如此獨風俗通作欝律戰國策又作余與欝壘厥義同也故集韻中壘音爲律蓋神荼者伸舒也而欝律者苑結之謂也周代多以荼爲舒如公子荼夏后荼是也西京賦云靁欝律於巖突聲欝屈也沈伴文云欝律構丹巘形欝屈也而黒深又爲王充亦云禮刻尊爲雷形一出一入爲相較之狀蓋欝律者防防之類也相較則鳴分裂魄然若敝裂者气射之聲也欝律忽發中人則死其引山海經欝壘與舊儀同惟括地圗言二神曰欝曰律則失之矣且黃帝內傳云黃帝始儺而莊子有遊島問於防黃逐疫出魅擊鼓呼噪與黃帝立巫咸之事則神荼欝壘爆竹之事可知矣舉世多說故發之

鸞翳

山海經云女牀之山有鳥焉其狀如翟而五彩以文名曰鸞鳥見則天下安寜軒轅之丘沃旻之國鳯鳥自歌鸞鳥自舞元命苞云火離鸞鸞運斗樞言天樞得則鸞集演孔圖謂官以賢舉則在野帝軒題象鸞鳥來儀周公歸政制禮而鸞復見說文以爲神靈之精雞形赤色五彩鳴中五音頌聲作則至而孫氏瑞書謂是赤神之精鳯凰之佐狀類翟而五色鳴中五音肅肅雝雝喜則鳴舞人君行步有容進退有度祭祀宰人咸有敬讓禮節親疏有序鐘律調恊則至亦山窟氏之國標山之所廣都之野而南禺之山乃多鳳凰鵷鶵鸞鳥張華云鸞者鳳之亞也似鳳而白鸎初生類鳳久復五彩變易禮斗威儀云其音如鈴巒巒然也周成王時氐羌獻鸞鳥於是法駕上綴以大鈴如鸞之聲逌抱璞子云聞樂而舞至則國安樂其雌曰和而禽經亦謂雌和雄鸞爾雅注曰雞趣郭氏按亦名翳屈原云駟玉虯而乘翳是也山海經蛇山有鳥五色其飛蔽日名曰鷖九疑之山五彩之鳥飛蔽一鄕蓋卽翳也昔華陰辛繕連辟不至鸞集其槐雞首燕頷蛇頸魚尾五色而靑多其髙五尺光武詔問羣臣俱以鳳對太史令蔡衡曰凡象鳳者五五色而赤多者鳳黃多者鵷鶵紫多者鸑鷟靑多者鸞白多者鵠是鸞也非鳳也於是三公避位五鳳三年鸞鳳集長樂木上文章五色王阜世公爲重泉令吏民向化鸞止學館阜使授官椽公沙疊爲張雅樂擊磬鸞乃舉足垂翅應聲而舞棲止縣屋旬餘而去大抵鸞鳳多應仁孝嘉音聲而鸞尢識鐘律鐘律調則和鳴蹈節而舞【謝丞書方儲母死負土成墳種棃株鸞鳥棲上】賔王結罝峻祈之山獲一鸞鳥甚愛之欲其鳴不能乃餙以金籠享以珍羞而鸞愈蹙三年王妃乃言聞之鸞鳥見類而鳴懸其鏡以映之鸞覩影感契慨焉悲呃哀饗中宵一奮而絕範泰因作鸞鳥詩序敬叔異苑從而記之亦可見禽鳥之仁義矣

拓防氏【十姓】

後魏之先爲拓防氏至道武都洛陽乃爲元氏魏法七分其國以兄弟分統之沙漠雄爲南部大人爲拓防氏生嵩北平宣王道武以其宗室之長攺爲長孫氏至孝文以獻帝長兄爲紇骨氏次兄普氏爲周氏次依樓氏爲婁氏立惇氏爲丘氏俟氏爲萬俟氏叔父乙旃氏爲叔孫氏防屬車輥氏爲車氏凡十姓又有八氏按庾信季惇傳云道武兄弟七人分爲十姓丘其一也元氏之所出書傳最雜宋齊二史則以爲降將李陵之後魏書序紀則以爲后稷始均之後其說皆非據北俗謂土爲托後爲防拓防者以黃帝土王爲言而宋書乃云索頭虜其先李陵降匃奴單於妻以女字曰拓防因氏焉蓋出崔浩之說當時眾議已相斥不行或竊以渡江約遂仍之乃若魏書序紀則因山海經始均生北狄而妄謂爲拓防之先又誤以始均爲叔均而遂以爲稷後其言始均事尭則是以爲叔均矣俱妄也又按黨項自有拓防等氏蓋其後盛於北土故唐表謂後爲鮮卑君而通典謂之東胡之別是殆又以拓防爲帝嚳厭越後矣愈非

鐘鼎

鼎者所以起樂者也可以正律呂可以調气節可以恊風聲可以和滋味可以抑虛浮垂則爲鐘仰則爲鼎故爲國之重噐黃帝之鑄一禹之鑄九其實一也若昔黃帝命榮防鑄十二鐘以恊月筩以詔英韶而調政之緩急分五聲以正五鐘命其五鐘一曰靑鐘大音二曰赤鐘重心三曰黃鐘洗光四曰景鐘昧其明五曰黑鐘引其常則固以起樂調政術也景當西方則白也故陳祥道云景白也而康成云景明也士昏禮景爲明衣則白可知矣然五鐘在太晟景鐘第一於時卽命張康伯爲之序固以爲景者大也夫黃鐘者樂之所自出而景鐘者又黃鐘之自出黃鐘者樂之祖也九寸之律天之數也極其數而爲八十一故景鐘之受八斛一斗以應乎天惟親祀則用之宮架之中以爲宮圍然則鼎者非必傳國之具也自左氏有楚子問鼎輕重之說且以爲武王克商遷九鼎於洛邑太史公因言武王營洛周公使召公卜居之安九鼎至秦昭時周噐九鼎入秦而周遂滅周志九鼎沒於泗水彭城下始皇過彭城禱祠使千人沒水求之不得故國事有武王謀遷九鼎每鼎用九萬人之說洎漢武猶欲省方出鼎而歷代每有冶鑄之議至萬歳通天之元遂鑄九鼎旣成置之明堂之庭依方列之蔡州之鼎名曰永昌髙一丈有八尺受一千八百斛冀兗靑徐揚荊梁雍八鼎各有其名髙一丈二尺受千二百斛各冩其州山川物象爲銅五十六萬七百二十一斤鐘紹京等分題之終亦無補於亂夫天下大器無可譬也惟譬之於鼎爾禹之九鼎不過圗九州之神姦使民知避入川澤而不迷不逢不若而已夏有亂政鼎遷於商商有亂政鼎遷於周武王克商定鼎郟鄏卜世卜年天所命也而洛誥周公之作當時曽不之及抑亦不知左氏之說常切不信夫楚莊者春秋之賢君而輔之以孫叔敖頋非前日之夷蠻頑俗也如其滅陳感申叔時之一言而復之其入鄭也則又哀鄭伯之自卑而許之平比其勝晉乃至不喜而懼則誦武之詩曰所違民欲猶多民何安焉無徳而爭諸侯何以和眾夫無徳而爭諸侯且猶不肯況逼周而取之鼎乎包茅不入齊且致伐而況欲遷周鼎諸侯能捨之乎吾固曰問鼎之事左氏之罔無信可也隠訣之說黃帝火九鼎於荊山說者頋謂黃帝之鼎有九太淸中經又有九鼎丹法則黃帝之鼎乃丹釡之名爾故荊山經龍首記謂黃帝服神丹或曰三或曰九九卽三三卽一故鼎書曰以三爲十五河圗數也九鼎之所得焉以兩爲十五乾坤數也十二律之所合焉積九鼎之所鐘引而伸之九州之所崇也五運之所建也十二律之所由生也是故起樂之具非傳國之用也

井田之法

黃帝制井以塞爭端八家爲井旁開四道乃井其中而收之邑井一爲鄰鄰三爲朋朋三爲裏裏五爲邑十邑爲都十都爲師十師爲州因所利而勸之是以地著而數詳諸葛武侯因黃帝丘井開方有九之制而爲營陣大陣包小陣大營包小營隅落相連曲折相對合而爲一則天地風雲龍虎鳥蛇各見其形於所居之方爲之八陣至李衛公又因武侯出軍斜谷之隘損八爲六乃以一爲營法五爲方圎曲直鋭之形地平而中窪則爲圎地歷山腳則爲曲地正出入則爲直前陿後廣則爲銳故其對太宗曰臣按黃帝始立丘井之法因以制兵故井分四道八家處之其形井字開方而爲九五爲陣法四爲正地所謂數起於五而虛其中大將居之環其四面諸部連繞是所謂終於八則黃帝之法也井田之義居則爲鄰出則爲伍墾其地可以足食聮其民可以足兵辧其疆理可以習軍禮治其溝洫可以修阻固九軍之制井之夫也五軍之制井之方也四頭八尾井之啚也田廬在內溝洫在外井之固也安存同福危亡同憂井之義也耒耜服勤戈防之象服牛乘馬車騎之象合耦於鋤用眾之象凡此皆五帝三王之制寓於夫井之間使民身服其業心知其義者也一有不庭不虞之戒猶將不費一財不擾一民而惟樂事勸功尊君親上之人以爲扞禦腹心殺敵致果之卒政刑修於閒暇蓄積備於州閭故得錢谷甲兵之問不至於廟堂祭祀賔客之禮不徹於爼豆而其效乃至於威加四夷莫不來享惟井法也後之人能修其政則𨿽以區區侯伯一國之師猶足坐制敵國無敢旅拒爲疆埸患得其道也自商鞅開阡陌張說變彍騎爲國家者不復知體國經野之爲政爲州縣者不復以土地人民爲政事官司者不復以經綸紀綱爲法其所汲汲不過率斂百姓無名之入以養遊惰不根之軰以當古人軍旅之任其乃至卒亂於官民殍於野而不暇給於是敵國盜賊起而乘之而向之所斂曽不足以給其餉向之所養曽不足以應於用於是內外蒿目而憂甲兵財用之不繼則復欲率凋瘵之戶調罷困之民禆補之此之謂水濟水名之曰益多如此而欲上下之洪寜未之有也

路史卷四十﹤史部﹐別史類﹐路史﹥

欽定四庫全書

路史卷四十一

宋羅泌撰餘論四

渚爲陵【少昊紀】

地有興廢各因其時按休子言少昊生於稚華之渚其渚一旦化而爲山凡物有數有闗軸轉動雌雄相就皆興廢之由也後世亦有子生而門出渚洲者昔襄陽以下二千里無洲渚臨沔張興世之生一旦門前忽生洲嶼年嵗增長及爲雍伯洲遂至十餘頃三十國春秋殷仲堪塟流棺門前洲忽成峯夢徐彥伯達云君將爲州已而果然江陵九十九洲古傳滿百則應天子桓破其一以應之隨卽漂散及太靑末忽一洲自立明年文帝卽位元凶之禍此洲還沒泊髙繼衝時李景威復告云舊傳江陵諸處九十九洲滿百則王者興自武信王之初江心深浪中忽生一洲昨此洲忽漂沒若可憂也繼衝遂以納欵伊闕大溪每僚佐有入臺則小灘泛出世謂之禦史灘牛僧孺爲尉而灘出堂吏謂曰是分司爾若以西臺當有溪勑雙至牛視頃間俄溪勑雙下不旬浹果西臺方泰始中益州市橋忽出小洲道士邵碩謂當有貴王臨州厥後齊始興鑑刺益督二州加鼓吹凡此類固不少矣夫地固有沈沒波潭若隠土中者謂之伏龍以見時發不得爲不信

五祀

五祀門戶中霤井竈見於儀禮自天子至士無隆殺司服曲禮禮運禮器天子諸侯大夫同之惟五者家國之所皆有誰能去之自黃帝立五祀歷代守之無敢或廢世本言湯五祀故曲禮謂天子五祀嵗徧康成以爲商制漢志一戶二霤三竈四門五井白虎通義範髙堂隆劉昭之說皆然後漢魏晉亦皆從之湯五祀戶井竈中霤行有行無門而月令書乃有行而無井康成仿之以故隋唐以行代井開元禮祀戶司命以春竈以夏門厲以秋行以冬霤以季夏迨林甫詔修月令始復井而絀行以神行神軷於始行非冬祀也必欲祠行則湯之法去門爲允惟戶卽兼門而井非家國可得廢者若天子之七祀乃有泰厲司命宮正舞師七祀自與五祀不相統也且以五祀四至三祀二祀一祀其說尢乖祭法諸侯五祀乃在厲命而去戶竈大夫三祀族厲門行適士二祀門行庶士庶人一祀或戶或竈是則家無井竈而士庶無門井矣果合已乎鄭於祭法大夫與王有別故以周禮解之至於王制大夫五祀乃又以爲有采地者無地則祭三而遽以曲禮爲商禮祭法爲周制其不達乃如此祭法王爲羣姓立七祀又自爲立七祀是二七祀矣夫王不過爲羣姓祀爲羣姓祀卽自爲矣烏有二哉記爲羣姓立社又自爲立社故說以爲天子諸侯皆有私社以爲私禱其有是乎乃若宗伯三祀禋祀實柴槱燎則祀天神之三禮酒正之三祀大祀天地宗廟中祀日月星辰社稷五祀小祀司中司命山川風雨如宗伯小祀之五祀康成以爲五行之气司農以爲五色之帝一云礿祠烝嘗祫或曰展禽之說禘郊祖宗報之五祭五行之气迎於四郊而祭五徳之帝故禮含文嘉雲南郊北郊西郊東郊中郊兆正謀也注言東郊去都城八里南郊九里西郊七里北郊六里中郊西南去城五里兆者作兆域也謀者齋戒謀慮其事也王制天子祭天地諸侯祭社稷大夫祭五祀而外傳楚語謂天子徧羣神品物諸侯祭天地三辰其土山川大夫祀其先禮言五祀及所自出士庶不過其祖諸侯何得及天地三辰哉此又外傳之妄

解廌【獬豸】

解廌神羊也王充論衡云臯陶之時有解廌者如羊而一角靑色四足性知曲直識有罪能觸不直臯陶跪事之治獄罪疑者令羊觸之故天下無寃許說文云如牛一名任法古者決獄命之以觸不直黃帝時有遺者帝曰何食何處曰食薦夏處水澤冬處松栢故因名薦薦字象獸有尾角及四足蘓氏演義亦云毛靑四足似熊性忠直見鬭則觸不直聞論則咋不正古之神人以獻聖帝而神異經乃云獬廌性忠直見邪則觸之困則未止東荒之獸故立獄階東北依所在也田求子云尭時有獬廌緝其皮毛爲帳後書志云北荒中獸一角性烈知曲直見人鬭觸不直咋不正者古說神羊能觸邪故晉志法冠一名柱後解廌冠也斯亦繆說竊據解廌蓋羊爾羊性自知曲直昔齊荘公之臣王國卑與東裏檄訟三年而不防乃令二人共一羊盟齊之社二子相從刲羊以血灑社讀王國之辭已竟東裏辭未半羊起觸之齊人以爲有神則其性也字一作獬豸豸廌並楚買切大抵羊行多倒行而逆豸虫豸亦然或音雉非王充許氏之言吾不謂然

好學而後釋者不能惑【荷蓧正今之佛者】

惻隠之心人皆有之聖人者因惻隠之心充而大之造倫類之極而其道曰仁羞惡之心人皆有之聖人者因羞惡之心充而大之造倫類之極而其道曰義人皆有辭讓之心聖人因辭讓之心充而造之而其道曰禮人皆有是非之心聖人因是非之心充而造之而其道曰智是皆本之身出之性而皆人之所可能者聖人者惟能充之不有以害之爾故能充其惻隠之心而無害其惻隠則無往而不爲仁能充其羞惡之心而無害其羞惡則無往而不爲義辭讓之心充而無害則無往而不爲禮是非之心充而無害則無往而不爲智玆非甚難能也而人不之爲者失於不能充而有以害之也孟子曰人能充無欲害人之心而仁不可勝用矣能充無穿窬之心而義不可勝用矣孺子入井而人不忍以其無欲害人也茍能擴無欲害人之心而充之則殺一不辜而得天下眞不爲矣穿窬得財而人不爲以爲之非義也茍能擴非義不爲之心而充之則行一不義而得天下亦眞不爲矣惟其不能充是故必穿窬必害人以至傾險賊殺而莫之止火之始然一爝之寡及其充之可燎原野泉之始達一勺之多及其充之可成江河大可以保天下而或不足以保父母逺足以保四海而或不足以保妻子豈有他哉安危治亂特在充不充而已今夫執非有滯頑空肩摩背脇而不知所爲充也多矣嘗試語來晨門荷蓧此正今之所謂釋者流也方子路之從夫子而後也遇丈人之荷蓧者而問之見夫子乎否夫子路之問之也固非眞索吾夫子也識其索隠而托其辭以問如亦能知有吾夫子之道乎否也丈人者固亦察夫子路之問非索夫子故亦設之辭以應而植其杖以蕓焉若人者固若漠然無人之情而不攖夫世者子路識之抑將以敬而動之於是爲之拱而不去而丈人者果爲子路一拱所動於是遽止子路宿至於殺雞爲黍以食而且見其子焉夫以一敬而動其心則非絕無人情者也止宿具雞黍則非絕無友愛者也見其二子則是父子夫婦君臣上下長幼之節皆森然具在咸不得而廢矣父子夫婦君臣上下長幼之節旣不可廢則是生於世者顧得不攖夫世而絕人之情乎此子路所以前告夫子而夫子遽使反見之夫夫子蓋亦見其所謂人之情者具在而未嘗蔑故將使子路還告之以長幼之節與夫君子之所以仕者且不仕無義可也長幼之節如之何其廢之欲潔其身而亂大倫君子之仕也行其義也道之不行也我知之矣此夫子使子路反告之之辭也而儒氓方領曽不之知乃更章分而絕之前離別其說使聖人之意果冺而不復見豈不悲乎嗟夫豚子猶食其死母乳鵠蒼且其死子懷父母之心物皆有之何至員首方足卑陬克忍每絕人之情哉仁義禮智人之所以爲人而神之所以爲神者也今而曰吾以觀空而不俟於仁義禮智不俟於仁義禮智而方且資小慧以爲智摩頂放踵以爲仁往來問勞進旅退旅以爲義擎跽局拳朝參莫拜以爲禮是則仁義禮智卒不可得而廢也仁義禮智卒不可廢而方且遺其父母棄其君臣絕其妻子賊其肢體倀倀然以從事於外豈其不知愛哉特放於利而不知其類不能充爾極於不能充猶失其類而況不知其要者乎極於能充舜尭是矣極於不能充桀跖是矣充而不得其要釋者是矣故以堯舜之能充則爲仁以桀跖之不能充則爲暴而釋者之不得其要則爲愚子曰好仁不好學其蔽也愚夫人嘗有好仁者矣而不得其道者不好學也是故有不忍人之心而欲充之者必從堯舜而去釋者先王有不忍人之心斯有不忍人之政老吾老以及人之老幼吾幼以及人之幼五十者帛七十者肉無父之孤皆有常餼此不忍人之政也封天下之君則俗自成矣均天下之田則人自足矣刑天下之暴則人自安矣任天下之賢則人自服矣此先王之治也一狗彘之不盡其性一雞鳥之不得其情彼固不自安矣奚至君臣朋友則方且過而弗之存父母妻子方且擯而弗之顧饑之不愧疾之不察而方且倀倀從事於寂黙曰吾觀空而達性其爲愚不仁也甚矣吾固曰欲知先王之道而不他惑必自好學始好學而後釋者不能惑也

俗士不可爲史

俗士之爲史官孰有如李延壽之甚者乎其爲南史也稱宋武北侵而寧朔將軍王謨夜遁就逮將斬夢有教誦觀音經者因以獲免及作北史復稱盧景裕者以敗系晉陽獄誦經而枷鎖自脫且謂有當死者亦夢沙門誨之課誦臨刑刀刃爲折及反訊之則髙王經也一何猥俗之如是耶頃見載記言徐羲之將殺也以誦觀音經比夜門開械脫遂免慕容之禁每切鄙之夫以二經今且具在偏袒之徒莫不攘是說以蕩愚俗愚俗流遁遂相信而不返然而冒法之徒臨刑懇切誦之者比比而竟不聞前效之一見豈李將軍之射虎出於一時偶然而不可以再效於後世邪抑當時實無是事而記事者因其俗說而無識以絀之邪不然則亦齊梁之際一時天地之間有此氛祲欲肆行於天下適玆二子天命未訖故山鬼得以托爲靈響以驅一世之人於杳杳昏昏之地爾而延壽等輒爾特書亦可謂無識矣大抵此等皆小人倡之世之小人愚暗無識貪於欲得而輕於冒法及觸憲网又無計以自釋則惟起幸心冀空飛而隙竄是故易以誑惑一有誑之則牢結胸次而不可破而乃不知無是理也請以鄭伯有晉申生楚成王之事明之方伯有之報帶段也通國恐矣然伯有之出乃子晳攻之而後段始伐焉使其報怨必不先段而後晳今也不晳之報而急殺段亦昧所輕重矣此蓋人心之疑伯有者久而致之然爾夫以申生能報公之攺塟而曷不能報譛殺已之驪姬楚成王能使臣之攺謚而顧不能報親殺已之太子其昧於小大亦甚矣且將以爲彊魄邪則三十六弒君不聞報其臣以爲忠亮邪則比干子胥不聞報其君由此觀之謨景裕等事足可知矣𨿽然以左氏之文猶未免俗則碌碌延壽者復何齒邪或曰延壽之書固有誦孝經而獲應者斯又罔矣孝經之作豈亦世俗妄爲鬼神出沒之書邪梁使王固聘魏魏開之宴网設昆明固以佛語咒之一鱗莫獲斯特一時巫祝小術今世固多有之此何足道而固以爲異耶乃若宋如周以不信佛經而面陿長之類又何等俗語延壽眞狐塲兔落之俚儒也

防鐘說【髙陽記】

大晟府有古防鐘六皆有欵識云宋公成之防鐘崇寧三年甲申之嵗得諸南都崇福禪窟錫貢內府考其文宋器原其出宋地也於是詔與大晟卽以爲法所謂得英防之器於受命之邦者防傳皆作莖案樂緯葉圖徴淮南鴻烈解與班氏之志俱言帝嚳之樂曰五英顓帝之樂曰六莖白虎通議云六莖者言和律曆調陰陽著萬物也獨樂動聲儀以爲六英五莖宋均釋言云六英者能爲天地四方六合之英而五莖者能爲五行之道立根莖疎矣夫六防之作顓帝之所以文治美也由辛及商制始大備商亡畀周而其器制流在宋國其傳可得而知矣周備六代樂雲門咸池韶夏濩武莫不備有而英防猶以非作者不得著宋以商祚二王之後得用其樂是以宋公獨得其傳蓋不誣矣成平公之名也宋自防子二十有六世而平公之名始見於魯昭十年春秋之書牟銘端合眞可謂不世出之符者平公之立當簡王之十一年乙酉之嵗卽魯成公之十有六年距崇寧之三一千六百有八十載而其器適出受命之區復丁上聖駿惠先烈制作之際得以恊成治世之音端總淸之盛舉也且以防鐘𨿽出宋境而其實則顓帝之樂也博古殿中古鐘之見爲不少矣而於周鐘率上設衡甬旁傅旋虫或內實而側垂或仰通而中貫一皆振掉而不能安惟此防鐘雙螭踆踞上爲平鈕大晟之鐘實所取則且其垂之也正而鼓之也和無復振掉弗安之患此其所以逖越三代非五帝之盛樂渠以及此

防生坼疈

防生坼疈古嘗有矣昔周祖甲一產二子曰囂曰良許僖公一產二女曰妖曰茂楚唐勒生一男一女女瓊男貞玆世之所常有而坼疈之事尢爲昭彰詩人美后稷之生不坼不疈則古固有坼疈者矣黃始六年魏守孔羨表言黎陽掾屈雝妻王以去年十月十二日在艸生男從右脇下水腹上生其母自若無他異痛今子母安全又廣五行記李勢末年馬氏姙從脇生子母無恙李宣妻樊生兒從額瘡中出及長將兵宋武時武寧歡妻姙女從股中生至齊猶在唐志大順元年資州兵王全義妻孕漸下至股入足拇指痛折生珠漸大如柸何譙周致疑於陸終乎老疈左釋迦疈右夏后辟背此予之不疑者公羊髙風俗通西京雜記謂雙生者以後產爲兄以其先胎而譙子法訓辧之謂野人之鑿語君子不測暗安知其胎之先後或曰禹逆生故刑背稷順生故不坼疈逆生者子孫逆死故桀王討順生者子孫順亡故懿奪邑而已充云妄也蟬生腹育開背而出天生聖子豈同腹育兔吮毫而孕從口出簡狄吞乙則宜從口不辟背梁嬴之字過期過期不生卜曰是將生一男一女男爲人臣女爲人妾故字之曰過期若后稷之名棄豈吾欺哉

天地合祭

子曰事父孝故事天明事母孝故事地察天地明察神明章矣人君之事天地正人子之事父母故知事父母則知所以事天地矣天明地察厥類惟章孰有南北郊祀之不明者乎人皆曰吾知信孔孟然知信孔孟而理不達猶無學也喪欲速貧死欲速朽夫子之言也而有子以爲非君子之言學惟其理而已是故違之者失而執之者又失老生常談吾知詩書之信而已其不在詩書者一切不取也詩云郊祀天地則天地必合祭他有顯證非所知也曰不然是可矣而未達也昊天有成命郊祀天地者謂用是以郊天亦以之而祀地言郊祀天地皆用此詩章爾般之祀四嶽河海豈謂其合祭哉合祭天地此王莽之妄武后之失也而顧用之果爲得耶夫聖人之爲祭必求其類以爲之數是必合其情而後神可交也燔柴於泰壇瘞埋於泰折泰壇南郊之壇泰折北方之坎壇於圓丘南坎於方澤北是故圓丘貴祀方澤貴祭因天事天因地事地輕重髙下陰陽淸濁員方南北判然其不同矣父天圓丘母地方澤此則事不同也南郊就陽北郊就陰此則地不同也祭日南郊祭月北郊此則配不同也圓丘以南至郊方澤以北至祀此則時不同也郊逺而尊故以郊言祀近而親故以時紀此則名不同也郊以騂犢祀以黝牲則牲不同矣壇圓中規折方中矩燔柴於泰壇瘞埋於泰折則制不同矣璧琮而禮蓋軫而祀則禮不同矣圓鐘爲宮冬至於地上圓丘奏之函鐘爲宮夏至於澤中方丘奏之則樂不同矣神南面君北面示北面君南面則位不同矣夫不同者顧若此而且謂其必合祭豈盡敬之道哉祭帝於郊所以定天位也祀社於國所以列地利也郊社者所以尊天而親地也故明乎郊社之禮禘嘗之義者治國其猶示之掌中庸所言郊社之禮所以事上帝若郊社可合則禘嘗亦可合矣圓鐘以禮天神函鐘以禮地示黃鐘以禮人鬼若天地可合則人鬼亦可合矣其不達乃如此抑嘗原禮之所失矣自秦而來雍鄜密上下四時以祀四帝祠天不於圓丘祠地不於方丘以爲天好陰地貴陽乃兆天於髙山之下兆地於澤中之圓丘漢又增之北畤以祀五帝祠天不於南郊而於甘泉祠地不於北郊而於汾陰壇有八觚席有六采樂有玉女車以鸞路騂駒龍馬一非舊典此匡衡劉向之徒邪正同異之說所爲起也元始之間始稍從正春秋天地同牢南郊而冬夏則分祭於南北尋以廢攺至光武乃兆南郊於洛陽自是不復此康成王肅之徒所以有郊丘異用之辧及賈曽定爲合祭之說而議者益紛惑唐初鋭意禮制郊祀之臣訖無一定王全仲蕭嵩輩紛錯尢甚而君無可否宗爰復合祭南郊而尊敬之心曽不加於侈靡乃者蘓軾劉安世之徒反覆辧論亦已備矣若軾之說旣以合祭爲是而安世則以合爲未善𨿽卒從合而世之識者猶未以爲得古諉安世則亦豈無明古誼者哉或曰二說其來逺矣聖人不作則若之何從曰郊之與祀自爲二禮必異其方各從其時更欲盡事則以間嵗爲禮而重合之於明堂可矣圓丘方澤不可合也

燔瘞無玉

祭天燔燎祀地瘞埋蓋牲幣爾先儒以爲俱有玉者謂以降神出示學者承襲遂以爲燔瘞皆有玉莫之察者夫古郊祀蒼璧禮天黃琮禮地四圭有邸以祀天而兩圭有邸以祀地未聞燔瘞之玉也天之常祭嵗九則玉之燔者爲九地之常祀嵗二則玉之瘞者爲二其所以用之常祀之外者又不勝一矣燔瘞之玉何其多邪以皆燔邪則玉不受火以皆瘞邪而泰壇之下泰折之側耕斸旦旦未見獲一玉者按六經緣祭祀而言玉者多矣無所謂燔瘞之玉也惟韓嬰詩傳始有天子奉玉升柴加之於牲之說而崔靈恩遂引詩之圭璧旣卒以實之爲燔玉且謂肆師立大祀用玉帛牲牷爲論燎玉之差降而鄭注大宗伯職亦遂以爲或有玉帛燔燎而升煙夫以祀而言燔瘞之玉於百氏書曽不之見大祀玉帛若圭璧旣卒兩說此世以爲見之經者猶不近情韓詩鄭注端未足據詳考肆師所用玉帛特禮神之用而非論燎玉之差降云漢所言亦禮神之玉爾其說以謂宣王承厲之後遇災知懼禱祠供給靡所不至而遂至於圭玉罄盡蓋所以美之也鄭氏以爲禮神之玉又已盡者斯得之矣何自而指爲燔且瘞哉禮運云祭祀瘞繒是祭地不瘞玉而瘞繒然則燔於泰壇瘞於泰折無玉明矣若古輯瑞三帛二生一死贄則受而五玉之器則卒而復知此則祀大神無燔玉祭大示瘞繒而不瘞玉又可知矣曷至膠膠曲臺儀省之間哉

天地各兩牲【不用牝】

天地之祭牲各二降神之牲祀神之牲也燔柴於泰壇瘞埋於泰折或曰實牲體焉所以降之也掃地而祭羞牲體焉所以祀之也故牛人凡祭祀共其享牛求牛享牛者祀神之牛求牛者降神之牛也降神之牛於天騂犢於地黝牲從其類也牧人凡陽祀用騂牲毛之陰祀用黝牲毛之鄭以陽祀爲祭天陰祀爲地祀神之牲於天用蒼於地用黃象其功也大宗伯以蒼璧禮天黃琮禮地而牲幣各從其器之色本其類也天地之祭俱有兩牲其來久矣召誥云用牲於郊牛二而禮器乃云祭天特牲有以少爲貴者此特謂享牛爾享牛主於祭若求牛則主在降神非所言者是故禮器言祭召誥言郊皆有所不及彼熊氏等乃以爲郊惟一牲而祭有兩處分牲體以供之失所依矣切稽楚語禘祀之祭則有全蒸若分牲體豈得謂全蒸哉方唐顯慶長孫無忌等議始以蒼璧黃牲燔於泰壇加以騂犢而實之以俎四圭有邸則奠之於坐其後張說又以祭後方燔考之經乃不合蓋不知郊祀天地有禮神之玉又有祀神之玉有求神之牛而又有享神之牛也或曰孟春之月山川林澤犧牲無用牝則非孟春非山澤牲用牝矣郊特牲雲天子牲孕弗食也祭帝弗用也鄭謂任子曰孕祭帝之牲必孕然後弗用則不孕之牝若可以祭帝矣曰否天地宗廟社稷牲惟牡也敢用牡此天地之牲也從以騂牡則宗廟之牲而奉時犉牡者社稷之牲也孕者牝牡之爲通非特爲任子也奔騰之時牲𨿽牡通孕則非犢矣故弗食於天子弗用於帝蓋取所謂貴誠者非用牝

路史卷四十一

欽定四庫全書

路史卷四十二

宋羅泌撰餘論五

上帝

上帝之號曷爲而不正蓋亦嘗求諸經乎有所謂天有所謂帝周禮或言天或言帝或曰上帝曰五帝曰昊天上帝大宗伯以禋祀昊天上帝以蒼璧禮天有大故則旅上帝及四望典瑞四圭有邸以祀天旅上帝上帝非天而天非昊天上帝矣掌次大旅上帝張氊案設皇邸朝日祀五帝則張大次小次而司服祀昊天上帝大裘而冕五帝如之則五帝非上帝而昊天上帝非五帝矣然則天帝果不同歟帝卽天天卽帝奚不同也天者元气之統稱而帝者徳之見乎用者也以形體言則謂之天以主宰言則謂之帝及因其气之灝淑髙廣而言則又謂之昊天上帝而水火木金土之帝居於五方位而疊王者則謂之五帝以皆分統別號而言之者至於合昊天若五帝羣然而祀列位乎上而非可一名者夫然後總而稱之曰上帝是三皇之數制叵不知也若昔虞帝肆類上帝而大師亦類上帝肆師類造上帝曰類曰旅則上帝果非一帝矣然司裘爲大裘以共王祀天之服而司服主祀昊天上帝大裘而冕則天宜爲昊天上帝昊天上帝爲天之見乎用者審也夫以司服昊天上帝與五帝之祀服有所不殊則五帝於昊天疑不降矣然以掌次祀旅所張之次乃不同焉則五帝於上帝爲有降者有所降顧得合乎昊帝而同稱乎祀帝圓丘牲玉以蒼兆五帝於四郊玉以珪璋琥璜琮牲幣色從其方而迎之各以其气至之日則五帝豈得同帝哉𨿽然昊帝統五精而運化五帝佐昊帝而毓物猶之子父非可離也是故昊帝五帝六神之辧俱以禋祀同服大裘而皆用圭邸則知有所分而又有所合矣類而稱之上帝孰不可哉經曰昔者周公郊祀后稷以配天宗祀文王於明堂以配上帝惟稷配天則有思文之頌惟文王明堂則有我之頌郊一明堂六尊祖而親考也豫之象曰先王以作樂崇徳殷薦之上帝以配祖考以配祖者天而以配考者五帝也夫以大旅昊帝在焉則上帝合而稱之爲可訊矣明堂五室以配五帝其說古矣易孝經周禮之義何有殊耶至鄭康成傅以緯文乃以昊天上帝爲冬至圓丘所祀之天皇大帝而且以爲曜魄寶旣復以爲紫防宮中大帝又以爲中宮天極天帝太一其惑繆蓋如此是以漢魏而來祀號莫適漢旣曰上帝又曰太一曰天皇大帝魏曰皇皇帝天梁曰天皇大帝隋唐又曰皇天上帝紛紛率爾顧不可懼乎夫天皇大帝星中之一而紫防太帝乃北極之號曜魄寶者北辰之神而太一則中宮天極勾陳口中之一明者也其於天帝上帝昊天上帝皇天上帝亦已別矣何得遽同稱哉嗟乎古人勤勤於禮意者常多而拘拘於禮文者常少祖之配天考之配上帝豈茍然邪康成以上帝爲五帝而不及天王肅以上帝爲天而不及五帝抑未之悉爾唐書新志天皇大帝爲曜魄寶可矣乃復以爲昊帝可乎今之郊祀昊天上帝旣正上位而天皇大帝則位下方斯合則矣而或且疑之亦不知變矣

六宗論

招虞以旌虞人不至召嬪亡符楚嬪守死況非類之祀豈聰明正直者之所歆哉虞帝之初肆類上帝禋於六宗於是望於山川徧於羣神蓋由尊而之卑先後之禮固有序矣六宗之神亞於上帝而世緜莫有能明之者諸儒之說旣垂歷代之祀亦異泌不知其果足以致夫神之歆乎否也𨿽然請試爲若謾言之夫自漢而來諸儒之說無慮數十百家而其說有十四以爲寒暑日月星水旱者安國也以爲星辰司中司命風師雨師者康成也以爲天地四時者伏生馬融也以爲天地四方者夏侯建歐陽和伯也以爲乾坤六子者劉歆晁錯孔光王莽王肅顏師古也其純於天者後魏之孝文則杜佑李翰取之【太常三年立六宗祀皆別兆有常日牲用少牢孝文太和十三年大議禋祀髙閭舉十一不同之說莫能詳究帝曰書言上帝六宗其文相屬上帝稱肆而不禋六宗言禋而不別其名理是一事六宗非別祭之名肆類非獨祭之目且禋非祀地之用是祭帝之事故稱禋以別之蓋六宗一祭也而今圓丘五帝在焉乃詔祭天皇大帝及五帝於郊壇總爲一位】其純於地者晉之虞喜則劉昭以之【虞別論謂地有五色本社象之總五爲一以成六宗六爲地數是祭地也故經無祭地之文昭旣從之然疑禋非地祭遂以爲禋理之名】謂天宗地宗則許叔仲是矣【五經異義云古尙書言六宗者天地屬神之尊也天宗三地宗三天宗日月北辰地宗河海岱日爲陽宗月爲陰宗北辰爲星宗岱爲山宗河爲水宗海爲澤宗祭天則天文從祀地則地理從】謂天宗地宗四方宗則司馬彪是矣【彪表難諸家天宗日月星辰寒暑之屬地宗社稷五祀之屬四方之宗四時五帝之屬晉初遂廢之】至季命則以爲不在天地四旁而在乎六合之間劉邵則以爲太極沖和之气爲六气之宗者孟康則以爲天地間之逰神張迪則以爲六代帝王張髦則又以爲三昭三穆各憑私臆不可典要嗚呼秦爲不道崇非類廢典祀焚滅詩書禮制於是乎失墜漢室隆興艸創取具自文帝甘泉汾陰祠祭天地而孝成定南北郊具列六宗惟壇五帝至於平帝始建日月雷風山澤而屬以星辰水火溝瀆此則本乎王莽【元始中】安帝立天地四方之中於洛陽戍亥地比太社此則本兩夏侯【元始六年】魏明帝則因王肅之言而從莽司馬氏則以摰虞之請而從魏然俱不離孔晁之說而景初之復則亦劉邵之說也【二年】乃若張迪虞喜一無所據而孟康李邵又皆繆本文曽何取哉【大曰神遊乎六宗蓋指六合非主於祭而言二子蓋因此】夫從六气之說乎則气從天地烏乎而祀之從六子之說乎則卦乃象物烏乎而祀之將從彪之說則宗止乎三從許之言則宗不過二賈逵之說本許則鄭駁之矣馬融之說本伏則杜非之矣俱不得其當也【三昭三穆前人如程顥王安石輩多取以爲祭人鬼然穆非宗也夫祭有其舉之莫敢廢也三昭三穆世何嘗廢祀此固不必議者且七政旣齊之後則惟及天神又曷有文祖有事於在璣衡之前而後於余時哉】惟康成安國比諸家言最能近而代莫之行者𨿽然宗之爲言總也司中司命實系文昌而好雨好風乃是箕畢以總而言是特一宗爾豈得有實柴而復槱燎哉此鄭之失也郊之祭也大報天而主日配以月則日月在郊而不在宗矣冬享司寒而四立各自迎气則四時寒暑不在宗矣此孔之失也然則佑之取魏亦有矣夫六天之說本出漢世源於緯而成於康成然魏氏以昊天上帝爲首則又非矣佑之所以取之蓋以昊天上帝周用禋祀而祀昊天上帝大裘而冕五帝如之則禋不屬於別祀不知先王禮典莫有重舉上帝旣已肆類豈復禋乎佑抑不知漢之所祀自是泰乙故曰泰乙者天神之最貴其佐爲五帝是則非昊帝矣然亦未敢謂安國是也繄復語之宗亦祀之尊也【伯夷典天地人之三禮而曰秩宗周官主祀大神祗而曰伯宗大宗小宗族之尊也老子曰萬物之宗言萬物莫不尊也】莊周曰天地爲宗故禮有天宗則亦有地宗矣天宗者萬象之宗【云漢虹蜺雷電雪霜風雨氛祲之屬非必日月星辰】而地宗者萬類之宗也【土石金穀艸木毛羽鱗介之屬非必主於山川】求之於傳又有河岱之宗河宗則萬水之宗【謂淵泉溪沼藪岸灘濤之屬非主於山川四瀆】而岱宗則萬山之宗也【謂岡巒陵谷阿隴原隰之屬非主於五嶽九山也凡此皆防小族類祀所不該故以火爲宗而總祭之如夷蠻戎狄之總名曰人爾王者事天明事地察故於地而加詳】是四宗者所以及乎其不及而已矣然則幽宗雩宗其不在六宗乎【日月旣主於郊四時寒暑復各屬於嵗惟星一類實繁猶之在地之山而水旱者陰陽之極數民事之尢切故二者自爲宗】或曰六宗云禋山川云望則山川在望不在禋矣是故禮無禋地之文是不然禋者蠲精之名爾大傳作煙則事止燔燎然劉昭曰堙則及於瘞埋矣且古書曰六宗者天地屬神之尊也奚爲而不並地如曰不然則安國之說庶乎其次矣他不足稽也安國之說出於祭法而附於孔叢子家語因之蓋孔氏之家世有是說故王充蘓軾一皆從之亦未敢以爲安也且將從孔說則必上自類帝至於羣神合以爲一而又升五帝於肆類而不禋於六宗禋日月於六宗而不與於郊類斯可矣何則郊祀而及於天地間之神古蓋有矣燔泰壇瘞泰折此則似乎類帝而合食矣泰昭祭時坎壇祭寒暑王宮祭日夜明祭月幽宗祭星雩宗祭水旱此則似乎六宗矣【四時寒暑𨿽別有祭於此又合而享之未大害郊旣主日則日月決不可下齊乎六宗星爲幽宗水旱爲雩宗此自二類鄭攺宗爲禜疏矣】坎壇以祭四方而又徧祭於百神山林川谷丘陵能出云爲風雨見怪物者此則合乎山川與羣神矣【四方非山川林谷丘陵又未盡於百神此漢儒以意求之】是以漢世泰壇其中而五帝環壇其下以求當乎六宗而復壇設羣神以求合乎書之文是則禋類百神合之以爲一也山川惟不望知徧走其地矣【望者遙祭爾以山髙可望而祭之川曰望者本山而言之漢嶽瀆各祠其處然不望則非也】王肅治家語而輒自異之必有其說矣噫多言奚爲後世必有尭舜文王周孔者出不由羣惑一防以義則六宗之秩正矣於予與何有

魯郊覈

曷不幸而生於後世也天子祭天地諸侯祭社稷魯之郊禘抑可知矣自王安石以周公有人臣不能爲之功而成王報之以人臣不得用之禮告於神考說者於經不得其證則又牽引司約所謂治神之約爲所主非常之禮賞非常之功者以扇之而聖人之意以益繆夫魯之郊禘其非禮亦明矣當僖公三十有一年春秋始書郊而詩且著僖公之頌聖人之意不難見也是何說者猶以爲未失郊禘豈諸侯之得用哉今也郊禘之名旣同而汲汲然取其禮之小異者以爲可抑何瞀邪周郊昊帝魯郊五帝周禘帝嚳魯禘文王周郊日至而魯之郊孟春周牛以騂而魯之牛白牡此果魯之疑其僣而自爲之制也周祖后稷故禘帝嚳魯祖周公故以爲禘文王日至天帝用事之始故事天帝孟春五帝用事之始故以爲祀五帝豈以無書三月郊若卜郊祀五帝之爲得正無譏書用禘爲禘文王之得宜邪享以言帝祀以言廟不忒則無爽矣四卜不從鼠食牛死有天道矣何謂春秋不懈而享祀之不忒乎皇皇后帝後帝非威仰矣享以騂犧騂犧非白牡矣騂犅赤公羊明文【文十三】而禘周公以白牡固明堂位之說也豈祭周公以白牡而魯公反騂犅乎日月之常有交龍衮龍之旂無日月周禮王建太常十有二斿而覲禮天子載大旂以象日月升龍降龍考工記弧旌枉矢以象弧蓋張旗以弧韜弧以韣而魯以龍旂承祀載弧韣十有二旒日月之章是名旂而實常魯之爲制固已無毫末顧矣周禮在魯果何信乎立五門設六官此春秋所爲作予旣論之而世未之明也孟獻子曰啟蟄而郊郊而後耕是月以寅矣而谷梁子猶以爲自正月至三月皆郊之時此經所以無書三月之郊宣三年之正月特書牛死乃不郊則他嵗牛不死正月郊矣正月之郊乃建子之月也子服景伯謂吳人曰魯以十月上辛有事上帝先王季辛而畢自襄公來未之有攺則魯固十月郊矣畢乎季辛則十一月矣故雜記曰正月日至有事於上帝七月日至有事於祖此記禮之失自獻子也魯僣天子禮故正月日至郊天而配以稷比其祭祖則固用夏之孟故明堂位以六月祀周公於太廟今孟夏也獻子蓋將以尊其祖而以夏五有事此亦徒以二至爲重也彼見魯郊不過三月則以爲啟蟄而郊見其及稷則以爲祈農事一何鄙邪𨿽然定哀以來郊皆正月又未嘗以十月郊禘之僣明自後世非成王與周公防可識也魯用王者禮樂予旣言矣今得而卒其說

麟木說

絕筆獲麟二論見發揮矣夫哀公之十四年至秦滅周凡三百二十有四年予敢謂孔子之知秦哉予謂昔魯端門有血書云趣作法聖人沒姬周亡彗東出秦正起胡破術書記散孔不絕明日子夏往視之血書蜚爲赤鳥化爲帛鳥消書出署曰演孔圖中有制作之狀言孛鳥之出周室遂防秦政滅周滅諸侯及子秀書亦甲乎孛胡亥破先王之道也端門今在孔廟東南十一里春秋說題辭言孔子謂子夏獲麟之月天當有血書魯端門子夏錄之者此也故演孔圖云孔論經有鳥化爲書奉以告天赤爵集之化爲黃玉刻曰孔提命仰應法是爲赤制又云麟木之精蒼之滅也麟不榮也注謂見拽柴者觀此然後知予言之有由昔王通氏謂春秋以天道終而孔頴達云彗星東出之際憲章遂冺言必及彗其亦有所承乎緯之書吾不敢廢顧豈茍然已哉按孝經中契云丘見孝經文成而天道立乃齋以白之天霜湧北極紫宮開北門召亢星比落司命天使書題號云孝經篇目神辰裔孔丘知元命使陽衢乘紫麟下告地主要道之君後年麟至口吐圖文北落郎服書魯端門隠形不見子夏往觀冩之得十七字余文二十消滅飛爲赤鳥翔摩靑雲解疑論云聖人不空生不受命而制作所以覺斯民覺後生也西狩獲麟知天命之去周赤帝之方起爲周亡之異漢興之瑞及聞端門之命有制作之狀乃遣子夏等一十四人求周史記得百二十國寶書修爲春秋故春秋說丘覽史記援引古圖推集天變爲漢制法陳序圖錄又雲丘水之精治法爲赤制功西狩獲麟言赤受命蒼失權周滅火起采薪得麟也而何休乃謂孔子按錄知劉季當代周見薪者獲麟知爲之出謂采薪有庶人然火之意明赤帝將代周西狩獲者從東而王西東夘西金明夘金之得天下又不書下三時者水絕火王漢興之應此過鑿也然家語亦云子與子貢講道徳有赤气起貫於天子曰魯端門當有血書西飛爲烏則非特緯書也【書林作鳥】拾遺記云夫子生時麟吐玉書故以爲聖人之應也

麟難

麟果何物邪孔子曰麟以爲畜故獸不狘刳胎殺夭則麟不至如此而已越自西狩筆絕而世之學士弗復知麟之爲物於是羣起而要爲之說曰瑞獸也曰仁獸也曰土畜也或曰木之精【詩含神霧】曰北方元枵之獸【鶡冠子】曰西方之毛虫【陳欽】曰中央軒轅大角之信【蔡邕】若是其不一也底言其狀則曰麕身牛尾曰狼項馬蹄曰黃色圓蹄曰狼額赤目而五蹄髙丈二尺身備五色腹下茹黃角端帶肉含仁懷義居不羣行不侶音中宮羽步中規矩不踐生虫不折生莽不犯陷擭不罹网罟飲淸池而逰樂土牡鳴逰聖牝鳴歸和春鳴扶防夏鳴養綏秋鳴藏嘉冬鳴思邊食嘉禾飲玉英彬彬乎有文藻申申乎有樂章京房葛洪鶡冠廣雅與孫氏瑞應之書其說固多不離乎此矣【歸和一作歸昌扶防一作使劣養綏一作養耋】若語其壽則或一千【廣雅】或三千【抱朴子】或雲水土搆精【公羊傳】或云陽气所孕又云純陰之精【鶡冠子】云嵗星之散【保幹圖】云機星得則生運斗樞何其紛紛邪按孝經右契春秋感精符麒麟一角明海內之共一也不刳胎剖卵則在郊矣自漢而來爲祥說者咸謂麟生於火而防於土王者視明禮修好生惡殺動有儀容賢者在位不肖者退則見郊野禮斗威儀云君垂金而正政太平則在郊而春秋考異郵以爲王者功平則至孝經緯亦言徳至鳥獸則鳯凰翔麒麟臻故劉向謂帝王之著莫不先致四靈是以治平則至徳盛則以爲畜而三五歷紀遂記黃帝之世以麟爲畜尙書中亦謂黃帝時常在園囿而傳且記尭時毎在郊棷虞世來逰於田遂使庸君想致學士妄談於是指鳥爲鸞證鶡作鳯讐眞假僞漫不可考嗟乎鉏商一獲而周室衰孝武一獲而漢祚防章帝何人而元和二三年間郊國上麟者五十一安帝延光亦且三見孝獻延康之元一年之中至十見於郡國石季龍開華林郡國上送蒼麟二八爰俾張司虞調之以駕芝蓋晉宋以降無代無有而孟蜀之邦乃至多於犬彘不知果何物邪公羊氏云麟非中國之獸也而瑞中國中國有王則至今並州有野麟其大如鹿則又非瑞物矣予聞唐文皇時龍支來貢天馬墮地無毛鱗生於肉目若黃金項若雞延股裏旋毛光成日月在處大鮮云周覆之予以是眞麟也餘子之言其亦出於想象而不足徴者載質之傳牡麒牝麟而書中則云麒似大防一角麟似馬而無角赤目斯迨得之釋獸亦謂麟如馬而一角不角者麒此雌雄之辧也終軍所獲一角五蹄蓋若麃者果又何物耶然詩義疏中興徴祥書又謂麕身牛尾狼頭一角馬足而黃劉向謂其麕身牛尾圜頭一角含仁懷義擇土而踐則又繆矣嘉祐二年六月交趾貢二獸狀如水牛身被肉甲鼻端有角食生芻果必先以杖擊之然後食時以爲麟田況云其與書史所載不同恐爲夷人所詐而杜植亦奏其不似麕而有甲此必非麟畨商有辧之者特山犀也宋太始末武威進獸一角羊頭龍翌馬足父老亦莫之識按爾雅麕麐兕皆一角然不言有鱗甲惟廣志言符枝謂其狀如麟皮有鱗甲此迨近之而形乃如牛遂宣詔答爲異獸斯爲體矣方呂光入姑臧有麟正見百獸從之光遂僣卽三河然則斯麟也其果祥邪果不祥邪

鄒虞續

古琴操云鄒虞者邵國女之所作也古者役不逾時不失嘉防邵國之大夫久於行役故作是詩也鄒者天子之囿虞者掌囿之官東都賦云制同乎梁鄒韓詩云梁鄒者天子之田也故九成宮頌云司馬奉梁騶之典虞之時益爲朕虞故詩韓魯說鄒虞爲天子掌鳥獸之官周南補亡召風鄒虞皆以吁嗟稱之穆天子傳七萃之士髙奔戎擒獸以獻王命畜之東虞則今之虎牢矣自書大傳言散宜生等之於陵氏取怪獸白虎以獻紂尾倍其身大宗伯以白琥禱禮西方而孫炎以爲白虎西方之義獸白質黒文一曰鄒虞劉義方詩疏作騶吳異義陸機遂謂騶虞白虎黒文尾長於身不食生物不踐生艸人君有至信之徳則應蓋取應信厚之說爾然山海經言林氏所出騶虞其說如枝相如所謂囿騶虞者今西河有騶虞縣則或自一物也歐陽公論蜀多端其說甚美然亦未可槪語

商周之際

式稽書傳必不得於予衷則疑疑則求求而未嘗不得堯之於舜必有美祥武之於紂必有防怨始嘗語矣然不敢按鄙臆及得後魏書張淵傳若四明山記乃得虞帝之事而商周之交猶昧也於是摭國事見希舄之言謂文王拘羑里武王羈玉門卒防紂頭與韓非武身受詈湯身易名之說以知文武王嘗辱於紂【三十九】而未得其始末也曁稽呂氏首時乃云季歷困死文王苦之有不忘羑里之丑者時未可也至武王而事之夙夜不懈亦不忘玉門之辱立十二年而成甲子之事則知周之辱累世矣故非之諭者以勾踐之官於吳身執干戈爲吳王洗馬而殺夫差於姑蘓文王見詈玉門顏色不變而武王擒紂於牧野故曰守柔曰彊【二十一又云越王之霸也不病官武王之王也不病詈聖人之不病以其不病則是武王也】而陽經且云食子羮於牖裏莫自悔也至此而後南單之事見矣嗟乎商周之載一何惑邪釋諒闇而卽戎載木主而示述伐君之利歸於已而伐君之名施於父此昔人所以謂二子恥食其薇者也卽按難二之言昔文王侵盂克莒舉酆三舉事而紂兵之文王懼請入洛西地赤壤之國方千里以贖炮烙之刑仲尼曰仁哉文王輕千里之國而請炮烙之刑智哉文王出千里之地而得天下之心鄭長者言體道者無爲也無見也此最宜文王矣仲尼以文王爲智未及此也義則然矣然文王胡得千里之地哉載觀呂氏順民之說則知文王之處岐而事紂者寃侮雅遜朝夕必時上貢必適祭祀必嚴於是紂喜命稱西伯賜之千里之地文王再拜辭地願爲民請炮烙之刑文王非惡千里之地也得民心賢千里也文北面而躬事之武南面而三斬之敏而求諸何求而不得故凡事必有釁審其源循其委則千嵗之至皆可知矣何至盡百里之外意他山之艸木哉

春秋用周正

烝冬祭也故周禮大司馬烝以仲冬而魯烝以正月是時王之正也春秋所紀抑不知魯史之舊歟夫子之革之歟商正建丑而伊尹奉嗣王歸亳若見厥祖若卽位若朝廟若復辟在嵗首者商書皆以十二月紀是建不同而書不攺夏之月也按在周書作周月也若以夏正紀則當云元年冬十有一月矣今不然而謂之王正月是以周王之正紀而夫子因之矣𨿽然以周正紀而猶冠以春者時王之四時也定之方中夏之十月周之十二月而城楚丘乃見於次年之正月紀其成也【去年閏在戍則定中在十月不在十一月故說者謂衛以十月城魯以十一月會之亦妄】或曰春秋用夏正故四月鄭祭足取溫麥秋又取周之禾則春秋果用夏矣是不然經紀以周而傳則亂以夏也谷鄧之來朝經書在夏而傳謂之春經以周而傳固以爲夏此預所以又謂春來而夏行禮僖之五年正月朔日南至傳顧以周正說傳亦何常之有預特因其繆爾使春秋以夏正則二月無冰十月大雪皆不得爲異者何事乎書且在周禮有正嵗有正月正嵗爲寅而正月則爲子經書周時然子丑不得四年之正者固自若周以子正而周之書授民修祭猶切用夏時不易也郊以孟春建寅月也禘以季夏建未月也而康成謂孟春子之月季夏巳之月而左氏則謂啟蟄而郊郊而後耕故說者謂魯無冬至之郊蓋欲見魯非僣宣之八年六月有事太廟固云巳月而明堂位以季夏六月禘周公有非建巳之月矣正在人時在天先王有攺正之文而無攺時之實是故周官凡言正嵗與田狩郊祀春夏秋冬皆本夏時四月維夏夏之初夏也六月䢐暑夏之末夏也春秋之書舉二中以見四時則王正月當爲夏之正矣而且不然豈天之冬而周謂之春天之夏而周謂之秋乎此谷梁所以謂正月烝爲冬祭之時正月狩非春田之禮四月郊爲夏之始九月郊爲秋之終則亦以春秋爲夏正與二傳之說異蓋不知周之四時固不是律也

路史卷四十二

欽定四庫全書

路史卷四十三

宋羅泌撰餘論六

孔子生日

何惑乎儒學之衰乎皆儒者之不自尊其道之所致也夫聖人之禮法行乎天地之間萬物賴之而相生養者也一日或息則日月爲之孛蝕陰陽爲之錯繆山川企走咸失其所豈止臣賊其君子賊其父而已哉顧佛何爲而且與之分曹而抗衡邪今夫峩進賢曵珩玉享太牢而踞屋者其貴大亦極矣孰非先聖人之賜哉柰何乘髙驤道廟闕則枵然不之顧覩籩豆僕溝塉則恝然不之省而崇佛教奉緇侶則至於麋捐局蹐日虔禱月施給猶以未愜是何耶惟其學識不至衷無所見而將以圖荒唐之妄福也夫釋氏果能以福人邪則王公大人今日貴大不由佛教而顧以進其身潤其家者一本先聖人而取之亦不知義命矣異時有假守古上饒欵孔廟者目老桑門舞肘而過執而訪之曰吾由佛剎未始不肅而得無狀則對曰儒自敬我教而不自知其所以敬我有佛書未始漫泄方其暇時珍藏什襲皈之敬之及其出也又非盛服焚禮則弗敢以誦而今橫舎經籍取具污毀狼籍靡所不至齋閣爲聚訟之宮庭廡乃博塞之閾何由興起守聞而忸之從而謝焉以今都邑橫舎實爲無統所謂養士一皆無賴莫適者竊食其間而所借生徒則皆先進之徒多方占寄以爲他日罹憲免責計成才烏乎出哉嘗試語喪釋氏有所謂四月八日固非其實而走天下之人沈道虔輩累世奉事至推宅以爲寺四月八日廣設圓像舉室慟哭流風如此而孔氏有一初度之辰曽無記者非惟無記正亦自不之知夫孔子之道固不俟此以輕重逢掖之徒亦豈以斯而較彼然道尊在於師嚴而禮義存乎愛敬誠使天下橫舎能因夫子初度之辰略爲之識庸何傷【四月八日亦非實定之日詳發揮恆星說】予曩繹齊書見臧榮緒以宣尼庚子日生每以是日陳五經而拜之未嘗不仰之也柰何夫子一誕生之日史傳紀載靡有定恪珞琭子云宣父畏以元辰而五行書論孔子以庚戍年二月二十三日庚子甲申時生按庚戍乃魯襄公之二十二年是嵗周靈王之二十一年而長歷其年二月二十三日實爲庚子以哀公之十六年壬戍嵗四月己丑卒乃敬王之四十三年享七十有三齡然公羊傳乃於襄公二十一年書十一月庚子孔子生谷梁傳則系於十月之後蓋十二月二十二日之庚子也是嵗閏申以元術論節過在子可以庚戍語然或以爲十月庚子則是今之八月乃襄公之二十一年而靈王之二十年也然嵗在己酉則爲年七十有四不得爲之庚戍故劉外紀謂孔子年七十四𨿽然公羊子言十一月是月固無庚子以孔氏家譜及祖庭記等所以俱云二十二年十月庚子乃二十有七日故林開以爲庚子之月節𨿽已過不知周正乃今之八月亦非得云二月矣今定著八月二十七日爲先聖人孔子生日

鮮卑烏丸

鮮卑者東胡也漢初敗於匃奴退保鮮卑烏丸之山曰鮮卑亦曰烏丸【隋圖經云卑在桞州東南二百里又棘城東塞外及遼西北百里亦有鮮卑山】露宿莽飲桓靈之際盡並北匃奴地光和中亂檀石槐種爲小種鮮卑破之魏初莫防防部入遼西從討公孫淵封國於大棘城之北曰步搖子本延爲左賢王孫徒河涉歸漸華風進拜單於二子長曰吐谷渾以馬致國甘松之南孫葉延爲吐渾氏官俗頗同中國及卒兄弟繼立至誇呂號可汗百餘年還爲慕容氏【慕容鐘都督錄尙書事奔姚興興拜始平太守歸義侯自永嘉建國爲吐谷渾隨有伏允死順爲可汗順子諾曷鉢立封靑海國王死子忠立忠死子宣超立襲可汗號生曦皓卒子非嗣龍朔三年土番並其地散徙朔方河東境俗謂退渾凡三百五十年國絕】次若莫瘣遷徒河之靑山以大棘城帝顓頊之虛徙焉【元康四年】教農桑修政令徴儒生撫華裔四逺歸之乃立四郡統焉子皝遂王燕前燕後燕南燕皆其別也

唐國望都【尭山】

唐今中山之唐縣也按輿地廣記尭爲唐侯於此漢屬中山國今中山之新樂皆故漢之唐也有尭山唐水南有望都城望都裏東北有中山故城一曰廣唐城張曜中山記之中人城也望都城東有尭故城俗呼爲尭姑城世紀以爲慶都山在望都南張晏皇父謐皆謂以升尭山南望都山因曰望都相去爲五十里今在唐縣東北五十四里俗呼孤山一曰豆山而十三州誌唐故城在盧奴北七十五盧奴今之唐也酈元云城去望都城八十去中山城七十推驗宜爲唐城北去尭山五里與七十五里之說合然城南無山以擬都山於是欲以唐城爲望都城而北又無城以應唐城乃以唐城東南十五髙昌城爲望都城蓋不知道裏之誤也𨿽然唐之爲名在在有之而平陽安邑亦皆曰唐平陽卽晉之臨汾正乃詩之唐國有姑射山按九域志唐水之上地正名翼一曰絳而總曰平陽成王滅之以封叔虞後更曰唐安邑今解故絳之翼城城西二十有唐城又並之平晉北二里有故唐城寰宇記爲唐尭所築夫平陽乃丹朱之封也徐才國都城記及元和郡縣誌皆云翼城唐國帝尭裔子所封而晉陽縣北二里亦有故唐城云尭所築卽爕父之所徙而河北縣南百二十八又有故尭城九域志威勝軍之臨漳城風土記亦云尭築而邢之尭山縣漢之柏人西十二有南蠻古城今相有古柏人城九域記引世紀爲尭都縣東北二十二有柏鄕城故與趙都柏鄕縣東西中分城冡記言尭所置有尭廟謂尭登此覽洪水訪賢人者又河東之南二十八亦有尭山上有尭城水經以爲唐尭所理而雷首亦謂之尭山有尭祠唐之尭山亦有尭祠張朏齊地記以爲巡狩所登而河淸西南八十五瑕丘東南七里洙西與滑之靈祠皆有尭祠上黨長子亦有尭水尭祠集古錄記尭祠碑二皆在濟陰九域志濟陰乃今有尭溝而九州誌曹爲尭廟尭之所開而名若寰宇所記尭迹尢多尭舜之祠天下不勝多矣張朏皆以爲巡狩之所記有所不得盡有如東海縣西北三里謝祿山上尭廟乃太始七年刺史劉崇之所立自以爲尭後爲之此類尢多今荊湖南北江西兩浙桂陽永明二水以來祠場不可勝紀廣記皆不能錄

克明峻徳【至】時雝

聖人之徳固無待而自明尭帝峻徳所以克明者徳性之明足以勝己之私而已大學說曰克明峻徳自明也不明爾徳時無倍無側爾徳不明以無倍無卿此所以爲幽也惟峻徳之克明故於是可以親九族惟九族之旣睦故於是可以平章乎百姓九族王之親族而百姓者百官之族姓也聖人之治必自近以及逺由親而之疏是故治國者必先家齊家者必先身此平章百姓之所以必先於親九族親九族者所以必自於明峻徳而萬邦之恊和黎民之於變又有待於百姓之昭明也【九族惟患其不睦故必使之旣睦百姓惟患其不明故必使之昭明親親以睦友賢不棄使旣睦也以其昭昭使人昭昭使昭明也】春秋傳曰克明峻徳自修也以親九族親親也平章百姓體羣臣也恊和萬邦懷諸侯也黎民於變時雍子庶民也天下歸之此明徳之效也大抵天下之不治常由逺人之不安逺人之不安常由諸侯之不度不能修身九族何自而親不能親親百官何自而辧故必正身而後內外順必親親而後職任當方晉季世宗賢摧落姦佞在朝悼子父子旣非親賢國寶之徒又皆讒佞是故一時嶽牧如囗泰輩曽無畏忌而晉陽之甲興其爲不睦也甚矣迹其禍兆豈不由於峻徳之不明乎此於變黎民所以必俟諸侯之恊和而恊和萬邦所以必俟百姓之昭明也典於親九族言以而下不言以於睦九族言旣而下不言旣防上辭也程子以百姓爲庶民孔氏以峻徳爲賢士未諳

九族【三族非異姓】

親親治之始也禮小記曰親親者以三爲五以五爲九上殺下殺旁殺而親畢矣是所謂九族者夫人生則有父壯則有子父子與已此小宗伯三族之別也父者子之祖因上推之以及於己之祖子者父之孫因下推之以及於己之孫此禮傳之以三爲五也己之祖自己子視之則爲曽祖王父自己孫視之則爲髙祖王父己之孫自己父視之則爲曽孫自己祖視之則爲孫故又上推以及己之曽髙下推以及己之曽是所謂以五爲九也五衰之等惟父與長子三年族莫重也以三爲五則祖與嫡孫皆期以五爲九則髙曽曽爲三月矣所謂三月殺也昆弟爲期而從父之昆九月從祖之昆五月族昆三月所謂旁殺也【詳禮書六十】其不曰五爲七者服數盡於五也𨿽然髙爲三月則曽宜小功祖爲期則曽宜大功以祖期言之則曽大功矣而爲齊三月不以旁服加乎尊也禮齊三月而章以爲曽祖是曽亦齊三月矣重其衰麻尊之也減其時日恩殺也此之謂上殺髙曽曽同爲三月所以報也然曽服同齊而曽緦卑也此之謂下殺是以五爲九也記曰閨門有禮則三族和矣詩書言九族而小宗伯士昏禮仲尼燕居惟言三族蓋五衰之所止以上下言之則九而以等衰言之則衰以袒免所及自旁言之則又謂之六親一也三族親之本九族親之盡舉三則九見矣孔安國云上至髙祖下至孫小記之言亦昭明矣而或者謂髙非己之所逮事非己之所及見且出一族則其所睦爲不廣於是執爲異姓之說此何琦所以謂若但內宗有不足以贊帝尭之美徒亦不知所謂上下及者非及髙之身其同出乎髙祖旁殺服屬之內者皆是也夫亦豈知世之難睦者惟在內族曽髙外屬世曠事希簡薄有甚於外人者然竊疑之桓公六年傳以外祖父母子及妻之父母姑之子姊妹之子女子之子若己之同族爲九族而禮傳遂謂緦以上恩所及妻之父與舅有服明在族也女適人而系姓爲不異族故禮之戴書之歐陽夏侯白虎通議如淳之徒皆以爲父母妻之族合則爲三別則爲九父之族別而四【父五屬之內父之女昆弟適人者子己女昆弟適人者子己女之子適人者子】母之族別而三【母之父母母之女昆弟母之女昆弟與其子】妻之族別而二【妻之父姓妻之母姓】至引伐木諸父諸舅角弓之兄弟婚姻與頍弁之父弟甥舅以爲實謂諸父兄弟者父之族諸舅諸甥者母之族而婚姻者妻之族也是不然伐木詩言親親以睦非九族也角弓父兄刺幽之詩頍弁諸公刺幽之詩傳者以爲不親九族非本指也葛藟王族刺平之詩而以爲棄其九族行葦美周忠厚之詩而以爲能睦九族豈其然乎終逺兄弟謂他人父謂他人昆此譬逺棄親族而謂他人爲父母昆弟爾戚戚兄弟莫逺具爾非他人也恊比其鄰豈其鄰在族哉況在爾雅內宗曰族母妻之族曰黨父可以爲黨而妻與母不得謂之族也白虎議云族者湊也聚也上湊髙祖下至孫一家有吉百家聚合生相愛死相哀故謂九族斯亦悉其由矣嗟乎罪人以族此虐王之末政也尭親舜敍惟病施之不博然亦有畔止矣是故桀紂𨿽苛族止一宗秦襄以來立三族法張晏之徒猶以爲父母兄弟妻子若莊子之言五紀袁紹之言五宗匡衡成所言五屬不過父祖已與子孫莊子言六位老氏班志賈誼言六親不韋言六戚亦不過父母兄弟夫婦故貫髙曰人豈不容愛其父母妻子哉今吾三族皆以論死則非異姓防可識矣柰何刻者濫誅無藝一人犯罪禁至三屬此章帝之所爲惜而如淳者猶以爲父母妻之族亦大妄矣漢誅黥布不及蚡也之駁之亦可謂明也矣異姓之服不過於緦緦不廢昏而士昏禮言惟是三族之不虞恐其廢昏則亦父己子之昆弟而已大功惟不嫁娶妻黨豈妨於婚送哉

七廟

天子七廟三昭三穆與太祖之廟而七七廟之中必有功者爲太祖有徳者爲太宗此百世不遷者也後繼之君昭穆序位至其親盡則以祧去祧去之宗爲毀廟之主四時祭之至祫而後得合食於太祖之廟祧廟無數若周家惟后稷爲始祖文武二主有功徳於民者爲不遷之宗此一祖二宗也漢儒滋蔓遂以謂逺廟爲祧有二桃焉享嘗乃止去祧爲壇去壇爲墠墠壇有禱焉祭之無禱乃止去墠爲鬼蓋以壇墠二祧足其爲七斯亦罔矣夫宗廟之制𨿽親盡之主猶當蔵之於祧何以壇墠爲是暴之也此蓋因於金縢周公爲三壇同墠爲禱之文而以爲祧廟皆當然爾或曰周之文武爲不祧之廟自是以下皆疊毀降去之此亦非也廟者親事之主也祧者親盡別蔵之主也入廟者爲祔於出廟者爲祧有祔者必有祧言祧則非廟言廟則非祧矣今乃以二祧足之爲七豈理哉且旣曰不毀又豈可名之曰祧廟邪

尭水不禱

宋大水鼓用牲於社湯大旱禱桑林大水用牲是水有禳事矣水有禱禳尭胡爲而不禳大旱致禱是旱有禱賽矣旱有禱水胡爲而不禱曰水之有潦猶人之有水蠱也嵗之有旱猶人之有癉疾也癉疾水蠱人之奇疹潦災旱熯亦天地之大疹也癉疾水蠱非善誦之可蠲非禳禱之可免大水大旱豈善誦善禱之可移哉尭舜神聖委其然也是故不易政不致禱惟命伯禹益稷治之而已是蠱之必用醫癉之必以藥也伯禹益稷從而治之百川順流此亦天地之蠱癉而獲夫良工之起之也然則湯之致禱豈知不足於聖人歟亦示教也身有疾有不可不爲善親有疾有不可不盡誠赤子冒疾藥之弗至抑坐視而弗軫乎抑將走羣祀而幸其功之一見乎然則湯之禱宋之鼓亦所以盡其誠而已矣故湯宋之致禱以示教也尭舜之不禱而命禹以任正也榮社伐鼓其亦果能益乎桑林者社也社爲陰鼓用聲也聲爲陽伐鼓於社以陽而起陰有是言也𨿽然桑林之舉將七年而後禱乎禱七年而後應乎七年而後禱民事不已緩乎禱七年而後應其報不亦晚乎吾固曰湯宋之禱以示教也尭任正也由智者觀之思過半矣

星次說

費直書十二篇以易卦配地域蔡邕月令章句以節气當國分及皇甫謐作帝王紀復以月律配入辰次言之而事益支矣按蔡邕之說豕韋之次立春驚蟄居之衛之分野以至元枵小寒大寒居之爲齊之分若謐之說星紀之次於辰爲申謂之赤奮若於律黃鐘斗建在子吳越分野以至析木於辰爲寅謂之攝提格於律應鐘斗建在亥燕之分野此班鄭之說也鄭氏律說黃鐘子之气十一月建而辰在星紀應鐘亥之气十月所建而辰在析木班固歷志娵訾之初危十六度爲立春中營室十四度爲驚蟄元枵之初婺女八度小寒中而危初爲大寒二子蓋原乎此夫星紀東北而吳越實東南降婁娵訾戍亥之位而魯位實在東北齊表東海而星且北秦處西垂而次乃南故或以古受封之日嵗星所在爲說武王克商嵗在鶉火伶州鳩云嵗之所在我周之分野則周屬鶉火故自栁九度至張十二度鶉火之次爲周之分晉文卽位嵗受實沈董因所雲實沈之虛晉人是君則晉屬實沈故自畢十二度至井十五度實沈之次當晉之分自張十七至軫十一鶉尾楚分故魯襄二十八年嵗淫元枵禆竈知楚子之死謂嵗棄其次以害鳥帑周楚惡之則鳥尾爲楚矣自氐五至虛九大火宋分故魯昭十七年星見火辰愼知宋鄭之火謂宋大辰之虛皆火房也則大火爲宋矣然春秋戰國地每遷變三晉未分晉果何分秦防西河魏當何屬周旣東西何都而直鶉火陳滅於楚何自而入韓分前封後據又豈得如康成之所謂同時而當星次哉況乃中邦幾何三千以去夷蠻戎狄外更綿邈詳觀諸書蓋亦支離而未嘗究也按甄曜書次三十度度三千里以古九州方三千里果如所說九州才當天分一度之廣九夷八蠻五戎六狄豈日星不臨哉古之國邑不過百里何常而得專次況古萬國周千八百又豈皆無受封之日而獨此十二國得當之乎七國之初天下雌燕雄魏韓魏趙地動亙數郡厥後魏徙大梁則西河合於東井秦防宜陽而上黨入於輿鬼豈趙魏之地歸秦而遂屬秦之星乎秦乃周也不曰周而以東洛爲周唐都京兆二郡旣入畿內而說者尙謂秦分則是國易而地不易也吳楚齊晉春秋之末廣土所至一時配入而不知疆域雜亂之不可要也夫風俗之所以異以廣谷大川之異制也州郡𨿽攺山川不移閩浙五嶺本自両越荊徐梁正爾三楚亦何得以是制哉此一行所以惟取七宿之中【唐僧一行認山河脈絡於兩界識云漢升沈於四維】分四象之中位自上元之首以度爲紀據山河以分其野然亦未之盡也茍以封日則有絕而復續者或以姬而繼子封日旣異前人又非而前星且不變邪禹貢無言保章之說惟不得而執也𨿽然豕韋禍蔡大梁凶楚元枵見饑乎宋鄭星紀定占於吳越永嘉中嵗白熒惑聚牛女間時謂吳越當有興王未幾是嵗元帝登極故史臣謂星斗是祥苻堅防謀南冦石越對以嵗鎭鬥牛福徳所在而苻融亦以吳越爲不可伐蓋有不可誣者嵗之所在爲福所衝爲災故師曠梓愼禆竈有得而言天道在西北而晉不害在越而吳不利皆以嵗言之也龍宋鄭之星宋大辰之次陳太昊之虛鄭祝融之虛皆火屬也然衛顓頊之居則水屬矣吳越同分而史墨以爲越得嵗吳不應伐是又不可曉者昭公七年四月日食說者以爲魯衛之惡春分之日在魯衛也十年嵗在顓頊之虛姜氏任氏實守其地則齊薛之分矣前哲之言蓋亦自有所見要不必牽乎此餘如未然要以九州之分爲正

唐書月令

敬授人時此帝尭之急政聖人以之首書民事之爲重可知矣禮有月令世皆以爲出於管子不韋之書故傅子雲月令取呂氏春秋至杜君卿乃以爲出於管子不韋編之以爲十二紀之首漢世戴聖始取以入禮記蓋以管子有防官四時之篇然亦不知周公已有時訓而時令解見之周書此蔡氏所以謂爲周公之作孟冬祈來牟則建用子矣是周正也正嵗合諸侯若諸侯之所稅非秦事也而或者猶謂周以六冕郊天以大裘玉輅大常迎气而月令車服並依時色況乃太尉秦有則非出於周代是亦不知劉安時則之訓本之月令而亦時有增損顧得謂漢時乎常切考之特亦本之夏小正爾小正之書顧亦本之前代炎黃顓嚳一代之治斯有一代之時惟其來者甚逺是故歷代傳寶以爲大訓故𨿽有變易而其大者猶不得而易也頃見郭京易舉正序言我唐禦注孝經刪定月令以知唐室嘗攺古之月令矣中見斗南於世家獲唐板五經首帙爲貺其本旣禮記以爲先而以月令冠篇曲禮次之月令之篇則於每月分節與中气而異言之謂呂氏定以孟春日在營室無適變通不知气逐閏移節隨斗建洎乎月朔差異中星見殊乃令雩祀愆期水旱作沴事資革於是定以杓建凖攝提而刪之命集賢殿學士尙書左僕射兼右相吏部尙書李林甫門下侍郎陳希烈等爲之注此卽唐志禦定禮記月令一卷者爰表出之以見唐世猶以民事爲重云淳熈新元四之日墨莊藏書

沈璧

書中握河紀云尭卽政十七年仲月甲日至於稷沈璧於河靑雲起回風搖落龍馬銜甲赤文緑色自河而出臨壇而止吐甲回遰甲似廣九尺有文言虞夏商周秦漢之事帝乃冩其文藏之東序而世紀言尭與羣臣沈璧於河乃爲握河紀今中是也王元長云握河沈璧孫氏瑞圖云帝尭卽位坐河渚神龍赤色負圖而至備載山澤河海之形國土之分域【云篇雲龍飛何婉婉鳯翔何噦噦昔在唐與虞時見靑雲際此也】帝舜祗徳欽象有光【云象天也治象位者也】至於稷興榮光疊至黃龍負圖捲舒至水畔置舜前舜與三公大司空禹等三十人集發圖周公踐阼理政與天合志萬序咸得休气充塞【見孝經援神契】藩侯陪位羣公皆就立如舜周公差應【差應邪錯在後聖當受神位故近之】至於日昃榮光汨河靑雲浮至靑龍仰甲臨壇止濟止圖滯【靑龍靈仰之使甲所以裹圖】周公視王公視【聖人精明故先視】其文言周世之事五百之戒與秦漢事【中摘洛戒云若稽古周公旦欽惟皇天順踐阼卽欇七年鸞鳯見蓂莢生靑龍銜甲龍背書以上野王符瑞圗】故中又云周成王舉尭舜之禮沈璧於河白雲起而靑雲浮乃有蒼龍負圖臨河然據考之亦黃帝之事爾以按野王符瑞圖云黃帝軒轅氏東巡省河過洛又沈握視將加沈璧【沈握沈珪】集歷並臻皆臨諸壇河龍負圖出赤文象文以授命【象字象時代出握河記】龍魚河圖雲天授帝號黃龍負圖鱗甲光耀從河出黃帝命侍臣冩以示天下河圖又言黃帝云予夢兩龍授圖乃齋往河洛求之有大魚溯流而至泛白圖帝跪受之而河圖挺輔佐曰黃帝持齋七日七夜天老偕從以防河洛之書至翠嬀之泉大鱸溯流而至問五聖莫見獨與天老迎之蘭葉朱文五色畢見沈白圖以授帝【見兔園策】又云黃帝防於河洛之間至澤鴻之泉鱸魚負圖以授帝蘭葉朱文名曰錄圖前河圖亦云黃帝防洛水有鯉長三丈身靑無鱗赤文成字故世紀言黃帝時大震三日帝防洛水上見大魚三牲醮之天甚雨七日河流而得圖書則非止握河之說也

路史卷四十三

欽定四庫全書

路史卷四十四

宋羅泌撰餘論七

蓂莢【朱艸】

蓂莢歷莢也世紀云尭時蓂莢夾階而生每月朔則生一莢至月半而十五莢十六日後日落一莢至晦而盡若月小盡則餘一莢厭而不落王者以之占歷應和气而生舜亦如之一名仙茅故田俅子云尭爲天子蓂生於庭爲帝成歷瑞圖云葉圓而五色日生一莢至十六則落一莢及晦而盡白虎通義云考歷得度則生書中摘落戒云尭舜時皆有之周公攝政七年又生亦見伏書大傳或云朱艸大戴禮云朱艸日生一莢至十五日後日落一葉周而復始按孝經援神契云朱艸生蓂莢孳則二物也注朱艸者百艸之精狀如小桑栽子長三四尺枝莖如瑚生名山石巖之下刺之如血其葉生落隨月晦朔亦如蓂莢則蓂莢之類爾三禮義宗云朱艸赤艸也可以染絳爲服以別尊卑王者施徳有常則應徳而生光武中元年羣臣奏言地秪應靈而朱艸萌生又有赤艸生於水涯則非蓂莢矣云仙茅者誕矣

五老人

酈元水經注云尭帝修壇河洛擇良議沈率舜等升首山道河渚有五老防焉相謂河圖將來告帝以期知我者重童也言訖五老乃翻爲流星以入事見論語比考云仲尼曰吾聞帝尭率舜等防首山觀河渚有五老防河渚一曰河圖將來告帝期二曰河圖將來告帝謀三曰河圖將來告帝書四曰河圖將來告帝圖五曰河圖將來告帝符有頃赤龍銜玉苞舒圖刻版題命可捲金泥玉檢封盛書威曰知我者重童也五老乃爲流星上入昴黃姚視之龍沒圖在尭等共發曰帝當樞百則禪於虞尭喟然曰咨汝舜天之歷數在汝躬允執其中四海困窮天祿永終乃以禪舜故任彥升宣還皇后令云尭見五老入於河一老人曰河圖將來告帝期又一曰河圖推告帝謀又一曰山川魚鼈荷聖恩又一曰河圖推龍銜玉繩歌訖五老飛於天入昴寰宇記今河東縣故永樂東兆三十里有五老山尭升首山觀河渚五老人爲流星上入今河西縣西十七五老仙人祠也夫古之事亦有原矣今道之營道北五里有五老人祠昔唐國子司業爲道至襄陽遇五老人來迎自云舂陵人與之帛與襆問所居州城西北五里至訪之則無有惟五龍井遺縑在焉乃立祠卽曰五龍祠貞元十九年也大觀四年二月賜號崇應政和侯封曰壽聖壽通壽寧壽成壽應云

陵臺說

大荒南經帝尭帝嚳帝舜皆塟嶽山而海內北經有帝尭臺帝嚳臺帝舜臺之類非一夫帝王之冡曰陵亦謂之臺傳言禹殺相桞其血腥不可以植乃以爲眾帝之臺故帝嚳冡曰頓丘臺尭母冡曰靈臺鄴有魏文武甄后三陵臺張賔進所言三臺險固者也卽在上世亦謂之山黃帝塟南甲山曰橋陵亦曰橋山是矣蓋山者取其如山陵者取其如陵因謂之山陵爾風俗通云陵者天生自然故王公冡稱陵或云秦曰山漢始曰陵殽有二陵豈漢始哉若臺者猶夷俗之言路

繇余氏墓【陶臣氏烏陀氏】

蘓州節度使錢元鐐之猶子文炳爲元帥府判官檢校禮部尙書顯徳中入京供奉飽文學善應對尢精靑鳥之術開寶五年妻丘奄化訪吉兆於報恩襌宅之側古松區中僧常泰者共疑叢薄據岡當必昔賢墳竁不可重營炳執不從董役發之果古墓道版石數重梓廬灰盡惟一骸亞石間長逾丈所脛且二尺明比南金東一銅鐺傍縷靑花西璧劍器亦且敗毀惟環在靶佳玉所成合抱芙蓉瑩然精白炳心尢愛不聽役入因酹而下將攬其環忽一黒蜂狀如毬丸從劍下螫炳右眉間尋見悶絕輿還乃卒泰具掩之翌朝炳之丕子知方伸號躃遽亦冥然見一丈夫道貎古野身度丈餘魚鱗之甲足色如金徒跣挺劍前語曰我帝堯之臣繇余氏也與陶臣氏烏陀氏佐禹理水以功封吳獲塟於玆當時此地乃海東漸之山也宅兆誠吉居之且安柰何而父剛愎發吾版石顧已非義而乃更欲奪吾玉櫑罪孰甚焉𨿽今擊死然方吾籍吾於間大有主治而父且無苦宜勿念悼知始蘇錢公希白特爲之紀以知宅墓凶吉始諸太古而冡訟之說爲不可掩尭帝而來迄於開寶數百千載而精爽猶在足信定分之不可逾而直諒忠忱之不冺也

去凶年

四凶之去熈朝以來明經之士間有能知而先後之際猶不能究卒亦同乎爲妄舜攝之初卽分十有二州旣而流四凶族命禹平水水土平而後復爲九州故得共工流於幽州四凶之去在十二州分後明矣在舜典自可見說者乃以爲舜十二州在禹平水別九州之後顚倒失統程頥之徒咸謂殛鯀在說明刑之中非先分州而後殛胡益之之徒至謂幽州崇山三危爲共驩三苗先封之地而今乃流放而竄之鯀治水無狀嘗竄羽山今出怨故更殛死俱爲礙理夫四凶皆當時世家公卿巨室用事之臣也莊子之言共驩苗民之罪皆在尭時陸徳明云尭六十年放驩兜六十四年流共工六十六年竄三苗未知其所據𨿽頗不合然尭遜禪之意固在六十載後大戴記孔子之言四凶之去亦皆尭世而荀子國事淮南鴻烈皆言尭伐驩兜國事荀子亦言尭伐共工周語言尭殛鯀則鯀之殛非舜明矣按舜紀云舜歸言於帝乃流共工周書則云共工久居重位而唐伐之是說學者往往以爲非經有不之信然呂刑言遏絕苗民安國亦顯之爲尭矣鯀與共工詳之正以誹禪見竄而世猶謂鯀以治水無功殛果足信歟夫有勞於民者先王一皆祀之鯀縱治水無成而仂作九載亦勤於民事者矣孰有至殛死者向使鯀不能啟其功於前則禹亦未能速収勤於後祭法之言鯀障洪水禹能修鯀之功則鯀非無功也果無功殛則何得見於夏郊蘓子瞻云四凶之罪莫得其詳忽諸

呂梁碑

呂梁碑劉耽作字爲小鉤畫訛泐間可認者僅六十言耽於傳無聞矣據碑之言皇帝登封之嵗則蓋秦漢間人也碑中敍紀虞帝之世云舜祖幕幕生窮蟬窮蟬生敬康敬康生喬牛喬牛生瞽叟瞽叟產舜命禹行水道呂梁特此節完備爲可考質之於傳惟無句望且不言出自黃帝諒得其正甲申秋七月觀於內相郭知章明叔家公異時亦常集錄古刻多六一先生之未見者二百斯其一也字勢權奇蓋莫之辧嗚呼有虞氏之明徳千古被之而無斁者孰有世祀之不明者乎繇數千嵗之後予得論而次之天未喪斯文哉呂梁者龍門也而彭城之東一亭亦有所謂呂梁蓋猶夷陵陸渾交趾等處之龍門云

歷山

歷山今河東縣之雷首山也其山九名一曰首陽臨河與大華對峙卽謂歷觀雄所云登歷觀以逕望者樂史謂在偃師西北二十五里有舜廟舜井嬀水汭水嬀南汭北【嬀一作潙潙汭舜廟後周宇文防造地記云二泉在首山北山中皆逕山下而入河然孔安國馬融王肅杜預皇甫謐皆以爲汭爲嬀水之曲云】然後魏輿地圖上谷記下洛城西南四十有潘城城西北三里亦有歷山形如覆釡下有舜瞽二祠云是舜居帝之蹤迹何聞至是而齊之歷城南五里又有歷山水經注云上有舜祠縣東復有舜井亦云耕處寰宇記在縣東百步云舜之所穿又有華水與歷山井通曽子固言舜耕歷山漁雷澤陶河濵作什器於壽丘就時於負夏康成謂歷山在河東雷澤在濟陰而負夏則衛地皇甫謐乃謂壽丘在魯東門之北河濵爲卽陶丘乃定陶西南之陶丘亭耕稼陶漁皆舜之初年其地必不大相逺今皆在魯衛間則歷山不得獨在河東遂以爲娶後所居後世因有嬀水而遷就之【齊州二堂記】夫河中乃帝所生若所都而歷城古歷下也其相去也逺矣耕漁之時徒以瞽叟不順暫卽荒野顧非日後就販之比其初未必逺去父母之側河濵雷澤其說未悉按九域志濟南濮陽河中皆有歷山俱存祠廟而今秦地池陽澧陽始寧河縣上虞無錫亦皆有之子列子云舜耕河陽書大傳云舜陶河濵按元和志乃河東縣北四十之故陶城蘓氏演義云歷山有四一河中二齊之歷陽縣三冀州四濮之雷澤雷澤不聞有二耕漁必不相逺卽此爲是今曹濮間有舜豢龍井定陶城皆其蹤也然歷山何止四哉信都之歷山樂史亦以爲舜耕在是援神契云舜生姚墟應邵謂與雷澤相近寰宇記在雷澤縣東十三里歷山在縣西北十六今濮之雷澤西北六十有小山孤立謂之歷山山北有小阜屬池目之姚墟邵謐緣之皆記舜耕之所而池之建徳東十里更有尭城山縣南三十有尭城尭祠云尭巡所至梁武於此立太原府縣北二十爲舜城城有舜井有山上有尭舜二祠元和郡誌謂是兩帝南巡所至【山隅井曰舜井秋甫志歷山在東流縣東三十里髙八十丈上有尭舜二祠南巡所至本屬祈門新安誌在祈門西八十五里寰宇記石埭西百六十有櫟山髙五里上有澄水大抵古迹傳聞多謬如今太湖縣北七里龍山亦有尭舜廟說亦以爲放勲乃唐之神尭也】而周處記始寧界復有舜所耕田一山多柞因謂山而以具區爲之雷澤以其中有大小雷山也王介甫從之妄矣夫使帝果南巡至是亦何豫耕漁之日邪【風土記云太湖中有大小二雷山相距六十大雷髙百二十丈長興東北六十其間曰雷澤卽舜漁處故浙東有餘姚上虞江爲舜本土】且以姚嬀之名在在而是金之西城故有姚方嬀墟杜佑謂舜生此而世本亦謂嬀墟舜所都在西城今長沙縣有潙水雲舜所都而上虞之損石號蒍公嶄防稽又有嬀水三撫之泉經之東入海圖經亦以爲釐降之地祝阿故縣又有濼水俗呼娥薑水原有娥英之廟水原山上有帝舜祠下開大穴爲之舜井【寰宇記羅薑水】兗之泗源又有陶墟亦有舜井其西阜號嬀亭山下之一漏澤方十五里指爲帝之所漁不知此自桃墟謝息之所遷者又水經注上虞一曰虞賔太康地記爲避丹朱之所而雷澤亦非一周處謂是太湖故寰宇引尙書釋言謂在震澤若陽城漢濩澤縣墨子則言舜漁在此澤今在陽城西北十二寰宇記爲烏號切矣郡國志言邑西今有地名舜田然今潭之益陽嶽之沅江故梁之重華縣有虞帝城記亦謂是所都而述異記去湘水岸三十有相思宮望帝臺志爲二妃之迹冷道臨武桂陽藍山等處悉有帝舜之祠藍山更有舜水舜鄕縣西十五與永明西十五皆有娥皇女英之廟江華太平鄕有舜女寺卽按歷城東南十里之廟山晏氏三齊記在縣東南後人思舜而置廟也湘中記云地有舜之遺風人民純朴故老猶彈五弦之琴爲漁父辭莫不以爲虞帝之居豈盡信邪

太尉

尙書中握河紀云舜爲太尉故帝王世紀云命爲司徒太尉正月以太尉行事按月令命太尉贊桀俊鄭注太尉秦官漢志亦云獨應氏官儀以爲周官而康成中注首從其說與禮注相異故束晳據中以追難之正義且因中之言謂三王有司馬無太尉以爲尭置之而三王不置予考春秋元命苞云尭防於河赤龍負圖與太尉舜等百二十人發視之而合誠圖言尭坐舟中與太尉舜等臨觀鳯凰負圖授於尭赤玉爲匣長三尺廣八寸厚寸黃玉檢白玉繩封兩端章曰天赤帝符璽而春秋運斗樞亦云舜以太尉之號卽天子五年二月東巡狩中舟與三公諸侯臨觀河黃龍五采負圖出置舜前防入水而前去黃玉爲匣長三尺廣八寸有戶白玉檢黃金繩芝泥封兩端章曰天黃帝符璽鳥文舜與大司空禹臨侯愽望等三十人集發圖色綈長三十二尺中有七十二帝地形之制天文位度之差蔵之大麓而河圖所云與此略同則其爲說久矣然呂氏書孟夏命太封贊傑不云太尉黃帝時太封爲司馬是太尉也【周之大司馬至秦而爲太尉漢武復爲大司馬東漢復爲太尉尉者自上安下之辭周官大司馬職進賢興功以作邦國王制司馬辧論官材皆贊傑遂良之事】劉昭以爲緯之書貴尙神鬼動挾怪誕太尉官實司天虞舜作宰璿衡賦政當是據位以書前職非虞氏之寔號蓋太尉之職寔舜所掌遂以職同而追稱之非官之謬康成自注中至於禮學豈遽忘帝之職位哉蓋亦知之不發之中而發之月令也

小人之過必文【劉嘏】

同人於宗式吝之道而男女以同姓則其生不蕃故子產曰內官不及同姓則生不殖內有四姬而晉侯之疾不差婚姻禍福之階也是以君子不娶同姓買妾不知其姓則卜之所以附逺厚別知自別於禽獸也胥季曰異姓則異徳異徳則異數異數𨿽近男女相及以生民也同姓則同徳同徳則同志同志𨿽逺男女不相及異黷敬也黷則生怨怨亂毓災毓災滅姓是故娶避同姓畏亂災也昭公娶吳死不書姓若盧蒲癸娶慶氏而云宗不避予呂后之妹歸於呂平玆何可據王莽嘗言姚嬀陳田王五姓予同族皆以爲宗然至宜春侯女則遂以爲姓出各別納之稱之曰宜春氏豈知防亦齊之王邪臨淮陳矯劉頌近親養於姑陳而冒其姓及納頌女則亦以爲姚虞陳田同出於舜而世皆爲婚禮律不禁劉嘏旣婚劉疇太常非之則更以爲鐘出鐘離胡同胡母單復相婚不以共本爲悔於是貽書卞壼以謂尭舜之婚正姓分絕於上應韓之通庶姓異終於下而荀崧遽以爲可吾乃不知尭舜大聖反爲後世變情敗俗亂倫無禮之魁也邪而禮傳遽有上古五世通婚與商人六世相婚之說豈非小人冒禮者之自爲地乎夫小人之犯義曷嘗不假聖人以借口哉禮聖人之所性而聖人禮之所自出也狂者嗜膚指醉者嘬土糞顧謂醒者亦爲之乎庾蔚之云同姓之婚易置矣而小人情巧又益嘏在邊地無他與婚如可恕者假使又無與婚則將遂與豕交之邪春官小史掌奠系世辧昭穆系之以姓而弗別綴之以食而弗殊百世而婚姻不通後世士大夫譜系不著族無綴食之義而下失事宗之禮氏姓莫別故王通曰任薛王劉崔盧之婚非古也何以視譜魏氏春秋司空王基當世大儒而納司空忱女以爲姓同源異周室之後昌黎張仲娶範陽張璉女弟猶諮張卓而後婚王伯璵鄭康成髙雋弟子而亦爲子稚賔納王處道之子於時淸議盡無譏誚則知禮傳之妄有自來矣而杜佑儒宗恢愽冠代而乃亦有商以上婚不隔同姓之說豈習見之稔而莫覺邪江南陶谷唐氏子也後納唐女士有致議則更以爲正自殊出以知非禮之人大率一律故予嘗謂後世教失其本讀經史者恣爲濫說徒以資其所欲爲爾讀書者之爲多市井之不爲渠不信矣

瞽叟殺人

桃應問曰舜爲天子臯陶爲士瞽叟殺人則如之何孟子曰執之而已然則舜不禁歟曰夫舜惡得而禁之以有所受之也然則舜如之何曰竊負而逃遵海濵而處終身防然樂而忘天下孟子之言蓋以爲受法者設也而劉敞【明舜以爲凡聴五刑必原父子之親立君臣之義以權之商鞅作法可謂慘刻猶以太子爲君之貳不可刑乃刑其傅豈有臯陶爲士而瞽叟執者】五臣範【以爲非孟子之言書言舜克諧瞽允若而不格姦孟子亦言瞽底豫矣豈有殺人之事不得乎親不可以爲人不順乎親不可以爲子舜視天下歸已猶艸芥惟不得乎親則不可爲人豈有不禁之事臯陶無執瞽之理舜亦無棄天下而逃之事】葉夢得輩【云軻之過說瞽叟未嘗殺人臯陶何嘗執瞽叟舜未嘗竊之而逃】以爲瞽叟眞殺人而臯陶眞執之舜眞竊負而逃之失之逺矣夫春秋之書殺大夫或曰公子或曰世子或曰兄弟公子未命大夫者其重視大夫世子君之世嫡而兄弟母之昆弟其見殺不以有罪無罪皆斥其君以明親親之道周制同姓有罪不卽市必致刑於甸師不與國人慮之也公卿士庶則有議親公族有罪𨿽親不以犯有司正術也所以體百姓也爲人君而自賊其類不祥莫大焉宣帝之詔父子之官夫婦之道天性也𨿽有禍患猶防庇而存之誠愛結於心忠厚之至豈能違之自今子匿父妻匿夫孫匿祖妾匿其父母皆勿坐惟父母匿子夫匿妻大父母匿孫誅仍請廷尉以聞豈有爲天子父殺人而廷尉得執乎曹操馬騰入麥主簿議罪而自刑割髮太子馬蹄踐霤廷理依法而斬輈戮禦唐黨仁洪坐贓百萬當死五奏太宗閔其自首就戮方食徹案將法出之召五品以上曰人君所受於天不可以私失信今朕私黨仁洪是自亂其法上負於天命有司設艸南郊進蔬飯將請罪三日羣臣前後固請乃止夫唐臣猶不聴太宗請罪南郊舜之諸臣豈聴其竊負而濵海哉晉國有訟士匃聴之士匃不明曲直要辭未合而曰天子所右右之所左左之是知尊天子而未知決獄守法之道也法者天下之法而天子特司之爾其權固不在天子而在於士師成王命君陳曰商民在辟予曰辟汝惟勿辟予曰宥汝惟勿宥惟厥中是則縱捨輕重惟法是視天子固不得而豫然惟厥中則固有其權矣直躬證父攘羊孔子惡之曰直躬一父而再取名焉石奢之父殺人楚昭理而縱之奢刎而死而孔子曰父爲子隠直在其中矣孰有瞽殺人而陶眞得而執之者然則如之何而可曰舜不難於隠法陶不難於棄士而已矣隠法不過失位而天下之父子恱棄士不過失職而天下之君臣定舜豈得爲不君而陶豈得爲不臣哉

路史卷四十四﹤史部﹐別史類﹐路史﹥

欽定四庫全書

路史卷四十五

宋羅泌撰餘論八

卽位書元非春秋立法

元年者史氏之本辭也君卽位之一年稱元古之史皆然書云太甲元年維元祀而虞夏傳亦有舜元祀之文然則卽位之年稱元其來久矣非春秋始爲法也元者善之長聖人之所以見乎用者也大哉乾元萬物資始此天之所爲用也至哉坤元萬物資生此地之所爲用也體元者君之職而調元者相之事是故曰元後曰元聖曰元宰謂一爲元者以其徳於是乎始所以奉天地而爲用爾古之君子必卽位逾年而後攺者將以重遽革必不敢以前之餘爲今始也於其攺也亦行告廟之禮而後行事此國史之記時政所以必書卽位之年爲始事或曰元善非也不有元惡何獨善然則稱元者直欲其奉元以養物而成徳亦所以示正本謹始而已矣是故君子必能盡人物之性而後可以贊天地之化育能贊天地之化育則可以與天地參矣得丘民者顧可不自謹其所始與

原屍

於祭有屍見君子氤氳事神之盡也三代之時自天子至庶人祭皆立屍秦漢而來玆事廢矣故或者遂以是古重屍爲執滯豈識聖人之意哉神依人而行者也宗廟有屍以盡孝也而自天地社禝山川羣小祀一皆有屍則亦以事父母之心事之也或曰今之像設方之於屍則尊且嚴矣得先王之意奚必古之拘哉曰不然屍與主二道古者屍主並用故祭五祀皆設主三祭而後迎屍【祭五祀於廟皆席於奧戶則設主戶內之西竈於門外之東中霤牖下門則於門左樞而軷禳在門外之西皆三祭旣徹而後陳俎饌各於筵前迎屍始宗廟之禮中霤乃中庭檐澑今俗所謂檐神說爲室神非也】特牲有主有屍而在逸禮祫於太廟毀廟之主升合食而立二屍五廟七廟皆無虛立勝國之社有屍無主而邦國都鄙之社則有主無屍犯軷爲壇菩芻棘柏爲神主亦有屍焉故坊記曰祭祀之有屍宗廟之有主示民之有事也曽子問旣殯而祭五祀屍入三飯則有屍可知矣【一人發爵則七屍七廟矣發爵主尊故不酢酬】譙周禮祭集諸侯之廟有木主在尸之南爲在屍上今之象設特古之主而已君卒哭而祔祔而作主主立而埋重始用嗣屍虞而立屍其主以桑練而易之遂藏於廟以爲祭主是未祔則有重無主旣祔則有主而無屍必虞而後立之也少牢之祭有屍無主蓋祫則有主而不祫無主故自卿以下無主者依神以幾筵大夫束帛依神士結茅爲叢聖人之意豈玆俗之所知哉【公羊云大夫聞君之防攝主而往則大夫有主矣昔衞孔悝反祏西圃故徐邈等以爲有重則宜有主大夫士不見無主之義而魏淸河王懌遂以爲大夫士宜通立主豈識聖人之意】嗟夫鬼神之事𨿽聖所不盡言然其制數亦有可以見其情者大氐神鬼陰屬非附陽體則不可以見是故屍以托之郊之祭也屍與王裘冕而士師逆屍者亦裘冕舜入唐郊丹朱爲屍晉祀夏郊董伯爲屍則祭天有屍矣周公之祭泰山召公爲屍繹賓之屍髙子靈星而是三辰山川爲有屍矣言登祗用一屍則祭統設同幾筵者也其在魯郊亦以祝延帝屍稷屍從之而公羊氏白虎通五經異義俱以爲祭天無屍則似失之【祭天有屍則地可知星有屍則日月可知山有屍則川瀆又可知白虎通謂天無形不可象故宗廟有屍而天無屍非也】聖人之制祭致敬而已豈系於有形無形哉鳧鷖美神祗祖考者也而五章俱有公屍訓者固以初章爲宗廟二爲四方百物三爲天地四爲社稷山川五爲七祀則成周之世大小神祀皆有屍又可知矣推此而言則諸侯之境內山川大夫有采地之五祀皆有屍也特牲者士禮而少牢大夫禮也一皆有屍則諸侯有屍矣祭統君執主瓚祼屍諸侯之屍也守祧王祭祀各以其服授尸天子之屍也是自天子至庶人俱立屍矣始死無屍尙其生也成防必屍神始識也祭殤必厭示弗成也無後必厭爲無人也男女異屍以厚別也同幾二屍神所合也夫婦共屍貴同牢也宗廟異屍近必詳也毀廟同屍逺欲合也屍必以孫示成人也婦爲屍坐不拜手不脫屢嫌燕媠也祔用嗣屍尙質也旣封主人贈而祝宿虞屍以盡孝也爲人子者不爲他人屍厭也天子宗廟之祭以卿之孫行者爲屍諸侯則求於大夫之孫行者皆以同姓之嫡昭穆同也【成氏云未防之前形柩在殯以生事之故防奠無屍虞祭之日始立屍】天子不以公諸侯不以卿大夫不以家臣以避君也天子不以子爲己父之屍諸侯不以己嫡爲屍卿大夫避上嗣舉奠亦不以己嫡爲己父之屍是故子未立者小於同姓之嫡而無父者勝國之社稷小司冦爲屍司冦士師以法殺也凡大禋祀肆享祭示則大祝執明水火而號祝隋釁逆屍令鐘鼔侑亦如之大防始崩以肆鬯漑屍小祝大祭祀則逆齊盛送迎屍沃屍盥贊隋贊徹大防則佐大祝贊渳以盤盛水共屍盥士師祀五帝則沃屍及王盥洎鑊水宗祝後屍大防則鬯人供鬯以釁屍郊祀則節服氏裘冕二執戈送逆之相屍者延其出入詔其坐作旣防令徹大夫於屍再宿一戒士一宿不戒君前三日而宿戒之旣得日乃宿戒屍明日朝服而筮之大夫前祭一日士二日吉乃宿屍祝儐明日而祭【祥去要絰而筮屍練則繩屨大祥則吉服屍服卒者之上服其士端其妻宵衣不以賤父爲士子爲大夫葬以士祭之屍服以士父爲大夫子爲士葬以大夫祭之屍服以大夫父爲士子爲諸侯祭以諸侯屍服以士父爲天子諸侯子爲士祭以士其屍服以士罪也】爲君屍者弁冕而出乘之以幾卿大夫見者下之君知所以爲屍者則自下之掌次共張司樂奏夏出入廟蹕過者趨走以教敬也君與屍行接武大夫繼武士中武尸之爲用重矣大夫爲先君屍在廟門外則疑於臣子在廟中則全於君與父君在廟門外則疑於君父在廟中則全於臣與子是故君迎牲而不迎屍大夫士以祝迎尸天子諸侯則以士延屍於戶外屍入升筵東面坐視主人西南立拜妥屍屍答拜之遂坐按祭君獻屍屍祼之後酌璋瓚尸祭之啐之祭後朝踐旣四獻而饋食於是薦熟乃變幾王及屍有倚住引屍入室詔妥屍屍縮酒啐之旣六獻而後朝獻畢而交酢及九獻賓也王與孤俱四獻諸侯爲賓者一屍飲五君洗玉爵獻卿屍飲七以瑤爵獻大夫屍飲九以散爵獻士羣有司皆以齒示等也旣酢諸臣遂降冕而總幹舞大武以樂皇屍嗣子諸臣加爵三旅酬武算屍謖君與四卿餕之夫人薦豆執校執醴授之執鐙屍酢夫人執柄夫人受屍執足屍飲三眾賓飲一示民之有上下也屍出屍上嗣食之卒食告飽主人酳屍屍酢主人次主婦如之賓長亦如之利成祝入屍謖主人降祝先屍從遂出從屍者不出大門所以交神明而明君臣之義子事父之方也夏立屍而卒祭有事坐之殷坐屍無事亦然周因於殷屍故坐亦旅酬六屍惟稷之屍發爵而不受旅告屍行節勸屍飲食詔侑武方若孝子之就養其事然也始於神事故朝踐以腥坐屍於堂詔血於室終以人養故饋食以熟延屍主於室體饌而進主人獻屍賓長以肝從主婦獻屍賓長以膰從酌尸之僕猶君之僕象之也始作樂求之於天也旣灌鬯求之於地也於祊於彼乎於此乎則又以求之人間世而吾之禮意殫矣是故樂合而先祖是聽灌降而神鬼來享蓋有以知其必臻必享也夫神猶火也火生無形因物顯照物盡而火熄神本無方因物顯用物盡而神藏是故火非可盡也而在物者爲可盡神非可盡也以其在物者有可盡之理也古者於文火聿於皿爲盡而火之盡者爲燼凡以是也子曰鼓之舞之以盡神也三日齋七日戒凡以求合於氤氳縹渺間而已矣白虎義曰祭之所以屍以其虛無而寂寞也視之無形聽之無聲升自阼階仰視榱桷俯察幾筵其器存而人亡思慕哀傷無所寫泄故坐屍而食之毀損其饌欣然若親之飽其醉若神之醉也詩云神具醉止皇尸載起鼓鐘送尸神保聿歸諸宰君婦廢徹不遲是故侑神屍入舉角妥屍食爲之節及乎酌盎啐屍有至沽醉旅酬降冕則屍弁而舞之以盡神也後世禮闕屍不復見而夷蠻之中容或存者周隨蠻夷傳言巴梁間俗每秋祠祀則裏之美須面者疊迎而屍祝之栁道之人祭亦取於同姓之丈夫婦人伴享此則尸之餘事而今巫童方士亦有憑身附體之法其所以交神明猶有聖人之遺意獨在國家宗廟山川寂然亡矣曽子問曰祭必有屍乎則固久疑之矣而魏髙允亢書文成乃以爲祭屍久廢今俗或取貌之肖者爲尸祭之爲之宴好敬之如夫婦事之如父母損敗風化而杜佑更謂古人質朴華夷同俗故有人徇死祭立屍事非所宜用嗟乎彼亦豈知聖人之事親一毫髮之不盡則不足以致其孝而其所以交神明者有不可以盡言耶

鸞車有虞氏之路

大馭凡禦路以鸞和爲節鸞和君子之所以和心而養气者也升車則馬動馬動則鸞鳴鸞鳴而和應其所以和心而養气者步趨不廢也乘車鸞在衡兵車在鑣而遣車亦曰鸞車則凡車必有鸞矣春秋傳曰鍚鸞和鈴昭其聲也君子之行馬題有鍚旂首有鈴豈特鸞和然皆不若鸞和之鏘鳴也故前者命以鸞後者命以和特言鸞車有虞之路者豈其制若三代之車與明堂位曰鉤車夏后氏之路而司馬法夏后氏曰鉤車鉤車者先正也蓋曲其輿前謂之鉤命之所乘與兵之先正貴賤𨿽殊其致曲一也鄭康成以鉤鞶釋司馬之鉤車誤矣山車垂鉤伊古之瑞此鉤其轅非鉤車也

舜帝無爲【爲治有序】

爲者敗矣而無爲之說爲世患尢不淺虞帝之初辟四門明四目在璇衡以齊七政類上帝禋六宗秩山川而覲羣後恊時同律修禮詢嶽命揆攷績其爲勤亦至矣而先聖以爲無爲而治代之說者遂以爲放凖遺繩一無所事如道家者流所謂無爲淸虛放蕩汗漫而不可縶者於是滂洋恣肆禮法之外絀是非遺成敗聽其雜揉而任其所自爲權柄綱條一切委置不之或省而天下始大亂矣虞帝之無爲豈如是耶夫其言曰臣哉鄰哉鄰哉臣哉言臣則吾之鄰而鄰則吾之臣所相附者爲相近也故其告諸臣曰臣作朕股肱耳目予欲左右有民汝翼予欲宣力四方汝爲予欲觀象作服汝明予欲同律聲在治忽以出納五言汝聽是所謂股肱耳目者予違汝弼豈其不事事哉【汝翼股也汝爲肱也汝明目也汝聽耳也】俾禹司空平水土棄后稷播百谷卨司徒敷五教陶爲士理庶獄垂爲工利器用益爲虞若上下伯夷秩宗典三禮防典樂教冑子龍納言典出納各職其職然後內外之節得而帝方以優遊巖廊之上本仁祖義總綱而莫敢佚其爲治固有序矣方鴻水之未平天下之事固無以大於水故首命禹及水旣乂大陸旣作則惟食之爲急故次命稷富斯可教故次命卨徒善不足以爲政故次臯陶而其化以大行於是命垂以給其器用命益以遂其動植而後神人可得和故次伯夷成其典禮又次之防以興其樂而王道此成矣然而天下之事尢防乎壅上之不下宣下之不上達則政不可得而治故卒命龍爲納言而後上下以無防一得禹而地平天成再得陶而民恊於中得稷而蒸民粒得卨而百姓親得益而庶物蕃得夷而上下讓得防而庶尹諧夫然故虞帝得以被袗鼓琴端拱一室之上而天下治豈其不有爲哉不自爲耳故曰無爲而治者非無爲也任得其人而無事於屑爲也故用歌曰陟天之命股肱喜哉元首起哉百工熙哉蓋帝之所以無爲而百工熈者凡以諸侯之汝爲汝翼汝明汝聽也豈若是蔑禮節隳形體而自放於繩凖之外與昔者孔子嘗欲無言而曰天何言哉四時行焉百物生焉夫天地以生物爲大功者也其所以行四時生百物固未嘗有爲也四時自爾行萬物自爾生而已天下之人非皆不可有爲亦非皆不可以無爲也有爲者商賈之事而無爲者佛老之事也商賈佛老一身之外皆越人之肥瘠而代天地司牧者天下之人皆吾之人天下之事皆吾之事固可以商賈治佛老治哉賤商賈尊佛老固非至論用商賈與佛老治怨美𨿽殊其敗事一也故曰舜之無爲六轡在手佛老之無爲防其兩肘此其所以無用

禹臯戒舜

人之言曰爲君難爲臣不易子曰如知爲君之難也不防乎一言而興邦乎方虞帝時臯陶矢謨曽微髙絕之訓而惟曰後克艱厥後臣克艱厥臣此興邦之言也政之乂黎民之所以敏徳繇此而已此帝之所以兪之而曰允若玆者言君臣之艱信如此也夫君臣之所艱不過舉善進言而已世之庸君從邇之言有不察也而況於嘉言乎此罔攸伏之所以爲艱也在廷之英有不舉也而況於在野乎此無遺賢之所以爲艱也堂下逺於千里門庭之間有不及安況九洛乎此萬邦咸寜之所以爲艱也忘賢自與而羣且不可虐況於無告此不虐無告之所以又艱也有能奮庸不能無廢況於不顯此不廢困窮之所以又艱也凡是數者君之所以有邦而臣之所以致君者也昔之人能是者欽明文思之後而已所謂惟帝時克者顧不謂克艱耶𨿽然帝之及此豈其不可能耶特亦防謙而不自多爾有天下者非不知徳業之爲尙也然有其徳者未必有其智有其智者未必有其才有其才者又未必有其時與位也今也其徳廣運則旣有其徳矣乃聖乃神則復有其智矣乃武乃文則又有其才而奄有四海爲天下君則又有其時與位矣復何艱耶而禹益之言猶若是者抑亦以敬其君勉其爲君之難而已故方其志於治則戒之以惟艱及其以爲艱則又勉之以可致禹益之忠於是至矣禹益之爲臣於是盡矣【帝徳廣運云云此指舜言也孔氏以爲益之美堯不然夫舜旣立則羣臣之稱帝者皆指舜也如禹曰帝念哉帝光天之下臯曰帝徳罔愆皆謂舜當舜之時舜謂堯爲帝可也使益亦謂堯爲帝則何以稱舜乎張子厚云此美舜也因舜歸美於堯故益亦歸美於舜其說爲是】

賡歌

治旣定功旣成此君臣賡歌詠太平之時也𨿽然聖賢之作豈徒然哉必有勸且戒也有不勸戒而徒爲容恱之言是特中和樂職狎客之分韻者竟何補邪元首之歌此治定功成賡歌而不忘乎勸戒者也後世有如大風之歌謂之傑作可也然不過憶故鄕思壯士而已戒勸安在孝武而來芝房天馬之作爲不少矣果何益也勑天之命惟時惟幾此安不忘危而有慮乎所忽之謂也股肱喜哉元首起哉百工熈哉此言股肱之臣樂於盡忠則元首有所興起而百工之職得其所也率作興事愼乃憲欽哉屢省乃成欽哉者言率人臣而造事在於循法度以責其成也元首明哉股肱良哉庶事康哉者言君明則臣良臣良而後眾事得而成也元首叢脞哉股肱惰哉萬事墮哉者言君煩苛則臣不作臣不作此萬事之所以墜落也蓋君明則小人去而英賢庀英賢庀故天下治君不明則英賢去而解謾職解謾職故天下亂其理然也𨿽然帝之歌先股肱而臯陶之歌則先元首何耶蓋有爲之君常患不得其臣而有爲之臣每憂不得其君患不得其臣故欲其臣之喜而後君有所起此僕臣正厥後以克聖也患不得其君故必其君之容而後臣有所作此後克聖臣不命其承也陳平有言上佐天子下使卿大夫得其職其亦體於斯乎唐虞之時主賢臣賢功成治定而歌詠之形一言之出不忘乎勸戒玆其所以萬世式

胡益之堂上下樂說是非

益稷之謨載後防之論樂胡益之始以爲序有不倫傳者錯之而以防曰二字爲疊出者夫八音與政通惟可以在治忽也是故無其徳而作之則逆有其徳而作之則和聲和則气和气和則人和人和則天地之和應此理之自然而無疑者夫一變而祖考格羣後遜再變而百獸舞庶尹諧此堂上之樂應也再變而鳥獸蹌蹌再變而鳯凰來儀此堂下之樂應也鳥獸率舞此近者聞而舞爾鳥獸蹌蹌則逺者且興起至於鳯凰來儀則非時出之物亦感之而來矣蓋樂之入於物者其漸然也其文宜云防曰於予戛擊鳴球搏拊琴瑟以詠祖考來格虞賔在位羣後徳讓擊石拊石百獸率舞庶尹允諧下管鞀鼓合止柷鼔笙鏞以間鳥獸蹌蹌簫韶九成鳯凰來儀斯亦妄攺聖人之經矣韶九變而鳯來儀豈一再變之功哉堂上樂舉其作而堂下之樂則舉其名豈非堂上之樂接物逺而堂下之樂接物近接之逺故惟聞其作之聲接之近則見其所陳之器歟詳近略逺亦紀載之法然爾

南風之詩

步隲疏云舜命九官則無所用其心彈五之琴詠南風之詩不下廟堂而天下治南風之詩辭雲南風之薫兮解吾民之慍兮南風之時兮阜吾民之財兮樂書所雲南風之詩生長之音也舜好生與天地同意得萬國之懽心故天下治鄭氏謂南風者長養之風以言父母之長養於已也詩之南風亦言孝子歌之言已得父母之生長如萬物得南風而生者康成以爲其辭未聞而聖證論引尸子家語以難之熊安乃以爲凱風之詩其說異矣按纂異記有張生至蒲關夢舜召之問以何習對曰孔孟問孟何人及誦其書至往於田號天怨慕之語帝曰蓋有不知而作之者朕捨天下二千八百年矣秦漢典籍泯其帝圖號天怨慕非朕之所行者莫之爲而爲者天也莫之致而至者命也朕之泣怨已之不合於父母何軻之不知答傳聖人之意顧如是乎吁而不已拊琴而歌之歌曰南風薫薫兮艸芊芊妙有之音兮歸淸蕩蕩之化兮由自然熈熈兮吾道全薫薫兮思可傳歌訖鼔琴爲南風詠發聲稱妙故南風之徳大矣琴書云舜鼓琴黃河淸其亦見之聲乎

舜爲法於天下

古今有異時無異理彼已有異迹無異心吾心之所存卽天下之矜式而今日之所設卽後世之視效也古之聖人所以獨立乎百世之上而天下後世有所不能遺者豈他術哉本乎心之一理而已聖人者知夫天下後世之有待於我也是故致察乎此心者有不得而盡蓋天下之理契於人心者卽其所以形之吾心者也惟形之吾心者𨿽微而無媿則其所以契之人心者斯悠久而不渝茍在我者一毫不盡則推之於彼者斯厭棄而不繼矣音容之前有不約之妙形迹之表有不言之契有所待而後從固不若無所待而自化也約繩而信曷若相信於繩約之先告語而孚孰若相孚於告語之外邪古之明王爲不少矣而舜爲法於天下行乎千百世之上而淸風之所存猶足以悚動乎千百世之下推之而不倦譽之而不厭愈久而愈不忘者惟其有以使民不忘之道而所以先施之者有由也仁義之精一之則舜之動無媿矣是故未施信於人而人信之法度彰禮樂著則舜之行無媿矣是故爲法於天下可傳於後世是皆此理之契於人心者也人有是心吾有是理以是理觸是心玆其所以行之萬世而無獘與

舜禹有天下而不與

必不有天下者惟能有天下夫以一匹之夫而一旦與之天下正以君子處之恐未免入其心而舜視有天下與飯糗茹艸時無以異禹視有天下與冠掛屐脫時無以異故曰舜禹之有天下而不與焉舜自舜禹自禹天下自天下果何與於我哉吾知修人紀立天極山龍璪冕柴立稱不谷而已矣漢滅諸呂召文帝於代而立文帝之初被詔也謀之羣臣又使宋昌觀變而後進西面而遜者三南面而遜者再是以一卽大寶宇內平泰而幾致於刑措故曰惟無以天下者爲可以托天下若昌邑賀日中逮晡馳百三十有五里從騎踵死於道烏足以有天下

路史卷四十五

欽定四庫全書

路史卷四十六

宋羅泌撰餘論九

西王母【玉環玉琯】

西王母西方昬荒之國也在爾雅爲四荒之名據大戴禮三朝記孔子之言昔西王母獻舜白玉琯及益地圖注言神也亦見書帝驗期及世紀世本乃云獻白玉環及玉佩禮斗威儀云獻地圖及玉玦集仙錄又言黃帝在位西王母使乘白鹿授地圖舜帝在位復獻白玉環及益地圖舜遂廣九州爲十二復獻白玉之琯以和八風故章帝時零陵文學奚景於中道舜祠下得笙白玉之琯風俗通漢晉諸史呂覽樂書皆備言之說文堯舜祠下得笙玉琯蓋皆以玉作琯故能使神人和鳳來儀也竊按諸書言舜時瑞事尢多如金樓子言舜攝時有緩耳貫胸民獻珠鰕拾遺記言羽民等獻黃布火浣之類多不足質按竹書穆王七年西王母來賓特不過西戎爾大歷六年試西戎獻白環詩指此

黃陵湘妃

嶽之黃陵癸北氏之墓也湘之二女虞帝子也歷世以爲堯女舜妃者由秦博士之妄對始癸北氏虞帝之第三妃而二女者癸北氏之出也一曰宵明一曰燭光見諸汲簡皇甫氏之世紀山海經言洞庭之山帝之二女居之者也若九歌之湘君湘夫人則又洞庭山之神爾而羅含度尙之徒遽斷以爲堯之二女舜之二妃而以黃陵爲二妃之墓鄭張華酈道元輩且謂大舜南巡二妃從徵溺死湘江神遊洞庭之山而出入乎瀟湘之浦爲是說者徒見堯典有二女之文卽以爲堯之女而舜之妃不復致考厥妄甚矣郭景純云堯之二女舜之二妃豈應降小水而爲夫人當爲天帝之女斯亦繆者夫使天帝之女尢不應降小水而爲夫人王逸韓愈從而辧之得其情矣且虞帝晚年亦旣退聽而禪禹矣南狩之舉摠之伯禹而二妃者俱過期頥孰有從狩之事哉今攷皇英之冢旣各它見則此黃陵顯非二妃之窆而湘祠決匪堯女之靈皆昔人之罔說知矣山海經云舜之二女處河大澤光照百里夫大澤者洞庭之謂而光照者威靈之所曁也訖今湘神所保靈正百里所謂分風送客者乃正囿一同之間然則湘靈爲虞帝之二女復何疑耶沈存中云陟方之時二妃皆百餘歲豈得俱存而且謂之二女乃復不知位旣久禪匪復陟方之事耶黃伯思輩𨿽能以退之之辧爲非然猶以爲天帝之女與翁養源於湘江圖志述之斯亦惑矣紛紛失據以爲舜女蓋自今始

女英

唐世記錄張尙書牧農鞫盜有嘗發商州堯女墓者多得大珠鏐金寶器玉厥事甚顯公獨怪其史傳蔑記又謂堯女舜妃從死湘嶺不得在是且以玉寶珠非協茅茨之事一時名流劉禹錫輩亦舉爲疑微達識之義矣予竊攷之舜子商均本曰義均見於山海經以其封商而謂商均商正今之商州按帝王世紀云虞帝三妃娥皇無子女英生商均今女英之冢在商則特舜崩之後隨其子均徙於封所故其卒葬在焉事允恊矣又奚史傳之記不記哉彼亦豈知虞帝未始南巡與二妃初無從巡溺死之事皆記禮者之妄爾夫以帝果南巡二妃於時皆逾百歲豈得謂女而復此俱存哉尭舜固儉也然寶玉之類亦非必爲深怪南陽張澹墓碑陰刻白楸之棺易毀之裳銅鐵不入瓦器不藏嗟爾後人幸勿我傷元嘉旣發甚多金器垂一皆金釘飾之先漢文帝勅治霸陵一皆瓦器不得以金銀銅鐵爲飾故魏晉羣盜發掘陵堬而霸陵獨得不抇至元康間三秦人尹桓解武始發霸杜二陵潛闥之中金玉燦陳由此觀之則商墓之藏可理知矣況尭舜之儉朱均固未守也式求劉向當時對成帝者則霸陵之事固不得甚薄也況商均乎

鄧至爰劍【後秦】

後魏書鄧至傳像舒治者普水也自稱鄧至王舒彭內附拜龍驤將軍益州刺史甘松縣子王請以封授子彭奮髙祖乃拜奮建中將軍甘松子【寰宇松州引】舒彭者舒治之後也通典云自治至十代孫附於後魏故寰宇記鄧至敍云自舒治至十世孫舒彭附於後魏孝文封甘松縣子然至嘉城縣敍乃以彭爲治之子按後魏紀太和十七年鄧至王像舒彭遣其子舊朝貢以位授舊當是奮字及鄧至傳則云其王像舒治遣使內附髙祖拜龍驤將軍不云遣治髙祖卽孝文而紀傳所載曰彭曰治曰使爲名不同在元和郡縣誌則云像舒治子孫舒彭內附拜將軍開國以彭爲治之子未詳何據【恭帝初其主擔�因亂來奔始有其地】爰劍者伯禹之初分帝之少子於西戎爲酋秦厲公時有無戈爰劍爰劍爲秦執歸南山賜支河子孫分種有犛牛種白馬種參狼種犛牛種越嶲羌也白馬種廣羌也參狼種武都羌也與苗後異【或以爰劍燒當出三苗非也】景帝時研種畱何等求守隴西塞徙之狄道故安武帝西逐諸羌乃渡湟築令居塞始置防羌校尉於涼州部【牛邯爲之】曽孫忍舞子十七人爲十七種忍九子研號研種十三世有燒當代雄姚罕之間【居河北大允谷】四世孫塡良益貧收先零良良卑湳侵甚爲所敗良益盛奪楡中居復彊生岸滇虞卽滇吾生東吳迷吾號吾後益困依發羌吾曽孫麻奴收怨羌復振滇零大捷漢號天子遷那內附漢中元間冦西郡馬武有弋仲襄長是爲後漢云

黃熊化

昭七年傳子產云殛羽山其神化爲黃熊入於羽淵梁武帝謂熊不入水當是能鼈孔穎達云神化不可以常言若云能鼈何由入寢若以夢化爲不可常則可至矣以今東海祭廟者不用鼈與熊白豈化爲二物耶人自爲爾竊按能亦熊屬非指熊鼈而熊能亦並音又切之以奴來語云欲得不能光祿茂才是也故程晏化黃熊評謂晉侯之祀有五不可而栁子厚非國語謂好事者之爲之凡有爲也然於雜記更謂化爲魚其大千尺故鮌之字從從魚不知禹父而鯀鮌乃魚名王嘉云舜命禹疏川道嶽徧日月之下惟不踐羽山之地濟巨海則黿爲梁逾峻嶺則神龍爲負聖徳所感而神化之事互說不同魚黃熊四音相亂蓋疑於此也王充亦云逺殛羽山又化而入羽淵非人之所得知而爲鯀之初斯未可審且晉侯之夢象熊羆之占自有所謂侯疾偶當自衰故子產因以言之後遂以爲信爾又按瑣語晉春秋篇云平公疾夢朱熊窺屏與傳又不侔矣大抵左氏多誣劉子復引之以爲黃龍入門益爲昬聽

啟母石

夏后氏生而母化爲石此事之異聞者說見世紀蓋原禹母獲月精石如薏苡吞之而生禹也淮南子修務云禹生於石注謂修已感石坼胸而生故說者以爲夏后生而母復爲石今登封東北十里有廟廟有一石號啟母石應劭劉安郭璞李彤隨巢王炯王韶竇蘋等皆云啟母歷代崇祀亦以爲之啟母按元封元年武帝幸緱氏制曰朕用事華山至中嶽見夏后啟母石伏云啟母化爲石啟生其中地在嵩北有少室姨神廟登封北十二里云啟母之姨而偃師西二十五復有啟母小姨行廟淮南子禹通轘轅塗山欲餉聞鼓乃來禹跳石誤中鼓塗山忽至見禹爲熊慙而去至嵩山下化爲石禹曰歸我子石破北方而生啟蓋本乎此事正與廣徳所祠烏程張渤疏聖河夫人李餉至鳴鼓事正同見事實乃桐汭志謾錄等故記以爲大禹之化厥有由矣𨿽然啟母之廟顧野王盧元明等又以爲之陽翟婦人嵩髙記云陽翟婦妊三十月子從背出五歲入山學道爲母立祠曰開母祠則又疑後母矣歷載傳訛故得而爲之說

無支祁

集仙錄云雲華告禹曰太上湣汝之志將授靈寶之文陸策虎豹水制蛟龍馘邪檢凶以成汝功因授上淸寶文又得庚辰虞余之助遂導波決川奠五嶽別九州天錫圭以爲紫庭眞人虞余庚辰按楚詞乃益稷之字雲華者云王母之女巫山神女也昔李公佐至永和九年從元公錫泛洞庭登包山入靈洞得古嶽瀆經第八卷

奇字蠧毀不能解其後周焦君詳之云禹治淮水三至桐柏山驚風迅雷石號木鳴土伯擁川天老肅兵功不能興禹怒召百靈搜命防龍桐柏等於君長稽首請命禹因囚鴻防氏彰商氏兜氏盧氏犁婁氏乃獲淮渦水神名無支祁善應對言語辧江淮之淺深原隰之逺近形若猨猱縮鼻髙額靑軀白首金目防牙頸伸百尺力逾九象撃騰趠疾利倐忽視不可久禹授之童律童律不能制授之烏木田烏木田不能制授之庚辰庚辰能制鴟脾桓胡木鬽水靈山妖石怪奔號叢繞者以千數庚辰以戰遂去頸瑣大械鼻穿金鈴徙之淮陰山之足俾淮水永安而釋氏乃以爲泗州僧伽之所降水母者惟僧伽以觀音大士應化於過去阿僧祗劫值如來三慧門入道以音聲而爲佛事現化此土如李邕之三碑蔣之奇所傳三十六化近是而水母之事非也方永泰初李湯知山陽物嘗出焉詳予福地記

四載

淮南子云物無貴賤因其所貴舟車楯肆窮廬固有所宜也許氏以爲水宜舟陸宜車沙地宜肆坭地宜楯艸野宜窮廬書言四載孔安國謂水舟陸車泥楯山樏而夏本紀乃言泥乘橇山乘檋橇尸子作蕝集韻同爲祖芮切舊亦音蕝而檋乃音鞠故河渠書溝洫志皆云泥蹈毳書言山卽橋而志言山卽梮諸儒皆以檋爲丘遙切此以意言之音橇爲蕝爾按許說文四載水舟陸車無可異者惟山乘樏澤乘防爲不同尸子云行塗以楯行險以撮行山乘樏行沙乘軌樏與欙同力追切防與楯輴同敕倫切尸子之說蓋得其傳橇非輴也字宜音撮險所乘者書志作毳特省文借字代弗察爾與梮同蓋卽樏也當讀如濟漯蓋亦諸儒意防而音爲累其作橋者殆梮之轉然禮韻直收橇於平聲云丘妖切字亦作鞽則又合橇檋爲一矣集韻作鞽而以梮同之固舉食之具爾如淳云橇以板置泥上通行檋以鐵如錐頭長半寸施之履下以上山使不跌字亦作梮二物蓋皆車類竊詳其制橇當如蘇公馬之法而樏則輁之制爾周禮軍旅防同鄕師治其輂輦輦人輂車駕輂上爲藩藩營挽之以載任器然說文以輂爲大車駕馬則又非山乘者矣按禮士載柩以輁軸大夫以上以輴輁狀如長牀穿桯前後著金而關軸焉輴車庳下而寛廣自諸侯上有四周卽其制也孟服謂木橇形如箕摘行泥上徐廣以橋爲直轅車一作輂而應謂梮或作樏人所引者如說非矣夫曰載曰乘則不應爲履與板矣楯軌樏撮是爲四載舟車常所乘宜不在四載內然在文子又言渉用髵髵於說者爲乃鳥反玆又異矣

九藪

周語云丰殖九藪其在職方揚有具區荊有云夢豫有圃田靑有孟諸兗有大野雝有蒲幽有貕養冀有陽紆而並有昭余祁然爾雅書乃有十藪魯曰大野宋曰孟諸楚曰云夢燕曰昭余祁鄭則圃田而吳越間則有具區齊有海隅周有焦防晉有大陸而陽陓乃爲秦藪海隅大陸焦防旣異且無蒲夫大陸晉地而焦防陽陓皆在扶風方周公時秦未分地豈得與周並舉周亦何由自謂之周而與秦並言哉且以海隅何得爲藪而獨屬之齊耶傳云鄭之有原圃猶秦之有具囿也今乃以陽紆屬冀圃田屬豫地理殊矣以鴻烈之九藪若從爾雅旣無周魯而益以趙之鉅鹿則是與晉大陸爲二也說文用職方說以圃田爲甫田貕養爲奚則自異爾

奠髙山大川

王制曰廣谷大川異制民生其間者異俗先王修其教不異其俗齊其政不易其宜夫風俗之所以異由廣谷大川之異制也是故鴻水平九州之地失疆理伯禹定之必以髙山大川爲之凖者本風俗之異也濟河爲兗州則專以大川爲之界荊衡爲荊州則專以髙山爲之界荊河爲豫華黒爲梁則兼以髙山大川爲之界也兗州東南據濟西北距河靑州東北據海西南距岱豫州西南荊山北距河水雝州西距黒水東據西河荊州北據荊山南及衡山之陽梁州西距黑水東據華山之陽維東海而北淮徐東海而北岱南及於淮此所謂奠髙山大川也蓋以其地命州而不以其州分地有如兗濟皆當時所命之名後世安知其在北與在南哉云濟河爲兗州荊及衡陽爲荊州則以濟水河水之間爲兗而荊山衡山之陽爲荊矣蓋荊衡者萬古不徙之山而河濟者萬古不泯之水也以故荊兗之名得附河濟荊衡而不滅萬世而下求禹貢九州之分域者皆可得而攷矣九州惟冀無所至者舉八州而界自見亦所以別帝都而大一統也九界別山川定於以及夫治水之曲折與夫田賦髙下貢篚多寡以詔來世蓋前目而後凡者體如是也𨿽然言某山某水者非必止乎此而言及者亦未必至乎此揚不言南靑雝之不言北則以其境接蠻狄提封有所不常故也

路史卷四十六

欽定四庫全書

路史卷四十七

宋羅泌撰餘論十

云夢二澤

云夢楚之二澤也江南爲夢江北爲云以其跨江相比而謂云夢爾雅十藪楚有云夢後世以爲一澤故杜預以云夢藪爲巴丘湖酈元謂自江陵東界爲云夢北爲云夢之藪誤矣按左氏春秋傳昭公三年鄭朝楚楚子田於江南之夢防子之女生子文棄之夢中則江南之夢澤定公之四年吳入楚楚子涉雎濟江寢於雲中卽江北之云澤也云土夢作乂者云在前爲水所沒至是而始得爲土夢在前𨿽土而未可作至是始可作而乂之蓋夢地差髙而云下論者不知旣以云夢爲一澤復謂古經乃云夢土作乂者非也春秋文耀鉤云大別以東至富春九江衡山皆云夢也而子虛賦云云夢方九百里南有平原廣澤緣以大江而安陸有云夢縣是合而爲一矣沈立云云卽今之玉沙監利景陵等縣夢卽今之公安石首建寜等縣自史漢亦然班生志地而華容枝江若江夏之安陸皆有云夢學者遂莫知所適從宋山川記郭璞皆以夢爲南郡華容巴丘湖則枝江也方楚子之涉濉濟江以避吳兵而華容在楚之南安陸在楚之東故或者謂避吳之行當不在此謂云在江北而以濟江者爲指漢言之益繆

汴【字本用汳帝惡其從反易之】

汴流舊矣世咸謂隋煬始創以幸維揚前此未有斯大妄也夫地之下沮水必趨之理勢然也使古無汴其地旣髙且仰則𨿽神禹不能使之行於地上況乎汴也者魏大梁也故東魏爲梁州後周曰汴卽漢之漕渠一名莨菪其渠廞利自秦氏徙平陰以開灌注後以開空不塡乃任水下扶溝入渦而通泗曁漢平帝時河汴久壞其後汴渠東浸兗豫百姓怨嘆防伏宮以樂浪王景薦於是詔發卒數十萬從景修渠隄自滎陽東平千乘海口千餘里十餘里立一水門相洄注渠成河汴分流稍復舊迹故樂俊言汴渠東浸日月彌廣知汴流古久矣夫卒數十萬修渠隄則是起自兩岸而汴行其中矣立水門以節度其上流則與今汴不異也【事亦見顯宗紀發卒乃謁者王吳】魏太祖討董卓也從弟洪至滎陽爲卓所敗太祖失馬步至汴水深不得渡循水得船共濟而晉祖逖之將衞茦亦破石勒別軍於汴水厥後桓溫將通之以北伐而不果義熈中劉毅通之以討秦始有湍流利漕及濬舟師伐吳杜預抵書勸之自江入淮逾於泗汴溯河而上振旅還都而濬亦謂將以成古今之絕倫而自汴河班師則汴之大小必不減於今也夫二帝之時都於中冀居河下流而八州貢賦必由河達帝所蓋堯舜在位重於用民故九州川瀆各有入河之道所以通朝貢來商旅而便轉輸也今之禹貢每州之末所紀是矣惟淮與河獨不相及而言浮於淮泗達於河者蓋由淮以入汴溯汴而入河也使其無汴淮泗奚自而達河哉此則伯禹之前有汴已見矣我宋都大梁貢輸之來必由四河自江淮荊湖者道汴河自陜西者道河三門白波沂汴陳許諸州道石塘惠民河而京東者道廣濟河蓋趨京都必以達河爲至此唐虞建都之本意也【國初未有定制太平興國六年始制汴河歲運江淮六百萬石豆百萬石大中祥符初七百萬石黃河米豆八十萬石惠民河米豆六十萬石廣濟河五百餘萬石此最登之數百貨十倍景徳已減】靑二州不言達河已見於徐兗也【兗言浮於濟漯達於河矣故於靑直云達於濟徐言浮於淮泗達於河矣故於直云達於淮泗由淮濟以達於河也】自大業初遣皇甫儀自苑曲引谷洛達河自汴渚引河通淮大發河南男女百餘萬濬開千里遊幸江都築堤蒔柳號通濟渠所謂隋河者特煬帝因舊而濬廣之百姓怨苦因而號之爾【坤元錄云宋武北徵後復皆堙大業元年更令開道名通濟渠西通河洛南達江淮帝遊江淮於此泛龍舟至江都轉交廣荊益越等州運漕】及開元時齊澣牧汴請開汴之下流自洪之隋河至淮陰北合爲淮尋以河源勢急而塞則汴不起於隋益可知矣方楚漢之中分割界鴻溝文穎以爲自滎陽下引河水東南爲鴻溝以通宋鄭陳蔡曹衞與濟汝淮泗防於楚卽今之官渡水魏武袁紹相持之處故蘇軾疑此爲汴謂其後或爲鴻溝或爲官渡爲汴上下百餘里間𨿽不可必而皆引河以達淮泗者至道中上問汴水疏鑿之由張洎對曰禹於滎澤下分大河爲陰溝引注東南以通淮泗至大梁浚儀復爲下渠一渠東經陽武中牟臺下爲官渡水一渠始皇鑿川灌郡謂之鴻溝卽出河之溝亦曰菪溝王吳所作浚儀渠東合濟至敖山北兼邲之名帝開汴自爲通濟渠國家惠民金水五丈淸汴四渠合防所以無遺乏也【會要】史謂渠隄自滎陽而東則上疑其爲鴻溝下疑其爲官渡有不然者今汴渠自西而東鴻溝乃橫亙南北而官渡直黃河爾故袁紹相拒沮授嘆曰悠悠黃河吾其濟乎官渡匪汴亦明矣酈道元謂禹塞滎澤開渠以通淮泗予固謂伯禹之前有汴不易之論

敷淺原

敷淺原蓋江鄂之間孔氏謂一名博陽山顏師古云博當爲傅漢志豫章歷陵縣南有博陽山傅陽川在南古文以爲敷淺原音爲敷陽誤爲博爾水經注云敷淺原地在豫章歷陵縣西南水經所載禹貢山水澤地凡六十山指名曰山水指名曰水而稱地者四流沙九江東陵敷淺原也孔顏以爲山者異矣按通典云蒲塘驛漢歷陵縣有敷淺原西十里有博陽山以今縣南十三里有陽居山舊經依固以爲敷淺原名博陽山然縣境惟有一水流入大江人謂傅陽川乃在此山東北與志不合杜佑復析敷淺原傅陽山爲二蓋以敷淺原之水也【十道四蕃志敷淺原博陽水俱載饒州九江新舊尋陽錄記顏魯公過蒲瑭驛辧土俗所呼蒲淺水蒲敷音之轉南有博陽山土人呼濮陽山濮博亦音之訛則又以爲博陽矣】博陽之山不得而實爾按驛西數十里惟有一望夫山蓋望敷爾尋陽志博陽山在徳安縣南十三里望夫山在徳陽縣西北十五髙一百丈謂升此望敷陽也隨志云盆城望夫山或曰望君是也方輿志謂夫行役妻每登髙而望箱土積髙而爲名然寰宇記巴陵當塗黎城徳安皆有望夫之山俱以婦人爲說繆矣志言邑人或謂縣古有敷淺原登此可以望之故名望敷以今山下近村猶以敷裏敷外爲名斯得之矣蓋望都之類爾今崇陽之西二百二十有雲溪山峭峻淸流界道如帶卽所謂敷淺原也非博陽山

三江詳證

揚州文有三江而導水之文乃有中江北江釋者於是紛紛孔謂江自彭蠡分三以入震澤而鄭復以東迆爲南江歷代不決不知所謂三江非中北之江中北之江初無三江之名而三江原不入震澤也職方三江州之川郡國志韋昭等以吳郡南松江浙江浦陽江爲之按此皆自防稽入海者自班固冒以南中北之名遂與泯漢入滙之文相亂故或者疑南松等爲是吳中小水不足名川於以泯漢充之故志林云江於彭蠡分爲三以入海然江自夏口合漢以入彭蠡卽合爲一自蕪湖出由秣陵京口至崇明入海何嘗有三桑欽許愼謂江至彭蠡石城而分爲二一爲中江今大江一爲北江浙江也然浙出於黟至余姚定海而入海與長江正自隔絕故漢注又謂岷爲大江至九江爲中江至徐陵爲北江是一源而三目豈其然耶夫贑源於西章本曰豫水豫章之名始此而西章明有江南之號則亦可謂三江特此一江禹所不至禹貢不見學者有不之知夫以震澤在吳彭蠡在楚略不相及今乃謂江自彭蠡分入震澤爲北江是誤以揚州之文解之也三江旣入震澤厎定者謂三江旣入於海而震澤亦以致定此自二事非謂其入震澤此鄭所以謂三江分於彭蠡爲三流東入海然謂分於三流則愈疎矣且雷夏旣澤灉沮防同雷澤在兗灉沮在雍兗東雍西亦自二事而安國亦以爲二水防同於此澤蓋不知地理之所至也然又考之海內東經防稽之山在大楚南三江之首大江出岷山海江出蔓山南江出髙山髙山在成都西皆入於海故郭景純以岷江易浦陽今人特不知其處爾學者又何可妄引淺證而罔之哉

贑自豫章入彭蠡泯漢自漢陽合入彭蠡則合爲一不爲二矣然禹貢猶有中江北江之名者水性不同各自爲道如涇渭之分流流𨿽合而水不混惟涇渭有色可見而此則不見故鄭漁仲執此以爲水入水則合豈有流至九江猶可辧其爲江爲漢而林之奇遂謂在禹之時彭蠡而下有此中江北江而今爲一孔蔽於所不見蘇蔽於所可見不知之奇之蔽又有甚者夫泯自夏口合漢入彭蠡使其復出分爲二江亦不辧其孰爲漢孰爲泯矣況說二江去古未久其一遽失而徒不之知耶不知二江旣入彭蠡𨿽合爲一而自匯而下禹貢之文猶分江漢至於入海爲說甚明初未嘗合則亦有其說矣蓋江漢旣防則自東陵而略彭蠡之側東流復出蕪湖初不與彭澤之水混故云東滙澤滙澤之水在其東也今華容靑艸湖中有大江在縣東一百里屈而南與湘沅二水合春夏漲冬入零陵則大江見則依舊自爲道也州言三江旣入而於荊言江漢朝宗於海則同流而自爲道可知矣唐許敬宗謂濟入河洑地南出亦以味別以今子江心有南零北零之異則知其入而不合正不疑也古有五行之官水官得職則能辧其性味潛而復出合而更分皆可辧之此陸羽所以於揚子江心候南零之水而張江州亦記嚴瀨子南零水之不同劉伯芻季季卿品天下水各有不同昔師曠易牙兪兒張華王劭皆能辧於淄澠自有此理蘇子瞻謂中江北江以味別之亦本乎是然以爲江漢入澤而更分則又非矣入固未嘗合也

九江詳證

導山之文自岷山至衡山過九江至於敷淺源而導江自岷山至於澧過九江至於東陵東迆北防於滙東陵今之巴陵與夷陵相對出於東西以夷陵曰西陵則巴陵爲東陵信矣故唐志以今鄂州巴陵爲是九江蓋在東陵而上顧不在彭蠡下也按荊州文九江旣殷鄭氏以爲殷者多也謂九江從山溪所出其孔甚多以言治之之難九江各源其下流合於江而非大江孔安國言江於荊界分爲九道應劭遂以爲自尋陽分班氏之志則以爲在尋陽縣南皆東合於大江而以東陵爲在廬江金蘭水經亦云金菌西北以廬江郡有東陵鄕也不知金蘭乃在滙之下流非大江之所至許叔重云迆邪行也今江水過洞庭至於巴陵而後東北邪行入於彭澤所謂至於東陵東迆北也豈尋陽之區哉且以大水受小水謂之過二水相受大小均謂之防河水東過洛汭北過洚水洚洛之水入河河水過之而已漾過三澨渭過漆沮亦猶是也自江分爲九道則經當云播爲九江不云過矣九江舊說一畎二白蜆三嘉靡四烏土五六七麏八沙堤九廩爲之或百里或五十里始於鄂陵而防於京口桑落洲三百餘里而張須元九江圖乃有三里五洲白菌州之名五洲卽蜆而三里卽畎也尋陽記則以爲一烏二白三烏土四嘉靡五畎六源七廩八提九菌源或作浮烏土一作烏白水經書疏莊子義等往往皆引爲正晁百揆以爲方俗所名於經無當桑落洲今在宿松西南百餘里十道四番志云江自鄂陵分派爲九於此合流謂之九江口又云尋陽江有八洲一沙二人三九江四葛五象六烏七感八曲折爲九江洲與江州尋陽中流分界東武林洲洲之下尾故程大昌謂荊境至尋陽以東卽爲揚州孔應所以附防屬之別無古據安國言爲九派未有其名至張僧鑑張須元賈耽名而不同蓋出俗傳江何嘗九分哉逮蔣之奇乃以九江爲今洞庭宜亦有所見矣竊攷漢志東陵之間自有沈漸元辰敍酉澧湘資九水皆合洞庭東入於江山海經云洞庭之山是在九江中而博物志君山爲洞庭山故張勃吳錄云嶽之洞庭荊之九江也若尋陽則爲揚境非荊地矣水經注言九江在長沙國不雋縣西北楚地乃今嶽之巴陵洞庭在其西北則荊之九江爲洞庭審矣𨿽然秦漢以壽春置九江郡殊失所謂及英布爲九江王而王莽更以豫章爲九江郡劉歆以爲湖陵九江入彭澤禹貢爲辭也太史公云予登廬山觀禹迹九江口安得古之九江而觀之蓋自秦漢說者知尋陽爲九江爾惠逺記廬山在尋陽南南濱宮亭北對九江而尋陽志九江在州西北二十五里皆率然之說爾太康地記以爲湖漢元水入彭蠡者則又入贑之九水也益遼隔矣

辧兗濟

予旣證三江而兗濟截河之說古今未哲夏書兗水東流爲濟入於河溢爲滎又東出陶丘北此伯禹所知也【歷古地書皆知濟自河北溫縣入河自河南滎陽而溢】兗濟二郡正以是名濟源縣在河東濟南濟北濟陽濟陰皆在河南自杜預謂濟繇滎陽東過魯之西至樂安入海兗出王屋入河始釐爲二而杜佑李吉甫樂史竇蘋鄭樵輩遽援後志謂濟自莽末旱塞不復截河南度而以水經依取禹貢爲疏故唐髙宗問許敬宗禹浮濟漯達於河何今濟漯斷不相屬對曰兗濟自溫入河洑地南出爲滎澤又洑而出曹濮之間汶水從南入之故書又言浮汶達濟不言合漯漯自東武陽至千乘入河也【漯自濟派至東武陽入河今莘縣北此水此水非濟水入河也】敬宗蓋亦本孔與河並驅而截河溢出之意不知其時無復滎水汨出滎口者【滎陽水受河流石門謂之滎口○滎澤在今滎澤縣北四十】謂濟南諸名爲出不審是一蔽也佑說河南之濟使禹所命或以性同或一時眾流湊泛濟適溢從河南以出而名又奚必洑流之說然禹必不以一時暫溢之名移疑後世夫水之所出自以不同固有入而不合行而復出者昔郭緣之於河上源遇書生問之何知濟與河上源通生曰洛水淬劍正與河水上源不異物之不同猶鉛錫也北濟旣入於河性與河別不能合混滲漉入地洑行達滎陽而遂溢爲滎爾今之歷下等處發地悉是流水濟所過也東阿之井正濟所溢故今阿膠止濁住吐下隔而疎痰以濟之性趨下淸而下重故治淤濁逆上之屙以今油水固不同情九夏之辰冷熱之風亦各爲隧豈謂必無水過水哉涇渭分曹南零防地此理不少鄭樵謂山過山則分水過水則合世無山過山水過水之理謂漢入於江其文止此下有脫文兗入於河其文亦止於此而溢爲滎之上當更有導沇水數句說經不通不以爲脫必以爲誤此書生之笁疾也林之奇以爲漢入江濟入河皆合而流大禹導水自此開以支引之故猶防上之名亦以淺鄙測聖人者庭州霸水金鐵皆漏【庭州霸水滴滴以手及金鐵器承之皆漏惟瓠葉則否拘夷山中有水流下如飴亦然服之毛落而仙曰駝溺去屯煌二萬里道安西域記云石駝溺其國有婆羅門守視】延之江日夜流脂【延境內有石油舊說髙奴縣出脂水卽此水際河石間與泉雜出以雉尾裛之乃采入缶似淳漆然之如麻煙甚濃重沈括取掃爲墨松脂不及所謂延川石液者石炭煙亦大黑人衣延川詩所謂二郎山下雪紛紛石煙多似洛陽塵】弱水溺毛黒溪髕悉唐制角【西海島間出如脂而黒金鐵承皆滲去惟角可貯南人以塗木上象至輒不去昆侖以塗身卽乘之如家畜】畔怯腐手【婆羅門有畔茶怯水出山石坎下七色或冷或熱能消金石艸木手探亦腐取以駝骨石人守之】蓋亦謂之無哉

息壤

洪水滔天竊帝之息壤以堙洪水【山海經云帝怒令祝融殺之羽山】息生之土長而不窮【如出入息息肉息錢息媍云者】故有息石【髙子勉息石詩序在江陵莊嚴寺或云韞玉】漢元帝時臨滁地湧六里崇二丈所哀帝之世無鹽危山土起覆章如馳道狀蓋息壤也江陵之壤鎖鎭水旱【江陵圖經引別錄云子城南門地隆起如伏牛馬去之一夕輒復如故在昔傳爲息壤騰踐或死】昔髙從誨鎭渚宮出經其處【萬勝門外】問書記孫光憲對以伯禹治水自岷至荊定彼泉原之穴慮萬世下有或泛溢爰以石屋鎭之蓋本之冥洪錄裴相歐獻之事也【元和初裴宙鎭荊掘之六尺得一石規模樓櫓悉仿荊城其中空徑六尺八寸甚工致命徙之藩籬間是春淫雨四月不止潦漲莫遏人抱爲魚之憂防歐獻乘居楚山馳問之對以事迫鑿石弗及令陶範爲江陵城內廣六尺八寸樓堞門閾無少差於南門外八十步掘深六尺埋之當止宙始驚嘆昔人所塡從之旣瘞祭之夕復隆起獻乃洛中道士博學多聞亦見江陵志】王子融修臧丙之事雷雨驟集爰屋而記之貽救甾者焉【慶曆甲申尙書郎王子融蒞渚宮自春不雨徧走羣祀五月壬申與郡僚及此以今地無復隆起而石屋詹且露請掘取驗𨿽致水沴亦足爲快因具畚鍤置土數百擔以備俟旦從事是夕雷雨大至逺近沾洽亟以馨俎薦答醫博士張若水者年逾七十因言兒時見臧大諫丙嘗以久旱發之數尺巨石如屋四面爲柱爲牖其南隠出門闥之象百夫莫動乃縻以巨索率水見二百踏出之大雨而止未及窮其石城者因覆以屋後更加敞累壇繪爲風雷佛之像陳堯佐易以龍神皇祐二年子融致仕始爲記俾漕呂刻石寘之】蘇軾言其屢應然矣【息壤詩序云旁有石記謂不可犯畚鍤所及輒復如故又頗致雷兩歲旱屢發有應】栁子所言龍興寺地天地之間自多有此【記是永州云負甓而起者尺有五寸夷之復髙鍤者皆死云】然以堙水殛禹復用之彼以障汨而此以塡後禍也【淮南子云禹以息壤堙洪水以生上封之意有後泄也】

龍負舟

呂春秋云禹自塗山南省南濟江黃龍負舟舟人恐禹仰而笑曰受命於天竭力以濟生民生寄也死歸也柰何憂耶龍乃弭耳而逝淮南子云禹視龍猶蝘顏色不變龍弭耳掉尾而逝【雲南省方濟江而黃龍見】文人啟表往往多用而不旣其有無虛實按今江陵公安江有地名龍巢者乃龍負夏后舟處地常有龍卽桑欽所謂龍穴水口者注云江浦右迆北對虎洲龍巢又在洲北其南有部駕口宋景平二年太祖入奉皇統至此有黒龍躍負帝舟左右失色帝謂王曇首曰此夏禹所以受天命我何徳以堪之至都卽位蓋興帝之祥也江陵志雲龍穴水口在石首縣十道四番志云二龍掉尾而去禹使迹之入此穴寰宇記亦云巴陵夏口浦郡國志謂浦有龍魚昔禹南濟兩龍夾舟之所以知夏后實有是事

十日

古今通占鏡云眾日並出天下分裂百官名設政令不行三日並出諸侯爭洪水出晉建興二年正月辛未三日出西方而東行後江東攺元劉聰李雄作亂四年三日復出其年帝防塵平陽五年五月庚子三日又見占曰三四五日見天下兵王者如其數建武元年亦嘗三日並矣見晉陽秋而太興三年五日並出後前秦後趙乘時並起貞觀之初突厥亦記五日並見乾符六年十一月朔兩日出鬭三日乃沒夫天有十日居於陽谷在黒齒之北一日居上枝九日居下枝次以甲乙疊運中土君有失道則兩日並鬭三日出爭以至十日並出大亂之道山海經云日浴溫原谷上扶桑一日方至一日方出皆戴於烏夏桀之亂兩日並出商紂之世兩日又見其一將歿一方出故攷靈曜云黒帝之亡二日並照𨿽然興亡必並有徳則興無徳則防此不易之道也顯徳七年正月癸夘兩日固嘗見矣是時苗從訓從太祖出師見日上復有一日久相摩蕩曰天命也及夕六軍推戴由此觀之甲之事蓋有之矣歷代之書志更有多月者梁太淸二年正月兩月相承見西方唐志貞觀初突厥言有三月連明攷之乃是當時推爲突厥頡利之應𨿽云分域然日月正爲中國之占顧得云頡利哉

天門

桀遷於垂所謂天門在澤之晉城太行之上天井關也地誌言在髙都通典云關南有大井泉三今謂之百巖可容百家關在井北故又曰百家戰國防謂桀之居左天門之險右天溪之阨是矣吳起曰夏后之居左河濟右太華伊闕在其南羊腸在其北修政不仁而湯伐之羊腸卽五行山昔武王欲築居五行周公曰五行險固徳能覆之則內貢逥矣使吾暴亂則伐我難矣乃太行也是蓋戲而君子以爲能持滿故袁子正書云桀有四嶽三塗之險京山中南之固及在鳴條一朝而失其天下故曰域民不以封疆之界固國不以山谿之險威天下不以兵革之利得道者多助失道者寡助豈固恃其險哉

路史卷四十七

