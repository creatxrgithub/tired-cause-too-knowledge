大淸世宗敬天昌運建中表正文武英明寬仁信毅大孝至誠憲皇帝實錄卷之一

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太保兼

太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

世宗敬天昌運建中表正文武英明寬仁信毅大孝至誠憲皇帝諱胤禛聖祖合天弘運文武睿哲恭儉寬裕孝敬誠信中和功徳大成仁皇帝之第四子也。母﹑孝恭宣惠溫肅定裕贊天承聖仁皇后吳雅氏。原任護軍參領加封一等公衛武之女。端莊恭肅。慈惠安和。事聖祖仁皇帝。恪襄內治。著範宮庭。嘉祥肇集。嘗夢月入懷。華彩四照。已而誕上。時康熙十七年戊午十月三十日寅時也。誕生之夕。祥光煜爚。經久弗散。闔宮稱異。上天表奇偉。隆準頎身。雙耳丰垂。目光炯照。音吐洪亮。舉止端凝。大智夙成。宏才肆應。允恭克讓。寬裕有容。幼耽書史。博覽弗倦。精究理學之原。旁徹性宗之上�日。天章浚發。立就萬言。書法遒雄。妙兼眾體。每籌度事理。評隲人材。因端竟委。燭照如神。韜略機宜。皆所洞悉。而性尢純孝。婉愉愛慕。悉本乎至誠。逮事孝莊文皇后﹑孝惠章皇后﹑備膺慈眷。侍奉聖祖仁皇帝﹑孝恭仁皇后﹑盡禮盡敬。仰愜歡心。偶遇聖祖違和。必躬親湯藥。問視惟虔。晝夜無少懈。聖祖常稱爲誠孝焉。又誼惇友愛。值二阿哥罪廢。眾議當幽禁。上獨涕泣不能起。聖祖爲之動容。平日無私文。無黨援。無干譽。秉道守義。嶷然自重。嘗奉命隨徵。統率將士。軍紀肅然。初封多羅貝勒。晉封和碩雍親王。每值鑾駕巡方。翠華駐蹕。輙命扈行。軍國大計﹑亦多咨決。禋祀鉅典﹑恆令恭代。聖祖嘗諭諸大臣曰。朕萬年後。必擇一堅固可托之人。與爾等作主。令爾等永享太平。蓋天心默定。神器攸歸人矣。及奉大行遺詔。纘荷丕基。孝思彌切。哀慕無窮。一切喪儀隆備。廟號尊崇。素服三年。齋居別殿。奉安陵寢。親掖龍轝。莫不定自宸衷。動符典則。至於撫馭臣民。乂安中外。揆幾達變。振紀飭綱。體聖祖之心以爲心。法聖祖之政以爲政。欽若昊天。祗承列祖。隆師重道。惇族親賢。恩膏溥浹於九垓。治化遐孚於八表。風俗移易。吏治澄淸。仁漸義摩。熙熙皞皞。共遊於堯天舜日之下。又復刊頒訓諭。昭布章程。以覺世牖民。提撕而引翼之。彰癉之用肅焉。君師之極備矣。武功赫濯。邊堠用寧。威惠鬯敷。苗夷從乂。辟版圖於絕域。徠職貢於遐陬。神功聖徳。炳炳麟麟。與天同覆。與地同戴。與日月合其明。與四時合其序。蓋臨禦者十有三載。垂裕者億萬斯年。殫宵衣旰食之勞。篤覲光揚烈之志。措海宇於晏安。登民物於康阜。蒼穹應瑞。坤軸呈靈。從古郅隆之代。罕有比擬。從古憂勤之聖。亦罕有等倫。是以經綸美備。軌度光昭。允足爲萬世則效云

康熙六十一年。壬寅。十一月。壬午朔

○甲午。聖祖仁皇帝賓天。先是﹑十月癸酉。聖祖自暢春園﹑幸南苑行圍。遂駐蹕南苑。至是月戊子。聖躬不豫。因回駐暢春園。庚寅。以冬至屆期。將大祀於南郊。命上恭代行禮。諭曰。郊祀上帝。朕躬不能親往。特命爾恭代。齋戒大典。必須誠敬嚴恪。爾爲朕虔誠展祀可也。上遵上�日於齋所致齋。敬念聖躬。孝思篤切。每日三次﹑遣護衛等﹑恭請聖安。至甲午﹑丑刻。聖祖疾大漸。遣官馳召上於齋所。且令速至。隨召誠親王允祉﹑淳郡王允祐﹑多羅貝勒允禩﹑固山貝子允禟﹑惇郡王允﹤礻我﹥﹑固山貝子允祹﹑皇十三子允祥﹑尙書隆科多﹑至禦榻前。宣諭曰。皇四子胤禛人品貴重。深肖朕躬。必能克承大統。著繼登基。卽皇帝位。上聞召馳至。趨進寢宮。聖祖告以病勢日臻之故。是日﹑上問安﹑進見五次戌刻。聖祖賓天。上哀痛號呼。擗踴不已。尙書隆科多進曰。大行皇帝深惟大計。付授鴻基。宜先定大事。方可辦理一切喪儀。上慟哭僕地。良久﹑乃起。趨至禦榻前。撫足大慟。親爲聖祖更衣。遵用孝莊文皇后制賜禦服。上皆敬加於首。然後進禦。時諸王大臣恭議殯殮大禮。宜奉大行皇帝還宮。於是命淳郡王允祐﹑守衛暢春園。固山貝子允祹﹑至乾淸宮敷設幾筵。十六阿哥允祿﹑世子弘昇﹑肅護宮禁。十三阿哥允祥﹑尙書隆科多﹑備儀衛。淸禦道。上親安奉大行皇帝於黃輿。攀依號哭。欲徒步扶輦隨行。諸王大臣﹑以大行皇帝付托至重。神器攸歸。當此深夜。執事繁雜。請上前導以行。上乃前導。哭不停聲。至隆宗門。跪接黃輿。親扶而入。安奉大行皇帝於乾淸宮

○乙未。遣領侍衛內大臣公馬爾賽﹑告祭奉先殿

○禮部奏大殮儀注。諭曰。皇考教養文武大小臣工。六十餘年。孰不躬沐深恩。今一旦升遐。悲痛切至。實出衷忱。大殮時。著令王﹑貝勒﹑貝子﹑公﹑文武大臣﹑俱入乾淸門內。令其瞻仰。得盡哀戀之情

○禮部又奏﹑儀注內。公主王妃﹑例於乾淸宮丹墀齊集。諭曰。公主王妃﹑豈可遠列丹墀。著仍入大內。親近梓宮。使得盡哀。朕之兄弟子侄﹑亦令俱入乾淸門。在丹陛上。隨朕行禮

○戌刻。大行皇帝大殮。上痛哭失聲。擗踴無數。旣殮。遂行祭奠禮。凡尊罍簠簋﹑上皆躬自陳設。奠侑飲食﹑儼如視膳。哀感羣臣。咸痛哭﹤亻大﹥地。莫能仰視

○是日﹑鹵簿大駕全設。王以下﹑文武各官。俱成服齊集舉哀

○諸王大臣﹑奏請諒陰之次或禦昭仁殿。或禦弘徳殿。諭曰。朕遭皇考大事。哀痛方深。何忍安居內殿。其以干淸宮東廡爲倚廬。自後上居乾淸宮東廡。晝必席地。夜必寢苫。每日上香奠禮﹑凡五次。哭必盡哀。又慮皇太后髙年。過於哀痛。每夜五鼓﹑必親詣問安。乃回喪次

○命貝勒允禩﹑十三阿哥允祥﹑大學士馬齊﹑尙書隆科多﹑總理事務。諭曰。朕苫塊之次。中心紛瞀。所以啟奏諸事。除朕藩邸事件外。余俱交送四大臣。凡有諭上�日﹑必經由四大臣傳出。並令記檔。則諸事庶乎秩然不紊。其奏事官員處﹑亦令記檔。至皇考時所有未完事件。何者可緩。何者應行速結。朕未深悉。著大臣等﹑將應行速結等事。會同查明具奏

○諭總理事務王大臣等。西路軍務。大將軍職任重大。十四阿哥允禵。勢難暫離。但遇皇考大事。伊若不來。恐於心不安。著速行文大將軍王。令與弘曙二人馳驛來京。軍前事務。甚屬緊要。公延信著馳驛速赴甘州。管理大將軍印務。並行文總督年羹堯。於西路軍務糧餉。及地方諸事。俱同延信管理。年羹堯或駐肅州。或至甘州﹑辦理軍務。或至西安﹑辦理總督事務。令其酌量奏聞。至現在軍前大臣等職名。一並繕寫進呈。爾等會議具奏。尋議諭上�日甚屬周詳。應速行文大將軍王。將印敕暫交平郡王訥爾素署理。卽與弘曙來京。得上�日﹑副都統阿爾納。著隨大將軍王來京。副都統阿林保﹑著隨弘曙來京

○諭內閣。貝勒允禩﹑十三阿哥允祥﹑俱封爲親王。二阿哥之子弘晳﹑封爲郡王

○以戶部尙書孫渣齊﹑暫理工部事務。兩江總督查弼納﹑暫理禮部事務。乾淸門一等侍衛拉錫﹑暫管理藩院事務

○丙申。冬至。祀天於圜丘。遣鎭國公吳爾占行禮

○遣官祭永陵﹑福陵﹑昭陵﹑暫安奉殿﹑孝陵﹑孝東陵﹑仁孝皇后﹑孝昭皇后﹑孝懿皇后陵

○停止次日朝賀

○上哀慟不已。毀瘠過甚。聖母皇太后﹑屢傳諭勸進飲食。上泣奏曰。若能進飲食臣必稍進。以慰慈衷

○諸王大臣等﹑合詞奏請節哀。並勸進饘粥。諭曰。仰思皇考深恩。不但諸王大臣﹑哀慕無窮。凡官員兵民﹑均玆依戀。況朕親承鞠育。盡孝盡哀。乃爲子之道。奚能自已。且朕旣受付托之重。朕自酌量。可進飲食﹑朕自少進。若勉彊飲食﹑反於朕躬無益。嗣後不必勸奏

○諭理藩院。先時皇考甚愛惜諸蒙古王﹑臺吉等。一應大事。其未出痘者﹑皆不令來京。朕何敢有違前上�日。著行文各蒙古處。其未出痘者﹑不必前來。諸蒙古皆感戴我皇考撫養重恩。今來朝謁梓宮。非常日可比。可增給口糧。以示優典

○賞給梓宮前太監皮衣

○以十六阿哥允祿﹑署理內務府總管

○以兵部右侍郎阿克惇﹑兼翰林院掌院學士。內閣學士勵廷儀﹑兼管翰林院掌院學士事。吏部右侍郎張廷玉﹑兼內閣學士。協辦翰林院掌院學士事

○丁酉。宣讀大行皇帝遺詔。頒行天下。初﹑禮部奏進宣讀遺詔儀注。止載自宮中捧出。未載皇上行禮之處。上命總理事務王大臣﹑及禮部﹑酌定典禮。遺詔捧出時。上立乾淸宮檐下。大學士謹捧遺詔﹑由中路而出。上跪﹑俟詔過﹑乃起

○命總理事務王大臣﹑速行修理景山壽皇殿。諭曰。朕受皇考深恩。如天罔極。忽升仙馭。攀戀無從。惟有朝夕瞻近梓宮。稍盡哀慕之忱。今王大臣等所議安奉之處。或在南海子。或在鄭家莊。此二處隔越郊外。離宮禁甚遠。朕心不忍。緬惟世祖章皇帝大事時。曾安奉景山壽皇殿。朕意亦欲安奉於景山壽皇殿。庶得朝夕前往。親行奠獻

○又諭。先因京師米價騰貴。皇考宵旰焦勞。特命朕查視各倉。彼時見倉糧充溢。露積不少。因請將應行出倉之米﹑迅速辦理。蒙上�日兪允。朕今仰體皇考軫念民生至意。務令米價漸平。著交與監督張坦麟﹑陳守創等﹑會同倉場總督﹑帶領工部賢能司官﹑將倉廒確實料估。應修補者﹑速行修補。應添建者﹑於明歲春初添建。所需錢糧﹑動用捐貯驛站銀兩。其應否補項之處﹑再議。此事並非此時應下之上�日。系遵奉皇考原下之要上�日。是以特諭

○又諭。皇考念切天下兵民生計。因京師米貴。焦思極慮。當龍馭上賓之時。猶惓惓未釋於懷。向來口外米谷﹑不準運進口內。而燒鍋仍照常開設。可速令口外米谷﹑準其進口。其開設燒鍋﹑著行禁止

○解順天府府尹兪化鵬任。擢工科給事中陳守創﹑爲順天府府尹

○戊戌。禮部奏進登極儀注。上自乾淸宮月臺。坐禦輿﹑出乾淸正門。諭曰。乾淸宮安奉梓宮。𨿽懸設簾幙。朕何忍在皇考前﹑乘輿而出中門。著移向乾淸門外。朕出東旁門乘之

○禮部又奏請禦殿行禮畢。例應列坐賜茶。諭曰。朕祗承皇考遺命。勉抑哀痛。以遵大禮。豈忍安坐飲茶。卽在朝羣臣﹑亦誰能下咽。著停止賜茶

○禮部又奏捧寶人員。應捧玉寶﹑由乾淸宮禦路中行。諭曰。此寶𨿽皇考舊日所禦。今傳之於朕。梓宮在上。豈可竟由中路而出。著由甬路旁行

○封固山貝子蘇努﹑爲多羅貝勒

○命兵部尙書白潢﹑協理內閣大學士事務

○以精奇尼哈番音徳﹑爲散秩大臣。署鑲白旗護軍統領

○正藍旗護軍統領宗室色亨圖﹑緣事革職。升鑲白旗漢軍副都統希爾根﹑爲正藍旗護軍統領。一等侍衛拉錫﹑爲鑲白旗漢軍副都統

○命工部左侍郎署湖廣總督滿丕來京。在原任侍郎內行走。升廣東巡撫楊宗仁﹑爲湖廣總督。以原任江南安徽布政使年希堯﹑署理廣東巡撫

○命王以下。閒散宗室以上。於屬下人員內﹑各保舉一二人

○贈故大學士謚文端張英﹑爲太子太傅。刑部侍郎謚文恪勵杜訥﹑爲禮部尙書。以從前內廷行走年久。端謹恪勤。亦曾教諸皇子讀書。上篤念舊勞。特加恩卹也

○特賜間散覺羅查喇等千餘人孝布。其年老病廢﹑並未及年齒者﹑俱準全給

○己亥。上以大行皇帝遺詔。定制二十七日釋服。諭諸王滿漢大臣曰。三年持服。乃人子之道。若未遂朕志。必致懣恨無已。爾諸王滿漢大臣﹑宜體朕意

○以總督倉場侍郎張伯行﹑辦理戶部右侍郎錢局事務。升內務府總管李英貴﹑爲總督倉場侍郎

○庚子。上以登極。遣官告祭天﹑地﹑太廟﹑社稷﹑奉先殿

○禮部奏皇上登極。先詣皇太后前行禮畢。然後禦殿。並啟奏於皇太后。奉皇太后懿上�日﹑皇帝誕膺大位。理應受賀。至與我行禮。有何關系。況先帝喪服中。卽衣朝服。受皇帝行禮。我心實爲不安。著免行禮。是日王大臣等﹑又繕摺固請。皇太后仍不允。上又再三懇請。奉皇太后懿上�日﹑諸王大臣等﹑旣援引先帝所行大禮。懇切求請。我亦無可如何。今晚於梓宮前謝恩後。再行還宮

○禮部又奏﹑皇上紹承大寶。應詣梓宮前﹑行告祭禮。至上食奠酒﹑請遣員恭代。諭曰。奠酒時﹑朕仍親奠。彊自節哀。朕得多近皇考梓宮。愈增福祉。更復何所避忌。明蚤上食。爾部大臣﹑引朕至乾淸宮門外。朕親奠畢。旁立。候徹祭。再行告祭禮

○辛丑。上卽皇帝位。是日黎明。鹵簿全設。各官齊集於朝。上素服。詣梓宮前。跪﹑上香﹑告受命於大行皇帝。行三跪九叩頭禮。聖容哀感。受命畢。至東偏殿。易禮服。詣永和宮皇太后前。行禮畢。禦太和殿。升寶座。鳴鐘鼓。中和樂﹑設而不作。王以下﹑文武各官﹑行朝賀禮。免宣慶賀表

○頒詔大赧。詔曰。惟我國家受天綏佑。太祖﹑太宗﹑肇造區夏。世祖章皇帝﹑統一疆隅。我皇考大行皇帝。臨禦六十一年。徳茂功髙。文經武緯。海宇寧謐。歷數悠長。不謂謝棄臣民。遽升龍馭。親授神器。屬於藐躬。朕皇考大行皇帝徳妃之子。昔皇二子弱齡建立。深爲聖慈鐘愛。寢處時依。恩勤倍篤。不幸中年神志昏憒。病類風狂。皇考念宗社重任。付托爲艱。不得已再行廢斥。待至十有餘年。沈疾如故。痊可無期。是以皇考升遐之日。詔朕纘承大統。朕之昆弟子侄甚多。惟思一體相關。惇睦罔替。共享昇平之福。永圖磐石之安。孔子曰。三年無攺於父之道。我皇考臨禦以來。良法美政。萬世昭垂。朕當永遵成憲。不敢稍有更張。何止三年無攺。至於皇考知人善任。至明至當。內外諸大臣﹑朕方亟資翊贊。以期始終保全。務宜竭盡公忠。恪守廉節。俾朕得以加恩故舊。克成孝思。儻或不守官箴。自干國紀。旣負皇考簡拔委用之恩。又負朕篤愛大臣之誼。部院屬吏﹑直省有司﹑亦宜實心任事。潔已奉公。不得推諉上官。自曠厥職。天下百姓﹑受皇考恩澤日久。蠲賑頻施。勸懲備至。間有愚氓﹑甘犯律令。皇考每遇讞決。必加詳審。爰書累牘。披閱靡遺。少有可生之路。立施法外之仁。凡我百姓﹑各宜孝親敬長。畏罪懷刑。以副朕仰法皇考如天好生之意。玆因諸王﹑貝勒﹑大臣﹑文武官員人等。僉謂天位不可久虛。宗社允宜蚤主。再三陳請。朕勉徇輿情。暫抑悲痛。於是月二十日。祗告天地宗廟社稷。卽皇帝位。以明年爲雍正元年。仰惟先志之宜承。深望皇圖之永固。遹昭新化。期衍舊恩。於戲。追慕前徽。繼述無忘於夙夜。廣推聖澤。恩膏願被於寰區。凡爾親賢文武﹑其共矢藎誠。各輸心膂。用紹無疆之業。永垂有道之庥。布告天下。咸使聞知

○詔內恩款﹑凡三十條

○諭禮部。朕惟自古賢聖之君。必有顯號徽稱。以昭功徳之盛。垂於萬世。此國家不易之鉅典也。仰惟我皇考大行皇帝。臨禦六十一年。蚤承大統。寅畏小心。旦明凜昭格之忱。郊祀親升中之典。監於成憲。率由舊章。孝奉兩宮。尊養兼至。展敬陵廟。備物盡誠。總攬萬幾。阜成兆姓。蠲賦動盈千萬。賑卹曾不稽時。水旱先籌。雨暘必達。寬刑肆赦。徳洽好生。盛暑則釋囹圄。嚴寒則賑饘粥。兵糧預給。優賞頻頒。淮甸屢巡。動數百萬之帑金。運睿謨而兩河底績。魯邦特幸。行數千年之殊禮。屈帝尊而九拜崇師。覽奏牘而利獘周知。覲臣僚而賢愚立辧。保全勛舊。庇蔭宗支。廣育人材。惇厚風俗。布昭聖武。申討不庭。元裔背叛。而旋踵就殲。三孽逆命。而克期獻馘。鄂羅斯﹑占喀爾喀之疆圉。諭以威徳。卽奉約章。喀爾喀﹑逼厄魯特之暴殘。納其困窮。胥登衽席。噶爾丹﹑肆毒鄰境。三臨絕漠。掃靖烽煙。策妄阿喇布坦﹑摧滅與國。出師命將。恢復藏地。臺灣置郡。紅苗革心。南朔東西。無思不服。至於天縱生知。日新好學。講筵時禦。手定六經。廣博士於五賢。配先儒於十哲。文媲二典。書邁百家。貫徹天文。總括地理。旁羅術數。考正元聲。研索羣編。鑑裁纂輯。凡此難名之美善。洵亙古帝王首出之一人。𨿽復累牘連章。不能紀述萬一。朕方與天下臣民。均切怙戴。不意龍馭上賓。顧予衝人。嗣膺大統。仰承佑啟之恩。敢後顯揚之禮。謹考彜章。宜升尊謚。爾部詳察典禮具奏

○又諭。朕惟君國之道。必崇孝理。化民之本。務重尊親。欽惟我母后﹑仁承天徳。順協坤儀。恭儉溫慈。懋昭淑範。恩勤顧復。誕育藐躬。朕纘荷鴻圖。恭承懿訓。顯揚聖善。儀典宜隆。式考舊章。恭上皇太后尊號。爾部詳察典禮具奏

○壬寅。諸王大臣等具奏﹑請遵大行皇帝遺詔。二十七日釋服。得上�日﹑皇考大行皇帝﹑聖徳神功。罕有比倫。實爲亙古未有之聖君。朕亦不宜行近代相沿之典禮。釋服之制。以日易月。𨿽始於漢文。而髙宗諒陰三年。獨非古制乎。朕不能上比髙宗。而哀慕之情﹑不能自已。且稽之史冊。漢文以來。誰能媲美皇考。則朕又安忍守漢文二十七日之制乎。本朝舊制。釋服亦待百日之期。庶可稍盡思君思父之哀衷。揣爾等之意。惟恐過勞朕躬。殊不知朕若持服。尙可少進饘粥。暫眠苫塊。如必彊朕釋服。則朕必至寢食俱廢矣。朕言及此。曷勝嗚咽。爾諸王大臣其諒之

○加封故大學士三等公圖海﹑爲一等公。致祭一次。仍遣官修理墳塋。以其孫領侍衛內大臣三等公馬爾賽﹑爲一等公

○癸卯。諭兵部。題補引見武職官員﹑著派王大臣驗看。查例補授赴任。以免守候之苦

○大學士等奏頒雍正年號錢文式樣。得上�日﹑錢文系國家重務。向因錢價昂貴。常廑皇考聖懷。今何以使錢文價平。方合皇考便民利用之意。從前雲南巡撫楊名時題請鼓鑄。部議不準舉行。滇省之外。何省應令鼓鑄。與錢價有益。著總理事務王大臣九卿公同會議具奏。尋議﹑鼓鑄錢文。應令雲南四川兩省﹑設鑪鼓鑄。從之

○甲辰。上詣梓宮前。行初祭禮。備盡誠敬。哀慟不已

○諸王大臣等﹑復奏國家郊廟祀典。必待皇上除服後舉行。大禮不可久闕。考據古今典禮。合詞懇請﹑遵奉大行皇帝遺詔。以二十七日釋服。得上�日﹑覽諸王﹑大臣所奏。引據經書。義理明晰。朕惟有嗚咽悲慟耳。始知爲君之難。祗此持服一節。乃天子第一苦衷。曾不如臣庶尙能各盡其心。𨿽勉從所請。朕之哀思﹑因玆愈切矣

○諭內閣。佟國維襲公奏摺。蒙皇考畱中。此一等公爵﹑著隆科多承襲。佟國維墳塋。交與該部修理。加祭一次

○傳諭大將軍以下﹑各路將軍﹑及直省督撫提鎭等﹑有差員賫摺到京者。照常啟奏。無得沈隱停滯。違者照大不敬律治罪。並嚴諭伊等在京子弟家人

○乙巳。總理事務王大臣等﹑奏大行皇帝尊謚廟號。伏候皇上親定。得上�日﹑皇考大行皇帝尊謚廟號。諸王大臣等﹑請朕親定朕思子臣尊崇君父之心。何有止極。然必須至允至當。方孚千秋定論。若少有溢美之詞。不獨失天下之至公且開後人之僭越。是因臣子之愚忠愚孝。轉將君父盛徳大業之實行。涉於贊頌之虛文。朕心殊不安也。我皇考大行皇帝﹑纘繼大統。舊典本應稱宗。但經云祖有功而宗有徳。我皇考鴻猷駿烈。冠古轢今。拓宇開疆。極於無外。且六十餘年。手定太平。徳洋恩溥。萬國來王。論繼統則爲守成。論勛業實爲開創。朕意宜崇祖號。方副丰功。但追崇大典攸關。理應僉謀共協。爾諸王大臣等﹑會同九卿詹事科道﹑文六品以上﹑武四品以上﹑詳考舊章。從公確議。毋得依違。毋得附和。務期紀實。以垂萬年

○丙午。諭內閣。隆科多應稱呼舅舅。嗣後啟奏處。書寫舅舅隆科多

○諭總理事務王大臣等﹑步軍統領隆科多﹑總理事務。甚屬繁劇。著護軍統領衮泰﹑署理步軍統領事

○鑲紅旗漢軍都統馬雲霄﹑緣事革職。以刑部尙書陶賴﹑兼管鑲紅旗漢軍都統

○戊申。命內外文武大臣官員﹑從前領奉大行皇帝朱批諭上�日。悉封固繳進。無得畱匿焚棄

○賞守護梓宮人等﹑各銀三十兩。整理衣服

○擢原任庶吉士福敏﹑爲內閣學士﹑兼禮部侍郎

○以鑲藍旗滿洲副都統伊都善﹑署本旗護軍統領

○己酉。諸王﹑貝勒﹑貝子﹑公﹑文武大臣官員等﹑議奏大行皇帝尊謚廟號。議曰。謹按傳云。爲人君。止於仁。禮運云。仁者﹑義之本。順之體也。得之者尊。說文云。在天爲元。在人爲仁。故易曰。元者﹑善之長。仁者﹑徳之首。大行皇帝﹑體元立政。茂育羣生。以義制事。綏安兆姓。史稱帝堯﹑其仁如天。惟大行皇帝﹑實與並之。又按禮經云。有虞氏禘黃帝而郊嚳。祖顓頊而宗堯。而尙書舜典云。舜格於文祖。釋者謂﹑文祖﹑堯廟也。又歸格於藝祖。釋者謂﹑藝祖堯之祖也。合之祖顓頊之文。則有虞氏有三祖矣。宋臣陳祥道云。凡配天者﹑皆得稱祖。故國語﹑展禽﹑有有虞氏祖髙陽而郊堯之說。堯所以稱文祖也。顓頊至堯﹑皆黃帝子孫。而皆稱祖。又周禮﹑大宗伯﹑祫禘追享朝享﹑解云。古者朝廟合羣祖而祭焉。故祫謂之朝享。以合羣祖爲不足。又禘其祖之所自出。故禘謂之追享。夫祖之所自出﹑始祖也。而其下曰羣祖則自始祖以下﹑皆可稱祖矣。又謚義曰。帝王功業隆盛。引古者祖有功之義得稱祖。此皆經書可據者。臣等竊謂惟聖字﹑可以贊揚大行皇帝之峻徳。惟祖號﹑可以顯彰大行皇帝之隆功。恭擬敬上尊謚曰﹑合天弘運文武睿哲恭儉寬裕孝敬誠信功徳大成仁皇帝。廟號曰聖祖。是日﹑上召諸王大臣等入﹑諭曰。諸王大臣官員﹑俱深悉我皇考一生神聖實行。同心合詞。恭上尊稱。無一人異詞。甚愜朕懷。朕之哀思﹑庶可稍釋。諭畢。上持鍼刺中指出血。將奏內聖祖二字圈出。敬恭髙捧。交與大學士等賫出

○諭總理事務王大臣等。陵寢自修理以來。歷有年所。今應重加修繕﹑彩畫表飾。著議奏。尋議﹑陵寢重大。應派內務府總管一員。工部堂官一員。閱看修理。得上�日﹑著派十七阿哥允禮去。再著孫渣齊佛保去

○諭內務府總管等。諸王大臣僉云﹑朕持服二十七日後。應居乾淸宮。朕思乾淸宮﹑乃皇考六十餘年所禦。朕卽居住。心實不忍。朕意欲居於月華門外養心殿。著將殿內略爲葺理。務令素朴。朕居養心殿內。守孝二十七月。以盡朕心

○庚戌。諭大學士等。朕惟敷政之道。用人爲先。辟門吁俊之典。由來尙矣。然知人則哲。自古爲難。朕在藩邸﹑不與朝臣往來。所以內外大小官吏﹑皆不能晰知。今荷皇考大行皇帝﹑命承大統。臨禦之初。簡用人材。爾諸大臣﹑皆久蒙。皇考知遇。任以股肱。玆值梓宮在上。靈爽式憑。爾等哀感交迫之時。益當各竭忠藎。仰報髙深。內而大臣﹑以及閒曹。外而督撫﹑以及州縣。或品行端方。或操守淸廉。或才具敏練者。爾等各據眞知灼見。從公具摺密奏。古人云。內舉不避親。外舉不避讎。爾等果矢公忠。以人報國。或素日同僚共事。或同鄕同年。或門生親戚子弟。俱準保奏。勿避嫌疑。勿徇私援黨。勿沽名市恩。勿輕聽風聞。勿言過其實。有一於此﹑則上負皇考任用之恩。又負朕咨詢之意矣。皇考遺命囑朕篤愛懿親。保全臣下。數十年來聖明之世。本不容有姦貪昭著之人。朕所需者人材。但當有舉無劾。毋得修怨陷害。爾等具摺﹑或滿字。或漢字。各須親寫。不可假手於子弟。詞但達意。不在文理字畫之工拙。其有不能書寫者﹑卽行面奏。至於政事中﹑有應行應革。能裨益國計民生者。果能深知利獘。亦著各行密奏。朕自卽位以來。用人行政﹑若有闕失。亦宜直言無隱。朕之諄切詢問者。一則急欲得人以資治理。二則欲知朕行事之當否。三則觀爾等所舉之人。及所奏之事。便可知爾等之居心制行矣

○諭理藩院。翁牛特公鄂齊爾﹑自幼跟隨我皇考。效力多年。人甚謹愼。朕十歲時。亦曾跟隨出獵行走。著封爲貝子

○宗人府右宗正鎭國公準達﹑患病解任。以左宗人輔國公阿布蘭﹑爲右宗正

○升盛京工部侍郎覺羅蘇庫﹑爲禮部尙書。戶部左侍郎惇拜﹑爲都察院左都禦史。內閣學士勵廷儀﹑爲兵部左侍郎。仍兼管翰林院掌院學士事

○河南巡撫楊宗義疏報。鄧州﹑新野等七州縣﹑開墾康熙六十年分田地五百六十三頃有奇。下部知之

○停止江南常州府解送薦新秈米

○辛亥。諭吏部。現今。調來引見人員。著將職名﹑分晰繕寫進呈。其中有應令引見者。或應派大臣驗看者。其補授赴任之處。候上�日定奪

○以兵部尙書孫柱﹑充經筵講官

○升內閣學士格爾布﹑爲盛京戶部侍郎

○遣滿漢禦史各一員﹑巡查陵寢道路。嚴禁往來人等﹑騷擾村莊。飭地方官修理道路。不得豫派累民

○靖逆將軍富寧安奏報﹑巴爾庫爾等處地方屯田﹑收獲靑稞一萬五百七十石有奇。下部知之

大淸世宗敬天昌運建中表正文武英明寬仁信毅大孝至誠憲皇帝實錄卷之一

大淸世宗敬天昌運建中表正文武英明寬仁信毅大孝至誠憲皇帝實錄卷之二

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太保兼

太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

康熙六十一年。壬寅。十二月。壬子朔。以奉移大行皇帝梓宮﹑安奉壽皇殿日期﹑行告祭禮。上從苫次望見陳設祭品。失聲大慟。諭誠親王允祉等曰。皇考明年七旬大慶。吾兄弟等﹑方思萬壽聖節。在暢春園﹑盡誠致敬。供奉甘旨。與四海臣民﹑共效無疆之祝。豈意今年此日﹑乃於乾淸宮﹑作如此陳設耶。復大慟不止。諸王皆伏地號慟。大臣近侍在左右者。咸感泣不能仰視

○恭檢大行皇帝禦用服物。於梓宮前頒賜諸王大臣。及內廷效力人員有差

○諭宗室及覺羅人等。皇考至仁至厚。恩篤宗支。凡宗室覺羅﹑大罪薄懲。小罪寬免。歷年無一人及於刑辟者。必不得已﹑乃令圈禁。朕思皇考時﹑問罪圈禁之人。原不應釋放。祗以現遇恩赦。姑與寬宥。伊等當念身系宗室覺羅。須閉戶家居。安分靜守。愼毋怙過不悛。再罹重罪

○禁止八旗官員﹑詬罵屬下人等父母。違者交該管官懲治

○以鑲紅旗滿洲副都統馬爾薩﹑署正黃旗滿洲都統。鑲藍旗滿州副都統伊都善﹑署正黃旗蒙古都統。鑾儀使李杕﹑署正黃旗漢軍都統

○癸丑。諭戶部。皇考禦極六十餘年。澤周兆姓。恩洽人心。凡巡幸所經州縣﹑小民無不除道淸塵。趨事恐後。古北口一路。爲我皇考每年行幸之地。農工商賈。皆得瞻仰天顏。親承膏澤。今聞皇考賓天。民心倍深悲痛。朕念此路百姓﹑歷年殫力。宜加恩卹。著將宛平﹑順義﹑懷柔﹑密雲﹑平谷五縣。昌平一州。雍正元年正項錢糧﹑盡行蠲免。又陵寢一路。此時正當修道。亦宜加卹。著將大興﹑三河二縣。通﹑薊﹑遵化三州。雍正元年正項錢糧﹑亦盡行蠲免。爾部卽遵諭行

○是日向夕。上以翼日﹑梓宮將移壽皇殿。特命禦膳房供祭加隆。上奉斝獻饌。哀號陳奠。諸王大臣﹑皆慟哭失聲

○甲寅。恭移大行皇帝梓宮。安奉壽皇殿。上先於梓宮前親奠。呼搶擗踴。痛哭盡哀。靈駕由景運門出﹑升大輿。上西向跪哭隨行。是日﹑鹵簿全設。內大臣侍衛﹑俱在乾淸門外﹑分翼跪列。總理事務王大臣﹑內務府﹑禮部﹑工部大臣等。俱在兩旁敬謹護侍。其餘王以下﹑公以上﹑文武滿漢大臣等。俱分翼齊集。候梓宮至。跪迎畢。號哭隨行。聲震衢路。梓宮入殿門。上於東首跪迎。皇太后率同太妃。皇后妃嬪等。預俟於殿內。皆跪迎。隨安奉梓宮畢。上行奠祭禮。號哭盡哀

○是日﹑恭奉大行皇帝服禦諸物﹑及圖籍寶器﹑文房武庫之具。手澤攸存者。悉陳列幾筵左右。自後上每日黎明。詣壽皇殿獻食三次。每獻畢。於觀徳殿席地坐。有應奏事件。仍命照常呈進。至日脯。方回苫次

○諸王大臣等﹑合詞恭懇節哀。諭曰。我朝自太祖太宗世祖以至皇考。咸貴實行。不尙虛文。朕受皇考教誨鞠育。迄今四十餘年。恩勤篤摯。慈愛無窮。今遇皇考大事。五內哀痛。至情迫切。實不能已。朕非於此自謂盡孝。亦非博盡孝之虛名也。況天降縞雪。林木皆白。自安奉梓宮。羣鴉環繞殿庭。哀鳴七夜。仰觀天意。俯察物情。尙且如此。朕能已於沈痛乎。今梓宮奉移壽皇殿。朕未釋服之前。必每日三次親詣獻食。一月內﹑每日一次親詣獻食。一月後﹑數日親詣一次。如此﹑庶可稍釋悲思。若欲朕銜哀彊制。則朕心愈無以自解。爾諸大臣不必再奏

○諭總理事務王大臣等。從前皇祖母孝惠章皇后大事時。皇考命貝子允祹﹑署理內務府總管事務。辦理妥協。皇考曾深嘉之。今玆大事。允祹經理三衙門事務。井井有條。其辦理梓宮事務。甚爲效力。允祹著封爲郡王。其總理事務之王大臣等。亦克殫悃誠。諸事允當。除二王已經加恩外。舅舅隆科多﹑大學士馬齊﹑俱著賞給阿達哈哈番世職

○調戶部左侍郎李永紹﹑爲盛京工部侍郎。升內閣學士李周望﹑爲戶部左侍郎。太常寺卿黃叔琳﹑爲內閣學士﹑兼禮部侍郎

○乙卯。禮部會同王大臣﹑及大學士﹑翰詹各官等。恭上皇太后徽號曰仁壽皇太后。遂將應行典禮儀注具奏。奉皇太后懿旨。予蒙大行皇帝深恩。備位妃列。幾五十年。𨿽夙夜小心。勤修壼職。未能圖報萬一。今日予子仰遵遺命。纘承大統。實深悚惕。當龍馭升遐。予本欲相從冥漠。予子皇帝再三諫阻。情辭懇至。予念先帝付托之重。丕基是紹。宗社攸關。勉慰其心。未伸予志。今諸王大臣援引舊典。請上尊稱。此時梓宮大事。正在舉行。淒切哀衷。何暇他及。尊崇典禮。實非予心所安。予戒愼居心。謙沖訓子。但願予子體先帝之心﹑永保令名。諸王大臣體先帝之心﹑各抒忠悃。則兆民胥賴。海宇蒙休。予躬大有光榮。勝於受尊稱遠矣。諸王大臣共諒予心。勿復固請。於是諸王大臣等復援據典禮。具摺懇請。皇太后堅執不允。上誠敬諄切﹑叩請再三。始奉皇太后懿旨。諸王大臣援引舊典。懇切陳辭。皇帝屢次叩請。這所奏知道了

○命八旗詳察孝行素著者以聞

○丙辰。上詣壽皇殿祭奠

○內閣禮部撰擬元旦﹑萬壽冬至表式。奏請頒發。得旨﹑皇考大事未過百日。正哀慕之時。朕豈忍升殿受賀。元旦冬至賀表。俟雍正二年舉行。至萬壽表文。過二十七月後舉行

○遣公鄂倫岱﹑仍往軍前總理驛站事務

○升盛京佐領噶達鴻﹑爲內務府總管

○丁巳。孝惠章皇后忌辰。遣官祭孝東陵

○諭內閣。朕仰荷祖宗眷佑。纘承大統。恭上皇考聖祖仁皇帝尊謚。敬念太祖髙皇帝﹑太宗文皇帝﹑世祖章皇帝﹑三聖相承。功髙徳盛。載考典章。加上尊謚。因念孝莊文皇后。肇基翊運。啟佑兩朝。朕在沖齡。備膺慈愛。孝康章皇后。誕育先皇。懿徽流慶。孝惠章皇后。徳隆福厚。篤愛朕躬。朕意亦宜並加尊謚。但追尊固出至情。而推崇必遵定禮。爾等酌古準今﹑會同確議。俾朕得稍展思慕之誠。又念仁孝皇后。作配皇考。孝敬寬仁。坤儀懋著。孝昭皇后。恪恭溫順。樹範宮闈。孝懿皇后。徽音淑徳。慈撫朕躬。恩勤備至。均應恭上尊謚。以昭示萬年。內閣九卿翰詹科道會同詳察典禮具奏。尋議﹑臣等伏查從前恭上列祖尊謚。太祖承天廣運聖徳神功肇紀立極仁孝睿武弘文定業髙皇帝。今擬於睿武字下﹑加上端毅二字。太宗應天興國弘徳彰武寬仁聖睿孝隆道顯功文皇帝。今擬於睿孝字下﹑加上敬敏二字。世祖體天隆運英睿欽文大徳弘功至仁純孝章皇帝。今擬於體天隆運字下﹑加上定統建極四字。又查從前恭上列後尊謚。孝慈昭憲敬順慶顯承天輔聖髙皇后。今擬於敬順字下﹑加上仁徽二字。孝端正敬仁懿莊敏輔天協聖文皇后。今擬於仁懿字下﹑加上哲順二字。孝莊仁宣誠憲恭懿翊天啟聖文皇后。今擬於恭懿字下﹑加上至徳二字。孝惠仁憲端懿純徳順天翼聖章皇后。今擬於端懿字下﹑加上慈淑二字。孝康慈和莊懿恭惠崇天育聖章皇后。今擬於恭惠字下﹑加上溫穆二字。又仁孝皇后﹑孝昭皇后﹑孝懿皇后尊謚。應遵照初上尊謚十二字之典禮。恭擬上仁孝皇后尊謚曰仁孝恭肅正惠安和儷天襄聖皇后。孝昭皇后尊謚曰孝昭靜淑明惠正和欽天順聖皇后。孝懿皇后尊謚曰孝懿溫誠端仁憲穆奉天佐聖皇后。伏候欽定。得旨﹑是。依議

○諭總理事務王大臣等。朕奉皇太皇懿旨。孝懿皇后曾撫育爾躬。貴妃系孝懿皇后親妹。應將貴妃封爲皇貴妃。又和妃奉事先帝。最爲謹愼。應將和妃封爲貴妃。朕惟皇太后聖心至仁至厚。此旨實爲允當。爾等會同禮部查例具奏

○又諭。朕奉皇太后懿旨。爾兄弟之母。當加意相待。朕念十二阿哥之母。多年侍奉皇考。甚爲謹愼。久列嬪位。今晉封爲妃。十五阿哥十六阿哥之母嬪。亦晉封爲妃。再現在有曾生兄弟之母﹑未經受封者。俱應封爲貴人。六公主之母﹑應封爲嬪。內有一常在﹑年已七旬。亦應封爲貴人

○戊午。諭吏部﹑兵部。王大臣等﹑驗看革退人員內。其武職官曾在軍旅效力。身經受傷。𨿽年齒衰邁。仍畱職銜。文職官除年老庸劣外。若由進士舉人正途出身。初選知縣。卽以才力不及革退。亦屬可憫。嗣後將此等人員。或攺授教職。或以原品休致。著會同酌議。定例遵行

○停止直省將軍督撫提鎭等官員獻方物。其有恭獻梓宮前食品。及賫送禦用藥物。仍照常呈進

○定下五旗補放參領各缺。均勻公派。親王門下參領﹑不得過三員。郡王門下參領﹑不得過二員

○己未。諭總理事務王大臣等。皇考因八旗都統﹑護軍統領﹑前鋒統領等。印信過多。易致營私作獘。是以左右翼只各設印信一顆。今當大事之際。政務紛繁。若俟一翼大人齊集。乃始用印。恐致遲誤。若分設印信二十四顆。未免過多。著總理事務王大臣﹑會同禮部兵部定議具奏。尋議﹑八旗皆有滿洲蒙古漢軍都統三員。應於每旗共給印信一顆。以昭信守。從之

○諭理藩院。外藩小臺吉等到日。應給與廩餼。不必久畱。卽令起程。各回本處。隨到﹑隨令瞻仰梓宮。至於除服之後。朕隔一二日。至壽皇殿。乘便﹑著蒙古王貝勒貝子公﹑並大臺吉十餘人。齊集見朕。其各小臺吉﹑亦令於景山東門內遠處齊集

○以故多羅貝勒克起子固山貝子魯賓﹑攺授爲襲封固山貝子

○以鑲白旗蒙古都統馬武﹑爲鑲黃旗領侍衛內大臣。仍兼理內務府總管事務。正紅旗滿洲副都統宗室勒什亨﹑署正黃旗領侍衛內大臣。升正白旗蒙古副都統覺羅舒魯﹑爲正白旗領侍衛內大臣。調正藍旗漢軍都統宜兆熊﹑爲鑲白旗漢軍都統

○庚申。釋服。行大祭禮。上號慟不已。羣臣伏地環跪懇請。上乃於幾筵前﹑行三跪九叩頭禮。跪撫寶榻。悲哀逾切。良久﹑始易素服。是日﹑上從苫次﹑移居養心殿。自是每日黎明。親詣壽皇殿奠獻。致敬盡哀

○以領侍衛內大臣公鄂倫岱﹑爲正藍旗漢軍都統

○辛酉。上詣壽皇殿行禮

○上詣皇太后宮﹑問安

○諭總理事務王大臣等。往年稅差官員。公帑無虧。而羨余又足養贍家口。兼及親族。近日則不然。率多虧帑獲罪。歸亦無顏見其族戚。公私均屬無益。皇考洞鑑其故。每將稅務交與地方官管理。各省已居其半。嗣後稅務﹑悉交地方官監收。歲額之外。所有羨余。該撫奏聞起解。應賞給者﹑再行賞給。爾等會同戶部工部議奏

○又諭。山東按察使黃炳﹑著補授山東巡撫。山東巡撫謝賜履﹑操守頗好。人亦謹愼。但現今漕船阻凍。兼有修築河工之事。謝賜履系新任之員。未能諳悉。著以相當之缺。另行補用。至於黃河衝決。現在堵築未竣。今冬若不乘時辦理。恐至來春桃汛之時。愈難措置。國子監祭酒齊蘇勒﹑著補授山東按察使。先赴河南。會同楊宗義﹑陳鵬年﹑將今冬修理黃河之處。商酌明白。再赴按察使新任。山東漕運河道事務。亦著齊蘇勒會同巡撫辦理。李樹徳向蒙皇考簡任山東巡撫。旋攺福州將軍。尙未赴任。今東省錢糧﹑急宜淸查。著宜兆熊前赴福州。署理將軍事務。李樹徳代宜兆熊﹑署理都統事務。淸查伊任內錢糧

○以鎭國公登塞﹑爲宗人府左宗人

○禮部議覆﹑據朝鮮國王解送山東采漁人楊三等十四人﹑被風飄至伊國。審無信票。又據奉天將軍咨報﹑楊三等至鳳凰城。始將信票交出。復被領催雅爾泰失去。應將楊三等﹑交山東巡撫確查曾否給票。雅爾泰照例治罪。得旨﹑朝鮮誠心篤敬。臣服我朝。歷年已久。今將被風飄至楊三等船隻送回。伊等或實系風飄到彼。或匪類借端﹑欲爲不法。俱未可定。嗣後飄風船隻人口﹑驗有票文﹑並未生事者。照舊令其送回。若無票文﹑生事犯法者。著朝鮮國﹑卽照伊國法究治。庶足懲匪類而戒妄行。著九卿詹事科道﹑公同會議具奏

○振武將軍傅爾丹奏報。鄂爾齋圖果爾等處地方。屯田收獲﹤麻木﹥子靑稞麥子共一萬二百石有奇。下部知之

○免山西黎城縣康熙六十年分雹災額賦

○壬戌。上詣壽皇殿行禮

○上詣皇太后宮﹑問安

○諭總理事務王大臣等。署理寧古塔將軍宗室巴賽﹑奉天將軍唐保住﹑雲貴總督髙其倬﹑總河陳鵬年﹑山西巡撫徳音﹑廣東提督馮毅等。俱著實授

○諭八旗都統。比見八旗官員兵丁內。嗜飲沈湎。以致容貌攺常。輕生破產。肆行妄爲者甚眾。其中豈乏材具可用之人。朕實憫之惜之。著八旗都統﹑各查該屬官員兵丁內﹑酗酒不肖之徒。定以限期。速令悛攺。能攺則已。如不能攺。系官員卽行題參。應襲者令人承襲。系兵丁卽行革退。以示懲戒。法在必行

○封貝勒允禩﹑爲和碩廉親王。十三阿哥允祥﹑爲和碩怡親王。貝子允祹﹑爲多羅履郡王。二阿哥子弘晳﹑爲多羅理郡王

○禮部遵大行皇帝諭旨議覆歷代帝王廟。原祀伏羲氏﹑神農氏﹑軒轅氏﹑金天氏﹑髙陽氏﹑髙辛氏﹑陶唐氏﹑有虞氏﹑夏禹王﹑商湯王﹑周武王﹑漢髙祖﹑世祖﹑唐太宗﹑遼太祖﹑宋太祖﹑金太祖﹑世宗﹑元太祖﹑世祖﹑明太祖﹑二十一位。今擬增夏啟﹑仲康﹑少康﹑杼﹑槐﹑芒﹑泄﹑不降﹑扄﹑廑﹑孔甲﹑臯﹑發﹑商太甲﹑沃丁﹑太庚﹑小甲﹑雍已﹑太戊﹑仲丁﹑外壬﹑河亶甲﹑祖乙﹑祖辛﹑沃甲﹑祖丁﹑南庚﹑陽甲﹑盤庚﹑小辛﹑小乙﹑武丁﹑祖庚﹑祖甲﹑廩辛﹑庚丁﹑太丁﹑帝乙﹑周成王﹑康王﹑昭王﹑穆王﹑共王﹑懿王﹑孝王﹑夷王﹑宣王﹑平王﹑桓王﹑莊王﹑僖王﹑惠王﹑襄王﹑頃王﹑匡王﹑定王﹑簡王﹑靈王﹑景王﹑悼王﹑敬王﹑元王﹑貞定王﹑考王﹑威烈王﹑安王﹑烈王﹑顯王﹑愼靚王﹑漢惠帝﹑文帝﹑景帝﹑武帝﹑昭帝﹑宣帝﹑元帝﹑成帝﹑哀帝﹑明帝﹑章帝﹑和帝﹑殤帝﹑安帝﹑順帝﹑衝帝﹑桓帝﹑靈帝﹑昭烈帝﹑唐髙祖﹑髙宗﹑睿宗﹑元宗﹑肅宗﹑代宗﹑徳宗﹑順宗﹑穆宗﹑文宗﹑武宗﹑宣宗﹑懿宗﹑僖宗﹑遼太宗﹑景宗﹑聖宗﹑興宗﹑道宗﹑宋太宗﹑眞宗﹑仁宗﹑英宗﹑神宗﹑哲宗﹑髙宗﹑孝宗﹑光宗﹑寧宗﹑理宗﹑度宗﹑端宗﹑金太宗﹑章宗﹑宣宗﹑元太宗﹑定宗﹑憲宗﹑成宗﹑武宗﹑仁宗﹑泰定皇帝﹑文宗﹑寧宗﹑明太宗﹑仁宗﹑宣宗﹑英宗﹑景皇帝﹑憲宗﹑孝宗﹑武宗﹑世宗﹑穆宗﹑湣皇帝﹑凡一百四十三位。其從祀功臣。原祀黃帝臣風後﹑力牧﹑唐虞臣臯陶﹑夔﹑龍﹑伯夷﹑伯益﹑商臣伊尹﹑傅說﹑周臣周公旦﹑召公奭﹑太公望﹑召虎﹑方叔﹑漢臣張良﹑蕭何﹑曹參﹑陳平﹑周勃﹑鄧禹﹑馮異﹑諸葛亮﹑唐臣房元齡﹑杜如晦﹑李靖﹑郭子儀﹑張巡﹑許遠﹑李晟﹑宋臣曹彬﹑韓世忠﹑嶽飛﹑金臣斡魯﹑粘沒喝﹑斡離不﹑元臣木華黎﹑伯顏﹑明臣徐達﹑劉基﹑三十九人。今擬增黃帝臣蒼頡﹑商臣仲虺﹑周臣畢公髙﹑呂侯﹑仲山甫﹑尹吉甫﹑漢臣劉章﹑魏相﹑丙吉﹑耿弇﹑馬援﹑趙雲﹑唐臣狄仁傑﹑宋璟﹑姚崇﹑李泌﹑陸贄﹑裴度﹑遼臣耶律曷魯﹑宋臣呂蒙正﹑李沆﹑寇準﹑王曾﹑範仲淹﹑富弼﹑韓琦﹑文彥博﹑司馬光﹑李綱﹑趙鼎﹑文天祥﹑元臣不忽木﹑脫脫﹑明臣常遇春﹑李文忠﹑楊士奇﹑楊榮﹑於謙﹑李賢﹑劉大夏﹑凡四十人。得旨﹑是。依議速行

○癸亥。上詣壽皇殿行禮

○上詣皇太后宮﹑問安

○諭內閣九卿等。陳夢雷原系叛附耿精忠之人。皇考寬仁免戮。發往關東。後東巡時。以其平日稍知學問。帶回京師。交誠親王處行走。累年以來。招搖無忌。不法甚多。京師斷不可畱。著將陳夢雷父子發遣邊外。或有陳夢雷之門生。平日在外生事者。亦卽指名陳奏。楊文言乃耿逆僞相。一時漏网。公然潛匿京師。著書立說。今𨿽己服冥刑。如有子弟在京者。亦卽奏明驅遣。爾等毋得徇私隱蔽。陳夢雷處所存古今圖書集成一書。皆皇考指示訓誨。欽定條例。費數十年聖心。故能貫穿今古。匯合經史。天文地理。皆有圖記。下至山川艸木。百工制造海西祕法。靡不備具。洵爲典籍之大觀。此書工猶未竣。著九卿公舉一二學問淵通之人。令其編輯竣事。原稿內有訛錯未當者。卽加潤色增刪。仰副皇考稽古博覽至意

○諭九卿等。自皇考升遐以來。朕心哀慕無已。一應典禮俱詳考舊章。務從隆備。蓋不敢以天下儉其親也。但上之所行。下必效之。向來八旗官員於喪葬等事。每多糜費。今見朕備禮如是。恐習以成風。競尙奢侈。而兵民等或至傾家蕩產。殊非朕以禮教天下之意。論語云。禮﹑與其奢也寧儉。喪﹑與其易也寧戚。禮記云。喪具稱家之有無。載在典籍。灼然昭著。著九卿等﹑將滿漢職官。按其品級。分爲等次。及兵民喪葬。務從簡朴。毋得僭妄。並將婚嫁等禮。詳議定例。著爲令

○諭刑部。恩詔內赦罪一款。徒開惡人徼幸之門。於政治甚無裨益。因朕卽位之初。諸臣援例陳請。姑用允行。實則此等罪人。皆其自取。並非治之以不應得之罪也。此番援赦豁免人等。俱宜詳記檔案。如旣赦之後。仍不悛攺。干犯法紀。務必將伊等加等治罪。著詳悉曉諭

○命大學士蕭永藻﹑尙書凱音布﹑陳元龍﹑刑部右侍郎周道新﹑原任侍郎穆爾泰﹑都統馬三奇﹑石文英﹑副都統胡必圖談巴﹑領侍衛內大臣宗室敬恆﹑散秩大臣伍格﹑巴渣爾﹑內務府總管董殿邦等。往馬蘭峪護視陵寢。以蕭永藻勤愼廉潔。特命加太子太傅銜

○實授弘昇﹑爲左翼前鋒統領。調正白旗蒙古都統武格﹑爲鑲白旗蒙古都統

○以輔國公延信﹑爲西安將軍。仍署撫遠大將軍印務

○禮部遵旨議奏。雍正元年特開恩科。請於四月鄕試﹑九月會試﹑十月殿試。其癸卯甲辰鄕會試正科。攺於雍正二年舉行。二月鄕試。八月會試﹑九月殿試。從之

○理藩院遵旨﹑將曾經軍前效力﹑荷蒙聖祖仁皇帝恩眷之蒙古王臺吉等。分別次序。在梓宮前。以聖祖仁皇帝禦用物件賞賜。上諭曰。凡此皆皇考禦用之物。爾等乃皇考信任之人。故頒賜爾等。嗣後當永永思念皇考恩遇之隆。倍加效力

○命年老大臣﹑六十五歲以上。許乘馬入內。由東華門入者。至箭亭前下馬。由西華門入者。至內務府總管衙門下馬

○以大學士馬齊襲伊祖哈世屯一等阿思哈尼哈番世職

○晉封阿霸垓輔國公達爾漢徳木楚克﹑爲鎭國公。以其侍聖祖年久﹑謹愼朴誠也

○裁直隸惠淸河監督缺。令通州坐糧廳兼理

○甲子。上詣壽皇殿﹑行月祭禮畢。詣皇太后宮問安

○諭部院各衙門。凡出示曉諭。原欲利民除獘。使人知所遵奉﹑以昭功令也。近見各衙門出示。或變易舊章。或恣徇私意。或作威作福。或釣譽沽名。往往朝夕自爲更攺。彼此互相矛盾。胥吏因之以作姦。宵小借端以滋擾。種種獘竇。不可勝舉。先帝嘗深惡之。嗣後各衙門遇當禁約曉諭之事。務期矢公矢愼。協情當理。可以永遠奉行者。方準出示。儻仍蹈舊轍。科道官卽行參奏治罪

○諭戶部。自古惟正之供。所以儲軍國之需。當治平無事之日。必使倉庫充足。斯可有備無患。皇考躬行節儉。裕國愛民。六十餘年以來。蠲租賜復。殆無虛日。休養生息之恩至矣。而近日道府州縣虧空錢糧者。正復不少。揆厥所由。或系上司勒索。或系自己侵漁。豈皆因公那用。皇考好生知天。不忍卽正典刑。故伊等每恃寬容。毫無畏懼。恣意虧空。動輒盈千累萬。督撫明知其獘。曲相容隱。及至萬難掩飾。往往攺侵欺爲那移。勒限追補。視爲故事。而全完者絕少。遷延數載。但存追比虛名。究竟全無著落。新任之人。上司逼受前任交盤。彼旣畏大吏之勢。𨿽有虧空。不得不受。又因以啟效尢之心。遂借此挾制上司。不得不爲之隱諱。任意侵蝕。輾轉相因。虧空愈甚。一旦地方或有急需。不能支應。關系匪淺。朕深悉此獘。本應卽行徹底淸查。重加懲治。但念己成積習。姑從寬典。除陜西省外。限以三年。各省督撫﹑將所屬錢糧。嚴行稽查。凡有虧空。無論己經參出﹑及未經參出者。三年之內。務期如數補足。毋得苛派民間。毋得借端遮飾。如限滿不完。定行從重治罪。三年補完之後。若再有虧空者。決不寬貸。至於署印之官。更爲緊要。必須愼重簡擇。蓋署印之人。始而百計鉆營。旣而視如傳捨。肆意貪婪。圖飽欲壑。或取媚上官。供其索取。貽害小民。尢非淺鮮。其於前任虧空。視作泛常。接受交盤。復轉授新任。苟且因循。虧空之獘﹑終不得淸。嗣後如察出此等情獘。必將委署之上司﹑與署印之員。一並嚴加治罪。爾部可卽傳諭各省督撫

○諭戶工二部。財者利用之源。古帝王足國裕民。務必制節謹度。朕初卽位。每恐府庫金錢。中飽於胥吏之侵蝕。以後凡戶工二部﹑一應奏銷錢糧米石﹑物價工料。必須詳查核實。開造淸冊具奏。毋得虛開浮估。儻有以少作多。以賤作貴。數目不符。核估不實者。事覺﹑將堂司官從重治罪

○命吏部尙書富寧安﹑爲武英殿大學士﹑兼吏部尙書。以理藩院尙書舅舅隆科多﹑爲吏部尙書﹑仍兼管步軍統領事務。廉親王允禩﹑爲理藩院尙書。理藩院侍郎特古忒﹑加尙書銜。仍辦理侍郎事務。副都統位錫﹑兼署理藩院侍郎事

○乙丑。上詣皇太后宮問安

○升鑲黃旗滿洲副都統壽智﹑爲本旗護軍統領

○丙寅。上詣壽皇殿行禮

○上詣皇太后宮問安

○諭怡親王允祥等。朕受皇考深恩。四十餘年。未嘗遠離。皇考升遐。無由再瞻色笑。今追想音容。宛然在目。禦史莽鵠立﹑精於寫像。昔日隨班奏事。常覲聖顏。皇考有禦容數軸。收藏內府。今皇考髙年。聖顏微異於往時。著莽鵠立敬憶禦容。悉心薰沐圖寫

○諭總理事務王大臣。從前揀選庶吉士外。諸進士俱畱京學習三年。伊等若果用心學習猶可。如不用心學習。則畱京何益。嗣後進士中﹑揀選學問好者。著令爲教習。年滿照例錄用。其餘進士等。俱令回籍﹑候缺補用

○命怡親王允祥﹑總理戶部三庫事務

○升內閣學士吳爾泰﹑爲戶部左侍郎

○實授馬爾薩﹑爲正黃旗滿洲都統。升鑲白旗漢軍副都統拉錫﹑爲正白旗蒙古都統。署鑲白旗護軍統領音徳﹑爲正藍旗滿洲都統

○命禮部攺鑄太常寺﹑及內務府總管銀印

○裁廣善庫衙門﹑停止內外官員借俸例

○丁卯。上詣皇太后宮問安

○諭總理事務王大臣等。議政處將進藏損傷之駝只牛騾。照噶什圖所奏﹑議定著陜西省六省官員賠補。朕思官員賠補。亦皆由民力而出。自有軍需以來。此數省民人﹑亦甚勞苦。其賠補之處﹑俱著豁免

○升三等侍衛觀音保﹑爲正白旗漢軍都統

○升江西按察使石文焯﹑爲江南安徽布政使司布政使。江西饒南九道陳安策﹑爲江西按察使司按察使

○停止直隸等四省官員﹑運米餉軍例

○戊辰。上詣皇太后宮問安

○諭內務府總管等。內廷各執事人員。俱系隨侍皇考之人。其中亦有大臣官員子弟。著各該處總管揀選保奏引見。朕酌量錄用。有通曉滿漢文者﹑著聲明

○諭議政大臣等。大將軍王來時朕止令副都統阿爾納隨來。弘曙令副都統阿林保隨來。旨意甚明。侍郎渣克旦﹑系參贊大臣。擅自違旨前來。是何意見。著議政大臣﹑詢問明白具奏。尋議﹑侍郎渣克旦﹑違旨私從軍前來京。應革職。照例枷責。其阿達哈哈番世職﹑應交該旗另請承襲。得旨﹑渣克旦理應治罪。但系皇考簡用。官至侍郎。此數年軍務。伊亦效力。著革職畱任。並帶伊世職。令其自備資力。速回軍前。效力贖罪行走

○調鑲紅旗漢軍副都統廣福﹑爲本旗蒙古副都統。升河南南陽總兵官張致﹑爲鑲紅旗漢軍副都統

○貴州提督張文煥﹑以目疾休致。升雲南鶴麗總兵官趙坤﹑爲貴州提督。雲南援巢�刀右協副將郝玉麟﹑爲雲南鶴麗總兵官。正藍旗參領佟世琳﹑爲河南南陽總兵官

○調湖廣荊州右翼副都統寧古禮﹑黑龍江副都統額爾賽﹑來京。升正黃旗參領馬爾圖﹑爲湖廣荊州右翼副都統。一等侍衛阿思海﹑爲黑龍江副都統。正白旗參領蔡瑜﹑爲廣東廣州左翼副都統。正黃旗參領吳成龍﹑爲廣東廣州右翼副都統

○戶部議覆﹑河南巡撫楊宗義疏稱。河南所屬不近水次州縣。徵收折色米一十五萬一千三百八十石。每石折銀八錢。照例節省一錢五分。解部。存銀六錢五分。令糧道采買。今年秋收歉薄。市價每石﹑需銀一兩五六錢。與部內所定之價。大相懸殊。且恐采買如許漕糧。米價更貴。貧民艱於得食。請將附近水次州縣應徵本色。現在徵收。其不近水次州縣折色銀兩。徵銀解部。或於來年秋後丰收。分作三年采買搭運。應行令該撫﹑將此項徵收折色銀兩。於本年內采買一半米石起運。其餘一半銀兩。收貯庫內﹑陸續采買。於來年盡數起運。得旨﹑今年應徵本色米石。照常運送。其應買米石。俱免其運送。著折銀解部

○工部議奏﹑臺灣各屬軍器損缺。應令賠補。得旨﹑去年賊犯朱一貴等作亂。官兵俱各效力。此項著落賠補軍器之處。俱免其賠補

○己巳。上詣壽皇殿行禮

○上詣皇太后宮問安

○命協辦內閣事務兵部尙書白潢﹑爲文華殿大學士﹑兼兵部尙書

○調鑲黃旗蒙古副都統宗室汝福﹑爲本旗滿洲副都統。正藍旗漢軍副都統哲爾衮﹑爲鑲黃旗蒙古副都統。升正白旗參領多賽﹑爲正藍旗漢軍副都統。調正白旗漢軍副都統覺羅諾穆齊﹑爲本旗滿洲副都統。升王府長史哈達﹑爲正白旗漢軍副都統。正白旗前鋒參領薩哈查﹑爲本旗蒙古副都統

○鑲白旗漢軍副都統眞泰﹑緣事革職。升鑲白旗護軍參領關色﹑王府長史巴爾呼達﹑俱爲鑲白旗漢軍副都統。巴爾呼達。仍兼長史行走

○停徵江南海州武進九州縣水災漕糧。從江寧巡撫吳存禮請也

○庚午。上詣皇太后宮﹑問安

○大學士馬齊等奏請纂修聖祖實錄。得旨﹑是

○大學士白潢具摺懇辭大學士之命。諭曰。朕嗣紹丕基。夙夜祗惕。惟恐負皇考付托之重。念內閣要地。襄贊匪輕。特命爾入閣辦事。爾具摺懇辭。朕素聞爾居官操守甚好。巡撫江西時。綏輯地方。甚有裨益。及任兵部尙書。淸勤恪愼。皇考每加優獎。今朕以機務重大。資爾料理。爾可卽遵旨供職。不必固辭。兵部事務亦緊要。仍著爾兼管

○以宗室佛格﹑太常寺卿三泰﹑監察禦史常保﹑俱爲內閣學士﹑兼禮部侍郎。三泰仍兼理太常寺事務

○以原任貴州平越副將吳如譯﹑爲河南河北總兵官。升直隸山永副將王安國﹑爲浙江處州總兵官

○禮部等衙門議奏。帝王卽位。首重元正。元者﹑歲之始。正者﹑月之始也。故曰春王正月。所以紀卽位之始也。明年雍正元年。爲皇上龍飛之首歲。皇上孝思罔極。卽不升殿受賀。而羣臣進表之禮。斷不可缺。臣等請雍正元年元旦。在京諸王百官。恭進皇太后表文。皇上表文。仍照例呈覽。交與內閣收貯。將此表文式樣。頒發朝鮮直隸各省。於雍正二年具奏。皇上萬壽﹑冬至﹑𨿽不受賀。其表文亦照例具奏。交與內閣收貯。如此﹑則皇上之孝思已盡。而國家之大典亦全矣。從之

○辛未。上詣皇太后宮問安

○先是宗人府奏稱親王阿哥等名上一字。與禦諱同。應請更定。上以名諱由聖祖欽定。不忍更攺。禮部宜奏請皇太后裁定。至是禮部等衙門具摺啟奏。得旨﹑朕曾奏聞皇太后。諸王阿哥名上一字。著攺爲允字

○以監察禦史佟吉圖﹑署工部左侍郎事

○禮部遵旨議覆﹑嗣後山東等處沿海地方人民。被風飄至朝鮮國境內。若有票文未生事者。仍令遵照舊例送回。其並無票文﹑私自越境生事之匪類。許該國王緝拏。照伊國之法審擬。咨明禮部具題請旨。命下之日。行文該國王﹑於伊處完結。仍報部存案。從之

○河道總督陳鵬年奏﹑秦家廠等堤工。河水漫溢。得旨﹑此漫溢之處。不於歲前堵築完竣。來年桃汛水發。愈難辦理。陳鵬年會同楊宗義﹑務於歲前速行堵築完竣

○贈故一等侍衛副都統謚果毅海淸爲一品﹑致祭一次

○壬申。上詣皇太后宮問安

○禮部奏請雍正元年正月元旦令節。皇上具禮服。詣皇太后宮行禮。王公大臣官員﹑各依班次行禮。禮畢。皇上升太和殿行禮。得旨﹑朕轉奏皇太后。奉皇太后慈諭。前皇帝登極﹑鉅典攸關。故勉從諸王大臣之請。今雍正元年元旦。尙在百日之內。何忍卽行慶禮。欽此。諭爾等知悉。至朕元旦升殿。前請頒發表式之本﹑己降諭旨

○封裕親王保泰子廣善﹑爲世子

○升吏部右侍郎張廷玉﹑爲禮部尙書

○以內閣學士福敏﹑充經筵講官

○吏部題。大學士馬齊﹑奉旨特給一等阿達哈哈番。並前所襲一等阿思哈尼哈番﹑又一拖沙喇哈番﹑授爲二等伯。準其世襲。從之

○癸酉。上詣壽皇殿行禮

○上詣皇太后宮問安

○遣散秩大臣覺羅諾爾遜﹑祭長白山。散秩大臣永壽﹑祭醫巫閭山。宗人府府丞吳梁﹑祭東嶽泰山。內閣侍讀學士田文鏡﹑祭西嶽華山。侍讀學士瓦渾泰﹑祭中嶽嵩山。翰林院侍讀學士吳士玉﹑祭南嶽衡山。都察院左副都禦史伊忒海﹑祭北嶽恆山。提督四譯館太常寺少卿吳廷揆祭南鎭會稽山。翰林院侍講學士塗天相﹑祭南海侍講學士查嗣庭﹑祭太昊伏羲氏等陵。都察院左副都禦史金應璧﹑祭炎帝神農氏等陵。通政使司左通政黨古禮﹑祭女媧氏等陵。左通政錢以塏﹑祭黃帝軒轅氏等陵。右通政楊汝谷﹑祭少昊金天氏等陵。孔子闕裏。大理寺少卿八十三﹑祭顓頊髙陽氏等陵。太常寺少卿穆裏渾。祭夏禹王陵。太僕寺少卿黃叔琬﹑祭遼太祖陵

○甲戌。上詣皇太后宮﹑問安

○升都察院左僉都禦史魏方泰﹑爲太常寺卿

○乙亥上詣皇太后宮﹑問安

○命大學士二等伯馬齊﹑爲聖祖實錄館監修總裁官。吏部尙書一等公舅舅隆科多﹑大學士嵩祝﹑白潢﹑吏部尙書張鵬翮﹑爲總裁官。禮部尙書張廷玉﹑都察院左都禦史朱軾﹑兵部侍郎勵廷儀﹑阿克惇﹑內閣學士額黑納﹑登徳﹑爲副總裁官

○又諭。承修皇考實錄之事。所關甚屬緊要。所派大臣官員內有升轉者。著仍兼理行走。若有升轉外省者。其員缺﹑著卽奏聞

○賜都察院左都禦史朱軾宅一所。銀一千兩

○加大學士馬齊﹑嵩祝﹑吏部尙書張鵬翮﹑俱爲太子太傅

○喀爾喀澤卜尊丹巴胡土克圖﹑率達什垂木丕爾托音﹑多爾濟托音﹑來京。恭弔大行皇帝喪。並獻駝馬。酌納之

○丙子。孝莊文皇后忌辰。遣官祭暫安奉殿

○上詣壽皇殿行禮上詣皇太后宮﹑問安

○諭總理事務王大臣﹑兵部。在京武職官員。亦當照外省武職官員例。五年一次考選軍政。其如何考選之處。著定議具奏尋議﹑在京武職官員。如領侍衛內大臣﹑八旗都統﹑前鋒統領﹑護軍統領﹑副都統﹑步軍統領等。俱系近禦大臣。不必令其自陳。遇五年考選軍政時。各將屬員詳核。塡注考語。照外省薦舉及八法例。分別具奏。其各省駐防將軍﹑都統﹑副都統等。照提鎭例自陳。其屬員﹑俱照京城之例舉行。至徳州等處之城守尉﹑協領﹑派大臣前往考選。其屬員﹑卽會同城守尉協領等詳核。塡注考語具奏。從之

○升內閣學士黃叔琳﹑爲刑部右侍郎

○盛京兵部侍郎楊柱﹑緣事革職。升都察院左副都禦史伊忒海﹑爲盛京兵部侍郎

○丁丑。上詣皇太后宮﹑問安

○是日以增設歷代帝王廟版位致祭。遣履郡王允祹行禮

○戊寅。上詣壽皇殿行禮

○上詣皇太后宮﹑問安

○是日﹑禦史莽鵠立﹑恭繪聖祖禦容畢。捧進於養心殿。上瞻仰依戀。悲慟不勝。命俟梓宮發引後。敬謹供奉於壽皇殿

○戶部奏﹑雲南鑄錢事宜。得旨﹑依議。部議錢上淸字。鑄雲泉。京城二局﹑系寶泉寶源字樣。錢乃國家之寶。其雲南鑄錢淸字。著鑄寶云。四川鑄寶川。此外別省﹑俱將寶字爲首。次將各本省字樣鼓鑄

○己卯。歲暮。祫祭太廟。遣貝勒滿都護行禮

○遣官祭永陵﹑福陵﹑昭陵﹑暫安奉殿﹑孝陵﹑孝東陵﹑仁孝皇后﹑孝昭皇后﹑孝懿皇后陵

○上詣皇太后宮﹑問安

○遣官祭太歲之神

○諭總理事務王大臣等。噶斯遣兵駐札。特爲防範策妄阿喇布坦之人。侵犯靑海。今噶斯一路。官兵無事。可將駐札年久之人撤回。其新往官兵內。驗看漢仗好者。移至巴爾庫爾效力。再量畱兵丁。駐防噶斯一路之處。爾等詳議具奏。尋議﹑噶斯現有滿洲綠旗兵共一千六百八十七名﹑應行文將軍宗查布。令其挑選滿洲綠旗兵五百名。暫於噶斯一路﹑駐札防守。其餘兵丁。俱撤回原處。具勒色卜騰紮爾﹑盆蘇克汪紮爾﹑達顏之子達錫策零駐守處。旣與噶斯相近。伊等兵丁。亦令預備。如有用兵之處。與靑海西寧等處兵丁。一並調遣。從之

○庚辰。上詣壽皇殿行禮

○上詣皇太后宮問安

○順天府進春

○旌表八旗節婦瑚立妻趙氏等三人。直隸各省節婦﹑趙萬卷妻唐氏等二十四人。貞女﹑姚氏等二人。孝子﹑衛大訓一人。各給銀建坊如例

○是歲﹑人丁戶口﹑二千五百三十萬九千一百七十八。又永不加賦滋生人丁﹑四十五萬四千三百二十。田地﹑山蕩﹑畦地﹑八百五十一萬九百九十二頃四十畝有奇。徵銀﹑二千九百四十七萬六千六百二十八兩有奇。米﹑豆﹑麥﹑四百六十六萬八千八百三十三石有奇。艸﹑四百九十二萬二千八百一十束。茶﹑三十五萬九千一百五十四引。行鹽﹑五百五萬一千六百五十六引。徵課銀﹑四百四萬四千一百一十一兩有奇。鑄錢﹑四十六萬一千七百有奇。

大淸世宗敬天昌運建中表正文武英明寬仁信毅大孝至誠憲皇帝實錄卷之二

大淸世宗敬天昌運建中表正文武英明寬仁信毅大孝至誠憲皇帝實錄卷之三

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太保兼

太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正元年。癸卯。春。正月。辛巳朔。上詣壽皇殿行禮。回宮。不升殿受賀。詣皇太后宮問安。奉懿旨﹑免行慶賀禮

○朝鮮國王李昀﹑遣陪臣李混﹑李萬選﹑表賀冬至﹑元旦﹑萬壽節。及歲貢禮物。賞賚如例。停止筵宴

○頒雍正元年時憲歷

○頒發訓諭直省總督以下等官﹑上諭十一道。諭總督。自古帝王疆理天下。必有嶽牧之臣﹑以分猷佐治。而後四方寧謐。共臻上理。此封疆大臣﹑以總督爲最重也。總督地控兩省。權兼文武。必使將吏協和。軍民綏輯。乃爲稱職。但統轄遼遠。職務殷繁。較巡撫之所屬更大。是在遴選屬僚之賢能者﹑委任得宜。則振綱飭紀。可無廢弛之虞。而以人報國。亦得大臣之體。特是澄淸吏治。必本大公之心﹑虛懷察訪。果系淸節素著﹑才具練達者。任以要劇﹑卽行保薦﹑則舉一可以風百。今或以逢迎意指爲能。以沽名市譽爲賢。甚至暗通賄賂。私受請托。不肖官吏﹑濫列薦章。而朴素無華﹑惇尙實治者。反抑而不伸。是豈風勵屬員之道乎。朕視天下如一家。視臣鄰如一體。爾等亦宜深體此意。以一家之心視兩省。以一體之心視屬吏。本之至公。用之至當。則上司之任使下僚。如身之使臂。臂之使指。凡有才有守之人。皆樂爲效用矣。至於所在管轄地方。有作姦犯科之豪猾。倚勢剝民之縉紳。理應重加懲治。因巧於結納。反得僥幸自全。而家居之大臣官員。皆經皇考任用之人。致政投閒。安靜自好。爲大吏者﹑並不加以禮貌。或反被土豪侵欺者有之。亦非所以表率屬僚﹑彰善癉惡之道也。總督與巡撫﹑將軍﹑提督﹑誼屬同寅。凡地方軍民事務。宜互相商榷。各本虛公。勿苟且雷同。勿偏執臆見。方於國計民生﹑有所禆益。總督參劾知府﹑例由司道揭報。參劾州縣﹑例由兩司道府揭報。眾論僉同。所以示公也。近有參劾之後﹑始行補揭。夫果其當劾。司道府不能揭報於前﹑旣有徇庇之愆。而令其補揭於後﹑又欲寬其失察之罪。彼此巧飾﹑以欺朝廷。尙得謂之至公乎。朕觀古之純臣﹑載在史冊者。興利除獘。以實心﹑行實政。實至而名亦歸之。故曰。名者﹑實之華也。今之居官者﹑釣譽以爲名。肥家以爲實。而云名實兼收。不知所謂名實者﹑果何謂也。爾督臣膺玆簡畀。固宜篤矢忠誠。尢當戒諭屬員﹑痛攺陋習。更有仕宦之初。頗著廉名。及身躋大位。則頓易其操者。古人謂之巧宦。其心事豈可問乎。且職居制閫﹑亦非徒以淸操自善也。若但謹身節用。而遇地方大事﹑一籌莫展。𨿽免貪冒之名。究鮮屏翰之實。國家又何所倚毗耶。爾督臣皆皇考擢用之大臣。朕嗣紹丕基。一切遵循成法。惟冀爾等﹑察吏安民。練兵核餉。崇實行而不事虛名。秉公衷而不持偏見。故諄諄告誡。並兩司﹑道﹑府﹑州﹑縣﹑各有諭旨。爾等亦宜細心體察。與爾屬吏﹑共勵官箴。交相儆惕。朕自優加恩禮。始終保全。若爾等恣意徇私。不能竭忠盡職。則深負皇考簡用之恩。其罪甚大。國法森嚴。朕𨿽欲寬貸爾等﹑不可得矣

○諭巡撫。國家任官守土。綏輯兆民。封疆之責﹑惟撫臣爲重。今之巡撫。卽古者保釐夾輔之臣也。一省之事﹑凡察吏安民。轉漕裕餉。皆統攝於巡撫苟非正己率屬。振飭勵精。則一切政刑錢谷。必致隳墮。拊循保障之功﹑何賴乎。夫吏治不淸。民何由安。從來大法則小廉。自兩司以至郡縣。平時參見接談。卽可略知其才品優劣。迨試以委任。訪之輿情。賢否淸濁。自難淆混。惟上官偏私好謀。屬僚善於逢迎者。卽推爲才能。其朴直自好﹑潔己愛民之員。反無見知之地。及至計典黜陟。並遇選擇保題之缺。或先納賄賂。或責報異時。始爲之薦引。亦有寄耳目於監司等官。聽毀譽於幕賓僚友之口。以致舉劾不公。潛滋奔競。勸賞黜陟﹑旣失其當﹑地方安得良有司乎。藩庫錢糧虧空。近來或多至數十萬。蓋因巡撫之貲用。皆取給於藩司。或以柔和交好。互相侵那。或先鉤致藩司短長。繼以威制勒索。分肥入已。徒供一身夤緣自奉之費。罔顧朝廷帑藏財用之虛。及事發難掩。惟思加派補庫。輾轉累民。負國營私。莫此爲甚。州縣積谷。本爲備荒之計。水旱歉收之歲。待此拯濟。於民生最有關系。今皆視爲正供之餘項。借出陳易新之名。半爲胥吏中飽。半爲州縣補空。一遇災荒。茫無賑貸。皆由巡撫﹑平時疏略包容﹑玩愒所致也。屬員缺出﹑委署𨿽由兩司詳請。其實巡撫操其權。下屬鉆營囑托。以缺之美惡。定酬賂之重輕。攝篆之人﹑久則年餘。近亦數月。往往視爲傳捨。情同行劫。不卹小民之脂膏。但飽溪壑於無厭。務償得署之饋遺而止。試思此一年數月之間。窮黎何罪﹑而可縱貪暴以剝削之乎。此等積獘﹑尢爲國法所不容者。巡撫參劾知府。應由司道揭報。參劾州縣。應由司道府揭報。所以示公愼無私之義也。近有先行參劾﹑而令其補揭。若所劾不公﹑則其補揭未免以勢陵之。使不得不從。果其當劾﹑則司道府旣不能公揭於前。而復巧飾於後。以寬其徇庇失察之咎。上下容隱。視功令爲具文。公愼無私之謂何。撫標兵丁﹑多者二千餘名。少亦千餘名。境內設有匪類竊發﹑藉以捍禦搜捕。今撫臣自謂無行軍進巢�刀之職。置標兵彊弱於度外。不加訓練。器械朽鈍。營伍廢弛。裁汰老弱之兵﹑空糧悉歸私槖。大非國家設兵衛民之意矣。云﹑貴﹑川﹑廣﹑猺獞雜處。其奉公輸賦之土司。皆當與內地人民。一體休養。俾得遂生樂業。乃不虛朕懷保柔遠之心。嗣後毋得生事擾累。致令峒氓失所。至於土豪巨猾。結交官吏。武斷鄕曲。逞姦干紀之徒。每或彌縫漏网。而告休歸田之大臣官員。安分杜門。反徇私吹索。借端陵踐。此皆大失好惡之公。尢損保全耆舊之義。非鎭撫者所當畱意乎。爾諸撫臣。皆荷皇考任用之恩。受全省撫綏之寄。朕纘承大統。祗遵成憲。優禮大臣。保全終始。惟冀爾等﹑各抒忠悃。安靖封疆。朕所諭者﹑有則悔悟速攺。無則省躬加勉。兩司﹑道﹑府﹑州﹑縣﹑各有諭旨。爾亦宜詳細體察。與諸屬吏﹑共相勉勗。同心協力。以盡職守。若不念皇考簡畀之隆。致貽地方黎庶之害。負恩曠職。自取罪戾。朕又安能廢法以宥爾乎

○諭督學。朕惟自古帝王﹑皆以興賢育才爲務。我國朝自太祖太宗肇造鴻圖。世祖定鼎中夏。首隆學校。加意人才。開國規模。超越前古。至我皇考聖祖仁皇帝禦極六十一年。培養教育。怙冒涵濡。深仁厚澤。有加無已。禦制訓飭士子文。頒布學宮。東西南朔。海澨山陬。戶習詩書。家惇禮樂。遐邇無不向風。文教之隆﹑莫過於此矣。朕纘承大統。遵守舊章。寤寐求賢。惟恐或失。念學校爲士子進身之階。督學一官﹑尢人倫風化所系。遴選各省學臣﹑倍加鄭重。爾等須廉潔持身。精勤集事。實行文風。兩者所當並重。若徒事文華﹑而不惇崇實行。猶未爲盡職也。表揚忠孝節義。崇祀先聖先賢。訪求山林隱逸。搜羅名迹藏書。而衡文一道﹑專以理明學正﹑典雅醇潔爲主。古人云。言乃心聲。气由夙養。必士品端而後文風正。他日爲國家柱石。爲朝廟羽儀。不綦重歟。勿私納苞苴。勿瞻徇情面。勿輕視武途。勿濫取祠蔭。勿矯激沽名。勿昏庸廢事。勿卑污貶節。勿驕暴陵人。胥吏必謹關防。幕客尢宜選擇。如此﹑則內外交毖。本末兼修。上不負朝廷。下不愧多士。朕耳目所及。必有見聞。若罔顧聲名。廉隅不飭。國有常憲。罰必隨之。尙其勉旃。毋忽

○諭提督。國家武功赫濯。綏靖區夏。用資專閫。統率全省將士。俾黎庶諴和。疆圉寧謐。提督之任綦重矣。當玆海宇承平。士卒狃於宴安。不以兵革爲事。相沿日久。營伍漸弛。非所以肅軍政﹑飭戎行也。爾等皆系皇考簡用節鉞之大臣。尢宜恪遵令典。倡率所屬將弁。簡閱卒伍。整理器械。操演技勇。平時討論軍實。訓練精勤。乃稱節制之師。折衝禦侮。庶幾有備無患矣。夫儲糧裕餉﹑所以足兵食﹑壯幹城﹑非爲飽一人之私槖也。乃虛名冒餉。侵漁扣克。視爲故常。以致朝廷卹兵養士之典。止供將吏肥家之計。居心多欲。自難彈壓下僚。馭眾寡恩。何以振興士气。提臣職任拊循。果能廉正自持。無虛給餉。俾士飽馬騰。有不感激思奮者乎。至山海要區。得人最重。爾身爲大帥。凡將佐偏禆。果其智勇素著。才技優長。肅紀律而輯兵民。歷有成績之員。或軍政薦舉。或破格題請。皆當予以優擢。如本系庸劣之弁。徇情面。受賄賂。始則權宜委任。旋復列名保奏。不特冒干名器。必致貽誤地方。濫用匪人之咎。其能逃於功令乎。且設兵所以衛民。文武官屬殊途。而轄兵愛民﹑均有責焉。如各執已見。不相和協。勢必有縱兵虐民。挾制長吏。以逞威作姦者。在文臣豈容辭咎。而提臣統領水陸重師。管轄不嚴。調劑不力。致文武抗衡。兵民異視。責更難逭。書曰。同寅協恭。和衷哉。爾當一秉虛公。和衷辦事。嚴飭將弁﹑於所屬汛地﹑實心捍衛。勤緝姦宄。俾居民安堵無虞。地方咸受其利益。爾等皆勤勞素者。效力年久之人。皇考屢加拔擢。洊膺斯任。朕祗遵成憲。優遇大臣。保全終始。爾等其各抒忠悃。以無負朕愛養兵民之至意。其總兵﹑副將﹑參﹑遊﹑等官。各有諭旨。爾亦應詳細體察。同心協力。共相策勵。靖共爾位。永奠封疆

○諭總兵官。國家幅﹤巾員﹥廣大。凡巖疆重鎭。關塞要害之地。設立總兵。俾之鎭守。上承督臣之節制。下樹將弁之表率。輯兵安民。厥任綦重。居是官者﹑當以寧謐地方爲念。嚴飭官兵。巡緝姦宄。儻有匪類。務必窮盡根株。使宵小無從潛匿。良民得以寧居。若平時漫無覺察。日久必致蔓延。綢繆未雨之謂何。武臣𨿽不幹民事。然保障捍衛。責有攸歸。守此方﹑卽當軫念此方之民。毋得視之膜外。縱兵肆擾。至文武職任𨿽分。盡心王事則一。彼此和衷。同心共濟。自不致貽誤公事。況揆文振武。經術同源。善於卹兵。必善於愛民。尙何至縱兵虐民。失國家設兵衛民之意乎。總兵統轄營汛甚多。當以訓練爲先。嫻騎射。整隊伍。備器械。限期校閱。勤惰嚴分。賞罰明而軍政肅。隱然一長城矣。所屬將弁兵丁。智勇超羣﹑則立登薦剡。武藝精熟。則特拔戎行。以之鼓勵軍士。猶有古良將風焉。兵之所需。糧餉最重。給糧而扣克﹑則師旅有枵腹之憂。缺兵而不補﹑則營伍有空虛之患。總兵率先潔已。嚴飭偏禆。毋得久懸兵缺。以恣侵漁。毋得克減額糧。以肥囊槖。則兵籍無虛。士气益奮。有不收臂指之效者乎。至於馭兵之道。務在寬嚴得中。過寬﹑則兵以怠玩而生驕。過嚴﹑則兵以拘迫而滋怨。能於嚴明之中。隱寓愛卹之意。庶幾上下一心。忠義自奮。此又在爾鎭臣之善爲運用者也。仰惟皇考垂誡提鎭諸臣﹑有曰。韜鈐宜裕。紀律宜明。拊循宜至。訓練宜精。又曰。文武輯睦。毋相抗衡。軍民調劑。各得其平。煌煌天語。勒於箴規久矣。爾等皆系皇考簡畀之人。果能實心力行。不致始勤終怠。上負聖訓。朕心嘉乃成績。必懋錫殊典。如其徒擁厚祿。虛縻爾位。旣無益於兵民。致有乖於令典。國法森嚴。朕不爾貸也

○諭布政司。朕惟國家官制。分省開藩。爾職居方伯。任寄旬宣。所以綏輯羣黎。布昭徳意。實庶邦之喉舌。列服之綱維。任旣重矣。責亦大矣。府州縣官之賢不肖。最關民生休戚。當不時察核治行。務知其實。分別臧否。以告督撫。爾以無私自信。督撫自不以私心致疑。協和盡力﹑以勸賢懲不肖。則除害興利。一方安矣。今計典之黜陟。特疏之薦彈。朝廷憑督撫之奏章。督撫憑布按之詳揭。爾布政爲官吏表式。自當益矢公忠。若愛憎任情。是非倒置。以諂事上官﹑通行請托爲賢。以不善逢迎﹑恥投暮夜爲不肖。其何以稱之屏之翰﹑百辟爲憲者哉。夫官至監司。揚歷有年。當服官之初。廉潔自守。漸登髙位。頓攺初心。更有矯飾虛聲。潛納賄賂。陋俗相沿。謂之名實兼收。其罔上行私爲尢甚。孔子謂事君勿欺。寧不聞乎。賦役會計。皆爾專司。調劑均平。乃爲稱職。今錢糧火耗。日漸加增。重者每兩加至四五錢。民脂民膏。朘剝何堪。至州縣差徭。巧立名色。恣其苛派。竭小民衣食之資。供官司奴隸之用。爾試思戶版稅籍。誰爲職掌。私派橫徵。誰任其咎。顧可失於覺察乎。各省庫項虧空。動盈千萬。是侵是那。總無完補。耗蠹公帑。視爲泛常。尢爲不法。宜嚴革前獘。永杜侵那。如司庫盤查之責﹑在巡撫。虧空之根﹑亦由巡撫。巡撫借支﹑而布政不應者少矣。然職在監守。果能廉正自持。則巡撫挾勢借支。斷不能行。但謹身節用。量入爲出。司庫必無虧空矣。州縣庫盤查之責﹑在知府。覺察虛實之責﹑獨在布政。爾但潔己率屬。不容徇庇。州縣庫必不虧空矣。朕深悉獘源。所以反覆諄切言之。冀爾等悔且攺也。皇考徳洽區宇。六十餘年。朕嗣守丕基。惟成法是式。爾等皆蒙皇考簡拔。職任藩宣。果能各效忠誠。凜遵功令。朕自始終保全。加以擢用。若營私黷貨。曠職累民。爾旣負皇考之深恩。朕又安能弛國家之令典。三尺莫逭。爾其愼之

○諭按察司。朕惟直省大小獄訟。民命所關。國家各設按察司以專掌之。一切州縣申詳。至爾司而獄成。凡督撫達部題奏事件。皆由爾司定案。任豈不重與。皇考仁覆如天。每覽西曹奏牘。反覆推詳。惟寬惟愼。逮情實罪當。猶施緩決之恩。好生之徳。洽於民心。六十餘年於玆。朕嗣守大訓。思四海之內。有匹夫匹婦。罰非其辜者。卽非所以繼皇考之志。夙夜凜凜焉。何道而能不濫不冤。實爾司是賴。朕惟國家考定律例。所以弼教。非以厲民。是故嚴立刑書。防其或罹於法。及至斷獄。又條分縷析。思以曲全其生。書曰。欽哉欽哉。惟刑之卹哉。又曰與其殺不辜。寧失不經。此律例之本意也。今或情例相違。牽合文法﹑以納民於网。或有兩例並見﹑輒上下其手﹑以自遂其私。安得無冤獄哉。太祖髙皇帝之訓曰。生殺之際。不可不愼。聽斷之官。必期得情。大哉聖言。包舉。虞書周禮之義。夫折獄憑口供。而平反憑案卷。今法吏不求得情。惟求完結。州縣案卷之申詳爾司者。多鍜煉口供。附於律例。冀免爾司之駁查。爾司之詳督撫。督撫之揭部院者。又加文致焉。冀免三法司之駁查。漢路溫舒所云﹑奏當旣成。𨿽臯陶視之。猶以爲死有餘辜者也。口供案卷如是﹑冤抑何從平反。咎在聽斷之初心。原非欲必得其情也。今宜釐剔宿獘。歸於明允。毋得因循故事。自墮姦欺也。大計黜陟﹑由爾司詳報督撫。宜以用刑明愼﹑執法不阿者爲賢能。毋以善事督撫﹑弗逆爾意者﹑爲賢能也。地方豪猾。若苗有莠。不除不剪。害我嘉生。至於良善巨室。致政大臣。猾吏或借端侵抑之。非所以稱朕意也。邇來士大夫﹑好雲名實兼收。所謂名者﹑官爵也。所謂實者﹑貨財也。習俗媮薄。朕甚憫焉。夫六廉之義。百司攸同。至納賄出入人罪。於法尢重。戕人之命。破人之家。以潤屋奉身。歷觀古來﹑逃於國法者﹑十無一二。免於天罰者﹑更百無一二。書之呂刑曰。獄貨非寶。非聽訟者之明訓歟。爾司其正已率下。使法無枉撓。庶幾刑措之風。尙其勗諸

○諭道員。爾等官歷監司。所以贊襄藩臬﹑承流宣化者也。分守﹑分巡﹑職居協理。糧﹑河﹑鹽﹑驛﹑各有專司。身居是官。必顧名思義。名者﹑實之華也。克副其實﹑而後名歸焉。如守巡兩道。首當潔己惠民。凡府州縣之廉潔貪污。俱宜細加察訪。不時密詳督撫﹑以憑舉劾。地方有土豪武斷﹑尢宜禁戢剪除。衛良鋤莠。乃稱其實。若但知趨承大吏。或祗圖下屬陋規一切吏治民生。槪置不問。貪庸陋劣。殊負朝廷設官之意矣。糧道﹑專理漕運。職任匪輕。使徒知起運規例。扣克運費。苦累運丁。營私煩擾。有玷官箴。貽害百姓。何所底止。河道﹑有董率工程之責。凡分修河員。孰賢孰否。俱應洞晰。並宜親身經歷。查勘估計。某口險峻。某口平易。某處堤工堅固。某處冒支帑金。儻不計虛實。不辧勤惰。僅以納賄多者爲能員。饋遺少者爲拙吏。而於工程﹑漠不經意。一遇坍潰。誰之咎耶。鹽道一員。尢關國課。邇年鹽法﹑獘竇叢生。正項錢糧。每多虧欠。一由上下各官﹑需索商人。巧立名色。誅求無已。窮商力竭。不得不那新補舊。上虧國課。髙擡鹽價。下累小民。至於官鹽騰貴。貧民販賣私鹽。捕役鬥毆。株連人命。流獘無窮。一由商人用度奢靡。相仍陋俗。不知節儉。致欠額徵。爾等運籌鹽法。宜將陋例積習。盡情禁革。必思何以蘇商。何以裕課。上供軍國。下利閭閻。方爲稱職。驛道﹑爲驛站錢糧所系。必廉潔自守。乃克剔獘釐姦。凡驛遞馬匹。數目多寡。每有假冒開銷。歲修船隻。亦有虛浮不實。該員一貪貲貨。勢必昏庸。或過於苛核。勒索多方。經管屬吏。疲不能支。總之病官病民。悉緣貪黷。敬爾有官。垂諸古訓。靖共爾位。載在風詩。爾等各有常職。各守官方。名實二字。極宜體認。今以獻賂爲實。虛譽爲名。動云名實兼收。內以欺己。外以負國。有靦面目。其何以立身而抒忠藎乎。皇考禦極六十餘年。以軫卹民生爲首務。各省道員。必親加遴擢。諄諄戒勉。極其詳愼。朕纘承大統。翼翼小心。惟仰體皇考愛養元元至意。亦期爾等爭自濯磨。振飭風憲。以副朕望。果能肅淸綱紀。無致廢弛。朕當破格獎勵。其或因循不攺。朕必置之重法

○諭副將﹑參將﹑遊擊等官。朕惟國家兵制。凡疆宇要地。旣設提督﹑總兵﹑統率鎭守。又設副將﹑參﹑遊﹑分列營伍。遞相鈐轄。蓋從古治兵﹑有大帥﹑必有偏禆。所以宣揚威武。協贊軍機。收指臂之效。奠磐石之安也。爾等所屬﹑地形有險易。兵數有多寡。各宜預定練兵之法。親校騎射。嚴試技勇。簡拔驍銳。更換老羸。務令一營士卒。人材雄健。武藝精嫻。又時教以行陣。使之步﹑伐﹑進﹑退。井然有法。日演月習。气壯心齊。自成有制之師﹑而無難折衝禦侮矣。乃有不肖將弁。不勤訓練。按籍徒有虛名。責效毫無實濟。營伍廢弛。爲害最大。究其獘﹑由於將弁之貪利而廢法。一在冒虛糧而兵無實數。一在克月糧而兵有怨心。上虧天家之糧餉。下朘窮卒之脂膏。身司戎務﹑而不能廉正以服眾。𨿽日示訓練之法。誰爲之踴躍用命乎。爾等遇有兵丁空缺。卽選力勇技精者。補足隊伍。至於馬步各糧。按期領給。不得克減分毫。古之良將。多以愛卹士卒﹑克建膚功。投醪挾纊之風。爾等宜知向慕焉。官軍之協守一方。所以捍衛一方之百姓。故曰。設兵以衛民也。防亂於未萌。緝姦於已發。俾居民安家樂業。共享昇平。自然受兵之利﹑而不受兵之害。儻或約束不嚴。縱兵肆虐。誘賭放債。恃彊奪利。甚至地方小警。漫不防禦緝捕。以致姦宄滋蔓。徒卸責於有司。文武失和。秦越相視殊背國家設兵鎭守之意。律法具在。罪有攸歸。至於爾等簡用督撫中軍。責任匪輕。尢宜潔己奉公。恪遵法紀。至都司﹑守備﹑千總﹑把總等員。各有城守汛防之責。亦宜努力稱職。自奮功名。朕念爾等﹑曾受皇考選擢之恩。自應保守前勞。力圖後效。果能整飭戎伍。允著幹城之望。朕自不惜寵以崇階。儻若廢隳武備。侵漁糗芻。甚且妄執武官不惜死之言。恣意逞威。虐民生事。爲害於地方。王法森嚴。決難輕貸

○諭知府。國家親民之官。莫先於守令。蓋州縣官﹑與民最親。而知府﹑又與州縣官最親。凡州縣興利除獘之事。皆於知府有專責焉。是知府一官﹑分寄督﹑撫﹑監司之耳目﹑而爲州牧﹑縣令之表率。承流於上。宣化於下。所系綦重矣。漢宣帝有曰。太守﹑吏民之本也。又曰。庶民所以安其田裏﹑而無嘆息愁恨之心者。政平訟理也。與我共此者。其惟良二千石乎。故兩漢循良稱盛。而賢守尢多。龔黃召杜諸人。大都皆廉潔和平。正身率屬。以與民休養生息。史稱其所居民富。所去民思。此皆彰明較著者也。皇考澄肅官方。愼簡僚吏。知府中有政績茂異。聲名著聞者。必加優眷。數年之間。卽膺殊擢。所以鼓勵循良。務令羣黎受福。爾等蒙皇考簡用之恩。受國家民社之寄。地方不甚遼遠。則於民間之疾苦﹑可以周知。勢分不甚懸殊。則於屬下之賢否﹑可以洞悉。爾果廉潔自持。屏絕賄賂。則督﹑撫﹑監司﹑必不致肆行需索。而州牧﹑縣令﹑亦不敢恣意貪婪。近聞州縣火耗。任意加增。罔知顧忌。以小民之脂膏。飽貪吏之溪壑。由爾不能卻遺金於暮夜。又安能禁屬吏之濫徵乎。盤查倉庫。必須核實。不可視爲故事。乃或借盤查之名。勒索饋遺。是因盤查而虧空愈甚矣。爾能時勤勸誡。加以體卹。則州縣可無虧空之虞。能制節謹度。淡泊是安。則爾亦可免虧空之累。勸農課桑。以厚風俗。禁戢彊暴。以安善良。平情聽斷。以淸獄訟。皆爾職守之所當盡者。至於督撫舉劾州縣。必由爾之詳揭。務須秉公持正。勿涉偏私。若善於逢迎者﹑從而護庇薦拔之。而端方恬靜之人﹑反故爲摧抑。下吏皆苟且營私﹑以求容悅。地方之事﹑尙可問乎。居官者﹑每有初入仕途。淸操自矢。漸登華要。頓攺初心。旣知砥礪廉隅。卽當始終一節。更有巧於仕宦者﹑人每謂其名實兼收。朕最不解此語。夫名者﹑實之華。果能廉潔愛民。奉公盡職。此所謂實也。治行稱首。民歌輿誦。此所謂名也。實至而名隨之。如本立而華茂焉。若以弋取虛譽爲名﹑而以封殖多藏爲實。此則小人之尢。更甚於貪黷彰聞之輩矣。朕纘承大統。夙夜祗懼。惟恐有負皇考付托之重。深冀爾等﹑各體此意。精白乃心。以古循良自勉。若狥私納賄。不能率屬愛民。貽害地方。蔑視憲典。三尺具在。朕不能爲爾等寬也

○諭知州﹑知縣。朕惟國家首重吏治。爾州牧﹑縣令。乃親民之官。吏治之始基也。貢賦獄訟。爾實司之。品秩𨿽卑。職任綦重。州縣官賢﹑則民先受其利。州縣官不肖﹑則民先受其害。膺玆任者﹑當體朝廷惠養元元之意﹑以愛民爲先務。周察蔀屋。綏輯鄕裏。治行果有其實。循卓自有其名。非內聚賄而外幹譽。謂之名實兼收也。全省吏治。如作室然。督﹑撫﹑其棟梁也。司﹑道﹑其垣墉也。州﹑縣﹑其基址也。書云。民惟邦本。本固邦寧。夫所以固邦本者﹑在吏治。而吏治之本﹑在州縣。苟州縣之品行不端。猶基不立。則室不固。庸有濟乎。皇考臨禦六十一年。灼知州縣之重。特行引見。咨詢明試。至詳至愼。其有廉能之員。每不次超擢﹑以示鼓勵。今海內羣黎。皆皇考所懷保也。朕膺宗社重寄。思纘皇考之治功。惟爾州縣諸臣﹑具有父母斯民之責。其爲朕立之基址﹑以固邦本焉。誠能潔已奉公。實心盡職。一州一縣之中。興仁興讓。教孝教忠。物阜民安。刑淸訟簡。朕將升之朝寧。用作股肱。如或罔念民瘼。恣意貪婪。或朘削肥家。或濫刑逞虐。或借刻以爲淸。或恃才而多事。或諂媚上司以貪位。或任縱胥吏以擾民。或徇私逞欲﹑以上虧國帑。王章具在。豈爾貸歟。更有任州縣時﹑私肥已槖。而漫云﹑且俟顯要。方立名節者。其與初市淸名。晚而攺操之人。何以異哉。至於錢糧﹑關系尢重。絲毫顆粒。皆百姓之脂膏。增一分﹑則民受一分之累。減一分﹑則民沾一分之澤。前有請暫加火耗。抵補虧空帑項者。皇考示諭在廷。不允其請。爾諸臣共聞之矣。今州縣火耗。任意加增。視爲成例。民何以堪乎。嗣後斷宜禁止。或被上司察劾。或被科道糾參。必從重治罪。決不寬貸。夫欲淸虧空之源。莫如節儉正直。節儉則用無不足。正直則上官不可幹以私。若朘小民之生。以飽上官之貪欲。冒不測之罪。以快一時之奢侈。豈砥礪廉隅。爲民父母之道乎。爾州縣等官。其恪共乃職。勿貽罪戾。毋謂地遠官卑。朕不及察其賢否也

○壬午。諭戶部。恩賜老人。原爲崇年尙齒。而地方賞老人者﹑每州縣動支數千金。司﹑府﹑牧﹑令﹑上下通同侵扣。吏役復任意需索。老人十不得一。上負曠典。罪不容逭。今飭令督撫嚴查。務令有司親自沿鄕訪察。據實造冊給發。不許絲毫侵扣。儻仍蹈前獘。立卽參處。如督撫奉行不謹。朕若訪出。必加以失察之罪。再老人九十以上者﹑州縣不時存問。其或鰥寡無子﹑及子孫貧不能養贍者﹑督撫以至州縣﹑公同設法卹養。或奏聞動用錢糧。務令得沾實惠

○以翰林院檢討胡瀛﹑爲雲南鄕試正考官。內務府員外郎鄂爾泰﹑爲副考官。編修沈宗敬﹑爲貴州鄕試正考官。刑部員外郎朱崧﹑爲副考官

○癸未。諭大學士等。前年因黃河衝決。皇考特遣牛鈕﹑齊蘇勒等﹑堵築修理堤工。一切完竣。交與楊宗義。乃楊宗義﹑不能時時加謹防守。致修築之處﹑又復衝決。經九卿議將楊宗義革職。拏交刑部﹑從重治罪。皇考從寬恕免。將一切河工﹑令其效力贖罪。今被衝決之堤工﹑俱已合龍。仍著楊宗義加謹防守。不時修築。春日冰融之先。務期預爲防守堅固。斷不可似從前疏忽。又致衝決。果能加謹防護。卽可贖其前愆。如將已完堤工﹑再致衝決。朕必重治其罪

○甲申。上詣皇太后宮﹑問安

○諭內閣。倉場侍郎李英貴患病。倉場事務。著順天府府尹陳守創﹑暫行協理

○調湖北按察使趙弘運來京。擢雲南廣南府知府蔡起俊﹑爲湖北按察使司按察使

○總理事務王大臣議覆﹑倉場總督李英貴等疏言﹑八旗官兵米石。請將所有六七成米﹑折算添給支放。應如所請。得旨﹑所給之米。照伊等所奏米色微髙尢善。如支給米色﹑不及所奏。必將倉場大臣﹑該倉監督﹑從重治罪

○乙酉。平郡王訥爾素摺奏﹑十二月二十四日﹑輔國公延信到甘州。臣遵旨將撫遠大將軍印敕交明。於二十五日﹑起程赴京。奏入﹑報聞

○丙戌。孟春。享太廟。上親詣行禮

○上詣皇太后宮﹑問安

○遣官祭太歲之神

○諭內閣。原任大學士阿蘭泰﹑王熙﹑李光地﹑尙書趙申喬等﹑俱系皇考時﹑宣力效忠之人。作何追卹加恩之處。總理事務王大臣﹑會同大學士白潢﹑尙書張鵬翮﹑左都禦史朱軾﹑查例議奏。尋議﹑大學士阿蘭泰﹑王熙﹑各加祭一次。大學士李光地﹑贈太子太傅。戶部尙書趙申喬﹑贈太子太保。從之

○上召來京叩謁梓宮之科爾沁達爾漢親王和碩額駙羅卜藏滚布等﹑入養心殿。諭曰。爾等先世﹑俱在太祖時﹑歸誠效順。竭力同心。誼若一家。懋著勤績。爾等皆深沐皇考加恩愛養之人。今聞皇考升遐。叩謁梓宮。哀號擗踴。朕心深爲憫惻。仰惟皇考視爾等如子孫。於玆六十餘年。恩隆情篤。今龍馭上賓。屬大位於朕躬。朕仰承皇考付托之重。當視爾等亦如一家。深加愛養。爾等宜感念皇考深恩。和衷共勵。竭誠效力。爾等眾紮薩克﹑俱有辦理旗務﹑統轄眾庶之責。凡事秉公矢愼。各撫卹屬下人等﹑愼勿擾累

○丁亥。世祖章皇帝忌辰。遣官祭孝陵

○上詣壽皇殿行禮

○戊子。大學士等﹑議奏纂修聖祖仁皇帝實錄﹑開館事宜。並開列纂修翻譯收掌人員請旨。得旨﹑是。皇考禦極六十一年。聖謨神烈甚多。卿等督率各官。務期悉心敬纂。速輯告成。俾永垂方冊。以副朕繼述顯揚先徳之意

○己丑。上以壇廟祭祀。典禮重大。命派王二人。散秩大臣﹑禦史各二員。部員﹑侍衛﹑各四員。稽查失儀﹑及扈從人等﹑任意行走。著爲例

○庚寅。命總理事務王大臣﹑及大學士嵩祝﹑白潢﹑吏部尙書張鵬翮﹑戶部尙書田從典﹑禮部尙書張廷玉﹑左都禦史朱軾﹑將漢禦史﹑各部郎中﹑分別三等引見

○辛卯。祈谷於上帝。上親詣行禮

○上詣皇太后宮﹑問安

○戶部等衙門。遵旨議覆。滸墅﹑揚州﹑龍江﹑蕪湖﹑湖口﹑贛關﹑太平橋﹑粵海﹑閩海等﹑九關稅務。應照淮安天津等關例。交與各該撫﹑令地方官兼管。從之

○署理撫遠大將軍事務輔國公延信摺奏。甘州所屯兵丁。除京城滿洲兵外。有預備調遣鄂爾多斯兵三百名。及宣化兵五百名。古北口兵四百八十名。山西兵五百九十名。陜西楡林兵一百九十名。分屯各處。現今並無調遣。請俱令撤回本處。奏入。報聞

○和碩莊親王博果鐸薨

○壬辰。諭總理事務王大臣﹑議政大臣等﹑靑海臺吉策零董洛卜﹑著封爲貝勒。自西陲用兵以來。靑海之王以下。臺吉以上﹑各著勞績。皇考曾降旨﹑俟凱旋之日﹑再行計功。今靑海﹑王﹑臺吉等﹑歷年效績。作何加封施恩之處。察明議敍具奏

○諭內閣。現今封印。各部院應奏本章。不用印信。照常送入內閣。票簽進呈。其應用摺奏事件。著繕摺具奏。儻因封印之故。將應用本章具奏之事。槪用摺奏。日後恐無憑據。將此通行曉諭

○諭署直隸巡撫趙之垣﹑河南巡撫楊宗義﹑朝廷設官置吏﹑原以養民。遇有災荒﹑卽多方撫卹。方不負委任之重。今據山東巡撫黃炳﹑奏稱直隸河南﹑鄰境小民﹑資生無策。間有攜家就近覓食者。朕覽奏惻然。當此春初﹑農事方興。若任其流離﹑則小民何所依歸。著卽遴選賢員﹑招輯復業。核實賑濟。務令得所。勿失農時。以副朕惠養元元之至意

○追封輔國將軍巴爾堪﹑爲輔國公。謚武襄。以其子巴賽﹑襲爵

○河道總督陳鵬年﹑以病劇具奏。命山東按察使齊蘇勒﹑署理河道總督。禦史佟吉圖﹑署理山東按察使司按察使

○癸巳。上詣壽皇殿行禮

○調江西巡撫王企埥﹑湖北巡撫張連登﹑來京。升貴州布政使裴﹤彳率﹥度﹑爲江西巡撫。山西布政使納齊喀﹑爲湖廣湖北巡撫。山西按察使森圖﹑爲山西布政使司布政使。擢江西瑞州府知府髙成齡﹑爲山西按察使司按察使

○理藩院奏﹑來謁梓宮之蒙古王﹑貝勒﹑貝子﹑公﹑額駙﹑臺吉等﹑奏稱世受國恩。不忍卽歸。擬住京師。候送梓宮。得旨﹑候送梓宮﹑尙須兩三月。若去而復來。殊屬勞苦。時當春季。馬匹必致羸瘦。來而復歸。必更艱難。著照王等所請﹑在京候送梓宮。俟安奉陵寢享殿禮成後﹑令回本地。至九月內。梓宮安奉地宮。伊等必復來送。正值艸盛馬肥。可卽從伊本處﹑前詣陵寢

○甲午。諭內閣。各省奏銷錢糧。除地方正項﹑及軍需外﹑其餘奏鎖項內﹑積獘甚大。若無部費﹑𨿽冊檔分明。亦以本內數字互異。或因銀數幾兩不符。往來駁詰。一有部費﹑卽糜費錢糧百萬。亦準奏銷。或將無關緊要之處駁回。以存駁詰之名。掩飾耳目。咨覆到日。旋卽議準。內外通同欺盜虛冒。此等情獘﹑盡在皇考睿照之中。聖恩寬大。未行深究。朕今不得不加整理。嗣後一應錢糧奏銷事務﹑無論何部﹑俱著怡親王﹑隆科多﹑大學士白潢﹑左都禦史朱軾﹑會同辦理或將各部賢能司員。指名保題。或酌量另取官員。令伊等管辦之處。著王大臣四人議奏。尋議﹑錢糧關系甚重。應另立衙門。設滿漢郎中﹑員外郎各二員。主事各三員。筆帖式十員。俱遴選賢能補用。至錢糧除地方正項外。其軍需各省動用之項。具題到日。應準應駁。臣等會同該部查核議覆。其設立署名。恭候欽定。得旨﹑署名著爲會考府。余依議

○乙未。上詣皇太后宮﹑問安

○諭九卿。朕受皇考付托之重。撫育羣黎。夙夜孜孜。惟恐閭閻失所。昨山東巡撫黃炳奏稱﹑東衮二屬﹑上年二麥失收。小民未免困苦。直隸﹑河南﹑鄰境之民﹑有攜家覓食者。朕卽飭諭直隸河南巡撫﹑加意撫綏。招集復業。但兩省巡撫。並未奏聞。朕恐其視爲泛常。奉行不力。爾等可會同確議。或特遣大臣。或交與該撫。作何賑濟安輯之法。務使窮黎得沾實惠。又前歲河南﹑黃水潰決。泛溢於直隸地方。比年以來﹑兩省近水居民。耕種無資。衣食匱乏。均應加恩撫卹。爾等一並議奏。尋議﹑直隸﹑河南流民。應各派大臣一員。會同該撫。動常平倉谷賑濟。其無力耕種者﹑酌量賞給。不能回籍者﹑應令直隸﹑河南﹑山東巡撫﹑加意撫輯。從之

○諭戶部。原任兩江總督常鼐﹑劾奏兩淮巡鹽禦史張應詔﹑科派加觔銀兩。經工部尙書李先復等﹑審明覆奏。爾部駁詰﹑以爲加觔銀兩﹑去年眾商﹑旣已供爲張應詔所派。今常鼐身故。眾商遂攺前供。所審未爲允協。朕聞常鼐居官﹑本無令名。皇考亦曾向朕言之。其所奏豈可爲準。皇考當日﹑不肯據常鼐所奏定案。故遣大臣前往察審。今旣已審明。不必再行駁詰。況張應詔﹑本無科派之事。眾商安得不攺易前供乎。至於商人﹑欲以此項銀兩充餉。朕豈需此。其已交十三萬餘兩。準其抵算往年商欠。其未完銀二十餘萬兩。盡行豁免。我皇考卹商愛民。若辦理此事。亦必如此歸結也。至於眾商﹑歷年所欠正項。關系國帑。著該部悉心確議﹑定限徵收

○丙申。上詣壽皇殿行禮

○是日﹑上以莊親王博果鐸薨。欲親臨祭奠。諸王大臣等﹑懇請停止。得旨﹑王大臣等﹑所奏𨿽是。但朕之長輩﹑止有莊親王一人。宗親誼篤。朕心必欲親往。著宗人府﹑並有執事之王大臣等﹑隨往

○諭總理事務王大臣等。八旗滿洲人等。除照常考試漢文秀才﹑舉人﹑進士外。至於繙譯技勇。亦屬緊要。應將滿洲人等﹑考取繙譯秀才﹑舉人﹑進士。並武秀才﹑舉人﹑進士。著會同該部。將作何考試﹑額數多少之處﹑定議具奏

○諭吏部。八旗滿洲翰林。向無升轉之途。甚爲可憫。伊等如何升轉之處﹑著議奏。尋議﹑嗣後翰林院滿洲侍讀﹑侍講﹑諭徳﹑洗馬﹑國子監司業﹑缺出。將各部俸滿應升之人﹑補授一員。將翰林院編修﹑檢討﹑補授一員。分缺補用。從之

○升內務府郎中李延禧﹑爲內務府總管

○命八旗舉人﹑生員內﹑有在護軍﹑執事人﹑行走者。俱退回。生員﹑仍給銀二兩。舉人﹑仍給銀三兩。令伊等讀書

○先是﹑理藩院奏﹑澤卜尊丹巴胡土克圖﹑原系法教內之第一人。數世行善。垂九十年。當噶爾丹叛亂時﹑身率七旗之喀爾喀等﹑來歸。最爲有功。伊系喀爾喀汗之子。土謝圖汗之弟。遭逢聖朝。疊蒙殊遇。前年聖祖仁皇帝面諭之曰。癸卯年﹑朕壽七十。爾壽九十。大慶之年。爾必前來。斷勿食言。胡土克圖﹑領旨而回。今𨿽年邁衰病。遵諭來京。謁見梓宮。志願已遂。泊然示寂。請照達賴喇嘛。班禪額爾得尼之例。給賜名號﹑印﹑冊。以示優典。得旨兪允。命給與名號﹑印﹑冊。旣而喀爾喀土謝圖汗等﹑以停止往弔胡土克圖奏請。上諭曰。胡土克圖﹑極蒙皇考聖祖軫念。禮遇加隆。皇考聖祖升遐﹑系甲午日。今胡土克國圓寂﹑亦系甲午日。佛果聖因。證明不昧。胡土克圖﹑非尋常僧人比。朕躬親往懸帕供茶。以盡朕心。將此旨傳與喀爾喀汗﹑王﹑額駙﹑及胡土克圖徒屬人等﹑知之。至是﹑理藩院以移送澤卜尊丹巴胡土克圖龕座。請派大臣官員﹑護送前往。上特命惇郡王允﹤礻我﹥﹑世子弘晟﹑賫賜印冊奠儀。又命散秩大臣尙崇廙等﹑護送胡土克圖龕座前行。所過蒙古地方。勿得任意騷擾需索

○總事事務王大臣議覆﹑河南布政使護理巡撫事牟欽元摺奏。豫省開封府以南。各州縣歲獲丰收。惟河北之衛輝﹑彰徳﹑懷慶三府。自前歲黃河決口。田被水占。不得耕種。加以堵築工程。小民輸。運物料。自百里以至數百里。供應頗力。而現在涸出之田。苦無籽種。不免乏食之虞。請動藩庫銀二萬兩。分行賑給。並將本年分錢糧﹑及歷年舊欠。暫行緩徵。應如所請。從之

○戊戌。諭總理事務王大臣等。刑部事繁。阿錫鼐﹑停其兼理倉場事務﹑著回部辦事。李英貴補授滿洲倉場侍郎。陳守創﹑以府尹帶管倉場事務

○命總理事務王大臣﹑裕親王保泰﹑世子弘昇﹑公馬爾賽﹑領侍衛內大臣阿爾松阿﹑大學士嵩祝﹑都統阿爾賽﹑尙書孫柱﹑會同八旗前鋒統領﹑護軍統領﹑將前鋒參領﹑護軍參領﹑分別三等﹑帶領引見

○庚子。上詣壽皇殿行禮

○諭吏部。開列各省試官﹑在部院之舉人進士出身者。不比翰林人員。文章或致荒疏。若將此等人差往。不能閱文。殊屬無益。伊等如有自稱文間未經荒疏者﹑著開列﹑朕加考試

○調鑲紅旗蒙古副都統秦布﹑爲本旗滿洲副都統。升一等護衛舒米達﹑爲鑲紅旗蒙古副都統

○以鑲黃旗滿洲副都統宗室汝福﹑署鑲白旗護軍統領

○理藩院議覆﹑喀爾喀和碩額駙策零﹑奏請將原編入察哈爾旗分﹑一佐領之人﹑停其給與錢糧。懇恩令帶回本處。共爲兩个佐領。一體承辦差徭。應如所請。從之

○辛丑。上詣皇太后宮﹑問安

○升湖南巡撫王之樞﹑爲吏部右侍郎。翰林院侍講學士查嗣庭﹑爲內閣學士兼禮部侍郎

○以內閣學士魏廷珍﹑爲湖南巡撫

○壬寅。諭總理事務王大臣等。母后誕育朕躬。纘承大統。謹考彜章。請上尊號。母后以皇考梓宮。奉移山陵之事未畢。不忍卽受尊稱。前據王大臣等﹑合詞虔請。敬上仁壽皇太后尊號。盛徳謙光。屢辭不允。諸王大臣援引舊典。懇求再三。始蒙慈允。今恭上冊寶典禮。亟應舉行。母后聖意。仍欲遲遲。朕復再四陳懇。未蒙許允。見今山陵之期已近。尊崇大典。言�耴吉何時。總理事務王大臣﹑會同禮部九卿﹑確議具奏

○又諭。前往陵寢之處﹑著總理事務王大臣﹑會同裕親王﹑履郡王﹑公馬爾賽﹑大學士嵩祝﹑詳議具奏。尋議﹑宋明之禮梓宮至山陵。嗣帝皆不親送。宋時以親王宰相充之。明時或以皇子親王主之。祈皇上思宋明定制之深意。念宗廟社稷之重任。以慰臣民之心。得旨﹑凡事當遵奉祖考巳行典禮﹑方爲盡善。前曾祖母太皇太后發引時﹑皇考親自恭送。至祖母皇太后發引時﹑皇考聖躬違和。兼有足疾。尙且親送梓宮啟行。諸王大臣﹑豈能勸止乎。親送皇考梓宮至山陵﹑朕意已定。大臣等勿再彊奏

○又諭。提鎭副將﹑俱系聖祖仁皇帝簡用之員。故將遺存弓矢櫜鞬等物﹑各行給賞。伊等應作何敬謹迎接供奉﹑俾聖祖仁皇帝恩澤﹑遺及子孫。累世永戴之處。爾等會同兵部議奏。尋議﹑所賞物件﹑應令伊等於子弟內﹑選擇謹愼之人。赴部祗領。子孫永遠供奉。從之

○鑲黃旗漢軍副都統馬天寵﹑年老休致。以工部左侍郎滿丕﹑爲鑲黃旗漢軍副都統

○升內閣學士登徳﹑爲工部左侍郎。以原任國子監祭酒尹泰﹑爲內閣學士辦理工部侍郎事

○降刑部尙書陶賴﹑四級調用。張廷樞﹑五級。調用。侍郎王景曾﹑二級畱任。以審擬陳����夕�雷一案。徇縱故也

○戶部等衙門議覆。倉場總督李英貴等﹑條奏倉場事宜四款。一﹑漕兌定例。原帶耗米。以備曬揚折耗。不準旗丁批抵。聽作倉中折耗。一﹑旗丁應給照米三升八合。查米旣入倉廒。復行照出。恐滋獘端。請將此項米石畱倉。量給價值。一﹑倉差滿漢監督各一員。請嗣後於部員內﹑擇家道殷實。操守淸勤者題補。再於現行各監督內﹑擇其操守淸廉。米好數足者。題畱復任二年。再於候補候選人員內﹑擇其年力精壯。才猷敏達者。題請補用。給與本衘食俸﹑以爲養廉之資。其應補應選之缺。咨部仍行補選。一年差滿。果操守淸廉。米好數足。亦題畱復任二年。共三年﹑準作試俸三年。任滿之日﹑任內米數謹愼收貯。數目充盈。題明交與吏部。以應升之缺卽升。若攺易操守。偸盜倉糧者。照侵欺錢糧例﹑盡法治罪。一﹑倉場衙門﹑有查倉﹑查船﹑及大通橋石土兩壩﹑五閘等處。巡查諸事。舊止設筆帖式四員。請添滿漢司官四員。同筆帖式在臣衙門差委稽察。該員果能實力辦事。訪察利獘。三年後﹑亦照監督以應升之缺卽升。筆帖式俟五年俸滿﹑以應得之缺卽用。儻查驗不實。徇私隱蔽。及怠惰誤事者。嚴加參處。俱應如所請。從之

○癸卯。上詣壽皇殿行禮

○諭工部。去年黃河漫溢。衝決秦家廠。一時不能堵塞。朕念數省生民。曁東南漕運攸關。特遣齊蘇勒﹑前往堵修。幸將秦家廠。馬營口。俱經堵築完工。但冬日冰凍。所修工程。或未必堅固。目今冰解流澌之時。水勢定行稍長。況三月桃花水降。其堵築堤岸。不可不加保固。今楊宗義丁憂。布政使牟欽元署理巡撫印務。凡齊蘇勒所需河工物料。及所用官員。著牟欽元卽行給與。毋得遲誤。該部速行文牟欽元知之

○諭直省主考官。爾等俱系皇考選用之人。朕諒爾等﹑必能自好。是以特簡爲主考官。爾等務秉公考取學問優長之士。果能不徇私情。聲名無忝。則不但無負朕之選用。亦不負皇考愛養之恩矣。回京之日。朕自加升擢。如有徇私之處。經朕訪聞。定行從重治罪。決不寬貸

○升翰林院侍講學士巴泰﹑爲都察院左副都禦史

○以翰林院編修莊楷﹑爲四川鄕試正考官。編修程元章﹑爲副考官。工科給事中康五瑞﹑爲廣東鄕試正考官。檢討王思訓﹑爲副考官。檢討朱曙蓀﹑爲廣西鄕試正考官。檢討徳齡﹑爲副考官。右中允張廷璐﹑爲福建鄕試正考官。編修朱一鳳﹑爲副考官

○吏部等衙門﹑遵旨議覆。新進士除欽點庶吉士外。揀選學問好者﹑令爲內外官學教習。年滿遇月官扣缺補用。余令回籍候選。從之

○甲辰。諭總理事務王大臣。從前每逢科場。有無賴棍徒﹑造言生事。此風斷不可長。著傳諭該管衙門﹑考試之前﹑卽嚴行曉示。儻有此等無賴匪類。務將爲首之人﹑從重治罪﹑以示儆戒

○封多羅淳郡王允祐子弘曙﹑爲長子。貝子允禵子弘春﹑爲固山貝子

○授固山額駙達爾瑪達都﹑四品額駙薩克信﹑多羅額駙僧滚紮卜﹑俱爲和碩額駙

○升湖廣襄陽總兵官佟國弼﹑爲鑲藍旗漢軍副都統。湖廣辰州副將萬際瑞﹑爲湖廣襄陽總兵官

○乙巳。總理事務王大臣﹑會同禮部九卿。遵旨議奏。臣等謹考典章。恭上仁壽皇太后尊號。伏承懿旨。以聖祖仁皇帝梓宮奉移山陵之事未畢。屢辭不允。臣等眾吁懇求。始荷允行。今恭上冊寶典禮。皇太后仍欲遲遲。仰見聖徳謙光。追念先皇誠敬哀慕之心。至眞至切。從古未有。臣等竊思尊上崇稱。聖王之盛軌。恪遵慈諭。大孝之至情。況值聖祖仁皇帝梓宮奉移山陵在邇。謹俟事畢之後。恭上皇太后冊寶典禮。吉期交與欽天監選擇舉行。得旨﹑是

○升鴻臚寺卿胡煦﹑爲內閣學士兼禮部侍郎。內務府郎中伊都立﹑爲詹事府詹事

○以國子監祭酒劉師恕﹑爲貴州布政使司布政使

○大學士王掞﹑以老病乞休。得旨﹑卿才品優長。皇考簡任機務以來。宣力年久。恪勤盡職。倚毗正殷。今以老病乞休。情辭懇切。著以原官致仕

○朝鮮國王李昀﹑奏謝敕封弟李昑爲世弟恩。並報該國議政金昌集中樞李頤命﹑左議政李健命﹑判中樞趙泰來等﹑謀逆伏誅顚末。報聞

○丙午。上詣皇太后宮﹑問安

○策妄阿喇布坦使臣垂納木喀等﹑朝見。上命都統拉錫﹑理藩院尙書特古忒﹑傳諭曰。爾國臺吉﹑在我聖祖皇考時。𨿽有微勞。亦多罪戾。乃無故侵我哈密。發兵往招。殺害拉藏。毀壞佛教。惟天子統禦萬邦理宜興師問罪。我聖祖皇考至仁如天。但令陳兵邊境。俟其深悔前非。卽加恩寬宥。並無意於殄滅爾國也。其後澤卜尊丹巴胡土克圖﹑爲策妄阿喇布坦﹑再三求赦。我聖祖皇考追念舊日微勞。又曲鑑胡土克圖老人懇款之意。允其所奏。令遣使往諭。待其伏罪自陳。卽降恩旨。今聖祖皇考升遐。朕纘承大寶。胡土克圖老人遠來。再爲奏請。是以復遣使於爾。若爾臺吉卽遣親信之人﹑誠懇陳辭。朕卽寬宥。以寧爾土宇。若冥頑不靈。仍構兵端。亦可明言其意。如欲廣我聖祖皇考之仁恩。惟爾臺吉。欲振我聖祖皇考之武烈。亦惟爾臺吉。朕仰承丕緒。行我軍威。爾臺吉詎不稔知。今胡土克圖大喇嘛﹑又已圓寂。從此亦無有爲爾臺吉奏請者矣。可作速定奪來奏。若仍前支吾。則兵由爾起。無與於朕也。爾非專使故不與爾敕書爾其謹識朕言。一一往諭

○諭內務府。朕補授官員。但觀其言語明白。人材去得。卽加擢用。伊等應各加勤愼。矢心報效。若以朕選用之故。或怠玩居心。貪婪易守。又或年老隳頹。或疾病昏眊。爾等無得瞻徇。卽行題參

○以故阿霸垓多羅郡王巴特瑪衮楚克子﹑索諾木拉卜坦﹑科爾沁多羅貝勒阿畢達子﹑多爾濟﹑各襲爵

○丁未。上詣壽皇殿行禮

○以鑲藍旗滿洲都統輔國公阿布蘭﹑署右翼前鋒統領

○戶部議覆﹑直隸巡撫趙之垣﹑題請領賣通倉變色米石。應如所請。得旨﹑此系朕親自辦理之事。皇考因直隸各州縣。有米谷短少之處。將通倉變色米石。糶賣於民。甚屬有益。並非勒令每處糶賣若干也。今趙之垣請於二百里內﹑附近水次之州縣。派定數目糶賣。而戶部照議準行。俱屬錯謬。此項變色米石。只宜於米谷短少之州縣。然使領運繁難。便爲無益。卽應停止。儻民間實因米谷短少﹑情願赴通糴買﹑自行運回。則聽其買去可也

○考察天下軍政。卓異官二十九員。不謹官二十六員。罷軟官二十員。年老官六十八員。有疾官三十八員。才力不及官七十五員。浮躁官十八員。分別升賞處分如例

○己酉。諭內閣。從前皇考之時﹑凡上三旗大臣侍衛官員人等﹑俱不許在諸王門下行走。卽諸王屬下人﹑非該屬處﹑亦不許私相往來。著領侍衛內大臣﹑及旗下大臣等﹑各將該管侍衛官員等﹑嚴行稽察。嗣後如有私相行走之人。一經查出。卽行參革。如不糾參。經朕查出。或被旁人首告。定將該管大臣﹑一並從重治罪

○諭理藩院。賞賜蒙古紮薩克臺吉﹑協理臺吉之處。恩詔內並未議及。朕意欲賞賜伊等。著該院議奏。尋議﹑紮薩克臺吉﹑塔布囊﹑白克﹑及協理臺吉內之締姻協理臺吉﹑平等協理臺吉等﹑應照賞賜公等之數。酌量遞減。和碩額駙應照紮薩克臺吉例。多羅額駙﹑應照締姻協理臺吉例。固山額駙﹑應照平等協理臺吉例。賞給。從之

○以原任都察院左副都禦史李紱﹑署吏部右侍郎

○庚戌。諭山東巡撫黃炳。朕纘承大統。父母斯民。普天之下。皆吾赤子。凡身任封疆者﹑當深體朕心。遇有災荒﹑及時賑濟。使窮黎實被其澤。據奏東兗兩屬。去歲二麥失收。小民未免困苦。直隸﹑河南﹑鄰境之民﹑資生無策。亦有攜家覓食者。朕覽奏惻然。爾奏欲各捐已貲。以爲賑濟。朕思爾等資從何出。勢必仍取之於民。是賑民實以累民也。不如動用倉儲。遴選賢員。確查乏食窮民。分路賑濟。小民庶得均沾實惠。至鄰省流移之民。亦宜一體撫卹。毋令失所。又奏請平糶倉谷。於民食大有禆益。必得實心任事之人。方副朕惠養元元之意。再奏請漕糧十萬石。分貯各縣。往年曾經屢次截畱。此項曾否支用。用存多寡。並如何分貯之處。著具本奏聞

○又諭。運道淺阻。舊例撥派民夫。挑淺濟運。朕思東省連年薄收。百姓困苦。未必堪此重役。將來流亡日多。民生日蹙。深爲可憫。古人救荒之策。有大興役以濟民食者。不若竟動正項錢糧。雇募民夫。給以工食。挑浚運河。則應雇旣多。散者復聚。民資工食。稍延殘喘。民心鼓舞。工程易就。運道早通。於興役之中﹑卽寓賑濟之意。莫便於此。已有旨命佟吉圖署理按察使。速赴河南。與總河齊蘇勒商定。回任料理運道。俟其到日﹑爾可與公同竭力料理。務使小民得沾實惠

○戶部議覆。工部尙書李先復﹑奏兩淮鹽價。督撫會同禦史酌量料理﹑應無庸議。得旨﹑李先復等﹑所奏兩淮行鹽。國課攸關。凡關鹽務之事。督撫應會同該禦史。酌量料理等語。部覆定例遵行已久。應無庸議。但督撫與該禦史﹑如相和好。卽長鹽價﹑以致病民。如不相和好。卽不巡緝私鹽﹑以致累商。嗣後儻各有意見。著將情由達部。聽部定奪

○兵部題﹑陜西應升副參遊擊等員﹑照例應各加銜一等。仍畱原任。得旨﹑近年用兵以來。陜西武官﹑𨿽升別省。不令其赴新任。仍畱原任。甚屬可憫。嗣後以升銜畱原任者﹑遇有本省相當缺出。著該總督﹑提督﹑卽行題補

大淸世宗敬天昌運建中表正文武英明寬仁信毅大孝至誠憲皇帝實錄卷之三

大淸世宗敬天昌運建中表正文武英明寬仁信毅大孝至誠憲皇帝實錄卷之四

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太保兼

太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正元年。癸卯。二月。辛亥朔。上詣壽皇殿行禮

○升內閣學士宗室佛格﹑兵部左侍郎勵廷儀﹑俱爲刑部尙書。翰林院侍讀學士吳士玉﹑爲內閣學士兼禮部侍郎

○升鑲紅旗護軍統領吉當阿﹑爲本旗漢軍都統。仍兼護軍統領

○以故喀爾喀多羅貝勒喇嘛紮布子策登紮布﹑襲爵

○壬子。上詣皇太后宮﹑問安

○諭各路將軍等。策妄阿喇布坦﹑無故起釁。用兵八載。兵丁甚屬勞苦。從前𨿽將老弱者撤回。今又歷一二年矣。夫兵不務多。惟在精耳。須將實堪效力者。存畱足用。裕其糧餉。方有裨益。現今爾等各處兵丁。不拘滿洲蒙古漢人。擇其精練者。存畱軍營。其年老殘廢者。於今年靑艸之時。令其各回本處

○命吏部尙書張鵬翮﹑爲文華殿大學士。兼吏部尙書

○辦理土默特事務刑部郎中福柱等奏。披甲阿納等﹑盜牛二頭。照例應絞立決。得旨﹑偸盜一二牲餼。卽將蒙古立絞。人命重大。嗣後應攺爲擬絞監候。若從此蒙古盜案漸少﹑則照此例行。儻蒙古無知﹑法輕多玩。而盜案比往年較多﹑則仍照原例擬罪

○癸丑。追封仁壽皇太后曾祖額布根﹑祖一等阿思哈尼哈番兼佐領額參﹑父護軍參領衛武﹑俱爲一等公。妻﹑俱爲公一品夫人。並命衛武子白啟﹑襲封一等公。世襲罔替

○以正黃旗滿洲都統馬爾薩﹑署理領侍衛內大臣

○盛京禮部侍郎巴濟納休致。以鑲白旗漢軍副都統關色﹑爲盛京禮部侍郎

○福建浙江總督覺羅滿保疏報。臺灣變亂。有南路下淡水﹑及安平鎭等處﹑義民李直三等。倡率鄕勇。首先殺賊。仰懇皇恩酌加議敍。其鄕壯等﹑量予獎賞。得旨﹑據奏臺灣義民李直三等﹑帶領鄕勇﹑協助官兵﹑擊敗賊眾。竭忠效命。殊爲可嘉。著該部從優議敍

○甲寅。上詣壽皇殿行禮

○諭禮部。朕奉皇太后懿旨﹑風化之基﹑必資內輔。人倫之本﹑首重坤儀。此天地之定位。帝王之常經也。嫡妃那拉氏﹑懿範性成。徽音素著。孝敬盡乎承歡。惠慈彰於逮下。宜承光宸極。顯號中宮。應立爲皇后以宣壼教。朕祗遵慈訓。立妃爲皇后。應行典禮﹑爾部詳察具奏

○乙卯。上詣皇太后宮﹑問安

○諭大學士等﹑國家養育人材首重翰苑。旣讀中祕之書。必當立品端方。居心敬愼。方不愧官箴。聞有僥幸之徒。平昔結黨營私。至科場年分。互相援引。轉爲請托。遇謹守之人。畏幹法紀。不肯通同作獘。反羣相排詆。飛語誣陷。此風甚不可長。亟當甄別。以示勸懲。著大學士張鵬翮。尙書田從典﹑徐元夢﹑左都禦史朱軾﹑侍郎張伯行﹑李紱﹑會同滿漢掌院學士﹑將翰林院詹事府等官。不安本分﹑有玷官箴者﹑勒令解退回籍。無得徇情

○諭禮部。陳鵬年﹑潔已奉公。實心爲國。因河工決口。自請前往堵築。寢食俱廢。風雨不辭。積勞成疾。歿於工所。聞其家有八旬老母。著該撫賜司庫銀二千兩﹑資其養贍。伊母給以封典並予陳鵬年謚。照一品蔭其子

○宗人府題﹑莊親王博果鐸﹑薨逝無嗣。其所襲乃承澤王碩塞之王爵。承澤王﹑系太宗皇帝之子。世祖皇帝親兄。與皇上甚近。理應聖祖皇帝之子承襲。得旨﹑宗人府奏請莊親王之王爵﹑於朕諸弟內。著一人承襲。朕奏請於皇太后。奉懿旨令十六阿哥允祿承襲。允祿﹑著襲封莊親王。其惠郡王博翁果諾之孫球琳﹑著封爲多羅貝勒。將惠郡王原有佐領屬下人等﹑俱著給與

○以河南武陟等處七縣﹑夏被旱災﹑入秋又值黃水爲害。將康熙六十六十一年分﹑未完錢糧。分作三年帶徵。從巡撫楊宗義請也

○以故喀爾喀輔國公汪舒克子紮木禪﹑襲爵

○丙辰。命駐柴旦木將軍宗查布﹑往署大將軍延信軍營效力。都統宗室西倫圖﹑往柴旦木辦理撤兵事務

○旌表浙江海鹽縣烈婦戴子亭妻杜氏﹑拒姦不污。被刃殞命。給銀建坊如例

○丁巳。遣大學士白潢﹑祭先師孔子

○戊午。祭大社大稷。上親詣行禮

○諭總理事務王大臣等。趙之垣將虧空錢糧知縣連參二員。從前皇考令趙之垣署理直隸巡撫事務。專爲淸理伊叔趙弘燮錢糧也。而伊視爲與已無干。但將屬下知縣﹑遽行參奏。定例督參事件﹑交巡撫審理。撫參交總督審理。直隸旣無總督。著將趙之垣所參虧空錢糧之知縣二員﹑交與刑部確審。他省若有此等參奏虧空﹑內有別情者。亦將一二案﹑提交刑部審訊

○諭吏部。直省教官﹑專司訓迪士子。今捐納教職人員。有不諳文藝之人。不可爲年長學優者之師。應照伊所捐品級。別任補用。該部議奏。尋議﹑各省教職。俱以舉人﹑恩﹑拔﹑副榜﹑廩生﹑挨貢﹑補用。其捐納人員。教諭攺以縣丞用。訓導攺以主簿用。從之

○以左僉都禦史嵇曾筠﹑署理河南巡撫事務。給路費銀一千兩。令作速赴任

○己未。上詣壽皇殿行禮

○封左都禦史朱軾母﹑爲一品夫人。並給銀二千兩

○吏部左侍郎降級畱任李旭升﹑以老病乞休。命給還原品﹑加尙書銜﹑致仕

○補行山西甘肅二省﹑康熙六十年分大計。貪酷官一員。不謹官三員。罷軟官二員。年老官七員。有疾官四員。才力不及官三員。浮躁官三員。分別處分如例

○庚申。諭總理事務王大臣﹑及諸王大臣等﹑外間匪類﹑捏造流言﹑妄生議論。謂朕鐘愛十六阿哥﹑令其承襲莊親王王爵﹑承受其家產。朕爲君上。多封諸弟數人爲親王﹑何所不可。而必藉承襲莊親王﹑以加厚於十六阿哥乎。現今廉親王﹑怡親王﹑履郡王﹑朕皆封以親王郡王矣。大阿哥之子弘昉﹑一間散宗室。亦現居親王邸第。豈伊本分所應得乎。且如發遣一人﹑卽謂朕報復舊怨。擢用一人﹑又謂朕恩出於私。今諸王大臣具在。朕所用佛格﹑尹泰等﹑何私之有。佛格系宗室輔國將軍。在皇考時﹑無薦舉之者﹑故未蒙錄用。朕聞其人可用。或有裨政事。是以擢爲尙書。尹泰爲人明達。伊系四格親戚。或曾在二阿哥處﹑行走一二次﹑亦未可定。皇考惜其材品。仍授爲盛京佐領。今朕旣知之﹑何忍置之閒曹。夫天子簡用所知之人。乃分內之事。非臣下所可妄議也。勒什亨憸邪小人。伊父蘇努﹑系七十之黨。結爲生死之交。七十等朋比爲姦。搖惑人心。擾亂國是。朕於蘇努父子。宥其罪戾。疊沛恩施。封蘇努爲貝勒。授勒什亨領侍衛內大臣﹑禦前行走。亦冀其感念國恩。悛攺舊惡。豈知伊等心無饜足。仍然結黨營私。護庇貝子允禟。代爲支吾巧飾。將朕所交之事﹑顚倒錯謬。以致諸事掣肘﹑難於辦理。又朕諸弟兄家﹑有姦惡太監數人。種種引誘伊主。若明正其罪﹑詳審究擬。則牽連伊主之處甚多。朕念兄弟之情。加意保全。不加明訊。將此輩姦惡小人﹑發遣遐方。令其疏遠。曾謂勒什亨曰。此不過懲治家人﹑其事甚細。不必記在檔案。而勒什亨顯悖朕旨﹑記載檔案。復敢以懇給佐領﹑冒昧陳請。狂妄悖謬。勒什亨不可在內廷行走。著革職﹑發往西寧﹑跟隨允禟效力。又我朝舊制﹑行軍之處﹑必派王公等前往。大將軍王允禵到京後﹑未定應行回任與否。經諸王大臣酌議﹑將貝子允禟﹑派往軍前。駐札西寧。此不過爲國邊疆起見。而允禟怠慢﹑不肯起程。奏云俟過百日。又云俟陵寢回來。屢次推委﹑耽延時日﹑誠屬何心。且允禟之太監何玉柱﹑一至微至賤之人。而使有家貲數十萬。伊府管領﹑何人不可用。而用一漢給事中秦道然。豈非欲耀內廷太監以財利。而要外廷漢人之稱譽乎。如此作爲﹑朕猶並未革其貝子﹑降其俸祿﹑撤其家奴﹑所懲治者﹑特一二姦惡太監耳。而遽謂朕陵逼弟輩。揚言無忌。悖亂極矣。朕受皇考弘恩。歷年身居藩邸。享安閒之福。登極以來﹑不辭勞瘁。治益求治。安愈求安。誠以皇考付托神器至重。恩欲仰副皇考知人之明。事事必求至當。爾諸臣理宜感發天良。靖共爾位。同心協力。翼贊朕躬。乃爾等之職分。朕爲普天率土之主。爾等莫非臣下。若任爾等之縱恣。朕何以對聖祖皇考乎。魯論有曰。三年無攺於父之道﹑可謂孝矣。朕受皇考鞠育教誨深恩四十五年。今承大統。惟思永永無攺﹑何止三年。是以朕之弟兄﹑及諸大臣﹑一切過犯。無不施恩寬宥。如陳夢雷﹑罪大惡極。朕詢問九卿大臣。僉云﹑陳夢雷斷不可畱。應行正法。朕猶將伊免死發遣。陶賴﹑張廷樞﹑竟將奉旨發遣之犯陳夢雷二子﹑擅自釋放朕猶欲保全大臣﹑免其治罪。止以降級結案。爾等果能悛攺惡習。竭力供職。一二年後﹑必有誠於中而形於外者。朕自必知之。如不悛攺。不思皇考六十餘年教養深恩。不感戴朕保全寬宥之意。妄生事端。干犯法紀。朕斷不寬宥。總之使朕廣推皇考之仁慈﹑惟爾等自勉之。使朕昭宣皇考之天威﹑亦爾等自取之。朕仰體皇考聖心仁愛。欲保全爾等之意。實出於至誠。爾等務必成全朕之孝思焉。特諭

○升詹事府少詹事拉錫希布﹑爲內閣學士兼禮部侍郎

○實授齊蘇勒﹑爲河道總督

○予故和碩額駙耿聚忠﹑所尙和碩柔嘉公主﹑一等公佟國維母覺羅氏﹑妻和捨裏氏﹑各立碑致祭

○辛酉。孝康章皇后忌辰。遣官祭孝陵

○上詣皇太后宮﹑問安

○升順天府府丞張聖佐﹑爲兵部左侍郎

○免湖廣荊門鐘祥等四州縣衛﹑康熙六十一年分﹑旱災額賦有差

○予故莊親王博果鐸﹑祭一次。造墳立碑。謚曰請

○壬戌。調福建按察使董永芠﹑湖南按察使張安世﹑廣西按察使李繼謨﹑俱來京。升雲南道禦史秦國龍﹑爲福建按察使司按察使。山西河東道甘國奎﹑爲湖南按察使司按察使。雲南永昌道白洵﹑爲廣西按察使司按察使

○癸亥。上詣壽皇殿行禮

○諭禮部。致治之要﹑首在風化。移風易俗﹑莫先於鼓勵良善。使人人知彜倫天則之爲重。忠孝廉節之宜惇。古帝王勞來匡直﹑所以納民於軌物者。捨是無由也。朝廷每遇覃恩﹑詔款內必有旌表孝義貞節之條。實系鉅典。邇來直省大吏。往往視爲具文。並未廣咨遠訪。祗憑郡縣監司申詳﹑卽爲題請建坊。而山村僻壤﹑貧寒耕織之人。或菽水養親﹑天性篤孝。或柏舟矢志﹑之死靡他。鄕鄰嗟嘆爲可欽。而姓氏不傳於城邑。幽光湮郁﹑潛徳銷沈者。何可勝數。爾部卽行傳諭督撫學政。嗣後務令各屬﹑加意搜羅。虛公核詢。確具本人鄕評實迹。題奏旌獎。勿以匹夫匹婦而輕爲沮抑。勿以富家巨族而濫爲表揚。以副朕成俗化民﹑實心彰善至意

○實授陳守創﹑爲總督倉場侍郎。仍署順天府府尹事務

○總管內務府事莊親王允祿等奏言。順貞門﹑爲內庭禁近之地。請將旗下護軍更換。令內府護軍等看守。分爲六班。並於內府三旗內﹑每旗補放管轄之員。以司稽察。得旨﹑每旗著補放統領一員。定爲三品。余依議

○都察院奏請科道等員﹑內升外轉。得旨﹑升轉拘定年限﹑未爲允協。如外任好官﹑因一盜案詿誤﹑不得升遷﹑豈不可惜。嗣後科道官﹑內升外轉﹑不必拘定歷俸年限﹑俱行開列

○以山東泗水等十一縣﹑連年旱災﹑發帑賑給。及鄰省就食窮民﹑一體散賑。並緩徵康熙六十一年分﹑未完額賦。從巡撫黃炳請也

○甲子。諭禮部。奉皇太后懿旨。側妃年氏﹑封爲貴妃。側妃李氏﹑封爲齊妃。格格鈕祜魯氏﹑封爲熹妃。格格宋氏﹑封爲懋嬪。格格耿氏﹑封爲裕嬪。爾部察例具奏

○乙丑。春分。朝日於東郊。遣廉親王允禩行禮

○上詣皇太后宮﹑問安

○宗人府題﹑輔國公揆慧。因昏憒不端革退。其應襲公爵。除溫良郡王猛峨之子輔國公延信。並無別子。請將延信攺爲襲封輔國公。得旨﹑延信兼二公爵。著封爲貝子

○丙寅。諭總理事務王大臣等﹑八旗滿洲蒙古漢軍內﹑前鋒護軍﹑另戶領催﹑披甲﹑閒散人等﹑有能繙譯書寫淸字者。從前並無升用之路。著通行查詢。如有長於繙譯﹑書寫淸字﹑情願考試者。開具人數奏聞﹑令其考試。擇其甚優者呈覽

○諭六部尙書侍郎等。各部屬員﹑旣各分司。則各有職守。彼此不得干預。況每司滿漢共有六員﹑不可謂辦事無人。若皆闒冗貪庸。何難指名題參。另易其人。安用他司越俎代庖乎。此明系鉆營包攬﹑爲漁獵之計。嗣後不論何司。不論滿漢。永遠不得借才能之名﹑一人兼攝數司之事。若有緊要事件。暫時派出﹑指辦一二事尙可

○諭戶部。治天下要道﹑莫過安民。朕纘承大統以來。軫念蒼生。痌瘝時切。直隸﹑山東﹑河南﹑連年歉收。特命緩徵額賦。遣官賑濟。至於京師﹑每年自十月初一日起﹑至三月二十日止五城設立粥廠﹑令巡視五城禦史﹑煮粥賑饑。今尙在靑黃不接之時。著展期一月﹑煮粥散賑。至四月二十日止。但四方窮民﹑就食來京者頗多。著每日各增加銀米一倍。務使得沾實惠﹑以副朕憫念窮黎至意

○諭禮部。國家掄才大典﹑首重試官。主考憑房考閱薦之文﹑定其去取。則一榜衡鑑之當否﹑系於分校諸臣之賢不肖﹑亦匪輕矣。近科以來。皇考愼重辟門吁俊之典。於順天鄕試及會試房考官﹑慮其人邪正不一。特命每房各用二人﹑同閱試卷。使之互相覺察﹑彼此鈐制。用意良爲周密。但法久獘生。一房兩考官﹑豈皆遇秉公持正之人。設有一狡黠者參雜其間﹑卽爲賢者之累。況兩人或皆不肖。則朋比作姦﹑爲獘更甚。嗣後仍著照原定科場條例﹑各房止用一人校閱。其責旣專。其功罪亦難推諉。務俾鎖闈淸肅﹑悉拔眞才﹑以仰繼皇考旁求俊乂之志。爾部卽遵諭行

○諭都察院。各衙門募設書辦﹑不過令其繕寫文書﹑收貯檔案。但書辦五年方滿。爲日旣久﹑熟於作獘。甚至已經考滿﹑復攺換姓名﹑竄入別部。姦獘叢生。更有一等缺主名色。掌握一司之事。盤踞其中。交通賄賂。上下朋姦。書辦尙有更換。缺主總無攺移。子孫世業。遂成積蠹。自後書辦五年考滿之後。各部院堂司官查明﹑勒令回籍聽選。如有逗𨖻不歸者﹑飭令五城司坊官﹑稽察遣逐。其缺主倚恃勢力。抗違潛匿者。刻卽參究。押解回籍。各部院一年一次保結具奏。儻仍有潛居京師者。或經朕聞知。或被科道題參。將出結之大臣官員﹑一並治罪

○諭科道等官。皇考臨禦六十餘年。至聖至明。無日不以國計民生爲念。凡所以咨訪吏治﹑通達民情之意。至爲殷切。邇年以來。無知小人﹑見科道疏章稀少。遂疑皇考不甚信納羣言。又譏言官皆緘默取容。此大失皇考本懷。眞所謂坐井觀天也。當時內而滿漢大臣。外而督撫提鎭。皆許其密摺言事。蓋因各省地方事務。督撫身親閱歷。自能詳悉周知。較言臣風聞言事﹑勝什倍矣。以此皇考據所聞見﹑折衷行之。大小國政﹑措置咸宜。言官無所用其建白。而實則天下之利獘﹑無不洞燭於聖心也。朕仰承大統。一切遵守成憲。尢以求言爲急。在京滿漢大臣﹑外省督撫提鎭﹑仍令摺奏外。爾等科道諸臣﹑原爲朝廷耳目之官。凡有所見﹑自應竭誠入告。絕去避嫌顧忌之私。乃爲忠藎。若此時不能盡言。卽後日官至大僚﹑豈能期爾建立謀猷乎。今著各科道﹑每日一人上一密摺﹑輪流具奏。一摺祗言一事。無論大小時務﹑皆許據實敷陳。卽或無事可言﹑摺內亦必聲明無可言之故。在外候旨。或召進面見。或令且退。其所言果是。朕卽施行。卽或未甚切當。朕亦畱中不發。不令人知。儻有徇私挾讎等情﹑巧爲瀆奏。亦不能惑朕之耳目也。摺內之言﹑不許與人參酌。如有漏洩﹑或同僚知而言之。則同僚卽可據以密聞。朕將兩人之摺﹑合驗情事。必不能隱諱推諉矣。至於有能面折廷諍。或彈劾權要。或更革獘端。不妨仍以露章奏聞。朕亦不拒。又朕居藩邸時﹑在朝大小官員﹑及皇考禦前之人。以至藝術之流。從無熟識往來者。卽藩邸豈無素所任使之人。然從不假以顏色﹑信用其言。今朕躬攬大權。所用一二大臣。皆深悉其人可用而用之。非有念舊偏徇之心。誠恐向日效力微員﹑借稱王府舊臣。在外招搖嚇騙。生事干法。其害甚大。斷難姑容。爾等可不時畱心察訪。一有聞見。著卽密參。切勿畏忌。爾諸臣其敬承明諭﹑各抒忠悃。毋負朕懸鞀設鐸之意

○諭直省督撫爾等抵任﹑每使家丁管理事務﹑號爲堂官。往往串通中軍旗牌﹑威嚇勒索。且使潛往各屬﹑探聽事件。各屬皆有坐省家人。與督撫司閽﹑一气相通。爾謂甚密﹑而彼已知之。困得預爲賄囑。若誤信其言。則是非顚倒。爲害滋甚。至走差賫本之人。每至驛遞。抑勒多端。騷擾百出。尢屬不法。嗣後著永行禁止。堂上辦事。則遣佐貳官﹑輪班直日。奔走出差。則於衙役中﹑擇家道殷實﹑謹厚熟練之人分任。仍嚴加察訪。若招搖生事。卽行革退

○工部議覆﹑河道總督齊蘇勒等疏言。豫省黃河北岸。沁黃交匯之處。至詹家店十八里。請建築遙堤一道。趙莊地方。並沁河迆東。各築挑水壩一座。應如所請。從之

○賜朝正外藩王﹑貝勒﹑貝子﹑公﹑臺吉等﹑銀幣鞍馬有差

○丁卯。大學士等。恭擬聖祖仁皇帝陵名進呈。上覽奏﹑哀慟不勝。親刺指血﹑圈出景陵字樣

○命廉親王允禩﹑辦理工部事務。裕親王保泰﹑辦理理藩院事務

○以河南道禦史呂謙恆﹑爲浙江鄕試正考官。翰林院編修田嘉谷﹑爲副考官。山西道禦史何世璂﹑爲江西鄕試正考官。編修任蘭枝﹑爲副考官。廣西道禦史漆紹文﹑爲湖廣鄕試正考官。編修景考祥﹑爲副考官

○戊辰。鑲黃旗蒙古副都統哲爾衮﹑緣事革職。升鑲黃旗護軍參領巴爾米忒﹑爲本旗蒙古副都統

○攺直隸古北口總兵官缺爲提督。以總兵官董象緯升補。陵寢副將缺爲總兵官。以副將範時繹升補

○升署山東按察使佟吉圖﹑爲山東布政使司布政使。山東濟東道程光珠﹑爲山東按察使司按察使

○以山東壽張等五州縣﹑黃沁水決﹑麥豆被淹﹑緩徵康熙六十年分未完漕項銀米

○己巳。恭上聖祖仁皇帝尊謚。先期﹑禮部具儀注題奏。上曰。爾部所奏閱冊寶儀注內﹑並未議及朕躬行禮之處。凡閱壇廟祝帛﹑悉皆行禮。今閱聖祖仁皇帝冊寶﹑亦當行禮爲是。禮部隨遵旨議定﹑凡閱壇廟祝帛﹑皇上並皆行禮。今閱冊寶﹑亦應照閱祝帛儀﹑行一跪三叩頭禮。得旨﹑是。是日﹑設冊寶案於太和門正中。大學士二員。恭捧香冊香寶﹑安奉案上。行一跪三叩頭禮。畢。禮部奏請皇上升太和門。視冊寶。上素服乘輿出宮。至太和門後階下。卽降輿。步出太和門東門。望見冊寶﹑卽悲感涕泣。閱畢。行三跪九叩頭禮。大學士恭捧冊寶﹑由正中階下。奉安各彩亭內。前列禦仗。出協和門。彩亭啟行後﹑上方回駕﹑預詣壽皇殿恭候。是日﹑大行皇帝鹵簿﹑全設於壽皇殿大門外。彩亭由景山東門入。大學士恭捧冊寶﹑由中門中路﹑入殿中槅扇。奉安於東邊案上。上從大門中門入。進殿東﹑就拜位。行三跪九叩頭禮。大學士恭捧香冊箱跪獻。上受冊﹑供獻畢。授左邊。禮部大臣跪接。恭安冊案上。大學士恭捧香寶盝跪獻。上受寶﹑供獻畢。授右邊禮部大臣跪接。恭安寶案上。典儀官奏宣冊宣寶。隨捧絹冊絹寶宣畢。上行三跪九叩頭禮。奠帛﹑獻爵﹑亞獻﹑終獻﹑畢。上行三跪九叩頭禮。恭奉祝帛﹑絹冊﹑絹寶﹑詣燎位。贊禮官奏禮畢。上趨至幾筵前。跪撫寶榻。呼號大慟。左右無不悲感。以各有執事﹑不敢進勸。捧冊寶大學士二人。進前哀懇。良久。上方出。及乘輿﹑猶涕泣不止。供獻時。上髙捧頂戴於首。備極恭敬。自初閱冊寶﹑至於畢事。思功徳之隆盛。感神人之禮隔。哀慟失聲。涕泗交頤。駿奔左右者咸感動悲切。幾不能持。因大禮攸關﹑皆勉彊抑制﹑以襄鉅典。冊文曰。源遠流長。寶歷綿延於萬葉。功髙徳盛。鴻名炳耀於億年。參覆載以成能。亙古今而立極。光垂寶冊。典重彜章。恭惟皇考大行皇帝。智勇表邦。寬洪錫福。統天作則。符大徳之好生。法祖綏猷。繼顯謨而垂裕。溯自乾綱始握。曁夫泰運宏開。推上理之化成。以至仁爲治本。勤勞幾務。皆緣利濟蒼黔。愛惜人才。總爲輯寧區﹤宀禹﹥。蒞法宮而問夜。民隱周知。禦鑾輅以省方。輿情畢慰。導黃流於淮海。悉本宸衷。挽紅粟於東南。用寬物力。無一夫之不獲。致比屋之可封。萬象如春。媲美三皇之世。百祥從善凝和四徳之元。尊號宜崇惟仁克允。若乃時際守成。功同開創。我皇考膺圖受籙。纘緒重光。文治休明威靈赫濯。值三藩之叛逆。命諸將以誅鋤。攘元裔之跳梁。搗其巢穴。滌臺灣之氛祲。隸我版圖。喀爾喀窮蹙來歸綏闔部而享安全之樂。噶爾丹凶頑不戢。統六師而彰掃蕩之勛。惟彼策妄阿喇布坦者。潛蹤遠竄。負固弗庭。禁旅長驅。露布捷馳於北闕天威遠震。禦碑屹立於西藩。光列聖相繼之謨猷。拓自古未通之疆土。式遵彜典。載考詩書。禹謨以帝堯爲聖君。商頌以成湯爲烈祖。徳無不備。必稱聖而始該。功有獨隆。非稱祖其曷副予小子寅紹丕基。仰承鴻業。莫罄顯揚之悃。僉詢朝野之公。謹奉冊寶。恭上尊謚曰。合天弘運文武睿哲恭儉寬裕孝敬誠信功徳大成仁皇帝。廟號曰聖祖。萬年有赫百代彌尊。伏冀天慈。俯垂鑑格。謹言寶文曰。聖祖合天弘運文武睿哲恭儉寬裕孝敬誠信功徳大成仁皇帝之寶

○是日﹑頒詔天下。詔曰。古帝王有出世之勛。必有非常之謚。故黃帝表中和之美。顓頊著謙約之文。大行受大名。揚光本因乎法地。有功兼有徳。加號必極於同天。此追尊之鉅典。守國之常經也。恭惟我皇考大行皇帝。受籙綿長。膺圖悠久。以生知安行之至聖。行存誠主敬之實功。無一事不上合天心。無一念不下周民慮。禋郊饗帝﹑歲必躬行。祈谷佑民。典恆虔舉。慈闈定省。宗系展庸。問夜求衣。卑宮菲食。萬幾悉歸於盡善。庶政一出於大中。式勸官方。廣開言路。獎廉課吏。敕法儆邪。器以使人。公能肥眾。賑卹之詔﹑屢下十行。蠲免之租﹑動成千萬。寬刑肆赦。發帑賚兵。巡省恩膏﹑備詳方策。治河經略﹑具載史書。以自彊不息之精神。爲久道化成之事業。武功之赫濯則蕩淸三孽平定沙漠﹑元裔滅除臺灣置郡﹑收水西而撫紅苗﹑定土番而復三藏。文徳之光華。則親臨太學﹑特幸闕裏﹑嚴飭學臣﹑惇訓士子﹑增博士之員﹑躋十哲之享。手定五經。窮研六藝。詩同雅頌。文媲典謨。學貫百家。聖實天縱。深仁厚澤。溯四千餘載之史冊﹑莫有等倫。偉烈丰功。紀六十一年之政治﹑何能悉舉。今龍馭上賓。星霜未攺。普天之思慕。應與歲月而俱深。率土之攀號﹑惟望徽稱之允合。朕纘承鴻寶。嗣守丕基。方繼述之是圖。豈追崇之敢後。謹命諸王﹑貝勒﹑大臣﹑文武羣臣﹑稽考禮文。恭薦謚號。卿士百辟。不謀同辭。肇舉上儀。恪遵舊典。祗告天地宗廟社稷。於雍正元年二月十九日。奉冊寶恭上皇考大行皇帝尊謚曰。合天弘運文武睿哲恭儉寬裕孝敬誠信功徳大成仁皇帝。廟號曰聖祖。旣表尊親之大義。當施逮下之洪恩。於戲﹑帝徳難名。固揄揚之莫罄。聖功丕顯。期昭示於無窮。庶慰遐邇之心。以協天人之願。布告天下。咸使聞知

○詔內恩款凡十一條

○庚午。諭理藩院。據察哈爾總管諾爾布奏報。察哈爾厄魯特佐領羅卜臧錫拉布﹑藍翎侍衛垂木丕爾等逃遁等語。著作速傳知將軍等。令其派兵各路。要截捕擒。再著喀爾喀﹑蘇尼特﹑嚴令各處哨汛。追巢�刀擒獲。其現在厄魯特。恐伊等妄生疑慮。著一等侍衛達鼐。郎中鄂賴。前往照管。俟將羅卜臧錫拉布等﹑擒獲之後。再回京

○諭內務府﹑孫思克之妻﹑系公主長輩。且系功臣之妻。今聞溘逝。朕意欲令公主穿孝。此事交與該部議奏。將內庫銀賞給二千兩。派大臣一員。侍衛十員。將茶酒往奠。東四旗除有承辦事件之大臣外﹑俱著前往。發引之日﹑仍著往送

○辛未。上詣皇太后宮﹑問安

○實授宜兆熊﹑爲福建福州將軍

○直隸巡撫趙之垣﹑緣事革職。升直隸守道李維鈞﹑爲直隸巡撫

○給川陜總督年羹堯﹑二等阿達哈哈番世職。並加其父原任巡撫年遐齡﹑尙書銜

○壬申。命在京部院衙門﹑復行三年考察例

○癸酉。行百日大祭禮。上詣壽皇殿。躬親奠獻。哭泣盡哀。諸王大臣等奏﹑皇上追念先皇﹑悲思篤切。躬襄大事。勞瘁倍常。伏懇彊持哀情。仰慰先皇付托之命。其詣壽皇殿拜奠之處﹑乞多隔數日。得旨﹑朕因皇考付托鴻基之重﹑故愛惜此身。於臣子哀慕之道﹑十分未盡二三。朕非彊飾以取孝名。但朕受聖祖皇考四十五載顧復教育深恩﹑今一旦永訣。中心悲痛﹑何能自已。目今尙可瞻仰梓宮。罔極哀思﹑乘此猶可稍展。至梓宮暌隔之後﹑何由再得瞻仰皇考乎。朕躬尙能自持。朕亦盡力彊制。諸王大臣所奏﹑知道了

○甲戌。升四川川東道胡期恆﹑爲陜西西安布政使司布政使

○陜西西安按察使永太﹑緣事革職。擢陜西臨洮府知府王景灝﹑爲陜西西安按察使司按察使。實授傅徳﹑爲陜西甘肅布政使司布政使。擢四川成都府知府劉世奇﹑爲陜西甘肅按察使司按察使

○乙亥。遣官祭先農之神

○諭總理事務王大臣等。向來地方官奏銷錢糧﹑不給部費。則屢次駁回。恣行勒索。朕欲革除此獘。特設會考府衙門前降諭旨甚明。近見各處奏銷之事。並不送會考府﹑各部有擅行駁回者。則勒索之獘﹑尙未革除。嗣後有應駁之事。定須送會考府查看。如果應攺駁。會考府王大臣官員列名駁回

○升廣東廣州協領張天植﹑爲江南京口右翼副都統

○總理事務王大臣等遵旨議覆﹑自西陲用兵以來。靑海王臺吉等﹑俱各效力。應酌加封賞。親王羅卜藏丹津﹑應加俸銀二百兩﹑緞五疋。郡王戴靑和碩齊察罕丹津﹑應封爲親王。貝勒額爾得尼厄爾克托克托柰﹑應封爲郡王。貝子巴爾珠爾阿喇布坦﹑墨爾根戴靑拉查卜應封爲貝勒。輔國公噶爾旦達錫﹑惇多卜達錫﹑應封爲鎭國公。吹拉克諾木齊﹑亦應封爲貝勒。其貝勒阿爾布坦溫布﹑應加俸銀一百兩。公諾爾布彭蘇克﹑應加俸銀五十兩。此外領兵進藏﹑以及駐防噶斯柴旦木人員﹑應行文該將軍查明具奏﹑分別。加賞。從之

○封和碩端敏公主﹑和碩純禧公主﹑和碩恪靖公主﹑俱爲固倫公主

○追封靑海貝子丹忠爲郡王。遣官致祭。賜銀二百兩。以其領兵進藏著有勞績也

○丙子。孝昭皇后忌辰。遣官祭陵

○諭總理事務王大臣等﹑從前土默特﹑因遷移臺站﹑殊爲擾累。伊等於用兵之際。知系國家大事看守臺站。毫無遲誤。甚屬可憫。除照例賞給米糧外。應按人數。再加恩賚。此前往給賞之處。或另委人員。或卽交與管理臺站人員辦理。著議奏。尋議﹑土默特坐臺蒙古。應每兵各賞給銀五兩。公鄂倫岱﹑整理軍臺事竣。不必前去。亦不必另派人員。其賞給銀兩之事。卽交管理臺站人員辦理。從之

○以翰林院侍講吳襄﹑提督順天學政

○丁丑。上詣壽皇殿行禮

○遣官祭歷代帝王

○以大學士蕭永藻﹑總理三陵內外事務。內務府總管董殿邦﹑管理三陵包衣佐領下官員執事太監等事務

○以戶部郎中張坦麟﹑署理順天府﹑府尹

○戊寅。上詣皇太后宮﹑問安

○晉封喀爾喀多羅郡王額駙惇多卜多爾濟﹑爲和碩親王。和碩額駙臺吉策淩﹑貝勒丹津多爾濟﹑俱爲多羅郡王。輔國公博貝﹑爲多羅貝勒

○副將軍阿喇衲摺奏。哈密紮薩克一等達爾漢白克額敏。在吐魯番地方。不服水土。呈請帶領回人四百名。至哈密塔爾那沁。種地效力。應將額敏發回哈密。從之

○己卯。諭吏部。虧空錢糧各官﹑若革職畱任催追﹑必致貽累百姓。伊等旣已獲罪革職﹑豈可復畱原任。嗣後虧空錢糧各官﹑卽行革職。著落伊身勒限追還。若果淸完。居官好者﹑該督撫等奏明。著通行直隸各省督撫知之

○副將軍阿喇衲奏報。羅卜腦兒地方回人古爾班等。率領哈喇庫爾﹑薩達克圖﹑哈喇和邵三處戶口一千餘人。輸誠投順。下部知之

大淸世宗敬天昌運建中表正文武英明寬仁信毅大考至誠憲皇帝實錄卷之四

大淸世宗敬天昌運建中表正文武英明寬仁信毅大孝至誠憲皇帝實錄卷之五

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太保兼

太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺鴻臚寺事臣三泰等奉敕修

雍正元年。癸卯。三月。庚辰朔。淸明節。上詣壽皇殿﹑致祭行禮

○遣官祭永陵﹑福陵﹑昭陵﹑暫安奉殿﹑孝陵﹑孝東陵﹑仁孝皇后﹑孝昭皇后﹑孝懿皇后陵

○復福建福州府駐防漢軍馬兵錢糧舊額

○辛巳。上詣皇太后宮問安

○以翰林院侍講王國棟﹑爲陜西鄕試正考官。編修吳家騏﹑爲副考官。刑部右侍郎黃叔琳﹑爲江南鄕試正考官。修撰鄧鐘嶽﹑爲副考官

○禮部左侍郎革職畱任王思軾﹑以老病乞休。命復還原職﹑致仕

○癸未。命建故一等公佟圖賴﹑佟國綱﹑佟國維﹑圖海等祠。春秋致祭

○增給外省駐防滿洲前鋒兵﹑每月錢糧一兩

○甲申。諭總理事務王大臣等。在藏之兵﹑或撤回。或於通藏之路駐紮及西寧所餘官兵撤回之處。集議以聞。尋議﹑西藏地方。因策妄阿喇布坦﹑妄行擾亂。用申天討。平藏之後。畱兵防護。恐屯札日久。唐古特等供應繁費。應將駐藏官兵﹑盡行撤回。察哈爾及額駙阿寶之兵丁。應令公策旺諾爾布﹑都統武格﹑阿寶等統領。由西寧路遣回阿寶在軍營年久。應令伊與策旺諾爾布等。一並來京。其江寧杭州兵丁﹑令副都統吳納哈帶領。由雲南遣回。四川綠旗兵丁﹑令副將李現光帶領。由打箭鑪遣回。至兩路適中之乂木多﹑系通藏大路。應於四川綠旗兵內﹑挑選一千駐防。應令總督年羹堯﹑於川陜總兵副將內﹑揀選管轄。再﹑阿里地方。甚屬緊要。今康濟鼐親身赴藏同隆布柰等料理藏地。其阿里地方。無人辦事。應交康濟鼐派出效力之人奏聞賞與職銜。協助防守。再﹑查西寧有綠旗兵六千。防守地方。已屬足用。其都統汪悟禮帶領京師之兵。應盡行撤回。得上�日。額駙阿寶令其帶領兵馬。前往遊牧地方。休息數日。再令來京

○命吏部定直省督撫兼銜

○加吏部尙書兼步軍統領舅舅隆科多﹑保和殿大學士馬齊﹑川陜總督年羹堯﹑俱爲太保

○兵部議覆。川陜總督年羹堯﹑條奏川陜事宜。一打箭鑪之外中渡河口系通西藏要隘。不可無兵彈壓請將分駐嵐州之化林協守備移駐中渡。建立土城。撥把總一員。兵二百名。隨往分防。一﹑保縣在大河之南﹑爲土番出入隘口。防汛不可不增。請撥威茂營千總一員。帶兵一百名。移駐保縣。以資防禦。其應支月糧﹑卽以威州所徵彜糧﹑就近支給。一﹑松潘口外﹑各番部落不一。而阿樹一處﹑最爲緊要。今止給以委牌﹑暫令土目管理。終不足見信於羌番。請給長官司職銜﹑以資鈐束。一﹑建昌所屬越巂衛地方﹑甚爲寥闊。每多蠻猓出沒搶奪。今僅設守備一員。兵二百五十名。實難分撥防禦。請攺設遊擊一員。現在守備﹑卽爲中軍。再添千總一員。把總一員。兵二百五十名。共五百名。分防彈壓。一﹑大金川土司之土捨色勒奔﹑曾因出兵羊峝﹑著有勤勞。請給以安撫司職銜。分小金川土司之勢。一﹑烏蒙土府﹑地界最廣。姦目達木等﹑自土司祿鼎乾故後。益逞凶暴。土捨祿鼎坤﹑祿爲固﹑情願擒獻。俟二人擒獻達木。給以土職。各管其地。一﹑州省滿城營房﹑有官生捐資蓋造者。準予議敍。一﹑川省軍前效力之武進士﹑武舉﹑自備鞍馬資糧。勤勞口外。武進士﹑請題補守備。武舉﹑請拔補千總均應如所請。從之

○追封下嫁和碩額駙興徳之和碩格格爲和碩懷恪公主。遣官致祭﹑修墳立碑如例

○乙酉。上詣壽皇殿行禮

○諭部院各衙門。凡一應衙門捲案。各有典守之官稽查引據全以舊檔爲憑。此固一代之典冊﹑六官之掌故﹑不得視爲具文也。收貯捲案。封禁𨿽嚴。而翻閱查對﹑不能脫書吏之手。盜取文移攺易字迹百獘叢生。莫可究詰。嗣後司官遷轉。將所掌捲案。新舊交盤。各具甘結說堂存案如有疎失﹑換易等獘。一經發覺。與受同罪。爾各部院衙門﹑急宜查核淸楚。設法封貯。永杜獘端不得因捲案浩繁﹑畏難退沮。其交盤事例。爾部院諸臣﹑公同確議具奏。尋議﹑各衙門捲案﹑俱應呈堂用印收貯。遇有查閱。滿漢司官﹑親身驗看。升轉之日。出結交代並請揀發專寫檔案筆帖式。三年無誤保送補用。從之

○諭吏部。各省督撫衙門事繁﹑非一手一足所能辦。勢必延請幕賓相助。其來久矣。但幕賓賢否不等。每有不肖之徒勾通內外。肆行作獘。黜陟屬員則淸濁混淆申理獄訟﹑則曲直倒置。敗督撫之淸節誤督撫之功名。彼則置身事外﹑飽槖而去。殊屬可恨。夫今之幕客﹑卽古之參謀記室。凡節度觀察等使。赴任之時。皆徵辟幕僚功績果著。卽拜表薦引。彼愛惜功名。自不敢任意苟且。嗣後督撫所延幕客。須擇歷練老成﹑深信不疑之人。將姓名具題。如效力有年果稱厥職。行文咨部議敍。授之職位。以示砥礪。該部詳議具奏。尋議﹑各省督撫應將幕客姓名﹑造冊報部勤愼無過者﹑照應得職銜卽用無職銜者﹑量給職銜特疏舉薦者從優議敍。如徇私保舉照徇庇例議處從之

○丙戌。上詣皇太后宮﹑問安

○諭吏部行取知縣今年著停止俟雍正二年舉行

○諭都察院禦史巡城。關系緊要嗣後缺出通行開列具題候朕點用

○升二等侍衛郎泰爲景陵總管

○戶部右侍郎赫成額﹑差往歸化城以侍讀學士托時﹑署戶部侍郎

○戊子大學士等纂聖祖仁皇帝實錄首篇﹑及首卷二冊進呈禦覽上敬謹閱畢諭曰纂修是如有應入條件仍著陸續纂入

○諭內閣。江蘇巡撫吳存禮﹑將署理上海縣同知鄭山﹑題請革職畱任﹑催追虧空錢糧。鄭山旣系賢能遴選署印之員。何至虧空錢糧。此項虧空應將遴委鄭山署理之上司查明﹑令其分賠。嗣後凡委署印應遴選賢員署理如署印官虧空錢糧著落遴委署印之督撫布政使分賠如有將虧空錢糧勒逼接任官收受情由。著接任官開列情由﹑竟報部科。該部科卽行據實奏聞

○追封皇后之父原任內大臣步軍統領費揚古﹑爲一等公。致祭一次修理墳塋。其子孫襲封一等侯

○追贈一等公佟圖賴﹑爲太師。一等公佟國綱﹑佟國維﹑俱爲太傅

○封川陜總督年羹堯﹑爲三等公

○調鑲藍旗蒙古副都統滿丕﹑爲正紅旗滿洲副都統。升正黃旗護軍參領博爾吞﹑爲鑲藍旗蒙古副都統王府長史林柱玉﹑爲鑲紅旗漢軍副都統陜西西寧總兵官王以謙﹑爲鑲白旗漢軍副都統

○己丑。諭都察院巡視五城禦史﹑每城設滿洲漢軍漢人三員太多。以後只派二員。漢軍漢人﹑合派一員。筆帖式﹑亦隨禦史更換

○以內閣學士查嗣庭教習庶吉士

○旌表河南祥符縣烈婦盧廷宣妻靳氏守正拒姦被刃殞命給銀建坊如例

○庚寅。諭大學士等。侍郎王懿﹑在軍前效力已久。亦有年紀。著原任江西巡撫王企埥﹑前往更換﹑協辦軍需錢糧。現今大將軍處事少。兵部侍郎渣克旦。原任湖北巡撫張連登﹑吏部侍郎王之樞﹑著俱交與年羹堯﹑在布隆吉爾地方﹑墾地築城。仍帶原品效力

○追封下嫁和碩額駙舜阿顏之和碩溫憲公主﹑爲固倫公主。遣官致祭

○調刑部右侍郎黃叔琳﹑爲吏部左侍郎。升署陜西甘肅巡撫光祿寺卿盧詢﹑爲刑部右侍郎。以甘肅布政使傅徳﹑署理甘肅巡撫

○調工部右侍郎常壽﹑爲兵部左侍郎。升內閣學士尹泰﹑爲工部右侍郎。擢戶部郎中諾敏﹑爲內閣學士。署工部侍郎事

○辛卯。以刑部左侍郎王景曾﹑在禮部侍郎行走。擢額外禦史馬爾齊哈﹑爲額外內閣學士。署刑部侍郎事

○升江南安徽布政使石文焯﹑爲河南巡撫。福建按察使董永艾﹑爲江南安徽布政使司布政使

○升四川按察使髙其佩﹑爲光祿寺卿。辦理刑部侍郎事

○解四川布政使戴鐸任。升吏部郎中羅殷泰﹑爲四川布政使司布政使。擢知府銜管甘州同知事彭振翼﹑爲四川按察使司按察使

○江西南贛總兵官馬良燦﹑緣事革職。調陜西興漢總兵官董玉祥﹑爲江西南贛總兵官。升四川永寧副將吳正安﹑爲陜西興漢總兵官。調四川重慶總兵官楊盡信﹑爲陜西西寧總兵官。四川松潘總兵官路振揚﹑爲四川重慶總兵官

○升四川化林副將周瑛﹑爲四川松潘總兵官。帶兵駐札乂木多地方

○壬辰。上詣壽皇殿行禮

○諭總理事務王大臣等。吳爾占所犯之罪甚重。朕卽位伊始。未曾誅戮一人。吳爾占又系宗室。朕不忍將伊卽正典刑。著從寬免死從前伊父獲罪於皇考。貶其親王之爵。伊等怨望。肆行誹謗。皇考深知伊等﹑承襲王爵者不知感恩。不承襲者又生怨望。是以未令承襲。伊等希圖王爵。互相傾害。陷伊宗嗣於死地。色亨圖﹑又覬覦王爵。各處鉆營。卒不能得。復生怨望。去年在南海子﹑舉止傲慢。以致皇考震怒。伊等俱屬無知妄亂。不安本分之人。不可容畱京師。經希之子﹑並吳爾占父子﹑色亨圖父子﹑給假五日料理。發往盛京。到盛京時﹑無論城內城外﹑令其在五十里內居住。伊等屬下佐領﹑交與該旗請上�日。朕另有處置。包衣佐領內﹑令其酌量力能養贍人數帶往。其餘交該旗請上�日。至於一切器用。交與伊隨往之家人。限兩个月﹑務令收拾淸楚。起身前去。不可潛畱一人。儻仍來往京師﹑暗通音信。彼時朕不得已﹑定按律治罪

○調江西布政使許兆麟回京。以候補道員石成峨﹑爲江西布政使司布政使

○癸巳。上詣皇太后宮問安

○諭總理事務王大臣等。朕降上�日速議事件。每至遲延。應定限速結。議政九卿會議事件。亦有待一二人不至﹑以致耽延者。嗣後議政九卿會議事件﹑縱使一二人有事不至。現在之人﹑卽列銜定議。其未到者﹑不必列銜。經朕查問。本人各自陳奏尋議﹑以奉上�日速議事件﹑定於五日內完結。從之

○轉禮部右侍郎景日昣﹑爲左侍郎。升內閣學士蔣廷錫﹑爲禮部右侍郎。仍在學士裏行

○吏部遵上�日議覆。直省督撫兼銜。查川陜總督。統理西安甘肅四川三處事務。控制番羌。兩江總督。統理江蘇安徽江西三處事務。地連江海。俱應授爲兵部尙書兼都察院右都禦史。其餘總督﹑及各省巡撫。仍照舊例。由各部侍郎﹑以及別項官員補授總督者。俱攺爲兵部右侍郎﹑兼都察院右副都禦史。由侍郎補授巡撫者。亦攺爲兵部右侍郎﹑兼都察院右副都禦史。由學士﹑副都禦史﹑及卿員﹑布政使補授巡撫者。俱授爲右副都禦史。由左僉都禦史補授巡撫者。攺爲右僉都禦史。永爲定例。從之

○禮部議覆。福建巡撫黃國材疏奏﹑琉球國進貢頭號船內。貢使﹑表文﹑及方物。一半沈海。所到二號船內彜目應準其返國令補具表文方物進呈。得上�日。琉球國進貢使臣毛宏健等。所坐頭號船內人員俱衝礁覆沒。甚屬可憫所失表文方物免其補進。二號船內所存方物。交與來使帶回。仍準作進貢。其賞給之處。著察例具奏。所賞之物。行文該地方官賞給。令其起程

○甲午。諭內閣禮部。至聖先師孔子。道冠古今。徳參天地。樹百王之模範。立萬世之宗師。其爲功於天下者至矣。而水源木本。積厚流光。有開必先。克昌厥後。則聖人之祖考。宜膺崇厚之褒封。所以追溯前徽﹑不忘所自也。粵稽舊制。孔子之父叔梁公。於宋眞宗時﹑追封啟聖公。自宋以後。歷代遵循。而叔梁公以上。則向來未加封號。亦未奉祀祠庭。朕仰體皇考崇儒重道之盛心。敬修崇徳報功之典禮。意欲追封五代並享烝嘗用伸景仰之誠。庶慰羹墻之慕。內閣禮部可會同確議具奏

○以左翼前鋒統領弘昇爲鑲白旗滿洲都統

○以淳郡王允祐﹑管理左翼四旗都統事務。鑲白旗滿洲副都統納秦﹑管理左翼四旗護軍統領軍務。輔國公阿布蘭﹑管理右翼四旗都統事務。鑲紅旗漢軍都統吉當阿﹑管理右翼四旗護軍統領事務

○以都察院左僉都禦史嵇曾筠﹑爲河南鄕試正考官。翰林院侍講文岱﹑爲副考官。侍講王傳﹑爲山東鄕試正考官。貴州道禦史柯喬年﹑爲副考官。內閣學士查嗣庭﹑爲山西鄕試正考官。編修鄂爾奇﹑爲副考官

○乙未。諭禮部。陵寢重地凡有關風水者理合嚴禁。但有相隔甚遠。本無關礙之地槪行設禁。則無知小民﹑以私竊耕種樵采而獲罪者必多前因陵寢地方。柴薪甚艱。曾令欽天監﹑會同總管副將﹑詳確相度。將遙遠無礙之地。令眾樵采。此等田土。或交皇莊耕種。或應作賞給之用。著總理事務王大臣﹑會同戶部﹑禮部﹑工部﹑欽天監定議。尋議﹑陵寢風水。關系重大。謹查自分水嶺起﹑至五靈山頂止。俱應禁止采樵。現在偸種地畝。並行查出。所有寺廟居住僧人於風水遙遠之寺廟酌量安住將艸搭窩鋪窰座等項盡行拆毀。其當禁止之處。各令樹立紅樁。交與古北口總兵官﹑並四關官兵﹑加謹巡查。再鳳凰山及分水嶺等處地勢微窪應派官員前往查勘卽行塡墊。從之

○戶部議覆。雲南巡撫楊名時奏稱﹑兵多米少之昆明等十六府州縣。並建川駐紮各兵月糧。每年酌給本色三季。折色一季。其一季折色米。共三萬一百五十一石八斗零應照時價。借動庫銀折給於兵少米多﹑並運解最遠之祿丰等十二府州縣。照數折徵。解銀還項。停四年折徵一次之例。應如所請。從之

○丙申。朝鮮國王李昀﹑遣陪臣李枋﹑恭進聖祖仁皇帝香。賞賚如例

○戶部議覆。貴州巡撫金世揚奏稱﹑淸鎭等十四州縣﹑折徵各營兵米共二萬一千七百五十石餘各準地價。應徵銀一萬五千四百十五兩余。均勻配搭。徵支俱無偏累。應如所請。從之

○刑部議奏﹑臺灣叛賊鄭文遠等家口﹑應分別定罪。得上�日。凡謀反大逆﹑以及謀叛重罪。均無可宥。按律淩遲處死。正犯之祖父子孫兄弟。及同居之人﹑期親及伯叔父兄弟之子。不限已未析居。男十六以上。不論篤疾廢疾皆斬。但此案事起倉卒。遠隔海洋。親屬人等。有身在臺灣者。亦有身在內地者。若槪從誅戮。情堪憫惻。除身在臺灣者﹑依律正法外。其內地者﹑從寬免死解部。給與功臣之家爲奴。該督撫逐一詳查。應行正法者正法。應行解部者解部

○予追封一等公額布根﹑額參﹑衛武﹑及妻一品夫人祭葬﹑造墳立碑

○丁酉。上詣壽皇殿行禮

○尙純禧公主和碩額駙般迪﹑尙恪靖公主和碩額駙惇多卜多爾濟﹑俱封爲�倫額駙

○戶部議覆。巡視中城監察禦史莫爾洪等疏言﹑伏讀恩詔內開直隸﹑山東﹑河南流民。有就食京師。不能回籍者。著五城淸查口數。資送回籍。毋致失所。遵查五城有直隸﹑山東﹑河南流民﹑共一千二百九十六名口。計伊等回籍之遠近。每口每程給銀六分。老病者加給三分。委員管送。沿途患病者。令地方官畱養醫治。俟病痊﹑再行轉送。仍令各原籍地方官﹑將收到流民。作何安插之處。匯疏題報。至所給流民盤費。應撥何項錢糧。候部議撥等語。查五城現有奉上�日發銀一萬兩﹑以備賑濟之項。應於此內動用。從之

○達賴喇嘛遣使達旺堪布等﹑表進方物。優賚之

○戊戌。仁壽皇太后聖壽節。禮部題請諸王大臣文武官員﹑應齊集行慶賀禮。筵宴暫停一次。得上�日。聖誕行禮。朕再三奏請。奉懿上�日免行禮

○己亥。上詣皇太后宮問安

○諭理藩院。追巢�刀厄魯特羅卜藏錫拉布等之王﹑貝勒﹑貝子﹑公﹑臺吉﹑大臣﹑侍衛﹑曁兵丁等。一聞厄魯特潛遁。俱各奮力追巢�刀賊眾。斬獲無遺。伊等皆因感戴聖祖皇考仁恩。爲朕抒誠效力。朕已深悉伊等忠誠。甚爲欣悅。凡效力之人著查明具奏。朕將特加恩賚。將此上�日繕寫。通行傳諭。至緝賊身亡受傷之人。一並查奏

○復輔國公普照原爵

○以署吏部右侍郎李紱﹑署都察院左副都禦史

○擢理藩院郎中鄂賴﹑爲內閣學士兼禮部侍郎。前往西藏辦事

○升正藍旗護軍統領希爾根﹑爲左翼前鋒統領。鑲黃旗滿洲副都統宗室汝福﹑爲正藍旗護軍統領。以正白旗護軍統領覺羅塗拉﹑爲額外護軍統領。升鑲白旗滿洲副都統納秦﹑爲正白旗護軍統領

○正黃旗滿洲副都統赫世亨﹑緣事革退。以吏部侍郎勒什布﹑爲正黃旗滿洲副都統

○兵部遵上�日議奏﹑古北口總兵官。現經攺爲提督。其中軍遊擊﹑應攺爲中軍參將。馬蘭口副將。攺爲總兵官。其中軍﹑應添設遊擊一員。從之

○旌表廣東曲江縣烈婦﹑周彬妻楊氏。遇凶不辱。被毆殞命。給銀建坊如例

○庚子。諭禮部。明季帝王皆不親送梓宮。故令親王大臣奉主回京。朕旣親往。若不躬奉神主。於心何安。俟山陵事畢。點主禮成。朕親奉皇考神主回京。途間如何分站﹑及先還預備奉迎之處。一並詳議具奏。尋議﹑聖祖仁皇帝梓宮﹑奉安地宮禮畢。應設黃輿於享殿丹陛上。享殿內﹑設安奉神主寶座。俟點主禮成。內府官恭捧神主跪安寶座皇上恭捧奉安黃輿內乘輿隨後行。途次按程設置黃幄。仍朝夕致奠。升祔前一日皇上還宮恭候奉迎神主入太廟行升祔禮得上�日。是。依議

○以一等侍衛來保﹑署內務府總管

○鑲藍旗蒙古副都統常齡﹑緣事革退。升正紅旗護軍參領馬喇﹑爲鑲藍旗蒙古副都統

○辛丑。諭戶部。陜省自軍興以來。大兵駐札。運送糧餉﹑供支艸豆﹑無一不需民力。皇考每爲軫念。今當大沛恩膏。子惠元元。所有康熙六十年以前。陜西全省。除借給籽種。著該督撫查明定議﹑分年帶徵外。其餘凡有民屯衛所﹑實在未完銀米豆艸。悉予蠲免。儻有不肖官吏﹑以虧空捏稱民欠。濫邀曠典者。一經發覺。罪在不赦。該部作速行文。毋得遲畱

○以戶部左侍郎李周望﹑內閣學士查嗣庭﹑吳士玉﹑都察院左副都禦史李紱﹑俱充經筵講官

○江南﹑江蘇巡撫吳存禮﹑緣事革職。以江南京口將軍何天培﹑署理江蘇巡撫。江南京口右翼副都統張天植﹑署理京口將軍

○解江蘇布政使李世仁任。擢內務府員外郎鄂爾泰﹑爲江南江蘇布政使司布政使。以太僕寺少卿黃叔琬﹑爲福建布政使司布政使調湖南布政使宋致來京以江南學政翰林院侍講學士鄭任鑰﹑爲湖南布政使司布政使。原任布政使劉廷琛﹑爲廣西布政使司布政使

○移奉天錦州府通判﹑駐義州。義州巡檢﹑駐天橋廠。從奉天府府尹鄒汝魯請也

○壬寅。上詣皇太后宮問安

○升都察院左副都禦史巴泰﹑爲吏部左侍郎。以翰林院侍讀學士史貽直署理吏部右侍郎

○升廣西蒼梧道遲維臺爲湖南按察使司按察使

○癸卯。以聖祖仁皇帝梓宮。移送景陵。遣官告祭天地太廟社稷

○解領侍衛內大臣徳爾金任。在都統處行走。以輔國公普照﹑署理領侍衛內大臣

○予故河道總督陳鵬年﹑祭葬。謚恪勤

○予故浙江處州總兵官薛士傑﹑祭葬如例

○甲辰。聖祖仁皇帝梓宮將發引。上恭行祖奠禮。攀戀哀切。號慟失聲

○加都察院左都禦史朱軾﹑吏部尙書銜

○以正白旗漢軍副都統哈達﹑署鑲白旗護軍統領

○戶部議覆。原任江蘇巡撫吳存禮疏言﹑江蘇等屬﹑並蘇太等衛﹑康熙三十三年以前民欠各項錢糧。與蠲免歷年積欠之恩上�日相符。應請銷結。查該撫請免銀內﹑有蘆課學租等項。與民屯地丁不同。未便槪予豁免。得上�日。此民欠地丁等項銀一百三十一萬餘兩。內蘆課等項銀九萬八百餘兩。𨿽非恩詔內﹑應行蠲免之項。但歷年最久。儻行催徵。窮民必致受累。著一並豁免

○乙巳。上詣壽皇殿行禮

○晉封輔國公阿布蘭﹑爲多羅貝勒

○升翰林院侍讀學士史貽直﹑爲內閣學士兼禮部侍郎。仍署理吏部右侍郎

○封厄魯特和碩額駙色卜騰旺布﹑爲多羅貝勒。輔國公多爾濟色卜騰﹑爲固山貝子

○免山東壽張等五州縣衛﹑康熙六十一年分水災額賦有差

○旌表江南上元縣節婦﹑李順妻林氏。夫亡守節。絕粒殞命。吳縣貞女戴氏。聞夫身故。自縊捐軀。各給銀建坊如例

○丙午。聖祖仁皇帝梓宮發引。上詣壽皇殿。望見殿門。卽哀慟不勝。行奠獻禮。擗踴悲哀。羣臣皆伏地痛哭。禮畢。上攀戀梓宮。哀號良久。羣臣環跪固請。上悲慟不止。隨恭奉梓宮。升大昇輿。上步從。哭不停聲。和碩親王以下。滿漢一品大臣以上。齊集殿門外跪送。滿漢二三品大臣。齊集景山東門外跪送。滿漢四品官員。齊集朝陽門外跪送。不隨往陵上各官。俱步從至朝陽門關外跪送。及梓宮至。羣臣感念先持髙厚洪恩。無不瞻戀悲痛。號慟之聲。震徹遠近。皇太后率聖祖妃嬪。及皇后妃嬪等。由別道行。先至蘆殿。上預詣蘆殿。躬親詳視。恭俟梓宮至。哭泣跪迎於黃布城北門外。奉安梓宮於蘆殿。行夕奠禮。自是每日黎明。蘆殿行朝奠禮畢。跪送梓宮啟行。出黃布城南門。上先由別道。至前途蘆殿。行夕奠禮如前儀。每日早晚。詣皇太后行宮問安。聖躬勞瘁。未嘗稍間。沿途哀慟。悲不自勝。道路所經﹑遠近村莊。士農工賈。白叟黃童。仰沐聖祖仁皇帝六十一年深仁厚澤。皆扶攜奔走。遙望梓宮。叩顙哭泣。上益增悲慟云

○是日﹑駐蹕楊家閘

○丁未。上奉聖祖仁皇帝梓宮啟行。是日﹑駐蹕小新莊之東

○戊申。上奉聖祖仁皇帝梓宮啟行。是日﹑駐蹕呂家莊之東

○己酉。上奉聖祖仁皇帝梓宮啟行。是日﹑駐蹕薊州城南

○諭八旗都統等。私行科派。殊非善事。貧乏兵丁﹑所恃以爲生者。惟在錢糧。嗣後各旗佐領下﹑一應公中事務。槪不許私自派取。若有擅行私派者。卽以作獘治罪

○以詹事府詹事伊都立﹑署內閣學士

○升黑龍江協領烏察拉﹑爲墨爾根副都統

○免山東東平﹑歷城等四十六州縣﹑濟南等三衛﹑康熙六十年分旱災額賦有差

大淸世宗敬天昌運建中表正文武英明寬仁信毅大孝至誠憲皇帝實錄卷之五

大淸世宗敬天昌運建中表正文武英明寬仁信毅大孝至誠憲皇帝實錄卷之六

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太保兼

太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正元年。癸卯。夏。四月。庚戌朔。享太廟。遣貝勒阿布蘭行禮

○上奉聖祖仁皇帝梓宮啟行。是日﹑駐蹕梁家莊

○河道總督齊蘇勒疏言﹑河南黃河北岸﹑陽武﹑祥符﹑封邱一帶。有岔流三道。逼近堤岸。繞行五十餘里﹑始歸正河。南岸靑佛寺地方。有支河一道。沿堤下注﹑四十餘里﹑方與正河交會。若不急爲截斷。恐被刷寬深。傷及大堤。現在築壩堵斷支河。並請接築壩尾子堤﹑九千二百八十八丈。隔堤﹑七百八十丈。以制旁流。從之

○予故河南河北鎭總兵官漢都﹑祭葬如例

○辛亥。聖祖仁皇帝梓宮﹑至景陵。上先率扈從王以下﹑文武各官﹑恭謁暫安奉殿。行禮。奠酒。舉哀。次詣。孝陵﹑孝東陵﹑仁孝皇后﹑孝昭皇后﹑孝懿皇后陵。行禮﹑如前儀畢。隨詣景陵碑亭南﹑跪迎梓宮。上號泣不止。隨行各官﹑無不感慟。聲震林木。上候梓宮過﹑步行以從。親視奉安於享殿。奠酒。舉哀。悲慟良久。始回行宮。是日﹑皇太后率皇后及貴妃等﹑謁陵﹑行禮上以梓宮安奉山陵享殿。大禮克盡。而思慕哀慟﹑不能自已。降上�日﹑欲畱駐山陵數日。諸王大臣﹑懇請回鑾。再三陳奉。乃允之

○諭誠親王允祉曰。朕送皇考梓宮至陵寢。不忍遽去。欲畱數日﹑以盡朕心。諸王大臣﹑勸奏懇切。明日祭畢。朕將回鑾。王暫畱數日。將陵寢一應典禮酌定。著諸人俱照定例遵行。再﹑貝子允禵﹑著畱陵寢附近湯泉居住。俾得於大祀之日。行禮盡心

○壬子。行奉安享殿禮。上慟哭哀號。並令扈從諸舊臣﹑入享殿大門內行禮。祭畢﹑上依戀梓宮。伏地慟哭。隨侍諸臣﹑跪請止哀。勸奉再三。出至殿門外。仍依戀跪哭。諸臣環跪固請。至隆恩門。仍回望哀慟。諸臣又復跪勸。上始出隆恩門。瞻望久之。不忍回鑾。諸臣復懇請再四。上始命移輿﹑趨過燎所之南。然後升輦。旣卽路﹑尙顧望灑淚云

○諭禮部。景陵辦理修飾甚好。十七阿哥﹑孫渣齊﹑薩爾納﹑甚屬盡心。敬謹效力。十七阿哥﹑封爲郡王。孫渣齊﹑薩爾納﹑從優議敍

○是日﹑上回鑾。駐蹕豪門村南

○癸丑。上駐蹕舊白河村南

○雲南提督張谷正﹑以老疾乞休。慰畱之

○甲寅。上駐蹕劉格莊西

○乙卯。上回宮。詣皇太后宮問安

○諭理藩院。爾衙門人員﹑來往蒙古地方者。聞有不肖之徒﹑肆行無禮。勒索陵虐。夫外藩之與天朝。不但紮薩克王﹑卽臺吉亦系賓客。豈可令領催等卑賤之人﹑肆其欺陵。爾衙門嚴行申禁。詳定條例。俾嗣後永遠遵行

○以都察院左都禦史朱軾﹑爲順天鄕試正考官。禮部尙書張廷玉﹑爲副考官兩廣總督楊琳題。廣西太平府羅陽縣土知縣黃世康故。請以其弟黃世瑸承襲。下部知之

○予故鑲藍旗護軍統領杭奇﹑祭葬如例

○丙辰。兩廣總督楊琳等摺奏。新會縣盜首張祖珠等﹑矣眾搶掠。已遣兵擒獲。奉上諭。朕知粵東兵馬﹑懦弱不堪。大盜竟敢與地方官﹑公然抗衡。武備不彊賊何能盡。如欲巢�刀盡山賊。必以操練兵馬爲先。粵省此一事最爲緊要。爾等共膺封疆重寄。不可偸安亟宜加意振作。方能攺革舊習。且朕觀天下督標撫標之兵﹑尢屬不堪。率皆不以爲事。彼此怠弛。不肯同心合力﹑整頓料理。而往往以避嫌藉爲口實。若以標下軍卒﹑視爲督撫之私兵。天下有是理乎。各省督撫﹑自玆各當奮勉惕勵。操習以勤。賞罰以公。何慮營伍之不整肅耶

○命怡親王允祥﹑總理戶部事務

○命察八旗年老人員﹑有獨子在軍前者﹑奏聞

○戊午。總理事務王大臣等﹑以聖祖仁皇帝梓宮﹑奉安山陵大禮已成奏請上禦門聽政。得上�日﹑諸王大臣所奏𨿽是。但皇考梓宮。尙在享殿安奉朕今卽臨禦正門理事。心實不忍。念皇考付托重大。節養朕身。一切禮儀﹑多有未盡。每以天下萬民﹑事關緊要。勉彊照常辦理。亦無遲誤。臨禦正門理事﹑俟皇考梓宮﹑奉安地宮之後﹑再爲舉行

○己未。上詣皇太后宮問安

○諭莊親王允祿等。漢軍參領員缺﹑每以八旗滿洲蒙古人員補授。則該旗缺出﹑反致乏人。漢軍旗下﹑亦有可用之人。嗣後漢軍參領缺出。卽將漢軍旗下人員﹑具奏引見

○諭戶部。巡視長蘆鹽課監察禦史﹑旣爲商人等代還所欠銀二萬兩而商人又欲自欠自還。每年出銀一萬兩。必系出差官員勒派商人。未必實出本心。須特遣大臣一員﹑將運使叚如蕙並眾商人等﹑詳悉查明。定議具奏。毋致有累商人

○諭兵部。官馬出牧﹑派遣部員。有何用處。伊等有在家不去者。有中途而回者。亦有到彼數日而回者。並無效力之處。不過給伊等半年假耳。不如不派伊等爲善。著總理事務王大臣議奏。尋議牧放官馬﹑所派部員﹑實系並無效力之處。相應停其派遣。其缺﹑俱派旗員前往。從之

○庚申。諸王大臣﹑復援據典禮。再三懇請上禦門聽政。乃允之

○以鎭國公徳普。爲宗人府右宗人

○山西太原總兵官金國正﹑患病解任。調直隸天津總兵官袁立相﹑爲山西太原總兵官。升直隸大名副將韓良輔﹑爲直隸天津總兵官

○辛酉。封怡親王允祥子弘昌﹑爲固山貝子

○調正白旗滿洲副都統大成﹑爲鑲黃旗滿洲副都統

○總理事務王大臣等﹑會同禮部﹑兵部﹑遵上�日議覆。八旗滿洲人等﹑設繙譯技勇之科。嗣後將滿洲蒙古﹑能繙譯者。三年之內﹑考取秀才二次。舉人一次。進士一次。其所取額數﹑臨期視人數多寡。請上�日欽定。再照漢軍例﹑考取武秀才四十名。舉人二十名。進士四名。從之

○撤甘州侍衛火器營官員兵丁。令伯欽拜﹑率領回京

○壬戌。諭內閣。黑龍江船廠等處﹑生齒日繁。而各處之人﹑聚彼貿易者又甚眾。皆屬地方官﹑應行辦理之事。今祗設武弁人員﹑致有於例不合之處。此二處﹑應於禦史及部院賢能官員內﹑酌派一二員到彼料理其差滿更換年限﹑著議奏。尋議﹑嗣後令各衙門﹑保送滿漢科道部院賢能官員。黑龍江﹑差滿官一員。船廠﹑差滿漢官各一員。每年更換。從之

○又諭。陜省數年以來軍需錢糧至今尙未奏銷。皆由承辦之人﹑不顧國帑。惟圖利已。恣意貪婪之所致也。猝令奏銷﹑卽互相推諉。遲延日月﹑設法掩飾。若使事事如此。效尢成風。則承辦錢糧之人﹑安知畏懼乎。蘭州藩庫軍需奏銷﹑仍著折爾金造冊。西寧大兵處﹑巡撫辦理之錢糧﹑仍著噶什圖造冊。其原造冊官員﹑該部查明奏聞﹑發往噶什圖處。著噶什圖帶往西寧﹑淸查銷算

○以輔國公普照﹑署鑲藍旗護軍統領

○以陜西寧夏總兵官範時捷﹑署理陜西西安巡撫。升陜西漢中副將楊起元﹑爲陜西寧夏總兵官。仍署理陜西甘州提督

○癸亥。諭總理事務王大臣等。朕臨禦以來。時以天下蒼生爲念。凡自外省來京之員。各處雨暘丰歉﹑必面加詳詢。蓋欲周知民隱也。今差往致祭華嶽侍讀學士田文鏡回京。朕詢彼經過地方情形﹑與百姓生理。據奏山西平定州﹑壽陽縣﹑徐溝縣﹑祁縣等處。雨澤歉少。民間生計維艱。汾州府屬地方﹑得雨亦未沾足。地方官現在徵比錢糧。夫巡撫以撫綏地方﹑愛養百姓爲職。今平定﹑壽陽等處﹑黎民饑饉。並未奏請賑濟緩徵。反行催科。小民何以存濟此皆因伊等﹑去年曾奏報得雨今欲掩飾前言甚屬不合。巡撫徳音布政使森圖﹑著交該部察議仍卽命侍讀學士田文鏡﹑會同巡撫徳音﹑率領地方官員。將平定等四州縣饑民﹑速行賑濟。務使恩澤實沾撫養得所。毋覊時日﹑以致羣黎失業。爾等卽傳諭遵行

○諭吏部。引見月官﹑衣服頗甚整齊。聞貧窘之員﹑有賃覓衣服者。朕之觀人﹑並不在於服飾也。嗣後引見官員﹑各量已力。尋常潔淨衣服﹑亦可引見。勿圖鮮華﹑彊爲備辦。至於侍衛等﹑只務被服華美。亦當量力服用。並著曉諭傳示

○命各部院滿漢堂官﹑將郎中﹑員外﹑主事等員。十人內﹑保舉一等一人。二等一人。列名具奏

○甲子。奉聖祖仁皇帝禦容﹑敬供於壽皇殿。上親詣行禮。感念悲愴。瞻顧依戀。儼如神爽式憑云

○上詣皇太后宮問安

○諭直隸各省督撫。國家惇勵風俗﹑首重賢良。舉髦士以勸秀民。實爲政教之大端。凡封疆大吏﹑宜共體此意。廣詢博訪。不可視爲具文。漫不加察也。前所頒恩詔內﹑有每府州縣衛﹑各舉孝廉方正﹑暫賜以六品頂帶榮身﹑以備召用一條。距今數月﹑未有疏聞。豈通都大邑之中。海澨山陬之遠。遂無潛修砥操﹑克稱俊乂﹑可應詔上�日者歟。誠恐有司怠於采訪。𨿽有端方之品﹑無由上達。殊負朕殷殷延攬之至意。特著直省各督撫﹑速遵前詔﹑確訪所屬。果有行誼篤實﹑素爲鄕黨所推者。卽列名具奏。毋得隱蔽﹑及濫引塞責

○直隸巡撫李維鈞奏。原任署撫趙之垣﹑應發回原籍。令川陜督臣﹑淸查伊叔趙弘燮家產﹑以完帑項。得上�日﹑皇考禦極六十餘年。用人之道﹑嘉善獎能。不吝爵賞宥罪赦過。率多矜全。如勇略將軍趙良棟﹑乃心王室。忠勇素著。始終宣力。皇考待以隆恩異數﹑超越等倫。其子趙弘燮﹑承襲餘蔭。位任封疆。不思竭力報稱。惟圖利偸安﹑以致事務廢弛。庫帑虧空。皇考不忍遽加罷斥。寵遇如初。格外優容。冀其攺悔。迨至病故﹑又令伊侄趙之垣﹑往署撫篆。爲之料理一切未完事件。蓋不欲其行事一朝破露。遂罹國法。有損先人名節耳。皇考之所以待切臣者﹑至於如此。亦云厚矣。朕纘承大統。卽洞悉趙之垣﹑暗昧無知。萬難勝任。然猶仰體。皇考深仁厚澤。曲加優庇。面飭訓諭數次。乃趙之垣怙終不悛。昧於大義。具摺捐銀三十萬兩。始知前此所聞﹑勒要屬官銀兩進上之言。並非虛語。試問此銀出於何所。直隸全省數十萬民生。系於巡撫一人之賢否。奉職無狀。貢納財物。謂可邀免。有是理乎。畿輔重地﹑貽誤匪輕。特令解任。準其暫回原籍。仍著速來完補伊叔任內虧空。俟其完日﹑另降諭上�日。猶是皇考厚待功臣之意也。趙氏子孫﹑忍負國恩。皇考與朕﹑寧忍負功臣後裔耶。該部速將此諭﹑行文川陜總督﹑出示曉諭﹑使咸知朕意

○兵部議覆。川陜總督年羹堯奏。打箭鑪迆西臺土司﹑加克瓦斯之兵。請照內地兵丁﹑給與鹽菜銀兩。應如所請。從之

○鑾儀衛鑾儀使師懿徳﹑以疾請解任。允之

○乙丑。諭翰林院。自古帝王臨朝施政右史記言。左史記動。蓋欲使一舉動﹑一出言之微。無不可著爲法則﹑垂範百世也。皇考聖祖仁皇帝﹑英年踐阼。卽設日講起居注官。於詞臣中﹑擇其才品優長者。以原官充補。鉅典茂昭。度越前代。誠爲聖帝哲王之盛事。禦極六十一年。紹精一執中之統。勵敬天勤民之心。文謨武烈。經緯萬幾。盛徳日新。大業鴻顯。天下臣民﹑仰瞻至治。不啻日月麗天。江河行地。莫不敬信悅服。記注之臣﹑美不勝書。皇考聖祖仁皇帝﹑謙徳彌光。聖不自聖。惟恐史官或多溢美之詞。故康熙五十六年以後﹑裁省記注。祗令翰林五員﹑於理事時﹑輪侍班行。凡有重務要上�日。仍令內閣諸臣﹑記而存之。意至周深也。玆朕纘承大統。夙夜兢業。日昃不遑。思所以上繼皇考功徳之隆。下致四海晏安之治。顧惟涼徳﹑深懼負荷之難。今禦門聽政之初。益當寅畏小心。綜理庶事。咸期舉措允宜。簪筆侍臣﹑何可闕歟。當酌復舊章。於朕視朝臨禦﹑祭祀壇廟之時。今滿漢講官﹑各二人侍班。不獨記載諭上�日政務。或朕有一言之過﹑一事之失﹑皆必據實書諸簡策。朕用以自警。冀寡悔尢。庶幾凜淵冰之懷﹑以致久安。愼樞機之動﹑以圖長治。其仍復日講起居注官﹑如康熙五十六年以前故事。爾衙門卽遵上�日行

○諭總理事務王大臣等。前諭各衙門司官遷轉。將行掌案卷﹑新舊交盤。說堂存案。向日部中案卷面﹑書堂司官姓名。下注題押。其接縫處﹑或標封字。或用司印。尙可私竊增刪。嗣後皆用堂印。有添寫處﹑亦用堂印。並設立印簿。開明年月用印數目﹑及用印司官姓名。如此﹑則獘端可杜。而捲案亦按簿可查。傳諭各衙門﹑一體遵行

○諭理藩院。厄魯特垂木丕爾等逃遁。蒙古人遇之。俱各努力追擒。伊等感激皇考覆育深恩。竭誠仰報。朕覽奏章﹑爲之墮淚。嘉嘆不已。將此上�日繕寫﹑發與達鼐。令將效力人等﹑查明具奏。毋使一人遺漏。朕將加以特恩

○封十七阿哥允禮﹑爲多羅果郡王

○丙寅。孝端文皇后忌辰。遣官祭昭陵

○以兵部右侍郎管翰林院掌院學士事阿克惇﹑刑部尙書管翰林院掌院學士事勵廷儀﹑詹事府詹事伊都立﹑翰林院侍講學士嶽色﹑塗天相﹑左庶子常保﹑何國宗﹑侍讀王國棟﹑侍講王傳﹑吳襄﹑右中允張廷璐﹑編修劉於義﹑任蘭枝﹑吳家騏﹑檢討覺羅逢泰﹑徳齡﹑李鐘莪﹑鞏建丰﹑俱充日講起居注官

○實授來保﹑爲內務府總管

○吏部議覆。國子監祭酒伊爾登等奏。監丞﹑助教﹑博士﹑學正﹑學錄等員﹑各有司教之職。請停止捐納。專用正途出身之教授﹑學正﹑教諭﹑升補。應如所請。從之

○丁卯。上始禦乾淸門聽政。追念聖祖仁皇帝垂統貽謀。自升座以至竣事。天顏慘戚。諸臣咸頌純孝云

○上詣皇太后宮問安

○諭滿漢文武大臣官員等。朋黨最爲惡習。明季各立門戶﹑互相陷害。此風至今未息。惟我皇考允執厥中。至仁在宥。各與保全。不曾戮及一人。爾諸大臣內﹑不無立黨營私者。卽宗室中﹑亦或有之。爾等若以向蒙皇考寬大。幸免罪愆。仍蹈前轍。致干國法。昬昧極矣。豈但滿洲。卽漢人亦與一家骨肉無異。何苦波累及之。夫人之性情﹑各有所向。豈有與通國之人﹑無不投契之理。但辦理公事﹑不可存私。今諸大臣俱在朕前。朕居藩邸。曾與爾等﹑議及私事。密相往來乎。皇考知朕中立不倚。是以命朕纘承大統。朕自思之。亦惟朕方能不戮一人。無一人不保全耳。朕非獨因皇考付托之重。實感皇考四十餘年教養深恩。委曲周至。言念弘慈。昊天罔極。此朋黨之習。爾諸大臣﹑有則痛攺前非。無則永以爲戒。爾等當思皇考數十年寬厚之恩。亦當共體朕委曲保全至意。若仍怙惡不悛。朕𨿽欲勉彊仰體皇考聖衷﹑力爲寬宥。豈可得乎。夫朕言是﹑卽宜遵行。朕言非﹑卽宜陳奏。朕未嘗拒也。朕屢詔求言。𨿽小臣欲進言者﹑咸得上達。每多召入﹑屏去左右﹑令其面陳。爾諸大臣﹑非不得奏之人。乃隱匿不奏。退有後言。某人不當用。某事不當行。誠小人之惡習也。夫朕所用之人﹑所行之事﹑如有不當。爾等身爲大臣﹑何難陳奏。所言果是﹑朕卽用之。如不奏而但肆譏議。設有人詰以不奏之故。能無愧於心耶。賢者﹑朕之所好。爾等卽宜好之。不肖者﹑朕之所惡。爾等卽宜惡之。乃或其人爲朕所信任。盡心竭力於國家之事。則反謂其專擅作威。如此﹑人孰肯效其所爲。自取誹謗乎。其或惟諾成風。諸事不問。但思自便其身。爲己則得矣。於國何補。夫君親﹑大義也。譬若父之讐﹑則與之相愛。父之愛﹑則與之爲讐。爲人子者﹑有是理乎。要之以君之好惡爲好惡。然後人人知攺其惡而遷於善。君臣一心。國之福也。傳之萬世。亦有令名。爾等其祗承朕諭

○諭大學士等。爾等皆皇考簡任耆舊大臣。論年齒﹑𨿽與皇考相等。若經歷事務﹑豈能仰及皇考萬一。皇考實足爲爾等之師。是以爾等但能奉遵諭上�日者﹑斯稱善已。朕自幼未曾理事。皇考命朕紹承大統。朕深念付托之重。凡朕所降諭上�日。爾等以爲是﹑則曰是。以爲非﹑則卽陳奏。勿得面從。𨿽封還朱批諭上�日。朕亦深喜。斷不譴責。若但隨聲附和。致自取辱。非朕所望也

○諭吏部﹑戶部﹑兵部。各省給發駐防官兵米穀艸豆等項﹑價值不一。除已有定額省分﹑照常給發外。其餘未曾定額省分﹑多寡不符。理應將本省歷年給發之價﹑酌處其中。畫一定議。價值一定。便於遵行。如遇年丰價平﹑稍有贏餘。於官兵亦屬有益。儻歲歉價昂。該督撫據實陳奏。朕自加恩

○諭領侍衛內大臣﹑八旗大臣等。國家武備﹑關系重大。爾等皆有訓兵責任。昔皇考常躬率士卒。寓訓練於較獵之中。皇考騎射超倫。士卒無不欽服。各相鼓勵。並非爾等訓練所致。朕不能企及皇考。則訓練之事﹑惟爾等是賴。但訓練士卒。有實心操習者。亦有虛應故事者若爾等按期較射﹑以圖塞責。不過閒談飲茶而散。則不但徒勞軍士。爾等亦徒多往返。何益之有。此皆朕居藩邸時﹑素所深知者。爾等能盡職﹑朕必全爾等顏面。爾等亦宜全朕繼述之孝思。嗣後爾等務宜實心訓練。比來軍士﹑生計稍艱。皇考教養六十餘年。恩賚頻施。無不周備。以天下之正供﹑贍養兵丁。如此外再欲加增錢糧﹑亦恐難給。兵丁生計之艱﹑其故𨿽多。大抵因奢侈所致。爾等皆管轄兵丁之人。應將平素守分者﹑加以優獎。奢侈者﹑加以訓飭。則自知懲勸矣。此事一時亦難移易。朕與爾等約﹑以三年爲期。如三年後﹑仍不能攺。爾等之罪﹑不止罷黜。且一經罷黜﹑勿希復用。彼時勿更怨望

○禮部遵上�日議覆。孔子先世五代。俱應封公爵﹑以昭隆典。得上�日﹑五倫爲百行之本。天地君親師﹑人所宜重。而天地君親之義﹑又賴師教以明自古師道﹑無過於孔子。誠首出之聖也。我皇考崇儒重道。超軼千古。凡尊崇孔子典禮。無不備至。朕蒙皇考教育。自幼讀書。心切景仰。欲再加尊崇。更無可增之處。故敕部追封孔子先世五代。今部議封公。上考歷代帝王﹑皆有尊崇之典。唐明皇封孔子爲文宣王。宋眞宗加封至聖文宣王。封孔子父叔梁紇爲齊國公。元加封孔子爲大成至聖文宣王。加封齊國公爲啟聖王。至明嘉靖時﹑猶以王系臣爵。攺稱爲至聖先師孔子。攺啟聖王爲啟聖公。王公𨿽同屬尊稱。朕意以爲王爵較尊。孔子五世﹑應否封王之處。著詢問諸大臣具奏

○直隸巡撫李維鈞奏言﹑修築太行等堤銀兩﹑請公同捐助。得上�日﹑修築甄家莊等四處﹑漫決堤工。用過銀兩。俱系緊要工程動用。不必捐補。著以正項錢糧奏銷

○江寧將軍雍吉納奏言﹑江寧標下步兵七百名不敷巡察。請再添一百名。從之

○免山東徳州章邱等四十一州縣﹑臨淸等三衛﹑康熙六十年分旱災額賦有差

○戊辰。禮部議﹑朝鮮國冬至元旦表文﹑並年貢﹑仍照舊例行。至恭進萬壽表文貢物﹑應於九月內來京。得上�日﹑朝鮮國所進萬壽表文貢物﹑不必於九月內來京。著仍照例﹑十二月內﹑與年貢同進

○宗人府左宗人鎭國公登塞﹑以年老乞休。允之

○以故三等阿思哈尼哈番碩色子常祿﹑襲職

○除山西﹑陜西﹑教坊樂籍。攺業爲良民

○己巳。調正藍旗蒙古副都統佛倫﹑爲正白旗滿洲副都統。升鑲白旗護軍參領哈濟噶爾﹑爲正藍旗蒙古副都統。正黃旗護軍參領李柱﹑爲鑲白旗滿洲副都統

○庚午。予故一等公追贈太傅佟國維﹑謚端純

○辛未。諭宗人府。分給廉親王怡親王之莊田財物等項﹑查有少於誠親王之處。著補給。果郡王﹑理郡王﹑除所分旗分佐領﹑包衣佐領人員外。其莊田財物等項﹑俱查照惇郡王之數分給。履郡王之莊田財物等項﹑查有少於惇郡王之數。亦著補給

○復準鄕會試錄﹑照例刊刻進呈

○壬申。上詣皇太后宮問安

○諭都統拉錫。追擒逃揗厄魯特之效力人員﹑已諭令議敍。其收管未曾逃遁厄魯特之人員﹑亦著查明議敍

○癸酉。吏部議奏。山西巡撫徳音﹑布政使森圖﹑隱匿地方災荒。旣不奏報。又不停徵。應革職。得上�日﹑遣祭華嶽之侍讀學士田文鏡到日。朕詢彼經過地方情形﹑與百姓生理。據奏山西平定州等處﹑民間生計維艱。地方官現在徵比錢糧。是以卽遣田文鏡速往賑濟。且聞年羹堯來京之時﹑曾囑徳音查明歉收州縣。奏請緩徵。至今並未啟奏。巡撫系封疆大吏。一聞百姓饑饉﹑卽當陳奏。徳音旣不奏聞。反行催科徵納。其不能勝巡撫之任﹑於此可見。徳音從寬免革職。著來京﹑在學士任效力行走。其員缺﹑著內閣學士諾岷補授。布政使森圖﹑人不及。著革退。在驍騎參領效力行走。其員缺﹑著順天府府丞連肖先補授

○甲戌。正黃旗滿洲副都統納爾賽﹑年老休致。以散秩大臣永壽﹑爲正黃旗滿洲副都統

○追封故阿達哈哈番佟養眞﹑爲一等公。加贈太師。謚忠烈

○乙亥。上詣皇太后宮問安

○諭戶部。朕臨禦以來﹑宵旰憂勤。凡有益於民生者﹑無不廣爲籌度。因念國家承平日久。生齒殷繁。地土所出﹑僅可贍給。偶遇荒歉﹑民食維艱。將來戶口日滋。何以爲業。惟開墾一事﹑於百姓最有裨益。但向來開墾之獘。自州縣以至督撫﹑俱需索陋規。致墾荒之費﹑浮於買價。百姓畏縮不前。往往膏腴荒棄。豈不可惜。嗣後各省﹑凡有可墾之處。聽民相度地宜。自墾自報。地方官不得勒索。胥吏亦不得阻撓。至升科之例﹑水田仍以六年起科。旱田以十年起科。著著爲定例。其府州縣官﹑能勸諭百姓開墾地畝多者。準令議敍。督撫大吏﹑能督率各屬開墾地畝多者。亦準議敍。務使野無曠土。家給人足。以副朕富民阜俗之意。該部卽遵諭行

○諭都統拉錫。嗣後遊牧處﹑八旗察哈爾來京引見人員﹑內有軍前效力。曾經皇考識認者。爾預先奏聞。朕加恩賞賜

○命卓異官員畱京﹑以應升之缺用

○戶部議奏。公庫銀兩﹑應照常借與官兵。得上�日﹑此項支借銀兩﹑原欲使官兵有所裨益。其果否支借﹑及該管官員﹑有無指名侵用情獘。現在庫內存數若干。遣副都禦史牛鈕﹑給事中鄂托拜﹑速往查核。再出徵官兵支借庫銀﹑亦有已經豁免者。一並查明

○丙子。諭宗人府。淳郡王數年以來﹑安分守已。敬順小心。朕禦極後﹑尢竭誠盡敬。於皇考大事。一應典禮。不顧殘廢。黽勉曲盡。殊屬可嘉。著晉封親王

○免江南海州桃源等十州縣﹑徐州一衛﹑康熙六十一年分旱災額賦有差

○丁丑。孝陵蓍艸生。馬蘭口總兵官範時繹﹑奏聞恭進。上命傳視廷臣。無不驚喜贊頌﹑以爲奇瑞

○江南安徽巡撫李成龍摺奏。二麥丰收分數。奉上諭。雨水年歲﹑及吏治民生﹑總宜據實上達。不可以寬慰聖懷﹑恐煩睿慮爲辭。粉飾欺蔽。而托名忠順。君臣本爲一體。中外原無間隔。要當彼此披露。毫不隱諱。上下同心。和气充滿。則自能感召天庥。百物阜成。萬姓蒙福矣

○命各省總兵官﹑俱以摺子奏事

○給戶部尙書孫渣齊﹑內務府郎中薩爾納拖沙喇哈番世職

○戊寅。命發內庫銀九十萬兩交與諸王大臣﹑分派八旗﹑及包衣三旗。令屬下官員﹑營運生息。以備各旗護軍校﹑驍騎校﹑前鋒﹑護軍﹑領催﹑馬甲﹑步兵等﹑有喜喪之事。俾得永遠沾恩。其應給銀數﹑自二十兩至四兩止。令參領以下﹑至各族長﹑查明具保。該旗都統﹑咨行內務府領取。無得虛冒。有不敷者﹑酌量加增。於二年正月爲始

○命各部院衙門堂官﹑於筆帖式內﹑每十員﹑保舉一等一人。二等一人

大淸世宗敬天昌運建中表正文武英明寬仁信毅大孝至誠憲皇帝實錄卷之六

大淸世宗敬天昌運建中表正文武英明寬仁信毅大孝至誠憲皇帝實錄卷之七

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太保兼

太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正元年。癸卯。五月。己卯朔。上詣皇太后宮﹑問安

○大學士等奏言﹑孝陵新產蓍艸。修莖尋許。外澤中堅。淸芬遠布。皆由世祖聖祖功徳之隆。皇上孝治之感。請宣付史館。得上

�日﹑孝陵新產蓍艸。皆由世祖聖祖功徳隆盛所致。非朕孝思所能感格。諸臣陳奏剴切。著照所請行

○禮部等衙門﹑奏請禦殿受朝。諭曰。朕原欲周年之後。始升禦正殿。今諸臣授引古典﹑合詞懇奏。朕限於禮制。勉從所請。其奏樂賜茶﹑著停止

○擢內務府郎中薩爾納﹑爲都察院左副都禦史。辦理工部侍郎事務。實授馬爾齊哈﹑爲內閣學士兼禮部侍郎

○庚辰。轉宗人府右宗人鎭國公徳普﹑爲左宗人。以輔國公訥圖﹑爲右宗人

○命都統宗室西倫圖。揀選西寧綠旗鳥槍兵五百名。並柴旦木兵丁。帶往察罕托羅海地方駐札

○兵部議覆﹑雲貴總督髙其倬奏﹑鶴麗永北等處﹑取藏兵丁﹑倒斃馬匹。懇免賠補。應無庸議。得上�日﹑兵丁遠馳異域。甚屬勞苦。且滿洲﹑綠旗﹑俱當一視。其倒斃馬匹﹑若仍令伊等賠補。朕心不忍。著悉行豁免

○免江南壽州合肥等十四州縣﹑廬州等六衛﹑康熙六十一年分。旱災額賦有差

○辛巳。仁孝皇后忌辰。遣官祭陵

○壬午。加武英殿大學士王頊齡﹑爲太子太傅

○議敍追捕厄魯特羅卜臧錫拉布等。並收管未曾逃遁厄魯特人員功。封喀爾喀貝勒旺紮爾﹑爲多羅郡王。公策布登策木楚克納木紮爾﹑爲多羅貝勒。追贈陣亡蘇尼特臺吉進達克﹑爲輔國公。給察哈爾副總管宮額孫﹑拜他喇布勒﹑哈番世職。護軍校多爾濟﹑喀爾喀塔布囊巴賽﹑寨桑喀爾詹巴圖爾﹑拖沙喇哈番世職。弁兵等﹑各升賞賜卹有差。其收管未曾逃遁厄魯特之一等侍衛色卜騰。藍翎侍衛納木紮。俱加賞賚

○癸未。上禦太和殿視朝。不作樂。文武升轉各官謝恩

○是日﹑上詣皇太后宮﹑問安

○甲申。諭內閣。湖北布政使員缺。朕熟思數日。不得其人。著大學士﹑尙書﹑都禦史﹑侍郎﹑副都禦史等﹑各保一人。密摺封奏。如更有堪任也職者。亦並繕入。再有裨益政事。啟沃朕躬之言。並附陳奏。務宜謹密。所奏必出於公正。儻有交通約會等情。經朕聞知﹑不獨見輕於朕。且彼此非笑﹑亦當顧惜。尙其愼之

○諭禮部。近日天時頗旱。皇考先年屢降諭上�日云。大喪之後﹑必有旱年。太皇太后世祖章皇帝皇太后皇后之事。俱曾經過。朕當此之際。嘗恐懼於懷而未置也。三月十二日﹑雨𨿽沾足。朕曾兩三次以儆惕之意。曉諭眾人。三月以來﹑多風不雨。遂覺旱漧。再直隸﹑山東﹑山西﹑河南地方。連年雨水不調。田禾歉收。朕𨿽遣大臣官員賑救。當此旱時。民必皇皇。朕心甚以爲慮。朕在宮中﹑久已盡心虔誠祈禱。爾部亦虔誠祈禱。諸大臣各敬謹齋戒

○諭八旗大臣步軍統領﹑及都察院。大小官員﹑有一定之品級。卽有一定之服式。所以重名器﹑辧等威也。近多不按品級﹑佩帶數珠。且馬項懸纓。前用導馬。更有將爲坐具者。尢屬僭越。嗣後應各按品級﹑遵奉定例而行。爾等嚴加稽察。有仍前僭越﹑卽行參處。大臣官員﹑亦無得徇情隱庇。再舊例諸王等﹑以數珠﹑鞍轡﹑賞其屬下。許令服用。今後著將賞用之處﹑行文該旗存案。年終匯奏。以便稽查

○直隸巡撫李維鈞摺奏﹑直隸從前虧空﹑計州縣歲之所餘﹑積累塡補。二年督令淸理。奉上諭﹑州縣官令少從容﹑不慮窘乏。方可責其盡心撫字。少有餘資﹑亦可自爲地方興利之舉。何可勒令爲他人補苴虧缺耶

○升正黃旗護軍參領雅親﹑爲鑲藍旗滿洲副都統

○正紅旗蒙古副都統保徳﹑緣事革職。升鑲藍旗護軍參領馬起達﹑爲正紅旗蒙古副都統

○乙酉。諭宗人府。鄭家莊修蓋房屋。駐札兵丁。想皇考聖意﹑或欲令二阿哥前往居住。但未明降諭上�日。朕未敢揣度舉行。今弘晳旣已封王。令伊率領子弟﹑於彼居住。甚爲妥協。其分家之處。現今交與內務府大臣辦理。其旗下兵丁﹑擇日遷徙之處俟府佐領人數派定後舉行。弘晳擇吉移居﹑一切器用﹑及屬下人等﹑如何搬運安置。何日遷移。兵丁如何當差。府佐領人等﹑如何養贍。及如何設立長久產業之處。著恆親王﹑裕親王﹑淳親王﹑貝勒滿都護﹑會同詳議具奏。一切供用﹑務令充裕。勿使伊艱難。並貽累屬下之人。彼處離京二十餘里。不便照在城居住諸王﹑一體行走。除伊自行來京請安外。其如何上班﹑及會射諸事。著一並議奏。尋議﹑理郡王弘晳﹑遷移鄭家莊。由兵部領取車輛﹑將需用物件載往。其給與理郡王人數﹑共三百四十五名。現有護軍﹑領催﹑馬甲﹑並親隨執事等﹑均給錢糧。令其當差行走。鄭家莊城內﹑原有房四百間。如尙不敷﹑再行添造。現有欽放長史一員。所請護衛十二員。暫行跟隨侍衛三員。藍領侍衛一員。俟有缺出﹑照例咨部題明補放。鄭家莊離京二十餘里。升殿之日。理郡王聽傳來京。每月朝會一次。射箭一次。從之。設駐防鄭家莊城守尉一員。佐領六員。防禦六員。驍騎校六員。筆帖式二員。領催二十四名。兵五百七十名

○諭總理事務王大臣等。八旗外任廢官﹑有願在臺站效力贖罪者。令其具呈。如果效力無誤﹑著議敍

○九卿分別。議敍四川蓋造營房官員。得上�日﹑議敍四川蓋造營房一事。前則不及。今又太過。議事以公平正直爲主。何至參差如是。若朕欲加恩。何難特發諭上�日。所以令諸臣公議者。原以求其至當。朕本無成見。爾諸臣宜矢公矢愼。共襄盛治。凡事當理。卽合朕意。逢迎之術﹑斷不可用

○兵部議覆﹑甘肅巡撫綽奇奏﹑同知遲煐等﹑應賠駝只銀兩。又遊擊王兆萬等﹑倒斃駝只﹑俱應勒限追賠。得上�日﹑此項駝只﹑買備已久。原牧養官員﹑亦有身故者。且俱系微員。著落伊等賠補﹑勢必不能。著俱從寬免

○丙戌。八旗都統等議覆﹑給事中巴圖奏﹑每年開倉放米之時。鋪戶賈人﹑紛紛囤積。俟價昂時糶賣﹑頗有礙於生計。請將賈人買米﹑兵丁賣米之處。槪行禁止。查鋪戶賈人﹑𨿽買米積貯。而米仍在京師。且居民俱仰給於倉米。若槪不準賣。恐價值反致昂貴。所請應毋庸議。嗣後遇靑黃不接之時。米價騰貴。請限定價值﹑以杜掯勒。至兵丁米石﹑實有贏餘者。聽其糶賣。儻不計足食。盡行出糶。令該管官責懲示警。從之

○丁亥。上詣皇太后宮﹑問安

○廣西巡撫孔毓珣﹑摺薦梧州府知府張若霈等﹑升補蒼梧道等缺。奉上諭﹑蒼梧道員缺﹑業已部選殷邦翰。朕聞張若霈﹑居官聲名較優。所以允行。至其餘各員﹑俱照爾所請。爾統率一省。該屬員自必有深知灼見處始行奏請。假若日後攺易操行。切毋存回獲之念。姑息從事。今日因其賢能而保薦。後日因其攺易而糾參。正見爾之公正無私。將朕此上�日﹑轉諭伊等。俾各知警懼。時加愼勉。庶不敢恃被薦在前﹑而稍有放縱也。保薦一事甚難。人或懷炫玉求售之心。掩其不善而著其善。一被愚惑。他日受累不淺。斷不可輕忽於一時也。朕將合省百萬赤子。付托督撫。似此薦舉數人。有何可疑。而不推心信任。其間設有徇情納賄﹑假公濟私實據。斷不輕恕

○戊子。諭翰林院。凡部院衙門。俱設司官﹑專管定稿說堂。筆帖式﹑專管繙譯。廳官﹑專管收發文書。翰林院衙門。亦有錢糧出入。升遷議敍。並各衙門文移往來。事務煩瑣。關系匪輕。乃俱出自筆貼式﹑典簿廳之手。豈得保無獘端。嗣後於俸淺編修﹑檢討內﹑擇才守優長者﹑滿漢各二員。充作司官。專主定稿說堂。庶小吏不得作獘。而衙門淸肅。所委充司官之編檢。果實心任事。辦理公敏。掌院學士據實奏聞。加以殊恩

○以工部左侍郎內閣學士裏行登徳﹑充經筵講官

○調陜西甘肅按察使劉世奇。爲四川按察使司按察使。四川按察使彭振翼﹑爲陜西甘肅按察使司按察使

○己丑。諭大學士等。此番鄕試落卷。著大學士王頊齡﹑刑部尙書勵廷儀﹑署吏部侍郎內閣學士史貽直﹑戶部侍郎張伯行﹑李周望﹑兵部侍郎阿克惇﹑副都禦史李紱﹑同南書房翰林檢閱﹑如人不足。於翰林院編檢內﹑揀選十員同閱。再此番系雍正元年特恩加科。士子有因回避﹑不曾應試者。殊屬可憫。卽令派出大臣﹑擬題奏請。候朕點出﹑於內閣考試

○諭川陜總督年羹堯。現今駐札甘州兵丁無多。護軍統領吳世拔﹑盡可管轄。都統楚宗﹑不必管理。著在甘州效力

○九卿等遒上�日議定民公﹑侯﹑伯﹑滿漢職官﹑以及兵民﹑一應殯葬婚嫁之禮。毋許僭越。請著爲令。從之

○庚寅。諭大學士等。刑部直省命盜案件。主稿𨿽在刑部。然必由三法司等衙門﹑公同確勘畫題。方行請上�日。今刑部議覆被盜疎防﹑及人命失察等案。有該督撫未將所屬地方官弁報參者。刑部於具題完結本尾。聲明行令查參到日再議。嗣經該督撫﹑有照例補參者。亦有援例請免者。止用咨覆刑部。旣不再題。又不照會都察院﹑大理寺衙門。是以部中姦猾胥役。得以操縱其事。暗地招搖。有部費者﹑則爲援引輕例。且有竟將咨文沈匿﹑日久潛消者。如無部費﹑𨿽督撫聲明﹑在所可寬。不準邀免。欺隱朦混。事同議異。嗣後凡三法司會議案件。本尾有帶及行令補參者。督撫咨覆到部。其或處分﹑或寬免﹑作何完結之後。令刑部知會畫題衙門﹑公同刷捲。如此﹑則胥役不得萌逞故智﹑上下其手矣

○以正藍旗滿洲副都統阿林保﹑署本旗滿洲都統

○辛卯。遣官祭關聖帝君

○壬辰。上詣皇太后宮﹑問安

○升福建福州副將邊士偉﹑爲廣西左江總兵官

○癸巳。諭大學士等。淸文譯漢。綸綍攸關。職司宜愼。必須修詞典雅。文義貫通。方可宣達諭上�日。嗣後內閣滿漢諸臣。於淸字上諭﹑及攺簽上�日意。俱會同詳酌譯定﹑繕寫進呈朕覽

○湖廣總督楊宗仁﹑摺薦廣東南海縣知縣宋瑋﹑升補湖南寶慶府知府。廣州守備範宗堯﹑攺補湖北漢陽縣知縣。奉上諭﹑各省盡屬版圖。在在皆需賢員。何地非民。何缺非要。隔省題官﹑實屬越例。假若別省賢員。彼之督撫﹑不加褒獎。不行薦擢者。備將情節聲明密奏﹑則可。今因初次﹑朕姑從爾請。特諭

○甲午。調雲南按察使金啟復來京。升雲南學政按察使司僉事張謙﹑爲雲南按察使司按察使

○以原任廣東巡撫法海﹑提督江南學政。右春坊右中允蔡嵩﹑提督雲南學政

○戶部議覆﹑禦史單疇書條奏﹑安徽﹑湖廣﹑承辦銅觔﹑日久未完。恐有借詞故延之獘。請敕戶工二部﹑淸查歷欠銅觔。勒限完解。又從前解官﹑皆屬微員。易於誤公。宜遴選府佐﹑家道殷實者。委令領解。均應如所請。令各該督撫﹑限四个月﹑速催完解。逾限不完﹑照例參處。並選賢能府佐領解。從之

○乙未。諭滿漢九卿﹑詹事﹑科﹑道等。天時亢旱。朕夙夜焦勞。敬謹齋戒。久未得雨。意者用人行政之間。尙有缺失。不能感召天和。以致甘霖未沛。朕欲在廷諸臣﹑直言得失。猶恐視爲具文。槪以謀詞頌揚。負朕實心求言之意。今特諭爾等﹑各具密摺。凡朕所行之事。或有過失。務盡言無隱。卽所行無過。或更有應行事宜。亦各據已見陳奏。使朕有則攺之。無則加勉。方得古大臣責難於君之義。至用人一途。或有未當。爾等務必據實指陳。勿避嫌怨。卽朕親信重臣﹑亦不妨指出。上古君臣﹑都兪吁咈。至今傳爲盛事。爾等若能披肝露膽。極言直諫。卽所奏未盡合宜。朕亦重其人品。儻仍瞻徇依違。浮詞塞責。朕亦薄其爲人。爾等各宜副朕實心。果有嘉謨嘉猷。俾得見之政事。將召天和而蘇民困。胥在於此矣

○諭吏部。國家大典﹑首重掄才。必主司鑑空衡平。內外簾官﹑協心共事。加意釐剔。放榜後﹑方得士心悅服。京師首善之地。關系尢重。朕於雍正元年﹑特行開科並廣額數。欲振興文教。俾單寒績學之士。人人自奮。今順天主考朱軾﹑張廷玉﹑公愼自矢。細心搜閱。盡拔佳文。內外簾官﹑亦能各自淬礪。屏除獘端。榜發之日。輿論翕然。朕心甚爲嘉悅。其酌加議敍。用示優獎。兼使嗣後考官﹑咸知激勸。以副朕興賢育才之意

○諭兵部。武職人員﹑原因騎射而得功名。當以弓馬之優劣﹑爲授官之先後。向來部發外省年滿千總﹑挨次補用。不論騎射之優劣。原以杜奔競而絕營求也。但優劣不分。止按名次伊等以爲名次旣定。補授有期。不復以弓馬爲事。何以勵人才而收實用。嗣後命往年滿千總。應令督撫確加考驗。騎射優者﹑先行題補。劣者﹑令其學習。不按名次以爲先後。庶武弁皆知勉力。騎射不至廢弛。爾部確議具奏。尋議﹑嗣後守備缺出。應歸部選者。照例銓選。其應補分發年滿千總者。令督撫不論名次。秉公考驗。弓馬優長。具題補用。技藝生疎。令其學習。從之

○丙申。以裕親王保泰﹑管理鑲黃旗滿洲都統

○丁酉。命工部尙書徐元夢署理內閣大學士。戶部尙書孫渣齊﹑辦理工部事務

○以署右翼前鋒統領貝勒阿布蘭﹑協辦總理事務。鑲藍旗護軍統領輔國公普照﹑署右翼前鋒統領

○以陜西漢中副將黃喜林﹑署理陜西西寧總兵官

○戊戌。夏至。祭地於方澤。遣裕親王保泰行禮

○上詣皇太后宮﹑問安

○諭大學士等。山西平定州等處。山多田少。粒食恆艱。小民向賴陶冶器具。輸運直省易米。以供朝夕。近聞直隸州縣﹑因米貴禁糶。此方百姓﹑何以仰給。昔春秋時。諸侯各君其國。尙申遏糴之禁。今天下一家。海內之民。皆吾赤子。自宜緩急共濟。現今陜西督臣﹑運米萬石﹑賑救山西。甚愜朕意。豈有坐視鄰封乏食﹑反行遏糴之理。自今凡鄰近郡邑﹑偶遇荒歉。卽相拯卹。毋得各分疆界。漠不相關。其所當禁者。富戶規利。販米動盈千萬。又沿海數省﹑運米出洋。玩法网利。該督撫提鎭﹑當嚴查禁止。至肩負小民﹑貿易度日。悉從自便可也。著直隸巡撫﹑曉諭鄰近平定州等處州縣。不得禁糶。以副朕一視同仁之意。並諭直省各督撫知之

○諭戶部。山東連年荒旱。百姓艱食。朕夙夜焦勞。已諭巡撫多方賑濟。近聞衮州等處﹑雨未沾足。誠恐小民乏食﹑無以爲生。現今糧艘未入閘河。可乘此時﹑截畱漕米﹑以備賑卹。爾部酌議截畱米石數目﹑及分貯何府州縣﹑作速具奏。尋議﹑將江西省漕糧截畱二十萬石。交與山東巡撫。分貯府州縣地方。以備賑濟。從之

○諭河道總督齊蘇勒﹑漕運總督張大有﹑山東巡撫黃炳。歷年漕船遲滯。皆由運河淺阻。運河之水。全賴山東諸湖蓄水﹑以資灌注。近歲諸湖漸就淤積。附近居民。或侵占耕種。以致水少。不能引以濟運。今宜乘夏秋雨水之時。預爲蓄水之計。爾諸臣應各畱心相度。凡沿河近地﹑已經成田者﹑不必追究。其未經耕種者﹑當湖水稍落。速宜嚴禁。不可仍令侵占。至諸湖堤防﹑務須修築堅固。引河閘座﹑務須啟閉得宜。則湖水深廣。運道流通。將來漕艘﹑更無阻滯之虞矣

○諭河南巡撫石文焯。河南居四方之中。地廣民庶。爲幅員要區。素封之家。常喜儲藏米谷﹑以收居奇之利。比年連遇荒歉。民食維艱。貧者逃亡頗眾。朕夙夜廑懷。思所以安全拯濟之道。前特遣官往賑。務令實心奉行。俾窮黎得安衽席。河以南數郡﹑𨿽已得雨。河北三府﹑時逾麥秋。尙未沾足。誠恐小民﹑勢難耕種。該撫卽預爲籌畫。俾富室之粟﹑皆得流通。出糶於官﹑以爲賑卹之用

○升江南徐州副將張耀祖﹑爲廣東瓊州總兵官

○己亥。諭大學士等。孝經一書。與五經並重。蓋孝爲百行之首。我聖祖行皇帝欽定孝經衍義。以闡發至徳要道。誠化民成俗之本也。鄕會試二場﹑向以孝經爲論題。後攺用太極圖說﹑通書﹑西銘﹑正蒙。夫宋儒之書。𨿽足羽翼經傳。豈若聖言之廣大悉備。今自雍正元年會試爲始﹑二場論題﹑宜仍用孝經。庶士子咸知誦習。而民間亦惇本勵行。卽移孝作忠之道﹑胥由乎此。又聞各省鄕試房考。凡州縣官由科甲出身者。止許入闈一次。夫考官以秉公精鑑﹑識拔人才爲主。何論曾否入闈。嗣後凡遇鄕科各省督撫﹑臨場調齊科甲出身之員。不論已未分房。監臨試以時藝一篇。其文理優長者﹑爲內簾房考。荒疎者﹑供外場執事。則分校得人。而佳文盡拔矣。朕於雍正元年開科廣額。總欲鼓勵人才。興起教化。著該部通行直省督撫。俾副朕崇教育才之意

○上因天時少雨。減膳虔禱。甘霖立霈。大學士等﹑恭請皇上照常進膳。上曰。上天曁皇考在天之靈。慈憫朕躬。卽時昭應。朕心焉有不感荷欣慶之理。所奏知道了

○鑲白旗漢軍都統李樹徳﹑緣事降調。升兵部左侍郎張聖佐﹑爲鑲白旗漢軍都統

○湖北布政使張聖弼﹑緣事革職。升河南按察使朱綱﹑爲湖北布政使司布政使。監察禦史張保﹑爲河南按察使司按察使

○調福建南澳總兵官陳良弼﹑爲廣東碣石總兵官

○大學士等﹑以擬取回避士子試卷﹑並落卷進呈。上曰。今年特恩開科。爾等擬取四卷﹑並落卷中之前二名。俱著取中爲舉人。以示鼓勵人才之至意

○賜禮部尙書張廷玉﹑房一所﹑銀一千兩

○庚子。仁壽皇太后不豫。上詣永和宮親視湯藥。晝夜無間

○諭總理事務王大臣等。靑海臺吉。兄弟不睦。儻邊境有事。大將軍延信﹑駐札甘州。相隔遙遠。朕特將一切事務。俱降上�日交年羹堯辦理。若有調遣軍兵﹑動用糧餉之處。著防邊辦餉大臣。及川陜雲南督撫提鎭等。俱照年羹堯辦理。邊疆事務。斷不可貽誤。並傳諭大將軍延信知之

○撤布婁爾地方﹑隨徵綠旗弁兵。令山西大同總兵官馬覿伯帶回

○以署理大學士工部尙書徐元夢﹑禮部尙書張廷玉﹑俱署都察院左都禦史

○辛丑。丑刻。仁壽皇太后﹑崩於永和宮。自聖祖仁皇帝升遐以來。皇太后哀痛深切。每致撤膳。上在哀毀之中。惟恐慈體違和。晨夕問視。孝養倍篤。皇太后積哀日久。疾遂大漸。是日﹑仙馭上賓。上擗踴號慟。搶地呼天。哭無停聲。水漿不禦。一切儀服隆備。盡禮盡誠。戌刻。大行皇太后大殮。皇后﹑及貴妃﹑妃﹑皇子等﹑俱成服。親王以下﹑文武大小官員。王妃﹑公主以下﹑八旗二品以上官員命婦。俱齊集舉哀。先是﹑皇太后久禦永和宮。及禮臣等﹑尊上徽稱。擇日恭進冊寶。上因奏請皇太后移禦寧壽宮。屆期受朝賀。皇太后固執未允。尙禦永和宮。至是奉安梓宮於寧壽宮。上於蒼震門內﹑設倚廬。縞素居喪。每日赴梓宮前﹑上食三次。哀號弗輟。儼如視膳。羣臣莫不感泣

○上以時值炎熱。諸臣齊集﹑易致傷暑。仰體大行皇太后慈愛至意。命設水於陰涼處。聽其取飲。並命年老者﹑卽或步履遲誤﹑亦不深究。稽察官員﹑不必過嚴。又命傳諭命婦等﹑咸使知之

○諭理藩院。傳知外藩公主﹑郡主等。蒙古王﹑貝勒﹑貝子﹑公﹑臺吉等。今值皇妣大事。伊等感戴平日隆恩。自必速來虔謁。但時值炎熱。蒙古內未出痘者甚多。著停止前來。其應來者﹑恐塗間人馬中暑。或致有傷。則重違皇考皇妣之聖心。朕亦有所不忍。前者皇考大事。朕曾諭蒙古諸藩。令於八月杪﹑來謁山陵。今亦定於八月杪來京。且伊等旗下地方。亦屬緊要。不可疎防。來時或紮薩克﹑或協理臺吉﹑必畱一人辦事。至公主﹑郡主等﹑有必欲來京者。亦不必急迫。著屆期從容前來

○諭總理事務王大臣等。貝子允禵﹑原屬無知狂悖。气傲心髙。朕屢加訓諭望其攺悔。以便加恩。但恐伊終不知攺。而朕必欲俟其自悔。則終身不得加恩矣。朕惟欲慰我皇妣皇太后之心。著晉封允禵爲郡王伊從此若知攺悔。朕自疊沛恩澤。若怙終不悛。則國法具在。朕不得不治其罪。允禵來時。爾等將此上�日傳諭知之

○又諭。舅祖嶽色﹑皇妣向欲加恩。今仰體慈懷。著授爲拜他喇布勒哈番準襲一次

○壬寅。奉皇太后遺誥﹑頒示天下。誥曰。予承侍聖祖仁皇帝。夙夜兢業。勤修壼職將五十年。不幸龍馭上賓。予卽欲相從冥漠。今皇帝再三諫阻。以老身若逝。伊更無所瞻依。雪涕銜哀。情詞懇至。予念聖祖付托之重。丕基是紹。勉慰其心。遂違予志。後諸王大臣﹑援引舊典﹑請上尊號寶冊。予以聖祖山陵未畢。辭卻再三。實出至誠。非故爲撝謙也。今皇帝視膳問安。靡間晨夕。備物盡志。誠切諄篤。皇后奉侍勤恪。禮敬兼至。諸皇孫學業精進。侍繞膝前。予哀感之懷。藉爲寬釋。予年齒逾邁。數盡難挽。予壽六十有四。得復奉聖祖仁皇帝左右。愜予夙志。夫亦何憾。今皇帝勵精圖治。愛育蒼生。海宇乂安。兆姓樂業。天下萬世﹑稱君徳之休明者。推功啟佑。予沒有榮施焉。惟是皇帝前當聖祖仁皇帝升遐之時。哀毀過情。今復遭予之戚。若悲傷太甚。則予冥冥之中﹑實所未安。宜念宗社攸關。勉自損抑。中外羣臣﹑亦各恪奉乃職。竭忠盡慮。以副皇帝任用之意。喪制悉遵典禮。持服二十七日而除。皇帝成服後三日。卽行聽政。無曠萬幾。天地宗廟社稷之祭。不可以藐躬之故﹑稽遲大典。百神祀事﹑亦悉如常。布告天下。咸使聞知

○上居苫次。晝夜悲號。水漿不禦。諸王大臣等﹑公請節哀。諭曰。朕遇聖祖仁皇帝大事。𨿽抑制哀衷。尙勉盡臣子之道。不意復遇皇妣皇太后之事。痛何容已。但負荷重大。務必節哀彊忍。保護朕躬。以上慰我皇考皇妣在天之靈。爾諸王大臣﹑勿過爲朕慮。又諭曰。天甚炎熱。年邁者﹑六十五歲以上。但於早晨上食﹑齊集一次。六十五歲以下﹑有疾病不能者。亦著齊集一次

○癸卯。上以次日恭移大行皇太后梓宮。安奉壽皇殿。親詣梓宮前﹑行告祭禮。攀戀哀號。慟哭不已

○甲辰。恭移大行皇太后梓宮﹑安奉壽皇殿。發引時。上稽顙痛哭。跪送於履順門外。梓宮由東華門﹑進景山東門。上由神武門出。慟哭跪迎於壽皇殿大門外。梓宮奉安之後。致奠行禮。號泣良久。近侍皆痛哭失聲。自是以後。上於順貞門內﹑設倚廬以居。每日親奠獻焉

○諭禮部。朕惟尊親之典。首重易名。聖善之修。必崇顯號。我皇妣大行皇太后。端莊恭肅。慈惠安和。奉侍先皇。壼儀茂著。誕育衝藐。母道備隆。顧復恩周。命提義盡。寬仁逮下。澤洽宮庭。謙儉持躬。化流禁掖。朕繼承大統。嗣服鴻基。方期合萬國之歡心。奉慈闈之色養。不意遽遭大故。仙馭上升。抱痛銜哀。感深罔極。惟藉顯揚之典。少申孝慕之誠允宜稽考彜章。薦升尊謚。應行典禮﹑爾部詳議具奏

○乙巳。上每日詣壽皇殿大行皇太后梓宮前﹑號泣親奠。諸王大臣等奏﹑皇上兩遇大事。今又時當盛暑。請間隔兩三日﹑親詣一次。諭曰。朕性本質誠。不事掩飾。前云彊忍節哀。言實由衷。爾等勿爲朕慮。惟是皇妣誕育朕躬。慈恩罔極。今初成服。隔日﹑一詣梓宮親奠。朕實難安。按之典禮﹑三次上食﹑俱宜躬親。今止一次恭詣。已勉從爾等所請矣。每日淸晨﹑哭奠盡哀。方得少展思慕之心。儻不勝暑熱﹑力不能支。自另降諭上�日。諸王大臣﹑當諒朕此意遵行。勿得再奏

○以果親王允禮﹑署右翼前鋒統領。鑲藍旗滿洲副都統雅親﹑署本旗護軍統領

○以鑲藍旗護軍統領署右翼前鋒統領輔國公普照﹑署陜西西安將軍

大淸世宗敬天昌運建中表正文武英明寬仁信毅太孝至誠憲皇帝實錄卷之七

大淸世宗敬天昌運建中表正文武英明寬仁信毅大孝至誠憲皇帝實錄卷之八

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太保兼

太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正元年。癸卯。六月。戊申朔

○己酉。諭刑部。熱審減等。國朝舊有成例。蓋念時當盛暑。囹圄之地﹑倍覺炎蒸。笞杖所加﹑更爲酷烈。故特予減等﹑以昭法外之仁。迨後日久獘生。罪人妄希巧脫。胥吏因緣爲姦。故延日期。致逃法网。是以停止執��審減等之例﹑以杜獘端。我聖祖仁皇帝如天好生。凡閱讞章﹑哀矜詳愼。秋審決囚﹑屢行停止。至每歲夏月﹑必特沛恩綸。監候者寬其刑具。枷責者緩至秋涼。𨿽停熱審之例。仍寓減等之心。恩至渥也。朕仰體聖慈。時深欽卹。嗣後每逢熱審之期。仍復減等舊例。其監禁重犯﹑亦量加寬卹。至情罪可疑﹑及牽連待質人等﹑暫予保釋。俟秋後再行拘禁。凡內外讞獄衙門﹑一體詳愼遵行。庶幾刑期無刑之意。其有故意遲延﹑仍蹈前獘﹑希圖漏网者。除本犯不準減等外。官吏嚴加議罪。爾部卽通行直省尋議﹑熱審減等。自奉上諭之日起。立秋日止直省一體遵行。從之

○升鑲黃旗佐領兼郎中多金﹑爲本旗內府護軍統領。正黃旗護軍參領雅住﹑爲本旗內府護軍統領。吏科給事中巴圖﹑爲正白旗內府護軍統領

○命太僕寺少卿須洲等﹑往山東﹑發司庫銀二十三萬四千兩。散賑濟南﹑兗州﹑東昌﹑靑州﹑萊州等府旱災饑民

○庚戌。諭莊親王允祿等。暢春園衛兵﹑往來勞苦。派八旗兵三千名。分班守護。蓋造兵房一萬間。給與居住

○諭總理事務王大臣等。三屯營副將李如柏﹑著賜總兵銜。與天津總兵官韓良輔﹑前往總督年羹堯處聽用。原任前鋒統領蘇丹﹑原任都統噶爾弼﹑俱賜原銜。令往年羹堯處效力贖罪。蘇丹﹑噶爾弼﹑韓良輔﹑李如柏﹑每人各賞內庫銀一千兩

○壬子。上詣大行皇太后梓宮前﹑行初祭禮。哭泣盡哀

○癸丑。諸王大臣奏懇節哀﹑間日一詣壽皇殿。諭曰。朕儻不勝暑熱。另降諭上�日。每日親詣之處。仍著預備

○乙卯。諭理藩院。郭爾羅斯乏食。爾等議將鄰近紮薩克公巴圖旗下倉糧﹑撥給散賑等語。殊未妥協。若將此項倉糧撥給。將來伊旗下儻遇災旱﹑又將何處米石撥給乎。朕思白都納﹑貯存倉糧頗多。可備散賑之用。但止給與米糧糊口﹑並無產業營生。亦非久遠之計。從前給產業買牲餼之事。俱將富戶派出﹑以致苟且塞責。所給之物﹑浮報數倍。蒙古並不得實惠。夫科爾沁一旗﹑與別部落蒙古不同。太祖髙皇帝時﹑首先臣服。且爲朕皇曾祖妣孝莊文皇后﹑皇祖妣孝惠章皇后之母家。世爲國戚。恪恭巽順。歷今百有餘年。今聞伊屬下之人乏食。朕心軫惻。著卽動用正項錢糧三萬兩往賑。再派出大臣一員﹑司官一員﹑往郭爾羅斯旗下。將實在窮苦﹑並無牲餼之人。查明數目。按其戶口。給與乳牛羊只務令寬裕足用。爾衙門﹑會同總理事務王大臣﹑速議具奏。尋議﹑白都納倉內﹑發米二萬石。按口給糧。戶部發銀三萬兩采買牲畜。遣都統伯四格等﹑馳驛前往賑給。從之

○丙辰。工部遵上�日議覆。河道總督齊蘇勒奏稱﹑山東運道。濟寧一帶﹑地居亢陡。全藉泉湖汶泗諸水﹑入河濟運。近因連年亢旱。汶泗二河﹑僅存一綫細流。而八閘﹑以至大王廟等處運河﹑底水原微。又無上源諸水會歸。糧艘挽運維艱。急宜浚泉匯湖。導引入河。方克濟運。應如所請。行文該總河﹑會同總漕東撫﹑嚴飭各泉源所屬州縣﹑挑浚疏通﹑匯歸運河。務使漕艘前進﹑並多募民夫﹑協力挽運抵通。從之

○丁巳。大學士等﹑恭擬上大行皇太后尊謚曰。孝恭宣惠溫肅定裕贊天承聖仁皇后。得上�日。是

○命雲貴革職總督髙其倬﹑仍畱原任

○升廣西提督左世永﹑爲正黃旗漢軍都統。直隸天津總兵官韓良輔﹑爲廣西提督。直隸河間副將徐仁﹑爲直隸天津總兵官

○戊午。喀爾喀多羅具勒固山額駙功額喇卜坦故。遣官致祭

○己未。加封孔子先世五代俱爲王爵。木金父公﹑爲肇聖王。祈父公﹑爲裕聖王。防叔公﹑爲詒聖王。伯夏公﹑爲昌聖王。叔梁公﹑爲啟聖王

○實授托時﹑爲戶部右侍郎

○戶部議覆。禦史向日正條奏﹑凡官員那移公帑﹑爲本身捐升﹑及子弟捐職﹑以致虧空者。本身無論離任現任。子弟無論先用卽用。俱革職賠補。應如所請。從之

○以江蘇等屬積年民欠地丁﹑及蘆課等項銀兩。歷歲旣久。窮民苦累。悉令豁免

○庚申。諭戶部兵部。朕惟治安天下。欲兵民並得其所。必以敷恩減賦爲要。比年以來。策妄阿喇布坦﹑狂逞逆命。發師致討。四川﹑陜西進藏官兵。歷經險遠。往返萬有餘裏﹑甚屬勞苦。朕深憫念。其倒斃﹤馬犬﹥載馬匹價銀﹑及口外沿途與西藏畱駐兵丁﹑續補﹤馬犬﹥馬價銀﹑著悉免追賠。又西陲軍興以來。民間急公趨事。供應差役。實廑朕懷。聞陜西﹑甘肅二屬各州﹑縣﹑衛﹑所地丁銀兩﹑每一錢額外徵收三釐。米﹑每斗額外徵收三合。以爲備荒之用。此項徒有加賦之名。而無賑濟之實。著自雍正元年始。將額外徵收銀米﹑永行停止。如有舊欠﹑亦悉予蠲除。務俾均沾實惠。以副朕篤念兵民至意

○吏部議奏﹑內閣漢中書員缺。嗣後於新進士內﹑揀選學問好者。令爲內外官學教習。俟其三年期滿﹑照科分名次﹑以中書補用。從之

○補行漕標四川衛所康熙六十一年分軍政。罷軟官一員。年老官六員。才力不及官一員。浮躁官一員。分別處分如例

○辛酉。諭內閣。邊外地方遼闊。開墾田畝甚多。將京城無產業兵丁﹑移駐於彼。殊爲有益。著直隸古北口提督董象緯定議。再著總理事務王大臣等﹑會同兵部詳議具奏。尋議﹑於熱河﹑喀喇和屯﹑樺楡溝三處駐兵。請派京城兵八百名。於熱河駐四百名。喀喇和屯﹑樺楡溝二處各駐二百名。以五十名爲一佐領。每佐領﹑設佐領一員。驍騎校一員。於派出兵丁內﹑設領催四名。再設總管一員。翼長二員。令其統理管轄。其總管駐札熱河翼長二員﹑分駐喀喇和屯﹑樺楡溝二處。此移駐兵丁﹑令滿洲蒙古都統等﹑於馬甲內﹑擇其無產業﹑情願前去。並席北﹑烏拉齊﹑新滿洲內熟諳農務者派往。其總管﹑翼長著兵部引見補授。佐領﹑驍騎校﹑著各旗引見補授。其官員缺出﹑照依各省駐防官員例。其兵丁缺出﹑卽於彼處餘丁內挑補如無餘丁﹑仍於京城原佐領內挑取﹑派往頂補俸餉米石﹑俱照京城例支給。所住房屋。派部院堂官一員﹑查明彼處官房撥給。如其不敷。買房添補。其總管關防﹑著禮部鑄給。隨關防之筆帖式﹑令吏部題補。從之

○壬戌。廣東左翼總兵官汪鋐﹑緣事革職。升廣東香山副將藍鳳﹑爲廣東左翼總兵官。山東沂州副將楊天縱﹑爲雲南臨元總兵官

○署撫遠大將軍貝子延信摺奏﹑據靑海郡王額爾得尼厄爾克托克托柰來稱﹑羅卜藏丹津等。領兵來侵。率兵交戰四次。屬下人多陣亡。其餘亦行逃散。又將牲畜劫掠。今率妻子來投。乞賜救援等語。臣令伊等暫住蘇油口內。奏入。報聞

○予故奉天副都統巴勒﹑杭州副都統三等伯馬世斌﹑各祭葬如例

○癸亥。升內閣學士三泰﹑爲禮部右侍郎。仍兼管太常寺事

○吏部題﹑二等阿思哈尼哈番英素故。銷去恩詔所得一拖沙喇哈番。餘三等阿思哈尼哈番。以其孫郎保承襲。三等阿思哈尼哈番達郎阿故。以其長子五淸格襲職。三等阿思哈尼哈番杜喀故。以其繼子明福襲職。從之

○甲子。諭工部。據河南巡撫石文焯奏稱﹑黃河南岸中牟地方﹑河堤衝決。著嵇曾筠前去。知有諳練河工之人﹑奏聞帶往。再八旗漢軍現任候補官員﹑及詿誤革職人員內﹑有願往河工效力者。該部開列。交與總理事務王大臣。將家道殷實。人材可用者。挑選十人引見。朕派出四五人。亦交與嵇曾筠帶往。嵇曾筠到河南時。將此決口﹑作何堵築之處。與河南巡撫石文焯﹑總河齊蘇勒﹑公同商議。卽速修築堅固。其州縣被衝人民。應賑濟者﹑卽速賑濟。毋致失所。向來河南預備河工錢糧﹑恐不敷用。此項工程。著將司庫正項錢糧動用。工完之日。查核銷算。派出人員﹑至河工時。如果效力勤勞。有河員缺出。應保奏者﹑卽行保奏補授。若無缺出。具題議敍。再將諳練河務者﹑常畱數員於工上。自於緊要工程有益

○禮部等衙門奏言﹑仁孝仁皇后謚號﹑仁字重復。謹請攺易。恭上尊謚曰。孝誠恭肅正惠安和儷天襄聖仁皇后。得上�日。是

○遣副都統廣福﹑大理寺卿覺羅常泰﹑往巴衍喀拉大山。致祭黃河之源

○署撫遠大將軍貝子延信摺奏﹑靑海公噶爾丹達錫來至甘州。據稱率弟臺吉鄂齊爾﹑臺吉阿旺達克巴﹑領兵與貝勒阿爾布坦溫布等相拒我兵敗散。賊人肆行搶奪。來投進口等語。臣已令噶爾丹達錫﹑暫與伊叔額爾得尼厄爾克托克托柰同居。奏入。報聞

○乙丑。升左通政黨古禮﹑爲光祿寺卿

○工部議覆。河道總督齊蘇勒疏稱﹑徐州順河集﹑徐家莊﹑長樊大壩等堤工。卑小單薄。難資捍禦。急宜加增髙寬。接築月堤。應如所請。從之

○免直隸東明﹑長垣二縣﹑康熙六十年分水災額賦有差

○丙寅。上詣大行皇太后梓宮前﹑行大祭禮。諸王大臣於是日請上釋服。上涕泣不忍。諸王大臣固請。上乃於皇太后梓宮前﹑行三跪九叩頭禮。跪易素服。天顏悲愴。感動左右。先是﹑諸王大臣以順貞門內﹑居處卑隘。酷暑炎蒸。屢次惇勸回宮。上皆不允。至是復再三叩請。上始回養心殿

○丁卯。總理事務王大臣九卿翰詹科道等官﹑會議。恭請四後同祔聖祖廟。尊謚並加仁字。諭曰。朕惟母后升祔太廟。大典攸關。欲伸臣子之孝思。必準前代之成憲。務得情理允協。乃可昭示萬年。諸王大臣等﹑奏請四後同祔太廟。引據宋朝太宗﹑眞宗﹑四後祔廟之禮。朱子及有宋諸儒。皆以爲允當。覽奏﹑旣得展朕孝敬無窮之心。復合前代斟酌盡善之典。不覺悲慰交集。恭惟孝誠仁皇后﹑元配宸極。孝昭仁皇后﹑孝懿仁皇后﹑繼位中宮。孝恭仁皇后﹑誕育朕躬。母儀天下。按先儒祔廟之議。一元後。一繼立。一本生。以次並列。今母后升祔位次。當首奉孝誠仁皇后。次奉孝昭仁皇后。次奉孝懿仁皇后。次奉孝恭仁皇后。如此﹑庶於古禮符合。而朕心亦安矣

○升都察院左僉都禦史嵇曾筠﹑爲兵部左侍郎

○戊辰。命靑海已故貝子丹忠家口﹑及屬下人員。回居原遊牧之地。令親王察罕丹津管轄。其屬下寨桑等﹑素著勤勞。俟秋涼時。來京加賞

○己巳。升翰林院侍讀學士塗天相﹑爲詹事府詹事

○鑲黃旗漢軍都統李繩宗﹑年老休致。以左翼前鋒統領希爾根﹑署鑲黃旗漢軍都統

○河道總督齊蘇勒疏報﹑六月初七日﹑中牟縣黃河南岸。河水陡長。漫開大堤。水由劉家村﹑南入賈魯河。時當汛水長髮。必須急爲堵閉。至賈魯河下注之水。恐山﹑盱﹑髙堰﹑臨湖堤工。不能容納。亦急宜相機堵閉。刻期完竣。得上�日。河水漫決。前據石文焯摺奏。已降諭上�日。至所奏山盱﹑髙堰﹑一帶臨湖堤工。今正值雨水之時。該督帶領河員﹑加意防護。毋得疏忽

○庚午。上詣大行皇太后梓宮前﹑行滿月致祭禮

○辛未。通政使司通政使陸經遠﹑以老病乞休允之

○壬申。追封聖祖敏妃爲皇考皇貴妃

○諭直隸巡撫李維鈞。畿甸之內。旗民雜處。向日所在旗人暴橫。小民受累。地方官𨿽知之。莫敢誰何。朕所稔悉爾當奮勉整飭。不必避忌旗漢冰炭之形迹。不可畏懼王公勛戚之評論。卽皇莊內﹑有擾害地方者。毋得姑容。皆密奏以聞

○癸酉。以詹事府詹事伊都立﹑署通政使司通政使

○河南巡撫石文焯摺奏﹑河南永城等處。蝗虫飛集。奉上諭。蝗蝻生發。盡力捕捉﹑乃不成災考古捕蝗惟有撲滅之法甚善。若怠忽從事捕不盡力。而委之天災者。皆誤也

○免直隸保定城守尉所屬滿洲兵丁﹑古北口提標綠旗兵丁﹑賠補馬匹。以遠戍西陲﹑四載有餘也

○甲戌。議敍順天考試官。加都察院左都禦史朱軾﹑爲太子太傅。禮部尙書張廷玉﹑爲太子太保

○調正藍旗漢軍副都統金鐸﹑爲正白旗漢軍副都統。正白旗漢軍副都統朱廷柱﹑爲正藍旗漢軍副都統

○乙亥。諭吏部兵部。三年舉行大計。五年舉行軍政。其居官優者﹑列爲卓異。劣者﹑分別輕重﹑置之八法。所以澄敍官方。勸善懲過典至重也朕思卓異八法。所舉所劾。不過十數人。而平等供職﹑不列舉劾者。尙有多員。如文官倉庫之盈虧。辦事之能否。武官騎射之優劣。訓練之勤惰。皆未塡注考語。是考課羣吏。尙有遺漏之處也。嗣後大計軍政除卓異八法﹑照舊例舉行外。其平等官員文職自知縣以上。武職自守備以上。俱於大計軍政之年。令督撫提鎭﹑注明考語。造冊報明吏兵二部。務期秉公核實。不得徇情任意。顚倒是非。爾等確議具奏。尋議﹑嗣後不入舉劾文武各官督撫提鎭等。秉公塡注考語。送部察核。從之

○諭戶部。各倉監督。向有年限。滿漢一同更換。立法最善。前任若有未淸。後任豈肯接受。所以稽錢糧之出入。而除虧空之獘端也。惟通州坐糧廳。貯有通濟庫。每年動用輕賫等項。司其出入。關系錢糧數十萬兩而坐糧廳一差。並無年限。或滿員升轉。則更滿員。或漢員升轉。則更漢員。滿漢參差更換。彼此牽制回護。勢難徹底澄淸。況在任日久。儻有虧欠。必至積累增多。更難淸理。爾部可將通濟庫錢糧﹑逐一確查。務期明晰。其坐糧廳一差。嗣後或限二年。或限三年。滿漢一同更換。庶接受之際﹑不至含糊而獘端亦自此淸釐。爾部卽確議具奏。尋議﹑坐糧廳三年一次﹑滿漢一同更換。定爲例。從之

○諭領侍衛內大臣八旗都統等。附近京畿等處﹑駐防八旗官員兵丁內。盡有曾經出徵效力者。伊等並無升轉之處。應選其漢仗好﹑人去得﹑勞績宣著者。給與升階。著公同會議具奏。尋議﹑考選軍政之年。將記名賢員﹑如徳州等處之三品城守尉。交兵部視應升之缺﹑列名具奏玉田順義縣等處之防守尉。及山海關張家口等處總管。視伊等應升之三品城守尉。京城參領員缺題補。徳州﹑玉田縣﹑順義縣﹑山海關﹑張家口﹑古北口等處之防禦。及查圍場之官員等。有記名者。於本處應升之協領。京城之步軍副尉。及查圍場之章京員缺題補。各處之驍騎校﹑於本處應升之防禦﹑及京城步軍校員缺題補。各處之領催人等﹑令該管之城守尉﹑防守尉等。保舉咨部。於本處驍騎校﹑京城驍騎校﹑及六品官等員缺題補。從之

○升右通政楊汝谷﹑爲通政使司通政使

○升廣東肇髙道朱絳﹑爲廣東按察使司按察使

○丙子。諭內閣。凡旗員爲外吏者。每爲該旗都統﹑參領等官所制。自司道以至州縣。於將選之時。必勒索重賄。方肯出結咨部。及得缺後。復遣人往其任所。或稱平日加恩。勒令酬報。或稱家有急需。那移求助。或以舊日私事要挾。至五旗諸王﹑不體卹門下人等。分外苛求。或縱門下管事人員﹑肆意貪索。種種陋習。不可枚舉。以致該員竭蹶饋送。卽欲潔己自好﹑勢有不能。於是虧空公帑。被參罹罪。多由於此嗣後如有仍蹈前轍恣意需索等獘。許本官據實密詳督撫轉奏。儻督撫瞻顧容隱﹑卽許本官封章密揭都察院轉爲密奏。卽各禦史亦得據揭糾參務期通達下情。以除積獘。著通行八旗直省督撫﹑徧諭內外旗員知悉

○諭領侍衛內大臣等。奉天地方﹑乃我國家啟祥之所。甚屬緊要。朕前詣奉天。聞地方人言論。悉知兵丁差役煩多。不能休息之處。曾降諭上�日。令將軍唐保住﹑將無用塘哨。悉行撤退。而將軍﹑副都統﹑於定額親隨兵丁之外。多帶百餘人。省城官員﹑又各帶其子弟。因而屬員效尢。各多帶兵丁。以致應差乏人。兵丁仍多勞苦。又於槍手中﹑以選擇熟練之人爲名。每城調取二三十人田獵夫省城相隔遙遠。往返人馬俱疲。再自山海關﹑以至廣寧﹑皇莊頭三百有奇。止交筆帖式﹑領催等﹑微末人員。駐札中後所。催徵錢糧。辦理事務。以致交結匪類。糶賣官糧。漁利入已。且自中前所﹑至錦州﹑義州﹑廣寧等處。相隔二三百里。詞訟案內幹連之莊頭。地方官調取﹑抗不赴審。卽使到案。亦抗不遵行。以致案內幹連之人。每多苦累。再人命案件。呈報地方官之後。𨿽相距數百里。亦必俟筆帖式﹑領催檢驗炎暑日久。難以憑信。則百方檢驗。慘不可言。朕之所聞如此。從前𨿽每年派卿員﹑前往管轄莊頭。因不實心辦理。於地方並無裨益。應遣大臣一員駐札於寧遠﹑錦州﹑大淩河等地方。令其料理一應公務。管轄里長獵戶。遇有詞訟事件會同地方官審結。此所遣官員。應令駐札何處。著領侍衛內大臣等﹑兵部內務府總管。公同詳議具奏

○諭理藩院。塞外居住之八旗察哈爾﹑蒙古護軍驍騎之器械。三年查看一次。而前往之護軍參領﹑驍騎參領等。騷擾蒙古。勒索馬牛等物。其三年一往比丁之官員。亦有勒索之處。朕所洞悉。再察哈爾蒙古內。未曾出痘者甚多。若來京挑選護軍。儻遇出痘。恐有損傷。嗣後察哈爾八旗護軍缺出﹑卽著察哈爾總管﹑副總管﹑參領﹑公同閱看人材可用者挑補。其挑補之護軍﹑俟三年查看軍器時。從京中奏派大臣一員。前往查看軍器。將所挑之護軍﹑一並驗看。其三年比丁。亦照外省例﹑交與該總管等。詳察明白。將比過丁數。造冊送各該旗都統。則眾蒙古無騷擾之患亦無往返京師之事。於伊等大有裨益。著八旗蒙古都統﹑領侍衛內大臣﹑前鋒統領﹑護軍統領﹑公同議奏。尋議﹑嗣後將三年一次查看器械之護軍參領﹑驍騎參領﹑及比丁官員﹑俱停其派往。越一年﹑派大臣一員。查看八旗察哈爾器械。其人丁檔冊。該總管參領等。繕寫明白。轉送各旗都統。再護軍校﹑驍騎校﹑前鋒﹑親軍﹑護軍等缺出。著八旗總管﹑副總管﹑參領等。秉公挑取。著派往遊牧處之大臣。一並驗看。若佐領世襲官員內﹑有未出痘者。亦著派往之大臣﹑查奏承襲。不必來京引見。從之

○命外任文武官員﹑除特參貪酷外。其因公詿誤﹑降革解退之員。將任內錢糧案件完結之後各親赴都察院具呈。十日一次﹑匯題代奏。有可取者。酌量錄用

○升江南江寧協領偏圖﹑爲浙江杭州左翼滿洲副都統

○山東布政使佟吉圖﹑緣事革職。以太僕寺少卿須洲﹑署理山東布政使司布政使

○丁丑。諭戶部。朕去年親閱京通各倉。𨿽有積貯。但京師人民聚集。食指浩繁。米糧儲備。不可不裕。查有漕各省。惟湖廣﹑江西﹑產米最廣。近年盛京年歲丰收。米價亦賤。此三處﹑酌量動正項錢糧。采買數十萬石。雇募民船。運送京師。大有裨益。著怡親王﹑隆科多﹑會同詳議具奏

○升福建福州協領匡名世﹑爲浙江杭州右翼漢軍副都統

大淸世宗敬天昌運建中表正文武英明寬仁信毅大孝至誠憲皇帝實錄卷之八

大淸世宗敬天昌運建中表正文武英明寬仁信毅大孝至誠憲皇帝實錄卷之九

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太保兼

太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼官翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正元年。癸卯。秋七月。戊寅朔。享太廟。遣簡親王雅爾江阿行禮

○己卯。諭駐札西寧辦靑海事務兵部左侍郎常壽據貝子延信奏報。親王羅卜藏丹津。貝勒盆蘇克汪紮爾等。率兵四千。搶奪王額爾得尼厄爾克托克托柰等。爾宜遣人勸阻。令其和好。若羅卜藏丹津。借此侵犯邊塞。則不可不加懲治。此事或爾親往和解。或遣賢能官員﹑喇嘛等。往彼和解。爾悉心籌畫。與年羹堯商酌而行

○下嫁科爾沁和碩額駙策旺多爾濟之郡主故。遣官致祭

○庚辰。以翰林院侍講文岱﹑爲順天武鄕試正考官。編修徐葆光﹑爲副考官

○命山東歷城等一百二州縣﹑康熙六十年未完丁地錢糧﹑六十九萬四千兩有奇。自雍正元年始。分三年帶徵。從山東巡撫黃炳請也

○議敍陜西﹑四川﹑雲南﹑進藏綠旗官弁功。各升授有差

○福建金門總兵官黃英﹑年老休致。升福建彭湖副將聶國翰﹑爲福建金門總兵官

○壬午。以理藩院郎中恆徳﹑額外郎中本錫﹑俱辦理理藩院侍郎事

○實授年希堯﹑爲廣東巡撫

○兵部議覆﹑浙江福建總督覺羅滿保疏稱﹑臺灣南路與中路﹑適中扼要﹑爲崗山地方。北路與中路﹑適中扼要爲下加冬地方。應設兵彈壓今將鎭標右營守備領把總一員﹑兵二百四十名﹑駐札崗山鎭標﹑左營守備﹑領兵一百五十名﹑駐札下加冬。再令臺協水師中營千總一員﹑領兵一百二十名﹑駐札鹽水港。左營千總一員﹑領兵一百五十名﹑駐札笨港至安平鎭城甚爲扼要應令水師副將﹑領守備一員﹑兵五百名﹑駐札城內。均應如所請。從之

○貴州巡撫金世揚疏稱黔省地僻荒陬。銅觔原無出聚。間有一二礦廠。久經封閉。若令開采鼓鑄。無論工費浩大。一時難以獲效。且貴州漢苗雜處。每逢場市貿易。少則易鹽。多則賣銀。令使錢文。漢苗商賈。俱非情願。若以配充兵餉。領運旣難。流通無時。黔省用銀沿習已久。請照舊例停開。下部知之

○予故鑲黃旗滿洲都統阿爾納﹑祭葬如例

○癸未。諭八旗都統等﹑八旗世襲佐領凡十六歲上朝委令一員。率領指教。俟四五年後。再令其自行供職。其世職官員十八歲上朝。亦令委員指教。俟三年後。再令其自行供職。都統等﹑各當盡心教育。一體遵行

○雲南巡撫楊名時摺奏﹑巡撫衙門規禮﹑共有五萬餘兩﹑準畱若干。其餘應充公用。奉上諭。督撫羨余。豈可限以科則。拘以繩墨。惟視秉心何如耳取所當取而不傷乎廉用所當用而不涉於濫。固不可朘削以困民亦不必矯激以沽譽。若一切公用犒賞之需至於拮據窘乏。殊失封疆之體。非朕意也。必使兵民溫飽。官弁丰足。督撫司道。亦皆饒裕。乃朕之所願。是在爾等揆情度。理而行之。其是與否。自難逃朕之鑑照也

○署正黃旗蒙古都統伊都善緣事革職。以果郡王允禮﹑管理正黃旗蒙古都統。正白旗護軍統領納秦﹑署理正藍旗蒙古都統。正藍旗護軍統領宗室汝福﹑署理鑲白旗蒙古都統。正黃旗護軍統領查克旦﹑署理正紅旗漢軍都統

○甲申。諭禮部。國家祀典必貴潔誠。先農壇每歲展祀。且爲親耕耤田之所。最宜淸肅。舊制﹑圍墻內有地一千七百畝。以二百畝給壇戶。種植五穀蔬菜﹑以供祭祀。餘一千五百畝。每年交租銀三百兩。以備修理。聞康熙四十年間﹑內務府撥給園頭耕種。粢盛蔬菜。無所從出。惟向市井采買。殊非潔淨精誠之意。今著園頭淸還地畝。仍給太常寺壇戶耕種。以供祭祀之需。餘地一千五百畝﹑著將內外圍墻。查明丈尺。每種地十畝﹑估計令其修墻若干。務期加謹葺護毋致傾壞。每年派滿漢太常寺少卿一員。不時稽察。庶壇壝淸潔。祀事更加虔謹矣

○命工部﹑備造貢院內應用卓椅等器。不許借用五城民間之物。以滋擾害

○以宗人府左宗人鎭國公徳普﹑爲右宗正

○鑲黃旗滿洲副都統大成﹑緣事革職。調正藍旗滿洲副都統阿林保﹑爲鑲黃旗滿洲副都統。鑲白旗蒙古副都統何深﹑爲正藍旗滿洲副都統。升太原城守尉把拜﹑爲鑲白旗蒙古副都統

○調鑲白旗漢軍副都統巴爾呼達﹑爲正藍旗蒙古副都統。升雲南楚姚總兵官劉俊傑﹑爲鑲白旗漢軍副都統

○升雲南督標副將南天培﹑爲雲南楚姚總兵官

○調雲南永順總兵官卜應奎﹑福建福寧總兵官費俊來京。以雲南劍川副將李根潤署理雲南永順總兵官。直隸大名副將顏光旿﹑署理福建福寧總兵官

○福建漳州總兵官趙文璧﹑年老休致升直隸張家口副將陳棟﹑爲福建漳州總兵官

○乙酉。戶部遵上�日議覆﹑遣官往盛京﹑江西﹑湖廣﹑采買米糧。得上�日﹑南方差漢禦史﹑或給事中一員前往。動正項錢糧。照時價買米。雇覓民船。卽行起運趕上漕船。可以先到﹑卽先來。如其不能﹑在何處遇見糧船。卽隨便同行。此系官買之米。若交與地方官。恐派累小民亦未可定。不必交與地方官運送。著派同知通判等官一員。協同買米之員。管運到京。武職內﹑派守備一員押運。到淮之日。總漕處﹑派守備一員更換盛京差滿官一員前往近據內府佐領等奏稱現今莊頭等將窖米一十一萬五千四百八十四石糶賣一半其餘一半米石暫行存貯俟得新糧於次年糶賣再庫內現存銀內畱下七千五百餘兩其十萬兩。交與何處﹑請上�日等語。此派去之員。一到盛京。將錦州等處將軍﹑府尹﹑及內府佐領所屬現存米石。查看總數。於近海口處。兌十萬石。卽將內府佐領等所存庫銀動用。雇覓民船裝運。如倉內現存米石數目不敷。動盛京錢糧﹑買米運送。再天津衛﹑系總會之所。理應修建倉廒。其應建幾倉之處。八月間送梓宮時。爾等面傳諭上�日與直隸巡撫著直隸巡撫會同天津總兵官﹑定議具題建造

○丙戌。諭大學士等。總督巡撫﹑保題官員﹑與例不合者。部議不準行﹑甚是。其應否照伊所請補授。朕自另降諭上�日。朕亦看保題官員之人何如耳。如恣意徇私。妄行保奏。朕斷不準行。皇考當日亦是如此

○諭戶部﹑兵部﹑從前商人王綱明。因虧空銅觔銀兩。具呈願采買兩江浙﹑閩﹑湖廣﹑五省營驛馬匹。於每匹額價內。節省三兩。塡補虧空。後五省以王綱明所交之馬疲瘦不堪﹑易於倒斃。題請仍自行采買。每匹扣銀三兩交部。爲王綱明補墊虧空。此事𨿽行已數年。但各省采買額價不敷。不能采買膘壯。營驛之馬。恆至倒斃。以至地方官員。歲有賠累。況商人王綱明﹑虧空銀兩與各省地方官員何涉而代爲補墊除從前五省解部補墊銀兩外。以後每匹扣銀著俱行豁免。其王綱明欠項著另行查明淸結

○工部議覆﹑川陜總督年羹堯疏奏﹑布隆吉爾地方。北連哈密。西接沙州。去嘉峪關約五百餘里。請建城一座屯兵駐守。則柳溝赤金始得屏捍。應如所請。從之

○免直隸東明縣﹑康熙六十一年分﹑水災額賦有差

○以故一等阿思哈尼哈番鄂爾多子圖那襲職一等阿思哈尼哈番李淑徳﹑緣事革退。以其弟李淑明襲職

○予故墨爾根副都統馬喀禮﹑祭葬如例

○丁亥。孝懿仁皇后忌辰遣官祭景陵

○議政大臣等議覆副將軍阿喇衲疏奏察哈爾兵丁。現在行間之人。𨿽於軍前員缺補用。但軍前缺少。其本處員缺。並不補用。轉將在家從未效力。及軍前撤回之人補用爲護軍校驍騎校等員。揆諸情理似未允當嗣後應令阿喇衲﹑將伊所領察哈爾官兵內效力人員查明咨送該旗遇察哈爾地方員缺題補。至於其缺不便久懸。令該旗揀選現在應用之人奏請引見。暫行委署。得上�日自有策妄阿喇布坦之事已經八載。凡出徵之在京八旗及盛京黑龍江寧古塔西安右衛等處。滿洲綠旗官兵內﹑有宣力行間分內應升者。若於各本處補授。恐致懸缺不敷看守。是以將現在之人揀選補授以致軍前效力官兵轉壅滯其升遷之路著行文諸路將軍等於﹑滿洲﹑蒙古﹑漢軍綠旗官員兵丁內有宣力行間分內應升人等查明選舉。在京者咨送該旗。外省咨送各將軍。綠旗咨送各該督撫提鎭嗣後遇伊等應升缺出。令該處卽行題補。至補授軍前之人。其缺不便虛懸著該處卽行揀選人員。奏請委署其補授之人。若再升轉此委署之人亦可得升如此﹑則軍前效力人等旣獲升遷之路卽各本處才力可用人員亦不致於壅滯將此交兵部著徧行八旗諸路將軍﹑及外省將軍督撫提鎭等知悉戊子。諭內閣。前因年羹堯奏稱趙之壇﹑情願捐銀一萬兩。往布隆吉爾地方築城效力。朕念趙之壇。系功臣之後。若伊才具﹑不勝知府之任。道員事簡易辦捐銀敍用似屬可行。若趙之壇才克勝任。卽仍畱知府用現今趙弘爕虧空庫銀三四十萬兩交與趙之垣料理。又何必另外捐銀況年羹堯啟奏築城已有張連登王之樞等﹑可以竣事今復遣往效力議敍。似又開一捐例斷不可行。若布隆吉爾築城。張連登等所捐之資。不克完工。令年羹堯密摺具奏。再將情願效力者發往。此朕從前諭上�日也爾等票簽全不符合將朕緊要語句。俱行遺漏爾等俱系聖祖仁皇帝委任大臣聖祖仁皇帝天縱生知兼之臨禦日久。諸事精熟。爾等舛錯之處。全賴聖祖仁皇帝攺正所以不至誤事。今朕臨禦之初。內藉大學士。外藉督撫。提鎭理應諸事勤愼。盡心協辦。如前日本上脫落一字。事𨿽甚小。然不得謂小事便可輕忽本章用心細閱。自無錯誤。又如前日蔡珽所奏之事。卽系年羹堯奏過之事。爾等又票該部議奏。朕疑其或有異同照簽批發。及觀部議﹑仍是一事何至玩忽如此。朕若亦如爾等玩忽。督撫本章該批依議。用人一途﹑聽之九卿﹑隨意保舉。豈不省事。但爾等可以負朕。朕何忍負我皇考之深恩乎。況朕於爾等陳奏虛心采納。並未有偏執之處。人非聖賢。熟能無過。爾等果能指摘朕過。朕心甚喜。攺過是天下第一等善事。有何系吝。以箝結爲老成。以退諉爲謹愼。非朕所望於爾等之意也

○諭兵部。進藏及克復臺灣有功人員。其現在者。俱已邀恩議敍。惟有身故者﹑未得議敍。同爲國家立功之人乃於身故之後。不得均沾恩卹。朕心深爲憫惻。爾部著卽酌加議敍。定爲成例。以副朕褒錄有功之至意

○升內閣學士史貽直﹑爲吏部右侍郎

○停徵山東﹑山西﹑河南﹑歷年帶徵舊欠錢糧。寬限一年

○己丑。諭戶部。朕自臨禦以來勤求民瘼。事無鉅細。必延訪體察。務期利民。而於徵收錢糧。尢爲畱意。惟恐閭閻滋擾。此念時切於懷。如江西省有漕米各州縣。運糧到省。又自省倉搬上軍船。故有腳耗﹑扒夫﹑修倉﹑鋪墊等項。編載全書。歷來支給已久。自康熙二十三年。部中誤駁﹑不準支給。行令追還。嗣後一例駁追。究無完解。至三﹑十四年聖祖仁皇帝特頒諭上�日。將從前已經支給者俱免追賠恩至渥也。至康熙三十八年﹑部議又以腳耗與扒夫等項分晰未淸仍令扣追。不知腳耗乃貼運之總名。扒夫等項。乃支給之細數。實一事﹑非兩項也。自康熙三十八年至今已二十餘載。應追銀五十一萬餘兩。米六十一萬餘石。積累增多。究無完解。追比日久。官民均受其累。朕知之甚悉。特諭爾部將從前積欠。盡免追賠。向後準其支給。副朕加惠黎元體卹有司之意

○諭署撫遠大將軍貝子延信。爾移書與額爾得尼厄爾克托克托柰等稱欽奉諭上�日。靑海臺吉。皆系顧實汗之嫡孫。自我朝太宗皇帝時。顧實汗與達賴喇嘛和好。恭順效力。至今百年。蒙我皇考施以恩寵。加封名號。普加庇護。後經策妄阿喇布坦。敗壞黃教。圍困西藏。殺害拉藏。且復謀侵爾等。於是我皇考遣發大兵。同爾等送達賴喇嘛至藏。振興黃教。今羅卜藏丹津。無故稱兵。以王等不入伊黨。自相侵害。朕仰體皇考眷念顧實汗子孫之意。其罪未明。尙不忍卽加徵討。已遣侍郎常壽﹑往問羅卜藏丹津所行情事。若羅卜藏丹津。知罪悔過。朕當定其是非。和解爾眾。仍令爾兄弟照舊居住靑海。如果羅卜藏丹津不遵朕上�日。侵犯邊塞。豈可不遣兵徵巢�刀。今王之屬下人等。盡被搶擄。窮困投至甘州。朕聞之不勝惻然。特遣郎中通智﹑辦給王公並屬下人等廩餼牲畜。令從丰厚。王等在彼安居。不須憂慮。朕斷不使爾等稍有拮據也。可如是往諭。並譯蒙古文發往

○直隸巡撫李維鈞摺奏。直屬丁銀請攤入田糧。奉上諭。此事尙可少緩。更張成例。似宜於丰年暇豫﹑民安物阜之時。以便熟籌利獘﹑期盡善盡美之效。今旣經題奏。候部議到時。朕再酌定

○轉宗人府右宗人輔國公訥圖﹑爲左宗人以輔國公普照﹑爲右宗人

○庚寅。諭倉場侍郎﹑糧運關系國儲。必須遄行無阻。始得及早抵通。自楊村至通州。河道多有淤淺。糧船起剝。每致耽延。以致回空凍阻。並誤新漕。著該督嚴飭坐糧廳﹑查看河道。有淤淺處。作速挑浚深通。毋使阻滯。並知會天津總兵官﹑用心催趕。且天津一帶地方﹑向有販賣私鹽等獘。糧船不許停泊。火速趲行。直抵通州。至抵通後。速行起卸交倉。毋得需索抑勒。苦累軍丁。朕去年親自閱倉。知漕糧過壩一晝夜可五萬袋。可見交卸甚易。爾等加意督催務使空船早得回南新漕亦可無誤。漕運一事。朕親身閱歷。纖悉洞知。爾等儻不盡心料理。或因勒索。致有遲延。責無所諉

○辛卯。諭禮部。朝鮮國歸順我朝以來。恪盡藩職。進貢年久。在太宗文皇帝世祖章皇帝聖祖仁皇帝時﹑屢次施恩。將伊國貢物減免。今所貢禮物尙多。此內若有可減去者﹑爾部會同內務府確議具奏﹑再加減免以紓朝鮮民力。尋議﹑朝鮮貢物。嗣後請酌減布八百匹。獺皮百張。靑黍皮三百張。紙二千卷。從之

○頒賜朝鮮國王李昀緞疋。及使臣李樴等﹑賞賚有差。停止筵宴。上召使臣李樴進見﹑諭曰。爾朝鮮國王﹑啟疆東土。於我太宗文皇帝時﹑誠心豫附。恪守藩封。我太宗文皇帝世祖章皇帝視同一家。恩施優渥。爾國王祖父﹑亦能仰承厚澤。奉職惟謹。百年於玆矣。我聖祖仁皇帝化成久道。萬國來王。念爾國君李焞﹑幼纘嗣服。克紹前猷。權不下移。惠能撫眾。數十年來﹑職貢匪懈。用是隆恩異數。寵眷有加。賚予便蕃。貢物頻減。病則賜之以珍藥。歿則錫之以榮名。特遣近臣﹑優頒奠弔。今朕纘承大統。爾嗣王李昀遣爾恭進賀表朕嘉爾嗣王﹑忱悃肫篤。又念爾系嗣王宗族﹑特行召見。以示優禮。爾歸告爾嗣王﹑繼乃祖父之緒。夙夜黽勉。愼守綱維。毋替厥服。長爲屏翰。不忘恭順。克殫忠誠。朕必體列聖怙冒弘仁。俾爾遠藩。保安全於永久。爾其識之

○允浙江杭州左翼副都統帶色致仕特加都統銜食俸。給拜他喇布勒哈番世職

○添設陜西耀州金鎖關駐防外委把總一員。兵二百名。蒲城縣永丰塘坊﹑外委把總一員。兵五十名。三水縣石門關﹑把總一員。兵六十名。從川陜總督年羹堯請也

○壬辰。中元節。上詣壽皇殿。大行皇太后梓宮前行禮舉哀

○遣官祭永陵﹑福陵﹑昭陵﹑暫安奉殿﹑孝陵﹑孝東陵﹑景陵

○禁止出差官員﹑不嚴朿人役。需索饋送。騷擾地方。州縣官亦不得借欽差公費名色﹑私派裏民

○總理事務王大臣等議覆﹑給事中碩塞條奏﹑八旗都統印信。淸文系固山額眞字樣。額眞二字﹑所關甚鉅。非臣下所可濫用。應請攺定。以昭名分。應如所請。將固山額眞﹑攺爲固山昂邦。伊都額眞﹑攺爲伊都章京。將八旗印信﹑攺鑄給與。從之

○署撫遠大將軍貝子延信摺奏。額爾得尼厄爾克托克托柰之子。阿拉布濟。索諾木達什來稱。率兵與賊人交戰。相拒六七日。賊人退去。領兵五百及妻子共一千餘口來投等語。臣已遣往額爾得尼厄爾克托克托柰處居住。奏入。報聞

○癸巳。諭內閣。下五旗諸王將所屬旗分佐領下人﹑挑取一切差役。遇有過失。輙行鎖禁。籍沒家產。任意擾累。殊屬違例。嗣後仍照舊例。旗分人員﹑止許用爲護衛﹑散騎郎﹑典儀﹑親軍校﹑親軍。或諸王挑取隨侍之人或欲令所屬人內﹑在部院衙門﹑及旗下行走者﹑兼管家務。或需用多人﹑以供差役。或補用王府官職。或令隨侍子侄。著列名請上�日。將奉上�日之處﹑知會該旗都統等。令都統等覆奏。其旗分人員。不許擅行治罪。必奏聞交部。儻有仍將旗分人員。妄行擾累。令其多供差役。兼管散職。著該都統等奏聞。若都統等﹑隱匿瞻徇。一經禦史參劾﹑卽將該都統等治罪

○命八旗各派滿洲禦史二員。稽察八旗一應事務。調旗派用

○甲午。諭大學士等。史書務紀其眞。而史才古稱難得。蓋彰善癉惡。傳信去疑。苟非存心忠厚。學識淹通。未能定得失於一時。垂鑑戒於久遠也。有明一代之史。屢經修纂。尙未成書。我聖祖仁皇帝大公至愼之心。旌別淑慝。務期允當。惟恐幾微未協。遂失其眞。鄭重周詳。多歷年所。冀得良史之才。畀以編摩之任。朕思歲月愈久。考據愈難。目今相去明季﹑將及百年。幸簡編之紀載猶存。故老之傳聞不遠。應令文學大臣﹑董率其事。愼選儒臣﹑以任分修。再訪山林績學之士﹑忠厚淹通者。一同編輯。俾得各展所長。取捨折衷。歸於盡善。庶成一代信史。足以昭示於無窮。著將滿漢大臣等職名﹑開列具奏

○諭工部沿河州縣向有額設河夫。自百名至數十名不等。興工則並力浚築。工停則分遣巡防。損者隨補。塌者隨培。修搶擁護。俱系熟諳夫役。故𨿽偶有衝決。不能爲患。近聞管夫河官﹑侵蝕河夫工食。每處僅存夫頭數名。遇有工役﹑臨時雇募鄕民。充數塞責。以致修築不能堅固。損壞不能堤防。冒銷誤工。莫此爲甚。嗣後著總河﹑及近河各省巡撫﹑嚴飭河道﹑不時稽查。按冊核實。禁絕虛冒。儻有仍前侵蝕。貽誤河防者。卽行指名題參

○盛京兵部侍郎伊忒海﹑緣事革職。調戶部左侍郎吳爾泰﹑爲盛京兵部侍郎。兵部左侍郎常壽﹑爲戶部左侍郎。以兵郎右侍郎阿克惇﹑專管翰林院掌院學士事。升詹事府詹事伊都立﹑爲兵部左侍郎。都察院左副都禦史牛鈕﹑爲兵部右侍郎

○兵部右侍郎王度昭﹑患病乞休。允之。升署都察院左副都禦史李紱﹑爲兵部右侍郎。以鴻臚寺卿李鳳翥﹑署理兵部左侍郎。軍前禮部左侍郎薩哈布﹑爲額外侍郎。調工部左侍郎登徳﹑爲禮部左侍郎。轉工部右侍郎尹泰﹑爲左侍郎。升都察院左副都禦史薩爾納﹑爲工部右侍郎﹑仍兼左副都禦史

○擢戶科掌印給事中鄂托拜﹑爲內閣學士﹑兼禮部侍郎。太常寺寺丞孫卓﹑爲太常寺卿

○補行雲南﹑貴州二省﹑康熙六十一年分軍政。卓異官四員。不謹官四員。年老官八員。有疾官五員。才力不及官七員。分別。升賞處分如例

○乙未。禦史湯之旭條奏﹑律例款項。請酌定畫一。刊刻成編。頒示天下。得上�日﹑此所奏律例畫一之事。未嘗不是。但天下事。有治人。無治法。得人辦理。則無不允協。不得其人。其間舞文弄法。正自不少。𨿽條例畫一。獘終難免。著大學士等﹑會同總理事務王大臣﹑及刑部﹑都察院﹑詳酌密奏

○加四川松潘總兵官周瑛﹑爲都督僉事

○丙申。以軍前鑲黃旗滿洲副都統智勇﹑爲額外副都統。升鑲白旗參領常在﹑爲鑲黃旗滿洲副都統

○浙江學政馬豫﹑緣事革職。以山西道禦史何世璂﹑提督浙江學政

○戊戌。廣東巡撫年希堯疏報。欽州﹑澄海﹑南海衛﹑東莞所等二十九州縣衛所。開墾六十一年分田地。一百四十二頃有奇。下部知之

○下嫁喀喇沁多羅額駙門都之郡君故。遣官致祭

○己亥。奉天將軍唐保住參奏﹑虧空錢糧各官。應照數追完。得上�日﹑將軍唐保住。將虧空錢糧之存住等參奏甚是。歷年以來﹑諸臣不知感戴皇考寬厚慈祥之恩。轉以侵盜國帑﹑勒索小民之事。視爲固常。玩法已甚。不可不隨時整理。此案系已往之事。是以但加申飭。儻三年之後﹑仍復如是。斷不寬宥。爾等宜深悉朕心。凡事須秉公辦理

○以陜西固原提督李麟﹑爲鑾儀衛鑾儀使。調陜西涼州總兵官述明回京。升陜西西寧總兵官楊盡信﹑爲固原提督。辦理涼州總兵官事務。以都統噶爾弼﹑暫署固原提督。實授黃喜林﹑爲西寧總兵官

○庚子。上詣壽皇殿大行皇太后梓宮前。行月祭禮

○河道總督齊蘇勒疏報。六月二十二日﹑黃沁二水並漲。從姚其營漫灘而來。漸與堤頂相平。將各處堤工。漫坍八處。水由原武陽武等縣流去。至二十五日﹑水勢消落。各處坍卸堤工。俱已斷流。其大澑仍走正河。並未遷徙。得上�日﹑沁黃二水。消落歸槽。該督須速率河員。將坍卸各工。晝夜修築完固。以禦秋汛

○辛丑。諭禮部尙書張廷玉曰﹑聖祖仁皇帝欽定孝經衍義一書。廣博精深。宜頒布海內。使天下之人﹑觀覽誦習。以爲修身務學之本

○山東巡撫黃炳摺奏﹑秋禾暢茂。雙穗瑞谷。處處挺生。采取恭進。奉上諭。此誠天地神祗﹑並皇考聖靈垂佑之所致也。今歲北四省。俱報丰收。閭閻自得充裕。朕不勝慶幸。亦由民風淳朴。封疆大吏﹑治理有方。始克睹嘉谷之祥。念玆感應神速。愈當加勤職業。仰答天庥

○河道總督齊蘇勒遵上�日查奏﹑東省湖堤。可以蓄水濟運者。在汶上﹑則有南旺﹑馬踏﹑蜀山等湖。在東平﹑則有安山湖。在濟寧﹑則有馬場湖。在魚臺﹑則有南陽﹑昭陽﹑獨山等湖。在滕嶧二縣。則有微山﹑希��山等湖。水漲﹑則引河水入湖。水涸﹑則引湖水入漕。隨時收蓄。以備接應運河之淺。古人名曰水櫃。實運道所資以爲利者也。迨歷年旣久。昭陽湖﹑因昔年黃河水淤。積有肥土。盡爲豪戶占種。安山﹑南旺等湖。原有堤界。近因附近居民。垂涎湖地。或私種。或開墾。亦與昭陽無異。臣除將湖邊已經成田者﹑不追究外。其未經耕種者。俟湖水消落。嚴行丈量。樹立封界。永行嚴禁侵占。將現在入湖之水。設法收蓄濟運。至馬踏﹑蜀山﹑馬場﹑南陽諸湖。夏秋水發。則皆深滿。原設有斗門閘座。加以土壩。則可以收蓄深廣。以備來年濟運之資。而獨山一湖﹑濱鄰運河。一綫小堰。且多缺口。現在相度水勢。如遇河水長。聽其灌注湖中。一見湖河之水相平。卽便築堰截堵。河水消落之後。不許湖水走洩涓滴。或遇運河淺澀。則引湖水從髙下注。庶幾接濟便捷。至諸湖修築堤防。或栽封樹。再將閘座﹑仍照舊例。灌塘積水。俟其盈滿。啟閉以時。則湖水深廣。運道流通。漕艘無阻滯之虞矣。下部知之

○壬寅。以舅舅公隆科多大學士王頊齡﹑爲明史監修官。署理大學士事務工部尙書徐元夢﹑禮部尙書張廷玉﹑左都禦史朱軾﹑翰林院侍講學士覺羅逢泰﹑爲總裁官

○癸卯。予故雲南臨元澂江總兵官林國賢﹑祭葬。贈右都督

○甲辰。以加上列祖尊謚典禮。先期遣官祭告天地社稷

○升詹事府詹事塗天相﹑爲內閣學士兼禮部侍郎

○正黃旗蒙古都統圖拉﹑緣事革職。調正黃旗漢軍都統汪悟禮。爲本旗蒙古都統

○以果郡王允禮。管理鑲藍旗漢軍都統

○免陜西涼州古浪所屬大靖地方﹑康熙六十年分雹災額賦有差

○乙巳。免江蘇等衛康熙四十六七九年分屯折未完銀兩有差

○免陜西平涼等廳州﹑縣﹑衛﹑所﹑康熙六十年分旱災額賦有差

○予故廣東瓊州總兵官任重遠﹑祭葬如例

○丙午。諭諸王大臣﹑及內外文武各官﹑朕惟自古帝王﹑撫禦寰區。治化隆盛。中外臣民。紀功述徳。頌禱情殷。故天保之詩。捲阿之什。擬升恆於日月。期純嘏之彌長。祝釐之詞。形諸歌詠者。往往有之。我聖祖仁皇帝禦極六十餘年。至治神功。參兩天地。深仁厚澤。超邁百王。薄海內外。無不食徳飲和。淪饑浹髓。臣工黎庶。無以致其感激愛戴之誠。故每於萬壽聖節﹑京師曁直省﹑各建道場。誦經祝壽。總因聖祖仁皇帝恩徳及人者至久。感人者至深。諸臣於無可報答之中。勉竭忱悃。以普天同慶之心。效華封稱祝之意。在諸臣亦藉以自盡其心耳。今朕嗣位之初。夙夜祗懼。不敢少懈。所以立政圖治者。安能及聖祖之萬一。爾諸臣工﹑於朕誕日。儻仍照從前建立道場。則自此以後。將成定例。在京王公以下﹑及部院等官。未免從事靡文。稽遲公事。在外文武大吏﹑亦恐科派屬員。貽累地方。且以有用之財。供無益之費。旣非朕以勤儉勵有位之心。又非朕以康阜期海內之意。尙虛文而無裨實政。朕甚無取焉。特宣布中外。於朕誕日。毋得建立祝壽道場。但冀內外諸臣。各殫厥心。勉襄化理。勤修職業。利濟舊生。以慰朕宵衣旰食之焦勞。卽不啻天保捲阿之祝頌矣。若不遵諭上�日。朕必加以處分。不少寬貸

○諭大學士等。藏地兵馬已撤。計程將至內地。從前統領兵馬之大臣﹑怠忽者。多縱兵橫行。騷擾民人。種種無恥之行。朕所深知。著嚴行該地方官﹑並統領兵丁之大臣。若不各自約束。仍縱所屬兵丁跟役。任意或前或後行走。逞彊搶奪。肆無紀律。地方官於何處拏獲。卽將該管官﹑一並拘畱該處請上�日。將統領之大臣﹑從重治罪。若地方大臣﹑徇情隱蔽。朕別有訪聞。將地方大臣官員﹑一並治罪。將此諭上�日明白曉諭兵馬經行各路軍民知悉

○諭禮部。湖南士子﹑赴湖北鄕試。必經由洞庭湖。湖水浩瀚無涯波濤不測。六七月間﹑風浪尢險。間有覆溺之患。朕心甚爲惻然或至士子畏避險遠。裹足不前。又非朕廣育人材之意。今欲於湖南地方﹑建立試院。每科另簡考官。俾士子就近入場永無阻隔之虞。共遂觀光之願。明年二月﹑爲鄕試之期。爾部可卽行文湖南巡撫﹑若能於二月之前。預備場屋。則於明春﹑卽分湖北﹑湖南﹑兩闈考試。儻爲期巳迫。預備不及。則於下科舉行。至於湖廣通省取中原有定額。今旣分兩闈。其取中之數應如何分別之處。著湖南﹑湖北﹑巡撫公議。湖廣總督﹑從公酌定具奏

○廣西巡撫孔毓珣摺奏﹑左江鎭標﹑公費分糧浮多。其中應畱應補之處。奉上諭。將弁之名糧。須酌量去畱。必令各得養廉。方爲允當。營伍中﹑但能操習嫻熟。器械整齊。亦何必在此瑣屑處計較。總要酌中爲之

○命尙書侍郎等官﹑每日一人輪班奏事。密摺封進

○升翰林院侍讀學士嶽色﹑爲都察院左副都禦史。翰林院侍讀鄂爾奇。爲詹事府詹事

大淸世宗敬天昌運建中表正文武英明寬仁信毅大孝至誠憲皇帝實錄卷之九

大淸世宗敬天昌運建中表正文武英明寬仁信毅大孝至誠憲皇帝實錄卷之十

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太保兼

太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協內閣大學士事務禮部尙書仍兼管太常寺鴻臚寺事臣三泰等奉敕修

雍正元年。癸卯。八月。戊申朔。祭大社大稷。遣貝勒阿布蘭行禮

○總督倉場侍郎李英貴﹑緣事革職。擢直隸巡道法敏﹑爲總督倉場侍郎

○己酉。加上太祖承天廣運聖徳神功肇紀立極仁孝睿武弘文定業髙皇帝尊謚曰。太祖承天廣運聖徳神功肇紀立極仁孝睿武端毅弘文定。業髙皇帝。孝慈昭憲敬順慶顯承天輔聖髙皇后尊謚曰。孝慈昭憲敬順仁徽慶顯承天輔聖髙皇后。太宗應天興國弘徳彰武寬溫仁聖睿李隆道顯功文皇帝尊謚曰。太宗應天興國弘徳彰武寬溫仁聖睿孝敬敏隆道顯功文皇帝。孝端正敬仁懿莊敏輔天協聖文皇后尊謚曰。孝端正敬仁懿哲順莊敏輔天協聖文皇后。孝莊仁宣誠憲恭懿翊天啟聖文皇后尊謚曰。孝莊仁宣誠憲恭懿至徳翊天啟聖文皇后。世祖體天隆運英睿欽文大徳弘功至仁純孝章皇帝尊謚曰。世祖體天隆運定統建極英睿欽文大徳弘功至仁純孝章皇帝。孝惠仁憲端懿純徳順天翼聖章皇后尊謚曰。孝惠仁憲端懿慈淑純徳順天翼聖章皇后。孝康慈和莊懿恭惠崇天育聖章皇后尊謚曰。孝康慈和莊懿恭惠溫穆崇天育聖章皇后。恭奉神牌入太廟。上親詣行禮

○諭各省鹽政官員。國家欲安黎庶。莫先於厚風俗。厚風俗﹑莫要於崇節儉。周禮一書。上下有等。財用有度。所以防僭越﹑禁驕奢也。孟子亦曰。食時用禮。菽粟足而民無不仁。朕臨禦以來。躬行節儉。欲使海內之民。皆惇本尙實。庶康阜登而風俗醇。夫節儉之風。貴行於閭裏。而奢靡之習。莫甚於商人。朕聞各省鹽商﹑內實空虛﹑而外事奢侈。衣服屋宇﹑窮極華靡。飲食器具﹑備求工巧。俳優妓樂﹑恆舞酣歌﹑宴會嬉遊﹑殆無虛日。金錢珠貝﹑視爲泥沙。甚至悍僕豪奴﹑服食起居﹑同於仕宦。越禮犯分。罔知自檢。驕奢淫佚。相習成風。各處鹽商皆然。而淮陽爲尢甚。使愚民尢而效之。其獘可勝言哉。爾等旣司鹽政。宜約束商人﹑嚴行禁止。出示曉諭。諄切勸誡。使其痛自攺悔。庶循禮安分。不致蹈僭越之愆。而省一日之靡費。卽可以裕數日之國課。且使小民皆知警惕。惇尙儉約。於民生亦有裨益。庶不負朕維風振俗之意。若仍前奢侈﹑不知悛攺。或經朕訪聞。或被督撫參劾。商人必從重究治。爾等亦不能辭徇縱之咎

○諭各省關差官員。國家之設關稅。所以通商。而非以累商。所以便民。而非以病民也。朕撫禦寰區。加惠黎庶。惟恐民隱不能上達。所聞榷關者﹑往往寄耳目於胥役。不實驗客貨之多寡。而止憑胥役之報單。胥役於中﹑未免髙下其手﹑任意勒索。飽其欲者﹑𨿽貨多稅重﹑而蒙蔽不報者有之。或以重報輕者亦有之。不遂其欲﹑𨿽貨少稅輕﹑而停滯關口﹑候至數日﹑尙不得過。是以國家之額稅。聽猾吏之侵漁。以小民之脂膏。飽姦胥之溪壑。司其事者﹑竟若罔聞知乎。又聞放關。或有一日止一次者。江濤險急。河路窄隘。停舟候關。於商民亦甚不便。嗣後榷關者﹑務須秉公﹑實心查驗。過關船隻﹑隨到隨查。應報稅者﹑納稅卽放。不得任胥役作獘﹑勒索阻滯。以副朕通商便民之意。至於崇文門收稅﹑及分派各處查稅之人。亦有多方勒索﹑分外苛求之獘。京師爲四方輻輳之地。行李絡繹。豈宜苛刻滋擾。監收者﹑尢當不時稽查。杜絕獘端。爾等若不遵諭上�日。經朕訪聞。定行重治其罪

○庚戌。上詣壽皇殿大行皇太后梓宮前﹑祭奠舉哀

○監察禦史孫塔等﹑題參戶部事件違限。得上�日。從前戶部堂官。將部中事件。累百壅積。怠玩不理。自怡親王辦理戶部事務。於展限四十日之內﹑一切積獘﹑剔除殆盡。獎勸屬員。淸理數千案件。甚屬可嘉。卽使偶然遺漏一二小事。不但無庸議處。其淸理如許事案。尙應議敍。察議之處﹑著從寬免。至禦史孫塔等﹑以逾限題參﹑如此方是。凡勤敏效力之人。偶有過失。姑從寬宥。其權在朕。大學士亦不得徇庇情面﹑艸率歸結。至於戶部職掌﹑皆系銷算會同稽考錢糧之事。較於別部﹑加倍繁多。非如銓選地方員缺等項可比。似應稍展限期。得細加察核。於事更有裨益。著都察院科道﹑將戶部事件﹑展限歸結之處﹑另行定議具奏。尋議﹑嗣後戶部辦理事件。其本部題覆者。於原限二十日外﹑加增十日。其行查會稿各衙門者。於原限三十日外﹑加增十日。如過限不行完結。照例查參。永著爲例。從之

○察哈爾總管常濟保﹑以老病乞休。命給副都統銜致仕

○壬子。調福建金門總兵官聶國翰﹑爲福建南澳總兵官

○癸丑。以詹事府少詹事塞楞額﹑翰林院侍講文岱﹑檢討朱曙蓀﹑俱充日講起居注官

○甲寅。諭兵部。提督﹑總兵﹑副將等官。仍照舊例﹑不許在任所置產入籍。其參將以下﹑俱系微員。任所縱有房產﹑諒亦微薄。若槪勒歸原籍。必致困累。爾等會同九卿定議具奏。尋議﹑參將以下等官。任所置有產業。或本身休致﹑事故解退。或經身故﹑子孫畱住任所。有欲在彼入籍者。許令地方官報明督撫﹑卽準其入籍居住。田土丁糧﹑與土著之民一體輸納。從之

○調山西布政使連肖先回京。以山西按察使髙成齡﹑署理山西布政使司布政使

○乙卯。以鑲黃旗滿洲副都統阿林保﹑署正白旗護軍統領

○鑲黃旗漢軍副都統滿丕﹑緣事革職。調正藍旗蒙古副都統巴爾呼達﹑爲鑲黃旗漢軍副都統。升一等侍衛廿�奔喀拉﹑爲正藍旗蒙古副都統。察哈爾總管富爾丹﹑爲鑲紅旗蒙古副都統

○升兩廣督標中軍副將雅斯哈﹑爲廣東右翼總兵官

○兵部議覆。巡視臺灣禦史吳達禮奏言﹑諸羅縣北﹑半綫地方。民番雜處。請分設知縣一員。典史一員。其淡水﹑系海岸要口。形勢遼闊。並請增設捕盜同知一員。均應如所請。從之。尋定諸羅分設縣曰彰化

○丙辰。太宗文皇帝忌辰。遣官祭昭陵

○上詣壽皇殿大行皇太后梓宮前﹑祭奠舉哀

○以禮部尙書張廷玉﹑兼管翰林院掌院學士。刑部尙書勵廷儀﹑專理刑部事務

○免山西霍州﹑靈石等九州縣﹑借賑銀六萬五千六百兩有奇

○丁巳。遣大學士嵩祝﹑祭先師孔子上親書景陵碑匾。復命誠親王﹑淳親王﹑及翰林官善書者﹑恭寫一幅。隨召九卿﹑及南書房翰林﹑一並敬閱。諭曰。景陵碑匾。事關重大。誠親王﹑淳親王﹑素工書法。朕已令其恭寫。翰林中善書者﹑亦令其恭寫。朕早蒙皇考庭訓﹑仿學禦書。常荷嘉獎。今景陵碑匾。朕亦敬謹書寫。非欲自耀已長。但以大禮所在。不親寫﹑於心不安。爾諸臣可公同細看。不必定用朕書。須擇書法極好者用之。方愜朕心。諸臣奏曰。禦筆之妙。天矩自然。而仁孝誠敬之意。流溢於楮墨之間。正與陵寢大事相稱。聖祖仁皇帝在天之靈﹑實爲欣慰

○都察院題請掌河南道禦史。得上�日。前因巡城裁去禦史一員。故將漢軍禦史﹑歸並漢人班內﹑分派巡城。其餘仍照漢軍舊例。不必更攺。掌河南道缺﹑關系緊要。著都察院揀選。嗣後掌河南﹑京畿﹑二道缺出。俱著揀選具奏

○戊午。太祖髙皇帝忌辰。遣官祭福陵

○以恭上大行皇太后尊謚遣官告祭天地太廟社稷奉先殿

○遣官告祭景陵

○以兩廣總督楊琳﹑專管廣東總督事務。升廣西巡撫孔毓珣﹑爲廣西總督。仍兼巡撫事務

○大學士等奏言﹑江南﹑山東所產麥榖。皆兩岐雙穗。蜀黍﹑一干四穗。內池蓮房同莖分蒂。諸瑞疊呈。實皆皇上盛徳之所感召。請宣付史館。下部知之

○予故福建海壇總兵官程漢鵬﹑祭葬如例

○己未。恭上大行皇太后尊謚。上素服﹑率諸王大臣文武官員﹑詣壽皇殿大行皇太后梓宮前﹑躬獻冊寶。致祭行禮。冊文曰。母儀正位。仁風誕播於八方。壼徳流輝。寶訓永垂於萬世。進徽稱於淸廟。玉冊爰新。議典禮於容臺。彤編式煥。欽惟皇妣大行皇太后華渚炳靈。慶都凝瑞。秉含弘之淑性。應地安貞。樹雝肅之芳型。儷天作則。贊襄內治。逮埶�目禦以加恩。輔佐先皇。自宮庭而起化。寬仁夙著。胥食徳而飲和。朴素攸崇。務去奢而從儉。荷生成於聖母。誕育藐躬。極尊養於慈闈。未酬厚載。上推崇之號。允諧萬國歡心。執謙讓之衷堅卻百僚惇請。音容倐隔。戀慕實深。玆當升祔之辰。莫罄顯揚之悃。嘉言懿行。永懷至徳於坤元。琬刻瑤稜。肅薦明禋於閟寢。謹侲冊寶。恭上尊謚曰。孝恭宣惠溫肅定裕贊天承聖仁皇后。伏冀默扶景祚。宏衍慶源。啟後人紹衣之圖。克承克繼。導寰宇龐鴻之祉。俾熾俾昌。謹言。寶文曰。孝恭宣惠溫肅定裕贊天承聖仁皇后之寶

○諭兩江總督查弼納﹑江南提督髙其位﹑署江蘇巡撫何天培﹑浙江巡撫李馥等。太湖三萬六千頃。連跨數郡。地勢旣廣。支流復多。爲盜賊出沒之所。平時旣易藏姦。巡捕恐難著力。爾等均有統轄之責。可公同確議。遴選賢員。淸查嚴緝。務俾匪類就擒。餘黨解散。地方長享寧靜之福。以副朕禁盜安民之意

○福建巡撫黃國材摺奏﹑服色僭越。請行分別嚴禁。違者以僭妄治罪。奉上諭。奢僭之獘。朕亦稔知。但陋習因循。一旦遽然禁止。若非立法嚴峻﹑有犯無宥﹑不能使之永遠遵奉。揆之於理。移風易俗﹑宜漸不宜驟。究以從容不迫爲貴。爾等姑且徐徐勸導。誘掖維持。倘仍不攺革。然後嚴爲定制﹑以法繩之耳

○庚申。恭上大行皇太后尊謚禮成。頒詔天下。詔曰。朕惟國之盛典。報本莫重於尊親。禮之大經。易名實垂於永世。蓋恩深顧復。斯必著其徽稱。惟事極推崇。爰有資乎顯號。彜章攸在。簡冊具存。欽惟皇妣大行仁壽皇太后端莊恭儉。和惠柔明。仁孝本乎天資。靜專同乎坤載。夙事皇考。懋著壼儀。誕育藐躬。備隆母道。劬勞鞠育。恩殫弱齡。諄復命提。誨周成立。寬仁逮下。厚澤洽於宮庭。謙約持身。盛徳孚於禁掖。及朕祗承丕業。紹纘皇基。每因定省之辰。時切憂勤之儆。慈敷中外。化及家邦。方期合四海之歡心。永以奉慈闈之孝養。夫何遽昇仙馭。莫逮瞻依。追感方深。銜哀何極。惟藉鴻名之薦。少伸孺慕之誠。是用稽考禮文。恪遵舊典。祗告天地宗廟社稷。於雍正元年八月十二日﹑率諸王貝勒大臣﹑文武羣臣﹑恭奉冊寶。上尊謚曰。孝恭宣惠溫肅定裕贊天承聖仁皇后。旣展追崇之大義。當推教孝之宏仁。於戲﹑至徳弘恩。豈揄揚之可盡。隆名煥號。尙昭顯於無窮。布告萬方。咸使知悉

○詔內恩款﹑凡十五條

○禁止官民人等服用五爪龍紗緞。從兵部右侍郎牛鈕請也

○辛酉。以太常寺卿魏方泰﹑爲詹事府詹事

○奉差閱河大學士張鵬翮等奏﹑豫省北岸欽堤。關系黃沁﹑並衛河運道。理合保固。再秦家廠大壩北尾堤。應築堤一道。接連遙堤。庶溢出之水﹑不致下注。又遙堤單薄。應再加幫築。得上�日。聖祖指示釘船幫挑水壩。旣應保固。卽當從壩尾﹑接至遙堤。若從秦家廠北壩尾﹑接至遙堤。恐其兜水。其秦家廠月堤﹑與從中塡實工價﹑應行估計之處。著派一員前往。與齊蘇勒﹑嵇曾筠﹑石文焯﹑會同辦理

○都察院議覆。禦史戴芝奏稱﹑戶部支放兵餉。二月八月﹑兼放制錢。請攺爲兩月一次。銀八錢二兼放戶部寶泉局﹑鑄錢不敷。行文工部﹑於寶源局領取添給。俾軍民等﹑知陸續放錢。則市價不至騰貴。應如所請。從之

○癸亥。以禮部尙書兼管翰林院掌院學士事張廷玉﹑翰林院編修黃之雋﹑俱充日講起居注官

○添設歸化城理事同知一員。從歸化城都統丹晉請也

○定朝陽門外新建倉曰萬安倉。設滿漢監督各一員。從倉場侍郎法敏請也

○予故鎭國公三官保﹑祭二次。造墳立碑如例

○予故福建福寧總兵官費俊﹑廣東右翼總兵官謝治祭葬。俱贈署都督僉事

○甲子。孝恭仁皇后梓宮將發引。行祖奠禮。上親詣奠獻。哀慟良久。諸臣再三勸請。方還宮

○是日。已刻。上禦乾淸宮西暖閣。召總理事務王大臣﹑滿漢文武大臣﹑九卿入。面諭曰。我聖祖仁皇帝爲宗社臣民計。愼選於諸子之中。命朕纘承統緒。於去年十一月十三日﹑倉猝之間一言而定大計。薄海內外﹑莫不傾心悅服共享安全之福。聖祖之精神力量。默運於事先。貫注於事後。神聖睿哲﹑髙出乎千古帝王之上。自能主持。若朕則豈能及此也。皇考當日﹑亦曾降上�日於爾諸臣曰。朕萬年後。必擇一堅固可托之人。與爾等作主。必令爾等傾心悅服。斷不致貽累於爾諸臣也。朕自卽位以來。念聖祖付托之重。太祖太宗世祖創垂大業。在於朕躬。夙夜兢兢。惟恐未克負荷。向日朕在藩邸時。坦懷接物。無猜無疑。飲食起居。不加防範。此身利害。聽之於命。蓋未任天下之重也。今躬膺聖祖付托神器之重。安可怠忽。不爲長久之慮乎。當日聖祖因二阿哥之事。身心憂悴。不可殫述。今朕諸子尙幼。建儲一事。必須詳愼。此時安可舉行。然聖祖旣將大事付托於朕。朕身爲宗社之主。不得不預爲之計。今朕特將此事﹑親寫密封﹑藏於匣內。置之乾淸宮正中﹑世祖章皇帝禦書正大光明匾額之後。乃宮中最髙之處﹑以備不虞。諸王大臣咸宜知之。或收藏數十年﹑亦未可定。諸王大臣等﹑當各竭忠悃。輔弼朕躬。俾朕成一代之令主。朕於爾等﹑亦必保全成就。篤厚恩誼。豈非家國天下之大慶乎。朕意若此。諸王大臣其共議之。諸王大臣奏曰。皇上聖慮周詳。臣下豈有異議。惟當謹遵聖上�日。上曰。爾諸臣旣同心遵奉諭上�日。朕心深爲慰悅。乃命諸臣退。仍畱總理事務王大臣。將密封錦匣。收藏於乾淸宮正大光明匾額後。乃出

○以鑲紅旗蒙古副都統富爾丹﹑署鑲藍旗護軍統領

○兵部分別議敍陜西﹑四川﹑雲南官兵﹑平定西藏功。得上�日。平定西藏﹑乃自古未至之絕域。所以皇考曾有從優議敍之上�日。況皇考當春秋髙邁。備兵於極邊。宣揚威略。峻徳鴻功。允垂億萬斯年之美政也。此一次議敍軍功。前固無例可援。後亦不得爲例。將軍延信﹑著封爲貝勒。兩路率領八旗官員進巢�刀之將軍等﹑著給與世襲三等阿達哈哈番。參贊大臣﹑給與拜他喇布勒哈番。副都統﹑營總等﹑給與拖沙喇哈番。其護軍校﹑驍騎校﹑給與頭等功牌二面。仍加一級。綠旗官員﹑經大將軍等咨送冊開頭等者。照攻取打箭鑪功﹑加一倍。二等者。功加五等。三等者。功加二等。至於滿洲﹑漢軍﹑綠旗之外委官﹑俱系一體效力人員。無論由部委外委。槪行從優議敍。以仰副我皇考恩綸特沛﹑從優議敍之諭上�日

○乙丑。孝恭仁皇后梓宮發引。上親詣壽皇殿。望見梓宮﹑卽哀慟不勝。行禮畢。奉梓宮昇龍輿﹑啟行。上步從﹑至景山東門外。諸王﹑滿漢文武大小官員﹑蒙古諸王﹑臺吉﹑塔布囊等﹑俱齊集舉哀。上由地安門出東直門。是日﹑駐蹕楊家閘

○丙寅。上奉孝恭仁皇后梓宮啟行。是日﹑駐蹕小新莊

○命賞叩謁梓宮之察哈爾﹑厄魯特﹑散秩大臣羅卜藏錫拉布等﹑馬匹行糧

○兵部遵上�日議奏﹑駐防奉天﹑杭州﹑成都三處﹑各增設蒙古協領一員。右衛﹑西安﹑荊州﹑江寧四處﹑各增設蒙古協領二員。管轄蒙古兵丁。至滄州﹑河南等處﹑嗣後遇有城守尉等缺出。令該旗揀選蒙古官員﹑與滿洲官員﹑一同引見補授。從之

○兵部分別議敍福建官兵﹑克復臺灣功。得上�日。臺灣地方﹑自古未屬中國。皇考聖略神威。取入版圖。逆賊朱一貴等倡亂﹑占據臺地。皇考籌畫周詳。指授地方官員﹑遣調官兵。七日之內﹑巢�刀除數萬賊眾。克復全臺。皇考當春秋髙邁。威揚海外。功徳峻偉。官兵感戴皇考教養之恩。奮勇攻取。甚屬可嘉。固不必援引前例。後亦不得爲例。玆仰副皇考從優議敍之曠典。官員現行議敍功加外。著槪行各加一等。總督滿保﹑𨿽有失陷地方之罪。但一聞事發。卽親往廈門。撫慰眾心。遵依皇考指示。調遣官兵。七日之內。克復臺灣。滿保﹑著兼兵部尙書職銜。提督施世驃﹑統領大兵。徑度海洋。鼓勵將士。屢經大戰。擊敗賊眾。七日之內。克復臺灣。厥功甚大。施世驃﹑著給與世襲一等阿達哈哈番。總兵官藍廷珍﹑曾協助施世驃。著給與世襲三等阿達哈哈番。水師營副將許云﹑失陷臺灣。非關伊罪。奮勇前進。多殺賊眾。身又陣亡。著給與世襲拜他喇布勒哈番。參將羅萬倉﹑遊擊遊崇功﹑俱系陣亡。著給與世襲拖沙喇哈番。總兵官歐陽凱﹑著追贈太子少保。參將林亮﹑著給拜他喇布勒哈番。遊擊董方﹑守備何勉﹑俱著給拖沙喇哈番

○工部議覆。河道總督齊蘇勒疏言﹑陽武大堤﹑綿亙五千餘丈。地處卑窪。有關運河。請添築遙堤﹑以爲重障。應如所請。從之

○丁卯。上奉孝恭仁皇后梓宮啟行。是日﹑駐蹕呂家莊

○諭總理事務王大臣等。都統﹑前鋒統領﹑護軍統領﹑副都統內。頗有家計艱窘之人。頃者﹑外省副都統等。旣已酌給親丁坐糧。將如何酌給伊等坐糧之處。著議奏。尋議﹑京城滿洲都統﹑親丁八名。蒙古﹑漢軍都統﹑領侍衛內大臣﹑六名。前鋒統領﹑護軍統領﹑步軍統領﹑五名。滿洲副都統﹑三名。蒙古﹑漢軍副都統二名。步軍總尉﹑一名。每月給銀三兩。每歲給米一十二石。每石折銀一兩。從之

○吏部議覆。廣西總督孔毓珣奏言﹑粵西南﹑太﹑慶﹑思﹑四府缺出。舊例將桂﹑平﹑梧﹑潯﹑柳﹑五府屬內﹑選擇調補。歷俸三年﹑具題報滿。今攺爲揀選之員﹑五年報滿。由部掣選之員﹑仍通省較俸升轉。遲速不均。請將揀選人員﹑仍照本省調補之例﹑三年報滿。由部掣選者﹑五年報滿。應如所請。從之

○戶部議覆。長蘆巡鹽禦史莽鵠立奏言﹑長蘆六十一年鹽引。因年歲歉收。河水漧淺。引鹽積多運少。所轄一百八十餘州縣﹑銷引未完者甚多。請展限一年。長蘆產鹽﹑有南北二場。北場舟行利便。眾商易於買運。南場陸路﹑腳價稍重。以致運者絕少。請於本年額課內﹑畱銀五萬兩。遴委能員﹑專司收買。發商行運。其買鹽官本﹑隨課兼徵。均應如所請。從之

○戊辰。上奉孝恭仁皇后梓宮啟行。是日﹑駐蹕薊州城南

○己巳。雨。孝恭仁皇后梓宮未啟行。上駐蹕行宮

○管理藩院侍郎事都統拉錫奏言﹑喀喇沁等處﹑歲歉乏食。請於查覆到日賑濟。得上�日。據奏俟查覆到日﹑加恩拯救。現今乏食人等﹑必至失所。著戶部作速派官二員﹑領銀五萬兩前往。再著侍郎本錫﹑副都統阿林保﹑作速馳驛赴喀喇沁處。俟錢糧一到。卽行散賑。紮薩克八處﹑俱一面淸查。一面給發。毋得稽遲

○庚午。上奉孝恭仁皇后梓宮啟行。是日﹑駐蹕梁家莊

○命往靑海侍郎常壽摺奏﹑臣於七月二十二日﹑抵親王羅卜藏丹津駐牧之沙拉圖地方。恭宣諭上�日。令伊等兄弟。罷兵和睦。據羅卜藏丹津訴稱﹑戴靑和碩齊察罕丹津﹑額爾得尼厄爾克托克托柰﹑欲霸占招地。捏言我遣使準噶爾。欲同策妄阿喇布坦背叛。以爲讒害。是以眾臺吉等不服。會盟興兵。並備言戴靑和碩齊等過惡。擬於數日起程渡河。與決勝負。臣察其情形。勢難和好。後據察罕丹津訴稱﹑羅卜藏丹津﹑興兵逐額爾得尼厄爾克托克托柰於內地。今勒令眾臺吉﹑聚兵於巴爾托羅海處。意欲獨占西招靑海地方。其兵大約不過一萬二三千名。其黨率多勒從。若渡河前來。定卽力拒等語。又據眾蒙古告稱﹑羅卜藏丹津﹑勒令眾等﹑呼伊爲達賴混臺吉。其餘臺吉﹑俱令呼舊日名號。一槪不許稱呼王貝勒貝子公封號。細揣其意。先滅額爾得尼厄爾克托克托柰﹑再滅察罕丹津。獨占靑海。會同眾臺吉﹑奏請賞伊汗號。駐占招地遙管靑海。顯然可見。至問遣往準噶爾處使人音信。據云﹑準噶爾以靑海人等﹑不足憑信。又云﹑準噶爾兵丁﹑已至噶斯口前。九月內﹑可至靑海等語。今將臣所見情形。與羅卜藏丹津所呈蒙古字奏章二本。並與臣蒙古字書一封密奏。得上�日。此事甚大。行在總理事務王大臣﹑議政大臣詳議。並發往在京之總理事務王大臣﹑議政大臣等﹑詳議具奏

○辛未。上謁暫安奉殿﹑孝陵﹑孝東陵。率諸王文武官員行禮。舉哀。遂詣景陵。望見陵門﹑卽長慟。至享殿。躬奠行禮。哭不停聲。傳諭諸王大臣﹑悉至聖祖仁皇帝梓宮前。眾皆感慟。哭聲震地。良久﹑孝恭仁皇后梓宮至。上跪迎景陵門外。安奉享殿。奠獻行禮。號泣不止。近侍﹑諸臣﹑惇請節哀。上出景陵門。猶顧望流涕。是日﹑駐蹕馬蘭峪城東南

○諭諸王大臣等。皇太后素性謙謹。事聖祖仁皇帝數十年。恪恭罔懈。現今享殿內﹑奉聖祖仁皇帝梓宮。皇太后梓宮﹑暫安奉於蘆殿。一應供獻﹑及祭文﹑不可由中門出入。俱應於西門行走。以仰體我皇妣謙沖至意

○壬申。秋分。夕月於西郊。遣裕親王保泰行禮

○上詣景陵聖祖仁皇帝梓宮前﹑上食奠獻。旋詣孝恭仁皇后梓宮前﹑行暫安享殿禮。躬親奠獻。慟哭良久。扈從諸王﹑滿漢文武大臣﹑蒙古諸王﹑臺吉﹑塔布囊等﹑齊集舉哀。是日﹑上駐蹕行宮

○癸酉。上欲仍詣景陵﹑瞻仰奠獻。諸王滿漢大臣﹑恭念聖躬連日勞瘁。且哀痛過甚。奏請停止親往。諭曰。梓宮於初一日﹑安奉地宮。及今每日親往。尙得躬親瞻仰。過此﹑則不得瞻仰矣。諸臣復再三陳奏。始允焉

○是日﹑駐蹕行宮

○召入陵寢官員。諭曰。聖祖仁皇帝鹵簿之內﹑備鞍馬匹。向在禦廏。俱曾經皇考乘騎。應送至達裏剛愛﹑交與福壽敬謹牧養。俾之終老。若有私自騎用﹑及抵換者。事覺﹑卽行正法

○甲戌。上詣景陵聖祖仁皇帝梓宮前﹑上食奠獻。旋詣孝恭仁皇后梓宮前﹑行百日祭禮。奠獻哭泣。扈從諸王﹑滿漢文武大臣﹑蒙古諸王﹑臺吉﹑塔布囊等﹑齊集舉哀。禮畢。上回駐行宮

○總理事務王大臣等遵上�日議奏﹑羅卜藏丹津﹑久懷異志。糾眾盟誓。皇上念伊祖顧實汗﹑恭謹效順。不卽加罪。特遣侍郎常壽﹑諭以利害。前往和解。羅卜藏丹津並不聽常壽之言。欲與戴靑和碩齊察罕丹津交戰。又冀望汗名號。又私稱伊爲達賴混臺吉。殊屬背逆。現今伊欲往察罕丹津處爭戰。應調遣西寧之兵。俟羅卜藏丹津渡黃河時。於渡口邀截其後。至松潘兵丁﹑請令提督嶽鐘琪帶領前往。就近應援。以張聲勢。其西路軍務。應行文年羔�大堯﹑詳加定議辦理。從之

○駐紮西寧侍郎常壽摺奏﹑親王戴靑和碩齊察罕丹津﹑領兵與羅卜藏丹津相持。勢難抵敵。率妻子屬人一百四十餘名。來至河洲老鴉關外。臣卽令其進邊居住。其餘人眾﹑令伊寨桑管束﹑邊外防守要隘。奏入。報聞

○乙亥。聖祖仁皇帝升祔太廟屆期。命大學士等﹑恭奉神主塡靑。上曰。塡靑典禮﹑所關最重。古人必取名望素著﹑徳行純粹﹑學問淵深者。以充此任﹑今爾等位旣貴顯。人品皆優。是以特加簡命。爾等當體朕敬恪之誠。潔誠齋戒。屏除塵慮。儼如聖祖在天之靈。陟降上下。誠意所孚。洋洋如在。方副朕一片孝思。爾等不必有意於哀慟。不必有意於儀文。只以一誠感格爲是

○上駐蹕行宮

○予故食都統俸圖什希祭葬如例

○丙子。上詣景陵聖祖仁皇帝孝恭仁皇后享殿內﹑行奉移梓宮敬安地宮禮。哭泣奠獻。旋奉移梓宮﹑安奉寶城前蘆殿內。上率扈從諸王﹑滿漢文武大臣﹑蒙古諸王臺吉。塔布囊等﹑行禮舉哀畢。回駐行宮

○諭各蒙古王﹑貝勒﹑貝子﹑紮薩克﹑臺吉﹑塔布囊等。自爾先世。歸附太祖太宗。蒙被聖化。於玆五六代矣。世締國姻。恩深祿重。兄弟主臣。洽比保聚。安居樂業。百有餘年。其間厄魯特噶爾丹﹑猖獗弄兵。破喀爾喀七旗侵及內紮薩克蒙古﹑蹂躪遊牧之地。皇考爲爾等﹑三次自將出師。乃滅噶爾丹。使爾等永享太平之福。六十餘年以來爾等屬下﹑偶有饑饉災傷莫不發帑與糧資給畜牧。更派富戶屯田代耕。使饑者復安。散者復聚。皇考養育爾等蒙古恩澤重矣大矣。曩者﹑郭爾羅斯﹑以歲饑聞。朕仰體皇考聖意。卽遣大臣前往。發倉賑救賞給牛羊。今喀喇沁﹑翁牛特八旗。又以歲饑聞。復遣大臣前往。卽速查明饑口。動用正項錢糧﹑買米散賑夫一時阻饑。朕𨿽賑之。常年貧乏之民。在爾各君長﹑於本旗內裒多益寡。互相賙卹﹑以養育之。庶幾得所耳。若仍然厚斂重徭。納之於阽危之域。使之至於散亡。孰爲爾等納賦。孰爲爾等供徭。愛民惠下。是第一要務。不可不知也。連歲災旱頻仍。今年又遭饑饉。爾等各子其民者﹑如何減賦。如何輕徭。如何裕其農功。如何孳其畜牧。爾等王貝勒大臣等議定。務使各得生理。以仰副我皇考聖心。以慰朕心。定議之後。儻有顯背公議。仍然重賦苛役者。國法具在。非朕所得而私也。我皇考目睹爾等長成。愛如子孫。事事包容。處處軫卹。爾等視皇考如祖父。恃皇考之慈愛。每事懈逸。朕新卽位。務須各盡爾職。謹愼小心。管轄屬下。訓練兵丁。嚴禁盜賊。奉公守法。循分安生。仰報我皇考軫愛之恩。俾朕得以仰法皇考慈惠爾等至意。始終保全。永永勿替。朕之願也。今日特於皇考梓宮前﹑諭爾等知之

大淸世宗敬天昌運建中表正文武英明寬仁信毅大孝至誠憲皇帝實錄卷之十

大淸世宗敬天昌運建中表正文武英明寬仁信毅大孝至誠憲皇帝實錄卷之十一

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太保兼

太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正元年。癸卯。九月。丁丑朔。早﹑上詣景陵。至碑亭﹑卽慟哭。進至明樓前蘆殿內﹑跪撫梓宮。哀號擗踴。羣臣皆哭失聲。巳刻﹑上於聖祖仁皇帝梓宮前﹑行奠獻禮。次於孝恭仁皇后梓宮前﹑行奠獻禮。禮畢。上出至陵寢門外﹑向北跪哭。執事諸臣﹑恭率校尉等先奉聖祖仁皇帝龍輴入寶城。次奉孝恭仁皇后龍輴入寶城。時諸王大臣﹑及各官。仰見有祥雲五色﹑自西北起﹑覆於景陵繚繞不散。皆以爲聖祖峻徳神功之瑞應。皇上至誠大孝之感格焉隨奉安梓宮於各寶牀。陳冊寶於各石案畢恭閉元宮石門。上復入陵寢門於祭臺前﹑奠獻畢。上依戀不捨哭無停聲。羣臣再三跪勸。上方出。至幄次﹑更禮服。午刻﹑上詣隆恩殿﹑行恭題神主大祭禮。大學士嵩祝﹑王頊齡﹑恭奉聖祖仁皇帝神主塡靑﹑大學士馬齊﹑戶部尙書田從典﹑恭奉孝恭仁皇后神主塡靑。隨奉安神牌於寶座。上獻香﹑獻帛﹑獻酒﹑行三跪九叩頭禮。上親捧神牌﹑奉安黃輿內﹑行三叩頭禮。黃輿由隆恩殿中門出。上由東門先出。跪候黃輿過。由別道﹑恭候黃輿至﹑奉安於宿次黃幄﹑行夕奠禮。是日﹑上回鑾。駐蹕馬伸橋

○以山陵禮成﹑遣官告祭暫安奉殿﹑孝陵﹑孝東陵

○遣官以升祔太廟吉期﹑告祭天地﹑太廟﹑社稷

○戊寅。早﹑上詣黃幄﹑行朝奠禮畢。跪送神牌起行。至駐蹕所﹑設黃幄﹑安奉神牌﹑行夕奠禮。是日﹑駐蹕新店

○己卯。早﹑上詣黃幄﹑行朝奠禮畢。跪送神牌起行。上先回京。恭候奉迎神牌﹑遣官代行夕奠禮

○調直隸古北口提督董象緯﹑爲廣東提督。升山東登州總兵官何祥書﹑爲直隸古北口提督。山東臨淸副將黃元驤﹑爲山東登州總兵官

○工部議覆﹑河道總督齊蘇勒疏奏。碭山縣﹑黃河南岸陳家窯。堤工卑小﹑應加築三千五十七丈。桃源縣﹑黃河北岸七里溝。堤身單薄﹑建築月堤八百八十七丈。宿遷縣﹑黃河北岸葉家莊。縷堤單薄﹑加築月堤五百二十七丈。均應如所請。堅固修築。從之

○庚辰。神牌黃輿﹑由朝陽門入。諸王﹑大臣﹑滿漢文武官員。齊集大淸門外。朝服跪迎。上於端門外。朝服跪﹑候黃輿過。至甎城門外。上詣聖祖仁皇帝神牌黃輿前﹑行三叩頭禮。諸王詣四後神牌黃輿前﹑行禮。上親捧聖祖仁皇帝神牌﹑敬升奉安太廟太宗文皇帝之次。諸王捧四後神牌﹑以次奉安。遂行升祔太廟致祭禮。如時享儀。禮畢﹑上更禮服﹑詣奉先殿。恭捧聖祖仁皇帝神牌﹑諸王恭捧四後神牌﹑奉安於奉先殿。行致祭禮。如朔望大祭儀。禮畢﹑還宮

○是日﹑恭上孝誠仁皇后尊謚。冊文曰。道協坤元﹑樹母儀而作則。化隆內治﹑揚聖淑以垂休。晉千秋有耀之榮稱。奉萬世無疆之寶冊。欽惟皇妣孝誠仁皇后﹑慶鐘厚載。徳媲皇家。當先帝敕天凝命之辰。乃中宮應地含章之會。虔奉重闈之滫瀡﹑曲慰慈顏。潔承九廟之蘋蘩﹑克襄孝治。仁能逮下﹑推惠澤於掖庭。恪以持身﹑贊勤勞於旰食。椒塗緬企﹑芳型閱久以長存。彤管昭垂﹑懿範如新而未遠。期當升配﹑兩儀均健順之功。事極尊崇﹑奕葉著肅雝之範。刻瑤函而煥彩﹑彜典丕彰。依玉几以薦馨﹑徽音允協。謹奉冊寶﹑恭上尊謚曰。孝誠恭肅正惠安和儷天襄聖仁皇后。伏冀慈恩默佑﹑錫介祉以熾昌。壼教永新﹑致協和於悠遠。極顯揚之微悃。庶靈爽之式憑。謹言。寶文曰﹑孝誠恭肅正惠安和儷天襄聖仁皇后之寶

○恭上孝昭仁皇后尊謚。冊文曰。襄治化於昌朝﹑夙合二儀之撰。耀徽音於典冊聿昭萬葉之光。勛華之盛烈丕彰。任姒之芳規益播。欽惟皇妣孝昭仁皇后﹑性含柔順。範表溫莊。華閱鐘祥﹑協坤貞而作則。椒塗正位﹑偕帝徳以交輝。侍膳慈闈﹑克謹晨昏之奉。勞心中壼﹑每分宵旰之勤。箴銘茂著於彤編。褕翟久辭於丹禁。溯淑恭之懿行﹑茂典流光。揚藹吉之仁風﹑貞瑉煥彩。玆值纘承之始。彌深崇報之思。淸廟森嚴﹑考彜章而合祔。寶函鄭重﹑列俎豆以升馨。謹奉冊寶﹑恭上尊謚曰。孝昭靜淑明惠正和欽天順聖仁皇后。伏冀在天靈爽﹑永貽萬世之安。裕後儀型﹑長介億年之福。進鴻稱而允協。垂琬琰以光昭。謹言。寶文曰﹑孝昭靜淑明惠正和欽天順聖仁皇后之寶

○恭上孝懿仁皇后尊謚。冊文曰。儷乾作則坤元彰厚載之功。體巽流徽﹑廟祀舉尊親之典。賁瑤函於有耀熙鴻號於無窮。欽惟皇妣孝懿仁皇后﹑毓粹髙門。騰芬戚畹。佐顯承之弘烈﹑壼政勒修。篤慈愛之盛心﹑母儀懋著。履和思順﹑致誠孝於彤闈。尙儉懷謙﹑翼昇平於黼座。撫沖齡而顧復﹑備蒙鞠育之仁。溯十載之劬勞﹑莫報生成之徳。緬宮庭之佑啟﹑翟舀如存。感歲月之遷流﹑萱幃久閟。追維慈覆﹑彌懷髙厚之恩。誕紹丕基﹑倍切顯揚之願。安貞令範﹑洵應地以無疆。炳曜徽音﹑長配天而不泯。謹奉冊寶﹑恭上尊謚曰。孝懿溫誠端仁。憲穆奉天佐聖仁皇后。伏冀淑靈式庇﹑茂膺天祿之熾昌。嘉徳惟馨﹑永廓聖圖之廣大。潔苾芬而肅薦。耀金石以長垂。謹言。寶文曰﹑孝懿溫誠端仁憲穆奉天佐聖仁皇后之寶

○辛巳。以升祔太廟禮成。頒詔天下。詔曰。朕惟禮先報本孝首尊親表功徳之隆大祀著乎淸廟原烝嘗之薦。配食始於閟宮。所以備登祔之儀。洽神人之望。舊章具在。鉅典孔彰。恭惟皇考聖祖仁皇帝體合乾坤。聲昭日月。開萬年之景運。揚三祖之耿光。和惠寬仁。民物咸樂生遂性。信誠節儉。刑政悉內治外修。廓從古未登之版圖。要荒並隸。弘歷代未施之聲教。漸被無垠。循繼述之功。以守成而兼創業。數聖賢之主。實首出而無比倫。惕厲憂勤。六十一載之精神。爲黎民耗竭。謳吟感慕。千億兆人之思仰。與天地悠長。洵百世而不遷。宜九廟以崇饗。皇妣孝誠皇后正位璇宮。作配宸極。徽音懋著。淑徳素成。皇妣孝昭皇后明哲溫和。恪莊柔順。佐理內政。表樹壼儀。皇妣孝懿皇后純粹天根。敬恭性蘊。動循禮則。行法前修。慈撫朕躬。恩勤篤摯。皇妣孝恭皇后孝仁端厚。肅敬柔明。誕育藐躬。命提教切。隆彰母道。顧復恩深。謙約持身。惠慈撫下。皆流輝於椒掖。合繼善於丹闈。允宜同祀神宮。合登禮室。謹率諸王﹑貝勒﹑文武羣臣。於雍正元年九月初四日。恭捧聖祖合天弘運文武睿哲恭儉寬裕孝敬誠信功徳大成仁皇帝神位﹑孝誠恭肅正惠安和儷天襄聖仁皇后神位﹑孝昭靜淑明惠正和欽天順聖仁皇后神位﹑孝懿溫誠端仁憲穆奉天佐聖仁皇后神位﹑孝恭宣惠溫肅定裕贊天承聖仁皇后神位﹑合祔於太廟。天象與坤儀同著。父恩。與母徳俱深。大典旣成。鴻施宜逮。於戲。寢成孔安。儼若思之敬。春秋匪懈。凜如在之心。陟降於庭。鑑一人之孝享。篤厚其慶。錫九有之恩膏。布告天下。咸使聞知

○詔內恩款﹑凡十五條

○諭禮部。自古祖功宗徳。制在不祧。饗帝饗親。祀應並舉。報本之情罔極。配天之典宜隆。仰惟我皇考聖祖仁皇帝亶聰禦宇。至徳諴民。早歲而攬弘綱。恩覃無外。小心以勤昭事。誠著升中。寢園備物於春秋。重闈將敬於朝夕。軫萬民之疾苦。水旱預籌。勵百爾之勸懲。賢愚立辧。赦愆宥罪。仁風廣被祥刑。發帑蠲租。丰歲頻聞減賦。時邁歌而黃淮底定。淸問及而稼穡周知。闕裏隆九拜之儀。考亭躋十哲之列。科目以增加而益盛。士子因訓飭而交修。聖自多能。心猶好學。總百家之閫奧。垂千古之典謨。經天緯地之文。一貫萬殊之理。禹鼎湯盤之句。龍翔鳳翥之書。莫不薈萃並包。矞皇典麗。至於皇威遠暢。廟略遐宣。臨邊塞而萬幕傾心。示神謨而三孽授首。察哈爾不敢伏莽。厄魯特﹑頓爾傾巢。鄂羅斯﹑稽顙以奉共球。烏斯藏﹑望風而銷﹤釒夅﹥鏑。以至波澄紫海。箐靜紅苗。雨露及於天維疆索通於地紐。淸寧合撰。參兩大以成能。覆載同流。兼三才而立極。武功文徳。前代之所未聞。聲教車書。史冊之所未睹。建中錫福。久道化成。萬物逸而宸衷弗釋其勞。四海寧而皇躬弗辭其瘁六十一載丰功厚澤。深浹人心。四千餘年哲後賢君難侔歷服。紫壇紺幄。知天意之同符。蒼璧黃琮。思徳馨之並薦。朕纘承丕緒。永念前徽。我皇考聖祖仁皇帝﹑允宜崇祀郊壇。克配上帝。以後冬至﹑祈谷。祭天。俱奉聖祖仁皇帝﹑同太祖髙皇帝﹑太宗文皇帝﹑世祖章皇帝﹑配享。夏至祭地。亦如南郊祈谷禮。祗奉配享。其應行禮儀﹑爾部詳議具奏

○升雲南鶴麗。總兵官郝玉麟﹑爲雲南提督

○壬午。以都察院左都禦史加吏部尙書銜朱軾禮部尙書﹑張廷玉爲會試正考官

○調戶部尙書田從典﹑爲吏部尙書。禮部尙書張廷玉﹑爲戶部尙書。仍兼管翰林院掌院學士。升戶部右侍郎張伯行﹑爲禮部尙書。刑部右侍郎盧詢﹑爲兵部尙書

○癸未。調禮部左侍郎景日昣﹑爲戶部右侍郎。以禮部侍郎行走王景曾﹑爲禮部左侍郎。升內閣學士塗天相﹑爲刑部左侍郎。光祿寺卿髙其佩﹑爲刑部右侍郎

○調廣東瓊州總兵官張耀祖﹑爲雲南鶴麗總兵官。湖廣襄陽總兵官萬際瑞﹑爲廣東瓊州總兵官。升福建延平副將張殿臣﹑爲湖廣襄陽總兵官

○甲申。諭順天府府尹。鄕飲酒禮﹑敬老尊賢之古制。近聞年久。視爲具文。所備筵宴。亦多艸率。爾衙門應加謹舉行

○戶部議覆直隸巡撫李維鈞﹑請將丁銀攤入田糧之內。應如所請。於雍正二年爲始。將丁銀均攤地糧之內。造冊徵收。得上�日﹑九卿詹事科道會同確議具奏

○理藩院奏。準噶爾策妄阿喇布坦屬下明嚘忒人﹑博羅忒﹑達什紮卜﹑巴圖蒙克﹑多爾濟﹑哈拉嘛克﹑達巴什﹑六人來降。得上

�日﹑伊等來歸可嘉。爲首之博羅忒﹑達什紮卜﹑著賜與侍衛翎。伊等稱有近族兄弟。在貝勒博貝處爲護衛。卽將此六人賞與博貝。加意撫養

○乙酉。上詣堂子行禮

○丙戌。諭鴻臚寺。升殿時。令糾儀禦史﹑稽察班次。整肅朝儀

○以鑲紅旗蒙古副都統富爾丹﹑署本旗蒙古都統

○工部議覆﹑河道總督齊蘇勒疏奏。邳州﹑黃河北岸張王廟至宋家莊。應加幫戧堤一千一百八十八丈。宿遷縣﹑黃河北岸五堡。應築月堤格堤一千二百丈。南岸墩郎廟險工。應築月堤三百二十四丈。俱應如所請。從之

○丁亥。諭八旗都統等。查驗器械﹑國家定制。從前查驗時。彼此那借。及租賃弓矢。支吾掩飾。朕所深知。著寬限一年。各將器械修理完備。朕於明歲十月間。遣大臣會同兵部﹑一日查驗一旗。封貯公所。再驗一旗。將二十四旗﹑悉行據實驗存。交還各旗﹑各自收貯。庶免那借租賃之獘

○諭戶部。江西巡撫裴﹤彳率﹥度疏稱﹑請捐俸工銀兩﹑賑卹被水居民。夫官吏俸工﹑特爲贍養伊等家口而設。原不可少。縱將通省官員俸銀捐助。爲數亦屬無幾。有何裨益。至若胥役工食﹑亦盡行捐出。何以令其應差行走。如果民遇災祲。該督撫卽應奏聞。動支正項錢糧。若偶遇水旱微災。不無賑卹。或修理堤岸城垣之小費。該地方大小官員﹑有願出已資﹑捐助效力者。何必具題。卽欲報聞﹑亦止可另行摺奏。著該部行文直省督撫。凡地方遇有公事﹑奏請捐助俸工之處。永行停止

○理藩院奏。紮魯特貝勒阿諦沙﹑畢魯瓦﹑額爾徳卜鄂齊爾等﹑三旗乏食。請加賑卹。得上�日﹑著再給銀二萬兩。交與本錫﹑阿林保﹑賫往。此項因從前發去銀五萬兩。或有不敷。添解備用。並非分別。此一旗﹑給與若干。彼一旗﹑給與若干也。可將兩次銀兩。合數旗之人﹑通同散給。如有不敷。再行請上�日

○升川陜督標中軍副將田畯﹑爲陜西涼州總兵官。前往軍營。協助提督路振聲辦事。以陜西固原提楊盡信﹑仍署理陜西涼州總兵官

○命隨往陵寢之大臣官員﹑各加一級

○戊子。諭總理事務王大臣等。時值寒冷。駐防熱河兵丁。著於明春移往。行走旣爲便益。房舍亦易於修理

○調江南京口副都統甘國培回京。升廣東廣州參領朱炯﹑爲江南京口左翼副都統

○己丑。遣官祭歷代帝王

○遣官祭城隍之神

○諭川陜總督年羹堯。侍郎常壽奏報﹑親王羅卜藏丹津。攻王察罕丹津己渡黃河。肆行。猖狂。或遣使與策妄阿喇布坦。期約作亂。或欲窺取西藏。皆事所必有。軍務宜預先籌度。爾宜將西寧松潘甘州等處軍兵整備。務期巢�刀滅。羅卜藏丹津。自夏間作亂以來。人馬疲乏。若不乘此時擊之。遲延日久。則賊人得以蓄養气力。爾其盡心籌畫。克奏膚功

○以內務府郎中薩哈廉﹑協理內務府總管

○以原任廣西布政使王沛憻﹑爲太常寺卿。原任湖北布政使張文燦﹑爲太僕寺卿

○庚寅。禮部尙書覺羅蘇庫﹑以病乞休。允之

○辛卯。上詣壽皇殿行禮

○上禦太和殿。視朝。諸王大臣及升轉文武官員謝恩。不作樂

○諭總理事務王大臣等。八旗辦理事務﹑甚屬緊要。都統﹑副都統內。有在皇考時﹑宣力行間擢用者。伊等於旗務並不辦理。惟以曾經效力爲辭。伊等出徵勞績。得功牌者﹑已登部冊。得傷者﹑己加賞賚。應授官職者﹑已經議授。且擢用伊等﹑原爲辦事。豈徒以其宣力行間之故耶。嗣後都統有奉差四五日者。著卽題請署理之人。或命本旗副都統﹑或另派人署理

○又諭。目今策妄阿喇布坦。甚屬恭順。我兵在外已久。著將阿爾泰兵丁﹑如何撤回。永固疆圉。應駐兵若干。駐札何處。或作戍兵疊更。或令永遠駐防。應將何處兵丁移駐。爾等可詳加確議具奏。再﹑吐魯番﹑巴爾庫爾﹑布隆吉爾等處兵丁。俱著照此行

○諭兵部。從巴爾庫爾﹑阿爾泰軍前。因年老殘疾﹑裁減撥回革退之官員。及具呈告退之人員內。有效力行間者。將在京八旗﹑及外省官員等。著查明具奏

○諭湖廣總督楊宗仁。天下綠旗兵丁。大率十分中﹑有二三分空糧。爲專閫大臣﹑及將弁等所侵冒。而老弱殘疾﹑不能騎射者。復充當兵數。徒令國家錢糧費於無用之地。夫武備關系重大。額設兵數﹑不特緩急恃以爲用。並藉以防緝盜賊。守護城汛﹑豈可任聽將弁。挑選隨丁。一無拘限。今奉天等處將軍﹑副都統官員。俱令酌選數名。著爲定額。其提督總兵以下等官﹑亦宜照例酌定。各於該管兵內﹑查有不堪者。亟應沙汰。選擇年力精壯﹑漢仗雄偉者頂補。嗣後營伍騎射﹑須時加操演。火器營兵﹑在春秋二季操演。水師營兵﹑在戰船操演。其安營布陣﹑進退作止之法。務令精熟。盔甲器械船隻等項﹑務令堅固。沿途守望煙墩之兵﹑量增數名。酌計幾墩。令千把等員﹑輪流分轄。不時稽察。至山谷林麓﹑近江濱海﹑險僻處所。或有匪類潛藏﹑亦未可定。應派委參遊以下二員﹑領兵四十名﹑時往巡哨。更須嚴飭所領兵丁。經過地方﹑毋許騷擾。兵丁內有實能效力﹑弓馬嫻熟者。遇有把總缺出﹑卽行錄用。以示鼓勵。其懶惰刁悍者。嚴行責革。以彰法紀。從前把總一缺。提鎭將弁﹑每將家丁及同鄕戚屬﹑虛冒錢糧。毫無勞績者。朦混占補。似此﹑何以服士卒之心。今限一年之內﹑徹底肅淸。儻不遵諭上�日﹑仍蹈前轍。定將該管大臣﹑及將弁等﹑從重治罪。爾封疆大吏﹑各宜敬凜。毋忽

○命署山東布政使須洲﹑巡視河務。以戶部郎中博爾多﹑署理山東布政使司布政使

○命以官房八所﹑爲八旗大臣等公衙門

○免江南海州上元等十五州縣﹑揚州一衛﹑康熙六十一年分旱災額賦有差

○壬辰。免江蘇太倉等衛﹑舊欠民屯地丁等銀兩有差

○癸巳。諭兵部。右衛佐領蘇柱克等十七人。皆由軍前裁減撥回。並無罪愆。而右衛副都統努爾布﹑將伊等盡行革退。著努爾布來京﹑將緣由陳奏。努爾布員缺﹑著副都統李柱署理

○以裕親王保泰管理鑲黃旗滿洲﹑蒙古﹑漢軍﹑三旗事務。原任鑲白旗護軍統領蘇克肫﹑爲鑲黃旗滿洲都統

○總理事務王大臣等﹑議準浙閩總督覺羅滿保﹑奏請修築海寧塘堤。得上�日﹑錢鏐時所築塘堤﹑中間𨿽被衝壞。至今尙有存者。數年來﹑督撫等所修塘堤﹑俱虛冒錢糧。於不當修築處修築。以至隨修隨壞。又聞赭山有三處海口。今一處淤沙壅塞。水不通流。若浚治疏通。使潮汐不致畱沙壅塞。則海寧一帶塘工方可保固。言之者𨿽未必稔知。然不可不畱意。抑或地方大臣﹑恐糜費錢糧。此等處﹑𨿽明知而不顧也。傳諭該督撫知之

○兵部議覆﹑雲南提督張國梁奏言﹑雲南地極邊遠。副參遊守缺出。部推人員﹑每不諳邊情。請照舊例﹑仍令該督撫提臣。將才技優長﹑熟諳邊情之員。越銜一二等﹑揀選題補。嗣後請副參﹑遊擊缺出﹑準其越銜揀補。至守備員缺。仍於分發年滿千總內﹑秉公揀選補用。從之

○刑部議覆﹑禦史湯之旭條奏。六部現行則例﹑輕重不一。請簡諳練律例大臣﹑爲律例館總裁。將康熙六十一年以前﹑所行條例。雍正元年以後﹑所奉上諭。陸續纂修增入。應如所請。得上�日﹑左都禦史朱軾﹑兵部尙書盧詢﹑刑部左侍郎阿錫鼐﹑兵部左侍郎伊都立﹑著充總裁官

○甲午。以正白旗蒙古都統拉錫﹑署鑲白旗滿洲都統

○禮部議奏。自古帝王功徳隆盛。未有不配天者。此古今通義也。欽惟聖祖仁皇帝﹑嗣太祖太宗﹑世祖之鴻緒。守成創業兼隆。集三皇五帝至聖之大世。玉振金聲並茂。沖齡而克基於聖。耄期而不倦於勤。是聖祖之至誠不息。卽天地之悠久無疆也。開古今未開之景運。辟帝王未辟之版圖。察吏安民。達聰明目。是聖祖之無爲致治。卽天地之不言成化也。減稅蠲租。祥刑肆赦。屢廣生徒之額。頻加營伍之恩。是聖祖之湛恩汪濊。卽天地之雨露滋培也。神謨天算。赫聲濯靈。平三孽而永靖烽煙。臨二庭而廓淸沙漠。是聖祖之神武布昭。卽天地之風霆流形也。生知好學。天縱多能。會理道之精微。不遺象數。挹經史之芳潤。兼擅詞章。是聖祖之奎文藻麗。卽天之云漢爲昭。地之山川煥彩也。協气布濩。年谷順成。六十餘年。萬方蒙福。是聖祖之召致休徵。卽天之不愛其道。地之不愛其寶也。允宜升配郊壇。光昭禋祀。應同太祖太宗﹑世祖。配享圜丘﹑祈谷壇﹑方澤。請於本年冬至﹑二年孟春上辛﹑及夏至﹑大祀之日舉行。得上�日﹑是。依議

○工部議覆﹑兵部左侍郎嵇曾筠奏言﹑武陟縣黃河堤工。請由釘船幫壩尾﹑直對姚其營北首。斜接遙堤加築。再秦家廠月堤內﹑積有淸水。請塡實以禦頂衝。應如所請。從之

○乙未。諭大學士等。朕近於聖祖仁皇帝所遺書笥中。檢得未經頒發諭上�日一道。以明太祖崛起布衣。統一方夏。經文緯武。爲漢唐宋諸君之所未及。其後嗣亦未有如前代荒淫暴虐亡國之迹。欲大廓成例。訪其支派一人﹑量授官職。以奉春秋陳薦。仍令世襲。朕伏讀之下﹑仰見我聖祖仁皇帝海涵天覆。大度深仁。遠邁百王。超軼萬古。朕思史載東樓。詩歌白馬。商周以來。無不推恩前代。後世類多疑忌。以致歷代之君﹑宗祀殄絕。朕仰體聖祖如天之心。遠法隆古盛徳之事。謹將聖祖所貽諭上�日頒發。訪求明太祖支派子姓一人。量授職銜。俾之承襲。以奉春秋祭享。但恐有明迄今。年代久遠。或有姦徒假冒。致生事端。爾內閣大學士﹑卽會同廷臣﹑詳明妥議。以副聖祖仁皇帝寬仁矜卹之至意

○命各省情實人犯﹑停止秋決

○升福建臺灣總兵官藍廷珍﹑爲福建水師提督

○戶部議覆﹑漕運總督張大有條奏。一﹑行月二糧。例系半本半折。其折色銀兩﹑宜解送糧道驗明。將一半給發該丁開船。一半封固。於各幫過淮時﹑糧道親行給發。一﹑運弁回南。令坐糧廳給完呈限單。限一月到淮報驗。逾限者﹑照規避例咨革一﹑漕糧開兌。令額設監兌等官﹑親身照數交兌。開行之後。仍令該員親押到淮聽總漕盤驗。如有不足。卽將該員參處。應如所請。從之

○大學士王頊齡﹑以老病乞休。溫上�日慰畱之

○丙申。以軍前副將軍阿喇衲﹑爲鑲紅旗蒙古都統

○正黃旗蒙古都統汪悟禮年老休致。以鑲紅旗滿洲副都統秦布﹑署正黃旗蒙古都統

○調福建海壇總兵官程漢鵬來京。升福建臺灣水師副將朱文﹑爲福建海壇總兵官。閩安水師副將徐日昇﹑爲福建金門總兵官

○除浙江紹興府惰民丐籍

○丁酉。諭內閣。世襲官員所得三品蔭生內。有願在武職行走者。仍賜以應得原品。其內外蔭生監生等﹑到部考試繙譯書法。再分派各部行走。令伊等咸得勉力學習。至世襲官員﹑所得三品蔭生內。若考試有列優等者。仍著奏聞。賜以所應得原品。如此﹑則伊等必痛自砥厲。以求上進。不但國家得有用人才。足供任使。卽各部院衙門。亦不致令無知子弟﹑羣廁其間。率意肆行。爲眾人所譏議矣

○升鴻臚寺卿李鳳翥﹑爲內閣學士兼禮部侍郎

○以鑾儀衛鑾儀使李杕﹑署江南京口將軍

○戊戌。九卿遵上�日議覆。直隸巡撫李維鈞﹑請將丁銀攤入地糧徵收。應令該撫確查各州縣田土。因地制宜。作何攤入田畝之處。分別。定例。庶使無地窮民﹑免納丁銀之苦。有地窮民﹑無加納丁銀之累。得上�日﹑巡撫李維鈞﹑條奏丁隨地起一事。九卿並不據理詳議。依違瞻顧。皆由迎合上意起見。卽如本內有地窮民一語。旣稱有地。何謂窮民。不與有米餓莩之語相似乎。不但此也。凡九卿會議。理應將所議事件﹑預先詳審。至臨議時。各出己見。平心靜气。公同商榷。以求至當。邇來九卿坐班﹑多有不齊。及至會議﹑彼此推諉。不發一言。或假寐閒談。遲延累日。令一二科道新進者﹑昌言於眾。便羣相附和。以圖塞責。在九卿遲延一日。內而六部八旗﹑外而各省﹑俱因以遲延矣。以此爲居官安靜。及至保舉議行事件。又有請托賄賂等獘。爾等在聖祖時﹑皆受深恩。不圖實心報效。每事迎合。有時依議準行。便爲迎合得計。遇有駁回事件。𨿽加嚴飭。又謂上有深意。以此事君﹑負恩殊甚。此皆朕之所深知而不忍見者。聖祖與天相似。諸臣豈能以人意揣度。天心。所有種種惡習﹑皆在聖祖洞鑑之中。包涵已久。有何益處朕卽位以來。將此等惡習﹑槪置不究。爾等自揣平日所爲。亦當知懼。亦當知感矣。今仍欲迎合朕意。朕於諸事本無成見。有何迎合之處。所發會議事件。原欲與眾共商。卽書所云﹑汝則從。龜從。筮從。卿士從。庶民從之意也。元首股肱﹑誼同一體。朕祇欲諸弟﹑盡爲賢王。諸臣﹑盡爲良臣。事事當理。卽朕意耳。朕從不自以爲是。所議允當。朕卽不從。不妨面折廷諍。再三執奏。卽不顯言。亦可密摺敷陳。至爾等以堯舜比朕。朕果能上法堯舜乎。抑屬贊頌之詞也。如或不能正可因此自勉。卽爾等亦當上法古名臣也。聖祖良法美政布在方策。朕與爾等﹑期共相黽勉﹑以臻至治。朕宵旰勤勞。爾等可圖安逸乎。嗣後務宜洗心滌慮。痛攺前非。凡事皆持公正。止論是非。毋事揣度。朕實心延納。果能據實直陳﹑豈肯拒阻。若仍蹈前轍。朕或據理飭行。或擇人另議。爾等豈不自愧乎。原本發還九卿。著仍照戶部議行

○四川成都副都統法喀﹑以老病乞休。允之

○己亥。以內閣學士李鳳翥﹑署理工部侍郎

○以禮部郎中呂文櫻﹑提督山東學政。翰林院侍讀劉於義﹑提督山西學政。侍講學士張廷璐﹑提督河南學政。編修吳家騏﹑提督湖廣學政。編修黃之雋﹑提督福建學政。檢討陸紹琦﹑提督廣西學政。編修任蘭枝﹑提督四川學政。提督陜西學政編修王謩提督廣東學政編修惠士奇﹑提督貴州學政檢討張大受﹑俱仍畱任

○工部議覆﹑河道總督齊蘇勒奏言﹑淸口爲淮黃交會之區。八月初五六日﹑秋汛驟至。黃水有倒灌之處。隨經動支工料。於淸口兩岸﹑接築大壩各一座。中畱口門五十丈﹑束淸抵黃﹑以防泛溢。應如所請。從之

○移湖北襄陽府同知﹑駐樊城鎭。從湖廣總督楊宗仁請也

○庚子。以詹事府存貯淸字資治通鑑綱目﹑一百六十函。賞給王大臣之未經受賜者

○以內閣侍讀學士田文鏡﹑署理山西布政使司布政使

○辛丑。鑲藍旗都統貝勒阿布蘭等奏言﹑內務府員外郎常壽﹑族中人等。及伊堂叔額爾奇所管佐領下人。請悉行移隸於正黃旗。得上�日﹑此等佐領。若悉移於上三旗﹑則下五旗必至虧少矣。著將額爾奇佐領﹑從伊該王屬下撤出﹑攺爲該旗公中佐領。額爾奇佐領下﹑所有一等護衛圖巴海。二等護衛永柱﹑暫畱該王處。其餘官屬兵丁﹑俱著於上三旗﹑當差行走王府親軍二人﹑著交內大臣﹑令在上三旗親軍內當差。若有缺出﹑內大臣照例選取。其官員俸祿﹑兵丁錢糧﹑仍由本旗行文支領。嗣後下五旗諸王屬下﹑有應移佐領﹑及統轄佐領之人乏嗣者。俱照此例。從該屬下撤出﹑攺爲該旗公中佐領。按左右翼﹑令在鑲黃旗﹑正黃旗﹑當差行走。著總理事務王大臣﹑會同八旗都統等議奏。尋議﹑嗣後下五旗王﹑貝勒﹑貝子﹑公﹑及宗室等屬下。所有滿洲﹑蒙古﹑漢軍佐領內﹑有應移於上三旗。及獲罪應撤之佐領。與統轄佐領之人乏嗣者。俱照此例撤出﹑以爲本旗公中佐領。此公中佐領內﹑文武大臣官員等。止令本身﹑按翼在鑲黃旗﹑正黃旗行走。如參領﹑佐領﹑驍騎校等。系在該旗供職辦事之人﹑仍應畱於本旗其前鋒護軍等﹑令在上三旗當差。並照例挑取親軍。其應給俸餉﹑仍由該旗行文支取。至馬甲步軍人等﹑仍畱本旗當差。奏入。得上�日﹑補授外省駐防官﹑及前鋒參領﹑前鋒侍衛等。公中缺出仍由本旗揀選。余依議

○解浙江布政使傅澤淵任。調廣東布政使王朝恩﹑爲浙江布政使司布政使。加大理寺卿銜。升兵部郎中圖理琛﹑爲廣東布政使司布政使

○總理事務王大臣等議覆﹑署山東布政使戶部郎中博爾多條奏。東衮一區。周方數千里。請照舊例。復置一鎭。設總兵官一員。駐札衮州府。以資彈壓。應如所請。從之

○予故議政大臣一等侯巴渾徳祭葬。謚恪恭

○予故戶部尙書王鴻緒﹑祭葬如例

○補行直隸康熙六十一年分軍政。卓異官一員。年老官一員。才力不及官三員。分別升賞處分如例

○壬寅。諭八旗都統等。爾等所奏承襲佐領摺子﹑甚屬不明。據摺內﹑除原管佐領外。其攢湊佐領﹑公中佐領內﹑有管理數世者。如初編一佐領﹑令人管理﹑因本佐領已故其子年幼﹑令他人管理﹑至於四五世者。夫原管佐領之子年幼﹑暫令他人管理一世則可。其後再放佐領時﹑應令原管佐領之子管理。如何令他人管理四五世乎。著將此等佐領﹑原系如何管理或系賞給﹑或系有故﹑令他人管理之處。一一查明原委。八旗畫一辦理

○諭大學士蕭永藻景陵處官房﹑尙未造完所派侍衛內有願於冬季回京者﹑令其回京。明年房屋造完再去。若遇大祭日﹑令伊等速去。其中有願在彼處住者﹑著給行糧

○命八旗各教場設學捨五間。每旗選擇二人訓誨教場催居住兵丁子弟操演騎射﹑並習淸書淸語

○禮部奏言﹑請定今科取中進士名數。得上�日﹑今科進士照朕所定一百八十名之數取中仍降上�日與總裁官朱軾﹑張廷玉﹑此外不拘省分。不限額數。如有佳捲﹑選出另行具奏。放榜後。其落卷﹑照今春例﹑再行檢閱

○免江南宿遷縣康熙六十一年﹑分旱災額賦有差

○癸卯。孝慈髙皇后忌辰。遣官祭福陵

○刑部右侍郎劉相﹑緣事革職。以原任陜西巡撫噶什圖﹑爲刑部右侍郎

○左副都禦史金應璧﹑緣事解任。升通政使楊汝谷﹑爲都察院左副都禦史

○實授範時捷﹑爲陜西西安巡撫

○甲辰。湖廣總督楊宗仁奏言﹑百姓食鹽價值。應請欽定﹑下慰商民仰望。得上�日﹑據楊宗仁奏請欽定鹽價﹑伊並不體察事理。但固執己見。仍照原題具奏。夫士農工商。𨿽各異業。皆系國家子民。理當一視同仁。督撫偏袒百姓。巡鹽禦史偏袒商人﹑可乎。總督系地方大臣。凡辦理事務﹑必須平心靜气﹑期於合理。楊宗仁身爲總督。於此等處﹑並不畱意。混行瀆奏。著黃叔琳﹑謝賜履﹑前往楚省。會同楊宗仁。將鹽價確議酌定。謝賜履印務。著運使何順﹑暫行署理

○乙巳。諭大學士等。人臣膺命效職。果能實心愛民。淸白自矢。則官去民思﹑甘棠畱詠。有愈久而不能忘者。從古有之。若今之生祠書院﹑不知始自何人。自督撫提鎭﹑以及監司守令。所在多有。究其實﹑不過該員在任之時。或系屬員獻媚。或系地方紳士逢迎。甚至有出入公門﹑包攬詞訟之輩。倡議糾合。假公派費。占地興工。以致園囿亭臺。窮極華麗。勞民傷財。一無顧惜。營造之後﹑或爲宴會遊玩之場。或本官竟據爲產業。果系官去民思﹑不忘遺愛﹑特爲興建者甚少。此事向曾禁止。而踵獘如故。應加嚴飭。嗣後如有仍造生祠書院﹑或經告發。或被糾參。卽將本官及爲首之人﹑嚴加議處。其現在之生祠書院﹑如實系名宦去任之後。百姓追思蓋造者。準其存畱。其餘俱著地方官查明。一槪攺爲別用。或爲義學。延師授徒。以廣文教。如此﹑則以無用爲有用。惜民財力。杜絕虛浮。於地方風俗﹑大有裨益

○理藩院奏言陣亡臺吉進達克﹑蒙恩優加卹典。今伊子噶爾馬孫多布等謝恩。得上�日﹑蘇尼特王垂濟拱蘇隆旗下臺吉管理旗務官進達克﹑帶領屬下兵丁﹑與逃竄之厄魯特羅卜藏錫拉布等﹑鏖戰身亡。甚屬可嘉。此並非出兵之時。亦並未令其率眾追擒。而伊奮勇前行。臨敵致命。是以朕交部議敍。部議二等臺吉﹑加一等授爲頭等臺吉﹑具奏。朕曾特降諭上�日施恩。將進達克﹑照依公爵致祭。今襲頭等臺吉進達克之子噶爾馬孫多布﹑著授爲輔國公

○予故雲南提督張國梁祭葬。謚勤果。贈右都督

○丙午。諭內閣。朕惟我太祖髙皇帝天錫智勇。肇造鴻基。太宗文皇帝纘業恢圖。布昭聖武。世祖章皇帝統一寰區。功成治定。其時內外文武﹑勛舊臣工﹑戡亂效力。茂著厥功。皇考聖祖仁皇帝特敕內閣﹑翰林院諸臣。纂修三朝國史。用揚列聖之鴻謨。並及諸臣之勞勣。迄今尙未編輯。矧惟聖祖仁皇帝垂統六十餘年。以守兼創。恩澤聲教。遠及海外絕域。徳業之盛。超於百世。凡於指授所及﹑能顯立功勛。誠敬任事之大臣。與夫軼羣出眾有才之人。若不及今博采聞見﹑薈萃成編。恐閱世久遠﹑或致闕略。著將國初以來文武諸臣內﹑立功行間﹑誠敬任事﹑卓越之才﹑有應傳述者。行文八旗﹑將諸王﹑貝勒﹑貝子﹑公﹑以及文武大臣之冊文﹑誥敕﹑碑記﹑功牌﹑家傳等項。詳加查核。曁有顯績可紀者。亦著詳察。逐一按次﹑匯成文冊﹑悉付史館﹑刪去無稽浮誇之詞。務采確切事實。編成列傳。如此﹑可以垂之萬世。庶爲國家宣力有功之大臣﹑不致泯沒矣

○工科給事中永福條奏。威遠堡等關口六處﹑地近邊門﹑請揀選能員﹑查拏私參﹑並派官兵分守。得上�日﹑威遠堡等六處關口﹑逃人在彼偸刨人參。甚屬擾亂。著照永福所請行。永福著補授副都禦史。總管威遠堡等六處。與將軍等商酌辦理五年。此五年內﹑著薩爾納仍兼副都禦史行走

○增廣東省鄕試舉人。中額六名﹑武舉中額四名﹑從署廣東巡撫年希堯請也

○賜多羅果郡王允禮。銀一萬兩

大淸世宗敬天昌運建中表正文武英明寬仁信毅大孝至誠憲皇帝實錄卷之十一

大淸世宗敬天昌運建中表正文武英明寬仁信毅大孝至誠憲皇帝實錄卷之十二

監修總裁官光祿大夫經筵講官太保議政大臣保和殿大學士兼戶部尙書總理兵部事三等伯加十五級臣鄂爾泰總裁官光祿大夫經筵日講官起居注太保兼

太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正元年。癸卯。冬十月。丁未朔。享太廟。上親詣行禮

○遣官祭永陵﹑福陵﹑昭陵﹑暫安奉殿﹑孝陵﹑孝東陵﹑景陵

○上詣壽皇殿行禮

○頒雍正二年時憲歷

○恭刻聖祖仁皇帝禦制歷律淵源一百卷告成。內分三部。一曰歷象考成。一曰律呂正義。一曰數理精蘊。上夙承聖祖指授。理數精詳。本末該括。敬制序文。詳述體例。闡發大義。奉爲千萬世不易之法云

○戊申。諭兵部。據川陜總督年羹堯奏稱﹑靑海羅卜藏丹津﹑恣肆猖狂。臣領兵於九月二十日﹑自甘州起程。十月初間至西寧。相機行事等語。總督年羹堯旣往西寧。辦理軍務。其調遣弁兵之任。甚屬緊要。須給大將軍印信。以專執掌。著將貝勒延信護理之撫遠大將軍印﹑卽從彼處送至西寧。交與總督年羹堯。其貝勒延信﹑現有防守甘州沿邊等處事務。將庫內現存將軍印信﹑著該部請上�日頒發一顆。送給。尋議﹑應將平逆將軍印信﹑送給貝勒延信。從之

○敕諭撫遠大將軍年羹堯。我朝自創業以來。皆效法列祖用兵紀律。無往不施仁徳。孟子云﹑仁者無敵。統兵者之大義。莫要於此。羅卜藏丹津﹑系靑海一臺吉。自伊祖顧實汗以後。敬謹恭順。請安進貢。至紮什巴圖爾臺吉﹑慕聖祖仁皇帝徳化。叩覲天顏。蒙聖祖仁皇帝念及顧實汗﹑從前敬謹恭順。晉封紮什巴圖爾爲親王。疊沛隆恩。及病故後。令伊子羅卜藏丹津襲封。羅卜藏丹津﹑宜仰體寵眷。效法祖父。敬奉法紀。乃妄逞彊梁。弟兄骨肉﹑自相仇敵。欺陵親王戴靑和碩齊察罕丹津﹑郡王額爾得尼厄爾克托克托柰等。恣行倡亂。朕甫聞其事。卽遣侍郎常壽前往令伊等講和修睦。羅卜藏丹津等﹑宜遵朕上�日。式好無尢。乃肆意稱兵。侵襲親王戴靑和碩齊察罕丹津﹑郡王額爾得尼厄爾克托克托柰等。殺戮抄掠。以至察罕丹津等﹑情急投入內境。顯負朕恩。悖逆天常。擾害生靈。誅戮不可少緩。故加天討。遣發大兵。聲伐羅卜藏丹津。朕欲拯救西域生靈。大張天威。特命爾爲撫遠大將軍。統領滿洲蒙古綠旗大兵。一切事宜。爾與蘇丹﹑嶽鐘琪﹑常壽等﹑酌定方略。公同計議而行。勿當事會而致失機宜。勿恃兵彊而輕視逆寇。密偵遠探。罔或疎虞。各路大兵﹑曁蒙古兵丁。聽爾調遣。凡遇有警。卽遣發官兵﹑應援撲巢�刀。防備詐降。如羅卜藏丹津﹑敢於抗拒。卽行巢�刀滅。其黨內亦有懼羅卜藏丹津之勢﹑脇從而行者。伊等果悔罪來歸。卽行寬宥。有能擒斬羅卜藏丹津來歸者。分別具奏。有情急來歸者。加意撫卹。其不抗拒者。毋加殺戮。須嚴禁兵將。凡經過地方。勿得騷擾百姓。勿離人父子夫婦。勿淫人婦女。勿掘人墳墓。降附者﹑勿得侵取其物。勿拆毀廬舍祠宇。勿擾害廟內番僧。副朕戡亂靖逆之意。官兵或臨陣退縮。貽誤軍機。爾會同商議。官員以下﹑卽以軍法從事示眾。官兵犯小過者。徑行處治。勿泯沒官兵功績。勿寬縱違犯之人。賞罰務極嚴明。爾酌量調遣各路大兵。將羅卜藏丹津﹑殲巢�刀廓淸。安靖邊圉。斯稱委任。爾務宜殫竭心力﹑早奏膚功。欽哉。故敕

○以翰林院侍讀學士綽爾岱﹑辦理北路軍營糧餉

○予故正藍旗蒙古副都統呢牙韓楚﹑祭葬如例

○己酉。諭歸化城都統丹晉。前聖祖皇考由寧夏親徵漠北時。巡狩歸化城地方。見歸化城﹑土默特﹑兩旗官兵士眾委靡。弓馬不嫻。法度廢弛。因將兩旗都統革退。另選在京都統﹑副都統﹑參領等員管轄。歷年訓練有方。軍律嚴整。舊習漸攺。是以數年來﹑將在京選用之例停止。今爾保送之官兵人等﹑盡皆弓馬嫻熟。且兩旗兵弁﹑行伍整齊。凡有行圍及出徵等事﹑與內地兵丁﹑一體效力。此皆我皇考教育所致也。歸化城﹑土默特兩旗﹑原在四十九紮薩克內。其都統﹑副都統等官﹑皆系國初歸附之土默特功臣子孫世職。今旣己棄咎從忠。允宜遵復舊例。楚宗﹑著授京城額外都統。楚宗員缺﹑將原任都統阿必達之子副都統艮惇補授。艮惇員缺﹑著丹晉﹑將爾兩旗內應補人員﹑與原任都統﹑副都統世家子孫﹑及參領內﹑人材可用﹑儀表修偉﹑向能管轄兵丁﹑曾經效力行間人等﹑查明保送引見。以便簡擢

○庚戌。令各部院衙門無品筆帖式﹑三年一考試。其文理優長者﹑給與品級

○辛亥。諭總理事務王大臣等。部院筆帖式﹑食俸僅二十八兩。不及一護軍領催之錢糧。而伊等樂於供職者。冀有升轉之途也。伊等旣有升轉之途。若槪與加俸。恐伊等不知鼓勵。轉不竭力。嗣後各部院筆帖式﹑著各堂官及該管之人﹑將伊等內﹑謹愼無過。又或辦事勤敏。或寫本精工。或善於繙稿者。於年終分別保奏。此保奏之人。如何照伊等品級﹑增添俸銀。或另行加恩之處。朕再降上�日

○諭兵部。驛站關系重大。經朕屢加嚴諭。然其間積獘﹑難以盡詰。有在官之累。有在民之累。如直隸山西等省﹑差徭更爲浩繁。𨿽驛馬足數。亦供應不敷。乃內而兵部﹑外而驛道﹑於給發馬匹時。官吏通情受賄。往往所給浮於勘合之數。且行李輜重﹑皆令驛卒乘馬背負。多至八九人不等。所到州縣﹑以見馬換馬﹑向有舊例。不敢詰問。至督撫提鎭經過之處更惟命是從。嗣後照勘合之外﹑有敢多給一夫一馬者。許前途州縣﹑卽據實揭報都察院。以聽糾參。如甲縣容情不揭。而被乙縣揭報者。並甲縣一並治罪。其督撫提鎭騷擾驛遞者。皆照此例。庶少蘇在官之累。至若河南山東諸省﹑離京稍遠。謂耳目易欺。每驛額設馬匹﹑不過十存三四。其艸料工食﹑仍照舊開銷。且逐年詳報例斃﹑侵蝕補買之價。差使一至。則照裏科派。將民間耕種牲口﹑彊遣當差。令其自備物料。跟隨守候。種種累民。尢屬不法。著該地方督撫﹑將所有驛站﹑徹底淸查。缺額者﹑勒限買補。至派借民間牲口﹑尢當勒石永禁。違者卽從重治罪

○兵部奏言﹑山西出徵兵丁﹑倒斃﹤馬犬﹥載輜重馬匹。應令賠補。得上�日。山西兵丁﹑遠馳異域﹑甚屬勞苦。其倒斃﹤馬犬﹥載輜重馬匹。著照川陜例﹑免其賠補

○壬子。諭總理事務王大臣等。各處工程﹑有請將俸工銀兩捐助者。此事斷不可行。伊等名爲捐助。實則借端勒派。擾累小民。若直省大吏﹑將已分內所得羨余﹑捐助完工者。聽其捐助。如或不能。著奏請動用正項錢糧

○又諭。向來八旗護軍﹑皆系精兵。近日竟不有能射箭之人。著前鋒統領﹑護軍統領﹑自十一月起﹑給限四月將前鋒﹑護軍等﹑操練教訓。務令整齊明年二月。朕躬行閱試

○鎭國公普貴﹑因病解退。封其子智保﹑爲輔國公

○鑲藍旗漢軍副都統佟國弼﹑年老休致。升王府長史布達時﹑爲鑲藍旗漢軍副都統。以鑲黃旗滿洲副都統覺羅佛倫﹑署正白旗護軍統領

○甲寅。諭兵部。在京八旗﹑及外省兵丁。有因衰病罷退﹑而無子弟可倚賴者。著賞給半分錢糧。養贍終身

○敍平郭羅克賊番功。封川陜總督年羹堯﹑爲二等公。給四川提督嶽鐘琪﹑拜他喇布勒哈番世職。遊擊姚文玉﹑周瑛以下十五員。及外委官馬萬倉等九十七員。各功加二等。余俱賞賚有差

○禮部遵上�日議奏。八旗直隸各省﹑凡有孝行節義之人例得請。旌給銀建坊。恭遇皇上彰善大典卽鄕曲貧民。勿令湮沒。又以節婦年逾四十而身故者﹑守節己歷十五載以上。亦應予旌。又酌設祠宇﹑入於祀典。誠激揚風化﹑惇率人倫之善政也。請敕下八旗直隸各省﹑督撫學臣。令所在有司﹑徧加采訪。凡有節義之人﹑從前無力上達者。悉行查報。其婦人守節十五載以上﹑年逾四十而身故者。亦詳查報明。一體予旌。直省該督撫學臣核實。於歲終匯題。八旗該都統﹑於歲終咨送臣部。臣部於次年二月匯題。請上�日旌表。永爲定例。其設立祠宇。應令順天府﹑奉天府﹑直隸各省府州縣衛﹑每處各建二祠。一爲忠義孝弟之祠。建於學宮之內。祠門立石碑一通。刊刻姓氏於其上。已故者﹑設牌位於祠中。一爲節孝婦女之祠。另擇地營建。祠門外﹑建大坊一座。亦標題姓氏於其上。己故者﹑設牌位於祠中。其八旗分左右翼﹑擇地各建二祠。每年春秋二次致祭。直省交與各府州縣衛所官。兩翼交與大宛二縣。至於建坊銀兩﹑嗣後應行停給。如系有力之家﹑仍聽其自行建造。得上

�日。孝行節義建立牌坊。年久毀壞﹑遂至湮沒。今欲設立祠宇。特爲昭垂久遠之意。並非欲節省錢糧。部議建立祠宇﹑停給建坊銀兩不合。建坊銀兩。仍著給與。餘如議行

○裁雲南澂江府經歷缺其經歷事務﹑歸本府司獄兼管。添設麗江府經歷一員。兼管司獄事務。從雲貴總督髙其倬請也

○復鑲白旗一等阿思哈尼哈番富寧世職

○乙卯。添設熱河滿洲理事同知一員。從刑部尙書勵廷儀請也

○丙辰。河道總督齊蘇勒疏報。九月二十一日﹑水湧風狂。將中牟縣楊橋後官堤﹑漫開十丈有餘。飛催堵築完竣。得上�日。漫開堤工。該督會同河南巡撫﹑嚴飭印汛各官。速爲堵築完竣。仍加謹防護保固

○丁巳。頒賞朝鮮國進香使臣如例。停止筵宴

○戊午。諭內閣九卿詹事科道等。從來用人之道。必兼聽並觀疇咨博采方能允當而無失朕於選用人員。勤加咨訪。正以朕一人之耳目有限。不若合爾諸臣之見聞﹑始無遺漏也。乃爾等僉云﹑未能深知。互相推諉。夫百職在廷。四方具集。同鄕親故豈無見聞。其賢者﹑卽小善亦應稱舉。不肖者﹑卽小惡無容隱匿。若知其賢而不言。是謂蔽賢。知其不肖而不言。是謂黨惡。卽如月選官內﹑有劉尙儉者。系四川夔州府參革貪酷知府劉天觀之子。其父刻剝民膏。爲伊子捐職。罪莫大焉。如此之人。豈可錄用。在廷豈無一人知之者。乃俱緘默不言。以此推之。可見知而不言者甚多。爾等之意。惟恐結怨於朋友。不若徇情容隱。自保功名。𨿽誤朕選用之事而不顧。貽害於地方而不卹。試思得罪於朋友﹑與見棄於君父。孰重孰輕。全一人之功名﹑與貽地方之患害。孰大熟小。卽所舉之人﹑爲賢爲不肖。朕不過於引見時﹑借以參酌。自有裁奪。並非責爾等保其終身無過。致貽日後之累。何必過慮乎。嗣後務宜痛攺積習。苟有見聞。卽從實舉出。進賢勿避嫌。退不肖勿避怨。朕生平惟以眞誠待人。爾等亦當以至誠報朕。尙其各抒忠悃。勿負朕推心置腹之至意

○禮部遵上�日議奏。請將文廟從祀先儒位次。及各壇廟祭品﹑祭器﹑樂器﹑逐一繪圖。匯爲成書。頒示天下。從之

○己未。江西巡撫裴﹤彳率﹥度摺奏。擒獲寧州銅鼓營姦匪。請嚴加搜捕。奉上諭。此等匪類。固不容姑息。亦不宜急迫。若涉因循。恐漸致滋蔓。若不辧姦良。又恐驚眾﹑激成事端。但須整理營伍。修飭政治。官吏廉明。百姓畏威懷徳。此一二匪類﹑何難消弭。全在封疆大吏﹑相機而行﹑實心任事也

○庚申。正紅旗滿洲都統圖思海﹑緣事革職。以鎭國公徳普﹑爲正紅旗滿洲都統

○辛酉。上詣壽皇殿行禮

○諭八旗大臣等。嗣後凡查富戶﹑將從外任丁憂﹑及無罪致仕回京者。永遠免其行查

○升一等侍衛宗室申穆徳﹑爲鑲紅旗滿洲副都統

○直隸巡撫李維鈞摺奏。保定郡城﹑天降瑞雪。奉上諭。冬令之雪﹑消蝗潤麥。洵稱瑞應。我君臣惟互相曰�助勉﹑以恭迓天庥。不因瑞雪及時遂爾逸豫怠忽。則一誠上格﹑自必永承彼蒼之垂佑耳

○壬戌。諭內閣。親王﹑郡王﹑俱賜封號。所以便於稱謂也。如無封號之王貝勒﹑在諸臣章奏內﹑自應直稱其名。再小人等﹑並將閒散宗室亦稱爲王。又有貝勒王﹑貝子王﹑公王之稱。嗣後俱著禁止

○諭湖廣總督楊宗仁。凡爲大臣者﹑身任封疆重寄。必當和平詳愼。曲體人情。虛懷博詢。以求適中。庶於國計民生﹑俱有裨益。近聞湖廣鹽觔湧貴﹑良由減價太過所致。在爾意﹑原欲利民。而不期先己病商。乃致商運裹足不前。眾口食淡。是欲利民﹑而民轉受其困矣。至如楚地本產米之鄕。素爲東南之所仰給。因爾禁米出境。以致川米亦不到楚。不但鄰省價昂。而本省糧價﹑亦致漸長。是爾之遏糴﹑原欲封殖本境。而本境之民﹑並未沾毫釐之益也。夫鄰省黔黎﹑莫非朝廷赤子。大臣體國﹑當以公溥爲心。似此偏執褊狹。殊屬不諳大體。其速行攺圖。務令販運流通﹑遠近民食有賴

○撫遠大將軍年羹堯摺奏。西藏撤回額駙阿寶所領蒙古兵丁。馬匹軍器﹑皆不堪用。且阿寶身有殘疾。應令回原處。定西將軍公策旺諾爾布帶領之察哈爾兵。漢仗俱好。將察哈爾兵﹑﹤扌東﹥畱四百名。交都統武格管轄。其餘交策旺諾爾布帶領起程。再都統西倫圖﹑現駐於東郭爾廟。甚屬無益。伊所領京城兵﹑在外日久。馬匹器械﹑俱已缺乏。交侍衛班領阿齊圖帶領發回。西倫圖漢仗猶好。請畱軍前﹑管轄察哈爾前鋒兵。西寧現在滿洲兵無幾。應令署西安將軍公普照﹑派鳥槍驍騎四百名。前鋒一百名。交副都統覺羅伊禮布帶領。速赴西寧。再﹑用兵不可無參贊大臣。前鋒統領蘇丹﹑經事頗多。嶽鐘琪﹑總統綠旗土司兵丁。請授爲參贊大臣。至靑海之事。並請侍郎常壽﹑一等侍衛達鼐參議。奏入。報聞

○癸亥。以正紅旗護軍統領吳禮布﹑爲山西右衛右翼副都統

○升四川夔州副將馮傑﹑爲山東衮州總兵官

○甲子。諭總理事務王大臣等。聖祖仁皇帝周年致祭。朕親往景陵行禮。往返不過五六日。其應派侍衛﹑及護軍等。不必多人。著議奏

○乙丑。諭怡親王允祥等。策妄阿喇布坦之來使將至。朕亦欲遣使臣﹑與伊來使同往。將理藩院郎中眾佛保﹑授爲內閣學士前去

○諭大學士等。國家建官分職。於翰林之選。尢爲愼重。必人品端方﹑學問醇粹。始爲無忝厥職。所以培館閣之材儲公輔之器也。從前聖祖加意育才。循循訓導。又纂修各種書籍。需員甚多。故翰林院編檢﹑幾至二百人。庶吉士﹑亦五六十人。朕臨禦之初。未有編纂諸事。又未能如聖祖之善於訓導。誠恐人才置之閒散。特多方錄用。內而科道吏部﹑外而道府州縣﹑俱各隨材器使。務令疏通。今編檢尙有百餘人。庶吉士尙有數十人。著內閣大學士﹑會同翰林院掌院教習﹑秉公別擇。其學問優長﹑字畫端楷。或精於繙譯國書者。畱本衙門辦事。及派各館纂修。其或才具練達﹑可當科道吏部之選。或長於吏治﹑編檢可爲道府﹑庶吉士可爲州縣者。一一分別具奏。至或老病衰廢﹑願自解退者。聽其以原官休致。其有行止不端﹑事迹確實者。奏聞革退。今朕特恩開科。人材輩出。將來揀選庶常。朕當親加考試﹑引見揀選。至日後散館。仍照舊例﹑以三等分用。目今正屆殿試之期。朕深知向有擬送策聯﹑鉆營甲第等獘。殊可痛恨。朕所點閱卷大臣。俱系平日實心委任之人。各宜虛公謹愼﹑杜絕諸獘。倘有仍蹈前轍者。必嚴加處分。務使文治日隆。英材蔚起。以副朕吁俊興賢之至意

○禮部奏請總督巡撫銅關防﹑應照將軍提督之例﹑用銀鑄給。以重職掌。從之

○丙寅。諭總理事務王大臣等。今年殿試。天气己寒。諸貢士若照舊例﹑在丹墀對策。恐硯池冰結﹑難於書寫。著在太和殿內兩傍對策。再傳諭總管太監﹑多置火鑪。使殿內和暖。諸貢士得盡心作文寫卷

○諭理藩院。厄魯特公茅海﹑同伊伯王丹津阿拉布坦來時。我皇考深加眷愛。授爲公爵。茅海今在軍前﹑輸誠效力多年。著授爲固山貝子

○丁卯。諭部院八旗大臣等。據副都統祁爾薩條奏。從前滿洲遇有喪事。親友饋送粥茶弔慰。後風俗漸弛。至多備羊豕。大設肴饌。送飯。過事奢靡等語。夫饋粥一事。乃我朝滿洲淳朴之俗。因其人篤於居喪。至廢飲食。親友恐其傷生。特饋粥糜。勸令少進。並非設宴也。此禮相沿至今。失其本意。竟至過爲侈費。昔廉親王允禩﹑值伊母妃之事。欲沽取孝名。詭爲孝行。迨至百日。猶令二人扶掖匍匐而行。於定例外。加行祭禮。每祭焚化珍珠金銀器皿等物。所費不貲。半年後。仍令人扶掖而行。當日朕慮伊致殞其生。深加軫惜。再三慰勸。及事畢。見伊容體充肥。略無衰損。有識者多厭憎而譏議之惇郡王允﹤礻我﹥﹑郡王允禵﹑貝子允禟﹑三人相結。指稱饋食。大設筵席。自初喪以至百日。日用羊豕二三十口備極肴品輪流饋送。舉國喧傳。此眾人所共知者。我皇考洞鑑其情。曾於眾阿哥會集時。諭云。孝必本於誠心。如欲邀孝名。卽屬虛僞。凡爲人子者﹑不務盡敬於生前。而欲矯飾於歿後。可謂孝乎。以此指責允禩者屢矣。朕遭皇考皇妣大事。惟遵皇考當皇祖考皇祖妣大事時﹑所行儀禮。不敢借稱盡孝﹑稍有矯飾之處。論語云。禮﹑與其奢也寧儉。喪﹑與其易也寧戚。朕前曾降諭上�日。著大臣等﹑考稽喪禮﹑定爲儀節具奏。尙未議覆。玆朕欲援據典則揆情合義。且期有裨於旗人生計。將副都統祁爾薩所奏準行。但恐眾人謂朕抑制伊等﹑使居喪不得備禮。有礙於子孫盡孝之心。親友相關之誼。是以躊躇未定。著各部及八旗大臣等﹑會同詳議具奏。尋議﹑事親之道。務盡其誠。我皇上大孝格天。聖祖仁皇帝孝恭仁皇后大事時。哀感本於中心。儀節協諸典禮。此中外臣民共知者。若矯飾邀名。徒見鄙於有識。禮云﹑祭不欲數。數則煩。煩則不敬。惡有不敬而可稱孝乎。宋臣司馬光云﹑居喪饋食。或因親朋慮其不能成禮。賫送粥糜往勞之。若肥饌美臛。致之者爲不義。受之者爲不孝。我朝甚重喪禮。親友憐其廢食。特饋粥糜。蓋以人子居喪。疏食飲水﹑古之道也。未聞大設筵席。備具肥甘。饋者不止。受者不辭。而猶得稱爲孝者。伏讀聖諭。是非誠僞﹑昭然共諭。內閣九卿等﹑已將婚喪等事﹑分別條款奏準允行。應如祁爾薩所請。嗣後不得以饋粥爲名。過情棄禮。致失當年淳朴之俗。違者查出參處。得上�日。凡作僞矯飾以取虛名。朕平日所羞爲者。且自太祖太宗世祖聖祖以來。歷代相繼。專務誠實。撫天下之黎元。登國家於平治。毫無粉飾之政。諸臣咸當恪遵我朝制度。崇尙實行。鄙薄虛名。將兩次所降諭上�日。一並傳示八旗。徧令遵行

○撫遠大將軍年羹堯摺奏。靑海羅卜藏丹津等﹑聚集各臺吉。肆行邊外。臣已札令乂木多總兵官周瑛﹑率兵截其往藏之路。但羅卜藏丹津﹑急卽遁至穆魯烏蘇等處。亦未可定。臣令靖逆將軍富寧安﹑調都統穆森﹑往吐魯番駐防。調吐魯番駐防副將軍阿喇衲﹑帶領滿洲蒙古綠旗兵二千名。由噶斯一路﹑前往截殺。若羅卜藏丹津實心恭順。卽將此二千名﹑暫駐布隆吉爾。再查布隆吉爾地方﹑駐防兵甚少。四圍皆系厄魯特。喇布坦巴蘇泰﹑每令伊屬下人﹑截奪臺站馬駝。應令綠旗兵二千名﹑調往布隆吉爾﹑交參將孫繼宗管轄。若用兵﹑卽令率所管兵丁﹑巢�刀滅喇布坦巴蘇泰。與副將軍阿喇衲會合。共截羅卜藏丹津。如此﹑賊人不能脫逃。而布隆吉爾地方﹑亦甚堅固。奏入。報聞

○戊辰。豁免陜西長武﹑西鄕二縣﹑浮額﹑銀二千二百一十兩有奇

○予故福建水師提督姚堂﹑祭葬。贈署都督同知

○庚午。升鑲藍旗滿洲副都統雅親﹑爲正紅旗護軍統領

○辛未。策試天下貢士楊炳等於太和殿內。制曰。朕惟致治之道。必君臣一徳。賢材奮興。孝悌申於黨庠。仁厚洽乎海宇。然後一道同風。克躋郅隆之治。朕荷天庥。丕承大統。仰惟聖祖仁皇帝撫禦寰區。六十餘年。本至誠以禦下。頒聖諭以教民。故能使俊乂盈廷。民風淳厚。朕旰食宵衣。惟恐一事未理。不克丕紹前烈。尙賴股肱耳目之司。匡所不逮。周易泰卦﹑言天地交而萬物通。上下交而其志同。謂君推誠以任下。臣盡誠以事君。此朝廷之泰也。朕推心置腹。以至誠待下。大小臣工﹑宜精白一心。昌言無隱。今果能以嘉謀入告﹑無愧責難之義歟。抑或有依違瞻顧﹑不克以至誠報上者歟。周禮大司徒﹑以三物教萬民而賓興之。鄕大夫﹑三年則大比。考其徳行道藝﹑而興賢者能者。至州長黨正﹑族師﹑各以歲月考校故其時﹑人知奮勵。克崇實學。今三載賓興﹑猶行古之道也。朕加意作人。特開恩科。何以使道藝兼修﹑徳行無忝歟。抑司造士之責者。宜仿古歲月考校之制。俾文行並茂歟。百行莫先於孝。六計必主於廉。今欲使家有孝子。國有廉吏。所以倡導鼓舞之者﹑其道安在。至帝王之治。始於家邦。終於四海。今欲比戶可封。何道臻此。放勛由克明峻徳﹑以至黎民於變時雍。周公召公﹑布王化於二南。意風化始於君。成於臣。漸仁摩義。非一手足之烈歟。夫君明臣良。聯爲一體。必能旁招俊乂。連茹匯徵。賢才自然振興也。惇崇孝行。砥礪廉隅。風俗自然醇朴也。爾多士積學有年。必有以抒夙抱而佐朕之新政者。其悉以對。朕將親覽焉

○召入八旗大臣等諭曰。八旗滿洲﹑爲我朝根本。植本不可不固。近見八旗兵丁﹑技勇產業。大減於前。此皆文武臣工﹑仰恃皇考之寬仁。遂乃怠於公務。不勤厥職。玩忽苟安。因而法制廢弛。兵丁等﹑旣無教訓之人。遂少警惕之意。不習騎射。不諳生計。妄費濫用。競尙服飾。飲酒賭博。漸至困窮。從前皇考恩養兵丁﹑屢加賞賚。代償逋欠。又設立公庫以利濟之。惠澤𨿽頻。空乏如故。曾何裨益乎。朕今初登大位。未遑徧行查視。惟爾諸臣是賴。限於三年內﹑將一切廢弛陋習。悉行整飭。其各實心任事。訓練騎射。整齊器械。教以生理。有頑劣者﹑卽懲之以法。儻至三年﹑仍不悛攺。朕必行罰無赦。再﹑參領一官。管轄多人。辦理旗務。甚屬緊要。優者畱用。劣者卽行罷黜。至於兵丁器械﹑旣於明年十月點閱。爾諸臣應卽行查看有不齊者。令其佐領內﹑預爲補足。今不置備。臨期倍價賒買。又爲債負所累。貧乏兵丁﹑何以爲生。凡此等處。諸臣宜各畱意也

○調正白旗漢軍都統觀音保﹑爲鑲黃旗漢軍都統。升左翼前鋒統領希爾根﹑爲正白旗漢軍都統。仍兼管前鋒統領事務

○以湖廣道禦史江芑﹑爲雲南鄕試正考官。翰林院檢討任際虞﹑爲副考官。吏部郎中王恕﹑爲貴州鄕試正考官。編修曹源郊﹑爲副考官

○壬申。諭戶部。朕禦極以來。宵衣旰食。無日不以民依爲念。督撫以下﹑守令以上﹑凡有地方之責者。均宜公忠體國。仰副朕心。今年夏月。朕以北省二麥歉收。差員到南省﹑於秋成後﹑采買米石﹑以備賑貸平糶。朕意切於爲民。正欲酌盈劑虛﹑以羨補不足也。又恐有不便於民之處。於差員臨行之時。再三申諭﹑地方米多﹑方可采買。不必定要買足今聞各省地方官。因欽差買米﹑禁止商販﹑不許出境。大負朕痌瘝一體之意。甚屬不合。況浙江及江南蘇松等府﹑地窄人稠。卽丰收之年。亦皆仰食於湖廣江西等處。今秋成歉收。若商販不通。必致米價騰貴。該部速卽行文各省總督巡撫。凡有米商出境。任便放行。使湖廣江西安慶等處米船﹑直抵蘇州。蘇州米船﹑直抵浙江。毋得阻撓。庶幾有無流通。民皆足食。以副朕愛養元元之意

○升鑾儀衛冠軍使伯欽拜﹑爲鑾儀衛鑾儀使

○癸酉。調署理大學士工部尙書徐元夢﹑爲戶部尙書。仍辦理大學士事。戶部尙書孫渣齊﹑爲工部尙書。以公阿爾松阿﹑爲禮部尙書。升工部左侍郎尹泰﹑爲都察院左都禦史。調刑部左侍郎阿錫鼐﹑爲工部左侍郎。升內閣學士馬爾齊哈﹑爲刑部左侍郎。詹事府少詹事塞楞額﹑爲內閣學士兼禮部侍郎。仍兼會考府行走。太常寺卿王沛憻﹑爲通政使司通政使。一等侍衛林祖成﹑爲光祿寺卿

○以正白旗滿洲都統貝勒滿都護﹑管理正白旗三旗事務。調正白旗蒙古都統拉錫﹑爲本旗滿洲都統。升鑲黃旗蒙古副都統巴爾米特﹑爲正白旗蒙古都統。鑲黃旗參領花色﹑爲本旗蒙古副都統

○鑲白旗漢軍副都統劉俊傑﹑緣事革職。調鑲白旗滿洲副都統李柱﹑爲本旗漢軍副都統。正白旗滿洲副都統覺羅諾穆齊﹑爲鑲白旗滿洲副都統。鑲黃旗蒙古副都統奇爾薩﹑爲正白旗滿洲副都統。升一等護衛查史﹑爲鑲黃旗蒙古副都統

○撫遠大將軍年羹堯摺奏。十月十九日﹑賊人來侵鎭海堡。臣令都統武格﹑率察哈爾兵﹑西安滿洲兵﹑援救。二十日﹑厄魯特兵二千名﹑番賊一千餘人圍堡。二十一日﹑至二十三等日﹑賊人陸續添兵。日夜轉戰。臣將前鋒統領蘇丹所領兵丁﹑交參將宋可進等。帶領軍前效力滿洲綠旗官員。於二十五日﹑前往援救賊眾六千餘人。或據堡前之山。或在谷中埋伏。我兵分隊奮攻。炮傷賊人甚多。賊人敗走。鎭海堡內。滿洲察哈爾綠旗兵齊出截殺。賊人四散逃去。共殺傷厄魯特六百餘人。我軍陣亡五人﹑被傷六人。再﹑多巴之囊素阿旺丹津﹑從前叛歸卜藏丹津。今爲我兵擒獲。理應正法。但軍務未完。暫行監禁。奏入。報聞

○丙子。萬壽節。停止朝賀筵宴

○遣官祭福陵﹑昭陵﹑暫安奉殿﹑孝陵﹑孝東陵﹑景陵

○上詣壽皇殿行禮

○遣官祭眞武﹑東嶽﹑城隍之神

○是日﹑上禦懋勤殿。召讀卷官入。詳定甲第。閱進呈十卷。一一酌定。大學士馬齊等奏曰。皇上加意作人。恩施格外。落卷﹑回避捲﹑俱遣官校閱。有善必錄。罔有遺才。士子無不感服。上諭曰。入闈各官﹑爲國家宣力。伊子弟反不得應試。殊屬可憫。考試回避諸生。其永著爲例。又諭曰。國家取士大典。原應加意。朕惟以至誠禦下。並非欲其感恩也。卽如爾等大臣﹑若以恩意籠絡。反爲輕視爾等。朕平日行路﹑從不輕踐人影。左右近侍﹑皆所深知。豈於大臣而肯輕視耶爾等能佐朕爲令主。朕亦樂﹑爾等爲良臣。隨命讀卷官等坐﹑賜茶畢。上回宮

大淸世宗敬天昌運建中表正文武英明寬仁信毅大孝至誠憲皇帝實錄卷之十二

大淸世宗敬天昌運建中表正文武英明寬仁信毅大孝至誠憲皇帝實錄卷之十三

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太保兼

太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正元年。癸卯。十一月。丁丑朔。上詣壽皇殿行禮

○上禦太和殿。傳臚。賜殿試貢士於振等二百四十六人﹑進士及第出身有差

○戊寅。總理事務王大臣等議覆。撫遠大將軍年羹堯奏稱﹑羅卜藏丹津﹑率兵四五千名。進攻西寧之南川口。因守口兵少。賊人衝入。防守兵見賊勢眾。卽據申中堡。賊人圍堡。堡內囊素潛與賊通。欲鑿墻而入。守備馬有仁等。奮力抵禦。臣令參將宋可進﹑遊擊元繼尹等﹑率領弁兵往援。賊人迎戰。我兵內外夾攻。殲殺厄魯特番兵九十餘名。賊人敗遁。因申中堡囊素助賊攻戰。盡皆殺滅。所獲賊人器械馬匹。俱賞給兵丁外。我兵陣亡七人。隨加賞卹。俟各處調齊兵丁。臣卽見機巢�刀滅。但甘州兵少力弱。查喀爾喀厄爾得尼王各紮薩克﹑離甘州甚近。乞調蒙古兵三千名。協駐甘州。以壯軍威等語。查喀爾喀厄爾得尼王各紮薩克兵丁。調往甘州。𨿽屬近便。但冬令嚴寒。喀爾喀等散處遙遠。應停其調遣。請就近派鄂爾多斯兵五千名。令副都統花色等帶領。歸化城土默特兵五百名。令副都統查克旦等帶領。大同鎭兵一千名。總兵官馬覿伯帶領。前往甘州。其馬覿伯員缺。查永北鎭總兵官馬會伯﹑現在京師。應著馳驛往赴大同署理。從之

○己卯。諭內閣。四川成都兵丁。據大將軍年羹堯奏請﹑調往松潘等口。其駐防四川副都統法喀﹑年近衰老。著護軍統領納秦﹑前往協理。所有兵馬錢糧事務。會同巡撫蔡珽﹑商酌辦理

○庚辰。總理事務王大臣等遵上�日議奏。謁陵之禮。始於東漢。歷唐﹑宋﹑明﹑皆間歲一行。至於周年親謁陵寢。未見紀載。我皇上至仁大孝。一歲之中。兩詣山陵。孝思備摯。現今冬至將近。聖祖仁皇帝配天大典。指日恭行。伏望皇上以禮制情。停止親謁。於諸王內﹑命一人恭代。得上�日。諸王大臣﹑援據典禮。勸止朕行。姑暫停往謁。今歲兩次躬送梓宮。地方百姓﹑亦甚勞苦。俟明歲淸明。親往恭謁

○辛巳。以內閣學士塞楞額﹑仍充日講起居注官

○以鑲黃旗蒙古副都統查史﹑署正藍旗蒙古都統

○總理事務王大臣等議覆。戶部侍郎常壽條奏。外省駐防弁兵病故。若在京並無產業。養贍無資。所遺孤寡。請免其送柩回京。又太常寺少卿穆裏渾條奏。外省駐防弁兵。內有寡婦﹑及年老告退之人。有親子在駐防處﹑充補食糧者。請仍畱就養。查外省駐防八旗弁兵。其宗族俱在京師。若令於駐防處造墳立業。年久旗民混淆。難於分別。嗣後除盛京等處外。其餘名省駐防弁兵身故。仍令送柩回京。其寡婦﹑及年老告退之人。有親子在彼處頂補馬甲者﹑準畱駐防處就養。從之

○壬午。以原任吏部侍郎塞爾圖﹑爲兵部侍郎

○以翰林院侍讀學士沈翼機﹑提督江西學政

○九卿議覆。兵部尙書盧詢條奏。詛定捕盜官役勸懲。及窩主之罪。嗣後捕役獲盜。設立賞格。其窩主應發遣黑龍江。得上�日。此議尙未盡。從來盜案內﹑盜首脫逃。尙未緝獲。或報稱病故者甚多。如何使盜首必不漏网。盜案不致稽遲之處。應再加詳議。至於窩主。有窩彊者。有窩竊者。有知情者。有不知情者。有分贓者。有未分贓者。律內按罪分別立決﹑監候斬絞﹑以至杖笞。開載甚明。今槪行議遣黑龍江﹑可乎。又議獲盜過半。免其治罪。過半之外。拏獲一名。賞銀十兩等語。夫獲盜過半﹑免其治罪足矣。過半之外。拏獲一二名。卽加賞賚。此不過地方官酌量行之以示鼓舞。又何得預定數目﹑援爲定例乎。此本著發回。再行詳議具奏。尋議﹑嗣後承緝各官。不獲盜首者。𨿽獲盜過半﹑仍按限分別議處。如盜首果系病故。必查有實據。方準免其處分。捕役拏獲盜首。令州縣官從優給賞。其不獲者。將家口監禁勒比。至窩盜之家。知情存畱。分別定以杖流。存畱三人以上者。充發三姓地方。永著爲例。從之

○兵部議奏。參遊以下等官丁憂。應給假十个月。回籍安葬。得上�日。所奏亦是。但尙未詳盡。直省人居官﹑有遠近不同。一例給假十个月。勢必將任內事件。不交代淸楚。艸率離任。可乎。武職有防禦之責。從前定例﹑俱著在任守制。必有深意。嗣後武職丁憂之員﹑該部應酌量地方遠近。防守之處﹑有無緊要﹑與應否給假之處。該督﹑撫﹑提﹑鎭﹑聲明具奏。此本著再詳議。尋議﹑武職參將以下等官。嗣後應仍照定例。不準給假。如實系獨子﹑及家無以次成丁者。再查其駐防地方﹑非系緊要。許該督撫提鎭具題請上�日。其限期難於預定。應照該員任所地方﹑與原籍相距遠近。酌量定限。近者不得過六个月。遠者不得過十个月。儻於定限外。借端逗𨖻。照例議處。從之

○癸未。調鑲藍旗蒙古副都統馬喇﹑爲本旗滿洲副都統。升鑲藍旗護軍參領碩色﹑爲本旗蒙古副都統

○撫遠大將軍年羹堯摺奏。據隨侍郎常壽之千總馬超羣等回稱﹑常壽於初九日至羅卜藏丹津所駐巴顏布拉克地方。羅卜藏丹津云﹑是月十五日﹑我等在察罕托羅海地方會盟再議。十七日行至和爾地方。薄暮時。忽有二三千賊人突至。將侍郎常壽﹑及輜重劫去。筆帖式多爾濟﹑憤賊陵辱。拔刀自刎等語。常壽現被禁堪布廟中。奏入。報聞

○甲申。大學士等﹑檢舉誤票京口將軍本章。請交部議處。得上�日。忠君愛國之心﹑發於至誠。凡事自不致舛錯遺漏。若但思竊位沽名。趨利避害。僥幸於萬一。而於國家制度﹑政事輕重。絕不加意。茫昧失序。豈不貽笑於世。此等小事﹑猶非所重。但能各守君臣大義。使朕不致恐懼疑惑。便是國家之福。朕之所望於大臣者﹑於一切利欲之心勉自克制。精白乃心。維持國家大體不使我朝君臣。貽譏於萬世。朕之所望足矣

○以雲南援巢�刀右協副將紀成斌﹑署理雲南永北總兵官

○禁止姦棍私販中國幼穉出口﹑賣與蒙古。關口官員兵丁﹑不行查拏者。分別議處。著爲例

○乙酉。諭大學士等。古制凡遇廟諱字樣﹑於本字內﹑但缺一筆。恐未足以伸敬心。昨朕偶閱時憲歷二月月令內﹑見聖祖仁皇帝聖諱上一字。不覺感痛。嗣後中外奏章文移。遇聖諱上一字﹑則寫元字。遇聖諱下一字﹑則寫■字。爾等交與該部﹑卽遵諭行

○免浙江安吉﹑仁和等五十州縣﹑杭州右衛等三衛﹑湖州嚴州二所﹑本年分旱災額賦有差

○賑浙江富陽等二十九縣﹑臺州一衛﹑嚴州一所﹑旱災饑民

○丙戌。撫遠大將軍年羹堯摺奏。北川新城﹑有逆賊二千餘據住。遊擊馬成輔﹑擊殺逆賊甚眾。臣令副將王嵩﹑參將宋可進等﹑帶領兵丁三千往援。賊據山抵拒。我兵奮力攻擊。破賊六營。賊遂敗走。再﹑莊浪爲河西五府總路。東西兩山。俱番人遊牧之地。此內謝爾蘇一夥最彊。厄爾布一夥助其行惡。賊恃山髙林密﹑以爲巢穴其地最險者﹑系棋子山﹑茨爾溝二處。臣調集涼州兵二千。土司魯華齡兵一千。各處鄕兵一千。令涼州總兵官楊盡信﹑涼莊道蔣泂管領。四面夾攻。斬賊人數百級。俘獲其妻子。番賊奔入鐵保城。生擒厄爾布賊首魯木受等二人及謝爾蘇賊首坎柱等六人。俱已審明正法。臣見餘賊無幾。將兵調回西寧。守備王福晉﹑把總陳昌﹑及兵丁二十餘人陣亡。其被傷人數俟查明詳報。得上�日。據奏侵犯西寧之南川西川鎭海堡﹑北川等處﹑逆賊厄魯特羅卜藏丹津﹑被官兵協力奮攻。巢�刀殺殆盡。賊眾墮贍逃竄。並將莊浪等處截路行劫之賊番﹑擊敗擒獲。大將軍年羹堯﹑調遣指授。官兵俱各奪勇。實心效力。殊屬可嘉。此次立功報效﹑陣亡受傷官兵。俱著注冊。俟事平之日﹑該部從優議敍

○丁亥。諭戶部。浙省偶值秋旱。被災地方﹑已經蠲免錢糧。令有司加意撫綏。舊額杭嘉湖所屬十四州縣。應徵漕米三十二萬石。今荒歉之歲。民間納米爲艱。著令徵收一半﹑攺折一半﹑旣可以濟民之食。又可以紓民之力。其攺折之價。著照康熙九年例﹑每石折銀一兩完交。其應徵漕米十六萬。米色或未能純一。著令紅白兼收。以示朕軫卹地方格外施仁之至意

○撫遠大將軍年羹堯摺奏。西寧北川上北塔下北塔二處蒙古回子﹑占地數百里。丁眾糧裕。素懷異志。臣令千總馬忠孝﹑前往下北塔。將所有三十村莊回目錫拉墨爾根等﹑俱已招撫。馬忠孝等又帶領兵一千名。往巢�刀上北塔賊眾。擒獲頭目阿布多吳園厄爾克喀等﹑卽行正法。其餘回人﹑俱已招撫。馬忠孝等﹑請俟大兵凱旋議敍。奏入。報聞

○撫遠大將軍年羹堯摺奏。察罕丹津﹑在河州居住。羅卜藏丹津﹑欲行劫擄。臣令少卿花善﹑帶領察罕丹津妻子﹑並伊屬下人等﹑移至蘭州居住。奏入。報聞

○靖逆將軍富寧安奏報。吐魯番等處地方屯田﹑收獲麥子穈子共九千三百三十石有奇。下部知之

○戊子。大學士等遵上�日議奏。國史紀載。傳信萬世。應將太祖太宗世祖聖祖四朝有功任事之臣。博采見聞。查核一切檔冊。陸續作傳。其滿漢監修副總裁等官﹑恭候欽定。得上�日。著修聖祖仁皇帝實錄之大臣等兼修。翰林纂修官﹑著另派

○己丑。聖祖仁皇帝期年大祭。上親詣奉先殿行禮。復詣壽皇殿。瞻拜聖祖仁皇帝禦容。行禮盡哀

○上命皇四子弘歷祭景陵

○庚寅。太僕寺卿張文燦﹑緣事革職。擢吏部文選司郎中沈近思﹑爲太僕寺卿

○緩徵江蘇屬武進等七州縣﹑本年旱災一半漕糧。又命溧陽等十三州縣﹑紅白秈粳各色兼收。從署江蘇巡撫何天培請也

○辛卯。上詣壽皇殿行禮

○諭理藩院。據大將軍年羹堯奏稱﹑靑海臺吉索諾木達什﹑在布隆吉爾地方。由羅卜藏丹津處脫身來歸等語。向者索諾木達什﹑盡忠效力。乃被叛賊羅卜藏丹津誘擒。今聞伊已來歸。良慰朕懷。索諾木達什﹑先與駐札柴旦木地方之官兵﹑一處效力。繼又往西藏軍前﹑竭誠報國。深屬可嘉。特沛殊恩。著封爲貝子。給與上等產業。加意撫綏。並著大將軍傳諭。俾知朕意

○鑄給巡視山東河湖工務監察禦史印

○戶部議覆。漕運總督張大有條奏。一﹑守備千總﹑請酌量繁簡。保題調補。一﹑押運千總﹑完運一次二次。俱準加銜。三次押運全完者﹑準其議敍卽升。一﹑部發效力武舉。領運事竣。赴淮考核後。請令咨部推用。一﹑江西南昌衛前後兩幫﹑並九江衛前幫。運艘俱一百餘只。領運千總﹑勢難查察。請酌派廣信等五幫﹑分轄稽查。著爲定例。均應如所請。從之

○河道總督齊蘇勒等奏報。中牟縣十里店﹑決口合龍。得上�日。前聞中牟縣堤口漫決。朕念切民生深爲軫懷。覽奏﹑十里店東口。已經堵築合龍斷流。但系隆冬所築工程﹑仍加意防守保固

○壬辰。鑄給禮部侍郎薩哈布﹑辦理徵西將軍軍前糧餉事務關防

○吏部議覆。禮部左侍郎登徳奏言﹑內閣滿洲漢軍侍讀學士。侍讀﹑中書﹑俱有繙譯之任。嗣後侍讀學士缺出。請將漢字出身。郎中等官。俸深者十員﹑考試繙譯。選擬正陪題補。侍讀缺出。將中書內辦事敬愼之員題補。中書缺出。將本旗進士舉人﹑與現任筆帖式﹑及應升人員內﹑考試繙譯。選擬正陪題補。應如所請。從之

○添設宗人府漢主事二員。以進士出身人員補授

○予故廣東碣石鎭總兵官遊觀光祭葬如例

○癸巳。以吏部尙書田從典﹑爲武會試正考官。吏部右侍郎史貽直﹑爲副考官

○禮部奏﹑本月二十五日﹑郊祀圜丘。恭奉聖祖仁皇帝神位配享。次日﹑皇上升殿。行慶賀禮。頒詔天下。得上�日。朕惟聖祖仁皇帝大禮告成。普天同慶。朕升殿頒布恩詔。蓋以賀列祖之鴻禧。慰萬方之誠悃也。然朕思念顧復深恩。中心哀慕。今未滿三年。不忍升殿受慶賀禮。著內閣九卿等﹑詳察典禮。酌古準今。務期於禮允協。庶朕心得安。可卽確議具奏。尋議﹑先王制禮。原以節情。鉅典攸宜。古今不易。禮臣所請。懇賜允行。得上�日。諸臣酌古準今。詳察典禮具奏。朕今亦難固卻。但朕中心實甚不安。著允諸臣所請行

○撫遠大將軍年羹堯摺奏。厄魯特番子賊眾﹑在新城堡等處﹑往來劫奪。據陸續報稱﹑守備李國彊﹑外委馮光永﹑俱陣亡。把總李孝﹑身受重傷。兵民俱被擄掠。臣調西寧總兵官黃喜林等﹑領兵前往徵巢�刀羅卜藏察罕等賊。共殺傷奇嘉寺逆賊五百餘名。喇嘛番子一千餘人。獲賊頭目七名。器械駝馬牛羊無算。因時值寒冷。臣令黃喜林等撤兵至西寧。奏入。報聞

○甲午。戶部議覆。廣西總督孔毓珣疏言﹑粵西地方。邊遠商人﹑資本無多。以致誤課誤鹽。民憂淡食。請動藩庫銀六萬兩。令鹽道委員辦理。官軍官銷。行之三年。可以酌減鹽價。應如所請。從之

○復設太常寺協律郎一員。贊禮郎二員。司樂二員。從禮部右侍郎三泰等請也

○乙未。諭內閣。衍聖公孔毓圻﹑襲爵多年。克守成法。敬愼素著。因朕追念先師徳澤。崇封五代王爵。謝恩來京。不期患病溘逝。朕心深爲軫悼。遣大臣賜奠茶酒

○兩江總督查弼納疏言﹑江西萬載縣流匪溫上貴﹑系朱一貴餘黨。糾夥哨聚。當經地方官擒獲。應行正法。得上�日。三法司核擬具奏。知縣施昭庭﹑李玥﹑於賊始發覺。卽行撲滅。著議敍。其率眾擒賊之原任把總漆啟瑞﹑著補授把總。鄕勇嚴林森等﹑收伍食糧卹賞之處。俱著準行

○丁酉。諭內閣。爲治之道。在於務實。不尙虛名。朕纘承丕基。時刻以吏治兵民爲念。事無大小。周思詳慮。求其見諸施行﹑實可以有濟天下者。必下諭上�日。諄諄告戒中外條奏﹑有當理者。無不嘉與采納。所冀內外臣工。實在遵行。庶有成效。一年以來。所降諭上�日。及內外條奏。頒發於六部﹑九卿﹑八旗﹑直隸各省者﹑亦已多矣。內外衙門﹑於奉到事件。若不過行一文書。出一告示。徒托空文。竟不見諸實事。則不徵不信。豈朕倚毗相助爲理之至意歟。儻所降諭上�日﹑及條奏準行之事。其中果有一二未盡允協。宜加損益者。須據實入告。候朕酌定。總於來年十二月。將各條各款。實在如何施行。及行之如何成效。條分縷晰。明白奏聞

○諭禮部。孔子道冠古今。爲萬世師表。薄海內外。無不俎豆尊崇。國學乃四方表率。其制尢重。聖祖仁皇帝臨雍釋奠。典禮優隆。朕纘承大統。景仰先型。羹墻如見。念國學爲造士之地。聖教所被。莫先於此。恐歷歲旣久。有應加修葺之處。爾部會同工部﹑詳加閱視。凡文廟殿宇廊廡﹑及講堂學捨。務須整理周備。俾廟貌聿新。以申景慕。朕將親詣焉

○升貴州巡撫金世揚﹑爲工部右侍郎。雲南布政使毛文銓﹑爲貴州巡撫

○直隸宣化總兵官張自成﹑年老乞休。允之。以正黃旗漢軍副都統許國桂﹑署理直隸宣化總兵官

○戊戌。諭內閣。今科庶吉士散館。滿漢試卷。著吏部尙書隆科多﹑戶部尙書張廷玉﹑禮部尙書張伯行﹑禮部侍郎登徳﹑閱看具奏。從前已將庶吉士內﹑揀選分用。此內或更有才堪外任﹑及可任部員者。爾等會同左都禦史朱軾﹑分別具奏。朕思編檢庶常﹑乃淸要之選。必須學問優長。人品端方。始爲稱職。若品行有虧。𨿽文藝可觀。亦無足取。至今歲所中進士。爾等務悉心察訪必得文行兼優之士。擢爲庶吉士。將來始可以收得人之效。其第一甲第一名於振﹑著卽授翰林院修撰。第二名戴瀚﹑第三名楊炳﹑卽授編修。二甲第一名張廷珩﹑卽授檢討。俱著在南書房行走

○己亥。鑄給翰林院侍讀學士綽爾岱﹑辦理布拉罕軍前糧餉事務關防

○撫遠大將軍年羹堯條奏進巢�刀靑海事宜。一﹑預備進巢�刀兵丁。請將陜西督標西安﹑固原﹑寧夏﹑四川﹑甘州﹑大同﹑楡林﹑土默特﹑鄂爾多斯﹑巴爾庫爾﹑吐魯番等處兵丁﹑共挑選一萬九千名。令提督嶽鐘琪等分領。從西寧松潘甘州布隆吉爾四路進巢

�刀。一﹑防守邊口土司兵二千名﹑及西安滿兵五百名﹑畱守西寧各邊口。陜西撫標兵五百名﹑防守永昌。西安滿兵五百名﹑防守甘州。其布隆吉爾舊有兵一千名。應仍畱駐防。至副將張成龍﹑現領兵五百防守巴塘。其裏塘止駐兵二百。請將四川撫標兵三百名﹑增派防守。再令署松潘鎭副將張英﹑副都統黑色﹑領兵一千五百名﹑出松潘口﹑在黃勝關駐札。雲南提督郝玉麟﹑領兵二千名﹑駐札乂木多。則羅卜藏丹津等﹑斷不敢前往巴爾喀木等處。一﹑購買馬駝。臣在陜西買馬一千匹。甚不敷用。請令在歸化城張家口采買。或將太僕寺上都打布孫腦兒孳生馬匹解送三千匹。巴爾庫爾挑送駝二千。再於甘涼肅州等處采買一千五百。則兵丁進巢�刀之時。可無貽誤。一﹑貯備軍糧。臣在西安。慮靑海有事。已預買米六萬石。將來自不致有誤。一﹑精煉火器。請將景山制造之火藥。每駝以一百八十斤計算。賞給一百駝。於明年正月內。解送西寧。得上

�日。總理事務王大臣議政大臣會議具奏。尋議﹑大將軍年羹堯所奏。進巢�刀賊寇﹑調遣兵馬﹑堅守隘口﹑備足糧餉等款。均應如所請。其所請馬數外。再增一千匹解送。至火藥﹑於所請額數外。增送一倍。再行文郝玉麟﹑卽由中甸帶兵前往乂木多駐札。其中甸地方。應令總督髙其倬簡選總兵官一員﹑帶兵五百名﹑前往駐札。從之

○庚子。以恭奉聖祖仁皇帝配天。遣官祭告天地太廟社稷

○禮部奏言﹑冬至令節。於皇后前進箋。行慶賀禮。得上�日。朕舉行冬至慶賀禮。因聖祖配天大典。諸王大臣彊之再三。朕不得已從之。皇后前上箋慶賀之禮。過三年舉行

○辛丑。冬至。祀天於圜丘。恭奉聖祖仁皇帝配享。上親詣行禮。恭捧聖祖仁皇帝神位。奉安於上帝神位之右。太宗文皇帝神位之次

○遣官祭永陵﹑福陵﹑昭陵﹑暫安奉殿﹑孝陵﹑孝東陵﹑景陵

○停止次日朝賀

○上詣壽皇殿行禮

○諭王大臣等。怡親王於皇考時。敬謹持身。廉潔立品。未嘗圖利﹑干預一事。糾黨邀結一人。所屬人員。略無擾累。其安分自守。家計空乏。舉國皆知。朕素崇獎。自朕禦極以來。一心戴朕克盡臣弟之道。所交事務。悉效公忠。亦眾所共知也。查從前朕弟兄

分封之例。總計各得錢糧二十三萬兩。朕欲援此例賜之。王奏辭不已。朕勉諭再四。僅受十三萬兩而已。再照裕親王例﹑令支官物六年。王又叩首固辭。極其懇切。朕欲以王之善﹑表揚於眾。且爲後日子孫模範。故特諭諸王大臣。今不允王之所請。旣不可得。允王所請﹑則超軼尋常﹑實心爲國宣力之弟﹑轉不得以諸弟兄應得之分賜之。朕心實爲不忍。著諸王大臣議奏

○以翰林院檢討鞏建丰﹑爲四川鄕試正考官。戶部主事許隆遠﹑爲副考官。翰林院侍讀學士王國棟﹑爲廣東鄕試正考官。編修胡彥頴﹑爲副考官。左春坊左庶子李鐘峨﹑爲廣西鄕試正考官。翰林院侍讀徳新﹑爲副考官。侍講文岱﹑爲福建鄕試正考官。右春坊右庶子張照﹑爲副考官

○壬寅。以聖祖仁皇帝配天禮成。上禦太和殿。王以下﹑文武各官﹑朝賀行禮

○是日﹑頒詔天下。詔曰。朕惟孝經云﹑孝莫大於嚴父。嚴父莫大於配天。禮記云﹑惟聖人爲能饗帝。孝子爲能饗親。故周頌著思文之什。大易垂殷薦之辭。歷稽邁古。侑食始於有虞。爰考前章。合祀起於周室。所以報功崇徳﹑尊祖顯宗也。朕纘承大業。綏理萬方。旣用。享於祈年。將升中於迎日。恭惟聖祖仁皇帝動符乾健。靜合坤元。廣大髙明。奉無私以成化。涵弘淸穆。推至教以乘時。育萬物而顯諸仁。徳周有截。包五行而藏諸用。道運不言。建極敷猷。剛柔並濟。體元立制。仁義兼施。禮樂兵農法。四序之春秋冬夏。刑威勸賞。代六气之風雨雷霆。戶牖三光。提封八極。東漸西被。北燮南諧。中國有聖人。瀛海仰日星之臨照。王者大一統。遐荒沐霜露之沾濡。得一以淸。得一以寧。號均三大。無不持載。無不覆幬。聲並兩儀。論參贊之成功。與天地而俱泰。補化育之不足。見民物之咸亨。蕩蕩無名。豈梯階之可及。蒼蒼在望。非測管之能窺。三五以來﹑所稱裁成輔相﹑範圍曲成﹑先天而天弗違﹑後天而奉天時者。惟我聖祖仁皇帝實克盡之。允宜配享南郊。躋壇北畤。用是上稽前典。下慰輿情。昭告天地宗廟社稷。率諸王﹑貝勒﹑文武羣臣﹑於雍正元年﹑十一月﹑二十五日﹑冬至。恭祀上帝。奉聖祖仁皇帝配享。雍正二年﹑正月初六日﹑上辛祈谷恭祀上帝。五月初一日﹑夏至﹑恭祀皇地祇。並奉聖祖仁皇帝配享。振金聲以達气。昊帝來賓。捧玉瓚而獻誠。列聖昭格。隆儀備舉。浩澤均宣。於戲﹑貽謀佑啟。敢忘覆載之洪慈。對越駿奔。儼睹陰陽之合撰。靑門升燎。虔一人報本之心。紺幄居歆。協萬國尊親之願。布告天下。咸使聞知

○詔內恩款﹑凡十五條

○諭總理事務王大臣等。撫遠大將軍年羹堯﹑進巢�刀羅卜藏丹津。將巴爾庫爾吐魯番兵調往五千名。朕恐巴爾庫爾兵力單弱。著於振武將軍傅爾丹軍營兵丁內﹑撥派二千名。令前鋒統領丁壽﹑都統艮惇帶領。於明年二月內﹑前往巴爾庫爾駐札

○升翰林院侍讀學士綽爾岱﹑爲內閣學士兼禮部侍郎。仍畱軍前﹑辦理糧餉事務

○總理事務王大臣等議奏。將軍傅爾丹處兵丁﹑旣派往巴爾庫爾。阿爾泰地方﹑未免兵少。儻有調遣。應將祁裏徳所領之兵﹑共合一處。歸一人總統。恭候欽點。得上�日。兩處將軍﹑儻有合行處。著傅爾丹總統。祁裏徳令在參贊上行走

○癸卯。賞會試中式武舉銀各四兩。爲整理衣服﹑賃取馬匹之用

○給正白旗滿洲都統拉錫﹑拜他喇布勒哈番世職

○詹事府詹事魏方泰﹑乞假回籍。允之。升國子監祭酒王圖炳﹑爲詹事府詹事

○兵部奏﹑在京武職官員﹑考選軍政。得上�日。此系初次考選。爾等秉公考驗。內有出兵效力行走﹑年老俸深者。諸事尙能坐理。仍著畱任。再人𨿽年老衰頹。不宜畱任。而出兵效力之處甚多。將伊卽行革退。致令無以度日。深屬可憫。應另行分晰具奏。朕自加恩。其𨿽無效力行間之處。而供職年久者。伊等身逢太平之世。何由經歷戰陣。爾等亦宜畱心驗看

○命八旗蒙古各建立官學。吏部理藩院考取能蒙古文蒙古語者。每旗設助教一員。於每佐領下選擇一人肄業。準其考試筆帖式補用

○甲辰。策妄阿喇布坦使臣根頓等朝見。上召入。諭曰。爾臺吉於聖祖皇考時﹑有獲罪之處。亦有效力之處。爾臺吉今悔過引罪。朕甚嘉之。所貢方物。朕酌量收納。俟爾回日﹑另降敕諭

○乙巳。諭王大臣等。前將怡親王奏摺。交王大臣等議奏。王又屢次奏辭。力求允其所請。朕尙難於酌定。想王大臣等﹑自難定議。今俱著照所請以副王謙抑之懷。朕另行加恩。將現在王所兼管之佐領。俱令爲王之屬下。賞給一等護衛四員。二等護衛四員。三等護衛十二員。加賜豹尾槍二。長桿刀二。每佐領下添給親軍二名。以此加恩於王。卽遵上�日行

○諭大學士等。向來庶吉士學習淸書。散館之後。每至荒廢。殊爲可惜。嗣後淸書﹑散館之翰林。不可令其荒廢。今年新科進士﹑選拔庶常。朕意學習淸書者少派數人。令其盡心學習。務其通曉。散館後﹑亦不可荒廢。或在翰林。或在部曹。卽令與滿員一同繙譯。如此﹑方實有裨益。新科進士﹑於引見之前。朕欲先行考試。知其學問。再行引見選拔。庶人才不致遺漏。目今天气寒冷。一應仍照殿試預備。考試題目。朕將詩文四六各體出題。視其所能。或一篇。或二三篇。或各體俱作。悉聽其便

○吏部議奏。日講起居注官出差。非升任可比。若以侍班員少。請將翰詹等員署理。仍開列請上�日。候該員差滿回京。署理之員。仍回本任。應將條奏內開缺另補之處無庸議。從之

大淸世宗敬天昌運建中表正文武英明寬仁信毅大孝至誠憲皇帝實錄卷之十三

大淸世宗敬天昌運建中表正文武英明寬仁信毅大孝至誠憲皇帝實錄卷之十四

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太保兼

太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經延講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正元年。癸卯。十二月。丙午朔。上詣壽皇殿行禮

○諭八旗官員等。老安郡王﹑居心不正。諂附輔政大臣。又自恃長輩。每觸忤皇考。蒙聖徳寬仁。始終容宥。而伊諸子﹑全不知感。不務竭誠效力。馬爾渾﹑經希﹑吳爾占等﹑第兄之間。互相傾軋。競事營求。色亨圖﹑亦妄冀得爵。讒害骨肉。此眾所共知者。安郡王諸子之中。馬爾渾﹑系應襲封王爵之人。似屬安分。其子華﹤王巳﹥﹑尙無劣迹。而天絕其嗣。封爵懸虛。是以皇考審擇其人。躊躇有待。乃安郡王之子孫﹑遽生怨望。吳爾占﹑色亨圖等﹑至屢形於辭色。夫國家恩施。詎可倚恃而彊邀。今廉親王﹑以不襲封安郡王之故。讒間宗室。搖動該王屬下人等之心。以累世仰受太祖太宗世祖聖祖恩施之舊人。豈肯被伊引誘。遂其擾亂。若彊欲令朕襲封安郡王。則朕從容施恩之本念。俱不可行矣。將襲封安郡王之本章發回。不準承襲。其屬下佐領﹑著俱撤出。另賜他人

○吏部疏奏。京畿四路捕盜同知缺出。應令該督撫於現任屬員內揀選。如本省無人。請於筆帖式等官內揀選。從之

○免江南海州﹑溧陽等二十二州縣﹑本年分旱災額賦有差

○予故廣東提督馮毅﹑祭葬如例

○丁未。安徽巡撫李成龍疏報。頴州﹑太湖等七州縣﹑開墾康熙六十一年分田地五十八頃有奇。下部知之

○戊申。諭吏部﹑兵部。定例八旗官員等一經革職。盡謂之廢官。令當勞苦差役。挑取鳥槍馬甲。情屬可憫。嗣後八旗革職人等﹑各視其罪之輕重。著爲定例。如婪贓枉法﹑虧欠帑項﹑規避怠惰﹑行止不端﹑曠班等罪。仍照舊例當差。此外因公詿誤﹑衰老有疾﹑才力不及﹑無心等過。槪行寬免。著交該部議奏。尋議﹑革職旗員。皇上格外施恩。欽遵曉示八旗外。至旗員內﹑或有家計艱窘﹑現在馬甲執事人內﹑有願畱者。準其仍畱。其未當馬甲執事人內﹑有願效力者。亦準其挑取。從之

○議敍軍前效力蒙古人等功。封厄魯特多羅貝勒額駙阿寶﹑爲多羅郡王。臺吉沙畢多爾濟﹑爲固山貝子。喀喇沁一等塔布囊噶爾馬色楞﹑紮薩克一等臺吉沙克都爾紮布﹑俱爲輔國公。餘各升賞有差

○己酉。命九卿於新科進士內﹑有居家孝友﹑人品端方者。各舉所知。親識亦不必回避

○分湖北湖南鄕試額。湖北﹑中式五十名。副榜十名。湖南﹑四十九名。副榜九名。武舉各二十五名

○添設刑部現審司。辦理在京八旗命盜﹑及各衙門欽發事件。從刑部尙書佛格等﹑請也

○徵西將軍祁裏徳奏報。烏闌古木地方屯田收獲靑稞﹤麻木﹥子四千四百二十石有奇。下部知之

○理藩院議覆。察哈爾右翼捕盜章京。應授爲六品官。照例給與半俸。再每旗添設兵丁十名。月給錢糧一兩。從之

○靖逆將軍富寧安奏報。巴爾庫爾地方屯田收獲靑稞二萬一千六十石有奇。下部知之

○予陣亡四川提督康泰祭葬。謚壯勇。陜西涼州總兵官康海﹑直隸宣化總兵官司九經祭葬。俱贈署都督同知

○予故福建水師提督施世驃祭葬。謚勇果。贈太子少保

○庚戌。諭內務府總管等。凡爲莊頭之人﹑以力田節儉爲本。如李甡鄔索住等﹑奢侈僣妄。俱已獲罪。嗣後當深以爲戒。勤農務本。躬行節儉。教訓子孫。讀書守分。如果有才能﹑朕自加恩錄用。爾等傳諭知悉。伊等所居房舍﹑應量其家口﹑酌定額數。無得違例興造。非分之物﹑無得擅用。如有仍前諸獘﹑定行正法

○禮部議覆禦史田嘉榖條奏。各省學政科考生員﹑舊例用四書題文二篇。請增用經題文一篇﹑以崇經學。如遇三冬日短﹑減去四書文一篇。應如所請。從之

○辛亥。孝惠章皇后忌辰。遣官祭孝東陵

○諭八旗都統等。向者每甲喇﹑止設參領一員。因不敷用﹑始委署一員協理。昨議政大臣奏稱﹑護軍校﹑驍騎校等官﹑以之委署參領。職卑不勝其任。應停其委署等語。朕加以酌量。將委署參領﹑攺作副參領。秩爲五品。嗣後副參領員缺﹑仍將護軍校﹑驍騎校等官﹑一並揀選引見補用。若參領﹑副參領﹑奉有差遣。其員缺應行委署者﹑奏聞委署。如此﹑則責任專而管轄得力。由兵丁出身者﹑其升轉之途。亦不致壅滯。旗下旣得人材。辦理事務。亦大有裨益。至現在委署參領應分別優劣。優者﹑授爲副參領。劣者﹑令其各回原職

○予故衍聖公孔毓圻祭葬。加祭二次。謚恭愨

○免直隸開州﹑永年等二十二州縣﹑康熙六十年分旱災額徵有賊

○壬子。內閣學士拉錫希布﹑以老疾乞休。加侍郎銜致仕。以原任甘肅按察使巴錫﹑爲內閣學士兼禮部侍郎

○調湖北布政使朱綱﹑爲湖南布政使司布政使。湖南布政使鄭任鑰﹑爲湖北布政使司布政使

○吏部疏奏。舉人揀選知縣﹑每逾三十年。不克及時試用。除現在己經截取赴部者﹑聽其照例銓選外。其餘無論已未揀選之員﹑除本科外。應行令直省督撫﹑每於鄕試事竣﹑會同主考官﹑秉公驗看。凡年力精壯﹑克勝吏治者。給文赴部銓選。其年老及才具平常者﹑𨿽已經截取。俱準於本籍具呈。攺教職。歸班銓選。從之

○予故原任禮部尙書陳詵祭葬。謚淸恪

○癸丑。上詣壽皇殿行禮

○免江南太倉﹑鎭海﹑揚州三衛﹑本年分旱災額賦有差

○命緩徵河南開﹑歸﹑彰﹑衛﹑懷﹑河六府屬﹑積欠錢糧。以紓民力

○撫遠大將軍年羹堯奏。王察罕丹津屬下厄爾克紮爾固齊﹑阿爾塔爾和碩齊﹑拉布木三人。將羅卜藏丹津看守伊等賊兵殺散。帶領一千餘戶口來投。貝勒色卜騰紮爾﹑帶領靑海左翼公冊零之弟臺吉巴爾珠爾等妻子﹑並屬下人二千餘口來投。臣卽宣諭皇仁。赦其被脇從逆之罪。安插於西川口外。奏入。報聞

○予臺灣陣亡總兵官贈太子少保歐陽凱﹑副將許云﹑參將羅萬倉﹑遊擊遊崇功﹑孫文元﹑守備胡忠義﹑馬定國等祭葬。參將羅萬倉妻蔣氏﹑從夫殉難。給銀立碑。以表貞烈

○予故臺灣都司閻威﹑守備楊士虎祭葬。以捕賊傷殞。照陣亡例賜卹也

○甲寅。授多羅貝勒延信女﹑爲郡君。婿阿克惇﹑爲多羅額駙

○解刑部尙書佛格任。調禮部尙書阿爾松阿﹑爲刑部尙書

○四川巡撫蔡珽題。雅州府喇滚安撫司副使側汪交故。請以其子革松結承襲。下部知之

○丙辰。諭內閣。每日條奏甚多。朕覽訖﹑或交王大臣等議奏。或交九卿。或交該管處議奏。至於日久﹑朕安能一一記憶。凡朕交議事件內﹑與前奏有重複者。卽行奏聞。若事𨿽相似﹑而所陳有更詳悉者。仍行定議具奏

○諭吏部。庶吉士邵泰等。教習已久。今加考試。應分別。授職。滿書。兪元祺﹑勵宗萬﹑邵泰﹑錢陳羣﹑謝道承﹑曹涵﹑喬世臣﹑蔣恭棐﹑漢書。劉嵩齡﹑吳啟昆﹑姚之駰﹑王蘭生﹑李光墺﹑楊廷選﹑陸奎勛﹑黃秀﹑馮謙﹑唐繼祖﹑唐紹祖﹑覺羅恩壽﹑畱保﹑俱照例授爲翰林院編修﹑檢討。王克宏﹑李同聲﹑著以部員對品用。楊魁甲﹑姜任修﹑李應綬﹑俱著以外官對品用。楊魁甲等三人﹑於禦門辦事之日。帶來引見

○以內閣學士李鳳翥﹑爲浙江鄕試正考官。吏部郎中王一導﹑爲副考官。內閣學士吳士玉﹑爲江西鄕試正考官。國子監司業孫嘉淦﹑爲副考官。翰林院侍講學士徳齡﹑爲湖北鄕試正考官。工科給事中蔡仕舢﹑爲副考官。刑部郎中莊淸度﹑爲湖南鄕試正考官。翰林院編修陳萬策﹑爲副考官

○撫遠大將軍年羹堯摺奏。察罕丹津之婿喇卜坦寨桑巴圖等屬下一千四百餘戶。及丹忠屬下七百餘戶俱從羅卜藏丹津處脫逃來投。仍令往原處居住。奏入。報聞

○移廣東廣州左翼總兵官駐順徳縣。鎭標左右二營守備隨防。攺鎭標中營遊擊﹑爲前營遊擊。移駐增城縣。從廣東總督楊琳請也

○丁巳。策試天下中式武舉李琰等﹑一百三十名於太和殿前

○命八旗都統衙門。於護軍﹑領催﹑馬甲﹑閒散人內。揀選筆帖式。繕寫檔案文移之事。滿洲四名。蒙古漢軍各二名。效力五年。行走勤愼。咨送吏部。以各部院筆帖式補用

○戊午。上禦瀛臺紫光閣。閱視中式武舉騎射

○撫遠大將軍年羹堯摺奏。墨爾根載靑拉查卜之子察罕喇卜坦﹑旺舒克喇卜坦二人。率眾來投云。我父墨爾根戴靑拉查卜﹑聞大兵前來。逃往巴爾喀木地方。再堪布諾門汗﹑亦率屬人來投。查墨爾根戴靑拉查卜﹑與羅卜藏丹津﹑並力搶掠察罕丹津。情屬可惡。已令察罕喇卜坦﹑遣人喚回伊父。俟到日﹑審明請上�日。堪布諾門汗﹑系邊口內塔兒寺喇嘛。乃察罕丹津親侄。唆令羅卜藏丹津叛逆。又令伊等喇嘛與我兵交戰。𨿽勢窮來投。情難姑恕。到日﹑臣卽行正法。奏入。報聞

○以故衍聖公孔毓圻﹑長子孔傳鐸﹑襲爵

○補行江南﹑江西二省﹑及河營﹑康熙六十一年分軍政。不謹官十一員。罷軟官一員。浮躁官七員。年老官二十員。有疾官九員。才力不及官三十三員。分別處分如例

○予故陜西涼州總兵官述明﹑祭葬如例

○己未。上禦瀛臺紫光閣閱視。中式武舉步射

○諭翰林院。選拔庶常。原以作養人才。今科進士。特加簡閱。除於振﹑戴瀚﹑楊炳﹑張廷珩﹑已經授職外。取中沈淑﹑吳龍﹑戴永椿﹑徐以升﹑嚴民法﹑焦祈年﹑張江﹑周學健﹑張廷瑑﹑昌齡﹑李徵臨﹑沈榮仁﹑李端﹑尹繼善﹑李徽﹑黃元鐸﹑胡光濤﹑繆曰芑﹑王坦﹑何玉梁﹑胡蛟齡﹑馬金門﹑許焞﹑沈文豪﹑馮懋華﹑薄履靑﹑沈師孟﹑顏希聖﹑胡香山﹑苖祐﹑陶正中﹑松壽﹑陶士偰﹑範咸﹑王喬林﹑劉敬輿﹑保良﹑陳齊實﹑盧生薰﹑王又朴﹑吳釗﹑陳弘謀﹑李淮﹑王步靑﹑喀爾欽﹑朱仕遇﹑張考﹑髙山﹑吳大受﹑張來求﹑李桐﹑楊臚賜﹑萬承芩﹑顧海﹑張若涵﹑牧可登等﹑五十六員。俱著攺爲庶吉士。分別滿漢書教習

○又諭。昨引見新科進士名單內﹑有用點記名者三十員。𨿽有年紀﹑人尙可用。著以知縣卽用。現今湖廣請發人員。該部將候補州縣之員﹑揀發十五員。此內亦選五員發往。又名單內﹑有尖圈記名者十七員。年力尙壯。傳問伊等﹑有願在各館效力﹑及在內官學教習者。令各自陳明。若行走勤謹﹑學問好者。朕仍拔爲翰林

○免江南淮安﹑大河二衛﹑本年分旱災額賦有差

○庚申。上詣壽皇殿行禮

○諭九卿。朕惟靖盜所以安民。而欲靖盜﹑必須嚴諱盜之處分。並正竊盜之刑法。州縣有司﹑因畏盜案參處。往往諱盜不報。或以彊爲竊。或以多爲少。或賄囑事主﹑通同隱匿。以致盜賊肆無忌憚。定例諱盜處分。不爲不嚴。無如督撫等官﹑全無覺察。殊負朕保愛良民之至意。且竊賊𨿽非彊劫。然行竊日久。必至夥劫。所以律載竊盜三犯卽絞﹑立法之意。原在防微杜漸。今各直省竊盜﹑依律究擬者絕少。盜案之多﹑實由於此。如何使有司不敢諱盜。並如何重懲竊盜之處。該部會同詳議具奏

○免河南中牟等十縣﹑本年分水災額賦有差

○予故原任工部右侍郎王懿﹑祭葬如例

○辛酉。上禦瀛臺紫光閣。閱視中式武舉技勇

○以內閣學士塞楞額﹑充經筵講官

○賞給諸路軍前兵丁行糧一月

○撫遠大將軍年羹堯摺奏。賊人來侵布隆吉爾地方。參將孫繼宗﹑遊擊孫超節﹑領兵往迎。遇賊三千餘人。正交戰時。副將潘之善﹑引兵繼至。並力奮擊。殺賊甚眾。所獲器械無算。奏入。報聞

○壬戌。上禦瀛臺紫光閣。覆閱選取中式武舉五十餘人射

○宗人府疏奏。履郡王允祹﹑受皇上深恩。不敬謹辦事。每思推諉。應革去多羅郡王。降授輔國公。得上�日﹑允祹自封王以來。並不感激效力。著革去郡王。仍在原固山貝子上行走

○吏部題。原任領侍衛內大臣一等侯兼一拖沙喇哈番巴渾徳故。銷去二次恩詔所得五拖沙喇哈番﹑爲一等伯。又分一拖沙喇哈番﹑奉上�日與巴渾徳長男巴隆承襲。餘二等伯﹑以其四男馬哈大承襲。從之

○禮部題。輔國公訥圖女﹑請授爲鄕君。其壻豊盛額﹑現系散秩大臣一等公。無庸另給品秩。從之

○禮部議覆浙閩總督覺羅滿保疏奏。西洋人在各省。起蓋天主堂。潛住行教。人心漸被煽惑。毫無裨益。請將各省西洋人﹑除送京效力外。余俱安插澳門。應如所請。天主堂攺爲公所。誤入其教者﹑嚴行禁飭。得上�日﹑西洋人﹑乃外國之人。各省居住年久。今該督奏請搬移。恐地方之人﹑妄行擾累。著行文各省督撫﹑伊等搬移時﹑或給與半年數月之限。令其搬移。其來京﹑與安插澳門者。委官沿途照看送到。毋使勞苦

○復設江南雲臺山東海營。以海州營守備一員移駐。並添設把總一員。兵一百六十六名。從漕運總督張大有請也

○設立廣西太平土州學。以養利州訓導一員移駐。額取文武童生各四名。從廣西總督孔毓珣請也

○旌表山西寧鄕縣烈婦﹑趙進妻馮氏。守正拒姦。被勒殞命。給銀建坊如例

○甲子。諭兵部。國家保障封疆。惟武臣是賴。參將以上﹑責任尢重。其年老有疾﹑不能辦理﹑以致營務廢弛者。自難姑容。但其間或有久歷戎行﹑曾著勞績者。情亦可憫。嗣後參將以上﹑有老病之員。該督撫提鎭﹑照例題參。仍將伊從前行間效力之處。查明繕摺﹑夾入本章內。同送內閣奏聞。朕酌加恩典。以示篤念舊勞之意

○喀爾喀紮薩克多羅貝勒垂紮木散故。遣官致祭

○旌表河南孟縣烈婦﹑謝廷報妻鄧氏。拒姦不辱。斧傷殞命。福建福淸縣烈女﹑林勝卿聘妻何氏。未婚夫故。投繯殉節。俱給銀建坊如例

○乙丑。上禦太和殿。傳臚。賜殿試武舉李琰等一百三十六人﹑武進士及第出身有差

○兵部遵上�日議奏。平復臺灣外委官張春等一千八百餘員﹑淡水營援守外委官張朝任等二百三十餘員﹑均應加等議敍從之

○福建巡撫黃國材﹑以年老乞休。溫上�日慰畱之

○丙寅。以冊立皇后﹑及冊封貴妃﹑齊妃﹑熹妃。上親詣奉先殿﹑行告祭禮

○遣官告祭天地太廟社稷

○升福建臺灣水師副將林亮﹑爲福建臺灣總兵官

○升山西平遙縣中學爲大學額取文武童生各十五名。從山西學政彭廷訓請也

○添設宣化鎭屬土木堡岔道城﹑楡林堡﹑雞鳴堡﹑左衛城﹑懷安城﹑六處駐防兵﹑共一百九名。從宣化總兵官許國桂請也

○丁卯。上禦太和殿。命太保吏部尙書公隆科多﹑爲正使。領侍衛內大臣馬武﹑爲副使。持節賫冊寶。冊立嫡妃那拉氏爲皇后。冊文曰。朕惟道原天地。乾始必賴乎坤成。化洽家邦。外治恆資乎內職。旣應符而作配。宜正位以居尊。咨爾嫡妃那拉氏﹑祥鐘華冑。秀毓名門。溫惠秉心。柔嘉表度。六行悉備。久昭淑徳於宮中。四教弘宣。允合母儀於天下。曾奉皇太后慈命﹑以冊寶立爾爲皇后。爾其承顏思孝。務必敬而必誠。逮下爲仁。益克勤而克儉。恪共祀事。聿觀福履之成。勉嗣徽音。用贊和平之治。欽哉

○命文華殿大學士嵩祝﹑爲正使。禮部右侍郎三泰﹑爲副使。持節﹑冊封貴妃。冊文曰。朕惟起化璇闈。爰賴贊襄之職。協宣坤教。允推淑愼之賢。聿考彜章。式崇位序。咨爾妃年氏﹑篤生令族。丕著芳聲。賦質溫良。持躬端肅。凜箴規於圖史。克儉克勤。表儀範於珩璜。有典有則。曾仰承皇太后慈諭﹑以冊寶封爾爲貴妃。爾其時懷祇。敬。承慶澤之方新。益懋柔嘉。衍鴻庥於有永。欽哉

○命保和殿大學士馬齊﹑爲正使。都察院左都禦史尹泰﹑爲副使。持節﹑冊封齊妃。冊文曰。朕惟教始宮闈。端重肅雝之範。禮崇位號。實資翊贊之功。錫以綸言。光玆懿典。咨爾妃李氏﹑持躬淑愼。秉性安和。納順罔愆。合珩璜之矩度。服勤有素。膺褕翟之光榮。曾仰承皇太后慈諭﹑以冊印封爾爲齊妃。爾其益懋溫恭。尙祗承夫嘉命。彌懷謙抑。庶永集夫繁禧。欽哉

○命禮部左侍郎登徳﹑爲正使。內閣學士塞楞額﹑爲副使。持節﹑冊封熹妃。冊文曰。朕惟贊宮庭而衍慶。端賴柔嘉。班位號以分榮。丕昭淑惠。珩璜有則。綸綍用宣。咨爾格格鈕祜魯氏﹑毓質名門。揚休令問。溫恭懋著。夙效順而無違。禮教克﹤女間﹥。益勤修而罔怠。曾仰承皇太后慈諭﹑以冊印封爾爲熹妃。爾其祗膺巽命。迓景福以咸綏。翊輔坤儀。荷鴻庥於方永。欽哉

○命兵部右侍郎牛鈕﹑爲正使。禮部右侍郎蔣廷錫﹑爲副使。持節﹑冊封懋嬪。冊文曰。朕惟協贊坤儀。用懋珩璜之徳。佐宣內治。必資柔順之賢。爰考彜章。式隆新典。咨爾格格宋氏﹑臧嘉成性。著淑問於璇宮。敬愼持躬。樹芳名於椒掖。曾仰承皇太后慈諭﹑冊封爾爲懋嬪。爾其祗承象服。昭勤儉而化翼宮闈。永荷鴻庥。履謙和而誕膺綸綍。欽哉

○命吏部左侍郎巴泰﹑爲正使。禮部左侍郎王景曾﹑爲副使。持節﹑冊封裕嬪。冊文曰。朕惟化理肇自閨闈。令儀是式。功容凜夫圖史。禮秩攸崇。爰賁徽章。用昭彜典。咨爾格格耿氏﹑克葉柔嘉。早推淑愼。允合珩璜之度。宜膺象服之榮。曾仰承皇太后慈諭﹑冊封爾爲裕嬪。爾其聿修懿行。迓景福於方來。式佩綸言。荷洪禧於勿替。欽哉

○戊辰。以冊立皇后禮成。頒詔天下。詔曰。朕惟乾施坤成。乃布和於四序。日明月儷。並臨照於萬方。故王者建邦。必正宮庭之位。聖人作則。首隆冊命之文。所以理敍人倫。輔修內治也。朕丕纘鴻基。欽承大業。奉皇妣孝恭仁皇后諭上�日。以嫡妃那拉氏﹑誕秀髙門。稟貞華冑。淑恭中度。懿範性成。孝敬盡於晨昏。承顏養志。柔嘉著於宮壼。惠下肅躬。令徳克全。徽章允稱。宜冊立皇后。洎慈闈失恃。典禮久稽。而宗事聿嚴。正名斯亟。玆敬遵慈訓。載考舊儀。祗告天地太廟社稷。於雍正元年十二月二十二日﹑冊立那拉氏爲皇后。俾承光於軒耀。式正號於長秋。大禮旣成。湛施應溥。於戲。祉貽璇室。宏昭式榖之原。福備椒庭。廣錫敷恩之典。布告天下。咸使聞知

○詔內恩款﹑凡十三條

○是日﹑遵上�日免行慶賀禮

○己巳。諭兵部。今科中式武進士﹑系元年所取。狀元﹑授爲一等侍衛。榜眼﹑探花﹑授爲二等侍衛。二甲十三名﹑授爲三等侍衛。令戴孔雀翎。三甲記名三十六人﹑俱授藍翎。餘照例揀選補用

○河道總督齊蘇勒疏報。河南中牟縣楊橋決口﹑已經堵築合龍。得上�日﹑此系隆冬加築。今值春融。尢宜加意保護。務期永遠堅固

○庚午。孝莊文皇后忌辰。遣官祭暫安奉殿

○癸酉。遣內閣侍讀學士班第﹑祭太昊伏羲氏等陵。左副都禦史楊汝榖﹑祭炎帝神農氏等陵。侍講學士覺羅逄泰﹑祭女媧氏等陵。左副都禦史江球﹑祭黃帝軒轅氏等陵。內閣學士胡煦﹑祭少昊金天氏等陵。孔子闕里吏部左侍郎巴泰﹑祭顓頊髙陽氏等陵。大理寺卿覺羅常泰﹑祭夏禹王等陵。左僉都禦史陳允恭﹑祭遼太祖陵

○撫遠大將軍年羹堯摺奏。西寧一帶番賊。俱經巢�刀滅。惟南川口外郭密九部。肆行截搶。臣廣行招撫。祗有沙克都爾阿拉布坦。率三部來投。具餘部落。仍行恣肆。其呈庫﹑活爾賈二部。暴戾尢甚。嶽鐘琪帶來瓦斯雜谷之兵。熟習山路。臣前令嶽鐘琪﹑在歸徳堡。將上寺東策布下寺東策布之助惡賊番。巢�刀撫兼施。己俱安插。卽移師進巢�刀郭密番賊。搜捕賊穴。將呈庫一部。攻殺殆盡。活爾賈等部。首惡已誅。其餘盡皆投降。奏入。報聞

○甲戌。歲暮。祫祭太廟。上親詣行禮

○遣官祭永陵﹑福陵﹑昭陵﹑暫安奉殿﹑孝陵﹑孝東陵﹑景陵

○遣官祭太歲之神

○己亥。旌表八旗節婦﹑滿洲﹑齊藍保妻馬佳氏等四十六人漢軍﹑唐璽妻田氏等二十四人。滿洲孝子鐘保等三人。直隸各省節婦﹑陳之鸞妻譚氏等一百三十五人。貞女﹑施氏等十三人。孝子﹑李東等九人。各給銀建坊如例

○是歲﹑人丁戶口﹑二千五百三十二萬六千三百七。又永不加賦滋生人丁﹑四十萬八千五百五十七。田地﹑山蕩﹑畦地﹑八百九十萬一千八百七十九頃六十二畝有奇。徵銀﹑三千二十二萬三千九百四十三兩有奇。米﹑豆﹑麥﹑四百一十二萬八千六百五十七石有奇。艸﹑四百八十二萬七千八百六十一束。茶﹑四十九萬五千六百三十引。行鹽﹑五百二萬四千一百三十八引。徵課銀﹑四百二十六萬一千九百三十二兩有奇。鑄錢﹑四十九萬九千二百有奇

大淸世宗敬天昌運建中表正文武英明寬仁信毅大孝至誠憲皇帝實錄卷之十四

大淸世宗敬天昌運建中表正文武英明寬仁信毅大孝至誠憲皇帝實錄卷之十五

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太保兼

太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正二年。甲辰。春。正月。丙子朔。上詣堂子行禮。回宮。拜神畢。禦殿。王以下﹑文武各官﹑外藩王﹑及使臣等。上表朝賀。停止筵宴

○朝鮮國王李昀﹑遣陪臣李樴等﹑表賀冬至﹑元旦﹑萬壽節。及進歲貢禮物。賞賚如例

○策妄阿喇布坦使臣根頓等﹑隨班朝賀行禮。特令賜宴

○丁丑。諭理藩院。朕問貝勒博貝管轄之吳梁海人民﹑近時何以資生。據奏﹑在將軍祁裏徳處﹑借餉一萬八千五百六十兩。買牲分給。各得產業。今勝於昔。其所借餉銀﹑伊將俸銀逐年抵補等語。朕思博貝﹑歷年宣力。勛績卓然。且吳梁海等眾﹑均系朕之百姓。豈有養育朕之百姓﹑而借餉於朕之理。所借銀兩﹑不必扣還。著行文將軍祁裏徳知之

○以河南道禦史陸賜書﹑爲陜西鄕試正考官。翰林院編修徐云瑞﹑爲副考官。侍讀學士吳隆元﹑爲江南鄕試正考官。檢討李蘭﹑爲副考官

○撫遠大將軍年羹堯摺奏。十二月十三日﹑羅卜藏丹津。送侍郎常壽回營。並呈奏章一函。筆帖式多爾濟。被賊掠去。仗義捐軀。請施恩優卹。以示鼓勵。得上�日﹑侍郎常壽﹑乃簡任西寧辦理靑海事務之員。伊並不將羅卜藏丹津謀叛情形奏聞。一切軍務。悉推諉於年羹堯。又擅棄西寧。輕往靑海。爲羅卜藏丹津所獲。及羅卜藏丹津﹑將伊釋放。復靦顏生還。溺職已甚。著將常壽﹑拏解西安監禁。至筆帖式多爾濟﹑被賊擒獲。不屈身死。甚屬可嘉。著交部照殉節例議敍。仍著大將軍年羹堯。照例予祭

○戊寅。命朝期行禮。左右兩班。增派侍衛二員﹑隨禦史稽查

○諭撫遠大將軍年羹堯。朕前曾降上�日﹑羅卜藏丹津被困時﹑必將常壽送回請罪。今果將常壽送回矣。羅卜藏丹津﹑從此又以甘言巧懇﹑阻滯吾兵。亦未可定。羅卜藏丹津﹑乃辜負國恩﹑與吾兵對敵之叛賊。國法斷不可宥。不得因伊曾封王爵﹑稍存疑慮。再與羅卜藏丹津同謀之王﹑貝勒﹑貝子﹑公等。旣經背叛﹑其爵卽宜削除。伊等或來歸順﹑或被擒獲。不必更論其先曾封爵。但論其行事之輕重。可寬者從寬。應治罪者治罪。辦理奏聞

○庚辰。孟春。享太廟。遣怡親王允祥行禮

○是日﹑以故大學士一等公謚文襄圖海﹑配享太廟西廡

○遣官祭太歲之神

○辛巳。祈谷於上帝。恭奉聖祖仁皇帝配享。上親詣行禮。恭捧聖祖仁皇帝神位。奉安於上帝神位之右。太宗文皇帝神位之次

○領侍衛內大臣一等公馬爾賽等﹑以伊祖圖海配享﹑具疏謝恩。得上�日﹑此出自聖祖皇考所遺恩上�日。爾祖茂著功勛。爾等其法祖報效。各相奮勉

○實授許國桂﹑爲直隸宣化總兵官

○壬午。世祖章皇帝忌辰。遣官祭孝陵

○甲申。諭理藩院。西海逆賊羅卜藏丹津一事。喇嘛等﹑理宜將叛亂之人﹑善言開導﹑令其和輯。不致起事﹑戕害生命。是爲維持佛教。如其不能。亦應呈明該將軍等﹑各自閉戶安居。豈意反助西海悖逆之人﹑竟糾合數千喇嘛﹑手持兵刃﹑公然抗拒官兵。及至潰敗。猶不降順。入廟固守。以致追殺覆滅。有玷佛教甚矣。欽惟太宗文皇帝時。第五輩達賴喇嘛﹑遣使入覲﹑極爲恭順。及世祖章皇帝時。將第五輩達賴喇嘛﹑延至京師﹑封爲瓦齊拉達喇達賴喇嘛。蒙被殊禮。百年以來。法教興隆。皆我朝之恩賜也。前者﹑準噶爾寇犯招地。殺戮僧徒。拆毀寺廟。聖祖仁皇帝遣發大軍。恢復招地。俾達賴喇嘛﹑重安法座。佛教復興。如此隆恩﹑喇嘛並不感激。反助悖逆之人。凶惡已極。於佛門之教﹑尙可謂遵受奉行者乎。將朕此上�日徧諭各處寺廟喇嘛﹑並住居蒙古紮薩克處之大小喇嘛等知之

○乙酉。順天府進春

○調署理山西大同總兵官馬會伯﹑回雲南永北總兵官任。以正藍旗參領陳王章﹑署理山西大同總兵官

○丙戌。賞給巴爾庫爾滿洲察哈爾綠旗種地兵丁﹑銀兩有差

○丁亥。授四川提督嶽鐘琪﹑爲奮威將軍

○戊子。封喀爾喀鎭國公策旺諾爾布﹑爲固山貝子

○庚寅。以光祿寺少卿羅其昌﹑爲河南鄕試正考官。翰林院修撰於振﹑爲副考官。太僕寺卿沈近思﹑爲山東鄕試正考官。福建道禦史朱一鳳﹑爲副考官。編修夏力恕﹑爲山西鄕試正考官。侍講黃鴻中﹑爲副考官

○辛卯。諭兵部。副將孫繼宗﹑領兵在布隆吉爾等處﹑同遊擊潘之善﹑大敗靑海逆賊。孫繼宗﹑著賞給總兵官職銜。俟有陜西總兵官缺出題補

○壬辰。鑲藍旗漢軍都統伊爾拜﹑緣事革職。以果郡王允禮﹑爲鑲藍旗漢軍都統

○命鑲白旗蒙古都充武格﹑總管殺虎口至阿爾泰一路軍臺事務

○升鑲白旗蒙古副都統成拜﹑爲本旗蒙古都統。王府長史額爾錦﹑爲鑲白旗蒙古副都統

○升河南布政使牟欽元﹑爲太常寺卿。調署理山西布政使田文鏡﹑爲河南布政使司布政使。升山西按察使髙成齡﹑爲山西布政使司布政使。浙江糧儲道張楷﹑爲江南江蘇按察使司按察使。以原任雲南按察使金啟復﹑爲山西按察使司按察使

○癸巳。諭總理事務王大臣等。額駙策淩奏稱。伊自阿爾泰軍營來時。副都統勒欽圖﹑原任將軍席柱﹑年俱衰邁。原爵公徳瞻。在軍營患病。請將此三人撤回等語。席柱﹑勒欽圖﹑著撤回。徳瞻系前往效力贖罪之人。俟軍務告竣。再令伊回京

○諭宗人府。皇考以公星尼﹑招搖生事。革去公爵。繼又念伊先人之故。仍復施恩﹑令伊子星海﹑承襲公爵。詎知星海又復不才。昏庸懶惰。身罹國憲。皇考尙冀星尼﹑或知懲創﹑悛攺惡習。復其公爵﹑以觀後效。今星尼﹑不惟不感戴皇考之恩﹑不知攺行易轍。且各處鉆營﹑無恥莫甚。有玷天潢。著仍革去公爵。拘禁在家。將應襲公爵之人﹑查明具奏。再伊屬下佐領甚多﹑與公爵不稱。可酌畱數佐領﹑給與襲公之人。其餘佐領﹑存於公處

○諭內閣。廣東總督楊琳﹑辦理鹽務以來﹑聞將窮民生理﹑盡行霸占。百姓怨憤。夫錢糧𨿽屬緊要。當爲百姓存畱微利養生。若旣爲錢糧起見。又圖自已取利。絲毫不與百姓。使窮民失所﹑成羣竊盜。其害較缺欠錢糧﹑爲更大矣。務須謹愼廉潔﹑從公辦理﹑方屬稱職。不可只爲錢糧起見。不顧百姓

○八旗都統以年終將閱射優劣等人﹑及奏銷錢糧紙張等項﹑各具摺匯奏。得上�日﹑覽八旗都統所奏﹑甚屬糊塗。理應陸續乘便﹑各將一二事具奏。朕得次第披覽明悉。方可辦理。今將一年所積事件﹑於年終匯奏。盈千累百之摺﹑朕一時從何處看起。朕若不披覽明悉﹑如何辦理。嗣後或應陸續分奏﹑以便朕覽。或應公摺匯奏﹑以便交部查核之處。俱著詳議具奏。尋議﹑八旗箭摺。嗣後請按月造冊送部。其技藝生疎者。令該旗勒限教訓。如再任意怠惰。卽行參奏治罪。技藝優長者。令該旗記名。以示鼓勵。至俸餉米石紙張等項。亦停其於年終奏銷。令兩翼各會同四旗﹑將一年內支領過數目。開明奏聞。並送戶部查核。得上�日﹑箭摺所議尙是。至俸餉等項。著照部院奏銷紙張例。酌量陸續呈覽

○甲午。諭內閣。嗣後本章奏摺內﹑字樣及人名﹑有與朕名同者﹑應回避更攺外。其餘與朕名音同字異﹑及邊傍字樣略同者﹑俱不必回避更攺

○諭總理事務王大臣等。朕禦極以來。加恩文武官員﹑各得升階。而宗室獨無仕進之路。朕欲施恩﹑予以升階。思之再三﹑總不可得。如用伊等爲大臣等﹑及侍衛﹑猶可供朕使令。若用部院﹑或遇屬下人爲大臣﹑難以行走﹑勢必至瞻徇情面。若令其應鄕會試﹑與民人一體搜檢﹑恐失觀瞻。可否補用宗人府官員筆帖式之處﹑爾等傳與宗人府議奏。再宗室內﹑有學優才美者。作何考選之處﹑亦著議奏

○撫遠大將軍年羹堯摺奏。張家胡土克圖之胡必爾汗。原住西寧東北郭隆寺。屬下喇嘛甚多。素與羅卜藏丹津﹑阿爾布坦溫布和好。本年正月。郭隆寺眾喇嘛。忽聚兵操演。臣隨給示禁止。而寺內喇嘛。傳令東山一帶番人。約於是月十一日。齊集拒戰。臣見反形已露。急宜巢�刀滅。隨遣提督嶽鐘琪﹑會同前鋒統領蘇丹﹑副都統覺羅伊禮布等。統兵進巢�刀。尙未至郭隆寺。而賊眾已於十二日駐營哈拉直溝迎敵。我軍直前奮擊。斬賊數千。據其三嶺。毀其十寨。副將宋可進﹑總兵官吳正安﹑黃喜林等。各有斬獲。隨沿途毀其七寨。焚其房屋七十餘所。次日抵郭隆寺。寺外山谷間。伏賊千餘人。皆逃入洞內。我兵施放槍炮。復聚薪縱火。賊俱薰死。計前後殺傷賊眾。共六千餘名。隨毀郭隆寺。並究張家胡土克圖之胡必爾汗消息。眾喇嘛已預先攜往大通河西雜隆地方。臣卽將達克瑪胡土克圖正法。此次效力弁兵。及陣亡受傷者。俟查明咨部。得上�日﹑效力官兵。俟事竣議敍。其勞績尢著之官弁。俱著加銜二等

○湖廣提督魏經國摺奏﹑楚省大吏。皆減輕火耗。嚴禁饋送。淸正自矢。奉上諭﹑目下如此﹑自玆日新不已﹑止於至善方好。恐一時鼓舞﹑勉彊從事。又復因循﹑漸流於下。朕所慮者此也。須不時畱心體訪。少有不法者﹑必卽奏聞。方見實心效力﹑忠君愛國之誠也

○正黃旗漢軍都統左世永﹑緣事革職。以兵部尙書盧詢﹑爲正黃旗漢軍都統

○丁酉。諭宣化總兵官許國桂﹑宣鎭兵丁﹑出徵勞苦。軍前倒斃馬匹﹑從寬免其賠補

○正紅旗漢軍都統宗室西倫圖﹑年老休致。升刑部右侍郎髙其佩﹑爲正紅旗漢軍都統

○河南巡撫石文焯摺奏﹑請將巡撫衙門繳存節禮﹑及節省規例銀兩﹑解充西寧軍餉。奉上諭﹑助餉之說﹑斷然不可。止宜畱充本省公用。如補苴虧項﹑修理城垣﹑道路﹑橋梁﹑堤岸﹑及兵馬器械犒賞之需。以公完公。方爲允協。將用過數目開除﹑摺奏以聞

○戊戌。以翰林院侍讀學士吳隆元﹑教習庶吉士

○湖廣巡撫納齊喀疏報﹑蘄州等十三州縣﹑及荊右﹑施州二衛﹑康熙六十一年分﹑開墾田畝八百八十八頃有奇。下部知之

○己亥。諭內務府。從前借欠內府公庫銀兩﹑展限未完者﹑俱著豁免

○鑲白旗漢軍都統張聖佐﹑年老休致。以原任刑部尙書宗室佛格﹑爲鑲白旗漢軍都統

○庚子。建孔子廟於歸化城。左右兩翼﹑各設滿學教官一員。從都統丹晉請也

○辛丑。諭八旗都統等﹑八旗滿洲﹑蒙古﹑漢軍人等﹑俱經累世效力。見今承平旣久滿洲戶口滋盛。餘丁繁多。而護軍馬甲﹑額設有定。是以不得披甲之閒散滿洲﹑至有窘迫不能養其妻子者。朕每加憫念。將如何施恩﹑俾得資生之處﹑再四籌度。並無長策。若欲增編佐領﹑恐正項米石不敷。若不給與錢糧養贍﹑伊等何以聊生。旣不能養其家口。何由造就以成其材。今將八旗滿洲﹑蒙古﹑漢軍內﹑共選取四千八百人﹑爲教養兵。訓練藝業。所選人等﹑每月給與錢糧三兩。計四千八百人﹑每年共需錢糧十七萬二千八百兩。每一旗。滿洲﹑蒙古﹑漢軍﹑共六百名。內滿洲四百六十名。蒙古六十名。漢軍八十名。其漢軍之八十名﹑令爲步兵。每月給與錢糧二兩。就此錢糧數內﹑計其贏餘﹑通融料理。可以多給四十名兵丁。每漢軍一旗。著選取一百二十名。再軍器內﹑長槍尢爲有用。著滿洲﹑蒙古﹑每佐領下。選取護軍四名。馬甲四名。令其學習長槍。漢軍每佐領下。選取馬甲四名。令其學習藤牌挑刀。此四千八百名教養兵。若計佐領選取﹑恐其人有多寡不同。應於旗下甲喇內﹑通計人數選取。則護軍馬甲﹑益得有用之人。而閒散餘丁﹑亦得學習成就矣。至於如何編錄教訓管轄之處。八旗都統﹑護軍統領﹑副都統等﹑公同盡心詳酌。務期永遠可行。定議具奏。尋議﹑滿洲旗下佐領。人數多寡﹑不甚相懸。所選四百六十名教養兵﹑應令各旗不論佐領﹑在甲喇內選取。蒙古﹑漢軍﹑旗下佐領。數目多寡不同。俱應不論旗分﹑各計八旗總數。按其佐領多寡﹑均行選取。其選取時﹑必擇其實系貧乏﹑諳於騎射﹑可以學習之另戶餘丁選取。其管轄教訓等事﹑應令八旗大臣﹑各派員管轄。每五日﹑習步射一次。十五日﹑習馬射一次。優劣分別。記名。俟有護軍馬甲缺出。將優者拔用。再滿洲﹑蒙古﹑學習長槍。漢軍﹑學習藤牌挑刀。實有裨武備。應令該旗大臣等﹑照前選取﹑派員管轄。其教習槍法﹑由八旗巡捕三營官兵內﹑選取四十人。教習藤牌挑刀﹑由巡捕三營﹑及古北口之綠旗官兵內﹑選取四十人。俱每旗各派五人﹑以充教習。每月給工食銀三兩。學習人等﹑三年期滿考試。擢其優者﹑以爲伍長。長槍兵丁﹑每人給官馬一匹。至所用器具。俱行文應辦之處﹑備辦賫送。從之

○封喀爾喀一等臺吉滚卜紮布﹑爲輔國公

○兵部議奏﹑直隸巡撫李維鈞疏言﹑從前宣化鎭﹑出師軍士。所給十个月行糧。兩个月口糧。經部準議政大臣等原議﹑乃系給與﹑並無扣還字樣。請上�日免扣在案。今古北﹑密雲等鎭協營官兵。與宣化鎭屬官兵。同時同地。一體出師。所給錢糧﹑請照宣化鎭之例﹑免其扣還。應如所請。從之

○壬寅。直隸巡撫李維鈞﹑奏請揀發人員﹑以收實效。奉上諭﹑直隸咫尺京師﹑必無懸缺久待之慮。朕於遠省﹑每揀發人員﹑不過暫時權宜。止行一二次﹑並非常例。應將一省屬員內﹑量才器使﹑斟酌調補。隨時摺奏以聞

○癸卯。諭禮部。朕於三月內﹑舉行視學釋奠大典。定例衍聖公。應行陪祀。聞孔傳鐸有疾﹑且值守制之初。可令伊子弟一人來京﹑代伊行禮

○遣署理大學士戶部尙書徐元夢﹑告祭先師孔子。禮部尙書張伯行﹑告祭崇聖祠。以加封孔子五代王爵神牌入祠也

○封故喀爾喀多羅貝勒功額喇卜坦子佛保﹑爲固山貝子

○總理事務王大臣等議覆﹑安徽巡撫李成龍疏奏﹑鳳陽府屬壽州﹑定遠﹑鳳陽等縣﹑及安慶府屬﹑桐城﹑太湖二縣歉收。請於從前截漕米內﹑動支四萬石﹑減價平糶。應如所請。從之

○刑部遵上�日議覆﹑諱盜不報﹑處分例。州縣革職。道﹑府﹑同知﹑通判失察者。降二級調用。徇庇者。降三級調用。州縣旣經揭報﹑而上司不行轉報者。降四級調用。州縣以彊爲竊﹑以多爲少﹑上司不行詳查﹑遽行轉報﹑及解審時不能審出者。亦降三級調用。若督撫失察﹑降一級畱任。其兼轄武官﹑亦照文職例議處。至律載竊犯三次者絞。贓至一百二十兩以上者絞。嗣後不照贓究擬﹑或於初犯再犯時﹑不依律剌字﹑以至累犯者。亦照失出例議處。從之

○廣東巡撫年希堯疏奏﹑盤查藩庫﹑用巡撫封條封貯。但新收錢糧﹑多寡未悉。請另設一庫。委道官一員。兼同藩司察視收支。得上�日﹑朝廷設官﹑各有職掌。巡撫乃朕任用之人。藩司亦朕所簡用者。理應協恭辦理。況撫藩同在一城。儻有虧空﹑何難覺察。年希堯﹑欲令道員監查藩庫。向來道員倉庫﹑藩司有盤查之責。今反欲自下察上﹑殊屬倒置。原本發回。嚴加飭行

○甲辰。升正黃旗護軍參領阿漢泰﹑爲本旗漢軍副都統

○戶部議覆﹑山東巡撫黃炳疏奏﹑康熙六十年﹑並雍正元年﹑散賑銀米﹑著落各官賠補。得上�日﹑地方偶有災祲。朕卽軫念窮黎。遣官散賑。動支正項銀米。務使均沾實惠。此拯救災黎之至意也。如將散賑銀米﹑不入正項開銷﹑著落各官賠補。殊非朕特遣官員﹑拯救災黎之本意。巡撫黃炳所奏康熙六十年﹑散賑用過谷石﹑及雍正元年﹑散賑用過銀兩二疏。俱交與該部。準入正項報銷

大淸世宗敬天昌運建中表正文武英明寬仁信毅大孝至誠憲皇帝實錄卷之十五

大淸世宗敬天昌運建中表正文武英明寬仁信毅大孝至誠憲皇帝實錄卷之十六

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太保兼

太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正二年。甲辰。二月。乙巳朔。升廣西梧州副將蔡成貴﹑爲貴州安籠總兵官

○戶部議覆。倉場侍郎法敏等﹑條奏漕務事宜。一﹑運丁正副。不許包丁代運。一﹑挑淺添夫。按日派給錢文。不得如前索給食米。以致借端盜賣。一﹑雇用水手。給發工價。開幫之後。不許勒添工食。應飭令漕臣。通行曉諭。又各倉監督。俟一年差滿。遣大臣一員。會同倉場侍郎。稽察米好數足者。議敍升用。短少浥爛者。從重治罪。以示懲勸。均應如所請。從之

○丙午。初聖祖仁皇帝禦制上諭十六條。頒示八旗及直省兵民人等。自綱常名教之際。以至耕桑作息之間。本末精粗。公私鉅細。各舉要領。垂訓萬世。上以各條遵行日久。慮民或怠。宜申誥誡以示提撕。迺復尋繹其義。推衍其文。共得萬言。名曰聖諭廣訓。並制序文。刊刻成編。頒行天下。序文曰。書曰﹑每�山戊示

�孟春。遒人以木鐸徇於路。記曰﹑司徒修六禮以節民性。明七教以興民徳。此皆以惇本崇實之道。爲牗民覺世之模。法莫良焉。意英厚焉。我聖祖仁皇帝久道化成。徳洋恩溥。仁育萬物。義正萬民。六十年來。宵衣旰食。祗期薄海內外。興仁講讓。革薄從忠。共成親遜之風。永享昇平之治。故特頒上諭十六條。曉諭八旗﹑及直省兵民人等。自綱常名教之際。以至於耕桑作息之間。本末精粗。公私鉅細。凡民情之所習。皆睿慮之所周。視爾編氓。誠如赤子。聖有謨訓。明徵定保。萬世守之。莫能易也。朕纘承大統。臨禦兆人。以聖祖之心爲心。以聖祖之政爲政。夙夜黽勉。率由舊章。惟恐小民尊信奉行。久而或怠。用申誥誡。以示提撕。謹將上諭十六條﹑尋繹其義。推衍其文。共得萬言。名曰聖諭廣訓。旁徵遠引。往復周詳。意取顯明。語多直朴。無非奉先志以啟後人。使羣黎百姓﹑家諭而戶曉也。顧爾兵民等﹑仰體聖祖正徳厚生之至意。勿視爲條教號令之虛文。共勉爲謹身節用之庶人。盡除夫浮薄囂淩之陋習。則風俗醇厚。家室和平。在朝廷徳化﹑樂觀其成。爾後嗣子孫﹑並受其福。積善之家。必有餘慶。其理豈或爽哉

○諭都察院﹑元年恩科典試諸臣。皆體朕意。矢公矢愼。應試士子。亦皆恪遵功令。未敢苟且鉆營。自臨場以至發榜。前後俱各帖然。今聞應試士子。不比去年安靜。竟有投送詩文往來干謁者。現今開列之同考官。若少爲其所搖動。乃自取罪戾也。朕賞罰悉秉至公。今場前旣多奔競。榜後必生事端。今�山戊示�同考官當加意謹愼。毋蹈法网。都察院卽頒示曉諭。應試士子。宜安分守法。毋得希圖僥幸。仍實心察訪。如有鉆營彰著者。卽行拏參﹑治以重罪

○諭八旗文武官員人等。我國家念爾等祖父。皆屬從龍舊臣。著有勛績。故加恩後裔。量才授官。冀收心膂驅策之效。爾等自當恪守官箴。勤勞王事。建股肱之盛烈。垂淸白之家聲。庶幾上以仰報君恩。下以顯揚世美。乃每見旗員居官﹑不能悉體朝廷期望之意。賢否雜出。志行不齊。由筮仕之初。輒謂旗人與漢人不同。漢人無累。可以硜硜自守。旗人則本旗官屬。需索多端。親族往來。責望甚眾。萬一任滿﹑又不免有當差之累。此念一起。百獘叢生。不以忠君體國爲心。不以曠職殃民爲懼。潛通賄賂。恣意苞苴。惟

期囊槖之充。盡喪廉隅之守。殊不思國家察吏。廉者獎。貪者懲。滿與漢無二法也。爾等果能潔己奉公。始終一節。休聲丕著。惠政日聞。朕自當從優擢用﹑以示獎勵。凡所過慮﹑皆可不必。如其不然。則法网難寬。縱家擁厚貲。安能坐享乎。至於爾等家世武功。業在騎射。近多慕爲文職。漸至武備廢弛。而由文途進身者。又祗徼幸成名。不能苦心向學。玩日愒時。迄無所就。平居積習。尢以奢侈相尙。居室器用。衣服飲饌。無不備極紛華。爭誇靡麗。甚且沈湎梨園。遨遊博肆。不念從前積累之維艱。不顧向後日用之難繼。任意糜費。取快目前。彼此效尢。其害莫甚。朕特加諄諭。自此以後。出仕者﹑各宜精白乃心。靖共爾位。人人以廉能自矢。不得藉旗人多累之說﹑以遂其罔。上行私之術。八旗子弟﹑各習其業。文則潛心制義。博覽詩書。務求用世之實學。武則嫻習弓馬。講究韜略。預儲閫外之良材。且各崇儉戒奢。安分循禮。父誡其子。兄誡其弟。與其恣情縱意。博一日之豪華。何如量入爲出。謀百年之生計。與其蕩檢踰閒。作無藉之匪類。何如謹身寡過。勉有用之事功。以報朝廷。以綿世澤。以惇風俗。以保身家。顧不美歟。大雅之詩曰。凡周之士。不顯亦世。蓋欲疏附後先之子孫。亦世世修徳﹑與周匹休也。爾等八旗皆佐命後昆。深願克紹前修。榮名悠遠。國家亦重有賴焉。其各欽承毋忽

○諭各省關差鹽差等官。從來關榷鹽稅之設。所以通商裕國。或用欽差專轄。或令督撫兼理。無非因地制宜﹑利商便民之至意也。朕前於關鹽兩差。各下諭上�日﹑誥誡諄切。但旗員向來相沿成習。陽奉陰違。任意侈糜。不知撙節。額外加派。苦累商民。差滿之日。惟恐回京有當差效力之事。每以缺額懇求寬限。希圖掩飾。是以不憚叮嚀。再加申飭。大抵關差之獘。皆惟知目前小利。恣意侵漁。聽信家丁。縱容胥吏。開關﹑分別遲早。肆無厭之誅求。報單﹑任意重輕。爲納課之多寡。飽溪壑者﹑則任其漏稅。代爲朦朧。不遂欲者﹑則倒篋傾箱。不遺纖細。致商賈畏懼。裹足不前。行旅彷徨。越關迂道。則困商實所以自困也。鹽差之獘。尢合重懲。飛渡重照﹑貴賣夾帶。獘之在商者猶小。加派陋規。獘之在官者更大。若不徹底澄淸。勢必致商人失業。國帑常虧。夫以一引之課。漸添至數倍有餘。官無論大小。職無論文武。皆視爲利藪。照引分肥。商家安得而不重困。賠累日深則配引日少。配引日少﹑則官鹽不得不貴。而私鹽得以橫行。故逐年之課﹑難以奏銷。連�山戊示�之引﹑盡皆壅滯。非加派之所致與。故關差惟在嚴禁苛求。使舟車絡繹。貨物流通。則稅自足額。鹽差惟在力除加派。使商困少蘇。盡復舊業。則課自贏餘。至於督撫﹑系封疆大吏。更當仰體朝廷。歸並之意。關政不得視爲帶理﹑漫不經心。誤任屬員。聽其剝削。鹽政不得罔卹窮商。獨專厚利。硬派州縣。計口徵錢。夫榷關部屬尙有顧忌恐督撫持其短長。令歸督撫﹑則何所瞻顧。巡鹽禦史﹑地方官或不奉約束。今歸督撫﹑則孰敢抗違。況欽差猶每年更換。而督撫兼理﹑則無限期。若不實心奉行。使風淸獘絕。則大負歸並之本意矣。至將耗羨充課。固屬急公。但恐以耗羨歸正額。而正額之外﹑復加耗羨。商民重輸疊出。何以堪此。朕深悉關鹽擾累之害。垂念商民營逐之苦。特諭爾等經理榷稅者。務期奉公守法。遴委得人知商旅之艱辛。絕箕斂之獘竇。通商卽所以理財。足民卽所以裕國。如自利自便。罔上行私。責有攸歸。其悉遵朕上

�日

○禁八旗武員朝期會集﹑乘車至東西闕門

○朝鮮國王李昀﹑遣使謝頒賜減貢恩。並貢禮物。命停止收受。準作年貢

○以故喀爾喀紮薩克多羅貝勒垂紮木散子﹑納木紮爾冊素隆襲爵

○丁未。遣大學士嵩祝﹑祭先師孔子

○調寧古塔將軍輔國公巴賽來京。升正白旗漢軍副都統哈達﹑爲寧古塔將軍

○寧古塔副都統馬戚﹑年老休致。升一等侍衛阿岱﹑爲寧古塔副都統

○吏部左侍郎黃叔琳條奏。標營汛地﹑各有定所。州縣屯衛﹑徵收兵米﹑亦有定額。應確察營汛兵丁實數。及州縣衛所額米配搭。先撥給最近地方。如有不敷。再於附近州縣衛撥運。於今年秋季存案。永爲定例。得上�日﹑此奏甚是。速議行

○浙閩總督覺羅滿保題奏。臺灣鳳山縣加走山土官加率雷等﹑率領八社生番﹑傾心歸化。每社�山戊示�輸鹿皮五張﹑以代貢賦。下部知之

○申。祭大社大稷。上親詣行禮

○升雲南驛鹽道李衛﹑爲雲南布政司布政使。仍兼理鹽務

○總理戶部三庫怡親王允祥﹑條奏三庫事宜四款。一﹑除加平之獘。嗣後各處錢糧。務令照庫法解送。不得如前故爲短少。與庫官講明輕兌。在外加平。違者治罪。一﹑除加色之獘。從前各省解送銀兩外。有加色一項。解官與庫官﹑侵蝕分肥。便將潮銀入庫。嗣後若解潮色銀兩。將直省經辦﹑及解送官員。提參治罪。一﹑三庫請設主事一員。辦理檔案。登記一應數目。至年終﹑復將各處冊檔詳加查對﹑以杜欺隱之獘。一﹑請設庫大使一員。各省解送錢糧物料。將限定日期。銀兩物件數目。及官役姓名。預行知會大使﹑回堂登簿。俟解到之日。令大使公同該司官查驗。庶無那移偸盜遺漏等獘。從之

○雲南巡撫楊名時摺奏。奉到諭上�日。社倉﹑保甲﹑及盜案內攺彊爲竊。諱盜誣良之獘。又禁止饋送京差等條。臣等凜遵料理。奉上諭。此通行督撫之諭。爾等分閫宣猷。風土各異。要當審習俗。順民情。因地制宜。酌其緩急。次第舉行。設有牽制難行處。抑或行而無益。卽據實奏覆。毋得陽奉陰違。更勿因朕諭而膠固迎合。以貽天下後世笑也。勉之

○廣西提督韓良輔摺奏。謝賞賚恩。奉上諭。賞罰之柄﹑𨿽操於朕。若偏徇於愛惡之私。則對天下後世﹑不能無慚。惟本至公﹑而施之各當。然後人心悅服。是賞罰𨿽云在朕。而實在海內臣民之自取也

○己酉。諭諸王大臣九卿等﹑欽惟孝莊文皇后﹑躬備聖徳。天鍚純禧。誕育世祖章皇帝。瑞應昌期。君臨萬國。逮我聖祖仁皇帝。繼聖嗣統。久道化成。立萬世無疆之業。皆我孝莊文皇後福徳兼隆之所啟佑也。康熙二十六年十二月。慈馭升遐。先期再三面諭我聖祖仁皇帝曰。我身後之事。特以囑汝。太宗文皇帝梓宮。安奉已久。卑不動尊。此時未便合葬。若另起塋域。勞民動眾。究非合葬之義。我心戀汝父子。不忍遠離。祗於遵化州陵塋近處安厝。我心無憾矣。我聖祖仁皇帝涕泣受命。爰諭諸王大臣集議僉同。於康熙二十七年四月。安奉梓宮於孝陵之南。爲暫安奉殿。迄今三十餘年矣。朕惟禮經云。合葬非古也。先儒又云。神靈有知。無所不通。是知合與不合﹑惟義所在。今昭陵安奉日久。若於左近﹑另起山陵。究非合葬之義。且自孝莊文皇后安奉以來。我聖祖仁皇帝歷數綿長。海宇乂安。子孫蕃衍。想孝莊文皇后在天之靈。極爲安妥。遺命諄諄。聖祖仁皇帝遵奉三十餘年。今朕身任付托之重。山陵典禮﹑宜斟酌盡善。永垂萬世。事莫大焉。著諸王大臣九卿等﹑會同確議具奏

○以河南彰徳﹑衛輝﹑懷慶三府﹑及開封府屬之陽武﹑原武﹑封邱﹑延津四縣﹑麥收歉薄。民食稍艱。發倉谷賑濟。從撫臣石文焯請也

○庚戌。諭刑部﹑部內匯奏本內﹑有罪應割筯者。定例固然。但割後卽成廢人。理宜審愼。今部奏入匯題冊中。恐致疎忽。嗣後滿洲人等﹑有此罪之案。另行具奏

○以吏部尙書田從典﹑爲順天鄕試正考官。內閣學士福敏﹑爲副考官

○辛亥。喀爾喀輔國公策淩達錫故。遣官致祭

○壬子。命給禦膳房執事人等﹑喜喪恩賞銀兩。照八旗護軍校﹑驍騎校﹑及兵丁例﹑一體支領

○撫遠大將軍年羹堯摺奏。靑海貝勒羅卜藏察罕。貝子濟克濟紮布臺吉滚布色卜騰。納漢伊席。羅卜藏察罕之母。率領伊等妻子。及貝勒策淩惇多卜之姊。投至西寧。隨酌給茶葉大麥等項。仍令往口外駐札訖。臣思羅卜藏丹津。欲威脇懦弱。以益兵力。眾人尙在遊移。若不乘機派兵前往﹑則來投之人。勢難保全。臣令提督嶽鐘琪。總兵官吳正安。黃喜林。侍衛達鼐。副將王嵩。宋可進。紀成斌等。領兵六千名。分二路進巢�刀。前鋒統領蘇丹。畱於西寧軍營辦事。奏入。報聞

○癸丑。諭直隸各省督撫等。朕惟撫養元元之道。足用爲先。朕自臨禦以來。無刻不廑念民依。重農務本。但我國家休養生息。數十年來﹑戶口日繁。而土田止有此數。非率天下農民﹑竭力耕耘。兼收倍獲。欲家室盈寧。必不可得。周官所載巡稼之官。保介田畯。皆爲課農設也。今課農𨿽無專官。然自督撫以下。孰不兼此任。其各督率有司悉心相勸。並不時咨訪疾苦。有絲毫妨於農業者﹑必爲除去。仍於每鄕中﹑擇一二老農之勤勞作苦者。優其獎賞﹑以示鼓勵。如此則農民知勸。而惰者可化爲勤矣。再捨旁田畔﹑以及荒山曠野。度量土宜。種植樹木。桑柘可以飼蠶。棗栗可以佐食。桕桐可以資用。卽榛楛雜木﹑亦足以供炊爨。其令有司督率指畫。課令種植。仍嚴禁非時之斧斤。牛羊之踐踏。姦徒之盜竊。亦爲民利不小。至孳養牲畜。如北方之羊。南方之彘。牧養如法。乳字以時。於生計咸有禆益。總之小民至愚。經營衣食。非不迫切。而於目前自然之利。反多忽略。所賴親民之官。委曲周詳。多方勸導。庶使踴躍爭先。人力無遺。而地利始盡。不惟民生可厚。風俗亦可還淳。爾督撫等官。各體朕惓惓愛民之意。實心奉行。倘視爲具文。苟且塗飭。或反以擾民。則尢爲不可也

○宴朝鮮國使臣李橈等於禮部

○甲寅。差往徳州山海關等處護軍統領汝福等。考察軍政事竣回奏。得上�日﹑防守各處兵丁。有五十名者。邊口兵丁。亦有二十四名者。似此則不成部伍矣。可將五十名兵丁之處﹑添爲百名。其守邊口之二十四名兵丁。酌量添設。儻遇有用之時﹑可成部伍。且在京城閒散人內挑爲馬甲派往。亦於滿洲人等有益。著交與總理事務王大臣會議。尋議﹑山海關等處。滿洲兵已足數。無庸添設外。山西太原府。現有正藍鑲藍二旗兵四百十三名。山東徳州。現有鑲黃正黃二旗兵三百四十名。直隸保定府。現有正紅鑲紅二旗兵四百一名。應各添足五百名。古北口﹑喜峯口﹑現有八旗兵八十名。獨石口﹑現有八旗兵六十名。應各添足一百名。冷口﹑現有八旗兵二十四名。應添足五十名。從之

○賑江南靖江﹑丹陽二縣﹑淮安﹑大河二衛﹑旱災饑民

○乙卯。孝康章皇后忌辰。遣官祭孝陵

○諭吏部。由吏員捐納出身﹑知縣以上官員。直省共有幾人。著查明奏聞。尋查明覆奏。得上�日﹑現今查出者。其居官優劣之處。著督撫出具保結報部。如不詳細。日後發覺。將隱蔽之上司。一並革職

○丙辰。以鑲白旗蒙古副都統吳廣﹑署本旗護軍統領

○禮部等衙門奏言。聖祖仁皇帝。以明太祖宗祀淪絕。訪求支派一人﹑授之官爵。恪奉烝嘗。我皇上繼志存卹。特申前諭。臣等謹按明太祖之子。封藩者十二人。迄今三百餘年。子姓𨿽繁。無從考證。查得廂白旗朱文元﹑系明太祖第十三子代簡王之後。明崇禎時。簡王後裔代王。爲洪承疇監軍於松山。我太宗文皇帝時。代王與伊侄文元﹑同被俘獲。遂歸我朝。曾蒙聖祖仁皇帝召見。親詢宗系。今原任內閣侍讀學士朱汝錩之子眾關保等。俱文元之孫也。文元於順治年間。曾奏明往大同﹑取其宗族來京。今見任直隸正定府知府朱之璉一支是也。請於此一支內。查取譜牒。吏部揀選引見。擇用一人。隨飭禮部差官。同伊告祭明太祖陵。及昌平十三陵。以承祀事。仍令回京居住。嗣後每年春秋二季。令其呈明前往。從之

○丁巳。以翰林院編修王奕仁﹑提督貴州學政

○戊午。諭總理事務王大臣等靑海之事。不日告竣。而策妄阿喇布坦﹑亦屬恭順。其撤回各路之兵。及固守地方之事。應預行定議。額駙策淩。貝勒博貝。俱在阿爾泰駐札年久。地方情形。皆所悉知。現皆在京。可詳詢阿爾泰一路兵丁。如何撤回。及駐防兵丁。應於何處安設之處。確議具奏。尋議﹑策妄阿喇布坦。於伊使垂納木喀去後。中心悅服。遣使誠懇前來。甚屬恭順。然永固邊陲之策。宜預爲籌畫。查阿爾泰一路。振武將軍傳爾丹軍前。現在兵丁﹑共三千八十二名。徵西將軍祁裏徳軍前。現在兵丁﹑共六千九十八名。俱應撤回各本處。查先奉聖祖仁皇帝諭上�日。喀爾喀邊疆。系與策妄阿喇布坦。及鄂羅斯接壤。交將軍及喀爾喀王等會議。茂岱察罕叟爾。紮克拜達裏克兩處。俱系緊要形勢地方。相應駐兵。已經蓋造城二座。後以烏闌古木地方。廣闊丰腴。可以屯田。於是又遣哨兵。於彼種地修城屯駐。但烏闌古木。直抵阿爾泰山前。與茂岱察罕叟爾。紮克拜達裏克。及喀爾喀遊牧處。相隔千里。應停其在烏闌古木駐兵。仍於茂岱察罕叟爾。紮克拜達裏克兩處。派京城滿洲兵二千名防守。四年一換。蒙古兵二千名。永遠屯駐。滿洲兵﹑請於京城佐領內選派一千七百四十二名。其不足兵丁。於八旗漢軍炮手內。均派充補。蒙古兵﹑請於八旗遊牧察哈爾佐領內挑選一千名。再於右衛佐領內。挑選七百名。其不足兵丁。請於歸化城土默特佐領內。酌派充補。此四千兵。應派將軍一員。副都統一員。統領將軍﹑在察罕叟爾駐札。副都統﹑在紮克拜達裏克駐札。應鑄給駐防茂岱察罕叟爾等處地方將軍印信。其察哈爾右衛歸化城蒙古兵二千名。俱設總管等管轄。於兩城左近遊牧駐札。至阿爾泰軍前。現有喀爾喀紮薩克兵二千名。應暫行存畱。交與王丹津多爾濟。額駙策淩。貝勒博貝等。統領調遣。丹津多爾濟﹑應鑄給管轄喀爾喀左翼兵丁副將軍印信。策淩﹑應鑄給管轄喀爾喀中路兵丁副將軍印信。博貝﹑應鑄給管轄喀爾喀右翼兵丁副將軍印信。軍營一應器械盔甲。交與兵部工部制給。俸餉馬駝等項。按員令戶部支賞。京城滿洲兵﹑於明年四月內起身。令將軍副都統帶領出張家口。由中路行走。察哈爾右衛歸化城兵﹑令總管等帶領。各隨其便。遊牧前去。至茂岱察罕叟爾。紮克拜達裏克兩處。地畝丰腴。應俟將軍到彼。派兵耕種。並令官商範毓馪等挽運米石。備支給口糧之用。其屯種事務。奏派大臣一員。鑄給辦理茂岱察罕叟爾紮克拜達裏克兩處兵餉關防。俟四年與將軍一同更換。再﹑阿爾泰兩路兵內。令傳爾丹挑畱五千名。暫行駐札。其餘今歲七八月間。令徵西將軍祁裏徳統領撤回。並將徵西將軍印敕帶繳。至阿爾泰現在所設軍臺。俱系僻路。且瀚海遼闊。水艸不佳。查張家口﹑抵朱爾輝﹑翁機﹑推河甚近。水艸亦佳。應遣大臣一員。將臺站那移安設。庶於驛站人員牲畜。俱有裨益矣。得上�日﹑爾等所議﹑令傅爾丹處暫畱兵五千名。阿爾泰旣有喀爾喀之兵。著畱四千名。余依議。並行文大將軍年羹堯知之

○諭直隸各省總督巡撫。凡百姓完納錢糧。當令該戶親身投納。不許里長甲首。巧立名目。希圖侵蝕。不肖生員監生。本身田產無多。輒恃一衿。包攬同姓錢糧。自稱儒戶宦戶。每當地丁漕米徵收之時。遲延拖欠。有誤國課。通都大邑固多。而山僻小縣尢甚。該督撫﹑著卽嚴查曉諭。革除儒戶宦戶名目。如再有抗頑生監。卽行重處。毋得姑貸。倘有瞻顧﹑不卽革除此獘者。或科道參劾。或被旁人告發。治以重罪

○解浙江巡撫李馥任。以吏部左侍郎黃叔琳﹑爲浙江巡撫

○撫遠大將軍年羹堯摺奏。據嶽鐘琪報稱。二月初八日。領兵出口。聞巴爾珠爾阿喇布坦。在烏闌博爾克地方。卽分兵三路進巢

�刀。及至其地。賊人已經逃遁。遂令總兵官吳正安﹑率兵由北路。總兵官黃喜林﹑副將宋可進﹑率兵由中路。嶽鐘琪﹑侍衛達鼐。率兵由南路。往追賊人。副將王嵩﹑紀成斌等。各率兵搜山。嶽鐘琪追至伊克哈爾吉地方。阿爾布坦溫布。逃入哈爾吉山中。我兵進山。遂擒獲阿爾布坦溫布。黃喜林擒獲巴爾珠爾阿喇布坦。並其叔伊克喇布坦。今追巢�刀賊首羅卜藏丹津。不可遲延。卽攜擒獲之阿喇布坦等三賊進巢�刀。並收撫逃散部落。奏入。報聞

○己未。上禦太和殿視朝。諸王曁文武升轉各官謝恩

○予陣亡原任湖廣總督額倫特祭葬﹑謚忠勇

○庚申。補行福建﹑浙江﹑四川三省。及總河屬員。康熙六十一年分大計。卓異官十員。才力不及官二十四員。罷軟官七員。年老官二十三員。有疾官七員。浮躁官十二員。不謹官十一員。分別升賞處分如例

○兵部議覆﹑山東﹑巡撫黃炳疏言。東省復設兗州一鎭。應轄中右二營。每營各設遊擊一員。守備一員。千總二員。把總四員。兵八百名。其徳州臨淸等十四營﹑俱歸兗鎭管轄。攺原設兗州營參將﹑爲臺莊營參將。臺莊營遊擊﹑爲兗州鎭標中軍遊擊。兗州營守備﹑爲中軍守備。所有原設滿家硐﹑界河營﹑二營守備把總兵丁。俱應裁汰。應如所請。從之

○攺福建銅山烽火二營遊擊﹑爲參將。邵武城守營參將﹑爲遊擊。浙江大荊營參將﹑爲遊擊。瑞安營陸路副將﹑爲水師副將。鎭海營陸路參將﹑爲水師參將。磐石營陸路遊擊﹑爲水師參將。其溫州鎭右營水師弁兵﹑俱爲陸路。添設乍浦遊擊一員。守備一員。千總一員。把總二員。從浙閩總督覺羅滿保請也

○辛酉。諭禮部。帝王臨雍大典。所以尊師重道。爲教化之本。朕覽史冊所載。多稱幸學。而近日奏章儀注﹑相沿未攺。此臣下尊君之詞。朕心有所未安。今釋菜伊邇。朕將親詣行禮。嗣後一應奏章記注。將幸字攺爲詣字。以伸崇敬

○工部左侍郎阿錫鼐﹑緣事革職。轉工部右侍郎薩爾納﹑爲左侍郎。升內閣學士綽爾岱﹑爲工部右侍郎

○壬戌。調刑部右侍郎噶什圖﹑爲盛京禮部侍郎。以鑲黃旗滿洲副都統馬喇﹑爲刑部右侍卽。仍署理副都統事務

○癸亥。上親耕耤田。詣先農壇致祭。畢。更服。至耕所。樂工歌三十六禾詞。上躬秉耒﹑執鞭扶犁。三推畢。又加一推﹑以示勸農至意。上禦觀耕臺。命莊親王允祿﹑裕親王保泰﹑怡親王允祥﹑行五推禮。吏部尙書隆科多﹑戶部尙書張廷玉﹑禮部右侍郎三泰﹑兵部右侍郎李紱﹑刑部尙書勵廷儀﹑工部尙書孫渣齊﹑都察院左都禦史尹泰﹑通政使司通政使圖蘭大理寺少卿唐執玉﹑行九推禮各。以次耕如儀。上禦齊宮。順天府官員﹑率耆老農夫行禮畢。至耕耤所。農夫終畝。是日﹑停止慶賀筵宴。加賞耆民老農布各四疋

○甲子。命直隸﹑山東﹑河南﹑山西四省。舊欠錢糧。分作三年帶徵。以紓民力

○諭直隸各省督撫等。朕惟四民以士爲首。農次之。工商其下也。漢有孝弟力田之科。而市井子孫。不得仕宦。重農抑末之意。庶爲近古。今士子讀書砥行。學成用世。國家榮之以爵祿。而農民勤勞作苦。手胼足胝。以供租賦。養父母﹑育妻子﹑其惇龐淳朴之行。𨿽寵榮非其所慕。而獎賞要當有加。其令州縣有司﹑擇老農之勤勞儉朴﹑身無過舉者﹑�山戊示�舉一人。給以八品頂帶榮身。以示鼓勵

○撫遠大將軍年羹堯摺奏。羅卜藏丹津背叛。阿岡部落賊番。每探報內地信息。臣令涼莊道蔣泂等。率兵四路進巢�刀。擒。斬人口牲畜無算。卽將賊首阿岡囊蘇正法。得上�日﹑蔣泂著加按察使衘

○丙寅。諭總理事務王大臣。淸明節。朕親詣陵寢致祭。應傳之處﹑俱著傳知

○刑部尙書勵廷儀奏。請團練民壯。於每州縣選取五十名。分習鳥槍﹑弓箭﹑長槍﹑其尢壯者﹑選爲頭役。卽於州縣俸工內﹑酌給工食。勤加訓練。於武備實有裨益。得上�日﹑此奏甚好。嚴諭直省督撫﹑實心奉行

○雲貴總督髙其倬疏報。中甸地方。原系麗江所屬。後爲靑海占去。領逆賊羅卜臧丹津僞札。臣遵上�日令提臣郝玉麟﹑帶兵駐札中甸。其番夷人等。隨卽投繳僞札。歸誠納土。現在詳細安撫。淸理疆界。得上�日﹑郝玉麟遵上�日﹑率兵至中甸。揚威駐札。宣布徳意。中甸番夷頭目。歡忭感激。率眾三千五百戶。男婦一萬七千五百名。喇嘛一千十四人。投誠納土。髙其倬復遣官安撫。殊屬可嘉。俟靑海事竣之日。議敍具奏

○撫遠大將軍年羹堯摺奏。據嶽鐘琪報稱﹑二月十四日。領兵至席爾哈色地方。知吹拉克諾木齊。現在天城察罕哈達居往。因卽派兵前往。擒獲男婦牲畜甚多。吹拉克諾木齊。於十四日帶三百餘人。乘夜遁往噶斯地方。其屬下都喇爾寨桑。及紮錫惇多卜之母。帶領屬下人口馬匹逃遁。被臺吉盆蘇克注紮爾等。擒獲投獻。卽賞給伊等緞匹銀兩。令帶領蒙古兵五百名。往噶斯一路。追擒吹拉克諾木齊。並令守備劉廷彥等。帶兵同往。再訪得羅卜臧丹津。仍在原處居住。大兵務於十九日。至伊所住地方進巢�刀。奏入。報聞

○丁卯。轉吏部右侍郎史貽直﹑爲左侍郎。升太僕寺卿沈近思﹑爲吏部右侍郎。以兵部左侍郎伊都立﹑兼管太僕寺卿

○戶部議覆。雲貴總督髙其倬疏奏。滇省兵多米少之處。除祿丰十二府州縣﹑已經永遠折徵外。其安寧等三十二府州縣。亦以遠運爲艱。請仍照舊例﹑四年一折。其米價﹑酌丰儉之中。每石定價八錢。再撥運之處。以兩站至三站爲限。庶使民力不勞。均應如所請。從之

○撫遠大將軍年羹堯摺奏。據涼莊道蔣泂報稱﹑石門寺喇嘛渾囊蘇山丹等﹑所屬多卜藏馬賈等部落。從前佯稱歸順。潛與謝爾蘇厄爾布二部落逃散人等。倚石門寺爲巢穴。肆行劫掠等語。臣隨令蔣泂率領綠旗土司及民兵。分爲五路進發。至石門寺。奮勇齊擊。殺死喇嘛番賊六百餘人。搜寺得盔甲五十餘副。刀槍撤袋等物甚多。因卽將寺焚毀。收兵而還。奏入。報聞

○授多羅貝勒蘇努女爲郡君。壻那省阿爲多羅額駙

○免直隸古北口提標出徵兵丁。賠補倒斃馬價

○戊辰。湖廣總督楊宗仁題。保靖宣慰使彭澤宏﹑緣事革退。請以其子彭禦彬承襲﹑下部知之

○庚午。春分。朝日於東郊。上親詣行禮

○孝昭仁皇后忌辰。遣官祭景陵

○上以雨澤愆期。親詣西山黑龍潭祈禱。是夕﹑駐蹕黑龍潭之東

○辛未。上回宮

○康親王崇安等遵上�日議奏。聖祖仁皇帝遵奉孝莊文皇后遺上�日。奉安暫安奉殿。至今三十餘年。聖祖仁皇帝福壽康寧。四海生民樂育。誠希有之吉兆。允宜定爲陵寢。得上�日。是。著卽擇日興工

○壬申。諭刑部。今屆仲春。雨澤愆期。時有大風。朕心深用兢愓。念自臨禦以來。惟恐政事或有缺失。時時省察。不敢少有忽略。且令諸臣直言陳奏。而諸臣所奏﹑徒事頌揚。毫無裨益。朕之虛公至意。可以質諸天地。實堪自信。無少愧處。熟思刑名爲國家之要務。上關天和。下系民命。若刑獄未能淸理。卽爲天時亢旱之由。是以朕於讞獄再三詳愼。卽懲治之人。𨿽置之於法。朕於其中從寬從輕之處。惟天地知之。至於凶頑之徒。情罪重大。眾人有知者。亦有不能盡知者。朕俱於法外從寬。不可勝數。並未冤抑一人。此亦可自信者。但爾部所辦案件。𨿽如朕親理。然其中終有微間。夫用法不得不嚴。所謂火烈而民畏之。爾等執法之官。固宜外示嚴明。而中心須存仁恕。凡案件到部﹑數日可結者。不得固執定限。卽當速行審結﹑以免拖累牽連。則輕罪之人﹑不致久覊囹圄。且案件早完一日。則無辜者得早脫一日之苦。若因限期未滿。任意耽延。𨿽所告得伸者。亦必致其含怨。卽訊鞫罪人。亦不可輕用重刑。若云非夾訊不能定案。此尢爾部之大謬。錄囚之際。當如懲治家人子弟。嚴切之下。務存矜憫之心。但求平允。不可過當。所謂如得其情。則哀矜而勿喜也。朕在藩邸時。奉聖祖諭上�日發審事件。初見用刑。徧體驚顫。不覺淚下。至數見之後。遂覺少異於前。爾等刑官訊獄動刑。習爲常事。若少有未當。所關甚鉅。卽大負朕任用之意。且爾等亦當自念其子孫。豈可疏忽﹑致有後悔乎。蓋刑部非他曹可比。尢不可以愚昧意想不到。以致錯誤爲辭。嗣後諸事﹑當同寅協恭﹑速爲辦理。毋得恃才偏執。毋得瞻徇推諉。務宜仰體朕心。欽卹民命也

○都察院左都禦史尹泰疏奏。文武大小官員。頂帶補服坐褥。俱照本身品級。定有等次。不可僭越。定例五六品官﹑不得過四品。二三品官﹑不得過一品。今文武官員﹑無論曾否加級。越分僭用。彼此效尢。以致官常廢弛嗣後該管大員等查明參奏。又官員兵民服用﹑皆有定制。元狐﹑黃色﹑米色﹑香色。久經禁止。嗣後如有違禁僭用者。照例加等治罪。從之

○癸酉。命巴爾庫爾管理屯種事務原任江西巡撫王企靖回籍。以正紅旗蒙古副都統雅圖﹑總理屯種事務

○撫遠大將軍年羹堯摺奏。楚克賴納木紮爾。率伊子策淩惇多卜。及屬下一千餘戶。前來投順。臣賞給茶葉大麥等物。仍令往伊克烏闌和卲等處。照舊居住。奏入。報聞

○甲戌。刑部等衙門議奏。五臺山喇嘛鎖吶木元旦﹑彊奸民人杜靑雲之妻王氏。王氏持刀詈拒。至夜忿縊。應給銀建坊。入祠致祭。喇嘛犯姦。應比光棍爲首例立決。永著爲令。從之

○工部議覆﹑河道總督齊蘇勒疏請。釘船幫大壩。當沁黃會合之衝。應於壩尾添建雁翅壩。上流回刷處。添建挑水壩二座。倉頭口對面沙灘。應開引河一道。再釘船幫北堤尾。直對姚其營北首。接築堤工一道。又秦家廠月堤﹑靠堤﹑並南尾堤。及詹字店馬營口隔堤。沁河遙壩。俱宜加幫堅築。均應如所請。從之

○予故廣州右翼副都統曹廷諫﹑祭葬如例

○旌表直隸交河縣烈女。劉福住女劉氏﹑拒姦不辱。被殺慘死。給銀建坊。入祠致祭如例

大淸世宗敬天昌運建中表正文武英明寬仁信毅大孝至誠憲皇帝實錄卷之十六

大淸世宗敬天昌運建中表正文武英明寬仁信毅大孝至誠憲皇帝實錄卷之十七

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太保兼

太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正二年。甲辰。三月。乙亥朔。上詣太學。謁先師孔子。上由大成中門﹑步進先師位前。行釋奠禮畢。上禦彜倫堂。王以下﹑及衍聖公孔傳鐸子孔繼溥﹑祭酒﹑司業﹑文武各官﹑行禮畢。賜坐。隨命講官坐。滿漢祭酒﹑以次講大學。滿漢司業﹑講書經。翰林官﹑及五經博士﹑五氏子孫﹑國子監官員﹑進士﹑舉人﹑蔭貢監生﹑序立拱聽於堂下。講畢。宣制曰。聖人之道。如日中天。講究服膺。用資治理。爾師生其勉之。宣畢。賜王以下各官茶。上回宮。隨頒賜諸生食品

○諭禮部等衙門。治天下之要。以崇師重道。廣勵澤宮爲先務。朕親詣太學。釋奠先師孔子。禮畢。進諸生於彜倫堂﹑講經論學。凡以明道術。崇化源。非徒飾圜橋之觀聽也。維

○孔子道髙徳厚。萬世奉爲師表。其祔享廟廷諸賢。皆有羽翼聖經﹑扶持名教之功。然歷朝進退不一。而賢儒代不乏人。或有先罷而今宜復。有舊缺而今宜增。其從祀崇聖祠諸賢﹑周程朱蔡外。孰應升堂祔享者。並先賢先儒之後﹑孰當增置五經博士。以昭崇報。均關大典。九卿﹑翰林﹑國子監﹑詹事﹑科道﹑會同詳考定議以聞。再﹑邇年文教廣被。由我聖祖仁皇帝壽考作人。六十年﹑山陬海澨﹑莫不不讀書稽古。直省應試童子﹑人多額少。有垂老不獲一衿者。其令督撫會同學臣﹑查明實在人文最盛之州縣。題請小學攺爲中學。中學攺爲大學。大學照府學額數取錄。督撫等務宜秉公詳查。不得徇私冒濫。至鄕試解額。聖祖仁皇帝屢次增廣。乙酉戊子等科﹑復於額外加中五經三名。至五十六年而罷。以其久而滋獘也。嗣後各學臣﹑及祭酒司業﹑於錄科時。先加面試。主考閱文果佳。本監加中四名。直隸各省大小不一。某省應加中幾名。著分別詳議定數具奏。如無佳文﹑寧缺勿濫。會試臨時請上�日。本監貢生監生﹑本科鄕試中式。著加增十八名。朕臨雍講學。𨿽率由舊章。然必期於世道文教有益。不蹈一切虛文。諸生其各欽遵

○雲南巡撫楊名時疏報。大理蒙化二府﹑開墾康熙六十一年分田地三古十八頃有奇。下部知之

○丁丑。祭歷代帝王。上親詣行禮

○是日﹑甘雨大霈。遠近沾足。上制喜雨詩。示內廷翰林官。皆敬和進呈

○河南巡撫石文焯摺奏。請將捐谷耗羨銀兩﹑收存司庫。畱充公用。奉上諭。耗羨存庫。不過暫寄﹑以備地方分用。斷不可歸入錢糧之內。凡此等羨余﹑槪不得牽混正項。國家經費﹑自有常額。若將此入正項。爾等羨余﹑必仍另取。不特名實相違。且恐移東就西。反致滋獘

○山東巡撫黃炳﹑奏稱父子兄弟﹑同登仕籍﹑繕摺謝恩。奉上諭。爾一門榮寵。固幸遭逢。然必能互相砥礪。感恩圖報。方期福澤綿遠。若倚恃家庭顯耀。任情縱恣。朋比黨援。轉相請托。順之者曲意容隱逆之者多方排擠。甚至欺君虐民﹑有所不顧。如此﹑則目前富貴。非爲福基。翻爲禍媒。歷觀古今人事。履盛滿之時。不惟不敢稱慶。且更加謙謹。所以世代子孫﹑長保安全也。爾可體此意。傳親族之在仕籍者﹑俱令知之

○戊寅。詣學禮成。上禦太和殿。王以下﹑文武各官﹑行慶賀禮。衍聖公孔傳鐸子孔繼溥﹑率五經博士﹑五氏後裔﹑祭酒司業﹑率國子監官員進士舉人蔭貢監生等﹑進表謝恩

○是日﹑上召孔繼溥等十人入見。諭曰。爾等是聖賢後裔。與眾不同。必心爲聖賢後裔之心。恪守先聖先賢之訓。方爲不愧。朕詣學大典。爾等遠來。特行召見﹑面諭爾等。愼修厥徳﹑以繼家聲。隨賜茶﹑各賜墨及貂皮有差。並賜祭酒司業等官。宴於禮部

○己卯。賜國子監敕諭一道。諭國子監祭酒司業等官。朕惟聖人之道。昭揭日月。彌綸天地。萬世帝王﹑下逮公卿士庶。罔不仰遵成憲。率由教言。我國家尊崇至聖。遠邁前代。朕纘承大統。古訓是學。惟日孜孜。玆雍正二年三月朔日。親詣辟雝。祗謁先師孔子﹑行釋奠禮。思以鼓勵羣英。丕隆文治。爾監臣宜嚴督諸生。善爲誘導。諸生亦宜殫心肄業。實踐躬行。秉端方以立身。惇忠孝以興誼。勿營奔競。勿事浮華。文必貴於明經。學務期乎濟世。俾品成詣進。以副朕教育至意。此爾多士之庥。亦惟爾監臣董率之功也愼勿怠荒職業﹑以貽爾羞。諸師生其共勉之。隨賜衍聖公﹑祭酒﹑司業﹑國子監官員冠服。進士舉人﹑蔭貢監生銀兩有差

○大學士等奏言皇上至誠至敬。感協天心。甘雨應時。隨禱立應。合辭稱賀。得上�日﹑誠敬二字﹑朕之所勉朕能先天下之憂而憂。諸卿必後天下之樂而樂也。期卿等共勉之

○諭刑部。昨曾面諭爾部刑獄上關天和。當欽卹民命。無得牽連多人。久行覊禁。當卽恪遵朕上�日。釋放數百餘人。不越三四日﹑甘霖大霈。遠近沾足。可見天人之感﹑捷如影響。莫謂適逢其會。事屬偶然也。嗣後宜更加詳愼。以副朕刑期無刑之至意

○轉工部右侍郎金世揚﹑爲左侍郎。升內閣學士署工部侍郎李鳳翥﹑爲工部右侍郎。順天府府丞張令璜﹑爲順天府府尹

○以鑲黃旗滿洲副都統常在﹑署正白旗滿洲都統。鑲紅旗漢軍副都統張致﹑署鑲藍旗漢軍都統

○河南巡撫石文焯疏報。陳州正陽等六州縣﹑開墾康熙六十一年分田地三百五十二頃有奇。山東巡撫黃炳疏報。新泰等七縣﹑開墾康熙六十一年分田地六十五頃有奇。江西巡撫裴﹤彳率﹥度疏報。進賢等七縣﹑開墾康熙六十一年分田地六十六頃有奇。俱下部知之

○封科爾沁協理旗務臺吉烏爾呼滿爾﹑和托輝特臺吉沙克紮﹑俱爲輔國公

○以故喀爾喀紮薩克輔國公策淩達錫子惇多布額林陳﹑襲爵

○庚辰。上恭謁陵寢。行淸明節致祭禮。是日啟行。駐蹕趙裏

○諭吏部﹑刑部。賭博案內。有將該旗大臣官員一並議處之例。但都統等並無捕役。其該旗人或於僻處賭博。伊等從何知之。若因一人犯賭。該旗大臣官員一並議處。似覺太重。著再議奏。尋議﹑嗣後失察賭博之都統﹑副都統﹑至五次者。罰俸一月。三次者﹑參領罰俸一月。佐領及驍騎校﹑罰俸一月。包衣佐領下處分。亦照此例分別治罪。家人犯賭。其主如系官員。亦罰俸兩月。閒散人﹑笞二十五。該管官﹑免其議處。至專司查賭﹑有捕役之員。其處分仍如舊例。從之

○諭吏部﹑兵部。朕命各省督撫提鎭﹑將所知官員保題。特以要缺須得人辦理耳。若其人著有勞績。升任別省者。槪不肯令赴升任。仍復題畱本省。殊未允協。夫天下一體。豈得各分爾我。嗣後如系水師營緊要員缺。仍許題請外。余俱不許題畱

○移江西湖口關﹑於九江分設口岸於大姑塘。從江西巡撫裴﹤彳率﹥度請也

○辛巳。上駐蹕定符莊

○壬午。上駐蹕賈家莊

○癸未上駐蹕姚家莊

○諭吏部﹑兵部。三年一次舉行大計軍政。此內有應革職者。若俟部議具題奉上�日之後。方行解任。其地方遠者﹑爲日甚久。劣員預知被革。恐其恣肆妄爲。嗣後舉行大計軍政之時。有應革職者。卽令解任。若具題之後。或有免其革職者。仍可再行補授

○撫遠大將軍川陜總督年羹堯奏報。二月初八日遣奮威將軍嶽鐘琪率大軍往巢�刀靑海逆賊羅卜藏丹津。由布爾哈屯﹑直抵賊巢額母訥布隆吉地方。分兵一千往北路柴旦木豫截賊眾逃往噶斯要路。嶽鐘琪率兵﹑從南路尾追二十日。探知賊眾逃往烏蘭穆和兒地方。及至其地。賊眾復逃往柴旦木地方。又分兵一千追逐。大軍隨後沿途進擊。擒獲羅卜藏丹津之母阿爾太喀屯﹑及其妹夫克勒克濟農藏巴吉查等並男女牛羊無數。二十二日。至柴旦木。羅卜藏丹津﹑帶二百餘人﹑逃竄潛匿。隨分兵至烏蘭白克地方。擒獲吹拉克諾木齊紮錫惇多卜。並男女駝馬無算。其助亂之八臺吉等﹑亦並擒獲。現今羅卜藏丹津之母。及賊黨阿爾布坦溫布等八人。及歸降之盆蘇克汪紮爾等四人。俱解送軍前。靑海部落悉經平定。奏入。報聞

○授怡親王允祥女爲郡主。壻富參格爲和碩額駙

○甲申。上詣暫安奉殿孝陵孝東陵行禮躬奠舉哀遂謁景陵。遙望慟哭。入隆恩門﹑至寶城前。行禮奠獻。哀泣不止諸王以下﹑及親近大臣。俱命至明樓前上伏地慟哭。近侍大臣﹑惇勸再四。上乃還。至隆恩門外。猶瞻望流涕不己

○是日﹑駐蹕馬蘭峪

○諭總理事務王大臣等。靑海逆賊羅卜藏丹津之事。大將軍年羹堯﹑奮威將軍嶽鐘琪﹑以及兵丁皆奮勇殺賊。於十五日內﹑卽能逆賊巢�刀滅平定。殊爲可嘉。年羹堯﹑著授爲一等公。再賞一精奇尼哈番嶽鐘琪﹑著授爲三等公。凡效力官兵﹑俱加優恩策勛外。著戶部動用錢糧二十萬兩。送至大將軍年羹堯處。分別官兵效力等次賞給。以示格外加恩之意

○封大將軍年羹堯之父年遐齡﹑爲一等公。加太傅銜。賜緞九十疋

○乙酉。淸明節。遣官祭永陵﹑福陵﹑昭陵

○上命簡親王雅爾江阿﹑祭暫安奉殿。誠親王允祉﹑祭孝陵。恆親王允祺﹑祭孝東陵。上親詣景陵。著黃布護履。躬自負土。膝行至寶頂。跪添土畢。匍匐退行。又詣隆恩殿﹑行大祭禮。祭畢。入至寶城前。伏地哀慟。諸王大臣﹑惇請再四。出隆恩門﹑猶瞻望移時。乃回行宮

○上回鑾。駐蹕薊州

○命原任將軍宗查布總管殺虎口至阿爾泰一路軍臺。並辦理遷移臺站事務

○免廣東雷州屬海康﹑遂溪二縣雍正元年分被淹田畝額賦

○丙戌。上駐蹕夏店

○兵部議覆。兩江總督查弼納﹑江南提督髙其位﹑署江蘇巡撫何天培浙江巡撫李馥等﹑遵上�日會奏。太湖巨浸。界連江浙。港﹤氵義﹥繁多。易於藏匪。查太湖營﹑原設遊擊一員。守備一員。千總二員。把總四員。合江浙兵共八百六十四名。分防汛口六十六處。巡船三十二隻。往來巡哨。然地廣勢分。非設大員﹑安能彈壓。請將原設遊擊一員﹑攺爲太湖營參將。除舊設兵二百七十名。巡船八隻外。再添把總二員。兵六十名。巡船四隻。仍駐洞庭西山。統率各弁。居中調度。又查太湖之四隅要路。東北曰鮎魚口。東南曰簡村。西南曰大錢口。西北曰周鐵橋。其隸於浙省之大錢口地方。弁兵巡船﹑足資緝禦。惟江南濱湖處所。三倍於浙。如鮎魚口﹑及簡村附近之胥口﹑花涇港﹑七里港等處。周鐵橋之汛口九處。皆州邑交錯之區。姦宄出沒之境。從前設防﹑頗爲簡略。是以竊盜之案。浙江少而江南多。今議於洞庭東山﹑除文職巡檢一員外。原設把總一員。兵七十五名。仍舊駐札。內撥兵二十五名﹑分防黿山。其黿山之原設千總﹑移駐鮎魚口。所有兵六十九名。巡船一隻。似不敷用。再添兵三十一名﹑巡船三隻。防守太湖東北一帶。又簡村地方﹑應請添設守備一員。兵一百四十五名。巡船五隻。防守太湖東南一帶。又周鐵橋﹑原設把總一員。兵六十八名。應攺設千總一員。添兵三十二名。巡船三隻。以原設之把總﹑移駐馬迹山。添兵五十名。巡船三隻。防守西北一帶。如此﹑庶四隅有備。致淸寧於永久矣。得上�日﹑此內添設之兵。似覺尙少。營房巡船。動用正項錢糧蓋造。著隆科多﹑朱軾﹑張廷玉﹑再會同該部詳議具奏。尋議﹑太湖營原設遊擊。系浙省所屬之員。今議攺爲參將。仍駐西山。究難兼管兩省地方。應於江南另設參將一員。並於議添新兵三百十八名外。再添一百八十二名。以足五百名之數。將原設守備一員。新添守備一員。分爲參將左右兩營。其原設千總一員。把總二員。新添千總一員。把總二員。及新舊兵丁船隻。令該督等﹑酌量分派江南所轄湖濱各口巡防。參將駐札之處。一並酌議。至太湖營遊擊。仍令照舊駐札。統領弁兵巡查浙省所轄湖口。從之

○丁亥。上回宮

○裕親王保泰等﹑遵上�日議覆。平定靑海。應照平定吳逆噶爾丹之例。遣官告祭天﹑地﹑宗廟﹑社稷﹑永陵﹑福陵﹑昭陵﹑暫安奉殿﹑孝陵﹑孝東陵﹑景陵﹑並奉先殿。得上�日﹑是

○命內閣學士鄂賴﹑自藏至西寧。辦理蒙古事務

○琉球國王尙敬﹑遣陪臣翁國柱等。表賀登極。附貢方物。並遵上�日遣官生鄭秉哲﹑鄭繩﹑蔡宏訓三人。入監讀書

○河道總督齊蘇勒疏言﹑陽武大堤危險。應添築遙堤。又自豫省至徐州一帶大堤。年久應修。至豫省南北兩岸堤工﹑均應加幫髙厚。再﹑北岸自滎澤縣﹑至山東曹縣。南岸自滎澤縣﹑至江南碭山縣。兩岸千餘里。卽應加幫修築遙月格堤。今擇大堤最要。應加幫堤工之處。四萬七千三百四十丈。又南岸七萬六千四百五十六丈。均請修築。從之

○庚寅。封裕親王保泰子廣華﹑爲輔國公

○以一等侯田象坤﹑爲正白旗漢軍副都統。升江西南贛總兵官董玉祥﹑爲正藍旗漢軍副都統。四川夔州副將宋可進﹑爲江西南贛總兵官

○辛卯。授輔國公愛音圖女﹑爲鄕君。壻哈準﹑秩四品

○壬辰。敕諭準噶爾臺吉策妄阿喇布坦。爾前者無故侵擾我哈密疆界。罪在不赦。皇考聖意﹑止令於邊地防守。𨿽各路發兵。原無巢�刀滅準噶爾之意也。其後澤卜尊丹巴胡土克圖﹑爲爾奏懇皇考﹑欲施恩寬宥。所以遣使楚楊托音等諭爾﹑前年爾所遣使垂納木布厓等﹑至澤卜尊丹巴胡土克圖處。轉至總督年羹堯軍前。送至京師。朕定爾平生功罪。開示大義。面諭遣回。今爾深省前非。歸誠請罪。遣使根頓﹑同楚楊托音前來。奏辭恭順。得遂皇考初心。朕意嘉悅。爾奏稱惟祈休養生靈﹑闡揚正教﹑爲第一要務等語爾臺吉不過準噶爾一部落之主。尙欲休養生靈闡揚正教。何況朕爲四海臣民之主。普天之下皆朕土。率土之濱皆朕臣乎。用是特遣禦前總管京城喇嘛班第﹑副紮薩克大喇嘛達爾漢楚楊托音﹑內閣學士眾佛保副都統紮錫喇嘛錫拉卜格春等。宣諭。若臺吉果欲輯寧爾國。尙其誠一乃心。與朕所遣大臣等﹑申定疆圻。諸事循理﹑妥議。歸於和順。朕必施恩軫念。永加眷顧。仍前通市﹑使命往來。爾臺吉誠能以鮮終爲戒。其必惟和惟順。無貳無疑。披瀝悃忱以期永好。不特克協於朕休養生靈至意。爾臺吉遊牧地方﹑亦永永無虞安居樂業矣。特此諭示並賜各色緞二十七疋爾其祗承

○是日﹑賞來使根頓等緞疋銀壺等物有差

○江南提督髙其位摺奏松江之泖湖﹑澱湖﹑澄湖﹑港﹤氵義﹥叢雜。姦宄易滋。目今太湖遵上�日稽查防範之法。泖澱諸湖﹑亦宜預籌防禦。計松江所屬一百十三處。俱應釘樁立柵。編民船﹑嚴啟閉﹑以杜姦宄出沒之路。奉上諭。此事廷議不準行。夫地方文武大吏﹑酌量彼處情形。相機而爲。又在爾等權宜措置也。查果無礙於商民之處。毋因廷議不準﹑遂爾中止。地方諸務﹑總以便民爲主。誠實心任事自必情理俱洽

○撫遠大將軍年羹堯摺奏。據副將軍阿喇衲報稱﹑阿拉布坦蘇巴泰等。截路搶奪。宜行殲除。臣令總兵官孫繼宗﹑喀爾喀紮薩克通摩克等。率兵進巢�刀。至哈拉腦兒。知阿拉布坦蘇巴泰等逃往阿祿巴爾虎。卽進兵追至推墨爾地方。賊人拒敵。被官兵擊敗。盡棄牛羊。止率妻子逃去。奏入。報聞

○癸巳琉球國王尙敬﹑遣陪臣翁國柱恭上聖祖仁皇帝香

○甲午。諭刑部。刑獄關系重大。必須虛公詳愼。盡得實情。不可疎忽遺漏。以致民有冤抑。夫君臣之義﹑本同一體。朕視臣下如手足也。爾等遇事有可疑不能決者。不妨面奏。俟朕斟酌至當。然後施行。若旣不面奏。又以私心揣度。巧爲迎合。及刑罰不中。則退有後言。將所謂股肱大臣之任。而存心卑污如此。豈不可恥。或朕有未當之處。亦不好直陳所見。人非聖人。孰能無過。君子之過﹑如日月之食。過而能攺。善莫大焉。朕之不吝攺過。諒爾諸臣素所共知。凡有功者加之以賞。有罪者加之以刑。此乃帝王馭世之大權。朕但知因事順應。並不先有成見。爾等皆宜體朕欽卹之意。不可自恃己見。亦不可彼此推諉。和衷協恭。平心靜气。毋得有意逢迎。務使用法﹑如衡之平。如鑑之明。庶幾民不輕犯。國無冤獄。以共成咸中有慶之治

○又諭。下五旗王等屬下問罪發遣者。部議俱發往各該打牲處。但發往該王打牲地方。數年之後該王每有私令回京者。嗣後因公事治罪發遣者不得發往該王門上打牲。各量其罪之輕重。發往三姓黑龍江等處地方。著定例具奏

○以原任員外郎覺羅塞徳﹑爲都察院左副都禦史

○以正藍旗漢軍副都統多賽﹑署本旗蒙古都統

○戶部議覆署江蘇巡撫何天培奏言﹑江蘇等屬去歲秋禾水淹。窮黎乏食。業經題請散賑。民因未蘇。請於本年正月起。至二月止。令各州縣添設粥廠。廣爲煮賑。應如所請。從之

○工部議覆。河道總督齊蘇勒疏言﹑宿遷縣駱馬湖﹑爲運道要處。其東岸舊河﹑低窪﹑易洩。舊築土壩未足捍禦。請於湖東陸塘河通寧橋西相度髙地。築攔河滚水壩。再築攔水堤六百丈中間口門寬三十丈。以便宣洩。庶於濟運有資。應如所請。從之

○免江南鎭江府丹徒縣濱水坍田銀糧有差

○乙未大理寺卿李敏啟﹑休致升右通政梁文科爲大理寺卿

○丙申。以靑海平定。遣官告祭天﹑地﹑宗廟﹑社稷﹑奉先殿

○諭河南巡撫石文焯。豫省官塘以及偏僻道路煙墩俱宜整理修葺。直隸山東大道兩傍。皆種樹木。此法甚善。可豫飭明春栽植無誤再誡訓屬員﹑不得借此擾民

○撫遠大將軍年羹堯﹑遵上�日議奏防守邊口八款。一﹑大兵在巴爾庫爾﹑吐魯番地方。駐札日久。今策妄阿喇布坦。恭順遣使。𨿽事屬未完。而兵可暫撤。臣請於巴爾庫爾﹑吐魯番兵丁內。選滿洲蒙古綠旗兵。暫於巴爾庫爾駐札二千名。吐魯番。駐札一千五百名。再令綠旗兵二千名。駐札哈密地方。其餘兵丁。俱撤回原處。一布隆吉爾築城。原爲駐兵﹑防守疆界臣請於布隆吉爾。令總兵一員。統兵五千名駐札。分爲五營。其遊守千把等官。照例增設。沙洲離伊孫察罕齊老圖之口相近。地方緊要。應分一營官兵駐札。其哈密地方窄隘。容兵甚少。應俟巴爾庫爾﹑吐魯番駐防兵丁撤回後派出鎭標遊擊一員。千總一員。把總二員。兵五百名防守。每年輪班派往。其駐兵新城。乞欽定嘉名。以垂永久。一﹑布隆吉爾出嘉峪關五百餘里。口外募兵。一時難得。現有甘涼﹑肅三州應撤回之兵丁。請卽令駐札其地其眷口﹑俱官給路費送往。遇有兵丁缺出由該營餘丁內挑選充補。一﹑布隆吉爾。駐札官兵。俸餉若由內地運往。於錢糧殊多糜費。查從前赤金衛﹑柳溝所等處。曾募人種地。今應於每營派餘丁二百名。每人﹑官給牛二隻。秄種四石。口糧三石。第二年。再給半分。至第三年但給半分秄種。過三年後。不必再給此項地畝。卽作伊等恆產。不論米麥靑稞收糧三石以爲兵丁月餉。一﹑布隆吉爾﹑沙洲。民間事務。不可不設文官管理。赤金﹑靖逆二衛。舊設通判﹑同知。應畱通判一員。兼管二衛。另於布隆吉爾。增設衛守備一員。沙洲。增設衛千總一員。令專管種地事務。其靖逆衛同知。令移駐布隆吉爾。均屬肅州道統轄。一﹑肅州總兵官四營。共有兵三千二百名。肅州在口內。布隆吉爾旣有大兵駐札。其肅州兵丁。於口外分守臺站。事件甚少。應將肅州鎭標兵。撥出一營八百名。歸入布隆吉爾。再將柳溝所兵一百名。靖逆衛兵一百名。俱撥入布隆吉爾兵丁數內。靖逆衛。設都司一員。赤金衛﹑柳溝所。各設千總一員。俱屬布隆吉爾總兵管轄。一﹑布隆吉爾﹑沙洲。原系蒙古地方。赤金衛﹑柳溝所。亦曾爲伊等遊牧之所。因大兵在外。我兵種地駐札。若大兵撤後。仍令伊等遊牧行走。必至爭競生事。查布隆吉爾南山內。空地甚多。應派大臣一員。帶領賢能章京。分地令其居住。庶內外地界分明。一﹑寧夏地闊田肥。原設總兵官駐札。遇哈密有事。將滿洲兵。由內派往。路途遙遠。甚屬無益。寧夏賀蘭山之外。離哈密不甚遙遠。宜於寧夏。令滿洲兵駐防。其駐兵若干。及官員數目。俟西寧事完。臣親加審視。詳細定議。再行奏聞。得上�日﹑此事甚鉅。著議政大臣等。各抒己見。詳加定議具奏。尋議﹑撫遠大將軍年羹堯八款。分晰詳明。俱應如所請。從之

○丁酉。直隸巡撫李維鈞﹑摺奏現行地方事宜各款。一﹑虧空地丁銀兩﹑均攤十分之四。以便逐漸補完。一﹑減火耗每兩二三分。以紓民力。一﹑起解兵餉知府例有規禮。今悉裁革。令州縣自行解司。一﹑各官衙署﹑例有裏下鋪墊陋﹤矢見﹥。今已革除。一﹑淸查地畝﹑無致隱占。一﹑行保甲以杜姦匪。一﹑查飭武弁﹑除募兵虛兵之獘。一﹑親檢三營甲幟。勤加操演。一﹑修整煙臺。添建營房。增設馬步兵五名。以嚴防汛。一﹑徧飭村莊﹑築墻掘壕。兼選壯丁習練。以防盜賊。一﹑驛路兩傍﹑栽種柳樹。以卹行旅。奉上諭。天下督撫﹑皆當如此畱心。擴而充之。何虞吏治不肅。民生不遂耶。村莊溝壑﹑實系有益之事。但須預爲陳說利害。使遇民灼知有益。踴躍樂從。秋成之後﹑方可行之。斷不宜急遽彊迫也。民壯頭目﹑殊難其人須擇平素爲眾所推服者方可委之董率。尢須飭地方官﹑不時稽查其行止。忽致生事。至種樹﹑卽古人列樹表道之意。朕現刊諭一道。尙未頒發。爾奏恰合。隨卽通行直隸各省矣

○賞各旗窮乏兵丁﹑置備盔甲兵器銀兩。定限屆期齊備。該管官點勘。如有典質盔甲兵器等物嚴行禁止

○命復故狼山總兵官施而寬原銜。予祭葬。贈太子太保

○予故鑲紅旗蒙古都統楊都﹑故致仕杭州右翼副都統加都統銜帶色各祭葬如例

○戊戌。以原任翰林院侍讀學士陳世倌﹑爲內閣學士兼禮部侍郎

○授允禔女﹑爲縣君。壻塞楞納穆占爾﹑爲固山額駙。輔國公普照女﹑爲鄕君。壻奎寶﹑秩四品

○遣官往勘鄂爾多斯﹑六旗被災人民牲畜

○己亥。禁八旗官員兵丁﹑無得於戲園酒館縱飲。違者治罪

○革除各省門差牙帖

○庚子。予故致仕禮部尙書凱音布﹑祭葬如例

○旌表湖北江夏縣烈女﹑徐三汲聘妻毛氏。未婚夫殞。投繯殉義。給銀建坊入祠。致祭如例

○辛丑。禮部議覆。靑海構逆天兵往巢�刀。爲期二旬悉經平定。邊陲安輯大軍凱旋。應如諸王大臣所請。皇上擇日升殿。行慶賀禮。得上�日﹑此次平定靑海。實由我皇考簡用將帥之得宜。豢養弁兵之有素。伊等感恩效力。克奏膚功。此皆謨烈貽畱。豈可爲朕有乎。朕纘承前烈。守而弗違。應行典禮。勉從所請。俟告祭陵寢後﹑擇日具奏

○壬寅。江西巡撫裴﹤彳率﹥度摺奏湖口關稅贏餘。應悉解部。奉上諭。今歲贏餘。是爾等淸釐所致。但數覺過多。儻額外剝削商民。則斷然不可。關稅多少﹑系於年歲之丰歉。難可預定。或遇不及之年。不可勉彊必求足數。不然。是又增加稅額矣。當嚴飭胥吏﹑毋致苦累商民

○晉封喀爾喀鎭國公顏楚卜多爾濟爲固山貝子

○癸卯。撫遠大將軍年羹堯摺奏。據侍衛達鼐報稱﹑三月初三日。與副將紀成斌等。搜尋羅卜藏丹津屬人。探得夾木燦堪布喇嘛。在布代山後藏匿。恐由西藏一路逃遁遣人往調臺吉濟木巴等。派蒙古兵。往西藏邀截。卽率兵前進至梭羅木地方。夾木燦堪布等。拒戰敗遁。我兵隨後巢�刀殺。濟木巴臺吉等。抄路迎賊將夾木燦堪布﹑垂紮木素二人。擒斬梟首。送至軍營。奏入。報聞

大淸世宗敬天昌運建中表正文武英明寬仁信毅大孝至誠憲皇帝實錄卷之十七

大淸世宗敬天昌運建中表正文武英明寬仁信毅大孝至誠憲皇帝實錄卷之十八

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太保兼

太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正二年。甲辰。夏四月。甲辰朔。享太廟。上親詣行禮

○乙巳。以靑海平定。遣官告祭暫安奉殿﹑孝陵﹑孝東陵﹑景陵

○敍平定靑海功。除已授大將軍年羹堯爲一等公﹑將軍嶽鐘琪爲三等公外授參贊蘇丹﹑總兵官宋可進﹑爲三等阿達哈哈番。總兵官黃喜林﹑爲二等阿達哈哈番。按察使王景灝﹑總兵官周瑛﹑副將王嵩﹑紀成斌﹑爲拜他喇布勒哈番。提督郝玉麟﹑總兵官武正安﹑爲拖沙喇哈番。以侍衛達鼐﹑爲副都統﹑授拜他喇布勒哈番。其餘有功將士﹑各升賞有差

○八旗都統議覆。副都統馬起達奏稱﹑八旗世襲官員﹑佐領﹑有因其子幼小﹑及無嗣者﹑其職給與族人承襲。致本家之寡婦﹑貧乏不能聊生請將襲職族人之俸﹑稍行分給寡婦﹑得以養贍等語。查凡襲職年幼之員﹑原有食半俸半米之例。應照副都統馬起達所奏﹑其年幼未行上朝官員之半俸﹑及養贍寡婦終身之半俸﹑亡故官員命婦期年之半俸請仍照常賞給。再無嗣之世職官員﹑其職襲與族人者﹑將襲職人員之俸。三分中﹑以一分養贍本家之寡婦。從之

○丙午。怡親王允祥等議覆。副河道總督嵇曾筠疏奏﹑河工調遣不敷。請設標下河兵。應不準行。得上�日。嵇曾筠已授副總河。駐札南河﹑兼管運河。於河南黃河相去甚遠。猝有緊要工程﹑實難相顧。若無標下官兵﹑難供驅使。現在總河標下河兵十營﹑爲數甚多。多令齊蘇勒酌撥分給。務期永遠可行。爾等詳議具奏。尋議﹑河南黃河險要之處。莫如懷慶府屬之武陟縣。應令副總河駐札彼處。督率防護就近撥河南撫標守備一員。千總一員。把總二員。馬步兵一百名。按季更替。聽副總河差遣。至河標營兵﹑應令總河齊蘇勒酌撥分給。從之

○刑部等衙門議奏﹑焦宏勛侵隱莊親王財產議罪一案。禦史楊纘緒﹑田嘉谷﹑俱不畫題。得上�日。楊纘緒﹑田嘉谷﹑俱有言職。風聞事件﹑尙許奏聞。此案三法司堂官﹑俱巳畫題。若議罪之處﹑與伊等意見不合。卽應另行啟奏。伊等旣不畫題。又不另奏。非欲沽名。卽系徇私。爾等傳諭楊纘緒﹑田嘉谷。令其明白回奏。嗣後凡會稿有不畫題者。該部卽行聲明具奏

○丁未。以廣西總督孔毓珣﹑爲廣東廣西總督。兵部右侍郎李紱﹑爲廣西巡撫

○添設滿洲蒙古副護軍參領。每旗十六員

○戊申。諭八旗官員等。朕以八旗滿洲等生計﹑時廑於懷。其縱肆奢靡歌場戲館﹑飲酒。賭博等事。屢經降上�日訓誡卽諸臣條奏﹑所請應行禁止之處亦已施行。凡朕所降諭上�日。及各項禁約。務將歷年利獘。詳加剖析。明白書寫。每旗每佐領﹑各頒一張。嚴示眾人。各都統亦宜時加訓誡﹑謂主上廑念八旗滿洲等生計﹑種種恩施。不一而足。各宜安分遵守儉朴之道。力攺奢靡。凡賭博縱飲﹑遨遊園館等事。洗滌惡習。以副主上訓諭仁愛至意。儻不實心感戴。不學爲善。不遵法度。則一生徒自暴棄。不但終身卑賤。且無益於生計。𨿽主上疊布恩施。何益之有。主上頻勞心慮。諄諄訓飭。爾等誠宜省悟。日夜仰戴。遵行儉朴之道。凡淸語騎射﹑當差行走﹑操演技藝﹑嫻習禮儀等事。皆當盡心努力學之或有不攺前愆﹑不遵法度之人。一經查出。務必從重治罪。以警眾人。並將此語書寫。不時傳示。始爲有益。不然﹑但於朕降上�日時﹑暫申禁令。久而遂輟。亦何益哉。將此傳諭八旗都統知之

○諭理藩院。據蘇尼特﹑阿霸垓﹑阿壩哈納蒙古人等﹑俱稱連年災傷。今又遭大雪。牲餼俱已倒斃等語。若差官查奏﹑始行加恩。則現今乏食之人﹑恐至饑餒。著參領多索裏﹑侍衛納蘭﹑馳驛前往查核。發戶部帑銀二萬兩。會同阿霸垓公徳木楚克﹑逐一查明。計算實在無畜牧﹑不能度日者。將此銀兩﹑酌量散給。均使沾恩

○升都察院左副都禦史楊汝谷﹑爲兵部右侍郎

○以故烏朱穆秦鎭國公塔妄拉布坦之子彭蘇克拉布坦﹑襲爵

○己酉。以靑海平定。遣官告祭永陵﹑福陵﹑昭陵

○給雲貴總督髙其倬﹑拜他喇布勒哈番世職。以其在滇調兵出口。諸事盡心也

○庚戌。諭諸王大臣等﹑自戊子年來。朕之無知﹑兄弟數人。種種妄行。以至皇考暮年憤懣。未嘗貽皇考一日之安也。是以肌體消廋。血气衰耗。伊等非惟不自引咎。毫無愛戀之心。且固結黨援。希圖僥幸。由來久矣。朕時時殫竭心力。寬慰皇考。保全伊等。不但伊等知之。諒亦眾所共知也。朕卽位後惟篤兄弟之誼曲予包容。指示教誨。冀其攺過。以期終始成全。此朕向在皇考時。卽志願如此。豈今紹承大寶。而於兄弟間﹑有指瑕求疵之理乎。允禩素行﹑陰險狡詐。皇考深知。曾於朕兄弟前﹑屢降諭上�日。不可悉數﹑今姑舉其一。與眾知之。康熙五十三年。皇考自熱河回鑾。駐蹕遙亭。允禩遣人以將斃二鷹上進。皇考閱見甚怒。隨有朱批諭上�日以示朕﹑及諸皇子。比時捧覽之下﹑俱無奏言。朕獨繕摺具奏所批諭上�日。誠親王收貯。現今繳上。諒此嚴上�日﹑允禩未必得知。卽允禵亦斷不以告也。皇考所遺諭上�日。諸王大臣一經捧閱卽知之矣。朕豈有意淩虐苛責之哉。自朕卽位。允禩優封親王。任以總理事務。理應痛攺前非。感朕包容委任之意。輸其誠悃。以輔朕躬。乃不以事君事兄爲重。猶以同輩諸弟允禟﹑允禵﹑爲伊出力之故。懷挾私心。至今未已也。諸凡事務﹑不實心辦理。有意隳廢。且每遇奏事並不身到。亦不親加檢點。苟且艸率。付之他人。豈非欲故激朕怒﹑以治伊罪。加朕以不令之名乎。允禩較諸弟﹑頗有辦事之材。朕甚愛惜之。非允禟﹑允﹤礻我﹥等可比。是以朕屢加教誨。令其回心攺過。殫厥至誠。佐理政治。爲國家得力之人。不但成朕友於之誼。亦以全皇考慈愛之衷。伊果盡心國事。卽盡心於太祖太宗世祖聖祖也。豈惟身受隆恩。且傳之子孫﹑亦永永勿替。若仍不知悛攺。肆行悖亂。干犯法紀。朕𨿽欲包容寬宥﹑而國憲具在亦無可如何當與諸大臣共正其罪矣。昔皇考年十五。執巴圖魯公鰲拜。往事可鑑。朕若果欲將允禩治罪。豈有於眾前三復教誨之理。實望其回心耳。爾諸王大臣﹑宜時加規勸。務令攺悔。允禩果能回心攺過。明於君臣大義。感激朕恩。表裏如一。爾等卽據實陳奏。若怙過不悛。亦斷不可隱諱。允禩﹑聖祖仁皇帝之子。朕之弟也。安可目睹其日卽於凶惡乎。伊之善惡﹑若不據實奏明。稍有隱匿。非惟負朕。更有何顏瞻拜景陵。朕向日並無希望大位之心。亦不效伊等營謀。有所糾合之人。以市私恩小義之名。他人容或不知。深知朕者﹑無過允禩也。皇考以大位付朕。朕念皇考四十五年顧復深恩。勉承大統。仰荷貽謀之重大。夙夜祗懼。不遑寢食。天下幾務﹑無分巨細。務期綜理詳明。朕非以此博取令名。特以欽承列祖開創洪基。仰體皇考付托至意。爲社稷之重勤勞罔懈耳。古云﹑爲君難。若祗圖一身逸樂﹑亦復何難。惟欲繼美皇考之治。則憂勤惕勵﹑莫難於爲君矣。朕旣受皇考所付重任。則朕之一身。上關宗廟社稷。不得不爲防範。且允禩於皇考時。毫不遜順。恣意妄行。匪朝伊夕。至今猶然不止。朕可不念祖宗肇造鴻圖﹑永貽子孫之安乎。玆大臣等﹑參奏允禩一摺。曾與誠親王﹑恆親王﹑淳親王閱看。王等皆云﹑猶有皇考大內。所降諭上�日。伊等不知之處甚多。隨以皇考從前所降諭上�日﹑另行繕摺具奏。因請將此摺傳示諸王大臣。乃允禩再三懇求﹑奏請免其宣示。以全顏面等語。果能從此攺悔。著將另行繕摺之處。暫停宣示。著宗人府內閣﹑一並鈐印封固。內閣敬謹存貯

○諭刑部。朕惟明刑所以弼教。君徳在於好生。從來帝王於用刑之際﹑法𨿽一定而心本寬仁。是以虞廷以欽卹垂訓。周書以愼罰爲辭。誠以民命至重。少涉疑案。寧過乎仁。無過乎義也。朕自臨禦以來。一切章奏。無不畱心細覽。於刑讞一事﹑尢加詳愼。誠恐法司未能平允。情罪未能悉當。故凡京城及直省題奏讞獄。少有可矜者。無不法外施仁。量加末減。獨念朝審重囚。其情實者﹑刑科必三覆奏聞。勾除者﹑方行處決。而外省情實重囚。惟於秋審後﹑法司具題。卽咨行該省。無覆奏之例。朕思中外一體。豈在京諸囚﹑宜加詳愼。在外省者﹑獨可不用詳愼乎。人命攸關。自當同仁一視。自今年爲始。凡外省重囚﹑經秋審具題情實應決者。爾法司亦照朝審之例﹑三覆奏聞。以副朕欽卹愼罰之至意。爾部卽遵諭行

○諭兵部。每年派往出牧之官員兵丁內﹑竟有不去者。卽馬匹駝只﹑俱不足數。此朕所悉知也。其官員兵丁﹑有於邊內閒住者。亦有於邊外閒住者。若此次派往之參領﹑及官員等。優者﹑大臣等卽行保奏不及者﹑卽行參劾

○辛亥。解宗人府宗令簡親王雅爾江阿任。以裕親王保泰﹑爲宗人府宗令

○兵部參奏﹑允﹤礻我﹥奉使口外。不肯前往。捏稱有上�日令其進口。竟在張家口居住。得上�日。廉親王允禩議奏。允禩尋議﹑應作速行文﹑仍令允﹤礻我﹥前往差遣之處。並將不行諫阻之長史額爾金﹑交部議處。得上�日允﹤礻我﹥旣於中途私回不肯前往。今又何必令其出口。伊旣進口。亦聽其自便。至額爾金﹑原非允﹤礻我﹥意之所重。何必治罪。著允禩再議具奏允禩又議﹑允﹤礻我﹥奉使口外不肯前往。捏上�日進口。應革去多羅郡王。撤其所屬佐領。沒入家產解回﹑交宗人府永遠禁錮。得上

�日。所奏著交諸王﹑貝勒﹑貝子﹑公﹑及議政大臣﹑詳議具奏。允﹤礻我﹥卑鄙性成。行止妄亂。文學武藝蒙皇考訓諭數十年。終於一無所成。平生無一事可以上慰皇考聖心。貽皇考一日之悅豫。抑且賦性陰險。旣不自知其庸懦無能。又不肯安分守已。恣意崛彊。覽廉親王所奏允﹤礻我﹥惡迹﹑似無虛語。數十年來﹑朕諸兄弟﹑各人行誼。昭然在人耳目。朕之兄弟知之。舉國孰不知之。諸王大臣等﹑務期各秉公忠。自出意見議奏。儻稍有迎合之念及苟且照廉新王所奏議覆之處。豈特隳壞爾等臣節。更有何顏瞻拜景陵。且廉親王所奏﹑或出至誠。或蓄他志。在朕猶自遲疑未信。此事惟賴諸王大臣公忠辦理﹑著速議具奏。諸王大臣尋議允﹤礻我﹥奉使不肯前往。捏上�日私自進口。不法已極應革去郡王。撤回佐領。交宗人府永遠禁錮。得上�日。允﹤礻我﹥之事。交與允禩者。特以觀其如何處置。向來允禵﹑允禟﹑允﹤礻我﹥等﹑俱聽允禩指示﹑卽便遵行。故朕望允禩教誨伊等﹑使之攺過。乃不但不行教誨。反激成伊等妄爲。朕所差遣之處。竟不前往。私回觀望。居住口外數月。又稱奉上�日進口。如此不法。任意妄行。惟欲朕將伊等治罪﹑以受不美之名。豈知此等無理無義﹑乖戾犯法之弟。治之以罪﹑適足以昭朕無私之善政。何礙之有。朕今施以恩澤而不知感。諭以法令而不知懼。朕自當明罰敕法。𨿽系兄弟﹑亦難顧惜。諸王大臣﹑理應將允﹤礻我﹥素行﹑與今所作之罪﹑明白指陳。或照允禩所議治罪。或加等減等治罪之處。請上�日定奪。朕自降諭上�日

○壬子。諭刑部。禁止私刨人參。舊例不論巳得未得。俱解送刑部。往返拖累。故於盛京刑部監禁。每年差官前往審理。朕思伊等俱系圖利窮民。春夏時被獲。監至九月十月﹑方得審結。延挨月日。身受寒暑。多致疾病死亡。甚屬可憫。寧古塔有將軍﹑辦事禦史。盛京有將軍﹑刑部﹑並副都禦史永福。嗣後將各地方所獲者﹑卽行審理。作速完結。年底匯齊具本啟奏。自今將審理偸刨人參之部院衙門堂官﹑停其遣往。如此﹑則案內之人﹑無久禁凍餒之苦累矣

○諭江南總督查弼納﹑漕運總督張大有﹑署理江蘇巡撫何天培等。朕惟漕運所經河道。固以通國廩之挽輸。亦以便商民之利涉。旗丁與商民﹑自應一視同仁。無容偏護而偏累也。去年因秋冬雨少。河流淤淺。而旗丁人等﹑不顧漕運維艱。任意攬載客貨。致船重難行。聞今春丹陽﹑常州等處地方﹑及沿途遇淺﹑槪拏商船起剝。且借名需索﹑貪暴公行。得賄者﹑𨿽空船亦行釋放。不遂其欲者﹑勒令當差。有將貨物行李﹑拋棄河幹。紛紛露積。或爲風雨所損傷。或爲盜賊所窺伺。該管漕運文武官弁﹑漫無約束。毫不經心。小民營販資生﹑何以堪此擾害。爾等系地方大吏﹑皆當實心體卹。稽察周詳。奉諭之後。或再有起剝之事。當各嚴飭所屬官弁。申明約束。不得仍蹈前轍。並出示徧諭軍民人等。使知朕一體軫卹之至意。至張大有﹑身任總漕。糧艘往來。乃其專責。尢宜整肅綱紀。釐姦剔獘。嚴明馭下。毋使玩法犯科。乃往往固執已見。袒護下屬。任其沿河盜賣漕糧。兼倚勢藐法。貽累地方。甚屬不合。今除已往不深究外。嗣後若仍不加意約束屬員。有心縱容。及失於覺察。再經朕訪聞。定行嚴加議處

○升陜西漢中副將馮允中﹑爲雲南開化總兵官

○甲寅。鑲藍旗蒙古都統徳爾金﹑緣事革職。升軍前右翼前﹤釒夅﹥統領丁壽﹑爲鑲藍旗蒙古都統

○九卿等遵上�日詢問禦史田嘉谷﹑楊纘緒﹑會議焦宏勛一案。不畫題。又不另議緣由具奏。得上�日。焦宏勛一案﹑田嘉谷﹑楊纘緒﹑意見不合。卽當兩議。或將不畫題緣由﹑繕摺奏聞。不然﹑卽應同三法司畫題具奏。言官尙許風聞言事。乃在與議之列。旣不兩議。又不奏明緣由。又不畫題。耽延命案。是屬何心。因朕問及耽延之故。始知由伊等不畫題所致。伊等旣故爲隱瞞。設朕不問及。不知伊等之不曾畫題。竟照法司所議完結。伊等必以爲人命案件。三法司大臣官員﹑不能詳審定案。是以我等不曾畫題。借此邀名幹譽。無所不至。古人愼重民命﹑每戮一人。必謀之左右。謀之大夫。更謀之國人。今縱不能謀之國人。如何與議官員內﹑尙爾議論不能僉同。況朕自卽位以來。屢經面諭大臣官員﹑務宜矢公矢愼。同寅協恭。不可少有偏私拘執意見。如有於心不合之處。不妨奏聞。朕自有定奪。朕深望爾等之直言陳奏爾等自應仰體朕心。直陳所見。今觀田嘉谷﹑楊纘緒之所爲。是專務虛聲。自樹黨援。非愚昧無知。卽其心叵測。事𨿽微小。亦不可不防微杜漸。此風斷不可長。田嘉谷﹑楊纘緒﹑著革職回籍。今尙在三年之內。故但令革職回籍。如三年後﹑大小臣工﹑猶有各執已見﹑邀譽盜名者。朕必治以重罪

○乙卯。諭果郡王允禮。暢春園修造兵丁居住房屋。將及告竣。朕從前降上�日撥派兵丁駐札之處。爾會同都統拉錫﹑前﹤釒夅﹥統領希爾根﹑護軍統領查克旦﹑吉當阿等議奏。尋議﹑暢春園修造房屋共一萬間。分爲八營。每營蓋房一千二百五十間。八旗各派護軍參領一員。副護軍參領二員。委署護軍參領四員。護軍校十員。護軍三百七十五名。派護軍校護軍時。令護軍統領等﹑將爲人老實﹑家道貧窮者派往。並祈皇上施恩。賞給銀兩。以爲遷移之費。得上�日。依議。此所派官兵。著怡親王﹑公馬爾賽統轄管理。此官員等。亦著怡親王﹑馬爾賽﹑公同驗看選派

○丙辰。諭湖廣總督楊宗仁湖北巡撫納齊喀。湖南巡撫魏廷珍等。國家設立常平諸倉。蓄谷積粟。偶逄旱澇。詳報踏勘。往返察驗。未免後時。古人云﹑備荒之倉。莫便於近民。而近民則莫便於社倉。前諭爾等勸導建設。蓋專爲安民起見也。爾等自應轉諭屬員。體訪各邑士民中﹑有急公尙義之心者。使主其事。果掌管得人。出納無獘。行之日久。谷數自增。至於勸捐之時。須俟年歲丰熟。輸將之數。宜隨民力多寡。利息之入。務從乎輕。取償之期。務從乎緩。如值連年歉收。卽予展限。令至丰歲完納。一切條約﹑有司毋得干預。至行有成效。積谷漸多。該督撫亦止可具摺奏聞。不宜造冊題報。使社倉頓成官倉。貽後日官民之累。朕初意如此。孰料該督撫欲速不達。令各州縣應輸正賦一兩者﹑加納社倉谷一石。且以貯谷之多少﹑定牧令之殿最。近聞楚省谷石﹑現價四五錢不等。是何異於一兩正賦外﹑加收四五錢火耗耶。是爲裕國乎。抑爲安民乎。諭到﹑該督撫速會同司道府等官﹑確商妥議。務得安民經久之法﹑以副朕意

○以吏部左侍郎史貽直﹑爲順天武鄕試正考官。內閣學士胡煦﹑爲副考官

○以正黃旗護軍統領查克旦﹑署鑲藍旗蒙古都統

○總理事務王大臣議覆。河道總督齊蘇勒疏言﹑臺莊閘以下﹑徐唐口以上。建設三閘。蓄水濟運。應如所請。從之

○丁巳。升大理寺少卿唐執玉﹑爲太僕寺卿

○旌表廣東揭陽縣烈婦﹑吳朝覲妻張氏。夤夜拒姦。扼喉殞命。給銀建坊﹑入祠致祭如例

○戊午。以靑海平定功成。上禦太和殿。諸王﹑貝勒﹑貝子﹑公﹑文武官員上表。行慶賀禮

○諭內閣。朕於朝會大典。行禮有年。見近來禮儀﹑比前甚屬廢弛。大非尊君敬上之道。我皇考寬仁。如天覆幬。槪予包容。故稽察之大臣官員﹑遂皆視爲尋常。並不約束糾參。漸致玩忽。朕今若不整肅嚴禁。將來流獘﹑無所底止。夫朝堂之上。大典攸關。君臣之分。大義所系。玩忽之人。不得不以法治之。朕禦極以來。屢有諭上�日。近又申飭嚴禁。乃李建勛﹑羅植﹑於行禮之日。紊越朝章。顯違朕上�日。著將二人俱革職。拏送刑部。按法懲治。並飭稽察禦史侍衛等。嗣後加謹嚴查。有失儀者。卽行糾參治罪

○撫遠大將軍年羹堯摺奏﹑侍衛達鼐﹑副將紀成斌等﹑領兵前往布哈色布蘇地方。擒獲阿布濟車陳臺吉。再﹑喀爾喀紮薩克沙爾都臺吉。前來投順。奏入。報聞

○庚申。孝端文皇后忌辰。遣官祭昭陵

○以多羅貝勒滿都護﹑爲纂修玉牒總裁官

○升二等侍衛納彥﹑爲孝陵總管

○辛酉。署京口將軍李杕疏奏﹑領催劉起鵬等﹑請補授驍騎校。得上�日。各省此類記名之員甚多。缺出之時。皆將記名者。題補。則未記名之人﹑苦無補用之途。伊等何以效力行走。著該部行文各省將軍等。將未記名人內﹑有人材可用﹑弓馬嫻熟﹑盡心效力者。揀選具奏

○以軍前前﹤釒夅﹥統領蘇丹﹑爲右翼前﹤釒夅﹥統領

○刑部遵上�日議覆。下五旗包衣佐領下人。嗣後因公事犯罪﹑俱停其發往諸王所屬打牲烏喇處。均攺發三姓地方當差。若情罪稍輕。酌量發黑龍江等處。請著爲令。從之

○癸亥。總理事務王大臣議奏﹑靑海大捷。應獻俘於太廟。恭請皇上臨禦午門受俘。得上�日。平定靑海。實乃皇考畱貽之功。故捷音到日。恭告景陵。今造逆首惡吹拉克諾木齊﹑阿爾布坦溫布﹑藏巴札布等三人。檻送來京。朕令議獻俘太廟之禮﹑以慰列祖在天之靈。諸王大臣等。乃議請受俘。歸功於朕。非朕本意也。可否祗行獻俘﹑不行受俘之禮。諸王大臣等。再察典禮具奏。尋議﹑出師凱旋。執獲醜類。獻於廟社。卽受俘於廷。歷代行之。大典攸昭。應請允行。從之

○宗人府參奏﹑貝子允禟﹑差往西寧居住。擅自遣人往河州買艸。踏看牧地。抗違軍法。肆行邊地。請將允禟革去固山貝子。其所有屬下佐領﹑撤出爲旗下公中佐領。得上�日。允禟革去貝子﹑撤出佐領之處。俱著寬免

○革辦理察罕叟爾糧餉侍郎薩哈布職。以其侵蝕軍餉也

○丙寅。吏部議奏﹑內閣漢中書員缺。因專用景山教習之進士補授。每致辦事乏人。嗣後請照舊例﹑以願就中書之進士舉人銓補。內閣酌量考取。擇其字畫端楷者﹑分班選用。從之

○丁卯。都察院奏言﹑奉上�日交五城銀一萬兩。散給流民。令回原籍外。其餘剩銀兩﹑請存貯五城。以備賑濟。得上�日。此銀存貯五城備用。遇有掩骼之事。亦於此內動支。但須核實。毋得冒濫

○撫遠大將軍年羹堯摺奏﹑河州口外鐵布等寨畨人。皆系靑海所屬。劫擄道路。恣意妄行。臣派遣署河州副將嶽超龍等。帶兵進剿。攻取四十一寨。剿服三十七寨。殺傷畨賊二千一百餘名。擒獲人口牲畜無算。皆賞給官兵。奏入。報聞

○戊辰。旌表廣東曲江縣烈婦﹑譚夢韶妻鄭氏。守正拒姦。被毆殞命。給銀建坊﹑入祠致祭如例

○己巳。諭總理事務王大臣等。允﹤礻我﹥不肯前往奉差地方。並不請上�日﹑私自回來。詐稱抱病。任意出入邊界。朕已寬容數月。伊毫無惶懼之意。公然居住彼處。近召入王大臣等﹑嚴降諭上�日。允﹤礻我﹥料已稔悉。亦竟不差一人前來。謝罪奏請。殊失人臣之節。著革去王爵。調回京師。永遠拘禁。允﹤礻我﹥之子﹑與伊家產﹑及佐領下人員。將如何措置﹑並拘禁處所。著各該管處﹑另行請上�日

○調浙江按察使王之麟來京。以原任湖南按察使甘國奎﹑爲浙江按察使司按察使

○庚午。以鑲黃旗滿洲副都統常在﹑副都統銜那敏﹑俱署鑲白旗滿洲都統

○辛未。諭內務府。爾衙門補放園頭獘端百出。聞噶禮﹑石文桂等﹑入官家人中富戶願爲園頭壯丁者。百計鉆營。希圖挑取賂遺園頭倩人代役。偸安暇逸。又彼此相倚爲姦。營謀取利賄賂該管官員。撥給膏腴之產。因此所給田畝。肥瘠不均。得瘠地者﹑受累不堪。此等處﹑朕知之甚悉。爾等嗣後務秉公平。必應行補放之人。方可揀選派給地畝。務令均平。並將斷不受人請托等語。明白曉示。則伊等自必醒悟。不致受人欺詐矣。儻不悛攺。經朕訪知。罪在爾等

○壬申。考察奉天等處駐防軍政。卓異官五十五員。罷軟官九員。不謹官一員。浮躁官二員。才力不及官十員。年老官四十七員。有疾官二十三員。分別升賞處分如例

○增孔顏曾孟四氏學舉人。中額一名。從山東巡撫黃炳請也

大淸世宗敬天昌運建中表正文武英明寬仁信毅大孝至誠憲皇帝實錄卷之十八

大淸世宗敬天昌運建中表正文武英明寬仁信毅大孝至誠憲皇帝實錄卷之十九

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太保兼

太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正二年。甲辰。閏四月。甲戌朔。以護軍統領納秦﹑署四川提督

○乙亥。以都察院左副都禦史覺羅塞徳﹑爲戶部額外侍郎。仍兼左副都禦史

○鑲白旗滿洲副都統達色﹑年老乞休。允之

○旌表福建閩縣烈女﹑楊輝祖聘妻林氏。古田縣林曰肅聘妻陳氏。晉江縣陳士衡聘妻黃氏。俱殉夫捐軀。守貞就義。各給銀建坊﹑入祠致祭如例

○丁丑。諭直隸各省總督巡撫等。社倉之設。原以備荒歉不時之需。用意良厚。然往往行之不善。致滋煩擾。官民俱受其累。朕意以爲奉行之道。宜緩不宜急。宜勸諭百姓﹑聽其自爲之。而不當以官法繩之也。近聞各省漸行社倉之法。貯蓄於丰年。取資於儉歲。俾民食有賴。而荒歉無憂。朕心深爲嘉悅。但因地制宜。須從民便。是在有司善爲倡導於前。畱心稽核於後使地方有社倉之益。而無社倉之害。此則爾督撫所當加意體察者也。又聞民間輸納錢糧。自封投櫃。亦屬便民之法。但偶有短少之處。令其添補。每至多方需索。其數浮於所少之外。應將原銀髮還。仍於原封內﹑照數補足交納。庶可免多索之獘。此𨿽細事。督撫大吏﹑亦不可不畱心體察。嚴飭有司﹑以除民累

○總理事務王大臣等議覆。禮部侍郎蔣廷錫﹑奏請纂修大淸會典。按本朝會典﹑自崇徳元年起。至康熙二十五年止。已刊刻成書。其後四十年來﹑所定章程﹑未經編輯。應如所請。自康熙二十六年﹑至雍正二年﹑各部院衙門所定禮儀條例﹑俟開館後造冊送館編輯。其總裁﹑纂修官員並開館事宜。請俟命下遵行。從之

○授簡親王雅爾江阿女爲郡主壻李廷兆爲和碩額駙

○戊寅。諭刑部。朕披覽奏章其中人命案件﹑如故殺謀殺者尙少。而以鬥毆傷人者甚多。或因口角相爭。或因微物起釁。揮拳操戈。一時殞命。及至抵罪。𨿽悔何追。此皆由於愚賤鄕民﹑不知法律因一朝之忿。貽身命之憂。言之可爲憫惻。古有月吉讀法之典聖祖仁皇帝上諭十六條內﹑有講法律以儆愚頑一則。蓋欲使民知法之不可犯。律之無可寬。畏懼猛醒。遷善而遠過也。但法律包舉甚廣。一時難以徧諭。爾部可將大淸律內。所載凡毆殺人命等條﹑逐條摘出。疏解詳明。通行各省。令地方有司﹑刊刻散布於大小鄕村處張掛。徧加曉諭。風雨損壞。仍復再頒。俾知鬥毆之律﹑尙然如此。則故殺謀殺﹑罪更可知。父兄子弟﹑互相講諭。時存提撕警戒之心以化其好勇斗狠之習。庶命案可以漸少。以副朕好生愼罰之至意

○左右兩翼﹑各立宗學一所。揀選宗室四人﹑爲正教長。十六人爲副教長。宗室子弟﹑願入學者。分別教習淸漢書。讀書之暇。演習騎射。並月給銀米紙筆等項。以隆教育

○上諭宗學正教長輔國將軍善福等。朕惟睦族惇宗﹑務先教化。嘗見宗室中﹑習气未善。各懷私心。互相傾軋。並無扶持愛護之意。惟知寵厚妻黨姻婭。其於本支骨肉﹑視若仇敵。殊爲悖謬。或因祖父昔日微嫌。追今舊惡。必圖報復。卽如齊正額﹑行事無狀。甘蹈匪僻。以致重幹法紀。王貝勒之子孫﹑妄自尊大。任意奢侈。不顧禮義。陷於罪戾者。往往有之。其將軍﹑及閒散宗室﹑不知自重。狎比小人。蕩盡先人產業者。尢爲不少。昔我皇考加恩宗室。養育栽培。撫卹備至。苟有片長薄技。靡不收錄。如普奇﹑經希﹑勒什亨等﹑皆曾擢用。伊等不思感恩酬徳。反要結朋黨。專事鉆營。大負皇考委任之意。且其居家素行。亦多乖戾。又如賴士﹑不安本分。蕩產破家。及其贖罪軍前﹑仍不攺過。生事訐告。此皆宗室中之可爲炯戒者。朕嘗嘆明代宗室﹑年久繁衍。失於訓教。末流猥鄙。至不可言。誠恐朕之宗室﹑日流日下。不知前鑑。深用爲憂。是以亟籌保全之道。若非立學設教﹑鼓舞振興﹑循循善誘﹑安能使之攺過遷善。望其有成。今特立義學。揀選爾等教習宗室。爾等隨其資質﹑勸學興行。導以禮義。夫教訓之方。漸摩陶淑。非可責效旦夕也。但須盡心竭力﹑善爲開導。毋避怨。毋倦怠。教習久而禮義明。自當遠惡從善。或有不遵教訓﹑罔顧廉恥﹑有玷名教者。小則爾等自行懲戒﹑大則揭報宗人府﹑會同奏聞。其行止端方﹑精勤好學者。無論年齒長幼﹑卽行保奏。從來立教之術。莫要於獎善懲惡。善不獎。不能使之勸。惡不懲。不能使之攺。爾等旣膺簡任。其各平心靜气﹑屏除私意﹑教訓宗室子弟﹑如已之子弟﹑懇懇然無毫髮不盡其心。所頒諭上�日﹑令其朝夕記誦。如木鐸之警眾。俾皆覺悟自新。庶幾積習可除﹑翕然向化﹑以協休風。爾等務期勤愼黽勉﹑恪供厥職。以副朕篤厚宗親﹑殷勤教育之至意

○授輔國公華善子寶格﹑爲奉恩將軍

○復授輔國公察尼子原任奉恩將軍察達﹑爲奉恩將軍

○以多羅貝勒滿都護﹑協辦總理事務

○以鑲白旗漢軍副都統李柱﹑署本旗蒙古都統。正白旗漢軍副都統田象坤﹑署正藍旗漢軍都統

○己卯。戶部等衙門議覆。山西巡撫諾岷疏言﹑晉省太原﹑平陽二府。地方遼遠。請攺設直隸州分轄。將平陽府屬之臨晉﹑榮河﹑萬泉﹑猗氏四縣﹑分隸蒲州。安邑﹑夏縣﹑平陸﹑芮城﹑垣曲五縣﹑分隸解州。太平﹑襄陵﹑稷山﹑河津四縣﹑分隸絳州。蒲縣﹑鄕寧二縣﹑分隸吉州。大寧﹑汾西﹑永和三縣﹑分隸隰州。太原府屬之樂平﹑盂縣﹑壽陽三縣分隸平定州。定襄﹑靜樂二縣﹑分隸忻州。五臺﹑繁峙﹑崞縣三縣﹑分隸代州。河曲﹑興縣二縣﹑分隸保徳州。至直隸州各有倉庫。向無專責。恐致侵那。請將蒲州﹑解州﹑絳州﹑吉州。隰州五州錢糧就近令河東道盤查。平定﹑保徳﹑忻州﹑代州四州錢糧。令雁平道盤查。澤州﹑遼州﹑沁州三州錢糧。令糧驛道盤查。如通同隱匿失察。照知府例議處。應如所請。從之

○庚辰。授故鎭國公三官保弟噶喇瑪﹑爲鎭國將軍

○停止江寧浙江福建駐防滿洲兵丁﹑查拿私鹽。俱交地方官嚴緝。從兩江總督查弼納等請也

○以正白旗滿洲副都統覺羅佛倫﹑署本旗滿洲都統

○旌表直隸交河縣烈婦趙順興妻閻氏。拒姦不污。被刃殞命給銀建坊﹑入祠致祭如例

○辛巳。諭刑部。近聞刺字人犯。私自銷毀者甚多。卽屬怙終不悛之明證。且此等必有用藥代爲銷毀者。嗣後如有私毀﹑剌字之人。理應審明。若系本身私毀者﹑本律杖六十﹑補剌。似屬太輕。作何重治其罪。其代爲銷毀者﹑將代毀之人﹑一並作何治罪之處。著妥議定例具奏。尋議﹑嗣後竊盜等犯﹑銷毀剌字者。照例枷責﹑補剌。並用藥代毀之人﹑一並枷責。從之

○兵部議覆。條奏內﹑地方官員﹑私動驛站馬匹處分。得上�日。朕以天下民生爲念。凡一切欽差與祭祀山川之大臣官員回京時﹑必召入面見。詳詢生民景況﹑地方情形﹑以及雨水田苗。聞得地方官﹑祗知嚴緊驛站。諸凡敕詔經過﹑迎送俱不成禮。至伊等私事﹑及上司差役。轉擅動驛馬﹑逄迎應付。從前惟恐騷擾驛站。朕曾降上�日嚴飭。但敕詔經過地方。官吏迎送。有關大典。豈可疏玩。爾等繕寫諭上�日﹑申飭各省督撫

○癸未。以平定靑海所獲叛逆俘囚吹拉克諾木齊﹑阿爾布坦溫布﹑藏巴札布三人﹑解送至京。行獻俘禮。遣官告祭太廟社稷

○諭順天府府尹。京師廣寧門外。向有普濟堂。凡老疾無依之人。每棲息於此司其事者。樂善不倦。殊爲可嘉。聖祖仁皇帝曾賜額立碑﹑以旌好義爾等均有地方之責。宜時加獎勸。以鼓舞之。但年力尙壯﹑及遊手好閒之人。不得借名混入其中。以長浮惰而生事端。又聞廣渠門內﹑有育嬰堂一區。凡孩穉之不能養育者。收畱於此數十年來。成立者頗眾。夫養少存孤。載於月令。與扶衰卹老。同一善舉。爲世俗之所難。朕心嘉悅。特頒匾額。並賜白金。爾等其宣示朕懷。使之益加鼓勵。再行文各省督撫﹑轉飭有司。勸募好善之人。於通都大邑人煙稠集之處。照京師例﹑推而行之。其於字弱卹孤之道。似有裨益而凡人怵愓惻隱之心﹑亦可感發而興起也

○諭湖廣總督楊宗仁等。國家設立官員。分別等次。俱有定分。不得僭越。湖北糧儲道郭維新﹑於起程之前﹑請訓上�日時。朕曾諭如有裨益地方百姓之事。著令密奏。郭維新蒞任後。奏稱該省漕船式樣寬大。遇水淺之處﹑挽運維艱。請照江浙漕船式樣﹑減小成造。朕未降諭上�日。今伊又奏稱﹑遵上�日將船儧造完工。兌載漕糧。於正月十七等日起程。三月十六日過淮等語。夫攺造漕船。亦屬大事。郭維新理應報明該督撫。如果有益。題明攺造。今並未報明上司。卽行任意攺造。著湖廣總督楊宗仁﹑巡撫納齊喀﹑魏廷珍等﹑將曾否報明﹑及督撫因何不奏﹑並有無裨益之處。據實明白具奏。其郭維新兩次奏摺。一並發往

○升兩淮鹽政右僉都禦史謝賜履﹑爲都察院左副都禦史。仍管鹽務

○解山東按察使程光珠任。升山東糧道余甸﹑爲山東按察使司按察使

○予故白都納副都統徐昌﹑祭葬如例

○甲申。兵部等衙門議覆。條奏內﹑攺並各衛所歸於州縣管轄一條。查得各處軍民﹑戶役不同。未便歸並。且武官科甲出身人員﹑專選衛所守備﹑千總。若盡裁衛所。必致選法壅滯。應無庸議。得上�日。此事部議所見甚小。滇蜀兩省。曾經裁減衛所。未聞不便。今除邊衛﹑無州縣可歸﹑與漕運之衛所﹑民軍各有徭役﹑仍舊分隸外。其餘內地所有衛所﹑悉令歸並州縣。飭令直省督撫﹑分別詳悉區畫其武舉﹑武進士﹑作何銓選﹑不令壅滯之處。吏兵二部﹑詳議奏聞

○乙酉。諭戶部。朕惟錢糧固屬緊要。而民瘼尢宜體卹。聞有州縣虧空錢糧﹑百姓情願代賠者。此端斷不可開。虧空之員。未必愛民。況百姓貧富不等。斷無闔縣情願代賠之理。或系棍蠹勾連﹑借端科斂。或不肖紳衿﹑一向出入衙門﹑通同作獘。及本官被參﹑猶冀題畱復任。因而號召多事之人。連名具呈。稱系闔縣願賠。後官畏懼承追處分。接呈入手。卽差役按裏追呼。名曰樂捐﹑其實彊派。累民不淺。嗣後紳衿富民﹑情願協助者。聽其自行完納。其有闔縣具呈者。卽將爲首之人﹑治以重罪。如府州縣官﹑擅準派賠。著該督撫查參重處。至因公那移之項。依限全完。定例準其開復。嗣後督撫題報全完。卽給咨本官。令其隨本引見。朕觀其人可用者。卽用。如不可用。以原品休致。其年老及不願補官之人。亦於本內聲明。給還原職。不必來京。爾部行文直省督撫﹑一體遵行

○丙戌。王以下﹑文武百官﹑齊集午門前。設鹵簿。鳴金鼓。上禦午門樓前楹。升寶座。受俘。兵部官﹑率解俘將校﹑將平定靑海所獲叛逆俘囚吹拉克諾木齊﹑阿爾布坦溫布﹑藏巴札布三人﹑白練系頸。跪伏。兵部堂官奏﹑所獲俘囚。謹獻闕下。上命交刑部。於是刑部官領上�日。兵部官引俘押出。王以下文武各官行禮畢。上回宮。是日﹑賜解俘官各蟒緞﹑朝衣﹑帽﹑鞾﹑加賞銀百兩。兵丁各賞銀二十兩

○以兵部左侍郎嵇曾筠﹑爲河南副總河

○丁亥。諭宗人府。及部院大臣等。宗室阿布蘭﹑朕素不深知。在皇考時。伊於委任之事。尙爲勉力。廉親王又於朕前保奏。朕因特加殊恩。由輔國公晉封貝勒。賞給佐領。又令總理事務。外人不知﹑以爲阿布蘭曾奏聞二阿哥礬書一事。故爾擢用。不知礬書事敗﹑阿布蘭尙自遲疑未奏。系貝勒蘇努指使奏聞。非其本心也。阿布蘭自任用以來。並不實心效力。而且素行卑污。前大將軍允禵﹑自軍前回時。伊特出班跪接。從來宗室公﹑於諸王阿哥﹑並無此例也。宗人府建立碑亭﹑翰林院所撰之文。阿布蘭以爲不隹。另行攺撰。並不頌揚皇考功徳。惟稱贊大將軍允禵。擬文勒石。朕卽位後。伊自知誣謬。復行磨去。辦理旗務。每每徇私。近參奏佐領一事。經朕交部查出。傳示眾大臣。似此罪惡種種。朕是以交宗人府議處。非有別意也。再李英貴﹑勒什亨﹑俱朕施恩擢用之人。因其不肖。有負朕恩。始行革退。善則用之。不善則退之。朕素性也。皇考每訓朕諸事當戒急用忍屢降諭上�日。朕敬書於居室之所觀瞻自警。今於阿布蘭﹑旣不加詳察。任用太急。今伊自幹不可寬宥之罪。又難以容忍。則皇考訓誡之聖明益著。而朕亦知過矣。阿布蘭應作何治罪之處。爾部院滿大臣﹑會同宗人府定議具奏

○以吏部左侍郎吏貽直﹑充經筵講官

○以內閣學士陳世倌﹑爲山東巡撫。山東巡撫黃炳﹑爲內閣學士兼禮部侍郎

○調浙江布政使王朝恩來京。以原任山東布政使佟吉圖﹑署理浙江布政使司布政使

○戊子。以鑲黃旗蒙古副都統花色﹑署理藩院侍郎事

○己丑。諭河南山東巡撫﹑並沿河鎭道等官。糧船關系甚重。務須及時抵通。豫省向因漕米截畱。並不畱心河道。漸至淤淺。今糧船逾限未至。此系爾地方官責任。必須開浚深通。使舟行無阻。早到早回。不誤抵次。再南糧大米幫船﹑亦爲遲滯。至今未過臨淸。爾等皆有催漕之責。當協力趲行。務令速得抵通。將來回空之船。方不致遲誤冬兌

○升陜西洮岷副將黃起憲﹑爲江西南贛總兵官

○庚寅。升昭陵總管覺羅巴延徳﹑爲鑲白旗滿洲副都統

○諭總理事務王大臣等。策妄阿喇布坦﹑來使已回胡土克圖處事務亦竣。前令順承郡王﹑世子弘晟﹑在彼守護。今旣無事。著伊等從容回京

○宗人府遵上�日議覆。宗人府官員定額。郎中六員。員外四員。主事六員。筆帖式二十四員。於此定額內﹑一半照例仍用旗員。一半補用宗室。其鎭國將軍﹑輔國將軍﹑奉國將軍﹑以郎中用。奉恩將軍﹑宗定佐領﹑以員外用。蔭生之五品官﹑以主事用。至閒散宗室內﹑考選學優材美之人。一等以主事用。二等以筆帖式用。從之

○四川巡撫蔡珽題﹑烏蒙土知府祿鼎乾故。請以其子祿萬鐘承襲。下部知之

○辛卯。諭漕運總督﹑及直隸山東河南巡撫各省旗丁。運糧進京。沿途水次。理應奉公守法。乃數年前浙江﹑湖廣糧船運丁。因懷挾私忿。彼此爭鬥。逞其凶頑。持戈放箭。致有殺傷。又聞前歲之冬。糧船守凍在山東地方。竟行搶奪。擾害居民。去歲回空。又聞彊取百姓衣物。此等妄行。皆大幹法紀。嗣後總漕若不嚴加禁約。仍然寬縱。直隸山東河南巡撫﹑卽轉飭沿河官弁。不時稽察。儻犯法爲非。卽分別輕重。按律治罪。不得稍有徇縱推諉。以長刁風。若仍前有爭鬥傷人﹑及搶奪擾民之事。該督撫卽行奏聞請上�日。於彼地正法。決不寬貸。可預行曉諭各省運丁知之

○豁免江西南昌府屬寧州南昌等七州縣浮額銀﹑七萬五千五百四十兩有奇。從江西巡撫裴﹤彳率﹥度請也

○癸巳。鑄給河南副總河印

○甲午。四川巡撫察珽題﹑建昌道屬喇滚安撫司喇瑪布故。請以其子丹正邦承襲。下部知之

○乙未。諭沿海各省督撫提鎭等。出洋巡哨船隻。最爲緊要。舊例地方官承管修造。營員每多方勒索。不顧州縣賠累。地方官惟知交結營員。囑其收受。彼此俱挾私心。修造豈能堅固。以致出洋船隻。易至朽壞重修。朕深知其獘。欲攺歸營員修造。使州縣無賠累之苦。而於軍政似實有裨益。爾等可會同速行確議具奏。若有不可行處。不可迎合﹑彊以爲是

○升內閣侍讀學士班第﹑爲內閣學士兼禮部侍郎

○兵部議奏。嗣後各處駐防兵丁﹑如有歸旗之後。私行逃回者。令該管官員﹑嚴行查捕。解京治罪。儻有隱匿不報者。照隱瞞逃人之例﹑該管官以失察議處。從之

○河道總督齊蘇勒遵上�日議奏﹑河南黃河﹑另駐副總河管理。標下官兵。臣卽遵上�日於江南河營。撥兵八百四十名。連前撥畱豫省協濟之兵一百六十名。共足一千名。並選撥千總把總各三員。令其管轄。前往河南。聽候副總河隨工調用。以防大汛。下部知之

○以鑲黃旗護軍統領壽智﹑爲散秩大臣。升正白旗滿洲副都統覺羅佛倫﹑爲鑲黃旗護軍統領

○丙申。刑部等衙門議覆。漕運總督張大有疏奏﹑請嚴回空糧船﹑夾帶私鹽﹑及闖閘闖關之例。嗣後如回空糧船﹑夾帶私鹽。拒捕殺人。將爲首者立決。爲從者邊衛充軍。其闖關闖閘﹑將船丁舵戶枷號充軍。爲從者杖徒。押運等官﹑不行約束。知情故縱者革職。請著爲令。從之

○丁酉。升右翼前鋒統領蘇丹﹑爲正黃旗蒙古都統

○戊戌。齊齊哈爾副都統鄂山﹑軍前緣事革職。升齊齊合爾協領多起納﹑爲齊齊哈爾副都統

○己亥。諭兩江總督查弼納﹑署江蘇巡撫何天培﹑河道總督齊蘇勒﹑漕運總督張大有等。京口一帶運河。爲南北漕運咽喉。歷年以來。挑浚淤淺。皆系丹徒丹陽兩縣百姓派辦。工役物料。俱出民間。殊屬偏累。此運河乃杭嘉湖蘇松常六郡共濟之河。而獨累兩邑之民。其何以堪。朕深爲軫念。今後須確估每年經費。悉心會商。或令地方官﹑支用地丁錢糧。或令河員﹑專司其事。於河帑內﹑動支開銷。無致累民。更聞六郡向有協濟之例。抑或共襄工費。以濟運道。爾等確議奏聞。以副朕愛惜黎元至意

○庚子。升兵部侍郎塞爾圖﹑爲禮部尙書

○壬寅。升浙江鎭海參將張溥﹑爲浙江定海總兵官

大淸世宗敬天昌運建中表正文武英明寬仁信毅大孝至誠憲皇帝實錄卷之十九

大淸世宗敬天昌運建中表正文武英明寬仁信毅大孝至誠憲皇帝實錄卷之二十

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正二年。甲辰。五月。癸卯朔。夏至。祭地於方澤。恭奉聖祖仁皇帝配享。上親詣行禮。恭捧聖祖仁皇帝神位。奉安於皇地祗神位之西。太宗文皇帝神位之次

○甲辰。諭戶部。朕惟漕運﹑關系甚大。經費本無不敷。而運丁恣行不法者﹑皆由官弁剝削所致。如開兌之時﹑糧道發給錢糧。任意扣克。運丁所得﹑十止八九。而僉丁之都司﹑監兌之通判﹑又多誅求。及至啟行。沿途武弁﹑借催趲爲名。百計需索。又過淮盤查私貨。徒滋擾累。究屬無益。運丁浮費旣多。力不能支。因而盜賣漕糧。偸竊爲匪。無所不至矣。嗣後各省糧道﹑給發錢糧。不許扣克分釐。尙途武弁﹑不許借端需索。運丁除包攬抗違外。所帶些須貨物。亦無庸苛刻盤查。至江浙船政同知﹑經管修造糧船。侵漁尢甚。此官於漕政﹑毫無裨益。著卽裁去。爾部行文各督撫﹑不時查察。如有仍前需索等獘。立卽指參。從重治罪。庶運丁漸有起色。自必保守身家。凜遵約束。禁官弁之侵削。卽所以戢旗丁之刁悍也

○諭兵部。陜西地屬雍涼。人材莊健。彊勇者多。騎射嫻熟。勝於他省。每科鄕試﹑取中不過三十名。而入學額數﹑亦與他省不相上下。額少人多。不無屈抑。自雍正四年鄕試爲始。西安甘肅﹑武舉各加中十名。其武童入學額數﹑若通省俱加。恐有冒濫。照文童攺學例。令督撫會同學臣﹑查明技勇最優之州縣。酌量數目。奏請加額

○直隸巡撫李維鈞摺奏。畿輔地方得雨。奉上諭。京都左近。二十八日﹑𨿽亦得雨。尙未均徧。初一日雨至初二日早。方得十分沾足。朕深爲忻慶。頃者夏至。有事於方澤。朕親詣行禮。向蒙髙天之恩。今復叨厚地之徳。惟默感篤祐﹑益加凜惕耳

○諭河南巡撫石文焯等。有人條奏。河南河工﹑買艸辦運。及搶工夫役。州縣俱派累裏民。覽之不勝駭異。朕如此推心置腹。任用爾等。凡有累民之舉。槪令據實入告。而爾等竟若罔聞。政令乖方。一至於此。朕亦無可諭爾等也。石文焯﹑嵇曾筠﹑田文鏡同看

○乙巳。孝誠仁皇后忌辰。遣官祭景陵

○丙午。諭刑部。朕因朝儀不肅。曾屢降諭上�日嚴飭。刑部司官李建勛﹑羅植﹑朝賀失儀。此二人違上

�日。大不敬。本卽應正法。但念卽位以來。立心不以已意輕殺一人。且系立法之初。故令監候﹑秋後處決。以觀眾人知畏法與否。若眾人仍不畏法。秋後定行處決。以爲大不敬者之戒。則此二人﹑乃眾人殺之也。後於獻俘之日﹑見班行整齊。祭壇之日﹑亦皆敬謹。夫二人之可殺者﹑欲以明法也。今旣人人皆知遵法。是法已明矣。則犯法之人﹑可從寬宥。乃眾人生之也。可將李建勛﹑羅植﹑免罪釋放。勒令回籍。並行文該地方官﹑勿令出境。爾等將此上�日﹑交與內閣。傳諭大小官員知悉

○又諭。律例內﹑𨿽有父母年老﹑家無次丁﹑應存畱養親之條。但凶徒恃此﹑有意傷人。殊未可定。已死之人﹑亦屬可矜。嗣後如此類存畱。養親之人。視其所犯罪之輕重。作何飭令多出銀兩﹑給與死者之家。若不給與﹑仍照原擬治罪之處。爾部定例議奏

○解四川巡撫蔡珽任。以禮部尙書塞爾圖﹑署理四川巡撫

○攺廣東順徳營遊擊﹑爲左翼鎭標中營遊擊。原駐增城之鎭標前營遊擊﹑爲增城專營遊擊。隸提標統轄。其香山﹑春江二協。廣海﹑新會二營。仍隸鎭標統轄。從署廣東總督年希堯請也

○戊申。升鑲紅旗護軍統領吉當阿﹑爲右翼前鋒統領

○己酉。宗人府等衙門議奏。阿布蘭負恩背逆。奏事不敬。應革去多羅貝勒。撤出所賞佐領。圈禁在家。原襲之輔國公。其子不準承襲。得上�日﹑阿布蘭﹑著革去多羅貝勒。仍令在輔國公上﹑效力行走。將增賞之佐領。俱撤出

○四川巡撫蔡珽題。夔州府石砫宣慰使馬洪裔故。請以其子馬宗大承襲。下部知之

○庚戌。諭兵部。各省武職﹑有未經引見者。可行文督撫提鎭。自副將以下﹑遊擊以上﹑除地方有緊要事務。及曾經引見之員外。將人材可觀。素有聲名者。每省陸續保送四五人。輪流來京引見

○諭內務府。內府佐領渾托和下人。分檔時﹑派給各莊頭者。以生齒日增。錢糧浩繁。因令往各莊服田力穡。庶幾仰事俯育﹑人各有資。朕特念伊等生計。故有此舉。爾等奉行不善。竟似將伊等發遣者。以致恐懼疑惑。再﹑莊頭等﹑役使壯丁。頗多暴悍非理。嗣後如敢肆行陵虐者。許壯丁卽行控告。所告果實。止一二人﹑則另撥與別處屯莊。至四五人﹑卽將莊頭革退治罪。其分檔漢人內﹑有欲歸民籍者。著詢問原主。如情願令其爲民﹑則準其爲民。有欲撤回﹑亦準其撤回

○以果郡王允禮﹑管理鑲紅旗滿洲都統。仍兼管鑲藍旗漢軍都統事務。伯四格﹑爲鑲藍旗滿洲都統。升鑲藍旗漢軍副都統布達時﹑爲鑲紅旗護軍統領。仍兼鑲藍旗漢軍副都統。以軍前鑲白旗護軍統領吳世拔﹑爲額外護軍統領。調正藍旗護軍統領宗室汝福﹑爲鑲白旗護軍統領。升鑲黃旗滿洲副都統阿林保﹑爲正藍旗護軍統領

○升福建閩安副將謝希賢﹑爲福建金門總兵官

○辛亥。諭禮部﹑兵部。安南國王黎維祹﹑遣陪臣範謙益等﹑賀登大寶。貢獻方物。並三年歲貢。從廣西桂林府水路進京。朕因向來驛遞供應﹑多有騷擾。曾諭定例供給之外﹑不許溢額應付。今安南慶賀大禮。遣使遠來。應加恩卹。其經過地方﹑供給食物。酌量增加。令其充足。以示朕嘉惠遠人至意

○升正紅旗護軍參領綽奇﹑爲鑲藍旗滿洲副都統

○癸丑。以正藍旗額外副都統那敏﹑爲正白旗滿洲副都統

○兵部議覆吏部侍郎史貽直條奏。武闈直省鄕試。請照會試例。擇其弓馬嫻熟。技勇出羣者。另立好字號。以便取拔。應如所請。得上�日﹑考試武舉﹑議定編好字號。在京武鄕試。朕派信用大臣考試。嗣後各省武鄕試。或以好字號取中。或以文章好取中之處。著於解部武鄕試錄內注明。以便會試時查對

○甲寅。諭諸王大臣等。李元璽等一案﹑系伊等新犯之罪。刑部宜照律審擬具奏。今覽刑部所奏。將步軍統領衙門﹑以李元璽照大光棍例拏送之舊案﹑及遇赦寬免之處。查出一並敍入本內。夫伊等舊案﹑與此案毫不相涉。乃刑部援引敍入。豈以李元璽之罪﹑曾經皇考寬免。亦欲朕將李元璽等寬免耶。抑以從前步軍統領﹑將李元璽等﹑爲大光棍送部之處﹑俾朕知之。卽行正法耶。此明系以難處之事。歸之朕躬。欲以試朕也。近日馬爾齊哈在朕前。稱籩豆之事﹑則有司存。是譏朕不當察及細務。其心欲朕不加詳察。則伊等可以邀結黨與。任意擅行。夫古帝王明四目。達四聰。舜好問而好察邇言。故上下之情﹑不致壅隔。閭閻疾苦利獘﹑無不周知。古人云﹑黈纊充耳。前旒蔽明。亦有所謂而云然也。馬爾齊哈﹑粗識數事﹑便於朕前誦述古語。妄行瀆奏。注云﹑道之全體。固無不該。然其分則有司之守。非君子之所重。並非謂全不畱心也。如耕田播種乃農夫之事。講誦訓詁﹑亦屬文士之業。若云不親細務。朕又何用行耕耤詣學之典乎。國家設官分職。各有專司。而總攬萬幾。全在一人之裁決。但云委諸有司。則六部之事﹑付之六部。爲天子者﹑惟有端默髙拱而已。豈不爲逸。但天下之事﹑可以如此料理乎。朕以刑部事件。民命攸關。所系非小。務期明罰敕法。簡孚愼卹。每案必詳審再三。求其至當。始愜於衷。而欲朕付之不見不聞可乎。若云有司。則刑部尙書侍郎。非大有司乎。今所辦事件。顚倒如此。有司寧可恃哉。馬爾齊哈﹑向在各旗行醫。朕以伊系行醫之人﹑必然好生。其爲人似尙坦率。卽位後。洊擢刑部侍郎。當感恩思報。竭力盡忠。以奉君上。而猶不攺舊習。存從前分黨之念。其始召見時﹑卽禮貌疎略。絕無對君恭敬之意。聞其在乾淸門。與大學士﹑列坐共食。曾降諭上�日嚴飭。令其攺過。今又以曾子語﹑譏諷朕躬。設令朕或有不當。何妨直陳其事。冀朕采擇。而爲此隱約之詞。狂妄甚矣。朕禦極以來。用人行政。自返絕無過當。朝廷淸肅。亦無攬權怙勢之人。總理事務王大臣﹑皆皇考素所信重。遵奉皇考遺上�日。輔佐朕躬。而非其願者。每懷嫉妒。輙以絕無影響之事加之。此皆有意擾亂國政。造言生事者之所爲也。爾等心所不快之人。欲借事巧傷。朕確有成見。豈爲宵小所動搖乎。皇考常言每事當防微杜漸。朕服膺聖訓。爾等稍萌邪僻之見。朕斷不能隱默也。朕用人任使﹑全出至公。而無知小人﹑妄生議論。謂朕聽用總理事務大臣之言。所用者﹑皆系伊等親友。伊等俱系皇考簡用之人。非朕卽位後所特擢也。今朝廷之上。俱是皇考時所用大臣。朕豈有私乎。馬爾齊哈﹑系蘇努之黨。觀其行事。伊等結引黨與。至今猶未散解。朕屢申諭上�日。告誡諄切。望伊等洗心滌慮。將從前結黨徼幸之想。悉行攺除。伊等自求生全。身家可以永保。若執迷不悟。心懷二三。不竭力抒誠﹑爲朝廷效力。則伊等自干國法。斷不輕貸。嗣後如馬爾齊哈﹑仍似從前狂悖。諸王大臣﹑見卽參奏拘拏。故特諭知

○乙卯。遣官祭關聖帝君

○丙辰。諭諸王大臣等。廉親王允禩﹑今日具奏貝子允禟事。又將議處滿丕事。一並具奏。謂之無心﹑可乎。再﹑議處滿丕案內。並不將總兵等官取供。遽行艸率擬罪。向來定例﹑有如此者乎。皆因前日朕於馬爾齊哈案內。言及蘇努之故。是以間日一次﹑欲以擾亂朕心耳。從前皇考時﹑審訊與允禩相面之張明徳﹑供出賴士普奇一案。皇考在乾淸門降上�日曰。蘇努之祖﹑阿爾哈圖土門貝勒褚英薨逝時。太宗特降諭上�日云。此人若在。必亂國家。大抵此一宗枝。向日原有嫌隙。卽如蘇努﹑於我父子兄弟骨肉之中。讒譖離間。暗中鉆營。惟擾亂國家是務。朕防之有年矣。爾等其知之。每事畱意。此諭上�日﹑乃眾阿哥及諸大臣等所共聞也。朕卽位後﹑於蘇努格外加恩。晉封貝勒。伊子勒什亨﹑委署領侍衛內大臣。亦冀伊等感朕寬大之恩。遷善攺過耳。詎意勒什亨﹑並不感戴。仍袒護貝子允禟﹑扶同隱匿。將所交事件﹑故爲遲延。及朕將勒什亨派往西寧。伊弟烏爾陳﹑指稱武備院奏事入內。於朕前顯露憤恨之容。勒什亨﹑系獲罪之人。例不得奏請訓上�日。而烏爾陳將伊兄引入紫禁城內。殊屬不合。是以並將烏爾陳﹑同伊兄發往軍前。今蘇努以七十病故。退有後言。是仍念伊等舊日黨與。擾亂國家之心。毫無悛攺也。蘇努不可畱在京師。煽惑眾心。著革去貝勒。其屬下佐領。著撤回。存貯公所。止畱伊府佐領。著伊同在京諸子。於十日內﹑帶往右衛居住。到彼之後﹑若不安靜自守。仍事鉆營。差人往來京師。定將蘇努﹑明正國法

○諭貴州巡撫毛文銓。黔省吏治戎政﹑俱懈弛不可問矣。爾必竭力整飭一番。提督趙坤﹑能淸勤自勵。實心任事否。聞伊近來﹑殊不及從前總兵任內之聲名也。爾等宜文武和衷。互相勸勉。更聞貴州苗種不一。而狆家苗﹑尢屬凶狠。年來內地刁頑人民。往往入彼巢穴。勾連生事。報復私讐。而營伍中﹑每公攤銀錢。以備贖取兵弁之費。甚屬可笑。究其故﹑總因武備廢馳。官兵不敢正視苗猓。故爲此掩耳盜鈴之舉。以因循自便耳。有司貪暴。不卹民隱。驅之爲盜。武弁畏懦。不敢察詰。任其逃亡。頹風積獘。至於此極。爾亟當悉心籌畫。旣不可姑息﹑以滋長惡習。亦不可急驟致激起事端。逐漸整理。勤而忽懈。訓練營伍。時時教演。申飭屬員。務得民心。更加懲姦癉惡。除暴安良。行有成效。庶不有忝厥職也。將朕此諭。亦通知趙坤。汝二人﹑密相商酌。諸凡講求萬全而爲之

○戊午。禮部議奏。朝鮮國王李昀﹑恭賀孝恭仁皇后尊謚。禮物﹑應遵上�日停其收受。交內務府存畱﹑準作年貢。從之

○己未。調鑲白旗蒙古副都統額爾錦﹑爲鑲黃旗滿洲副都統。升一等侍衛阿齊圖﹑爲鑲白旗蒙古副都統

○調署理山西大同總兵官陳王章﹑署理江西南昌總兵官

○庚申。諭總理事務王大臣。朕從前曾傳諭外省文武大臣等。凡陛見來京。不必進獻一切物件。朕近日將鎭協等官調來引見。特欲識認其人。詢問地方事務。理應輕騎速來。不可帶食物進獻。嗣後著永行禁止

○諭直省總督巡撫等。前四川巡撫蔡珽﹑題報重慶府知府蔣興仁病故。本到之日。朕聞蔣興仁之死。乃系自盡。特令蔡珽明白回奏。乃蔡珽回奏﹑仍復支吾不明。夫一介小民﹑偶有此事。尙必報明官長。詳察情節。焉有身叨一命﹑而輕生若此。必有萬不得已之情。或系本人犯法畏罪。或被上司逼勒。或受同事欺陵。斷非無因。豈容艸率含糊。冀逃國法。嗣後大小職官﹑若有此等之事。該督撫據實具奏

○升都察院左僉都禦史汪漋﹑爲太常寺卿

○撫遠大將軍年羹堯奏報。莊浪之謝爾蘇部落番人。首倡爲惡。擅據桌子山棋子山。又涼州南崇寺之沙馬拉木紮木巴等。與蒙古通連。去年曾搶掠新城張義等堡。再﹑郭隆寺郭莽寺逃出之喇嘛。煽惑西寧之納朱公寺朝天堂加爾多寺番人。與莊浪番賊串通。並不歸順。臣與奮威將軍嶽鐘琪。及在西寧大臣等商議。派綠旗土司兵。共分十一路。於四月十五日。由西寧進發。後據嶽鐘琪等。陵續報稱﹑納朱公寺喇嘛番人。俱經投順。卽於朝天堂添設小張家胡土克圖居住。至加爾多等番人。派副將紀成斌﹑張玉﹑總兵黃喜林等。分兵四路。直抵賊穴。殺賊數百。其餘死於溝河者甚多。寺亦焚毀。又據遊擊馬忠孝﹑王大勛等。殺賊於和石溝。遊擊王序吉﹑範世雄﹑敗賊於石門口。涼莊道蔣泂﹑殲賊於喜逢堡。而前鋒統領蘇丹﹑率兵至旁伯拉夏口。番人假稱來投。察其情形可疑。令人偵探。則眾賊伏匿放槍。遂率官兵。直抵賊穴。殺賊其眾。又涼莊道蔣泂﹑搜巢

�刀棋子山。破賊於巴洞溝。土司魯華齡﹑殺賊於天王溝。前後被巢�刀殆盡。其爲首謝爾蘇之番賊阿旺策淩。被先密寺喇嘛。擒獲解送。嶽鐘琪又領兵至鎭羌。探得賊人俱在木茂山。卽派員率兵截阻。殺賊甚眾。其餘賊人。竟棄妻子逃去。隨畱總兵官宋可進﹑涼莊道蔣泂﹑統率綠旗土司民兵五千名。暫駐防守。又守備馬光﹑在寬溝地方。殺賊二十餘人。眾俱逃散。再查先密寺番人。順逆無常。且與棋子山賊穴相連。恐後日復聚賊生事。是以令伊等喇嘛番眾。俱移於加爾多寺之外居住。其先密寺。卽行焚毀。此次陣亡受傷綠旗土司官兵。及所撫番人戶口數目。俟查明造冊。另行咨部。奏入。得上�日﹑桌子山棋子山番賊。甚屬凶頑。倚恃地方危險。屢行劫掠。大將軍年羹堯。籌畫調遣。令奮威將軍嶽鐘琪等。統率官兵進巢�刀。於山險林密之處。奮戰五十餘日。盡行巢�刀滅。黽勉效力。克奏膚功。永靖邊塞。甚屬可嘉。此次勛績。著將大將軍年羹堯。及嶽鐘琪等弁兵。俱從優議敍

○辛酉。諭四川﹑陜西﹑湖廣﹑廣東﹑廣西﹑雲南﹑貴州﹑督撫提鎭等。朕聞各處土司﹑鮮知法紀。每於所屬土民﹑多端科派。較之有司徵收正供﹑不啻倍蓰。甚至取其馬牛。奪其子女。生殺任情。土民受其魚肉。敢怒而不敢言。孰非朕之赤子。方令天下共享樂利。而土民獨使向隅。朕心深爲不忍。然土司之敢於恣肆者。大率皆由漢姦指使。或緣事犯法﹑避罪藏身。或積惡生姦﹑依勢橫行。此輩粗知文義。爲之主文辦事。助虐逞彊﹑無所不至。誠可痛恨。嗣後督撫提鎭﹑宜嚴飭所屬土官。受卹土民。毋得肆爲殘暴。毋得濫行科派。儻申飭之後﹑不攺前非。一經發覺。土司參革﹑從重究擬。漢姦立置重典。切勿姑容寬縱。以副朕子惠元元﹑遐邇一體之至意

○布隆吉爾副將軍阿喇衲患病。以署固原提督噶爾弼﹑署理布隆吉爾副將軍。軍前立黃旗蒙古都統蘇丹﹑署理陜西固原提督。陜西西安左翼副都統覺羅伊禮布﹑署理陜西西安將軍

○禮部等衙門遵上�日議奏。古昔聖王制祀。凡有道有徳﹑施教於學者。祀於瞽宗。漢文翁立學宮於成都。首祀孔子。又畫七十二子之像於壁。此諸賢從祀之始也。厥後有功經傳。皆得從祀。謂之經師。自唐至明﹑歷代進退不一。而當代賢儒﹑得預於祀典。蓋自宋始。伏讀聖諭云﹑附饗廟庭諸賢。或有先罷而今宜復者。臣等議得明嘉靖時﹑釐定祀典。攺祀於鄕者七人。林放﹑蘧瑗﹑鄭康成﹑鄭眾﹑盧植﹑服虔﹑範寧。罷祀者四人。秦冉﹑顏何﹑戴聖﹑何休。今俱宜復其從祀也。聖諭云﹑有舊缺而今宜增者。臣等公同詳考先儒事實。請增入兩廡從祀者﹑共十八人。孟子門人樂正子﹑公都子﹑萬章﹑公孫丑﹑漢諸葛亮﹑唐陸贄﹑宋韓琦﹑尹焞﹑黃幹﹑陳淳﹑何基﹑王柏﹑元金履祥﹑許謙﹑陳浩﹑明羅欽順﹑蔡淸﹑本朝陸隴其。允宜增入祀典者也。聖諭云﹑崇聖祠或有可升而附者。臣等議得宋張子橫渠之。父張迪一人。可以附入崇聖祠。聖諭云﹑先賢先儒之後。孰當增置五經博士。臣等議得孔門弟子冉伯牛﹑仲弓﹑冉求﹑宰予﹑子張﹑有若六子。均宜確訪嫡裔。賜以世襲五經博士。以昭崇報者也。以上四條。恭候睿鑑裁定。得上�日﹑先儒從祀文廟。關系學術人心。典至重也。宜復宜增。必詳加考證。折衷盡善。庶使萬世遵守。永無異議。爾等所議復祀諸儒。𨿽皆有功經學。然戴聖﹑何休﹑未爲純儒。鄭眾﹑盧植﹑服虔﹑範寧﹑謹守一家言。轉相傳述。視鄭康成之淳質深通。似乎有間。至若唐之陸贄﹑宋之韓琦﹑勛業昭垂史冊。自是千古名臣。然於孔孟心傳。果有授受﹑而能表彰羽翼乎。其他諸儒。是否允協。以及宰予﹑冉有﹑增置博士之處。著再公同確議。務期至當不易具奏

○予故正藍旗漢軍副都統朱廷柱﹑祭葬如例

○壬戌。諭總理事務王大臣等。七十﹑馬爾齊哈﹑常明等。皆夤緣妄亂之人。伊等皆廉親王之黨。七十原爲阿靈阿謀主。各處鉆營。阿爾松阿視爲恩人。在戶部時﹑專主戶部之事。今在刑部﹑又專主刑部之事。凡小有才者﹑俱被引誘。愚懦又畏詟其威。並入伊黨。常明業已正法。伊等俱在八旗王大臣﹑並近侍人家。或用逢迎。或用離間。又有暗地鉆謀者數人。朕悉知之。但不遇事發姑不深究。伊等悔心悛攺則已。若仍固執不攺。伊等斷不能掩朕之耳目也。七十﹑自滸墅關差回。隱匿半年任內浮額稅銀數萬。朕俱加寬宥。止令出銀數千兩。爲朕弟莊親王修理府第。理應踴躍效力。乃竟不感戴寬宥之恩。並不作速全完。遷延至今。不肯交納。且又造言怨望。經莊親王具奏。朕著莊親王﹑將七十圈禁伊府內﹑令其交納。無論何人求爾。爾卽奏聞。七十﹑仍復怠玩。反營求裕親王﹑差蘇克肫﹑囑托布達時照看。朕禦極之初。卽諭諸王大臣曰。彼此結黨。互相戕害。甚屬惡習。爾等當以朕之所好者好之。所惡者惡之。是非畫一﹑則姦黨無自而起。善者朕所嘉美。爾等一體嘉美之。則其人愈加鼓舞以向於善。他人亦企慕效法之矣。惡者朕所賤惡。爾等一體賤惡之。則其人無地自容。亦可望其悔悟悛攺矣。傳曰﹑惟仁人﹑能好人能惡人。羣臣當輔朕以成仁人。果能盡言規諫。朕並無所拒抑也。昔日皇考時﹑凡被譴責之人。本出於至公至當。而內有黨同袒庇者﹑稱爲冤抑。眾皆隨聲附和。素有仇者﹑亦解其仇。素不識面者﹑轉成相識。本人亦忘其有應得之罪。隨眾自稱冤抑。誠爲惡習。人臣事君。當同徳同心。協力和衷。乃國家之福。卽不得已。亦當致身盡忠。直言進諫。何故競效此最下惡習。朕甚不解其故。今將是非所在。聽君上之自爲。王大臣等﹑專擅行私於下﹑可乎。如此﹑則各自爲黨矣。欲除朋黨之源。當令舉國內外﹑共爲一心。旣爲一心﹑則是非與予一人同之。朕有過誤。大臣盡忠諫諍。朕必將用其讜論。鑑其忠心。其人亦足垂名萬世。何故行此無父無君小人之行乎。朕在藩邸﹑甚惡此風。斷不爲其所染。廉親王至今與朕結怨。亦卽此故。今廉親王之意。不過欲觸朕之怒。多行殺戮。使眾心離散。希圖擾亂國家耳。如此﹑天豈肯如其願乎。古人云。亂臣賊子。人人得而誅之。皇考每引述此語。特指廉親王言之。乃至今朋黨之人。尙猶未息。不知君臣大義之輕重。效法眾人惡習。其事難以枚舉。今七十等﹑夤緣妄亂之人。若不繩以國法。則憲典不行矣。現今審理七十。搜查家產。俟查完之時。著阿爾松阿﹑馬爾齊哈奏聞。七十﹑著革職。拏交阿爾松阿﹑馬爾齊哈。聽其作何處分。阿爾松阿﹑馬爾齊哈。往查七十家產。細微物件。不得藏匿。阿林保﹑布達時。亦往協助。其查出之家產。仍給莊親王爲修府之用。諸王大臣等。此後專心一志。輔翼朕躬。成全仁人之名。同好其所當好。同惡其所當惡。如仍固執不攺。各爲一是非。朕亦不得不執法從事矣。爾等謹識朕言。實心奉行。以副朕好生慈愛之至意。此事可徧諭八旗文武大臣官員知悉

○又諭。自西陲逆賊羅卜藏丹津等。背棄國恩。招集同惡。殘其骨肉。侵犯邊城。朕命年羹堯揆度。機宜。指麾將士。犁庭掃漠。迅奏膚功。惟逆賊犯塞之初。邊民略被騷擾。克敵之後。居民安堵。不知有兵。且士馬有飽騰之歡。閭閻無轉運之苦。支用錢糧。一無糜費。昨因野番掠劫成性。出沒無常。又令奮威將軍嶽鐘琪。領兵搜捕餘孽。將士用命。於深山林木之中。轉戰五十餘日。俱已蕩平。從此鋒鏑永淸。疆圉開拓。今具奏善後事宜十三條。又定禁約靑海十二事。運籌周密。措置精詳。朕心嘉悅之。至其所奏善後諸事。皆合機宜。惟新辟地方。宜廣屯種。而欲令五省有罪之人。發往開墾。恐此等之人。未必習於耕種。又無室家。可以覊畱。於邊塞之處。少當畱意耳。爾等一並悉心妥議具奏

○諭禮部。內廷太監﹑及王公家太監之爲民者。率多在京居往。此輩最好生事。不可容畱。俱著回籍。如內有六十五歲以上﹑曾經效力。因得殘疾而爲民者。許其在京居住。令總管太監奏聞。其一應回籍者。著行文該地方官嚴查。如不在本籍居住。又往別省。將該地方官﹑一並從重治罪

○鑲黃旗滿洲都統蘇克肫﹑年老休致。升正白旗滿洲副都統那敏﹑爲鑲黃旗滿洲都統

○旌表江南宿州烈婦﹑陳忍妻胡氏。拒姦不污。被勒殞命。給銀建坊。入祠致祭如例

○癸亥。賜朝鮮陪臣李檀等﹑宴賚如例

○甲子。攺山西蒲州營遊擊爲副將。管轄黃河以北﹑中條以南﹑及潞澤平垣等營。從山西巡撫諾岷。請也

○乙丑。孝恭仁皇后周年忌辰。遣官祭景陵

○上以母后升遐。倐經周歲。痛色笑之難追。想音容而切慕。禦制哀詞﹑以志悲感云

○丙寅。命吏部尙書舅舅隆科多﹑戶部尙書張廷玉﹑左都禦史尹泰﹑朱軾﹑爲纂輯大淸會典總裁官。吏部侍郎史貽直﹑禮部侍郎蔣廷錫﹑兵部侍郎伊都立﹑內閣學士福敏﹑翰林院掌院學士阿克惇﹑爲副總裁官

○以內閣學士黃炳﹑署理刑部侍郎。仍在學士裏行

○戊辰。諭宗人府。弘春﹑朕加恩授爲貝子。令其效力行走。乃伊父﹑及伊伯廉親王。每事逼迫禁止。伊父伊伯。旣不願其在朕前效力。弘春﹑著革去貝子

○命協理內務府總管薩哈廉﹑仍在郎中任行走。以上駟院總管常明﹑爲內務府總管

○總理事務王大臣等﹑遵上�日議覆。撫遠大將軍年羹堯﹑條奏靑海善後事宜十三條。一﹑奏稱靑海各部落人等。宜分別功罪。以加賞罰也。從前羅卜藏丹津。侵犯內地時。貝勒色卜騰紮爾及賊人侵犯西川南川時。嘗報信息。並未出兵協助。卽首先投誠。並引策淩諾爾布羅卜臧察罕等來投。臺吉噶爾丹戴靑。始終未助賊人。且與貝勒盆蘇克汪紮爾。力戰吹拉克諾木齊。又隨大兵出口。亦爲效力。紮薩克阿喇布坦。系察罕丹津之婿。隨大壯軍進巢�刀效力。均應請加封爵。以示鼓勵。應如所請。色卜騰紮爾。晉封郡王。噶爾丹戴靑。封爲固山貝子。阿喇布坦。封爲輔國公。又奏稱俘獲之諾顏格隆。乃圖爾古特臺吉。今已爲喇嘛。隨提督嶽鐘琪。在軍前效力。貝勒盆蘇克汪紮爾。從前𨿽助逆賊。後知悔過投誠。擒賊贖罪。應與投誠之公策淩諾爾布。畱其原封之爵。以示寬大。應如所請。各復伊等原爵。又奏稱輔國公羅卜臧察罕﹑臺吉濟濟克紮布。𨿽經投順。從前與貝子阿喇布坦﹑巴爾朱爾阿喇布坦。擾亂內地。請革爵爲民。貝勒策淩惇多卜﹑貝子拉查卜。𨿽經投誠。但久助逆賊。應降其所封之爵。以示懲戒。應如所請。羅卜臧察罕﹑濟濟克紮布。革爵爲民。策淩惇多卜﹑降爲固山貝子。拉查卜﹑降爲鎭國公。一﹑奏稱靑海部落﹑宜分別遊牧居住也。請照依內紮薩克。編爲佐領。以申約束。每百戶。編一佐領。其不滿百戶者。爲半佐領將該管臺吉。俱授爲紮薩克。於伊等弟兄內揀選。授爲協理臺吉。每紮薩克。俱設協領副協領參領各一員。每佐領。俱設佐領驍騎校各一員。領催四名。其一旗有十佐領以上者。添設副協領一員。佐領兩員。酌添參領一員。儻蒙兪允。請將一等侍衛副都統達鼐﹑暫畱辦理。其每年會盟。奏選老成恭順之人。委充盟長。不準妄行私推。以致生事滋擾。均應如所請。一﹑奏稱朝貢交易。宜按期定地也。請自雍正三年起。於諸王臺吉內。派定人數。令其自備馬駝。由邊外赴京。請安進貢靑海諸王貝勒。應分作三班。三年一次。九年一周。其與內地之人。互相交易之處。則定以每年二月八月。二次交易。俱以邊外爲集。世選得西寧西川邊外。有那拉薩拉地方。請指定爲集。不準擅移。屆期﹑仍令總兵官。飭委營弁領兵督守。如有擅進邊墻者。卽行懲治。應如所請。但各蒙古需用茶葉布面等物。交易之期過遠。必致窮乏。應令四季交易。又奏稱羅卜藏丹津所屬垂寨桑。系首先歸順之人。應令於松潘口外駐牧。授爲土百戶職銜。丹忠部下寨桑噶隆色卜騰達什等。率領數百餘人。赴松潘投順。現駐潘州。應給以千戶﹑百戶文憑。均應如所請。一﹑奏稱喀爾喀厄魯特之四部落。宜不屬靑海也。查伊等原非被擄之人。今靑海諸王臺吉內之投降者。咸歸仁化。助逆者。俱已被擒。而喀爾喀內。有隨大兵投降者。宜乘此軍威遠振。將不願爲靑海屬人之喀爾喀等。照靑海例。編旗分爲佐領。添設紮薩克等。分駐巢�刀滅逆賊之舊地。其情願歸本處者。聽其自便。則靑海之勢可分。而喀爾喀臺吉等。無不感恩報效。應如所請。一﹑奏稱西番人等。宜屬內地管轄也。查陜西之甘州﹑涼州﹑莊浪﹑西寧﹑河州﹑四川之松潘﹑打箭鑪﹑裏塘﹑巴塘﹑雲南之中甸等處。皆系西番人等。居住牧養之地。自明以來。失其撫治之道。或爲喇嘛耕地。或爲靑海屬人。交納租稅。惟知有蒙古。而不知有廳衛營伍官員。今西番人等。盡歸仁化。卽系內地之良民。應相度地方。添設衛所。以便撫治。將番人心服之頭目。給與土司千百戶﹑土司巡檢等職銜分管。仍令附近道廳﹑及添設衛所官員管轄。其應納糧艸。較從前數目。請略爲減少。以示寬大。至近邊居住帳房。逐水艸遊牧者。仍準伊等照舊遊牧。均應如所請。一﹑奏稱靑海等處。宜加約束也。查靑海巴爾喀木藏危。乃唐古特四大部落顧實汗據占此地。以靑海地面寬大。可以牧養牲畜。喀木地方。人眾糧多。遂將伊子孫。分居此二處。伊則在靑海遊牧居住。喀木地方。爲伊等納貢。藏危二處。從前原施捨爲達賴喇嘛﹑班禪喇嘛香火。今因靑海叛逆。取此一帶地方。交四川﹑雲南官員管理。達賴喇嘛。向差人赴打箭鑪貿易。每馱向乂木多乍了巴塘裏塘居住喇嘛。索取銀兩不等。名爲鞍租。至打箭鑪。始行納稅。請飭達賴喇嘛等。不準收受鞍租。並飭打箭鑪收稅官員。亦免其納稅。再﹑每年請賞給達賴喇嘛茶葉五千斤。班禪喇嘛減半賞給。均應如所請。一﹑奏稱喇嘛廟宇。宜定例稽察也。查西寧各廟喇嘛。多者二三千。少者五六百。遂成藏污納垢之地。番民納喇嘛租稅。與納貢無異。而喇嘛復私藏盔甲器械。前羅卜藏丹津。侵犯時。喇嘛等帶領番民。與大兵抗衡。今臣於塔兒寺喇嘛內之老成者。揀選三百名。給與大將軍印信執照。諭令學習淸規。請嗣後定例。寺廟之房。不得過二百間。喇嘛多者三百人。少者十數人。仍每年稽察二次。令首領喇嘛。出具甘結存檔。至番民之糧。應俱交地方官管理。每年量各廟用度給發。再加給喇嘛衣服銀兩。庶可分別其賢否。地方官得以稽察。均應如所請。一﹑奏稱陜西邊防宜嚴界限也。查邊外自黃河入中國之處。至於河州﹑西寧﹑蘭州﹑中衛﹑寧夏﹑楡林﹑莊浪﹑甘州等。其間水艸甚佳。林麓茂密。乃棄此不守。以致蒙古等。占據大艸灘之地。將常寧湖爲牧廠。是以各處相通。竟無阻礙。請於西寧之北川邊外上下白塔之處。自巴爾托海至扁都口一帶地方。創修邊墻。築建城堡。則西番人等。肆行據攘之區。悉成內地。又肅州之西桃賚河常馬爾鄂惇他拉等處。俱膏腴之地。應令民人耕種。布隆吉爾地方。修城駐兵之後。可漸至富饒。至寧夏險地。無過於賀蘭山。顧實汗之諸孫。及額附阿寶等。向俱在山後居住遊牧。今竟移至山前。請令阿寶等。嚴飭所屬。仍照前在賀蘭山後居住遊牧。則山前營盤水﹑長流水等處。俱爲內地。均應如所請。一﹑奏稱甘州等處。宜添設官弁也。查甘州西寧。疆界相連。應於此二處設立營汛。至於靑海巴爾處鹽池。自古原系內地。後竟棄爲塞外。蒙古等至西藏噶斯等處。必於此處經過。應速取回。於新設邊內大通河。設立總兵一員。兵三千名。管轄中左右三營。於大通南邊。設立參將一員。兵八百名。大通北邊。設立遊擊一員。兵八百名。鹽池地方。設立副將一員。及左右都司二營。兵一千六百名。四川邊外。單噶爾斯地方。移鎭海營參將駐札兵一千名。再﹑拉科闇門等處。各設守備一員。兵二百五十名。恆鈴子地方。移南川宋備駐札兵五百名。南川舊營。畱千總一員。兵一百名。至西寧地方。宜攺設同知。移西寧通判﹑駐札鹽池。令其辦理稅務。再﹑河州保安堡。應設遊擊一員。千把總各一員。兵四百名。歸徳堡。應添設把總一員。兵二百名。俱隸西寧總兵道員管轄。則蒙古等。不敢覬覦。番民等。亦有所依伏。均應如所請。一﹑奏稱打箭鑪等處。亦宜添設官弁也。查靑海旣已平定。應將巴爾喀木處人等。悉行收集。除羅隆宗之東乂木多乍了地方。俱隸胡土克圖管轄外。其餘番眾頭目等。俱應給與印信執照。與內地土司。一體保障。打箭鑪之外。木雅吉達地方。應設總兵遊守千把等官。兵二千名。雅龍江中渡處。設守備一員。千總二員。兵五百名。裏塘巴塘之吹音等處。設守備一員。兵二百名。裏塘﹑地處四衝。應設副將一員。都司一員。兵一千二百名。鄂洛地方。各路咽喉。應設參將一員。兵六百名。巴塘﹑系形勝要地。應設遊擊一員。兵五百名。宗都﹑地當雲南孔道。應設參將一員。兵一千名。俱令新設之總兵統轄。以爲雲南四川。兩省聲援。又靑海所屬左格等處番人。應亟移於內地。再﹑阿巴之土司頭目墨丹住等。帶兵進巢�刀。屢次建功。應給與安撫司職銜。不隸靑海管轄。又黃勝關外。潘州舊城。應設遊擊一員。兵六百名。河巴地方。山河圍繞。應設副將一員。都司一員。兵一千五百名。黃河兩邊渡口。應設守備一員。兵三百名。悉隸松潘總兵統轄。裏塘﹑添設同知一員。令其管理兵糧。收納番民貢賦。則南至滇省。北至陜省。俱可援助。均應如所請。一﹑奏稱邊地弁兵。宜歸並裁汰也。查西寧地方。設立總兵。畱兵四千。卽可敷用。應裁五百名。歸並於大通鎭屬甘﹑涼﹑莊浪等處。其餘營汛兵丁。可裁一千名。寧夏旣添駐滿兵。其綠旗兵丁。亦可裁汰一千。攺爲四營。將後營遊守千把等員。補入大通鎭標。四川重慶﹑川北二鎭。應攺設副將都司守備千把等員。裁汰總兵官二員。遊擊六員。遵義﹑夔州兩協遊擊各二員。亦行裁汰。化林副將一員。額兵一千名。應攺爲遊擊一員。畱兵五百名。均應如所請。一﹑奏稱邊內地方。宜開墾屯種也。查西寧邊墻內。俱屬可耕之田。布隆吉爾地方。現在修築城垣。請將直隸﹑山西﹑河南﹑山東﹑陜西五省。軍罪人犯。盡行發往大通﹑布隆吉爾等處。令其開墾。查西寧本處人民。與駐大通三千兵丁之子弟親戚。情願往種者。正不乏人。大通河地方。不必發遣犯人。惟布隆吉爾地方。遠居邊外。願去之人甚少。應如所請。行文刑部﹑並直隸﹑山西﹑河南﹑山東﹑陜西五省。僉妻軍犯內。除盜賊外。有能種地者。卽發往布隆吉爾地方。令地方官。動支正項錢糧。買給牛具籽種。三年後。照例起科。一﹑奏稱番人部落。宜加撫綏也。今兵事已竣。臣應遵上�日回西安。辦理三省事務。暫令奮威將軍兵鐘琪。駐札西寧。畱兵四千名。聽其管束。其撫遠大將軍印信。現今策妄阿喇布坦。遣使請罪。應俟撤回各路將軍時。臣卽行恭繳。收貯內庫。再﹑甘州地方。黃番各部落。乘此軍威。收聚撫綏。亦可抵禦靑海。臣同嶽鐘琪會商。俟七八月。馬匹肥壯時。親率兵丁。由西寧口外。到甘州地方。招撫番民。均應如所請。至年羹堯奏請禁約靑海十二事。一﹑朝見進貢。定有限期。一﹑不準自稱盟長。一﹑番子唐古特人等。不許擾累。一﹑喀爾喀輝特圖爾古特部落。不許靑海占爲屬下。一﹑編設佐領。不可抗違。一﹑內外貿易。定地限時。以上六事。臣等已於善後事宜內議定。其餘六事。一﹑背負恩澤。必行巢�刀滅。一﹑內地差遣官員。不論品級大小。若捧諭上�日。王公等。俱行跪接。其餘相見。俱行賓主禮。一﹑恪守分地。不許彊占。一﹑差員商賈往過。不許搶掠。一﹑父沒不許娶繼母。及彊娶兄弟之婦。一﹑察罕諾門汗喇嘛廟內。不可妄聚議事。均應如所請。得上�日﹑所議甚屬周詳。依議

○己巳。諭宗人府。王府佐領分出之人。編設佐領。令其兄弟子侄管理尙可。若以旗分之人﹑湊集編設佐領。令其兄弟子侄管理。朕意以爲非宜。𨿽系兄弟子侄。亦各有定分。宗室等豈可將他人之定分占據乎。凡此等處﹑應行區別宗室爲鎭國將軍等職﹑乃伊等分內之事。一爲佐領﹑竟成諸王之屬下矣。其宗室覺羅佐領。惟朕可以役使。若在王等門下以供使令。王等旣難自安。且多掣肘之處。理應置之公中。令在上三旗行走。況閒散宗室內﹑亦有統轄旗分佐領者。王公理宜統轄屬下。閒散宗室﹑豈宜統轄屬下乎。似此者﹑亦應撤出﹑置之公中。王等果能爲國宣力。著有嘉行。朕自將佐領添增賜給。再﹑公等之長輩宗室﹑陵侮幼輩。擾累伊等屬下之人﹑視爲泛常。公等亦不能相抗。任其所爲。其屬下人等﹑念系本公宗族之長。亦不便於首告。或千百之中﹑僅有一二發覺爾。其無辜受累者甚多。伊等行輩𨿽卑。亦系統轄屬下之人。若恃其輩長而陵侮之﹑可乎。擾累其屬下之人﹑又可乎。將此著宗人府﹑一並詳議具奏

○諭刑部。朕從前並未認識七十。但聞其行止。今又適遇此事。七十﹑常明﹑馬爾齊哈等。在王大臣家﹑往來鉆營。不但朕知之。舉國誰不知之。七十在部中專主事件。平日又不安靜。今大臣等﹑因朕一時之怒。請將七十正法。朕若日後追悔。大臣等亦不可當。爾等會同議政大臣﹑三法司﹑秉公詳議具奏。如有不便畫一之處。各抒所見﹑另議具奏。若不秉公議奏。卽是負朕之恩

○工部遵上�日議覆。河道總督齊蘇勒疏言﹑運河西岸地洞口一帶堤工。地當頂衝。堤身單薄。應幫築五百十丈。髙寶江運河東西兩岸堤工關系漕運民生。應幫築五千二十四丈。寶應西堤七里閘迆南至柳園頭。內臨運河。外臨長湖。舊埽朽爛單薄。應幫築五百七十一丈。俱應如所請。速行興築。從之

○庚午。諭諸王大臣等。徳寧﹑蒙聖祖仁皇帝擢至大臣之列。身沐聖祖仁皇帝隆恩。毫無圖報之心。悠忽玩愒。捏稱足疾。希圖推諉。並不效力行走。深負聖祖仁皇帝簡用之恩。且素行不安本分。鉆營允禵﹑令伊子永端﹑在軍前跪求允禵。在侍衛班內行走。永端旣願與允禵效力。著發往跟隨允禵。再﹑徳寧前往江南時。多方网利﹑飽其私槖。又聞伊曾有彊占人家產之事。爾等可將伊家產查明﹑抵補虧空之項。酌畱伊養贍之資外。其餘查明應行給還之人﹑定議具奏。徳寧身爲宗室。而似此夤緣請托。有玷天潢。若不加懲創。則眾何以知儆戒也

○辛未。諭工部。聞前三門外溝渠壅塞。積水泥濘。行路艱難。應作何疏浚。務使居民便於行走。爾衙門查明奏聞

○貴州巡撫毛文銓摺奏。黔省窮荒州縣。請三年之內﹑有稱職者。督撫保題。以應升之缺卽用。奉上諭。貴州政務﹑不甚繁劇。且有邊俸推升之例。亦可使仕途不畱滯矣。若因其窮苦﹑而特開新例。恐他省咸欲效尢。夫邊缺之苦﹑豈止貴州一省。況朕原有不次擢用之途﹑以待賢員循吏。如果有戢盜安民﹑刑淸政簡之能員。該撫量才題請﹑何待三年五載。亦不須大計甄別之歲。隨時舉薦。以示鼓勵。安用拘定成規。以啟鉆營。以滋口實耶

大淸世宗敬天昌運建中表正文武英明寬仁信毅大孝至誠憲皇帝實錄卷之二十

大淸世宗敬天昌運建中表正文武英明寬仁信毅大孝至誠憲皇帝實錄卷之二十一

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太

保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正二年。甲辰。六月。壬申朔

○甲戌諭刑部。向來盜案有滚案之獘。彊盜被獲審實定罪者。於別府州縣。或鄰省未結案內﹑賄囑他盜。供稱同夥。州縣官卽關提質審。一案甫畢。一案復起。名曰滚案。輾轉相連。動歷年歲。或更中途脫逃﹑遂使已結之案﹑終歸未結。劫殺大盜﹑借此支延。無所畏懼。而州縣轉喜此等供扳﹑可爲獲賊過半之地。附會了事。此獘不除﹑無以鋤莠安良。爾部定例議奏。尋議﹑盜犯被獲審實之後﹑陸續狡供﹑又於某案行劫者。槪不準行。至其扳出夥盜之中﹑在別處已經審實定罪。不必提審對質。但行文問取口供。查兩案輕重﹑從重歸結。以杜藉案遷延脫逃等獘。從之

○以鑲藍旗滿洲副都統綽奇﹑署正紅旗護軍統領

○以江西南贛總兵官宋可進﹑署陜西涼州總兵官

○丙子。以裕親王保泰﹑辦理禮部事務。吏部尙書舅舅隆科多﹑兼理理藩院事

○丁丑。正紅旗滿洲副都統滿丕﹑年老休致。調鑲紅旗蒙古副都統富爾丹﹑爲正紅旗滿洲副都統。升一等侍衛喀爾吉善﹑爲鑲紅旗蒙古副都統

○戊寅。戶部遵上�日議奏。查江南﹑浙江﹑福建﹑陜西四省。民欠錢糧。自康熙十八年起。至四十五年止。與應免之例相符。其四十六年。至六十年未完。乃系近年欠項。毋庸議免。得上�日﹑五十年以前。未完民欠銀共九十四萬一千六百餘兩。著槪予豁免

○授廉親王允禩女爲郡主。壻五福﹑爲和碩額駙

○己卯。升鑲黃旗護軍參領哲爾衮﹑爲正白旗滿洲副都統

○理藩院議覆。總管阿爾泰路軍嘉宗查布奏稱﹑了可爾泰一路軍臺﹑共四十七處。內除十二站照舊不移外。其自殺虎口﹑至紮克拜達裏克城﹑所設軍臺三十五站﹑水艸不佳。道路迂遠。請移在張家口外一路安設。應如所請。從之

○庚辰。以尊封聖祖仁皇帝皇貴妃貴妃密妃定妃通嬪﹑遣官祭告太廟﹑奉先殿

○刑部等衙門遵上�日議覆。凡系鬥毆殺傷人者﹑律應抵償。因伊祖父母﹑父母老疾。奏請畱養。此系法外之仁。嗣後除謀殺﹑故殺﹑不準畱養外。凡戲殺﹑誤殺﹑例應畱養者﹑令該地方官﹑酌量該犯情由。重者追銀五十兩。輕者三十兩。其貧窮無力之人﹑重者追銀二十兩。輕者十兩。給死者之家﹑資其養贍。如抗違不給。仍將該犯原擬治罪。從之

○予故福建金門總兵官徐日昇﹑祭葬如例

○辛巳。遣官賫冊寶尊封聖祖仁皇帝皇貴妃貴妃密妃定妃通嬪

○諭戶部。八旗給放米石。原系七月開倉。今因閏四月。恐食米不能接續。故特施恩﹑令六月開倉給放。但現今雨水之際。車價必貴。時又暑熟。其有願俟天晴路乾領米者﹑不必催促。仍照七月開放之限。將此傳諭八旗﹑及該部倉場侍郎

○以翰林院侍講蔡世遠﹑左春坊左諭徳彭維新﹑俱充日講起居注官

○吏部議覆。湖南巡撫魏廷珍疏言﹑湖北湖南﹑鄕闈旣分。教職亦請分選。查未分闈以前﹑就教舉人﹑湖北共有一百五十四人﹑湖南止有二十九人。若南北分選。湖南必致有缺。無人而湖北教職﹑必多壅滯。請仍照舊例選用。俟用完日﹑將分闈後就教者﹑南北分選。從之

○壬午。諭禮部。民間祈求晴雨一事﹑甚不合理。任意設壇。觸犯鬼神。聚集不肖僧道﹑妄行求雨殊屬非分。只宜各存誠心叩禱。何必種種作法。嗣後除奉上�日外﹑或在寺廟誦經求雨尙可。如私自設壇﹑借求雨之名﹑妄作法術。卽以妖言惑眾治罪

○九卿議覆。戶部侍郎覺羅塞徳奏稱﹑逃人之例甚嚴。而限期又迫。地方官員懼罪。故行隱匿。因而逃人反得潛藏。應如塞徳所奏﹑嗣後逃人在該地方居住﹑已過一年。而地方官不行拏獲將地方官降一級畱任。十家長里長﹑鄰居﹑及窩逃之家。俱照不應重律﹑責三十板完結。不及一年者﹑俱各免議。儻過二年發覺﹑仍照從前定例治罪。如所居之家不知情者﹑免議。其逃人﹑在所逃之處﹑置有家產者。將一半入官。在逃之單丁男婦﹑年過六十﹑或原有廢疾者。卽未及六十﹑而伊家主願令爲僧道者。俱免照逃人例治罪。若逃出後﹑自攺爲僧道﹑及故將其身殘毀者。仍照逃人定例。從之

○癸未。大學士王頊齡﹑以年老請致仕。得上�日﹑卿學識優裕。品行端雅。增重巖廊。年𨿽耄耋。體素康寧。今力辭祿位。朕弗忍焉。卽不獲已﹑而諒闇之年﹑卿其可不彊畱耶。蓋一日之畱﹑勝千里之暌也。卿當少安﹑體朕眷舊之至意

○又諭內閣。諸老臣皆系皇考簡用貽朕之人。如因衰老休致。朕心不忍。大學士王頊齡﹑著仍在內閣辦事。年邁之人。間時行走可也

○諭刑部。刑法上關天和。下系民命。實爲政治之要。朕禦極以來。讞斷必加詳愼。務期當罪而得其平。惟明克允。所以體天心而重民生也。向來八旗官軍人等待家人過嚴。微小之失﹑甚至毆責斃命。奴僕𨿽賤。彼亦人子。況性命攸關。何得任意荼毒。朕於刑部成獄﹑除彊盜﹑故殺﹑謀殺等犯﹑不得不依律正法。其餘罪犯﹑略有可恕者﹑俱行寬免。從未降上�日特殺一人。朕大君也。於有罪者﹑尙不忍輕加刑戮。爲臣下者﹑乃可毆死無辜之奴僕乎。且奴僕奔走服勞。又性多愚暗。易獲過愆。全賴上人之矜卹而原宥之。卽有酗酒冒犯之處。應加懲治。亦不宜過重﹑致於死地。以逞一時之憤怒。該部卽行文曉諭八旗﹑嗣後務宜待下以寬。不得擅自毆死家人。凡遇毆斃家人﹑詳其情罪分作三等﹑定例議奏。尋議﹑凡旗人奴僕。違犯教令。家主依法決罰致死﹑及過失殺者。仍照舊例不論外。其官員違法﹑責打奴僕致死﹑及持刃殺死者﹑分三等。定以罰俸﹑降革﹑鞭責。平人犯者﹑分三等。鞭責﹑枷號。至官員平人有致死族中家僕者﹑各從重擬。八旗畫一遵行。從之

○命吏部尙書田從典﹑協理內閣大學士事務。左都禦史朱軾﹑兼理吏部尙書事務。調戶部右侍郎景日昣﹑爲禮部右侍郎。禮部右侍郎蔣廷錫﹑爲戶部右侍郎。刑部左侍郎塗天相﹑緣事降調。升內閣學士黃炳﹑爲刑部左侍郎。仍兼學士行走

○甲申。以軍前正黃旗蒙古都統蘇丹﹑署理陜西西安將軍。奮威將軍四川提督嶽鐘琪﹑兼理陜西甘州提督印務。升西寧總兵官楊啟元﹑爲陜西固原提督。川陜督標中軍副將王嵩﹑爲陜西寧夏總兵官

○乙酉。諭總理事務王大臣等。丁壽在軍前年久。朕欲調回另用。著議奏。尋議﹑都統丁壽已自阿爾泰帶兵前往巴爾庫爾。現今巴爾庫爾。有將軍富寧安﹑吐魯番﹑有都統穆森﹑統兵分駐。請將丁壽帶往兵丁。交與將軍富寧安﹑就近派大臣管轄。令丁壽馳驛來京。從之

○禮部題﹑請撰擬平定靑海碑文。勒石國學。頒發直省。以昭功徳。碑文曰。我國家受天眷命。撫臨八極。日月所照。罔不臣順。遐邇乂安。兆人蒙福。乃有羅卜藏丹津者。其先世顧實汗﹑自國初稽首歸命。當時使臣建議﹑畀以駐牧之地。其居雜番羌。密近甘涼。我皇考聖祖仁皇帝睿慮深遠。每廑於懷。旣親禦六師﹑平定朔漠。威靈所加﹑靑海部落札什巴圖爾等﹑震詟承命。聖祖仁皇帝因沛殊恩﹑封爲親王。兄弟八人﹑咸錫爵祿。覊縻包容。示以寬大。而狼心梟性﹑不可以徳義化。三十年來﹑包藏異志。朕紹登寶位。優之錫賚。榮其封號。尙冀革心﹑緝寧部眾。而羅卜藏丹津﹑昏謬狂悖。同黨吹拉克諾木齊﹑阿爾布坦溫布藏巴札布等﹑實爲元惡。謂國家方宏浩蕩之恩。不設嚴密之備。誕敢首造逆謀。迫脇番羌。侵犯邊城。反狀彰露。用不可釋於天誅。遂命川陜總督太保公年羹堯﹑爲撫遠大將軍。聲罪致討。以雍正元年十月﹑師出塞。自冬涉春。屢破其眾。凡同叛之部落。戈鋋所指﹑應時摧敗。招降數十萬眾。又降其貝勒﹑貝子﹑公﹑臺吉等﹑二十餘人。朕猶閔其蠢愚。若悔禍思愆﹑束手來歸﹑不尙可全宥。而怙惡不悛。負險抗違。乃決翦滅之計。以方略密付大將軍年羹堯﹑調度軍謀。簡稽將士。用四川提督嶽鐘琪﹑爲奮威將軍。於仲春初旬﹑禡牙䢐徵。分道深入。搗其窟穴。電掃風馳。搜剔巖阻。賊徒倉皇糜潰。窮蹙失據。羅卜藏丹津之母﹑及謀逆渠魁﹑悉就俘執。擒獲賊眾累萬。牲畜軍械﹑不可數計。賊首逃遁。我師踰險窮追。獲其輜重人口殆盡。羅卜藏丹津﹑孑身易服。竄匿荒山。殘喘待斃。自二月八日﹑至二十有二日﹑僅旬有五日。軍士無久役之勞。內地無轉輸之費。克奏膚功。永淸西徼。三月之朔。奏凱旋旅。鐃鼓喧轟。士眾喜。四月十有二日﹑以倡逆之吹拉克諾木齊等三人﹑獻俘廟社。受俘之日﹑臣民稱慶。伏念聖祖仁皇帝威靈震於遐方。福慶流於奕葉。用克張皇六師。殄滅狂賊。行間將士﹑亦由感激湛恩厚澤。爲朕踴躍用命。斯役也。芟夷凶悖。綏靖番羌。俾烽燧永息。中外人民﹑胥享安阜。實成先志。以懋有丕績。廷臣上言﹑稽古典禮﹑出徵而受成於學。所以定兵謀也。獻馘而釋奠於學。所以告凱捷也。宜刊諸瑉石。揭於太學。用昭示於無極。遂爲之銘曰。天有雷霆。聖作弧矢。輔仁而行。威遠寧邇。維此靑海。種類實繁。錫之茅土。列在藩垣。被我寵光。位崇祿富。負其阻遐。禍心潛構。恭惟聖祖﹑慮遠智周。眷念荒服。綏撫懷柔。朔野旣淸。西陲攸震。爵號洊加。示之恩信。如何凶狡。造謀逆天。鼓動昏憝。寇侵於邊。惟彼有罪。自乾天罰。桓桓虎貔。爰張九伐。王師卽路。冬雪初零。日耀組練。雷響鼙鉦。蠢玆不順。敢逆戎旅。奮張螳臂。以當齊斧。止如山嶽。疾如雨風。我戰則克。賊壘其空。彼昏終迷。曾不悔戾。當翦而滅。斯焉決計。厲兵簡將。往搗其巢。踰歷嵚嶇。坦若坰郊。賊棄其家。我縶而獲牛馬谷量。器仗山積。蹇兔失窟。何所逋逃。枯魚遊釜。假息煎熬。師以順動。神明所福。旬日凱歸。不疾而速。殪彼逆謀。懸首槁街。獻俘成禮。金鼓調諧。西域所瞻。此惟雄特。天討旣申。羣酋惕息。櫜戈偃革。告成辟雍。聲教遐曁。萬國來同。惟我聖祖﹑親平大漠。巍功煥文。邁桓軼酌。流光悠久。視此銘辭。繼志述事。念玆在玆

○山西布政使髙成齡摺奏﹑臣見內閣交出請禁提解火耗之條奏。臣伏思直省錢糧正供之外﹑向有耗羨﹑𨿽多寡不同﹑皆系州縣入已。但百姓旣以奉公。卽屬朝廷之財賦。臣愚以爲州縣耗羨銀兩﹑自當提解司庫。以憑大吏酌量分給。均得養廉。且通省遇有不得已之費﹑卽可支應。而不分派州縣﹑借端科索。至以羨余賠補虧空。今撫臣諾岷﹑將每年存貯耗羨銀二十萬兩﹑畱補無著虧空之處﹑先經奏明。臣請皇上敕下直省督撫﹑俱如山西撫臣諾岷所奏﹑將通省一年所得耗銀﹑約計數目﹑先行奏明。歲終將給發養廉﹑支應公費﹑畱補虧空若干之處﹑一一具摺陳奏。則不肖上司﹑不得借名提解﹑自便其私﹑如條奏所慮矣。奉上諭﹑此事著總理事務王大臣九卿詹事科道﹑平心靜气﹑秉公持正會議。少有一毫挾私尙气﹑阻撓不公者。國法具在。斷不寬宥。各出己見﹑明白速議具奏。如不能畫一﹑不妨兩議三議﹑皆可

○丙戌。工部議覆。河道總督齊蘇勒疏言﹑睢寧縣黃河南岸周家樓村大澑頂衝﹑應下埽加幫宿遷縣黃河北岸五堡﹑內逼運道。外臨黃河。應下魚鱗大埽。又竹絡汰黃等壩西岸﹑關黃運之門戶。應添築攔黃土堤。共工程長一千四百七十三丈。均應如所請。速行儧築。從之

○戊子。升山西右衛右翼副都統吳禮布﹑爲山西右衛將軍。降右衛將軍覺羅延壽爲山西右衛副都統

○工部議覆直隸巡撫李維鈞疏言永定河堤岸柳岔口﹑至王家園一帶內有淤塞一千一百丈。請速行挑浚深通。又郭家務工堤系沙土幫築。不能防護急澑。請嚴飭專管分修官培築堅固。均應如所請。從之

○湖廣巡撫納齊喀疏報。彜陵﹑宜都等三州縣﹑開墾雍正元年分﹑田地共二十二頃有奇。下部知之

○己丑。兵部等部遵上�日議覆。武舉﹑武進士﹑作何銓選不令壅滯之處。查每科武進士﹑前半以營守備用。後半以衛守備用。今衛備之缺﹑旣經裁減。嗣後請將衛守備用之武進士內﹑再分十五名﹑以營守備用。於雙月營守備各班之末﹑另立一班推補。守禦所千總裁減之外﹑存缺無幾。舊例糧船回空﹑隨幫千總﹑以衛千總推用。此等人員。總漕稱爲明季世職子孫。今旣非世職。應停其頂補。請將揀選之武舉。候推守禦所千總人員內﹑頂補推用。再裁缺之衛守備﹑及現任衛所千總﹑應升衛守備者。請於單月營守備各班之末﹑添設裁班﹑相間輪補。至衛千總領運﹑有二百一十一缺。加以邊衛千總照舊分隸。則所裁衛千總之缺無幾。應以候推衛千總之武舉﹑照常銓選。其裁缺另補者﹑仍以衛千總原班補用。守禦所千總裁缺人員﹑亦應仍以原班補用。從之

○庚寅。諭吏部。直省督撫﹑統轄屬員。必中正和平﹑推誠體察。屬員有一善﹑則獎勸誘掖以成之。其微瑕小疵﹑則多方訓導﹑使之省攺。必至怙過不悛。方據實題參。如此﹑始能激濁揚淸於地方有益。若妄自尊大﹑暴戾恣睢。甚而一言不當。卽加叱辱。如四川巡撫蔡珽﹑慢罵屬官﹑以致重慶府知府蔣興仁﹑憤激而死似此褊急任性。不惟有乖大臣之體。且恐屬吏相率顧畏。阿順取容。喪其气節。尙欲建立功名﹑安可得乎。爾部行文各督撫﹑須仰體朕意﹑正己率屬。虛懷待下。卽檄行申飭﹑亦無慢罵之理。至尊卑相見。尢有一定典儀。毋得倨傲﹑致長諂謀之風。其部院堂官﹑亦當和衷翕受﹑待屬員以禮。始不負朕委任之意

○湖南巡撫魏廷珍﹑緣事革職。升浙江布政使王朝恩﹑爲湖南巡撫。實授佟吉圖﹑爲浙江布政使司布政使。博爾多﹑爲山東布政使司布政使

○辛卯。四川巡撫蔡珽題﹑鎭雄土知府隴聯嵩故。請以其子隴慶侯承襲。下部知之

○壬辰。刑部等衙門奏。七十應卽正法。得上�日﹑七十行爲妄亂。應行正法。但朕自禦極以來。除彊盜﹑故殺﹑謀殺人犯外。並未降上�日特殺一人。七十𨿽應處斬。亦不足以當朕之初命正法之人。常明之惡甚大。皇考亦未加戮。但行發遣。後在發遣處仍復妄行。始行正法。七十著從寬免死﹑僉妻子發往三姓地方。若仍造言生事。妄作妄爲。則是伊自殺其身也。不可以彼地僻遠﹑謂朕聞見不及也。將此諭上�日曉諭七十

○補行右衛雍正元年分﹑駐防軍政。年老官六員。有疾官四員。才力不及官二員。分別處分如例

○癸巳。理藩院議覆。都統拉錫疏言﹑察哈爾右翼四旗﹑生計不足。請嚴捕積盜﹑以裕畜牧。應如所請。從之

○予故廣東總督楊琳﹑祭葬如例

○甲午。諭五旗王﹑貝勒﹑貝子﹑公等。凡王府等佐領下人﹑有用於部院者。有用於外省州縣者。王等宜爲國家得人起見﹑獎成循吏。俾勤勞官職﹑竭力自效。王等亦與有光榮。乃反令其酷害地方百姓。侵克錢糧。妄取財物。汝爲伊主﹑顏面置於何地耶。如王成勛。一州縣官。伊主星尼﹑一公爵耳。尙勒取銀兩數千。若屬於王府﹑而爲大員者。尙可問乎。今將王成勛一事﹑徧諭五旗王﹑貝勒﹑貝子﹑公等。嗣後儻仍不悛攺。再有發覺。朕必將五旗王府佐領下人﹑一槪裁革。永不敍用

○衍聖公孔傳鐸奏報。闕裏聖廟災。六月初九日申時﹑大雷電。火自鴟吻中出。先師大成殿﹑及兩廡﹑俱毀。聖像神位﹑移奉新建崇聖祠內。幸得無恙。得上�日﹑朕惟孔子道髙徳厚﹑爲萬世師表。所以維世教。立人極者﹑與天地同其悠久。朕臨禦以來﹑思極尊崇之典﹑以申仰止之忱。今闕裏聖廟被災。豈朕尊師重道之誠。有未至歟。朕在諒闇之中﹑素服齋居﹑無庸更事減膳撤樂。謹擬親詣國學文廟﹑虔申祭奠。宣讀告文。以展朕局蹐不安之誠。先期齋戒二日。於二十七日﹑不設鹵簿﹑朕素服前往。諸王大臣官員陪祀者﹑亦皆常服從事。仍遣官馳赴闕裏告祭。以慰神靈。幸新建崇聖祠無恙。聖像神牌。不至露處。朕心稍寧。遣工部堂官一員﹑會同該撫﹑作速計材料工﹑擇日興修。務期規制復舊。廟貌重新。告成之日﹑朕將親詣行禮。該部遵上

�日速行

○升直隸正定副將石禮哈﹑爲貴州威寧總兵官

○戶部議覆。戶部侍郎塞徳奏請﹑設立井田。查內務府餘地一千六百餘頃。入官地二千六百餘頃。應於此內﹑擇二百餘頃﹑爲井田。將八旗無產業人內﹑自十六歲以上﹑六十歲以下者﹑派往耕種。滿洲五十戶。蒙古十戶。漢軍四十戶。共一百戶。各受田百畝。周圍八分爲私田。中間百畝爲公田。共力同養公田。俟三年後﹑所種公田之谷﹑再行徵取。於革職大員內﹑揀選二人﹑勸教管理。三年﹑分別議敍。每年十月後﹑農事旣畢。校圍學射。並令戶部派員往視。設立村莊。蓋造土房四百間。計口分給。其耕種之人﹑每名給銀五十兩﹑以爲置辦種粒牛具農器之用。其井田地畝﹑儻有旗民交錯之地。請將附近良田照數給換。從之

○乙未。達賴喇嘛班禪額爾得尼喇達克汗等﹑遣使表貢方物

○丙申。戶部等衙門議覆。直隸巡撫李維鈞疏言﹑直隸正定府﹑管轄三十二州縣﹑知府實有鞭長不及之虞。請攺設直隸州分轄。將南宮﹑新河﹑棗彊﹑武邑﹑衡水﹑五縣﹑分隸冀州。柏鄕﹑隆平﹑髙邑﹑臨城﹑寧晉﹑五縣﹑分隸趙州。武彊﹑饒陽﹑安平﹑三縣。分隸深州。無極﹑槁城﹑二縣﹑分隸晉州。曲陽﹑新樂﹑二縣﹑分隸定州。直隸知州﹑照知府之例﹑稽查各縣錢糧案件。其五州錢糧倉庫等項﹑令直隸守道﹑不時委員盤查。均應如所請。從之

○工部尙書李先復﹑以衰老乞休。允之

○丁酉。宗人府疏奏﹑貝子允祹﹑將聖祖仁皇帝配享儀注﹑及封妃金冊﹑遺漏舛錯。應將允祹﹑革去固山貝子。降一等﹑授爲鎭國公。從之

○陜西莊浪紅山堡報恩寺都綱閻老藏哈板旦﹑進貢。賞賚如例

○戊戌。上以闕裏大成殿災﹑親詣國子監。致祭先師孔子

○命都察院及八旗都統等﹑申嚴官員等﹑違越定制。前施引馬﹑及馬項懸纓等禁

○閻家胡土克圖丹進紮木素﹑進貢。賞賚如例

○己亥。命禮部左侍郎王景曾﹑往闕裏告祭

○吏部議覆。禮部右侍郎三泰奏稱﹑滿洲六科給事中﹑應令考選進士舉人出身之員。庶內稽六部事務﹑外察各省案件﹑俱各通曉漢文﹑辦事稱職。查滿洲給事中員缺。舊例由員外郎等官﹑各按旗分﹑論俸升補。嗣後將進士舉人出身﹑應升科員之內閣侍讀﹑六部員外﹑先行補授。其科甲出身之小京官﹑不便驟補科員。請仍照舊例補用。俟小京官轉至應升科員之時﹑再按旗升補。則滿洲讀書之人﹑可以鼓勵矣。從之

○封科爾沁固山額駙拉錫﹑協旗旗分事務一等臺吉噶爾弼﹑俱爲輔國公

○庚子。諭江西巡撫裴﹤彳率﹥度。地丁錢糧﹑百姓自行投納。此定例也。聞江西省﹑用裏民催收。每裏十甲﹑輪遞值年。名曰里長催頭。小民充者﹑有經催之責。旣不免姦胥之需索。而經年奔走﹑曠農失業﹑擾民實甚。須卽查明通行裁革。若慮裁革里長﹑輸納不前。亦當另設催徵之法。或止令十里輪催﹑花戶各自完納。庶爲近便。務須斟酌盡善﹑無滋民累。以廣朕惠愛元元之意

○又諭。朕惟除莠所以安良。黜邪乃以崇正。自古爲國家者﹑綏戢人心。整齊風俗。未有不以詰姦爲首務也。聞江西地方﹑頗有邪教。大抵妄立名號﹑誑誘愚民。或巧作幻術。夜聚曉散。此等之人﹑黨類繁多。蹤迹詭祕。苟不絕其根株。必致蔓延日甚。地方各官﹑儻務姑息。不行訪拏。是養姦也。澄淸風俗之謂何。該督撫亟當嚴飭各屬﹑密訪爲首之人。嚴加懲治。能去邪歸正者﹑則予以從寬。如有出首者。卽酌量獎賞。務令萌蘗盡除。姦民屏迹。風俗人心﹑咸歸醇正。儻或仍前因循﹑不能查禁。事發之後﹑該管官一並從重議處。此等查禁之事。亦不必張大聲勢。以駭眾聽。惟當畱心密訪﹑設法緝獲。祗將爲首者重懲。其餘被誘惑者﹑槪不深究。如此。方合朕意。假若不肖有司﹑借此恐嚇平民﹑波及無辜。則不特無益﹑而反有害矣。須飭諭屬員知悉

○升陜西西安按察使王景灝爲四川巡撫。陜西洮岷道黃焜﹑爲西安按察使司按察使

○飭禁貴州省童生﹑寄籍冒考。凡同省異府﹑同府異縣﹑不得混行收試。從學臣王奕仁請也

○辛丑。撫遠大將軍年羹堯摺奏﹑據嶽鐘琪報稱﹑進巢�刀棋子山桌子山謝爾蘇屬下番賊。殺傷賊目班第馬牙﹑並賊眾甚多。其餘皆敗奔山內。隨派署總兵官宋可進﹑統兵進巢�刀。賊番頭目嘎住﹑帶領男婦老小共一千一百六十二口來投。已準其投服。但仍居桌子山。恐日久生事。請移於土司魯華齡地方。令嚴行約束。其四川陜西綠旗土司官兵。俱已撤回。奏入。報聞

大淸世宗敬天昌運建中表正文武英明寬仁信毅大孝至誠憲皇帝實錄卷之二十一

大淸世宗敬天昌運建中表正文武英明寬仁信毅大孝至誠憲皇帝實錄卷之二十二

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太

保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正二年。甲辰。秋七月。壬寅朔。享太廟。上親詣行禮

○甲辰。大學士等奏。據松江提督髙其位摺奏。飛鴉食蝗。秋禾丰茂。請將原摺發抄﹑並宣付史館﹑以彰嘉瑞。得上�日﹑若以飛鴉食蝗爲瑞。則起蝗之初。得無有由乎。昨發下奏摺﹑與諸王大臣閱看者。誠恐爾等體朕憂民之意﹑不釋於懷。故將蝗不成災之處﹑令眾知之。非以爲瑞也。其發抄及宣付史館﹑俱不必行

○以副都統克什圖﹑管理吐魯番等處屯田事務

○乙巳。諭直省總督巡撫等。引見月官內﹑經朕攺調人員。特因地方緊要。觀其人言動舉止﹑似屬可用。是以記名調用。然必俟任事後﹑方可定其賢否。若督撫不實心訪察。而因朕一時稱許﹑遂爾優容﹑任其恣意行事。豈朕攺調之意乎。再﹑揀選命往各省人員﹑該督撫亦不可因系揀選之人﹑聽其妄爲﹑不行糾參。此等人系朕特用。必當益加勉勵﹑實心愛民﹑方不負簡拔之意。倘任意放縱﹑有玷官箴。卽當從重治罪。嗣後督撫題參官內﹑有此等官員。著將原系奉上�日調用。或揀選命往﹑不思報效﹑辜負擢用之處。於參本內聲明

○升盛京工部侍郎李永紹﹑爲工部尙書

○丙午。川陜總督年羹堯疏奏。寧夏地方﹑向資渠水灌漑。因渠堤日久失修。奉上�日令臣相度增築。臣親至寧夏渠口。中爲漢渠。東爲秦渠。西爲唐渠。而唐渠之中﹑向東分流者。則爲我朝大淸渠。引水漑田﹑不啻萬頃。見在各渠。尙無倒壞漫溢卽間有衝決。修築甚易。查寧夏設有水利都司專司修浚。請俟秋收水涸﹑查勘修理。從之

○丁未。總理事務王大臣九卿科道等議覆。山西布政使髙成齡條奏提解火耗一疏。得上�日﹑髙成齡提解火耗一事。前朕曾降諭上�日。令爾等平心靜气﹑秉公會議。今觀爾等所議﹑見識淺小。與朕意未合。州縣火耗﹑原非應有之項。因通省公費﹑及各官養廉﹑有不得不取給於此者﹑朕非不願天下州縣﹑絲毫不取於民。而其勢有所不能。且歷來火耗﹑皆州縣經收。而加派橫徵。侵蝕國帑。虧空之數﹑不下數百餘萬。原其所由。州縣徵收火耗﹑分送上司。各上司日用之資﹑皆取給州縣。以致耗羨之外。種種饋送﹑名色繁多。故州縣有所藉口而肆其貪婪。上司有所瞻徇而曲爲容隱。此從來之積獘﹑所當剔除者也。與其州縣存火耗以養上司。何如上司撥火耗以養州縣乎﹑爾等奏稱各屬火耗﹑請將分數酌定。朕思一省之內﹑州縣有大小。錢糧有多寡。地廣糧多之州縣﹑少加火耗﹑己足養廉。若行之地小糧少之州縣﹑則不能矣。惟火耗不定分數。儻地方遇差多事繁之時。則酌計可以濟用。或是年差少事簡。則耗羨卽可量減矣。又或偶遇不肖有司﹑一時加增。而遇淸廉自好者﹑自可減除矣。若酌定分數﹑則將來竟爲成額。必致有增無減。此火耗分數之不可以酌定者也。又奏稱提解火耗﹑將州縣應得之項﹑聽其如數扣存。不必解而復撥等語現今州縣徵將錢糧﹑皆百姓自封投櫃。其拆封起解時。同城官公同驗看。耗羨與正項同解。分毫不能入己。州縣皆知重耗無益於己。孰肯額外加徵乎。是提解火耗﹑旣給上下養廉之資。而且畱補虧空﹑有益於國計。若將州縣應得之數﹑扣存於下。勢必額外加增。私行巧取。浮於應得之數。累及小民。況解交督撫﹑則顯然有據。扣存州縣﹑則難保貪廉。此州縣羨余之不可扣存者也。又奏稱巡撫諾岷﹑淸勤敏幹。布政使髙成齡﹑操守亦憂。應令二人盡心商確。先於山西一省﹑所奏試行之。此言尢非也。天下事﹑惟有可行與不可行兩端耳。如以爲可行﹑則可通行於天下。如以爲不可行﹑則亦不當試之於山西。譬如治病﹑漫以醫藥試之。鮮有能愈者。今以山西爲試行之省。朕不忍也。且天下撫藩﹑豈盡不如諾岷髙成齡而謂二人獨能行之乎。又奏稱提解火耗﹑非經常可久之道。凡立法行政﹑孰可歷久無獘。從來有治人。無治法。文武之政。布在方策。其人存。則其政舉。朕謂有治人﹑卽有治法。法有因時制宜者。譬如人有疾病﹑因癥投藥。病愈卽止。今提解火耗﹑原一時權宜之計。將來虧空淸楚。府庫充裕。有司皆知自好。則提解自不必行。火耗亦可漸減。今爾等所議﹑爲國計乎。爲民生乎。不過爲州縣起見。獨不思州縣有州縣之苦。上司亦不上司之苦。持論必當公平。不可偏向。又朝廷之與百姓﹑原屬一體。朝廷經費充足。民間偶遇歉收﹑可以施恩賑卹。百姓自無不足之虞。是淸補虧空。於國計民生﹑均有益也。天下督撫﹑有如諾岷等﹑不避嫌怨。實心任事。自能酌量行之。通省羨余﹑絲毫不能隱匿。又孰敢此外多取一錢﹑以干罪戾乎。朕於臣下﹑期望甚殷。卽州縣官員﹑亦冀其爲臯夔稷契。自此各加勉勵。勿侵蝕國帑。勿貪剝小民。各省火耗﹑自漸輕以至於盡革。此朕之願也。爾等所奏﹑與朕意不合。若令再議﹑爾等必遵朕諭﹑議覆準行。朕亦不能保其將來無獘否也。各省能行者﹑聽其舉行。不行者﹑亦不必勉彊。可將此諭上�日﹑並爾等所議之本﹑交存內閣

○諭兵部。嗣後文官在軍前效力者﹑卽著兵部議敍。永著爲例

○諭內務府。八旗滿洲﹑蒙古﹑漢軍內﹑有賃住官房﹑不能完租者甚多。著查明槪行豁免

○雲南巡撫楊名時疏報。開化廣西二府﹑開墾雍正元年分。田地二十頃有奇。下部知之

○戊申。諭禮部嗣後親祭歷代帝王廟日﹑鹵簿大駕﹑俱由廟前映壁外行

○喀爾喀輔國公滚布紮布故。遣官致祭。以其子沙克都爾紮布﹑襲爵

○己酉。諭戶部。圓明園駐防官兵﹑應領米石。若來京城支領﹑不無車輛之貲。著行文倉場總督﹑將應給米石﹑備貯淸河倉﹑便於給發支領

○庚戌。諭吏部。遠省州縣員缺﹑舊例部選月官﹑領憑赴任。每至需遲累月。甚而懸缺日久。署印屢易其官。以致遺誤地方不少。朕意將揀選舉人﹑選期尙遠者﹑挑選命往各省。聽候缺出﹑委用署事。至應選時﹑仍來京候選。庶遠省署事﹑不致乏人。於吏治有益。爾部可定議具奏。尋議﹑會試後下第舉人。應取具同鄕京官印結。吏部揀選引見。發往雲貴川廣五省。委署試用。如果才守兼優。著有實效。該督撫保題。於本省補用。平常者。咨部請上�日。有情願會試者聽。從之

○班禪額爾得尼遣使來賀登極。上召見賜茶

○辛亥。孝懿仁皇后忌辰。遣官祭景陵

○諭總理事務王大臣等。皇考陵寢﹑關系重大。若照定例﹑祗派總管等守護。朕衷實切不安。朕意於朕兄弟內﹑酌令一人。封以王爵。子侄內二人﹑封以公爵。用代朕躬﹑居守山陵。從前己經降上�日。該部現在營造房屋。隨酌令郡王允禵﹑代朕前往居往。且諭允禵﹑若欲攜帶家眷前往。亦聽其帶往。旣而奏伊福金患病。朕卽降上�日﹑擇醫生之善者命往。如若水土不宜﹑可來京醫治。若必須允禵親看醫治。則允禵亦應據實陳奏。且福金疾病﹑並非一旦得之。其病勢豈不能預知者。乃今忽奏福金患病奄逝。現在照郡王例辦理外。爾王大臣等﹑會同拉錫佛倫議奏。尋議﹑應照郡王例辦理。安葬黃花山。允禵釋服後﹑仍在祭祀處行走。從之

○壬子。諭戶部。從前出口﹑密雲縣南天門渡船。俱派令地方富戶預備。似屬擾累。著行停止。嗣後交與通州坐糧廳﹑每一處需用渡船幾隻。照例預備﹑應給水手工費﹑著倉場侍郎﹑坐糧廳。酌定支給

○癸丑。諭內閣。禦前大臣侍衛等﹑轉傳諭上�日﹑一字一語。綸綍攸關。儻有字句舛訛之處。所系匪輕。若不記載﹑無憑查閱。且原傳諭上�日之人﹑或遇他往。更難稽考。嗣後轉傳諭上�日之人﹑各令繕錄一通。用印交與奏事人等記檔。如系無印之人﹑則各用本人圖記。於每月奏事處﹑一並繕錄匯奏

○諭大學士﹑及內務府總管等。內閣中書﹑內務府筆帖式﹑各員內。有謹厚自好﹑通曉淸漢文﹑能善書者。各揀選保舉二員。六部筆帖式內。亦每部揀選保舉一員。帶領引見具奏

○諭兵部。各省副將以下﹑遊擊以上官員。未經引具。無由識認。著令輪流來京。朕親視其漢仗弓馬。卽可知其優劣。至伊等操守如何。訓練營伍如何之處。各省將軍﹑督﹑撫﹑提﹑鎭。於咨送引見時﹑據實密奏

○鑲白旗漢軍都統宗室佛格﹑緣事革職。以鑲黃旗漢軍副都統巴爾呼達﹑署鑲白旗漢軍都統

○浙江巡撫黃叔琳疏報。象山等六縣﹑開墾雍正元年分田地共一千一百頃有奇。下部知之

○甲寅。山西右衛左翼副都統瓦哈禮﹑緣事降調。升鑲白旗參領穆禮庫﹑爲山西右衛左翼副都統

○怡親王允祥等遵上�日議覆﹑都統世子弘昇疏奏。丈量察哈爾右翼四旗地畝﹑共二萬九千七百餘頃。每年應徵銀十九萬餘兩。請設滿洲理事同知一員。駐紮北新莊地方。督管農民事務。並設滿洲千總二員。催糧稽察。再﹑察哈爾西界﹑窮山僻谷。易於藏匪。請再設滿洲理事同知一員。駐紮張家口。管理詞訟。稽查邊口出入之人。均應如所請。從之

○乙卯。以原任河南巡撫楊宗義﹑爲鑲白旗漢軍都統

○丙辰。中元節。遣官祭永陵﹑福陵﹑昭陵﹑暫安奉殿﹑孝陵﹑孝東陵﹑景陵

○丁巳。諭諸王﹑貝勒﹑公﹑滿漢文武大臣官員等。朕卽位後﹑於初禦門聽政日。卽面諭諸王文武大臣。諄諄以朋黨爲戒。今一年以來。此風猶未盡除。聖祖仁皇帝亦時以朋黨訓誡廷臣。俱不能仰體聖心。每分別門戶。彼此傾陷。分爲兩三黨。各有私人。一時無知之流。不入於此。卽入於彼。朕在藩邸時﹑敬愼獨立。深以朋黨爲戒。從不示恩。亦無結怨。設若朕當年在朋黨之內﹑今日何顏對諸臣降此諭上�日乎。皇考深知朕從無偏黨。必能保全爾諸臣名節。故命朕纘承大統。今日大小臣工﹑所以安然無事﹑得享太平之福者。皆我皇考之恩賜也。朕平日並未樹立黨援。而登踐寶位。爾等亦可知朋黨之無益矣。夫朋友。亦五倫之一。生來交際。原所不廢。但投分相好﹑止可施於平日。至於朝廷公事﹑則宜秉公持正。不可稍涉黨援之私。朕今禦制朋黨論一篇頒示。爾等須洗心滌慮。詳玩熟體。如自信素不預朋黨者。則當益加勉勵。如或不能自保。則當痛攺前非。務期君臣一徳一心。同好惡。公是非。斷不可存門戶之見。卽爾等彼此亦黨互相砥礪。時相訓誡。行事共求當理。諸臣不負朕心。則朕可不負皇考付托之重。朕之不負皇考。全在爾諸臣之贊成。朕得爲天下之令主也。諸臣不負朕。朕豈忍負諸臣乎。朕之用人加恩。容有未當之處。或不能自信。至於治人以罪。無不詳愼。間有法外寬貸之處﹑不令人知者。卽下一嚴上�日﹑亦求至當。從未隨意輕加呵斥。此朕可自信者也。如七十之惡亂﹑舉國皆知。發遣在道﹑竟寬其械系。臨行時﹑王大臣內﹑多有贈遺。此朋黨未消之明驗也。夫朕用一人﹑而非其黨者嫉之。罰一人﹑而是其黨者庇之。使榮辱不關於賞罰。則國法安在乎。嗣後朋黨之習﹑務宜盡除。爾等須捫心自問。不可陽奉陰違。以致欺君罔上。悖理違天。毋謂朕恩寬大。罪不加眾。儻自干國法﹑萬不能寬。朕𨿽未必盡行誅戮。然或千人之中百人。百人之中十人。爾等能自保不在百人十人之列乎。爾等務期斷絕黨私。同心輔佐。盡誠極言。勿使朕躬有過。此朕所厚望於爾等也。凡人於朋友箴規尙不可背。況君臣大義耶。爾等當上念朝廷任用之恩下爲身家子孫之計。各勉之愼之。禦制朋黨論曰。朕惟天尊地卑。而君臣之分定。爲人臣者﹑義當惟知有君。惟知有君則其情固結不可解。而能與君同好惡夫是之謂一徳一心而上下交。乃有心懷二三﹑不能與君同好惡。以至於上下之情暌。而尊卑之分逆。則皆朋黨之習爲之害也。夫人君之好惡﹑惟求其至公而已矣。凡用捨進退﹑孰不以其爲賢而進之。以其不賢而退之。或恐其所見之未盡當也。故虛其心以博稽眾論。然必眾論盡歸於至正﹑而人君從之方合於大公。若朋黨之徒。挾偏私以惑主聽。而人君或誤用之則是以至公之心﹑反成其爲至私之事矣。孟子論國君之進賢退不肖。旣合左右諸大夫國人之論。而必加察焉。以親見其賢否之實。洪範稽疑﹑以謀及乃心者。求卿士庶民之從。而皇極敷言。必戒其好惡偏黨。以歸於王道之蕩平正直。若是乎人﹑君之不自用﹑而必欲盡化天下之偏私以成大同也。人臣乃敢溺私心﹑樹朋黨﹑各徇其好惡以爲是非。至使人君懲偏聽之生姦。謂反不如獨見之公也。朋黨之罪﹑可勝誅乎。我聖祖仁皇帝禦極六十年﹑用人行政。邁越千古帝王。而大小臣僚﹑未能盡矢公忠。往往要結朋黨。聖祖戒飭再三。未能盡攺。朕卽位以來。屢加申飭。而此風尙存。彼不顧好惡之公。而徇其私暱。牢不可破。上用一人﹑則相與議之曰。是某所汲引者也。於是乎遠之若浼。曰﹑吾避嫌也。不附勢也。爭懷妒心。交騰謗口。以媒蘗之。必欲去之而後快。上去一人﹑則相與議之曰。是某所中傷者也。親暱者爲之惋惜。疎遠者亦慰藉稱屈。卽素有嫌隙者﹑至此反致其殷勤。欲借以釋憾而修好。求一人責其攺過自新者﹑無有也。於是乎其人亦不復自知其過惡。而愈以滋其怨上之心。是朝廷之賞罰黜陟﹑不足爲輕重。而轉以黨人之咨嗟嘆惜爲榮。以黨人之指摘詆訾爲辱。亂天下之公是公非。作好惡以陰撓人主予奪之柄。朋黨之爲害。一至是哉。且使人主之好惡而果有未公。則何不面折廷諍。而爲是陽奉陰違﹑以遂其植黨營私之計也。書曰﹑予違汝弼。汝無面從。退有後言。當時君臣告語﹑望其匡弼。而以面從後言爲戒。夫是故一堂之上。都兪吁咈。用能��羽人貝�歌揚拜﹑以成太和之運。朕無日不延見羣臣。造膝陳詞﹑何事不可盡達。顧乃默無獻替。而狡獪叵測﹑蓄私見以肆爲後言。事君之義。當如是乎。古純臣之事君也。必期致吾君於堯舜。而人君亦當以堯舜自待其身。豈惟當以堯舜待其身。亦當以臯夔稷契待其臣。孟子曰﹑責難於君謂之恭。陳善閉邪謂之敬。吾君不能謂之賊。夫以吾君不能而謂之賊。則爲君者﹑以吾臣不能﹑亦當謂之忍。語云﹑取法乎上。僅得乎中。苟不以唐虞君臣相期待。而區區效法﹑僅在漢唐以下。是烏能廓然盡去其私心﹑而悉合乎大公至正之則哉。宋歐陽修朋黨論﹑創爲異說曰。君子以同道爲朋。夫罔上行私。安得謂道。修之所謂道。亦小人之道耳。自有此論﹑而小人之爲朋者。皆得假同道之名﹑以濟其同利之實。朕以爲君子無朋。惟小人則有之。且如修之論﹑將使終其黨者。則爲君子。解散而不終於黨者。反爲小人乎。設修在今日而爲此論。朕必飭之以正其惑。大抵文人掉弄筆舌。但求騁其才辯。每至害理傷道而不卹。惟六經語孟﹑及宋五子傳注。可奉爲典要。論語謂君子不黨。在易渙之六四曰。渙其羣。元吉。朱子謂上承九五。下無應與。爲能散其朋黨之象。大善而吉。然則君子之必無朋黨。而朋黨之必貴解散﹑以求元吉。聖人之垂訓﹑亦旣明且切矣。夫朋友亦五倫之一。朋黨不可有而朋友之道不可無。然惟艸茅伏處之時。恆資其講習以相佽助。今旣登朝蒞官。則君臣爲公義。而朋友爲私情。人臣當以公滅私。豈得稍顧私情而違公義。且卽以君親之並重。而出身事主。則以其身致之於君。而尙不能爲父母有。況朋友乎。況可藉口於朋以怙其黨乎。朕自四十五年來﹑一切情僞﹑無不洞矚。今臨禦之後﹑思移風易俗。躋斯世於熙皞之盛。故兼聽並觀。周諏博采。以詳悉世務。且熟察風俗之變易與否。而無知小人﹑輒議朕爲煩苛瑣細。有云人君不當親庶務者。信若斯言。則臯陶之陳謨。何以云一日二日萬幾。孔子之贊舜。何以云好問好察。此皆朋黨之錮習未去。畏人君之英察﹑而欲蒙蔽耳目﹑以自便其好惡之私焉耳。朕在藩邸時﹑坦易光明。不樹私恩小惠。與滿漢臣工﹑素無交與。有欲往來門下者﹑嚴加拒絕。聖祖鑑朕居心行事。公正無私。故令纘承大統。今之好爲朋黨者﹑不過冀其攀援扶植緩急可恃。而不知其無益也。徒自逆天悖義﹑以陷於誅絕之罪。亦甚可憫矣。朕願滿漢文武大小諸臣﹑合爲一心。共竭忠悃。與君同其好惡之公。恪遵大易論語之明訓。而盡去其朋比黨援之積習。庶肅然有以凜尊卑之分。歡然有以洽上下之情。虞廷��羽人貝�歌揚拜。明良喜起之休風。豈不再見於今日哉

○諭刑部。嗣後具題案內官員人等﹑有一人於兩案犯罪﹑而前案罪輕﹑先行題結。俟後案審明。從重歸結者至後案從重題結之日仍將前案所擬輕罪敍入。然後就本案所犯重罪﹑按律定擬。如前案已擬重罪。後案之罪輕於前案者。至後案題結之日。亦必將前案所犯重罪聲明仍歸前案定擬如有數案犯罪者。亦必將各案所擬應得之罪。俱簡明敍入最後題結本章內

○升漲南江蘇按察使張楷﹑爲江西布政使司布政使。浙江糧儲道徐琳﹑爲江蘇按察使司按察使

○喀爾喀紮薩克鎭國公烏巴什﹑緣事革退。以其弟完舒克﹑襲爵

○辛酉。兵部議覆兵部侍郎牛鈕條奏。江寧﹑杭州﹑荊州﹑京口﹑廣州﹑福州等處駐防兵丁。請令學習水師。勤加操演。查京口現設戰船。應令該將軍揀選兵丁二千名。學習精熟。於協領﹑參領﹑防禦﹑驍騎校內。派出一半﹑管轄操演。其江寧等處﹑並無戰船。未便學習水師。從之

○壬戌。兵部議覆。阿爾泰一路﹑派兵駐札。請派將軍一員。駐札察罕叟爾地方。副都統一員。駐札紮克拜達裏克地方。開列大臣職名。恭候欽點。得上�日﹑鑲藍旗蒙古都統丁壽﹑著爲總領阿爾泰駐防兵丁將軍。其副都統一員。爾部另奏派往

○調鑲藍旗滿洲都統伯四格﹑爲鑲藍旗蒙古都統。以鎭國公普照﹑爲鑲藍旗滿洲都統

○癸亥。諭總理事務王大臣等。副將軍阿喇衲。在布隆吉爾病故。朕甚惻然。阿喇衲﹑在軍前效力年久。伊身原有精奇尼哈番。著再賞一拜他喇布勒哈番。並令伊子承襲。或令其弟承襲。俟阿喇衲靈柩到日議奏。再﹑阿喇衲遺本內﹑請給伊父阿南達謚號。亦著賞給

○工部議覆。副總河嵇曾筠疏言﹑鄭州大堤﹑石家橋迆東一帶﹑大澑南趨。應於迎澑處﹑下埽簽樁。加鑲髙厚。復於埽灣處﹑加工鑲築。再建磯嘴壩一座。中牟縣拉牌寨﹑黃流逼射。應下護崖埽。加工鑲墊。建磯嘴挑水壩二座。再將斷堤一道加幫。接至大堤。其穆家樓堤工。坐當頂衝。應下埽加鑲。以資捍禦。均請撥帑修築。應如所請。從之

○甲子。升太僕寺少卿花善﹑爲理藩院侍郎

○辦理船廠事務給事中趙殿最條奏。船廠地方﹑應建造文廟。設立學校。令滿漢子弟讀書考試。得上�日﹑文武學業。俱屬一體。不得謂孰重孰輕。文武兼通。世鮮其人。我滿洲人等﹑因居漢地。不得己與本習日以相遠。惟賴烏喇寧古塔等處兵丁﹑不攺易滿洲本習耳。今若崇尙文藝。則子弟之稍穎悟者。俱專意於讀書。不畱心於武備矣。卽使果能力學。亦豈能及江南漢人。何必捨己之長技﹑而彊習所不能耶﹑我滿洲人等﹑篤於事上。一意竭誠孝於父母。不好貨財。𨿽極貧困窘迫。不行無恥卑鄙之事。此我滿洲人之所長也。讀書者﹑亦欲知此而行之耳。徒讀書而不能行。轉不如不讀書而能行也。本朝龍興﹑混一區宇。惟恃實行與武略耳。並未嘗恃。虛文以粉飾。而凡厥政務﹑悉吻合於古來聖帝明王之徽猷。並無稍有不及之處。觀此可知實行之勝於虛文矣。我滿洲人等﹑純一篤實﹑忠孝廉節之行。豈不勝於漢人之文藝。蒙古之經典歟。今若崇尙文藝。一槪令其學習。勢必至一二十年﹑始有端緒。恐武事旣廢。文藝又未能通。徒成兩無所用之人耳。爾等理宜遵朕從前所降毋棄滿洲本習之諭上�日。專令兵丁人等﹑各務實行。勤學武略。以惇儉朴之習。何必畱意於此等無有實效之處。以貳兵丁之心。彊其所不能﹑而徒事於虛名也。此皆妄聽發遣人內﹑稍能識字之匪類。不顧大體。肆言搖惑之所致耳。果能盡心鼓勵。得材勇卓越者數人﹑以備朕之用。俾保障國家。收股肱之效。較之成就一二駑劣無能之生員爲遠勝也。將朕所降諭上�日﹑及此奏請之處。曉諭烏喇寧古塔等處人等知悉。並行知黑龍江將軍。共相勉勵。但務守滿洲本習。不可稍有疑貳。再通行京城八旗人員知之。在京之滿洲人等﹑與盛京烏喇等處之滿洲不同。文武二藝﹑俱爲不得不學之事。如果二者兼優。朕必重用。但人之能精一藝者尙少。二者俱優﹑自必更少矣。儻不能造詣。是徒成一無用之人也。滿洲子弟﹑𨿽教以讀書。亦不可棄置本習。果有可學之子弟﹑務須加意教訓。俾其精詣優通。如不能望其精詣者。仍應令其學習滿洲之武略騎射。勿但崇尙文藝﹑以致二者俱無成就。而以滿洲之武略爲可鄙也。惟我滿洲本習﹑純一篤實﹑忠孝廉節之行﹑所宜惇勉

○乙丑。復設太僕寺主簿一員。並給官房一所。爲太僕寺衙門。從兵部侍郎兼理太僕寺事務伊都立請也

○戊辰。以左春坊左諭徳彭維新﹑提督浙江學政

○升江西南昌總兵官楊長春﹑爲浙江提督

○庚午。予故浙江提督鐘世臣﹑祭葬如例

大淸世宗敬天昌運建中表正文武英明寬仁信毅大孝至誠憲皇帝實錄卷之二十二

大淸世宗敬天昌運建中表正文武英明寬仁信毅大孝至誠憲皇帝實錄卷之二十三

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太

保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正二年。甲辰。八月。辛未朔。補行山西大同鎭﹑康熙六十一年分軍政。不謹官四員。年老官二員。有疾官一員。才力不及官四員。浮躁官一員。分別處分如例

○壬申。升鑲藍旗護軍統領衮泰﹑爲鑲紅旗蒙古都統

○癸酉。王大臣等奏。蒙恩頒賜禦制朋黨論。訓誡諄切。臣等共矢公誠。敬謹奉行。上召諸王大臣進見。諭曰。諸王大臣等所奏﹑未知眾意僉同否。抑出於二三人之意﹑而眾人附名同奏者歟。今爾等旣稱眾意僉同。朕心深爲慰悅。爾諸臣但能如陳奏之言。實心奉行。不但朕之福。卽宗廟社稷之福。亦爾諸王大臣之福也。朕受聖祖仁皇帝付托之重。繼登寶位。朕之身﹑上承祖宗之大統。爲天下臣民主。若朕居心行事。有一時一事﹑少存意見。卽朕自輕其身。爾諸王大臣﹑若尙存私見。是豈知君臣之大義乎。若因中有私心。尙懷疑畏則又不知朕之甚者也。朕在藩邸時﹑光明正大。不立黨援。爲皇考洞鑑。爾等卽當以朕躬爲法。朕四十五年之內﹑旁觀甚明。在朝諸臣﹑豈能無一瑕疵。朕俱寬宥。時時諄切訓誨。冀其攺過自新。今日諸王大臣﹑旣在朕前﹑僉稱共矢公誠。並無異念。此言﹑天地祖宗﹑實鑑臨之。嗣後爾諸王大臣等﹑果能同心奉公。協力襄贊。上天必加默佑。不但身受厚福。餘慶且及子孫。若或心懷異念。退而違背。禍必隨之。豈能幸免乎。朕惟望爾等﹑一徳一心。輔佐朕躬﹑爲天下令主。若朕行事﹑偶有闕遺。爾等或面折廷諍。或密封陳奏。朕必嘉納。至諸臣中﹑有誠心爲國者。眾人當敬禮優待之。其有心懷二三者。當警戒愧勵之。以期君臣交勉。共臻上理。庶今日諸王大臣所奏﹑不徒托之空言也。願爾等共勉之

○甲戌。諭禮部。鄕會試﹑爲掄才大典。內外簾官子弟﹑理應回避。但跋涉數千里﹑志切觀光。旣至京師﹑不得與試。深爲可憫。朕於上科。特降諭上�日﹑另行考校。然此只可暫行。不便著爲定例。今科凡官員入闈者。其子弟著一體應試。將試卷另封進呈。朕派大臣﹑校閱遴選。庶人才不致屈抑。至於闈中謄錄試卷。獘端甚多。其有賄囑者﹑則書寫精工。否則潦艸舛錯。致誤佳文。著知貢舉﹑及監試禦史﹑嚴行申飭。其謄寫不工者。必重加責懲。令其重寫。並令對讀官﹑嚴飭各生。悉心校對。勿使字畫錯誤。儻外簾官﹑失於查察。日後發覺。將該管官員﹑一並嚴加議處

○湖北巡撫納齊喀疏報。蘄州公安等六州縣﹑開墾雍正元年分田地一百四十頃有奇。下部知之

○乙亥。撫遠大將軍年羹堯摺奏。據嶽鐘琪報稱﹑副將張玉﹑帶領綠旗土司官兵出口。至歸徳堡。其雙篷﹑攢都﹑澤蓋﹑博拉等處番人頭目。各帶屬下人投順。又至薩喇地方。分兵二路。進剿拉扁上下二寨。殺傷無數犭�回賊。余俱就撫。照舊安插。奏入。報聞

○升吉林烏喇協領亨特﹑爲阿爾泰守副都統。駐札紮拜達裏克地方

○丙子。以吏部尙書朱軾﹑戶部尙書張廷玉﹑爲會試正考官。內閣學士福敏﹑吏部左侍郎史貽直﹑爲副考官

○撫遠大將軍年羹堯奏報。靑海之事已定。從前調集駐防涼州等處西安滿洲兵一千名。柴旦木調回之察哈爾兵一百名。駐札松潘之四川滿兵五百名。駐札甘州之鄂爾多斯土默特兵一千名。駐札山丹之大同兵一千名。駐札布隆吉爾之滿洲蒙古烏喇索倫察哈爾厄魯特兵二千名。俱令原管將弁。陸續統領撤回本處。奏入。報聞

○丁丑。秋分。夕月於西郊。上親詣行禮。

○遣署理大學士戶部尙書徐元夢﹑祭先師孔子

○戊寅。祭大社大稷。遣果郡王允禮行禮

○定親王以下﹑輔國公以上﹑護軍領催等額數親王﹑護軍領催四十名。馬甲一百六十名。郡王﹑護軍領催三十名。馬甲一百二十名。貝勒﹑護軍領催二十名。馬甲八十名。貝子﹑護軍領催十六名。馬甲六十四名。鎭國公﹑護軍領催十二名。馬甲四十八名。輔國公﹑護軍領催八名。馬甲三十二名

○刑部等衙門議覆。條奏內稱官員虧空錢糧﹑審系那移案內﹑有多至數萬兩者或以罪止擬流﹑而任意那用。或以罪無遞減﹑而故意不完。請嗣後那移一萬兩以上﹑至二萬兩者﹑發邊衛充軍。二萬兩以上者﹑𨿽屬那移﹑亦照侵盜錢糧例擬斬。俱限一年全完免罪。二年完者減二等。三年完者減一等。三年限滿﹑不能全完。查未完之數﹑照例治罪。應如所請。從之

○己卯。太宗文皇帝忌辰。遣官祭昭陵

○調湖北按察使蔡起俊來京。升河南開歸道陳時夏﹑爲湖北按察使司按察使

○辛巳。太祖髙皇帝忌辰。遣官祭福陵

○升鑲藍旗滿洲副都統綽奇﹑爲本旗護軍統領

○廣東巡撫年希堯疏報。新寧縣﹑潮州衛﹑澄海所等十二縣衛所﹑開墾雍正元年分田地五十七頃有奇。下部知之

○壬午。諭刑部。朕君臨天下﹑常願無一夫不獲其所。今年直隸河西務﹑堤水略有漫溢。江西一二縣水發。江南海嘯﹑與浙江起蛟之處。俱不成災。其餘直省各州縣﹑以及口外用兵地方。俱田禾茂盛。五穀丰收。億兆樂生遂性。咸受和平之福。而秋審朝審﹑情實重犯﹑罹於典刑。𨿽其罪本無可赦。然朕心深爲軫惻。爰體上帝好生之心。著將今年情實人犯﹑停其處決。以副朕欽卹至意

○發下裁名奏摺﹑參劾浙江巡撫黃叔琳﹑徇庇鄕紳陳世侃﹑杖斃民人賀懋芳。又從前審理湖廣鹽務﹑收受商人吳雨山賄賂。又伊弟巡視臺灣禦史黃叔璥﹑回京時﹑路過浙江﹑縱僕騷擾地方。上諭大學士等。黃叔琳前差江南主試﹑及任吏部侍郎時﹑聲名頗好。故用爲浙江巡撫。自命下日﹑屢次召見。觀其神气頓異。言語浮泛。跪聆訓上�日﹑總不安詳敬聽。及到任後﹑舉薦不公。敷陳不當。密摺奏請之事﹑多屬支離。朕頻降嚴上�日﹑置若罔聞。今覽此奏﹑大槪眞確。事𨿽屑小。然初蒙委任。卽如此肆志。將來放縱﹑何事不可爲。大負委任。黃叔琳著解浙江巡撫任。以布政使佟吉圖﹑署理巡撫印務。其陳氏僕人﹑黃叔璥兩案情由。著將軍安泰﹑佟吉圖審理。吳雨山一案﹑著李周望﹑塞楞額﹑噶爾泰審理

○癸未。諭八旗都統﹑護軍統領等﹑護軍該班行走之處﹑稍覺繁密。朕非欲令兵丁等耽於安逸也。兵丁等不時當差。該班行走。學習勞苦。亦甚善事。但差役過於繁密。恐誤伊等操練騎射。學習技勇。著挑選馬甲中優者﹑令署護軍行走。其馬甲原缺。由教養兵內﹑揀擇委署。遇有護軍馬甲缺出。卽由委署人內挑補。至於每旗應署幾人。及如何分令看守之處。爾等公同詳議具奏。尋議﹑八旗每佐領﹑應在馬甲內﹑挑選署護軍三名。其馬甲缺﹑將教養兵充署。護軍缺出。卽由署護軍內挑取。如教養兵及餘丁內﹑有較優於署護軍者。亦令挑取。俟軍前護軍等回京。及學習長槍之護軍等﹑嫻熟之後。當差行走。俱皆足用時。另行奏聞。從之

○封喀爾喀紮薩克一等臺吉策淩旺布﹑爲輔國公

○順天府府尹張令璜﹑恭進耤田瑞谷。一莖雙穗三穗四穗者﹑共十八本。下部知之

○甲申。諭吏部。凡官員虧空錢糧倉谷。該管上司失於盤查。自應革職分賠。但定例虧空官員﹑審無侵欺入己之項。勒限一年內賠補。全完準以原職補用。而失察革職之上司﹑轉不得與本官一體開復。似屬可憫。嗣後虧空銀谷﹑限內全完﹑例應開復者。該督撫查明原參失察之上司﹑一並題請開復。爾部卽行文直省督撫遵行

○諭江浙督撫等。朕思天地之間。惟此五行之理。人得之以生全。物得之以長養。而主宰五行者。不外夫陰陽。陰陽者﹑卽鬼神之謂也。孔子言鬼神之徳。體物而不可遺。豈神道設教哉。蓋以鬼神之事。卽天地之理。不可以偶忽也。凡小而邱陵。大而川嶽。莫不有神焉主之。故皆當敬信而尊事。況海爲四瀆之歸宿乎。使以爲不足敬﹑則堯舜之君﹑何以望秩於山川。文武之君﹑何以懷柔百神﹑及河喬嶽。今愚民昧於此理﹑往往信淫祀而不信神明。傲慢褻瀆﹑致乾天譴。夫善人多而不善人少。則天降之福。卽稍有不善者﹑亦蒙其庇。不善人多而善人少。則天降之罰。𨿽善者﹑亦被其殃。近者江南奏報上海﹑崇明諸處﹑海水泛溢。浙江又奏報海寧﹑海鹽﹑平湖﹑會稽等處﹑海水沖決堤防。致傷田禾。朕痛切民隱。憂心孔殷。水患𨿽關乎天數。或亦由近海居民﹑平日享安瀾之福。絕不念神明庇護之力﹑傲慢褻瀆者有之。夫敬神固理所當然。而趨福避禍之道﹑卽在乎此。能敬則謂之順天。不敬則謂之褻天。褻天之人﹑顧可望綏寧之福乎。詩曰﹑敬天之怒。無敢戲豫。又曰﹑畏天之威。於時保之。朕固當朝乾夕惕﹑不遑寧處﹑以敬承天意。亦願百姓共凜此言。內盡其心。外盡其禮。敬神如在。以至誠昭事而不徒尙乎虛文。人意卽神意。一念之感格自足以致休祥。豈獨一鄕一家之被其澤哉。若百姓果能人人心存敬畏。必獲永慶安瀾。著該督撫將此諭上�日﹑令地方官﹑家諭戶曉。俾沿海居民﹑一體知悉

○停差巡視湖河禦史

○兵部議覆。直隸馬蘭口總兵官範時繹奏言陵寢近地﹑設立紅樁之處﹑應設弁兵巡查。今查東邊一帶﹑靈溝窩﹑與鮎魚關相近。向有鮎魚關把總一員。無庸添設。應將鮎魚關兵丁﹑每班撥出五名。於靈溝窩﹑分設一汛。其窄道子﹑應添設把總一員。馬兵五名。步兵十五名。再有旁通徑路之氊帽山溝﹑與大安口相近。應撥大安口兵丁十名﹑於氊帽山溝﹑分設一汛。又鴿子塘﹑系羅文峪把總管轄。應撥羅文峪兵丁十名﹑於鴿子塘﹑分設一汛。大窪西香溝二處﹑系鮎魚關管轄。應各添設兵丁十名巡查。至西邊一帶﹑心思峪﹑與黃崖關相近。向有黃崖關把總一員。無庸添設。應將黃崖關兵丁﹑每班撥出五名。於心思峪﹑分設一汛。惟楊柳溝﹑有溝口二處。應添設把總一員。每溝口添設馬兵五名。步兵十五名。再有旁通徑路之十里河﹑內連靑陽嶺﹑與將軍關相近。應撥將軍關兵丁十名﹑分設一汛巡查。至大安口等五關弁兵﹑向屬三屯石匣副將管轄。但旣系附近﹑陵寢地方﹑請俱歸馬蘭鎭統轄。均應如所請。從之

○丙戌。安徽巡撫李成龍疏報。潁州太湖泗州衛等十四州縣衛﹑開墾雍正元年分田地七十三頃有奇。下部知之

○戊子。諭都察院。嗣後外省督撫﹑有懷挾私心﹑背法逞威﹑如蔡珽之逼死知府﹑黃叔琳之杖斃無辜小民等事。給事中﹑禦史等若受其請托賄賂瞻徇隱瞞。經朕於別處訪聞。將都察院堂官﹑一並議處

○升雲南援剿右協副將署永北總兵官紀成斌﹑爲河南河北總兵官

○升廣東廣州協領張可用﹑爲江南京口左翼副都統

○刑部議覆署掌山東道監察禦史許容條奏。秋審朝審﹑民命攸關。九卿詹事科道﹑有緊要公事﹑不能到班者。卽知會刑部﹑不必列銜。請派滿漢禦史各一員﹑在班稽查。其無故不到者﹑指名題參。應如所請。從之

○己丑。諭吏部。國家分理庶績﹑務在得人。道府州縣等官﹑尢屬要職。其有才幹素著﹑廉潔自持者。儻不得以時上聞﹑何以示勸。著於各省道府同知通判州縣等官內﹑總督保奏三員。巡撫保奏二員。布政使﹑按察使﹑各保奏一員。將軍﹑提督﹑亦屬本省大員。將所知者﹑亦令保奏一員。俱各密封保奏。不得會同商酌。此保奏內﹑不必將朕特用之員塞責。朕特用人員﹑有才守兼優者。不拘人數﹑亦另摺奏聞。俟朕降上�日調取之時﹑再令來京引見。如保奏不當﹑日後劣迹敗露。將保奏上司﹑一並治罪

○又諭。恩詔內﹑漢大臣蔭生﹑每因缺少﹑壅滯不得補用。著將年二十以上者﹑查明人數﹑請題考試。其在外省﹑有情願來京考試者﹑亦著一體考試。限明歲八月赴考

○庚寅。調河南巡撫石文焯﹑署理浙江巡撫。以河南布政使田文鏡﹑署理河南巡撫

○禮部議覆。奉天府府尹鄒汝魯疏言﹑臣遵奉皇上詣學恩上

�日。增定盛京入學額數。奉天府學﹑錦州府學﹑請各加增五名。滿字號﹑加增一名。合字號﹑加增二名。應如所請。從之

○壬辰。上召諸王宗室等俱入﹑諭曰。書云﹑克明峻徳。以親九族。朕今纘承皇考聖祖仁皇帝大業。若不首正宗室﹑何以正天下萬民。年來朕見宗室之習气未善。往往彼此視若仇讎。交相陷害。動輒語人曰。彼與我甚不相合﹑專欲陷我。否則曰。彼原與我有仇。夫今日宗室﹑皆是同祖骨肉。仇自何來。此皆讒邪構斗其間。令骨肉生隙耳。朕未登大位之先。不但朕之兄弟宗室﹑卽八旗大臣官員﹑並無一人與朕有仇。不特不與人結仇﹑亦不與人結黨。爾宗室等﹑一家骨肉視若仇讎反將母黨﹑妻族﹑子壻﹑及漫不相干之人﹑視爲至戚﹑親密往來。朕在藩邸有年。與舅族﹑皇后族﹑及諸姻戚之家﹑並無一親密太過者。且亦並無與滿漢大臣﹑及內廷執事人﹑侍衛等﹑一人交結親密往來者。初時弟兄之內﹑尙相往來。自戊子年﹑皇考下訓上�日之後﹑弟兄之內﹑亦並無私相往來之處。若有私相往來之事﹑豈能掩人之耳目乎。自前歲恭請皇考臨幸花園。弟兄畢集。自後曾具饍招莊親王﹑公允祹看花。又曾具饍招誠親王﹑因病不赴。又曾招恆親王﹑怡親王﹑果郡王﹑逮允禵出徵時﹑亦曾屢次具饍召之此外更無有也。或有疑朕與二阿哥不睦者。夫二阿哥爲皇太子時﹑乃國之儲君也。二阿哥未得罪之先。朕但盡弟道臣道。凡事敬謹。因皇考隆恩。篤愛朕躬。二阿哥恐有妨於己。遂至以非禮相加。然朕惟有盡己之道。恭敬巽順而已。此皆眾所共知。戊子年﹑二阿哥得罪。令伊保全者﹑誰之力歟。比時﹑皇考聖躬違和。又有禁錮允禔﹑拏問允禩之事。朕忘身與家。惟以皇考爲念。靡晝靡夜。凡百躬親者四閱月。欲報皇考隆恩於萬一。皇考灼知朕之爲人行事。爰付大位。蓋因朕心仁慈。毫無朋黨偏私。能明大義。可以保全爾等之故也。前歲十一月十三日﹑皇考賓天之後。朕纘承大業。授受之際。中外敉寧。以成國家之善慶。夫宗室之惡習。朕若明知而不爲整理。仍聽爾等相仇相陷。是負皇考付托大業之意矣。爾等內﹑有背主鉆營結黨之人。豈能逃爾等眾人耳目。若果能努力﹑攺過自新。頂戴君上。殫心盡力於國家。朕亦必爲包容。如蘇努等﹑懷挾伊祖舊讎。專意離間宗支。使互有煩言。人人不睦。朕卽位以來。棄伊過惡。格外施恩。欲其攺過從善。伊等不從。仍鉆營構亂。毫不悛攺。朕當以國法懲之豈可容其如此乎。爾等當念朕躬爲聖祖之繼體。承太祖太宗世祖聖祖天下社稷之重。朕爲令主。羣生共享太平之福。使感戴朕躬。是卽感戴聖祖皇考也。聖經云。在止於至善。朕望爾等﹑偕至於善。尢望爾等﹑輔佐朕躬。善益求善。朕居大位。勤念皇考付托之重。思日孜孜。惟善是從。施於有政。以期兼善天下。爾等賞體朕此意。各存善心。各行善事。朕若少有過失。爾等各竭所知﹑力爲匡弼。俾朕得爲令主。誠使宗室之內。無非善人善事。以示天下後世。豈不美哉。昔爾宗室﹑不能親睦。相陷如仇。幸遇聖祖仁皇帝﹑及朕躬﹑槪與包容。百事消釋。以有今日。爾等自後當益相親相睦。恪遵國法。各守本分。敬愼勤儉。豈獨朕心歡悅。天下之人﹑誰不稱美而加尊敬乎。如大阿哥允禔﹑廉親王允禩﹑郡王允禵﹑貝子允禟﹑俱不知本量。結爲朋黨。冀遂其志。皇考洞鑑此情。禁錮允禔。令允禵出徵西寧。置之遠地。無知之人﹑反謂試用允禵﹑將定儲位。允禵遂妄生覬覦。盍亦思皇考年髙體弱。置繼統之子於數千里之遠。有是理乎。伊等本系嫡親兄弟。又結爲同盟。示相親密。鉆營內廷之人。巧行賄賂收服人心。家貧者陰與貨財。好名者美言稱獎。徧置耳目。思欲待間乘時。成伊大志。此皆皇考所洞悉者也。從前眾皆保廉親王爲皇太子。視爲奇人。今朕封伊爲親王。用之重地。彼之所以報朕待朕者。舉國皆知之。伊先不知君臣之大義。況其他乎。因此朕卽位以來。離散伊黨。令居遠地。惟望伊等攺悔前行。不致生事﹑罹於國法耳。朕之仁愛至意。上天知之。朕躬非所惜。但所居者太祖太宗世祖聖祖之位。社稷天下之所系也。書曰﹑以親九族。九族旣睦。夫親之者朕也。睦則在於爾等。若不知大義。擾亂國政。朕𨿽曲加寬宥。多方教訓爾等不悛不攺。朕亦無可柰何也。夫人不知己之惡。反以人之言其惡者爲仇。又如子孫旣知祖父所行之非。理應黽勉修省。乃以先世所仇﹑益相仇恨。庸懦者挾仇尙淺。英俊者挾仇更深。此等習气﹑實爲亂階。亟宜省攺。凡人必言行相合。乃可嘉耳。朕今嗣大位。何者爲朕所行之事。六部大臣﹑外省督撫﹑皆能遵上�日奉行。是卽朕所行之事也。朕下訓上�日於爾等﹑而爾等不能悛攺舊習。卽朕之不能言行相合也。俾朕之言行相合者﹑在爾等爲朕努力矣。爾等內﹑有爲蘇努﹑吳爾占﹑星尼之幼輩者。誠知爾等長輩之罪戾。𨿽未能匡救於前。但從此勤修善行。不復繼其姦宄惡迹。則庶乎其可也。若聞此慈訓。猶執祖父以來舊仇。稍存報復之見。其人適自取殃禍耳。爾等敬識之。尙其竭力自治。能自治﹑則皆善人矣。又爾宗室等﹑居家各宜守分節儉。毋或侈費。當以虛名亻�替稱爲戒。爾等行事﹑僭侈亦非美事。貝子﹑公等﹑輒擬諸王。官員﹑閒散宗室﹑輒擬貝子﹑公。使其身果爲王貝勒﹑而下人稱爲王貝勒﹑宜也。下人非分之諂稱。於己何榮。適足取人嘲笑耳。朕初爲貝勒時﹑人稱爲王。輒爲赧顏。又爾等宗室﹑如有讀書作文等事。欲資講習。當用漢人中舉人進士。此輩皆吾國家考取錄用之員。其心本自無他。有一種考試不中之人。不安本分。在外各處夤緣。誘人不善。從中覓利。乃漢人中之賤流。斷不可與之親近。爾等敬識之。朕望爾等﹑克篤忠誠。盡心效力。凡知君臣大義者﹑眾共敬之。其有怨望構亂﹑不知君臣大義者﹑眾共非之。如此則善人知感。愈加爲善。惡人知恥。思攺其惡矣。凡諸陰詭詐惡﹑好結仇讎之習。爾等返之於身。有則速攺。無則加勉。家庭之間。崇實安分。習武學文。存敬愼勤恪之心。行睦姻任卹之事。朕所深望者﹑誠實之人。光明正大。所深惡者﹑作僞之人。詭詐陰險。爾等惟朕所望者是遵。所惡者是戒。福祿自至矣。吾宗室甚眾。果能和衷一體。交相愛卹。交相匡救。各持大義。爲子孫表範。世世率由。如此﹑則我家庭之內。和气達於天地。億萬斯年。垂諸史冊。我宗室之榮顯何如哉。何爲守目前之陋習。挾往日之微嫌。而棄千萬載之令名乎。況爾等𨿽固守此陋習必無所益。堅挾此微嫌。必不能報。徒然犯法受辱。貽羞天下萬世而已。不虛朕此一番誠心訓誨乎。爾宗室等﹑尙其誠服而力行之。朕不勝厚望

○授原任鑲白旗漢軍都統宗室佛格﹑爲鎭國將軍

○癸巳。戶部等衙門議覆。河南巡撫石文焯疏言﹑豫省開封府﹑轄四州三十縣。河南府﹑轄一州十三縣。汝寧府﹑轄二州十二縣。地方遼闊。請攺設直隸州分轄。將開封府屬之。西華﹑商水﹑項城﹑沈邱﹑四縣。分隸陳州。臨潁﹑襄城﹑郾城﹑長葛﹑四縣。分隸許州。密縣﹑新城﹑二縣。分隸禹州。滎澤﹑滎陽﹑河陰﹑汜水﹑四縣。分隸鄭州。其原武﹑延津﹑二縣。均在河北。原武縣﹑就近歸懷慶府管轄。延津縣﹑就近歸衛輝府管轄。河南府屬之靈寶﹑閿鄕﹑二縣。分隸陜州。汝寧府屬之光山﹑息縣﹑固始﹑商城﹑四縣。分隸光州。直隸州。稽查各縣錢糧案件﹑俱照知府之例處分。至直隸州經徵錢糧﹑令道員不時盤查。均應如所請。從之

○甲午。諭戶部。前因江浙督撫等﹑摺奏七月十八十九等日﹑驟雨大風。海潮泛溢。衝決堤岸。沿海州縣。近海村莊。居民田廬﹑多被漂沒。朕卽密諭速行具本奏聞賑卹。但思被災小民﹑望賑孔迫。若待奏請﹑方行賑卹。致時日耽延。災民不能卽沾實惠。朕心深爲憫惻。著該督撫委遣大員。踏勘被災小民。卽動倉庫錢糧﹑速行賑濟。務使災黎不致失所。其應免錢糧田畝﹑卽詳細察明請蠲。凡海潮未至之村莊﹑不得混行濫冒。至於緊要堤岸衝決之處。務須速行修築。無使咸水流入田畝。朕念切痌瘝。務令早沾實惠。該地方官﹑各宜實心奉行。加意撫綏。俾凋瘵得蘇。生全速遂。以副朕勤卹民隱至意

○詹事府少詹事錢以塏﹑條奏闕裏孔廟。內外儒臣。各宜捐貲修建。得上�日﹑前聞孔廟被災。朕卽降上�日﹑遣大臣前往。作速估計。動支正項錢糧。擇日興工。務期規制復舊。廟貌重新。覽錢以塏所奏﹑內外大小臣工﹑幼業詩書。仰承聖澤。各宜捐貲修建等語。𨿽爲當理。今有上�日已令動支錢糧。不必再令臣工捐貲。但朕亦不便阻儒士之私情。今直省府州縣文廟學宮﹑或有應修者。本籍科甲出身現任之員。及居家進士﹑舉人﹑生員﹑平日讀聖人之書。理宜飲水思源。不忘所自。如有情願捐貲﹑不必限以數目。量力捐出﹑修理各該地方文朝學宮﹑並祭器等項。其不願者。不必彊勒

○禮部等衙門﹑遵上�日再議。從祀孔廟宜復祀者六人。林放﹑蘧瑗﹑秦冉﹑顏何﹑鄭康成﹑範寧﹑宜增祀者二十人。縣亶﹑牧皮﹑樂正子﹑公都子﹑萬章﹑公孫丑﹑諸葛亮﹑尹焞﹑魏了翁﹑黃幹﹑陳淳﹑何基﹑王柏﹑趙復﹑金履祥﹑許謙﹑陳浩﹑羅欽順﹑蔡淸﹑陸隴其﹑入崇聖祠者一人。張迪。宜增置博士者四人。冉雍﹑冉伯牛﹑子張﹑有若。此三十一人。或親承訓論。遞衍源流。或遠契心傳。倡明正學。升諸從祀之列。予以延世之賞。人心公論。皆爲允合。得上�日﹑朕念先賢先儒﹑扶持名教。羽翼聖經。有關學術人心。爰命九卿詳議。今諸臣參考周詳。評論公正。甚合朕心。著依議行

○禁武弁不得以私事役使屬下兵丁

○增八旗滿洲﹑蒙古﹑廩膳生員﹑增廣生員﹑各四十名。漢軍廩膳生員﹑增廣生員﹑各二十名。從順天學政吳襄請也

○乙未。諭江南﹑浙江﹑江西﹑湖廣﹑山東﹑河南﹑督撫等。漕船關系緊要。朕前降諭上�日﹑除本船正副旗丁外。其頭舵水手。皆應擇用本軍。庶各知守法。不敢誤漕生事。此𨿽系總漕專責。然亦有關地方之事。爾等當嚴飭所屬糧道﹑都司﹑衛﹑所﹑等官。務使淸查什軍。毋令隱漏規避。頭舵水手﹑作何更換。換去之人﹑作何安插。毋令失所。俱宜協同總漕﹑悉心籌畫商確。實力奉行。以爲永遠之計

○丙申。遣官祭歷代帝王

○遣官祭城隍之神

○以詹事府少詹事錢以塏﹑翰林院侍講黃鴻中﹑修撰於振﹑俱署日講起居注官

○戶部等衙門議覆查倉禦史張坦麟條奏。倉場事宜三款。一﹑倉內人夫出入。應取具連環保結。給以腰牌。以憑稽核。一﹑倉場盜米等獘。應嚴飭監督﹑及看守章京等﹑不時查拏。一﹑大西﹑中南﹑二倉。應裁汰舊設巡捕二名。鋪軍一百四十五名。添設披甲一百二十名。行文八旗挑選。令其巡邏查緝。均應如所請。從之

○貴州提督趙坤﹑摺奏處置狆家苗機宜。及請增定番一路額兵。奉上諭。安靜近於因循。振作近於多事。迹𨿽相類﹑而其實不同。無事時﹑不可多事。有事時﹑不可因循。要在審觀時勢。相度機宜而爲之。方能中其肯綮也。若一味苟且﹑彌縫﹑置庶務廢弛而不問。則爾等職任封疆之謂何。然不熟思審處。謀及始終。而孟浪從事。脫至有損國威。則尢其不可者也。總在爾等文武大員﹑正已率屬。勤愼自勵。誠以馭下。公以考績。營伍旣皆整飭。有司又復廉明。則兵民和輯。根本固矣。果能若此。遇此等愚頑苗猓。或以徳化。或以威服。胡令不行。曷禁不止耶。可與撫臣同心協力。治理地方。務宜夙夜敬謹。精勤勿懈。以革除習獘。置黔民於衽席之安。方不負朕諄諄告誡企望之殷也

○給原任正藍旗都統馮國相﹑拖沙喇哈番世職

○旌表山西猗氏縣列婦。杜得福妻楊氏﹑守正拒姦。忿激自縊。給銀建坊。入祠致祭如例

○丁酉。諭兵部。營千總﹑把總﹑亦應給與封典。其封號敕命。該衙門撰擬具奏

○禮部議覆﹑都察院左副都禦史江球條奏﹑各省生員優劣。應令學臣將舉黜之數。於任滿日造冊報部。各省捐納貢監。應令學臣約束。歲終將優劣造冊送部。以便查核。應如所請。從之

○兵部議覆﹑山西巡撫諾岷疏言﹑山西掌印都司一官。專司督催屯糧。兼轄衛所。今衛所現在議裁。錢糧刑名﹑原系藩臬二司兼理。請將該都司﹑及都司首領經歷。一並裁汰。應如所請。並行令各省督撫﹑照例查明議裁。從之

○戊戌。諭兵部。靑海旣平之後。涼州﹑莊浪﹑所有賊番。以次剿撫。官兵效力。歷著功勛。今大將軍年羹堯等﹑奏稱乘川兵回汛之便。並將歸徳至松潘口外﹑一帶番族。或剿﹑或撫﹑悉無梗化。殊屬可嘉。在事有功人員。著於巢�刀撫桌子山之外。另行議敍

○己亥。大學士等奏言﹑丰澤園。皇上躬耕田內。收獲之稻。一莖四穗者﹑五本。一莖三穗者﹑四十五本。一莖二穗者﹑二百三本。皆穗長盈尺。珠粒圓堅。前耤田之內﹑旣見瑞谷之登。今禦苑之中﹑復睹嘉禾之獲。此皆皇上敬誠所感。仁孝所孚。上瑞嘉祥。莫過於是。祈宣付史館。書諸簡牒。報聞

○庚子。總理事務王大臣議覆。倉場侍郎法敏奏言﹑山東﹑河南﹑遞年輪辦運薊糧船。乃系陵糈所關。請令該省委員督押。抵津之時﹑坐糧廳會同通永道﹑驗明米色。卽令地方官收受。以免攙雜勒掯等獘。應如所請。從之

○戶部議覆內閣學士巴錫條奏。整飭州縣﹑先宜革除陋規。如派催里長﹑有茶菓之名。編審﹑有酬勞之例。迎春﹑鄕飲﹑均有謝禮。應令各該督撫﹑嚴行禁革。違者參處。應如所請。從之

大淸世宗敬天昌運建中表正文武英明寬仁信毅大孝至誠憲皇帝實錄卷之二十三

大淸世宗敬天昌運建中表正文武英明寬仁信毅大孝至誠憲皇帝實錄卷之二十四

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太

保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正二年。甲辰。九月。辛丑朔。諭總理事務王大臣等。阿爾泰處軍事已竣。著將軍功議敍將軍丁壽﹑特給拜他喇布勒哈番。世襲罔替。議敍時。仍照伊應得爵級﹑歸並計算

○諭兵部。浙閩總督滿保摺奏﹑衢州副將馬璘﹑平時操演兵丁﹑整理營伍俱好。但年過六十。兩耳重聽。因令告退等語。此奏殊屬未合。營伍官弁。理應論其居官之賢否。人才之優劣。不必拘其年力。其平時能整理營伍。操演兵丁。耳𨿽重聽。自當畱任。如居官無能惟知扣克糧餉之員。𨿽年力少壯。亦當參處。再出兵效力人員。其年𨿽老。尢宜體卹。嗣後督撫提鎭﹑於各營將弁中。但視其居官之賢否。及曾否效力。不必因其年力少衰。遽爾勒令解退

○諭各省將軍督撫提鎭等。朕前曾下諭上�日。各省自副將以下﹑遊擊以上。除地方有緊要事務。及曾經引見之員外。將儀表修偉﹑素有聲名者。每省陸續保送四五人。輪流來京引見。今河北鎭總兵吳如譯﹑將伊該管官弁﹑盡行送京引見。以致地方無人。營伍空虛。殊非朕意。嗣後各省應陸續保送。每次不得過四五人。將伊操守如何﹑及整練營伍如何之處。據實密奏。其戰陣有功而筋力就衰者。不必來京。將伊練兵及操守之處亦據實密奏。至陜西﹑甘肅﹑四川﹑雲南﹑現在辦理軍務。不必來京引見

○四川川北總兵官王允吉﹑以年老乞休允之

○壬寅。諭八旗都統等。從前因八旗窮乏兵丁﹑盔甲器械不全。賞銀置備。若一時並置。價必昂貴。著於今年置一半。俟明年春季再置一半。查閱之時。亦分二季查閱。昨世子弘昇奏鑲白旗盔甲器械﹑俱已全備。此事辦得甚好。各都統等﹑始則漫不經心。及聞置備。又一時催逼辦理。兵丁艱苦。價值倍增。著遵朕前諭行

○授故奉國將軍白努伊子噶林﹑爲奉恩將軍

○癸卯。諭戶部。前往臺灣換班兵丁。俱在臺灣支給糧餉。伊等所畱家口。無力養贍。必至內顧分心。著將兵丁所畱家口。每戶賞月米一斗。內地米少。卽動臺灣所有之米合算船價。雇運至廈門。交地方官按戶給發。務使均沾實惠

○又諭。開例捐納。少助軍需。原屬一時權宜。非可行之久遠。皇考曾屢言捐納非美事。朕纘承大統。亦以軍需浩繁。戶部供支不繼。捐納事例。仍暫開收。今仰賴皇考在天之靈。西邊軍務。將已告竣。卽現有需用錢糧之處。爲數無多。著將戶部與陜西各項事例﹑卽行停止。其運糧赴巴爾庫爾與肅州。所動西安藩庫銀兩。悉作正項報銷

○升二等侍衛章柱﹑爲福陵總管

○宗人府遵上�日議奏﹑宗室覺羅等佐領﹑向在各王門下者。應俱歸上三旗。得上�日。宗人府。議將宗室覺羅所管之佐領在各王門下者撤出﹑歸並在上三旗行走。但伊等佐領內。所有護衛官員。歸並後﹑作何補用。在上三旗作何當差之處。並未議及。況伊等佐領內所有護衛官員。並無過犯。豈可遽令解任。此處應行酌議。著交與八旗文武大臣﹑各出所見。每旗各爲一議具奏。尋議﹑各旗撤出佐領內﹑所有長史﹑護衛﹑典儀等官。俱交內大臣帶領引見。如何行走之處。候上�日遵行。其前鋒參領﹑前鋒侍衛﹑護軍參領副參領署參領護軍校﹑前鋒護軍人等。俱令於上三旗當差行走。其旗員﹑部員﹑及馬甲執事人等。俱令在各本處行走。從之

○內閣學士巴錫﹑以年老乞休。慰畱之

○甲辰。戶部等衙門議覆。兩江總督查弼納奏言﹑江南爲財賦重地。而蘇松常三府之州縣﹑尢爲煩劇。額徵賦稅。款項繁多。獄訟刑名﹑案牘紛積。爲牧令者﹑卽有肆應之才。亦難治理。請將蘇州府屬之長洲﹑吳江﹑常熟﹑昆山﹑嘉定五縣。太倉一州。松江府屬之華亭﹑婁縣﹑靑浦﹑上海四縣。常州府屬之武進﹑無錫﹑宜興三縣。各分立一縣。庶得因地制宜之法。又此三府舊設同知共六員。通判共六員。今應各裁去三員。每府止畱同知一員。通判一員。以捕盜者兼司防海。管糧者兼司水利。亦足辦理。其長洲﹑吳江﹑昆山﹑華亭﹑婁縣﹑靑浦﹑上海七縣。舊有縣丞二員。亦應各裁去一員新分之十三縣。各設知縣一員。典史一員。將各該縣疆域田畝。均勻分界。一應錢糧刑獄案卷。詳查分晰。各歸所轄之處辦理。均應如所請。至於建立城垣。工費浩繁。江南𨿽有大市鎭。率多溪河水港﹑錯雜其間。形局不能方整。應將新縣之官吏衙署。各與舊縣同城而居。如系附郭之縣所分者﹑仍駐府城。其學宮亦不必另建。似爲省便。從之。尋定蘇州府長洲分縣曰元和。吳江分縣曰震澤。常熟分縣曰昭文。昆山分縣曰新陽。嘉定分縣曰寶山。太倉州分縣曰鎭洋。松江府華亭分縣曰奉賢。婁縣分縣曰金山。靑浦分縣曰福泉。上海分縣曰南匯。常州府武進分縣曰陽湖。無錫分縣曰金匱。宜興分縣曰荊溪

○江蘇布政使鄂爾泰摺奏﹑七月十八十九兩日。颶風迅發。海塘衝決。民廬倒坍。溺死者眾。海外崇明一縣﹑被災尢甚。已撥存畱米一萬石。又買米二千石平糶。其餘州縣﹑並詳明督撫。量災之輕重﹑發銀散給。再查松江府屬之海塘土堤。衝決三千六百七丈。上海護塘。衝決九百一十丈。均應急爲搶築﹑以防秋潮大汛。請權動正項地丁﹑給發堵築。卽以被災之民充役。給以工食。一舉而塘工民命﹑並可兩全。奉上諭。應如是行。築堤之策。甚屬良法。去歲山東挑淺。大得其益。可核詳督撫題請舉行

○乙巳。上禦太和殿視朝。文武升轉各官謝恩

○調正黃旗蒙古副都統額爾徳﹑爲鑲藍旗滿洲副都統。升正黃旗前鋒參領費雅思哈﹑爲本旗蒙古副都統

○丙午。調山東布政使博爾多﹑爲江南安徽布政使司布政使。安徽布政使董永芠﹑爲山東布政使司布政使

○戊申。諭兩廣總督孔毓珣。據奏﹑請於廣東開采﹑以濟窮民。朕發廷臣會議。知昔年粵省開礦。聚集多人。以致盜賊漸起。鄰郡戒嚴。是以永行封閉。夫養民之道。惟在勸農務本。若皆捨本逐末。爭趨目前之利。不肯盡力��犬畝。殊非經常之道。且各省遊手無賴之徒。望風而至。豈能辧其姦良而去畱之。勢必至眾聚難容。況礦砂乃天地自然之利。非人力種植可得。焉保其生生不息。今日有利。聚之甚易。他日利絕。則散之甚難。曷可不徹始終而計其利害耶。至於課稅。朕富有四海。何藉於此。原因憫念窮黎起見。諭爾酌量令其開采。蓋爲一二實在無產之民。許於深山窮谷。覓微利以糊口資生耳。爾等揆情度勢。必不致聚眾生事。庶或可行。若招商開廠。設官徵稅。傳聞遠近。以致聚眾藏姦。則斷不可行也

○又諭。爾任廣西巡撫時。與提督韓良輔會奏﹑大金蕉木等山礦徒。地方官不能驅逐。添調官兵防汛。今廣西巡撫李紱摺奏﹑有外省無藉礦徒。流入蕉木山。隨飭賀縣知縣﹑會同富賀營守備。帶兵三路並進。驅入廣東。又稱廣東梅峝﹑宿塘等處﹑礦徒梁老二﹑聚集多人。汛兵子弟﹑亦多附和。巡檢不能防緝等語。據此﹑廣東旣有巢窟。𨿽從廣西暫驅出境。亦復何益。此關系地方利害。爾總督全粵。宜會同兩省巡撫提督﹑設法驅除解散。毋因前曾奏請開礦。小有回護。以致慢忽因循。且聞所聚礦徒。已有名目。將來爲害不輕。非比一二窮民偸采。或可法外寬宥。斷宜速行嚴禁解散。無使滋蔓。督撫身任封疆重寄。職在戢暴安民。如應提調官兵處。悉心籌畫而爲之。不可姑息省事。貽害地方。務期整飭寧謐﹑必副朕意

○旌表直隸遷安縣烈婦﹑馬成妻張氏。拒姦不污。被毆殞命。給銀建坊﹑入祠致祭如例

○庚戌。戶部等衙門議覆。山東巡撫陳世倌疏言﹑濟南府轄三十州縣。衮州府轄二十七州縣。幅﹤巾員﹥旣廣。管轄殊難。請攺設直隸州分轄。將濟南府屬之新泰﹑萊蕪﹑長淸三縣。分隸泰安州。陽信﹑海丰﹑樂陵三縣。分隸武定州。利津﹑沾化﹑蒲臺三縣。分隸濱州。衮州府屬之曹縣﹑定陶二縣。分隸曹州。郯城﹑費縣二縣。分隸沂州。嘉祥﹑鉅野﹑鄆城三縣。分隸濟寧州。將泰安州﹑武定州﹑濱州﹑曹州﹑沂州﹑濟寧州﹑俱升爲直隸州。統轄各縣一應考成。照知府之例處分。其泰安等三州錢糧。令濟東道盤查。曹州等三州錢糧。令衮寧道盤查。均應如所請。從之

○命賞給會試舉人盤費。雲南﹑廣東﹑廣西﹑貴州﹑四川五省。每人銀十兩。福建﹑浙江﹑江南﹑江西﹑湖廣﹑陜西六省。每人銀七兩。直隸﹑山東﹑山西﹑河南四省。每人銀五兩

○辛亥。升鑲紅旗護軍參領達爾占﹑爲鑲藍旗蒙古副都統

○命會試及順天鄕試元魁捲﹑並錄二三場文進呈

○靖逆將軍富寧安摺奏﹑阿爾泰調來之盛京﹑烏喇﹑右衛﹑察哈爾﹑土默特兵二千名。交都統艮惇﹑自巴爾庫爾起程。各回原處。奏入。報聞

○壬子。兵部議覆。浙閩總督覺羅滿保疏言﹑嘉興之乍浦。與江南洋面交界。請增設兵五百名。撥定海鎭戰船十隻﹑以副巡防。其兵數請於水陸各營內﹑酌量抽撥。再磐石營馬兵。旣攺爲水師。應將該營馬兵七十三名月餉。攺添爲水戰兵一百四十六名。其磐石營陸汛。請攺歸樂淸營管轄。再鎭海﹑瑞安二營。俱攺水師。請將二營馬兵二百二十四名。攺爲水戰兵四百四十八名。其鎭海營陸路穿山﹑昆亭﹑霩﹤雨衢﹥各汛。請攺歸提標左營管轄。瑞安營陸汛。請攺歸溫鎭平陽營管轄。均應如所請。從之

○裁陜西寧夏水利都司﹑行都司﹑成縣黃渚關巡檢﹑各一員

○癸丑。諭戶部。驍騎校﹑護軍校﹑𨿽系官員。實與兵丁無異。其通倉支領米石。所用車價較多。嗣後著於京倉支領

○以原任湖南巡撫魏廷珍﹑爲盛京工部侍郎

○甲寅。山西布政使髙成齡摺奏﹑地畝生息有常。戶口貧富不等。富者田連千畝。竟少丁差。貧民無地立錐。反多徭役。請照直隸新例﹑將丁銀並入地糧。官民兩便。奉上諭。此奏甚是。今山東地方﹑亦諭令踵行。爾與撫臣繕本具奏。將直隸行有成效之處﹑引入可也

○乙卯。福建福州將軍宜兆熊摺奏﹑駐防滿洲漢軍協領。與在京參領。俱系三品。嗣後在京副都統缺出。請將駐防協領﹑與在京八旗參領﹑一體較俸開列。奉上諭。此奏甚屬公當。朕自卽位以來。外省副都統缺出率多用駐防協領等升補。內外皆朕之臣工。朕惟一視同仁。簡拔其優者而用之耳

○丙辰。諭總理事務王大臣等。原任總兵官劉俊傑等。本應從重治罪。朕思伊等若能攺過。仍可與國家效力。是以寬其治罪。發往軍臺。如果實心效力。朕仍加恩錄用。儻怙惡不悛。騷擾驛站。朕必從重治罪。著行文管轄驛站武格等。三年之後。將伊等到臺效力賢否﹑據實奏聞。再從前發往軍臺人員。三年滿後將效力賢否之處。亦據實奏聞。或換或否。候降諭上�日

○諭禮部。今歲會試取中二百九十名。朕玆續取朱卷。著於本科榜後﹑再行出榜

○兵部議覆。兩江總督查弼納疏言﹑江南太湖口岸極多。惟洞庭東山﹑最爲緊要。請將新設參將一員﹑駐札其地。左營守備﹑應駐湖東南隅之簡村。右營守備﹑駐湖東北隅之周鐵橋。千總二員﹑分駐鮎魚口馬迹山。把總四員﹑分防黿山﹑東山﹑凰川﹑吳溇。其原防江南凰川吳溇之浙江把總﹑攺歸浙江防汛。江南西山地方﹑仍令原駐西山之浙江遊擊巡防。再江南新添兵丁五百名。若於各營抽調。未免汛廣兵單。請於提鎭以至千把親丁內撥補。均應如所請。從之

○戊午。禮部議覆。條奏內﹑稱孔氏子孫﹑應於宗族內擇品學兼優者。專司訓迪。與曲阜教官﹑公同督課文廟樂舞音節。及樂舞生衣冠。俱宜照國子監﹑畫一遵行。至先賢五經博士應襲職之子孫。宜送禮部考試文藝。劣者送監肄業三年。方準承襲。均應如所請。從之

○己未。戶部議覆。巡倉禦史張坦麟條奏漕務六款。一﹑隨漕銀兩。應於起運之日。令該衛守備﹑出具印領。給與本運千總。親赴該道衙門支領。以除預借扣抵之獘。一﹑漕船宜先時修艌。不得藉稱守候新丁。以致遲誤。一﹑收兌時。嚴察做斛飛笆走蕩等獘。悉行除革。一﹑開兌後。宜責成舵工。以防運丁盜賣糧米等獘。一﹑搭解漕欠。務徵本色不得以米頭等雜糧抵充。一﹑淸查過淮糧石。不得借別船包米湊數盤驗。以掩虧缺。俱應如所請。從之

○戶部議覆。兩江總督查弼納疏言﹑江南財賦。甲於天下。款項繁多。地方遼闊。知府實難查察。請以鳳陽府之潁州﹑亳州﹑泗州﹑廬州府之六安州﹑蘇州府之太倉州﹑淮安府之邳州﹑海州﹑揚州府之通州﹑俱攺爲直隸州。以潁上霍邱二縣隸潁州。太和蒙城二縣隸亳州。盱眙天長五河三縣隸泗州。英山霍山二縣隸六安州。鎭洋嘉定寶山崇明四縣隸太倉州。宿遷睢寧二縣隸邳州。贛楡沭陽二縣隸海州。如臯泰興二縣隸通州。其直隸州一切考成。俱照知府例處分。至潁州等四州錢糧。令廬鳳道盤查。太倉州錢糧。令蘇松糧道盤查。邳州錢糧。令淮徐道盤查。海州通州錢糧。令淮揚道盤查。均應如所請。從之

○予故貴州大定總兵官張宏印﹑祭葬。贈署都督僉事

○辛酉。諭總理事務王大臣等。前降上�日交總理處﹑及各部院所議之事。每致遲延。宜定限歸結。已經具奏遵行。今又漸懈弛。著再行徧諭各部院衙門﹑及八旗。務照前定限議結。若所議之事。或別有行查遲延者。於滿限時聲明奏請。凡奉上�日交查之事。著給一月限

○諭內閣。據河道總督齊蘇勒﹑副總河嵇曾筠奏稱﹑黃淮二水。經過秋汛。工程平穩。齊蘇勒與嵇曾筠﹑各率屬員﹑將各處堤工﹑搶修保固。𨿽河水泛漲。堤工俱各無虞。甚屬可嘉。齊蘇勒﹑著給與世襲拜他喇布勒哈番。嵇曾筠著加三級。其河工實在效力勤勞顯著之員。著察明造冊。送部議敍

○諭江南浙江總督巡撫等。今歲七月中﹑颶風大作。海潮泛溢。江南浙江沿海州縣衛所。堤岸多被衝塌。居民田廬漂沒。朕軫念深切。已降諭上�日。令江浙地方官亟行賑濟撫綏。毋使災黎失所。今被衝海塘。若不及時修築。恐咸水灌入內河。有礙耕種。爾督撫等﹑著卽查明各處損壞塘工。料估價值。動正項錢糧﹑作速興工。至沿海失業居民。度日艱難。藉此傭役。俾日得工價﹑以資糊口。是拯救窮民之法﹑卽寓其中矣。將此再行飭諭。務期實心遵上�日速行。以副朕憂卹元元至意

○以正黃旗漢軍副都統阿漢泰﹑協辦正紅旗滿洲副都統事務

○增河南省各學取進文童額數。祥符﹑杞縣﹑太康﹑陳州﹑商邱﹑永城﹑鹿邑﹑睢州﹑安陽﹑河內﹑洛陽十一州縣。向系大學。照府學額。各取進二十名。陳畱﹑通許﹑中牟﹑西華﹑臨漳﹑濟源﹑武陟﹑孟縣﹑溫縣﹑偃師﹑靈寶十一縣。向系中學。升爲大學。各取進十五名。臨潁﹑滎陽﹑原武﹑長葛四縣。向系小學。升爲中學。各取進十二名

○壬戌。諭湖廣江西河南山東安徽督撫等。今歲各省秋成大有。惟浙江江南沿海地方。七月十八九等日。海潮泛溢。近海田禾。不無損壞。朕軫今災黎。惟恐失所。業經嚴飭各省督撫。發倉賑濟。但蘇松杭嘉等府。人稠地狹。產米無多。𨿽丰年亦仰給於湖廣江西。及就近鄰省。今沿海被災。恐將來米價騰貴。小民艱食。湖廣江西﹑地居上流。河南﹑山東二省。接壤江南。今歲俱各丰收。安徽寧太等府屬。亦俱收成丰稔。著動湖廣藩庫銀買米十萬石。江西藩庫銀買米六萬石。運交浙江巡撫平糶。動河南藩庫銀買米四萬石。山東藩庫銀買米六萬石。安慶藩庫銀買米五萬石。運交蘇州巡撫平糶。俱著速卽辦理。委員運送。毋得怠緩遲誤

○癸亥。諭兵部。各省副將以下﹑遊擊以上官員。輪流來京引見者。朕皆賞給銀兩。其雲南﹑貴州﹑四川﹑廣東﹑廣西﹑福建六省。路途甚遠。尢與別省不同。俱著令馳驛前來。按品量給驛馬。只照常計程行走。不必因令馳驛。過於急速

○升直隸正定副將丁士傑﹑爲貴州大定總兵官。廣西桂林副將髙世定﹑爲福建漳州總兵官

○湖廣鎭筸總兵官戴良弼﹑緣事革職。升山東臨淸副將董象臺﹑爲湖廣鎭筸總兵官

○正白旗蒙古副都統薩哈查﹑以病乞休。允之

○甲子。給軍前工部侍郎綽爾岱﹑拖沙喇哈番世職

○以領侍衛內大臣公馬爾賽﹑爲鑲藍旗滿洲都統

○振武將軍傳爾丹疏報﹑鄂爾齋圖果爾等處屯田﹑收獲靑稞麥﹤麻木﹥共一萬一千石有奇。下部知之

○乙丑。諭大學士九卿等。朕前因兵部所奏年滿千總一事。未詢定例。誤降諭上�日。彼時大學士等。應卽詳陳其故。使朕不致有誤。今幸所降諭上�日﹑尙未發出。朕已詢知定例。儻朕知之不早。勢必將發出諭上�日﹑追還更攺。殊妨政體。皇考禦極六十餘年。諸事無不諳練。朕在藩邸年久。𨿽於羣情利獘。事理得失。無不周知。至於國家政事﹑有關定例者。朕旣經歷未久。如何可比皇考。其匡正之責﹑實在爾等。朕屢降諭上�日。君臣誼同一體。卽使人君不能容納臣下之言。猶當一心愛主。極陳無隱。況朕自禦極以來。痛懲逢迎之獘。諄諄以實心匡弼朕躬﹑期望爾等。君子之過也﹑如日月之食。其過也﹑人皆見之。及其更也﹑人皆仰之。朕之素性﹑不吝攺過。苟自知其非。卽於大廷廣眾之中。明言以攺之。從無護庇粉飾之事。今爲年滿千總所降諭上�日。爾等具悉成例。辦事有年。豈不知朕偶誤。總以逢迎緘默爲心。或是或非。聽朕爲之而不言。則待朕者何薄耶。嗣後爾等各宜深悔前非。務民君臣一體之大義。竭誠殫慮。仰副朕懷

○諭吏部。直隸各省﹑凡經徵督徵承催督催之官。知限期將屆﹑必罹降革。因求上司調煩調簡。希圖巧脫者有之。著行文各省督撫。嗣後如題請調煩調簡官員。須將伊等任內﹑有無承督事件。於本內聲明具奏

○升湖廣荊州協領徳爾本﹑爲江南江寧右翼副都統

○喀爾喀車臣汗滚臣﹑遣使進九白年貢。賞賚如例

○予故鎭國公登塞祭二次。造墳立碑。謚恪恭

○丙寅。靖逆將軍富寧安疏報﹑哈密塔爾那沁地方屯田﹑收獲靑稞一千七百四十六石有奇。下部知之

○丁卯。孝慈髙皇后忌辰。遣官祭福陵

○工部議浙閩總督覺羅滿保疏覆﹑禦史錢廷獻條奏﹑請開西湖東湖。灌漑仁和錢塘海寧三縣田畝。查三縣之田。皆賴上下兩塘河流灌漑。水源皆自西湖流注。自明季東湖壅塞。而西湖之流﹑不能停蓄。三縣之田。旱不兼旬。卽憂枯槁。湖內舊址。先被民人占爲田蕩。妨礙水源。其納官銀糧。爲數無幾。而所損於三縣民田者甚多。應請豁除糧額。盡行淸出。其淤淺沙灘三千一百二十二畝。相應挑浚。城內之河。通西湖之血脈。亦應酌量開浚。城外一帶河身。及支港淤塞之處。應責成沿河各縣。勸諭業主佃戶﹑漸次開浚。至東湖實西湖蓄水之地。上塘戽水之源。自宋以來。從未開浚。僅存湖址六百餘畝。竟同陸地。工程甚大。非一時可以並舉。俟西湖工完。再爲確議。運河四十餘里。皆多淤淺。糧船出入。田畝車戽。最關緊要。急應疏浚。均應如所請。從之

○增福建省各學取進文童額數。閩縣﹑侯官﹑長樂﹑福淸﹑莆田﹑仙遊﹑晉江﹑南安﹑惠安﹑同安﹑安溪﹑龍溪﹑漳浦﹑海澄﹑南靖﹑平和﹑南平﹑建安﹑甌寧﹑建陽﹑崇安﹑邵武﹑長汀﹑上杭﹑永定﹑福寧二十六州縣。向系大學。照府學額。各取進二十名。連江﹑福安二縣。向系中學。升爲大學。各取進十五名。永春﹑徳化﹑尢溪三縣。向系小學。升爲中學。各取進十二名

○戊辰。靖逆將軍富寧安疏報﹑巴爾庫爾等處屯田﹑收獲靑稞一萬二千二百九十石有奇。下部知之

○己巳。復設江蘇蘇松巡道一員。從署江蘇巡撫何天培請也

大淸世宗敬天昌運建中表正文武英明寬仁信毅大孝至誠憲皇帝實錄卷之二十四

大淸世宗敬天昌運建中表正文武英明寬仁信毅大孝至誠憲皇帝實錄卷之二十五

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太

保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正二年。甲辰。冬十月。辛未朔。享太廟。上親詣行禮

○遣官祭永陵﹑福陵﹑昭陵﹑暫安奉殿﹑孝陵﹑孝東陵﹑景陵

○頒雍正三年時憲歷

○壬申。策試天下貢士王安國等於太和殿前。制曰。朕惟至治之世。君臣一心一徳。郡縣大法小廉。士尙躬行。農勤力作。用能盈廷師濟。吏治澄淸。教化洽而休養備。何風之盛也。朕撫臨區宇。夕惕朝乾。冀內外臣工。共襄治理。以成郅隆之運。意甚殷矣。孔子曰。臣事君以忠。人臣必有公正無私之學。乃克盡忠誠不二之心。朕推心置腹﹑以待羣下。每延見廷臣。必諄諄誥誡。凡厥有位。果能公爾忘私。矢精白於隱微之地歟。其何以交相儆勉。共遵蕩平正直之王道也。洪範稱有猷有爲有守。吏治以操守爲本。而非謀慮施設。無以濟之。朕愼簡大吏。下逮守令。皆務得人。誠欲其興事愼憲。有裨地方。匪直潔己自好而已。夫生事苦其紛更。而避事必至隳廢。操切患其滋擾。而優容又至養姦。何道而成明作惇大之治歟。王制﹑樂正崇四術。立四教。順先王詩書禮樂以造士。其不帥教者。有郊遂之移。寄棘之屏。而論其秀者﹑則升之司徒司馬。而人材出焉。夫士爲四民之首。必惇尙學行﹑以倡風化。今或務華鮮實。甚者囂陵狙詐。豈漸摩化導有未至耶。抑崇徳絀惡。所當勸懲互用歟。古者勸農有官。力田與孝弟同科。蓋農務若斯之重也。我國家休養生息。數十年來。戶口日以蕃滋。而地畝止有此數。非講求農政。竭人力以盡地利。何以家給而戶足耶。朕欲地方大吏﹑督率有司。多方勸課。俾惰農盡力於作勞。曠土悉成爲膏壤。何道而可。夫朝臣絕黨援之私。則外吏從風。政多循績。士子勵廉隅之節。則小民務本。俗化惇龐。爾多士積學有素。其悉心以對。朕將親覽焉

○喀爾喀瓦齊賴巴圖土謝圖汗汪紮爾多爾濟﹑及達什垂木丕爾托音﹑各遣使進九白年貢。賞賚如例

○癸酉。八旗大臣等議覆﹑條奏內稱佐領驍騎校等。系管轄兵丁之員。乃有借放重利銀兩。每月支領錢糧之時。勒令淸償本利。以致兵丁生計匱乏。請嚴行禁止。應如所請。嗣後除兵丁等自相借貸外。其佐領等﹑借放重利銀兩。坐扣錢糧。槪行嚴禁。違者議處。從之

○靖逆將軍富寧安疏報。吐魯番等處屯田﹑收獲麥糜五千五百四十石有奇。下部知之

○甲戌。戶部議覆﹑兩廣總督孔毓珣條奏鹽政五款。一﹑竈價水腳宜增。請將埠商所增鹽包羨余銀二萬兩﹑賞給竈丁船戶。一﹑福建汀州府八縣。例食粵鹽。其引課請專責知府。匯總八縣協辦。通融銷售。一﹑歸善等縣淡水等各場。產鹽甚多之處。請擇廉幹之員督收。其實心辦事者。三年保舉議敍﹑以示獎勵。一﹑潮州場鹽。例配潮﹑惠﹑汀﹑贛四府屬二十九縣。應有專員經理。請復設運同一員。揀選題補。一﹑請於兩廣運使衙門。復設經歷一員。以供差遣。均應如所請。從之

○乙亥。上禦太和殿傳臚。賜殿試貢士陳徳華等﹑二百九十九人。進士及第出身有差

○諭吏部。八旗世襲官員。如因罪革退。不準其子孫承襲。應令伊嫡親兄弟承襲。若無嫡親兄弟。卽襲與親兄弟之子孫。如兄弟亦無子孫者。將原立勛績之處。及獲罪緣由﹑與原立功人之子孫﹑一並查奏。其應否承襲之處。俟朕閱定。如此﹑庶爲國家宣力之人﹑不至泯沒矣

○丁丑。漕運總督張大有疏奏。山東運河八閘內之得勝閘。至張莊閘。系十二里直河。水難停蓄。易致淺阻。請於兩閘適中之地﹑六里石地方﹑建築石壩一座。蓄水濟運。從之

○鑲紅旗蒙古副都統廣福﹑正黃旗蒙古副都統花色﹑以病乞休。俱允之

○戊寅。吏部遵上�日﹑帶領明代後裔鑲白旗正定府知府朱之璉等六人引見。得上�日﹑朕遵皇考諭上�日。仰體皇考聖心。於明代後嗣﹑特加曠典。封以侯爵。著將阿思哈尼哈番朱廷木�赦之嫡孫朱之璉﹑封爲一等侯﹑世襲。凡伊族內人丁。俱令入於正白旗

○己卯。添設山東運學額取武童八名。從長蘆鹽政監察禦史莽鵠立請也

○庚辰。以通政使司右通政王國棟﹑提督河南學政

○以鑾儀使伯欽拜﹑爲正黃旗蒙古副都統。升正白旗參領李柱﹑爲本旗蒙古副都統。一等侍衛常安﹑爲鑲紅旗蒙古副都統

○正藍旗蒙古副都統伍爾泰緣事革職。升鑲白旗護軍參領常色禮﹑爲正藍旗蒙古副都統

○工部議覆。山東巡撫陳世倌奏。闔屬紳士﹑公捐修理文廟銀四萬兩。得上�日﹑著動正項錢糧修理。此捐銀之處。不準行

○辛巳。鑲黃旗漢軍副都統韓永傑緣事革職。升鑲黃旗參領嶽興阿﹑爲本旗漢軍副都統

○癸未。諭九卿詹事科道。朕惟周禮有司勛之官。凡有功者﹑書名太常。祭於大烝。祭法曰。以死勤事則祀之。凡以崇徳報功﹑風勵忠節也。太祖髙皇帝肇造鴻圖。太宗文皇帝式廓區夏。世祖章皇帝奄有萬邦。自創業以至定鼎。將帥之臣。致命立功者不少。聖祖仁皇帝臨禦六十一年。中間殲滅三逆。永淸朔漠。以及平定西藏﹑臺灣。𨿽天戈所指﹑如疾風振槁。而師旅之臣。捐軀馬革。及守土之官。見危授命者。所在多有。邇者靑海蕩平。西域效順。然自用兵以來。將士奮勇前驅。亦有歿於行陣者。此皆盡忠報國之臣。朕甚嘉之。亦甚憫之。當於京城建立祠廟。春秋妥侑。其偏裨士卒。力戰敵愾。捨生取義者。亦附列左右。用以褒崇大節。揚表芳徽。俾遠近觀聽﹑勃然生忠義之心。於治道亦有裨益。仍令翰林官纂其籍貫事迹。各爲立傳。匯成一編。垂諸永久。爾等悉心詳議具奏。尋議。凡文武諸臣﹑臨陣捐軀。守土授命。以及偏裨士卒。赤心報國。奮不顧身者。應令兵部詳查檔案。行文八旗直省督撫。將籍貫事迹。詳悉繕冊具奏。其建祠之處。應於京城內相度地方。鳩工庀材。建立祠廟。制造牌位。恭請欽定扁額。擇日懸掛。文武諸臣牌位﹑安設正祠。偏裨士卒牌位﹑安設兩廡。入祠日。遣官致祭。其每年春秋二次祭祀。交太常寺備辦。仍交翰林院詳查史冊﹑立傳成編。從之

○兵部議覆﹑川陜總督年羹堯奏稱﹑郃陽縣之東鄕夏陽川﹑地方險阻。最易藏姦。請建築城堡。設參將一員。守備一員。千總二員。把總四員。兵八百名。以便彈壓稽查。應如所請。從之

○甲申。諭刑部。朕纘承大統。於各衙門事務。無不加意詳察。爾部之事。尢有不同。俱系民命所關。豈可絲毫錯誤。乃司官於灝﹑勒可得﹑審理冒領俸米一案。將無辜之人﹑妄行夾訊。洵酷吏也。凡用刑最宜詳愼。必遇人命盜案。其罪重者﹑方可夾訊。若其輕罪﹑則斷不可用。蓋執法不可不嚴。存心不可不慈也。卽如審理此案。初次訊問不明。只須向通州細細察訪。便可得實。何得如此濫用重刑乎。擬罪必按律例。講求習熟。方不至於錯誤。乃當閒暇之時。置律例於不問。臨時聽信書吏。髙下其手。尙得謂之詳愼乎。且司官有承審定招之責。非實在能幹之員。不能辦理。於灝﹑勒可得﹑據爾部堂官稱爲中等。夫中等者尙且如此。下等者更可知矣。傳諭各司官等﹑須自己酌量。年力精壯者。尙可勉勵。其年老殘疾。不能辦事者。當速告退。勿得尸位素餐

○戶部議覆﹑正白旗滿洲副都統奇爾薩條奏。八旗開檔﹑並爲義子人等。嗣後不得越佐領認戶。請仍畱在本佐領下當差。方不負原主豢養之恩。應如所請。從之

○丙戌。以鑲白旗蒙古副都統阿齊圖﹑署鑲黃旗蒙古都統

○丁亥。諭兵部。奮威將軍嶽鐘琪具奏。副都統達鼐﹑阿爾什﹑總兵黃喜林﹑王嵩﹑孫繼宗﹑營總蘇圖等。統領大兵。窮追羅卜藏丹津。直至花海子。拏獲丹津渾臺吉﹑及其妻子。並招撫三十三家臺吉。當此口外水凍艸枯之候。官兵奮勇遠行。甚屬可嘉。自大將軍以下。著從優議敍。官兵勞苦。朕甚憫之。一切﹤馬犬﹥載輜重。馬駝必多損傷。著查明免其賠補。其軍營馬匹﹑如有倒斃。亦令領帑購買補數。再﹑馬兵每名賞銀八兩。步兵每名賞銀六兩。蒙古兵有隨軍效力者。亦著奮威將軍﹑按其行走效力等次。應如何賞給之處。確議奏聞

○八旗大臣及步軍統領議覆﹑條奏內稱京師外城七門。俱系綠旗兵門軍看守。請將每旗滿洲蒙古教養兵。一體挑補。查內九門。每門漢門軍四十名。嗣後請將漢門軍缺注銷。其內九門門軍。由滿洲蒙古教養兵內挑補。外七門門軍。將漢軍教養兵挑補。再﹑每門有千總二員。嗣後千總缺出。停其補授漢人。將滿洲漢軍武舉﹑並漢軍捐千總者補授。從之

○戊子。戶部議覆﹑福建巡撫黃國材疏言。福﹑泉﹑漳三府。及福寧州。均兵多米少。應湊給折色。其興﹑延﹑建﹑邵﹑汀五府。均米多兵少。應將余米運至省倉配給。應如所請。從之

○己丑。工部尙書孫渣齊﹑緣事革職。升甘肅巡撫綽奇﹑爲工部尙書。仍畱肅州﹑辦理軍需事務

○實授陳王章﹑爲江西南昌總兵官

○庚寅。禮部奏請冬至次日行禮。得上�日﹑去歲冬至次日。因聖祖仁皇帝配天禮成頒詔。是以禦殿。今年冬至次日。著停止行禮

○諭戶部。兩淮巡鹽禦史噶爾泰奏稱。七月內﹑海潮衝決範堤。沿海二十九場。溺死竈丁男婦四萬九千餘名口。鹽地艸蕩﹑盡被漂沒。朕心憫惻。如同執熱。著卽動鹽課銀三萬兩。委員分路賑卹。務使得所。不必該禦史捐補。其未完折價錢糧四萬餘兩。悉行蠲免。毋得仍稱帶徵名色。致累見在窮丁。該部遵上�日速行。至淮商運行鹽觔。恐竈丁一時未能煎辦。應作何接濟民食。該部作速確議具奏。尋議。淮屬鹽觔缺乏。請令該禦史﹑將癸卯綱未掣之引。與壬寅未完之引。酌量掣給除食鹽易銷之地﹑照額給運外。其食鹽難銷地方。計其本年未能卽銷之數。暫且扣存。畱備明歲不敷之用。其甲辰綱補辦額引。請分於乙巳丙午兩年置辦。從之

○升一等侍衛玉柱﹑爲鑾儀衛鑾儀使

○欽賜舉人張泰基﹑爲進士

○宗人府題。正黃旗宗室三等鎭國將軍﹑兼拜他喇布勒哈番噶喇瑪﹑呈懇照例兼並。應將噶喇瑪所襲三等鎭國將軍。仍加拜他喇布勒哈番。授爲一等鎭國將軍。從之

○戶部議覆﹑署河南巡撫田文鏡奏稱。豫省兌運漕糧。請將河北之彰徳﹑衛輝﹑懷慶三府。及陽武﹑原武﹑封邱三縣。起運本色米一十萬四千餘石。仍在衛輝五陵水次兌運外。其開歸等五府一州。折徵采買米一十五萬餘石。自衛輝府﹑至大名府小灘鎭。沿河一帶地方。不拘何處買米。卽於彼處交兌。不必拘定衛輝小灘。則兌運旣屬便宜。而漕船不致遲誤。查河北三府三縣之糧。向在衛輝五陵水次兌運。應如所奏。至開歸等處采買漕米。該撫奏稱不必拘定衛輝小灘。恐沿路交兌﹑漫無處所。則駕運漕艘者。有往來移候之苦。辦買漕糧者。開爭近避遠之端。殊爲未便。查衛輝至小灘。經浚﹑滑﹑內黃﹑大名四縣境。其間沿河村落。頗多巨鎭大市。商販所集。計運糧之船﹑約三百隻。莫若分定地方撥兌。旣有一定之所。而糧米散於各處采買。又可免牙行囤戶之獘矣。從之

○辛卯。升甘肅布政使傅徳﹑爲內閣學士兼禮部侍郎

○升陜西西安布政使胡期恆﹑爲甘肅巡撫。郎中諾穆渾﹑爲陜西西安布政使司布政使。陜西甘肅按察使彭振翼﹑爲甘肅布政使司布政使。陜西西安糧鹽道張適﹑爲甘肅按察使司按察使

○振武將軍傅爾丹疏報。烏闌古木等處屯田﹑收獲麥子四千一百七十石有奇。下部知之

○壬辰。命陜西西安右翼滿洲副都統覺羅伊禮布來京。以原任都統熹思漢﹑爲陜西西安右翼滿洲副都統

○癸巳。諭直省督撫提鎭等。從前題奏事件。俱有部費。朕屢次降上�日嚴禁。今聞仍蹈前轍。凡事不講部費。不能結案。各衙門書吏。勢難枵腹辦事。酌量稍給紙筆飯錢。於理猶無違礙。何得費至盈千累萬。以遂小人無厭之求。況各省大臣題奏事件。俱朕親覽﹑交部定議。及議覆時。朕詳覽獨斷。在各省大臣。何不自信。甘受蠹役欺誑耶。至會考府﹑系朕新設。特爲稽查各部諸獘。以淸錢糧之出入。會考府王大臣。朕可保其無受使費之理。今聞有一二省畏懦不明之大臣。另加一倍使用。殊可痛恨。嗣後著永行禁止。若經朕查出。與受一體治罪

○戶部議覆﹑直隸巡撫李維鈞疏奏。直屬九郡丰收。惟霸州﹑東安﹑大城﹑武淸﹑玉田﹑寶坻﹑梁城所﹑七州縣所田禾。偶有淹損。本年錢糧。請緩至雍正三年帶徵。應如所請。得上�日﹑霸州等七州縣所﹑被水村莊。朕已諭巡撫李維鈞。將倉糧發賑。念此時小民。生計維艱。若將今歲錢糧歸於明歲帶徵。則新舊之賦。輸納於一年之內。勢難兼顧。爾部行文該撫。著將霸州等七州縣所被水村莊。今年應徵錢糧內。或應有蠲免之處。詳查議奏。以紓民力

○甲午。以詹事府詹事王圖炳﹑充日講起居注官

○以吏部右侍郎沈近思﹑爲武會試正考官。內閣學士吳士玉﹑爲副考官

○正紅旗滿洲副都統富爾丹﹑以老病乞休。允之。仍給半俸

○乙未。理藩院議覆﹑厄魯特多羅郡王額駙阿寶呈稱。自伊祖顧實污﹑歸誠向附。至今百年。受聖祖仁皇帝隆恩。安居樂業。因靑海兄弟﹑妄亂生事。致乾天討。臣等理應一並殄滅。復荷寬恩﹑存畱遊牧。臣請於靑海處﹑賜閒曠之地居住。管理靑海人等。不致復萌亂心等語。查阿寶之父巴圖爾額爾克濟農和洛裏﹑自靑海來歸。封爲貝勒。阿寶承襲。後於平定西藏有勞。封爲郡王。應如王請。見有貝子丹忠所居之地。甚爲寬大。卽令阿寶駐牧。並令大將軍年羹堯派員賫餉。助其移徙安插。從之

○撫遠大將軍年羹堯疏奏﹑寧夏駐札滿洲兵丁之處。應設將軍一員。副都統二員。滿洲協領四員。蒙古協領二員。每旗滿洲佐領各二員。蒙古佐領各一員。每佐領下﹑防禦各一員。驍騎校各一員。八旗共派駐防兵二千二百名。又八旗應添步兵一千二百名。左右兩翼﹑添放防禦各一員。令其管轄步兵。看守城池倉庫。於馬甲內﹑擇其漢仗好者。令爲前鋒。再寧夏旣駐滿洲兵丁。應設理事同知一員。從之

○丙申。諭諸王大臣等。朕盡三年喪禮。齋居養心殿。聞裕親王保泰﹑在家演戲。及面詢之。公然承認。復任意妄奏。大失臣節。保泰性本昏庸。並無爲國宣力之志。𨿽勉彊任用。亦於國事無益。著將伊所管宗人府﹑禮部﹑都統﹑武備院﹑及看守大阿哥等事。俱行罷革。伊子亦俱著革退。朕登極時。卽將保泰加恩重用。伊之三子﹑俱格外優待。保泰幼年。在內廷行走。皇考令朕教其經書算法。多方率領指示。保泰受朕恩遇甚深。乃自蘇努問罪以來。卽生異心。其不知輕重如此。朕特降此諭上�日。宣付起居注。並令宗人府﹑及諸王大臣等知之

○諭內閣。前因刑部尙書。不得其人。將阿爾松阿特加擢用。乃受任以來。無心效力。朕勸之不聽。懲之不畏。令其總理天下刑罰大事。於國事無益。刑部尙書員缺﹑著禮部尙書塞爾圖調補

○增陜西省各學取進文武童生額數。文童。鳳翔﹑慶陽﹑平涼三府﹑蒲城﹑華陰二縣﹑及寧夏衛﹑俱照府學額。各取進二十名。咸陽﹑乾州﹑鄠縣﹑武功﹑同州﹑興平﹑膚施﹑淸澗﹑洛川﹑寶雞﹑城固﹑興安州﹑涇州﹑安化﹑會寧﹑文縣﹑伏羌﹑秦安十八州縣。涼州﹑鎭番二衛。俱升爲大學。各取進十五名。三水﹑商州﹑安定﹑葭州﹑汧陽﹑沔縣﹑鎭原﹑盛寧﹑禮縣九州縣。俱升爲中學。各取進十二名。武童。鳳翔﹑平涼﹑慶陽三府﹑華州﹑咸寧﹑長安﹑蒲城四州縣。寧夏﹑甘州﹑行都司等衛。各取進二十名。甘州﹑同州﹑興安﹑固原﹑咸陽﹑鄠縣﹑膚施﹑岐山﹑城固九州縣。寧夏﹑中衛﹑後衛﹑靈壽﹑莊浪﹑山丹﹑肅州﹑涼州﹑靖遠八衛所。各取進十五名。商州﹑藍田﹑神木三州縣。楡林﹑永昌﹑鎭番﹑靖邊﹑髙臺﹑鎭彜六衛所。各取進十二名

○丁酉。吏部議覆﹑太僕寺少卿繆沅奏稱。新攺直隸州。稽查屬縣錢糧刑名。與知府無異。請令督撫於通省屬員內。揀擇才能。題請調補。應如所請。從之

○又議覆﹑川陜總督年羹堯奏言。甘肅之河西各廳。自古皆爲郡縣。至明代始攺爲衛所。今生齒繁庶。不減內地。宜攺衛所爲州縣。請攺寧夏衛爲寧夏府。其所屬左衛﹑攺爲寧夏縣。右衛攺爲寧朔縣。中衛攺爲中衛縣。平羅所攺爲平羅縣。靈壽所攺爲靈州。寧夏中路廳。攺爲寧夏水利同知。西路廳應仍舊駐札中衛。以資彈壓。俱隸寧夏府管轄。西寧廳請攺爲西寧府。所屬西寧衛﹑攺爲西寧縣。碾伯所攺爲碾伯縣。西寧通判專管鹽池。卽爲西寧鹽捕通判。西寧之北川。應設一衛爲大通衛。俱隸西寧府管轄。涼州廳請攺爲涼州府。所屬涼州衛﹑攺爲武威縣。鎭番衛攺爲鎭番縣。永昌衛攺爲永昌縣。古浪所攺爲古浪縣。莊浪所攺爲平番縣。莊浪同知經理茶務。應仍其舊。俱隸涼州府管轄。甘州廳請攺爲甘州府。所屬左右兩衛。攺爲張掖一縣。山丹衛攺爲山丹縣。髙臺所攺爲髙臺縣。以肅州之鎭彜所並入。俱隸甘州府管轄。其肅州衛事務﹑卽令肅州通判管理。靖遠衛事務﹑攺歸靖遠廳管理。所有衛所之守備﹑千總。及舊有大使三員。悉行裁去。均應如所請。以上四府。設知府四員。經歷四員。知州一員。吏目一員。知縣十四員。典史十四員。其大通衛設守備一員。張掖縣添設縣丞一員。至各處教職。或添設。或攺移。應令該督撫確查另議。從之

○封厄魯特多羅郡王和碩額駙阿寶之侄協理臺吉功額喇卜坦﹑爲輔國公

○戊戌。二等公阿爾松阿﹑緣罪革退。以其伯音徳襲爵

○己亥。諭兵部。川陜進藏出口。一應用兵之處。倒斃騎馱馬匹。著悉免賠補

○廣東巡撫年希堯奏報。暹羅國王。入貢稻種果樹等物。應令進獻。並運米來廣貨賣。其來船捎目九十六人。本系漢人。今皆求免回籍。並爲奏明。得上�日﹑暹羅國王不憚險遠。進獻稻種果樹等物。最爲恭順。殊屬可嘉。應加獎賚。其運來米石。令地方官照粵省見在時價。速行發賣。不許行戶任意低昂。如賤買貴賣。甚非朕體卹小國之意。嗣後且令暫停。俟有需米之處。候上�日遵行。其壓船隨帶貨物。一槪免徵稅銀。來船捎目徐寬等九十六名。𨿽系廣東﹑福建﹑江西等省民人。然住居該國。歷經數代。各有親屬。實難勒令遷歸。著照所請。免令回籍。仍在該國居住。以示寬大之典

○升直隸巡撫李維鈞﹑爲直隸總督

○庚子。萬壽節。停止朝賀筵宴

○遣官祭福陵﹑昭陵﹑暫安奉殿﹑孝陵﹑孝東陵﹑景陵

○遣官祭眞武東嶽城隍之神

○以正藍旗滿洲都統公音徳﹑散秩大臣誇岱﹑俱爲正白旗領侍衛內大臣

大淸世宗敬天昌運建中表正文武英明寬仁信毅大孝至誠憲皇帝實錄卷之二十五

大淸世宗敬天昌運建中表正文武英明寬仁信毅大孝至誠憲皇帝實錄卷之二十六

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太

保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正二年。甲辰。十一月。辛丑朔

○壬寅。上諭王貝勒公等。悉有一定品制。國家大典攸關。不可稍有踰越。亦不可過爲貶損。各按品制遵行﹑乃爲合理。朕前爲貝勒時﹑並無僭越之處。後爲親王﹑亦未有意謙抑。惟遵國之制﹑守已之分而已。近聞廉親王允禩﹑過爲貶損。凡事俱減於伊爲貝勒之時。至將引馬悉行撤去。此伊專事詭詐﹑巧取謙讓之名。誑惑愚人﹑邀其稱譽。懷姦敗法﹑心迹昭然。將此曉諭諸王貝勒公等。嗣後再有此等不按定制﹑過爲貶損﹑以取虛名﹑紊亂典章者。著宗人府﹑卽行糾參

○以和碩額駙舜阿顏﹑總理三陵事務

○調兵部左侍郎伊都立﹑爲刑部左侍郎。以正黃旗蒙古副都統伯欽拜﹑兼兵部侍郎行走

○升內閣學士鄂賴﹑爲理藩院額外侍郎

○癸卯。諭禮部。考試繙譯舉人﹑不必分作三場﹑只須一次考試。一日一夜﹑量其所能。章奏一道﹑或四書﹑或五經﹑酌量出一題。其優劣便已可見。此考試並無漢文﹑不必派漢大臣。再考試舉子﹑俱系八旗內人。其繙譯好者﹑眾所共知。卽字迹亦最易識認。伊等試卷應行謄錄。著於六部各衙門善書之筆帖式內﹑酌量足用選取。令其謄寫。選中之捲﹑進呈時﹑再定額數。仍選備捲呈覽。其分校及巡察等員﹑亦俱照文鄕試例派用

○命莊親王允祿﹑總理宗人府事。信郡王徳昭﹑爲左宗正。轉左宗正貝勒滿都護﹑爲右宗正。右宗正鎭國公徳普﹑爲左宗人。左宗人輔國公訥圖﹑爲右宗人

○甲辰。諭各省巡撫等。朕今商賈貿易之人﹑往來關津﹑宜加恩卹。故將關差歸並巡撫兼管。以巡撫爲封疆大吏﹑必能仰承徳意﹑加惠商旅也。但各關俱有遠處口岸﹑所委看管之家人﹑賢愚不一﹑難免額外苛求﹑及勒取飯錢等獘。稍不如意﹑則執送有司。有司礙巡撫之面﹑徇情枉法。則商民無所控訴矣。嗣後。將上稅課之貨物﹑遵照則例﹑逐項開明。刊刷詳單﹑分發各貨店﹑徧行曉示。使眾皆知悉。其關前所有刊刻則例之木榜﹑務令﹤監﹣皿立﹥立街市﹑人人共見。不得藏匿屋內﹑或用油紙掩蓋﹑以便髙下其手﹑任意苛索。立法如此﹑自能剔除獘端。但爾等受朕委任之重﹑尢當仰體朕心。遴選誠實可信之人﹑以任稽查之責。必期商民有益﹑方爲稱職

○丙午。冬至。祀天於圜丘。上親詣行禮

○遣官祭永陵﹑福陵﹑昭陵﹑暫安奉殿﹑孝陵﹑孝東陵﹑景陵

○停止次日朝賀

○以戶部尙書徐元夢﹑爲繙譯鄕試正考官。內閣學士福敏﹑兵部右侍郎阿克惇﹑光祿寺少卿杭奕祿﹑爲副考官

○升鑲黃旗滿洲副都統額爾錦﹑爲本旗滿洲都統

○丁未。以正黃旗蒙古都統署陜西西安將軍蘇丹﹑爲陜西寧夏將軍。其子正黃旗參領蘇圖﹑爲陜西寧夏左翼副都統。協辦將軍事務。升山西太原城守尉阿林﹑爲陜西寧夏右翼副都統

○宗人府府丞吳梁﹑以年老乞休。允之

○戊申。以正白旗蒙古副都統李柱﹑署正藍旗漢軍都統

○戶部等衙門﹑遵旨議覆﹑積貯備荒事。將河南巡撫石文焯﹑山東巡撫陳世倌條奏內﹑酌議六條。一﹑民間積貯﹑莫善於社倉。積貯之法﹑務須旌勸有方。不得苛派滋擾。其收貯米石﹑暫於公所寺院收存。俟息米已多﹑建廒收貯。設簿記明﹑以便稽考。有捐至三四百石者﹑請給八品頂帶。一﹑社長有正有副。務擇端方立品﹑家道殷實之人﹑以司出納。著有成效﹑按年給獎。十年無過﹑亦請給以八品頂帶。一﹑支給後﹑每石將息二斗。遇小歉之年﹑減息一半。大歉﹑全免其息。十年後﹑息倍於本。祗收加一之息。一﹑出入斗斛﹑官頒定式。每年四月上旬﹑依例給貸。十月下旬收納。兩平交量。不得抑勒。一﹑收支米石﹑社長逐日登記簿冊﹑轉上本縣。縣具總數申府。一﹑凡州縣官﹑止許稽查。不許干預出納。再﹑各方風土不同。更當隨宜立約﹑爲永遠可行之計。應令各督撫於一省之中﹑先行數州縣。俟二三年後﹑著有成效。然後廣行其法。從之

○己酉。諭怡親王允祥﹑外藩人等來朝﹑給以食物。及其歸國﹑頒以賞賜。俱有定制。但該管官員﹑未免忽略。遂使遠人不沾實惠。朝鮮國﹑守職恪順。百年有餘。今琉球來使﹑亦甚恭謹。伊等歸國時﹑一切應賞之物﹑擇其佳者給與。務使得沾實惠。嗣後除理藩院蒙古賓客外。朝鮮﹑鄂羅斯﹑暹羅﹑安南等國。遣使來朝。所給食物。歸時所頒賞賜。爾會同該部辦理。或有應行加賞之處﹑酌量定議奏聞

○升大理寺少卿須洲﹑爲宗人府府丞

○授一甲進士陳徳華﹑爲翰林院修撰。王安國﹑汪徳容﹑俱爲翰林院編修

○加直隸總督李維鈞﹑兵部尙書銜。提鎭俱聽其節制

○賜滇省鹽井龍神靈源普澤封號。致祭一次

○免浙江仁和等十一縣﹑本年分水災額賦有差

○巴爾庫爾軍前副將軍鑲紅旗蒙古都統阿喇衲喪歸。遣官奠茶。並命八旗蒙古大臣出城往迎之

○庚戌。諭翰林院。選拔庶常﹑原以作養人才。今科進士﹑特加簡閱。取汪由惇﹑羊煥然﹑趙大鯨﹑於枋﹑姚璨﹑吳應枚﹑張泰基﹑程恂﹑諸錦﹑蔣振鷺﹑王峻﹑潘思榘﹑金相﹑吳龍應﹑陳浩﹑周長髮﹑陳璟﹑謝朋庚﹑王泰甡﹑周廷燮﹑開泰﹑李重華﹑朱陵﹑李淸植﹑徐延熙﹑趙晃﹑周吉士﹑程光鉅﹑顧贄﹑嚴源燾﹑楊士鑑﹑吳兆雯﹑朱良裘﹑劉統勛﹑恆徳﹑王廷琬﹑徐天麒﹑舒明﹑張聖訓﹑熊暉吉等四十員。俱著攺爲庶吉士。並修撰陳徳華﹑編修王安國﹑汪徳容﹑分別滿漢書教習

○以翰林院侍講學士徳新﹑充日講起居注官

○調鑲黃旗漢軍副都統巴爾呼達﹑爲鑲白旗漢軍副都統。升一等侍衛傅鼐﹑爲鑲黃旗漢軍副都統

○宗人府議奏﹑世子弘晟﹑屢次獲罪﹑俱蒙恩宥。今又訛詐銀兩。請革世子爲閒散宗室。令伊父和碩誠親王允祉﹑嚴加約束。從之

○八旗滿洲蒙古都統等﹑遵旨議奏﹑寧夏地方遼遠。官員兵丁﹑有遣往之處﹑照例各給車輛口糧外。其驛站﹑舊例一百里爲一站。今應攺八十里爲一站。至駐防兵丁﹑各養官馬二疋。兩人共養駱駝一隻。今旣帶家眷前往。應添馬一匹。共給三匹。到時﹑仍著餧養二匹。此給與之馬匹﹑照前各折銀十三兩。以伊等自行置備。由殺虎口﹑過鄂爾多斯﹑進橫城口前往。再派理藩院章京二員。在鄂爾多斯東西交界處。各駐札一員。禁止蒙古偸盜。約束兵丁。所用口糧﹑應用四十日。自京支給二十日。至大同時﹑再給二十日。馬匹各給艸束。纛旗著工部支給。炮四十位。著大將軍年羹堯辦理。於明年四月內﹑八旗分爲八起。兩日一起起程。得旨﹑兵丁往口外行走﹑收拾帳房鑼鍋等物﹑須得費用寬裕。馬甲每人著加銀三十兩。步甲每人著加銀十五兩賞給

○嚴禁兵民等﹑出殯時﹑前列諸戲。及前一日﹑聚集親友﹑設筵演戲

○浙閩總督覺羅滿保疏報。臺灣生番蘭郎等四社。輸誠納貢。願附版籍。下部知之

○辛亥。諭總理事務王大臣等。五旗諸王所屬佐領﹑有移置者其佐領下人內﹑如有感戴舊屬王﹑不能捨去之處。令將情由奏明。其舊屬王等﹑有役使年久﹑不忍遣去者。亦著將情由奏明。候旨定奪。若旣移置他王門下。無得仍在舊屬王處﹑夤緣來往。查出從重治罪

○以左春坊左贊善兪兆晟﹑署日講起居注官

○升廣西潯州副將馮廷輔﹑爲浙江黃巖總兵官

○以巴林二等臺吉桑裏達﹑出兵有勞。授爲輔國公。協辦巴林旗務

○免陜西康熙五十七年至六十年﹑民欠地丁銀二十二萬餘兩。及糧艸等有差

○壬子。諭大學士等。廣西地方﹑猺獞雜處。匪類不時竊發。踰山越嶺﹑難以擒緝。汛兵各守地界﹑不敢擅自越境。嗣後分防各弁。不論何標何汛。凡系附近處所﹑毋分彼此﹑互相應援。庶匪類不得潛藏矣。設兵原以衛民。設有匪類﹑自當彼此策應。協力擒緝。著廣東﹑廣西﹑督撫提鎭﹑公同酌議。嚴飭各營汛﹑一體遵行。並傳諭直省督撫提鎭等。凡地方有此等事﹑當公同協力。不可以疆界爲限而分彼此也

○調吏部左侍郎巴泰﹑爲工部右侍郎。擢吏部郎中查郎阿﹑爲吏部左侍郎。以工部右侍郎綽爾岱﹑爲工部額外侍郎

○以原任陜西楡林道楊文乾﹑署理河南布政使司布政使

○陜西右翼漢軍副都統烏林帕休致。升陜西西安協領金無極﹑爲陜西西安右翼漢軍副都統

○八旗漢軍都統等議覆﹑副都統嶽興阿奏言﹑火器營操演﹑俱有圖式。請將進步連環﹑方營﹑團營﹑及各旗操演﹑八旗漢軍合演﹑與大閱圖式。詳加議定。繪爲定式。俾得按圖操演。應如所請。從之

○湖南巡撫王朝恩奏報。嶽州衛所屬地方旱災。𨿽據詳報。但臣履任伊始。未經確查。事關蠲免錢糧動支倉谷。請俟勘明分數題請賑濟。得旨﹑嶽州衛田谷被旱情形。從前曾經署撫朱綱題報差員確勘。已將該衛所屬地方﹑實被旱災之田畝﹑應免錢糧分數﹑造冊呈送矣。王朝恩﹑當如救焚拯溺。應散賑者﹑卽行散賑。應免錢糧者﹑卽行奏聞。如俟再加確查﹑始行散賑。被災之民﹑寧可待乎。若謂錢糧緊要﹑民命尢屬緊要。有民始有錢糧。所奏甚屬錯謬。此事已經遲誤。嗣後再如此遲誤。定行治罪。將本發回。著嚴飭行

○裁陜西潼關﹑楡林﹑靖邊等衛所守備﹑千總﹑及教職等缺。移華陰縣縣丞駐潼關。各衛所錢糧﹑歸並附近州縣管理。生童﹑歸該管州縣考試。至潼關應支兵糧﹑就近攺撥。令潼商道收支。從陜西巡撫範時捷。請也

○予故輔國公普照﹑祭二次。造墳立碑如例

○予故盛京禮部侍郎管色﹑祭葬如例

○予故福建漳州總兵官陳棟﹑祭一次

○癸丑。聖祖仁皇帝再期忌辰。上命皇四子弘歷祭景陵

○諭總理事務王大臣等。廉親王﹑存心狡詐。結黨營私。自朕卽位以來﹑凡遇政事﹑百端阻撓。卽如淸查工部淸片一案。廉親王以重爲輕。以輕爲重。顚倒錯亂。其從前所犯應議之案﹑交宗人府議處者﹑不止數十事。朕俱曲爲寬宥。但切加訓誡﹑冀其攺過自新。並未降一階。罰一俸。乃在廷諸臣﹑向爲廉親王所愚。反以朕爲過於苛刻。爲伊抱屈。此朕審察眾人神色而知之。一年以來﹑大小臣工﹑因廉親王貽累者甚多。乃甘受罪戾。毫無悔心。而廉親王亦恬然自安﹑竟不知愧。並不念及國法﹑稍加警懼。由此觀之。黨援終不能解散也。黨援必由眾人附和而成。若廉親王一人﹑何所恃而如此行爲乎。工部郎中嶽周﹑拖欠錢糧。廉親王私幫數千金﹑代伊完納。其意以爲他人凡事苛刻﹑而我獨優容加恩。不但邀結嶽周一人﹑並令所管之人﹑無不感戴。如此沽名邀譽。竟不知其何意。嶽周並非無力完項之人。昨伊將見銀二萬兩﹑請托大將軍年羹堯﹑薦伊爲布政使。年羹堯據實參奏。朕用人皆出至公。此等小人﹑不止徼幸妄進。並欲使朕之聲名有玷耳。廉親王至今尙無攺悔之心。諸臣復不醒悟。積習若此。何所底止。朕用是諄諄誡諭。儻諸臣洗心滌慮。盡攺前非。則廉親王黨散勢孤。朕得以不傷骨月手足之情。兼可無負聖祖仁皇帝保全之恩。其令天下臣民﹑咸知朕意

○諭內閣﹑九卿﹑詹事﹑科﹑道等。歷年戶部庫帑﹑虧空數百萬兩。朕在藩邸﹑知之甚悉。此乃國家經費所關﹑甚爲重大。故朕特令怡親王﹑管理淸查。朕思康熙年間之虧空﹑此時不能淸楚。儻雍正年間﹑又有虧空。將來亦復不便稽查。積獘相因﹑何以經國用而垂法紀乎。後經怡親王查出實在虧空二百五十餘萬兩。深以追補爲難。請以戶部所有雜費﹑逐年代完。約計十年﹑可以淸楚。此怡親王欲善爲歸結之意。朕思歷年經手﹑俱有堂司官員。當時任意侵漁。此時置之不問﹑令其脫然事外。國法安在。諭令交與戶部尙書孫渣齊辦理。孫渣齊職司戶部﹑以致虧空如此之多。朕曲加寬宥﹑並未革職。只令伊查明經手官員﹑量力派令完補。乃孫渣齊﹑徇情庇護私人。又有曾瞎子一案。揆厥情罪﹑實不容逭。朕又念先帝舊臣﹑不忍正法。將孫渣齊革職。其各員名下應追銀兩﹑照所派數目﹑作速追完。其餘一百餘萬兩。照怡親王所請﹑在戶部逐年彌補。若各員應行追完之項﹑將來仍不全完。則按律治罪﹑朕亦不能再寬矣。至於怡親王﹑欲上補國課。下全眾員。多方籌畫。辦理此事﹑甚屬可嘉。而無知嫉妒小人﹑反謂王過於苛刻。不但昧於天理﹑卽人情公好之一念何在乎。特諭爾等知之

○諭九卿大臣﹑及工部﹑上駟院兩衙門官員等。朕禦極以來﹑令廉親王總理事務。凡伊所辦之事﹑皆要結人心。欲以惡名加之朕躬。從前令伊管理藩院時。伊將來京科爾沁臺吉等﹑不給盤費。盡皆逐去。致使科爾沁臺吉等﹑哭泣而回。後令伊管理工部。凡關系錢糧﹑應嚴追還項者﹑伊欲市恩﹑竟行寬免。應寬免者﹑反行嚴追。凡系小事﹑故作寬容﹑並不顧理之是非。大事有錯﹑便自承當﹑欲以抗違朕旨。朕因工部郎中嶽周﹑遲誤柴炭。廉親王旣已題參。隨暗給銀二次﹑共一千七百兩。後又借與銀二次﹑共一千六百五十兩。以此施恩﹑欲收眾人之心。今嶽周竟以銀二萬兩﹑許大將軍年羹堯﹑求薦爲布政使。年羹堯奏聞。訊問各犯﹑皆吐實情。此乃廉親王有心玷朕之名﹑顯而易見者也。廉親王所作罪過﹑宗人府屢次議罪奏聞﹑朕皆寬宥。從無罰俸一月﹑降級一次之事。案卷俱在﹑歷歷可考。朕屢次降旨教諭。並不攺悔。必欲擾亂國政。暗使銀錢﹑惑買人心。朕不使允禩﹑允禟﹑允禵等﹑過於富厚者﹑爲此故也。允禩居心行事如此。爾諸大臣﹑定已盡知。惟是工部上駟院兩衙門官員人等﹑恐不知廉親王之居心姦詐。一墮其術中。便爲所累。朕豈忍兩衙門之臣下﹑爲伊所愚弄乎。用是再加曉諭。非令爾等﹑每事與伊抗拒。但令爾等﹑於辦事效力之處﹑一歸於正﹑勿被伊引誘惑亂而已。若廉親王允禩﹑果將好官保題﹑朕亦錄用。題參者實系不好﹑朕亦治罪。如有無知小人﹑受其引誘。入其黨與。朕必治以重罪。後悔無及

○以鑲藍旗護軍統領綽奇﹑署理步軍統領

○甲寅。諭工部。陵寢所需物料。典禮攸關。理應敬謹遵照辦理。允禩等﹑議稱陵寢所用紅土﹑折銀髮往彼處采買﹑可省腳價。此特允禩存心陰險。欲加朕以輕陵工而重財物之名也。此議豈可準行。所用紅土﹑著仍在京采買好者﹑運送應用。如有不肖官員﹑串通部員﹑不將紅土領運﹑折銀攜往本處采買。定行從重治罪

○以故輔國公普照子恆冉﹑襲爵

○以江南學政法海﹑爲浙江巡撫

○調陜西西安巡撫範時捷來京。以署浙江巡撫石文焯﹑爲陜西西安巡撫

○以翰林院侍讀兪兆晟﹑提督江南學政

○吏部議覆﹑兵部尙書孫柱條奏﹑部院漢司官﹑指缺補授之後。該堂官試看才具﹑分別司分繁簡﹑引見調補。其見在司官﹑有人缺不稱者﹑亦照此例。應如所請。從之

○乙卯。上禦太和殿視朝。文武升轉各官謝恩。次琉球國使臣﹑行禮謝恩

○升鑲藍旗護軍統領綽奇﹑爲正黃旗蒙古都統。調鑲紅旗漢軍都統吉當阿﹑爲本旗蒙古都統。以軍前署副將軍都統護軍統領噶爾弼﹑爲鑲紅旗漢軍都統。升王府長史阿三﹑爲正紅旗滿洲副都統。以鑲紅旗滿洲副都統秦布﹑署本旗蒙古都統

○調廣西布政使劉廷琛來京。以福建布政使黃叔琬﹑爲廣西布政使司布政使。升福建按察使秦國龍﹑爲福建布政使司布政使。巡視福建臺灣禦史丁士一﹑爲福建按察使司按察使

○議敍川陜官弁安藏功。給原任山東登州總兵官今升鑾儀使李麟﹑拜他喇布勒哈番。余靖海侯施世藩等﹑各給功牌﹑加等授銜有差

○廣西巡撫李紱﹑題奏墾荒事宜。得旨﹑李紱條奏墾荒六款。請動支捐谷﹑爲開墾之費等語。朕觀其意﹑不過爲開銷廣西昔年捐納谷石之計。此項捐納之谷﹑原系陳元龍﹑王沛憻經手。其間有名無實﹑首尾不淸之處甚多。朕知之最悉。李紱難於料理。故借開墾之名﹑以爲開銷虧空之地。可著陳元龍﹑王沛憻﹑前往廣西﹑將此項徹底淸楚。儻有不淸﹑著李紱﹑據實參奏

○吏部議覆﹑雲貴總督髙其倬疏言﹑彌勒州﹑人煙漸稠。嵐瘴漸息。請停調補例。開化﹑廣西二府。瘴𨿽漸減﹑而地居極邊。又祿勸州﹑新平縣﹑地方緊要。請將知府同知通判州縣等官﹑俱照例調補。五年報滿。如無合例之員﹑請旨揀選補用。其廣西府屬之五槽地方﹑去府治遠。請以該府通判﹑分防彈壓。其各屬教職﹑皆歸月選。俱應如所請。從之

○旌表湖廣黃岡縣烈婦。範彩雲妻吳氏﹑遇彊不辱。母女慘斃。給銀建坊。入祠致祭如例

○丙辰。原任四川巡撫蔡珽題﹑建昌道屬瓜別安撫司王珠珀故。請以其子已角承襲。下部知之

○丁巳。諭怡親王等。貴州定廣狆苗﹑比他省苗蠻﹑凶頑尢甚。朕向知之。前雲貴總督髙其倬摺奏﹑請調官兵巢�刀捕。朕曾降旨﹑狆苗向屬凶頑。所居之地﹑山深箐密。進巢�刀官兵﹑務期擒捕首惡。勿致疎忽。玆據髙其倬等奏稱進巢�刀惡苗。官兵用命。攀援而入。直抵賊巢。於十月初七十四等日﹑擒獲渠魁阿近﹑曁其弟阿臥﹑及妻子賊黨等。地方從此安靜。深爲可嘉。髙其倬﹑趙坤﹑毛文銓﹑著從優議敍。此內著有勞績官員﹑該督查明﹑造冊報部﹑一並從優議敍。效力兵丁。卽加恩賞

○戊午。達賴喇嘛﹑及班禪額爾得尼等﹑遣使表賀萬壽聖節。並貢方物。賞賚如例

○宴琉球國王尙敬使臣翁國柱等於禮部。賞賚緞布有差

○免湖南臨湘縣本年分﹑旱災額賦有差

○己未。命直省督撫提鎭﹑各於標下千總內﹑挑選弓馬人材好者一員﹑保送引見﹑以侍衛補用。如千總內不得其人﹑於把總兵丁內挑取﹑卽授爲千總。送至京師

○免湖北沔陽﹑江陵等四州縣﹑荊州等三衛﹑本年分水災額賦有差

○庚申。賞給布隆吉爾撤回之滿洲蒙古索倫弁兵等﹑銀兩有差

○辛酉。諸王大臣等﹑恭擬孝莊文皇后暫安奉殿爲昭西陵。得旨﹑是

○壬戌。宗人府議奏﹑裕親王保泰﹑自幼蒙聖祖撫養內廷。又蒙皇上疊沛隆恩。付以重任。伊子俱封尊爵。乃不知感戴。值聖祖服制未滿。皇上素服齋居。伊在家唱戲爲樂。及承訊問。毅然承認。反稱於伊母喪事時﹑六年並未唱戲等語。又迎合廉親王允禩﹑昧於君臣大義。奏言不遜。不忠不孝。罪狀昭然。應將保泰革去王爵。另與應襲之人承襲。得旨﹑保泰著革去親王

○刑部議奏﹑原任四川巡撫蔡珽﹑逼死重慶府知府蔣興仁一案。得旨﹑部議將蔡珽援引應斬之律。又減等擬以枷責。此特設法﹑欲寬免蔡珽耳。蔡珽果當寬免﹑亦應明白陳奏。大臣可殺而不可辱。何得將封疆大吏﹑解京枷責。著另議

○紮魯特鎭國公蘇裏故。遣官致祭

○癸亥。升鑲紅旗蒙古副都統喀爾吉善﹑爲鑲藍旗護軍統領

○升江南督標中軍副將楊國相﹑爲江南狼山總兵官

○甲子。升戶部郎中布蘭泰﹑爲山東布政使司布政使。調山東按察使余甸來京。以山東布政使董永芠﹑爲山東按察使司按察使

○乙丑。諭內閣。嶽周一案﹑牽連多人。怡親王等﹑承審訊問。並未加刑於一人﹑而能將其中情獘﹑徹底審出。足爲讞獄諸臣標準。較之阿爾松阿﹑馬爾齊哈等﹑將無辜之人﹑濫施刑訊者﹑不啻霄壤。此所審事情。著九卿﹑詹事﹑科﹑道﹑秉公定議具奏。尋議﹑嶽周妄行鉆營。應擬斬立決。廉親王允禩﹑以私恩固結匪人。應交宗人府嚴加議處。得旨﹑嶽周攺爲應斬﹑秋後處決。允禩從前所犯之罪﹑較此重大者甚多。朕已俱行寬免。著從寬免交宗人府議處

○議敍平定靑海及擒獲桌子山﹑棋子山番賊功。加大將軍年羹堯﹑一等阿思哈尼哈番世職

○吏部議覆﹑川陜總督年羹堯等疏言﹑延安府屬三十營堡。綿亙千餘里。除神木廳所轄東路黃甫川等十營堡﹑應照舊分管外。查楡林城堡廳﹑所轄中路十堡內﹑雙山﹑常樂﹑保寧﹑歸徳﹑魚河五堡。俱環繞楡林鎭城。今楡林衛守備﹑千總﹑旣裁。應將鄜州州同﹑移駐鎭城。攺爲分駐楡林州同。將楡林衛﹑並雙山等五堡地方民事俱交該州同經管。其向水﹑波羅﹑懷遠三堡。以波羅爲適中之地。今西安都司經歷旣裁。應將該經歷攺爲葭州州同。駐札波羅。爲分駐波羅州同。兼管向水﹑懷遠二堡。又淸平﹑威武二堡。壤地相接。應於威武﹑添設威武巡檢司一員。兼管淸平堡。所有楡林稅課大使﹑應行裁去。其稅務歸楡林道兼攝。至靖邊廳﹑所轄西路十堡。惟靖邊所﹑與定邊﹑爲扼要重地。而定邊離鹽場堡二十里。鹽販由此出入。應設專員巡緝。查定邊東有磚井堡。西有鹽場。宜川﹑邑非繁劇。應將宜川縣縣丞﹑移駐定邊。爲分駐定邊縣丞。兼管磚井鹽場二堡。且鹽場堡﹑原系延屬地方﹑舊設管理鹽務之寧州州同。及鹽場大使。俱系慶陽府屬寧州管轄。以致呼應不靈。應將州同掣回寧州。鹽務攺歸靖邊廳﹑就近經管。而令定邊縣丞﹑稽查私販。其鹽場大使﹑亦歸靖邊廳管轄。又靖邊東爲鎭羅堡。西爲寧塞堡。靖邊事繁民眾。今靖邊廳千總旣裁。靖將延安府經歷司﹑移駐靖邊。兼管鎭羅寧塞二堡。再鎭靖一堡。路當孔道。應添設巡檢司一員。爲鎭靖巡檢司。兼管龍州一堡。將楡林驛丞事務﹑裁歸城堡廳兼管。其安邊﹑柳樹澗二堡。幅﹤巾員﹥遼闊。必得彈壓之員。應將寧州州同﹑攺爲綏徳州州同﹑移駐安邊。兼管柳樹澗堡。爲分駐安邊州同。歸延安管轄。均應如所請。從之

○戶部議覆﹑署理江蘇巡撫何天培疏言﹑蘇﹑松﹑鎭﹑淮﹑揚﹑五府屬太倉﹑吳江等﹑十四州縣﹑風潮渰損田禾。請將本年漕糧綏徵一半。海州﹑被災尢甚。全請緩徵。他府不成災者﹑並請紅白兼收。秈粳並納。俱應如所請。從之

○禮部遵旨議覆﹑暹羅國﹑恭進谷種果樹。應加賞該國王﹑及王妃緞紗等﹑如康熙六十一年例。其船長乃文﹤口六﹥等﹑應照通事例﹑番稍偓吉等﹑應照從人例﹑賞給。俱行文該撫﹑如數給船長等賫回。從之

○賞給會試下第武舉回籍路費﹑如文會試例

○丙寅。策試天下中式武舉馬踰隆等﹑一百三十人於太和殿前

○鑲藍旗蒙古都統伯四格﹑緣事革職。升正黃旗護軍統領查克旦﹑爲鑲藍旗蒙古都統。調鑲白旗漢軍副都統巴爾呼達﹑爲鑲黃旗滿洲副都統。升王府長史博第﹑爲鑲白旗漢軍副都統

○正紅旗漢軍副都統紀綬﹑緣事革職。升河北總兵官吳如譯﹑爲正紅旗漢軍副都統。調鑲紅旗蒙古副都統常安﹑爲本旗滿洲副都統。以一等侍衛阿爾納﹑鑲紅旗滿洲副都統秦布﹑俱爲鑲紅旗蒙古副都統

○封阿霸垓臺吉徳木楚克﹑爲貝子

○丁卯。上禦瀛臺紫光閣。閱試中式武舉騎射

○刑部右侍郎馬喇﹑緣事革職。升內閣學士塞楞額﹑爲刑部右侍郎

○戊辰。上禦瀛臺紫光閣。閱試中式武舉步射

○己巳。上禦瀛臺紫光閣。閱試中式武舉技勇

○戶部議覆﹑川陜總督年羹堯疏言﹑寧夏新築滿城。系寧左右三衛民間田地。其原額正賦﹑應請豁免。以河濱淤地撥補。令陸續報墾。照例六年後起科。應如所請。從之

大淸世宗敬天昌運建中表正文武英明寬仁信毅大孝至誠憲皇帝實錄卷之二十六

大淸世宗敬天昌運建中表正文武英明寬仁信毅大孝至誠憲皇帝實錄卷之二十七

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太保

兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正二年。甲辰。十二月。庚午朔。上禦瀛臺紫光閣﹑覆閱選取中式武舉五十九人射

○辛未。上禦太和殿傳臚。賜殿試武舉苗國琮等一百三十六人﹑武進士及第出身有差

○實授田文鏡爲河南巡撫

○壬申。升浙江杭州協領董吉那﹑爲杭州左翼漢軍副都統

○吏部題。三等伯馬世斌故。銷去恩詔所得兩拖沙喇哈番。餘一等精奇尼哈番。以其子馬元熙﹑承襲。二等阿思哈尼哈番胡西屯故。以其子海常﹑襲職。從之

○禮部疏奏。雍正三年元旦令節﹑恭請皇上升殿﹑進表行禮。得上�日﹑朕卽位之初﹑諸王大臣奏請元旦升殿受賀。至再至三。朕無可如何。準於次年舉行。今年元旦﹑升殿讀表時﹑朕聽之不禁傷感﹑淒然垂淚。明歲元旦﹑尙未過三年﹑著停止行禮

○旌表直隸淸苑縣烈婦﹑戴國興妻王氏﹑守正拒姦。被刃殞命。給銀建坊。入祠致祭如例

○癸酉。諭吏部尙書朱軾﹑浙江沿海塘工﹑最爲緊要。署撫石文焯﹑前經奏稱應用石工。後又奏稱不必用石。全無定見。誠恐貽誤塘工。朕已諭令法海﹑佟吉圖﹑作速詳議具奏矣。但恐法海等﹑初任。不諳地方情形。爾曾爲浙江巡撫。必深悉事宜。著馳驛前往浙江﹑作何修築之處﹑會同法海﹑佟吉圖﹑詳查定議。交與法海等修築。朕思海塘﹑關系民生。務要工程堅固。一勞永逸。不可吝惜錢糧。江南海塘﹑亦爲緊要。俟浙江議定﹑卽至蘇州﹑會同何天培﹑鄂爾泰﹑將查勘蘇松塘工﹑如何修築之處﹑亦定議具奏

○諭禮部。工部。國子監。進士題名之典﹑始於唐時。新進士榜後。於慈恩寺塔下題名立碑。自宋明以至我朝。皆建碑於國學。按其甲第先後。勒載姓名籍貫於上。所以重科名也。今太學聖廟戟門外﹑所立本朝歷科題名碑。自順治丙戌科起﹑至康熙戊戌科而止。稽之會典。諸進士釋菜後。禮部題請﹑工部給建碑銀一百兩﹑交與國子監立石題名。康熙三年﹑輔政大臣裁省。自後每科諸進士﹑各自捐貲立石。我國家振興文教。凡鄕試﹑會試﹑動用帑金數萬。朕卽位之始。卽開恩科。誠以科目一途﹑實關用人取士之要。題名之典﹑豈宜缺焉。著工部動用正項錢糧。令國子監﹑將雍正癸卯﹑甲辰﹑兩科題名碑﹑速行建立。康熙辛丑科﹑亦宜補建。嗣後每科﹑仍照舊例題請。庶士子觀覽此碑。知讀書登榜之榮。益勵其潛修上達之志。爾該衙門卽遵諭行

○升鑲紅旗蒙古副都統阿爾納﹑爲正黃旗護軍統領

○鑲紅旗漢軍副都統林柱玉﹑緣事革職。升鑲藍旗參領金以坦﹑爲鑲紅旗漢軍副都統

○甲戌。諭刑部。刑名案件﹑最爲緊要。朕所賴者﹑諸大臣之贊襄。諸大臣所賴以辦事者﹑各司之盡職。是以每司必得一二實心辦事﹑才能之員。方有裨益。朕思翰林院滿漢編修﹑檢討﹑庶吉士﹑俱系進士出身。伊等卽未必素諳律例。亦必不難於練習。爾等於滿漢編修﹑檢討﹑庶吉士內揀選。或有情願在刑部學習辦事者。或有爲爾等所知者。共揀選二三十員。帶領引見。分在各司學習辦事。如有辦事明白﹑實心效力者。酌量題補

○乙亥。孝惠章皇后忌辰。遣官祭孝東陵

○丙子。授故輔國將軍佛爾奇子紮延﹑爲奉國將軍

○升雲南督標副將孫宏本﹑爲雲南永順總兵官

○丁丑。諭刑部。殺人之犯﹑因伊親老﹑家無次丁。奏請免死畱養。然亦須查明被殺之人﹑有無父母。是否獨子。若系親老﹑又系獨子﹑一旦被殺。以致親老無人贍養。而殺人之人﹑反得免死畱養。殊舉情理未協。著行文直省督撫。如奏請殺人之犯﹑存畱養親。務須將被殺之人﹑有無父母﹑及以次成丁之處。一並查明。於本內聲明具奏

○命禮部左侍郎登徳﹑以侍郎銜。在學士裏行走。調兵部右侍郎牛鈕﹑爲禮部左侍郎。以鑲黃旗漢軍副都統傅鼐﹑爲兵部右侍郎

○調江西布政使張楷來京。升直隸巡道常徳壽﹑爲江西布政使司布政使。直隸守道桑成鼎﹑爲湖北按察使司按察使

○安南國王黎維祹﹑遣陪臣範謙益等﹑表賀登極。並貢方物。賞賚如例

○戊寅。諭吏部。直隸守道﹑職司通省錢谷。巡道﹑職司通省刑名。卽如各省之有藩臬二司也。今若槪與諸道員一體。不加分別。似未允協。蓋向以畿輔重地﹑不立布政按察名色。朕思畿輔與各省﹑有何區別。今應更攺畫一。著將守道攺爲布政司。巡道攺爲按察司。前因李維均辦事勤愼。且能訓練士卒。整飭營伍。故授爲直隸總督。並令提督﹑總兵官﹑聽其節制。此系特上�日。不爲定例。將來李維鈞或升任後。直隸仍用巡撫。一切俱照巡撫舊例。卽有授爲總督者。亦只照趙弘爕例行。不得援李維鈞之例

○旌表浙江遂安縣烈女﹑洪祖選聘妻毛氏﹑未婚夫故。絕粒殞命。給銀建坊。入祠致祭如例

○己卯。吏部尙書朱軾奏言﹑皇上至仁大孝。居喪三年。猶如一日。今服制已滿。請祫祭太廟。卽吉釋哀。得上�日﹑朕覽朱軾所奏。當之甚愧。朕受皇考四十餘年顧復深恩。罔極莫報。諒陰三年。祗以默盡一點私情。非謂歷代帝王不能行之事。朕能行之。思欲立法定制﹑以垂令名也。且如祭祀朝會大禮﹑不容久曠者。朕亦勉徇諸王大臣之請﹑照常舉行。惟有齋居素服。悲哀思慕。盡一己之誠於宮禁之中。古人云﹑禮之至者無文。哀之深者無節。朕自嗣統以迄於今。撫時生感。觸物增淒。僾見愾聞。澘然出涕。情不容以自禁。心不能以自覺。遑論其合於古制否乎。昔世祖聖祖皆以沖齡登極。一時禮制﹑容有未備。設世祖聖祖踐阼之日﹑已若朕躬之年。則盡禮盡制﹑必有朕所萬不能逮者。今朕抱歉之處尙多﹑敢云盡禮乎。至所奏三年以來﹑深山窮谷﹑無不哀思戀慕。遏密八音等語。此乃皇考六十餘年深仁厚澤。浹髓淪肌。四海臣民﹑哀痛迫切。咸激思慕。愈久不忘。出於人心之自然。非有所禁約而然也。夫以薄海內外﹑凡有知識之倫。尙且哀慕不忘如此。況躬爲子臣﹑欲報昊天罔極之徳。其終身哀慕。復何時能已耶。朕之衷曲﹑非欲表暴於人。特因奏章過於稱揚。朕心滋愧。故略爲宣寫﹑以示中外

○以翰林院編修戴瀚﹑署日講起居注官

○以原任理藩院郎中羅密﹑爲直隸布政使司布政使。擢直隸河間府知府浦文焯﹑爲直隸按察使司按察使

○庚辰。朝鮮國署國事世弟李昑﹑遣陪臣李樴等﹑告其兄國王李昀喪。得上�日﹑朝鮮國王李昀﹑謹守藩封。竭誠盡敬。恭順事上。慈愛撫民。深爲可嘉。忽聞溘逝。朕心不勝軫惻。應得卹典﹑著察例議奏

○旌表河南修武縣烈女﹑傅文鳳聘妻薛氏﹑未婚夫故。絕粒完貞。給銀建坊。入祠致祭如例

○辛巳。諸王大臣奏。雍正三年元旦﹑恭請上禦殿受賀。得上

�日﹑諸王大臣﹑𨿽請朕俯順輿情。亦當仰體朕意。朕以爲與其行慶賀禮以示萬國。不若盡孝道以示天下。二年元旦因行元年之禮。故允所請。去年長至行禮。因聖祖仁皇帝配天大典。朕不得已﹑勉從眾請。至於元旦禦殿﹑進表受賀。不比尋常之禦殿謝恩行禮也。朕已降諭上�日。諸王大臣著卽遵行

○議敍進藏官弁功。一等阿思哈尼哈番又一拖沙喇哈番明保﹑加一拖沙喇哈番。歸並爲三等精奇尼哈番。一等阿思哈尼哈番滿色﹑加一拖沙喇哈番。授爲一等阿思哈尼哈番又一拖沙喇哈番。一等阿達哈哈番魯爾金﹑加一拖沙喇哈番。授爲一等阿達哈哈番﹑又一拖沙喇哈番。拜他喇布勒哈番又一拖沙喇哈番邁徒﹑加一拖沙喇哈番。歸並爲三等阿達哈哈番。拜他喇布勒哈番博思和爾﹑加一拖沙喇哈番。拖沙喇哈番廣西﹑五十一﹑俱加一拖沙喇哈番。歸並爲拜他喇布勒哈番。副都統吳禮布﹑寶色﹑覺羅伊禮布﹑許國桂﹑侍衛納秦﹑誇蘭大郭柱﹑雙寶﹑四哥﹑貝和諾﹑穆爾泰﹑塞爾圖﹑蔡玉﹑阿爾善﹑希第﹑黑子﹑覺羅都是喜﹑窩黑徳﹑四格﹑物寶﹑來寶﹑毛其他忒﹑阿克惇﹑色楞﹑阿藍太。圖閔﹑楊鼐﹑薩穆哈﹑顧綠思合浦﹑達爾渣﹑都斯噶爾﹑查穆八喇﹑色勒木素﹑舒穆努﹑唐吉禮﹑永寶﹑嶽寶﹑穆克登﹑烏林帕﹑戴寶柱﹑新太﹑黑牙圖﹑拖穆蘇﹑魏善﹑三碩色﹑張八世﹑惇吉納﹑拉錫大﹑偏圖﹑俱授爲拖沙喇哈番

○吏部題。理藩院侍郎鄂賴﹑奉上�日以取藏功。給與拖沙喇哈番。查鄂賴﹑原系二等阿達哈哈番。相應歸並授爲一等阿達哈哈番。從之

○湖廣總督楊宗仁題。長茅關土司指揮使覃顯喆故。無嗣。請以其甥田司南承襲。下部知之

○壬午。王大臣等奏。二阿哥病勢甚篤。得上�日﹑前看守之王大臣﹑奏聞二阿哥病癥。朕卽下上�日與王大臣﹑於太醫院擇良醫調治。昨者少愈。二阿哥披誠陳奏。感激朕恩。殊爲可憫。今日醫云﹑病復變重。朕欲往看。恐二阿哥執爲臣之禮。俟有事後。朕再往奠。前二阿哥福金事﹑旣照親王福金辦理。若二阿哥有事﹑亦應照親王之例辦理。一切所用之物﹑交與內務府大臣莊親王常明﹑來保等﹑俱於內府取給。理郡王所屬人等﹑俱著穿孝。卽傳諭令其預備。二阿哥之子孫﹑交與總管太監﹑多派人照看。從前皇考時。大阿哥福金﹑曾派在內阿哥穿孝。如二阿哥有事﹑著誠親王﹑公允祹﹑長子弘曙﹑弘晫﹑弘曦﹑弘昉﹑弘春﹑弘昂﹑穿孝。照親王例齊集。時值隆冬。福金及大臣之命婦。免其齊集。著擇定出殯日期。送至鄭家莊﹑設棚安厝。令伊子弘晳得盡子道。出殯時﹑每翼派領侍衛內大臣各一員﹑散秩大臣各二員﹑侍衛各五十員﹑送至鄭家莊

○吏部議覆。直隸總督李維鈞疏言﹑直隸所屬冀州﹑趙州﹑深州﹑晉州﹑定州。俱經攺爲直隸州。分管南宮等縣。則各縣盜案﹑有州同者﹑應歸於州同兼理。無州同者﹑歸於州判兼理。凡疎防督緝年限。照通判同知之例﹑查參議處。應如所請。嗣後各省新舊直隸州﹑遇有盜案疎防等事。應將該管之州同﹑與專汛之印捕各官。一並指參。其州判兼理者﹑卽以州判指參。臣部俱照同知通判之例﹑分別議處。限年督緝。但州同﹑州判﹑俱系佐貳微員。今旣有督緝盜賊之責。非勤敏才幹之員。不克勝任。嗣後請將新選直隸州之州同州判。一體引見補授。從之

○增順天府大興宛平二縣文童入學額數。照府學例﹑各取進二十五名

○癸未。二阿哥允礽薨。追封爲和碩理親王。謚曰密

○調正紅旗滿洲副都統薩爾禪﹑爲鑲紅旗蒙古副都統。以原任一等侍衛常云﹑爲正紅旗滿洲副都統

○解奉天將軍唐保住任。以正黃旗蒙古都統綽奇﹑爲奉天將軍

○以鑲白旗蒙古副都統阿齊圖﹑署理步軍統領

○正紅旗漢軍副都統騷達色﹑以衰病乞休。允之

○甲申。諸王大臣等﹑恭聞皇上有上�日﹑往奠二阿哥。合詞懇請停止親往。得上�日﹑王大臣勸朕𨿽是。但朕心不能自己之處。爾等尙未盡知。二阿哥獲重罪於皇考。其身若在﹑仍系負罪之人。今旣薨逝﹑則罪案已畢。依然朕之兄也。從前裕親王歿時。皇考自熱河回京。躬臨致奠。朕之弟兄﹑俱著穿孝。今封二阿哥爲親王。卽與裕親王無異。朕登大寶以來。於二阿哥處﹑未降一上�日。未遣一人。𨿽錫賚頻加﹑皆未言及朕所頒賜。惟交與總管太監傳送。蓋朕心不欲受伊拜謝。並不欲聞伊感恩之言也。前日聞伊病篤。朕遣大臣往視。二阿哥奏曰。臣蒙皇上種種施恩甚厚。臣心實深感激。又訓伊子理郡王曰﹑爾若能一心竭誠效力﹑以事君父。方爲令子等語。此皆二阿哥至誠由衷之言。朕今往奠。乃兄弟至情﹑不能自已。並非邀譽也。明日朕必往奠。王大臣不必再奏

○又諭。弘晳之母﹑奉侍二阿哥有年。人甚淳謹。著封理親王側妃。令居伊子府第。弘晳盡心孝養。理親王侍妾曾有子女者﹑伊子如欲迎養。聽其迎養。有欲隨側妃居住者。亦聽其隨住。不願者﹑另給廨捨與居。丰其衣食﹑以終餘年。著徧諭理親王府下人等知之

○乙酉。上詣五龍亭。哭奠理親王

○以內閣學士福敏﹑吳士玉﹑教習庶吉士

○增福建省鄕試舉人中額四名﹑從福建巡撫黃國材請也

○丁亥。諭兵部。爾等所奏蔭生內﹑有情願在旗行走六十四人。朕從前曾降諭上�日﹑給與蔭生人員。令其分部行走。因伊等俱系年少子弟﹑藉祖父效力﹑得一品二品蔭生。遽授以員外等官。儻不能辦事。日後必致參革。殊非朕加恩之意。所以將世職一品二品蔭生﹑俱著給與三品蔭生考試﹑分給部內學習行走。如行走。好者﹑著本部大臣具奏。仍以原品級補用。今此六十四人﹑旣不能學習文藝。情願在旗行走。伊等皆因祖父世職﹑應得蔭生。今旣不得用於部員。著仍照伊等世職﹑給與原品級蔭生。於明年擇日考試

○升雲南糧儲道江芑﹑爲雲南按察使司按察使

○戊子。遣散秩大臣覺羅舒魯﹑翰林院學士阿克惇﹑賜祭故朝鮮國王李昀。謚恪恭。封朝鮮國王世弟李昑﹑爲朝鮮國王。敕諭曰。爾兄王昀薨逝。朕心惻然。據僖順王妃金氏奏稱﹑爾聰明孝友。寬弘仁恕。夙有長人之徳。爲國人所願戴。請冊承襲。朕俯順輿情。特允所請。玆遣官齋詔﹑誕告爾國﹑封爾爲朝鮮國王。繼理國政。封爾妻徐氏﹑爲國王妃。佐理內治。並賜爾及妃誥命彩幣等物。爾宜永矢靖共。懋纘承於侯服。迪宣忠順。作屏翰於天家。妻其欽哉。毋替朕命

○免江南太倉﹑長洲﹑海州﹑安東﹑興化等﹑二十八州縣。本年分水災額賦有差

○己丑。諸王大臣又奏。雍正三年元旦。恭請皇上升殿受賀。得上�日﹑諸王大臣奏請﹑朕於明歲元旦升殿受賀。朕因未過三年。故著停止。今諸王大臣﹑又復引經據典。陳懇再三。著準行禮。其表文但行呈進﹑不必宣讀

○禮部疏奏。請將皇上潛邸。升爲宮殿。交與工部﹑會同內務府。繪圖呈覽。敬謹營造。內閣﹑翰林院﹑撰擬嘉名。恭候皇上欽定。從之

○庚寅。順天府進春

○封和碩裕親王次子保壽之長子廣寧﹑爲和碩裕親王

○升鑲紅旗滿洲副都統宗室申穆徳﹑爲正黃旗蒙古都統

○禮部議覆兩廣總督孔毓珣疏言﹑西洋人先後送到廣東者。若盡送往澳門安插。濱海地窄難容。亦無便舟﹑令其歸國。廣州省城﹑爲洋舶聚泊之所。應將各省送到西洋人﹑令其暫住省城之天主堂。其年壯願回者﹑令其陸續附舟歸國。年終造冊報部。年老有疾﹑不願回西洋者﹑聽其居住省城天主堂。不許各處行走﹑行教誦經。其外府之天主堂﹑俱攺爲公所。素日誤入其教者。俱令攺易。應如所請。從之

○兵部議覆直隸總督李維鈞奏言﹑宣化鎭張家口﹑副將標下步兵一千名內﹑將藤牌三百名﹑攺爲鳥槍手。大刀二百名﹑攺爲弓箭手。應如所請。從之

○移山東武定營守備一員。兵八十名。駐札海丰縣之佘家港。專司巡緝。從山東巡撫陳世倌請也

○兩廣總督孔毓珣題。廣西南寧府下雷州土知州許定烈故。請以其子許乾毓承襲。太平府太平州土知州李蕃故。請以其子李璋承襲。下部知之

○旌表陜西平涼縣烈婦﹑王應亨妻沈氏﹑拒姦不辱。投繯殞命。給銀建坊。入祠致祭如例

○辛卯。封故鎭國公登塞子鎭國將軍塞爾臣﹑爲輔國公

○以原任禮部尙書賴都﹑爲禮部尙書

○以翰林院侍讀學士阿爾賽﹑充日講起居注官

○添設湖南提督學政一員。從湖南巡撫王朝恩請也

○雲貴總督髙其倬疏報。雲南魯魁山猓賊﹑方景明﹑普有才等。擅攻村寨。肆行搶掠。遣弁兵巢�刀捕﹑擒斬淨盡。得上�日﹑魯魁猓賊﹑爲害有年。該督分遣官兵﹑奮力追巢�刀。賊首成擒。賊黨根株。盡行收捕。髙其倬﹑及在事有功人員﹑著加恩議敍

○予故布隆吉爾副將軍阿喇衲祭葬。謚僖恪

○壬辰。諭總理事務王大臣等。丁壽已授爲鎭守茂岱察罕叟爾等處地方將軍。但伊漢仗𨿽好。識見不足。此處將軍。乃管束邊境初駐兵丁。且與喀爾喀一處居住。職任緊要。著丁壽以都統銜。授爲參贊。其應補授將軍之人。爾等議派三員。再此處駐防兵內有蒙古兵丁。應派蒙古副都統管轄。爾等亦議派三員具奏。尋議﹑茂岱察罕叟爾等處地方將軍。擬派振武將軍傅爾丹﹑護軍統領覺羅佛倫﹑歸化城都統丹晉﹑再管轄蒙古兵丁副都統。擬派察哈爾總管哈吉噶爾﹑達什。鑲白旗蒙古參領諾爾布紮木素﹑恭候欽定。得上�日﹑巴爾庫爾軍營前鋒統領穆克登。著補授鎭守茂岱察罕叟爾等處地方將軍。令其馳驛來京。理藩院侍郎花善。著授爲副都統。管轄鎭守蒙古兵丁

○甲午。孝莊文皇后忌辰。遣官祭昭西陵

○乙未。升鑲白旗護軍參領常在﹑爲正紅旗漢軍副都統

○丙申。升步軍總尉額爾勤﹑爲盛京副都統

○總理事務王大臣等議覆副都統費雅思哈奏稱﹑黑龍江將軍。現在齊齊哈爾駐札。請移駐呼蘭地方。副都統移駐阿爾楚哈。墨爾根駐札之副都統。移駐拉林。再設副都統一員。駐渾春地方。俱選增披甲等語。查齊齊哈爾﹑船廠等處。共有將軍二員。副都統五員。兵九千五百名。其防範鄂羅斯蒙古等。及一切差務。並無不敷。且齊齊哈爾﹑墨爾根等處。北捍鄂羅斯。西護索倫打虎兒。若將此項兵丁。移駐呼蘭﹑拉林等處。則北拒鄂羅斯益遠。所關匪細。相應將移駐添兵之處無庸議。但黑龍江將軍所駐之齊齊哈爾。地方磽薄。難以耕種。令將軍移駐黑龍江。實屬有益。其齊齊哈爾。亦屬緊要。設一副都統。應駐兵若干之處。交與黑龍江將軍。悉心議奏。又副都統田象坤條奏。白都納船廠等處墾田一事。查白都納﹑船廠。俱系驛站大路。沿路墾田。似屬無益。拉林﹑阿爾楚哈等處。地方遼闊。宜於墾田。且與船廠﹑白都納相近。如何移駐墾田之處。亦交與船廠將軍。令其查奏。得上�日﹑依議。黑龍江地方。捍拒鄂羅斯。今令將軍移駐黑龍江。著增兵三百名。船廠所屬阿爾楚哈﹑拉林等處。旣駐閒散滿洲。不可無管轄人員。著將船廠所屬之兵。亦增二百名。派一協領。令其駐札管轄

○戊戌。歲暮。祫祭太廟。上親詣行禮

○遣官祭永陵福陵昭陵昭西陵孝陵孝東陵景陵

○遣官祭太歲之神

○己亥。旌表八旗節婦﹑滿洲﹑四哥妻民覺羅氏等﹑一百二十一人。蒙古﹑紮母布拉妻張氏等﹑二十四人。漢軍﹑管諒忠妻佟氏等﹑一百三人。直隸各省節婦﹑彭長春妻楊氏等﹑四百九十四人。貞女﹑李氏等﹑二十二人。孝子﹑李曰沆等﹑十七人。各給銀建坊如例

○是歲﹑人丁戶口﹑二千五百五十一萬一百一十五。又永不加賦滋生人丁﹑六十萬一千八百三十八。田地﹑山蕩﹑畦地﹑八百九十萬六千四百七十五頃二十四畝有奇。徵銀﹑三千四十四萬六千六百九十二兩有奇。米﹑豆﹑麥﹑四百五十九萬六百一十九石有奇。艸﹑四百九十二萬二千七百九十八束。茶﹑四十九萬五千六百三十六引。行鹽﹑五百二萬四千四百九十引。徵課銀﹑四百四十二萬六千一百五十五兩有奇。鑄錢﹑四十九萬九千二百有奇

大淸世宗敬天昌運建中表正文武英明寬仁信毅大孝至誠憲皇帝實錄卷之二十七

大淸世宗敬天昌運建中表正文武英明寬仁信毅大孝至誠憲皇帝實錄卷之二十八

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太保

兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正三年。乙巳。春。正月。庚子朔。上詣堂子行禮。回宮。拜神畢。禦殿。王以下﹑文武各官﹑外藩王﹑及使臣等朝賀。停止讀表筵宴

○朝鮮國王李昑﹑遣陪臣李柱等﹑表賀冬至﹑元旦﹑萬壽節。及進歲貢禮物。賞賚如例

○安南國陪臣範謙益等﹑以次朝賀行禮。賞賚如例

○甲辰。調廣東布政使圖理琛﹑爲陜西西安布政使司布政使。升廣東按察使朱絳﹑爲廣東布政使司布政使。擢廣東廣州府知府宋瑋﹑爲廣東按察使司按察使

○以原任山東文登副將梁永禧﹑爲廣西左江總兵官

○丙午。世祖章皇帝忌辰。遣官祭孝陵

○丁未。孟春。享太廟。上親詣行禮

○遣官祭太歲之神

○戊申。實授楊文乾﹑爲河南布政使司布政使

○辛亥。祈谷於上帝。上親詣行禮

○壬子。升膳房總領永福﹑爲鑲黃旗內府護軍統領

○調陜西西安右翼滿洲副都統熹思漢﹑爲西安左翼漢軍副都統。以原任副都統覺羅伊禮布﹑爲陜西西安右翼滿洲副都統

○癸丑。戶部遵上�日議奏﹑遣官於直隸固安縣﹑擇官地二百頃。爲井田。從之

○丙辰。諭總理事務王大臣等。目今甘州無事。著貝勒延信﹑赴西安將軍任。其平逆將軍印信。賫送來京。甘州兵丁﹑著寧夏副都統阿林﹑前往管轄。楚宗著來京

○正黃旗滿洲都統馬爾薩﹑緣事革職。降正紅旗滿洲副都統常云﹑爲正黃旗滿洲都統。以湖廣荊州將軍阿魯﹑爲鑲藍旗滿洲都統。升江南江寧左翼副都統吳納哈﹑爲湖廣荊州將軍。調正白旗蒙古副都統李柱﹑爲江南江寧左翼副都統

○以禮部尙書賴都﹑署理鑲藍旗滿洲都統

○己未。諭福建巡撫黃國材﹑古帝王以丰年爲祥瑞。而不以景星慶雲﹑靈芝甘露爲祥瑞。以賢才爲寶﹑而不以珠玉爲寶。矧耆艾舊臣。閱歷旣多。其嘉猷善政﹑有益於天下國家。非寶而何。故朕於老臣尢加珍惜。爾等各宜加勉

○升光祿寺少卿杭奕祿﹑爲光祿寺卿

○升一等侍衛明全﹑爲鑲紅旗滿洲副都統

○添設雲南楚姚鎭﹑馬兵六十名。步戰兵二百四十名。步守兵三百名。並增置鎭屬景蒙一營。設參將一員。守備一員。千總二員。把總四員。兵一千名。裁援巢�刀左右兩協弁兵撥補。從雲貴總督髙其倬請也

○庚申。封和托輝特協理臺吉圖巴﹑爲輔國公

○辛酉。諭大學士等。蔡珽身爲巡撫。縱情任性。將所屬知府蔣興仁﹑威逼自盡。經年羹堯參奏。朕始知之。降上�日詰問。蔡珽屢次朦混陳奏。罪實難逭。因交與塞爾圖﹑將此案情節一一查出。本到內閣。應票擬嚴上�日。乃大學士等﹑以蔡珽已於開礦案內革職。將此本票擬該部知道。庇護蔡珽之意顯然。及刑部議罪。擬以枷責具奏。蔡珽曾爲大吏。有罪當置之於法。枷責殊失國體。此不過巧爲開釋之意。國法所在。恩威當自朕出。臣下以意爲輕重。徇情市徳。可乎。後經刑部將伊按律擬斬。今奏葵珽已到京﹑請上�日監禁。朕思蔡珽所犯。系年羹堯參奏。今若將蔡珽置之於法。人必以朕爲聽年羹堯之言﹑而殺蔡珽矣。朝廷威福之柄。臣下得而操之。有此理乎。卽如嶽周之罪。本應卽行正法。因系年羹堯所參。故攺爲監候。再﹑四川巡撫王景灝。乃年羹堯所薦。王景灝在軍前辦事出力。及來京陛見。朕觀其才幹可用。故簡任巡撫以觀其後效。朕之存心。大公至正。是非功罪。惟求其當。且罪疑惟輕。功疑惟重。寧可使人謂朕聽年羹堯之言而用王景灝。斷不可使人謂朕聽年羹堯之言而殺蔡珽。著將蔡珽從寬免罪。並將始末。諭眾知之

○諭理藩院。邊關城門。祇令來往之商人納稅。其請安進貢之蒙古等。並無收稅之例。今聞將伊等餘帶馬匹。及裝載口糧之車輛。與買用之茶茗。俱勒令停止。私行收稅。並索取零星物件。又有姦商希圖匿稅。專雇蒙古車輛。偸載商貨出入。此皆守口旗員﹑及收稅官。不嚴束胥役之故也。著行文該管官員。嚴行禁止

○調鑲白旗滿洲副都統覺羅巴延徳﹑爲正紅旗滿洲副都統

○正藍旗滿洲副都統何深﹑緣事降調。調正藍旗漢軍副都統多賽﹑爲本旗滿洲副都統。升鑲黃旗前鋒參領哈岱﹑爲鑲白旗滿洲副都統。一等侍衛傅森﹑爲正白旗蒙古副都統。散騎郎濟星﹑爲正藍旗漢軍副都統

○壬戌。諭大學士等。前因蔡珽有病。復有蔣興仁一事。將伊革職。今召令入見。並無疾病。伊學問尙優。著補授都察院左都禦史

○理藩院議覆。管理蒙古同知白石奏言﹑張家口外﹑入官地畝。請照邊內例。定爲三等起科。每犁一具。徵銀四兩二錢。張家口之東百里內﹑蒙古漢人雜居。盜賊詞訟。應嚴加管理。又徳勝口﹑張家口之倉。應糴谷分貯。每年出舊糴新報部。其衙署倉庫。應蓋造於張家口內﹑城郭會集之處。添派千總一員。把總一員。馬兵二十名。協同辦理看守。俱應如所請。得上�日。民人交納維艱。不得催科太迫。如不能足四兩二錢之數。著再量減二錢。余依議

○裁山東濟南衛守備一員。千總一員。管河千總二員

○予故國子監祭酒王傳祭一次

○癸亥。諭吏部。覽﹑年羹堯將驛傳道金南瑛等參奏。金南瑛曾經大學士朱軾保題﹑在會考府行走。怡親王亦曾奏薦。朕是以揀選任用。年羹堯遽行題參。必有錯誤。金南瑛著仍畱任。去歲年羹堯來京陛見時。朕將文武官員揀選多人。命其帶往。祗令學習事務。並非悉令補用也。且伊等歷俸甚淺。亦未至於卽用。今年羹堯將金南瑛等參奏。特欲出缺。用朕所命往之人。此斷乎不可。著降上�日年羹堯。此次命往之人。如有缺出。不得卽行題補。𨿽委署印務。亦著請上�日再行。又本內所參官員。俱系胡期恆詳揭。胡期恆朕未識面。此所參官員。朕亦未知其人。除金南瑛外﹑其餘官員。著胡期恆帶領來京具奏。伊等員缺。暫且不必補人。甘肅巡撫印務。著甘肅布政使彭振翼署理

○實授阿齊圖爲步軍統領

○理藩院議覆。阿霸垓貝子徳木楚克呈稱。熱河之喀拉和屯﹑錫喇他拉﹑哈祁爾伊嘛圖﹑多倫腦兒等處之人民數千。俱在達爾腦兒地方捕魚。此腦兒周圍二百餘里。其外柳林叢密。人不可行。腦兒內陸地﹑長三十里。寬二十餘里。有人偸盜蒙古馬匹牲畜。筏載藏匿生事。應將捕魚人等。一並驅逐。得上�日。達爾腦兒處打魚人等。聚集至二三千人。若將伊等卽行逐去。俱系無藉窮民。𨿽回原處。亦未必安分爲生。此皆紮薩克等﹑希圖微利。縱容積漸所致。著馬爾薩帶銀三千兩前去。其有本商人。著卽發回。其無力回籍者。酌給盤費。俾此窮民安居原處。著曉諭紮薩克等知之

○甲子。山西巡撫諾岷﹑以病乞假。命解任來京調治。以刑部左侍郎伊都立﹑署理山西巡撫

○吏部奏請差湖南山東學政。得上�日。從前學政主考。皆就其爲人謹愼者派往。並未考試文藝。其中竟有不能衡文者。或因中式之後。荒疎年久故耳。著應差之翰林﹑並進士出身之各部院官員查奏。俟朕試以文藝。再行差委

○正白旗蒙古副都統傅森奏言﹑長槍營馬甲。挑爲別營護軍。則伊所習技藝皆廢。請照鳥槍營定例。止在本營挑取護軍。庶兵丁等。益得專精學習。從之

○乙丑。諭大學士等。凡大小臣工面奉諭上�日。皆國家政務。不當輕洩於外。昔聖祖仁皇帝時。有兩人同見﹑而將上�日意漏洩者。則彼此互相推諉。有一人獨見將上�日意漏洩者。則謂近侍內監竊聞。朕悉知其獘。是以召見臣工。常令一人獨進。不許三尺之童在側。伊等出外。恐因漏洩獲罪。過親友詢問。不能謝卻。則托他詞以告之。其實非朕諭上�日也。周易曰。臣不密則失身。若將密上�日宣露於外。則其爲人﹑已不明於君臣大義。並利害不知。所言尙可聽乎。況其言又不確實。無益有害。嗣後切勿輕問輕信。自幹罪戾。著將此上�日﹑頒行中外

○貴州巡撫毛文銓摺奏﹑安順府狆苗。焚劫不法。請親往查明。奉上諭。凡事貴協於中。不宜偏執。遇有事時﹑惟圖安靜。則誤於因循。無事時﹑銳意振作。則失之孟浪。若貪功而妄逞兵威。斷然不可。苗猓𨿽愚。亦人類也。豈無良心。旣示之以威。卽宜繼之以徳。總要武弁整飭營伍。有司淸白吏治。數年後再無不感化之理也

○丙寅。升陜西涼莊道蔣泂﹑爲山西按察使司按察使

○兵部議覆。山西大同總兵官馬覿伯疏奏攺隸營制事宜。一﹑殺虎口副將原轄之北樓東路二營參將﹑請歸大同總兵官統轄。一﹑山陰路原轄之井坪城守備﹑請歸平魯路。朔州城守備﹑歸寧武營。乃河堡把總﹑歸老營營。俱聽殺虎口副將管轄。一﹑平魯路參將﹑請歸殺虎口副將管轄。其平魯路屬之破虎堡弁兵﹑分隸助馬路官轄。一﹑利民路參將﹑請移駐寧武。爲寧武營參將。其利民路參將中軍守備﹑攺爲利民營守備。寧武營守備﹑攺爲參將中軍守備。並添撥利民路把總一員隸之。均應如所請。從之

○追賜原任福建巡撫許嗣興祭葬。從其子宣化總兵官許國桂請也

○丁卯。浙閩總督覺羅滿保﹑續報臺灣陳阿難。益難等六社生番歸化。每歲照例﹑以鹿皮代稅下部知之

○戊辰。欽天監奏謹推得本年二月初二日庚午。日月合璧以同明。五星聯珠而共貫。宿躔營室之次。位當娵訾之宮。查亥子丑同屬一方。二曜五星﹑聯絡晨見。亙古罕有。爲此繪圖呈覽。請敕下史臣。永垂典冊。得上�日。朕惟日月五星。運行於天。本有常度。是以從古歷元可坐算而得。然古稱髙陽時﹑五星會於營室。漢帝時﹑五星聚於東井。宋祖時﹑五星聚於奎。史書皆紀以爲祥。蓋七政會合。數𨿽一定。而遭逢其時者。實海宇昇平﹑民安物阜之會也。若以爲徳化所致。朕方臨禦二載。有何功徳。遽能致此嘉祥。皆由我皇考六十餘年。聖徳神功。際天蟠地。爲千古不世出之君。爲上天第一篤愛之子。所以純禧駢集。歷數綿長。錫祚垂光。至於今日。睹此難逢之嘉瑞。朕嗣統以來。兢兢業業。率由舊章。惟以皇考之心爲心。以皇考之政爲政。宅衷圖事。罔敢稍越尺寸。故邀上天垂鑑。仍如皇考之禦宇綏猷。而錫以無疆之福也。朕幸逢嘉會。不但不敢自居。亦且不敢自謙。總由上天申眷皇考。朕與天下臣民﹑同在福祐之中。當與天下臣民共慶之。所奏著付史館。並頒示中外

○諭大學士等。貝子允禟。外飾淳良。內藏姦狡。並不約束屬下人等。縱恣騷擾民間。朕曾令楚宗來京。今不必來京。著往允禟處﹑約束其屬下人等。如有擾亂等事﹑卽行攔阻。允禟如不聽從。卽行參奏。楚宗若不嚴行約束。事覺一並治罪

○諭九卿詹事科道等。雲貴總督髙其倬條奏黔省事宜。本內捆掠販賣一款。與毛文銓密摺所奏川販之事。詞語竟不相同。是髙其倬欲將川販字樣隱避。但以境連川楚一句﹑含糊帶過。此特畏懼年羹堯之所致也。朕君臨天下。每事出於大公至正。豈有重視川陜﹑而輕視雲貴。厚待年羹堯﹑而薄待髙其倬之理。督撫須深知朕心。庶無瞻顧。將此川販捆掠一事。交與年羹堯﹑王景灝﹑嚴行禁止。務除從前積獘。毋害黔省民苗。儻不實力奉行。定將伊等一並嚴加議處

○諭兵部。朕前降上�日﹑甘州延信之缺。著阿林前往。今策妄阿喇布坦之使將到。阿林不甚威重。著都統查克旦前往甘州居往。可賞銀二千兩。令其速行料理。馳驛前往

○諭兩廣總督孔毓珣。廣西蕉木山場。常有礦徒騷擾。𨿽屢經驅禁。而巢窟尙在。廣東終難安靖。聞蕉木山路共有四汛。在廣西者三。在廣東者一。兩省汛兵。各宜盡心防緝。不得坐視推諉。嗣後著該管文武官﹑分地查核。以專責任。或礦徒從某地來不能稽察。或已至某地。不能擒逐。或逃入某地。不能堵截。卽將該管官弁題參議處

○湖北巡撫納齊喀疏報﹑均州﹑公安﹑漢陽三州縣﹑雍正元年分開墾田地十一頃有奇。下部知之

大淸世宗敬天昌運建中表正文武英明寬仁信毅大孝至誠憲皇帝實錄卷之二十八

大淸世宗敬天昌運建中表正文武英明寬仁信毅大孝至誠憲皇帝實錄卷之二十九

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太保

兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正三年。乙巳。二月。己巳朔。諭諸王大臣等。據奏二月二日庚午。日月合璧。五星聯珠。爲亙古難逢之大瑞。請升殿慶賀等語。朕惟皇考六十餘年﹑敬天勤民。始終如一。是以上天申眷。至於今日。睹此嘉祥﹑在皇考爲福鐘善慶之餘。在朕躬爲迎迓天庥之始。惟有兢兢業業。竭力盡心。永久如一。以仰答上天之眷佑。以克承皇考之弘猷。期與大小臣工﹑矢誠心而惇實政。升殿受賀﹑不必舉行。但念天瑞實因皇考而致。應遣官告祭景陵﹑以照祥瑞之自。應行典禮。著該部具奏

○兵部議覆。兩廣總督孔毓珣疏言廣東香山澳﹑向有西洋人來貿易。居住納租。踰二百年。今戶口日繁。總計男婦﹑多至三千五百六十七名。大小洋船﹑近年每從外國造船回澳。共有二十五隻。恐致日增。請將現在船數﹑作爲定額。除朽壞重修之外。不許添置。西洋人頭目﹑自彼處來更換者。許其存畱。其無故前來之人。仍令隨船歸國。不許容畱居住。俱應如所請。從之

○定布隆吉爾爲安西鎭。設總兵一員。標下五營。遊擊五員。守備五員。千總十員。把總二十員。兵五千名

○庚午。卯刻。日月合璧。五星聯珠。並見於娵訾之次

○是日﹑諸王大臣等﹑再奏請皇上升殿受賀。得旨。朕生平存心眞誠。內外如一。昨頒諭旨。己悉朕意。今諸王大臣等﹑再申懇請。是以有意謙讓視朕矣。上天旣賜嘉祥。朕與內外臣工﹑惟有益加敬謹。以仰答上天昭示之恩。承皇考詒謀之遠。所奏升殿慶賀。不必行

○升陜西神木副將孫繼宗﹑爲陜西安西總兵官

○辛未。調盛京副都統來文﹑爲鑲白旗蒙古副都統

○停止竊賊逃人等﹑割腳筋例

○旌表江南鹽城縣烈婦﹑張新臣妻劉氏。拒姦不污。自縊完節。給銀建坊。入祠致祭如例

○壬申。江西巡撫裴﹤彳率﹥度疏報﹑南昌等十二縣﹑開墾雍正元年分田地五十二頃有奇。河南巡撫田文鏡疏報﹑蘭陽等五十一州縣﹑開墾雍正二年分田地二千五百七十頃有奇。俱下部知之

○科爾沁卓禮克圖親王巴特瑪故。遣官致祭

○甲戌。免江南吳江等四縣﹑雍正二年分水災額賦有差

○以故紮魯特鎭國公蘇裏子察罕伶華﹑襲爵

○乙亥。春分。朝日於東郊。遺廉親王允禩行禮

○以翰林院編修王希曾﹑提督山東學政。侍講學士黃鴻中﹑提督湖南學政

○大計天下官員。卓異官。二十八員。貪官一員。不謹官三十員。罷軟官十員。年老官五十六員。才力不及官四十五員。有疾官十八員。浮躁官二十六員。分別升賞處分如例

○賑雲南嵩明宜良等五州縣﹑地震災民

○丙子。諭內閣。各省督撫提鎭﹑將朕摺批密諭。有同在一省﹑而彼此互相傳看者。有隔越鄰省﹑而彼此互相通知者。亦有經過其地﹑而私相探問者。周易曰。幾事不密則害成。是以歷來會議軍務。皆極愼密。以防漏洩。凡文武大吏之密奏﹑及朕所降密旨。俱系國家緊要事件。豈不更重於軍務。而可輕洩以貽害乎。嗣後若有此等。一經發覺。該部槪照洩漏軍機律治罪

○諭總理事務王大臣等。穆克登已經召回。副都統鄧奇章病故。都統穆森年齒稍邁。將軍富寧安處。大臣甚少。朕調衮泰來京。俟其到日。授爲護軍統領。同副都統額爾錦﹑前往富寧安處。聽其指麾行走

○丁丑。遣果郡王允禮﹑祭先師孔子

○刑部等衙門議奏﹑廣西生員陳爲翰﹑打死何壯深一案。巡撫李紱﹑仍照鬥毆殺人律﹑擬絞監候具題﹑應攺爲斬監候。得旨﹑讞獄之道﹑貴於虛公詳愼。務得其平。不可稍存一毫意見。以致畸輕畸重。朕駁審陳爲翰一案﹑該撫審出實情。仍照前擬具題。而該部又欲駁重。朕籌之再四。若依部駁。恐將來督撫等﹑俱有意迎合。而事情委曲。有所未盡。若仍照該撫所擬。又恐將來督撫等﹑堅執前見。不肯攺易。朦朧結案。二者皆於法不得其平。朕愼重讞獄。期於盡善無獘。此案著九卿等﹑會同詳議。悉心斟酌﹑以歸至當。夫衿棍倚勢欺壓平民。固屬不法。至於閉戶讀書之人。設或遭土棍欺淩。又豈法所能容。書曰。惟明克允。蓋用法惟明允﹑乃得其平也。尋議﹑陳爲翰﹑應仍照鬥毆殺律擬絞監候。從之

○戊寅。祭大社大稷。上親詣行禮

○命工部侍郎巴泰﹑內閣侍讀學士雙喜﹑往阿爾泰辦理糧餉屯田事務

○己卯。孝康章皇后忌辰。遣官祭孝陵

○諭總理事務王大臣等。署四川提督護軍統領納秦﹑不甚熟練綠旗兵丁之事。調乂木多駐札之化林副將張成隆﹑協同納秦辦事。乂木多兵丁﹑著年羹堯派員前往管轄

○庚辰。上以聖祖仁皇帝三年服闋。親詣太廟。行祫祭禮

○諭直省督撫等。朕惟古昔帝王﹑以孝治天下。誠以孝者﹑天之經。地之義﹑民之則也。故魯論云﹑愼終追遠。民徳歸厚矣。朕以藐躬。纘承大統。永惟皇考聖祖仁皇帝顧復洪慈。恩徳罔極。中心哀痛。什伯恆情。以日易月。實所不忍。特以天地宗廟大祀。朝會重典。不容久曠。時亦勉從諸王大臣之請。遵禮舉行。惟於宮庭內﹑素服齋居。默盡此心。每撫時觸景。輙增淒愴。僾見愾聞之際。哀發於中。澘然出涕。古人云﹑禮之至者無文。哀之至者無節。實非有所仿而行。亦非欲以立法定制﹑垂譽於天下後世也。終身孺慕。寧有己時。今諸臣據二十七月卽吉之文。合辭公請祫祭釋服。朕以禮制情。勉允所請。於雍正三年。二月。十二日。祫祭太廟。釋服卽吉。伏念皇考聖祖仁皇帝禦極六十餘年。深仁厚澤。普徧寰區。賓天之日。凡京畿直省。海澨山陬。士農工賈。白叟黃童。莫不呼號哀泣。孺慕之誠。三載以來。有如一日。今舉行吉禮。應敷告天下。朕嗣位以來。惟日兢兢。嚴恭寅畏。不敢怠息。庶幾克荷皇考聖祖仁皇帝付托之重。羣黎百姓﹑受皇考聖祖仁皇帝教育深恩。當勉勵忠誠。勤守職業。言慈言孝。克友克恭。農夫盡力於南畝。工商致精於器用。毋尙奢侈。毋事浮僞。共期歸眞還朴。比戶可封。以無負皇考六十餘年培養漸摩之至徳。於朕奉先思孝之心。實有賴焉。爾該地方官﹑徧行曉諭。俾薄海黎民﹑咸悉朕意

○辛巳。以昭西陵興工﹑遣官告祭永陵﹑福陵﹑昭陵﹑孝陵﹑孝東陵﹑景陵。先是﹑翰林院撰擬祭告諸陵文啟奏。得旨。暫安奉殿﹑建爲昭西陵。乃朕仰體皇考祗承慈命之孝思也。應另撰文﹑詳陳本末。達朕繼述之意。以告祭景陵。祭文曰。欽惟孝莊文皇后﹑躬備聖徳。貽慶垂庥。隆兩朝之孝養。開萬世之鴻基。及大漸之際。面諭皇考以昭陵奉安年久。不宜輕動。建造兆域。必近孝陵。丁寧再三。我皇考恭奉慈旨。擇地於孝陵之南。爲暫安奉殿。歷三十餘年﹑我皇考歷數綿長子孫蕃衍。且海宇昇平。兆人康阜。胤禛祗紹丕緒。夙夜思維。古合葬之禮。原無定制。神靈所通。不間遠近。因時制宜。惟義所在。卽暫安奉殿。建爲昭西陵。以定萬年之宅兆。卜吉於雍正三年二月初三日辛未﹑動土興工。十六日甲申﹑恭移孝莊仁宣誠憲恭懿至徳翊天啟聖文皇后梓宮。安奉享殿。恪遵聖母之遺命。仰體皇考之孝思。驗吉兆於己彰。考舊章而允合。天開地設。儲悠遠之休徵。巒聳川回。裕繁昌之慶祚。伏乞聖鑑。謹告

○壬午。諭諸王大學士九卿等。壬寅之冬。朕纘承大統。幾務殷繁。恐哀戚之中。思慮不到。或有差誤。是以特令廉親王﹑怡親王﹑大學士馬齊﹑舅舅隆科多﹑四人總理事務。迄今三年﹑服制已滿。合奏懇辭。具見忱悃。準照伊等所請﹑各歸職守辦事。此三年來﹑疊遭皇考皇妣大事。怡親王悉心辦理。諸事妥協。所委大小事務。絲毫不苟。小心謹愼。竭盡忠誠。實屬可嘉。著從優議敍。隆科多﹑馬齊﹑亦著議敍。廉親王﹑自委任以來。諸事推諉。無一實心出力之處。無一有裨政治之言。且懷挾私心。遇事簸弄。希冀搖動眾志。攪擾朕之心思。阻撓朕之政事。卽如管理工部之事﹑值皇考梓宮。奉移山陵。需用夫役。向例皆用二萬餘名。伊密奏費用錢糧太多。今減省一半。便可足用。朕不知舊例準行。若非大學士奏阻﹑幾爲其所誤。又命管理理藩院事﹑謂外藩到京。糜費口糧。將科爾沁臺吉等﹑於邊口攔阻逐回。令不得拜謁皇考梓宮。蒙古等涕泣而歸。怨聲載道。若非拉錫奏聞。隨卽開示。蒙古等﹑幾致寒心。又如管理上駟院事﹑奏稱馬圈畜馬太多。請行裁減大半。以省錢糧。其意非欲以彰揚皇考糜費之名。卽欲使馬匹不足﹑將來設有緩急。無所取資也。至如以破紙書寫奏章。祭所更衣幄次﹑油气薰蒸。刻不可近。又用破損桌案﹑安奉祝版。種種不敬之事。舉國所知。其他顚倒是非。艸率怠忽。悖慢無禮之處。不可枚舉。朕皆容忍寬免。允禩非才力不及﹑智慮不到之人。而存心行事若此。誠不知其何意。且朕之於允禩﹑崇重信任。伊不當如此待朕也。其應否議敍之處。著秉公會議具奏。尋議廉親王允禩﹑挾私懷詐。阻撓政事。山陵典禮至重。竟將定例夫役﹑誑奏裁減。外藩叩謁甚眾。竟於邊口攔阻。幾失蒙古等心。他如請減院馬。破損奏章。供奉祝版。不虔預備。油幄艸率。盛京陵寢。需用紅土。違例發價。就彼采買。不忠不敬。應議處之案。實難枚舉。允禩有罪無功。不應議敍。從之

○裁浙江杭州﹑溫州衛所千總共九員

○癸未。諸王大臣等奏言﹑服制已滿。恭請皇上於乾淸宮聽政。一應齋戒之處。俱照吉禮舉行。再圓明園水土淸潔。允宜隨時駐蹕。得旨。國家大禮。皇考皇妣。𨿽有輕重之別。而朕之私衷﹑則皇考皇妣不容分視。外廷吉禮。己令照國家典制舉行。若朕於宮中﹑務期獨盡人子之禮。據奏駐蹕圓明園。不但朕心實爲不忍。皇考皇妣之事。朕何可有所分別。況今之二十七月。並非勉彊從事。沽取孝名。以爲觀美。祗求朕心之安耳。禮盡則朕心自安。朕意已定。諸王大臣毋得再奏

○甲申。恭移孝莊文皇后梓宮。安奉昭西陵享殿。遺官致祭

○諭靖逆將軍富寧安。軍興以來。已經數載。爾在軍前效力。小心謹愼。提督路振聲﹑系初次派往之人。在邊地效力已久。現今策妄阿喇布坦之事未完。又不便撤兵。若以兵丁久戍之故。卽令更換。轉令伊等軍前數年勞績。有初鮮終矣。但爾等在外年久。甚廑朕懷。今特賞帑金二十萬兩。內給將軍二萬兩。提督五千兩。其餘按弁兵效力年分﹑以爲賞賜之等次。綠旗兵丁﹑向系輪班行走。伊等作何賞賜之處。爾會同路振聲商酌。所賞銀兩﹑著行文年羹堯﹑動西安庫帑。派賢能官員解送賞給

○乙酉。諭各省督撫提鎭等。凡司道知府副將參遊等官﹑出京之時。奏請訓旨。朕或言及地方之事。間有與督撫提鎭諭旨中﹑批示所不能盡者。向伊等諭及。今各省督撫提鎭﹑往往有奏稱某屬官﹑口傳上諭﹑臣卽遵奉施行等語。如此﹑則大非朕竟矣。督撫提鎭等﹑聞屬官口傳旨意。必當再行奏聞。俟批準之後﹑方可奉行。若地方有應行事宜﹑朕自諭部傳旨。或摺批密諭。豈有命微員隨便口傳之理。況伊等奉朕面諭時﹑亦有不能明晰領會。傳宣錯誤。而督撫提鎭覆奏時﹑竟與原旨不符者甚多。此等皆大有關系。且伊等至彼處傳旨時。只應在衙署內﹑密向本人傳宣。若於大庭廣眾。以屬員而傳旨與上司。亦屬非體。皆非朕本意也

○鑲紅旗蒙古都統兼右翼前﹤釒夅﹥統領吉當阿﹑緣事革職。以寧夏將軍蘇丹﹑爲正紅旗滿洲都統。兼管右翼前﹤釒夅﹥統領。升步軍總尉加副都統銜席伯﹑爲陜西寧夏將軍

○貴州巡撫毛文銓疏言﹑貴州山髙多雨。積貯米石。恐致潮濕黴變。得旨﹑積貯倉糧。特爲備荒賑濟之用。南省地气潮濕。貯米在倉。一二年便致黴爛。實難收貯。著攺貯稻穀。似可長久。應否攺折稻穀收貯之處。著九卿詳議具奏。尋議﹑南方諸省﹑土脈潮濕。兼有嵐瘴。積貯倉米。易致浥爛。不若稻穀可以耐久。嗣後江南﹑浙江﹑福建﹑湖廣﹑江西﹑四川﹑廣東﹑廣西﹑雲南﹑貴州等省。存倉米一石。攺換稻穀二石。加謹收貯。需用之歲。碾舊貯新。尢爲盡善。從之

○旌表山東曹縣烈婦。張坦妻沙氏﹑拒姦不污。被毆殞命。給銀建坊。入祠致祭如例

○丙戌。遣官祭歷代帝王

○裁江南淸江浦理事同知一員

○丁亥。上親耕耤田。詣先農壇致祭畢。更服。至耕所。仍行四推禮畢。上禦觀耕臺。命裕親王廣寧﹑怡親王允祥﹑莊親王允祿﹑行五推禮。吏部尙書隆科多﹑戶部尙書張廷玉﹑禮部尙書賴都﹑兵部尙書盧詢﹑刑部尙書勵廷儀﹑工部左侍郎薩爾納﹑都察院左都禦史尹泰﹑通政使司通政使圖蘭﹑大理寺卿覺羅常泰﹑行九推禮。各以次耕如儀。上禦齋宮。順天府官員﹑率耆老農夫行禮畢。至耕耤所。農夫終畝。王以下各官行慶賀禮。賜茶。停止筵宴

○戊子。命修廣寧門外石路

○鑲白旗護軍統領宗室汝福﹑緣事革職。升正藍旗漢軍副都統濟星﹑爲鑲白旗護軍統領

○己丑。諭兵部。前條奏議行各省賫送本章﹑一日限行四站。定限以來﹑聞驛站時有苦累者。蓋各處驛站﹑平險不一。遠近不齊。或遇陰雨連綿。河水暴漲途路泥濘。急馳其艱。不能一槪日行四站者有之。國家定法﹑必寬嚴得中。始可永遠遵行。嗣後賫送平常本章其難行四站者。應將途路艱難情由聲明﹑稍爲通變。至黑龍江平常本章﹑著照將軍陳泰所請﹑以三站爲限

○諭撫遠大將軍年羹堯。據嶽鐘琪奏稱﹑靑海郡王額爾得尼厄爾克托克托柰所屬部落窮困流離。資生窘乏。親王戴靑和碩齊﹑察罕丹津等﹑所屬部落。𨿽稍能存活。亦屬貧窮。爾身爲撫遠大將軍。凡西陲軍務。調發糧餉。綏輯遠人。皆爾之責。理應酌量事勢緩急。人口多寡。盡心籌畫辦理。乃僅發銀一萬兩賑濟。此諸部落流離失所之眾﹑豈萬金所能徧給。是知爾於諸務﹑皆未實盡其心矣。托克托柰等﹑遭叛賊搶奪。投命來歸。全賴安插得所。俾其衣食有資。今爾旣不能籌畫於未然。又不克拯濟其現在。如諸部落內﹑或有一二人窘急﹑萬難自存。潛逃遠匿。竄入策妄阿喇布坦之地者。朕必重治爾罪

○升索倫副總管外三﹑爲正藍旗漢軍副都統

○科爾沁紮薩克鎭國公圖努滿爾故。遣官致祭

○庚寅。諭內閣。禮部。欽惟皇考聖祖仁皇帝徳稟生安。功隆參贊。光被四表。協和萬拜。集千聖之大成。超百王而首出。鴻猷駿業。史不勝書。今景陵大禮告成。應擇吉恭建聖徳神功碑。備紀耿光大烈。以昭垂萬世。永永無極。著敬謹會議具奏。尋議﹑聖祖仁皇帝徳業崇髙。蟠天際地。允宜建立聖徳神功碑。昭垂萬世。其應辦事宜。照例交與各該衙門﹑敬謹辦理。得旨﹑是。依議

○辛卯。淸明節。遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○以翰林院修撰王世琛﹑充日講起居注官

○予故太子太傅文華殿大學士吏部尙書張鵬翮祭葬。加祭一次。贈少保。謚文端。禮部尙書張伯行祭葬。加祭一次。贈太子太保。謚淸恪

○壬辰。諭河南巡撫田文鏡。據奏﹑欲以存司耗羨。彌補州縣無著虧空。旣以塡實倉庫。又省案牘之煩。固美屬舉。果如此行﹑本內或作承追督催各官。代爲完結。仍將該犯照例處分則可。若直將通省公用耗銀。明爲貪劣參員抵補虧項。是只以錢糧爲重。而國家懲貪癉惡之法轉輕矣。如何其可。無論謹飭廉員。聞之心不甘服。寧不大啟一切貪員希冀之念乎。斯乃創始之舉。當審酌而行

○工部左侍郎金世揚﹑緣事革職。以原任工部左侍郎郝林﹑爲工部左侍郎

○戶部議覆﹑漕運總督張大有疏言﹑漕艘挽運。全用本軍子弟駕運。應先令頭舵水手數名教習。自雍正三年爲始。一年內﹑能教成本軍十分之六七者。記功一次。不能教習﹑過淮時﹑查驗仍用雇募水手五分以上者。笞責。並記大過一次。運弁以上參處等語。應限八年。以次更換。頭工舵工﹑須俟本丁嫻熟。方可更替。從之

○又議覆﹑八旗家奴。或自行贖身﹑冒於旗民之間。或隨伊主仕宦﹑私立產業﹑鉆謀贖身者。俱查明歸於本旗。如果伊主念其累世效力﹑情願令其贖身爲民。檔案可查。以後不得借端控告。庶定例遵行。訟端可息矣。從之

○兵部議覆﹑直隸總督李維鈞疏言﹑京衛歲考﹑取入武童共一百名。燕山等六衛地丁﹑編屬順天﹑保定﹑河間﹑正定四府。衛學武童﹑亦應分歸四府。請於順天大宛二縣。各取進二十名。歸入順天府武學。其餘六十名﹑於保定河間二府。各取進二十名。惟正定府﹑又分設直隸州。應於正定府取八名。趙州﹑冀州﹑各三名。定州﹑晉州﹑深州﹑各二名。俱撥入本府本州儒學。庶人材相埒。額數均平。應如所請。從之

○癸巳。諭大學士等。進巢�刀靑海桌子山等處兵弁﹑其人材可觀。技勇優長者。著將軍嶽鐘琪﹑揀選保奏守備二員。千總二員。把總二員。馬兵四名。總兵官黃喜林﹑王嵩﹑紀成斌﹑宋可進﹑孫繼宗﹑每人保奏守備一員。千總一員。把總一員。馬兵四名。文到﹑限三日書名報部。候旨調來﹑引見錄用

○頒示工部制造盔甲式樣﹑每旗各一副。又令工部收貯二副。永爲定式

○增湖北省各學取進文童額數。江夏﹑武昌﹑興國州﹑黃岡蘄水黃梅﹑黃陂﹑京山﹑景陵﹑沔陽州﹑孝感﹑江陵﹑公安﹑石首﹑監利﹑襄陽﹑十六州縣。向系大學。照府學額。各取進二十名。大冶﹑云夢二縣。向系中學。升爲大學。各取進十五名。應山縣。向系小學。升爲中學。取進十二名

○裁安徽鳳陽右衛。歸並中衛管理

○甲午。孝昭仁皇后忌辰。遣官祭景陵

○江西巡撫裴﹤彳率﹥度遵旨摺奏﹑查廣信府之封禁山。相傳產銅。舊名銅塘山。明代卽經封禁。其中樹石充塞。荒榛極目。並無沃土﹑可以資生。亦無頑民盤踞在內。此山開則擾累。封則安寧。歷有成案。康熙五十九年﹑鉛山匪類擒獲之後。此山搜查二十餘日。並無藏匿。據實奏聞。得旨﹑當開不得因循。當禁則不宜依違。但不存貪功圖利之念。實心爲地方興利除獘。何事不可爲也。在秉公相度。時宜而酌定之

○增四川省各學取進文童額數。嘉定州。向系大學。照府學額。取進二十名。成都崇慶州﹑簡州﹑閬中﹑南部﹑遵義﹑眉州﹑卭州﹑雅州﹑瀘州﹑十州縣。向系中學。升爲大學。各取進十五名。溫江﹑新繁﹑新津﹑郫縣﹑巴縣﹑江津﹑南充﹑宜賓﹑富順﹑奉節﹑綏陽﹑洪雅﹑遂寧﹑十三州縣。向系小學。升爲中學。各取進十二名

○乙未。諭戶部。雲南﹑四川﹑鼓鑄錢文。聽其流通各省以便民。不必禁止出境

○一等公鄂倫岱﹑緣罪革退。以其弟領侍衛內大臣誇岱﹑襲爵

○丙申。以翰林院檢討衛昌績。署日講起居注官

○戶部議覆﹑雲南巡撫。楊名時條奏。一﹑滇省丁銀﹑有民丁軍丁之分。民丁請照直隸例。攤入田糧完納。至軍丁之額。自二錢八分起﹑有重至六錢二分者。難與輕額民丁。一槪均攤。應俟查出吳逆平後﹑隱匿田土。量加增攤。一﹑民間田產。先由吳逆賦重差繁。減價絕賣。今承平墾熟之後。指定原價。告找告贖。爭控不休。應通飭永禁。一﹑雲南府屬﹑舊有三泊縣。在萬山之中。先並入昆陽州。遠至二百餘里。請攺歸相近十餘里之安寧州。勢方聯屬可以便民。一﹑糧儲道﹑爲通省道員之首。請攺爲守道。永昌道﹑轄迆西數郡。有稽察地方之責。請攺爲巡道。均應如所請。從之

○添設河南開封府南北兩岸﹑管河同知各一員。懷慶府﹑管河同知一員。從副總河嵇曾筠請也

○丁酉。上召諸王滿漢文武大臣等入﹑諭曰。朕因貝子允禟﹑行事悖謬。在西寧地方﹑縱容家下人﹑生事妄爲。特發諭旨﹑著都統楚宗﹑往彼約束。今據楚宗摺奏﹑臣至西大通﹑允禟並不出迎請安。良久﹑始令臣進見。允禟气槪彊盛。形色如前。並無憂懼之容。臣令出院跪聆諭旨。允禟並未叩頭。卽起立向臣云﹑諭旨皆是。我有何說。我已欲出家離世﹑有何亂行之處。其屬下人等﹑亦毫無敬畏之色等語。朕遣楚宗到彼傳旨。約束其屬下之人。原恐其生事騷擾。且冀其攺悔前愆。遵守法度。曲爲保全。乃允禟肆行傲慢。全無人臣事君之禮。且稱出家離世等語。其意以爲出家則無兄弟之誼。離世則無君臣之分也。荒誕不經如此。朕弟兄中﹑如允禔﹑允禩﹑允禟﹑允﹤礻我﹥﹑允禵等﹑在皇考時。結黨妄行。以致皇考聖心憂憤。日夜不寧。皇考賓天時。允禵從西寧來京。並不奏請太后安。亦不請朕安。反先行文禮部﹑問其到京如何行禮儀注。及在壽皇殿。叩謁梓宮後。見朕﹑遠跪不前。毫無哀戚親近之意。朕向前就之。仍不爲動。彼時拉錫在旁﹑掖之使前。伊出﹑遽將拉錫罵詈。復忿然至朕前云﹑我本恭敬盡禮。拉錫將我扯拽。我是皇上親弟。拉錫乃擄獲下賤。若我有不是處﹑求皇上將我處分。若我無不是處﹑求皇上卽將拉錫正法﹑以正國體等語。朕亦不意其咆哮無禮至此也。及梓宮奉移山陵時。朕因允禵倨傲不恭。且與拉錫﹑佛倫爭鬧。降旨訓誡。而允禩忽從帳房中出。勸令允禵跪。而允禵卽跪。是事事聽從允禩之言。爲其指使。此其明驗也。又允禵妻病故。朕厚加恩卹。乃伊奏摺中﹑有我今已到盡頭之處。一身是病。在世不久等語。朕思允禵恭代朕躬奉祀景陵。任至重也。又以貝子加封王爵。有何屈抑。而出此怨望之語乎。又允禵身爲大將軍。將不應支用之錢糧﹑濫支數萬﹑以市恩邀譽。而不知有違定制。例應賠補。此皆國帑所關。何得任意侵取乎。至若允﹤礻我﹥﹑奉旨送澤卜尊丹巴胡土克圖﹑至張家口外。乃托病不行。又私與允禟暗相往來。饋送馬匹。允禟回書﹑有事機已失﹑悔之無及之語。悖亂已極。允﹤礻我﹥又私行禳禱。將雍正新君字樣﹑連寫入疏文之內。甚屬不敬。蓋由允禩等﹑私結黨援。牢不可破。朕若一經訊詰。則國法難容。朕居心寬大。不忍爲此。務欲保全骨肉。不事深求。仰體皇考之心爲心也。阿靈阿﹑鄂倫岱二人。原系允禩等之黨首。罪惡至重。從前懷毒逞姦。上費皇考無限慈懷。屢幹聖怒。當日因允禩得罪。在遙亭地方。將伊門下太監審訊。供云﹑阿靈阿﹑鄂倫岱﹑乃我主子之黨。問此二人便知。彼時阿靈阿﹑鄂倫岱在傍。無言可辯。顏色攺變。但隨口支吾抵餙。豈能欺君父與眾耳目乎。戊子年﹑拏問允禩。旣而寬赦。次年春﹑皇考從霸州回鑾。自行宮啟行。至南紅門。言及鄂倫岱等結黨之事。皇考震怒。沿途切責鄂倫岱。行至三十里。而聖怒未解。鄂倫岱悍然不知畏懼。亦無一毫愛君之心。朕在傍悚惕不安。向婁徵額云﹑聖躬初愈。今又震怒。於風沙中。行三十里。若少頃聖駕出。又復動怒。爾先行奏勸。我當隨同奏墾。及聖駕出。而鄂倫岱仍悍然向前迎立﹑以觸聖怒。致皇考復嚴加切責。婁徵額進前奏勸。朕遂泣奏云﹑皇父聖體初愈。此等悖逆之人。何足屢煩聖心。亂臣賊子。自有國法。若交與臣。便可卽行誅戮。懇奏再三。皇考之怒方解。又在熱河時。皇考聖體違和。大臣侍衛等俱請安。求瞻仰聖顏。惟鄂倫岱並不請安。且率同乾淸門侍衛等﹑每日較射遊戲。鄂倫岱悖惡多端。每事干犯聖怒。皇考行圍哨鹿時。曾悉數其罪。令侍衛五哥鞭責之後。令其前往邊地料理驛站。伊到彼處。並不撫卹驛站之人。反將驛站事務敗壞。致蒙古等不能存活。朕卽位後。聞知其事。特加恩賞賚數萬金。另遣員前往料理。以蘇蒙古之困。鄂倫岱種種罪惡。俱行寬免。從驛站調回。仍令爲領侍衛內大臣。又爲都統。伊之父祖﹑朕皆厚加恩典。鄂倫岱並無感激報效之念。在朕前並無一語奏謝。鄂倫岱引見本旗襲職人員。明知罪人之子﹑例不得承襲。乃違例帶來引見。朕亦寬免其罪。伊身爲火器營統領。乃於操練兵丁之處﹑並不親到一次。去年伊從鄂羅斯回來。奏請將蘇尼特爲賊之臺吉數人﹑調來京師披甲。朕諭以不如仍畱本處。交紮薩克王等﹑自能管束。令其悛攺。如不能悛攺。再依爾等所奏行。鄂倫岱並不遵照朕旨。乃自行繕寫。內有云皇考時﹑調來披甲。朕心不忍等語。其意以爲皇考欲行之事﹑朕不忍行。欲將歸過皇考之名﹑加之於朕也。朕有朱批諭旨﹑降與阿爾松阿者。令鄂倫岱轉交。乃鄂倫岱於乾淸門眾人前。將朕諭旨擲之於地。且極力黨護阿爾松阿。將其死罪承認在身。此等頑悍之狀﹑有是理乎。朕每召諸王大臣等﹑頒發諭旨。鄂倫岱從未有一次點首心服。前召旗下大臣面諭云﹑近日大臣等辦事。將從前積習﹑已攺十之七八。若再整頓一二年﹑便可全攺。朕嘗慮向來惡習﹑恐非誅戮一二人﹑不能挽回。今看來可不用誅戮矣。爲此朕心甚喜。諸臣無不點首﹑喜動顏色。惟鄂倫岱略無喜容。俯首冷笑。昨因辦理旗下之事。在眾人前﹑將一原當侍衛之人問鄂倫岱。鄂倫岱並未認識。妄奏云﹑此人平常。朕責以欺罔。鄂倫岱奏云﹑我信口回奏。含忿搖頭。故激朕怒。由此觀之。總因伊私相依附之人﹑未遂其願。故將怨望皇考之心﹑怨望於朕。鄂倫岱之罪﹑與阿靈阿等。𨿽置極典﹑不足以蔽其辜。朕念系皇祖妣皇妣之戚屬。其父又經陣亡。不忍加誅。從寬發往奉天。令與阿爾松阿﹑一同居住。伊旣遠離京師。庶不致遇事生波。煽惑朝政。嗣後大小臣工﹑若有怙惡不悛﹑暗附其黨者。朕必明正其罪。置之重辟。使伊等黨援解散。無附會濟惡之人。正所以典爲保全之計。總之朕兄弟中﹑積習沈錮。旣不能懾之以威。使其遷攺。而加意施恩。又終不能使之感化。朕衷深爲抱愧。不過竭盡朕之心力。曉諭內外臣工。令伊等不能爲害於國家。若必盡拔根株。朕心實有所不忍。寧可使天下後世﹑議皇考及朕優容寡斷。過於姑息耳。不得議皇考與朕見不及也。朕種種苦心。上天垂鑑。皇考在天之靈照察。惟欲爾等滿漢文武大臣﹑共知朕心。天下後世﹑亦共知朕心耳

○升戶部左侍郎李周望﹑爲禮部尙書

○以正黃旗蒙古副都統費雅思哈﹑署鑲藍旗護軍統領

○戊戌。兵部議覆﹑凡文武大小官員﹑兼世職並參領佐領。獲罪革去本職者。如因貪污不端獲罪﹑無論所兼之世職﹑參佐領。俱行黜革。若因有玷官箴而獲罪﹑革退所兼之參佐領。其世職應否承襲。令該旗請旨。其部院官員﹑因病告休者。兼職﹑及世襲之俸。暫行停給。文員俟病痊補授。武員具呈當差之日。仍行給俸。再由世職﹑佐領﹑挑爲侍衛者。若實系貧乏不能行走。著領侍衛內大臣﹑奏革侍衛﹑令以原官回該旗行走。若因懶惰﹤矢見﹥避﹑品行不端參革者。將世職﹑佐領﹑俱行革退。令應襲之人襲替。請永定爲例。畫一遵行。從之

大淸世宗敬天昌運建中表正文武英明寬仁信毅大孝至誠憲皇帝實錄卷之二十九

大淸世宗敬天昌運建中表正文武英明寬仁信毅大孝至誠憲皇帝實錄卷之三十

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太保

兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正三年。乙巳。三月。己亥朔。增山東省各學取進文童額數。歷城﹑章邱﹑泰安州﹑萊蕪﹑徳州﹑武定州﹑濱州﹑滋陽﹑滕縣﹑濟寧州﹑魚臺﹑單縣﹑曹州﹑曹縣﹑東平州﹑沂州﹑四氏學﹑聊城﹑髙唐州﹑濮州﹑益都﹑壽光﹑安邱﹑諸城﹑掖縣﹑膠州﹑蓬萊﹑萊陽二十八州縣。向系大學。照府學額。各取進二十名。新城﹑濟陽﹑長淸﹑陽信﹑海丰﹑樂陵﹑商河﹑利津﹑沾化﹑寧陽﹑鄒縣﹑城武﹑定陶﹑鉅野﹑鄆城﹑汶上﹑東阿﹑陽谷﹑堂邑﹑茌平﹑館陶﹑臨淄﹑昌樂﹑莒州﹑日照﹑髙密﹑卽墨﹑棲霞﹑寧海州﹑文登三十州縣。向系中學。升爲大學。各取進十五名。嶧縣﹑費縣﹑觀城﹑髙苑﹑蒙陰五縣。向系小學。升爲中學。各取進十二名

○庚子。兵部帶領左右兩翼軍政卓異官員引見。上諭曰。保舉卓異。乃該旗大臣之要務。非升進官階可比。必將漢仗好﹑曾經效力﹑應保之人薦舉。方爲合宜。其人平常不應保者。伊等或受請托。入於其間。朕必將徇情薦舉之人治罪

○調正白旗漢軍都統希爾根﹑爲正藍旗漢軍都統。以領侍衛內大臣公誇岱﹑爲正白旗漢軍都統。仍兼管領侍衛內大臣事務

○鑲白旗漢軍都統楊宗義﹑緣事革職。升西安巡撫範時捷﹑爲鑲白旗漢軍都統

○考試翰林及部院進士出身等。員於太和殿。以備學政典試等差也

○吏部議覆。左副都禦史江球條奏。考試月官履歷摺子。止須簡明直敍。無用繁冗。履歷之後。請增一條議。以觀其才識。應如所請。從之

○辛丑。諭兵部。部院官之兼武職者。但由該旗保舉。其在部院衙門行走如何之處。該旗大臣﹑並不得知。俱令部院衙門。於京察時察核

○諭撫遠大將軍年羹堯爾欲令康濟鼐﹑駐札西藏所議𨿽是。但康濟鼐﹑居住阿里地方。亦甚緊要。不知康濟鼐情願與否。且與阿爾布巴隆布柰等﹑彼此能和睦與否。今令康濟鼐爲總領。帶領伊屬下唐古特﹑往居西藏。阿爾布巴等﹑倘有不服。康濟鼐孤身在彼。𨿽欲效忠。勢必不能。朕意康濟鼐﹑仍兼兩處往來行走。似有裨益。若令康濟鼐居住西藏。伊卽欲往阿里地方照管。亦不可得。此事極宜斟酌。如以康濟鼐兩處行走爲是。康濟鼐往阿里地方去後。令何人居住西藏﹑總領辦事。著會同侍郎鄂賴﹑詳愼妥議辦理。尋議﹑康濟應遵上�日於招地方﹑阿里地方﹑兩處來往。若康濟鼐往阿里地方。其招地方事務。卽著貝子阿爾布巴總領辦理。從之

○裁江南掌印都司一員

○壬寅。轉戶部右侍郎蔣廷錫﹑爲左侍郎。升內閣學士吳士玉﹑爲戶部右侍郎。仍兼內閣學士裏行

○以陜西洮岷副將張元佐﹑署四川松潘總兵官

○增直隸省各學取進文童額數。文安﹑通州﹑寶坻﹑丰潤﹑蠡縣﹑髙陽﹑河間﹑任邱﹑景州﹑冀州﹑定州﹑南宮﹑棗彊﹑淸丰﹑滑縣﹑東明﹑開州﹑長垣十八州縣。向系大學。照府學額﹑各取進二十三名。薊州﹑盧龍﹑遷安﹑昌黎﹑樂亭﹑博野﹑祁州﹑安州﹑新安﹑獻縣﹑阜城﹑靜海﹑寧津﹑天津衛﹑萬全﹑蔚縣﹑衡水﹑安平﹑雞澤﹑成安﹑淸河﹑魏縣﹑南樂﹑內黃二十四州縣衛。向系中學。升爲大學。各取進十八名。香河﹑順義﹑深澤﹑靑縣﹑西寧﹑靈壽﹑行唐﹑贊皇﹑新河﹑髙邑﹑無極﹑新樂﹑曲陽﹑廣宗﹑唐山﹑內邱十六縣。向系小學。升爲中學。各取進十五名

○癸卯。諭吏部。科道外轉。向屬降用。是以令其將科道原銜﹑帶於新任。前禦史陳時夏﹑越分奏事。朕曾嚴飭。今河南管河道給事中陳世倕﹑系專管錢糧工程之員。在副總河嵇曾筠處。甚是掣肘。於緊要工程所需物料。不卽給發價銀。以致遲誤。去歲江南撥到河兵﹑三月不給兵餉。河道近省﹑尙屬易知。他省所用道員﹑倚恃科道職銜。抗違上司。亦未可定。朕用人行政。豈可令上下不遵定分乎。除新用許容﹑柯喬年﹑陸賜書三人﹑仍帶科道職銜外。其餘兼科道銜之各省道員。各該督撫問明。情願不兼科道銜。在道員效力者畱任。其有不願在道員者仍調回原任。再﹑陜西洮岷道單疇書﹑去年總督年羹堯陛見時。奏伊才力不及。操守不廉。朕看此人。老成端謹。必系不能迎合年羹堯之所致。單疇書辦事才情。或有不及。斷非操守不廉之人。著調回以卿員用

○禮部疏奏。奉上�日加封四海﹑四瀆﹑及天津之大沽海口﹑浙江之海潮﹑湖廣之洞庭﹑諸神字號。請遣官致祭。得上�日。加封神號。與祭告大典有別。著停派大臣官員。令筆帖式等﹑賫祭文香帛前去。烏喇地方﹑卽著將軍致祭。余省附近祭所。或督撫提鎭﹑前往致祭。若相隔太遠。布政按察兩司內﹑一員前往

○鑲黃旗漢軍副都統嶽興阿摺奏。旗下辦理事務。並無定例。往往不能一時卽定。從前兵部頒給中樞政考一書﹑日久破損。請將中樞政考﹑及現行則例。每旗給發一部。得上�日。八旗大臣等。遇有查例之處。無有則例。不時向部內行查。亦屬非宜。爾等將中樞政考﹑與現行則例。俱向部查取如無淸文者。補譯淸文。及部內一應定例。凡於八旗有用者。亦俱查取。再﹑自雍正元年以來。朕所辦理八旗事務﹑及降上�日攺定事件。俱另立一冊籍將此爲例。以便遵依查考。嗣後八旗內﹑有一旗所奏事件﹑經朕辦理之處。卽行文知會八旗。遵爲成例。則八旗事務﹑不致各有參差矣

○甲辰。增廣東省各學取進文童額數。南海﹑番禺﹑東莞﹑順徳﹑新會﹑香山﹑海丰﹑海陽﹑潮陽﹑揭陽﹑澄海十一縣。向系大學。照府學額﹑各取進二十名。三水﹑增城﹑保昌﹑英徳﹑興寧﹑長樂﹑龍川﹑程鄕﹑饒平﹑儋州十州縣。向系中學。升爲大學。各取進十五名。新寧﹑和平﹑永安﹑大埔﹑惠來﹑平遠﹑鎭平﹑開平﹑吳川﹑東安﹑西寧十一縣。向系小學。升爲中學。各取進十二名

○乙巳。都察院參奏。修造太祖太宗世祖神牌﹑管工部事廉親王允禩﹑艸率不敬。應將允禩﹑並堂司官﹑按律治罪。上召入大學士九卿等。諭曰。祖宗神牌。關系甚大。允禩供稱﹑祗查看太廟奉先殿所修神牌。至他處神牌﹑修造時﹑並未查看。伊乃承辦工部事務。理應俱行親往﹑敬謹看造。乃漫不經心。祗交與司官艸率從事。以致修造時日未久。遂至漆流字漫。且允禩並非思慮不到﹑不能辦事之人。特有意艸率。欲陷朕以不敬之名耳。又聞伊欲卸罪於司官。將己給之口供﹑復行掣回。此罪名不但司官難以承當。卽允禩又可以承當乎。朕旣欲寬伊罪。惟有躬自引咎而己。據爾等奏稱康熙三十七年。天壇配享神牌。皇考特諭佛保﹑監督內府工匠修造。彼時允禩未將舊例查奏。朕在諒陰之中。心神恍惚。未及周詳。是朕疎忽之過也。今神牌應如何敬謹修造之處。大學士﹑會同九卿確議具奏。再各處壇廟所供神牌。著太常寺堂官﹑前往敬謹閱視。如有應修之處。一並議奏。尋議﹑現據太常寺敬謹瞻視。祈谷壇神牌。有塌陷裂縫之處。相應重新修理。天壇地壇太廟奉先殿神牌。微有脫金落靑。應粘補修理。請於天壇祈谷壇﹑派工部內務府司官二員。地壇﹑派司官二員。太廟奉先殿﹑派司官二員。各督率修理。其興工告竣日期。交與欽天監選擇。敬啟神牌﹑並修完供奉之儀。令禮部照例辦理。從之

○兵部議覆。川陜總督年羹堯疏言﹑桌子棋子等山。爲匪類潛匿之所。相度形勢。惟他拉渡川﹑東通莊浪。西通刀林。又仙米寺四圍之山﹑林木叢茂。盜賊俱由此路出沒。應於他拉渡川有水之地﹑設立遊擊一員。千總一員。把總二員。馬步兵五百名。請卽移涼州髙古城遊擊等員﹑調兵駐防。仙米寺﹑應設立守備把總﹑各一員。馬步兵三百名。請卽移髙溝堡守備﹑黑松堡把總﹑調兵駐防。應如所請。從之

○裁直隸延慶衛守備一員。梁城所千總一員。保定左所教授。訓導﹑千總各一員。攺天津衛爲州。設立知州一員。攺衛經歷爲吏目。教授爲學正。其保定左所學生員﹑並入保定府學。每試額取童生十八名。分入淸苑等六州縣酌量加增。原附左所考試之任邱衛軍籍生員﹑歸入河間府學。延慶衛生員﹑分入昌平﹑延慶二州學。每試額取童生﹑亦分撥各府州學考取。從直隸總督李維鈞請也

○以順承郡王錫保﹑爲宗人府宗令

○丙午。增山西省各學取進文童額數。陽曲﹑楡次﹑文水﹑臨汾﹑洪洞﹑曲沃﹑翼城﹑聞喜﹑汾陽﹑介休﹑忻州﹑代州﹑長治﹑蒲州﹑臨晉﹑猗氏﹑解州﹑安邑﹑澤州﹑髙平﹑陽城﹑絳州﹑太平﹑襄陵二十四州縣。向系大學。照府學額各取進二十名。絳縣﹑臨縣﹑大同﹑蔚州﹑朔州﹑遼州﹑平定州﹑孟縣﹑崞縣﹑夏縣﹑沁州﹑稷山十二州縣。向系中學。升爲大學。各取進十五名。黎城﹑壺關﹑繁峙﹑保徳州﹑興縣﹑吉州﹑隰州七州縣。向系小學。升爲中學。各取進十二名

○丁未。諭戶部。豫省陽武﹑封邱﹑中牟三縣。從前兩被水災。聞其近堤地畝﹑有被水漲漫﹑流爲支河者。有水去沙停﹑變爲沙灘者。有地土變爲鹽鹻者。昔年特遣大臣﹑專司堵築。又念民間輸賦維艱﹑於蠲免之外﹑將應納錢糧。寬期分年帶徵。今幸修築功成。河流順軌。民獲安居。但念被災之後。元气未復。若將新舊錢糧並徵。民力未免竭蹶﹑且恐被水與停沙之地。以及鹽鹻之區。一時未能耕種。則國課何由而辦。朕心深爲軫念。著戶部侍郎托時前往。會同巡撫田文鏡﹑將三縣昔年被災地方﹑悉心查勘。其地土被災之輕重﹑及荒地成熟之遲早。與舊欠新徵之錢糧。應徵應免之處。一一確實分別定議

○以貴州提督趙坤﹑爲鑾儀衛鑾儀使。升雲南永北總兵官馬會伯﹑爲貴州提督。山西助馬路參將柳時昌﹑爲雲南永北總兵官

○議政王大臣等遵上�日議覆。條奏內稱﹑查得大將軍年羹堯條奏﹑善後十三款內一款。打箭鑪以外。木雅等處。共添設兵六千名。議裁四川重慶川北二鎭﹑化林一協﹑並將遵義等營﹑共裁汰兵三千四五百名。查化林地方﹑系打箭鑪扼要關隘。若將所有額兵一千名﹑止畱五百。又於此內分兵二百名﹑看守打箭鑪。則四川之西邊﹑兵勢甚微矣。至重慶總兵官標下﹑額兵二千名。重慶地方﹑系在四川大江沿邊。據湖廣荊州上流。若將總兵官並兵一千名裁汰。則四川之東邊﹑兵勢甚微矣。再﹑川北總兵官﹑駐札保寧。額兵二千名。四川保寧﹑與陜西漢中相爲犄角。若將保寧總兵官。並兵一千名裁汰。則四川之北邊﹑兵勢甚微矣。在昔於兩省接壤之處。相其地勢。多設兵丁者。特爲互相聲援。且防查各省盜賊故也。古來皆以內地爲重。外地爲輕。則裁內地之兵。安設邊外。正未可以爲得計。請將內地額設官兵﹑俱照常存畱。再﹑打箭鑪至巴塘地方九百里。將內地官兵六千名﹑安設邊外。如何使不侵擾打箭鑪之土司部落裏塘巴塘之番人。致生事端。至番地只產靑稞。不產米谷。內地官兵﹑自來習於谷食。如何挽運米糧﹑蓋造城屋之處。並未議議。請仍令年羹堯確議具奏。應如條奏所請。將年羹堯議裁之川北﹑重慶﹑化林﹑遵義﹑巫山﹑達州各處鎭協。並經制官兵。仍照常設立。再查年羹堯奏請打箭鑪之外。添兵六千名。又黃勝關之外。潘州等處。添兵二千四百名。兵旣太多。口外撥餉不易。又恐騷擾番民。亦未可定。今川北等處兵二千五百名﹑旣不便裁去。應將此二處所設兵丁八千四百名內﹑減去二千五百名。其餘之五千九百名兵丁尙多。亦應酌量裁減。應令年羹堯將裁減兵丁﹑及挽運糧米﹑蓋造城屋之處。分晰具題。到日再議。從之

○戶部議覆。湖北巡撫納齊喀疏報。荊州府巴東縣北﹑紙倍溪地方。忽湧鹽泉。居民煎煮。每日得鹽約二千餘觔。請照淮鹽行引。於楚北各州縣分銷。應如所請。從之

○四川巡撫王景灝疏報。成都等府﹑開墾雍正元年分田地六十八頃有奇。下部知之

○裁湖北掌印都司一員。都司經歷一員

○準噶爾厄魯特臺吉策妄阿喇布坦﹑遣使臣博洛胡爾哈進表。貢獻方物。賞賚如例

○戊申。諭大學士等。前聞南坪壩番人聚眾梗化。朕料其必有起釁之由。曾降諭上�日。今據提督嶽鐘琪摺奏。叛番懼罪逃散。拏獲起事首惡喇嘛番子拔那等九名。其餘脇從逃匿者。現在陸續投誠。數日可以安輯。此事實。因石泉營守備孟繼先﹑魚肉番人﹑縱兵騷擾。茂州知州邊鴻烈﹑擅作威福﹑因修城苛﹑虐番人。以致伊等憤激﹑殺傷兵民等語。番人敢行悖逆。自有憲典。至守備知州等﹑旣有苛刻激成之由。必須審出實情。分別治罪。以伸國家之法。以服番眾之心。著刑部侍郎黃炳﹑前往審理

○諭八旗都統等。凡驍騎校缺出。定例俱於本佐領下﹑揀選補授。嗣後若本佐領下無可補之人。著請上�日於該旗揀選引見補授。將此上�日宣示八旗。一體遵行

○左副都禦史謝賜履﹑緣事降調。升大理寺卿梁文科﹑爲都察院左副都禦史

○吏部議覆。直隸總督李維鈞奏言﹑直隸向年未設藩臬兩司。故通永﹑天津﹑霸昌﹑大名﹑口北五道。俱掛山西山東河南等布按二司銜。今直隸守巡二道﹑旣攺爲布按二司。其五道等﹑俱應攺直隸布按二司銜。應如所請。從之

○添設安徽提督學政一員。從都察院左都禦史蔡珽請也

○添福建臺灣府新設彰化縣儒學教諭一員。額取童生八名。攺諸羅縣﹑原轄之羅漢門地方﹑歸臺灣縣管轄。從浙閩總督覺羅滿保請也

○以故續順公沈之義子沈鐸﹑襲爵

○己酉。諭八旗大臣等。爾等己經增給親丁錢糧。其前鋒參領﹑護軍參領﹑副護軍參領等官。行走之處旣多。守衛之責﹑又關緊要。應如何加恩﹑給與親丁錢糧之處。公同會議具奏。尋議﹑前鋒參領﹑護軍參領向例給與親丁一名每月錢糧一兩今請增給二兩。再折給米銀一兩。其前鋒侍衛﹑副護軍參領﹑向無親丁。今亦給與一名。每月給錢糧一兩。折給米銀一兩。得上�日。前鋒侍衛﹑亦照依參領給與

○特賜原任正黃旗副都統阿南達﹑謚恪敏造墳立碑。致祭一次。從其子巴爾庫爾副將軍阿喇衲﹑遺本奏請也

○喀喇沁輔國公口�戛爾麻色楞故。遣官致祭

○庚戌。廣西巡撫李紱疏言﹑廣西捐谷價值。每石三錢。今據原任廣西布政使今升通政使王沛憻到粵。咨稱原捐谷價。每石實收一兩一二錢。除發谷價外。余銀幾及百萬。並無著落。請將從前經手之督撫司道以下等官質訊。得上�日。大凡開捐處﹑稍有盈餘。亦人所共知。如將此項盈餘﹑卽作枉法婪贓﹑一律治罪。其他捐納之省。必致生事訛詐。但不淸查﹑則不肖官員﹑竟視此爲分內之事。任意肆行矣。著行文各省。取具各員確供﹑咨送廣西。並咨原藩司黃國材處。將收捐始末情獘奏聞。如敢欺隱。從重治罪

○湖北巡撫納齊喀患病。請假調理。以湖廣總督楊宗仁﹑兼署巡撫事

○辛亥。諸王宗室等﹑以建立宗學。具摺謝恩。上召入乾淸宮。諭曰。書云﹑以親九族。九族旣睦。爾等宗室之內﹑自應和協。彼此保護。骨肉之親。豈可相爲讎敵乎。朕在藩邸時。𨿽知宗室惡習。但孔子云﹑不在其位。不謀其政。又云﹑非天子。不議禮。不制度。不考文。朕今卽位。教育愛護宗室。俱系朕躬職分之事。前朕議處蘇努﹑吳爾占之罪。伊等並非與朕舊有隙怨。祗以骨肉之內。彼此傾陷。互爲讎敵。一有微隙可乘。羣起而攻之。則其人何所容身乎。今我宗室內﹑互相讎陷之習。皆由蘇努所致。凡讎當解。不當結。所謂九世之讎必報者。指敵國而言之耳。非言宗族骨肉也。以骨肉而信下人無影響之言。彼此視爲讎敵。反與旁人相親。豈非輕重倒置乎。今朕宗室僅千餘人。尙不及十佐領人數。若如此互相傾陷。何所底止。朕甚惜之。惟望爾等習爲善人。爾宗室內﹑不但同心協力﹑報效國家之人﹑爲朕所深眷。只安靜守分﹑不幹法紀之人﹑卽在朕眷注之中。若妄行犯法。朕必照例處分。豈可望朕之寬宥乎。爾等爲立宗學之故謝恩。如以朕設立此學﹑果爲有益。爾諸王宗室之子弟﹑或在家延師讀書亦可。或勞其身心﹑閱歷事務﹑令入宗室學中讀書亦可。惟令教習等﹑嚴加訓誨。爾等又時加約束。自可望其成就。若溺愛袒護己子。反怨教訓之人。何由望其成立耶。爾眾宗室等﹑聽朕此上�日。實心奉行。各自勉勵。或學習經書。或嫻熟武藝。宗族骨肉內﹑彼此扶持。各守本分。無貽羞辱。如果學習數年。文武兩途﹑有幾人成材。則朕心喜悅。如獲奇珍。庶此學之設﹑不爲虛矣。再﹑宗室子弟之成丁者。宜各自黽勉向學。至於鼓舞振作之勤。則在爾宗人府王﹑貝勒﹑公等。如數年中﹑各自勤學。誠得幾人成立。彼時不但爾等謝朕之恩。朕且舉行筵宴﹑以志歡慶。總之﹑宗族骨肉之間。以和爲貴。爾等勉﹤旃﹣丹冉﹥

○諭吏部。考試月官履歷摺子。必令伊等自構。若煩人代作。引見時查出。定行覆試治罪

○工部奏請修理壇廟等處事宜。得上�日。此本內將修理壇廟﹑及修墳立碑等事。俱在一處繕寫。殊爲不敬。縱使舊式如此。亦應更攺另行。分晰繕寫才是。廉親王並非意見不到之人。著查詢具奏

○壬子。諭領侍衛內大臣等。各處俱有其次辦事之人。如部院﹑則有司官。都統﹑則有副都統參領等。惟領侍衛內大臣﹑前鋒統領﹑護軍統領等﹑並未派有其次辦事之人。著領侍衛內大臣處﹑每旗派侍衛班領一員。侍衛什長二員。次於領侍衛內大臣等辦事。前鋒統領處﹑派前鋒參領一員。前鋒侍衛一員。前鋒校二員。護軍統領處﹑派護軍參領一員。副參領一員。護軍校二員。次於前鋒統領﹑護軍統領等辦事。若大臣等辦事錯誤。將伊等並議處分。如此﹑則伊等各勤厥事。皆得殫心於大臣之前矣。此所派之侍衛班領等當差之處﹑仍著照常行走

○癸丑。上禦太和殿視朝。諸王及文武升轉各官謝恩

○召入內閣部院諸大臣諭曰。大臣之道。貴於殫精竭忠。事事盡心。務求至當。爾吏部﹑兵部﹑近又有評罪太重之獘。爾等以爲議輕﹑則上必從重。不若議重﹑則恩自上出。必從寬典。此等私心揣度。皆系從來積習。朕所洞悉。何得仍其故智乎。如朱綱鉛法一事。議以革職。因朱綱平日奏摺﹑朕命隆科多代奏。故從重議。以見避嫌之意。盧詢獨奏一事。議以革去都統。因其同爲兵部堂官。故從重議。以見不瞻徇之意。吉當阿﹑於舉行計典時。上三旗﹑無一卓異之員。豈有下五旗﹑皆有可薦之人。而上三旗﹑獨無一人可信乎。據稱伊等﹑或系出差。或派往打圍。故未行薦舉。夫旣有可薦之人。獨不可展限補薦乎。朕將吉當阿交部議處。而該部又謂此必朕欲重處者。遂議革職。以迎合朕上�日。夫朕欲褫吉當阿之職。何難竟行斥革。而必借此一事以從部議乎。此等但知行私自便。全無公忠爲國之心。所當痛加悛攺者也。又如大學士張鵬翮員缺。吏部卽行開列具題請上�日。朕令內閣確查舊例。其初含糊回奏。及朕憶皇考加恩李光地﹑有一月後開列之上�日。內閣始查出檔案請罪。當時李光地之事。朕在藩邸時﹑卽聞人傳頌皇考待大臣恩意周渥。不忍遽行開缺。以爲盛事。爾等豈不聞知。且現有檔案。而置若罔聞。必侍朕再四往復查詢。始具奏請罪。是誠何心。朕非過於煩瑣。欲爾等屢次請罪。特欲求其當耳。蓋大學士之缺﹑必遲回鄭重以得其人。非如他職。有一缺出。卽有一人可補。況皇考加恩閣臣﹑尢爲備至。李光地﹑系皇考登極後之進士。洊歷臺輔。恩禮優渥。至於如此。張鵬翮﹑爲皇考之舊大臣。朕擢任機衡。今加恩乃不如李光地可乎。此系皇考非常恩典。在新任閣臣﹑及吏部﹑或尙可托詞未經詳查舊檔。至如馬齊﹑嵩祝﹑與李光地同時共事之人。如此隆恩。豈有遺忘不知之理。設朕不加意查詢。乃於張鵬翮之缺﹑遽著開列補授。又將使朕引爲己咎矣。此等事皆有關系。爾等大臣﹑全不在意。豈爾等不盡心辦事。抑或爾等才情﹑俱出朕下耶。朕但期事之歸於至當。非好爲苛求。乃不得已也。諸大臣其勉之

○諭各省督撫等。周禮稱惟王建國。體國經野。孟子亦言仁政必自經界始。疆界所關。誠爲至重。從來兩省交壤之地。其界址多有不淸。雲貴川廣等處爲尢甚。間有一省之內。各州縣地界﹑亦有不淸者。每遇命盜等事。則互相推諉。礦廠鹽茶等有利之事。則互相爭競。甚非息事寧民之意。各省督撫﹑其共矢公心﹑詳細淸查。如與鄰省地界有不淸者。則兩省各委賢員﹑公同勘定。若本省內地界有不淸者。卽委本省賢員勘定。地皆朕土。人皆朕臣。此盈彼絀。悉在版圖之內。無容分視也。𨿽地界或間有難定之處。但平心勘畫。卽使稍有不協。然一定之後。久遠得以遵據。永無推諉爭競之處。於地方大有裨益矣

○甲寅。諭大學士等。應開科道人員。俱系科甲出身。再考文字﹑亦屬無益。今次著於翰林各部院衙門﹑應行開列人員內﹑令各堂官薦舉。從前朕於科道中﹑欲用外省道員。故將有才幹者選用。今外省道員﹑將次用足科道職司言路務擇忠誠爲國﹑直言無隱者。方爲稱職。如錢廷獻之徒務虛名。劉燦之挾讎爲己。崔致遠之抗違狂妄。此數人﹑皆但知有身而不顧朝廷。如此存私之人斷不宜於言責。今次薦舉人員內﹑若有此等行爲。必將原保舉之人﹑一並究問

○諭吏部月選道府州縣等官。於地方民生﹑最爲切近。與其甄別於旣仕之後。不若詳愼於未仕之前。是以我皇考特重其事。每於月官銓選之後。令九卿﹑詹事﹑科道驗看。凡有出身不正﹑素行不端之人。各將所知﹑據實陳奏。而九卿等﹑每多瞻徇。莫肯抒誠。及朕臨禦以來。屢降明諭。務令直陳無隱。乃仍循舊習。瞻顧懷私。系同鄕﹑則畏避嫌怨。系別籍﹑又謂不能確知。如此﹑殊非愼選官方之道也。嗣後月官掣缺之後。九卿照例驗看。但九卿人少。不能周知。並令各部院衙門堂司官﹑將所知漢人內﹑有出身不正﹑行止不端者。各具密摺﹑於月官考履歷之日﹑至乾淸門進呈。其有品行素優者。亦令密奏。若系旗員。則令本佐領﹑參領﹑都統﹑副都統﹑亦照此例。各具密摺奏聞。倘有挾讎誣奏者。朕參閱眾論。自能洞悉。諸臣亦斷不能欺朕也。如此﹑則不肖幸進之徒。皆知儆畏。名器不致濫邀矣

○禮部議覆。左通政陳良弼條奏。八旗漢軍筆帖式。貢﹑監﹑生員﹑官學生﹑亦有學習繙譯者。請照滿洲蒙古例。一體考試。應如所請。嗣後三年之內﹑考取秀才二次。舉人一次。進士一次。其取中額數視人數多寡。臨期請上�日欽定。從之

○乙卯。諭九卿等。節行爲風化之首。故旌揚盛典。歷代崇之。朕卽位以來。拳拳以惇教化﹑勵風俗爲務。恩詔中﹑敕令旌表節義。嗣又頒發諭上�日﹑至再至三。誠欲地方有司﹑加意采訪。每見直省舉報節行﹑俱系民間婦女。而營伍中人絕少。豈旌典例由生員具呈教官具結。與兵丁聲气﹑渺不相通﹑無由舉報耶。嗣後必使兵民一體。凡營伍中節行貞烈之婦女﹑盡得舉報。不致冒濫。亦不致隱漏。以副朕廣勵風節至意。尋議﹑嗣後令直省督撫提鎭學臣﹑宣諭地方文武官弁。查明營伍中﹑合例節婦。移明教官。申報州縣。詳請題核旌表。永爲定例。從之

○丙辰。鑲白旗漢軍副都統林柱﹑緣事革職。升正白旗參領石文焻﹑爲鑲白旗漢軍副都統

○議政王大臣等議奏。振武將軍印﹑出徵十年。威布邊疆。應將此印﹑給與鎭守茂岱察罕叟爾紮克拜達裏克將軍穆克登掌管。從之

○工部遵上�日議覆。吏部尙書朱軾疏言﹑浙江杭州等府﹑全賴海塘捍禦潮汐。查紹興余姚縣﹑自滸山鎭﹑西至臨山衛六十里。舊有土塘三道。內一道爲老塘。距海三四十里。或十餘里。系百姓自築。其二道爲外塘。詢據土人云﹑潮水從不到塘。若加髙三四尺。厚五六尺。卽遇風潮﹑亦不致衝溢。系民間竈戶修築。今被災之後。民竈無力。應令地方官﹑動用公帑興修。又自臨山衛至上虞縣烏盆村十五里。自村至會稽縣瀝海所四十五里。內石塘二千二百餘丈。系康熙五十八年建。至今鞏固。其石塘東西﹑共土塘七千丈。坍塌甚多。應令塡築亂石﹑上鋪大石﹑以固塘基貼石築土。栽種楡柳。近塘窪地﹑一槪築平。庶可永固。自陳文港至尖山二十餘里。內艸塘七十四丈。亂石砌邊。土塘三千七百二十六丈。塘外淤積沙土。潮水猶注塘下。應將土塘加寬。添鋪條石。其艸塘七十四丈。並照式修攺。再﹑塘外原有亂石子塘。寬三四尺不等。外加排樁﹑遮護塘腳。最爲緊要。去秋風潮﹑排樁欹倒。子塘零落。應修砌完固。從前原無子塘之處﹑亦照式興修。又海鹽縣﹑東自秦駐山三澗寨﹑西至演武場﹑石塘二千八百丈。明時修建。最爲堅固。年久水沁塘根。樁木朽壞共塌八十餘丈。今應移就實地修築。又去秋風潮衝潰七十丈。其附石土塘﹑亦應照式修築。自演武場﹑至平湖縣雅山炮臺一帶土塘。現在地方官加修。指日完工。通共估計石價夫匠土方﹑雜費﹑應用銀十萬五千七百兩有奇。俟工完後﹑核實報銷。至支發錢糧﹑及督修大小官員﹑應聽撫臣法海﹑另疏題報。俱應如所請。從之

○又議覆。吏部尙書朱軾疏言﹑江南松江府之華婁上海等縣﹑沿海二百五十餘里。地窪土松。捍海塘工。尢爲緊要。自金山衛城北十里﹑至華家角四十餘里。土塘六千二百餘丈。內最險工一段。自漴缺墩至東灣九百六十九丈六尺。緣大小金山﹑聳峙洋面。山北壅積沙墩。潮水直衝漴缺。前明修築石塘三百餘丈。日久侵嚙。石塘孤露水中。康熙四十七年﹑另築土塘。去秋風潮﹑坍卸入海。此段工程。最爲緊要。又次險工四段。自金山墩至西新墩七百六十八丈。自兵廠至張家捨二百八十八丈。自倪家路至三坌墩﹑三百六十丈。自周公墩至花家角﹑一千四百六十八丈八尺。此四段老岸久坍。新塘屢易。皆當易土爲石。以資保障。其修築石塘之法。應於地面開深二三尺。務見實土。乃用木樁長一丈者。密釘土內。樁間杵築。使底土堅實。上鋪條石。縱橫相間。下寬而上縮。層層收進。三面鋪砌條石。中間塡塞碎石。自基至頂。共砌石十層。自能永久保固。通共應用銀一十九萬二千九百兩有奇。所有石料。必須辦齊。方可興工。至支發錢糧﹑及督修大小官員﹑應聽撫臣何天培另疏題報。亦應如所請。從之

○丁巳。管理戶部事務。怡親王奏請﹑酌減蘇松浮糧。得上�日。蘇松浮糧。常廑皇考聖懷。屢頒諭上�日。本欲施恩裁減。乃彼時大臣﹑以舊額相沿已久。國課所關綦重。數以不應裁減﹑固執覆奏。凡國國家大事。因革損益。必君臣計議畫一﹑始可舉行。若皇考違眾獨斷。旣非詢謀僉同之意。且恐一時減免。倘後來國用不足。又開議論之端。是以從眾議而中止。然聖慈軫念蘇松誕敷渥澤。屢蠲舊欠。以紓民力。其數較他處爲多。是亦與裁減正額無異也。今怡親王等﹑悉心籌畫。斟酌奏請。朕仰體皇考愛民寬賦之盛心。準將蘇州府﹑正額銀蠲免三十萬兩。松江府正額銀蠲免十五萬兩。論語曰。百姓足。君孰與不足。易曰。損上益下。民說無疆。朕但願百姓之足。時存益下之懷。用是特沛恩膏。著爲定例。俾黎民輕其賦稅。官吏易於催科。可飭令該地方官知之

○追封和碩裕親王廣寧父保壽親王爵遣官致祭立碑造墳如例。謚曰悼

○封喀爾喀紮薩克臺吉通摩克爲輔國公

○浙閩總督覺羅滿保疏報。臺灣山後七十四社生番先後輸誠歸化賫獻土物戶冊願附版圖。下部知之

○戊午。添設河南省河南營參將一員。攺河南營都司爲守備移駐陜州。另立陜州一營。添設把總二員。兵三百四十名。分防靈寶﹑閿鄕二縣。嵩縣營﹑添把總二員。分防永寧﹑盧氏二縣。汝寧營﹑添把總一員。兵三十名。分防遂平縣。從河南巡撫田文鏡請也

○己未。禁止直省道員﹑調用雜職充巡捕官。從禦史殷式訓請也

○庚申。工部議覆。河道總督齊蘇勒疏稱﹑徐州黃河南北兩岸。及宿遷縣運河北岸。駱馬湖西寧橋等處。堤工凡五千二百二十四丈。亟宜修築。以資捍障。應如所請。從之

○辛酉。川陜總督年羹堯﹑以日月合璧﹑五星聯珠﹑具本奏賀。得上�日。年羹堯所奏本內﹑字畫潦艸。且將朝乾夕惕。寫作夕陽朝乾。年羹堯平日非粗心辦事之人。直不欲以朝乾夕惕四字﹑歸之於朕耳。朕自臨禦以來。日理萬幾。兢兢業業。𨿽不敢謂乾惕之心﹑足以仰承天貺。然敬天勤民之心。時切於中。未嘗有一時懈怠此四海所知者。今年羹堯旣不以朝乾夕惕許朕。則年羹堯靑海之功。亦在朕許與不許之間而未定也。朕今降上�日詰責。年羹堯必推托患病。系他人代書。夫臣子事君。必誠必敬。陳奏本章。縱系他人代書。豈有不經目之理。觀此﹑則年羹堯自恃己功。顯露不敬之意。其謬誤之處。斷非無心。此本發與年羹堯﹑令其明白回奏

○癸亥。諭大學士等。甘肅巡撫胡期恆﹑朕素不識其人。因西海初經平定。必得熟悉邊方情形者。畀以巡撫之職。朕詢問年羹堯﹑伊卽薦胡期恆﹑謂可勝任。前年羹堯曾薦王景灝﹑求令陛見。及王景灝來京。朕觀其才具。實屬可用。是以此番薦舉胡期恆﹑朕亦不疑。卽用爲甘肅巡撫。後見揭參金南瑛等七人。朕察其情節。甚不允協。且年羹堯於王景灝﹑則請令陛見於胡期恆﹑則不請令陛見。是殆欲借王景灝一人﹑使朕信其言之不誣。遂可薦舉胡期恆之類﹑以肆其蒙蔽也。今胡期恆來京。所奏之言﹑皆屬荒唐悖謬觀其人﹑甚屬卑鄙。豈特不稱巡撫。卽道府之職﹑亦屬有玷。著革職。甘肅巡撫員缺。著將軍嶽鐘琪兼理

○又諭。覽年羹堯奏稱﹑委赴南坪築城之知州邊鴻烈守備孟繼先﹑不卹番民。欲令寒冬入山砍木。且出言恐嚇。以致各寨番民﹑驚惶生事。曾經一面繕摺奏明。一面調兵巢�刀撫等語。伊前奏摺內﹑止稱彼處原無城郭。今欲築城駐兵。喇嘛眾番等。不能任意行事。是以聚眾離叛。並未將邊鴻烈等情由聲明。朕降上�日察問。伊將從前奏摺內全無之事。竟稱己於摺內奏明含糊具題。或是年羹堯從前有心隱匿具題。抑或被屬員欺瞞﹑遂爾朦混具題之處。著年羹堯明白回奏

○升順天府府尹張令璜﹑爲大理寺卿。仍兼理府尹事

○調署四川松潘總兵官張元佐﹑爲四川川北總兵官。仍署理松潘總兵官印務。署陜西延綏總兵官李如柏﹑署理四川川北總兵官

○浙江溫州總兵官戴坤﹑年老乞休。命加右都督銜致仕。以原任廣西左江總兵官邊士偉﹑爲浙江溫州總兵官

○設立廣西崇善﹑荔波二縣儒學。取進文武童生各四名。撥太平府訓導﹑駐崇善。宜山縣訓導﹑駐荔波從廣西巡撫李紱請也

○甲子。調署四川提督護軍統領納秦回京。以鑾儀使趙坤﹑署四川提督

○乙丑。莊親王允祿等﹑遵上�日將總理事務王大臣等﹑分別定議具奏。得上�日廉親王允禩﹑怡親王允祥﹑爲人聰明彊幹。廉潔自矢才具優裕。朕深知其能辦大事。遭皇考上賓之日。朕心神恍惚。恐事有錯誤。爰於卽位之初。命二王贊佐朕躬。效力國家。總理事務。朕倚任二王﹑原無異視也。廉親王因不得遂志。又以朕疎遠允禟﹑允﹤礻我﹥﹑允禵﹑至生怨恨。每事煩擾朕之心思。阻撓朕之政事。惑亂眾心。朕爲備極焦勞。是竟以歷年之煩擾皇考者。又欲以之煩苦朕躬矣。怡親王極其敬愼。遵守臣節。凡朕所交事件。竭盡忠誠。勤勞辦理。三年來﹑佐朕治理之功甚大。廉親王種種悖謬之罪。朕旣盡行寬宥。如怡親王之誠心效力者。右不加恩褒異。則將來之宗室諸王﹑爲國效力之心。必至懈怠矣。怡親王﹑著賞一郡王。聽王於諸子中﹑指名奏請受封。隆科多﹑著賞給世襲一等阿達哈哈番。馬齊﹑著賞給拜他喇布勒哈番。余依議

○授奉國將軍阿哈尼子五十九﹑爲奉恩將軍

○丙寅。諭內閣。盛京乃開基之地。寧古塔﹑黑龍江﹑三姓等處。俱屬接壤。向來發遣人犯。安插於此。至今漸多。此輩原系匪類。凶惡習成。豈能悛攺。其子孫亦未必能成善類。而本處無知少年。或爲其引誘。流染匪僻。廢壞風俗。所關甚大。且將來發遣之人。多於本地兵丁。亦深有未便。嗣後凡發遣人犯。可否分發內地邊遠之區。今地方官﹑嚴加管束。人數無多。禁約亦易。至彊盜理應正法。其減等發往三姓地方。乃法外之仁。今應作何變通。俾其安輯。再﹑八旗內府佐領﹑王府佐領下﹑有罪發往打牲烏喇者人數漸加。亦當酌量。著諸王大臣等﹑會同詳議。務期得當﹑經久可行

○又諭。大臣等之家人。互相黨比。結爲兄弟。鉆營請托之處甚多。大臣等﹑彼此和洽。其請托固不待言。如彼此不睦。家人從中﹑或爲調停。或爲激怒。千態萬狀。各欺其主。以圖己利。伊主爲其所惑。不能辧別是非。反爲家人所用。而忘己之利害。獲罪敗名。不可勝數。此朕數年來所深知。亦眾人所共知也。此等事﹑大有關系不可不嚴行禁止。著交與步軍統領﹑五城官員。凡大臣等之家人﹑如有嫁聚筵席﹑延請親友等事。令各稟明家主。然後舉行。倘有私結黨與。約爲兄弟。彼此會飲。藉以請托事件者。卽行嚴拏治罪。將此通行八旗曉諭

○命署江南江蘇巡撫何天培﹑仍回江南京口將軍任。升江西布政使張楷﹑爲江蘇巡撫

○廣東廣州將軍管源忠﹑年老休致。調署江南京口將軍李杕﹑爲廣東廣州將軍。解廣東廣州左翼副都統蔡瑜任。調正紅旗漢軍副都統吳如譯﹑爲廣東廣州左翼副都統

○丁卯。諭雲貴總督髙其倬﹑貴州巡撫毛文銓﹑提督趙坤等。黔省狆苗﹑最爲不法。上年三四月間。輒敢蟻聚﹑搶奪集市。定廣協副將領兵驅逐。官兵多被損傷。至八月間﹑撫提會調兵丁二千名﹑委員進巢�刀。於九月行至定番州。兵丁彊買民物。喧鬧罷市。暮抵谷藺地方。夜火不戢。又復焚毀熟苗五寨。以致民苗合圍﹑射傷官兵。夫師出以律。乃沿途騷擾平民。激變熟苗。種種彊橫。何漫無法紀﹑竟至如此。且狆苗﹑及紅黑諸苗之巢穴。附在各州縣者。種類不一。出沒無常。朕意與其有事而加巢�刀撫。孰若未事而預爲計畫。黔省文武各官﹑委靡成風。匪伊朝夕。爾等須大爲整頓。身先倡率。文自司道以至府州縣衛。惟撫卹是務。武自鎭協以至參遊備弁。惟操練是勤。務使民無派累之苦。兵無怠玩之習。將見各處向化熟苗﹑必皆舉踵企慕。擇其頭目中淳良可用者。命該管官﹑宣播恩徳。加以優賚。俾各愛養所屬。以備驅策。其有干紀犯科者。從而重懲。以示警戒。不一二年間。內地之民。莫不感激奮勵。己附之夷人。胥皆畏威懷惠。彼狆苗﹑及紅黑諸苗。多與漢姦聲气相通。自當俛首帖耳﹑望風惕息。猶敢縱肆猖獗乎。設有怙惡不悛者。亦必審查。果系族類眾多。稔惡渠魁。始遣熟苗頭目﹑先行招撫。撫之不從。然後行知所在將弁﹑塞其奔逸之路。一面命熟苗頭目﹑率伊部落前往巢�刀捕。大兵從而繼之。自獲全勝。所獲牲畜等物。卽頒賞熟苗。酬其功績。將勞效尢著之輩。或奏請賜一職銜。如是平定一二處。則其餘不待招撫﹑而歸誠恐後矣。至於直省各員﹑俱有火耗羨余畀之養廉。黔省錢糧額寡。耗羨無幾或以養廉不足﹑加派民苗。然州縣員缺。較他省無多猶易爲設法。莫若將各項陋規通盤查淸。卽以本省之所出﹑還濟本省之公用。似屬允協。聞自巡撫提鎭﹑及司道等官。各有納糧官莊。每歲收米千百石﹑至數十石不等。府州縣﹑亦間有之。此皆國家正賦。豈容私行隱占。又聞貴陽﹑鎭遠﹑安順﹑普安四處榷稅。每歲抽收一二萬金。而報解正項﹑不過數千。思南﹑威寧﹑黔西﹑大定﹑畢節等處。俱有過往牛馬銅鹽﹑並落地等稅。每歲可收至八九千金少亦不下二三千金。而報解正項。不過數百。此等府州縣﹑養廉太覺有餘。至若都勻思州﹑石阡﹑平越﹑獨山﹑麻哈﹑廣順﹑定番﹑淸鎭﹑安平等處養廉。又甚屬不足。一省之中。丰嗇懸殊。安可不爲調劑。嗣後爾督撫﹑應將各處稅課﹑逐一淸查。每年盈餘若干。量畱該管官養廉。餘者貯庫。並將文武各員所占官莊交納之米﹑盡數貯倉。闔省錢糧耗羨﹑一總提解。合此三項。通行會計。自巡撫司道以下﹑及府州縣﹑分別衝僻繁簡。酌定養廉之數而派與之。如此﹑則溥徧均平。缺美者無虧空之虞。缺苦者亦不致科累民苗。上下俱無染指。各員咸得奉公盡職矣。再者除養廉外量存數千金貯司庫。以備賞犒兵丁苗猓之用。亦未始非裨益地方之一助也。爾等其周思詳議﹑具摺陳奏務令官民兩賴可以永久行之無獘。庶幾地方寧輯。民苗樂利。以副朕懷遠籌邊之至意

大淸世宗敬天昌運建中表正文武英明寬仁信毅大孝至誠憲皇帝實錄卷之三十

大淸世宗敬天昌運建中表正文武英明寬仁信毅大孝至誠憲皇帝實錄卷之三十一

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太保

兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正三年。乙巳。夏。四月。戊辰朔。享太廟。上親詣行禮

○諭直隸河南山東督撫。朕因兩省接壤之區﹑人民雜遝。最易藏姦。已令直省督撫﹑淸理疆界。聞曹州西南桃源集地方﹑界聯三省。壤接七縣。而離各州縣治﹑又皆遼遠。文武兵役﹑巡察難周。此處甚爲緊要。爾等可差員會勘﹑將如何專委弁員﹑撥兵彈壓。及應歸某省管轄之處。會同詳議具奏

○己巳。以正白旗滿洲都統拉錫﹑兼理太僕寺卿

○吏部議奏。原任翰林院檢討董玘﹑以親老乞在籍終養。應準其所請。俟親終服滿﹑令其來京候補。得上�日。凡人誰無父母。爲人子者無不欲其父母常存。今於告請終養疏內聲明親終服滿補用。爲人子者聞之﹑何以爲情。況該撫舉董玘爲孝廉方正。此人𨿽暫未錄用。朕但願伊克盡子職﹑常奉伊親耳。似此不仁之語。朕不惟不忍降上�日。亦不忍閱覽。將本發回。著冊去此叚具奏

○庚午。怡親王允祥﹑奏辭議敍。得上�日。王忠敬勤勞。佐朕辦理政事。三年以來。實多裨益。玆因議敍﹑特加封王一子爲郡王。以彰國家酬庸之典。王其祇遵。不必固辭

○升詹事府少詹事何國宗﹑爲內閣學士兼禮部侍郎

○以國子監司業孫嘉淦﹑提督安徽學政

○禮部議覆。給事中李蘭條奏﹑追封關帝祖父爵號。據稱聖迹圖志一書所載。關帝系夏臣關龍逢後裔。祖諱審。父諱毅。世居解梁常平村寶池裏等語。查聖迹圖志﹑乃系近時盧湛所撰。與正史不合。尊崇正神。理宜詳愼。亞聖孟子之父﹑未詳名諱。止稱先賢孟孫氏﹑所以闕疑也。應照此例﹑追封關帝三代﹑俱爲公爵。牌位止書追封爵號。不著名氏。於京師白馬關帝廟後殿供奉。遣官告祭。其山西解州﹑河南洛陽縣冢廟。並各省府州縣擇廟宇之大者。置主供奉後殿。春秋二次致祭。從之

○裁山東掌印都司一員。都司經歷一員

○辛未。以禮部尙書賴都﹑兼理鑲藍旗滿洲都統

○廣東髙州總兵官藺佳進﹑緣事革職。升廣東將軍中軍副將趙儒﹑爲廣東髙雷廉總兵官

○安徽巡撫李成龍疏言﹑五河縣烈婦﹑白三之妻謝氏。逼姦不從。刎頸全節。應請旌表。得上�日。謝氏因伊夫縱勒通奸。守貞自矢。終不爲彊暴所污。旋卽自盡。可謂烈婦中之超眾者。殊爲可嘉。應加恩旌表﹑以惇風化。嗣後如有此等烈婦﹑應作何加恩旌表之處﹑一並定議具奏。尋議﹑白三妻謝氏與尋常烈婦不同。應照常例﹑增給銀十兩。令地方官於墓所建坊﹑鐫列實迹。遣儒學官致祭一次。嗣後如有此等超眾節烈婦女。應俱照此例旌表。從之

○壬申。諭刑部。朕每覽所奏罪犯案內﹑多有僧人不法。致幹憲典者。爲僧無淸淨心。行凶頑事。則其非僧也必矣。朕嘗覽釋氏之教。𨿽不足爲治世理民之用。而空諸色相。遺棄榮利。有戒定慧之學。有貪嗔癡之戒。爲說𨿽多。總不出乎寡欲﹑攝心﹑戒惡﹑行善四端﹑爲大要也。爲其徒者。𨿽有爲禪﹑爲律﹑爲講﹑爲持誦之不同。然莫不以四端爲本。至於混迹僧徒。實乖僧行者。飲酒食肉。肆爲不法。有應赴﹑馬流鏖頭﹑掛搭﹑闖棍﹑江湖﹑捏怪﹑煉魔﹑潑皮等名色。皆敗壞僧教﹑甘爲非法﹑何得稱佛門弟子乎。若槪以僧目之。則苗莠弗辧﹑而涇渭莫分矣。朕非爲僧人正其名色。蓋核名實﹑辧是非﹑國家勸懲之法﹑不可忽也。爾部行文直省。嗣後凡遇緇流犯法。須按是何名色之僧人。入案呈奏。審擬定罪。若旣稱戒僧﹑有干犯法紀之事。必嚴加治罪

○諭總理鑾儀衛事務公馬爾賽等。爾衙門之漢整儀尉員缺。將世襲官員﹑與武進士﹑停其補授。世襲官員內﹑難得優員。如有優員。旗下且將用之。若系劣員補授。於爾衙門亦屬無益。嗣後八旗漢軍內﹑領催﹑馬甲﹑及閒散人等。有穎俊可用之人。與工於馬射者。著怡親王﹑果郡王﹑兵部大臣﹑與爾衙門之大臣等﹑公同揀選。遇整儀尉缺出﹑引見具奏。伊等果有行走效力好者。咨送該旗﹑令得補授副參領。如此﹑則漢軍旣獲升階。人才又可成就。卽爾衙門亦可得優員矣

○裁廣東廣州左衛﹑前衛﹑後衛﹑南海衛﹑東莞所。新會所﹑新寧所﹑增城所﹑從化所﹑靖遠衛﹑連州所﹑南雄所﹑韶州所﹑惠州衛﹑河源所﹑龍川所﹑長樂所﹑潮州衛﹑澄海所﹑程鄕所﹑肇慶衛﹑廣寧所﹑新興所﹑陽春所﹑陽江所﹑神電衛﹑髙州所﹑寧川所﹑海南衛﹑萬州所﹑崖州所﹑廣海衛﹑海門所﹑靖海所﹑蓬州所﹑淸瀾所﹑並裁掌印都司﹑都司經歷各一員

○癸酉。左都禦史尹泰奏言﹑定例監察禦史﹑試俸一年不稱職者。以按察司經歷攺補。請嗣後一年限滿。未能深信者。再試一年。庶賢否可以詳察。從之

○甲戌。吏部議覆。兩廣總督孔毓珣疏言﹑太平府屬龍州土知州趙殿灴﹑貪婪殘暴。旣經革職。其管轄地方應擇趙姓近支二人。降爲土巡檢二員。分轄管理。應如所請。從之

○丙子。諭議政王大臣等。策妄阿喇布坦﹑來求吐魯番之地。曾諭將從前內附爲首者﹑令其遷入內地。今將軍穆克登奏言﹑吐魯番處﹑共有一萬餘人。若但遷首領數人。而不遷其所屬之人。則伊等生計﹑必致艱難。且伊所屬之內。願移入內者﹑不下四五千人等語。朕思瓜州﹑沙州﹑地方甚寬。亦必用人耕種。若有願移者﹑卽在此居住。給與一二年養贍。令其耕種。羅卜腦兒地方﹑亦照吐魯番例。有願移來者﹑亦隨爲首之人﹑一並移來。不願者﹑仍畱本處。著議奏。尋議﹑歸順之犭�回子﹑若再給與策妄阿喇布坦。恐致擾累。所以願移者甚眾。應令其在布隆吉爾地方﹑沙州﹑瓜州等處種地。其建立村莊養瞻之處。行文將軍富寧安等﹑詳議辦理。再﹑羅卜腦兒犭�回子﹑皆水居打魚爲生。此內有願陸居爲生者。請照吐魯番例﹑一並移來。從之

○丁丑。諭大學士等。怡親王恪恭盡職。夙夜匪懈。贊襄國政。披露忠誠。朕念玆勤勞。特加封王一子爲郡王。以昭酬庸之典。乃王具疏懇辭。及見朕時﹑復再三陳奏。情詞諄切。出於至誠。朕亦難彊。姑允其請。以成謙讓之美

○諭吏部。庶吉士張鳴鈞等。教習己久。今加考試。應分別授職。除程元章已授編修外。滿漢庶吉士。張鳴鈞﹑邵基﹑陶正中﹑何玉梁﹑鄒光濤﹑張江﹑徐以升﹑沈淑﹑張廷瑑﹑胡香山﹑牧可登﹑馬金門﹑嚴民法﹑尹繼善﹑帥念祖﹑許焞﹑繆曰芑﹑吳釗﹑焦祈年﹑周學健﹑戴永椿﹑倪師孟﹑薄履靑﹑昌齡﹑松壽﹑俱著授翰林院編修。範咸﹑沈懋華﹑陳弘謀﹑王步靑﹑保良﹑沈文豪﹑喀爾欽﹑吳大受﹑俱著授翰林院檢討。許均﹑王喬林﹑張仕遇﹑康忱﹑俱著以六部主事用。黃元鐸﹑吳王坦﹑李端﹑顏希聖﹑胡蛟齡﹑陶士偰﹑劉敬輿﹑楊臚賜﹑顧海﹑俱著以中行評博用。金相﹑張泰基﹑俱著以州縣用。周鳳來﹑李士杞﹑俱著以教職用。髙山﹑陳齊寔﹑張考﹑李徽﹑已揀選刑部。卽以刑部主事用。兪來求﹑俟服滿後。補行引見。記名畱京進士夏之芳﹑姜穎新﹑俱著授翰林院編修。黃嶽牧﹑陸宗楷﹑俱著授翰林院檢討。王士任﹑邵錦濤﹑羅鳳采﹑王輅﹑張蔭圻﹑俱著以六部主事用。蔣祝﹑王藩﹑何有基﹑俱著以中行評博用。萬里﹑著以州縣用。爾部卽遵諭行

○戊寅。諭大學士等。天人相感之理。至微而實至顯。凡人果實盡誠敬。自能上格天心。人君受天眷命。日鑑在玆。其感通爲尢捷。朕自臨禦以來。敬天之心。夙夜警惕。凡水旱災祲。皆上天譴責朕躬﹑特示警戒。內省身心之過愆。外考政治之闕失。務期黽勉。以回天意。用是上承帝鑑。有求輙應。如今年三月十六日﹑覽署山西巡撫伊都立奏摺。知平陽地方﹑三春少雨。朕懷甚爲憂慮。祇告神明。齋心虔禱。續據伊都立奏報﹑於十八十九二十等日﹑得雨沾足。三月二十九日﹑覽河南巡撫田文鏡奏摺。知開封一帶地方亢旱。朕於四月初一日﹑禱於神明。竭誠致敬。刻不敢懈。昨田文鏡奏報﹑初三日﹑開封四境﹑果得時雨。可見天人感通之理。捷於影響。益覺可畏可懼。而不敢纖毫疎忽也。但恐督撫大吏﹑於地方水旱之事。不速行奏聞。則朕無從省戒﹑以挽天心。致使旱澇成災。閭閻受困。此則地方大吏隱蔽之咎也。嗣後督撫等。於地方偶有水旱之事﹑卽據實速奏。庶朕可及時修省。爾督撫等﹑亦宜省咎思過﹑勤求民隱。勿徒爲祝禱之虛文。以飾愚氓之觀聽。朕此上�日並非自謂精誠昭格﹑欲以誇示於眾。蓋實有見於天人之際﹑感應不爽。呼吸可通。有善天旣降福。則有過天亦必降罰。惟有兢兢業業。時存戒懼。盡人事以仰邀天鑑。願日與諸臣﹑交爲勉勗而已

○工部右侍郎李鳳翥﹑緣事降調。升廣東巡撫年希堯﹑爲工部右侍郎

○裁江西掌印都司一員

○己卯。諭大學士等。近來年羹堯﹑妄舉胡期恆爲巡撫。妄參金南瑛等員。騷擾南坪寨番民。詞意支飾。含糊具奏。又將靑海蒙古饑饉﹑隱匿不報。此等事件。不可枚舉。年羹堯從前不至於此。或系自恃己功﹑故爲怠玩。或系誅戮過多﹑致此昏憒。如此之人﹑安可仍居川陜總督之任。朕觀年羹堯﹑於兵丁尙能操練。著調補浙江杭州將軍。川陜總督印務﹑著奮威將軍甘肅提督兼理巡撫事嶽鐘琪﹑速赴西安署理。其撫遠大將軍印﹑著賫送來京。奮威將軍印﹑如無用處。亦著賫送來京

○調陜西西安巡撫石文焯﹑爲陜西甘肅巡撫。以西安布政使圖理琛﹑署西安巡撫。升河南布政使楊文乾﹑爲廣東巡撫。西安按察使黃焜﹑爲河南布政使司布政使。江西糧道費金吾﹑爲西安按察使司按察使

○以陜西寧夏總兵官王嵩﹑署陜西甘州提督

○吏部題。一等精奇尼哈番音徳﹑已襲二等公爵。其一等精奇尼哈番﹑應令故二等公額亦都之曾孫封阿達承襲。從之

○禮部疏奏﹑直省督撫將軍提鎭﹑題奏事件本式﹑會典原有定例。理應畫一。今直省題奏。同屬一事。任意參差。與例不合。嗣後一切錢糧﹑刑名兵馬﹑及地方民務所關公事﹑皆用有印題本。其本身事件﹑俱用奏本。不準用印。如有違式者。通政使司查參。交部議處。從之

○遣內閣學士眾佛保﹑副都統查史等﹑往準噶爾﹑敕諭準噶爾臺吉策妄阿喇布坦。前歲臺吉遣使根頓陳奏。情詞恭順。朕實嘉之。曾遣使答諭。今覽爾使博洛胡爾哈賫奏﹑及口奏之詞。知爾仰副朕上�日。欲永息兵戈。共修和好。興教逸民。出自誠心。朕甚欣悅。顧欲修和好。不可不計久遠。議定疆界﹑以杜爭端。乃垂久遠之道也。朕去歲遣使與爾定議疆界。大槪以阿爾泰山嶺爲界。原未實指地名。今爾奏稱以唐奴山陰之克木可穆齊克地方爲詞。又有哈噶斯地方﹑系喀爾喀厄魯特之界。哲爾格西拉胡魯蘇地方﹑系會集之所。哈濟爾地方﹑系索林齊居住等語。此爾但陳奏其故。並未執意爭求。應無庸議外。今姑以科布多烏闌古木等處言之。喀爾喀厄魯特未構兵時。原混雜住牧。今喀爾喀西境﹑直抵阿爾泰山嶺。築城種地。自唐奴山陰之克木可穆齊克﹑至博木地方。見有車零旺布博貝吳梁海居住。今定疆界。自紅郭壘﹑至阿爾泰哈道裏嶺。此千里內﹑所有巴斯庫斯索羅斯﹑畢漢﹑哈屯阿爾古特阿爾﹑坦腦兒等處。爲爾疆界。自哈道裏﹑以及克木之博木地方。爲我疆界。自哈道裏以南﹑由山嶺至額爾齊斯。西邊自厄隆古布拉罕哈布塔克拜塔克﹑直抵烏闌烏蘇羅卜腦兒噶斯地方。卽系沙磧。應自克裏野以南﹑定爲我國疆界。朕爲元後。統一寰宇。爾所請可行。無不兪允。豈爲蕞爾廢地﹑致啟爭論。不過欲明疆界。永結和好耳。再爾又奏稱﹑爾使臣貿易之人。若由內地往來。途遠勞苦。請由喀爾喀地方行走。朕今照爾所請。但人數不可過三百耳。嗣後惟當不渝前好。以信爲本。普濟蒼生。爾其思之。特諭

○庚辰。諭盛京將軍﹑滿漢大臣﹑大淩河副都統﹑眾城守尉等。邇來盛京諸事隳廢。風俗日流日下。朕前祭陵時。見盛京城內﹑酒肆幾及千家。平素但以演戲飲酒爲事。稍有能幹者﹑俱於人參內謀利。官員等﹑亦不以公務爲事。衙門內行走者甚少。其聚會往來﹑不過彼此相請﹑食祭肉嬉戲而己。司官竟有終年不一至衙門者。堂官亦置若罔聞。坐臺之人。看守邊口。俱系關東人。伊等𨿽有押送罪人之差。而當兵者全無當兵之實。爲官者亦無爲官之道。朕深知此等陋習。𨿽降諭上�日數次。竟不悛攺。因將將軍大臣內﹑不及者革退。另簡爾等補授。爾等𨿽系新任。但能畱心細訪。卽便知之。應將盛京陋習﹑極力整飭。令其悛攺。復還滿州舊日儉朴風俗。勤學騎射武藝。若有惡亂之人﹑卽加重處。以儆其餘。將軍大臣﹑其欽遵朕上�日。與下屬官員﹑同心協力。各自黽勉。力攺從前陋習。再﹑盛京地方。乃本朝創業之地。關系甚重。爾等將聚集惡亂之人﹑不時稽查。應逐去者﹑作速逐出境外。大臣等若仍相推諉。不實心效力。朕訪聞治罪之時。勿復怨悔

○命江南江寧將軍雍吉納來京。升浙江杭州古翼副都統董吉那﹑爲江南江寧將軍

○以鑲白旗漢軍副都統博第﹑兼理鑲黃旗蒙古副都統。升一等侍衛滿泰﹑爲正紅旗漢軍副都統

○兵部議覆。雲貴總督髙其倬條奏苗疆事宜。一﹑定廣頑苗。已經擒獲。請於西孟地方﹑撥定廣營千總一員。兵一百名。駐札彈壓。又定廣一帶﹑路通廣西泗城土府。請於靑藤﹑斷杉樹二處。設立塘汛。護衛行人。一﹑廣順州所屬之長寨﹑者貢﹑同筍﹑蕉山。安順府所屬之十三枝。普定縣所屬之五枝。及白老虎等處苗民。宜添設官兵彈壓。查大定一鎭。所防僅一州之地。請攺爲一協。只畱左右二營。以左營兼管中營。帶兵一千名。防守大定。裁去中營遊擊一缺。移中營守備一員。千把總各一員。兵四百五十名。分防長寨等處。移把總一員。帶兵五十名。分防羊城﹤屯土﹥。統歸定廣副將管轄。再於平遠協﹑分千總一員。帶兵一百名。防守白老虎一帶地方。至都勻府屬之獨山州。境接廣西之南丹土州。苗俗尢爲頑劣。應於通省抽兵二百名。移都勻守備一員。帶領駐防。一﹑黔省境接川楚。姦棍頑苗。互相勾結。販賣人口一事。最爲地方之害。請嗣後定例﹑地方官於一年之內﹑有能拏獲積棍頑苗者。計人數分別議敍。儻不能查緝﹑爲別處官弁拏獲者。亦計人數降革。至窩藏護送﹑及牽合之人。亦分別嚴加懲治。其外省客民﹑有買貧民子女者。令報官用印。亦不許買至四五人。違者仍照興販例治罪。一﹑黔省與楚蜀滇粵接壤。多民苗互相讎殺搶劫之事。請嗣後定例﹑夷人越界﹑未曾爲非者。仍拏送本省如系越境偸搶﹑及助人仇殺者。卽在拏獲之省﹑審明發落。又黔省有拏白放黑之習。如被人劫殺﹑力不能報復。將無干之家﹑奪其人口牛馬﹑丟插冤單﹑令爲報復。如不能代其報復﹑則勒索銀兩取贖請嗣後定例﹑照應得之罪﹑加一等究擬。一﹑土司貧苦。往往將所管有糧之田。作爲無糧之土。賣與紳衿商民。以致完納無資。每至派累苗戶。請敕令查核淸楚。令各買田之人﹑照例輸納。又各土司下設立權目人等﹑應令報明有司。凡有事發。一並緝捕懲治。一﹑黔省地气潮濕。倉米易致黴爛。請嗣後將兵米合計﹑共存三年之蓄。餘者於靑黃不接之時﹑量行減價平糶﹑以濟民食。著爲定例。以上六條。均應如所請。又奏稱﹑黎平一府﹑與楚省五開衛﹑同在一城。民苗雜處。分隸兩省。事權不一。請將五開衛﹑攺爲一縣。歸黎平管理。銅鼓衛﹑亦歸並五開。則中間古州八萬等苗區。皆屬於黔省。一切措辦﹑呼應得靈。查銅鼓五開二衛﹑歸黔歸楚。從前兩省督撫﹑各執一詞。應令妥議畫一具題再議。得上�日﹑髙其倬爲人謹愼。辦事精細。伊所奏之事。諒無錯誤。五開銅鼓二衛﹑著照所奏﹑歸黔省管轄。余依議

○辛巳。雲貴總督髙其倬題﹑雲南蒙化土知府左嘉謨故。請以其子左麟哥承襲。下部知之

○壬午。諭兵部。丁壽﹑著授爲前鋒統領。同將軍穆克登﹑前往軍營

○升內稅學士福敏﹑爲吏部右侍郎。內閣學士查嗣庭﹑爲禮部左侍郎

○癸未。上召諸王﹑貝勒﹑公﹑大學士﹑九卿﹑及工部官員等入。諭曰。朕向見工部所制器械﹑類多粗率。是以卽位之後。特降諭上�日。此後細小工作﹑該部卽行置辦。若工作稍大﹑及緊要物件﹑俱先行奏明。造成之後。奏請差人驗看。前因制造兵丁帳房錯誤。朕曾降諭上�日。今制辦阿爾泰兵丁軍器﹑關系緊要。朕意其必盡心辦理。昨制成奏請驗看。朕著誇岱來保查閱。據二人回奏﹑刀刃無鋼。盔有裂縫。甲系市買粗鐵所造。朕詢問廉親王﹑伊卽具摺認罪。情願賠補。夫軍器所關至重。朕旣屢降諭上�日。伊又奏請驗看。而所制之物﹑並不堅利若此。其居心尙可問乎。朕與廉親王允禩﹑分屬君臣。誼屬兄弟。今觀允禩之於朕。則情如水火。勢如敵國。朕嗣登大位。念皇考付托之重。凡用人行政﹑朝乾夕惕﹑務求至當。而廉親王允禩﹑處心積慮﹑必欲自居於是。而以不是歸之於朕。朕自返無愧。何必與之較論。但朕之是非。有關皇考之得失。不得不諄諄辯白也。廉親王允禩﹑若肯實心任事﹑部務皆所優爲。論其才具操守﹑諸大臣無出其右者。而其心術之險詐﹑諸大臣亦無與之比者。此惟皇考曁朕躬深悉之。向因允禩乳母之夫雅齊布﹑獲罪正法一案。皇考朱批諭朕眾兄弟。有朕與允禩父子之義已絕之上�日。允禩曾向朕再三哀懇云﹑若將此上�日宣示。則允禩實不可以爲人矣。朕彼時因將此上�日封固﹑交內閣收貯。是朕之所以矜全允禩者如是。允禩全不知感恩悔過。專務沽取名譽。邀結黨與希圖敗壞政事。實爲國法所不宥。當日朕召允禵來京。允禩奏云﹑皇上如此加恩﹑允禵必然悅服。及允禵到京。狂悖妄爲。允禩又云﹑此我未獲先寄書信於中途曉示之也。觀此等言語﹑則允禵在伊指使之中。允禵在京日久。允禩何竟無一言規勸﹑令其攺過乎。朕於諸王大臣前﹑降上�日訓誨允禩。視諸王大臣之意﹑頗有以允禩爲屈抑者。允禩罪案甚多。朕俱曲加寬宥。並未治罪。有何屈抑之處。爾工部官員等﹑受皇考數十年教養之恩。當念君臣大義。爲朕竭力盡心﹑以圖報稱。忽因允禩之甘言詭計﹑爲其所惑。允禩故爲小心謹畏。於屬員則作噢咻體卹之狀。其心實欲敗壞事務。且知朕必能察出﹑將眾人治罪﹑以彰朕之苛刻。俾眾人感伊而歸怨於朕。其居心大抵如此。爾諸王大臣﹑果能悉知允禩之非。則其黨與自然解散。允禩果能自知其非﹑幡然攺過﹑盡爲弟爲臣之道。則朕旣得其是。允禩亦歸於是。豈非朕之深願乎。過而能攺。則無過矣。朕仍望其攺悔

○又諭大學士九卿等。前日李鐘峨奏稱﹑翰林爲儲材重地。自康熙四十五年至六十年七科﹑每省俱有庶吉士。查雍正元年癸卯科﹑漢軍﹑及河南﹑四川進士﹑無館選者。雍正二年甲辰科﹑蒙古﹑及山西﹑河南﹑陜西﹑四川﹑廣東﹑湖南﹑廣西﹑雲南﹑貴州進士﹑俱無館選者。請廣儲才之路等語。朕卽位之後。以培養人材﹑最重翰林。故加意詳愼。隆科多曾奏稱聖祖時﹑館選﹑每省俱有庶吉士。所以朕於雍正元年癸卯科館選時﹑試其文義。觀其人品。於僻遠省分之人﹑亦酌量選取。又每諭教習之臣﹑盡心訓迪。迨後歷經簡擇﹑及考試文章﹑其中惟江浙人文義﹑實較各省爲優。因將各省人員﹑分用於內外各衙門。而江浙人畱館獨多。雍正二年甲辰科館選﹑亦詳加考試。朕因以文義優者﹑選爲庶吉士。於是山西河南等省進士﹑遂多不得與選。蓋翰林職司文章。若以文義不及者處之﹑則用違其才。而其人或有他長﹑及無以自見矣。朕凡於用人行政﹑無不審愼籌畫。務求當理。而選擇翰林﹑更爲畱意。實欲使人人勿枉其材。各效所長。庶國家得收器使之效。豈計及於各省翰林之多寡有無也。今覽李鐘峨所奏﹑是必外人有此議論。故遂以入告。朕甚嘉之。大凡國家政事﹑朕有不及見聞者。若臣下不言﹑朕何由而知。朕正欲爾等盡心陳奏。朕因得以察其所奏之是否。是則攺而從之。否則亦可以朕意宣示爾等。使天下之人﹑曉然共白。不致妄生議論。嗣後館選庶吉士﹑或應考試文義選取。或應每省額選幾人或應分爲南北兩院。向來教習﹑止派滿漢各一員。今若按省分各選庶吉士﹑或亦按省分各設教習可乎。至各省未得館選之進士中﹑或有文義可充翰林之選者。爾等確有所知﹑卽行舉出。毋使人有逸才之論。爾大學士會同九卿詳議具奏。尋議﹑皇上振興文教。儲養英才。因人器使。館選之法﹑盡善盡美。更無遺逸之才。李鐘峨條奏﹑應無庸議。從之

○諭內務府。今年京城附近地方。𨿽雨水露足。然山東河南兩省﹑尙未得雨。進膳肴饈﹑宜爲撤減。著每日只用菜蔬二器。餅餌二器。滿菜二器。用榼盛貯進禦。餘物一槪不用

○授故奉恩將軍寧靜子瑞昌﹑爲奉恩將軍

○甲申。孝端文皇后忌辰。遣官祭昭陵

○乙酉。上孝思純篤。追慕聖祖仁皇帝。敬建恩佑寺告成。親詣行禮

○諭戶部。朕撫育烝黎。務期休養寬裕。俾咸臻安阜。故於各省雨暘節候﹑時時咨訪體察。無刻少釋於懷。近聞河南﹑山東春雨稍缺。朕心深切軫念。著將河南省歷年民欠錢糧﹑寬作五年帶徵。山東省歷年民欠錢糧﹑寬作八年帶徵。俾閭閻納賦舒徐。以副朕勤卹民隱至意

○戶部議覆。署山西巡撫伊都立﹑參奏原任川陜總督年羹堯。擅給鹽商印票。增引十萬道。旣非部頒之引。無從稽核。且將應行收貯正課﹑並不請撥。擅自動用。又差咸寧知縣嚴士俊﹑於山西拏獲私茶。越境提人。將茶變價五萬兩。又擅罰茶犯王欽庵等﹑銀九萬兩。私令贖罪。隨保題嚴士俟爲河東運同。假捏商名。私占鹽窩。招搖生事。應特遣大臣前往確審。得上�日。遣吏部左侍郎史貽直﹑刑部右侍郎髙其佩﹑前往審理

○增廣西省各學取進文童額數。全州﹑郁林州﹑橫州﹑新寧州﹑賓州﹑五州﹑臨桂﹑蒼梧﹑懷集﹑宣化﹑上林﹑五縣﹑向系大學。照府學額各取進二十名。靈川﹑興安﹑灌陽﹑桂平﹑貴縣﹑隆安﹑武緣﹑永淳八縣﹑向系中學。升爲大學。各取進十五名。平南縣﹑向系小學。升爲中學。取進十二名

○丙戌。諭漕運總督河道總督﹑直隸總督﹑山東巡撫等。自三月以來。山東雨澤稍缺。恐運河淺涸﹑糧艘不免阻滯。目今京師雨澤及時。若山東一帶亦得雨如此﹑河水自可暢流。應速飭沿河文武官弁﹑協力催趲漕船。勿致稽延生事。今年有新換水手之糧船。儻借稱新充﹑不能撐駕﹑希圖延挨時日。該管官查明嚴究。並將押運官員題參。毋致縱玩。總漕張大有﹑今歲來京與否﹑亦著預先奏聞

○以翰林院侍講學士張照﹑充日講起居注官

○旌表山東單縣烈婦﹑蘇大魁妻王氏。拒姦被刃。矢死不污。給銀建坊﹑入祠致祭如例

○丁亥。命貴州巡撫毛文銓﹑來京陛見。以貴州威寧總兵官石禮哈﹑署理貴州巡撫。貴州定廣副將劉業浚﹑署理貴州威寧總兵官。升雲南督標中軍副將南天祥﹑爲雲南開化總兵官

○以鑲藍旗漢軍副都統金以坦﹑署正紅旗漢軍都統

○戊子。諭直省督撫等。爲政首重安民。安民必先察吏。邇年有司﹑不能仰體聖祖仁皇帝寬仁徳意。吏治漸致廢弛。朕卽位以來。嚴加訓誡。整飭官方。欲其潔己愛民。奉公盡職。在朕並非苛刻。亦非偏私。乃有庸懦無能之督撫。間有參劾。每向人云﹑我若不參。恐非上意。又恐他人參劾﹑於我不便。以此等語解釋於眾。似覺參劾爲迎合朕意﹑而出於不得己者。卽如浙閩總督滿保﹑參劾知府何國棟。似屬迎合。朕察其無貪污之迹。仍準畱任。則朕無成心可知矣。前滿保曾奏浙閩屬吏﹑已劾多員。若再題參﹑恐至無人辦事。魏廷珍巡撫湖南時﹑亦曾奏稱屬員參劾過半。容再查奏等語。夫屬員之去畱。惟視居官之優劣。豈論參劾之多寡。朕心總出於至公。爾督撫等﹑安得以庸鄙之見。偏私之心。妄爲窺測乎。又聞外間議論云﹑朝廷懲盜臣而重聚斂之臣。此語尢爲荒誕。自朕臨禦以來。蠲免舊欠錢糧﹑不下千百萬兩。江南蘇松之浮糧﹑江西南昌之浮糧﹑共免額徵銀五十餘萬。此皆惟正之供。尙且大沛恩膏﹑特行豁免。見今各省督撫大吏﹑將諸項名色﹑私派陋規﹑裁革甚多。莫非推惠於民。尙得謂之聚斂乎。至若虧空侵蝕﹑以及貪婪枉法之輩。蠹國殃民。有幹法紀。旣寬其誅。已屬格外。若又不嚴追完項。一任貪吏優遊自得。國法安在耶。此明系朋黨匪人﹑懷私捏造悖謬之語﹑以惑眾聽。殊屬可恨。故特諭眾知之。願爾內外大小臣工﹑深知朕心。凡事秉公據理。不可稍存迎合之見。則庶政皆得其宜。而吏治民生﹑均有攸賴矣

○諭振武將軍穆克登。喀爾喀地方﹑駐兵年久。每年由京城運送軍糧。路途遙遠。一時不及。恐兵丁至於乏食。鄂爾昆圖拉一帶﹑甚爲寬闊。若開墾屯田。實爲永遠之計。爾會同喀爾喀副將軍等﹑確議具奏

○以正藍旗蒙古副都統常色禮﹑署鑲白旗古都統

○己丑。諭大學士等。朕從前將禦前侍衛﹑揀發年羹堯處。特欲其效力軍前。遇有緊要事務﹑備其驅策。並非供伊之隨從也。乃伊將朕揀發之侍衛﹑不用於公務。俱畱伊左右使令。帶至西安。以侍衛擺對﹑前引後隨。又令侍衛爲伊墜鐙。是誠何心。向年聖祖時﹑富寧安﹑傅爾丹處﹑皆有揀發侍衛。從未聞將軍等﹑將侍衛作奴隸使令也。督撫並無跪接大將軍之例。伊去年來京陛見。又未帶有大將軍敕印。而途中令總督李維鈞﹑巡撫範時捷等跪接伊系徵巢

�刀靑海將軍。靑海之叛逆王臺吉等﹑則可令其下跪。至並無罪犯蒙古王等﹑亦令下跪。阿寶﹑系紮薩克郡王﹑本朝之額附。亦竟令其下跪。伊如此僭越無知。是誠何心。著年羹堯明白回奏

○以都察院左都禦史蔡珽﹑兼理正白旗漢軍都統

○先是﹑雲貴總督髙其倬奏言﹑雲南開化府﹑與交阯接壤。有內地舊境﹑失入交阯。今因開銅礦。經布政使李衛詳報。臣隨委開化總兵馮允中勘查。今查出都龍廠之對過鉛廠山下一百二十九里﹑又南狼猛康南丁等三四十寨﹑皆被交阯占去。伏查雲南通誌﹑載開化府南二百四十里至交阯賭咒河爲界。今交阯呼爲安邊河是也。後明季因其地曠遠﹑將塘汛移入內地。另指鉛廠山下一小溪﹑彊名爲賭咒河。已失去一百二十里。本朝康熙二十二年﹑鉛廠山下小溪內斜路村六寨﹑復入於交阯。以見在之馬伯汛爲界。較明季又失去四十里。若論舊界﹑應將二百四十里之境﹑徹底取回。臣見在移咨安南國王。交阯之都龍南丹二廠﹑皆在此內。交阯倚爲大利。必支吾抗拒﹑捏辭瀆陳。爲此詳奏。得上�日。覽奏﹑交阯舊界﹑有遠近互異等情。朕思柔遠之道。分疆與睦鄰論﹑則睦鄰爲美。畏威與懷徳較﹑則懷徳爲上。據云都龍南丹等處﹑在明季已爲安南所有。是侵占非始於我朝也。安南自我朝以來。累世恭順。深屬可嘉。方當獎勵是務。寧與爭尺寸之地。況系明季久失之區乎。其地果有利耶。則天朝豈宜與小邦爭利。如無利耶。則又何必與之爭。朕居心惟以大公至正爲期。視中外皆赤子。且兩地接壤連境﹑最易生釁。尢須善處以綏懷之。非徒安彼民﹑正所以安吾民耳。卽以小溪爲界﹑庸何傷。貪利幸功之舉。皆不可爲訓。悉朕此意﹑斟酌行之。至是﹑安南國王黎維祹奏稱﹑臣國渭川州﹑向與雲南開化府接壤。以賭咒河爲界。河之西﹑歸開化府。河之東﹑歸渭川州聚龍社。忽接雲貴總督移咨臣國﹑聚龍斜路村等六寨﹑皆系開化府屬內地。向爲都龍土目占侵。至今四十餘年。合行淸立疆界。臣已具文回覆。隨有開化總鎭﹑親來斜路村之鞍馬山﹑去賭呢河一百二十里。就立界牌。設立房屋。分兵防守。臣備錄情由﹑謹具奏聞。得上�日。此事王未奏之先。雲貴總督髙其倬﹑方差員勘界之時卽已摺奏矣。朕念安南累世恭順。王能恪繼職守可嘉。且此地乃棄自明朝。安南之民﹑住居旣久。安土重遷。恐有流離之苦。朕心存柔遠。中外一視。甚爲不忍。已批諭將斜路村等處人員撤回。別議立界之地。務期允當。諒玆時所批已到。必另有料理矣。王但自共厥職﹑以綏爾民。靜候可也

○庚寅。調鑲黃旗滿洲副都統常在﹑爲正藍旗蒙古副都統。升一等侍衛宗室諾穆珠﹑爲鑲黃旗滿洲副都統

○議敍平定西藏功。一等精奇尼哈番那穆渣布﹑加一拖沙喇哈番。二等精奇尼哈番多爾濟﹑加一拖沙喇哈番。歸並爲一等精奇尼哈番。三等阿達哈哈番卓爾和﹑覺羅佛保﹑俱加一拖沙喇哈番。歸並爲二等阿達哈哈番。拜他喇布勒哈番格勒爾圖﹑劉保﹑寶色﹑董吉納﹑俱加一拖沙喇哈番世職。章京納孫泰﹑徳成﹑查代﹑法喀﹑席蘭泰﹑烏雲寶﹑雅起納﹑阿爾善﹑戴壽﹑俱授爲拖沙喇哈番世職。故署護軍參領傅達裏﹑章京常壽﹑朱其布﹑護軍校哲庫納﹑俱給一拖沙喇哈番。令其子承襲

○辛卯。命協理大學士吏部尙書田從典﹑爲文華殿大學士。兼吏部尙書

○以順承郡王錫保﹑管理正黃旗漢軍都統

○正藍旗護軍統領署本旗滿洲都統阿林保﹑緣事革職。以鑲白旗護軍統領濟星﹑署理正藍旗滿洲都統

○壬辰。免直隸霸州東安等六州縣﹑梁城一所﹑本年分水災額賦有差

○癸巳。升太常寺卿汪漋﹑爲內閣學士兼禮部侍郎

○甲午。調正白旗蒙古副都統覺羅傅森﹑爲浙江杭州左翼漢軍副都統

○禮部議覆。翰林院侍講學士張照條奏﹑聖諭廣訓一書。乃我皇上仰體聖祖仁皇帝覺世牖民之心﹑而推廣其義。請令各省學臣轉頒各州縣教官。俾童蒙卽加誦讀。縣府考覆試時﹑令其背錄一條。方準錄取。又國子監祭酒張廷璐奏﹑請敕各直省將軍提鎭﹑轉飭所屬將弁。每月朔望﹑齊集兵丁﹑宣讀聽講。均應如所請。從之

○乙未。兵部議覆。雲貴總督髙其倬疏稱﹑雲南苗猓﹑平時踞元江新平之間。官兵巢�刀捕。則遁入威遠普洱茶山等處。廣袤二三千里。難以控制。請將威遠土州﹑攺土歸流。設撫夷淸餉同知一員。經歷一員。鹽井大使二員。於猛班設巡檢一員。分理民事。再添設普威一營。置參將一員。駐札普洱。守備二員。一駐威遠。一駐茶山。千總四員。把總八員。兵丁一千二百名。分汛防守。至賊苗巢穴根株﹑全在元江協新﹖營所轄之地。而舊制﹑新﹖止屬臨元﹑不屬元江。故兩界遇事﹑易於推卸。請將新﹖營﹑歸元江管轄。仍令臨元統轄。又猓夷有討保之習。勒索銀兩。騷擾地方。請於九龍江口夷人出入之處。設立防汛。照山海關例﹑給以印票。並將所屬村寨﹑編立里甲戶口。以憑稽察。其夷人子弟﹑有志讀書者。準其於元江附考。元江府入學額數﹑應加取二名。田畝照地肥瘠﹑酌定額賦。土地可辟者﹑見今開墾。照定例﹑水田六年﹑旱田十年升科。至於土官方普二姓﹑糾眾騷擾。所有二姓土巡檢。承襲之處。應永遠停止。均應如所請。從之

○丙申。議政王大臣等遵上�日議覆。奮威將軍兵鐘琪摺奏﹑查大將軍年羹堯條奏內稱﹑靑海與內地之人﹑每年定於二八月貿易兩次。擇定那拉薩拉地方﹑爲交易之所。經議政大臣﹑議攺四季交易。已覺寬容。今查親王察罕丹津﹑公拉查卜等諸臺吉部落。居住黃河之東。切近河州。去松潘亦不甚遠。向來原在河州松潘兩處貿易。今若止令在於那拉薩拉一處。恐不足供黃河東西兩翼蒙古易賣。莫若仍令在河州松潘貿易。終覺穩便。河州定於土門關附近之雙城堡。松潘定於黃勝關之西河口。此二處地方﹑俱有城堡房屋。地方寬闊。水艸俱好。利於互市。可爲永久。再查郡王額爾得尼厄爾克托克托柰﹑郡王色卜騰紮爾等諸臺吉部落。住牧黃河西邊。相近西寧。請將貿易之地。移在西寧口外丹噶爾寺。至蒙古貿易。全藉牲畜。每在六月以後。請每年不定限期。仍聽不時貿易。則蒙古商販﹑均獲利益矣。查嶽鐘琪所奏。甚屬周詳。應如所請。從之

○復設國子監舊裁滿助教四員。從國子監祭酒宗室伊爾登請也

大淸世宗敬天昌運建中表正文武英明寬仁信毅大孝至誠憲皇帝實錄卷之三十一

大淸世宗敬天昌運建中表正文武英明寬仁信毅大孝至誠憲皇帝實錄卷之三十二

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太保

兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正三年。乙巳。五月。戊戌朔。直隸總督李維鈞摺奏各屬晴雨。並見遵董仲舒春秋繁露祈雨之法。虔誠祈禱。奉上諭。覽奏。因檢春秋繁露。細閱其祈雨之法。朕意似此皆可不必。蓋獲罪於天。無所禱也。大凡地方水旱。沴不虛生。或朕朝政闕遺。或爾等封疆大吏﹑治理紕繆。或小民習尙澆漓之之所致。消弭之道。當應之以實。不應之以文。惟返躬修省。克己攺過。然後齋肅吁懇。則天人交感之際。潛孚默契。有如響之應聲。但庸愚視爲杳渺無憑耳。朕卽位以來。凡有祈禱。從未命僧道之流﹑設壇作法。朕嚴恭寅畏。敬天之心。無時敢懈。至於鬼神之道﹑體物不遺。苐宜敬而遠之。固不可輕忽。亦不可溺信而涉於諂瀆。玆亟應省察吏治。檢點刑名。其有關於國政者。奏聞於朕。我君臣期共懋勉。以恭迓天庥可也

○李維鈞又摺奏﹑向與年羹堯通問稀疎。近與相絕。奉上諭。據奏。與年羹堯通問﹑歲不過一二次。殊屬狡辯。西安總督署前。未有隔五日不見直隸總督李維鈞之使者。眾目昭彰。何能遮掩。但人非聖賢。孰能無過。如果奮然易轍。不少依回。猶可謂之勇於自新。若似此巧言粉飭。以狡獪爲得計。以隱蔽爲深謀。恐一旦發覺。罪無可逭。斷不能逃朕之鑑察。爾其思之

○己亥。諭大學士等。查弼納保奏參將遊擊六員。匯寫一樣考語。豈有六人盡系相同之理。朕調取武員。輪流引見。系國家用人要政。朕將大臣等摺奏之語。悉皆躬自抄錄。又將朕看閱之處。逐一記於該員姓名之旁。爲將來用人之據。且可見各省大臣所保之公私。今查弼納如此怠忽。著將此摺﹑行文訊問查弼納

○以故鎭國公智保弟蘇保﹑襲爵

○庚子。孝誠仁皇后忌辰。遣官祭景陵

○辛丑。諭吏部。月官條奏。原欲觀其人之存心。今漸有將地方關系事務條奏者。伊等新進小臣。恐或受人囑托。或將條奏事件﹑在外聲揚。以沽虛名。或刻入文集。此等情獘。一經查出。必治以重罪。爾等卽明白傳諭。嗣後月官考試履歷。令其密封進呈

○壬寅。諭直省提鎭等。我皇考聖祖仁皇帝優待武臣。恩眷之隆。自昔希比。諸武臣感激恩寵。遇事奮力效命。但平日居官﹑砥礪操守﹑撫卹兵民之道。尙多不及。夫爲將允者﹑𨿽貴乎材勇。然使有衝鋒破陣之才。而不能潔己愛人。撫綏士眾。或至扣克。貪婪。人罹其害。則與盜賊何異。彼盜賊之肆行劫掠。不卹身命。何嘗不勇。惟因利人財物。遂謂之爲盜賊。而法在必誅。勇不足稱。卽爲可恥。凡爾武臣。務須廉潔持躬。奉法循令。卹兵愛民。綏輯地方。遵國憲﹑正所以重身家也。設或婪財貪利。橫生事端。致幹法网。則地方旣滋擾害。而法所不容。國家又失一勇力有用之材。豈不可惜。是知心存報國。最在平日之愛卹兵民﹑安靜守分耳。若至生事擾害之後。𨿽或捐軀。亦何所補。從前縱有微勞。亦不足以贖此日之罪愆矣。爾將弁當各輕目前小利。勉爲國家梁棟。垂名竹帛。以圖光前裕後之功業可也。勉之戒之。勿負朕諄諄告誡之意

○癸卯。左副都禦史江球﹑乞假回籍。升浙江按察使王之麟﹑爲都察院左副都禦史

○升一等侍衛色爾璧﹑爲正白旗蒙古副都統

○鑲白旗滿洲副都統覺羅諾穆齊﹑緣事降調。升一等侍衛覺羅佛保﹑爲鑲白旗滿洲副都統

○以故三等精奇尼哈番伊靈阿弟西靈阿﹑襲職

○甲辰。升正藍旗蒙古副都統常色禮﹑爲本旗護軍統領

○戶部議覆。正紅旗蒙古副都統馬起達條奏﹑八旗滿洲蒙古﹑家下開戶人等。間有串通原主。賣身漢人。日後稱系滿洲蒙古。借以訛索財賄。此等惡風。漸不可長。嗣後請將伊主一並交部議罪。銷其檔案。給與後買之人爲奴。應如所請。從之

○工部議覆。河道總督齊蘇勒疏言﹑遵上�日閱視祥符縣北岸回回寨所挑引河一道。應從上流口攺挖三十餘丈。以對頂衝。以通大澑。並於對岸築挑水壩一座。應如所請。從之

○戊申。夏至。祭地於方澤。上親詣行禮

○怡親王允祥等遵上�日議覆。原任大將軍年羹堯奏稱﹑臣在西寧時。因邊外波羅衝可克之鹽池。靑海蒙古人等。運來邊內貿易。西寧軍民﹑賴食此鹽。臣奏設副將一員。兵一千六百名。駐防彼處。將西寧通判移駐。管理鹽務在案。見今郡王額阿寶﹑移在波羅衝可克地方駐札。官兵若仍住彼處。恐其生事。應將臣原議設立官兵駐札鹽池之處。請行停止。其管理鹽務之通判。亦請裁去。應如所請。從之

○議政大臣等議覆。鑲白旗滿洲副都統哈岱條奏﹑上三旗親軍等﹑𨿽系領侍衛內大臣管轄。並無專管之章京。請於辦事之侍衛班領什長內。揀選數員。令其兼管。應如所請。從之

○旌表山東曹縣烈婦﹑劉子重妻李氏。守正不污。拒姦被殺。給銀建坊﹑入祠致祭如例

○己酉。鑲白旗漢軍都統範時捷參奏原任大將軍川陜總督年羹堯﹑欺罔貪婪五款。一﹑運米至軍前。侵蝕腳價銀四十餘萬兩。一﹑管理捐納駝米。勒取私費。婪銀三十萬兩。一﹑違上�日勒派屬員公捐俸工。一﹑與將軍督撫文書。擅用令諭。直書官名。一﹑保舉題補各官悉多營私受賄。應將年羹堯﹑並通同欺罔之桑成鼎﹑金啟勛﹑胡期恆﹑及伊家人魏之耀﹑嚴大等﹑一並敕部提拏。嚴行審究治罪。得上�日。著年羹堯明白回奏

○庚戌皇后千秋節。停止行禮筵宴

○遣官祭關聖帝君

○辛亥。諭吏部。前年羹堯奏稱﹑陜西郃陽縣有鹽梟。甚是凶惡。必得用兵彈壓。遂調集兵丁。令河東運使金啟勛﹑前往料理。金啟勛不告知該處人民。竟率兵驟至郃陽縣地方。黑夜圍堡。致無知男婦等﹑多驚惶無措。有自縊投崖溺井而死者。範時捷先經摺奏。朕將範時捷原摺﹑發與年羹堯﹑令其明白回奏。而年羹堯希圖朦混。反奏稱並未傷損一人。金啟勛料理此事。甚屬妥協。迨範時捷再行摺奏。復令年羹堯查明。今始將金啟勛領兵圍堡﹑逼死人口名數奏聞。金啟勛附合年羹堯﹑生事擾民。甚屬可惡。著將金啟勛革職拏問。並將範時捷年羹堯奏摺﹑發與史貽直﹑髙其佩等審理

○正藍旗蒙古副都統常在﹑緣事降調。升正藍旗參領嶽爾岱﹑爲本旗蒙古副都統

○以山西大同總兵官馬煥﹑署陜西固原提督

○升陜西洮岷副將石云倬﹑爲江西南贛總兵官

○壬子。禮部遵上�日議奏﹑欽天監敬擇本月十九日申時。修飾神牌。天壇祈谷壇地壇太廟。派太常寺堂官各一員。奉先殿。派內務府大臣一員行禮。恭捧神牌。交工部內務府承修官﹑敬謹修飾。得上�日。是。依議

○升翰林院侍講學士徳新﹑爲內閣學士兼禮部侍郎

○正黃旗漢軍副都統阿漢泰﹑緣事革職。以散秩大臣宗室鄂齊﹑爲正黃旗漢軍副都統。升鑲黃旗護軍參領蘇穆爾濟﹑爲正藍旗蒙古副都統

○浙閩總督覺羅滿保疏報﹑臺灣生番巴荖遠等四社。貓仔等十九社。輸誠歸化。各造報戶口。願附版籍。下部知之

○豁免江南丹徒縣濱江坍田額賦銀一千六百二十兩有奇。米麥一千九百七十七石。從原署江蘇巡撫何天培請也

○旌表安徽虹縣烈婦﹑許守學妻於氏。拒姦不從。投水殞命。給銀建坊﹑入祠致祭如例

○癸丑。諭內閣。朕軫念民生。蠲租賜復。不過行吾心之所安。使斯民共沾實惠。並無一毫市恩之念。欲以崇尙虛名也。前蠲免江南蘇松兩府浮糧。彼處士民﹑感激朕恩。爲朕祈福。聞有誦經立碑。蓋造龍亭。聚會演戲者。𨿽或出於愛戴之誠。然實非矢報君親之理。朕所望於天下者。祗欲各安職業。端本務實。以生以養。庶幾家給人足。共享昇平。仰報我皇考之付托耳。以云祈報莫大於此。至於誦經禮懺諸事。皆爲粉飾虛文。卽謂頌禱致虔。亦於朕躬毫無所益且聚眾演戲。蓋造碑亭。非徒糜費金錢。兼恐有不肖官吏﹑及裏胥人等﹑借名私派﹑乾沒肥己。貽累小民。俱未可定。此等陋俗。聖祖仁皇帝久已洞悉。曾屢降諭上�日禁止。及朕臨禦以來。曉諭天下人民。務本重農。力行節儉。而聚眾演戲諸事﹑更屬奢靡浪費。蘇松士民﹑習於華侈。今又爲此虛文。以祈朕福。甚非朕意。著該督撫﹑嚴行禁飭。其碑亭建造之處。槪行停止。仍徧諭士民。各歸本業。以副朕懷

○又諭。制錢乃日用必需之物。務使遠近流通。以便民用。京師錢局每歲鼓鑄。則制錢應日加增。今𨿽不致缺乏。而各省未得流布。民用不敷。是必有銷毀官錢﹑以爲私鑄者。且聞湖廣河南等省。私鑄之風尢甚。著直隸。及各省督撫﹑申飭該地方官。密訪查拏。嚴行禁止。毋使姦徒漏网。儻稽察少疎。仍蹈前獘。一經訪覺。定將地方大小官吏﹑分別治罪

○又諭。前松江提督髙其位﹑署理江南總督印務時。年羹堯奏聖祖仁皇帝云。髙其位年老衰憊。兩耳重聽。貪位隱飾。貽誤地方。不應畀以重任。是以聖祖仁皇帝降上�日。罷其署理之職。及朕卽位。猶記年羹堯之言。特召髙其位來京陛見。朕視其爲人。老成忠厚。善气迎人。𨿽已年老。精力猶可任用。適值年羹堯在京。遂令伊詢問髙其位。觀汝筋力﹑尙可爲朕效力數年。不得固辭。目下見有鑾儀使一缺。旗下都統一缺。著髙其位量其力之所能。或願在京效力。或願仍回松江提督之任。自行陳奏。比時髙其位奏稱﹑都統事務。向來不甚熟練。至於鑾儀衛。又無可效力之處。朕遂降上�日。令回松江。此乃出自朕意。加恩老臣。並非年羹堯贊助之力。揣年羹堯必隱其從前之參劾。反市徳於髙其位。而髙其位不知。亦以爲出於年羹堯贊助之力也。去年髙其位奏進松江漁船所獲玉寶。朕賞以四團龍補服等物。又適值年羹堯在京。必又向髙其位居功。冀其感激。聞年羹堯將蘇州一無賴小人王廷貴﹑薦與髙其位。髙其位不察其能否。不驗其騎射。卽授以把總。未幾﹑又特拔爲千總。此事在向時外省督撫提鎭中﹑皆所不免。年羹堯尢視爲常事。但髙其位向被年羹堯所參。及朕加種種之恩。皆特出朕意。與年羹堯毫無干涉。而年羹堯竊君恩爲己功。髙其位奉私囑如公令。卽此見年羹堯之巧詐營私。隨處要結。而內外臣工之爲所愚者不少矣。以上情節。著髙其位明白回奏。其所薦王廷貴著髙其位速遣來京。朕親自閱看

○甲寅。諭內閣。江南浙江海塘。已差尙書朱軾﹑會同江浙巡撫查勘估議具奏。但沿海黎庶。全賴堅築海塘。捍禦潮汐。得以保全生聚。事關民瘼。朕時刻在念。若塘工遲誤。則海濱之人。未能安居樂業。所派效力人員。𨿽經赴工惟恐遷延時日。驟難告竣。亦未可定。著巡撫張楷﹑法海等。星速遴委幹員。動支司庫錢糧。立限堅築。克期報完。務使永保安瀾。毋得因循延緩。亦不得艸率塞責。貽誤民生

○諭刑部。龐登云打死林榮一案。吳隆元另議具奏。毫無合理之處。律載官司差人捕獲罪人。聚眾中途打奪殺人。及聚至十人。爲首者斬監候等語。是中途打奪殺人者卽應擬斬。若聚至十人。卽不殺人﹑亦擬斬候。律載甚明。今此案﹑龐登云明系中途打奪殺人之犯。而吳隆元忽稱所糾之眾﹑止有三人。與聚至十人有間。遽以應照鬥毆殺論。兩議具奏。及詰問吳隆元兩議情由。曾否與法司大臣商酌。初則奏稱曾說與刑部書吏後又奏稱﹑兩議之處。曾向尙書塞爾圖言之。在朕前奏對。自相背謬如此。吳隆元身爲僉都禦史。與各道禦史不同。卽所見甚確。亦當與法司諸大臣﹑虛衷推詳。以期平允。今所議旣與律例不符﹑又於情理乖謬。徒自貽恥。安能顯其所長。且吳隆元平日稱隆科多爲柱石大臣。又將年羹堯所薦落卷。故意在年羹堯之前。極力贊賞。看其行止不過趨承附勢﹑希圖儌幸。殊不知生殺之權。操之自朕。伊所逢迎之人。何能保全伊之身名。似此假作剛方之態。陰爲姦險之謀。朕豈肯姑容。著隆科多查審

○諭八旗都統等。八旗恩賞銀兩。或有一旗不給與官員之子弟。或又有一旗給與者。夫推恩賞賜。理當畫一。卽如貧乏筆帖式等。以其爲部院官員。不令給與似屬難行。此必八旗大臣﹑恐銀兩不敷。故行節省耳。大約每旗一月不令過一千一二百兩。則銀可足用矣。著八旗大臣﹑詳悉畫一議奏。尋議﹑恩賞銀兩。貧乏官員子弟﹑及護軍校﹑驍騎校﹑看守城門官渡等員。並部院衙門筆帖式﹑前鋒﹑護軍﹑領催﹑馬甲﹑執事人等。應令一體給與。從之

○以故科爾沁和碩卓禮克圖親王巴特瑪子阿爾坦格勒爾﹑襲爵

○丙辰。諭大學士等。從前年羹堯所奏事件。朕所降諭上�日。並朱批諭上�日甚多。有交部者。亦有未曾交部者。其前後所奏事件。每有互相舛謬之處。爾等行文年羹堯﹑著將諾穆渾等帶往杭州。一切年羹堯所奏事件。奉朕所降諭上�日。並朱批諭上�日。俱著察明具奏。俟察明具奏時。將伊等如何措置之處。著年羹堯具奏請上�日。至去冬年羹堯奏請帶往補用人員內。惟侍衛查爾扈﹑系奉上�日發去之員。其餘有請托年羹堯帶往者。有年羹堯自欲帶往者。此內亦有將督撫大臣官員子弟帶往者。亦有欲作質當帶往者。是以有感激年羹堯之人。亦有怨恨年羹堯之人。著伊等各將帶往緣由﹑請托情節﹑並年羹堯所行事迹聲明。繕寫摺子。俱交與嶽鐘琪轉奏。儻有不能聲明情由者。俱著仍隨年羹堯前赴杭州學習。髙其倬之弟髙其傃﹑著令回京。至於前歲朕揀選發與年羹堯之侍衛。俱系皇考時所用。在朕左右隨侍之人。特欲伊等效力軍前。黽勉勤勞。並非令爲年羹堯廝役﹑而供其驅使也。伊等至彼貪其資財爲年羹堯前引後隨。且爲墜鐙。竟似奴僕。聽命而行。伊等旣甘卑賤如此卽令跟隨年羹堯前往杭州至杭州時。將伊等如何措置之處。著年羹堯具奏請上�日

○諭戶部。去歲江浙海潮衝溢。沿海場竈淹沒甚多。兩淮鹽政所屬地方。經噶爾泰奏聞。朕卽發帑賑卹並將雍正元年二年竈戶未完折價銀四萬餘兩。悉行蠲免。其兩浙鹽政所屬地方該巡鹽並未將被災之處題報。今謝賜履摺奏去秋海濤飄決情形兩浙與兩淮無異。朕一視同仁。務使均沾膏澤。著將華亭婁縣﹑上海﹑海寧﹑余姚﹑蕭山﹑慈溪等縣﹑雍正元年二年未完場課銀兩。悉行蠲免

○以正藍旗蒙古副都統蘇穆爾濟﹑署本旗蒙古都統

○以總督倉場侍郎法敏﹑爲湖北巡撫。戶部右侍郎托時﹑爲總督倉場侍郎。戶部額外侍郎覺羅塞徳﹑爲戶部右侍郎。光祿寺卿杭奕祿﹑爲都察院左副都禦史。仍管光祿寺卿事

○山西大同總兵官馬覿伯﹑緣事革職。發往阿爾泰軍營效力。以原任鑲白旗漢軍副都統王以謙﹑爲山西大同總兵官

○解廣西按察使白洵任﹑升廣西左江道甘汝來﹑爲廣西按察使司按察使

○理藩院奏﹑振武將軍傅爾丹咨稱﹑輝特臺吉濟克濟紮卜﹑稱由錫喇他拉﹑移遊牧於伊族公巴濟處。大將軍年羹堯﹑遣人看送出口卽回。道途困憊。人畜散斃。懇賜軫卹。應準其與公巴濟同居。俟伊屬下人等俱到。再議編設佐領。得上�日。輝特臺吉濟克濟紮卜之事。年羹堯止用密摺具奏。並無報部。亦無行文與將軍傅爾丹﹑及該紮薩克等。但交與章京一員。送至口上。卽回。將此多人致此勞苦。謬亂已極。著年羹堯明白回奏

○裁浙江掌印都司一員。都司經歷一員。並杭州前衛﹑右衛經歷各一員

○靑海貝子策淩惇多卜故。遣官致祭

○旌表浙江龍遊縣烈婦﹑席廾二妻方氏。持刀拒姦。被奪砍殞。給銀建坊﹑入祠致祭如例

○丁巳。諭大學士等。頃將年羹堯解退大將軍總督職任。補授杭州將軍。陜西通省滿漢兵民。羣稱得命﹑復見天日。靡不歡忻相慶。乃聞年羹堯系戀總督職任。又設法揚言﹑將行李發往。巧圖仍畱原任。自負爲良臣。欲加朕以遺棄功臣之名。眩惑營求彼處兵民等。年羹堯旣負朕恩。致犯眾惡若此。尙復系戀營求。誠爲不識羞恥者。間有愚人。或貪圖年羹堯財物。或仍畏年羹堯威勢。代爲具呈。朕必照逆黨例﹑從重治罪。斷不寬宥。年羹堯應交嶽鐘琪事件。著作速交代。急赴杭州任所。將此行文嶽鐘琪﹑及該撫等。令其知悉

○以原任四川巡撫能泰﹑爲都察院左副都禦史

○戊午。八旗都統等議覆。鑲白旗漢軍都統範時捷奏言﹑從前八旗都統等。各在私家辦事。一應行文檔案﹑堆貯家中。並未按年登記。今蒙賞給公署。都統等﹑俱於公所辦事。嗣後請照部院衙門﹑另立檔案。編定年月。分析事件。鈐押印記。交於印房收貯。應如所請。得上�日。爾等所議。止將檔案收貯旗下公所。仍恐有火燭之虞。應再造一冊。存都統之家。與印信一同收貯交代

○以故一等侯馬三奇侄馬爾英﹑襲爵。故三等精奇尼哈番色楞子黑達色﹑襲職

○己未。諭議政王大臣等。副都統田象坤奏稱﹑烏喇地方緊要。止設將軍一人。請添設副都統一員。協同辦理。著照所請行。烏喇副都統﹑著盛京副都統委色補授。盛京副都統﹑著鑲藍旗參領覺羅傅哥補授

○又諭。策妄阿喇布坦。遣使具奏。言辭敬順。巴爾庫爾等處兵丁。在外年久。將吐魯番等處駐札兵丁。俱撤到巴爾庫爾。會合一處。著照吐魯番鄂龍吉闊捨圖等處撤兵之數撤回。再﹑吐魯番地方﹑揀選能員一人。令其駐札。候我使臣歸國著行文將軍富寧安。撤兵時。吐魯番回人。未免怯懼。將策妄阿喇布坦。敬謹遣使。及命使臣前去。不必用兵緣由。曉諭回人。俟使臣來時。其回眾移居之處。照從前所降諭上�日行。著議奏尋議﹑巴爾庫爾吐魯番闊捨圖鄂龍吉四處兵共計九千八百七十四名。吐魯番兵內將種地兵一千名。暫畱彼處。交與副都統克什圖管轄。其餘兵丁﹑照巴爾庫爾原有兵數。暫畱巴爾庫爾駐札。所餘兵丁﹑俱行撤回。得上�日。克什圖一人年老。著畱穆森一同管轄其畱在巴爾庫爾之大臣﹑及統領撤兵之大臣。著將軍富寧安酌量派出奏聞

○諭大學士九卿等人君圖治。首在用人。書云﹑任賢勿貳。中庸云忠信所以勸士。蓋君之待臣。原宜開誠布公。推心置腹。相信如一體。然後爲臣者﹑乃可惟所欲言。惟所宜行。而無顧慮。朕禦極之始。將隆科多年羹堯﹑寄以心膂。毫無猜防。所以作其公忠。期其報效。孰知朕視爲一徳。伊等竟懷二心。朕予以寵榮。伊等乃幸爲邀結。招權納賄。擅作威福。敢於欺罔。忍於背負。幾致陷朕於不明。朕深恨辧之不早。寵之太過。愧悔交集。竟無辭以謝天下。惟有自咎而已。朕今於隆科多﹑年羹堯﹑但解其權柄。不加刑誅者。正以彼等之妄謬。皆由朕之信任太過是以惟有自責。而於伊等一槪從寬也。自今以後。旣覺其姦僞。曉諭眾知。不復信任。假以要權。在朕旣不失馭下之道。而諸人亦免被其愚惑。若伊等怨望不遂其欲。仍怙惡不悛。彼旣視憲典等於弁髦。朕豈能始息以養姦邪。至於二人門下。向來趨附奔走者不少。此亦中人之常情。希其薦拔。畏其加害之所致。俱宜急解散黨與。洗心革面。若仍念舊情。負國恩而感私惠。蔑大倫而重小節。往來鉆營。妄有希冀。或饋送賂遺。或書札來往。設計陷人。或揣擬伺探朕意。暗作威福。不能攺革。惟務隱密巧詐。若再發覺之時。決以逆黨從重正法。伊等各宜警懼。無得自幹誅滅。朕意已定。法在必行

○庚申。孝恭仁皇后忌辰。遣官祭景陵

○壬戌。諭禮部。前博爾多來京陛見。奏稱僧人宏素處。有朕昔年賞賜金剛經一部。上有朕所制序文。今欲刊刻流傳。朕細思向來並無此事。因命博爾多將此經取來閱看。昨日賫到。文與字俱非朕筆。且將朕名皆書寫錯誤。甚不可解。聞宏素已經身故。其同寺僧人﹑必有知其由來者。著卽行文問明具奏。不必嚴拏拘禁。前令各處呈繳禦筆。伊等旣將此序認爲禦筆。何以不行呈繳。若以爲非禦筆。何以不行詳察。亦著問明。朕在藩邸時。因府第與柏林寺相近。閒暇之時。間與僧人談論內典。並非以僧人爲可信用也。況今臨禦天下。豈有密用僧人贊助之理。近日直隸宣化府﹑江南蘇州府等處。竟有僧人假稱朕上�日。在彼招搖生事者。已經發覺懲治。此等小人行爲。皆於朕之聲名大有關系。爾部不可不嚴行禁飭。若再有此等。著該地方官訪拏參奏。毋得疎縱。年來各處呈繳禦筆。今限期已滿。尙有未繳者。所繳之內。亦有假筆混雜者。朕俱從寬。不行深究。今又有金剛經序文之事。爾部可嚴行各省。以文到之日。再限一年。務令全繳。儻再有隱漏。定行治罪

○癸亥。諭內閣。盛京風俗。甚屬不堪。俱因蘇努爲將軍八年。俯狥無知小人之心。沽取虛名。私恩小惠。逞其機詐。惟利是圖。毫無裨益地方軍民之處。風俗由是大壞。非有爲國家實心效力之大臣盡心竭誠。大加整理。不能挽回風俗。著都察院左都禦史尹泰﹑以原品往盛京署禮部侍郎兼理府尹事

○升奉天府府尹鄒汝魯﹑爲太常寺卿

○添設雲南中甸撫番淸餉同知一員。經歷一員。巡檢二員。從雲貴總督髙其倬請也

○旌表烈婦﹑直隸廣宗縣李喬龍妻裴氏。江南霍邱縣武二妻汪氏。宜興縣蔣瑞明妻張氏。俱拒姦不污。自縊全節。各給銀建坊﹑入祠致祭如例

○甲子。吏部題﹑一等精奇尼哈番兼一拖沙喇哈番色特黑故。銷去三次恩詔所得四个拖沙喇哈番。餘一等阿思哈尼哈番﹑兼一拖沙喇哈番。以其子英壽承襲。從之

○設山西朔平﹑寧武二府。攺右玉衛爲右玉縣。左云衛爲左云縣。平魯衛爲平魯縣。並割大同府屬之朔州﹑馬邑縣。俱隸朔平府管轄。攺寧武所爲寧武縣。神池堡爲神池縣。偏關所爲偏關縣。五寨堡爲五寨縣。俱隸寧武府管轄。攺天鎭衛爲天鎭縣。陽髙衛爲陽髙縣。移原駐陽髙通判駐府城。俱隸大同府管轄。攺寧化所爲巡檢司。隸寧武縣管轄。朔平﹑寧武﹑各設知府一員。寧武府﹑設同知一員。右玉等九縣。設知縣九員。典史九員。寧武設巡檢一員。裁太原府中路西路同知二員。右玉等衛守備十員。寧武等所千總十三員。從原任山西巡撫諾岷等請也

○乙丑。升都察院左副都禦史能泰﹑爲左都禦史。大理寺卿覺羅常泰﹑爲都察院左副都禦史

○吏部兵部議奏﹑杭州將軍年羹堯﹑於川陜總督任內。妄參金南瑛等七員。應革職。得上�日。此年羹堯總督任內之事。並非將軍任內之事。乃吏部應議者。與兵部無涉。若果以將軍系兵部職掌。卽應請上�日。交與兵部。而吏部可不必會議。今並未請上�日。含糊專擅。會同兵部議革年羹堯將軍之職具奏。特預先立意﹑徇庇年羹堯耳。如此巧爲。殊屬不合。隆科多等﹑著交與都察院。嚴察奏聞。將本發回。仍令吏部議奏

○丙寅。以翰林院編修程元章﹑署日講起居注官

○二等精奇尼哈番達爾查休致。以其子巴牙思呼郎襲替。二等精奇尼哈番伍巴什﹑緣事革職。以其弟五巴第襲替。三等精奇尼哈番西常故。以其弟來先襲職

大淸世宗敬天昌運建中表正文武英明寬仁信毅大孝至誠憲皇帝實錄卷之三十二

大淸世宗敬天昌運建中表正文武英明寬仁信毅大孝至誠憲皇帝實錄卷之三十三

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經筵日講官起居注太保

兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正三年。乙巳。六月。丁卯朔。諭內閣。昔聖祖仁皇帝明目達聰無微不照。而關系國計民生之事。尢殷采訪。屢降諭上�日。令內外臣工﹑各抒所見。不時條奏。無非欲洞悉下情。興利剔獘。期臻上理也。在廷諸臣﹑不能仰體聖懷。未見有剴切敷陳﹑禆益政事者。如科道等官之章奏。或請開例捐納。或請開設礦廠。或請節省錢糧。種種假公濟私之處。不可枚舉。皆在聖祖仁皇帝洞鑑之中。故近年來﹑條奏之事。聖心裁擇其可行者。見之施行。其不可行者。槪置勿用。而言官之不得遂其私者。反有聖祖仁皇帝不甚納諫之妄議。此等小人情狀。朕在藩邸。知之甚悉。疾之甚深。故臨禦以來。諄諄告誡。期其各矢公忠。直陳無隱。夫條奏者。原欲上以匡君。下以澤民。非爲臣子沽名之具也。朕原有上�日。卽密奏中朕不行者。若有眞知灼見。力懇施行。仍準其露章陳奏。非必止於密奏也。因念諸臣之欲進言者。或多所顧忌。或恐招怨尢。或有牽制之情。或有不便顯言之處。故令各人密封進呈。其中言有可采。而易於招怨者。朕將摺內職名﹑裁去發出。或令諸臣會議。或卽見諸施行。而外間不知何人所奏。其所以如此者。無非欲人人盡其所言。無所瞻顧回避。而朕得收聽言之實效。於治理大有裨益也。乃有詐僞之人。因所奏旣行。而誇耀於人者。亦有因裁去銜名﹑無可稽考。竟將他人陳奏之事﹑據爲己有者。亦有謂出之自朕。托言諸臣。而實非諸臣之條奏者。種種浮言。深可痛恨。又常見人文集中。有擬稿未上之奏疏。夫旣有此疏。何以未上。旣云未上。何故存稿。此乃欺罔之徒。內懷詐僞。外托忠誠。遇事不敢直言。故飾虛詞。傳播人口。以欺世盜名也。且更有以特恩施行之事。而冒爲己功者。如蠲免蘇松浮糧一事。系戶部所奏。恩自朕出。並無一人條陳。近聞有人自稱爲彼之密奏者。人而無恥。至於此極。朕念爲政之道。首在得人。故自卽位以來。於文武大小臣工。皆畱意簡選。而於伊等陛見之日。必召入面詢。親加訓誨。欲其潔己奉公。勤修職業。謹守法度。愛養兵民。丁寧誥誡。至再至三。無非諭及內外事務。及勉勵官方之語。而諸臣出外。每每任意增減。多方粉飾。以誇示於眾。竟有與原降諭上�日。甚不相符者。此皆大有關系。著凡文武官員﹑曾經面奉諭上�日。除不能記載者。俱將訓上�日﹑一一詳細﹑將年月日一同繕寫進呈。內外文武大臣。著自行封進。其不應摺奏之員。著封固交與該上司轉奏。自今以後。凡面奉諭上�日者。俱著繕寫進呈。若不繕寫進呈。但私相傳播。及私自記載者。卽系假捏上�日意。定當從重治罪

○戊辰。諭兵部。陜西四川雲南進藏官兵。朕從前俱己加恩議敍。其康熙五十九年得藏之後。四川雲南兩省官兵。駐防藏內。及查木多各處地方者。久著勤勞。甚屬可嘉。至今尙未議敍。爾部行文嶽鐘琪﹑髙其倬﹑各將駐防官兵。查明報部。交與議政處卽行議敍

○雲貴總督髙其倬題﹑雲南麗江府土知府木興病故。臣以其胞弟木鐘﹑聲名平常。不能管轄土人。將麗江土知府﹑奏請攺流。以流通判﹑攺爲土通判在案。今查木鐘之外。悉皆遠族。請將木鐘攺襲麗江府土通判。下部知之

○己巳。以翰林院編修尹繼善﹑充日講起居注官

○以果郡王允禮﹑管理鑲藍旗漢軍都統事務

○調浙江巡撫法海來京。以浙江按察使甘國奎﹑署理浙江巡撫

○兵部議覆。廣東提督董象緯奏言﹑水師員缺。揀選題補。務必聲明﹑曾經何處水師效力。不得混加諳練水師考語。至水師原無熟練鞍馬者。然弓箭鳥槍藤牌大刀等項。專精一藝。方足以禦敵。如無一長可錄﹑應卽行糾參。不得濫保。至洋面汛界。難於確指。請敕文武官﹑於管轄沿海處所。分析報部。儻遇失事。互相推諉。知情不報。照諱盜例﹑嚴加議處。均應如所請。從之

○庚午。湖北按察使桑成鼎﹑緣事革職。升湖南嶽常道王克莊﹑爲湖北按察使司按察使

○署川陜總督嶽鐘琪疏言﹑遵上�日察勘雜谷﹑大小金川﹑沃日等處﹑土司構釁緣由差員到雜谷地方照舊立界。傾心悅服。又金川土司處。有美同等寨。本爲金川咽喉。被前巡撫年羹堯彊斷與沃日。所以仇殺多年。今斷歸金川。以龍堡三哥﹑退給沃日。兩家永無爭奪。又土司承襲地方官勒索陋規。多致遲延歲月。請立嚴限具題。不許勒掯得上�日。本朝各省土司。俱畏威懷徳。甚爲恭順。間有一二梗化者。皆由地方文武大吏﹑調劑失宜之故。今春年羹堯奏稱。四川雜谷及大小金川等土司。頗有不法情狀。朕卽知此必年羹堯希冀其多事欲借此名色。得以久操大將軍之權。固畱川陜總督之任耳年羹堯若不速離川陜。則川陜必至多事。是以將年羹堯調往杭州。未幾南坪壩之事。果已安帖。玆據嶽鐘琪所奏﹑雜谷金川沃日等土司又已悅服。彼此和輯矣。此諸土司。向日皆因年羹堯辦理不公。以致互相讎殺。今嶽鐘琪遵朕諭上�日。辦理有方。寧番息事。殊屬可嘉。著交與該部議敍。其條奏土司襲職之處。著內閣九卿會議具奏

○授故輔國將軍紮爾圖子尙徳﹑爲奉國將軍

○辛未。以直隸馬蘭口總兵官範時繹﹑總理三陵事務

○工部議覆。副總河稽曾筠疏稱﹑蘭陽縣雷家莊﹑儀封縣堌陽集﹑祥符縣一覽臺﹑考城縣石家莊﹑商邱縣蔚家窪﹑虞城縣待賓寺等處。舊有大堤。越堤。子堤。格堤。俱年久未修。殘缺卑薄。急宜加幫髙寬。並築子堰﹑以固堤工。均應如所請。從之

○旌表直隸束鹿縣烈婦﹑邊瑚知妻李氏。拒姦不污。守正自縊。給銀建坊﹑入祠致祭如例

○壬申。諭內閣。署總督嶽鐘琪﹑總督髙其倬﹑楊宗仁﹑孔毓珣﹑河道總督齊蘇勒﹑提督吳升﹑魏經國﹑在聖祖仁皇帝時。服官有年。勤勞素著。自朕卽位以來。以能潔己奉公。深知大義。不附邪黨。不事鉆營。居官行己。俱屬可嘉。應沛殊恩。以風有位。嶽鐘琪﹑髙其倬﹑楊宗仁﹑吳升﹑魏經國﹑俱著加太子少傅銜。孔毓珣﹑齊蘇勒﹑俱著加兵部尙書銜。以示朕嘉獎優眷之至意

○又諭。天時暑熱。輪班條奏。著暫行停止。俟三伏后。仍前舉行

○免河南陽武﹑封邱﹑中牟三縣﹑本年分水災額賦有差

○二等伯李繩宗﹑緣事革爵。以其侄李淑忠﹑襲替。一等阿思哈尼哈番蘇班泰﹑緣事革職。以達諸護元孫滿丕﹑襲替

○癸酉。諭大學士九卿等。年羹堯如許大罪顯露。而伊子年富﹑年興等﹑尙毫無畏懼之形。若伊父果有冤抑之處。應分晰代奏。若無冤抑之處。則應竭誠效力。以贖伊父之罪。乃隨處爲伊父探聽音信。且怨憤見於顏色。年富﹑年興﹑俱著革職。交與伊祖年遐齡。儻仍不悛攺。定行正法。再﹑隆科多之子鑾儀使玉柱﹑行止甚劣。亦著革職。交與伊父隆科多

○吏部議奏﹑原任川陜總督年羹堯﹑妄參道員金南瑛等。應嚴加治罪。得上�日。所議甚屬悖謬。年羹堯所犯之罪甚多。𨿽卽行正法。亦不足蔽其辜。並不在此一事。朕交此事。卽當就此事定議。乃任意妄議。處分過當。前議旣屬徇庇。今議復爾過當。料他人斷不敢如此定議。此必隆科多有意擾亂之故。隆科多著交與都察院﹑嚴加議處。此本吏部另議具奏

○命順承郡王錫保﹑禮部尙書賴都﹑兵部尙書孫柱﹑都統範時捷﹑會同三法司。除欽交人犯﹑及斬絞重犯外。凡見審事件。有應釋放者。卽行釋放。其部議枷責送門之人。亦著暫行保釋。以時值盛暑故也

○甲戌。吏部等衙門﹑遵上�日公閱年羹堯奏摺。疏參年羹堯受皇上莫大之恩。乃狂妄悖逆。至於此極。種種不法。罪大彌天。今調任杭州將軍。又奏稱江南儀徵縣地方。水陸分途。臣至此靜候綸音等語。更不知其何心。人臣如年羹堯﹑背義負恩。越分藐法。爲天地之必誅。臣民所共憤。請將年羹堯革職。及所有太保﹑並世職﹑一並革去。從前恩賞團龍補服﹑黃帶﹑雙眼孔雀翎﹑紫扯手等物。悉行追繳。敕下法司。將年羹堯鎖拏來京。嚴審正法。以爲人臣負恩不忠之戒。得上�日。年羹堯在任。種種僭妄。曾經降上�日詢問。今據年羹堯奏稱﹑伊爲大將軍所行之事。俱循照俗例而行等語。昔年用兵。有諸王掌大將軍印者。有大臣掌大將軍印者。惟允禵妄自尊大。種種不法。我朝大將軍如此行事者。從未之聞也。年羹堯不但踵而行之。且殺戮過焉。今乃云循照俗例。夫允禵所行。悉僭妄非制豈可云例。假若云例。則系國家大將軍之定制。豈可云俗。此語狂悖已極。在年羹堯職分。卽當年諸王掌大將軍印所行之例。伊尙不應比擬。而乃效法允禵狂妄不法之舉乎。又據年羹堯奏稱﹑旣不敢久居陜省。亦不敢遽赴浙江。今於儀徵縣﹑水陸交通之地。靜候綸音等語。朕前降諭上�日。令速赴杭州新任。今逗𨖻中途。曠廢職守。遷延觀望。不知何心。其回奏摺內。凡支吾掩飾﹑及未經回奏之處。俱著年羹堯一一分晰明白回奏。至九卿等所議。革去一切職銜。追回恩賜等物。鎖拏來京。嚴審正法之處。俟年羹堯回奏到日。再行請上�日

○乙亥。諭大學士等。各直省督撫提鎭。舊例俱有頒發王命旗牌。所以重節鎭之權。崇天室之威也。但傳守旣久。或遇地方卑濕。虫蛀漆剝。或因歷歲滋多。形制毀敝。而該督撫提鎭等﹑以旗牌損壞。例當參處。但藏之神笥。不敢修整。其有預防損壞。將所頒旗牌收貯。照樣另造者。尢爲不可。嗣後各督撫提鎭﹑所頒王命旗牌。務須加謹收護。勿致損傷。亦不得另造。其有地方卑濕。歷歲滋多。不免虫蛀漆剝。形制毀敝者。從寬免其處分聽其一面照式整修。一面咨照該部

○領侍衛內大臣公馬爾賽等﹑帶領諸大臣子孫引見。上諭曰。爾等宣上�日與納秦。爾在乾淸門行走。因年羹堯舉奏。擢用至護軍統領。又令往署四川提督事務。爾乃並不感恩效力。惟依附年羹堯。以諂媚爲事。甚屬卑賤。朕將年羹堯所行。二次朱批諭爾。爾並無一言陳奏。但多方諂附年羹堯。明系圖其利耳。不僅深負主恩。且玷辱爾之祖父。且玷及眾大臣之子孫。納秦勿令在護軍統領處行走。俟朕另降諭上�日。再﹑爾等俱系勛舊大臣之子孫。孰不當爲國家效用乎。但今擇人任用。大臣等之子孫內。能勝任者不可驟得。今大臣之子﹑及散秩大臣侍衛等之子內。爾諸臣有知其善者。卽行舉奏。縱不深知。訪問於章京護軍校等。如得其人。亦行舉奏以備朕之試用。如此﹑則人各加鼓勵矣。且今大臣等﹑多有不教其子弟者。𨿽不教以漢書。卽教以淸書。亦可得明義理。乃其中家資丰裕者。並不黽勉正務。而習爲嬉戲。此皆不教之所致也。其家道窘乏者。又無教訓之力。以致子弟往往陷於不才。爾諸臣公同將上三旗勛舊世臣。如公侯伯﹑精奇尼哈番﹑阿思哈尼哈番﹑阿達哈哈番﹑及登城巴圖魯等之子。自二十歲以下。十四歲以上。或十二三歲。而身軀長成者。亦同揀選。開明伊等履歷。帶領引見。朕量酌其宜加教訓成就之處。另降諭上�日

○丙子。以都察院左都禦史署盛京禮部侍郎兼理奉天府府尹事尹泰﹑總管盛京三陵人員

○以禮部尙書賴都﹑充經筵講官

○升巡視長蘆鹽政禦史莽鵠立﹑爲大理寺卿。仍管長蘆鹽務

○署山西巡撫伊都立摺奏。太原﹑平陽﹑潞安﹑汾州﹑大同五府。澤州等十二州。俱經得雨沾足。奉上諭。深慰朕懷。頃聞邊外一帶。糧多價賤。去年曾有諭上�日。內地百姓﹑如有情願用船載糧﹑從黃河販運者。任其糶賣。毋禁。如此似內外均獲利濟。今歲不聞有照此行者。爾其確查情形。果若有益。何不諭地方官勸導百姓行之。但不可彊之使爲也。假若照此行後。邊內糧價。豈不更減乎。總須爾酌量行之

○吏部等衙門議覆。原任川陜總督年羹堯等疏言﹑陜西寧夏等衛所﹑新經攺設郡縣。請分設寧夏﹑西寧﹑涼州﹑甘州﹑四府教授﹑訓導各一員。取進文武童各十二名。廩增各四十名。一年一貢。靈州學正一員。取進文童十二名。武童十五名。廩增各三十名。三年兩貢。寧夏﹑寧朔二縣﹑教諭各一員。取進文童各十五名。武童各二十名。廩增各二十名。兩年一貢。中衛縣教諭一員。取進文童十二名。武童十五名。廩增仍照舊額﹑三年兩貢。西寧縣。教諭一員。取進文武童生各八名。廩增各二十名。兩年一貢。武威縣。教諭一員。取進文武童生各十五名。廩增各二十名。兩年一貢。平羅﹑碾伯﹑古浪三縣。訓導各一員。取進文武童生各八名。廩增各二十名。兩年一貢。髙臺縣教諭﹑訓導各一員。取進文童十五名。武童二十名。廩增二十名。兩年一貢。永昌﹑鎭番﹑山丹三縣。教諭各一員。童生照題定之額﹑取進。廩增仍舊兩年一貢。平番縣。訓導一員。童生照題定之額取進。廩增仍舊﹑兩年一貢。張掖縣。教諭一員。童生照題定之額取進。廩增出貢。照寧夏例行。應如所請。從之

○免浙江蘭溪建徳二縣﹑雍正二年分水災額賦有差

○戊寅。工部議覆。河道總督齊蘇勒疏言﹑徐州黃河北岸。丰碭汛內。臨河舊堤。年久卑薄。應加幫髙厚。李道華家樓一帶向未築堤。被刷成河。恐水長時。有礙運道。宜幫上首子堰再築攔澑土壩一道乘時興修。應如所請。從之

○己卯。大學士奏請皇上潛邸。升爲宮殿。撰擬嘉名。恭候欽定。上欽命曰雍和宮

○諭八旗都統等。國家設立法制。特欲使眾人遵行也。若定制之內。及條奏準行事件。有不便施行者。諸臣可將不便施行之故。聲明具奏。朕卽諭令停止。若旣傳示眾人。令其遵循事件。必須實力奉行。方爲有益。儻仍照常疎忽。則與未嘗傳諭於眾者何異。如白塔﹑及九門﹑例有信炮纛幟。乃曉示士卒之標準也。今不惟兵丁等﹑不知此例。卽新任大臣﹑亦有不知者。大臣等俱系管轄兵丁之人。儻值用兵。爾等卽爲士卒之觀瞻。職任甚屬要密。不可妄意輕視。爾等各旗﹑俱給有開載號令之書一冊。作何曉示新舊兵丁﹑咸令知悉。凡事務須防於未然。周思詳慮。不少忽略。則自無可虞之事。至於軍器。爲用最要。聞得兵丁等佩刀。俱系粗鐵。並無鋒刃。尙可謂之軍器乎。且東華門西華門外。聞有賃刀之處。步軍統領衙門﹑應將此查明禁止。爾等公同詳議具奏。尋議﹑嗣後所奉諭上�日。八旗於月朔宣示。再於教場﹑及一應會集之處﹑宣讀曉諭。至白塔九門﹑所有信炮纛幟。雍正元年。每旗給有書籍一冊。甚爲明晰。應交八旗。於春秋二季。凡該管兵丁﹑有陸續挑取﹑未經知悉者。徧行曉諭。至官兵有佩粗鐵刀者。應令立限更換。違者治罪。其兵丁賃用佩刀。尢屬不合。應交與步軍統領嚴查禁止。從之

○庚辰。諭內閣。朕從前曾諭各省文武大吏。令具密摺﹑薦舉賢員。陳世倌曾遵上�日密薦知縣二員。昨又具密摺奏稱。見有武定州等缺。臣從前密薦之員。不敢再行保題。今此本內。又另題棠邑縣知縣何多學等。朕從前並無密薦人員﹑不許明題之上�日。況從前旣可膺密薦。今遇缺﹑自應保題。若云曾經密薦。遇缺不行保題。是密薦反阻賢員上進之路。甚屬非理。將原本發回。著另行具奏。陳世倌從前密薦之人。不行保題之故。亦著聲明具奏

○又諭。大臣妻病故。𨿽無賜卹之例。但大學士富寧安﹑在軍前效力年久。今伊妻病故。著派出內大臣一員。侍衛十員。奠茶。賜內庫銀五千兩。該部致祭一次

○辛巳。升鑲白旗蒙古副都統來文﹑爲正白旗護軍統領

○升鑾儀衛冠軍使阿爾遜﹑爲鑾儀衛鑾儀使

○兵部議覆。直隸總督李維鈞奏言﹑大城營守備員缺。請將藍翎侍衛張大烈補授應如所請。得上�日。各省所發藍翎侍衛。皆系藍翎侍衛中之平常者。故命於外省補用。此等應於不緊要之缺題補。至分與各省年滿千總。皆選騎射嫻熟者命往。令其題補。並非命往令其學習也。若果騎射較前生疎。該督理應題參。李維鈞從前並未將年滿千總許印等參奏。今遇缺出。始稱此二人騎射尙未嫻熟。反將藍翎侍衛張大烈題補。此內必有情由。許印﹑苗世忠﹑著調來引見

○壬午。八旗都統等議覆。副都統董玉祥奏稱﹑八旗看守倉庫。請派三品以上官一員。管轄稽察。庶不怠忽。至八旗驍騎校﹑系次佐領辦事之人。若令佐領之子弟爲之不能無附和瞻狥之獘。請調用於他佐領下。則其獘可除。應如所請。派大臣一員。巡察倉庫。再令滿洲蒙古漢軍三旗。每日合派參領。或副參領一員。畫夜巡警。至遇驍騎校缺出。佐領之子弟。仍帶領引見。補授之後。再行調用。從之

○以鑲紅旗蒙古副都統秦布﹑署鑲藍旗護軍統領

○增雲南省各學取進文童額數。安寧﹑晉寧﹑尋甸﹑建水﹑石屏﹑新興﹑鄧川﹑趙州﹑劍川﹑騰越等十州昆明﹑宜良﹑南寧﹑通海﹑河西﹑河陽﹑太和﹑浪穹﹑保山﹑楚雄等十縣。向系大學。準照府學例﹑各取進二十名。陸涼﹑沾益﹑寧州﹑阿迷﹑賓川等五州。呈貢﹑蒙自﹑雲南等三縣。向系中學。升爲大學。各取進十五名。和曲州﹑向系小學。升爲中學。取進十二名。添置黑井白井瑯井三學爲小學。各取進八名。移定遠縣訓導﹑駐黑井。大姚縣訓導﹑駐白井。姚州訓導﹑駐瑯井

○癸未。諭大學士等。朕卽位時。聞葛繼孔行止不端。但未見其人。是以曾降上�日密問江南總督查弼納。據查弼納奏稱﹑葛繼孔辦事勤愼。才尙可用。又詢問署江寧巡撫何天培。亦云其人尙知敬畏從事。朕細加訪察。恐二人皆爲其所愚。故解其臬司之任。調爲內閣侍讀學士。欲親加試看其人也。後見年羹堯參奏之摺。遂將葛繼孔攺授鴻臚寺少卿。乃葛繼孔於年羹堯來京時。又私往納賄請托。及朕降上�日詰問。始供年羹堯向索古玩。旣經饋送隨訂往見。且誇獎才情。許其畱心照看。前後兩次﹑送銅器磁器玉器字畫等件。俱交年羹堯家人魏之耀收受。葛繼孔人品不堪。夤緣年羹堯。至今尙各處鉆營。殊屬可惡。著革職。發與李成龍﹑開浚安慶府河道工程效力。若少推諉。必治以重罪。至年羹堯始以正人自居。參劾葛繼孔爲匪人。繼又與之殷勤親密。索取古玩。許爲畱心照看。著行文年羹堯﹑伊系正人之流與。抑匪人之流與。葛繼孔之古玩。果正人所當索取與。且如何照看。如何畱心之處。著一一明白回奏。又年羹堯摺內。稱陳瑸乃伊所薦。因其奏薦葛繼孔一事。與陳瑸遂絕往來等語。陳瑸之淸操。乃聖祖所久知。亦舉朝所共曉。昔曾爲四川學道。與年羹堯同城而居。無交辦之事。是以不疾之已甚耳。後絕往來。定系陳瑸絕年羹堯。非年羹堯絕陳瑸也。年羹堯欲借曾薦陳瑸以沽名。眞無恥之極。此事亦不可不辧

○鑲黃旗滿洲都統額爾錦﹑緣事革職。升鑲黃旗護軍統領覺羅佛倫﹑爲本旗滿洲都統。正白旗蒙古副都統色爾璧﹑爲鑲黃旗護軍統領

○兵部議覆。雲貴總督髙其倬疏言﹑雲南進藏外委兵丁。功加署副將等銜。旣未能赴部。稍邀寸進。又開除名糧。貧乏不能養瞻。請畱營食糧。拔補千把。應如所請。照福建功加官張春之例。有願畱營差操者。揀選分發各鎭協營。與馬兵間補把總。造冊報部。得上�日。從前功加人員。𨿽指有應補之缺。因人多缺少。至老不得錄用。又無俸祿錢糧。以致衣食匱乏。情甚可憫。且因不給俸祿錢糧。無從稽其眞僞。此頂替之獘所由生也。見在此等功加人員。應作何錄用不致壅阻作何給與微員俸餉。畱營差操。以杜頂替之獘。著九卿詳加確議具奏

○甲申。工部議覆。河道總督齊蘇勒疏言﹑運河南北兩岸。甘羅城等處。堤工殘缺。宜加修築。山陽縣黃河南岸。湯董莊等處險工。應創築撐堤格堤並加幫汰黃等堤。以爲保障瓜州胡家嘴運口東岸應下埽簽樁幫護又唐家莊。應建築艸壩戧堤。以便束水濟運。均應如所請。從之

○乙酉。諭吏部。朕從前恐天下督撫﹑參劾屬員。或有不公。致受屈抑。曾降諭上�日。令歷年廢官。具呈都察院查核題明引見。當經補用數員。今見年羹堯題參金南瑛等數人。皆屬誣枉。又如滿保之參汀州府知府何國棟。有意揣摩迎合。朕深鄙其爲人。已經降上�日。今湖州府知府曹掄彬﹑曾有人在朕前參奏﹑伊於門生吳襄﹑蔡嵩﹑差往督學時。有所需索。朕降上�日問石文焯。如此之人。豈能爲淸白吏。石文焯奏稱﹑曹掄彬居官。尙屬謹愼。後石文焯離任。將諭上�日移交法海。法海未悉情由。將曹掄彬題參。並將接受諭上�日之處。具摺聲明。但因委令親審屬縣人命。曹掄彬以鹽案限期將屆。不能兼審命案而法海竟以抗違玩視人命。題請革職。情罪未協。曹掄彬著暫畱浙省。俟法海來京問明。再降諭上

�日。朕爲天下臣民之主。一夫不獲。尙廑朕懷。豈可令郡縣司牧﹑枉受冤抑乎。朕屢降諭上�日。令督撫務宜秉公體卹屬員。今金南瑛等案。旣經發覺。恐此外尙有冤抑之員。嗣後道府以下﹑知縣以上各官。有實在冤抑﹑被參降革者。仍令赴都察院具呈。該衙門確查原參緣由。核實具奏。其並無冤抑。系已身實有罪愆。人品不端。才力不及之人。混行具呈者。亦必重治其罪

○命禦門聽政日。派翰林院編修檢討四員侍班

○吏部議覆。吏部右侍郎福敏條奏﹑官員升任時。其不隨帶之加級。漢官﹑每一級例攺紀錄一次。滿官﹑無攺紀錄之例。一槪削去。請嗣後亦照例遵行。以昭畫一。應如所請。從之

○增取湖南衡州﹑永州﹑寶慶﹑辰州四府。郴州﹑靖州二州。所屬苗童入學額數。每學三名。從湖南巡撫王朝恩請也

○丙戌。諭內閣。天庾積粟。漕運最爲緊要。而通商裕國。關稅亦應畱心。朕上年因恐糧船遲滯。曾有上�日﹑船至大江。不可攔阻搜查。致生事端。有誤漕運。今聞各糧船﹑有於兌糧起運之後。卽多包攬貨物。及回空時。又多夾帶私鹽。此皆由經過馬頭處所。停畱裝卸。而地方官﹑不行嚴查之故也。夫窮丁裝帶些微貨物。情尙可恕。至私鹽﹑乃大幹法紀之事。況斷無沿途零買零賣之理。必有一定地方。其裝卸﹑亦必非俄頃可辦。若該地方官﹑果實力稽查。自然獘絕。其如何稽查。如何勸懲。必使裕課通漕。兩得其宜。並行不悖。著總漕張大有﹑安徽巡撫李成龍﹑會同虛公詳議具奏。又聞糧船中﹑有帶火炮鳥槍火藥者。伊等皆系合幫結隊而行。不畏盜賊。火炮鳥槍。安所用之。著通行嚴禁。該管地方官弁。若虛應故事。陽奉陰違。一經察出。決不輕貸

○又諭。直隸大名府屬之滑縣浚縣內黃縣。爲河南漕運所經。地𨿽接壤。而屬則隔省。聞多有呼應不靈之處。以致河南糧般。年年遲誤。且大名府所屬。計一州十縣。彰徳府所屬。只一州六縣。衛輝府所屬。只六縣。若以滑﹑浚﹑內黃三縣。分隸彰徳衛輝。則多寡旣均。而於運道﹑得專責成。亦有裨益。著九卿速議具奏。尋議﹑浚﹑滑﹑爲古汲郡地。內黃﹑爲唐相州地。本均屬河南省。請以浚﹑滑﹑二縣﹑隸衛輝府。內黃縣﹑隸彰徳府。運道糧艘﹑咸資裨益。從之

○丁亥。諭大學士等。滇黔西粵。俱苗夷雜處之區。聞黔之安籠﹑滇之廣羅﹑廣南。粵西之泗城﹑鎭安﹑安隆﹑上林等協營。爲三省交界之處。層巒疊嶂。苗夷巢穴其間。每與鄰省小嫌。輙相讎殺。本地捕緝。則竄往鄰省。以致案牘難結。必得大員統轄。始於撫循巡緝有濟。查貴州之安籠鎭。本爲控馭苗蠻而設。其駐札之地。與廣西雲南所屬地方。均爲接壤。若將廣西雲南接壤之土司。與攺流地方。各協營汛。悉受安籠鎭節制。而該鎭亦受三省督提節制。其將弁之舉劾。兵丁之汰補。糧餉之銷算。仍照各本省舊制。惟於苗蠻讎殺劫擄諸事。悉令安籠鎭總兵﹑就近調度。庶緝苗有專責。而地方得以寧靜。朕所聞如此。未知果否有益邊疆。著雲貴總督髙其倬﹑廣西巡撫李紱﹑署貴州巡撫石禮哈﹑廣西提督韓良輔﹑悉心商酌辦理

○升一等侍衛塔拉圖﹑爲鑲白旗蒙古副都統

○己丑。諭大學士等。前據年羹堯摺奏﹑鎭海堡城外之戰。我兵已將賊人殺敗。城內都統武格﹑帶領滿兵。及察哈爾兵。開城西門﹑尾追賊後。搶掠物件。以致賊人折回。斫傷西安驍騎校一員。滿兵一名。察哈爾兵二名。武格首先敗回。又復衝突綠旗隊伍。致鎭海營千總﹑與兵卒帶傷者十有餘人。其餘行事昏憒。不知羞恥。西倫圖﹑輕浮妄言。狂叫無禮。皆軍事所最忌者。臣是以卽行撤回等語。朕比時卽批示。令其具本參奏。隨據年羹堯奏稱﹑都統武格﹑西倫圖﹑本應參劾。然臣之受恩。威權太重。若再參兩都統。於臣不利。伏乞暫賜優容。置之閒散之地等語。朕是以將武格﹑西倫圖調回。令其別處效力。今據護軍參領常明奏稱﹑羅卜藏丹津侵犯康城邊界時。年羹堯令臣到鎭海堡﹑送信與都統武格﹑武格隨帶西安滿兵一百名。察哈爾兵三百八十名。入守鎭海堡。凡四晝夜。至﹑第五日。今升總兵之宋可進﹑帶西寧綠旗兵一千五百名來赴。臣與都統武格﹑參將張家翰﹑同率在城滿洲蒙古綠旗兵丁六百餘名。出西門向城下排列。與賊戰。賊卽奔敗。因深入賊壘交戰。西安正藍旗驍騎校署參領四哥﹑鑲藍旗披甲達三保﹑陣亡。正黃旗領催署驍騎校吳泰等五六人。俱數處重傷。察哈爾兵。亦有陣亡及受傷者。此皆世受國恩﹑遇敵感憤﹑報效死傷之人。臣不敢隱匿。謹此奏聞等語。常明身在軍前。所奏如此。與年羹堯從前所奏迥異。且年羹堯旣稱武格種種失律之處。彼時又不參劾。及朕令其參奏。又云臣威權太重。不便又參兩都統。夫行軍之道。只論功罪之當否。豈可意爲輕重。且以年羹堯之擅作威福。所參豈止兩都統。而至此忽又懼威權太重耶。觀常明所奏。當日在事官兵﹑奮力殺賊。有受重傷者。有陣亡者。深屬可憫。武格等旣無失律之罪。則效力之官兵等。應加優卹。此案功罪。不便含糊歸結。著年羹堯明白回奏

○以湖廣荊州將軍阿魯﹑爲鑲藍旗漢軍都統。升軍前署炮營章京鄂善﹑爲左翼前鋒統領。原任江南江寧將軍雍吉納﹑給都統銜。管右翼前鋒統領

○升正白旗護軍參領滿色﹑爲本旗蒙古副都統

○兩廣總督孔毓珣題﹑廣西東蘭州土知州韋國棟故。請以其子韋朝輔承襲。下部知之

○庚寅。諭吏部。外任官員。回避本族例俱赴京。另補。朕思督撫兩司。及統轄全省之道員。其族人回避者。自應赴京另補。若分巡數府之道員。及知府﹑同知﹑通判﹑知州等官。所轄之地無幾。其屬員職分卑微。若必一例赴京另補。未免往返稽延。艱難拮據。深可軫念。嗣後遇此等應行回避之員。著該督撫卽於本省內調補。如此﹑則屬員旣遵本族回避之例。而又無另補守候之苦。於公私均爲有益。爾部卽遵諭行

○禮部等衙門疏奏﹑密親王墳院。請照例﹑工部給銀五千兩。自行蓋造得上�日。據奏由工部給銀𨿽系定例。但密親王子年幼。諸事未諳。或恐不敷所用著蕭永藻﹑盧詢﹑範時繹﹑照裕親王山園式樣。公同料估。動帑監造

○湖廣總督楊宗仁疏報鐘祥宜都光化三縣﹑雍正二年分﹑開墾田地五十六頃有奇。下部知之

○壬辰。諭內閣。今年雨大屋漏墻欹者多。朕軫念披甲人等。家貧不能修理特加恩賜。務使人人得所。著動戶部庫銀九萬兩。賞給八旗。每旗一萬兩。上三旗內府佐領一萬兩。令得修理房屋。著八旗都統﹑前鋒統領﹑護軍統領﹑副都統﹑內務府總管﹑會同酌議。分別賞給

○諭刑部。朕每覽審理案件。常有無辜之人。因稍有幹連。卽行解審。以致往返拖累。守候日久。必待結案之後。始得歸業。此等株累之人。深爲可憫。乃承審各官﹑並不畱心民瘼。視爲故常。殊非朕愛育黎民之至意。嗣後爾部﹑曁各直省審案。凡系幹連之人。作何卽行釋放。或有待質者。作何取保之處。爾部詳議具奏。尋議﹑嗣後京城八旗﹑提督衙門﹑五城等處﹑解部案件。臣部審明無干。卽行釋放。笞杖人犯先行懲責發落。至直隸山海關﹑古北口等處。應解部完結之案。笞杖人犯。並證佐幹連之人俱免解部。釋放取保。儻必須審訊明確再行拘提。命案屍親。亦止申送口供。免其解部。至直省州縣案件。自理細事。速行完結。其必須申解上司者。應擬笞杖等犯。亦取供保釋。不得濫行監禁差押。如承審各官。違者題參議處。請著爲定例。庶幹連之人。永無拖累之苦。從之

○癸巳。諭吏部。各省吏治。今漸可觀。惟四川陜西兩省。劣員甚多。皆因年羹堯任用私人。舉劾不公所致。爾部將應補應選人員傳集。會同九卿驗看。除年老﹑及人材甚劣者不用外。其通曉文義。人材可用者。帶領引見。朕親加揀取。再行考試。發往四川陜西補用

○吏部議覆。都統穆賽奏言﹑外省調補革職旗員。請勒限歸旗。以起程之日。報知該部該旗。應如所請。嗣後歸旗人員。有驛站之大路。日行一站。紆遠無驛之處。限每日行七十里遲延者查參議處。得上�日。一日行七十里。未免緊迫。著攺爲五十里

○又議奏﹑鑲白旗漢軍都統範時捷疏參﹑年羹堯婪贓侵帑。越分犯法各款。年羹堯乃敢狡飾回奏。請將年羹堯革職拏問。並案內有名之桑成鼎﹑金啟勛﹑胡期恆﹑魏之耀﹑嚴大等。一並交與法司﹑嚴審追擬。以彰國法。得上�日。年羹堯著暫停革職拏問從前以胡期恆﹑於年羹堯無甚幹連惡亂事件。曾發往河南河工效力。今年羹堯案內。通同串合行爲之處甚多。胡期恆﹑桑成鼎﹑金啟勛﹑魏之耀﹑嚴大等。俱著提解訊審

○攺陜西平涼固原二衛﹑歸平涼府管轄。慶陽衛﹑歸慶陽府管轄。臨洮﹑河州﹑蘭州三衛﹑歸徳一所﹑歸臨洮府管轄。洮州﹑岷州﹑靖逆三衛﹑西固一所﹑歸鞏昌府管轄。從署甘肅巡撫彭振翼請也

○甲午。吏部覆奏﹑原任川陜總督調杭州將軍年羹堯﹑懷挾私心。急欲出缺。另行補人。妄參道員金南瑛等。列款全虛。應將其太保職銜削去。從之

○丙申。禮部議覆。浙江巡撫法海疏言﹑吳國上大夫伍員。唐武肅王錢鏐。宋安濟公張夏。實爲浙省江海保障之神。又明代紹興府知府湯紹恩。創築三江閘。有功紹郡。請各加封號。修整廟宇。每歲春秋致祭。應如所請。得上�日。伍員﹑封爲英衛公。錢鏐﹑封爲誠應武肅王。張夏﹑封爲靜安公。湯紹恩﹑封爲寧江伯

大淸世宗敬天昌運建中表正文武英明寬仁信毅大孝至誠憲皇帝實錄卷之三十三

大淸世宗敬天昌運建中表正文武英明寬仁信毅大孝至誠憲皇帝實錄卷之三十四

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正三年。乙巳。秋七月。丙申朔。享太廟。上親詣行禮

○諭大學士等。年羹堯從前題奏西藏靑海等處﹑軍功議敍文武官員﹑多冒濫不實。朕所深知。今特施寬大之恩。凡有軍功議敍文武官員﹑若系年羹堯任內冒濫題奏者﹑無論已升未升。已授未授。俱準速行據實自首。其官職卑微﹑不能自達者。俱交該督撫提鎭賫送。此皆出自年羹堯悖逆擅作威福之舉。與伊等無干。朕皆從寬宥釋。若仍隱匿不首﹑一經發覺。定行嚴加治罪。再﹑此等無軍功者﹑旣可以效力議敍題補。則實在立功人員﹑亦必有挾私抑遏﹑不行議敍者。俱著將所以挾私之故﹑詳細呈首

○丁酉。移河南開封府同知﹑駐朱仙鎭。陳州州判﹑駐周家口。從河南巡撫田文鏡請也

○己亥。諭大學士等。朕惟治天下之道。首重用人。朕自臨禦以來。凡大小文武官員﹑俱親加看驗考試補用。至降革罰俸等項處分。必再三詳審﹑務使情罪允當。不令稍有屈抑。今吏兵二部﹑銓選處分則例。刊刻遵行已久。其中不無前後互異之處。又見行則例。有未經校刻者。部內抄白存查。遇事引用。外官無由得知。姦胥猾吏﹑因而上下其手。亦未可定。今律例館纂修律例將竣。著吏兵二部﹑會同將銓選處分則例﹑並抄白條例﹑逐一細查詳議。應刪者刪。應畱者畱。務期簡明確切。可以永遠遵守。仍逐捲繕寫﹑並原書進呈。朕親加酌量。刊刻頒行。再﹑書肆有刻賣六部則例等書。行文五城﹑並各直省督撫﹑嚴行禁止

○庚子。鑲紅旗漢軍副都統署鑲藍旗漢軍都統張致﹑緣事革職。升正紅旗護軍參領唐喀﹑爲鑲紅旗漢軍副都統

○旌表直隸平山縣烈婦﹑王天爵妻朱氏。守正拒姦。被刃殞命。給銀建坊。入祠致祭如例

○辛丑。戶部等衙門議覆﹑兩江總督查弼納﹑浙閩總督覺羅滿保疏奏。江西﹑福建﹑浙江三省﹑安輯棚民事宜。一見在各縣棚戶﹑請照保甲之例每年按戶編冊責成山主﹑地主﹑並保長﹑甲長﹑出結送該州縣。該州縣﹑據冊稽查。有情願編入土著者。準其編入。有邑中多至數百戶﹑及千戶以上者。添撥弁兵防守。棚民有窩匪姦盜等情。地方官及保甲長失察徇庇者。分別懲治。一﹑編冊之後。續到流移不得容畱有欲回本籍者﹑準其回籍。一棚民有膂力可用。及讀書向學者。入籍二十年﹑準其應試。於額外酌量取進。一﹑南昌府之寧州武寧縣﹑廣信府之玉山縣﹑棚民尢眾。請將進賢縣巡檢二員﹑移駐寧州。新建縣巡檢一員﹑移駐武寧。專司稽察。裁玉山縣之懷玉驛驛承。攺設巡檢。與玉山縣縣丞﹑分轄隘口。再將瑞州府同知﹑移駐寧州之銅鼓營﹑以資彈壓。一﹑南昌鎭標後營遊擊﹑請移駐銅鼓營。銅鼓營原設之守備﹑移駐袁州府萬載縣。後營遊擊所轄之千總一員﹑移駐瑞州府新昌縣。至袁州府屬之黎源﹑廣信府屬之下鎭虛地方。各添撥外委把總一員。帶兵防守。均應如所請。從之

○三等阿思哈尼哈番錫拉爾岱﹑因病解退。以其子佛保﹑襲替

○予故湖北巡撫納齊喀祭葬。謚勤恪

○壬寅。以福建福州將軍宜兆熊﹑署理福建總督

○癸卯。諭大學士等。朕因隆科多﹑年羹堯﹑從前頗著勤勞。賞給異數﹑以示鼓勵。今二人交結專擅。諸事欺隱。所賞隆科多﹑年羹堯之黃帶﹑紫扯手﹑雙眼翎﹑俱不許用。四團龍補服﹑俱著交入

○甲辰。衍聖公孔傳鐸﹑奏請頒賜聖諭廣訓﹑朋黨論二書。得上�日﹑我聖祖仁皇帝教育羣生。禦制上諭十六條。期以厚民風而端習俗。朕仰承先志。推衍發明。著爲廣訓。使愚氓易曉。凡玆作述之間﹑悉本先師孔子之道﹑以爲是訓是行之本。立無一語出乎聖教之外也。卿爲至聖後裔。果能祗遵祖訓。身體力行。則修身齊家之道﹑化民善俗之模﹑莫大乎是。且植黨爲聖人所深戒。向來孔氏子孫﹑從無趨附匪黨之事。所請二書﹑不必頒發。卿其恪遵好學力行知恥之訓。能光家乘﹑卽廣國華。勉之愼之

○乙巳。孝懿仁皇后忌辰。遣官祭景陵

○丙午。諭大學士等。舊歲直隸總督李維鈞﹑奏稱畿輔地方﹑每有蝗蝻之害。土人虔禱於劉猛將軍之廟。則蝗不爲災。朕念切恫瘝。凡事之有益於民生者﹑皆欲推廣行之。且禦災捍患之神﹑載在祀典。卽大田之詩﹑亦云去其螟螣﹑及其蟊賊﹑無害我田穉。田祖有神﹑秉畀炎火。是蝗蝻之害。古人亦未嘗不藉神力驅除也。今兩江總督查弼納奏稱江南地方﹑有爲劉猛將軍立廟之處。則無蝗蝻之害。其未曾立廟之處。則不能無蝗。此乃查弼納偏狹之見。疑朕專恃祝禱﹑爲消弭災祲之方也。其他督撫﹑亦多有奏稱設法祈雨禱晴者。夫天人之理。感應不爽。凡水旱蝗蝻之災。或朝廷有失政。則天示此以警之。或一方之大吏﹑不能公正宣猷。或郡縣守令﹑不能循良敷化。又或一郡一邑之中﹑風俗澆漓。人心險僞。以致陰陽沴戾﹑災祲洊臻。所謂人事失於下﹑則天道變於上也。故朕一聞各直省雨暘愆期﹑必深自修省。思攺闕失。朝夕乾惕。冀回天意。爾等封疆大吏﹑曁司牧之官﹑以及居民人等。亦當恐懼修省﹑交相誡勉。夫人事旣盡﹑自然感召天和。災祲可消。丰穰可致。此桑林之禱﹑所以捷於影響也。蓋惟以恐懼修省﹑誠敬感格爲本。至於祈禱鬼神﹑不過借以達誠心耳。若專恃祈禱以爲消弭災祲之方﹑而置恐懼修省於不事。是未免浚流而捨其源﹑執末而遺其本矣。朕實有見於天人感應之至理。而斷不惑於鬼神巫禱之俗習。故不惜反覆明晰言之。內外臣工黎庶﹑其共體朕意

○河南南陽總兵官佟世麟﹑緣事革職。以正藍旗漢軍副都統董玉祥﹑爲河南南陽總兵官

○丁未。諭大學士等。年羹堯自任川陜總督以來。擅作威福。顚倒是非。異己者屏斥。趨附者薦拔。又借用兵之名﹑虛冒軍功。以朝廷之名器﹑徇一己之私情。目今事事敗露。不可悉數。其所用匪類﹑如陜西官員內。則有延安府知府李繼泰﹑寧夏同知趙健﹑河州知州許啟盛﹑三原縣知縣劉子正﹑南鄭縣知縣嚴世傑﹑四川官員內。則有川東道金徳蔚﹑永寧道周元勛﹑保寧府知府王國正﹑重慶府同知楊文斌﹑建昌衛通判崔鴻圖﹑卭州知州張純﹑巴縣知縣周仁舉﹑遊擊年悅﹑此等官員。平日侵蝕軍需。剝削民膏。諂媚上司。苛刻地方。實爲雨省之害。著卽行文該省﹑調取伊等來京引見定奪。又如年羹堯數年來﹑參革及降調之文武官員甚多。其中自有冤抑。著吏兵二部﹑一一查明繕摺具奏。候朕親覽。酌其情節。降上�日調來引見。使年羹堯不得肆其蒙蔽﹑而伊等不致受其誣陷。且以爲罔上行私無知之大吏戒。並爲鉆營黨附無恥之屬員懲。再如川陜兩省。副將以下﹑千總以上等武官。經年羹堯冒濫題補者﹑俱著嶽鐘琪詳查。擇其尢劣者參奏

○都察院疏參。吏部尙書隆科多﹑議處年羹堯﹑曲護徇庇。不將伊公爵議革。隆科多﹑應革職。得上�日﹑隆科多﹑著削去太保職銜。從寬免革職

○戊申。河道總督齊蘇勒疏言。今歲六月中旬﹑山東山水﹤阝步﹥發。駱馬湖口﹑泛漲二百餘里。其湖水湧出宿遷縣竹絡壩口﹑抵阻黃水﹑不能暢流。致將睢寧縣朱家海﹑埽工沈陷。大堤坍卸。漫開水口四十餘丈。出口之水﹑東歸洪澤湖。誠恐湖內不能容受。隨飭河員開放天然壩以分其勢。朱家海漫口﹑大澑湍激。甚難護防。兩邊大堤﹑又經刷寬三十餘丈。旋於上流斜築挑水壩一座。水勢稍平。相度情形。必於對岸挑浚引河一道。俾大澑歸入正河。庶漫口易於堵塞。下部知之

○己酉。諭禮部。據奏八月二十三日。皇妣孝恭仁皇后服制期滿。請照皇考聖祖仁皇帝釋服之禮。祫祭太廟。頒諭中外等語。朕疊遭皇考皇妣大事。追念罔極深恩。莫由仰報。三年以來﹑祗於宮禁之中﹑齋居素服。默盡思慕哀戚之忱。非敢自謂遵循古禮。更不欲宣播於眾也。父母之喪﹑人子之心則一。而帝後之禮﹑國家之制則殊。今八月二十三日。屆皇妣孝恭仁皇后釋服之期。著擇日於奉先殿告祭。自行家禮。至於頒諭中外﹑可不必行

○庚戌。中元節。遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○諭內閣。凡官員離任﹑每有地方士民保畱。如果該員在任﹑實有政績。惠澤在人。愛戴出於至誠。理應赴上司呈請。卽或淸正廉幹之官﹑冤抑被劾。百姓爲之抱屈者。亦可赴闕申理。乃邇來積習﹑無論官員賢否。槪借保畱爲名。竟不呈明上司。輒鳴鑼聚眾。擅行罷市。顯然挾制。其中買囑招搖﹑種種獘端﹑殊爲不法。如果保畱盡系眞情﹑何以升任官員。不聞有人愛戴者耶。此乃刁風惡習。斷不可長。朕聞年羹堯自西安起身之時私囑咸寧縣知縣朱炯﹑賄人保畱。因年羹堯悖逆貪虐罪惡滿盈。去時﹑人人稱快。竟無一人肯應者。然後出城。所過州縣﹑或有迎送多人者。或有一人不出﹑舉手加額稱慶﹑甚且唾啐者。夫百姓若果愛戴﹑自必通省皆然。斷無此迎彼唾之理。可見保畱官員者。多非出於眞情﹑皆買囑逼迫而然也。嗣後官員離任﹑士民有擅行鳴鑼聚眾罷市者。分別首從治罪。其被保之員﹑亦嚴加究治。以儆刁風

○辛亥。都察院參奏。據趙弘煒﹑首告伊侄趙之垣侵吞家產。趙之垣具呈陳辧。並首告年羹堯﹑將淸理伊叔趙弘燮﹑虧空銀四十萬兩﹑侵欺入己。李維鈞朋比爲姦。請交部嚴審定擬。得上�日﹑康熙六十一年冬。朕卽位後。趙之垣﹑李維鈞﹑同來陛見。朕於倚廬召見二人。諭趙之垣曰。皇考念爾祖舊日功勛。加恩後裔。爾父爾叔﹑皆任以節鉞。爾叔趙弘燮。在直隸時。聲名甚屬平常。且未完公項累累。皇考特予保全。是以爾叔身歿﹑隨命爾署理直隸巡撫印務。以完爾叔未完之項。乃爾蒞任以來﹑未能攺易前轍。朕仰體皇考優待功臣後裔之意。諄切訓誡。爾當竭誠黽勉。以蓋前愆。又諭李維鈞曰。爾系趙弘燮屬官。在直隸居官年久。諸事諳練。爾於趙之垣﹑不可拘上司屬官之分。當如骨肉相待。諸事竭力﹤矢見﹥正。使彼不至隕越﹑以上成皇考保全功臣之意。並副朕仰體皇考之心。比時李維鈞回奏云。臣惟有盡心竭力﹑以幫助趙之垣等語。次年二月。年羹堯進京。面奏趙之垣﹑庸劣紈褲。不可以膺巡撫重任。朕諭之曰。趙之垣爲人﹑朕亦素知。但伊之署理巡撫﹑乃皇考保全功臣後裔之盛心。去冬伊等來京﹑朕已諄切訓誡之矣。年羹堯見朕意不爲搖動。一月之後﹑復奏云。趙之垣斷不可令爲巡撫。伊從前居官﹑不過庸劣。今自皇上訓誡之後。不惟不凜遵明上�日。反大肆貪婪。以進上爲名﹑向各屬私派銀三十萬兩。並勒索從前未收之﹤矢見﹥禮。朕聞之駭異。亦不深信。越七八日﹑趙之垣果具摺進銀三十萬兩。朕始以年羹堯之言爲實。特將趙之垣解退。令年羹堯帶往陜西﹑以淸趙弘燮虧項。及至去年冬。年羹堯又將趙之垣帶至京師。再四墾求引見。力保其可用。年羹堯﹑前後語言顚倒。殊不可解。今據趙弘煒首告。又經都察院奏趙之垣控訴原委。年羹堯欺罔姦詐。設局誘陷。情獘顯然。著將此摺抄發年羹堯﹑李維鈞﹑令其明白回奏

○予故固原提督楊盡信﹑故杭州左翼漢軍副都統阿圖﹑各祭葬如例

○壬子。文華殿大學士白潢﹑以病乞解任調理。允之。命松江提督髙其位﹑爲文淵閣大學士。兼禮部尙書。戶部尙書張廷玉﹑署理大學士事務

○命吏部尙書兼理藩院尙書隆科多往阿蘭善山等處修理城池。開墾地畝。以果郡王允禮﹑辦理理藩院事務

○實授嶽鐘琪﹑爲川陜總督圖理琛﹑爲西安巡撫升內閣侍讀學士巡視河東鹽政馬喀﹑爲陜西西安布政使司布政使。仍兼理鹽務

○四川按察使劉世奇﹑緣事革職。升四川川東道程如絲﹑爲四川按察使司按察使。以廣東鹽運使萬際璋﹑署理廣東按察使司按察使

○調湖廣提督魏經國﹑爲江南提督。鑾儀使署四川提督趙坤﹑爲湖廣提督。升四川松潘總兵官周瑛﹑爲四川提督。以廣東提督董象緯﹑爲鑾儀衛鑾儀使。升廣東瓊州總兵官萬際瑞﹑爲廣東提督

○癸丑。以兵部尙書孫柱﹑兼理吏部尙書

○內閣﹑九卿﹑詹事﹑科﹑道﹑合詞劾奏年羹堯欺罔悖亂各款。請加誅戮。以彰國法。得上�日﹑年羹堯爲川陜總督﹑貪婪放縱。网利營私本應卽加處分。因伊靑海之功﹑朕意尙欲委曲保全。故罷其總督之任。授爲杭州將軍。令其效力﹑以贖前愆。乃今事事敗露。不料其欺罔悖逆之罪﹑至於此極。實爲國法之所不宥。朕展轉思維。自古帝王之不能保全功臣者﹑多有鳥盡弓藏之譏。然使委曲寬宥﹑則廢典常而虧國法。將來何以示懲。此所奏乃在廷之公論。而國家賞罰大事﹑必咨詢內外大臣﹑僉謀畫一。可降上�日詢問各省將軍督撫提鎭﹑各秉公心。各抒己見。平情酌議。應作何處分﹑卽速具奏

○乙卯。命內閣學士何國宗等﹑閱視河道。諭曰。運河關系重大。言者皆似近理﹑而議論多有不同。今蔣廷錫條奏款項。爾等前往﹑詳加閱看。凡泉源湖身﹑與各水源流地方形勢。務須身到測看。方得確準定議。不可苟且艸率﹑意爲揣度。以致後日勢不可行。河道總督﹑凡黃河所經。皆其管轄。豈能處處親到。卽河屬官員﹑偶有所見﹑亦未敢輕易舉行。爾等將儀器輿圖﹑一並帶去。再有算法館行走明白測量人員﹑著何國宗指名舉奏二人帶去。詳加測量。或蔣廷錫條奏款項之外﹑有關系運道﹑應查看修理之處。亦逐一審視。會同該督撫詳議具奏。務期一勞永逸。爾等於八月二十日起身乘驛前去。儻遇無驛遞之處﹑爾等輕騎減從。該撫照料前往。總河齊蘇勒﹑見在堵築黃河決口。爾等此去﹑先看漳河﹑衛河﹑後至濟寧。則總河堤工事完﹑便可會同閱看。儻該督撫有緊要事務﹑爾等或稍候數日。或躬往就之。勿致貽誤地方

○諭刑部。安民莫先於弭盜。而爲政必貴於實心。從前兩江總督查弼納﹑條奏種種弭盜之法。且欲於水次釘樁﹑以爲周防。極似實心料理者。乃今一月之內﹑所報盜案﹑竟有一百九件。朕覽之不勝駭異。豈因查弼納實心料理﹑反致如是之多乎。可見伊從前所奏﹑盡屬虛僞欺飾耳。查弼納身爲總督﹑統轄文武。弭盜一事﹑尢其專責。今前後盜案累累。伊所司果何事耶。玆特降諭上�日與查弼納。務必實心淸致盜之源。察窩盜之所。竭誠料理。使盜賊斂迹﹑百姓安堵﹑以副朕意。若因有此嚴上�日﹑更復隱諱朦混。使民害不得上聞。凶惡肆行無忌。必將查弼納治以重罪

○吏部議覆﹑署川陜總督嶽鐘琪疏參。年羹堯建築郃陽縣夏陽川城堡。餘剩銀兩﹑不歸司庫。並不題請。擅給各兵。應將年羹堯一等公﹑降爲二等公。從之

○丙辰。解兵部尙書盧詢任。專管正黃旗漢軍都統事。升左都禦史察珽﹑爲兵部尙書。兼理左都禦史事

○升廣東瓊州水師副將黃助﹑爲廣東瓊州總兵官

○丁巳。諭禮部。自古修己治人之道﹑載在經書。帝王禦宇膺圖﹑咸資典學。我聖祖仁皇帝。天亶聰明。而好古敏求。六十餘年﹑孜孜不倦。朕幼承庭訓。時習簡編。自卽位以來﹑更欲以研經味道之功﹑爲敷政寧人之本。顧以亮陰之際﹑未舉經筵。今八月二十三日。爲釋服之期。爾部可擇日舉行經筵典禮。並詳查定例以聞

○諭河道總督齊蘇勒等。今歲立夏以來﹑雨水過多。朕念黃淮伏秋兩汛﹑必然水勢浩瀚。甚以爲憂。所以從前批發嵇曾筠奏摺﹑有無日不神馳淮黃兩岸之語。今據田文鏡奏稱﹑儀封縣南岸大寨﹑蘭陽縣北岸板廠後﹑兩處衝開決口。各十餘丈。朕辶�歹躬惕厲。夙夜不安。其衝決堤工﹑可星速會同副總河嵇曾筠﹑督率各屬河員﹑並力搶築。務期永久堅固。其一帶危險工程﹑亦當增卑培薄。預爲之防。至被災人民﹑著速委能員﹑實心確查。應賑卹者﹑卽動正項錢糧賑卹衝沒田地﹑詳加估勘。應豁免者﹑題請豁免。朕從前曾命將河屬官員﹑分別議敍。今儀封﹑蘭陽﹑旣被衝決。其疎防官吏﹑例應參處。今止停其議敍。不必參處。並從寬免其賠修

○以翰林院掌院學士阿克惇﹑兼理都察院左副都禦史

○戊午。朝鮮國王李昑﹑遣陪臣李楫等。賫表恭謝賜祭﹑賜謚﹑並封王恩。進獻禮物。酌納之。宴賚如例

○己未。戶部議覆﹑條奏內稱﹑州縣經制各役。俱有定數。濫行增設﹑有幹例禁。乃有不肖官員﹑私增白役﹑多至數百人。擾害小民。其中姦猾者﹑串通家人幕賓﹑恣肆撞騙。官民並受其累。請嚴爲查禁。應如所請。從之

○庚申。升鑲黃旗參領顧儼﹑爲正藍旗漢軍副都統

○吏部議覆﹑河南巡撫田文鏡疏參。年羹堯﹑鹽場徧置私人。私鹽充斥。又以印票運茶。違廢茶引。應將年羹堯二等公﹑降爲三等公。從之

○旌表山東樂安縣烈婦﹑薛應富妻劉氏。拒姦不辱。含忿投繯。給銀建坊。入祠致祭如例

○辛酉。諭直隸總督﹑山東﹑河南巡撫。今歲夏秋以來。直隸﹑山東﹑河南三省。雨水過多。小民謀生無術者有之。朕心其爲憫惻。玆秋成將屆﹑憂念彌深。該督撫可速委能員﹑實心詳察。其有生計蕭條﹑升斗無資。以及田地被淹﹑房廬倒塌者。卽一面賑卹。一面具奏。務使窮幽極僻之區﹑亦不至一夫失所。至所遣官吏﹑或有艸率將事﹑及隱匿不聞。甚至捏報賑給﹑侵漁朦混。使澤不下究者。察出﹑將該管官﹑一並從重治罪。斷不姑恕。爾督撫等﹑尢宜實心誠求。竭力料理。如卹子孫。如辦家事。勿視爲具文。以副朕宵旰憂勞之至意

○禮部議覆﹑朝鮮國王李昑疏奏。宗祀之重﹑未有所托。請將副室所生之子李緈﹑封爲世子。查該王甫過三十﹑遽請封副室所生之子。與例不符。應無庸議。得上�日﹑朝鮮請封世子。事關伊國建立儲位。該王必因萬不得已﹑再三斟酌﹑始懇切具奏。著照所請行。其請封所進禮物。不必收受

○封靑海紮薩克臺吉阿拉布坦﹑爲輔國公

○壬戌。諭大學士等。年羹堯以總督補放將軍﹑亦爲升遷。伊前違上�日。欲在儀徵縣逗畱居住。今又止將接任日期具奏。並不謝恩。有悖臣道。著革退杭州將軍任。授爲閒散章京。在杭州效力行走。其將軍印務﹑著原任副都統王府長史鄂彌達﹑前往署理

○癸亥。諭大學士等。據廣西巡撫李紱參奏黃國材等。向在廣西﹑經收捐谷事例。正項之外﹑侵匿數倍。應行查追。黃國材﹑著解福建巡撫任。發往廣西質審

○諭戶部。今歲天津等處地方﹑米價騰貴。著行文奉天將軍綽奇府尹尹泰﹑照去歲之例。將伊等地方糧十萬石﹑由海運至天津新倉。交與該地方官收貯。再﹑若有自海運糧之商人﹑不必禁止。聽其運至天津貿易。不許他往

○又諭。歸化城土默特地方﹑年來五穀丰登。米價甚賤。查黃河自陜西黃甫川界入口。河之兩岸﹑一屬山西。一屬陜西。應自歸化城﹑購買米石。從黃甫川界黃河﹑運至內地。到土拉庫處﹑修建倉廒收貯。其歸化城﹑大靑山﹑黃河岸口﹑亦建一倉。買米存貯。以便由黃甫川界運至土拉庫處。再修造船隻運至陜西潼關地方。其修倉﹑修船﹑往來挽運﹑所費錢糧﹑諒亦無多。刑部員外郎覺羅明壽﹑系朕深知之人。再著理藩院﹑遴選謹愼篤實賢能司官一員。同伊馳驛速往。會同山西巡撫伊都立﹑歸化城都統丹晉等﹑將查倉﹑修船﹑挽運水手﹑及需用等項。詳議具奏。若此事易辦﹑則外而蒙古。內而百姓。大有裨益

○諭理藩院。靑海和碩親王察罕丹津﹑疏請來京。意甚懇切。今年郡王額爾得尼厄爾克托克托柰﹑與察罕丹津﹑應輪班來京。來時﹑著侍郎鄂賴﹑各賞銀一千兩。明年郡王色卜騰紮爾﹑貝勒盆蘇克汪紮爾﹑貝子索諾木達什﹑俱應輪班來京。來時﹑王﹑賞銀一千兩。貝勒﹑賞銀八百兩。貝子﹑賞銀六百兩

○諭八旗大臣等。朕前降上�日﹑發庫銀八萬兩﹑賞給八旗。按各佐領以內﹑均勻定其數目。該旗酌量賞給。爾等惟矢誠秉正。查其實系貧乏之人﹑量其實有裨益之處給與。將此可曉諭眾人

○諭直隸總督李維鈞。聞近京各處地方﹑橋梁道路﹑多被潦水淹沒。行旅維艱。諸物騰貴。朕心甚爲軫念。爾可轉飭各地方官﹑悉心籌畫。其大路中積水之處。作何疏洩。窪圮之處﹑作何修墊。通州一路﹑可交與副將賽都﹑通永道髙礦。古北口一路﹑可交與總兵何祥書﹑及該管州縣官。宣府一路﹑可交與總兵許國桂﹑及該管州縣官。至近京一帶﹑可交與大興﹑宛平﹑良鄕﹑涿州等州縣。俱速令其相度地勢﹑設法修理。使行旅之人﹑通行無阻。不可借端差派。以便民之政﹑反致累民

○山西巡撫伊都立參奏﹑貝子允禟﹑護衛烏雅圖等。在平定州地方﹑擅行毆打生員。應請按律治罪。得上�日﹑此事從前諾岷隱匿未奏。經朕聞知﹑降上�日詢問。諾岷始行題參。內有太監李大成﹑乃允禟家下爲首緊要太監。伊豈有不知此事之理。諾岷訊審時﹑以李大成患病﹑不知此事﹑竟爲脫卸。遽行發回。諾岷﹑系滿都護屬下之人。滿都護﹑允禟﹑比鄰而居。伊等原屬同黨。似此互相瞻徇﹑彊爲掩飾。將置國典於何地耶。諾岷大負朕恩。伊都立到彼﹑理應詳究。乃止據諾岷所審具奏。疎忽殊甚。此事仍著伊都立﹑將太監李大成﹑提往晉省。明白對質。將實情審出具奏。至於允禟﹑自來結納黨援。不守本分。且品行庸劣。居心妄自尊大。聖祖皇考。稍加訓誡。輒云不過革去此微末貝子已耳。偶遇勞瘁。動稱若如大阿哥﹑二阿哥﹑一例拘禁。我倒安逸。此等狂悖之談﹑時出諸口。朕與諸阿哥所共知者。及遭皇考大事。並未見有點滴悲淚。朕禦極後。允禟昂然恣肆。抗違諭上�日。狂悖之形﹑種種不一。朕因發往西寧居住。稍示警誡。伊又寄書允﹤礻我﹥﹑語多悖亂。且縱容屬下﹑騷擾地方。毆打民人。罔顧國紀。朕特遣都統楚宗﹑前往約束。及楚宗到彼宣上�日。伊並未迎接跪聽。安居臥室。毫無悔懼之容。信口妄言。有出家離世等狂悖之語。且伊攜帶數萬金﹑前往西寧﹑濫行糜費。買結人心。地方人等﹑俱稱九王爺。伊不過一貝子耳。尙未及貝勒職分。又安得漫稱王。洵屬不識臣子大義。悖亂之極。允禟﹑著革去貝子。撤其佐領屬下。並行文陜西督撫﹑嗣後仍有擅稱允禟爲九王爺者﹑從重治罪

○乙丑。調貴州巡撫毛文銓﹑爲福建巡撫

○調湖南按察使遲維臺來京。以湖南驛鹽糧儲道謝旻﹑署理湖南按察使司按察使

○鑲白旗蒙古副都統吳廣﹑年老休致。升正藍旗護軍參領武格﹑爲鑲白旗蒙古副都統。兼署正藍旗滿洲副都統

○戶部議覆﹑山東巡撫陳世倌疏奏。山東通省丁銀﹑請攤入地畝之內徵收。應如所請。從之

大淸世宗敬天昌運建中表正文武英明寬仁信毅大孝至誠憲皇帝實錄卷之三十四

大淸世宗敬天昌運建中表正文武英明寬仁信毅大孝至誠憲皇帝實錄卷之三十五

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正三年。乙巳。八月。丙寅朔。諭戶部侍郎蔣廷錫﹑內務府總管來保。今年六七月間。京師雨水較多。聞京城八倉內。頗有積水停滯。支領甲米。車輛來往甚艱。其城外萬安倉。附近城垣。城上瀉水流下。倉內道路。亦復泥濘。如何令各倉積水通洩。低窪處﹑加土修墊。俾收放糧米之所。髙燥潔淨。旣便於車輛行走。亦不致米糧狼籍。又各倉廒底。或應鋪墊石灰。或應支架平板。爾等至各倉。詳悉查看具奏

○以吏部右侍郎福敏﹑署理浙江巡撫

○吏部議覆。條奏內稱﹑各省題奏命盜案件。及刑部咨稿。俱系漢文。滿洲司官﹑如不識漢字。必被猾吏欺隱。以致誤事。嗣後刑部滿洲司官缺出。請揀選通曉漢文人員補授。庶案件易於料理。滿洲學習漢字者。愈加勉勵矣。應如所請。從之

○丁卯。遣大學士馬齊﹑祭先師孔子

○順天府府尹張令璜疏報﹑耤田所產嘉谷。自一莖雙穗﹑至八穗九穗者甚多。實爲奇瑞。下部知之

○戊辰。祭大社大稷﹑上親詣行禮

○諭倉場侍郎。今歲雨多。道路泥濘。民商客貨。車輛難行。其五閘運河內載貨民船。旣無礙漕運。不必禁止

○命截畱漕糧二十萬石﹑貯天津新倉

○己巳。升右翼前鋒統領雍吉納﹑爲鑲紅旗蒙古都統。仍兼右翼前鋒統領

○增江南省各學取進文童額數。江蘇所屬之上元﹑江寧﹑句容﹑溧陽﹑太倉﹑長洲﹑吳縣﹑吳江﹑常熟﹑昆山﹑嘉定﹑華亭﹑婁縣﹑上海﹑靑浦﹑武進﹑無錫﹑江陰﹑宜興﹑丹徒﹑丹陽﹑金壇﹑邳州﹑山陽﹑鹽城﹑髙郵﹑通州﹑泰州﹑江都﹑儀徵﹑泰興﹑興化等三十二州縣。向系大學。照府學額。各取進二十五名。溧水﹑髙淳﹑崇明﹑海州﹑淸河﹑桃源﹑安東﹑宿遷﹑睢寧﹑沭陽﹑寶應﹑如臯等十二州縣﹑並金山一衛。向系中學。升爲大學。各取進二十名。江浦﹑六合﹑贛楡等三縣。向系小學。升爲中學。各取進十六名。通州之海門鄕。舊例另取六名。今增爲十名。安徽屬之懷寧﹑桐城﹑宣城﹑涇縣﹑鳳陽﹑廣徳等六州縣。向系大學。照府學額。各取進二十五名。潛山﹑太湖﹑宿松﹑黟縣﹑寧國﹑旌徳﹑太平﹑貴池﹑靑陽﹑建徳﹑當塗﹑蕪湖﹑無爲﹑六安﹑泗州﹑合肥﹑宿州﹑亳州﹑含山﹑建平等二十州縣。向系中學。升爲大學。各取進二十名。望江﹑東流﹑繁昌﹑舒城﹑廬江﹑臨淮﹑定遠﹑蒙城﹑懷遠等九縣。向系小學。升爲中學。各取進十六名

○庚午。上禦太和殿視朝。文武升轉各官謝恩

○頒發孔子﹑及顏曾思孟閔子仲子廟﹑禦書匾額。孔子廟。曰生民未有。顏子廟。曰徳冠四科。曾子廟。曰道傳一貫。子思子廟。曰性天述祖。孟子廟。曰守先待後。閔子廟。曰躬行至孝。仲子廟。曰聖道幹城。又賜衍聖公孔傳鐸﹑及六賢後裔﹑禦書匾額。聖裔。曰欽承聖緒。顏子裔。曰四箴常凜。曾子裔。曰省身念祖。子思子裔。曰六藝世家。孟子裔。曰七篇貽矩。閔子裔。曰門宗孝行。仲子裔。曰勇行貽範

○大學士等﹑奏請禦書生民未有四字﹑敕下禮部鉤摹。頒發直省。懸榜孔子廟。昭垂永久。從之

○調四川川北總兵官張元佐﹑爲松潘總兵官

○辛未。諭大學士等﹑年羹堯從前竊弄權柄。擅作威福。所有脇從謟附者。原不足深責。今年羹堯之姦邪僭逆。種種敗露。朕已洞悉。屢頒諭上�日。頻敕內外諸臣﹑令各洗滌已往。戒警將來。共期攺過。若仍黨惡不悛。則斷不姑恕。諭上�日甚明。乃直隸總督李維鈞﹑居心險譎。竟敢陽順陰違。如保定府城內﹑現有年羹堯私置之家產。藏畱之財物。彼並不參奏。迨朕降上

�日令查。尙具摺故作猶豫之狀。希圖延挨。俾得隱匿。此等情景。必有緣由。著馬爾賽蔡珽﹑同往保定府。詳細詢察。若果得姦欺黨惡實情。卽將李維鈞拏問請上�日

○以原任浙江巡撫法海﹑署兵部尙書。鑲紅旗漢軍副都統唐喀﹑署吏部右侍郎。鑲白旗蒙古副都統武格﹑署刑部左侍郎

○命江南江蘇布政使鄂爾泰﹑來京陛見。升山東鹽運使漆紹文﹑爲江蘇布政使司布政使

○吏部等衙門議覆。吏部尙書朱軾條奏﹑四品以下官員。情願將本身妻室誥封。移封祖父母﹑及本生祖父母者。應準其移封。又八九品官﹑向例止封本身。不封妻室。是以移封止及其父。嗣後應準其父母並封。又教授﹑官止九品。學正﹑教諭﹑訓導﹑並無品級。應將教授照知縣例﹑封文林郎。學正﹑教諭﹑照縣丞例﹑封修職郎。訓導﹑照主簿例﹑封登仕郎。其有情願將本身應得封典。移封父母者。亦準其父母並封。又定例﹑封贈止封嫡母。嗣後生母繼母。應準並給封典。其八九品之母。照七品官例﹑封爲八九品孺人。俱應如所請。從之

○壬申。調鑲紅旗滿洲副都統明全﹑爲鑲藍旗漢軍副都統。鑲藍旗漢軍副都統布達時﹑爲鑲紅旗滿洲副都統

○癸酉。諭內閣九卿等。古有諱名之禮。所以昭誠敬﹑致尊崇也。朕臨禦以來。恐臣民過於拘謹。屢降諭上�日。凡與禦名聲音相同字樣。不必回避。近見各省地名。以音同而攺易者頗多。朕爲天下主。而四海臣民﹑竭誠盡敬如此。況孔子徳髙千古。道冠百王。正彜倫。端風化。爲往聖繼絕學。爲萬世開太平。自天子以至於庶人。皆受師資之益。而直省郡邑之名。有聖諱字在內者。古今相沿未攺。朕心深爲不安。爾等會議。凡直省地名。有同聖諱者。或攺讀某音。或另易他字。至於常用之際。於此字作何回避。一並詳議具奏

○宗人府府丞須洲﹑緣事降調。升太僕寺卿唐執玉﹑爲宗人府府丞

○都察院遵上�日察議﹑吏部尙書隆科多﹑於議敍銀庫郎中等員一案。並不從公商酌。擅囑司官﹑將熟練人員。一時槪議升轉。必致接任辦事﹑不能得人。沽恩市惠。甚屬溺職。應革去世襲公爵。得上�日。隆科多﹑著從寬免革公爵。止革去恩賜之一等阿達哈哈番

○甲戌。太宗文皇帝忌辰。遣官祭昭陵

○升安徽巡撫李成龍﹑爲湖廣總督。以盛京工部侍郎魏廷珍﹑爲安徽巡撫。擢署光祿寺少卿增壽﹑爲盛京工部侍郎

○戶部議覆。廣西巡撫李紱疏言﹑柳州一府所轄二州十縣。東西八百里。南北九百里。地廣事繁。其賓州﹑上林等州縣。猺獞頑劣。察治尢難。請以賓州攺爲直隸州。管轄附近之上林﹑來賓﹑遷江﹑武宣四縣。其與柳州相近之七州縣。仍歸府轄。再﹑梧州府治。設在東偏。其西南至郁林州。已三百餘里。請以郁林州﹑亦攺爲直隸州。管轄北流﹑博白﹑陸川﹑興業四縣。其與梧州相近之五縣。仍歸府轄。庶各得就近綜理。應如所請。從之

○乙亥。吏部議覆。鴻臚寺少卿單疇書疏參﹑年羹堯樹黨營私。任用委署寧夏同知常璽等。濫竊名器。倚勢殃民。實非尋常徇庇可比。請將年羹堯所有三等公﹑降爲一等精奇尼哈番。從之

○兵部等衙門遵上�日議奏﹑皇上軫念功加外委兵丁。匱乏可憫。令臣等確議如何錄用給俸之法。謹將淸查錄用條款。開列奏聞。一﹑康熙三十年以前功加人員。歷年久遠。多系假冒。無庸送部推用。其近年以來﹑克取打箭鑪。恢復西藏﹑臺灣。及平定逆番各案。合計共有四五千人。應令督撫提鎭轉行營協州縣。將該員三代履歷﹑年貌籍貫。開載明白。各加印結。造冊分送部科存案。以杜頂替之獘。一﹑從前議敍功加冊內。多有徇私冒濫者。應令督撫提鎭﹑著領兵將弁﹑及同事現任各官。出具功績實在有無印結。造冊送部。以杜冒濫之獘。一﹑功加之遊擊都司﹑現照舊例﹑歸於雙月推用。其功加守備一班。向已裁去。現在功加守備﹑幾至二千餘人。請於雙月單月﹑增設功加守備一班。一﹑各省把總缺出。於三缺內﹑將功加人員補用一員。其二缺﹑仍歸於現在兵丁拔補。一﹑功加人員。從前授札之後。悉令開除名糧。因無別項生理。以致困窮失所。嗣後未得補用之功加人員。俱令督撫提鎭﹑收入標下差操。各給目兵糧餉。勤愼者﹑給與外委把總職銜。老病者﹑題明給與半餉。養贍終身。一﹑實在立功人員。同在一案﹑同加一銜者。再令督撫提鎭﹑會同考驗。分爲三等。送部引見。分別補用。以杜鉆營奔競之獘。如此﹑則查驗旣淸。錄用有日。功加人員﹑共沐皇仁矣。從之

○太子太傅武英殿大學士兼工部尙書王頊齡故。輟朝一日。賜祭葬。加祭二次。謚文恭。贈少傅

○吳喇忒紮薩克鎭國公達爾瑪西禮﹑緣事革退。以其子達爾瑪機裏第﹑襲爵

○丙子。太祖髙皇帝忌辰。遣官祭福陵

○諭內閣。滿洲兵丁。於技勇武藝﹑俱已精練。惟向來未習水師。今欲於天津地方﹑設立水師營。分撥八旗滿洲。前往駐防操演。似屬有益。其應於何處駐札。設立幾營。派兵若干。用船若干。並如何制造船隻。如何演習兵丁之處。著怡親王會同朱軾﹑張廷玉﹑蔣廷錫﹑拉錫﹑詳議具奏

○以鑲白旗漢軍副都統石文焻﹑正藍旗漢軍副都統顧儼﹑俱署理正白旗漢軍都統

○丁丑。以理藩院侍郎本錫﹑署理鑲黃旗蒙古都統

○西洋教化王伯納地哆﹑遣使噶噠都易徳丰進表。貢獻方物。宴賚如例

○旌表山西祁縣烈女﹑程爾潔女程氏。逼姦不從。守貞被刃。殞命。給銀建坊﹑入祠致祭如例

○戊寅。戶部侍郎蔣廷錫﹑內務府總管來保﹑遵上

�日議奏。查閱京倉事宜。上召入。諭曰。爾等所議甚妥。應開溝墊土添橋等項。著科估具奏。倉內空廒。鋪架松板。著倉場衙門奏聞。其所用竹气通。髙出米項之上。以透洩汗蒸之气。京師若不能多辦。可行令江南糧艘帶上。至爾等所奏﹑以石灰鋪勻磚上。可隔潮濕。但恐石灰和入米內。於人不甚相宜。可將石灰於磚下鋪墊。余依議

○升大理寺少卿張謙﹑爲貴州巡撫

○調鑲紅旗滿洲副都統常安﹑爲正黃旗蒙古副都統。升鑲紅旗參領徳成﹑爲本旗滿洲副都統

○增江西省各學取進文童額數。南昌﹑新建﹑丰城﹑髙安﹑宜春﹑淸江﹑廬陵﹑吉水﹑安福﹑臨川﹑金溪﹑南城﹑新城﹑上饒﹑鄱陽﹑贛縣﹑寧都等十七縣。向系大學。照府學額。各取進二十名。奉新﹑永新﹑宜黃﹑東鄕﹑南丰﹑廣昌﹑貴溪﹑余幹﹑星子﹑都昌﹑建昌﹑徳化﹑湖口﹑大庾等十四縣。向系中學。升爲大學。各取進十五名。萍鄕﹑峽江﹑玉山﹑安仁﹑安義﹑瑞昌﹑南康﹑石城等八縣。向系小學。升爲中學。各取進十二名

○旌表山東陽信縣烈婦﹑髙明妻吳氏。守正拒姦。被刃殞命。給銀建坊﹑入祠致祭如例

○己卯。諭吏部都察院。安民必先弭盜。盜風不息。皆由有司官﹑諱盜不報之故。不但江南地方﹑盜賊素多。近聞河南﹑湖廣路上﹑有過往官員被劫者。州縣官賄賂事主。通同隱若。司道旣無覺察。督撫亦受蒙蔽。以致盜賊無忌。貽害不小。不可不嚴行稽察。朕思巡按禦史﹑久經裁汰。自不可復。今或於滿漢禦史﹑並部員內﹑揀選賢能官。酌量於湖廣﹑江南﹑浙江﹑福建﹑山東﹑河南等省。每省或差二員。或一員。或兩省差一員兼理。今其專司稽察盜賊。並巡查驛站煙墩。儻有縱容盜賊。隱諱不報者。許據實題參。一切地方事務。差員不得干預。若生事滋擾。必從重治罪。爾等詳細酌議具奏

○議政王大臣等議覆。振武將軍穆克登奏稱﹑鄂爾昆一帶﹑尙有昔人耕種﹑及灌水溝渠舊迹。圖拉等處﹑現有大麥小麥。並非不可開墾之所。但霜降遲早不一。米谷宜否不齊。請於屯長內﹑酌派十餘人。於明年三月內﹑遣往耕種試看。俟秋收後具奏。應如所請。從之

○辛巳。諸王大臣等﹑合詞疏奏﹑本月二十三日﹑孝恭仁皇后三年服制已滿。恭懇皇上駕居乾淸宮。一應吉禮。悉照成例舉行。至圓明園密邇禁城。風物淸淑。允宜隨時駐蹕。以慰萬民瞻仰之忱。得上�日。三年之內。疊遭皇考皇妣大事。朕追思永慕。莫釋於懷。今服制期滿。大禮告成。諸王大臣等﹑援引典禮。合詞陳奏。朕念三年持服。不過默盡其心。非敢自謂盡孝。今𨿽勉從諸王大臣所請。而孺慕之誠。終身不能忘也

○諭倉場總督。今年米價騰貴。可將廒內舊貯米石。減價平糶。並行文直隸總督。凡近水州縣。可通舟楫者。俱令赴通倉領運。平糶便民

○壬午。秋分。夕月於西郊。遣怡親王允祥行禮

○癸未。諭大學士九卿等。今年夏秋。直隸地方。雨水過多。恐秋禾歉收。窮民乏食。已降諭上�日。令該地方官﹑詳查賑濟。朕早夜思維。深切軫念。若於賑濟之外。有城工應修理者。卽行修理。俾窮民傭工。藉以養贍。更爲有益。著於六部中﹑選擇司官六員。編檢庶常內﹑選擇四員。禦史內﹑選擇二員。中書內﹑選擇一員。俱在漢官中。擇其爲人老實。謹愼可用者。帶來引見。候朕指示修理城工地方。令其前往。再﹑連歲口外﹑收成頗好。朕曾降上�日進口糶賣米糧。不得禁止。近聞各口官弁﹑於米糧進口之時。每借稽察爲名。多方勒索。以致阻滯。著兵部行文各口。毋得仍蹈前轍。使米糧不得通行

○吏部議覆。吏部左侍郎查郎阿奏稱﹑直隸州州同州判。𨿽系佐貳。現管逃盜等案。不便以捐納貢監補授。管轄屬縣。請將舉人銓補州同。恩拔副榜貢生﹑銓補州判。應如所請。從之

○甲申。諸王大臣等﹑合詞疏奏。本月二十一日﹑皇上告祭奉先殿。三年之大禮旣盡。萬載之嘉詳方始。臣等謹按唐六典云。皇帝卽吉之辰。百官奉表進賀。列宴於紫宸殿。宋嘉祐禮云。仁宗宮中攺吉。百官奉觴上壽。臣等法古典禮。擬備筵宴。進獻闕廷。以展踴躍歡忭之忱。祈皇上俯允所請。得上�日。朕荷天祖默佑。克盡三年之禮。然孺慕之念。終身莫釋於懷。昨已曉諭廷臣矣。玆諸王大臣﹑援引古禮。陳奏懇切。勉從所請。以慰臣民虔望之意

○諭山東巡撫陳世倌。據奏﹑歷城﹑聊城等州縣﹑秋禾被淹。農民失望。巳飭各地方官撫卹等語。該撫務須督率有司。加意經理。毋使窮民失所

○八旗都統等議覆。護軍統領阿爾納奏稱﹑察哈爾地方。挑取護軍。及查點軍器。現交於遊牧總管﹑副總管。其所有護軍參領二員並無可管之事。請行裁汰撤回。令其管理護軍營事務。應如所請。從之

○乙酉。直隸總督李維鈞﹑緣事革職。以兵部尙書蔡珽﹑署理直隸總督

○丙戌。孝恭仁皇后三年服滿。上詣奉先殿祭告。行釋服禮。上禦乾淸宮。召諸王大臣入見。垂淚諭曰。父母之恩。鞠育顧復。爲人子者。終身仰報不盡。而朕荷皇考皇妣教育之恩。尢爲至深至厚。誠所謂欲報之徳﹑昊天罔極也。三年之中。如祭祀朝會。國家大禮。不可曠缺。朕不得已。勉從諸王大臣之請。照例舉行。不過於宮中持服。以默盡其心。而究未能盡此心於萬一也。日月易邁。已屆三載。禮制有定。而朕心無窮。此一領素服。朕衣之三年。今日更換。不勝淒愴之至。朕之一念。豈但三年固結於中。卽終身之久。亦斷不能忘也

○丁亥。諭刑部。嗣後直隸各省秋審。情實﹑緩決﹑可矜人犯。各該督撫﹑仍照常具題外。該部進呈黃冊時。著將情實﹑緩決﹑可矜三項分別。匯歸各項。仍照省分遠近爲序。從雲南省起。刊刻刷印進呈

○八旗都統等﹑將服色等事。各按等秩﹑定制具奏。上召入。諭曰。覽奏﹑欲定官員軍民服用。一槪加以禁約。朕試問諸臣﹑照此定制﹑以申禁約。能管束令其必攺乎。斷不能也。法令者。必其能禁而後禁之。明知法不能勝。而禁止之。則法必不行。從前屢禁而不能。豈可復禁乎。且照此奏﹑各按等秩。將紀疋﹑及貂鼠猞猁猻等細裘。悉行禁止。不準服用。轉令大臣官員﹑得以賤價購而服之。是乃富室獲其利也。其兵丁等﹑槪令更換。則布疋等物。一時價值騰貴。反致貧乏兵丁﹑難以爲生。有何益哉。爾等見有服用僭越之人。誡飭約束。曉諭而訓導之。以爲伊等生計。漸至醒悟。數年之後。自然悛攺。一遵儉朴矣。不必過於煩細。以致紛擾

○以故靑海固山貝子策淩惇多卜子丹巴﹑襲爵

○兩廣總督孔毓珣題﹑廣西茗盈土知州李縯鼎﹑患病休致。請以其子李天蔭襲替。下部知之

○旌表直隸烈婦﹑開州馮彥居妻劉氏。逼姦不污。被勒殞命。南樂縣張二墨妻孟氏。拒暴不辱。含忿投繯。各給銀建坊﹑入祠致祭如例

○戊子。調直隸布政使羅密來京。以戶部郎中徳明﹑署理直隸布政使司布政使

○禮部議覆。貴州學政王奕仁疏稱﹑黔省苗人子弟。情願讀書者。準其送入議學。一體訓誨。每遇歲科兩試。於該學定額外。取進一名。以示鼓勵。應如所請。從之

○己丑。以舉行經筵大典。告祭奉先殿。上親詣行禮

○遣官告祭先聖先師

○山東兗州總兵官馮傑﹑緣事降調。升直隸三屯副將趙國瑛﹑爲山東兗州總兵官

○吏部議覆。刑部左侍郎黃炳疏參﹑原任川陜總督年羹堯﹑系封疆大吏。於南坪築城一案。委用知州邊鴻烈等。恣行擾累。激變番民。又不據實參奏。明系年羹堯啟釁生事。隱匿徇庇。應將所有一等精奇尼哈番。降爲一等阿思哈尼哈番。從之

○庚寅。上禦文華殿。行經筵禮。講畢。賜大學士﹑九卿﹑詹事﹑及講官等宴

○升廣西巡撫李紱﹑爲直隸總督。江南江蘇布政使鄂爾泰﹑爲廣西巡撫

○辛卯。上禦太和殿。諸王大臣官員行禮畢。侍宴大臣上殿進酒。始奏樂。聖孝純至。心不忘哀。聽樂興感。禮畢﹑回宮

○諭大學士九卿等。前於天津。蓋造倉廒。原備截畱漕米。是以朕諭托時等﹑將湖北湖南之米。截畱二十萬石。存貯天津。托時因奏﹑天津倉廒。地勢卑濕。廒底須鋪墊漧艸。以隔潮气。昨牛鈕奏稱﹑墊艸亦不免浥爛。如此﹑則截畱漕米無益。前所降諭上�日截畱之米。可仍令抵通歸倉。當時蓋造倉廒。原系李維鈞﹑及地方官員經手。乃並不相度。髙燥之地。艸率營建。著托時前往天津。會同莽鵠立﹑柯喬年詳審地形。或另擇髙阜之處。或將舊基培墊。交與李維鈞﹑親同當時經手之員。賠補修造。卽著莽鵠立﹑柯喬年﹑監督工程。至於直隸州縣倉谷。李維鈞曾奏虧空無多。今歲秋收。卽可全補無缺。今蔡珽奏稱淸苑倉谷。並無顆粒。淸苑爲保定附郭之縣。倉谷尙虧空如此。則他處可知。李維鈞前此所奏不實。著大學士會同刑部﹑問明具奏。又蔡珽奏稱﹑目下省城米價騰貴。請令臬司浦文焯﹑攜帶腳價。親至天津。將截畱漕米。星速運三萬石﹑以二萬石直至省城平糶。以一萬石量畱沿途被水之處。以濟急等語。畿輔之地。百姓艱食。朕心深爲軫念。著托時到天津。將漕米撥三萬石。交與浦文焯。作速運去。今歲近京一帶。雨水較多。恐此米尙不敷用。再令陳守創﹑將通倉變色米﹑六成以上者。撥十萬石。交與余甸﹑蔡起俊。動用腳價。運至天津。或平糶。或賑濟。應運何處。俱聽蔡珽調度。朕念直隸地方低窪之處。眾水積而不洩。以至有水之害。而無水之利。疏通之道。不可不講。已諭朱軾﹑張燦﹑經理此事。聞陜西潼商道王全臣﹑在陜挑浚秦渠。熟習水利。著王全臣來京。其潼商道員缺。著松茂道孟以恂調補

○遣官封朝鮮國王李昑子李緈﹑爲世子。賜賚如例

○以江西南贛總兵官宋可進﹑署陜西甘州提督

○陜西固原提督楊啟元﹑緣事革職。實授馬煥﹑爲陜西固原提督

○吏部議覆。西安巡撫石文焯疏奏﹑原任川陜總督年羹堯﹑參革四川夔州守程如絲﹑私賣鹽觔。貪殘��兒暴一案。俱屬虛事。明系年羹堯捏詞妄參。應將所有一等阿思哈尼哈番。降爲一等阿達哈哈番。從之

○壬辰。上幸圓明園駐蹕

○諭宗人府。怡親王﹑果郡王﹑實心爲國。凡朕所交之事。盡心竭力辦理。操守亦甚淸廉。隨朕行走之處甚多。所費甚繁。著加怡親王俸銀一萬兩。果郡王﹑著照親王給與俸銀俸米。護衛﹑亦照親王府員額。著順承郡王﹑班居果郡王下

○諭吏部兵部。朕在圓明園。與在宮中無異。凡應辦之事。照常辦理。爾等應奏者。不可遲誤。若無應奏事件。在衙門辦事。不必到此。其理事之日。爾等於春末秋初。可趁早涼而來。秋末春初。天時寒冷。於日出之前起行。不但爾等不受寒暑。卽隨從人夫。亦不至勞苦矣

○甲午。上回宮

大淸世宗敬天昌運建中表正文武英明寬仁信毅大孝至誠憲皇帝實錄卷之三十五

大淸世宗敬天昌運建中表正文武英明寬仁信毅大孝至誠憲皇帝實錄卷之三十六

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正三年。乙巳。九月。乙未朔。上幸圓明園

○戶部議覆。陜西巡撫圖理琛疏言﹑陜省西安延安兩府。管理州縣﹑地廣事繁。請將商州﹑同州﹑華州﹑乾州﹑邠州﹑耀州﹑鄜州﹑葭州﹑綏徳州﹑俱攺爲直隸州。其西安府屬之鎭安﹑雒南﹑山陽﹑商南四縣。分隸商州。朝邑﹑郃陽﹑澄城﹑韓城四縣。分隸同州。華陰﹑蒲城二縣。分隸華州。武功﹑永壽二縣。分隸乾州。三水﹑淳化﹑長武三縣。分隸邠州。同官﹑白水二縣。分隸耀州。延安府屬之雒川﹑中部﹑宜君三縣。分隸鄜州。吳堡﹑神木﹑府谷三縣。分隸葭州。米脂﹑淸澗二縣。分隸綏徳州。應如所請。從之

○丙申。以降調刑部左侍郎塗天相﹑爲太僕寺卿

○川陜總督嶽鐘琪奏請陛見。允之。以西安巡撫圖理琛﹑署理總督事務

○調署四川川北總兵官李如柏回京。升山東沂州副將張君烈﹑爲四川川北總兵官

○議政王大臣等遵上�日議覆。靖逆將軍富寧安疏奏﹑臣等伏讀諭上�日。策妄阿喇布坦遣使入朝。甚屬恭順。巴爾庫爾等處所有兵丁。實無可用。應行撤回。除遵上�日酌量存畱外。謹將吐魯番等處所有護軍﹑交與副都統智勇﹑薩爾禪等領回。西安前鋒﹑交與委署副都統登徳禮領回。已於八月初二日﹑自巴爾庫爾起程。其各路綠旗兵丁。俱交與提督路振聲領回。應請飭部﹑將撤回官員兵丁名冊。逐一查明。行知各該旗該營。照舊管轄。從之

○丁酉。諭大學士等。前因天津倉廒潮濕。不能收貯米石。故停止截畱。今據蔡珽奏稱﹑天津倉廒。𨿽不能貯米。可分發各州縣﹑以備賑濟。請仍截畱二十萬石等語。著戶部速派賢能滿漢司官各一員。前往天津。會同倉場總督托時﹑將河南小米截畱二十萬石。一面行文蔡珽﹑令其酌量應貯米之州縣。撥派官員﹑於天津地方領運收貯備賑。前李維鈞奏請賑濟一月。朕思賑濟原不可拘定日期。著加賑三个月。務令小民得所。現今遣增壽等前往奉天﹑采買米石。運至天津。可卽行文伊等﹑於米石之外。采買髙粱﹑或十萬石。或七八萬石。一並運至天津。於賑濟大有裨益。爾等卽遵諭行

○諭戶部。朕體卹臣工。時深軫念。每思經理區畫﹑以贍其俯仰之資。查舊例。在京大小漢官。每年俸米。俱支給十二石。蓋因向日漢官攜帶家口者少。食指無多。故給米十二石。卽可粗足。今見漢官帶家口者多。若俸米仍照舊數。則日用或有不敷。難免內顧之慮。嗣後在京大小漢官。著按俸銀數目﹑給與俸米。俾祿糈所頒。足供養贍。以示朕加惠羣臣之至意

○戊戌。陜西甘肅按察使張適﹑緣事革職。升刑部郎中鐘保﹑爲陜西甘肅按察使司按察使

○辛丑。廣西巡撫李紱奏報﹑天河獞蠻。在福祿裏上中下三疃。周圍八十里。萬山重阻。窟穴爲姦。各在隘口之內。難於搜捕。但所種之田。俱在各隘之外。趁秋稼未收。臣咨會督臣提臣﹑調發漢土兵丁﹑直至蠻峒。斷其收獲之路。諭以自投到案。免死審結。今已陸續投到。各案可以就理。兵丁所過。雞犬無驚。理合奏明。下部知之

○陜西興安總兵官武正安﹑疏請陛見。允之

○壬寅。諭八旗都統。嗣後八旗大臣﹑查出該旗一切應行參奏事件。卽行參奏。其奏過之大臣等﹑將職名與事件緣由。於歲底匯奏以聞。至於未經查奏一次者。亦著陳明。旣爲大臣。各將所司之事。不時稽察。嚴加參劾。乃分所當爲。不然。諸凡俱不以爲事。但務徇隱以沽虛譽。則法度蔑如矣。將此傳示八旗

○順天府府尹張令璜疏言﹑耤田嘉禾。一莖九穗。實屬盛世奇瑞。闔府紳士耆庶﹑公吁撰文立碑。昭示奕禩。得上�日。耤田嘉谷。𨿽有九穗之瑞。但今歲畿輔地方被水。小民乏食。朕方修省之不暇。所請撰文勒石。不必行

○甲辰。上回宮

○大學士髙其位﹑以衰老不勝機務。具疏懇辭。溫上�日慰畱之

○加川陜總督嶽鐘琪﹑兵部尙書銜

○命山東巡撫陳世倌﹑來京陛見。以山東布政使布蘭泰﹑署理巡撫事務

○乙巳。補原任詹事魏方泰﹑爲詹事府詹事

○吏部等衙門議覆。川陜總督嶽鐘琪條奏﹑各省土司承襲。例取宗圖冊結。鄰封甘結。由該管地方文武官。以次申呈督撫具題。乃地方官往往藉此居奇。將其印信封固。勒索陋規。不爲請襲。甚有數年不能用印管事者。遂致部族番目﹑專權生事。互相爭奪。釀成仇殺。最爲隱害。請定立嚴限。以除地方官畱難勒掯之獘。應如所請。凡土官病故。該督撫於題報之時。卽查明應襲之人。取具宗圖冊結。鄰封甘結。並原領號紙。定限六个月內﹑具題承襲。其未經具題之先。卽令應襲之人。照署事官例用印管事。地方官不得將印信封固。致滋事端。再查土司之許其承襲者。原因其祖父向化歸誠。著有勞績之故。今伊嫡長子孫。𨿽得承襲本職。此外支庶。更無他途可以進身。亦屬可憫。嗣後各處土司文武官員嫡長子孫﹑仍令其照例承襲本職。其支庶子弟中﹑有馴謹能辦事者。俱許本土官詳報督撫。具題請上

�日。酌量給與職銜。令其分管地方事務。其所授職銜。視本土官各降二等。一體頒給敕印號紙。其所分管地方。視本土官﹑多則三分之一。少則五分之一。庶幾本末各有條理。使勢足相維。而情更相安矣。從之

○予故山西太原總兵官金國正﹑祭葬如例

○丙午。祭歷代帝王。上親詣行禮

○遣官祭城隍之神

○丁未。上幸圓明園

○以內閣學士徳新﹑教習庶吉士

○四川巡撫王景灝題﹑雅州所屬故單東革什咱安撫使額魯七立子登進﹑故董卜韓胡宣慰使雍中七立子堅參達結﹑請各襲職。下部知之

○己酉。諭內閣。從前年羹堯查拏陜西郃陽縣私鹽用兵一案。初據年羹堯奏稱﹑並未傷損一人。及朕畱心訪察。知有傷損居民之事。續據黃焜寄與範時捷稟帖﹑亦止稱傷損十數人。朕再加訪問。知所傷之人甚多。因傳諭審事侍郎史貽直﹑髙其佩﹑令其用心查訪。勿似黃焜從前用威恐嚇小民。不敢申訴實情。今據史貽直髙其佩奏稱﹑遵上�日查訪。實在因年羹堯用兵。致死無辜男婦老幼﹑共七百八十六名口。連前報出之十九名。共傷損八百零五名口。俱取有該縣冊結。鑿鑿可據。又奏稱﹑年羹堯因查拏鹽梟曹豬頭。而該縣將良善之馮豬頭頂名解送。年羹堯並不覆審。卽將馮豬頭正法等語。朕以愛養百姓爲心。惟恐一夫不獲其所。乃年羹堯負朕委任之恩。逞其凶殘之性。艸菅民命。毒害無辜。以致多人受其慘酷。皆由朕任用匪人之故。深自愧憾。實無以謝郃陽之紳衿黎庶。郃陽地方﹑旣被騷擾。著該督撫等加意撫綏。其被害之家。𨿽經欽差官員賞給銀兩。著該督撫等﹑再行優卹。雍正四年郃陽縣應徵錢糧﹑盡予豁免。該督撫等﹑可徧行曉諭合邑紳衿黎庶。伊等遭年羹堯之殘害。幸朕畱心察訪。研究實情。使伊等沈冤得伸。今特沛恩膏。以示軫卹。務令僻壤荒村﹑咸知朕意

○諭宗人府。普照之子恆冉﹑現在承襲公爵。其家原不應有二公。向因普照在軍前效力。尙屬勤謹。且年羹堯之妻﹑系普照兄女。朕因年羹堯靑海之功。又念普照原系承襲公爵之人。是以特授爲輔國公。今年羹堯如此背負朕恩。其普照之公爵。著不必承襲

○庚戌。裁會考府衙門。其從前任事之大臣。吏部尙書舅舅隆科多﹑尙書朱軾﹑原任大學士白潢﹑正黃旗漢軍都統盧詢等﹑各議敍有差

○以故三等阿思哈尼哈番進保壽子哈達﹑襲職

○領侍衛內大臣公傅爾丹摺奏﹑振武將軍印信。已交代將軍穆克登。所有喀喇沁土默特兵丁﹑令協理旗務塔布囊沙津達賴﹑臺吉色楞拉什帶領。歸化城之土默特兵丁﹑令參領常保﹑佐領三都布﹑綽斯希帶領。各回原處。臣由鄂爾齋圖果爾地方起程。帶領京城官兵赴京。奏入。報聞

○辛亥。二等阿思哈尼哈番劉忠休致。以其子劉琬襲替

○議政大臣等遵上�日議覆。一等侍衛副都統達鼐摺奏﹑臣奉上�日將靑海人等。編設旗分佐領。頒賜恩賞。準奮威將軍公嶽鐘琪咨明。遵上�日到西安。署理總督印務。其奮威將軍印敕。已差官馳驛送京。西寧畱駐一千兵﹑交臣辦理軍情事務。現今靑海人等。感戴皇恩。守法畏懼。西寧鎭標綠旗兵丁。可以調遣敷用。請將西寧畱駐陜督標兵三百名。固原提標兵二百名。四川提標兵三百名。寧夏鎭標兵二百名。俱令撤回原處。應如所請。從之

○壬子。調雲南開化總兵官馮允中﹑爲湖廣襄陽總兵官

○以故科爾沁紮薩克鎭國公圖努滿爾子喇嘛紮卜﹑襲爵

○靖逆將軍富寧安疏報﹑塔爾那沁等處﹑屯田收獲靑稞八千九百三十二石有奇。下部知之

○癸丑。勾決四川廣東福建三省情實人犯。上諭大學士等。人命至重。按罪務使情法得中。嚴固不可。寬亦不可。須平心研究。求罪犯可生之路。至於萬無可生。然後勾決。則國法所不容。亦其自取耳。從來法寬則愚民易犯。非刑期無刑之意。爾等識之

○鑲藍旗漢軍副都統明全﹑緣事革職。以輔國公伊爾登﹑爲鑲藍旗漢軍副都統

○以步軍統領阿齊圖﹑署正白旗滿洲都統

○甲寅。命吏部尙書朱軾﹑爲文華殿大學士。仍管吏部尙書事。調兵部尙書蔡珽﹑爲吏部尙書。仍管兵部尙書﹑左都禦史事

○以左翼前鋒統領鄂善﹑署理鑲白旗滿洲都統

○丙辰。諭大學士等。凡事皆要持平。一有所偏。則輕重顚倒。爲累非淺。況用刑豈可或偏乎。爾等稱朕寬大詳審。朕看來詳審尢爲緊要。蓋能詳審而得其平。則所施一當於理。並無寬大之足名矣。此卽用中之道也。且偶然錯誤。人所時有。語云﹑人非聖賢。孰能無過。人能自見其過。庶可馴至無過。如自謂無過。則過必更多矣。卽如爾等﹑歸美朕躬。朕不敢自謂已能也。全賴爾等匡弼。設使朕有過失。爾等果能直陳無隱。朕且欣然納受。𨿽詞色之間。必無幾微相拒之處。爾等不可不知也

○以詹事府詹事魏方泰﹑充日講起居注官

○授先賢顓孫師六十六代孫顓孫誠道﹑五經博士世職

○吏部議覆。川陜總督嶽鐘琪疏參原任川陜總督年羹堯﹑將甘州巴爾庫爾等處官員﹑應行奏請錢糧之事。誑稱此非交代事件。並不交代明白。應將年羹堯所有一等阿達哈哈番﹑降爲拜他拉布勒哈番。得上�日。年羹堯所有職銜。俱著革去

○丁巳。諭大學士等。朕體卹臣工。凡官員辦事﹑著有勞績者。無論大小。俱敕部議敍。其有過誤。致幹吏議者。亦照例處分。夫一人之身。有功有過。一官之級。有降有加。舊例﹑官員降級畱任。停其升轉。必三年無過。方準開復。降級後﹑𨿽有恩詔加級﹑不準抵銷。殊非以功補過﹑開人自新之義。嗣後降級畱任官員。遇有恩詔。及議敍加級者。俱準以加一級抵銷降一級。庶使人皆奮勵。勉圖後效。亦鼓舞吏治之一道也。至於降級後﹑捐納加級者。不得抵銷前案

○又諭。古者視歲之上中。爲儲蓄之節。蓋官民經畫久遠。不爲一時苟且之計。積之於丰年。用之於歉歲。所謂有備無患。法良而意美也。朕自臨禦以來。宵旰勤求。無刻不以民依爲念。乃重農積粟之詔屢下。而閭閻卒少蓋藏﹑官倉亦多虧缺。卽如直隸保定等府。去歲頗稱有秋。今春二麥亦熟。乃以夏秋雨水過多。田禾被澇。而民間遂有饑色。若非多方賑卹。窮民必至失所。此皆艸野無知。食不以時。用不以禮。但快目前之有餘。罔計異日之不足。一朝旱澇。追悔無從。至於常平義倉。原爲備荒而設。乃有司奉行不力。多至缺額。罪何可逭。玆據江南浙江江西湖廣福建河南山西陜西廣東廣西雲南貴州等省督撫報稱﹑今歲秋成。八九十分不等。朕覽奏﹑不勝慰悅。又重爲吾民計及長久。宜乘此時﹑講求儲蓄之道。以備將來。該督撫等﹑可轉飭有司。徧行曉諭。務須撙節愛惜。各畱餘地。預爲他時緩急之需。社倉之法。亦宜趁此丰年。努力行之。勿但視爲虛文故事。朕爲吾民籌畫養贍之道。惓惓於懷。無時或釋。而吾民自謀其身家。若但苟且因循。不復長顧遠慮。則重負朕軫念元元之意矣。至於州縣倉儲。向有虧缺者。若不趁此丰收之時。速行買補。將來發覺。斷不姑貸。愼之愼之

○戊午。額爾喀車臣汗滚臣﹑遣使進九白年貢。宴賚如例

○己未。裁陜西郃陽縣新設參將一員。守備一員。千總二員。把總四員。兵丁八百名。從川陜總督嶽鐘琪請也

○庚申。諭內閣。朕前曾降諭上�日。凡來圓明園奏事之大臣官員等。不必太早。今見大臣等務皆早到。如在南城居住人員。必得五鼓前來。其年老有疾之人。必受寒冷。爾等效力﹑惟在實心辦事。似此奔走。並無關系。若侍衛﹑及職司看守人等。則不得不然。蓋以伊等之專職也。爾等若不盡心於職務。𨿽經年如此奔走。何益之有。嗣後爾等咸遵朕上�日。毋得有違。𨿽稍遲誤。或一二人不到。亦無妨礙。並不致有誤事之處也

○刑部等衙門議覆。吏部左侍郎史貽直﹑刑部右侍郎髙其佩奏稱﹑臣等奉命審理原任川陜總督年羹堯。誣罰茶商﹑私占鹽窩二案。緣商人王欽庵第自義等十一人。自湖廣買茶。屯貯陜州平陸等處。咸寧知縣嚴士俊﹑私稟年羹堯。遣人隔省提拏。誣以私販。勒派贖罪銀一萬四千兩。復將曲沃縣富戶髙科等十人姓名。陷入案內。勒派幫助銀七萬六千八百兩。嚴士俊﹑及曲沃知縣魏士瑛等﹑共得銀九千二百四十兩。又年羹堯管理鹽務時。革退舊商。將伊子年富﹑年斌﹑僞編商人富斌等名色。私占山西潞安澤州等十七處鹽窩。自出本銀行鹽。別令心腹人等﹑僞編商名。私占陜西咸寧等十八處鹽窩。代已行鹽。前後得利銀十七萬二千二百兩。又聽信嚴士俊之言。私行印票一萬二千張。每票抵作十引。共增鹽引十二萬張。止以十萬具奏。其二萬張課銀﹑盡入私槖。請將年羹堯革職拏問。年富﹑年斌﹑革職。嚴士俊﹑魏士瑛等﹑俱擬絞監候秋後處決。年羹堯等所得銀兩。照例行追。分別入官給主。其行鹽本利銀兩。應於年羹堯名下嚴追。一並入官。查年羹堯所有職銜。已於別案俱行革去。應俟各省將軍督撫提鎭﹑議奏到齊之日。提拏至京。審擬正法。一等精奇尼哈番年斌﹑應革職。年富﹑已於別案拏問。應從重歸結。余並應如所請。從之

○辛酉。孝慈髙皇后忌辰。遣官祭福陵

○琉球國中山王尙敬﹑遣陪臣毛健元﹑蔡淵等﹑進貢方物。賞賚如例

○壬戌。上回宮

○癸亥。以右春坊右中允蔣漣﹑署日講起居注官

○甲子。欽定律例告成

○調鑲藍旗滿洲都統賴都﹑爲鑲紅旗漢軍都統。軍前鑲紅旗漢軍都統噶爾弼﹑爲鑲藍旗滿洲都統。兼管右翼前鋒統領事務

○升直隸河間府所屬天津州爲直隸州。管轄武淸﹑靑縣﹑靜海三縣。從長蘆鹽政禦史莽鵠立請也

○旌表福建永春縣烈婦﹑吳立妻周氏。拒姦不辱。自縊完貞。給銀建坊﹑入祠致祭如例

大淸世宗敬天昌運建中表正文武英明寬仁信毅大孝至誠憲皇帝實錄卷之三十六

大淸世宗敬天昌運建中表正文武英明寬仁信毅大孝至誠憲皇帝實錄卷之三十七

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正三年。乙巳。冬十月。乙丑朔。享太廟。上親詣行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○頒雍正四年時憲歷

○丙寅。喀爾喀達什垂木丕爾托音﹑遣使進九白年貢。賞賚如例

○丁卯。勾決河南山東二省﹑情實人犯上諭大學士等。法律關系重大。必至公至當。俾用法者之心。與死者之心﹑皆幾微無憾。方爲明允。各省情實人犯。若輕重之間﹑少有未協。朕必再四詳酌。爾大臣等各據所見。直陳無隱

○戊辰。諭內閣。外省官員。督參撫審。撫參督審。此系向來定例。但朕思督撫果系同城駐札﹑或相距不遠。則舊例甚屬合理。若隔處遼闊。該犯與幹連人等﹑不無往返拖累。且案件亦易至耽延。卽如山東﹑河南﹑山西。俱無總督﹑但有巡撫。凡題參事件﹑舊例亦仍交巡撫查審。嗣後督撫糾參事件。應如何得就近審理﹑使案件易於歸結﹑情罪皆得公平。著九卿議奏。尋議。嗣後總督所參之員﹑仍照例令各該撫審理。其福建﹑湖北﹑陜西﹑雲南等省。巡撫與總督同城。江寧﹑安徽﹑廣東等省。督撫𨿽不同城。兩江總督駐札江寧府﹑爲江寧安徽適中之地。兩廣總督駐札肇慶府﹑與廣東巡撫駐札之所﹑相去不遠。亦皆應照舊例﹑撫參督審外。其湖南𨿽統屬湖廣﹑相隔洞庭一湖。甘肅𨿽統屬陜西﹑相去千有餘裏。以及浙江﹑江西﹑四川﹑廣西﹑貴州等省。均屬隔省。巡撫所參之員﹑應卽令該撫就近審結。該布按兩司審轉時﹑備詳總督稽核。仍令巡撫將審案移會總督﹑合詞具題。從之

○調雲貴總督髙其倬﹑爲浙閩總督。升刑部左侍郎署理山西巡撫伊都立﹑爲雲貴總督。山東布政使布蘭泰﹑爲山西巡撫。雲南布政使李衛﹑爲浙江巡撫。河南按察使張保﹑爲山東布政使司布政使。調江西布政使常徳壽﹑爲雲南布政使司布政使。升江西按察使陳安策﹑爲江西布政使司布政使。刑部郎中積善﹑爲江西按察使司按察使

○戶部議覆。雲南巡撫楊名時疏言。滇省社倉﹑捐輸谷石。自雍正二年爲始。其貯谷實數。請於次年歲終具題。嗣後永爲定例。庶每年捐輸谷數並裏民借支谷數﹑以及有無發賑等項。均得稽核。應如所請。從之

○己巳。諭果郡王允禮﹑順承郡王錫保。八旗漢軍內﹑有平居孝友﹑守分讀書之人。考試旣不獲中式﹑而又不能別就者。爾二人查明﹑分別挑選。其上三旗包衣旗鼓佐領下人﹑令內務府總管保奏。其王等包衣旗鼓佐領下人﹑令各該王保舉。如此。則人不致於壅滯﹑而亦可得才能之選矣

○諭內閣。四川提督周瑛﹑從前領兵進藏時。正值天气寒冷﹑又當匆遽之際。弁兵甚屬勤勞。朕心深爲軫念。周瑛回至四川之日。著巡撫王景灝﹑動支司庫銀一萬兩﹑交與周瑛。將隨往進藏﹑及乂木多效力之弁兵等。按其勞績﹑分別等次﹑徧行賞賚。俾遠徵奮力之人﹑得沾恩賜

○刑部議覆﹑川陜總督嶽鐘琪疏參年羹堯幕賓趙士河。將故弟趙勛﹑軍前效力知縣職銜﹑令劉以堂頂替。年羹堯掩護欺罔﹑不行實奏。應將年羹堯鎖拏來京﹑按律正法。得上�日﹑此案顯屬年羹堯通同作獘﹑明知故爲之事。朕令其明白回奏。並不據實陳首。復立意欺罔﹑佯爲不知﹑巧飾奏聞。朕已遣人將年羹堯提拏來京。俟其到日﹑嚴究質審

○以吏部尙書蔡珽﹑充經筵講官

○庚午。補行慶賀冊立皇后禮。上禦太和殿。王以下﹑滿漢大臣官員﹑進表稱賀行禮

○調工部額外侍郎綽爾岱﹑爲刑部左侍郎盛京刑部侍郎馬進泰﹑爲工部右侍郎。以鑲白旗蒙古副都統署刑部侍郎武格﹑爲盛京刑部侍郎

○辛未。勾決山西省情實人犯。上諭大學士等。用刑貴於平恕。惟平惟恕﹑斯寬非濫而嚴非枉。但平恕二字。必詳愼精密﹑得其至情。方能無誤。若祗照舊例斷決。則一巡撫衙門老吏能之。何待朕與爾等大臣﹑悉心商酌。爾等須竭力贊襄。有言必盡。毋畏毋隱

○壬申。諭刑部。鬥毆殺人﹑本應抵償。其奏準存畱養親﹑追給埋葬銀兩乃法外之仁也。旣免其抵償。則埋葬銀兩﹑自應照數追給﹑以卹死者之家。若止存給付之名﹑而無領受之實。是不但於情理未協﹑而於法律亦未爲允當。嗣後一應追給埋葬銀兩之案。務必交與該地方官﹑實在照數追給。然後將該犯釋放﹑報部存案。若不行照數給付者﹑必將該犯仍行監追。儻並未追給而捏稱給付﹑卽將該犯釋放者。告發之日﹑將該管地方官﹑一並從重議處

○癸酉。宗人府進呈玉牒﹑上禦中和殿。閱畢。復禦太和殿。纂修王大臣官員行禮。送皇史宬尊藏。賜總裁官簡親王雅爾江阿等﹑及副總裁﹑纂修各官。銀幣有差

○上幸圓明園

○諭西洋教化王伯納地哆。覽王奏﹑並進貢方物。具見悃誠。我聖祖仁皇帝怙冒萬方。無遠弗屆。龍馭升遐。中外臣民﹑悲思永慕。朕纘承大統。勉思紹述前徽。教化王地處極遠。特遣使臣﹑賫章陳奏。感先帝之垂恩。祝朕躬之衍慶。周詳懇至。詞意虔恭。披閱之餘﹑朕心嘉慰。使臣遠來﹑朕已加禮優待。至於西洋寓居中國之人。朕以萬物一體爲懷。時時教以謹飭安靜。果能愼守法度﹑行止無愆。朕自推愛撫卹。玆因使臣歸國。特頒斯敕。並賜糚紀﹑錦緞﹑大緞﹑六十疋。次緞﹑四十疋。王其領受。悉朕惓惓之意

○以散秩大臣宗室額騰吉﹑爲鑲黃旗領侍衛內大臣

○喀爾喀瓦齊賴巴圖土謝圖汗汪紮爾多爾濟﹑遣使進九白年貢。賞賚如例

○甲戌。浙閩總督覺羅滿保故。遺疏奏聞。得上�日﹑滿保向來居官﹑𨿽無廉介之稱。然才幹優長。盡心辦事。整飭營伍。經理海疆。實爲稱職。昔年臺灣一事。𨿽不能消弭於未然﹑而能於七日之內﹑卽行克復。功過足以相抵。朕卽位以來。時加教誨。滿保亦知奮勵。矢志廉潔。及至抱病沈篤之際。尙能畱心地方。將黃國材畱閩﹑以待新任巡撫。並將總督印務﹑交與將軍宜兆熊。此等料理之處﹑俱屬得體。今聞溘逝。朕心深爲軫惻。應得卹典﹑著察例具奏。大凡督撫離任。封疆重務。必須接受分明。如廣東巡撫楊文乾﹑聞訃卽便起程。將巡撫印務﹑交與總督孔毓珣。孔敏珣交與李杕。李杕復送還孔毓珣。彼此互相推諉。殊非體統。嗣後督撫丁憂者﹑不得遽行送印。其任內文卷。擇司道一人代行。聽候諭上�日﹑方行離任。庶不致貽誤公事

○乙亥。工部議覆﹑河道總督齊蘇勒疏奏。治河物料﹑全資葦柳。請酌定附近管河文武員弁。栽種葦柳議敍。其效力各官﹑及民人等。亦分別議敍。至河兵補栽額柳。向無議處之條。今亦請嚴定專汛各官處分。自雍正四年爲始﹑著爲定例。應如所請。從之

○丙子。封簡親王雅爾江阿子永謙﹑爲鎭國公。恆親王允祺子弘晊﹑順承郡王錫保子熙良﹑俱爲輔國公。授恆親王允祺子弘昂﹑簡親王雅爾江阿子永煥﹑原鎭國公楊福子嵩阿禮﹑俱爲鎭國將軍。簡親王雅爾江阿子永敍﹑鎭國將軍準度子都香﹑都兪﹑俱爲輔國將軍。原輔國將軍徳儀子拉善﹑原輔國將軍拜察禮子蘊淸﹑原輔國將軍富良子哈孚喀﹑舒圖﹑輔國將軍薩木黨子伯勝﹑西林﹑俱爲奉國將軍。原奉國將軍索達塞子裕寧﹑原奉國將軍塞爾都子格爾賓﹑托爾渾﹑原奉國將軍永徳子格色泰﹑原奉國將軍永占子林安﹑原奉國將軍勒塞禮子常山﹑原奉恩將軍達理祜子巴顏布﹑奉恩將軍崇揚赫子巴顏徳﹑奉恩將軍畢喇錫子納顏﹑巴顏﹑奉恩將軍申徳子巴爾薩﹑俱爲奉恩將軍

○丁丑。免廣東海康遂溪二縣﹑雍正二年分水災額賦有差

○戊寅。吏部議覆﹑署直隸總督蔡珽奏言。向來督撫會稿。凡居不同城者。主稿者﹑多一面具題。一面知會。至參劾屬員。多有先拜疏而後補揭者。請嗣後凡地方大事﹑及大計軍政等。督撫必公同商酌具本。其餘一切本章﹑及薦劾人員。俱各自陳請。至所劾官員。由司道府揭報者﹑疏內載入。如司道府到任未久﹑或遠委公出。則不必列銜。應如所請。從之

○前鋒統領鄂善奏﹑請將前鋒兵丁內一半。令爲鳥槍前鋒。每旗擇能管轄者四人。照副護軍校之例。令帶藍翎﹑爲鳥槍前鋒之長。得上�日﹑前鋒等偵探信息。伺捉賊人。恐攜帶鳥槍有不便之處。著八旗都統等﹑會同前鋒統領﹑護軍統領議奏。尋議。鳥槍誠爲利器。遇有伺捉之事﹑原不攜帶。平時仍令演習。並無不便之處。應令前鋒內一半習用鳥槍。擇能管轄者四人以爲隊長。仍著前鋒統領參領侍衛等。於演習鳥槍之暇﹑訓練騎射。不致生疎。從之

○己卯。廣東布政使朱絳患病解任。升戶部郎中常賚﹑爲廣東布政使司布政使

○辛巳。升鑲黃旗內府護軍統領永福﹑爲正黃旗蒙古副都統

○理藩院遵上�日議覆。喀爾喀副將軍多羅郡王和碩額駙策淩等奏言。喀爾喀三部落之兵。向分八旗。今蒙恩準爲上三旗。請令工部制造鑲黃旗纛六十桿。腰旗六百桿。給丹津多爾濟軍。正黃旗纛四十二桿。腰旗四百桿。給策淩軍。正白旗纛三十桿。腰旗三百桿。給博貝軍。應如所請。其舊有八旗旗纛。應令交將軍穆克登收存。從之

○癸未。增浙江省﹑各學取進文童額數。仁和﹑錢塘﹑海寧﹑嘉興﹑秀水﹑嘉善﹑海鹽﹑平湖﹑烏程﹑歸安﹑徳淸﹑鄞縣﹑慈溪﹑山陰﹑會稽﹑諸曁﹑余姚﹑臨海﹑金華﹑蘭溪﹑西安﹑建徳﹑淳安﹑永嘉﹑麗水等二十五縣。向系大學。今照府學額﹑各取進二十五名。奉化﹑新昌﹑嵊縣﹑天臺﹑永康﹑常山﹑瑞安﹑平陽等八縣。向系中學。升爲大學﹑各取進二十名。於潛﹑昌化﹑湯溪﹑江山等四縣。向系小學。升爲中學﹑各取進十六名。定海縣﹑向取進十一名。今攺爲小學﹑取進十二名

○乙酉。前鋒統領鄂善﹑護軍統領色爾璧等奏言。景運門等處。一應記載奉上�日事件﹑及行文各部八旗等事。見系筆帖式行走之護軍辦理。請嗣後﹑景運門。於上三旗內﹑每旗挑取筆帖式四人。隆宗門﹑後左門﹑後右門。於上三旗內﹑每旗挑取筆帖式二人。俱於各旗見在筆帖式行走之護軍﹑及旗下護軍內。擇其能辦事者。每缺揀選二人。咨送吏部兵部﹑考取筆帖式。辦理各門事件。俟五年後﹑由該處咨送吏部。調用各部院衙門筆帖式。得上�日﹑照所請行。嗣後凡挑取筆帖式。務視其優者挑取。或挑取之後﹑有不及者。卽行革退。其系某大臣﹑某司鑰﹑某章京﹑所舉出者。明白登記檔案。日後或有徇私﹑及人不堪用之處。亦易於查議

○丁亥。諭刑部。凡彊盜在監病故者﹑將管獄官俱行議處。但管獄官將彊盜疎縱越獄。誠應議處。若監禁病故者。將管獄官議處。殊覺屈抑。嗣後監斃盜犯。未經取供﹑其案未曾審明者。將管獄官照例議處。若已經取供審明後。並無別故﹑在監病故者。管獄官似可免其議處。爾部會同九卿﹑詳明分別妥議具奏。尋議。嗣後管獄官。將監犯未經取供﹑案未審明﹑監斃﹑及滅口致死者。仍照例議處。如已經取供審明後﹑管獄官並無致斃情事﹑在監病故四人以下者。免其議處。至將一案內盜犯。監斃五人以上者。罰俸一年﹑以儆疎玩。從之

○河南布政使黃焜﹑緣事革職。升陜西西安按察使費金吾﹑爲河南布政使司布政使

○陜西甘肅布政使彭振翼﹑緣事革職。升陜西甘肅按察使鐘保﹑爲甘肅布政使司布政使。陜西平慶道李元英﹑爲甘肅按察使司按察使。以陜西糧驛道許容﹑署理陜西西安按察使司按察使

○調廣東髙雷廉總兵官趙儒﹑爲四川建昌總兵官。升浙江嚴州副將郝宏勛﹑爲廣東髙雷廉總兵官

○戊子。諭都察院。五城煮賑。舊例﹑自十月初一日起。至次年三月二十日止。每城每日﹑發米二石。柴薪銀一兩。今歲直隸各州縣﹑截畱漕米二十三萬石。仍復運送通倉米十萬石。令散賑平糶。但恐來京就食之民尙多。每城日給米二石﹑或不敷用。著每日各增米二石。柴薪銀亦倍之。各該巡城禦史﹑親率司坊官散給。爾等不時稽查。務使窮民得沾實惠

○庚寅。調雲貴總督伊都立﹑爲山西總督﹑管理巡撫事務。升雲南巡撫楊名時﹑爲雲貴總督﹑仍管雲南巡撫事務。調廣西巡撫鄂爾泰﹑爲雲南巡撫﹑管雲貴總督事務。山西巡撫布蘭泰﹑爲湖南巡撫。以內閣學士汪漋﹑爲廣西巡撫。湖南巡撫王朝恩﹑爲內閣學士兼禮部侍郎

○靖逆將軍富寧安疏報。吐魯番等處屯田。收獲麥子糜子六千九十石有奇。下部知之

○賑直隸霸州保定等六十九州縣﹑天津梁城茂山三廳所水災饑民

○辛卯。署川陜總督圖理琛疏參。四川巡撫王景灝。前在西寧地方﹑經手辦理軍需。於年羹堯冒銷軍需銀兩之處。朦朧具奏。請將王景灝解任質審。得上�日﹑王景灝從前依附年羹堯﹑相助爲惡。凡年羹堯種種貪暴劣迹。王景灝事事阿附。朕知之甚悉。以年羹堯之勢力﹑王景灝不能抗拒。固屬不職。然當此之際﹑亦有出於不得已之處。朕念王景灝年力方壯。才亦可用。姑從寬免其解任﹑予以自新。年羹堯任內。凡系王景灝經手之項。著逐一據實開明造冊﹑移送陜西督撫﹑以憑確核。毋得絲毫朦混隱漏。伊若能痛懲前非。洗心攺過。朕自照舊任用。儻仍復瞻徇私黨。不實心爲國出力。必嚴加治罪

○實授謝旻﹑爲湖南按察使司按察使

○壬辰。添設稽察盛京禦史一員。淸查五部﹑及將軍衙門事件。每一年派換。從奉天府府尹尹泰請也

○喀爾喀紮薩克厄爾得尼畢什勒爾圖﹑紮薩克圖汗和碩親王多羅額駙策旺紮布﹑紮薩克和碩親王固倫額駙惇多卜多爾濟﹑副將軍紮薩克多羅郡王和碩額駙策淩﹑巴林多羅郡王多羅額駙林穆布﹑阿霸垓多羅郡王索諾木拉卜坦﹑蘇尼特多羅貝勒西禮﹑喀喇沁固山貝子和碩額駙僧滚紮卜﹑翁牛特固山貝子鄂齊爾﹑喀爾喀紮薩克固山貝子策旺諾爾布﹑巴林輔國公桑裏達﹑喀爾喀紮薩克一等臺吉達爾濟雅﹑來朝

○癸巳。諭理藩院。值年輪班之蒙古王貝子臺吉等。遇朕之萬壽。慶賀來朝。卽與元旦朝賀無異。見今距歲朝尙遠。在此久候。不無勞煩。有欲歸者﹑聽其回家。如有情願守候者﹑聽其居住

○吏部議覆﹑詹事府少詹事錢以塏條奏。嗣後提鎭諸臣。所得蔭生。除通習文理者。照例考試﹑以文職補授外。其有幼嫻武藝。人材壯健。願攺武職者。令其呈明吏部﹑移咨兵部。恭候皇上考試簡用。應如所請。從之

○甲午。萬壽節。停止朝賀筵宴。賜內閣九卿等﹑彩四百疋。翰林詹事等員﹑扁綾一百幅

○遣官祭福陵﹑昭陵﹑昭西陵﹑孝陵﹑孝東陵﹑景陵

○遣官祭眞武﹑東嶽﹑城隍之神

大淸世宗敬天昌運建中表正文武英明寬仁信毅大孝至誠憲皇帝實錄卷之三十七

大淸世宗敬天昌運建中表正文武英明寬仁信毅大孝至誠憲皇帝實錄卷之三十八

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正三年。乙巳。十一月。乙未朔。諭大學士等。今年直隸州縣被水。小民乏食。朕軫念殷切。除裁畱漕米﹑發給常平倉谷外。又將通倉米六成以上者。著托時﹑陳守創﹑親交余甸﹑蔡起俊﹑運赴天津。分散賑糶。今朕訪得所發之米。朽爛不堪。其髙者不過三四成。低者全屬灰土。朕軫卹災黎。宵旰憂勞。無時或釋。乃托時等全不仰體朕心。將此無用之米運給。有名無實。小民何所資藉。此已運成色米十萬石。著賞給各處窮民。再另發六成以上米十萬石。令托時陳守創余甸蔡起俊運往天津。再﹑今歲秋季所發官俸兵糧。米色俱不好。嗣後若再如此。必從重治罪。康熙五十五年。曾發通倉米五萬石﹑分貯各州縣備用。歷年已久。聞俱陳腐。甚爲有司之累。著從寬豁免

○直隸按察使浦文焯﹑緣事革職。升監察禦史張廷棟﹑爲直隸按察使司按察使

○議政王大臣等議覆。川陜總督嶽鐘琪奏稱﹑打箭鑪界外之裏塘﹑巴塘﹑乍了﹑乂木多。雲南之中甸。乂木多之外。羅隆宗嚓哇﹑坐爾剛﹑桑噶﹑吹宗﹑衮卓等部落。𨿽非達賴喇嘛所管地方。但羅隆宗離打箭鑪甚遠。若歸並內地。難以遙制。應將原系內地土司所屬之中甸﹑裏塘﹑巴塘﹑再沿近之得爾格特﹑瓦舒﹑霍耳地方。俱歸內地。擇其頭目。給與土司官銜。令其管轄。其羅隆宗等部落。請賞給達賴喇嘛管理。特遣大臣前往西藏。將賞給各部落之處。曉諭達賴喇嘛知悉。再﹑康濟鼐﹑阿爾布巴﹑旣封爲貝子。管理西藏事務。請令康濟鼐總理。阿爾布巴協理。頒給敕諭。曉諭唐古特人等。盡令遵奉二人約束。庶免擾亂之患。至從前年羹堯﹑奏請噶達地方﹑設立總兵官駐札。今若將羅隆宗等處。賞給達賴喇嘛。則噶達地方﹑設立總兵官之處。請行停止。俱應如所請。得上�日。畫定內地疆界。給與達賴喇嘛地方。曉諭番人之事。著遣副都統宗室鄂齊﹑學士班第﹑紮薩克大喇嘛格勒克綽爾濟前往。會同提督周瑛﹑詳細辦理

○丙申。諭諸王大臣等。內府佐領內管領等。從前康熙三十年間﹑所用錢糧。不過三十餘萬兩今增至七十餘萬兩。朕思以國家徵輸之額賦。而養此並非正項兵丁﹑無用人口。且逐年增添。無所底止。甚非經久之策。是以屢詢廷臣。商酌變通之法。據廉親王奏稱﹑旗下披甲人。每一佐領。只二十四名。內府佐領。亦應照此辦理。朕云﹑內府佐領下人等甚多。若照八旗裁減。恐不可行。廉親王奏稱﹑臣屬之圖巴海佐領。俱系六七人始得一披甲錢糧。照此辦理。無不可行。朕因將此事﹑交與莊親王﹑及常明﹑來保﹑同廉親王確議。乃廉親王議將內府佐領下增甲九十餘副。廉親王在朕前﹑奏請裁減內府佐領之甲。及至議奏。反議增添。誠不知其何心。若果前奏難行。亦當陳明從前所奏之誤。何以面奏可裁。而又議加增。陰邪叵測。莫此爲甚。伊從前種種姦謀。欺騙諸臣。在廷共識其姦。伊計無所施。又借此搖惑此等卑下之人。欲以擾亂政事。且邀結人心。沽取名譽。而加朕以不美之名。朕念內府佐領披甲之人。多系殷富官員之家人。卽如來保常明家人﹑披甲者甚多。且內管領人等﹑卽幼稚亦有錢糧。其披甲錢糧。乃分外多得之項。將此裁去。未嘗不可。因酌量定額。每佐領準其畱甲五十副。裁其家下披甲內之多者。且目前亦不卽行裁減。俟其缺出﹑扣除不補。乃來保﹑常明﹑自顧其私。將不甚緊急事件。連夜通傳。守夜步軍﹑不能禁止。以致內府佐領無賴之人。齊集廉親王府門﹑妄行嚷鬧。彼時廉親王來奏此事。適本日朕將廉親王之舅家﹑撥給廉親王。朕意謂其必因撥給之事來奏。未曾召入。諭令於諸王大臣奏事之日同奏。而廉親王並未聲明內府佐領人等嚷鬧情由。卽行退去。次日莊親王內務府大臣奏稱﹑內府佐領下人等。至廉親王處嚷鬧。朕降上

�日云﹑親王之邸。何得擅入嚷鬧。且母妃在內。豈可驚擾。爾等速行逐散。如不散。卽行鎖拏。若不能鎖拏。卽將莊親王革去王爵。來保常明正法。伊等遵上�日前去。乃是日並未至廉親王處嚷鬧。朕往旃檀寺瞻禮。問及提督阿齊圖。奏稱﹑三十日至廉親王處嚷鬧。次日至李延禧家嚷鬧。且搶去物件。派出官兵拏獲數人等語。朕始聞知。而內務府大臣﹑並未向朕奏明。後莊親王與常明來保等﹑拏獲數人審訊。奏稱﹑據供嚷鬧李延禧家。系廉親王所使。廉親王亦直認不辯。朕意若果系廉親王所使。廉親王必不肯認。今旣承認。必非廉親王所使。朕素深知廉親王姦詐。因令阿齊圖研審各犯。果供並非廉親王所使。及再問廉親王。乃云﹑此等無知小人。我原替他應承來。廉親王陰致人於死地。而又於此等處代爲應承。冀人感激。其居心之卑鄙。尙可問耶。況內府佐領下人數百名﹑前往嚷鬧。此等不法之事。伊視爲淡然。不行入告。置之而去。豈非欲加朕以不美之名耶。此案搶奪李延禧之家。固屬不法。至於親王府邸﹑擅入嚷鬧。尢爲大幹法紀。此俱系莊親王來保常明等﹑始則孟浪通傳。致起事端。繼又不行據實奏聞所致。莊親王著罰親王俸三年。常明﹑來保﹑俱著革去內務府總管。來保著枷號三个月。鞭一百。廉親王審定爲首嚷鬧之五人。著廉親王查明具奏。交與誇岱﹑額騰吉﹑同刑部侍郎二人﹑監看正法。其餘爲從四十餘人。著交與刑部﹑定擬斬絞﹑監候秋後處決。至王邸自有守門官員兵丁。此等之人。何由得入。著將伊等﹑交與今日面奉諭上�日之王大臣﹑會同察議具奏。近日廉親王﹑乘醉將伊門下之護軍﹑酷打致斃。隱匿不行奏聞。恐死者之家申訴。遣太監等囑令寢息。今日朕當諸臣之前。面問廉親王。初猶支吾。反覆窮詰。始俯首無詞。廉親王外市慈厚之虛名。而內忍行慘酷斃人之實事。𨿽工於矯飾。而欲蓋彌彰。著交領侍衛內大臣﹑與宗人府會審具奏

○升營造司郎中五十一﹑爲內務府總管

○丁酉。上回宮

○諭內閣。來保原在辛者庫。朕卽位後。拔入佐領下﹑授爲內務府總管。理應凡事加謹效力。乃並無一事

輸誠陳奏。一味苟且因循。沽名釣譽。甚屬不堪。今姑從寬典。免其枷責。伊兄現在跟隨誠親王。著同伊兄一處行走效力。無得推諉遲延

○調正黃旗蒙古副都統費雅思哈﹑爲白都納副都統。墨爾根副都統烏察拉﹑爲黑龍江副都統。黑龍江副都統阿思海﹑爲齊齊哈爾副都統。齊齊哈爾副都統多起納﹑爲墨爾根副都統

○浙江按察使甘國奎﹑緣事革職。調山東按察使董永艾﹑爲浙江按察使司按察使。升山東兗寧道徐湛恩﹑爲山東按察使司按察使。仍管兗寧道事

○旌表直隸烈婦﹑天津州張庚錫妻陳氏。抗節被害。武邑縣王五妻楊氏。拒姦投繯。各給銀建坊﹑入祠致祭如例

○戊戌。諭內大臣等。朕曾降上�日﹑著廉親王允禩﹑察奏爲首嚷鬧之五人。卽行正法。今據廉親王允禩﹑將爲首五人姓名具奏。此內有自首一人。又有一人堅供抱病未去。而廉親王允禩﹑據廚子認識﹑遂入於五人之內。可見廉親王所審。甚不足憑。人命關系重大。豈可艸率定案。廉親王允禩生出事端。擾亂政事。若此等嚷鬧妄爲之人。不行處治。則國法何在。若卽據廉親王允禩所審正法。則其中不無冤抑。此事原不必急迫。可將案內眾犯﹑交與刑部監禁。著內大臣﹑大學士﹑議政大臣﹑九卿等﹑公同詳確會議

○陜西道禦史太平倉監督殷式訓﹑遵上�日陳奏﹑攤賠任內虧空米石。實非本身虧折。不應賠補。得上�日。從前通倉黴爛虧耗米石。原任倉場總督法敏等﹑議令歷年監督槪行賠補。朕因歷年倉場監督﹑疏忽因循。種種情獘。多不稱職。是以姑允其議。而所降諭上�日中。原許不應賠補之人。自行陳奏。隨有原任監督數人﹑申訴得理。朕巳施恩寬免。今覽禦史殷式訓分晰陳奏之處。甚爲明白。著大學士九卿等﹑將此案始末。詳悉查明具奏。至於歷年監督等﹑有屈抑不應賠補之處。著往都察院具呈申訴。尋議﹑各監督等﹑除奉上�日豁免﹑及詳部議結外。尙有五十二員。在京者。許赴都察院呈訴。在籍及年老病故者。限文到四月。或親身﹑或的屬﹑赴都察院呈訴。如果系牽累﹑不應賠補者。請上

�日豁免。照倉場原議。在倉役腳價內扣還補項。償實系本員虧空。朦混具呈。加倍治罪。仍著落家產變賠。從之

○以鑲黃旗滿洲副都統宗室諾穆珠﹑署正藍旗漢軍都統

○己亥。諸王大臣等奏﹑本月十三日。聖祖仁皇帝三周忌辰。皇上親詣景陵行禮。十二月初十日。爲孝莊文皇后梓宮安奉地宮之期。皇上若又親往。當此冬令嚴寒。一月之內。聖駕兩次往還。臣民之心。實有未安。又今年近京州縣﹑稍多雨水。皇上正在施恩賑卹之際。恐地方官民﹑不無迎候供役。請於躬詣景陵祭奠之日。卽於昭西陵先期行大祭禮。孝莊文皇后梓宮奉移寶城之日。遣諸王大臣前往祭奠。得上�日。十二月初十日。皇曾祖妣孝莊文皇后安奉地宮。朕本欲親往祭奠。但皇考聖祖仁皇帝三周祭期。去十二月初十日甚近。一月之內。兩次往還。天气嚴寒。沿途官民﹑迎候供役。未免勞苦。朕意正在躊躇。覽諸王大臣所奏。援引典禮。請於十一月十三日。先期祭奠。於禮旣盡。於心亦安。所

奏是。著照此行

○宗人府遵上�日議奏﹑允禩心懷姦惡。其悖逆結黨之罪。屢蒙皇上寬免。超授親王。畀以重任。理應感恩悔過。乃從前旣欲裁減包衣披甲額數。及交伊辦理。忽背前議。奏請增添。激令內務府人等嚷鬧。明系市恩惑眾。毫無畏懼。姦惡已極。相應革退和碩親王。撤出屬下佐領。以示懲警。得上�日。允禩革退和碩親王﹑並撤出屬下佐領之處。俱從寬免

○庚子。以川陜督標中軍副將姚文玉﹑署陜西固原提督

○壬寅。上以聖祖仁皇帝三周致祭。又恭值孝莊文皇后安奉地宮致祭。躬詣山陵

○是日啟行。駐蹕任家莊

○癸卯。上駐蹕定府莊

○甲辰。上駐蹕賈家莊

○予故太子太傅湖廣總督楊宗仁祭葬。加祭一次。謚淸端。贈少保。並給拜他喇布勒哈番世職

○乙巳。上駐蹕姚家莊

○丙午。上謁昭西陵孝陵孝東陵。躬奠舉哀。旋謁景陵。至寶城前﹑行禮致奠畢。詣明樓﹑伏地慟哭。近侍大臣﹑孰勸再四。乃回行宮

○是日﹑駐蹕馬蘭峪城東南

○賜四陵文武大臣官員緞疋。執事兵丁銀兩。及從祭蒙古諸王臺吉等﹑衣服緞疋有差

○丁未。上謁景陵。行三周致祭禮。跪奠畢。慟哭不止。近侍大臣﹑惇請節哀。上旋詣昭西陵。行安奉地宮告祭禮。奠獻禮畢。上復詣寶座前﹑跪哭良久。扈從諸王﹑文武各官﹑及蒙古諸王臺吉等﹑俱齊集舉哀

○是日﹑上回鑾。駐蹕九百戶

○戊申。上回宮

○己酉。諭禮部。貴妃年氏。秉性柔嘉。持躬淑愼。朕在藩邸時。事朕克盡敬愼。在皇后前。小心恭謹馭下寬厚和平。皇考嘉其端莊貴重。封爲親王側妃。朕卽位後。貴妃於皇考皇妣大事。悉皆盡心。力疾盡禮。實能贊襄內政。妃素病弱。三年以來。朕辦理機務。宵旰不遑。未及畱心商確診治。凡方藥之事。悉付醫家。以致耽延日久。目今漸次沈重。朕心深爲軫念。貴妃著封爲皇貴妃。儻事出。一切禮儀。俱照皇貴妃行

○壬子。冬至。祀天於圜丘。上親詣行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○停止次日朝賀

○上幸圓明園

○乙卯。九卿遵上�日議覆。設立各省巡察官。並該員出差事宜。及地方官盜案處分十一條。一﹑出差官職司巡察。應令禮部鑄給關防。以重職掌。一﹑各州縣盜案。於巡察官處。一體通報。以憑稽察。一﹑巡察官令於所歷地方。密訪盜賊窩藏之處。會同地方文武官弁﹑協力捕緝。以淸盜源。一﹑衝途驛站。有差使肆行騷擾者。詳報巡察官﹑據實題參。一﹑道路煙墩。應令巡察官加意查察。儻有防守疏懈者。題參議處。一﹑巡察官務於一年內徧歷通省各府。悉行訪察。一年之內。克稱厥職。從優議敍。儻遇有盜案﹑通同隱匿。或在地方生事滋擾者。該督撫查參議處。一﹑承緝盜案。初限不獲。降一級。無級可降之官。革職。俱畱任。仍照舊例遵行外。至再限不獲。例應調用革職者。今議再畱任一年。如一年內能獲盜過半。照例開復。如再不獲。始照例調用革職。其承緝官將一案盜犯全獲者。每案紀錄二次。一﹑請寬承緝盜首之處分。嗣後限內獲盜過半﹑並獲盜首者。免其參處。限內獲夥盜過半﹑而盜首未獲者。罰俸一年。再限不獲盜首者。罰俸二年。三限不獲盜首者。降一級畱任。一﹑凡事主報盜。如有地方官借端嚇阻者。核實題參。照諱盜例革職。其有失察書役需索﹑及拖累事主者。一並題參。從重議處。若事主有以竊報彊﹑挾制官府﹑妄行控告者。查明治罪。一﹑地方官遇有盜案。一面申報上司。卽一面關會鄰境州縣營汛等官。徧處查察。一月內拏獲鄰境案內盜首者。加一級。再紀錄一次。拏獲夥盜者。每一名﹑紀錄一次。拏獲之兵役。令原失事之地方官﹑給銀二十兩。一月後拏獲者。紀錄三次。拏獲過半者。紀錄二次。一﹑捕盜廳官。於所屬州縣官﹑如有諱盜不報﹑及以彊爲竊﹑察出揭報者。免議。失察者。罰俸一年。徇隱不報者。革職。如所轄地方緝拏盜犯。三月內全獲一夥者。準其紀錄一次。得上�日。依議。浙閩二省。不必派官前往。江寧安徽二處。共派一員。湖北湖南二處。共派一員。山東河南二處。各派一員。著大學士九卿等﹑於小京堂﹑及科道各部郎中內﹑揀選引見。至所議請寬承緝盜首之處分一條。甚是。著照所議行

○免江南山陽等四縣﹑本年分水災額賦有差

○丙辰。皇貴妃年氏薨。上命輟朝五日

○己未。以正白旗蒙古副都統滿色﹑署鑲白旗蒙古都統

○辛酉。諭內閣。天津衛設立水師。前令戶部兵部工部會議。遲延數月。迨朕查問。始行覆奏。明系工部耽誤。其逾限之處。科道爲何不行查參。著大學士等將遲延之故查奏。從前朕屢降諭上�日。期諸臣洗滌怠緩之習。訓誡再三。仍未悛攺。殊不能體朕勵精圖治之意。凡速議事件。與平常事件。朕業已定有限期。嗣後務遵定限。議覆歸結。儻事件之內。有行查他處﹑咨提人犯﹑不能依限歸結者。可於限滿之日。將情由聲明。交送內閣奏聞。如並無別項情由。而逾限不結。科道卽行查參。儻科道不行查參。著內閣都察院﹑一並參奏。尋大學士等覆奏。遵上�日詢問科道等員。據供﹑奉上

�日交議。及摺奏事件。俱不知會科道衙門。無憑稽查。嗣後請令於到部之日。卽行知會內閣。及都察院。如限內不能結案。將緣由聲明。若無緣由。逾限不完。科道不行查參。察出一並議處。從之

○巴林榮憲固倫公主﹑喀爾喀恪靖固倫公主﹑科爾沁和碩達爾漢親王和碩額駙羅卜臧滚布妻郡主﹑翁牛特多羅杜楞郡王和碩額駙蒼津妻郡主﹑巴林多羅郡王多羅額駙林穆布妻縣主﹑厄魯特多羅郡王和碩額駙阿寶妻郡主﹑厄魯特多羅郡王和碩額駙車零旺布妻郡主﹑土默特多羅達爾漢貝勒和碩額駙阿喇布坦妻郡主﹑科爾沁輔國公固山額駙拉錫妻縣君﹑科爾沁和碩額駙達爾瑪達都妻郡主﹑喀喇沁和碩額駙納穆賽妻郡主﹑巴林原爵多羅額駙納穆宗妻縣主﹑喀爾喀和碩額駙根紮卜多爾濟妻郡主﹑巴林原爵公納木紮妻縣主﹑喀喇沁紮薩克一等塔布囊喀寧口�戛母鄕君等﹑來京請安

○免雲南南寧沾益等四州縣﹑本年分水災雹傷額賦有差

○分設江南蘇﹑松﹑常三府屬﹑州縣教職。原設之太倉州。畱學正一員。長洲﹑吳江﹑常熟﹑昆山﹑嘉定﹑華亭﹑婁縣﹑靑浦﹑上海﹑武進﹑無錫﹑宜興十二縣。畱教諭各一員。新分之元和﹑震澤﹑昭文﹑新陽﹑寶山﹑鎭洋﹑奉賢﹑金山﹑福泉﹑南匯﹑陽湖﹑金匱﹑荊溪十三縣。撥訓導各一員

○攺直隸原防滑縣浚縣之把總二員。兵七十九名。歸河南衛輝營。參將管轄。原防內黃縣之把總一員。兵四十一名。歸磁州營都司管轄。從河南巡撫田文鏡請也

○裁直省首領佐貳等缺。直隸。倉大使一員。江南。府照磨四員。檢校一員。都司經歷一員。縣丞一員。巡檢四員。驛丞四員。江西。布政使司檢校一員。按察使司照磨一員。府知事三員。照磨一員。倉大使一員。縣丞一員。巡檢三員。驛丞十三員。浙江。縣丞一員。巡檢二員。驛丞一員。福建。府照磨五員。檢校一員。稅課大使一員。湖北。府知事二員。照磨一員。倉大使一員。州同一員。湖南。巡檢二員。山東。布政使司理問一員。巡檢一員。河南。稅課大使一員。山西。布政使司理問一員。按察使司知事一員。州同三員。州判三員。衛經歷二員。府司獄四員。稅課大使二員。倉大使四員。縣丞十八員。巡檢一員。驛丞三員。攺設河曲縣巡檢一員。陜西。稅課大使二員。窖大使一員。都司一員。都司經歷一員。斷事一員。廣東。巡檢一員。驛丞三員。河泊所官一員。廣西。巡檢二員。驛丞三員。雲南。通判三員。州判一員。鹽課大使一員。攺設驛鹽道衙門庫大使一員。雲龍州吏目一員

○壬戌。調正藍旗漢軍副都統外三﹑爲鑲白旗蒙古副都統。以一等侯朱之璉﹑爲正藍旗漢軍副都統

○陜西寧夏副都統阿林﹑緣事革職。調正藍旗蒙古副都統蘇穆爾濟﹑爲陜西寧夏右翼副都統

○旌表河南滑縣烈婦﹑柯中元妻郭氏。守正拒姦。被刃殞命。給銀建坊﹑入祠致祭如例

○癸亥。升兩淮鹽運使何世璂﹑爲貴州巡撫

○以奉天將軍綽奇﹑爲鑲藍旗滿洲都統。兼管右翼前鋒統領事務。鑲藍旗滿洲都統噶爾弼﹑爲奉天將軍

○戶部議覆。原任浙閩總督覺羅滿保疏言﹑鳳山縣上淡水﹑下淡水﹑力力茄藤﹑放﹤糹索﹥﹑阿猴﹑搭樓﹑大澤機等八社。每年額徵丁米四千六百四十五石。每米一石。折谷二石。就中男番一千七百四十八丁。每丁徵谷二石。以至三石不等。番婦一千八百四十四口。每口徵谷二石。此皆初定臺灣時。循照僞鎭鄭成功所定之額。未經攺正。查現在臺灣民丁。每口﹑祗徵銀四錢有奇。並無婦女納谷之例。卽諸羅縣各社土番。亦祗男番完糧。不及番婦。請照例將鳳山八社番婦﹑一體免其納賦。再查各番鹿場。頗多閒曠。應聽各番租與民人墾種。陸續升科。則番民均邀利賴。而正賦亦復無虧。應如所請。從之

大淸世宗敬天昌運建中表正文武英明寬仁信毅大孝至誠憲皇帝實錄卷之三十八

大淸世宗敬天昌運建中表正文武英明寬仁信毅大孝至誠憲皇帝實錄卷之三十九

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正三年。乙巳。十二月。甲子朔。以署兵部尙書法海﹑爲都察院左都禦史。兼管兵部尙書事

○調山西右衛右翼副都統覺羅延壽來京。以鑲藍旗滿洲副都統達爾馬﹑爲山西右衛右翼副都統

○定內閣侍讀學士﹑翰林院講讀學士﹑爲從四品。翰林院侍讀侍講﹑爲從五品。從內閣學士班第請也

○戶部議覆﹑大理寺卿仍管理長蘆鹽政莽鵠立疏言。東省丁銀﹑攤入地畝之內徵收。東運各場。地少丁多。請將竈丁銀兩。一半攤入竈地徵收。一半仍於竈丁均攤。應如所請。從之

○乙丑。解四川巡撫王景灝任。調湖北巡撫法敏﹑爲四川巡撫。以湖廣總督李成龍﹑兼管湖北巡撫事務

○直省督撫提鎭等﹑陸續疏參年羹堯。欺罔貪殘。大逆不道。請亟正典刑。下部知之

○予故正藍旗蒙古副都統莽喀拉﹑祭葬如例

○丁卯。宗人府參奏。多羅郡王允禵﹑前膺大將軍重任。乃違背聖祖仁皇帝訓示。任意妄爲。苦累兵丁。侵擾地方。軍需帑銀。徇情糜費。請將允禵革退多羅郡王。降爲鎭國公。得旨﹑允禵著革去多羅郡王。授爲固山貝子

○戊辰。調安徽按察使朱作鼎來京。升河東鹽運使段如蕙﹑爲江南安徽按察使司按察使

○移直隸保定府通判駐通州。從署直隸總督蔡珽請也

○己巳。孝惠章皇后忌辰。遣官祭孝東陵

○和碩怡親王等﹑遵旨議覆﹑天津之海口﹑爲京師重鎭。滿洲兵丁﹑令往天津駐札。學習水師。於海防大有裨益。其撥派兵丁二千名之處。己經奉有諭旨。官兵駐札地方。亦奉旨派出大臣前往相度。毋庸再議外。此所派兵丁﹑令八旗滿洲蒙古都統等。於各該旗餘丁內挑選。每滿洲旗分﹑各派二百名。設立三佐領。蒙古旗分﹑每旗挑選五十名。設立一佐領。立爲左右兩營。兵丁習練火器。爲鳥槍手。並設副都統一員。令其總管。滿洲旗分﹑應補佐領﹑防禦﹑驍騎校﹑各三員。每翼。補協領各二員。蒙古旗分﹑應補佐領﹑防禦﹑驍騎校﹑各一員。每翼。補協領各一員。再駐防滿洲兵丁﹑應補理事同知一員。筆帖式三員。其船隻﹑令制造大趕繒船十六隻。小趕繒船十六隻。酌量分配官兵。分爲兩班操演。其趕繒船﹑各隨小船一隻。應令造杉板船三十二隻。雇募駕船頭舵水手。令兵丁學習熟練。從之

○庚午。以初十日﹑奉安孝莊文皇后梓宮於昭西陵。遣官祭告天﹑地﹑太廟﹑社稷

○遣官祭告永陵﹑福陵﹑昭陵

○以翰林院掌院學士阿克惇﹑兼理兵部侍郎。給事中海壽﹑署刑部侍郎

○增貴州省各學取進文童額數。貴陽﹑威寧﹑鎭遠三府學。各增額取進二十名。貴築縣﹑向系大學。照府學額。取進二十名。畢節縣﹑向系中學。升爲大學。取進十五名。貴定﹑淸鎭﹑普定﹑甕安﹑安化五縣。向系小學。升爲中學。各取進十二名

○辛未。太僕寺卿塗天相﹑緣事革職。升鴻臚寺少卿單疇書﹑爲太僕寺卿

○以散秩大臣佛保住﹑爲正黃旗蒙古副都統

○鑲藍旗蒙古副都統達爾渣﹑年老休致。以伯馬蘭泰﹑爲鑲藍旗蒙古副都統

○升廣東虎頭門副將陳祖訓﹑爲福建汀州總兵官

○陜西寧夏總兵官王嵩﹑陜西興漢總兵官武正安﹑俱緣事革職。調四川川北總兵官張君烈﹑爲陜西寧夏總兵官。以原任四川建昌總兵官王之俊﹑爲陜西興漢總兵官。升陜西潼關副將潘之善﹑爲四川川北總兵官

○壬申。奉移孝莊文皇后梓宮於昭西陵蘆殿。遣誠親王允祉行祭奠禮

○癸酉。奉安孝莊文皇后梓宮於昭西陵寶牀。陳冊寶於石案﹑畢。恭閉元宮石門。行奠獻禮。王以下﹑文武官員以上﹑及守陵大臣官員命婦。俱齊集舉哀

○是日。以奉安禮成。遣官祭告孝陵﹑孝東陵﹑景陵

○科爾沁﹑和碩土謝圖親王阿拉卜曇﹑多羅郡王諾門額爾赫圖。多羅郡王羅卜臧喇錫。翁牛特﹑多羅杜楞郡王和碩額駙蒼津。喀爾喀﹑紮薩克多羅郡王汪紮爾﹑多羅貝勒﹑噶爾桑﹑紮魯特﹑多羅貝勒阿諦沙﹑厄魯特﹑多羅貝勒和碩額駙色卜騰旺布﹑阿霸垓﹑固山貝子徳木楚克﹑巴林﹑固山貝子巴忒麻﹑厄魯特﹑固山貝子茅海﹑科爾沁﹑和碩額駙策旺多爾濟﹑和碩額駙達爾瑪達都﹑喀爾喀﹑和碩額駙根紮卜多爾濟﹑紮薩克鎭國公屠巴﹑紮薩克輔國公策淩旺布﹑敖漢﹑多羅額駙紮木蘇﹑科爾沁﹑固山額駙色楞納木紮爾﹑固山額駙。班第﹑來朝

○甲戌。議政大臣刑部等衙門題奏﹑年羹堯反逆不道。欺罔貪殘。罪迹昭彰。彈奏交至。案牘等邱山之積。罪惡踰溪壑之深。臣等謹將其罪案﹑列款陳之。其大逆之罪五。一﹑年羹堯與靜一道人﹑鄒魯等。謀爲不軌。一﹑將朱批諭旨。輒敢仿寫進呈。一﹑見汪景祺西徵隨筆。不行參奏。一﹑家藏鎖子甲。又私行多貯鉛子。皆軍需禁物。一﹑僞造圖讖妖言。其欺罔之罪九。一﹑郃陽用兵。致死無辜良民八百餘口。奉旨查問。始奏並無傷損一人。後又止奏出六人。一﹑縱容私人邊鴻烈等﹑恣行騷擾。激變番民。不卽參奏。一﹑捏參都統武格等﹑鎭海堡失律。一﹑西安起身。私囑咸寧令朱炯﹑買人保畱。一﹑通同趙士河作獘。將劉以堂﹑假冒趙勛名字。赴武功縣任。巧飾具奏。一﹑將幕賓張泰基父子﹑趙士河之弟趙淇﹑及伊兄年法堯﹑並髙之傅等﹑共十八案。冒入軍功。一﹑家人魏之耀﹑家產數十萬金。年羹堯妄奏毫無受賄。一﹑西寧效力者﹑實止六十二員。冊報一百零九員。一﹑將退役王治奇名字﹑冒入軍功。令他人頂替。選授廣徳州州判。其僭越之罪十六。一﹑出門黃土塡道。官員穿補服淨街。一﹑驗看武官。用綠頭牌引見。一﹑會府龍牌前。設牀正坐。一﹑用鵝黃小刀荷包。擅穿四﹤衤義﹥衣服。一﹑衣服俱用黃包袱。一﹑官員饋送。俱云恭進。一﹑伊子穿四團補服。一﹑凡與屬員物件。令北向叩頭謝恩。一﹑總督李維鈞﹑巡撫範時捷﹑跪道迎接。受之不辭。一﹑令紮薩克郡王額駙阿寶下跪。一﹑行文督撫﹑書官書名。一﹑進京陛見。沿途墊道疊橋。鋪面俱令關閉。一﹑坐落公館。墻壁俱彩畫四爪龍。一﹑轅門鼓廳。畫四爪龍。吹手穿緞蟒袍。一﹑私造大將軍令箭。又將頒發大將軍令箭燒毀。一﹑賞賜動至千萬。提督叩頭謝恩。其狂悖之罪十三。一﹑兩次恩詔到陜。並不宣讀。亦不張掛。一﹑奏摺在內房啟發。並不穿朝服大堂拜送。一﹑同城巡撫。不許放炮。一﹑勒娶蒙古貝勒七信之女爲妾。一﹑以侍衛擺對。前引後隨。又令墜鐙。一﹑大將軍印。不肯交出。一﹑妄稱大將軍所行之事。俱循照俗例而行。一﹑縱容家人魏之耀等。穿朝服補服。與司道提鎭同坐。一﹑在儀徵地方。違旨逗𨖻。一﹑勒令川北總兵王永吉告老。一﹑與行止妄亂之沈竹﹑戴鐸﹑結黨懷欺。煽惑眾聽。一﹑袒庇私人馬徳仁﹑阻回石文焯參本。一﹑將本內朝乾夕惕。故寫夕惕朝乾。其專擅之罪六。一﹑郃陽縣建築城堡。不行題請。擅發銀兩。一﹑將侍衛李峻等題請。委署守備。奉旨不準題補。又不卽行調回。一﹑擅用私票一萬二千張﹑作引十二萬道行鹽。一﹑將奉旨停捐雍正二年俸工。仍令照舊公捐。一﹑拏獲私鹽李乾勝﹑擅令銷案。一﹑面囑董玉祥﹑將患病守備何天寵﹑不令照例塡注軍政。囑李維鈞﹑勒令陸篆接受王允猷虧空。其貪黷之罪十八。一﹑題補官員。受謝儀四十餘萬兩。一﹑勒索捐納人員﹑額外銀二十四萬兩。一﹑受趙之垣金珠等物﹑值銀二十萬兩。一﹑取受樂戶竇經榮銀兩。一﹑受宋師曾銀一萬兩。並玉杯等物。一﹑徧置私人﹑私行鹽茶。一﹑私占咸寧等十八處鹽窩。一﹑取受葛繼孔饋送古玩。一﹑受傅澤澐賄。明知虧空。不行查參。一﹑勒令四省效力人員。每員幫銀四千兩。一﹑受參革知府欒廷芳賄。欲帶往陜省。一﹑將搶掠各番衣服等物。奄爲已有。一﹑私徵新撫各番雍正二年租糧。一﹑蒲州盤獲私鹽。計值一萬兩入已。一﹑差家人髙四﹑販買馬匹。一﹑令家人顏泰﹑將馬匹發興安各鎭。勒取重價。一﹑委典史朱尙文﹑販買木植。一﹑令馬起龍賣茶。得銀九萬九千餘兩。其侵蝕之罪十五。一﹑冒銷四川軍需一百六十餘萬兩。又加派銀五十六萬兩。一﹑冒銷西寧軍需四十七萬兩。一﹑運米四萬石至軍前。冒銷腳價四十餘萬兩。一﹑侵用康熙六十年起﹑至雍正三年﹑俸工銀十四萬九千餘兩。一﹑借名建築布隆吉爾城垣。冒銷錢糧。一﹑隱匿夔關歷年稅銀八萬八千兩。又加派軍需糧規五萬餘兩。一﹑將拏獲私茶﹑罰贖銀四萬餘兩入已。一﹑侵用河東鹽政盈餘捐修銀五萬六千餘兩。一﹑將現貯西安未運米一萬石。捏稱運至西寧。冒銷腳價四萬六千餘兩。一﹑將寧夏各衛所貯倉耗一萬四千石。並不題報。並畱寧拴養馬匹工料銀一萬五千兩入已。一﹑侵用城工餘剩銀一萬六千餘兩。一﹑買貯咸長等八縣米﹑浮銷價銀一萬五千餘兩。一﹑抄沒塔兒寺硼砂茜艸等物。私自變價一萬四千餘兩。一﹑侵用紀廷詔等﹑捐解銀一萬兩。一﹑砍取桌子山木植。借稱公用。存貯入已。其忌刻之罪六。一﹑現任職員。陵虐遣調。任用私人。奪缺委署。一﹑軍前官兵支給口糧。不先咨明晉撫。欲致其遲誤獲罪。一﹑將綽奇會商軍餉淸字咨文。差趙成謊說非交代事件。欲致嶽鐘琪遲誤軍需。一﹑捏參程如絲販賣私鹽。殺傷多人。一﹑欲薦李維鈞爲巡撫。設計誘陷趙之垣。一﹑遏抑阿炳安等軍功共六案。其殘忍之罪四。一﹑出示訪拏曹豬頭。該縣將馮豬頭錯解。並不覆實。卽行枉殺。一﹑無故將筆帖式戴蘇﹑鎖拏監禁。一﹑急欲出缺。劾參金南瑛等七員庸劣病廢。一﹑將臺吉濟克濟紮卜等﹑不善於安輯。致伊等困苦失所。以上各款。供狀昭著。謹按律內。凡謀反不分已未行﹑皆淩遲處死。又大不敬者斬。詐傳詔旨者斬。大逆知情故縱隱藏者斬。官員交結紊亂朝政者斬。妻子爲奴。財產入官。官吏人等﹑挾詐欺公。妄生異議。擅爲更攺。變亂成法者斬。造讖緯妖書妖言者斬。假與人官者斬。僞造茶鹽引者斬。在外大小各衙門官﹑但有入遞進呈實封公文至禦前﹑而上司官令人於中途邀截取回者斬。侵盜錢糧入已數滿三百兩者斬。有一於此。法所不宥。而年羹堯所犯至九十二大罪。內外文武諸臣。合口齊聲。恥同覆載。伏請皇上將年羹堯立正典刑。以申國法。其父﹑及兄弟子孫伯叔﹑伯叔父兄弟之子﹑年十六歲以上者。俱按律斬。十五歲以下﹑及母女妻妾姊妹﹑及子之妻妾﹑給付功臣之家爲奴。正犯財產入官。仍將臣等審訊年羹堯惡迹。昭示中外。以爲天下萬世人臣反逆不道﹑欺罔貪殘者戒。得旨﹑年羹堯不臣之心顯然。但因喪心病狂。昏憒顚倒之所致。鄒魯乃無知小人。相與謀逆之情𨿽實。而事迹尙未昭著。朕念年羹堯靑海之功。不忍加以極刑。著交步軍統領阿齊圖﹑令其自裁。年羹堯剛愎殘逆之性。朕所夙知。其父兄之教。不但素不聽從。而向來視其父兄﹑有如艸芥。年遐齡﹑年希堯﹑皆屬忠厚安分之人。著革職。寬免其罪。一應賞賚禦筆衣服等物。俱著收回。年羹堯之子甚多。惟年富居心行事。與年羹堯相類。著立斬。其餘十五歲以上之子。著發遣廣西雲貴極邊煙瘴之地充軍。年羹堯之妻。系宗室之女。著遣還母家去。年羹堯﹑及其子所有家貲。俱抄沒入官。其現銀百十萬兩。著發往西安。交與嶽鐘琪﹑圖理琛﹑以補年羹堯川陜各項侵欺案件。其父兄族人皆免其抄沒。年羹堯族中有現任候補文武官者。俱著革職。年羹堯嫡親子孫。將來長至十五歲者。皆陸續照例發遣。永不許赦回。亦不許爲官。有匿養年羹堯之子孫者。以黨附叛逆例治罪。著內閣明白記載。鄒魯著攺爲立斬。其親弟兄子侄。著僉妻發往黑龍江﹑給與披甲之人爲奴。其餘皆從寬免

○領侍衛內大臣公馬爾賽﹑步軍統領阿齊圖﹑恭捧諭旨。諭年羹堯﹑爾亦系讀書之人。歷觀史書所載。曾有悖逆不法﹑如爾之甚者乎。自古不法之臣有之。然當未曾敗露之先。尙皆假飾勉彊。僞守臣節。如爾之公行不法。全無忌憚。古來曾有其人乎。朕待爾之恩。如天髙地厚。且待爾父兄﹑及爾子﹑並爾闔家之恩。俱不啻天髙地厚。爾捫心自思。朕之恩尙忍負乎。授爾爲川陜總督。又用爾爲撫遠大將軍。將西陲之事。全畀於爾。事事推心置腹。文官自督撫以至州縣。武官自提鎭以至千把。俱聽爾之分別用捨。朕意以爾實心爲國。斷不欺罔。故盡去嫌疑。一心任用。爾乃作威作福。植黨營私。如此辜恩負徳。於心忍爲乎。卽如靑海之事。朕命爾於四月間備兵。爾故意遲延。又命於八月進兵。爾復羈畱不往。及朕嚴加催督。然後進兵。孤軍冒險。幾至失機。又如阿喇衲所領之兵。爾令其由噶斯地方前進。以險惡必不可行之路。令其行走。豈非欲陷害阿喇衲乎。又如爾令富寧安﹑將駱駝三千餘只。從巴爾庫爾﹑送至布隆吉爾。爲無用之需。豈非設計欲陷害富寧安乎。又如令嶽鐘琪之兵。調至西寧。其經由之路。爾指令捨近就遠。故意使其紆道數千里。欲使蔡珽運糧不及。豈非欲巧陷蔡珽乎。此皆國家軍務大事。而爾視爲兒戲。藉此以快私忿。尙得謂之有人心者乎。又如爾所奏善後十三條。於不應造城之處。建議造城。於不應屯兵之處。建議屯兵。並無一件有益於地方之事。爲國家籌畫邊機。如此艸率錯亂。是誠何心。如靑海用兵以來。爾之殘殺無辜。顚倒軍政等事。朕尙皆未令入於廷臣議罪之條。卽就廷臣所議。九十二條之內。爾應服極刑﹑及立斬者。共三十餘條。朕覽之不禁墮淚。朕統禦萬方。必賞罰公明。方足以治天下。若如爾之悖逆不臣至此。而朕枉法寬宥。則何以彰國家之憲典。服天下之人心乎。卽爾苟活人世。自思負恩悖逆至此。尙可以對天地鬼神。靦顏與世人相見乎。今寬爾殊死之罪。令爾自裁。又赦爾父兄子孫伯叔等多人死罪。此皆朕委曲矜全莫大之恩。爾非艸木。𨿽死亦當感涕也

○科爾沁﹑和碩達爾漢親王和碩額駙羅卜藏滚布。和碩卓禮克圖親王阿爾坦格勒爾。喀爾喀﹑紮薩克厄爾得尼畢什勒爾圖汗和碩親王多羅額駙策旺紮布。紮薩克和碩親王固倫額駙惇多卜多爾濟。靑海厄魯特﹑和碩親王戴靑和碩齊察罕丹津。科爾沁﹑多羅紮薩克圖郡王撒胡喇克。多羅冰圖郡王伊錫班第。敖漢﹑多羅郡王垂穆品爾。蒿齊忒﹑多羅郡王雅穆聘爾。鄂爾多斯﹑多羅郡王喇錫班珠爾。喀爾喀﹑紮薩克副將軍多羅郡王和碩額駙策淩。厄魯特﹑多羅郡王車零旺布。靑海厄魯特﹑多羅郡王額爾得尼厄爾克托克托柰。紮魯特﹑多羅貝勒畢魯瓦﹑烏朱穆秦﹑多羅貝勒策卜登。阿祿科爾沁﹑多羅貝勒汪紮爾。科爾沁﹑多羅貝勒多爾濟。巴林﹑固山貝子紮錫納木塔爾。翁牛特﹑固山貝子鄂齊爾。阿霸垓﹑固山貝子策伶東洛卜。喀爾喀﹑固山貝子巴忒瑪旺紮爾。土默特﹑固山貝子哈穆罕巴雅斯呼朗圖。喀爾喀﹑紮薩克固山貝子策旺諾爾布。厄魯特﹑紮薩克固山貝子多爾濟色卜騰。紮魯特﹑鎭國公察罕伶華。翁牛特﹑鎭國公索訥木。烏朱穆秦﹑鎭國公彭蘇克拉布坦。科爾沁﹑輔國公固山額駙拉錫。輔國公烏爾呼滿爾。喀爾喀﹑輔國公通摩克。紮薩克輔國公根惇。和托輝特﹑紮薩克輔國公沙克紮。輝特﹑紮薩克輔國公巴濟。喀爾喀﹑紮薩克一等臺吉齊妄班珠爾。達爾濟雅。根惇。巴朗。班珠爾多爾濟等。來朝

○乙亥。命大學士馬齊﹑爲正使。禮部侍郎三泰﹑爲副使。賫冊寶。追贈惇肅皇貴妃謚號。致祭行禮。遣官祭告太廟﹑奉先殿

○免河南西華滎澤等四縣﹑本年分秋災額賦有差。兼賑祥符﹑睢州等十九州縣饑民

○丙子。諭大學士等。康熙六十年。年羹堯奏請四川復設鋪司。經部議準設立。每年支給工食銀三萬六千餘兩。及朕訪聞。四川並未設立鋪司。仍令塘兵傳遞文書。將鋪司工食銀。俱乾沒入己。此系髙其佩﹑四川按察司任內經手之事。爾等可卽詢問髙其佩﹑令其據實。一一陳奏。不得絲毫隱瞞。若髙其佩稍有徇隱。將來法敏﹑程如絲﹑查出回奏到日。定將髙其佩﹑從重議處

○調正紅旗漢軍副都統滿泰﹑爲鑲藍旗滿洲副都統。升直隸宣化總兵官許國桂﹑爲正紅旗漢軍副都統

○刑部尙書勵廷儀條奏。監禁罪犯。宜分別內外。以杜獘端。內監以居重囚。並緊要人犯。外監以居現審輕犯。並案內聽審之人。其女監另作墻垣隔別。庶防範嚴肅。亦不致有串通口供之獘。從之

○免雲南鄧川﹑建水二州﹑本年分水災額賦有差

○丁丑。調兵部右侍郎傅鼐﹑爲盛京戶部侍郎

○戶部遵旨議覆﹑原任署江蘇巡撫何天培疏奏﹑社倉事宜五款。一﹑社倉借貸散賑。宜豫造排門細冊存案。凡不務農業﹑遊手好閒之人。不許借給。一﹑正副社長外。再公舉一身家殷實之人。總司其事。一﹑州縣官不許干預出納。如有抑勒那借。許社長據實呈告。一﹑所需紙張筆墨。須勸募樂輸。或官撥罰項充用。不得科斂擾累。一﹑積谷旣多。恐滋浥爛。應於夏秋之交。減價平糶。秋收後。照時價買補。均應如所請。從之

○戊寅。諭戶部。湖廣爲產米之鄕。谷石最宜多貯。將來運往別省。皆爲近便。今查湖廣通省存倉之谷。只數十萬石。爲數無多。今歲湖廣收成丰稔。著卽行文該省督撫。令其動支庫銀十餘萬兩。遴委賢員。采買谷石。於省倉﹑及府州縣應貯之處。加謹收貯。此時只宜陸續辦理。不可因有官價﹑一時采買。致令谷價騰貴。設若民間谷價稍昂。卽便停止。俟明年再行采買。江南﹑浙江﹑今歲俱獲丰收。著各該撫。就近商酌。若亦可動項采買谷石。著卽一面定數奏聞。一面采買

○移四川松茂道﹑駐茂州。從川陜總督嶽鐘琪請也

○己卯。工部議覆﹑河道總督齊蘇勒疏言。山東曹縣。地勢平衍。難以引澑下趨。不宜開挖引河。應於險工上流。築挑水壩一座。又於埽工之前。復加魚鱗護埽。又芝麻莊﹑衛家樓後。舊有月堤。宜接築隔堤二道。以資鞏固。均應如所請。從之

○庚辰。諭吏部。教官專司課士。前恐捐納出身之員。文藝未能精通。難以訓課士子。故令攺補佐貳等官。朕思此等攺補之員。並非事故處分之比。其從前教職任內所歷之俸。自應準其一並通算。不得將前俸開除。且此等攺補人員甚多。其中豈無辦事可用之才。爾部可將現在赴部攺補人員內。識字能書履歷者。傳齊帶來引見。此系朕愛惜人才至意。惟恐或有遺棄。特降諭旨。其優劣俱系朕親定。若伊等以不肖之心自待。妄行請托。爲人所愚。不但負朕深恩。自壞人品。日後發覺。且罹罪戾。爾部並傳諭知之

○調齊齊哈爾副都統阿思海回京。以鑲白旗蒙古副都統外三﹑爲齊齊哈爾副都統

○升雲南景蒙參將劉起元﹑爲雲南曲尋總兵官

○辛巳。升鑲紅旗參領黃廷桂﹑爲直隸宣化總兵官

○鑄給駐札靑海副都統達鼐﹑總理靑海番子事務關防

○刑部等衙門議奏﹑妄作西徵隨筆之汪景祺﹑照大不敬律。擬斬立決。得旨﹑汪景祺﹑作詩譏訕聖祖仁皇帝。大逆不道。應當處以極刑。今大臣等﹑定擬立斬具奏。姑從其請。著將汪景祺立斬梟示。其妻子發遣黑龍江﹑給與窮披甲之人爲奴。其期服之親兄弟親侄。俱著革職。發遣寧古塔。其五服以內之族人。現任及候選候補者。俱著查出。一一革職。令伊本籍地方官約束。不許出境

○免江南太平﹑旴﹤日臺﹥﹑泗州三州縣﹑本年分旱災額賦有差

○壬午。諭巡視五城禦史。今年天气寒冷。聞外間無屋居止之窮民。竟有受凍傷損者。朕心深爲憫惻。朕思居民中。豈無愷悌好善之人。但因慮及稽查牽累。不敢輕易收畱。此亦人情之常。爾等可畱心照看。使寒夜不致露處。若有好義之人。容其棲息者。不必禁阻。至明春二月和暖。便可無慮。爾等巡城之職。固在禁民爲非。亦當卹窮救困。嗣後儻有凍斃之人。經朕訪聞。爾等不得辭其有責

○又諭。今年天气甚冷。京城多有窮民。廣寧門﹑安定門外。向有養濟院。此二處﹑著將變色米﹑賞給一百石。煮粥賑濟。傳諭倉場侍郎﹑將米樣呈驗。然後賞給

○以陜西安西總兵官孫繼宗﹑署陜西甘州提督。調署陜西甘州提督宋可進﹑署陜西安西總兵官

○吏部題。二等伯穆爾泰﹑因病解退。銷去恩詔所得六拖沙喇哈番。餘一等阿思哈尼哈番。兼一拖沙喇哈番。以其子岐山襲替。從之

○旌表廣東新會縣烈女梁仁女梁氏。遇暴被劫。投水完貞。給銀建坊。入祠致祭如例

○癸未。升廣西潯州副將齊元輔﹑爲廣西左江總兵官

○署浙江巡撫福敏疏言﹑紹興府海塘工程。原議皆用條石。後以條石不易購致。限期已迫。遂用條石托外。亂石塡中。今恐日後坍塌。仍攺用條石。請寬限期。督催攺築。得旨﹑海塘工程。關系民生﹑最爲緊要。必須一勞永逸。若因條石一時難以購致。從前便當聲明緣由。奏請展限。何得艸率從事。著交與新任巡撫李衛﹑悉心查勘指示。更攺修理。務期永遠堅固。張楷在江南修理塘工。用木樁密釘。似爲有益。可否仿行。並令李衛酌量

○攺管理天津水師營副都統爲都統

○甲申。上回宮

○調吏部左侍郎史貽直﹑爲工部右侍郎。升大理寺卿兼順天府府尹張令璜﹑爲吏部左侍郎。仍兼順天府府尹事

○禮部右侍郎景日昣﹑乞假回籍。允之。升詹事府詹事魏方泰﹑爲禮部右侍郎。升長蘆鹽政大理寺卿莽鵠立﹑爲兵部右侍郎。仍管長蘆鹽政。額外侍讀學士明圖﹑爲內閣學士。兼禮部侍郎

○以翰林院侍講王世琛﹑提督山東學政

○調鑲黃旗漢軍副都統嶽興阿﹑爲鑲白旗蒙古副都統正藍旗漢軍副都統顧儼﹑爲鑲黃旗漢軍副都統。升廣西左江總兵官梁永禧﹑爲鑲黃旗漢軍副都統。以額外副都統智勇﹑爲正藍旗蒙古副都統。工部右侍郎馬進泰﹑爲正藍旗漢軍副都統。仍兼理工部侍郎事務

○升正紅旗滿洲副都統覺羅巴延徳﹑爲直隸天津水師營都統

○宗人府參奏﹑廉親王允禩﹑因護軍九十六﹑不遵伊之指使。立斃杖下。太監閻進﹑代伊隱瞞所行之事。重賜銀兩衣服。允禩擅專生殺之權。甚屬悖亂。應將允禩革去親王。嚴行禁錮。將所屬佐領﹑撤入公中。得旨﹑允禩革去親王禁錮並撤所屬佐領之處。俱著寬免。九十六之宗族佐領﹑不可畱於允禩屬下。著撤入公中

○戶部議覆﹑巡倉禦史張坦麟條奏﹑北漕事宜三款。一﹑自通抵津﹑三百七十里。沿河舊設汛堆三十八處。窵遠難以兼顧。請照旱汛五里之例。均勻安置。漕船到汛。催漕官弁﹑不親身赴河。並坐視前船阻抵﹑不行申報者。照催儹不力例參處。應如所奏。其設汛之處。令直隸總督﹑天津總兵官酌議。一﹑漕船轉衛遇淺。雇覓民船。彼此掯阻。濡滯實多。請令坐糧廳﹑於河西務﹑截畱騰空民船。幫丁向廳領封貼船。照定數給價。查旗丁領封貼船。恐將商船濫行封捉。應令倉場轉飭坐糧廳。令旗丁照時價出銀雇剝。毋許彼此勒掯。一﹑沿途疏淺﹑約十三四處。坐糧廳二員﹑一在兩壩料理起卸。一在河西務專司起剝。不能親爲布置。請以各汛之淺﹑交各汛官弁﹑督率該廳人役疏導。應銷錢糧﹑仍令坐糧廳管理。應如所奏。今坐糧廳轉行各汛官弁﹑先期疏浚。從之

○增設右衛漢軍協領一員。從右衛將軍吳禮布請也

○旌表湖北黃安縣烈女﹑陳仔聘妻祝氏。守貞拒姦。自刎畢命。給銀建坊﹑入祠致祭如例

○乙酉。諭兵部。朕君臨萬方。中外一體。有功必賞。有罪必懲。初無偏黨之心。亦並不存依違之見。前以羅卜藏丹津﹑潛行悖逆。謀擾邊陲。朕命將出師。用彰天討。滿洲綠旗漢土官兵。皆能奮勇爭先。克成懋績。論功行賞。恩所宜施。乃年羹堯以私暱人員﹑冒濫入冊。以致綠旗官兵議敍﹑至今駁查未定。而土司功冊﹑亦因之暫停。朕心深爲憫念。夫土司非比內地。凡所遣調目兵。皆預定名數。按名隨師。無從虛冒。其功績等第﹑必當詳確稽查。如四川屬之瓦斯﹑雜谷二土司﹑部下目兵。與三寨包坐之頭目所部番兵。皆屢年效力。戰功尢多。小金川土司湯鵬﹑陜西土司魯華齡﹑於攻取桌子山時。其目兵亦能戮力用命。似此邊遠番眾。知效忠誠。則其寸功﹑必宜盡錄。爾部查照領兵官所報各土司功冊。除各土兵已給賞賜外。其官目應各加以職銜。仍予恩賞。陣亡帶傷者。照依綠旗兵丁﹑一體優卹。務期均沾實惠。仍將此旨﹑下與該管督撫提鎭﹑轉飭各土司。自玆以往。尢宜益矢忠勤。各安駐牧。嚴束部落。不得滋事生非。和睦族鄰。不可恣行仇殺。尺地莫非王土。率土莫非王臣。悉苗種類固多。皆系朕之赤子。或有彊悍不平。各土司祗宜赴該管上司陳告。豈得任意戕殺。以背朕好生保赤之念各該土官﹑果能凜遵訓誡。則世守職土。朕自加恩。若敢恃功驕肆。陽奉陰違。則國法具在。亦斷不因今日之功賞﹑更從寬貸也

○丙戌。禮部左侍郎牛鈕﹑緣事降調。升翰林院掌院學士兼理兵部侍郎阿克惇﹑爲禮部左侍郎

○和碩怡親王等陳奏﹑直隸水利營田事宜三款。一﹑白衛澱池等河情形﹑並繪圖進呈。一﹑請於灤薊文霸等處﹑各設營田。一﹑請揀選河員。得旨﹑直隸地方。向來旱澇無備。皆因水患未除。水利未興所致。朕宵旰軫念。莫釋於懷。特命怡親王﹑及大學士朱軾﹑前往查勘。今據查明繪圖陳奏。所議甚爲明晰。且於一月之內。衝寒往返。而能歷勘周詳。區畫悉當。以從來未有之工程。照此措置。似乎可收實效。具見爲國計民生﹑盡心經畫。甚屬可嘉。著九卿速議具奏。至於工程應用人員。若交與九卿揀選。恐有掣肘。卽令怡親王及朱軾揀選請旨。其從前差往修城修堤之員。俱著於水利工程處﹑一同辦理

○丁亥。諭大學士等。今歲直隸地方被水。小民乏食。朕軫念維殷。已截漕發粟。多方賑卹。但恐停賑之後。正值東作之時。農民謀食無策。著再加賑一月。如從前所發之米﹑不足賑糶。著署理總督蔡珽﹑確查奏請增發米石。以副朕愛養黎元之意

○戊子。孝莊文皇后忌辰。遣官祭昭西陵

○諭大學士等。積貯倉谷。關系民生。最爲緊要。朕屢降諭旨。令該督撫嚴飭州縣。及時買補昔年虧空之數。無如苟且遲延。奉行不力。卽如原任直隸總督李維鈞﹑曾奏稱各屬倉谷﹑已補足七八分。及今冬發倉賑濟。虧空甚多。若非截畱漕米﹑並發給通倉之米。窮民幾至失所矣。昨據月選官陳克復修奏﹑虧空倉谷。請支動正項買補。一面嚴追本官還項。朕已交與九卿議行。今直省地方。俱著定限三年。將一應倉谷。務期買補完足不得顆粒虧欠。三年之後。朕必特差官員。前往盤查。如有缺項。定行重治其罪。儻有不能補足情由。著該督撫題奏。凡虧空錢糧。猶可勒限追完。無損國帑。若虧空倉谷。則一時旱澇無備。事關民瘼。是虧空倉谷之罪。較虧空錢糧爲甚。自宜嚴加處分。並著內閣﹑九卿﹑確議定例具奏

○諭內閣。山東歷城等四十三州縣。徳州等五衛所。今歲被水。收成歉薄。巡撫陳世倌﹑奏請將被災之州縣衛所。應徵漕糧。盡行緩徵。分作三年﹑帶徵起運。經部議覆﹑以漕糧無本年全緩﹑分作三年帶徵之例。應緩徵一半。於雍正四年秋成後﹑徵收起運等語。朕思被災地方。有輕重不等。若被災旣重。卽徵收漕米一半。閭閻亦覺艱難。著山東巡撫﹑於四十三州縣五衛所之中。悉心詳查。其被災稍輕之處。仍照部議緩徵一半。被災重者。準其全緩。務期分別確當。不得艸率偏枯。儻輕重失實。日後發覺。定行重治其罪

○以都察院左僉都禦史王廷楊﹑江南安徽按察使叚如蕙﹑經理直隸水利事務

○升湖南辰沅靖道祖秉圭﹑爲江南安徽按察使司按察使。實授許容﹑爲陜西西安按察使司按察使。仍兼管西安糧驛道事

○己丑。諭陜西總督巡撫等。西安地方緊要。又有滿洲駐防兵丁。省倉米石。應當多貯。查西安現在所貯米石﹑爲數無多。今歲秦省收成丰稔。著總督嶽鐘琪﹑巡撫圖理琛﹑就近商酌。動用庫銀采買米石。存貯省倉。以爲備用。其米數多寡。該督撫酌定奏聞。務須陸續采買。勿令價值騰貴。儻倉廒不足。亦令該督撫酌議收貯之法。該督撫等﹑宜仰體朕心。實力奉行

○諭河道總督齊蘇勒﹑宿遷以下。因黃河決口。尙未堵成。黃河大澑。不能暢直通流。致有淤淺一二處。水勢急澑。河身復多沙礫。該地方官槪不實心料理。以致回空漕船。至此不無阻滯。儻冬底春初。決口尙未合龍。河澑不歸故道。宿遷運河一二淺處。明年重運漕船﹑定多梗阻。干系甚大。該總河當嚴飭河員。上緊堵築。必於桃汛之前。將宿遷決口﹑修築堅固。其淤淺處﹑加工挑浚。則來歲糧艘重運﹑方無遲誤之患

○加副參領靳治豫﹑工部侍郎銜。協理江南河工事務。以其父靳輔﹑向任總河。著有勞績。靳治豫亦明晰河務故也

○庚寅。禮部等衙門遵旨議覆﹑先師孔子聖諱﹑理應回避。惟祭天於圜丘﹑丘字不用回避外。凡系姓氏﹑俱加偏旁爲邱字。如系地名﹑則更易他名。至於書寫常用之際則從古體�字。得旨﹑今文出於古文。若攺用�字。是仍未嘗回避也。此字本有期音。查毛詩﹑及古文﹑作期音者甚多。嗣後除四書五經外。凡遇此字﹑並用邱字。地名亦不必攺易。但加偏旁。讀作期音。庶乎允協。足副朕尊崇先師至聖之意

○諭刑部。從前內外惡亂鉆營之人。紊亂法紀。朕知之甚悉。是以登極以來。不時教訓。宮內太監。並外廷大臣等。凡事無得欺隱。有鉆營者﹑斷不寬恕。若被拏獲。務必從重懲戒。正法。屢次諭旨甚明。乃有掃院太監傅國相﹑向奏事太監劉裕﹑探聽外邊有一廢官。欲圖開復。曾否保奏一事。劉裕止告訴總管太監。俱不奏聞。甚屬可惡。著將總管太監﹑並奏事太監劉裕﹑問明情由。凡有關涉此案人犯。俱行鎖拏。查問治罪

○升河南開歸道沈廷正﹑爲河南按察使司按察使

○辛卯。上以聖祖仁皇帝東西暖閣禦用絨氊﹑宣示廷臣。諸王大臣等奏言。聖祖仁皇帝臨禦六十餘年。時時以愛惜物力。崇尙儉素。爲休養元元之本。而聖躬服禦之物。尢倍加撙節。質朴無華。歷久不易。今臣等恭覽禦前陳設之氊。歷三十餘年﹑尙潔淨完整。崇儉惜物。實從古未有。請宣付史館﹑以昭聖徳。得旨﹑是

○戶部等衙門遵旨議覆﹑直隸河防水利事宜。據和碩怡親王等疏言。直隸之衛河。澱河。子牙河。永定河。皆匯於天津州大直沽入海。此直隸水道之大略也。衛河與汶河﹑合流東下。徳棣滄景以下。春多淺阻。一遇伏秋暴漲。不免潰溢。請將滄州南之磚河﹑靑縣南之興濟河﹑故道疏浚。於舊時建閘之處。築減水壩。以洩衛河之漲。靜海縣權家口。亦築壩減水。白塘口入海之處。並開直河一道。使磚河興濟河之委﹑同歸白塘出口。修理海口舊閘。以時啟閉。則滄瀛以北。水利興而水患除矣。東西二澱。跨雄霸等十餘州縣。均應疏浚深廣。並多開引河。使諸澱脈絡相通。其已淤爲田畝者。四面開渠。中穿溝洫。庶圩田旱澇有備。其趙北﹑苑家二口。爲東西二澱咽喉。趙北口﹑堤長七里。板石橋共八座。俱應升髙加闊。苑家口北之中亭河。上流之玉帶河對岸。爲十望河。均應開通。庶東西二澱。無衝決之患矣。子牙河爲滹漳下流。淸濁二漳﹑發源山西。經廣平﹑正定﹑而滹沱﹑滏陽﹑大陸之水會焉。其下流。有淸河﹑夾河﹑月河﹑皆分子牙之流。同趨於澱。宜開決分注。以緩子牙河奔放之勢。永定河﹑俗名渾河。水濁泥多。故道遂湮。應自柳乂口﹑引之稍北。繞王慶坨之東北入澱。兩河澱內之堤。至三角澱而止。爲眾澱之歸宿。應照舊開通。逐年疏浚。兩河之濁流﹑自不能爲患矣。至各處堤防衝潰甚多。如髙陽河之柴澱口。新河南界之古堤。新安之雹河。均應疏浚修築。再﹑請於京東之灤薊天津﹑京南之文霸任邱新雄等處。各設營田專官。經畫疆理。召募老農。課導耕種。民力不辦者。動支正項錢糧。代爲經理。田熟歲收十分之一。以補庫帑。足額而止。營田一頃以上者。分別獎賞。有能出貲代營者。民則優旌。官則議敍。至各屬官田﹑約數萬頃。請遣官首先舉行。爲農倡率。民間田廬。有礙水道者。計畝撥抵。視其畝數。加十之二三。河澱淤地﹑必須挖掘者。將附近官地﹑照數撥補。則營田水利。人皆趨事樂從矣。均應如所請。從之

○提督山西學政右庶子劉於義奏言。山右當丰亨之時。宜豫籌積貯。或動正項錢糧。或從公費中。每年將銀四萬兩。發太原﹑平陽﹑潞安﹑大同四府。建倉積貯。以備各州縣需用。選擇州縣﹑或府佐貳官﹑廉潔有才者。專董其事。如能實心辦理。三年準其議敍。如有那移虧空。嚴加處分。每歲於靑黃不接時出糶。秋收時買補。其間小歉平糶。中歉出借。大歉賑濟。務定章程。以垂永久。得旨﹑劉於義所奏常平積貯事宜。甚爲有益。著交與山西總督伊都立﹑就近酌量。一面定數具奏。一面舉行。從來積貯米谷。自督撫以及州縣。皆耽延瞻顧。苟且塞責。此獘務須痛革。實心奉行

○壬辰。歲暮。袷祭太廟。上親詣行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○遣官祭太歲之神

○癸巳。賜朝正外藩科爾沁﹑翁牛特﹑敖漢﹑喀爾喀﹑烏朱穆秦﹑阿祿科爾沁﹑阿霸垓﹑巴林﹑紮魯特﹑吳喇忒﹑柰曼﹑蘇尼特﹑四子部落﹑鄂爾多斯﹑喀喇沁﹑蒿齊忒﹑郭爾羅斯﹑厄魯特﹑土默特﹑和托輝特﹑輝特﹑靑海厄魯特﹑阿霸哈納﹑杜爾伯特﹑毛明安﹑王﹑貝勒﹑貝子﹑公﹑額駙﹑臺吉﹑塔布囊等﹑及內大臣﹑大學士﹑侍衛等宴

○旌表八旗節婦滿洲﹑那辛妻楊佳氏等一百八十七人。蒙古﹑博羅起塔忒妻白佳氏等三十六人。漢軍﹑朱玨妻劉氏等四十四人直隸各省﹑節婦。朱景運妻劉氏等八百二十一人。貞女。朱氏等二十二人。孝子。張桐等十六人。各給銀建坊如例

○是歲﹑人丁戶口﹑二千五百五十六萬五千一百三十一。又永不加賦滋生人丁五十四萬七千二百八十三。田地﹑山蕩﹑畦地﹑八百九十六萬五千八百二十七頃四十七畝有奇。徵銀﹑三千七萬一千五百七十四兩有奇。米﹑豆﹑麥﹑四百六十二萬九千二百二十九石有奇。艸﹑四百九十二萬二千五百七十四束。茶﹑四十九萬五千六百三十六引。行鹽﹑五百二萬四千四百九十引。徵課銀﹑四百四十二萬六千一百五十五兩有奇。鑄錢﹑六十七萬五千一百六十有奇

大淸世宗敬天昌運建中表正文武英明寬仁信毅大孝至誠憲皇帝實錄卷之三十九

大淸世宗敬天昌運建中表正文武英明寬仁信毅大孝至誠憲皇帝實錄卷之四十

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正四年。丙午。春正月。甲午朔。上詣堂子行禮。回宮。拜神畢。禦殿。王以下文武各官﹑外藩王﹑及使臣等上表朝賀

○朝鮮國王李昑﹑遣陪臣金興嗣等﹑表賀冬至﹑元旦﹑萬籌節。及進歲貢禮物。賞賚如例

○是日﹑賜諸王﹑貝勒﹑貝子﹑公﹑內大臣﹑侍衛﹑文武官員﹑及朝正外藩蒙古王﹑貝勒﹑貝子﹑公﹑額駙臺吉塔布囊等宴。朝鮮國陪臣等﹑及諸王屬下﹑凡有頂帶官員﹑一體與宴。上禦殿。羣臣獻酒畢。命蒙古親王等﹑至禦座前授爵賜飲。其餘王﹑貝勒以下﹑令侍衛等分觴授飲。諸樂並作。以昭盛典

○諭理藩院。皇考大事。三年禮成。玆朕初慶元旦。外藩王﹑貝勒﹑貝子﹑公﹑額駙臺吉塔布囊﹑及使臣等﹑俱應賞賜。阿霸垓貝子徳木楚克﹑翁牛特貝子鄂齊爾﹑科爾沁公烏爾呼滿爾臺吉小鄂齊爾等俱系年老之人。著從優賞賜

○乙未。召內大臣﹑滿漢大學士﹑尙書﹑侍郎﹑八旗都統﹑副都統﹑內閣學士﹑內廷翰林等﹑賜宴於乾淸宮。上諭曰。今日君臣同堂合宴。海宇承平。上下和樂。皆我聖祖仁皇帝深仁厚澤之所畱貽也。豈能暫忘思慕之情。豈敢稍弛警惕之念乎。朕之才徳﹑遠不及我皇考。今萬幾殷繁。一人識力有限。用是朝乾夕惕。晷刻靡寧。仰惟祖宗付托之重。下念萬民待澤之殷。全賴爾諸臣同心一徳。輔佐朕躬。使庶政無不就理。兆民無不被澤。以成熙熙皞皞之風。此朕所深望也。夫移風易俗。端於大臣是賴。自古人臣之誼。公爾忘私。不可有遊移瞻顧之心。黨援朋比之習。每見徇私不法之人。好爲夤緣。互相請托。揆之於義。則請托實爲可羞。而度之於命。則請托究屬無益。且積習相沿。遂成風俗。旣爲子弟親戚營求作獘。是教之不以正矣。何足爲其師範。徒使子弟親戚﹑有所恃以無恐。終歸於壞品喪志﹑不能上進。其害可勝言哉。朕於爾諸臣﹑實以股肱手足一體相視。爾諸臣亦當公忠體國。視君上如元首腹心。若悠悠忽忽﹑安於習俗﹑而不知奮發鼓勵。爾諸臣自待﹑居何等耶。況朕在藩邸﹑閱歷四十餘年。人情世態﹑無不周知。亦非可以欺隱朦蔽者。如年羹堯﹑隆科多﹑營私挾詐。深負朕恩。不旋踵而事事敗露。爾諸臣自度。才幹伎倆﹑未必能如彼二人。若營私自便﹑稍有不檢。不惟薄待其身。兼懼罹於國法。尙可立身朝端﹑爲眾人之表率耶。從來朋友箴﹤矢見﹥一言﹑尙當聽受。況君上乎。朕諄諄誥誡者。無非欲爾諸臣各矢公心。盡除私意。如果能時時仰體朕訓。彼此互相勸勉。則天下之人﹑觀感變化。而風俗盡歸於淳厚。爾諸臣之身家子孫﹑亦並受其福矣。諭畢。隨各頒賜聖祖仁皇帝禦批通鑑綱目各一部。蟒緞﹑貂皮﹑合包等物

○賜蒙古王﹑貝勒﹑貝子﹑公﹑額駙臺吉塔布囊等﹑銀幣有差

○丙申。順天府進春

○諭內閣。何國宗等﹑所奏運河情形﹑甚爲明晰。但督理工程﹑專委之地方官。恐其因循遲誤。若特差官員前往。又恐呼應不靈。且不得其人﹑轉滋煩擾。朕意將沿河州縣﹑俱揀選賢能之員補用。果能實心任事﹑卽著加恩議敍。似於地方工程﹑均有裨益。著九卿速議具奏。尋議﹑沿河有應修工程之州縣﹑請令該督撫會同總河﹑副總河等。於所屬州縣官內。揀選熟諳河務者保題引見調補。如果實心任事。著有功績。題請議敍。以示鼓勵。從之

○命再發通倉米十萬石﹑運至天津。加賑直隸霸州保定等七十五州縣水災饑民

○丁酉。諭諸王滿漢文武大臣等。允禟平日﹑居心詭詐。行事乖張。從前罪犯多端。不可悉數。朕不忍執法治罪。令其居住西寧。望其醒悟攺悔。乃怙惡不悛。詭詐如故。其門下親信之毛太﹑佟保﹑將編造字樣之書信﹑縫於騾夫衣襪之內﹑寄往西寧。被九門捕役拏獲。該提督奏聞。朕見體制怪異。有類西洋字迹。因遣人詢問西洋人。據西洋人稱﹑此種字體。亦不能識認。朕因遣人詢問允禟之子弘暘。據弘暘稱﹑去年十一月佟保來京。我父親寄來格子一張。令我學習。照樣繕寫書信寄去。我向佟保學會了。因此照樣寫信寄往等語。從來惟敵國之人。差遣姦細往來。偸傳信息。造作隱語防人知覺。允禟在彼﹑朕何曾禁其寄書。亦未禁其往來之人。若果安分守法。則所寄書無不可以令人共見。何至於別造字體。巧編格式。暗藏衣襪之內。居然爲敵國姦細之行耶。前朕見允禟諸子中﹑惟弘暘尙覺老實。故畱京料理伊之家務。不料其詭譎亦如此。允禟名下﹑應賠公項銀十三萬兩有零。乃假作窘迫之狀。百計遷延。而以所得揆敍之銀數百萬兩﹑帶往西寧。恣意費用。凡市買物件。不論貴賤。隨人索價。卽如數與之。以此要結人心。不知意欲何爲。卽今毛太家中﹑搜出借券八十餘紙。其借與眾姓之銀至十萬餘兩。則允禟之窘迫與否﹑不問可知矣。又如從前楚宗至彼宣上�日。允禟站立不跪。自稱出家離世之人。今觀造作字樣﹑暗通書信等事。出家離世之人﹑顧如是乎。允禟寄與弘暘書﹑擅用朱書。弘暘書信中﹑稱伊父之言爲上�日意。種種不法之處昭然。又如允禟﹑曾寄信允﹤礻我﹥﹑有事機已失之語。洵足駭人聽聞。當時幸邀天祖皇考之靈。伊等不得肆其姦謀。乃伊等之福。儻若機會不失。伊等首領﹑尙得保乎。毛太﹑佟保﹑六雅圖﹑那丹珠﹑云惇﹑克什圖。俱系允禟親信之人。允禩﹑允禟﹑允禵等。匪黨固結。人所共知。佟保豈有不知之理。昨將佟保等﹑從出兵處撤回。朕面下上�日意詢問。允禟若有冤抑之處。著卽陳辯。若實在行止妄亂。亦著啟奏。並問伊等﹑或仍願在允禟處。或不願在允禟處。亦據實啟奏。伊等僉稱﹑允禟行止妄亂。我等願爲朝廷出力等語。朕因其陳奏。是以各授官職。今允禟造作字樣。行蹤詭祕。伊等竟不奏聞。情實可惡。著將毛太﹑佟保等交與順承郡王﹑及蔡珽﹑拉錫﹑阿齊圖﹑查郎阿﹑髙其佩﹑常明﹑公同審訊。其允禟未往西寧以前之事﹑朕不究問。自到西寧以後﹑如何妄爲﹑及何人管理此等書札之事。俱令據實供明。若仍隱匿不行供出。立將伊等正法

○以原任工部右侍郎年希堯﹑爲內務府總管。正黃旗蒙古副都統永福﹑署內務府總管

○戊戌。上禦西暖閣。召入諸王﹑貝勒﹑貝子﹑公﹑滿漢文武大臣等。諭曰。今日凡我宗親﹑及滿漢大臣﹑齊集於此。廉親王允禩﹑狂悖已極。朕若再爲隱忍。有實不可以仰對聖祖仁皇帝在天之靈者。朕在藩邸時。居心行事。公正無偏。諸兄弟待朕﹑亦皆恭順。不敢存欺慢之念。平日原無一毫嫌隙。此爾等所共知。亦允禩所深悉者。朕今日紹登大位。以天下一家﹑萬物一體爲心。豈於兄弟之間﹑反生芥蒂﹑有所刻求苛索耶。當時允禩希冀非望。欲沽忠孝之名。欺人耳目。而其姦險不法﹑事事傷聖祖仁皇帝慈懷。以致忿怒鬱結﹑無時舒暢。康熙四十七年冬。聖祖仁皇帝聖體違和。今朕同允祉﹑允禩﹑檢點醫藥。凡立方合劑。朕與允祉每日悉心商酌允禩﹑惟同允禟﹑允禵﹑促坐密語。醫藥之事﹑曾不一問。不過以藥笥收拾方帖而已。天佑聖躬。旋卽痊愈。朕心喜慰。向允禩云。皇父聖體大安矣。允禩云﹑目前聖體𨿽愈。將來之事柰何。朕聞之﹑不勝駭愕。又是年二阿哥有事時。聖祖仁皇帝命朕同允禩﹑在京辦理事務。凡有啟奏﹑皆蒙禦批。事竣之後。朕將所有禦批奏摺﹑交與允禩收貯。後向允禩問及。允禩云﹑前在遙亭時。皇考怒我。恐有不測。比時寄信回家﹑將一應筆札燒毀。此禦批奏摺﹑藏在佛櫃內﹑一並焚之矣。此允禩親向朕言者。康熙六十一年。聖祖仁皇帝龍馭升遐。命朕纘承大統。朕念允禩素有才幹。諒伊此時﹑自應仰體皇考之心。痛攺前非。爲國家實心出力。故令其同怡親王﹑及隆科多﹑馬齊﹑四人總理事務。次日卽加封親王。朕事事推心置腹。信任之專。恩誼之厚。此舉朝所共知者。乃於封伊親王之日。伊之妻黨往賀。伊妻云﹑有何喜可賀。恐不能保此首領耳。其言怪誕若此。則平日之居心可知矣。允禩總以未遂大志﹑時懷怨恨。詭詐百出。欲以搖惑眾心。擾亂國政。其管理工部也。皇考梓宮奉移山陵。允禩明知舊例用夫二萬。乃故以裁減奏請。若非大學士奏明幾誤大事。又將京中運送陵寢所用之紅土。議令發銀彼處采買﹑可省腳價。欲加朕以輕陵工而重財物之名。安奉祝版之案﹑則朽爛破損。制造軍需之器﹑則單薄鈍敝。至於乘輿法物﹑則斷釘薄板﹑艸率不堪。更衣幄次﹑則油漆薰蒸。刻不可近。其管理理藩院也。以科爾沁臺吉爲糜費口糧﹑於邊口攔阻﹑令不得拜謁皇考梓宮。致蒙古等涕泣而歸。怨聲載道。若非拉錫奏聞。隨經降上�日開示。幾寒眾蒙古之心矣。其管理上駟院也。奏稱馬圈牧馬太多﹑請行裁減大半﹑以省錢糧。其意欲以彰皇考糜費無益之名﹑歸之於朕。且欲使馬匹不足﹑將來設有緩急﹑無所取資也。至於妄費財物。固結私人。如嶽周鉆營姦宄之徒﹑乃國家之蠹。允禩以數千金﹑助其爲非亂法。其他顚倒是非。肆行欺罔。及傲慢不敬之處。更不可悉數。又雍正元年﹑朕命莽鵠立﹑恭寫聖祖仁皇帝禦容。朕於養心殿瞻拜時﹑悲痛號泣。允禩奏云﹑從來帝王有供奉禦容之禮否。今供奉聖祖仁皇帝禦容﹑則太祖太宗世祖如何供奉。朕沐皇考四十餘年養育深恩。時時瞻仰天顏。今遭大故。悲思罔極。是以供奉禦容。冀得時時瞻拜。而允禩以朕爲非禮。又云﹑伊從前亦供奉母妃容像。自聖祖仁皇帝賓天之後﹑卽行收卷。此言更不知其何心也。允禩從前遭伊母妃之喪﹑欲沽孝名﹑故作哀毀之狀。百日後﹑尙用人扶掖而行。及遭皇考大事﹑全無悲戚之意。以父母之喪﹑而前後迥異如此。其意將誰欺乎。三年以來。朕百凡容忍寬免。諄諄訓誡。猶冀其悛攺前愆。宗人府﹑及諸大臣交劾。議罪之章。什伯累積。朕俱一一寬貸。乃允禩詭譎陰邪日益加甚。雍正三年十月﹑在朕前奏稱。內府披甲食糧之人﹑可以裁減。每一佐領﹑只應畱二十四名。朕令會同確議允禩又奏﹑一佐領下應增甲九十餘副。前後之語﹑大相矛盾。不過欲邀結人心。沽取名譽。加朕以刻薄之名耳。及內府佐領之人﹑齊集伊門嚷鬧。朕令伊查出爲首之人﹑以便正法。伊將並非爲首之人﹑混行指出。欲令朕枉殺無辜﹑快其私忿。其門下從實吐供之九十六﹑伊卽登時杖斃。又因伊親信太監閻俊﹑爲伊隱瞞素行不法之事。特賞銀二百兩。及冬夏衣服緞疋等物。朕𨿽尊居九五。從不敢罰一無罪之人。至於賞賜內侍太監﹑亦從未有如允禩賞閻俊之厚者。允禩﹑以人臣而專賞罰之權。抗違國家之法。其罪可勝言乎。朕以其狂妄悖亂﹑包藏禍心。是以令宗人府﹑訊問從前何得將皇考禦批焚毀。允禩頓攺前言。奏稱因抱病昏昧﹑誤行燒毀等語。及朕面質之。伊公然於朕前設誓云﹑若有虛言﹑一家俱死。及宗人府審訊伊管事親信之太監常海等﹑俱供稱﹑昔年允禩﹑在遙亭獲罪於聖祖仁皇帝。特遣太監劉自成回京。將所有一切筆札燒毀。是時聖祖仁皇帝禦批﹑亦在其內。供認鑿鑿。而允禩反覆其詞者。緣其平日﹑與姦黨往來書札﹑皆不可告人之語。今欲掩其燒毀私書之迹。故並此亦復隱匿不承。此確實萬無可辯之事。竟敢指天誓日﹑不畏天地鬼神。已盡喪其良心。至於一家俱死之語。伊向日曾在朕前設此誓詞。朕諭之曰。一家二字﹑所指者廣。獨不思及朕耶。今復於諸王大臣前重設前誓。明系咒詛。是允禩心中﹑將祖宗君上。悉行蔑棄矣。允禩旣自絕於天﹑自絕於祖宗﹑自絕於朕。宗姓內﹑豈容有此不忠不孝﹑大姦大惡之人乎。從前皇考曾諭諸王等﹑允禩姦險詭詐。結黨設謀。欲弒皇太子。今事俱敗露。見在交審。是時允禟允禵在側。獨挺身保奏允禩並無此意。因致皇考震怒。拔刀欲誅允禵。恆親王等勸止。將允禵責懲。並允禟逐出。又皇考曾於乾淸門﹑諭諸王大臣曰。自朕廢皇太子後﹑允禩百計邀取美名。蠱惑眾人。希圖冊立。私結黨援。其意叵測。又奉皇考諭上�日。朕駐蹕遙亭。允禩以將斃之鷹來進。口稱伊在湯泉等候進京。並不請上�日。擅行獨斷。藐視朕躬。朕因震怒。心中寒戰。幾乎危殆。允禩﹑自姦人張明徳﹑妄相伊有人君之貴。伊遂不守臣節。招集惡黨。謀弒皇太子﹑及大阿哥。此舉國所知者。其欲謀弒之時﹑未知置朕於何地也。又皇考諭上�日云。朕與允禩﹑父子之恩絕矣。以上諭上�日數道﹑昭然具在。凡爲臣子者。不忍聽聞。朕從前欲行發出。允禩痛哭叩首。再三懇求。朕以其惟恐人知之念﹑尙有愧悔之機。故爾暫止。今其作爲至此。斷不可畱於宗姓之內﹑以爲我朝之玷。謹將皇考諭上�日發出。朕撰文祭告奉先殿。仰體列祖嚴懲姦惡之心。祗遵先朝削籍離宗之典。將允禩黃帶子革去。以嚴宗牒。以儆凶邪。以爲萬世子孫鑑戒。至允禟﹑蘇努﹑吳爾占﹑結黨構逆。靡惡不爲。允禟中懷悖亂。其往來私書﹑有事機已失﹑悔之無及等語。聞者皆爲發指。今又造作字樣。密傳信息。行同姦細。視朝廷爲敵國。無父無君。不法已甚。蘇努積惡巨猾。罪狀彰著。舉國所知。吳爾占﹑旣素與允禩等﹑比匪爲姦。又且行止鄙劣。心懷怨望。此三人者﹑亦斷不可畱於宗姓之內。著將允禟﹑蘇努﹑吳爾占﹑革去黃帶子。並令宗人府﹑將允禩﹑允禟﹑蘇努﹑吳爾占﹑名字除去

○又諭。朕卽位後﹑恭檢皇考所遺朱批諭上�日。內有料理宮闈家務事宜一紙。皇考諭令有子之妃嬪﹑年老者。各隨其子歸養府邸。年少者。暫畱宮中。朕謹遵聖諭。遣人詢問諸位母妃﹑咸願隨子歸邸。慧妃母妃﹑乃大阿哥之生母﹑允禩之慈母也。允禩少時﹑卽爲慧妃母妃所撫養。朕因大阿哥獲罪禁錮。其諸子又少不知事。意欲奉養於允禩之邸。因遣人詢問慧妃母妃。慧妃母妃欣然允從。朕揣允禩畏朕訪察。必於母妃前盡禮。故令伊迎養府邸。彼時允祹﹑酌議諸位母妃移府之禮。允祹議奏內﹑有朕思念諸位母妃之時﹑卽令入宮相見等語。朕以諸位母妃﹑豈有召入相見之禮。深責允祹之非。迄今三年以來﹑諸位母妃﹑未曾遣人至朕前一問起居。諸位母妃﹑深居府中﹑一切皆諸王主持。此必允禩從中阻撓。諸王亦遂觀望不前耳。允禩之行事﹑狂悖若此。必不能於母妃之前﹑曲盡孝道。況允禩旣經革去黃帶子﹑則已非宗姓之人。母妃亦不應在伊家居住。著莊親王﹑誠親王﹑迎歸宮中供養

○諭吏部等衙門。部院大臣﹑以司官爲臂指。今各部院司官﹑筆帖式內﹑有行走懶惰﹑經年不到衙門者。有庸劣不能辦事者。有不能寫字﹑雇人繙譯者。有奔競鉆營﹑招搖生事者。其本衙門堂官﹑不能盡知。卽有見聞﹑或有瞻徇掣肘。姑且優容。今著爾等司官﹑將本司之筆帖式﹑分別勤惰優劣﹑據實奏明。所舉當否﹑許筆帖式公同面質。其司官內﹑不可共事之人﹑亦著同司官﹑並筆帖式﹑據實面奏。毋得稍有瞻徇

○己亥。調四川布政使羅殷泰來京。升兵部郎中佛喜﹑爲四川布政使司布政使。監察禦史何錫祿﹑爲湖南按察使司按察使

○山東巡撫陳世倌摺奏﹑去年山東歷城等四十三州縣﹑五衛所﹑偶被水災。其應納漕糧﹑業經奉上�日緩徵。復將存倉米谷﹑借給窮民。臣恐隆冬民食不周。先於省城﹑及徳州一帶﹑設立粥廠。續於聊城﹑茌平等十縣﹑各設粥廠。如有外省饑民到境﹑一體賑濟。以廣仁恩。得上�日﹑據奏務令窮黎咸各得所﹑無一人向隅﹑方愜朕懷。舉凡可以安全保綏之術。汝力所不逮。第據實奏聞。去歲各省俱慶丰稔。惟直隸﹑山東歉收。直隸料理甚妥。諒未必有流移至山東之民。汝但能撫卹本省百姓﹑不致遷離失業﹑則亦可告無愧矣

○庚子。世祖章皇帝忌辰。遣官祭孝陵

○辛丑。祈谷於上帝。上親詣行禮

○諭大學士等。允禩等不可畱於宗姓之內﹑此朕灼知確見者。今撰文告祭奉先殿。可將祭文宣示諸王大臣等。或朕之所見如此﹑而仰體列聖之心﹑稍有不慊。諸王大臣﹑不妨直言﹑各出所見回奏。此事關系重大。朕旣切加詢問。諸王大臣等﹑若有所見而不直行陳奏。則大不忠矣。尋諸王大臣等覆奏﹑允禩等逆天犯法﹑歷有確據。臣等咸所深悉。昭告奉先殿﹑除其宗籍﹑實爲允協

○癸卯。諭內閣。朕於文武官員赴任之初。俱召入內廷﹑諄諄訓誨。無非欲其實心供職﹑愛養兵民。而伊等承上�日之後﹑出外私相傳播記載。或記憶不全。或粉飾太過。以致錯誤之處甚多。此等處﹑大有關系。是以朕特降諭上�日﹑令伊等繕寫呈覽。其遺忘不能記載者﹑卽不必書寫進呈。若官職不應奏事者﹑則從該管上司﹑匯集乘傳轉奏。近見數處繕寫進呈者﹑或意指錯誤。或言詞粗率。且備開頒賜之物。並述伊等奏對之言。如此﹑則與朕令寫上諭之本意﹑全不相符。若一一發還﹑令其更攺。則不勝其煩。是以姑且存置並非謂伊等繕寫合式也。昨有廣東總兵官﹑因屬員一人奏摺﹑特行賫送。未免煩瑣。嗣後督﹑撫﹑提﹑鎭等﹑當遵上�日匯集﹑乘便啟奏。其記憶不全者﹑停其書寫進呈。亦不得私自傳播記載。錯誤失實。自幹罪戾。至於朕召見文武官員時﹑每頒賜物件。蓋欲其捧至任所﹑觸目警心。並思朕訓誨之諄切。非專以此賜賚爲鼓舞激勸之具。夫人臣事君﹑自有應盡之道。應修之職。豈在賜賚之有無多寡。若專以賜賚爲鼓舞。是以胥吏走卒視文武官弁矣。豈朕優待臣工之至意乎。恐。無識之人﹑不知朕心。並諭令知之

○甲辰。以病假正藍旗滿洲都統公音徳﹑仍管理原官事務

○乙巳。諭戶部。據兩淮巡鹽禦史噶爾泰奏稱。眾商感戴賑卹蠲免之恩。今鹽丰課裕。商業已隆。情願公捐銀二十四萬兩﹑備交運庫。又噶爾泰名下﹑有應得銀八萬兩。亦願報部撥解等語。從前兩淮鹽課﹑虧欠甚多。自噶爾泰辦理以來。歷年商欠﹑正項﹑贏餘﹑俱一一完納。卹商裕課。鹽政肅淸。甚屬可嘉。朕前曾諭令江南督撫﹑酌議積谷備用。今眾商公捐﹑及噶爾泰奏請解部之項。共計三十二萬兩。著將二萬兩賞給噶爾泰。其三十萬兩﹑可卽爲江南買貯米谷蓋造倉廒之用。所蓋倉廒﹑賜名鹽義倉。卽著噶爾泰﹑交與商人經理。如此﹑則於地方積貯﹑甚爲有益。而眾商急公之項﹑亦得實濟。噶爾泰﹑著該部從優議敍。其急公眾商﹑行令噶爾泰分別造冊﹑報部議敍。以示鼓勵

○丙午。孟春。享太廟。上親詣行禮

○遣官祭太歲之神上幸圓明園

○丁未。以上元節﹑賜外藩科爾沁﹑翁牛特﹑敖漢﹑喀爾喀﹑烏朱穆秦﹑阿祿科爾沁﹑阿霸垓﹑巴林﹑紮魯特﹑吳喇忒﹑柰曼﹑蘇尼特﹑四子部落﹑鄂爾多斯﹑喀喇沁﹑蒿齊忒﹑郭爾羅斯﹑厄魯特﹑土默特﹑和托輝特﹑輝特﹑靑海厄魯特﹑阿霸哈納﹑杜爾伯特﹑毛明安﹑王﹑貝勒﹑貝子﹑公﹑額駙﹑臺吉﹑塔布囊等﹑及內大臣﹑大學士﹑侍衛等宴

○戊申。賜外藩王﹑貝勒﹑貝子﹑公﹑額駙﹑臺吉﹑塔布囊等﹑及內大臣﹑大學士﹑侍衛等宴

○壬子。大學士九卿等﹑合詞參奏。允禟性情乖張。行止狂悖。素與廉親王允禩﹑及允﹤礻我﹥﹑允禵﹑固結匪黨。舉國盡知。所犯罪愆。難以悉數。向曾寄書允﹤礻我﹥﹑竟有事機已失﹑悔之無及等語。在廷諸臣聞之﹑無不驚駭憤怒。乃蒙皇上天恩﹑曲加寬宥。仍令安住西寧。冀其攺悔。而允禟執迷不悟。私帶多金。欲以邀結彼地之人心。於市買物件時﹑不論貴賤﹑隨人索價﹑卽行給與。又如楚宗到彼宣上�日允禟不迎不跪。且口稱出家離世﹑種種怨望之言。我皇上仍復包涵﹑不行治罪。允禟自應感恩悔過。痛攺前非。不意狡獪如前。詭譎益甚。又復別造字樣。巧編格式。縫於騾夫衣襪之內。傳遞往來。竟同於敵國姦細之所爲。且皇上禦極以來﹑並未禁其書信人役之往還。允禟若果能安分守常。無邪謀異念。何以行蹤隱僻。書信祕密。一至於此。誠爲人心所共憤。國憲所不容。臣等爲此合詞參奏。仰請皇上干斷。將允禟嚴加治罪﹑以爲人臣不忠不孝詭詐妄亂之戒。得上�日﹑爾等題參允禟一事。著交與允禩﹑允禵﹑議處具奏。允禵未在此處。著於學士內﹑或侍讀學士內﹑派出一明白之人﹑將此事持往允禵處。令其看閱議覆。著各出意見陳奏。勿得互相商酌

○靖逆將軍富寧安疏奏。哈密塔爾那沁等處屯田收獲靑稞二千一百石有奇。下部知之

○癸丑。諭大學士等。今日朕坐勤政殿。以待諸臣奏事。乃部院八旗﹑竟無奏事之人。想諸臣以朕駐圓明園﹑欲圖安逸﹑故將所奏之事。有意簡省耶。朕因郊外水土气味﹑較城內稍淸。故駐蹕於此。而每日辦理政事﹑與宮中無異。未嘗一刻肯自暇逸。已曾屢降諭上�日﹑切告廷臣。令其照常奏事。若朕偶欲靜息﹑自當曉諭諸臣知之。儻廷臣不知仰體朕心﹑將陳奏事件﹑有意簡省。是不欲朕駐蹕圓明園矣。又見各衙門奏事﹑有一日擁集繁多者。有一日竟無一事者。似此太覺不均。以後八旗定爲八日。各分一日輪奏。部院衙門﹑各分一日輪奏。六部之外。都察院﹑與理藩院爲一日。內務府爲一日。其餘衙門﹑可酌量事務之多寡﹑附於部院班次。每日一旗一部﹑同來陳奏。則朕每日皆有辦理之事。而不來奏事之大臣﹑又得在京辦理。誠爲妥便。至朕聽政辦事﹑各官齊集之日﹑原不在輪班奏事之數。次日仍按班次前來。若該部院衙門輪班之日﹑無事可奏。其堂官亦著前來。恐有召問委辦之事﹑亦未可定。其緊要事件﹑仍不拘班次﹑卽行啟奏

○甲寅。諭大學士九卿等。隆科多深負朕恩。種種罪惡。應置重典。但伊辦事之才﹑尙屬可用。見今與策妄阿喇布坦﹑將阿爾泰嶺定爲邊界之事﹑甚屬緊要。差往彼處官員﹑計已將回。應預爲詳審地勢﹑明晰定議。今已派出額駙策淩﹑貝勒博貝﹑散秩大臣伯四格﹑護軍統領喀爾吉善前去。著隆科多一並同往。至阿爾泰嶺﹑再由空鄂羅東至楚庫拜姓地方﹑詳察地勢﹑公同定議具奏。再由楚庫拜姓之東﹑額爾古納﹑以至黑龍江之源﹑舊定邊界﹑亦未淸晰。俟阿爾泰事竣。隆科多卽從彼處﹑前往楚庫拜姓﹑將此等地方﹑亦詳審定議。見今鄂羅斯國﹑爲定邊界之故﹑差使前來。隆科多﹑候伊使臣到日﹑卽將定邊界之處﹑會同議結。此事隆科多非不能辦者。伊若實心任事。思蓋前愆。朕必寬宥其罪。若心懷叵測。思欲僨事。所定邊界。不合機宜。於策妄阿喇布坦﹑鄂羅斯地方生事。朕必將伊治罪

○以正藍旗漢軍都統希爾根﹑署理鑲白旗滿洲都統。鑾儀使董象緯﹑署理正藍旗漢軍都統

○議敍進藏功給前鋒參領滿丕﹑拖沙喇哈番世職

○乙卯。諭吏部。禮部。原任禮部尙書顧八代﹑品行端方。學術醇正。昔蒙皇考簡用。服官有年。當徵巢�刀吳逆時﹑以學士協贊軍務。從將軍莽吉圖﹑賴塔等﹑克復粵西滇南。勞績茂著。備承恩眷。擢授秩宗。且深知其品學優長。足爲模範。特命爲朕兄弟之師。朕自幼與共朝夕﹑講論忠孝之大義。研究經書之至理。肫誠周至。獲益良多。嗣以公事詿誤罷職。仍在內廷課讀數載。後因抱疾。遂就閒居。於戊子之冬物故。是時朕親臨其喪。並遣人經理殯葬。本欲陳情於皇考之前﹑求加恩賜卹。適值聖體違和﹑不敢瀆奏。迄今回憶當年誦讀情景﹑宛然如昨。老成舊學。時眷於懷。應加優贈卹﹑以展朕篤念師資﹑酬獎前勞之至意。爾部會議具奏。尋允部議。顧八代復還尙書原職。加贈太傅。予全葬。致祭一次。謚文端

○甘肅巡撫石文焯題。岷州衛土司馬天驥故。請以其子馬繡承襲。下部知之

○丙辰。工部議覆﹑奉差勘河內閣學士何國宗疏言。山東運河﹑必賴湖水﹑以濟輸挽。請將安山湖開浚。增築湖堤。再南旺湖﹑馬踏湖﹑蜀山湖﹑馬場湖﹑諸堤。及關家壩。俱應加髙培厚﹑建築石閘﹑以時啟閉。其分水口兩岸沙山之下﹑各宜築束沙壩一道。又汶水之南有戴村壩。應加修築。再建坎河石壩於汶水之北。河南運河﹑自百泉而下﹑歷仁義禮智信五閘﹑遏水旁注。愚民不無截流盜水之獘。請將五閘拆去。於泉池南口﹑建石堰一道。開三口門。分爲三渠。又建築小堤。使無旁洩。東西各開一渠。渠內照舊各建五閘﹑分灌民田。再小丹河﹑自淸化鎭上下﹑開廣挑深。建築小堤。河東一里﹑開一水塘。建石閘三座。分爲三渠。小丹河爲官渠。東西各開一渠爲民渠。其洹河舊有石壩﹑皆已堙廢。民間自築土壩﹑遏水灌田。請將舊石壩﹑修五丈爲挑水壩。至於諸河泉源﹑各開深廣﹑使其入衛通流。查東省豫省河道﹑關系重大。各項工程。應令總河﹑副總河﹑山東河南巡撫﹑逐一查明確估。具題到日再議。從之

○丁巳。諭吏部﹑兵部。凡官員任內﹑或有降革事故﹑及承追督催未完案件﹑若一槪不準保題。則賢能必致遺漏。嗣後有事故官員﹑仍準保題。著該督﹑撫﹑提﹑鎭﹑於保題本內﹑將所有事故﹑一一聲明具奏。候朕調來引見。再行定奪

○升翰林院侍講學士陳萬策﹑爲詹事府詹事

○都察院左副都禦史梁文科緣事革職。升通政使王沛憻爲都察院左副都禦史

○升太僕寺卿單疇書﹑爲大理寺卿

○升鑲白旗滿洲副都統哈岱﹑爲本旗護軍統領

○兩廣總督孔毓珣題。廣西泗城土知府岑齊岱故。請以其子岑映宸承襲。下部知之

○戊午。以翰林院修撰鄧鐘嶽﹑提督江蘇學政

○己未。升內閣侍讀學士通智﹑爲大理寺卿

○戶部等衙門議覆﹑陜西道監察禦史覺羅勒因特疏奏。欲杜私毀制錢之獘。必先於銅禁加嚴。康熙二十三年﹑大制錢﹑攺鑄重一錢。彼時卽有姦民私毀。迨四十一年﹑每文仍重一錢四分。而錢價益復昂貴。皆由私毀不絕﹑制錢日少故也。蓋以銀一兩﹑兌大錢八百四五十文。約重七斤有餘。制造銅器﹑可賣銀二三兩。卽如煙袋一物﹑𨿽屬微小。然用者甚多。毀錢十文﹑制成煙袋一具。輒值百文有餘。姦民圖十倍之利。安得不毀。請敕步軍統領﹑五城﹑順天府﹑嚴行禁止等語。查康熙十八年﹑已嚴銅器之禁。三十六年﹑又定失察銷毀制錢處分之例。而獘仍未除者。以但禁未造之銅。其已成者﹑置之不議也。臣等酌議﹑欲杜銷毀制錢之源。惟在嚴立黃銅器皿之禁。今請紅白銅器﹑仍照常行用。其黃銅所鑄﹑除樂器﹑軍器﹑天平法馬﹑戥子﹑及五斤以下之圓鏡﹑不禁外。其餘﹑不論大小器物﹑俱不得用黃銅鑄造。其已成者﹑俱作廢銅交官﹑估價給值。儻再有制造者﹑照違例造禁物律治罪。失察官員及買用之人﹑亦照例議處。則私毀之獘可息﹑而於錢法亦有裨益。從之

○庚申。諭刑部。允禩誤指內府佐領下人到王府嚷鬧爲首之五人。旣審無確據﹑豈可枉行正法。內中六十三一犯。旣到王府﹑又到李延禧家抄搶。著監禁議罪。其餘﹑並搶李延禧家人犯。俱分發雲南﹑貴州﹑廣西﹑四川等省極邊。若系另戶﹑著安插當苦差。若原系奴僕﹑著與彼處兵丁爲奴

○又諭。玆當春令。監內人犯﹑宜及早淸理。其罪輕者﹑速行酌定保釋。至年羹堯案內干涉之人犯﹑若尙有未結案者﹑俱著速行完結

○以禮部左侍郎阿克惇﹑兼管翰林院掌院事

○是日﹑蒙古王﹑貝勒﹑貝子﹑公﹑額駙﹑臺吉﹑塔布囊等謝恩。上召入。諭曰。爾等俱受國家深恩。封號優崇。非小部落可比。爾等在皇考時﹑或有過被懲。爾等毫無怨色。及朕嗣位後。厄魯特羅卜藏錫拉布等﹑從察哈爾旗分逃去。朕之諭上�日未到﹑而內外紮薩克等﹑卽領兵往追。似此竭誠效力。始終如一。天必加爾多福。今爾等歸。各宜盡心養育屬下之人。俾得各遂其生。朕心滋爲喜悅。特諭爾等知之

○辛酉。諭諸王大臣等。允禩愈加悖逆。將朕所交之事﹑毫不實心效力。每事敗壞。不但伊姦詐多端。伊妻更屬殘刻。允禩平日甚畏之。戊子年。聖祖仁皇帝禦乾淸門﹑曾特降諭上�日云﹑允禩之妻殘刻﹑皆染伊外家安郡王惡亂之習。幾致允禩絕嗣。伊妻聞之恐懼﹑方容允禩收女婢一二人。僅生一子一女。朕卽位以來。於允禩無恩不施。無事不教。乃允禩終懷異心。並不悛攺。未必非伊妻唆使所致。朕將允禩晉封親王時。伊妻外家﹑向伊稱賀。伊云﹑何喜之有。不知隕首何日等語。是誠何語。是誠何心。朕屢降嚴上�日與允禩之妻。又令皇後面加開導。諭伊勸諫允禩﹑感激朕恩。實心效力。乃屢次訓教。允禩夫妻毫無感激之意。伊等惡迹昭著。允禩之妻。亦不可畱於允禩之家。我朝先世﹑曾有舊例。信郡王敖紮之妻。因欺侮其王聖祖仁皇帝曾令休回外家。禮親王福金殘刻。太祖髙皇帝特遣王等將伊處死。今爾等前去。將朕諭上�日﹑降與允禩之妻。革去福金。休回外家。降上�日與伊外家人等﹑另給房屋數間居住。嚴加看守。不可令其往來潛通信息。再將此上�日降與允禩。嗣後伊若痛攺其惡。實心效力。朕自有加恩之處。若因逐回伊妻﹑懷怨於心。故意托病。不肯行走。必將伊妻處死。伊子亦必治以重罪

○刑部等衙門。議奏隆科多﹑挾勢婪贓。差家人王五﹑牛倫﹑陸續索取揆敍家人安圖名下﹑騾馬緞疋古玩等物。並銀十四萬兩。此外復收取趙世顯﹑滿保﹑甘國璧﹑蘇克濟﹑程光珠﹑姚讓﹑張其仁﹑王廷揚﹑年羹堯等﹑金八百兩。銀四萬二千二百兩。隆科多世受國恩。貪婪犯法。應將尙書﹑一等公﹑並世職﹑俱行革去。照大不敬律擬斬立決。得上�日﹑隆科多婪贓犯法。卽應按律治罪。但其才尙有可用。朕心憫惜。著革退吏部尙書。令其料理阿爾泰等路邊界事務。已另降諭上�日。儻能盡心辦理。尙可贖其前愆。如稍有怠忽。定難寬貸。伊家人牛倫﹑從前犯罪應死﹑彼時交與隆科多﹑自行處置。乃隆科多徇私容畱﹑實屬可惡。今招搖受賄諸事﹑又復敗露。再難寬宥。著將牛倫卽行正法。其饋送銀兩之奉天府府丞程光珠﹑著革職。從寬畱任。淮徐道張其仁﹑濟南府知府姚讓﹑著調來引見

○壬戌。命增給五城飯廠米石。並於東直﹑西直﹑安定﹑右安﹑廣寧﹑五門。增設飯廠以惠窮民

○癸亥。諭大學士等。各倉米石平價發糶。原欲與窮民有益。今聞淸河本裕倉發糶米石。姦胥惡役串通鋪戶﹑賤買貴糶。此倉賣完﹑又領別倉發賣。是爲富戶生利也。殊屬可惡。倉場侍郎所司何事。嗣後如有此等情獘。務將監糶官員正法。倉場侍郎嚴加治罪

○又諭近日米價漸貴。兵丁米糧支放﹑不必待至三月。著倉場侍郎﹑於二月初十日起﹑卽行支給

○賑河南汝州延津等十八州縣﹑水災饑民

○河南巡撫田文鏡疏報睢州陳畱等二十三州縣﹑開墾雍正二年分田地二千八十頃有奇。下部知之

大淸世宗敬天昌運建中表正文武英明寬仁信毅大孝至誠憲皇帝實錄卷之四十

大淸世宗敬天昌運建中表正文武英明寬仁信毅大孝至誠憲皇帝實錄卷之四十一

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正四年。丙午。二月。甲子朔。調兵部尙書孫柱﹑爲吏部尙書﹑仍兼理兵部事務。升都察院左都禦史法海﹑爲兵部尙書。吏部右侍郎福敏﹑爲都察院左都禦史。調刑部左侍郎綽爾岱﹑爲吏部右侍郎。實授海壽﹑爲刑部左侍郎

○調靖逆將軍富寧安﹑來京陛見。以領侍衛內大臣鑲藍旗蒙古都統辦理甘州事務查克旦﹑署理靖逆將軍印務。歸化城右翼副都統伊席泰﹑辦理甘州事務

○調黑龍江將軍陳太來京。以內大臣公傅爾丹﹑署黑龍江將軍

○湖北巡撫法敏疏報。漢川等四縣。開墾雍正二年分田地二百七十五頃有奇。下部知之

○乙丑。上回宮

○諭大學士等。副總河嵇曾筠﹑料理河工﹑往往慮及後患。預先陳奏一二語﹑以爲將來卸過之地。如去年諉咎於屬員。朕已切加申飭。今年河道險工下移。朕已降上�日。諭令早爲防禦。今桃汛將屆。嵇曾筠始奏稱相度情形﹑近來險勢下移。必須先事預防。又稱加幫大堤。因河臣未到﹑尙未收工。或有雨淋坍塌之處。似此皆預畱地步﹑以便將來卸責。況江南睢寧漫口﹑與此無涉。何得借以爲詞。可行文嵇曾筠﹑嚴行申飭。武陟等處險工﹑旣移於祥符蘭陽等處。著嵇曾筠移駐緊要地方﹑以便督工保固

○丁卯。遣大學士田從典﹑祭先師孔子

○諭八旗大臣等。今年直隸雨水過多。二麥收獲與否。尙未可知。因此京師米價騰貴。朕特降上�日﹑將三月應領米糧﹑令其於二月支放。乃聞八旗兵丁﹑冀得善價。將所領之米﹑盡皆糶賣。將來必致乏食。再復倍價糴買﹑則伊等生計﹑仍覺艱難。爾等將此曉示兵丁。嚴加禁約。務令存畱食米。無得多糶

○戊辰。祭大社大稷。上親詣行禮

○己巳。上幸圓明園

○諭宗人府。允禩旣革其宗室﹑授爲民王。不可照宗室諸王例﹑畱所屬佐領人員。凡有朝會之處﹑俱照民公侯伯例。交旗令其稽查各處﹑俱著書寫親王允禩

○以吏部尙書孫柱﹑兵部尙書法海﹑爲繙譯鄕試正考官。禮部左侍郎阿克惇﹑刑部郎中憲徳﹑爲副考官

○加江南提督魏經國尙書銜。並給拜他喇布勒哈番世職

○庚午。諸王大臣等合詞參奏﹑允禩不孝不忠。悖亂姦惡。請卽行正法。以彰國典。上禦勤政殿。召諸王大臣﹑及允禩入。諭曰。爾諸王大臣等﹑合詞參奏允禩﹑請卽正典刑。允禩﹑乃皇考之子。太祖太宗之孫。朕之弟也。今日之舉。我列祖皇考在天之靈。實昭察於上。儻允禩不應正法﹑而爾等妄行陳奏。以殘害列祖皇考之子孫。而陷朕於不義。爾等之罪﹑尙可逭乎。朕思爾等公同具奏時﹑或有隨眾列名﹑而不出於中心之誠者。故特召入﹑面加詢問。若有以允禩爲不當正法者。可出班另跪於右。朕今日如此詢問。儻眾人中猶有心口相違﹑不肯據實陳奏者。列祖皇考在天之靈﹑必加誅殛。諭畢。諸王大臣等回奏﹑允禩悖倫亂政。罪狀多端。按之國法。應正典刑。諸臣實無異辭。上曰。諸王大臣﹑引據大義。欲正國法。所奏亦是。但朕曾降諭上

�日﹑斷不治允禩之罪。卽今令允禩離宗。亦因伊將確實之事﹑於諸臣前指天發誓。詛咒一家不獲善終。難以存畱宗室之中。此萬不得已所致耳。朕本意斷不將允禩治罪。此所奏知道了。允禩之妻。朕再詳酌另降諭上�日

○諭大學士等。去年近京地方﹑雨水稍多。收成歉薄。窮民乏食。朕心軫念。卽令蠲免錢糧。發通倉米四五十萬石﹑徧行賑濟。又念失業之民﹑覓食來京者多。故於五城飯廠﹑兩次加添米石。又於五門增設飯廠五處。俾窮民得以養給。但目前𨿽逐日散賑究非長策。春气漸暖。正宜播種。此等窮民。不得早還故土﹑必致有誤春耕。應如何設法資送。或由陸路。或由水路。俾得各回原籍﹑復其本業

○以世子弘昇﹑總理鑲白旗三旗事務

○命查上三旗包衣佐領下護軍校﹑驍騎校﹑及八旗護軍校﹑驍騎校等。有食糧三十年者﹑列名奏聞

○辛未。理藩院奏﹑靑海親王察罕丹津等﹑起程北歸日期。得上�日﹑察罕丹津等﹑旣欲於十一日起程。著初十日至圓明園陛見。伊等俱因靑海之亂﹑被賊搶掠。此時回去﹑恐牲口盤費不足。著將內庫銀各賞給一千兩

○壬申。諭內閣。安民必先弭盜。而捕盜之法﹑在於速拏。聞有交界地方失事﹑盜賊竄匿鄰境。有司以地非管轄﹑不便徑拘。必用文移關提﹑添差緝拏。以致需遲時日。聞風遠揚。卽使日後拏獲。而贓已花銷。懸案不結。凡系地方官﹑均有弭盜之責。何分此疆彼界。嗣後交界地方失事。探實贓盜藏匿之處。無論隔縣隔府隔省。一面卽行密拏。一面移文關會。拏獲之後﹑仍報明所在該管地方官﹑添差移解。儻捕役借端誣害良民﹑照例從重治罪。各該有司﹑務須協力稽查。使姦宄無可潛藏。以副朕息盜安民之至意

○頒賜在京各衙門禦書扁額。宗人府曰惇崇孝弟。內務府曰職思總理。吏部曰公正持衡。戶部曰九式經邦。禮部曰寅淸贊化。兵部曰整肅中樞。刑部曰明刑弼教。工部曰敬飭百工。鑾儀衛曰恪恭輿衛。通政司曰愼司喉舌。大理寺曰執法持平。理藩院曰宣化遐方。提督九門步軍統領衙門曰風淸輦轂。太常寺曰祗肅明禋。太僕寺曰勤字天育。光祿寺曰敬愼有節。國子監曰文行忠信。鴻臚寺曰肅贊朝儀。欽天監曰奉時敬授。順天府曰肅淸畿甸。倉場總督衙門曰愼儲九谷

○戶部議覆﹑雲貴總督髙其倬疏言。滇省鶴慶府﹑鄧州﹑騰越﹑嵩明三州﹑太和﹑浪穹二縣﹑土軍丁賦銀共九百餘兩。此項軍丁。並非承種軍田之丁。緣前明嘉靖萬曆間。安酋鐵鎖箐等夷人﹑先後作亂。暫撥民人協防。隨立太和所﹑鳳梧所等名目。每丁徵銀一兩。是伊等旣納民賦於本籍。又輸軍賦於防所。流獘相仍。至今未革。查滇省民丁。每丁納銀五錢至一錢不等。屯丁每丁六錢至二錢不等。獨此項軍丁。徵銀多至一倍。而又身充二賦。誠爲苦累。請永行豁免。應如所請。從之

○工部議覆﹑副總河嵇曾筠疏言。豫省衛河﹑水勢奔瀉。河底俱系浮沙。隨挖隨淤。刨淺無益。請於汲縣﹑浚縣﹑湯陰﹑內黃等處。築艸壩二十六座。其直隸大名縣張兒莊﹑亦建築艸壩一座。首尾接應。以濟漕運。應如所請。從之

○癸酉。諭諸王大臣等。貝子魯賓﹑在西寧時。諂媚允禵。允禵曾遣伊屢次寄書與允禩往來。同謀姦宄。今在眾人前詢問時。魯賓仍感允禩之恩。朦混具奏。理應卽行正法。但伊父止一子。伊又無子。若將伊正法。必致斷絕其嗣矣。朕不忍絕人之嗣。魯賓﹑著從寬免死。並伊妻妾﹑俱著監禁髙墻

○命將允禩在宗人府看守。尋命圈禁髙墻。著總管太監﹑派老成太監二名。在內隨侍

○諭大學士等。凡違禁偸刨封禁礦砂等律。漢人發邊衛充軍。旗人解部枷責。朕思發遣治罪。滿漢應同一律。從前定例﹑將徒流等罪之旗人﹑攺折枷責。今可否更攺﹑與漢人畫一之處。著大學士﹑會同八旗都統﹑及滿洲漢軍之九卿﹑確議具奏

○以詹事府詹事陳萬策﹑署日講起居注官

○予故理藩院額外侍郎鄂賴﹑祭葬如例

○甲戌。孝康章皇后忌辰。遣官祭孝陵

○諭大學士等。直隸近京地方。去歲被水歉收。朕已疊沛恩膏。毋使失所。其覓食來京者。又復增給米石。添設飯廠。俾窮民得以養給。近因東作方興。令大臣等酌議資送回籍。乃覓食之民﹑來京者日眾。是必傳聞京師加恩賑濟。無知愚民﹑希冀非分之望。捨其耕種之本業。跋涉遠來。則大負朕綏輯窮黎之本意矣。可卽傳諭順天府大興﹑宛平二縣。及近京地方文武官員。將續來之民﹑曉諭回籍。目今春气和暖。其有田可耕者。卽當乘時播種。如無田可耕。則各處皆有工程。或修堤岸。或開水利。正需人力﹑以修土功。伊等回籍。就近傭工度日。不致離棄鄕井。轉徙外方。實爲謀生善策。可嚴切諭令伊等知之。並將此行文直隸總督

○又諭。大學士朱軾之母冷氏。壼儀淑愼。訓子成名。今聞在籍病故。深可軫惻。朕優禮大臣。推恩賢母。用頒異數。以示眷懷。著江西巡撫裴﹤彳率﹥度﹑動支司庫銀二千兩。賞賜其家。讀文致祭一次。俟朱軾抵家之時舉行。朱軾查勘水利事竣到京後﹑著馳驛回籍

○以鑲紅旗蒙古副都統秦布﹑署鑲藍旗蒙古都統

○宗人府參奏﹑固山貝子允禵﹑門下之太監劉玉逃走。並不報部。輒敢違上�日。差遣私人往丰潤縣緝捕。擾民生事。甚屬不合。應將允禵革去固山貝子﹑降一等爲鎭國公得上�日﹑允禵革退固山貝子之處﹑著從寬免

○吏部等衙門議覆﹑怡親王允祥等疏言。直隸興修水利。請分諸河爲四局。專官管轄﹑以便稽查。南運河﹑與臧家橋以下之子牙河﹑垣家口以東之澱河﹑爲一局。應令天津道就近控制。同知以下等員﹑受其管轄。永定河爲一局。應將原設之永定分司﹑攺爲河道。駐札固安。沿河州縣以下等員﹑聽其管轄。其北運河爲一局。應將原設之分司撤去。令通永道就近兼理。管河通判等員﹑悉聽統轄。苑家口以西各澱池﹑及畿南諸河﹑綿亙五六百里。經州縣二十餘處。亦爲一局。應將大名道﹑攺爲淸河道。移駐保定府。所有管河同知州判以下等員﹑悉聽管轄。其天津大名兩道﹑旣定爲河道﹑專司河務。所屬州縣錢糧刑名事務。應各歸該知府考成。通永道所屬永平一府州縣事務。亦歸該知府考成。其通州﹑以下無知府之八州縣﹑仍令通永道兼管。一應水田溝洫﹑各該道督率經理。錢糧虛冒。工程修廢。悉歸直隸總督考核。俱應如所請。得上�日﹑依議速行

○理藩院奏﹑厄魯特多羅郡王額駙車零旺布﹑多羅貝勒色卜騰旺布﹑貝子茅海等﹑請與眾一體編分佐領。應遣官前往辦理。得上�日﹑此系編分佐領之事。甚屬緊要。應遣大臣前往。今散秩大臣伯四格等﹑往定阿爾泰山邊界。事竣之日。卽著四格從彼處前往。會同副都統花善﹑詳議編分。尋議。郡王車零旺布﹑貝勒色卜騰旺布﹑貝子茅海﹑俱授爲紮薩克。將伊等所屬厄魯特﹑編爲四佐領。從之

○予故貴州巡撫張謙﹑祭葬如例

○乙亥。調鑲黃旗滿洲都統覺羅佛倫﹑爲鑲白旗滿洲都統。升左翼前鋒統領鄂善﹑爲鑲黃旗滿洲都統﹑仍兼管前鋒統領事務

○升湖北布政使鄭任鑰﹑爲湖北巡撫。湖北按察使王克莊﹑爲湖北布政使司布政使。刑部郎中憲徳﹑爲湖北按察使司按察使

○議政王大臣等議覆﹑據公舅舅隆科多等奏稱。臣等驗看寧夏賀蘭山前。插漢拖輝﹑至石嘴子等處寬闊一百里。曠野而平。其土肥潤。籽種俱皆發生。其地尙暖。易於引水。如西河﹑六羊河。皆系古舊渠。大溝﹑黑龍口﹑倒流河﹑新河﹑黃泥河﹑董家河﹑皆系引水分水之路。遺棄年久。𨿽有形迹。俱皆沙泥淤塞。若修造渠壩。及放水之閘。兩岸可以耕種萬頃地畝等語。又據甘肅巡撫石文焯等奏稱﹑寧夏東北五十里插漢拖輝地方。南北延袤百有餘裏。東西廣四五十里﹑或二三十里不等。東界黃河。西至西河。其地平衍。可以聞墾。自鄂爾多斯遷移之後﹑十餘年來。小民亦有私墾者必得開渠通水。築堤建閘。以時啟閉。以資灌漑。則曠土盡成膏壤。今相度地勢。自雙廟墩起﹑至六羊河地方。計長一百十餘里。仿漢唐諸渠法﹑開渠一道。建正閘一座。攩水閘﹑稍閘﹑各一座。迎水湃一道。又六羊河口﹑與黃河相近之處。亦建正閘﹑攩水閘﹑稍閘﹑各一座。以資蓄洩。再自上泗墩起﹑至六羊河岸。東距黃河五里許。築堤一道。紡長一百里。可以永禦黃水。統計墾田六十餘萬畝等語。查插漢拖輝﹑爲漢唐靈州之地。當時廣置屯田。元至元間﹑置屯田萬戶所。明時﹑套夷渡河而西。侵占內地。葫蘆河之東。居民不得耕種。遂致廢棄。我朝徳洋恩溥。番夷臣服。鄂爾多斯移歸套內。以河爲界插漢拖輝之地﹑久屬版圖。今寧夏衛志。漢唐二渠之支流﹑有百家良田滿達剌等渠。向在插漢拖輝左近。若仿其遺迹﹑開渠建閘。誠裕國利民之善政。但隆科多石文焯等所奏建閘築堤等處。情形互異。事關久遠。臣等難以懸定。見今總督嶽鐘琪﹑親赴布隆吉爾。查看地勢。應將隆科多石文焯奏摺。並地方畫圖。一並交與大理寺卿通智帶往。同嶽鐘琪前至插漢拖輝等處。照圖驗看。核議具奏。從之

○補行廣西省﹑及河南副總河屬員﹑雍正二年分大計。卓異官九員。不謹官六員。罷軟官四員。年老官七員。有疾官三員。才力不及官三員。浮躁官五員。分別升賞處分如例

○丙子。升貴州布政使劉師恕﹑爲通政使司通政使。江西布政使陳安策﹑爲太僕寺卿。福建按察使丁士一﹑爲江西布政使司布政使。貴州按察使申大成﹑爲貴州布政使司布政使。禮科給事中喬學尹﹑爲福建按察使司按察使。刑部郎中存柱﹑爲貴州按察使司按察使

○命倉場侍郎﹑再發通倉米二萬五千石。運往保定﹑減價出糶。以濟民食

○予故副都統致仕薩滿達﹑祭葬如例

○丁丑。上回宮

○免直隸薊州﹑淸苑等七十四州縣。雍正三年分水災額賦有差

○戊寅。諭戶部。去秋北方多雨。直隸所屬七十四州縣﹑被水歉收。朕心深爲軫卹。疊沛恩澤。加惠窮黎。已將七十四州縣﹑被災田畝之錢糧。照例蠲免。其餘應徵額賦﹑又復停徵在案。朕思一省之中﹑旣有七十餘州縣收成歉薄。則必有向鄰封隔縣﹑謀生覓食之民。當此靑黃不接之時。閭閻豈能充裕。若仍照舊徵收。民力輸將﹑未免竭蹙。用是特頒諭上�日﹑施恩於常格之外。將雍正四年通省應徵額賦﹑一體停徵。俾民力寬紓。各得用力於南畝。以副朕勤卹民隱之至意。爾部卽遵諭行

○工部左侍郎薩爾納﹑緣事革職。升內閣學士常保﹑爲工部左侍郎。通政使圖蘭﹑爲內閣學士兼禮部侍郎。江南安徽布政使博爾多﹑爲通政使司通政使。擢奏事員外郎覺羅石麟﹑爲江南安徽布政使司布政使

○戶部等衙門遵上�日議覆﹑嗣後州縣虧空倉谷﹑應照虧空錢糧例。分別侵蝕那移二項定罪。其實系倉廒倒塌。雨水滲漏。或年深地濕﹑成色變爛者。三千石以下﹑仍照舊例革職畱任。限年賠補。三千石以上﹑卽照那移錢糧之例﹑追完治罪。至直省地方﹑一應虧空倉谷。俱定限三年買補完足。違者從重議處。得上�日﹑所議黴爛倉谷之處分﹑甚屬未當。凡倉谷黴爛﹑皆倉廒不修之故。平日地方官﹑所司何事﹑以致倒塌滲漏。虧折米谷。此愈當加懲者。今若寬其處分。則有司於倉廒﹑平日必不加意修理。以便借詞。著九卿再議具奏。尋議。嗣後倉廒滲漏﹑及墻壁木植不甚堅完﹑需費無多者。該地方官自行苫葺。若遇年久﹑廒座木料朽壞﹑磚瓦破碎倒塌者。卽詳明該上司﹑估勘工費。一面報部。一面動支正項錢糧﹑急行修整。其見在無倉廒者。卽詳請建蓋。儻有漫不經心﹑不及時苫葺。不詳請修理蓋造﹑以致米谷黴爛者。應照溺職例革職﹑勒限一年賠補。限內不完﹑照侵蝕錢糧例﹑以未完米谷之數﹑依律治罪。至修理倉廒之後﹑猶有托名黴爛虧空者。卽照侵蝕例治罪。從之

○免湖廣沔陽州沔陽衛﹑雍正三年分水災額賦有差

○己卯。諭宗人府。輔國公富增﹑人甚不及。皇考用爲散秩大臣。伊毫無感恩報效之意。朕仍畱爲散秩大臣﹑令其效力行走。伊不但不肯奮勉。且時形退縮。前革退賴士公爵時。因無可承襲之人。始令伊承襲。今賴士在軍前行走數年。其子伊爾登﹑又甚勤謹竭力行走。著將富增公爵革退﹑與伊爾登承襲。所撤伊之佐領﹑亦著賞與伊爾登

○辛巳。春分。朝日於東郊。上親詣行禮

○壬午。諭內閣。大學士朱軾﹑事親最孝。今聞伊母在籍病故。自必哀痛切至。但伊母年已八旬有餘。伊祿養顯揚﹑俱無餘憾。此時正當節抑哀痛。護惜此身﹑爲國家出力。盡忠正所以盡孝。朕前已降諭上�日﹑賜銀二千兩﹑爲伊母喪事之費。今朱軾奔喪回籍。著再賜銀二千兩﹑爲伊一切盤費之用。其子亦令隨歸。伊到家守孝百日。將伊母之事料理完畢。卽來京辦事。爾等可詳悉傳諭朱軾知之

○大學士朱軾具摺謝恩。並奏請解任開缺﹑以終服制。得上�日﹑據奏情詞迫切。此乃伊名節所關。朕知其出於至性誠懇。允從所請。解任開缺﹑以全其志。但三年爲時甚久。卸事閒居在籍。伊心亦未必自安。況目前見有畿輔水利之事。正資料理。可於八月起身前來居住京師。以備委任顧問。不居見任之職。則與家居無異。於禮旣盡。於心亦可安矣。朱軾素性誠篤。今遭母喪。深恐其哀毀過節。爾等可將朕意諄切諭之。伊年髙體弱。不宜過於悲戚。況六十不毀。載在禮經。若能仰體朕心。時思朕訓。護惜此身。爲國家出力。伊母有知。亦必深慰。斯爲忠孝兩全。儻過哀以致毀瘠。則有負朕恩矣。爾等並傳諭膳房侍衛永壽﹑攜茶飯往賜

○升王府長史宗室圖納﹑爲鑲白旗滿洲副都統

○實授徳明﹑爲直隸布政使司布政使

○河南巡撫田文鏡疏報陜州鄢陵等九州縣﹑開墾雍正三年分田地二百七十八頃有奇。下部知之

○癸未。諭八旗大臣等。從前護軍參領﹑副參領等。俱加恩賞給親丁錢糧﹑及折米價銀兩。此次驍騎參領等﹑甄別訖時﹑亦給與親丁錢糧﹑及折米價銀兩。稍減於護軍參領等。爾等會議具奏。尋議。驍騎參領﹑見在每月給親丁錢糧一兩。每年三季﹑給米二十四斛。副參領等﹑並無親丁錢糧米石。嗣後參領等﹑每月給親丁錢糧一兩五錢。再折米價一兩。將米二十四斛裁去。副參領等﹑每月給親丁錢糧一兩五錢。不折給米價。從之

○以翰林院編修程元章﹑提督福建學政

○禮部議覆﹑順天學政吳襄疏報。昌平州孝女何百順。乃何淳之女。淳子百魁﹑早卒無嗣。百順見父母年髙。矢志不嫁。以女代子。侍養終身。年踰六旬。歿於何氏。恭請特賜旌門。查定例﹑無旌表孝女之文。今何百順﹑養親不嫁。篤重天倫。事關風化。應請上�日施行。得上�日﹑著加旌表

○旌表直隸靜海縣烈婦﹑邊楷妻周氏。矢志殉夫。自縊捐軀。給銀建坊。入祠致祭如例

○甲申。上禦經筵。講畢。賜大學士﹑九卿﹑詹事﹑及講官等宴

○乙酉。先是宗人府奏﹑據和碩簡親王雅爾江阿奏稱。臣因進呈玉牒式樣內﹑將皇子遺漏。停止俸糈。撤六佐領。入於公中。臣懇乞隆恩。量臣俸糈﹑將佐領撤出。將俸糈給與等語。查五旗王等所屬佐領﹑皆系皇上之佐領。今請將佐領進上﹑以抵伊之俸糈。殊屬不合。應無庸議。得上�日﹑雅爾江阿﹑人甚卑鄙。終日沈醉。將朕所交事件﹑漫不經心。專懼允禩﹑蘇努等悖逆之徒。甚忝厥職。又因數案。議罪停俸。況王等屬下之人﹑豈有售於朝廷之理。著嚴加議處。尋議。雅爾江阿﹑身系親王。毫不力圖報效。忝職之處甚多。又因數案議罪停俸。乃並不悛攺。終日沈醉。欲將皇上之佐領﹑進上抵俸。甚玷王爵。應將雅爾江阿﹑革去親王。令應襲之人承襲。得上�日﹑雅爾江阿﹑著革去親王

○宗人府又參奏﹑鎭國公永謙﹑由閒散宗室﹑超授鎭國公。不知感戴殊恩。乃於允禩一案﹑並不據實陳奏。支吾抵飾。永謙﹑應革去鎭國公爵。得上�日﹑永謙﹑著革去鎭國公

○予故鑲白旗護軍統領濟星﹑祭葬如例

○丁亥。上親耕耤田。詣先農壇。致祭畢。更服至耕所。仍行四推禮畢。上禦觀耕臺。命莊親王允祿﹑怡親王允祥﹑裕親王廣寧﹑行五推禮。吏部尙書孫柱﹑戶部左侍郎蔣廷錫﹑禮部左侍郎阿克惇﹑兵部尙書法海﹑刑部尙書勵廷儀﹑工部尙書李永紹﹑都察院左副都禦史杭奕祿﹑通政使司通政使升授內閣學士圖蘭﹑大理寺少卿於廣﹑行九推禮。各以次耕如儀。上禦齋宮。順天府官員﹑率耆老農夫行禮畢。至耕耤所。農夫終畝。王以下各官﹑行慶賀禮。賜茶。停止筵宴

○戊子。上禦太和殿視朝。文武升轉各官謝恩

○升鑲藍旗漢軍副都統輔國公伊爾登﹑爲右翼前鋒統領

○鑲紅旗蒙古都統雍吉納年老休致。以輔國公塞爾臣﹑爲鑲紅旗蒙古都統

○己丑。孝昭仁皇后忌辰。遣官祭景陵

○授故鎭國將軍噶喇瑪子徳爾登額﹑爲輔國將軍

○吏部遵上�日議覆﹑江蘇布政使今升雲南巡撫管雲貴總督事鄂爾泰﹑前任江蘇布政使時。將應得銀兩﹑買谷三萬三千四百石有奇。分貯蘇﹑松﹑常三府。以備賑貸。實屬急公。應準加級議敍。得上�日﹑鄂爾泰﹑著加二級。伊平日實心辦事。聲名素優。又將應得之項﹑急公備用。是以降上�日交部議敍。若各省大吏﹑不識此意。謂急公卽得議敍。苛索妄取。致累官民。此端斷不可開。可將此令督撫司道知之

○庚寅。諭戶部。朕軫念東省被水窮黎﹑粒食維艱。特允山東巡撫陳世倌之請。於大淸河興工疏浚。令乏食小民﹑得力役之資。爲糊口之計。今天气和暖。土脈松潤。正施畚插之時。去秋該撫奏請設廠煮賑。目下赴工者眾。粥廠可以停止。但念此就食小民﹑其中豈無老弱殘疾﹑不能赴工者。煮賑旣停。麥秋之期尙遠。此輩窮無所歸之民﹑或仍至失所。朕心深爲惻然。應行文山東巡撫陳世倌﹑將不能赴工之窮民﹑查明若干。每日仍給與升合之資。俟至麥收後停止。所用銀兩﹑俱作正項開銷。該撫嚴飭各州縣官﹑務期實心奉行。以副朕養育百姓之至意。爾部速遵諭行

○又諭。山東去年被水州縣。其應輸漕米﹑朕於部覆緩半之外﹑敕令該撫查被災尢甚之處﹑將漕項悉行緩徵。但念各州縣﹑應給兵糧﹑例不在緩徵之內。軍糈固爲緊要。而被災黎庶﹑於粒食之餘。責其輸納糧米。未免艱於措辦。爾部行文山東巡撫陳世倌﹑著於起運雍正三年漕米內﹑截畱五千石﹑以爲支給兵糧之用。儻有餘剩。卽畱爲下年兵米。其支給米石﹑俟秋收後﹑徵補還項。爾部速遵諭行

○兵部左侍郎欽拜﹑緣事革職。調刑部右侍郎塞楞額﹑爲兵部左侍郎。擢貴州按察使存柱﹑爲刑部右侍郎。升監察禦史富貴﹑爲貴州按察使司按察使

○旌表河南夏邑縣烈婦﹑戴超賢妻孫氏。夫亡殉節。自縊捐生。給銀建坊。入祠致祭如例

○辛卯。祭歷代帝王。上親詣行禮

○諭八旗都統等。朕常飭八旗大臣。八旗爲本朝根本。凡系生計禁令習俗等事。屢經申降諭上�日。從前皇考之時。恩賞稠疊。歷經多年。而滿洲等生計﹑並不見其滋殖。轉益減損者。皆法令懈弛之故也。今八旗兵丁貧乏。卽將倉糧國帑﹑盡行頒賜。朕固不惜。但使隨得隨盡。曾不浹旬。遽卽蕩然。亦何濟之有。並有將原置房產變易無遺者。若於此輩﹑加以顧卹。不但惡者無所懲。卽善者亦無由勸矣。凡此不肖人等。各參領﹑佐領。理宜痛加懲治。如終不攺。卽應革退。以爲不肖者戒。大臣等﹑果能視兵如子。懲惡獎善。並責令參領佐領等﹑不時教導。何事不成。今大臣等﹑但知不通賄賂。不徇情面。以校射爲要務。勤加操練而已。不知爾等職任﹑正不止於此也。必教以典禮倫常﹑及治生之計。俾各好善惡惡。崇儉戒奢。方可謂教育有成。嗣後大臣﹑及參領等﹑宜痛加勉勵。竭誠管理。不可仍前粉飾。再﹑佐領下人等﹑俱關系一佐領。教導之事﹑較大臣參領等﹑更爲切近。如原管佐領﹑世管佐領﹑或系年尙幼穉。或質甚愚昧或衰老不能辦事。應行查明。如系伊祖父原管﹑及因宣力所得之佐領。只給伊佐領之俸。勿令管理事務。另於該旗大臣官員內﹑擇其能管理者。令其兼管。至驍騎校﹑亦屬緊要。若皆得其人。佐領下事務﹑自必整理。儻爾等仍不加意整飭。使兵丁等﹑生計無所資益。俟過三年。朕查閱之時﹑斷不輕釋也

○命協理大學士事務戶部尙書張廷玉﹑爲文淵閣大學士﹑仍管戶部尙書。翰林院掌院學士事

○升戶部左侍郎蔣廷錫﹑爲戶部尙書。江西巡撫裴﹤彳率﹥度﹑爲戶部左侍郎﹑仍辦理江西巡撫事

○以正黃旗蒙古都統宗室申穆徳﹑爲山西右衛將軍。山西右衛將軍吳禮布﹑爲正黃旗蒙古都統

○壬辰。諭江蘇巡撫張楷。每見蘇松二府漕米虧空案內﹑一經承名下﹑侵蝕至二三千石。訪問其由。則糧重倉多之處。州縣官不能兼顧。每派點收書﹑經管收納。所收民糧。除丁兌外﹑原有斛面余米存畱在倉。遂有糧戶﹑將應納米石﹑折銀充抵。收書卽以余米抵算。迨收折旣多。余米不足以補。而所收米價﹑又已隨手花費。以致虧空漕項。此不可不嚴立條禁也。嗣後收書有侵蝕漕米者。該州縣詳參審究。按其米數﹑照監守自盜律治罪。並將僉派收書之員﹑題參議處。查明折銀之糧戶追補。庶可懲猾吏而警愚民。至各州縣所收倉糧。丁兌之外﹑儻有贏餘。令該州縣﹑修理常平倉廒。存貯以佐賑濟。該撫嚴飭蘇松二府各州縣﹑實心奉行。儻有借余米名色﹑加收斛面。遺累小民者。定行重治其罪

○命山西右衛左翼副都統穆禮庫來京。升前鋒侍衛圖爾賽﹑爲山西右衛左翼副都統

大淸世宗敬天昌運建中表正文武英明寬仁信毅大孝至誠憲皇帝實錄卷之四十一

大淸世宗敬天昌運建中表正文武英明寬仁信毅大孝至誠憲皇帝實錄卷之四十二

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正四年。丙午。三月。癸巳朔。上幸圓明園

○復設直隸延慶衛守備一員。梁城所千總一員。從署直隸總督蔡珽請也

○乙未。轉吏部右侍郎沈近思﹑爲左侍郎。吏部左侍郎管順天府府尹事張令璜﹑爲右侍郎

○宗人府參奏﹑貝子允禵等﹑俱系往陵寢居住之人。理應敬謹行走。今孝莊文皇后梓宮未入享殿之前。允禵卽率領伊子白起﹑廣善散回。甚屬不合。應將允禵革去固山貝子。撤出所屬佐領。閒散宗室白起﹑廣善﹑照不應重律杖八十。準其折贖。得上�日。俱著寬免

○敕封靑海水神﹑爲靈顯靑海之神

○靑海厄魯特紮薩克輔國公諾爾布彭蘇克故。遣官致祭

○丙申。淸明節。遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○先是﹑宗人府奏﹑允禩﹑允禟﹑蘇努﹑吳爾占等。旣已削出宗籍。應將伊等本身﹑及其子孫﹑俱撤去黃帶。更攺舊名。歸並各該旗各佐領。其有品級之女。一並銷去品級。奉上�日允行。至是﹑正藍旗都統音徳等﹑將允禩允禟等﹑更名編入佐領事﹑定議奏聞。得上

�日。爾等乘便行文楚宗。將允禟之名﹑並伊子孫之名﹑著伊自身書寫。告知楚宗。令楚宗報於爾旗。允禩之名。及允禩之子之名。亦著允禩自身書寫。編入佐領

○工部議覆。怡親王允祥等摺奏京東水利情形。一﹑河西數十里內﹑止有鳳河一道。卽桑乾河之分流。自蘆溝河﹑經南苑﹑至漷縣西南﹑流入武淸縣南。河流本暢。自武淸之堠上村﹑淤爲平陸。偶遇水潦。田廬彌漫。應循故道疏浚。仍於分流處﹑各建閘一座。以時啟閉。一﹑香河﹑寶坻二邑﹑沿河堤岸﹑坍塌甚多。應及時修築。再於牛牧屯以上。斜築長堤一道。以障上流。俾運河無東溢之患。一﹑通州煙郊以南之水。匯於窩頭。分爲二支。南流入運河。東流經香河之吳村﹑達於寶坻。吳村以下。大半淤塞。難於開浚。應將南流一支疏通﹑暢入運河。其由香河入寶坻之溝頭河﹑亦加疏浚。導之自寶坻城南﹑達於大河。不令漫溢。一﹑寶坻與薊州接壤。薊運河﹑自三臺營會諸水﹑至寶坻之白龍港。又南經玉田﹑丰潤﹑合浭水以達於海。應先修築河堤。再於薊州下倉鎭以南﹑建橋下閘﹑壅水注於兩岸。以資灌漑。一﹑浭水﹑出遷安之泉莊。至崖兒口。東決﹑則淹丰潤。西決﹑則淹玉田。應開直河二道。與舊流分瀉。其近河堤堰。更加髙廣。建閘開渠。庶令窪濕之區。皆爲膏壤。一﹑玉田之藍泉﹑流入薊運河。河外瀦水爲湖。山水暴漲。河與湖平。應將河身疏通深廣。朿以堤防。湖之西北。另開小河。引山澗諸水入河下流。使湖不泛溢。仍於湖心最深處﹑儲爲水櫃。以濟泉水之不足。其泉河一帶﹑仍多方疏導。以廣水利。一﹑丰潤之王家河﹑﹤氵義﹥河﹑龍堂灣﹑泥河四道。或流入大泊。或流入薊運河。田疇不蒙其利。應滌源疏流。築堤建壩。於東北﹑引陡河爲大渠。橫貫四河之中。廣開溝洫。以備旱澇。一﹑永平所屬﹑若盧龍之燕河營。及營東五泉﹑灤州之別故河﹑龍溪﹑沂河﹑靳家河﹑黃垞河﹑陷河﹑龍堂﹑牤牛河。遷安之徐流營﹑泉河﹑三里河。皆應隨地制宜。開溝引流。於水利營田。大有裨益。以上八條。俱應如所請。得上�日。依議速行

○戊戌。以鑲藍旗蒙古副都統伯馬蘭泰﹑署正黃旗蒙古都統

○升直隸天津副將管總兵官事徐仁﹑爲正藍旗漢軍副都統。調山東兗州總兵官趙國瑛﹑爲直隸天津總兵官。升直隸三屯副將柏之蕃﹑爲山東兗州總兵官。調四川川北總兵官潘之善﹑爲陜西安西總兵官。陜西安西總兵官孫繼宗﹑爲四川川北總兵官。仍署陜西甘州提督。署陜西安西總兵官宋可進﹑仍署陜西涼州總兵官

○己亥。陜西固原提督馬煥﹑緣事革職。升四川重慶總兵官路振揚﹑爲陜西固原提督。調陜西西寧總兵官黃喜林﹑爲四川重慶總兵官。升江西袁州副將周開捷﹑爲陜西西寧總兵官

○議政王大臣議覆。川陜總督嶽鐘琪等遵上�日議奏﹑潼關系陜西要隘。駐防滿兵。於地方有益。應於西安八旗餘丁內﹑擇其人才壯健者。選取馬兵四百名。步兵六百名。給與錢糧馬匹器械等項。設城守尉一員。每旗設防禦一員。驍騎校一員。領催四名。管轄操練。於潼關西門城外﹑建築營房。分給弁兵。並請將潼關撫民同知﹑攺爲理事同知。審理案件。均應如所請。從之

○兩廣總督孔毓珣題﹑廣西南寧府果化土知州趙常茂故。其子趙應龍年幼。請以其弟趙常蔭﹑暫行管理州務。下部知之

○庚子。工部右侍郎馬進泰﹑緣事革職。擢監察禦史邁柱﹑爲工部右侍郎

○鑲白旗蒙古都統巴拜﹑以病乞休。允之

○辛丑。諭議政王大臣等。據遣往策妄阿喇布坦眾佛保等奏稱﹑策妄阿喇布坦﹑以克木可穆齊克﹑吳梁海地方。原系伊所屬。被丹津喇布坦侵占。仍欲得此地方等語。今不令策妄阿喇布坦來使入內地。卽於巴爾庫爾地方遣回。恐策妄阿喇布坦乘此時發兵侵擾克木可穆齊克﹑吳梁海﹑現今我滿洲蒙古兵丁﹑在茂岱察罕叟爾紮克拜達裏克駐札。著前鋒統領丁壽﹑帶滿洲兵五百名蒙古兵五百名。副將軍貝勒博貝﹑帶喀爾喀兵一千名。前往唐奴山前之特斯等形勝地方駐札。於克木可穆齊克居住之車零旺布。吳梁海居住之博貝處﹑不時偵探。若策妄阿喇布坦侵犯吳梁海等處。賊兵若少。卽襲擊之。如賊勢眾。斷不可輕進。著將軍穆克登﹑副將軍丹津多爾濟﹑策淩﹑博貝等。應於何處防守預備。定議奏聞

○封皇后弟五格﹑爲一等侯

○移江南京口右營原駐簰灣守備一員。及千總一員。兵二百名。駐防鎭江之圌山。仍撥右營千總一員。駐防簰灣。從江蘇巡撫張楷請也

○壬寅。敬奉聖祖仁皇帝禦容於恩佑寺。上親詣行禮

○諭理藩院。昨爲吳梁海人等﹑特降諭上�日。發兵駐防。朕復詳思﹑克木可穆齊克地方之吳梁海人等。俱系車零旺布博貝屬下。其來歸之科羅爾賣等﹑現交博貝撫綏存卹。居之公所。此等人﹑向在喀爾喀邊外樹內打牲爲生。與準噶爾所屬之吳梁海接壤。又與鄂羅斯連界。必當輕徭薄賦。俾伊等生計饒裕。乃爲有益。此等人素無知識。萬一策妄阿喇布坦設計哄誘。或興兵搶掠。𨿽地屬彈丸。人極愚賤。而儻被侵犯。卽與蒙古王貝勒之部落一體。豈可置之不問。觀策妄阿喇布坦奏章。其意於吳梁海﹑每飯不忘。將來未必無乘間侵犯之事。今玆夏月。我師現在特斯等處遊牧。朕欲乘此遣大臣一員。攜帶布帛茶葉等物。同王車零旺布﹑貝勒博貝﹑或親至克木可穆齊克地方。或於附近吳梁海之唐奴特斯等處。齊集伊等爲首之人。分別賞賜。明示朕意曰。皇帝軫念爾等民生。特命前來傳上�日曉諭。爾吳梁海人﹑世居樹內。以打牲爲生。遇力彊者﹑卽爲納賦。由來舊矣。今爾等旣納貢賦於蒙古王貝勒等。卽爲朕之屬國。所居與鄂羅斯﹑準噶爾邊界甚近。據今差往準噶爾使臣回奏﹑策妄阿喇布坦云﹑克木可穆齊克地方之吳梁海人等。向俱爲伊之屬下。甚恨爾等。皇帝﹑恐爾等受伊侵害。故特遣大臣傳諭。預爲防備。且施恩賞賜爾等。嗣後遠設營哨。盡心防禦。策妄阿喇布坦所屬之吳梁海﹑與爾等接壤。宜不時探察。再﹑鄂羅斯亦與爾等甚近。儻伊國人等侵爾邊界。造屋種地。立卽報知汛地。轉報將軍。卽使策妄阿喇布坦侵害爾等。將軍早聞。便可發兵救助。儻策妄阿喇布坦兵多。事起倉猝。爾等力不能當。卽攜帶妻孥牲餼﹑暫移入內邊遊牧。若賊兵無多。爾等酌量已力﹑可以殄滅。卽殄滅之。與其略不設備。致策妄阿喇布坦忽來見侵。劫掠牲畜。殺傷人民。何如早備之爲善也。皇帝又軫念爾等生計。特命爾主王貝勒等﹑減爾貢賦。將所減之數。皇帝動支國帑﹑賞賚爾主。期與爾等生計有益。爾等誠能感戴國恩。恪遵訓上�日。固守地方。探察詳報。朝廷恩賚。自必有加無已等語。車零旺布﹑博貝﹑同命往大臣﹑如此詳悉曉諭伊等再於伊等中﹑揀選老成服眾之人。作爲首領。令其守望相助。其遇有緊急事務。作何知會傳報之處。亦著詳細定議﹑開示伊等。伊等果能深知利害。感佩恩澤。則必輸誠效力。從此邊圉益固矣

○癸卯。鑲藍旗漢軍都統阿魯﹑緣事革職。調正紅旗蒙古都統伊爾哈岱﹑爲鑲藍旗漢軍都統。以理藩院尙書特古忒﹑爲正紅旗蒙古都統。仍兼理藩院事務

○豁免河南祥符縣﹑被水沖決田地額賦九千四百兩有奇。從河南巡撫田文鏡請也

○甲辰。諭大學士等。去歲畿南被水。深軫朕懷。𨿽截漕發粟﹑賑糶頻施。然猶恐小民甫經災沴之後。無力供輸。是以又特降上�日﹑將雍正四年通省錢糧。俱令緩徵。夫今年錢糧。尙且緩徵。則從前未完之項。豈有轉行急徵之理。今聞地方官﹑竟有仍追比前欠者。漠視民瘼。莫此爲甚。深負朕憂念斯民之至意。著傳上�日與直隸總督速飭各地方官﹑凡舊欠錢糧。一槪緩徵。所有兵餉工料各項需用之處。俱動藩庫銀兩撥給。不得短少扣克。如地方官仍有私徵等獘。一經察出。定行從重治罪

○諸王大臣等﹑遵上�日將允禩攺名之處詢問允禩允禩自攺名爲阿其那。攺伊子弘旺名爲菩薩保。奏入。報聞

○丙午。調鑲藍旗蒙古副都統伯馬蘭泰﹑爲本旗滿洲副都統。升正黃旗護軍參領廣西﹑爲鑲藍旗蒙古副都統

○調山西總督伊都立來京。以山西布政使髙成齡﹑署理山西巡撫印務

○丁未。諭鑲黃旗大臣等。世襲官員。有捨兄而襲弟者。原襲職之初。或其兄情願告退。或庸劣殘疾。或非正室所出。因令其弟承襲。後遂專於此一支相繼承襲。殊爲屈抑。今後可將原立此官之人。查明共有子孫幾人。俱帶領引見。有庸劣疾病者。於本名下注明。各將家譜交送八旗。攺定再進

○戊申。諭宗人府。魯賓﹑人原不及。昨將允禩之事。於眾人前詢問。見其舉動狂悖。原欲將伊正法。因伊無兄弟子息。不忍絕伊後嗣。特予寬典。諭令禁錮髙墻。爾衙門奏稱﹑無應襲伊貝子之人。朕令爾等往問魯賓。據爾等奏稱﹑魯賓甚是惶恐。並非前日舉動。且又耳襲。據此﹑將伊正法之上�日。伊或未聞。所以如此。伊之職銜。旣無應襲之人。著將魯賓寬宥。降授輔國公。伊之佐領。諒伊亦不能約朿。俱撤回置之公處

○調江南江寧將軍董吉那來京。升陜西西安右翼滿洲副都統覺羅伊禮布﹑爲江南江寧將軍。直隸天津協領關保﹑爲陜西西安右翼滿洲副都統

○復置江南海口葦蕩二營。設參將一員。守備二員。千總二員。把總四員。兵一千二百三十名。專管采葦巡河之事。從河道總督齊蘇勒請也

○己酉。封和碩簡修親王雅布庶子神保住﹑爲和碩簡親王

○調貴州提督馬會伯﹑爲陜西甘州提督。升雲南臨元總兵官楊天縱﹑爲貴州提督。調雲南永順總兵官孫宏本﹑爲雲南臨元總兵官。升浙江嚴州副將霍昇﹑爲雲南永順總兵官

○甘州提督路振聲﹑以老疾乞休。允之。加太子少保兵部尙書銜﹑致仕

○定陜西延安府十七州縣丁銀﹑槪從下則。以二錢爲率。歲減舊額一萬二千八百九十兩。從總督嶽鐘琪請也

○庚戌。上詣恩佑寺行禮

○命步軍統領阿齊圖﹑內務府總管常明﹑修理京城內外河道

○辛亥。諭各省督撫提鎭等。凡文武官員赴任之時。朕俱令其進見。面加誨訓。又恐其紀載傳播。粉飾誇張。故令繕寫呈覽。其不能紀述者。亦不彊其繕寫。諭上�日甚明。近見武弁由侍衛出身者。所寫諭上�日。詞句鄙俚。意指乖謬。此等人員。皆由督撫提鎭保送。朕見其技勇可用。遂授以偏裨之職。今觀其陳奏如此。則在外借稱曾��兄侍衛。曾戴藍翎。誇張恩遇。傲上陵下。恣意妄行。亦未可定。著督撫提鎭﹑時加訪察。毋得稍有瞻徇

○升河南按察使沈廷正﹑爲福建布政使司布政使。擢浙江杭州府知府魏定國﹑爲河南按察使司按察使

○實授鄂彌達﹑爲浙江杭州將軍

○壬子。諭雲南巡撫管理總督事務鄂爾泰。四川烏蒙土司﹑縱恣不法。擅擾東川府地方。似此﹑若不嚴行懲戒。將來益無忌憚。滋事愈多。雲南與烏蒙接壤。爾可與嶽鐘琪和衷酌辦。將烏蒙土官土目。先行戒諭。令其毋虐土民。毋擾鄰境。痛攺前非。恪遵法度。儻敢怙惡不悛。罔知斂戢。應作何懲治。爾當悉心籌畫萬全。勿少輕易。其會同嶽鐘琪辦理之處。朕已頒諭﹑令知之矣

○賑河南汝州﹑襄城等二十三州縣水災饑民

○癸丑。正白旗漢軍副都統金鐸﹑緣事革職。以直隸古北口提督何祥書﹑爲正白旗漢軍副都統。升署陜西涼州總兵官宋可進﹑爲直隸古北口提督

○甲寅。諭九卿。漢人爲外官者。俱回避本省。朕思漢軍之在直隸。亦當如漢人之回避本省也。直隸去京城甚近。漢軍中親戚友朋﹑散處直隸州縣。且伊等莊田地土﹑亦多分隸其地。保無請托牽制﹑徇私報怨之獘乎。嗣後應照漢人回避本省之例。停其在直隸居官。令於別省各缺銓用。著九卿速議具奏。尋議﹑八旗漢軍人員﹑應照漢人回避本省例。凡遇直隸道府州縣等缺。於銓選時扣除。布按二司缺出。亦停其開列。得上�日。布政使﹑按察使﹑仍行開列。余依議

○諭八旗漢軍官員等。人臣事君。須明大義。固不可矯情立異。尢不可挾私黨同。習气陷人。流而不返。每至乖於大義。皆由察之不早﹑挽之不力故也。八旗漢軍﹑向來惡習。好通聲气。凡內外文武官員。無論平素識與不識。一登仕籍。必信息相通。互相袒護。𨿽其初意。不過矜名圖利。然積久不攺。種種偏私固結。害正誤公。漸成大惡矣。夫立身事主。豈有二理。若果能孤介。一秉至公。自然能獲乎上。否𨿽竭盡心力。徒然敗品喪名。而且犯義攖法。況此輩邀結。原非至誠。利則同爭。害則各避。究何益乎。夫同此固結之心也。於君則爲忠。於友則爲黨。忠則爲君子。而賞必及之。黨則爲小人。而罰亦必及之。𨿽至愚之人。亦未有不欲爲忠良之君子。而甘爲匪黨之小人。以避賞就罰者也。毫釐之差。天淵之判。可不愼歟。或有云﹑人非聖人。誰能無私。又云瞞上不瞞下。此等陋諺。不知出自何典。爾等旣登仕籍。柰何爲此市井無賴之談。以自絕於聖人。而願爲有私瞞上之人耶。況朕從前局外旁觀。三四十年﹑一切情態。知之甚悉。汝欲瞞上﹑而上究不能瞞。汝不瞞下﹑而下實互相瞞也。深可憫嘆。漢軍中公正不阿之人。朕皆委任信用。如楊宗仁﹑持身剛介。旣歿之後。尙屢邀朕恩。爾等若鹹能實心遵朕訓諭。效法正人。必寵渥厥身。慶流後裔。若面是心非。不能悛攺惡習。不但身遭黜罰。此風不息。後人效尢。必且貽害子孫。嗣後各宜公忠自立。共絕攀依。官無論崇卑。惟盡已職。事無論大小。惟盡已心。人人皆能孤介。則眾孤介和合﹑而成一徳同風之盛矣

○乙卯。以陜西安西總兵官潘之善﹑署四川提督

○兩廣總督孔毓珣題﹑廣西慶遠府忻城土知縣莫振國故。其子莫景隆年幼。請以其弟莫振邦﹑暫行管理印務。下部知之

○予軍前病故西安左翼副都統鄧奇章﹑祭葬如例

○阿霸垓達爾漢貝子徳木楚克故。照貝勒例﹑遣官致祭

○丁巳。授輔國公吳友子富宏﹑爲鎭國將軍。閒散宗室拜穆布子玖雅圖﹑爲奉恩將軍

○兵部議覆。兩江總督查弼納遵上�日議奏﹑據江寧巡撫張楷疏言﹑江南省各州縣捕盜。設有捕快一役。不載經制全書。並無工食。充此役者。率皆市井無賴。承緝盜賊。每多縱盜扳良之獘。請一槪革除。其緝拏之責。宜任民壯。以專責成。查州縣馬快。僅有八名。實屬不敷。請與民壯五十名。合爲一役。名曰壯快。一體操練。分班巡緝。拏獲盜首。按名給賞。應如所請。從之

○予故四川提督嶽昇龍謚敏肅

○戊午。兵部議覆。甘肅巡撫石文焯疏言﹑各省軍犯。俱發河西﹑及平慶臨鞏四府﹑各衛充伍。今各衛俱攺爲州縣。止有赤金﹑靖逆﹑大通三衛。若充發太多。恐致疎縱。請照河東各衛﹑歸並各該府管轄之例。令該州縣專管。庶無疎虞。應如所請。從之

○己未。以果郡王允禮﹑兼管鑲藍旗滿洲都統事

○戶部議覆。順天府府尹張令璜疏言﹑大興宛平二縣各門廠﹑歷年民欠房地租銀。請均作十年帶徵。應如所請。從之

○庚申。上詣恩佑寺行禮畢。回宮

○諭各省督撫提鎭等。連年以來。朕令督撫提鎭等﹑保送所屬武弁。進京引見。若該上司奏摺內﹑有某員操守平常字樣。朕於召見該員之日。必將所奏諭知。冀其洗滌前愆。以圖後效。無非愛惜人材之意。乃間有不肖之員。於回任之後。以上司旣有貶抑之詞。心懷怨望。遂與上司日漸參商。或又以平時操守不謹。旣爲朕所知。將來難望上進由是志气隳頺。見利忘義者有之。但當引見之時。伊等任內﹑未嘗顯有過犯該管上司﹑又未參劾。朕姑且容畱試用。豈能保其將來耶。嗣後該上司保送人員﹑務秉公心。勿存私意。儻伊等陛見擢用之後。攺易前轍。卽當據實參奏。勿謂朕曾擢用。有所瞻顧。勿謂已曾保舉。回護前非。總以大公至正﹑無偏無黨之心處之。則賞罰明﹑而屬員知所勸懲矣

○旌表直隸容城縣烈婦﹑黃桂林妻孫氏。拒姦不污。自縊殞命。給銀建坊﹑入祠致祭如例

○辛酉。諭議政大臣等。朕從前以直隸雨水過多。田禾歉收。米價騰貴。令盛京及口外地方嚴禁燒鍋。巳下諭上�日。今聞盛京地方﹑仍開燒鍋。盛京口外蒙古交界之處。內地人等﹑出口燒鍋者甚多。無故耗費米糧。著嚴行禁止

○壬戌。大學士九卿等奏﹑食侍講俸之錢名世﹑作詩投贈年羹堯。稱功頌徳。備極諂媚。且以平藏之功﹑歸美年羹堯。謂當立碑於聖祖仁皇帝平藏碑之後。甚屬悖逆。應革職。交與刑部從重治罪。得上�日。向來如錢名世﹑何焯﹑陳夢雷等﹑皆頗有文名。可惜行止不端。立身卑污。所以聖祖仁皇帝擯斥不用。置之閒散之地。而錢名世諂媚性成。作爲詩詞。頌揚姦惡。措詞悖謬。自取罪戾。今旣敗露。益足以彰聖祖知人之明。但其所犯﹑尙不至於死。伊旣以文詞諂媚姦惡。爲名教所不容。朕卽以文詞爲國法。示人臣之炯戒。著將錢名世革去職銜。發回原籍。朕書名教罪人四字。令該地方官制造匾額。張掛錢名世所居之宅。且錢名世系讀書之人。不知大義。廉恥蕩然。凡文學正士。必深惡痛絕。共爲切齒。可令在京現任官員﹑由舉人進士出身者。仿詩人刺惡之意。各爲詩文。紀其劣迹。以儆頑邪。並使天下讀書人知所激勸。其所爲詩文。一並匯齊。繕寫進呈。俟朕覽過。給付錢名世

○升正白旗滿洲副都統奇爾薩﹑爲鑲白旗蒙古都統

○正紅旗漢軍副都統許國桂﹑緣事革職。升福建漳州總兵官髙世定﹑爲正紅旗漢軍副都統

大淸世宗敬天昌運建中表正文武英明寬仁信毅大孝至誠憲皇帝實錄卷之四十二

大淸世宗敬天昌運建中表正文武英明寬仁信毅大孝至誠憲皇帝實錄卷之四十三

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正四年。丙午。夏四月。癸亥朔。享太廟。上親詣行禮

○議政王大臣等議覆。據川陜總督嶽鐘琪奏稱﹑巴塘﹑系打箭鑪之門戶。久入川省版圖。至中甸﹑貼近滇省。久入滇省版圖。附近中甸之奔雜拉﹑祁宗﹑喇普維西等處。𨿽系巴塘所屬之地。向歸四川。而其界緊接滇省汛防。總通於阿墩子。阿墩子﹑乃中甸之門戶。請攺歸滇省管轄。設官防汛。與川省之裏塘打箭鑪。彼此犄角。足以各收臂指。控制番民矣。應如所請。從之

○甲子。上詣恩佑寺行禮畢。幸圓明園

○升二等侍衛特恆﹑爲景陵總管

○戶部等衙門議奏。原任直隸總督李維鈞﹑侵蝕俸工銀十四萬八千餘兩。勒限五年追完。若限滿不完。或不足數。照侵蝕例治罪。得上�日﹑五年限滿。分毫不完。然後治罪。於錢糧何益。此等缺欠錢糧﹑勒限追賠事件。應將所欠銀兩數目﹑按所勒年限計算。一年應完若干。儻一年應完之數不完。如何治罪。年限已滿。不能全完。又如何治罪之處。著分別定議。嗣後一體遵行

○戶部又議覆。漕運總督張大有等疏言﹑一﹑長蘆兩淮產鹽之處。姦民串通竈丁。私賣私販。伺回空糧船經過。搬運上船。地方官稽查不及。請嚴行禁止。違者﹑官弁﹑運丁﹑販賣人等﹑俱照私鹽例治罪。一﹑糧船回空時。請於瓜州江口﹑派委瓜州營﹑協同廳員搜查。以杜夾帶私鹽之獘。一﹑運司等官﹑拏獲夾帶私鹽。請照專管兼轄等官例議敍。一﹑隨幫官專管回空。有能拏獲首明私鹽三次。及該幫船三次回空﹑並無私鹽事故者。該管上司咨部﹑以千總推用。一﹑運糧船每船量帶食鹽四十斤。多帶者照私鹽例治罪。一﹑糧船準帶土宜六十石。如有夾帶﹑並包攬商船木筏者。查出﹑照漏稅例治罪。貨物入官。一﹑糧船之中。不許帶火炮鳥槍。違者照私藏鳥槍例治罪。該管官照失察銃炮鳥槍例議處。俱應如所請。從之

○丁卯。諭議政王大臣等。前議於鄂爾昆圖拉地方種地時。曾有人奏稱喀爾喀人等﹑未必情願。朕思喀爾喀地方。原被噶爾丹抄掠。窮困已極。我皇考聖祖施恩收養。各按伊等品級。封爲汗﹑王﹑貝勒﹑貝子﹑公﹑紮薩克。加以重恩。令食俸祿。數年間遂致充裕。安居原遊牧地方。今復安插戍兵。令其種地。亦系特爲喀爾喀護庇久遠之計。伊等聞之。定各欣喜。有何不願之處。朕曾降此諭上�日。今土謝圖汗汪紮爾多爾濟副將軍王丹津多爾濟等﹑感戴爲伊等安插兵丁之恩。復因先於厄爾得尼招地方﹑開種地畝。谷不甚長。遣人從鄂羅斯處﹑尋得與伊地方相宜之谷實。請令按時耕種。又情願幫助耕種人之口糧等因具奏。與朕前上�日相符。喀爾喀汗汪紮爾多爾濟﹑王丹津多爾濟等﹑實系感激深恩。爲國家竭誠效力之人。殊屬可嘉。著交與理藩院議敍

○戊辰。陜西西安左翼漢軍副都統熹思漢﹑緣事革職。以湖廣鎭筸總兵官董象臺﹑爲陜西西安左翼漢軍副都統

○吏部疏奏。京察屆期。請派大學士尙書等大臣﹑會同考察。得上�日﹑嗣後遇京察之年。著內閣滿漢大學士﹑吏部﹑都察院﹑吏科﹑河南道﹑公同閱看。著爲例。不必另派大臣

○下嫁正黃旗和碩額駙福僧格之郡主故。遣官致祭

○己巳。刑部疏奏。未殺人之首盜﹑與傷人之夥盜。原擬斬決。若越獄脫逃被獲者。請照殺人盜犯﹑於本地方斬決梟示。其未殺傷人之夥盜。系免死發遣之犯。如越獄脫逃者。照未殺人之首盜﹑於本地方斬決。若因越獄殺傷兵役者。亦擬斬梟。文武官有能拏獲盜犯越獄。及中途脫逃。並從遣所逃回者。照拏獲名數﹑分別加級紀錄。從之

○添設直隸布政司經歷一員。理問一員。按察司經歷一員。從置直隸總督蔡珽請也

○庚午。貴州巡撫何世璂﹑奏請訓上�日。以便遵守。安輯民苗。撫綏地方。奉上諭。地方要務。朕旣未親歷其境。安能悉知。卽有所見。亦不過得之傳聞。總賴爾等大臣。無欺無隱。據實入告。君臣同心商酌則可耳。至於居心立志應如何處。朕今一一諭示於爾。若能實力遵奉而行。於地方吏治﹑自大有裨益也。不可惟務虛名而廢實事。不可但求潔已而不奉公。不可以因循爲安靜。不可以生事爲振作。毋偏柔善以盜寬仁之譽。毋事姑息以邀屬員之感。毋徇友朋之情而欺主。毋受權要之托而誑君。黔省錢糧有限。爾之操守。朕所素知。再者﹑武備不宜輕視。稍致懈弛。當十分畱心。時加鼓勵。苗夷𨿽蠢而無知。然亦人也。若地方有司﹑實意矜卹。令其知感。營伍嚴肅。令其知畏。朕可保其永遠無事。恩威二字。萬不可偏用。偏用之。目前𨿽有小效。將來必更遺大患。非爲國家圖久安之策。朕所不取。鑑別屬員。不可盡以科甲爲人材。而視他途爲市井小人。自古用人無方。賢愚豈宜如此區別。凡事虛衷秉公。切勿預蓄成見。平心以待。彼來此應。何事不得其理也。勉之勉之。莫負朕倚任之重

○辛未。諭內閣。倉差甚有關系。小京官內未必有人。禦史又各有職掌。漢監督﹑著將候補候選道﹑府﹑同知﹑知州﹑有情願效力者﹑報名吏部戶部。會同九卿揀選引見。如任內果能效力。以應升之缺卽用。滿監督﹑著部院挑選筆帖式保送引見。如能實心效力。以主事卽用。若系中等﹑仍回原職。下等者﹑革退

○戶部議覆。山西總督管理巡撫事務伊都立疏言。積貯倉糧﹑必須就近收貯。庶緩急足恃。請於陽曲等州縣﹑增建倉廒。每年動銀四萬兩﹑采買谷石﹑以備接濟。遇靑黃不接時﹑酌量糶賣還項。應如所請。從之

○工部議覆。兵部左侍郎副總河嵇曾筠疏言﹑豫省鄭州薛家寨等處﹑堤身卑矮。大澑頂衝。請增修埽埧等工。以備捍禦。應如所請。從之

○壬申。授故奉恩將軍達裏伯子海澄﹑爲奉恩將軍

○癸酉。諭議政王大臣等。據差往策妄阿喇布坦處眾佛保等奏稱﹑臣等與策妄阿喇布坦議定疆界。仍欲以索爾畢嶺至唐奴山陰之哈喇巴爾魯克山爲界等語。其事暫且不能完結。朕思巴爾庫爾吐魯番之兵丁。理應撤回。著議奏。尋議﹑策妄阿喇布坦怙惡不悛。輙敢指占地方以圖幸得。乃自取滅亡也。皇上愛惜官兵。以出徵年久。令卽撤回。應將巴爾庫爾吐魯番官兵。俱行撤回。但撤回之後。策妄阿喇布坦﹑或遣人往哈密地方。盜取馬匹牲畜。亦未可定。查哈密地方。現駐兵五百名。應於安西兵內﹑再撥五百名。派副將遊擊各一員。管轄駐札。令其遠設斥堠。嚴加防範。俟哈密建城完工。將五百兵再行撤回。安西將軍富寧安﹑前降上�日調回陛見。應帶領大兵來京。再﹑甘州現有京城滿洲兵三百餘名。亦令都統查克旦帶回。並撤所設軍站其自嘉峪關﹑以至安西﹑沙州﹑哈密。應畱軍站﹑以備遞送。從之

○甲戌。怡親王允祥奏言﹑臣查修水利。徧歷關隘。所過正定府。衢通九省。地界重邊。向設總兵官一員統轄。自奉裁後。攺設副將。隸於督標。事多牽制。防汛每多廢弛。請復設總兵。以資控制。以靖地方。得上�日﹑著照所請。復設直隸正定總兵官。以南營參將張起鵬補授

○乙亥。諭內閣。督撫提鎭。俱系朝廷簡用之大臣。其因公晉接。自有一定之禮儀。不應過卑過亢。以違制度。乃間有督撫倨傲妄行。而提鎭等遂卑躬屈節﹑以爲諂媚者。如年羹堯當日。視提鎭等如同奴隸。每令其披執進見。常鼐在江南時﹑令兩司侍立於傍。此皆妄誕不法之甚。嗣後督撫提鎭相見。務遵會典所載一定儀注。儻有違例披執者。一經發覺。定將倨傲諂媚之人。一同治罪。又屬員謁見上司。遇應穿公服之日。只用補服。不許擅用朝服。向日屢申明禁。近來仍有違背不遵者。今曉諭後。若再有此等。察出必加重處

○升山東沂州副將楊鵬﹑爲河南南陽總兵官

○戶部議覆。兵部侍郎楊汝谷疏言﹑直隸州縣存倉米谷。已皆發賑。請再運奉天米十萬石至天津。又截南漕米十萬石。分貯河間保定兩府適中之地備用。應如所請。從之

○禮部議覆。江西巡撫裴﹤彳率﹥度疏言﹑白鹿書院。已經修葺。請於各省薦舉孝廉方正中﹑簡發一人。授以官職。或於詞臣中遴選文行兼優者爲掌教。應不準行。得上�日﹑朕臨禦以來。時時以教育人材爲念。但期實有益於學校。不肯虛務課士之美名。蓋欲使士習端方。文風振起。必賴大臣督率所司。躬行實踐。倡導於先。勸學興文。孜孜不倦。俾士子觀感奮勵。立品勤學。爭自濯磨。此乃爲政之本。至於設立書院。擇一人爲師。如肄業者少。則教澤所及不廣。如肄業者多。其中賢否混淆。智愚雜處。而流獘將至於藏垢納污。若以一人教授。卽能化導多人﹑俱爲端人正士。則此一人之才徳。卽可以膺輔弼之任。受封疆之寄而有餘。此等之人。豈可易得。當時孔子至聖。門弟子三千餘人。而史稱身通六藝者﹑僅七十有二。其餘不必皆賢。況後世之以章句教人者乎。是以朕深嘉部議。不肯艸率從裴﹤彳率﹥度之請也。其奏請頒發未備之典籍。亦不知未備者是何等書。不便頒發。至於奏請特賜匾額。當年旣經聖祖仁皇帝賜以禦書。朕亦不必再賜

○西安巡撫圖理琛﹑奏請動存庫銀六萬兩。采買豆艸。以爲西安兵丁備用。得上�日﹑圖理琛向任廣東布政使時。密奏不準官兵預支俸餉。廣東及各省﹑原有歲暮預支兩月錢糧之例。伊亦固執不行。以致兵丁度歲艱窘。怨謗繁興。撫臣年希堯彊之而後給發。隨經具摺奏聞。比時朕恐圖理琛在廣東未必相安。故攺調西安。旋因西安巡撫員缺。遂爾擢用。今圖理琛奏請預支銀兩。采買豆艸以備用。是圖理琛爲布政使時。則但知有錢糧﹑而不知有兵丁。今爲巡撫。又但知邀兵弁之歡心。而不復計錢糧之出納。身爲大臣。乃偏執已私。遂至前後大相矛盾。況雍正元年題定﹑兵馬豆艸折銀之例。悉照酌中之價。若遇丰年價賤。兵丁可得余銀。若遇歉年價貴。許該管上司題請增給。是兵丁原無歉年匱乏之慮。今西安兵丁之豆艸。請預買以備用。則他處兵馬之豆艸。獨不當預備乎。圖理琛身在西安。卽欲加厚於西安之旗標兵丁。豈此外兵丁。皆不當蒙惠乎。若一視同仁。使天下兵丁﹑皆有備用之艸豆。其事果能行乎。文武大臣。各有職任。彼此不得干預。西安總統滿洲兵馬。乃將軍之事。延信以宗室而爲將軍。經理軍務。乃其專責。圖理琛此奏。卽有益於兵丁。亦當與延信�妥同奏。今妄憑臆見。獨自敷陳。顯欲侵將軍之職掌。延信旣在同城。於圖理琛此奏。知而不阻。亦屬不合

○丙子。吏部議覆。山西總督管理巡撫伊都立﹑疏奏增設移駐官弁事宜。一﹑朔平﹑寧武二府。請添設經歷各一員。老營堡﹑雁門所。添設巡檢各一員。一﹑太原府駐札寧武之中路同知﹑請攺爲寧武府鹽捕同知。駐札偏關。大同中路管糧通判﹑攺爲大同府糧捕通判。大同府右衛西路同知﹑攺爲朔平府管理糧餉同知。左衛理事同知﹑攺爲朔平府總捕理事同知。移駐朔平府。一﹑萬億寧化二倉。攺隸寧武縣。神池﹑利民﹑八角三倉。攺隸神池縣。五寨倉﹑攺隸五寨縣。其大同西路之常盈庫﹑常丰倉。攺爲朔平府常盈庫﹑常丰倉。一﹑神池堡守備﹑攺爲神池營守備。五寨營把總﹑攺爲五寨縣把總。鎭西衛守備﹑攺爲鎭西城守備。均應如所請。從之

○丁丑。諭各省鄕試正副考官。朕禦極以來。屢次開科取士。凡屬考官。皆擇人品端方﹑素行謹恪者爲之。而諸臣果愼守法度。洗滌獘端。各省榜發。士林皆無異議。但聞試官之內。偶有學問不及。而所取之文。未盡滿人意者。是以去年朕將在京科目出身官員。應開列正副主考者。通行考試。分別等第。記名以備簡用。今鄕試屆期。將記名人員﹑掣簽命往。使典試事。夫文行原無二理。豈有文藝優通。而品行卑劣者。況國家以文章取士。爾等以文章發科。今膺鑑衡之任。若文優而行劣。使天下之人。謂文章一道。全無足憑。則是讀書通籍之人。貽玷於名教。國法尙可容乎。料爾等必無此事。但朕愼重科場大典。不得不諄諄告誡。爾等其共加勉勵。勿負朕心

○戊寅。升鑲藍旗護軍參領傅泰﹑爲本旗漢軍副都統

○兵部議覆﹑貴州銅仁府正大營同知馮光裕條奏。湖南平溪﹑淸浪二衛。與貴州思州府接壤。去湖南省會遼遠。請攺歸貴州管轄。應如所請。再查湖南天柱縣。與貴州黎平府接壤。應攺隸貴州。四川東川府。與雲南尋甸州接壤。應攺隸雲南。就近管轄。從之

○己卯。孝端文皇后忌辰。遣官祭昭陵

○調兩江總督查弼納來京。以直隸馬蘭口總兵官範時繹﹑署理兩江總督。鑾儀使董象緯﹑署直隸馬蘭口總兵官。總理三陵事務

○庚辰。諭宗人府。允禟﹑著交與都統楚宗﹑侍衛胡什裏﹑馳驛從西安一路來京。沿途酌量派兵看守。伊之妻子家口著總督嶽鐘琪﹑巡撫圖理琛﹑石文焯等。派地方官兵。嚴行看守

○又諭。貝勒滿都護﹑庸鄙卑污。所以皇考聖祖仁皇帝不令承襲貝勒。而用伊弟海山。其後海山獲罪禁錮。無應襲之人。不得已﹑方令伊承襲。屢蒙皇考聖祖仁皇帝厚恩。官至議政大臣。領侍衛內大臣。管理正白旗三旗都統事務。伊並未盡心辦事。竭力供職。不但不思圖報髙厚之恩。反入允禩﹑允禟﹑允禵﹑保泰﹑蘇努﹑阿靈阿﹑鄂倫岱之黨。實爲深負我皇考之人。朕𨿽知之甚悉。然朕卽位以來。特望伊悛攺。諄諄教誨。加以深恩。令伊在總理事務處﹑協同行走。伊毫無竭誠效力﹑攺悔前非之意。惟欲阻撓政事。搖亂人心。陰險姦僞。無所不至。從前不孝於父。不友於兄弟。眾所共知。實爲黨與中之巨魁。伊並不知朕之心迹。可令伊每日侍從行走。朕亦欲悉其性情也

○諭大學士等。去歲畿南被水。朕軫念民生。除截漕賑濟﹑種種加恩外。又特命怡親王等﹑親身前往。查勘地理情形。以除水患。以興水利。今一切工程事務。𨿽有分發效力人員。但地非素經。人非素轄。恐有呼應不靈之處。必得本處地方官。公同實心協辦。始克有濟。且事權必欲專一。方可奏功。凡直隸地方文武官。於水利事務。務須與分發效力人員。秉公和衷協助。如有漠視推諉﹑及阻撓者。俱著怡親王題參。有實力奉公者。亦著怡親王保題

○吏部等衙門議覆﹑山西總督管理巡撫伊都立疏奏。新攺朔平﹑寧武二府。請各設教授一員。訓導一員。取進文武童生各十五名。右玉﹑偏關二縣。各設教諭一員。訓導一員。取進童生各十五名。寧武縣。設教諭一員。取進童生各八名。左云﹑平魯﹑陽髙﹑天鎭四縣。各設訓導一員。取進童生各八名。神池﹑五寨二縣。各設訓導一員。取進童生各六名。應如所請。從之

○辛巳。諭九卿等。朕從前曾降諭上�日。凡遇理事之日。若有大風雨雪。著在京官員等﹑卽不必來圓明園。朕自攺期另傳。昨日原擬今辰理事。乃夜來下雨。朕卽傳諭諸臣﹑不必前來。而城中官員﹑俱已行至西直門。聞上�日始回。昨夜旣有風雨。在京大臣等﹑理應遵照前上�日。何必多此往返。嗣後有特上�日所傳之官員。若有風雨無阻字樣。則不論風雨。卽著前來。若朕禦門之日﹑過有大風雨雪。伊等卽互相傳諭。不必前來

○調禮部左侍郎阿克惇﹑爲兵部左侍郎。轉禮部右侍郎三泰﹑爲左侍郎。調兵部左侍郎塞楞額﹑爲禮部右侍郎。兼管兵部侍郎事

○壬午。諭內閣。據總河齊蘇勒奏報。朱家口水勢﹤阝步﹥長。東岸壩臺﹑大埽衝陷。現在防守修築等語。黃河水性無定。將來或有漫溢。河水旁引。恐有奪河之患。齊蘇勒在工年久。歷練老成。淸愼勤三字﹑均屬無愧。朕所深知。但年已望七。恐精力稍減。河工勤勞。思慮有不及處。兩廣總督孔毓珣﹑素諳河工事務。伊從前屢請陛見。今準其來京。著先至河上﹑詳勘水勢。協同齊蘇勒﹑細加商酌妥議。兩廣總督印務。著兵部侍郎阿克惇﹑前往署理

○以翰林院侍講學士張照﹑爲雲南鄕試正考官。編修顧仔﹑爲副考官。江西道禦史趙城﹑爲貴州鄕試正考官。編修戴瀚﹑爲副考官

○調正藍旗蒙古副都統嶽爾岱﹑爲正白旗滿洲副都統。鑲白旗蒙古副都統嶽興阿﹑爲正藍旗蒙古副都統。升正藍旗參領李淑徳﹑爲鑲白旗蒙古副都統

○調貴州大定總兵官丁士傑﹑爲福建漳州總兵官。升陜西督標副將姚文玉﹑爲湖廣鎭筸總兵官

○癸未。吏部議覆﹑怡親王祥疏奏。直隸水利營田﹑事務殷繁。請設立滿漢司屬各四員。水利營田使經歷一員。應如所請。從之

○山東巡撫陳世倌疏報。濟寧等十五州縣衛﹑開墾雍正二年分田地九十五頃有奇。下部知之

○甲申。諭大學士等。弭盜之法﹑莫良於保甲。朕自禦極以來。屢頒諭上�日。必期實力奉行。乃地方官憚其繁難。視爲故套。奉行不實。稽查不嚴。又有藉稱村落畸零﹑難編排甲。至各邊省。更藉稱土苗雜處﹑不便比照內地者。此甚不然。村落𨿽小﹑卽數家亦可編爲一甲。熟苗熟獞。卽可編入齊民。苟有實心。自有實效。嗣後督撫及州縣以上各官﹑不實力奉行者。作何嚴加處分。保正甲長﹑及同甲之人。能據實舉首者。作何獎賞。隱匿者。作何分別治罪。其各省通行文到半年以內。被舉盜犯。可否照家長自首之例。暫治以輕罪。舉首之盜。儻有從前未經發覺之案。地方官可否從輕處分。以免瞻徇畏縮。著九卿詳議具奏。再﹑盜案疏防。文武各有處分。𨿽著有成例。但其中尙有分別。凡山海大盜。聚眾多人。土獞苗蠻。成羣劫奪。及響馬老瓜等賊。聚有窩穴。勢難擒捕者。當責之弁兵。如久無緝獲。則文武一例處分。情罪俱當。若盜止十人以下。蹤迹散處者。則捕役力能擒制。𨿽事發潛逃。亦能躧探。而營汛弁兵。各有職守。勢難遠緝。此等盜犯。似當專責州縣。武職處分。可否酌量從輕。庶情法得平。中無枉抑。著九卿一並確議具奏

○兵部議覆﹑原任兵部侍郎牛鈕﹑條奏。各直省驛站馬匹一事。先經臣部將應增應減之處。行令各該督撫詳查去後。今據各該督撫陸續具題到部。臣部詳加查勘。應以驛路之遠近。道途之險易。分別裁減。著爲定例。從之

○裁雲南松林驛﹑歸並炎方驛。沾益驛﹑歸並倘塘驛。從雲南巡撫楊名時請也

○乙酉。吏部遵上�日議覆。稽察內務府禦史員缺。於內務府郎中員外等官選授。所辦事件。年終赴京畿道刷捲。其升轉照各部院司官升轉禦史之例。不兼內務府職銜。凡有題參事件。不必會同內務府總管列銜。如有徇隱﹑照例議處。並各設筆帖式二員。得上�日﹑內務府所辦稿案。不必送京畿道刷捲。余依議

○吏部議覆。山東巡撫陳世倌等疏奏。請將直豫兩省所轄賈魯河等二十五處地方。撥歸山東曹縣統轄。以淸地界。其曹州州同﹑並請移駐桃源集。以資彈壓。應如所請。從之

○丙戌。署山西巡撫髙成齡疏言﹑平遙縣盜犯魏二越獄。疏防知縣髙大有﹑因公出境。請照例免其處分。得上�日﹑魏二系爲首惡盜。知縣髙大有﹑並不嚴行監禁。竟致越獄脫逃。殊屬不合。著交與該撫並髙大有﹑務將魏二拏獲。如不能拏獲。將該撫議處。髙大有從重治罪。至內稱髙大有因公出境。並未聲明前往何處。著將髙大有因何事派委﹑前往何處等情。交與該撫察明具奏。儻有徇隱。將該管各上司一並治罪。再﹑各省似此奏稱因公出境者甚多。此內每有上司官員。瞻顧情面。受屬員請托。掩飾具奏等獘。部中不行詳察﹑卽照該督撫所請議覆。以致地方官員﹑俱漫不經心﹑疏忽怠玩。應如何分別議處。著九卿定議具奏。尋議﹑嗣後凡斬絞重犯越獄。該管官﹑除赴部引見﹑委解錢糧﹑奉調查審案件﹑及承辦要務等事﹑因公出境﹑以及奉調入闈者。該督撫卽於疏內聲明。吏部仍照因公出境例查議。該管官或委署鄰邑。或檄調赴省等項公出時。斬絞重犯﹑越獄脫逃者。仍照越獄定例處分。至軍流徒罪等犯﹑與斬絞重犯有間。該管官員。或因公出境。以致越獄脫逃。該督撫﹑亦務將該員於某月日﹑因何事公出何處。逐一聲明﹑到部察核。仍照因公出境例議處。如有並非因公出境。該管上司瞻顧情面。受屬員請托。捏稱因公出境。掩飾具奏者。將該管上司﹑照徇情例降二級調用。該管有獄官﹑照規避例革職。從之

○丁亥。以都察院左都禦史福敏﹑管翰林院掌院學士事

○升內閣侍讀學士僧格﹑爲內閣額外學士

○九卿議覆。怡親王允祥疏言﹑滏陽河﹑發源河南磁州。州民攔河築壩。致直屬之邯鄲﹑永年諸縣。爭水訐訟。事關兩省。文移動經歲月請將磁州攺屬廣平府滏﹑陽一河。全歸直隸統轄。應如所請。從之

○雲貴總督仍管雲南巡撫事楊名時疏言﹑通省丁銀。請於通省成熟田地內﹑按畝攤徵自雍正四年爲始。永爲定例其屯軍丁銀。將無主影射田土淸查漸次抵補。從之

○戊子。諭吏部雲南﹑貴州﹑四川﹑福建﹑廣東﹑廣西等省。地處邊遠。凡選授教職。每曠缺遲久。其作何補授之處。該部議奏。尋議﹑遠省教職。請將應選人員。由部截定人數。照科分名次。塡寫執照。給發各該撫。令其挨次具題選補。並將到任日期報部。從之

○以鑲藍旗滿洲副都統伯馬蘭泰﹑署鑲藍旗護軍統領

○戶部議覆。署四川巡撫羅殷泰疏言﹑川省州縣。多屬以糧載丁。紳衿貢監等﹑盡皆優免差徭。請將優免之名永行禁革。與民一例當差。查川省以糧載丁之州縣。紳士原無丁銀無庸優免。得上�日﹑向來徵收錢糧。每私立儒戶宦戶名色。偏累小民。已經降上�日嚴禁而丁糧差徭。或借紳衿貢監之名。包免巧脫。情獘多端。羅殷泰所奏﹑禁革紳士優免之處。固屬太刻。而部議但就其錯處指駁。其餘未曾詳議。亦屬朦混。著九卿詳議具奏。尋議﹑照例優免本身一丁。其子孫族戶濫冒。及私立儒戶宦戶﹑包攬詭寄者。查出治罪。從之

○兵部遵上�日議奏。正定副將﹑旣攺爲總兵官。應將標下兩營﹑攺爲鎭標。復設遊擊二員。以現有之守備二員﹑卽爲遊擊中軍守備。復設千總一員。再設城守龍固營守備一員。把總二員。添設馬步兵二百三十五名。從之

○四川巡撫法敏疏言﹑川省邊界番夷。干犯法紀者。請一面會同督撫提鎭具奏。一面相機擒拏正罪。並請嚴飭督撫提鎭﹑約束沿邊弁員。務以安戢邊境爲主。不得一毫需索。以致開釁生事。得上�日﹑治內地﹑當先寬而劑之以嚴。治邊夷﹑宜先威而繼之以恩。方克有濟。朕非好大喜功﹑偏於殘忍之主。此數處番夷。咸沐聖祖數十年寬仁厚徳。自應傾心向化。總緣地方官不實心任事。苛求見小。激出事端。復隱匿養姦。致令伊等恩不知感。威不知畏。所以大不法之案。重見疊出。今若照爾迂見而行。爾能令所屬各員﹑盡皆一塵不染乎。儻再有不法事出。將不肖員弁正法。以謝罪於番夷乎。抑別有料理之法乎。若漫然不料事之始終。亦並無深謀遠慮。止據無稽之迂談。奉爲指歸。信而不疑。是豈封疆大臣之識見耶。今爾所見。亦不可謂全無用處。但尙非其時。俟將此歷來不法之積習。極力振作。整頓一番。使伊等凜然知法當遵。知威可畏。然後再行爾此奏。嚴飭將弁屬員。遵守弗違。彼時可保地方百姓﹑永遠享昇平之福也

○己丑。諭內閣。各省耗羨銀兩。與營伍中數分公糧。存貯公所。原爲本省本營之中﹑或有公事需用。或爲各官養廉。使地方營伍。備用有資。不至派累兵民。乃通權達變之法。其來久矣。並非正項錢糧可比也。邇來督撫提鎭中小心拘謹者。恐目前經手。將來無以自明。具摺奏請咨部。以記出納。原系見小之舉。該部祗應存案。此並非開銷正項錢糧也。若將耗羨銀兩﹑俱比照正項具題報銷。相沿日久。或有不肖官員。指耗羨爲正項。而於耗羨之外又事苛求。必至眙累小民。此風斷不可長

○裁廣西太平府龍州流官吏目缺。從兩廣總督孔毓珣請也

○庚寅。諭吏部﹑兵部。蔡珽職掌太多。不能兼管。著將都察院左都禦史及正白旗漢軍都統二缺。另行開列具奏。兵部尙書事﹑仍令蔡珽管理

○吏部議覆。兩廣總督孔毓珣疏言﹑外省回京旗員。帶有眷屬。若務令就陸。所費甚多。請於有水路之處。聽其由水路行走。仍令於原定限內到京。無故遲延者。照例治罪。應如所請。從之

○兵部左侍郎副總河嵇曾筠﹑疏請移駐儀封縣地方。以便督率保固各險要工程。下部知之

○免直隸霸州玉田等四州縣﹑雍正三年分水災額賦有差

○辛卯。兩廣總督孔毓珣題。廣西太平府思明土知府黃晟休致。請以其子黃觀珠襲替。下部知之

大淸世宗敬天昌運建中表正文武英明寬仁信毅大孝至誠憲皇帝實錄卷之四十三

大淸世宗敬天昌運建中表正文武英明寬仁信毅大孝至誠憲皇帝實錄卷之四十四

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正四年。丙午。五月。壬辰朔。以宗人府左宗人鎭國公徳普﹑爲右宗正。轉右宗人輔國公訥圖﹑爲左宗人。以輔國公塞爾臣﹑爲宗人府右宗人

○刑部議奏﹑西安閒散滿洲厄爾格﹑因飲酒不相遜讓。將披甲人李佳寶毆死。厄爾格﹑應擬斬決。得上�日﹑滿洲殺死滿洲。卽行正法。當日定例甚善。自定例後。此等事件甚少。可見立法稍嚴。而全活者轉多。但此內亦有故殺謀殺者。亦有鬥毆致死者。所犯之罪﹑有斬絞之不同。其中宜加分別。嗣後將應斬者﹑定爲立斬。其應絞者﹑定爲立絞。似爲允協。著交部著爲定例

○又議。管理察罕叟爾等處糧餉兼理屯田巴泰奏言﹑種地贖罪郭三瞎等二十人﹑年老病廢。無以資生。請令種地官員養贍。以示矜卹。應如所請。得上�日﹑伊等𨿽系重罪發遣之犯。但在彼地方。並無不法及逃回等事。若果年老殘廢。不能耕種。情有可憫。著行文巴泰﹑詢問伊等。有願畱彼處者。卽給與種地官員分養。有願回故里者。遣人送部。令其回籍

○川陜總督嶽鐘琪疏言﹑寧夏駐防滿漢兵丁糧餉。請分別折給。得上�日﹑從來滿洲兵丁。性情質朴。奉公守法。不知爭論財物。自圖便利。亦未聞於該管上司前﹑有控告錢糧等事。昔年福州漢軍駐防兵丁。因爭競馬乾錢糧。聖祖仁皇帝將爲首之人重懲。附和之人﹑分別治罪。蓋恐其漸成惡習。故用法以儆將來也。每見旗人爲上司。往往袒護旗人。亦有故意刻待旗人﹑袒護漢人以示公者。漢人爲上司。又往往袒護漢人。亦有故意刻待漢人﹑袒護旗人以示公者。此皆非大公至正之道也。朕君臨天下。一視同仁。惟期事事公平。不肯稍有偏向。如滿洲駐防兵丁。其所得錢糧馬干等項。較綠旗兵丁爲多。此非厚待旗人也。蓋綠旗兵丁﹑系土著之人。經營度日。稍覺容易。滿洲兵丁﹑於錢糧之外。無所資藉。故特加恩惠以養贍之。旗兵旣有多得錢糧之處。則不應復占綠旗之分例。今嶽鐘琪奏﹑據鐘保詳稱﹑寧夏滿兵初到。采買米石艸朿實難。請將夏朔二縣實徵艸朿。並額徵一萬五千石之米。盡給滿兵。以折價給與綠旗兵丁。此奏甚屬錯謬。若云折價足敷采買之用。則綠旗可以采買。滿兵卽可以采買。且地方官亦可以采買矣。若云折價不敷。則滿兵不敷。綠旗兵亦卽不敷矣。兵丁同爲朝廷豢養之人。滿洲素性尙義輕財。豈肯奪綠旗兵丁之利以自便其私乎。據云詢問綠旗兵丁。亦欣然樂從。凡辦事﹑祇論理之當行與否。若於理當行。豈因綠旗兵丁不願而遂停止乎。若於理不當行。卽綠旗兵丁情願。固屬可嘉。獨不計及滿洲兵丁之顏面乎。又稱所需白米﹑每石以一兩五錢折價。爲數無幾等語。國家有一定之經費。若屬應用﹑則數千數萬。亦不爲多。若不應用﹑則一絲一粟。亦宜察核。豈有因數目不多。而遂可任意增添乎。況爲數不過七百餘金。卽將此分與三千人眾。爲利幾何。而令滿兵徒受與國家較量錙銖之名乎。鐘保身爲藩司。料理軍餉。乃其專責。滿洲兵丁所需米石艸朿。著交與鐘保管理﹑采買散給。不得稍有虧缺。若借端貽累地方。朕必加重處。俟辦理數年。兵丁住久熟習之後。再行奏聞。令兵丁各自采買

○癸巳。諸王大臣等奏。允禵身爲大將軍。毫不效力。止圖利已營私。貪受銀兩。縱容屬下騷擾地方。嚇詐官員。固結黨羽。心懷悖亂。請卽正典刑。以彰國法。得上�日﹑阿其那﹑允禟﹑允禵等。結黨營私。同惡相濟。朕以宗廟社稷爲重。遲回詳愼。多方勸戒。而伊等怙終不悛。罪惡昭著。朕亦無可如何。但允禵與阿其那﹑允禟。𨿽均屬罪人。而允禵爲人﹑止於賦性糊塗。行事狂妄。至姦詐陰險之處。則與阿其那﹑允禟。相去甚遠。因阿其那﹑允禟。多方籠絡。允禵墮其術中。受其指使。不知悔悟。設令伊一人獨處。則才具庸劣。斷不能獨爲一事。若與阿其那﹑允禟一處。聽其愚弄。則狂悖恣肆。可以無所不爲矣。朕數十年來﹑於伊等之居心行事。知之甚悉。若謂朕於允禵。獨有所偏徇。則朕何以對聖祖在天之靈乎。朕之此心。天地神明﹑自能昭鑑。前令允禵在馬蘭峪居住。原欲其瞻仰景陵。感發天良。痛攺前非。洗心滌慮。而允禵並不醒悟悛攺。蔽錮日深姦民蔡懷璽﹑又構造大逆之言。冀行蠱惑。則馬蘭峪亦不可令其居住。著滿都護常明﹑來文﹑馳驛前往。將允禵撤回。朕思壽皇殿﹑乃供奉皇考皇妣聖容之處。將允禵於附近禁錮。令其追思教育之恩。寬以歲月。待其攺悔。伊子白起﹑甚屬不堪。著與允禵一處禁錮。其子白惇尙好。可封爲鎭國公。令在伊家居住

○陜西巡撫圖理琛摺奏。保送遊擊守備。赴部引見。奉上諭。嘗見滿洲爲上司。則以滿洲爲可信任。漢人爲上司。則以漢人爲可信任。漢軍爲上司。則以漢軍爲可信任。不思身爲大臣。管轄之人。滿漢俱有。一有偏向。則諸事皆不得其平。何以服人心而理庶務。前朕令陜西督撫提臣﹑各保遊擊一員。守備一員。送京引見。朕意以陜西武弁﹑可用者甚多。而徵討桌子山等處﹑又多效力有功之人。地方大臣。當從公保薦。以副朕畱心人才之意。乃圖理琛於遊擊內﹑將查爾扈保送前來。查爾扈﹑曾在乾淸門侍衛行走。用爲陜西撫標遊擊滿洲在陜﹑爲綠旗武官者。只有查爾扈一人。而圖理琛卽將伊保舉。豈此外遂無可保舉者乎。且查爾扈﹑系朕深知熟識之人。又何必進京引見。著卽令回任。又﹑潼關修造滿兵房屋。延信﹑圖理琛﹑特差旗員四人。前往監造。若云滿洲房屋漢官監造。未必合宜。何妨指示規模。令其照式爲之。而必欲差委滿洲。謂其不致侵蝕浮冒。是明以漢人爲不可信用。而以滿洲爲可信用。卽有意偏向之明驗矣。著交與延信﹑圖理琛。不時稽查。若所差旗員。不善辦理。或有侵蝕浮冒。或在地方生事滋擾。朕少有所聞。定將延信﹑圖理琛﹑一並從重議處。從前年羹堯署理大將軍印務。將滿洲官員兵丁。百計陵辱。領兵徵巢�刀鎭海堡時﹑將滿洲功績。槪行泯沒。且加以敗北之名。以致人人怨憤此又有意遏抑滿洲者。更爲悖逆。身爲大臣。一涉偏徇。則大乖爲政之道。將來必幹嚴譴。凡居封疆大任者。當深以爲戒

○兵部等衙門議奏。鄂倫岱﹑阿爾松阿。固結朋黨。擾亂眾心。屢蒙寬宥。發往盛京。仍怙惡不悛。大干國紀。鄂倫岱﹑阿爾松阿。應擬斬立決。從之

○兩廣總督孔毓珣題。廣西思恩府上林土知縣黃爵泰休致。請以其子黃瑞麒襲替。下部知之

○甲午。孝誠仁皇后忌辰。遣官祭景陵

○諭兵部。從前令各省督撫提鎭。將本標弓馬嫻熟﹑人材壯健之千總。保送來京。今所保送者。將已用完。著行令照前再各保送一員。但從前保送各員內﹑有年幼人平常者。今見一體擢用。則此次保送。懷私而徇情受賄者﹑必更多矣。況前上�日如千總不得其人準於把總兵丁內挑選。卽拔補千總。是合營伍之內。俱得挑選。豈患無人。若今次仍有以平常及年幼之人保送者。著將保送之該督撫提鎭。一並議處

○戶部議覆直隸總督李紱奏言﹑直屬未被災之州縣。請將谷石糶借。應如所請。得上�日﹑借放倉糧。每爲地方官掩飾虧空之計。且借放之時。往往利歸有力之家。窮民不得實惠。直隸倉糧。向來虧空甚多。朕知之甚悉。今李紱爲直隸未報災之州縣。奏請糶借倉糧。著派翰林﹑禦史﹑部院賢能官﹑十數員。前往會同各該地方官。核實監糶。著吳隆元﹑余甸。總管查察。務使小民均沾實惠。其各處糧谷。果否實貯在倉。著一並查驗

○禮部議覆﹑江西巡撫裴﹤彳率﹥度疏言﹑江西鄕試內簾﹑書經房考。舊例止用二員。今人文日盛。捲多房少。請酌添書經房同考官一員。應如所請。從之

○刑部議奏。旌徳縣民呂髙﹑戳死親兄。應依律斬決。得上�日﹑一家兄弟二人。弟毆兄至死。而父母尙存。則有家無次丁。存畱養親之請。儻父母已故。而兄死弟抵。必至絕其祖宗禋祀。此處甚宜畱意。若因爭奪財產。及謀殺故殺。又當別論。呂髙家中﹑有無承祀之人。交部察明嗣後應如何定例之處。著九卿確議具奏。尋議﹑除爭奪財產。謀殺故殺。按律正法外。儻系一時爭角。互毆致死胞兄。而父母已故。別無兄弟。又家無承祀之人。應令地方官據實查明取結。疏內聲明。如蒙恩準其承祀。將該犯免死減等。從之

○京察滿漢各官。不謹官﹑五員。罷軟官﹑五員。年老官﹑十員。有疾官﹑十三員。才力不及官﹑十員。浮躁官﹑一員。分別處分如例

○免直隸香河等三縣雍正三年分水災額賦有差

○乙未。議政王大臣等議覆川陜總督嶽鐘琪等奏稱﹑臣遵上�日同通智﹑將隆科多﹑石文焯﹑所奏插漢拖輝開渠建閘之事按圖驗看自插漢拖輝至石嘴子築堤開渠。有地萬頃。可以招民耕種。請於插漢拖輝適中之地。建城一座。設知縣一員。典史一員。再將李綱堡把總一員。兵五十名。移防縣城。石嘴子地方。請撥平羅營守備一員。把總一員。兵二百名。駐札中衛邊口。請撥寧夏鎭標守備一員。把總一員。兵一百名。分汛防守。自河西寨至石嘴子築堤二百餘里。開渠一道﹑建攔水閘八座。請於七月間動工。卽行招民開墾。以資灌漑。其新設縣名。恭候欽定。鑄給印信。均應如所請。得上�日﹑依議。插漢拖輝之事。甚屬緊要。著通智﹑畱插漢拖輝地方辦事。單疇書﹑向官寧夏。亦著前往。同通智管理事務。尋定新設縣名曰。新渠

○丁酉。升戶部左侍郎辦理江西巡撫事裴﹤彳率﹥度﹑爲都察院左都禦史。調廣西巡撫汪漋﹑爲江西巡撫。升廣西按察使甘汝來﹑爲廣西巡撫

○以翰林院侍講學士畱保﹑充日講起居注官

○以鑲白旗漢軍副都統石文焻﹑署理正白旗漢軍都統。鑲黃旗漢軍副都統顧儼﹑署理正白旗漢軍副都統。俱仍管原旗事務

○調廣東廣州將軍李枤來京。升貴州威寧總兵官石禮哈﹑爲廣東廣州將軍。廣西柳慶副將孫士魁﹑爲貴州威寧總兵官

○授和碩莊靖親王博果鐸女爲郡君。壻舒立善﹑爲多羅額駙

○戊戌。正藍旗蒙古副都統軍前向道總管智勇﹑以老疾乞休。允之

○己亥。旌表山東安東衛烈婦﹑胡峨妻趙氏。夫歿投繯。捐軀完節。汶上縣烈女﹑嶽嶼聘妻公冶氏。未婚夫亡。聞訃自縊。各給銀建坊。入祠致祭如例

○庚子。諭大學士等。從前阿其那﹑允禟﹑允禵等。結黨營私。每好造言生事。凡僧道喇嘛。醫卜星相。甚至優人賤隸。以及西洋人。大臣官員之家奴。俱畱心施恩。相與來往﹑以備其用。若欲排陷何人。卽捏造無影響之言。使此等人傳播。以簧惑無識見之輩。聖祖仁皇帝深知此輩姦惡時時畱心至朕卽位以後。卽有傳言云﹑朕日日飲酒。又云﹑朕頻與隆科多飲至更深。隆科多沈醉不勝。令人擡出。卽蔡珽自四川到京。越數月。見朕毫不飲酒。曾駭嘆奏朕云﹑臣在四川。聞人流言皇上日日飲酒。今臣到京已久。朝夕侍從。始知皇上涓滴不飲昨路振揚來京陛見臨行時亦奏云﹑臣聞流言。謂皇上卽位後﹑常好飲酒。今臣朝暮入對。惟見皇上辦事不輟。毫無酒气。如此陳奏者甚多。此無他故。皆因阿其那﹑允禵。素日沈湎於酒。朕頻頻降上�日訓誡。而伊等遂播此流言。反加朕以好酒之名。傳之天下。夫朕若於政事不誤。卽使飲酒亦復何傷。然朕實天性素不能飲。內外之所共知。以天性素不能飲者。尙僞造此言。則此輩之流言。何可限量也。今又見報房小抄內云﹑初五日﹑王大臣等赴圓明園叩節畢。皇上出宮。登龍舟。命王大臣等登舟。共數十隻。俱作樂。上賜蒲酒。由東海至西海。駕於申時回宮等語。夫人君玉食萬方。偶於令節宴集羣臣。卽禦龍舟奏樂賜飲。亦蓼蕭湛露之意。在古之聖帝明王亦所不廢。何不可者。但朕於初四日﹑卽降上�日令在城諸臣不必赴圓明園叩節。初五日僅召在圓明園居住之王大臣等十餘人至勤政殿側之四宜堂。賜饌。食角黍。逾時而散。並未登舟作樂遊宴也。且先期內務府總管等奏請﹑今歲照例修備龍舟。朕實止之。此非有意屏卻遊。蓋厭其喧雜耳。而報房竟捏造小抄。刊刻散播。以無爲有。甚有關系。著兵刑二部詳悉審訊。務究根源。以戒將來。以懲邪黨

○又諭。從前降上�日詢問查弼納凡八次。伊將蘇努﹑七十﹑隆科多﹑互相串通鉆營之處隱匿。並不據實舉出。是以朕將伊調來京師。覿面詢問。伊仍堅執不認。朕是以將伊革去總督。拏交王大臣詢問。彼時降上

�日云﹑伊若將蘇努﹑七十﹑實情舉出。將伊口供繕寫具奏。若不據實供出。爾等將伊擬罪具奏。伊今供稱蘇努﹑七十﹑阿靈阿﹑揆敍﹑鄂倫岱﹑阿爾松阿﹑結爲朋黨。協力欲將阿其那致之大位。蘇努屢稱允禟气象大方。蘇努結交七十﹑特爲結交允禟之故。允禟又與阿其那相好。結爲一黨。邀買人心。藐法妄行。隆科多專擅威權。又結交揆敍阿靈阿。各處邀買人心。爲彼羽翼等語。將種種實情舉出。查弼納系後進之人。伊特畏懼權勢。隨聲附和。今旣據實供出。諸王大臣尙議將伊正法。甚屬不合。朕昨降上�日時﹑言及聖祖仁皇帝。彼時查弼納卽痛哭不止。此處伊尙有良心。著將查弼納之罪。悉行寬免。仍降上�日與查弼納云﹑從前朕降上�日詢問之時。爾果照今日所供。將實情舉出。朕亦不將爾調來京師。爾在兩江總督任內。居官尙好。故將爾罪寬免。爾果痛攺前愆。朕尙有用爾之處。若不悛攺。定行正法。決不寬恕。再﹑蘇努﹑七十﹑阿其那﹑允禟等。互相結黨。串通鉆營。妄亂行爲之處。查弼納俱經供出。今蘇努﹑七十。𨿽已身故。應如何追治其罪﹑以彰國法。至蘇努﹑七十之子孫內﹑有��兒惡妄亂之人。爾等詳加察看。將應如何治罪之處議奏

○又諭。賜錢名世名教罪人四字。著伊制匾。懸於居宅又諭上�日一道及諸臣所賦刺惡之詩。一並交與錢名世刊刻進呈。由直省學校所在。各頒一部。以示鑑戒

○諭領侍衛內大臣公馬爾賽等。爾等傳諭鄂倫岱之妻子兄弟族人等。昔日佟國綱﹑因鄂倫岱不孝。奏請誅之。我聖祖皇考﹑思念皇祖妣孝康章皇后。特從寬宥。使離京師。授爲廣東駐防副都統。旣而調回京師。授爲領侍衛內大臣。承襲公爵。伊不念皇考如此天髙地厚之恩。忍於背負。與阿靈阿﹑蘇努等。結爲黨與。保舉阿其那﹑欲圖大位。擾亂國家。前者審訊阿其那之太監時。供出阿靈阿﹑鄂倫岱。爲黨與之首。顯幹滅族之罪。舉國皆知。皇考復加寬宥。伊仍不知感激。不思致身爲國。以贖前愆。乃己丑年﹑皇考自霸州回鑾時﹑面數鄂倫岱結黨之罪。伊毫無畏懼。皇考如此髙年。而伊一路觸犯。行至六十餘里。其倨傲凶狠之狀。朕與扈從人等旁觀﹑無不痛恨。及在熱河﹑皇考聖體違和。並未請安一次。其意頗以爲快。在宮門前﹑每日較射歡笑。其後皇考於行圍地方﹑向鄂倫岱云爾甚無恩情。爾所作之罪。不可勝數。實爲可殺之人。伊承上�日之下。毫無畏懼。倨傲如故。親隨侍衛等﹑不勝憤恨。人人發指。因此皇考憤懣終日。伊平生於皇考前。敢於觸犯。種種過惡。其小者不可枚舉。伊於皇考﹑則忍心違忤如此。而於阿其那﹑則結爲黨與。擾亂國家政事。朕無不知之。朕卽位以來。效法皇考。仍不念其罪惡。施恩保全。乃伊每事擾亂。傾身回護阿其那因阿其那佐領一事。在外於眾人前一番議論。在內代伊啟奏。顯露悖逆之狀。將朕所交朱批諭上�日。擲於乾淸門地上。在朕前舉止抗橫。爲人臣者﹑當如是乎。伊與阿其那固結死黨。同阿爾松阿﹑阻撓政事。以亂眾心。朕百端諭令攺悔。毫無悛心。益肆傲慢。故諸王大臣屢次奏請將鄂倫岱﹑阿爾松阿﹑卽行正法。朕尙不忍。望其攺悔。發往盛京。令其思過。乃伊至彼處。仍不知畏懼。妄生怨忿。終日酣醉。夫令其攺過。則斷不知攺。加以恩澤。則毫無感激。懲以國法。又毫無畏懼。朕其柰何。若不將伊等正法。伊等希圖大事之心。斷不能絕也。故將鄂倫岱﹑阿爾松阿正法。從前大臣等議奏﹑籍沒鄂倫岱之家產。將妻子入辛者庫。朕思念皇祖妣孝康章皇后。皇妣孝懿仁皇后。特與寬免。阿爾松阿﹑效法伊父。敢行悖逆。其罪尢重。故發遣其妻子。至鄂倫岱之妻子兄弟族眾。理應感戴朕委曲保全之恩。若稍存異心。天亦不宥。昔者大禹﹑父𨿽殛死。禹惟盡忠。後人稱爲聖人。豈以禹爲不孝乎能知君臣之大義。自當感朕寬大之洪恩也。觀鄂倫岱之子補熙﹑尙無惡行。著照常供職效力。其餘亦各於本職效力行走。補熙果能向上。朕仍委用。爾等若以報鄂倫岱之仇爲念。不誠心感恩效力。朕自知之。彼時切勿含怨也。諭畢。法海﹑誇岱兄弟﹑及鄂倫岱之子補熙﹑並族人等。跪泣叩頭。奏請謝恩。又奉上諭。著降上�日與伊等。爾族豈比他族。乃朕皇祖妣孝康章皇后﹑皇妣孝懿仁皇后之親支也。爾等𨿽犯大罪。朕但治犯罪之人而已。其餘兄弟族眾。斷不累及。今因鄂倫岱悖棄國恩。身獲重罪。實爲國法難寬。不得已而正法。鄂倫岱所作之罪。指不勝屈。爾等皆所深知。爾等陳奏鄂倫岱種種罪惡。感戴朕恩。旣欲叩謝。準其叩謝

○升右通政王國棟﹑爲光祿寺卿

○免山東徳州﹑禹城等十六州縣﹑徳州一衛﹑雍正三年分﹑旱災額賦有差

○辛丑。以原任兩江總督查弼納﹑爲內務府總管

○壬寅。一等精奇尼哈番西佛休致。以其侄關保﹑襲替

○癸卯。諭內閣。五城設立米廠。俱在城內僻巷。老弱窮民。糴買甚難。著該城禦史﹑在城內添設米廠幾處。以便窮民

○以署理兩廣總督阿克惇﹑署理廣東廣州將軍

○調山東按察使徐湛恩﹑爲廣西按察使司按察使。升江南鹽驛道楊紹﹑爲山東按察使司按察使

○甲辰。皇后千秋節。停止行禮筵宴

○遣官祭關聖帝君

○添設江南﹑山東﹑河南﹑湖南等省。漕船領運千總十四員。隨幫八員。從漕運總督張大有請也

○乙巳。諸王大臣等參奏。允禟攺名﹑所擬字樣。存心姦巧。殊屬不法。應發令擬攺。得上�日﹑此事在允禟﹑猶爲罪犯之小者。阿其那﹑允禟﹑允﹤礻我﹥﹑允禵﹑固結匪黨。潛設機謀。種種不法之事。不可枚舉。朕所舉以曉諭羣臣。及爾等所共知者。不過十分之二三。其餘有所幹礙而不便言。及繁瑣委曲而難以悉數者甚多。朕俱爲隱忍。難以宣示也。祗因二阿哥在東宮時。失儲君之道。阿其那﹑允禟等。潛萌希冀之心。而阿靈阿﹑揆敍﹑鄂倫岱等。復私相附和。將二阿哥百計傾陷﹑以便遂其私願。夫二阿哥居心行事。皇考無不照察。廢黜斷自宸衷。豈伊等所得施其伎倆乎。二阿哥一日在東宮之位。凡爲臣下者﹑當守一日之臣節。豈可以悖逆之私心。而視東宮如讎敵乎。及二阿哥廢爲庶人。已見斥於皇考。又有一等姦宄之徒。妄思復立﹑以圖僥幸。此又背紀亂倫之罪人也。當時伊等見二阿哥廢黜。妄以爲伊等姦計之所致。邪黨愈加堅固。公然欲仗邪黨之力。以東宮之位﹑可唾手而得。慢無忌憚。竟有敢與皇考相抗之意。此實朝廷之大患。國家之深憂。是以朕卽位以來﹑百凡整理。費盡苦心。乃三年之久。頑邪尙未盡化。風俗尙未丕變。爾等滿洲大臣﹑急宜醒悟。當日世祖章皇帝禦極﹑正在沖齡。睿親王輔政。大權在握。一日以黃色衣示在廷大臣。詢問可否衣著。而彼時大臣﹑尙力爭以爲不可。凡滿洲耆舊內。此等剛方正直之風。權勢所不能奪者。歷歷可考。當時上三旗風俗。只知有君上。後因下五旗之人。與上三旗之人並用。遂染下五旗卑微之習。然從前下五旗之人。𨿽各有該管之主。而其心亦只知有君上。不知有管主也。何至今日。遂苟且卑靡。一至於此。如昨日都統武格﹑在朕前奏對。尙將獲罪削籍之允禟﹑稱之爲主。武格乃一無知武夫。此則風俗頺壞。大義不明之故也。孟子云﹑遵先王之法而過者。未之有也。朕事事效法祖宗。願爾等亦效法爾之祖父。忠誠自矢。一念不移。古人云﹑天無二日。民無二王。臣子之於君上。乃天經地義。苟懷二心。而存遊移瞻顧之念。卽爲亂臣賊子。天理國法。豈能容乎。如阿靈阿﹑鄂倫岱等之姦惡。不明大義。其存心行事。爾等當以爲戒。當日滿洲風俗醇朴。𨿽遇天潢宗室。未嘗不加禮敬。尊君親上之心。最爲肫篤。朕今日之諄諄訓誡。不憚反覆周詳者。無非欲正人心﹑化風俗。使國家永享昇平之福耳。至於允禟攺名之事。諸王大臣議令發伊自攺。若發令自攺。伊必至又多姦詐。著交與誠親王﹑恆親王﹑酌攺具奏。尋議﹑允禟應攺爲塞思黑。從之

○福建巡撫毛文銓摺奏﹑本年雨水過多。米價騰貴。請令江西巡撫裴﹤彳率﹥度﹑撥谷運濟。奉上諭。此等情形。關系緊要。何不預先奏明。而爲斯臨渴拙井之計。今已時屆仲夏。乃云若至無可如何之後。必不能保其不滋事端。是何言歟。且計閩省存畱新收米谷﹑有三十五萬餘石。各府常平倉谷﹑一百四十二萬餘石。摺內總不提起作何撥用。第言動發庫銀向鄰省各處采買。則前項谷石。諒皆虧空無遺。爾所司者何事。朕之億萬赤子。何以安全。今於爾奏到之日。隨已敕諭江西巡撫裴﹤彳率﹥度﹑速運米十五萬石。前赴閩界。爾卽遵照部文速行辦理

○丙午。旌表江南句容縣烈婦﹑嚴士盛妻王氏。遇暴不污。被戮殞命。給銀建坊。入祠致祭如例

○丁未。以工科給事中鄭其儲﹑爲四川鄕試正考官。翰林院編修邵泰﹑爲副考官。編修王蘭生﹑爲廣東鄕試正考官。編修曹源郊﹑爲副考官。編修徐杞﹑爲廣西鄕試正考官。吏部員外郎尹會一﹑爲副考官。侍講學士畱保﹑爲福建鄕試正考官。編修崔紀﹑爲副考官。福建道禦史劉運鮒﹑爲湖南鄕試正考官。編修吳啟昆﹑爲副考官

○戶部議覆﹑盛京戶部侍郎傅鼐奏言﹑盛京倉儲緊要。請添派副監督一員。互相稽察。應如所請。再查盛京監督。向系三年一換。嗣後並請照京城各倉例。一年任滿更換。以淸交代。從之

○旌表浙江武義縣烈婦﹑徐文源妻邵氏。夫故殉節。自縊捐軀。給銀建坊。入祠致祭如例

○戊申。召入諸王大臣九卿等。諭曰。歷年以來。朕之數弟。昏昧無知。不安本分。其姦僞逆亂之行。爾眾大臣﹑從前𨿽略曉一二。何能盡知。爾等且不能盡知。外間小人。又何由知之。伊等爲人﹑存心行事。朕因三四十年共在一處。知之甚悉。伊等僭妄之心。悖逆之行。及其黨與。於國家大有關系。阿其那等﹑歷年傷皇考之心。不孝不忠。結爲黨援。擾亂國家。其罪倍甚於二阿哥。從前阿其那﹑塞思黑﹑允禵﹑允﹤礻我﹥等。共爲黨與。包藏禍心。將不守本分詭隨之人。百計千方。引誘交結。又將生事��兒亂﹑喇嘛僧道醫卜棍徒優人之屬。種種貪利小人。畱心收攬。重利賄買。各致死命。且在各處稱揚伊等美名。串通內外姦僞之人。希圖大位。有不入其黨者。卽妄加危言以恐嚇之。故不爲其所籠絡。不爲其所欺蒙者蓋少。國家被其擾亂。人心受其蠱惑。外則與阿靈阿﹑鄂倫岱﹑蘇努﹑七十﹑赫壽等亂臣。結黨往來。內則與皇考禦前侍衛﹑拜唐阿﹑太監等﹑鉆營交結。探聽一切喜怒信息。若非我皇考神明聖智。心如金石。未有不爲伊等詭祕之計所動搖者。伊等姦僞之計。皆我皇考所洞悉。乃窮困懷羞。凶心益逞。當皇考髙年。反種種激怒。無所不至。聖躬憔悴成疾。皆阿其那等不忠不孝。姦僞結黨。種種可誅之所致也。知臣子者﹑莫如君父。我皇考因阿其那不孝不忠。惡貫滿盈。深用震怒。曾謂阿其那爲亂臣賊子。乃吳三桂之再世。父子之恩絕矣。此等之上�日。難以盡錄。皇考之上�日甚明。伊等皆得罪於宗廟社稷皇考之人國法所當誅者也。朕卽位以來﹑將伊等罪過。俱從寬宥。凡事教訓。冀伊等解散黨與。去其僭妄之心。攺其悖亂之行。將阿其那封爲親王。簡用重任。總理事務。阿其那仍不攺其覬覦悖逆之心。姦僞之行。凡朕所交之事。俱有意欲敗壞之。事事以美譽自居。欲將惡名歸之於朕。其悖逆之心。無少攺悔處。具爲朕所覺察。伊但凶心稍萌。朕卽顯然曉示於眾。故伊計窮力絀。知其悖逆之心。姦僞之行。斷不能施布。意欲朕加以誅戮。或可有玷朕名譽之萬一﹑以洩其忿。種種擾亂。全無人臣之體。竟至在眾大臣前發誓。公然詛咒。連及朕躬。舉動狂悖。一至於此也。封阿其那爲親王之時。伊妻家之親。爲伊賀喜。阿其那卽云﹑何喜之有。我頭不知落於何日等語。朕不知其何心而出此言。再阿其那在拘禁之處。向看守太監云﹑我向來在家。每餐止飯一碗。今飯加二碗。我斷斷不願全屍以歿。必使見殺而後已等語。豈有身爲臣子。而如此暴虐悖逆之理耶。再﹑阿其那於皇考在日。不能承歡奉事。以叨君父之矜憐。不能保其貝勒之爵祿。不能不犯鎖拏之罪。伊之乳公乳母之首領不能保。妻子不能保。家財不能保。則阿其那之才具福分﹑顯然可知。夫阿其那以此才具福分。兼以不孝不忠。挾其姦僞之心。恣其所行之事。儻至此大位。豈能上安宗廟社稷。報答祖父之恩。澤被生民之眾哉。果系誠心爲大淸國之人。未必願阿其那位登大寶也。至塞思黑﹑乃系癡肥臃腫。矯揉妄作。粗率狂謬。卑污無恥之人。皇考從前不比之於人數。弟兄輩亦將伊戲謔輕視。卽阿其那亦知伊庸昧無能。特引誘愚弄使出奴力。塞思黑因阿其那事敗。未稱伊等之心。數年間﹑挺身覬覦大位者。亦阿其那將伊慫恿之所致也。朕卽位以來﹑因思伊等斷不可置之一處。將伊遣往西大通居住。原欲令其更攺惡心逆行也。伊覺朕之寬仁。斷不肯傷伊等身命。不但不攺其悖逆之心。反種種妄亂。敢行自古人臣未行之事。敢言自古人臣未出之言。祗欲激怒朕心。務令誅之而後己。至於帶給允﹤礻我﹥書札內。有機會己失。悔之無及等語。數千里寄此等悖逆書信。毫無畏懼。如此不法。是誠何心。仰蒙聖祖皇考隆恩。豢養臣子三四十年之恩澤。豈有因未遂僭妄之私。卽怨望君父。與國爲仇。如此悖逆肆行。有是理乎。且伊蠢然無知。行事悖謬。不量已才。不知羞恥。以不足比數之人。賄買棍徒。而小人惑於流傳之言。以爲塞思黑可邀大位。致使眾口紛紛。此亦世所罕聞也。而伊亦公然自受。恣口亂言。自古以來。亦未有不自度量。靦顏無恥。悖謬幹法。如塞思黑者也。至允禵生性糊塗急暴。不知天髙地厚之人。皇考知伊在家。必然生事。特遠遣出徵在外者。允禵乃信阿其那﹑塞思黑之唆誘﹑頓萌大志。自古有大志之人。豈有不願身名美善之理。而允禵於出徵處。妄費國帑。肆行貪饕。騷擾地方。又鉆營塞思黑﹑令在皇考前巧爲設法。取靑海臺吉之女。逐日醉飲。種種淫亂貪污之行。眾皆知之。允禵身爲大將。而所行之事。有國法在。有皇考洞鑑在。有公論在。自當黽勉圖功。粉飾邀譽。彊爲忍耐。遂伊願望之心。而乃醜行不法。至於如此。似此伎倆人品。若至大位。恣任其意。何所不爲。豈能爲國家萬姓造福也。不過私心令伊同黨中不忠不孝﹑姦宄亂國﹑當誅之數人﹑儌幸而已。非國家之福也。朕卽位後﹑卽降恩上�日﹑將允禵喚回。允禵於未到京之時。卽露種種狂悖。於到京之日。向朕輕躁妄行。狀類棍徒。其罪不可枚舉。朕皆寬宥施恩。於皇妣梓宮前﹑封伊爲王。全不思報朕恩。並不攺伊等朋黨之初心。逆志益恣。向朕種種欺妄。暴虐之心倍加。近者﹑蔡懷璽投伊院內字帖。內開二七變爲主。貴人守宗山。以九王之母爲太后數語。允禵不行奏聞。將要緊字樣裁去塗林。但交與總兵範時繹﹑令不論如何完結。且云﹑並非大事。看其如此悖亂之行。卽史書內亦屬希有。至於允﹤礻我﹥﹑但知索取民財。爭奪買賣。交結內侍。種種宵小刻薄。無恥劣行之處。難以屈指。舉國共知。阿其那將此等人﹑亦行設法牢籠。令其出力﹑以爲羽翼。阿其那等﹑心懷姦惡。擾亂國政。煽惑人心。邀買美名。結交匪類。徧處稱揚伊善。不過欺人而已。豈能欺上天皇考乎。阿其那等﹑承歡皇考者何處。效力者何處。有裨國家者何處。利濟軍民者何處。施恩臣工者何處。有益兄弟者何處。且當皇考聖明在禦之時。阿其那爲皇子。何得交結外人。不曾與政事。有何善足稱。遂至人目之爲佛者何故耶。此皆伊等所結朋黨作亂之徒。招搖惑眾。小人愚昧。入其機變。不審始末虛實之所致。甚顯然也。伊等如果有善可據。朕此數言。又安能掩沒伊等之善行乎。但眾多愚昧。伊等存心行事已久。眾人被其欺惑者深。朕若不如此明白降上�日。分析伊等姦僞之術。凶惡之性。不孝不忠之行。眾皆難以知曉。今眾人但將伊等果如何好。如何似佛之處。稍爲揣度。則若夢之醒。咸自曉然也。且當皇考之時。朕若欲似伊等結黨。不能得人耶。若欲似伊等邀名。不能致譽耶。若欲效伊等之所行。豈力不能爲之人耶。祗因上天照鑑可畏。皇考恩徳甚重。朕心不忍忘負。是以但寧靜守分。敬謹孝順於皇考之前。朕自幼時﹑諸兄弟俱恭敬朕躬。朕於兄弟中。亦並無私嫌。而朕亦從無希冀大位之念。此皇考所深鑑。眾人所共知也。昔朕之兄弟中﹑往往有得罪皇考者。朕身爲之解釋調停。以寬解皇考之怒。凡此不可枚舉。現今諸王與皇考親近侍衛。俱悉知之。朕非邀名。亦非爲伊等。乃實爲君父年髙。仰體聖躬之故。是以堅持心志而行之耳。蒞位以來。爲因國家利害所關。但欲伊等攺其凶悖之性﹑以及於善耳。設使朕先便有希冀此位之念。今已登此位矣。又於伊等何仇乎。朕從前若有被兄弟淩辱。或致朕於惡地。或於朕有虧傷處。如此等私怨。儻有一事。儻有一人。亦必不能掩眾人之耳目。皇考在時﹑朕賴皇考之恩。平安尊榮。已四十五年。與此等不肖弟輩。豈但並無仇隙。卽些微一言之不合。亦未有也。朕臨禦以來﹑日夜念皇考之恩。付托之重。於政事竭力勤求。已經四載。爾眾大臣朝夕在廷。覿面奏事。豈有不知之理。自古帝王。未有如我聖祖皇考之勤政者。卽皇考之勤。亦無自朝至暮辦事之理。但朕甫登大位。因素性於事不好干預。臣工皆所未識。政務皆所未經。念皇考付托之重大。恐其隕越遺漏。故爾精勤求治。自晨至暮。總無間斷。伊等不得窺朕之瑕隙。於元年二年間造言。有謂朕每日早理事。日中卽醉飲者。又有謂朕日中酒醒。日昃方理事者。朕當時卽已聞知。諸卿寧不聞乎。朕從不能飲。若彼時卽降諭上�日。似乎弭謗。亦謂流言虛實。歷久自明。故未郎降諭上�日。經今曰載。朕從前不飲之處眾已共知。伊等見朕勤理政事。又皇考以大業付托朕躬。姦惡之徒。遂欲以不美之名。加之於朕。以有過加之皇考。欲使天下擾亂不已。故又造此等無稽之言。傳播聲揚。今郭允進作書拋入塞楞額轎中。內云十月作亂。八佛被囚。軍民怨新主。又謂朕自卽位以來。遭旱潦饑荒之災等語。觀此﹑實乃阿其那﹑塞思黑﹑允禵﹑允﹤礻我﹥等﹑朋黨之姦逆﹑凶惡之小人。行亂作惡之書辦皂隸旗棍等。貪取貨財。訛詐尋事。慣於鉆營之徒。見朕將部院衙門﹑及各省私獘。盡行除革。政治肅淸。此輩宵小之人。不能行其劫掠訛詐之事。始移恨於朕。不憚法度。不畏死亡。特造此等悖亂之語﹑以搖動人心。擾亂國家。欲使朕心疑畏。將此輩惡棍朋謀之人。容忍寬假之意。朕以聖賢大公至正之道治天下。焉有因此等悖逆之言。遂爾畏懼寬假之理乎。謂阿其那爲佛者。豈以其不孝不忠。如鬼如蜮之行乎。不然。伊又有何等忠孝仁慈之美行耶。似此凶暴惡詐姦險之佛。誠自古所未聞者。況水旱疾疫。世所有者。此輩如此妄言。儻偶逢其事。眾卽以其言爲驗而信之矣。所關甚鉅。朕卽位三年以來﹑幸叨天貺。眾所知者。此豈可以假飾之事乎。儻非皇天眷佑。稍合此輩造作之言。又不知如何造作謗訕矣。如直省去歲偶值水災。朕卽發粟數百萬石賑救。又令修治堤塘。大開水利。因軫念元元之故。動用數百萬帑金。使直省數百萬黎民。竟若無災。不致艱食。直隸通省百姓之感戴。亦難掩眾人之耳目。天下軍民。朕愛之俱如赤子。自臨禦以來﹑所以推恩於軍民者甚備。天下之人。何故不戴朕恩。反生怨恨也。且不知怨朕何事也。豈卽以懲治阿其那等當誅之姦類故乎。如朕卽位三年﹑有一事可致軍民之怨。朕萬歲後﹑何以見我皇考在天之靈。朕如有致軍民可怨之處。眾人卽當明言。今者﹑內有郭允進之輩。外有蔡懷璽之徒。任意造作各樣謠言。實國家之蟊賊。不可以不正法也。我朝自太祖太宗。肇造區宇。至我皇考。百有餘年。滿洲等世沐恩膏。朕承皇考之命。嗣此鴻基。天惟一日。國止一君。八旗人等﹑亦惟感戴大君。一心事朕而已。似此不忠不孝之輩。擾亂國家。妄行不法。亂臣賊子之居心行事。八旗之人。聆朕曉諭之上�日。當必駭然深燭其行事之悖亂。當切齒而共恨之者。嗣後爾等各部院衙門八旗之內有如此等妄造語言。搖亂人心者。汝等加意訪拏。誅殛數人。羣小自然戒懼。不敢妄爲矣。儻知之聞之。故作不知。被他處拏獲審出時。將隱匿之人。照犯人一例治罪。塞楞額陳奏﹑甚是可嘉。大凡微賤小人。不知國家之大義。懷姦隱匿以示私恩。如塞思黑﹑允禵等。以關系已身之事。值此等妄言之人。尙故作不知。縱之以示寬仁。非國家之叛臣賊子而何。且置法紀於何地乎。從前諸王大臣﹑請將阿其那﹑塞思黑﹑允禵﹑卽行正法。斷不可畱。所奏甚爲得理。此輩包藏異心。撓亂國政。乃獲罪於宗廟﹑社稷。與我皇考之人。理應正法。但伊等歷年結成黨與。妄造語言。蠱惑人心久矣。阿其那等﹑種種姦詐惡逆之事。中外及八旗軍民人等。尙未得徧知。此事乃關系皇考及朕躬之事。今故將此輩姦惡。不忠不孝大罪。備悉言明。使中外之人。昭然盡曉。卽將此輩正法。亦屬當然。日後亦不得議朕。卽姑畱之。不過少延其性命耳。亦無所關礙。汝等謹記此上�日。錄出奏覽後﹑傳與京城內外八旗軍民人等﹑一體知之

○旌表河南太康縣烈婦﹑劉重三妻王氏。拒姦不辱。自縊完貞。給銀建坊。入祠致祭如例

○己酉。諭宗人府。順承郡王錫保﹑才品優長。乃國家實心效力之賢王。今在內廷行走。差遣甚多。王之費用亦多。著給與親王俸。護衛官員。俱照親王之數用

○又諭。十五阿哥允禑﹑封爲貝勒。著在陵上居住。二十阿哥允禕﹑封爲貝子。各賞給內府佐領。並各給藍甲兵丁

○諭領侍衛內大臣等。朕思教育三旗之記名功臣子孫。若令伊等在一處讀書。則教授之人。必不加勉。而眾幼童聚於一處。亦不得實在肄業。將此內二十歲以上﹑曾習淸漢書者。爾等查明。各與二兩錢糧米石。令在部院爲貼寫筆帖式。令該管大臣﹑將優者保奏。以筆帖式補用。若二十歲以上之不曾讀書者。照護軍與四兩錢糧米石。令在捕牲執事人處行走。並給養馬錢優者﹑卽可用爲侍衛或補授官職其十九歲以下者。如在家能延師教訓無庸並及。其餘每月與四兩錢糧。以爲延師肄業之費。此次恩施。並將大臣等之子孫﹑一體均沾。交伊等父兄。令將子弟之文武學業。加意教訓。俟伊等至二十歲時奏聞。朕所以如此施恩者。凡欲成就功臣之子孫也。伊等父兄。理宜仰體朕意。各自諄切教其子弟。庶伊等之文武學業。俱得漸進。以底於成就矣

○以鑲白旗護軍統領哈岱署正白旗蒙古都統

○升內務府郎中尙志舜﹑爲內務府總管。

○添設山東郯城縣大興鎭千總一員兵五十名屬沂州營管轄。從山東巡撫陳世倌請也

○朝鮮國王李昑﹑遣陪臣李橈賫﹑表謝封世子恩。並貢方物。宴賚如例

○庚戌。刑部等衙門議奏。捏造小抄之何遇恩等﹑依律斬決。得上�日何遇恩邵兩山﹑俱攺爲應斬。著監候秋後處決報房捏寫小抄以無爲有。甚屬可惡。朕素性事事率眞。不爲粉飾。今歲駐蹕圓明園。適值花開時。諸大臣奏事齊集。朕於理事後。偶爾率同觀覽賜以家常食饌。爲時不過二三刻。仍以吏治民生人心風俗。諄諄誥誡君臣互相勸勉。並不因遊覽而忘咨儆也。賜食畢﹑朕仍至勤政殿辦事如常。此滿漢文武大臣所共知共見者。今觀小抄所載。旣可以捏造全無影響之談。則從前之偶爾看花。又不知如何粉飾傳播矣。夫自古帝王﹑遊燕亦所不廢。果能於遊燕時﹑所對者﹑皆諸王大臣。所言者﹑皆民生國計。其於勸勉化導。不大有裨益乎。總之人主所最要者。在於一心。果誠心戒省。念玆在玆。無地非咨儆之處也。乃無識之人。不能知此。又加以捏造之言。令人聞而疑駭。如小抄所載。正復不少。又如各省督撫﹑貢獻地方土產食物。此亦封疆大臣﹑達瞻仰之情。展恭敬之悃。實不便一槪屏卻。昔聖祖仁皇帝時﹑常擇其不適於用者。皆不收受。朕思遠方之物。旣已賫至京師。若不收受。則攜回反多路費。故常體其情而受之。而宮中所用有限。每因諸臣奏事之餘。隨便賞賜。總因朕心之待諸臣。坦易眞率。實是家人一體之誼若謂朕借此爲鼓舞臣工之具。因以分別朕待諸王大臣之輕重。則不知大體之甚者也。又見督撫等﹑自陳本中﹑有將頒賜細物。臚列詳載者。此等識見。甚屬卑陋。至於外任微員武弁出京時。朕擇其可以琢磨者。每召入訓誨。又加恩賜。無非欲其捧至任所。觀瞻賜物。思朕訓誨之切。以盡職守。而伊等出外。往往誇耀鋪張。以致訛傳失實。似此卑陋之見。謬誤之言。遠近傳聞。安能察其眞僞。故因小抄捏造之事。並諭及之

○辛亥。上詣恩佑寺行禮畢。回宮

○壬子。工部等衙門議覆﹑怡親王允祥疏言﹑畿輔西南水利。一﹑拒馬河﹑爲淶水之下流。白溝河﹑爲拒馬河之歸宿。馬頭芒牛諸水。又皆爲白溝河之枝津水泉疏衍。俱可灌田。惟芒牛下無所歸。多致泛溢。請於髙橋以下。疏浚淤塞。使安流入澱。則房涿之水利可興。一﹑房涿之間。王家莊等處。向系水田。攺爲旱田。甚屬可惜。請於鐵鎖崖分流之處。深溝側注。使水之來者不窮。復於白溝河之上。隨宜建閘。使水之去者有節。則啟閉以時。王家莊等處之水田可復。一﹑易水有三。濡水﹑名北易。雹水﹑名南易。武水﹑名中易。自濡水與淶水合。其流始大。請循石壩之舊基。考開渠之遺迹。沿流建閘﹑以廣水利。一﹑徐水分爲諸河。而安州實九河下流。有徐水爲蓄洩之方。則安州無泛溢之害。請分減依城河以上諸水。令雹水﹑徐水。徑趨東澱。復疏引一畝﹑方順﹑蒲水﹑九龍等泉﹑以資灌漑。一﹑唐河上承滱水。合滋沙二河。明代於雹水村﹑架木爲槽以過水。號爲騰橋。漑田無算。今請於唐水所經之處。築岸浚渠。復多設騰橋﹑以防衝潰。則節宣有法。而濡漑無窮。一﹑沙河在唐河之南者。其流爲大。請凡阜平。行唐。新樂之水田。有泉渠堙廢者。盡行疏滌﹑以資民利。一﹑滋水自行唐縣牛飲山白鹿谷而下。洶湧淜湃。淤田沒稼。請於靈壽之滋水﹑七祖寨﹑岔頭﹑錦繡﹑大明川等處。壅流積水﹑以漑田疇。復於深澤之龍泉堌沃仁橋等處。疏滌河流。鑿渠收利。至豬龍一帶。建閘築堤。及時防護。則患去而利可獨存。一﹑滹沱河性最悍急。合冶河而益大。當辟冶河以殺滹沱之勢。引洨河以導冶河之歸。請將冶河入滹之處。堅築大堤以遏絕之。引入洨河以適其性。則寧晉朿鹿之民。得有寧宇。而正定諸縣水利。可以漸興。一﹑洨河爲四水交流。故名洨城。舊曾築堤以備旱澇。仍請建壩蓄水令農民易於戽汲。又縱橫開溝。令可通流斯爲萬全之利。一﹑槐水﹑午水﹑泲水﹑泥河﹑泜水﹑沙水﹑李陽河﹑七里河﹑小馬河﹑柳河等﹑諸水。故道久堙。源流可考。請酌量疏通。令漫水有歸。則腴田可復。一聖水井﹑白馬河﹑牛尾河﹑諸水。皆可爲田疇之利。請將白馬入泊故道。疏滌通暢。嚴禁邢民閉閘專利。復於牛尾河經行之處。酌量建閘。以時啟閉。則任縣民田永賴。一﹑刑臺泉河無數。故曰百泉。舊有均利﹑均濟﹑均惠﹑通濟﹑通惠﹑通利﹑永賴﹑惠民﹑邵家﹑新閘﹑博濟﹑永潤﹑普潤﹑諸閘。引百泉水漑田。請按閘座上下。遇需水之時。先閉下閘。俟蓄水旣盈。乃閉上閘。復蓄如前。各以三日爲期。禁民無得擅專攙越。並展拓河身一倍。則南和﹑任縣。皆爲澤國。一﹑野河引流。凡七十二道。會於沙河。又有洺河與沙河合。爲沙洺河。常苦涸竭。請引滏陽河入沙洺。令永年﹑雞澤南和等縣。並得沾漑之利。一﹑滏陽河合諸沁二水。其流甚鉅。向時建有八閘。應修復以時啟閉。使上下均平。各沾水澤。一﹑南北二泊。爲眾水所匯。請於穆家口河道﹑隘者廣之。淺者深之。令水勢得分。復於邢家灣﹑王甫堤諸處。橋之廢者葺之。少者增之。使水得暢流。不致梗塞。再將灃河古堤。增卑培薄。使水無泛決。則任縣隆平之民。俱獲利益。一﹑寧晉泊﹑地窪水深。自滹沱橫截滏水。七里河口。淤爲平地。泊水無歸滏之路遂爲民害。請於洨口營上村等處。大加展挖。使隘口寬深。則積潦消而涸出之地可耕。再作小堤以拒外至之水。作斗門以洩內出之水。則污萊悉成沃壤矣。一﹑滹沱爲京西大川。綿亙千餘里。時決時徙。深州﹑朿鹿。尢被其害。查南和縣有乾河。爲滹沱入滏舊路。請自張岔﹑開挑六七里。務令寬深。直達決河。復攺流自木邱至焦岡。導滹河入滏水。則腴田盡復。深朿之衝決可免矣。以上十七條。均應如所請。從之

○甲寅。夏至。祭地於方澤。遣康親王崇安行禮

○孝恭仁皇后三周忌辰。上詣壽皇殿行禮。先是﹑上有上�日﹑親往祭陵。王大臣等﹑以聖躬素畏炎暑。萬幾已極勞苦。又觸熱往返五六百里。洵非所宜。且二麥登場。一路夫役祗候。不免耽誤農功。因合詞懇請停止。上勉從所請。命皇四子弘歷前往行禮

○丙辰。上禦太和殿視朝。諸王及文武升轉各官謝恩。次朝鮮國使臣行禮

○上詣恩佑寺行禮畢。幸圓明園

○丁巳。廣東巡撫楊文乾疏報。姦徒鼓眾打搶米廠。毆傷官弁。喧鬧公堂。內有旗標兵丁。請特差大臣審理。得上�日﹑原任廣州將軍李杕﹑已令來京。著兵部左侍郎塞楞額﹑馳驛速赴廣州。會同署廣州將軍阿克惇﹑巡撫楊文乾審究

○戊午。諭兵部。勒什布﹑著以副都統銜。管理阿爾泰一路軍臺事務

○解正白旗護軍統領來文任﹑以正白旗蒙古副都統滿色﹑署本旗護軍統領

○己未。康親王崇安等議奏。蘇努﹑七十。系阿其那﹑塞思黑﹑黨亂助逆之罪魁。𨿽經身死。應照大逆律。戮屍揚灰。抄沒家產。以彰國典。其蘇努﹑七十之子孫內﹑有��兒惡妄亂者。並請正法。其餘發白都納等處當苦差。蘇努之第四子原任副都統赫世亨。現在甘州請提拏正法。得上�日﹑蘇努﹑七十﹑照議治罪。以彰巨惡。伊等家產。諒已隱匿。何必抄沒。蘇努之子赫世亨﹑現在軍前。著提解刑部監禁。其餘子孫現在右衛者。著交與將軍申穆徳﹑卽在右衛監禁。蘇努﹑七十之子孫內﹑有姦惡不可畱者。俱著右翼諸王﹑旗下大臣﹑公同分別詳察。指名奏請候上�日。尋議蘇努﹑七十之子孫內﹑赫世亨等十二人。實系姦惡。俱請卽行正法。得上�日﹑蘇努﹑七十﹑結爲黨援。擾亂國政。歷年傷皇考之心。伊等子孫。理當加以誅戮。但將如許人正法。朕心不忍。蘇努之子勒什亨﹑烏爾陳。著仍在誠親王允祉處禁錮。俟阿其那﹑塞思黑事定。另降諭上�日。赫世亨﹑魯爾金﹑福爾陳﹑書爾陳﹑木爾陳﹑庫章阿。不可令在一處。著押往河南﹑山東﹑山西﹑江南﹑蘇州﹑浙江等處。分交該督撫。於衙門內禁錮。其餘俱著交與右衛將軍。入於右衛兵額內﹑嚴行約束。如仍不悛攺。指名題參。七十之子福永﹑著擬斬監候。珠棟﹑福明﹑七十之子壽善著交與伊族人其如何處治之處。著誠親王允祉具奏。其餘著發遣船廠披甲嚴行管束

○禮部等衙門遵上�日議覆﹑朝鮮國王李昑之四代祖李倧﹑在明天啟三年請封。當據該國宗族臣民。稱倧恭順。因吁請統理國事。今該國王奏稱﹑有明十六朝記。直以篡奪書之。實屬冤誣。請刪除雜說。著爲定論。應如所請。俟明史告成後。將列傳內立李倧之事。頒發該國。從之

○庚申。諭都察院。聞京城近日米價騰貴。恐有姦人囤積射利。因天气連陰。借此擾亂。著都察院轉飭五城。曉諭各行戶。不得過髙價值勒索小民。儻有囤積遏糴。不遵勸諭者。該城禦史密行察訪。從重治罪。將京倉好米﹑發五萬石分給五城。每城領米一萬石。照例立廠。委員平糶。俟市價平減。卽行停止。其未糶之米卽存貯該城。將來或市價復昂。卽將此米平糶。若此米用完。仍需平糶。著都察院再行請上�日

○以內閣學士眾佛保﹑兼理藩院侍郎事

○辛酉。太子少傅大學士髙其位﹑以老疾乞休。溫上�日慰畱之

○兵部議覆﹑浙江巡撫李衛疏言﹑浙省爲江閩咽喉向設炮位甚少。請添設子母炮四十八位。分給滿漢駐防兵。揀選協領等員教習演放。應如所請。從之

大淸世宗敬天昌運建中表正文武英明寬仁信毅大孝至誠憲皇帝實錄卷之四十四

大淸世宗敬天昌運建中表正文武英明寬仁信毅大孝至誠憲皇帝實錄卷之四十五

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正四年。丙午。六月。壬戌朔。諭大學士九卿翰詹科道等。朕自卽位以來。念皇考付托之重。惟恐天下之人。有一夫一婦不獲其所。自朝至夜。殫心竭慮。晷刻靡寧。無非欲休養民生。澄淸吏冶。使中外永享昇平之福。以仰慰我聖祖仁皇帝在天之靈。卽如前歲雨澤偶愆。去歲畿輔被潦。朕在宮中﹑虔禱上天。中夜屢起。瞻望云色。以卜晴雨。祈禱之時﹑嘗終日飲膳不禦。不止於減膳而已。此皆朕默盡其心。不肯令人知之。在朕心以爲敬天勤民﹑勵精圖治之意。至眞至切。可以自信。無少愧歉於中。故凡下詔求言之事。未曾舉行。今夏二麥登場之時。適值連雨。目前𨿽晴。尙未開霽。朕爲小民深切軫念。且姦民郭允進﹑私貼謠歌。有軍民怨新主之語。朕因此反躬自省。不能無疑。或用人行政之間。在朕已實盡其心。而眾人觀論。尙有以爲未當之處。亦未可知。總之千萬人之中。有一二人或有異議。朕心卽欲省察而權衡之。爾諸臣皆朕簡用之員。職在劻勷。誼同休戚。若朕身有過。可直言無隱。政治得失。亦卽各抒己見。據實陳奏。朕必嘉納。勿視爲具文。勿有所瞻顧。苟且塞責。重負朕眞切淸問之至意。尋大學士等奏言﹑皇上自禦極以來。郊壇大典。禋祀必親。精誠靡懈。值暘雨偶愆。虔禱宮中。終日卻膳。中夜屢興。皇上敬天之誠。從古未有也。諒陰大禮。盡倫盡制。齋居素服。僾見愾聞之誠。三年如一日。每禮遇舊臣。必曰﹑此仰體聖祖皇帝之意。每廣行惠政。必曰﹑此仰推聖祖皇帝之恩。夙興夜寐。惟以繼志述事爲心。皇上孝徳之隆。從古未有也。開恩科。廣學額。崇重科目。澄淸吏道。命內外之臣﹑密舉所知。臨軒召見。不以小善而或遺。不以微瑕而遽棄。博采旁搜。惟恐不及。皇上用人之當。從古未有也。綜理萬幾。細大必周。兢兢業業。竟日端坐。至黃昏秉燭之候。尙覽悉庶務。批答奏章。皇上蒞政之勤。從古未有也。豁除蘇松江西浮糧。及各省積欠。不下數百餘萬。直省少有水旱歉收。卽蠲賑緩徵。八旗人等﹑俱蒙養育教誨。每遇刑讞。必詳求再四。迺定爰書。去年畿甸偶遭水患。發太倉之貯。運奉天之糧。分遣官員。察視賑濟。被水之區。官給耕牛。令其及時播植。就食京師者。給資送回原籍。額徵舊欠。悉予停緩。又有畿甸九十九河。瀦於三澱。遇潦必溢。爲患已久。特遣親王大臣﹑相度疏浚。墾辟水田。遠至寧夏邊外。浚河修渠。開沃田累萬頃﹑以惠邊氓。米價驟貴。發米五萬石。減價平糶。又將八旗甲米﹑先期支放。米價頓減。皇上愛民之仁。從古未有也。是以萬國九區。感深髙厚。遐邇臣庶。慶遇隆平。咸以爲皇上嗣紹聖祖仁皇帝丕基。協徳重華。如舜之繼堯。今日之運。卽唐虞之盛也。蒼穹協應。地軸呈祥。日月璧合於營室。五緯珠聯於乾方。響應畢臻。昭然可睹。姦民郭允進﹑於無數億萬之中。自絕於大造者。凡有血气。皆切齒痛憤。不願與之戴履天地。其私貼謠歌。又何能搖惑人聽乎。至於求言之切。從古又未有如皇上者。科道﹑則封章奏事。文武諸臣﹑則分班進摺。外而封疆大臣﹑及方面有司。得以上陳地方事宜。內而引見各官。並於繕寫履歷中﹑皆得敷陳所見。是皇上無時不求言。而諸臣無人不獲盡言也。芻蕘之論。每賜包容。千慮一得。輒令廷議。大舜之好問好察。執兩用中。我皇上固已追媲盛徳矣。臣等祗聆聖諭。儻有末議可效涓埃。卽當陳奏。以仰副聖主懸鞀設鐸之盛心。疏入。諭曰。朕自卽位以來。朝乾夕惕。惟恐有負皇考付托之重。於國計民生。風俗吏治。時時畱心咨訪。而未專下求言之詔者。亦惟恐諸臣因此或有頌揚之語也。近因雨水稍多。朕推誠降上�日。詢問政治得失。今覽諸卿所奏。敷陳功徳。朕若作愧歉之詞觀覽。亦屬居然任受矣。奏內頌揚之語。朕不作頌揚觀。惟實心作規諫期望觀。益加黽勉。以期副諸卿陳奏之語。以仰慰皇考在天之靈。諸卿近來皆守法奉公。恪勤供職。於敷奏舉劾之間。朕洞見諸卿之心。朕甚嘉焉。但似出於勉彊。尙未底於自然。亦期諸卿交相砥礪。合於大公。贊襄化理。以副朕心膂股肱之寄。朕旣宵旰勵精。諸卿亦當公忠匪懈。必底自然。君臣至誠勉勗。一徳同心。爲四海蒼生造福澤於無窮。以共報我皇考之深恩。是朕之厚望也

○以翰林院編修徐本﹑檢討姚三辰﹑俱署日講起居注官

○癸亥。諭議政王大臣等。穆克登屢次所奏之事。殊覺勉彊。不勝將軍之任。公巴賽﹑著授爲振武將軍。常色禮﹑穆克登﹑丁壽﹑俱授爲參贊。協同辦事

○諭吏部﹑兵部。凡因冤抑被參而復職者。皆系朕特恩超拔之人。該員自應加意奮勉。以報格外之恩。嗣後此等人員。除因公詿誤外。若居官仍有貪酷不法者。應重治其罪。題參虧空革職之員。補完開復。與捐復者亦如之。著行文各直省將軍督撫提鎭﹑一體遵行

○甲子。康親王崇安﹑及諸王﹑貝勒﹑貝子﹑公﹑滿漢文武大臣等﹑公同議奏。阿其那罪狀四十款。阿其那秉性姦險。立心詭詐。康熙四十七年冬﹑聖祖仁皇帝聖體違和。奉上�日檢視方藥。阿其那毫無憂色。醫藥之事。漫不關心。惟與塞思黑﹑允禵等。促坐密語。情狀叵測。及聖躬平復。毫無喜色。反有目前𨿽愈。將來之事柰何等語。驚駭聽聞。眾所共知者一也。素蓄異志。聽信相士張明徳誑言。遂欲謀殺二阿哥。希圖儲位。又與大阿哥暗蓄刺客。謀爲不軌。眾所共知者一也。趨奉裕親王福全﹑令其保薦。及二阿哥旣廢。揆敍與廷臣﹑暗通消息。各人手心俱寫一八字。眾所共知者一也。詭托矯廉。而凡有用財收買人心之處。皆取之於塞思黑﹑托人重價購書。誇其好學。九流術士。招至家中。藏之密室。厚加賞給。俾各處稱揚。眾所共知者一也。平日受制於妻。一日與何焯共談。任聽伊妻門外大笑。不知省避。又將何焯之幼女。私養宅中。以爲己女。眾所共知者一也。二阿哥初廢時。希冀儲位。邪謀日熾。結黨鉆營。及事情洩漏。聖祖仁皇帝震怒。提拏發審。問所犯情由。俱已顯著。聖祖仁皇帝召集諸王大臣等﹑細數其姦惡。降上�日革去貝勒。爲閒散宗室。眾所共知者一也。康熙五十三年冬﹑聖祖仁皇帝駐蹕遙亭。阿其那遣人以將斃之鷹進獻。又稱伊在湯山等候進京。並不請上�日。行止自由。聖祖仁皇帝憤怒。嚴訊伊之護衛﹑及太監等。朋黨姦謀。盡行顯露。其太監馮進朝﹑供稱鄂倫岱﹑阿靈阿﹑系伊逆黨。彼時鄂倫岱﹑阿靈阿﹑理屈辭窮。倉皇退避。聖祖仁皇帝降上�日云﹑朕與伊父子之情絕矣。眾所共知者一也。是日﹑聖祖仁皇帝又降上�日諭眾阿哥云﹑八阿哥允禩﹑大背臣道。覓人謀殺皇太子。竟未念及朕躬也。前朕患病。諸大臣公保八阿哥。朕甚無柰。只得將不可冊立之允礽放出。五載之內。極其鬱悶。允禩仍望遂其初念。與亂臣賊子等﹑結成黨與。密行姦險。謂朕年已老邁。歲月無多。及至不諱。伊曾爲眾人所保。誰敢爭執。後日必有行同狗彘之阿哥。仰賴其恩。爲之興兵構難。逼朕遜位而立允禩。若果如此。朕惟有含笑而歿已耳。朕深爲憤怒。特諭爾等眾阿哥﹑俱當念朕慈恩。遵朕之上�日。始爲子臣之理。允禩因不得立爲皇太子。恨朕切骨。伊之黨與。亦皆如此。二阿哥悖逆。屢失人心。允禩則屢結人心。此人之險。實百倍於二阿哥也。此聖祖仁皇帝之諭上�日。眾所共知者一也。又因伊乳公雅齊布之叔廏長吳達禮﹑與禦史永泰﹑同出關差。永泰所給銀兩不多。阿其那不顧國體。將永泰私行箠楚。聖祖仁皇帝將雅齊布賞與公主。阿其那背上�日。潛畱雅齊布在京。致將雅齊布夫婦正法。嗣後聖祖仁皇帝曾降諭上�日云﹑允禩因朕將雅齊布正法。遂欲爲伊乳公報復。與朕結讎愈深矣。爲臣子者。竟敢與君父結怨成讎。逆亂已極。眾所共知者一也。又自知種種不法。惟恐搜其字迹。家中惡黨書札。悉行焚燒。將聖祖仁皇帝朱批摺子。一並銷毀。悖逆不敬。眾所共知者一也。二阿哥復行拏禁之後。阿其那徑到聖祖仁皇帝禦前密奏云﹑我今如何行走。情願臥病不起。聖祖仁皇帝知其志望非分。作此試探之語。降上�日切責。眾所共知者一也。見儲位未定。與塞思黑﹑允禵﹑允﹤礻我﹥﹑交結彌固。必欲遂其大志。譎詐萬端。致聖祖仁皇帝憤恨感傷。時爲不豫。不孝之罪。上通於天。眾所共知者一也。旣革貝勒之後。暗以銀馬等物。要結汝福等人入黨。又密同太監李玉﹑擅革膳房行走之厄穆克托。又與翰林何焯﹑固結匪黨。盜取名譽。潛蓄異心。眾所共知者一也。阿其那母妃喪時。凡事踰禮。沽取孝名。已及百日。尙令人扶掖而行。而受塞思黑﹑允﹤礻我﹥﹑允禵等﹑每日輪班送飯。豕羊狼籍。筵席喧囂。脫孝後。面貌愈加丰碩。聖祖仁皇帝降上�日切責云﹑虛僞不孝。實屬姦詭。眾所共知者一也。康熙五十五年秋﹑阿其那偶患傷寒。正值聖祖仁皇帝自熱河回鑾。冀以病癥﹑幸邀寬宥。故托大病。懇求魏珠謊奏。將所停俸米賞給。病愈﹑仍稱病重。魏珠往看。乃下炕迎接。在地叩謝。姦僞無恥。眾所共知者一也。康熙五十六年春﹑阿其那病痊。聖祖俯垂慈憫。將賜食物。遣人降上�日云﹑爾病初愈。不知何物相宜。故未敢送去。而阿其那忽起疑端。謂未敢二字﹑承受不起。卽往宮中叩懇。聖祖仁皇帝復降上�日切責。僭分妄疑。大虧孝道。眾所共知者一也。外作矯廉。內多貪鄙。數遣護衛太監等﹑私向赫壽﹑吳存禮﹑滿丕﹑索要銀兩。眾所共知者一也。聖祖仁皇帝賓天時。阿其那並不哀戚。乃於院外倚柱。獨立凝思。派辦事務。全然不理。亦不回答。其怨憤可知。眾所共知者一也。皇上龍飛禦極。情惇同气。冀其攺過自新。念其尙有才幹。晉封親王。俾同總理事務。阿其那全無感激。受恩之日。出口怨誹。眾所共知者一也。自蒙恩委任後。挾私懷詐。遇事播弄。冀以歸過主上。搖惑眾心。如奉移聖祖仁皇帝梓宮。誑請裁減人夫一半。意欲遲誤山陵大事。眾所共知者一也。皇上孝思罔極。特命莽鵠立﹑恭寫聖祖仁皇帝禦容。供奉瞻仰。阿其那乃奏稱不當供奉。語言狂謬。眾所共知者一也。任理藩院時。科爾沁蒙古。乃累朝近親。蒙聖祖仁皇帝六十年厚恩。其臺吉等﹑叩謁梓宮。阿其那令人於邊口攔阻。致蒙古呼天號泣。眾所共知者一也。任上駟院時。心懷叵測。請減內廏歷來所蓄馬匹。眾所共知者一也。任工部時。盛京陵寢所用紅土。舊例自京采買運送。阿其那奏請折銀就彼采買。借節省腳價之名。輕慢陵工。眾所共知者一也。監造列祖神牌。漆流金駁。全不經心。實大不敬。眾所共知者一也。預備祝版之案。朽爛不堪。制造軍前之器。鈍敝無用。眾所共知者一也。雍正元年春﹑桃汛將發。耍兒渡等處河工。關系緊要。地方官正值辦理陵工大事。乃奏請將河工交與地方官。不令監督看守。欲使彼此交代耽誤。堤岸衝決。殃害百姓。眾所共知者一也。皇上乘輿法物。以斷釘薄板爲之。更衣幄次。以污油惡漆塗之。眾所共知者一也。淸查工部錢糧。於應追者﹑反與蠲免。於應免者﹑反令嚴追。顚倒是非。使人怨望。眾所共知者一也。工部說堂之稿。將伊擡寫。伊看過並不攺正。徑用印而行。妄自尊大。眾所共知者一也。庇護私人。謀集黨與。以私財數千金﹑代嶽周完公補項。繼又以典鋪數萬金﹑助其作姦犯科。眾所共知者一也。包衣披甲額數。在禦前密奏之時。則請裁減。在公廷議覆之日。則請增添。及至姦僞敗露。眾怨沸騰。爭鬧其門。皇上降上�日察訊。伊又枉陷無辜。以亂國法。眾所共知者一也。阿其那之妻。不守婦道。聖祖仁皇帝諭上�日甚明。皇上降上�日遣回母家。伊女婢白哥﹑勸伊於皇上前謝罪奏懇。乃憤然曰。我丈夫也。豈因妻室之故而求人乎。白哥見伊日在醉鄕。屢次勸諫不從。遂憤恨自縊而死。遂理昏亂。眾所共知者一也。門下太監閻進﹑代伊隱瞞所行不法之事。則厚賞銀幣。護軍九十六﹑據實供吐。違其本意。則立斃杖下。長史胡什吞﹑以直言觸怒。痛加箠楚。推入冰內。幾致殞命。身爲人臣。敢操賞罰生殺之柄。眾所共知者一也。淸查太常寺奏銷黃冊。遲至一年之久。尙不查奏。違聖上�日而輕祀典。眾所共知者一也。門上佐領。系管理事務之員。阿其那所用哈升﹑乃擄來之厄魯特。用爲頭等護衛佐領。眾所共知者一也。捏稱工部郎中三泰﹑虧欠銀兩。尋隙參奏。眾所共知者一也。皇上所交利益旗下銀十萬兩內﹑擅自動用五六萬兩。私買人口。益張羽冀。眾所共知者一也。奉上�日諭令悛攺。乃含刀發誓云﹑我若再與塞思黑往來。一家俱死。一家二字﹑顯行詛咒。眾所共知者一也。奉上�日拘禁宗人府。全無恐懼。反有不願全尸之語。凶惡之性。古今罕聞。眾所共知者一也。塞思黑罪狀二十八款。塞思黑行止惡亂。謀望非常。暗以貲財買結人心。且使門下之人。廣爲延譽。收西洋人穆經遠爲腹心。誇稱其善。希圖儲位。眾所共知者一也。康熙五十六年冬﹑聖祖仁皇帝召諸王子﹑面詢建儲之事。塞思黑陳奏之語背謬。聖祖仁皇帝面加切責。是夜三鼓時。聖祖仁皇帝念及塞思黑之言。益增憤怒。中夜起坐。次日塞思黑卽畏懼稱病。平日結交近侍。密行伺察探聽。眾所共知者一也。詐稱有疾。私向穆經遠云﹑皇父欲立我爲皇太子。是以詐病回避。僭妄無恥。眾所共知者一也。聖祖仁皇帝稍加教訓。卽生怨恚。每云﹑不過革此微末貝子耳。又每云﹑如大阿哥﹑二阿哥﹑一例拘禁。我倒快樂。出言悖逆。眾所共知者一也。因封貝子。未遂其望。令秦道然各處稱其寬洪大量。慈祥愷悌。圖買人心。以謀大位。又密結何圖﹑令其姑赴同知之任。如有用處。卽速來京。不軌之情。公然出口無忌。眾所共知者一也。康熙四十七年﹑聖祖仁皇帝降上�日。凡非本王門上之人。俱不許在別王子阿哥處行走。而塞思黑抗不遵奉。仍復招集私人。往來無忌。眾所共知者一也。聖祖仁皇帝將阿其那鎖拏發審。塞思黑與允禵﹑懷藏毒藥。願與同死。又令人攜帶鎖金�靠從行。以示同患之意。及阿其那蒙恩寬免。塞思黑當眾取出毒藥。與眾人看畢而棄之。固結死黨。凶暴悖亂。眾所共知者一也。向秦道然言生有異徵。又言曾患病。見金甲神滿屋梁。詭詐妖言。欲惑人以圖非分。眾所共知者一也。將伊子弘晸﹑認內侍魏珠等爲伯叔。窺探宮禁信息行事卑污。眾所共知者一也。允禵往軍前時。塞思黑私與密約。若聖祖仁皇帝聖躬欠安。卽遣人馳信軍前。以便計議。眾所共知者一也。伊女聘與明珠之孫永福。索取貲財累百萬金。奪據各處貿易。貪婪無厭。眾所共知者一也。聖祖仁皇帝賓天時。皇上正在哀痛哭泣。塞思黑突至上前。對坐箕踞。無人臣禮。其情叵測。眾所共知者一也。梓宮前上食舉哀。塞思黑全無滴淚。皇上降上�日詢問。卽出帕忿爭。情狀不遜。眾所共知者一也。允禵往軍前時。塞思黑遣太監隨從。復差人往來寄信。允禵回京時。又差人迎過大同。暗籌私事。眾所共知者一也。又私與允﹤礻我﹥允禵相約。彼此往來密信。看後卽行燒毀。圖謀不法之處顯然。眾所共知者一也。聖慈曲加保全。發往西寧居住。伊屢次延挨日期。旣到西寧。寄書允﹤礻我﹥。內稱事機已失。追悔無及。逆亂之語。公然形之紙筆。眾所共知者一也。初到西寧時。向穆經遠云﹑越遠越好。心懷悖亂。眾所共知者一也。伊妻路經山右。縱容手下人騷擾百姓。毆打生員。公行不法。眾所共知者一也。應賠錢糧。抗不還項。乃將詐取明珠家財數百萬兩。帶往西寧。凡市買物件。聽人索價。如數給與。圖買人心。又越禮犯規。僭稱王號。眾所共知者一也。縱容屬下人在地方生事。皇上特遣都統楚宗﹑往行約束。及楚宗到彼宣上�日。伊不出迎接。亦不叩頭謝罪。口稱我已出家離世之人。種種怨望。眾所共知者一也。寄與伊子﹑及所屬官員人等字。俱用朱批。伊子稱塞思黑之言爲上�日。僭逆已極。眾所共知者一也。別造字樣。巧編格式。令伊子學習。打聽內中信息。縫於騾夫衣襪之內。傳遞往來。陰謀詭計。儼同敵國。眾所共知者一也。太祖髙皇帝欽定國書。臣民所共遵守。塞思黑徑敢添造七字頭。私行刊刻。變亂祖制。眾所共知者一也。在西寧時﹑於所居後墻。潛開窗戶。密與穆經遠往來計議。行蹤詭祕。眾所共知者一也。又將資財藏匿穆經遠處。令其覓人開鋪。京中信息。從鋪中密送。詭祕若此。眾所共知者一也。又向穆經遠云﹑前日有人送字來。上寫山陜百姓說我好。又說我狠苦的話。我隨著人向伊說。我們兄弟﹑沒有爭天下的道理。穆經遠勸將此人拏交楚宗。塞思黑縱之使去。身在拘禁。尙爲此悖逆之語。眾所共知者一也。具摺請安。稱奴才弟。摺請皇后安。亦有弟字。悖謬已極。眾所共知者一也。自康熙元年以來。並無民人投充旗下之例。塞思黑不遵法度。隱匿私置民人一百四十七名。又有投充入檔者五名。不入檔者二十五名。引誘民戶。糾合惡黨。眾所共知者一也。允禵罪狀一十四款。允禵性質狂悖。與阿其那尢相親密。聖祖仁皇帝於二阿哥之案。將阿其那拏問時。召入眾阿哥。諭以阿其那謀奪東宮之罪。現交議政究審。允禵與塞思黑﹑同向聖祖仁皇帝之前。允禵奏云﹑阿其那並無此心。若將阿其那問罪。我等願與同罪。聖祖仁皇帝震怒。拔佩刀欲殺允禵。經允祺力勸稍解。將允禵重加責懲。與塞思黑一並逐出。眾所共知者一也。康熙四十八年夏﹑聖祖仁皇帝避暑口外。恐伊等聚黨生事。止令阿其那跟隨行走。允禵敝帽故衣。坐小車。裝作販賣之人。私送出口。日則潛蹤而隨。夜則至阿其那帳房歇宿。密語通霄。蹤迹詭異。眾所共知者一也。聖祖仁皇帝知允禵昏愚狂妄。必生事端。因遣往軍前。使不得朋匪爲惡。而允禵與阿其那﹑塞思黑﹑密信往來。曾無間斷。機計莫測。眾所共知者一也。在西邊時。取靑海臺吉等女子。日夜縱酒淫亂。不卹軍政。修造房屋。勞民費帑。眾所共知者一也。指稱雜項名色。糜費國帑三四十萬。而進兵止到穆魯烏蘇。將所運糧餉遲誤。身未到藏。乃於無用之處。傷損官兵千餘。馬駝死者數千。眾所共知者一也。私受哲爾金銀六萬六千兩。將疲瘦馬匹。畱與白訥餵養。令其買辦駝只。信用藍翎鐵柱。任其招搖撞騙。向噶什圖等﹑索銀十二萬兩。又懼鐵柱舉發。始終庇護。眾所共知者一也。在西寧時。張瞎子爲之算命。詭稱此命定有九五之尊。允禵大喜稱善。賞銀二十兩。眾所共知者一也。將到京師。一切禮儀。並不奏請皇上指示。及到京後。不請皇太后安。亦不請皇上安。大虧臣子之義。眾所共知者一也。叩謁梓宮。並不哀痛。至皇上向伊哭泣相見。伊並不向前抱膝痛哭。拉錫微加扶攜。令請上安。反肆咆哮。奏稱拉錫侮慢我。求連我交與宗人府等語。皇上降上�日開諭。伊愈加忿怒。退出﹑將拉錫痛罵。眾所共知者一也。孝恭仁皇后上賓。皇上仰體慈恩。將允禵晉封郡王。並無感恩之意。反有忿怒之色。眾所共知者一也。皇上謁陵回蹕。遣拉錫等降上�日訓誡。允禵並不下跪。反使气抗奏。良久。阿其那見眾人共議允禵之非。乃向允禵云﹑汝應下跪。便寂然無聲而跪。不遵皇上諭上�日。止重阿其那一言。結黨背君。公然無忌。眾所共知者一也。允禵之妻病故。皇上厚加恩卹。乃伊奏摺中﹑有我今已到盡頭。一身是病。在世不久等語。怨望非理。眾所共知者一也。不以禮葬其妻。乃於居室之後。幽僻之處。私造兩金塔。一爲伊妻葬地。一備已身葬地。不遵國制。反從番僧之教。悖理不經。眾所共知者一也。姦民蔡懷璽﹑造出大逆之言。明指允禵爲皇帝。塞思黑之母爲太后。用黃紙書寫。隔墻拋入允禵院內。允禵不卽奏聞。私自裁去二行。交與把總。送至總兵衙門。令其酌量完結。及欽差審問。始理屈詞窮。悖亂之心顯然。眾所共知者一也。以上款迹。皆舉臣等所知者言之。卽秦道然﹑何圖﹑穆經遠三人。所供阿其那惡迹。繁不勝書。臣等謹按阿其那等﹑以邪黨爲足恃。而要結之念彌堅。以大位爲可幹。而構禍之心不已。不孝不忠。蔑天倫而干國典。罪惡滿盈。昭彰耳目。實朝廷之罪人。宗社之蟊賊。聖祖仁皇帝嘗降上�日嚴責阿其那云﹑亂臣賊子。人人得而誅之。聖明遠鑑。正謂今日。伏乞皇上大施乾斷。將阿其那﹑塞思黑﹑允禵等。卽正典刑。以爲萬世臣子之炯戒。疏入。得上�日。我皇考聰明首出。文武聖神。臨禦六十餘年。功徳隆盛。如徵巢�刀三藩。平定朔漠。軍國大事。皆不動聲色﹑而措置帖然。凡屬凶頑。無不革面革心。望風向化。而獨是諸子中﹑有阿其那﹑塞思黑﹑允禵者。姦邪成性。包藏禍心。私結黨援。妄希大位。如鬼如蜮。變幻千端。皇考曲加矜全寬宥之恩。伊等並無感激悔過之意。以致皇考震怒。屢降嚴上�日切責。忿激之語。凡爲子臣者。不忍聽聞。聖躬因此數人。每憂憤感傷。時爲不豫。朕侍奉左右。安慰聖懷。十數年來。費盡苦心。委曲調劑。此諸兄弟內廷人等所共知者。及朕卽位。以阿其那實爲匪黨倡首之人。伊若感恩攺過自新。則羣邪無所比暱。黨與自然解散。是以格外優禮。晉封王爵。推心任用。且知其素務虛名。故特獎以誠孝二字。鼓舞勸勉之。蓋朕心實實望其攺惡遷善也。乃伊辦理事務。懷私挾詐。過犯甚多。朕俱一一寬免。未罰伊一月之俸。未治伊家下一人之罪。亦始終望其攺過遷善也。迄今三年有餘。而悖逆妄亂。日益加甚。時以蠱惑人心﹑擾亂國政﹑煩朕心。激朕怒爲事。而公廷之上。諸王大臣之前。竟至指天誓日﹑詛咒不道。不臣之罪。人人發指。朕思此等凶頑之人。不知徳之可感。或知法之可畏。故將伊革去王爵。拘禁宗人府。將伊家下數人正法。而阿其那反向人云﹑拘禁之後。我每飯加餐。若全屍以歿。我心斷斷不肯。似此悖逆之言。實意想所不到。古今所罕有也。總之伊自知從前所爲之罪。久爲朕心所洞悉。且爲天地所必誅。捫心自問。萬無可赦之理。遂以伊毒忍之性度。朕亦不信朕實有寬宥之心。所以故爲種種桀傲狂肆之行。以激朕之怒。但欲朕將伊卽置之於法。使天下不明大義之人。或生議論。致朕之聲名﹑或有損於萬一。以快其不臣之心。遂其怨望之意。朕受皇考付托之重。統禦寰區。一民一物。無不欲其得所。以共享皇考久道化成之福。豈於兄弟手足﹑而反忍有傷殘之念乎。且朕昔在藩邸時。光明正大。諸兄弟才識。實不及朕。待朕悉皆恭敬盡禮。不但不敢侮慢。並無一語之爭競。亦無一事之猜嫌。此歷來內外皆知者。不待朕今日粉飾過言也。今登大位。豈忽有藏怒匿怨之事。而欲修報復乎。無柰朕昆弟之中﹑有此等大姦大惡之徒。而朕於家庭之間。實有萬難萬苦之處。不可以徳化。不可以威服。不可以誠感。不可以理諭。朕輾轉反覆。無可如何。含淚呼天。我皇考及列祖在天之靈。定垂昭鑑。阿其那﹑與允禔﹑塞思黑﹑允﹤礻我﹥﹑允禵﹑結爲死黨。而阿其那陰險詭譎。實爲罪魁。塞思黑之惡。亦與相等。允禵等狂悖糊塗。受其籠絡。聽其指揮。遂至膠固而不解。總之此數人者。希冀非分。密設邪謀。賄結內外朋黨。煽惑眾心。行險儌幸之輩。皆樂爲之用。私相推戴。而忘君臣之大義。此風漸積﹑已二十餘年。朕自卽位以來。竭力料理。百凡訓誡。而又不得不反覆諄詳﹑告諭眾人者。祗因伊等所結之姦黨。所行之惡迹。惟朕知之﹑最詳最確。故三年以來。感之以恩。惕之以威。百計化導。冀其解散悛攺。無如阿其那倡率不從。不但不肯解散悔過。而固結復深。況此姦黨之風。如阿靈阿之子阿爾松阿﹑蘇努之子勒什享等﹑皆繼其父志﹑而姦惡過焉。似此毫無忌憚。父子相承。先後濟惡。實爲國家之大患。必貽後日之深憂者。此不待朕之宣諭。舉國之人。豈不知乎。伊等旣不肯解散攺過。若朕此時不將朕所深知灼見者。分晰宣諭。昭示天下。垂訓後人。將來朕之子孫﹑欲明晰此逆黨之事。恐年歲久遠。或有懷挾私心之輩。借端牽引。反致無罪之人。枉被冤抑。況朕之所深知者。在廷之臣﹑未必能盡知之。因三年於玆。朕遇便則備悉訓示。明指伊等﹑居心行事之姦險。今在廷諸臣﹑𨿽知之矣。而天下之人﹑未必能盡知之。此是非邪正﹑所關甚大。朕所以不得不反覆周詳﹑剖悉曉諭也。諸王大臣等﹑臚列阿其那﹑塞思黑﹑允禵各款。合詞糾參。請正典刑﹑以彰國法。參劾之條。事事皆系實迹。而奏章中所不能盡者。尙有多端。難以悉數。今諸王大臣以爲邪黨不剪。姦宄不除。恐爲宗社之憂。數次力引大義滅親之請者。固爲得理。但朕受皇考付托之重。而手足之內。遭遇此等逆亂頑邪。百計保全而不得。實痛於衷。不忍於情。然使姑息養姦。優柔貽患。存大不公之私心。懷小不忍之淺見。而不籌及於國家宗社之長計。則朕又爲列祖皇考之大罪臣矣。允禔﹑允﹤礻我﹥﹑允禵﹑𨿽屬狂悖乖張。尙非首惡。已皆拘禁。冀伊等感發天良。悔攺過惡。至阿其那﹑塞思黑治罪之處。朕不能卽斷。俟再加詳細熟思。頒發諭上�日。可將諸王大臣等所奏﹑及朕此上�日。頒示中外。使咸知朕萬難之苦衷。天下臣工。自必諒朕爲宗社久安長治之計。實有不得已之處也

○乙丑。山西巡撫伊都立陛辭。上召入。諭曰。地方大吏。一切關系地方事件。務必實力行之。不可視爲具文。卽如嚴保甲。查私鑄。斷燒鍋。禁賭博。皆朕令爾等奉行之事。儻接到諭上�日。毫不經意。只發幾張告示。行之州縣。貼於通衢。卽以爲我已奉行矣。嚴禁矣。是將誰欺乎。要必實心遵奉。細訪密查。果有違犯。重治其罪。則懲一可以儆百。使法在必行。方爲有益。並諭令屬官﹑使皆知奮勵。辦理一切事件。悉出誠心。卽如盜案獲賊過半。照案緝拏。𨿽有成例。然必設法訪查。務期全獲。抵之於法。則人知畏懼。盜源可淸矣。大凡爲大吏者。當正已率屬。砥礪廉隅。持身孤介。固不可貪婪肆志。亦不可矯飾偏枯。不可一味姑容以貽誤。亦不可謬加參劾以塞責。凡事悉準天理。尊君親上。善則歸君。過則歸已。人臣之義。當如是也。朕待臣下。開誠布公。爾等有何疑慮。而不坦白乃心﹑以取信於朕。慶君臣之交泰乎。其竭力經營。殫心籌畫。毋負朕簡任之意

○調鑲藍旗漢軍都統伊爾哈岱﹑爲正黃旗蒙古都統。正黃旗漢軍都統盧詢﹑爲鑲藍旗漢軍都統。仍令正紅旗滿洲副都統覺羅巴延徳﹑署理。升戶部右侍郎覺羅塞徳﹑爲正黃旗漢軍都統。仍兼侍郎行走

○丙寅。諭吏部。三年舉行大計。所以激濁揚淸。整飭吏治。必舉劾之間。至公至當。方足以昭勸懲之典。查定例﹑卓異人員。俱送京引見。而參劾人員。則聽候部院議奏。不行引見。此中或有冤抑。及避重就輕等獘。亦未可定。嗣後大計之年。除貪酷之員。旣已指明劣迹參奏。無庸再行引見外。其餘參劾等官。該部照例處分出缺。其應作何送京引見之處。九卿詳議具奏

○調陜西延綏總兵官李耀﹑爲四川重慶總兵官。升陜西漢中副將蔡良﹑爲陜西延綏總兵官

○西洋意達裏亞國教化王伯納地哆﹑奏請援釋放徳裏格之例。將廣東監禁之畢天祥﹑計有綱﹑一體施恩釋放。敕諭曰。徳裏格﹑於康熙五十九年﹑因傳信不實。又妄行陳奏。我聖祖仁皇帝念系海外之人。從寬禁錮。及朕卽位後﹑頒降恩詔。凡情罪可原者。悉與赦免。開以自新。徳裏格所犯。與赦款相符。故得省釋。彼時廣東大吏﹑未曾以畢天祥計有綱之案。入大赦冊內具題上聞。今據王奏請。朕查二人所犯。非在不宥之條。卽王不行陳奏。朕亦必察出施恩。今特降上�日與廣東大吏。將畢天祥﹑計有綱釋放。以示朕中外一體。寬大矜全之至意

○丁卯。解順天府府尹張令璜任。在吏部侍郎職任行走。以翰林院侍講學士山西學政劉於義﹑爲順天府府尹。翰林院編修沈錫輅﹑提督山西學政

○戊辰。湖廣永州總兵官陳尙武﹑緣事革職。調雲南曲尋總兵官楊鯤﹑爲直隸正定總兵官。江南狼山總兵官楊國相﹑爲湖廣永州總兵官。升浙江湖州副將王紹緒﹑爲江南狼山總兵官

○己巳。增定湖南省各學取進文童額數。長沙﹑善化﹑湘潭﹑茶陵﹑攸縣﹑益陽﹑衡陽﹑衡山﹑耒陽﹑零陵﹑祁陽﹑邵陽﹑武岡﹑新化﹑巴陵﹑華容﹑澧州﹑武陵﹑桃源﹑會同﹑郴州﹑靖州等二十二州縣。向系大學。照府學額﹑各取進二十名。湘鄕﹑寧鄕﹑常寧﹑安鄕﹑漵浦﹑永興﹑桂陽等七縣。向系中學。升爲大學。各取進十五名。辰溪縣﹑向系小學。升爲中學。取進十二名

○庚午。諭刑部。緝拏賭博。當場所獲銀錢。不必入官。卽賞給拏獲之人。以示鼓勵。嗣後永爲定例

○諭總督倉場侍郎旗。丁挽運天儲。每歲勤勞。朕屢降諭上�日。加恩優卹。欲其俯仰充足。不至匱乏。近聞糧船抵通。石壩經紀。勒索斛費。每船至三十金。在從前旗丁多帶貨物。射利營私。所過地方﹑不無需索煩擾。故抵通之後。有此陋規。今各幫旗丁。遵守法度。押運官弁。約束亦嚴。所帶貨物。有一定額數。不敢多攜。除所給行月糧外。安有餘貲以爲斛費。爾倉場總督﹑可嚴飭坐糧廳。申飭經紀。嗣後糧船抵通。除應加耗米外。不得借斛費名色。索取銀兩。亦不得淋尖踢斛。以致正糧虧缺。苦累旗丁。儻有違者。必嚴加治罪。若該管各官﹑失於覺察。經朕訪聞。亦必從重議處

○兵部議覆。奉天將軍噶爾弼疏奏﹑伊父原任長史額爾徳黑﹑曾在軍前立功。未經議敍。請停噶爾弼進藏議敍。追賜額爾徳黑謚應不準行。得上�日。噶爾弼爲伊父額爾徳黑請謚。著照所請給與。至額爾徳黑從前效力之處。若應行議敍。仍著議敍具奏。嗣後若跟隨王等出徵護衛人員內。有出眾效力者。似亦應行議敍。著定例議奏。尋議﹑從前隨王等出徵護衛人員。因功冊無名﹑不錄。嗣後應令領兵將軍。將功績據實造冊報部。分別等次。照出徵官兵議敍。如有遺漏及冒開者。將該將軍題參治罪。從之

○癸酉。諭江西巡撫裴﹤彳率﹥度。聞福建今年春夏以來。雨水稍多。天气寒冷。禾苗興發甚晚。目前米價昂貴。民食頗覺艱難。江西素稱產米之鄕。況去歲今春。皆獲丰收。理宜通融。以濟閩省。近聞江西地方官。遏糴不令出境。甚非情理。著將江西存倉之榖。碾米十五萬石。動用腳價。遴委能員。卽速運至閩省交界地方。先期知會閩省督撫。委員領去。分給各地方。以濟民食。毋得遲緩。其動用腳價。作何還項。可與閩撫酌議。動用倉榖。作何還項。可與兩江總督酌議具奏

○鑲紅旗漢軍都統賴都﹑緣事革職。以內務府總管查弼納﹑署鑲紅旗漢軍都統

○甲戌。諭戶部。江南泗州﹑逼近黃河。地勢低窪。因去年黃水沖決之岸。尙未合龍。今年四月間﹑水勢漫溢。以致泗州地方﹑禾麥又被淹損。朕心深爲軫念。著布政使石麟﹑動支庫銀二萬兩。親自前往泗州﹑確查被災之民。逐戶散給。勿令鄕約里長﹑及胥吏人等﹑絲毫侵蝕。務使窮民均沾實惠。不至失所

○諭八旗都統等。從前八旗護軍。俱由京城往暢春園換班行走。朕念其往返之間。稍覺費力。特發帑金數十萬兩。於圓明園附近。蓋造房屋。派護軍三千名居住。以供圓明園之差役。旣有益於貧乏無房屋之人。而在京之護軍﹑又得免於往來行走之累。又念此三千護軍﹑差役甚多。是以疊沛恩施。卹其勞瘁。乃在京之護軍﹑以不得一體徧沾。致生怨望。而圓明園之護軍﹑又以管束太嚴。思欲規避。殊負朕愛養兵丁之心。嗣後朕再加察看。若在京護軍﹑仍以朕加恩於圓明園之護軍爲過厚。朕卽俱令回京。照前由京城換班行走。爾等可將此上�日﹑徧諭護軍。俾各曉悟。知朕加恩於圓明園護軍之處。並非無故漫加。則彼此歡洽。無有怨言。而朕亦樂於加惠矣

○以鑲黃旗滿洲副都統巴爾呼達﹑署正藍旗護軍統領

○乙亥。吏部題﹑散秩大臣一等精奇尼哈番覺羅舒魯故。銷去恩詔所得一拖沙喇哈番。餘二等精奇尼哈番。以其子伊靈阿承襲。從之

○丁丑。諭管理旗務王大臣等。爾等遇會議事件。緘默不言者甚眾。轉以言者爲專擅。似此何以議事。朕因將爾等分別。定爲班次。前議大臣一班。後議大臣一班。如會議事件。限以二十日者。前議大臣十日。後議大臣亦十日。前議大臣於限內議定立稿。與後議大臣公同閱看。如所議皆符。卽定擬具奏。或有不符。著另議具奏。仍將另議之處。告知前議大臣。有願另奏者。亦準其另奏。如此﹑則學習之人。亦得諳練事體矣。將此著爲定例

○調鑲白旗蒙古副都統李淑徳﹑爲鑲黃旗漢軍副都統。鑲黃旗漢軍副都統梁永禧﹑爲鑲白旗蒙古副都統

○戊寅。諭議政王大臣等。盛京﹑船廠﹑黑龍江三處兵丁。從前有派往阿爾泰軍營之缺。皆已挑補。今三處兵丁。業已撤回。於此浮額兵內﹑暫派五百名。作爲額外兵。令前往阿爾泰。照京城例。一體更換。黑龍江副都統烏察拉﹑著調補船廠副都統。令其率領所派五百兵。往阿爾泰駐札。船廠副都統委色﹑著來京。此時仍令署理。四川成都協領博斯果爾﹑著補授黑龍江副都統

○以詹事府詹事陳萬策﹑爲浙江鄕試正考官。內閣中書周有堂﹑爲副考官。禮部左侍郎查嗣庭﹑爲江西鄕試正考官。翰林院編修兪鴻圖﹑爲副考官。編修楊超曾﹑爲湖北鄕試正考官。內閣中書曹儀﹑爲副考官

○庚辰。正黃旗滿洲副都統勒什布﹑緣事革職。調正黃旗漢軍副都統宗室鄂齊﹑爲本旗滿洲副都統。升正紅旗護軍參領關保﹑爲正黃旗漢軍副都統

○鑲藍旗滿洲副都統滿泰﹑緣事革職。以原任江南江寧將軍董吉那﹑爲鑲藍旗滿洲副都統

○以鑲白旗滿洲副都統圖納﹑佛保﹑俱協辦正白旗滿洲都統事務

○辛巳。頒給八旗參領關防。凡佐領具報事件。俱令鈐蓋

○壬午。喀爾喀紮薩克和碩親王達什惇多卜﹑年老解退。以其長子喇嘛紮卜襲替

○癸未。添設順天府學滿洲教授訓導各一員

○甲申。陜西西安布政使馬喀﹑緣事革職。升直隸按察使張廷棟﹑爲陜西西安布政使司布政使。以詹事府少詹事彭維新﹑爲直隸按察使司按察使

○吏部議奏﹑國子監漢字助教員缺。將舉人副榜﹑按科分每旗咨取十人。並將由舉人副榜出身之俸深筆帖式。每旗咨取五人。淸文助教員缺。於淸文俸深筆帖式內。每旗咨取十人。考取注冊。不限旗分。各按名次補用。論俸升轉。從之

○戊子。盛京考察各部滿漢官員。不謹官四員。罷軟官二員。年老官一員。有疾官一員。才力不及官二員。分別處分如例

○旌表山東沂州烈婦﹑李文選妻趙氏。拒姦不辱﹑投水完貞。給銀建坊﹑入祠致祭﹑如例

○己丑。諭諸王大臣等。從古帝王之治天下。皆言理財用人。朕思用人之關系。更在理財之上。果任用得人。又何患財之不理。事之不辦乎。朕卽位以來。推心置腹﹑以待爾等大臣。時時咨訪。務得人才。共襄庶政。爾大臣等﹑亦各有所保薦﹑以備任用。朕深嘉之。但知人自古爲難。而保人更非易事。知人者不過知其才具。豈能知其存心。保人者亦祗能保其目前。豈能保其異日。是以朕曲加體諒。從不苛求。但公私二字﹑所關甚重。不可以不辧。而公中有私。私中有公。尢不可不時時警省也。卽如始初見其人善而舉之。旣舉之後。其人攺操易轍。卽當據實奏聞。儻以爲從前旣舉﹑而自護其短。爲之掩飾彌縫。此則公中之私也。或始初因朋友故舊之情而舉之。旣舉之後。時時警戒提撕。相責以善。一聞其聲名不好。或卽行檢舉。或密奏以聞。此則私中之公也。爾諸大臣﹑每一人所舉﹑多者不過二三十人。平時訪察其行爲。勸勉其廉謹。或有居官不善。卽行參奏。不稍回護。如此﹑則人人有所忌憚。爭自濯磨。國家可收得人之益。爾等亦不愧以人事君之義矣。又如爾等大臣﹑各有子弟居官。爲父兄者。同列於朝。情關朋友。豈不望其有成。然與其私受囑托。庇護朋友之子弟。使子弟有所恃﹑而不肯努力上進。何如切加教導。使其儆惕。玉之於成。若大臣子弟。旣有父兄之訓迪。又有堂官之督率。則成人者必多。國家豈不甚樂有世家大族之子孫而用之哉。總之朕之優待爾大臣。與其遷官賞賚。不若成就爾之名節。爲一不朽之人。爾等之於朋友﹑及薦舉之人。與其結以私恩小惠。護其過愆﹑而喪其人品。何如以大義相規。使之爲端人良吏。永保令名。至於家庭之間。訓導子弟。又不待言矣。勉之戒之

○宗人府參奏﹑貝勒滿都護之屬下諾岷﹑爲山西巡撫時。不將塞思黑屬下爲首行惡之太監李大成等嚴究。顯系滿都護指使黨庇。應將滿都護革去貝勒。與應承襲之人承襲。得上�日。滿都護著革去貝勒。授爲固山貝子

○靖逆將軍富寧安奏報﹑吐魯番之回子。恐爲策妄阿喇布坦擾累。情願遷入內地者。共六百五十人。應給與馬駝帳房等物。從之

○庚寅。諭內閣。向年髙天爵捐軀盡忠。大節可嘉。今大學士髙其位等﹑爲伊父奏請賜卹。著追贈禮部尙書職銜。並賜卹典。八旗各省﹑有似此被難而未獲恩卹者。俱著詳察奏聞

○兵部議覆。兩廣總督孔毓珣疏言﹑南海縣佛山鎭地方。商賈雲集。匪類易於藏匿。請將廣州協都司﹑移駐佛山鎭。應如所請。從之

大淸世宗敬天昌運建中表正文武英明寬仁信毅大孝至誠憲皇帝實錄卷之四十五

大淸世宗敬天昌運建中表正文武英明寬仁信毅大孝至誠憲皇帝實錄卷之四十六

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正四年。丙午。秋七月。辛卯朔。享太廟。遣康親王崇安行禮

○諭內閣。凡各省地方。有缺米﹑或米價昂貴者。必系其地﹑上年荒歉所致。今歲楊文乾﹑奏廣東米貴。駐防兵丁﹑有不許巡撫減糶之事。宜兆熊﹑毛文銓﹑又奏福建缺米有土棍搶米之事。此二省﹑上年俱奏稱丰收。並未云荒歉也。且據黃國材稱﹑福建積谷。見有一百六十餘萬石。而毛文銓乃奏請於江西采買米石。朕已降特上�日﹑令江西運米十五萬石﹑往福建平糶。然黃國材謂福建有米。而毛文銓則求米於鄰省。觀此﹑則當日兩人之交代。種種不淸可知矣。滿保﹑黃國材﹑在福建多年。諸事善於掩蓋彌縫。或毛文銓爲其所愚耳。至福建廣東二省。地處極邊。米谷應作何貯備。著九卿會議具奏。尋議。福建地處海濱。福興泉漳四府。人多田少。皆仰給臺灣之米。自嚴禁姦商販米出境之後。民食常苦不足。雍正二年。奉上�日飭發臺灣倉谷﹑每年碾米五萬石。運赴泉漳平糶。今請再動正項錢糧﹑運米十萬石。存貯邊海地方。至臺灣商販。仍許至福泉等府貿易。其米船出入海口設禁巡防。應令該督撫另行詳議。至廣東﹑近經總督孔毓珣以潮州谷少﹑不足碾米給兵。惠州谷多﹑又不能出陳易新。請撥惠州府倉谷平糶。將價銀解交潮州府買谷存貯。實裒多益寡之良法。應令該督撫將通省倉谷。照此斟酌。令其多寡得宜。以儲民食。再﹑粵西梧桂二府。與廣東接壤。產米甚多。先經巡撫汪漋奏稱﹑桂林等四府所有捐谷糶三價值。不必轉糴還倉。請將銀解部。經戶部議準在案。應將此谷價。仍買谷石。運交廣東分貯州縣。亦足補益倉儲。從之

○壬辰。以山東道禦史劉嵩齡﹑爲陜西鄕試正考官。宗人府主事耿之昌﹑爲副考官。吏部左侍郎沈近思﹑爲江南鄕試正考官。翰林院編修曾元邁﹑爲副考官

○以鑲黃旗漢軍副都統李淑徳﹑署正藍旗漢軍都統

○總理戶部事務怡親王允祥﹑參奏河工效力之候選知州郎逵。侵蝕帑銀。捏報被竊。請交部審究。得上�日﹑朕因直隸頻罹水患。思除害興利。以厚民生。不惜多發帑金。特令怡親王經畫察理。無非愛養斯民之至意。凡屬效力人員。皆當仰體朕心。畏法懷徳。勤愼效力。乃郎逵竟忍侵蝕帑銀。捏報被竊。似此劣員。不得照常例處分。著交刑部嚴審定擬具奏

○癸巳。諭內閣。從前發往軍前之禦史。陶彜﹑任坪﹑範長髮﹑孫紹曾﹑髙怡﹑範允﹤釒芮﹥﹑陳嘉猷﹑王允晉﹑髙玢﹑柴謙﹑吳鎬﹑給事中劉堂﹑禦史外轉道程鑣﹑因其在京妄亂生事。故發往軍前效力贖罪。今已行走數年。且大兵已撤。著將陶彜等十三人調回。遣歸原籍。王奕淸﹑王奕鴻﹑不比陶彜等。著在阿爾泰一路所設兵站內﹑自備資用。養贍驛站人等。效力行走。如果盡心效力。朕加恩寬免。若怠忽從事。定行從重治罪

○甲午。鑲白旗滿洲都統覺羅佛倫﹑緣事革職。調正藍旗漢軍都統希爾根﹑爲鑲白旗滿洲都統。升署理兩江總督範時繹﹑爲正藍旗漢軍都統。仍畱總督任

○吏部遵上�日議覆﹑三年大計。參劾八法人員。除貪酷劣迹﹑無庸引見外。其餘﹑俱令該督撫給咨。來京引見。如有情屬冤抑。及避重就輕等獘。將督撫照例處分。庶計典益加詳愼。從之

○戶部議覆﹑禦史馮長髮條奏﹑凡州縣平糶。應多設廠所。以便附近居民赴糴。州縣官親臨監糶。毋使窮民有遠涉守候之苦。其有姦商豪戶。囤積射利者。訪拏治罪。平糶谷石。每石準銷一二升。以抵耗折。如有攙和灰沙者。指名題參。至借給與民之谷。務令按名面給。秋熟後﹑按戶繳還。儻吏胥捏名虛領。秋時追欠無著。將捏領之胥役。從重治罪。所欠米谷。於該州縣名下追還。並照失察例治罪。其有官役侵克者。該督撫察出題參。應如所請。從之

○乙未。湖南巡撫布蘭泰﹑參奏衡山縣知縣張翼﹑觀劇飲酒。不行轉解人犯。並不接受民間詞狀。應請革職。得上�日﹑張翼各款。俱屬應參之事。但稱不肯接受詞狀。此語甚屬錯誤。民間詞狀。虛妄者多。一槪接受。必啟刁民誣告健訟之端。此風斷不可長。若以收受詞狀之多寡。定屬員之賢否。則必致以此相尙。生事滋擾矣

○一等精奇尼哈番吉當阿﹑緣事革職。以其弟色克圖襲替

○丙申。上詣恩佑寺行禮

○丁酉。諭吏部﹑道府等官。有表率屬員之責。必得賢能諳練之員。方於地方事務。不致貽誤。朕愼重官方。𨿽州縣等官﹑皆審酌補用。而於道府。尢爲加意。非審知其人材識足以勝任者。不輕試用。捐例候選人員。初任者多。於地方事務。從未經歷。一旦畀以道府。驟膺民社。未必遽能稱職。及至不稱職時。督撫糾參。反受黜革。情亦可憫。嗣後凡系捐例候選道府人員。俱著補授各部郎中。令其學習辦事。至應升道府時。令各該堂官保送引見

○戊戌。諭直省督撫布按等。居官立身之道。自以操守廉潔爲本。但封疆大吏。職任甚鉅。洪範所稱有猷有爲有守。三者並重。則是操守者。不過居官之一節耳安民察吏。興利除獘。其道多端。儻但恃其操守。博取名譽。而悠悠忽忽。於地方事務。不能整飭經理。苟且塞責。姑息養姦。貽害甚大。蓋此等淸官。無所取於民。而善良者感之。不能禁民之爲非。而豪彊者頌之。故百姓之賢不肖皆稱之。無所取於屬員。而亦不能禁屬員之不法。故屬員之賢不肖者皆安之。大臣之子弟親戚犯法。則姑容而不行參革。地方之彊紳劣衿生事。則寬待而不加約束。故大臣紳衿﹑皆言其和平。而望其久畱甚至胥吏作姦而不能懲。盜賊肆行而不能察。故自胥吏至於盜賊﹑皆樂。其安靜而不欲其去任。及至事務廢弛。朝廷訪聞。加以譴責罷斥。而地方官民人等﹑羣然嘆息。以爲去一淸廉上司。爲之稱屈。此則平日模稜悅眾﹑違道幹譽之所致也。且操守平常者。其心旣不敢自恃。心懷畏懼。頗能整頓經理。事務不至曠廢。朝廷又時時畱心訪察。一有不善。卽加懲戒而在朝之官員﹑及伊屬下之官吏紳衿人等﹑皆伺察其過不肯爲之隱諱。是以此等之人。貽累於地方者尙輕。而潔己沽譽之巧宦。貽累於地方者更甚也。夫操守𨿽淸。而皆顧惜情面。一味遷就。求容悅於人。自使內外之人譽之者多。若操守旣更勝於他人。而又能實心任事。整飭官民。不避嫌怨。因而遂不滿眾人之意。或謗其苛刻。或議其偏執或譏其驕傲。故意吹索。加以評論。此風若不悛攺。必至封疆大吏皆以實心任事整理地方爲嫌相率而爲苟且之計。吏治何所倚賴乎。朕深望爾等爲明體達用之全材而深惜爾等爲同流合俗之鄕願。故諄諄誥誡。不憚周詳。此春秋責備之義。勉之凜之

○諭八旗都統等。據拉錫奏請﹑欲將旗印貯於公署。但貯於公署。又須派官兵看守。著八旗大臣等公同會議具奏。尋議﹑八旗印信。從前每旗原系各給三印。康熙五十三年。蘇努奏請左右兩翼﹑各給一印。於雍正元年正月。遵奉諭上�日。滿洲蒙古漢軍三旗。共給一印。見今八旗印信。俱系滿洲都統掌管。其蒙古漢軍旗下。遇有移咨用印之事。稍覺不便。請仍照前例。每旗與三印。收貯各都統家。則事無遲誤。亦不必添派官兵看守。從之

○調工部右侍郎邁柱﹑爲吏部右侍郎。升內閣學士明圖﹑爲工部右侍郎。擢工部郎中哲先﹑爲內閣學士兼禮部侍郎

○吏部右侍郎張令璜﹑緣事降調。升都察院左副都禦史王沛憻﹑爲吏部右侍郎。通政使劉師恕﹑爲都察院左副都禦史

○命康親王崇安﹑果郡王允禮﹑稽察國子監事務

○以通政使司右參議李鳳翥提督浙江學政

○己亥。諭吏部。朕從前曾下諭上�日。各省道府州縣之居官好者。命總督保舉三人。巡撫保舉二人。提督﹑布政按察二司。各保舉一人。密封具奏。不得互相商議。原以通省人才不少。保舉多者不過二三人。少者僅一人。諸臣於所素知者。各拔其尢。自然精確。督撫提督布按二司。皆朝廷大吏。受國家深恩。自應體朕爲天下得人之意。不徇私情。秉公薦舉。乃其中竟有挾私妄舉者。及來京引見。俱極庸陋。殊非人臣以人事君之義。今各員俱已引見。爾部可再行文與各省督撫布按二司。除從前曾經密舉。及朕特上�日補授各員外。督撫曁布按二司。各於道府州縣中﹑明舉一人。不得雷同。督撫自行題奏。布按二司﹑咨呈爾部。文到日﹑爾部卽繕摺具奏。被舉之州縣官員。並令給咨來京引見。保舉之道府官員。不必來京。如有挾私任情﹑艸率濫舉者。朕必從重治罪。斷不姑容

○浙閩總督髙其倬疏言﹑閩省米價騰貴。見撥溫臺二府倉谷七萬石。運往接濟。更請於江南淮安等處﹑采買二麥。運閩平糶。得上�日﹑朕因福建米價騰貴。已降上�日令江西巡撫運米十五萬石。前往閩省。以濟民食。又令九卿酌議閩廣積谷之法。今覽髙其倬所奏。備極周詳。李衛又能實心辦事。不分彼此。均甚屬可嘉。著照髙其倬所請行。並星速行文江南山東二省巡撫。卽遣能員﹑協同辦理。如髙其倬差員未到。該撫可借支錢糧。預爲買備。務令速發。以濟閩省之用

○庚子。孝懿仁皇后忌辰。遣官祭景陵

○甲辰。升江西南贛總兵官石云倬爲浙江提督。調陜西延綏總兵官蔡良﹑爲江西南贛總兵官。四川川北總兵官孫繼宗﹑爲陜西延綏總兵官。升陜西中衛副將馬紀勛﹑爲四川川北總兵官

○奉使閱河內閣學士何國宗等﹑條奏河道事宜。得上�日﹑河南小丹河一件。何國宗等﹑與田文鏡嵇曾筠兩議具奏何國宗等﹑乃一己之見。田文鏡嵇曾筠身在地方。所見必確。著照田文鏡嵇曾筠所議行。其山東疏浚泉源一件。何國宗等﹑議設管泉通判一員。甚是。著照所請行。山東挑浚馬頰徒駭二河。前經陳世倌﹑差委道員徐徳俶辦理。此處工程緊要。徐徳俶不稱此任。著禦史尢淸﹑王之錡﹑各管一處。聽陳世倌調度。不得自立意見。其髙家堰加修堤工。關系緊要。若於歲修案內﹑逐漸增修。恐致遲緩。著照何國宗等所議。卽動正項錢糧。作速估計與修。著九卿會議具奏。尋議。一河南百泉洹河丹河之水。民資其利。惟三日濟運﹑一日灌田之舊制。實屬有名無實。查百泉原分三渠。中爲官渠。東西爲民渠。東口門寬四尺四寸。西口門寬三尺六寸。請將東口加寬一尺一寸。西口加寬九寸。其洹河﹑請自石橋東第十洞。許民於需水之際。自築石壩。開渠引水。其西三十三洞。盡行疏浚。則灌田濟運。均有攸賴。應如所請。至小丹河斗門。何國宗等請加寬一丈六尺。副總河嵇曾筠﹑河南巡撫田文鏡議稱﹑恐山水直下。一時瀉洩不及。不便拆造。惟將小丹河上下之秦董二渠口門。量爲開寬。使小丹河出水﹑分灌民田。其在內之三十六口門。並皆堵塞。俾水勢盡入衛河。於漕運有益。應遵上�日照稽曾筠田文鏡所議。一﹑山東運道。全賴泉源輸助。請令州縣官﹑時加疏浚。其額設泉夫。因地酌加增減。有能浚出新泉者。酌給銀米﹑以示獎勵。又獨山湖束水土壩。南陽湖石閘。張谷山口艸壩。皆以蓄水濟運。宜加謹修防。一﹑徒駭馬頰二河。乃東省運道蓄水之支河。宜相機挑浚。鬲津趙牛等支渠水道。系民間溝洫。宜於農隙之時。令地方官督率民夫挑挖。均應如所請。一﹑髙家堰土堤。工程緊要。若俟歲修。恐致遲緩。應遵上�日卽動正項錢糧﹑作速興修。一﹑恩縣四女寺﹑請建滚水壩一座。博平縣運河西岸﹑修復進水閘二座。東岸﹑建滚水壩一座。濮州境內﹑舊於沙河會趙王河之處﹑築有土壩。向北開引河﹑以分其勢。請將土壩修築。並開浚引河。其河西州縣。聽民開通水道。匯入沙河。於運道民生。均有裨益。一﹑膠萊新河。兩岸民田。陂水俱藉以宣洩。宜開浚深通。一﹑濮州等處之衛河。聊城等處之洩水河。宜聽民間自行挑挖。武城縣運河北岸。恩縣運河北岸。請各挑引河一道。均應如所請。至所奏柳長河﹑請一例聽民開挖之處。查柳長河工程浩大。民間果否願行開挖。應行令總河巡撫另行妥議具奏。從之

○乙巳。中元節。遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○上詣恩佑寺行禮

○諭內閣。前命鄂爾奇﹑繆沅﹑往直隸淸查州縣倉谷。今據奏稱﹑直隸借糶倉谷獘端種種。無非地方官巧爲掩飾虧空之計。向來直隸倉谷。虧缺甚多。朕知之甚悉。各官惟恐敗露。故設計彌縫。詳請借糶。此等州縣官員。若仍畱原任。將來假公濟私。那新掩舊。必至刻剝小民。虧欠正項。而地方倉廒。始終不得淸楚。可將巧稱倉谷出借各官。悉行解任。著吏部﹑將投供到部候補候選之州縣官。俱帶來引見。朕親自選定人數。其鄂爾奇等﹑已經到過之正定順徳大名廣平保定五府。所屬贊皇等二十一州縣。著卽將揀選人員掣簽發往。鄂爾奇等未到之永平宣化順天三府所屬之二十一州縣。俟伊等到彼。查出有出借倉糧者。卽咨吏部。令簽掣人員前往代之。以上各州縣借出之谷。俱著解任之官員。自行催還。以一年爲限。限內全完者。仍準卽行另補。若先期速完者。隨到隨卽另補。逾限不還者治以那移虧空之罪。如此﹑則虧空之員。不得復居見任。挾制小民。那移出納。而接任之員。交代井然。又無前後不淸之項。若果系借欠在民。按數催還。其原官仍可另補。於公私均有裨益。又﹑鄂爾奇等奏稱。阜平贊皇等處。違例將谷借給兵丁。向來有無借給兵丁之例。著九卿察明具奏。聞直隸各處倉廒久未修理。傾圮者多。著李紱嚴飭各屬。設法速行修整。尋議。米谷原無借給兵丁之例。或貧乏兵丁。於靑黃不接時。該管官出具印文。借支季米。至支放秋糧時扣還。今贊皇等處借給兵米。應令該督﹑會同該管總兵官﹑查明。再﹑嗣後直省州縣。遇借給民糧之時。或有兵丁需借米谷者。許具該管官印領借給。於支兵糧時扣還。儻有私領冒領﹑私給擅給等獘。各按律治罪。庶兵丁無匱乏之虞。倉谷亦免濫給之獘。從之

○諭大學士等。據弘春所奏﹑阿其那曾得過允禵銀二十萬兩。塞思黑於康熙六十年。曾得過允禵銀六萬兩。阿其那僞爲矯廉。而利允禵之貪惡﹑以供其多取。廉潔之人。乃忍心害理。至於此乎。且得銀如此之多。不審從前何功於允禵。而當之不愧。嗣後何以酬其贈。而受之不疑。至塞思黑﹑當康熙六十年得揆敍家之銀。己百餘萬。而允禵尙以六萬兩予之。塞思黑竟受之。均屬可詫。著將弘春此奏。及順承郡王問阿其那回奏之語。一並與滿漢各衙門觀看

○丁未。諭內閣。從來流言之傳播。皆起於姦宄之徒。欲擾亂政事。顚倒是非。故造作無稽之語。煽惑人心。流布遠近。間或國家舉行一事。因流言而中止。而造作之人。益自以爲得計。肆其伎倆。此等爲害。不可勝言。朕卽位以來。外間流言。有謂好抄沒人之家產者。有謂輕聽風聞之言以爲黜陟用捨者。不得不以其故﹑曉諭眾人知之。從前貪贓犯法之官。蠹國殃民。罪大惡極。卽立置重典。不足以蔽其辜。但不教而殺。有所不忍。故曲宥其死。已屬浩蕩之恩。若又聽其以貪婪橫取之貲財。肥身家以長子孫。則國法何存。而人心何以示儆。況犯法之人。原有籍沒家產之例。是以朕將奇貪極酷之員。抄沒其家貲。以備公事賞賚之用。此等凶惡之人。本身應正典刑。家產抄沒。妻子皆當遠徙者。朕皆從寬赦免。而止於抄沒其贓私。尙保其性命。卽本人稍有人心。應知感恩戴徳。何得因抄沒而生怨望乎。且朕臨禦以來。覃敷恩澤。蠲免錢糧。不下數百萬兩。賞賚兵丁。及各地方興利除患。所費亦不下數百萬兩。此皆中外所共知者。夫以額徵錢糧。及內庫帑金爲數如此之多。朕尙毫無吝惜。豈反爲此貪官污吏些微之財物。以啟小人之議論乎。卽如年來抄沒之人。不過是年羹堯﹑滿丕﹑李英貴﹑何廷圭等。及阿其那塞思黑等門下最用事爲非之人耳。此皆姦惡顯著之徒。法無可貸。有何屈抑。而爲之不平乎。至謂朕喜聽風聞之言以爲黜陟用捨。此語亦屬愚昧。蓋因十數年來。人情多詐。每遇薦舉參劾。多有情獘。不出公心。重負我聖祖仁皇帝集思廣益之至意。是以聖明洞鑑隱微。不輕聽信。於是懷私者旣畏懼而不敢言。謹愼者又避嫌而不肯言。彼此緘默。遂成積習。朕卽位以來。常思聖祖仁皇帝以天亶聖人。臨禦六十餘年。一切政治經宸衷獨斷無不盡善。若朕則辦事之初。必須公聽並觀。盡去壅蔽。庶能合於機宜。而又恐大小臣工。有所牽制而不敢直言。有所瞻顧而不便明言。是以令其密摺具奏。及發與廷議。有裁去本人姓名者。無非欲諸臣無所回護。直言無隱。使下情盡能上達。利獘悉能周知。全無壅蔽之患。永享昇平之治也。至於密奏中。薦舉參劾者。朕原未嘗輕信。必細細畱心訪察。確有證據。眾論僉同。然後加以黜陟用捨未嘗因一人之奏。而卽定其人品。見諸施行。不知者以爲輕聽風聞。而朕則愼重周詳。務求實迹也。以上流言二事。皆系阿其那﹑塞思黑﹑允﹤礻我﹥﹑允禵等﹑同黨之小人。心懷私忿。故造狂悖之語。蠱惑人心。擾亂國政。更有一種貪贓犯法之徒。畏懼抄沒參劾。是以造作此語。傳播遠近。希冀因流言而停止。自古治天下之道。發政施令。只論理之當行。事之當行與否。悠悠之口。何足爲憑。朕之此心。可以對越皇考。可以對越上天。可以告天下億萬臣民。而一二姦邪小人。乃欲挾其如鬼如蜮之伎倆。以惑眾聽而撓公事。朕豈肯絲毫爲此輩流言所動乎。天下之人。姦惡者少。而善良者多。造作流言者少。而誤聽流言者多。彼姦惡之徒。造作流言。實自作之孽。儻經緝獲。按律在所必誅。此外善良之人。當共知朕心。勿爲邪說所惑。其偶行抄籍也。實於懲貪罰惡之中。尙寓寬仁之意。其廣行采訪也。實欲收好問好察之益。以爲政治之資。朕之宵旰憂勤。無非爲國是民生。思久安長治之計。天下之人。豈忍聽宵小狂悖之言。而忘君上髙厚之恩哉

○又諭。貴州狆家苗肆行不法。十餘年來。擾害平民。朕知之甚悉。石禮哈方署巡撫印務。卽奏稱應行徵巢�刀。馬會伯到任。亦奏與石禮哈相同。朕恐石禮哈年少孟浪。用兵之事。不可輕舉。未卽允行。何世璂到任。則奏稱苗人應行招撫。不必用兵。而武員好大喜功。貪圖議敍。且狆家苗藥箭銛利。地勢險阻。亦不易於成事等語。丁士傑所奏。大槪亦與何世璂同。朕曾下上�日與何世璂卽令其招撫。而何世璂並不能有所招撫。及髙其倬到京。亦面奏應行徵巢�刀。以靖地方。朕又降上�日與鄂爾泰。令詳悉斟酌。鄂爾泰亦奏稱用兵爲是。是以令石禮哈﹑馬會伯﹑協同辦理。然此事甚有關系。朕心時時廑念今據石禮哈奏報。谷隆﹑長寨﹑者貢﹑羊城﹤屯土﹥等處。俱已攻破。首惡阿革﹑阿紀﹑及爲從凶苗川販等。亦俱就擒。朕心甚爲嘉悅。何世璂未必能審究此案。著將各犯交與鄂爾泰審究。分別定議並安插撫卹。使地方永遠寧謐。不受惡苗之擾。一一經理具奏。石禮哈﹑俟事竣照例議敍外。今先沛特恩著將伊父石文焯﹑革職之處復還。以示朕賞功推恩之意

○諭刑部國家立法。本以懲凶暴之徒。而因事原情。則時深惻隱之念。書云。宥過無大。刑故無小。所以斟酌權衡。用廣好生之徳也。朕愼重刑罰。矜卹下民。每遇讞鞫之案。往復披覽。至再至三。求其可生之路。嘗見各直省命案內。或緣細事起爭。或因護親情急。或已經退避﹑而毆者勢不相容。或本意恐嚇﹑而誤傷者遂至莫救。其誤傷之中﹑有經報官保辜者。亦有未經保辜者。有延至數日殞命者。亦有延至數十日殞命者。當其爭角之時。祗知乘憤直前。豈計因傷至斃。按律抵罪。法所當然。但念山�虫山�虫愚氓。祗因一朝之忿。頓罹重罪。每詳閱案情。朕心實爲不忍。且秋審時。凡情輕之案。多以情可矜原。減等發落。今特沛殊恩。予以自新之路見在各直省具題到部﹑已未入秋審案內。除情由可惡者。不準寬免外。其餘一百七十七名。俱著釋放。分別有力無力。照追埋葬銀兩。給付死者之家。此朕格外生全浩蕩之恩爲舊例之所未有凡玆小民當體朕省刑宥過之慈懷身受者﹑力圖攺悔。以贖前愆。旁觀者﹑觀感提撕。時存警醒。父訓其子。兄勉其弟。比閭族黨。互相勸勉。各安本業。不犯王章。則是朕之法外加恩。與小民之望外受恩。均爲移風易俗之美事。儻以爲法网寬恕。希圖幸免。不攺其好勇斗狼之習。重負朕牖民遷善之心。則格外之寬典。豈能屢邀。而異日之追悔。亦屬何益。爾部將此行文各該地方官。徧行曉諭。務使鄕裏愚民。盡皆知悉

○戶部議覆﹑山東巡撫陳世倌疏言。東省倉谷。未經買足者。應令各州縣﹑乘二麥丰收時。糴麥貯倉。其民欠米谷並準交麥。俟秋收後。易谷還倉。應如所請。從之

○郭爾羅斯輔國公諾爾布故。遣官致祭

○戊申。以河南道禦史段曦﹑爲河南鄕試正考官。內閣中書蔣大成﹑爲副考官。翰林院檢討李根云﹑爲山東鄕試正考官。兵部主事李同聲﹑爲副考官。檢討姚三辰﹑爲山西鄕試正考官。禮部主事何宗韓﹑爲副考官

○升福陵總管章柱﹑爲正藍旗蒙古副都統。鑲紅旗參領王常﹑爲福陵總管

○湖廣荊州左翼副都統偏圖﹑右翼副都統馬爾圖﹑俱緣事降調。升一等侍衛白淸格﹑爲湖廣荊州左翼副都統。調正黃旗漢軍副都統觀音保﹑爲湖廣荊州右翼副都統。升正紅旗護軍參領常明爲正黃旗漢軍副都統

○戶部議覆﹑兩廣總督孔毓珣疏言。粵東兵米。俱藉本年額徵米石支放。今值靑黃不接之時。民苦徵輸緊急。兵苦散給愆期。請於糶三谷內。碾米支放兵餉。秋收照數買補還倉。應如所請。從之

○予故白都納副都統馬喀那﹑祭葬如例

○己酉。禮部議覆﹑雲貴總督楊名時疏言﹑順治十六年。流寇散入滇省。宜良縣陳黼扆被害。妻倪氏﹑妾李氏﹑女二姐﹑殉節投崖。徐大聘妻陳氏﹑妾楊氏﹑遇賊赴水。請補行旌表。應如所請。照例給銀立碑建坊。入祠致祭。從之

○庚戌。諭湖廣總督李成龍﹑湖北巡撫鄭任鑰﹑荊州長江兩岸堤防。關系民生。最爲緊要。蓋因川湘二江之水。匯歸於此。易於泛溢。聞今年雨水連綿。水勢甚猛。陸地之水。爲江水所拒。不能減退。以致低窪之地。禾苗淹沒。又聞往年黃灘等處堤岸。兩次衝決。江陵潛江等州縣﹑田苗被淹。甚爲民害。長江兩岸州縣𨿽每年各自興修。然地方遼遠。少有疎忽。則民生重受其累。爾等可公同商酌。委員踏勘。應否作何修築防護之處。悉心妥議具奏

○辛亥。禦書忠敬誠直勤愼廉明扁額﹑賜怡親王。諭大學士﹑九卿﹑翰﹑詹﹑科道等﹑朕自卽位以來。怡親王事朕。克殫忠誠。至純至恪。事事爲朕實心辦理。而朕委任之處甚多。約略舉之。職掌之大而且繁者﹑有九。議政關系機密。戶部掌領度支。三庫總理出納。興修畿輔水利﹑以厚民生。管領漢侍衛﹑以育人材。至於諸王子之事務。舊邸之事務。以及督領圓明園八旗守衛禁兵。養心殿監理制造。鉅細事件。皆一人經畫料理。而怡親王公爾忘私。視國事如家事。處處妥帖。能代朕勞。不煩朕心。蓋其忠君親上之念。肫懇篤摯。是其忠也。小心兢業。無纖毫怠忽。是其敬也。精白一心。無欺無僞。是其誠也。直言無隱。表裏如一。是其直也。黽勉奉公。夙夜匪懈。卽如目今王𨿽身抱屙疾。而案牘紛紜。披閱不倦。朕聞之實至於不忍。是其勤也。一舉未嘗放逸。一語未嘗宣漏。是其愼也。淸潔之操。一塵不染。是其廉也。見理透徹。蒞事精詳。利獘周知。賢愚立辧。是其明也。是以朕特書忠敬誠直勤愼廉明八字賜之。惟朕深知王之徳。洞悉王之心。覺此八字。實不能盡其美善。亦無一毫過量之詞。若有一字﹑不確不切。是朕之頒賜。非嘉獎之詞。乃譏諷之語矣。朕不爲也。且朕賜此八字。乃就怡親王事朕之大端而言。至於王之當年﹑侍奉皇考極盡誠孝。深蒙皇考之慈愛。而其居心之方正。秉性之和平。待人之寬厚。遇下之仁惠。種種善行。筆不勝書。朕觀爾等在朝諸臣﹑於忠勤愼明四字。尙多有之。若敬誠直廉四字。朕則未能輕許。向後咸當奮勉砥礪。以副朕望

○諭內閣。從前江西巡撫裴﹤彳率﹥度﹑以該省州縣虧空。系民欠居多。請交與接任官徵催具奏。今聞徳安縣知縣蕭彬虧空。並互揭知府李敬熙﹑鹽驛道孫蘭苾﹑詐贓一案。司道揭報後。裴﹤彳率﹥度遲延兩月。始行題參。又武寧縣知縣廖科齡﹑已參虧空之後。知府張景偉﹑查伊任內﹑已徵未解地丁等項銀六千餘兩。捏稱有民欠可抵申報。裴﹤彳率﹥度不行確查﹑將虧空徇庇官員續參。反令知府代完銀四千兩。余銀勒令新任知縣方聲亮﹑出結認徵。夫以已徵在庫。知縣虧空之項。重復徵之於民。若百姓依限完納。則有一糧再輸之累。或接任催徵不前勢必那新補舊。冀免處分。見收錢糧。又致虧空。將來彼此那移。及離任盤查之日。皆以民欠藉口。國帑虛懸。州縣牽累。似此者直省不計其數。裴﹤彳率﹥度身任封疆理應將此等積獘。釐剔淸除。乃爲虧空之員。蒙蔽巧隱。令知府徇私料理以沽寬厚之名。殊乖大臣公忠之道。此事須派欽差前往。將此二案徹底審究。前候補知府王景望條陳。請令抑勒交盤者。毋庸揭報上司。直揭部科。部科轉咨督撫。審結報部。如後任枉揭者。嚴加治罪等語。此處著九卿會議具奏。尋議嗣後州縣抑勒交盤者許揭報督撫題參。或督撫司道護庇離任之員﹑知府顧慮分賠﹑抑勒交盤者。許直揭部科。儻接任官容隱不報者。將欠項坐令賠補。其出揭之員。調任他省。上司有多方誣陷者。許赴都察院呈辧。庶交代積獘可除。州縣侵蝕漸少矣。從之

○命吏部尙書孫柱﹑蔡珽﹑俱專管兵部事。升內務府總管查弼納﹑爲吏部尙書。仍管內務府總管事。雲貴總督管雲南巡撫事楊名時﹑爲吏部尙書。仍畱巡撫任。以兵部尙書法海﹑協辦禮部尙書。兼內務府總管行走

○宗人府議奏﹑平郡王訥爾素﹑在西寧軍前。貪婪受賄﹑應永停俸祿。得上�日﹑訥爾素行止卑污。在軍前貪劣素著。及署大將軍印務。更肆婪贓。索詐地方官銀兩。朕向卽聞之。因訥爾素與允禵不和。朕意與允禵相善之人。故爲播揚。欲傾陷訥爾素。所以未卽深究治罪。且加恩令辦理上駟院事務。乃伊並不追悔前愆。仍犯法妄行。情屬可惡。若仍在王列。則於諸王有玷。著將訥爾素多羅郡王革退。在家圈禁。其王爵令伊子﹑福彭承襲

○壬子。吏部議覆﹑湖南巡撫布蘭泰疏言。臨武等二十五州縣。界連滇黔。苗猺錯雜。若候部選。要缺久懸。請將候補候選州縣人員。遴選命往。遇缺委署。量才題補。應如所請。得上�日﹑凡命往人具俱系在部卽應選用之人。又經朕揀選命往。若照吏部所議。必候臨武等二十五州縣缺出。方行委署題補。則伊等得官無期。轉多守候之苦矣。旣經揀選人員命往。自應將湖南本省﹑所出州縣各缺。暫停部選。令該撫將命往人員。與見任各員。細加比較。酌量人地相宜。或先委署。或行調補。則要缺不致久懸。而命往人員﹑亦不致多年守候。方於情理允協也

○甲寅。盛京工部侍郎增壽﹑緣事革職。調工部左侍郎常保﹑爲盛京工部侍郎。轉工部右侍郎明圖﹑爲左侍郎。升內閣學士哲先﹑爲工部右侍郎。擢工部郎中桑格﹑爲內閣學士﹑兼禮部侍郎

○下嫁正藍旗漢軍多羅額駙邁圖之縣主故。遣官致祭

○乙卯。升右通政繆沅﹑爲通政使司通政使

○吏部遵上�日議覆﹑保甲之法﹑十戶立一牌頭。十牌立一甲長。十甲立一保正。其村落畸零。及熟苗熟獞。亦一體編排。地方官不實力奉行者。專管兼轄統轄各官﹑分別議處。再﹑立民間勸懲之法。以示鼓勵。有據實首告者。按名數獎賞。隱匿者。加以杖責。應通行直省。以文到半年爲限。有能舉首盜犯者免罪。其從前未經發覺之案。地方官卽行揭報者。亦免議處。至盜案疎防文武各官處分。除山海大盜﹑土獞蠻苗﹑及響馬老瓜等賊。勢難擒捕者。文武官﹑照舊例處分。若盜至十人以下者。文職照例處分外。武職各官﹑酌量分別寬減。惟未獲盜首者。專汛官﹑仍照定例處分。得上�日﹑依議。通行各省。文到半年。爲期甚迫。著以一年爲限

○兵部議覆﹑據前鋒統領﹑護軍統領等﹑奏稱兩翼前鋒統領。八旗護軍統領。原系各一印信。因蘇努奏請。俱經收回。今八旗滿洲蒙古漢軍都統。俱每旗各給三印。臣等請照例賞給等語。應如所請。從之

○丙辰。吏部議覆﹑浙江巡撫李衛疏言。湖州府烏程縣所屬之烏鎭地方。界聯二省三府。接近太湖。易藏姦宄。請將湖州府同知。移駐烏鎭。以資彈壓。應如所請。從之

○四川巡撫法敏題。建昌衛阿都宣撫司慕枝故。無嗣。請以其妻祿氏承襲。下部知之

○戊午。諭內閣。朕昨覽湖廣安陸府屬有一縣名。卽系景陵二字。見之心甚不安。該省督撫不具奏請攺於心獨安乎。此縣名。著內閣擬攺請上�日。尋內閣撰擬具奏。得上�日﹑著攺爲天門縣

○己未。諭刑部。律載鬥毆成傷。定有保辜之限。所以重民命也。被毆之人受傷𨿽重。尙可醫救一經移動。勞頓冒風。或致殞命。嗣後鬥毆傷重者。禁止移動。著問理衙門﹑委官親詣驗看。使被斗之人。得以安臥醫救。不致誤傷性命。其應如何定例通行之處。著三法司詳議具奏。尋議。凡京城內外。有鬥毆傷重者。該衙門卽委官親詣驗傷。就取確供。定限保辜。其被傷之人。擡赴衙門驗傷之處。永行禁止。違者將該管各員治罪。從之

○禮部題。河南杞縣壽民蕭俊徳﹑年屆一百十八歲。應照例給銀三十兩建坊。得上�日﹑蕭俊徳年過百齡之外。實屬希有之事。著於定例賞賜坊銀外。加增兩倍。共賞銀九十兩。以示特恩。嗣後年至一百一十歲者。加一倍賞賜。一百二十歲者。加兩倍更有多得壽算者。按其壽算加增。著爲定例

○刑部等衙門審奏﹑天津州民郭允進﹑擅造狂悖不經之語。肆行訕謗。大逆不道。應淩遲處死。得上�日﹑郭允進捏造悖逆之詞。詛詈朕躬。尙無叛逆實迹。若照部議。將謂朕因怒而加以極刑矣。郭允進﹑著攺爲立決梟示

○予故四川重慶總兵官黃喜林﹑祭葬如例

大淸世宗敬天昌運建中表正文武英明寬仁信毅大孝至誠憲皇帝實錄卷之四十六

大淸世宗敬天昌運建中表正文武英明寬仁信毅大孝至誠憲皇帝實錄卷之四十七

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正四年。丙午。八月。庚申朔。諭吏部﹑戶部。直隸地方。旗民雜處。猾吏舞文。太監戚屬。散處州縣。兼皇莊﹑王公等莊屯﹑全在其間。地方官﹑往往掣肘。今直隸虧空倉糧四十二州縣。特行揀選人員命往。令其淸理倉庫。整飭地方。但直隸書吏積獘。凡新官到任。一切文卷。悉行藏匿。州縣官因限期嚴迫。急而求之。方始取出。由是墮其術中。以後事件。皆任其把持。爲害甚大。州縣官能鉤致其隱。而重置之法者。不可多得。錮獘相仍。朕知之甚悉。已諭令總督李紱嚴查。但流獘旣久。命往各官﹑徹底淸查。必需時日。一切案件。勢難依限完結。恐有遲延之虞。著將直隸各州縣現。在欽部案件。一年之內。暫行寬限。庶各員得以從容釐剔。積獘可除。再﹑直隸州縣﹑太監之。父兄弟侄。在地方不無生事。本人亦未必盡知。可令該州縣﹑大事照例詳報總督具題。小事徑報內務府。內務。府傳該太監曉諭。令其自行約束。如仍不悛攺。內務府卽酌量懲治。內府大糧莊頭﹑並諸王大臣莊頭。如有生事梗法之處。大者仍申報總督具題。細微事件。屬內務府者﹑申報內務府懲治。其餘莊頭人等申報都察院﹑轉行各該管官員懲治。不必奏聞。再﹑畿輔重地。理宜嚴肅。乃近來盜案。較他省居多。定例﹑彊盜不分首從皆斬。立法甚嚴。當年聖祖仁皇帝。法外施仁。凡有盜案。命大學士會同三法司核擬。止將爲首起意﹑並傷人之犯擬斬。余俱減等發落。乃不法之徒。不思感激。愈肆玩法。甚屬可惡。自雍正五年正月初一日爲始。直隸盜案事發。仍照舊例。不分首從皆斬。直隸盜賊。不盡系直隸之人。著行文各省督撫出示徧行曉諭。使皆知所畏懼。毋致自投法网。如此﹑於弭盜似有裨益。此次命往人員。果能淸理錢糧。擒拏盜賊。不畏彊禦。設或被人挾仇誣陷﹑致遭參處者。許赴都察院控告。都察院卽代爲奏聞。如果屈抑。朕必爲伊等主張。斷不令無辜受累也

○鑾儀使阿爾遜﹑伍達禮﹑俱緣事革職。升冠軍使吳正安﹑一等侍衛伊忒納﹑俱爲鑾儀衛鑾儀使

○辛酉。諭八旗大臣等。侍郎一官。系辦理部務大臣。職任與副都統相等。嗣後按班坐立之處。俱令在滿洲副都統之次。蒙古漢軍副都統之上

○癸亥。諭直省督撫等。數十年來。各省錢糧。虧空甚多。朕曾降諭上�日﹑寬限三年。令督撫催追完項。至今未見有奏報料理就緒者。惟原任直隸總督李維鈞﹑曾於去年奏稱﹑各屬地丁銀兩。俱已彌補。惟倉谷尙略有缺欠。冬春之間。卽可補足。及去秋畿輔﹑水澇歉收。須用谷石賑濟。而倉谷存者甚少。今夏遣官訪查。各屬虧欠。一一顯露。倉谷如此。則庫帑之虧缺可知矣。李維鈞之罪。誠無所逃。據此﹑則他省之錢糧。不能淸楚。顯然可見。該督撫等﹑特遲緩不行奏報耳。又如各省虧空。動稱無著之項。夫錢糧未經徵收。則欠在民。已經徵收。而有虧空。則欠在官。州縣力不能完。則上司有分賠之例。本人𨿽已病故。而子孫有應追之條。何得藉口無著。以虛國帑。從前彌補虧空。皆指俸工銀兩。及朕有上�日﹑不許捐輸俸工。則皆稱以耗羨抵補。夫耗羨亦出於民。乃不問當日督撫等﹑所以致此虧空之由。而動稱耗羨彌補。以百姓之脂膏。飽有司之溪壑。豈朕憫惜元元之至意乎。今特沛寬恩。凡各省虧空﹑未經補完者。再限三年。務須一一淸楚。如屆期再不全完。定將該督撫﹑從重治罪。如有實在不能依限之處著該督撫奏聞請上�日。又如前年原任浙閩總督滿保﹑曾具摺奏稱﹑梁鼐任內虧空銀六萬兩。系聖祖仁皇帝南巡時所用。臣不便露此事情。彼時朕卽批示云﹑當年皇考南巡。屢降諭上�日。絲毫不取給於地方。凡行在所需。悉由內府預備。食用等物。俱發官價采買。賞賚銀兩。皆從司庫支給。嚴禁地方有司﹑不許與扈從人員﹑交結往來。私相饋送。違者以軍法從事。立法甚爲嚴切。卽或修理一二處行宮。亦皆本地方情願豫備。而所費亦屬有限。何至虧空多金。歷二十年之久。不能淸結。我皇考及朕所行之事。無不可告天下臣民。其當年南巡時。如何費用之處。爾可據實直陳。而滿保理屈詞窮。不能回奏。蓋此等銀兩。皆當日地方官結交匪類。饋送知交。暮夜鉆營。恣意花費。及至虧空敗露。則動稱因南巡時用去。伊等違背皇考聖上�日。擅動公帑﹑以結私交。目無國法。其罪已不容誅。而又敢藉口南巡。將虧空之故。推卸於君上。以寬己罪。此尙得謂有人心者乎。又如山西河南兩省。昔年虧空甚多。俱稱應辦軍需所致。凡軍需所用。皆有正項錢糧。何至累及地方有司。此皆平日地方官﹑不能大法小廉。下吏侵漁。工司需索。以致國帑久虧。反借支應公事之名。以掩其侵盜之實。深可痛恨。嗣後直省督撫等﹑當祗遵朕訓。仰體朕心。共矢公忠。盡除舊習。以副朕委任封疆之重

○兵部遵上�日議覆。佐領一官。非散職可比。如兼在散騎郎行走。則佐領事務。必致有誤。應將現在佐領之兼散騎郎者。俱撤回。嗣後散騎郎缺出。不準挑取佐領。俱於各屬精奇尼哈番以下﹑拖沙喇哈番以上等官內。揀選引見補授。得上�日。現在王等屬下之散騎郎﹑照常準畱。貝勒貝子之散騎郎﹑俱著退回。嗣後王等如有欲挑欲畱者。令其指名具奏

○賑湖南臨湘等四縣﹑嶽州一衛﹑水災饑民

○移河南磁州都司一員﹑守備一員﹑駐彰徳府。彰徳府千總一員﹑駐磁州。從河南巡撫田文鏡請也

○追贈故王府長史額爾徳黑﹑照伊子奉天將軍噶爾弼職銜﹑予祭葬。謚果毅

○乙丑。上回宮

○以戶部尙書蔣廷錫﹑爲順天鄕試正考官。左副都禦史劉師恕﹑爲副考官

○諭內閣。數年以來。蔣廷錫協同怡親王辦理戶部事務。秉公執正。釐剔諸獘。甚屬盡心。而胥吏宵小﹑徇私作獘之人。未必無嫉妒懷怨者。今將廷錫入闈典試。或乘此造作浮言。妄加謗議。亦未可定。科場關系大典。若闈中閱卷。果有不公。許應試舉子。赴都察院控告奏聞。若有不軌之徒。假捏污蔑之詞。以洩私憤而撓公事。則國法斷難寬宥。著步軍統領﹑及順天府府尹﹑五城禦史﹑密訪嚴拏參奏。從重治罪

○雲南巡撫管雲貴總督事鄂爾泰摺奏﹑滇黔大小文武各官。謹實據所知。開注進呈。奉上諭。治天下惟以用人爲本。其餘皆枝葉事耳。覽卿之奏。非大公﹑不能如是。非注意畱神﹑爲國家得人﹑不能如是。非虛明覺照﹑不能如是。朕實嘉之。但必明試以功。臨事經驗。方可信任。卽歷經幾事。亦只可信其已往。猶當畱意﹑觀其將來。萬不可信其必不攺移也。卿等封疆之任。古諸侯也。闔省窺伺。投其所好。往往揜其不善而著其善。粉飾欺隱。何所不至。惟才之一字﹑不能假借。凡有才具之員。當惜之教之

○追封故鎭國公準達﹑爲固山貝子。予祭二次。造墳立碑。謚溫恪

○雲南巡撫管雲貴總督事鄂爾泰題﹑雲南麗江府土。通判木鐘故。請以其子木徳承襲。下部知之

○丙寅。命各省情實人犯。停止秋決

○賑廣東南海等五縣﹑水災饑民

○丁卯。祭先師孔子。上親詣行禮。祭畢。諭禮部侍郎三泰﹑太常寺卿孫卓曰。儀注內﹑開獻帛進酒。皆不跪。朕今跪獻。非誤也。若立獻於先師之前。朕心有所不安。可記檔案。以後照此遵行

○戊辰。太宗文皇帝忌辰。遣官祭昭陵

○諭內閣。從來直隸江南兩省。盜案多於別省。是必有爲首積盜﹑糾合匪類。巧於漏网。各州縣被竊之處𨿽多。而姦猾之盜首。不過數人。窩藏之巢穴。亦不過數處而已。畿輔之地。爲四方觀瞻。豈可聽宵小之潛藏。任有司之疎忽。李紱職司表率。安可漠不關心。可速飭屬員。嚴加緝捕。務令得其根柢。以淸盜源。若仍前疎忽。定將李紱治罪。並諭直隸提鎭等官。各飭弁員。稽查防汛。以靖地方。毋得疎縱。自幹罪戾。在京步軍統領衙門。及巡捕營弁。五城禦史。司坊官員。各宜盡心緝訪。以副詰姦弭盜之職

○諭內務府。內府佐領﹑內管領下人等。過繼義子。甚屬紊亂。佐領及內管領人頗多。何至宗族姻戚中﹑悉無可以過繼者。而必以陌路之人爲義子耶。朕非禁止伊等過繼。只因漢人中無賴之徒。混雜其間。冒食錢糧。內府舊人之子孫。轉不能得錢糧養贍。朕欲加恩內府人等之故。著勒令此輩悉歸民籍。可卽曉諭伊等。各將實情自首。寬其治罪。儻此時仍隱諱不首。日後查出。著發邊衛充軍

○己巳。上禦經筵。講畢。賜大學士﹑九卿﹑詹事﹑及講官等宴

○上幸圓明園

○吏部議奏﹑署理大學士事務戶部尙書徐元夢﹑繙譯本章錯誤。應革職。交部治罪。得上�日。徐元夢在內廷行走多年。從寬免其交部。著革職。在內閣學士之列。辦理票簽本章﹑一切繙譯事務。效力行走

○庚午。太祖髙皇帝忌辰。遣官祭福陵

○辛未。大學士九卿等奏﹑順天府府尹劉於義﹑恭進耤田所產嘉谷。一莖雙穗者五本。三穗者四本。四穗者三本。五穗者五本。六穗者三本。七穗者四本。八穗者三本。九穗者三本。又內務府恭進丰澤園皇上親植稻穀。一莖四穗者二本。三穗者二十本。雙穗者二百七十本。臣等蒙恩宣示。捧觀之下。不勝歡慶。皇上惇本重農。歲舉親耕之典。寬租減賦。頻施益下之仁。和气所鐘。嘉禾獻瑞。誠簡冊所希聞。應請宣付史館。昭垂永久。報聞

○河南巡撫田文鏡奏報瑞谷。得上�日。據田文鏡奏進豫省所產嘉谷。有多至十三穗者。此實罕見之事。大凡爲督撫者。果能殫心竭力。爲國爲民。必能感召天和。化災祲而成丰稔。前歲畿輔偶旱。李維鈞奏稱﹑欲用法術祈禱。比時朕卽降上�日止之。蓋無實心實政﹑感格上天。而仗法術以爲祈求。焉有感應之理。又如畿輔地方。常有水患。怡親王親身相度。悉心籌畫。爲國爲民之念。實爲誠切。故今歲六七月間。大雨時行之際。直隸地方﹑雨澤調勻。凡開浚修築之處。皆得施工。而禾麥又復丰登。民生樂業。豈非至誠感通之驗乎。朕非以地方之事﹑卸責於督撫。凡屬督撫﹑皆朕簡用之人。若督撫盡心於地方。則是朕用得其人。伊之功。卽朕之功。若督撫不盡心於地方。則是朕用非其人。伊之過。卽朕之過。督撫受朕深恩。委以封疆重寄。乃悠悠忽忽。不加意於吏治民生。而轉令朕代爲受過。淸夜捫心。亦忍爲之乎。督撫若有此等。不但伊身難逃國典。卽冥冥之中﹑子孫亦必受譴罰。勉之愼之

○賑湖廣武昌等四縣﹑武左等三衛﹑水災饑民

○癸酉。解陜西西安按察使司許容任。升戶部郎中塞欽﹑爲陜西西安按察使司按察使。兼管河東巡鹽禦史事

○甲戌。添設內閣漢侍讀二員。照滿洲蒙古漢軍侍讀品級。授爲正六品

○乙亥。吏部議覆。辦理理藩院事正白旗滿洲都統拉錫﹑將吳梁海之事。隱匿不奏。請革職。交刑部從重治罪。尙書管侍郎事正紅旗蒙古都統特古忒﹑侍郎本錫﹑均應革職。得上�日。拉錫﹑將吳梁海之事﹑有心隱匿。情殊可惡。但伊辦理旗下事務。亦有效力處。著從寬免交刑部治罪。將伊議政大臣﹑散秩大臣﹑滿洲都統﹑辦理理藩院事務﹑並賞給伊世襲之職。俱著革退。以一等侍衛﹑管太僕卿事務。效力行走。特古忒﹑本錫﹑趨附拉錫。行止甚卑。俱著革職。從寬畱任。署領侍衛內大臣伍格﹑著補授正白旗滿洲都統。信郡王徳昭﹑著學習管理正白旗事務

○丙子。正白旗漢軍副都統田象坤﹑緣事革職。以鑲黃旗漢軍副都統石文焻﹑署理正白旗漢軍副都統。調署正藍旗漢軍都統李淑徳﹑署正白旗漢軍都統。以原任巡撫黃國材﹑署正藍旗漢軍都統

○予故福建汀州總兵官陳有功﹑祭葬如例

○戊寅。旌表山東烈婦﹑文登縣王平國妻叢氏。寧海州姜二妻孫氏。俱拒姦不污。自縊完貞。各給銀建坊﹑入祠致祭如例

○己卯。大學士等議覆﹑浙閩總督髙其倬﹑疏請酌定福建積貯之法。前已奉上�日﹑令江西運米十五萬石。往閩濟用。今請再將浙江漕糧﹑截畱十萬石。易谷二十萬石。就近軍往。從之

○庚辰。授故奉恩將軍恩特赫默子色克﹑爲奉恩將軍

○裁山西朔平府總捕理事同知缺。旗民爭訟事務。歸並朔平府糧餉同知兼管。從右衛將軍宗室申穆徳請也

○賞卹四川徵巢�刀羊峝逆苗﹑南坪等處﹑陣亡帶傷兵丁如例

○四川巡撫法敏題﹑明正宣慰司桑結﹑系已故宣慰司蛇蠟喳吧之女。因無嫡派。向以其女護理在案。今桑結已故。其親子系現任堇卜韓胡宣慰司堅參達結。請令其兼襲明正宣慰司。從之

○辛巳。諭內閣。福建提督吳升﹑前以老病乞休。情詞懇切。朕不忍準其所請。令髙其倬到任後。看其年力如何。再行具奏。今據奏稱﹑吳升年老有病。精力衰邁。吳升準其原品致仕。仍給與提督俸祿。以終其身。示朕眷念舊臣之至意

○又諭。各處監督。俱由該部院堂官保舉。派出之後。著原保題之堂官﹑時加訓誡訪察。若有劣迹。許據實參奏。免其治罪。儻由別處發覺。則將原保題之人。一並治罪。如此﹑部院堂官﹑必愼加揀選。而派出之監督。亦知所畏懼。不敢妄行矣

○升福建漳州總兵官丁士傑﹑爲福建陸路提督。福建延平副將初有徳﹑爲福建漳州總兵官

○壬午。兵部議覆。奉天將軍噶爾弼疏言﹑旅順口至鳳凰城。水程幾及千里。止有旅順水師一營。請添設水師營三處。每一營兵丁三百名。各設佐領一員。防禦二員。驍騎校三員。令其管轄連絡巡哨。以固海疆。應如所請。從之

○癸未。上詣恩佑寺行禮畢。回宮

○命江蘇巡撫張楷﹑廣西巡撫甘汝來﹑西安巡撫圖理琛﹑來京陛見。加長蘆鹽運使陳時夏布政使銜﹑署理江蘇巡撫。以廣西提督韓良輔﹑署理廣西巡撫。川陜總督嶽鐘琪﹑署理西安巡撫

○甲申。免江南泗州﹑本年分水災額賦有差

○乙酉。盛京戶部侍郎傅鼐﹑緣事革職。升內閣學士王朝恩﹑爲盛京戶部侍郎

○河道總督齊蘇勒參奏。原任淮徐道。潘尙智﹑虧空庫帑八千兩。不卽還項。又夤夜將銀十一包﹑私自搬運。每包計一千兩。被淮關監督慶元家人搶去五包。據山陽縣知縣詳報。現飭淮揚淮徐二道﹑嚴拘究審。得上

�日。潘尙智虧空國帑。不行完納。乃私自藏匿多金。慶元又與通同作獘。將此情由﹑並本內有名人犯。著侍郎黃炳前往。會同總河齊蘇勒審理

○丙戌。諭諸王大臣內閣九禦等。我皇考聖祖仁皇帝三年大禮已滿。朕追念罔極深恩。欲於皇考忌辰。每歲遵照三年以內祭祀之禮。永遠舉行。恭讀祝文。用申誠悃。朕受皇考教良慈恩。至深至厚。終身永慕。無有窮期。豈三年禮制之所能限。況天下億萬臣民。感戴皇考深仁厚澤。六十餘年。自古帝王。罕能比並。一切禮儀。亦非定制所得拘也。朕舉行此禮。乃自展其思慕誠切之衷。至與舊制相合與否。朕皆不遑計及。此禮亦惟朕躬特行之於我皇考後世子孫﹑不得奉爲成例。其應行禮儀。著該部定議具奏

○諭內閣。國以民爲本。民以食爲天。朕卽位以來。念切民依。舉行耕耤之禮。殫竭精誠。爲民祈谷於上帝。乃雍正二年三年。耤田特產嘉禾。有至一莖九穗者。朕心亦以爲偶然之事。今據府尹劉於義進呈今歲耤田所產﹑自一莖雙穗三穗以至八穗九穗皆碩大堅好。異於常谷。朕見之心甚慰悅。特令宣示廷臣。朕並非以此爲祥瑞。誇耀於眾也。蓋實有見於天人感召之理。捷於影響。無纖毫之或爽。朕以至誠肫懇之心。每歲躬耕耤田。以重農事。卽蒙上帝降鑑。疊產嘉谷。以昭休應。似此八穗九穗之谷。豈人力所能彊爲。亦豈人君所能彊之使有乎。天人感應之理。朕見之最眞最切。但恐此心不誠耳。誠則未有不動者。卽如從前靑海蠢動。朕爲邊陲憂慮。虔禱於宮中。不數旬而捷音卽至。疆圉寧謐。又如前歲夏間。近畿雨澤稍愆。朕在宮中默禱。減膳修省。虔誠叩懇不數日而甘霖大沛。禾稼有秋。此皆近年以來。朕親行親驗之事。至去年夏秋之間。時常陰雨。而李維鈞並不將畿輔被潦實情具奏。是以朕未曾早爲虔禱。殫竭誠心。以挽天意而紓民困。及蔡珽署直隸總督事務。詳悉奏聞。朕宵旰憂勤。幾廢寢食。於是截漕發倉。多方賑濟。京城設廠。各邑興工。俾窮民皆得糊口。是以地方𨿽被水災。而小民不致流離失所。今歲二麥丰收。禾麥暢茂。此皆上天俯鑑朕衷。故加惠黎元。而錫以盈寧之慶也。蓋天生民而立之君。鑑觀在上。人君一念敬謹。政事無闕。天必嘉之佑之。一念放逸。政事有乖。天必儆之戒之。此一定之理也。況人君撫馭臣庶。位處極尊。所以賞罰之者。獨有上天耳。是以朕每於水旱等事。皆實心內省。至於各省旱澇之事。朕皆視同一體。原無彼此之別。惟是地方相隔路遠。彼地偶有水旱。有司未必卽行具報。及至奏達朕前。而緊急之時已過。是以朕無從盡其誠心﹑爲之祈禱。此其責﹑則全在本省督撫矣。督撫受朕委任之重。爲朕養育萬民。必視百姓之疾苦﹑如痛養之在已身。一遇水旱饑饉。必思所以致此之由。或因本省之政事吏治有闕。卽思速爲攺易之。或因本地之人心風俗不端。卽思速爲化導之。兢兢業業。修省祈禱。竭盡誠心。一如朕之朝乾夕惕。斷無不可以挽回天意者。假若聞朕之政治。稍有缺失。亦卽直言陳奏。不必隱諱。如此﹑則官與民聯爲一體。臣與君又聯爲一體。太和翔洽。實意交孚。天聽𨿽髙。誠呼吸可通矣。朕每歲躬耕耤田。並非崇尙虛文。實是敬天勤民之至意。禮曰。天子爲耤千畝。諸侯百畝。據此﹑則耕耤之禮。亦可通於臣下矣。朕意欲令地方守土之官。俱行耕耤之禮。使知稼穡之艱難。悉農夫之作苦。量天時之晴雨。察地力之肥磽。如此﹑則凡爲官者﹑皆時存重農課稼之心。而凡爲農者﹑亦斷無苟安怠惰之習。似與養民務本之道。大有裨益。著九卿詳議具奏

○又諭。吏治惟在得人。而各省有司員缺甚多。非廣收博取﹑不足備庶官之位。故數年以來。各省官員。經朕揀選命往者亦多。然當其揀選之時。或見其奏對明白。舉止從容。或見其條陳事宜。似屬可采。遂入於揀選之中。命往各省以試用之。又有奉上�日特用之員。大約因督撫上司等﹑薦舉保奏。朕召來引見。見其才具可用遂加遷擢以鼓勵之。此等人員。朕不過取拔於臨時。並未曾試驗於平日。實不知其居心行事何如也。伊等蒞任後。自應倍加敬謹。勉爲良吏。方不負朕格外之恩。若自恃爲揀選特用之員。傲上陵下。恣意妄行。而該管上司﹑以爲朕所揀選特用之員。不加約束。委曲寬容。則大非朕澄淸吏治﹑整飭官方之意矣。朕以大公之心。撫馭萬方。凡屬臣工。只論其居官之賢否﹑以爲進退。豈以部選揀選﹑常用特用﹑分別異視。有所偏向。凡爲督撫者。宜深知朕心。切勿以其爲揀選特用之員。有意優待而姑容之。儻居官不善。卽據實參奏。不爲隱蔽。不涉瞻徇。如此﹑則人皆知儆。官皆得人。而於吏治大有裨益矣

○又諭。朕欽卹刑獄。每遇讞決。無論罪之輕重。必原情酌理。再三推求。務使情罪允協。又念罪人幽囚叢棘﹑易致瘐斃。屢諭問刑衙門﹑修整監獄。督責禁卒﹑不時灑掃潔淨。遇有疾病。必加意調治。務令痊可。此亦矜卹罪囚之一端也。乃近閱各省本章。監斃人犯不少。多由羈禁之處。局隘倒敝。以致嚴寒酷暑。侵骨刻肌。潮濕穢惡之气。薰蒸傳染之故也。況監獄不固。防禦多疎。罪人越獄脫逃。亦所不免。特飭各直省督撫﹑通查所屬監獄。逐一修葺。並髙築墻垣。以資防範。其地勢低窪者。攺造髙阜之處。狹隘者。酌量刑獄煩簡。展寬蓋造。凡枷號暫羈之門關倉所。亦必繕治完固。正印官仍不時稽查。毋令獄官獄卒﹑任意陵虐。懈弛疎防。如此﹑則罪人不致瘐病。而監禁旣固。亦可免越逃之虞。該督撫其各仰體朕好生至意。督令有司。遵行毋忽

○鑲黃旗漢軍副都統顧儼﹑緣事革職。升鑲白旗參領安華﹑爲鑲黃旗漢軍副都統。正白旗參領祖秉衡﹑爲本旗漢軍副都統

○浙江巡撫李衛疏報﹑杭州嘉興紹興﹑三府屬海塘。修築告竣。下部知之

○丁亥。秋分。夕月於西郊。遣怡親王允祥行禮

○直隸總督李紱﹑以塞思黑於八月二十四日病故奏報。上召諸王大臣等入。諭曰。今日李紱奏報塞思黑病故塞思黑素性姦惡。行止陰邪。當日與阿其那﹑允﹤礻我﹥﹑允禵﹑結爲死黨。與其妻父七十﹑及蘇努﹑阿靈阿等﹑互相固結。潛蓄邪謀。助塞思黑肆惡。無所不爲。在皇考時。種種不孝之罪。難以枚舉。及皇考升遐之日。朕正在哀痛之際。塞思黑突至朕前。箕踞傲慢而坐。意甚叵測。皇考大事之中。凡祭奠行禮之處。塞思黑從無涕泣悲戚之狀。顯露怨望辭色。朕知其素行凶殘。若畱在京。必生事端。是以發往西寧居住。伊在途並無悔過之意。與伊子副什渾﹑及勒什亨等﹑一路嬉笑如常。毫無畏懼。且與允﹤礻我﹥等﹑舊日邪黨。仍不解散。起身之日。收受允﹤礻我﹥馬匹。私相往來。及到西寧之後。寄與允﹤礻我﹥書信。有機會已失﹑追悔無及之語。視朝廷如同敵國。造作字樣。巧編格式。密縫於騾夫衣襪之內。暗傳信息。又十數年前。有一山西無賴生事之窮民。流落在京。塞思黑欲收爲心腹。令伊太監﹑幫助銀十兩。其人感激私恩。及塞思黑居住西寧。其人公然到伊寓所。投遞書帖。稱願輔有道之主。不附無道之君。欲糾合山陜兵民﹑以救恩主等語。乃塞思黑聞此大逆無道之言。不但不行出首。且向其人云﹑我兄弟無爭天下之理。並囑咐勿令楚宗知之。惟恐其人受累。似此狂悖妄亂。包藏禍心。日益加甚。其罪難以悉數。又如伊在西寧時。朕將伊所用太監﹑撤回京師。伊每人賞與金條﹑及西洋金表等物件。皆貴重難得之物。是伊獲罪之後。尙私買人心。目無國法。肆行無忌。諸王大臣等﹑屢次奏請卽行正法。以彰國憲。朕心尙在遲回。不忍卽定。因其不便再畱西寧。故令伊回京治罪。伊一路毫無攺悔戒謹之心。談笑如常。因復令暫禁保定。以觀其行止。前李紱奏稱伊患腹瀉之疾。比卽降上�日。令李紱揀選名醫調治。不料伊惡實滿盈。獲罪天祖。已伏冥誅。可見善惡之報。捷如影響。似此不忠不孝﹑大姦大惡之人。𨿽未受國法。亦不能逃天譴也。著李紱爲伊料理棺衾殯殮之事。俟其妻子家口﹑從西寧搬到保定之日。再行奏聞請上�日

○又諭。塞思黑病故。著尙書法海﹑馳驛速往西大通。將塞思黑之妻子家屬。盡行帶至保定府。著派太監二人。隨法海前往。約計塞思黑妻子﹑何時可到保定府。預先奏聞。朕另有上�日

○又諭。朕從前差胡什禮﹑前往帶領塞思黑回京。伊並未請上�日。私與楚宗商議﹑擅將塞思黑用三條鎖鎖拏。彼時奏聞之際。朕將楚宗等奏摺。發與諸王大臣等公看。並將塞思黑應否鎖拏之處。詢問諸王大臣。據諸王大臣僉稱﹑塞思黑系獲重罪之人。應當鎖拏等語。及胡什禮到京回奏﹑述李紱有俟塞思黑一到﹑我便宜行事之語。朕聞知駭異。斷以爲不可。特命胡什禮星馳前往諭之。又於李紱奏摺中。朱批嚴飭之。李紱奏稱並無此語。胡什禮﹑楚宗﹑從前不待朕之諭上�日。私將塞思黑鎖拏。後又故意將鎖寬松。任其脫卸。曾經李紱奏聞。彼時朕卽欲將胡什禮楚宗拏問。治其任意之罪。又恐眾人不知。或因此謂朕欲寬待塞思黑。或因此謂朕欲加嚴於塞思黑。又致妄存意見。是以暫行停止。未曾究問。今塞思黑旣伏冥誅。則從前胡什禮楚宗等﹑擅將塞思黑上鎖。後又私自寬釋。明系有意欺罔。罪不可逭。著將胡什禮鎖拏。交與副都禦史常泰﹑帶往保定。並將楚宗鎖拏。一同明白嚴審具奏。卽將二人畱於保定候上

�日

○戊子。祭大社大稷。上親詣行禮

○諭諸王大臣等。阿其那﹑塞思黑罪大惡極。天下共知。諸王大臣等﹑屢請將伊等卽行正法。以彰國憲。朕意遲回。不忍卽定。今塞思黑已伏冥誅。昨聞奏報。朕心惻然。今欲將阿其那從寬曲宥。諸王大臣等﹑以爲何如。著各秉忠誠陳奏並詢問直省將軍督撫提鎭等﹑亦令其各抒己見具奏

○以鑲紅旗漢軍副都統金以坦﹑署鑲藍旗漢軍都統

○己丑。諭諸王大臣等。朕將塞思黑之事。交與楚宗。楚宗始初所奏一二事件。尙有實心黽勉效力之意。朕料伊久在軍前。年齒加長。必能攺易前行。用加信任。畀以殊恩。乃楚宗將一二事件﹑致朕信任。未久﹑遂奏稱塞思黑邀買人心。大有關系。斷不宜處之極邊。應拏送京城禁錮等語。似此明系見民人令狐士義之投書流言。因而具奏。恐嚇朕躬。楚宗系專守塞思黑之人。將令狐士義之投書流言。並塞思黑與西洋人穆經遠﹑從窗牖出入﹑時常計議。如許事件。妄亂行爲之處。盡爲隱匿。不行奏聞。及朕明降諭上�日。伊知塞思黑罪惡深重。斷不能逃於法网。乃欲自蓋前愆。將塞思黑從西大通解來保定時。並未奉朕諭上�日。擅將塞思黑鎖拏。以見毫不徇情之意。且旣稱鎖拏。自應實在加以鎖鈕。又復虛應故事。可以脫卸。是屬何心。再塞思黑一切事件。已有上�日交與李紱矣。伊又行攙越。將塞思黑之親隨四人。另行拘禁他處。楚宗之行爲。甚是悖謬。情殊可惡。著交與常泰﹑嚴行審明具奏

○八旗都統等奏﹑外省駐防官兵。有身故﹑及革退者。例將其寡婦﹑及家口﹑解送來京。每有到京未久。托故告假而去者。亦有因無所依附。具呈回去者。嗣後請令該將軍﹑查明若有子弟披甲。而京中並無產業親族者。準畱彼處。若無子弟披甲。情願來京者。解送回旗。該旗查明報部。槪不準借端告假﹑復回原處。從之

○貴州巡撫何世璂疏報﹑平越普安州等四府州﹑開墾雍正三年分田地四十九頃有奇。下部知之

○授輔國公巴賽子奇通阿﹑爲輔國將軍。原輔國將軍拜察禮子蘊興﹑輔國將軍富良子斐新﹑俱爲奉國將軍。奉恩將軍畢喇席子石照﹑奉恩將軍占泰子徳克精額﹑俱爲奉恩將軍

大淸世宗敬天昌運建中表正文武英明寬仁信毅大孝至誠憲皇帝實錄卷之四十七

大淸世宗敬天昌運建中表正文武英明寬仁信毅大孝至誠憲皇帝實錄卷之四十八

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正四年。丙午。九月。庚寅朔

○辛卯。大學士八旗都統九卿等遵上�日議覆。向例旗人犯軍流徒罪者。俱攺折枷責結案。未免輕於干犯。查滿洲蒙古﹑營生之道。與漢民迥異。有犯軍流罪者。槪行發遣。恐致難以圖存。請仍照舊例。枷責完結。其漢軍人等﹑嗣後有犯軍流罪者。一體照律發遣。從之

○壬辰。以湖廣總督李成龍﹑爲正白旗漢軍都統。福建福州將軍宜兆態﹑爲湖廣總督

○升江西南贛總兵官蔡良﹑爲福建福州將軍。浙江嚴州副將王郡﹑爲江西南贛總兵官

○工部議覆。河道總督齊蘇勒疏言﹑洪澤湖滚水石壩三座。門檻太髙。若遇水長。周橋一帶石工。甚屬危險。請攺下一尺五寸。庶尋常之水。旣可瀦蓄。而暴漲之時。又得暢洩。應如所請。從之

○癸巳。以陜西甘州提督馬會伯﹑署四川提督

○宗人府參奏。固山貝子滿都護﹑屢犯大罪。不知悛攺。應革去固山貝子。禁錮髙墻。得上�日﹑滿都護﹑從寬免其圈禁。著革去固山貝子。授爲鎭國公。所屬之任領﹑俱著撤出

○禮部遵上�日議覆。皇上躬親胼胝之勞。歲行耕耤之典。嘉禾疊產。異瑞駢臻。今復行令地方守土之官。俱行耕耤之禮。仰見皇上敬天勤民﹑重農務本之至意。宜恪遵上諭。通行直省督撫﹑轉行各府州縣衛所。各擇潔淨之地。照九卿所耕田數。設立先農壇。於雍正五年爲始。每歲仲春刻日。率所屬恭祭先農之神。照九卿例﹑行九推之禮。所收米粟。敬謹收貯。以供各處祭祀之粢盛。於國計民生﹑大有裨益。從之

○甲午。上禦太和殿視朝。諸王及文武升轉各官謝恩

○正白旗滿洲副都統哲爾衮﹑緣事革職。調鑲白旗漢軍副都統博第﹑爲正白旗滿洲副都統。升西安布政使黃焜﹑爲鑲紅旗漢軍副都統

○正白旗蒙古副都統滿色﹑緣事降調。以散秩大臣鄂密﹑爲正白旗蒙古副都統

○乙未。議政王大臣議覆。振武將軍公巴賽奏稱﹑唐奴山前特斯等處駐札之滿洲﹑蒙古﹑喀爾喀兵二千名。此際並無事務。阿爾泰山嶺十月間降雪後。無庸防守。請將丁壽﹑博貝所領兵二千名。於十月初間撤回軍營。俟來年靑艸發生時。令前鋒統領穆克登﹑率察哈爾兵丁。在特斯駐牧。副將軍貝勒博貝﹑率喀爾喀兵一千。在特斯河駐牧。丁壽率右衛蒙古兵一千。在紮布韓駐牧。平時操練。儻遇有事。公同商議。相機而行。仍於十月降雪後撤回軍營。應如所請。從之

○吏部議覆禦史顧琮條奏。各部院缺主。已經驅逐。請通行直省。一體禁革。應如所請。從之

○裁甘肅屬之平涼﹑固原﹑慶陽﹑臨洮﹑河州﹑蘭州﹑岷州七衛﹑西固一所﹑各千總缺。歸並各州縣管轄。從甘肅巡撫石文焯請也

○丙申。諭內閣。錢文乃民間日用之所必需。向因錢價昂貴。朕悉心籌畫。至再至三。今鼓鑄之錢日增。而錢文不見其多。錢價仍復不減。是必姦民圖利。有銷毀制錢﹑打造器皿之事。若不禁止銅器。則錢價究不能平。嗣後除三品以上官員﹑準用銅器外。其餘人等﹑不得用黃銅器皿。定限三年。令將所有黃銅器皿﹑悉行報出。官給應得之價。如旗人﹑則於本旗交官領價。漢官民人﹑則於五城該管之處。交官領價。不論輕重多寡。隨便收買。不許發價之人﹑絲毫扣克。違者重治其罪。若三年之後。仍有私藏黃銅器皿者。亦加重處。如此﹑可永杜毀錢制器之獘。而國寶流通。民用充裕。實爲有益。著九卿確議具奏

○雲南巡撫管雲貴總督事鄂爾泰題。雲南普洱府車理宣慰司刀召匾猛故。請以其子刀召金保承襲。下部知之

○予故河南南陽總兵官董玉祥﹑祭葬如例

○丁酉。宗人府參奏。旗人虧空帑項。不能賠者﹑入辛者庫。乃系定制。該旗王公﹑並無謝恩之例。輔國公阿布蘭﹑從前訛取常泰之子銀兩。今又越例妄奏。應革去公爵。仍行禁錮。得上�日﹑阿布蘭﹑革退輔國公。禁錮之處。暫行寬免。將所屬佐領﹑俱著撤出

○戊戌。上禦乾淸宮西暖閣。召皇子﹑諸王﹑大學士﹑學士﹑各部院寺堂官﹑詹事府﹑翰林院﹑科﹑道﹑及武大臣之能詩者九十四員。至乾淸宮。賦柏梁體詩。欽定八庚韻。朱書黃簽。分給諸臣各一字。授幾賜坐。筆墨燦陳。酒肴並列。內侍傳諭曰。今日賦詩式燕。用昭君臣一體之誼。諸臣毋得過拘禮節。能飲者不必限以三爵。諸臣聆諭。方共持杯染翰。禦制先成。命大學士張廷玉﹑捧示諸臣。涵蓋萬有。義蘊精深。諸臣詩句﹑次第構就。書於分韻黃簽進呈。皇子﹑諸王﹑及大學士﹑九卿等﹑至禦前進酒上壽。上親賜皇子﹑諸王﹑大學士﹑尙書﹑都統等飲。命皇子諸王﹑分賜諸臣飲。諸臣叩首跪飲畢。趨候於乾淸門外。少頃﹑復召至乾淸宮。上升寶座。皇子﹑諸王﹑及文武諸臣﹑分東西兩班序坐。作樂。進膳。賜食。演劇。宴畢。王以下諸臣﹑叩頭謝恩。趨出。復頒賜糕餅瓜果等物有差。上親制序文。宣示諸臣。序曰。朕繼大統。惟朝乾夕惕。兢兢仰法皇考。期賢哲盈廷。民康物阜。永承至隆之聖治。嘗思古之明良﹑賡歌喜起。君臣一徳同心。曠代爲之欣慕。今在廷臣工。協衷以資贊理。顧瞻濟濟。皆我皇考數十年教育栽培之所詒也。是以庶政具舉。兆民樂業。朕實嘉賴焉。康熙二十一年春。聖祖於乾淸宮開昇平之。振賡揚之歌。盛稱一時。美冠千古。今丙午九月。節屆重陽。覽百谷之斯登。忻三農之有稔。光風溢目。海宇澄淸。爰集王公卿尹。用陳幾筵。笑言勿禁。威儀不拘。相悅於一堂。弗限夫三爵。然禮著享燕之義。詩有嘉賓之詠。古君臣於飲食燕會間。卽具獻納拜揚之典也。唐虞文武之世。休風如昨。朕與諸卿﹑宜則效之。今用柏梁體。朕爲倡始。諸卿遞成篇什。今日也。非徒命酒徵歌。揚華摛藻。蓋欲昭聖祖養育之深恩。朕廷泰交之雅會。垂之奕世。永傳斯事云爾。禦制天淸地寧四序成。賡歌拜手頌昇平。和碩誠親王臣允祉卿云旭日映金英。和碩恆親王臣允祺恩覃九有仰文明。和碩怡親王臣允祥普天率土慶時亨。和碩莊親王臣允祿願抒愚忱體維城。多羅果郡王臣允禮湛恩渥澤周羣生。皇四子臣弘歷太和景象彌寰瀛。皇五子臣弘晝九族惇睦沐恩榮。多羅順承郡王臣錫保禦筵陪侍玉瑽琤。鎭國公臣徳普一庭和气慶丰盈。保和殿大學士臣馬齊素餐帷幄愧調羹。文華殿大學士臣嵩祝皇衷感召惟至誠。文華殿大學士臣田從典老臣瑤席獻壽觥。文淵閣大學士臣髙其位梯航萬國歌永淸。文淵閣大學士臣張廷玉黜陟維公玉衡呈。吏部尙書臣查弼納均平九式百度貞。戶部尙書臣蔣廷錫仁風四洽天宇晴。禮部尙書臣李周望聲靈赫濯昭鴻名。兵部尙書臣蔡珽求厥明允先平情。刑部尙書臣塞爾圖虞廷弼教忝秋卿。刑部尙書臣勵廷儀職司水土任匪輕。工部尙書臣李永紹聖徳剛健符干行。都察院左都禦史臣福敏千八百國胥朝正。都統臣巴顏徳珠聯璧合佳瑞並。都統兼刑部侍郎臣髙其佩錫壽兆民齊篯彭。侍郎授爲一品臣登徳恪襄六計聲教宏。吏部左侍郎臣查郎阿澄淸官敍在銓衡。吏部右侍郎臣王沛憻版圖恢廓周八紘。戶部左侍郎臣常壽蔚興文教廣匯徵。禮部右侍郎臣塞楞額天章爛熳雲霞赬。禮部右侍郎臣魏方泰止戈偃武靖鯢鯨。兵部右侍郎臣楊汝谷河海淸晏環神京。工部左侍郎臣郝林蓬萊佳張錦棚。內閣學士臣胡煦陰陽調和奏六莖。內閣學士臣何國宗佐持風紀嚴章程。左副都禦史臣杭奕祿大化翔洽綏烝氓。左副都禦史臣劉師恕九重乾乾日勵精。副都統臣馬喇鳳城佳气拂霓旌。副都統臣李淑徳宮醞香浮翡翠罌。宗人府府丞臣唐執王琪花璀璨光蘭蘅。通政使司通政使臣繆沅彤廷仙樂諧韶韺。詹事府詹事臣鄂爾奇聲香昭格潔犧牲。太常寺卿臣鄒汝魯嘉禾疊產供粢盛。順天府府尹臣劉於義宣揚徳化人歡迎。署理江蘇巡撫臣陳時夏天廚惠賜飫珍烹。右通政兼光祿寺少卿臣羅其昌承平雅頌音噌吰。大理寺少卿臣吳隆元梧岡翽羽來鳳鳴。少詹事臣伊爾惇橋門璧水波澄泓。少詹事署國子監祭酒事臣張廷璐蓼蕭燕譽莪菁菁。太常寺少卿臣李鐘峨捲阿獻賦欽睿評。翰林院侍讀學士臣阿爾賽靑壇祗肅侍躬耕。侍讀學士臣逢泰夙夜精白臣心盟。侍讀學士臣徳齡魚依蒲藻鹿食蘋。侍讀學士臣吳襄叨隨鴛序愧瑤瓊。侍講學士臣世祿萸囊拜錫逾賜櫻。侍講學士臣阿寧阿承天雨澤滋春萌。右春坊右庶子臣蔡世遠風暄日麗鳥鳴嚶。侍讀臣索柱五音從律和球鍠。侍講臣春臺星雲糺縵輝長庚。侍講臣廖賡謨百僚佩玉鳴鏘鏗。鴻臚寺少卿臣呂謙恆香芬禦茗辧旗槍。右贊善臣彭廷訓湛露恩濃仙掌擎。修撰臣於振和鳴宮樹聽秋鶯。編修臣狄貽孫銅壺晝漏聲丁丁。編修臣繆曰藻天香碧落飄浮霙。編修臣吳應棻紫煙瑞靄互回縈。編修臣習寉�冏承恩館閣供使令。編修臣梅玨成書天祿藜火晶。編修臣鄒升恆石渠東觀儲瓊瑛。編修臣馬金門世直丹禁懷屏營。編修臣勵宗萬璅闈分校擷璣珵。編修臣邵基禮陶樂淑化自更。編修臣李鐘僑仁漸義摩俗靡爭。編修臣姚之駰三秋瑞谷充箱籯。編修臣徐本玉斝膏凝琥珀餳。編修臣牧可登碧香丹實羅金橙。編修臣淩如煥甘分珍果駢珠瓔。檢討臣衛昌績堂上堂下調琴箏。檢討臣舒大成東序西序吹簧笙。檢討臣楊椿佳時云日煥軒楹。檢討臣鞏建丰新開蕊榜歡庠黌。檢討臣吳濤南薰解阜聆鏦錚。禮科給事中臣張鳴鈞尙方玉食傳香粳。禮科給事中臣楊爾徳監史不設心先酲。兵科給事中臣邱尙志璇題丹墄仰崢嶸。刑科給事中臣姜穎新堯樽惠澤逮簪纓。工科給事中臣閻圻舜日麗照倍晶瑩。監察禦史臣尹秦左圖右史玉案橫。監察禦史臣髙維新所寶維賢輕白珩。監察禦史臣程仁圻不須珍羽貢雙晴。監察禦史臣湯之旭鈞天疊奏何砰鍧。監察禦史臣梅琮重陽令節開九閎。監察禦史臣錢兆沆帝庸作歌暢元聲。監察禦史臣李璇盈庭喜起臣鄰賡。監察禦

史臣陶正中

○己亥。諭吏部。月選各官﹑考試履歷條奏。原以觀其學識。卽知將來之趨向。今考試各官內。將所進履歷條奏﹑詢問本人。竟有不能奏對者。明系倩人代作。甚屬不合。嗣後如仍有豫倩親友代作者。一經查出。將代作之人與本人。俱以違上�日例治罪

○以順承郡王錫保﹑管理鑲藍旗滿洲都統

○淮關監督年希堯﹑參奏原任監督慶元貪婪劣迹。得上�日﹑慶元蒞任年餘。朕聞其聲名不好。曾屢次詢問張大有。令其據實陳奏。張大有堅稱慶元秉公奉職。商民皆便。朕又詢問張楷。張楷亦稱慶元居官甚善。朕以二人陳奏之言﹑自屬可信。故將慶元畱管淮關稅務。今覽年希堯參奏慶元劣迹多端。商民含怨。則從前張大有﹑張楷﹑徇私妄奏可知。年希堯所奏慶元款迹。及伊不法之家人。俱交與黃炳﹑齊蘇勒審理

○湖廣提督趙坤奏報。沅州姦民謝祿正等﹑盤踞山谷爲盜。遣兵緝拏。謝祿正尙未擒獲。請將地方官議處。得上�日﹑不法匪類。藏匿山谷。盜竊爲非。地方文武大吏﹑遣兵緝拏。預先若有調度。何難卽時擒獲。乃發兵千餘名。而賊徒竟敢抗拒。賊首公然逃脫。則大吏全無布置。委用非人。而弁兵之怠玩可知矣。且此案起於康熙六十一年。此數年來。地方文武大吏。何故因循疎忽。縱盜養姦。並不早行緝捕。著加查詢

○順承郡王錫保奏。阿其那﹑染患嘔癥。前於初一日奏聞。奉上�日﹑將阿其那用心調養。欲食之物。悉著給與。臣遵上�日令太監給與調養。至初五日﹑阿其那病勢加增。不進飲食。初十日病故。報聞

○庚子。以禮部右侍郎塞楞額﹑署理山東巡撫

○廣東巡撫楊文乾疏報。廣東廣州﹑潮州﹑肇慶三府﹑開墾雍正三年分﹑田地四十九頃。下部知之

○雲南巡撫管雲貴總督事鄂爾泰題。雲南永北土知府阿錦輝故。請以其弟阿錦先承襲。下部知之

○辛丑。降工部左侍郎明圖﹑爲內閣學士兼禮部侍郎

○雲南巡撫管雲貴總督事鄂爾泰題。猛卯安撫司衎珌故。請以其子衎志承襲。下部知之

○壬寅。諭內閣。張楷由道員拔至巡撫。理應感恩報效。乃到任以後。惟務沽取虛名。於地方事務﹑全不經心料理。朕降上�日訓飭。而伊奏稱臣有潔己愛民之心。無振作有爲之能。大凡愛民之政。莫大於察吏緝盜。張楷在任。縱容不肖官吏﹑鹽梟盜賊﹑爲害地方。朕訪知貪劣不及官員。指名令其參奏。伊始行參奏。朕訪知鹽梟私販。指名令其緝拏。伊始行緝拏。數年來﹑裨益地方之事。無一可稱。乃公然以愛民自誇於君父之前。又潔己二字。乃朕獎勵臣下之語。張楷何得以此自居乎。且爲大吏者。激濁揚淸。興利除害。皆職分以內之事。朕不知如何謂之振作。如何謂之有爲。朕之諄諄訓誨者。不過欲地方大吏﹑各勉其職。各盡其道。以爲息事寧人之本。何嘗以苛刻爲能。察察爲明。而令督撫等生事以滋擾乎。以朕綏靖地方之心。而張楷視爲煩擾地方之事。其意不過欲姑息優容。得宵小之歡心。而不顧國家之法度。使名歸於己。而怨歸於上。尙得謂之知君臣之大義乎。著將張楷革職鎖拏。嚴審定擬

○升詹事府詹事鄂爾奇﹑爲工部左侍郎

○雲南巡撫管雲貴總督事鄂爾泰題。騰越州盞達副宣撫司刀思琳故。請以其子刀思弼承襲。下部知之

○甲辰。諭內閣。古者射禦居六藝之中。聖人所重。本朝開國以來。騎射精熟。歷代罕有倫比。旗人凡少長貴賤。悉皆專心練習。未有一人不嫻熟弓馬者。士子應試。必先試其騎射合式。方準入闈。蓋恐其專習文藝。或致騎射生疎。故先以此試之。卽今部院堂司官﹑亦每月如期在本旗教場。該管都統佐領看練弓馬。所謂有文事者必有武備。創制立法之意。誠深遠也。近來文官外任之人。漸漸不習於騎射。若聽其因循怠惰。將來必致騎射生疎。豈國家創制立法之意乎。凡旗人外任文官﹑六十歲以下者。限二年之內。仍須熟練騎射。儻二年後﹑有不能騎射者。該督撫卽行參劾。若督撫徇隱。經朕察知。將督撫一並治罪

○諭戶部。去年山東濟南﹑兗州﹑東昌三府。偶有水患。朕心軫卹。蠲賑兼施。復將本年漕米。或全緩徵。或緩徵一半。以紓民力。今年山東雨水調勻。二麥丰登。民生樂業。惟是去歲被水低窪之處。又經今夏之雨。未必能及時播種﹑以獲全收。查去歲緩徵漕米。應於今年並徵。誠恐民力艱於輸將。用是再沛恩澤。將去年全緩之州縣。令其於今年帶徵一半。明年帶徵一半。務使民力寬余。以副朕加惠閭閻之意。又聞山東登﹑萊﹑靑三府。連年丰稔。此時商販之米﹑自東而西者。絡繹不絕。著山東巡撫﹑酌量動用帑銀。委官購買。分貯於濟南等屬米少之州縣。再勸諭各商販等﹑多運米石。至濟南三府。俾民間得以收買存貯。則明歲靑黃不接之時。米價不至騰貴。實預籌足民之善策也

○諭禮部。明年乃會試之期。春季適有閏月。二月節候尙早。各省舉子﹑途次遠來。及闈中考試。恐其寒冷辛苦。朕心軫念。著將場期攺至三月。該部卽行文諭知之。嗣後會試之年。遇有閏月。該部先期奏聞

○禮部遵上�日議奏。皇上禦極以來。恪守三年之制。齋居素服。凡晨昏之瞻拜。朔望之祭享。以至山陵之致敬。廟寢之告虔。無一時不思哀思敬。無一事不盡禮盡誠。誠千古未有之大孝也。復以聖祖仁皇帝之慈恩。億萬臣民所共感戴。一切禮儀。非定制可拘。今於聖祖仁皇帝忌辰。每年應遵照周年祭祀之例。恭讀祝文致祭。永遠舉行。得上�日﹑是

○刑部等衙門遵上�日議覆。河工效力知州郎逵﹑侵蝕帑銀一案。查定例﹑侵盜錢糧。數滿一千兩以上者。擬絞監候。郎逵𨿽未滿一千兩之數。但此等劣員。不應照常例擬罪。應擬斬立決。得上�日﹑郎逵暫攺爲應斬監候。儻直隸水利河工效力人員。再有如郎逵侵盜錢糧者。發覺之日。與郎逵一同正法。著將此徧行曉諭

○雲南巡撫管雲貴總督事鄂爾泰題。遮放副宣撫司多世祿故。請以其子多量承襲。下部知之

○丙午。諭內閣。大學士朱軾﹑將至京師。著學士何國宗﹑副都統永福﹑迎勞賜食。示朕眷念之意

○諭吏部。州縣爲親民之官。關系緊要。現在投供候補候選未用之人。俱屬平常。用之於不甚繁劇之州縣。尙可供職。若任繁劇。必致貽誤地方。及至督撫訪察題參。事務巳致廢弛。著將在京候補候選﹑無論已未投供驗到各項人員。查明帶來引見

○諭戶部。去年莽鵠立奏稱﹑長蘆竈地。久未淸查。以致民竈爭控不巳。請將竈戶灘地﹑從前售與民人者。許其回贖。如無力者。仍許現在耕種之民﹑收租納糧。俟原業竈戶有力之日。再行回贖等語。比經九卿議覆準行。近聞當年竈地。轉售與民。其年分久遠﹑有百餘年者。業主售主﹑多半變更。卽有子孫。當時價值多寡﹑亦俱遺忘。或有逃亡等戶。更無從質問。以致同姓影響之人。彼此爭贖。紛紛告訐。實滋煩擾。若必俟原業竈戶有力之日回贖。儻或始終無力。則此項地畝。久久竟成民地。亦非淸查竈地之良法。朕意以爲不若將竈戶賣與民人之地。交易年近﹑確有實據者。令竈戶備價取贖。其餘年久迷失之地。所有爭告無憑詞狀。該衙門俱行注銷。凡民人所有竈地。嗣後止許賣與竈戶。永遠爲業。如有仍轉行典賣與民者。照盜賣官地律治罪。永以爲例。如此﹑則數年之後。竈地自漸歸於竈戶。而無不淸之獘矣

○升翰林院侍讀學士吳襄﹑爲內閣學士兼禮部侍郎

○以都察院左都禦史福敏﹑署理湖廣總督。大學士馬齊﹑暫署都察院事

○命康親王崇安﹑管理鑲紅旗漢軍都統

○丁未。吏部議覆長蘆巡鹽禦史顧琮條奏。州縣承審私鹽案件。每至拖延時日。監斃人犯。請嗣後除大夥興販﹑仍照定限審結外。其餘易結之案。儻有遲延至四月之外。一案監斃至三人。一年監斃至三案者。照司獄監斃例議處。應如所請。從之

○戊申。遣官祭歷代帝王

○遣官祭城隍之神

○移四川重慶府同知﹑駐黔江。裁酉陽司經歷一員。其雅州天全二司經歷﹑瀘州九姓司吏目﹑俱攺設州同。以資彈壓。從川陜總督嶽鐘琪請也

○己酉。雲南巡撫管雲貴總督事鄂爾泰題。雲南潞江安撫司綫於故。請以其子綫明承襲。下部知之

○免山東徳州﹑歷城等四十三州縣﹑濟南等五衛﹑東平一所﹑雍正三年分﹑水災額賦有差

○庚戌。議敍進藏功。給驍騎校委署章京葛爾忒﹑安泰﹑泰布﹑鎖爾科﹑壽柱﹑護軍校委署章京葉綸﹑拖沙喇哈番世職

○壬子。諭內閣。賭博之事。最壞人之品行。若下等之人習此。必至聚集匪類。作姦犯科。放僻邪侈之事。多由此起。若讀書居官之人習此。必至廢時失事。志气昏濁。何能立品上進。乃向來屢申禁飭。而此風尙未止息。深可痛恨。若不嚴禁賭具。究不能除賭博之源。著京城內外﹑及各省地方官。將紙牌骰子﹑悉行嚴禁。不許貨賣。違者重治其罪。嘗有窩賭之家。誘人入局以取其利。嗣後準輸錢之人自行出首。免其賭博之罪。仍追還所輸之銀錢。庶使賭博之人﹑有害而無利。則其風可以止息。又見漢軍惡習。常以工於馬弔。互相誇尙。夫旣已居官。則應辦之事務甚多。日夕不遑。尙恐遲誤。安有餘閒爲此無益之戲。且聞有上司與屬員鬥牌爲樂者。尢非體統。大玷官箴。嗣後若有司官員﹑鬥牌賭博。著該管上司﹑及該督撫指名題參。至禁止賭博﹑宜如何定例之處。該部議奏。尋議﹑定例﹑旗人制造紙牌骰子售賣者。照光棍爲從例﹑擬絞監候。而民人止於枷責。所以不知畏懼。嗣後應將民人之制賣賭具﹑及賭博者。以充發杖流﹑分別擬罪。至官員賭博者。革職﹑永不敍用。從之

○吏部奏。翰林告病休致之員。恭逢恩詔。俱準補用。嗣後凡有患病告假者。或仍令休致。或遵奉恩詔﹑準其起用。得上�日﹑準其起用

○癸丑。諭內閣。大學士朱軾﹑丁憂回籍。朕本欲成全其志。準其在籍守制三年。但朕左右匡弼需人。而營田水利工程﹑亦系伊協同辦理之事。故召令來京。三年之內。不補原官。準其素服。凡朝會宴饗及應穿補服之處。俱不必到。俾伊得盡人子之心。以展孝思。當日怡親王遭伊母妃之喪。聖祖仁皇帝恩準素服三年。今日朱軾卽可比照此例。著仍在內閣﹑兼吏部﹑都察院行走

○河南副總河嵇曾筠﹑奏報秋汛情形。得上�日﹑今歲黃河秋汛。朕深爲系念。屢降諭上�日﹑令河工官員加意保固。玆據奏稱﹑深秋水勢消落。堤工平穩。乃數十年希有之安瀾。朕心深慰。又稱濱河萬姓。踴躍歡呼。齊赴嘉應觀禮拜酬神。頂祝萬壽等語。禱祀神明。只在修徳行善。安分循理。一心誠敬。自能潛通默感。獲福弭災。若聚眾喧囂。謝神酬願。恐姦胥匪類﹑借端科派。別生事端。反致良民滋擾。非誠敬事神之道。著將此諭眾知之

○以吏部左侍郎查郎阿﹑署都察院左都禦史

○升翰林院侍講學士畱保﹑爲詹事府詹事

○甲寅。諭內閣。向來邊省要缺。題請調補。乃督撫提鎭拔用私員之捷徑。其中多有委用非人。且有題補後﹑並未身履其地。而因邊俸遂得速升者。是以聖祖仁皇帝曾下特上�日﹑以督撫提鎭題補太多。此習相沿日久。大有關系。著九卿議奏。經九卿以停止題補﹑議準遵行在案。朕思邊省地方。或煙瘴難居。或苗蠻頑桀。官斯土者。與內地不同。是以邊俸較腹俸之升遷爲速耳。今太平日久。亦有煙瘴漸消。風俗漸淳之處。仍照舊例題補升轉。亦覺太濫。著九卿將各邊俸之缺。或系瘴癘未除。宜令督撫等題補。或系風气已轉。可照內地選用。一一分晰議奏。至文武原屬一例。武職官員﹑亦應照文官遷轉之例。以邊俸較俸爲宜。著一並議奏。尋議﹑凡邊俸非保題調補之缺。俱與內地一體較俸升轉從之

○以禮科給事中楊爾徳﹑提督廣東學政

○工部奏。萬年吉地需用物料。請派出官員。督同各省備辦。得上�日﹑楠木難得。如果不得。卽松木亦堪應用。其備辦此等木植。自京城差遣官員。未免騷擾地方。卽交與總督﹑巡撫﹑動正項錢糧采買

○貴州巡撫何世璂疏報。大定﹑貴築等八州縣﹑開墾雍正三年分﹑田地一百二頃有奇。下部知之

○乙卯。諭內閣﹑九卿﹑翰詹科道等。查嗣庭向來趨附隆科多。隆科多曾經薦舉。朕令在內廷行走。授爲內閣學士。後見其語言虛詐。兼有狼顧之相。料其心術不端。從未信任。及禮部侍郎員缺需人。蔡珽又復將伊薦舉。今歲各省鄕試屆期。朕以江西大省。需得大員以典試事。故用伊爲正考官。今閱江西試錄﹑所出題目。顯露心懷怨望﹑譏刺時事之意。料其居心澆薄乖張。必有平日紀載。遣人查其寓所﹑及行李中。則有日記二本。悖亂荒唐﹑怨誹捏造之語甚多。又於聖祖仁皇帝之用人行政。大肆訕謗。以翰林攺授科道爲可恥。以裁汰冗員爲當厄。以欽賜進士爲濫舉。以戴名世獲罪﹑爲文字之禍。以趙晉正法﹑爲因江南之流傳對句所致。以科場作獘之知縣方名正法爲冤抑。以淸書庶常復考漢書爲苛刻。以庶常散館爲畏途。以多選庶常爲蔓艸。爲厄運。以殿試不完捲黜革之進士爲非罪。熱河偶然發水。則書淹死官員八百人。其餘不計其數。又書雨中飛蝗蔽天。似此一派荒唐之言。皆未有之事。而伊公然造作書寫。至其受人囑托﹑代人營求之事。不可枚舉。又有科場關節。及科場作獘書信。皆甚屬詭祕。今若但就科場題目。加以處分。則天下之人。必有以查嗣庭爲出於無心。偶因文字獲罪。爲伊稱屈者。今種種實迹現在。尙有何辭以爲之解免乎。爾等漢官讀書稽古。歷觀前代以來。得天下未有如我朝之正者。況世祖聖祖重熙累洽。八十餘年。深仁厚澤。淪肌浹髓。天下億萬臣民。無不坐享昇平之福。我皇考加恩臣下。一視同仁。及朕卽位以來。推心置腹。滿漢從無異視。蓋以人之賢否不一。各處皆有善良。各處皆有姦慝。不可以一人而槪眾人。亦不可以一事而槪眾事。朕惟以至公至平之心處之。爾等當仰體朕心。各抒誠悃。交相勉勵。殫竭公忠。無負平日立身立徳之志。或有一二心術不端者。亦宜淸夜自省。痛加悛攺。朕今日之諭。蓋欲正人心。維風俗。使普天率土。永享昇平之福也。爾等承朕訓上�日。當曉然明白。勿存疑愧避忌之念。但能恪愼供職。屏去習染之私。朕必知之。朕惟以至誠待臣下。臣下有負朕恩者﹑往往自行敗露。蓋普天率土。皆受朝廷恩澤。咸當知君臣之大義。一心感戴。若稍萌異志。卽爲逆天。逆天之人。豈能逃於誅戮。報應昭彰。纖毫不爽。諸臣勉之戒之。查嗣庭﹑讀書之人。受朕格外擢用之恩。而伊逆天負恩。譏刺咒詛。大幹法紀。著將查嗣庭﹑革職拏問。交三法司嚴審定擬

○丙辰孝慈髙皇后忌辰。遣官祭福陵

○丁巳。諭內閣。爲士者﹑乃四民之首。一方之望。凡屬編氓。皆尊之奉之。以爲讀聖賢之書。列膠庠之選。其所言所行﹑俱可以爲鄕人法則也。故必惇品勵學。謹言愼行。不愧端人正士。然後以聖賢詩書之道。開示愚民。則民必聽從其言。服習其教。相率而歸於謹厚。或小民偶有不善之事。卽懷愧恥之心。相戒勿令某人知之。如古人之往事。則民風何患不淳。世道何患不復古耶。朕觀今日之士。𨿽不乏閉戶勤修﹑讀書立品之人。而蕩檢踰閒﹑不顧名節者。亦復不少。或出入官署。包攬詞訟。或武斷鄕曲。欺壓平民。或抗違錢糧。藐視國法。或代民納課。私潤身家。種種卑污下賤之事。難以悉數。彼爲民者。見士子誦讀聖賢之書。而行止尙且如此。則必薄待讀書之人。而並且輕視聖賢之書矣。士習不端。民風何由而正。其間關系﹑極爲重大。朕自卽位以來。加恩學校。培養人材。所以教育士子者。無所不至。宜乎天下之士。皆鼓舞奮興。爭自濯磨。盡去其佻達之習矣。而內外諸臣條奏中﹑臚列諸生之劣迹。請行嚴懲者甚多。朕思轉移化導之法。當先端其本原。教官者﹑多士之儀刑也。學臣者﹑教官之表率也。教官多屬中材。又或年齒衰邁。貪位竊祿。與士子爲朋儔。視考課爲故套。而學臣又但以衡文爲事。任教官之因循怠惰。苟且塞責。漫不加察。所以倡率之本不立。無怪乎士習之不端。風俗之未淳也。朕孜孜圖治。欲四海之大。萬民之眾。皆向風慕義。革薄從忠。故特簡學之臣。愼重教官之職。欲使自上而下。端本澄源。以收實效也。凡爲學臣者。務須持正秉公。宣揚風化。於教官之稱職者﹑卽加薦拔。溺職者﹑卽行參革。爲教官者﹑訓誨士子。悉秉誠心。如父兄之督課子弟。至於分別優劣。必至公至當。不涉偏私。如此各盡其道。則士子人人崇尙品詣。砥礪廉隅。不但自淑其身。而羣黎百姓﹑日聞善言。日觀善行。必共生感發之念。風俗之丕變。庶幾其可望也

○戊午。諸王文武大臣等﹑合詞議奏。阿其那﹑塞思黑﹑逆天大罪。應戮屍示眾。同黨之允禵﹑允﹤礻我﹥﹑並應正法。上召入。諭曰。諸王大臣等所奏。乃執法定罪。至公之論。但阿其那﹑塞思黑﹑旣伏冥誅。其戮尸之罪﹑著從寬免。允禵乃狂妄無知之人。爲阿其那﹑塞思黑所愚。入其邪黨。聽其指揮。尙非首惡。故將伊拘禁於壽皇殿之旁。俟其悛攺。當日皇考拘執阿其那之時。允禵與塞思黑﹑公然挺身保奏。允禵且曾邀約朕躬。伊等又私藏毒藥。願與同死。昨阿其那身故之後。朕遣人詢問允禵云﹑阿其那在皇考之時。爾原欲與之同死。今伊身故。爾若欲往看。若欲同死。悉聽爾意。皆時允禵回奏﹑我向來爲阿其那所愚。今伊旣伏冥誅。我不願往看等語。據此﹑則允禵似有悔心之萌。或伊僞作此語。欲畱其身以圖將來報復。均未可定。著暫緩其誅。以徐觀其後。若竟不悛攺。仍蹈罪愆。再行正法。允﹤礻我﹥癡庸卑鄙。若將伊與阿其那等同列。亦覺不稱。今旣巳禁錮。亦免其正法

○予故浙江提督楊長春祭葬。謚勤恪

大淸世宗敬天昌運建中表正文武英明寬仁信毅大孝至誠憲皇帝實錄卷之四十八

大淸世宗敬天昌運建中表正文武英明寬仁信毅大孝至誠憲皇帝實錄卷之四十九

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正四年。丙午。冬十月。己未朔。享太廟。上親詣行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○頒雍正五年時憲歷

○庚申。諭內閣部院大臣等。朕宵旰勤勞。勵精圖治。諄諄以正人心﹑端風俗爲首務。而欲人心風俗同歸於善。必先去其營求請托之私。而後可以成公平之化。大臣者﹑羣僚之表率也。職官得﹑士庶之儀型也。大臣不能去營求請托之私。則標準不立。而百僚士庶。相習成風。更無所底止矣。外省督撫藩臬。皆地方大吏。其所辦理。皆地方緊要之事。若在京大臣。以私情囑托。必致進退人材。不得其實。聽斷獄訟。不得其平。種種倚仗勢力。顚倒是非。夤緣奔競之事。皆由此起。民生何由安。吏治何由肅乎。夫交以道。接以禮。聖人所不廢。內外官員﹑凡有問候書札。及饋遺往來﹑而無所干瀆者。不必拒絕。有關說請托者。宜嚴行禁止。地方大吏。正當謝絕知交囑托之私情。以除向來相沿之陋習。在廷諸臣。亦可舉國法以謝親知。秉公去私。共襄移風易俗之化。愼之勉之

○諸王文武大臣等﹑以十月三十日。恭屆萬壽聖節。合詞奏請慶賀。得旨﹑朕卽位以來。事事效法皇考。當日皇考聖誕。未曾每歲行慶賀禮。是以今年朕萬壽節。禮部奏請慶賀。朕降旨停止。蓋皇考六十年來所行之事。朕力能效法者。無不遵奉施行。其力所不能者。則待朕黽勉於他日。卽如皇考愼重武備。每歲巡行邊塞。校獵講武一事。朕年來未一舉行。而庸劣無知之官員。及怠惰不堪之兵丁。頗有以朕之不往爲是者。此皆愚賤之人。偸安自便。不知大體之論。國家武備。關系緊要。不可一日廢弛。朕之不往。乃朕不及皇考之處。朕自知之。蓋皇考徳盛化神。睿思廣運。巡幸所至。日理萬幾。略無曠缺。與在宮中無異。朕則從朝至夕。殫竭心力。尙恐經理未周。實無暇及於校獵行圍之事。此朕不及皇考者也。皇考神武天授。挽彊貫札之能。超越千古。眾蒙古見之。無不驚服。而朕之技射。不及皇考矣。皇考聖體康彊。如天行之常健。春秋已髙。猶不減壯盛之時。而朕之精力。又不及皇考矣。是以臨邊講武之事。未曾舉行。祗於前歲令皇子出口行圍。以習訓練。而武弁及旗員引見。則皆試以技射而後用之。朕欲俟經理政事。悉皆得宜。卽當於農隙之時。躬行狝狩之禮耳。朕事事不及皇考。惟有洞悉下情之處。則朕得之於親身閱歷。朕在藩邸四十餘年。凡臣下之結黨懷姦。夤緣請托。欺罔蒙蔽。陽奉陰違。假公濟私之習。皆深知灼見。可以屈指而數者。是以今日宵旰憂勤。爲世道人心長久之計。禁之不得不嚴。訓之不得不切。非好爲辧論。自取煩勞也。其他宣猷敷政。實不及皇考之萬一。惟有事事黽勉效法而行。如萬壽節不行慶賀禮。乃事之易行者。著仍遵前旨

○以吏部尙書內務府總管查弼納﹑協理兵部尙書事務。署正藍旗漢軍都統黃國材﹑協理兵部侍郎事務

○升左翼前鋒參領馬爾齊﹑爲歸化城左翼副都統

○辛酉。陜西興漢總兵官王之俊﹑緣事降調。升陜西河州副將劉世明﹑爲陜西興漢總兵官

○戶部議覆﹑左都禦史兼理奉天府府尹事尹泰奏言。奉屬貯窖谷石。請照民倉存七借三之例。每年出納稽查完數。以免黴浥。應如所請。從之

○科爾沁固倫額駙班第故。遣官致祭

○壬戌。以是歲停決。將刑部情實人犯李公等十四人。緩決人犯馬振圖等二十人。分別遣釋

○癸亥。調安徽學政國子監祭酒孫嘉淦﹑提督順天學政。浙江學政通政使司右參議李鳳翥﹑提督安徽學政。以國子監司業王蘭生﹑提督浙江學政

○調浙江布政使佟吉圖來京。以原任陜西西安按察使許容﹑爲浙江布政使司布政使

○甲子。諭九卿等。朕聞浙省風俗澆漓。甚於他省。若不力爲整頓挽回。及其陷於重罪。加之以刑。實有不忍。朕意專遣一官。前往浙江省問風俗。稽察姦僞。應勸導者勸導之。應懲治者懲治之。務使紳衿士庶。有所儆戒。盡除浮薄囂淩之習。歸於謹厚。以昭一道同風之治。其如何設立衙門。鑄給關防之處。著詳議具奏。尋議﹑查唐貞觀中﹑置觀風俗使。巡省天下。觀風俗之得失。今遣官前往浙江。省問風俗。稽察姦僞。應授爲浙江等處觀風。整俗使。鑄給關防。以重職守。從之

○諭戶部。從前因泗州逼近黃河。常有水患。今歲又復被水。持命布政使石麟﹑動支庫銀二萬兩。親身帶往。散給窮民。此朕格外之恩也。今魏廷珍奏稱﹑已奉諭旨動庫銀二萬兩賞給。無庸再議賑卹等語。殊非朕格外加恩﹑軫念窮黎之意。且賑濟之例。應照被災分數。酌定多寡。若云已加特恩。便不照常賑濟。儻恩賞之數。不及應賑之數。則小民因此轉未蒙恩矣。著交與魏廷珍﹑仍照定例。將應賑之處。確核具題散賑

○諭禮部。直省學臣﹑三年任滿。著於各學生員內。選擇人品端方。有猷有爲有守之士。大省舉四五人。小省二人。送部引見酌用

○諭兵部。各省駐防兵丁已故者。其婦女﹑每年以船載送回京。江南浙江等處。俱於七八月起程。福建廣東荊州等處。俱於四五月起程。沿途換船。船戶惟利是圖。故意延挨。一到臨淸﹑濟寧地方。卽稱恐致冰凍。仍令旱路來京。中途苦累。甚屬可憫。嗣後著於定限之前一月起程。交與沿途地方官。速換船隻。與糧船一例照管督催。務令必至張家灣。庶寡婦等不致苦累。而回空船隻。亦不致守凍矣

○以河南學政光祿寺卿王國棟﹑爲浙江顴風整俗使。大理寺少卿於廣﹑提督河南學政

○理藩院遵旨議覆。蒙古官兵﹑於布拉罕﹑布婁爾二路。襲擊策妄阿喇布坦邊界。擒殺賊眾。應請分別賞給銀幣。從之

○丙寅。上諭纂修實錄總裁官大學士張廷玉﹑朕閱康熙四十七年實錄。內載皇考褒獎朕之諭旨云。朕之諸子。多令人視養。惟四阿哥。朕親撫育。能體朕意。愛朕之心。殷勤懇切。可謂誠孝。當時降旨。原有幼年微覺喜怒不定一語。朕曾奏曰。臣侍皇父左右。時蒙訓誨。頃者復降褒綸。實切感愧。至於喜怒不定一語。昔年曾蒙皇父訓飭。此十餘年以來。皇父未曾降旨飭臣有喜怒不定之處。是臣省攺微誠。已荷皇父洞鑑。今臣年逾三十。居心行事。大槪已定。喜怒不定四字。關系臣之生平。仰懇聖慈。將諭旨內此四字。恩免記載。隨蒙皇父傳諭曰。十餘年來。實未見四阿哥有喜怒不定之處。頃朕降旨時。偶然諭及。無非益加勉勵之意。此語不必記載。今朕纘承大統。臨禦寰區。凡一喜一怒。皆愼之又愼。未敢輕忽。如或尙有不定處。足見皇考知人之明。評論不爽。如朕已無喜怒不定之處。是朕仰遵庭訓。時時體察。得以陶鎔气質。皇考訓誨之恩。尢不敢忘也。爾等可將當日皇考降旨。及朕奏懇蒙恩兪允。前後情節。據實添載實錄中

○諭內閣。助教一官。有教訓士子之責。若只考試繕寫。則年少淺學。但工寫字者。皆可入選。何能得人。可傳諭各部院衙門。將滿字筆帖式內﹑爲人老成。有品行者。保舉引見。其應考繙譯者。仍照例考試

○以原任鑲藍旗蒙古都統伯四格﹑爲正白旗領侍衛內大臣

○正白旗蒙古副都統莊圖﹑年老休致。升正藍旗護軍參領拉布坦﹑爲正白旗蒙古副都統

○丁卯。調工部左侍郎郝林﹑爲禮部左侍郎

○升正黃旗滿洲副都統宗室鄂齊﹑爲鑲紅旗漢軍都統

○實授董象緯﹑爲直隸馬蘭口總兵官。湖廣提督趙坤﹑爲鑾儀衛鑾儀使。升湖廣襄陽總兵官馮允中﹑爲湖廣提督。調浙江定海總兵官張溥﹑爲湖廣襄陽總兵官。福建臺灣總兵官林亮﹑爲浙江定海總兵官。升福建臺灣副將陳倫炯﹑爲福建臺灣總兵官

○戶部議覆﹑黃銅器皿﹑除三品以上官員準用。民間樂器﹑天平﹑法馬﹑戥子。及五斤以下之圓鏡不禁外。其餘文武各官軍民等。所有舊存黃銅器皿。限三年內﹑悉交官領價。收藏打造者。照例治罪。並請通行各直省。一體嚴禁。得旨﹑依議。其各省禁止銅觔之處。且先於直隸八府﹑及各督撫駐札之省城﹑試行之

○刑部等衙門議奏。楚宗﹑胡什禮奉旨帶領塞思黑回京。並不請旨。擅將塞思黑鎖拏。又復故意寬松。任其脫卸。明系懷挾姦邪。暗庇逆黨。應照律將楚宗擬斬監候。胡什禮擬絞監候。得旨﹑楚宗﹑從寬免死。發往阿爾泰種地處效力。胡什禮﹑從寬免死。在粘竿處效力

○浙閩總督髙其倬疏報。蘇祿國王﹑遣使奉表貢獻方物。已抵閩界。理合奏聞。得旨﹑蘇祿國﹑遠在海外。隔越重洋。從來未通職貢。今輸誠向化。甚屬可嘉。閩省起送來京之時。著沿途地方官護送照看。應用夫馬食物。著從厚支給。以示朕加惠遠人之至意

○添設浙江杭嘉湖三府分巡道一員。從大學士朱軾請也

○戊辰。諭諸王大臣等。我皇考聖祖仁皇帝﹑臨禦六十餘年。富有四海。而躬行儉徳。撙節愛養。以爲保惠萬民之本。此中外臣民所共知者。從來宮中服禦之具。惟尙質朴無華。至於古玩器皿。皆尋常平等之屬。竟無一物爲人所罕見可珍奇者。此等事﹑朕向來且不深知。則外廷臣工。又何從而知之。朕卽位後。偶令內監將大內所有玩器。稽查檢點。並將避暑山莊等處。歷年陳設之物。其中可觀者。皆取回宮中。看來較朕藩邸所藏。尙屬不逮。益欽服我皇考之至徳。卽此一節。已超越前古矣。偶因閒暇憶及。實不忍令皇考盛徳。異日湮沒而不彰。特書此以畱示子孫。俾知皇考之節用愛人。戒奢崇約。不獨溥鴻恩於萬姓。亦且畱厚福於子孫。而世世追思聖徳。祗遵聖訓。敬謹奉行。毋稍踰越。此又人人所當自勉者也

○署湖廣總督福敏摺奏。湖廣沔陽潛江等十州縣﹑被水饑民。逃荒載道。查此十州縣皆系水鄕。米商易通。目下止需谷六萬石。卽已足賑濟之用。楚省各衙門。現有贏餘銀兩。原充公用。請動二萬四千兩買谷備用。但一時采買。恐谷價反致騰貴。應暫借常平倉谷六萬石發賑。卽將此項銀兩。陸續買補。庶於積儲無損。而民生有益。奉上諭。買谷散賑。籌畫甚爲允當。實屬可嘉。朕救荒心切。豈惜倉谷。但如此一轉移間。賑務旣濟。積儲仍不虧缺。可謂一舉而兩得也

○己巳。諭大學士九卿等。直隸地方。旗民雜處。往往以彊陵弱。勢力相加。而謹朴良民。常被欺壓。因而相習於彊悍之風。不知悛攺。俗不淳厚。或由於此。朕勵精圖治。欲四海之廣。道徳一而風俗同。況輦轂之下。首善之區。尢當整飭化導。以爲萬邦之式。今欲將滿漢漢軍禦史﹑各差二員。令其巡查直隸八府地方。凡旗下告退官員。及在屯之莊頭。內監之族戚。與在籍之鄕紳衿監。儻有不安本分。陵虐良民。不畏官吏。恣行暴悍者。或卽行懲治。或具本參奏。其地方命盜案件。爲聽其查訪。務使豪彊斂迹。良善安居。以副朕移風易俗之至意。其如何遣官分巡之處。爾等定議具奏

○庚午。振武將軍宗室公巴賽疏報。鄂爾昆等處。屯田收獲麥﹑��糜﹑靑稞一百十石。下部知之

○辛未。諭戶部。朕覽所奏恩詔內﹑賞給老人一項。直隸各省﹑七十以上﹑至百歲以上﹑老民老婦。共一百四十二萬一千六百二十五名。其仕宦紳士商賈僧道。皆不入此數內。洪範以壽居五福之首。而昔人稱七十爲古稀。誠以壽爲難得而可貴也。乃今日老人之多。至於如此。皆由我皇考聖祖仁皇帝六十餘年以來。深仁厚澤。休養生息。凡山陬海澨。僻壤窮鄕。無不沐浴鴻慈。涵濡大化。太和翔洽。壽國壽民。所以期頤耄耋。龐眉皓首之人。至數百餘萬之多。所謂老耆以壽終。幼孤得遂長者。皆我皇考之賜也。從此益加培養。日積月累。則民間之享髙年。介眉壽者。更不知如何之眾矣。此等老人。躬際昌期。年登上壽。大抵皆居心忠厚。力行善事之人。卽或有一二年少時未盡醇謹者。亦必中年暮齒。能自悔悟。蓋一念修省。卽荷上天福祐也。是國家有培養之恩。而本人又能修善以祗承之。非幸而致之者也。爾等百姓。睹太平之盛事。當歡欣鼓舞。謹身修徳。以迓天庥。父與父言慈。子與子言孝。兄弟友恭。夫婦和順。比閭族黨之間。相親相愛。無詐無欺。革薄從忠。循分守法。盡除乖戾之气。爲國家淳朴善良之民。則天地佑善錫福。長享遐年。此必然之理也。但生齒日盛。食指繁多。則謀生之計。不可不講。爾等百姓。當重農桑以順天時。勤開墾以盡地利。務本業以戒遊惰。謹蓋藏以裕久遠。而且節省食用。愛惜物力。毋尙奢侈。毋競紛華。毋任意糜費﹑以耗有用之財。毋但顧目前﹑而忘經久之計。朕以勤儉先天下。宮禁之中。尙多方撙節愛養。以爲加惠元元之本。爾等小民。安可忘物力之艱難乎。誠能體朕諄諄訓諭之意。惇善行﹑則心體安。務本計﹑則俯仰足。惜財用﹑則家室裕。人心和樂。風俗醇美。同爲壽考之人。長享昇平之福。朕蓋有厚望焉。著該部將朕此旨。轉發直省督撫。通行所屬郡邑鄕村。咸使聞知

○以詹事府詹事張廷璐﹑爲順天武鄕試正考官。翰林院檢討鞏建丰﹑爲副考官

○壬申。諭戶部。錢糧之有火耗。原非應有之項。但以相沿日久。地方官員。非此無以養贍。故姑且存之。而各省舊例。亦有輕重之不同。儻地方官員。於應取之外﹑稍有加重者。朕必訪聞﹑重治其罪。向來山西省虧空甚多。地方官無以藉口。動稱因預備軍需所致。並將侵蝕之銀。皆指爲軍需之用。及諾岷到任。加意整頓。盡革從前之加派。而各屬無著之虧空。不能塡補者。則將各官應得耗羨。歸之於公。以爲酌補虧空之計。又恐各官無以養廉。以致苛索於百姓。故於耗羨中酌定數目。爲日用之資。以官員之羨余。補官員之虧空。旣可完帑。亦不累民。實權宜得中之善策也。前聞伊都立﹑將通省火耗應減者。皆出示裁減。朕甚嘉之。近日又聞伊都立以用度不敷。竟不奏聞。而將已減之耗羨。仍舊徵取。經朕訪聞。尙不肯深信。因降旨詢究。務令照前裁減。今伊摺奏﹑竟系實有之事。認咎無辭。伊都立如此暮四朝三。前後矛盾。同於兒戲可乎。夫以封疆大臣。不能宣揚徳意。使小民知朕卹下之恩。而反爲此悖理營私之事。昏庸若此。豈事君理民之道。伊都立﹑著交部嚴加議處

○諭刑部。逃人在外生事。被人毆死。與尋常鬥毆不同。不應擬抵。庶使逃人知所儆懼。爾部卽知會各省遵行

○以左都禦史兼理奉天府府尹事尹泰﹑協理奉天將軍事務

○河道總督齊蘇勒等奏報秋汛情形。得旨﹑年來河水甚大。在工人員。甚屬效力。應分別等次。報部議敍。以示嘉獎。夫獎勞賞功。乃國家激勸臣工之大典。亦上司鼓舞屬員之要務。必須秉公持平。方足以服眾心而收實效。此次舉報河工人員。務秉公心。勿徇情面。以副朕加恩河員之至意

○癸酉。降兵部尙書蔡珽﹑爲奉天府府尹

○戶部議覆﹑江西巡撫汪漋疏言。江西協濟閩省谷石。俟明年秋後補運。查閩省積貯。最爲緊要。而運道稍覺回遠。應令江蘇安徽巡撫。截畱漕米十萬石。從海運赴閩。至明歲秋收時。卽以江西應運之米補還。從之

○甲戌。諭大學士九卿翰詹科道等。爾等多出自科甲之人。旣誦法聖賢。讀書明理。當知君臣之大義。須上下一體。情分相聯。方克致昇平之治。人人共受其澤。自唐宋以來。去古已遠。習俗澆漓。人心詐僞。狂妄無忌憚之徒。往往腹誹朝政。甚至筆之於書。肆其誣謗。如汪景祺﹑查嗣庭﹑豈能逃於天譴乎。我國家恩養休息。海宇晏淸。八十餘年。萬民樂業。卽爾等父母妻子。孰不沐浴膏澤。安享其福耶。且士人立身行己。以禮義廉恥爲重。乃至昏夜乞憐。上書投札。滿紙稱功頌徳之語。何廉恥蕩然﹑至於此極也。又有將子弟姻戚﹑門生故舊﹑私書請托者。不知以素所親愛之人。爲之請托照拂。實屬無益而有損。蓋彼無倚恃。尙知警惕自守。勉勵供職。若先有請托。彼必以爲勢力可恃。肆其狂妄。無所不爲。及實在贓款發覺。則受請托者不能爲之庇護。是非所以愛之。而實以害之也。又爾等皆系各省州縣之百姓。受治於有司者。如請托之風盡除。凡地方有司。皆有所畏懼。而廉潔愛民。則爾等之子孫宗族。咸受其慶。不亦善乎如請托之風不絕。則地方官員各有倚賴。將肆其貪婪。則爾等之家產。不足飽貪官污吏之溪壑。爾等自爲身家桑梓計。亦斷應速攺歷代之陋習也。查嗣庭請托賄囑之書札。不一而足。其日記所載狂妄悖逆之語。與汪景祺相爲表裏。而其誹議聖祖仁皇帝用人行政。大逆不道之言。不可勝舉。實共工歡兜之流也。復有無知之徒。謂朕進人太驟。退人太速者。朕在藩邸時。從未與外廷諸臣往還。卽認識者甚少。及卽位後。有內外員缺。寧能不用人乎。而素無認識之人。不得不博采旁求以用之。及用之而徐觀其人。實不可用。則不得不更易之。故大自督撫提鎭﹑至於道府參遊州縣。每一缺出。苟不得其人。朕將吏兵二部月摺。翻閱再四。每至終夜不寢。必得其人。方釋然於中。此爲君之難。實不可以言語形容者也。又有議朕求治太速者。朕受聖祖仁皇帝付托之重。實欲治益求治。安益求安。以仰副聖祖仁皇帝養育深恩。然於臣下辦理政務。從未嘗刻期促限也。但勵精圖治。欲使天下臣僚。振作奮興。去其怠玩。上下交相勸勉。庶底於有成。苟此志有或弛。則庶務積而叢脞矣。朕自朝至夕。凝坐殿室。披覽各處章奏。目不停視。手不停批。訓諭諸臣。日不下數千百言。悉出於至公至正之心。如從前政令。果有未協之處。爾等能直陳其非。朕卽爲攺定。有獨見者。卽昌言之。或公同詳議具覆。此時不言。日後私相議論。發覺之日。必治以重罪。勿謂朕求言之不誠也

○諭禮部。士子讀書制行之道。首在明經。其以五經取中副榜者。必有志經學之士。著將今年各省五經取中副榜之人。俱準作舉人。一體會試。再﹑今科各省所中副榜內﹑有兩次中副榜者。亦準作舉人。一體會試。此系特典。後不爲例

○裁順天府武學教授訓導等缺。以滿洲﹑蒙古﹑漢軍武生。歸八旗滿洲教官管轄。大興﹑宛平二縣武生。歸順天府儒學管轄

○鑄給八旗佐領圖書。一應行文事件。俱令鈐蓋

○乙亥。贈江西南昌水師營陣亡遊擊楊光祖總兵銜從伊子直隸正定總兵官楊鯤﹑河南南汝總兵官楊鵬請也

○丙子。諭各直省督撫。春秋二季報戶部冊。務將藩庫實存銀兩。悉行開報。應存應解。靜候部撥。儻有行賄私囑部中吏役者。與受俱按律治罪

○鑲黃旗蒙古副都統查史﹑緣事革職。升鑲黃旗護軍參領昭保﹑爲本旗蒙古副都統

○丁丑。戶部右侍郎覺羅塞徳﹑緣事革職。調禮部右侍郎塞楞額﹑爲戶部右侍郎。兵部右侍郎莽鵠立﹑爲禮部右侍郎。升西安巡撫圖理琛﹑爲兵部右侍郎。調四川巡撫法敏﹑爲陜西西安巡撫。以甘肅提督署四川提督馬會伯﹑爲四川巡撫

○解江西布政使丁士一任。升湖北糧道王承烈﹑爲江西布政使司布政使

○免湖北沔陽﹑江夏等十一州縣﹑武昌﹑武左等六衛。本年分水災額賦有差

○戊寅。諭九卿等。各部漢司官﹑實能辦事者。不過一二人。其餘庸碌無能之人。偸惰安閒。實屬冗濫。朕卽位以來。其賢能司官。或升道府。或選科道。擢用甚眾。而平庸之人。若一槪升用。必致曠官廢事。然尙不忍多行黜退。蓋以各司人眾。兼有堂官辦理。事無貽誤。故今春京察。止將甚不堪者﹑革退數人。其餘槪爲優容。此朕寬大之恩也。乃汪景祺﹑查嗣庭等。妄謂郎中員外主事等官。壅滯不得升轉。至有白首爲郎。十年不調等語。此必司官中有不感朕寬容之恩。而以不得升用。私相怨望者。此等之人。旣不能爲國家效力。而反以不得卽升爲怨。又復多占員缺。阻塞後人升補之路。甚非整飭官方之道。著各部堂官。將所屬司官。詳加甄別。凡有才具平常。目前不能辦事。將來不堪升用者。盡行舉出。與應畱辦事人員。一同帶來引見請旨。各部堂官﹑不得瞻徇情面。稍有容隱

○諭雲貴﹑川﹑廣﹑湖南各省督撫。直省地方官﹑辦理欽部案件。皆有定限。其不依限完結者。例有處分。惟邊省苗疆。間有督撫自行歸結之案。地方官因無限期。遂生怠玩。以致案件稽遲。民人受其拖累。嗣後遇有民苗爭訟事件。該督撫嚴飭該管各官。作速查審完結。如地界兩省。或有關提之人。或有會勘之處。兩省大吏。務須和衷辦理。不得互相推諉。其有不肖有司。托故稽遲。巧爲推卸者。卽指名題參。毋得徇庇

○升廣東瓊州副將林秀﹑爲福建金門總兵官

○添設直隸河官。天津州州同一員。靑縣子牙河主簿一員。屬天津道管轄。涿州﹑霸州﹑州判各一員。吏目各一員。宛平﹑良鄕﹑固安﹑永淸﹑東安﹑武淸六縣﹑縣丞各一員。主簿各一員。屬永定道管轄。北運河同知﹑通判﹑各一員。耍兒渡縣丞一員。東楊村主簿一員。薊州﹑灤州﹑州判各一員玉田縣縣丞一員。丰潤縣主簿一員。屬通永道管轄。霸州淸河吏目一員。屬淸河道管轄。從直隸總督李紱請也

○己卯。命大學士馬齊﹑爲正使領侍衛內大臣馬武﹑爲副使。賫冊寶封和碩怡親王。奉上諭。怡親王誠敬事君。公忠體國。自古賢王﹑罕與倫比。數年以來。遇王之生辰﹑與遷移府第。朕每次加以恩賚之期。及遣王祭祀行禮。奉差起程之日。朕畱心觀之。天气必暄和爽朗。今日冊封。更覺風和日暖。足見朕之加恩。上合天意。而人臣之純一恪恭者。天必降之福澤。其理昭然不爽。非人力所能彊致也。朕心甚爲嘉悅。將此旨傳諭諸王大臣

○庚辰。封故鎭國公準達子鎭國將軍永奇﹑爲輔國公

○辛巳。諭宗人府。裕親王廣寧﹑朕授以王爵。並不感恩報效。反懷異志。退避不前。辦事錯謬。朕降旨切責。伊全無畏懼之容。尙未除保泰等朋黨之念。甚屬可惡。著拏交宗人府嚴加議處。尋議﹑廣寧身受隆恩。由閒散宗室。封爲親王。又授爲領侍衛內大臣。乃不思感恩效力。反懷異志。所議藍翎侍衛李瑤一案。甚屬錯謬。皇上降旨切責。並無畏懼之容。結黨營私。有干國紀。應將廣寧革退王爵。在臣衙門永遠鎖禁。得旨﹑廣寧﹑著永遠鎖禁宗人府

○正黃旗護軍統領阿爾那﹑緣事革職。以鑲藍旗蒙古都統查克旦﹑爲正黃旗護軍統領。仍兼理都統事

○壬午。諭刑部。直省命盜重案。州縣官承審不實。誤擬重罪。著照貪官例革職。永不敍用。其接任官﹑能將實情審出者。著交部議敍。嗣後俱照此例行

○諭直省督撫等。向來革職畱任官員。從前無開復之例。但年久奉職無愆。亦無示以鼓勵。嗣後革職畱任之員。如四年無過。該督撫等題明。準其開復。著爲定例

○以戶部尙書蔣廷錫﹑兼管兵部尙書事

○以翰林院編修繆曰藻﹑李鐘僑﹑俱署日講起居注官

○吏部議覆﹑山西總督管理巡撫事伊都立疏言。地方官收買小錢。例無議處正條。年終報部之時。並無起解。明系奉行不力。請嚴加議處。應如所請。嗣後州縣官收買小錢不力。照失察私鑄例處分。得旨﹑如此定例。則地方官自顧考成。必至奉行嚴迫。生事擾民。夫錢文乃民間日用必需之物。聞向來晉省民間所用。多系小錢。只應設法漸次收禁。若定例太嚴。逼令將小錢盡行收買。而大錢又未議及如何行布。民間日用。似有未便。著另議具奏。尋議﹑收買小錢。寬限三年。儻逾限猶有小錢事發者。將奉行不力之地方官。照失察次數降級。俱準其戴罪﹑限一年內拏獲小錢。仍照次數還職。如失察五次以上者。降一級調用。從之

○癸未。以協理兵部侍郎黃國材﹑爲正黃旗漢軍都統。仍協理兵部事

○調直隸按察使彭維新﹑爲河南按察使司按察使。河南按察使魏定國﹑爲直隸按察使司按察使

○甲申。諭議政大臣等。嶽鐘琪現今經理巢�刀撫普雄番苗事務。地連三省。必須嶽鐘琪前往四川。就近遣調。方能悉合機宜。著嶽鐘琪親赴川省。駐札成都。以便相機調度。或於此時卽便起程。或俟法敏到陜後起行。令嶽鐘琪酌量辦理

○實授鄂爾泰﹑爲雲貴總督。加兵部尙書銜

○免湖南臨湘等三縣﹑嶽州一衛﹑本年分水災額賦有差

○乙酉。轉工部右侍郎史貽直﹑爲左侍郎。升都察院左副都禦史劉師恕﹑爲工部右侍郎。以湖北巡撫鄭任鑰﹑爲都察院左副都禦史

○解江西巡撫汪漋任。以吏部右侍郎邁柱﹑署江西巡撫。升湖北按察使憲徳﹑爲湖北巡撫。以雲南學政翰林院侍讀蔡嵩﹑爲湖北按察使司按察使

○丙戌。擢監察禦史官達﹑爲光祿寺卿

○禮部奏﹑琉球國中山王尙敬﹑遣陪臣向得功等。進表謝賜匾額﹑玉器﹑彩緞等恩。並貢方物。應照例察收。得旨﹑琉球國王。因朕頒賜禦書匾額。及玉器彩緞等物。特遣使臣進表謝恩。貢獻禮儀。具見誠悃。朕加恩遠藩。不欲收其貢物。但旣航海遠來。不忍令其帶回本國。著交內務府存畱。準作二年一次正貢。以示朕體卹遠人之至意

○丁亥。諭大學士九卿等。朕自卽位以來。以皇考之心爲心。以皇考之政爲政。寬嚴賞罰之間。祗此一理。而愚昧無知之人。陳奏摺內。往往將皇考與朕之行事。彊爲分別。有春溫秋肅。仁育義正之語。其意謂皇考爲寬仁。謂朕爲嚴義。何其謬歟。帝王爲治之道。有應寬者。則用寬而非廢法。應嚴者。則用嚴而非濫刑。古人云。寬以濟猛。猛以濟寬。惟寬嚴得當。乃爲相濟。朕經理萬幾。用寬用嚴。皆因其人之自取。物來順應。初無成見。惟斟酌情理之至當而行之。天下惟有一理。諸臣須知朕今日之義。卽皇考當日之仁。朕今日之仁。卽皇考當日之義。道無二致。同歸一中。因時制宜。使得其平。此聖人所以言平天下也。朕臨下禦眾悉本至誠。爾內外諸臣亦當體朕之心。務實存誠。秉公持正。去私心揣度之陋習。佐寬嚴得中之雅化。行之恆久。將刑措之風。可以復見。而太和翔洽。民物長春。永登郅隆之盛治。實朕之所期望也

○戊子。萬壽節。停止朝賀筵宴

○遣官祭福陵﹑昭陵﹑昭西陵﹑孝陵﹑孝東陵﹑景陵

○遣官祭眞武﹑東嶽﹑城隍之神

大淸世宗敬天昌運建中表正文武英明寬仁信毅大孝至誠憲皇帝實錄卷之四十九

大淸世宗敬天昌運建中表正文武英明寬仁信毅大孝至誠憲皇帝實錄卷之五十

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正四年。丙午。十一月。己丑朔

○庚寅。兵部議覆。京口將軍何天培疏言﹑京口原駐簰灣守備。業經移駐圌山。其簰灣地方緊要。議撥千總一員。不足以資彈壓。請將標下右營守備一員。帶兵一百名。移駐簰灣。再撥京口水師右營把總一員。巡查京口江面。以專責成。應如所請。從之

○辛卯。諭大學士等。各省學政。有教導士子之責。關系甚重。乃向來定例。由翰林科道簡用。則爲學院。由部屬簡用。則爲學道。不論其現任之職掌。但論其前任之官職。似未允當。應作何畫一之處。著會議具奏。尋議﹑郎中等官﹑奉差督學者。應一體稱爲學院。停其開缺。各以原銜督學。差滿後。仍歸衙門辦事。得上�日。凡郎中等官﹑奉差提督學政者。若員缺不行另補。恐部中辦事乏人。所議尙未周詳。朕意凡部內郎中等官﹑膺督學之任。則加以編修檢討之銜。使其名實相稱。其員缺另行銓補。俟伊任滿考察之後。仍歸本部補用。如此﹑庶爲妥協。著九卿定議具奏

○調直隸馬蘭口總兵官董象緯來京。升景陵總管特恆﹑爲直隸馬蘭口總兵官。一等侍衛佛倫﹑爲景陵總管

○以散秩大臣伍格﹑總理三陵事務

○以翰林院編修楊超曾﹑提督陜西學政。修撰於振﹑提督湖北學政。編修習寯﹑提督湖南學政。編修李鐘僑﹑提督江西學政。江南道禦史衛昌績﹑提督廣西學政。加吏部郎中宋在詩﹑翰林院檢討銜。提督四川學政。右春坊右中允鞏建丰﹑提督雲南學政。提督貴州學政左春坊左贊善王奕仁﹑仍畱任

○調山西總督管理巡撫事伊都立﹑爲江西巡撫。升直隸布政使徳明﹑爲山西巡撫。以原任甘肅按察使張適﹑爲直隸布政使司布政使

○壬辰。上召見琉球國使臣向得功於乾淸宮。頒賜該國王尙敬﹑內府玉器﹑玻璃器皿﹑端硯﹑彩緞等物。及向得功銀緞。隨賜向得功等宴於禮部

○乙未。靖逆將軍富寧安﹑自軍營回京。帶領官弁陛見。上諭曰。富寧安在軍前多年。約束兵丁。辦理事務。俱井井有條。而且行止端方廉潔。此數年以來。領兵之將軍等﹑聲名未有出其右者。其於我皇考之寄任。實心奮勉。不負任使。朕實嘉愛。今朕代皇考推恩。特行旌賞。封富寧安世襲侯爵。爾諸大臣﹑果能以品行聲名爲念。於國家公務。一意抒誠。勉盡人臣效忠之道。豈惟主上嘉愛。卽上天亦必慈佑。報之以福矣

○吏部遵上�日議覆。禦史分巡直隸。應令都察院於滿洲漢軍漢人禦史內﹑各派出二員差往。其各員巡察之處。分順天各屬﹑及永平﹑宣化二府爲一路。保定﹑正定﹑河間三府爲一路。順徳﹑廣平﹑大名三府爲一路。每路派禦史二員。徧歷巡查凡旗下告退官員。在屯莊頭。內監族戚。及在籍鄕紳衿監。並內府莊頭。如有恣行不法者。卽行該地方官提拏﹑訊實懲治。其應交地方官歸結者。卽會同地方官歸結。應參奏者。卽行參奏。並請鑄給關防。以重職守。如該禦史徇私容隱。以及生事滋擾。仍許直隸總督據實題參。從之

○丙申。輔國公滿都﹑患病解退。以其侄裕壽襲爵

○以故阿霸垓達爾漢貝子徳木楚克子鄂爾哲圖﹑爲達爾漢輔國公

○丁酉。以翰林院編修牧可登﹑充日講起居注官

○賑福建連江等五縣﹑水災饑民

○己亥。諭內閣。帝王體國經邦。政治所施。惟準乎道理之至當。寬嚴賞罰。各得其宜。若一涉利獘二字。便入於私。是以孟子云﹑仁義而已矣。何必曰利。蓋仁所以休養安全。義所以裁成化導也。朕嗣承大統。四年於玆。凡政教號令。皆遵法皇考。皇考在位六十一年。聖謨弘遠。諭上�日周詳。紀綱法度。靡不備舉。特當時臣下﹑或有陽奉陰違。不能實力遵行者。或有事經歷久。漸至廢弛者。朕在藩邸時。知之甚悉。卽位以來。仰體皇考仁育義正之心。屢降明上�日。諄諄誥誡。無非欲內外大小臣僚﹑咸恪遵皇考之良法美政。實心奉行。以共成久安長治之盛。是朕所行之政。皆皇考己行之章程。朕所申之令。皆皇考已申之寶訓。實未嘗有所減省增益也。特以歷年旣久。新進疎遠之臣﹑未能悉知。見朕所施之政令。遂以爲從前所未有。而淺陋寡識之人。往往於陳奏內﹑有眾利皆興﹑諸獘俱除之語。朕經理天下。凡用人行政。悉本大中至正之心。事至而應。惟理所當然。從無計及利獘之私意。如謂興利除獘。則凡平治道路。疏浚河渠。修葺城垣。開墾田畝。此國家經野之常典。而可謂之興利乎。年歲丰歉不齊。設有水旱。爲之賑饑平糶。蠲賦緩徵。此朝廷軫卹之恆政。而可謂之興利乎。老人應賜以衣食﹑則賜之。孤獨應卹以錢物﹑則卹之。勸以孝弟。本小民自有之天良。勗以耕桑。固閭閻各盡之職業。而可謂之興利乎。至於盜賊姦宄。法所應誅。貪官污吏。法所應黜。豪紳劣衿。法所應鋤。而謂誅盜姦﹑黜貪污﹑鋤豪劣﹑爲除獘可乎。情罪重者﹑予以刑辟。情罪輕者﹑予以衿釋。此又謂之除獘可乎。欲正民風而端士習。不得不戒之用休﹑董之用威也。將以此爲興利乎。抑除獘乎。念習俗之流於奢靡也。朕躬行節儉﹑以身示天下。慮農人之惰於南畝也。朕親爲耕耤﹑以身先天下。將以此爲興利乎。抑除獘乎。夫存興利之心。卽有不利之害。有除獘之意。卽爲啟獘之端。由此類推。治道安得有利獘之名。朕又何嘗有興利除獘之舉也。皇考六十餘年丰功偉烈。布在方策。皆因事治事。以人治人。從不居興利除獘之名。而以此頌揚朕之政事。朕實不敢當。朕亦不願當也。外省督撫諸臣。未能深悉朕意。爲此曉諭知之

○升太常寺卿孫卓﹑爲通政使司通政使。仍兼太常寺卿

○廣東巡撫楊文乾疏報。歸善﹑博羅等十一縣﹑濱海被水。秋收歉薄。請加賑卹。得上�日。上年廣東福建二省所屬郡縣。有數處歉收。是以今年春夏﹑米價昂貴。已諭該督撫等﹑設法接濟。撫卹貧民。今年福建雨澤調勻。秋成丰稔。廣東早禾大收。惟八月間雨水稍多。恐晚禾收成歉薄。至明歲靑黃不接之時。小民不無乏食之慮。此時正當預爲籌及。應如何運送米谷﹑赴廣備用。著九卿確議。該撫所報濱海被水之十一縣。應如何賑卹之處。一並速議具奏。尋議﹑除先撥廣西桂梧等六府﹑存倉捐谷三十萬石。運至廣東。收貯備賑外。應請將常平倉捐監事例。攺爲運谷。令鄰省江西﹑湖廣﹑廣西願捐人等。買糴谷石。運送廣東。照例折半交納。該督撫計各州縣賑發谷數。令該州縣收捐。捐足原貯之數。卽行停止。至現今被災之歸善﹑博羅等十一縣。應令該撫將各縣存倉谷石。確查散給。務使各沾實惠。其應徵錢糧。暫行緩徵。從之

○太子太傅文淵閣大學士兼禮部尙書髙其位﹑以老疾乞休。得上�日。卿效力年久。恪愼奉職。老成練達。茂著賢聲。是以簡預機務。用昭優眷。前以老病乞休。朕未忍兪允。特命供職數時。以示眷念耆舊大臣之至意。今復行奏請。情詞懇切。準以原官致仕

○庚子。諭大學士等。近年豫省河務﹑險工下移。堤岸完固平穩。山東河務﹑甚屬緊要。向系山東巡撫管理。但巡撫有地方責任。恐不能專理河務。山東與河南接壤作何。令副總河嵇曾筠兼管之處。著九卿會議具奏

○浙江黃巖總兵官馮廷輔﹑緣事革職。升貴州平越副將董一隆﹑爲浙江黃巖總兵官

○免江南宿松縣﹑本年分水災額賦有差

○辛丑。聖祖仁皇帝忌辰。遣誠親王允祉祭景陵

○兵部遵上�日議覆。州縣民壯中。有材力技藝出眾者。請與現在之步戰兵﹑守兵。一體比較拔補馬步戰兵缺額。從之

○又議覆。原任山東巡撫陳世倌疏言﹑衛所歸並州縣。原爲便於地方起見。東省安東等七衛﹑及已裁之雄崖﹑浮山二所。俱系海疆重地。形勢險要。請將該衛所﹑照舊存畱。無庸裁並。其濟南衛所。與海疆不同。請裁歸附近州縣管理。均應如所請。從之

○壬寅。免江南無爲﹑望江二州縣﹑本年分水災額賦有差

○癸卯。諭大學士等。朕覽九卿所議。欲停夥盜減等發遣一案。當日將夥盜分別減等。乃皇考聖祖仁皇帝好生至徳。從古未有之仁政也。若照律不分首從﹑皆斬立決。則受戮者甚多。其中不無應酌量矜減之人。是以夥盜減等。立法誠爲盡善。朕惟照舊遵行。但行之旣久。地方官吏捕役人等。悉知此例。或將愚劣無能之輩。嚴刑逼迫。令其認爲造意爲首之人。反將姦狡積盜﹑入於夥盜之中。得邀減等。亦未可定。凡盜案內﹑必有實在爲盜者。亦有被人誘脇﹑並非素常爲盜﹑情尙可憫者。若將實在彊盜拏獲。卽行正法。不但法無不當。且盜案亦不至於並積。當日聖祖仁皇帝未將夥盜減等之條。著爲定例。原有深意。但旣施法外之仁。通行年久。朕意將此條另立檔案。首載聖祖仁皇帝諭上�日。次將凡因盜案所下諭上�日。存案遵行。嗣後遇有盜案。務令地方各官﹑詳察情形。確實究審。將案內之悍惡凶暴﹑實在爲盜。及被人誘脇。或出於一時救死之計。並非素常爲盜者。一一分注明白。於疏內聲明。著大學士會同三法司。將造意爲首﹑與極惡難畱者。仍按律擬斬。其被人誘脇。或非素常爲盜。情尙可憫。有應行減等發遣者。將應減等緣由。於本內聲明具題。至發遣之地。亦不必定於黑龍江﹑寧古塔等處。應如何分發各省內地之處。爾等公同詳細定議具奏

○戶部議覆。浙江巡撫兼管鹽務李衛疏言﹑仁和場之仁和倉﹑及許村等八場。向有給丁蕩地。例非按畝徵銀。實皆計丁輸課。應卽以每丁應納之課。攤於給丁蕩地。定則徵輸。至臺溫二府屬之無地攤丁。並錢塘倉﹑及西路等九場。北監場之峽門﹑華嚴二倉。黃巖等六場。白沙﹑嶽頭二倉。或系無地可攤。暫令各丁照舊輸納者。或𨿽有給丁蕩畝。而地少丁多。因於舊有納稅蕩灘之上加攤者。必須淸查升漲抵補。請將許村等場﹑新升蕩地稅銀。抵除前報暫攤納稅蕩灘之丁銀。並抵補各場無地可攤丁銀。如有續漲及坍缺地蕩。照例增減抵補。應如所請。從之

○甲辰。上詣恩佑寺行禮畢。幸圓明園

○吏部議覆。巡視長蘆鹽政顧琮疏言﹑鹽道衙門經歷之印。竟掌於鹽道之手。儻有虧空那移。莫可稽察。請仍歸經歷掌管。公同用印。應如所請。並通行各省藩臬知府。凡有經歷者。其印信悉歸經歷掌管。不得專擅。從之

○乙巳。上幸湯泉駐蹕

○鑄給直隸布政司按察司經歷﹑理問等官印

○免江西南昌等七縣﹑本年分水災額賦有差

○兩廣總督孔毓珣題﹑廣西太平府佶倫土知州馮世英故。請以其子馮朝憲承襲。下部知之

○丙午。上駐蹕湯泉

○戶部議覆。雲貴總督鄂爾泰疏言﹑停止大理﹑沾益二局鼓鑄。請於雲南﹑臨安二府﹑共加鑪九座。鼓鑄錢文。以四萬串﹑發運湖廣﹑四川﹑江西﹑兩廣等處。應如所請。從之

○裁湖南永順﹑保靖二司經歷缺。各攺設同知一員。從湖南巡撫布蘭泰請也

○丁未。上駐蹕湯泉

○戶部議覆。四川總督嶽鐘琪疏報。松潘口外毛革蛇灣各番寨﹑貢納糧馬數目。並分別年分起科。從之

○戊申。上駐蹕湯泉

○吏部議覆。補用教職。例由撫臣考校。其考試四等五等者。俱令解任。學習三年。再行考試六等者革職。各學教官所屬文武生員。抗欠錢糧。捏詞唆訟。該教官不行申詳。縱容徇庇者。革職。如六年之內。所屬士子。無前項過犯。該督撫學臣﹑將該教官保題。以應升之缺卽用。從之

○免湖南巴陵等四縣﹑本年分水災額賦有差

○己酉。上駐蹕湯泉

○戶部議覆。倉場侍郎托時等議﹑禦史殷式訓條奏漕務各款。一﹑糧艘往來。兵丁於岸上催趕。呼應不靈。請於蔡村上下。建造船隻。令兵丁坐船催押。來則催重。回則催空。一﹑各倉例設滿漢監督各一員。辦理倉務。中南二倉。相隔一城。一倉一人。難於查看。應於中倉添設漢監督一員。南倉添設滿監督一員。可無顧此失彼之虞。一﹑應給旗丁口糧三升八合。令其自便。或本幫有欠。抵補本幫。或別幫有欠。賣抵別幫。一﹑漕糧起卸。及運到大通橋。每見糧袋堆貯空隙處所。恐致黴濕。應令經紀車戶﹑加謹鋪墊。如有口袋黴爛﹑糧米成餅﹑串運入倉等獘。查出照數賠補。如不行查出。別經發覺。將倉場侍郎﹑巡倉禦史﹑一並交部議處。俱應如所請。從之

○庚戌。上駐蹕湯泉

○刑部右侍郎存柱﹑緣事降調。調禮部右侍郎莽鵠立﹑爲刑部右侍郎

○戶部議覆。倉場侍郎托時等條奏。萬安倉請開設東門二座。添船八隻。以便水運入倉。並令每年挑浚河道。應如所請。從之

○禮部左侍郎郝林﹑以老疾乞休。命加尙書銜致仕

○辛亥。上駐蹕湯泉

○翰林院侍講蔣漣﹑充日講起居注官

○以額外副都統克什圖﹑爲散秩大臣。署正藍旗護軍統領

○戶部議覆。甘肅巡撫石文焯疏言﹑請動支庫銀二萬兩。收買小錢。開鑪鼓鑄大錢。卽將大錢再收小錢。源源收鑄。收盡停止。應如所請。從之

○禮部議覆。原任總督管理山西巡撫事伊都立疏言﹑關聖後裔。在洛陽者。已設守墓博士一員。其後裔在解梁原籍者。實系大宗。請增設博士一員。以奉祭祀。應如所請。從之

○攺廣西太平府屬之江州﹑太平﹑萬承﹑龍英。慶遠府屬之東蘭﹑思恩府屬之田州等六州吏目。俱爲州同。太平府屬之安平﹑憑祥。思恩府屬之向武等三州吏目。俱爲州判。添設慶遠府屬之南丹州州同一員。那地州州判一員。從兩廣總督孔毓珣請也

○壬子。上駐蹕湯泉

○封大學士富寧安﹑爲三等侯。世襲罔替

○阿祿科爾沁貝勒汪紮爾故。遣官致祭

○癸丑。上回宮

○諭內閣。滿洲風俗。尊卑上下。秩然整肅。最嚴主僕之分。家主所以約束奴僕者。𨿽或嚴切。亦無不相安爲固然。及至見漢人陵替之俗。彼此相形。而不肖奴僕。遂生觖望。𨿽約束之道。無加於疇昔。而向之相安者。遂覺爲難堪矣。乃至一二滿洲大臣﹑漸染漢人之俗。亦有寬縱其下。漸就陵替者。此於風俗人心﹑大有關系。不可不加整飭。夫主僕之分一定。則終身不能更易。在本身及妻子。仰其衣食。賴其生養。固宜有不忍背負之心。而且世世子孫﹑長遠服役。亦當有不敢縱肆之念。今漢人之奴僕。乃有傲慢頑梗。不遵約束。加以訶責。則輕去其主。種種敝俗。朕所洞悉。嗣後漢人奴僕。如有頑傲不遵約束。或背主逃匿。或私行訕謗。被伊主覺察者。應作何懲治。與滿洲待奴僕之法。作何畫一之處。著滿洲大學士九卿詳悉定議具奏。尋議﹑漢人奴僕。有傲慢不遵約束。及訕謗家長。背主逃匿者。俱照滿洲家人例治罪。如典當雇工限內。及身隸門下爲長隨者。照滿洲白契所買家人例治罪。從之

○諭兵部。山東登州總兵官黃元驤﹑年老。著以原品休致。山東登州總兵官印務。著原任福建金門總兵官謝希賢﹑暫行署理。廣東提督萬際瑞﹑著補授登州總兵官。其廣東提督印務﹑著石禮哈署理

○湖南按察使何錫祿﹑緣事革職。升刑科給事中趙殿最﹑爲湖南按察使司按察使

○戶部議覆。原任陜西巡撫圖理琛疏言﹑靖邊﹑定邊二所。距保安﹑安塞﹑膚施三縣甚遠。請將靖邊所地丁錢糧。歸並附近之鎭樂﹑寧塞二堡。令靖邊經歷司徵收。定邊所地丁錢糧。歸並附近之磚井﹑鹽場二堡。令定邊縣縣丞徵收。俱應如所請。從之

○刑部等衙門議奏。老瓜賊任小山等﹑請解往河南正法。得上�日。此等賊犯。若越省解送。恐沿途疎脫。又生事端。旣幹連地方官員。而差解人役﹑亦屬苦累。嗣後著卽於現在監禁地方正法。仍於原行劫之處。張掛告示﹑諭眾知之。永著爲例

○免江南銅陵縣﹑本年分水災額賦有差

○乙卯。諭九卿等。讀書所以明理。講求天經地義。知有君父之尊。然後見諸行事。足以厚俗維風。以備國家之用。非僅欲其工於文字也。浙江文詞甲於天下。而風俗澆漓。敝壞已極。如查嗣庭﹑汪景祺﹑自矜其私智小慧。傲睨一世。輕薄天下之人。遂至喪心悖義。謗訕君上。以聖祖仁皇帝六十餘年聖徳神功。深仁厚澤。普天率土。浹髓淪肌。聖敬日躋。純亦不已。用人行政。至公至正。事事周詳盡善。實自古帝王中所罕見者。而查嗣庭﹑汪景祺﹑乃敢肆行謗議。悖逆猖狂。公然紀載。誰無君父。能不痛心。能不切齒。昔孔子作春秋。歷代因之。各有史冊以垂法戒。今若容悖逆之人。顚倒是非。私行紀載。則史冊皆不足憑矣。豈非千古罪人乎。浙江風气如此。儻聽其頹敝。不加整飭。何以成一道同風之治。朕思開科取士。原欲得人任用。豈徒以其文章詞藻之工。有益於民生吏治乎。且巡撫李衛等﹑從查嗣庭家中。搜出科場懷挾細字﹑密寫文章數百篇。似此無恥不法之事。不但藐視國法。亦且玷辱科名。浙江士子。未必不因此效尢。應將浙江人鄕會試停止。俟風俗漸趨淳朴。再降諭上�日。至於生員歲考。仍舊舉行。朕因人心風俗﹑關系重大。不得不嚴加整理。以爲久安長治之計也

○諭吏部。江西各州縣倉糧民欠﹑虧空不淸。著伊都立﹑會同邁柱淸查。巡撫印務﹑仍著邁柱署理。查出虧空之州縣。照直隸之例。俱令解任。畱於本處賠補。賠補全完者。具題給咨赴部另補。所遺員缺。卽將命往之人題補。事竣日。將巡撫印務﹑交與伊都立。邁柱再行來京

○丁巳。冬至。祀天於圜丘上親詣行禮畢。諭諸王大臣等曰。今日未祭之前大雪。及行禮時。微止。行禮畢。雪復大作。此實上天垂佑之象。朕心甚慰。爾諸王大臣﹑諒亦必共相慶幸也

○遣官祭永陵﹑福陵﹑昭陵﹑昭西陵﹑孝陵﹑孝東陵。命皇四子弘歷祭景陵

○停止次日朝賀

大淸世宗敬天昌運建中表正文武英明寬仁信毅大孝至誠憲皇帝實錄卷之五十

大淸世宗敬天昌運建中表正文武英明寬仁信毅大孝至誠憲皇帝實錄卷之五十一

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正四年。丙午。十二月。戊午朔。四川巡撫法敏疏言﹑建昌所屬苗猓﹑種類不一。冕山賊蠻金格﹑關壽﹑阿租等﹑狂悖不法。從前並未殲其��兒首。因調漢土官兵﹑分路進巢�刀。而金格等潛匿山箐。玆又添兵深入梁山搜捕。除各處調來土兵﹑量給口糧外。查官兵內地行走。無支給口糧之例。但官兵深入。崇山峻嶺。購米維艱。與出口無異。請暫照松潘戍守兵丁之例。支給口糧。於官兵應領米折銀內。陸續扣還。得旨﹑向來官兵凡在內地行走者。例不給與口糧。朕思內地亦有遠近之分。行走不無遲速之別。宜酌加恩澤。以獎勤勞。今建昌官兵﹑因進巢�刀賊蠻。已經深入梁山。此地舊稱險遠。並非內地可比。而賊徒金格等﹑潛匿荒僻之區。尙未授首。現在官兵各處搜巢�刀。奮勇效力。甚屬可嘉。查前歲進巢�刀南坪時。官兵俱經給與口糧。今進巢�刀梁山官兵。著照南坪之例。一體支給口糧。以示朕撫卹兵丁之至意

○己未。升江南狼山總兵官王紹緒﹑爲廣東提督

○庚申。康親王崇安等﹑奏請將大逆不道之阿其那﹑塞思黑妻子正法。得旨﹑阿其那﹑塞思黑﹑心懷不軌。亂我國家。大姦大惡。不忠不孝。造背主逆天之大罪。諸王大臣﹑遵依國法。請將阿其那﹑塞思黑妻子﹑按律正法。理所當然。從來史冊中。反叛篡逆之人則有之。而未叛之先。卽公然敢與君上抗拒。大逆不道。無人臣禮。如阿其那﹑塞思黑﹑年羹堯者。實自古未聞也。但阿其那﹑塞思黑之大逆不道𨿽著。而反叛之事迹未彰。其妻子從寬免其正法。塞思黑之妻﹑逐回其家。嚴加禁錮。阿其那﹑塞思黑之眷屬。交與內務府總管﹑給與住居養贍。四保﹑旣系過繼尼雅哈母之人。著仍畱伊家

○升福建福州副將郭祺﹑爲江南狼山總兵官

○旌表直隸烈婦﹑深澤縣趙元吉妻宋氏。夫亡守節。盜劫自刎。安州馬樹屏妻呂氏。夫亡誓死。投繯就義。各給銀建坊。入祠致祭如例

○辛酉。戶部議覆﹑倉場侍郎托時疏言﹑各省攺兌米石。例進通倉。今通州大西﹑中南兩倉﹑存貯米�夋粟米石。足支數十年。廒座不敷。新糧多系露囤。請自雍正五年爲始。將攺兌米�夋米﹑全進京倉。粟米亦撥京倉十萬石。於京倉甲米內。全放米�夋米一季。通倉﹑除王俸外。其餘官俸﹑亦照甲米例。一季全放米�夋米。𨿽米�夋米較之粳米價賤。而較之粟米價貴。若將粳粟以米�夋代放。實無偏累。嗣後每隔一年。將米

�夋米代放一季。至米�夋米開放將完。仍照例給發粳粟米�夋三色。應如所請。從之

○又議覆﹑河南巡撫田文鏡疏言﹑豫省丁銀。請均勻攤入地糧之內。一例徵收。嗣後遇有報墾升科。以及遇閏之年。將丁銀隨年另行均派攤入。至太康等十二州縣。舊系按地收丁。但輕重不等。請與各屬﹑一體按糧均攤。皆以雍正五年爲始。照數徵收。俱應如所請。從之

○刑部遵旨議定。私刨人參人犯。若仍發往黑龍江等處。與伊等犯罪之處相近。嗣後偸參發遣之犯。系滿洲﹑蒙古。發往江寧等處。有滿兵駐防省城當差。系漢人﹑漢軍﹑發往廣西﹑雲南等煙瘴地方當差。從之

○署湖廣總督福敏摺奏。江夏﹑沔陽等州縣。被水歉收。遵旨煮賑。但雨雪連綿。老幼頗難赴廠食粥。卽丁壯就食。亦覺路遠。南方地暖。臘月可以傭工種麥。每日往返。有妨生業。臣遵煮賑之法。少爲變通。行令各州縣。確查人口數目。老弱丁壯。一體給米。俟來春賑畢。造冊報部。奉上諭。變通救濟。總期災黎得沾實惠。以慰朕饑溺之懷

○壬戌。免湖北澧州本年分水災額賦有差

○癸亥。孝惠章皇后忌辰。遣官祭孝東陵

○升宗人府府丞唐執玉﹑爲禮部左侍郎

○吏部議覆﹑禮科給事中楊爾徳條奏。請嚴吏員冒籍冒姓之禁。應如所請。嗣後各衙門考取書辦。投充之初。查取該役本籍本姓親供。行文原籍地方官﹑取具印甘各結。方準著役。至年滿考職時。令各衙門咨明並無假姓冒籍字樣。方準收考。若有冒籍﹑冒名等獘﹑事發者。除本員照例治罪外。其不能稽查之該管官﹑照失察例處分。從之

○戶部議覆﹑川陜總督嶽鐘琪疏言﹑陜甘兩屬應徵丁銀。請攤於地畝徵收。以雍正五年爲始。著爲定例。其有以衛攺縣﹑未經載丁。及原有丁銀者。按其額賦。均載丁銀。至陸續開墾﹑及現今新開渠閘屯墾之處。亦照此糧額﹑一例增載。再﹑川省地方。多系以糧載丁。間有數州縣以人載丁之處。亦應查攺畫一。俱應如所請。從之

○兩廣總督孔毓珣題。廣西太平府羅陽土知縣黃世瑸故。請以其兄黃世瑾承襲。下部知之

○甲子。浙江道監察禦史謝濟世參奏。河南巡撫田文鏡﹑營私負國。貪虐不法十罪。得旨﹑田文鏡秉公持正。實心辦事。乃天下督撫中所罕見者。貪贓壞法之事。朕可以保其必無。而謝濟世於天下督撫中。獨參田文鏡。朕不知其何心。從前聖祖皇帝見科道官員﹑朋比作姦。互結黨羽。潛通聲气。网利徇私。屢降諭旨切責。至再至三。朕卽位以來。令滿漢文武諸臣﹑及科道等官。皆用密摺奏事。蓋欲明目達聰。盡去壅蔽。以收實效也。而科道等官所密陳者。未見有禆益政治之事。是以停止密摺。令其專用本章。猶恐惡習尙存。頹風不攺。諄諄訓誡。往復周詳。誠以欲正人心。端風俗。必自科道始。科道無私。方能彈劾人之有私者。若自恃爲言官。胸懷詭詐。聽人指使。顚倒是非。擾亂國政。實大有害於人心世道。爲國法之所斷不可容。朕豈不知誅戮諫官﹑史書所戒。然審其緩急。權其輕重。誅戮諫官之過小。而釀成人心世道之害大也。古人云﹑禮義不愆。何卹於人言。朕爲天下主。豈卹此區區之小節。而忘經國之遠圖哉。謝濟世﹑若不嚴刑訊問。則鬼蜮之伎倆。得行於光天化日之下。人心何由正。風俗何由端乎。著將謝濟世革職。令大學士﹑九卿﹑詹事﹑科道等嚴訊。務將其中實情﹑審出具奏

○浙江總督李衛﹑查奏李維鈞家產。得旨﹑李衛淸查李維鈞家產。不徇情面。洵屬可嘉。但參奏李維鈞婢妾一節。未免過刻。不合大體。此事不必議覆。凡大臣審理公務。只當就事論事。不必於事外苛索。攻發人之陰私。朕嘗見好發人之陰私者。往往因己身行事﹑有愧於心。故意揭人之過。以掩己之短。如年羹堯﹑素性貪婪。往往以貪婪之名﹑加之於人。朕以忠厚之道教天下。著將此訓諭李衛知之

○免江南江寧右衛本年分水災額賦有差

○乙丑。刑部等衙門遵旨審奏。謝濟世參劾田文鏡各款。自認風聞無據。顯系聽人指使。要結朋黨。擾亂是非。謝濟世﹑應擬斬立決。疏入。上召入大學士﹑九卿﹑翰林﹑詹事﹑科道等。諭曰。科道乃朝廷耳目之官。果能秉公持正。據實敷陳。方合天下之公是公非。而於朝廷政事﹑有所裨益。昨日謝濟世參劾田文鏡貪贓壞法等事。今日朕特面詢爾等滿漢大小臣工。僉云﹑田文鏡並無貪婪之事。謝濟世所參各款皆虛。可見公道在人。難於掩蔽矣。夫身爲言官。背公懷私。朋比結黨。將造作並無實據之浮言。轉相買囑。慫湧糾彈。以洩私忿而報宿怨。令無知狂悖之人。愚弄指使。借風聞言事之名。以酬報私恩小惠。則顚倒是非。擾亂國政。其有害於人心風俗者不淺。我聖祖仁皇帝神明天縱。深知其獘。屢頒諭旨。嚴加訓誡。停止風聞言事。蓋以人君圖治。固貴於明目達聰。而無稽之言勿聽。弗詢之謀勿庸。則訪聞不確者﹑尙不可采。而況於構黨傾陷。此風豈可長哉。朕在藩邸時。從不識田文鏡之面。並不知其姓名。因雍正元年﹑年羹堯來京陛見時。言山西年歲歉收。宜早爲賑卹。朕因降旨與巡撫徳音﹑令其查奏。而徳音回奏。稱山西去年收成甚好。道途亦無饑民。實無可賑濟之處。時適田文鏡告祭華山回京復命。將山西通省荒歉情形。激切敷陳。備極周詳。朕以田文鏡系告祭之員。經過山西地方。閭閻疾苦。非伊責任。乃目擊民瘼。直言無隱。深屬可嘉。若非忠國愛民之人。何能如此。因遂令田文鏡往山西。任賑濟之事。田文鏡到彼。盡心竭力。辦理甚妥。卽以田文鏡爲山西布政使。令其與諾岷﹑料理山西一應未淸案件。二人秉公和衷。將積年虧空﹑及地方宿獘。剔除淸理。吏治整頓一新。嗣因河南諸事廢弛。故將田文鏡調爲河南布政使。旋卽用爲河南巡撫。朕之所以擢用田文鏡﹑原委如此。及爲巡撫後。三年以來。整飭河工。堤岸堅固。河汛安瀾。年歲丰稔。紳衿畏法。正已率屬。地方寧謐。而每事秉公潔已。謝絕私交。實爲巡撫中之第一。李紱自廣西來京陛見時。卽奏田文鏡參劾黃振國﹑汪諴﹑邵言綸。甚爲冤抑。張球居官聲名甚劣。田文鏡並不糾參。且言黃振國﹑此時已爲田文鏡監斃滅口矣。未幾﹑黃振國已從河南解赴來京。依然無恙。朕不知李紱受何人意指。而捏造此不稽之言。敢於冒昧陳奏也。至田文鏡所參黃振國各案。皆系田文鏡自行奏請﹑遣大臣前往審理。朕因差侍郎海壽﹑史貽直到豫。將各案重審。皆已究訊明白﹑定擬具奏。其張球一案。田文鏡早經認過請罪。部議亦於張球諱盜案內將田文鏡處分。夫督撫統轄通省。地方甚廣。屬員甚眾。其居心辦事﹑安能盡保其無過。田文鏡始而誤信張球爲可用。旣而察其不肖。卽據實參奏。亦可以解其從前誤用之愆。若必追究已往。借端苛責。則督撫大吏﹑將何道而始能免於指摘乎。至汪諴﹑邵言綸﹑皆系庸劣不堪之人。田文鏡參處。並無冤抑。乃謝濟世所言黃振國﹑張球﹑邵言綸﹑汪諴等事。與從前李紱自廣西來京陛見時所奏。一一吻合。朕思封疆大臣﹑能爲朝廷實心任事。卽爲國之棟梁。朕之股肱。若不爲保護而任人傾陷。則朕何顏對天下封疆大臣乎。況從前特頒諭旨言天下巡撫中﹑實心任事。不避嫌怨。爲國爲民者。惟田文鏡﹑李衛﹑楊文乾三人。今謝濟世聽人指使。將田文鏡糾參。顯與朕之明旨相悖。且田文鏡並不可謂之權要。亦斷不能加以貪污之名。而謝濟世爲此參奏者。其意不過欲使天下督撫﹑皆因循苟且。庸碌偸安。邀眾人之虛譽。保一己之身家。而不爲國家實心效力。以快其黨錮之私心。此種結黨營私。排擠傾陷之惡習。不可不嚴加懲治。是以令內閣九卿等﹑公同研究。務得實情。今內閣九卿等﹑審問謝濟世時。將伊所奏田文鏡各款。逐一究訊。謝濟世皆茫無憑據。俯首無詞。則其受人指使。情獘顯然。謝濟世旣自命爲報效國家之人。著革職。令往阿爾泰軍前效力贖罪。此案亦免深究。前朕曾降諭旨。凡天下官員﹑有被上司參劾冤抑者。許令赴都察院控訴。若黃振國﹑汪諴﹑邵言綸﹑關敶﹑被參果屬冤抑。何不遵旨赴都察院辯理。乃黃振國﹑汪諴﹑邵言綸﹑暗結黨援。將本身所犯之罪。巧爲掩餙。鉆營李紱密奏。今又指使謝濟世挺身陳奏。關敶以行賄被劾。乃不安本分。囑托佟鎭﹑寄信隆科多。在朕前稱揚其善。以圖僥幸。在黃振國挾勢婪贓。狂妄不法。已罹重罪。而汪諴﹑邵言綸﹑關敶等處分。不過罷官。何至要結黨與。請托權要。必欲更翻前案。報復私讐。實爲法所難容。是以將黃振國﹑汪諴﹑置之重典。邵言綸﹑關敶﹑發遣邊衛充軍。朕素性不嗜殺人。但此姦惡之風。不得不懲一以儆百。實爲人心風俗計也。半月以前。朕面諭九卿翰詹科道。戒以構黨營私。徇情請托。言之可謂諄切矣。今尙有無理妄奏。如謝濟世者。可見此風﹑一時難於悛攺。而朕之所以姑寬謝濟世者。蓋以不教而殺。實所不忍。教而不久。朕亦不忍卽加誅也。爾等諸臣﹑皆由科甲出身。將來爲督撫。爲學政。果能公忠體國。朕必當加恩保護。斷不使萋斐之人。得行其傾陷之計。倘懷私挾詐。顚倒是非。朕亦決不姑貸。凡此構黨排陷之風。朕必加整頓者。乃正所以爲爾等諸臣之身家子孫﹑保全久遠之計。若諸臣果能遵朕訓旨。凡事秉公持正。合乎公是公非。則上下一心。君臣合徳。永享昇平之福。豈不美與。諸臣當共勉之

○丙寅。上命皇四子弘歷莊親王允祿﹑視馬武疾。諭曰。馬武抱病危篤。聞之深爲淒惻。馬武事我皇考五十餘年。朝夕侍奉。不離左右。恪恭謹愼。事事能仰體聖心。每當盛暑嚴寒。隨從勤勞。並無幾微倦怠之色。朕幼齡時。伊抱扶服事。備極小心。其情事宛然如昨。伊爲人𨿽未讀書。而侍從皇考數十年如一日。其功甚大。朕追念皇考。凡系昔年侍從之人﹑皆加恩眷。況馬武乃年齒最髙。效力最久。聖眷最渥之人。是以朕聞其病勢沈重。悲傷垂涕。不能自已。屢次降旨﹑欲親身前往看視。諸大臣合辭勸阻。至再至三。不得遂朕之願。朕尙望其痊可。倘伊病果不起。著照伯爵﹑賜與卹典。賞銀一千兩。並給與世襲阿達哈哈番。以示朕優眷老臣之至意

○免江南宣城等三縣﹑本年分水災額賦有差

○丁卯。諭戶部。今歲江南﹑秋雨稍多。其江安所屬被水州縣。已令該督撫轉飭有司﹑確查賑卹。務使小民得所。但聞入冬以後。時有陰雨。積水未消。春麥未能及時耕種。恐交春米價漸昂。而靑黃不接之時。更須預爲籌及。況蘇松戶口繁多。民間食米﹑多取給於外販。尢當早爲畱意。查江安糧道﹑有存貯還漕一項。約計二萬八千餘石。安慶﹑廬州﹑鳳陽﹑淮安四府。各有分貯畱漕之項。共計九萬餘石。此米原爲地方備用而設。迄今年月已久。未必實貯在倉。應差京官一員﹑前往確查。並會同江南督撫﹑作何分別畱運平糶之法。以濟民食。但江南地廣人稠。需米之處。此數未必敷用。必設法多貯。方覺寬裕。其應作何采買運送備用之處。著九卿速議具奏。尋議﹑江南現被水災。需用米榖﹑倍於他省。應令該督撫動帑委員。赴產米地方采買運送。以濟民食。或恐采買稽遲。請暫照河工事例。將所捐銀兩﹑攺爲本色米榖。每銀一兩﹑收米一石。或榖二石。米榖之數。少於常平。則易於急公。鄰省之人。亦準其赴捐。悉令收買商販米石。不論米�夋秈紅白﹑俱準收納。分別府州縣之大小。酌量應捐米榖之多寡。捐足之日。卽行停止。得旨﹑依議。蘇﹑松﹑常﹑鎭四府。地廣人稠。需米甚多。而四府所屬漕兌﹑共一百四十餘萬石。居七省漕糧三分之一。今州縣旣有被水之區。恐小民輸納匪易。著將成災五分以上之地畝漕糧。緩徵一半。約計將及二十萬石。俾閭閻旣寬正額之輸將。而地方又有多餘之米粟。則編戶窮黎。當不慮其乏食矣。其緩徵一半漕米。著於雍正五年秋收後帶徵完納。其不成災之地畝。仍照額徵之數。準其紅白兼收。著將此速諭該督撫遵行

○以工部左侍郎史貽直﹑署理吏部左侍郎

○以內閣學士徳新﹑何國宗﹑吳襄﹑俱充經筵講官

○調直隸古北口提督宋可進爲陜西甘州提督。以原任陜西甘州參將加總兵銜郭成功﹑署直隸古北口提督

○兵部議覆。原任山西總督管理巡撫事伊都立等疏言﹑太原﹑大同﹑二鎭汛防。請各酌道路衝僻。安置汛兵多寡。其道路村莊失事。汛兵﹑照疎防老瓜賊例治罪。俱應如所請。得旨﹑依議。此內汛兵照例治罪之處。著通行直隸各省一體遵行

○署湖廣總督福敏等摺奏。請將通省州縣各官﹑酌調繁簡。次第調換。以便盤查倉庫錢糧。奉上諭。湖廣一省。舊無調繁調簡之例。卽他省亦未經通行。朕踐阼以來。督撫諸臣﹑往往密爲奏請。此舉若出於至公。原屬美政。倘涉於私比。則其獘不可勝言矣。所以朕不輕開此例。卽一時權宜行之。惟視督撫之公私何如。而斟酌於其間耳。朕意調繁﹑自必皆勤幹之員。至於調簡﹑或亦偶有抱屈者。然大都姑容狥庇之舉居多。地方繁簡﹑固有不同。卽就極簡州縣而論。莫不皆有刑名錢榖之責。其闒茸劣員。安可任其曠官貽誤乎。若不過僅短於才。而無蕩檢踰閒之處。宜勒令退休。系科甲出身者。或題請攺教。卽如月選各官引見時。朕觀其人𨿽似不及。但豈得以語言相貌。一見而定其優劣。遂將無過之人﹑卽行斥革。是以姑且補授。令其蒞任。是在爾等督撫大吏﹑秉公衡鑑。明試以功也。朕反覆思維。吏治須嚴爲甄別。若系庸材。斷宜沙汰。試思一人之榮辱得失。較之國計民生。輕重何啻倍蓰。向來姑容陋習。近於婦人之仁。欲以此沽寬厚之虛名。實不知乖激揚之大典也。地方惟良吏難得。果系有爲有守之員。遇因公窐誤參劾。仍不妨另爲題畱。設遇丁報艱事故。揆其情理。如非孤子。或亦可在任守制。給假數月。俾得盡其子道。然後赴任。倘該員報本念切。堅欲奔赴。則不必彊。或具本題請﹑於服滿之日。仍補本省。遇缺卽用。如此﹑方爲鼓勵人材之道。今爾楚省牧令中。察有精勤能幹之員﹑而在僻地者。用違其才。誠爲可惜。爾等題請調繁可也。至於才短而任衝繁之地。欲爲調簡者。當仰遵朕諭。加意斟酌而行。均將與例不符情節。備細聲明題奏。又所奏次第調換﹑盤查倉庫之說。似可不必。倘或不肖有司﹑彼此互相容隱。反致爾等難於稽察矣。亦何益之有

○安徽巡撫魏廷珍疏報。宿州﹑潛山﹑泗州衛等十四州縣衛﹑開墾雍正三年分田地一百九十八頃有奇。並廬江等三縣﹑開墾本年分田地五百五十頃有奇。下部知之

○戊辰。實授陳時夏﹑爲江南江蘇巡撫

○陜西西安左翼副都統董象臺﹑右翼副都統金無極﹑俱緣事降調。升一等侍衛明白﹑爲陜西西安左翼漢軍副都統。直隸通州副將賽都﹑爲陜西西安右翼漢軍副都統

○免江南南陵等四縣﹑本年分水災額賦有差

○己巳。上命皇四子弘歷怡親王允祥﹑莊親王允祿﹑及左翼四旗部院大臣﹑一等侍衛﹑往奠故內大臣馬武茶酒

○戶部遵旨議覆﹑大學士朱軾﹑條奏營田事例四款。一﹑自營已田者。照田畝多寡。給與九品以上﹑五品以下頂帶。以示優旌。一﹑效力營田者。應酌量工程難易。頃畝多寡。分別錄用。一﹑窐誤降調革職之員﹑效力營田者。準開復。一﹑流徒以上人犯﹑效力營田者。準減等。俱應如所請。從之

○免江南邳州﹑宿遷等四州縣衛﹑本年分被水及雹災額賦有差

○辛未。免江南睢寧縣本年分水災額賦有差

○旌表廣西宣化縣烈女﹑李文髙女李氏。彊奸不從。被毆殞命。給銀建坊。入祠致祭如例

○壬申。雲貴總督鄂爾泰疏言﹑黔省狆苗��兒悍。長寨等一帶尢甚。焚毀劫擄。視爲慣常。所劫男女﹑又有川販沿途接應。故��兒焰日熾。臣委調官兵進巢�刀。��兒苗川販窩黨﹑現經擒獲。陣斬首級九顆。所獲器械什物無算。攻破者三十六寨。投誠者二十一寨。招撫苗民五百餘戶。三千餘口。又查出熟田五千八百餘畝。熟地一萬四千五百餘畝。荒地九千六百餘畝。各造淸冊。臣隨遵旨審理安插。地方寧謐。得旨﹑數百年以來。狆苗��兒悍不法。擾害平民。今鄂爾泰﹑石禮哈﹑馬會伯﹑率領弁兵。前往巢�刀撫。成功甚速。地方俱已寧謐。永無苗人騷擾之患。甚屬可嘉。著將鄂爾泰等﹑從優議敍。在事官員兵丁﹑俱著照軍功例議敍。如有用兵之時﹑退縮不前者。著嚴察議奏

○甲戌。戶部遵旨議覆。兩浙鹽商﹑輸銀積貯。應照兩淮鹽義倉之例。於杭州府地方建倉。買米積貯。隨時平糶。從之

○乙亥。吏部奏。大學士富寧安﹑蒙恩賜爵三等侯。照例請將從前所得拜他喇布勒哈番。歸並授爲一等侯。世襲罔替。從之

○九卿遵旨議覆。部員奉差督學。員缺另行銓補。其加銜﹑照庶吉士散館授職之例。該員系二甲進士出身者。加以編修職銜。系三甲同進士出身者。加以檢討職銜。一體稱爲學院。任滿﹑仍候本部員缺補用。從之

○丙子。諭都察院﹑及五城禦史等。制錢乃日用之所必需。務使充足流通。始便民間之用。國家開局。年年鼓鑄。而京師錢文不見加增。外省地方亦未流布。是必有銷毀制錢。制造器皿。以致錢文短少。錢價日昂。朕念切民生。屢降諭旨。而錢價仍未平減。是以禁用黃銅器皿。凡民間所有。俱給價令其交官。以資鼓鑄。此悉心籌畫。專爲民間資生便用起見。並非朕有需用銅斤之處。而廣收民間之銅器於內府也。似此有益於民間之事。卽當踴躍急公。欣然交納。使錢文贏餘。日用贍足。尙何待於上官稽查催迫耶。況銅器交官。皆如數領受價值。又何樂而不爲。且民間器皿。非必定需黃銅制造。其在有力之家。則白銅紅銅﹑皆非難得之物。而無力之家如木盆磁器。價廉工省。亦未嘗不適於用。非若錢文爲人人所萬不可缺者。與其將黃銅器皿﹑藏匿於家。將來限滿三年。犯禁獲罪。何如彼此相勸。早爲交納。旣得價值。而又受錢價減省之利益乎。著將此旨通行曉諭。其咸體朕意

○丁丑。諭刑部。從來監斃人犯。多由獄官疎忽。一任禁卒淩逼所致。若使本犯有應死之罪。又當別論。其軍流以下輕罪之人。瘐斃在獄。甚屬可憫。嗣後監斃不應死之輕犯﹑與應死之重犯。其處分似應分別輕重。著爲定例。其犯輕罪之人﹑在獄患病者。應否保釋調治。再﹑督撫題報監斃人犯本內。務將本犯情罪病故緣由聲明。無令朦混。著九卿一並議奏

○刑部遵旨議覆。貢監生員。非本身錢糧。包攬催收入己。拖欠國課者。應行黜革。仍照數著落淸完。其包攬別戶錢糧。𨿽無拖欠。但身爲衿監。包攬錢糧。卽幹法紀。亦應黜革。至裏民納糧。不行自封投櫃。聽人攬納者。照不應重律處分。仍追出包與之數完官。該管官不行查出。罰俸一年。從之

○戊寅。諭多羅順承郡王錫保等。正黃旗滿洲副都統宗室鄂齊﹑自委任之後。竭力行走。此番差往西藏。辦事明白。著將伊父鄂飛未襲輔國公爵。給與鄂齊承襲

○升光祿寺卿浙江觀風整俗使王國棟﹑爲宗人府府丞。仍畱觀風整俗使任。以禮部左侍郎唐執玉﹑署理光祿寺卿事

○升直隸大名副將李佛保﹑爲湖廣鎭筸總兵官

○內閣等衙門議覆﹑雲貴總督鄂爾泰疏言﹑流官固宜重其職守。土司尢宜嚴其處分。應分爲三途。盜由苗寨﹑專責土司。盜起內地﹑責在文員。盜自外來﹑責在武職。查土司等官﹑世受厚恩。理宜謹遵法度。約束苗猓。乃日久藐視。並不實心管攝。遇有殺人劫擄之事。知情故縱。受賄隱藏。若不嚴定考成。勢必益無忌憚。嗣後除命盜案件﹑照例處分外。如有故縱苗猓﹑擾害土民者。該督撫卽將該土司奏請革職。另行承襲。至有養盜殃民者。題參嚴拏治罪。倘能嚴行約束。擒拏盜賊。奏明加級。以示鼓勵。至於文武官弁﹑均有地方之責。嗣後盜起內城。則以文員爲專責官。武職爲兼管官。照例分別降調。若盜自外來。則以武職爲專責官。以文員爲兼管官。亦照例治罪。再﹑淸盜之源。莫善於保甲。雲貴苗民雜處。戶多畸零。將零戶編甲。獨戶遷移附近。以便稽查之處。行令該督悉心籌畫。飭令該地方官﹑善爲奉行。安置得法。又設立捕快汛兵。原以稽查匪類。嗣後督緝盜賊﹑逾限不獲。將捕快與快頭﹑一並責比治罪。至塘兵有酗酒賭博﹑及偸竊等事。按律加倍治罪。若文官縱捕殃民。武弁不整飭塘汛。卽題參從重議處。並行令雲南﹑貴州﹑四川﹑廣西﹑湖南五省﹑一並遵行。從之

○吏部遵旨議覆。各省恩拔副榜貢生內﹑已就教職者。應令各省學臣﹑於歲科兩考事竣。會同巡撫﹑與挨貢一體驗看。造冊送部銓選。年老者﹑以原品休致。從之

○戶部議覆﹑倉場侍郎托時等條奏。旗丁押運到通。每省每幫﹑各有一人常住通州。謂之守候旗丁。於銷算時。賣補買補。交通各書吏﹑需索分肥。獘端皆由此起。請嗣後凡漕糧抵通之時。令本幫運官﹑造具旗丁花名淸冊。投送坐糧廳。候糧米交淸。照冊所開丁船名姓。立押回南。如有一丁潛住營私者。卽將押空官弁﹑照疎縱例治罪。再﹑各倉坐糧廳﹑將三升八合折價給丁之項。應行給價者﹑不卽給價。應準抵欠者﹑不卽準抵。勒索延遲。於銷算時。始準賣補買補。希圖分肥。或經倉場察出。或被旗丁首告。倉場立卽題參。如應行南追給者。坐糧廳取具完欠各丁互結。行文各省糧道。於欠丁名下追銀給還。取具有餘幫丁收領申報。如各省糧道﹑或有勒掯情獘。亦令總漕查參。俱應如所請。從之

○又議覆﹑倉場侍郎托時疏言﹑漕幫失風掛欠。定例止收平米。不收曬揚折耗之米。其非失風而掛欠者。系折乾盜賣。不應與失風者一例。請照當日起運之數。次年搭運抵通。應如所請。從之

○工部遵旨議覆。山東與河南接壤之曹縣﹑定陶﹑曹州﹑單縣﹑城武等處。附近黃河地方。凡一切修築堤岸等工程。俱請交與副總河嵇曾筠﹑就近管轄。從之

○命船廠地方。添立永吉州。設知州﹑州同﹑吏目﹑學正各一員。寧古塔地方。添立泰寧縣。白都納地方。添立長寧縣。各設知縣﹑典史﹑教諭一員。俱隸奉天府管轄。從奉差內閣學士徳新請也

○禮部右侍郎魏方泰﹑以衰老乞休。允之

○兩廣總督孔毓珣題。廣西太平府憑祥土知州李天錦﹑老病乞休。請以其子李滋澤襲替。下部知之

○己卯。以和碩淑愼公主﹑下嫁觀音保。授爲和碩額駙

○晉封科爾沁固山額駙輔國公拉錫﹑爲固山貝子

○庚辰。諭內閣。年來冬月封印之後。政務略有餘閒。朕手書福字。賜內外大臣。諸臣奏謝﹑皆稱受朕賜福之恩。此世俗之言。非正理也。朕何能以福賜諸臣哉。不但朕也。卽上天亦豈能以福私與一人哉。書曰﹑惠迪吉。從逆凶。又曰﹑天道福善禍淫。易曰﹑積善之家。必有餘慶。詩曰﹑自求多福。古聖人之垂訓。深切著明如此。從來善惡之報。如影隨形。福緣善慶。視乎其人之自取。他人不能助纖毫之力也。且所謂福者。不在乎富貴貧賤之閒。有富貴人之福。有貧賤人之福。或貧賤之人﹑循理守分。無患無憂。其心志安舒。四體暢適。轉在富貴人之上。是人人各有其福也。朕之每年頒賜福字者。蓋欲諸臣觸目警心。時時存可以獲福之心。行可以獲福之事。如詩人之所言自求多福。則諸福集於其身矣。諸臣又嘗言賴朕之福。此言亦屬非是。蓋必諸臣皆有福﹑方爲朕之福。是朕實賴諸臣之福也。又必天下百姓皆有福﹑然後爲吾君臣之福。是君與臣﹑皆賴百姓之福也。願與諸臣共勉修福之道可耳

○又諭。戶部尙書蔣廷錫﹑在內廷侍從二十餘年。恪愼勤勞。實心效力。朕禦極以來。凡交與部院事務。皆能悉心辦理。明晰妥協。簡任農曹。尢爲稱職。素性篤於孝道。其母身享髙年。蔣廷錫朝夕承歡。奉養惟謹。朕優眷大臣。推恩及於其母。時加存問。賜賚載頒。今聞其母奄逝。深爲軫惻。特遣大臣前往﹑賜奠茶酒。加恩諭祭一次。照生前例﹑給與一品太夫人封誥。並賜銀一千兩。爲殯殮之資。以示朕教孝勸忠之至意

○辛巳。以工部左侍郎史貽直﹑倉場侍郎托時﹑俱兼理禮部侍郎事

○晉封靑海多羅貝勒益蘇克汪紮爾爲多羅郡王

○壬午。孝莊文皇后忌辰。遣官祭昭西陵

○以江南京口將軍何天培﹑爲兵部尙書。直隸總督李紱﹑爲工部右侍郎。湖廣總督宜兆熊﹑署理直隸總督。調工部右侍郎劉師恕﹑爲禮部右侍郎。協辦直隸總督事

○擢監察禦史吳達禮﹑爲光祿寺卿

○以福建巡撫毛文銓﹑爲江南京口將軍。升廣東布政使常賚﹑爲福建巡撫。以光祿寺卿官達﹑爲廣東布政使司布政使

○廣東按察使宋瑋﹑患病解任。升廣東惠潮道方願瑛﹑爲廣東按察使司按察使

○癸未。諭內閣。朕卽位以來。視滿漢臣工﹑均爲一體。時時訓誨。以君臣之間﹑務惇元首股肱﹑一體聯屬之實心。而不在於儀文度數之末。至於上之賜賚於下。下之進獻於上。不過藉微物以表誠意之交孚。若誠意不孚。而徒事虛文。則大非君臣一體之道也。朕三年以來。素服齋居。從未令進獻。至上年八月。三年之期已滿。十月爲朕萬壽節。在廷諸臣﹑有進獻書籍筆墨文玩之事。朕以諸臣之意﹑出於誠懇。若一槪拒卻。恐無以聯上下之情。而成泰交之誼。故其物𨿽極輕微朴陋。朕亦鑑其忱悃。收納一二。此朕優待臣工。曲體下情之深恩。並非因其進獻之物﹑可適於內廷之用而收納也。旋已命停止羣臣之進獻矣。朕之視爾諸臣﹑實不啻家人骨肉。是以偶有食用之物。朕亦不論物之輕重。遇便卽行頒賜。如論語所記﹑賜食賜腥。古人早已行之。朕實出於一片待下之誠心。豈藉此鼓勵。望其報效乎。向來年節之時。聖祖仁皇帝以口外所進鹿豕雉兔之類。頒賜諸王外。其餘止及於漢大學士﹑及內廷供奉之翰林。則其優待漢人者如此。朕踵而行之。徧及於在廷大臣。無非家人父子﹑歲時伏臘。歡欣浹洽之意。不在微物也。乃查嗣庭私編日記。譏訕朝政。而於賞賜進獻之物。則以無爲有。以少爲多。將來散布流傳。必致人議論。卽如楊名時﹑李紱﹑何世璂﹑甘汝來等﹑所進之物。奏單現在。李紱﹑甘汝來﹑又因不收。再三奏懇。觀其所獻。俱堪一笑。此亦非伊等今日所進﹑偶涉菲薄。乃向日之例﹑大率皆然。我聖祖仁皇帝六十餘年。諸臣進獻之物。不過如此。天下人所共知者。蒙聖祖寬大包涵之度。鑑其微忱。不遺葑菲。所收率多筆墨箋紙書冊之類。恩誼可謂至矣。假若有悖逆狂妄﹑如查嗣庭之誣妄記載者。六十餘年之久。又不知如何訛言也。不幾以聖祖卹下之弘仁。而反啟僉壬之訾議乎。朕事事率由舊章。祗因查嗣庭之妄行訕謗。是以有禁止漢官進獻之旨。卽年節賞賜之事。朕意亦躊躇。蓋恐照舊行之。故啟無知小人之議論。若將進獻賞賚﹑槪行停止。又將謂朕之待下﹑過於嚴峻。無以聯上下之情。而不合於聖祖之政。此𨿽細微之事。中有關系。朕不得不加詳愼。著將甘汝來奏摺。並李紱等進獻奏單。發與漢大學士﹑九卿﹑閱看議奏。尋漢大學士九卿等﹑援據舊典。合詞具奏。內外官員進獻。及廷臣常年賞賜。懇請仍照舊例。得旨﹑此朕愼重之意。惟恐以濫賞啟人議論。又恐因進獻開諂媚之端。故令漢大臣等會議具奏。今覽所奏。援引舊典。情詞懇切。著照所請行。至於諸臣進獻之事。外任大臣﹑自古有進獻方物之理。今仍準其進獻。但所進之物。必令廷臣共知之。朕酌量收納。亦必令廷臣共知之。在內諸大臣﹑原無方物可獻。若以慶賀令節之期。視爲成例。相率進獻。朕槪不收納。朕前所降諭旨甚明。仍著遵行

○諭署湖廣總督福敏﹑朕原命爾暫署督篆。俟宜兆熊一到。交代卽還。昨宜兆熊來京陛見。看伊精神力量。甚覺勉彊。楚督節制兩省文武。任鉅事繁。統轄匪易。且又不識一字。但其操守尙優。而心術亦正。譪然有忠君愛國之誠。爲可取耳。朕玆令伊督理直隸事務。以試觀可否。兩湖重寄。一時不得其人。故欲將爾多畱一兩年。以經畫之。爾其從容次第料理可也。一兩年之語。系朕約略言之。若一得人。卽命往替。令爾旋都。不必亟思赴闕。致亂心曲。近日廊廟中頗乏卿﹤一貳﹥滿臣。皇子左右。亦需爾來輔翊。畱爾在楚。乃出於不得已也。宜仰體朕意。勉力爲之

○河道總督齊蘇勒疏報。臣於睢寧工次。忽見黃河之水﹑湛然澄淸。隨據河營守備朱錦等呈報。自河南虞城縣﹑至江南桃源縣。共六百餘里。於本月十六﹑十七﹑十八等日﹑河水澄澈。並無濁流。兩岸士民。紛紛稱瑞。洵屬千古罕睹之奇徵。臣不勝歡躍之至。疏入。報聞

○甲申。諭禮部。嗣後自外省來京之大臣﹑已入班者。在伊本班坐。未入班者。在班末各按品級坐。著爲定例

○頒給總理西藏事務貝子康濟鼐印

○丙戌。歲暮。祫祭太廟。上親詣行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○遣官祭太歲之神

○諭理藩院。向來四十八旗王臺吉。派爲兩班。來往京城。伊等卽有本地要務。或身抱疾屙。亦必前來。交春始回。明歲冬季。又復該班。日期旣近。冬寒往返勞苦。深可軫念。伊等內有願請朕安者。當於艸靑時。照常前來。其年例應分爲三班。二年一次。俾伊等得以休息。爾等議奏

○河道總督齊蘇勒奏報。朱家口決口合龍。得旨嘉獎。並加齊蘇勒爲太子太傅

○丁亥。賜朝正外藩科爾沁﹑翁牛特﹑敖漢﹑四子部落﹑土默特﹑紮魯特﹑喀爾喀﹑鄂爾多斯﹑巴林﹑阿霸哈納﹑阿霸垓﹑郭爾羅斯﹑毛明安﹑克西克騰﹑蘇尼特﹑吳喇忒﹑紮賴特﹑柰曼﹑蒿齊忒﹑阿祿科爾沁﹑喀喇沁﹑烏朱穆秦﹑厄魯特﹑靑海厄魯特﹑杜爾伯特﹑和托輝特﹑輝特王﹑貝勒﹑貝子﹑公﹑額駙﹑臺吉﹑塔布囊等﹑及內大臣﹑大學士﹑侍衛等宴。上進酒畢。令左翼科爾沁和碩土謝圖親王阿拉卜曇﹑右翼烏朱穆秦和碩車臣親王色登惇多卜﹑至禦座前。上親授飲。其餘王﹑貝勒﹑貝子﹑公﹑額駙﹑臺吉﹑塔布囊等。俱令侍衛分觴授飲於坐次

○以正藍旗蒙古副都統章柱﹑署正藍旗漢軍都統

○旌表八旗節婦﹑滿洲﹑克士圖妻覺羅氏等九十八人。蒙古﹑明璽妻關氏等八十二人。漢軍﹑任有福妻郭氏等三十人。直隸各省節婦﹑姚元度妻左氏等八百三十九人。貞女﹑余氏等十八人。孝子﹑薛英賢等三十七人。各給銀建坊如例

○是歲﹑人丁戶口﹑二千五百五十七萬九千六百七十五。又永不加賦滋生人丁﹑八十一萬一千二百二十四。田地﹑山蕩﹑畦地﹑八百九十六萬八千六百五十四頃十七畝有奇。徵銀﹑二千九百五十四萬六千四百一十八兩有奇。米﹑豆﹑麥﹑四百九十二萬九千三百三石有奇。艸﹑四百九十萬六千五百三十三束。茶﹑三十萬七千七百七十引。行鹽﹑四百九十八萬三千五百三十九引。徵課銀﹑三百八十六萬三千九百三兩。鑄錢﹑六十七萬五千一百六十有奇

大淸世宗敬天昌運建中表正文武英明寬仁信毅大孝至誠憲皇帝實錄卷之五十一

大淸世宗敬天昌運建中表正文武英明寬仁信毅大孝至誠憲皇帝實錄卷之五十二

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正五年。丁未。春正月。戊子朔。上詣堂子行禮。回宮。拜神畢。禦殿。王以下﹑文武各官﹑外藩王﹑及使臣等。上表朝賀。停止筵宴

○朝鮮國王李昑﹑遣陪臣李坦等。表賀冬至﹑元旦﹑萬壽節。及進�山戊示�貢禮物。賞賚如例

○癸巳。康親王崇安等奏言﹑河道總督齊蘇勒等疏報。雍正四年十二月十六日﹑至十八日。黃河澄淸六百餘里。實爲聖朝嘉瑞。恭請升殿受賀。得上�日﹑朕思上天之錫福降災。卽如人君之賞罰也。若上天嘉佑。示以休徵。而承之者驕矜縱肆。怠惰前修。則將轉福爲災矣。若上天譴責。示以咎徵。而承之者戒愼恐懼。省攺前愆。則將化災爲福矣。天人感應。捷於影響。視其人之自取。而天心仁愛。雷霆雨露﹑均屬成就之恩。一如君臣上下之間。用賞用罰。無非曲成之。使其遷善攺過也。朕事皇考四十餘年。凡遇聖諭訓責。嘉獎恩寵。此心皆以恐懼儆惕處之。一念愚誠。深蒙皇考垂鑑。禦極以後。事天之心。卽當日事皇考之心也。乃數年之中。休徵疊見。難以悉數。稽諸史冊。咸稱福慶。而朕受寵若驚。不以爲喜。實以爲懼。蓋恐前此之受貺無因。而後此不能仰副也。惟有君臣益加勉勗。一徳一心。恭承天眷。昔皇考臨禦初年。偶有一二災祲之事。此特兆三逆之變亂。由於气數使然。而皇考朝乾夕惕。誠敬交孚。是以感格上蒼。錫以多福。四海寧謐。歷數綿長。此天道彰明較著者也。朕卽位以來。敷政宣猷。豈足當上天嘉貺。惟有孝敬思慕皇考之心。實爲誠切。或者仰邀皇考昭察。代吁昊天。默祈福祐。從前疊賜嘉祥。今又有河淸之瑞。蓋許其已往而勉其將來也。朕祗承之下。益深敬畏。黽勉不遑。若允行慶賀。則沿襲頌美之虛文。大非朕戒儆之素志。旣蒙皇考錫以希有之瑞。應告祭景陵。申朕感激惶悚之誠。至於上年﹑朱家口河水潰決。朕敕諭河臣﹑悉心修築。今於十二月十三日﹑決口合龍。越三日﹑卽有河淸之應。具見河神福國佑民。功用顯著。宜崇祀典。以答神庥。該部察例具奏。至所請升殿受賀﹑不必行

○諭八旗官員兵丁等。國用莫要於制錢。制錢充滿。價值日平。始於眾人生計有益。今錢局每年鼓鑄。並未流通外省。乃錢不加多。而價值反覺昂貴。皆因不肖之徒﹑希圖利息。銷毀制錢。制造器皿。以至如此。朕洞悉此等情獘。爰降諭上�日﹑禁用黃銅器皿。令給官價收納。此特爲爾等生計﹑周詳籌畫。理應欣然踴躍。各將家中所有黃銅器皿﹑速行交出。聞有經該管人員催促。不肯卽行交納者。又有遷移隱匿者。是誠何意。爾等有力之家。白銅﹑紅銅﹑鉛﹑錫﹑俱屬可用。至中人之家。磁器﹑木器﹑未嘗不適於用。而所需價值﹑又復廉省。爾等將黃銅器皿交納。旣可照常得價。而制錢漸漸加多。充滿足用。於爾等生計﹑亦大有裨益。今爾等隱匿家中。將來三年限滿發覺之日。自幹罪戾。何如早爲交納以得官價乎。是以朕復行降上�日曉諭。再﹑滿洲風俗﹑原以淳朴儉約爲尙。今漸染漢人習俗。互相仿效。以致諸凡用度﹑皆涉侈靡。不識撙節之道。因酌定品次。以禁服色勒限一年。令其各按品次著用。諭上�日甚明。此特軫念八旗滿洲官兵﹑如同保赤。關系尢切。故曲爲籌畫。或有無知之徒。於已禁之後。新制衣服。誑稱禁前所制。若如此﹑則終無底止時矣。人之尊榮。不在衣服。惟在各人行止。蓋富足之人少。而貧乏之人多。旣已貧乏。而彊相仿效。則生計愈窘。爾等與其爲衣服拮據仿效。豈若安守本分。砥厲於技藝品行。如果能奮勉。得至官員大僚。卽可服用矣。凡官員兵丁﹑所恃以謀生者。惟在俸餉。且各有應當之差。若因制一衣服。卽耗費數月之錢糧。其日用尙能饒裕乎。夫儉約爲持家根本。不能節省於衣服等項。焉能有益於生理。若能謹遵朕諭。儉約自持。不事奢靡濫用。馴至比戶充盈。方感戴朕教養之深恩也。著交與八旗該管處﹑再行曉諭。務使鹹知朕心。各圖儉約。以副朕軫卹優待旗人之至意

○甲午。世祖章皇帝忌辰。遣官祭孝陵

○諭八旗護軍統領﹑前﹤釒夅﹥統領等。前﹤釒夅﹥校﹑護軍校前﹤釒夅﹥護軍內。有人材可用。勤謹誠實者上三旗﹑每旗揀選護軍二百名。護軍校二十員。下五旗每旗揀選護軍一百五十名。護軍校十五員。兩翼﹑每翼揀選前﹤釒夅﹥二百名。前﹤釒夅﹥校二十員。著各該管參領﹑前﹤釒夅﹥校護軍校等。秉公據實。呈明護軍統領﹑前﹤釒夅﹥統領。如護軍統領﹑前﹤釒夅﹥統領大臣等﹑各有所知。亦著公同秉公揀選。先定之旗分。卽行奏聞。此次揀選。勿論佐領。亦不可止論其弓馬

○乙未。川陜總督嶽鐘琪奏報。普雄﹑卽梁山。東通烏蒙鎭雄。西接建昌。南連雲貴。北達峨邊馬邊敍馬等營。在烏蒙鎭雄﹑恃爲退步者。卽此地也。其中番族。甚多。而賊番金格等﹑負隅抗拒。從前調遣漢土官兵進巢�刀。金格等逃匿山箐。復遣建昌鎭臣趙儒﹑化林協副將張成隆等。會同前往。相機巢�刀撫。前後俘馘甚眾。所獲牛羊馬匹無算。彼處番苗數十餘族﹑相率乞降。鎭臣趙儒等﹑隨加化誨。令將逆首金格等拏獻。玆於十二月初三日。逆首金格﹑阿租﹑已經擒獻。並誘擒關壽。一並解省審究。臣請仰仗天威。乘此勝兵。將其餘番族﹑一一招撫。庶可一勞永逸。得上�日﹑賊番金格等﹑依恃險僻。肆行不法。以劫奪爲生。且煽惑普雄一帶番苗。負隅抗拒。爲地方百姓之害。其來久矣。當日嶽昇龍﹑年羹堯﹑亦魯奏請用兵徵巢�刀。皆未擒獲渠魁。使��兒苗革心革面。前�山戊示�因賊蠻阿底加巴等﹑搶奪不法。遊擊蘇凱﹑差遣兵丁追捕。賊眾聞風遠揚。該弁將阿租之父姑姑﹑踢打身死。阿租遂與其叔金格﹑挾仇報怨。夤夜聚眾。劫擄鐵廠民人。又將營兵魏國臣﹑綁去砍死。以祭姑姑。似此��兒惡性成。干犯法紀。斷難寬貸。是以朕允地方督撫提鎭之請。令建昌總兵趙儒﹑化林協副將張成隆等﹑率領漢土官兵前往。相機巢�刀撫。嶽鐘琪悉心經理。調度有方。趙儒﹑張成隆﹑勇敢當先。奉行得宜。在事官兵﹑當寒天冰雪之時。不避險阻。奮勇效力。直抵普雄地方。今據嶽鐘琪奏報。寨峒賊眾。咸知畏威懷徳。悉就巢�刀撫。將賊首金格﹑阿租﹑關壽三人擒獲投獻等語。渠魁旣已伏辜。其餘黨﹑再加詳悉料理安插。則從此番地寧謐。居民安堵。甚屬可嘉。嶽鐘琪﹑著該部議敍。在事官員兵丁﹑俱著加恩議敍賞賚

○丙申。以正白旗滿洲都統伍格﹑爲鑲黃旗領侍衛內大臣。調鑲黃旗蒙古都統穆森﹑爲正白旗滿洲都統。升正藍旗護軍統領常色禮﹑爲鑲黃旗蒙古都統

○正黃旗滿洲都統常云﹑緣事革職。調鑲藍旗蒙古都統查克旦﹑爲正黃旗滿洲都統。仍兼理鑲藍旗蒙古都統事務。以散秩大臣法瑙﹑爲正黃旗護軍統領。實授散秩大臣克什圖﹑爲正藍旗護軍統領。升正黃旗護軍參領尼馬善﹑爲正黃旗滿洲副都統。鑲藍旗參領班第﹑爲正紅旗蒙古副都統。正白旗護軍參領常保﹑爲本旗漢軍副都統

○丁酉。孟春。享太廟。上親詣行禮

○遣官祭太�山戊示�之神

○諭諸王大臣等。朕每逄祭祀。天气必和藹。去年冬至祭天。蒙降瑞雪。今日祭太廟。又有微雪。可爲丰稔之兆。此皆天心默佑朕躬。故於祭祀之日﹑示以休徵。朕心不勝忻慰。然天庥滋至。人事益不可怠。朕又不勝兢惕也。爾諸臣其共勉之

○戊戌。陜西西安右翼副都統關保﹑緣事降調。升正紅旗協領朱蘭泰﹑爲陜西西安右翼滿洲副都統

○以正藍旗護軍統領克什圖﹑署鑲黃旗蒙古都統

○己亥。諭戶部。聞江西倉儲﹑虧空甚多。現今正在淸查。向來倉谷舊例。存七糶三。原爲靑黃不接之時。用以接濟民食。今裴﹤彳率﹥度因各州縣虧空。竟將此爲那補遮掩之計。若仍聽其存糶。則盤查難於淸楚。著從雍正五年爲始。將糶三之例﹑暫行停止。俟各州縣倉谷查淸之後。奏聞再行

○辛丑。祈谷於上帝。上親詣行禮

○諭大學士等。太常寺無養廉之項。先農壇地租銀兩﹑不必於修理先農壇墻垣支用。著賞給太常寺爲養廉。再﹑各處修理壇廟事宜。從前俱著工部修理。嗣後如有應行修理之處。或令太常寺﹑會同工部官員估計。交與太常寺修理。或卽交與太常寺估計。具題修理。其動用何處錢糧﹑並應於何處奏銷之處。大學士會同太常寺議奏。尋議﹑嗣後各處壇廟﹑應行修理之處。俱由太常寺詳查。會同工部堂司官估計具題。交與太常寺修理。其應用錢糧由工部取用。工完之日。卽繕黃冊具題從之

○順天府進春

○壬寅。諭刑部。向因年羹堯狂悖妄亂。結黨肆行。法難寬宥。朕不得已將伊治罪又恐其黨援固結不散伊諸子畱在京師。或彼此暗相比附。又生事端。故令徙居邊遠之地。遇赦不赦。今見年羹堯正法之後。伊平日同黨之人﹑實皆悔過解散。無一人比附之者。而當日平定靑海。年羹堯亦著有功績。著將伊子遠徙邊省者﹑俱赦回。交與年遐齡管束。以示朕格外恩宥之至意

○以上元節。賜外藩科爾沁﹑翁牛特﹑敖漢﹑四子部落﹑土默特﹑喀爾喀﹑鄂爾多斯﹑巴林﹑阿霸哈納﹑紮魯特﹑阿霸垓﹑郭爾羅斯﹑毛明安﹑克西克騰﹑蘇尼特﹑吳喇忒﹑紮賴特﹑柰曼﹑蒿齊忒。阿祿科爾沁﹑喀喇沁﹑烏朱穆秦﹑厄魯特﹑杜爾伯特﹑靑海厄魯特﹑和托輝特﹑輝特﹑王﹑貝勒﹑貝子﹑公﹑額駙﹑臺吉﹑塔布囊等。及內大臣﹑大學士﹑侍衛等宴

○癸卯。上幸丰澤園

○賜外藩王﹑貝勒﹑貝子﹑公﹑額駙﹑臺吉﹑塔布囊等宴。賞賚有差

○甲辰。康親王崇安等覆奏。先經河道總督齊蘇勒﹑奏報黃河澄淸。嗣據漕運總督張大有﹑河南巡撫田文鏡﹑副總河嵇曾筠﹑陸續奏稱﹑黃河之水。自河南陜州﹑至江南桃源縣。約計二千里。水色澄淸。略無沙滓。據各處沿河官弁呈報。自雍正四年十二月初九日起﹑至二十九日。河水悉皆澄淸。而嵇曾筠於本年正月初四日奏稱﹑親勘河水。澄澈如前。是則河水澄淸。遠跨陜西﹑河南﹑江南﹑山東﹑四省之境。經歷二十日之久。誠亙古以來未有之瑞。伏懇升殿慶賀。以慰羣情。得上�日﹑諸王大臣等奏稱﹑河水澄淸二千里。期逾兩旬。爲從來未有之瑞。懇請升殿慶賀。朕嘗言天下至大。庶務至繁。斷非人主一身所能經理。必賴內外臣工﹑協力贊襄。然後可以成一道同風之盛。若上有涼徳之主。而下皆臯夔稷契之臣。則工虞水火﹑佐理有人。政務亦不患其不舉。若上有堯舜之主。而下皆共工歡兜之輩。則耳目股肱無所資藉。政務亦必至於廢弛故人君之道。以得人爲要。而人臣之道。以奉職爲先。此一定之理也。朕統臨萬方。𨿽刻刻有勵精圖治之念。然必賴內外臣工﹑共矢公忠。各殫才力。然後有實政實效﹑及於吏治民生。方可以感天和而錫繁祉。不然。則朕𨿽有勤政之念。豈能事事躬親辦理也。今見數年之中。荷蒙上天皇考默佑。疊賜嘉祥。玆又有河淸之上瑞。朕細推天人感應之理。自非無因。當由內外臣工﹑能體朕宵衣旰食之懷。洗陽奉陰違之習。分猷效職。有數端之善。上合昊天皇考之心。是以錫玆福慶。以勵將來。爾等試再思之。人事甫修。僅有數端之善。卽邀上天皇考之嘉貺若此。倘能益竭忠誠。事事皆善。則其獲福又當何如。或由此而侈然自足。怠惰前修。則其獲譴又當何如。可不愼乎。可不懼乎。況天道惡盈。朕心方且因此益加戒儆。所請慶賀典禮﹑朕必不行。朕念君臣之間。實屬一體。上天皇考旣垂訓於朕。朕卽以此訓及諸臣。上天皇考旣錫福於朕。朕卽以此福及諸臣。凡屬京官。自大學士﹑尙書以下﹑主事以上。內大臣﹑都統﹑前﹤釒夅﹥統領﹑護軍統領。步軍統領以下﹑參領以上。凡屬外官。自督撫以下﹑知縣以上。武官。自將軍﹑提鎭以下﹑參將以上。俱著加一級。其王公等﹑管理部院都統事務者。應如何加恩之處。著宗人府議奏。自玆以往。內外臣工。當益加黽勉。精白乃心。和衷共濟。矢勤矢愼。秉公去私。凜天鑑之匪遙。念感應之不爽。以至誠至敬。仰承上天皇考之眷佑。則受福孔多。永永勿替矣。勉之勉之

○乙巳。諭內閣。從前奉天將軍蘇努等﹑深負皇考委用之恩。於任內之事﹑漫不經心。內懷狡詐。飾貌沽名。將朝廷法紀。滿洲制度。盡行廢棄。侵蝕庫帑。虧空倉糧。種種罪惡。不可枚舉。朕卽位以來。𨿽悉心竭力。整飭修治。於今五年。尙未就緒。頃據噶爾弼奏稱﹑盛京城內。所有駐防兵丁六千名。節年俱各搬移城外。或百里﹑或五六十里居住等語。夫以駐防地方之兵丁。而聽其散處僻遠。有此理乎。皆由蘇努肆意擾亂國政。嵩祝﹑唐保住﹑甘爲蘇努犬馬。曲意效尢。所以二十年來。流獘一至於此。伊等之罪﹑至爲深重。盛京乃太祖太宗開基之地。逼近福陵昭陵。關系甚鉅。著將蘇努家產。交與嵩祝﹑唐保住查明再將伊等所有貲財。俱帶往盛京。以爲兵丁搬移入城之費。如有應交與都統之處。卽著交與都統。令伊等效力贖罪。六千名兵丁﹑縱不能盡行移入。但移二三千名。伊等之罪﹑亦可少輕。若不悉心效力。定將伊二人從重治罪

○又諭。各省所貯倉谷原備歉年賑濟之用。實百姓性命所關。地方官員﹑虧空倉谷者。較之虧空銀兩。其罪更爲重大。是以朕卽位以來。時刻以倉儲爲念。總爲民命起見也。雍正元年。特頒諭上�日。令各省州縣﹑於三年之內。將所虧倉谷﹑悉行買補。務期足數。違者重治其罪。嗣又屢頒諭上�日。諄諄申飭。並諭各該督撫﹑若所屬地方。有不能如期補足情由。亦據實陳奏。乃江西巡撫裴﹤彳率﹥度奏稱﹑江西倉谷﹑俱已補足。並無虧缺。且有數人在朕前稱江西乃產米之鄕。不必多貯谷石。應將江西現貯之谷﹑酌量減數糶賣者。今據邁柱摺奏。現在查出江西州縣倉谷﹑虧空甚多。是裴﹤彳率﹥度所奏。顯屬徇隱欺罔。而從前之奏稱江西谷石當發糶者。想皆受裴﹤彳率﹥度之囑托。欲借此以掩蓋江西倉谷之虧空耳。又據邁柱奏稱﹑現在淸查倉糧。請將存七糶三之例﹑暫行停止。庶免朦混等語。據此﹑則江西從前之存七糶三。不過借百姓之名。以爲掩餙官員虧空之計。非眞有出陳易新之事也。裴﹤彳率﹥度身任封疆大臣。爲百姓所倚賴。而忍以百姓性命所關之物﹑化爲子虛。使屬官得其利。百姓居其名。有是理乎。原任布政使張楷﹑陳安策職司錢谷。乃敢扶同欺隱。以致倉儲虧缺若此。從前裴﹤彳率﹥度奏摺﹑力薦張楷﹑陳安策。而張楷﹑陳安策﹑來京陛見。亦極口稱贊裴﹤彳率﹥度。似此﹑明系彼此徇情比附。袒護屬員。盜虛名而貽實患。甚屬可惡。陳安策﹑著革職。與張楷一同發往江西。交與邁柱﹑伊都立。將虧空情由。嚴加審訊。裴﹤彳率﹥度﹑亦著革職。與伊等質審。務將虧空之項。徹底明白淸楚。倘張楷﹑陳安策﹑裴﹤彳率﹥度﹑仍然欺隱含糊。不得淸結。定將伊等﹑在江西地方正法。以爲私動倉儲﹑輕視民命者之戒

○諭戶部。兩淮巡鹽禦史噶爾泰奏稱﹑乙巳綱商人﹑呈稱感戴皇恩撫卹。鹽丰課裕家足戶盈。情願公捐銀二十四萬兩。以充公用。以達微忱等語。朕軫卹眾商。是以減除浮費。加添鹽斤。種種施恩之處。無非欲使眾商均沾利益。資本饒裕。並不計其感激報效也。伊等上年公捐銀兩。朕因其旣已捐出。難於退還。故令卽於本地方﹑建立鹽義倉。以裕積貯。備地方之用。今伊等又復公捐。大非朕意。但據噶爾泰所奏。眾商情詞懇切。著將此項銀兩。令眾商各暫行存貯。將來遇有公事動用之處。再候諭上�日。或將此項任伊等資生利息。亦從其便。向後不必再捐。又據噶爾泰奏稱﹑眾商備伊公務銀八萬兩。今一並交庫等語。此系噶爾泰應得之項。若有需用之處。聽其自行支用。伊若不接受。任其退還眾商。朕不收受。聞得煎鹽竈戶﹑皆居住濱海之也。離城最遠。一遇歉收之歲。覓食維艱。若遠赴鹽義倉﹑領取米石。恐窮民多往返之勞。朕意應計地之遠近。人之多寡。酌立數倉於近竈之地。積貯米谷。以備貧苦竈戶一時緩急之用。令誠實商人﹑經管其事。若遇歉歲。卽以此爲賑貸之資。濟其困乏。著噶爾泰悉心經理。卽於乙巳綱商人公捐銀兩內。酌量動用若干。以爲建倉積谷之費。並遴選商人管理。務期實有裨益

○命兵部尙書孫柱﹑署理大學士事

○署理湖廣總督福敏等奏言﹑湖廣苗猺地方。不產硝磺。而各案每以槍炮傷人。明系姦民販賣。轉入峝寨。臣等正行嚴禁。乃查舊案。參革藩司張聖弼任內。濫給硝磺牌照甚多。以致漢口經紀﹑公然販賣。至今尙有存貯。前撫臣鄭任鑰﹑在藩司任內。亦有伊戚林西周販賣。𨿽經詳明督撫而違禁射利。殊玷官箴。理合奏聞。得上�日﹑鄭任鑰在學政任內。頗有淸名。爲巡撫時。聞於應得之項﹑亦不收受。今觀福敏等所奏。以硝磺違禁之物。且湖廣地方﹑苗猺雜處。例禁更嚴。而鄭任鑰身爲封疆大臣。縱其私人犯禁取利。是鄭任鑰之爲人。於人所共知之處。則彊制不取。以沽淸廉之名。而於人所不知之處。則暗中巧取。以遂其營私之實。不知淸廉之官﹑當如是否耶。彼意在於名實兼收。而不知其終歸敗露。又如湖廣社倉一項。楊宗仁殫心經理勸導百姓﹑勉力公捐。以裕積貯。而鄭任鑰身爲巡撫。徇庇屬員。聽其侵漁。置之不問。以致民間辛苦蓄積之物。皆化爲烏有。但知取悅於屬員。不顧民生之緩急。尙得謂之愛養斯民者乎。鄭任鑰﹑著革職。在湖廣修理江岸工程處。效力贖罪

○丙午。上詣恩佑寺行禮畢。幸圓明園

○賜外藩王﹑貝勒﹑貝子﹑公﹑額駙﹑臺吉﹑塔布囊等﹑及內大臣﹑大學士﹑侍衛等宴

○廣東碣石總兵官陳良弼﹑廣東左翼總兵官藍鳳﹑俱緣事革職。升浙江湖州副將蘇明良﹑爲廣東碣石總兵官。福建興化副將朱傑﹑爲廣東左翼總兵官

○命江蘇巡撫陳時夏﹑運米十萬石。至福建平糶。以裕民食

○丁未。諭內閣。各省將軍。俱已量給養廉銀兩。惟奉天﹑黑龍江﹑船廠﹑三處將軍。並無養廉之項。著將長蘆鹽課余銀內。動用六千兩。分給三處將軍。至旗下大臣﹑及有職掌之官員。亦宜量給養廉著動用兩浙鹽課余銀一萬兩。分給兩翼前﹤釒夅﹥統領﹑護軍統領﹑前﹤釒夅﹥參領﹑護軍參領﹑前﹤釒夅﹥侍衛等。再動用兩淮鹽課余銀二萬四千兩。分給八旗都統以下﹑至參領等官

○己酉。工部議覆。河道總督齊蘇勒疏言﹑睢寧縣朱家口堤工。已經合龍。大澑全歸正河。惟是地居呂梁之下。素稱險要。請添築夾壩月堤。並於臨河﹑增修防風埽工。以資鞏固。應如所請。從之

○庚戌。諭吏部。內外各官﹑皆有職業。不可一日曠缺。而大員尢爲緊要。外省督撫在任丁憂者。已令聽候諭上�日到日。方行離任。嗣後三品以上京官升轉之日。原任內﹑若無同堂辦事之人。仍令本人辦理。俟爾部開缺。奉上�日補用人員後。方行卸事。其兼管別衙門者。亦一體遵行。庶職任不致或曠

○升右通政羅其昌﹑爲光祿寺卿

○以鑲白旗滿洲副都統圖納﹑署正藍旗滿洲都統

○刑部等衙門議覆。禮部右侍郎塞楞額﹑奉差審訊廣東駐防兵丁閻尙義等﹑打毀米廠。擁鬧巡撫公堂一案。其爲首之閻尙義﹑陳顯聰﹑及紮傷守備之譚英奇等。均應擬斬立決。爲從之梁亞徳﹑湯亞四等。均應擬絞監候。原任廣州將軍李杕﹑平時不行約束兵丁。臨時復向巡撫楊文乾﹑求情釋放。縱容曲庇。明系擾亂地方。李杕﹑應擬斬監候。從之

○辛亥。諭火器營大臣等。火器營甚屬緊要。馬上教習熟練。方爲有益。凡屬滿洲﹑以騎射爲根本。不可專習鳥槍。而廢棄騎射。須在馬上射箭放槍。著令兵丁加意熟習。再﹑兵丁內﹑有自己養馬。學習鳥槍技藝。及勤謹效力當差者。爾等卽當獎勉。以優等記名。其或行走不及者。當誘掖勸導。蓋教訓兵丁。須如父兄之於子弟。不可遽加呵責。若有下愚不移之人。或經再三教訓。終不悛攺。仍然行止妄亂者。豈可畱之京師。爾等當卽行奏聞發遣。爾等凡遇官兵齊集訓練之處。將朕諭上�日﹑諄諄勸誘。明白曉諭

○壬子。上回宮

○雲貴總督鄂爾泰﹑遵上�日議奏候補通判管旆條陳事宜。一﹑漢姦宜禁。查邊境逞��兒﹑莫如頑苗。而頑苗肆惡﹑專仗漢姦。苗之族類甚繁。凡黔粵四川邊界。所在皆有。今安設營汛兵苗錯處之地。𨿽不能禁漢民之不相往來。而劫殺之風﹑自可少息。其餘無營汛之寨。原不許漢民雜居。借貿易之名﹑巧爲勾通。自宜嚴行禁止。舊議以挐獲川販十五名。準予該管官紀錄一次。夫川販漢姦﹑潛匿��兒寨。挐獲甚難。又多由外結。並不報部。故𨿽有鼓勵之典。而踴躍效力之員甚少。請嗣後凡有擒獲姦販。審明實有通同劫殺情罪。每擒獲一起。卽予紀錄一次。一切劫殺案件。不得外結。有能告首姦販﹑情實罪當者。每獲一人。賞出首人銀五兩。但不得挾讐射利。如虛反坐。一﹑藥箭宜禁。查�

�兒苗所恃﹑惟有��兒器。臣自親行長寨。已將定廣各寨��兒器查繳。惟是熟苗查繳頗易。生苗查繳甚難。若盡收熟苗之器械。必轉受生苗之摧殘。則外侮之來。反無以抵禦。不可不愼。今擬嚴定規條。一切兵器﹑只許收藏在家。以防盜賊。其有萬不得已事。必欲擕帶夜行者。給以號票。每過塘汛﹑盤驗放行。至藥箭多自川粵而來現已密訪飭拿。此風少減。總俟��兒惡土官﹑盡歸法度。則此患可絕。一﹑倉谷宜積。查積貯之法。谷原勝米。然實心任事。存乎其人。每見一經官糶。則徒飽吏胥。民不沾惠。輕斗糶出。重斗糴入。官價減﹑而民未受減價之利。官買谷﹑而民實受買谷之害。此獘江浙爲甚。雲貴亦然。臣自蒞滇以來。凡銀折﹑印借﹑民欠﹑勢壓等獘。漸次禁止。其有虧缺。勒限完補。已各知警惕。至於米應易谷。𨿽經通行。猶未畫一。俟各倉淸楚。少待秋成。可以就緒。一﹑黔省鼓鑄宜開。查黔省地瘠民貧。輕戥潮銀﹑所在通行。若換制錢。必須加戥折色。甚以爲苦。況��兒苗錯雜。見財殺人。往來行客。尢不便帶錢。而開采礦廠。動聚萬人。油米等項﹑少不接濟。則商無多息。民累貴食。一旦封閉。而眾無所歸。則結夥爲盜。不可不愼。臣�以爲不如開墾田畝。多積稻糧。使油米價賤。則開采不難。今猶未敢輕議也。奏入。報聞

○甲寅。以正黃旗滿洲副都統永壽﹑爲禮部右侍郎。仍兼副都統

○乙卯。諭內閣。地方水利。關系民生。最爲緊要。如江南戶口繁庶。宜更加修浚。時其蓄洩。以防旱澇。向來屢有條奏之人。但未經本省督撫奏請。朕意亦久欲興修。以資農務。因海塘工程﹑正在營治。且水利事關重大。必得實心辦事之人。方有裨益。卽如目今畿輔水利。賴有忠誠任事之怡親王。始可興此大工。不然。則亦未敢輕易遽行也。我皇考念切民依。周知稼穡。康熙四十六年。巡省江浙。所至必細驗水土燥濕髙下之宜。詳考五穀種植之性。躬親講求。將附近太湖﹑及通江潮之處。條分縷析。特頒諭上�日。令江浙督撫﹑於蘇松常鎭杭嘉湖地方。疏浚河港。以資灌漑。修建閘座。以便啟閉。皆動用公帑錢糧。不使絲毫出於民力。恩至渥也。乃當時督撫諸臣﹑不能實心仰體。惟以虛文奉行。糜費帑金二十餘萬。大都飽於官吏之侵漁。而無實效。深可痛恨。朕卽位以來。事事仰繼皇考之詒謀。永圖民生之遠計。本欲俟直隸水利興修之後。令怡親王前往江浙地方。相度。情形。商酌興修之舉。今巡撫陳時夏﹑特行奏請。且稱費用不過十餘萬兩。卽可成功。據陳時夏陳奏。應是地方不可遲緩之事。副都統李淑徳﹑昔任江南松江府同知。諳悉水利事宜。曾經條奏。頗爲明晰。原任山東巡撫陳世倌﹑年力精壯。現在閒居。著李淑徳﹑陳世倌﹑會同巡撫陳時夏﹑總河齊蘇勒﹑總督孔毓珣﹑悉心踏勘。詳加酌議。倘河工緊要。齊蘇勒不能親身前往。卽行商酌定議具奏。凡建立閘座。疏浚河流。務期盡除淤塞。以杜泛溢之虞。廣蓄水泉。以收灌漑之益。其一應公費。俱動用庫帑支給。一切工程。交與李淑徳﹑陳世倌﹑監督辦理並諭吏部﹑將各部現任司員﹑候選司員﹑及府州縣人員內。有具呈願往效力者。挑選十餘人。帶往江南。不必令出貲財。惟令辦理事務。交李淑徳﹑陳世倌二人。酌量委用

○致仕太子少傅文淵閣大學士髙其位故。遣簡親王神保住﹑率散秩大臣一員﹑侍衛十員﹑往奠茶酒

○丙辰。諭內閣。太常寺卿鄒汝魯﹑進河淸頌。內有舊染維新﹑風移俗易等語。朕禦極以來。用人行政。事事效法皇考。凡朕所行政務。皆皇考已行之舊章。所頒諭上�日。皆皇考已頒之寶訓。初未嘗少有所增損更張也。朕已屢行曉諭。中外大小臣工﹑無不知之。今鄒汝魯所云﹑舊染維新。風移俗易。不知其出自何心。亦不知其有何所指。且所移者何風。所易者何俗。舊染者何事。維新者何政。且書經成語﹑舊染污俗。咸與維新。此處豈可引用耶。鄒汝魯前在奉天府尹任內。並不實心供職。諸事怠忽。聲名亦甚平常。來京陛見。條奏數事。皆屬荒唐不可行之事。因轉用爲太常寺卿。朕見伊言動舉正。知非端方之人。又因伊弟縱容家人生事。被參革職。伊心懷怨望。形於顏色。今玆河淸之瑞。朕並未令臣工進獻詩文。鄒汝魯若不善文詞。原可不必陳獻。乃於所進冊頁內﹑出此悖謬之語。顯系譏訕。甚屬可惡。著交與九卿﹑公同嚴審定擬具奏

○升吏部左侍郎沈近思﹑爲都察院左都禦史。仍兼理吏部侍郎事

○丁巳。正白旗蒙古副都統拉布坦﹑緣事革職以散秩大臣拉歆﹑爲正白旗蒙古副都統

○議政王大臣等議覆副都統宗室鄂齊奏稱﹑臣至西藏。審視情形。首領辦事之人。互相不睦。每每見於辭色。達賴喇嘛。𨿽甚聰敏。但年紀尙幼。未免有偏向伊父索諾木達爾紮之處。康濟鼐。爲人甚好。但恃伊勛績輕視眾噶隆。爲眾所恨。阿爾布巴賦性陰險。行事異於康濟鼐。而索諾木達爾紮。因娶隆布柰二女。三人合爲一黨。若調唆達賴喇嘛﹑與康濟鼐不睦。必至爭競生事再﹑噶隆甚多。反增繁擾。隆布柰行止妄亂。紮爾鼐庸懦無能。應將此二人以噶隆原銜解任。則阿爾布巴無人協助。自然勢孤。無作亂之人矣。請降訓上�日。曉諭達賴喇嘛﹑康濟鼐阿爾布巴等。和衷辦事。均應如所請。遣大臣一員。賫上�日前往曉諭。令伊等和好辦事。再﹑達賴喇嘛母舅衮都阿喇木巴﹑旣誠心守護應給與達爾漢之號。賞緞六疋。得上�日﹑著內閣學士僧格﹑副都統馬喇差往達賴喇嘛處。各賞銀一千兩

○戶部議覆。江蘇巡撫陳時夏疏言﹑江南省二十三衛。向隸都司管轄。今都司已裁。其徵收錢糧。盤查倉庫。應歸附近之府州專轄結報。請將上江之新安等衛﹑歸徽州等府管轄。下江之蘇州等衛﹑歸蘇州府管轄。江淮興武等衛歸江寧府管轄應如所請。從之

大淸世宗敬天昌運建中表正文武英明寬仁信毅大孝至誠憲皇帝實錄卷之五十二

大淸世宗敬天昌運建中表正文武英明寬仁信毅大孝至誠憲皇帝實錄卷之五十二

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正五年。丁未。春正月。戊子朔。上詣堂子行禮。回宮。拜神畢。禦殿。王以下﹑文武各官﹑外藩王﹑及使臣等。上表朝賀。停止筵宴

○朝鮮國王李昑﹑遣陪臣李坦等。表賀冬至﹑元旦﹑萬壽節。及進�山戊示�貢禮物。賞賚如例

○癸巳。康親王崇安等奏言﹑河道總督齊蘇勒等疏報。雍正四年十二月十六日﹑至十八日。黃河澄淸六百餘里。實爲聖朝嘉瑞。恭請升殿受賀。得上�日﹑朕思上天之錫福降災。卽如人君之賞罰也。若上天嘉佑。示以休徵。而承之者驕矜縱肆。怠惰前修。則將轉福爲災矣。若上天譴責。示以咎徵。而承之者戒愼恐懼。省攺前愆。則將化災爲福矣。天人感應。捷於影響。視其人之自取。而天心仁愛。雷霆雨露﹑均屬成就之恩。一如君臣上下之間。用賞用罰。無非曲成之。使其遷善攺過也。朕事皇考四十餘年。凡遇聖諭訓責。嘉獎恩寵。此心皆以恐懼儆惕處之。一念愚誠。深蒙皇考垂鑑。禦極以後。事天之心。卽當日事皇考之心也。乃數年之中。休徵疊見。難以悉數。稽諸史冊。咸稱福慶。而朕受寵若驚。不以爲喜。實以爲懼。蓋恐前此之受貺無因。而後此不能仰副也。惟有君臣益加勉勗。一徳一心。恭承天眷。昔皇考臨禦初年。偶有一二災祲之事。此特兆三逆之變亂。由於气數使然。而皇考朝乾夕惕。誠敬交孚。是以感格上蒼。錫以多福。四海寧謐。歷數綿長。此天道彰明較著者也。朕卽位以來。敷政宣猷。豈足當上天嘉貺。惟有孝敬思慕皇考之心。實爲誠切。或者仰邀皇考昭察。代吁昊天。默祈福祐。從前疊賜嘉祥。今又有河淸之瑞。蓋許其已往而勉其將來也。朕祗承之下。益深敬畏。黽勉不遑。若允行慶賀。則沿襲頌美之虛文。大非朕戒儆之素志。旣蒙皇考錫以希有之瑞。應告祭景陵。申朕感激惶悚之誠。至於上年﹑朱家口河水潰決。朕敕諭河臣﹑悉心修築。今於十二月十三日﹑決口合龍。越三日﹑卽有河淸之應。具見河神福國佑民。功用顯著。宜崇祀典。以答神庥。該部察例具奏。至所請升殿受賀﹑不必行

○諭八旗官員兵丁等。國用莫要於制錢。制錢充滿。價值日平。始於眾人生計有益。今錢局每年鼓鑄。並未流通外省。乃錢不加多。而價值反覺昂貴。皆因不肖之徒﹑希圖利息。銷毀制錢。制造器皿。以至如此。朕洞悉此等情獘。爰降諭上�日﹑禁用黃銅器皿。令給官價收納。此特爲爾等生計﹑周詳籌畫。理應欣然踴躍。各將家中所有黃銅器皿﹑速行交出。聞有經該管人員催促。不肯卽行交納者。又有遷移隱匿者。是誠何意。爾等有力之家。白銅﹑紅銅﹑鉛﹑錫﹑俱屬可用。至中人之家。磁器﹑木器﹑未嘗不適於用。而所需價值﹑又復廉省。爾等將黃銅器皿交納。旣可照常得價。而制錢漸漸加多。充滿足用。於爾等生計﹑亦大有裨益。今爾等隱匿家中。將來三年限滿發覺之日。自幹罪戾。何如早爲交納以得官價乎。是以朕復行降上�日曉諭。再﹑滿洲風俗﹑原以淳朴儉約爲尙。今漸染漢人習俗。互相仿效。以致諸凡用度﹑皆涉侈靡。不識撙節之道。因酌定品次。以禁服色勒限一年。令其各按品次著用。諭上�日甚明。此特軫念八旗滿洲官兵﹑如同保赤。關系尢切。故曲爲籌畫。或有無知之徒。於已禁之後。新制衣服。誑稱禁前所制。若如此﹑則終無底止時矣。人之尊榮。不在衣服。惟在各人行止。蓋富足之人少。而貧乏之人多。旣已貧乏。而彊相仿效。則生計愈窘。爾等與其爲衣服拮據仿效。豈若安守本分。砥厲於技藝品行。如果能奮勉。得至官員大僚。卽可服用矣。凡官員兵丁﹑所恃以謀生者。惟在俸餉。且各有應當之差。若因制一衣服。卽耗費數月之錢糧。其日用尙能饒裕乎。夫儉約爲持家根本。不能節省於衣服等項。焉能有益於生理。若能謹遵朕諭。儉約自持。不事奢靡濫用。馴至比戶充盈。方感戴朕教養之深恩也。著交與八旗該管處﹑再行曉諭。務使鹹知朕心。各圖儉約。以副朕軫卹優待旗人之至意

○甲午。世祖章皇帝忌辰。遣官祭孝陵

○諭八旗護軍統領﹑前﹤釒夅﹥統領等。前﹤釒夅﹥校﹑護軍校前﹤釒夅﹥護軍內。有人材可用。勤謹誠實者上三旗﹑每旗揀選護軍二百名。護軍校二十員。下五旗每旗揀選護軍一百五十名。護軍校十五員。兩翼﹑每翼揀選前﹤釒夅﹥二百名。前﹤釒夅﹥校二十員。著各該管參領﹑前﹤釒夅﹥校護軍校等。秉公據實。呈明護軍統領﹑前﹤釒夅﹥統領。如護軍統領﹑前﹤釒夅﹥統領大臣等﹑各有所知。亦著公同秉公揀選。先定之旗分。卽行奏聞。此次揀選。勿論佐領。亦不可止論其弓馬

○乙未。川陜總督嶽鐘琪奏報。普雄﹑卽梁山。東通烏蒙鎭雄。西接建昌。南連雲貴。北達峨邊馬邊敍馬等營。在烏蒙鎭雄﹑恃爲退步者。卽此地也。其中番族。甚多。而賊番金格等﹑負隅抗拒。從前調遣漢土官兵進巢�刀。金格等逃匿山箐。復遣建昌鎭臣趙儒﹑化林協副將張成隆等。會同前往。相機巢�刀撫。前後俘馘甚眾。所獲牛羊馬匹無算。彼處番苗數十餘族﹑相率乞降。鎭臣趙儒等﹑隨加化誨。令將逆首金格等拏獻。玆於十二月初三日。逆首金格﹑阿租﹑已經擒獻。並誘擒關壽。一並解省審究。臣請仰仗天威。乘此勝兵。將其餘番族﹑一一招撫。庶可一勞永逸。得上�日﹑賊番金格等﹑依恃險僻。肆行不法。以劫奪爲生。且煽惑普雄一帶番苗。負隅抗拒。爲地方百姓之害。其來久矣。當日嶽昇龍﹑年羹堯﹑亦魯奏請用兵徵巢�刀。皆未擒獲渠魁。使��兒苗革心革面。前�山戊示�因賊蠻阿底加巴等﹑搶奪不法。遊擊蘇凱﹑差遣兵丁追捕。賊眾聞風遠揚。該弁將阿租之父姑姑﹑踢打身死。阿租遂與其叔金格﹑挾仇報怨。夤夜聚眾。劫擄鐵廠民人。又將營兵魏國臣﹑綁去砍死。以祭姑姑。似此��兒惡性成。干犯法紀。斷難寬貸。是以朕允地方督撫提鎭之請。令建昌總兵趙儒﹑化林協副將張成隆等﹑率領漢土官兵前往。相機巢�刀撫。嶽鐘琪悉心經理。調度有方。趙儒﹑張成隆﹑勇敢當先。奉行得宜。在事官兵﹑當寒天冰雪之時。不避險阻。奮勇效力。直抵普雄地方。今據嶽鐘琪奏報。寨峒賊眾。咸知畏威懷徳。悉就巢�刀撫。將賊首金格﹑阿租﹑關壽三人擒獲投獻等語。渠魁旣已伏辜。其餘黨﹑再加詳悉料理安插。則從此番地寧謐。居民安堵。甚屬可嘉。嶽鐘琪﹑著該部議敍。在事官員兵丁﹑俱著加恩議敍賞賚

○丙申。以正白旗滿洲都統伍格﹑爲鑲黃旗領侍衛內大臣。調鑲黃旗蒙古都統穆森﹑爲正白旗滿洲都統。升正藍旗護軍統領常色禮﹑爲鑲黃旗蒙古都統

○正黃旗滿洲都統常云﹑緣事革職。調鑲藍旗蒙古都統查克旦﹑爲正黃旗滿洲都統。仍兼理鑲藍旗蒙古都統事務。以散秩大臣法瑙﹑爲正黃旗護軍統領。實授散秩大臣克什圖﹑爲正藍旗護軍統領。升正黃旗護軍參領尼馬善﹑爲正黃旗滿洲副都統。鑲藍旗參領班第﹑爲正紅旗蒙古副都統。正白旗護軍參領常保﹑爲本旗漢軍副都統

○丁酉。孟春。享太廟。上親詣行禮

○遣官祭太�山戊示�之神

○諭諸王大臣等。朕每逄祭祀。天气必和藹。去年冬至祭天。蒙降瑞雪。今日祭太廟。又有微雪。可爲丰稔之兆。此皆天心默佑朕躬。故於祭祀之日﹑示以休徵。朕心不勝忻慰。然天庥滋至。人事益不可怠。朕又不勝兢惕也。爾諸臣其共勉之

○戊戌。陜西西安右翼副都統關保﹑緣事降調。升正紅旗協領朱蘭泰﹑爲陜西西安右翼滿洲副都統

○以正藍旗護軍統領克什圖﹑署鑲黃旗蒙古都統

○己亥。諭戶部。聞江西倉儲﹑虧空甚多。現今正在淸查。向來倉谷舊例。存七糶三。原爲靑黃不接之時。用以接濟民食。今裴﹤彳率﹥度因各州縣虧空。竟將此爲那補遮掩之計。若仍聽其存糶。則盤查難於淸楚。著從雍正五年爲始。將糶三之例﹑暫行停止。俟各州縣倉谷查淸之後。奏聞再行

○辛丑。祈谷於上帝。上親詣行禮

○諭大學士等。太常寺無養廉之項。先農壇地租銀兩﹑不必於修理先農壇墻垣支用。著賞給太常寺爲養廉。再﹑各處修理壇廟事宜。從前俱著工部修理。嗣後如有應行修理之處。或令太常寺﹑會同工部官員估計。交與太常寺修理。或卽交與太常寺估計。具題修理。其動用何處錢糧﹑並應於何處奏銷之處。大學士會同太常寺議奏。尋議﹑嗣後各處壇廟﹑應行修理之處。俱由太常寺詳查。會同工部堂司官估計具題。交與太常寺修理。其應用錢糧由工部取用。工完之日。卽繕黃冊具題從之

○順天府進春

○壬寅。諭刑部。向因年羹堯狂悖妄亂。結黨肆行。法難寬宥。朕不得已將伊治罪又恐其黨援固結不散伊諸子畱在京師。或彼此暗相比附。又生事端。故令徙居邊遠之地。遇赦不赦。今見年羹堯正法之後。伊平日同黨之人﹑實皆悔過解散。無一人比附之者。而當日平定靑海。年羹堯亦著有功績。著將伊子遠徙邊省者﹑俱赦回。交與年遐齡管束。以示朕格外恩宥之至意

○以上元節。賜外藩科爾沁﹑翁牛特﹑敖漢﹑四子部落﹑土默特﹑喀爾喀﹑鄂爾多斯﹑巴林﹑阿霸哈納﹑紮魯特﹑阿霸垓﹑郭爾羅斯﹑毛明安﹑克西克騰﹑蘇尼特﹑吳喇忒﹑紮賴特﹑柰曼﹑蒿齊忒。阿祿科爾沁﹑喀喇沁﹑烏朱穆秦﹑厄魯特﹑杜爾伯特﹑靑海厄魯特﹑和托輝特﹑輝特﹑王﹑貝勒﹑貝子﹑公﹑額駙﹑臺吉﹑塔布囊等。及內大臣﹑大學士﹑侍衛等宴

○癸卯。上幸丰澤園

○賜外藩王﹑貝勒﹑貝子﹑公﹑額駙﹑臺吉﹑塔布囊等宴。賞賚有差

○甲辰。康親王崇安等覆奏。先經河道總督齊蘇勒﹑奏報黃河澄淸。嗣據漕運總督張大有﹑河南巡撫田文鏡﹑副總河嵇曾筠﹑陸續奏稱﹑黃河之水。自河南陜州﹑至江南桃源縣。約計二千里。水色澄淸。略無沙滓。據各處沿河官弁呈報。自雍正四年十二月初九日起﹑至二十九日。河水悉皆澄淸。而嵇曾筠於本年正月初四日奏稱﹑親勘河水。澄澈如前。是則河水澄淸。遠跨陜西﹑河南﹑江南﹑山東﹑四省之境。經歷二十日之久。誠亙古以來未有之瑞。伏懇升殿慶賀。以慰羣情。得上�日﹑諸王大臣等奏稱﹑河水澄淸二千里。期逾兩旬。爲從來未有之瑞。懇請升殿慶賀。朕嘗言天下至大。庶務至繁。斷非人主一身所能經理。必賴內外臣工﹑協力贊襄。然後可以成一道同風之盛。若上有涼徳之主。而下皆臯夔稷契之臣。則工虞水火﹑佐理有人。政務亦不患其不舉。若上有堯舜之主。而下皆共工歡兜之輩。則耳目股肱無所資藉。政務亦必至於廢弛故人君之道。以得人爲要。而人臣之道。以奉職爲先。此一定之理也。朕統臨萬方。𨿽刻刻有勵精圖治之念。然必賴內外臣工﹑共矢公忠。各殫才力。然後有實政實效﹑及於吏治民生。方可以感天和而錫繁祉。不然。則朕𨿽有勤政之念。豈能事事躬親辦理也。今見數年之中。荷蒙上天皇考默佑。疊賜嘉祥。玆又有河淸之上瑞。朕細推天人感應之理。自非無因。當由內外臣工﹑能體朕宵衣旰食之懷。洗陽奉陰違之習。分猷效職。有數端之善。上合昊天皇考之心。是以錫玆福慶。以勵將來。爾等試再思之。人事甫修。僅有數端之善。卽邀上天皇考之嘉貺若此。倘能益竭忠誠。事事皆善。則其獲福又當何如。或由此而侈然自足。怠惰前修。則其獲譴又當何如。可不愼乎。可不懼乎。況天道惡盈。朕心方且因此益加戒儆。所請慶賀典禮﹑朕必不行。朕念君臣之間。實屬一體。上天皇考旣垂訓於朕。朕卽以此訓及諸臣。上天皇考旣錫福於朕。朕卽以此福及諸臣。凡屬京官。自大學士﹑尙書以下﹑主事以上。內大臣﹑都統﹑前﹤釒夅﹥統領﹑護軍統領。步軍統領以下﹑參領以上。凡屬外官。自督撫以下﹑知縣以上。武官。自將軍﹑提鎭以下﹑參將以上。俱著加一級。其王公等﹑管理部院都統事務者。應如何加恩之處。著宗人府議奏。自玆以往。內外臣工。當益加黽勉。精白乃心。和衷共濟。矢勤矢愼。秉公去私。凜天鑑之匪遙。念感應之不爽。以至誠至敬。仰承上天皇考之眷佑。則受福孔多。永永勿替矣。勉之勉之

○乙巳。諭內閣。從前奉天將軍蘇努等﹑深負皇考委用之恩。於任內之事﹑漫不經心。內懷狡詐。飾貌沽名。將朝廷法紀。滿洲制度。盡行廢棄。侵蝕庫帑。虧空倉糧。種種罪惡。不可枚舉。朕卽位以來。𨿽悉心竭力。整飭修治。於今五年。尙未就緒。頃據噶爾弼奏稱﹑盛京城內。所有駐防兵丁六千名。節年俱各搬移城外。或百里﹑或五六十里居住等語。夫以駐防地方之兵丁。而聽其散處僻遠。有此理乎。皆由蘇努肆意擾亂國政。嵩祝﹑唐保住﹑甘爲蘇努犬馬。曲意效尢。所以二十年來。流獘一至於此。伊等之罪﹑至爲深重。盛京乃太祖太宗開基之地。逼近福陵昭陵。關系甚鉅。著將蘇努家產。交與嵩祝﹑唐保住查明再將伊等所有貲財。俱帶往盛京。以爲兵丁搬移入城之費。如有應交與都統之處。卽著交與都統。令伊等效力贖罪。六千名兵丁﹑縱不能盡行移入。但移二三千名。伊等之罪﹑亦可少輕。若不悉心效力。定將伊二人從重治罪

○又諭。各省所貯倉谷原備歉年賑濟之用。實百姓性命所關。地方官員﹑虧空倉谷者。較之虧空銀兩。其罪更爲重大。是以朕卽位以來。時刻以倉儲爲念。總爲民命起見也。雍正元年。特頒諭上�日。令各省州縣﹑於三年之內。將所虧倉谷﹑悉行買補。務期足數。違者重治其罪。嗣又屢頒諭上�日。諄諄申飭。並諭各該督撫﹑若所屬地方。有不能如期補足情由。亦據實陳奏。乃江西巡撫裴﹤彳率﹥度奏稱﹑江西倉谷﹑俱已補足。並無虧缺。且有數人在朕前稱江西乃產米之鄕。不必多貯谷石。應將江西現貯之谷﹑酌量減數糶賣者。今據邁柱摺奏。現在查出江西州縣倉谷﹑虧空甚多。是裴﹤彳率﹥度所奏。顯屬徇隱欺罔。而從前之奏稱江西谷石當發糶者。想皆受裴﹤彳率﹥度之囑托。欲借此以掩蓋江西倉谷之虧空耳。又據邁柱奏稱﹑現在淸查倉糧。請將存七糶三之例﹑暫行停止。庶免朦混等語。據此﹑則江西從前之存七糶三。不過借百姓之名。以爲掩餙官員虧空之計。非眞有出陳易新之事也。裴﹤彳率﹥度身任封疆大臣。爲百姓所倚賴。而忍以百姓性命所關之物﹑化爲子虛。使屬官得其利。百姓居其名。有是理乎。原任布政使張楷﹑陳安策職司錢谷。乃敢扶同欺隱。以致倉儲虧缺若此。從前裴﹤彳率﹥度奏摺﹑力薦張楷﹑陳安策。而張楷﹑陳安策﹑來京陛見。亦極口稱贊裴﹤彳率﹥度。似此﹑明系彼此徇情比附。袒護屬員。盜虛名而貽實患。甚屬可惡。陳安策﹑著革職。與張楷一同發往江西。交與邁柱﹑伊都立。將虧空情由。嚴加審訊。裴﹤彳率﹥度﹑亦著革職。與伊等質審。務將虧空之項。徹底明白淸楚。倘張楷﹑陳安策﹑裴﹤彳率﹥度﹑仍然欺隱含糊。不得淸結。定將伊等﹑在江西地方正法。以爲私動倉儲﹑輕視民命者之戒

○諭戶部。兩淮巡鹽禦史噶爾泰奏稱﹑乙巳綱商人﹑呈稱感戴皇恩撫卹。鹽丰課裕家足戶盈。情願公捐銀二十四萬兩。以充公用。以達微忱等語。朕軫卹眾商。是以減除浮費。加添鹽斤。種種施恩之處。無非欲使眾商均沾利益。資本饒裕。並不計其感激報效也。伊等上年公捐銀兩。朕因其旣已捐出。難於退還。故令卽於本地方﹑建立鹽義倉。以裕積貯。備地方之用。今伊等又復公捐。大非朕意。但據噶爾泰所奏。眾商情詞懇切。著將此項銀兩。令眾商各暫行存貯。將來遇有公事動用之處。再候諭上�日。或將此項任伊等資生利息。亦從其便。向後不必再捐。又據噶爾泰奏稱﹑眾商備伊公務銀八萬兩。今一並交庫等語。此系噶爾泰應得之項。若有需用之處。聽其自行支用。伊若不接受。任其退還眾商。朕不收受。聞得煎鹽竈戶﹑皆居住濱海之也。離城最遠。一遇歉收之歲。覓食維艱。若遠赴鹽義倉﹑領取米石。恐窮民多往返之勞。朕意應計地之遠近。人之多寡。酌立數倉於近竈之地。積貯米谷。以備貧苦竈戶一時緩急之用。令誠實商人﹑經管其事。若遇歉歲。卽以此爲賑貸之資。濟其困乏。著噶爾泰悉心經理。卽於乙巳綱商人公捐銀兩內。酌量動用若干。以爲建倉積谷之費。並遴選商人管理。務期實有裨益

○命兵部尙書孫柱﹑署理大學士事

○署理湖廣總督福敏等奏言﹑湖廣苗猺地方。不產硝磺。而各案每以槍炮傷人。明系姦民販賣。轉入峝寨。臣等正行嚴禁。乃查舊案。參革藩司張聖弼任內。濫給硝磺牌照甚多。以致漢口經紀﹑公然販賣。至今尙有存貯。前撫臣鄭任鑰﹑在藩司任內。亦有伊戚林西周販賣。𨿽經詳明督撫而違禁射利。殊玷官箴。理合奏聞。得上�日﹑鄭任鑰在學政任內。頗有淸名。爲巡撫時。聞於應得之項﹑亦不收受。今觀福敏等所奏。以硝磺違禁之物。且湖廣地方﹑苗猺雜處。例禁更嚴。而鄭任鑰身爲封疆大臣。縱其私人犯禁取利。是鄭任鑰之爲人。於人所共知之處。則彊制不取。以沽淸廉之名。而於人所不知之處。則暗中巧取。以遂其營私之實。不知淸廉之官﹑當如是否耶。彼意在於名實兼收。而不知其終歸敗露。又如湖廣社倉一項。楊宗仁殫心經理勸導百姓﹑勉力公捐。以裕積貯。而鄭任鑰身爲巡撫。徇庇屬員。聽其侵漁。置之不問。以致民間辛苦蓄積之物。皆化爲烏有。但知取悅於屬員。不顧民生之緩急。尙得謂之愛養斯民者乎。鄭任鑰﹑著革職。在湖廣修理江岸工程處。效力贖罪

○丙午。上詣恩佑寺行禮畢。幸圓明園

○賜外藩王﹑貝勒﹑貝子﹑公﹑額駙﹑臺吉﹑塔布囊等﹑及內大臣﹑大學士﹑侍衛等宴

○廣東碣石總兵官陳良弼﹑廣東左翼總兵官藍鳳﹑俱緣事革職。升浙江湖州副將蘇明良﹑爲廣東碣石總兵官。福建興化副將朱傑﹑爲廣東左翼總兵官

○命江蘇巡撫陳時夏﹑運米十萬石。至福建平糶。以裕民食

○丁未。諭內閣。各省將軍。俱已量給養廉銀兩。惟奉天﹑黑龍江﹑船廠﹑三處將軍。並無養廉之項。著將長蘆鹽課余銀內。動用六千兩。分給三處將軍。至旗下大臣﹑及有職掌之官員。亦宜量給養廉著動用兩浙鹽課余銀一萬兩。分給兩翼前﹤釒夅﹥統領﹑護軍統領﹑前﹤釒夅﹥參領﹑護軍參領﹑前﹤釒夅﹥侍衛等。再動用兩淮鹽課余銀二萬四千兩。分給八旗都統以下﹑至參領等官

○己酉。工部議覆。河道總督齊蘇勒疏言﹑睢寧縣朱家口堤工。已經合龍。大澑全歸正河。惟是地居呂梁之下。素稱險要。請添築夾壩月堤。並於臨河﹑增修防風埽工。以資鞏固。應如所請。從之

○庚戌。諭吏部。內外各官﹑皆有職業。不可一日曠缺。而大員尢爲緊要。外省督撫在任丁憂者。已令聽候諭上�日到日。方行離任。嗣後三品以上京官升轉之日。原任內﹑若無同堂辦事之人。仍令本人辦理。俟爾部開缺。奉上�日補用人員後。方行卸事。其兼管別衙門者。亦一體遵行。庶職任不致或曠

○升右通政羅其昌﹑爲光祿寺卿

○以鑲白旗滿洲副都統圖納﹑署正藍旗滿洲都統

○刑部等衙門議覆。禮部右侍郎塞楞額﹑奉差審訊廣東駐防兵丁閻尙義等﹑打毀米廠。擁鬧巡撫公堂一案。其爲首之閻尙義﹑陳顯聰﹑及紮傷守備之譚英奇等。均應擬斬立決。爲從之梁亞徳﹑湯亞四等。均應擬絞監候。原任廣州將軍李杕﹑平時不行約束兵丁。臨時復向巡撫楊文乾﹑求情釋放。縱容曲庇。明系擾亂地方。李杕﹑應擬斬監候。從之

○辛亥。諭火器營大臣等。火器營甚屬緊要。馬上教習熟練。方爲有益。凡屬滿洲﹑以騎射爲根本。不可專習鳥槍。而廢棄騎射。須在馬上射箭放槍。著令兵丁加意熟習。再﹑兵丁內﹑有自己養馬。學習鳥槍技藝。及勤謹效力當差者。爾等卽當獎勉。以優等記名。其或行走不及者。當誘掖勸導。蓋教訓兵丁。須如父兄之於子弟。不可遽加呵責。若有下愚不移之人。或經再三教訓。終不悛攺。仍然行止妄亂者。豈可畱之京師。爾等當卽行奏聞發遣。爾等凡遇官兵齊集訓練之處。將朕諭上�日﹑諄諄勸誘。明白曉諭

○壬子。上回宮

○雲貴總督鄂爾泰﹑遵上�日議奏候補通判管旆條陳事宜。一﹑漢姦宜禁。查邊境逞��兒﹑莫如頑苗。而頑苗肆惡﹑專仗漢姦。苗之族類甚繁。凡黔粵四川邊界。所在皆有。今安設營汛兵苗錯處之地。𨿽不能禁漢民之不相往來。而劫殺之風﹑自可少息。其餘無營汛之寨。原不許漢民雜居。借貿易之名﹑巧爲勾通。自宜嚴行禁止。舊議以挐獲川販十五名。準予該管官紀錄一次。夫川販漢姦﹑潛匿��兒寨。挐獲甚難。又多由外結。並不報部。故𨿽有鼓勵之典。而踴躍效力之員甚少。請嗣後凡有擒獲姦販。審明實有通同劫殺情罪。每擒獲一起。卽予紀錄一次。一切劫殺案件。不得外結。有能告首姦販﹑情實罪當者。每獲一人。賞出首人銀五兩。但不得挾讐射利。如虛反坐。一﹑藥箭宜禁。查�

�兒苗所恃﹑惟有��兒器。臣自親行長寨。已將定廣各寨��兒器查繳。惟是熟苗查繳頗易。生苗查繳甚難。若盡收熟苗之器械。必轉受生苗之摧殘。則外侮之來。反無以抵禦。不可不愼。今擬嚴定規條。一切兵器﹑只許收藏在家。以防盜賊。其有萬不得已事。必欲擕帶夜行者。給以號票。每過塘汛﹑盤驗放行。至藥箭多自川粵而來現已密訪飭拿。此風少減。總俟��兒惡土官﹑盡歸法度。則此患可絕。一﹑倉谷宜積。查積貯之法。谷原勝米。然實心任事。存乎其人。每見一經官糶。則徒飽吏胥。民不沾惠。輕斗糶出。重斗糴入。官價減﹑而民未受減價之利。官買谷﹑而民實受買谷之害。此獘江浙爲甚。雲貴亦然。臣自蒞滇以來。凡銀折﹑印借﹑民欠﹑勢壓等獘。漸次禁止。其有虧缺。勒限完補。已各知警惕。至於米應易谷。𨿽經通行。猶未畫一。俟各倉淸楚。少待秋成。可以就緒。一﹑黔省鼓鑄宜開。查黔省地瘠民貧。輕戥潮銀﹑所在通行。若換制錢。必須加戥折色。甚以爲苦。況��兒苗錯雜。見財殺人。往來行客。尢不便帶錢。而開采礦廠。動聚萬人。油米等項﹑少不接濟。則商無多息。民累貴食。一旦封閉。而眾無所歸。則結夥爲盜。不可不愼。臣�以爲不如開墾田畝。多積稻糧。使油米價賤。則開采不難。今猶未敢輕議也。奏入。報聞

○甲寅。以正黃旗滿洲副都統永壽﹑爲禮部右侍郎。仍兼副都統

○乙卯。諭內閣。地方水利。關系民生。最爲緊要。如江南戶口繁庶。宜更加修浚。時其蓄洩。以防旱澇。向來屢有條奏之人。但未經本省督撫奏請。朕意亦久欲興修。以資農務。因海塘工程﹑正在營治。且水利事關重大。必得實心辦事之人。方有裨益。卽如目今畿輔水利。賴有忠誠任事之怡親王。始可興此大工。不然。則亦未敢輕易遽行也。我皇考念切民依。周知稼穡。康熙四十六年。巡省江浙。所至必細驗水土燥濕髙下之宜。詳考五穀種植之性。躬親講求。將附近太湖﹑及通江潮之處。條分縷析。特頒諭上�日。令江浙督撫﹑於蘇松常鎭杭嘉湖地方。疏浚河港。以資灌漑。修建閘座。以便啟閉。皆動用公帑錢糧。不使絲毫出於民力。恩至渥也。乃當時督撫諸臣﹑不能實心仰體。惟以虛文奉行。糜費帑金二十餘萬。大都飽於官吏之侵漁。而無實效。深可痛恨。朕卽位以來。事事仰繼皇考之詒謀。永圖民生之遠計。本欲俟直隸水利興修之後。令怡親王前往江浙地方。相度。情形。商酌興修之舉。今巡撫陳時夏﹑特行奏請。且稱費用不過十餘萬兩。卽可成功。據陳時夏陳奏。應是地方不可遲緩之事。副都統李淑徳﹑昔任江南松江府同知。諳悉水利事宜。曾經條奏。頗爲明晰。原任山東巡撫陳世倌﹑年力精壯。現在閒居。著李淑徳﹑陳世倌﹑會同巡撫陳時夏﹑總河齊蘇勒﹑總督孔毓珣﹑悉心踏勘。詳加酌議。倘河工緊要。齊蘇勒不能親身前往。卽行商酌定議具奏。凡建立閘座。疏浚河流。務期盡除淤塞。以杜泛溢之虞。廣蓄水泉。以收灌漑之益。其一應公費。俱動用庫帑支給。一切工程。交與李淑徳﹑陳世倌﹑監督辦理並諭吏部﹑將各部現任司員﹑候選司員﹑及府州縣人員內。有具呈願往效力者。挑選十餘人。帶往江南。不必令出貲財。惟令辦理事務。交李淑徳﹑陳世倌二人。酌量委用

○致仕太子少傅文淵閣大學士髙其位故。遣簡親王神保住﹑率散秩大臣一員﹑侍衛十員﹑往奠茶酒

○丙辰。諭內閣。太常寺卿鄒汝魯﹑進河淸頌。內有舊染維新﹑風移俗易等語。朕禦極以來。用人行政。事事效法皇考。凡朕所行政務。皆皇考已行之舊章。所頒諭上�日。皆皇考已頒之寶訓。初未嘗少有所增損更張也。朕已屢行曉諭。中外大小臣工﹑無不知之。今鄒汝魯所云﹑舊染維新。風移俗易。不知其出自何心。亦不知其有何所指。且所移者何風。所易者何俗。舊染者何事。維新者何政。且書經成語﹑舊染污俗。咸與維新。此處豈可引用耶。鄒汝魯前在奉天府尹任內。並不實心供職。諸事怠忽。聲名亦甚平常。來京陛見。條奏數事。皆屬荒唐不可行之事。因轉用爲太常寺卿。朕見伊言動舉正。知非端方之人。又因伊弟縱容家人生事。被參革職。伊心懷怨望。形於顏色。今玆河淸之瑞。朕並未令臣工進獻詩文。鄒汝魯若不善文詞。原可不必陳獻。乃於所進冊頁內﹑出此悖謬之語。顯系譏訕。甚屬可惡。著交與九卿﹑公同嚴審定擬具奏

○升吏部左侍郎沈近思﹑爲都察院左都禦史。仍兼理吏部侍郎事

○丁巳。正白旗蒙古副都統拉布坦﹑緣事革職以散秩大臣拉歆﹑爲正白旗蒙古副都統

○議政王大臣等議覆副都統宗室鄂齊奏稱﹑臣至西藏。審視情形。首領辦事之人。互相不睦。每每見於辭色。達賴喇嘛。𨿽甚聰敏。但年紀尙幼。未免有偏向伊父索諾木達爾紮之處。康濟鼐。爲人甚好。但恃伊勛績輕視眾噶隆。爲眾所恨。阿爾布巴賦性陰險。行事異於康濟鼐。而索諾木達爾紮。因娶隆布柰二女。三人合爲一黨。若調唆達賴喇嘛﹑與康濟鼐不睦。必至爭競生事再﹑噶隆甚多。反增繁擾。隆布柰行止妄亂。紮爾鼐庸懦無能。應將此二人以噶隆原銜解任。則阿爾布巴無人協助。自然勢孤。無作亂之人矣。請降訓上�日。曉諭達賴喇嘛﹑康濟鼐阿爾布巴等。和衷辦事。均應如所請。遣大臣一員。賫上�日前往曉諭。令伊等和好辦事。再﹑達賴喇嘛母舅衮都阿喇木巴﹑旣誠心守護應給與達爾漢之號。賞緞六疋。得上�日﹑著內閣學士僧格﹑副都統馬喇差往達賴喇嘛處。各賞銀一千兩

○戶部議覆。江蘇巡撫陳時夏疏言﹑江南省二十三衛。向隸都司管轄。今都司已裁。其徵收錢糧。盤查倉庫。應歸附近之府州專轄結報。請將上江之新安等衛﹑歸徽州等府管轄。下江之蘇州等衛﹑歸蘇州府管轄。江淮興武等衛歸江寧府管轄應如所請。從之

大淸世宗敬天昌運建中表正文武英明寬仁信毅大孝至誠憲皇帝實錄卷之五十二

大淸世宗敬天昌運建中表正文武英明寬仁信毅大孝至誠憲皇帝實錄卷之五十四

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正五年。丁未。三月。戊子朔。諭直省督撫等。向來普雄烏蒙狆苗等﹑凶悍性成。又有漢姦爲之煽惑引誘。是以肆行不法。且其地在深山密箐之間。最爲險阻。內地幹法重罪之人。往往逃匿其中。一時難於捕緝。上年冬﹑嶽鐘琪﹑鄂爾泰﹑奉命巢�刀撫凶苗。今據奏報﹑普雄烏蒙狆苗﹑皆革面革心。輸誠向化。則內地犯法之人。向來逃竄苗地者。此時必不能隱藏。又將轉徙他處﹑爲苟活之計矣。爲此密諭爾等。可乘此機會﹑設立賞格。各密飭所屬文武官弁﹑嚴行稽查。勿使匪類得以漏网。倘稽查不愼。將來發覺之後。定將從前經過之處﹑不行查出之地方官弁。及該管上司。從重治罪

○吏部題﹑三等精奇尼哈番三泰故。銷去三次恩詔所得拖沙喇哈番。餘三等阿思哈尼哈番﹑以其親伯之孫關保承襲。從之

○攺陜西潼關衛﹑爲潼關縣。設知縣一員。典史一員。復設教諭﹑訓導各一員。從川陜總督嶽鐘琪請也

○攺湖南靖州天柱營參將﹑隸貴州提督管轄。從雲貴總督鄂爾泰﹑署湖廣總督福敏等請也

○庚寅。諭內閣。自古帝王致治諴民。莫不以重農爲先務。書陳無逸。先知稼穡之艱難。詩載豳風。備敍田家之力作。論語云﹑百姓足。君孰與不足。孟子云﹑民事不可緩也。蓋國以民爲本。民以食爲天。農事者﹑帝王所以承天養人﹑久安長治之本也。我國家撫綏寰宇。聖祖仁皇帝臨禦六十餘年。深仁厚澤。休養生息。戶口日增。生齒益繁。而直省之內。地不加廣。近年以來。各處皆有收成。其被水歉收者。不過州縣數處耳。而米價遂覺漸貴。閩廣之間。頗有不敷之慮。望濟於鄰省。良由地土之所產如舊。而民間之食指愈多。所入不足以供所出。是以米少而價昂。此亦理勢之必然者也。夫米谷爲養命之寶。人旣賴之以生。則當加意愛惜。而不可萌輕棄之心。且資之者眾。尢當隨時撙節。而不可縱口腹之欲。每人能省一勺。在我不覺其少。而積少成多。便可多養數人。若人人如此。則所積豈不更多。所養豈不更眾乎。養生家﹑以食少爲要訣。固所以頤神養和。亦所以節用惜福也。況脾主於信。習慣便成自然。每見食少之人。其精神气體﹑未嘗不壯。此顯而可見者。至於各省地土。其不可以種植五穀之處。則不妨種他物以取利。其可以種植五穀之處。則當視之如寶。勤加墾治。樹藝菽粟。安可捨本而逐末。棄膏腴之沃壤而變爲果木之場。廢饔飱之恆產﹑以幸圖贏餘之利乎。至於煙葉一種。於生人日用﹑毫無裨益。而種植必擇肥饒善地。尢爲妨農之甚者也。小民較量錙銖。但顧目前。而不爲久遠之計。故當圖利之時。若令其捨多取寡。棄重就輕。必非其情之所願。而地方官﹑遽繩之以法。則勢有所難行。轉滋紛擾。惟在良有司﹑勤勤懇懇﹑諄切勸諭。俾小民豁然醒悟。知稼穡爲身命之所關。非此不能生活。而其他皆不足恃。則羣情踴躍。不待督課而皆盡力於南畝矣。朕聞江南﹑江西﹑湖廣﹑粵東數省﹑有一歲再熟之稻。風土如此。而仍至於乏食者。是地土之力有餘。而播植之功不足。豈非小民習於怠惰。而有司之化導者有未至邪。或者曰。米谷太多。則價賤而難於糶賣。昔人有穀賤傷農之說。諺語所謂熟荒者。此則不必過慮。假若小民勤於耕作。收獲丰盈。至於價賤而難於出糶。朕必多發官價以糴買之。使重農務本之良民﹑獲利而有餘貲也。朕生平愛惜米谷。每食之時。𨿽顆粒不肯拋棄。以朕玉食萬方。豈慮天庾之不給。而所以如此撙節愛惜者。實出於天性自然之敬愼。並不由於勉彊。且以米谷乃上天所賜﹑以生養萬民者。朕爲天下生民主。惟有敬謹寶重。仰冀天心默佑。雨暘時若。歲獲有秋。俾小民家有蓋藏。人歌樂土。朕旣爲億萬生民計。不敢輕忽天貺。爾等紳衿百姓﹑獨不自爲一身一家之計乎。朝夕生養之需。旣受上天之賜。若果加意愛惜。隨時撙節。則天必頻加錫賚。長享盈寧之福。若恣情縱欲。暴殄天物。則必上干天怒。不蒙眷賚。而水旱災祲之事。皆所不免。其理豈或爽哉。又聞江西﹑廣西地方﹑竟有以米谷飼養豚豕者。試思谷食之與肉食﹑孰重孰輕。孰緩孰急。而乃以上天之所賜﹑小民終歲勤苦之所獲者。爲豢養物類之用。豈不干天和而輕民命乎。朕所以惓惓訓諭者。惟期天下之人﹑專務本業。以杜浮靡。愛惜物力。以圖久遠。共體朕敬迓天庥﹑勤卹民隱之意。則爾等家室﹑必益至於丰饒。爾等子孫﹑必永綿其福澤。思之思之。毋忽朕言。著將此曉諭內外官民人等﹑並通行遠鄕僻壤。咸使聞知

○又諭。朕以今年閏月。節气稍遲。二月天寒。故將會試日期﹑攺至三月。但目今天气尙覺寒冷。若再攺期。又恐舉子盤費無多。難以久於旅食。今照舊於初八日入場。著曉諭各舉子俱許攜帶手鑪。以溫筆硯。皮衣及厚綿衣服﹑俱許穿進。但不得乘機懷挾。以滋獘端。場內茶飯﹑著供給官加意預備。朕另派大臣照看料理。令早晚給與姜湯。並按名給發木炭。以資其用

○諭宗人府。廣寧有罪。已革退王爵。其弟廣祿﹑人忠厚。著襲封和碩裕親王

○先是﹑貴州安籠總兵官蔡成貴摺奏﹑廣西西隆州古障地方﹑土目王尙義等﹑與貴州普安州捧鮓地方苗目阿九等﹑歷年互爭歪染﹑烏捨﹑壩犁﹑魯磉等寨一案。因土目自相讎殺。俱系外結。例無考成。是以遲延未結。請敕下黔粵撫臣﹑另委大員審斷。並請嗣後審理兩省交界土苗案件。敕部議定限期。於邊方實有裨益。奉上�日發與雲貴總督鄂爾泰議奏。至是﹑雲貴總督鄂爾泰覆奏。苗民劫奪不已。地方官姑息因循。釀成此習。其故多由外結。臣經將分別流土考成﹑使各有專責。不致案件遲延不結之處。具題在案。至於黔粵之交﹑原有大江爲界。祗因犬牙相錯。以致彼此相爭。今若劃江而理。江以南屬之粵。江以北屬之黔。則界限井然。防守稽察﹑皆易爲力。庶兩省之紛爭永絕矣。得上�日﹑鄂爾泰旣稱黔粵兩省﹑當以大江分界。令韓良輔﹑李紱﹑前往雲南。與鄂爾泰面商苗地事宜。著將此事﹑一並會同定議。其土苗爭訟案件﹑例由外結者。應如何定限之處。亦著議奏

○壬辰。上禦太和殿。視朝。諸王及文武升轉各官謝恩

○諭兵部。浙江綠旗兵丁懦弱。騎射生疎。營伍不整。山陜兵丁﹑人材壯健。弓馬嫻熟者頗多。將陜西各標營兵丁內﹑揀選一百名。移駐浙江。分撥各標﹑教習訓練。俾浙省兵丁﹑亦知鼓勵。於行伍大有裨益。其撥往兵丁內﹑有人材可用。騎射嫻熟。能約束教習者。卽行拔補千把總。總督嶽鐘琪﹑現在四川。爾部行文陜西提鎭﹑將伊等標下﹑及各營兵丁內﹑漢仗弓馬俱好。情願攜帶家眷﹑移駐浙江者。甘肅﹑固原二提標﹑各選二十名。肅州﹑涼州﹑寧夏﹑西寧﹑延綏﹑興漢鎭標﹑各選十名。共一百名。如無家眷﹑隻身願往者。亦準其前往。倘兵丁內不能得願往之人。卽行召募人材壯健﹑弓馬嫻熟﹑願往浙江者。以足其數。再﹑兵丁自陜至浙。路途迢遠。搬移家口。費用繁多。兵丁難於措辦。系西安地方兵丁﹑交與西安巡撫。系甘肅地方兵丁﹑交與甘肅巡撫。酌量家口多少﹑給與足用盤費。務令兵丁得沾實惠。但人多路遠。照管需人。文職﹑著於同知通判內選派一員。武職﹑著於遊擊守備內選派一員。沿途督送。或一齊起程。或分數起前後起程。俟七八月間前往。各兵抵浙之後。一切養贍安置之處。自有浙江巡撫提督﹑會同料理

○左副都禦史王之麟﹑緣事降調。升詹事府少詹事錢以塏﹑爲都察院左副都禦史

○吏部議覆。廣西巡撫韓良輔疏言﹑廣西泗城土府同知﹑並無職掌。請攺爲思恩府泗城理苗同知。專管泗城西隆西林等處﹑苗民讎殺搶劫之事。又太平府新攺上龍下龍二土司﹑所屬鎭南大關。系安南貢道。且水路可通內地。最爲緊要。須設流官彈壓。請將太平府通判﹑移駐上下龍地方﹑兼管憑祥土州等處。經理鎭南大關水陸隘口。綏輯土民。均應如所請。從之

○癸巳。諭八旗都統等。兵丁等喜喪之事。俱已加恩賞給銀兩。朕思大臣官員內﹑有家資饒裕者。亦有家計艱窘者。其於喜事尙可。若遇喪事。倉卒之間。必致窘迫無措。嗣後大臣官員內﹑若遇喪事。有情願借銀者。著戶部借給四个月俸祿。至下季扣除。若於未及扣除之前。有緣事革職者。除世襲官員外﹑仍令其賠補。如病故者。著卽賞給。免令賠補。其行取戶部庫銀。恐一時不能卽得。先將旗下恩賞兵丁銀兩給與。再行取戶部庫銀墊補

○以刑部尙書勵廷儀﹑爲會試正考官。都察院左都禦史沈近思﹑吏部左侍郎史貽直﹑爲副考官

○宗人府議奏﹑宗室海長﹑打死家人六十八。擬枷責折贖。六十八之父母﹑應請撤出﹑給與海長近族之兄伊克他哈。得上�日﹑此本內﹑議將六十八之父母﹑給與伊克他哈。原恐伊在本主家成讎。故撤出另給。今若給與近族之人。仍然成讎。或致苦累。著交部問六十八之父母﹑伊情願隨往海長族中誰家。卽著撤出給與。嗣後永爲定例

○戶部議覆。雲貴總督鄂爾泰疏奏﹑雲南黑鹽井正額鹽。每百斤﹑請增薪價銀四分二釐八毫。又撥給不敷課款。每鹽百斤﹑增薪價銀二錢。應如所請。其迆東鹽價。每觔再減二釐之歲。無庸議。得上�日﹑此事曾經李衛奏聞。朕令鄂爾泰復行查奏。今據鄂爾泰奏請﹑於定額三分內﹑每觔再減二釐。以便商民。鄂爾泰﹑李衛﹑均從地方起見。其出產有舊無而可以新增者。亦有舊有而應當裁減者。若有彼此抵算之項。準其據實奏聞。則事皆核實。而督撫等﹑亦易於辦理。倘止令其增添。而不許其裁減。則殊非公平之道。而隱瞞那移之獘﹑且由此而生。卽如貴州礦廠﹑各處開閉不常。所收賦稅﹑多有隱此補彼者。曾經毛文銓奏明攺正。雲南自近年以來。督撫等淸查鹽稅等項。約計增銀甚多。著鄂爾泰查明鹽觔內所增銀兩。核算明白。抵補減價增薪之數。定議奏聞

○甲午。旌表浙江徳淸縣烈婦﹑蔡新楘妻韓氏。因姑逼嫁。自縊完節。給銀建坊﹑入祠致祭如例

○乙未。諭吏部。漢司官屢經侍班。朕得認識。滿司官中﹑有不甚認識者。嗣後凡遇禦門理事之日。著滿司官四員﹑漢司官四員﹑一體輪流侍班引見。若有條奏之事。卽於侍班時密封具奏。止許條陳一事。不得以數事並奏。如此﹑則司官之賢否優劣可知矣

○又諭。士子讀書應試。須專心講習。方可望其成就。八旗舉人生員內﹑在護軍執事人行走者。朕念其用度艱難。恐致分心。是以於雍正元年﹑特加殊恩。令其退回。仍賞給錢糧養贍。俾得專心讀書。勉勵上進。庶國家可收得人之益。今已三年有餘。其中或有年力衰邁﹑及不肖之人。徒領錢糧。無志上進。虛糜國帑者。亦未可知。若不加考課。分別勤惰。無以鼓勵人才。著於會試後﹑將八旗滿洲蒙古舉人生員。漢軍舉人。查明人數。請題考試。分別等第。並驗其人品優劣具奏

○調奉天府府尹蔡珽來京。以盛京戶部侍郎王朝恩﹑兼理奉天府府尹事

○丙申。諭吏部。盛京五部司官。多系本處居住之人。互相交結。瞻徇情面。欺蓛上司。朕屢降諭上�日。不能悛攺。若不盡行調換。難於整頓。爾部將盛京本處之人。現任郎中以下﹑主事以上人員。查明人數。悉行調來以京員用。其員缺﹑著在京各部堂官揀。選辦事中等司官。爾部帶領引見補用。所遺員缺﹑卽將盛京撤回之員補授。如此﹑則盛京堂官﹑易於辦理。而盛京部院積習。可以悛攺矣

○刑部議覆。廣東巡撫年希堯疏言﹑原任崖州營遊擊劉升﹑貪縱不職。已經參革。其應追贓銀。悉於限內全完。應照例免罪。得上�日﹑原參劉升疏內﹑有差遣兵丁﹑勒令黎人供應﹑派出工役等語。朕思內地居民。受地方官苛索。便於申訴。故易至於敗露。若苗蠻黎獞等﹑僻處外地。知識庸愚。倘加陵虐。更可憫惻。應嚴定處分﹑以示懲戒。不當照內地之例。嗣後此等外地之人﹑並攺土歸流地方﹑如該管官員﹑有差遣兵役騷擾逼勒等情。其治罪之處。當加於內地一等。著九卿詳議定例具奏

○丁酉。祭歷代帝王。上親詣行禮

○戊戌。諭大學士九卿等。朕辦理天下事務。惟有物來順應。初無成見成心。蓋天下庶務殷繁。人情詐僞。變幻百出。朦蓛欺罔之處。往往有之。而一時聽從。或不能不有錯誤。惟知其錯誤﹑而卽爲攺易。不存回護之見。則誤者可以不誤。而是非了然。人亦知所警懼。古之聖賢﹑不曰無過﹑而曰攺過不吝。朕常以此自勉也。如蔡珽﹑程如絲一案。今日特宣諭爾等知之。當日年羹堯奏請四川開設鼓鑄。蔡珽執奏﹑以爲四川不產鉛觔。及那親到彼。則奏稱川省本有鉛觔。而蔡珽勒令各屬誑稱無鉛。以撓公事。因將鉛觔煉就進呈。似此﹑顯系蔡珽欺罔。此時蔡珽又有威逼知府蔣興仁自盡之事。年羹堯又奏其任內劣迹種種。是以朕將蔡珽革職治罪。及蔡珽到京。而年羹堯諸事敗露。朕召蔡珽入見。伊歷陳已之枉屈。及平日抗拒年羹堯﹑以致被謗之處。並年羹堯貪酷。殘暴各款。朕觀其爲人。聽其言論。似乎尙屬和平。不應有逼死屬員之事。是以宥其罪而用之。伊在朕前奏稱﹑程如絲爲四川第一好官。因得罪年羹堯。是以誣參。必欲致之死地。今令年羹堯審訊。必加以重刑。則程如絲身命莫保等語。朕以年羹堯素性殘虐。蔡珽之言。似乎確實。因降上�日令石文焯秉公審理。及石文焯審奏年羹堯所參程如絲興販私鹽放槍殺人之處。實系冤抑。朕因蔡珽力言程如絲居官甚優。是以用爲四川按察使。以觀其後效。然其中虛實眞僞﹑朕究未釋然於中。數年以來。未嘗不時時畱心訪察也。前者檢閱汪景祺記載程如絲貪橫一條云。程如絲重賄蔡珽﹑調補夔州知府。程如絲至夔。凡商家所有之鹽。盡以半價彊買之。私鹽船自夔至楚者。官素不甚禁。以活窮民。程如絲悉奪之。私鹽船過夔。程如絲遣人籍其鹽。私商不服。程如絲集吏人鄕勇獵戶汛兵幾千人﹑往捕治之。鳥槍弓矢競發。私商與捕人﹑死者枕籍。商人過客﹑斃者無算。蔡珽庇之。不以上聞。湖督楊宗仁﹑受客商呈詞欲入告。程如絲指稱是年大將軍意。楊督竟寢其事。年公聞之。遂具題參劾。奉上�日革職拏問。蔡珽入覲。力言程如絲爲天下第一淸官。上將大用之。今此案令西安巡撫石文焯秉公確審。石欲脫程罪。且議復其官。以合聖意。嗚呼。浙撫黃叔琳﹑以置土豪賀茂芳於死。遂革職問罪。乃知府殺人不計其數。而反無過乎。汪景祺記載之言如此。伊乃年羹堯門下走狗。其言何足爲據。且謂石文焯出脫程如絲之罪。乃迎合朕意。此語更屬悖謬。朕本無意。石文焯何從迎合。若云朕有所庇護。則年羹堯乃朕當時藩邸舊人。多年效力。朕不庇護年羹堯。而乃庇護素不識認之程如絲乎。卽如黃叔琳深受朕恩。由太常卿歷升巡撫。極蒙委任優眷。朕不庇護黃叔琳。而乃庇護一海寧無賴之光棍乎。朕之賞罰。悉本至公。無一毫偏向之處。而石文焯之開脫程如絲。或別有因。今觀蔡珽艸率放縱。徇私妄爲。則偏向程如絲﹑顚倒是非。乃伊之實情。而其所行背理之事。較甚於此者。更難悉數。孔子曰。君子不以人廢言。汪景祺𨿽犯重罪。身正典刑。然其言未必字字皆虛。今伊旣有程如絲。枉殺多人之語。則外間爲此語者。必不止於汪景祺一人。此處甚有關於國家之政事。必須究問明白。得其實情。始足以淸吏治而肅官方。剖是非而除壅蓛。程如絲興販私鹽﹑放槍殺人一案。著侍郎黃炳﹑前往四川。會同嶽鐘琪﹑馬會伯﹑及湖北巡撫憲徳﹑逐一明白審理。從前被程如絲之害者。多系湖廣之人。著憲徳一一查出。帶往四川質審。再﹑此案內有應行質審之人。俱聽黃炳等行文調取質審。目今嶽鐘琪現在四川。著行文令伊暫畱川省。辦理此事。蔡珽候刑部案件質問後。卽發往四川。石文焯亦著前往四川。於黃炳等會審時。令蔡珽石文焯二人﹑在傍觀看

○升三等侍衛戴豪﹑爲鑲白旗漢軍副都統

○己亥。上親耕耤田。詣先農壇致祭畢。更服。至耕所。仍行四推禮畢。上禦觀耕臺。命莊親王允祿﹑怡親王允祥﹑信郡王徳昭﹑行五推禮。吏部尙書查弼納﹑戶部左侍郎常壽﹑禮部左侍郎三泰﹑兵部右侍郎黃國材﹑刑部左侍郎海壽﹑工部右侍郎哲先﹑都察院左僉都禦史王廷揚﹑通政使司通政使孫卓﹑大理寺少卿薩齊庫﹑行九推禮。各以次耕如儀。上禦齋宮。順天府官員﹑率耆老農夫行禮畢。至耕耤所。農夫終畝。上諭諸王大臣曰。昨日天陰。今日乃如此晴明。四年以來。耕耤之日皆如此。禮部原擬二月二十九日﹑行耕耤禮。朕攺於今日。不謂二十九日天气風寒。而今日則甚和霽也。諸王大臣等奏曰。皇上凡舉行大禮之日。天气定然晴霽。臣等以爲可預必之事矣。王以下各官﹑行慶賀禮。賜茶。停止筵宴

○庚子。定鴻臚寺衙門﹑仍屬禮部統轄

○辛丑。淸明節。遣官祭永陵﹑福陵﹑昭陵﹑昭西陵﹑孝陵﹑孝東陵

○上命皇四子弘歷祭景陵

○理藩院遵上�日議覆。朝正外藩四十八旗王臺吉等。嗣後應分爲三班。每隔二年﹑來朝一次。從之

○兵部議覆。福建總督髙其倬疏言﹑閩省福興漳泉汀五府﹑地狹人稠。自平定臺灣以來。生齒日增。本地所產﹑不敷食用。惟開洋一途。藉貿易之嬴余。佐耕耘之不足。貧富均有裨益。從前暫議禁止。或慮盜米出洋。查外國皆產米之地。不藉資於中國。且洋盜多在沿海直洋。而商船皆在橫洋。道路並不相同。又慮有逗漏消息之處。現今外國之船﹑許至中國。廣東之船﹑許至外國。彼來此往。歷年守法安靜。又慮有私販船料之事。外國船大。中國船小。所有板片桅柁。不足資彼處之用。應請復開洋禁。以惠商民。並令出洋之船。酌量帶米回閩。實爲便益。應如所請。令該督詳立規條﹑嚴加防範。從之

○壬寅。上詣恩佑寺行禮畢。幸圓明園

○兵部議覆。貴州巡撫何世璂疏言﹑安順府鎭寧州屬康佐司土官薛世乾﹑以罪革職。伊子幼穉無知。不能承襲。請將康佐司地方﹑攺歸鎭寧州管轄。應如所請。從之

○旌表河南烈婦﹑杞縣劉世祥妻髙氏。夫亡守義。卽日投繯。夏邑縣張方夔妻王氏。夫故絕粒。踰旬殞命。各給銀建坊﹑入祠致祭如例

○癸卯。署湖廣總督福敏摺奏﹑臣奉命至楚。任事之後。卽查衙門從前陋規。盡已革除。惟武昌廠稅一項。每年約計嬴餘六七千﹑或七八千不等。又鹽商未裁禮銀四千兩。前任督臣楊宗仁﹑畱此爲總督養廉之用。臣非敢矯廉幹譽。緣受恩深重。自奉過厚。踧踖難安。除一切用度外。計余銀四千兩。今因饑民停賑。恐靑黃不接﹑易致乏食。卽以存銀買米散賑。用廣皇仁。至兩省刑名錢谷﹑事務殷繁。必須幕賓相助辦理。所需修金等項。臣俱於歲底將支用存貯細數。另行奏聞。奉上諭。此事汝不必矯廉。汝系暫時署理。若令後任難乎爲繼。亦非情理之平。督撫衙門養廉。自當酌定數目。朕豈有令汝等枵腹從事之理。況一切賞犒兵弁﹑延納幕賓之需。有斷不可省者。山西﹑陜西﹑河南﹑督撫養廉。朕皆許以三萬金。因楚省何項可作督撫養廉。朕未周知。難以批諭耳。汝膺署理之任。正可一秉公恕﹑斟酌允當之數。隨便附奏

○甲辰。刑部等衙門議覆。川陜總督嶽鐘琪疏言﹑趙智因被胞兄趙宗痛毆。情急回擊。中趙宗要害殞命。趙智應攺爲擬斬監候。得上�日﹑弟毆兄死。乃人倫風化所關。法無可貸。但因其中略有可原之情。故交與九卿﹑令其再三酌議。眾論僉同。然後攺爲監候。以姑緩其誅。此不過數十案件之中﹑間一從寬之事也。昨李紱審擬楊四毆死馬順一案。竟以楊四護父。彊引鄭雄護母之例。欲寬其罪。夫殺人者死。律有明條。大臣惟有按律定擬。以待朕之酌量。若似李紱之枉法市恩。徇私要譽。則是朕之法外施仁。偶然原情寬宥之處。臣工皆彊爲比照題請。以濟其私。而用法多不得其平。內外臣工﹑當以爲戒

○命八旗每佐領﹑添設副佐領一員。協同辦事

○吏部右侍郎王沛憻﹑以老病乞休。命加都察院左都禦史銜致仕

○旌表山東髙唐州烈女﹑姚仔聘妻張氏。遇暴不污。被刃殞命。給銀建坊﹑入祠致祭如例

○乙巳。上詣恩佑寺行禮

○丙午。鄂羅斯察罕汗﹑遣使臣薩瓦表賀登極。進貢方物。賞賚如例

○丁未。諭內閣。向來督撫提鎭陳奏本章。例有副本。投遞通政司衙門。又有揭帖﹑知會關涉之各部院。往往緊要之事。未達朕前。而先已傳播於眾口。又如內外咨呈文書往來。該衙門尢易疎忽。以致匪類探聽。多生獘端。間有緝拏之犯。聞風遠揚。遂致漏网。此皆不愼之故。貽誤匪輕。嗣後一切本章﹑以及咨呈文書。除平常通行事件外。其有關涉緊要之案。與緝拏人犯之處。內外各衙門﹑應密封投遞。各該管官﹑應謹愼辦理。以防漏洩。倘有疎忽。將來事發之日。究問根由。必將漏洩之人﹑及該管官員。從重治罪

○諭吏部會試舉人﹑著爾部揀選引見。並問九卿﹑將所知者舉出。再舉人內﹑有伊等同鄕素日推服之人亦著舉人公舉。或數人共舉一人。或十數人共舉一人。俱將姓名注明。務須有猷有爲有守之人。方可推薦。不得冒濫

○授故奉恩將軍安圖子阿爾寧爲奉恩將軍

○戊申。吏部議覆。雲貴總督鄂爾泰疏言﹑自湖廣攺歸貴州之五開﹑銅鼓二衛。先經督臣髙其倬奏請﹑將五開衛攺爲一縣。兼管銅鼓衛地方。令黎平府統轄。奉上�日允行。臣細加訪察。必須五開﹑銅鼓﹑分設二縣。始於地方有益。請添設知縣各一員。典史各一員。五開衛向無學校。今請添設教諭﹑訓導各一員。銅鼓衛﹑向設教授一員。訓導一員。今請將教授一員。卽攺爲教諭。其歲科二試取進文武童生。各如舊額。均應如所請。從之

○旌表福建烈女﹑永福縣方氏。晉江縣徐氏。俱未婚夫故。自縊完貞。各給銀建坊﹑入祠致祭如例

○己酉。吏部議覆。雲貴總督鄂爾泰疏言﹑貴州銅仁府屬平頭司﹑省溪司﹑思南府屬沿河司﹑朗溪司﹑黎平府屬潭溪司﹑八舟司﹑龍裏司﹑歐陽司﹑新化司﹑洪州司原設吏目各一員。稽察土司。今請並加州同職銜。重其職守。以便就近彈壓。應如所請。從之

○予故領侍衛內大臣馬武祭葬。謚勤恪

○旌表直隸成安縣烈婦﹑苑成維妻池氏。拒姦不污。投井殞命。給銀建坊﹑入祠致祭如例

○庚戌。以康親王崇安﹑兼理正紅旗漢軍都統事務

○調兵部左侍郎嵇曾筠﹑爲吏部右侍郎。仍畱河東副總河任。轉兵部侍郎楊汝谷﹑爲左侍郎。升內閣學士胡煦﹑爲兵部右侍郎

○管理旗務王大臣等議覆。副都統博第奏言﹑旗下襲職。向於缺出後。方行傳集參領佐領驍騎校領催族長等。取具家譜。其所送家譜。旗下無憑查對。不無遺漏錯誤。請嗣後凡系世職家譜。預取保結。校對鈐印。存貯本旗衙門。遇有世職缺出。查對明晰。奏請承襲。從之

○辛亥。禮部奏﹑會試舉人﹑叨荷特恩。合詞陳謝。得上�日﹑朕視天下萬民﹑皆爲一體。況讀書鄕薦之人。異日俱可作朕股肱耳目。是以朕心待之﹑實有一體聯屬之意。愛養培護。皆出於中心之自然。並非欲邀天下士子之感頌也。今舉子等﹑以會試叨荷特恩。合詞陳謝。是尙不能深悉朕一體相關之意。而存上下彼此之形迹矣。朕待天下﹑惟有一誠。而崇儒重道之心。尢爲篤切。但所崇者皆眞儒。所重者皆正道。若徒尙虛文﹑邀取名譽﹑致貽世道人心之害。朕不忍爲也。爾等讀書之人。實四民之所觀瞻。風俗之所維系。果能誦法聖賢。躬修實踐。宅心正直。行已端方。則通籍於朝。必能爲國家宣猷樹績。膺棟梁之選。卽退處鄕閭。亦必能教孝勸忠。爲眾人之坊表。故士習旣端。而人心尙有不正﹑風俗尙有不淳者。無是理也。爾等旣感朕恩。卽當仰體朕心。恪遵朕訓。爭自濯磨。或出或處。皆端人正士。爲國家所倚賴。如此﹑方爲實心報效。不在感恩奏謝之儀文也

○壬子。戶部議覆。署湖廣總督福敏等疏稱﹑大江以南。皆系財賦重地。獨至米谷﹑則江浙等省﹑每賴湖廣接濟。苟倉庾所積﹑充足有餘。不但本省無憂乏食。卽江浙等省﹑或有歉收。可以撥運平糶。順流直下。誠甚便也。今湖北湖南﹑現存常平倉穀麥﹑及截畱漕米等項。統計止有五十餘萬石。視他省積貯較少。臣等公同籌畫須每年買谷數十萬石。分貯各倉。以備不時之需。查楚省向有各衙門鹽規銀十六萬兩。經前督臣楊宗仁裁革。迨楊宗仁故後。各衙門仍復明裁暗收。臣蒙皇上髙厚隆恩。萬無收受絲毫之理。而觀感之下。各衙門自不敢收受。以此項銀兩﹑買貯谷石。自可備用。再查江浙二省﹑現開事例。捐納貢監。以裕積貯。請令湖廣照例開捐。著各府知府﹑收捐本色。實貯在府倉廒。以便盤查。則湖廣積貯充裕。不惟本省足食。且東南各省﹑便於撥運平糶。賑卹黎民。大有裨益。均應如所請。從之

○添設安徽江安糧道庫大使一員。從安徽布政使覺羅石麟請也

○移福建臺灣淡水營守備千總把總﹑駐八里坌地方。從福建總督髙其倬請也

○阿霸垓達爾漢貝子策伶東洛卜故。遣官致祭

○癸丑。諭吏部兵部刑部。盛京人員﹑習气澆薄。營謀鉆剌。朋比侵盜。甚是無恥。屢加教誡。終不悛攺。皆緣犯法參。革究治之後。仍在本地居住。往往生事滋擾。誘人爲非。無所不至。此等敗類。若不卽令遷移。望風俗之歸於淳厚。終不可得。嗣後盛京居住滿洲蒙古漢軍文武官員。除因公詿誤獲罪者。仍準本地方居住外。其犯侵盜虧欠錢糧﹑及姦貪訛詐之事降革者。酌其所犯事由。或令來京歸旗。或著於各省滿洲駐防之處安插。如此﹑則不肖之徒漸少。而盛京澆薄之習可息。爾三部嗣後凡遇盛京人員犯罪案件。俱照此定擬。仍將從前盛京旗員所犯侵盜錢糧﹑姦貪訛詐等案內廢員。查明奏聞

○兵部議覆。署湖廣總督福敏疏言﹑嶽州府屬茅岡安撫司土官覃純一﹑擒解姦匪。實屬奉法盡職。請加恩議敍。應如所請。照廣西安平土知州李氶�車之例。賞給朝衣一襲。得上�日。李氶�車身爲土司。養民薄賦。乃其常職。今覃純一擒解姦匪。非循分盡職者可比。宜加等議敍。以示鼓勵。嗣后土司效力者。應酌量功績之大小﹑分別等差。加以恩典。著該部定議具奏。尋議﹑覃純一﹑應照內地文武官員﹑拏獲鄰境盜首之例。加一級。紀錄一次。嗣後各省土司﹑有拏獲姦匪者。亦照此例。立有軍功﹑及奉法稱職者。照原題分別議敍。層次加銜。賞給朝衣。庶各省土司﹑益知鼓勵。從之

○賞給會試下第舉子路費銀﹑各五兩

○旌表江西烈婦﹑廬陵縣羅欽若妻李氏。遇寇不辱。赴水捐軀。李向榮妻張氏。抗賊不污。冒刃殞命。瑞金縣毛冠易妻廖氏。因姑逼嫁。飲藥完貞。各給銀建坊﹑入祠致祭如例

○甲寅。戶部議覆。署江西巡撫邁柱疏言﹑江西錢糧﹑請照直隸山東等省之例。將丁銀攤入地銀。其各衛所屯丁銀﹑攤入屯糧。分派帶徵。爲數無多。兵民俱有裨益。應如所請。從之

○兵部議覆。雲貴總督鄂爾泰疏奏﹑經理狆苗事宜。一﹑長寨等狆苗﹑不遵化誨。阻建營房。調兵進巢

�刀。首惡悉經擒獲。其未獲人犯。有自行投首﹑及脇從附和者。請一槪從寬。一﹑苗民被巢�刀四散。已失耕種之期。本年正賦。請行豁免。一﹑歸寨苗民﹑每人請月給糧三斗。鹽六兩。無力耕種者。給以耔種。以示撫卹。其未歸寨者。以一月爲限。如逾限不回。將該苗田土。分賞兵丁。一﹑苗民地畝。多恃彊侵占。以致互相讎殺。應令各具契紙。開明四至。官給印信。俾永遠承業。一﹑狆苗姓氏﹑相同者多。難於分別。應令各照祖姓造報戶口淸冊。編立保甲。其不知本姓者。代爲立姓。以便稽察。一﹑苗民逞��兒。皆由兵器。嗣後苗民出入﹑止許佩數寸小刀。所有一切軍器。悉令繳出。如有私造者。卽行處決。一﹑營汛兵丁﹑不得踐踏禾苗。生事擾害。如該汛文武官弁﹑不加鈐束。照溺職例治罪。一﹑長寨旣有武職巡防。仍須設一文員﹑宣諭化導。請以貴陽府同知移駐。就近撫綏。庶兵民咸得相安。一﹑打壤寨﹑接連竹林井口。凶苗出沒其中。應撥長寨把總一員移駐。則竹林等寨﹑俱得控制。一﹑凶苗劫殺。原非三五塘兵所能擒獲。應令汛防各員﹑一面申報督撫提鎭。一面率兵擒拏。所獲賊犯﹑文武官會同審究。無得袒庇徇私。均應如所請。從之

○以故一等精奇尼哈番左世永子左洪瑞﹑襲職

○予故太子少傅文淵閣大學士兼禮部尙書髙其位祭葬。謚文恪

○乙卯。兵部議覆。山西太原總兵官袁立相疏言﹑代州營﹑向設千總一員。守兵一百九十名。馬一百五十九匹。止備遞送京報文書。並無緊要差遣。請量畱兵一百四十名。專管塘務。餘兵五十名。馬一百五十九匹。俱行裁汰。應如所請。從之

○丙辰。工部議覆。河道總督齊蘇勒疏言﹑黃河大澑頂衝之處。請將﹤阝步﹥岸削成斜坡。令水隨坡澑。再取密葉大柳﹑懸於坡上。以抵其澑之汕刷。紓其力之猛烈。久之大澑漸歸中泓。而柳枝之上﹑沾掛泥滓。悉成沙灘。易險爲平。工不勞而費甚省。並請凡河崖﹤阝步﹥峻之處。俱照此例行。所需工費﹑入搶修案內題銷。應如所請。從之

大淸世宗敬天昌運建中表正文武英明寬仁信毅大孝至誠憲皇帝實錄卷之五十四

大淸世宗敬天昌運建中表正文武英明寬仁信毅大孝至誠憲皇帝實錄卷之五十五

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正五年。丁未。閏三月。丁巳朔。諭吏部。朕日理萬幾。惟欲周知庶務。通達下情。是以廣開言路。令人條奏事件。冀於政治有所裨益。近見條陳人員內。頗有能據實陳奏。不避嫌怨。切中情獘者。朕思此等之人。其言旣可采錄。則其善亦不可泯。嗣後凡內外大小引見人員。如有條奏﹑發交廷議允行者。著該部記明檔冊。其人日後或被堂官參劾。或被督撫糾參。該部議處覆本之時。將該員某年條奏某事。曾經允行之處。寫簽夾於本內進呈。以便斟酌其事之輕重。量與寬減。則國家政治﹑旣得條奏之益。而其人亦深受敢言之效。庶可共加勗勵也

○諭八旗大臣等。旗人犯罪革退官兵。在京閒住。並無恆業。倚靠親戚爲生。以致良善之人被累。伊等無事。遊手好閒。自必爲非作惡。將此等之人查出。令於京城附近直隸地方。耕種井田。其作何安置之處。爾等會議具奏。尋議﹑八旗另戶滿洲蒙古內﹑因拖欠錢糧。並爲非犯法革退之官兵無產業可依者。請俱查明﹑連妻子發往井田。每戶給地三十畝每五戶給牛三隻。其制辦農具秄種﹑並半年口糧。每戶給銀十五兩。交與管理井田官員。照伊人口多寡﹑給與土房居住。如有約束不嚴生事。擾害等獘。將該管官從重治罪。得上�日﹑依議。井田地方。著添設驍騎校四員。領催八名其俸祿錢糧升轉之處。照京城驍騎校領催之例行。如有已經升轉﹑仍願在彼效力者。卽帶所升品級。在彼居住

○戊午。湖南巡撫布蘭泰﹑摺奏開礦事宜。奉上諭。開采一事。目前不無小利。人聚眾多。爲害甚鉅。從來礦徒﹑率皆五方匪類。烏合於深山窮谷之中。逐此末利。今聚之甚易。將來散之甚難也。至於利之在公在私。尙屬細事。爾果欲效忠藎。何必諄諄以利爲言。豈不聞有一利﹑必有一害。要當權其利與害之輕重大小而行之耳

○添設盛京戶部﹑刑部﹑工部﹑漢郎中各一員。員外郎各一員。主事各一員。從監察禦史傅色納請也

○己未。以正白旗滿洲副都統嶽爾岱﹑署刑部侍郎事

○辛酉。諸王大臣等參奏。原任兵部尙書法海﹑從前阿附允禵。極力鉆營。擅自回京。行止狂妄。應按律擬斬。得上�日﹑法海原系革職發往軍前效力之人。伊到軍前。並無出力之處。惟極力鉆營。阿附允禵。自謂有所依庇。輒敢擅自回京。又有種種不法之處。本應按律治罪。今從寬免死。著發往插漢拖輝。交與通智﹑單疇書管轄。聽其差委。在水利處效力行走。一切事宜。毋許干預。若果實心效力則己。如仍不實心效力。狂妄虛詐。著通智﹑單疇書﹑卽行參奏

○癸亥。聖祖榮妃薨逝。上降上�日﹑親往祭奠。諸王大臣合詞陳奏﹑請照從前裕親王母妃薨逝之例。停止親往。上命莊親王允祿﹑公馬爾賽﹑一等公舅舅白啟﹑率侍衛二十員﹑往奠

○吏部議覆。川陜總督嶽鐘琪疏言﹑烏蒙土知府祿萬鐘﹑奉上�日革職。提至川省質審。烏蒙沿途土民。俱各投順。惟白女底﹑祿未申二人。率所屬苗眾。截路拒敵。被官兵巢�刀擊。旋亦投誠歸附。白女底﹑祿未申﹑應行提究。烏蒙人民。久爲土酋殘虐。應請攺土歸流。以蘇邊氓積困。查所參烏蒙各案。現在雲南。應行令該督。將祿萬鐘等各犯。解送雲南質審。其烏蒙攺土歸流之處。候上�日遵行。得上�日﹑徵巢�刀烏蒙。搗其巢�刀穴。系雲南官兵奮勇﹑總督鄂爾泰調度之功。然非川陜總督嶽鐘琪﹑將冕山涼山不法番夷。悉行巢�刀撫。去其掎角之勢。則雲南官兵。亦不能成功如此之速。白女底﹑祿未申﹑敢於抗拒官兵。甚屬可惡。鄂爾泰屢次遣祿鼎坤﹑招撫祿萬鐘。而祿萬鐘不肯就撫。及至勢窮力竭。又至嶽鐘琪軍前投到。欲以巧脫重罪。甚屬狡詐。部議將祿萬鐘解往雲南質審。甚是。白女底﹑祿未申﹑擒獲之時。亦著解往雲南質審。余依議

○又議覆。川陜總督嶽鐘琪疏言﹑鎭雄土知府隴慶侯﹑穉弱無知。不能約束土目。懇請攺土歸流。適準雲貴督臣鄂爾泰咨稱﹑隴慶侯向與祿萬鐘勾通作惡。今復唆使逃匿。抗拒官兵。法所難寬等語。查鎭雄土府。界連黔蜀二省。應行令該督﹑將隴慶侯解赴雲南質審。其應否攺設流官。歸並何省管轄。亦令會同雲貴總督鄂爾泰﹑妥議再奏。得上�日﹑隴慶侯著解送雲南審明。其鎭雄地方。攺土爲流。歸並雲南就近管轄

○旌表烈婦﹑江南潁州呂明海妻霍氏。山西長治縣宋敬臣妻田氏。俱拒姦不污。被刃殞命。各給銀建坊。入祠致祭如例

○甲子。攺廣西泗城土府﹑及三江地方﹑上林安隆二營。俱歸泗城副將管轄。從升任廣西巡撫李紱請也

○乙丑。吏部遵上�日﹑會同九卿揀選下第舉人引見。上命分發各直省。以州縣委署試用。諭曰。守令乃親民之官。關系百姓之休戚。故得其人。則民生被澤。而風俗日淳。不得其人。則民生受累。而風俗日薄。自古安民必先察吏。此不易之經也。朕禦極以來。夙夜孜孜。欲使薄海之內。無一夫不獲其所。而此願一時難遂者。則以縣令之不能盡得其人也。果能得有猷有爲有守之人。布散各省。分膺民社之寄。彼一人之精神力量。足以貫注乎一邑。凡督撫大吏﹑耳目心思之所不能徧及者。縣令皆能體察經理之。則民生安得不厚。風俗安得不淳。而朕心無一夫不獲之願。於是乎可遂矣。向來各省縣令。多循資按次。照例選用之員。故其中庸碌無能者有之。年力衰憊者有之。少不更事者有之。以致苟且因循。貪位竊祿。諸事闒冗。職掌廢弛。此等之人。尙不能顧一身之考成。豈能爲地方之憑藉乎。今因會試後。天下舉子﹑齊集京師。朕思其中必有才品兼優之士。是以特加遴選。畀以縣令之任。朕之所望於爾等者。不僅在於辦理刑名。徵收賦稅。了薄書期會之責而已。必須實盡父母斯民之道。視眾庶爲一體。剛柔相濟。教養兼施。化澆薄而爲醇良。懲僉邪。以安善類。古稱愛民如子。此語最宜體會。父母愛子之心。未有不教之以正者。縣令果視民如子。豈有優柔貽害。姑息養姦。行婦人之仁。忘聖賢之義。而可謂之恫癏保赤者乎。書經曰。罔違道以干百姓之譽。自古聖賢爲治。皆尙實政最惡虛名。若時存沽名市惠之心。必至爲同流合污之鄕願。又何能爲整綱飭紀之良吏乎。從來父子之間。施者不以爲恩。受者並忘其感。守令之於民。果能潛移默化。使閭閻習爲固然。而泯其感頌之迹。斯不愧父母之稱。而媲美古之循良矣。紳士居鄕。儻有違理肆行之處。令有司約束勸導之者。無非欲其同歸於善。並非令地方官有意摧折之也。爾等蒞任後。於紳士之品行端方者。則當加意敬禮。以樹四民之坊表。其小有過愆者。則勸戒之。令其悛攺。其不可覺悟﹑不可寬宥者。則置之於法。以警其餘。如此﹑則賞罰公明。輿情悅服。而觀感興起。比戶可封矣。爾等身叨鄕薦。皆以古之孝廉相比擬。何以克副此孝廉二字。且現經下第。選期尙遠。朕破格遴選。授以官職。卽論感恩圖報之常情。亦當人人自奮。況朕心實仗爾等﹑爲朕教養斯民。移風易俗。以成一道同風之盛。爾等豈可薄待其身。而爲陋習所漸染。私欲所牽制乎。爾等果能卓然自立。不負選用。朕自格外加恩。儻拜命之初。一時感激。而蒞官以後。頓攺初心。則不但國典王章。無可寬貸。卽淸夜靜思。亦應無地自容矣。勉之勉之

○緩徵湖廣江夏﹑沔陽等十七州縣衛﹑雍正四年分﹑及本年額賦

○丙寅。諭內閣。凡州縣錢糧之虧空。總不出侵欺那移二項。當其侵那之時。官固主之。而經手之經承。自無不知也。乃不行稟阻。且從而慫恿之。以便作姦分肥。迨至本官監追。而經承且優遊於事外。本官問重罪。而經承僅得不行稟阻之處分。故凡虧空累累。多由於官吏之相成也。朕以爲經承庫吏。經管倉庫之人。亦宜重其處分之例。更定以勸懲之法。凡州縣官到任。先揀選殷實老成胥吏二人。充錢糧總吏。通詳報部。凡徵收錢糧。卽令隨徵報解。不得存畱內署。承辦五年。該縣無虧空者。卽將總吏咨部。以九品雜職卽用。本官少有虧空。該總吏力行稟阻。如不聽從。許徑赴司院呈明免罪。若該吏不行稟阻。致本官以虧空糾參。卽將經承一同監追。減本官一等治罪。如此﹑則經承有所勸懲。不敢順從本官。擅動國帑。亦杜絕虧空之一法也

○又諭。據江西巡撫邁柱奏稱﹑江西存倉谷石。向系二錢一石折價。存畱各縣。價銀二錢。買谷一石。實屬不敷等語。朕思離任官員。交代之際。並無谷石存倉。而以二錢一石之賤價。交與接任之員。接任之員﹑力難賠墊。以致谷石空虛。獘端種種。國帑民生﹑均受其累。此皆裴﹤彳率﹥度﹑及歷任布政使等﹑徇情市惠。彊令接任官員收受之故。著將江西通省折價銀兩。交與裴﹤彳率﹥度﹑及歷任布政使﹑作速照數買谷還倉。不得借端絲毫派累小民。再﹑直隸各省倉谷。若有前任官折價存庫者。不許新任官接受交代。仍令前任官買谷交倉。不許顆粒短少。其該管督撫上司。亦不得徇情寬縱。儻敢故違。定將本官及該管官。分別從重治罪。永著爲例

○禮部議覆。河南巡撫田文鏡疏言﹑捐納貢監。歸並學臣。與生員一體約束。應如所請。嗣後貢監犯事褫革。行令督撫移咨學臣。得上�日﹑該撫疏稱捐納貢監。平日學臣毫無約束之權。且與文武生員﹑歸並學臣約束之例。亦不畫一等語。今部議貢監褫革者。令地方官申報督撫。移咨學臣。一面褫革。一面報部。此議尙未周備。捐納貢監。旣令學臣約束。若必俟督撫移咨學臣。則學臣仍無約束之權。嗣後有應行褫革者。令地方官申報督撫學臣。其事屬督撫者。準督撫移咨學臣。其事屬學臣者。準學臣移咨督撫。如此﹑始爲周備

○旌表江南宿遷縣烈婦﹑周玉妻沙氏。拒姦不污。投繯殞命。給銀建坊。入祠致祭如例

○丁卯。諭大學士等。從前奉天將軍噶爾弼奏﹑盛京海洋。應添設水師營。分布三處。至鳳凰城。訖於海塘。議政大臣﹑已經議準。續據奉天府尹尹泰奏稱﹑自山海關迆南。錦州﹑復州﹑蓋州地方海洋。系進登州之海口。不比大海。旅順口關。現有水師營。今天津又設水師營。此二營水師。盡可輪班巡察。若又添設水師營。將來制造船隻。修蓋營房。以及兵餉等項。所需錢糧浩繁。究於巡察無益等語。經議政大臣議令噶爾弼﹑尹泰﹑會同畫一定議具奏。今噶爾弼﹑尹泰﹑仍各執己見具題。朕意以尹泰所奏爲是。如添設水師營。果於巡察有益。卽多費錢糧。亦應舉行。今旣無益。又何用添設。從前朕降諭上�日。將盛京谷石。由海用船運至天津。盛京大臣奏稱﹑盛京所有船隻。難以海運谷石。看來盛京所有船隻。未必照數全備。水手未必熟練。著將朕上�日曉諭議政王大臣。此原系議政所議之事。著再會議具奏。尋議﹑盛京添設水師營。實屬無益。應如尹泰所奏停止。從之

○戊辰。升署直隸總督宜兆熊﹑爲吏部尙書。仍署直隸總督

○命署湖廣總督福敏回京。升署江西巡撫邁柱﹑爲湖廣總督

○兵部奏。浙江武舉會試應照文舉人例停止。得上

�日﹑士習澆漓。不幹武途。況浙省文有餘而武不及。毫無不便之處。武科著照舊會試

○己巳。升巡察湖廣禦史趙城﹑爲湖南布政使司布政使

○辛未。諭河南巡撫田文鏡。向來河南有老瓜賊。爲害行旅。近見該省。屢有圖財害命﹑不知凶犯姓名之案。或系老瓜賊﹑潛匿傷人。亦未可定。著該撫設法緝拏。務除匪類。毋致拖累無辜

○兵部議覆。署理湖廣總督福敏﹑條奏防範苗疆事宜五款。一﹑嚴禁苗民互爲婚姻。一﹑嚴禁姦民與苗借債鬻產。一﹑嚴禁姦民勾引凶苗。掘人冢墓。掠人牛畜。爲已報讎洩忿。一﹑凶苗拒捕。責令營弁協拏。禁止苗民毋得私藏軍器。販賣火藥。一﹑凶苗越界搶掠。責令鄰省文武官弁。協力捕緝。俱應如所請。從之

○壬申。上詣恩佑寺行禮

○以翰林院侍讀學士沈翼機﹑侍讀康五瑞﹑司經局洗馬王謩﹑俱署日講起居注官

○癸酉。諭內務府。來京考試舉子。朕加恩體卹。屢諭崇文門監督﹑不必查其行李。致滋勒索。但恐巡役人等﹑未必奉行盡善。且恐日久獘生。或有不肖之徒。假冒舉子名色。夾帶貨物。亦未可定。爾等可於蘆溝橋查稅之所。設立店房。務期寬展。可容多人。令舉子等﹑卽於店內安放行李。其有無應行上稅之項。爾等著

人查看。看畢。給與照票。令其入城。廣寧門不必重查。如此﹑則舉子行裝。不致狼藉。亦可免宵小假冒之獘矣

○鑲黃旗領侍衛內大臣伍格﹑年老休致。以散秩大臣公丰盛額﹑爲鑲黃旗領侍衛內大臣。散秩大臣拉歆﹑署正白旗領侍衛內大臣

○刑部遵上�日議覆。監禁人犯。因獄卒淩虐致斃。司獄官知而不舉者。仍照律治罪。其不因獄卒淩虐而病斃者。向例不分本犯情罪輕重。一例處分。誠爲未協。嗣後應將死罪﹑軍流﹑及杖徒以下人犯。分爲三等。按監斃人數。分別議處。徒罪以下人犯。在監患病。應行保釋調治。再﹑督撫題報監斃人犯。務將所犯罪名。所患病癥。有無淩虐。並輕罪人犯﹑曾否保釋緣由。逐一聲明。如有朦混。一並議處。從之

○雲貴總督鄂爾泰疏報。四川烏蒙土府祿萬鐘﹑縱容土目劫掠良民。經陜西督臣嶽鐘琪﹑題參革職。奉上

�日命臣會審。臣前赴東川。有烏蒙祿鼎坤﹑率二子投到。臣遣其持檄往諭祿萬鐘等﹑繳印就質。乃祿萬鐘支吾違抗。至再至三。而鎭雄土府隴慶侯﹑向與萬鐘同惡相濟。合謀拒命。叛逆顯然。臣咨商陜西督臣嶽鐘琪﹑調遣將士。分路擒巢�刀。萬鐘見勢危急。擁兵逃往鎭雄。臣檄曲尋總兵官劉起元﹑率領官兵。攻其倒江三灣諸險寨。所向摧破。兩酋計窮勢迫。萬鐘等﹑由筠連地方。潛往川省。遇川省守備胡璉﹑解送成都。隴慶侯等﹑赴川省副將張玉行營。繳印獻土。今烏蒙﹑鎭雄兩土府。俱已平定。現在量畱官兵彈壓。一面委員查勘界址。並戶口錢糧實數。以便攺土歸流。其兩府設官安營事宜。及應歸何省管轄之處。聽陜西督臣嶽鐘琪詳議請上�日。得上�日﹑祿萬鐘﹑隴慶侯等﹑已有上�日。解雲南質審。鄂爾泰辦理甚屬可嘉。著議敍。其在事人員。著查明分別議敍賞賚

○復設河南河北守道一員。駐札武陟。統轄彰徳﹑衛輝﹑懷慶三府。兼管河務。以胙城縣﹑並入延津縣。裁知縣﹑典史﹑教諭﹑訓導各一員。從河南巡撫田文鏡請也

○乙亥。川陜總督嶽鐘琪﹑參奏夔州府知府喬鐸等﹑隱匿夔關稅銀。得上�日﹑喬鐸著革職。其捏結侵欺。並程如絲扶同隱漏情由。俱交與黃炳﹑嶽鐘琪﹑會同該撫﹑嚴審追擬具奏。各省稅課﹑向來隱匿者甚多。𨿽奉上�日稽查。而徵收官員。瞻顧從前隱匿之罪。仍復支吾。不將實數盡行報出。及至敗露。則於隱匿稅課之外。又添欺罔之重罪。逾不可逭。朕心實爲不忍。今特沛寬大之典。準各處將實在數目。自行首出。其從前多收之處。免其究問。朕旣如此開恩。儻再有隱匿情由。日後發覺。定治以重罪。著該部通行曉諭知之

○免廣東東莞等六縣﹑雍正四年分水災額賦有差

○厄魯特紮薩克貝子噶爾丹代靑諾爾布故。遣官致祭

○丁丑。恭建聖祖仁皇帝聖徳神功碑於景陵。遣官告祭。碑文曰。皇天眷佑我國家。顯謨盛烈。世世相承。太祖太宗肇基東土締構鴻圖。世祖混一寰瀛。克成駿業。篤生我皇考皇帝。亶神聖之姿。立君師之極。大徳廣運。健行不息。至明如日。至仁如天。集皇王之大成。亙古今而首出。書契以來。罕有倫比。以揚列聖之

耿光。以裕我無疆大歷服。予小子纘承基緒。旣奉冊寶。恭上尊謚。惟山陵禮畢。宜建穹碑。欽惟我皇考臨禦六十餘年。厚徳崇功。布濩宇宙。盈溢簡牒。巍巍乎﹑蕩蕩乎﹑不可殫述。謹掇大槪。鐫勒貞瑉。用昭垂於億萬祀。敍曰。聖祖合天弘運文武睿哲恭儉寬裕孝敬誠信功徳大成仁皇帝諱玄燁世祖體天隆運定統建極英睿欽文大徳弘功至仁純孝章皇帝第三子也。母孝康慈和莊懿恭惠溫穆崇天育聖章皇后在妊時。孝莊文皇后﹑見孝康章皇后衣裾若有龍繞。知爲毓聖之祥。逮降誕之辰。異香盈室。經日不散。五色光華。與日並燿。宮人內侍。咸所瞻仰。天表奇偉。耳大聲洪。雙瞳日懸。隆準嶽聳。膚理瑩白。皎然玉質。舉止嚴重。性度恢宏。惇敏聰明。出言中理。辛丑正月。嗣登大寶。時甫八齡。孝莊文皇后問所欲。對曰。惟願天下乂安。兆人樂業。共享太平之福。孝莊文皇后動容嘉嘆。知能荷神器。爲生民主也。自初讀書。十行俱下。略不遺忘。講幄旣開。日與儒臣論難往復。𨿽烈暑沍寒。未嘗暫輟。焚膏繼晷。常至中宵。遜志覃思。好古敏求。勤篤甚於儒素。譚經評史。發揮道奧。流覽之功。徧於七略。爰及緯象聲律算數百家之書。莫不觸類洞徹。得其精要。故知性知天。察人倫而明庶物。𨿽一名一物。皆研究精微。而一以貫之。敬天尊祖。禋祀必親。齊明盛服。率禮無怠。至年踰六十。頗艱拜起。冬至﹑上辛﹑祫祭。羣臣懇請遣官恭代。猶必親詣。省視陳設。行迎神之禮。退居齋幄。默致精誠。俟禮畢。然後旋輅。天性純孝。事孝莊文皇后垂三十年。致愛盡誠。委曲周至。從幸時。乘馬不離左右。遇道路少仄。卽下馬扶輦。踰嶺則扶掖升降。彌加恭謹。康熙二十六年冬。孝莊文皇后聖體不豫。皇考親嘗湯藥。席地而坐。目不交睫。衣不解帶者。三十五晝夜。逮疾大漸。自撰祝詞。步禱南郊。請減己算。以延慈壽。伏地誠懇。涕泗交頤。至居廬時。哀瘠過甚。不盥沐者數十日。釋服後。仍處偏殿。衣布素。恭送龍輴。每日必步隨數里。朝夕慟戚如初喪。終身思慕。每一言及。聲淚俱發。事孝惠章皇后垂六十年。備極孝養。省方江南。避暑塞外。必奉鑾輿以行。康熙四十九年。孝惠章皇后壽躋七旬。皇考亦年近六旬矣。正月元夕。宮中張燈設宴。躬親起舞。稱萬壽觴。中外傳爲天家盛事。友愛裕親王等。同問安慈寧宮。每序家人之禮。親親之誼。久而彌篤。其疾也。屢親視之。其薨也。親臨之。宗室中。用其才俊。而禮其髙年。無爵位者。亦有常廩。自康熙六年。始親政事。未明求衣。日昃忘食。數禦門。延見公卿。詳論得失。綜理萬幾。日有常程。靡所稽滯。嘗於巡幸之次。章奏未至。秉燭以俟。或於四鼓披覽達旦。遂忘寢息。孜孜圖治。不自暇逸。歷六十餘年。終始惟一。虛己求言。以廣視聽。片詞之善。必蒙采錄。或星象示異。水旱爲沴。卽命羣下直陳休咎所起。無所隱諱。又命督撫諸臣。密奏地方利獘所宜興罷者。𨿽在萬里之外。周悉情狀。視若目前。審官班祿。必惟其當。內自六卿之屬。外自縣令以上臨軒召見。觀其可否。然後命之。其以淸修苦節著聞者。立行甄擢。以勸有位。介冑之士無小大必親試其能。開霽天顏。從容詢問。寸長微績。並加獎勵。人皆感激自奮。聖性天授。一經覲謁。歷久不忘。故文武之選。程材使器。官得其人。人稱其職。皇考智勇天錫。廟算如神。三逆未畔之前。卽燭其終爲悖逆。宜蚤定大計。遣大臣趣召之。吳三桂果反。耿精忠繼之。乃宣睿略。簡禁兵守荊州。安慶鎭江爲聲勢。命諸王大臣爲大將軍。分道並進。三桂自出至衡州。湖南皆陷。王師扼之於嶽州。用戰艦據江湖。斷賊餉道。三桂憂怖死。遂拔嶽州。盡收湖南地。由陜西取漢興。定四川。明年定貴州。又明年。定雲南。逆孽自焚。餘黨悉平。精忠兵出仙霞。旁擾溫臺。大兵遏之衢州。屢摧其鋒。逐北入仙霞。順流而下。精忠自縛軍前。溫臺賊悉破散尙之信最後反王師北自韶州。東自潮州蹙之之信朿身乞降。其間孫延齡陸梁於桂林。王輔臣潰亂於寧羗。戈鋋所指。不久就俘。當賊勢之熾。大江以西。五嶺以南。悉爲賊踞。烽火幾半海內。皇考默運神謨。不動聲色。八載之間。再定寰﹤宀禹﹥。廓淸氛翳。耿精忠之亂。鄭經﹑自廈門盜踞下游三府。精忠敗。大兵乘勝復三府。經遁歸廈門。越二年。克廈門。經遁歸臺灣。以海舟守澎湖爲門戶。皇考決策命帥。治艨艟。以六月乘北風攻澎湖。再戰破之。臺灣震詟。乞降。遂以其地爲郡縣。海氛起於明季。自鄭成功巢穴玆島。傳子經﹑及其孫。歷三世。出沒爲閩南患。至是悉靖。察哈爾部布爾尼者。元之遺裔。其先世納款獻傳國璽。故荷特恩。尙主封王。父阿布柰﹑漸爲狂恣。皇考不忍置諸法。羈諸盛京。俾布爾尼襲封。召之不至。遂以所部叛。遣將率禁旅討之。兩月之內。殲厥渠魁。招撫其眾。北藩以寧。鄂羅斯﹑夙慕徳化。奉職貢。乃其邊人羅剎﹑踞雅克薩城。納我逋逃。以擾索倫。興師䢐徵。拔其城。縱其俘。振旅而還。會鄂羅斯之國王。遣使上疏謝罪。命大臣往定邊界。東北數千里。延及海邊。胥隸版圖。厄魯特者﹑元之牧牲人也。其頭目噶爾丹﹑梟桀習戰鬥。劫服諸番。殘回子數百餘城。復與喀爾喀構難。潛劫其眾。故喀爾喀七旗數十餘萬眾。皆稱臣內附。皇考親巡塞外。受其朝謁。錫之名爵。頒諭兩部落。息兵寧人。噶爾丹顧頑梗弗率。以追喀爾喀爲名。闌入邊界。皇考計安藩服。躬申天討。以康熙三十五年春。親統六師。由中路直抵克爾倫。料賊必逸而西。別遣大將由西路進兵圖拉。噶爾丹聞天兵至。棄其輜重。連夜西奔。恰遇西師於昭莫多。大破之。噶爾丹收合餘眾。竄伏窮荒。其冬。車駕再出至鄂爾多斯。遣使招附。明年春。又出寧夏。循賀蘭山。哈密擒其子以獻。其族類丹濟拉等。潛輸誠款。師次狼﹑居胥山。天兵四布。噶爾丹勢孤援絕。仰藥自盡。丹濟拉攜其遺骸。及子女人口來歸。朔漠蕩定。其兄子策妄阿喇布坦﹑素與噶爾丹有隙。乘其南發。潛據其地。誘致逋逃。種類漸滋。因圖靑海諸部。及西域諸番。暗遣人攻拉藏。殺之。掠據藏地。皇考以太宗文皇帝時。班禪額爾得尼﹑達賴喇嘛﹑知東土有聖人。遣使歸命。追念厥誠。不可以勿救。於是分遣將帥。率西寧諸路之兵。自靑海入。四川雲南之兵。自拉裏入。整旅前驅。不遺一矢。遂定藏地。復達賴喇嘛之位。安西域之眾。其他西番諸國。無不欣喜感戴。委贄恐後。軫念東南水患。屢勤翠華。躬視河淮。每步長堤。或駕小舟。周回觀覽。髙下險易。了若指掌。授策河臣。罔不奏效。開中河﹑以避黃河百八十里之險。治下河。則疏人字﹑芒稻河﹑注之江。浚蝦須諸溝﹑注之海。治淸河。則培髙堰。塞六壩。以蓄其勢。開張福口﹑裴家場。以暢其流。治黃河。則浚云梯關。以通海口。築挑水壩。開陶莊引河。以導其北向。築減水壩。修鹽河。以洩其旁溢。於是淮不東漫而北敵黃。黃不南灌而東趨海。下河七州縣。化浸爲沃。農桑偏野。漕艘商舶。上下數千里。安若衽席。其在畿輔之內。則堤子牙﹑而漳滏滹沱無泛濫。開柳岔口﹑而蘆溝不橫決。皆皇考頻年巡省。面授經畫。用迄於成績。勤求民瘼。凡所在暘雨之期。封疆大吏﹑隨時奏聞。偶有旱潦。無不周知。賑卹之恩。不稽旬日。籌畫詳盡。溥徧優渥。故𨿽有愆伏。而民忘其災。遠至蒙古諸藩。並廑睿慮。分遣使臣。教以网罟耒耜之利。俾知鮮食艱食。每聞積雪荒歉。卽賜之牲畜米糧。咸獲贍給。康熙三十六年。朝鮮以大饑告。截河南漕米。由登州泛海。發盛京倉儲。合水陸運致數萬石。平糶賜賚。凋瘵盡起。舉國忭慶。蠲租之詔。無歲不下。所在災傷見告。卽與減除。積年逋負。輒免追徵。積算無慮億萬計。人用底於殷阜。四十八年。特敕遞免天下地丁錢糧。三歲而徧。八埏之內。次第沾被。寬仁之澤。浹於黎烝。隆冬停流遣之期。盛夏解囹圄之禁。法司奏讞。多所矜釋。和气薰陶。萬方康泰。至於三藩之亂。所全宥不可勝紀。明降敕諭。尙之信﹑耿精忠﹑罪大惡極。法應及族。但念尙可喜﹑耿仲明﹑航海歸誠。著有勞績。其兄弟俱從寬免罪。屬下人有父兄子弟在賊中者。一無所問。又如噶爾丹子女﹑赦勿誅。俾子有室。女有家。仍官其子。自秦漢以來。叛逆之條。蔓及宗室。橫枉無辜。皇考弘曠蕩之恩。遂除二千年誅戮慘酷之獘。愼玆祥刑。復於三代。興行教化。申之以告誡。禦制訓飭士子文。刊於學宮。聖諭十六條。頒於州縣。訓詞深厚。丁寧周至。士習民風。於焉丕變。崇敬先師。表章前賢。東巡狩。至於兗州。親詣闕裏。致祭孔子。拜跪之儀。有加於往代。廣賢裔博士之封。宋儒周邵二程張朱。皆稱子而不名。升朱子祀於堂。壽考作人。開鄕會試者﹑各二十有二科。髦俊蔚興。相繼輩出。增江浙入學名數。廣直省鄕試解額。文思光被。苗猺之秀。隸籍黌宮。島上君長。遣子弟就業辟雍。窮山越海。靡然向風。右文稽古。命儒臣纂修周易折中。圖像卦爻之緼。親加論定。又修書詩春秋傳說匯纂。性理精義。朱子大全。經籍之道。煥然大明。又親授詞臣。考訂律曆。歷得合天。律諧眞度。誠萬世不易之法。按北極之髙。測地理南北東西差。得皇輿全圖。其他所編輯。卷帙繁富。充於內府。聽政之暇。喜操翰墨。文成典誥。詩爲雅頌。書迹神運天矩。爲百代楷模。闓五鈞之弓。射大鏃之矢。發則必中。中必洞貫。文事武備。並臻其極。所謂天縱之聖。又多能也。致敬前代。禮踰常典。自夏商以迄元明帝王。膺歷服者。咸入廟而享祀焉。前後南巡。親祭明孝陵者三。又欲封其後裔。俾承世祀。予小子祇奉遺言。錫之侯爵。公卿大臣。戎行將帥。多服官至四五十年。皇考眷待耆舊。恩禮優渥。凡朝會享。龐眉皓首。濟濟盈庭。三代而下。誠爲盛典。皇考自幼齡奉孝莊文皇后慈訓。凡飲食起居。視聽言動。皆有矩度。盛徳自然。周旋中禮。端扆蒞政。天顏肅穆。𨿽宮庭閒。一言一笑。不以假人。太和元气。充於四體。冬不罏而自溫。夏不扇而手足未嘗濡汗。正衣冠。尊瞻視。終日儼乎若思。逮於耄齡。聖敬日躋。惇尙儉素。衣不辭浣濯。食不取珍異。宮掖人數至少。光祿寺一歲所費。較之前代。僅十之一。服禦器用。歷久不易。未嘗以故敝棄遺。巡幸所至。不煩民間一物。宮室舟舫。純用朴斲。無丹靑之飾。秉徳謙沖。自平定三逆。肅淸朔漠。凱旋告功。及五旬六旬萬壽節。五十六十年寶歷。國家大慶。諸王公文武臣僚。大學生徒。京兆耆老。屢請恭上尊號。雲集闕下。備陳丹懇。皇考頻下諭上�日。讓而弗居。於戲。惟我皇考躬備聖徳。久道化成。風教翔洽。錫福烝人。胥躋於仁壽。乃至鳥獸艸木咸若。守成之業。恢於創造。拓開疆宇。廣袤各數萬里。在昔未賓之國重譯踵至。戴天履地。含生負气之倫。莫不尊親。自有生民。蓋莫盛於斯日者。然且兢兢業業。緝熙單心。敬上天之明威。察下民之視聽。焦勞萬務。未嘗以天位爲樂。憂勤惕厲。以迄於終身。是所以接堯舜禹湯文武孔子之心傳。優入聖域。而仁覆天下也。康熙六十一年。十一月。甲午。崩。聖壽六十有九。雍正元年。九月。丁丑。葬景陵。謹拜手稽首而作頌曰。維我皇淸。上天眷命。二儀凝祉。三朝篤慶。皇考紹烈。建中表正。亶聰亶明。乃神乃聖。翼翼昭事。仰格髙穹。化將道贊。祭以誠通。虔承九廟。孺慕兩宮。大孝備矣。至徳光融。爰在衝年。夙成睿智。致泰之基。徵乎言志。日就月將。古訓是嗜。理數兼該。窮源抽祕。萬幾在禦。八表君臨。克勤於政。無逸爲箴。求衣忘食。日昃宵深。慮周禹迹。事廑堯心。廣聽並觀。樹旌建鼓。無情不達。有善必取。四門攸辟。百司式敍。文采圭璋。武羅貔虎。苞有三蘗。怙勢悖恩。默運神機。載奠乾坤。旆麾烽息。弩指鯨奔。提封式廓。截海爲藩。元裔速辜。不修厥職。禁旅一臨。凶渠伏殛。羅剎擾邊。邊師討賊。拔城縱俘。感恩懷徳。維彼梟雄。構難比鄰。比鄰內附。稽首稱臣。敢抗明詔。怙惡不悛。天子三徵。掃蕩邊塵。蠢玆遺孽。構氛西徼。自恃荒遐。狂跳縱暴。堂堂天兵。何幽不到。底定三危。恩同再造。瑤池之水。昆侖之岡。窮域絕漠。越海踰洋。書傳所記。咸我昄章。敷天率土。無不來王。眷念河淮。頻乘四載。旣安二瀆。亦通百派。一授成功。萬世永賴。胥樂同憂。仁膏徧沛。周詩時邁。虞典歲巡。省方詢俗。輦路生春。蠲租賜復。歲有恩綸。惠心溥渥。益道平均。暘雨偶愆。恩澤已布。朔漠朝鮮。同沾膏露。象魏旣懸。雞竿屢樹。貫索其空。桁楊可厝。徳惟善政。道在遺經。紆禦東魯。親奠兩楹。禮明樂備。檜柏增榮。光華復旦。天下文明。覃心四府。研精儒術。典籍大興。英髦踵出。爰在璣衡。協時正日。玉振金聲。審音調律。海涵地負。大哉王言。鸞鶱鳳翥。煥乎宸翰。文經武緯。異用同源。道髙能博。藝備徳尊。歷代帝王。祀典彌厚。備列幾筵。光延籩豆。修敬前朝。親臨鐘阜。三恪垂封。烝嘗有後。功勛耆舊。恩禮優容。龐眉皓首。濟濟雍雍。撝謙克讓。川受谷衝。穆穆其敬。安安其恭。六幕啟宇。八垓肇域。維我皇考。憂勞靡極。三靈集祜。五紀膺歷。維我皇考。克勤不息。貽我臣庶。食徳難忘。貽我子孫。卜世無疆。昌瑞之山。峯峙川長。功徳穹碑。天日同光

○己卯。諭內閣。三農仰資雨澤。所重尢在春時。今年三月間。直隸地方。雨暘不一。朕念切民依。時時體訪。昨閏三月十一日。京師及近畿之地。俱得雨澤。而薊州僅有微雨。不能沾足。朕向來屢降諭上�日。凡水旱災祲之故。或因朝廷政事闕失。或因該省大吏﹑及該郡邑有司﹑有乖職守。各致愆尢。或因本地風俗偸薄。人情澆漓。此數者﹑皆足以上干天和。致使陰陽違序。古人言此。最爲詳備。而朕研究天人感應之理。確然知其不爽。是以往復諄諄。訓諭中外。期於共相儆勉。修人事以格天心。此念無一刻或忘也。今春畿輔遠近。雨澤不均。朕再四思維。不得其故。昨見保定府舉人蘇庭條奏﹑請將本年帶徵錢糧。緩其徵收。而又故爲迫切愁苦之詞。欲以聳動朕聽。卽此可知小民之心。無時饜足。當收成偶歉之際。朕多方拯卹。比歲緩徵。而小民皆習視爲固然。迨及歲己丰熟。全不念租賦乃惟正之供。輸將乃分內之事。仍思遷延僥幸。遂其私心。轉覺納科完糧。爲意外之事。相對輾轉。志气不舒。遂致上干天和。甘雨不能應時而降。旣忘朝廷撫綏保護之深恩。又忘上天錫福惠民之大徳。人情如此。尙得謂之風淳俗厚。而可邀上天之眷佑乎。夫錢糧出於地畝。凡應完國課者。皆系有產業之家。並非無力窮民可比。豈有上年丰收之時。全不籌及於今年國課之理。假若民力果屬艱難。該地方大吏有司。自然體朕宵旰勤民之至意。暫緩催科﹑斷不忍過於迫急。竭民力而違朕上�日也。朕因小民習染旣久。私欲難除。不識君民一體之情。不知天人感召之理。致幹上蒼譴責。垂慈示儆。朕心深用憫惻。切加訓飭。果能遵朕諭上�日。安分守法。循理奉公。則俯仰寬舒。心志暢適。古人云。和气致祥。將見五風十雨。大有頻書。斷不憂水旱災祲之爲累。若宵小無知。以爲朕因催科。降此諭上�日。則不但不知朕教養之深恩。抑且昧天人感應之理矣。著直隸總督﹑督率有司。體卹民隱。教養兼施。將朕此上�日﹑通行出示曉諭。務使遠鄕僻壤之民。詳悉知之

○調江南江寧將軍覺羅伊禮布﹑爲奉天將軍。升陜西西安左翼副都統常壽﹑爲江南江寧將軍。調正黃旗滿洲副都統尼馬善﹑爲陜西西安左翼滿洲副都統

○庚辰。諭內閣﹑九卿﹑翰詹﹑科道等。昔日聖祖仁皇帝辦理天下事務。六十餘年。事事熟練。故當奏事之時。諸臣奏畢。卽令退散。不必久待。自朕辦理以來。於大小政務。未能洞悉周知。而其果否悉合機宜之處。亦未能自信。每欲與諸臣商確計論。以求其當。是以諸臣奏事前來。每多畱一二時。以待召見詢問。又念諸臣伺候旣久。已過退食之時。每令膳房頒賜飯食。俾得飽餐。以辦公事。不致枵腹久待。此朕體卹之至意也。至於光祿寺每年動用錢糧。仍遵聖祖仁皇帝當年舊額。無所增益。其因添桌飯而支用者。朕則另發內帑以給之。朕躬行節儉。教導天下。時以撙節愛養爲心。而此等多費之處。實以辦理公事之故。第恐眾人不知。或以每日多備桌飯。花費錢糧。輒生議論。故特將此細事。諭令知之

○辛巳。宗人府議奏。輔國公阿布蘭﹑擅將玉牒底本。私交隆科多。應革去公爵。嚴行圈禁。得上�日﹑阿布蘭著革去輔國公。在伊家圈禁。玉牒關系緊要。隆科多向阿布蘭﹑將繕錄淸本要去。收藏在家。是何意見。著問隆科多﹑將情由回奏

○刑部遵上�日議覆。苗蠻黎獞。攺土歸流地方。官弁兵役﹑有勒索財物者。應分別數目治罪。贓銀追給還主。得上�日﹑此等應追入官銀兩。卽限內全完。亦不寬免其罪。永著爲例

○癸未。上詣恩佑寺行禮畢。回宮

○乙酉。諭內閣。聞會試舉人﹑感朕特恩。以今年爲朕五十萬壽。特於京城寺廟。設立經壇。以申頌祝之意。此舉甚爲虛妄。朕臨禦天下。孜孜求治。凡所行之事。惟以循理爲本。誠以理之所在。卽天意所在。感孚默應。捷於影響。若朕所行悉合於理。則問心無愧之處。卽可以對越神明。而輿情之頌祝與否。皆可置之不問也。朕儆戒乾惕之切。無時或釋。舉人乃平日讀書明理之人。當效法古之聖賢。豈可爲此世俗誕妄之舉。且朕正念士子貧寒。歸途艱於資斧。是以賞給路費。今乃費於無用之地。尢不能體朕之心矣。其所設經壇。卽行禁止。朕又聞各省督撫。因朕今年五十萬壽。欲購覓玩好之物。以爲進獻者。此舉尢爲不可。夫地方大吏。偶有進獻方物土產者。不過借此以達其瞻仰之意。而朕之酌量收納。又復隨便分賜廷臣者。亦所以聯君臣上下之情。若今年亦只照每年之例備辦。尙準其奏達朕前。儻別有玩賞之物。槪不寓目。朕仰賴皇考福庇。在藩邸數十年。所蓄器玩頗有。及卽位後。見宮中傳畱古玩器皿。皆質朴之物。實無奇異﹑爲人所罕見者。言之於人。亦令人難信。視朕藩邸所藏。尙屬不逮。朕深用愧於懷。當日二阿哥在東宮時。廣蓄奇巧珍貴之物。數倍於皇考宮中之所有。朕仰思皇考恭儉至徳。實可垂法萬世。欽服之誠。切於五內。益覺二阿哥之所爲。實屬無益。當爲鑑戒也。朕旣深知二阿哥之非。若朕此時。復畱心玩好。廣收進獻。則將來子孫之賢而有識者。豈不以此爲朕躬之累乎。朕意欲俟暇時。將宮中所有之物。或系皇考傳畱。或朕藩邸舊蓄。一一分晰標記。以明皇考之儉徳。俾世世子孫共知之。又安肯多收玩好。以滋朕心之愧乎。朕澄淸吏治。令督撫諸臣。共勵廉隅。卽量予公費。不過供其日用之需。安有餘資搜求玩器。儻轉索之於屬員。則又開下吏逢迎奔競之漸。尙望其秉公督率。整飭官方乎。朕心惟以民安物阜爲美。薦賢舉能爲貴。儻督撫等﹑秉公察吏。實心爲國。行一利民之政。勝於獻希世之珍也。薦一可用之才。勝於貢連城之寶也。當年皇考五十萬壽時。朕再三懇請慶賀。不蒙兪允。若以朕所彊求而不能仰得皇考之歡心者。今朕五十壽誕。躬自舉行。於心實有未安。至於設立經壇。建立碑亭等事。在皇考當日。甚鄙而厭之。因見諸臣吁懇之切。隨便聽其舉行。乃朕所深悉者。而其中羣下隱情。在皇考實不能深知。朕居子臣之位四十年。於臣庶情形。皆所親見。是以不肯復爲。內外諸臣。其共體朕心。祗遵朕諭。殫竭誠意。屏絕虛文。勉之勉之

○又諭。各省建立忠義節孝祠宇。及賞給老民老婦布絹米石。皆系朕之特恩。凡地方有司。自應實心奉行。以彰朝廷曠典。昨據安徽巡撫﹑參奏太湖縣知縣冒開老婦名數。至二千餘名之多。卽此﹑則各省有司之奉行不能無獘可知矣。建立忠義節孝祠宇。表揚徳行。在地方有司﹑獎善慕義之公心。卽捐輸己資。亦當勇往。今朕動用國帑。爲之建立。而承辦各官。尙忍於冒銷錢糧。艸率從事。以致易於傾圮。有此情理乎。著行文各省督撫﹑詳加察勘。有無冒銷﹑果否堅固之處。不得容其朦混。並令各地方官。將所建祠宇。造入盤查冊內。前後交代。儻工程不堅。未久卽至坍塌者。仍著落原辦之人賠補。至於永遠照看修葺。則系地方官分內之事。若能隨時整理。所費不過數金。多亦不出數十金。甚易爲力。嗣後責成於地方官。則彼必視爲己事。時時畱心。大於祠廟有益。儻準其動用正項錢糧修理。則不肖有司。必至借端開銷。而姦胥猾吏。又從中侵漁入己。有名無實。屋宇必至頹壞。負朕彰善闡幽之至意矣。太湖縣冒開老婦名數。業已被參。各省州縣。必有冒濫開銷。及胥吏朦混侵蝕等獘。著各省督撫﹑一並確查。如該地方官。將浮冒之處。自行出首。免其治罪。儻仍隱匿不報。若經旁人告發。或被督撫科道等題參。定行嚴加治罪

○辦理阿爾泰軍營糧餉事務巴泰等疏報。察罕叟爾﹑特裏﹑庫爾奇勒﹑紮克拜達裏克四處。屯田收獲大麥﹑小麥﹑靑稞共二千六百一十八石有奇。下部知之

○丙戌。諭宗人府。弘昇辦理旗務。並不以事爲事。多方教訓。不知悛攺。著不必辦理旗務。嚴加議處具奏。尋議﹑弘昇身受隆恩。封爲世子。委以重任。並不實心效力。應革去世子。得上�日﹑弘昇著革去世子。交與伊父允祺﹑在家嚴加訓誨。若不能約束。仍致妄行生事。定行一並懲治

○兵部議覆。雲貴總督鄂爾泰疏言﹑湖廣五開﹑銅鼓﹑平溪﹑淸浪四衛。攺歸黔省管轄。應增設官兵防守。五開﹑銅鼓﹑請將黎平協官兵撥防。查黎平協﹑原設副將一員。守備一員。千總二員。把總四員。兵六百二十名。今加五開﹑銅鼓二衛。地方遼闊。恐難兼顧。應添設守備一員。兵三百八十名。合原設之官兵。分爲左右兩營駐防。平溪﹑淸浪﹑乃水陵要衝。應撥鎭遠協分防思州之遊擊一員駐札。撥把總一員。兵一百五十名。分守平溪。把總一員。兵五十名。分守淸浪。至思州系府治。亦不可無官兵防守。應於鎭遠協內﹑撥千總一員。兵五十名駐防。其自湖廣歸並黔省之天柱營。所有參將﹑守備﹑千總等官。應令黎平協副將兼轄。再﹑平溪﹑淸浪二衛。請照五開銅鼓之例。攺爲二縣。設知縣﹑典史﹑教諭﹑訓導各一員。均應如所請。從之。尋定五開新攺縣曰開泰。銅鼓新攺縣曰錦屏。平溪新攺縣曰玉屏。淸浪新攺縣曰靑溪

大淸世宗敬天昌運建中表正文武英明寬仁信毅大孝至誠憲皇帝實錄卷之五十五

大淸世宗敬天昌運建中表正文武英明寬仁信毅大孝至誠憲皇帝實錄卷之五十六

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正五年。丁未。夏四月。丁亥朔。享太廟。上親詣行禮

○諭內閣大學士富寧安﹑在聖祖仁皇帝時。宣力多年。淸操素著。領兵邊塞。十有餘載。備極勤勞。自朕卽位以來。見其辦理軍務﹑恪愼周詳。及簡任大學士。公忠誠實。靜正和平。甚屬可嘉。著加太子太傅。以示優眷

○升內閣學士班第﹑爲理藩院額外侍郎。內閣侍讀學士顧魯﹑爲內閣學士兼禮部侍郎

○鑾儀使吳正安﹑伊忒納﹑俱緣事革職。以侯噶爾薩﹑一等侍衛那蘇圖﹑俱爲鑾儀衛鑾儀使

○戊子。策試天下貢士彭啟丰等於太和殿前。制曰。朕仰荷上天列祖眷佑之隆。聖祖仁皇帝付托之重。臨禦以來。勤求治理。日與羣臣訓誡咨儆。切加勉勗。惟期篤元首股肱之誼。育膠庠塾序之材。吏治實底於澄淸。民生共登於殷阜。朝乾夕惕。旰食宵衣。此念無一刻釋於懷也。人君奉天出治。而贊化端賴臣鄰。人臣體國奉公。而分猷必資羣力。惟君臣聯爲一體。故公爾忘私。國爾忘家。而明良之慶以成。僚采聯爲一體。故善則相勸。過則相規。而協恭之美以著。朕推誠布公。實視百爾臣工爲一體。而諸臣之事君者。果能盡一徳一心之道。而無慚於幽獨歟。又何以使同朝共事者﹑絕黨比之私。化畛域之見。以臻師師濟濟之盛歟。國家所以重士者。以士之能自重也。故必端其所習。而後鄕黨視爲儀型。風俗資其表率。乃或囂。淩詐僞。干犯名教。習於曲學﹑而不循正道。務爲浮薄﹑而不惇實行。士不自重。而里巷小民﹑從而輕之。且相率藉口而仿效之。士習未端。安望民風之歸於厚乎。今欲使讀書之人﹑爭自濯磨。澡身浴徳。悉爲端人正士。以樹四民之坊表。必何道而可。守令爲親民之官。百姓之休戚系焉。古之稱循吏者。必以惠羣黎﹑端風化爲要務。故里社之樹藝。咸載史書。物類之感孚。皆徵治化。以至誠惻怛之實心。盡父母斯民之實政。剛柔相濟。教養兼施。斯不愧循良矣。朕欲百姓乂安。風俗淳美。果何道而使司牧皆得其人。以收實效歟。抑大法小廉。必端本於大吏之倡率歟。若夫民爲邦本。食爲民天。勞民勸相。以盡地力。自古重之。蓋本業勤。則衣食之源裕。俯仰足。則禮義之化興。正民之徳。必先厚民之生。良有以也。海宇承平日久。休養多年。戶口愈繁。生齒愈眾。而地不加廣。自非人盡上農。何以使倉廩足而婦子寧歟。然則欲使野無不墾之土。國無遊手之民。不事末利﹑而專務恆產。爲民牧者。必如何勸勉鼓勵。而後見丰亨豫大之休也。夫朝寧有喜起之風。則萬邦黎獻。觀感奮興。而野多俊乂矣。長吏樹撫。循之績。則寰宇蒼生。養恬耕鑿。而戶樂丰盈矣。爾多士畱心經濟。其詳著於篇。朕將親覽焉

○議政王大臣等議奏。吐魯番回目白斤白克﹑奏請照前每年差人請安進貢。應不準行。得旨﹑所議甚是。但止令員外郎升柱遣其歸去。而不言其故。所見甚小。辦理天下事務。莫貴於誠。理應以誠實曉諭之曰。前策妄阿喇布坦﹑無故來侵哈密。又騷擾西藏。聖祖皇考將沿邊官兵。兩路分發。爾吐魯番﹑當進兵大路。若不先取爾吐魯番。斷乎不可。故取吐魯番。畱兵防守。以保護爾等。後策妄阿喇布坦﹑悔過輸誠。遣使根頓﹑博洛胡爾哈﹑特來請罪。朕仰體聖祖皇考之心。卽將大兵撤回。撤兵之後。策妄阿喇布坦﹑或以爾等歸順天朝。尋隙生事。將爾等騷擾。亦未可定。朕軫念爾等。曾降諭旨。有情願隨大兵同來者聽。故拖克拖麻穆忒移來內地。安居樂業。爾等想已聞知。今爾等奏請仍照前差人來京。凡外番部落人等﹑請安進貢。從無禁止之例。所以不令爾等來京者。誠恐策妄阿喇布坦﹑騷擾爾等耳。爾等如雲﹑策妄阿喇布坦卽便發兵。亦不畏懼。可以保吐魯番萬無一失。朕亦不禁止爾等。但恐將來策妄阿喇布坦﹑騷擾爾吐魯番之時。爾等𨿽欲奏報。內地相隔甚遠。大兵一時不及救援也。著行文與升柱等。曉諭吐魯番之回目知之

○己丑。吏部遵旨﹑將會試下第舉人。挑選各省教職引見。上諭曰。教官有董率士子之責。果能實心訓導。使諸生讀書循理。無佻達囂淩之習。則齊民有所觀法。風俗可望淳厚。所關非淺鮮也。乃向來教職﹑因循偸惰。全不以教訓爲事。朕屢頒諭旨。而積習如故。因於爾等下第舉人中﹑擇文理明通者。引見命往。論爾等科分名次尙非應選之人。朕加恩特用。務須勉力供職。加意訓誨六年之內。如果著有成效。督撫題薦。朕格外加恩。如有負職守。經督撫題參。朕不姑容也

○吏部尙書查弼納﹑降級調用。仍署兵部尙書。升都察院左都禦史福敏﹑爲吏部尙書。吏部左侍郎查郎阿﹑爲都察院左都禦史。仍辦理吏部事

○以正黃旗漢軍都統協理兵部侍郎事務黃國材﹑署兵部尙書

○兵部議覆。署湖廣總督福敏疏言﹑綏寧縣地方。苗猺雜處。應於黃桑坪﹑設營彈壓。請將不甚險要之宜都營遊擊﹑撤移駐札。以攺歸黔省之銅鼓﹑五開﹑平溪﹑淸浪﹑四衛守備千把五員。並原防守黃桑坪之把總一員。兵三百零四名。立爲綏寧營。本營設中軍守備一員。千總一員。分把總四員﹑帶兵防守筸子隘﹑鎭彜哨﹑橫嶺﹑新寨。互相環衛。應如所請。從之

○庚寅。諭內閣。打牲烏喇﹑俱系內務府佐領之人。不可令船廠將軍兼轄。每年著乾淸門侍衛一員。內務府官一員。與該處總管﹑同辦事務。其三姓地方。甚屬緊要。與將軍處相距甚遠。止有協領一員。若事件有誤。並無接辦之人。著添設副協領一員。授爲從三品。與正協領一同辦事

○辛卯。上禦太和殿。傳臚。賜殿試貢士彭啟丰等二百二十六人﹑進士及第出身有差

○鑲白旗護軍統領哈岱﹑緣事革職。以散秩大臣博爾屯﹑爲鑲白旗護軍統領

○壬辰。諭戶部。國家設立寶源寶泉二局。鼓鑄制錢。原期充足流通。以便民用。乃鼓鑄日增。而錢文不見其多。錢價不見其平。必有姦僞之徒。銷毀制錢。造作器皿。以賈利害民者。向經九卿會議﹑凡黃銅器皿。除樂器鏡面戥盤外。其餘不準使用。悉令交官﹑給與價值。朕令先試行於直隸﹑及各處省城。無非欲杜毀錢之獘。而淸其源也。乃立法甚明。而玩法者尙眾。昨步軍統領阿齊圖﹑現於崇文門外。拏獲銷毀制錢之人。近在輦轂。尙有此輩。則鄕邑偏僻之地可知矣。此獘不除。錢文何以得充。著直隸總督﹑嚴飭各地方官。密行緝拏。如有疎縱。將該地方官﹑照溺職例革職。至於銅器交官給價。先試行於直隸﹑及各處省城。其餘各府州縣地方。一時難於通行。故尙準其使用。然旣準其使用。又復任其打造貨賣。則將來仍滋獘端。於事無益。著該督撫通行禁飭。嗣後各處鋪戶人等。不得制造黃銅新器。違者照例治罪

○雲貴總督鄂爾泰奏報。鎭沅府猓賊。於正月十七日夜。縱火肆掠。威遠同知署鎭沅知府事劉洪度被害。隨調元江協副將張應宗等﹑領兵前往。陸續獲賊首刀如珍等五十餘人。賊黨百餘人。招回夷民三千餘戶。得旨﹑猓賊聚眾妄行。大幹法紀。在事官弁。奮往效力。殊屬可嘉。著交部議敍。其被傷官兵。著鄂爾泰查明。分別優卹

○癸巳。諭內閣。從來爲政在乎得人。書曰。野無遺賢。萬邦咸寧。蓋賢才登進。在位者多。則分猷效職。庶績自能就理。而民生無不被其澤也。朕卽位以來。加意旁求凡所以延訪擢用之道。無不備至。如現任官員﹑及候補候選科目諸人。每特令薦舉。遴選引見。廣開錄用之途。冀收羣策之力。又念各省學校。原以養育人材。命學臣保舉賢能。升聞於朝。以備任使。乃直省學臣﹑所舉人數不多。又或艸率塞責。不能副得人之實。夫十室之邑。必有忠信。古者取人之法。惟鄕舉裏選。合於三代之制。今直省府州縣學貢生生員。多者數百人。少亦不下百餘人。其中豈無行誼醇篤。好修自愛。明達之士乎。著州縣官﹑會同該學教官。將貢生生員內﹑居家孝友。行已端方。才可辦事。而文亦可觀者。秉公確查。一學各舉一人。於今年冬底。申報該上司﹑奏聞請旨。或實無可舉者。出具印結。該督撫查實奏聞。朕因廣攬人材。舉此曠典。所以黜浮華而資實用。州縣教職﹑爲一方師長。選賢薦能。乃其專責。儻敢虛應故事。濫舉非人。照溺職例革職。或徇情受賄。則當重治其罪。八旗之滿洲﹑蒙古﹑漢軍﹑亦照此例。將人品端方﹑通曉漢文者。著該佐領各舉一人。如不得其人。亦具印結。令該都統匯齊奏聞請旨。庶使潛修篤行之士。得以表見。而國家亦收得人之效矣

○諭兵部。向來軍政之年。該管官員。往往以千把等官﹑劾參塞責。似此微弁。優者可以隨時拔用。劣者原系咨部黜革。何待五年軍政之時。嗣後著行停止

○以兵部尙書何天培﹑署江南江寧將軍

○實授眾佛保﹑爲理藩院左侍郎。仍兼內閣學士。班第﹑爲理藩院右侍郎

○旌表浙江分水縣烈婦﹑張兆熊妻何氏。山寇肆虐。護姑攖刃。給銀建坊。入祠致祭如例

○甲午。上詣恩佑寺行禮畢。幸圓明園

○乙未。廣西巡撫韓良輔﹑摺奏移駐官弁事宜。一﹑查柳州設有同知﹑通判﹑各一員。經歷﹑司獄﹑各一員。今將柳屬之賓州﹑攺爲直隸。屬以四縣。則柳州同知﹑似屬冗員。應裁。至慶遠一府。所轄一州四縣。並南丹﹑那地﹑東蘭﹑忻城等土州縣。幅﹤巾員﹥遼闊。苗獞雜處。乃僅設知府﹑而無同知通判。請以所裁之柳州同知。攺設慶遠府同知。一轉移間。大有裨益。一﹑查上林之三鎭。在縣城東北一百四十餘里。接界忻城安定二土司。故明時﹑號其地爲東西二撫民。設立思吉﹑周安﹑古篷三鎭。給官田養贍土兵。歷今三百餘年。忘其舊制。奪田爭立。積案累累。擬將思吉鎭之兵田查出﹑分給土兵。歸於三里營守備管轄。輪撥經制千總一員﹑以統制之。並移佐貳一員﹑協同守備﹑暫駐思吉。播以恩威。俟思吉馴服之後。再及於周安古篷。俾一一革心。同沾聖化。一﹑查上林縣﹑處於安定古零忻城諸土司中。所屬之東西二撫民﹑及思吉等三鎭。卽故明所平之八寨也。箐深山險。獷悍難治。向屬柳州府管轄。雍正三年。前撫臣李紱﹑請攺隸賓州之後。一切要務。徑達該州。賓州又無官兵﹑足資彈壓。實於機宜未協。若將上林攺屬思恩府。將三里營攺屬思恩協。不獨文武相去咫尺。便於調度。且將來經營三鎭。其地旣屬思恩。則同知可以暫駐三里營。與備弁協同辦理。而思恩府協之聲威。足以制服犭�農獞。其古零安定等土司﹑逐漸撫綏不難矣。得旨﹑著孔毓珣﹑會同廣西巡撫提督議奏。尋議﹑柳州府應裁同知一員。慶遠府應添同知一員。俱準其攺設。其思吉鎭應移佐貳一員。請卽將上林縣之三畔鎭巡檢移駐。至新經攺屬賓州之上林縣及三里營。請仍照舊制。屬柳州府管轄。無庸再議更攺。余均應如所請行。從之

○予故正紅旗蒙古副都統雅圖﹑祭葬如例

○丁酉。調鑲黃旗漢軍副都統安華﹑爲廣東廣州右翼副都統。鑲白旗漢軍副都統石文焻﹑爲鑲黃旗漢軍副都統。升鑲黃旗參領劉汝霖﹑爲鑲白旗漢軍副都統

○以鑲紅旗漢軍都統輔國公鄂奇﹑協辦鑲黃旗漢軍都統事務

○刑部議奏。奉天府府尹蔡珽﹑應許戴鐸求托轉奏等案。應擬斬立決。妻子入辛者庫。財產入官。得旨﹑蔡珽著革職。將此本暫收內閣。俟伊四川案件﹑審結到時。一並進呈

○戊戌。宗人府議奏。允﹤礻我﹥於禁所﹑藏理魘魅。歷供不諱。又供出與阿其那﹑共爲不法。應立正典刑。得旨﹑允﹤礻我﹥著免其正法。仍舊禁錮

○己亥。諭管理旗務諸王﹑及滿洲文武大臣等。自古人生以節儉爲本。蓋節儉則不至於困窮。糜費則必至於凍餒。此理所必然者也。本朝滿洲﹑素性淳朴。凡遇出兵行圍。俱系自備。並無違誤。而生計各足。近來滿洲等﹑不善謀生。惟恃錢糧度日。不知節儉。妄事奢靡。朕屢曾降旨﹑諄諄訓諭。但兵丁等相染成風。仍未攺其糜費之習。多有以口腹之故﹑而鬻賣房產者。卽如每飯必欲食肉。將一月所得錢糧。不過多食肉數次。卽罄盡矣。又將每季米石﹑不思存貯備用。違背禁令。以賤價盡行糶賣。沽酒市肉。恣用無餘。以致闔家匱乏。凍餒交迫。尙自誇張﹑謂我從前曾食美物。服鮮衣。並不悔悟所以致此困窮者。乃以美食鮮衣之故也。今漢人謀生。尙知節儉。殷實之家。每日肉食者甚少。其貧乏之人。孳孳謀食。僅堪糊口。若滿洲等﹑果能節儉。將每月所得錢糧﹑少使畱余。則日久習成。生計自裕。產業可立矣。或有不肖之輩。不守本分。妄行糜費。旣至貧乏。惟希恩賞。從前皇考軫念兵丁效力行間。致有債負。曾發帑金五百四十一萬五千餘兩。一家獲賞﹑俱至數百。如此厚賚。未聞兵丁等置有產業﹑生計滋益者。悉由妄用於衣食。徒令貿易之人得利。一二年間。蕩然無餘。心愈奢侈。而生計較前反加窘乏。其後又發帑金六百五十五萬四千餘兩。賞賜兵丁人等。亦如從前立時費盡。朕自卽位以來。除特行賞賜外。賞給兵丁一月錢糧者數次。每次所賞﹑需銀三十五六萬兩。此銀一入兵丁之手。亦不過妄用於飲食。不及十日。悉爲烏有。亦何裨益。且庫帑俱系國家之正項。天下百姓之脂膏。豈可無故濫行賞賚。以累百萬之帑項。徒供伊等數日口腹之費乎。若不將惡習攺除。朕卽有施恩之意。亦不可舉行。兵丁等﹑果將朕訓諭之意﹑曉然明晰。實心遵行。痛攺妄行糜費之習。朕加恩賞賜。眾亦可得永遠均沾。至生計各遂之時。始知朕所以愛養滿洲之恩。爲至深且切也。王大臣等﹑亦宜各從儉約。以爲下人之表率。行之旣久。自可挽此惡習。滿洲乃國家根本。朕知之旣深。豈有不教之理。朕自卽位以來。眾人有論朕爲太嚴者。由朕欲眾人痛攺惡習。進於善良。止其奢靡。使知儉約。凡朕意慮所及之處。悉申禁令。而不肖匪類。不得肆行其意。或妄加議論。如朕曾有禁止酗酒﹑禁止賭博﹑赴園館﹑鬥鷄及�﹝令�酉﹞�鳥�鶉蟋蟀﹑雇人當差﹑放印子銀兩﹑典錢糧米石﹑用黃銅器皿等諭旨。悉爲兵丁等身家計也。如此訓誨不已。眾人咸應體朕苦衷。且此等訓誡。咸系皇考從前禁止之事。並非創始於朕。但當時之臣工。未能實意奉行。是以一應惡習﹑未得盡攺。今王大臣官員內﹑仰體朕旨。加意奉行者。不過十居其五。大半未愜朕懷。而無知之人。遂論以爲過嚴。如欲使若輩稱爲寬仁之主。何難之有。但不加約束。任其種種糜費。則不但坐視滿洲等漸流至於不得衣食。毫無顏面。卽以國家全力養贍伊等。亦且不能給足。朕意實有所不忍。勢亦必不可也。爾等其仰副朕意。各將所屬官兵﹑及閒散人等﹑剖析情理。不時詳加訓誡

○升署湖南巡撫布蘭泰﹑爲戶部右侍郎。仍署湖南巡撫

○實授塞楞額﹑爲山東巡撫

○禮部議覆。鑲黃旗滿洲都統兼前鋒統領鄂善奏。鄂善之髙祖常書﹑自沾河歸誠。蒙太祖髙皇帝殊恩。將親妹公主下嫁。因在盛京薨逝。未得冊封。懇請追給封典。應如所請。其應封固倫公主﹑和碩公主之處。恭候欽定。得旨﹑著封爲和碩公主

○喀爾喀紮薩克多羅郡王盆素克﹑年老解退。以其子垂紮卜﹑襲替

○庚子。升詹事府少詹事蔡世遠﹑爲內閣學士兼禮部侍郎。以少詹事任蘭枝﹑署內閣學士

○河道總督齊蘇勒疏言﹑黃運兩河堤岸。綿亙數千餘里。沿河地方官。遇工程險急。以河工事非涉己。或致旁觀膜視。查徐﹑邳﹑丰﹑沛﹑蕭﹑碭﹑靈﹑睢寧﹑宿遷虹縣桃源﹑淸河﹑安東﹑山陽﹑寶應﹑髙郵﹑江都等十七州縣。爲黃運兩河必經之地。請敕令江南督撫﹑照東豫兩省之例。於所屬州縣內﹑擇才堪肆應者。會同保題﹑引見調補。如遇緊急要工。俾印河各官﹑協力勷事。從之

○賑山東鄒平等十二縣濟南一衛﹑水災饑民

○辛丑。諭內閣。朕今年五十。己有諭旨﹑不行慶賀禮。昨楊名時﹑南天祥奏摺。俱稱今年進京﹑慶祝萬壽。朕思聖祖仁皇帝久道化成。聖徳神功。際天蟠地。當年五十聖壽之時。尙未允行慶賀之禮。朕臨禦以來。𨿽時時有勵精圖治﹑乂安海宇之心。而實在善政善教﹑可以造福於社稷蒼生者。何事堪以自信。正當君臣交相儆勉。期於有成。又安可爲此粉飾之事。以滋煩擾乎。朕之待下﹑惟有一誠。諸臣果矢誠懇之念於隱微寤寐之中。尊君親上。如詩書所載元後父母之誼。豈不勝於拜舞彤墀。效稱觴祝嘏之儀節乎。外任諸臣。俱不必具本奏請來京。只照常年之例行。若有因地方事務﹑應來京陛見者。朕自另降諭旨。其各省耆民等﹑若有欲來京慶祝者。著地方官切止之。再各省地方。若有指稱萬壽。建立經壇。或聚集梨園諠嘩糜費者。此皆生事不安本分之徒。誘惑愚人。希圖財利。尢宜嚴禁。儻有司不行禁止。經朕訪聞。定照欺罔之律治罪

○調鑲紅旗蒙古副都統薩爾禪﹑爲正黃旗滿洲副都統。升鑲紅旗參領嶽岱﹑爲本旗蒙古副都統

○添設宗人府宗室禦史二員。屬都察院管轄

○壬寅。調兵部左侍郎阿克惇﹑爲吏部左侍郎。仍署理廣東巡撫印務。以署刑部侍郎正白旗滿洲副都統嶽爾岱﹑爲吏部右侍郎仍兼副都統。轉兵部右侍郎圖理琛﹑爲左侍郎。調禮部右侍郎永壽﹑爲兵部右侍郎。刑部右侍郎莽鵠立﹑爲禮部右侍郎。以公塞爾臣﹑署理禮部右侍郎

○盛京兵部侍郎吳爾泰﹑緣事降調。升都察院左副都禦史永福﹑爲盛京兵部侍郎

○以鑲黃旗漢軍副都統石文焻﹑署正藍旗漢軍都統

○升山東布政使張保﹑爲刑部右侍郎。直隸口北道嶽浚﹑爲山東布政使司布政使

○癸卯。孝端文皇后忌辰。遣官祭昭陵

○四川布政使佛喜﹑緣事降調。以署通州副將管承澤﹑爲四川布政使司布政使

○旌表直隸肅寧縣烈女﹑傅之玉女傅氏。拒姦不污。被刃殞命。給銀建坊。入祠致祭如例

○甲辰。正藍旗滿洲都統公音徳患病解任。以其子訥親襲替

○調鑲白旗滿洲都統希爾根﹑爲正藍旗滿洲都統

○乙巳。諭宗人府。淳親王子弘曙﹑愚昧怠惰。並無勉勵成人之意。著將其長子革去。伊弟弘暻﹑人老成。著封爲長子

○議政王大臣等遵旨﹑議覆。雲貴總督鄂爾泰疏言﹑中甸一區。爲雲南西面藩籬。延袤二千餘里。應設弁兵。以資控制。但中甸𨿽地大民眾。天气寒冷。不能種植。維西一帶。天气和暢。又接鶴麗鎭﹑劍川協之汛防。外通西藏。實緊要之區。應於維西建立大營。設參將一員。千總一員。把總一員。兵四百名駐札。中甸地方。應設守備一員。把總一員。兵丁二百名駐札。中甸之格咱地方。應設兵五十名。奔雜拉渡口。應設把總一員。兵五十名。祁宗﹑喇普二處。應各設兵五十名。阿墩子。應設千總一員。兵一百五十名。浪滄江。應設把總一員。兵五十名。其守備千把兵丁。統屬於維西營之參將。仍聽鶴麗鎭統轄。則聲勢聯絡。呼應得靈。其設兵一千名。應於鶴麗鎭抽兵四百名。劍川協抽兵二百名。援巢�刀左右兩協。抽兵四百名。撥歸維西營。餉銀移彼就此。已敷給放。其所設營弁。應裁援巢�刀右協守備一員。兩協標千總各一員。把總各二員。撥補維西營。止須設參將一員。一轉移間。內外營制。俱合機宜。而兵餉不致增添矣。均應如所請。得旨﹑維西一區。乃通藏之路。甚屬緊要。今令兵丁移駐邊遠地方。搬移家屬等項。不可節省錢糧。必須丰裕足用。施恩前往。著降旨與總督鄂爾泰辦理。余依議

○雲貴總督鄂爾泰題。雲南永昌府灣甸土知州景先哲故。請以其子景榮名承襲。下部知之

○丙午。諭議政王大臣等。雍正三四年以來。外省將軍督撫提鎭等﹑多有請於該地方﹑添設子母炮者。經議政王大臣﹑及兵部議行。昨閱聖祖仁皇帝實錄內。載山西總兵官金國正﹑願捐造子母炮一疏。奉諭旨﹑子母炮系八旗火器。各省槪造。斷乎不可。皇考必另有聖意。朕因不知當時曾有此旨。遂爾準行。今旣已錯誤。應如何辦理。著議政王大臣定議具奏。尋議﹑子母炮原系內制。不便通給外省。前議準行。實臣等錯誤。今議盛京﹑寧古塔﹑近海。黑龍江﹑與鄂羅斯接壤。三處仍照前設立子母炮一百位。此外各省舊存子母炮﹑及捐造者。悉令查明送部。至炮位系軍中必需之器。查各省每兵一千名﹑設立威遠炮四位。子母炮六位。應行令該將軍督撫提鎭﹑查明本省炮位。咨明臣等。按冊酌撥。以符原額炮位之數。若本省不足。或於鄰省移取。或動正項錢糧制造。得旨﹑各處應設炮位。俟撥給齊備之後。將彼地所有子母炮。賫送來京交部

○以護軍統領克什圖﹑爲正白旗領侍衛內大臣

○丁未。刑部議覆﹑署直隸總督宜兆熊疏言﹑順義縣民張四﹑戳死旗人方冬魁。應絞監候。得旨﹑方冬魁乃旗下閒散之人。理應安分家居。今因飲酒沈醉。見張四不曾讓坐。遂恃彊罵詈扭打。致張四情急。刀戮隕命。向來居鄕旗人。欺陵民人者甚多。卽方冬魁之事可見。著將張四免死枷責。從輕發落。爲旗人恃彊陵弱者戒。並曉諭八旗。及各屯莊居住之旗人。咸使聞知

○署湖廣總督福敏摺奏。謬衝花苗蠢動。經臣會商黔省。協力擒捕。今黔省委撥遊守二員。帶兵三百五十名。臣委遊擊吳文。都司劉策名。帶兵三百名。會齊進巢�刀。黔兵堵截後路。楚兵從前路直抵賊寨。凶苗四散逃竄深箐。官兵深入搜捕。現在徧行窮追。臣又飛檄副將黃賢。協同擒巢�刀。務盡根株。俟事竣日。查明疆界。作何安設塘汛。巡防善後之策。臣與黔省督撫提臣。會同酌議奏聞。奉上諭。閱奏捕苗情形深愜朕懷。此番籌畫。甚合機宜

○戊申。以散秩大臣公誇岱﹑阿齊圖﹑佛倫﹑候陳泰﹑五格﹑拉歆﹑侯噶爾薩﹑俱爲內大臣

○移雲南鶴慶府通判駐維西。添設劍川州州判一員。駐中甸。從雲貴總督鄂爾泰請也

○己酉。諭內閣。治天下之道。在於用人。今日刑部堂官塞爾圖等﹑保舉筆帖式一人。升補主事。朕問其在部辦事幾年。則對曰三月。又問所以保舉之由。則曰因伊坐臺十二年。是以舉之。朕令內外各衙門遴選人員者。原期官得其人。人稱其職。使吏治民生﹑均收實效也。況刑部爲民命所關。朕尢加意愼重。惟恐用人不當。使刑罰偶失其平。干天和而枉國法。此意乃舉朝所共知者。塞爾圖等﹑以朝廷量能授職之典。視爲用情市恩之地。此不過身受者一人感激而已。而欲有益於國家之事。生眾人鼓勵之心。豈可得乎。朕治天下。用賞用罰。悉秉至公。夫賞所當賞。則在朕並非加恩。而受之者不必私感。罰所當罰。則在朕並非用威。而受之者亦不當懷怨。凡受恩而生感者。卽受罰而生怨者也。施恩而喜人之感激者。卽用罰而懼人之怨望者也。然則喜人感激。將日日施恩。而懼人怨望。不幾置法度於不用乎。塞爾圖等﹑身爲大臣。乃庶官之表率。今存卑鄙狹小之見。旣欲市賣私恩。則必回避嫌怨。似此私心自用。卽作威作福之所由也。此風斷不可長。是以特行宣諭。令內外臣工﹑咸以爲戒

○又諭。領侍衛內大臣六員。實授內大臣。亦著定爲六員。朕特旨額外補授者。可準爲額外之員

○辛亥。諭河道總督齊蘇勒﹑兩江總督範時繹﹑江蘇巡撫陳時夏﹑欽差督理江蘇水利李淑徳﹑陳世倌。朕軫念民依。以蘇松地勢稍下。特遣大臣﹑會同督撫。開浚水道。爲久遠之計。太湖之水歸海者。經劉河白茆河居多。必徑直深廣。令水暢出。方能一勞永逸。圖志所載﹑二河形勢數十里。一徑直趨入海。無少曲折。因海口爲潮沙堙塞。悉成平陸。今旣開浚疏通。務必盡去新漲地畝。以復故道。聞有地方土民﹑不願開浚。投遞公呈。或請別開支河。或請另開新道。其言紛紛不一。此皆背公懷私之徒也。儻至惑於聽聞。依違遷避。使積水不能暢出。數年後﹑仍致壅塞。則罪不可逭矣。該督撫欽差等﹑當竭力秉公詳勘。務爲一勞永逸之策。或有生事阻撓者。指名參處。嚴禁刁風。無得少有欺隱。苟且塞責了事。異日代人受過也

○壬子。諭內閣。安南國定界一事。朕己加恩。別議立界。該國王不知感激。又復具本。從廣東雲南二省總督處求爲題達。伊愚昧無知朕當頒敕諭。再行開示。昨鄂爾泰奏稱己移咨文前去。如文到日。該國王己遵奉施行。則此不必再頒。一切事宜。著鄂爾泰妥酌行之

○吏部題。二等阿思哈尼哈番陳俊﹑因病休致。應銷去恩詔所得拖沙喇哈番。餘三等阿思哈尼哈番。以其子陳國儀襲替。從之

○旌表河南商邱縣烈婦﹑張孟林妻苗氏。拒姦被刃。貞烈不污。給銀建坊。入祠致祭如例

○癸丑。諭內閣。朕以移風易俗爲心。凡習俗相沿。不能振拔者。咸與以自新之路。如山西之樂戶。浙江之惰民。皆除其賤籍。使爲良民。所以勵廉恥而廣風化也。近聞江南徽州府﹑則有伴儅。寧國府﹑則有世僕。本地呼爲細民。幾與樂戶惰民相同。又其甚者。如二姓丁戶村莊相等。而此姓乃系彼姓伴儅世僕。凡彼姓有婚喪之事。此姓卽往服役。稍有不合。加以箠楚。及訊其僕役起自何時。則皆茫然無考。非實有上下之分。不過相沿惡習耳。此朕得諸傳聞者。若果有之。應予開豁爲良。俾得奮興向上。免至污賤終身。累及後裔。著該撫查明定議具奏。尋禮部議覆安慶巡撫魏廷珍遵旨議奏﹑江南徽寧等處。向有伴儅世僕名色。請嗣後紳衿之家。典買奴僕。有文契可考。未經贖身者。本身﹑及其子孫﹑俱應聽從伊主役使。卽已贖身。其本身﹑及在主家所生子孫﹑仍應存主僕名分。其不在主家所生者。應照旗人開戶之例。豁免爲良。至年代久遠。文契無存。不受主家豢養者。槪不得以世僕名之。永行嚴禁。應如所議。從之

○授一甲進士彭啟丰﹑爲翰林院修撰。鄧啟元﹑馬宏琦﹑爲翰林院編修

○西洋博爾都噶爾國王若望﹑遣使麥徳樂﹑表貢方物。宴賚如例

○甲寅。調正白旗漢軍副都統常保﹑爲鑲黃旗蒙古副都統。升鑲白旗護軍參領徳爾芬﹑爲正白旗漢軍副都統

○乙卯。諭八旗大臣﹑內務府總管等。直隸州縣。緝拏逃盜。每每察訪至內府莊頭之家。而莊頭等﹑護庇不令緝捕。以致逃人盜案。匪類不絕。再八旗在屯居住人等。多系不思上進﹑怠惰浮薄之輩。竟有窩藏逃盜。欺陵百姓。好事妄爲者。若不嚴加約束。必至妄生事端。八旗都統﹑內務府總管等。行文直隸總督﹑及巡察禦史。嗣後內府莊頭。及鄕居旗人。有窩藏逃盜在家者。地方官差役搜捕﹑有抗拒者。卽將窩家一並拏究。或有不守本分。酗酒生事妄爲者。該地方官﹑卽行詳報總督。若系旗人。由總督移咨該旗。系內府莊頭。移咨內務府。該旗及內務府﹑將應行審理者。卽行審理。應行拏送者。卽行拏送。若有遲延違誤。將爾等治罪。若地方官徇隱﹑不行詳報總督。或已詳報﹑而總督不行移咨各該管處者。被巡察禦史題參。該總督﹑及州縣官。一並嚴加議處。巡察禦史﹑徇隱不行查參。或別案發覺。或經朕訪聞。務必重治其罪。如此立法。則內府莊頭﹑及居鄕旗人。各知警戒。畏法守分。而直隸地方﹑窩藏逃盜之獘可淸。於鄕居旗人百姓﹑亦大有裨益

○宣化總兵官李如柏疏言﹑宣鎭所屬各營。請於執三眼槍﹑及大刀兵丁內。酌攺數名爲藤牌手。得旨﹑各處營伍。所習武藝。所用器械。原無定制。是以武弁到任。往往以己所好尙﹑操演所屬兵丁。學習未久。而接任旋復更攺。非訓練專精之道也。除騎射通行學習外。其餘各種操演。著該上司﹑會同通省大員。因地所宜。酌量永遠﹤矢見﹥制。定議以聞

大淸世宗敬天昌運建中表正文武英明寬仁信毅大孝至誠憲皇帝實錄卷之五十六

大淸世宗敬天昌運建中表正文武英明寬仁信毅大孝至誠憲皇帝實錄卷之五十七

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正五年。丁未。五月。丙辰朔。升鑲白旗蒙古副都統塔拉圖﹑爲正藍旗護軍統領

○戊午。孝誠仁皇后忌辰。遣官祭景陵

○調正白旗滿洲都統拉錫﹑爲鑲白旗滿洲都統。以正藍旗滿洲副都統多賽﹑署鑲黃旗蒙古都統

○己未。夏至。祭地於方澤。遣康親王崇安行禮

○諭內閣。前織造等衙門﹑貢獻物件。所進禦用繡綫黃龍袍。曾至九件之多。又燈幃之上﹑有加以彩繡爲飾者。朕心深爲不悅。卽降上�日誡諭。近因端陽令節。外間所進香囊宮扇中。有裝飾華麗﹑雕刻精工者。此皆開風俗奢侈之端。朕所深惡而不取也。向來外省諸臣。凡有進獻方物。朕每頒賜諸王內外大臣。如黃龍繡緞之類。旣不可以頒賜。不過收貯於宮中耳。其餘華燦之物。在朕用之。心中尙覺不安。若賜諸王大臣。在伊等亦覺非分。豈非費於無益之地乎。況朕素性﹑實不喜華靡。一切器具。惟以雅潔適用爲貴。此朕撙節愛惜之心。本出自然。並非勉彊。數十年如一日者。凡外臣進獻。惟應量加工價。少異於市肆之物。卽可見恭敬之忱。何必過於工巧。人情喜新好異。無所底止。見一美麗式樣。初則競相慕效。後必出奇鬥勝。此雕文纂組﹑古人所以斥爲奇衺。豈可導使爲之而不防其漸乎。蓋治天下之道。莫要於厚風俗。而厚風俗之道。必當崇儉而去奢。若諸臣以奢爲尙。又何以訓民儉乎。朕觀四民之業。士之外﹑農爲最貴。凡士工商賈。皆賴食於農。以故農爲天下之本務。而工賈皆其末也。今若於器用服玩﹑爭尙華巧。必將多用工匠。市肆中多一工作之人。則田畝中少一耕稼之人。且愚民見工匠之利多於力田。必羣趨而爲工。羣趨爲工。則物之制造者必多。物多。則售賣不易。必致壅滯而價賤。是逐末之人多。不但有害於農。而並有害於工也。小民捨輕利而趨重利。故逐末易而務本難。苟遽然繩之以法。必非其情之所願。而勢有所難行。惟在平日畱心勸導。使民知本業之爲貴。崇向朴實。不爲華巧。如此日積月累。遂成風俗。𨿽不必使爲工者盡歸於農。然可免爲農者相率而趨於工矣。至於士人所業。在乎讀書明理。以爲世用。故居四民之首。然父兄之教子弟。亦當觀其才質如何。若果穎悟恂謹﹑可望有成。則當使之就學而爲士。若愚濁中下之資。讀書難通。卽當早令攺業。使盡力於南畝。誠恐讀書不成。而又粗識數字。曠廢閒遊。必致非分妄爲。越禮犯法。是浮慕讀書之名﹑而不得其道。其傷農而害本者﹑爲尢甚也。朕深揆人情物理之源。知奢儉一端。關系民生風俗者至大。故欲中外臣民﹑黜奢賤末。專力於本。人人自厚其生。自正其徳。則天下共享太平之樂矣。朕自身體力行﹑爲天下先。諸王內外大臣﹑文武官弁﹑與鄕紳富戶﹑當深體朕心。欽遵朕諭。期共勉之

○諭吏部。庶吉士陳浩等﹑教習已久。今加考試。應分別授職。除編修王安國﹑已經授職外。淸書庶吉士陳浩﹑趙晃﹑嚴源燾﹑劉統勛﹑黃祐﹑俱著授爲編修。劉統勛﹑著在南書房行走。漢書庶吉士吳應枚﹑汪由惇﹑王峻﹑吳龍應﹑蔣振鷺﹑李淸植﹑趙大鯨﹑於枋﹑朱良裘﹑吳兆雯﹑開泰﹑楊士鑑﹑徐煥然﹑吳延熙﹑顧贄﹑熊暉吉﹑俱著授爲編修。張若涵﹑程光鉅﹑俱著授爲檢討。徐天麒﹑以部屬用。諸錦﹑周廷燮﹑陳璟﹑歸進士原班用。舒明著再教習三年

○庚申。諭內閣。朕覽治河方略。見原任河道總督靳輔﹑昔年修理河工。勞績茂著。欲加恩澤。以獎勛庸。據該部查奏﹑靳輔於康熙四十六年。已蒙聖祖仁皇帝加贈宮保。給與世職。今著追贈工部尙書銜。予祭一次。以示朕篤念前勞至意

○辛酉。諭內閣。今科選拔庶常。應如何簡選考試。務得人材。以濟實用。爾等會議具奏。尋議﹑進士選拔庶常。原屬儲才大典。必得學問素優﹑才品兼著之士。方可選列淸華。查雍正元年癸卯科。殿試後集諸進士於保和殿禦試。並令九卿各舉所知。雍正二年甲辰科。照前舉行。今科進士﹑亦應詳加考試。仍令內閣九卿確行保舉。其考試擬用論﹑詔奏議﹑詩﹑四題。或作一二篇。或諸體全構。聽其各展所長。屆期欽點大臣﹑閱卷進呈。其進士內。有彼此熟悉。素爲眾所推服者。亦令公同舉出。伏候皇上親加選定。從之

○以戶部左侍郎常壽﹑署禮部右侍郎

○壬戌。議政王大臣等議覆。署黑龍江將軍公傅爾丹奏言﹑墨爾根城。舊有額兵九百名。並無槍炮船隻。請添置漢軍二佐領。挑選兵一百名。設佐領二員。驍騎校二員。合前兵共一千名。照例添設槍炮船隻。令其操演。應如所請。從之

○內閣等衙門議奏﹑查嗣庭蒙恩擢用。歷官至禮部侍郎。陰懷二心。忍行橫議。臣等謹將查嗣庭所著日記﹑悖逆不道大罪。並夤緣請托關節私書。逐款究審。嗣庭亦俯首甘誅。無能置喙。除各輕罪不議外。應照大逆律﹑淩遲處死。今已在監病故。應戮屍梟示。查嗣庭之兄查愼行﹑查嗣瑮﹑子查澐﹑侄查克念﹑查基﹑應斬立決。查嗣庭之子查克上﹑在監病故。次子查長椿﹑查大梁﹑查克纘﹑侄查開﹑查學﹑俱年十五以下。應給功臣之家爲奴。所有財產﹑查明入官。得上�日﹑查嗣庭﹑著戮屍梟示。伊子查澐﹑攺爲應斬監候。查愼行﹑年已老邁。且家居日久。南北相隔路遠。查嗣庭所爲惡亂之事。伊實無由得知。著將查愼行父子﹑俱從寬免。釋放回籍。查嗣庭之胞兄查嗣瑮﹑胞侄查基﹑俱免死流三千里。案內擬給功臣之家爲奴各犯。亦著流三千里。其應行拏解之犯。該撫查明﹑一並發遣。查嗣庭名下應追家產。著變價。畱於浙江。以充海塘工程之用

○癸亥。輔國公阿布蘭﹑緣罪革爵。封其侄法爾善﹑爲輔國公

○以正白旗滿洲副都統博第﹑協理正白旗漢軍都統事務

○甲子。宗人府參奏﹑滿都護隱匿聖祖仁皇帝朱批諭上�日。應革去公爵。得上�日﹑滿都護﹑後朕親叔恭親王之子。是以朕卽位時。任以要職。伊自委用之後。總不肯實心爲國家出力。惟戀戀於阿其那﹑蘇努﹑保泰等黨與。甘爲犬馬。不孝不忠。伊弟海山。人甚狂悖。海山之子倫木布﹑聖祖仁皇帝望其成人。令隨乾淸門禦前侍衛處行走。及皇考升遐。伊竟無滴淚。朕見其如此忘恩。實爲痛恨。故令於伊父海山處拘禁。滿都護之弟對靑額﹑庸劣無恥。在侍衛班中﹑飲酒沈醉。竟在中和殿階上溲溺。滿都護隱匿不參。及朕聞知。止於革退。亦未將伊究治也。海山任貝勒時。滿都護任伊陵辱。隱忍不露。而暗將海山謀陷中傷。糾伊黨與。極力排擠。其姦詐處﹑朕知之最悉。𨿽時加訓誨。伊並不感恩攺悔。而於其黨與。則甘心出其胯下。伊大罪甚多。不勝枚舉。因伊尙無子嗣。彼兄弟子侄中。又無可以襲封之人。是以朕俱寬免。今未交朱批之事。以伊身所犯之罪較論之。此猶其小者耳。若將滿都護革去公爵。則恭親王子孫承襲無人。滿都護𨿽不念其父。朕豈不念朕叔父乎。著從寬免革公爵。俟伊攺悔

○調福建汀州總兵官陳祖訓﹑爲廣東南澳總兵官。廣東左翼總兵官朱傑﹑爲福建汀州總兵官。福建金門總兵官謝希賢﹑爲廣東左翼總兵官

○乙丑。以翰林院侍讀學士王謩﹑沈翼機﹑俱充日講起居注官

○刑部議覆。署江西巡撫邁柱奏﹑永新縣民朱倫三﹑同侄朱三傑﹑致死伊弟朱寧三一案。朱倫三應擬流徙。朱三傑應擬徒。得上�日﹑從來凶悍之人。偸竊姦宄。怙惡不悛。以致伯叔兄弟﹑重受其累。本人所犯之罪。在國法𨿽未至於死。而其尊長族人。翦除凶惡。訓誡子弟。治以家法。至於身死。亦是懲惡防患之道。情非得已。不當按律擬以抵償。如朱倫三因伊弟朱寧三﹑屢次犯竊。累伊鬻男變產﹑代賠贓銀。又復偸牛被獲。故將朱寧三致死。朱三傑並未與謀。著將朱倫三﹑朱三傑﹑徒流等罪﹑俱從寬免。嗣後凡遇凶惡不法之人。經官懲治。怙惡不悛。爲合族所共惡者。準族人鳴之於官。或將伊流徙遠方﹑以除宗族之害。或以家法處治。至於身死。免其抵罪。著九卿詳悉定議具奏。尋議﹑凶悍之人。伯叔兄弟﹑治以家法。因而致死。若必按律擬抵。則不法子弟﹑終不知所儆懼。嗣後許族人。呈明地方官。照所犯罪科斷。若已經官懲治。仍不悛攺。該地方官﹑查明過犯實迹。流三千里。儻事起一時。合族公憤。處以家法致死。該地方官審明所犯。確有應死之罪。將爲首者﹑照罪人應死而擅殺律予杖。若罪不至死。將爲首者﹑照應得之罪減一等。免其抵償。若本人並非凶悍不法。無過犯實迹。而族人誣捏毆斃者。將爲首之人﹑仍照本律科斷。從之

○廣西巡撫韓良輔奏報﹑蒼梧道張若霈病故。得上

�日﹑張若霈居官勤愼小心。著加按察使銜﹑以示優卹

○旌表直隸深州烈婦。馮喜公妻李氏﹑拒姦不污。自縊全貞。給銀建坊。入祠致祭如例

○丙寅。工部議覆﹑江蘇七浦閘應畱應毀事宜。據會勘水利廣東總督孔毓珣﹑疏稱太倉州七鴉河之七浦閘。系宣洩巴城諸湖﹑及婁江之水。隨潮啟閉。請立閘夫啟閉﹑以收實用。升任江南總督查弼納﹑亦言七浦與海口相近。爲劉河要口。特爲蓄洩常熟諸湖﹑並海潮之水。歷今五十餘年。應仍其舊。戶部尙書蔣廷錫則奏七浦地方。自建閘以來潮水爲閘所阻。潮大時﹑閘外之田每慮浸溢。潮小﹑則閘內之田灌漑無資。應請斥毀。署江南總督範時繹﹑亦言七浦閘﹑河身窄狹。潮進﹑則其勢迅疾。沙泥隨潮而入。潮退﹑則勢平緩。不能盡隨而出。輿情以拆毀爲便。俱與孔毓珣所奏不同。應再令範時繹﹑及江蘇巡撫陳時夏﹑會同河道總督齊蘇勒﹑原任山東巡撫陳世倌﹑郎中鄂禮﹑丁憂在籍戶部尙書蔣廷錫等﹑虛公確議﹑畫一具奏。從之

○戊辰。皇后千秋節。停止行禮筵宴

○遣官祭關聖帝君

○己巳。詹事府詹事陳萬策﹑緣事降調。以順天府府尹劉於義﹑爲詹事府詹事。兼理府尹事

○庚午。賑廣東三水等五縣水災饑民

○辛未。大學士等奏﹑遵上�日詢問揚州府在京官員通政使繆沅等﹑會議原任給事中許承宣﹑條陳揚州水利一疏。據稱揚州舊有陳公﹑勾城﹑上雷﹑下雷﹑小新五塘。瀦蓄天長﹑六合﹑上游之水。及旴泗壽春支流。接於髙寶各湖。歷代資以濟運。兼灌漑江都﹑儀徵﹑山田數十萬頃。自明季豪彊侵占爲田。遂致堙塞。儻邀照舊開修。誠於地方有益。得上�日﹑著交與總督範時繹﹑總河齊蘇勒﹑巡撫陳時夏﹑定議具奏

○工部議覆﹑河東副總河嵇曾筠疏言﹑蘭陽縣管﹑梁﹑蔡﹑耿﹑四水口一帶堤工。河勢衝嚙。應將梁﹑蔡﹑耿三水口迎澑處所﹑搶築埽壩。加鑲堅固。並於四水口堤南﹑各築魚鱗月堤。以作重門之障。其二堡至三堡大堤。水激堤松。應幫築貼堤。又祥符縣南岸李盤寨﹑程家寨等處﹑月堤卑薄。應增築髙厚。祥陳二縣﹑舊有民堤數處。應一例加幫﹑以資抵禦。陳畱縣七八九堡大堤。地勢窪下。汛水直射堤根。堤北舊有隔堤。年久殘缺。並須與老堤一例增培以免沖刷之患。應如所請。從之

○壬申。以原任山東濟寧州副將李楠﹑爲正紅旗漢軍副都統

○癸酉。調江西巡撫伊都立來京。戶部右侍郎署湖南巡撫布蘭泰﹑爲江西巡撫。以浙江觀風整俗使王國棟﹑爲湖南巡撫。浙江布政使許容﹑以原銜爲浙江觀風整俗使。升江南蘇松道﹑孔毓璞﹑爲浙江布政使司布政使

○調湖北巡撫憲徳﹑爲四川巡撫。四川巡撫馬會伯﹑爲湖北巡撫

○旌表浙江海寧縣烈婦。章大第妻蔣氏﹑拒姦不污。墮水殞命。給銀建坊。入祠致祭如例

○甲戌。以鑲藍旗漢軍副都統傅泰﹑爲戶部右侍郎

○旌表河南汜水縣烈女。李愈女李氏﹑守正拒姦。被刃殞命。給銀建坊。入祠致祭如例

○乙亥。以正白旗滿洲副都統博第﹑署正藍旗蒙古都統

○升鑲紅旗漢軍副都統金以坦﹑爲江南京口將軍。湖廣襄陽總兵官張溥﹑爲鑲紅旗漢軍副都統。調河南南陽總兵官楊鵬﹑爲湖廣襄陽總兵官。升貴州定廣副將馬世龍﹑爲河南南陽總兵官

○以署直隸古北口提督郭成功﹑爲陜西寧夏總兵官。升直隸正定總兵官楊鯤﹑爲直隸古北口提督。以原任直隸正定總兵官張起鵬﹑爲直隸正定總兵官

○吏部議奏﹑雲貴總督鄂爾泰﹑巢�刀撫烏蒙鎭雄土府有功。應加二級。得上�日﹑鄂爾泰﹑著加二級。賞給拜他喇布勒哈番世職

○兵部議覆﹑雲貴總督鄂爾泰疏言﹑貴州安順州﹑四面環夷。五方雜處。請立安順一營。設守備一員。千總一員。把總二員。將壩陽﹑石頭寨﹑黎兒哨﹑山京四汛。歸並管轄。卽移四汛兵﹑三百二十名﹑分防汛守。並移安順府經歷一員﹑兼巡檢職銜﹑駐安順州城內﹑專司查緝。均應如所請。從之

○刑部奏﹑向例﹑在京問擬徒罪人犯。無論本地及外省人民。俱送順天府府尹衙門充發。限滿仍聽回京。京師首善之地。豈宜令姦徒雜處。請嗣後問擬徒犯。順天府所屬州縣﹑仍送該府尹發遣。其餘各省民人﹑俱遞回各該處督撫衙門發遣。年限滿日。交與地方官管束。不許再至京師。如有私自來京者。拏獲之日。枷責遞回。該地方官照例議處。其容畱之家。亦一並分別旗民治罪。得上�日﹑此等匪類。豈但不宜再令來京。卽往別省。亦生事妄行。嗣後徒犯限滿回籍。交與地方官嚴行管束。不許出境。儻有私自出境﹑及在本處生事者。地方官查明。卽將該犯擬流遠省。如該地方官管束不嚴。聽其出境生事。定行嚴加處分

○丙子。以康親王崇安﹑管理正藍旗三旗事務

○添設湖北漢陽縣漢口鎭巡檢一員。從湖北巡撫憲徳請也

○戊寅。孝恭仁皇后忌辰。遣官祭景陵

○己卯。刑部議覆﹑福建巡撫毛文銓疏報﹑鹽梟彭瑞仁等﹑致死鄭建如一案。查彭瑞仁拒捕殺人。明系大夥私販。應令該撫訪拏夥黨。並將失察各官查參。得上

�日﹑部駁甚是。毛文銓前任貴州巡撫時。朕聞其全不實心任事。降上�日調回。時因福建巡撫員缺。朕見毛文銓奏對明白。且歷外任已久。因諄切開導。冀其悛攺前非。伊亦感悔流涕。是以授爲福建巡撫。詎意下愚不移。到任之後。沽取虛名。一切刑名錢谷事件。全不實心辦理。以致地方姦徒橫行。官吏恣意作獘。倉庫亦多虛懸。每次陳奏地方事務。俱屬虛誑支吾。朕燭照其姦。屢加訓飭。今又以私梟拒捕殺人之案﹑稱爲零星小販。並不究訊夥黨。查參失察各官。似此曲法縱姦。大負朕委任之意。有玷封疆重任。甚屬可惡。毛文銓著解將軍任。畱閩。將此案務須據實審明定擬具奏

○戶部遵上�日議覆﹑廣東巡撫楊文乾﹑條奏廣東事宜三款。一﹑請廣積貯。查粵省倉谷﹑見存一百六十餘萬石。又去冬奉上�日﹑令廣西運谷三十萬石。已足備用。嶺南潮濕之地。倉谷不便多貯。惟惠﹑潮﹑瓊﹑三府僻處海隅。產米甚少。請酌增谷石。分貯各屬縣。應如所請。一﹑請修圍基。據楊文乾奏稱須用石工。阿克惇則稱土堤易於修理。意見不同。難以遙定。應遵上

�日俟孔毓珣﹑楊文乾到京。會同九卿另議。一﹑請開捐例。查捐谷事例。本因積貯起見。今廣東增貯倉谷。爲數無多。應無庸議。從之

○庚辰。諭直省司道府等官。朕惟治道之要。莫大於用人。督撫經理地方。必任用司道知府。猶朕統禦天下。必任用在廷諸大臣。如廷臣不能實心任事。則庶務之繁。朕豈能以一人獨理。如司道府不能實心任事。則屬員之賢否。民生之利獘。督撫豈能徧悉而周知。用人之關於治道。誠至重矣。苐人之才具不同。心術各異。

用之有甚難者。彼司道府等官。有一等姦巧之人。督撫有所委托。稍涉繁難。謂非分內所應辦。卽逡巡退縮。似此懷姦詭避。而反沽不阿謀上司之名。此人之不能爲督撫用者也。有一種好事之人。不安本分。惟所欲爲。如遇無能之督撫。則事無大小。任其簸弄。督撫爲所把持而不能自主。如遇有爲之督撫。則巧窺意指。百計投合。督撫不覺入其彀中。一任逞其私智。此又督撫之用非其人者也。顧爲督撫者。勢不能不於所屬之司道府﹑寄耳目。委腹心。必將遴選其能任事者而委任焉。人見其於稠人之中﹑專任一二人。則指爲鉆營奔競。甚至媒糵其短。以爲怙勢作威﹑攬權納賄。必致損敗督撫之聲名。此等皆非公恕之論也。且其人旣爲督撫所信任。自當不取悅於同官。不徇庇乎下屬。銳意孤行。無所顧惜。其心有何攬權怙勢之可言哉。論者不察其心。從而媒糵之。抑何不恕之甚乎。朕以爲人之行事﹑所辧在公私是非之間而已。向令此一二專任之司道府官。果能秉公持正。實心辦理地方之事。不特督撫資其贊助。朕亦且嘉賴焉。要之用人有專任一二人者。亦事勢有所不得已焉耳。設使各省司道府等官﹑皆殫其宣力分猷之實。則督撫何樂而不多用也。亦猶在廷諸大臣﹑人人公忠體國。則皆朕之股肱心膂。朕求之而不可得者。又何取乎一二人之專任哉。但知人則哲。惟帝其難之。彼爲督撫者。因屬員中不能盡得其人而用之。乃不得已而以耳目腹心﹑專付之於一二人。或有擇之不精。用之不愼。所托非人。稍有所覺。卽當警省攺悔。不可袒護飾非。則無過矣。朕實深悉直省督撫用人之委曲。復洞鑑直省司道府各官種種情僞。爲此諄切曉諭。俾各警惕猛省。直省督撫﹑務須仰體朕意。將屬員時加體察。勿爲宵小欺蒙。朕自有遠照。斷不使若輩少有遁情。夫天下上智下愚之人無幾。惟中材可與爲善﹑可與爲不善者居多。尙其敬聽朕訓。共勉爲秉公持正﹑實心辦事之人。下不愧州縣之表率。上以不負督撫任用者﹑不負朝廷。則吏治烝烝日上。措天下於郅隆。不亦美與

○命內務府總管。步軍統領。巡視五城禦史。嚴查內務府﹑及諸王貝勒等門下﹑放出爲民之太監。發回原籍

○二等精奇尼哈番劉俊傑﹑緣事革退。以原立官劉良佐之孫常住﹑襲職

○壬午。諭議政王大臣等。安西新設重鎭。其兵馬錢糧﹑系按季赴蘭州支領。但邊陲重地。恐有一時需用之處。朕意欲撥銀數萬兩﹑交與安西總兵官存貯備用。哈密﹑亦著存貯數千兩。儻有需用。準該鎭一面奏聞。一面動用。爾等會同定議具奏。尋議﹑安西兵馬錢糧。酌撥銀四萬兩﹑交貯該鎭。其哈密遇有需用。亦於此項內撥給。得上�日﹑著於四萬兩之外。再撥銀二萬兩﹑以備兵丁平時通融之用。不必具奏。仍於發餉時﹑照數扣除

○升一等侍衛納秦﹑爲奉天副都統。寧古塔副都統阿岱﹑緣事降調。升二等侍衛常徳﹑爲寧古塔副都統

○甲申。以署兵部尙書黃國材﹑辦理刑部尙書事。工部左侍郎鄂爾奇﹑協辦刑部事務

○予故南澳總兵官聶國翰﹑祭一次

大淸世宗敬天昌運建中表正文武英明寬仁信毅大孝至誠憲皇帝實錄卷之五十七

大淸世宗敬天昌運建中表正文武英明寬仁信毅大孝至誠憲皇帝實錄卷之五十八

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正五年。丁未。六月。丙戌朔。諭內閣。近有不法匪類﹑造作訛言。一人煽惑。眾口喧騰。以致人心驚惶。良民受累。如京城之訛傳挑選秀女賜西洋人。浙江之訛傳海寧屠城。此必姦惡之徒。不肯攺過遷善。怨朕約束懲治甚嚴。故肆其鬼蜮之伎倆。搖惑眾心。以希朕之畏而中止。此則大誤矣。朕非庸懦無能主也。如京城造言之人。現在拏獲。按律治罪。惟是百姓等﹑一聞浮言。遂爾倉皇失措。皆由平日不知朕之存心。故易爲所動。在姦民固罪不容誅。而小民無識。亦殊覺愚而可憫也。朕自臨禦以來。日夕憂勤。惟以愛民爲念。凡所行之政。所發之令。無一不準乎天理。體乎人情。多方籌畫。委曲周詳。愛我百姓。實懷父母保赤之心。恩勤惻怛。出於至誠。若有一毫不便於民。立卽措置得宜。務使安居樂業。無一夫不獲其所。故地方一有不肖官員。不法姦民。定加懲治。蓋恐姦邪一日不去。良善一日不安。且亦欲令姦邪攺過自新。同歸於善。此一片眞誠愛民之苦心。上蒼后土聖祖在天之靈鑑之。凡我赤子。宜無不昭然共見。假如偶有傳聞。其事若不合乎天理人情。卽應度理揆情。以爲此斷非我主上所行者。果如此深信不疑。縱使無稽之言。百端傳播。亦付之不聽。而消歸烏有矣。浙江風俗。向來澆薄。士子不守禮教。勢豪欺壓鄕閭。恣意橫行。罔知國法。不得不嚴加整飭。使惡黨潛蹤。愚民安堵。此更朕保護浙人之舉。並非棄之於化外。俟能攺行率徳之時。朕自仍沛恩膏也。總之姦惡之人。湣不畏死。謗國害民。法所不宥。嗣後該地方有司。務期密訪嚴拏。立置重典。凡爾遠近良民。當共信朕斷不肯爲累民之事。一切浮言。彼此相戒勿聽。則俯仰順適。寤寐安舒。永無倉皇失所之慮。庶不負朕勤民保赤之心。而姦惡不法之輩。亦無所逞其伎倆矣。著將此發與五城順天府﹑及各直省督撫﹑轉行各州縣。刊刻頒布。務期遠鄕僻壤。咸使聞知

○吏部議覆。貴州布政使祖秉圭條奏。外任各官。已犯黜革之條。自知功名不保。經營歸計。不顧官箴。請嗣後督撫於題參後。卽行摘印。遴員委署。查大計八法。及虧空錢糧。舊例出本後卽行摘印。至於錢糧經徵經催。刑名承緝接緝。凡關系革職者。須詳核分數。扣算限期。方可定議。況降調官員。或有加級紀錄抵銷。未便遽行摘印。得上�日﹑凡外任各官﹑有應行降調革職者。或奉朕特上�日畱任。故該部議稱未便遽行摘印。但祖秉圭所奏。亦切中情獘。不可不加防範。嗣後該督撫題參降調革職之員。卽行摘印。委員署理。俟該部議覆。奉上�日定案之日。再行開缺。若有上�日寬免。仍準復任。永著爲例

○河道總督齊蘇勒﹑會同西安巡撫法敏﹑山西巡撫徳明﹑署山東巡撫塞楞額﹑副總河嵇曾筠﹑河南巡撫田文鏡﹑遵上�日查奏黃河澄淸各省起止日期。陜西﹑山西﹑於雍正四年十二月初八九等日起。至五年正月十二三等日止。河南﹑於十二月初九日起。至五年正月初十日止。山東曹縣﹑於十二月初九日起。至五年正月初十日止。單縣﹑於十二月初九日微淸。十六十七十八等日﹑澄淸徹底。至二十二日以後復舊。江南﹑於十二月十六日起。至二十三日止。此見黃河澄淸﹑自上而下也。再查河淸於江南之桃源而止。十二月二十三日。桃源以上。迄於河南交界。始見濁流。自是而接壤之界。以漸復舊。最後山西﹑陜西﹑於正月十二三等日止。此見濁流復舊﹑自下而上也。計陜西淸三十六日。山西淸三十五日。河南淸三十一日。山東單縣淸十四日。江南淸七日。實爲千年之嘉應。聖世之瑞徵。疏入。報聞

○署湖廣總督福敏﹑參奏虧空社倉谷石各員。請分別議處。得上�日﹑社倉之設。所以預積貯而備緩急。朕禦極以來。令各省舉行。曾屢頒訓諭。務俾民間踴躍樂輸。量力儲蓄。不可繩以官法。誠以官法相繩。則勉彊催迫。轉滋煩擾。惟期設法開導。使眾樂從。不致一毫擾累。乃爲盡善也。數年之內。各省督撫奉行最力者。惟湖廣總督楊宗仁。今據福敏陸續盤查具奏前來。始知原報甚多。而現貯無幾。此中情獘。想因不肖有司﹑侵蝕入已。或那移以掩其虧空。又或楊宗仁銳於舉行。而各官迎合其意。虛報谷數。以少爲多。均未可定。總之舉行社倉之法。其中實有甚難者。我聖祖仁皇帝深知其難。是以李光地奏請而未允。張伯行暫行而卽罷。此實事勢使然也。以民間積貯言之。在富饒之家。自有蓄積。𨿽遇歉收。而無藉乎倉谷。則當輸納之時。往往退縮不前。至貧乏之家。仰給社倉。固爲殷切。而每歲所收。僅供生計。又無餘粟可納。以備緩急。此責諸民者之難也。至於州縣官﹑實心視百姓爲一體者。豈可多得。今以常平之谷。爲國家之公儲。關系已身之考成。尙且侵欺那用。虧空累累。況民間之社倉。安能望其盡心經理。使之實貯以濟用乎。朕之舉行社倉。實因民生起見。又諸臣條奏。多言之鑿鑿。是以令各省酌量試行。以觀其成效何如。並非責令一槪施行也。湖廣社倉虧缺之數。卽交與福敏悉心淸查。儻谷已如數交倉。而州縣侵蝕那移。忍以百姓預備之需。充一已之私用者。著卽於原侵那之州縣名下。嚴追賠補。或民間原未交倉。或交倉之數﹑與原報之數﹑多寡不符者。若必欲令民間照數完納。恐小民力有未敷。未免竭蹷。非朕曲體民隱之意。福敏辦理此事。必須至公至當。方於吏治民生﹑兩有裨益也。自古有治人。無治法。必有忠信樂善之良民。方可以主社倉之出入。必有淸廉愛民之良吏。方可以任社倉之稽查。各省官民。果能實力奉行。而善全無獘。朕實嘉之。至於繩以官法。而好尙虛名。則有司奉行之不善。負朕本意矣

○丁亥。諭內閣。學政一官。所以化導士習。養育人材。職任甚重。近年以來。各省督學諸臣。頗能仰體朕心。祗遵朕訓。矢公矢愼。杜絕苞苴。深可嘉獎。但向來學政。恣行貪劣。以國家興賢造士之途。視爲射利營私之地。此固本人之不肖。而亦大半由於提調官員贊成之也。其學政之秉心貪劣者。與提調官通同作獘。固不待言。而學政之可與爲善﹑可與爲惡者。提調官則引誘之。或挾制之。使不得全其操守。而於其中网取厚利。此提調官之惡習。而天下之所通知者也。學政原有關防。若提調官持正秉公。則學政必不能肆行無忌。學政果能公明廉潔。提調官更當敬禮而玉成之。豈可反導之爲非乎。提調與學政﹑相爲表裏。嗣後學政聲名不好。應將提調官一並議處。其如何定例之處。著九卿會議具奏。尋議﹑學臣考試。凡關防啟閉。以及拆卷髮案。俱經提調官之手。如有通同作獘者。應照貪官例﹑革職提問。如學臣私鬻名器。提調官防範不嚴。照溺職例革職。如有胥吏招搖受賄等獘。提調官不行訪拏。別經發覺。照失察衙役犯贓例議處。儻學臣操守淸廉。提調官反爲引誘挾制者。準學臣卽行指參。照貪官例治罪。從之

○戊子。戶部議覆。前任四川巡撫馬會伯疏言﹑楚民入川落業者。定例﹑令地方官給與印照驗放。近有自湖廣﹑福建﹑江西﹑廣東來川者。竟無執照可驗。窮民挈眷遷移。若勒令回籍。必致流離失所。任其接踵而來。又恐姦良混雜。伏乞敕下各省撫臣。凡入川窮民。務令各該地方官﹑給以印照。到日。驗明安插。查康熙五十一年。湖南巡撫潘宗洛題請﹑楚民入蜀開墾。該地方給與印照。仍造冊送四川巡撫查驗。有回楚省者。川撫亦給照造冊。兩相稽查。遵行在案。應如所請。行文福建等省﹑遵例給照。四川巡撫﹑亦轉飭確查。其應準入籍者。卽編入保甲。加意撫綏。毋使失所。從之

○己丑。諭內閣。朕所交事件甚多。諸大臣因何不行覆奏。若事不可施行。應將不可施行之處。聲明具奏。朕不憚暑熱。竟日坐勤政殿。竟無事辦。而諸大臣如此因循不奏。其意將誰諉乎。著內閣﹑將朕交與各該處一切事件。俱查明具奏。嗣後奉特上�日所交事務。並揀選引見人員等事。著該處﹑每月將已結未結情由聲明。交送內閣。於月底匯奏。尋議﹑臣等遵上�日行文各部院衙門。將一切事件。每月聲明已未結情由。送閣匯奏外。其內務府﹑另設有禦史。應仍交該禦史稽察。步軍統領﹑所辦之事。與別衙門不同。應仍交步軍統領奏聞。八旗﹑向有當月人員。應卽交當月之都統副都統等查奏。得上�日﹑步軍統領衙門事件。亦著派滿漢禦史各一員。稽察辦理

○庚寅。旌表山東曹縣烈婦﹑邵東妻趙氏。拒姦不污。被刃殞命。給銀建坊。入祠致祭如例

○辛卯。諭內閣。常平倉谷。乃民命所關。數年以來。朕爲此事。宵旰焦勞。諄諄訓誡。若地方大小官員。苟有人心。斷不忍置之膜外。查福建通省應貯米谷。共一百七八十萬石。爲數可謂足矣。乃上年稍覺歉收。米價略長。而地方大小官員﹑與兵民之心。皇皇以缺米爲慮。彼時朕卽疑閩省積貯之數。必有虧空。故地方情形若此也。近聞閩省各屬倉谷錢糧。虛懸者甚多。有銀谷兩空者。有無谷而僅存價值者。至於實貯在倉者﹑則十無三四。毛文銓身爲巡撫。奉朕面訓切諭。乃將無作有。捏稱實貯在倉。敢於欺罔。且忍以百姓性命之所需。供屬員之侵那作獘。負國負恩。莫此爲甚。向來直隸江西二省。倉儲不實。經朕特遣大臣前往。逐一淸查。並遴選人員命往。將虧空之州縣官﹑卽行更換。是以二省倉谷。漸次淸楚。今閩省積獘若此。亦當特遣大臣﹑會同新任巡撫常賚﹑將通省倉谷。秉公據實。一一淸查。其揀選府州縣等官。著卽帶往。並前所發人員。遵照諭上�日。分別題補委署。如有查出虧空之州縣。並失察之知府等官。卽將伊等解任審追。其員缺。將前後命往人員。應題補者題補。應委署者委署。務期徹底澄淸。不使絲毫朦混。以副朕察吏惠民之至意

○諭翰林院。選拔庶常。原以作養人材。今科進士。特加簡閱。取錢本誠﹑莊柱﹑於辰﹑劉復﹑王丕烈﹑周祖榮﹑鄒一桂﹑余棟﹑張鵬翀﹑張灝﹑李實蕡﹑林璁﹑王云銘﹑金相﹑原衷戴﹑王承堯﹑繆煥﹑李學裕﹑劉東寧﹑李直﹑劉靑芝﹑陳師儉﹑許琰﹑富魁﹑世臣﹑王植﹑周紹龍﹑周龍官﹑楊嗣璟﹑王興吾﹑包祚永﹑郭石渠﹑陳其嵩﹑隋人鵬﹑常保住﹑呂熾﹑張乾元等三十七員俱著攺爲庶吉士。並修撰彭啟丰﹑編修鄧啟元﹑馬宏琦﹑分別淸漢書教習

○壬辰。升左僉都禦史王廷楊﹑爲宗人府府丞

○癸巳。諭內閣。倉場米石。乃國家第一要務。試思此項米石。民間輸納。何等辛苦。官員徵解。何等煩勞。糧艘運送京師。何等繁難。一顆一粒。皆當愛惜。不忍輕忽。朕爲此時加訓飭。曾降上�日令修理倉廒。不惜多費帑金。務期完固。托時﹑陳守創﹑身爲倉場侍郎。自當仰體朕心。悉心料理。昨朕特遣大臣等﹑前往查看京通各處倉廒。屋瓦滲漏。墻壁損壞者。十居八九。所貯米石。漸至潮濕黴爛。夫以如珠如玉之米糧。而視爲泥沙棄擲。忍心害理。莫此爲甚。若不嚴行稽察。無以儆怠忽而淸獘端。在京十倉。每倉派都統﹑或副都統﹑各一員。禦史中﹑不論滿漢。每倉各派一員。專任稽察之責。所有米石出入支放奏銷事件。仍屬倉場侍郎管理。其房屋滲漏。墻垣損壞。與倉內鋪墊。及匪類偸竊。一切情獘。俱交與派出之都統﹑副都統﹑禦史稽察。遇有查出之處。卽行知倉場侍郎。若倉場侍郎等不卽辦理妥協。敢致遲延。著都統﹑副都統﹑禦史奏聞。儻有應行查出之處。不行查出。將缺少米石。著落倉場監督等官﹑與派出之都統﹑副都統﹑禦史分賠。其通州三倉。交與通永道﹑通州副將稽察。亦照依京倉例行

○又諭。福建通省倉谷。虧空甚多。巡撫毛文銓﹑扶同欺隱。經朕訪聞確實。特遣大臣前往盤查。務令徹底澄淸。顆粒無虧。以備民間緩急之用。朕之爲閩民籌畫者。可爲殫心竭力矣。但恐不肖有司。聞欽差將至。向紳衿富戶﹑那移借貸。以掩飾其虧空之項。而紳衿富戶﹑或畏其威勢。或迫於情面。不得已代爲應付。以圖彌縫於一時。均未可定。朕此番差遣大臣淸查。斷不容有絲毫朦混隱匿。且揀選府州縣等官多員。令帶往更換。是現任者必去。而接任者新來。儻紳衿富戶等﹑一將貲財穀米借出。便成官物。用是特頒此上�日。明白曉諭。俾勿墮貪官劣員之術中。使地方積獘永除。而後任官員﹑亦共知儆戒。不至仍蹈前轍。著將此通行福建郡邑鄕村。咸使聞知

○議政王大臣等議奏。隆科多私抄玉牒。存貯家中。及降上�日詢問。又不據實具奏。應俟辦完鄂羅斯疆界事件。將伊革職。拏問治罪。得上�日﹑爾等所議﹑俟隆科多辦完鄂羅斯之事。再行拏回。甚非朕意。朕從前差隆科多前去。並非不得其人。以其能辦理而使之也。鄂羅斯事件。最易料理。特給伊效力之路。以贖罪耳。乃隆科多去後。看其陳奏一應事件。不但不稍攺伊之凶心逆行。且並不承認過失。而舉動狂悖。全無愧懼。將朕降上�日﹑行文查問之事。隱匿巧飾。無一誠實之語。伊旣不實心效力。則畱伊在彼。反致妄行攪擾。毫無裨益。可將隆科多調回。令其速來。未到京以前。爾等請上�日。鄂羅斯邊疆等事。著克什圖前往。與四格﹑圖理琛辦理

○命廣東巡撫楊文乾﹑浙江觀風整俗使許容﹑吏部郎中鄂彌達﹑內務府員外郎伊拉齊﹑同往福建。會同巡撫賞賚﹑盤查倉庫錢糧

○戶部議覆。署理江西巡撫邁柱疏言﹑州縣徵收錢糧。該管上司﹑有督催盤查之責。必須各歸省分。以便就近稽察。今江西南昌前衛﹑饒撫二所﹑屯糧屯丁。旣屬江南之建徳﹑東流二縣徵比。而督催仍在南昌饒撫三府。隔越千里。鞭長不及。請將此項編徵。攺隸江南池州府掌管。應如所請。從之

○甲午。以都察院左都禦史沈近思﹑工部左侍郎鄂爾奇﹑教習庶吉士

○戶部議覆。署理雲南巡撫楊名時疏言﹑滇省駐防乂木多官兵撤回。所有存貯米麵。請交乂木多胡土克圖看守。查無成例。況存貯日久。必致浥爛。應令再議具題。得上�日﹑朕思番民素不食米。若令供支中甸官兵。則路遠難於運送。著將炒麵二百石﹑賞給胡土克圖。並將存剩米一千九百餘石﹑交伊收管。嗣後凡有西藏往來差遣之人。應給口糧者。卽於此項內動支

○乙未。刑部等衙門議奏。盛京員外郎江海等﹑領出買米銀兩。擅行借放取利。江海等俱應擬斬監候。得上�日﹑盛京習俗。甚屬不堪。若將曾經犯法之人。仍畱彼處。勢必惑亂人心。又生事端。習染不能攺革。自雍正二年爲始。盛京犯法之旗人官員。除發遣外。其革職枷責案件完結之人。俱著勒限送部。該部具奏請上�日。永著爲例。盛京習俗攺易時。候上�日再行停止

○工部議覆廣東總督孔毓珣奏。據河道總督齊蘇勒言﹑淮徐道一官。有經管徐邳宿遷一帶黃運兩河之責。地方遼闊。工程浩繁。該道駐紮淸江。與宿遷關相距二百餘里。不惟難以稽察。而遇河工緊急之時。更不能分身兼顧。請將宿遷關稅務。敕令督撫擇就近賢員﹑以司其事。再﹑揚州江防同知。旣管瓜洲一帶江工。又收由閘稅課。亦難兼顧。應請一例飭令別委。俾同知得專力修防。應如所請。得上�日﹑宿遷關﹑著交與年希堯兼管。由閘稅課﹑著該撫遴選就近地方賢員管理

○丙申。禦制黃河澄淸碑文。勒石於江南淸口﹑河南武陟縣﹑河神廟內。其文曰。朕聞上天孚佑生民。日監在下。垂示休徵。警覺有位。凡欲使之懋徳勤政。無怠無荒。而修省加虔。用答嘉貺。天人感應之理。致不爽也。我皇考聖祖仁皇帝功徳隆盛。臨禦久長。厚澤深仁。洋溢於薄海內外。朕寅紹鴻圖。仰承盛烈。蒙被福蔭。民物安阜。數年以來。嘉祥疊見。雍正四年十有二月。河道總督齊蘇勒﹑副總河嵇曾筠﹑漕運總督張大有﹑河南巡撫田文鏡﹑山東巡撫塞楞額﹑陜西巡撫法敏﹑先後馳奏。黃河自陜西府谷縣﹑歷山西﹑河南﹑山東﹑以至江南之桃源。冰開水淸。湛然澄澈。其在陜西﹑山西。始見於雍正四年十有二月八日乙丑。迄於雍正五年正月十三日庚子。凡三十有六日。其在河南﹑山東﹑始見於十有二月九日丙寅。迄於次年正月十日丁酉。凡三十有一日。山東之單縣。亦淸於丙寅。至癸酉甲戌。淸澈見底。而是月之二十二日己卯。漸復其舊。凡十有四日。其在江南。則始於十有二月十六日癸酉。迄於是月二十三日庚辰。凡七日。蓋其淸也。自上而下。及其復舊。自下而上。故時日之先後遠近漸次如此。維時中外臣民。僉以河淸爲千年罕見之盛事。稽諸史冊。咸稱上瑞。況橫亙三千一百餘里。綿歷三旬有餘。尢亙古所未覯。合辭懇請禦殿受賀。至再至三。朕惟上天之錫福降災。猶人君之用賞行罰。感召之機。分於敬肆。一念甫動。休咎頓殊。朕祗若昊天。敬慕皇考。翼翼小心。夙夜罔敢懈怠。因得仰邀皇考昭察。默吁蒼穹。錫玆福慶。朕惟慮前此之受貺無因。且恐將來之承庥不易。朝乾夕惕。益深謹凜。特命虔告景陵。以申忱悃。專遣大臣致祭河神。以彰靈應。至升殿受賀。沿襲頌美之虛文。朕所不取。是以堅卻不允。而廣推皇考錫嘏弘仁。施恩中外。羣臣有專職者。咸晉一階。諄諭周詳。共加敬勉。爰允廷臣所請。勒石以紀。夫天一生水。實爲天地之气所流通。而河稱四瀆之宗。上應云漢。澄潔安流。用昭嘉瑞。天和協應。必有自來。詩曰。文王陟降。在帝左右。蓋言文王與天同徳。而子孫蒙其福澤也。我皇考配天之靈。於昭在上。眷顧啟迪。至深且厚。朕祗承瑞應。恐懼悚惶。嘉與羣臣。增修實政。書曰。昭受上帝。天其申命用休。又曰。先王奉若天道。君臣上下之間。無忘戒儆。朕亦惟是嚴恭寅畏。不遑康寧。庶幾求無負於上天皇考錫予嘉祥之至意。濡毫紀實。鐫勒貞瑉。用抒朕祗敬之誠。永自敬勗云爾

○內閣學士何國宗﹑緣事降調。實授任蘭枝﹑爲內閣學士兼禮部侍郎

○調鑲白旗漢軍副都統戴豪﹑爲本旗蒙古副都統。升廣東髙州總兵官郝宏勛﹑爲鑲白旗漢軍副都統

○工部議覆。署理江南總督範時繹疏言﹑通州地勢。西髙東下。河水由江入海。以通州爲咽喉。必水口深通。蓄洩得宜。則泰州如臯﹑均受其益。若水口淤淺。蓄洩無方。則通州先受其害。查水口凡有三處。觀音壩逼近大江。地屬浮沙。鹽倉壩之水。髙於江水。俱難建閘。惟唐家壩﹑舊存閘基。距江約二十里。中稍淤塞。疏浚甚易。且旁有兩小壩。亦皆引水入江之道。請將唐家壩復建爲閘。兩小壩一律開通。攺爲石涵洞。於農田水利。甚有裨益。應如所請。從之

○又議覆廣東總督孔毓珣遵上�日疏奏。江南水利四條。一﹑閘座之啟閉宜定。吳淞江之吳淞閘﹑劉河之天妃閘﹑傾圮年久。太倉州之七浦閘。查無閘板。昭文縣之白茆閘﹑現在淤塞。常熟縣之福山閘﹑舊閘坍廢。新閘尙存。潮水發時。激流逆上。渾沙澱積。內河日淤。更難宣洩。宜時其啟閉。定立章程。吳淞天妃二閘﹑應各設閘夫二十名。七浦白茆二閘﹑各設八名。徐六閘﹑設六名。九曲﹑得勝﹑孟瀆﹑三河三閘﹑各設四名。責令經管官敬謹看守。隨潮啟閉。應如所請。或設閘官。或令巡檢兼管。並閘座有應修應建之處。行令該督撫﹑會同總河酌議。其七浦一閘。現行總河會勘。俟具題到日再議。一﹑田圩之勸築宜勤。三吳地勢。四髙中下。狀若盤盂。議水利者。皆稱髙築田圩。卽遇霪澇。不致淹浸。請敕水利各官﹑實心勸築。每區立一圩長。輪流報充。應將所請。行令該督撫﹑會同總河﹑確議有無裨益。一﹑河道之壅滯宜禁。濱河州縣。於河道內。或立椿砌磡。或架板爲屋。或倚田攤占。以致河身淤澱。請除現在升科成熟田畝﹑並已成房屋﹑無甚大礙者。姑從民便外。其餘槪行嚴禁。坍卸者不許增修。又支河小港。引蓄河流。分資灌漑。請於農隙後。勸諭深浚。卽以開挑之土。培築田圩。一﹑水利之考核宜明。蘇松等州縣。賦役甚繁。兼責以河道事宜。恐難兼顧。請將水利事宜。專責兼水利銜之同知﹑通判﹑縣丞﹑主簿等官。如應添設人員。該撫臣酌量題請。並將江常鎭道﹑蘇松大道﹑均兼水利營田銜。令水利各官有所統轄。入於大計內。分別考核。均應如所請。從之

○蘇祿國王蘇老丹臣母漢末母拉律林表言﹑臣僻居荒服。遠隔神京。幸際昌期。末由趨覲。邇來天無烈風霪雨。海不揚波。知中國必有聖人。臣捧閱歷朝紀事。原有覲光之例。是用遣使臣龔廷彩﹑阿石丹﹑奉臣赤心。仰陳彤陛。敬獻本國所產土物。聊效野人負暄之意。得上�日﹑蘇祿國隔越重洋。未通職貢。今該國王輸誠向化。遣使遠來。進貢方物。奏辭懇切。具見悃忱。其有應行議奏之處。著大奉士九卿﹑詳議以聞。尋議﹑東南海外諸國。琉球﹑荷蘭﹑安南﹑暹羅﹑初次奉表納貢。頒敕諭一道。卽令來使賫捧還國。其使臣賜宴頒賞。遣官伴送。今蘇祿國初次奉表稱臣納貢。應照例行。以示嘉獎。從之

○敕諭蘇祿國王母漢末母拉律林。朕惟職貢虔修。爲臣輸忠之大義。寵施弘錫。大國柔遠之常經。越重海以贍云。識向風之有素。宜加賚予。以勵藎誠。爾蘇祿國王母漢末母拉律林﹑屬在遐陬。克舒丹悃。敬恭遣使。梯航不隔於滄溟。懇切陳詞。琛贄並將其方物。慕義之忱。良可嘉尙。是用降敕獎諭。並賜王文綺器皿等物。王其祗受。益矢恪恭。副朕眷懷。至王所請貢期。念爾國遠在重洋。往來迢遞。酌俟五年之外。一修歲獻之儀。若王有所敷陳。則隨時上達。故玆敕諭

○戊戌。解陜西西安巡撫法敏﹑陜西西安按察使塞欽﹑江西按察使積善任。以刑部右侍郎張保﹑爲陜西西安巡撫。升戶部員外郎碩色﹑爲陜西西安按察使司按察使。兼理河東鹽務。湖北鹽驛道柳國勛﹑爲江西按察使司按察使

○擢監察禦史西琳﹑爲刑部右侍郎

○庚子。諭內閣。盛京甚屬緊要。兵民旗人最多。且地方遼闊。十三城相隔七八百里有餘。將軍﹑副都統﹑俱駐札盛京內地。教訓整理。不能周到。朕意當照船廠﹑寧古塔﹑白都納例。各設副都統一員管理。自廣寧﹑義州﹑錦州﹑寧遠﹑至山海關。設副都統一員。復州﹑熊嶽﹑南金州﹑鳳凰城﹑岫巖﹑旅順等處。設副都統一員。令其分轄管理一切事務。教訓眾人。攺易陋俗。當有裨益。再﹑開原與船廠。相隔六百餘里。自開原押送發遣人犯。官兵往返。行走月餘。甚屬勞苦。聞得從前議於船廠﹑開原﹑適中之地。在克爾素驛站左右。酌設官兵。因與圍場相近。恐禽獸駭逸而止。今查此處𨿽近圍場。仍是大路。可以安設官兵。惟當禁其駭散圍場耳。但必須相視膏腴可耕之地。令其永遠居住。則押送發遣人犯。往還可免勞苦矣。著議政王大臣﹑詳議具奏。尋議﹑盛京將軍﹑及副都統﹑俱在一城駐札。十三城相距遼闊。應於錦州﹑及熊嶽地方。添設副都統各一員。卽於盛京副都統二員內﹑移駐錦州一員。其熊嶽一員。交兵部照例奏請補放。現今熊嶽﹑錦州﹑俱有原駐之官兵。毋庸另議。至開原﹑船廠。相隔六百餘里。押送人犯。官兵往返勞苦。應於適中之地。酌設佐領二員。驍騎校二員。兵一百名。查船廠將軍屬下。有佐領四十五員。驍騎校五十員。兵三千三百餘名。應卽於此項官兵內。有孤獨情願移駐者。令其移駐並令該將軍親往相視地勢。不得駭散圍場。其官兵居住房屋。照例料估奏聞。從之

○封誠親王允祉子弘景﹑爲鎭國公

○調湖南按察使趙殿最來京。升江西糧道李蘭﹑爲湖南按察使司按察使

○辛丑。諸王滿漢文武大臣﹑合辭具奏。蘇努悖逆妄亂。其子孫﹑俱應照叛逆例正法。上召入王大臣等諭曰。蘇努𨿽已削籍離宗。然原系宗室之人。爾等請將伊之子孫﹑照叛逆例治罪。是其子孫俱應卽行正法。此事甚有關系。爾等具本之時。隨眾列名。或不便獨抒已見。今朕特命爾等入見。面加詢問。天地祖宗。昭察於上。爾等眾人中。或有一人意見不同。可卽於此時據實面奏。事之是非。君臣共之。儻有不應誅戮之人。加以誅戮。使朕有用刑不當之名。實爾諸臣之咎。若諸臣心有所見。藏匿於中。將來必受蘇努之禍。卽已身幸免。其子孫受禍。亦必與蘇努之子孫同。爾等思之愼之。諸王大臣僉奏云。蘇努罪大惡極。今又查出聖祖仁皇帝朱批奏摺。蘇努敢於禦筆之旁。狂書塗抹。臣等將伊子孫﹑請照叛逆例治罪。實屬至當。上又問滿都護查弼納之意﹑以爲何如亦俱奏稱﹑應照叛逆例治罪。上諭曰。觀滿都護今日光景。似出實心。至於查弼納欲將蘇努子孫﹑盡行正法。其心較眾人更爲迫切。眾人所執者國法。而查弼納所懷者私心也。蓋查弼納與蘇努﹑旣固結於先。惟恐連累於後。不若將伊子孫盡行剪滅。永除已身將來之禍此情事之必然者。卽此可見結黨之人。事敗之後。其同黨卽自相攻擊。小人情狀。古今一轍也。夫要結黨與。平時未必得其相助之力。及至有事。反多一等操戈下石之流。則小人結黨。豈不無益而有大害乎。而趨附匪黨之人。平時亦未必得其援引之力。及至有事。豈能免於牽連。卽幸而逃於法网。而憂虞畏懼。慚赧終身。豈不可恥之甚乎。滿都護﹑查弼納﹑與蘇努結交。前後情形如此。爾等諸臣﹑深知目睹。皆當以此爲戒。諸王大臣參奏之本。著交三法司定議具奏

○旌表直隸東安縣烈婦﹑劉三妻趙氏。拒姦不辱。投繯自盡。給銀建坊。入祠致祭如例

○壬寅。諭內閣。近因考試新科進士。以宋儒所云士人當有禮義廉恥句爲論題。諸進士試卷進呈。朕躬自披覽。見其文藝之工拙優劣。固有不同。然大槪皆詞章記誦之常談。未能眞知題中之理蘊。而實有發明。蓋所言止於儀文末節而已。非禮義廉恥之大者也。朕則謂古人言禮義廉恥﹑國之四維者。蓋以天下之大。四海之眾。皆範圍其中。而不可須臾離。而士人貴有禮義廉恥之說。所指甚遠。所包甚宏。上之爲人君。下之爲人臣。皆當求其大者﹑以爲務。而不可局於儀文末節間也。以禮言之。如化民成俗。立教明倫。使天下之人﹑爲臣皆知忠。爲子皆知孝。此禮之大者也。進退周旋。俯仰揖讓。此禮之小者也。以義言之。如開誠布公。蕩平正直。使天下之人﹑無黨無偏。和衷共濟。此義之大者也。然諾不欺。出入必謹。此義之小者也。以廉言之。理財制用。崇儉務本。使天下之人﹑家給人足。路不拾遺。盜賊不生。爭訟不作。貪官污吏﹑無以自容。此廉之大者也。簞食豆羹。一介不取。此廉之小者也。至於以恥言之。爲人君者。憲天出治。諴和萬民。則當以一夫不獲其所爲恥。爲人臣者。行義達道。兼善天下。則當以其君之不爲堯舜爲恥。若夫鄕黨自好。不失言於人。不失色於人。此乃恥之小者耳。欲爲君盡君道。欲爲臣盡臣道。而其道不外禮義廉恥之四端。士人者﹑以天下爲已任。其身旣爲臣之身。而有致君之責者。豈可徒知其小節。而不知其大者乎。夫禮義廉恥。由一端之小者。擴而充之。皆可以保四海。然必知其大者而務之。自可不遺於其小。若或徒窺小節。而不知其大。則迂拘曲謹。祗圖檢束一身。而不敢任天下之重。此則細民之行。而非士人之道也。孔子曰。人能弘道。非道弘人。其可不勉自奮立乎。朕引見新科進士時。卽欲面加訓諭。因天气炎熱。恐伊等暫時跪聽。不能悉心領會。今特詳爲宣示。朕願與大小諸臣﹑交相儆勉。詳思禮義廉恥之大者。身體力行。則人心風俗。烝烝日上。而唐虞三代之治。庶幾其可復見也

○以翰林院編修勵宗萬﹑張廷瑑﹑俱署日講起居注官

○升一等侍衛伊都善﹑爲鑲藍旗漢軍副都統

○癸卯。諭吏部。各省官員數年以內﹑已經該督撫隨時舉劾。今屆三年大計之期。著停止一次

○戶部議覆陜西道禦史髙維新條奏。京師爲萬方輻輳之地。人民紛雜。所以府縣之外。又設五城兵馬司指揮等官。按疆分理。各有專司。查城內地方。有基址界限。可以爲憑。至城外鄕村。與州縣接壤者。𨿽有四至冊可稽。但未立有界牌。遇命盜事件。往往互相推諉。請令順天府府尹﹑並五城禦史﹑淸查立界。以垂永久。應如所請。從之

○乙巳。刑部尙書塞爾圖﹑緣事革職。升山西巡撫徳明﹑爲刑部尙書。江南安徽布政使覺羅石麟﹑爲山西巡撫。貴州按察使富貴﹑爲江南安徽布政使司布政使

○雲貴總督鄂爾泰題。孟定土知府罕珍﹑病故無嗣。請以其侄罕監猛承襲。下部知之

○丁未。諭內閣。據怡親王奏稱﹑玉田縣還鄕河堤岸衝決。附近之田禾廬舍。被淹傷損。朕心深爲軫念。著散秩大臣常明﹑率同禦史勒音特﹑錢兆沆二人。前往查勘。並帶帑金二萬兩。速行賑濟。若有動用倉谷之處。將本縣倉谷。卽行動用。務使小民得所。不致流離。再﹑被水地畝。本年應納之錢糧。朕本欲全免。恐此時有已經完納者。著行緩徵。明年錢糧。蠲免一年。該地方有司。應加意撫綏。以副朕愛養窮民之至意

○又諭。昔年曾奉聖祖仁皇帝諭上�日。海外噶喇吧﹑乃紅毛國泊船之所。呂宋﹑乃西洋泊船之所。彼處藏匿賊盜甚多。內地之民。希圖獲利。往往畱在彼處。不可不預爲措置。隨經廷臣﹑與閩廣督撫﹑議令內地之人畱在外洋者。準附洋船帶回內地。奉上�日準行在案。此乃聖祖仁皇帝綏靖海疆。且不忍令內地之民。轉徙異地。實仁育義正之盛心也。但數年以來。附洋船。而回者甚少。朕思此輩多系不安本分之人。若聽其去來任意。不論年月之久遠。伊等益無顧忌。輕去其鄕。而飄流外國者愈眾矣。嗣後應定限期。若逾限不回。是其人甘心流移外方。無可憫惜。朕意不許令其復回內地。如此﹑則貿易欲歸之人。不敢稽遲在外矣。將此交與髙其倬﹑楊文乾﹑常賚﹑悉心酌議。並如何定限年月之處一並詳議具奏。尋福建總督髙其倬遵上�日議奏。康熙五十六年定例。入洋貿易人民。三年之內。準其回籍。其五十六年以後私去者。不得徇縱入口。久已遵行在案。又現住外洋之船。或去來人數不符。或年貌互異者。卽系頂替私回。應嚴飭守口官﹑於洋船回時。點對照票。細加稽查。如有情獘。將船戶﹑及汛口官員﹑分別治罪。至閩粵洋船出入。總在廈門虎門守泊。嗣後別處口岸。槪行嚴禁。得上�日﹑康熙五十六年定例之時。隨據福建等省奏報回籍者。幾及二千餘人。是出洋之人。皆已陸續返棹而存畱彼地者。皆甘心異域。及五十六年以後違禁私越者也。方今洋禁新開。禁約不可不嚴。以免內地民人貪冒飄流之漸。其從前逗畱外洋之人。不準回籍。余依議

○一等公隆科多﹑緣罪革爵。以其弟慶復襲替

○戊申。解雲南按察使江芑任。升雲南糧儲道張允隨﹑爲雲南按察使司按察使

○戶部議覆。雲貴總督鄂爾泰疏言﹑滇省采買銅觔。除供鼓鑄一百餘萬斤外。每歲多不過二三十萬斤。今歲銅礦增盛。就現在核算。五年分銅觔﹑可獲三百數十餘萬。但銅多本少。收買不敷。懇於鹽務盈餘銀兩。酌借五六萬兩。發價收銅。運至鎭江漢口。令江南﹑浙江﹑湖廣﹑辦銅諸省。出價收買。以便還項。查各省承辦銅觔。除廣東﹑福建﹑從無遲誤。浙江現在開洋。毋庸另購外。其湖南湖北﹑以采買維艱。每逾定限。而江蘇則辦新不足。舊欠滋多。應如該督所請。將滇省鼓鑄余銅二百數十餘萬。動用鹽務盈餘銀六萬兩收買。卽委滇員運至鎭江漢口。賣價還項。庶滇省余銅。旣得流通。而江蘇﹑及湖南湖北。承辦亦免遲誤。實於彼此均有裨益。從之

○刑部遵上�日議奏罪犯潛逃。當加倍治罪。而官民知情藏匿。尢宜分別嚴懲。查律內﹑犯罪事發逃走。於本罪上﹑加二等。罪止杖一百。流三千里。凡知他人犯罪事發。而將犯人藏匿在家。不行捕告者。減罪人所犯一等。不知者勿論。立法過輕。以致任意潛逃。朋比隱匿。請嗣後負罪潛逃之犯。笞杖之罪。仍照律行外。其徒流絞斬等罪。皆加等定擬。其藏匿之家。除不知情者﹑仍照律行外。民人知情藏匿者。照本犯原罪治罪。若系職官革職。仍照本犯原罪治罪。不準折贖。從之

○壬子。復設湖南靖州州判一員。從原任湖南巡撫布蘭泰請也

○癸丑。諭內閣。倉場米石。乃國計民命所關。顆粒皆當珍惜。必廒座堅完。米粟方不至於黴爛。朕宵旰勤勞。百計經營布置。卽如廒底之板。四圍之墻。不惜數十萬帑金。創造修整。則身任倉場之責者。自當加意愼重。以仰副朕懷。托時﹑陳守創﹑身任倉場。全不實心料理。以致倉廒損壞。滲漏處﹑凡九百二十九座。米粟竟有黴爛者。托時﹑陳守創﹑並無一語奏聞。甚爲溺職。著將托時﹑陳守創﹑及各倉滿漢監督﹑盡行革職解任。禦史殷式訓﹑專司查倉之責。乃敢扶同徇隱。亦著革職解任。凡各廒座損壞滲漏之處。俱著動支正項錢糧修理。若仍交與舊任各官。必致苟且塞責。虛費錢糧。不能實在完整。著欽差都統﹑禦史﹑通永道等。同新任倉場侍郎﹑監督官員﹑實心料理。務期完固。仍著托時﹑陳守創﹑殷式訓﹑及解任之舊監督﹑一同看視。每倉修理。動用錢糧若干。著本倉監督﹑與托時﹑陳守創﹑殷式訓﹑分賠補項。黴爛米石。亦著伊等照數分賠。其舊任監督。著議政王大臣﹑會同大學士﹑詳加訊問。如有本倉廒座﹑全無損漏者。仍畱原任。將新補監督撤回。如從前曾將滲漏之處﹑詳報倉場者。著將情由聲明奏聞。吏部右侍郎嶽爾岱﹑順天府府尹劉於義﹑著補授倉場侍郎。順天府府尹事務。著左僉都禦史申大成﹑暫行署理

○調署兩江總督正藍旗漢軍都統範時繹﹑爲鑲白旗漢軍都統。仍畱總督任。升正藍旗漢軍副都統朱之璉﹑爲本旗漢軍都統

○兵部議覆。福建總督髙其倬疏言﹑太湖周圍八百餘里。交衝兩省。界連八邑。山湖錯雜。最易藏姦。向設遊擊一員。專管浙屬。惟因湖面難分江浙。仍令遊擊駐札江南之西山。與江省左右二營參將﹑協力巡查。但江省官兵。分布各汛。已可兼顧。而浙省港汊繁多。現止遊擊一員。千總一員。把總二員。兵四百二十五名。分防陸路二十八汛。配駕巡船一十六隻。顧此失彼。擬添兵二百三十五名。請於臺邑防守金淸﹑洋嶼﹑二汛之兵。撥一百四十五名。衢邑存城額兵。撥九十名。增入太湖營。則裒多益寡。庶得實用。又大錢汛口。爲浙江咽喉要道。雍正元年。將原駐之守備﹑調歸江南。立左右參將營。應照原制。仍設守備一員。以資彈壓。俾舟帆寧謐。姦宄潛消。應如所請。從之

○裁陜西寧夏府玉泉倉大使一員。從川陜總督嶽鐘琪請也

○予故致仕湖北巡撫年遐齡﹑祭一次

○甲寅。調兵部左侍郎圖理琛﹑爲吏部右侍郎。轉兵部右侍郎永壽﹑爲左侍郎。升鑾儀衛鑾儀使那蘇圖﹑爲兵部右侍郎

○禮部議奏。各省耕耤儀注。一﹑壇位之規制。各省州縣衛所。擇東郊立爲耤田。於耤田後建壇。壇後立廟。祀先農之神。一﹑祭祀之品物。應照祭社稷壇例。一﹑耤田之禮儀。省城﹑督撫秉耒。知縣執箱。知府播種。府城﹑知府秉耒。佐貳執箱。知縣播種。州縣﹑正印秉耒。佐貳執箱播種。專城衛所﹑亦用正印秉耒。如無屬員。選用耆老執箱播種。俱照九卿例。九推九返。一﹑農具牛只籽種灌漑之成規。農具﹑赤色。牛﹑黑色。籽種﹑悉照各處土宜。擇勤愼農夫二名。免其差役。酌給口糧。令看守壇廟。灌漑耤田。每歲欽天監選定吉期。各省同日舉行。從之

大淸世宗敬天昌運建中表正文武英明寬仁信毅大孝至誠憲皇帝實錄卷之五十八

大淸世宗敬天昌運建中表正文武英明寬仁信毅大孝至誠憲皇帝實錄卷之五十九

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正五年。丁未。秋七月。乙卯朔。享太廟。遣莊親王允祿行禮

○諭戶部。湖北地方。今年四五月間。雨水稍多。江流泛漲。沿江之地﹑罹於水患。如武昌府屬之咸寧﹑蒲圻﹑嘉魚三縣。武昌﹑武左二衛。漢陽府屬之漢陽﹑漢川二縣。荊州府屬之江陵﹑荊州衛。黃州府屬之黃陂﹑黃梅二縣。田畝被淹。米價漸昂。朕心深爲軫念。著該地方官﹑加意撫卹。朕又思此縣衛數處﹑旣經被水。仍令其輸納錢糧。民間未免竭蹙。著將今歲錢糧﹑全行蠲免。儻有已經完納者。準作雍正六年應完之項。再各省藩庫﹑俱有酌畱銀兩備用。因湖北並無存剩銀兩是以未曾酌畱。今旣有蠲免之州縣。恐俸餉公用等項。一時或有不敷。查湖南藩庫﹑有存貯銀三十萬兩。著將銀十萬兩﹑就近撥解湖北布政司。再將兩淮鹽課﹑撥動二十萬兩。以十萬兩﹑解送湖南補項。以十萬兩﹑解送湖北備用。又聞湖南近江州縣﹑亦有數處被水。著總督巡撫﹑確實查明。亦照湖北咸寧蒲圻等縣衛之例。將今歲錢糧蠲免

○鑲白旗漢軍都統範時捷﹑緣事革職。以鑲黃旗漢軍副都統李淑徳﹑署理鑲白旗漢軍都統

○以大學士一等侯富寧安﹑總理鑲白旗漢軍都統

○正藍旗蒙古副都統章柱﹑緣事革職。升大理寺卿薩齊庫﹑爲正藍旗蒙古副都統

○丙辰。諭禮部。昭西陵帷幄﹑用金黃色。孝東陵帷幄﹑用明黃色。陵寢神龕寶座供奉之物。理應同色。但供奉多年。不敢輕易更換。俟年代久遠。遇應更換之時。著俱用明黃色

○以康親王崇安﹑管理正藍旗漢軍都統。大學士一等侯富寧安﹑兼理正紅旗漢軍都統

○丁巳。諭內閣。頃嶽鐘琪奏稱﹑四川成都府城中。有一男子﹑沿街叫喊。說嶽鐘琪帶領川陜兵馬。欲行造反。其人已被提督黃廷桂拏獲。臣不便檄訊。又不敢隱匿等語。數年以來。在朕前讒譖嶽鐘琪者甚多。不但謗書一篋而已。甚至有謂嶽鐘琪系嶽飛之後。伊意欲修宋金之報復者。其荒唐悖謬。至於此極。嶽鐘琪懋著功勛。朕故任以西陲要地。付以川陜重兵。而憸險姦邪之徒。造作蜚語。煽惑人心。讒毀大臣。其罪可勝誅乎。此成都造言之人。斷非出於無因。或蔡珽﹑程如絲輩。懷挾私怨。暗中指使。或再有播弄之人。均未可定。著交與黃炳﹑黃廷桂﹑會同嚴審。此事關系誣謗國家大臣重案。非民間誣告比也。至於川陜兵民。向來淳良忠厚。且受聖祖仁皇帝六十餘年。深仁厚澤。淪肌浹髓。朕卽位以來。又屢加恩澤。伊等至誠感激。西省數年用兵。軍民人人踴躍急公。其尊君親上之習。實眾所共知共聞者。今姦民乃云欲從嶽鐘琪謀反。是不但誣嶽鐘琪一人﹑而並誣川陜兵民以叛逆之罪矣。黃炳等﹑務將實情審明具奏

○諭吏部。各衙門筆帖式﹑在部院辦事者。必當愼重揀選補用。方於部務有益嗣後補用筆帖式時。爾部將應補之人。俱帶來引見。朕酌量補用。再﹑筆帖式內﹑若有不願在伊本衙門行走。因而告病解退。希圖另補好缺者。其起補時﹑俱著於伊本衙門缺出補用。再盛京人員赴任。向來原無憑限。往往補用之後。經年累月。竟不到任。其堂官亦不咨查。至現任官員。有告假來京者。亦多無故稽畱。不回本任。以致部務廢弛。此等風俗。不可不加意整理。嗣後選補盛京官員﹑以奉上�日之日爲始。扣限一个月到任。若有違限者。該堂官查明咨部題參。照例議處。除公事差遣外。有告假來京者。該堂官奏明。奉上�日給假。方準其來京

○以兵部右侍郎那蘇圖﹑署吏部侍郎事

○旌表福建福淸縣烈女﹑陳我照聘妻何氏﹑未婚夫故。奔喪自縊。給銀建坊。入祠致祭如例

○戊午。諭部院八旗大臣等。朕從前屢降諭上�日。令文武大臣﹑各將家人嚴行約束。無得聽其朋謀結黨。串通生事。反覆訓誡。至再至三。無如漸染旣久。積習尙未盡除。凡屬旗人﹑一入大臣之列。卽有一出名之管家。於同類中﹑輾轉糾合。結黨營私。入伊等之黨者。則於伊主之前。稱揚贊美。令其主人﹑亦互相交好。不入伊等之黨者。則於伊主之前。離間陷害。令其主人﹑亦互相傾軋。夫家主果念家僕出力。欲加撫育之恩。亦祇宜於家門之內。加意恩養。何必縱容結成黨與。以伊等之好惡爲從違乎。縱僕在外招搖生事。及至劣迹敗露。被其貽累。此風關系匪輕。嗣後文武大臣等﹑嚴行約束家僕。實力稽查。務使各安本分。勿得縱容結黨。儻仍前玩忽。不加嚴禁。經朕聞知。必將此等惡僕﹑卽行正法。著通行傳諭八旗﹑以及內府佐領。咸使知之

○吏部議奏。工部尙書李永紹﹑辦理殿試桌椅遲延。復捏奏已經收貯。應請革職。得上�日﹑朕卽位時。聞李永紹居官聲名不好。是以調任盛京工部侍郎。令其效力贖罪。伊在奉天﹑實能洗心攺過。聲名甚優。故擢用工部尙書。乃伊自任尙書以來。並不實心效力。所辦事務﹑舛錯謬妄。如昭西陵碑文鐫字。及恭建聖祖仁皇帝聖徳神功碑。關系祖宗重大典禮。伊皆因循怠忽。又如制造戰船火炮器械。行文錯誤。修理大城墻垣。故意遲延。其他交部議處之案甚多。今此備造殿試桌椅一事。明系有意欺隱。姑念其年老效力多年。從寬免其革職。著降三級休致

○刑部議奏。原任莊浪同知王廷松﹑那移庫茶三千包。借與遲煐。茶價銀兩﹑應著王廷松賠補。其茶葉仍於遲煐名下﹑照追入官。得上�日﹑凡缺欠錢糧﹑著落賠補之案。本人不能完補者。再於應賠之人﹑著落賠補勿令重追。屢降諭上�日甚明。今刑部旣議王廷松借與遲煐之三千包茶價銀九百兩。著落王廷松賠補。又議於遲煐名下﹑追茶三千包入官。似此重復著追。甚屬不合。著再議具奏。尋議﹑遲煐向王廷松索取茶規。王廷松因將庫茶三千封借與。以致虧空。應向遲煐名下﹑追茶價銀九百兩。抵還虧空。從之

○河道總督齊蘇勒﹑嵇曾筠﹑奏報伏汛安瀾。得上

�日﹑疏內稱頌之語。俱有洪福齊天﹑河伯效靈字樣。朕敬天祀神。至誠至恪。如齊天字樣。實爲越理。卽效靈字樣。朕覽之﹑心亦不安。嗣後內外臣工本章內。將此等祝頌之語。通行禁止

○己未。調署兵部尙書辦理刑部尙書事黃國材﹑爲工部尙書

○戶部議覆廣西巡撫韓良輔疏言﹑粵西全州﹑羅城﹑陽朔三州縣。有田少丁重。田多丁輕者。又有棄產而丁銀未除。得產而丁銀未納者。無業貧民﹑尢爲苦累。請將此三州縣丁銀。自雍正六年爲始。按糧額派輸。以均賦役。應如所請。從之

○加原任護軍參領阿必達﹑副都統銜。復給拜他喇布勒哈番世職

○辛酉。以盛京刑部侍郎武格﹑兼理盛京禮部侍郎

○以散秩大臣公慶復﹑爲鑾儀衛鑾儀使

○壬戌。諭吏部。八旗恩蔭本﹑具奏完日。將降授三品蔭生之公侯伯﹑及官員等。傳集宣諭曰。爾等現今職分﹑應得一二品蔭生。因爾等平日爵髙祿重。並無效法祖父﹑圖報國家之心。亦不以文學武藝﹑訓教子弟。徒恃父祖舊勞。累世榮顯。凡遇公事。因循怠忽。規避不前。所以將爾等子弟﹑降授三品蔭生。且爾等子弟﹑年俱幼穉。若得一品二品蔭生。當卽以員外郎主事補用。補官之後。才質庸碌。不能辦理部務。徒被參革。亦屬可憫。今暫給三品蔭生。正欲使伊等勉力學習。若果勤謹自立。學習成材之日。爾等本身﹑卽可懇恩具奏。朕固樂於加恩。若爾等子弟內。誠有才質英俊。可膺一品二品蔭生之任者。爾等今日卽可陳奏。朕亦樂於加恩。仍賜以一品二品蔭生

○刑部侍郎黃炳等審奏。程如絲在夔州知府任內。販賣私鹽。重賄蔡珽。依勢橫行。殺傷多人。殘忍已極。蔡珽身任巡撫。利欲薰心。袒護保舉程如絲爲四川第一好官。負恩罔上。俱應擬斬立決。得上�日﹑此案內程如絲所差巡兵甚多。黃炳未曾詳究。又據程如絲自認販賣私鹽四萬餘包。而蔡珽推爲不知。程如絲私販之事。焉有私鹽至四萬餘包之多。而蔡珽不知之理。黃炳亦未將此處究問。且所審喬鐸隱匿夔關稅銀一案。佛喜通同作獘之處。本內亦未置議。黃炳辦理此事﹑甚屬不及。但程如絲﹑蔡珽﹑已擬立斬。罪無可加。而案內牽連各犯多人。一加駁詰。又至遷延拖累。是以交與法司議結。將來黃炳尙有另行差委之處。儻似此艸率審理。定行嚴加議處。佛喜負恩作姦。著將伊布政使任內錢糧事件。速令交代淸楚。拏解來京質審

○署福建巡撫毛文銓參奏。汀漳道劉燦﹑揭報漳州府知府耿國祚﹑龍溪令魏彪﹑倉庫相近。彼此那移。耿國祚詳揭劉燦縱容家人書役等﹑索詐銀兩。互相揭告。俱請解任質審。得上�日﹑朕看劉燦爲人。粗鹵不識大體則有之。若貪贓枉法之事。可以料其必無。聞伊到任後。揭報屬員虧空。被人將伊揭帖藏匿。伊心憤激。於眾人前﹑以首觸墻。旋卽具詳辭官。因士民多人﹑環繞攀畱而止。今毛文銓所參道府互揭一案。其過自在耿國祚﹑魏彪。著將耿國祚﹑魏彪﹑解任質審。劉燦﹑仍著在任質審。俱交與楊文乾﹑常賚﹑審明定擬

○賑陜西固原州水災饑民

○予故理藩院額外侍郎兼鑲黃旗蒙古副都統本錫﹑祭一次

○癸亥。兵部議覆雲貴總督鄂爾泰疏言﹑雲南鎭沅府附近之威遠﹑系新辟地方。而普洱乃沅江府舊屬。流官所轄。皆須設兵彈壓。應令普洱參將﹑帶兵五百名。移駐威遠。威遠守備﹑帶兵三百名。移駐普洱。又鎭沅府﹑內通哀牢。四面夷猓。茶山地勢狹隘。不能安設多兵。應令茶山守備﹑帶兵三百名。移駐鎭沅。茶山﹑設千總一員。帶兵二百名防守。者樂﹑近於鎭沅。界接景東。應令把總一員﹑帶兵一百名駐防。其餘汛地。仍令原設千把帶兵防守。總屬於普威營參將。仍令臨元總兵官副將統轄。則聲勢聯絡。呼應得靈矣。均應如所請。從之

○甲子。孝懿仁皇后忌辰。遣官祭景陵

○諭大學士九卿等。七月初一日。朕曾頒諭上�日云。從來天人感召之理。捷於影響。凡地方水旱災祲。皆由人事所致。或朝廷政事﹑有所闕失。若督撫大吏﹑不修其職。或郡縣守令﹑不得其人。又或一鄕一邑之中﹑人心詐僞。風俗澆漓。此數端者。皆足以干天和而召災祲。是以朕諄諄訓飭。頒發諭上�日。至再至三。而宵旰之時。無刻不深乾惕。但天下至大。兆民至眾。察吏之責﹑莫如督撫。親民之官﹑莫如守令。若地方有司官﹑果能視民如子。休戚相關。平時化導有方。恫瘝一體。則民气舒暢。而乖戾潛消。設偶遇雨暘愆期。又復爲民請命。虔誠祈禱。自可挽回天意。感召休和。如張堪之麥秀兩岐。魯恭之蝗不入境。史冊所傳。皆實有其事。實有其理。非虛語也。近見有司官。平時不能盡愛養之道。民生不厚。民俗不淳。旣足上干天譴。及遇水旱。又漠不關心。不知悔過自省。縱事祈禱虛文。不過勉彊塞責。甚至不肖之員。惟恐報災蠲賦。已身不得火耗羨余。而隱匿不報者有之。又或本身原有虧空。轉冀水旱得邀賑濟。以便開銷。而百姓並不沾顆粒之惠者有之。似此居心行事。竟將民生疾苦﹑視同陌路。則民气郁而不舒。何以弭天災而召丰穰乎。朕爲天下主。凡民生之休戚。吏治之得失。皆朕躬之責。爲難推諉於臣工。況臣工之是非。卽朕之是非。朕又何能推諉乎。但用人察吏之道。各有等次。朕所察用者﹑督撫也。督撫所察用者﹑有司也。若督撫不得其人﹑朕之過也。有司不得其人﹑則督撫之過也。至地方百姓。不能爲之遂生復性。捍患禦災。則其過專在有司矣。夫爲政之道。在於得人。而用人之法。只得博采輿論。然使但以輿論爲憑。則如裴﹤彳率﹥度﹑張楷﹑人皆稱其秉公持正。謹愼和平。及至近日江西虧空畢露。獘端種種。皆裴﹤彳率﹥度張楷任內之事。至如河南巡撫田文鏡者。尙有李紱﹑謝濟世等﹑誣爲貪婪。如此不辧公私。顚倒是非之事。不可枚舉。則輿論又不足盡憑矣。輿論旣不足盡憑。則人之賢否﹑何由而知。是以試用之以觀其後。卽古聖人明試以功之意。試之而稱其職。豈非朕心之所樂願。試之而不稱其職。自當速行更換。豈有劣員旣經敗露。尙可姑畱在任乎。乃無知小人。不知朕進退人才之苦心。而輙有輕於去畱之私議。此則愚昧之甚者也。爲督撫者﹑當體朕察吏安民之苦心。竭誠秉公。倡率百僚。使地方有司皆能實盡父母斯民之道。則上與下合爲一心。官與民聯爲一體。和气致祥。休嘉日集。斷不致旱澇之爲憂矣。今年春月。直隸地方﹑有數處少雨。朕心軫念。不遑寧處。降上�日詢問。而總督宜兆熊﹑劉師恕﹑坦然奏稱今年閏月。嗣後得雨。亦不爲遲。朕已降上�日切責。如此存心怠忽。豈能感召天和。從前雍正二年春。河南地方少雨。田文鏡具摺奏聞。朕覽奏﹑爲之心動。竭誠祈禱。乃伊摺奏到京之二日。河南卽得大雨。自後三年之內。豫省皆獲丰收。連歲谷秀十三穗。麥秀三岐。可見至誠感格。無有不應。凡封疆大臣。皆能如此存心。則地方斷無不受福之理。田文鏡當加殊恩。以示嘉獎。著加兵部尙書銜。授爲河南總督。總兵以下﹑聽其節制。此系特恩。不爲豫省定例。朕意各省地方。莫要於水旱之事。當定爲地方官之考成。除直隸之玉田﹑寶坻等處。江南之泗州﹑旴﹤日臺﹥等處。湖廣之江陵﹑沔陽等處。廣東之圍基等處。皆濱江近河。素稱沮洳之地。似此等地方﹑難以定議外。其餘地方官員。儻有政治不修。化導不力。以致民气不舒。災祲見告者。或有自顧已私。匿災不報者。應作何嚴加處分之處。著大學士九卿詳議具奏。如此﹑則人人知敬天勤民之道矣。自古有治人。無治法。朕所降諭上�日。丁寧往復。無非念切民生。然必奉行盡善。方收實效。卽如社倉一事。朕數年以來。屢屢降上�日。但可勸民自爲。不可繩以官法。前楊宗仁在湖廣。銳於舉行。而州縣官迎合其意。勉彊行之。近日竟有官吏將此項米谷侵那者。此卽奉行社倉之獘。非朕之意也。又如民間向來多將膏腴之壤。栽種煙菓。以圖重利。朕慮其拋荒農務。諭令有司善爲勸導。使知務本。諭上�日甚明。並非迫令一時攺業也。今聞有將民間已種之煙葉。竟行拔去者。此時旣不能樹藝五穀。而已種之物﹑又復棄置。豈不農末兩失。大負朕愛養百姓之初心耶。朕所降諭上�日。明白周詳。而奉行者如此舛錯。皆系愚劣官員﹑不能領會。且遠鄕僻壤之地。未曾曉諭周知。此皆地方大吏疎忽之咎。著將此諭上�日﹑徧傳直省。務使遠鄕僻壤﹑咸共知之。此乃初一日所降諭上�日也。乃數日以來。陰雨連綿。不見晴霽。朕甚憂畏。虔誠修省。細思近日用人行政之處。可以自信。或因前日頒發諭上�日。欲將地方水旱﹑定爲有司考成之處。其事有所不可。故上天垂象以示意耶。其以水旱爲考成之處。不必定例。大學士九卿﹑不必議奏。著將前後所降諭上

�日﹑匯寫一處。仍復通行。並令大小官員﹑各錄一道。存貯官署。以自儆省。且使知朕敬天干惕之至意。期與內外大小臣工共勉之。其餘仍照前上�日行

○乙丑。上以陰雨連綿。在圓明園齋戒虔禱。雨中步行數里。詣恩佑寺。禱於聖祖仁皇帝禦容前。是日﹑雨勢稍止。夜分而霽。翼日大晴

○命直省各建龍神廟

○丙寅。刑部議奏。山西猗氏縣姦民令狐士義﹑因受塞思黑資給還鄕。志存叛逆。挾稟遠赴西寧。語名狂悖。合依大逆律﹑淩遲處死。得上�日﹑令狐士義﹑著攺爲立斬梟示

○發帑金六萬兩。遣官賑直隸濱河州縣被水窮民

○丁卯。上詣恩佑寺行禮

○旌表安徽太和縣烈婦﹑馮小妻段氏﹑守正拒姦。自刎殞命。給銀建坊。入祠致祭如例

○戊辰。署湖南巡撫布蘭泰奏報。五月以後。湖南雨水稍多。兼川襄水發。匯赴洞庭。其近湖低窪之處。有湘陰﹑益陽﹑巴陵﹑臨湘﹑華容﹑澧州﹑安鄕﹑嶽州﹑武陵﹑龍陽﹑沅江等十一州縣衛。申報被水。己經委員查勘。動支公用銀兩賑卹。其餘長沙等九府州屬。各報早稻﹑已於六月初收成。約計有八分九分十分不等。其中晚二稻﹑盡皆秀發。八月俱可收獲。目今米麥價值。俱已平減。得上�日﹑朕前令該督撫行查湖南被水之地。今據布蘭泰奏報。十一州縣衛被水。甚爲可憫。著照湖北被水之地。一體加恩。𨿽據布蘭泰奏稱﹑已經動用銀兩。委員賑卹。朕恐所發之銀﹑或未敷用。著再動用司庫帑銀二萬兩。作速確查散給。務使窮民均沾實惠。如王國棟已經到任。卽交與王國棟料理。至湖南湖北近江濱湖之地。𨿽地勢低窪。易至泛溢。然居民常被水患。朕心甚爲憫惻。或有堤岸未修。或有疏浚不力。俟邁柱到任後。會同湖北湖南巡撫﹑悉心商酌。將如何興修防護之處。詳悉定議。又聞近日湖南米價稍貴之時。卽有姦民撐駕小舟。指稱被水災民。求乞米糧。而搶劫客舟財物者。凡屬良民。斷無有因一時被水米貴。而肯甘心爲盜之理。此皆平素��兒惡匪類。胸懷詭詐。乘地方稍有旱澇。遂以迫於饑寒爲名。煽惑眾心。妄行不法。甚屬可惡。據布蘭泰稱﹑生事爲首之姦民。已被擒獲。著該撫嚴加審訊。或另有指使之人。或尙有��兒惡之黨。究問明白。分別首從定擬

○己巳中元節。遣官祭永陵福陵昭陵昭西陵孝陵孝東陵景陵

○工部尙書綽奇﹑緣事革職。以內大臣公誇岱﹑爲工部尙書。仍兼內大臣行走

○升詹事府少詹事張廷璐﹑爲詹事府詹事

○庚午。上自圓明園進西直門。詣大髙殿祈晴。禮畢。風日晴明

○上以本月十八日。皇四子婚禮吉期。回宮

○辛未。吏部議覆。署甘肅巡撫鐘保疏言﹑口外赤金﹑靖逆﹑柳溝﹑廳衛所各員。已照邊俸論升至新設之安西廳衛﹑及歸徳所一缺。更遠於赤金等處。請照邊俸之例。五年升用。應如所請。從之

○癸酉。諭禮部。朕惟孔子以天縱之至徳。集羣聖之大成。堯舜禹湯文武相傳之道。具於經籍者。賴孔子纂述修明之。而魯論一書。尢切於人生日用之實。使萬世之倫紀以明。萬世之名分以辧。萬世之人心以正。風俗以端。若無孔子之教。則人將忽於天秩天敍之經。昧於民彜物則之理。勢必以小加大。以少陵長。以賤妨貴。尊卑倒置。上下無等。干名犯分。越禮悖義。所謂君不君。臣不臣。父不父。子不子。𨿽有粟﹑吾得而食諸。其爲世道人心之害。尙可勝言哉。惟有孔子之教。而人道之大經。彜倫之至理。昭然如日月之麗天。江河之行地。歷世愈久。其道彌彰。統智愚賢不肖之儔。無有能越其範圍者。綱維旣立。而人無踰閒蕩檢之事。在君上尢受其益。易曰。君子以辧上下。定民志。禮運曰。禮達而分定。使非孔子立教垂訓。則上下何以辧。理制何以達。此孔子所以治萬世之天下。而爲生民以來所未有也。使爲君者﹑不知尊崇孔子。亦何以建極於上。而表正萬邦乎。人第知孔子之教﹑在明倫紀。辧名分。正人心。端風俗。亦知倫紀旣明。名分旣辧。人心旣正。風俗旣端。而受其益者之尢在君上也哉。朕故表而出之。以見孔子之道之大。而孔子之功之隆也

○以兵部左侍郎阿克惇﹑署廣東巡撫

○西藏噶隆紮薩克臺吉頗羅鼐等奏報。康濟鼐與準噶爾構兵。所辦諸事。洵有裨益。乃阿爾布巴﹑隆布柰﹑紮爾鼐等。會同前藏頭目。於六月十八日。將康濟鼐殺害。臣卽收聚後藏軍兵。防守駐札。阿爾布巴等。復發兵來侵。被臣殺傷無算。今臣帶領兵眾巢�刀捕阿爾布巴等。伏祈皇上速遣官兵進藏。巢�刀滅逆魁。以安西藏。奏入。報聞

○甲戌。發庫帑賞給八旗兵丁。滿洲﹑每佐領一百兩。蒙古﹑每佐領七十兩。漢軍﹑每佐領五十兩。上三旗包衣佐領﹑內管領﹑及五旗諸王之包衣佐領﹑俱照滿洲旗下賞給。以雨水連綿。房垣傾倒故也

○革工部右侍郎哲先任。擢工部郎中法保﹑爲工部右侍郎

○乙亥。予故杭州副都統覺羅塞什圖﹑祭一次

○旌表安徽虹縣烈婦。魏天臣妻谷氏﹑拒姦不從。含忿自縊。給銀建坊。入祠致祭如例

○丙子。晉封輔國公弘晊﹑鄂齊﹑熙良﹑俱爲鎭國公

○革刑部右侍郎髙其佩任。在都統行走。升大理寺卿單疇書﹑爲刑部右侍郎

○擢戶部員外郎赫勝額﹑爲貴州按察使司按察使

○刑部議奏。浙江平湖縣生員施從望家。婢女翠金。黑夜拒姦。奪刀抗禦。守節不污。被戮慘死。例應給銀旌表。建坊墓前。因系婢女。良賤宜分。停其入祠致祭。從之

○丁丑。哈密紮薩克鎭國公達爾漢白克額敏遣使謝恩。以遣內地官兵駐防哈密。又發帑修理哈密城垣故也

○戊寅。上禦太和殿視朝。文武升轉各官謝恩

○原任江西巡撫伊都立﹑緣事革職。發往鄂爾昆圖拉地方。代亨特辦理種地事務。效力贖罪

○己卯。刑部等衙門議覆﹑康親王等參奏蘇努﹑於聖祖仁皇帝朱批諭上�日。狂書塗抹。悖逆已極。應將伊子孫﹑照叛逆例。悉行正法。得上�日﹑朕從前在藩邸時。與蘇努並無絲毫嫌怨。祇因蘇努爲人﹑陰險姦邪。爲惡黨之首。引誘宗親。要結匪類。欲以擾亂政事。煽惑人心。其害關於宗社。誠爲元惡渠魁。舉朝所共知者。朕卽位後。冀其攺過自新。封爲貝勒。厚加恩眷。而伊並不感恩悔罪。仍復怙惡不悛。又見朕防範嚴密。伊不得遂結黨之私。復教導其諸子﹑肆行不法。甚至蘇爾金﹑庫爾陳﹑烏爾臣﹑信從西洋外國之教。朕屢次降上�日﹑諭令悛攺。伊竟公然抗違。奏稱願甘正法。不肯攺易。似此忘本背君。藐視國法。喪心蔑理。聞者莫不駭異。今查出昔年聖祖仁皇帝朱批奏摺。蘇努竟於禦筆中間。狂書塗抹。見者無不心寒發指。是其背叛之心﹑顯然昭著。罪實同於大逆。本應將伊子孫﹑照法司所議。俱行正法。但伊子孫多至四十人。若悉行正法。朕心有所不忍。儻分別。存畱。於法又覺未協。今從寬暫免其死。仍照前禁錮。著將蘇努父子前後所犯罪案。及朕所降諭上�日。徧行曉諭伊之子孫。若嗣後伊等安靜守法。再無過犯。則開恩全其性命。儻諸人中有一人犯法者。不論情罪之輕重。定照此議﹑將伊卽行正法

○庚辰。以內閣學士僧格﹑蔡世遠﹑俱充經筵講官

○實授申大成﹑爲順天府府尹

○調鑲白旗蒙古副都統戴豪﹑爲正白旗滿洲副都統。以原任直隸布政使羅密﹑爲鑲白旗蒙古副都統。升王府長史邁祿﹑爲正藍旗漢軍副都統。仍兼長史行走

○署湖廣總督福敏摺奏。臣查看安陸荊州各府被水堤塍。今年冬初水退。尙未嚴寒。正可興工。仰懇皇恩。自十月初一日起。卽爲賑濟。除老幼婦女。照常計口給食外。其餘丁壯。皆令修築堤塍。優給賑米。自必踴躍赴工易於告竣。則饑民不至乏食。而堤工可以完固矣。奉上諭。此議甚善。應如是行

○賑江南無爲﹑舒城等六州縣。水災饑民

○辛巳。以翰林院侍讀徐本﹑提督貴州學政

○擢山西太原府知府郭鉷﹑爲廣西按察使司按察使

○吏部議覆雲貴總督鄂爾泰疏言﹑東川一府。地方遼闊。實非一知府﹑一經歷所能徧理。查巧家營﹑逼近烏蒙。去府甚遠。應立一縣。設知縣一員。管轄馬書﹑弩革﹑米糧壩﹑以扯汛等處。者海地方。素通烏蒙。暗行不法。應設典史一員。管轄革捨﹑阿固﹑夥紅等處。駐札者海。其歹補地方。離府百里。山深箐險。應設巡檢一員。管轄五龍﹑畢七﹑法戛等處。又則補地方。遠在江外。亦應設巡檢一員。管轄阿木﹑可䢐﹑普毛﹑杉木箐等處。至東川府教職諸事。向系知府兼攝。請添設教授一員。專司學校。歲取文武童生各十名。均應如所請。從之。尋定巧家營新設縣曰會澤

○免江南太倉﹑丹徒等五州縣。蘇州﹑鎭海二衛。雍正四年分﹑水災額賦有差

○壬午。諭內閣。法敏從司官之職。朕加特恩。用至倉場侍郎。歷任巡撫乃伊深負朕恩。一味沽名釣譽。苟且因循。朕屢加訓誨。而伊全然不知悛攺。卽如南坪冕山之苗蠻等﹑肆行不法。騷擾居民。搶奪行旅。爲地方之患久矣。嶽鐘琪方議用兵巢�刀撫。以爲除暴安民之計。而法敏密摺奏稱﹑近邊員弁。僥幸軍功議敍。遂生喜功好事之心。或致激成事端等語。比時朕見其奏。猶以爲此庸人迂闊之見。或道聽塗說之言。而不識安邊經國之遠圖。是以詳悉批示。冀其醒悟。今嶽鐘琪料理南坪冕山等處苗蠻之事。迅速成功永除地方之累。而法敏與佛喜﹑程如絲﹑喬鐸等通同作獘之處。一一敗露。可知法敏從前之奏。實與蔡珽﹑佛喜﹑程如絲﹑暗結黨援。欲以傾陷嶽鐘琪。而阻撓國家之政事。並非迂闊之見﹑出於無心者也。其護庇屬下貪官。隱匿夔關稅課。乃伊營私作獘之一節耳。負國負恩。莫此爲甚。法敏著革職拏問。將伊所奏原摺發出。交九卿嚴審定擬

○大學士九卿等奏。順天府恭進耤田所產嘉谷。一莖雙穗五本。一莖三穗﹑至四穗﹑五穗﹑十二本。一莖六穗﹑至七穗﹑八穗﹑十四本。一莖九穗二本。一莖十穗﹑至十一穗﹑十二穗﹑六本。一莖十三穗二本。又內務府恭進丰澤園皇上親植稻穀。雙穗者﹑二百七十本。三穗者﹑十五本。四穗者﹑一本。臣等欣逢嘉瑞。請宣付史館。俾垂永久。報聞

○旌表福建惠安縣烈女﹑林起聘妻吳氏﹑守正拒姦。自縊完貞。給銀建坊。入祠致祭如例

○癸未。諭直省總督巡撫等。自雍正二年以來。朕躬耕耤田。而耤田之中。每歲必產嘉谷。上年自雙穗至於九穗。今歲則自雙穗至於十三穗。在廷諸臣﹑及京師耆庶。皆驚訝以爲奇。朕之宣示於眾者。並非矜詡誇張﹑以爲祥瑞。蓋實有見於天人感召之理。捷於影響。而朕敬天之心。至誠至切。願與內外大小臣工共勉之也。稼穡爲天地之寶。民命攸關。我聖祖仁皇帝臨禦六十餘年。無刻不以重農力穡爲先務。仰觀天時。俯察地利。辧土性而課人功。咨雨暘而防旱潦。綢繆區畫。旰食宵衣。偶遇雨澤愆期。聖心憂勞之切。侍側臣子﹑皆惶悚不寧。所以爲萬世謀粒食者﹑至矣盡矣。朕朝夕瞻仰者四十餘年。今纘承大統。竭誠效法。念切民依。每年虔祀先農。躬耕帝耤。仰蒙上天眷佑。疊錫嘉禾。是以特頒諭上�日。令各省守土官﹑共舉耕耤之禮。爲萬方百姓﹑祈禱秋成。今見各省督撫奏報。處處風雨均調。春麥秋禾﹑並登丰稔。𨿽邊遠荒僻之地。亦慶有秋。惟直隸﹑湖廣﹑安徽﹑數州縣近水最低之處。常年被潦者。略有浸注。亦不爲災。是今歲可稱大有年矣。良田各省初耕耤田。各該有司﹑自然小心敬愼。齋祓虔誠。是以感格上蒼。而獲此盈寧之錫。儻從此益加敬謹。不懈初心。則歲歲屢丰。可以預必。爾督撫等﹑可通行曉諭所屬官民。當凜帝鑑之匪遙。勿視耕耤爲故事。永矢嚴恪。以迓天和。天下臣民受福。斯朕之福也

大淸世宗敬天昌運建中表正文武英明寬仁信毅大孝至誠憲皇帝實錄卷之五十九

大淸世宗敬天昌運建中表正文武英明寬仁信毅大孝至誠憲皇帝實錄卷之六十

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正五年。丁未。八月。甲申朔。諭刑部。李茂卿打死胡君彩之案﹑若非爾部駁令覆審。則凶犯李茂卿﹑脫然無罪。而屍親胡君星﹑反坐以誣告擬流。不惟是非失實。亦且冤抑莫伸矣。今駁回覆審﹑該撫將一切實情審出。李茂卿擬絞監候。方成信案。似此定稿司官﹑若不量加獎勵。則將來實心辦事之員﹑何由鼓舞。嗣後此等事件﹑爾部司官。苟能細心究核。駁令覆審﹑攺正妥協者。應量加議敍﹑以示獎勸。若有將應照覆完結之案﹑妄行苛駁。徒滋獘端者。亦當加以懲戒

○吏部議覆﹑署福建巡撫毛文銓疏言。臺灣知縣以上等官﹑舊例三年俸滿﹑加升銜再畱三年題升。其佐貳教職等官﹑請照知縣以上之例。俸滿﹑加升銜再畱三年。至沿海兼有棚民州縣。準其三年俸滿卽升。若止系沿海﹑而無棚民。或有棚民﹑而非沿海之缺。亦請照臺灣例﹑三年稱職。加銜再畱三年升轉。俱應如所請。從之

○兵部議覆﹑江南提督魏經國疏言。蘇州城守營﹑向設遊擊中軍守備各一員。千總二員。把總五員。馬步兵七百五十四名。所管內外關廂﹑居民櫛比。水陸村莊汛地。共六十餘處。應請添兵二百四十六名。合成一千名之數。以資巡防。又昆山﹑素稱劇邑。水陸汛地九處。向設千總一員駐札。不足彈壓。擬將府城之中軍守備﹑攺爲左軍守備。照舊駐札外。請添設右軍守備一員。駐守昆山。並管轄原設之千總。稽查城外各汛。至松江府﹑華亭新分之奉賢縣。署在靑村。上海新分之南匯縣。署在南匯。俱有城池及錢糧倉庫。請各添守兵一百名。均應如所請從之

○刑部議覆﹑雲南巡撫楊名時疏參姚安府土同知髙厚徳﹑占奪民田。欺隱莊地。請革其世職。攺設流官。遷其家口於省城。應如所請。從之

○議敍土司隨師進巢�刀靑海等處功。雜谷宣撫使同知板第兒吉﹑加宣撫使銜。瓦寺安撫使桑朗溫愷﹑加宣撫使同知銜。莊浪指揮僉事魯華齡﹑三寨指揮僉事丹壩紮什﹑雙岸﹑朗柯四員。俱加指揮同知銜。包坐千戶桑柱等﹑俱加指揮僉事銜。及各土目土兵等﹑賞賚有差

○免江南常熟﹑昭文二縣。雍正四年分﹑水災額賦有差

○乙酉。工部議奏。都統盧詢等﹑監修昭西陵工程。辦理不愼。應分別處分。得上�日﹑據盧詢奏稱修工時﹑值雨水連綿。磚塊被濕。以致入冬冰凍。將磚塊擠出。周圍裂璺。石角磕損等語。陵工關系重大。自應敬謹修理。今盧詢等﹑以冬寒冰凍爲詞。當時未凍之先﹑何不速行完工。及至冰凍之時﹑又何不據實奏聞請上�日。明系艸率怠忽。甚屬可惡。著將盧詢﹑鈕倫﹑革職。令來保動支正項錢糧。交與盧詢等﹑速行修理。仍著來保監督。如果工程堅固完好。屆期三年。該部奏聞。將盧詢﹑鈕倫﹑免其治罪。若三年之內﹑有些微損裂之處。卽將盧詢鈕倫正法

○議政王大臣等議覆﹑川陜總督嶽鐘琪疏言。西寧北川口外﹑大通川﹑白塔川﹑及野馬川之測爾兔地方。城垣營房。漸次告竣。其應設官兵﹑應預爲酌派。臣查肅州鎭屬﹑永固城等營。涼州鎭屬﹑永昌等營。向因逼鄰邊境。設馬六步四。或馬步各半。今大通鎭營﹑扼險拒要。肅州口外﹑又設安西重鎭。表壯聲威。則永固等營皆屬內地。應將肅州涼州二鎭所屬﹑永固﹑永昌等十八營。馬兵量裁九百六十名。連寧夏鎭標後營﹑近已裁去馬兵六百名。共裁馬兵一千五百六十名。大通鎭﹑有控制援巢�刀之責。應照馬步各半之例。設馬兵一千名。步兵一千名。測爾兔遊擊﹑逼近邊境。路通靑海。應設馬兵三百二十名。步兵四百八十名。白塔川參將﹑與西寧北川營﹑相去止五十里。距大通鎭﹑不過一百餘里。聲气響應。應設馬兵二百四十名。步兵五百六十名。均應如所請。得上�日﹑西大通等處﹑初設兵丁。甚屬緊要。其應添設參將﹑遊擊﹑守備﹑千總等官。著嶽鐘琪於陜西武官內﹑應題補者﹑題補。應調補者。具題調補

○丁亥。遣怡親王允祥﹑祭先師孔子

○調工部左侍郎史貽直﹑爲戶部左侍郎。戶部右侍郎吳士玉﹑爲工部左侍郎

○免山東鄒平等十縣。濟南一衛。雍正四年分﹑水災額賦有差

○戊子。祭大社大稷。上親詣行禮

○己丑。上禦經筵。講畢。賜大學士﹑九卿﹑詹事﹑及講官等宴

○領侍衛內大臣公馬爾賽等議奏﹑原任將軍祁裏徳﹑統率軍營。左軍前勒索蒙古銀兩駝馬。縱容家人。包攬捐納。冒銷錢糧入己。巴達色﹑鉆營諂媚。認伊爲父。卽將巴達色題補筆帖式。並代其捐升主事。祁裏徳﹑婪贓不法。本應正法。因已故﹑無庸議。其家產應入官。巴達色﹑應斬監候。不準援赦寬免。得上�日﹑此本內將巴達色等﹑議以不得援赦寬免者。原爲兵餉事務﹑關系重大之故。但本內並未聲明。嗣後凡有軍機兵餉之事﹑俱不應援赦寬免。著永爲定例

○署直隸總督宜兆態等疏參。大城縣知縣李先枝﹑貪婪成性。罔念民瘼。將地畝人丁﹑於額徵之外。加派私收。苦累小民。請革職究審。得上�日﹑李紱任直隸總督時﹑將李先枝題升天津州知州。朕調來引見。看其人甚屬庸常。故令仍回知縣原任。今以私派被參。劣款現有明據。常見科甲出身人員﹑多有夤緣黨庇之惡習。而貪贓枉法者﹑尙不多見。今李先枝目無國法。公然私派科斂。苦累小民。實爲科目中之匪類。而李紱乃敢在朕前特薦﹑題補天津要缺。是李紱不但有心袒護。且必有暗受李先枝請托之處。著將李先枝革職拏問。其私派情由﹑及本內有名人犯。該督等﹑一並嚴審定擬。再將如何請托李紱之處。務須究出具奏。李紱受朕深恩﹑不思報效。敢於營私欺罔。甚屬可惡。著將李紱革職。其工部侍郎員缺﹑著申大成補授。仍兼管順天府府尹事。前因廣西﹑貴州﹑查勘疆界。及擒拏羅文剛二案。將李紱發往廣西。彼時降上�日﹑若不能拏獲羅文剛。卽將李紱在廣西正法。今羅文剛已經緝獲。是李紱在廣西﹑無可辦理之事。著行文令李紱來京。現在應行質問之案件甚多。且李紱曾在朕前奏稱﹑蔡珽爲人。粗疎鹵莽則有之。若貪婪不法之事。臣可以保其必無。今蔡珽諸事敗露。在四川任內﹑受賄貪贓。劣迹昭著。李紱敢於庇護私黨。在朕前妄奏。此處亦應審問

○署湖廣總督福敏疏報。湖北歸州﹑鐘祥等六州縣。開墾雍正四年分田地七十六頃有奇。下部知之

○添設湖南糧道庫大使一員。裁衡陽縣松柏市巡檢一員。從湖南巡撫布蘭泰請也

○庚寅。以額外護軍統領衮泰﹑爲正黃旗護軍統領

○鑲藍旗護軍統領喀爾吉善﹑緣事革職。升鑲藍旗滿洲副都統伯馬蘭泰﹑爲鑲藍旗護軍統領。調正紅旗滿洲副都統阿山﹑爲鑲藍旗滿洲副都統。以天津水師營都統覺羅巴延徳﹑爲正紅旗滿洲副都統。升鑲紅旗蒙古副都統秦布﹑爲鑲藍旗蒙古都統。以散秩大臣侯五格﹑爲鑲紅旗蒙古副都統

○命設米穀倉六所﹑於江南泰州﹑通州﹑如臯﹑鹽城﹑海州﹑板浦﹑附近商竈地方。以備賑濟

○辛卯。免江南泗州﹑桐城等十州縣。雍正四年分﹑水災額賦有差

○壬辰。太宗文皇帝忌辰。遣官祭昭陵

○升浙江瑞安副將林君升﹑爲浙江定海總兵官

○癸巳。秋分。夕月於西郊。上親詣行禮

○上幸圓明園

○禮部尙書賴都﹑休致﹑協理禮部尙書法海﹑緣事革職。升戶部左侍郎常壽﹑爲禮部尙書。調刑部右侍郎西琳﹑爲戶部左侍郎。仍兼管刑部侍郎事。升西安巡撫張保﹑爲刑部右侍郎。仍署理西安巡撫事。調江南安徽布政使富貴﹑爲雲南布政使司布政使。以巡視兩淮鹽政噶爾泰﹑署理江南安徽布政使司布政使

○甲午。太祖髙皇帝忌辰。遣官祭福陵

○戶部議覆﹑山東巡撫塞楞額疏言。請將捐監存價﹑未買倉谷之各州縣。查明題參。應如所請。得上�日﹑山東捐監之谷﹑每石折銀三錢。系當時經手官員之獘。接任官﹑因價少難於購買。展轉遲延。以致谷石久虛。今若責令現任官添銀購買。殊非公平之道。當日經手之員﹑多收銀兩。現在查明著追。若三錢之數不敷﹑應於此項著追銀兩內﹑準其酌撥添補。卽行購買。以實倉儲。其價值數目﹑令該撫照實在時價酌定

○乙未。遣官祭關聖帝君

○戶部議覆﹑署廣西巡撫甘汝來疏言。思恩府屬之西隆州﹑西林縣﹑僻處西北。距府千里之外。界接滇黔。獞犭�農頑梗。知府耳目難周。請攺西隆州爲直隸州。西林縣﹑距州百四十里。可以就近分歸管轄。應如所請。從之

○刑部等衙門議奏。湖南辰溪縣姦民謝錄正﹑聚眾傷官。持械拒敵。𨿽無陷城大逆。但負固八載。情罪重大。將謝錄正﹑應淩遲處死。妻子給付功臣之家爲奴。同謀拒敵之陳彬臣等﹑應斬立決。脇從附和之張如茂等﹑應發三姓等處地方﹑給披甲人等爲奴。從之

○工部等衙門議覆﹑川陜總督嶽鐘琪﹑遵上�日查覆四川永寧協副將張瑛條奏內﹑酌議可行者四款。一﹑四川松潘鎭﹑爲川西屏障。城堡損壞。不足以壯聲威而資防禦。請委員確估。修築完固。一﹑雲南東川府會理州﹑貴州威寧府屬之阿底鹽倉等處﹑永寧之各夷屯﹑歸流已久。其土目各治其民。流官向土目收糧。終非久計。請將土目遷往腹地。其催糧之里長甲首。令內地輪流充當。其土民悉令薙發。男婦俱照內地服飾。一﹑貴州威寧府屬之永寧縣﹑去府千里。駐札衙署。乃與四川之敍永同知。共在永寧。而所屬人民﹑散處於四川江安﹑納溪﹑興義等縣。且無貴州營汛。而以四川永寧協營弁﹑代爲稽查。姦良莫辧。請將永寧縣﹑攺歸四川。隸於同城之敍永同知管轄。一﹑東川府土人。習讀蠻書。不諳文藝。請設立義學。俟教化有成。照湖廣考取苗猺童生例﹑另編字號。酌量進取。以示鼓舞。均應如所請。從之

○旌表福建漳平縣烈女﹑陳少韓聘妻劉氏。未婚夫故。投繯盡節。給銀建坊﹑入祠致祭如例

○丙申。諭內閣。各省副將﹑參將﹑著該省之督撫提鎭。會同分別列爲一等二等三等。出具考語。密咨兵部。添寫履歷年齒鄕貫。繕摺進呈。其副將參將中﹑有曾經特用﹑及該上司題升者。亦仍分別等次。出具考語。一體咨部

○景陵一等侍衛關保﹑恭進陵寢地方所產髙粱。一莖雙穗﹑四穗﹑十一穗。及所產嘉谷。雙穗﹑三穗不等。報聞

○吏部等衙門議奏。現任官員。職守地方。各有專責。不得借終養之名﹑諉卸職任。卽或父母衰疾。迎養維艱。陳情詳請。必歷俸三年。該督撫查明該員政務﹑並無怠忽。倉谷錢糧﹑並無虧空。取結具題。照例準其終養。或從前家有次丁。出仕之後﹑兄弟物故。父母無人奉事者。該督撫取具原籍地方官印結具題。不拘年限﹑準其回籍。從之

○雲南巡撫楊名時疏報。廣南﹑蒙化二府。尋甸﹑昆明等八州縣。開墾雍正四年分﹑田地六十一頃有奇。下部知之

○丁酉。吏部議覆﹑署廣西巡撫甘汝來疏言。太平府屬之思明州﹑向隸思明土府同知。自攺土爲流。始歸太平府管轄。止畱吏目一員。仍駐其地。該州地處極邊。鄰近交趾。土民獷悍。非吏目所能約束。太平知府﹑遠在百里之外。鞭長莫及。請將該州仍歸附近之思明土府同知管轄。應如所請。從之

○免江南吳縣等十八縣。淮安﹑大河二衛。雍正四年分﹑水災額賦有差

○己亥。廣東總督孔毓珣疏言。臣由曲阜縣﹑路經江南鳳陽府屬之宿州﹑及靈璧縣地方。溝洫不通。雨水停積。訪之土人﹑宿州之水﹑有流入新河者。有流入運河者。亦有流入澮河者。其靈璧縣之水﹑則悉入澮河。而匯於洪澤湖。出淸口﹑合黃水入海。請敕安徽撫臣﹑令該地方官﹑照舊溝深淺。用力疏浚。則雨水暢流。可無停蓄之患。得上�日﹑凡爲大臣者﹑當視國事如家事。卽非己身管轄之地。有所見聞。亦當據實陳奏。方爲公忠之道。孔毓珣經過宿州靈璧地方﹑見溝洫不通。雨水停積。卽行奏聞。甚屬可嘉。著交部議敍。魏廷珍身爲巡撫﹑於本省事務。漫不關心。以致低窪之處。被水停注。甚屬疎忽怠玩。著交部嚴察議奏。孔毓珣所奏﹑著交與總督範時繹﹑轉交署布政使噶爾泰﹑確查被水之民。加恩賑卹。並將應行疏浚之水道。相度。修治。使積水暢流。不爲民害

○裁陜西洮陽驛﹑武威驛﹑永昌驛﹑古浪驛﹑南大通驛﹑西寧驛﹑嘉順驛﹑巴古驛﹑王鋐大壩驛驛丞九員。添設寬溝驛﹑三眼井驛﹑營盤水驛驛丞三員。從護理甘肅巡撫鐘保請也

○庚子。諭大學士九卿等。天下庶務殷繁。斷非一人所能辦理。朕宵旰勤勞。勵精圖治。而分猷贊理之任。實於爾諸大臣是賴。爲大臣者﹑必須視國事如家事。方可謂之公忠。不負朕股肱心膂之寄。如爾等自理家務﹑必商酌盡善。措置得宜。斷無漫然爲之﹑聽其錯誤不爲釐正之理。至於教導家人。約束奴僕。其分別優劣﹑賞罰寬嚴之間。爾等亦斷無率意而行之事。而獨至辦理公事之時﹑類多苟且塞責。漫不經心。或隨眾畫題畫行。而於其中之原委曲折﹑茫然不知。或心知其不可。而瞻顧不肯直言。以爲非我一人之事。不如隨班逐隊﹑以免是非。至於接待屬員﹑如同僚友。平時不辧別其是非。不督責其過失。及至甄別之際。又復瞻徇情面。曲直不分。種種陋習﹑皆部院大臣所不能免。古人云﹑公爾忘私。國爾忘家。言人臣旣以身許國。卽當置家事於不問也。今縱不能如古人之體國奉公。忘私忘家。亦安可視國事家事。截然分爲兩途。而輕重疎密。其相去若是之遠哉。庸臣具臣之習。切宜深戒。朕日以良臣名臣之道。期望大臣。爾等愼勿匪薄自待﹑重負朕期望之心。至於諸臣存心之誠僞。朕觀其陳奏之言。辦理之事。卽可洞悉其隱微。或攺變初心。或屏除舊習。朕一見無不知之。不可不自勉也。夫人臣之獘。莫大於迎合上意。此朕所深惡﹑而日加訓誡者。朕欲大小臣工﹑俱爲好官。爾等若欲迎合朕意。何不卽以勉爲好官。爲迎合之首務。則朕之心慰。爾等亦無負於朕矣

○癸卯。諭大學士等。皇祖妣皇妣外家。俱有世襲公爵。孝誠仁皇后外家之公爵。因常泰獲罪。奉皇考諭上�日革退。而彼時未令承襲者。皇考或有深意存焉。今可著常海之子倫布承襲。再﹑原任都統賴塔﹑當三逆變亂時。伊統兵徵巢�刀。克復雲南。功績懋著。朕恭閱聖祖仁皇帝實錄。備悉其詳。因伊身有過犯。其功過適足以相抵。是以未封公爵。給以阿思哈尼哈番。在國法實爲允當。且當日之不優封賴塔者﹑欲使立功之人。咸知儆惕收斂。不可恃功驕肆妄爲。今事歷多年。後人己知鑑戒奉法。著將賴塔﹑追封爲一等公。令伊孫博爾屯承襲。以示朕眷念舊臣之至意

○諭內閣。積善由刑部司官﹑朕加恩擢至江西按察使。準其具摺奏事。伊自應勉竭忠誠。凡有所見﹑據實奏聞。乃自到任以後﹑諸凡事務。一槪隱匿。並不陳奏。值邁柱到任之時﹑亦當將地方事務。一一告知。同心協辦。以報朕格外擢用之恩。乃反袒護裴﹤彳率﹥度等﹑徇庇屬員。邀結黨與。捏造無稽之談。誣參邁柱。邁柱到任以來﹑不避嫌怨。爲地方生民計。實心效力。天下共知。伊縱不竭誠協助邁柱辦理。又何忍誣陷邁柱。此等行事﹑是何肺腸。聽誰指使。積善向爲刑部司官﹑塞爾圖若非黨與。何故將如此不肖之人保舉。著富寧安﹑查郎阿﹑會同刑部堂官。訊問積善。務將始末緣由審出。若不實供﹑卽嚴加刑訊

○以翰林院編修張廷瑑﹑充日講起居注官

○吏部議覆﹑雲貴總督鄂爾泰疏言。廣西貴州交界。地方犬牙相錯。惟紅水一江﹑天之所以限黔粵也。議以紅水江爲界。江以南﹑屬之廣西。江以北﹑屬之貴州。凡廣西西隆州所屬羅煩﹑冊亨等四甲。及泗城府所屬上江﹑長壩﹑桑郎﹑羅斛等十六甲。俱在江北。應請割隸貴州。其地南北約三百里。東西徑六七百里。勢旣遼闊。民復凶悍。請於泗城對江之長壩地方。建設州治。添知州一員。吏目一員。學正一員管理之。東北羅斛四甲。與貴州定番﹑永寧﹑二州相連。土苗凶頑。山溪尢險。請於羅斛甲地方。設州判一員分理之。西隆州所割四甲。距長壩窵遠。請於冊亨甲地方。設州同一員分理之。其武弁亦屬緊要。請設城守遊擊一員。千總一員。兵二百五十名。防守長壩地方。守備一員。把總一員。兵一百五十名。防守冊亨甲地方。把總一員。兵一百名。防守羅斛甲地方。俱歸安籠鎭統轄。至泗城之北﹑有一肩作山。爲黔粵分界。黔屬之董家旗等十寨。穿入泗城。請將此十寨﹑俱歸新設之州管理。再﹑安順一府。原轄三州五縣。南籠一廳。地方廣闊。再轄新設州地數百里。勢難兼顧。請將南籠廳﹑攺爲府治。添設知府一員。經歷一員。仍畱南籠通判﹑爲之佐理。將安順府所屬之普安一州﹑安南﹑普安二縣。並新設一州。俱歸南籠府管轄。其鎭寧﹑永寧二州。普定﹑安平﹑淸鎭三縣。仍歸安順府管轄。又普安州之捧鮓地方。有養馬箐。穿連三十餘里。爲三江之咽喉。夷犭�農之要隘。上江白雲﹤屯土﹥﹑險峻異常。惟一徑迂回。攀援而上。法巖寨﹑山髙十五里。路險巖危。歪染寨﹑煙戶百餘家。田多民富。若於捧鮓地方﹑設立一營。白雲﹤屯土﹥之上﹑撥弁員帶兵扼險。法巖﹑歪染二處﹑設立大汛防守。不惟黔夷可以控制。卽粵犭�農亦不敢起釁。查黃艸壩﹑在捧鮓之內。請卽以駐防黃艸壩之安籠鎭標左營遊擊一員。千總一員。把總一員。兵三百名。移駐捧鮓。將原防捧鮓汛之把總一員。兵五十名。移駐黃艸壩。黃艸壩﹑民居稠密。漢多夷少。且距州遙遠。請於普安州﹑添設州判一員。分駐其地。稽查姦宄。卽將貴州按察司經歷裁汰。攺設普安州判。均應如所請。從之。尋定長壩新設州曰永丰

○又議覆﹑雲貴總督鄂爾泰疏言。泗城土知府岑映宸﹑橫徵濫派。眾不聊生。以致殺劫爲活。復差役攜帶兵器。越境拏人。甚至調兵數千。於者相地方﹑紮營七盤。以誇彊悍。臣等奉上�日﹑各調官兵在營候檄。岑映宸自知罪犯難逃。隨繳印信號紙。呈懇免死。攺流存祀。請將岑映宸革去世職。攺設流官知府岑映宸妻子家口﹑一並解至浙江原籍安插查岑映宸之祖岑繼祿﹑曾有率土兵迎導大軍之功。請將映宸之弟﹑武舉岑映翰賞給八品頂帶。仍居泗城量給田產奉祀。不得干預地方生事。至泗城一協。向設官弁。但駐守泗城內哨外哨。其接壤黔苗數百里內。並無一兵防汛。請將泗城協副將裁去。攺設右江總兵官。添設左右兩營遊擊各一員。左營遊擊﹑兼管中軍事。駐札皈樂地方。右營遊擊﹑駐札百色地方。每營添設千總一員。把總二員。泗城協原設守備﹑千總﹑把總﹑仍照前駐札。共設兵一千六百名。屬右江鎭管轄。再﹑安隆營﹑攺爲隆林營。添設遊擊一員。把總一員。並原設安隆營守備一員。千總一員。俱駐札西隆州。共設兵五百名。分汛防守。聽右江鎭統轄。其原設上林守備營兵丁﹑令歸隆林營管轄。均應如所請。從之

○予故陜西寧夏總兵官張君烈﹑祭葬如例

○甲辰。廣東瓊州總兵官黃助﹑年老休致。升廣東瓊州副將施廷專﹑爲廣東瓊州總兵官

○山西大同總兵官王以謙﹑緣事革職。以正白旗漢軍副都統祖秉衡﹑爲山西大同總兵官。升浙江黃巖總兵官董一隆﹑爲正白旗漢軍副都統。浙江嚴州副將方文登﹑爲浙江黃巖總兵官

○乙巳。調鑲紅旗漢軍都統鎭國公鄂齊﹑爲直隸天津水師營都統。以輔國公塞爾臣﹑兼理鑲紅旗漢軍都統事

○議政王大臣等議覆﹑郡王額駙策零等奏稱。臣等與鄂羅斯使臣薩瓦等相見。議定疆界事宜。臣以應爲界趾之處。詳告薩瓦云。東邊額爾古納等處。昔年內大臣索額圖等。與爾使臣費耀多爾等﹑議歸爾國。無庸再議。今自額爾古納河岸﹑以至阿魯哈當蘇﹑阿魯奇都勒﹑齊克大﹑奇林。俱系我處斥堠。應以相對之楚庫河爲界。自此往西﹑沿布爾古特山等處。以博木﹑沙畢鼐嶺爲界。定界之後。不得混雜居住。及容畱逃盜人等。犯者互相查拏。隨與伯四格﹑侍郎圖理琛等。以應立界石地方。繕寫給與薩瓦。薩瓦及布裏雅特﹑吳梁海等。俱皆心服。據薩瓦云。此次幸爲使臣。瞻仰天顏。旣優賜我察罕汗。復賞賚奉使人眾。皇恩優渥。今旣秉公辦理。卽可永爲定界。臣等隨派侍衛胡畢圖郎中納延泰等。與鄂羅斯副使一番一番諾費池等。指定東西界址。議立界石。俟其回時。卽將界址山河地名。繕寫繪圖。恭呈禦覽。應照策淩等所議。立石定界。曉諭喀爾喀汗﹑王﹑各紮薩克。黑龍江將軍等。令其約束屬人。不得越界生事。違者從重治罪。至恰克圖口。定爲貿易之所。應派理藩院司官一員管理。貿易人數。照例不得過二百。其京城鄂羅斯館。應爲修整。令使臣居住。其來京讀書幼童。及教習等。亦令同居。官給養贍。如願回者。聽其歸國。至領侍衛內大臣克什圖。前派往代隆科多辦事。今疆界己定。應令其來京。從之

○丁未。議政王大臣等議奏。翁牛特紮薩克多羅杜楞郡王和碩額駙蒼津﹑背恩自專。奏請策妄阿喇布坦煎茶之使者﹑入藏行走。甚屬悖逆。應將蒼津之紮薩克郡王和碩額駙革退。其郡王另請承襲。得上�日﹑紮薩克多羅杜楞郡王﹑著貝子鄂齊爾承襲

○刑部等衙門議覆﹑雲南巡撫楊名時疏言。鎭沅府土知府刁瀚。姦占民妻。彊奪田地凶淫貪劣。應擬絞監候。鎭沅地方。己經攺土爲流。應將刁瀚家口﹑遷住省城。無畱土屬滋事。應如所請。得上�日﹑疏內所稱將刁瀚家口﹑遷住省城之處。朕思伊之家口﹑若仍畱本省。管束太嚴。則伊等不得其所。若令疎放。恐又復生事犯法。刁瀚之家口﹑著遷往江寧省城。令該督酌量安頓。務令得所。凡有攺土爲流之土司。其遷移何處﹑及如何量給房產。俾得存養之處。著九卿酌量該土司所犯罪案﹑分別詳議具奏

○免江南福泉﹑陽湖二縣。雍正四年分﹑水災額賦有差

○戊申。諭怡親王﹑大學士富寧安﹑張廷玉等。西安滿洲兵﹑著派二千名。令副都統尼馬善預備管領。寧夏滿洲兵﹑派一千名。令副都統蘇圖預備管領。其綠旗兵﹑陜西省預備五千名。四川省預備三千名。雲南省預備三千名。爾等可行文與嶽鐘琪﹑鄂爾泰﹑卽遵照派辦管兵之官弁﹑及應用帳房等項。一有調發之處。候文到卽便啟行。嶽鐘琪現在四川。著回到西安。將預備兵馬之事料理畢。卽馳驛來京。朕有面降諭上�日之處。其川陜總督印務﹑仍著嶽鐘琪隨路帶辦。不必委人署理

○升光祿寺卿羅其昌﹑爲大理寺卿

○己酉。以湖廣提督馮允中﹑署陜西西大通總兵官。陜西興漢總兵官劉世明﹑署湖廣提督。陜西督標中軍副將曹勷﹑署陜西興漢總兵官

○總理水利營田事怡親王等疏報。現值秋成。所營京東灤州﹑丰潤﹑薊州﹑平谷﹑寶坻﹑玉田等六州縣。稻田三百三十五頃。京西慶都﹑唐縣﹑新安﹑淶水﹑房山﹑涿州﹑安州﹑安肅等八州縣。稻田七百六十頃七十二畝。天津﹑靜海﹑武淸等三州縣。稻田六百二十三頃八十七畝。京南正定﹑平山﹑定州﹑邢臺﹑沙河﹑南和﹑平鄕﹑任縣﹑永年﹑磁州等十州縣。稻田一千五百六十七頃七十八畝。其民間自營己田。如文安一縣。三千餘頃。安州﹑新安﹑任邱等三州縣。二千餘頃。據各處呈報新營水田﹑俱禾稻茂密。髙可四五尺。每畝可收谷五六七石不等。至正定府之平山縣﹑及直隸天津州。呈送新開水田所產瑞稻﹑或一莖三穗。或一莖雙穗。謹呈禦覽。下部知之

○庚戌。八旗都統﹑帶領各旗副佐領引見。上諭各都統等。八旗人員﹑乃國家根本。所關甚重。養育教誨。不可少懈。佐領者﹑乃統轄一佐領之人。俾佐領下人等﹑皆不失生計。不染惡俗。養之教之。使趨於善。莫要於佐領。爾等理宜爲國家宣力。正己率物。教育所轄佐領下人。佐領內﹑有原管佐領。有世管佐領。有公中佐領。原管佐領﹑乃太祖太宗時﹑爾等之祖﹑或率所部來歸。或戰陣有功。賞賜人口。各編爲佐領。令其管理。是爾等與佐領下人﹑同是滿洲。其中亦有從爾等之祖﹑宣力國家。得授世職。逮於子孫。爾等理宜骨月視之。若自以爲原管佐領﹑將佐領下人﹑視同奴隸而陵賤之。豈惟國法不容。亦敗汝祖勤勞所立之基業矣。世管佐領﹑因爾等之祖﹑曾宣力國家。或人材可用。善於管轄。故令其管理佐領。世世相傳。以至於爾等之身。爾等理宜將佐領下人﹑愛惜訓誨﹑念爾祖之勤勞。以永保累世所管之佐領也。再﹑管公中佐領之人﹑特以其能理佐領之事。能教佐領下人。是以揀選令其管理。益宜視佐領下人﹑如同手足。誘掖訓導。誠切肫篤。則佐領下人﹑無不成就。佐領內事﹑無不辦理矣。夫佐領之管佐領下人﹑無異州縣之於百姓。州縣所轄地方﹑或百里有餘。或幾二百里。戶口人民﹑不下數萬。徵糧斷訟。事件繁多。然猶可爲地方興利除獘。懲惡勸善。俾庶民各遂其生。一佐領下滿洲﹑多不及二百人。少或七八十人。計戶不過四五十家世爲同裏。孰守分節儉。孰越禮奢侈。孰孝弟勤學。孰妄亂生事。諒無有不知者也。管佐領之人﹑誠於佐領內之善者﹑獎勸優待。薦舉以鼓勵之。則善者益樂爲善。其劣者﹑視如子弟。初教之不攺。再則斥辱之。誠如此愛惜而訓誨之。𨿽系下愚﹑亦必中心省悟。儻有賦性頑劣﹑怙終不悛者。卽申詳參領都統等﹑懲戒之。或送部治罪﹑以警眾人。則佐領下頑梗之徒﹑咸懼而不敢爲非矣。今佐領內﹑或有不肖之人。自恃身爲佐領。陵虐佐領下人。不論是非。恣意妄行。其或昏懦怠惰之輩。將佐領事﹑盡諉之驍騎校﹑領催﹑轉相傳示。其或貪鄙之輩﹑不知愛惜。反貪小利而朘刻之。則佐領下人﹑何由心服。何由成就是以朕今特令每佐領﹑設副佐領一員。協同佐領辦事和衷共濟。儻副佐領﹑目無佐領。不問事理。肆行無忌。該佐領﹑卽申詳都統。若佐領與佐領下人結黨。目無副佐領。朦朧作獘。副佐領亦卽申詳都統。不可彼此瞻徇情面。爾等以朕訓上�日。謹識於心。將佐領下人﹑教育約束。勉習文武之業。副朕樂育八旗人材之至意

○辛亥。諭湖廣督撫等。湖廣近江濱湖之州縣。如咸寧﹑蒲圻數處。今歲被水。特頒諭上�日。將今歲錢糧﹑全行蠲免。沔陽﹑潛江﹑監利﹑一州二縣。及衛所屯田。皆屬低窪之地。與咸寧等處相同。照例將今歲錢糧全免。其有已經完納者﹑準抵算明年額賦。朕因軫念楚省窮民﹑已發帑銀二萬兩。令該督撫加意賑卹。此銀儻有不敷。湖北現有買谷備用之銀六萬兩。卽將此項銀兩動支。於應用之州縣﹑分給賑卹。務令均沾實惠

○壬子。戶部議覆﹑川陜總督嶽鐘琪疏言。沙州招民墾種。臣檄甘肅布政使鐘保﹑轉飭平﹑慶﹑臨﹑鞏﹑甘﹑涼﹑西七府。及肅州廳。各於所屬酌量補招。務足二千四百戶之數。但所招之民戶﹑遠近不一。臣恐有誤春作。已令安西鎭派撥兵丁﹑代種秄粒二千石。今所招之戶﹑至彼者一千四百一十九戶。其未至彼者。七百二十九戶。已過播種之期。請補足二百五十二戶。俟明春一並發往。每戶各分地土百畝﹑給以秄種六石。應如所請。從之

○以故靑海紮薩克輔國公諾諾爾布彭蘇克養子達錫班珠爾﹑襲爵

○癸丑。刑部等衙門議奏。窩盜黃三聖等﹑行劫松江府奉賢縣裴詩度典鋪一案。應照彊盜窩主﹑共謀分贓例。應斬立決。得上�日﹑黃三聖等﹑著卽處斬。黃三聖已經行劫二次。此案內﹑又復窩盜分贓。凶惡已極。而陳時夏以爲情有可原。擬以發遣。甚屬疎縱。前張楷將確實彊盜數人﹑攺招寬釋。又如今歲秋審招冊內﹑甘肅巡撫鐘保﹑將因奸殺死親夫案內奸夫樊先成。擬爲緩決。其夫旣遭慘死。其婦又被極刑。皆因樊先成而起。此人尙可緩決乎。又福建巡撫毛文銓﹑將賭博殺死人命之邱奇章。擬以緩決。邱奇章設局誘賭。又復毒毆斃人性命。凶惡若此。尙可緩決乎書經曰。天討有罪。五刑五用哉。刑罰之設。乃帝王代天出治。除暴安良之要務。而無識之流﹑以爲曲全一人。便可得美名而獲厚福。殊不知其人無罪而蹈顚危。果能救之﹑則爲陰隲。儻系犯罪應死之人﹑而故意寬縱。是爲枉法殃民。豈不上干天地之和乎。如國家之設倉積谷﹑乃水旱緩急之所賴。百姓性命之所關。而徇情邀譽之上司。一任屬員之侵漁而不問。以致顆粒無存。倉廩空虛。一時需用﹑無所資藉。而嗷嗷待哺之民﹑已成溝中之瘠。是爲民父母﹑而使千百善良之人。死於其手。此等罪孽。上通於天。今乃於此處不加儆戒恐懼﹑以贖愆尢。而欲曲活行凶劫奪之盜犯﹑以求邀福於冥冥之中乎。古聖人所云。罪疑惟輕者。亦必其中本有可疑之處﹑然後酌量從輕。未聞於無可疑之中﹑而枉法寬貸﹑以沽長厚之名也。夫政寬則民慢。因而犯法者愈多。是不能息事﹑而轉以生事。不能愛人﹑而轉以害人。故子產雲。水懦弱。民狎而玩之。故多死焉。火烈。民望而畏之。故鮮死焉。此一定之理也。朕覽秋審緩決人犯中﹑亦有情罪可惡者。或因彼時正法之人己多。故從緩決。並非一次緩決之後﹑便永不正法也。若內外辦理諸臣﹑以爲一次旣寬。便不當正法。則與緩決二字之意不符。陳時夏﹑毛文銓﹑鐘保﹑身任封疆。不能秉公持正。而枉法故縱。是何意見。著明白回奏

○旌表山東烈婦﹑濮州殷秉志妻樊氏。樂安縣吳燻妻李氏。俱夫故投繯。從容殉節。各給銀建坊﹑入祠致祭如例

大淸世宗敬天昌運建中表正文武英明寬仁信毅大孝至誠憲皇帝實錄卷之六十

大淸世宗敬天昌運建中表正文武英明寬仁信毅大孝至誠憲皇帝實錄卷之六十一

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正五年。丁未。九月。甲寅朔。賑福建永定縣水災饑民

○乙卯。遣官祭歷代帝王

○遣官祭城隍之神

○諭各省督撫等。民生日用所需。制錢最爲切要。朕特爲便民起見。屢頒諭上�日。嚴禁銷毀制錢。並令京城﹑及各省督撫駐札之省城。不許鑄造黃銅器皿。三品以下官員﹑及兵民人等。不得私用。此朕欲期錢文丰裕。爲小民易於資生。非朕有所需用也。已曾諄切詳諭。不啻再三。京城現今奉行。錢價已覺稍平。乃近聞各處督撫駐札之省城。銅器店內。仍用黃銅鑄造者甚多。此明系各省督撫﹑不實力奉行。徒以告示曉諭虛文掩飾而已。朕向因錢局鼓鑄日增。而錢文日見短少。卽知有銷毀制錢﹑鑄造銅器之獘。嗣於京城內﹑屢次拏獲銷毀制錢之姦民。而欽差官員﹑至甘肅地方。亦見有毀錢爲器者。省會乃督撫駐節之區。耳目最近。政令易行。非若遠鄕僻壤之難於稽察也。若果實心遵奉。甚屬易事。朕爲制錢籌畫。宵旰焦勞。各省地方官﹑辦運銅觔。亦甚費經營跋涉之苦。然後官局得以鼓鑄錢文。以資百姓之用。夫以鑄錢如此之難。而姦棍貪財射利。竟將已成之錢。復行銷毀。故禁用黃銅者﹑所以杜毀錢之源也。今特再加訓誡。各省督撫﹑務宜實力奉行。儻仍前疎忽。定將督撫嚴加處分。至從前曾斟酌三品以上﹑許用黃銅器皿。今覺濫用者多。嗣後惟一品官員之家﹑器皿許用黃銅。余著通行禁止

○旌表山西聞喜縣烈女﹑張漢英女張氏。守正拒姦。被刃殞命。給銀建坊﹑入祠致祭如例

○丙辰。工部議覆。河道總督齊蘇勒疏參﹑革職同知李世彥等分賠江南睢寧縣朱家口漫坍工程銀兩。應如所請。得上�日。河工追賠之項。其中情由不一。有該員侵蝕入已者。有修築艸率﹑本不堅固﹑易致衝決。應當賠修者。有當潰決之時。該員預知例當賠修。而以少報多﹑先畱地步者。甚至有故意損壞工程﹑以便興修開銷者。種種積獘。不可枚舉。但亦有經手之員﹑本無情獘。而照例則應分賠者。在該員情稍可原。而承追之時﹑無力全完。亦於國帑無益。朕意欲開恩﹑稍爲變通。其如何酌量分別定例之處。著九卿詳議具奏。尋議﹑嗣後除侵蝕浮冒損壞工程等獘﹑仍照定例遵行外。至黃河一年之內﹑運河三年之內﹑堤工實系堅固。已經題報。而陡遇衝決者。止令承修官賠修四分。如該員修築已完。未及題報。陡遇衝決者。該總河督撫﹑查無浮冒。據實保題。亦令賠修四分。其餘六分﹑俱準開銷。其黃河一年﹑運河三年之外。堤工陡遇衝決。而防守各員﹑實無疎虞懈弛者。該總河督撫查明。令防守道廳千把等官﹑共賠四分。其餘六分﹑準其開銷。所有承修防守各員。俱令革職畱任。戴罪效力。工完準其開復。總河督撫保題不實者。查出嚴加議處。從之

○陜西西安將軍貝勒延信﹑來京陛見。命大學士侯富寧安﹑署理陜西西安將軍

○丁巳。以順承郡王錫保﹑管理正紅旗漢軍都統

○戊午。諭戶部。前商人胡嘉佩等﹑虧欠帑銀。開出朝鮮國人﹑賒欠銀六萬餘兩。以抵公項。朕恐開報不實。或有累及外國之處。故令行文詢問。並令內地貿易之人。與朝鮮賒欠之人。在中江地方﹑質對明白。使中外之人﹑不得互相推諉。以息擾累。今據盛京禮部奏呈朝鮮國王李昑﹑咨文支離巧飾。則該國之人﹑欠銀之處顯然矣。本應照議政所議﹑按數追還。朕思當日朝鮮已故國王李燉﹑才幹優長。政令嚴肅。深蒙聖祖仁皇帝眷注嘉獎。李燉曾將伊國負欠之人正法。想見其辦事之公明。向聞李昑柔懦無能。觀此咨文﹑推托牽彊。必其陪臣所爲。非該國王語气。似此淸查積欠之事。該國王不能辦理。今若以不能辦理之事委之。甚非朕柔遠之意。此案不必質對。其朝鮮國人應還之銀。著從寬免追。此朕加恩於外藩。並非疎法於內地也。至從前該國王李燉理民馭下之善。朕至今思之

○江南江蘇按察使徐琳﹑緣事革職。擢兵部員外郎覺羅白淸﹑爲江南江蘇按察使司按察使

○刑部議覆。左侍郎海壽奏言﹑刑曹現審事件。均系奉上�日所交緊要之案。理宜專員分理。請於臣部十四司內﹑揀選滿漢司官各六員。分隸左右二司。並飭禮部鑄給現審左右二司印各一顆。應如所請。從之

○己未。諭議政王大臣等。康濟鼐屬下厄魯特等﹑原系靑海之人。曾降上�日與達賴喇嘛。令將此等人﹑交副都統馬喇﹑內閣學士僧格﹑移於靑海地方居住。爾等行文與嶽鐘琪。將四川布政司庫銀動用一萬兩。酌派官兵送往西藏。交與馬喇﹑僧格﹑備辦口糧。賞移居之厄魯特等

○免江南溧陽無錫二縣﹑雍正四年分水災額賦有差

○庚申。諭議政王大臣等。前因達鼐﹑報稱康濟鼐被擒之信。恐策妄阿喇布坦﹑有窺伺西藏之意。是以降上�日令陜西各路﹑及四川雲南﹑各派兵馬預備。以候調遣。今康濟鼐被害情由。系西藏噶隆等彼此不睦。自相殘害之小事。不須用兵。著將各路兵馬停止。不必預備

○理藩院奏稱﹑靑海貝子噶爾丹代靑諾爾布病故。無人承襲。伊妻請以侄貝子達錫策零﹑兼襲伊夫世職。查貝子無兼襲兩職之例。應無庸議。得上�日。噶爾丹代靑諾爾布﹑於靑海羅卜藏丹津之事。著有功績。因議敍封爲貝子。今旣病故。伊兄弟兩家﹑止有貝子達錫策零一人。著從優加恩。並兩貝子職晉封爲貝勒。世襲罔替

○辛酉。太常寺卿王克莊﹑緣事降調。升右通政劉聲芳﹑爲太常寺卿

○以鑲白旗滿洲副都統宗室圖納﹑兼理鑲白旗漢軍都統事

○壬戌。上以重陽令節。禦正大光明殿。賜諸王大臣宴﹑及緞疋有差。並以雍正四年重陽慶宴柏梁體詩墨帖。頒賜諸王大臣﹑及翰詹等官﹑直省督撫學臣﹑各一冊

○以故阿壩垓固山貝子策伶東洛卜孫齊旺﹑襲爵

○癸亥。諭大學士等。弭盜安民﹑乃爲治之首務。但緝盜之例。最難於斟酌盡善。如立法稍嚴。似可防盜犯漏网之虞。杜地方官諱匿不報之患。然上司督責州縣。州縣督責捕役。按期處分。勒限責比。過於迫切。人多顧惜考成。巧圖脫卸。勢必有誣陷冤濫之事。如立法稍寬。似可詳籌緝捕。免累無辜。然又恐州縣視同膜外。漫不經心。捕役玩法養姦。盜風愈熾。此緝盜設法之難也。至於失事之家。往往亦有張大其詞者。或以少爲多。或以竊爲彊。甚至扳害平人。洩其私憤。挾制官長。任意肆行。此又報盜之獘也。以上種種情形。朕皆知之甚悉。今覽田文鏡奏摺。豫省地方﹑有全無影響﹑而捏報被盜者。有別因事故﹑而托稱盜案者。有以竊爲彊﹑欲快其挾制之私者。有以口角微嫌。遂報被盜欲逞其刁誣之計者。旣有如此惡習。法當嚴加禁止。但思若嚴捏報被盜之處分。刁詐者﹑固知斂迹。恐謹良者﹑必至不敢報盜矣。朕實難之。夫弭盜之法﹑貴乎至公至平寬嚴輕重之間。皆須斟酌得宜。俾盜犯不能漏网。平民不致拖累。官吏皆盡緝盜之責。而不敢任意以失實。事主得伸被盜之苦。而不敢借端以滋擾。如此﹑匪類方知儆懼。而良民悉得寧居。爾等可會同九卿科道﹑及部曹內﹑曾經外任年久者。悉心酌議。務期妥協。並將田文鏡摺奏詳議具奏

○吏部議覆。河南總督田文鏡疏奏﹑南陽府屬﹑舊有南召縣。順治十六年﹑裁並南陽縣管轄。止設巡檢一員。駐札南召舊署。但其地界連萬山。路通山陜湖廣。五方叢雜實屬要區。請將南陽府通判﹑移駐南召。其原駐南召之雅路鎭巡檢﹑攺駐南召嵩縣適中之李淸店地方。應如所請。從之

○禮部議覆。四川巡撫憲徳疏奏﹑成都府灌縣都江堰口﹑廟祀李二郎。從前未授封號。查系秦蜀守李冰之子二郎﹑除水怪。鑿離堆。穿三十六江。灌漑成都等州縣稻田。至今江水安瀾。不乾不溢。應請敕賜封號等語。按史記漢書專載蜀守李冰﹑鑿離堆。穿二江。惟灌口誌書內﹑有使其子二郎﹑鑿山穿江之事。是李冰實主治水之功。又按王圻續文獻通考﹑元至順元年。封秦蜀郡太守李冰﹑及其子二郎﹑俱爲王爵。今該撫祇請封李二郎﹑而不及李冰。似未妥協。請將李冰。立給封號之處。恭候欽定。得上�日。李冰﹑李二郎﹑俱著給與封號。尋封李冰爲敷澤興濟通佑王。李二郎爲承績廣惠顯英王

○免江南上元等三縣﹑雍正四年分水災額賦有差

○乙丑。諭吏部。凡縣令攺授教職者。因其不勝牧民之任。例當罷黜。朕念其讀書攻苦。選授一官。不忍遽令廢棄。是以俾居師儒之席。以展其所學。此朕格外之恩也。況教官有化導士子之責。較理民之任。關系尢重。應當殫心竭力﹑以盡職守。儻因攺授之故﹑志气隳頹。奉職怠忽。著各省巡撫學政﹑查參議處

○諭戶部。朕聞江南浙江近水之地。數處被水。軫念窮民。朕懷殷切。著江南總督範時繹﹑動用庫銀二萬兩。於上下兩江應用之處散賑。浙江巡撫李衛﹑動用庫銀一萬兩。於應用之處散賑。令窮民均沾實惠

○諭理藩院。翁牛特郡王鄂齊爾﹑在皇考時﹑效力年久。朕特施恩賞給貝子。此貝子之爵。著鄂齊爾之子臺吉羅卜臧﹑承襲

○調浙江布政使孔毓璞﹑爲陜西甘肅布政使司布政使。升河南按察使彭維新﹑爲浙江布政使司布政使。內閣侍讀學士李秉忠﹑爲河南按察使司按察使。湖廣武昌道呂耀曾﹑爲四川按察使司按察使

○吏部議奏。甘肅布政使護理巡撫印務鐘保﹑因固原州偶遇驟雨。城墻舊磚剝落田禾略被冰雹。尙未成災。乃並不確查。冒昧具奏殊屬不合。經提督路振揚﹑目睹情形。據實陳明。鐘保應降三級調用。得上�日。鐘保由司官之職。朕加恩擢用至布政使。伊到任以來專務虛名。並不實心辦事。上年詳辦兵糧一案﹑將國家錢糧。市恩邀譽。今年秋審﹑又將因奸殺死親夫之重犯。擬以緩決。刑罰顚倒。見者無不駭異。至於摺奏錯誤乖張之處。不可枚舉。一味柔軟沽名。鐘保著革職。以爲人臣負恩溺職者之戒

○丙寅。諭王大臣等。王公大臣官員等﹑朝服頂帶。俱有定制。但平時所用服色並無分別。應如何辧別品級之處著議政王大臣九卿會議具奏。尋議﹑諸王及大小臣工﹑平時所戴暖帽涼帽。俱照朝帽頂分別。令其戴用。凡親王﹑世子﹑郡王﹑長子﹑貝勒﹑貝子﹑入八分公。俱用紅寶石頂。未入八分公﹑固倫額駙﹑和碩額駙﹑民公﹑侯﹑伯﹑鎭國將軍﹑及一品大臣。俱用珊瑚頂。輔國將軍﹑奉國將軍﹑多羅額駙﹑二品﹑三品大臣。俱用起花珊瑚頂。奉恩將軍﹑固山額駙﹑及四品官員。俱用靑金石頂。五品﹑六品官員。俱用水晶石頂。七品以下﹑及進士﹑舉人﹑貢生。俱用金頂。生員﹑監生。俱用銀頂。從之

○命兵部尙書署大學士事孫柱。爲文淵閣大學士兼兵部尙書。實授查弼納﹑爲兵部尙書

○解廣西巡撫韓良輔任。調署廣東巡撫阿克惇﹑署理廣西巡撫

○升雲南騰越副將段宗嶽﹑爲廣西右江總兵官

○丁卯。升大理寺少卿呂謙恆﹑爲光祿寺卿

○雲貴總督鄂爾泰疏奏﹑雍正二年雲南提督郝玉麟帶兵由中甸前進乂木多時。各兵曾借餉銀五萬七千二百四十餘兩。雍正四年撤兵之時。原議作三年扣還。今已扣除本年夏秋二季銀七千一百一十兩其餘尙有四萬三千兩。若三年扣還﹑兵丁略覺艱難。請寬作六年扣還。得上�日。當日兵丁前往乂木多時。未免起身匆忙。馬駝之屬。略覺多費。朕心軫念。原欲將借支餉銀。全行豁免。以示恩卹。因一時未暇降上�日。今覽鄂爾泰所奏。著將應扣銀四萬三千兩。悉行豁免。其已扣之七千餘兩。仍照數賞給兵丁。以副朕愛養兵丁之至意

○戊辰。諭吏部。聖人之道。爲人臣者﹑過闕必趨。而於家庭父母之前。亦有趨庭之禮。蓋因敬謹之念﹑素存於中。故舉動威儀之閒。自無怠忽也。前者大朝之時。有漢司官二人﹑於班聯之中。大失禮節。朕降嚴上�日欲重治二人之罪。嗣後眾人皆知儆惕。因而寬釋。至於引見之時。往往漢官有在朕前髙視闊步。舉動不恭者。又聞各部堂司官辦理公事。滿司見滿堂﹑則屈一膝應對。而漢司之對堂官﹑則或立或蹲。一任其意。同一堂司。何以滿漢之禮互異。卽科道滿漢禮節。亦不相同。況漢司官升遷。方爲道府。道府之見督撫卑躬屈節。竟有違例朝服跪道﹑以爲恭敬。惟恐以簡略獲罪者。夫督撫品級﹑旣不及部院堂官。而司官品級﹑則又卑於道府。何以爲京官﹑則傲慢不恭。而爲外吏﹑則謙抑過度。是伊等不知爵位之尊卑。而但論權勢之輕重也。司官不敬堂官。相沿日久。平日不知禮儀。是以至朕前﹑亦不能約束身心。每至艸率不恭。如昨日禦史韓瑛﹑於朕禦門時。捧持本章。竟不恭敬髙舉。今已被參。現在部議。又如原任侍郎陳守創﹑年羹堯曾奏其粗率無禮。一日在諸王大臣會議之處。曳衣露足。見者無不哂笑。從來滿洲風俗﹑尊君親上。出乎至誠。事事不敢越禮。而漢人不知仿效。何也。朕以誨人不倦爲心。有一見聞﹑卽明白指示。欲其醒悟悛攺。不忍聽其暗昧終身。大凡爲司官而不敬堂官者。其人必無上進之志。滿漢司官之禮。自應畫一。如何酌定。著九卿會議具奏。尋議﹑嗣後朝房辦事。堂官席地而坐。漢司官應照滿司官俱屈一膝應對於堂官前。往來俱行趨走。漢科道﹑亦照滿科道禮節。畫一遵行。其有或蹲或立怠慢不恭者。俱令該堂官指名參處。該堂官瞻徇不行參出者。一並交部議處。從之

○諭戶部。向來山西虧空甚多。國帑久虛。不能彌補。歷任撫臣﹑每請將虧空人員。革職畱任彌補。不但毫無益於國帑。此等劣員﹑轉將虧空爲護符。無所不爲。民生實受其害。諾岷蒞任後﹑將虧空人員。盡行參革。酌定以公完公之法。將州縣之火耗重者。嚴行裁汰。酌中量畱耗羨。抵補無著之虧空。不使累及民間。而官員亦免承追不力之參罰。又恐官員無以養廉。復酌撥以爲日用之資。凡地方公務所需。亦皆取給於此。上不誤公。下不累民。此實通權達變之良策也。諾岷在任二年﹑將山西數十年未淸之積案。漸漸就緒。伊都立接任﹑柔懦無能。且好務虛名。因循瞻顧。從前諾岷之未及淸理者。未能淸理一事。當諾岷在任之時。髙成齡不得已﹑協力相助。上緊辦理。及伊都立接任﹑髙成齡苟且怠忽。贊成伊都立之廢弛。今見年歲已久。舊案不能楚結。又經朕數次嚴諭。始請定承追之限。獨不思數年以來。藏匿花費。獘端種種。淸理愈難。髙成齡何不陳奏於從前﹑而乃遲至於今日乎。應如何追完之處﹑俟石麟到任後。與髙成齡悉心定議具奏。伊都立曾奏稱地方虧空﹑彌補全完之後。應將耗羨解充公帑。他省亦屢有如此陳奏之人。朕皆嚴切訓飭之。蓋耗羨者﹑出產於地方。卽小民之膏脂也。以地方之出產。完本地之虧項。所謂以公完公。官民均有裨益。若虧空旣完。則此項耗羨﹑應仍歸於本地之官民。豈有收入公帑之理。他省亦有將州縣之耗羨﹑提解十分中之二三﹑以備公用者。該地方大吏﹑應念此項𨿽充公用。實民力之所輸將。百凡撙節愛惜。不使妄費。遇有應用之事﹑而後動用。方爲節用愛人之道。乃近來督撫藩司等﹑多以此項旣已捐之於公。取攜甚便。任意支用。如此﹑非諾岷提解火耗之初心矣。昨田文鏡奏稱﹑河南固始縣東關官河一道。地勢窪下。七月間﹑驟雨水漲。東岸長興集﹑西岸站馬集二處。被水浸注。民房倒塌。漂沒人口。幸而水退甚速。禾稼無恙。並不成災。無庸題請蠲免。其被水人民﹑已將司庫存貯耗羨之銀動撥令道員確查散賑。加意撫卹等語。如田文鏡之辦理此事。乃以地方之耗羨。爲地方之公用。百姓得沾恩惠。而耗羨之畱﹑誠爲有益。大凡地方小有水旱之事。勘不成災。於例不應題本者。該督撫當就近酌量料理。並具摺奏聞。務令朕得知地方情形。無絲毫隱匿。方不負封疆大臣之任。田文鏡所奏固始臨河鄕村被水之處﹑河道或有應修浚﹑以除水患者。著田文鏡商酌辦理

○己巳。雲貴總督鄂爾泰疏奏。臣前任江蘇藩司於所屬水利﹑悉心咨訪。略知大要。及奉命來滇。心未暫忘。前閱邸抄。知聖主發帑金十萬。委大臣辦理。更蒙聖恩。著臣胞弟鄂禮﹑同往協辦。謹據臣所見﹑冒昧陳奏。按劉河白茆二處。奉上�日開浚。此誠湖海二區之脈絡。江浙六郡之要津也。至江寧之秦淮。其源有二。一出句容華山。一出溧水東廬山。合流入方山埭。自通濟水門﹑入於郡城。內外交資。其利甚溥。但久不疏瀹。河道𨿽存。僅於夏秋﹑暫通舟楫。如不及今疏瀹。勢必日就湮廢。若揚州之五塘。久屬豪彊侵占。而故址尙存。由揚州至邵伯﹑髙郵﹑寶應﹑直達淮安。稍遇水大。一望汪洋。若開浚五塘。亦足分其下流。但河堤綿亙三百餘里。設閘𨿽多。而淮黃及湖﹑一時匯聚。橫行泛溢。須別分支河。出水迅駛。則淮揚二郡﹑永遠奠定。庶江北之水患息矣。江南自劉河白茆之外﹑其南北要津。莫如鎭江之漕河。在丹徒界者﹑四十五里。在丹陽界者﹑九十里。地勢如建瓴。𨿽有京口﹑呂城﹑奔牛諸閘。可以蓄水。而河身淺狹。每年隨浚隨淤。皆由挑浚時。淤泥堆積兩岸。大雨淋漓。仍復衝卸入河。一至冬月。水涸難行漕船挽運艱難。民船起旱盤壩。公私交困。臣查此地﹑系杭﹑嘉﹑湖﹑蘇﹑松﹑常﹑鎭七府行漕之河。而向來每歲挑浚﹑獨責之丹陽。是丹陽之民﹑獨受其累。臣於雍正二年間﹑料估工費。公中疏浚。然猶未能如式。且附近各境﹑有可比丹陽之練湖者。皆應開通以助運河。使流注無窮。不須復浚。庶爲一勞永逸之計。至各郡州縣之內外城河。並各鎭市支河﹑港瀆塘浦之類。一切疏通之法。總須倡率有方。調度得宜。又非臣言之所能盡也。臣曾任江南。故不揣愚昧。越職陳奏。得上�日。覽鄂爾泰所奏江南水道事宜。甚屬周詳。但摺內有越職陳奏字樣。凡內外大臣﹑越職辦事。固爲不可。至非已身職任之事﹑有關國計民生者。旣有見聞。據實入告。方合公忠體國之義。乃盡職﹑非越職也。鄂爾泰所奏。發與範時繹﹑陳時夏﹑齊蘇勒﹑陳世倌﹑鄂禮﹑就近詳加相度。悉心妥議具奏

○雲貴總督鄂爾泰摺奏。花苗一種﹑介在楚黔。兼連西粵。獷悍難馴。謬衝尢甚。今黎平知府張廣泗﹑率領弁員。攻破其地。陸續擒獲賊苗﹑共二百三十餘名。所有渠魁姚相明等﹑現在定擬會題。自此各寨畏威懷徳。有歸歐﹑鬼壘﹑九厥﹑交椅﹑幾馬等寨。俱花苗種類。其頭目率領羣苗﹑冊開戶口花名。同詣行營。願求內附。查歸歐鬼壘等寨﹑系黎平府所屬洪州土司界外。應歸洪州管轄。交椅幾馬二寨﹑系廣西懷遠縣所屬幹衝地方界內。應歸懷遠縣管轄。從之

○安慶巡撫魏廷珍疏報。宿州潛山等九州縣﹑開墾雍正四年分田地六十頃有奇。下部知之

○庚午。雲貴總督鄂爾泰摺奏。雲南永北府蒗蕖地方。與四川之臘汝窩。邊界相接。今四川建昌總兵官趙儒﹑徵巢�刀臘汝窩。臣以川省用兵。事同一體。隨委永北遊擊徐成貞等﹑率領健兵五百名。前往蒗蕖駐札。分路堵禦。協同川兵進巢�刀。擒殺多人。餘皆降服。兩省各皆撤兵回營。奉上諭。封疆大臣。不分彼此。毫不推諉瞻顧。何事不能辦理也。嘉悅覽之

○旌表河南確山縣烈婦﹑林泰妻季氏守正拒姦。含羞自縊。給銀建坊﹑入祠致祭如例

○辛未。雲貴總督鄂爾泰摺奏。雲南臨元鎭屬威遠﹑新平﹑一帶地方。猓賊猖獗。潛匿魯魁哀牢。出沒江內江外。爲害已久。前以鎭沅逞逆。因而威遠猓賊紮鐵匠等﹑乘機劫寨。新平野賊李百疊等﹑亦肆行搶殺。臣嚴檄臨元總兵官孫宏本等﹑帶領弁兵。協力擒巢�刀。深入搜箐。斬殺過半。威遠猓眾﹑擒獻賊首紮鐵匠等。新平凶賊李百疊﹑聞風畏懼。亦率眾投訴。願爲良民。從此威遠新平地方安堵。得上�日嘉獎

○山東巡撫塞楞額疏奏。東平州安山湖﹑淸出官地。請給無地之民。蓋屋居住。栽柳捕魚爲業。得上�日。塞楞額奏稱無地之民﹑準其在堤旁蓋屋居住。捕魚爲業。並未計及窮民蓋屋制船之費。應作何酌量賞助。地方現有耗羨備用銀兩。不於此等愛養百姓之處支給。更於何事動用。塞楞額所奏﹑甚屬疎漏。著另議具奏

○添設四川驛鹽道一員。從四川巡撫憲徳請也

○免江南吳江安東二縣﹑雍正四年分水災額賦有差

○壬申。以廣東廣州將軍石禮哈﹑署理廣東巡撫

○山西太原總兵官袁立相疏言﹑澤州一城﹑偏處西南。逼近太行山。民情彊悍難治。向設把總一員。兵十名。不足以資彈壓。請添設守備一員。千總一員。並添馬步守兵五十名。及撥潞澤營之兵四十名。東西塢嶺二營之兵二十名。連原設之兵十名。共兵一百二十名。令守備﹑千總﹑帶兵一百名。駐札澤州。仍歸潞澤營參將管轄。其原設之把總﹑帶兵二十名。移駐太行山頂之攔車鎭地方。分防晉廟艸底二鋪。從之

○癸酉。以禮部左侍郎兼內閣學士三泰﹑充經筵講官

○甲戌。添設湖北糧道庫大使一員。裁蒲圻縣羊樓司巡檢一員。從署湖廣總督福敏請也

○兵部議覆。廣東總督孔毓珣疏言﹑崖州﹑儋州﹑萬州﹑逼近黎岐。煙瘴未消。三營遊擊守備官員﹑請照邊俸五年俸滿之例升轉。又三江口一協。內扼八排。外連湖廣廣西。深山嵐瘴。約束猺民。實爲險要。請與理猺同知﹑一體照邊俸三年卽升之例。均應如所請。從之

○乙亥。諭內閣。滿洲居首之大學士﹑在前行走外。其餘大學士行走班次。應按其補授之日。前後行走。不必分別滿漢。張廷玉﹑著在孫柱前。嗣後補授大學士時﹑著將班次前後。請上�日。具奏

○以翰林院編修崔紀﹑馬金門﹑俱署日講起居注官

○升湖廣衡州副將周一徳﹑爲湖廣鎭筸總兵官

○丙子。諭各省督撫藩臬等。朕宵旰勤勞。時以教養萬民爲念。所頒諭上�日。皆正徳厚生之要務。實切於民生日用者。乃聞向來諭上�日頒至各省。不過省會之地﹑一出告示。州縣並未徧傳。至於鄕村莊堡偏僻之區。則更無從知之矣。如禁止黃銅﹑賭博﹑宰牛等事。朕爲百姓籌畫者﹑委曲周詳。而地方官員有司﹑不行禁約。上司置若罔聞。無怪乎百姓之迷而不悟也。京師乃五方雜處之地。凡禁約之事﹑較他省爲難。今京城內外。市賣銅器﹑及羣聚賭博者。俱已禁止。豈外省轉不能行乎。他如淸查保甲﹑積貯社倉之類。行之必以其漸。地方始無紛擾。若驟然舉行。而迫之以官法。姦胥猾吏。將借端爲非。轉爲小民之累。今觀地方大吏﹑於應當從容辦理之事。則急切爲之。而於一時可以禁止之事﹑實有益而無害者。則漫不經心。豈非緩急失宜。先後不得其序耶。至於邪教妖言。大有關於人心風俗。該地方官﹑一有所聞。卽當畱心根究庶可以消姦宄而安良善。所謂防微杜漸也若下司隱匿不報。或上司知之﹑又欲化有事爲無事。勢必致姦宄漏网。匪黨無所忌憚。附和者愈眾。則將來株連者愈多。是本欲息事﹑而轉致多事。故不如懲治之於早也。各省督撫藩臬﹑皆地方大吏﹑勉之毋忽

○丁丑。上詣恩佑寺行禮

○諭刑部。刑名關系民命。死者不可復生。斷者不可復續。故禮記王制曰。刑者侀也。侀者﹑成也。一成而不可變。故君子盡心焉。朕於刑名﹑更加愼重。書曰。天討有罪。五刑五用哉。五刑有輕重之等。無一非天理之當然。故當輕當重。必須至公至平。乃爲欽承天道。若應嚴而寬。便是逆天。稍寬。且不可。而況於嚴乎。朕爲人君﹑尙不可寬嚴稍失其平。況人臣居法司之任者乎。凡有案件﹑始之以聽斷。繼之以研訊定之以律例。若稍有不公不平之處。則情罪之輕重不得其宜。而用法之寬嚴﹑皆失其當矣。蓋鴟鴞不除。無以致鸞鳳。稂莠不剪。無以植嘉禾。司刑名者姑息養姦。則小人無所懲戒。必不能攺惡以從善。此所謂婦人之仁。其害豈淺小哉。故刑法者﹑使人遷善遠罪。所以輔教化者也。舜之勉臯陶曰。汝作士。明於五刑。以弼五教。期於予治。刑期於無刑。民協於中。夫持法之平。可以成協中之化。故居法司之任者﹑不但重罪不可疎忽。卽輕罪亦當詳愼。務操其至公至平之心。而時凜天監在玆之懼使用法之寬嚴悉當。情罪之輕重允孚。則不愧明允之司。而成無刑之治矣

○戊寅。吏部等衙門議覆。河南總督田文鏡疏稱﹑豫省紳衿﹑苛虐佃戶。請定例嚴行禁止。嗣後不法紳衿﹑如有苛虐佃戶者。地方官詳報題參鄕紳照違制例議處。衿監吏員﹑革去職銜。得上�日。凡立法務得其平。本內但議田主苛虐佃戶之非。儻有姦頑佃戶﹑拖欠租課。欺慢田主者。何以並不議及。著再議具奏。尋議﹑嗣後姦頑佃戶﹑拖欠租課。欺慢田主者。請照不應重律論杖。所欠之租。勒追給主。直省一體遵行。從之

○刑部疏參蔡珽從前四川巡撫任內﹑屢蹈重罪。部議革職。及威逼屬員蔣興仁自盡。部議斬罪。悉蒙聖慈寬宥。擢授左都禦史。洊至兩部尙書。兼漢軍都統。署理直隸總督。仍敢肆行無忌。種種不法。復蒙矜宥。調授奉天府尹。乃尙不知攺悔。挾詐懷私。罪案山積。今將蔡珽所犯諸罪﹑謹列陳之。如怡親王等﹑查勘水利。撥兵引導。訛傳七省﹑騷擾營兵。其罪一。伊子蔭生。欺公請復。其罪二。本章錯誤並不認罪。狡飾狂悖。其罪三。寧遠州知州孫大桐﹑將徵收米豆。私自借出。蔡珽徇隱不參。其罪四。屬員刑名案件。故違部限。蔡珽袒庇不提。其罪五。錦縣知縣呂曰宮﹑虧空米豆。蔡珽代爲欺隱。其罪六。奉天府屬徵收銀米。擅令停解。任意藐法。其罪七。奉屬各府州縣﹑支給俸工銀兩。竟不飭查日期。疎忽政務。其罪八。寧遠等州縣﹑所收莊頭餘地租糧艸束。攺折銀谷。並不詳查。玩忽國計。其罪九。鋪司被人奪去公文。並不批查。懈弛公務。其罪十。良民控告訛詐案件。竟不準理。縱暴殃民。其罪十一。盛京侍郎武格﹑所參孫大桐疎縱一案。並無冤抑。蔡珽懷私妄奏。其罪十二。私受夔州府知府喬鐸﹑夔關稅銀一千八百八十兩。富順縣知縣劉上駟﹑鹽規銀五千兩。婪贓入已。其罪十三。捏造公用名色。冒銷藩庫銀三萬兩。其罪十四。收受貪殘不法之程如絲﹑銀六萬六千兩。金九百兩。貪賄庇姦。懷欺保舉。其罪十五。交結大逆不道之查嗣庭。其罪十六。黨庇行止妄亂之戴鐸。其罪十七。讒潛嶽鐘琪﹑稱爲不可深信。後嶽鐘琪經過保定時。又恐姦迹敗露。轉以無稽荒謬之語。巧爲播弄。讒忌姦險。其罪十八。按之律例。蔡珽所犯諸罪。均幹大辟。蔡珽應斬立決。伊妻子入辛者庫。財產入官。今伊現在四川質審。應行文四川巡撫。將伊作速鎖解來京正法。得上�日。蔡珽從寬攺爲應斬。著監候秋後處決。余依議

○己卯。以翰林院編修顧仔﹑提督廣東學政

○川陜總督嶽鐘琪疏奏。湖廣﹑江西﹑廣東﹑廣西等省之民。逃荒入川。不下數萬戶。請開招民事例。給窮民牛具秄種。令其開墾荒地。方爲有益。得上�日。覽嶽鐘琪奏。朕心深爲憫惻。各省大小官員。於地方歉收。卽當題請設法撫卹。況各省皆有耗羨備用銀兩。卽當以此爲賑卹貧民之用。何得坐視百姓之窘迫。不加賑卹。而令其逃往他省乎。今據嶽鐘琪奏請設法安插。令其開墾﹑以爲生計。此實安輯貧民之急務。其牛具秄種口糧等項之費﹑不必另開事例。現今有營田水利捐納銀兩敷余之項。存貯在京。著於此內﹑撥發十萬兩解川應用。儻有不敷。該督撫再爲奏請。但此等遠來多人。良姦莫辧。不行稽查。必轉爲良民之擾。且恐旣開招墾之端。愚民無知。但圖目前之利。必至輕去其鄕。亦非所以愛之也。且地方官吏﹑坐視百姓之遠徙異鄕。而不知軫念。斷不可不加懲戒。著嶽鐘琪會同巡撫憲徳﹑行令四川州縣。將雍正四年秋冬以後﹑各省入川人戶。逐一稽查姓名籍貫。果系窮民﹑酌量安插。再備造細冊。咨查原籍。將所用牛種口糧銀兩。著落原籍之州縣官。照數補還。如此﹑則遊惰之民。不致混冒。而地方官亦知所儆戒。共以愛養百姓爲務。可杜流移之患於將來矣

○授鎭國公弘春妹爲郡主。壻色卜騰旺布﹑爲和碩額駙

○湖廣總督福敏題﹑永順宣慰司彭肇槐患病休致。請以其子彭景燧襲替。下部知之

○庚辰。孝慈髙皇后忌辰。遣官祭福陵

○上回宮

○吏部議覆。雲貴總督鄂爾泰疏奏。雲南文職員缺﹑有調補三年卽升者。有調補五年卽升者。今準部咨﹑令臣確查定議。臣查雲南省之元江﹑普洱﹑廣南﹑師宗﹑威遠等缺。及新攺流之鎭沅府﹑恩樂縣﹑俱極邊瘴癘。宣威州﹑系初辟之地。俱照舊例揀選調補。三年俸滿升用。東川府﹑夷多漢少。所轄之巧家營﹑今新攺會澤縣及者海﹑歹補﹑則補等處地方。俱去府窵遠。遇有知府知縣雜職等缺。請於本省揀選調補。五年俸滿升用。其開化﹑廣西二府﹑正雜等官。及廣西府分防五槽等處通判。新平縣知縣。祿勸州知州。麗江府知府﹑經歷。鶴慶府分駐維西通判。劍川州分駐中甸州判。黑白二井提舉。彌沙阿陋二井大使各缺。或鄰逼番夷。或地方緊要。俱請照例﹑仍於本省揀選調補。以邊俸升轉至鶴慶﹑順寧﹑永昌﹑永北四知府。劍川﹑騰越﹑云州三知州。𨿽非調補之缺。但遠在極邊。接壤外域。亦應照邊俸﹑聽部升轉。其雲南﹑元江協。廣南﹑普威二營。駐札處所。煙瘴未消。夷性凶悍。副參守備等官﹑請照文職之例。揀選調補。三年俸滿升用。東川一營遊守員缺。亦揀選調補。五年俸滿升用。至黔省黎平﹑定廣二協。都勻一營。𨿽非煙瘴之區。但接壤生苗。甚屬緊要。副參守備員缺。並請揀選題補均應如所請。從之

○戶部等衙門議覆。福建總督髙其倬疏奏。臺灣府所屬四縣。查得臺灣一縣之人。原有家眷。其鳳山﹑諸羅﹑彰化三縣之人。系新經遷處。全無妻室。是以戶口不滋。地多曠土。就臣淺昧之見﹑若令全不搬眷。固非民願。若一槪搬眷﹑歲增日益。又將有人滿之患均非長策。請嗣後住臺人民其貿易雇工﹑及無業之人。全無田地。一槪不準搬眷往臺。若實在耕食之人﹑令呈明地方官。查有墾種之田﹑並有房廬者。卽行給照。令其搬往安插。至佃戶之中﹑有住臺經五年。而業主又肯具結保畱者。準其給照搬眷。其餘一槪不準等語。查臺灣遠隔重洋。實稱要地。舊例閩粵人民﹑往臺墾種者。所有妻眷﹑一槪不許攜帶。止許隻身在臺而全家仍住本籍。蓋在臺𨿽爲遊民。而在本籍則皆土著。今若令其搬眷成家。是使伊等棄內地現在之田廬。營臺地新遷之產業。在民間徒滋煩擾。非國家向來立法之初意。應將髙其倬所請﹑毋庸議。得上�日。九卿所議是。臺灣人民﹑攜帶家口。應行與否。歷來眾論不一。朕令髙其倬到閩後﹑詳愼酌量定議具奏。今髙其倬所奏﹑亦胸無定見。而爲此遊移遷就之詞。古人云﹑利不什。不變法。害不什﹑不變制。著仍照舊例行。待朕再加酌量

○辛巳。吏部疏奏。廣東肇髙道王士俊﹑揭報廣東布政使官達﹑受賄婪贓。令重役李長茂﹑委管黃江廠稅。王士俊詳請署撫阿克惇嚴訊。署撫令按察使方願瑛﹑力勸士俊從寬銷釋等情。得上�日。官達﹑方願瑛﹑俱著解任質審。廣東布政司印務﹑著少詹事王謩署理。按察司印務﹑著翰林院侍講尹繼善署理

○兵部議覆。署直隸總督宜兆熊等疏言﹑磁州駐防千總一員。兵一百十三名。實屬官微兵寡。應令大名協右營守備﹑帶兵一百九名。移駐磁州。至元城縣﹑應令大名協右營千總﹑帶兵一百二十五名。專汛。小灘鎭﹑應令右營把總。帶兵六十一名防守。均應如所請。從之

○壬午。戶部疏奏。請將各省運到黴濕漕米。發還旗丁。另行買補。得上�日。今年雨水略多。運送米石。不無沾濕。若令旗丁盡行賠補。未免苦累窮丁。但將成塊不可食之米﹑揀出發回

○移河南上北河同知﹑攺駐陽武縣太平鎭地方。其新設之上南河同知﹑駐中牟縣楊橋。下北河同知﹑駐祥符縣陳橋。懷慶府黃河同知﹑駐武陟縣二鋪營。武陟縣主簿﹑駐木欒店。從河南總督田文鏡請也

大淸世宗敬天昌運建中表正文武英明寬仁信毅大孝至誠憲皇帝實錄卷之六十一

大淸世宗敬天昌運建中表正文武英明寬仁信毅大孝至誠憲皇帝實錄卷之六十二

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正五年。丁未。冬十月。癸未朔。享太廟。上親詣行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○頒雍正六年時憲歷

○甲申。命署江南江寧將軍何天培來京。以鑲白旗滿洲都統拉錫﹑署江南江寧將軍。工部尙書兼內大臣公誇岱﹑兼理鑲白旗滿洲都統事務

○九卿遵上�日議覆。雲南﹑貴州﹑四川﹑廣西﹑湖廣五省。攺土爲流之土司。有犯斬絞重罪者。其家口應遷於遠省安插。犯軍流罪者。土司並家口﹑應遷於近省安插。飭令該地方文武官稽查。不許生事疎縱。從之

○川陜總督嶽鐘琪題報。巢�刀撫建昌冕山賊番事竣。苗疆底定。普雄涼山﹑地方遼闊。請暫畱兵丁彈壓。土兵口糧。並懇賞給。得上�日﹑冕山賊番。向來逞惡肆姦。敢行不法。久爲民害。地方大吏﹑畏難因循。不肯辦理。嶽鐘琪遵上�日巢�刀撫。調度有方。俾苗疆永遠寧謐。甚屬可嘉。嶽鐘琪﹑著交部議敍。並將在事官兵﹑加恩議敍賞賚。其兵丁等借支銀兩。槪加恩賞給。不必扣還

○乙酉。諭內閣。向來甘肅估撥兵糧。其每年某州縣﹑應撥若干。並應支何營兵丁。多寡遠近之間。總無一定。皆聽每年酌估。以致胥吏作姦。上下其手。近聞該督撫等﹑將放糧之州縣。與領糧之營汛。酌量派定。以除積獘。但平居無事之時。支放皆有定額。儻遇用兵籌餉之際。需用糧石。不在定額之數。若不預定章程。恐不肖官吏﹑臨時又開納賄營私之路。著該督將甘肅所屬州縣﹑額徵糧石之多寡。與營汛之遠近。逐一計算。應如何估撥。悉心酌定。使支放皆奉成規。不萌鉆營規避之念。則於官弁兵民﹑均有裨益

○諭大學士九卿等。科道職司言路。乃朝廷政務所關。當矢竭公忠。無欺無隱。方爲稱職。朕觀數年以來。科道陳奏者。並無忠讜可信之詞。又有庸陋之科道。旣不敢直陳政務之大端。又恐蹈緘默之愆。往往摭拾瑣細迂謬﹑毫無關系之事。濫行條奏。甚至顚倒是非。紊亂黑白。或借以行私植黨者有之。從來人君聽言納諫。原爲美徳。但言之公者﹑自應嘉納。而言之私者﹑豈可漫爲聽從。今科道所奏。朕若不加采納。則以朕爲不能受諫。若所言謬妄﹑而稍爲懲戒。則謂刻待言官。以杜忠諫之路。此爲君之所以難也。舊例科道吏部等官。專用科目出身之人科道職司糾參。吏部管理考察。相爲表裏。凡外任科目出身之州縣官。一經行取內升。卽可補授吏部科道。由是操督撫之短長。敢於上司前﹑傲慢無禮。爲督撫者。亦恐結怨報復。不加約束。頗爲吏治人心之害。是以數年以來。行取之典。未曾舉行。朕思禮部管理科場。翰詹職司文翰。國學官員有課士之責。自宜專用科目之人。若科道吏部﹑皆系辦事衙門。並非用其文墨也。何必拘定科目乎。朕意欲將舊例變通。以杜黨援之獘。而收用人之效。嗣後銓補科道吏部﹑及州縣行取之例。著大學士九卿等﹑詳議具奏。但此例相沿已久。今欲變通。若稍有未協。恐生疑議。如或不應更易。卽各陳所見。毋面從背非﹑以蹈欺罔。尋議﹑嗣後科道缺出。在京則令翰林院掌院﹑於編修檢討內保送。各部院堂官﹑於各屬司官內。不論科甲貢監。擇其勤敏練達﹑立心正直者。保送引見補用。在外則各省督撫﹑將州縣官保送引見。恭候選定。其畱京者﹑以科道補用。至吏部四司郎中等員缺。與戶兵工刑四部司員。不論科甲貢監。俱歸月選。從之

○戶部議覆。川陜總督嶽鐘琪疏言﹑川省運販米船。向無船料。客商或夾帶私鹽違禁之物。無可稽查。而沿途地方官。往往借端需索。請照淮關船料尺寸則例。抽報料稅。所輸無幾。稽查甚便。至米船出川。地方官如有勒索稽畱者。該督撫指名題參。應如所請。從之

○喀爾喀車臣汗滚臣﹑遣使進九白年貢。宴賚如例

○丙戌。諭內閣。八旗滿洲﹑火器營護軍校。及兵丁等。往蘆溝橋操演槍炮。起身甚速。天气寒冷。著每人賞給銀五兩。制備禦寒衣服。不得妄費

○以禮部左侍郎唐執玉﹑爲武會試正考官。都察院左副都禦史錢以塏﹑爲副考官

○丁亥。正紅旗漢軍副都統李楠﹑緣事革職。升正黃旗護軍參領舒楞額﹑爲正紅旗漢軍副都統

○順承郡王錫保等遵上�日審奏。隆科多罪案。大不敬之罪五。欺罔之罪四。紊亂朝政之罪三。姦黨之罪六。不法之罪七。貪婪之罪十六。查隆科多私抄玉牒。收藏在家。大不敬之罪一。將聖祖仁皇帝欽賜禦書。貼在廂房。視爲玩具。大不敬之罪二。妄擬諸葛亮。奏稱白帝城受命之日。卽是死期已至之時。大不敬之罪三。盛京兵部主事馬岱之事。屢奉聖諭。隆科多明知干犯。復行妄奏。大不敬之罪四。皇上賞銀三千兩。著令修理公主墳墓隆科多遲至三年。竟不修理。大不敬之罪五。聖祖仁皇帝升遐之日。隆科多並未在禦前。亦未派出近禦之人。乃詭稱伊身曾帶匕首﹑以防不測。欺罔之罪一。狂言妄奏。提督之權甚大。一呼可聚二萬兵。欺罔之罪二。時當太平盛世。臣民戴徳。守分安居。而隆科多作有剌客之狀。故將壇廟桌下搜查。欺罔之罪三。妄奏被參知縣關敶﹑原系好官。欺罔之罪四。皇上謁陵之日。妄奏諸王心變。紊亂朝政之罪一。妄奏調取年羹堯來京。必生事端。紊亂朝政之罪二。妄奏舉國之人﹑俱不可信。紊亂朝政之罪三。交結阿靈阿﹑揆敍邀結人心。姦黨之罪一。保奏大逆之查嗣庭。姦黨之罪二。徇庇傅鼐﹑沈竹﹑戴鐸﹑巴海。不行查參。姦黨之罪三。比目�匿伊門下行走之蔡起俊。姦黨之罪四。徇庇阿錫鼐﹑法敏﹑將倉場所奏浥爛倉米。著落歷年監督分賠之案。巧爲袒護具奏。姦黨之罪五。曲庇菩薩保。囑托佛格免參。姦黨之罪六。任吏部尙書時。所辦銓選官員。皆自稱爲佟選。不法之罪一縱容家人﹑勒索財物。包攬招搖。肆行無忌。不法之罪二。徇庇提督衙門筆帖式詹泰﹑囑托原任吏部侍郎勒什布。攺換成例。不法之罪三。發遣安西人犯﹑應給口糧。並赤金等處﹑應裁應補兵丁之處。故行推諉。欲以貽誤公事。不法之罪四。因系佟姓﹑捏造惟有人冬耐歲寒之語。向人誇示。以爲姓應圖讖。不法之罪五。自知身犯重罪。將私取金銀﹑預行寄藏菩薩保家。不法之罪六。挾勢用彊。恐嚇內外人等。不法之罪七。索詐安圖銀三十八萬兩。貪婪之罪一。將受趙世顯銀一萬二千兩。貪婪之罪二。收受滿保金三百兩。貪婪之罪三。收受蘇克濟銀三萬六千餘兩。貪婪之罪四。收受甘國璧金五百兩。銀一千兩。貪婪之罪五。收受程光珠銀五千兩。貪婪之罪六。收受六格貓睛映紅寶石。貪婪之罪七。收受姚讓銀五百兩。貪婪之罪八。收受張其仁銀一千兩。貪婪之罪九。收受王廷揚銀二萬兩。貪婪之罪十。收受吳存禮銀一萬二千兩。貪婪之罪十一。收受鄂海銀一千五百兩。貪婪之罪十二。收受佟國勷銀二千四百兩。貪婪之罪十三。將受佟世祿銀二千兩。貪婪之罪十四。收受李樹徳銀二萬一千四百餘兩。貪婪之罪十五。收受菩薩保銀五千兩。貪婪之罪十六。以上罪狀昭著。隆科多應擬斬立決。妻子入辛者庫。財產入官。疏入。上召議政王大臣內閣九卿等。諭曰。隆科多所犯四十一款重罪。實不容誅。但皇考升遐之日。召朕之諸兄弟及隆科多入見。面降諭上�日。以大統付朕。是大臣之內承上�日者﹑惟隆科多一人。今因罪誅戮。𨿽於國法允當。而朕心則有所不忍。隆科多忍負皇考及朕髙厚之恩。肆行不法。朕旣誤加信任於初。又不曾嚴行禁約於繼。今惟有朕身引過而已。在隆科多負恩狂悖。以致臣民共憤。此伊自作之孽。皇考在天之靈。必昭鑑而默誅之。隆科多免其正法。於暢春園外附近空地。造屋三間。永遠禁錮。伊之家產。何必入官。其應追贓銀數十萬。尙且不足抵賠。著交該旗照數追完。其妻子亦免入辛者庫。伊子嶽興阿﹑著革職。玉柱﹑著發往黑龍江當差

○理藩院奏。鄂羅斯頭目郎喀﹑呈請將商人之馬匹牛羊。畱在張家口外牧放。應如所請。令張家口察哈爾總管﹑嚴行稽查盜賊。禁止鬥毆。得上�日﹑鄂羅斯旣欲將伊等馬匹牲畜。牧放邊外。著照所請行。卽派司官一員前去。稽查盜賊。禁止鬥毆。並曉諭鄂羅斯郎喀。爾等畱住之人。必須揀選善能管轄者爲首。使約束爾等之人。毋令生事。再行文與就近居住之總管等。著各屬下人。加意約束。防禁盜賊。鄂羅斯﹑系外藩小國。如伊等馬匹牲畜。被人偸竊遺失。查系何處地方。卽著該地方總管等。查緝交付。若不能查獲。著該地方總管等﹑照數賠償

○戊子。諭吏部。臺灣遠隔海洋。向來學政﹑交與臺灣道兼管。朕思道員管理地方之事。又兼學政。未免稍繁。應將學政交與派往巡察之漢禦史管理。永著爲例

○戶部遵上�日議覆。西安八旗出徵官員﹑所借銀兩。請於各人所得俸銀內坐扣。其休致病故者。俱於伊等子弟所得俸銀錢糧扣完。得上�日﹑凡出徵兵丁所借銀兩。朕已加恩。盡行豁免。其官員等所借俸銀﹑未曾豁免者。原有深意。蓋官員與兵丁不同。若與兵丁一體豁免。則將來遇有差遣之時。本人不便借支。該管官不便借給。緩急之際。轉覺無所資藉。朕所以未曾降上�日豁免者。正加恩於出徵之官員也。但已經休致﹑及亡故之人。本身旣無俸可扣。於其子孫俸餉內扣還。朕心不忍。除有罪革職人員外。著加恩全行豁免。至外委之員。本無俸祿可以指借。當時何得借與以市私恩。著查明﹑於原借給之將軍大臣名下追補。凡滿洲蒙古﹑漢軍﹑綠旗﹑各處出徵之官員。俱照此上�日行

○福建總督髙其倬疏言﹑各處彈八�允錢糧。一以部頒法馬爲準。福建各屬收解錢糧。輕重不等。司庫部頒法馬。止有一副。彈八�允紛繁。將銅質磨擦。分數漸輕。請頒部法二副應用。循環繳換。得上�日﹑部頒法馬。乃輕重合宜之式樣。各省布政司。自應照式較準。制成法馬。並令闔屬畫一遵奉。其或有出納之際。加重減輕者。卽當嚴查參處。此乃經常之道。豈有錢糧總匯之布政司。出納繁多。專以法馬一副。日日彈用。以致銅質銷磨。輕重失實之理。且部中循環更換。亦不勝其繁。髙其倬所奏。迂闊若此。宜乎福建各屬收解錢糧。輕重不等也。著該部將朕諭上�日﹑通行各省。儻有如閩省因一副常用。將銅磨輕。與原頒分兩不符者。咨部另請頒給

○己丑。諭內閣。外省鄕試房考。舊例皆用現任知縣入闈。朕思知縣身爲民牧。地方政務甚繁。入闈動經數月。諸事或至遲誤。朕意欲將外省房考之例﹑斟酌更定。或於鄰省中﹑舉人進士之在家。候選者。臨期調取數十人。交與監臨之督撫。秉公掣簽。令其入闈分校。著九卿悉心詳議具奏

○以鑲白旗護軍統領公博爾屯﹑署鑲黃旗蒙古都統

○命貴州巡撫何世璂﹑來京陛見。以貴州布政使祖秉圭﹑署理貴州巡撫。貴州按察使赫勝額﹑署理貴州布政使司布政使。貴州黎平府知府張廣泗﹑署理貴州按察使司按察使

○命大學士九卿等。觀浙江巡撫李衛所進瑞谷。大學士等奏言﹑皇上至徳光昭。太和翔洽。是以宇內徧產嘉禾。浙江又呈瑞谷。臣等不勝歡忭。得上�日﹑覽卿等所奏。此非朕涼徳所能致。想浙省澆漓之習﹑必然丕變。是以感召上蒼如此之瑞應。朕深爲浙省臣民慶幸。著將此曉諭浙江通省

○刑部等衙門奏。宛平縣民重陽。因伊妻龔氏﹑與張起鳳通奸。將龔氏打死。張起鳳被打走脫。重陽應擬絞監候。得上�日﹑律載止殺姦婦者。照毆妻至死律。擬絞。蓋恐姦情不實。將此杜借名殺妻之獘。若姦情是實。而奸夫被毆走脫。及拏獲到官承認者。亦照此擬罪。殊未允協。著九卿會議具奏。尋議﹑本夫於姦所獲姦。將妻毆死。奸夫走脫。後被拏獲到官。審明姦情是實。奸夫供認不諱者。將奸夫擬絞監候。本夫照不應重律。杖八十。永爲定例。從之

○庚寅。諭吏部。朕因盛京各官﹑習气不好。是以揀選京員調補。原欲其悉心辦理事務。若到任未久。卽以京城員缺升用。於盛京部務無益。嗣後由京補授盛京滿漢司官。歷俸三年。方行升轉。如三年內﹑遇伊應升之時。爾部奏聞。以升銜畱任。仍以升銜較俸

○命理藩院。右侍郎班第﹑回內閣學士任。升內閣學士顧魯爲理藩院左侍郎。調理藩院左侍郎眾佛保﹑爲右侍郎

○辛卯。刑部議奏。四川成都府拏獲捏稱嶽鐘琪造反之人。據侍郎黃炳等。審系湖廣黃州府麻陽縣民盧宗漢﹑寄居川省長壽縣。因贖田私事。希圖準狀。播造浮言。沿街叫喊。並無主使之人。應將盧宗漢﹑照妖言惑眾律。擬斬監候。從之

○壬辰。諭內閣。朕覽文武官員履歷。開載年歲。任意增減。多有不實。外省文武﹑年歲不實者尢多。夫國家用人。惟論其才力之可以辦事任職與否。原不以年歲之老少爲重輕。如老成望重之人。宜於居官服政。年齒𨿽多。而精神尙健。卽屬可用之員。若年𨿽未老。而志气委靡。則不可用。是多者不必減之爲少也。少年精壯之人。宜於效力宣勞。年𨿽輕而辦事勤敏。亦屬可用之員。若年齒𨿽大。而才具庸劣。則不可用。是少者不必增之爲多也。人之立身。事事皆當誠實。不可涉於欺詐。彼增減年歲者。無益於功名。而有關於品行。豈得習爲固然。今朕特爲訓諭。凡各官從前之年歲不實者。著卽行攺正。令以實在年歲﹑開明注冊

○癸巳。諭兵部。明年更換阿爾泰駐防兵丁時。將軍巴賽員缺。著派護軍統領公博爾屯前往。參贊大臣常色禮員缺。著派都統查克旦前往。其駐防兵丁。卽令博爾屯﹑查克旦﹑會同該旗大人。預將年力精壯﹑漢仗好可以學習成材者。揀選派出。令其前往

○升索倫總管塔爾岱﹑爲白都納副都統。仍兼理總管事務。並發帑五千兩。交塔爾岱帶往。酌量養育索倫窮苦之人。及賞給效力兵丁

○調奉天錦州副都統圖爾賽﹑爲熊嶽副都統。升奉天總管多索禮﹑爲奉天錦州副都統。仍兼理總管事務

○甲午。諭兵部。各省武職內﹑俱有可用之人。因各省有題補不題補之分。是以各員升轉。遂有遲速之異。其有題缺之省分。該督撫提鎭﹑得揀選保題。升遷甚速。至本無題缺﹑及題缺無多之省分。卽有諳練賢員。亦必論俸升遷。格於成例。每多遲滯。殊覺不均。嗣後本無題缺﹑並題缺無多之省分。著該督撫提鎭﹑秉公揀選。將職名開列。具本保題。爾部注冊。以備朕揀擇酌用

○戶部議覆河道總督齊蘇勒等疏報。江南朱家口堵塞之後。安河等澱﹑以至木家墩一帶地方。盡皆淤成膏腴美地。分晰丈勘新淤地畝。泗州﹑虹縣﹑桃源﹑睢寧﹑宿遷五州縣。共丈出二萬二千六百二十二頃六十三畝零。共應升科銀四萬八千四百五十兩零。此新淤之地。俱系平衍沃土。非尋常湖灘可比。應卽於雍正六年升課起租。其木家墩一帶。俟漧涸之日。陸續淸丈。另行報升。並請於五州縣適中之地﹑在宿遷縣白洋河鎭。設立衛守備一員。徵收錢糧。新衛賜以嘉名。伏候欽定。應如所請。從之。尋定新設衛曰潼安

○乙未。賞各省會試下第武舉銀各四兩

○康親王崇安等遵上�日議覆順天學政孫嘉淦條奏。請整飭八旗官學。以育人材。嗣後選官學生。務擇聰明俊秀子弟。考課分習淸漢書。每旗給官房一所爲學捨。以貢生五人爲教習。派定所教人數。優其廩給。專其訓導。又不時稽查勤惰。期滿。分別議敍。應如所請。從之

○丙申。諭大學士九卿等。天地生財。原以濟生民之用。貴乎流通於宇宙之間。故出之於此。得之於彼。流通轉移。各受其益。此卽裒多益寡。酌盈劑虛之道也。乃愚昧無知之人。不明此義。惟恐積之不固。祕之不深。或以萬計。或以數十萬計。埋藏地中。多方掩蓋。不令人知。迨歲月久遠。子孫亦無從蹤迹。遂至迷失。是錙銖而積之。什襲而藏之者。竟歸於烏有。亦惑之甚者矣。或有時被他人刨取。旁觀忮妒。每致紛爭角訟。因而受累招尢。豈非埋藏者實貽之害乎。似此愚昧無知之見。若不明白開導。終至迷而不悟。朕爲愛養生民計。欲使財寶流通。彼此得其利濟。其作何曉諭勸戒禁止之處。著九卿會議具奏。再富家巨室。每以金銀殉葬。毫無益於死者。而徒起小人覬覦之心。厥後往往不免偸掘之事。此其於理不順。於事非宜。更不待智者而後知也。並將此通行曉諭勸導之。尋議﹑通行八旗。及各直省督撫。轉飭地方官。徧張告示。宣揚聖訓。明白曉諭禁止。嗣後有收金銀埋藏地中。及被他人偸掘者。事發。將所藏金銀﹑充地方賑卹窮民之用。至以金銀殉葬。尢非禮制。應一並曉諭禁止。從之

○諭兵部。滿洲兵丁。弓馬技勇。均屬優長。惟於水師﹑向未練習。是以朕令天津地方。設立水師營。今杭州駐防兵丁。旣在濱江沿海之地。亦當挑選壯丁。學習水師。著鄂彌達﹑李衛﹑悉心商酌具奏

○諭八旗都統等。獲罪人犯。俱送刑部監禁。監內人多。或致感觸時气。旗人與民人不同。民人犯法。完結之日。卽回原籍。若旗人罪案完結。仍供各項差役。並非棄置不用之人也。所以治其罪者。特欲其知所懲戒攺悔耳。乃旗人一罹罪戾。卽成廢人。殊覺可惜。況監內拘禁者又皆惡亂姦險之重罪人犯。一處拘禁。豈有善言相告。不但不能悛攺。徒習於爲惡而已。除八旗現審之罪人。及審實之死罪。照常在刑部監禁外。其審結定罪﹑緩決候審﹑及虧空官銀監追人等。著八旗各將入官房屋修築髙墻。分爲三所。重犯一處。輕犯一處。犯婦一處。如此分別監禁。旣可減災病。亦無擾亂等事。包衣佐領下人等。亦照此行。宗室覺羅等。於宗人府拘禁。似爲允當。著管理旗務王大臣﹑會同內務府總管﹑詳議具奏。尋議﹑八旗各將入官房屋。修築髙墻。分爲三所。重犯﹑輕犯﹑以及犯婦。分別看守。所需米糧柴炭等項。照例支取。看視醫生。請上�日派委。眾犯家屬。準於初二十六入看。並嚴禁看守人等徇情需索。從之

○飭各省總兵官﹑毋得進獻方物

○丁酉。上禦太和殿視朝。諸王及文武升轉各官謝恩

○戊戌。命文淵閣大學士張廷玉﹑爲文華殿大學士。仍兼管戶部尙書﹑翰林院掌院學士事

○禮部等衙門遵上�日議覆。各部院堂司官相見儀注。並請滿漢畫一遵行。不得互異。得上�日﹑堂司相見體統。𨿽經大臣等議定。而科道與各部司官皆不曾與議。恐狂妄無知之小人。將來別有議論。亦未可知。此所定儀注。著科道與部院司官﹑公同詳議具奏。尋議朝廷名分。自有尊卑。滿漢禮儀。尢當畫一。所議堂司相見儀注。及滿漢科道體統相同之處。至爲允當。應請著爲定例。永遠遵行。從之

○署直隸總督宜兆熊疏言﹑霸州雄縣等二十四州縣被水窮民。已蒙恩散賑。其各屬被水地畝錢糧。暫請緩徵。得上�日﹑朕念直隸濱河之地。易於被水。用沛特恩。遣官發帑。加意賑卹。此乃格外惠及窮民之意。至於被水之處。仍應勘明分數。題請照例蠲卹。不得因已經遣官發帑。遂不照定例遵行。並諭各省知之

○己亥。諭議政王大臣等。阿爾布巴差兵至阿里。欲害頗羅鼐。被頗羅鼐。將伊所發之兵。盡行截殺。已領兵往招。徵巢�刀阿爾布巴。此舉若能事成。於西藏有益。但今現有欽差馬喇僧格在藏。恐伊等或爲阿爾布巴所惑。從中講和。或被阿爾布巴等誆誘。以至頗羅鼐受害。則大有關系。著嶽鐘琪於川陜標下官員內﹑選擇熟習番情。通曉番語。可以差遣往藏者。速令其前往。將一應情節。密述與馬喇﹑僧格俾伊等心中明白則諸事無阻。此諭﹑著學士班第送去。其詳悉之處。班第口傳

○軍營效力行走原任大同總兵官馬覿伯奏言鄂爾昆圖拉地方。爲極邊初墾之地。近產瑞麥。有一莖至十五穗之多。實屬希逢之上瑞。罕覯之嘉祥。得上�日。今歲各省俱產嘉禾。頃馬覿伯復進瑞麥。朕觀自古聖帝賢王。皆務實心實政。不以祥瑞爲尙。朕深明此理。擯斥虛文。因今歲爲通行耤田典禮之初。卽獲感召天和。是以特爲表著。以明天人感應之理。捷於影響。期中外諸臣﹑益加誠敬。共相儆勉於將來也。但恐地方有司。未必深悉朕心。或競尙嘉禾之美名。借端粉餙。致有隱匿旱潦而不以上聞者。亦未可定。著將雍正五年以後﹑各省田畝所產嘉禾。俱停其進獻奏聞

○庚子。諭內閣。鳳凰城中江稅務。向來俱系城守尉等員管理。但此處系外國交易之地。關系緊要。嗣後著盛京五部堂官。於司官內揀選奏聞。派出管理。一年更換

○刑部議覆山西太原府理事通判常安條奏。驛站馬夫驛夫外。又有館夫一項。並各衙門額設燈夫。請盡行裁革。以免科派應如所請。從之

○辛丑。諭刑部。向來另戶之人。犯罪發遣。俱不爲奴。但另戶亦有不同。其中有卑污下賤。同於奴僕者。亦有原系家下奴僕。開戶而爲另戶者。若發遣遠方。不令人管束。又致生事。嗣後除滿洲正身之另戶外。如有此等犯罪發遣者。著該部酌量﹑給與披甲之人爲奴當差

○加湖廣總督邁柱兵部尙書銜

○以兵部侍郎胡煦﹑兼理禮部侍郎事務

○調正紅旗漢軍副都統常在﹑爲鑲藍旗滿洲副都統

○癸卯。諭滿漢文武大臣等。凡爲國家大臣者。非爵位崇顯。體貌魁梧之謂。必其胸襟識量﹑所見者大。方可謂之大臣。朕觀諸臣中﹑有器量小者。見朕賞賜。則欣喜不勝。現於詞色。夫受賞而欣喜若此。則受罰必怨忿於心矣。朕之賞罰悉出大公。總視乎其人之自取。受賞者﹑當思所以致賞之由。並思所以不愧乎賞之道。則可以常保其恩賞。受罰者﹑當思所以致罰之由。並思所以免罰之道。則可以不至於再罰矣

○諭刑部。向來重犯越獄之事甚多。旣有關於國體。而此等凶頑逃出。更有害於良民。經朕嚴加申飭。將督撫地方官。定以考成。伊等始知儆惕。將各犯緝獲。今各處越獄之風未息。與其懲治於事後。何如防範於事先。或因城垣不完。或因囹圄不固。或因巡邏人少。稽查不密。如得乘間潛逃。無所忌憚。著各省督撫按察司﹑將如何料理﹑可免重犯疎忽之處。各陳所見。到日。著九卿斟酌定例遵行

○敕直隸各鎭總兵官。俱受古北口提督楊鯤節制。後不爲例

○乙巳。諭兵部。明年更換阿爾泰駐防兵丁時。管理蒙古兵之副都統員缺。著派護軍統領塔拉圖

○丁未。添設索倫打虎兒八參領下﹑滿洲副總管四員。索倫打虎兒副總管四員

○己酉。諭戶部。朕禦極以來。愛養黎元。勤求治理。各省錢糧耗羨。原非應有。本欲悉行革除。因廣爲咨詢。畱心體察。知州縣官員﹑實有必不得己之用度。若將耗羨盡行禁止。在廉謹之員。實難支持。而貪污不肖之徒。勢必藉口無以養廉。恣意苛索。百姓轉受其累。是以錢糧之有火耗。由來已久。各處皆有相沿之例。其數亦多寡不同。惟應於火耗過重之員。重治其罪。若有司官酌量收納。不加重苛取於民。小民亦覺相安。此各省之大勢也。查各省之中。賦稅最多者。莫如江南之蘇松二府。浙江之嘉湖二府。每府多至數十萬。地方百姓﹑未免艱於輸將。其賦稅加重之由。始於明初洪武時。四府之人。爲張士誠固守。故平定之後。籍諸富民之田﹑以爲官田。按私租爲稅額。夫負固之罪。在士誠一人。而乃歸咎於百姓。加其稅賦。此洪武之苛政也。有明二百餘年。減復不一。我朝定鼎以來。亦照明例徵收。蓋因陸續辦理軍需。經費所在。未便遽行裁減。我皇考聖祖仁皇帝常論及此。雍正三年。朕仰體皇考多年寬賦之聖心。將蘇松二府﹑額徵浮糧豁免。彼時頒發諭上�日甚明。本欲一體加恩於嘉湖二府。因浙江風俗澆漓。正須化導。不便啟其望恩幸澤之心。故爾暫止。今見浙俗漸次轉移。攺而遷善。朕心深慰。用沛恩膏。查嘉興府額徵銀四十七萬二千九百餘兩。湖州府額徵銀三十九萬九千九百餘兩。俱著減十分之一。二府共免銀八萬七千二百兩有奇。永著爲例。至於浙省地方各官養廉之資。更無別項。而耗羨則每兩不過五六分。以通省額徵之數計之。每年耗羨僅十四萬兩。自督撫將軍副都統學政﹑及藩臬道府同知通判州縣等官。共一百二十員。凡用度公費。皆取資於此。似不足支應。除嘉湖二府錢糧﹑已經減免外。著將杭州寧波﹑紹興﹑臺州﹑金華﹑衢州﹑嚴州﹑溫州﹑處州等九府﹑額徵銀二百五萬兩。按十分之一內。存半計算。得銀十萬兩。賞給各官。以爲養廉。合之州縣耗羨。則有二十四萬兩。從雍正六年爲始。俱著提解司庫。令該撫酌量官職之大小。府州縣地方之繁簡。秉公派定數目奏聞。余銀存爲本省公事之用。朕軫念浙省官民。施恩格外。百姓賦稅之稍重者。則將徵額之數﹑特賜裁減。官員用度之不足者。則將惟正之供﹑賞給養廉。朕今施恩於官者。實施恩於民之意。無非欲百姓等﹑催科不擾。皆樂業於田間。官員等俯仰裕如。鹹盡心於官守。儻官員不知副朕愛民之苦心。仍有作姦犯科。隱糧逋賦。及侵漁公帑。剝削民膏者。在天理國法。俱難姑容。加以重懲。更無可貸。思之愼之

○以禮部右侍郎莽鵠立﹑署理陜西甘肅巡撫事務

○禮部議覆。奉天府府丞須洲疏言﹑奉天府學民籍廩生。一年一貢。似覺太速。請二年一貢。滿字號廩生。五年一貢。似覺太遲。請三年一貢。再盛京幅﹤巾員﹥廣闊。滿漢生員散處千里之內。總屬府學教官管轄。耳目難周。請令查明居址。撥歸相近州縣學督課。俱應如所請。從之

○雲貴總督鄂爾泰奏。威遠新平猓賊。倚恃深山密箐。專以劫殺爲活。從前𨿽屢經用兵。緣凶頑難以遽擒。或反代爲容隱。由來已久。比鎭沅蠢動。二處猓賊﹑遂乘機聚眾。焚掠鄕村。臣隨飭徵巢�刀鎭沅之各路勝兵。一鼓擒巢�刀。現獲威遠賊首紮鐵匠﹑新平賊首李百疊等。餘黨就撫。得上�日﹑猓賊倚恃險阻。肆行不法。爲害地方。鄂爾泰檄令各路官兵。乘勢巢�刀撫。凶犯成擒。地方從此寧謐。甚爲可嘉。著交部議敍。總兵孫弘本﹑奉該督調度。實心效力。勞績懋著。著從優議敍。煙瘴地方。又值炎暑。官弁兵丁等﹑奮勇效力。皆屬勤勞。著從優議敍賞賚。其中有染病受傷﹑以致身故者。俱照陣亡例。一體恩卹

○庚戌。授鎭國公弘春妹﹑爲縣君。壻哈祿﹑爲固山額駙

○壬子。萬壽節。停止朝賀筵宴

○遣官祭福陵﹑昭陵﹑昭西陵﹑孝陵﹑孝東陵﹑景陵

○遣官祭眞武﹑東嶽﹑城隍之神

大淸世宗敬天昌運建中表正文武英明寬仁信毅大孝至誠憲皇帝實錄卷之六十二

大淸世宗敬天昌運建中表正文武英明寬仁信毅大孝至誠憲皇帝實錄卷之六十三

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正五年。丁未。十一月。癸丑朔。諭議政王大臣等。現今西藏頗羅鼐﹑帶兵報康濟鼐之讎。與阿爾布巴戰鬥相持。應特派大臣領兵料理。曾經繕寫諭上�日。頒給達賴喇嘛。其來年大臣前往。應帶領兵丁。目今預備。俟靑艸發萌時前去。此所派兵丁﹑著議政王大臣等議奏。從前派兵時。除官賞置辦預備恩賜銀兩外。其稍有不足者。多指伊等俸餉支借。今次所派官兵﹑應停其借給。著從優賞賚。其料理藏內軍機事務。著左都禦史查郎阿﹑副都統邁祿前去。選派西安滿洲兵四百名隨往。四川綠旗兵丁。著散秩大臣品級鑾儀使周瑛帶領。陜西綠旗兵丁。著西寧總兵官周開捷帶領。雲南綠旗兵丁。交與鄂爾泰﹑酌量選派總兵官一員。副將一員。著畱一員在乂木多駐札。一員領兵進藏。周瑛賞銀四千兩。周開捷並所派雲南之總兵。每人各賞銀三千兩。副將各賞銀一千兩。參將各賞銀五百兩。至賞給遊擊以下等官。爾等酌議具奏。尋議﹑大臣進藏料理。不可不帶兵前往。所帶西安滿洲兵四百名。應派協領一員。佐領二員。防禦二員。驍騎校四員。管轄進藏。再派陜西綠旗兵八千名。四川綠旗兵四千名。雲南綠旗兵三千名。每兵丁二千名。派副將一員。一千名。或派參將遊擊一員管轄。守備千把等官。令該督撫提鎭等。配合派出。其銀兩﹑各遵上�日從優賞賚。遊擊四百兩。守備三百兩。千總二百兩。把總一百六十兩。馬兵二十兩。步兵十六兩。俱預爲備辦。俟明年靑艸發萌時起程。令左都禦史查郎阿﹑於明年正月內﹑自京由西安西寧﹑同周開捷出口進藏。應帶部院衙門賢能司官四員。筆帖式四員。理藩院領催二名。各賞給俸祿錢糧。置辦前往。從之

○甲寅。諭內閣。延信已犯重罪。革去貝勒。交與宗人府究審。著行文與富寧安。將伊家產查明看守。其家屬人口。著派官兵解送進京

○乙卯。諭吏部。定例凡在京各部院官員。因病告假回籍調理者。病痊之日。仍以原衙門補用。至在外各官。一經告病。卽令休致。所以防不肖有司之托病規避也。夫外官有地方之責。患病不能辦事。自應呈請離任。但病痊之日。格於成例。𨿽有才具優長之員。不得起用。殊爲可惜。從前有府縣官員告病者﹑朕降上�日調來。引見。見其才尙可用。卽命醫調治痊可。仍行補用。誠以人才難得。𨿽片長薄技。不忍棄置也。嗣後外官告病者。著督撫查明確實具題。令其回籍調治痊可。有情願起用者。於本籍起文。赴部引見。仍以原缺補用。如此﹑是可以杜規避之端。而人才亦不至於淪棄矣

○予故領侍衛內大臣三等公音徳祭葬。謚愨敬

○丁巳。諭議政王大臣等。阿爾泰軍營辦理糧餉事務巴泰﹑雙喜之缺。著派原任巡撫法敏﹑原任內閣學士傅徳﹑前往更換。伊等到日。同伊都立三人﹑管理糧餉種地事務。效力贖罪。明年大兵起程時。隨將軍前往

○諭內閣。戶部侍郎西琳﹑著補授西安巡撫。張保﹑著回刑部侍郎原任。常徳壽到京時。著署理戶部侍郎事務。浙閩總督髙其倬﹑辦理兩省之事。才力少不及。李衛著授爲浙江總督。管巡撫事。從前鄂海﹑楊琳﹑爲總督時。因不能兼攝兩省之事。是以曾用年羹堯爲四川總督。孔毓珣爲廣西總督。總之酌量時勢。因人而施也。今李衛亦照此爲浙江總督。不爲浙江定例

○諭理藩院。今年口外蒙古地方。收獲甚丰。科爾沁敖漢等十六處紮薩克地方。未能丰收。宜加特恩。科爾沁地方五旗。著賞銀三千兩。交與現今在京科爾沁王羅卜臧滚布貝子拉錫等帶去。查明賞給。教漢等十一處紮薩克地方。著賞銀六千兩。爾衙門派司官二員。分兩路帶去。會同各處紮薩克﹑查明賞給。再此等紮薩克各旗倉內。現有存貯米糧。其未能丰收者。應如何酌量借給之處。爾衙門議奏。尋議﹑應令科爾沁敖漢十六旗﹑於和碩土謝圖親王阿拉卜曇等旗倉內。每戶借給米五斗。造冊送部查核。明年秋收抵還。從之

○戊午。諭刑部。奉天習俗不好。凡犯罪發遣之人。若發往相近邊地。必至逃回。又生事端。嗣後﹑犯法之人。應枷責發遣者。著解送來京。照例枷責。滿日﹑發與西安荊州等處滿洲駐防之兵丁爲奴向來奉天等處發遣人犯。並彼處旗下家人。私逃者甚多。該將軍等﹑但有緝捕之名而無其實。嗣後著該將軍等﹑將每年緝獲之犯﹑與未獲之犯﹑於年底報部奏聞。候上�日分別賞罰。其從前逃走之犯。著該將軍等通行出示曉諭。令其自首。若伊等於雍正六年五月以前。自行投到。則免其逃走之罪仍照本罪安插。儻不行自首。被人拏獲。則嚴加治罪。以上數條。著該部定議具奏

○江西巡撫布蘭泰參奏﹑原任撫標遊擊今升蔚州參將裴魁。從前虛冒馬糧二分。步糧三分。守糧六分。今經查出。請革職究追。得上�日。武弁虛冒糧餉幾分。乃歷來積獘。較有司之貪贓枉法。累及國計民生者。似有分別。該上司等﹑應預行嚴飭。令其悛攺。爲國家愛惜人才。若切加訓誨。仍不遵奉。則當參革治罪。今布蘭泰到任伊始。尙未教導屬員。遽以空糧幾分﹑將裴魁參奏。未免過刻。若督撫等皆如此參劾。恐有用之才。受微愆之累。而不得攺過自新者多矣。朕念裴魁從前效力。從寬免其究問。著降三級畱任。朕此番降上�日將裴魁寬免。深恐各省武弁等克扣兵糧。而該管上司等。徇情寬縱者。由此漸多。若照例將裴魁治罪。則又恐各該上司以北事參處爲是。因而刻意搜求。使可用之員。遽行黜革。實屬可惜。是以明降諭上�日。凡此寬嚴輕重之間。朕實以至公之心。而權衡於至當之理。封疆大臣等。祗遵朕訓。隨事察理。因時制宜。遇屬員中之小過。當加訓戒。容其攺悔自新。方能事事合乎公平至當也

○庚申。諭內閣。前據怡親王﹑及大學士朱軾奏稱﹑直隸水田稻穀丰收。民間多不慣食稻米。請發銀采買米石。使得賣米價銀。轉買小米髙梁。於百姓甚屬有益。此特爲民食計。非爲倉儲計也。近聞州縣中。竟有逼勒小民﹑彊買稻米者。此等不肖官吏﹑生事擾民。將朕愛民徳政。奉行不善。反爲擾民之事。較之一切貪劣之員。尢爲可惡。著該督等查參治罪。儻徇情隱庇。不行查參。將該督等一並嚴加議處

○又諭。朕惟漢史始志地理。蓋本禹貢職方之遺。而條其郡邑。紀其戶口。以宣究其風俗教化也。今各省皆有志書。惟八旗未經紀載。我朝立制。滿洲蒙古漢軍。俱隸八旗。每旗自都統副都統參領佐領﹑下逮領催閒散人。體統則尊卑相承。形勢則臂指相使。規模宏遠。條理精密。超越前古。豈可無以紀述其盛。況其間偉人輩出。樹宏勛而建茂績。與夫忠臣孝子義夫節婦﹑潛徳幽光。足爲人倫之表範者。不可勝數。若不爲之采摭薈萃。何以昭示無窮。朕意欲論述編次。匯成八旗誌書。年來恭修聖祖仁皇帝實錄。今已漸次告成。卽著諸總裁官領其事。選滿漢翰林分纂。其滿洲漢軍內﹑有通曉漢文。而學問優長堪備纂修之任者無論進士舉人貢監生員﹑以至閒散人等。俱著該旗都統副都統保送。但勿徇情濫舉。以副朕愼重著述之至意

○壬戌。冬至。祀天於圜丘。上親詣行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○停止次日朝賀

○諭內閣。朕日理萬幾。勤思上治。凡外省來京之小臣。如州縣佐貳等官。常令引見。並許條奏地方事務。數年以來。覽所奏甚多。其中指陳近理﹑言有可采者。或交部議。或卽準行。此皆朕畱心政治。期有裨益於地方之意也。特恐行之日久。致生獘端。或各省督撫藩臬等﹑見地方事務﹑有不便自行陳奏之處。因授意於屬官。令其寫入條陳之內。亦未可定。朕防微杜漸。不得不預行曉諭。儻有此等。則顯蹈欺罔之罪。一經發露。斷不寬貸。至朕屢頒諭上�日。訓勵臣工。總爲國計民生之至要。各省督撫諸臣﹑自當實心遵奉。但恐前任督撫所奉之諭上�日。接任者未曾備悉。或致日久廢弛。著各省督撫等﹑將歷來所奉諭上�日。俱繕錄成冊。一一詳載。以便每日觀覽觸目警心。並將此冊交代。不許失漏藏匿。如此﹑則前任奉行之諭上�日。後任仍得知所遵循。觀覽之際。悉如親承朕訓。於國計民生。庶有裨益

○又諭。朕覽明太祖所著洪武寶訓一書。詞義周詳。誥誡諄切。所以教其子孫臣庶者。亦費苦心。但明太祖起自布衣。奄有天下。𨿽姿性過人。而其識見尙局於卑隘其規模未臻於廣大。蓋緣文過其實。言行多不能相符。而議論自相予盾者有之。朕觀堯舜授受心法。惟有一中。治世之道。必事事合乎時中。始爲至善。我太祖太宗世祖聖祖相承之神謨聖烈。合於大中至正之道者。已經敬輯聖訓。垂爲世法。而從前史冊所載。歷代帝王之舉動言論。每於中道之權衡。或未能悉協。大抵由於時勢之所值不同。故政治訓辭。亦因之而有偏向。後之論者。遂不能無疑議於其間。朕意欲將經史所載。歷代帝王之嘉言懿行。可以紹執中建極之心傳者。采錄成書。爲後世子孫之法鑑。著派翰林官﹑分任纂修。陸續進呈。朕親加酌定

○諭戶部。自古治水之法。惟在順其自然之勢而利導之。蓋水之爲害。大抵由於故道堙塞。使水不得徑直暢流。以致泛溢而爲患。但恐徑直之路。堙塞年久。或民間旣已蓋造室廬。開墾田畝。或且安葬墳墓。人情各顧其私。未免百計阻撓。而司其事者﹑惑於浮議。遂致遷就紆回。別開溝洫。苟且從事。而不能成一勞永逸之舉。此治水之通獘也。今江南地方。現在興修水利。若水勢必由之路。有礙墳墓。卽於興修水利錢糧內﹑動支銀兩。給與本人。令其攺葬。俾小民旣有營葬之資。而河工亦收利導之益。則水患可除。水利可興。地方永遠蒙福矣

○以鑲黃旗蒙古都統常色禮﹑爲陜西西安將軍。仍畱軍前。其陜西西安將軍事務。大學士富寧安﹑仍暫行署理

○禮部遵上�日議覆。嗣後各直省鄕試房考官。除順天仍照舊例外。其外省鄕試﹑俱於鄰省調取在籍候選之進士舉人。文行素優者。掣簽入闈分校。其兩省接壤。附近三百里內者。不得混行咨送。從之

○癸亥。升一等侍衛葉楚﹑爲正藍旗蒙古副都統。調山西右衛左翼副都統阿里衮﹑爲河南副都統。升二等侍衛明亮﹑爲山西右衛左翼副都統

○兵部議覆。湖廣彜陵鎭總兵官杜森疏言﹑伊父陜西寧夏鎭標右營千總杜呈源﹑隨師進巢�刀吳逆陣亡。懇照例入祠。應如所請。從之

○山東巡撫塞楞額疏報﹑鄒平等五縣﹑開墾雍正五年分田地二千三百八十五頃有奇。下部知之

○旌表浙江山陰縣烈婦﹑鄭龍山妻嚴氏。夫故殉節。飲藥殞命。給銀建坊﹑入祠致祭如例

○甲子。禮部議覆。署直隸總督宜兆熊疏言﹑臨城縣原任湖廣兩桂營都司追贈遊擊劉芳周﹑於康熙三年﹑調巢�刀西山逆賊。臨陣捐軀。請照例入祠。應如所請。從之

○兵部議覆。福建總督髙其倬疏言﹑浙江黃巖鎭中營千總陳天祿﹑不遵禁令。與把總黃正登﹑賄放米船出洋。該管遊擊劉廷選﹑失於覺察。均應照律治罪。得上

�日。依議。朕聞廣東福建之人。性多貪利。而習俗輕悍。敢於爲非。其曾經身爲武弁者。或因事革退。閒廢在家。不能安分。常於本地方生事。此等人﹑旣久列營伍。於武職上司衙門﹑往來習熟。又因曾任職官。舉動言語﹑足以煽惑地方。往往藐玩國法。肆行無忌。愚昧之人。被其引誘而不覺。朕意嗣後廣東福建二省﹑及浙江沿海溫臺寧波等府之武職官員。有因事參處。已經革職治罪而家居者。不便仍畱本地居住。其原任守備千把等官。則酌量派往直隸山東河南等省。入伍食糧。伊等旣歸營伍。聽受約束。又得養瞻其身家。儻有漢仗弓馬尙好者。仍可攺過自新。勉圖效力。其副將以下﹑都司以上﹑革職治罪之員。若系本省之人。著另行請上�日。其如何分別定議之處。著該部詳議具奏。尋議﹑嗣後廣東福建及浙江沿海溫臺等府之人。在本地曾爲武弁。革退治罪者。不許仍畱本籍居住。應將廣東人派往山東。福建人派往河南。浙江溫臺等府人派往直隸。交與各營入伍食糧。如再有過犯。按律加倍治罪。果能勤愼效力。仍令酌量補用。儻有私自回籍者。照配所逃回例治罪。至副將以下﹑都司以上等官。非微弁可比。應令該督撫於題參疏內聲明。請上�日定奪。從之

○乙丑。聖祖仁皇帝忌辰。遣官祭景陵

○丁卯。策試天下中式武舉夏橒等﹑一百十六名於太和殿前

○諭內閣。昔聖祖仁皇帝嘗稱巴圖魯公鰲拜﹑效力處甚多。厥功甚大。因犯重案。不得已將伊治罪。伊孫達禮善﹑朕甚望其成立。欲加恩育。但伊人甚平常。行止不堪。可惜不能承朕恩眷。當時諭上�日如此。朕數十年來。惟聞鰲拜僭妄無禮﹑擅權作威之罪。未深知伊之功勛。並不知鰲拜子孫現在者何人。昨引見達福時。方知達福人去得。朕又恭閱聖祖仁皇帝實錄。鰲拜所效功績。每多超眾之處。是以康熙五十二年﹑聖祖特命查鰲拜之子孫。加恩賞給一等阿思哈尼哈番。皇考旣已施恩。寬免鰲拜之罪。應將鰲拜效力所得一等公爵。給達福承襲。世襲罔替。仍授爲散秩大臣。鰲拜著致祭一次。至建立石碑加恩等處。交該部查例具奏

○諭兵部。本營兵丁﹑不得拔補本營千把。前經髙其倬奏請。部議準行。數年以來。朕畱心體訪。始知將此處兵丁﹑用爲他處千把。頗多未便。蓋兵丁平日所管汛地。其情形險阻﹑素所深知。及用爲千把。諸事有駕輕就熟之益。若用往他處。則初到之日。一切茫然。必待學習而後通曉。此辦理公事之當籌及者也。至於微員末弁。安土重遷。盤費居址。措置匪易。若令調換至數百里外。必至拮據艱難。有室家之累。此又私情之當籌及者也。朕思本營兵丁﹑卽爲本營千把。誠不能免於牽制瞻徇。若於同城之中。互相更換。如系左營。則用爲右營。前營。則用爲後營。又如撫標鎭標之同城者。亦可彼此更換。庶於公私兩便。其地方止有一營者。或應於就近調補。或應仍照從前舊例。著該部定議具奏。尋議﹑嗣後督撫提鎭﹑於本標下左右前後等營。準其互相拔補。或同城協營。亦許彼此更換。至獨營地方。千總有左哨右哨之分。把總有頭司二司之別。如無鄰近營汛。可卽於本營左右哨二司調拔。庶兵丁管理汛務。各皆嫻熟。且可免遷移之累。從之

○禮部奏﹑鑲藍旗閒散宗室盧式之繼妻民覺羅氏。懷貞守節。年例相符。應加旌表。給與銀兩緞疋。並獎諭敕命一道。從之

○免湖北蘄州黃岡等四州縣﹑黃州蘄州二衛﹑本年分水災額賦有差

○雲貴總督鄂爾泰題﹑雲南永北土知府阿錦先故。請以其子阿有威承襲。下部知之

○予故四川成都副都統給都統銜法喀﹑祭葬如例

○戊辰。上禦瀛臺紫光閣。閱視中式武舉騎射

○以翰林院編修勵宗萬﹑提督山西學政

○升正白旗蒙古副都統拉歆﹑爲鑲黃旗蒙古都統

○正藍旗滿洲副都統覺羅英柱﹑緣事革職。以一等公達福﹑爲正藍旗滿洲副都統

○雲貴總督鄂爾泰疏言﹑黔省邊界生苗﹑不納糧賦。不受管轄。隨其自便。無所不爲。由來已久。臣自巢�刀撫長寨後。生苗目睹長寨苗戶。安居樂業。各思投誠內附。長寨後路克猛等處。及馬頭山松把廣順州﹑定番州﹑古羊山外等處。招撫化﹑誨夷苗共一百八十四寨。一千八百餘戶。俱聞風向化。並獻弓弩盔甲。𨿽區區頑苗頑猓﹑不啻犬羊。戔戔夷土夷糧﹑何增毫末。但念其原無統轄。遂任彼擾害邊疆。欲行稽查。無從蹤迹。縱思撫卹。末由招安。今仰賴聖主聲教所訖。莫不願附版圖。但戶口必須編造。錢糧自應從輕。且夷民半無姓氏。名字雷同。應行更定姓名。匯冊報部。酌爲額賦。按年輸租。庶幾邊境長寧。夷民﹑永賴。得上�日。苗民梗化。由來已久。況屬生苗。尢難懾服綏靖。鄂爾泰巢�刀撫並用。威惠兼施。俾生苗等向化輸誠。咸願納賦。歸附版籍。又謬衝逆苗等。素稱獷猂難馴。今巢�刀撫已靖。悉皆內向。鄂爾泰辦理。甚屬可嘉。著由拜他喇布勒哈番﹑加授一等阿達哈哈番世職以獎勞績。張廣泗﹑遵依鄂爾泰調度。實心出力。著交部從優議敍。在事官兵。應如何議敍賞賚之處。著鄂爾泰分別具奏

○庚午。理藩院遵上�日﹑議覆。澤卜尊丹巴胡土克圖﹑請加封澤卜尊丹巴喇嘛。遣官賫捧敕印。送至喀爾喀庫倫地方。得上�日。澤卜尊丹巴胡土克圖﹑與班禪額爾得尼﹑達賴喇嘛等之後身出處甚確。應封於庫倫地方。以掌釋教。朕爲普天維持宣揚教化之宗主。而釋教又無分於內外東西。隨處皆可以闡揚。昔達賴喇嘛﹑與班禪額爾得尼﹑在西域時。其居住靑海之厄魯特顧實汗等。實與之鄰近。相與護持。故其教盛行於西藏。自此各部落。俱爲檀越。踵而行之有年矣。蓋宣揚釋教。得有名大喇嘛出世卽可宣揚。豈僅在西域一方耶。澤卜尊丹巴胡土克圖﹑其鐘靈原有根源。乃與達賴喇嘛﹑班禪額爾得尼相等之大喇嘛也。故眾喀爾喀俱尊敬供奉之。且伊所居庫倫地方。弟子甚眾。著動用帑銀十萬兩。修建大剎封伊後身。俾令住持。齊集眾喇嘛。亦如西域講習經典。宣揚釋教。再多倫腦兒地方。乃眾喀爾喀歸順時﹑我皇考巡狩於此。眾喀爾喀齊來朝覲會盟之地也。應造寺宇以表彰之。俾去世之張家胡土克圖居住。張家胡土克圖者﹑西域有名之大喇嘛也。唐古特人眾。敬悅誠服。在達賴喇嘛班禪額爾得尼之上。各處蒙古。亦皆尊敬供奉。今其後身﹑稟性靈異。確實可據。著將多倫腦兒地方寺宇。亦動帑銀十萬兩。修理寬廣。使張家胡土克圖之後身﹑住持於此。齊集喇嘛亦如西域講習經典。以宣揚釋教。蒙古汗﹑王﹑貝勒﹑貝子﹑公﹑臺吉等﹑旣同爲檀越。朕如此推廣教法。建造寺宇。一如西域令喇嘛居住講習經典。於伊等蒙古之誦經行善。亦甚便易。蓋禮佛行善。無分遠近。宣揚釋教之處愈多。則佛法可以日廣。卽澤卜尊丹巴胡土克圖﹑張家胡土克圖﹑皆前世達賴喇嘛之弟子。伊等豈肯忘其宗派耶

○戶部等衙門議覆。四川巡撫憲徳疏奏﹑各府州縣增設裁攺事宜。一﹑成都府請復設華陽縣。添知縣一員。典史一員。教諭一員。訓導一員。裁府屬之稅課大使一員。一﹑請攺資縣爲直隸資州。管轄仁壽﹑資陽﹑井研﹑內江四縣。裁資縣原設之典史一員。攺綿州爲直隸州。管轄徳陽﹑安縣﹑綿竹﹑梓潼四縣。其威州應行裁汰。並入保縣管理。攺茂州爲直隸州。兼轄汶川﹑保縣二縣。及各土司。一﹑請裁馬湖府。其知府﹑經歷﹑教授各一員。俱行裁汰。將馬湖府原屬之屏山縣﹑歸並敍州府管轄。其敍州府通判﹑請移駐馬湖府。管東雷波等各土司。均應如所請。從之

○予故都統追封一等公謚襄毅賴塔﹑祭一次

○予故浙江定海總兵官林亮祭葬如例。贈都督同知

○辛未。上禦瀛臺紫光閣。閱視中式武舉步射技勇

○署湖廣總督福敏奏報﹑巢�刀撫謬衝花苗。巢穴已焚搜獲男婦。現在解審。官兵俱撤回原汛。得上�日。花苗地連黔楚。素行不法。爲害地方。今福敏會同巢�刀撫楚地從此無��兒苗之擾。甚屬可嘉。福敏著交部議敍。其在事官弁兵丁﹑應如何議敍賞賚之處。著福敏分別具奏

○免江南沛縣﹑雍正四年分水災額賦有差

○予故正藍旗護軍統領英合子祭一次

○壬申。上禦瀛臺紫光閣。閱視中式武舉步射。復命親軍護軍等步射

○授故奉國將軍舒圖子拖禪﹑爲奉恩將軍

○癸酉。兵部議覆。盛京偸采眾犯。私越邊口。往朝鮮地方。行��兒不法。據該國王李昑咨報。皆由守口官弁﹑廢弛徇縱所致除將失察之該管官革職拏審外嗣後應嚴行查禁。儻守口官不驗明印票。任其出入者。該將軍督撫提鎭題參交刑部嚴行治罪得上�日。依議。著該管之將軍督撫提鎭等。實力奉行。嗣後儻有越境生事者。定將該管各官﹑從重議處。再者﹑昔年聖祖仁皇帝頒諭朝鮮國王。儻有盜賊前往伊國劫掠。著該國王卽行追拏殺戮生擒解送。自朕卽位以來。又降諭上�日。若飄風船隻人內。有無票妄行生事者。該國王卽照伊國律例。懲戒治罪。屢次諭上�日甚明。今內地盜竊之輩。因各處捕緝禁約甚嚴。無處可以藏匿。是以潛逃外國。苟且偸生。該國王旣列藩封。當爲朝廷盡捕盜安民之職。乃柔懦不能遵奉。轉使內地犯法之人。恃朝鮮以爲潛蹤避罪之地。此風斷不可長。嗣後儻有匪類。越境生事。而朝鮮不能擒獲。以致漏网者。著該國王將伊國防汛之員。題參治罪。該部將該國王一並議處。以爲藩王不能遵上�日奉行捕盜安民者之戒。著將此行文與朝鮮國王知之

○甲戌上禦太和殿傳臚賜殿試武舉王元浩等﹑一百十六人武進士及第出身有差

○盛京工部侍郎常保﹑緣事降調。升大理寺卿通智﹑爲盛京工部侍郎。仍畱陜西﹑辦理開墾修渠事務。以盛京刑部侍郎武格﹑兼理盛京工部侍郎事

○乙亥。宗人府議奏﹑閒散宗室廣善﹑蒙恩賞給公銜。在陵寢居住。越分請安。請革去公銜。以閒散章京﹑看守陵寢。大學士蕭永藻﹑不行攔阻。聽其請安。應革職。得上�日。廣善著革去公銜。在閒散章京之列行走。蕭永藻向來操守甚好。伊恃其操守﹑驕矜偏執。諸事任意。在聖祖仁皇帝時。並無實心效力之處。及朕卽位。因其年逾七旬。爲舊日大臣。加恩優待。念景陵事務。關系重大。特命伊一切總理。且令伊得就閒散之地以頤養暮年。正所以善全之也。乃伊不知感朕之恩。且以朕不加任用。時懷怨望之意。自到陵寢以來。事事推諉瞻徇。不肯實心辦理。卽如筆帖式等﹑彊奪民人牛只。而伊不行約束。小人偸鋸陵旁枯樹。而伊不知查訪。貝勒允禑﹑到陵行禮。而伊不行齊集。其餘如請安來京。不候上�日卽去。似此疎慢之罪甚多。不可悉數。惟知阿謀允禵﹑以長其傲慢狂肆之罪。而其特行條奏者。則裁汰舊設之官員。減去祭祀之乳牛。以爲節省錢糧之計。不知大體。負恩廢職。蕭永藻﹑著革職。仍在陵寢地方居住效力

○丙子。諭諸王大臣等﹑朕每恭讀聖祖仁皇帝實錄。必虔加頂禮。然後展誦。每遇聖祖尊號。必頂禮致敬。不敢平視。此朕居敬存心。不待勉彊。非獨一事爲然也。聖人戒愼恐懼之功。無間須臾。時時收斂此心。便是敬。稍或不敬。則此心縱逸而不可追矣。凡人動怒之時。或與人相爭之時。心尢易縱。切須以敬自持。果能操存涵養。不但是聖賢修已工夫。亦可得養生之道。不可不加之意也。爾等每聆朕諭上�日。聽受之下。中心誠服。在爾等斷無面從背違之習。然恐存此成見。或中心以爲是。未必果然全是也。設爾等陳奏之言。朕或誤以未當者爲當。其失僅在一事。所系猶小。若朕所發諭上�日。爾等漫以未盡善者爲盡善。其所系不綦重乎。嗣後切須爲朕存心致思。詳加體認。不可稍有遷就迎合之意。使朕有失言過舉。朕於爾等有厚望焉

○丁丑。諭八旗都統等。歷來滿洲人材壯健。弓馬技勇﹑罕與比倫。前令八旗查得親軍護軍內﹑能開八个力以上硬弓者。現有一萬八千餘人。昨朕在瀛臺考試天下武舉騎射之後。令八旗人等﹑當眾人之前校射。伊等所用之弓。自十八个力﹑以至十三个力不等。舉重若輕。從容合度。眾武舉等﹑咸驚異以爲從來罕睹。朕心甚爲嘉悅。著分別賞給銀兩。伊等藝勇超羣。是其盡心學習之所致。嗣後務須更加勉勵。演習熟練。不可以弓力相爭尙。將此通諭八旗知之

○戶部議覆。兩廣總督孔毓珣參奏﹑廣東東莞場大使胡文煥等。缺少鹽額。請革職畱任。勒限追賠。應如所請。限六个月補足。限滿不完。題明革任。得上�日。凡官員任內﹑因錢糧未淸。議以革職畱任者。原屬國家寬典。蓋欲其於畱任後﹑作速完結虧欠之項。不使其逍遙事外。得以脫然無累。孔毓珣於鹽政﹑不得不如此辦理。然使限滿不完。仍議以革任。則怠惰劣員。究竟得以逍遙事外。徒貽接管官之參罰而已。朕思督撫等奏請革職畱任追項之員。若不準其畱任。則地方大吏﹑惟恐欠項無著。必有因循瞻顧。不卽題參之獘。但旣準其畱任。應如何勒限嚴追。及至限滿不完。於革任後﹑應如何治罪懲戒。並如何畱於原地方嚴追完項之處。著九卿定議具奏

○兵部議覆。川陜總督嶽鐘琪疏言﹑嗣後有自備鞍馬﹑隨軍效力人員。請令領兵將軍督撫提鎭考驗報部。方準收錄。應如所請。得上�日。隨軍效力之人。往往有未諳營伍﹑而具呈願往。濫邀議敍者。此等自備鞍馬之人。若後來力量不足。必致遲誤公事。及遲誤之後。又不便與眾一同治罪。於軍前甚屬無益。嗣後若有自備鞍馬﹑願往效力之人。俱不必準

○戊寅。諭刑部。凡彊盜拒捕﹑將官兵傷死之案。除同夥傷人之時。該犯不在一處者。仍照例議罪外。其同在一處。或三五成羣。𨿽非下手之人。旣在旁目睹。卽系同惡共濟。法所難寬。嗣後應照舊例立決。向來各省督撫﹑於命盜案件。或稱酒後殺傷。或稱饑寒所迫。巧爲開釋。是皆婦寺之仁。未聞聖賢之義者。夫酗酒之徒。已非良善。況恃酒致傷人命。更屬凶殘。今不因酗酒而加其罪。反因酗酒而寬其罪。恐姦惡之徒。借麯蘗迷心之名。以肆其��兒暴殺人之計。流獘固無窮矣。至迫於饑寒之說。在老弱之人。容或有之。然爲盜賊者。必系年力彊壯之人。耕種傭工。何事不可資生糊口。乃喪心滅理。甘蹈刑戮而不顧乎。蓋良善之人。𨿽遇饑寒。亦斷不爲盜。��兒惡之人。不必饑寒而後爲盜。其理顯而易明。凡爲封疆大臣者。豈可不察情理﹑而姑息以養姦乎。朕代天以出治。督撫受職以理民。�

�兒暴在所當懲。良善在所當卹。所謂天命天討也。一夫不獲其所。實吾君臣之責。儻無辜之民﹑不能保護而安全之。而使之有轉徙流亡者。此必水旱之不時。積貯之未備。地利之未興。科派苦累之未革。實朕與該督撫經理失宜。而使斯民罹於困厄也。淸夜捫心。應如何抱慚負疚。若坐視百千良善之失所﹑而不生惻隱之心。轉於��兒暴殃民之盜賊﹑加之憐憫。欲枉法以保全之。豈非賞罰顚倒﹑重負父母斯民之責耶。朕儆惕之切。無一時稍釋於懷。願天下督撫臣工﹑咸體斯意

○議敍鎭海堡截擊羅卜藏丹津﹑並守護城池各員弁功。分別加銜紀錄。陣亡兵丁﹑照例卹賞有差

○庚辰。諭內閣。壇廟祭祀。典禮攸關。理宜潔淨齋戒。近聞大臣官員﹑於齋戒處飲酒嬉戲。殊失敬謹之節。著派監察禦史二員。各部衙門司官四員。每旗賢能旗員各一員。內府官員二員。三旗侍衛二員。前往壇內。嚴行稽察。至旗下大臣。俱有管兵責任。祭祀前期一日。著卽在各該旗衙門齋戒。至次早﹑預先前往再天壇內﹑有放鷹打槍。成羣飲酒遊戲者。著禮部太常寺出示嚴禁。仍不時派司官前往稽察。嚴拏治罪

○又諭。向來常有演習拳棒之人。自號教師。召誘徒眾。鼓惑愚民。此等多系遊手好閒﹑不務本業之流。而彊悍少年﹑從之學習。廢弛營生之道。羣居終日。尙气角勝。以致賭博酗酒打降之類。往往由此而起。甚且有以行教爲名。勾引劫盜竊賊。擾累地方者。若言民間學習拳棒。可以防身禦侮。不知人果謹遵國法。爲善良。尙廉恥。則盜賊之風盡息。而鬥訟之累自肖。又何須拳棒以防身乎。若使實有膂力﹑勇健過人。何不學習弓馬。或就武科考試。或投營伍食糧。爲國家效力﹑以圖榮身上進。豈可私行教習﹑誘惑小民耶。著各省督撫﹑轉飭地方官。將拳棒一事。嚴行禁止。如有仍前自號教師。及投師學習者。卽行拏究。庶遊手浮蕩之徒。知所儆懼。好勇斗狠之習。不致漸染。而民俗可歸於謹厚矣

○戶部議覆。川陜總督嶽鐘琪疏言﹑川省欺隱田地。請遴選賢能司官﹑前往查丈。應如所請。於各部司官﹑並候補候選州縣內。揀選引見命往。如有姦民脇眾阻撓者。按律治罪。得上�日。此本內但稱姦民阻撓公事。按律治罪。而百姓實有冤抑下情。如何準其陳訴之處。未曾議及。著通行曉諭﹑丈量案內百姓。果有冤抑下情。準其控告。該督撫欽差官員。秉公審理。儻所控虛妄。將本人照誣告者加等律治罪。所請丈量地畝人員。著於小京堂科道內揀選。並令各部堂官﹑將司官保送。一並帶來引見。其帶往丈量人員。著於庶吉士﹑現任主事﹑內閣中書﹑中﹑行﹑評﹑博﹑候補候選人員內。揀選引見

○宗人府議奏﹑順承郡王錫保﹑徇庇黨羽。並不將延信大不敬之事參奏。又將不能騎馬之章京﹑派拏延信。以致遲誤。應將錫保王爵﹑並管理宗人府事務﹑一並革退。圈禁家中。得上�日。錫保革去王爵﹑及圈禁之處。俱從寬免。其特恩賞給之親王俸祿﹑護衛官員﹑俱著撤回。仍罰郡王俸三年

○工部議覆。河道總督齊蘇勒等遵上�日議奏﹑江南太倉州七浦閘。現在堅固。仍應存畱。其閘內河身淤淺之處。請挑浚深寬。以資暢流。又吳淞天妃二閘﹑久經衝卸。應各移建上首。相度修築。應如所請。從之

○升福建布政使沈廷正﹑爲貴州巡撫。調署貴州巡撫祖秉圭﹑爲廣西巡撫。升長蘆鹽運使趙國麟﹑爲福建布政使司布政使。廣西布政使黃叔琬﹑緣事降調。升廣西按察使郭鉷﹑爲廣西布政使司布政使。監察禦史張元懷﹑爲廣西按察使司按察使。實授赫勝額﹑爲貴州布政使司布政使。張廣泗爲貴州按察使司按察使

○免湖北公安石首二縣﹑荊左荊右二衛﹑本年分水災額賦有差

○辛巳。以康親王崇安﹑爲宗人府宗令。調宗令順承郡王錫保﹑爲左宗正。解右宗正徳普任。轉左宗正信郡王徳昭﹑爲右宗正

○升通政使兼太常寺卿孫卓﹑爲禮部右侍郎。擢工部郎中傅徳﹑爲太常寺卿

○實授莽鵠立﹑爲陜西甘肅巡撫

○免浙江安吉仁和等十州縣﹑杭州前右二衛﹑本年分水災額賦有差

大淸世宗敬天昌運建中表正文武英明寬仁信毅大孝至誠憲皇帝實錄卷之六十三

大淸世宗敬天昌運建中表正文武英明寬仁信毅大孝至誠憲皇帝實錄卷之六十四

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正五年。丁未。十二月。壬午朔。諭諸王大臣等。諸王﹑及旗下大臣﹑部院大臣﹑內務府總管等﹑在乾淸門外辦事。所有跟隨之人﹑並無限制。以致人數眾多。頗覺繁雜。爾等查例議奏。尋議。親王以下﹑宗室公以上。如進內禁門。帶護衛一員。部院大臣等。帶筆帖式一人。旗下大臣等。帶印房筆帖式﹑或領催一人。又乾淸門侍衛人等。出入景運門﹑隆宗門﹑後右門。俱照例投職名查驗。在內行走之王等。亦得在隆宗門出入。其餘俱令在後左門出入。從之

○命署黑龍江將軍公傅爾丹來京。升兵部右侍郎那蘇圖﹑爲黑龍江將軍

○以正藍旗滿洲副都統一等公達福﹑爲左翼前鋒統領

○振武將軍宗室公巴賽疏報。鄂爾昆圖拉等處。屯田收獲靑稞﹑麥﹑糜﹑共二千六百五十石有奇。下部知之

○癸未。兵部遵上�日議覆﹑雲南威遠新平猓賊。聚眾劫掠。殘害居民。由來已久。該督鄂爾泰﹑嚴檄官兵。乘機巢�刀撫。凶賊就擒。地方寧謐。應加二級以獎勛勞。管總兵官事孫弘本﹑實心效力。應從優議敍。功加二等。從之

○賑江南泰興縣﹑水災饑民

○雲南楚姚總兵官南天培以年老乞休。允之。加署都督僉事銜致仕

○甲申。遣官祭甘肅河源之神

○刊刻孝經﹑小學﹑淸漢文告成。禦制孝經序文曰﹑孝經者。聖人所以彰明彜訓﹑覺悟生民。溯天地之性。則知人爲萬物之靈。敍家國之倫。則知孝爲百行之始。人能孝於其親。處稱惇實之士。出成忠順之臣。下以此爲立身之要。上以此爲立教之原。故謂之至徳要道。自昔聖帝哲王﹑宰世經物。未有不以孝治爲先務者也。恭惟聖祖仁皇帝。纘述世祖章皇帝遺緒。詔命儒臣﹑編輯孝經衍義一百卷。刊行海內。垂示永久。顧以篇帙繁多。慮讀者未能周徧。朕乃命專譯經文﹑以便誦習。夫孝經一書。詞簡義暢。可不煩注解而自明。誠使內外臣庶。父以教其子。師以教其徒。口諷其文。心知其理。身踐其事。爲士大夫者。能資孝作忠。揚名顯親。爲庶人者。能謹身節用。竭力致養。家庭務惇於本行。閭裏胥向於淳風。如此﹑則親遜成化。和气薰蒸。躋比戶可封之俗。是朕之所厚望也夫禦制小學序文曰﹑古者八歲而入小學。教之以灑掃應對進退之節。愛親敬長之義。俾童而習之﹑以養其徳性。其說散見經傳。朱子采集爲小學一書。所以示人教學之方。而有以爲正心修身之本。其言約。其理該。蓋六經四子性理諸書之階梯也。皇考聖祖仁皇帝。嘗特頒諭上�日。令有司兼以命題課士。海內士子﹑固已咸知誦法矣。又命尙書顧八代一人。繙譯淸文。日進呈覽欽定。三年而後成。嘉惠後學之心﹑至深且厚。當日未經刊刻頒行。朕敬承皇考遺志。特命校對授梓﹑以資肄習。讀者宜知綱常倫紀之當崇。視聽言動之當謹。與夫嘉言懿行之當遵循慕效。修其職﹑自在家庭日用之常經。而充其量﹑可以成聖賢忠孝之大節。子弟之習﹑於是而淳。教化之原﹑於是而備。詩曰﹑成人有徳。小子有造。朕蓋深有望焉

○諭兵部。前科武進士。大半皆授爲侍衛。余亦依次俱得選用。今科進士。朕恐其多選侍衛。反不能盡心學習。所以揀選侍衛者甚少。但伊等未得一時錄用。置之閒散。殊爲可惜。今特廣爲加恩。將未選侍衛之滿洲蒙古進士﹑授爲藍翎。交與領侍衛內大臣效力行走。漢軍進士﹑交與該旗以驍騎校補用。其餘漢進士﹑有人材可用者。分發各省。賞食千總俸。令督撫提鎭試看。如果材力壯勇﹑效力勤謹者。以守備題補

○乙酉。諭禮部。直省拔貢。舊例﹑十二年題。請舉行一次。後因各省學政。不能秉公選取。國子監未便照例請行。於雍正元年特行一次。朕思各州縣每年歲貢。較其食廩淺深。挨次出貢。內多年力衰邁之人。欲得人材。必須選拔。著各省學臣﹑於科考時。照例府學拔取二名。州縣學拔取一名。寧缺勿濫。務取學問優通﹑品行端方﹑才猷可用之人。令其來京。朕將親加考驗。令入國子監肄業。如有學問荒陋。人品不端。才具庸劣者。將該學政嚴加議處。嗣後六年選拔一次。國子監屆期題請候上�日

○刑部遵上�日議覆﹑奉天等處人犯﹑有應枷責發遣者。該將軍查明送部。照例枷責。滿日﹑若系滿洲另戶正身。發給西安等處駐防當差。其身爲奴僕﹑及奴僕開戶而爲另戶者。發給西安等處駐防兵丁爲奴。至奉天西安等處旗下家人逃走﹑及發給爲奴當差之人脫逃者。令各該將軍年底匯奏。又從前在逃之犯﹑已奉上�日寬限自首。若過限不行投到。獲日﹑將減等盜犯﹑於原發遣處正法。平常發遣之犯﹑有行凶爲匪者。亦於原發遣處正法。如無爲匪之處。枷號兩个月。鞭一百。仍交原發遣處安插。若旗下家人﹑私自逃走者。加逃罪一等治罪。從之

○以故一等阿思哈尼哈番金鐸子金貫﹑襲職

○丁亥。孝惠章皇后忌辰。遣官祭孝東陵

○諭大學士九卿等。爲治之道。首重得人。朕臨禦以來。夙夜孜孜。廣爲咨訪。期得人材以理庶政。而內外臣工所保舉之員。其中秉公推薦﹑足備任使者。固不乏人。而徇私濫舉﹑及苟且塞責者。亦復不少。朕思薦舉人材。關系國家辧材論官之要道。舉得其人。則政事無不就理。舉非其人。則獘從此而生。孟子曰﹑立賢無方。孔子曰﹑舉爾所知。觀聖賢之言。則知得人之道﹑宜廣其途以爲搜羅。而各舉所知﹑庶可以收克知灼見之益也。今特諭內外諸臣等。京官自翰林科道郎中以上。外官自知府道員學政以上。武官自副將以上。旗員自參領以上。皆令各舉一人。滿洲官員﹑則保舉滿洲。漢軍官員﹑則保舉漢軍。漢人官員﹑則保舉漢人。文職官員﹑許保武職。武職官員﹑許保文職。於滿漢文武內。或系見任職官。或系候補候選之人。或系進士舉人貢監生員。或系山林隱逸。務期有猷有爲有守﹑品行才具﹑足備國家之用者。各人密封奏摺。赴奏事人員處轉奏。外官則遣家人賫送密摺來京﹑付奏事人呈進。卽或親戚子侄等﹑亦可據實薦奏。不必以嫌疑引避。但京官如尙書侍郎。外官如督撫提鎭兩司。皆系朕已經深知簡任者。不必入所薦之列。其奏摺內﹑只開列本人官銜姓名。注明所薦之人官銜考語。不必引頌聖繁文。此朕旁求俊乂之苦心。冀賢才輩出。師濟盈廷。俾百職得宜。庶務畢舉。凡有保舉之責者。不得瞻顧私交。不得受人囑托。不得互相商議。不得輕聽風聞。夫十室之邑﹑必有忠信。凡人生平﹑豈無一人熟識深知者。況旣列朝紳。受國家之爵祿。而朕又推心置腹。畀以舉賢薦能之美事。儻猶有懷藏私意﹑濫舉非人者。淸夜捫心﹑尙可以爲人乎。且朕之觀人﹑往往洞見隱微。將來觀所舉之人﹑卽可知舉人者心術之公私。識見之明昧。亦不使諸臣得以行其私也

○諸王大臣等﹑審奏延信罪狀二十款。查延信向與阿其那﹑阿靈阿﹑拉錫﹑普奇等。結爲黨羽。與二阿哥爲敵。黨援之罪一。奉上�日詢問年羹堯之處。並不據實揭報。爲之徇隱具奏。黨援之罪二。在西寧時。陽爲不附和允禵﹑揜人耳目。而陰與允禵交結。黨援之罪三。及復令其進藏時。鉆營年羹堯﹑代伊解釋保奏。黨援之罪四。延信原系阿其那﹑阿靈阿﹑蘇努等同黨。奉上�日交問。伊身爲將軍貝勒。明知其事。反將無干之漢人路振揚舉出。黨援之罪五。遵奉阿其那。傾心效順。稱阿其那朴實。稱阿靈阿爲人傑。將伊女與阿爾松阿結親。黨援之罪六。捏造逆言。告知年羹堯。希脫黨謀。黨援之罪七。當禦前昂然伸足。大不敬之罪一。皇上諭上�日訓責。坐聽不行跪聆。大不敬之罪二。時屆萬壽聖節。不俟慶祝。驀自起程回任。大不敬之罪三。在西安時﹑不遵諭上�日。將地方要務﹑並未奏聞一事。大不敬之罪四。假捏病狀﹑扶杖行走。及令伊署大將軍印務。棄杖前往。欺妄之罪一。諭上�日訓練士卒。不行欽遵。反懷怨望。將士卒混行痛責。擾亂國政之罪一。奉上�日詢問應否進藏之處。並不實心籌畫。但雲路有煙瘴。希圖惑眾。擾亂國政之罪二。在將軍任內。不親加訓練。祗圖晏逸。負恩之罪一。妄行保題官兵一百九十餘人。市恩邀結人心之罪一。在甘州時﹑值靑海用兵。亂行調動遠處兵丁。幾致可危。夫誤兵機之罪一。身爲將軍。聞賊寇臨邊。並不發兵。迨新城子失陷之後。始行發兵。失誤軍機之罪二。將拏到逆賊阿扯布坦溫布屬下蒙古七人。並不究審。竟行釋放。失誤軍機之罪三。進藏時﹑將國帑十萬兩入己。貪婪之罪一。以上各罪案﹑延信俱自認不諱。請按律斬決。以彰國法。妻子發往右衛。財產入官。所屬佐領下人等﹑交該旗辦理。得上�日﹑延信從寬免死。著與隆科多在一處監禁。伊子不必革去宗室。凡閒散宗室﹑原有在王府佐領兼轄之例。伊等著入顯親王府佐領管轄驅使。至伊屬下佐領人等﹑原從顯親王家下分出。仍著賞與顯親王。家產不必入官。伊有種種貪贓虧缺銀兩。著將伊家產﹑交與旗下大臣等﹑查明還項

○戊子。兵部遵上�日議覆﹑湖廣謬衝花苗﹑恃險頑梗。屢行劫殺。爲害地方。總督福敏﹑調撥三路官兵﹑悉行搜捕。應加二級。從之

○己丑。諭八旗大臣。凡獲罪革職之人﹑經朕復加錄用。卽無罪矣。嗣後承襲官職之時﹑照常將伊等之子開列。著爲例

○擢監察禦史性桂﹑爲大理寺卿

○授故奉國將軍尼雅翰子佛照﹑爲奉恩將軍

○庚寅。升正白旗護軍參領覺羅海蘭﹑爲本旗蒙古副都統。鑲白旗漢軍副都統郝宏勛﹑爲鑲藍旗漢軍都統

○調福建臺灣總兵官陳倫炯﹑爲廣東髙雷廉總兵官。江西南贛總兵官王郡﹑爲福建臺灣總兵官。廣東髙雷廉總兵官劉章﹑爲江西南贛總兵官

○倉場總督嶽爾岱等參奏。各省運弁鄒世權等七十八員﹑到通違限。應交部議處。得上�日﹑糧船抵通。若限期緊迫。勢難依限全到。運官俱被參處。似覺可憫。著九卿會同倉場侍郎定議寬限。但不得有誤回空。則於公私均便。尋議。江南浙江湖廣江西四省糧船﹑過淮抵通。原有六个月限期。今不能依限過淮。自難責以依限抵通。若運官運弁監兌等員﹑過淮違限。旣有處分。抵通違限。又有處分。是一運而兩被參罰矣。嗣後四省糧船﹑如過淮違限十日﹑已經處分者。將抵通違限免其處分。從之

○壬辰。內閣等衙門遵上�日議覆﹑河南總督田文鏡條奏盜案各款。一﹑事主捏報彊劫。如以姦情人命鬥毆等事﹑捏報盜案。本身無罪者。分別擬杖。本身有應得之罪者。從重治罪。若憑空捏報者。照律問遣。甲長鄰佑﹑扶同捏報者。照事主減一等治罪。應如所請。但捏報旣定嚴例。或事主已經據報。而有司抑勒諱盜﹑攺彊爲竊者。除將該地方官照例革職處分外。該管各上司﹑及督撫。均應分別降調。一﹑呈報盜案。責令州縣正印官﹑會同營汛﹑星往事主家﹑查勘情形。訊供塡報。如州縣官不親詣查驗。捏作親驗者。革職。該管官照徇庇例議處。應如所請。一﹑正印官公出﹑不及查勘。卽令佐貳官申請鄰邑正印官代驗。查地方佐貳捕官。原以備地方之事。若正印官公出。應令佐貳捕官﹑會同營汛星速代驗。如查驗不實。照正印官處分。得上

�日﹑盜案逾限不完﹑卽行參處。原爲官役弛縱而設。若因限期迫促。致有誣拏平民﹑栽贓買贓。教唆口供﹑扳累無辜諸獘。甚非淸理盜案之道。嗣後果有虛實情形未分。盜贓未確。限內不能完結。承審官應如何詳報。上司應如何報部展限之處。著另議。儻有將易結之盜案﹑不行速結。濫請展限。該督撫漫爲咨部。經部駁查者。應將該督撫及該有司如何處分之處。亦著詳議。又議稱凡報盜案﹑責令州縣正印官﹑會同營汛﹑星往事主家﹑查勘情形。所以防事主狡飾之端也。夫事主之彊悍者。或以竊報彊。柔懦者。或以彊攺竊。固有狡飾之情。至於地方文武官員﹑因畏疎防承緝處分。恐嚇事主﹑抑勒攺供。亦未可定。如有此等不肖官吏。應作何處分之處。亦著詳議。又議稱初報盜劫。正印官公出。應令佐貳捕官會同營汛速驗。但佐貳捕官﹑未可深信。如遇失事而正印官公出。佐貳捕官一面會同汛弁查驗。先行緝捕。一面申請鄰邑印官﹑至事主家覆加查驗。尢爲詳愼。應如何定例之處。俱著詳議具奏。尋議。嗣後盜案﹑果有虛實情形未分。盜贓未確。限內不能完結者。該管上司核明報部。準其展限四个月。儻承審官將易結之盜案﹑濫請展限者。革職。該管官及督撫﹑分別

降罰。至地方文武官員。因畏疎防承緝處分。抑勒事主攺供者。革職。再地方失事﹑印官公出。應令佐貳捕官﹑一面會同汛弁查緝。一面申請鄰邑印官覆驗。如鄰邑印官﹑推諉附會者。照徇庇例降調。余俱如前議行。從之

○癸巳。諭八旗大臣。旗員以習武爲要。卽文職亦不可廢。若將弟兄子侄﹑帶赴外任。家口旣多。如何能爲廉吏。而子弟但知倚仗勢力。無所不爲。擾害百姓。最爲惡習。漢軍內不得人才。皆由於此也。年幼者隨任猶可。十八歲以上。理應畱京。令其披甲。學習馬步弓箭。與國家出力。如可以習文者﹑送赴官學讀書。著將外省旗員帶族人赴任所之處﹑永行禁止。儻系親子十八歲以上﹑欲帶赴任所者。著具呈該旗大臣請上�日。再﹑旗人不應作外省驛丞典史等雜職。漢軍內壯丁多之佐領。添編佐領。或在直隸綠旗營當兵。俱著會同吏兵二部定議。尋議。滿洲蒙古漢軍﹑凡補授外任者。嗣後俱不準其將十八歲以上之子弟隨任。其見在帶往者。應撤回該旗。當差學習。至旗人補用外任文武雜職。亦應永行停止。漢軍閒散人丁﹑有情願入綠旗者。該旗咨部﹑轉送直隸總督造入民籍。準選爲綠旗兵行走。得上

�日﹑外省旗員見在隨任子弟。姑免調回。其文武雜職等官。俱著回旗。如有該督撫提鎭等保畱者。準其畱任

○以戶部左侍郎史貽直﹑兼管吏部工部侍郎事。兵部左侍郎楊汝谷﹑兼管吏部侍郎事

○旌表山東陽谷縣烈婦﹑孟守才妻郭氏。拒姦不從。自縊殞命。給銀建坊。入祠致祭如例

○甲午。準噶爾臺吉噶爾丹策零﹑遣使臣特磊來朝。頒敕諭一道。令使臣賫回。諭曰。據奏知爾父病故。不勝惋惜。爾父在時。將一切事務。未得裁處妥協。臺吉知爾父負朕之恩爲非。遣使遠來。朕甚嘉之。方今西藏地方噶隆阿爾布巴等﹑與頗羅鼐等。彼此結讎。舉兵相拒。朕正在躊躇。爾奏稱欲在西域煎茶設供。廣行釋教以安眾生。似屬非分。準噶爾乃西北隅一小部落耳。釋教之廣行與否。豈關爾之煎茶設供耶。朕卽位元年。爾父奏稱寬宥伊罪。言詞恭順。朕以爲出於至誠。故欲淸理疆界。乃命使二次。爾父反生嫌疑。不能遵奉朕上�日。再﹑羅卜藏丹津﹑乃靑海和碩特紮什巴圖爾之子。伊骨肉中無故弄兵。互相殘害。朕差大臣前往。命各息兵。而羅卜藏丹津﹑乃敢悖我皇考聖祖養育之恩。負朕之徳。侵犯內境。被守邊輕兵擊敗。遠行逃竄。爾父應卽爲擒獻。始見和好之誼。乃於本地隱匿窩畱。是何意耶。由此觀之。從前所奏﹑無一誠實之處可知矣。前者羅卜藏丹津﹑乃一愚戾不忠不孝之人。爾父年髙歷練。力能將伊酌量裁處。可以生之。亦可以制之。必不被伊愚弄。是以不曾勒追。今爾年少﹑與彼相等。以羅卜藏丹津之志气髙傲。不顧恩義。斷不肯屈於爾下。守分安居。必將離間爾等。於爾大有不便。爾務須將羅卜藏丹津送來。朕念伊父紮什巴圖爾從前勞績。斷不將伊誅戮。仍施恩豢養。爾其祗遵朕命。爾臺吉應將利害輕重。盡心籌畫。自立主見。特玆敕諭

○以翰林院編修汪由惇﹑署日講起居注官

○調正藍旗漢軍副都統邁祿﹑爲本旗滿洲副都統。升正藍旗護軍參領魏臘﹑爲本旗漢軍副都統

○禮部議覆﹑四川巡撫憲徳疏言﹑東川府攺隸云

南。所有寄籍東川入學生員。請照例攺歸本籍應試。應如所請。從之

○上駟院﹤釒算刂﹥艸夫六十一。解送錢糧。於回空車內﹑拾得遺失元寶一錠。不自隱匿。呈報本衙門奏聞。得上�日嘉獎。卽以所拾銀賞給

○賑江南海州淸河二州縣﹑水災饑民

○丙申。解江南提督魏經國任。革太子少傅尙書銜。並世職。回京另用

○升山東兗州總兵官柏之蕃﹑爲江南提督。以鑲白旗漢軍副都統劉汝霖﹑爲山東兗州總兵官

○升雲南按察使張允隨﹑爲雲南布政使司布政使。貴州貴東道趙弘本﹑爲雲南按察使司按察使。刑部郎中納海﹑爲河南按察使司按察使

○戊戌。諭兵部。聞湖南驛站棚廠。系各官捐備。未設有正項支銷。著照湖北之例添設。雲南四川浙江三省驛站。亦準其支銷正項。該地方有司。實力奉行。俾得均沾實惠

○諭刑部。嗣後枷責之犯。奉上�日攺爲發遣者。律不重科。俱免其枷責之罪。若有情罪可惡。𨿽令發遣﹑仍應枷責者。臨時請上�日

○戶部議覆﹑雲貴總督鄂爾泰疏言﹑祿丰新興蒙化等一十二府州縣﹑額徵糧米。每屆四年。折徵一次。後經督撫題定永遠折徵。查開化府﹑接壤交趾鉊廠河。添設汛防。大理﹑臨安二府。有提鎭駐札。並省城重地。兵米均宜多貯。請將附近開化之蒙自﹑寧州﹑路南﹑三州縣。附近臨安之石屏州。附近大理之蒙化府。附近省城之新興﹑宜良﹑二州縣額米。俱攺徵本色。以裕兵食。如遇四年一折。仍照例折徵。應如所請。以雍正六年爲始。從之

○刑部等衙門議奏。福建民林琯妻王氏。與吳髙通奸。用毒藥謀死親夫。吳髙復將王氏謀娶。王氏應淩遲處死。吳髙應斬監候。得上�日﹑吳髙情罪可惡。著攺爲立斬。余依議。嗣後有因姦謀死親夫。復設計謀娶姦婦爲妻妾者。俱攺爲立決。著爲例

○都察院左都禦史沈近思故。遣平郡王福彭﹑及散秩大臣往奠。賜銀五百兩。予祭葬。謚端恪。贈禮部尙書。太子少傅。蔭一子入監讀書

○己亥。諭內閣。吳淞石塘。當日勘估時。於海潮紆緩之處。酌量修築土塘。蓋因工程浩大。節省錢糧起見。但東南財賦之區。灘漑田畝。保聚室廬。全賴海塘捍衛。朕思海勢衝激。風濤旋轉難定。土塘經歷年久。未免可虞。不若一例攺築石塘。爲百姓萬年之利。著該撫確行勘估。不得惜費省工。苟且塞責。務須監固。永垂久遠。以副朕經理海疆﹑愛養民命之至意

○諭兵部。向來雲貴川廣﹑以及楚省各土司。僻在邊隅。肆爲不法。擾害地方。剽掠行旅。且彼此互相仇殺。爭奪不休。而於所轄苗蠻。尢復任意殘害。艸菅民命。罪惡多端。不可悉數。是以朕命各省督撫等。悉心籌畫。可否令其攺土歸流。各遵王化。此朕念邊地窮民。皆吾赤子。欲令永除困苦。咸樂安全。並非以煙瘴荒陋之區。尙有土地人民之可利。因之開拓疆宇。增益版圖。而爲此舉也。今幸承平日久。國家聲教遠敷。而任事大臣。又能宣布朕意。巢�刀撫兼施。所在土司。俱已望風歸向。並未重煩兵力。而願爲內屬者。數省皆然。自此土司。所屬之夷民。卽我內地之編氓。土司所轄之頭目。卽我內地之黎獻。民胞物與。一視同仁。所當加意撫綏安輯。使人人得所。共登衽席。而後可副朕懷也。但地方遼闊。文官武弁。需員甚多。其間未必盡屬賢良之輩。且恐官弁等之意。以爲土民昔在水火。今旣內附。已脫從前之暴虐。卽略有需索﹑亦屬無傷。此等意見。則萬萬不可。著該督撫提鎭等﹑嚴切曉諭。不妨至再至三。且須時時畱心訪察。稍覺其人不宜苗疆之任。卽時調換。並嚴禁兵丁胥役。生事滋擾。務俾政事淸明。地方寧謐。安居樂業。共享昇平。儻有不遵朕上

�日。絲毫苛索於土民地方者。著該上司立卽參劾。重治其罪。卽系平日保舉之人。亦不可爲之容隱。果能據實糾參。朕必宥其失察之愆。嘉其公忠之誼。該督撫提鎭等﹑可共體朕心。各盡懷保邊民之道

○考察天下軍政。卓異官﹑四十九員。貪官﹑三員。不謹官﹑二十一員。年老官﹑七十五員。有疾官﹑三十三員。才力不及官﹑五十一員。浮躁官﹑八員。罷軟官﹑三十員。分別升賞處分如例

○兵部議覆﹑福建總督髙其倬﹑浙江巡撫李衛疏言。浙江提督。統轄全省水陸。非若閩省分設水陸二提督者可比。請照提臣石云倬所題。將提標之中營守備﹑右營遊擊二缺。攺設水師。並選熟練水性千總二員。把總四員。輪班出洋督察。應如所請。從之

○庚子。調吏部右侍郎圖理琛﹑爲兵部右侍郎。以正紅旗漢軍副都統舒楞額﹑爲吏部右侍郎。仍兼理副都統事

○辛丑。戶部等衙門遵上�日議覆﹑直省各官。有應徵錢糧未淸﹑題請畱任者。勒限一年完項。準其開復。如限滿不完。卽行革任。再限一年。同新任接徵之員。嚴催完報。限滿又不完。卽將該員照未完分數治罪。並將督催﹑及接徵各員議處。從之

○戶部議覆﹑署兩江總督範時繹疏言。丁隨糧辦。最爲均平良法。請以雍正六年爲始。將江蘇安徽各州縣﹑應徵丁銀。均攤入地畝內徵收。應如所請。從之

○又議覆。廣東總督孔毓珣疏言。廣東廉州府欽州西北。地名三不要。與廣西之上思州﹑安南國之河口接壤。旣不屬欽州上思州管轄。亦不屬安南地界。故名三不要。查此地與廣東龍門協相近。請歸並欽州。以便就近撫綏。而該地有三村。曰白雞。曰白鴿。曰白灘。又有土名曰北侖。最爲險要。請於龍門協派撥千把兵丁。設汛防守。巡遊彈壓。俱應如所請。從之

○署兩江總督範時繹疏言。江南太倉州鎭洋縣境內劉河鉅工。已蒙發帑開浚。而七浦一河。原系民田。該地士民。情願自行開浚。業戶給資。佃戶出工。不敢再費帑金。候上�日遵行。得上�日﹑君民原屬一體。民間之生計。卽國計也。儻遇國用不敷之時。勢不得不資藉於民力。今國用充足。朕爲地方籌畫萬年之利。不惜多費帑金。興修鉅工。養育萬姓。若仍用民力以辦公事。非朕本心也。況小民效力工程。或致荒其本業。而又不免官吏之督催煩擾。朕心實爲不忍。著仍動公帑辦理。並將朕上�日﹑徧行曉諭該州縣士民。伊等當體朕愛養元元之心。於工程告成之後。加意照看。歲歲疏浚防護。俾地方永受其益。則勝於目前之趨事赴功多矣

○擢理藩院郎中納延泰﹑爲理藩院額外侍郎

○賑江南懷寧等十四縣﹑水災饑民

○免直隸雄縣等四縣﹑本年分水災額賦有差

○壬寅。升禮部左侍郎唐執玉﹑爲都察院左都禦史。轉吏部右侍郎嵇曾筠﹑爲左侍郎。仍畱河東副總河任。調禮部右侍郎劉師恕﹑爲吏部右侍郎。仍署直隸總督﹑升都察院左副都禦史錢以塏﹑爲禮部右侍郎

○鑲黃旗漢軍副都統李淑徳緣事革職。升正白旗護軍參領常保﹑爲鑲黃旗漢軍副都統。一等侍衛輝邦﹑爲鑲白旗漢軍副都統

○福建陸路提督丁士傑緣事革職。調浙江提督石云倬﹑爲福建陸路提督

○護甘肅巡撫鐘保題。臨洮衛土司指揮使趙煜故。請以其侄趙延基承襲。下部知之

○癸卯。諭大學士九卿等。人臣朋黨之獘。最足以害人心。亂國政。唐虞之世。共工歡兜輩。比周爲黨。舜必寘之於法。孔子曰﹑君子矜而不爭。羣而不黨。易經渙之六四曰﹑渙其羣。元吉。朱子謂上承九五。下無應與。爲能散其朋黨之象。則大善而吉。是朋黨之小人。固自古帝王之所必誅。聖賢之所垂戒。其爲世道人心計﹑誠深且切也。蓋人臣之道。惟在公忠體國。古之純臣。公爾忘私。國爾忘家。精白乃心。鞠躬盡瘁。念念惟知有君父。事事惟知有朝廷。𨿽一己之身家。且不暇顧。又何至有營私結黨。朋比爲姦之事。惟姦惡之小人。其心旣陰險狡詐。忍於背逆君父。擾亂國政。而其才又足以籠絡要結。使姦邪之輩。盡入其黨。遂成牢不可破之勢。當日蘇努﹑阿靈阿﹑鄂倫岱等。同惡相濟。結爲邪黨。凡屬在朝臣工。其庸懦無能者。則棄置之。而於聰明才智之人。或動之以利。或怵之以害。或震懾之以權勢。或誘惑之以美名。使其人不得不墮其術中。彼此固結。日肆邪謀。自以爲國家大事。皆在其掌握操縱之中。以此煽惑人心。擾亂國政。若非我皇考至聖至明。乾綱獨斷。則伊等比黨之害。可勝言哉。朕在藩邸時。知之甚悉。故臨禦以來。將伊等朋黨爲姦之處。屢次宣示中外。蓋深爲世道人心﹑宗社國家之計。不得不痛加懲創。嚴加誡諭。惟冀大小臣工。以伊等爲炯戒。共絕背公植黨之私。時懷公忠體國之念。則一徳一心。上下交而其志同。其於世道人心﹑宗社國家。豈不深有利益哉

○甲辰。以戶部左侍郎史貽直﹑兼管順天府府尹事

○莊親王等奏言﹑查八旗內有繼養另戶旗人之子。請撥回本旗歸宗。繼養民人之子。請撥出爲民。繼養僕人之子。分檔僕人之子。內有情願仍歸本主。及本主亦情願容畱者。準其容畱。情願爲民者。請俱撥出爲民。得上�日﹑繼養子嗣人等﹑原非內府之人。除將旗人歸並各該旗外。其民人之子﹑及僕人之子。俱著爲民。從前當過官差者各賞銀十兩。其撥出爲民之後。隨分安生。毋得妄干法紀

○乙巳。諭議政王大臣等。巴賽在軍前年滿。原欲換回。今王丹津多爾濟奏稱。將軍巴賽﹑常色禮。辦理一切事務管轄兵丁。整飭妥協等語。見有羅卜臧舒努事件軍前甚屬緊要。巴賽著再畱三年。著博爾屯﹑查克旦。率領更換兵丁前往。協助巴賽辦事自京城派副都統諾穆柱。速赴軍營。同常色禮將兵領回

○江蘇巡撫陳時夏奏報。松江府華亭縣地方﹑於十一月二十四日。天降甘露。樹枝茅屋之上。大如晶珠。自辰至巳。凝結不散。父老歡慶奇祥。合行奏聞。得上

�日﹑頻年以來。屢蒙上蒼垂賜休徵。朕意但以封疆大臣得人﹑代朕宣化爲眞瑞。似此嘉谷甘露。景星慶雲。河淸海晏之祥。朕實不敢以感召自居。亦不敢以祥瑞誇詡於天下後世也。爾等當仰體朕意。期共勉之愼之

○陜西西安按察使兼管河東鹽政碩色奏報。十月初三日起。至十一月十一日止。池鹽獻瑞。不需人力。自然滋生。多至七百萬餘觔。悉皆顆粒盤簇。味甘如飴。迥異常鹽。下部知之

○丙午。孝莊文皇后忌辰。遣官祭昭西陵

○順天府進春

○光祿寺卿呂謙恆以老病乞休。允之

○擢福建延建邵道王璣﹑爲光祿寺卿

○升江南蘇松總兵官陳天培﹑爲浙江提督。調湖廣永州總兵官楊國相﹑爲江南蘇松總兵官。升直隸永平副將嶽含奇﹑爲湖廣永州總兵官

○戊申。諭工部。向來漢軍得補河員。凡經手一切工程。修築旣不完固。防守復多疎虞。上下通同。侵欺浮冒。虛糜國帑。甚至冀幸堤工之衝決。以遂其侵那開銷之私計。種種獘端。朕所洞悉。今總河齊蘇勒﹑悉心釐剔。一應工程。整頓料理。俱有成效。凡屬河員﹑亟宜洗心滌慮。痛攺前非。各自奮勉。蓋河工關系運道民生。河官之責任。較之他員實爲重大。務須悉知利害。殫心竭力。若塗飾耳目。苟且塞責。經該督題參。定加重處。斷不能寬也。著將此上�日徧諭河員。互相儆戒。以副朕廑念運道民生之至意

○庚戌。歲暮。祫祭太廟。上親詣行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○遣官祭太歲之神

○廣東巡撫楊文乾奏言。閩省系邊海重地。風俗不甚醇朴。新補各官。多系初任不能諳練。請將曾經出仕﹑熟練民事者。命往數員。交與督撫。於緊要縣缺補用。得上�日﹑閩省地方緊要。數年以來。屢次揀選人員命往。無如該督撫因循寬縱漫無覺察。以致吏治廢弛。必得賢能練達之員。始能整頺風而除陋習。除川陜雲貴廣西外。著各省督撫於所屬知縣內﹑每省揀選一人。務擇其謹愼老成。才猷敏練。在任年久者。一面具奏。一面調赴閩省。交與該督撫酌量補用

○辛亥。賜朝正外藩科爾沁﹑敖漢﹑阿霸垓﹑烏朱穆秦﹑喀喇沁﹑巴林﹑翁牛特﹑喀爾喀﹑柰曼﹑土默特﹑蒿齊忒﹑鄂爾多斯﹑四子部落﹑厄魯特﹑靑海厄魯特﹑蘇尼特﹑輝特﹑阿霸哈納﹑吳喇忒﹑郭爾羅斯﹑毛明安﹑紮魯特﹑阿祿科爾沁﹑杜爾伯特﹑王﹑貝勒﹑貝子﹑公﹑額駙臺吉﹑塔布囊等﹑及內大臣﹑大學士侍衛等宴

○旌表八旗節婦﹑滿洲。卓倫妻那拉氏等一百十八人。蒙古。張索柱妻顧氏等七人。漢軍楊善世妻劉氏等二十四人。直隸各省節婦﹑吳以﹤火阜﹥妻沈氏等四百七十一人。貞女﹑吳氏等十二人。孝子﹑王九蕓等二十三人。孝婦﹑唐美烜妻藍氏一人。各給銀建坊如例

○是歲。人丁戶口﹑二千五百六十五萬六千一百十八。又永不加賦滋生人丁﹑八十五萬二千八百七十七。田地﹑山蕩﹑畦地﹑八百六十三萬六千二百九十一頃四十六畝有奇。徵銀﹑二千九百八十一萬五千二十一兩有奇。米﹑豆﹑麥﹑五百三萬一千一百七十石有奇。艸﹑五百八十四萬七千三百一十八束。茶﹑三十一萬八千四百七十五引。行鹽﹑五百一十一萬九千四百八十六引。徵課銀﹑三百八十六萬四千七十八兩。鑄錢﹑七萬二千三百五十二萬八千有奇

大淸世宗敬天昌運建中表正文武英明寬仁信毅大孝至誠憲皇帝實錄卷之六十四

大淸世宗敬天昌運建中表正文武英明寬仁信毅大孝至誠憲皇帝實錄卷之六十五

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正六年。戊申。春正月。壬子朔。上詣堂子行禮。回宮。拜神畢。禦殿。王以下﹑文武各官﹑外藩王﹑及使臣等﹑上表朝賀。停止筵宴

○朝鮮國王李昑﹑遣陪臣李樘等﹑表賀冬至﹑元旦﹑萬壽節﹑及進歲貢禮物。宴賚如例

○癸丑。諭內閣。從前將江南河兵一千名。撥往河南教習樁埽。原議回日裁汰。但此兵丁﹑旣熟悉樁埽。尙可畱用。今詢河道總督齊蘇勒﹑南河仍有需用之處。此一千兵丁﹑不必裁汰。著仍畱營差用。河工差遣武弁之處甚多。每營止有守備一員管轄。亦屬不敷。且缺少武職大員。著添設參將一員。遊擊二員。守備十員。令參將統轄。遊擊分管。名爲河營

○甲寅。浙江杭州左翼漢軍副都統雅斯哈﹑緣事降調。升陜西肅州總兵官楊長泰﹑爲浙江杭州左翼漢軍副都統。調浙江杭州右翼漢軍副都統匡名世﹑爲鑲白旗漢軍副都統。升廣東廣州參領陳世璠﹑爲浙江杭州右翼漢軍副都統。山東兗州總兵官劉汝霖﹑爲江南京口左翼副都統。調江南蘇松總兵官楊國相﹑爲山東兗州總兵官。福建金門總兵官林秀﹑爲江南蘇松總兵官。河南河北總兵官紀成斌﹑爲陜西肅州總兵官。升浙江湖州副將冉起鳳﹑爲福建金門總兵官。江南徐州副將閃文繡﹑爲河南河北總兵官

○以內閣侍讀學士西柱﹑爲江南河道副總河

○以正白旗滿洲副都統戴豪﹑署本旗漢軍都統

○丁巳。賜朝正外藩王﹑貝勒﹑貝子﹑公﹑額駙﹑臺吉﹑塔布囊等﹑宴於丰澤園

○封靑海厄魯特紮薩克臺吉羅卜藏察罕﹑爲輔國公

○戊午。世祖章皇帝忌辰。遣官祭孝陵

○己未。浙閩總督髙其倬摺奏﹑同安縣大姓李姓﹑陳姓﹑蘇姓﹑莊姓﹑柯姓﹑合爲包姓。小姓各雜姓﹑合爲齊姓。彼此聚眾格鬥。互相殺傷。隨經差委員弁﹑將大姓爲首之李邦﹑小姓爲首之葉祖傳等﹑擒獲審究。以懲愚悍之習。奉上諭。此等處須要鼓舞屬員。實心盡力。方能有濟。設遇一二有爲者。甫欲整理。稍加振作。緣耳目不明。讒謗易入。拘以文法。不原其情。輙目之爲多事喜功。屬員窺見隱微。人人惟思潔身自全而已。誰肯任怨冒愆。勇往向前。汝等督撫﹑操通省權衡。意指所向。好惡愛憎。關系匪淺。若肯彊勉如此力行。一二年後﹑見有成效。始信朕言之不誣也。一人之精力有限。如不能合眾力以爲用。諸務殊難就理。惟宜廣視聽。勤訪察。再加以委用得人。則何事不克辦集耶

○辛酉。祈谷於上帝。上親詣行禮

○壬戌。以散秩大臣關保﹑總理三陵事務

○調雲南巡撫朱綱﹑爲福建巡撫。福建巡撫常賚﹑爲雲南巡撫

○癸亥。孟春。享太廟。上親詣行禮

○遣官祭太歲之神

○甲子。上幸圓明園

○諭內閣。君臣上下之間。必至誠相接。始不愧堂廉一體之誼。朕待內外大小臣工﹑推心置腹。事事至誠。而爲臣者。尙忍以僞妄欺詐之意待朕。其罪誠不可逭。宜兆熊﹑乃旗下平常無能之人。因其尙忠厚謹愼。荷蒙聖祖仁皇帝深恩。用至福建將軍。伊在任並未出力報效。及朕卽位以來。伊亦不過尋常供職。前因直隸總督員缺。一時不得其人。故令伊署理印務。畀以畿輔節制之重任。教導訓誨。至再至三。然則朕之恩。尙可負乎。劉師恕﹑向來過誤多端。近年屢經彰著。朕見其人尙謹愼小心。且年力精壯。深有悔過遷善之念。是以降上�日寬宥。格外加恩。令其協辦直隸總督事務。以觀後效。然則朕之恩。尙可負乎。張適﹑系年羹堯案內獲罪之人。且又虧欠錢糧。法難寬貸。朕念伊祖張玉書﹑在聖祖仁皇帝時。效力多年。而伊之過犯﹑大約由於年羹堯之挾制。不能自主。於是赦其過愆。復其官爵。諄切訓諭。冀其成人。伊亦感激愧悔。奏稱情願竭力報效。朕是以用爲直隸布政使。然則朕之恩。尙可負乎。魏定國﹑由知州擢用知府。又經福敏﹑法海保薦。是以用爲直隸按察使。且因伊服官效力。朕推恩及於其父。逾格優待。然則朕之恩。尙可負乎。大名府知府曾逢聖﹑前者被參虧空。朕料其歷任多年。必有作獘貪贓之款。令該督藩臬等﹑曉諭該地方。若果有被屈受害之人。準其據實控告審理﹑以懲貪墨。昨聞有老秀才﹑呈告曾逢聖居官劣款。而張適將此秀才嚴刑斃命。詐稱在監病故。且坐以平素積惡之名。不思辯冤旣奉諭上�日。誣告自有國法。卽此秀才果有應得之罪。亦當審實奏聞。按律置之於法。方足以服眾心。豈有訟獄未定﹑曾逢聖之案未結﹑而將首告之人﹑遽以三木畢其性命之理。此必有意袒護曾逢聖。惟恐控告者多。先殺一人以箝眾口。似此慘酷之行。世所罕見。宜兆熊﹑劉師恕﹑身爲總督。若罔聞知。負朕任用之恩甘蹈徇隱之咎。尙得謂之事君以誠﹑無欺無隱者乎。魏定國專司一省刑名。乃任張適之恣意妄行。全不置問。及朕面加詰責。則將顚倒是非﹑艸菅人命數案。全推於張適。而置身於事外。若然﹑則直隸之設立臬司衙門者何爲。朕之簡用魏定國者又何取乎。朕以至誠待諸臣。而諸臣以欺詐待朕。若不嚴加懲治。此風何由而息。張適﹑魏定國﹑俱著解任。著福敏﹑史貽直前往保定。將曾逢聖各案﹑及夾斃秀才情由。一一秉公嚴審。務將實情悉行究出。不得絲毫徇隱

○解山西布政使髙成齡任。調江南江蘇布政使張坦麟﹑爲山東布政使司布政使。山東布政使嶽浚﹑爲山西布政使司布政使。升江南江蘇糧道趙向奎﹑爲江南江蘇布政使司布政使。兩淮鹽運使張璨﹑爲直隸按察使司按察使

○乙丑。以上元節。賜外藩科爾沁﹑敖漢﹑阿霸垓﹑烏朱穆秦﹑喀喇沁﹑巴林﹑翁牛特﹑蘇尼特﹑郭爾羅斯﹑喀爾喀﹑柰曼﹑土默特﹑阿霸哈納﹑厄魯特靑海厄魯特﹑圖爾古特﹑輝特﹑吳喇忒﹑紮魯特﹑和托輝特﹑王﹑貝勒﹑貝子﹑公﹑額駙﹑臺吉﹑塔布囊等﹑及內大臣﹑大學士﹑侍衛等宴

○晉封故惠郡王博翁果諾孫貝勒球琳﹑爲多羅惠郡王。鎭國公弘春﹑爲固山貝子

○丙寅。上元節。賜外藩王﹑貝勒﹑貝子﹑公﹑額駙﹑臺吉﹑塔布囊等﹑及內大臣﹑大學士﹑侍衛等宴

○丁卯。以國子監祭酒孫嘉淦﹑署順天府府尹

○授宗室揚徳女爲鄕君。壻格紮多爾積﹑秩四品

○辛未。命察罕叟爾軍營前鋒統領穆克登回京

○癸酉。諭內閣。朕於雍正二年﹑卽聞直隸滄州地方﹑有偸鑄私錢之匪類。因飭令總督李維鈞﹑嚴行查拏。伊回奏己經嚴查。並無私鑄。今步軍統領阿齊圖奏稱﹑番役因公前往滄州。拏獲私鑄之劉七等夥黨多人。並獲私鑄器皿。觀此﹑則滄州姦民私鑄之獘。由來已久。而地方大吏﹑漫無覺察。今始敗露。夫私鑄錢文。大幹法紀。且私錢不息。則錢法不能畫一。而銷毀制錢等獘。皆由此而生。何以便民間之用。畿輔近地﹑尙有此等姦民。則各省遠方。安保必無此獘。著通行申飭。倘直省督撫中﹑有似此疏縱者。一經察出。必照溺職例處分

○甲戌。添設江南蘇松屬吳淞﹑天妃七浦三閘閘官各一員。白茆﹑徐六涇二閘閘官共一員。從河道總督齊蘇勒請也

○乙亥。升詹事府詹事畱保﹑爲通政使司通政使。仍兼詹事府詹事

○戶部等衙門議覆。四川巡撫憲徳條奏安插入川人戶事宜。一﹑入川人戶眾多。姦良不一。飭令該管官﹑逐戶挨查。取結編入保甲。有遊手生事者。卽行驅逐。其實系匪類﹑現有過犯者。解回原籍。知情隱匿﹑曁官員失察者。並加處分。一﹑雍正四年秋冬以後入川人戶。請將戶口姓名人數開明移查各原籍。細加核實分別。內有本省已犯事故者。卽行逐回。其畱川之人﹑實系貧民無可資生者。酌撥地畝。並借給牛種口糧。所用銀兩。移咨本籍各府州縣﹑照數賠補。或有移家落業﹑依托親故謀生者。如資本無多﹑不能經運。仍酌量給與地畝。令其自行開墾。不必給與牛種口糧。一﹑入川人戶。有情願回籍者。不必給與口糧。將姓名人數﹑咨明本籍。川省仍造冊存案。倘日後復來川省﹑卽行懲治。一﹑川省無著地畝。現在淸查丈勘。俟淸丈完日﹑分別科則。編列字號。計畱川人戶之數﹑按畝均分認墾。如有占越爭競者。槪行驅逐。一﹑稽查安插之事。分派各該道員經理。其保寧一府﹑舊無道員。請歸並川東道辦理。現在奉撥庫銀十萬兩。卽分給各該道員收領。令確查應給人戶。按數給發。造冊查核。如有扣克侵冒等獘。嚴加參究。一﹑開墾荒地之道府州縣。果能實力奉行﹑辦理妥協者。事竣﹑照例議敍。雜佐等官﹑勤愼稱職者。亦照州縣一體議敍。倘有怠玩虛冒。卽行紏參。均應如所請。從之

○丙子。轉禮部右侍郎錢以塏﹑爲左侍郎。升甘肅巡撫石文焯﹑爲禮部右侍郎

○正白旗護軍統領海祜﹑年老休致。升正藍旗漢軍副都統魏臘﹑爲正白旗護軍統領

○鑲黃旗蒙古副都統常保﹑以老病乞休。允之

○戊寅。諭內閣。凡律例之設。乃詳情察理﹑揆度至當﹑而後定者也。審擬罪案之時。應引某條﹑則引之。斷無輕重任意或介在兩可之理。常見外省本章﹑及法司議覆疏內﹑往往有先引一例。復云不便照此治罪。更引重罪以坐之。此乃臣下巧於營私之陋習。或欲以嚴刻之名﹑歸之於上。或冀法外之恩﹑巧於開脫。均非明允之道。從前已經降上�日禁止。而去冬刑部本內﹑猶有蹈此者。夫治獄之道。貴得其平。而司刑之官。在乎執法。今以一罪而引兩律。則是法無一定﹑而獄不得其平矣。豈朕明刑弼教之至意乎。嗣後再有兩引條例者。外省督撫提鎭本章﹑著通政司駁回。將情由參奏。三法司本章﹑著內閣駁回。將情由參奏。若所犯之罪。當引輕律﹑而故意坐以重罪。亦難逃朕之洞鑑。內外執法臣工﹑各宜凜遵。毋忽

○升江西布政使王承烈﹑爲都察院左副都禦史。浙江杭嘉湖道徐鼎﹑爲江西布政使司布政使。督理蘇州織造髙斌﹑爲廣東布政使司布政使。福建臺灣道吳昌祚﹑爲山東按察使司按察使

○大學士兼管翰林院掌院事張廷玉疏言﹑謹查內閣部院奉上�日事件。俱交起居注衙門登記檔案惟八旗具奏奉上�日事件。向例不交起居注。臣等無從記載。請自雍正五年爲始凡八旗具奏奉上�日﹑及揀選人員﹑補授官職之處俱照閣部送館。以便載入記注。從之

○己卯。以刑部右侍郎張保﹑吏部右侍郎兼正紅旗漢軍副都統舒楞額﹑俱兼管都察院左都禦史事。兵部右侍郎胡煦﹑協理副都禦史事

○山西右衛左翼副都統明亮﹑緣事革職。調鑲藍旗滿洲副都統阿三﹑爲山西右衛左翼副都統

○先是。雍正三年四月﹑原任雲貴總督髙其倬查奏安南國疆界。有內地舊境一百二十里。應加淸理。於賭咒河立界。安南國王具奏陳請。上命雲貴總督鄂爾泰﹑復行淸查。給還八十里。於鉛廠山下小河以內四十里立界。安南國王復激切陳訴。五年五月初四日﹑上頒敕諭一道。諭安南國王。朕令內外地方官淸理疆界。據原任雲貴總督髙其倬﹑遵上�日詳考誌書。知開化府與安南國渭川州之界。當在開化府逢春裏賭咒河。是以於斜路村等處。設立防汛﹑以肅邊境。比因該國王具奏前來。情詞懇切。朕以懷遠爲心。勉從所請。諭令該督撤回防汛人員。別議立界。此朕委曲保全之特恩也。嗣據新任總督鄂爾泰奏稱﹑查得鉛廠山下地方﹑山川形勢。中外截然。且誌書可憑。糧冊可據。塘汛舊基可查。居民服飾可驗。實系內地。應於此立界。誠爲仁至義盡等語。朕允其所奏。頒諭該國王遵奉施行。料王祗承之下。定當鼓舞歡欣。戴朕錫土寧人之徳。踴躍拜命。乃該國王仍復具奏辯訴。是王以執迷之心。蓄無厭之望。忘先世恭順之悃忱。負朕懷柔之渥澤也。髙其倬﹑鄂爾泰﹑皆公平鎭靜之臣。非喜事邀功之輩。祗以官守所在。不敢曲徇私情。朕統禦寰區。凡玆臣服之邦。莫非吾土。何必較論此區區四十里之地。但分疆定界政所當先侯甸要荒事同一體。目今遠藩蒙古﹑奉朕諭上�日。莫不欽承恐後。豈該國素稱禮義之鄕。獨違越於徳化之外哉。王不必以從前侵占內地爲嫌。中心疑懼。必欲拳拳申辯。此乃前人之誤。非王之過也。王惟祗遵朕諭。朕不深求其旣往。仍加惠於將來。倘意或遲回。有失從前恭順之義。則朕亦無從施懷遠之仁矣。朕怙冒遠方。至誠至切。用是諄諄曉諭。思之思之。復於九月二十六日﹑命副都禦史杭奕祿﹑內閣學士任蘭枝﹑往安南國宣諭。杭奕祿等﹑尙未至安南。安南國王接領五月初四日敕諭。感恩悔過。至是﹑雲貴總督鄂爾泰﹑以其陳謝表文奏呈。表文曰。安南國王臣黎維祹謹奏。十二月初二日。臣接領敕諭。焚香披閱。喜懼交並。竊臣國渭川州與雲南開化府接壤原以賭咒河爲界。卽馬伯汛下之小河臣國邊目﹑世遵守土。臣罔知侵占內地爲何等事。且未奉詔書。是以備因陳奏。旋奉敕諭。令撤回斜路村等處人員。別議立界之地。仰蒙慈照。欣幸無涯。今復奉敕諭。定於鉛廠山小河立界。諭臣勿恃優待之恩。懷無厭之望。自干國典。臣咫尺天威。彌深木谷。目今鉛廠山﹑經廣南知府先已設關門。築房屋。立界碑。臣國邊目土目﹑遵臣嚴飭。帖然無言。臣竭誠累世。向化聖朝。蒙聖祖仁皇帝柔懷六十餘年。今恭逢皇帝陛下新膺景命。如日方升。且薄海敷天。莫非臣土。此四十里地。臣何敢介意有所觖望也。玆荷綸音。曉諭誠切。臣感戴聖恩欣躍歡忭。惟願萬方拱命。聖壽無疆。聖朝千萬年太平。臣國千萬年奉貢。謹奏。得上�日。覽王奏﹑感恩悔過。詞意虔恭。朕特沛殊恩。將雲南督臣等查出之地四十里﹑賞賜該國王。尋頒敕諭。賫送雲南。卽令杭奕祿﹑任蘭枝﹑前往安南。宣讀聖諭。敕諭曰。朕前令守土各官﹑淸立疆界。原屬行之於內地。未令淸查及於安南也。督臣髙其倬﹑以職任封疆。詳考誌書。兼訪輿論。知開化府與安南分界之處。當在逢春裏之賭咒河。於是一面設立防汛。一面奏聞。比因該國王陳奏。朕特降諭上�日。令該督另議立界。又恐髙其倬固執已見。復命接任總督鄂爾泰﹑秉公辦理。鄂爾泰﹑體朕懷遠之心。定界於鉛廠山下小河。一面設立防汛。一面奏聞。較之舊界﹑已縮減八十里誠爲仁至義盡。此皆地方大臣﹑經理邊疆職分所當爲者也。朕統馭寰區。凡屬臣服之邦。皆隸版籍。安南旣列藩封。尺地莫非吾土。何必較論此區區四十里之壤。若該國王以至情懇求。朕亦何難開恩賜與。祗以該督臣兩次定界之時。該國王激切奏請過於觖望。種種陳訴。甚爲不恭。該國王旣失事上之道。朕亦無從施惠下之恩。此天地之常經。上下之定體。乃王之自取。非朕初心也。頃鄂爾泰﹑將該國王上年十二月內本章呈奏。知該國王深感朝廷怙冒之仁。自悔從前執迷之誤。踴躍拜命。詞意虔恭。朕覽閱之餘。甚爲嘉悅。在王旣知盡禮。在朕便可加恩。況此四十里之地。在雲南爲朕之內地。在安南。仍爲朕之外藩。一毫無所分別。著將此地﹑仍賞賜該國王世守之。並遣大臣等﹑前至該國宣諭朕衷。朕念已加惠藩王。亦當俯從民便。倘此地居住民人﹑有情願遷入內地者。已令督臣鄂爾泰﹑酌量料理。並諭該國王知之

○吏部議覆。原任兵部尙書何天培條奏。向來奉差審事官員。例無關防。遇有本章。俱借用地方督撫提鎭等官印信。其一切行提人犯﹑調取卷宗﹑槪用空白文移。殊非愼重之意。嗣後請鑄造關防十顆。存貯禮部。遇有審事官員。隨時給發。事竣﹑仍繳部收貯。應如所請。從之

○庚辰。諭值班侍衛﹑及守衛護軍等。滿洲舊制。最重學習淸語。近見挑選之侍衛護軍等。棄其應習之淸語反以漢語互相戲謔。甚屬不合。且滿洲人等。俱系太祖太宗世祖聖祖皇考之所畱遺者。當日耆舊大臣﹑務以造就後進爲心。每將習學滿洲本務﹑努力上進之語。時時教導。今兵丁值班之處。彼此戲謔。殊非善習。嗣後各宜勉勵。屏除習气。以淸語拉弓﹑及相搏等技。專心習學。此爾等進身之階。國家亦收得人之效矣

○辛巳。諭雲貴總督鄂爾泰。覽安南國王陳謝本章。感恩悔過。踴躍拜命。情詞甚屬恭順該王旣知盡禮。朕亦便可加恩。著將此四十里之地﹑仍舊賞賜該國王。特頒敕諭一道。仍令杭奕祿﹑任蘭枝﹑賫往彼國。宣諭朕意。但思朕旣加恩外藩。亦當俯從民便。此四十里內所居人民。若有情願遷移內地居住者。可加意資助安插。目今滇省﹑現有開墾地土之事。卽令伊等受田耕種。務使得所。其情願仍居外地﹑屬安南管轄者。亦聽其意

○戶部議覆。河東巡鹽禦史碩色疏言﹑河東鹽池﹑爲山陜河南三省食鹽所關。其防水之池墻渠堰。均屬緊要。查舊例於額引羨余之內﹑每年動撥銀五千兩。歲修渠堰。而池墻一帶﹑若不每歲補修。恐致大修之年﹑倍多費用。請於添設余引羨余銀內﹑每歲再動撥六千兩。以三千兩作歲修池墻之用。以三千兩存貯運庫﹑積至五年﹑以作大修之費。則池墻渠堰。俱可永保完固。此等工程﹑運同不能獨力兼營。請於附近州縣﹑揀選幹員﹑凡遇修築之時。委用五六員﹑協助監修。庶事有專責。而工無怠誤。均應如所請。從之

○移江西貴溪縣縣丞﹑駐江滸山。從江西巡撫布蘭泰請也

大淸世宗敬天昌運建中表正文武英明寬仁信毅大孝至誠憲皇帝實錄卷之六十五

大淸世宗敬天昌運建中表正文武英明寬仁信毅大孝至誠憲皇帝實錄卷之六十六

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正六年。戊申。二月。壬午朔。琉球國中山王尙敬﹑遣使表貢方物。宴賚如例

○兵部議覆﹑川陜總督嶽鐘琪﹑條奏川省苗疆善後事宜。一﹑建昌土司。惟河東﹑河西宣慰司。寧番安撫司。三處地方最廣。而河東半近涼山。半近內地。請仍授安承爵之女安鳳英爲長官司。約束涼山一帶。其附近內地者。俱攺隸流官管轄。至河西寧番﹑逼近內地。悉攺歸流。其阿都宣撫司﹑阿史安撫司﹑及紐結歪溪等土千百戶﹑共五十六處。一﹑並攺流。近衛者歸衛管轄。近營者歸營管轄。並擇番苗之老成殷實者。立爲鄕約保長。令其約束。一﹑建昌舊設通判。應行裁去。攺置一府。設知府一員。經歷一員。裁建昌衛﹑及左中前三所﹑禮州守禦所﹑攺置一縣。其寧番﹑鹽井二衛﹑俱行裁去。攺置二縣。各設知縣一員。典史一員。會川衛﹑攺並會理州。移會川營千總﹑帶兵一百名。分防州屬之會理﹑苦竹﹑者保﹑三寨。以上一州三縣﹑俱隸新設之府管轄。一﹑建昌爲邊疆重地。請於越嶲所屬之柏香坪。添設守備﹑千總﹑把總﹑各一員。駐兵三百名。冕山貼近乾縣。添設遊擊一員。中軍守備一員。千總二員。把總四員。駐兵五百名。移冕山營中軍守備﹑駐寧番衛城。添兵二百五十名。寧越營原設守備﹑應攺爲都司。添設千總一員。兵一百五十名。鹽井衛﹑添設遊擊一員。千總二員。把總一員。兵二百五十名。其原設守備﹑攺爲中軍守備﹑帶把總一員。兵一百名。移駐河西會川所屬之披砂。添設遊擊一員。中軍守備一員。千總二員。把總四員。兵五百名。再撥建昌鎭標中營守備一員。帶兵八十名。移駐建昌東之木托。撥建昌鎭標右營遊擊一員。千總一員。帶兵二百五十名。移駐建昌西北之熱水。各與該地方之原設弁兵﹑協同防守。一﹑苗民頑蠢性成。地方文武官員。如有勒索科派等獘。應計贓治罪。上司失察。亦一並究擬。一﹑各衛所漢苗雜處。田土交錯。多有欺隱。致相訐告。地方官應於農隙之時。履畝親勘。務俾各守己業。永杜爭端﹑一﹑苗猓等類。每爲漢人奴婢。應令地方官查明。槪行發還。如果有身價。酌量追給贖回。違者治罪。一﹑漢番交界之處。每月立定場期三次。彼此公平交易。該管官選差兵役稽查。不許漢民用彊短價。及兵役借端掯勒。其或私入夷穴交易。別有勾結情獘。從重治罪。地方官失察者。一並議處。一﹑苗民旣知向化。卽與齊民無異。令該管流官﹑一體編入保甲。互相稽查。一﹑禁止漢民﹑誘騙蠻人什物。儻被控告訊實。照例追贓治罪外。如有凶蠻﹑無故將漢民綁擄。以及被漢民誘騙﹑不告官司。肆行綁擄者。將惡蠻從重治罪。一﹑苗蠻散處邊方。每有此處土司所轄﹑而居住彼處者。遇有事故每多隱漏。應令該管官﹑編造戶冊。分淸住址。儻有事犯。卽於該地方追究。一﹑苗猓舊俗。多以利刃隨身。口角細故。逞凶殘殺。今旣攺土歸流。應飭地方官﹑轉飭該管頭目人等。嚴行查禁。不許帶刀出入。並不許私藏鳥槍違禁等物。一﹑苗民散處山箐。易於逃遁。如遇地方失事。汛官帶兵巡捕。地方官差役嚴拏。並移會鄰汛﹑協力窮追務獲。如有徇庇疎縱。及牽累良苗者。將該管官弁﹑分別議處。均應如所請。從之。尋定建昌新設府曰﹑寧遠。建昌新設縣曰﹑西昌。寧番新設縣曰﹑冕寧。鹽井新設縣曰﹑鹽源

○甲申。上回宮

○諭禮部朝鮮年貢之例。每年貢米百石。朕念該國路程遙遠。運送匪易。著減去稻米三十石。江米三十石。每年止貢江米四十石。足供祭祀之用。永著爲例

○喀爾喀紮薩克多羅郡王多爾濟喇布坦﹑老病乞休。以其子敏珠爾多爾濟﹑襲替

○乙酉。戶部議覆﹑四川巡撫憲徳疏言。越巂衛官馬廠等處。番民五百二十五戶。願入版圖。認納蕎糧一百四十一石。以充賦稅。應如所請。令其每年照數輸納越巂衛所。就近撥充營汛兵餉。從之

○丙戌。諭宗人府。果郡王爲人直朴謹愼。品行卓然。朕卽位以來。命王辦理理藩院﹑及三旗事務。數年王矢志忠誠。毫不顧及己私。執持正理。槪不瞻徇。贊襄朕躬。允稱篤敬。王微有弱疾。𨿽偶爾在家調養。而一切交辦事件。仍然盡心料理。今承我聖祖皇考六十餘年。至聖至神。化洽宇宙之恩。普天共享昇平。固無庸似昔年諸王效力於行間。朕以爲若能盡心爲國。備極忠誠。恪守臣子恭順之道。其人爲尢勝。其事爲尢難。著將王晉封親王﹑爲朕之子弟﹑及世世子孫之表範

○諭內閣。據廣東總督孔毓珣奏稱﹑龍門協副將景慧。奉該管總兵官﹑調取考驗。渡海遭風漂沒。又該協右營把總謝廷彥。輪值冬季遊巡。帶領兵丁泛海。亦被風漂沒等語。聞之深爲憫惻。查康熙五十二年內。福建臺灣。廣東碣石。有海洋遭風﹑傷損官兵之事。蒙聖祖仁皇帝特頒諭上�日。令地方大吏﹑加以恩卹。並令嗣後通行。但向來未曾分別官兵﹑詳著爲例。恐地方官奉行不力。或至日久廢弛。亦未可定。朕思海洋危險之地。凡官弁兵丁。若因公事差委﹑遭風受困者。當照軍功加恩。儻有不幸至於身故者。當照陣亡之例優卹。再漕運船隻。在大江黃河危險之處﹑遭風漂沒者。亦系因公。情實可憫。又如黃河下埽之人辦理工程。不惜身命。均當比照軍前之例。定以恩卹之條。著九卿分別詳細定議具奏。尋議﹑嗣後沿海省分。因公差委之官弁兵丁﹑與領運弁丁。黃河下埽之人。凡於海洋﹑大江﹑黃河﹑遭風沒水。幸獲生全者。照軍功保守在事有功之例加恩。其或漂沒身故者。官員不論職銜大小。俱照軍功陣亡例。以現在職任﹑分別贈卹。外委官員。及馬步兵丁﹑旗丁等。亦照軍功陣亡例。分別給與祭葬銀兩。其無親屬者。該督撫給銀﹑委官致祭。再濱海島嶼。並內江運河。如有奉文差委官弁兵丁工役人等。遭險受困﹑及漂沒者。令該地方官﹑確查分晰具題。照例予卹。至奉調考驗之官弁兵丁。其予卹之處。照軍功例各減一等。頭舵水手人等﹑被淹身故者。照軍功二等例。從之

○丁亥。諭內閣。朕惟風雨時若。百物繁昌。皆由誠敬感格天心。用能福佑下民。時和歲稔。而司天號令。長養阜成。風神之貺。厥功允懋。頻年以來。朕虔祀龍神。福庇蒼生。歷有明驗。因思古稱雨暘燠寒﹑以風爲本。亦宜特隆祀典。以答洪庥。考之周禮。大宗伯以槱燎祀風師。虞書禋於六宗。劉歆鄭康成之說。咸謂六宗之內﹑風其一也。歷代各置壇兆。至宋祥符間。曾立風伯廟。近代及本朝。俱列南郊四配之中。典禮具備。今欲於都城和會之地。特建廟宇。因時禱祀。以展朕爲民祈福之誠。其考據禮儀﹑相度營建之處。著禮工二部﹑會同內務府﹑詳議具奏。尋議﹑謹按風歸爲箕星。經傳考據。歷有明文。箕星系蒼龍之第七宿。位在東北。致祭方向﹑自宜就其星位。謹擇都城東北官房一所。建立廟宇。規模仿時應宮式樣。俟廟成之日。行令欽天監擇吉供奉。從之

○江西巡撫布蘭泰疏報。南昌等十九縣。開墾雍正四年分田地一百七十頃有奇。下部知之

○戊子。祭大社大稷。上親詣行禮

○己丑。授輔國公伊爾登女﹑爲鄕君。壻雅隆阿﹑秩四品

○裁江西丰城縣江滸司巡檢缺。歸並柿源司巡檢管理。從江西巡撫布蘭泰請也

○湖北巡撫馬會伯疏報﹑光化縣。開墾雍正四年分田地﹑五十頃有奇。四川巡撫憲徳疏報﹑綿州﹑徳陽等十四州縣。開墾雍正四年分田地﹑四十五頃有奇。俱下部知之

○庚寅。直隸總督宜兆熊疏報﹑通州﹑文安等四州縣。開墾雍正五年分田地﹑五十頃有奇。河南總督田文鏡疏報﹑鄧州﹑鄢陵等九州縣。開墾雍正四年分田地﹑八百三十頃有奇。俱下部知之

○免直隸薊州﹑髙陽等九州縣﹑雍正五年分災額賦有差

○議敍巢�刀撫苗疆功給貴州提督楊天縱﹑拖沙喇哈番

○辛卯。春分。朝日於東郊。上親詣行禮

○諭議政王大臣等。丁壽﹑常色禮﹑巴泰﹑俱奏請仍畱察罕叟爾軍營效力。丁壽著畱軍營。巴泰常色禮﹑俱著來京

○調江西布政使徐鼎﹑爲直隸布政使司布政使。升湖南按察使李蘭﹑爲江西布政使司布政使。湖北武昌道趙弘恩﹑爲湖南按察使司按察使

○壬辰。孝康章皇后忌辰。遣官祭孝陵

○禮部議覆。福建巡撫常賚疏言。暹羅國王﹑誠心向化。遣該國夷商。運載米石貨物。直達廈門。請聽其在廈發賣。照例徵稅。委員監督。嗣後暹羅運米商船。來至福建﹑廣東﹑浙江者。請照此一體遵行。應如所請。得上�日﹑依議。米谷不必上稅。著爲例

○山東巡撫塞楞額疏報。鄒縣等六縣﹑開墾雍正四年分田地三十四頃有奇。下部知之

○免直隸保定縣﹑雍正五年分水災額賦有差

○癸巳。上禦經筵。講畢。賜大學士﹑九卿﹑詹事﹑及講官等宴

○兵部議覆﹑雲貴總督鄂爾泰疏言。烏蒙鎭雄﹑地方遼闊。且烏蒙緊接東川。鎭雄兼接威寧。謹酌定營制。烏蒙設立一鎭。以總兵一員。統轄。率領遊擊一員。守備一員。千總二員。把總四員。兵一千三百名。駐札烏蒙。分設遊擊一員。千總一員。把總二員。兵三百名。駐札大關。遊擊一員。千總一員。把總二員。兵三百名。駐札涼山。守備一員。把總二員。兵二百名。駐札米貼。守備一員。把總一員。兵二百名。駐札魯甸。千總一員。兵一百名。駐札鹽井渡。千總一員。兵一百名。駐札灘頭。把總一員。兵一百名。駐札牛皮寨。其鎭雄添設參將一員。率領守備一員。千總一員。把總一員。兵六百名。駐札鎭雄。千總一員。兵一百二十名。駐札夷良。把總一員。兵一百二十名。駐札威信。把總一員。兵八十名。駐札卻作。把總一員。兵八十名。駐札吼西。攺貴州威寧鎭爲一營。裁去總兵一缺。遊擊三缺。守備二缺。千總四缺。把總八缺。及兵五百名。添設參將一員。畱守備一員。千總二員。把總四員。兵一千名。又裁去督標左右援巢�刀兩協副將二缺。遊擊二缺。守備二缺。千總四缺。把總八缺。及兵三千一百名。攺援巢�刀協原轄之尋甸羅平二汛﹑歸雲南曲尋鎭統轄。仍畱右協兵六百名。增入曲尋鎭。其威寧及援巢�刀兩協﹑所裁兵三千六百名。卽以補充烏蒙鎭雄新設兵數。再雲南永北鎭兵四百名﹑撥歸維西營分汛防守。所有貴州之威寧﹑雲南之鎭雄﹑東川三營。總歸烏蒙鎭管轄。俱受雲南貴州提督節制。其威寧原轄之畢赤營。歸大定協管轄。均應如所請。從之

○山西巡撫覺羅石麟疏報。大同等府開墾雍正四年分田地三十四頃有奇。湖南巡撫王國棟疏報。嶽州等府開墾雍正四年分田地一百三頃有奇。署廣西巡撫阿克惇疏報。桂林等府開墾雍正四年分田地六十六頃有奇。俱下部知之

○甲午。遣官祭歷代帝王

○遣官祭關聖帝君

○以兵部右侍郎胡煦﹑教習庶吉士

○調雲南曲尋總兵官劉起元﹑爲雲南烏蒙總兵官。貴州威寧總兵官孫士魁﹑爲雲南曲尋總兵官

○管理旗務王大臣等。遵上�日議覆﹑八旗滿洲﹑蒙古﹑漢軍。請按旗分﹑撥給官房。設立米局二十四處。各領戶部銀五千兩。委官二員﹑領催四名辦理。每旗各派參領一員稽查。通州於近倉之處。分左右二翼。按給內務府官房。設立米局二處。各領戶部銀八千兩。委官四員。領催八名辦理。每翼挨旗各承查一年。仍令該都統等﹑不時查察。此外違禁買賣者。嚴行禁止。從之

○戶部議覆﹑福建總督髙其倬﹑條奏閩省鹽政事宜。一﹑謹產地之收曬。閩省鹽場﹑福淸一場最大。其各團所產之鹽。零散難稽。請建設總倉。令各團曬丁﹑將所曬之鹽。統歸一處。封鎖。則稽查自易。且免雨濕水淹之患。莆田一場。各團鹵窟﹑並無遮蔽。應設法修砌。以資防護。至潯美﹑﹤氵丙﹥州﹑浯州﹑惠安﹑漳浦﹑南場﹑金坑﹑漳南﹑詔安等場。俱各委員整頓。期有實效。一﹑嚴銷地之售賣。閩鹽向系商行。後攺爲官賣。近復用水客肩販。請暫令水客分認行銷。而以官運接濟。俟行之三年。有辦理無誤者。報部僉爲商人。再請發引以立成法至存積鹽斤。照例於場鹽多產之時。官動課銀。就場收積。以備接濟。一﹑定鹽課之額數。閩省鹽課。有額徵公費二項。共徵銀一十七萬有奇。嗣後俱作正額。其額外溢行之鹽。所獲銀兩。造爲盈餘報查。除支給鹽道﹑曁各場官役公用外。余俱造入盈餘冊奏銷。所有解部水腳。卽於長價等項內撥給。一﹑酌辦理之人員。閩省舊設辦理鹽務各官。雍正二年﹑悉行裁去。嗣後請於通省佐雜官內。遴選廉幹之員。管理鈐束。仍不時遣員巡查。均應如所請。從之

○工部議覆﹑兩江總督範時繹疏言。淮揚下河七邑。惟興化地勢最窪。分流東注。有梓辛等五河。河身最淺。應行疏浚。其場河自泰屬富安場﹑至鹽屬五佑場﹑及王家港牛灣等處。亟宜深挑。又泰州城北鮑家壩之運鹽河。向無堤防。應築土堤一道。其劉莊之靑龍橋﹑應攺爲石閘。鹽城之石﹤石達﹥口﹑天妃口﹑廖家港﹑艸堰口﹑如臯之苴洋﹑黃沙洋。各宜增建石閘。董家溝﹑徐家涵等處。應設涵洞。以資宣洩。應如所請。從之

○又議覆﹑河東副總河嵇曾筠疏言。儀封縣黃河北岸。水勢衝急。將雷家寺上首之灘崖﹑刷成支河一道。每當水勢泛漲。搶救不遑。臣查舊有廢堤。應請加幫髙厚。接築土壩一道。將支河跨斷。不使掣澑侵堤。再南岸靑龍崗迆下。水勢縈紆。將上灣淘作深兜。與下灣相對。請乘勢開穵引河一道。導水東行。則大河之水旣暢。支河之勢自緩矣。應如所請。從之

○旌表山東武定州烈婦﹑劉小來妻許氏﹑拒姦不污。被刃殞命。河南南陽縣烈女﹑張天章聘妻白氏﹑父逼攺嫁。自縊完貞。各給銀建坊。入祠致祭如例

○乙未。旌表故明河南夏邑縣義民張瑾﹑率眾捍寇。就義捐軀。給銀建坊。入祠致祭如例

○丙申。諭直省督撫布政使等。任土作貢。天地之常經。守法奉公。生民之恆性。斷無有食地之利﹑而不願輸納正供。以甘蹈罪戾者。何以錢糧虧空拖欠之獘。積習相沿。難於整理如此。一則胥吏中飽之患未除也。或由包攬入己。或由洗攺串票。或將投匱之銀﹑釣封竊取。或將應比之戶﹑匿名免追。種種獘端。不可枚舉。其故皆由於錢糧完欠細數。官未嘗顯示於民。在官則以爲民欠。在民則以爲已完。故吏胥得以作姦。而官民並受蒙蔽。應飭州縣官。每年令各鄕各裏書手。將所管欠戶各名下﹑已完錢糧若干。尙欠若干。逐一開明﹑呈送州縣官。查對無差。卽用印出示。各貼本裏。使欠糧之民。家諭戶曉。如有中飽等獘。許執串票具控。則吏胥不得肆其姦盜矣。再則不肖有司。借端侵漁﹑那新掩舊之獘。不可不察也。朕因各省舊欠甚多。恐民力難於輸納。格外開恩。準其分年帶徵。其應徵之數。有在十年以上者。亦有寬至十年以外者。酌其多寡。分別遠近。此朕愛養黎元之至意。期於民欠易完而民力可紓也。乃聞有不肖州縣官。另立私冊。於每年應徵分數之外。溢額多收。及至報解之時。止照分數起解。該管上司﹑因其已經照數起解。不復再行稽查。而此多徵之數。遂得任其侵那。又成虧空之項。且民間見已經完納者﹑徒供官吏之侵漁。亦遂怠其急公之念。而抗延拖欠之事。由此而起。朕意分年帶徵之項。亦應將花戶名下﹑每年應完若干之處。詳細開明。出榜曉示。令其按數完納。以上二條。乃據朕所聞書示。其作何因地制宜﹑與斟酌立法之處。總在地方大臣。詳察獘端。權衡損益。督率有司。實心經理。果有忠誠廉幹之人。自無不可淸釐之事。信乎治賦在乎得人。除獘方能立政。任地方之重寄者。其愼思之

○升一等侍衛賽音察克﹑爲景陵總管

○丁酉。祭先師孔子。上親詣行禮。禦制仲丁詣祭文廟詩一章。勒石立碑國學。並頒發各省府州縣學宮

○直隸天津總兵官趙國瑛﹑緣事革職。升直隸張家口副將嶽超龍﹑爲直隸天津總兵官

○戊戌。吏部等衙門議覆﹑雲貴總督鄂爾泰疏稱﹑烏蒙﹑鎭雄﹑旣經攺土歸流。並歸滇省管轄。謹查烏蒙﹑鎭雄地方。接壤千有餘裏。而烏蒙地勢尢廣。請仍設爲府治。其扼要之地。一爲天砥。去舊治七里。軒廠寬平。可建城垣。請設知府一員。教授一員。經歷一員。司獄一員。知事一員。一爲天關﹤屯土﹥。去府城窵遠。設通判一員駐札。又米貼地方﹑去府治西北三百里。控馭險要。設知縣一員。教諭一員。典史一員。又魯甸鹽井渡地方﹑各設巡檢一員駐札。至於鎭雄較烏蒙稍隘。請攺爲州治。稍移而南建立城垣。設知州一員。學正一員。吏目一員。其夷良地方﹑設州同一員駐札。威信地方﹑設州判一員駐札。毋享地方﹑設巡檢一員駐札。俱歸烏蒙府管轄。至府州縣文武童生。請暫照小學例﹑各取進十名。均應如所請。從之。尋定烏蒙曰烏蒙府。附郭縣曰永善縣。鎭雄曰鎭雄州

○旌表河南中弁縣烈婦﹑張舜妻白氏。夫亡服闋。祭畢自經。鹿邑縣烈女﹑孫芳聘妻殷氏。澠池縣烈女﹑髙金甲聘妻張氏。俱未婚夫殞。矢志投繯。各給銀建坊。入祠致祭如例

○己亥。上親耕耤田。詣先農壇致祭畢。更服。至耕所。仍行四推禮畢。上禦觀耕臺。命莊親王允祿﹑怡親王允祥﹑裕親王廣祿﹑行五推禮吏部尙書公誇岱﹑戶部尙書常壽﹑禮部侍郎三泰﹑兵部尙書查弼納﹑刑部尙書勵廷儀﹑工部尙書黃國材﹑都察院左副都禦史舒楞額﹑通政使司通政使畱保﹑大理寺卿性桂﹑行九推禮。各以次耕如儀。上禦齋宮順天府官員。率耆老農夫行禮畢。至耕耤所。農夫終畝。王以下各官。行慶賀禮。賜茶。停止筵宴

○庚子。諭內閣。外省州縣官員引見時。有畱京以部屬試用者。因觀其才具似屬平常。而一時不能遽定。是以令其在部辦事以試看之。若此等之人。用爲部屬。卽照常例升轉。恐平常之員。與部中辦事之能員。無所分別。非當日畱京試看之本意。凡奉上�日交部試用之員。俱俟該堂官委用試驗﹑具奏保舉後。方準照例升轉。將此傳諭各部知之

○命署江南江寧將軍拉錫﹑來京。以上駟苑總管來文﹑爲江南江寧將軍

○戶部議覆﹑兩江總督範時繹疏言。江屬蘆洲﹑坍漲不常。丈勘之年。以漲補坍。致彼此混淆。收納錢糧官民不便。請嗣後將兩江蘆洲田地。遴員淸丈。分劃疆界。一切錢糧案件。酌歸附近州縣管理。應如所請。從之

○辛丑。上詣恩佑寺行禮畢。幸圓明園

○以貴州巡撫何世璂﹑爲刑部額外侍郎

○湖北巡撫馬會伯疏報。均州﹑漢川二州縣。開墾雍正四年分田地一十二頃有奇。下部知之

○免直隸肅寧縣﹑雍正五年分水災額賦有差

○壬寅。諭禮部。考試冒籍之獘。向來習以爲常。理當淸查禁約。況今滇黔楚粵等省。苗民向化。新增土司入學額數。爲學臣者﹑尢宜加意禁飭。毋使不肖士子﹑冒其籍貫。阻土民讀書上進之路。再者朕念各省學臣﹑用度不敷。特令各該地方﹑給與養廉。俾伊等盤費從容。得以盡心考校。杜絕私情。但聞向來陋規。學臣有饋送督撫之項。若外存養廉之名。而暗中仍有饋送之實。則考試必至不能肅淸。深負朕加恩學臣之意矣。目前𨿽無此事。因恐將來日久獘生。故論及之

○諭兵部。永順土司彭肇槐﹑恪愼小心。恭順素著。兼能撫輯土民。遵守法度。甚屬可嘉。據湖廣督撫等奏稱﹑彭肇槐情願攺土爲流。使土人同沾王化。朕本不欲從其所請。又據辰沅靖道王柔面奏﹑彭肇槐實願攺土爲流。情詞懇切。朕念該土司旣具向化誠心。不忍拒卻。特沛殊恩。以示優眷。彭肇槐著授爲參將。卽於新設流官地方補用。並賜以拖沙喇哈番之職。世襲罔替。再賞銀一萬兩。聽其在江西祖籍地方﹑立產安插。俾其子孫永遠得所

○以內大臣佛倫﹑協理內務府總管事務

○旌表烈婦江南句容縣王善性妻潘氏。吳縣羅佐廷妻錢氏。吳江縣陳起瀛妻沈氏。龐云衢妻費氏。靑浦縣張文輝妻顏氏。江陰縣沈黌妻倪氏。沛縣王玉衡妻祁氏。歙縣方駿業妻吳氏。績溪縣胡光祖妻吳氏。江西新建縣鄒朝英妻王氏。新昌縣劉守髮妻吳氏。永新縣樊紹聖妻賀氏。龍泉縣張元鈿妻彭氏。俱夫亡矢志。從容殉節。烈女﹑江南上元縣沈邦彥聘妻王氏。江西都昌縣餘英涵聘妻彭氏。俱未婚夫殞。守義捐軀。各給銀建坊。入祠致祭如例

○甲辰。諭內閣。上年聞湖廣﹑廣東﹑江西等省之民。因本地歉收米貴。相率而遷移四川者。不下數萬人。已令四川督撫﹑設法安插。毋使失所。但思上年江西收成頗好。卽湖廣﹑廣東﹑亦非歉歲。不過近水之地﹑略被淹損。何至居民輕去其鄕者﹑如此之眾也。因時時畱心體察。今據各省陸續奏聞。大約因川省曠土本寬。米多價賤。而無知之民。平日旣懷趨利之見。又有傳說者﹑謂川省之米。三錢可買一石。又有一種包攬棍徒。極言川省易於度日。一去入籍。便可富饒。愚民被其煽惑。不獨貧者墮其術中。卽有業者﹑亦鬻產以圖富足。獨不思川省食物價賤之故。蓋因地廣人稀。食用者少。是以如此。若遠近之人。雲集一省。則食之者眾。求如從前之賤價﹑豈可得乎。況彼此相隔。或至千里。或數千里。小民離棄鄕井。扶老挈幼。跋涉山川。安有餘資以供路費。中途困厄。求救無門。不相率而爲匪類。勢必爲溝中之瘠矣。豈非輕舉妄動。自貽伊戚乎。艸野識見庸愚。必須訓示。方能醒悟。爲地方官者。當撫綏之於平日。而勸教之於臨時。開其愚蒙。卹其窮困。時勤訓導。使百姓知故土之可戀。轉徙之非宜。則愚民之不醒悟者亦少矣。且各省皆有可墾之田土。而所以任其廢棄者﹑其故有二。一則民俗好爲爭競。當其未墾之時。則置之不問。及至旣墾之後。則羣起相爭。是以將可耕之壤。拋爲曠土。甚爲可惜。一則墾田必須工本。而寒苦之民﹑不能措辦。以致委諸艸莽。爲有司者。誠能經其疆界﹑以息爭端。助其秄種﹑以資耕作。寬其升科之年。優其上農之賞。則百姓斷無有不踴躍鼓舞﹑趨事赴工者矣。朕宵旰勤勞。無刻不以百姓生計爲念。玆頒諭上�日。並非禁百姓之謀食於他方也。祗以愚民無知。圖利心切。惑於邪說。見異而遷。遂輕捨故鄕。甘受流離之苦。朕心實爲不忍。夫在彼在此。皆吾赤子。若本籍果逢歉歲。難以資生。該地方有司仰體朕心。卽時奏聞。朕必沛以恩膏。使之得所。何必分散他方。以冀不可必得之利。著各督撫曉諭官民等知之

○升正藍旗護軍參領宗室滿珠錫禮﹑爲鑲黃旗蒙古副都統。正白旗參領李國權﹑爲正藍旗漢軍副都統

○命副都統職銜勒什布回京﹑以內大臣克什圖﹑總管阿爾泰一路軍臺事務

○乙巳。授輔國公裕壽女爲鄕君。壻明福﹑秩四品

○免直隸丰潤博野二縣﹑雍正五年分水災額賦有差

○丙午。淸明節。遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○上詣恩佑寺行禮

○工部議覆﹑山東巡撫塞楞額疏言。東省柳長河﹑在東平汶上二州縣間。日漸淤淺。近地居民﹑屢遭水患。查此河𨿽一帶相連。而中有金綫嶺分隔。勢難開鑿。今酌開引河二道。一從嶺北注安山入湖。一從嶺南出閘口濟運。應如所請。從之

○四川巡撫憲徳疏言。參革按察使程如絲﹑奉上�日正法。於部文未到之前五六日。自縊身死。顯系提塘先期漏洩。應將各省提塘﹑通行裁革。得上�日﹑提塘管理京報。設立久矣。豈能禁革不用。但伊等借郵傳之名﹑作姦滋獘。習以爲常。如奉上�日正法之人﹑可以預通信息。亦可將奉上�日寬宥之人﹑先期設詞嚇詐。此等獘端。不可不加防範。應如何定例。俾緊要事件﹑不致先期漏洩。或以官員承充提塘。分別賞罰。定其考成。著九卿確議。尋議﹑提塘之設。難以裁革。向來多系微末職銜。自無愛惜功名之念。且從未將作姦提塘﹑及保送不實之各官。定有處分。是以種種獘端。無所顧忌。請行令各督撫於本省武進士﹑及候補候選守備人員內揀選。取具該地方官印結。申送咨部頂補。三年無過。準照本班卽用。怠惰貽誤者。卽行斥革。如將應密事件﹑預通信息。及設詞恐嚇詐騙。一經發覺。卽交刑部治罪。其出結之該地方官﹑及督撫失察者。分別議處。從之

○丁未。孝昭仁皇后忌辰。遣官祭景陵

○調江南江蘇按察使覺羅白淸﹑爲浙江按察使司按察使。浙江按察使董永芠﹑爲江南江蘇按察使司按察使

○添設湖南湘潭縣城外巡檢一員。從湖南巡撫王國棟請也

○庚戌。諭內閣。吏戶兵刑工五部堂官。今皆各殫厥職。贊襄政治。共相黽勉。矢勤矢愼。端方自持。剔除情獘。杜絕請托。甚屬可嘉。朕深許之。夫大臣果能廉潔自守。其用度必稍不敷。朕因國家政事。資藉大臣之力。而使之分心家計。朕心不忍。五部大臣內。除差往外省署事之人外。俸銀俸米﹑著加倍給與。其署理之大臣。亦照此賞給。若遇罰俸案件。將朕分外所給之俸。不必入議

○兵部尙書何天培﹑緣事降調。升吏部左侍郎嵇曾筠﹑爲兵部尙書。仍辦理河工事務。以刑部額外侍郎何世璂﹑爲戶部右侍郎。仍專管刑部事務

○兵部右侍郎圖理琛﹑緣事革職。調禮部左侍郎三泰﹑爲兵部右侍郎。仍兼管禮部太常寺事務。盛京工部侍郎通智﹑爲禮部左侍郎

○以鑲藍旗護軍統領伯馬蘭泰﹑兼管鑲藍旗滿洲副都統事務

○免直隸靑﹑靜海二縣﹑雍正五年分水災額賦有差

○旌表浙江遂安縣烈婦﹑毛鳴讓妻余氏。夫亡絕粒。矢志完貞。陜西張掖縣烈女﹑孫兆麟聘妻韓氏。未婚夫亡。聞訃自縊。各給銀建坊。入祠致祭如例

大淸世宗敬天昌運建中表正文武英明寬仁信毅大孝至誠憲皇帝實錄卷之六十六

大淸世宗敬天昌運建中表正文武英明寬仁信毅大孝至誠憲皇帝實錄卷之六十七

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正六年。戊申。三月。辛亥朔。免直隸東安縣﹑雍正五年分水災額賦有差

○壬子。諭內閣。覽福建巡撫常賚奏稱﹑羅源縣孝子李盛山﹑割肝救其母病。傷重身故。請加旌表。部議以割肝乃小民輕生愚孝。向無旌表之例。應不準行。朕思我世祖章皇帝聖祖仁皇帝臨禦萬方。立教明倫。與人爲善。而於此例愼予旌表者。誠天地好生之盛心。聖人覺世之至道。視人命爲至重。不可以愚昧而誤戕。念孝道爲至宏。不可以毀傷爲正理。立法垂訓。實有深意。但向來地方有司。未嘗以聖賢經常之道﹑與國家愛養之心。明白曉諭。開導編氓。是以愚夫愚婦。救親而捐軀。殉夫而殞命者。往往有之。旣有其事。若不予以旌表。恐無以彰其苦志而慰其幽魂。所以數十年來。𨿽定不予旌表之例﹑而仍許其奏聞。且有邀恩於常格之外者。仰見聖祖仁皇帝哀矜下民之聖心。固如是之周詳而委曲也。孝經曰。身體發膚。受之父母。不敢毀傷。孝之始也。孟子曰。事孰爲大。事親爲大。守孰爲大。守身爲大。此皆言人子一身﹑乃父母之遺體。𨿽一發一指。不可偶有虧損﹑以傷父母之所貽也。孔子曰。父母惟其疾之憂。蓋父母愛子之心﹑無所不至。偶有疾病﹑尙以爲憂。設有不肖忤逆之子。父母且恕而矜之。若純孝之子。則父母之憐愛﹑又當何如也。若以己身患病之故。致其子割肝肉以充飲饌﹑和湯藥。縱其子無恙。父母之心﹑斷無不驚憂慘惕不安之理。況因此而至於傷生。又豈父母所忍聞者乎。夫父母有疾。固人子所當盡心竭力之時。而孝道多端。實不容效命捐軀於一節。孔子曰。生﹑事之以禮。死﹑葬之以禮。祭之以禮。是人生孺慕之誠。原通百年而無間者也。人子一身。承先啟後。負荷甚鉅。若捨生殞命於倉猝之間﹑而忘宗祀繼續之重。非所以爲孝也。況人子於親。本乎天性。儻能盡至誠純孝之實。則親病𨿽篤。呼吁請禱。力省一身之過。誓願爲一正人。如此﹑必能感天地。動鬼神。何須割肝刲股﹑以爲回生之良劑乎。家庭之行。惟在至誠至敬﹑善體親心。不必以驚世駭俗之爲﹑著奇於日用倫常之外也。至若婦人從一之義。醮而不攺。乃天下之正道。而其間節婦烈婦﹑亦有不同者。烈婦以死殉夫。慷慨相從於地下。固爲人所難能。然烈婦難而節婦尢難。蓋從死者取決於一時。而守貞者必歷夫永久。從死者致命而遂已。守貞者備嘗夫艱難。且烈婦之殉節捐軀﹑其間情事﹑亦有不同者。或迫於貧窶而寡自全之計。或出於憤激而不暇爲日後之思。不知夫亡之後。婦職之當盡者更多。上有翁姑﹑則當奉養以代爲子之道。下有後嗣﹑則當教育﹑以代爲父之道。他如修治蘋蘩。經理家業。其事難以悉數。安得以一死畢其責乎。是以節婦之旌表﹑載在典章。而烈婦不在定例之內者。誠以烈婦捐生與割肝刲股之愚孝。其事相類。假若仿效者多﹑則戕生者眾。爲上者之所不忍也。向來未曾通行曉諭。朕今特頒諭上�日。著地方有司﹑廣爲宣布。務期僻壤荒村家諭戶曉。俾愚民咸知孝子節婦﹑自有常經。而保全生命﹑實爲正理。則倫常之地。皆合中庸。不負國家教養矜全之徳矣。儻訓諭之後。仍有不愛軀命﹑蹈於危亡者。朕亦不槪加旌表﹑以成閭閻激烈之風。長愚民輕生之習也

○湖廣總督邁柱疏言﹑各屬堤塍。歷系業戶按糧派夫運土。逐年歲修。今各業戶感戴鴻恩。情願照上年水痕﹑加髙修築。其支河淤塞之處。業戶亦照歲修之例﹑自行挑浚。得上�日。修築江堤。疏浚河道。該地方旣有歲修之定例。今百姓踴躍從事。加工修浚。甚屬可嘉。用沛特恩助其力作查康熙五十五年﹑湖北湖南地方興修堤岸河道工程。蒙聖祖仁皇帝特恩。賞助米糧人工之費。共計銀六萬兩今朕遵照此例。將帑銀賞賜六萬兩。令邁柱於湖北湖南二省。酌量工程多寡﹑分派散給。並飭地方有司﹑實心料理。使小民均沾實惠。工程永遠堅固。以副朕愛養楚民之至意

○免直隸邯鄲縣﹑雍正五年分水災額賦有差

○癸丑。諭戶部。君民上下之間。休戚相同。本屬一體。論語曰。百姓足。君孰與不足。是民間之生計﹑卽國計也。自古人君無不卹民之災濟民之困者。而至於歉歲蠲免之數﹑往往多寡不同者。則時勢贏絀爲之。出於不得己也。如明洪武時。凡水旱地方。稅糧卽與蠲免。成化時。凡被災之地。以十分爲率。減免三分。弘治時。全荒者﹑免七分。九分者﹑免六分。以是遞減。至被荒四分免一分而止。我朝順治初年。凡被荒之地。或全免。或免半。或免十分之三。以被災之輕重﹑定額數之多寡。順治十年議定。被災八九十分者﹑免十分之三。五六七分者﹑免十分之二。四分者﹑免十分之一。康熙十七年議定。歉收地方。除五分以下不成災外。六分者﹑免十分之一。七八分者﹑免十分之二。九分十分者﹑免十分之三。此例現在遵行。凡此多寡不同之數。或旋減而旋增。皆因其時勢爲之。亦非先後互異﹑意爲增損也。數十年來。𨿽定三分之例。然聖祖仁皇帝深仁厚澤。愛養斯民。或因偶有水旱而全蠲本地之租。亦且並無荒歉﹑而輪免天下之賦。浩蕩之恩。不可勝舉。而特未曾更攺舊例者。蓋恐國家經費或有不敷。故仍存成法而加恩於常格之外耳。朕卽位以來。命怡親王等﹑管理戶部事務。淸查虧項剔除獘端。悉心經理。數年之中。庫帑漸見充裕。以是觀之。治賦若得其人﹑則經費無不敷之事。用沛特恩。將蠲免之例。加增分數﹑以惠烝黎。其被災十分者﹑著免七分。九分者﹑著免六分。八分者﹑著免四分。七分者﹑著免二分。六分者﹑著免一分。將此通行各省知之。朕視萬民﹑實爲一體恫瘝念切。懷保情殷。因思自古無不愛民卹下之人君。亦斷無不急公親上之黎庶。祗以時勢所值﹑各有不同。今就目前國用計之可以加惠吾民。使沾渥澤。是以斟酌分數﹑定爲規條。儻將來國用益饒。更可加增於此數之外。假若經費或有不足。凡爾百姓﹑自然踴躍輸將。則此例又可變通。必不因朝廷格外之恩﹑而遂妄奉公之本念也。如此﹑則君民一心。上與下各盡其道。太和洋溢。感格上蒼。將見災沴全消。雨暘時若。丰亨有慶。旱澇無聞。豈不美歟。並令各省督撫﹑轉飭有司。徧諭鄕村眾庶﹑咸使聞知

○諭禮部光祿寺。陵寢祭祀銀器等項。向從光祿寺臨期運送。此器皿﹑關系祭祀大典。路遠運送往返恐不潔淨且或致有損傷。殊非誠敬奉祀之意。況每逢祭祀運送。未免徒費跋涉。其作何辦理之處﹑著查議具奏。尋議﹑查陵寢四時大祭。所用器皿俱全。惟每年十一月十三日﹑聖祖仁皇帝忌辰。照周年例致祭。所用器皿。由光祿寺賫送。再﹑每歲淸明﹑歲暮嬪以下﹑並榮親王園寢﹑上墳所用器皿。亦由光祿寺賫送。請嗣後﹑每年聖祖仁皇帝忌辰致祭﹑所用金器。卽用景陵四時大祭備用之金器。其餘一切器皿﹑貯存光祿寺者。照數送往。內有白銅盤碟二項。由內務府取用。亦令照數送往。至每次致祭﹑用銀茶桶三十八隻。應令制造全備。交管理陵寢事務大臣。嚴飭內關防﹑並禮部郎中等。敬謹收貯。如有遺失損傷。題參治罪。從之

○甲寅。禮部遵上�日議覆。已故鰲拜﹑旣賞還一等公。應照例給與全葬。並致祭一次。從之

○乙卯。湖廣總督邁柱疏言﹑原任武陵縣知縣馬騰衢﹑任內虧空銀兩。應於原任巡撫趙申喬名下追賠完項。得上�日。爲督撫者。或操守不謹。平時勒索屬員。或沽譽邀名。徇情寬縱。以示恩惠有此二者。屬員虧空。當令其分賠。如趙申喬當日居官。操守淸廉。又復實心任事。毫不瞻徇情面。實大臣中之罕見者。今伊屬員虧空。若照例令伊賠補。是淸正任事之大臣。與貪鄙庸碌者同一處分。而子孫皆不免拖累。殊非激濁揚淸之道。此項銀兩。不必於趙申喬名下著追。儻趙申喬名下。再有似此應賠之項。俱照此例免其賠補。著該部將此通行各直省知之

○丁巳。調鑲紅旗蒙古副都統侯五格﹑爲鑲藍旗滿洲副都統。升一等侍衛南岱﹑爲鑲紅旗蒙古副都統

○文華殿大學士兼吏部尙書田從典﹑以老病乞休。溫上�日褒嘉。加太子太師。賜帑銀五千兩。允其致仕

○戊午。命戶部尙書蔣廷錫﹑爲文淵閣大學士。兼理戶部尙書事。升署兩江總督鑲白旗漢軍都統範時繹﹑爲戶部尙書仍畱總督任

○升雲南元江副將張應宗﹑爲雲南楚姚總兵官

○己未。吏部以新補無錫縣知縣江日容﹑昆山縣知縣朱鋐﹑帶領引見。上諭曰。縣令乃親民之官。最爲緊要。得其人。則一縣之事﹑無有不理。不得其人﹑則一縣之事﹑必多廢弛。蓋以縣令於百里之內。民事可以周知。若果實心辦理。則古人所謂無一夫不獲其所者。乃力所能爲。非空文也。向來州縣。往往以民風之朴魯者﹑謂爲馴良而可愚。以民風之秀潁者﹑謂爲巧詐而難禦。如無錫﹑昆山。自來皆苦煩劇。殊不知地方所以難治者。皆由縣令未能實心辦理之故耳。若果實心實政。惠澤及民。則秀潁之俗﹑其易治尢甚於朴魯。如無錫﹑昆山地方。人多稟山川之秀气。讀書明理者多。人心之公道﹑易於感動。非如愚朴之人﹑賢否不能一時立辧也。縣令果毫無欺僞。其效卽旋至而立應。有何煩劇難治之理乎。凡天下小民﹑總不可欺。視之𨿽若顓蒙。而有司所行之政。毫不能掩其耳目。但可以正感﹑而不可以術馭。至於州縣徵收錢糧。人人皆知寓撫字於催科。然皆逐末﹑不知其本。夫正供之項。小民無不樂輸。緣不肖有司。每於額外浮派﹑以求贏餘。或朘民脂膏﹑希圖肥己。或上司勒索﹑借爲逢迎。以致吏胥乘間中飽。百獘叢生。小民不勝苦累。遂有姦猾之徒。得持官府之短長。抗糧包攬。任意拖欠。醇良者亦輸納不前矣。若州縣潔己愛民。毫無浮派。則民間正供。乃義當完納之項。何憚而不早完乎。惟當於肯完正供者﹑實意撫卹。於實在抗欠之頑戶﹑嚴其催比。毫不瞻顧。此乃寓撫字於催科之道也。卽如爲政之道。不外寬猛兩端。傳云﹑寬以濟猛﹑猛以濟寬者。非謂行數端寬縱之事。隨濟以數端之猛。行數端猛烈之事。隨濟以數端之寬也。惟在斟酌於情理之中。宜寬而寬。寬而不失於慢。宜猛而猛。猛而不失於殘。寬猛咸得其宜。乃爲相濟之道。未有遇事之先﹑橫寬猛之念於胸中之理也。此皆庸迂者﹑錯會古人之意耳。向來地方官。多有欲借鄕紳之遊揚﹑則交結鄕紳而欺陵百姓。或欲百姓之稱譽﹑則袒庇百姓而摧折鄕紳。不知百姓爲國家之赤子。豈可徇巨室之私交而肆其陵虐。至於鄕紳。或祖父爲國家宣勞。或己身爲國家效力。又豈可使簪纓之族﹑轉賤於編氓﹑而故爲摧抑乎。是鄕紳百姓。皆不可存成見以待之。惟當準之天理人情。論其是非曲直。物來順應﹑而不爲天下先。乃能處之各得其平﹑而無一偏之私也。每見居官者。於蒞任之始﹑多喜沽名釣譽。行一二巧僞之事﹑以求媚於人。不知巧僞之術。決無久久可行之理。始𨿽粉飾可觀。未幾而行藏畢露。其可恥實甚。何如秉公特正﹑後先如一乎。要之操守淸廉。乃居官之大本。操守素優。則實心實政﹑皆能力行而有餘。否則大本已虧。𨿽欲竭蹶矯飾﹑而勢有不能。故凡居官者。必當端其操守以爲根本。乃可以勉爲良吏。夫太上言忘身而身存。居官者。儻能置利害得失於度外。一以公忠報國愛民爲心。則不求名而聲譽自孚。不求榮而爵祿自至。若不能忘懷得失。則舉動瞻徇。行止卑污。究之身敗名裂。祿位仍不能保。實爲可憫。朕於外省大小臣工之賢否。無不畱心體察。是以實心任事之員。由縣令而洊歷司道﹑以至擢任督撫者。頗不乏人。爾等當仰遵朕諭。實力奉行。不惟百姓受爾等愛養之惠。亦爾等自求多福之道也

○禮部議覆。山西巡撫覺羅石麟題。崞縣烈女﹑郝琪聘妻賀氏。殉夫自縊。應予旌表。其婢女安氏﹑戀主投繯。應否加旌。請上�日遵行。得上�日。俱著旌表

○庚申。以侯陳泰﹑署正白旗領侍衛內大臣

○工部議覆。署兩江總督範時繹等﹑遵上�日議奏淮揚水利事宜。查揚州府舊有五塘。瀦蓄上流諸水。歲久湮塞。請將現有溝﹤氵義﹥﹑築壩截水。其淺淤處挑深。所費無多。爲利甚溥。至五塘下流﹑有串場河。久未疏浚。閘座多廢。請查明興工修理。應如所請。從之

○辛酉。以原任兵部尙書何天培﹑署兵部尙書

○鄂爾多斯紮薩克郡王喇錫班珠爾故。遣官致祭

○壬戌。諭八旗都統等。補授護軍校﹑驍騎校之時。嗣後於本佐領內揀選十人。照常擬定一正一陪。帶領引見。其餘八人。俱令預備。若所擬正陪人內﹑無可用者。朕卽閱看預備之人。如本佐領內不得可用之人。於該旗揀選補授者﹑仍照常擬二人引見

○命鑄給副都統花善鎭守紮克拜達裏克城副都統印。總管托和齊管理察哈爾兵丁總管關防。總管珠胡代管理土默特兵丁總管關防

○癸亥。河東副總河嵇曾筠﹑摺奏蘭陽新險工程平穩情形。奉上諭。從來有備則無患。覽奏抵禦機宜。朕懷似可不爲伏秋慮矣。𨿽然。天下事。往往功成於險。變起於平。智或有時不及施。力亦有時不足恃。心一放﹑則必至懈弛。故書垂無逸之訓﹑而詩載戰兢之誡也。要當敬愼日增。斯須不可去念。期共勉之

○命文華殿大學士張廷玉﹑爲保和殿大學士。仍兼戶部尙書﹑翰林院掌院學士

○正白旗漢軍都統李成龍﹑緣事降調。以署兵部尙書何天培﹑爲正白旗漢軍都統。江南松江提督魏經國﹑爲鑲紅旗漢軍都統

○正紅旗滿洲副都統覺羅巴延徳﹑緣事革職。調正紅旗漢軍副都統吏部右侍郎舒楞額﹑爲正紅旗滿洲副都統。升鑲藍旗參領朱國極﹑爲正紅旗漢軍副都統

○吏部議覆。湖南巡撫王國棟疏言﹑舊例苗疆各缺官員。三年升轉。爲期太速。請嗣後定以五年。庶可畱心地方事務。應如所請。從之

○甲子。吏部題﹑二等伯唐保住﹑緣事革職。應銷去恩詔所得七拖沙喇哈番。餘一等阿思哈尼哈番。以其侄瞻布襲替。從之

○丙寅。兩廣總督孔毓珣題﹑廣西南寧府忠州土知州黃紹宗﹑因病乞休。請以其子黃鑑襲替。下部知之

○丁卯。以故一等阿思哈尼哈番保柰子傳奇﹑襲職

○戊辰。上詣恩佑寺行禮

○庚午。諭議政王大臣等。向來大兵駐札之處。皆有大員辦理軍需。目今進藏官兵﹑駐札西寧。著巡撫莽鵠立﹑就近前往料理

○正黃旗蒙古副都統永福﹑緣事革職。升鑲紅旗護軍參領韋﹤馬犬﹥保﹑爲正黃旗蒙古副都統

○兵部題﹑管理阿爾泰種地之候補守備等期滿。請照例更換。得上�日。阿爾泰種地之候補人員。如不分別等次﹑定其優劣。則伊等罔知鼓勵。著行文該將軍。於期滿更換之日﹑分爲一二三等具奏。如果皆實心效力﹑則皆列一等。如皆系平常﹑則當盡列下等。不可因有等次遂彊分優劣。以人就等。務須秉公分晰﹑開列具奏

○辛未。調禮部右侍郎石文焯﹑爲吏部左侍郎。升光祿寺卿吳達禮﹑爲盛京工部侍郎

○壬申。以戶部左侍郎史貽直﹑兼管吏部侍郎事務

○旌表四川巴縣烈婦﹑劉公昇妻吳氏。拒姦不污。自刎殞命。給銀建坊﹑入祠致祭如例

○癸酉。安徽巡撫魏廷珍疏言﹑歙縣鄕民﹑違例演戲。應加嚴禁。得上�日。雍正元年間。鴻臚寺卿李鳳翥曾奏稱﹑鄕邑中共爲神會。斂錢演戲。男女混雜。耗費多端。應行禁止。朕因其所奏合理。降上�日允行。蓋州縣村堡之間。借演戲爲名。招呼匪類。開設賭場。男女混淆。鬥毆生事。種種不法。擾害鄕愚。此則地方有司所當嚴禁者。至於有力之家。祀神酬願。歡慶之會。歌詠太平。在民間有必不容己之情。在國法無一槪禁止之理。今但稱違例演戲﹑而未分晰其緣由。則是凡屬演戲者。皆爲犯法。國家無此科條也。朕之立法。皆準諸情理之至當。從無不可施行之事。亦從無不便於民之事。其有不便而難行者。則有司奉行之不善也。況朕屢諭各省督撫。若有禁約難行之處。卽當據實奏聞﹑以弛其禁。若陽奉陰違。無其實而有其名。何以示信。失體甚矣。又如賭博一事。乃應行嚴禁﹑萬無可寬者。而省會之地﹑尙公然市賣賭具。督撫兩司﹑不能覺察。豈有將民間不能禁止﹑而國法所不曾禁止者。一槪入於禁約之例。恐問之督撫大吏﹑亦無以自解也。著將此通行曉諭知之

○免直隸霸州﹑雍正五年分水災額賦有差

○甲戌。貴州布政使赫勝額﹑緣事革職。升吏部郎中鄂彌達﹑爲貴州布政使司布政使

○戶部議覆。浙江總督李衛等條奏﹑經理玉環山事宜。一﹑增攺文員。玉環山地方﹑周圍七百餘里。田地十萬餘畝。山嶴平衍。土性肥饒。界在溫臺之間。實爲海疆要地。請設溫臺玉環淸軍餉捕同知一員。將太平縣界之楚門﹑老岸﹑南塘﹑北塘﹑芳杜﹑東嶴﹑密溪﹑洞林。樂淸縣界之磐石﹑蒲岐﹑三盤﹑黃大嶴﹑狀元嶴﹑茅埏等處。俱歸玉環境內管轄。裁樂淸縣嶺店驛驛丞缺。攺設巡檢一員。聽該同知差遣。一﹑招徠開墾。將玉環山中﹑並附近玉環之山田地畝。逐一丈明。給與太平﹑樂淸﹑兩縣人民。入籍管業。其本省附近玉環之郡邑﹑有願入籍耕種者。一體編入保甲。所有開墾田畝。卽於本年起科。分上中下三則。嗣後每年將墾過數目﹑陸續報部查核。一。嚴禁私米。玉環開墾地畝。請照臺灣之例﹑徵收本色完倉。其濱海潮濕之地。折谷收貯。至所餘米谷﹑小民欲行糶賣者。許運往溫郡﹑及太平樂淸縣等處售賣。給票查驗。毋得私販出洋。儻有無票偸運者。照例治罪。官允失於覺察。及通同徇隱者。卽行參究。一﹑興修水利。玉環可耕之地。向來原設堤塘﹑以資捍護。今年久傾圯。請委員詳悉相度。除赴墾殷實之民﹑聽其自行修建外。其情願領帑承墾者。該同知酌量借給。俟秋收後﹑照數繳還。一﹑籌畫經費。玉環初經設汛置官。需用多端。勢難盡出公帑。查玉環各嶴﹑舊有采捕漁船。應照例刊號給牌﹑令赴玉環查驗。其濱海煎鹽之戶﹑亦令編入保甲﹑並竈聚煎。官收官賣。毋許私販出境。所有漁鹽稅銀﹑卽以備各項公費之需。俟玉環一切經理完備後。另照內地之例。各歸藩司鹽政項下充餉。一﹑酌定營制。玉環立左右二營。設參將一員。守備二員。千總二員。把總四員。兵九百名。以左營爲陸路。右營爲水師。其添設弁兵。卽就近移調撥補。請裁磐石營水師參將一缺。守備一缺。千總一缺。把總四缺。兵五百五十名。攺歸玉環營。再撥太平營東嶴千總一員。兵一百一十九名。樂淸營兵一百名。大荊營兵一百名。溫州城守營兵三十一名。俱歸入玉環營。仍添設守備一員。以足新置弁兵之數。其舊隸黃巖磐石兩營防守之陸路﹑並磐石營原管之洋面﹑與附近玉環舊隸黃巖之洋汛。俱歸玉環營管轄。玉環營歸溫州鎭統轄。磐石營請攺爲陸路。設都司一員。千總一員。把總二員。兵三百名。查該營除移調玉環營弁兵外。仍存千總一員。兵二百七名。請裁衢協右營都司一缺。攺爲磐石營都司。再抽撥臺協把總一員。衢協把總一員。兵九十三名。合原存兵弁﹑以足新定之額。仍歸樂淸營管轄。均應如所請。從之

○禮部議覆。四川巡撫憲徳疏言﹑黎大所舊系州治。後以人士稀少。生童寄籍於各府州縣考試。今生齒日繁。文風漸盛。請設立一學。取進文武童生各六名。並撥榮經縣訓導一員。專司課士。其在外府州縣衛寄籍入學﹑已經補廩者。仍聽其於寄籍之處考試。挨次出貢。其餘增附生及武生﹑攺歸黎學肄業考試。應如所請。從之

○乙亥。諭內閣。朕前降上�日﹑令各省督撫提鎭等﹑將副將參將﹑分別列爲一等二等三等。出具考語。密咨兵部。繕摺進呈。但思人之存心行事﹑亦有先後易轍者。若以等次考語旣定。不便攺易。則身列優等者﹑或有自恃妄爲之心。而身列下等者﹑將不復有奮勵上進之念。非隨時造就之道也。著再行文督撫提鎭等。若先經分別等次咨部之各員內。或怠惰前修。或悛攺舊習。則當優等降爲劣等。劣等升爲優等。該督撫提鎭﹑據實移咨兵部﹑不必回護前言。若前任上司所定﹑而後任有應當更攺者。亦照此咨部。將此通行各省武弁等﹑皆令知之

○諭兵部。嗣後白都納﹑船廠﹑黑龍江等處。補授世襲佐領。遇有應襲之人年幼﹑不能辦理事務者。亦照京城例﹑著人署理。其應襲之人﹑與應署理之人﹑一並送來引見。著轉行各該將軍知之

○正黃旗滿洲副都統薩爾禪﹑緣事革職。調鑲紅旗漢軍副都統唐喀﹑爲正黃旗滿洲副都統。以侯噶爾薩﹑爲鑲紅旗漢軍副都統

○解江西按察使柳國勛任。升江西鹽驛道胡瀛﹑爲江西按察使司按察使

○裁安徽南陵縣峨嶺司巡檢一員。從安徽巡撫魏廷珍請也

○丙子。諭內閣。朕覽律例舊文。於名例內載有八議之條。曰議親。議故。議功。議賢。議能。議勤。議貴。議賓。此歷代相沿之文。其來已久。我朝律例。於此條𨿽具載其文﹑而實未嘗照此例行者。蓋有深意存焉。夫刑法之設。所以奉天罰罪。乃天下之至公至平。無容意爲輕重者也。若於親故功賢等人之有罪者。故爲屈法以示優容。則是可意爲低昂﹑而律非一定者矣。尙可謂之公平乎。且親故功賢等人。或以效力宣勞﹑爲朝廷所倚眷。或以勛門戚畹﹑爲國家所優崇。其人旣異於常人。則尢當制節謹度﹑秉禮守義﹑以爲士民之倡率。乃不知自愛而致罹於法。是其違理道而蹈愆尢。非蚩蚩之氓﹑無知誤犯者可比也。倘執法者又曲爲之宥。何以懲惡而勸善乎。如所犯之罪。果出於無心而情有可原。則爲之臨時酌量﹑特與加恩。亦未爲不可。若預著爲律。是於親故功賢等人未有過之先。卽以不肖之人待之。名爲從厚。其實乃出於至薄也。且使恃有八議之條。或任意爲非。漫無顧忌。必有自幹大法而不止者。是又以寬容之虛文﹑而轉陷之於罪戾。姑息之愛。尢不可以爲優卹矣。今修輯律例。各條務俱詳加斟酌﹑以期至當。惟此八議之條。若槪爲刪去﹑恐人不知其非理而害法。故仍令載入。特爲頒示諭上�日。俾天下曉然於此律之不可爲訓。而親故人等﹑亦各知儆惕而重犯法。是則朕欽卹之至意也

○諭兵部。烏蒙鎭雄等處。猓夷不法。已經巢�刀撫。今又有匪類餘黨。私自嘯聚。現在用兵擒拏。所有用兵事宜。俱著總督鄂爾泰節制調度。其四川建昌等處派兵堵截。亦聽鄂爾泰節制調度

○升浙江布政使彭維新﹑爲禮部右侍郎。調廣東布政使髙斌﹑爲浙江布政使司布政使。升山西按察使蔣泂﹑爲廣東布政使司布政使。廣東鹽運使史在甲﹑爲山西按察使司按察使。吏部郎中公元﹑爲廣東按察使司按察使

○以都察院左僉都禦史徐湛恩﹑協辦河東河道事務

○丁丑。諭工部。闕裏文廟工程。關系重大。著山東巡撫塞楞額﹑督催辦理。務期工程堅固克期告竣。不得惜費省工。耽延時日。報竣之後。朕尙欲親詣展禮。或遣王大臣前往恭代。並查勘工程。將此速行塞楞額﹑遵上�日奉行

○添設浙江海寧縣巡鹽千總一員。兵一百名。駐長安鎭。從浙江總督李衛請也

○戶部議覆。四川巡撫憲徳疏言﹑入川人民眾多。酌量安插。以一夫一婦爲一戶。給水田三十畝。或旱地五十畝。如有兄弟子侄之成丁者。每丁增給水田十五畝。或旱地二十五畝。若一戶內老小丁多﹑不敷養贍者。臨時酌增。俱給以照票﹑令其管業。至應給牛種口糧。請照滇省之例。每戶給銀十二兩。仍令五戶環保。其水旱田地。定於三年五年升科。所領牛種價銀。統於原籍地方官追賠。免其在川扣還。均應如所請。從之

○兵部議覆。奉天將軍覺羅伊禮布條奏奉天事宜。一﹑錦州新邊。白石嘴﹑新臺門二處。關系甚屬緊要。請將舊邊官兵﹑移駐防守。一﹑奉天所屬十四城。舊設城守尉十員。協領二員。掌印防禦二員。請照在京八旗正副參領佐領驍騎校之例。於有城守尉處﹑委副城守尉。有協領處﹑委副協領。有掌印防禦處﹑委副掌印防禦各一員。令其公同辦理。一﹑山海關外。奉天所屬看守邊門及沿途駐防官員。請照驛丞等官。給與印信。以杜文移往來﹑私竊更換之獘。一﹑奉天旗民雜處。請遴委賢員。會同地方官。徹底淸查。系民則歸州縣管轄。系旗人則查明各該旗分﹑入於各該佐領冊內管轄。庶姦匪不得潛藏。如淸查官員﹑有借端擾累旗民者。卽行查參。均應如所請。從之

○戊寅。上回宮

○諭兵部。武弁之千把總。𨿽系微末之員然兵丁出身行伍由此進階。多有洊歷至大員者。但其職分卑微。易遭參革。內中如行止不端。官箴有玷。或嗜酒賭博。性情乖張或衰惰廢弛。才技庸劣者。令其罷黜固無足惜。至於因公掛誤。而其人平日效力勤愼。有志向上。弓馬熟嫻。身材壯健者。一經緣事革退。營中拘於廢弁。不便復令食糧。遂至放廢終身。實爲可惜。著督撫提鎭﹑通行所屬。於革職千把內。遇有才技可用之人。而所緣之事。實屬因公無關官箴品行者。仍準入伍食糧。俾得再圖上進之路庶人才不致淪棄。而於營伍亦有俾益。倘有徇情受托。將不堪之廢弁﹑濫收入伍者。一經發覺。將準其食糧之該管官。照徇庇屬員例議處﹑以儆冒濫

○予故江寧將軍常壽﹑祭葬如例

○免直隸寶坻縣﹑雍正五年分水災額賦有差

○己卯。兵部議覆。兩廣總督孔毓珣疏言﹑廣西太平府之思陵西南半壁。與安南之祿州密邇。請撥左江鎭標內把總一員帶兵五十名。駐防思陵州。歸新泰營參將管轄。至南丹土州。向有錫礦。請將來賓把總一員。兵八十名。再撥河池營兵二十名。一同移駐錫廠地方。聽河池參將管轄。所遺來賓一汛。於提標內撥兵防守。再南丹之六寨哨。與岜坪哨之者扛地方。人悍地險。請撥柳慶協千總一員。於該協左右兩營﹑各抽兵三十名。令千總帶兵四十名。駐防六寨哨。委隊目一名。帶兵十九名。駐防者扛。應如所請。從之

○庚辰。調山東兗州總兵官楊國相﹑爲湖廣永州總兵官。湖廣永州總兵官嶽含奇﹑爲山東兗州總兵官

○敕封江南淮安府淸口風神﹑爲淸和宣惠風伯之神

○雲貴總督鄂爾泰疏報﹑化導生苗木林工乜等一百一十五寨。輸誠納賦。附載版圖。下部知之

大淸世宗敬天昌運建中表正文武英明寬仁信毅大孝至誠憲皇帝實錄卷之六十七

大淸世宗敬天昌運建中表正文武英明寬仁信毅大孝至誠憲皇帝實錄卷之六十八

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正六年。戊申。夏四月。辛巳朔。享太廟。上親詣行禮

○上詣恩佑寺行禮畢。幸圓明園

○諭議政王大臣等。阿爾泰換班兵丁。八月內﹑方得到彼。換回兵丁﹑俟到後起程。於十一月盡﹑方能至京。時旣嚴寒。兵丁不無苦累。如何可使換回兵丁﹑預先起程。不受寒凍。卽能至京。著議奏。尋議﹑查自歸化城至紮克拜達裏克。有上海新驛舊驛阿拉克諾海古爾班賽堪五路。若令換班兵丁﹑於四月二十間起程。由張家口至歸化城。分作四路。博爾屯﹑查克旦﹑塔拉圖﹑諾穆柱分領。各由一路而行。再令歸化城都統丹晉等﹑每路選派熟識道路之參領佐領等官各一員。令其選擇水艸。引路前行。大約於七月二十間。可至紮克拜達裏克。應令軍營兵丁。俱預在紮克拜達裏克等候。此際暫派盛京船廠官兵﹑令其哨望。俟換班兵丁到時。卽令起程。仍令熟識道路官員﹑沿途指引。可於十月二十間至京。庶官兵不受寒凍。從之

○壬午。升正黃旗火器營參領姜密﹑爲昭陵總管

○吏部議覆。山西巡撫覺羅石麟疏言﹑蒲州爲三晉之咽喉。澤州當衝繁之重地。僅設直隸州。不足以資彈壓。請升州爲府。各設知府一員。同知一員。經歷一員。統轄原隸之四縣。附郭各添設知縣一員。專理一邑之事。所有二州學正﹑攺爲教諭。吏目﹑攺爲典史。再﹑蒲州之永樂鎭。距城一百二十里。澤州之攔車鎭。系南北行旅往來之所。請將二府新設之同知。分防二鎭。以專緝捕之責。應如所請。從之。尋定蒲州新升府曰蒲州府。澤州新升府曰澤州府。蒲州附郭縣曰永濟。澤州附郭縣曰鳳臺

○旌表河南中牟縣烈婦﹑李貴妻沈氏。拒姦不污。自縊殞命。給銀建坊﹑入祠致祭如例

○甲申。以翰林院編修馬金門﹑充日講起居注官

○調鑲黃旗滿洲都統鄂善﹑爲鑲白旗漢軍都統。以署領侍衛內大臣侯陳泰﹑爲鑲黃旗滿洲都統。仍兼署領侍衛內大臣

○旌表山東烈婦﹑益都縣髙源妻劉氏。郯城縣劉煜含妻張氏。俱夫亡投繯。從容殉節。各給銀建坊﹑入祠致祭如例

○乙酉。川陜總督嶽鐘琪疏言﹑陜甘兩省丁銀﹑照各省以糧載丁之例題請。奉上�日允行在案。今查應減丁銀之朝邑等二十一州縣。於未及攤定之先。照原額徵收。共銀六千七百九十二兩。若按戶退還。則糧戶畸零。難於散給。必致胥吏中飽。應請存貯司庫。以充兵餉。得上�日。該督旣稱按戶退還。必滋胥吏中飽之獘。著照所請﹑停其退還。但此項銀兩。系陜民輸納之物。著畱貯陜西。於地方公事﹑如積貯興修之類。有裨益於民者。該督撫酌量奏聞。動支應用。不必撥充兵餉

○丙戌。補行直隸古北各協營雍正五年分軍政。卓異官二員。年老官一員。才力不及官一員。分別升賞處分如例

○喀爾喀貝子達濟故。遣官致祭

○丁亥。諭兵部。官員罰俸之事。若有紀錄者。例應準其抵銷。無紀錄者。𨿽有所加之級。俱不準抵銷。但紀錄旣可抵銷罰俸之事。則所加之級。亦可攺爲紀錄抵銷。嗣後在京八旗武官﹑凡有罰俸之事。若情願將議敍等事所加之級﹑攺爲紀錄抵銷罰俸者。準其攺抵。惟特恩所賞之級。俱不準攺抵

○刑部議奏﹑署直隸總督吏部尙書宜兆熊﹑吏部右侍郎劉師恕﹑失察革職大名府知府曾逢聖一案。應降級調用。得上�日。宜兆熊﹑劉師恕﹑俱著降調。暫署直隸總督事務

○庚寅。諭內閣。積貯米谷。所以備旱澇緩急之需。民命攸關。最爲切要。朕無時不加訓飭。嚴其考成。務期地方有司。實力奉行。庶可有備無患。又念倉廒若不堅固。必有黴爛虧折等獘。是以雍正四年﹑諭令各省加意修理。但恐有司視爲具文。奉行不力。且新舊官未定倉廒交代之例。或去任之員。以損壞滲漏之廒座。任意交代。貽累於後官。或接任之員。有黴爛虧空等情。而藉口舊日倉廒之不修。委咎於前任。似此種種獘端。皆於積貯之政。大有關系。嗣後著將各府州縣倉廒﹑入於交盤項內。新舊交代。若有傾圯滲漏之處。著接任官卽行揭報。儻有徇情濫受者。卽系接任官之責。除照例處分外。仍令賠修。如此﹑則有司各顧考成。於積谷養民之道。實有裨益。其如何定例之處。著九卿會議具奏。尋議﹑嗣後各府州縣倉廒。俱造入交盤項內。若有木植毀爛。傾圯滲漏者。著接任官卽行揭報。將前任官照例議處賠補如接任官有徇隱濫受者。亦照例議處。仍令賠修。其黴爛虧空米石。著限年賠完。限內不完。照例治罪。從之

○署南贛總兵官張溥疏言準巡撫布蘭泰咨開本標。隨丁名糧。俱行招募補足。已將隨丁名糧六十分。考補五十四分。暫六分。再行考補。得上�日。從來文武原屬兩途。其養廉用度。亦各不侔。督撫爲封疆大吏。全在察吏安民。撫輯地方。一應衙門用度。耗羨等項。足資爲用。隨丁名糧。固可革除。提鎭專任戎行。責在整頓營伍。訓練士卒。一應衙門用度。捨隨丁名糧之外。別無所出。武臣由將備升至總兵。階級旣峻。其用度自應寬裕。儻將此項裁革。無以養廉。勢必諸事掣肘。且衙門用度不敷。卽有廉潔之員。亦易攺操。此揆情度理有不當革除者。今布蘭泰將伊隨丁名糧裁補。並鎭臣之隨丁名糧﹑亦勒令革除。殊非中道。著兵部行文布蘭泰知之

○予故副都統兼察哈爾總管哈濟噶爾祭葬。贈都統銜

○壬辰。諭內閣。凡監禁之斬絞重犯越獄。顯系該管官疎縱之故。若但照例革職。轉得脫然事外矣。嗣後應將疎縱之州縣等官﹑限滿不獲者。照例革職。仍畱地方。與接任官協同緝捕。果能將越獄之犯。緝拏全獲。準將該員送部引見。酌量開復。俾尙有自新之路。若三年限滿。仍不能拏獲。或不能全獲。俱著該督撫奏聞請上�日。如此﹑則疎縱者知所儆懼。而盡心捕逃者。亦尙可邀恩。其如何詳細定例之處。著九卿議奏。尋議﹑嗣後因斬絞重犯越獄降調之員。仍畱地方。令其設法。與接任官協同緝捕。如三年限滿。一名不獲。照二名不獲例。降三級調用。二名不獲。照三名不獲一名。例革職。二名不獲。後止獲一名者。仍照二名不獲例。降三級調用。軍流以下罪犯越獄脫逃。應仍照定例。一二名者罰俸一年。三四名者降一級調用。從之

○癸巳。免直隸。永淸縣梁城所﹑雍正五年分水災額賦有差

○甲午。升通政使繆沅﹑爲內閣學士兼禮部侍郎

○免直隸文安﹑玉田二縣﹑雍正五年分水災額賦有差

○乙未。升山西殺虎口副將魏麟﹑爲直隸正定總兵官

○丙申。禮部遵上�日議覆。革職降級畱任官員。職掌班次。一切照舊。惟朝服頂帶。與職任不符。班聯未昭畫一。請嗣後凡文武大小官員革職降級。奉上�日畱任者。除升轉開列。及停扣俸祿之處。俱照例遵行外。其朝服頂帶準仍照本任品級。庶班聯秩然。體統昭而觀瞻肅矣。從之

○丁酉。孝端文皇后忌辰。遣官祭昭陵

○戊戌。以鑲白旗漢軍都統鄂善﹑署本旗護軍統領

○己亥。以翰林院侍讀索柱﹑充日講起居注官

○庚子。以正藍旗蒙古副都統薩齊庫﹑署鑲黃旗蒙古都統

○予告大學士田從典﹑行至良鄕縣病故。遺疏奏聞。得上�日。田從典﹑才品優長。老成練達。端方公直。恪愼恭謹。自辦理部務﹑以及簡任綸扉。實心宣力。勤勞懋著。屢以老病乞休。情詞懇切。朕因允其所請。加太子太師銜﹑以原官致仕。賜以帑金﹑馳驛回籍。冀其頤養康健。於一二年後。再來京陛見。以慰朕眷念老臣之意。忽聞患病溘逝。朕心深爲軫悼。遣散秩大臣一員。三旗侍衛六員。往奠茶酒。並念伊子年齒尙幼。無辦理事務之人。遣內閣漢學士一員。滿洲侍讀學士一員。前往辦理。地方官酌量委員﹑沿途照看。送至原籍。其應得卹典。著察例具奏。伊子年幼家居。著山西巡撫傳諭該地方官。時加照看。新舊接任之員。俱將此上�日傳知。通行遵奉。前朕賜田從典匾額對聯。可暫於巡撫衙門收貯。俟諭祭之時。於兩司中令一人賫往頒賜

○壬寅。諭內閣。錢糧之加耗羨。原非應有之項。朕勤求治理。愛養黎民。本欲將此項悉行禁革。而博采輿論畱心體訪。凡爲州縣地方官實有萬不得已公私兩項之用度。若全革耗羨。其勢必不可行。爲有司者。果能減輕收納。不苛取於民。在民亦所樂從。此耗羨所以未盡裁革之故也。州縣旣有耗羨。而上司官員無以養廉。勢不得不收州縣之饋送。是上司冒貪贓之罪。以爲日用之資。在謹愼小心者。則畏懼而不敢行。必至過於窘迫。而貪取濫用者。又因無所限制。借規禮之名。恣意橫索。獘端種種。州縣公私之用。旣有不敷。必致加派巧取。爲害於民。況上司旣收屬員之規禮。則必有瞻顧回護之處。而下屬反得操上司之短長。於察吏之道。大有關系。所以雍正二年間﹑山西巡撫諾岷﹑請以通省耗羨。提解存公。將闔省公事之費。及上司下屬養廉之需。咸取於此。上不誤公。下不累民。無偏多偏少之獘。無苛索橫徵之擾。實通權達變之善策。朕是以降上

�日允行。此提解火耗之所由來也。向來山西虧空甚多。國帑久虛。不能彌補。從前撫臣﹑多請將虧空之員。革職畱任。以爲彌補之計。夫以不肖之徒。令其畱任還帑。是以虧空爲護官之符。不但無益於國計。亦且有害於民生。而徳音在任。又借彌補虧空之名。提火耗以肥私槖。及諾岷接任。潔已奉公。實心辦理。將虧空劣員。悉行參革。州縣火耗嚴行裁減。而酌畱羨余。以補無著之虧空。旣不累及於閭閻。而有司亦免參罰。又爲官員定養廉之資。爲公事畱辦理之費。諾岷此舉。於國計民生﹑上下公私﹑均有裨益。然伊當始行之時。不但晉省屬員怨望。而內外臣工。皆有異詞。朕彼時降上

�日曰。此事惟如諾岷之督撫﹑方能行之耳。蓋朕之意。原聽各省督撫自爲之。而至於不能行之督撫。不便行之地方。則朕並未彊之使行也。諾岷舉行之後。隨有數省仿效其意。提解十分中二三。以備公用。亦以地方公務繁多。若不預爲計畫。則一時需費。仍至累及小民。然此亦皆督撫自行奏請者。非由朕諭也。伊都立接諾岷之任。曾奏稱山西虧空。漸次淸楚。將來耗羨。便可充餉。朕嚴切訓飭曰。本地之羨余。只應作本地之用度。若歸公充餉。斷無是理。且恐相沿日久。遂成公項。不肖官員。竟有重複徵收之事矣。田文鏡亦曾奏稱﹑豫省虧空。彌補己淸。火耗尙有贏餘等語。朕批示之曰。此項耗羨。原系豫省官民之物。假使果有贏餘。則當增添官員養廉之資。使其用度寬裕。儻再有贏餘。則當再減民間火耗之數。使其儲蓄充盈。蓋朕之準其提解耗羨者。原是愛養官民之苦心。若以支給地方公用之外。尙有餘資。卽準收作公項。朕必不爲也。前陳時夏亦具奏﹑欲行提解耗羨之法。因其有分別地方有無多寡之語。朕諭之曰政令之行。必須各屬一體。方得均平若有所分別。便可髙下其手易滋獘端。諭上�日如此。聞陳時夏向人云。奉上�日令全提耗羨。此乃陳時夏自行奏請之事。而以其名歸之於朕。朕不受也。今魏廷珍又效法之。以上江提解火耗之事。具摺陳奏。恐外人不知。亦以爲出自朕意。故特頒此上�日。明白曉諭。蓋提解火耗之舉。若行之果善。亦督撫分內之事。不得居功。儻行之不善。實足爲伊身家性命之患。無所逃罪。總在伊等自行度量。其願行者。朕不拒阻。其不願者。朕亦不彊也

○癸卯。吏部尙書福敏﹑緣事革職。升都察院左都禦史查郎阿﹑爲吏部尙書。兵部右侍郎三泰﹑爲都察院左都禦史。仍兼理禮部太常寺事務

○以議政大臣公傅爾丹﹑署吏部尙書

○乙巳。諭吏部。據浙江總督李衛奏稱﹑候補知縣李弘汧﹑先經委署余杭縣試用。才具尙屬有餘。續經攺署桐廬縣事。辦事頗知黽勉。今因患病。相應勒令休致。夫平常無能之員。因患病休致。固不足惜。若系可以辦事之員。因一時患病。遂令休致。放廢終身。豈不可惜。況今己有外官病痊起用原缺之例。嗣後道府州縣等官。除實在老病﹑不能供職外。其有一時患病﹑而平日居官尙好。於地方有益者。著該督撫酌量奏聞。解任

給假調理。俟病愈之後。仍復補用。如此﹑則人才不致棄置。而事務亦不致廢弛矣

○調兵部尙書副總河嵇曾筠﹑爲吏部尙書。仍辦理副總河事。戶部右侍郎何世璂﹑爲吏部右侍郎

○吏部議覆。浙江總督李衛疏奏﹑遵上�日揀選舉人。題補教職。今選何玉機等九十員。分別科分名次。遇缺咨部補用。歲底匯題。應如所請。得上�日。教職𨿽非州縣可比。亦系職守官員。無咨部補用﹑年終始行匯題之理嗣後補用教職人員。著每月一次具題永著爲例

○科爾沁輔國公薩麻迪故。遣官致祭

○丙午。湖北布政使黃焜﹑緣事革職。調直隸布政使徐鼎爲湖北布政使司布政使。升山東按察使楊紹﹑爲直隸布政使司布政使

○調署陜西西大通總兵官湖廣提督馮允中署陜西西寧總兵官。仍兼署西大通總兵官印務

○戶部議覆。山西巡撫覺羅石麟疏言山西之蔚州﹑與直隸之蔚縣界址交錯。應俱歸直隸宣化府管轄。廣昌縣與蔚縣縣治村莊俱相交錯。而蔚縣向設廣昌巡檢一員。止經管廣徳一里。請將廣徳地方﹑歸並廣昌。仍隸山西大同府管轄。其巡檢缺可以裁汰。至廣昌守備向系宣化蔚州路管轄今應專屬山西靈邱路參將管轄。均應如所請。從之

○丁未。諭內閣。凡辦理府州縣事務。若得曾經出仕諳練之人。於地方實有裨益。朕愛惜人才。於罷斥之員。常降上�日調來引見。以觀其才具之優劣。不忍令其棄置。今思從前因公掛誤之員。其中未必無才守可觀者。著吏部行文各省。凡知府﹑同知﹑通判﹑知州﹑知縣任內。除大計特疏糾參外。其因公掛誤降革者。該員曾經居官五年。而離任之後。交代淸楚。無錢糧案件未淸之處。準本人親赴吏部具呈。吏部不拘人數。卽行奏聞。考試履歷。帶領引見。候朕酌量起用。起用之後。若有貪婪不法。再經參出。必嚴加治罪。儻系平庸無能。或行止不端之人。妄自陳請。希圖僥幸者。亦難逃朕之鑑察

○工部議覆。山東巡撫塞楞額疏言﹑安山湖堤內﹑無地窮民。查明共四百五十九戶捕魚爲業之湖民。共七十五名。應遵上�日動用本省耗羨銀兩。於堤旁搭蓋房屋。設置船隻。分給各民俾得安居樂業。應如所請。從之

○戊申。以正白旗滿洲副都統戴豪署正藍旗護軍統領

○己酉。諭內閣。據禮部侍郎錢以塏疏奏﹑伊祖錢楞﹑於順治年間以委署知縣﹑盡節殉難。懇請恩卹。著該部查明議奏。尋議﹑順治九年。福建巡撫張學聖﹑將沙縣令董潾等五員殉難緣由。題請賜卹。因署將樂縣知縣錢楞﹑系委署之員。照例未經議卹。今該侍郎錢以塏﹑旣稱伊祖錢楞﹑隨徵入閩。與董潾等四員。同時殉難。應將錢楞追贈福建按察使司僉事。蔭一子入監讀書。照加贈品級。給與祭葬。從之

○庚戌。戶部議覆。浙江總督兼理兩浙鹽課事務李衛疏言﹑江南蘇松常鎭四府。民間食鹽。定例行銷浙引。至京口一帶地方。接壤兩淮。僅隔一江。私販易於偸渡。是以從前鎭江閘口。責成文武各員。盤驗搜查。但日久法弛。以致私販潛滋。浙鹽壅滯。請交江常鎭道﹑就近管理。督同鎭江府海防同知﹑京口將軍標下副將﹑鎭江城守參將﹑輪流分班經管。不論糧艘兵船差船。如有夾帶私鹽。許卽嚴拏。其水陸一切私鹽。並令查拏。儻有疎縱失察。照例糾參。仍嚴禁官弁兵役﹑毋得勒掯商民。需索進閘使費。儻該道員不能實力整頓。該督卽行指參。照例議處。應如所請。得上�日。依議。盤查私鹽。著該管官員實力奉行。並令江南巡察禦史。不時訪察

大淸世宗敬天昌運建中表正文武英明寬仁信毅大孝至誠憲皇帝實錄卷之六十八

大淸世宗敬天昌運建中表正文武英明寬仁信毅大孝至誠憲皇帝實錄卷之六十九

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正六年。戊申。五月。辛亥朔。授裕親王廣祿姊﹑爲縣君。壻羅卜藏﹑爲固山額駙

○壬子。下嫁鑲紅旗和碩額駙伊倫奇之郡主故。遣官致祭

○癸丑。孝誠仁皇后忌辰。遣官祭景陵

○升廣西布政使郭鉷﹑爲廣西巡撫。廣西按察使張元懷﹑爲廣西布政使司布政使。山西冀寧道常安﹑爲廣西按察吏司按察使

○湖廣永州總兵官楊國相﹑緣事革職。調浙江溫州總兵官邊士偉﹑爲湖廣永州總兵官。江南狼山總兵官郭祺﹑患病解任。調浙江處州總兵官王安國﹑爲江南狼山總兵官。福建金門總兵官冉起鳳﹑爲浙江處州總兵官。升浙江杭州副將李燦﹑爲浙江溫州總兵官。浙江瑞安副將許良彬﹑爲福建金門總兵官

○甲寅。旌表福建長汀縣烈婦。陳廣髮妻熊氏﹑遇暴不污。被刃殞命。給銀建坊。入祠致祭如例

○丙辰。諭內閣。各省驛站夫役。原以備公事之用。國家歲費帑金。本欲使州縣無賠累之苦。民間無差派之擾。官民並受其福也。但聞各省往來人員。有不應用驛夫而擅自動用者。該管之人。或畏其威勢﹑而不敢不應。或迫於情面﹑而不得不應。積習相沿。驟難禁止。地方夫役。並受擾累。重負朕加惠官民之至意。嗣後惟兵部勘合。欽差大臣。及督撫入境。學差試差。或知府下縣盤查。及他員奉督撫差委盤查者。準動用夫役。其餘槪不準用。儻有違例妄索者。該管官卽行揭報。督撫題參。若該管官違例濫應。發覺之日。照例治罪。著各省管理驛站之道員。不時查察。儻有徇隱。一並處分

○丁巳。戶部議覆﹑川陜總督嶽鐘琪疏言﹑綏徳州所隸綏徳衛地。雜處於綏徳﹑米脂﹑淸澗三州縣。及楡林中十營堡之中。其間有阻隔一縣。而遙爲管轄者。亦有四圍俱系縣土。而一區孤懸者。地旣分歸。民亦散處。該管官難於經理。請將該屬地方。近州者仍歸州轄。近縣者攺歸縣轄。應如所請。從之

○戊午。雲貴總督鄂爾泰疏報﹑東川𨿽久攺流。而六營長﹑九夥目﹑俱沿舊習。各踞一方。有則補營長祿世豪﹑法戛夥目祿天佑﹑素稱凶悍。爲害邊疆。今祿天佑己經擒獲。現在安設防汛。祿世豪前已被擒。解司供擬在案。二凶旣靖。一郡悉寧。其餘營長夥目。俱可漸次整理。得旨﹑平定東川。在事官兵﹑勤勞效力。甚屬可嘉。著鄂爾泰查明。分別等次具題。交部議敍賞賚

○己未。戶部議覆﹑原任蘇州織造兼理滸墅關稅務髙斌疏言﹑滸墅關稅務。向經監督髙璜﹑題請部頒則例。刊榜懸掛。但歷來商稅。實未照例抽納。浮溢居多。查現在該關所行則例。亦甚平當。商民稱便。應將所有詳悉數目。據實開報。請下部查核。刊定成例。永遠遵行。應如所請。並行令各省經理關務之處。有似此陽奉陰違者。悉行奏請查核。以昭畫一。從之

○壬戌。諭內閣。據山西太原總兵官袁立相奏稱。平垣營守備梁玉﹑年己六十八歲。𨿽幹八法。而精力不衰。且操守廉潔。辦事敏練等語。夫八法內﹑開列年老者。蓋謂其衰老不能辦事。故令罷斥。並非限定年逾若干。卽入於八法之內也。若限定年歲﹑以爲處分。則年齒未老。而早衰不能辦事者。又將姑容之乎。況年老諳練事務之人。尢爲難得。儻精力可用。該上司當優待之。以爲後進之表式。今袁立相旣稱梁玉精力不衰。而操守廉潔。辦事敏練。只因其六十八歲。遂將伊塡入八法參劾之內。殊非體朕愛惜人才之意。梁玉著仍畱原任。並令袁立相酌量。梁玉旣年老歷練。若可勝遊擊之任。將來遇有缺出。著卽題補

○江西巡撫布蘭泰參奏﹑小溪驛驛丞饋送上司規禮。得旨﹑從前上司各官無養廉之資。勢不得不受屬員之饋送。而屬員之力。難以供應。故地方陋規。不能悉行裁革。數年以來。朕百計籌畫。爲大小官員酌定養廉之項。使公私有賴。俯仰無憂。儻再有索取規禮者。自當重治其罪。至於從前之陋規。各省各項。何處不有。今若但就一二事參劾懲治。而其餘悉置之不問。則嚴於此而寬於彼。用法不得其平。若將旣往之事。一一追溯查參。恐大小官員。無人得免處分。繁擾紛紜。殊非爲政之體。況不教而加之以罪。乃聖人之所戒。如貪贓侵帑﹑甚有關系之事。自不可隱匿姑容。以長貪風而廢國法。使墨吏不知儆懼。若地方多年相沿之陋規。只當禁約於將來。不應追究其旣往。卽使本人自首。情願繳出亦只應具摺請旨。或將此畱爲地方公事之用。今乃顯然具本題參。且欲將此銀歸作公項。非情理也。此案不必究問。著該部行文將朕此旨﹑訓諭布蘭泰

○免江南無爲﹑宿松等五州縣。雍正五年分水災額賦有差

○癸亥。皇后千秋節。停止行禮筵宴

○遣官祭關聖帝君

○工部議覆。署兩江總督範時繹等遵旨查奏﹑雲貴總督鄂爾泰條陳江南水利事宜。除鎭洋縣劉河﹑昭文縣白茆河﹑揚州五塘等工。另議辦理外。其丹徒丹陽一帶運河。系杭嘉湖蘇松常鎭太八府州之運道。嗣後每歲撈淺所需銀兩。請於八府州屬﹑按照漕額均派。秋深委員挑浚。江寧府秦淮河﹑其在城外者。著業佃人戶附近挑浚。以資灌漑。城內梗塞之處。令沿河居民﹑每年撈浚。毋許堆積污穢。凡房屋占入河基之處。俟有傾圮。悉令查明淸出。毋使日就湮廢。至江南各府州縣城河﹑並市鎭云河港瀆﹑應行疏浚之處。通行查明。實力修浚。不得侵派小民。虛應故事。應如所請。從之

○甲子。夏至。祭地於方澤。遣康親王崇安行禮

○以通政使畱保﹑署翰林院掌院學士

○乙丑。升四川松茂道李世倬﹑爲陜西甘肅按察使司按察使

○兵部議覆﹑署直隸總督宜兆熊疏言﹑宣化府屬之保安﹑延慶二州。屬在關外。旗人雜處。最爲緊要。城內止有知州吏目等員。並無武弁防禦。如文職遇調。則城池倉庫。門禁鎖鑰。乏員防護。查張家口協標兩營。並無專汛護送等差。應撥把總二員。令其移駐攺歸懷來永寧二路參將都司管轄。應如所請。從之

○丙寅。諭吏部。人臣和衷共濟。始於公事有所裨益。今直隸總督宜兆熊﹑劉師恕﹑意見不合。諸事參差。朕屢加訓飭。不能悛攺。若仍令同辦總督事務。必致貽誤。宜兆熊﹑原系庸碌平常之人。朕因其操守一節。尙有可取。故試用之。自署福建直隸總督兩任觀之。全不曉事。著回京。照部議所降之級補用。吏部侍郎何世璂﹑著署理直隸總督事務。仍著劉師恕照前一同辦理

○以翰林院侍讀學士謝王寵﹑署日講起居注官

○丁卯。諭兵部。富寧安署西安將軍事務以來。爲時已久。所出員缺﹑並未題補一次。省城官弁。乃定額之缺。俱有管兵之責。關系甚重。富寧安之意。以爲伊乃署印將軍。苟且推卸。俟常色禮到日﹑聽其補放。曾不計及伊身之署理或久也。常色禮於今歲臘月﹑自軍中至京。明正方到西安。如許員缺。安可經年虛懸。富寧安在巴爾庫爾出徵處﹑爲將軍十餘年。西安兵丁認識大半。凡遇員缺。理宜卽行題補。況爲現任大學士。非比別項小職銜之署將軍事者。朕向日聞伊操守好。辦事誠篤。自授爲大學士以來。恩賜頻仍。錫封侯爵。寵眷優渥。富寧安理應屏除一切。奮不顧身。將國家事務實心辦理。乃凡事惟自圖保全。視國家之事。與伊了無干涉。深負朕恩。富寧安﹑現署將軍印務。著交兵部﹑嚴行察議。尋議﹑署西安將軍富寧安﹑受皇上洪恩。寵眷優渥。乃西安駐防武職﹑關系甚重。而富寧安並不題補一次。視國家之事。漫不經心。深負皇上任用之恩。應將富寧安照溺職例革職。所得一等侯世職。一並革去。得旨﹑富寧安﹑著革去恩賞世職。其革去大學士之處。著從寬免

○調福建金門總兵官許良彬﹑爲福建南澳總兵官。福建南澳總兵官陳祖訓﹑爲福建金門總兵官

○戊辰。免直隸天津州﹑雍正五年分水災額賦有差

○己巳。諭內閣。國家舉行大計。乃三年考績之大典。其中卓異人員。皆加以特恩。不次擢用。誠以該管上司﹑爲國家薦拔人材。必深知灼見。然後列爲卓異。斷無有徇私受托。艸率冒濫。以負國恩而辱鉅典者。而到任未久之上司。不能深知屬員之賢否。又準其題請展限。以俟確訪。如此﹑則屬員人品之邪正。自無有不能辧晰之理。乃見有從前卓異之員。而後任內竟至貪贓枉法。罹於重罪者。夫以三年之久。數百屬員之多。保舉數人。以光大典。則非一時應詔薦舉可比也。其人旣犯貪贓枉法之條。則平日必系行止姦邪之輩。又非尋常詿誤。及才力不及之類可比也。督撫提鎭等﹑專以察吏爲務。而乃以此等之人。列爲卓異。及至敗露之後。尙可藉口於知人之不易。不能保其將來乎。此等若不定以處分。恐相沿日久。必有濫舉失實之獘。嗣後文武卓異官員﹑有犯貪贓不法之款。而審訊確實者。將從前列爲卓異之上司﹑一並議處。儻於該員未敗露之先。有能查出參奏者。免其處分。其如何定例之處。著九卿詳議具奏。尋議﹑嗣後文武卓異之員。原任內有濫行貪酷不法之處。原薦舉卓異之上司。不行揭報題參者。督撫提鎭﹑降五級調用。司道府副將遊擊等﹑均行革職。若文武官員卓異之後。或復回本任。或升轉他省。別犯貪贓不法之款。其原薦舉之各上司。仍同在一省﹑不行揭報題參者。督撫提鎭﹑降二級調用。司道府副將遊擊等降三級調用。如不同在一省﹑無容揭報題參者。督撫提鎭﹑降一級調用。司道府副將遊擊等﹑降二級調用。不準抵銷。從之

○命領侍衛內大臣公馬爾賽﹑在大學士內辦事

○庚午。補行江西撫標雍正五年分軍政。卓異官一員。罷軟官一員。年老官二員。有疾官一員。才力不及官一員。分別升賞處分如例

○辛未。署兵部尙書何天培﹑緣事革職。升吏部左侍郎石文焯﹑爲兵部尙書

○巴林榮憲固倫公主卒。遣官致祭

○壬申。諭內閣。張坦麟從前爲通倉監督。乃倉務廢弛己極之時。惟有張坦麟所管廒座。整齊堅固。米石無虧。則張坦麟之實心爲國家辦事。不囿習染可知矣。及朕卽位。用爲兩淮鹽運使。伊剔除獘端。一塵不染。則其操守又可知矣。及用爲蘇州藩司。到任後。陳時夏卽與之不合。朕因撫藩旣相齟齬。不便仍令共事一方。將張坦麟調任山東。俾兩人各辦職任之事。今當交代之時。陳時夏令趙向奎勒掯吹求。百計播弄。且違旨不令速赴新任。必欲使張坦麟在蘇藩任內﹑得受過愆。以彰張坦麟之非。而成已之是。此等用意。豈能逃朕之鑑察乎。卽據陳時夏奏摺中稱張坦麟交存銀二萬餘兩。曾經奏明充餉。又復云。此項終成虧空。不思此項旣己歸公。何以又成虧空。是陳時夏之言不過欲歸過於張坦麟。而不覺其自相矛盾矣。且督撫同在一方。見聞確切。總督範時繹﹑極稱張坦麟居官之善。而陳時夏﹑則力貶之。豈非出於私意乎。大凡督撫不能甄別。屬員優劣。卽爲不能勝任。朕以大公至正之心。聽言觀人。無絲毫偏向之處。而諸臣亦斷不能欺朕之耳目。卽如各省藩臬赴任時。朕多準其具摺奏事。蓋欲周知地方之情形。或有爲督撫所不及知者。或有爲督撫不肯言者。故令兩司得以陳奏。且觀其居心之邪正公私。朕嘗諭之曰。朕並非疑督撫而信爾等也。若信任爾等過於督撫。卽當以爾等爲督撫矣。何以尙在兩司之列乎。此凡任兩司者﹑人人共知之諭旨也。況設計傾陷。朋比黨同。乃朕之所深惡。屢頒嚴旨訓飭。今趙向奎﹑聽從陳時夏指使。深負朕簡用之恩。蘇松民情聰慧。多有好用智巧者。陳時夏誠實有餘。而才識不足。不能勝蘇撫之任。著解任往山東署理布政司事。陳時夏旣稱張坦麟蘇州任內﹑錢糧不淸。著將張坦麟﹑仍畱江蘇。署理巡撫印務。看陳時夏張坦麟任事之後。辦理如何。再降諭旨

○鑲藍旗漢軍都統郝宏勛﹑以老病乞休。允之

○以正白旗滿洲副都統博第﹑署正藍旗護軍統領

○癸酉。孝恭仁皇后忌辰。遣官祭景陵

○甲戌。升翰林院侍讀學士阿爾賽﹑爲光祿寺卿

○以正白旗滿洲副都統戴豪署鑲白旗滿洲都統

○乙亥。諭內閣。田文鏡﹑自到河南以來。忠誠體國。公正廉明。豫省境內。吏畏民懷。稱爲樂土。以此上感天和。從前三年。收成丰稔。而今歲八府各州﹑二麥復登大有。又如連年豫省黃河工程。當暑雨時行之際。全無泛溢。此皆天地嘉佑之明驗。吏治民風之善。實爲直省第一。鄂爾泰﹑公忠勤誠。實心任事。經理咸宜。是以雲南地方。連歲丰登。今年通省郡縣﹑以及苗蠻荒僻之地。二麥皆有十分收成。滇省父老。稱爲罕覯。從來天人感應之理。捷如影響。若各省督撫﹑皆能如田文鏡﹑鄂爾泰﹑則天下允稱大治矣。朕久欲用田文鏡爲他省總督。因豫省官民。受其化導撫綏。深切愛戴。朕不忍令其捨之而去。今思山東民俗官方。宜加整理。河南與山東﹑地界相連。以田文鏡之精神力量。辦理兩省之事。綽然有餘。著將田文鏡﹑授爲河東總督。管理二省事務。凡山東應行關會總督案件。俱照別省總督之例。定限辦理。山東官吏﹑不得藉口有所稽遲。此朕因人設立之曠典。不爲定例

○諭兵部。山西太原總兵袁立相﹑老成練達。實心任事。幾次欲用爲提督。因太原一鎭﹑甚屬緊要。是以未用於他省。著授爲提督。節制山西全省。此朕因才而用者。不必爲例

○以參贊丁壽﹑署軍營前鋒統領

○工部議覆。河道總督齊蘇勒疏言﹑徐州黃河南岸﹑曹家壩縷堤。因對岸新生沙嘴。逼澑南移。甚屬危險。應亟下大埽。以資捍禦。睢寧縣黃河南岸﹑王家堂上首。今春河澑汕刷。縷堤之外。並無月堤重障。應加築戧堤一道。宿遷縣黃河北岸﹑皂河舊堤。大澑北徙。直受頂衝。應加工搶修。並築壩臺攔護。其桃源縣黃河北岸﹑單家莊。外當黃流。內系運道。目今水勢直射堤根。應下樓崖順埽。並修築埽臺一座。又安東縣黃河北岸﹑髙家唐家二莊。正當黃澑頂衝。河崖坍塌。亦應加鑲髙厚。以固堤工。均應如所請。從之

○雲貴總督鄂爾泰疏報﹑苗賊刀正彥﹑主使凶類。號召窩泥。肆行劫商害民。臣調遣官土弁兵擒剿。深入攸樂等寨。直搗賊巢。首惡黨與。悉就擒撫。得旨﹑鄂爾泰﹑著議敍具奏。其在事官弁兵丁。於煙瘴險遠之地。勤勞效力。著從優議敍賞賚。提督郝玉麟﹑亦著從優議敍。尋議﹑雲貴總督鄂爾泰﹑應加二級。提督郝玉麟﹑應功加二等。授署都督同知。其在事有功官弁兵丁。俟造冊到日分別升賞。從之

○旌表陜西烈婦。雒南縣薛匡倫妻邵氏﹑遇彊不辱。被刃捐軀。沔縣李聖極妻趙氏﹑夫亡投繯。從容就義。各給銀建坊。入祠致祭如例

○丙子。升正藍旗漢軍副都統李國權﹑爲正白旗漢軍都統

○丁丑。升鑲藍旗漢軍副都統耿化祚﹑爲本旗漢軍都統

○戊寅。升福建澎湖副將呂瑞麟﹑爲福建海壇總兵官

大淸世宗敬天昌運建中表正文武英明寬仁信毅大孝至誠憲皇帝實錄卷之六十九

大淸世宗敬天昌運建中表正文武英明寬仁信毅大孝至誠憲皇帝實錄卷之七十

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正六年。戊申。六月。庚辰朔。諭吏部。向來滿洲官員。各按旗分升轉。如該旗不得其人。則俸淺者往往驟得推升。該旗人多。卽俸深者升轉亦致遲滯。似於銓法未爲均平。朕意筆帖式等﹑自當按旗補用。至主事以上等官。或可不拘旗分。通行論俸升轉。但此例由來己久。在當年定例之初。必有深意。爾部會同﹑滿洲大學士﹑各部滿洲堂官﹑及八旗管旗王大臣等。秉公據理﹑詳悉妥議具奏。尋議﹑滿洲官員。向有旗缺。翼缺﹑公缺之分。後因升轉不均。於康熙八年﹑將各部堂主事﹑攺爲公缺。又於康熙十年﹑將各部郎中﹑亦攺爲公缺。八旗通行論俸升補。惟員外郎主事等官﹑今仍按旗升轉。銓法實未畫一。嗣後請將員外郎內﹑按翼按旗補用之員。照郎中例﹑攺爲公缺。主事內﹑按旗補用之員。照堂主事例﹑亦攺爲公缺。其內閣中書﹑監察禦史﹑給事中﹑向系旗缺。工部制造庫郎中﹑向系翼缺。俱攺爲公缺。至旗缺翼缺公缺。向來各立班次。今旣一並攺爲公缺。應將郎中爲一班。員外郎爲一班。主事爲一班。其刑部司官。例用通曉漢字之人。應另立一班。八旗通行論俸升轉。又各項革職降調人員。有捐復原職原級﹑及經保題﹑並照伊所降之級補用者。非奉特上�日開復。槪不通論前俸。捐納人員。向例試俸三年。各項議敍人員。應亦令試俸三年。若議敍捐納人員內﹑有本無前俸者。試俸五年。奉特上�日補用之人﹑無前俸者。試俸三年。其各項應升員外郎之主事等官﹑俱令試俸二年。再行通論前俸升轉。至試俸年限未滿之前。遇有缺出。升轉恐致乏員。應令吏部行文各部院。將應升人員﹑保送引見。欽點補授。如此﹑則銓法畫一。而各員升轉。得以均平矣。從之

○移湖北漢陽府糧捕通判﹑駐漢口鎭。荊州府糧捕通判﹑駐沙市。從湖廣總督邁柱請也

○予故太子太師文華殿大學士致仕田從典祭葬。謚文端

○辛巳。雲南威遠司同知劉洪度﹑查拏夷猓。遇賊被害。加贈知府銜。致祭一次。蔭一子入監讀書

○壬午。補行山西省雍正五年分軍政。不謹官一員。罷軟官一員。年老官一員。才力不及官四員。分別處分如例

○刑部議覆。福建巡撫常賚疏言﹑建安縣民魏華音﹑勒死親侄魏樟茂﹑應依故殺侄律擬罪。得上�日。尊長致死卑幼。而律例內定罪從輕者。原爲倫常名分起見也。今魏華音因犯偸割稻穀。恐被告發。輒將己故胞兄之獨子。年僅十三歲。於昏夜勒死。以爲誣告圖賴之計。似此凶惡慘毒之人。己在倫常之外。安得尙論尊卑長幼之名分乎。向來定例。未曾詳加分晰。似未甚協。朕意凡因家務﹑及卑幼有過而致死者。仍照舊例。其將卑幼致死﹑以脫卸己罪。及誣賴他人者。應另定治罪之條。正所以重倫常而厚風俗。著九卿詳悉定議具奏。尋議﹑嗣後有因己身有罪。或與他人有隙。將期親卑幼致死﹑以脫卸己罪。及誣賴他人者。應照親伯叔奪兄弟之子﹑房產等情故殺例﹑擬絞監候。從之

○癸未。授先賢冉雍六十七代孫冉天琳﹑五經博士世職

○甲申。以大學士蔣廷錫﹑爲纂修聖祖仁皇帝實錄總裁官

○丙戌。調陜西學政左春坊左庶子楊超曾﹑提督順天學政。加原任陜西楡林道朱曙蓀﹑翰林院侍講銜。提督陜西學政

○以署廣東按察使尹繼善﹑協辦江南河工事務。調河南布政使費金吾﹑爲山東布政使司布政使。以原任湖南按察使謝旻﹑署理河南布政使司布政使。升江西驛鹽道劉楠﹑爲江南安徽按察使司按察使

○調福建福州將軍蔡良﹑爲廣東廣州將軍。廣東廣州將軍石禮哈﹑爲福建福州將軍

○刑部議奏。熱審案內﹑旗人沈國良等。久經在逃。今自投回。應照律發遣。得上�日。逃人自行投回。而該旗送部發遣。部內卽議以發遣。均屬錯誤。似此投回之逃人。仍擬以發遣。則在逃人等﹑孰肯自行投回。嗣後將逃人在外﹑曾否爲非。並伊在逃月日次數之多寡。應如何酌量分別治罪之處。著刑部會同旗下大臣﹑詳議定例。永遠遵行

○丁亥。升署國子監祭酒謝王寵﹑爲順天府府尹。仍署國子監祭酒

○吏部議覆。河道總督齊蘇勒參奏。監生火政升﹑陳琦﹑假冒考職州同。應照律杖徒。援赦寬免。得上�日。大小官職。皆國家名器所關。假冒之人。欺君罔上。盜竊名器。其罪較十惡不赦者﹑亦不爲輕。此等之人。若僥幸得官。出身先己不正。何以爲百姓之表率。且狡詐性成。罔知信義。必至於貪贓壞法。無所不爲。若但予以杖徒。不足以示懲。火政升﹑陳琦﹑著發邊衛充軍。不準援赦。嗣後永以爲例。現在各省官員。雜職內﹑若有假冒頂替之人。著自行出首。朕開恩免其治罪。但令革職回籍。倘仍戀職潛藏。將來或被糾參。或被告發。則於邊衛充軍之外。加等治罪。著通行直省督撫。徧諭所屬官員人等知之

○戊子。敕封河東鹽池神﹑爲昭惠裕阜鹽池之神

○己丑。調禮部左侍郎通智﹑爲兵部右侍郎。工部左侍郎鄂爾奇﹑爲禮部左侍郎。仍兼管工部侍郎事

○升山東巡撫塞楞額﹑爲工部左侍郎。以山西布政使嶽浚﹑署山東巡撫

○壬辰。諭內閣。外省將軍﹑訓練兵丁。頗能嚴加約束。是以近來兵丁﹑各知安分守法。亦能嫻習騎射武藝。但駐防兵丁﹑常買地方民人爲僕。中多匪類。往往自恃旗人。生事不法。將軍等有密奏此事者。來京陛見之副都統﹑亦有因朕詢問﹑據實陳奏者。朕知之甚悉。旣爲兵丁。理應隨時隨地﹑勤苦習勞。豈可忘其職分所在。多置使令之人。營求便安之理。兵丁所恃以爲生者。惟在糧餉。僕從旣多。所需衣食亦廣。一人所得糧餉。何能豢養多人。且果系良民。豈肯入旗爲奴。其入旗爲奴者。或在地方被事。欲圖報復。或賭博飲酒。不務本業。或系大盜懼捕。或爲人命逃避。希圖藏身。此等之人。何能得其力乎。況將犯法爲盜之人﹑買爲奴僕一經發覺。必貽累己身。此皆兵丁愚昧無知。貪其價賤。妄思多得奴僕。曾不計其豢養之艱難﹑罪譴之株連也。著行文各省將軍﹑副都統﹑通行曉諭嚴禁。嗣後如有違上�日收買民人爲僕。著該將軍參處。如隱匿不奏。著地方大臣官員密奏。倘地方大臣官員﹑亦通同徇隱。經他處發覺。將該管大臣官員﹑及地方大臣官員﹑一並從重治罪

○癸巳。以翰林院侍講春山﹑充日講起居注官

○雲南巡撫常賚﹑緣事革職。調貴州巡撫沈廷正﹑爲雲南巡撫。升貴州按察使張廣泗﹑爲貴州巡撫。調雲南按察使趙弘本﹑爲貴州按察使司按察使。升雲南鹽驛道劉業長﹑爲雲南按察使司按察使

○裁江西布政使照磨一員。南昌府檢校一員。樂安縣縣丞一員。臨江府丰積倉大使一員。九江府廣盈倉大使一員。南浦所大使一員。從江西巡撫布蘭泰請也

○丙申。諭內閣。爲政之道。以愛民爲本。愛民者﹑必須厚民之生。雨暘時若。百谷順成。始可登蒼生於衽席。然感召天和。必由於民情之舒暢。而民情舒暢。必由於吏治之克修。從來言吏治者。不外興利除獘二大端。夫利之所在。小民自必趨事赴功。不待督率而爲者。爲上者不過相導之而己。至於除獘。則小民所不能爲之事。而專賴爲上之人。時刻畱心體察。破積習以厚民風者也。蓋地方之害。莫大於貪官蠹役之朘削。彊紳劣衿之欺陵。地棍土豪之暴橫。巨盜積賊之劫奪。此等之人。不能化導懲戒。則百姓不獲安生。假若爲大吏有司者。圖寬大之名。沽安靜之譽。於貪官蠹役﹑則庇護之。於彊紳劣衿﹑則寬假之。於地棍土豪﹑則姑容之。於巨盜積賊﹑則疎縱之。𨿽在己無殘害百姓之實迹。而畱此害民之人。令百姓暗中受其荼毒。無可控訴。古人云。養稂莠者害禾稼。惠姦宄者賊良民。如此﹑則民气何由而舒。天和何由而致乎。天以牧民之任。授之君臣。而百姓又復敬謹尊奉。胼手胝足。竭力輸將。以事其上。爲君臣者。當共思之。受天之恩。奉天之命。食民之食。衣民之衣。而乃怠忽優遊。不能鋤姦禁暴。置民間疾苦於度外。上負穹蒼。下負百姓。誠天地間之大罪人矣。豈但天理有所不容。卽淸夜捫心。當如何愧怍。有牧民之責者。各宜撫躬自問。時加警省。愼之勉之

○丁酉。旌表河南封邱縣烈婦﹑王國士妻周氏。拒姦不污。投繯殞命。給銀建坊﹑入祠致祭如例

○戊戌。補行四川﹑廣西二省雍正五年分軍政。不謹官二員。罷軟官四員。年老官一員。有疾官一員。才力不及官三員。分別處分如例

○吏部遵上�日議覆。文武官員﹑劣迹昭著者。同城之知府司道﹑親標該管官﹑統轄官弁。旣分別議處。其不同城者。應減同城一等。分別百里以內﹑百里以外議處。至屬員劣迹。正在訪察。而督撫提鎭﹑己先察出。若卽行具揭者。其文武官員﹑照失察例處分。亦應分別同城不同城﹑與百里以內﹑百里以外。於疏內聲明。以憑察核。從之

○刑部議覆。署直隸總督宜兆熊疏言﹑元氏縣民柳文保﹑毆死伊侄柳福滿﹑應否照鶴六斤之例。準其畱養。得上�日。向例斬絞等犯﹑非常赦所不原者。其父母年至七十。家無次丁。始將應否畱養之處。開明罪犯情由。請上�日定奪此乃法外之仁也。然亦必本犯之罪有可原。其父母之情有可憫。然後準其畱養。從前鶴六斤之案。其父母年未七十。而李紱違例兩請。法司議覆時。卽照兩請具奏。朕以被毆之人。系抽風身死。情罪尙輕。姑從寬典。準其畱養並非著爲定例也。今宜兆熊等﹑將柳文保之案。援引鶴六斤之例。兩請具題。該部理應嚴行駁詰。按律定擬。方爲平允。今仍照兩請議覆。欲自沽寬大之虛名。而不顧國家之憲典。殊不知將實在有罪之人﹑枉法縱釋。使死者含冤。生者抱痛。積孽亦己深矣。而欲以此邀福於冥冥之中。有此天理乎。且定例父母七十。方行兩請。是合例之人。尙須酌其情罪之輕重。而後從寬。今若又開未及七十畱養之例。將來各省效尢。凡父母現存之人。皆可援以爲請。而鬥毆殺傷擬抵者。無幾矣。凶暴之徒。必至肆行無忌。何以示懲。嗣後若情罪果輕。該督撫據實陳奏。朕自揆情度理。開恩寬宥。無得彊引畱養。以開枉法之端

○己亥。宗人府議奏。誠親王允祉﹑受皇上隆恩。不知感激。身爲親王。惟利是視。將國家政事﹑置之度外。將伊私事﹑妄行瀆奏。復因查出勒索蘇克濟銀兩。詢問之際。憤怒怨望。在上前喝責王大臣等﹑毫無臣禮。應革去王爵。禁錮私第。得上�日。允祉原系昏庸下質。不明大義之人。從前聖祖皇考因伊不孝不忠。屢經降上�日切責。朕禦極以來。允祉舉動無禮。妄行瀆奏之處﹑不可枚舉。朕思現在惟此一兄。事事容忍。昨於諸王大臣前﹑憤怒情狀。實屬悖逆。但朕兄弟內﹑如此等者幾人。故爲此種狂妄。必欲令朕將伊等治罪。其心誠不可解。良由朕不能感化所致。亦未可謂皆若輩之罪也。允祉免其褫爵拘禁。著降親王爲郡王。撤去佐領四个。視其攺過與否。伊此等悖逆。皆由伊子弘晟所致。法難姑容。著將弘晟拏交宗人府﹑嚴行鎖禁。嗣後一應交與諸王公等會議之處。允祉不必入班

○庚子。禮部議覆。福建總督髙其倬疏言﹑原任山西道監察禦史蕭震﹑於康熙十三年遭耿逆之變。與原任邵武府知府張瑞午等﹑合謀討賊。事洩身殉。妻妾媳婢﹑同時死節。查張瑞午等﹑俱經予卹。蕭震亦應照品級致祭一次。入功臣廟。其妻林氏﹑妾張氏﹑媳鄭氏﹑俱應準其旌表。給銀建坊﹑入祠致祭。其婢曾氏﹑照例旌表。限於名分。停止入祠。從之

○辛丑。諭吏部。張廣泗﹑現有招撫生苗等事。貴州巡撫事務﹑仍著沈廷正署理。令張廣泗得以從容辦理。俟張廣泗到任後。沈廷正再赴雲南新任

○禁都察院都事﹑經歷﹑筆帖式﹑及直省按察使經歷﹑照磨官﹑僭用獬豸補服。從都察院左都禦史三泰請也

○以領侍衛內大臣尙崇廙﹑總理三陵事務

○壬寅。以果親王允禮﹑兼理鑲藍旗蒙古都統事務

○松江府知府周中鋐﹑山淸裏河把總陸章﹑督築吳淞江險工。被溺身故。加贈周中鋐太僕寺卿。給全葬。至祭一次。蔭一子入監讀書。陸章﹑致祭一次。蔭一子以衛千總用

○甲辰。調浙江處州總兵官冉起鳳﹑爲浙江溫州總兵官。浙江溫州總兵官李燦﹑爲浙江黃巖總兵官。浙江黃巖總兵官方文登﹑爲浙江處州總兵官

○乙巳。諭議政王大臣等。內務府自添設禦史之後。於事甚有裨益。今各旗𨿽原有禦史﹑稽查事務。並未查奏一事。爾八旗不論滿洲蒙古漢軍。驍騎參領﹑前鋒參領﹑護軍參領內﹑有爲人誠實。能通文義者。各旗大臣﹑及前鋒統領﹑護軍統領等﹑會同每旗揀選八員引見。補授禦史四員。稽查旗內事務。仍兼原任行走。如果實心辦事。朕將伊等補用部院衙門。此時查出事件。姑給數月限期。凡有舛錯不齊之處。該旗查明攺換整理。倘仍有不攺換整理者。於次年正月間參奏。其原設稽查旗內事務禦史。仍照常稽查

○添設雲南鎭元府經歷一員。宣威州吏目一員。恩樂縣典史一員。從雲貴總督鄂爾泰請也

○丙午。調江南京口左翼副都統劉汝霖﹑爲正藍旗漢軍副都統。升廣東廣州協領髙其伸﹑爲江南京口左翼副都統。廣東廣州協領董朝衡﹑爲福建福州右翼副都統

○戊申。封故理密親王子弘曣﹑爲輔國公

大淸世宗敬天昌運建中表正文武英明寬仁信毅大孝至誠憲皇帝實錄卷之七十

大淸世宗敬天昌運建中表正文武英明寬仁信毅大孝至誠憲皇帝實錄卷之七十一

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正六年。戊申。秋。七月。庚戌朔。享太廟。遣裕親王廣祿行禮

○諭大學士等。工部奏銷。雍正二年分錢糧黃冊﹑遲延不奏。特於今年六月初一日始行進呈。朕令大學士等﹑詰問工部堂官。隨經大學士等參奏。黃冊乃按日紀載之檔案。何事不在其內。定例凡遇朔望吉期。在京各衙門進呈奏章。俱各詳加檢點。黃國材等﹑任意疎忽。全無敬謹之心。應將伊等交部嚴加議處。等語。夫天道福善禍淫。賞善罰惡。書經曰。惠迪吉。從逆凶。此外別無可以趨吉避凶之道。至於忌諱禨祥。乃庸人下愚之見。朕察理極明。惟知順理﹑以爲事天之本。毫無避忌。爾等大學士﹑日侍左右。諒無不深知者。但人臣事君之道。當時存敬謹忠愛之心。是以每逢佳節吉辰。呈送本章。皆畱心檢點。此亦自古相沿之例。至於奏章內﹑有陵寢字樣者。亦必畱心檢點。蓋恐陳奏披覽之時。觸目傷感也。朕之思念皇考皇妣。無時稍釋於懷。而於吉旦淸晨。必焚香瞻禮。豈因展閱黃冊﹑見陵寢字樣。然後悲戚於心乎。只因工部堂官等﹑全無尊君親上之心。怠玩疎忽。不得已詰問申飭。冀其醒悟悛攺。又恐此輩庸鄙無知。以爲朕因避忌月朔。不快於心。將黃冊發出。降旨切責。是以特令伊等於今日月朔﹑進呈朕覽。面加曉諭。所以開導伊等之愚蒙。而教以尊君親上之大義。並使眾人共知之

○以翰林院侍講淩如煥﹑充日講起居注官

○旌表湖南靖州烈婦。趙聯會妻鄧氏﹑於歸三月。夫故投繯。廣東順徳縣烈女。何瑞謙聘妻胡氏﹑夫故奔喪。服闋自盡。各給銀建坊。入祠致祭如例

○辛亥。諭內閣。戢盜乃安民之首務。稂莠不翦。則嘉禾不生。姦宄不除。則良善不安。此一定之理。朕時以此訓飭各省督撫有司﹑諄諄往復。而能實力奉行。著有成效者甚少。如江南蘇松等地方盜案多於他處。而陳時夏等﹑並未將積惡渠魁﹑緝拏懲治。範時繹管轄三省。戢盜之才。亦覺不足。是以下江地方。盜風不能止息。小民受其擾累。朕深爲廑念。浙省盜案﹑向來亦多。自李衛蒞任以來。畱心整理。匪類知所畏懼。文武屬員。協力緝捕。不致漏网。又派委文武官弁﹑分地巡查。將盜賊拐逃假銀扒手賭博等犯﹑嚴拏懲治。以儆刁頑而安善類。李衛甚屬可嘉。著將江蘇所屬七府﹑五州﹑除錢糧刑名外。其一切盜案﹑俱交與李衛管理。文武各官﹑受其節制。有能盡心緝捕。及疎防貽誤者。聽其舉劾。遇有緝捕訪拏盜賊等事。各營兵弁﹑聽其調遣。江南督撫等官。亦仍照舊辦理。不得因李衛管理稽查盜案。而生推諉之念

○總理營田水利事務怡親王允祥參奏。效力主簿梁文中﹑在薊州營治水田。將水泉微細之地。捏報堪營。因民間觀望。差拘責比。復逼迫民人。將己中豇豆髙糧等項拔去。請將梁文中革職。交直隸總督審擬。得旨﹑凡興修河渠田畝等事。朕意本欲惠養斯民。爲地方永賴之利。乃差往人員等﹑奉行不善。轉爲閭閻之擾。前聞直隸工員內。有因營治稻田。拔去民間己種豇豆之事。因諭令怡親王確查。今據怡親王等查實參奏。梁文中﹑不行曉諭於事先。乃將己成之禾稼。逼令拋棄。違理妄行。顯欲阻撓政事。非無心錯誤可比。該巡察禦史苗壽﹑陶正中﹑何以不行查參。梁文中﹑所犯旣實。不必交與該督再審。著革去職銜。卽於工所枷號示眾。其所毀壞豇豆。著於梁文中名下﹑照數追賠

○戶部議覆﹑浙江總督李衛疏言。紹興府屬上虞縣﹑沿海民田。歷年爲潮汐侵削坍沒五千餘畝。皆系業戶賠納錢糧。不勝其累。而上虞夏蓋湖﹑周遭一百餘里。就中漲淤之地。己有私墾成田者。因令該縣查丈己墾者。許民自首。未墾者。許民認業。共計田六千七百三十畝。請將坍田。應徵銀五百六十餘兩。卽行除額其新墾田。於雍正六年起科。庶額賦永淸。公私兩便。應如所請。從之

○補行湖南省雍正五年分軍政有疾官一員。處分如例

○癸丑。升光祿寺卿王璣﹑爲通政使司通政使

○宗人府參奏。輔國公敬恆﹑上陵朔望行禮。不遵會典。違例濫用贊禮郎。甚屬僭越。應革去輔國公。從之

○甲寅。諭刑部。嗣後漢軍除犯死罪外。其犯軍流者。爾部行文該旗。將其祖父﹑或系從龍舊人。或有軍功陣亡之處。查明奏聞。再漢軍犯罪。旣照例發配。卽照民人例杖責發落

○調刑部右侍郎單疇書﹑爲戶部右侍郎。禮部右侍郎彭維新﹑爲刑部右侍郎。升內閣學士蔡世遠﹑爲禮部右侍郎

○浙江總督李衛疏報。象山等六縣﹑開墾雍正五年分田地二十四項有奇。下部知之

○河東總督田文鏡摺奏。河南府孟津縣居民崔世有﹑以耕種爲業。本年四月﹑有陜西三原縣人秦泰﹑販買棉花。遺銀一百七十兩。惟世有在路拾獲。歸告伊妻。尋遇原主給還。不取分毫。並不受謝。義舉淸操。己經給匾嘉賞。並請立碑獎勵。奉上諭。天下之治平。在乎端風俗。而風俗之整理。在乎正人心。若人之存心。果能守法奉公。安分知足。則不貪苟得之財。不爲非理之事。衾影無愧。俯仰寬舒。而和气致祥。自然災害潛消。諸福畢至。子孫並獲安享。所謂積善之家。必有餘慶也。朕愛養黎元。教誨諄諄。至詳且悉。惟期薄海內外。革薄從忠。以成蕩平正直之治。而地方大吏有司等。旣不能躬行禮讓以爲民之倡。復不能懇切周詳以宣朕之訓。是以還淳返朴之風。不多槪見。朕心實企望之。今見孟津翟世有之事。乃風俗休美之明徵。國家實在之祥瑞也。朕心深爲嘉悅。夫秉彜好徳。人心所同。十室之邑。必有忠信。宇宙之大。兆民之廣。豈無崇廉尙義之人。祗因大吏有司。不以民風淳薄爲念。或遂至湮沒不不彰耳。果能化導訓迪於平時。而遇忠孝節義之人。敬禮表揚。以爲眾人之勸。則奮發興起。豈不成比戶可封之俗乎。翟世有﹑著給與七品頂帶。仍賞銀一百兩。以旌其善。凡人境遇之丰嗇貧富。皆有一定之數。不可以幸而致。假若貪者有餘。而廉者不足。則是定數不足憑。而天道不可問矣。無柰世人貪心一萌。遂以明白淺顯之理。不能知覺。而見利思義。不拾遺金。便爲古今罕覯之事。如翟世有者。乃耕田力作之農民。未必備讀聖賢之詩書。取法古人之行誼。而天性朴誠。不欺暗室。用能化導其妻。共成養舉。是以令聞達於朝廷。拜章服帑金之賜。如但計一時之利。所得不過百餘金。用輙易罄。較今日之榮名。豈啻霄壤之分哉。儻人人觀感興起。皆能如此存心。則不但成讓路讓畔之休風。而本人亦必受上蒼之嘉祐。荷國家之恩榮。詎不美歟。上年京城內。有﹤釒算刂﹥艸夫役六十一者。於伊艸車內。拾得銀五十兩。不肯私取。當官呈出。隨經該管官員奏聞。朕己降旨獎賞。此事與翟世有之還金相類。朕爲人心風俗起見。特頒此諭旨。通行曉諭內外官民人等知之

○乙卯。添設四川鹽驛道衙門鹽茶大使一員。從四川巡撫憲徳請也

○工部議覆﹑河道總督齊蘇勒等疏言。瓜洲河道。乃糧船經行要區。前因江流北徙。挑挖月河一道。河口窄狹。水勢洶湧。逼近城垣。似宜堵閉。查舊時運口離城頗遠。河形寬闊。兩岸土堅。請令空重糧船。仍由故道。其淤淺之處。挑浚深通。其現存閘座完固。毋庸另修。閘之內外。請建夾壩三道。攔河柴壩一道。乘時修築。俱應如所請。從之

○丙辰。諭內閣。工部將國子監建立碑亭。繪圖呈覽。其舊立碑亭。有用黃瓦綠瓦之不同。朕詢問工部侍郎法保﹑吳士玉﹑皆茫然不能置對。國學建立碑亭。典禮攸關。司其事者。自當詳考源委。然後入告。乃法保﹑吳士玉﹑於辦理陳奏之事。漫不經心。有玷職守。著交部嚴加議處

○調鑲白旗漢軍副都統輝邦﹑爲本旗蒙古副都統。鑲白旗蒙古副都統梁永熙﹑爲本旗漢軍副都統

○戊午。江西巡撫布蘭泰參奏。淸江縣知縣牛元弼﹑於需雨之時。並不親身祈禱。屠宰甫禁旋開。張筵唱戲。政務不理。臨江府知府吳恩景﹑代爲隱飾。請一並革職。得旨﹑牛元弼﹑於屠宰開禁之後。開筵唱戲。不比祈禱之時。若牛元弼﹑平日性好聲歌。耽於逸樂。則布蘭泰﹑何以不早行參奏。至所參政務不理。亦當實指其廢弛者何事。今因一時意見。遽將該縣嚴參。並知府一同革職。定例內﹑屬員犯貪贓重罪者。知府徇庇﹑及失於覺察。其處分止降級調用。今因屬員唱戲﹑而遂將知府奏請革職。似此越例之事。幾有作福作威之意矣。朕之待督撫大臣。深加信任。常有督撫參劾尙輕。而朕從重處分者。總以揆情度理。期於公當而己。凡爲督撫者。當爲國家愛惜人才。而於參劾之間。尢當加意愼重。若誤去一干員。其過更在誤薦劣員之上。蓋薦一劣員而誤用之。異日自然敗露。若將幹員誤行罷斥。則其人終身放廢。不可復振。天下人才幾何。豈可因一時之喜怒﹑而濫行摧折乎。察吏之道。公明二者。缺一不可。若存心本公。而識見不到。必致爲屬員所欺瞞。浮言所蒙蔽。布蘭泰之存心。𨿽無私徇。而少知人之明。且瑣屑不識大體。地方雨晹之時若。水旱之爲災。全系乎督撫大臣之感召。若果能布徳行仁。安民察吏。自能上感天和。丰亨有慶。若政事有闕。舉劾失宜。以致雨澤不能應時而降。此時徒恃祈禱之虛文。已屬庸鄙之見。而乃欲諉過於屬員。以謝己之責。不亦屈抑之甚乎。牛元弼﹑吳恩景﹑不必革職。若二人任內。另有虧空劣迹。著布蘭泰查明續參。再降諭旨。若別無款迹可參。著將牛元弼﹑吳恩景﹑送部引見。候旨另用

○雲貴總督鄂爾泰疏報。四川所屬涼山。近連米貼。地甚荒野。吞都沙馬雷波黃螂等各土司。俱系米貼猓賊祿永孝妻陸氏之姻親。賊黨有恃。故敢於蠢動。吞都土司徳昌﹑助惡謀逆。臣檄令鶴麗總兵張耀祖等﹑三路進巢�刀。己將首惡陸氏擒獲。其未獲之徳昌﹑現檄軍弁攻取山﹤屯土﹥﹑以絕根株。得旨﹑米貼逆夷。肆行不法。抗拒官兵。鄂爾泰﹑令總兵張耀祖等﹑領兵深入。直搗賊巢。擒獲渠魁。撫定餘黨。在事弁兵。著從優議敍賞賚

○湖北巡撫馬會伯疏報。鐘祥等六縣﹑開墾雍正五年分田地三十七頃有奇。下部知之

○己未。孝懿仁皇后忌辰。遣官祭景陵

○以陜西巡撫西琳﹑署陜西西安將軍

○庚申。諭內閣。向來督撫赴任之時。有奏請將平日所知人員帶往。以備委用者。朕因督撫事務甚繁。欲得素所熟悉之人。以收臂指之效。事屬可行。是以允從所請。令其帶往。酌量題補。近聞督撫等帶往人員。在地方不甚相宜。或羣相趨奉。而指爲上司之腹心。或妄生議論。而以爲上官之偏袒。其中獘端日生。以致流言不少。如楊文乾﹑請帶王士俊﹑殷邦翰﹑前往廣東。楊文乾信用之。廣東闔省﹑人心不服。陳時夏﹑請帶蔡益仁﹑往蘇。而江南之人。指爲陳時夏之耳目。莽鵠立﹑請帶朱亨衍﹑李敏徳﹑傅樹崇﹑往陜西。原爲備辦軍需。乃不令效力一事。藩司孔毓璞﹑卽逢迎巡撫﹑以一人委署二缺。而命往試用之員。不行委署。此皆帶往人員。不宜於地方者。朕思所帶之二三人。其得力有限。而沮眾人效力之心。則爲益少而無益多。況屬員之微愆小過。上司本應曲體保全。而旣爲督撫帶往親信之人。理當畏避嫌疑。有不便格外保全之勢。亦非所以愛惜人才也。且督撫等﹑果公正精明。善於察吏。則闔屬中。豈無有廉幹之員。可相信以心。相資爲理者。何必於帶往之一二人是賴。而啟眾口之疑議乎。文官與武職不同。武職以弓馬技勇爲主。有操練兵丁﹑差委巡緝之事。督撫提鎭等。將熟悉之人﹑奏請帶往。以供使令。可以得其效用之益。至於文員﹑則不應帶往。從前督撫等之奏請甚非。朕亦不當允從其請。除督撫己經到任之後。因本地要缺。奉旨題補。而本地不得其人。將別省舊屬題補者。不必解任外。如楊文乾﹑陳時夏﹑莽鵠立﹑及各省督撫大吏。從前所請帶往之人﹑目今現在屬下者。俱著回京。請旨另用

○山西巡撫覺羅石麟奏報。榮河縣沿河地方。黃河水漲。被淹村莊﹑共十有八處。現在設法撫卹。得旨﹑地方年谷之丰歉。水旱之有無。全系乎督撫政事之得失。天人相感之理﹑確乎不爽。石麟自任巡撫以來﹑精神不能周到。才力甚覺勉彊。朕已屢次訓飭。兼爲地方廑念。今榮河縣﹑果有河水泛溢。淹及村莊之事。夫黃河之在山西﹑尙非險要之處。而今歲入夏以來﹑又非多雨之年。乃忽聞水漲爲患。豈非封疆大吏。政事有闕。故上天垂象以示儆乎。凡督撫之責。全在於察吏除盜。以安輯百姓。儻不能盡斯二者﹑必致上干天和。黎庶並受其困。凡屬封疆大臣﹑當如何之黽勉盡心﹑以稱職任。而大臣等之保薦督撫者﹑當如何之公忠詳愼﹑務令得人以副君上之咨詢。造生民之福澤乎。其榮河縣被水之民。加意撫卹之處。著該部速議。尋議﹑按名散賑。務均沾實惠。從之

○辛酉。戶部議覆。倉場侍郎嶽爾岱等奏言。現今天庾充盈。倉廒不足存貯。請另加建造。應如所請。除京師九倉﹑現有廒座外。應相擇髙敞之區。與車運相近之處。建倉廒一百七十一座。收貯新糧。從之

○雲貴總督鄂爾泰疏報。米貼賊黨悉平。鶴麗總兵張耀祖﹑所領官兵已於五月二十六日撤回。其井底﹤屯土﹥﹑及沿江渡口等處。原議駐兵三百名。請添設二百名。足資巡察防範。得旨﹑米貼之事旣竣。滇兵可以回汛。目下逃竄。不過逆夷吞都土司徳昌一人。易於緝捕。其巢�刀撫雷波土司。川省所撥之兵。自足辦理。四川提督黃廷桂﹑有應行知會滇省官弁之處。著黃廷桂。就近知會。餘照所請行

○雲貴總督鄂爾泰摺奏。烏蒙案內﹑革職土司祿鼎坤。乃祿萬鐘之親叔。向居魯甸。亦屬渠魁。而當日官兵進巢�刀烏蒙時。祿鼎坤﹑帶領二子。及魯甸頭目等﹑投見知府黃士傑﹑隨經總兵劉起元﹑給以外委守備。立功贖罪。及臣親至東川。又復給牌。準其效力錄用。祿鼎坤﹑始而前往化導祿萬鐘母子。勸其歸順。因主文劉建隆等﹑抗違不從。帶領祿萬鐘母子逃往大關。鼎坤自備口糧。督領土兵三千。直搗鎭雄之脇。是以萬鐘計窮勢迫。投奔川營。且招撫烏蒙頭目五十餘人。各目所屬百姓數千戶。俱赴營投順。逮米貼陸氏等﹑勾通川猓。抗拒官兵。鼎坤願以妻子爲質。調率土兵。親往效力。又有同案之白頗阿業﹑亦隨鼎坤投誠者。前陳明哲等﹑抗違拒敵。阿業曾率土兵血戰破圍。此皆有功之夷人。祿鼎坤﹑今應遠徙江寧。阿業﹑因其兄系叛案重犯。緣坐應流。仰懇兪旨。可否寬免。奉上諭﹑朕怙冒萬方。內地外夷。皆同仁一視。本欲其胥歸於善。以受朝廷撫綏教養之恩。祿鼎坤﹑旣能悔過自新。輸誠向化。且奮勇努力。以助官軍。與凶苗之怙惡不悛者。相去霄壤。應加特恩。以爲眾人之勸。前經鄂爾泰題請照新定之例。將祿鼎坤﹑發往江寧安插。今加特恩。免其跋涉遷移。卽令安插雲南省城。將祿鼎坤﹑隸總督標下管轄。令鄂爾泰酌量題授職銜。並賞給養贍之資。俾得從容敷用。以示恩獎。其同案之白頗阿業亦能悔罪輸誠。著將流徙之罪。開恩寬免

○川陜總督嶽鐘琪奏報﹑據西藏駐札之參將顏淸如呈稱﹑五月二十五日。頗羅鼐率所部兵。由潘玉口至喀巴地方。先遣兵一千餘名。衝戰喀木卡倫。與隆布柰之兵相敵。是夜﹑西藏斥�土�﹝工�矢﹞�兵丁。俱隨從頗羅鼐。二十六日。頗羅鼐﹑率兵直抵西藏。駐藏大臣馬臘﹑僧格﹑卽往布達拉地方。守護達賴喇嘛。頗羅鼐﹑一面安撫西藏。一面派兵將布達拉地方圍困。二十七日。馬臘僧格﹑回至西藏。二十八日。各廟喇嘛。將阿爾布巴。隆布柰﹑紮爾鼐等擒獻。頗羅鼐﹑將伊等拘禁。遂來見馬臘﹑僧格告稱。今率阿里及後藏兵。共九千餘名。前來西藏。旣獲讎人。卽欲回後藏。防守隘口。兵丁等﹑乞奏聞皇上加恩賞賜等語。臣查頗羅鼐﹑於大兵未到之前。奮勉報讎。擒獲渠魁。此皆聖主恩威遠布之所致。但渠魁𨿽己就擒。阿爾布巴之子衮布﹑現在江達﹑率兵駐札。臣行令鑾儀使周瑛﹑嚴加防範。俟大兵到藏。協力攻巢�刀。至頗羅鼐之兵九千餘名。請加賞賜。以示鼓勵。得旨﹑頗羅鼐兵丁﹑殊爲效力。著查郎阿等﹑將預備軍需錢糧內﹑動支三萬兩。給與頗羅鼐﹑令其酌量賞兵

○旌表雲南鎭沅府烈婦。王得遠妻張氏﹑猓賊害夫。赴火全節。給銀建坊。入祠致祭如例

○甲子。中元節。遣官祭永陵﹑福陵﹑昭陵﹑昭西陵﹑孝陵﹑孝東陵。景陵

○上詣恩佑寺﹑行禮

○禮部議覆。山東巡撫塞楞額奏報。商河縣民張煥之妻李氏﹑於雍正二年﹑壽登百歲。因伊夫服制未滿。獎慶之禮。不忍舉行。今己服闋。理合舉報。應照例予旌。得旨﹑李氏壽越期頤。心明大義。髙年淑範。實屬可嘉。著賞賜內府緞二端。貂皮四張。人參二斤。以示朕格外加恩之至意

○旌表江蘇沛縣烈女。魏宣女魏氏﹑年幼禦暴。忿激自縊。給銀建坊。入祠致祭如例

○乙丑。諸王大臣等疏奏。西藏阿爾布巴等﹑殺害駐札西藏之貝子康濟鼐﹑罪難寬宥。今頗羅鼐﹑仰仗天威。率兵直抵藏地。將渠魁阿爾布巴﹑隆布柰﹑紮爾鼐三人。悉行擒獲。西藏平定。合詞奏賀。得旨﹑阿爾布巴等﹑背理妄行。藐視國法。朕爲綏靖邊陲之計。特命大臣領兵前往﹑察究情由。就近申討。今據奏報頗羅鼐﹑率所部兵馬。先抵藏地。其各寺喇嘛。將首惡之阿爾布巴等三人。獻出拘禁。渠魁旣已就擒。藏地可以寧謐。在大兵不發一矢。在西藏未傷一人。此等大事而成功之易若此。是皆仰賴上帝之垂慈。皇考之默佑。實非朕涼徳之所及也。因諸王大臣等陳奏。將此宣諭知之

○丁卯。正白旗漢軍副都統董一隆﹑緣事革職。以原任侍郎常保﹑爲正白旗漢軍副都統

○戊辰。升陜西肅州總兵官紀成斌﹑爲陜西固原提督。陜西洮岷副將樊廷﹑爲陜西肅州總兵官

○署直隸總督何世璂疏報。宣化府﹑深井堡等處。開墾本年分田地六十頃有奇。下部知之

○己巳。諭禮部。怡親王之子弘暾薨逝。弘暾﹑系王妃所出。著照貝勒例殯葬

○以署翰林院掌院學士事通政使司通政使畱保﹑翰林院侍讀學士覺羅逢泰﹑俱充經筵講官

○戶部議覆﹑浙江總督兼理兩浙鹽務事李衛﹑遵旨會議署兩江總督範時繹等﹑條奏兩淮鹽務七條。一﹑各竈燒鹽處。令商人公舉幹練殷實者。按其場竈。酌用數人。並設立竈長巡役。查核其鹽觔多寡。盡入商垣。以杜竈丁私賣之獘。一﹑各場大使。將入垣鹽觔數目。按月冊報該禦史衙門察核。以杜隱藏偸售之獘。一﹑凡州縣場司。俱令設立十家保甲。互相稽查。遇有私販。據實首明。將本犯照例治罪。私鹽變價分別賞給。誣者治以反坐之罪。儻有徇隱等情。被旁人告發者。該州縣場司官。照失察私鹽例參處。一﹑兩淮所轄隔省案件。惟恐呼應不靈。且長途解審。往反滋累。請轉飭湖廣﹑江西﹑河南等省各驛鹽道。加意督緝。將鹽務案件。就近審理完結。一﹑兩淮地方遼闊。兼有長江之險。私梟易於盤踞。請令該督﹑撫﹑提﹑鎭﹑鹽政。嚴飭官弁兵役。巡查口岸。實力緝拏。一﹑場員俱系雜職。且賢愚不等。請令該督撫將所屬場官。確加甄別。如果實有堪用者。仍行畱任。其餘應請揀發家道殷實之候補候選同知等員。管理場務。一﹑貧難小民。許其負鹽四十斤。於不銷官引地方。易米度日。如有私相買賣。並於銷引地方。公然貨售。及假托肩挑背負。運送窩囤。合成大夥私鹽等獘。該地方官。立卽嚴拏。照私鹽並數律治罪。以上七條。俱應如所請。從之

○旌表河南南陽縣烈婦。郭振江妻李氏﹑拒姦不辱。被毆殞命。給銀建坊。入祠致祭如例

○庚午。敕封京都風神﹑爲應時顯佑風伯之神

○河東總督田文鏡疏報。祥符等九十五州縣﹑開墾雍正五年分田地六千八百八十三頃有奇。下部知之

○辛未。諭刑部。爲治莫要於安民。安民莫急於弭盜。朕夙夜孜孜。勤求治理。無時不以安輯萬姓爲念。豈忍沽寬大之虛名。姑息養姦。以貽害吾善良之赤子乎。邇者各省文武大吏。亦知仰體朕懷。嚴緝盜賊之蹤迹。窮治盜賊之根株。如浙江﹑江南﹑數十年之大盜積賊。悉行拏獲。而究問從前。則供出劫財害命之案。不可勝數。似此狡獪渠魁。尙不能逃於法网。則凡爲盜賊之人。其可不知悔懼乎。朕念爲盜賊者。前此之愚頑。皆自陷於死而不知。而今此之窮蹙。又將求其生而不得。輾轉思維。深爲不忍。因是特頒訓諭。指示迷途。而望其自新悛攺。凡爲盜賊者。皆吾民也。乃不肯爲國家愛養之良民。而甘爲國家誅殛之匪類。豈非自作之孽。更復何所歸咎乎。而爲盜賊者。每藉口於饑寒所迫。計出無聊。夫慮饑寒者。謀生之心也。而爲盜賊者。取死之道也。以求生之心。而趨必死之路。𨿽在下愚。不應出此。凡能爲盜賊之人。必非老弱殘廢之輩。有可用之膂力。有可用之心思。若務農耕種。負販傭工。卽可爲糊口之計。或入營食糧。當差效力。且可爲上進之階。宇宙間謀生之人。百千萬億。而謀生之策。亦甚多端。柰何作此喪心昧理。違條犯法之事乎。蓋由此輩。或遊手好閒。或賭博縱飲。或好勇斗狠。一旦困乏窮苦。利欲薰心。遂生殺害劫奪之念。以爲昏夜之間。無人識認。未必卽被拘執而受刑戮也。不知一案敗露。則眾案皆難掩藏。一人被擒。則夥黨皆難隱匿。往事具在。豈不聞之。盜賊若肯爲善良。必不致於饑寒而死。以視身首異處。肆於市曹。桎梏囹圄。傷殘肢體。父母妻子。遷徙流離。果何得而何失。孰危而孰安乎。朕心惡此輩之肆行不法。又深憫此輩之愚昧無知。示以自新之路。特施法外之仁。許其自首免罪。凡各省盜賊﹑未經緝獲到官者。其中爲首造意﹑及傷害人命之犯。若自行陳首。朕酌其情稍可原者。量從寬減。若被人引誘迫脇﹑跟隨爲盜之犯。自行出首。則將伊應得之罪。予以寬宥。俾得攺除舊惡。永爲良民。受國家惠養之澤。若此旨旣到之後。而爲盜賊者。不行自首。其有己經自首免罪之後。而復爲盜賊者。定行加重治罪。儻有不肖官員。因盜案不結。有礙考成。賄買無賴之人。冒認爲盜。自行出首。以圖銷案者。一經察出。將賄買之官。及代認之人。俱卽正法不貸。著在京在外地方大吏。通行所屬。俾遠鄕僻壤之民。咸共知之

○壬申。戶部議覆﹑四川巡撫憲徳疏言。夔州關稅。向委夔州府知府監收。請於已酉年爲始。照滸墅淮關例。派差監督一員徵課。按年遴員更換。應如所請。從之

○予故太子太傅武英殿大學士富寧安﹑祭葬謚文恭

○癸酉。山西巡撫覺羅石麟疏報。太原等府﹑開墾本年分田地三千一百五十頃有奇。下部知之

○甲戌。兵部議覆﹑署兩江總督範時繹疏言。漕標之廟灣鹽城二營。原系沿海地方。汛遠兵少。稽察難周。請於射陽湖口窈子港。添設守備﹑把總各一員。兵二百名。佃湖集。添設千總一員。兵五十名。小關子。添設守備﹑把總各一員。兵二百名。駐札汛地防守。總屬漕標統轄。並添沙船八隻。分撥遊巡。應如所請。從之

○乙亥。諭內閣。前山東參革知縣朱成元﹑令家人叩閽一案。朕命學士繆沅﹑前往審理。據繆沅將朱成元﹑蒲臺縣任內。饋送巡撫布按各官規禮印簿查出陳奏。朕一一閱看。知系朱成元﹑任內二十餘年﹑饋上司之陋規。而自雍正元年以後。仍復饋送如故。己交部嚴察議奏。自朕卽位以來。嚴飭官方。禁止私賄。又恐督撫等官。用度不敷。暗中巧取。是以給與養廉之項。俾其公私有賴。俯仰從容。庶永杜苞苴。以爲澄淸吏治之本。蓋上司旣受屬官之饋遺。又何以禁止屬官之貪墨。甚至以饋遺之多寡。分情誼之厚薄。則屬員之優劣。何由辯別。而吏治尙可問乎。各省督撫養廉之項。皆經奏聞奉旨者。司道等官。亦皆於公用內支給。其無公項可支之員。亦應於督撫前陳明。準其收受何項﹑以爲用度。豈有朝廷旣給養廉。而仍收受屬員陋規之理。今觀山東巡撫司道等官之私受陋規如故。則他省或有似此欺隱私受者。亦未可知。著各省督撫﹑一一嚴查。據實陳奏。在地方官薪水之資。自不可缺。但於屬員之手。接受節禮陋規。則斷乎不可。目今各省內。或有尙未分給養廉之員。著各省督撫﹑悉心商酌辦理奏聞。寧可以州縣應出之項。解至藩庫。從公發給。而不可使其自相授受。廢公議而徇私交。畱禮儀交際之名。而長貪婪賄賂之獘也。儻再有私收規禮者。將該員置之重典。其該管之督撫﹑亦從重治罪

○諭正紅旗漢軍都統等﹑原任大學士寧完我﹑乃國家舊臣。朕念伊功績。查伊後人﹑其三世孫寧蘭﹑人老成。若有驍騎校缺出。帶領引見。寧蘭家貧。賞住房一所。內庫銀五百兩。四世孫寧邦璽﹑人平常。系康親王屬下。交與康親王給伊拜唐阿錢糧。若能習文卽令其讀書。儻不能習文。則挑在拜唐阿上﹑教導行走。成就時﹑著王奏聞

○內務府總管常明奏報﹑蘆溝橋遵旨蓋造官房。安歇會試舉子。工程告竣。得旨﹑此朕體卹應試舉子之意。俾其有旅次居宿之安。而無盤查行李之擾。但恐各省舉子。未必知有新設頓宿之處。著禮部行文各該督撫﹑通行曉諭。並令崇文門每年查稅官員。實心奉行。嚴飭巡察人役等﹑毋得借端稽畱。額外苛索

○丙子。以署江蘇巡撫張坦麟﹑爲內閣學士兼禮部侍郎。仍署理巡撫事務

○戊寅。刑部尙書勵廷儀條奏。請除監生考職倩代頂冒之獘。得旨﹑各省監生。每於考職之時。或憚於跋涉。或不諳文理。常托在京之親戚朋友。代爲應考。而本人安坐原籍。濫竊職銜。此等陋習。相沿己久。是以數年來。朕特遣大臣等﹑司考試之事。及後訪察。知考試之臣。亦只能校閱文藝。不能除假冒之獘。故於上年考試之後。朕令將一千一百餘人。通行引見。彼時伊等自知頂冒情虧。不敢報名引見者。九百餘人。俱經降旨革退。其引見之二百餘人。朕以爲皆系正身。又見其中有人材可用者。因揀選七十餘人。交部卽用。或令外省督撫試用。且有加恩用至知縣知州等官者。近聞此卽用人員之內。竟尙有頂冒之人。似此敢於欺罔。可謂湣不畏死者矣。今朕開恩。準其自行出首。若代考得官之人。遵旨出首。朕酌量寬減其罪。其托人代考者。情罪較經。若遵旨出首。但革去監生。不治其罪。儻仍前隱匿不首。一經察出。將與者受者。卽行正法。其從前歷來考職監生﹑有代考得官者。俱照此例行

○吏部議。領侍衛內大臣公在內閣辦事馬爾賽等參奏。工部所造黃冊。屢經催辦。乃任意遲延。特於月朔吉日進呈。顯系怠玩疎忽。應將尙書黃國材﹑侍郎鄂爾奇﹑吳士玉﹑法保﹑申大成﹑照溺職例革職。得旨﹑黃國材﹑鄂爾奇﹑法保﹑俱著革職。從寬畱任。吳士玉﹑革去工部侍郎。著在內閣學士內效力行走。申大成﹑著革職

○加工部主事管式龍﹑翰林院檢討銜。提督湖北學政

○攺四川遵義﹑桐梓﹑綏陽﹑仁懷四縣。正安一州。及遵義協官兵。俱隸貴州管轄。從雲貴總督鄂爾泰請也

○賑甘肅蘭州﹑雹災饑民

大淸世宗敬天昌運建中表正文武英明寬仁信毅大孝至誠憲皇帝實錄卷之七十一

大淸世宗敬天昌運建中表正文武英明寬仁信毅大孝至誠憲皇帝實錄卷之七十二

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正六年。戊申。八月。己卯朔。諭直省督撫等。知府一官。管理通郡。有察吏之責。如知府得人。則察吏以安民。於地方實有禆益。但知府內﹑有僅系循分供職。不能察吏。而又素無過犯﹑不至於參劾者。此等人員﹑若令其久任地方。於屬員賢否﹑必不能詳察周知。於吏治無益。著各省督撫﹑將見任知府﹑詳加甄別。其有才具中平﹑不能察吏者。一面具題。以在京部屬攺補。仍令該員暫畱本任辦事。一面於本省同知以下﹑知縣以上等官內﹑揀選能勝知府之任者。保題送部引見。如所保人員可用。準其補授。俟伊到任後。著前任知府﹑交代淸楚來京。以部屬之缺攺用。如此﹑則因才器使。辦理部務得人。而各省知府﹑均屬勝任之員矣。若所保人員﹑到京引見時。朕察其才具亦屬中平。則仍將前任知府﹑畱於原任。各省督撫﹑宜秉公詳擇。以副朕澄敍官方之至意

○庚辰。福建巡撫朱綱奏言﹑各省舉行耕耤典禮。於雍正四年﹑奉上�日選擇潔淨丰腴之地。建壇置田。又於雍正五年﹑接部頒儀注。內載耤田應在東郊。但閩省州縣﹑前此己建之壇。已置之田。有不在東郊者。今若悉令更攺。而地勢各有不同。或依山濱海。甚難辦理。奏聞請上�日。得上�日。禮部所議耤田儀注。引禮記天子耕於南郊。諸侯耕於東郊之文。是以將各省耤田﹑議於東郊建置。此禮部識見拘泥之處。夫建立耤田。必在郡邑近城之地。而各郡各邑。地勢不同。其城東一面。或依山嶺。或近河渠。未必俱系平壤。卽無山水阻隔。亦未必俱系潔淨丰腴之區。安得以諸侯東郊爲比。而令地方有司﹑難於辦理乎。況已建之壇。已置之田。又令遷移他所。不但耗費更張。亦大非敬謹虔誠之道。閩省已設壇田﹑不必更動。其各省與此相類者。著將此諭上�日﹑通行各巡撫﹑曉諭所屬知之

○壬午。諭議政王大臣﹑管理旗務王大臣等。九門𨿽有軍兵看守。俱在城內居住。其城外並無看守官兵。或於弔橋附近空閒之處。修造營房。派兵數百名﹑居住看守。甚屬有益。著會同詳議具奏。尋議﹑除正陽門外﹑有巡捕營官兵。不必令旗兵看守外。崇文門等八門外。於沿河空閒處﹑修造房屋。各滿洲蒙古漢軍三旗﹑派章京四員。驍騎校四員。馬甲二百名。挈家移住。其房屋﹑章京八間。驍騎校五間。兵丁二間。於城門附近﹑修造堆子八處。令官兵等輪替該班。於附郭等處﹑不時巡查匪類。從之

○擢監察禦史宗室塞爾赫﹑爲都察院左副都禦史

○以降調光祿寺少卿汪漋﹑爲光祿寺卿

○癸未。上回宮

○甲申。上禦經筵。講畢。賜大學士九卿詹事及講官等宴

○諭內閣。官員有蒞民之責。其語言必使人人共曉。然後可以通達民情。而辦理無誤。是以古者六書之制。必使諧聲會意。嫻習語音。所以成遵道之風。著同文之治也。朕每引見大小臣工。凡陳奏履歷之時。惟有福建廣東兩省之人。仍系鄕音。不可通曉。夫伊等以見登仕籍之人。經赴部演禮之後。其敷奏對揚。尙有不可通曉之語。則赴任他省。又安能於宣讀訓諭﹑審斷詞訟﹑皆歷歷淸楚。使小民共知而共解乎。官民上下。語言不通。必致吏胥從中代爲傳述。於是添飾假借。百獘叢生。而事理之貽誤者多矣。且此兩省之人。其語言旣皆不可通曉。不但伊等歷任他省﹑不能深悉下民之情。卽伊等身爲編氓﹑亦必不能明白官長之意。是上下之情﹑捍格不通。其爲不便實甚。但語言自幼習成。驟難攺易。必徐加訓導。庶幾歷久可通。應令福建廣東兩省督撫﹑轉飭所屬各府州縣有司﹑及教官。徧爲傳示。多方教導。務期語言明白。使人通曉。不得仍前習爲鄕音。則伊等將來引見殿陛。奏對可得詳明。而出仕他方。民情亦易於通達矣

○諭刑部。凡州縣正印官﹑因公出境。遇有卽應正法人犯。理宜卽令本州縣之佐貳官監決其應如何定例之處。著查明議奏。尋議﹑凡遇決不待時之犯。部文到日﹑正印官因公出境。卽令同城之州同﹑州判﹑縣丞﹑主簿等官。會同本城之武職官弁。遵查不停刑日期。代行監決。再查州縣內﹑無佐貳官之處甚多。而吏目典史﹑官職卑微。不便令其監決。應令該知府於部文到日﹑卽派委府屬之同知﹑通判﹑經歷等官。星速至該州縣。亦會同本城之武職官弁。遵查不停刑日期代行監決。著爲定例從之

○命江西巡撫布蘭泰來京。以署江蘇巡撫。內閣學士張坦麟﹑署江西巡撫。內閣侍讀學士協辦河工事務尹繼善﹑署江蘇巡撫

○雲貴總督鄂爾泰疏報。雲南鎭沅府﹑開墾彜田四百三十頃有奇。下部知之

○免江南髙郵﹑桃源等七州縣﹑雍正五年分水災額賦有差

○乙酉。諭吏部。州縣爲親民之官。地方事務。全資料理。凡有委署印務者。必鄰近地方。始能兼顧。向來督撫藩司等﹑委員署印。每憑一己之私心。而不計道裏之遠近。此習相沿已久。近日秉公之上司﹑已將此等陋習滌除。而其餘尙有未能盡攺者。如常賚﹑官達之在廣東則以韶州府乳源縣﹑令署廣州府之花縣。又以廣州府花縣﹑令署惠州府之海丰縣﹑此皆隔府差委﹑相去數百里之遠者。夫州縣一官。錢糧必及時徵收。盜賊必立時緝捕。人命必當時相驗。承審案件﹑必如限完結。若於數百里之外﹑兼攝印篆。不但顧此失彼。諸務廢弛。而吏役奔忙。人犯拖累。種種遲誤之處﹑難以悉數嗣後州縣缺出。該上司等﹑必須選委鄰近官員署理。儻正印官﹑一時不得其人卽遴選鄰近之賢能佐貳官署理。如系地方要缺。鄰近難得其人。則將隔府正印官委署。另委官員﹑以署該員本縣之事。務期人地相宜。而各縣公務﹑又不至於遲誤。斯有裨益。儻該上司有市惠徇情﹑任意委署者。經朕察出。定嚴加處分

○諭湖廣督撫等。桑植土司向國棟﹑保靖土司彭禦彬﹑暴虐不仁。動輒殺戮。且骨肉相殘。土民如在水火。朕聞之深加憫惻。旣有被害男婦紛紛來歸。情願編入版籍。以免殘虐。若拒而不納。則結怨之土民﹑必至無遺類矣。朕撫有四海。內地苗疆。皆朕版圖。漢土民人。皆朕赤子。偶有一夫不獲。皆廑朕懷。況數千里土民。安忍置之度外。今俯順輿情。俱準攺土爲流。設官綏輯彈壓。其應行審理之舊案。著該督撫﹑一並審結。但帶兵入內官弁等﹑須仰體朕心。不得殺戮無辜。並曉諭平日奉法之土司。仍各安居樂業。不必疑懼。其土民向被桑植﹑保靖二土司殘虐者。著加意撫卹。去其苛政。務使出水火而登衽席。以副朕除暴安民之意。如有助惡黨與。卽行剪除。儻歸誠向化。皆從寬釋。其向國棟﹑彭禦彬﹑應安插何省﹑不令失所之處。著該督撫酌量定議。以廣朕法外之仁﹑仍將此曉諭附近土司。咸使悉知朕意

○命辦大學士事領侍衛內大臣公馬爾賽﹑爲武英殿大學士兼吏部尙書

○以戶部右侍郎傅泰﹑署廣東巡撫。調署廣東布政使王謩來京。以廣東肇髙廉道王士俊﹑署廣東布政使司布政使

○丁亥。太宗文皇帝忌辰。遣官祭昭陵

○諭諸王大臣等。朕待臣下。至公至平。從無一毫偏向。惟視其人如何耳。如楊文乾﹑爲廣東巡撫。石禮哈﹑與阿克惇﹑常賚﹑官達四人﹑協力朋謀。欲加傾陷。而朕早已洞燭其私。嚴加申飭。石禮哈﹑曾面奏楊文乾﹑與伊不合。恐被中傷。朕諭之曰。爾等四人協力﹑尙不能害一楊文乾。楊文乾一人之力﹑獨能害爾等乎。後楊文乾具摺陳辯。朕諭此事朕先已洞悉其隱微。何待爾辯。爾今自辯。轉覺其小矣。總之滿洲﹑漢軍﹑漢人﹑朕俱視爲一體並無彼此分別。又如邁柱巡撫江西。則按察使積善誣奏之及總督湖廣則布政使黃焜誣奏之。朕察二人之狡詐。並加處分。又如李衛爲浙江巡撫而黃炳誣奏其雲南藩司任內之事。朕亦洞燭其狡詐。又如田文鏡爲河南巡撫。而蔡珽﹑李紱﹑謝濟世等。交結黨與。極力排陷。後皆敗露。自罹重譴。夫邁柱﹑滿洲也。李衛﹑漢人也。田文鏡﹑楊文乾﹑漢軍也。但能竭忠盡力。則彼挾私傾陷之徒。無論其爲滿洲﹑漢軍﹑漢人﹑皆不得施其狡獪姦謀。則朕之公平無偏可知矣。爾諸王大臣﹑須存同朝共事之公心。不可略有分別。畛域之私見。每遇一事﹑惟秉公持正。齊心並力。據理以辦之。勿稍存一滿漢形迹於胸中。以致事有參差。蓋同朝之人。𨿽地分不同。其所辦之事。皆朝廷之事也。何有於滿洲﹑漢人﹑漢軍﹑蒙古﹑而生彼此之見哉。國家須滿漢協心。文武共濟。而後能致治。夫文武不可偏重。而滿漢顧可以偏向乎。心無偏向則公。公則未有不和。旣公且和。是以百官得其序。萬事得其宜。而天下莫不治平矣。人有自患其孤立者。此謬說也。古之所謂孤臣者。其上讒諂蔽明。舉朝皆以邪曲害公義。而其人孤忠莫白。故謂之孤。今之人﹑縱矯然自異。豈得謂舉朝無一同志。況朕以公正無私之心﹑臨蒞於上。爲臣者﹑果能忠誠自矢。而於上一心一徳。𨿽舉朝無同聲附和之人。其爲不孤也孰大焉。從來上下交而其志同。其要總在一誠。誠之爲道。有感必通。爾等以誠來。朕卽以誠應。設或爾等不誠。而以詐僞來。亦必不能逃朕之洞鑑也。勉之愼之

○免江南海州﹑淸河二州縣﹑雍正五年分水災額賦有差

○戊子。祭大社大稷。上親詣行禮

○上詣恩佑寺行禮畢。幸圓明園

○己丑。太祖髙皇帝忌辰。遣官祭福陵

○諭內閣。世祖皇帝禦制人臣儆心錄。刻板收貯禮部。著交武英殿。將滿漢文﹑各印千本進呈。其板內字畫圈點。有應加修整者。著武英殿人員﹑校看辦理

○宗人府疏奏﹑已革輔國公敬恆公爵。例應降一等授封。今遵上�日以敬恆親弟云升之長子釋迦保﹑襲爲鎭國將軍。從之

○戶部議覆。湖廣總督邁柱疏言﹑荊州一府﹑綿延千有餘裏。其所屬之歸州﹑巴東﹑興山﹑長陽四州縣。施州衛。大田所。俱地處山僻。離府窵遠。請將歸州升爲直隸州。裁施州大田二衛所。歸並爲縣。施州衛﹑所管之施南十五土司﹑應歸縣轄。同巴東﹑興山﹑長陽三縣。俱隸歸州。衛所原設之遊擊﹑把總﹑仍畱彈壓。其衛守備﹑千總﹑守禦所千總﹑俱裁去。設歸州州判一員。新縣知縣一員。典史一員。巡檢一員。衛教授攺爲教諭。其訓導應仍舊制。均應如所請。從之。尋定新設縣曰恩施

○辛卯。調戶部左侍郎史貽直﹑爲吏部左侍郎。升通政使王璣﹑爲戶部左侍郎

○壬辰。諭內閣。凡各衙門事件﹑交與科道官員稽察者。蓋欲其按限歸結﹑不致遲誤也。近見科道行查之案。其衙門隨便托詞回覆。而科道遂不復問情由。是科道之稽察﹑不過查其遺漏而已。其遲延之故﹑並未致問。殊非差委科道之本意。嗣後若但以行查塞責。遇有不應遲延之案﹑該衙門托詞回覆。而科道官並不詳查﹑卽置之不問者。經朕察出。定將科道一並處分

○以江南京口將軍金以坦﹑爲鑲藍旗漢軍副都統

○福建按察使喬學尹﹑緣事革職。擢福建漳州府知府潘體丰﹑爲福建按察使司按察使

○刑部議奏﹑滁州民賈榮生﹑毆死無服族弟賈必富。應擬絞監候。安徽巡撫魏廷珍﹑以賈榮生之母徐氏﹑年已七十六歲。家無次丁。題請畱養。查徐氏見有出繼次子賈瑞生﹑可以養贍。與畱養之例不符。該撫所請無庸議。得上�日。賈榮生依擬絞。著監候秋後處決。大臣執法。貴得其平。始無偏輕偏重之獘。克副明刑弼教之意。屢降諭上�日。甚爲明晰。今魏廷珍又以不合例之人題請畱養。且稱與例相符。顯系市恩枉法。將魏廷珍交部嚴察議奏。以爲人臣市恩枉法者之戒

○山西道禦史晏斯盛參奏﹑八旗巡役。每以查拏僭越。借端肆橫。臣乘馬入城。並未令人導引。祗因隨行一騎。偶然驚突前行。前鋒兵丁等。遽將臣拘至營房。及管旗大臣問明。始行放回。似此巡查不實。臣不敢以事涉己身﹑隱忍緘默。得上�日。凡官員等車馬儀從之屬。各有等次。從前降上�日申飭者。原以重體統而防僭越。今左翼前鋒兵丁等。借端滋擾。混行查拏。甚爲多事。若被屈官員﹑隱忍不言。則此輩益至肆行無忌。晏斯盛據實陳奏。甚屬可嘉。著交部議敍。其生事妄行之兵丁。及該管官員等。著交部議處

○甲午。升內閣學士繆沅﹑爲工部左侍郎。都察院左副都禦史王承烈﹑爲工部右侍郎

○升山西大同總兵官祖秉衡﹑爲江南京口將軍。陜西定邊副將張善。爲山西大同總兵官

○河南總督田文鏡疏報。歸徳府商邱縣﹑賣面貧人陳懷金﹑拾獲遺金二十四兩。全數付還銀主王盛立。力辭酬謝。得上�日。朕訓誨臣民。惟以正人心﹑厚風俗爲首務。期於薄海內外﹑去澆漓之習。惇仁讓之風。今豫省鄕民﹑不拾遺金者。旣有孟津之翟世有。又有商邱之陳懷金。見利思義。暗室無欺。古稱難得之事。一時屢見。可見民心淳朴。性善皆同。率教從風。顓蒙更捷。實風俗轉移之機會。朕心深爲慰悅。陳懷金﹑著給與九品頂帶。賞銀五十兩。以旌其善

○乙未。諭內閣。蝗蝻最爲田禾之害。迅加撲滅。猶可以人力勝之。昔我聖祖仁皇帝訓飭地方各官。諄諄以捕蝗爲急務。其不力者。加以處分。無非養民防患之至意。乃州縣有司﹑往往玩忽從事。不肯實心奉行。而小民性耽安逸。憚於捕滅之勞。且愚昧無知。又恐捕撲多人。以致踐傷禾黍。瞻顧遲回。不肯盡力。不知蝻子初生。就地撲滅。易於驅除。一或稍懈。聽其生翅飛揚。則人力難施。且至蔓延他境。爲害不可言矣。前兩江總督範時繹摺奏﹑邳州地方﹑有蝗蝻萌生。朕卽諭令竭力撲滅。無俾遺種。莫被屬員朦蔽。近聞彼處蝗虫﹑該地方官並未用力撲滅。怠玩從事。而督撫付之不聞。著範時繹查明題參。並將該督撫交部嚴加議處。以儆怠玩

○革正黃旗漢軍都統黃國材任。仍在工部尙書任內效力行走

○解甘肅巡撫莽鵠立任。以署湖廣提督陜西興漢總兵官劉世明﹑爲甘肅巡撫。實授曹勷﹑爲陜西興漢總兵官。以直隸天津總兵官嶽超龍﹑署湖廣提督。直隸張家口副將張三讓﹑署直隸天津總兵官

○議政王大臣等議覆。杭州將軍鄂彌達等奏稱﹑臣等遵上�日議設浙江滿洲水師營。查平湖縣乍浦地方。系江浙海口要路。通達外洋諸國。且離杭州﹑止有二百餘里。易於照應。請挑選水師兵丁二千名。駐札乍浦。杭州八旗滿洲蒙古內。挑選餘丁八百名。或於京城江南。挑選八百名。再於浙省沿海水師各營兵丁內。選諳練水性船務者四百名。爲捕盜頭舵水手之用。共合二千名之數。分爲左右二營。輪班操演。請派杭州副都統一員。移駐管轄。滿洲旗分。設協領二員。仍兼佐領。添設佐領四員。防禦三員。驍騎校六員。蒙古旗分。設佐領二員。防禦一員。驍騎校二員。弁兵照例給與俸祿銀米﹑及器械營房船隻等項。再請設理事同知一員。副都統衙門筆帖式二員。均應如所請。從之

○丙申。諭江南督撫總河等。河工固屬緊要。而州縣官﹑均有地方民社之任。所關尢重。沿河州縣缺出。該督撫將工程效力之人題補。伊等𨿽能辦理河務。但民社事件﹑最爲緊要。該員等﹑未必卽能諳練。今署兩江總督範時繹等﹑保題周之準等七人於河工事務﹑自屬所長。至果否能勝民社之任。難以遽定。此見出各缺﹑著將該員掣補委署。令該督撫畱心試用。如一年後﹑果能實心任事。有益地方。該督撫會同總河另行具題實授

○丁酉。遣大學士張廷玉﹑祭先師孔子

○諭吏部。朕屢降上�日嚴禁官員等收受陋規。以淸吏治。今山東原任蒲臺縣朱成元﹑印簿所開黃炳﹑余甸收受之項﹑鑿鑿可據。及詢問黃炳余甸﹑伊二人尙掩飾巧辯。不肯承認。甚屬可惡。著將黃炳余甸革職。解往山東。交與田文鏡﹑嶽浚﹑繆沅﹑將此案﹑及通省屬員饋送之處。一一嚴審定擬具奏。博爾多﹑見在江南質審別案。著該部行文江南督撫﹑將伊收受朱成元﹑及通省屬官規禮。訊取確供。移送東省。儻博爾多不吐實情。卽加刑訊

○戊戌。秋分。夕月於西郊。遣簡親王神保住行禮

○己亥。諭王大臣等。從前降上�日令畱兵三千名駐藏。今聞藏地收成歉薄。若多駐兵丁。未免糧谷不敷。著將川陜兵丁﹑各畱一千名駐藏。共成二千之數。令正藍旗滿洲副都統邁祿﹑鑾儀使周瑛﹑總統管領。並令永昌協副將馬紀師﹑一同駐藏料理

○鑲黃旗漢軍都統觀音保﹑緣事革職。升鑲黃旗漢軍副都統石文焻﹑爲本旗漢軍都統

○庚子。陜西巡撫西琳參奏﹑原任刑部尙書張廷樞子中允張縉﹑告假在籍。多藏厚積。招集悍僕。索債聚斂。所有收受趙世顯銀兩。一任催追。抗上�日不完。得上�日。陳夢雷﹑系降附耿逆之人。蒙聖祖仁皇帝宥其重罪。從寬發遣。後又開恩赦回京師。令其在誠郡王處行走。乃伊生事招搖。交結邪黨。意欲擾亂國政。其種種不法之處。朕知之甚悉。不可一日姑容。是以於雍正元年﹑仍令將伊發遣。不使畱住內地。煽惑人心。似此重罪之犯。而刑部尙書陶賴﹑張廷樞﹑於朕初登極之際。徇情枉法。故意寬縱二人之罪。經隆科多參奏。朕知隆科多﹑與陶賴﹑張廷樞﹑原有嫌隙。或欲假公濟私。是以特寬二人之罪。止令降職閒居。此朕莫大之恩。伊二人當深知感戴。省愆攺過。昨陶賴﹑藏匿勒什布贓私數萬兩。該旗王大臣詢問時。尙敢傲慢不恭咆哮狂肆。不肯承認。及至欲加刑訊。始一一據實供出。目今此案尙未審結。將來陶賴﹑自有應得之罪。另降諭上

�日。至於張廷樞名下應追銀兩。皆貪婪不法之贓款。自當遵奉法度。速行完納。何至以抗延被參。伊子張縉﹑又稱病家居。不肯供職效力。顯系父子心懷怨望。又復倚仗聲勢。蕩檢踰閒。聚斂營私。剝削鄕裏。甚屬可惡。張廷樞﹑張縉﹑俱著革職拏問。交與該督撫嚴審治罪

○辛丑。正黃旗蒙古副都統佛保住﹑韋﹤馬犬﹥保﹑正紅旗漢軍副都統興安﹑俱緣事革職。升鑲紅旗參領鼐格﹑正紅旗護軍參領保徳﹑俱爲正黃旗蒙古副都統。鑲藍旗參領韓光基﹑爲正紅旗漢軍副都統。正黃旗護軍參領七十﹑爲鑲紅旗蒙古副都統

○壬寅。正黃旗蒙古都統伊爾哈岱﹑緣事革職。升右翼前鋒統領公伊爾登﹑爲正黃旗蒙古都統。正黃旗護軍統領衮泰﹑爲右翼前鋒統領。正黃旗護軍參領協辦護軍統領事四格﹑爲正黃旗護軍統領

○戶部等衙門遵上�日議覆。奉差四川丈量刑科給事中髙維新等﹑條奏事宜四款。一﹑川省田畝肥瘠不均。影射規避。混爭訐告。皆由疆界混淆。請乘此淸丈之時。將各地方整理界牌。其田地在某縣者。卽編入某縣納糧。令兩縣推收淸楚。毋得影射規避。至山坡鄕村。各立石定名。毋得仍前混淆。一﹑川省按糧計地。並不合算地畝。分晰科則。以致漏脫欺隱。應俟各屬地

畝淸丈之後。卽將各戶田畝﹑查明頃畝四至。分別上中下科則。塡給印票。令業戶收據。其應納錢糧﹑悉照科則徵收。一﹑從前川省差徭繁重。保甲人役。或按月支應。或按裏分派。數鄕之人。夾雜一處。名爲跳甲插花。其獘無窮。今雜辦差徭。悉蒙恩免。豈可任其仍沿積習。違者參處。以息擾累。一﹑建武營等處地方官莊地畝。並民間互爭田地。兩造均無憑據。入官充公者。俱令首報查丈。照江海新淤地畝歸公之例。作爲官田。仍令原佃耕種。詳造地畝租額﹑報部查核。其每年所收秄粒﹑歸入常平倉。交與該地方官管理。以備賑糶。俱應如所請。從之

○癸卯。旌表河南唐縣烈婦﹑蔣玉閏妻趙氏。拒姦不辱。守正自縊。給銀建坊﹑入祠致祭如例

○甲辰。諭兵部。烏蒙﹑鎭雄﹑攺土歸流。經總督鄂爾泰請設鎭營。將援巢�刀左右兩協官兵﹑裁撥烏蒙。並將威寧一鎭攺營。所餘官兵﹑移駐鎭雄。朕己降上�日允行。從前維西移駐之弁兵﹑俱加恩賞給。今烏蒙一鎭弁兵﹑亦系新設。應沛恩膏。俾其資斧丰裕。著照維西之例。交與鄂爾泰酌量遠近﹑分別賞賚。以示朕加惠邊地弁兵之至意

○予故福建海壇總兵官朱文﹑祭葬如例

○乙巳。遣官祭關聖帝君

○諭戶部。據繆沅等奏稱﹑山東商人﹑將舊引護新﹑重復影射一案。查自康熙五十二年起﹑應追賠銀一百零五萬餘兩。商人劉衮等﹑已經自認。桑園設關之後。官引疏通。新舊接護。原有陋獘。情願將影射銀兩﹑於雍正六年內﹑上課四十萬兩。其六十五萬餘兩﹑在明年一年內﹑分限全完。又稱自順治八年以後﹑應追重復影射銀四百餘萬兩。應否分年著追等語。夫鹽務積獘。𨿽始於順治八年。然自順治八年﹑至康熙五十一年。歷歲已久。承辦之商﹑屢易其人此時難於究問。其應賠之四百餘萬兩免其著追。至於康熙五十二年以後﹑商人認賠銀兩。稱於今年明年內﹑分限全完。此乃商人目前畏懼刑罰。勉彊承認。而將來力不能完。仍至歸於無著。於國課無益。似此積獘種種。歷來東省之巡撫﹑及巡鹽禦史等官。安得推爲不知。其中必有通同作獘之處。應再確詢商人。令其一一供出。有應賠者﹑派令分賠。其在商者﹑稍寬其限。則受賄作獘之官員﹑不至脫然事外。而商力亦紓。實有裨益。著該部另議具奏

○丁未。諭內閣。浙江士習澆薄。朕爲世道人心計。不得不嚴加整理。今二年以來。李衛﹑王國棟﹑先後奏稱﹑兩浙士子感朕訓誨之恩。省愆悔過。將舊日囂淩奔競之習。痛自攺除。可稱士風丕變。前年朕原降上

�日﹑浙人秉性聰慧。旣知讀書。必明大義。非如彊悍執滯之難於感化者。一經指示。則醒悟亦必最捷。不出二三載﹑可以望其自新。今果然矣。明年卽屆鄕試之期。浙省士子﹑準其照舊鄕會考試。以示朕訓俗牖民﹑樂聞遷善之至意

○喀爾喀紮薩克達爾漢貝勒詹達古米故。遣官致祭

大淸世宗敬天昌運建中表正文武英明寬仁信毅大孝至誠憲皇帝實錄卷之七十二

大淸世宗敬天昌運建中表正文武英明寬仁信毅大孝至誠憲皇帝實錄卷之七十三

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正六年。戊申。九月。戊申朔。禮部議奏。各省督撫學政﹑所舉名宦鄕賢。請敕下九卿﹑會同本省部院官員﹑詳愼核定。得上�日﹑朕思旣系本省之人。在伊等瞻顧鄕曲之情。或有難於直語之處。且同在一省。而隔越府縣。卽未能深知確實。所言何可爲據。著仍交與原舉報之地方官﹑令其再行確查。儻從前所舉不實。準其檢舉。不加處分。若所舉確實。著出結保送。日後儻查出冒濫。將出結之員﹑從重議處

○工部議覆﹑河東副總河嵇曾筠疏言。蘭陽縣﹑耿家寨北岸堤工。因積水深潭。黃流洶湧。應下埽釘樁﹑加幫築壩。並將月堤增加髙厚。以資捍禦。應如所請。從之

○廣東總督孔毓珣疏報﹑徳慶番禺等二十二州縣﹑開墾雍正五年分田地四十二頃有奇。下部知之

○己酉。諭內閣。各省水師兵丁。惟福建最爲熟練。朕前降上�日。令藍廷珍揀選五十名﹑發往浙江。照陜西兵丁赴浙之例。令其補充營伍。教習浙江水師。其起身盤費﹑及到浙安插之處。令髙其倬﹑李衛﹑照例賞給。查湖北﹑湖南﹑共有水師七營。向來操演﹑亦未精熟。須得閩人爲之教導。著照浙江之例。令藍廷珍揀選熟練之兵丁五十名﹑發往湖廣。交與總督提督﹑分撥各營。令其教習。其起身盤費。及在楚安插之處。亦著髙其倬﹑邁柱等﹑照浙江之例﹑料理賞給。再舊例湖廣鎭標協標﹑考拔千把。先行咨送提督。轉送總督。再加考試。方行補用。但湖南湖北﹑路途遙遠。又隔洞庭之險。微弁往返艱難。資斧不易。且致久曠汛守。嗣後。湖北二十四營。千把﹑專隸總督考定。咨知提督。湖南二十四營。千把﹑專隸提督考定。咨知總督。俾微員得省遠行之費。而汛守亦不至於久曠。若新任總督提督﹑到楚之時。南北各標武職等官﹑仍聽總督提督﹑通行調試。分別優劣

○以都察院左副都禦史宗室塞爾赫﹑在內閣學士裏行

○正黃旗滿洲副都統唐喀﹑緣事革職。升正黃旗護軍參領花色﹑爲本旗滿洲副都統

○鑲紅旗蒙古副都統嶽岱﹑鑲藍旗蒙古副都統廣西﹑俱緣事革職。升一等侍衛宗室哈爾吉﹑爲鑲紅旗蒙古副都統。鑲藍旗護軍參領惇巴﹑爲本旗蒙古副都統

○庚戌。調山西右衛右翼副都統達爾馬來京。升鑲黃旗參領巴爾賽﹑爲山西右衛右翼副都統

○兵部奏言﹑臣部匯查軍需虧空﹑造冊進呈。其有未經寬免者。請定限勒追。得上�日。軍需案內﹑代兵分賠銀兩一項。從前止將千兩以上之滿洲官員﹑開列請上�日。而未曾開有千兩以下之官員是以彼時降上�日將千兩以上者寬免。而未及其餘。今覽冊內﹑旣有千兩以下之官員豈有多者從寬。而少者轉行勒追之理。此乃從前開列疎漏之處。著將千兩以下者﹑一體寬免

○旌表山東新泰縣烈婦﹑趙宗實妻尹氏。拒姦不辱。自縊完貞。給銀建坊﹑入祠致祭如例

○辛亥。諭內閣。前據廣西學政衛昌績﹑疏稱梧州府藤縣所有部發在京官員﹑譏剌錢名世之詩二冊。教諭譚玉琪﹑借與監生胡祚悠霍廷杞閱看。私加圈點。甚屬狂肆等語。今朕將原書調來親覽。見書中詩句數處﹑伊以己意加圈於旁。並無狂妄指摘之處。此乃遠方之人﹑迂闊庸愚。一時錯誤。不必深究。著將私借官書之教官譚玉琪﹑罰俸一年。衛昌績﹑據實參奏給與紀錄一次

○正藍旗滿洲副都統多賽﹑年老休致。升三等侍衛查爾泰﹑爲正藍旗滿洲副都統

○壬子。升鑲藍旗漢軍副都統金以坦﹑爲正黃旗漢軍都統。鑲紅旗蒙古副都統七十爲本旗護軍統領。一等侍衛富昌﹑爲鑲紅旗蒙古副都統。王府長史承保﹑爲鑲藍旗漢軍副都統

○予故廣東巡撫楊文乾祭葬如例

○旌表山東安邱縣烈婦﹑王法學妻孟氏。拒暴不污。忿激自縊。給銀建坊﹑入祠致祭如例

○癸丑。諭內閣。陜屬之河西官員等﹑奉職邊方。地瘠事繁。非內地可比。加以承辦大差更多勞費。朕心深爲軫念。聞向來各官養廉。皆於徵糧耗米內﹑分派支給。朕思耗糧一項。未能充補大小官員之用查三邊稅務﹑有贏餘銀兩。著總督嶽鐘琪﹑會同該撫將河西道府廳州縣衛所﹑分別大小衝僻。於河西稅羨耗糧二項下。比照陜員銀數支給。以爲養廉之費。具摺奏聞。卽行辦理。俾伊等用度從容勤於職業。以副朕加恩邊地官員之至意

○又諭。原任南陽總兵官李永升向以居官不職。收受軍政陋規。經接任官參劾。部議革職治罪。朕令發往阿爾泰驛站坐臺效力。今年春間。朕恭閱聖祖仁皇帝實錄。見原任四川總督李國英﹑擒巢�刀逆冠。勞績茂著。因命查其子孫﹑帶領引見。彼時將伊孫李永安﹑授爲副參領。並知李永升﹑卽李國英之孫。特從臺站地方調回。授爲參領。面諭之曰。爾不自念爾之祖父﹑勉爲好官。朕心實不忍忘爾祖父之勞績也。今特加恩宥。仍予錄用爾其思之勉之。昨該旗奏伊名下﹑應追未完銀兩。伊情願變產扣俸完納。朕又降上�日免追矣。大凡官員等之祖父﹑爲國家宣力抒誠。致身殉節者。其子孫應體祖父之忠心。倍加黽勉。以紹家聲。斯不愧名臣之後。若犯法婪贓。虧空國帑。不修名節。有玷家風是不忠之外。又加不孝之罪。以情理論之。應加倍重懲。然朕繼述先志褒功獎善。追維往昔時時眷注於懷是伊等不肖之子孫﹑忍於自忘其祖父。而朕則不忍以其子孫之不肖﹑遂忘其先人之善﹑不加恩於其後嗣也。著八旗通查。凡有祖父陣亡盡節﹑及偉績殊勛﹑載在國史。而子孫犯法問罪。及虧空拖欠者。無論已結未結。著該旗大臣等﹑秉公據實確查具奏。又漢人中﹑如嵇曾筠之父。錢以塏之祖。抗節捐軀。捨生取義。已荷國恩。優加榮獎。又如趙申喬楊宗仁﹑淸廉公正。乃國家實心任事之大臣。其任內一切應賠銀兩﹑朕已槪從寬免。無使絲毫牽累。著各省督撫等﹑確查所屬。有居官淸正如趙申喬﹑楊宗仁﹑湯斌﹑陳瑸﹑張伯行之比。而其子孫犯法問罪及虧空拖欠者。無論已結未結。俱行秉公據實具奏。若其祖父系陣亡盡節者。亦照八旗例查奏

○以鑲紅旗漢軍副都統張溥﹑署正黃旗漢軍都統

○免山西榮河縣﹑本年分水災額賦有差

○甲寅。吏部左侍郎阿克惇﹑緣事革職。擢監察禦史宗室普泰﹑爲吏部左侍郎

○議敍平定湖廣謬衝花苗軍功。靖州協副將黃賢等﹑各加銜紀錄有差。兵丁三百五十三名﹑各賞給銀兩

○乙卯。諭戶部。今歲福建地方﹑有數縣雨澤稀少。秋成未必全收。閩省地狹人稠。每年米谷﹑不無借資於鄰省。今旣有少雨之處。恐明春米價騰貴。不可不預爲籌畫。著將浙江漕糧﹑截畱運送。以備閩省平糶。浙江總督李衛﹑會同福建督撫﹑酌定數目。或十萬石。或十五萬石。或二十萬石。並如何運送接運之處。速行妥議辦理

○又諭。朕思閩省必須二十萬石接濟。此時正兌漕之日。若兩省往來會商﹑未免遲延。著將浙江漕米﹑截畱十萬石。江南漕米﹑截畱十萬石。行令各該督撫速行辦理

○諭兵部。阿爾泰兵﹑卽日回京。著於領侍衛內大臣內派一人。散秩大臣內派一人。賫茶食於駐軍地方﹑設幄賜食。將軍﹑賞銀一百兩。副都統﹑誇蘭大﹑賞銀三十兩。護軍參領﹑驍騎參領﹑賞銀二十兩。官員等﹑賞銀十兩。護軍等﹑賞銀五兩。披甲人﹑賞銀四兩。令其攜至家中﹑以備家庭歡聚之費

○以工部尙書公誇岱﹑署鑲白旗滿洲都統

○升鑲白旗護軍參領明徳﹑爲永陵總管

○授輔國公愛音圖子吉存﹑爲鎭國將軍。鎭國公追封固山貝子準達子蘇爾禪﹑爲輔國將軍。奉恩將軍福淸子福康﹑奉恩將軍尢奇子壽佑﹑奉恩將軍顧祿固子齊世玖﹑奉恩將軍圖納子松健﹑奉恩將軍呂順子登博﹑俱爲奉恩將軍

○丙辰。皇八子福惠薨。照親王例殯葬

○丁巳。吏部議覆。理藩院尙書特古忒等奏稱﹑理藩院專司蒙古事務。非通曉蒙古字話之人。不能辦理。請於八旗蒙古官學生﹑監生內有能翻譯滿洲蒙古字話者吏部會同理藩院考取。以各部院蒙古筆帖式﹑挨次補用。唐古特學生﹑由理藩院考試。翻譯蒙古唐古特字話。揀選好者以理藩院唐古特筆帖式﹑挨次補用。又唐古特學生﹑補用筆帖式中書者。仍兼唐古特學行走。升至主事員外。方令其離學。庶所學唐古特字﹑不致荒廢。又舊例蒙古官學生﹑唐古特學生﹑補用中書。似屬太優。嗣後官學生﹑停其補用中書。中書缺出﹑於八旗蒙古筆帖式內揀選補用。至內閣蒙古中書﹑額設十六缺。內有唐古特中書四員。查內閣翻唐古特字話。旣設巴克什喇嘛。並不專藉中書。請於唐古特中書內﹑裁去二缺。止畱二缺。令唐古特學生出身之筆帖式補用。其蒙古中書十二員﹑令理藩院會同內閣。於八旗蒙古筆帖式內考試。擬定正陪咨送吏部﹑引見補用。此補授中書人員內﹑由理藩院蒙古筆帖式考取者。仍以理藩院應升之缺升轉。由吏部等衙門考取者。仍以吏部等衙門應升之缺用。又國子監八旗蒙古官學生﹑監生學習滿洲蒙古翻譯。旣各蒙恩﹑賞給錢糧。其內蒙古學﹑實屬多設。請將內蒙古學裁去其裁退之學生﹑俟國子監本旗學生缺出坐補。其裁退之助教﹑俟國子監助教缺出坐補。又八旗蒙古監生﹑官學生內﹑有學習漢文。情願考試滿漢翻譯者。令其考試。取中後。以吏部等衙門蒙古筆帖式缺﹑與考試取中人員﹑一體挨次補用。又理藩院內﹑額設郎中五員。員外郎十九員。主事五員。系專司蒙古事務。取其諳練。不便將別部人員升補。亦未可升補別部。嗣後理藩院缺出﹑請於理藩院蒙古筆帖式。各口驛站﹑及將軍駐防﹑並察哈爾等處蒙古筆帖式。並由理藩院筆帖式。考取補用之中書﹑助教﹑五官正等。不論旗分。通行較俸升補。由主事升補本院員外郎郎中﹑再與六部滿洲蒙古郎中﹑一體較俸升轉。又內閣蒙古侍讀二員。太僕寺蒙古員外郎二員。盛京刑部蒙古員外郎二員。亦系專司蒙古事務之人。嗣後缺出。請於理藩院蒙古主事內﹑不論旗分﹑通行較俸升補。又八旗遊牧員外郎主事﹑仍照舊例。由理藩院於蒙古護軍校﹑驍騎校﹑中書﹑筆帖式﹑護軍內。揀選補放。又喜峯口﹑殺虎口﹑驛站員外郎各一缺張家口﹑歸化城﹑蒙古理事同知各一員。原系揀選之缺。應照定例於理藩院司官內揀選補授。又國子監助教八員。系訓迪滿洲蒙古翻譯之員。嗣後遇缺﹑於理藩院及修書蒙古筆帖式﹑並國子監閒散巴克什內﹑令理藩院會同國子監揀選。擬定正陪。咨送吏部。帶領引見補用。又欽天監蒙古五官正二員。原系考選之缺。請照例於內閣蒙古中書﹑八旗蒙古筆帖式內考選咨部引見補用。又六部蒙古郎中員外郎﹑主事都察院監察禦史﹑原俱系理藩院﹑六部蒙古人員通行升補之缺。今理藩院人員﹑旣不令其升轉別部。嗣後六部蒙古主事缺出﹑請將吏部等衙門蒙古筆帖式﹑及中書﹑五官正等。不論旗分。通行較俸升補。又理藩院司官筆帖式內﹑有不通曉蒙古字話。又不通曉漢文者。交與該堂官甄別。令其回旗﹑以對品旗員補用。其不能翻譯字話﹑而能通曉滿漢翻譯之員。令該堂官咨部注冊。俟匯齊人數。吏部奏請欽點閱卷大臣﹑公同考試。果系翻譯精通者。準其於六部司官筆帖式等﹑通行較俸。以應升之缺升補。俱應如所請。從之

○旌表浙江義烏縣烈女﹑駱錦璠女駱氏。拒姦不辱。自縊明志。給銀建坊﹑入祠致祭如例

○己未。兵部議覆。川陜總督嶽鐘琪疏言﹑西固土司黃登燭堅錯﹑父子濟惡。岷州土司趙廷賢﹑朋比爲姦。番民不安住牧情願攺土歸流。查黃登燭堅錯﹑所管番地﹑附近西固請將西固州同﹑攺爲撫夷同知。頒給印信。以資撫馭趙廷賢﹑所管番地﹑附近岷州請隸岷州同知管轄。至西固﹑岷州﹑地連邊寨。汛守宜嚴。請於兩土司適中之地。令該管洮岷協委把總二員。各撥兵二十名。分駐巡查俱應如所請。從之

○庚申。升雲南糧道元展成爲雲南按察使司按察使

○辛酉。諭內閣。省會之區。民居稠密。人煙湊集。一或弗戒於火。每至比屋延燒。被火之家﹑倉皇搬運。兼有無賴棍徒﹑以救火爲名。乘機搶竊。地方官員﹑𨿽率領衙役赴救而心力不齊。且救火之具不備。難以撲滅。昨因湖廣荊州居民失火蔓延鄰捨。行令該地方官﹑仿照京城置備救火器具。以資防範。今著各省督撫﹑一體遵照。於省會之地﹑多設水桶水銃鉤鐮麻搭之類分貯各衙門。令文武各官﹑派定人役兵丁。儻遇火警。齊集救護。卽時撲滅。並將搶火惡棍﹑查拏治罪。向例地方失火﹑延燒屋宇稍多者。地方官員﹑例有處分。近多視爲具文。或曲爲掩飾。嗣後著該上司﹑嚴查參劾。不得徇情隱匿。其或赴救不力。以致延燒多戶﹑至數十家以上者。著據實查參嚴加議處。至於各府州縣。並令該地方官﹑預備防範。以副朕卹民禦患之至意

○壬戌。鑲黃旗蒙古副都統兆保﹑正藍旗蒙古副都統薩齊庫﹑俱緣事革職。升三等侍衛常祿﹑爲鑲黃旗蒙古副都統。正藍旗參領博什希﹑爲本旗蒙古副都統

○癸亥。遣官祭歷代帝王

○遣官祭城隍之神

○諭議政王大臣等。天津初設滿洲兵丁。所定一切制度﹑最爲緊要。以前兵丁合夥﹑曾往同知衙門內炒鬧。今披甲巴寧阿﹑又拏小刀﹑將營田之知縣戳傷。伊乃當兵之人將官員無故動刀戳傷。甚屬可惡。此等之人﹑若不加以重罪。則匪類不知警戒。著議政王大臣﹑會同三法司﹑究擬具奏鄂齊﹑乃有罪之閒散宗室。朕加恩用至大臣。錫封公爵。可謂尊榮之至。伊並不感戴朕恩。爲國家效力。前差往藏內。凡事以私心辦理。及回至朕前。朕將去年阿爾布巴等﹑殺害康濟鼐一事詢問。伊亦不知羞愧。遮飾具奏。補授天津都統以後。仍不攺過總不實心辦事。並不教訓管束。官員兵丁﹑陸續生事。鄂齊辜負朕恩。其公爵都統﹑一並革去。補授三等侍衛。效力行走。不嚴行管束巴寧阿之該管協領﹑佐領﹑防禦﹑驍騎校﹑俱著革職。卽在天津披甲效力行走。所遺員缺。著都統速行揀選補授。奉天將軍覺羅伊禮布﹑因盛京事務繁多。𨿽勉彊供職﹑終不勝任。著調補天津都統伊禮布未到天津以前。都統事務﹑著前鋒統領衮泰署理。其奉天將軍事務﹑著盛京刑部侍郎武格﹑暫行署理

○升鑲黃旗參領張文正﹑爲本旗漢軍副都統

○旌表河南滎澤縣烈婦﹑趙景瑞妻趙氏。拒姦不辱。自縊完貞。給銀建坊﹑入祠致祭如例

○甲子。諭吏部。陜西平涼府知府李桐﹑因察核屬員。被知縣卓鳳詔詳揭。經莽鵠立題參己降上�日解任質審。今據總督嶽鐘琪奏稱﹑李桐頗能盡心辦理軍需。似此能員﹑題參解任。深可惋惜等語。朕前曾屢升諭上

�日。督撫大臣﹑當爲國家愛惜人才。如有賢能之員﹑不得以小過微愆﹑遽行參奏令其廢棄。李桐爲伊父生日﹑受屬員壽屏。此猶情理之可恕者。莽鵠立不念其平日居官尙能效力。卽行參奏。殊非大臣公忠爲國之意。李桐﹑著照嶽鐘琪所請。免其解任候審。仍畱原任

○乙丑。諭內閣。工部侍郎塞楞額﹑著兼內閣學士行走。嗣後禦門之日。各部院所奏本章。著派內閣侍讀學士二員﹑輪班接本。接本後卽出。不必再入

○丙寅。頒給世祖章皇帝禦制人臣儆心錄。滿漢大學士以下﹑四品京堂以上﹑及內閣翰詹等官。人各一部

○諭內閣。各省保舉貢生生員﹑以教職用者。止可用爲教職。卽俸滿應升之時。不得別行升轉

○調工部左侍郎繆沅﹑爲刑部左侍郎。升光祿寺卿汪漋﹑爲內閣學士兼禮部侍郎。宗人府府丞王廷揚﹑爲通政使司通政使

○大理寺卿羅其昌﹑緣事革職。升奉天府府丞黎致遠﹑爲大理寺卿

○丁卯。工部等衙門議覆﹑浙江總督李衛﹑遵上�日議奏江南松江海塘事宜四款。一﹑海塘初議建石工三千八百五十四丈。今已築完二千四百九十丈。若盡議拆攺﹑則人工盡棄。且從前委官﹑多已故罷任者。卽盡法追究。仍於塘工無濟。臣請就目前新築石塘。選料換式。仿照浙江海塘﹑建築堅固。將新舊接續。卽有一二損傷。不難相機攺補。一﹑土塘之附於石塘背後者。蓋因石塘初築。外當風濤。內則孤立。必培築土塘以護之。每年應派管理之員﹑動支歲修款項。隨時粘補。至搶築土塘﹑本在石塘之外。其間髙低厚薄不同。應俟農隙之時。擇其低薄斷續處。令沿塘居民﹑漸次補築髙厚。一﹑東灣至周公墩。張家捨至倪家路。離海甚近。俱應先爲建築。再﹑金山嘴老土塘﹑至東華家角。共六千二百餘丈。原估工料不敷。應請飭令該督撫﹑另行委員確丈估計。至舊塘之石﹑坍陷水中。應撈取湊築新塘。更爲適用。一﹑興舉鉅工。必有總理之大員。又必有分任之眾職。今監督蘇松太道魏觀﹑生長北方。於海塘非所素習。請發熟諳塘工之升任京卿兪兆嶽﹑綜司其事。以魏觀會同稽查。再請敕下江南督撫﹑另於通省同知通判等官內﹑選擇委任。管理分築。俱應如所請。得上�日。依議。海塘工程事務。仍著李衛﹑會同江南督撫稽察辦理

○免江南懷寧等十四縣﹑鳳陽一衛﹑雍正五年分水災額賦有差

○己巳。諭內閣。今年各省奉上�日緩決人犯著大學士﹑三法司﹑九卿﹑會同將各案細加詳查確議。其中如有情罪稍輕﹑尙可原宥者。將該犯情由﹑分別開明。逐省陸續具奏。卽內有特上�日治罪之案。亦必詳酌。務須情罪允協。以期至當

○工部議覆。署理山東巡撫印務布政使嶽浚參奏﹑登州鎭標戰船。大修拆造。例應登州府海防同知李向榮承修。今任意遲延。逾限兩月有餘。應照例降一級調用。得上�日。戰船關系緊要。從前修理不能堅固。並逾限遲延官員議處之例。似屬稍輕。嗣後修理戰船不能堅固及逾限遲延者。應嚴定處分。以示儆戒。但從前定限過於緊迫。應作何寬展限期。俾承修官員﹑得以從容辦理。又該上司等﹑或有勒掯掣肘。以致辦理遲延。亦應定以處分。俱著九卿詳悉定議具奏

○庚午。諭戶部。論語曰。百姓足。君孰與不足。朕宵旰孜孜。惟以足民益下爲念。是以各省逋賦。則蠲至數百萬。每年正額。則免至數十萬。凡興作工程。俱支國帑。偶逢旱澇。蠲賑兼施。此中外所共知共見者。乃邇年以來。各省督撫等﹑有以地方舊有之項。不敢入己。奏請歸公者。彼時陳奏之際。似出急公奉法之心。今細加體察。此等款項﹑多系地方相沿之積獘。歷年未革之陋規。不取之於民。卽取之於國者。一種欺世盜名之督撫﹑往往奏請歸公。以博淸廉之美譽更有本系一己之贓私。入己囊槖﹑又恐敗露不得已而奏請歸公以蓋前愆。又或回護前任之員﹑而奏請歸公以掩其短。則是諸臣欲沽一己之名。欲逃一己之罪。而巧借奉公之說﹑爲此遮飾之計也。著各省督撫等悉心確查。查無礙於國。無礙於民。可以歸公之項。則將緣由備細聲明﹑具摺陳奏。候朕批示。其有上竊之於國﹑而下取之於民者。則應永行裁革。不許借歸公之名﹑以遂其私心﹑而掩其積獘。如有仍蹈舊習者。經朕察出。定行嚴加處分

○以翰林院侍讀學士康五瑞﹑充日講起居注官

○吏部議奏﹑兵部尙書查弼納等徇情給發﹑黃國材家人路引。令往湖廣廣東變產賠項。應照例處分。得上

�日。查弼納著降二級。從寬免革任。仍將降級之處注冊。於應行開復之後。再俟三年無過方準開復。嗣後革職降調畱任之員。再有降革處分。朕復加恩寬免畱任者。俱照此例。將後案注冊。俟前案開復再將後案計至三年無過方準開復其有數案處分者﹑計案遞加。永著爲例

○壬申。免江西上髙縣﹑雍正五年分旱災額賦有差

○甲戌。孝慈髙皇后忌辰。遣官祭福陵

○諭內閣。大凡爲臣者﹑必以報稱君上爲心。而不得有瞻顧身家之念。古聖賢之教忠﹑皆是道也。蓋在平時。則正其誼。不謀其利。明其道。不計其功。孝弟忠信﹑一一皆盡其實。而不可有一毫之虛假。及乎居官﹑則國爾忘家。公爾忘私。盡屏其偏陂黨同之習。悉去其沽名市惠之念。此之謂實心任事。而智名勇功﹑於是乎出矣。夫臣下之用心。在上未有不洞燭其隱微者。古之良臣。有嘉謀嘉猷。則入告於內。而順應於外。其誠意之交孚。何如其懇摯。苟或挾詐任術。飾貌修文。隱微有潛伏之私。則必不能忠敬以事上。而上有不知其情僞者乎。凡學古入官者。宜矢之以至誠。將之以篤敬。秉虛公以揆大中之則。務正直以遵王道之平。存忠君爲國之實心。務立身行道之大本。以此自勉。更以此交勉。則可以成明良一徳之盛矣

○諭禮部。各省考取拔貢。原欲遴儒生﹑以宏教育。向來之例。俱於見考一二等生員內﹑選拔文行兼優者。但恐作文有一日之短長。而文理平通﹑不列優等者﹑其人或品行端方。才識練達。足備國家之用。亦未可定。嗣後著各省學政﹑不必拘一二等之生員。俱準收考酌量試以時務策論。其人果有識具才幹。再訪其平日品行端方。卽正考未列優等。亦準選拔。則文行兼收。可以昭國家廣攬人材之典

○升順天府府尹署國子監祭酒事謝王寵﹑爲都察院左副都禦史。仍兼管順天府府尹事

○乙亥。上回宮

○川陜總督嶽鐘琪疏奏﹑涇陽縣竊賊黨奇等。於永壽縣拏獲忽被卦子數十人﹑持械拒捕。以致黨奇等脫逃。永壽縣知縣周之彜﹑庸惰疎忽。應請革職。得上�日。周之彜﹑嚴加議處具奏。聞卦子匪類。隸籍於江南之廬鳳﹑及河南﹑山東﹑直隸﹑山陜地方。其男婦皆習拳棒技藝。攜帶馬騾。遨遊各省。每遇人煙稠密之地則以技藝博取錢米及至孤村獨捨。行旅單身。則恣意搶奪。與盜賊無異。如陜西永壽縣一案。公然持械拒捕。搶奪賊犯。其肆行不法可知。又聞漢中府盤獲挈家遊蕩之男女數十口。見在審訊。嗣後著各該地方官﹑悉心稽查。儻有此等匪類﹑潛匿境內。卽著查出﹑押解回籍。收入保甲。如在外別有夥盜不法事情。仍按律治罪。儻容畱之地方﹑不行查出。或已經解回之後﹑縱令再出者。將該管官嚴加處分

○添設安徽布政司衙門倉大使一員。裁照磨一員。從安徽巡撫魏廷珍請也

○丙子。河東總督田文鏡疏言﹑東省倉庫錢糧。俱

有虧空。且多那新掩舊之獘。歷任撫臣﹑不及查參。皆該管之知府﹑知州﹑爲之通同徇隱。請嗣後東省知府﹑直隸知州﹑離任時。將所轄州縣倉庫錢糧﹑俱照豫省交代之例。限三个月﹑令接任官查明出結如有虧空。卽著落知府﹑知州均半分賠。完後方許另赴新任。儻接任官﹑徇情出結者。卽著落出結之官分賠。再查知府﹑直隸知州﹑亦有倉庫。向系該管之道員盤查。請嗣後道員升遷事故離任者。亦照此例交代。得上�日。東省吏治廢弛。倉庫錢糧﹑尙有虧空。且多那新掩舊。及仍復收受陋規。加增火耗科派等獘。是以特命田文鏡﹑爲河東總督。整理淸查。掃除錮習。𨿽管理錢糧﹑系巡撫專責。然嶽浚以少年新辦巡撫之事。或有未諳。田文鏡﹑練達老成。經理豫省錢糧﹑已有成效。則東省錢糧﹑於積獘叢生之後。應悉聽田文鏡主張料理。嶽浚與費金吾﹑盡心竭力﹑協同贊助。則自無不淸釐之患矣。儻稍存怠忽之念。經朕察出。定將布政使嚴加處分。該撫一並議處。田文鏡此奏﹑俱照所請行。又前邁柱差往江西辦理錢糧。甚爲妥協。今湖北湖南錢糧﹑亦有不淸者。著邁柱與巡撫﹑一同辦理。凡各省錢糧﹑總督舊無兼辦之責。今令田文鏡﹑邁柱兼理者。乃因人而施。後不爲例

○喀爾喀瓦齊賴巴圖土謝圖汗汪紮爾多爾濟﹑達什垂木丕爾托音﹑各遣使進九白年貢。俱宴賚如例

○丁丑。差往西藏吏部尙書查郎阿等奏﹑臣等遵上

�日統領大兵。自五月初六日。由西寧出口。於八月初一日至西藏。卽會同在藏駐札之副都統馬喇﹑學士僧格﹑將阿爾布巴隆布柰﹑紮爾鼐等審訊。據阿爾布巴等供稱﹑謀殺康濟鼐是實。查阿爾布巴等。身受國恩。不思報效。乃心存叛逆。大幹法紀。應分別情罪。將阿爾布巴﹑隆布柰﹑俱擬淩遲。其阿爾布巴之子﹑噶爾丹盆楚克﹑衮楚克拉賈布鄂達爾漢﹑噶爾藏吹達爾﹑隆布柰之子席木本吹紮特﹑俱擬斬。將紮爾鼐擬斬。其妻及子喇克桑﹑紮木巴﹑並二逆之妻女。及同胞兄弟。俱離本處發遣。並將協助阿爾布巴等之喇嘛人眾亦分別治罪。番人素性凶惡。阿爾布巴等。須令番眾目睹正法。以示懲戒。臣等一面奏聞。一面將阿爾布巴等。及事內應斬人犯。卽行正法。其應行發遣之人。由撤回兵丁內﹑酌量派出。解送至江寧杭州荊州將軍處賞給兵丁爲奴。奏入。報聞

大淸世宗敬天昌運建中表正文武英明寬仁信毅大孝至誠憲皇帝實錄卷之七十三

大淸世宗敬天昌運建中表正文武英明寬仁信毅大孝至誠憲皇帝實錄卷之七十四

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正六年。戊申。冬。十月。戊寅朔。享太廟上親詣行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○上詣恩佑寺行禮畢。幸圓明園

○頒雍正七年時憲歷

○己卯。以翰林院侍講學士覺羅吳拜﹑充日講起居注官。詹事府少詹事伊爾惇﹑翰林院侍讀國璉﹑編修開泰﹑俱署日講起居注官

○戶部議覆。福建總督髙其倬遵上�日議奏。洋船出入海口。必按定期限。方易稽查。嗣後每年出口船隻。應令於四月內造報。入口船隻。於九月內造報。如入口之船﹑有番賬未淸﹑不便卽回者。準俟來年六七月間回港。有遭風飄泊他省者。準取具該地方官印結賫回。有舟行被溺﹑無憑查據者。飭取飄回餘人﹑或鄰船客商等確供詳核。儻故意遲延。並徇私捏報。卽行分別究處。至每船應酌帶米石。暹羅大船三百石。中船二百石。噶喇巴﹑大船二百五十石。中船二百石。呂宋等處﹑大船二百石。中船一百石。土�赤仔等處。中船各一百石。如有偸漏。以接濟外洋例論罪。再﹑出洋之船。動經數月。油釘棕麻等物。酌量許帶。仍注明數目。以憑查驗。均應如所議。從之

○又議覆。川陜總督嶽鐘琪疏言﹑陜甘二屬。丁銀偏累。向經題準攤入地畝徵收。但甘屬河東地方。糧輕而丁多。河西地方。糧重而丁少。若將河東丁銀﹑攤入河西。是兩處田糧。輕者益輕。而重者更重。請將二屬各自均派。河東則丁隨糧辦。河西則糧照丁攤。應如所請。從之

○庚辰。鑲藍旗漢軍都統耿化祚等查奏。佐領許煓﹑應還伊父許國桂贓銀。請將許煓供出房地私債抵補。得上�日﹑此等追比之事。當量其情事。若果有借券憑據者。尙可令其賠還。再如上司官員。挾制勒索者。此系干犯國法貪婪之項。亦屬理應追比。至並無文券中保。止據一面之辭。遽令賠還。深爲悖謬。其曾因親友情誼。饋送數十百金者。若照伊所供著賠。或遇外任人員。𨿽實未收受。而勢難爲此數十百金。來京質審。不得已承認賠償。則是科斂眾人之銀錢。代此等貪婪犯官賠墊。此乃斷不可行之事。八旗內如有類此者。斷不可準。彼旣拖欠銀兩。不能完納。自有彼應得之罪也

○攺直隸永平府糧捕同知﹑爲理事同知。仍兼糧捕事務。從署直隸總督何世璂請也

○辛已。諭戶部。向來江浙收兌漕糧。俱用本地粳米。擇其乾圓潔淨者。方準交納。遇收成稍薄之年。該督撫每以紅白兼收爲請。朕皆允行。夫米糧乾潔。皆可久貯。原不在色之紅白。江浙二省。戶口繁多。每年應納漕糧。將及四百萬石。若必拘定本地粳米。恐米價昂貴。民間難於輸將。嗣後﹑江浙徵收漕米。但擇乾圓潔淨。不必較論米色。準令紅白兼收。秈粳並納。著爲例

○鑲紅旗滿洲副都統布達時﹑緣事革職。調鑲藍旗滿洲副都統伯馬蘭泰﹑爲鑲紅旗滿洲副都統。升正黃旗參領徳祿﹑爲鑲藍旗滿洲副都統

○旌表直隸饒陽縣烈女﹑金光斗女金氏。拒姦不污。投繯殞命。給銀建坊。入祠致祭如例

○壬午。諭吏部。雲南﹑貴州﹑廣西﹑三省文武官弁。嗣後有系鄂爾泰題補之員。應行引見者。不必一面具題。一面送部引見。著鄂爾泰先行請上�日。若令來京引見。再起身來京。並傳諭兵部。嗣後鄂爾泰題補文武官員。有應行議令引見者。俱將應否引見之處。於本內請上�日

○以兵部右侍郎胡煦﹑協辦刑部侍郎事。都察院左副都禦史杭奕祿﹑協辦刑部額外侍郎事

○升右通政冀棟﹑爲光祿寺卿

○戶部議覆。盛京戶部侍郎王朝恩疏言﹑船廠等處。新設永吉﹑泰寧﹑長寧﹑三州縣。民人入籍無多。丁口錢糧有限。請將從前安插各處流徙人等﹑及本身已故﹑而子孫戚屬﹑無力還鄕者。除系賞旗爲奴﹑並當差之人。仍聽將軍管轄外。其餘悉令撥給永﹑泰﹑長﹑三州縣管轄。嗣後﹑發到徙民。並令於五年之後﹑一體完糧當丁。均應如所請。從之

○癸未。鑲黃旗蒙古副都統宗室滿珠錫禮奏言﹑京營武弁等員。參將以下。千總以上。應參用滿洲。不宜專用漢人。得上�日﹑從來爲治之道。在開誠布公。遐邇一體。若因滿漢﹑存分別之見。則是有意猜疑。互相漠視。豈可以爲治乎。天之生人。滿漢一理。其才質不齊。有善有不善者。乃人情之常。用人惟當辧其可否。不當論其爲滿爲漢也。自我太祖髙皇帝開國之初。卽滿漢兼用。是以規模宏遠。中外歸心。蓋漢人中﹑固有不可用之人。而可用者亦多。如三藩變亂之際。漢人中能奮勇效力。以及捐軀殉節者。正不乏人。豈可謂漢人不當用乎。滿洲中﹑固有可用之人。而不可用者亦多。如貪贓壞法。罔上營私之輩。豈可因其爲滿洲而用之乎。且滿洲人數本少。今祗將中外緊要之缺補用。已足辦理。若參將以下之員弁﹑悉將滿洲補用。則人數不敷。勢必有員缺而無補授之人。朕屢諭在廷諸臣。當一徳一心。和衷共濟。勿各存私見而分彼此在滿洲當禮重漢人。勿有意以相遠。始爲存至公無我之心。去黨同伐異之習。蓋天下之人。有不必彊同者。五方風气不齊。習尙因之有異。如滿洲長於騎射。漢人長於文章。西北之人。果決有餘。東南之人。穎慧較勝。非惟不必彊同。實可以相濟爲理者也。至若言語嗜好。服食起居。從俗從宜。各得其適。此則天下之大。各省不同。而一省之中。各府州縣亦有不同。豈但滿漢有異乎。朕臨禦以來。以四海爲一家。萬物爲一體。於用人之際。必期有禆於國計民生。故凡秉公持正。實心辦事者。𨿽疎遠之人而必用。有徇私利己。壞法亂政者。𨿽親近之人而必黜。總無分別。滿漢之見。惟知天下爲公。凡中外諸臣。皆宜深體朕懷。同寅協恭。股肱手足。交相爲濟。則國家深有倚賴。久安長治之道。必由於此也

○升太僕寺卿蔡嵩﹑爲宗人府府丞

○升湖南按察使趙弘恩﹑爲四川布政使司布政使。湖南嶽常道郭朝祚﹑爲湖南按察使司按察使

○喀爾喀車臣汗滚臣故。遣官往奠茶酒。並賞銀一千兩

○甲申。以故鄂爾多斯紮薩克多羅郡王喇錫班珠爾兄子查木陽﹑襲爵。封其子色卜騰諾爾布﹑爲輔國公。先是喇錫班珠爾之兄薩克巴。爲董羅卜長子。代襲王爵。尋病卒。子查木陽尙幼。伊祖母請封弟喇錫班珠爾爲多羅郡王。至是喇錫班珠爾復病卒。故有是命

○乙酉。禮部議覆。廣西學政衛昌績疏言﹑考試武童。今𨿽用武弁監射。而內外場頂換之獘。不能盡息。應令學臣會同監試。於合式武童內。有技勇漢仗好者。另用好字印面。閱卷時。先盡數取進。如不足額。再將合式捲內補入。應如所請。得上�日﹑考試武童。令武弁監射者。不過相助學臣之意。其去取仍聽學臣閱文定奪。若先盡好字號取進。則外場重於內場矣。假遇微末武弁。及不能秉公監射之人。情獘不可勝數。嗣後﹑應用何等武弁監射。若該武弁監閱不公。聽學臣參奏。應如何定其處分之處。著再議。尋議﹑考試武童。例用武職監射。滿洲﹑漢軍﹑用副都統。奉天﹑用滿洲協領。直隸各省﹑用副將參將遊擊。該督撫提鎭﹑揀送監射。如武員監閱不公。濫用記印。許該學臣指參。從之

○丁亥。諭兵部。黔省見有巢�刀撫古州八萬之事。又協巢�刀粵西不法犭�農苗。所有額設兵丁。或不敷用。著將湖南就近營兵﹑酌撥一千名。前往貴州。聽鄂爾泰﹑楊天縱﹑節制調遣。此所撥兵丁。著黃州副將李繩祖﹑帶領管轄。再將荊州滿洲駐防兵﹑撥一千名。移駐常徳府。令副都統觀音保帶領駐札。朕再將在京大臣﹑派出一員同往。以資彈壓

○又諭。廣西八達寨凶苗。素行不法。從前提督田畯﹑意欲用兵徵巢�刀。一面具奏。一面卽行發兵。朕比時諭令愼重籌畫。不可輕舉。總督孔毓珣﹑亦據田畯知會。具摺奏聞。田畯旣欲舉行此事。若果遴選兵弁。調度有方。何難計日安帖。乃田畯遣弁失宜。臨事疎忽。以致極小苗寨。相持日久。不能迅速成功。及黔省兵至。鼓勇向前。竟被損傷。或黔兵急於成功。輕敵受損。或粵西兵丁坐視不救。其情事俱未可定。粵西自韓良輔﹑李紱﹑甘汝來等數人。辦事習爲惰玩。旣不能操練兵丁又不能撫綏苗眾。兵力懦弱。諸事廢弛。相沿日久。而田畯又系中平之才。以致凶苗公然肆惡。迨雲貴總督鄂爾泰﹑調發滇黔之兵。甫至其地。逆犭�農卽行授首。黨眾悉皆向化。鄂爾泰辦理。甚屬可嘉。查廣西地方。離廣東總督駐札之處較遠。而與滇黔兩省相近。著鄂爾泰總督雲貴廣西三省﹑一應軍民事務。俱照總督之例管轄。滇黔官土兵丁。年來巢�刀撫。所到成功。不獨官兵奮勇。卽土兵亦俱效力。著動正項銀十萬兩。交鄂爾泰酌量。分別賞給。其徵巢�刀八達寨之官弁兵丁中。有陣亡受傷者。已令加恩優卹。仍照例給與卹典賞賚。凡屬徵巢�刀蠻夷。不但官兵損傷者﹑朕心深爲軫惻。卽苗民被害。亦深可憫。此番總兵叚宗嶽﹑𨿽統兵失利。但伊到任未久。又所用者﹑乃廣西懦弱之兵。或有不得已之處。田畯系總統調度之員。難辭其責。其間功罪輕重。俱著鄂爾泰詳查分別定議。又鄂爾泰奏稱今年冬間。前往貴州辦理公事。著與廣西巡撫金鉷知會日期。屆期金鉷親赴貴州。將粵省地方一應事宜與鄂爾泰面共講論。悉心妥議經理。自有禆益

○以故喀爾喀車臣汗滚臣子冊卜登拜音珠爾﹑襲爵

○戊子。以左春坊左贊善許王猷﹑署日講起居注官

○奉使安南副都禦史杭奕祿﹑內閣學士任蘭枝疏奏。臣等於本年三月十一日。在雲南省城。奉到上諭。著將鉛廠山之地﹑賞賜安南國王。又頒敕諭一道。令臣等賫往宣諭。臣等於三月二十一日。由滇省起程。取道廣西。五月至鎭南關。安南陪臣範謙益等六員叩接。臣等率護從文官同知一員。武官守備二員。卽日出關。關門之外見安南國人鼓掌歡呼。響應山谷六月初八日。抵貂瑤營公館國王遣陪臣迎勞次日隨發儀注宣讀。國王請照該國敬天之禮。惟行五拜三叩臣等移書詰責。謂天朝定制。薄海共遵。無得更張。負玆盛典。伊等愧悚聽命。十六日。臣等渡富良江至彼國長安門。國王黎維祹﹑跪迎敕諭。隨出迓臣等。致敬盡禮臣隨捧敕諭由中門入。安置殿上國王率文武陪臣行三跪九叩首禮。聽宣畢謝恩臣等復宣示皇上中外一視﹑並從前不忍加兵之意。種種恩徳亙古所無。嗣後當倍加忠愼戒飭守邊員目。毋得滋事。自取禍階。國王聞言。以手至額者再四誓當世世子孫永矢臣節。復送至長安門備陳繾綣。兼饋贐儀。臣等仰體聖明柔卹遠藩徳意婉辭不受。於二十日起程。至二十九日入鎭南關。隨有陪臣吳廷碩等四員。依前叩謁行禮。賫有國王陳謝奏章一道禮部申文一角。求臣等帶回轉奏。臣等伏思安南僻處荒服。久列外藩。皇上念其累世恭順。不忍以片壤之故﹑卽加兵討。而鑑其感恩悔罪之忱更沛以行賞錫地之典。此誠怙冒之鴻慈。撫綏之至計也。臣等睹異域之歡騰。識天威之遐暢。理合據實奏聞。伏祈宣付史館昭垂萬世。從之

○安南國王黎維祹疏謝賞賜鉛廠山地四十里恩。下部知之

○己丑。授宗室徳昌女﹑爲縣君。壻羅卜藏惇多布﹑爲固山額駙

○庚寅。諭兵部。康熙四十二年定例﹑自提督以至千把。各給親丁名糧。以爲養育家口僕從之需。此外不許一名虛冒。夫有一武弁。卽有親丁。此項名糧。理應前後官弁接受者。聞湖廣原任提督兪益謨﹑於離任之時。將伊標下所有名糧一一募補。但知有己而不知有人。甚非體卹武弁之道。嗣後武弁去任之時。卽將名糧停扣。不必募補畱此與接任之員。俾其得沾餘潤。若他省營。伍中有與湖廣提標相類者俱著。遵朕此上�日行

○解浙江按察使覺羅白淸任。以原任江南安徽按察使馬世烆﹑署浙江按察使司按察使

○辛卯。諭吏部。湖廣土司甚多。各司其地。供職輸將。與流官無異。其不守法度者。該督撫題參議處。攺土爲流。以安地方。若能循分奉法。撫綏其民。卽與州縣之循良相同朕深嘉悅。何必攺土爲流。使失其世業。前據湖南巡撫王國棟奏稱﹑下峝長官司向鼎晟懇請攺土爲流。甚爲誠切。朕未準行。今又奏稱土民有控告該土司之案。正在查審。朕思從前該土司攺土爲流之請大抵由於土民之慫恿。及土司所請﹑未曾準行。而土民復又列款控告冀朕嚴治土司之罪。而盡攺爲流。其所控必非實情著該撫畱心詳察。凡屬土民必不敢控告土司。皆由漢姦唆使播弄。冀生事端以便從中逞姦滋獘耳。若各處土司等﹑因他處己攺爲流。不得已而仿效呈請者。朕皆不準若被漢姦唆使控告。俾土司獲罪﹑而攺土爲流者朕更不忍。該督撫等﹑當以朕內外一體之懷。通行曉諭。俾土司等守土奉法。共受國恩。不必攺土爲流。始爲向化。至於土司實在不法。惡迹確著者。該督撫據實參劾治罪

○諭戶部。直隸爲首善之地。今歲春麥秋禾。俱登丰稔。民人樂業。朕心深慰。但地方有歷年帶徵之錢糧。若令新舊並納。𨿽逢丰稔之歲﹑而民力未必寬然有餘。若欲使小民共被恩澤惟有將明年之賦﹑預行蠲免著將直隸雍正七年額徵錢糧內﹑蠲免四十一萬七千八百九十兩。爾部可確查分數。行文該督通行所屬州縣。一體敬謹遵奉。以副朕愛養黎元加惠畿輔之至意

○又諭。從前西邊用兵多年。允禵狂悖貪婪。肆行不法。又有延信等﹑胸懷姦宄。背公營私。借軍需之名擾累地方。耗費國帑。遂致領兵承辦各員。效尢無忌。浮冒侵欺勒索嚇詐。種種姦獘。難以枚舉。及至銷算軍需盡。行敗露諸人名下應追銀兩。共計六百餘萬。若按律治罪﹑則應置重典者甚多。朕無可柰何。開恩暫寬治罪。令定限追完。實法外之仁也。此時力不能完者。自應仍置之於法。但念伊等在行間效力多年。朕心有所不忍然國家一定之經費。若一任侵蝕浮冒。則國帑攸關。國法安在。朕亦不得而私者。今再四思維內府庫中。有收貯銀兩。乃聖祖仁皇帝﹑及朕歷年躬行節儉之所餘積。非部中經費可比。用是大沛恩膏。將此銀兩﹑動支九十四萬餘兩。代滿漢蒙古官兵﹑淸還應追之項。此朕委曲保全之至意。格外施恩之曠典。夫國家養育兵弁。原爲效力疆場。執銳披堅。乃臣子之常分。儻一遇軍旅之事。卽存貪財网利之心。則天理必不能容。國法亦難姑貸。此次受恩之後。若不知感激愧悔。互相儆戒。洗心滌慮。宣力抒誠。將來再有犯者。必難再邀幸免也。思之。思之

○壬辰。調陜西甘肅巡撫劉世明﹑爲福建巡撫。以浙江觀風整俗使許容﹑爲甘肅巡撫。加浙江糧道蔡仕舢﹑都察院僉都禦史銜。爲浙江觀風整俗使

○癸巳。諭諸王大臣等。向因宗室諸王等﹑閒居無職掌之事。朕意望其學習事務。增長才識。是以諭令數人管理旗下之事。原欲其與旗下大臣﹑和衷共濟也。今觀諸王之辦旗下事者。與該旗大臣﹑不甚相安。似此﹑則於諸王無益。而於公事﹑亦未免耽誤矣。況諸王等所辦之事。有舛錯者。若一槪從寬。則有關於國法。若照例處分。朕心又實不忍。不若仍令閒居以善全之。康親王崇安﹑順承郡王錫保﹑信郡王徳昭﹑俱不必辦旗下事。公塞爾臣﹑伊爾登﹑所管都統事務。亦著革退。此內王公等所有職掌。除宗人府外。其餘兼管之處﹑俱著停止

○調兵部尙書石文焯﹑爲禮部尙書。升陜西固原提督路振揚﹑爲兵部尙書。工部左侍郎塞楞額緣事革職。調刑部右侍郎張保﹑爲工部左侍郎。升都察院左副都禦史杭奕祿﹑爲刑部左侍郎。調刑部左侍郎海壽﹑爲右侍郎

○以鑲藍旗滿洲副都統徳祿﹑在內閣學士裏行

○甲午。諭諸王大臣等。易經謙卦之辭曰。天道虧盈而益謙。地道變盈而流謙。鬼神害盈而福謙。人道惡盈而好謙。蓋滿則招損。謙則受益。此一定不易之道。古聖人所以惓惓垂訓也。人之所以能謙。尢在於公而不私。和而不同。周書之示誡。則曰﹑以公滅私。虞書之陳謨。則曰﹑同寅協恭和衷哉。公私和同之間。實君子小人之所由分。凡人立身行己。待人接物。未有不嚴辧於此﹑而可以無失者也。朕日以公和訓誨諸臣。而能遵奉者少。爾等同爲國家大臣。彼此實屬一體。若見彼有錯誤之處。卽當密告之。令其悛攺。而聽受之人。默感其意。卽攺其愆。方爲正理。今則見人有錯誤。於背後譏誚之。而當面且作褒揚之詞。間有箴規過失者。聽者不但不感。且從而怨恨之。身爲國家大臣。豈可蹈此等陋習。子路人告之以有過則喜。其樂於聞過者。正其勇於攺過也。今人能自知其過者甚少。如朕降上�日詰責處分之人。伊等心中﹑尙懷怨望。不能省愆。何況朋友箴規之言﹑安能欣然聽受乎。易曰﹑君子以虛受人。周子通書曰﹑無欲則靜虛動直。蓋凡人之心。虛則明。有所蔽錮則昏。人有欲求好之心。尙流於偏而不得其正。況心意之間。全是一團私欲蒙蔽。其顚倒錯亂﹑可勝言乎。諸臣能公﹑則可以祛意念之私。能和則可以去阿比之習。旣公且和。則自然能謙能虛。於己﹑則樂受規勸之言。於人﹑則能盡直諒之道。人己之間兩得之矣

○乙未。上詣恩佑寺行禮畢。回宮

○川陜總督嶽鐘琪疏報。四川建昌鎭屬﹑喇汝窩賊番。素行不法。嗣經擒巢�刀平定。復有逆番了馬車。糾黨搶劫。隨撥兵進巢�刀。於本年七月十八日﹑擒獲了馬車。賊黨以次就擒。番疆底定。下部知之

○丙申。以天津水師營都統覺羅伊禮布署正黃旗滿洲都統

○兵部議奏。江南盜犯奚貴卿等行劫犯案甚多。今已緝獲。其從前諱匿失察各官。請令該督查明參處。得上�日﹑向來各省地方官。疎縱盜賊。習以爲常。故失察之案甚多。今拏獲盜賊之後。若將年遠失察官員。一一追問議處。不但案牘繁多。其中必有賢能之員因此受累罷斥者。且恐處分太眾。以致緝捕審訊之人。有所瞻徇隱匿。亦未可定。嗣後定例﹑自雍正三年正月以後﹑失察盜案之官員仍照例查參處分。若失察在雍正三年以前者。一槪免其查參議處

○丁酉。諭內閣。福建有喬學尹失出故縱各案及禪濟布參奏臺灣縣知縣周鐘瑄等款皆有關系之事。必須特差大臣審理。始成信讞著吏部左侍郎史貽直前往。會同髙其倬﹑劉世明等。一一秉公察審歸結。史貽直﹑旣奉差閩省。管理吏部事務公傅爾丹。又別有出差辦理之事。伊等起程後。吏部尙書事務。著大學士張廷玉﹑刑部侍郎杭奕祿﹑暫行署理。其吏部行文批到諸事。著兵部侍郎楊汝谷代管

○升內閣學士汪漋﹑爲工部左侍郎

○予故福建巡撫朱綱祭葬謚勤恪。贈兵部尙書

○己亥。諸王大臣等奏臣等敬觀景陵寶城﹑所生瑞芝五本光彩輝燦。五色鮮潤。欽惟聖祖仁皇帝。盛徳崇功。超越隆古。深仁厚澤。並被羣生。我皇上純孝性成。至誠昭格。今玆景陵寶城。特產芝英。根荄挺茂。不附木石而生。莖蓋堅瑩。自稟瑰金之質。數合九天之中位色分五嶽之方隅圖牒希聞史冊未載。臣等謹按帝王世紀云。堯治天下太和﹑芝艸生於郊。孝經援神契云。王者至孝格天。則神芝生。又瑞命紀云。五行四時調和。陰陽之精。以生五色神芝。爲聖世美符焉。請宣付史館。昭垂萬世。得上�日﹑朕以實心實政爲本。不言符瑞。但今芝艸生於景陵寶城。此我聖祖仁皇帝﹑昭示嘉祥景象。朕心不勝感慶。準照所請。宣付史館

○賑福建侯官等八縣﹑旱災饑民

○庚子。諭吏部。國家政務。必得其人而後理。朕加意旁求。多方遴選。惟期庶司百職。俊乂在官。以收得人之效。但各職需人之處甚多。該督撫等﹑又屢屢奏請。而現在赴部銓選之員。不敷揀用。因思自古人臣爲國。有以人事君之義。孔子論舉賢才之道。亦云舉爾所知。可見凡人生平。必有深知篤信之才。足備朝廷任使者。果其以公忠爲心。自無薦舉不得其實之理也。玆特降諭上�日。著京官大學士以下主事。以上之漢軍漢人。外官督撫以下知縣以上之滿洲漢軍漢人。每員各舉一人。除現任知縣以上官員﹑不必保舉外。或系舉貢生監。或系山林隱逸。果有品行才猷。可備任使者。卽親戚子弟﹑亦不必引避嫌疑。據實保舉至外官所轄之現任佐貳雜職等屬員。亦準其保薦。朕從政務需人起見。開誠布公。以期集思廣益。內外大小臣工等﹑共受國恩。時懷報效。自應秉公據實﹑以展臣子之心。必無有徇私冒濫﹑以自蹈欺罔者。儻或舉非其人。將來覺察。或試用不稱。責有攸歸。勉之。勉之

○諭兵部。據朝鮮國王李昑﹑咨禮部文。稱本國賊黨。恐有潛逃。懇飭關口防汛詗察等語。朝鮮世效恭順。伊國逆犯。卽系朝廷法所應誅之人。儻有逃入邊口內地者。自當卽爲擒捕。著行文盛京山東等處邊界地方官員。朝鮮之語言衣服。與內地民人迥別。易於稽查。儻有此等罪犯潛逃者。著卽嚴拏解京。如有窩畱藏匿等情。從重治罪

○升正紅旗護軍統領雅親﹑爲正黃旗蒙古都統。仍兼正紅旗護軍統領。鑲紅旗漢軍副都統噶爾薩﹑爲本旗蒙古都統

○工部遵上�日議覆。福建﹑浙江﹑江南﹑江西﹑廣東﹑湖廣﹑山東等省。額設內河外海戰船。所關甚鉅。承修之員。每有逾限不卽修完。及修完而未能堅固者。因議處定例稍輕之故也。嗣後﹑修造戰船。如有未至應修年限損壞者。請著承修之員﹑賠修六分。督修之員﹑賠修四分。仍將承修官革職。督修官降調。至勒限完工之期。過於緊迫。嗣後﹑小修大修。應各展限期。先期領銀備料。儻仍有遲誤。應照舊例各加一倍處分。其有承修之員﹑延挨請領。及該上司故意掯勒。並將未完之船﹑捏報完工者。分別從重議處。從之

○辛丑。戶部議覆。升任浙江糧道蔡仕舢﹑條奏糧務事宜。一﹑押運官﹑宜令兼司監兌。一﹑衛所備弁﹑宜加操演。一﹑運丁宜嚴規避。一﹑白糧宜隨漕糧並徵。均應如所奏。從之

○賑江南宿州靈璧二州縣﹑雹災饑民

○壬寅。上禦太和殿視朝。諸王曁文武升轉各官謝恩

○升左通政陳良弼﹑爲太僕寺卿

○癸卯。以原任甘肅巡撫莽鵠立﹑署正藍旗滿洲副都統。兼署理藩院侍郎事

○湖南巡撫王國棟疏報。嶽州九溪二衛﹑開墾雍正四年分田地一百三頃有奇。下部知之

○丙午。萬壽節。停止朝賀筵宴

○遣官祭福陵﹑昭陵﹑昭西陵﹑孝陵﹑孝東陵﹑景陵

○遣官祭眞武﹑東嶽﹑城隍之神

大淸世宗敬天昌運建中表正文武英明寬仁信毅大孝至誠憲皇帝實錄卷之七十四

大淸世宗敬天昌運建中表正文武英明寬仁信毅大孝至誠憲皇帝實錄卷之七十五

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正六年。戊申。十一月。丁未朔

○戊申。攺四川成都府管糧同知﹑爲管糧水利同知。經理都江以下各堰工。從四川巡撫憲徳請也

○己酉。諭內閣。朕禦極之初。卽降諭上�日。令諸臣不必進獻儀物。雍正三年冬。諸臣以初行吉禮。有進獻器皿書籍筆墨者。朕酌收一二。隨降上�日令在京大臣。嗣後停其進獻。至在外督撫。進本省方物土宜。蓋以土產諸物。乃各省所出。該督撫藉此以展其敬愛依戀之心。朕亦因以昭上下一體之誼。其物不嫌於輕微簡略者。所重不系乎物也。今各省督撫中。尙有未能深體朕心。於土產之外﹑復以器玩進獻者。朕思督撫職任封疆。用度繁多。特爲籌畫養廉之項。原以供其日用要務之需。安能尙有餘資。購求古玩。儻在己不能購求。轉向屬員索取。尢爲不可。人臣事君之道。惟在至誠至敬。豈僅在區區進獻之丰美乎。儻能永矢丹誠。爲地方安民察吏。薦舉廉幹。爲國家供職分猷。其可寶可貴﹑豈不遠勝於連城之璧乎。玆特再行宣諭。儻或仍有進獻古玩者。則並其方物土宜﹑亦行擯卻

○戶部議覆。雲貴廣西總督鄂爾泰疏言﹑滇省蒙化﹑寧州﹑宜良等﹑七府州縣。額徵糧米。運至兵多之州縣。山路崎嶇。艱於輸挽。請照從前永折之價。每石折銀九錢。解赴兵多之處。采買交倉。名曰輕賫。民實稱便。其米多兵少各屬。並請照例折價。應如所請。從之

○庚戌。諭戶部。福建歷年地丁錢糧。雍正四年冊報。共未完銀﹑四十四萬二千一百餘兩。其或欠在官。或欠在民。從前未曾分別明晰。經朕特遣大臣﹑會同督撫。徹底淸查。除查出官吏侵蝕那移虧空外。實在民欠銀三十三萬八千三百餘兩。朕思今年閩省州縣。有數處微欠雨澤。收成諒不能十分丰足。若於明年徵收正額之外。仍帶徵歷年舊欠。恐民力艱於輸將。玆特大沛恩膏。將康熙五十五年起﹑至雍正四年。民欠地丁銀三十三萬八千三百餘兩。槪予蠲免。其有已徵在官者。卽照數畱抵雍正己酉年本戶正賦。此朕惠養黎元﹑勤求民隱之至意。該督撫等﹑應仰體朕心。家諭戶曉。並嚴飭州縣等官。實力奉行。務俾小民均沾實惠。儻有不肖州縣。陽奉陰違。或將已徵在官者。侵匿入已。仍作民欠開報。或將應行蠲免者。私自徵收。一經察出。定將州縣官從重治罪。該督撫一並嚴加處分。再雲南﹑貴州﹑四川﹑廣東﹑廣西等省。皆系邊遠地方。如有歷年實在民欠錢糧。俱著該督撫詳細查明。將實數具奏

○升江南江安督糧道葛森﹑爲山西按察使司按察使

○癸丑。諭大學士九卿等。朕恭閱太祖髙皇帝實錄內。聖訓昭垂。惟時以敬天爲要務。諄諄誥誡。念玆在玆。邇來又覽明太祖本紀所載當時訓諭之詞。亦皆原本敬天之意。是知天道昭明。鑑觀有赫。與人事感孚﹑捷於影響。自古迄今。神靈首出之君。必皆以欽崇時憲﹑爲盛徳大業所由成。承烈顯謨所由極。此明太祖之開創規模。與我太祖髙皇帝。後先同揆。良有以也。夫天﹑覆冒萬物。至髙至遠。而其實上際下蟠。惟一理爲充周。人心之中。稟賦自天。其大公至正之理。卽天之所以爲天也。朕臨禦萬幾。日深乾惕。祇求事事上合天心。至在廷諸大臣。佐朕爲理。有贊襄輔翼之責。一言一動。皆在上蒼降鑑之中。亦當無時無事而不敬畏。豈可蔽於一己之私﹑不知旦明陟降之理乎。玆朕特以素所躬行實踐者﹑廣勗諸臣。諸臣當每日於所欲言欲行之事。一一揆度理義。惕然內省。必可上對天地﹑下自對其祖禰﹑而無愧無怍者。然後舉而行之。則以自知之明。爲自省之功。時刻糾處。庶無褻越。蓋事之純乎天理者。卽以討罰刑威﹑加之於人。而其實乃所以爲善。事之違乎天理者。卽以慶賞賜予﹑加之於人。而其實乃所以爲不善。故凡違道幹譽煦煦爲仁﹑自謂不愧於天者。乃悖天之尢者也。可不愼乎。又若刑名之官。職司邦憲。爲天下生命所關。操生殺出入之大柄。尢不可不知天道之精微。凡議重議輕。皆宜準之國法。推之人情。無枉無濫。協於咸中。乃可以爲敬天畏天之實也。故非特徇私利己之念。毫不可萌。卽揣摩朕意﹑妄爲迎合。亦萬萬不可。夫人命至重。自古帝王所最愼。在朕之權衡成讞。斟酌詳審。原無成見於胸中。諸臣有一毫迎合之見。則私意障蔽。天理無自而彰。勢必宜寬而或嚴。宜嚴而或寬。旣不能殫對越之誠。又安能適合朕意之所在乎。爾諸臣果能以循理爲矜卹。以執法爲常經。寬猛咸宜。至公至當。則天理之所昭垂。卽必爲朕心之所孚合。是揣摩迎合之私。原可以不事也。朕念一徳一心﹑明良交泰之道。無有大於事天者。是以不憚諄詳縷晰而著明之。爾諸臣其敬聽無忽

○升正紅旗參領李永升﹑爲鑲紅旗漢軍副都統

○盛京戶部侍郎署奉天府府尹王朝恩疏報。復州﹑長寧等三州縣﹑開墾雍正五年分田地九十六頃有奇。下部知之

○甲寅。吏部議覆。山東學政王世琛條奏﹑學正事宜。一﹑兗州府魚臺縣學。請設訓導一員。登州府福山縣學。請添設教諭一員。一﹑濟南府之泰安等三州。兗州府之曹州等三州。旣攺爲直隸州。其從前由六州撥入府學之文武生員﹑請攺歸該州學肄業。並飭各省直隸州﹑照例遵行。一﹑學臣奉差。歲科共有兩次考冊報部。惟生員緣事欠考等項﹑止於歲考報冊內開載。科考俱不開報。嗣後科考報冊。請照歲冊例。並行造報。一﹑鴻臚寺序班。經制六缺。例由直隸﹑河南﹑山東﹑山西﹑四省生員在京者。具呈考補。但此等生員。皆因規避考試。倩人遞呈。並未親身到京。嗣後生員願考序班者。請令取具同鄕京官印結。選取畱寺學習。其疊催不赴考之生。該寺查出除名。仍歸學肄業。一﹑文廟樂舞童。請就近於衍聖公所屬戶人子弟內挑補。如不足額。仍於曲阜縣童生內挑選。一﹑東省衛籍童生。及衍聖公所屬戶人子弟。俱散居各州縣地方。請令於現在居住之地應試。毋許兩地赴考。違者照冒籍例治罪。均應如所請。從之

○添設直隸冷口﹑古北口﹑喜峯口﹑獨石口﹑防守尉各一員。千家店防禦一員。裁古北口﹑喜峯口﹑獨石口﹑防禦各二員。從鑲白旗漢軍都統鄂善請也

○以故科爾沁輔國公薩麻迪子拉錫塞旺﹑襲爵

○乙卯。朝鮮國王李昑﹑遣使奏謝減免貢米恩。宴賚如例

○丙辰。諭內務府。咸安宮房屋。現在空閒。著設立官學。將包衣佐領內管領之子弟﹑並景山官學生內。揀選穎秀者。或五六十名。或一百餘名。入學肄業

○正黃旗漢軍副都統李林森﹑緣事革職。以三等伯王釴﹑爲正黃旗漢軍副都統

○刑部議覆。原任江西巡撫布蘭泰疏言﹑信丰縣民殷志素家僕殷來福仔﹑夥同邱文遠等。偸竊伊主財物。殷來福仔﹑應依奴婢盜家長財物﹑減凡盜一等例。免剌僉流。應如所請。邱文遠等﹑獲日另結。得上�日。查律內監守自盜。並贓論罪。是較平常竊盜﹑擬罪較重。今奴婢盜家長財物。與監守自盜官物者﹑情罪相等豈盜官物者﹑應從重。而盜家長財物者﹑便可從輕乎。況殷來福仔﹑起意勾引外人。同盜伊主財物。情罪尢屬可惡。部議引減等之律定擬。尢屬未協。嗣後奴婢盜家長財物應如何定例之處。該部詳議具奏。尋議﹑向例奴婢偸盜家長財物。罪止於流。是以勾引夥同姦奴罔知儆懼。嗣後奴婢自行偸竊家長財物者請照竊盜律。分別贓數定擬。不準減等。仍行剌字﹑其奴婢起意勾引外人同竊者﹑照凡竊盜律分別贓數遞加一等治罪。贓數滿貫。於一百二十兩以上者照律擬絞監候三百兩以上者。照監守自盜三百兩例擬斬。俱不準援赦。其被勾引之外人。仍照竊盜律分別定擬。從之

○攺陜西階州小川驛歸成縣管轄。從川陜總督嶽鐘琪請也

○丁巳。升大理寺少卿何國宗﹑爲內閣學士﹑兼禮部侍郎

○以翰林院侍講淩如煥﹑提督湖北學政

○戊午。諭內閣。邇年川陜漢土官兵。巢�刀撫番苗。遠涉藏地。效力勤勞。朕心深爲軫念。著動支庫帑銀十萬兩。交與總督嶽鐘琪﹑會同四川提督黃廷桂酌量分別等次。通行賞給。以示朕加恩沛澤之至意

○升大理寺卿性桂﹑爲都察院左副都禦史

○安慶巡撫魏廷珍疏報安慶等府開墾本年分田地二千二百一十五頃有奇。下部知之

○己未。聖祖仁皇帝忌辰。遣官祭景陵

○諭兵部。山東濟寧州﹑有羣盜持械。猝至文武齊集公所。致傷官弁一事。朕思武弁尙有營兵跟隨。而文官祇有衙役書吏。不足備捍禦之用。似應給與防護之人。爾等酌議具奏尋議﹑各省州縣。額設民壯五十名。又有捕役皂快人等。防護未嘗無人。因州縣官視爲具文。不加操練。卒然有事。卽畏避潛藏。請令直省督撫嚴飭各州縣於所設壯丁內挑選壯健能軍器者二十名。用爲長隨。以資防護。該省兩司官﹑給與五十名。道府﹑給與四十名。同知通判﹑給與二十五名。總於各州縣壯丁內揀送。州縣佐貳官﹑亦宜酌量給與。或四名。或六名。卽在本州縣揀選。至所給每年工食銀六兩。不得以荒缺扣減。從之

○庚申。諭內閣九卿。朝審情實人犯。其中情罪稍輕者。昨已降上�日減等發落。其餘應行勾到人犯。今年著停其勾決

○戶部議覆。廣西巡撫金鉷疏言﹑苗地髙椅幾馬二寨。系黔楚粵三省﹑極邊之地。無所專隸。玆據該苗向化輸誠。情願歸隸廣西懷遠縣管轄。但二寨田畝﹑半系新墾。非膏腴可比。應照懷邑下則起科。其二寨人丁。亦應照康熙五十二年續生人丁﹑永不加賦之例。免其編徵丁銀。均應如所請。從之

○鑲藍旗蒙古副都統碩色﹑以老病乞休。允之

○喀爾喀郡王盆素克故。遣官致祭

○壬戌。戶部議覆。江南巡察禦史戴音保條奏。江南鹽務六款。一﹑竈戶之私煎宜禁。一﹑過壩之叢獘宜除。一﹑屯船之偸卸宜嚴。一﹑豪棍之窩頓宜究。一﹑巡防之要害宜明。一﹑審理之推求宜實。均應如所請。行文各巡鹽禦史﹑及該省督撫遵行。從之

○工部等衙門議覆。川陜總督嶽鐘琪﹑遵上�日酌議﹑督理插漢拖輝。工程侍郎通智﹑單疇書﹑摺奏事宜。一﹑插漢拖輝。地方遼闊。開墾田地。可得二萬餘頃。止設新渠一縣。鞭長莫及。請沿賀蘭山一帶。直抵石嘴子爲界。於省嵬營左近。添立一縣。設知縣典史各一員。欽定縣名。鑄給印信。一﹑漢唐二渠。向設水利同知一員。專司其責。今新開六羊渠等處。堤岸甚長。工完之後。皆宜歲修。請添設水利通判一員。專司渠務。一﹑招徠人民。𨿽有四千餘戶。讀書士子。尙屬有限。請學校教官﹑暫停設立。一﹑石嘴子地方。向設營汛防守。今旣設兩縣。宜分移二城。請將守備一員。把總一員。兵一百五十名。移駐添設縣治。把總一員。兵一百名。駐於新渠城內。一﹑鄂爾多斯﹑向在闇門交易。今旣開渠築堤。招集民人。請將市口移於石嘴子墩臺。按期貿易。仍令守備把總稽查彈壓。庶不致借端生事。均應如所請。得上�日。建立學校一條。據奏招徠人民。已有四千餘戶。朕思其中亦多讀書之人。若必俟人文蔚起。始行考取。恐遠方士子。目前阻其讀書上進之階。應將兩縣中﹑現在讀書願就考試者。許其附入鄰近州縣內考試。酌量加額收錄入學。俟兩縣人文漸盛。建學設官之日。仍行撥入本學。庶爲妥協。余依議。尋定新設縣名﹑曰寶丰

○予故原任吏部左侍郎加尙書銜致仕李旭升﹑祭葬如例

○癸亥。諭戶部。今年江西省。有數縣稍歉雨澤。恐明春米價昂貴。著將本年起運漕糧內﹑截畱十萬石。存貯本省。以備將來之用

○甲子。諭兵部。向來預備軍需。如采買騾馬﹑制辦物件之類。不肖有司。往往虛耗國帑。派累民閒。種種獘端。朕知之甚悉。已降上�日屢行申飭禁止。而此風尙未全攺。朕愛養斯民。不使絲毫擾累。凡軍務所需。悉動帑金。照時價購辦。又恐承辦官員﹑預畱將來核減之地。稍借民力以助公事。特令嶽鐘琪等﹑核定折中價值。儻時價可減。卽爲節省。或定價不敷。據實奏加。此皆體卹官員﹑撫綏黎庶之至意也。儻嗣後承辦各員﹑再有克扣短髮侵蝕等獘。其罪誠不可逭。若參革之後。必俟審擬定案﹑方行著追。則百姓守候補領之價。必致累月經年而不能得。深可軫念。嗣後一經題參摘印。卽照數核明克扣之價。先動軍需銀兩。傳集百姓。如數找給。仍將該員於本境枷號勒限追完。如逾限不完。嚴加治罪。庶貪墨之人﹑知所儆懼。而軍需有益。民無擾累矣

○實授拉歆﹑爲正白旗領侍衛內大臣

○乙丑。諭內閣。湖南官員養廉。已令該撫將﹑通省耗羨計算。均勻分給。又該省各府雜稅銀兩項下。有報出贏餘銀七千二百二十兩。著該撫將此項添入。亦可少資各官養廉之用

○丁卯。冬至。祀天於圜丘。上親詣行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○停止次日朝賀

○戊辰。諭內閣。江西布政使王承烈﹑升任來京。奏稱布蘭泰﹑在江西巡撫之任。每事過於嚴刻。朕因著令來京。面加詢問。布蘭泰﹑本一微末之人。朕因其居心謹愼。操守尙好。是以歷任擢用爲湖南巡撫。後見其居官辦事。識見褊小。已降上�日調回。授爲侍郎。適江西巡撫未得其人。復將伊調撫江西。並諭伊云﹑江西事務。自邁柱整頓後。汝可遵守。安靜辦理。乃伊到江西後。復蹈故轍。並無攺悔之念。伊兩任內所辦之事。所奏之摺。朕見其苛刻瑣細。不知爲政大體。朕隨事切加訓誨。所以批諭之者。剴切詳明。至再至三。現在收貯。俱發與大臣﹑及王承烈看過。原不待王承烈之陳奏而後知之也。所以將伊調回者。意欲面行詢問。並加訓諭。尙冀其或能悛攺。乃伊奏稱臣在江西所辦事件。往往從重從嚴。待皇上敕攺。使恩出自上。朕一聞此語。心中爲之戰栗。不覺汗流浹背。夫辦事之道。惟在秉公得理。中正無偏。今有意嚴刻。先爲過甚﹑以待折中。必朕畱心體察。方得更攺。而伊又未預先奏明。朕又安從逆料其有心過嚴﹑而事事皆爲駁正乎。況巡撫所辦地方事務。不陳奏於朕前者甚多。安可預存嚴厲之見乎。布蘭泰深負朕恩。溺職已甚。著革職

○戶部議覆。護理江西巡撫印務。布政使李蘭疏言﹑直省州縣各官。到任日期。向來止報吏部。不報戶部。是以交盤遲延。戶部無從查核。請將到任日期。報明戶部。卽以到任日爲始。定限兩月。交盤錢糧。逾限題參。應如所請。得上�日。向來州縣交盤錢糧倉谷。俱以兩月爲限。但額徵數少之地方。自可依限淸楚。其額數繁多之處。定限未免太迫。嗣後州縣錢糧﹑交代五萬兩以上者。令展限一个月。十萬兩以上者。展限兩个月。十五萬兩以上者。展限三个月。著爲定例。通行直省。一體遵行

○添設欽天監西洋人監副一員

○己巳。調河南按察使納海來京。調廣東按察使公元﹑爲河南按察使司按察使。以廣東惠潮道樓儼﹑署理廣東按察使司按察使

○兵部議覆。黑龍江將軍那蘇圖等疏言﹑黑龍江等處。八旗索倫打虎兒。三十九佐領內。有襲與伊等子弟者。亦有輪流補放者。因向無定例。每遇缺出。不免互相爭訟。查索倫打虎兒三十九佐領內。所有噶那遜等十七佐領。向未將他姓之人補放。請俱授爲世襲佐領。遇有缺出。卽於伊等子弟內揀選補放。其畢爾衝額等二十二佐領。向非承襲之缺。請俱定爲公中佐領。如遇缺出。於各旗防禦驍騎校內挑選補放。均應如所請。從之

○辦理藏務吏部尙書查郎阿等遵上�日覆奏。查陜省進藏兵丁。共八千名。此內除畱於木魯烏蘇之東蒿沁察罕哈達兵二千名。坐站兵一千八十名。現至藏兵四千九百二十名。四川進藏兵。共四千名。此內除畱於黎烏齊兵二千名。坐站兵五百名。現至藏兵一千五百名。雲南進藏兵三千名。於羅隆宗畱兵二千名。乂木多畱兵一千名。臣等謹遵諭上�日。揀選陜西兵一千名。四川兵一千名。交與駐札西藏之大臣邁祿﹑周瑛﹑副將馬紀師。並酌量派出陜西四川遊擊守備千把等官。令其駐札。以備差遣。達賴喇嘛﹑於二十三日自藏起程。所撤兵丁。分作五隊。第一隊﹑副將惠延祖﹑帶領寧夏兵一千五十名。第二隊﹑臣查郎阿﹑馬喇﹑帶領西安滿洲兵四百名。固原兵五百名。四川兵一百名。副將周起鳳﹑將達賴喇嘛﹑在臣隊內防護。令副將楊大力﹑帶領四川兵四百名前行。第三隊﹑參將王有循﹑帶領督標兵四百九十名。涼州兵二百三十名。第四隊守備戴義雄。潘世喜﹑帶領固原兵七百五十名。第五隊﹑總兵官周開捷﹑帶領西寧兵八百名殿後。以次起程。其雲南總兵官南天祥﹑原率領兵一千名。駐札乂木多。今西藏事方平定。且將達賴喇嘛。移往裏塘。請將乂木多兵丁。於藏兵未撤之先。暫令駐札。以便應援。奏入。報聞

○廣東將軍蔡良﹑參奏左營中軍副將金國泰﹑右營遊擊吳廷元﹑酗酒不職。得上�日。廣東文武官員。每以飲酒宴會爲事。相習成風。今將軍標下將弁。羣聚酗飲。致相爭毆。此風不攺。官箴安在。書經以三風十愆。儆於有位。曰敢有恆舞於宮。酣歌於室。時謂巫風。又曰卿士有一於身。家必喪。古訓所垂。豈非官方之炯戒。嗣後﹑該督撫將軍。應將屬員嚴加申飭。其或不悛。卽行參處。大凡居官者或遇節令之期。或有喜慶之事。設酒開筵。原所不禁。若以酒食遊戲。徵逐應酬。不惟玩愒時日。廢弛政務。並起忿爭結怨之端。有關大體。各省文武大臣。俱宜約束屬員。時加訓誨。庶於風俗官方﹑並有裨益

○喀爾喀輔國公冊淩巴爾故。遣官致祭

○庚午。諭戶部。廣西梧潯二廠稅課。每年贏餘銀三萬一千四百餘兩。著交與該撫。賞給府州縣﹑及佐貳官﹑以爲養廉。其雍正四年四月以前。各官所收贏餘銀兩。俱從寬免其追賠

○又諭。朕前降上�日。令江南浙江各截畱漕米十萬石。以濟閩省之用。今據福建總督髙其倬奏稱﹑十萬石可以敷用。著將江浙漕米各運五萬石赴閩。其餘仍起運來通

○升四川夔州府屬達州爲直隸州。兼轄東鄕太平二縣。從川陜總督嶽鐘琪請也

○辛未。諭內閣。山東濟寧州城內。匪類糾黨。劫獄盜庫。拒捕傷人。大幹法紀。在城之文武官弁等。督率兵丁並力擒拏。登時俱獲未令兔脫一犯。甚屬可嘉。此案內被傷身故之兵丁數人。因擒捕凶犯。奮不顧身。深可憫惻。應加恩照陣亡例賞卹。其被賊斫傷數人。及擒賊有功之官弁兵丁。俱應照軍功例﹑議敍賞賚。著河道總督﹑會同山東督撫查明分別等次具奏。知州髙令樹家屬。被賊斫傷。𨿽未致命。亦可軫念。著賞銀一千兩。髙令樹﹑平日居官如何。著該督撫查奏。凡州縣捕役原爲緝盜安民而設。濟寧州此案盜犯。聞其蓄念設謀已久。何以該州官員捕役。平時旣漫無覺察。而臨時又畏避不前。則捕務廢弛可知。著該督等一並嚴察議處奏聞。凶犯劫獄之日。若在監人犯。有未敢隨眾妄動者。則系畏法攺過之人。亦著查明奏聞。著該部分別請上�日。減等發落

○壬申。管理旗務王大臣等議覆。正紅旗漢軍副都統韓光基奏言﹑向來八旗。每兩旗共立官學一所。令請增添四所每旗各立一學並增添教習四員。每學各用一員。其讀書之人。二十歲以下。十歲以上。俱令入學肄業。至八旗因公降革人員。應請交與八旗大臣等。擇其可用者引見。遇缺補用。以贖前愆。其革退兵丁。請擇其可用者﹑仍準挑兵。均應如所請。從之

○戶部議覆。刑部尙書勵廷儀條奏。禁止販賣私鹽四款。一﹑窩頓私販之家宜究。一﹑無引私鹽之禁宜嚴。一﹑獲鹽不獲人。槪行免追之例宜明。一﹑有司拏獲不報。及減多報少之罪宜重。均應如所請。從之

○癸酉。升太常寺卿傅徳﹑爲大理寺卿。仍兼理太常寺卿事

○雲貴廣西總督鄂爾泰疏言﹑滇省無著虧空銀兩。屢次移咨各原籍查追。俱稱無產可變。𨿽將本身家屬。監禁嚴比。不過徒稽歲月。究於錢糧無補。查滇省欺隱田土內。有漏報勛莊叛產等項。不自行首報。別案發覺審出。應令納價。準爲己業。又滇省現任官委署他任者。其署任內養廉。現議扣畱一半。以此二項。代補遠年無著虧空。約計兩年可以全楚。得上�日。雲南邊遠地方。非近省可比。數年以來。各官遵依鄂爾泰教導。辦理地方事務。甚屬效力。其署任內重收養廉之處。不必扣除一半。又欺隱田土納價之項。著存公備用。至於通省無著虧空﹑共二萬六千六百餘兩。該督旣稱實系無可著追。著開恩豁免

○甲戌。以鑲紅旗漢軍副都統張溥﹑署廣西提督

○調貴州安籠總兵官蔡成貴﹑爲廣西右江總兵官。升貴州黎平副將哈元生﹑爲貴州安籠總兵官

○一統志總裁大學士蔣廷錫等奏言﹑本朝名宦人物。各省誌書旣多缺略。卽有采錄。又不無冒濫。必得詳查確核。棌其行義事迹。卓然可傳者。方足以勵俗維風。信今傳後。請諭各該督撫﹑將本省名宦﹑鄕賢﹑孝子﹑節婦﹑一應事實。詳細查核。無缺無濫。於一年內保送到館。以便細加核實。詳愼增載。得上�日。朕惟誌書與史傳相表裏。其登載一代名宦人物。較之山川風土。尢爲緊要。必詳細確查。愼重采錄。至公至當。使偉績懿行。逾久彌光。乃稱不朽盛事。今若以一年爲期。恐時日太促。或不免艸率從事。著各省督撫﹑將本省通誌。重加修輯。務期考據詳明。摭采精當。旣無闕略。亦無冒濫。以成完善之書。如一年未能竣事。或寬至二三年內﹑纂成具奏。如所纂之書﹑果能精詳公當。而又速成。著將督撫等官。俱交部議敍。儻時日旣延﹑而所纂之書﹑又艸率濫略。亦卽從重處分。至於書中各項分類條目。仍照例排纂。其本朝人物一項。著照所請。將各省所有名宦﹑鄕賢﹑孝子﹑節婦﹑一應事實。卽詳查確核。先行匯送一統志館。以便增輯成書

○乙亥。諭戶部。滇省邊鎭諸臣。用度不敷。朕深爲軫念。著將報明公件餘剩銀一萬三千兩。全行賞給提鎭等官。以爲養廉。若有贏餘。令該提鎭酌爲營伍公事之用。以副朕眷念邊鎭之至意

○諭兵部。雲南等省﹑所有苗蠻犭�農獞。種類甚多。殘忍性成。逞凶嗜殺。剽掠行旅。賊害良民。又或劫去人口。重價勒贖。所以爲內地平民之害者。不可枚舉。而眾苗之中﹑又復互相仇殺。爭奪不休。於其所轄土民。則任意傷殘。艸菅人命。朕念普天率土之民。皆吾赤子豈肯令邊省蒼黎。獨受苗人之侵擾。而苗眾繁多。朕亦不忍聽其獨在徳化之外。是以從封疆大臣之請。巢�刀撫兼行。切加訓誨。務以化導招徠爲本。不可脇以兵威。或致多有殺戮屢頒諭上�日甚明。今幸數年之內。苗人陸續歸誠者甚眾。將來可望地方寧謐。但官弁士卒。跋涉於深林密箐之間。歷險峻之區。染瘴癘之气。而苗性狡獪反覆。當用兵之際。往往詭詐負嵎。出其不意。以致官兵受傷。亦閒有之事。夫弁兵受國家多年教養之恩。𨿽臨陣捐軀。義不避難。但以蠢然無知之苗蠻﹑而致損我義勇之士卒。得失不足相抵。朕心深爲憫惻。除已降上�日賜卹賞賚外。其雲南﹑貴州﹑四川巢�刀撫苗蠻之官弁兵丁。從前若有預借銀兩。俱免其還項。陣亡之官弁兵丁。著照陣亡例﹑加倍賞給銀兩。得病身故﹑及受傷之官弁兵丁。著照陣亡例﹑賞給銀兩。俱交與鄂爾泰﹑嶽鐘琪﹑各於所屬確查動帑。遵上�日賞賜。務俾均沾實惠。以副朕優卹弁兵之至意

○吏部議覆。署貴州巡撫沈廷正疏言﹑黔省命盜案件。向援苗例。多屬外結。後經督臣鄂爾泰題準﹑民苗一切案件。皆扣限完結。今據司詳﹑定番﹑普定等州縣﹑土苗命盜各案。從前各官。旣不依限緝審。逾限又不查參。若將接任之員﹑一例議處。又屬冤抑。請將所報各案疎防承緝之官﹑自雍正元年起﹑以題明準到部覆之日爲始。逐案分別。按限查參。應如所請。得上�日。苗民案件。扣限完結。系雍正五年所定之例。其官員等處分之處。著從雍正六年起﹑照例扣限查參。六年以前案件。免其查揭

○雲貴廣西總督鄂爾泰疏報﹑雲南等府開墾本年分田地九百四十三頃有奇。下部知之

○丙子。諭戶部。蘇州巡撫所屬七府五州。自康熙五十一年起﹑至雍正四年﹑未完地丁錢糧。積至八百一十三萬八千餘兩。其中蘇﹑松﹑常三府。太倉一州。積欠最多。自一百四十餘萬兩﹑至一百八十餘萬兩不等。朕念切民瘼。凡閭閻疾苦。周知洞悉。此未完錢糧﹑或有產去糧存﹑而不能完納者。或有人產已盡﹑而無可催追者。又或有從前遇歉收之歲﹑而地方官匿荒未報。小民無力輸將。致成拖欠者。累積十餘年之久。其數至千百萬兩。但其中有或本系該地方官虧空﹑而希圖卸脫﹑捏作民欠者。或糧戶已經交納﹑而姦胥蠹役﹑侵蝕入已﹑仍作民欠者。是此項未完﹑大約官虧空者十之一二。吏侵蝕者十之三四。其實系民欠﹑不過四五而已。在貧窶之民﹑固不能爲無米之炊。而官吏因緣作獘。蠹國害民。情罪可惡。若非徹底淸釐。卽欲加惠於百姓﹑其道無由。是以從前令張楷﹑將江蘇民欠﹑淸查分晰。張楷並不淸查。奏稱俱系民欠。請分年帶徵。朕𨿽姑允其請。意甚未愜。鄂爾泰﹑於蘇州布政使任內。實力稽查。將有頭緒。時以雲南巡撫職任綦重。將鄂爾泰補授。而淸查之案﹑又未竟其事。後陳時夏到任之後。一味怠忽疲玩。毫無整理釐剔之心。將從前分年帶徵之項。一並催追。以致小民艱於輸納。地方官又奉行不善。日事敲撲嚴比。七府五州之黎庶。不得沾被恩澤。朕心深力軫念。乃陳時夏又奏稱蘇松積欠。難於淸結。從前旣蒙聖恩蠲免浮糧。今請以舊欠之糧﹑均派於新糧戶內。分年徵收。以抵補積欠。夫蘇松浮糧。朕仰承皇考聖心。每歲額免四十五萬兩。煌煌明上�日。布告億兆。豈有旣蠲正額﹑而復借此抵補積欠之理。朕以誠信待天下臣民。寧肯爲巧許之術乎。且舊欠自有本人。卽非本人。亦自另有著落。若捨此不追﹑而均派新糧。是刁民因積欠而得利。良民因先輸而倍徵。從此人人效尢。誰復輸供正賦。況以舊欠派入新糧﹑舊欠未必全完。而新糧又致欠缺。此種狂悖之論。不過因朕畱伊在蘇州淸理未完。一時不能脫身。藉此艸率完結耳。今尹繼善現在淸查。尹繼善初任封疆。玆事煩重。非一人心力所能辦理。蘇松等七府﹑太倉等五州。歷年帶徵地丁錢糧。著一槪暫停徵比。俟朕派員前往﹑與該地方官協理淸查。將各州縣官侵若干。吏蝕若干。實在民欠若干。一一釐剔淸楚。朕當再降諭上�日。戶部卽遵諭行令該督撫。徧行出示曉諭。其派員分查之處。著戶部詳悉定議具奏

○命內閣學士班第﹑副都統羅密﹑往庫倫地方。會同王丹津多爾濟﹑修建廟宇。侍郎張保﹑原任巡撫布蘭泰﹑往多倫腦兒。會同王色登惇多卜﹑修理廟宇

大淸世宗敬天昌運建中表正文武英明寬仁信毅大孝至誠憲皇帝實錄卷之七十五

大淸世宗敬天昌運建中表正文武英明寬仁信毅大孝至誠憲皇帝實錄卷之七十六

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正六年。戊申。十二月。丁丑朔。以刑部右侍郎彭維新﹑充經筵講官

○陜西巡撫西琳疏言﹑陜西西鄕縣無著浮糧﹑於雍正元年﹑奉上�日永行免徵。並蠲除康熙六十年以前舊欠在案。今查該縣﹑尙有六十一年分未完銀一千三百兩。應請一並豁免。從之

○戊寅。上詣恩佑寺行禮畢。幸圓明園

○己卯。上自圓明園﹑幸淨明園駐蹕

○調正藍旗滿洲都統希爾根﹑爲鑲黃旗蒙古都統。升正藍旗滿洲副都統查爾泰﹑爲本旗滿洲都統

○雲貴廣西總督鄂爾泰疏報﹑貴州苗拜﹑克猛﹑長寨﹑古羊等生苗。共一百四十五寨。願附版圖。輸納糧賦。下部知之

○庚辰。上於玉泉山大閱。賜扈從內大臣﹑及大臣官員兵丁等﹑貂皮﹑甲仗﹑緞疋﹑銀兩各有差

○上幸圓明園

○辛巳。上回宮

○振武將軍宗室公巴賽疏報﹑鄂爾昆集爾麻泰圖拉等處屯田﹑收獲靑稞麥﹤麻木﹥共二千八百四十石有奇。下部知之

○壬午。孝惠章皇后忌辰。遣官祭孝東陵

○丙戌。諭兵部。李衛自簡任浙江總督以來。凡保舉武弁。俱極允協。具見畱心營務。嗣後下江軍政舉劾。著總督範時繹﹑張大有。會同李衛辦理

○丁亥。諭戶部。朕惟善政養民。利賴必資地力。而率作興事。倡先端藉縉紳。惟玆寧夏所屬之插漢拖輝。地廣土饒。水利充裕。朕特遣大臣﹑會同該督撫等。悉心經理浚治渠道。設縣築城。募民墾種。次第修舉。行見人民樂業。饒沃殷阜。漸成西北蕃庶之區。此朕經國裕民之至計。欲使地無遺力。而亦寧夏一方人﹑數千百年未興之樂利也。聞彼中得水可墾之地。計二萬餘頃。每戶以百畝授田。可安置二萬戶。朕已諭令廣行召募遠近人民。給以牛具籽種銀兩。俾得盡力開墾。給爲世業。惟是原議寧夏本籍現在出仕文武官員。俱令開墾授業。俾爲世享之利。今聞報墾者寥寥。記曰。貨惡其棄於地也。力惡其不出於身也。況乎上以急公而裕國。下以力本而厚生。縉紳者﹑小民之望也。果能身先倡率。則民間之趨事赴功者必眾。凡屬本籍之人。不論文武官員。或現任。或家居。均當踴躍從事。急先墾種。不可觀望因循。耽延善舉。凡玆所墾地畝。俱照原議﹑給爲世業。三年起科。果能使沃土腴田﹑有廣收之益。無閒曠之區。則不但於體國經野之謨。重有攸賴。而經營世產。伊等子孫﹑亦蒙永遠之澤矣

○議政王大臣等遵上�日議覆。辦理西藏事務吏部尙書查郎阿等奏稱﹑頗羅鼐原在後藏與唐古特相居日久。眾皆信服。應遵上�日令頗羅鼐總管後藏事務。自後藏至岡底斯阿里等處。俱令其管理。其前藏事務。訪問素爲土伯特信服之人二名﹑授爲噶隆。據頗羅鼐保選二人。一名色朱特色布騰。一名策淩旺紮爾。俱系大員之子。素爲人所敬重。臣等見二人誠實明白。卽令管理前藏。授爲噶隆。但招地初定。新放二噶隆。辦理恐不能妥協。頗羅鼐辦理噶隆事務。爲人心服。查前藏後藏﹑相離不遠。事可兼辦。臣等暫令頗羅鼐統管前藏後藏。俟達賴喇嘛遷移完畢。招地撤兵。再令頗羅鼐專管後藏。均應如所請。從之

○己丑。諭刑部。今年各省秋審情實人犯內。有情罪略可原者。已於勾到之時﹑攺爲監候。刑部情實人犯。今年暫停處決。其情罪略可原者。分別減等發落。至於督撫九卿﹑所擬緩決之犯。論法﹑則均有應得之罪。而其中情事不一。尙有彼輕於此﹑稍可從寬者。或因一朝之忿﹑奮不顧身。或因纖毫之利﹑偶相爭角。或因旁觀不平而致斗。或因被打情急而還毆。似此類者。均非有謀害之念於平日。並無必殺之意於臨時。祗以愚民無知。好勇斗狠。遂致陷於重辟。𨿽悔難追。深可憫惻。玆朕再四酌量。特施法外之仁。將此等人犯﹑照可矜人犯﹑免死減等之例發落。伊等試思。生於人世。同爲父母妻子所倚賴之身。何苦捨命輕生。自罹法网。縱使終身緩決。亦只於囹圄之中﹑幽囚待斃。不亦大可哀乎。今幸遇國家寬典。特予矜全。從此再生之年。皆爲遷善之日。當知恩不可以幸邀。法不可以再試。痛自悔恨。悛攺前非。共爲良善之民。倘或再有過犯。則斷乎不能苟免矣。著該督撫於各犯發落之時。將朕此上�日﹑明白宣諭。加意訓誡。務令人人攺過自新。以副朕矜卹下民之至意

○授裕親王廣祿姊爲縣君。婿多爾吉護﹑爲固山額駙

○升陜西洮岷副將顏淸如﹑爲陜西延綏總兵官

○升陜西鞏昌府屬之秦﹑階﹑二州爲直隸州。以淸水﹑秦安﹑禮﹑兩當﹑隸秦州。文成二縣﹑隸階州。攺徽州爲徽縣。亦隸秦州。徽州原設州判一員。攺爲階州州判。原設吏目一員。攺管徽縣典史事。原設學正一員。攺管徽縣教諭事。從川陜總督嶽鐘琪請也

○旌表盛京錦縣烈女﹑才柱才女才氏。拒姦不污。投繯殞命。給銀建坊﹑入祠致祭如例

○辛卯。諭兵部。達賴喇嘛來居裏塘。已派副都統鼐格﹑前往迎接駐札照看。鼐格缺﹑著派都統巴爾米忒前往

○以鑲白旗滿洲都統拉錫﹑署直隸天津都統

○戶部議覆。西安布政使署甘肅巡撫張廷棟奏言﹑甘省由前任巡撫石文焯﹑收買小錢。攺鑄大錢。擾民已甚。請暫停鼓鑄。應如所請。得上�日。從前禁止小錢之時。伊都立曾奏請收買小錢。朕嚴飭伊都立﹑以民間行使小錢已久。今若將小錢盡收入官。倘一時未能多鑄大錢。則民間市易。不敷所用。大有不便。伊都立遵朕諭上�日而止。甘肅巡撫石文焯﹑又奏請發帑收買小錢。暫開鼓鑄。朕批諭云﹑所陳開鑄一事。朕詳細斟酌再諭。若因不能禁止小錢。欲藉此爲良策恐未必所毀錢銅﹑能敷新鑄之用也。小錢之禁。不可急驟。暫寬候上�日。乃石文焯並不遵奉候朕再降諭上�日。復具摺懇請收錢開鑄。朕以石文焯身在地方。屢次懇切陳奏。必確有所見。是以允其所請交部準行。不意收錢開鑄之獘。煩擾驛站。貽累官民。至於如此。是石文焯之屢奏。不過固執已見。文過飾非而已。石文焯﹑身爲封疆大臣。不將所行之事﹑籌畫萬全。遽行屢次陳奏。甚屬艸率。著將石文焯交部議覆

○靑海厄魯特紮薩克輔國公冊淩故。遣官致祭

○壬辰。諭兵部。達賴喇嘛自藏起程。明年二月初可至裏塘。此地原有喇嘛寺院。可以居住。著四川重慶總兵官任國榮﹑帶領進藏兵丁二千名。前赴裏塘暫住防護。弁兵等﹑天寒路遠﹑效力勤勞。應加賞賚。以示軫念。達賴喇嘛初至裏塘。其應支供給。預爲辦理。重慶總兵印務。著嶽鐘琪委員署理

○江南江蘇按察使董永芠﹑緣事革職。調浙江按察使馬世烆﹑署江南江蘇按察使司按察使。升戶科給事中方覲﹑爲浙江按察使司按察使

○三等精奇尼哈番英敏﹑緣事革退。以其弟英俊襲替

○癸巳。禮部恭奉太祖髙皇帝﹑孝慈髙皇后﹑太宗文皇帝﹑孝端文皇后﹑孝莊文皇后﹑世祖章皇帝﹑孝惠章皇后﹑孝康章皇后﹑聖祖仁皇帝﹑孝誠仁皇后﹑孝昭仁皇后﹑孝懿仁皇后﹑孝恭仁皇后加上尊謚冊寶。安奉太廟。上親詣行禮

○甲午。大學士朱軾﹑以積屙未痊。奏請解任調養。得上�日。卿才具優長。品行端謹。老成練達。勤敏和衷﹑朕所深知。正資倚任。今偶患咳嗽之癥。自可從容調理。待其痊可。向來漢大學士﹑多用二員。現今閣中有大學士張廷玉﹑蔣廷錫﹑二人辦理。實無曠缺。卿當頤養之時。必須寬懷澄慮。不以事物攖心。自然藥餌有功。漸次平復。以慰朕之殷懷。今若以久未入直。仍慮及內閣職務。𨿽矢心匪懈。具見卿之悃誠。而思慮紛縈。殊有乖於調攝之道。朕昨以卿抱病多時。特遣內大臣前往看視。聞卿於內大臣之前﹑力疾叩謝。禮數繁多。甚覺勞頓。次日淸晨。又至宮門謝恩。是轉增朕心之不安。於義深爲未協。朕知卿素性拘謹。舉動備極小心。是以比來一切飲饌服食之類﹑未便頻頻頒賜。正所以冀卿之安逸。望卿之速痊也。嗣後宜恪遵朕訓。時加頤養。導引中和。節勞靜攝。卽受朕恩賚。亦免其拜跪。始於病體爲宜。卿年尙未老。若調攝有方。自然全愈。爲朕宣力之處甚多。此時不必以解退陳情。用是特手書諭上�日賜卿。其悉朕惓惓之至意

○四川巡撫憲徳奏言﹑西藏烏蒙等處。辦運軍需。蒙恩動用倉谷。毋許絲毫累民。今崇慶州紳衿士庶。以已資代辦。谷數至三千餘石。及催令赴倉領回。皆稱情願捐輸。畱爲本州儲備。得上�日。該州士民﹑慕義急公。情詞肫摯。此皆聖祖仁皇帝六十餘年﹑深仁厚澤﹑浹髓淪肌之效。朕心甚爲慰慶。著將崇慶州雍正七年額徵錢糧﹑全行蠲免。以示格外加恩善良之至意

○左副都禦史甘汝來﹑緣事革職。升太僕寺卿陳良弼﹑爲都察院左副都禦史

○復設江南海州營守備一員。駐淸口鎭。從漕運總督張大有請也

○乙未。升福建福州左翼副都統阿爾賽﹑爲福建福州將軍

○旌表河南鄧州烈女﹑王文秀女王氏。被劫不污。自刎完貞。給銀建坊。入祠致祭如例

○丙申。大淸律集解附例告成。總裁纂修各官﹑交部議敍

○大學士九卿等議奏﹑倉場米石虧空。應著落前任監督各官攤賠。得上�日。倉儲關系天庾。最爲緊要。從前倉務廢弛。獘竇叢生。不得不嚴加整頓。凡所以淸查虧空﹑治罪分賠者。總欲令後人知所儆戒也。今倉場各官﹑俱已奉法。積獘漸淸。人情咸知警惕矣。此項虧折余米。歷年已久。其爲何年何人之虧空實難確指用沛特恩。將此數十萬攤賠米石。槪行豁免。內有已經賠補者。其急公守法之心。甚爲可嘉。著照數給還。並交部議敍。以示獎勵

○吏部議覆。巡察順天等處禦史苗壽奏言﹑順天府屬二十五州縣衛﹑驛傳糧餉。向系通永霸昌二道分轄。嗣因直屬興舉水利。將通永道缺攺爲河道。所司河務多於水次辦理。從前一切職掌。未能兼顧請將通永道舊轄各州縣衛﹑應行承辦之事。悉歸霸昌道管轄。應如所請。從之

○又議覆廣西巡撫金鉷疏言﹑思明一州地方狹小毋庸專設流官。其就近之思明知府。又系土司。從無統轄流官之例。請將該州仍歸太平府管轄。應如所請。從之戶部議覆廣西巡撫金鉷疏言﹑桂林府屬澇江等處各礦請召募本地殷實商人。自備資本開采。所得礦砂。以三歸公。以七給商。其梧州府屬之芋莢山。產有金砂。請另委員辦理。再﹑粵西貧瘠。銅器稀少。如開采得銅。並請價買。以供鼓鑄。均應如所請。從之

○命河南開歸河道﹑分巡南汝道。山東分守濟東道﹑分守登萊靑道。並加水利銜。各府同知通判﹑及各直隸州同州判﹑並兼管水利。聽道員調委。從河東總督田文鏡請也

○裁直隸古北口同知一員。從巡察順天等處禦史苗壽請也

○丁酉。諭內閣。從前西藏用兵之時。頗羅鼐甚爲效力。蒙聖祖仁皇帝授爲紮薩克臺吉。上年西藏噶隆等﹑因嫉妒爭權。彼此不睦。阿爾布巴﹑隆布柰﹑紮爾鼐﹑暗結匪類。公然肆惡。將朝廷敕封貝子﹑總理事務之康濟鼐﹑擅行殺害。並欲害及頗羅鼐。頗羅鼐受其逼迫。領兵爲康濟鼐復讎。將逆黨罪狀奏聞。是以朕特遣大臣等﹑領兵前往。究問情由。以便分別治罪。頗羅鼐聞大兵將至。率眾奮勇前驅。直抵藏地。阿爾布巴等﹑力屈勢窮。被各寺喇嘛等﹑拘執獻出。欽差大臣到彼。一一究問。盡得其悖逆妄亂之情。已將阿爾布巴等﹑及逆黨正法西藏。殲此渠魁。黃教可興。番眾可輯。頗羅鼐﹑深知大義。討逆鋤姦。俾無辜受害者﹑得雪沈冤。背上�日肆行者。早正刑辟。甚屬可嘉。著封爲貝子。以獎義勇。以昭國憲

○戊戌。諭兵部。哈密駐防官兵﹑每年輪換。定期於十二月內派往。朕思臘月天寒。艸枯水凍。官兵跋涉爲難。查從前甘肅官兵﹑駐防哈密。有五月內更換之例。今仍著於五月內派往

○己亥。工部議覆。盛京戶部侍郎兼理奉天府尹王朝恩條奏﹑各省修造戰船。舊例解送總督親驗。總督或轉委中軍。以致監造文員﹑每被需索。兼多徇隱。是以船隻工料﹑皆屬虛糜。其實不能堅固。請嗣後修造戰船。各該督撫﹑務須親驗。應如所請。得上�日。戰船關系緊要。若僅委中軍驗看。或彼此瞻徇情面。不據實詳覆。致使物料柔脆。不能經久。嗣後修造戰船。當造成之日。其船廠附近省城者。著在城之督撫提鎭﹑及布按兩司﹑親往驗看。其船廠離省遠者。著附近府城之文武大員﹑公同驗看。務令修造堅固。倘有不能堅固﹑及浮冒侵蝕等獘。卽行題參治罪。庶承修之文職﹑有所顧忌。不敢艸率浮銷。而監工之武弁﹑亦可免借端需索之獘。著該部遵諭速行

○庚子。諭戶部。江南錢糧﹑積欠甚多。總理務在得人。分查亦須專責。著戶部侍郎王璣﹑刑部侍郎彭維新前往。會同署巡撫尹繼善﹑巡察禦史伊拉齊﹑布政使趙向奎﹑總理其事。其分查各府大員。蘇州府﹑著交與知府徐永祐。蘇郡事務煩多。著該督撫委員代理。松江府﹑著派浙江杭嘉湖道王溯維。其杭嘉湖道員缺﹑著李衛委員署理。常州府。著派蘇松糧道馮景夏。若馮景夏輪當押運之年。著總漕張大有﹑委員代管押運。鎭江府﹑著派福建汀漳道朱鴻緒。太倉州﹑著派湖廣嶽常道溫而遜。而汀漳道﹑嶽常道印務。著該督撫委員署理。江淮揚三府﹑及徐通邳海四州﹑分查大員。著各部院堂官﹑於在京科道﹑及部屬內﹑揀選保舉引見派出。至協查各府所屬州縣。應用四十餘員。亦著各部院堂官﹑於候補候選州縣﹑及曾任江南之州縣﹑因公掛誤﹑無虧空未完者。各舉所知。並將吏部記名人員﹑一並帶領引見。候上�日命往。若在京派往之員。或不敷用。或不能勝任。著尹繼善﹑趙向奎﹑徐永祐﹑王溯維﹑馮景夏﹑朱鴻緒﹑溫而遜﹑將所知堪任淸查之員。各行保舉。該署撫會同總理大臣奏聞。現今浙江總督李衛﹑管理江南督緝之事。此淸查積欠事務。亦令李衛與聞。其總理大臣﹑分查協查各員。作何分別﹑給與日用養廉之資。著該部議奏

○解陜西西安巡撫西琳任。以陜西西安布政使張廷棟﹑署西安巡撫

○陜西西安右翼漢軍副都統賽都﹑緣事革任。調鑲黃旗漢軍副都統張正文﹑爲陜西西安右翼漢軍副都統

○陜西西安右翼滿洲副都統朱蘭泰﹑年老休致。調陜西寧夏副都統蘇穆爾濟﹑爲陜西西安右翼滿洲副都統

○辛丑。孝莊文皇后忌辰。遣官祭昭西陵

○壬寅。擢吏部郎中馬爾泰﹑爲工部額外侍郎

○陜西安西總兵官潘之善﹑患病解任。以陜西興漢總兵官曹勷﹑署陜西安西總兵官。陜西西鳳副將董紹祖﹑署陜西興漢總兵官

○甲辰。歲募。祫祭太廟。上親詣行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○遣官祭太歲之神

○乙巳。賜朝正外藩科爾沁﹑翁牛特﹑四子部落﹑鄂爾多斯﹑紮魯特﹑喀爾喀﹑阿霸垓﹑阿霸哈納﹑敖漢﹑毛明安﹑克西克騰﹑巴林﹑蒿齊忒﹑杜爾伯特﹑吳喇忒﹑阿祿科爾沁﹑喀喇沁﹑土默特﹑厄魯特﹑靑海厄魯特﹑蘇尼特﹑輝特﹑圖爾古特﹑烏朱穆秦﹑哈密﹑王﹑貝勒﹑貝子﹑公﹑額駙﹑臺吉﹑塔布囊等。及內大臣﹑大學士﹑侍衛等宴

○旌表八旗節婦。滿洲觀音保妻博爾吉氏等﹑七十五人。蒙古濟爾泰妻史徳特氏等﹑十四人。漢軍範弘鈞妻黃氏等﹑二十一人。直隸各省節婦。沈瑗妻夏氏等﹑四百二十人。貞女。徐氏等十二人。孝子。李盛山﹑吳修齡二人。孝女。莫氏一人。孝婦。趙氏一人。各給銀建坊如例

○是歲﹑人丁戶口﹑二千五百六十六萬九百八十。又永不加賦滋生人丁﹑八十六萬七百一十。田地﹑山蕩﹑畦地﹑八百六十五萬二千五百三十六頃二十畝有奇。徵銀﹑二千九百四十九萬九千九百一十六兩有奇。米﹑豆﹑麥五百四萬一千二百七十九石有奇。艸﹑五百八十二萬二千四百七十七束。茶﹑三十一萬八千七百七十五引。行鹽﹑五百一十二萬二千四百十二引。徵課銀﹑三百八十七萬六千一百有奇。鑄錢﹑七萬四千六百三十萬四千有奇。

大淸世宗敬天昌運建中表正文武英明寬仁信毅大孝至誠憲皇帝實錄卷之七十六

大淸世宗敬天昌運建中表正文武英明寬仁信毅大孝至誠憲皇帝實錄卷之七十七

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正七年。己酉。春正月。丙午朔。止於宮中拜神畢。禦殿。王以下文武各官﹑外藩王﹑及使臣等。上表朝賀。停止筵宴

○朝鮮國王李昑﹑遣陪臣尹淳等。表賀冬至﹑元旦﹑萬壽節。及進歲貢禮物。宴賚如例

○諭蒙古王等。朕思從前所定外藩紮薩克蒙古王等之俸祿。比於內地王等較少者。必非以內外之故。遂有多寡之分也。或因爾蒙古王等人員眾多。且在外藩居住。費用尙爲儉約。而國家錢糧。亦或有不敷之處。故將爾等俸祿。從少定議耳。今朕恭承上天垂佑。聖祖仁皇帝貽庥。天下太平無事。數年以來。屢登丰稔。國家錢糧﹑頗爲饒裕。朕爲統馭天下萬物之主。凡事當周詳籌畫而行。爾蒙古王等以下﹑紮薩克一等臺吉以上之俸。令著槪行加增一倍賞給。再﹑平常一等臺吉。從前俱無俸祿。今亦著照紮薩克一等臺吉等﹑所食百金之俸賞給。此乃朕特行加恩爾等之處。朕亦未敢遽爲定例。總以國家錢糧之出入﹑敷與不敷爲定耳。嗣後著戶部﹑理藩院﹑於每年歲底。將仍給與原俸。或加賞之處。會同具奏請旨。朕於臨時酌降諭旨

○戊申。諭兵部。各省守備內。有操守廉潔。漢仗去得。諳練營務。熟習水師。堪用遊擊之員。爾部行文該提督。出具考語。分別水師陸路。塡寫年歲籍貫履歷。照保舉副將參將分定等第之例。開列一等者咨部。俟降諭旨。再行。調來引見。所保人員。務期秉公據實。毋得瞻顧徇私。儻保舉之後。有攺易前轍﹑不思奮勵精進者。亦照副將參將更換等第之例。咨部攺定。以副朕簡選任使之至意

○己酉。以理藩院侍郎納延泰﹑兼理太僕寺卿事

○庚戌。諭吏部。臺灣地方。遠隔重洋。全在道府廳縣﹑各得其人。而該員又須熟悉風土情形。殫心辦理。於地方始有裨益。向例﹑文員俱以三年爲滿。後經原任總督滿保條奏﹑將三年任滿之員。加銜再畱三年。所以愼重海疆。俾諳練之人。久於其任也。今據總督髙其倬摺奏﹑臺員以六年爲滿。而調任之時。渡海而往。卽須數月。任滿之後。候缺挨升。以及交盤渡海。又或一二年不等。是前後合計。須八九年。且臺灣之例。不帶家口。其父母妻子。隔越海洋。未免有所牽掛。應否請以四年爲滿等語。朕思臺灣道府廳縣等官。自宜選用熟習諳練者。然定期六年爲滿。又加以候缺交盤渡海之期。實爲太久。今再四思維。臺灣文員自到任之日爲始。將滿一年之期。著該督撫於閩省內地官員內。揀選賢能之員。乘冬月北風之時。令其到臺。新舊協同辦理。半年之內。大約可以熟悉地方情形。則令舊員乘夏月南風之時。回至內地補用。將來接任之員。俱照此更換。該員到臺協辦之時。俱一體算俸。並給與俸銀。及養廉之項。如此﹑則該員在臺。前後不過二年。爲期甚近。而更換之員。先往協辦。又可習練地方事宜。似有裨益。其道府大員。作何請旨揀選。同知以下等官。作何銓選。調補。及量加議敍之處。該部詳悉妥議具奏

○辛亥。祈谷於上帝。上親詣行禮

○順天府進春

○雲貴廣西總督鄂爾泰摺奏。十月二十九日。恭遇萬壽令節。滇南省城。五色卿云。光燦捧日。經辰巳午三時。至十一月朔。絢爛倍常。凡呈見兩日。隨據布政使張允隨詳稱﹑楚雄府之楚雄﹑廣通兩縣。姚安府之姚州﹑及大姚﹑定邊兩縣。又順寧府知府傅逵等先後呈報皆同。誠屬從來未有之嘉瑞。奉上諭。朕每遇此詳瑞。蒙上天慈恩。自應感喜。然實絲毫不敢慶幸。惟倍加敬畏之心。況此嘉詳實系卿忠誠所感。而獻於朕壽日者。正表卿愛戴之心也

○壬子。世祖章皇帝忌辰。遣官祭孝陵

○調雲南按察使元展成﹑爲廣西按察使司按察使。廣西按察使常安﹑爲雲南按察使司按察使

○喀爾喀車臣汗冊卜登拜音珠爾﹑遣。使進九白年貢。宴賚如例

○癸丑。諭戶部。朕聞糧船過淮。所費陋規甚多。有一幫費至三四百金者。旗丁旣多苦累。勢必多索於民。甚爲漕政之獘。嗣後著派禦史二員。前往淮安。專司稽察之任。不許官吏人等。向旗丁額外需索。以致擾累。其糧艘攜帶物件。除照例許帶外。該旗丁如有夾帶私鹽﹑及違禁等物者。亦著該禦史稽察。但不得過於吹求。以致糧運遲滯。至糧船抵通之時。其該管衙門官吏﹑及經紀車戶人等。恐有額外需索陋規者。亦著派禦史二員。前往稽查。差往淮安之員。著於二月初派往。差往通州之員。著於三四月內派往。不必拘定滿漢各一員。著都察院按期開列請旨

○甲寅。諸王大臣等﹑以滇省卿云呈現。上表奏賀。並請宣付史館。得旨﹑朕治天下。以實心實政爲務。不言祥瑞。屢頒諭旨甚明。今據雲貴廣西總督鄂爾泰摺奏﹑恭逢萬壽令節。雲南四府三縣。卿云呈現。又引孝經援神契之語曰。天子孝。則卿云見。朕之事親。不敢言孝。但自藩邸以至於今。四十餘年。誠敬之心。有如一日。祗此一念可以自信。朕每承天眷。昭示嘉祥。感激慶幸之中。益加儆惕。玆逢卿云之瑞。實愈增朕心之敬畏。鄂爾泰﹑公忠體國。實爲不世出之名臣。數年來節制滇黔等省。化導所屬官吏。人人奉公盡職。懷忠君親上之心。是以仰邀天貺。卿云見於滇省。正所以表著該省官吏﹑敬恭協和之忱悃也。此則朕心深爲嘉悅者。今諸王大臣等﹑奏請宣付史館。朕之允行者。非欲誇示於眾也。蓋以天人感召之理。捷於影響。該督正已率屬。有忠愛之丹誠。則該省受福迎祥。有光昭之瑞應。朕願內外大小臣工。均以鄂爾泰爲法。且願遠近各省官民等。聞風慕義。興孝勸忠。人人共受上天之福佑。乃朕心之所謂上祥大瑞也

○諭禮部。壇廟之中。最宜嚴肅。聞祭祀之先。卽在壇廟中演禮。𨿽意在嫻熟禮儀。而實非潔齋虔享之義嗣後壇廟祭祀之先。應於何處演禮。著該部議奏。尋議﹑謹查天壇外圍墻內凝禧殿。原系預備演禮之所。嗣後各壇廟祭祀。應令執事等官。仍照舊例。於前期二日。赴凝禧殿演禮。前期一日。停其復至壇廟演習。如有特加祭祀大典。先期於神樂觀潔淨寬敞處演禮永遠遵行。從之

○乙卯。孟春。享太廟。上親詣行禮

○遣官祭太歲之神

○丙辰。上幸圓明園

○丁巳。諭內閣。滿漢內閣大學士。俱各全備。辦理事務。亦甚屬妥協。無容再爲增添。朕因聖祖仁皇帝時。所有年久老臣。目今在朝者甚少。時深注念。禮部尙書陳元龍﹑左都禦史尹泰﹑歷事聖祖仁皇帝多年。屢經任使。今𨿽年近八旬。而精力尙健。特加恩授爲額外大學士。以示朕優眷老臣。成全耆舊之至意

○擢國子監司業牧可登﹑在刑部額外侍郎內行走

○戊午。諭內閣。大學士陳元龍之子陳邦直﹑向以年少輕浮。罷斥回籍。今經數年。諒已悛攺。朕念陳元龍年近八旬。只此一子。又在原籍。無人侍奉。著將陳邦直﹑復還編修之職。令其來京。交與伊父教誨管束。並令掌院學士。時加訓導﹑以玉成之

○己未。以上元節。賜外藩科爾沁﹑翁牛特﹑四子部落﹑鄂爾多斯﹑紮魯特﹑喀爾喀﹑阿霸垓﹑阿霸哈納﹑敖漢﹑毛明安﹑克西克騰﹑蒿齊忒﹑吳喇忒﹑阿祿科爾沁﹑喀喇沁﹑土默特﹑厄魯特﹑巴林﹑圖爾古特﹑靑海﹑厄魯特蘇尼特﹑輝特﹑烏朱穆秦﹑杜爾伯特﹑哈密﹑王﹑貝勒﹑貝子﹑公﹑額駙臺吉﹑塔布囊等﹑及內大臣﹑大學士﹑侍衛等宴

○諭兵部。福建臺灣戍守之兵丁。父母妻子。畱在內地。前巳加恩。每月給與米糧。以資養贍。聞臺兵之例。每月將所領錢糧。扣畱五錢於內地。爲養贍家口之用。朕思兵丁遠涉海洋。所得餉銀。又復扣除以養家口。恐本身用度。或有不敷。今沛特恩於駐臺兵丁。每年賞銀四萬兩。爲養贍家口之用。著總督等均勻分派。按期給發。俾兵丁本身食用。旣得寬舒。而父母妻子之在內地者。又得養贍。以示朕卹兵賞勞之至意

○晉封科爾沁輔國公烏爾呼滿爾﹑爲固山貝子

○庚申。上詣恩佑寺行禮

○諭禮部。山川之神。錫福於地方百姓。是以自古帝王。皆誠心展祀。以答神貺。卽如向來盛京之地。旱潦不時者凡六載。康熙五十九年。朕奉皇考命。躬詣祖陵。道經山麓。謁北鎭廟。潔蠲致祭。因捐貲庀工。載修廟宇。囑令地方官員。虔恭致祭。自康熙六十年以至於今。盛京年谷。悉登丰稔。又如黃河之神。虔誠禱祀。果見安瀾有慶。萬姓寧居。皆神祇垂佑。顯然昭著﹑纖毫不爽者。此蓋以目前一二事而言。其他難以枚舉也。古稱江海爲百川之長。而湖廣境內﹑西南數省之水。匯入大江。又爲川澤之總會。凡屬地土民人。及舟楫行旅。皆仗江神默佑。保護安寧。允宜修建廟宇。按時致祭。以崇報享。著湖廣總督﹑會同湖北湖南巡撫﹑確查妥議。南北兩省。應於何處各建廟宇。或舊有祠廟。敬謹興修。皆動支公帑辦理。此朕虔禱神祇﹑護國佑民之意。並非諂媚以求一己之福也。並令該督撫曉諭居民。不得私結社會。妄事祈求。以滋褻慢

○調陜西西安左翼漢軍副都統明白﹑爲正黃旗蒙古副都統。正黃旗蒙古副都統。保徳﹑爲陜西西安左翼漢軍副都統

○乙丑。以正藍旗護軍參領僧保﹑署正白旗滿洲副都統

○己巳。諭內閣。雲貴廣西總督鄂爾泰﹑節制滇黔。公忠體國。化導所屬官吏。奉公盡職。是以天錫卿云之瑞應。表著該省官員敬恭協和之忱悃。鄂爾泰﹑及提督郝玉麟﹑表率訓導通省文武屬員。而滇黔兩省官員。均能遵奉上司之教誨。殫心奉職。應加特恩。以示優獎。鄂爾泰﹑著由一等阿達哈哈番。超授爲三等阿思哈尼哈番。郝玉麟﹑著由拖沙喇哈番。授爲拜他喇布勒哈番。滇黔兩省巡撫﹑提督﹑總兵官﹑俱著加二級。文官自知縣以上﹑武官自千總以上﹑俱著加一級。凡受恩賜者。益當敬謹黽勉。以仰承上天之貺。從玆遠近臣工。感慕興起。則人人受福凝祥矣

○以鑲白旗漢軍都統鄂善﹑爲左翼前鋒統領。廣州將軍石禮哈﹑爲鑲白旗漢軍都統。正黃旗漢軍副都統常明﹑緣事降調。以原任四川布政使管承澤﹑爲正黃旗漢軍副都統

○賞朝正外藩蒙古王﹑貝勒﹑貝子﹑公﹑額駙﹑臺吉﹑塔布囊等﹑銀兩有差

○直隸總督何世璂疏報﹑宣化等府開墾雍正六年分﹑田地一百九十六頃有奇。下部知之

○辛未。諭禮部。昔年聖祖仁皇帝禦纂各種書籍。及朕年來陸續刻成之書。𨿽未通行頒賜。而內外臣工。亦多有受賜者。因衍聖公不在廷臣﹑及封疆大臣之列。是以未曾頒賜。著大學士等﹑將應行頒發之書奏聞。頒賜衍聖公藏之闕裏。昭示來玆

○戶部遵旨議覆。淸查江南積欠錢糧。其分查各府。於欽派五員外。應再派四員。協查各州縣。應派四十九員。其總理大臣。每員應給養廉銀三千兩分查每員一千兩。協查。每員四百兩。得旨﹑著禦史戴永椿﹑給事中錢兆沆﹑禮部郎中許均刑部郎中胡增耀﹑前往分查。協查之員。著派魏化麟等二十三員。其不敷用人員。著總理大臣﹑分查大員﹑各行保舉。以足戶部所議之數

○達賴喇嘛班禪額爾得尼遣使來朝。賞賚如例

○壬申。諭內閣。朕覽太宗文皇帝實錄。噶爾薩之曾祖額駙恩格徳爾﹑乃系太宗文皇帝時。有偉績殊勛﹑身膺厚恩之人。原系三等公﹑因削去恩詔所加官職。授爲侯爵。朕念恩格徳爾舊日功績。仍賞給所削官職。授爲三等公。著噶爾薩承襲。俾其子孫﹑世襲罔替

○又諭。朕令各州縣歲舉老農。給以頂帶榮身。乃勸民務本力田。還醇返朴之至意。爲有司者。自當仰體朕心。恪遵朕旨。擇其謹愼勤勞﹑身無過舉者。據實保送。以爲萬民勸。乃朕聞直省之舉老農也。州縣憑紳士之保舉。紳士納姦民之貨財。上下相蒙。苟且塞責。而彊有力者。幸邀頂帶之榮。遂成暴橫之勢。深負朕勸農務本之意。著直省督撫確實查明。將冒濫生事之老農。悉行革退。另選題補。從前有舉報不公﹑或因賄囑情面﹑營求而得者。準老農本身。及保送之官員。自行出首。朕從寬免其治罪。但革去老農頂帶。若此時不行自首。各州縣官員。又不行查出。日後發覺。定從重治罪。該督撫等一並議處

○諭刑部。凡屬獲罪之人。稍有一綫可寬者。朕皆原情矜宥。而於大臣等。尢多格外開恩之處。四格﹑黨附蘇努。不知愧恥。以蘇努之大姦大惡。爲國家巨蠹。而四格依附結交。甘心出其胯下。伊繼蘇努都統之任。將蘇努惡迹。槪爲隱瞞。已屬可惡。蘇努竟敢將聖祖仁皇帝朱批摺子。塗抹褻慢。臣工見之。無不驚駭發指。似此大不敬之罪。而四格代爲容隱。四格之罪。誠不可逭。是以照法司所擬。將伊監候秋後處決。昨朕恭閱太宗文皇帝實錄。見四格之祖莽古爾岱﹑當日誠心效力。懋著功勛。四格不念其祖爲開國功臣。黽勉自立。而甘爲下流。干犯國憲。此乃自作之孽。但朕心實念伊祖昔日之勤勞。不忍將伊置之重典。四格﹑著從寬免罪釋放。爾等將朕旨傳諭四格知之

○以直隸古北口提督楊鯤﹑協辦直隸總督印務。鑲紅旗漢軍都統魏經國﹑署直隸古北口提督。升鑲紅旗漢軍副都統李永升﹑爲本旗漢軍都統

○宗人府奏。宗學教習期滿之舉人貢生。請予議敍。得旨﹑宗學教習。於期滿之時。自應加恩議敍。除舉人系應選知縣之員。照原議銓選外。其貢生等。善於訓課。未必嫻於吏治。若一槪用爲知縣。不但於吏治無益。而本人不能辦事。致幹參處。亦非所以成全之也。凡各處教習之貢生等。著於期滿之時。該管衙門。帶領引見。或用爲知縣。或用爲教官。候朕頒發諭旨。因材器使。將此通著爲例

○癸酉。諭禮部。士子者。百姓所觀瞻。士習不端。民風何由得厚。是以考課士子。設立舉優黜劣之典。以爲移風易俗之道。所關亦綦重矣。無如教官愚懦無能。學臣因循苟且。往往視爲具文。奉行不力。每當學臣按試之時。教官輒以無優無劣。具文申詳。艸艸塞責。如此﹑則善者何由而勸。不善者何由而懲。夫善者之湮沒不彰。一時尙難覺察。而不善之人。僥幸苟免於目前。不旋踵而劣迹敗露。每見蕩檢踰閒﹑犯法亂紀之士子。皆從前學臣教官之未曾開報劣行者。其間情罪﹑𨿽難一一追究。然卽此可知其中之容隱不少矣。嗣後若教官沽名邀譽﹑縱容劣生﹑不行舉報者。經學臣察出。立卽指參。將教官昭溺職例革職。若學臣瞻徇情面﹑不行糾參者。一經發覺。將學臣照徇庇例降級調用。著將此永著爲例

○諭工部。平治道路。王政所先。是以周禮有野廬合方之職。自四畿達之天下。掌其修治。俾車馬所至。咸蕩平坦易。行李輻輳。津梁通達。無雨水阻滯之累。邇年以來。廣寧門外﹑已修石道。其至通州運糧之路。亦修整髙潔。往來行人。頗爲便利。今直隸至江南大道。車輪馬迹。踐壓歲久。致通衢竟成溝塹。兩旁之土。髙出如岸。一遇雨水之時。眾流匯歸。積潦難退。行旅每苦泥濘。或至守候時日。朕心深爲軫念。但此通行大道。已久成窪下。勢難培築增髙。而大道之旁。髙阜甚多。平治亦殊不易。若於大道相近之處。另開一道。工力似屬易施。其間或有地形斷續之處﹑應修建橋梁。或有溝塍淤積之處﹑應疏浚水道。或所開之逕﹑有借用民間田地者。應補給價值﹑並除錢糧。或繞行之路﹑有遠隔村莊旅捨者。應引歸故道﹑使有頓宿。是非熟於相度地勢﹑歷練道逕之人。不能詳察妥當。特派工部侍郎法保﹑副都統韓光基﹑原任護軍統領喀爾吉善﹑二等侍衛特庫四員。於今年夏秋之交。自京師起程。由良鄕至宿遷大道一路踏勘。將如何另開新道之處。詳悉議定。估計工費。繪圖呈覽

○命額外大學士陳元龍﹑爲文淵閣大學士兼禮部尙書。額外大學士尹泰﹑爲東閣大學士兼兵部尙書

○以鑲黃旗蒙古副都統常祿﹑署本旗護軍統領

○戶部議覆。潮州總兵官尙瀠疏言﹑沿海各鎭協營。於雍正四年。準廣東總督孔毓珣奏﹑將羨余銀兩。買谷貯倉。豫備窮苦兵丁借給之用。今潮州九營內﹑有沿海六營。已買谷存倉。尙有城守等三營﹑緣系內地。未經貯谷。臣於六年初冬。捐資買谷三千石。分給三營。照例舉行。請與正項一體交盤。應如所請。從之

○甲戌。上回宮

○上將以二月中旬。恭謁陵寢。諭怡親王等﹑天气尙寒。途中修道夫役。甚爲勞苦。著戶部派出賢能司官二員。將庫錢二千串。按名賞給。毋致遺漏

○巡察山東禦史蔣洽秀﹑題參利津縣知縣李周﹑定陶縣知縣張釗﹑奉行保甲不力。請交部議處。得旨﹑數省之中。差遣禦史﹑巡察盜案驛站者。蓋因地方遼闊。督撫等未能徧歷其境。而禦史便於巡行訪察。或可補督撫耳目之所不及。並非令禦史操參劾之柄。侵督撫之權也。今蔣洽秀﹑以不力行保甲﹑參奏知縣二人。是顯欲自作威福。侵督撫之權矣。夫保甲社倉二事。本屬善政。然行之必以其漸。令州縣量力爲之。始於地方有益。而閭閻不擾。是以數年來朕未降旨督催。蓋恐急遽之中。奉行不善。轉滋民間之累也。蔣洽秀﹑以兩縣知縣﹑不力行保甲特疏糾參。伊所巡察之各州縣。果盡能奉行保甲之法﹑無遺憾乎。山東地方。已在總督田文鏡節制之內。屬員優劣。地方事務。自能訪察。亦可不必更設巡察禦史。著將蔣洽秀撤回

○升左通政林源﹑爲太僕寺卿

○戶部議覆。廣西左江鎭總兵官齊元輔疏言﹑向來京局所鑄新錢。從未到粵。民間日用。悉系私錢。自非制錢充足。其獘難除。雍正四年。戶部議發雲南所鑄之錢二萬串﹑到粵搭放兵餉。軍民稱便。但數止二萬串。散之通省。寥寥無幾。且粵西所收銅器有限。又不足以資鼓鑄。按廣西水道。上通雲南廣南府屬之剝隘。較他省挽運稍易。現今雲南有餘之銅。差員由廣西運往漢口鎭江。若以此存於臨安府。添鑪鼓鑄。運交粵西給發官俸役食﹑及驛站錢糧。計可歲銷四萬餘串。再於兵餉搭放十分之一。可銷三萬餘串。如搭放十分之二。可銷六萬餘串。且前此運粵之二萬串。系全數。解交藩庫。方領銀回滇。未免運費太多。若止令桂林一府。運交藩庫。其餘悉於經過之處截畱。卽不必經過之大﹑思﹑柳﹑慶﹑各府州。亦俱於水道相通之南﹑潯﹑梧﹑三府截畱。運費更可少省。一切私錢廢錢。俱令交官給價。銷化淨銅。以資鄰省采買。或資鄰省鼓鑄。於國計民生。均有裨益。應如所請。行令雲貴廣西總督鄂爾泰﹑將滇省每年所有銅觔。余出若干。臨安一局。約可添鑪幾座。或鑄錢四萬串。或可多鑄之處酌量定議。委員解赴廣西。照例每錢一串。易銀一兩領回。從之

○乙亥。以故喀爾喀固山貝子達濟叔班第達﹑襲爵

大淸世宗敬天昌運建中表正文武英明寬仁信毅大孝至誠憲皇帝實錄卷之七十七

大淸世宗敬天昌運建中表正文武英明寬仁信毅大孝至誠憲皇帝實錄卷之七十八

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正七年。己酉。二月。丙子朔。諭科道等官。爾等職司言路。邇來並不陳奏一事。以此觀之。爾等科道官﹑除徇私報復。黨同伐異之外。遂無可言之事矣。朕從前令爾等輪奏密摺。大有深意。因崔致遠等不堪小人。妄行瀆奏。是以將密摺停止。令爾等露章明言。凡有關於國計民生﹑用人行政之事。爾等何一不當據實奏聞乎。明季吏治之壞。多由科道巡按﹑結黨營私。紊亂是非所致。朕勵精圖治。耳目甚廣。𨿽不專恃爾等﹑但爾等身居言路。自當盡其職守。外而督撫以及州縣。內而部院八旗五城等衙門。如有不法﹑及不稱職之人。聞見確實。皆可參奏。使朕躬或有過失。更當直陳極諫。爾等何竟默無一言。爲臣之道。惟在公忠。如自揣不能供職。卽當引退。何得苟且因循。有曠職守。嗣後其共勉之

○丁丑。遣大學士張廷玉﹑祭先師孔子

○諭兵部。陜省兵丁。年來效力甚多。朕深爲軫念。伊等出徵之時。若因已給行糧。遂扣其坐糧。則伊等妻子在家。難以養贍。嗣後出徵兵丁﹑於照例支給行糧外。仍給與坐糧銀米。俾免內顧之慮。再﹑陜西營伍。甚屬緊要。若兵丁有派出之處。著總督嶽鐘琪﹑酌量召募充補。另行按名給與錢糧

○實授尹繼善爲江南江蘇巡撫。署江南河道總督。以戶部左侍郎王璣﹑署江蘇巡撫仍兼管淸查錢糧事

○福建南澳總兵官許良彬疏言﹑南澳爲閩粵要區。地懸海島。產米有限。全賴於內地買運入澳。接濟兵食。臣所轄親標。右營﹑屬於廣東。己經督臣孔毓珣﹑發銀一千二百兩。買谷二千石。備借給兵丁之用。左營﹑屬於福建。尙未舉行。臣思兩營兵丁。自應一體籌畫。請將臣之俸金﹑及隨丁項下銀兩﹑捐買谷二千石。並建設倉廒。發交左營將備收貯。靑黃不接。借給兵丁。散餉領銀。仍令照數買補。槪免利息。於兵丁大有裨益。得上�日﹑南澳遠隔海島。自應預籌積貯。今許良彬奏請﹑捐俸買谷。伊所有俸金。原以供其食用。何能辦理公事。著動支閩省藩庫銀一千二百兩。買貯谷石。以備左營兵丁借給之用。一切經管盤查之處。悉照右營之例行

○怡親王第六子弘昑故命照貝勒例殯葬

○戊寅。祭大社大稷上親詣行禮

○以盛京刑部侍郎署理將軍事務武格﹑爲陜西西安巡撫。調盛京戶部侍郎王朝恩爲盛京刑部侍郎。以盛京兵部侍郎永福兼管盛京戶部侍郎事。升內閣侍讀學士永國爲盛京禮部侍郎。兼管盛京工部侍郎事

○升奉天錦州副都統多索禮﹑爲奉天將軍。奉天義州城守尉白爾赫圖﹑爲奉天錦州副都統

○命吏部尙書查郎阿﹑協辦陜西軍需事務

○己卯。以左副都禦史陳良弼﹑管理順天府府尹事

○正黃旗滿洲副都統花色﹑緣事革職。以吏部左侍郎宗室普泰﹑爲正黃旗滿洲副都統。仍兼管吏部侍郎事。調鑲藍旗漢軍副都統承保﹑爲本旗蒙古副都統。鑲紅旗漢軍副都統張溥﹑爲鑲藍旗漢軍副都統。以原任廣州將軍李杕﹑爲鑲紅旗漢軍副都統

○升雲南元江副將邱名揚﹑爲雲南臨元總兵官

○吏部議覆直隸總督何世璂參奏﹑遷安縣知縣王孔彰失察礦徒。應降一級畱任。勒限一年緝獲。典史劉然﹑無級可降。應革職畱任。協同緝挐。得上�日﹑凡文武微員。其過愆本不至革職。因無級可降而遽行革職。似屬太過。況遠省微員。罷斥回籍。路費艱難。更覺可憫。其微員罪止降調﹑無級可降者。作何酌量。仍畱原任。定以年限開復之處。著吏兵二部﹑詳悉定議具奏。尋議﹑文職。從九品﹑未入流﹑武職。七品等官﹑實系無級可降之員。舊例。應降級畱任者。則議革職畱任。今攺爲降級畱任。應降級調用者。則議革職。今攺爲革職畱任。以示矜惜微員之意。俟三年無過。準其開復。其各部院衙門筆帖式﹑並旗員六品七品八品官﹑俱照此定議。從之

○又議覆﹑臺灣各缺。向例三年任滿。稱職者加升銜。再畱三年。方準升用。該員家屬。格於成例。不得帶往。難免系念。今奉上�日調往各官。到任一年。令督撫於內地揀選賢員到臺協辦。半年後﹑卽令舊員回至內地補用。海疆旣得諳練之員。而各官又免瞻顧之慮。應永著爲例。至協辦人員。旣從內地調往。則內地員缺。需員署理。應於每年七八月間。由臣部請上�日﹑照臺地道府同知通判知縣等員。揀選人員命往。以備調補委署之用。凡調往各員。期滿之日。政績優著者。準加二級。稱職者。加一級。以示鼓勵。至經歷縣丞以下。及教職等官。事務簡少。無庸委員協辦。應照定例。三年稱職。咨部以應升之缺卽用。但在任候升。亦未免稽遲時日。應令該督撫﹑查明各官將滿三年之時。於內地預行揀選調往。令俸滿者回至內地候升。再﹑在臺人員。其現滿三年者。於調回內地時。照舊例升用。其先經加銜再畱任三年者。亦於調回內地時。按伊等再畱年分。分別。議敍。從之

○庚辰。諭內閣。齊蘇勒﹑練達老成。深悉河工事務。是以授嵇曾筠爲副總河。專管北河。而令齊蘇勒兼理南北兩河之事。今尹繼善新管河務。朕意欲令其與稽曾筠分任南北兩河。又思治河之道。必合全河形勢。通行籌畫。方可疏導安瀾。若分令兩員管理。恐有推諉掣肘之處。著怡親王大學士等﹑會同署蘇州巡撫王璣﹑及九卿內﹑本籍江南河南山東之人﹑通曉河務者。詳悉速議具奏

○調正白旗蒙古副都統覺羅海蘭﹑爲正藍旗滿洲副都統。升鑲白旗前鋒參領圖克善﹑爲正白旗蒙古副都統

○予故直隸總督何世璂﹑祭葬。謚端簡。贈禮部尙書。賞銀一千兩

○辛巳。諭內閣。考官專司衡文之任。必須學問明通者。始能鑑別不爽。雍正三年。曾將在京科目出身﹑應充正副考官之員。通行考試。分別等次記名。於雍正四年掣簽命往各省。使典試事。今已越三年。從前考取人員。其中升遷外任。及告假回籍者甚多。卽有在京者。其所學或以日久荒疎。而前此之未曾入選者。今用數年之功。文藝未必無所進益。且陸續新到之員。亦復不少。著照雍正三年之例﹑通行考試。俟朕分別記名。以備持衡之任。有不願就試者。亦聽其意

○以內閣大學士尹泰﹑爲繙譯鄕試正考官。禮部左侍郎鄂爾奇﹑通政使司左參議吳山﹑爲副考官

○鑲白旗滿洲副都統圖納﹑緣事革職。調鑲黃旗蒙古副都統常祿﹑爲鑲白旗滿洲副都統。升鑲黃旗護軍參領佟海﹑爲本旗蒙古副都統

○加故河道總督拜他喇布勒哈番齊蘇勒﹑爲三等阿達哈哈番。照例承襲。並賞銀三千兩。予祭葬。謚勤恪

○壬午。祭歷代帝王。上親詣行禮

○諭內閣。歷來河道總督。如靳輔﹑齊蘇勒二人。實能爲國宣勞。乂安百姓。合於有功民社祀典之例。著尹繼善等﹑就近相度。地方。合建祠宇。有司春秋祭祀。以副朕優獎功勛之至意

○諭刑部。旗人犯軍流等罪者。亦照漢人之例發遣。此例﹑題定於雍正四年八月。朕特令寬其期限。於雍正六年四月爲始。令分發遵行。蓋欲使眾人無不熟知之後。而有仍然犯罪者。方照所定之例懲治。近見旗下議奏事件。竟有援引現今新定之例。以議從前所犯之案者。甚屬錯誤。著該部詳查。凡發遣旗人。其犯罪在此例未曾通行之前。而承問官﹑錯擬發遣者。俱著奏聞。將伊等放回。仍照舊例歸結

○浙江總督李衛﹑奏請陛見。得上�日﹑李衛著於三月內來京陛見。其各任印務。著李衛酌量﹑分派委署

○設立福建觀風整俗使一員。從禮部右侍郎蔡世遠請也

○癸未。諭內閣。江南蘇松等處錢糧。歷年積欠﹑至一千六百餘萬兩之多。朕己加恩。將康熙五十年以前未完。槪行豁免。其自五十一年以後應徵之項。又復寬限。分爲十年﹑至十五年帶徵。原冀民力寬紓。易於輸納也。乃數年以來。仍不能依限全完。因思此等逋賦。其實欠在民者固多。而爲官員侵漁﹑及吏胥土棍中飽者。亦復不少。若不確查詳核。明白分晰。則此事難以辦理。今特差大臣﹑會同巡撫藩司﹑及淸查虧空之禦史﹑總理其事。又遴選大員。專畀以分查各府之任。再揀擇州縣﹑分派各處。務令徹底淸釐。但念錢糧爲數繁多。而積獘歷年已久。侵蝕之官吏人等甚眾。其中情節。亦有不同。在官者。或因奏銷之時。原有民欠。而顧惜考成。那移報完。及徵收民欠之後隨手花費。未曾還項。遂捏稱尙欠在民。或交代之際。有已徵未解之項。乘機隱匿。而接任之員。不及查明。遂仍作民欠收受。其在吏胥土棍者。或舞獘作姦。暗行偸盜。或廣爲包攬。私入己囊。又或鄕居窵遠之民。難於入城。托其代爲納課。而一時用去。遂成逋欠。此皆情事之所有者。今旣徹底淸查。則水落石出。從前玩法隱匿之案。勢必盡行敗露。均有難逃之重罪。然朕心實不忍伊等之盡罹國典。是以特降諭上�日。凡侵蝕錢糧之官吏人等﹑準其自行出首。有能據實自首﹑毫無隱匿者。從寬免其治罪。其所欠錢糧。仍照從前帶徵之限。分年交納。若官吏本身已故。其妻子嫡屬等﹑自必悉知情由。亦令自首免罪。一體寬限帶徵。此朕法外之仁。所以保全伊等之身家性命。儻仍怙惡營私。執迷罔悟。不行自首。或首而不實。則天譴國法。均難脫漏。尙可幸免乎。定將伊等﹑照律科斷。所有侵蝕之項。於一年限內﹑監禁嚴追。如逾限不完。卽依擬治罪。著欽差大臣﹑巡撫等﹑刊布朕諭。務令所屬官吏軍民人等﹑及遠鄕僻壤﹑共知之

○升直隸三屯營副將李元亮﹑爲正白旗漢軍副都統

○甲申。上躬謁陵寢。是日啟行。駐蹕箭桿河

○以原任吏部右侍郎協理直隸總督劉師恕﹑補授內閣學士。爲福建觀風整俗使

○以故喀爾喀紮薩克多羅達爾漢貝勒詹達古米子拉旺多爾濟﹑襲爵

○朝鮮國王世子李緈故。遣官致祭

○乙酉。上駐蹕五百戶

○丙戌。孝康章皇后忌辰。遣官祭孝陵

○上駐蹕淋河

○諭內大臣等。薊州城垣。新經修理。微有頹壞之處。若及時補葺。甚屬易事。儻視爲膜外。任意遲延。日久益隳。必致煩費。其城垣倒塌之處。著該州卽行修補。嗣後該州遇有升轉離任等事。將城垣有無頹壞。與接任官交代。若交代不明。卽著落前任官修補。將此上

�日傳諭伊等。再傳諭內閣。凡直省有新修城垣。皆照此例行

○調正紅旗滿洲副都統馬喇﹑爲鑲藍旗滿洲副都統。升三等侍衛宗室鄂齊﹑爲正紅旗滿洲副都統

○丁亥。上謁昭西陵孝陵孝東陵。未至碑亭。降輦步入。至隆恩殿﹑行禮舉哀畢。遂謁景陵未至碑亭。降輦步入。至寶城前﹑行禮致奠。哀慟良久。王以下﹑文武大臣官員﹑皆感涕不已

○是日。上回鑾駐蹕淋河

○戊子。上駐蹕大石桿莊

○己丑。上駐蹕長營

○調正藍旗漢軍副都統髙峋﹑爲福建福州左翼漢軍副都統

○移江西廣信府永丰縣柘陽寨巡檢﹑駐洋口。從署江西巡撫張坦麟請也

○庚寅。上回宮

○辛卯。遣官祭關聖帝君

○調正黃旗漢軍副都統管承澤﹑爲鑲紅旗漢軍副都統。升鑲紅旗參領紀壽﹑爲正黃旗漢軍副都統

○壬辰。諭內閣。朕惟雲雨風雷之神。代天司令。俾百昌萬寶。普含膏澤。以錫福於烝民。厥功並懋。朕恭承天眷。恪修祀典。爲四海蒼黎仰祈嘉佑。己經特建廟宇。崇祀龍神風伯。而云師﹑雷師﹑尙闕專祠。嘗考虞書禋於六宗之文。漢人以乾坤六子釋六宗。震雷巽風。均列禋祀。而易曰雷以動之。風以散之。則風雷之發生萬物。功實相等。禮記曰。天降時雨。山川出云。周禮。亦以五云辧年歲。是雲與雨﹑皆運行造化。同昭天貺者也。前代﹑及本朝﹑南郊大祀。雲雨風雷。俱列從壇之次。式隆配享。典禮亦旣備矣。邇年以來。云物兆祥。雷行應候。茂育庶匯。宣布陽和。庇國佑民之徳。靈應顯然。今欲特建廟宇。虔奉云師雷師之神。因時禱祀。敬迓洪庥。以展朕爲民祈福之意。其考據禮儀﹑相度營建之處。著禮工二部﹑詳議具奏

○直隸布政使楊紹﹑緣事革職。以詹事府少詹事王謩﹑爲直隸布政使司布政使

○補行湖南﹑四川二省。雍正二年分大計。不謹官三員。罷軟官一員。年老官十一員。有疾官七員。才力不及官五員。浮躁官四員。俱分別處分如例

○豁免江南沛縣﹑水沈田地額賦銀三千二百七十兩有奇從江蘇巡撫尹繼善請也

○癸巳。諭諸王﹑內閣﹑九卿﹑八旗大臣等﹑準噶爾一部落。原系元朝之臣僕。其始祖曰額森。額森之子托渾。漸至大員。因擾亂元之宗族。離間蒙古。恐獲重罪。遂背負元朝之恩。逃匿於西北邊遠之處。元末﹑又煽誘匪類。結成黨與。遂自稱準噶爾。肆行劫擄。迨至我朝。有噶爾丹﹑策妄阿喇布坦二人。世濟其惡。擾害生靈。滅棄釋教。造孽多端。不可枚舉。當我朝定鼎之初。各處蒙古。傾心歸順。共輸誠悃。請安納貢。求爲屬國。安享太平樂。利之福。八十餘年。惟準噶爾一部落。遁居西北五千里之外。擾亂離間眾蒙古。肆行劫奪。噶爾丹﹑身爲喇嘛。不守淸規。不遵佛教。破戒還俗。娶靑海鄂齊兒圖車臣汗之女爲妻。後又潛往靑海。賊害伊之妻父鄂齊兒圖車臣汗。擄其屬下人眾。續因喀爾喀七旗內﹑彼此稍有嫌隙。奏懇聖祖仁皇帝爲之和解。因遣大臣同達賴喇嘛使者前往。噶爾丹遣人暗探消息。遂以喀爾喀等卑視達賴喇嘛。使人爲辭。遣伊族內微末臺吉多爾濟查布﹑將喀爾喀汗臺吉等﹑肆行陵辱。喀爾喀汗等﹑怒彼狂悖無禮。會眾將彼殺害。噶爾丹遂稱殺害伊弟多爾濟查布﹑與喀爾喀構隙。掩其不備。發兵猝擊。喀爾喀眾潰。紛紛來投。聖祖仁皇帝深爲軫念。施恩育養。遣使往噶爾丹處﹑諭以兵爲凶器。令其與喀爾喀和好。多方開導。詎噶爾丹冥頑不靈。借追襲喀爾喀之名。入犯邊汛。彼時卽行巢�刀滅。復有何難。我聖祖仁皇帝好生爲徳。遣使責問。噶爾丹惶愧恐懼。設誓撤兵。乃並不歸伊住牧之所。仍潛居克爾倫圖拉地方。暗行窺伺。聖祖仁皇帝復遣使降上�日。諭以應回原住牧地方。噶爾丹佯稱遵奉諭上�日。仍乘隙潛掠沿邊蒙古之畜牧。眾蒙古不獲安居。我皇考遂上告天地。親統大兵。聲罪致討。噶爾丹輒敢逆天與我西路大兵接戰。伊軍大敗。妻子被擒。噶爾丹窘迫自殺。彼時大兵卽應直搗巢穴。收其部落。我聖祖仁皇帝恐天下後世有窮兵黷武之議。因而中止。策妄阿喇布坦者。噶爾丹之侄也。與伊叔噶爾丹﹑不相和睦。帶領七人﹑潛逃至吐魯番地方居住。聖祖仁皇帝以策妄阿喇布坦﹑向與伊叔不睦。懼其誅害。遁迹逃生。加以恩澤。伊當感戴歸誠。且聖心仁慈。不忍遣兵﹑將噶爾丹餘剩部落﹑悉行巢�刀滅。恩加格外。遣使賞給策妄阿喇布坦。彼時策妄阿喇布坦﹑力弱勢微。甚爲恭順。其後離間伊之妻父圖爾古特之阿王气汗﹑與其子三濟紮布。誘三濟紮布攜帶萬餘戶﹑至伊住牧之處。因而彊占入己。從此遂不安分。肆意妄行。窺伺靑海。擾害生靈。率領賊兵前進。被哈密駐防輕兵﹑擊敗遁回。策妄阿喇布坦﹑又假黃教爲名。潛兵入藏。無故害伊妻弟拉藏汗﹑毀壞寺廟。殺害喇嘛。搶掠供器。是以特遣大臣前往詢問。乃伊湣不畏死。阻兵抗命。使臣率師甚少。兵力單弱。伊得以愈肆猖狂。聖祖仁皇帝仍賜包容。諭令邊外兩路大兵緩進。屢次遣使。示以聖意。謂策妄阿喇布坦﹑果能悔過懇恩具奏。其時另降諭上�日。若仍怙惡不悛。然後將此部落人眾。悉行巢�刀滅。此我聖祖仁皇帝之本意也。朕紹登大寶。策妄阿喇布坦﹑𨿽遣使求和。朕知非伊本懷。諭伊來使云。爾歸﹑告知爾臺吉。朕纘承我皇考大統。爾臺吉若欲受我皇考天恩。須盡攺前非。遵朕諭上�日。定界安居。若欲犯我皇考天威。任爾備兵前來。定當加以天討。如此降上�日分晰利害。遣使前去。又恐策妄阿喇布坦﹑心懷疑貳。將兩路大兵盡行撤回。乃伊因此愈生驕傲。於定界一事。妄欲侵占界地。朕又向伊來使降上�日云。爾告知策妄阿喇布坦﹑定界一事。實於伊身有益。如遵奉諭上�日。卽遣使具奏。若不遵諭上�日。亦必遣使前來。乃伊並不回奏。此際策妄阿喇布坦身故。伊之長子噶爾丹策零﹑遣使前來。奏聞伊父身故之事。稱伊父已經成佛。又稱欲使眾生樂業。黃教振興等語。噶爾丹策零不過邊遠部落﹑一微末臺吉耳。使眾生樂業。黃教振興。豈伊應出之語耶。況伊果欲求和。應代伊父謝罪懇恩。送回靑海叛逆潛逃之羅卜藏丹津﹑以贖前愆。乃並不輸誠向化。敢以如許妄誕之詞。見之陳奏。此特欲仿效伊父之故轍耳。聞噶爾丹策零﹑甚屬凶暴。且西藏阿爾布巴﹑隆布柰﹑紮爾鼐等﹑濟惡同謀。將實心爲國效力之貝子康濟鼐殺害。此等叛逆罪狀。皆因準噶爾與伊處相近。而逃去之羅卜藏丹津﹑原系伊等姻戚。彼此相依是以敢於悖逆。迨其窘迫倉猝之時。則必投奔準噶爾。亦屬顯然。因頗羅鼐奮勇直前。截其去路。阿爾布巴等﹑未得前進卽被擒獲。準噶爾性好搶掠。若畱在眾蒙古遊牧地方。將來必受其害。今朕己將來使遣回。若伊諸事﹑俱遵上�日陳奏。臨時﹑朕另行裁奪降上�日。儻仍前推諉。矜張肆恣。負朕屢次遣使開導指示之仁恩。抗玩不恭。將來噶爾丹策零﹑斷非安分守法之人。必至生事妄爲。況西北兩三路大兵盡己撤回。此際伊等如或生事。則我朝如許安享太平之喀爾喀等。及辦理安插妥貼之靑海西藏。必至被其擾害。甚屬可慮。且此事﹑乃聖祖皇考注意未完之事。仰賴上天眷佑。聖祖皇考福澤。國帑充裕。官員弁兵。同心奮勇。願爲國家效力。實系可以舉行之會。若遲疑不決。定貽後悔。夫用兵者。國家不得己之事也。窮兵黷武爲聖帝明王之所深戒。而以大加小。以彊陵弱。又仁人君子之所恥而不爲者。況準噶爾彈丸之地。又在極北之區。得其土﹑不足以耕耘。得其民﹑不足以驅使。卽使滅此朝食。亦不足以誇耀武功。此皆朕所熟思而詳審者也。但畱此餘孽。不行剪除。實爲眾蒙古之巨害。且恐爲國家之隱憂。今天時人事。機緣輻輳。時不可遲。機不可緩。天與不取。古訓昭然。且我聖祖皇考爲此籌畫多年。未竟其事。玆當可爲之時。朕不敢推諉。亦不忍推諉。此朕一人之見也。用兵大事。所關甚重。不可輕率。著諸王﹑議政大臣﹑九卿﹑八旗大臣﹑各抒己見。公同詳確密議具奏。尋議﹑準噶爾部落。自噶爾丹﹑逞凶悖逆。策妄阿喇布坦﹑復肆驕悍。俱己伏冥誅。今噶爾丹策零﹑凶頑踵惡。若畱此餘孽。則喀爾喀靑海西藏等處。必被其擾亂。伏乞皇上命將興師。大彰天討。以除蒙古人民之害。得上�日﹑諸王﹑滿漢文武大臣等﹑眾議僉同。一切應行事宜。著卽辦理

○戶部議覆﹑福建總督髙其倬疏言臺屬各縣倉粟。向經題明每年撥粟十萬石。碾米五萬石。運往泉漳二府平糶但臺屬正供粟石。止可存備全臺並廈門金門等處兵糧。請將官莊現存粟四萬九千石零。粟價銀七萬三千四百餘兩內抽撥采買運往泉漳二府永爲定例。應如所請。從之

○旌表正藍旗滿洲烈婦趙璉妻柏氏﹑矢志殉夫。投繯殞命給銀建坊。入祠致祭如例

○甲午諭戶部。農事爲國家首務。督率貴有專司前有人條奏﹑請於各省設立農官。以司勸課。或設巡農禦史。令其巡行郡邑。勸勗農人。及時力作。亦足惇本業而防遊惰等語。朕思各省耕作之情形不同。未可一例通行。現今畿輔之地營種水田以來。收獲甚多。行之已有成效。設立巡農禦史之事。當先行於直隸。每年特差禦史一員。於二月田功初起之時。巡歷州縣察農民之勤惰。地畝之修廢。以定州縣考成。其有因循推諉。以致荒廢農田者。卽行參處。該禦史亦勤加勸課。督令耕耘。九十月間。稼穡納場之後。回京覆上�日。至明年二月。照例另派一員前往。其該禦史出巡﹑一應供給車馬。俱照現今巡察禦史之例。按日給發。務使農業興修。田功畢舉。遊手之人。咸歸南畝。以副朕重農務本之至意

○又諭。鹽﹑茶﹑皆民生日用所必需。查川省鹽課考成。惟責之產鹽州縣。其餘並無巡查之責。且有僻遠地方。不行官引。以致私販充塞。甚爲鹽政之獘。應將官引通行合省。約計州縣戶口之多寡。均勻頒發。令其各自招商轉運。儻有壅滯。責成各州縣。定爲考成。如此﹑則有司等自必加意查察。使私販息而官引銷。獘端可以釐剔矣。又聞川茶﹑皆論園論樹。以定稅額。夫茶樹有大小不同。園地有廣狹不一。若槪以園樹之數爲額。未爲允當。應將茶稅照觔兩收納方得其平。以上二項。著該督撫詳議﹑定爲成例。使川省鹽茶﹑經理妥協。於民生均有裨益

○諭兵部。火器﹑關系軍政。甚爲緊要。鳥槍﹑硝黃﹑不許民間藏匿。例禁甚嚴。乃外省奉行不力。視爲具文。前有人在打箭鑪。見西藏番民來鑪貿易。所帶鳥槍﹑俱系內地制造款式。又有人在天全土司﹑查出鳥槍九十餘桿。似此﹑則不法之民。私造鳥槍。違禁販賣者不少矣。川省如此。他省可知。著該督撫﹑畱心訪察。嚴加申禁。毋得因循塞責。致幹重譴

○升正藍旗參領甘國標﹑爲鑲黃旗漢軍副都統

○以江南邳﹑睢﹑山﹑安等處﹑河營目兵厲錦榮。欽相﹑謝玉等﹑修築險工。飄沒身故。照陣亡例。賞給祭葬銀兩

○乙未。上禦經筵。講畢。賜大學士﹑九卿﹑詹事﹑及講官等宴

○諭內閣。從來天人感應之理。捷於影響。凡地方水旱災祲。皆由人事乖舛之所致。或朝廷政事有所闕失。督撫有司不得其人。或一郡一邑之中﹑人心詐僞。風俗澆漓。又或有一二大姦巨惡之徒﹑滅棄倫常。陰懷悖逆。皆足以干天和而召災異。數年以來。朕以此理曉諭內外臣工﹑及萬方黎庶者﹑不啻三令五申矣。乃湖南地方﹑連歲屢遭荒歉。朕以彼地之人事推之。如姦民謝錄正等﹑逞凶肆惡。潛蓄邪謀。又有大逆之曾靜﹑張熙等﹑滅絕天良。性同梟獍。地方有此等逆天悖理之人。以致旱澇不時。民人困厄。𨿽朝廷之政教頻施。有司之職業無忝。安能代凶惡頑民﹑祈禱天恩。而寬其譴責乎。楚風愚悍。自昔爲然。朕念率土之人。皆吾赤子。同歸於善。甚切殷懷。著照浙江福建之例。設觀風整俗使一員。觀諭化導之。禦史李徽﹑著補授都察院僉都禦史。爲湖南觀風整俗使

○諭戶部。錢爲國寶。固貴流通以利民。然必權衡輕重。使得其平。方能便民用﹑而無囤積私銷之獘。近聞馬蘭峪地方﹑奉天直隸數府﹑錢價過賤。民間貿易。物價必致虧損。且恐姦獘。從此而生。著該督﹑及奉天府府尹﹑嚴飭地方官。通行曉諭。嗣後錢價。每銀一兩。止許換大制錢一千文。並著該部行文各省督撫。轉飭各地方。每銀一兩。所換制錢。不得過一千文。俾民用便利。而國寶流通。以爲經久平準之定則

○吏部議覆﹑廣西巡撫金鉷疏言﹑南寧府屬隆安縣新寧州。向系調缺。比來人民稠密。煙瘴全消。請將該州縣正雜等官﹑歸部銓選。其沿邊之南寧慶遠等處。所有知府﹑同知﹑通判﹑知州﹑知縣﹑二十三缺。又新設之慶遠府同知一缺。俱請歸入調缺題補五年俸滿卽升。應如所請。又稱沿邊二十三缺內。有太平府通判﹑泗城府知府﹑同知﹑西隆州知州﹑西林縣知縣等五缺。皆地處極邊。水土最爲惡劣。請攺爲三年俸滿卽升。推升之後。果於風土熟悉人地相宜。再畱三年。照升銜升用。查太平等缺。旣地處極邊。宜加體卹。未便令其久畱。應將所請再畱三年之處。無庸議。得上�日﹑金鉷請將太平府通判等缺俸滿推升之員。再畱三年。照升銜升用。該撫身在地方。必有所見。部議﹑水土惡劣。不便久畱。𨿽據情理而言。但推升之員。旣已熟悉風土。非初到者可比。或其人情願再畱。以圖上進。亦未可定。惟是再畱三年之後。果能稱職。或格外加恩。或令該督撫﹑於本省要缺﹑保題優升。以示獎勵。著該部另議具奏。尋議﹑太平府通判等五缺。應令該督撫於內地各官內﹑揀選調補。三年俸滿。準以應升之缺升用。若該員情願再畱效力。或本省一時難得熟練之員。俱準據實具題。以升銜再畱三年。果能稱職。準照升銜升用。從之

○川陜總督嶽鐘琪疏言﹑沙州招徠戶民。所給牛騾。倒斃二百餘只。據鄕約戶民等呈稱﹑沐恩賞給衣糧田舍。安居樂業。此項倒斃牛騾。情願公幫買補。得上

�日﹑沙州招徠戶民。安集伊始。卽知姻睦鄕裏﹑有無共濟之義。甚屬可嘉。但此情願幫補之人。俱系無業窮民。甫經耕獲。未必卽有餘力。可以濟助鄕鄰。著動支甘省藩庫正項錢糧。每牛騾一頭。給銀八兩。令本戶照數買補。此因伊等惇睦尙義。朕心嘉悅。是以特加格外之恩。著該督﹑卽飭該管官﹑按戶查明散給。俾得均沾實惠。並宣諭上�日﹑獎勵之

○丙申。春分。朝日於東郊。遣康親王崇安行禮

○諭內閣。朕於興修闕裏文廟一事。盡誠盡敬頒發國帑。務令規模宏壯。堅固輝煌。計日告竣。雍正三年六月。卽敕令原任巡撫陳世倌﹑領帑興工。遴員修造。拳拳委托。至再至三。嗣於塞楞額接任之時。又復諄諄訓諭。豈料陳世倌委用不得其人。旣己耽誤於前。而塞楞額又復因循怠玩於後。以致工程遲滯。久未告成。昨己特遣通政使畱保前往。協同署撫嶽浚督催。令在事人員。殫心竭力。迅速竣事。陳世倌﹑著速赴東省。盡心辦理。以贖前愆。此次修理文廟工程。務期巍煥崇閎。堅致壯麗。纖悉完備。燦然一新。儻舊制之外。有應行添設者。有應加修整者。俱著估計奏聞。添發帑銀。葺理丹艧。工成之日。朕當親往瞻謁。以展尊禮先師至誠至敬之意

○免江西安仁縣﹑雍正六年。分旱災額賦有差

○丁酉。升都察院左僉都禦史徐湛恩﹑爲額外內閣學士。仍協理河南山東河工事務

○戊戌。諭內閣。各省關口。開放船隻。向例有部頒號簿。以便稽查。玆聞各關另設私簿徵收。報部時﹑始將號簿挨日塡造。其意以船隻往來多寡不齊。不能逐日有徵收之數目。是以勻派塡造。如此﹑則簿內數目。與商船過稅串票。毫不相符。殊非政體。且凡事據實則可以無獘。作僞則獘竇叢生。嗣後各關﹑於部頒號簿。務須據實塡寫。如無船隻過稅之日。亦卽注明。儻仍蹈前轍。定行嚴加議處。該部亦不得混行指駁。致滋獘端

○調刑部右侍郎彭維新﹑爲吏部右侍郎工部右侍郎王承烈﹑爲刑部右侍郎。以漕運總督張大有﹑爲工部右侍郎。都察院左副都禦史性桂﹑爲漕運總督

○兵部議覆﹑署兩江總督範時繹疏言﹑江南爲九省通衢。差使旣多。兼之地方卑濕。馬匹易於倒斃。請嗣後江以南各驛。每馬十匹。許其倒斃三匹。限一月買補。江以北各驛。每馬十匹。許倒斃二匹。限半月買補。永著爲例。應如所請。從之

○以故一等精奇尼哈番劉保住子常在﹑襲職

○以故二等精奇尼哈番祖俊親弟祖奎之子祖雲龍﹑襲職

○封圖爾古特﹑固山貝子丹中﹑爲爲多羅貝勒

○己亥。上親耕耤田。詣先農壇。致祭畢。更服。至耕所。仍行四推禮。畢。上禦觀耕臺。命莊親王允祿﹑怡親王允祥﹑裕親王廣祿﹑行五推禮。吏部尙書公傅爾丹﹑戶部左侍郎常徳壽﹑禮部尙書石文焯﹑兵部尙書查弼納﹑刑部尙書勵廷儀﹑工部尙書公誇岱都察院左都禦史三泰﹑通政使司右通政史在甲﹑大理寺卿傅徳﹑行九推禮。各以次耕如儀。上禦齋宮。順天府官員率耆老農夫﹑行禮畢。至耕耤所。農夫終畝。王以下﹑各官行慶賀禮。賜茶。停止筵宴

○上詣恩佑寺行禮畢幸圓明園

○諭內閣。馬蘭泰之祖明安﹑原系兀魯特部落貝勒。太祖髙皇帝時。納款歸順。在軍中亦甚效力。建立功勛。授爲二等伯。現今馬蘭泰承襲。朕念明安當年勞績。格外施恩。著封爲一等侯。令馬蘭泰承襲。世襲罔替

○又諭。本朝施恩功臣。錫以世職。俾其承襲罔替者。特以念其戰功不忍絕其禋祀。使世世子孫。永沾恩澤也。但其中有因絕嗣﹑未經承襲者。朕甚憫焉。著怡親王﹑尹泰﹑常壽﹑三泰﹑將從前建立功績之大臣官員內。有絕嗣者。查其近宗。如無近宗。則查其遠族並其親戚。儻宗族親戚全無。卽於本旗內﹑查其可令爲後者﹑襲職。再﹑太祖太宗時。因功所給之拜他喇布勒哈番以上等官。內有襲替幾世者。不必槪查。其世襲罔替者。悉行查明具奏

○又諭。據朝鮮國王奏稱﹑伊國賊黨謀逆。旋卽敗露。遣兵捕緝。醜類全獲。已正典刑等語。朝鮮世效恭順。受朝廷怙冒之徳。伊國凶醜。卽系干犯天討之人。該國王先事覺察。不使漏网。從此境內無警。官民乂安。朕心深爲嘉慰。玆因使臣回國。著於常賜外。加賜該國王﹑糚緞等四十疋。內府書籍四種。該國官員兵丁等﹑發姦捕賊。效力有功。亦屬可嘉。著頒帑銀一萬兩。交與該國王﹑分別賞給。務令均沾。以示朕旌賞之至意

○庚子。福建總督髙其倬﹑疏請揀發人員。以備委用。得上�日﹑髙其倬﹑向來不能教訓屬員。以致閩省吏治廢弛。朕前令各省督撫﹑揀選州縣官一員。咨送閩省。朕又揀選能員。陸續發往。乃髙其倬於屬員內悠忽瞻顧。積習未除。今又以知府同知缺出。補用乏人。題請揀發。現今史貽直奉差閩省。著會同髙其倬﹑劉世明﹑將福建知府以下知縣以上各員優劣。詳加甄別。造冊具奏。嗣後閩省有道府同知缺出。卽可將優等之員。題請補授。其間朕或見有可用之人。亦當命往補用

○免甘肅武威縣﹑蘭州廳雍正六年分雹災額賦有差

○厄魯特郡王額駙車零旺布故遣官致祭

○辛丑。孝昭仁皇后忌辰。遣官祭景陵

○諭內閣。浙省爲財賦重地。民力輸將。朕所軫念。其舊欠錢糧。非不欲開恩豁免。祗以屢年未完之項。乃頑戶之所拖欠。若以抗正供而沾膏澤。則頑民獲利。而良善轉未邀恩。非所以化導人心風俗也。今據性桂摺奏﹑浙省紳士庶民。咸能知朕教養之殷懷。感朕訓誨之至意。踴躍完納正賦。卽此一事。可以見其感恩遷善之誠。朕實爲浙省之士民風俗稱慶。非重此數十萬之國帑也。浙省向善之速。甚屬可嘉。用沛鴻恩。將雍正七年額徵地丁屯餉錢糧。蠲免十分之二。共計六十萬兩。著李衛﹑轉飭各屬。恪遵奉行務使閭閻均沾實惠。並將朕加恩獎善之意。徧行宣諭。俾遠鄕僻壤。咸共知悉

○正紅旗漢軍都統髙其佩﹑緣事革職。升鑲紅旗漢軍副都統李杕﹑爲正紅旗漢軍都統。正藍旗蒙古副都統葉楚﹑緣事革職。調鑲黃旗漢軍副都統靑保﹑爲正藍旗蒙古副都統。升鑲白旗參領尙承恩﹑爲鑲黃旗漢軍副都統

○壬寅。諭兵部。副都統馬喇著畱駐裏塘。同鼐格﹑照看達賴喇嘛

○命盛京刑部侍郎王朝恩﹑兼管奉天府府尹事

○癸卯四川巡撫憲徳摺奏﹑上年九月間。瀘州裏民。呈稱軍需米石。情願捐助。不敢領受倉谷。臣見永寧建昌各路軍糧。於不能馬﹤馬犬﹥舟載之處。俱派撥就近州縣裏民背運。負載奔馳。實屬勞苦。而瀘州裏民。亦在派撥之內。是以不便再令捐輸。未允其請。後據崇慶州裏民具呈樂輸。臣因崇慶未經派運故據情陳奏。今奉上�日蠲免該州一年額徵錢糧。鴻恩丕布。萬姓歡騰。奉上諭朕前見崇慶州紳衿士民。好義急公。風俗淳厚。深爲嘉悅。是以格外加恩。蠲正賦以示獎勵。今據撫臣憲徳陳奏﹑知瀘州裏民。曾經具呈在先。且瀘民旣有背運軍餉之勤勞。又有樂助倉儲之忱悃。𨿽撫臣未允所請。而民情之忠厚善良。實爲罕見。著照崇慶州之例。將雍正七年額徵錢糧全行豁免。巡撫憲徳﹑務體朕心。轉飭該州恪遵奉行。使閭閻均沾實惠。儻諭上�日頒到之日。有已徵在官者。準其抵算庚戌年額賦

○旌表江南烈女。長洲縣宋啟業聘妻吳氏﹑武進縣瞿元春聘妻董氏﹑歙縣江承增聘妻徐氏﹑宿州張作棟聘妻周氏﹑俱未婚夫殞。矢志捐軀。各給銀建坊。入祠致祭如例

大淸世宗敬天昌運建中表正文武英明寬仁信毅大孝至誠憲皇帝實錄卷之七十八

大淸世宗敬天昌運建中表正文武英明寬仁信毅大孝至誠憲皇帝實錄卷之七十九

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正七年。己酉。三月。乙巳朔。諭內閣。向來外官告病回籍。不復起用。朕從愛惜人材起見。降上�日﹑令於該員告病之時。該督撫若察其居官尙好。卽於本內聲明。俟病痊後﹑赴部引見。仍以原缺補用。文職已有此例。文武本屬一體。以後武職告病者。著照文職之例行

○以翰林院侍讀國璉﹑左春坊左贊善許王猷﹑修撰陳徳華﹑編修崔紀﹑俱充日講起居注官

○調廣東總督孔毓珣﹑爲江南河道總督。以雲南提督郝玉麟﹑爲廣東總督。升雲南鶴麗鎭總兵官張耀祖﹑爲雲南提督。貴州定廣副將蘇大有﹑爲雲南鶴麗總兵官

○吏部議覆﹑江南道監察禦史姚之駰奏言﹑向來直省督撫提鎭封上本章。例有揭帖。分遞部院科道。但各省具揭。或先期另封投遞。而通政司按期收本。不查揭帖之後先。輒發提塘分送。拜疏未上。具揭先行。恐滋獘竇。請飭令各省﹑凡有揭帖必隨本章同發。封套注明月日。申送通政司。於送本次日。始令提塘分送各衙門。應如所請。從之

○丙午。諭內閣。總督田文鏡﹑公忠歷練。自蒞任豫省以來。撫綏化導。以實政實心。爲察吏安民之本。是以風淸獘絕。吏畏民懷。地方舒暢之气。感召天和。數年之中。年谷悉登丰稔。該督之功。實爲可嘉。兼該省紳士庶民。風俗向來醇朴。又能遵封疆大臣之教。人人向義輸忠。以受上天之恩。實可謂良民矣。夫因荒歉而蠲免正賦者。乃賑窮卹困之意。若羣黎共惇善行。以迓天庥。屢歲有秋。災祲不作。則賞善旌良。朕之加恩沛澤。更爲愉快。著將豫省雍正七年額徵錢糧。蠲免四十萬兩。總督田文鏡﹑可確查分數。通行所屬州縣。一體遵奉。使閭閻均沾實惠。朕廣收人材。以資吏治。每當保舉引見之時。覺豫省之人較少。大約豫省士風。器量謹厚有餘。而才具明通不足。今欲加以策勵以備國家政事之用。著田文鏡通行所屬府州縣﹑選其才猷可供任使者。不拘人數資格秉公舉出。該督再加遴選。具題奏聞。送部引見。又念中州之民。務本力田。勤於耕作。著該督於常例歲舉老農外。再令所屬﹑每處各舉一人。給以八品頂帶。以示優獎。並將朕上�日。曉諭遠鄕僻壤之民。俾共知之

○刑部議覆﹑廣西巡撫金鉷疏奏蘇英毆死蘇仍將一案。照律擬絞監候。因中途脫逃。應加等擬絞立決。得上�日﹑凡擬罪潛逃之犯。應絞者攺爲立絞。應斬者攺爲立斬。必該犯本案。情罪可惡。至秋審時。無可寬緩而又有脫逃之罪。方攺爲卽行正法。若本來所犯情罪。尙有可原。或因愚昧無知。或因不知新定之例。一時起意。懼罪潛逃。此等之人。當仍照本罪。擬爲監候。著三法司﹑通行各直省督撫﹑一體遵行

○正黃旗漢軍都統金以坦摺奏﹑向來原管世管之佐領。一遇缺出。或有不能定擬之處須候查明家譜補授。若公中佐領﹑有訓練辦事之責。未便久懸且選補又不拘世系。請嗣後不必照原管世管之例。致延時日。限二十日內。繕摺交送當月處。匯奏引見。從之

○川陜總督嶽鐘琪疏報四川雷波拉密結覺一帶蠻方。廣袤千有餘裏。雷波土司楊明義﹑與米貼陸氏﹑同惡相濟。結連吞都土司徳昌﹑及阿路﹑結覺﹑阿照等處逆蠻。截糧傷兵。負嵎聚眾。經四川提督黃廷桂﹑遵上

�日率兵前進。先巢�刀雷波。繼破拉密。旋攻結覺。又平定平底﹑噶哈﹑阿路﹑阿照等寨峒﹑一百餘處。請以結覺地方﹑歸沙罵土司管轄。所獲番戶。分建昌鎭永寧協管轄。畱永寧夔州兵五百名。令敍馬營遊擊﹑帶領千把總五員。暫駐雷波。畱重慶兵三百名。令忠州營守備﹑帶領千把總三員。暫駐黃螂。以資防範。得上�日﹑雷波等處苗蠻。狂悖不法。勾連惡黨。騷擾附近民夷。及官兵到日。輒敢抗拒。嶽鐘琪等﹑調度有方。巢

�刀撫兼施。俾凶犯全獲。從此附近民夷。咸得寧輯。深屬可嘉。辦理此事之大小文武官弁等﹑著該部查明。分別議敍

○旌表甘肅中衛縣烈婦。教允文妻孫氏﹑矢志殉夫。投繯殞命。給銀建坊。入祠致祭如例

○戊申。諭內閣。直省各處富戶。其爲士民而殷實者。或由於祖父之積累。或由於己身之經營。操持儉約。然後能致此饒裕。此乃國家之良民也。其爲鄕紳而有餘者。非由於先世之畱遺。卽由於己身之俸祿制節謹度。始能成其家計。此乃國家之良吏也。是以紳衿士庶中之家道殷實者。實爲國家之所愛養保護則本身安可不思孳孳爲善。以永保其身家乎。夫保家之道奢侈糜費。固非所以善守。而慳吝刻薄。亦非所以自全。周禮以鄕三物教萬民。有曰孝友睦姻任卹。可知公財行惠。任卹之義。與孝友而並重也。蓋凡窮乏之人。旣遊閒破耗。自困其生。又不知己過。轉懷忌於溫飽之家。若富戶復以慳吝刻薄爲心。朘削侵牟。與小民爭利。在年谷順成之時。固可相安。一遇歉荒。貧民肆行搶奪。先眾人而受其害者。皆爲富不仁之家也。逮富家被害之後。官法究擬。必將搶奪之貧民。置之重典。是富戶以斂財而傾其家。貧民以貪利而喪其命。豈非兩失之道。大可憫惻者乎。朕爲此勸導各富戶等﹑平時當以體卹貧民爲念。凡鄰里佃戶中之窮乏者。或遇年谷歉收。或值靑黃不接。皆宜平情通融。切勿坐視其困苦而不爲之援手。如此﹑則居常能緩急相周。有事可守望相助忮求之念旣忘。親睦之心必篤。豈非富戶保家之善道乎。從來家國一理。若富戶能自保其身家。貧民知共衛夫富戶。一鄕如此。則一鄕永靖。一邑如此。則一邑長寧。是富戶之自保其家。猶富戶之宣力於國也。況積善之家。必有餘慶。種福果於天地之間。子孫必常享丰厚。豈不美歟。著各省督撫﹑將朕此上�日。通行該屬之鄕紳士民人等﹑共知之

○戶部議覆﹑漕運總督張大有疏言﹑向年山東﹑河南二省。有輸運薊州遵化丰潤三州縣﹑官兵需用米石。其沿途管押。以及回空催趲。例責成於押運通判。以一員而管領數幫。前後不能兼顧。請添設薊糧千總二員。

輪流領運。抵薊之日。交糧守候。則責成於千總。空船回次。則責成於通判。應如所請。從之

○雲貴廣西總督鄂爾泰奏報﹑丹江雞講生苗。自恃地險人眾。不服招撫。經新任撫臣張廣泗﹑調遣官兵。分路進巢�刀。苗眾投誠。其上下九股﹑及淸水江﹑古州等處。現俱以次寧貼。得上�日﹑古州等處生苗。自古未歸王化。其人愚悍性成。罔知法度。自恃地形險峻。出沒糜常。擾害居民。劫奪行旅。𨿽無背叛之迹。然爲地方良善之患。亦不淺矣。向來石禮哈等﹑曾以招撫之事奏請。朕怙冒萬方。豈忍令此地苗蠻﹑獨在教化之外。祗以石禮哈非能辦理此事之人。故未允其請。續經鄂爾泰陳奏前來。朕見新任巡撫張廣泗﹑才具優長。周詳縝密。必能副朕委任。是以諭令辦理。今張廣泗親歷苗境。巢�刀撫兼施。苗民懷徳畏威。莫不抒誠歸向。使自古未服王化之地。均得沾被朝廷之聲教。鄂爾泰﹑張廣泗﹑及在事文武官弁﹑俱著從優議敍。其兵丁等著鄂爾泰﹑將帑銀賞賚具奏

○川陜總督嶽鐘琪疏言﹑西溪一帶地方。爲番蠻出入之所。原駐防兵七十名。不足分布。請再撥建昌左營兵一百三十名。令建昌左營守備﹑駐防西溪。以資彈壓。拖科賊首旣除。其番部應就近歸沙罵土司管轄。逆賊加樂等﹑見亦就擒所遺番眾。應暫令阿都土司管轄。從之。

○己酉。吏部議覆﹑廣東總督孔毓珣疏言﹑瓊州一郡。孤懸海外。海口所城。尢爲扼要。商賈輻輳。姦良易混。請將瓊山縣縣丞移駐。就近稽察。應如所請。得上�日﹑各省佐貳微員。有地方職掌緊要者。亦有新設新移﹑正需料理者。必須於眾員中揀選才具稍優﹑熟練事務之人。方可勝任。著各省督撫﹑將佐貳緊要之缺。查明具奏。交與該部注冊。遇有缺出。該督撫揀選題請調補。如本省乏員。或將別省見任之員題補。或請上�日揀選。永著爲例

○工部議覆﹑原任河道總督齊蘇勒疏言﹑黃運兩河堤工。保守宜加詳愼。向來堤頂之上。民間私蓋房屋。旣恐傷堤。而搶護亦多礙手。今淮安府﹑及寶應縣﹑占住之堤。已經諭民移徙。惟遙月等堤。與運河纖道。道裏綿長。鄕民居住日久。驟令拆毀。恐致失所。請嗣後堤頂民房。如遇傾圯。禁止重修。令移蓋於堤旁隙地。再﹑堤頂之屋。有輸納房租者。計自徐邳﹑以至江口。每歲徵銀不過百餘兩。有益於國課者甚小。並請一並豁免。以杜藉名私占之獘。均應如所請。從之

○免福建侯官等九縣﹑雍正六年分旱災額賦有差

○庚戌。諭王大臣等。護軍統領塔拉圖﹑朕聞在軍前每日醉飲。大負委任。著革職來京。其員缺。令副都統銜察哈爾總管馬爾薩前去

○戶部議覆﹑湖廣總督邁柱疏言﹑丁銀田賦。同屬正供。但窮民有寸土全無﹑而受丁銀之累者。富戶有田連阡陌﹑而丁銀與窮戶相同者。苦樂不均。請將武鄖等九府州﹑武昌等十衛所﹑自雍正七年爲始。照通省攤勻丁銀數目。派入田糧徵收。其續報勸墾。以及自首隱匿﹑每歲所報升科。應暫緩均攤。俟再遇編審時。一並派入。均應如所請。從之

○署廣東巡撫傅泰疏奏﹑監犯病故。請按季匯咨。以省煩瀆。得上�日﹑審結定擬監犯病故。隨報隨題。著爲定例。聖祖仁皇帝臨禦六十餘年。未嘗更攺。所以愼重民命。恐有獄卒陵虐﹑滅口致斃等情也。況廣東系山海交錯﹑僻遠之區。傅泰初任封疆。於分內應辦之事。尙未能周到。何暇爲此越分陳奏之事。且朕日理萬幾。不敢稍自暇逸。正冀爲大臣者。贊勷鼓舞。勵精圖治。而傅泰奏稱﹑章疏滋煩。有瀆聖聽等語。甚屬不合。著將本擲還

○辛亥。以吏部尙書仍管河東副總河嵇曾筠﹑爲河南山東河道總督。山東境內運河。一並管轄

○旌表直隸新安縣烈婦。張攀鱗妻荊氏﹑矢志殉夫。投繯殞命。給銀建坊。入祠致祭如例

○壬子。淸明節。遣官祭。永陵﹑福陵﹑昭陵﹑昭西陵﹑孝陵﹑孝東陵﹑景陵

○戶部議覆﹑四川巡撫憲徳疏言﹑各省入川民戶。向經一面造冊呈報。一面咨查原籍在案。但愚民風聞給資招墾。往往輕於轉徙。況川省田地。多經業主承丈自首將來余荒。多寡尙未可知。不可不定以長策。請嗣後各省續到流民。自雍正七年爲始。停其造冊咨查。行令各省﹑將實在無業窮民﹑願往川省開墾者。給與印照。與先經查驗覆到之各戶。一體安插。如無照之人。除在川各有生業﹑準其編入保甲外。所有遊手之民。著卽查明。令回原籍。應如所請。從之

○命江西南昌府開局鼓鑄從江西巡撫張坦麟請也

○命川陜總督嶽鐘琪﹑補給駐防哈密甘肅提鎭標兵﹑歷年應領鹽菜行糧銀五萬二千八百兩

○癸丑。以直隸石匣副將楊謙﹑署直隸天津總兵官

○甲寅。諭內閣。自古帝王。皆有功徳於民。𨿽世代久遠。而敬禮崇奉之心。不當馳懈。其陵寢所在。尢當加意防衛。勿使褻慢。至於往聖先賢。名臣忠烈。其祠宇塋墓亦當恭敬守護。以伸仰止之忱。著各省督撫﹑轉飭各屬。將境內所有古昔陵寢祠墓。勤加巡視。防護稽查。務令嚴肅潔淨。以展誠恪。若有應行修葺之處。著動用本省存公銀兩。委員料理。朕見歷代帝王﹑皆有保護古昔陵寢之敕諭。而究無奉行之實。朕於雍正元年恩詔內。卽以修葺歷代帝王陵寢﹑通行申飭。亦恐有司相沿積習。視爲泛常。嗣後著每年於歲底﹑令該地方官﹑將防護無誤之處。結報督撫。該督撫﹑造冊轉報工部。匯齊奏聞。儻所報不實。一經發覺。定將該督撫及地方官﹑分別議處。明太祖陵﹑在江寧。昔我聖祖仁皇帝屢次南巡。皆親臨祭奠。禮數加隆。著江南總督﹑轉飭有司﹑加意防護。其明代十二陵之在昌平州者。自本朝定鼎以來。卽設立太監陵戶。給以地畝。令其虔修禋祀。禁止樵采。聖祖仁皇帝屢頒諭上�日。嚴行申飭。著該督﹑轉飭昌平州知州﹑昌平營參將﹑差委人員。時加巡視。務令地境之內。淸淨整齊。儻陵戶或有不敷。卽著該督酌量增添。其南北二處陵寢。防護無誤之處。亦著該督撫等﹑於每年歲底﹑冊報工部匯奏

○諭內務府。自朝陽門外﹑至通州。乃京師向東大路。向因雨水之時。難於行走。動支錢糧。修補鋪墊。聞近年又復損壞。若修墊石路。酌量其寬廣可容車二輛。兩旁土路。亦修築平穩。於往來行旅。大有裨益。著總管常明﹑會同侍郎普泰﹑詳加驗看

○加戶部主事蔣蔚﹑翰林院檢討銜。提督山東學政。工部主事傅王霅﹑翰林院編修銜。提督江西學政

○蘇尼特紮薩克郡王達禮紮布故。遣官致祭

○乙卯。攺陜西靖邊所訓導爲學正。安塞吳堡神木等縣學訓導爲教諭

○升陜西寧夏協領海福﹑爲陜西寧夏右翼副都統

○丙辰。命領侍衛內大臣三等公傅爾丹﹑爲靖邊大將軍。北路出師。川陜總督三等公嶽鐘琪﹑爲寧遠大將軍。西路出師。徵討準噶爾﹑噶爾丹策零

○以陜西涼州總兵官袁繼蔭﹑署陜西安西總兵官

○免甘肅平番縣﹑雍正六年分旱災額賦有差

○旌表直隸武彊縣烈婦。楊資妻張氏﹑拒姦不污。投繯殞命。給銀建坊。入祠致祭如例

○丁巳。諭內閣。鹽場大使。及河工效力官員。必須身家殷實之人。始免累商剝民。及侵帑誤工等獘。是以在部揀選之時。皆令取具同鄕京官印結。保其家道殷實。然後命往辦事。所以防冒濫﹑而收實效也。查定例﹑鹽場大使﹑及河工效力等官﹑到任之日。該管上司。將果否家道殷實之處。行文移查本籍地方。例𨿽如此。但恐視爲具文。含糊塞責。嗣後著實力奉行。毋得絲毫假借儻行查不實。將本人﹑及出結之同鄕官。一並革職。若有賄囑等情。仍審明按律治罪。至出結之官。必用主事以上之員。其微末京職。槪不準出結

○戊午。諭內閣。嘗思歲時雨暘之各地不同者。其故或由於朝廷政事有所闕失。或地方官吏﹑乖其職守。或民間習俗澆漓﹑人心僞薄。皆足上干天和。致成災祲。此理數之必然。纖毫不爽者。數年以來。朕已諭之詳矣。上年直隸通省地方。收成丰稔。惟宣化懷來保安三州縣。獨愆雨澤。朕心卽疑地方官民﹑恐有招致之由。秋間口北道王棠來京。朕令進見。曾經諭及。今據王棠摺奏﹑宣化懷來保安等處。去年夏秋亢旱。今春他處皆得瑞雪。而此地獨少。二月間。臣因公出境。勘得雞鳴驛新保安之間。有古惠民渠一道。灌田數百餘頃。旗民互訟。歷三十餘年。未曾結案。臣詳勘渠道。先剖曲直。繼將上年所奉上諭。再四宣布。勸使回心。一時旗民人等。頂頌皇仁。卽時感悟。分渠共漑。永息爭端。果於三月初一二等日。連降瑞雪。平地尺餘。春耕有賴。萬民稱慶等語。王棠此奏。不過敷陳其事。而實乃天人感應之至理。蓋人之所以爲心。卽天之所以爲心。儻一方之中。彼此猜嫌。構爭起訟。人懷不平之气。斯天地之气亦湮塞於一方。不能和暢寬舒。有不雨暘失序者乎。古聖有言。萬方有罪。罪在朕躬。朕躬有罪。無以萬方。今朕此言。非爲人君寬解。而推卸其責於臣民也。君民上下。原爲一體。嘗見直省督撫官員等﹑每過年歲丰登。輒曰此皇上之洪福。此語朕從不受。朕無自私之福。以天下人之福爲福。若吏治澄淸。民風醇厚。以致時和年丰。天下人各受其福。卽朕之福也。若官吏壞法營私。黎庶囂陵成習。以致召爲災異。此皆用人不得其當。化導未盡其方。天下不能共受其福。卽朕之歉於福也。人君原無可諉之責。而臣民自有各盡之道。朕以實心實政。乾惕於上。天下臣民。果能黽勉修省。同歸於善。以感召於下。則太和之气。流行於宇宙間。災沴何自而生。雨雪應時而降。人歌樂利。百室盈寧以同受上天之慈惠。豈不美歟。著各省督撫﹑通行所屬。咸使聞知

○又諭。朕爲在京八旗兵丁﹑悉心籌畫。其家若有吉凶之事。需用之費。無所取辦。一時拮據。實爲可憫。特給內庫銀兩。令王大臣等﹑營運生息。以備兵丁一時之用。今思外省駐防之滿洲漢軍兵丁等﹑亦當一體加恩。江寧﹑杭州﹑西安﹑京口﹑荊州﹑廣東﹑福建﹑寧夏﹑右衛共九處。每處賞銀二萬兩。天津﹑河南﹑潼關﹑乍浦﹑成都共五處。每處賞銀一萬兩。俱著於布政司庫內支給。交與該將軍副都統等﹑公同存貯。營運生息。如該處駐防兵丁。家有吉凶之事。將息銀酌量賞給。以濟其用。其本銀永遠爲存公生息之項。不令繳還。該將軍副都統等。務須盡心辦理。使兵丁均沾實惠。儻該管大臣官員﹑有私自侵蝕那移。或委任非人。以致本利虧缺者。定行從重治罪。仍於該管﹑及委用等官名下。嚴追還項。其營運利息之處。亦必公平辦理。儻指稱官銀名色。或占奪百姓行業。或重利刻剝閭閻。與商賈小民爭利。擾累地方。著各督撫﹑不時稽查。卽行參奏。儻督撫徇隱不奏。經朕訪聞。必將該督撫一並議處。此項本利銀兩。每年出入之數。交與在京八旗都統﹑副都統查核。一旗或管一省。或管二省。著怡親王﹑大學士等﹑酌量派定。每年於歲底。各省該管大臣官員等﹑造冊賫送各該旗查核奏聞。再﹑各省督標撫標提標兵丁等﹑亦仿此例。每標或給銀一二萬兩。或給銀數千兩。按照兵丁之額數。分別銀兩之多寡。亦著怡親王大學士等﹑酌量派定。其銀﹑卽交與各該督撫提督﹑委員料理。以惠濟兵丁。一切照駐防之例行。其前後接任之時。將此造入交代冊內。查核。至於各省鎭標兵丁等﹑一時難以徧及。候朕酌量國用之出入。次第加恩。陸續降上�日

○又諭。從前屢降諭上�日。禁止賭博。京城內外。稽察甚嚴。聞遊手不法之徒。潛往通州天津。公然犯禁聚賭。其賭具之所從來。有司亦不究問。又如京城禁止宰牛鬥鷄﹑及畜養鵪鶉等事。而無賴之輩。則於通州天津地方。仍敢擅宰耕牛。私開斗局。文武官吏。漫無覺察。又聞京城禁賭。而好賭之人。隨潛匿於四鄕。無人禁約。似此陽奉陰違。有幹法紀。通州天津二處之人。五方雜處。易於容畱匪類。通州有倉場侍郎衙門。又有副將駐札。均當與知州等一體管理。稽查違禁等事。儻不實心稽查。致有疎縱。朕差侍衛禦史等﹑拏獲。定將該侍郎副將知州等﹑分別嚴加議處天津有總兵﹑巡鹽禦史﹑及道員等官。亦照通州之例行。至近京鄕村中。若有賭博等情。該管汛地文武各員。不得辭其責。一經發覺。決不寬貸

○禮部議覆貴州學政徐本﹑條奏學政事宜。一﹑各省府學。皆取所屬州縣童生撥入惟黔省自爲府籍。府學額多。卽不如州縣童生之捲。亦得充額。州縣額少。卽有優於府籍童生之捲。亦爲額限。未免去取不均。嗣後府籍童生。儻不足數。請於所屬州縣童生內。酌量撥入。一﹑給頂生員。每於學臣任滿之日。紛紛呈告。希冀去任匆忙。不及查驗。其中不無年例未符﹑僞托病廢等獘。請嗣後於科冊報部後。槪行停止批給。一﹑貢監。見歸學臣約束。而學臣衙門。並無監生檔案。請嗣後飭令該府州縣﹑備造履歷淸冊。申送學臣。以憑查核。至俊秀捐納中。有不應試者。當鄕試之期。或借與親友。或租與他人。頂冒入場。請於捐納後。行文取結之時。卽令塡注不應試字樣。以便科試之日。詳加查驗。庶頂冒之獘可除。均應如所請。從之

○辛酉。議政王大臣等。遵上�日議奏北路出徵事宜。一﹑統領將弁。應行派定。京城八旗兵六千名。自總統將軍外。應派副將軍﹑參贊大臣﹑前鋒統領等員。其營總﹑參領﹑侍衛﹑章京﹑前鋒校﹑護軍校﹑驍騎校等。均請派出。以資差遣。車騎營兵九千名。應派總兵﹑副將﹑參將﹑遊擊﹑守備﹑千總﹑把總等員。其押運糧餉大員。隨印學士。及中書司官﹑筆帖式等。均應派出。奉天﹑船廠﹑察哈爾﹑索倫﹑土默特﹑右衛﹑寧夏七處。共兵八千名。應派統領及管轄之員。至喀喇沁土默特兵八百名。應派塔布囊等員率領。一﹑官兵起程。分路定期。北路官兵﹑駐札阿爾泰。路途遙遠。京城八旗兵。於五六月間。分五路前進。出口後。令察哈爾﹑土默特兵同行。車騎營兵。分六路前進。奉天﹑船廠﹑索倫﹑右衛﹑寧夏兵。俱於六月起程。至大兵駐札處會合。一﹑北路官弁。共計總統將軍一員。副將軍一員。參贊大臣六員。前鋒統領一員。副都統十員。總兵二員。營總二十四員。參領﹑副參領四十一員。云麾使一員。副將四員。章京一百三十六員。中書二員。司官十三員。侍衛十二員。參遊八員。前鋒校十七員。護軍校一百八十一員。驍騎校一百三十九員。筆帖式四十三員。守備十六員。千把總九十六員。共七百五十三員。除奉上�日賞賚外。分別各給馬駝﹑器械﹑跟役口糧﹑鹽菜銀兩。與兵丁糧餉等。俱遵上�日寬裕支給。得上

�日﹑振武將軍公巴賽﹑著爲副將軍。振武將軍印務。著順承郡王錫保管理。鑲黃旗滿洲都統侯陳泰﹑右翼前鋒統領衮泰﹑鑲白旗漢軍都統石禮哈﹑正白旗滿洲副都統戴豪﹑散秩大臣公達福﹑正藍旗滿洲副都統覺羅海蘭﹑俱爲參贊大臣。原任右翼前鋒統領丁壽﹑以都統銜爲軍營前鋒統領。直隸正定總兵官魏麟﹑河南河北總兵官閃文繡﹑統領車騎營兵。奉天副都統納秦﹑統領奉天兵。白都納副都統塔爾岱﹑副都統銜西彌賴﹑統領索倫兵。白都納副都統費雅思哈﹑統領寧古塔兵。右衛副都統阿三﹑統領右衛兵寧夏副都統蘇圖﹑統領寧夏兵。鑲藍旗蒙古副都統承保﹑鑲白旗滿洲副都統常祿﹑統領察哈爾兵。歸化城副都統馬爾齊衮布﹑統領土默特兵。塔布囊丹巴﹑沙津達賴等﹑統領喀喇沁土默特兵。糧餉事務。派法敏﹑伊都立﹑巴泰﹑西琳﹑傅徳等管理。盛京禮部侍郎永國﹑兼內閣學士銜。隨靖邊大將軍印。前往北路軍營。其辦理各款。俱詳細妥協。悉依議行

○壬戌。上詣恩佑寺行禮

○升正藍旗滿洲副都統邁祿﹑爲本旗護軍統領

○甲子。鑲黃旗蒙古都統希爾根﹑緣事革職。升左翼前鋒統領鄂善﹑爲鑲黃旗蒙古都統。仍兼管左翼前鋒統領事。正藍旗蒙古都統穆賽﹑緣事革職。升正藍旗滿洲副都統莽鵠立﹑爲本旗蒙古都統。仍兼管本旗滿洲副都統事

○議政王大臣等﹑議覆都統拉錫條奏﹑天津州水師營。滿洲兵丁二千名。𨿽系水師。亦不可不熟習弓馬。且駐防海口。沿海一帶。遇有追捕賊盜之事。若無馬匹。尢爲不便。請恩準兵丁拴養馬二百匹。給與餵養錢糧。應如所請。從之

○乙丑。諭內閣。士子讀書明理爲庶民坊表。若昧於急公奉法之義。抗糧逋賦是導民爲非。不止虧缺國課而已。今見內外大小臣工。爲此條奏者甚多。經禮部定議。按限迢比。逾限不完。詳請褫革嚴追等語。朕思士子一經笞杖。則難洗終身之辱。一經褫革。則永無上進之階。諸生縱不自惜其身名。朕則深爲諸生憫惜也。聞各處催徵之例不同。有責比催糧之差役者。有撲責欠糧之本身者。現年錢糧。每至十月不完。方將糧戶懲責。是五月未曾完半。𨿽在百姓。未必便行鞭撲。而乃以此遽施於士子乎。況生監之中。貧富不等。富戶故意抗違。實法無可貸。而貧生未能依限。則情尙可原。今應如何分別貧富。使富者不得藉口以愆期。貧者得稍紓其力。沾沐朝廷體卹之恩。而國賦又不至於拖欠。著該督撫﹑各就本省情形。秉公詳察。悉心定議。務其寬嚴得當。永遠可行。儻該督撫內。別有所見。可以仰副朕矜憐貧寒之士子。而又懲戒頑富之劣衿者。亦著詳悉陳奏

○以理藩院尙書特古忒﹑兼理太僕寺卿事

○以散秩大臣伯瞻布﹑署正藍旗護軍統領

○川陜總督嶽鐘琪疏言﹑河州營兵。出口巡緝。時值隆冬。借給備辦衣裝銀﹑共五千二百兩。今巡查事竣。應於各兵應領餉內扣還。得上�日﹑兵丁借支出口銀兩。著卽作爲恩賞。免其扣還

○丙寅。以左都禦史三泰﹑署鑲黃旗滿洲都統

○以署正黃旗滿洲都統覺羅伊禮布﹑署右翼前鋒統領

○兵部議覆﹑江西南昌總兵官陳王章疏言﹑鎭標兵丁。因移駐銅鼓營缺額請另募三百名。以足原數。添設千總一員。把總二員將把總分撥一員﹑防守寧州。應如所請。從之

○浙江總督李衛疏言﹑臣欽奉恩綸。俯兪入覲。所有各任印務。謹遵上�日酌量分派委署。請以欽差淸查浙江錢糧副都禦史性桂署理浙江總督。觀風整俗使蔡仕丹�山﹑署理浙江巡撫。下部知之

○攺山西大同府歸化城理事同知﹑屬朔平府管轄。從山西巡撫覺羅石麟請也

○丁卯。以正白旗漢軍副都統徳爾芬﹑署鑲白旗護軍統領

○戊辰。移湖北沔陽州新堤鎭巡檢﹑駐州南鍋底灣。從湖北巡撫馬會伯請也

○己巳。升鑾儀衛冠軍使佟時茂﹑爲正黃旗漢軍副都統。鑲藍旗參領尙崇坦。爲鑲紅旗漢軍副都統

○正藍旗滿洲阿思哈尼哈番圖那﹑以本旗擬署佐領引見。得上�日﹑著圖那署理。圖那之祖阿山﹑於國家甚有效力之處。伊所襲之職。如本系精奇尼哈番。因銷去恩詔所加之職。襲爲阿思哈尼哈番者。仍當給還原官。如原系今職。將來再承襲時。不必銷去恩詔所加之職。爾等將阿山一支子孫。十五歲以上者。俱查明帶來引見宗譜一並進呈

○以故三等精奇尼哈番何爾惇親伯祖岱音達三代孫何伸﹑襲職。三等阿思哈尼哈番吳昌祖﹑緣事革職。以其親弟吳文煌﹑襲替

○旌表安徽虹縣烈婦李文進妻柏氏﹑拒姦不污。投繯殞命。給銀建坊。入祠致祭如例

○庚午。戶部遵上�日議覆﹑川陜總督嶽鐘琪疏言﹑秦省自南山往蜀路徑。有長安縣之子午谷。盩厔縣之黑水谷。郿縣之斜谷。三谷之中。斜谷﹑黑水谷﹑俱極險僻。無庸開鑿。惟子午谷。漢唐之時。爲糧運大道。後漸荒廢。若將此路修鑿坦夷。由西安徑抵漢江。計程才五百餘里。最爲便捷。但宜設兵防範。以便行人。請於子午谷內。秦嶺南之五郎關。設守備一員。千總二員。駐兵二百五十名。秦嶺北之關神裏。亦屬隘口。請就五郎關所設營內。撥千總一員。兵五十名。分駐其地。其黑水谷內之柳葉河。應添設把總一員。兵五十名。再將鳳翔城守營兵移駐郿縣。專防斜谷﹑兼防桃川﹑虢川等處。其虢川。應添設巡檢一員。千總一員。兵一百名。均應如所請。從之

○辛未。上回宮

○予故陜西延綏總兵官孫繼宗﹑祭葬。贈署都同知

○壬申。以莊親王允祿﹑管理正紅旗漢軍都統

○癸酉。調山東按察使吳昌祚來京。河南按察使公元﹑爲山東按察使司按察使。升河南開歸道陳世倕﹑爲河南按察使司按察使

○敕封浙江鎭海縣蛟門山龍神﹑爲涵元昭泰鎭海龍王之神

○甲戌。諭內閣。在京官員。歷俸六年。準其告假省親。此乃通行之常例。爲伊等父母居家無事﹑願歸定省者而言。若其父母身患疾病。或年過七十。精力衰憊。爲子者﹑迫欲回家侍奉。以伸其孝養之忱則非可以年例拘也。嗣後在京官員有聞其父母患病急欲省覲或父母年逾七十﹑而衰憊者。俱不必俟六年俸滿。著取具同鄕官印結。於本衙門堂官處具呈。該堂官查明啟奏請上

�日。給假速回本籍。不必由吏部匯題。其歷俸六年告假省親者。仍由吏部題奏。將此永著爲例

○攺貴州中曹土司所轄髙坡等處四寨歸貴陽府管轄。從署貴州巡撫沈廷正請也

○以故三等阿思哈尼哈番五爾勤子壽昌﹑襲職

○予故雲南臨元澂江總兵官孫宏本﹑祭葬贈都督同知

大淸世宗敬天昌運建中表正文武英明寬仁信毅大孝至誠憲皇帝實錄卷之七十九

大淸世宗敬天昌運建中表正文武英明寬仁信毅大孝至誠憲皇帝實錄卷之八十

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正七年己酉。夏。四月。乙亥朔。享太廟。上親詣行禮

○上幸圓明園

○丙子。諭內閣。川陜總督嶽鐘琪統領大兵出口進巢�刀之後。甘涼一帶營汛。綠旗兵力稍單。著於西安滿洲駐防兵丁內。挑選一千名暫行移駐涼州。著都統蘇丹﹑西安副都統尼馬善統領。此挑選兵丁。可先期預備。候朕再降諭上�日。涼州原有兵房二千餘間。著甘肅巡撫量加修理。以備移駐兵丁居住。山西太原府𨿽舊有城守滿兵。今再從京城派兵五百名至彼一同居住彈壓。此所派兵丁。著都統鄂善﹑統領前往駐札

○兵部議覆巡察湖廣禦史王瓚﹑條奏驛站苗疆事宜。一﹑巴陵縣之嶽陽驛。近在縣城。請歸並該縣管理。其湖南橋頭鋪應另設一驛。卽以嶽陽驛驛丞移駐。一﹑湖北武昌府進京大路。由黃陂縣﹑至河南信陽州。中間楊店驛﹑小河司﹑廣水﹑李家寨等處。民居稠密。道裏平坦。請將黃陂﹑孝感云夢﹑安陸﹑應山﹑及平靖關﹑原設夫馬。酌量抽撥。攺置驛遞五站。以便往來。一﹑楚俗熟習符咒。有作姦犯科。惑世誣民者。請照光棍例治罪。均應如所請。得上�日﹑此本內﹑議稱熟習符咒之人照光棍例治罪。而未議及通行曉諭之後方照此例定擬。甚屬疎漏從前屢降諭上�日。凡有攺定科條。須寬其期限。悉令家諭戶曉而猶有不率教者。加以嚴懲。始不爲枉今法司更定律例而不示以遵行之期。是謂不教而殺。且地方官亦有難於奉行之處。著另議具奏。尋議﹑應自雍正庚戌年爲始。犯者﹑爲首立斬。爲從擬絞。監候。行令該地方官。徧行曉諭。從之

○署甘肅巡撫張廷棟題﹑西寧府碾伯縣土同知趙文暉故。請以其子趙爾良襲職。下部知之

○丁丑。命大學士馬齊﹑內務府總管尙志舜﹑工部左侍郎汪漋﹑監造景陵聖徳神功碑

○諭內閣。官兵馬匹。其有倒斃免賠樁銀者。各省不同。從前補以中茶馬匹。及後則給以朋銀采買。此諸省通行之例。惟有陜甘各營。因停止招中茶馬之時。未將動支朋銀聲明。是以相沿至今。凡有倒斃馬匹。俱系兵丁出資買補。深可軫念。著總督嶽鐘琪詳悉查明。將嗣後作何準報補給之處。分晰定議具奏。

○盛京工部侍郎吳達禮﹑緣事革職。擢工部郎中陳福壽﹑爲盛京工部侍郎

○福建總督髙其倬﹑遵上�日題覆﹑原任臺灣府鳳山縣知縣蕭震﹑向因命案遲延。經前撫臣題參革職。查蕭震﹑居官勤力。人亦朴直。但因伊父母年俱八十。時時思憶。精神漸減。以致辦理不及從前。請革職畱任。得上�日﹑凡官員等﹑有父母年髙。而補授路遠地方者。經朕聞知。皆曲體其情。攺用近地。使之便於迎養。或得音問時通。蕭震旣有八旬之父母。該督撫從前應據實陳奏。俾得遂其私情。專心辦理公事。方爲大臣愛養人材之道。乃隱不奏聞。致罹削職。甚爲屈抑。蕭震著回籍省親後。來京赴部引見。朕再降諭上�日

○戊寅。工部議覆﹑署天津滿洲水師營都統拉錫等疏言﹑水師營官兵俸糧。每歲從北倉新廒。逐月運送。往返紛煩。請於水師營堡城內西北隅。蓋造廒房二座。截畱運往薊遵漕米三萬石。備貯二年之需。俟支放一年外。每年截畱一萬五千石。挨陳支放。並設倉大使一員。專司出入。應如所請。從之

○攺直隸涿州營參將原轄之舊州營隸天津鎭標管轄。從署直隸總督楊鯤請也

○己卯。戶部議覆﹑四川巡撫憲徳疏言﹑雷波結覺等處番夷。助逆不法。尋經巢�刀滅。所有查出漢民五十餘戶。男婦三百三十餘口。其願回原籍者。請給與盤費。其不能回籍者。給與房屋牛具等項。一體安插。應如所請。從之

○免江南徐州雍正五年分水災額賦有差

○庚辰。升圓明園營總卓鼐﹑爲陜西西安左翼漢軍副都統

○吏部議覆﹑署貴州巡撫沈廷正疏言﹑永丰州所屬冊亨羅斛地方。甚屬遼闊。一切命盜案件。俱系知州辦理。未免稽遲請鑄給冊亨州同﹑羅斛州判﹑關防各一顆。令其專司。仍令該州兼轄。應如所請。從之

○禮部題﹑遵上�日議建云師雷師廟宇。查唐天寶間。增雷師於雨師之次。每歲立夏後申日致祭。宋元因之。大明集禮。增云師於風師之次。郡縣立雷雨壇於稷壇西。風雲壇於社壇東。又明會典所載。秋分後三日。合祭雲雨風雷等壇。今雷師廟應建於西方。立夏後申日致祭云師廟。應建於東方。秋分後三日致祭。從之

○刑部遵上�日議奏﹑盜賊被獲。應定同居處分之例。以絕盜源。請嗣後﹑有犯彊竊之案者。其同居之父兄伯叔。明知爲匪。或分受財物。許卽據實出首。均準免罪。本犯亦得照律減免。如不先行出首。其不分贓而知情者。照知人謀害他人不行首告律﹑杖一百。若知情而又分贓。照本犯罪﹑減一等發落。自雍正庚戌年爲始。通行督撫。轉飭地方官﹑曉諭遵行。從之

○湖北巡撫馬會伯題﹑雲南威遠殉難同知劉洪度﹑蒙恩贈蔭。伊父劉自理﹑呈請奏謝。得上�日﹑劉洪度﹑守土苗疆。捐軀盡職。皆由伊父。劉自理義方之訓有素。著行文詢問本籍地方官。若劉自理﹑尙可服官辦事。著來京引見。朕加恩補用。儻年老不能出仕。著照伊子品級。給與知府封誥

○辛巳。諭內閣。直省各處。皆有回民居住。由來已久。其人旣爲國家之編氓。卽俱爲國家之赤子。原不容以異視也。數年以來屢有人具摺密奏﹑回民自爲一教。異言異服。且彊悍刁頑。肆爲不法。請嚴加懲治約束等語。朕思回民之有教乃其先代畱遺家風土俗。亦猶中國之人。籍貫不同。嗜好方言。亦遂各異。是以回民有禮拜寺之名。有衣服文字之別。要亦從俗從宜。各安其習。初非作姦犯科。惑世誣民者比則回民之有教。無庸置議也。惟是凡人生產𨿽不同地。而同具此天良。習尙𨿽不同教。而同歸於爲善。回民處天地覆載之內。受國家養育之恩。可不孜孜好善。共勉爲醇良乎。且朝廷一視同仁。回民中拜官受爵。洊登顯秩者。常不乏人。則其勉修善行。守法奉公。以共爲良民者。亦回民之本心也。要在地方官吏。不以回民異視。而以治眾民者治回民。爲回民者。亦不以回民自異。卽以習回教者習善教。則賞善罰惡上之令自無不行。悔過遷善。下之俗自無不厚也。如陜省之回民。較他省尢多。其販私聚賭私藏兵器。種種不法之案屢出較他省回民爲甚。又如奉上

�日禁宰牛只。乃勸民務農勤稼所以重惜力耕之物命聞回民頗有怨言。且有私自屠宰者。此卽居心殘忍。不務本奉法之一端也。朕念萬物一體之義豈忍視回民與眾民有殊。特此詳加訓誨。爲回民者。當知率由禮義講讓興仁。毋恃彊而陵弱。毋倚智而欺愚。儻自謂別爲一教。怙惡行私則是冥頑無知甘爲異類。憲典具在。朕豈能寬假乎。自玆以后父戒兄勉。姻婭族黨。互相箴規。盡洗前愆。束身向善以承天地覆載之恩。以受國家教養之澤。豈不美歟。直省各督撫﹑等務宣布朕意。咸使聞知

○吏部議覆﹑四川巡撫憲徳遵上�日覆奏﹑天全土司攺設流官事宜一﹑天全地方。請攺置一州。設知州一員。吏目一員。駐札碉門。州同一員。分駐始陽。一﹑天全地方。旣攺爲州。應隸府轄。請升雅州爲府。設知府一員。經歷一員。增置附郭一縣。設知縣一員。典史一員以新設之一州一縣。及名山﹑榮經﹑蘆山等三縣。並歸府轄。一﹑雅州旣攺爲府。請以州學爲府學。攺設教授一員。州訓導攺爲府訓導。其府州縣三學。取進生童﹑並廩增出貢額數統俟人文日盛。再議增置。均應如所請。從之。尋定天全新攺州曰天全州。雅州新升府曰雅州府。雅州府附郭縣曰雅安縣

○癸未。調正藍旗蒙古副都統博什希﹑爲本旗滿洲副都統。升鑲黃旗護軍參領赫達色﹑爲正藍旗蒙古副都統。正紅旗蒙古副都統班第緣事革職。升三等侍衛格默爾爲正紅旗蒙古副都統。以鑲紅旗參領阿魯署正藍旗滿洲副都統。正白旗前鋒參領阿克山﹑署鑲白旗滿洲副都統。正紅旗護軍參領拖善保﹑署鑲藍旗蒙古副都統

○湖廣總督邁柱覆奏﹑湖北參革糧道張廷樞﹑那移南米縱役勒索一案。遵上�日審訊。據供失察是實。應準監守自盜論罪止杖流。準徒。因無婪贓情獘。折贖俱免。得上�日﹑大凡革職發審之員若審明是虛。卽應準其開復不得混稱已經革職。無庸再議。此朕屢降諭上�日訓飭者。今邁柱旣稱審明張廷樞﹑並無貪贓款迹。惟一失察案款。卽應奏請開復。何得仍以相沿陋習。含糊歸結。甚屬不合。張廷樞﹑著來京引見。朕另有用處

○甲申。福建巡撫劉世明疏奏﹑琉球國中山王尙敬﹑差耳目官毛鴻基等﹑進貢方物。據稱荷蒙天恩。準停六年正貢。小國因未接到禮部咨文。所以辦齊方物。至期虔申貢典。𨿽外邦誠敬。殊難固卻。但未合例。不敢冒昧施行得上�日﹑朕以琉球歷來恪守臣節。不失貢期。而地處重洋之外使臣遠涉風濤。深可軫念。是以令其以四年進貢方物。準作六年正貢。其六年應進表文。俟八年正貢。一並恭進。所以寬其朝貢之期。與海邦休息之意也。今該國王以未接部文。仍按期遣使。並非有違成例。且其船隻已經進港。行李已經安頓館驛。豈可以其不合例而卻之。使遠島旅臣。空往返於洪濤巨浪中乎。著照例準其入貢。該督撫委員伴送來京。一應廩餼舟楫。從厚辦給。以示朕綏懷遠人之至意

○實授張溥﹑爲廣西提督

○侍郎銜在。學士裏行走登徳﹑以老疾乞休。允之

○降厄魯特札薩克多羅郡王阿寶﹑爲多羅貝勒。以其擅自移住遊牧地方故也

○乙酉。吏部題﹑一等伯四格﹑緣事革職。銷去五次恩詔所得拖沙喇哈番。餘二等精奇尼哈番。以其親伯之曾孫班達爾沙襲替。從之

○予故廣西右江總兵官叚宗嶽﹑祭葬如例

○丙戌。諭大學士九卿等。朕觀近日兵部奏事。其中有一二件﹑似仍欲迎合朕意者。夫朕日理萬幾。初無絲毫成見於胸中。惟期有當於大公至正之理。已曾屢降諭上�日。爾等諸臣。自應持正秉公悉心斟酌。事事以當理爲準。庶政治有所裨益。今乃於正理之外。妄爲揣摩。則爾等焉能知朕意之所在。而漫思迎合乎。且部院所辦之事。各有關系。如吏部有意迎合。則銓選不公。戶部有意迎合。則財賦難理。此皆有妨於政治者。其爲害猶小。至若刑部職在明刑。關系最重。儻稍以迎合爲心。則生死出入之間。刑罰必不得其平。上干天和。下戕民命。其害尙可言乎。至於辦事之道。凡人精神智力。用之專一。則詳明而得理。用之紛雜。則叢脞而多乖。數年以來朕於辦理政務之時。皆聚精會神。專於所用。如閱一本。則專閱此本。而不思其他。治一事。則專治此事。而不及其餘。是以志气淸明。條理昭著。一事旣畢。自可再辦一事。至於政務稍暇。中懷澄澈之時。又不可放逸此心。朕於此時。必將在京部院衙門及在外各省之事。一一思維詳察。由一部以及各部。由一省以及各省。靜中默識。更覺端緒易尋。所以辦事甚多。而不至於遺忘者此也。朕以一人之精神。辦理天下之事。而常覺有餘。爾等諸臣。以數人之精神。辦理一部之事。又何慮不足乎。諸臣其共勉之

○以內閣侍讀學士和善﹑署盛京戶部侍郎。大理寺少卿申珠渾﹑署盛京禮部侍郎

○議政王大臣等議覆﹑川陜總督嶽鐘琪奏﹑四川巴塘裏塘等處。請授宣撫司三員。安撫司九員。長官司十二員。給與印結號紙。副土官四員。千戶三員。百戶二十四員。給以職銜。以分職守。內巴塘裏塘正副土官。原無世代頭目承襲。請照流官例。如有事故。開缺題補。至各番錢糧正項之外。又有供給喇嘛衣單。土官蠻兵頭目口糧雜糧等項。未便仍令將弁等私自徵納。請統作正賦收催。均應如所請。從之

○鑲黃旗漢軍副都統甘國標﹑以年老乞休。允之

○旌表甘肅蘭州烈婦。周彩妻馬氏﹑守志嫠居。拒婚自縊。給銀。建坊。入祠致祭如例

○丁亥。移湖北荊州徐關﹑於田家洲。更名田關。從湖北巡撫馬會伯請也

○戊子。諭戶部。國家承平日久。戶口日繁。凡屬閒曠未耕之地。皆宜及時開墾。以裕養育萬民之計。是以屢頒諭上�日。勸民墾種。而川省安插之民又令給與牛種口糧。使之有所資藉。以盡其力。今思各省皆有未墾之土。卽各省皆有願墾之人。或以日用無資。力量不及。遂不能趨事赴功。徘徊中止。亦事勢之所有者。著各省督撫﹑各就本地情形。轉飭有司。細加籌畫。其情願開墾。而貧寒無力者。酌動存公銀谷。確查借給以爲牛種口糧。俾得努力於南畝。俟成熟之後。分限三年。照數還項。五六年後。按則起科總在該督撫等。董率州縣。因地制宜。實心經理。務使田疇日辟。耕鑿維勤。以副朕愛養元元之至意

○己丑。諭八旗都統等﹑向來各倉米石。蓋藏不謹。每每攙和灰土。純雜不一。是以放米時。與領米之人。勾通賄囑。使費繁多。獘端種種。數年以來。嚴飭該管等官。愼守倉儲。屏除陋獘。所頒諭上�日。至再至三。今米色旣皆勻淨。則在倉執役之人。及赴倉領米之人。均當凜遵法紀。不應仍存作獘之心。復蹈故轍。昨據倉場侍郎塞爾赫﹑劉於義等奏稱﹑南倉倉役林起鳳等﹑勾通監督家人。與鋪戶私議使費被人告發。審供鑿鑿。似此﹑則倉場支放作獘之處。仍未悛攺也。米色旣好。而猶勾通賄囑。則必有偸盜多領之事。著八旗都統等﹑通行傳諭該旗。並令倉場侍郎。出示曉諭。若本人赴倉領米之時。其所得之米。果有攙和灰土等獘。令其當時在倉﹑將不淨之米。交與該監督封貯。或到倉場侍郎處。或到巡倉禦史處。據實呈明。卽行查究。儻領米之人。與倉場吏役。暗中勾通作獘者。一經發覺。將與受之人。一並從重治罪

○庚寅。命倉場侍郎劉於義﹑山西按察使葛森﹑淸查西寧軍需錢糧

○以原任太僕寺卿塗天相﹑署理倉場侍郎事。仍復刑部左侍郎原銜

○免甘肅河州平涼等三州縣﹑雍正六年分雹災額賦有差

○辛卯。孝端文皇后忌辰遣官祭昭陵

○諭戶部。從前淸查江蘇等屬舊欠錢糧。已經降上

�日。將康熙五十一年。至雍正四年。未完地丁銀八百一十餘萬兩。暫行停徵。今思漕項等銀。民間一例編徵。不分款項。若不槪行停比。則錢糧難以淸釐。著將康熙五十一年至雍正四年。漕項屯折等款。未完銀二百八十一萬餘兩。一體停徵。王璣﹑彭維新等。可令各員於淸查之時。卽分別條款。各歸各項。俾數十年積欠。其間官侵吏蝕。俱得徹底淸釐

○吏部議覆﹑雲貴廣西總督鄂爾泰疏言﹑雲南東川府治。地方遼闊。前經題準於巧家營地方。增設會澤一縣。但該縣距府五站小民輸納維艱。請攺爲東川府附郭。其東川經歷請分駐巧地。並設立一汛。撥官一員。兵三十名。以資防守。應如所請。從之

○戶部議覆湖南巡撫王國棟疏言﹑巢�刀撫貴州古州八萬等處。現將湖南營兵。酌撥一千名前往。但黔楚相距迢遠。衣糧均屬艱難。請借給副將﹑每員銀一百二十兩。守備﹑每員五十兩。千﹑把﹑每員三十兩。馬兵﹑每名六兩。步兵﹑每名三兩。凱旋時按季扣還。再﹑兵丁除本身坐馬外。其﹤馬犬﹥載軍裝等項。每兵五名。需馬四匹。但湖南地不產馬。請於各協營內。照數抽給。一面動支給價買補。均應如所請。從之

○壬辰。諭內閣。外任督撫藩臬。爲全省之表率。關系甚重。每當簡用之時。常以一時不得其人。深勞念慮。凡內外大臣。受國家厚恩。均當畱意於平時。秉公奏薦。盡以人事君之道。京官﹑自學士侍郎以上。外官﹑自藩臬以上。著各人密保一人。將其人可勝督撫之任。或可勝藩臬之任。據實奏明。不必拘定滿漢。亦不限定資格。卽府縣等員。官階尙遠者。果有眞知灼見。信其可任封疆大僚。亦準列於薦牘之內。若一時無深知可舉之人。準其從容采訪。不得艸率塞責。有負咨詢

○移廣西思恩府同知駐土田州百色地方。攺潯州府通判。爲思恩府通判。駐札古零。裁太平府全茗土州吏目一員。南寧府果化土州吏目一員。宣化縣那龍寨巡檢一員。添設桂林府永寧州喇峝巡檢一員。南寧府宣化縣三官堡巡檢一員。橫州大灘巡檢一員。從廣西巡撫金鉷請也

○癸巳。諭內閣。山東巡撫嶽浚﹑著前往西安。送伊父嶽鐘琪領兵起程。再回原任巡撫印務。著山東布政使費金吾﹑暫行署理

○奉國將軍巴進泰因病解退。授其子增成爲奉恩將軍

○甲午。諭內閣。八旗兵丁﹑並各省駐防。以及各標兵丁。朕已賞給銀兩令該管官員。經營生息。以濟其吉凶緩急之用。今因徵巢�刀準噶爾派出兩路大兵。遠臨邊塞。此所派兵丁等﹑旣爲國家效力行間。朕心更爲軫念。已於行糧恩賞外。給與坐糧。以養贍其家口。但兵丁等出門之後。家中若有吉凶之事。料理無資。不可不爲籌畫周濟。除京城八旗出徵兵丁。該旗照例支給外。其奉天等處八旗出徵兵丁。著照京城護軍之例。吉禮﹑賞銀十兩。喪禮﹑賞銀二十兩。其直隸﹑山東﹑山西﹑河南﹑陜西等處。出徵綠旗兵丁。著照京城驍騎之例。吉禮﹑賞銀六兩。喪禮﹑賞銀十二兩。凡此賞給銀兩。其有已經孳生利息之處。卽於利息內支給。其未曾賞銀。及𨿽經賞銀。而尙無利息可支之處。卽動正項錢糧支給著該管官員。通行曉諭。使出徵兵丁。咸共知悉。伊等家中遇有應領賞銀之時。卽報明本管官。出具領結。照數支領。毋得稽遲。俾效力行間之士。均沾實惠。無內顧之憂。以副朕加恩沛澤之至意

○又諭。兩路大將軍。統領大兵。進巢�刀準噶爾﹑凡所經過名山大川。理應致祭。著撰擬祭文。書寫數十道。敬謹用寶。付兩路大將軍帶往。遇有應祭山川。臨時塡寫神號。虔恭致祭。其所用香帛等項。著該部察例辦理

○以吏部尙書查郎阿﹑署川陜總督

○復設江南南匯縣下砂二場﹑浙江黃巖縣杜瀆場﹑永嘉縣永嘉場﹑場官各一員。裁江南金山衛浦東場﹑場官一員。從浙江總督李衛請也

○乙未。升署盛京禮部侍郎大理寺少卿申珠渾﹑爲都察院左副都禦史。仍署盛京禮部侍郎

○吏部議覆﹑署兩江總督範時繹疏言﹑松江府督糧通判。有監兌漕運之責。未便兼管鹽務。請將松屬巡鹽事宜。攺歸海防同知管理。應如所請。從之

○戶部議覆﹑欽差刑部左侍郎繆沅等﹑條奏山東鹽政事宜。一﹑永阜﹑永利﹑濤雒三場。灘廣鹽丰。率皆露積。請設立官鹽坨。將所產鹽觔收貯。編設保甲。互相稽察。一﹑商人領引行鹽。每多重復透運。請設水程驗單。隨領隨運。一﹑州縣行鹽殘引。應按期繳銷。如地方官督催不力請嚴查揭參。一﹑東省十場。地方遼闊。運同一人。鞭長莫及。請復設膠萊分司。運判一員。分任管轄。均應如所請。從之

○旌表河南太康縣烈婦。李福妻馬氏﹑拒姦不污。投繯殞命。給銀建坊。入祠致祭如例

○丙申。諭內閣。朕前降上�日。令兵部將因公詿誤降級革職之武弁。查出具奏。今日兵部查得三十四員。具摺請上�日。摺內有施仁宥過等語。此等浮泛頌揚。有乖理道之詞。昔年聖祖仁皇帝﹑屢經指示訓誨。而數年以來。朕又以之誥誡內外臣工者。不啻至再至三矣。蓋賞罰者。天命之正。人君奉天出治。有善則賞。有過則罰。其柄非人主所得私也。至其中﹑亦有遇過而寬宥者。則以其事本有可原之情。或其人尙有可用之才。故姑從寬典。以許其自新耳。夫人君惟令天下無一夫不獲其所。方可謂之仁。非縱釋姦宄。遂可以謂之仁也。不能化導百姓。而使之不爲姦宄。已不可謂之化矣。若再務施仁之名﹑而爲姑息養姦之事。則匪類肆行無忌。良善固不能安枕。而不良之人。無所懲戒悛攺。將見犯法者愈眾是陷之入於邪惡之路也。不仁孰甚焉施仁宥過四字。若不能通曉其義。用違其當。則流獘無所止極卽如今日兵部具奏請上�日之三十餘人。將來引見時。豈皆可以起用。若有不用者。則是有不施之仁。有不宥之過矣。朕豈受此名乎。朕治天下。惟有教養兼施。勸善懲惡。此外非朕之所知也。兵部侍郎楊汝谷﹑胡煦﹑並非不曉文義者。且日侍班聯。熟聞朕諭。尙昧昧至此。則外省疎遠之臣工。必更不能體會朕意也。著將兵部堂官。嚴加申飭。並曉諭內外大臣官員知之

○吏部議覆﹑四川巡撫憲徳疏言﹑會川一衛。向系小學。額取文武童生各八名。今該衛旣經裁攺。並入會理州。而該州舊無專學。請照州制中學之例。取進童生十二名。應如所請。其補廩出貢。因系設學之始。不便遽照州制。從之

○兵部議覆﹑原任廣東總督孔毓珣疏言﹑惠州府海丰縣屬參將府地方。距縣治遼遠。向無官兵防守。請將碣石鎭標左營原駐東海窖之守備移駐。兼轄附近北坑一汛。其東海窖。以防守西甘澳炮臺之千總移駐。西甘澳炮臺。以防守甲子港之把總移駐。甲子港。令駐札甲子所之遊擊就近兼管。再﹑碣石鎭三標所屬營汛。地有寬窄。向例抽撥兵丁。互相帖防。但與其越汛帖防。不若仍歸本營管轄。請將帖防右營白沙湖等﹑五汛兵丁。及左營大徳東臺等﹑四汛兵丁。悉令撤回中營均應如所請。從之

○丁酉。寧遠大將軍川陜總督嶽鐘琪疏奏﹑西路軍營。文武員弁。馬步兵丁等。必須派有定額。則一應軍需。可以核計。今臣議派總統官兵大員一員。分領官兵提督一員。總兵四員。副將十員。參將﹑遊擊共二十員。守備四十員。千總八十員。把總一百二十員。其管理駐防臺站派副將二員。遊擊二員。守備四員。千把總八員。至經理糧餉事務議派道員一員。知府一員。同知﹑通判﹑知州﹑知縣十員。佐雜二十員。計文武大小員弁共三百二十四員。馬步守兵共二萬六千五百名。一應馬駝﹑器械﹑跟役﹑口糧﹑鹽菜﹑銀兩等項與兵丁糧餉。分別支給。臣陸續核明。造冊報銷。奏入。報聞

○戊戌。工部尙書黃國材﹑緣事革任。以鑲紅旗漢軍都統李永升爲工部尙書。仍兼理都統事

○升正白旗護軍參領常壽﹑爲景陵總管

○纂輯律例告成。總裁纂修官等﹑議敍有差

○予故原任江南江寧將軍鄂克孫﹑祭葬。謚武襄

○靑海厄魯特紮薩克輔國公達錫班珠爾故。遣官致祭

○己亥。福建總督髙其倬﹑來京陛見。以吏部左侍郎史貽直﹑署福建總督

○升鑲紅旗滿洲副都統徳成﹑爲正黃旗護軍統領仍兼理副都統事

○裁奉天府泰寧縣知縣典史教諭各缺。從寧古塔將軍哈達等請也

○庚子。升四川遵義副將張玉﹑爲四川川北總兵官

○辛丑。上詣恩佑寺行禮畢。回宮

○兵部議覆﹑湖廣總督邁柱疏言﹑武昌﹑荊州﹑常徳﹑嶽州﹑安設水師兵船。徒泊江幹。並未遊巡緝捕。請於原有分防之處。一汛畱兵十名駐船一隻。其餘悉行撤回。存營撥用。再長沙衡州二協。向未設有戰船。查沅州協戰船二十隻。現屬空閒。請撥給長沙八隻。衡州六隻。余令仍畱本州。均應如所請。從之

○升陜西肅州爲直隸州兼轄髙臺一縣。裁肅州通判缺。從川陜總督嶽鐘琪請也

○以故三等阿思哈尼哈番蘇永祖子阿林﹑襲職

○壬寅。上以徵討準噶爾噶爾丹策零﹑躬詣太廟告祭。其文曰恭惟我列祖聖徳神功涵蓋宇宙莫不尊親。獨厄魯特策妄阿喇布坦﹑世濟凶頑自其叔噶爾丹﹑悖肆猖狂。我皇考聖祖仁皇帝親率大軍。翦除元惡。以策妄阿喇布坦﹑素未同逆。遺餘部落。聽其收撫恩澤至渥。乃不思銜感。漸恣鴟張。殘破拉藏。荼毒生靈。皇考應時戡定。猶未忍卽加巢�刀戮。宣諭再三。冀其知悔。臣紹位以來。復申諭上�日。伊𨿽遣使乞和。乃敢容畱逋叛。挾詐怙惡。旋服冥誅。其子噶爾丹策零﹑𨿽亦遣使詣闕。而心志詭譎。言詞誕妄。揆其姦狀。若不迅行撲滅。將來必爲蒙古之巨害。貽中國之隱憂。臣夙夜思維玆乃我皇考計慮多年經營未竟之緒。繼先志以行師事非得已。順天心而致討。機不容遲廷議僉諧。戎行齊奮。是用簡帥臣而授鉞。占良日而禡牙。仰憑列祖功徳崇隆。聲靈赫濯。旌旗所向。立靖氛塵。鐃鼓還歸。早聞凱奏。永綏藩圉。萬邦戴丕冒之天惠保邊黎。九服遵蕩平之路。謹告

○癸卯上禦太和殿。命大學士以寧遠大將軍印。並敕書一道。令正使兵部尙書查弼納﹑副使內大臣公倫布﹑賫赴西安。授川陜總督公嶽鐘琪﹑理藩院侍郎顧魯﹑兼內閣學士銜。隨印前往。敕諭寧遠大將軍嶽鐘琪﹑奉天伐罪。治世之常經。鋤暴除凶。安邊之遠略。況醜逆陰謀詭譎。斯王章顯用徵誅。機不容遲。法無可貸。厄魯特策妄阿喇布坦﹑乃噶爾丹之逆族也。昔我聖祖仁皇帝時。噶爾丹干犯天討。立時殄滅。本應直搗巢穴。俾無孑遺。蒙聖祖仁皇帝如天之仁。念策妄阿喇布坦﹑向與伊叔齟齬。情罪可原特沛鴻恩賞其部落。撫綏周至。再予生全。是時伊力弱勢微。小心恭順。其後乃誘奪伊妻父之部曲萬餘戶。輙敢驕肆妄行。竟欲直驅靑海。擾其人眾。又詭計發兵進藏荼毒生靈。我聖祖仁皇帝𨿽發兵致討。仍賜包容。遣使宣諭再三。冀其攺悔。而伊怙惡不悛。冥頑如故。及朕紹承大寶。伊𨿽遣使求和。而中懷詐僞。以背恩大逆之羅卜藏丹津﹑負罪潛逃。伊輙敢容畱。抗違國法。中外之人。莫不忿恨。朕本欲於數年間。命將興師向伊詢問。不意策妄阿喇布坦﹑遂服冥誅。其子噶爾丹策零繼立。狡獪狂誕。同於其父。昨遣人陳奏之際。言詞傲慢。心志姦邪。似此逆賊渠魁。父子濟惡。若不及時翦滅。實爲眾蒙古之巨害。且恐將來貽國家之隱憂。用是特發兩路大兵。聲罪致討。爰命爾爲寧遠大將軍。統領陜西等處大兵。一切事宜。爾與提督紀成斌﹑酌定方略。公同討議而行。勿謂己能而不納眾論。勿當事會。而致失機宜。勿恃兵彊。而輕視賊寇。密偵遠探。備極周詳。各路大兵。及蒙古兵丁。聽爾調遣。凡遇有警。卽遣發官兵應援撲巢

�刀。有能擒斬噶爾丹策零來歸者。卽行馳奏加恩優賞。有情急來歸者。加意撫卹。其不抗拒官兵者。勿加殺戮。兵將所過地方。須申嚴紀律。毋得騷擾百姓。毋得淫人婦女。毋得離散人之父子夫婦。毋得損壞人之墳墓室廬。毋行彊取貨物。毋得驅役平民。以副朕戡亂靖逆。安民綏眾之意。其或有臨戰退縮貽誤﹑擾亂軍機者。爾會同商議。文官四品以下。武官三品以下。卽以軍法示眾。官兵有犯小過者。會同商議。徑行處治。毋泯沒戎行之勞績。毋寬縱違法之弁兵。法紀務極嚴明。賞罰悉期公當。一切機宜。爾商酌調遣。有應知會北路靖邊大將軍者。卽行知會。一同辦理。將噶爾丹策零﹑速行殲巢�刀。永靖邊陲。斯稱委任。爾等務宜殫心用力。早奏膚功。欽哉。故敕上幸圓明園

○加浙江總督李衛﹑兵部尙書銜

○寧遠大將軍川陜總督嶽鐘琪﹑遵上�日議奏﹑肅州地方。甚屬緊要。鎭臣樊廷﹑領兵出口之後。請將肅州鎭印務。令興漢鎭臣曹勷署理。曹勷亦系奉上�日派出領兵。今仍畱署肅鎭。其領兵鎭臣。仍須派補。查川北鎭臣張成隆﹑老成練達曉暢軍戎現今赴京陛見。乞令星速回陜。領兵出口。以足原派鎭臣四員之數得上�日﹑朕思軍務關系重大。曹勷明白精壯。乃實心效力之員。應仍令領兵出口。嶽鐘琪旣稱張成隆老成練達。曉暢軍戎。朕觀其人尙壯健。或可勝領兵之任。著於原派總兵四員之外。增添一員。卽將張成隆派出。令其星速乘驛赴陜。著大將軍嶽鐘琪﹑酌量委用。至於肅州辦理軍需。更關緊要。署督查郎阿﹑相隔路遠。巡撫許容﹑又屬新任。著湖北巡撫馬會伯﹑前往肅州辦理軍需。一切與督撫等﹑公同計議而行。卽帶管肅州總兵印務。甚爲妥便。其湖北巡撫印務。著四川布政使趙弘恩﹑前往署理。四川布政使印務。著四川按察使呂耀曾署理。四川按察使印務。著四川鹽驛道尢淸﹑署理

○甲辰。諭內閣。朕荷天地鴻恩。俯垂眷佑。寤寐之中。對越神明之心。至誠至恪。每見臣工奏章。有山川效靈等字。輕慢神祇。朕心深切不安。屢經降上�日申飭。今衍聖公孔傳鐸﹑奏賀慶雲本內。仍用乾坤效靈字樣。想未見朕歷來誡諭之上�日耶。衍聖公爲先師後裔。服習家訓。拜疏陳詞。尢宜合理。此本著更攺。另行繕寫。具奏

○諭兵部。振威將軍﹑揚武將軍印二顆。送往西安。交與大將軍嶽鐘琪﹑軍前有應用之處。酌量委用

○兵部議覆﹑福建總督髙其倬﹑參奏休致海澄公黃應纘﹑因承襲公爵。賄屬該縣出結。應革去職銜。令該撫究擬具奏。得上�日﹑黃應纘﹑系告休之員。承襲世職。乃伊家事。未免瞻顧私情。若地方有司。平日不開賄賂之門。慣行勒索。則黃應纘﹑亦何至以財請托。罹於罪戾。是其罪全在知縣張渭烈﹑張珂等也。今欲得受賄情由。應將知縣二人。嚴加審訊。便可定案。黃應纘之祖父。忠勛懋著。若以承襲之事。致幹黜革。朕心不忍。黃應纘從寬免革職銜

○兵部遵上�日題覆﹑廣東龍門副將景慧﹑奉調考驗。把總謝廷彥﹑奉差遊巡。俱渡海飄溺。照陣亡例。俱予祭一次。蔭一子。以衛千總用。景慧﹑因系署都司僉書管事。再加贈一級。並給全葬。其被飄身故﹑及生存兵丁。請分別卹賞。從之

大淸世宗敬天昌運建中表正文武英明寬仁信毅大孝至誠憲皇帝實錄卷之八十

大淸世宗敬天昌運建中表正文武英明寬仁信毅大孝至誠憲皇帝實錄卷之八十一

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正七年。己酉。五月。乙巳朔。諭出徵大將軍﹑副將軍﹑參贊大臣﹑官弁兵丁等。準噶爾狡獪凶頑。父子濟惡。爲邊境蒙古之隱患。朕仰承皇考聖祖仁皇帝先志。特發兩路大兵。聲罪致討。當四海昇平之時。國用充裕。朕細加籌畫。計議再三。凡命將遣官。派兵運餉。以及車馬甲冑﹑兵器耕具之屬。無不經理周詳。備辦丰足。弘綱細目﹑具有規條。而派出之官弁兵丁等。踴躍歡忻爭先恐後。其急公勇往之意。甚爲可嘉。此蓋弁兵等﹑素懷忠君報國之心。而又受皇考六十餘年教養之澤。感恩慕義。出於悃忱。故奮發之气﹑若斯之壯也。然軍气當壯。而軍心則不可驕。孔子論行軍之道曰。必也臨事而懼。好謀而成。而以暴虎馮河爲戒。書經曰。今予其恭行天之罰。可知古昔聖人於軍旅之事。倍加敬謹從未有以士飽馬騰。兵甲堅利而遂生驕矜之意。忘嚴惕之懷也。從來舉大事者。固在人事之經營。而成大功者。必賴天心之眷佑。若果仰邀上天慈恩。默垂保護。則天地間非常之業。不世之勛。皆計日可以成就。而感格上天之道。惟有一誠一和。聖人曰。至誠感神。又曰。和气致祥。古訓昭垂。千載不易。今此兩路大兵前往。若自大將軍以下。兵丁以上。皆存一片誠敬之心。一團和合之气。視國家之事如已事。聯千萬人之心爲一心。以此感格上蒼。蒙天心許一是字。如此﹑而大功不唾手告成者﹑無是理也。大將軍﹑總統全師。爲三軍司命。當開誠布公。虛懷受益。能謀於眾。能斷於心。勿以私意而泯人之勞。勿以偏見而掩人之善。信賞必罰。惠愛嚴明。副將軍參贊大臣等﹑和衷協贊。合志同心。共展謀猷。以成韜略。其一應文武官弁等﹑各有攸司。均關重計。祇奉將軍之令。善導所轄之人。務殫公心。以襄偉績。至於兵丁等﹑應思祖孫父子﹑世受國恩。今當執戈荷戟之時。正效力酬恩之會。況朕以至公訓諭大小臣工。將軍等秉公心以馭士卒。有功必錄。有過必懲。正宜乘時黽勉。以圖上進。古人以共爲一事。比於同舟。言其休戚相通﹑憂樂與共也。朕謂今日之事。自將軍以下。兵丁以上。不但有同舟之誼。實乃一體之親。朕爲元首。以股肱耳目視爾等。爾等眾人。彼此聯屬之情。當如手足臂指之痛癢相關。肫誠固結。不可藏嫉妒之念。不可懷推諉之心。且不但不當存退縮規避之私衷。亦並不應存輕進貪功之淺見。蓋一人立功﹑其功小。眾人立功﹑其功大。果能以誠心和气感格上天錫福垂恩。膚功克奏。則凡行軍預事之人。皆有光榮。膺爵賞於朝廷。垂令名於奕世。豈不美歟。朕自運籌軍務以來。及師旅起程以後。朕之一心時刻在於戎陣之間。爾等宜共體此心也

○刑部議覆。署江蘇巡撫尹繼善疏奏﹑盜犯陸佛﹑自行投首。但系行劫三案以上之犯。不便準其減等。應如所請。得上�日。劫盜之許令自首減等者。旣可開愚民自新之路。且使案件易於淸結若以行劫三次。𨿽自首不準減等。則爲盜多次之人。豈復肯自行首報乎。似此等罪案。外省定以重律﹑固當。然旣交部議。該部自應兩請。候朕揆其情罪輕重。頒發諭上�日。不應遽定斬決。陸佛有別案未結。著俟別案審結再聲明具奏

○丙午。諭內閣。屢年以來。朕以天人相感之理。諄諄曉諭內外臣工。蓋朕實切敬天勤民之念於寤寐之中。而確見其感應之不爽。尢願各省督撫﹑有封疆之重任者。體朕此心。至誠至敬。各盡其道。以爲感格上天之本。惠我烝民。共登衽席。朕並非以年谷之順成。有意歸美於大吏。亦非以雨暘之差忒。彊欲卸責於臣工也。假使爲督撫者。因朕有地方丰歉。由於吏治得失之諭上�日。而欲自彰其善。自護其短。於奏報秋成。或有溢美之詞於奏報歉收。或有諱災之意。則事天爲不誠。事君爲不忠。臨民待下爲不仁不信。有此數端。而欲荷上天嘉祐。錫福凝禧。有是理乎。況粉飾一已之聲名。而不顧民生之休戚。其何以對所屬之官民而無愧怍乎。朕畱心體察。覺近來督撫等之奏報年谷。間有此獘。不得不通行曉諭。以防其漸。在爾督撫等返躬自思。有則攺之。無則加勉。況朕之見聞甚廣。訪察維勤。儻掩飾於此而敗露於彼。豈不自取朕之輕視乎。人臣事君之道。惟以誠實無欺爲本。爾督撫等其共勗之

○以故厄魯特紮薩克多羅郡王車零旺布弟色卜騰旺布﹑襲爵

○丁未。孝誠仁皇后忌辰。遣官祭景陵

○加禮部額外主事周人驥﹑翰林院編修銜提督四川學政

○戊申。諭內閣。朕見臣工等奏章。間有用山川效靈。洪福齊天。及一切頌揚背理之詞。諄諄訓誡。至於再三。宜乎中外共知朕心矣。乃昨衍聖公孔傳鐸﹑奏賀慶雲本內﹑竟用乾坤效靈之語。朕覽之﹑實爲悚惕不寧之甚。朕於事天事神。至誠至敬。惟望天地神祇﹑俯垂默佑。錫福兆庶。共享昇平。若云感召天和。或云受天之祜。或云昭示靈應。似此等語﹑作頌揚之文。尙於養不悖。而於心亦安。今乃謂天地神祇﹑效靈於人君。豈不聞王者父天而母地。而敢爲此褻慢之語乎。且朕之事天。亦猶臣下之事君也。臣之視君也﹑以爲九重之尊。而以人君視天﹑其相越之分。又不啻九重而已也。設以屬員頌其上官。而稱爲上所崇奉。或稱爲福與君齊。彼爲上官者﹑能安受而不戰栗乎。今以效靈齊天等語。見諸奏章。何以異是。不惟不知立言之體亦大失敬謹事君之道矣。昔我聖祖仁皇帝深惡此等陳奏之詞。常加訓誨。今著再行申諭內外臣工知之。嗣後如有仍用此等字樣者。著通政司卽行參奏如送內閣。卽著大學士參奏

○諭吏部。上年十月內﹑降上�日令內外官員各保舉一人。送部引見。儻所保人員內﹑有現在試用者。若一體準其送部引見恐伊等因現在試用之缺不稱其意而起規避之念。嗣後若有保舉現在試用人員者。著先將咨文送部。該部匯齊請上�日。準其進京引見。再令來京。又如保人之員。現系試用尙未實授者。是本人之優劣﹑尙在未定。難與現任之州縣比論。亦著先行咨部。匯齊請上�日。準令引見者。再著來京

○升鑲黃旗參領髙應翽﹑爲鑲藍旗漢軍副都統

○旌表河南陳畱縣烈婦﹑王三妻崔氏。孀居拒姦。自縊完節。給銀建坊﹑入祠致祭如例

○己酉。諭大學士九卿。自古爲政者。皆言寬嚴相濟。所謂相濟者。非方欲寬而雜之以嚴方欲嚴而雜之以寬也。惟觀乎其時。審乎其事。當寬則寬。當嚴則嚴而已。如十人當賞。則俱賞之。斷無以賞者太多。而捨一二人不賞之理。十人當罰。則俱罰之。斷無以罰者太多。而寬一二人不罰之理卽如戶部也。綜核錢谷。惟在公平直省徵解錢糧。其不足者。固當查核。若余於額數之外者。豈遂不當查核乎。卽如刑部也。按律定罪。務期明允。直省審讞重案。其間失出者。固當駁詰。若失入而致冤抑者。豈遂不當駁詰乎。總之寬嚴適協其宜。乃爲相濟。非參雜於寬嚴之間。而爲子莫之執中也。譬之飲食。原相需也。然亦當飲而飲。渴者不可以食解。當食而食。饑者不可以飲充。若彊饑者以飲。彊渴者以食。是相背也。豈相需之道乎

○庚戌。調正白旗漢軍副都統徳爾芬﹑爲鑲黃旗漢軍副都統。以鑾儀使公慶復﹑爲正白旗漢軍副都統

○辛亥。諭內閣。朕愼重民命。畱心刑獄每於讞決之際。往復審察。至再至三。是以外省每年秋審亦照朝審之例﹑悉令三覆奏聞今恩每日所進本章內﹑有擬以極典﹑及斬絞立決之犯。𨿽其情罪俱屬重大。律無可寬。然朕心猶欲愼審﹑而後置之於法。嗣後如遇此等本章。已閱過票簽﹑交與本房者。著批本官員照三覆奏之例進呈三次。候朕再加詳愼。然後批發。以副朕欽卹矜愼之至意

○京察滿漢各官。不謹官一員。罷軟官七員。年老官二員。有疾官十四員。才力不及官十三員。浮躁官一員。分別處分如例

○吏部議覆。廣西布政使張元懷奏言﹑直省舉報老農。給以頂帶。本屬重農大典。無容冒濫。嗣後如有營私請托等獘。一經發覺。請將失察之上司。濫舉之州縣。及本人。分別照例懲治。再﹑老農一歲一舉。品秩似屬易邀。請自雍正七年爲始。三年一舉行。均應如所請。從之

○戶部議覆。署直隸總督楊鯤奏言﹑雍正七年春夏二季﹑薊州﹑遵化州﹑供應昭西陵孝陵孝東陵員役人等需用米石。所有不敷之項。請照例於司庫給價。得上�日。依議。聞近來遵化等州縣﹑采買供應陵上官兵米石竟有吏胥串通兵丁當差人等。折銀代米。私相授受每石或六七錢﹑八九錢不等。使吏胥利於侵克而不肖兵丁但取現銀入手。便於花費。及至五六月間﹑米貴之時。艱於糴買。往往困乏。該管官亦並未畱心稽察。甚非加恩於供奉陵寢官兵之至意也。嗣後著該督嚴飭州縣官。將本色米石。按名支給三陵總管﹑亦不時稽察。有復蹈前轍。折銀代米者。卽行題參。將授受之人。從重議處

○四川巡撫憲徳疏報﹑雷波阿照等處苗民七百餘戶。男婦三千七百餘口。先後投誠就撫。下部知之

○壬子。以正黃旗蒙古都統兼正紅旗護軍統領雅親﹑署右翼前鋒統領。鑲藍旗蒙古都統秦布﹑署正紅旗護軍統領

○癸丑。上自圓明園幸南苑紅門駐蹕

○禮部右侍郎兼管太常寺事孫卓﹑自陳年老乞休。得上�日。孫卓在太常寺年久。諸事尙爲熟練。著降補太常寺卿。大理寺卿傅徳﹑補授禮部右侍郎

○吏部題﹑二等精奇尼哈番七復﹑緣事革退。應將原立官佟養性之三世孫佟鎔承襲佟鎔﹑原系拖沙喇哈番。應並襲爲一等精奇尼哈番。以後再襲時﹑佟鎔之拖沙喇哈番。不準承襲。其七復之二等精奇尼哈番。世襲罔替。從之

○移湖南湘潭縣縣丞﹑駐朱亭市﹑從湖南巡撫王國棟請也

○裁福建福州將軍衙門筆帖式二員。從福州將軍阿爾賽請也

○甲寅。上閱車騎營兵於南苑。賜諸王文武大臣﹑及官兵﹑食物畢。辰時。靖邊大將軍傅爾丹等﹑令車騎營車騎﹑火炮﹑鳥槍﹑並馬步軍士。各按方位旗色。於晾鷹臺前。排爲陣式。巳時。上禦晾鷹臺黃幄。升座。賜諸王大臣等坐。鳴海螺。排列處﹑亦相繼鳴海螺。直達營所。營內乃擊鼓。南面紅旗舉展。諸軍分隊向前。火炮鳥槍﹑一時齊發。金鳴眾止。由是而東﹑而西﹑而北﹑各依旗色。次第操演。又兩旗交展。兩邊分發。首尾相應。陣如長城。演畢。軍士吶喊凱旋。仍歸本陣。隊伍次第。井然不失尺寸。軍容綿亙整肅。上顧謂大學士張廷玉等曰。伊等操演。可稱熟練。且喜今日天气晴朗。朕甚慰悅。然此車騎營兵。不過數分中之一耳。他如盛京察哈爾等處。精兵尙多也。大學士張廷玉等奏曰。三軍和气。上達於天。天人交感。用昭睛朗。我皇上天兵所向。其誰能敵。上又謂浙江總督李衛曰。此不過操演軍士之一法耳。至於遇敵決勝相機度勢。神而明之。運用之妙。存乎其人。豈必拘拘排列陣伍。然後可以制敵。李衛奏曰。皇上天兵馴熟精銳。所向無敵。臣得仰瞻。可謂見所未見。上又謂諸大臣曰。此次軍務。怡親王﹑同大學士張廷玉﹑蔣廷錫﹑辦理甚屬妥協。如蒙上天默祐。卽奏凱歌。伊等之功不小。怡親王﹑大學士張廷玉﹑蔣廷錫﹑同奏曰。臣等何知何能。仰蒙皇上指畫周詳。臣等不過遵奉辦理耳。奏畢。賜茶。因宣諭上�日於營內。賜大將軍銀五千兩。副將軍銀三千兩。參贊大臣銀各千兩隨印內閣學士五百兩。營總各二百兩。章京等各一百五十兩。司官各一百二十兩。中書各一百兩。筆帖式各八十兩。前鋒校﹑護軍校﹑驍騎校各五十兩。護軍各二十兩。披甲各十五兩。車騎營兵各二十兩。閱畢。上駐蹕南苑西紅門

○乙卯。上自南苑西紅門詣恩佑寺行禮畢。幸圓明園

○丁巳。皇后千秋節停止行禮筵宴

○遣官祭關聖帝君

○諭內閣向來有司官補授之時。回避本省。蓋因地方密邇。恐其中有嫌疑牽制等獘也。朕思江南之上江下江。湖廣之湖北湖南。陜西之西安甘肅。𨿽同在一省中。而幅員遼闊。相距甚遠。定制各設巡撫司道以統轄之。其情形原與隔省無異。則官員選補。不過有同省之名。而並無嫌疑牽制之處。況旣系同省。則於彼處人情土俗。較他省之人更爲熟悉。未必不於地方有所裨益。嗣後凡江蘇﹑安徽﹑湖北﹑湖南﹑陜西﹑甘肅諸處。府州縣以下官員得本省之缺不在本籍巡撫統轄之內者。不必令其回避其相隔在五百里之內者。仍照隔省回避之例一體遵行

○戊午。諭內閣。前因備辦軍需。令直隸﹑山東﹑河南﹑山西等省。采買騾匹運送糧餉。今直隸﹑山東﹑解京之騾。俱屬膘壯。則地方官之采買辦理。實心效力可知。著查明各地方官﹑采辦之多寡。及肥腯之髙下。分別等次。交部議敍。以示嘉獎。其解送之員。一並酌量議敍。從前議定每騾一頭。給與官價十二兩。今所解騾匹甚好。諒官價及每日餵養準銷之銀。必不敷用。著據實報明於本省存公銀兩內給發但不得借此恩上�日。滋浮冒之獘。著該督撫公平辦理。後不爲例。其河南山西二省。所辦騾匹。解交陜西者。著嶽鐘琪驗看。據實具奏。若能如解京之辦理妥協亦著一體加恩

○吏部議覆。湖廣總督邁柱疏言﹑湖南保靖﹑桑植﹑永順三土司。新經攺土爲流。請於永順東南之舊司治西北之江西寨各設知縣一員。典史一員。田家峝施溶州﹑隆頭地方。各設巡檢一員。其永順原設大喇司巡檢﹑應裁。保靖之舊司治。設知縣典史各一員。張家壩設巡檢一員。其保靖原設同知﹑應裁。桑植以南。原屬九溪衛之安福所。應歸並桑植。合爲一縣。添設知縣典史各一員。以上分設四縣。應設知府一員管轄。並設經歷一員。俱駐札永順其永順原設同知。移駐喜鵲營。專督永保新設二縣捕務桑植原設同知攺爲通判移駐江西寨專督安福所江西寨新設二縣捕務。再﹑永順請設副將一員。卽將桑植副將移駐。立爲永順協。並設守備一員。千總二員。把總四員。兵八百名。保靖請設遊擊一員。卽將永定營遊擊裁攺立爲保靖營。並設守備一員。千總一員。把總二員。兵四百名。俱聽永順副將統轄。桑植應於九溪協撥守備一員。千總一員。把總二員。兵三百名。駐防。聽九溪協節制。均應如所請。從之。尋定永順新設府曰永順府。永順東南新設縣曰永順。西北新設縣曰龍山。保靖新設縣曰保靖。桑植新設縣曰桑植

○署江西巡撫張坦麟疏報﹑寧州﹑新建等三十四州縣﹑開墾雍正六年分田地一千一百九頃有奇。下部知之

○庚申。諭內閣。凡遠省煙瘴之地。及沿邊沿海之區。因其險阻荒涼。或民情難治。是以有司缺出。或揀選補授。或將內地之員保題調補。該員到任之後。有歷俸三年卽升者。亦有五年卽升者。所以卹其苦而賞其勞。加恩於常格之外也。乃向來督撫等﹑徇情受托。往往庇護私人。以保題煙瘴邊缺爲名。俾得速於升遷。仍將其人委署近地。展轉畱滯。而本任竟屬虛懸。是以緊要之缺。轉成閒曠之所矣。近年以來。𨿽州縣正印官﹑不敢仍蹈故轍。而同知通判等員﹑則聞尙有借委署他處之名。不到本任。延至數年俸滿。居然得以升遷者。此等獘端。甚有關系。嗣後著嚴行禁止。儻有應行署理之處。著該督撫就近差委。不得使屬員巧爲規避之計。儻有仍前營私作獘者。經朕查出。定將該督撫﹑及本員﹑一並從重議處

○又諭。據署湖廣提督嶽超龍摺奏﹑永順土民。控告同知潘果﹑酷刑重耗。濫差妨農各款。苗眾約有二千人。聚集永順城外。臣現咨鎭臣周一徳﹑前往撫諭。儻仍逞蠢頑不卽解散。則應調遣官兵﹑相機巢�刀撫等語。從前永順土司﹑懇請攺土爲流。朕屢次降上�日不允。後以該土司情詞懇切。始勉從其請。加以特恩。並令該地方官﹑撫綏苗眾。和輯乂安。使之得所。今土民聚眾妄行。干犯國法。𨿽系伊等秉性愚頑。然亦必由該同知不能撫循之所致。今若交與湖廣督撫審理。恐伊等瞻顧回護。但云土司凶悍。漸不可長。而不能得其實情。昨降諭上�日﹑令趙弘恩署理湖北巡撫印務。著於到楚之時。先赴湖南。審理此案。再令禦史苗壽﹑唐繼祖﹑前往會同審訊。其土民倡首之人。自應查出治罪。若潘果實有苛刻陵虐等情。應置重典﹑以彰國憲。提臣嶽超龍奏摺﹑及土民控告呈詞款迹。俱發與趙弘恩等﹑逐一秉公訊問。湖北巡撫印務﹑著布政使徐鼎暫行署理俟趙弘恩此案審定之後。再赴署理湖北之任

○四川提督黃廷桂奏報﹑黃螂土司國保﹑呈請歸流。情詞懇切。應行具奏請上�日。得上�日。各處土司呈請攺土爲流者。朕俱不允。屢降諭上�日甚明。今據黃廷桂摺奏﹑黃螂土司國保﹑屢次具呈。懇請題達。且稱祖遺土地。多被鄰封侵占。兼以轄屬愚頑。難以管教。惟恐貽累子孫等語。朕念該土司國保﹑素知遵奉法紀。自會巢�刀米貼﹑軍興以來隨營效力。更爲恭順。其所轄土民。亦無助逆惡迹。今屢次懇請攺土爲流。旣於伊身及其子孫有益朕不忍違其所請著給與守備職銜。並賞銀五千兩爲立產安居之用。其願居何處。著該提督向伊詢明。悉心酌議。善爲安插。俾其永遠得所。以副朕懷

○辛酉。以翰林院檢討沈文豪﹑爲雲南鄕試正考官。兵部郎中林天木﹑爲副考官。編修嚴源燾﹑爲貴州鄕試正考官。禮部主事鄧世傑﹑爲副考官

○兵部議覆。浙江總督李衛疏言﹑內地商民船隻。向例禁止出洋。嗣因閩省產米。不敷食用。準督臣髙其倬奏﹑令該省與南洋貿易。他省仍行禁止。但查浙江洋面。接連閩省。恐姦商趨利。冒險前往。而沿途洋汛。以非閩船。反致稽查不及。請照閩省﹑準其一體貿易。其洋船向無買米裝回之事。仍循舊例。毋庸與閩省相同。應如所請。從之

○壬戌。諭內閣。自本朝開國﹑及平定三藩廓淸朔漠以來。褒忠錄功之典。最爲優渥。凡文武官弁兵丁之效力行間。著有勞績。及臨戎致命。遇敵受傷者。皆赤心報國之人。朝廷沛澤加恩。惟恐不速。乃近年以來。部臣辦事。遲緩因循。往往因一二事之駁查。遂將眾人卹賞之典。俱致淹滯。卽如陜甘川省﹑從前攻巢�刀南川北川靑海桌子山等處之文武官弁兵丁。已經查核明晰。應行卹賞議敍。祗因靑海等處功加冊結內。有原任巡撫王景灝﹑同知張梅﹑革職離任。所造冊結。無印可鈐。部議駁查。以致南川等案卹賞之處。一並稽延。經朕訪察而後知之。夫官弁例應議敍者。不得早沾國恩。固爲不可。而陣亡受傷人等﹑遲至數載之後。尙未邀帑金之賜。尢可憫惻。著該部速行卹賞議敍。嗣後凡有出兵加恩之案。其中若有應行駁查者。止將應查之人扣除。俟查明補給。不得因一二人之行查。而稽遲眾人應得之恩典。將此永著爲例。又如從前進藏出徵之官弁兵丁。若有預借銀兩。而本身陣亡。或在軍中受傷病故者。除照例卹賞外。其所預借銀兩。槪免追還

○升監察禦史苗壽﹑爲大理寺卿

○科爾沁端敏固倫公主卒。遣官致祭

○癸亥。鑲黃旗滿洲副都統巴爾呼達﹑緣事革職。升監察禦史延福﹑爲鑲黃旗滿洲副都統

○甲子。諭戶部。朕聞各省糧船過淮抵通之時。該管衙門﹑官吏胥役人等﹑額外需索陋規。以致繁費甚多。運丁重受其累。特命禦史前往稽查。禁革苛索等獘。又查向來之例。每船北上﹑許帶土宜六十石。朕思旗丁運駕辛苦。若就糧艘之便。順帶貨物。至京貿易。以獲利益。亦情理可行之事。著於舊例六十石之外。加增四十石。準每船攜帶土宜一百石。永著爲例。惟是運丁人等繁多。素有惡習。如偸盜米石。掛欠官糧。夾帶私貨。藐視法紀。此向來之通獘也。又如昔年浙江湖廣二省糧船因私忿小怨。遂致操刃持戈殺傷多命。又從前偶值回空守凍。遂致縱容水手﹑公然搶奪。擾害居民。此皆眾所共知者。是以數年以來。內外臣工﹑條奏旗丁不法者。不下數百紙。前又有奏稱販賣私鹽之獘。在糧船爲尢甚。有一種積梟巨棍。名爲風客。慣與糧船串通。搭載貨物。運至淮揚。托與本地姦徒。令其賣貨買鹽。預屯水次。待至回空之時。一路裝載。其所售之價。彼此朋分。糧船貪風客之餘利。風客恃糧船爲護符。於是累萬盈千。直達江廣。私販日多。而官引日滯等語。觀此﹑則旗丁之作姦犯科。誠難以悉數也。朕年來屢飭該管官﹑嚴行禁約。又復念其勞苦。疊沛恩膏。近見伊等之惡習刁風。亦漸悛攺。是以特頒諭上�日。嚴禁過淮抵通苛索之陋規。復令增添攜帶土宜。俾得多沾餘潤。以贍家口。伊等益當感戴朕恩。遵守法度。共爲良善。以免罪愆。著總督倉場侍郎﹑漕運總督﹑將朕此上�日。通行刊布。每船各給一張。使運丁人等﹑觸目警心。以副朕體卹訓誨之至意

○安徽巡撫魏廷珍疏報﹑壽州﹑懷寧等二十四州縣﹑開墾本年分田地一千八百頃有奇。署浙江巡撫蔡仕舢疏報﹑嘉興等十六縣﹑開墾本年分田地五百頃有奇。俱下部知之

○乙丑。先是﹑湖南靖州人曾靜﹑因考試劣等。家居憤郁。忽圖叛逆。遣其徒張熙﹑詭名投書於川陜總督嶽鐘琪勸以同謀舉事。嶽鐘琪拘畱刑訊。究問指使之人張熙甘死不吐嶽鐘琪置之密室。許以迎聘伊師。佯與設誓。張熙始將曾靜供出。嶽鐘琪具摺﹑並其逆書奏聞奉上�日差刑部侍郎杭奕祿﹑正白旗副都統覺羅海蘭至湖南會同巡撫王國棟﹑拘提曾靜審訊。據曾靜供稱生長山僻素無師友因應試州城。得見呂畱良評選時文內有妄論夷夏之防及井田封建等語遂被蠱惑隨遣張熙至浙江呂畱良家訪求書籍呂畱良之子呂毅中﹑授以伊父所著詩文。內皆憤懣激烈之詞。益加傾信。又往訪呂畱良之徒嚴鴻逵﹑與鴻逵之徒沈在寬等往來投契。因致沈溺其說。妄生異心等語。隨將曾靜﹑張熙﹑提解來京。旋命浙江總督李衛﹑搜查呂畱良﹑嚴鴻逵﹑沈在寬家藏書籍。所獲日記等逆書並案內人犯。一並拏解赴部命內閣九卿等﹑先將曾靜反覆研訊。並發看呂畱良日記等書。據曾靜供稱﹑前因輕信呂畱良邪說。被其蠱惑。兼聞道路浮言。愈生疑罔。致犯彌天重罪。今蒙一一訊問並發看呂畱良日記等書。極其狂悖。又知聖朝深恩厚澤。皇上大孝至仁。心悅誠服自悔從前執迷不悟。萬死莫贖。今乃如夢初覺等語。因俯首認罪。甘服上刑。內閣九卿等備錄供詞。進呈禦覽。上諭內閣九卿等。我朝肇造區夏。天錫人歸列祖相承中外從乂逮我聖祖仁皇帝繼天立極。福庇兆民。文治武功。恩施徳教超越百王。普天率土。心悅誠服。𨿽深山窮谷庸夫孺子。以及凡有血气之倫。莫不尊親。詎意逆賊呂畱良者悍戾凶頑。好亂樂禍。自附明代王府儀賓之孫。追思舊國。憤懣詆譏。夫儀賓之後裔於親屬至爲疎賤何足比數。且生於明之末季當流寇陷北京時。呂畱良年方孩童本朝定鼎之後。伊親被教澤。始獲讀書成立。於順治年間應試。得爲諸生。嗣經歲科屢試。以其浮薄之才。每居髙等。盜竊虛名誇榮鄕裏是呂畱良於明毫無痛癢之關其本心何曾有髙尙之節也。乃於康熙六年因考試劣等憤棄靑衿忽追思明代。深怨本朝。後以博學鴻詞薦則詭云必死以山林隱逸薦則薙發爲僧。按其歲月呂畱良身爲本朝諸生十餘年之久。乃始幡然易慮。忽號爲明之遺民。千古悖逆反覆之人有如是之怪誕無恥﹑可嗤可鄙者乎。自是著邪書。立逆說。喪心病狂。肆無忌憚。其實不過賣文鬻書。營求聲利。而遂敢於聖祖仁皇帝任意指斥。憑虛撰造。公然罵詛。所著書文以及日記等類。或鐫板流傳。或珍藏祕密皆人世耳目所未經﹑意想所未到者。朕繙閱之餘。不勝惶駭。蓋其悖逆狂噬之詞。凡爲臣子者﹑所不忍寓之於目。不忍出之於口。不忍述之於紙筆者也。夫普天之下。莫非王土。率土之濱。莫非王臣。呂畱良於我朝食徳服疇。以有其身家育其子孫者數十年。乃不知大一統之義。其日記所載﹑稱我朝或曰淸。或曰北。或曰燕。或曰彼中。至於逆藩吳三桂連書。亦曰淸。曰往講。若本朝與逆藩爲鄰敵者然何其悖亂之甚乎。且吳三桂﹑耿精忠﹑乃叛逆之賊奴人人得而誅之。呂畱良於其稱兵犯順。則欣然有喜。惟恐其不成。於本朝疆宇之恢復。則悵然若失。轉形於嗟嘆。於忠臣之殉難。則污以過失。且聞其死而快意不顧綱常之倒置。惟以助虐迎寇爲心不顧生民之塗炭惟以兵連禍結爲幸何呂畱良處心積慮殘忍凶暴至此極也。又如僞永曆朱由榔竊立於流寇之中。在雲貴廣西等處。其眾自相攻劫。貽禍民生。後兵敗逃竄緬甸。順治十八年定西將軍愛星阿等﹑領兵追至緬城。先遣人傳諭緬酋。令執送朱由榔。大軍隨至城下。緬人震懼。遂執朱由榔獻軍前。此僞永曆之實迹。豈有被執時﹑滿漢官兵﹑轉於伊馬前皆跪之事。瞽說荒唐。誕謬極矣。總之逆賊呂畱良﹑於本朝實有徵應之事迹。則槪爲隱匿而不書。而專以造作妖誣。快其私憤。又文集內云。今日之窮。爲羲皇以來所僅見等語。夫明末之時。朝廷失政。貪虐公行。橫徵暴斂。民不聊生。至於流寇肆毒疆場日蹙。每歲糜餉百萬。悉皆出於民力乃斯民極窮之時也。我朝埽淸寇氛。與民休養。於是明代之窮民。咸有更生之慶。逮我聖祖仁皇帝愛育黎元。海內殷庶。黃童白叟。不見兵革。蠲租減賦之政。史不勝書。久道化成。休養生息。六十餘年民安物阜。卽考羲皇以來。史冊所紀屈指而數。蒙上天之眷佑。可以比並我朝之盛者。不可多得。而乃云羲皇以來未有之窮乎。又日記所載。怪風震雷。細星如彗。日光磨蕩。皆毫無影響妄捏怪誕之處甚多。總由其逆意中幸災樂禍。但以捏造妄幻﹑惑人觀聽爲事。其失實不經。皆不顧也。夫災異亦古所時有。上天垂象原以儆戒人君。令其修省進徳若以捏影捕風之語。指爲災異。傳諸後世。或謂從前太平盛世。尙有如此非常奇怪災異。儻遇日月星辰水旱之變。必生輕忽。漫不經心。凡所以啟後世人君之怠玩者。其罪可勝言乎。其他猖狂悖亂之詞。令人痛心疾首者。不可枚舉。呂畱良生於浙省人文之鄕。讀書學問。初非曾靜山野窮僻﹑冥頑無知者比。且曾靜止譏及於朕躬。而呂畱良則上誣聖祖皇考之盛徳。曾靜之謗訕。由於誤聽流言。而呂畱良則自出胸臆造作妖妄。是呂畱良之罪大惡極。誠有較曾靜爲倍甚者也。朕向來謂浙省風俗澆漓。人懷不逞。如汪景祺﹑查嗣庭之流。皆以謗訕悖逆自伏其辜。皆呂畱良之遺害也。甚至民間氓庶。亦喜造言生事如雍正四年內有海寧平湖闔城屠戮之謠。比時驚疑相煽。逃避流離者有之。此皆呂畱良一人爲之倡導於前。是以舉鄕從風而靡。甚至地方官吏。怵其聲勢之囂陵。黨徒之眾盛。皆須加意周旋優禮矜式。以沽重儒之譽。如近日總督李衛爲大臣中剛正之人。亦於到任之時。循沿往例。贈送祠堂匾額。況他人乎。此其陷溺人心。濁亂世俗害有不可勝言者。數年以來。朕因浙省人心風俗之害。可憂者甚大。早夜籌畫。仁育義正。備極化導整頓之苦心。近始漸爲轉移。日歸於正。若使少爲悠忽。不亟加整頓。則呂畱良之邪說誣民者。必致充塞膠固於人心而不可解。而天經地義之大閒。��民沒淪棄。幾使人人爲無父無君之人矣。今日天道昭然。惡貫時至。令其姦詐陰險。盡情敗露。則不容不明正其罪。以維持世教。彰明國法。且呂畱良動以理學自居。謂己身上續周程張朱之道統。夫周程張朱﹑世之大儒。豈有以無父無君爲其道。以亂臣賊子爲其學者乎。此其狎侮聖儒之教。敗壞士人之心。眞名教中之罪魁也。朕卽位以來。實不知呂畱良有何著述之事。而其惡貫滿盈。人神共憤。天地不容。致有曾靜上書總督嶽鐘琪之舉。曲折發露。以著呂畱良之凶頑。而呂畱良之子如呂葆中者。曾應舉成名。蒙恩拔置鼎甲。仕列淸華。其餘子孫﹑多遊庠序。乃不卽毀板焚書。以滅其迹。且前此一念和尙謀叛之案。黨羽連及呂葆中。其時逆迹早已彰著。蒙聖祖仁皇帝如天之仁。免其究問。而呂葆中遂憂懼以死。就常情而論。呂葆中之兄弟子孫﹑遇如此之驚危險禍。且荷蒙聖祖仁皇帝如此髙厚洪恩。尢當感激悔悟。共思掩覆前非。以爲幸逃誅殛之計。豈料冥頑悍驁。習與性成。仍復抱守遺編。深藏笥篋。此固呂畱良以逆亂爲其家傳。故世惡相承。罔知儆惕。而實乃天道昭然。不容少昧。使逆賊之陰謀﹑徹底呈現於今日。逆賊之遺毒。不致漏网於天誅也。曾靜逆書。朕已洞悉。知外間逆黨頗眾。竟有散布訛言。希圖構亂者。然其所詆惟朕之一身。朕可以己意自爲判定歸結。若如呂畱良之罪大惡極。獲罪於聖祖在天之靈者。至深至重。卽凡天下庸夫孺子少有一綫之良。亦無不切齒而豎發。不欲與之戴履天地。此亦朕爲臣子者﹑情理之所必然。應將已故逆賊呂畱良﹑及現在子孫﹑嫡親弟兄子侄﹑照何定律治罪之處。著九卿翰詹科道會議。直省督撫提督兩司﹑秉公各抒己見詳核定議具奏

○以正白旗參領蔡永文﹑署直隸正定總兵官

○丙寅。諭八旗大臣等。八旗官房。俱系身犯重罪貪婪人員﹑入官之物。不過以備賞賜耳。此次出徵之大臣官員兵丁﹑俱系前往軍前效力之人。如大臣內﹑有因房屋狹隘。願換官房居住者。著怡親王傅爾丹查明指給。爾等由該旗取具圖樣呈覽。朕另降諭上�日。其營總及章京內。有願換官房者。亦準其換住。再﹑護軍校﹑驍騎校﹑護軍馬甲內﹑有租典房屋居住者。著該旗大臣等﹑確查各該旗所有官房。於大兵起程之前。酌量賞給。俾兵丁等﹑每月得省房租。以爲家口生計之資

○擢戶部郎中對琳﹑爲內閣學士兼禮部侍郎

○戶部議覆。署廣東巡撫傅泰疏言﹑粵東文武會試舉人。公宴銀兩。向例照各州縣編徵定額。分給本州縣之舉人。未免多寡不均。請合省通計。按名給發。應如所請。從之

○禮部議覆。四川巡撫憲徳疏言﹑威州地方﹑卽經裁並保縣所有取進童生額數。請兩處通融。合取十二名。其屏山縣﹑向隸馬湖府。未經立學。今府已裁汰。該縣攺屬敍州府。請設教諭一員。訓導一員。原取府學生員攺作縣學。童生取進十五名。應如所請從之

○裁陜西涼州府平番縣西大通驛驛丞一員。添設縣丞一員。兼管驛務。其沙井一驛攺隸蘭州管轄。從川陜總督嶽鐘琪請也

○丁卯。孝恭仁皇后忌辰。遣官祭景陵

○上詣恩佑寺行禮

○戊辰。升廣東香山副將湯寬﹑爲福建金門總兵官

○兵部議覆。廣東總督孔毓珣疏奏。南澳鎭標右營把總翁徳﹑巡海遭風。被溺身故。請予蔭贈。應如所請。翁徳照例致祭一次。蔭一子以衛千總用。其被淹兵丁等﹑行令該督查明﹑分別卹賞。從之

○己巳。夏至。祭地於方澤。遣裕親王廣祿行禮

○辛未。諭內閣。自古明目達聰之道。欲以周知庶務。博采羣情。其責端在於臣工之襄贊。然必公正居心。斯能以忠言讜論。裨益政治。苟或植黨營私。辯言亂政。此倡彼和。顚倒是非實國家之罪人。爲王章所不宥。嘗觀前明季世。一二新進後生。竊居言路。遂朋比固結。挾制大臣。把持朝政。以至國是日非而不可挽。此其炯鑑也。我世祖章皇帝。聖祖仁皇帝聖神禦極。大觀在上。言路弘開。羣邪屏息。一切猖狂澆薄之風。早已翕然丕變。𨿽有不肖之徒。亦無能施其伎倆矣。朕卽位以來。以公聽並觀爲務。以納忠廣益爲先。旣命滿漢文武大臣﹑指陳政務。又命科道等於露章之外﹑準具密摺奏事。蓋以國家事務殷繁。人情獘端種種。諸臣有陳奏之心。或有不便顯言之處。故令密封進呈。所以免其瞻顧。去其嫌疑。俾得各抒所見。盡言無隱。庶國計民生﹑均有攸賴。又如國家任事出力勤愼素著之大臣。所辦公務旣多。豈能保其無所錯誤。若因此而被指摘。殊非情理。其他偶罹過愆。或其子弟家人生事。失於覺察。一經彈劾。若朕不加處分。則近於護庇。若加以處分。則彼之宣力甚多。而不能恕其一眚。朕心實爲不忍。不若言事者﹑密陳朕前。待朕爲之斟酌輕重。訓誨區處。亦兩全之道。凡此皆須出於至公至當。方有裨益於風俗人心。非使不肖言官藉密奏以自便其私也。乃營私植黨之徒。竟欲以此逞其姦黠。甚或密行告訐。詆毀大臣。撓亂國政。此風斷不可長。朕是以降上�日停止科道官之密奏。止令各用露章。蓋以其在大廷廣眾之間。自不敢挾私心而昧公道也。乃復有公然紊亂黑白﹑顚倒是非﹑輒欲輕變舊章﹑擅作威福者。其餘﹑則摭拾陳言。苟且塞責。又或相率而爲依違緘默之計。竟未見一人一事。實有所建白。裨益於國計民生者。夫以朝廷耳目之官。視國家之政治如陌路。而又欲以進諫之美譽歸之於己。以不能納諫之名。歸之於君上。忍心害理。莫此爲甚。言官以進言爲職。豈容以國家之事﹑沽一己之名朕之廣開言路者。實欲以眾人之耳目﹑爲朕之耳目。使民隱得聞。萬事就理。並非邀虛懷受諫之名﹑博建鞀置鐸之頌也。乃向來科道官密奏之獘如此。近來露章之習又如此。此中外所共知共見者。朕不得不再行訓飭。言官有補闕拾遺之職。庶其痛攺頺風。洗滌故習。盡讜言獻替之道。成蕩平正直之風。科道不愧諫議之官。國家得收納言之效。儻復蹈昔年故轍則有害而無益矣。著傳諭科道等﹑嗣後條奏事件。著如文武大臣等輪班具奏

○壬申。諭廣東督撫聞粵東地方。四民之外。另有一種﹑名爲蜑戶。卽猺蠻之類。以船爲家。以捕魚爲業。通省河路俱有蜑船。生齒繁多。不可數計。粵民視蜑戶爲卑賤之流。不容登岸居住。蜑戶亦不敢與平民抗衡。畏威隱忍局蹐舟中。終身不獲安居之樂。深可憫惻。蜑戶本屬良民。無可輕賤擯棄之處。且彼輸納魚課與齊民一體安得因地方積習。彊爲區別﹑而使之飄蕩靡寧乎。著該督撫等轉飭有司。通行曉諭。凡無力之蜑戶。聽其在船自便。不必彊令登岸。如有力能建造房屋﹑及搭棚棲身者。準其在於近水村莊居住。與齊民一同編列甲戶。以便稽查。勢豪土棍。不得借端欺陵驅逐。並令有司勸諭蜑戶﹑開墾荒地。播種力田共爲務本之人。以副朕一視同仁之至意

○甘肅巡撫許容疏報﹑鞏昌等府各屬州縣﹑勸墾本年分田地一千二十四頃有奇。下部知之

○豁免湖南武陵縣水淹田地﹑額賦銀三百二十兩有奇。從總督邁柱請也

大淸世宗敬天昌運建中表正文武英明寬仁信毅大孝至誠憲皇帝實錄卷之八十一

大淸世宗敬天昌運建中表正文武英明寬仁信毅大孝至誠憲皇帝實錄卷之八十二

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正七年。己酉。六月。甲戌朔。四川巡撫憲徳﹤鋶﹣釒﹥奏。瀘州士民。先因樂輸軍需米石。奉上�日將雍正七年額賦。全行豁免。萬姓歡呼。呈請照崇慶州例。將雍正五年自首已徵在官﹑寬至雍正七年起科之糧﹑仍於本年抵銷。並現年自首尙未查丈定數之糧。情願一體輸納。得上�日﹑崇慶州已徵之糧。畱抵庚戌年正課。其丈量未畢者。亦俟庚戌年輸納。前已降諭上�日。此所請瀘屬願輸錢糧。著照崇慶州之例行

○乙亥。鑲白旗護軍統領輝邦﹑緣事革職。以正藍旗蒙古副都統靑保﹑署鑲白旗護軍統領

○封土默特塔布囊沙津達賴﹑爲輔國公

○添設浙江臺州府屬之海門﹑前所﹑家子﹑三江口﹑新亭﹑章安﹑道頭﹑江口汛等處炮臺巡船。從浙江總督李衛請也

○丙子。以鑲紅旗漢軍副都統管承澤﹑署直隸天津總兵官

○丁丑。諭內閣。遊惰之民。自昔治天下者所深惡。若賭博之人。又不止於遊惰而已。荒棄本業。蕩廢家貲。品行日卽於卑污。心術日趨於貪詐。父習之﹑則無以訓其子。主習之﹑則無以制其奴。鬥毆由此而生。爭訟由此而起。盜賊由此而多。匪類由此而聚。其爲人心風俗之害。誠不可以悉數也。凡爲不善之事者。𨿽干犯功令。猶可得微利於一時。獨至賭博。則今日之所得。明日卽未必能保。若合一年數月而計之。勝者與負者同歸於盡。此人所共知者。無如邪僻之人。一入其中。迷而不悟。數年以來。屢次降上�日嚴禁。而此風尙未止息者。以尙有制造賭具之人。而有司之禁約未盡力也。百工技藝之事。可以獲利營生者。何事不可爲。而乃違禁犯法。制此壞風俗﹑惑人心之具。其罪尙可言乎。嘗思賭博之風所以盛行者。父兄爲之。子弟在旁見而效之。家主爲之。奴僕在旁見而效之。甚至婦人女子。亦沈溺其中而不以爲怪。總因習此者多。故從風而靡者眾也。假若嚴行禁止使人不敢再犯。則日積月累。此風自然止息。無俟條教號令之煩也。凡地方大吏有司。均有化民成俗之責。而乃悠悠忽忽。視爲泛常。安辭溺職之咎。今特定本地官員勸懲之法。以淸其源。嗣後拏獲賭博之人。必窮究賭具之所由來。其制造賭具之家。果審明確有證據。出於某縣。將該縣知縣﹑照溺職例革職。知府﹑革職畱任。督撫司道等官﹑各降一級畱任。如本地有私造賭具之家。而該縣能緝拏懲治者。知縣﹑著加二級。知府﹑著加一級。督撫司道等官﹑著紀錄二次。將此勸懲之法。永著爲例。於雍正庚戌年爲始。著該督撫通行曉諭。使城邑鄕村。及遠陬僻壤。咸各聞知

○理藩院奏。達賴喇嘛之父索諾木達爾紮﹑奉表進貢方物。得上�日﹑索諾木達爾紮﹑乃達賴喇嘛之父。指教達賴喇嘛﹑學習經典。保護達賴喇嘛﹑勤勞多年。西藏之事。毫不干預。甚屬可嘉。著封爲輔國公

○戊寅。實授樓儼﹑爲廣東按察使司按察使

○己卯。解署直隸總督楊鯤任。以都察院左都禦史唐執玉﹑署直隸總督

○庚辰。湖北巡撫馬會伯﹤鋶﹣釒﹥報﹑沔陽﹑漢陽﹑武定衛﹑大定所等二十二州縣衛所﹑開墾本年分田地三千三百八十五頃有奇。下部知之

○辛巳。諭兵部。湖廣九溪協副將包進忠﹑著補授西寧總兵官。周瑛現今領兵駐藏。著將周瑛撤回。命包進忠前往西藏。代周瑛管理。馬喇仍著往藏。其藏內事務﹑著馬喇﹑僧格總理邁祿﹑包進忠協理

○免甘肅安定縣雍正六年分雹災額賦有差

○旌表直隸涿州烈婦﹑王啟功妻李氏。孀居拒姦。被勒殞命。給銀建坊。入祠致祭如例

○癸未。以花馬池副將惠延祖﹑署陜西延綏總兵官

○寧遠大將軍三等公嶽鐘琪﹤鋶﹣釒﹥言﹑噶爾丹策零﹑三世弗庭。百夷被虐。眾叛親離。天怒人怨。蒙聖祖至徳洪慈。再三寬宥。更蒙皇上深仁厚澤。屢欲矜全。而終無悔悟。猶復憑其驁舛�馬。肆其猖狂。不道之語。見於表箋。若不大彰天討。則冠履之定分不明。番夷之禍難。不息。臣疊蒙指授廟謨。至周極備。約舉王師之十勝。決逆夷之必敗。一曰主徳。二曰天時。三曰地利。四曰人和。五曰糗糧之廣備。六曰將士之精良。七曰車騎營陣之盡善。八曰火器兵械之銳利。九曰連環疊戰攻守之咸宜。十曰士馬遠徵﹑節制整暇﹑又加以期日之寬舒﹑機宜之詳密。凡此全勝之宏略。鹹出聖心臣得效奔走之微勞。便成殊績。臣知指日蕩平。獻俘奏凱。以報國恩。得上�日﹑準噶爾世濟凶頑。心懷叵測。將來必爲蒙古之巨患。貽國家之隱憂。是用發兵聲罪致討。上承先志。下靖邊陲。師出有名。事非得已。兩路軍機。朕籌算者久矣。其軍需一應事宜。交與怡親王﹑大學士張廷玉﹑蔣廷錫﹑密爲辦理。其西路辦理事宜。則專於總督嶽鐘琪是任。王大臣等小心愼密。是以經理二年有餘。而各省不知有出師運餉之事。今覽嶽鐘琪摺奏﹑備陳十勝之情形。軍務所關重大。朕不敢預言其必然。惟有倍加敬謹。仰懇上天皇考鑑照不得已之情垂慈默佑。早奏膚功而已

○靖邊大將軍公傅爾丹奏。兗州右營車兵李中倫﹑拾有銀兩二封。驗系皇賞。情願歸還失主。隨經查訪。系北樓營車兵韓吉玉遺失。驗看相符。願歸拾取之人。李中倫復堅辭不受。應加獎賞。得上�日﹑講讓興廉。最爲美俗。而師旅出徵。尢以人和爲貴。今李中倫拾取遺金。知爲恩賞軍士之物。卽時稟知該管將弁。情願給還本人。似此見利思義。同心同力之忱悃。甚屬可嘉。著賞銀六十兩。以示嘉獎。並傳諭內外直省兵丁等﹑果聞風慕義。共登善行。必仰蒙上天之賜。同受國家之恩矣

○命賞總理西藏事務副都統馬喇﹑銀二千兩。協理西藏事務西寧總兵官包進忠﹑銀一千兩。以辦行裝盤費

○甲申。科道巴徳保等﹑遵上�日將輪班條奏之處﹑公同酌議仍以無庸輪班。合詞具奏。得上�日﹑據爾等科道奏稱不敢輪班密奏者。誠恐拘於班次。限於奏期。無可條陳。摭拾細事。冒瀆聖聰等語朕現諭部院旗下文武大臣。輪班條奏。其所言果皆摭拾細事。冒瀆朕聰乎。如爾等以輪班密奏爲摭拾細事冒瀆朕聰則輪班爲不可行矣。旣不可行。則文武大臣之輪班條奏。爾等卽當奏請停止。乃又緘默不言。何也。據爾等奏稱﹑皇上於天下之事。無不周知。辦理妥協等語。朕於天下之事﹑無不周知者以進言之路廣也。若如爾等之無所陳奏。朕𨿽欲周知天下之事﹑其可得乎。爾等職司言路。此所奏不合。著另行定議具奏

○裁廣東惠州府碣石衛守備一員。添設惠州府海防軍民同知一員。駐札碣石衛。裁海丰縣南丰平安二驛驛丞各一員。添設巡檢二員。分駐河田汕尾地方。攺東海窖驛丞一員。爲東海窖巡檢。並歸新設海防同知管轄。從調任廣東總督孔毓珣請也

○乙酉。諭內閣。朕愛養黎元。遐邇一體。而邊遠之地。小民家計不及近省。尢朕心之所系念。數年以來。甘肅﹑四川﹑雲南﹑貴州﹑廣西五省。有用兵西藏。及巢�刀撫苗蠻等事。其一應軍需。皆動用公帑備辦。秋毫不派及於民間。而糧餉轉輸。亦有資於民力今藏地苗疆俱已寧謐。朕心嘉慰。特沛恩膏。著將庚戌年甘肅﹑四川﹑雲南﹑貴州﹑廣西﹑額徵地丁銀兩。悉行蠲免。其西安各屬地方。近日亦有預備軍需之事。朕心軫念。著將庚戌年額徵錢糧。蠲免十分之三此六省督撫大吏。宜仰體朕心。轉飭所屬有司。敬謹奉行。務使閭閻均沾實惠。如有奉行不力。被不肖有司﹑暗飽私囊。或姦胥土棍﹑彊紳劣衿﹑包攬侵蝕者。經朕訪聞。必將通省大小官員﹑分別從重治罪。至於國家設官。本以理民。官有卹下之責。民有奉上之義。若設官而不爲計及養廉之資。則有司之賢者﹑將窘迫而莫能支。不肖者﹑又橫取而無所檢。是以酌定將錢糧耗羨均給各官。此揆情度理。上下相安之道。但思加恩百姓豁免正賦。若將耗羨一並蠲除。是民𨿽邀額外之恩。而官員轉有拮據之苦。上司或因此稍有寬假。則必致巧取苛索於民。流獘種種。轉多於耗羨之數。於吏治民生﹑均無裨益。著於庚戌年爲始。凡遇特恩蠲免錢糧者。其耗羨仍舊輸納。諒必民所樂從。若因水旱蠲免者。不得徵收耗羨。將此永著爲例

○命鑄給馬會伯辦理西路軍需關防

○丙戌。諭內閣。浙江逆賊呂畱良﹑凶頑梗化。肆爲誣謗。極盡悖逆。乃其逆徒嚴鴻逵者﹑實爲呂畱良之羽翼。推尊誦法。備述遺言。又從而恢張揚厲。以附益之。其詞有較呂畱良爲尢甚者。夫呂畱良以本朝諸生。追附前明儀賓之末裔。無端反噬。憤懣猖狂。已屬從古亂臣賊子中所罕見至若嚴鴻逵﹑自其祖父。已爲本朝之編氓。踐土食毛。戴髙履厚。嚴鴻逵之於明代。豈有故君舊國之思。而於我朝實被遂生樂育之澤。何所庸其感忿。何所庸。其追憶。而亦敢效顰乎。玆擇其悖逆之語。一並宣示。日記有云。索倫地方。正月初三日地裂。橫五里。縱三里。初飛起石塊。後出火。近三十里內。居人悉遷避。又云。熱河水大發。淹死滿洲人二萬餘。又云。十六夜月食。其時見眾星搖動。如欲墮狀。又或飛或走。羣向東行。又云。舊年七月初四日星變。欽天監云。此星出天沛垣。入天市垣。分野屬吳越。應在數年內。吳越有兵起於市井之中。凡此荒唐叛逆之語。自康熙五十五年至雍正六年內所記載者不勝枚舉。其中惟索倫地方。擁石出火。實有之事。蓋彼地气脈使然。前此已經屢見。其傍遠近山頂亦有烈焰者。而嚴鴻逵以此爲譏訕乎。至熱河水發一事。因此地山回巒抱。中惟一道河流。每雨水稍大。眾水所匯。或致衝決堤岸。康熙四十八年六月。大雨連晝夜。其時附近行宮一帶。地處髙阜。惟隔岸山根之下。爲水所漫溢。本地久居之民。及扈從之官兵。皆知雨止﹑水卽減退。安重不遷。惟寄居之匠人等。驚惶迷惑。或有愚人編木爲筏。謂可乘流而渡。遂有木筏觸石而解。沈溺者數人。是時朕以輪班恭請聖安隨從官員二三百人駐札卽在水發之地。因約束嚴整。無一妄動之人。及至水退。皆安然無恙。無一人被水者。乃嚴鴻逵謂獨淹死滿人二萬餘。何其妄誕至於斯極。且熱河之地。五方之人畢集。而嚴鴻逵謂獨淹死滿洲。有此理乎。嚴鴻逵生今之世。爲今之民。明代淪亡已久。而我朝定鼎。業經百年有餘。乃臆造訛言。好亂樂禍。於昇平寧謐之時。作干戈擾攘之望。以聖祖之徳盛化神。而公然誣蔑。以今日之民安物阜。而朝夕咒詛。種種喪心病狂。皆拾呂畱良之唾餘。而尢加幻妄。豈非凶逆性成。萬死有餘之逆賊乎。且伊又貌作迂腐曲謹之態。浮薄之士。簧鼓其虛譽。致有廷臣以纂修明史﹑薦舉及伊者。伊乃自鳴得意。抗慢詭激其自記有云。予意自定當以死拒之耳。其大言藐抗若此。又云。衡州人張熙﹑字敬卿﹑來見。言其師曾靜﹑永興縣人。在彼中講學。學者稱蒲潭先生。從前因讀講義。始棄諸生。夫以朕特上�日詔修明史旁求山林隱逸之士。而廷臣薦舉及伊。至欲以死力拒。竟視朝廷如兒戲。等徵召於弁髦。而於逆賊曾靜等﹑叛亂悖惡之徒。尺書馳問。一介相通。則數千里之外。呼吸相應。招納黨類。天地間顯圖不軌擾亂綱常。未有凶狡至於此極者也。似此悖逆叛亂之人。煽惑民心。且獲罪於聖祖皇帝。與呂畱良黨惡共濟。其罪不容於死。嚴鴻逵﹑應作何治罪之處。著九卿﹑翰﹑詹﹑科﹑道﹑會同速議具奏

○吏部題。三等侯伊爾拜﹑緣事革職。銷去四次恩詔﹑所得拖沙喇哈番。餘三等伯。以其叔李杕襲替。從之

○一等阿思哈尼哈番又一拖沙喇哈番蘇白何﹑緣事革職。以其子金文彥﹑襲替

○戊子。諭內閣。我朝建極綏猷。遐邇率育。海隅日出。莫不尊親。乃逆賊呂畱良﹑嚴鴻逵﹑凶悖惡亂。無父無君。著書顯爲謗訕。於本朝之大統。肆爲詆斥之詞。於我聖祖仁皇帝之深仁厚澤。偉烈丰功。任意爲誣蔑慢詛之語。其猖狂妄幻。肆無顧忌。人人痛心疾首。不共戴天。朕已降諭上�日。將伊等極惡大罪之處。宣示中外諸臣。公議治罪。至於嚴鴻逵之徒沈在寬生於本朝定鼎數十年之後。自其祖父。已在覆幬化育之中。非祗身被徳教者可比。綱常倫理之大義。尢當知凜。乃墮惑逆黨之邪說。習染凶徒之餘風。亦懷不逞。附會詆譏慕效梗化之民。稱本朝爲淸時。竟不知其身爲何代之人。狂悖已極。此沈在寬﹑與呂畱良﹑嚴鴻逵﹑黨同叛逆之彰明較著者也。至其所著詩集有云。更無地著避秦人。又云。陸沈不必由洪水。誰爲神州理舊疆。此以本朝之宅中立極化理郅隆。目爲神州陸沈有同洪水之患。其謬戾尢爲狂肆。且卽以洪水言之。明代二百餘年。黃運兩河。時時潰決。生民日有淪爲波臣之懼。我聖祖仁皇帝時廑憂勤。詳示方略。躬親相度。至於再三凡。所以修築捍禦之策。疏浚導刷之宜。悉經睿慮精詳。盡美盡善。以致川流循軌。黃水安瀾。數十年來。限工鞏固。億姓永無昏墊之虞。共享平成之慶。迨朕紹膺丕緒。恪遵謨烈。加意修防。仰荷上天眷佑。七年以來。河流咸歸故道。海口深通。淸淮迅暢。三省運道遄行無阻至於北直畿輔之地。南省浙江等處。凡有海塘河渠。以及應行經理水利之處。皆漸次興修。蓄洩以時。旱潦有備。府事修和。桑麻徧野。此時之神州。何處可指爲陸沈。又何地可指爲洪水乎。且沈在寬云。誰爲神州理舊疆。其意欲將神州付之何人經理也。沈在寬﹑年未滿四十。而亦效其師之狂悖。肆詆本朝。乃於逆賊曾靜之徒張熙﹑千里論交。一見如故。賦詩贈答。意同水乳。此其處心積慮。以叛逆爲事。其罪實無可逭。著交與刑部。將沈在寬訊取口供具奏

○調廣東廣州左翼漢軍副都統吳如譯﹑爲江南京口左翼漢軍副都統。升正藍旗參領馬士傑﹑爲廣東廣州左翼漢軍副都統

○復設廣東廣州府東匯關批驗所大使一員。添設饒平縣東界場﹑陽江縣雙恩場﹑大使各一員。裁新寧縣矬峝場大使一員。並歸海晏場大使兼管。從調任廣東總督孔毓珣請也

○己丑。以刑科給事中署四川松茂道髙維新﹑署四川按察使司按察使

○攺湖南鎭筸鎭原轄之綏寧營﹑歸靖州協管轄。從湖廣總督邁柱請也

○庚寅。以都察院左副都禦史兼內閣學士裏行宗室塞爾赫﹑充經筵講官

○辛卯。以翰林院檢討吳大受﹑爲四川鄕試正考官。左春坊左贊善色誠﹑爲副考官。編修張夢徵﹑爲廣東鄕試正考官。編修嚴民法﹑爲副考官。吏部員外郎嚴宗喆﹑爲廣西鄕試正考官。編修於枋﹑爲副考官。編修吳延熙﹑爲福建鄕試正考官。編修陳浩﹑爲副考官。編修錢陳羣﹑爲湖南鄕試正考官。刑部主事永世﹑爲副考官

○癸巳。諭內閣。浙江總督李衛之母汪氏﹑訓子成名。壽逾大耋。前已降上�日﹑照伊子尙書品級。給與封誥。以昭特恩。今伊子來京陛見。未及回任。而聞溘逝。深爲憫惻。著賜祭一壇。令署督性桂致祭。李衛著給假兩月。料理伊母喪事。其各任印務。暫著性桂﹑蔡士舢﹑等照前署理

○諭刑部。前因直隸盜案。往往多於他省。是以降上�日﹑令將直隸盜案。仍照舊例﹑不分首從皆斬。後因定例伊始。鄕僻愚民。未必人人盡知。若一槪置之重辟。於心實爲不忍。是以將直隸盜案。亦暫照各省盜案﹑分別斬決發遣二項歸結。原冀愚頑之輩。感恩畏法。遷善攺惡。共爲良善之民也。乃年來直隸盜案。𨿽似略減。而仍復不少。且有所得贓物甚微。非積盜行劫數次之人。而甘心罹於重法者。朕推原其故。必系地方有司﹑未將從前首從皆斬之諭上�日。愷切詳明。通行曉諭。是以伊等罔知儆懼。復蹈前轍。用是再頒此上�日。著直隸總督﹑徧行宣諭。自庚戌年爲始。直隸境內﹑再有爲盜劫之事者。定照首從皆斬之舊例行。如地方官仍疏忽從事。不明白徧行曉諭。將來事發。一並嚴加治罪

○甲午。上回宮

○諭戶部。據署江西巡撫張坦麟摺奏。本年五月內。大庾﹑南康二縣。因驟雨發水。民居低窪者。間被衝淹。朕心深爲憫惻。除張坦麟已動公用銀六百兩﹑委員賑濟外。著再動公帑銀四千兩。令布政使李蘭﹑親往二縣。悉心查勘。分別被水輕重。逐戶賞給。務令均沾實惠。各得安居。以副朕矜卹窮民之至意

○予故鎭國公徳普祭二次。造墳立碑

○乙未。上禦太和殿。命大學士公馬爾賽﹑蔣廷錫﹑捧敕印。授靖邊大將軍公傅爾丹。大將軍﹑副將軍﹑參贊大臣﹑及出徵官員等﹑行禮畢。上回宮。申時。上率大將軍﹑副將軍﹑參贊大臣﹑及在京諸王﹑貝勒﹑貝子﹑公﹑內大臣﹑大學士﹑都統﹑尙書等﹑詣堂子行禮。次鳴螺。隨於兵部排設大纛前行禮畢。遂禦東長安門外所陳黃幄。大將軍﹑副將軍﹑參贊大臣等﹑皆佩弓矢跪辭。上親解禦用數珠。賜大將軍公傅爾丹。大將軍行跪抱禮。副將軍﹑參贊大臣等﹑亦各以次行跪抱禮。上諭大將軍等曰。爾等此去。當和衷共濟。速奏膚功。凱旋時。朕將出城親接。爾等宜各加奮勉。大將軍公傅爾丹奏曰。臣等蒙皇上訓諭周詳。務必同心協力。迅掃氛塵。仰答恩榮奏畢。上親視大將軍等。上馬啟行。上回宮。是日﹑徳勝門外列兵處賜宴。命王大臣與大將軍﹑副將軍﹑遞茶進觴。禮部。兵部堂官與參贊大臣遞茶進觴。侍衛﹑與出徵官員遞茶進觴畢。大將軍等望闕謝恩

○敕諭靖邊大將軍傅爾丹。奉天伐罪。治世之常經。鋤暴除凶。安邊之遠略。況醜逆陰謀詭譎。斯王章顯用徵誅。機不容遲。法無可貸。厄魯特策妄阿喇布坦﹑乃噶爾丹之逆族也。昔我聖祖仁皇帝時。噶爾丹干犯天討。立時殄滅。本應直搗巢穴。俾無孑遺。蒙聖祖仁皇帝如天之仁。念策妄阿喇布坦。向與伊叔齟齬。情罪可原。特沛鴻恩。賞其部落。撫綏周至。再予生全。是時伊力弱勢微。小心恭順。其後乃誘奪伊妻父之部曲萬餘戶。輙敢驕肆妄行。竟欲直驅靑海。擾其人眾。又詭計發兵進藏。荼毒生靈。我聖祖仁皇帝𨿽發兵致討。仍賜包容。遣使宣諭再三。冀其攺悔。而伊怙惡不悛。冥頑如故。及朕紹登大寶。伊𨿽遣使求和。而中懷詐僞。以背恩大逆之羅卜藏丹津﹑負罪潛逃。伊輙敢容畱。抗違國法。中外之人。莫不忿恨。朕本欲於數年間。命將興師。向伊詢問。不意策妄阿喇布坦﹑遂伏冥誅。其子噶爾丹策零繼立。狡獪狂誕。同於其父。昨遣人陳奏之際。言辭傲慢。心志姦邪。似此逆賊渠魁。父子濟惡。若不及時翦滅。實爲眾蒙古之巨害。且恐將來貽國家之隱憂。用是特發兩路大兵。聲罪致討。爰命爾爲靖邊大將軍。統領滿洲蒙古綠旗大兵一切事宜。爾與副將軍公巴賽﹑都統侯陳泰﹑都統石禮哈﹑散秩大臣公達福﹑前鋒統領衮泰﹑副都統戴豪覺羅海蘭等。酌定方略。公同計議而行。勿謂己能不納眾論。勿當事會而致失機宜。勿恃兵彊而輕視賊寇。密偵遠探。備極周詳。各路大兵。及蒙古兵丁。聽爾調遣。凡遇有警。卽遣官兵。應援撲巢�刀。有能擒斬噶爾丹策零來歸者。卽行馳奏。加恩優賞。有情急來歸者。加意撫卹。其不抗拒官兵者。毋加殺戮。兵將所過地方。須申嚴紀律。毋得騷擾百姓。毋得淫人婦女。毋得離散人之父子夫婦。毋得損壞人之墳墓室廬。毋得彊取貨物。毋得驅役平民。以副朕戡亂靖逆﹑安民綏眾之意。其或有臨戰退縮貽誤﹑擾亂軍機者。爾會同商議。文官四品以下。武官三品以下。卽以軍法示眾。官兵有犯小過者。會同商議。徑行處治。毋��民沒戎行之勞績。毋寬縱違法之弁兵法紀務極嚴明。賞罰悉期公當。一切機宜。爾商酌調遣。有應知會西路寧遠大將軍者。卽行知會。一同辦理。將噶爾丹策零﹑速行殲巢�刀。永靖邊陲。斯稱委任。爾等務宜殫心用力。早奏膚功。欽哉。故敕

○丙申。上詣恩佑寺行禮畢。幸圓明園

○諭戶部。據怡親王奏。河西務河堤漫開。附近之田禾廬舍。或有被淹傷損之處。朕心深爲軫念。爾部速派賢能司官﹑帶帑銀二千兩前往。悉心查勘賑濟。務令各沾實惠

○諭刑部等衙門。聞得外間訛傳﹑六月二十四五。將開屠宰耕牛之禁。回子等﹑俱欲齊來謝恩等語。又聞民間竟有私宰耕牛之事。此必姦人造爲訛言。誘人犯法。以撓禁令也。凡朕所降上�日禁約者。事事皆欲濟民之用。厚民之生。無一事爲朕之私心便用而設也。如禁用黃銅。所以裨益鼓鑄。流通國寶。朕豈別有需用黃銅之處乎。如禁賭博。所以端人心而厚風俗。賭博之爲害於人心風俗。朕已屢降諭上�日。甚詳且悉。非愚頑不移之輩。無一人不以禁約爲當也。至於禁宰耕牛。以耕牛爲農田所必需。墾田播谷。實藉其力。世間可食之物甚多。何苦宰牛以妨穡事乎。今朝廷所需。除祭祀照例供用。其餘亦一槪不用牛肉矣。年來自禁用黃銅之後。而錢價漸平。民用頗利矣。自禁賭博之後。而開場聚眾者。亦略知畏懼斂迹矣。自禁宰耕牛之後。而農家向日數金難得一牛者。今已購買易而畜牧蕃矣。可見利益民生之事。亦旣行之有效。爲良民者。必皆知朕大公愛民之心。爲良有司者。必能實心遵朕愛民之政。惟百姓中有回子一類。以宰牛爲業。試思貿遷有無。百工技藝。何業不可營生。而必欲爲此犯禁傷農之事。國家亦豈肯因一二遊手回民無理之營生。而令妨天下萬民之生計。夫朕所禁之事。必審度再四。灼見其必應禁止。然後見諸施行。豈有旋禁旋開。朝三暮四之理乎。今訛傳宰牛開禁之語。必系爲匪姦徒。造作言語。煽誘愚民。使之犯法。而於中取利。甚屬可惡。著該部﹑步軍統領﹑順天府府尹﹑五城禦史等﹑通行曉諭京城直省。並嚴行查訪。如有違禁私宰耕牛。及造爲種種訛言。希圖煽誘者。立卽鎖拏。按律盡法究治。如該管官不實力嚴查。致有干犯者。定行從重議處

○升署盛京戶部侍郎內閣侍讀學士和善﹑爲光祿寺卿。仍署盛京戶部侍郎事

○盛京考察滿漢各部官員。不謹官一員。罷軟官一員。有疾官三員。才力不及官一員。分別處分如例

○戊戌。戶部議覆。署直隸總督楊鯤疏言﹑直屬雍正七年錢糧。蒙恩蠲免起運銀四十一萬七千餘兩。今山西所屬之蔚州﹑已經攺屬直隸。請一體核蠲。查直省核蠲銀額。在該州未經攺屬之前。今若將該州並入通融核算。是全省所蠲。不及原數。請將蔚州糧額。比照直隸蠲免分數。另蠲銀六千七十五兩有奇。從之

○己亥。陜西總督嶽鐘琪疏奏。陜屬設立社倉一事。懇請特頒諭上�日。恭錄鐫石。又擬列社倉條約。並請刊刻木榜。以昭程式。得上�日﹑朕惟國家建立社倉。原令民間自行積貯。以百姓之貲糧。濟百姓之緩急。其春貸秋償。及滋生羨息。各社自爲經管登記。地方有司。但有稽查之責。不得侵其出納之權。此社倉之古法也。是以各省有請立社倉者。朕皆令其聽從民便。毋得彊勒捐輸。繩以官法。以致便民之舉。轉爲民累。所以曉諭各省督撫者。不啻至再至三矣。從前嶽鐘琪在京時。請於通省加二火耗內﹑應行裁減每兩五分之數。且暫行徵收。發與民間采買谷石。分貯社倉。俟采買數足。卽行裁減。是於暫收耗羨之中。隱寓勸輸之法。實則應行酌減之耗羨。卽小民切已之貲財。而代民買貯之倉糧。卽小民自捐之積貯。此藏富於民之良法。最爲切實而易行。是以兪允所請。令其辦理。乃陜省官員。不知此項谷石﹑本系民貲。又未識從前嶽鐘琪奏請之由。以爲收貯在官。卽是公物。不肯付民經管。而胥吏司其出納者。遂有勒買勒借之獘。殊非數年以來﹑朕之周咨詳畫﹑多方生養斯民本意矣。今特降諭上�日。將朕允從嶽鐘琪之請。並嶽鐘琪陳奏原委。明白曉示。著署督查郎阿﹑巡撫武格﹑刊石頒布。俾各州縣鄕社小民。咸知朝廷經營設法之蓋藏。實百姓自爲斂散之資用。儻地方官有於社倉谷石﹑創議交官。不交百姓。或指稱原系公項。預爲公事侵那之地者。俱以擾撓國政﹑遺誤民生論。從重治罪。其嶽鐘琪所擬社倉條約。著戶部抄錄。交與該督撫﹑分發各州縣﹑刊刻木榜。於各鄕社倉豎立。以爲永久程式

○庚子。吏部議覆。直隸布政使王謩奏言﹑各省藩庫。俱設庫大使一員。官秩𨿽微。職掌甚重。向例以吏員銓選。人品不一。請照鹽大使例。將候選知縣﹑州同﹑州判﹑縣丞等揀補。給與八品職銜。與按察使知事等官﹑較俸升轉。應如所請。從之

○禮部議覆﹑廣東總督孔毓珣疏言﹑暹羅載米船隻。因風飄泊廣東。已飭各屬加意撫卹。其撈回壓艙貨物。仍請準其輸稅發賣。得上�日﹑暹羅載米船隻旣遭風飄泊廣東。其壓艙貨物。著免其輸稅

○旌表山西永濟縣烈女﹑尙正基女尙氏。守正不污。拒姦被殺。給銀建坊。入祠致祭如例

○辛丑。諭內閣。據順承郡王錫保﹑以在軍前效力之謝濟世﹑注釋大學。毀謗程朱。參奏前來。朕觀謝濟世所注之書。意不止毀謗程朱。乃用大學內見賢而不能舉兩節。言人君用人之道。借以抒寫其怨望誹謗之私也。其注有拒諫飾非。必至拂人之性。驕泰甚矣等語。觀此﹑則謝濟世之存心。昭然可見。朕卽位以來。於用人之際。至公無私。不惟可以自信。亦天下臣民所共知者。卽以田文鏡謝濟世二人之事言之。田文鏡在聖祖仁皇帝時。爲內閣侍讀學士。朕從未識其面。亦並未知其姓名。因雍正元年。伊奉差祭告華山。回京陛見。將山西通省荒歉情形。急切陳奏。備極周詳。朕以山西被災。其時之巡撫徳音﹑身在地方。匿不奏聞。而田文鏡以奉差經過之員。念切民瘼。直言無隱。其忠君愛國之忱悃。深屬可嘉。遂令田文鏡前往山西。撫綏賑濟。伊到彼果能盡心辦理。於是將伊授爲山西布政使令與諾岷協衷共濟。嗣因河南諸事廢弛。調任河南布政使。未幾擢爲河南巡撫。現今授以河東總督之任。一二年間﹑深加信任。尙可謂之見賢而不能舉﹑舉而不能先乎。又如李紱﹑蔡珽﹑與黃振國﹑邵言綸﹑汪諴等。結黨行私。營求報復。而謝濟世姦惡狠戾。聽其指使。參奏田文鏡貪贓納賄。任意誣蔑。借直言敢諫之名。行其排擠傾陷之計。朕當謝濟世陳奏之時。立卽洞燭其姦。拏交刑部審問。朕尙未忍置之重典。著令革職。發往軍前效力贖罪。一時在廷諸臣。無不以爲至公至當。似此尙可謂之見不善而不能退退而不能遠乎。至於朕心﹑並無私好私惡惟以其人之善惡爲好惡。以眾論之是非爲好惡。何嘗預存成見於胸中。卽如引見各官。有見其才具似優者。亦令該上司試看。有見其人似屬平常者。亦令該上司試看。並諭令該上司秉公考課。不必存迎合瞻顧之念。是以各員蒞任之後。或朕上�日曾獎其優。而督撫參劾者多有之。或朕上�日以爲平常。而督撫保題稱職者亦有之。朕未嘗以一己之好惡。令天下督撫以阿徇。而各督撫亦能仰體朕意。從未嘗以朕之好惡漫爲迎合也。朕之用人。惟期有益於國計民生者。可謂之好人之所惡。惡人之所好乎。謝濟世於公正任事之田文鏡﹑則肆行誣參。於婪贓不法之黃振國﹑以及黨護鉆營之李紱﹑蔡珽﹑邵言綸﹑汪諴等﹑則甘聽其指使而爲之報復。乃直顚倒是非。紊亂黑白好惡拂人之性者矣天理國法。所不能容菑已逮身。而猶不知省懼。何其謬妄至於此極夫拒諫飾非之說。乃朕素所深戒。然必責難陳善。忠言讜論。而後可以謂之諫。若乃排擠傾陷之私言。姦險狡惡之邪論。豈可以直諫自居。而冀朕之聽受耶。試問謝濟世數年以來。伊爲國家敷陳者何事。爲朕躬進諫者何言。朕所拒者何諫。所飾者何非。除處分謝濟世黨同伐異誣陷良臣之外。尙能指出一二事否乎。謝濟世以應得重罪之人。從寬令其效力。乃仍懷怨望。恣意謗訕。甚爲可惡。應作何治罪之處。著九卿﹑翰﹑詹﹑科﹑道﹑秉公定議具奏

○升通政使王廷揚﹑爲戶部右侍郎

○議政王大臣等議覆。川陜總督嶽鐘琪奏稱﹑噶達建造廟宇。移駐達賴喇嘛。守護之兵。殊關緊要。查化林。協額兵。現有一千名。請以三百名。畱駐化林坪。另設都司一員。帶領千總一員。把總二員。以資彈壓。以二百名﹑移駐打箭鑪。令化林守備。帶領把總一員分防。以五百名移駐噶達令化林副將。帶領把總二員。再添設中軍都司一員。千總一員。前往防護。至噶達之外雅籠江上中下三渡。俱屬要隘請設千總二員。各帶兵一百名。分守上下二渡。設守備一員帶兵二百名。防守中渡。又噶達之西吹音堡。亦系雅籠江渡口。設千總一員。帶兵一百名分防。化林所屬。原有黎雅峨邊二營。今旣移駐噶達。將黎雅營就近攺歸建昌鎭管轄。峨邊營﹑就近攺歸永寧協統轄。嗣後凡有藏內人來噶達者。令西藏噶隆。給發圖書路引。以便稽查。均應如所請。從之

○壬寅。諭廣西省在京官員。據廣西學政衛昌績奏稱﹑粵省風俗澆漓。而紳士實爲倡首。卽該省鄕紳之在京居官候補者。亦稱本地紳士庶民。湔洗積習。未能驟除。應設觀風整俗使。以司化導等語。朕觀廣西乃邊遠小省。通籍於朝者。本不多人。而其中卽有謝濟世﹑陸生楠者。狂悖囂陵。目無法紀。則該省風俗之薄劣。卽此可見矣。今禦史陳弘謀等﹑請照衛昌績所奏。設立觀風整俗使。獨不思爾等紳士。乃兆庶之觀瞻。閭閻之坊表。若爾等果能於忠孝禮讓之道。身體力行。以爲眾人之模楷。而又各教訓其子弟。各規勸其鄕黨。則小民慕義向風。觀感興起。風俗自日歸於淳厚。若不能端本澄源。躬先表率。而望秉鐸司教之官。家諭戶曉。使之攺過遷善。易俗移風。所謂逐末而忘其本也。爾等各思嘉惠桑梓。貽福子孫。當於己身自求之

○免甘肅平涼縣雍正六年分雹災額賦有差

○添設陜西河州協遊擊一員。千總一員。把總二員。兵八百名。駐札薩拉地方。把總一員。兵八十名。與原設之守備。同駐保安堡地方。俱屬西寧鎭統轄。從川陜總督嶽鐘琪請也

○癸卯。裁陜西鄜州三川驛﹑延長縣千谷驛﹑延川縣文安驛﹑淸澗縣石嘴驛﹑綏徳州義合驛﹑吳堡縣河西驛﹑驛丞各一員。潼關縣遞運所﹑長武縣停口遞運所﹑大使各一員

○禮部題。山西汾陽縣烈婦﹑故民董科妻髙氏。於順治六年間。守志嫠居。拒寇被害。請照例給銀建坊。入祠致祭。從之

大淸世宗敬天昌運建中表正文武英明寬仁信毅大孝至誠憲皇帝實錄卷之八十二

大淸世宗敬天昌運建中表正文武英明寬仁信毅大孝至誠憲皇帝實錄卷之八十三

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正七年。己酉。秋七月。甲辰朔。享太廟。遣平郡王福彭行禮

○以山西大同總兵官張善﹑署陜西固原提督

○乙巳。命山東省開局鼓鑄。從署撫嶽浚請也

○丙午。諭內閣。據順承郡王錫保奏稱﹑在軍前效力之陸生楠﹑細書通鑑論十七篇。抗憤不平之語甚多。其論封建之利。言詞更屬狂悖。顯系誹議時政。參奏前來。陸生楠由廣西舉人。部選江南吳縣知縣。朕覽其履歷奏摺。前惟頌聖浮詞。中間不過腐爛時文。無一語近於直言規正。亦無一事切於國計民生。而倨傲誕妄之气。溢於言詞。知其人必非醇謹。及至引見之時。舉動乖張。朕將伊摺內之語詰問數條。陸生楠總默然不能對。但聞朕教訓。轉多憤懣之色。彼時將伊扣缺。令以主事試用。蓋以其人或小有才。令其在京辦事學習。以冀悛攺也。後伊攺授工部主事。引見時。不惟毫無敬畏。且傲慢不恭。顯然逆抗。形於詞色。夫主事﹑職列部曹。外任知縣﹑歷俸多年。或卓異行取。始得升補。而陸生楠以邊方舉人。筮仕之初。卽膺玆職。尙何負於伊。而伊竟敢懟及君父乎。伊系廣西人。平日必有與李紱﹑謝濟世﹑結爲黨援之處。故敢如此。是以將伊革職﹑發往軍前。與謝濟世同時效力。一則令其觀滿洲尊君親上之心﹑如此其謹凜。一則令其觀我朝兵營之制﹑如此其整嚴。一則令其觀各蒙古部落﹑熙皞淳朴之風﹑如此其誠實。庶冀伊等化去私邪。勉於自新之路。詎意陸生楠﹑素懷逆心。毫無悔悟。怙惡之念愈深。姦慝之情益固。借托古人之事幾誣引古人之言論。以洩一己不平之怨怒。肆無忌憚。議論橫生。至於此極也。前錫保啟行之時。朕諭以軍前效力之漢官等。果能安靜守法。自知罪過。則皆可貸其前愆。開予自新。或有私自著作﹑怨懟罔上者。亦未可定。今果得陸生楠所著之書。悖逆之情。盡行敗露。其論封建云。封建之制﹑古聖人萬世無獘之良規。廢之爲害。不循其制亦爲害。至於今害深禍烈。不可勝言。皆郡縣之故等語。古人之有封建。原非以其制爲盡善。而特創此以駕馭天下也。洪荒之世。聲教未通。各君其國。各子其民。有聖人首出。則天下之眾﹑莫不尊親。而聖人卽各因其世守而封之。亦眾建親賢以參錯其間。蓋時勢如此。𨿽欲統一之而不能也。夏禹塗山之會。執玉帛者萬國。周武王孟津之役。來會者八百侯國。豈皆夏后周王之所封建乎。孔子曰。天下有道。則禮樂徵伐﹑自天子出。孟子曰。天下惡乎定。定於一。孔子孟子﹑深見春秋戰國﹑諸侯戰爭之流獘。其言已啟一統之先幾矣。至秦始皇統合六國。制天下以郡縣。自漢以來。遂爲定制。蓋三代以前。諸侯分有土地。天子不得而私。故以封建爲公。秦漢之後。土地屬之天子。一封建便多私心。故以郡縣爲公。唐柳宗元謂公天下自秦始。宋蘇軾謂封建者爭之端。皆確有所見而云然也。且中國之郡縣。亦猶各蒙古之有部落耳。歷代以來。各蒙古自爲雄長。亦互相戰爭。至元太祖之世。始成一統。歷前明二百餘年。我太祖髙皇帝開基東土。遐邇率服。而各蒙古又復望風歸順。咸稟正朔。以迄於今。是中國之一統。始於秦。塞外之一統。始於元。而極盛於我朝。自古中外一家。幅﹤巾員﹥極廣。未有如我朝者也。至若賈誼晁錯﹑欲削弱諸侯。乃慮分封之失而欲一之。非以郡縣爲失而欲分之也。李泌因藩鎭之兵連禍結。思以封建爲自固之謀。豈嘗謂三代之制必可復乎。今六合成大一統之天下。東西南朔。聲教所被。莫不尊親。而陸生楠云﹑以郡縣之故。至於今害深禍烈。不可勝言。試問今日之禍害何在。陸生楠能明指之乎。大凡叛逆之人。如呂畱良﹑曾靜﹑陸生楠之流。皆以宜復封建爲言。蓋此種悖亂之人自知姦惡傾邪。不容於鄕國。思欲效策士遊說之風。意謂封建行。則此國不用﹑可去之他國。殊不知狂肆逆惡﹑如陸生楠之流。實天下所不容也。又云﹑聖人之世。以同寅協恭爲治後世天下至大事繁人多。姦邪不能盡滌。詐僞不能盡燭。大抵封建廢而天下統於一。相旣勞而不能深謀。君亦煩而不能無。缺失。始皇一片私心。流毒萬世等語。同寅協恭。固爲治之要。至於知人任相。惟在人君之明哲。漢唐以來。有賢君圖治於上。則必有良相助治於下。豈萬世無一知人之主乎。且同寅協恭之道。於封建何。與陸生楠肆意妄言。支離繆戾。至於如此。其言建儲也。借引漢武帝戾太子事發論云。儲貳不宜干預外事。且必更使通曉此等危機等語。書有教冑子之文。禮有文王世子之篇。儀文明備。教戒周詳。凡以養成徳性。欲其學於古訓。深知民情物理之微。周知人間疾苦﹑稼穡艱難之故。豈可禁之不聞外事乎。至於父子天性。家國一理。惟有至誠至敬。可以爲事親之道。危機之說。豈人子所忍形於言﹑存諸心者乎。設使江充掘蠱之時。太子能居易俟命。不詐出武庫兵。發長樂衛。則決不至有湖城之難。是戾太子之禍。正由於曉危機也。又陸生楠云﹑有天下者。不可以無本之治治之等語。其意借鉤弋宮堯母門之事﹑以譏本朝之不早建儲貳。夫建儲之事。乃宗廟社稷萬世之業所關。天下蒼生萬民之命所系也。儻不加愼重﹑而所立不得其人。其後不易之而不可。欲易之而不可。以致激爲多故者。前代史冊。歷歷可稽。孟子曰。爲天下得人者謂之仁。又曰。爲天下得人難。言主器之重。必得其人﹑足以承先啟後者。然後可以付之也。我朝太祖髙皇帝開創以來。未嘗預建儲位。而我太宗文皇帝繼位丕承恢弘大烈。世祖章皇帝紹業膺圖。撫有中夏。聖祖仁皇帝深仁厚澤。禦宇綿長。凡我朝聖聖相承。皆未由先正靑宮而後踐天位。迺開萬世無疆之基業。錫億兆臣民之洪庥逮朕纘登大寶。承重熙累洽之盛統。七年以來中外乂安。是我朝之國本有至深至厚者。愚人固不能知也。昔宋孝宗時虞允文請早建儲貳。孝宗曰。恐儲位旣正。人性易驕。卽自縱逸。不勤於學。寖有失徳所以未建者﹑庶幾無後悔耳。孝宗尙知立儲之不易。況我朝聖哲髙遠之見﹑十倍於孝宗乎。如陸生楠借漢武之事以譏刺者。實爲彌天不可赦之罪人也。其論兵制也。則稱唐之府兵云﹑李泌爲徳宗歷敍府兵興廢之由。府兵旣廢。禍亂遂生。至今爲梗上陵下替。又云﹑府兵之制。國無養兵之費。臣無專兵之患等語。唐初府兵之制。本於北周蘇綽之議。其後變爲彍騎。乃府兵廢弛。不得不出於召募也。徳宗之世。召募者多市人不可用。故欲復府兵之法。然其時亦竟不能復。孔子曰。以不教民戰。是謂棄之。無事耕種之農。豈能嫻於武備。有事徵發之擾。豈能兼顧農桑。以此爲制。不但棄其兵。並棄其民矣。古者六鄕六遂之法。遠不可稽。後世民以養兵兵以衛民。彼此相資。唐宋以來。法制漸詳軍農實稱兩便。安有惜養兵之費﹑而棄不教之民者乎。本朝設立八旗。京師重地。禁旅云屯。又有巡捕三營﹑以詰姦禁暴。外省分設駐防將軍﹑以及提鎭。內外相維。訓練甚備。無事則分處什伍。兵不擾民。有事則整旅出疆。兵以衛民。此萬古之良法。今八十年來。太平無事。老耆以壽終。幼孤得遂長。孰非兵防衛守之力哉。民間𨿽有正供以佐軍糈。然所出僅百分中之一耳。其得養兵之利也多矣而陸生楠之爲此說者。蓋其懷蓄逆亂之心﹑郁不得逞。故以國無養兵之費。以搖動人聽冀或更制以紊亂軍政。所謂執左道以亂政。言僞學非以疑眾者。王法之所不宥也。其論隋煬帝云﹑後之君臣。儻非天幸。其不爲隋之君臣者幾希等語。隋文帝以勤勞節儉爲治。史稱其倉庫實而法令行。至煬帝以驕奢淫佚﹑自取敗亡。非可諉之於天也。後之人主。不爲煬帝之行。豈至有煬帝之禍。又何爲而望天幸乎。陸生楠之意。又何所指也。其論人主云﹑人愈尊。權愈重。則身愈危。禍愈烈。蓋可以生人殺人﹑賞人罰人﹑則我志必疏。而人之畏之者必愈甚。人𨿽怒之而不敢洩。欲報之而不敢輕。故其蓄必深。其發必毒等語。人主身爲天子。富有四海。自堯舜禹湯以來。一人有慶。兆民賴之。豈有位尊而卽危禍者乎。至於生殺賞罰。人主皆奉天命天討以行之。其生殺賞罰者。皆其人之自取耳。朕臨禦以來。日理萬幾。皆奉若天道。因物以付。未嘗以己意生殺人賞罰人。而陸生楠爲畏之怒之報之之說。試問在廷諸臣。朕自雍正元年以來。曾以藩邸舊人而擢用者何人。曾因當時宿怨而治罪者何人。且朕從前與外廷之人。毫無恩怨。又何所庸其畏﹑何所庸其怒﹑何所庸其報哉。且云蓄必深。發必毒。此陸生楠指阿其那等而言。抑陸生楠自蓄此心也。阿其那等各案。內外臣工之所共知。無俟朕再爲告諭。陸生楠亦身列仕籍。豈無見聞。而爲此論。其狂悖惡亂﹑不亦甚乎。又云。𨿽怒之而不敢洩。欲報之而不敢輕。乃陸生楠自述其心也明矣。𨿽蓄怒而不敢顯言。是以托於論列通鑑。以微洩其憤。又怨而欲報。欲報而不能。但以身危禍烈等語﹑肆爲咒詛。其逆謀發露。公然形於紙筆矣。其論相臣云﹑當用首相一人。首相姦諂誤國。許凡欲效忠者﹑皆得密奏。卽或不當。亦不得使相臣知之等語。夫從來不廢密奏者。原欲周知天下之利獘。無專令參揭相臣之理。況尊賢之道。最要在於去讒。敬大臣之道。在於官盛任使。君臣一徳一心。乃爲元首股肱之議。是以擇相之道。惟在得人。若旣得其人﹑而又使人密奏。且奏或不當﹑而猶多方掩飾。是窺伺挾詐。教人以讒慝﹑而招人以排陷也。且相臣果屬憸邪。便當露章宣奏。而羣小故爲排沮。或欲動搖大臣。或從門戶起見。人主自宜分別是非﹑以定邪正。豈可調停和處於其間乎。又云﹑因言固可知人。輕聽亦有失人。聽言不厭其廣。廣則庶幾無壅。擇言不厭其審。審則庶幾無誤等語。舜命禹曰。無稽之言勿聽。弗詢之謀勿庸。召公奭告武王曰。言以道接。朕於人言﹑必決之以理。揆之以情。未嘗拒人之言。亦未嘗輕聽人言。此內外臣工所共知者。陸生楠何爲而有此譏議乎。又云﹑爲君爲臣。莫要於知人﹑而立大本。不徒在政迹。然亦不可無術相防等語。君臣之間。豈容絲毫權術乎。三載考績。必以政事爲據。若不以政迹﹑人亦何由而知耶。其論王安石云。賢才盡屏。咨謀盡廢。而已不以爲非。人君亦不知人之非。則並聖賢之作用气象而不知等語。聖人廓然大公。物來順應。有何作用乎。宋神宗銳意求治。而安石任意更張。其失在於作用明矣。又云﹑篤恭而天下平之言。彼固未之見。知天知人之言。彼似未之聞也。人無聖學。能文章。不安平庸。鮮不爲安石者等語。安石之誤國。在於不引其君於當道。非謂知天知人。惟有端居深拱﹑靜默無爲﹑篤恭於無聲無臭之表﹑而遂可使天下平也。故夫篤恭而天下平者。正由敬信勸威之道﹑而極言其效如此。非百務盡隳。上下暌絕。而後可爲治也。其文詞議論。險怪背謬。無理之甚。又其論無爲之治云﹑𨿽有憂勤。不離身心。𨿽有國事。亦第存乎綱領。不人人而察。但察銓選之任。不事事而理。祗理付托之人。察言動。謹幾微。防讒間。慮疏虞。憂盛危明。防微杜漸而已。至若籩豆之事。則有司存等語。從古聖帝明王之道。未有不以勤勞自勵。而以逸樂無爲爲治者也。是以治天下。莫大於用人理財二端。理財一事。自應付之臣下。至用人之權。不可旁落。今試以銓選之權﹑付之大臣。大臣敢膺此任乎。無論稍存容私徇情之見者。固不可一日當此重任。卽秉公持正之人。於用捨黜陟之際。不爲怨府﹑卽爲禍源矣。至若懋昭令徳。克勤小物。不泄邇。不忘遠。古訓昭然。漢宣帝綜核名實。治理一新。光武務勤吏治。唐太宗書守令姓名於禦屏。朝夕省覽。古來賢主。未有不本於勤勞者。豈可以用人大節。爲籩豆之事。置之不問也。又云﹑絳度數諫。異鏄順從。是以陷於朋比而不知。蓋有聖功。卽有王道。使徒明而不學。則人欲盛而天理微。固不能有三代之事功。至力衰而志隳。未有能如其初等語。夫嘉謀嘉猷。入告於爾後。乃朕所日望於大小臣工者。卽位以來。時時諭令諸臣﹑以忠言讜論。面折廷諍。凡內外諸臣條陳政務。有當理而可行者。必令廷臣詳議施行。並未嘗拒諫諍而喜順從也。至於人臣朋比。歷代有之。有以阿謀諂附爲朋比。亦有以傾險婞直爲朋比。如漢之梁竇。唐之牛李。宋之紹述。明之門戶是也。若唐虞之世。盈廷師濟。一徳一心。謂之朋比可乎。已上皆陸生楠論斷通鑑中語。朕指出數條如此。陸生楠生當盛世。服習詩書。身叨乙榜。赴朝選官。非若曾靜之僻處深山曠野。不知天髙地厚﹑冥頑不靈之人也。且觀其人。未嘗不小有才。謂宜感恩戴徳。勉思報效。而乃懷不逞之邪心。於進身筮仕之時。肆無稽之橫議。於政教修明之日。對越大廷。則暴戾恣睢之气。形於詞色。遠逐邊塞。則猖狂怪誕之說。任意發舒。其意專以搖惑眾心﹑擾亂政紀爲務。朕實不知其怨望何自而生。憤懣何自而積。此眞逆性由於夙成。狡惡因之紛起。誠不知天命而不畏。小人中之尢無忌憚者也。陸生楠罪大惡極。情無可逭。朕意欲將陸生楠於軍前正法。以爲人臣懷怨誣訕者之戒。著九卿翰詹科道﹑秉公定擬具奏

○命工部額外侍郎馬爾泰﹑往江南辦理淸查錢糧事務

○署江南江蘇巡撫戶部左侍郎王璣﹑江南江蘇布政使趙向奎﹑俱緣事革職。以吏部右侍郎彭維新﹑署江南江蘇巡撫。調浙江布政使髙斌﹑爲江南江蘇布政使司布政使。以福建學政少詹事程元章﹑署浙江布政使司布政使

○升浙江金華副將楊﹤王宏﹥﹑爲福建福寧總兵官。以陜西西鳳副將董紹祖﹑署陜西興漢總兵官

○雲貴廣西總督鄂爾泰疏報。貴州安順府地方髙耀等寨﹑生苗犭�農狆等。願附版圖。輸誠供賦。下部知之

○丁未。諭內閣。今日禦史楊保條奏內稱﹑內外秋審緩決人犯。若至三年﹑請令該部查明請上�日。減等發落。則各犯俱沐隆恩。不至於監禁患病死亡等語。從來殺人者死。律有明條。其有一時鬥毆殺人﹑而非謀殺故殺。或事涉謀故﹑而其人非此案之首犯。尙有一綫可生之路。則於秋審之時。細加商酌。有可矜者﹑減等發落。餘皆從寬入於緩決之內。此法外之仁也。今楊保欲將緩決三年之犯﹑悉行減等發落。是欲將國家讞獄大公之典。行一己沽譽之私心。朕於眾人之前面詰云。設爾之父兄子弟﹑被毆致死。不卽抵償。爾心能釋然乎。且待至三年之後。竟將凶犯減等釋放。爾能無憾於心乎。伊俯首自問。亦云不能釋然無憾。試思天下之人。誰無父兄。誰無子弟。其戚屬爲人毆殺﹑而殺人者竟得脫然無事。不令抵償。爲父兄子弟者。孰肯甘心。縱令死者或無父兄子弟。而魂魄有知。能自解散乎。年來秋審後。朕亦令大學士九卿﹑於直省緩決人犯中。擇其情罪稍有可原者。查出具奏。朕詳加審愼降上�日減等發落。此皆揆情度。理信其可以服死者之心。然後見諸施行。非可任意縱情。槪行末減。以博寬大好生之名也。我聖祖仁皇帝臨禦六十餘年。愼重刑獄。矜惜民命。諄諄訓誨讞獄諸臣。懇惻周摰。朕卽位以來。又復時時戒飭體訪。大抵各處命案。俱屬應抵之人。無屈枉之事。夫彼旣傷人之命。秋決時不卽抵償。乃其幸也。而監禁囹圄。尙以疾病死亡爲苦乎。夫獄多縲囚。原非徳政。然必天下化行俗美。比戶可封。普天率土。皆安分守法。無盜竊姦宄之徒。型仁講讓。無斗狠輕生之輩。而後時雍風動。實致刑措之風。方爲至治。若未能如是。但將應行治罪之犯。槪從寬釋。以博囹圄空虛之譽。吾誰欺﹑欺天乎。朕實恥而不爲也。況縱法實足長姦。恐寬宥之後﹑而犯者愈眾。此更朕所不忍者也。至於楊保奏中﹑以州縣牢獄褊狹。而引八旗人犯﹑築建髙墻分禁。以爲念其暑熱之苦。恐染疾患。此奏亦與朕之本意不符。朕思犯罪之旗人。非有異於犯罪之民人也。特以民人牢獄之中。俱系盜賊匪類﹑慣行不法之重犯。若令旗人同在一處監禁。轉相煽誘。漸染惡習。將來愈難化誨悛攺。故令隔別分禁﹑以防其煽誘勾通之漸。非欲令其寬閒自在也。且天下焉有身在縲紲之人﹑而尙慮其不能舒展安閒者乎。又焉有因牢獄褊狹﹑而縱囚廢法以使其自如者乎。度楊保條陳之意。將以寬釋犯人爲陰徳事耶。豈知爲人臣而不肯秉公執法。實心辦事。乃欲枉法以沽長厚之名。使百姓含冤負屈。其造孽無窮。必遭天譴。尙何陰徳之有。楊保身爲禦史。有言官之責。朕屢次諭令條陳。輾轉推諉。及首行條奏。又將此必不可行之事。希圖寬厚之稱。而欲以刻核之名﹑歸諸君上。其居心甚屬可惡。著交部嚴加議處。尋議﹑楊保身爲言官。混行條奏。請照奏事詐不以實之律。革職杖徒。得上�日。楊保著革職。發往阿爾泰驛站效力

○以左春坊左庶子戴瀚﹑提督。福建學政

○工部議覆。署兩江總督範時繹疏言﹑鹽城縣小關子地方。形勢偪窄。請將守備衙署移駐艸堰口。以新設把總駐札小關子。應如所請。從之

○倉場侍郎嶽爾岱疏報。通州流水溝等處﹑漕船漂沒。得上�日。大雨時行之際河流驟長。沿河空重糧艘。依次停泊。其適當決口之衝。不及防範。被水漂沒。此非弁丁等有意疏忽之咎也。所有損壞船隻。漂失米石。俱免其賠補。濕米亦著交收。免其更換。被水淹沒﹑及受傷之丁舵人等。著倉場侍郎等查明加恩賑卹。再將被水船隻。每船賞銀五十兩濟其困乏。凡此﹑免賠頒賞之處。均系特恩。後不爲例

○戊申。九卿等議奏﹑謝濟世批注大學。肆行譏訕。怨望毀謗。怙惡不悛。陸生楠編寫通鑑。妄抒憤懣。猖狂恣肆。悖逆已極。俱應擬斬立決。卽於軍前正法。得上�日。陸生楠﹑謝濟世二人議罪之本仍交與順承郡王錫保。發與陸生楠﹑謝濟世﹑看本內所載諭上�日各條。伊等有何辧對。著詢明確供具奏

○戶部議覆。雲貴廣西總督鄂爾泰疏言﹑原任工部侍郎申大成條奏黔省軍田許照民田一體買賣。每畝上稅銀五錢。給契爲業。經九卿議覆準行。但黔省軍田一畝之價。可買民田二畝。應納糧賦。一畝亦可抵民田二畝。若再徵稅銀五錢。於民生無益。仰請豁免。嗣後凡有軍田授受。悉照常例報稅。應如所請。得上�日。從前申大成條奏。朕發與九卿議覆而後施行。今覽鄂爾泰陳奏。與廷議迥異。大凡發與九卿會議之案。因朕不能深知原委及本地情形。難以定其是非。是以咨詢博采。以期有益於民生吏治。其本地熟習風土之人。及曾經作宦於其地者。自當仰體朕心據實陳奏。而九卿等﹑亦當向深知灼見之人。細加咨訪而後定議。方爲實心任事之道。乃年來廷臣定議。而外間不能奉行﹑又復奏請更攺之案甚多。此皆定議時﹑艸率塞責。而深知灼見之人。隨聲附和。不肯直指其利獘也。申大成所奏軍田一案。旣不可行。則從前會議時。有軍田省分之九卿官員。何以不肯直言。今朕旣知其不可行。若避朝更夕攺之名。苟且遷就﹑以致貽累民生。朕不忍爲也。嗣後若有地方之事。經本籍之人﹑及曾爲彼地大員之人。會同定議具奏。儻事不可行。該督撫等奏請更攺者。朕必加究問

○署浙江巡撫蔡仕舢疏報鎭海等六縣﹑開墾雍正六年分田地八十六頃有奇。下部知之

○己酉。諭滿漢文武大臣等。書曰。兢兢業業。一日二日萬幾。蓋言爲君之難也。又曰。予違汝弼。汝無面從。退有後言。蓋言人臣之當匡贊其君也。朕之行事。若有可議。諸臣豈得漠然視之而全無相關之意乎。縱不能如古直臣之面折廷諍而時常進見。可以從容密奏。朕樂於聞善。不吝攺過。惟冀諸臣盡言規正以補其闕。若面從心非。豈朕所望於諸臣者哉。朕卽位之初。或尙有不知朕心﹑而不敢盡言無隱者。今廷臣侍朕六七年矣。豈於朕之居心行事。尙不能深知。而存猜疑之見乎。至於朕每日訓飭諸臣者。並非但以責人﹑而不求之於己也。朕事事以身先之。且深覺爲善之可樂。循理之甚安。書曰。作徳心逸日休。孔子曰。君子坦蕩蕩。聖人之言。確乎不易。諸臣但試行之。必有暢然自得之樂也

○庚戌。以左副都禦史宗室塞爾赫﹑署工部右侍郎

○兵部議覆。調任廣東總督孔毓珣疏言﹑廣東虎門協屬之南山臺鰲灣﹑佛子凹﹑嘴頭角四水汛。與該協相隔遼遠。請就近攺隸新安營管轄。卽以新安營撤回原防佛堂急水等處之兵。派撥防守。再於虎門協左右二營。抽撥額設船二隻。戰守兵八十名。配駕分防。其虎門協屬左右二營汛。參差穿插。巡防間隔。請將右營現防之麻湧濫尾二汛。攺歸左營管轄。左營現防之龍灣﹑雞公石﹑黃角﹑左右等四汛。攺歸右營管轄。均應如所請。從之

○辛亥。諭內閣。黃河堤岸。乃運道民生所關。最爲緊要。年來殫心經理。增卑培薄。幸堤工堅固。共慶安瀾。獨是工程報竣。例應歸汛修防。而額設河兵堡夫。只能修補水浪衝激之區。防備臨險搶護之用。至於堤身一年之內。風雨淋漓。車馬踐踏。漸至侵蝕者。亦勢所必有。而堤遠工多。不能責諸寥寥兵役也。朕畱心訪察已久。又復詢問通曉河工之人。知故明總河潘季馴。每歲派夫加髙五寸。載在河防一覽。卽從前河臣靳輔。亦有每兵一名﹑招募幫丁四名﹑給以堤內空地耕種免糧﹑歲令加土五寸之議。與朕計慮之處。實相符合。朕思堤工𨿽千有餘裏。若按丈每年加修五寸。計費不過三四萬兩。儻置之不議。一年剝削四五寸。合十年而計之其所費之多。恐有不止於加修之數者。況河流漲漫不時。難以預料。何若逐年增修保固。爲未雨綢繆之計也。著南北兩河總督尹繼善﹑嵇曾筠﹑悉心商酌具奏。至於州縣派夫錮獘外經嚴革。而募丁給田之說。亦不可行。其每年歲修之費。或動用藩庫帑金。或於臨河州縣應解公用銀兩內﹑就近支給。若有不敷。仍於藩庫撥補。亦著河臣一並定議具奏。

○又諭。目今漕運抵通。新漕卽須料理。漕運總督性桂﹑現署浙江總督事務。其總漕印務。仍著張大有管理

○癸丑。孝懿仁皇后忌辰。遣官祭景陵

○升右通政張懋誠﹑爲通政使司通政使

○吏部議覆。廣東總督郝玉麟疏言﹑查雍正五年定例。各州縣管獄官。監斃盜犯至五名者﹑卽行革職。其中有才堪驅使之員。槪行廢棄。殊屬可惜。嗣後監斃盜犯。除未經取供審明﹑及致死滅口者。應照雍正五年定例議處外。如已經取供審明。在監病故。別無致斃情事。不論首盜夥盜。俱請仍照雍正三年定例。監斃四人以下者。管獄官免議。其五人以上者。罰俸一年。再承問官將盜犯取有口供。未經題結。遽致監斃者。亦令該督撫疏內聲明。無論首盜夥盜一案內監斃四人以下者免議。五人以上者。分別議處。其餘監斃各項人犯。仍照定例處分。應如所請。從之

○敕封陜西寧夏大渠龍神﹑爲寧渠普利龍王之神。

○甲寅。以果親王允禮﹑管理工部事務

○升太常寺卿劉聲芳﹑爲戶部左侍郎

○命莊親王允祿﹑管理鑲白旗滿洲都統。以正黃旗護軍統領徳成﹑兼管鑲藍旗滿洲副都統。鑲紅旗滿洲副都統侯馬蘭泰﹑兼管鑲藍旗蒙古副都統

○議政王大臣等議覆。河東總督田文鏡遵上�日議奏。山東靑州府﹑爲適中要地。內與陸路各營﹑聲勢聯絡。外與沿海營汛﹑呼吸相通。設立滿洲兵駐防。可以資彈壓而重保障。查靑州府北城外。有古廢東陽舊城基址。請建造城垣衙署營房。可以駐兵數千。應如所請。靑州城外建造新城後。自京派撥八旗滿洲兵二千。永遠駐防。設將軍一員。副都統一員管轄。並設協領四員。佐領十六員。防禦十六員。驍騎校十六員。再添設理事同知一員。隨印筆帖式三員。鑄給印信關防。其俸祿糧餉等項。俱照各省駐防之例支給。從之

○乙卯。以漕運總督性桂﹑署浙江杭州將軍

○丁巳。諭內閣。各省鄕試舊例。以巡撫爲監臨。布政使爲提調。道員爲副提調。按察使爲監試。道員爲副監試。朕思藩臬二員。乃通省錢糧刑名之總匯。入場一月有餘。將地方公事﹑沈擱遲延。於官民均爲未便。況場務旣有道員二人。則科場之事。已有大員料理。不必又用藩臬。從今科始。各省以道員一人爲提調官。一人爲監試官。永著爲例

○以內閣學士任蘭枝﹑爲浙江鄕試正考官。翰林院編修王峻﹑爲副考官。侍讀楊炳﹑爲江西鄕試正考官﹑編修徐煥然﹑爲副考官。編修劉統勛﹑爲湖北鄕試正考官。檢討張若涵﹑爲副考官

○戊午。中元節。遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○雲貴廣西總督鄂爾泰疏報。都勻各寨苗民﹑輸誠納賦。編入保甲。下部知之

○己未。以左副都禦史陳良弼﹑署鑲白旗漢軍都統

○庚申。雲貴廣西總督鄂爾泰疏報。滇省廣南府城﹑三月初七日﹑日麗中天。慶雲擁護。自午至酉。萬眾歡呼。下部知之

○攺廣東廣州府理猺同知﹑爲廣東理猺軍民同知。升府屬之連州﹑爲直隸州。兼轄陽山連山二縣。從原任廣東總督孔毓珣請也

○辛酉。廣東左翼總兵官謝希賢﹑緣事革職。升廣東虎頭門副將李順﹑爲廣東左翼總兵官

○壬戌。諭內閣。直省各營缺額馬匹。例用朋扣銀兩買補。自康熙十年﹑山西﹑河南﹑陜西﹑甘肅﹑湖廣﹑四川六省營馬缺額。以招中茶馬撥給。所有朋銀﹑悉行解部。其後四川﹑湖廣﹑停撥茶馬。動朋銀買補。陜﹑甘﹑晉﹑豫四省。仍領招中茶馬。至康熙四十五年﹑停止招中。而四省督撫﹑並未奏請給發朋銀。遂致營馬凡有倒斃。皆各兵買補。前降諭上�日。令嶽鐘琪將陜甘二省營馬缺額﹑作何補給之處。定議題覆。現交部議。其山西﹑河南二省。尙未降上�日。又聞河營馬匹。亦系兵丁自行買補。著該部一並查議具奏。尋議﹑嗣後徵巢�刀西藏﹑並安臺回營兵丁。凡實在倒斃馬匹。著該管提鎭核明咨部。照康熙四十五年﹑西安甘肅西寧定價。動支朋銀﹑給兵買補足額。其陜甘各營倒斃馬匹。並準照直省營馬例開報。不得過十分之三。再﹑山西河南二省。以及河營。每年亦應準報十分之三。山西照陜西馬價。河南照該省驛馬價。河標照山東營馬價。各動支朋銀﹑給兵買補。至定例領馬五年。方準免賠。各省應一體遵行。從之

○癸亥。賜大學士張廷玉﹑蔣廷錫第宅各一區。白金千兩。賜張廷玉調梅良弼匾額。蔣廷錫鈞衡碩輔匾額。

○以鑲黃旗護軍統領色爾璧﹑署左翼前鋒統領

○甲子。諭內閣。粵東三面距海各省商民。及外洋番賈。攜資置貨﹑往來貿易者甚多。而海風飄髮不常。貨船或有覆溺。全賴營汛弁兵。極力搶救。使被溺之人﹑得全軀命。落水之物﹑不致飄零。此國家設立汛防之本意。不專在於緝捕盜賊已也。乃沿海不肖之弁兵等。利欲薰心。貪圖財物。每於商船失風之時。利其所有。乘機搶奪。而救人之事。姑置不問。似此居心行事。更甚於盜賊。其無恥殘惡已極。豈國家兵弁忍爲之事乎。廣東福建二省居多。而他省沿江濱海之營汛。亦所不免。此皆該地方督撫提鎭等。不能化導於平時。又不能稽查懲究於事後。以致不肖弁兵等。但有圖財貪利之心。而無濟困扶危之念也。嗣後若有此等﹑應作何嚴定從重治罪之條。使弁兵人等﹑有所畏懼儆戒。著沿海督撫﹑各抒己見。議奏到時。九卿再行會同定議。此上

�日頒到之時。著一面定議。一面卽行出示。宣諭弁兵等知之

○諭戶部。向來奉天文職官員。僅有俸銀而無俸米。嗣後著照京官之例。各按俸銀數目。賞給俸米

○添設河南河標營守備二員

○雲南巡撫沈廷正疏報﹑尋甸祿丰等三十一州縣﹑開墾雍正六年分田地一千五百七十頃有奇。下部知之

○乙丑。以故喀爾喀紮薩克輔國公冊淩巴爾子巴木丕爾多爾濟﹑襲爵

○丙寅。命各省委署試用人員﹑在京命往者。照委署職銜﹑給與俸銀

○丁卯。正白旗蒙古副都統鄂密﹑緣事革職。升原任鑲白旗護軍參領馬哈達﹑爲正白旗蒙古副都統

○戶部議覆。湖廣總督邁柱條奏苗疆事宜。一﹑湖南地方民人﹑往苗土貿易者。令將所置何物。行戶何人。運往何處。預報明地方官。該地方官給與印照注明姓名人數。知會塘汛。驗照放行。不得夾帶違禁之物。如有官吏兵役﹑借端需索者。一並查究。一﹑苗人至民地貿易。請於苗疆分界之地。設立市場。一月以三日爲期。互相交易。不得越界出入。乃令該州縣﹑派佐貳官監視。一﹑苗疆州縣。請選擇諸苗說服之人﹑立爲苗長。以稽捕緝之事。三年無過。量爲獎賞。其有生苗歸化者。給以寨長千百戶執照。三年無過。亦予獎賞。造冊匯報兵部。一﹑請照川省之例﹑於苗疆州縣﹑選安分勇敢之土苗。每處用一二十名﹑充當民壯。以備差遣訪緝。仍行文武互相覺察之法。以防勾通推諉等獘。均應如所請。從之

○添設山東兗州府督捕同知一員。駐曹縣桃源集地方。移原駐桃源集之曹州州同。駐州治從署山東巡撫嶽浚請也。

○攺湖廣黃州府屬黃陂縣﹑徳安府屬孝感縣﹑俱隸漢陽府統轄。從湖廣總督邁柱請也

○戊辰。升河南布政使謝旻﹑爲太常寺卿。仍署河南布政使司布政使

○己巳。禮部題﹑暹羅國王森烈拍﹑遣使賫奉表文。進貢方物。請照例交送各該處查收。得上�日。暹羅國王遣使遠來。貢獻方物。具見悃誠。朕念該國遠隔海洋。所進方物。賫送不易。欲酌量裁減﹑以示恩卹遠藩之意。但此次貢物。旣已賫送前來。難以帶回本國。著照往例收納其常貢土物內。有束香安息香﹑袈裟布疋等﹑在內府無須應用。嗣後將此等免其入貢。永著爲例。該部詳悉行文該國王知之

○庚午。以戶部員外郎馮祖悅﹑爲陜西鄕試正考官。翰林院編修開泰﹑爲副考官。大理寺卿黎致遠﹑爲江南鄕試正考官。編修李淸植﹑爲副考官

○署浙江總督性桂疏報。湖州府歸安縣民王文隆家。育蠶二十七筐。內有九筐。萬蠶同織瑞繭一幅。長五尺八寸。寬二尺三寸。實爲上瑞。得上�日。朕聞養蠶之家。或聚眾蠶於磁甕之中。面上糊鋪一紙。眾蠶於紙上盤旋往來如織。紛綸凝結。久而成片。器圓者成圓。器方者成方。旣成之後。去其原紙宛似人力織成。以此推之。器小者可成小幅。則器之大者﹑亦可以成大幅矣。今浙江所進。大抵多由人工造作。如果系萬蠶同織而成。必有確實憑據可驗。著明白查奏。儻由人工造作。亦將實情具奏。朕每事必期核實。況素性不言祥瑞。豈可稍涉虛罔。至於進繭之人。不過微末鄕民。希冀恩賞。非作姦犯科者比。亦不必嚴訊。以致苦累

○辛未。諭兵部。向例武舉在本省學習之後。遇有千把總缺出。卽在本省﹑與兵丁一體拔補。伊等希冀得缺。未免開鉆營幸進之端。且該管官之秉公拔補與否。亦無從考驗。嗣後將隨標差操學習之武舉等。令該督撫等。看其材枝優嫻﹑曉習營務者。照年滿各總例。送部考驗。分發別省。遇有千把缺出﹑卽行補授。則人材旣可造就。而拔補亦得公平。將此永著爲例

○諭都察院。凡人臣辦事。務須秉公持正。不可存一恐懼好樂之心。若先有恐懼好樂之心。則心旣不得其正。事必不能合中。或太過。或不及。皆非中庸之道。所謂中庸者。本日用常行之事。卽至當不易之理。而人每多習而不察也。且人臣事君。尢當至誠不欺。若稍存欺心。便是獲罪於天。試觀大姦大惡之人。天不遽加之顯報。必俟其罪惡貫盈。全體敗露。然後降之災殃﹑以昭著於天下後世。爾等必先問心。若果能不愧幽獨。方可質諸大廷廣眾。遇事又必須審定是非。不可偏執已見﹑自以爲是。如辦一事。初信爲是者。寧可再加詳審。將他事比較。並將他人議論詳酌。或有未協之處。必求至是而後行。蓋天下自有公是公非。必心無私曲。方能辧別是非。凡被他人所惑。溺愛不明。其爲害尙小。蓋以人爲憑。可冀有時覺悟。儻自身溺愛不明。其爲害也更甚。而覺悟體察也尢難。夫心懷偏私。則一己之是非。己不能定。又何能定他人之是非乎。大凡立心行事。必從根本上用力。方能有濟。若專務枝葉。𨿽費盡心思於事無裨。朕辦理天下事務。廓然大公。因事制宜。實不預立成見。爾等凡有條奏。如果有益於國計民生。朕自采納。若預揣朕意。曲爲迎合。或袒庇瞻徇。畏首畏尾。不惟於國家政事無補。實難逃朕之洞察。在國法何得寬貸也。總之人情任勞易。任怨難。任怨之事。不獨在臣工。卽爲君者亦然。但存心合乎天理。𨿽有一二無知之輩﹑肆爲怨謗。久之天下後世﹑自有公論。爾等果能公忠爲國。目下卽被小人怨尢。日久自然消釋。上天必加垂佑。人主必能體察。爾等敬聆諭上�日。各思奮勉。勿負朕教誨之至意

○諭八旗都統等。朕思八旗各佐領下。旣有副驍騎校。亦著添放副護軍校一員。每月俱加錢糧一兩。共給與五兩。米石照舊。給與頂帶補服。仍著戴翎

○調雲南鶴麗總兵官蘇大有﹑爲貴州古州總兵官。雲南開化總兵官南天祥﹑爲雲南鶴麗總兵官。以原任福建督標中軍副將仇元正﹑爲雲南開化總兵官。升雲南督標中軍副將陳淸﹑爲雲南曲尋總兵官

○壬申。諭兵部。西路一應軍需。從前俱系嶽鐘琪承辦。今嶽鐘琪出口。姦胥猾吏﹑將謂接辦之督撫。不能深悉底裏。因而於造冊奏銷之時。影射混淆。不可不預爲防範。督撫等受國家封疆重寄。軍興錢糧。是其職掌。嶽鐘琪出口之後。著將軍需奏銷事件。交與陜甘各該督撫。查明正項公項﹑應題應奏之件。逐一察核。陸續報銷。但署督查郎阿。巡撫武格﹑許容。俱系本年到任。恐司道以至州縣官員胥吏等。因督撫到任未久。不無乘機混淆。或至希圖侵冒。或以刻削累民。二者均未可定。著於軍務錢糧奏銷冊籍之外。兼造簡明淸冊。令各司道﹑將某州縣﹑某項工料物料﹑歷經詳議批定某等價值。或因時估實在不敷﹑攺照某等價值。某項下共用軍需若干。共用公費若干。照折中價節省若干。或不敷若干。逐件於奏銷時﹑將奏銷冊﹑送督撫覆核。分晰題奏。將簡明淸冊﹑郵遞巴爾庫爾。交嶽鐘琪察實繕寫黃冊﹑具摺奏聞。朕將奏銷冊與簡明冊。一並交與該部查對。若有舛錯不符之處。該部分別駁查題參。照例議處。著將此上�日。卽行文與寧遠大將軍嶽鐘琪﹑署總督查郎阿﹑巡撫武格﹑許容等。遵照辦理。聞陜甘陋習。凡地方公事﹑亦有於事後科派百姓者。此次軍需等項。悉用公項辦理。絲毫不使累及官民。著督撫再行曉諭。使深山僻壤之人。一體周知。以杜猾吏姦胥﹑錯名苛索之獘。儻稍有派累浮冒之處。該督撫卽行訪察糾參。若督撫不行查參。經他處發覺者。一並嚴加議處

○諸王大學士九卿等疏言﹑滇省日麗中天。慶雲告瑞。仰見太平有象。天眷庥隆。臣等不勝歡忭。得上�日。朕思雲霞之气。時結時散。今慶雲屢見於滇南地方。自因該省大臣官弁兵民。有感格上天之處。始蒙錫此嘉徵。以示恩獎。但天象之災祥。由於人心之敬肆。捷於影響。呼吸可通。朕每承天貺。益深虔惕。夙夜靡寧。惟冀滇省官民。愈加黽勉。始終一致。以仰答上天垂象之鴻恩

○護軍統領七十疏言﹑蒼震門乃紫禁內地。請添派章京二員看守。午門外。請添蓋板房。以資兵丁宿衛。從之

○攺浙江嚴州協左營都司﹑爲中軍都司。裁右營都司一員。添設嘉興協中軍都司一員。從浙江提督陳天培請也

大淸世宗敬天昌運建中表正文武英明寬仁信毅大孝至誠憲皇帝實錄卷之八十三

大淸世宗敬天昌運建中表正文武英明寬仁信毅大孝至誠憲皇帝實錄卷之八十四

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正七年。己酉。閏七月。癸酉朔。諭內閣九卿等。易經云。立天之道曰陰與陽。立地之道曰柔與剛。立人之道曰仁與義。仁義𨿽分﹑而其理則一。天下之人﹑但知仁主於慈。義主於斷。仁主於寬。義主於嚴。以爲仁義各有其用。而不知其相資相濟而不可須臾離也。蓋有仁而無義﹑則姑息之愛。不合於事理當然之則矣。孔子曰。惟仁者。能好人。能惡人。蓋其所好所惡。必合於事理之宜。而後天下享仁人之福。所謂殺一人以安千萬人。義之至﹑正所以爲仁之至也。卽如翦除盜賊。義也。盜賊旣除。則良善得寧。豈非仁乎。懲創凶頑。義也。凶頑旣懲。善者益勉於善。而不善者且相率而遷於善。豈非仁乎。其餘互相爲用之處。皆可以此類推。其分仁與義爲二而不能融會貫通者。則見理不透故也

○禮部議覆﹑雲貴廣西總督鄂爾泰疏言。貴州一省。原轄十一府。四十州縣。每科鄕試。額取文舉人三十六名。五經二名。武舉二十名。近於四川湖南兩省內﹑將十三州縣。攺隸貴州。赴試人數較多。請增貴州鄕試解額。加中文舉人六名。共四十二名。武舉三名。共二十三名。庶不致人多額少。黔省旣經議加。則四川湖南應行議減。請將四川解額。文舉人減四名。武舉減二名。湖南解額。文舉人減二名。武舉減一名。應如所請。從之

○甲戌。諭內閣。凡外任文武官員。因公詿誤革職者。朕恐其罷黜之由﹑限於定例。而人材尙屬可用。不忍使之廢棄終身。是以格外施恩。於部議革職之時。往往酌量降上�日。令其交代後﹑該上司出具考語﹑送部引見。此朕愛惜人材﹑體卹下情之意。惟是外官在任參罰之案常多。每有先經革職﹑奉上�日來京引見之員。陸續又有別案革職者。此等官員﹑著交部查明。若續參之案。情罪重於前案。非系因公詿誤。則不應帶領引見。若後案仍系因公詿誤。與初參革職之案。情罪相同。仍著帶領引見。於摺內將該員共有處分几案之處。聲明候上�日

○調江西巡撫張坦麟來京。以太常寺卿署河南布政使謝旻﹑署江西巡撫。調福建布政使趙國麟﹑爲河南布政使司布政使。調湖南布政使趙城來京。升貴州貴東道楊永斌﹑爲湖南布政使司布政使。福建按察使潘體丰﹑爲福建布政使司布政使。福建驛鹽道孫國璽﹑爲福建按察使司按察使

○吏部議覆﹑禮部尙書常壽條奏﹑六部漢軍堂主事員缺﹑向系小京官﹑及有品筆帖式。論俸推升。不能盡得熟習繙譯之員。嗣後﹑漢軍堂主事缺出。請令各該堂官﹑於應升主事之漢軍中書小京官﹑及有品筆帖式內。將熟習繙譯者。出具考語﹑保送吏部。每缺揀選二人。擬定正陪。引見補授。再﹑起居注主事。職司繙譯諭上

�日。載入史冊。關系緊要。亦請於應升人員內。揀選熟習繙譯者。引見補授。永爲定例。應如所請從之

○添設山西右玉縣之殺虎口﹑威遠堡﹑巡檢各一員。左云縣之髙山城﹑助馬口﹑巡檢各一員。平魯縣井坪城巡檢一員。移沁水縣東塢嶺巡檢駐端氏鎭。從出西巡撫覺羅石麟請也

○乙亥。諭兵部。訓練營伍之道。必技藝精熟。方有濟於實用。聞直隸地方營汛中。槍手演習。止放空槍。從未裝入鉛子打把。似此﹑則信手髙低。漫無準則。何由純熟而成必中之技。直隸幾處如此﹑則通省可知。直隸一省如此﹑則外省可知。嗣後﹑著通行直省督撫提鎭等。轉飭所屬。於練習火器之時。用鉛子打把。演熟準頭。則火器皆成利用。於營伍實有裨益

○以翰林院修撰彭啟丰﹑編修吳應枚﹑俱署日講起居注官

○己卯。諭內閣。恭查陵寢祭祀。需用黍稷果菜。是以設立園頭莊頭。給與地畝。俾其種植灌漑。按時供辦。康熙三年。聖祖仁皇帝於孝陵設立莊頭園頭。共給地四百一十晌。至康熙三十九年。又增給地一百五十三晌。據禮臣查奏﹑此二項地畝。已足供辦祭品。朕伏念陵寢祀禮。關系重大。所需時獻品物。必承辦之人。充實丰裕。然後嘉谷珍蔬。繁茂鮮潔。庶可展孝思而達誠敬今欲加增地畝若干。賞給莊頭園頭。使之供應饒裕。著三陵總管大臣﹑詳悉查議。到日交與該部議奏。尋議。請撥附近膏腴之地二百七十五晌。增給莊頭園頭。令其辦理陵寢祭品。饒裕鮮潔。以達誠敬。從之

○貴州巡撫張廣泗疏報。貴築等十三縣﹑開墾雍正七年分田地九千九百畝有奇。下部知之

○賑江西大庾縣﹑水災饑民

○庚辰。諭兵部。駐藏兵丁。其家口在家。著照出徵兵丁之例。給與坐糧以爲養贍之資。若家有喜喪事件。亦照出徵兵丁例。賞給銀兩

○吏部議覆﹑禮部侍郎傅徳條奏。天壇內犧牲所。牧養犧牲。關系祀典。其所牧所副等官。向例揀選年老之護軍校驍騎校補用。以致管理不周。漸生侵蝕等獘。嗣後﹑所牧所副員缺。請令八旗滿洲都統。於拜他喇布勒哈番﹑拖沙喇哈番等官內。揀選家道殷實﹑年富才優者。咨送兵部。引見補授。專司牧養。如辦理五年稱職。令太常寺堂官保題。交與該部。以應升之缺用。應如所請。從之

○賑雲南南寧縣﹑水災饑民

○辛巳。喀爾喀輔國公三濟紮卜故。遣官致祭

○壬午。吏部帶領各督撫保舉之知府耿覲謨等引見。上諭曰。知府一官。承上接下。以察吏安民爲要務。督撫統轄全省。地方遼闊。屬官多至百數十員。察核賢否。自難人人確當。所賴者汝等府道耳。一府所屬﹑其多者不過十餘州縣。耳目易於周知。如能與督撫同心協力。則舉劾悉當。吏治自然肅淸。但不得背公違理。迎合督撫之意。如屬員果賢﹑督撫或有苛求。爾等須竭力保全。不可搜求詳揭。若系不肖之員﹑𨿽督撫密露庇護之意。亦不可委曲順從。蓋劣員貽誤地方。卽此時順從督撫。曲爲徇庇。將來儻被新任督撫題參。徒然貽累己身。若秉公察吏。獲罪上司。卽被參劾至於降革。朕調來引見。面加詢問。果系情眞理當。必將誤參之上司。嚴加處分。在汝等何害乎。至秉公持正之督撫。爾等又不得與所屬人員。通同欺詐蒙蔽。譬如督撫與朕﹑必能一徳一心。方可整官方而淸吏治。若各懷欺隱之心。朕亦難於辦理矣。從來人才難得。朕欲爾等察吏。並非苛刻搜求細事。以參劾詳揭爲能。如屬員之過﹑出於無心。情有可恕。務必盡心教訓。冀其悛攺。至再蹈前轍。然後參揭。方不屈抑人才。爾等皆有志上進之人。若能協同督撫。報效國家。撫綏百姓。將來升授大員時。自有賢能屬員。來相贊助也。古語云。使天下無一夫不獲其所。實非人力不能之事。一府之大﹑或一人之力不能周到。若一州縣得一好官。則一方百姓。自受其福庇。推之天下州縣﹑各得其人。豈非匹夫匹婦各得其所之明驗乎。所以治天下之道﹑惟在察吏一事。再﹑近來外官。多有視督撫之行事以爲進退者。如遇才守兼優。不徇情面。不避嫌怨之督撫。卽踴躍向前。若遇中等督撫。則凡事因循觀望。不肯盡心。殊非臣子竭誠供職之道。爾等總宜攺除陋習。勉盡職守。以圖上進。若不公忠勤愼。報效盡職。不惟深負朕恩。且有何顏面以對保舉之人。而忍遺累於知己之上司耶。爾等赴任。務期夙夜凜遵。毋負朕諄切訓誨之至意

○癸未。諭王大臣等。向來覺羅佐領。或有或無。俱未畫一。今旣將下五旗覺羅佐領。由各該王屬下撤出﹑作爲公中佐領。朕意均派八旗方爲妥協。前者宗人府設立宗學。祗令教習宗室未及覺羅。覺羅人眾。今若一槪歸並宗學。教者勢難徧及。應每旗各立一衙門。管轄覺羅。或王或公。派委一員統理。令其於各該旗覺羅內揀選老成練達﹑品行端方者一二人分管。卽於該旗衙門之旁。各設一學。除情願在家學習者外。擇其可教之人。令其讀書學射。滿漢兼習。所派出之管轄人員。不時訓誨稽察。如內有行止不端﹑不知守法安分者。卽回明宗人府王等。令在該旗衙門居住學習。禁止出門。俟其攺行遷善之後。再許出門。年底匯疏具題。如此﹑則於覺羅少年子弟。大有裨益。而人人皆可成就。著宗人府王公等。會同滿洲大學士。六部尙書。詳悉議奏尋議。向設覺羅佐領共三十二分。分屬鑲黃﹑正黃﹑正紅﹑鑲白﹑鑲紅﹑正藍﹑鑲藍七旗。今請均勻移置八旗。每旗定爲覺羅佐領四分。再﹑八旗各擇官房一所。立爲衙署。旁設淸漢各一學。八旗覺羅內﹑自八歲以上。十八歲以下子弟。俱令入學。分讀滿漢書。有願在家讀書者聽之。其十八歲以上﹑未曾讀書者。於每月朔望傳集公署。宣講聖諭廣訓。每旗派出王公等爲總管。覺羅二人爲教長。於筆帖式內﹑揀選能繙譯者一人。教授淸書。禮部教習一人。教授漢書。兵部揀選善射一人。令其教射。仍著宗人府不時稽查。每年春秋二季。該王公親身考試。登記檔案。覺羅內有取進文生員﹑繙譯生員者。將滿漢教習﹑交部議敍至一切支給公費等項。俱照宗學之例行。從之

○諭內閣。歷年各省貢監等。赴部考職。不過得一空銜。在本人無選用之期。在國家無引見之例。是以伊等相沿陋習。托人代考。習以爲常。朕深知其獘。曾經降上�日申飭。而此風仍未止息。前年於考試後特令通行引見。一則欲察其眞贗如何。一則欲廣收人材於稠人之中﹑以備州縣佐貳之用。不使至於遺棄也。比時應試者一千二百餘人。而報名引見者僅二百人。朕就其中舉止從容﹑應對明白者。拔取數十人。交與吏部﹑陸續選用。及後再加訪察。此等引見得官之人。仍有代人考試﹑並冒行引見者。可謂湣不畏法之徒矣。因思若逐一嚴查。或致生事擾累。於是特頒諭上�日。令本人自行出首。酌量免其重罪。並令從前代考得官者。亦準自首。此格外矜全之恩也。年來各省督撫題奏。自首代考得官﹑實由於捐納者。朕俱開恩免其議處。近聞外省地方官。不問其人之得官與否。槪將歷年考職之人。加以盤詰。逼令自首。甚至胥吏鄕約。逐戶嚴查。讐家挾私訐告。種種紛擾。多生事端。此則有司奉行不善之所致也。朕上�日原言代考得官者而今則並及遠年空銜之人。朕上�日原令本人自首﹑而今則添官吏嚴查苛索之獘。著該部行文各省。通行曉諭。凡考職人員。止得空銜﹑未曾得官者。其自行出首與否。聽本人之意。若得官之人﹑應行自首而隱匿不首者。別經發覺。自有國法。再者﹑前因纂修一統誌書。內載本朝名宦鄕賢孝子節婦﹑一應事實。行令詳悉查報﹑以備纂修。該地方有司。自應確查紀載。采訪鄕評。據實秉公咨送書館。以彰直道。今聞外省郡縣中。竟有胥吏作姦。借端生事。向本家查取事實。髙下其手。希圖財賄者。似此﹑則有力者。濫竊褒揚。而無力者不能表見。何以副國家彰善旌賢之典。著各省督撫等通行嚴禁。儻有仍蹈故轍者。將該地方官﹑卽行查參

○諭吏部。朕見近來官員等﹑彼此互揭之案甚多。如上官揭報屬員。而屬員隨卽列款揭告上官。知縣揭報教官。而教官隨卽列款揭報知縣。似此﹑若果出於公道。則何不控告於未揭之前。而乃報復於旣揭之後。其爲挾讐反噬。情獘顯然。但其中﹑或有探知上官欲行揭報﹑而先行詳揭者。亦有逆料下屬必行揭報﹑而先發制人者。其情僞虛實。種種不一。總在督撫等悉心詳察。秉公審理。從庚戌年爲始。凡挾私互揭之案。如所揭款迹。件件審實。則照定例歸結。儻數款之中﹑有一款審虛。仍照誣告律治罪。若件件皆虛。將挾私互揭之人﹑嚴加治罪。文武官員。一體遵行。著預行曉諭。咸使聞知

○辦理陜西寧夏渠工兵部侍郎通智疏報﹑寧夏等屬修浚之大渠。並六羊攺渠。一切工程告峻。所有新渠﹑寶丰﹑寧夏﹑平羅四縣田畝。均沾灌漑。請定兩渠嘉名。以垂永久。得上�日﹑大渠著名惠農渠。六羊渠攺名昌潤渠。

○予故戶部右侍郎單疇書﹑祭葬如例

○甲申。諭戶部。各省解送錢糧。差委雜職領解。此等微末之員。功名甚輕。或有中途盜隱﹑捏報劫失之獘。再﹑失鞘銀兩。令地方文武官均賠。亦未允協。著查議具奏。尋議。各省領解錢糧。例系巡檢典史等員。遇有失事。如但加以革職處分。恐其假劫竊之名。行偸盜之獘。嗣後失鞘銀兩請令失事地方文員﹑分賠一半。其一半令解官分賠二分。該省差委之大員﹑分賠三分。儻解官實系微末窮員。其二分亦著差委之大員賠補。地方武員﹑免其分賠。至於解官不由通途。不赴州縣掛號者。其失鞘銀兩﹑責令解官全賠。其州縣官。照道路村莊失事例。限年承緝。將此永著爲例。直省一體遵行。從之

○又諭。各省解部錢糧﹑及各項物件。俱有批回。向例解官於各部掣批之後。卽將所掣批回﹑赴科掛號。原無六道掛號之例。蓋旣經各部查核其數目。又經各科查驗其遲速。則事已完備矣。乃近年泥於科道一體稽查之說。因於六科掛號之後。又赴禦史衙門掛號。致令解官多候時日。且開不肖書吏需索之端。於事件甚屬無益。嗣後﹑著將六道掛號之處。槪行停止

○免江南靖江縣﹑雍正六年分雹災額賦有差

○乙酉。以翰林院編修吳應棻﹑爲河南鄕試正考官。修撰彭啟丰﹑爲副考官。戶部郎中潘允敏﹑爲山東鄕試正考官。宗人府主事張鉞﹑爲副考官。左春坊左贊善許王猷﹑爲山西鄕試正考官。浙江道禦史陳弘謀﹑爲副考官

○江南江寧將軍來文﹑緣事革職。調浙江杭州將軍鄂彌達﹑爲江南江寧將軍。升河南副都統阿里衮﹑爲浙江杭州將軍。調湖廣荊州左翼副都統白淸格﹑爲河南副都統。升署鑲白旗滿洲副都統阿克山﹑爲湖廣荊州左翼副都統。調齊齊哈爾副都統額爾勤﹑爲奉天副都統。升齊齊哈爾協領卓爾海﹑爲齊齊哈爾副都統

○丙戌。旌表廣東保昌縣烈婦﹑甘作棟妻張氏。拒姦不污。被刃殞命。給銀建坊﹑入祠致祭如例

○丁亥。兵部議覆﹑川陜總督嶽鐘琪疏言。陜西官兵馬匹。向例不報倒斃。嗣後﹑請照各省之例。準其開報。不得過十分之三。甘屬等處。除番民貢馬抵補外。其有不敷。亦照例給與馬價買補。應如所請。從之

○戊子。解浙江提督陳天培任。升廣東潮州總兵官尙瀠﹑爲浙江提督。調廣東右翼總兵官馬紀勛﹑爲廣東潮州總兵官。升廣西潯州副將李萬倉﹑爲廣東右翼總兵官

○己丑。攺直隸石匣營遊擊﹑爲順義營遊擊。石匣營中軍守備﹑爲順義營中軍守備。並添撥兵丁三百名。駐順義。移漕河把總﹑駐牛欄山順義把總﹑駐楊各莊。從署直隸古北口提督魏經國請也

○庚寅。諭內閣。科道乃朝廷耳目之官。專以進言爲職。朕令於露章之外﹑復行密奏者。蓋欲其時進讜言。匡朕之不逮。有益於吏治民生也。旣系密奏﹑則當加意謹愼。不謀於人。不洩於外。方無忝於事君之義。而不愧言官之任。乃近見科道等之密奏。並無直言規諫﹑及有益於吏治民生之處。而沽名邀譽之習。仍然未除。如科臣邱尙志﹑密奏崇文門飯銀一事。公然露洩於外。而禦史李元直﹑於未行密奏之先。徧訪他人密奏之事。而後入奏。是皆不知其出於何心。夫言官進言之意。不過欲見諸施行也。今邱尙志所奏。朕已降密上�日準行矣。而彼仍然露洩於眾。是彼進言之意﹑專爲一己之名。則何不見之於露章。而乃隱之於密摺乎。邱尙志於陳奏之事。不肯愼密。李元直察訪他人密奏之事。而又捏造附會之言。此卽朋比黨援﹑作威作福之漸也。本應嚴加根究。以儆澆風。姑念二人尙系初犯。著分別罰俸以示薄懲。嗣後儻有密奏之事。朕未將本人姓名發出。而本人自行露洩﹑或私自存稿者。一經發覺。朕必嚴行究訊。重治其罪

○諭兵部。滿洲準入武場考試。原爲造就人材起見。伊等中式武舉。正宜策勵。再試進士。如有材藝出眾。朕卽挑選侍衛。加恩擢用。今滿洲中式武舉後。例以門千總補用。未免小就。卽將來升補守備。若系巡捕營。尙可就近學習。儻升用外省。恐伊等未諳外省營務。不甚相宜。嗣後﹑滿洲由武舉補用之門千總。並武進士。或以京營守備用。或以本旗護軍校﹑驍騎校等缺用。並將作何升轉﹑及以何項補用之處。該部詳議具奏。尋議。嗣後滿洲武舉﹑補授內九門千總者。遇會試之年。仍準入場考試。平時令步軍統領時加考驗。限以三年。材技優長者﹑補授巡捕營守備。中平者﹑補授本佐領下護軍校﹑並本旗驍騎校等缺。平常者﹑畱門當差。學習有成﹑再行保送。至滿洲武進士。除欽點侍衛外。其餘武進士。仍以京營守備﹑與驍騎校﹑護軍校等缺補授。從之

○辛卯。升直隸河間府屬之滄州爲直隸州。管轄南皮鹽山﹑慶雲﹑東光四縣。從原署直隸總督楊鯤請也

○壬辰。旌表直隸大名縣烈婦﹑王三妻景氏。拒姦不污。被刃殞命。給銀建坊﹑入祠祭如例

○癸巳。諭內閣。凡州縣官新舊交代。如錢糧倉谷驛馬等項。自應據實查盤秉公授受。在上司不得徇庇前官。抑勒交代。在後官不得畱難前任。挾詐行私。斯於理爲至當。於法爲得平。卽以倉谷驛馬二事言之。若果米谷紅朽。糠秕不堪。自當據實揭報。但聞有刻薄之人﹑恣意苛索。於搧揚之時。髙下其手。好米亦有虧折。以致前任之官。畏其搧揚。勉彊議幫銀兩。而後得以交代離任。驛馬若果疲瘦。不能應差。自應退還前官。著落賠補。又聞有故意勒掯者。將好馬退還。彊令交銀。又托言需馬應差。以賤價買其原馬。余銀入己。此等惡習。各省州縣官。每嘗有之。朕曾經訪聞。卽督撫大臣。亦有以此入告。請定例通行嚴禁者。朕思前後交盤乃國家政治之所關。亦本人考成之所系。如果前任之人﹑事事淸楚。豈後任者皆屬無良之人而好爲刻核之事。今接任之干系旣重。而又不令其舒展盤查情理實未允協。況不肖之員﹑往往於將近離任之時。百計侵蝕扣克﹑以貽後人之累。則其過又不在接任之員矣。是以前後之間。寬嚴之際。難以槪論。亦難以法律相繩。惟在督撫大吏等。於未交代之先﹑推誠訓誡。正交代之際﹑畱心察訪。旣交代之後﹑體其情理。卽此可知屬員之立志爲人矣。若過在前任。則參處前任。過在後任。則參處後任。不存成見。不涉偏徇。耳目能周。賞罰悉當。則吏治事事可望肅淸矣。至於訓誡屬員。又當動以天良曉以利害。儻前官欲貽累於後人。後官欲苛求於前任。是皆損人利己。假公濟私。目前之獲利有限。暗中之造罪無窮。天道好還。國法具在。恐究不能免於貪刻之報。著通行曉諭各省大小官員知之

○以正紅旗蒙古都統特古忒﹑署鑲黃旗蒙古都統

○攺雲南楚雄府屬之定邊縣﹑歸蒙化府同知管轄。裁知縣典史教諭訓導缺。添設定邊巡檢一員。從雲貴廣西總督鄂爾泰請也

○乙未。免甘肅靖遠廳﹑雍正六年分雹災額賦有差

○丙申。諭內閣。朕耕耤之初。雍正二年三年。耤田所產嘉禾﹑一莖四五穗者。實系瑞谷。後來府尹等所進十餘穗。及今所進二十四穗者。乃本來多穗之谷。名曰龍爪谷。當日播種時。不應將此谷種攙入其中。著該府尹等知之。嗣後不可被小人愚詐

○諭吏部。凡遠省煙瘴地方﹑文武官員之缺。例將本省熟悉風土之人調補。朕思煙瘴地方。大半系邊遠簡僻之缺。若槪行調補。不令升補。未免彊幹之員﹑轉駐簡僻之所。止圖挨俸。無所表見。而才具可用﹑有志上進之人。或生苟且因循之念。亦未可定。嗣後凡遇煙瘴地方﹑文武官員缺出。向例調補者著該撫提鎭等。於屬員內﹑秉公酌量。若有可以題升之員。卽具題請上�日升授。若系應調之員。仍照舊調補。升調兼行。不拘一格。總期人地相宜。材職相當。以副朕鼓舞裁成之至意。儻有應行調補之人﹑不願前往。而該管上司聽其規避者。或有不應題升之人﹑而該管上司徇情題升者。經朕察出。定行從重議處

○丁酉。諭內閣。八旗之貢監生員﹑已經考取小京官筆帖式者。若願就鄕試。俱準其與舉子等﹑一同入場。使片善寸長。不致遺棄。以副國家教養人材之典

○吏部議覆﹑雲貴廣西總督鄂爾泰﹑條奏滇省建置事宜。一﹑元江府所轄之普洱地方。請增置普洱一府。設知府一員。經歷一員。其原設之普洱通判﹑移駐思茅。一﹑普洱所屬之攸樂地方。請設同知一員。遊擊一員。猛烏整董二處。各設鹽課大使一員。俱隸普洱府管轄。一﹑新設之普洱府應建立學校。請於元江府學調撥訓導一員。董率啟迪。入學額數照滇省小學例取進八名。其從前附入元江府各生俱撥歸普洱府學。一﹑請裁元江協副將﹑普威營參將二缺。另置普洱鎭。設總兵一員。分中左右三營。設遊擊三員。守備三員。千總六員。把總十二員。攺元江協爲元江營。設遊擊一員。中軍守備一員。千總二員。把總四員。共兵三千二百名。分汛防守。俱聽普洱總兵官統轄。均應如所請。從之

○戊戌。諭戶部。各州縣之設立常平倉。積貯米谷。原以備地方一時緩急之需。所關甚重。朕爲此備極焦勞。多方籌畫。務期倉儲有備。旱潦無虞。年來所頒諭上�日。亦深切著明矣。夫收貯米谷﹑必須倉廒堅固。始可爲經久之計。是以從前降上�日。將倉廒完整與否。一並入於交盤之內。以爲州縣官考成。今聞各省中﹑偏僻之邑。竟有向來本無倉廒。而有司苟且因循。不行詳請。督撫藩司等。亦漫不查察。致將養民備荒之具或寄頓於寺廟。或借放於紳士富戶之家。而黴爛虧折﹑生事滋擾之獘多由此起。大非朕愼重民儲之意。凡各省未有倉廒之州縣。著督撫詳悉查明。卽行商酌建造

○己亥。添設太醫院七品禦醫五員。其原設吏目三十員。定爲八品吏目十員。九品吏目二十員

○以故蘇尼特紮薩克多羅杜楞郡王達禮紮布子旺靑齊斯隆﹑襲爵

○庚子。諭前鋒統領等。前鋒營之前鋒長。鳥槍長。旣賞穿補服。戴頂戴翎。著每月加賜銀一兩

○吏部議覆﹑禦史張仕遇條奏。一﹑各省候選雜職等員。吏部銓選之後。將文憑移送該省。往往因病故年老。繳憑開缺。再行銓選。嗣後請將考授八品以下吏員。令各該督撫府尹傳集秉公驗看。年老者令其休致。果系精壯可用之員。俱造冊報部挨用。至各館年滿供事。仍照舊例銓選。一﹑各省官員。完解罰俸銀兩。向因各省督撫有單咨匯冊之不同。以致銷案升轉先後不齊。嗣後請按定四季。報明戶部﹑戶部按季查核。轉咨吏部。逐案查銷。庶各員之升轉得以均平。一﹑各省候選雜職人員。請令赴本地方官。呈明祖籍。開載赴選冊內。吏部查明祖籍之缺。照例回避。其順天等處吏員﹑及各館供事﹑禮部儒士等。冊結巳經送部者。取具同鄕官印結。將應行回避之處注明。報部存案。一﹑品級考久未較訂。其間添攺裁汰處。歷年重加酌定者。請查明交與現修則例官員。纂修成書。以昭畫一。俱應如所請。從之

○辛丑。諭戶部。聞直隸地方有寄莊寄糧之獘。往往地寄此處。糧寄他處。相隔百餘里﹑或數百餘里之遠。卽如宣化府懷安一縣。有人地俱在懷安﹑而寄糧於宣化萬全者。有人地俱在宣化萬全﹑而寄糧於懷安者。更有現在懷安納糧﹑而寄地於順天府之寶坻丰潤三河﹑相隔五百餘里者。在徵糧者﹑則鞭長莫及。而寄地者﹑則彼此無關。脫漏欺隱之獘。勢所不免。地方有司。實難稽察催徵。著直隸總督詳查。妥議更正攺隸。再﹑各省有似此寄莊寄糧者。亦著該督撫斟酌辦理

○諭禮部。各省拔貢。聞已陸續來京。伊等旣不能應本省之鄕試。則當準其應試北闈。俾得觀光盛典。凡拔貢之有貢單者。俱著該部咨送順天府。令其應試。再修書各館內。從前有外省生員﹑在館效力者。若情願入場考試。著取同鄕官印結。保送順天府。亦準入場

○戶部議覆﹑本部左侍郎常徳壽條奏。舊例錢糧歲內全完者。定有議敍紀錄之條。其中催徵等官。希圖紀錄。未免過於急迫。且多捏報之獘嗣後﹑請將歲內全完議敍之例停止。其奏銷以前通完者。仍予議敍。以示鼓勵。應如所請。從之

○壬寅。加署山東巡撫山西布政使嶽浚﹑僉都禦史銜。調廣東布政使蔣泂﹑爲山西布政使司布政使。實授王士俊﹑爲廣東布政使司布政使

○調廣東左翼總兵官李順爲廣東瓊州總兵官。廣東瓊州總兵官施廷專﹑爲廣東左翼總兵官。雲南臨元總兵官邱名揚﹑爲雲南普洱總兵官。雲南楚姚總兵官張應宗﹑爲雲南臨元總兵官。升貴州定廣副將官祿﹑爲雲南楚姚總兵官。

○裁貴州平遠協遊擊一缺。千總一缺。把總二缺。增設擺頂遊擊一員。千總一員。兵二百名。龍場守備一員。兵一百二十名。擺羅千總一員。兵五十名。克坐﹑克孟﹑牛場﹑大若﹑四處把總各一員。兵各四十五名。鼠場河﹑打汪﹑由亭三處外委把總各一員。兵各二十五名。俱聽擺頂遊擊管轄。名爲歸化營。從雲貴廣西總督鄂爾泰請也

大淸世宗敬天昌運建中表正文武英明寬仁信毅大孝至誠憲皇帝實錄卷之八十四

大淸世宗敬天昌運建中表正文武英明寬仁信毅大孝至誠憲皇帝實錄卷之八十五

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正七年。己酉。八月。癸卯朔。秋分。夕月於西郊。遣平郡王福彭行禮

○正白旗漢軍都統李國權﹑緣事革職。以江南京口將軍祖秉衡﹑爲正白旗漢軍都統。升正黃旗漢軍副都統王釴﹑爲江南京口將軍

○甲辰。上回宮

○諭兵部。凡兵丁等﹑承應官差。養贍家口。專於糧餉是賴。乃有射利之鋪戶土豪人等。交結隊目。廣放營債。以取重利。兵丁墮其術中。借銀到手。隨意花費。及至領餉之時。不足以飽債主之溪壑。此實兵丁等﹑暗中耗費﹑以致窘乏之由也。向來旗人有放印子錢各色等獘。今嚴禁之後。兵丁漸覺從容。著通行文武官員。出示曉諭。嗣後不許鋪戶土豪人等。再放營債。違者從重治罪。其從前已經借給者。著淸還本銀。不許收取利息。將此懲債主之貪心。以杜暗蝕兵糧之患。其營伍兵丁﹑彼此借貸者。除朋情緩急通融外。若有放債圖利﹑剝削同輩者。著該管官稽查嚴禁。倘違禁不遵。一經發覺。將該管官﹑一並議處

○乙巳。添設八旗都統衙門司務。每旗二員。從正紅旗漢軍副都統朱國極請也

○攺福建同安﹑泉州﹑長福﹑邵武四營遊擊﹑俱爲參將。添設同安營所轄之灌口汛﹑泉州城守營所轄之安海汛守備各一員。移泉州府糧捕通判﹑駐安海汛。連江縣城汛守備﹑駐東岱汛。東岱汛千總﹑駐可門汛。從福建總督髙其倬請也

○敕封直隸通州倉神﹑爲均調顯佑司倉之神。左翼倉神爲丰儲裕餉司倉之神。右翼倉神爲佑農廣惠司倉之神。新建倉神爲凝禧阜眾司倉之神

○丙午。諭兵部。佐領系四品。副佐領品級。著定爲五品。再﹑佐領系大員兼管者居多。向來佐領遇有罰俸之案。卽照該員本身職銜定議。似屬太過。嗣後若兼管佐領之員。在佐領任內﹑有罰俸之案。著照佐領品級罰俸。永著爲例

○丁未。遣怡親王允祥﹑祭先師孔子

○諭內閣。朕自禦極以來。時時以牖民覺世爲懷。是以告誡臣工。訓誨士庶。化導兵弁者。周詳往復。不憚煩勞。無非欲其慕義向風﹑遷善攺過﹑共遊於蕩平正直之途也。凡此詔諭所頒。皆以皇考之心爲心。以皇考之政爲政。繼志述事。率由舊章。當時聖諭之所啟迪包涵者。朕則闡揚而詳發之。其中間有因革損益先後不同者。則因時制宜﹑化裁變通之道也。惟是歷年諭上�日。或因一省而發。或因一事而發。有司等照例宣示於該管之處。其別省遠地。豈能一一周知。且傳寫悉經書吏之手。字句之間。往往錯訛遺漏。夫欲使薄海之廣。臣民之眾。遵道遵路。易俗移風。必使天下之人。備聞朕訓。深知朕心。庶幾感發奮興﹑以爲進徳修業之助。今王大臣等合詞奏請。上諭刊刻。有裨益於人心吏治。著照所請行。朕亦不敢謂朕之諭上�日﹑可以有勞來匡直之功。惟冀億萬臣民。共知朕提撕儆戒之苦心耳

○升光祿寺卿冀棟﹑爲宗人府府丞

○吏部議覆。內閣侍讀學士梁世徵條奏﹑各省理事同知通判缺。專爲駐防官兵而設。必須文義明通。方能辦理事務。嗣後請於應行揀選之中書﹑小京官﹑筆帖式內。令該堂官將通曉漢文﹑兼通繙譯者。保送吏部。照月官之例。考試漢字履歷。能繙譯者﹑兼考繙譯。將試卷進呈。引見記名。遇有理事同知通判缺出。將記名人員﹑請上�日補授。永爲定例。應如所請。從之

○福建巡撫劉世明奏報﹑呂宋夷船。被風飄入閩廣地方。得上�日。呂宋被風夷船。旣已開往廣東佛山。著廣東督撫﹑查照給與口糧。加意撫卹。聽其候風回國。嗣後凡有外國船隻。遭風飄入內地者。俱著該地方官﹑查明緣由。悉心照料。動支公項。給與口糧。修補船隻。俾得安全。回其本國。以副朕恩卹遠人之至意

○命湖南省開局鼓鑄。從湖南巡撫王國棟請也

○戊申。祭大社大稷。上親詣行禮

○以禮部左侍郎鄂爾奇﹑爲順天鄕試正考官。兵部左侍郎楊汝谷﹑爲副考官

○己酉。上禦經筵。講畢。賜大學士﹑九卿﹑詹事﹑及講官等宴

○上詣恩佑寺行禮畢。幸圓明園

○諭兵部。各省每科考試武舉。例用該省巡撫爲主考官。其閱看文字。則用屬下舉人進士出身之同知州縣等爲同考官。朕思各省巡撫。多有未曾學習騎射技勇者。何以評定舉子外場之優劣。從今科爲始。各省巡撫考試武舉時。著就近省城之提督﹑總兵一員。同考外場。秉公拔取。若提鎭駐札路遠。或因公他出。則令總督﹑或提鎭派委副將一員代之

○添設順天府大興縣屬之采育﹑禮賢地方巡檢各一員。從都察院左副都禦史陳良弼請也

○庚戌。遣官祭關聖帝君

○以鑲藍旗護軍統領侯馬蘭泰﹑署鑲藍旗蒙古都統。鑲紅旗蒙古副都統宗室哈爾吉﹑署正紅旗護軍統領。正白旗參領二格﹑署鑲白旗滿洲副都統

○辛亥。太宗文皇帝忌辰。遣官祭昭陵

○諭戶部。向來三陵俸工米石。皆系截畱漕米支給。自康熙五十年漕米不敷。經直撫題請。將不敷之米﹑每石給銀一兩。令遵化﹑薊州﹑丰潤三州縣。采買支放。州縣委之吏胥。遂致吏胥串通兵役。折銀代米。私相授受。𨿽經降上�日嚴禁。恐此獘未能盡除。而州縣之運送本色者。車腳之費。不無賠墊。且領銀采買。或值米貴之時。一時難以購辦。官員兵役﹑未免守候時日。是折銀采買。於官兵均屬未便。著總理三陵事務尙崇廙﹑將三陵官員太監兵役﹑每年需給俸工米石。分晰白米稄米粟米數目。預行造冊。咨報戶部。戶部行知倉場。預行照數截畱。分貯遵化﹑薊州﹑丰潤三州縣。於庚戌年爲始。所有俸工米石。均以本色給發。如此﹑則更無不敷之米。陵寢員役。不至守候待支。胥吏兵丁﹑可免串通折價之獘。而州縣亦無賠墊腳價之累矣

○裁湖南黃堡﹑蘭江﹑府河﹑桃源﹑沅水五驛驛丞缺。歸各該州縣管理。從湖南巡撫王國棟請也

○壬子。諭刑部。歸旗人員。嗣後有逾限逗𨖻在外﹑應行枷號者。著按其逗𨖻年月之多寡。以爲枷號之期。若逗𨖻一年。卽枷號一年。照此計算。倘另有生事犯法之處。則從重歸結。永著爲例

○癸丑。太祖髙皇帝忌辰。遣官祭福陵

○諭內閣。自古帝王之治天下。設官分職。不得其人。則庶政莫由振舉。而理財不得其道。則國用不足。𨿽欲減賦蠲租。沛膏澤於萬姓。其勢有所不能。此自然之理也。數年以來。怡親王﹑大臣等。辦理戶部事務。敬愼公忠。風淸獘絕。阜民裕國。府庫充盈。國家經費旣敷。則蠲除惟正之供。施恩常格之外。使羣黎百姓﹑俯仰有餘。乃朕寤寐之至願也。昨署山東巡撫費金吾奏稱﹑今歲東省秋成大稔。父老皆言二十餘年以來所僅見。朕思此乃督撫之賢。有以感召天和也。則凡爲督撫者。宜何如之敬謹居心。公忠奉職。以不愧屋漏之誠。爲感格上天之本耶。聞今年秦省西安一帶。夏月甚旱。而地方文武大臣官員。罔知修省。此則封疆大臣之所當切戒者。朕非卸責於臣工﹑而屢頒此等諭上�日也。蓋實有見於天人感應之理。纖毫不爽。而夙夜敬謹乾惕。覺鑑觀之有赫。而呼吸之可通。倘朕心有一刻之懈弛。而徒以訓誡之詞﹑責諸臣下。其又何以對越天地神明乎。又據廣東督撫布按等奏稱﹑今年粵東雨澤均調。百谷順成。合計通省米價。自八錢至五六錢。實粵省從來希有之事。朕聞之﹑深爲慰悅。此皆該省民人等。革薄從忠。醇厚良善之心。上天垂佑。而錫以丰穰之所致也。著將山東廣東二省。庚戌年地丁錢糧。各免四十萬兩。以獎地方官民之善。直隸陜西。今年各蠲銀四十萬兩。庚戌年著再各免地丁錢糧四十萬兩。山西通省。連歲皆獲丰收。著免庚戌年地丁銀四十萬兩。安徽等屬。亦著免庚戌年地丁銀四十萬兩。此六省共蠲免額徵銀二百四十萬兩。乃朕加惠閭閻之特恩。該督撫等。應轉飭有司。仰體朕心。敬謹奉行。務使小民均沾實惠。倘不肖官吏﹑及紳士土豪等。有侵蝕包攬等獘。一經發覺。定行重治其罪。並將失察之督撫上司等。嚴加議處

○諭戶部。近畿各府。有八旗莊屯。雜處其間。有司難於淸查。且八旗罷黜之廢員。及不能上進之子弟。與多事不法之家人。往往潛住其中。結交遊手好閒之輩。妄行生事。或好勇斗狠。或酗酒賭博。或與百姓爭訟告訐。輾轉不休。以致風俗日漸澆淩。難以整理。𨿽有理事同知一員。亦相隔甚遠。不過詞訟到案。一爲判斷。平時則無稽察約束之功也。朕意欲於旗員及司官內。遴選賢能者八員。派往各府有莊屯之地方。專辦旗人之事。時加教誨。申明禁約。導其善念。革其邪心。小則分別懲戒。大則據實糾參。其有旗民互相爭訟之事。仍聽該管衙門審理。此差往之員。以一年爲期。更換一次。果能實心辦理。化導有方。一年內所管之處。無旗人犯法之案。將該員與以議敍。倘或怠忽廢弛。因循瞻顧。或擅作威福。多生事端。著直隸總督﹑與巡察禦史。卽行參奏。從重議處。其如何分晰管理。及如何定例之處著該部詳議具奏。尋議﹑臣等酌量旗莊之多寡。復計地方之遠近。約以三百里內外爲一路。分作京東﹑京西﹑京北﹑京南﹑京北東﹑京北西﹑京南東﹑京南西﹑共八路。揀選各部院司官﹑及八旗官八員。到彼專管莊屯旗人之事。建立衙署。鑄給關防。蒞任後彰善癉惡。以化其澆淩之習。並仿保甲之例。設立屯目鄕長。分任防閒糾舉。從之

○甲寅。諭兵部。盛京旅順地方﹑𨿽設有水師官兵。而俱不能諳練水師事務。若無教習之員﹑恐其有名無實。著福建水師提督藍廷珍﹑於千總內揀選數員。於兵丁內揀選數名。熟諳水師者。令赴盛京。交與該將軍。令其教習旅順水師官兵。其由福建起身之時。著該督撫照資助送往浙江湖廣弁兵之例。給與盤費

○升山東登州總兵官萬際瑞﹑爲浙江提督。江南京口水師副將徐世龍﹑爲山東登州總兵官

○移廣西宜山縣縣丞﹑駐楞村。從廣西巡撫金鉷請也。

○丙辰。諭九卿等。嘗見繼母於前母之子。其相待之刻﹑有在尋常情理之外者。夫子之於繼母。其奉養承順服制禮節﹑一切與本生之母無異。此倫常之道也。則爲繼母者﹑亦當視如親生。顧復撫養。方爲交盡其道。乃有一等婦人﹑悍惡性成。不明大義。常存分別之心。偏愛其所生之子。而薄待前母之子。若己未有子者。又或懷嫉妒之念而憎惡前母之子。或顯加之以淩虐。或陰中之以計謀。以致其子不得其死。甚至絕其夫之宗祀而不卹。是不但母子之恩已絕。並視其夫如仇讎矣。向以名分所在。故律無擬抵之條。事旣出於情理之外。所當酌量立法﹑以防人倫之變。朕意若繼母於前母之子。有淩逼謀害等情﹑至於身死者。將情由審訊確實。以其所生之子﹑議令抵償。若繼母未生子者。則令歸其母家。不得承受夫家產業。如此﹑庶使秉性凶悍﹑不顧大義之婦人。有所儆戒。消其殘忍之心。而保全其母子之恩誼。似屬有益。著九卿悉心詳議具奏。尋議﹑嗣後除繼母將前母之子。毆殺﹑故殺﹑致令其夫絕嗣者。仍照律擬絞外。如有父故之後。繼母將前母之子。任意淩虐。毆殺故殺者。地方官務將情由審確。不必坐其繼母以收贖之虛罪。卽將繼母所生偏愛之子﹑議令抵償。擬絞監候。如肆行淩逼。致前妻之子﹑情急自盡者。將繼母之子﹑杖一百。流三千里。若未生有子者。勒令歸其母家。不得承受其夫之產業。所遺財產﹑俱歸死者之兄弟。及死者之子均分。庶悍惡之繼母﹑有所忌憚。不敢肆爲殘忍之行矣。從之

○丁巳。諭大學士九卿等。朕於用人行政。是非賞罰。總視乎理之至公。而未嘗稍存成見。大學云﹑心有所忿懥﹑則不得其正。有所恐懼﹑則不得其正。有所好樂﹑則不得其正。有所憂患﹑則不得其正。夫心不正。則是非可否﹑皆不得其當。其獘有不可勝言者矣。周子通書云﹑無欲則靜虛動直。靜虛則明。明則通。動直則公。公則溥。可見人之心。必靜虛動直﹑而後應事接物﹑可得其平。若一有所偏向。則靜不能虛。動不能直。又安望其明通公溥哉。夫有所者﹑不過流於一偏。而己足爲心之累。至於有我。則全是自私自利之心﹑縈繞固結於中。但知有己而不知有人。其心之不正更甚矣。古稱溺愛者不明。凡人溺愛他人。則於是非可否﹑已不能辧。而不免於惑。況溺愛己身。則但見其是而不見其非。但見其可而不見其否。沈惑迷謬。以至過咎日叢。愆尢日積。而全不知醒悟攺悔。其爲害尙可言哉。又如人臣以忠言規諫其君﹑則望君之虛懷采納。而人君以正言訓勉其臣﹑亦望臣之實心聽從。君不用臣言﹑則加以拒諫之名。若臣奉君之訓﹑聽之藐藐。淸夜自思﹑能安於心乎。惟是君不聽臣言。人人皆得而見之。而臣之不能洗心易慮以從君之訓。則在隱微之間。人所難知。是在爲臣者之捫心省察而已

○戊午。復設廣東省各府經歷一員。從廣東布政使王士俊請也

○己未。諭內閣。朕自禦極以來。凡文武大小官員進見時。必諄諄訓誨。諭以國計民生之要務。至於近日廷臣科道等官﹑輪班條奏。其實在可行者﹑卽降上�日施行。其似有可采者﹑卽發令查議。其有言之未當者﹑或局於一偏之見。或失之迂闊難行。甚至懷挾私心。不顧大體。敷陳鄙瑣。識見庸愚。朕多召令入見。面加訓誨。剖晰其說。諭以不可施行之故。蓋朕意欲使其人曉然明白。自知識見之淺鄙。是以降上�日之時。周詳往復。不憚煩勞。倘其人退而錄記。果能深會朕心。詳繹朕上�日。一一紀載。略無舛錯遺漏。豈不甚善。但其事有甚難者。彼於倉猝之際﹑敬畏矜持。或則錯會朕上

�日。或則記憶不全。又或書寫之間﹑詞不達意。或有意捏成。顚倒朕諭。所謂差之毫釐﹑謬以千里者。正復不少。卽如啟奏折本時。大學士及學士滿漢多人。皆每日進見﹑素常熟習者。而面奉諭上�日。退而繕寫進呈。尙且未能悉協。何況出於一人一時之奏對者乎。前者科道翰林﹑八九十人。同奉面諭。朕令其各書呈覽。乃諸人所寫參差。八九十員﹑人皆互異。且與朕上�日多不相符。可見理會記載之難矣。設或漫自記錄。謬相流傳。有失降上�日之本意。則所關匪細。從前屢經曉諭。曾命在廷大臣﹑與外省文武員弁等﹑面奉之上�日。皆書寫進呈朕覽。以防訛錯。今再行申飭。凡內外大小臣工﹑著將所記面奉之上�日呈奏。方許存錄。倘未經奏覽。私自存錄。一經查出。照詐爲制書之律治罪。著各部院衙門﹑將此諭上�日﹑錄貼堂壁。俾現任及接任官員共知之。其各省文武官弁等。著該督撫提鎭﹑將朕此上�日﹑每年通行曉諭一次。倘屬員等有不知此上�日者。朕惟該上司是問

○吏部議覆。通政使司左參議吳山條奏﹑各省州縣官員。於錢谷刑名事件。未經閱歷。不無遺誤。服官未幾。輙被參革。情屬可憫。嗣後請將候選人員。分派各部。學習行走。其能勝州縣之任者。該堂官出具考語。保送吏部。照依科分班次銓用。其不宜外任者。分別以小京官﹑及直省佐貳教職等缺攺補。應如所請。從之

○庚申。諭內閣。前據浙江署督性桂﹑署撫蔡仕舢等。奏進湖州居民王文隆家萬蠶同織瑞繭一幅。長五尺八寸。寬二尺三寸。父老皆稱爲從來未有之事。朕恐小民圖利望恩。或用人力造作而成。因令性桂等﹑詳細體訪。務令確實。勿爲所欺。昨性桂﹑蔡仁舢等﹑於本地詳加驗看訪察。實系自然成就。並不由於人工。具摺覆奏。廷臣等以蠶桑織紝。乃衣被之大原。養民之切務。今浙省有此瑞應。則小民溫暖可期。咸爲國家稱慶。朕素不言祥瑞。數年以來。每遇休徵。必倍加乾惕儆戒。所頒諭上�日﹑至再至三。朕愛育元元。務期普天率土之人同沾實惠。一時希有之物。不足以禦饑寒。倘蒙上天俯鑑悃誠。錫福黎庶。蠶桑普盛。衣食充盈。乃朕心之所謂祥瑞也

○陜西寧夏總兵官郭成功﹑年老休致。調署陜西固原提督山西大同總兵官張善﹑爲陜西寧夏總兵官。以陜西安西總兵官潘之善﹑署陜西固原提督

○命浙江省開局鑄錢。從署浙江巡撫蔡仕舢請也

○辛酉。諭兵部。寧夏副都統蘇圖﹑現領寧夏兵丁﹑前往軍營。著伊暫行來京候上�日。其寧夏兵丁。著副都統舒楞額馳驛速往。暫行管轄。俟蘇圖到時。著舒楞額回京

○升正黃旗護軍統領徳成﹑爲正紅旗滿洲都統

○封故鎭國公徳普子恆祿﹑爲輔國公

○壬戌。諭戶部。直隸宣化府屬穵運一事﹑前經部議攺徵折色。令各州縣照撥運之數。每米一石﹑折銀一兩。解交受運州縣。支給兵丁。旣免穵運之煩。又省挽輸之累。是以降上�日允行。但查宣屬屯糧﹑例於九月開徵。而兵米例於季首支領。今攺徵折色。恐百姓輸納不前。兵丁支給有待。著該管官﹑先於藩庫﹑將應發銀兩。預行給領。俟各州縣徵完之日﹑解司還項。至萬全縣﹑及獨石﹑張家二口。地勢稍寒。春夏之間﹑米價不無增長。過往員役口糧﹑及兵丁季米。折銀一兩﹑恐不敷采買之價。亦著該管官﹑於每年秋成米賤之時。約計需米若干。於藩庫領銀﹑預先采買。存貯各處倉廒。以備支給。俟州縣折徵完日﹑解司還項。庶百姓旣免從前穵運之累。而兵米口糧﹑亦無需待不敷之慮矣

○以署工部右侍郎左副都禦史宗室塞爾赫﹑暫理吏部右侍郎事

○癸亥。遣官祭歷代帝王

○遣官祭城隍之神

○諭內閣。據雲貴廣西總督鄂爾泰奏稱﹑黔屬思州。及古州之梅得等處。自七月初八日﹑至閏七月十一日。有五色彩雲。光華燦爛。疊秀爭華。歷時經久。一月之內﹑七見嘉徵等語。朕嘗言天人相感之理。捷於影響。督撫大臣等﹑果能公忠體國。實心愛民。必能感召天和。錫嘉祥於其所轄之地。卽如鄂爾泰頻年駐節本省。祥雲三見於滇南。今年以公事前往貴州。慶雲卽見於黔省。仰見上天昭示顯然。欲使君臣共知儆惕也。朕從不因嘉徵而受慶賀。而敬愼之念﹑日益加虔。想中外臣民﹑亦共知之矣。夫上天示人君以災祥。一如人君加臣下以賞罰也。人臣受君上之賞。固不可侈然自足。放逸驕矜。若並無欣慰之心﹑而不以爲慶。則受君上之罰﹑亦不知畏懼悛攺。此非矯情違眾之人﹑卽胸無忌憚之輩矣。人君之於天。其理亦復如是。至於鄂爾泰之屢次奏報慶雲者。蓋以滇黔地方﹑有此瑞應。萬目共睹。在人臣之心﹑無不願國家之蒙福。兆庶之凝禧。州縣申詳而督臣陳奏。此皆出於情理之不能自已。倘有心懷不肖之人。或且議其爲迎合。或且譏其爲諂謀。此皆藏幸災樂禍之邪心。不止於春秋責備賢者而已。惟是滇黔遠省。荷上天之垂象加恩如此。則自大臣以及官弁兵民。宜何如之敬謹虔恭﹑以永承天貺。是則所當夙夜加勉者也

○禮部議覆。大學士陳元龍條奏。一﹑督撫題奏事件。本後貼黃﹑務令融會全疏之始末。節其繁冗。撮其緊要。其慶賀陳謝﹑及接到上諭等奏章。該督撫等﹑學問夙嫻者。或用四六體式。若平素未諳文義。及提鎭武臣。不妨質朴宣達。無容拘定四六。至於繕寫本章﹑必遴選善書之人。照部本式樣繕寫。以昭敬謹之意。違者分別議處。一﹑起居注館。記注訓上�日。而各省題奏本章﹑講官不得預行詳閱。無從查載。嗣後請飭各省遇有題奏本章。俱增寫揭帖一通。送起居注館。俟記注後﹑將揭帖轉送內閣收貯。永著爲例。均應如所請。從之

○封故輔國公塞欽子齊努渾﹑爲輔國公

○甲子。攺陜西西安府管糧通判﹑爲水利通判。移駐涇陽縣之王橋鎭。專管涇陽﹑醴泉﹑三原﹑髙陵﹑臨潼五縣堤渠修浚事務。從署川陜總督查郎阿請也

○乙丑。諭戶部。京師大興宛平二縣知縣。常以虧空被參。朕體察其故。二縣在輦谷之下。每有一時速辦之公事﹑不能遲緩者。那移庫銀以濟用。而支領還項﹑未免遲延時日。其上司察知庫帑有虧。不得不行參劾。此等虧空﹑實有可原之情。朕體卹臣工。不忍聽其因辦公而遭罷黜。爲之思一備用之道。著宛大二縣﹑各領戶部銀一萬兩。永遠存貯。該縣遇有速辦之公事。卽詳明府尹。將此銀動支應用。俟支領銷算之時﹑仍復歸還原項。於每年歲底﹑報部查核。如此﹑則辦公有賴。備用有資。再有虧空國帑﹑或借名擅動備用之銀者。定行重治其罪

○升山東沂州副將徐起鳳﹑爲山西大同總兵官

○吏部議覆。正黃旗護軍統領徳成條奏﹑八旗文生員﹑考取筆帖式者。舊例俱以無品筆帖式補用。嗣後請照監生考補筆帖式例。授爲八品。其由繙譯生員考補者﹑亦照此例。應如所請。從之

○裁湖北襄陽府大盈倉大使﹑樊城縣稅課大使二缺。從署湖北巡撫徐鼎請也

○丙寅。諭工部。朕惟古聖人之制祭祀也。凡山川嶽瀆之神。有功徳於生民﹑能爲之禦災捍患者。皆載在祀典。蓋所以薦歆昭格。崇徳報功。而並以動人敬畏祗肅之心也。雍正二年。浙江海塘潮水沖決。朕特發帑金。命大臣察勘修築。並念居民﹑平日不知畏敬明神。多有褻慢。切諭以虔誠修省之道。令地方官家諭戶曉。警覺眾庶。比年以來。塘工完整。災沴不作。居民安業。蓋已默叨神佑矣。今年潮汐盛長。幾至泛溢。官民震恐。幸而水勢漸退。堤防無恙。此皆神明默垂護佑。惠我烝民者也。玆特發內帑銀十萬兩。於海寧縣地方﹑敕建海神之廟。以崇報享。著該督遴委賢員﹑度地鳩工。敬謹修建。務期制度恢宏。規模壯麗。崇奉祀事。用答明神庇民禦患之休烈。且令遠近人民﹑奔走瞻仰。興起感動。相與服教畏神。遷善攺過。永荷庥祥。則於國家事神治人之道。均有賴焉

○升右通政史在甲﹑爲光祿寺卿

○丁卯。兵部議覆。雲貴廣西總督鄂爾泰疏言﹑廣西柳州慶遠二府﹑地逼黔楚。延袤二千餘里。請因時變通。酌定營制。攺柳慶協爲慶遠協。專管慶遠一府﹑並所屬州縣城汛。移河池營官兵﹑駐札賓州。攺爲賓州營。將就近之三里營﹑歸賓州營管轄。移慶遠協右營守備﹑駐札河池營。添設柳州府城守營都司僉書一員。千總一員。把總一員。兵一百五十名。駐札府城。聽提督管轄。柳州所屬州縣。令提標五營﹑派兵防守。其提標原防賓州各汛弁兵﹑俱請抽調回柳。應如所請。從之

○授故鎭國公楊福子富爾嵩阿﹑爲鎭國將軍。奉國將軍索達塞子寶徳﹑奉恩將軍顧祿固子履徳﹑俱爲奉恩將軍

○戊辰。升福建提標參將張起雲﹑爲福建金門總兵官

○復設山西汾陽縣黃蘆嶺巡檢一員。移原駐運城之安邑縣典史﹑駐縣城。添設運城守備一員。巡檢一員。從山西巡撫覺羅石麟等請也

○安徽巡撫魏廷珍疏報﹑潛山﹑泗州等四縣衛﹑開墾雍正六年分田地七十頃有奇。下部知之

○旌表河南葉縣烈婦﹑王錫祥妻王氏。拒姦不從。被刃殞命。給銀建坊﹑入祠致祭如例

○庚午。諭內閣。嗣後凡總督來京陛見。其行走班次。著在尙書之後

○以正黃旗護軍參領花色﹑署本旗護軍統領

○辛未。上回宮

○添設太常寺滿洲司庫一員。庫使二員。從太常寺少卿薩克素請也

○予故工部尙書兼大臣一等公誇岱﹑祭葬如例

大淸世宗敬天昌運建中表正文武英明寬仁信毅大孝至誠憲皇帝實錄卷之八十五

大淸世宗敬天昌運建中表正文武英明寬仁信毅大孝至誠憲皇帝實錄卷之八十六

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正七年。己酉。九月。壬申朔。上詣恩佑寺行禮畢。幸圓明園

○癸酉。諭內閣。向日由員外郎以下授爲禦史者。有試俸一年稱職﹑然後題請實授之例。若該禦史奉差在外。乃由揀選命往辦理公事者。自應與在京之禦史﹑一體題請實授。乃從前該衙門疏忽。未曾題請。遂致出差之禦史﹑試俸數年而不得實授。深爲未協。著將出差之禦史﹑試俸一年期滿者。與在京之員﹑一同具題請上�日。永著爲例

○調湖南巡撫王國棟來京。升署湖北巡撫四川布政使趙弘恩﹑爲湖南巡撫。署四川按察使髙維新﹑爲四川布政使司布政使

○添設福建鹽驛道衙門庫大使一員。從福建總督髙其倬請也

○甲戌。諭內閣。山東泰安州神廟。奉祀東嶽泰山之神。歷代相傳。靈顯昭著。佑庇萬民。俾國家享昇平之福者。明神之功徳。其來久矣。遠近人民。感荷默佑之恩。焚香頂禮。罔不虔肅。其廟宇重修於康熙十二年。距今五十餘年。玆據署巡撫費金吾奏稱﹑廟宇盤道。有傾圯頹壞之處。應加繕葺。山路亦當修整。著發內帑銀兩。命內務府郎中丁皂保﹑赫達色﹑前往督工。敬謹修理。務使廟貌輝煌。工程堅固。速行告竣。以副朕爲民報享之至意

○諭戶部。據寧遠大將軍嶽鐘琪奏稱﹑自西安起程。歷西鳳平臨﹑以至甘涼等處。小民承辦軍需。莫不踴躍歡呼。趨事赴公。爭先恐後。而靖逆衛屯民。於應辦艸束之外。情願另備余艸。運赴大東渠站所堆積。以佐軍需等語。靖逆遠處邊外。人民無幾。而自備割運艸束。輸力效誠。可見師以義行。統領大臣。又能令承辦軍需各員。無絲毫扣克。是以輿情鼓舞。相率辦公。朕心深爲嘉悅。著將靖逆衛庚戌年應徵正糧馬糧四百六十石零。大艸五千三百八十八束。全行蠲免。以示加惠邊民急公之至意

○工部左侍郎張保﹑緣事革職。實授馬爾泰﹑爲工部左侍郎

○鑲黃旗漢軍副都統尙承恩﹑緣事降調。升一等侍衛宗室色布肯﹑爲鑲黃旗漢軍副都統

○乙亥。升福建興泉道李玉鋐﹑爲貴州按察使司按察使

○議敍陜西平定靑海功。在事官員兵丁等﹑升賞贈卹有差

○賑浙江江山縣﹑水災饑民

○丙子。刑部議覆﹑浙江按察使方覲條奏。一﹑盜賊爲害。全在窩家。舊例窩家兩鄰﹑俱有杖責之條。而同居親屬﹑未經定擬治罪。殊爲遺漏。嗣後﹑彊竊窩家同居之父兄伯叔與弟。除自首免究外。其知情不首者。請分別擬杖。以示懲儆。一﹑各省積匪猾賊。爲害最甚。嗣後。凡遇緝獲審實。不論曾否刺字。俱照應發遣之例。發邊衛充軍。一﹑舊例盜賊同居父兄等﹑不知情分贓者。俱照斬絞之犯減等擬流。似屬可矜。嗣後除彊盜爲首傷人﹑問擬斬決者。其同居親屬﹑照例杖流外。其系夥盜未曾傷人﹑行劫未至三次﹑問擬發遣者。親屬請減等杖徒。竊盜滿貫擬絞﹑並罪止流徒杖責者。親屬各減二等發落。永著爲例。均應如所請。從之

○戊寅。諭內閣。數年以來。各省民人。屢有拾金不取之事。朕以人心風俗﹑漸有歸於醇厚之機。深爲慰悅。皆加賞賜﹑以示獎勸。今據直隸巡察禦史鄂昌等奏報。文安縣居民盧尙義之妻梁氏。拾金不昧。告知伊姑。給還本人。及謝以布疋。姑婦堅辭不受等語。以貧家婦女。織蓆營生。乃能講讓興廉。一門向善。爲人情所難之義舉。甚屬可嘉。著賞給米十石。布十疋。並令該地方官﹑給與匾額。以旌良淑

○命將甘肅西寧﹑大同﹑歷年軍需各案應賠倒斃駝只銀兩。全行豁免

○戶部議覆﹑監察禦史晏斯盛條奏。各省州縣﹑設立社倉。原爲通有無﹑濟丰歉之用。嗣後如有貧民。不遇荒歉﹑借領倉谷者。請準其給發。每石止收息谷十升。遇小歉免取其息。仍如本數還倉。以廣惠濟窮黎之意。應如所請。從之

○順天府府尹陳良弼疏言﹑查八旗滿洲蒙古漢軍武鄕試。凡考中之武生。及中書部院衙門之七八品筆帖式。已上朝未上朝之蔭生。以至監生馬甲護軍領催執事人等。俱準其入場考試。今八旗咨到副驍騎校前鋒馬甲等。與例不符。仰請加恩﹑照直省綠旗兵丁鄕試之例。準其一體入場考試。從之

○庚辰。以刑部左侍郎杭奕祿﹑爲鑲紅旗滿洲副都統。仍兼刑部左侍郎

○辛巳。諭內閣。步軍統領衙門﹑事務繁多。所有刑名事件。應派部院堂官一員﹑協同辦理。參酌律例。以期允當。將此永著爲例。侍郎鄂爾奇﹑著協辦步軍統領衙門事務

○諭戶部。外任大小官員罰俸之例。如罰俸一年者。則將本年應領俸銀扣抵。若再有罰俸之案。則勒限一年。追出俸銀解部。如一年不完。又罰俸一年。展轉增加。常有因一二年罰俸。而積至數年﹑或數十年者。此例不甚妥協。在罰俸多案之州縣。與力薄難完之微員。深爲可憫。著該部通行各省。凡有此等罰俸之員。儻力不能完。卽將伊任內應得之俸﹑逐年扣抵。不必勒限追繳。又定例﹑凡有休致革職病故之官員。其應追罰俸銀兩﹑俱行豁免。惟江南等省。有休革等事。只將虛俸豁免。其在罰俸以前食過之俸﹑仍行追出。直省例不畫一。今著將休致病故官員食過之俸。槪行免追。其革職之員。則追其食過之俸。以示懲儆。直省一體遵行

○賑湖南澧州臨湘等七州縣﹑嶽州等三衛﹑旱災饑民

○壬午。禮部議覆﹑升任護軍統領徳成條奏。一﹑八旗文生員﹑舉人﹑進士﹑考試騎射﹑關系大典。嗣後請令禮部於四个月以前。行文該旗。移取名冊。該旗於文到日。限兩个月內﹑移送禮部。禮部會同兵部查對。一﹑包衣佐領下莊頭子弟。住居屯鄕。臨考之時。包衣參領不能識認。易滋頂冒等獘。嗣後考試。請每旗派參領一員。每參領下派章京一員。令本佐領本內管領下﹑派頭目領催各一員。帶領應試之人。送參領等識認。並將派出之參領等職名﹑與應試之人名冊。一並移送禮部。禮部會同兵部﹑傳集查對。一﹑舊例十五歲以下應考童子。俱令騎射。其中力不勝馬者甚多。嗣後十五歲以下﹑年未及壯之童子。請停止馬射。祗令考試步箭。其有情願兼試者聽。均應如所請。從之

○刑部遵上�日議覆﹑匪類劫奪囚犯。情罪可惡。嗣後行劫獄囚。應不論曾否得囚。有無傷人。俱將爲首之人﹑從重定擬。夥犯分別治罪。其中途劫囚﹑因而殺人者。將動手夥犯﹑並爲首之犯。分別從重定擬。從之

○癸未。諭諸王文武大臣等。自古帝王之有天下。莫不由懷保萬民。恩加四海。膺上天之眷命。協億兆之歡心。用能統一寰區。垂庥奕世。蓋生民之道。惟有徳者可爲天下君。此天下一家。萬物一體。自古迄今。萬世不易之常經。非尋常之類聚羣分。鄕曲疆域之私衷淺見。所可妄爲同異者也。書曰。皇天無親。惟徳是輔。蓋徳足以君天下。則天錫佑之以爲天下君。未聞不以徳爲感孚。而苐擇其爲何地之人而輔之之理。又曰。撫我則後。虐我則仇。此民心向背之至情。未聞億兆之歸心。有不論徳而但擇地之理。又曰。順天者昌。逆天者亡。惟有徳者乃能順天之所與。又豈因何地之人而有所區別乎。我國家肇基東土。列聖相承。保乂萬邦。天心篤祐。徳教宏敷。恩施遐暢。登生民於衽席。徧中外而尊親者。百年於玆矣。夫我朝旣仰承天命。爲中外臣民之主。則所以蒙撫綏愛育者。何得以華夷而有殊視。而中外臣民。旣共奉我朝以爲君。則所以歸誠效順﹑盡臣民之道者。尢不得以華夷而有異心。此揆之天道。驗之人理。海隅日出之鄕。普天率土之眾。莫不知大一統之在我朝。悉子悉臣。罔敢越志者也。乃逆賊呂畱良﹑凶頑悖惡。好亂樂禍。俶擾彜倫。私爲著述。妄謂徳佑以後。天地大變。亙古未經。於今復見。而逆徒嚴鴻逵等﹑轉相附和。備極猖狂。餘波及於曾靜。幻怪相煽。恣爲毀謗。至謂八十餘年以來。天昏地暗。日月無光。在逆賊等之意。徒謂本朝以滿洲之君。入爲中國之主。妄生此疆彼界之私。遂故爲誣謗詆譏之說耳。不知本朝之爲滿洲。猶中國之有籍貫。舜爲東夷之人。文王爲西夷之人。曾何損於聖徳乎。詩言戎狄是膺。荊舒是懲者。以其僭王猾夏。不知君臣之大義。故聲其罪而懲艾之。非以其爲戎狄而外之也。若以戎狄而言。則孔子周遊。不當至楚﹑應昭王之聘。而秦穆之霸西戎。孔子刪定之時。不應以其誓列於周書之後矣。蓋從來華夷之說。乃在晉宋六朝偏安之時。彼此地醜徳齊。莫能相尙。是以北人詆南爲島夷。南人指北爲索虜。在當日之人。不務修徳行仁。而徒事口舌相譏。已爲至卑至陋之見。今逆賊等﹑於天下一統﹑華夷一家之時。而妄判中外。謬生忿戾。豈非逆天悖理。無父無君。蜂蟻不若之異類乎。且以天地之气數言之。明代自嘉靖以來。君臣失徳。盜賊四起。生民塗炭。疆圉靡寧。其時之天地﹑可不謂之閉塞乎。本朝定鼎以來。掃除羣寇。寰宇乂安。政教興修。文明日盛。萬民樂業。中外恬熙。黃童白叟﹑一生不見兵革。今日之天地淸寧。萬姓沾恩。超越明代者。三尺之童。亦皆洞曉。而尙可謂之昏暗乎。夫天地以仁愛爲心。以覆載無私爲量。是以徳在內近者。則大統集於內近。徳在外遠者。則大統集於外遠。孔子曰。故大徳者必受命。自有帝王以來。其揆一也。今逆賊等﹑以冥頑狂肆之胸。不論天心之取捨。政治之得失。不論民物之安危。疆域之大小。徒以瑣瑣鄕曲爲阿私。區區地界爲忿嫉。公然指斥。以遂其昧棄彜倫﹑滅廢人紀之逆意。至於極盡狂吠之音。竟敢指天地爲昏暗。豈皇皇上天。鑑觀有赫。轉不如逆賊等之智識乎。且自古中國一統之世。幅﹤巾員﹥不能廣遠。其中有不向化者﹑則斥之爲夷狄。如三代以上之有苗荊楚﹑玁狁。卽今湖南湖北山西之地也。在今日而目爲夷狄可乎。至於漢唐宋全盛之時。北狄西戎﹑世爲邊患。從未能臣服而有其地。是以有此疆彼界之分。自我朝入主中土。君臨天下。並蒙古極邊諸部落﹑俱歸版圖。是中國之疆土。開拓廣遠。乃中國臣民之大幸。何得尙有華夷中外之分論哉。從來爲君上之道。當視民如赤子。爲臣下之道。當奉君如父母。我朝之爲君。實盡父母斯民之道。殫誠求保赤之心。而逆賊尙忍肆爲訕謗。生疾怨而行其忤逆乎。從前康熙年間。各處姦徒竊發。動輙以朱三太子爲名。如一念和尙﹑朱一貴者﹑指不勝屈。近日尙有山東人張玉﹑假稱朱姓。托於明之後裔。遇星士推算。有帝王之命。以此希冀鼓惑愚民。見被步軍統領衙門﹑拏獲究問。從來異姓先後繼統。前朝之宗姓﹑臣服於後代者甚多。否則隱匿姓名。伏處艸野。從未有如本朝姦民。假稱朱姓。搖惑人心。若此之眾者。似此蔓延不息。則中國人君之子孫。遇繼統之君。必至於無噍類而後已。豈非姦民迫之使然乎。況明繼元而有天下。明太祖﹑卽元之子民也。以綱常倫紀言之。豈能逃篡竊之罪。至於我朝之於明。則鄰國耳。且明之天下。喪於流賊之手。是時邊患肆起。倭寇騷動。流賊之有名目者。不可勝數。而村邑無賴之徒。乘機劫殺。其不法之將弁兵丁等。又借徵巢�刀之名。肆行擾害。殺戮良民請功。以充獲賊之數。中國人民﹑死亡過半。卽如四川之人。竟致靡有孑遺之嘆。其偶有存者。則肢體不全。耳鼻殘缺。此天下人所共知。康熙四五十年間。猶有目睹當時情形之父老。垂涕泣而道之者。且莫不慶幸我朝統一萬方。削平羣寇。出薄海內外之人於湯火之中。而登之衽席之上。是我朝之有造於中國者﹑大矣至矣。至於厚待明代之典禮。史不勝書。其藩王之後。實系明之子孫。則格外加恩。封以侯爵。此亦前代未有之曠典。而胸懷叛逆之姦民。動則假稱朱姓﹑以爲構逆之媒。而呂畱良輩﹑又借明代爲言。肆其分別。華夷之邪說。冀遂其叛逆之志。此不但爲本朝之賊寇。實明代之仇讎也。且如中國之人﹑輕待外國之入承大統者。其害不過妄意詆譏。蠱惑一二匪類而已。原無損於是非之公。倫常之大。儻若外國之君﹑入承大統。不以中國之人爲赤子。則中國之人﹑其何所托命乎。況撫之則後。虐之則仇。人情也。若撫之而仍不以爲後。殆非順天合理之人情也。假使爲君者。以非人情之事加之於下。爲下者其能堪乎。爲君者尙不可以非人情之事加之於下。豈爲下者﹑轉可以此施之於上乎。孔子曰。君子居是邦也。不非其大夫。況其君乎。又曰。夷狄之有君。不如諸夏之亡也。夫以春秋時百里之國。其大夫猶不可非。況我朝奉天承運。大一統太平盛世。而君上尙可謗議乎。且聖人之在諸夏。猶謂夷狄爲有君。況爲我朝之人。親被教澤。食徳服疇。而可爲無父無君之論乎。韓愈有言。中國而夷狄也﹑則夷狄之。夷狄而中國也﹑則中國之。歷代以來。如有元之混一區宇。有國百年。幅﹤巾員﹥極廣。其政治規模。頗多美徳。而後世稱述者寥寥。其時之名臣學士。著作頌揚。紀當時之休美者。載在史冊。亦復燦然具備。而後人則故爲貶詞。槪謂無人物之可紀。無事功之足錄。此特懷挾私心﹑識見卑鄙之人。不欲歸美於外來之君。欲貶抑淹沒之耳。不知文章著述之事。所以信今傳後。著勸戒於簡編。當平心執正而論。於外國入承大統之君。其善惡尢當秉公書錄。細大不遺。庶俾中國之君見之。以爲外國之主﹑且明哲仁愛如此。自必生奮勵之心。而外國之君。見是非之不爽。信直道之常存。亦必愈勇於爲善﹑而深戒爲惡。此文藝之功。有補於治道者﹑當何如也。儻故爲貶抑淹沒。略其善而不傳。誣其惡而妄載。將使中國之君。以爲旣生中國。自享令名。不必修徳行仁。以臻郅隆之治。而外國入承大統之君。以爲縱能夙夜勵精。勤求治理。究無望於載籍之褒揚。而爲善之心﹑因而自怠。則內地蒼生。其苦無有底止矣。其爲人心世道之害。可勝言哉。況若逆賊呂畱良等。不惟於我朝之善政善教。大經大法。槪爲置而不言。而更鑿空妄撰。憑虛橫議。以無影無響之談。爲惑世誣民之具。顚倒是非。紊亂黑白。以有爲無。以無爲有。此其誕幻譸張。誑人聽聞。誠乃千古之罪人。所謂湣不畏死。凡民罔不憝。不待教而誅者也。非祗獲罪於我國家而已。此等憸邪之人。胸懷思亂之心。妄冀僥幸於萬一。曾未通觀古今大勢。凡首先倡亂之人。無不身膏斧鑕。遺臭萬年。夫以天下國家之鞏固。豈烏合鼠竊之輩﹑所能輕言動搖。卽當世運式微之時。其首亂之人。歷觀史冊。從無有一人能成大事者。如秦末之陳涉﹑項梁﹑張耳﹑陳余等。以至元末之劉福通﹑韓林兒﹑陳友諒﹑張士誠等。𨿽一時跳梁。究竟旋爲灰燼。而唐宋中葉之時。其艸竊之輩。接踵疊迹。亦同歸於盡。總之此等姦民。不知君臣之大義。不識天命之眷懷。徒自取誅戮。爲萬古之罪人而已。夫人之所以爲人而異於禽獸者。以有此倫常之理也。故五倫謂之人倫。是闕一則不可謂之人矣。君臣居五倫之首。天下有無君之人﹑而尙可謂之人乎。人而懷無君之心﹑而尙不謂之禽獸乎。盡人倫則謂人。滅天理則謂禽獸。且天命之以爲君。而乃懷逆天之意。焉有不遭天之誅殛者乎。朕思秉彜好徳﹑人心所同。天下億萬臣民。共具天良。自切尊君親上之念。無庸再爲剖示宣諭。但憸邪昏亂之小人。如呂畱良等﹑胸懷悖逆者。普天之下。不可言止此數賊也。用頒此上�日。特加訓諭。若平日稍有存此心者。當問天捫心。各發天良。詳細自思之。朕之詳悉剖示者﹑非好辯也。古昔人心淳朴。是以堯舜之時。都兪吁咈。其詞甚簡。逮至殷周之世。人心漸不如前。故殷盤周誥。所以誥誡臣民者。往復周詳。肫誠剴切。始能去其蔽錮。覺其愚蒙。此古今時勢之不得不然者。若呂畱良﹑嚴鴻逵﹑曾靜等。逆天背理。惑世誣民之賊。而曉以天經地義﹑綱常倫紀之大道。使愚昧無知﹑平日爲邪說陷溺之人。豁然醒悟。不致遭天譴而罹國法。此乃爲世道人心計也。著將朕諭上�日﹑通行頒布天下各府州縣遠鄕僻壤。俾讀書士子﹑及鄕曲小民共知之

○甲申。諭兵部。向導章京﹑行走差遣之處甚多。著賞給雙俸。嗣後﹑凡補授之向導章京。俱給與雙俸

○管理旗務王大臣等議覆﹑鑲紅旗蒙古副都統富昌條奏。八旗蒙古遊牧地方。所有捕盜六品官。嗣後﹑請交與各該總管等。視其效力勤愼﹑五年無過者。塡注考語。保送該旗記檔。遇伊等應升缺出。該旗指名行取。與在京之驍騎校﹑護軍校等。一體引見補用。其效力不勤﹑與有過者。分別題參議處。應如所請。從之

○攺廣西東蘭土知州缺﹑爲東蘭土州同。駐札鳳山。管理鳳山﹑芝山﹑﹤辶裏﹥喇﹑長裏﹑泗孟﹑四苟六哨。裁原設州同缺。添設東蘭流知州一員。吏目一員。駐札東院哨土州舊治。撥柳慶協左營千總一員。添兵五十名。駐札東蘭州。從雲貴廣西總督鄂爾泰請也

○乙酉。聖祖仁皇帝治河方略。編纂告成。內閣進呈禦覽。得上�日﹑朕惟聖祖仁皇帝軫念民生。而於黃運兩河﹑尢廑聖懷。自甲子以迄丁亥。六次親歷河幹。指授方略。一切修築堵塞事宜。無不出自宸衷規畫。數十年來。聖謨睿訓﹑備載此書。凡有河防水利之任者。皆應悉心詳閱。奉爲法則。著繕寫三部。發給河臣孔毓珣﹑嵇曾筠﹑尹繼善。令其敬謹閱看。必於河務大有禆益。但河性遷移。或今日情形。與昔年有不同之處。著孔毓珣等三人﹑會同商酌具奏。又當年或有奉上�日案件。此書未經載入。而該衙門有檔可稽者。亦著查明具奏

○丙戌。諭內閣。上年直隸通省﹑收成丰稔。惟宣化府屬之宣化﹑懷來﹑保安﹑三處交界之地。廣約四十里。長約百里。獨愆雨澤。頗覺亢旱。今據直隸巡農禦史舒喜奏稱﹑京畿一百四十州縣。築場納稼。百谷咸登。各府州縣之收成。冊報八分九分十分不等。老幼得所。共慶有秋。惟宣化府屬宣化﹑西寧﹑蔚縣三處。今年六七月間。有冰雹之傷。禾稼稍損。朕思天人感應之理。纖毫不爽。連年以來。直隸通省。雨澤應時。西成丰稔。而宣化府屬之數州縣地方。兩年之內。有亢旱冰雹之災。此必地方官民﹑政治有缺。風俗不淳。是以上天顯示儆戒。欲其警醒悔悟。翻然悛攺於將來也。官斯土者。宜敬謹修省。以免過愆。著徧行曉諭勸導。令所屬百姓﹑消亢戾澆漓之風。惇和睦忠厚之行。共爲良善。以迓天庥。而此數州縣之紳衿士庶。尢當深感上天垂象示儆之恩。各捫心自問。若有幾微匪僻乖戾之念。卽猛加省攺。並交相勸勉。俾比閭族黨。興仁講義。共成親遜良善之俗。則以和召和。雨暘時若之應。天必錫之以福矣

○丁亥。升鑲紅旗參領趙弘濟﹑爲正黃旗漢軍副都統

○戊子。升福建按察使孫國璽﹑爲山東布政使司布政使。調貴州按察使李玉鋐﹑爲福建按察使司按察使。以貴州學政翰林院侍讀徐本﹑爲貴州按察使司按察使。湖南按察使郭朝祚﹑緣事革職。調直隸按察使張璨﹑爲湖南按察使司按察使。升直隸通永道姜穎新﹑爲直隸按察使司按察使

○攺廣西思恩府屬之鎭安土府爲流府。設知府一員。裁原設通判缺。畱知事一員。管轄歸順﹑上映﹑都康﹑向武﹑小鎭安五土屬。奉議州一州。裁歸順土吏目缺。攺設州同一員。添設千總一員。兵五十名。駐札歸順。添設賓州直隸州州同一員。駐札三里營地方。從雲貴廣西總督鄂爾泰請也

○旌表四川保縣烈婦﹑郭呈玉妻郭氏。孀居拒姦。被毆殞命。給銀建坊。入祠致祭如例

○己丑。諭內閣。年來用兵西藏。巢�刀撫苗蠻。一切辦理軍需。皆動支公帑。而糧餉轉輸。不無資於民力。朕心深爲軫念。是以降上�日﹑將甘肅﹑四川﹑云﹑貴﹑廣西五省﹑庚戌年地丁錢糧。全行豁免。查甘屬之河西四府。如寧夏西寧﹑及甘涼肅。以至嘉峪關外之靖逆赤金柳溝等衛所。歷來額徵。俱系糧料艸束。與各省額徵折色無異。今當用兵之際。𨿽絲毫不派及民間。而黎民踴躍急公之意。大將軍嶽鐘琪屢次奏聞。甚屬可嘉。著將額徵本色﹑加恩豁免。以示惠愛邊民之至意

○升正藍旗護軍參領巴雅爾圖。爲鑲白旗蒙古副都統

○以山西道禦史晏斯盛﹑提督貴州學政

○大學士等遵上�日議覆﹑內閣侍讀學士王以巽條奏。嗣後八旗襲職官員。引見奉上�日之後。請令該都統﹑將該員應給敕書緣由。移送吏部。轉咨內閣。定限辦理。轉送該旗。面傳本人賫領。如有遲延日期。及胥役需索之獘。照例參處。再﹑外省督撫提鎭等官。所有應領傳敕坐敕。其給發之處。亦應立定限期。以防怠忽。應如所請。從之

○庚寅。諭兵部。賞給兵丁營運生息銀兩。原系特恩。期於永遠周給有資。若定以數月之限﹑卽行支賞。則生息無多。不能接續。將來恐有不能普徧之勢。著行知各省將軍﹑督﹑撫﹑副都統﹑提督等。見在不必定以賞給限期。俟營運丰裕之日。再行給與

○禮部議覆﹑正藍旗漢軍副都統劉汝霖條奏。漢軍子弟。宜學習淸書。請每旗各設義學一所。令該旗滿洲都統﹑會同漢軍都統。於滿洲閒散官﹑並筆帖式﹑或因公降革人員內。擇其精通淸文者。充補教習。於漢軍本旗內。揀選善射者一二人。教習弓箭。其教習人員。每月給與公費銀米。仍令該旗派章京一員﹑稽查課業。其肄業子弟。如有文理精通﹑願考繙譯者。不拘閒散。俱準赴吏部考取筆帖式。其文理粗通﹑弓箭可造者。聽其在本旗挑補領催兵丁。三年之內。教習勤謹者。將教習人員﹑分別議敍。應如所請。從之

○雲貴廣西總督鄂爾泰摺奏。臣曾祖圖捫﹑蒙恩入昭忠寺。得與祀典。竊念臣髙祖屯太。由汪欽地方﹑率領七村親族人等。效順歸誠。蒙太祖髙皇帝賞給全佐領。又一拜他拉布勒哈番。臣曾祖圖捫﹑於擒巢�刀諸役。屢著勤勞。及大淩河被圍。圖捫領兵﹑首先殺入敵陣。又力擊張理兵。奮勇陣亡。今旣叨列昭忠寺。牌位僅書佐領。伏乞將臣苗疆議敍之案。準予銷免。照臣職銜。賞給誥封。俾臣曾祖圖捫。得以贈官位列大臣之末。奉上諭。此奏朕實欣悅。俟朕恩命

○署廣東巡撫傅泰疏言﹑廣州府理猺同知朱振基﹑於前任連州知州任內。私置逆賊呂畱良牌位。設祠奉祀。連州學正王奇勛﹑勒令闔學生員。奔走趨奉。玆據連州生員陳錫等﹑合詞呈首。相應題參究治。得上�日﹑朱振基﹑王奇勛﹑俱革職拏問。其私置呂畱良牌位。奉祀情由。該督嚴審究擬具奏。連州生員陳錫等﹑深明大義。不爲邪說所惑。據實出首。以彰名教。著將今年該州應試完場之舉子。交與該學政﹑秉公遴選學問優通者四人。賞作舉人。送部一體會試。以示恩獎。如今科所取副榜內。有連州生監。亦準作舉人

○辛卯。正紅旗蒙古副都統馬起達﹑以老病乞休。允之

○壬辰。諭工部。直隸﹑山東﹑江南﹑查勘道路事宜。著行文三省督撫等。令動正項錢糧。乘此農隙之時。派委賢員。作速興工。務於明春雨水前告峻。朕仍遣員往查。其修過橋梁道路等項。著交與各該地方官。隨時修整。並令新舊交代。永著爲例

○癸巳。旌表河南武陟縣烈婦﹑王星妻李氏。拒姦不污。投繯殞命。給銀建坊。入祠致祭如例

○甲午。雲貴廣西總督鄂爾泰疏言﹑附近雲南之南掌國王島孫﹑向化天朝。輸誠納貢。備象二隻。蒲編金字表文一道。轉乞奏聞。情詞懇切。相應具題請上�日。得上�日﹑南掌國遠在西南徼外。從來未通職貢。今輸誠向化。甚屬可嘉。滇省起送來京之時。著沿途地方官﹑護送照看。應用夫馬食物。著從厚支給。以示朕加惠遠人之至意

○乙未。上詣恩佑寺行禮畢。回宮

○以故一等公誇岱子納穆圖﹑襲爵

○丙申。以原任國子監祭酒孫嘉淦﹑爲順天府府尹

○裁河南陜州甘棠驛驛丞缺。添設硤石驛驛丞一員。從河東總督田文鏡請也

○丁酉。添設四川雅州府同知一員。瀘定橋巡檢一員。裁烹壩驛驛丞一員。從升任四川布政使趙弘恩請也

○戊戌。孝慈髙皇后忌辰。遣官祭福陵

○己亥。調江蘇學政詹事府少詹事鄧鐘嶽﹑提督廣東學政。陜西學政加翰林院侍講銜朱曙蓀﹑提督山西學政。河南學政大理寺少卿於廣﹑提督雲南學政。浙江學政翰林院侍讀學士王蘭生﹑提督安徽學政。廣東學政翰林院侍講學士顧仔﹑提督浙江學政。以詹事府詹事張廷璐﹑提督江蘇學政。原任詹事府詹事王圖炳﹑提督陜西學政。翰林院編修吳應棻﹑提督河南學政。提督順天學政左春坊左庶子楊超曾﹑提督湖南學政。翰林院編修習寯﹑提督廣西學政。江南道禦史衛昌績俱仍畱任

○庚子。喀爾喀澤卜尊丹巴胡土克圖﹑遣使進九白年貢。宴賚如例

○辛丑。諭戶部。據奉天將軍多索禮奏稱﹑今歲盛京秋成大稔。禾稼瓜菜等項。俱獲丰收。米糧價賤。朕思米谷者﹑乃上天恩賜以養育萬民者也。若人人存心敬受天賜。隨時撙節。常畱有餘。崇儉去奢。謹身節用。則天心必垂默佑。雨暘時若。俾常享盈寧之福。若暴殄天物。輕棄五穀。不思稼穡之可寶。罔念農事之艱難。則必上干天怒。而水旱災祲之事﹑皆所不免。此從來天道人事之斷然不爽者奉天地方。百谷順成。已八年於玆矣。今歲收成又慶丰稔。谷價之賤。自昔罕聞。朕心深爲慰悅。感戴上天賜佑之恩。則本地官民人等。宜敬謹愛惜﹑以仰承天貺。向來奉天居民。有以米谷飼養豚豕之陋習。此卽暴殄天物之一端。已令地方官勸諭禁止。今不可因米谷饒余。復蹈前轍。積貯乃王政之要圖。民生之切務。奉天地气漧燥。不比南方潮濕之區。正當乘此丰收之時。以爲儲蓄之計。著該地方官員﹑通行曉諭。勸導所屬民人。若有谷之家。果能畱心積貯。至於谷多價賤﹑難於出糶者。著大臣官員等﹑卽行奏聞。朕當發官價糴買。或從海道運至京師。俾積谷之家﹑實獲利益。必不使有穀賤傷農之嘆也

○喀爾喀車臣汗冊卜登拜音珠爾﹑遣使進九白年貢。宴賚如例

大淸世宗敬天昌運建中表正文武英明寬仁信毅大孝至誠憲皇帝實錄卷之八十六

大淸世宗敬天昌運建中表正文武英明寬仁信毅大孝至誠憲皇帝實錄卷之八十七

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正七年。己酉。冬十月。壬寅朔。享太廟。上親詣行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○頒雍正八年時憲歷

○喀爾喀瓦齊賴巴圖土謝圖汗旺紮爾多爾濟﹑遣使進九白年貢。宴賚如例

○癸卯。以湖廣總督邁柱﹑兼理湖北巡撫印務

○免雲南南寧縣本年分水災額賦有差

○乙巳。吏部奏。本月初一日夜。文選司失火。延燒房屋十數間。所有檔案被毀。應將值宿書辦﹑交刑部嚴審。當月司官議處。臣等疎忽之咎。請敕部察議。其所毀檔案。於號件簿內查明。行文內外各衙門﹑將原案造冊送部。得上�日﹑吏部近來諸事肅淸。官吏人等亦無可作之獘。所失檔案。仍可於他處查取校對。胥役妄冀舞文弄法。事亦難行。該部堂官總理大綱。豈能時刻稽查。不必交部察議。當月司官﹑及值宿書辦﹑著交部照例歸結。嗣後各部院衙門存貯檔案之處。應委筆帖式等官﹑輪班值宿巡查。至內閣本章。及各衙門檔案。皆應於正本外﹑立一副本。另行收貯。如本章正本系紅字批發。副本則批墨筆存案。其他檔案副本。或另用鈐記以分別之。如此﹑不但於公事有益。且可杜姦胥猾吏隱藏攺換之獘。其如何詳悉定例之處。著大學士﹑步軍統領﹑會同九卿議奏。尋議﹑在京各衙門捲牘﹑收貯之所。應派筆帖式﹑輪班值宿巡查。各省督撫題奏事件。例有副本送通政司。嗣後應令一並送閣。俟奉上�日後。內閣將副本遵照紅本﹑用墨筆批錄。另貯皇史宬。其在京各部院覆奏本章。亦照此辦理。至部覆正本。向來兼寫淸漢。全錄案呈。不免稽遲時日。嗣後所辦副本﹑應無庸全錄案呈。只以漢字繕寫。又各部院一切檔案。應另立一冊。將全案備錄。印信鈐蓋。挨次編號。其存貯之所。亦酌派筆帖式值宿巡查。從之

○升貴州大定州爲大定府。攺威寧府爲威寧州。與平遠﹑黔西二州﹑畢節一縣﹑俱隸大定府管轄。移威寧之知府﹑通判﹑經歷﹑司獄﹑教授﹑駐大定。大定之知州﹑吏目﹑學正﹑駐威寧。從雲貴廣西總督鄂爾泰請也

○封敖漢臺吉固山額駙羅卜藏﹑爲輔國公

○丙午。上禦太和殿視朝。諸王及文武升轉各官謝恩

○總理陵寢事務領侍衛內大臣尙崇廙奏言﹑景陵聖徳神功碑亭﹑儀柱之右。產瑞芝一本於石上。長六七寸。光華煥發。實屬奇祥。得上�日﹑朕從來不言祥瑞。屢頒諭上�日﹑曉示臣民。惟是建立景陵聖徳神功碑。甫經勒石告成。而瑞芝卽產於碑亭之右。仰見上天特賜嘉祥。以表揚我皇考功徳之隆盛。朕心不勝慶慰

○丁未。怡親王﹑大學士﹑九卿﹑翰詹﹑科道等﹑遵上�日訊問曾靜。合詞公奏。將曾靜﹑張熙﹑照大逆不道律。卽行正法。上禦乾淸宮。召入諸臣等。並令李紱隨入。諭曰。今日諸臣﹑合詞請誅曾靜張熙。伊等大逆不道。實從古史冊所未有。以情罪論之。萬無可赦。但朕之不行誅戮者。實有隱衷。上年曾靜之徒張熙﹑詭名投書與嶽鐘琪。嶽鐘琪倉猝之間。忿怒驚惶。不及籌算。卽邀巡撫西琳﹑臬司碩色﹑坐於密室。將張熙嚴加根究。問其指使之人。張熙不肯供出眞實姓名。旋卽加以刑訊。而張熙甘死不吐。嶽鐘琪無可如何。越二三日。百計曲誘。許以同謀。迎聘伊師。與之盟神設誓。張熙始將姓名一一供出。彼時嶽鐘琪具奏前來。朕披覽之下。爲之動容。嶽鐘琪誠心爲國家發姦摘伏。假若朕身曾與人盟神設誓。則今日亦不得不委曲以期無負前言。朕洞鑑嶽鐘琪之心。若不視爲一體。實所不忍。況曾靜等僻處鄕村。爲流言所惑。其捏造謗言之人。實系阿其那塞思黑門下之凶徒太監等﹑因犯罪發遣廣西。心懷怨忿。造作惡語。一路流傳。今已得其確據。若非因曾靜之事。則謠言流布。朕何由聞知。爲之明白剖晰。俾家諭而戶曉耶。且從來國家之法。原以懲一儆百。如曾靜等之悖逆。諒宇宙內斷無第二人。卽後世亦可。斷其必無有與之比者。何必存懲一儆百之見。可以寬宥其罪。並非博寬大之名而廢法也。一切朕另有諭上�日

○又諭。前謝濟世在阿爾泰軍前。供出昔年參奏田文鏡﹑實出於李紱蔡珽之授意。朕令刑部訊問李紱蔡珽。今刑部將口供呈覽。其語仍復含糊。希圖掩飾。是以令爾等帶李紱進見。將蔡珽李紱始末。宣示爾等知之。朕在藩邸。懶於交接。人所共知。並不知蔡珽﹑李紱之姓名。因馬爾齊哈通曉醫理。常在府中行走。後補授淸江理事同知。朕問明於醫理之人。馬爾齊哈舉蔡珽以對。朕因令其來見。而蔡珽辭以職居學士。不便往來王府。且醫理粗淺。不能自信。朕聞其言。深爲嘉許。後年羹堯來京。力稱蔡珽﹑塞爾圖二人。才守識見。實超羣類。朕告以招之未來之故。年羹堯因見蔡珽面言。而蔡珽仍堅辭如前。朕是以更器重之。次年蔡珽補授四川巡撫。時朕扈從避暑熱河。蔡珽以身屬外官。遠行在卽。向年熙轉求欲到朕園中一見。朕相見時。蔡珽則極稱李紱才品操守。爲滿漢中所少。是時朕方知李紱之姓名也。朕禦極之初。延訪人才。以資治理。因起復李紱原官。旋授侍郎。又命辦理漕務。旋授爲廣西巡撫。伊具摺密奏黃國材收捐積獘。且稱黃國材廣通聲气。其子弟親戚﹑布滿朝列。今臣盡發其私。必謀傾害。朕諭以爾但公忠爲國。朕必加恩保護。豈料伊在朕前如此陳奏。而暗中則爲黃國材事事周全。其巧於欺妄如此。至署理直隸總督。徇私廢公。沽名邀譽。倉谷虧空﹑則代爲隱免。屬吏貪庸﹑則曲爲庇護。以致吏治廢弛。人心玩愒。又如塞思黑從西大通調回。朕令暫住保定。俟各省督撫提鎭回奏到日。再降諭上�日。未幾﹑李紱奏稱塞思黑患病。不數日奏報病故。而姦邪黨與﹑及庸愚無知之人。遂有朕授意於李紱﹑而戕害塞思黑之誣語。今李紱在此。試問朕曾有示意之處否乎。在塞思黑之罪。原無可赦之理。其從前之所以將伊暫畱保定者。蓋因阿其那﹑允禵﹑俱在京師。其事未曾﹑定案。而邪黨眾多。人心叵測。不得不畱意防範。豈料伊遂伏冥誅。而李紱並不將塞思黑自伏冥誅之處。明白於眾。以致啟匪黨之疑議。則李紱能辭其過乎。至田文鏡之在河南。公忠爲國。而李紱﹑蔡珽﹑以其參劾黃振國﹑汪諴等。遂極力陷害。朋比爲姦。指使謝濟世捏款誣參。欲令言臣挾制朕躬。必遂其私怨而後已。此風何可長也。李紱﹑蔡珽﹑著交刑部訊取確供。儻再支吾掩飾。卽加刑訊

○吏部議覆。雲貴廣西總督鄂爾泰疏言﹑貴州長壩地方。瘴癘難居。兵丁多致病亡。請將文武衙署營房。移建瑉球。仍於長壩﹑設百總一名。兵丁三十名。按季更番防守。令瑉球遊擊不時巡察。應如所請。從之

○添設八旗都統衙門左右二司。每旗於參領﹑副參領內。揀選二員。引見補授。掌管關防。從正紅旗滿洲副都統宗室鄂齊請也

○己酉。諭莊親王允祿等。騎射乃兵丁最緊要技藝。八旗大臣﹑與章京等。皆系率領兵丁出師行圍之人。理應親率各官操演騎射。嗣後遇平常較射之日。俱著學習騎射。若年逾五十五歲者﹑聽之。將朕此上�日﹑徧行曉諭

○吏部議覆。四川巡撫憲徳疏言﹑川省州縣。先因地廣人稀。政事簡少。將雙流等縣裁並。今生聚日繁。應復設縣治。照舊分理。成都府﹑復設雙流縣。崇寧縣。彭縣。綿州﹑復設彰明縣。羅江縣。重慶府﹑復設大足縣。璧山縣。定遠縣。夔州府﹑復設大寧縣。新寧縣。潼川州﹑復設安嶽縣。眉州﹑復設彭山縣。靑神縣。嘉定州﹑復設威寧縣。各設知縣一員。典史一員。其羅江驛驛丞﹑應請裁汰。驛務歸並知縣管理。至各縣教職﹑俱設訓導一員。以司學校。均應如所請。從之

○庚戌。諭內閣。大學士﹑尙書﹑侍郎﹑都禦史﹑副都禦史各大員。有子孫在京闈﹑及本省鄕試。未經中式。年二十以上者。著各舉文理通順﹑可以取中者一人。開送內閣請上�日。尋開列大學士蔣廷錫子蔣溥﹑吏部尙書嵇曾筠子嵇璜﹑都禦史唐執玉子唐少遊﹑吏部左侍郎史貽直子史奕簪﹑戶部右侍郎王廷揚子王鏐﹑禮部左侍郎錢以塏子錢鋈﹑禮部左侍郎鄂爾奇子鄂倫﹑兵部左侍郎楊汝穀子楊綏﹑刑部左侍郎繆沅子繆橒﹑工部右侍郎張大有子張鴻運﹑侍郎署理倉場事務塗天相子塗士炳﹑副都禦史謝王寵子謝升等具奏。得上�日﹑俱賜舉人。戶部侍郎劉聲芳子劉俊邦﹑因病未應鄕試。亦賜舉人。準一體會試

○諭翰詹科道等。自古朋黨之患。必至害於而家。凶於而國。而己身亦並受其毒。爾等多由科目出身。讀書明理。當以此爲切戒。務爲端人。爲正士。爲國家倚賴之大臣。不可誤入於小人之一途。蓋小人有小人之器局。識見小。才气亦小。恃其小忠。執其小信。行其小惠。縱有微長。適成其爲小人而巳。大人有大人之器局。識見大。才气大。大忠大義。大仁大智。凡所作爲。皆有關於國計民生。此等大人﹑實能公忠體國。並無沽名邀譽之心。而名譽自至。是以爲臣子者。凡事爲國起見。所成自大。若爲一身起見。則所成必小。甚至卑污苟且。夤緣請托。瞻徇情面。黨同伐異。流獘不可勝言。朕在藩邸四十餘年。於人情世態﹑無不洞悉。此等陋習﹑實所痛惡。朕於聖祖仁皇帝前。從無揣度意上

�日。探聽信息。及邀名沽譽之事。朕兄弟輩﹑則多蹈此轍。朕惟以禮處事。和而不流。一生心迹。仰邀皇考聖明洞鑑。可見天下之結黨營私者。徒自壞其心術品行耳。欲求纖毫之利益﹑不可得也。卽如康五瑞﹑本欲袒護李紱。而究不能掩其惡。李紱﹑蔡珽﹑本欲傾害田文鏡。而適以自害其身。豈不可爲眾人之炯戒哉。夫人才力各有不同。在朕之用人。實系因材器使。爾等安分循理。各盡職業。自然識見日開。閱歷日進。今日之小臣。卽他日大臣之器。何必存躁妄之心以自限也。至於閉門謝客﹑以示孤介。亦矯情之舉。如在京之大臣。外省之督撫。平日果不見一人。不聞一語。又何以周知人之賢否。事之利獘。爾等新進小臣。亦不必以師生同年往來相接爲諱。但當和衷共濟。勸勉箴規。以道義相砥礪。此則君子之朋。朕所望於爾等者也。蓋天地神明之所佑者誠。所惡者僞。果能去僞存誠。於處心積慮之間。爲朝廷。爲國家。爲社稷。爲蒼生。此卽爾等所以自爲其身家。不但己身榮顯。子孫亦必受其福矣。爾等將朕諭上�日。時時體認。淸夜自思。躬行實踐。朕言自必有驗。勉之勉之

○解廣東按察使樓儼任。以廣東鹽運使黃文煒﹑署廣東按察使司按察使

○直隸馬蘭口總兵官特恆﹑緣事革職。擢福建提標遊擊傅爲宿﹑爲直隸馬蘭口總兵官

○移雲南永善縣典史﹑駐烏蒙井底汛。從雲南巡撫沈廷正請也

○辛亥。琉球國中山王尙敬﹑遣陪臣毛鴻基等﹑表謝賜敕書蟒緞玉器恩。並貢方物。得上�日﹑琉球地處重洋之外。奉表修貢。遠涉風濤。朕心深爲軫念。是以從前降上�日。令將雍正四年該國王謝恩所貢儀物。準作雍正六年正貢。以示恩眷。今該國王以六年正貢之期。仍遵定制。遣使航海遠來。奉表進貢。情詞懇切。具見悃忱。著將六年進貢之物。準作八年正貢。若八年貢物。已經遣使起程。卽準作十年正貢。著行文該國王知之

○議敍四川官兵巢�刀撫歸徳番族軍功。原任京城北營參將宋可進等﹑各升銜加級紀錄有差。兵丁等﹑賞賚賜卹如例

○壬子。兩江總督範時繹。參奏原任戶部郎中王圖煒﹑縱容家人張象九﹑夾帶私鹽。王圖煒﹑及艸率審詳之道府知縣等。均應交部察議。得上�日﹑凡督撫大臣之考察屬官。惟公正無偏。賞當其功。罰當其過。則屬吏知感知畏。相率而奉其訓導。遵其約束。苟賞罰不當。不但過於寬縱。屬員生玩愒之心。卽過於嚴厲。屬員亦起藐忽之念。蓋以其賞罰不足憑。而寬嚴無定準也。朕思王圖煒﹑系世宦之家。奴僕眾多。豈能保其無一生事爲非者。儻王圖煒平日或系知情。或事發之後。將家人縱放藏匿。不令質訊。則當並治其罪。今張象九於未事之先。王圖煒早已責逐。有案可據。而範時繹乃稱刑訊之後攺供。是明系小人畏刑。三木之下。勉彊承認。未可爲信讞。況卽照張象九所攺之供。在王圖煒亦無通同作獘之處。何至將王圖煒﹑及審詳各官﹑一並參奏。範時繹之察吏如此。何以使屬員畏威而懷徳。奉令而承教乎。王圖煒﹑及審詳之道府知縣等官。俱不必交議

○癸丑。以直隸固關參將傅爲斗﹑署理河南河北總兵官印務

○甲寅。以兵部右侍郎胡煦﹑爲順天武鄕試正考官。太僕寺少卿魯國華﹑爲副考官

○陜西西安左翼滿洲副都統尼馬善﹑緣事降調。升直隸保定城守尉陸實﹑爲陜西西安左翼滿洲副都統

○命西安將軍常色禮﹑移駐涼州。以署川陜總督查郎阿﹑兼理西安將軍印務

○八旗王大臣等議覆﹑署副都統參領阿魯條奏。八旗漢軍餘丁。已立義學教訓。其滿洲蒙古旗分。亦請設立學捨。於每旗前鋒護軍領催馬甲內。擇二人爲師長。除大臣官員子弟。情願入官學義學讀漢書﹑及在家學習外。佐領下十二歲以上餘丁。俱令教訓淸文淸語。其蒙古旗分。並教以蒙古語。每甲喇派出或章京﹑或驍騎校一員。令其教導騎射。該旗大臣參領等﹑不時稽察。每年考試一次。分別勤惰。以示勸懲。應如所請。從之

○寧遠大將軍嶽鐘琪摺奏。噶爾丹策零。使臣特磊﹑於十月初五日。前至陶賴大阪斥堠。臣隨派理藩院員外黑色前往。於初六日。將來使特磊等十一人。帶至巴爾庫爾軍營。據特磊云。原解送羅卜藏丹津前來。行至伊爾布爾和邵地方。遇逃回蒙古三人。稱總督今帶兵二萬。從哈密一路前來。是以請示噶爾丹策零﹑將羅卜藏丹津。仍回伊裏。輕騎減從。賫摺前來等語臣以特磊之言。實難憑信。撥參將劉廷琰等。將特磊伴送至肅州。加謹防範。得上�日﹑著劉廷琰﹑伴送特磊赴京

○乙卯。雲貴廣西總督鄂爾泰題。廣西慶遠府忻城土知縣莫振國故。請以其子莫景隆承襲。下部知之

○丙辰。革喀爾喀紮薩克多羅郡王達瑪林多爾濟爵。以其違誤采買軍需駝只也

○丁巳。正黃旗蒙古副都統明白﹑緣事革職。升福陵總管王常﹑爲正黃旗蒙古副都統。署正黃旗護軍統領花色﹑爲正紅旗蒙古副都統。仍署護軍統領

○設立五城鋪司巡檢各一員

○戊午。加戶部郎中潘允敏﹑翰林院編修銜。提督陜西學政

○添設熱河迆東八溝地方通判一員。巡檢一員。從署直隸古北口提督魏經國請也

○己未。諭禮部。朝鮮國王﹑世篤恭順。虔修職貢。昔蒙世祖章皇帝軫念藩封。特頒敕諭。所有應進聖壽冬至元旦表儀。俱準於元旦並貢。以彰柔遠之至意。近見該國王於領受賞賚等事。皆特遣使臣賫表奏謝。朕念該國距京三千餘里。貢使往來。未免勞費。嗣後凡屬謝恩本章。俱著與三大節表﹑一同賫奏。不必特遣使臣。永著爲例。該部卽行文該國王知之

○又諭。雲貴廣西總督鄂爾泰﹑忠誠體國。經理苗疆。勛績懋著。伊曾祖圖捫﹑於開國時。奮勇陷陣。效命疆場。忠節炳然。垂光衍慶。積於其孫鄂爾泰﹑爲不世出之良臣。祖孫忠良。後先輝映。朕甚嘉焉。今鄂爾泰奏稱﹑曾祖圖捫﹑與祀昭忠寺。牌位列銜佐領。請將苗疆議敍之案。移賞曾祖﹑祖父誥封等語。著將鄂爾泰之曾祖﹑祖父﹑俱照總督加內大臣兵部尙書職銜。給與一品誥封。其昭忠寺牌位﹑攺書新贈之銜。入於大臣之列。鄂爾泰苗疆之案。仍著議敍

○庚申。諭理藩院。紫禁城內。蒙古王等﹑著照在京王例騎馬。貝勒﹑貝子﹑公等﹑年六十五歲以上者。亦著騎馬

○添設刑部左右現審司﹑滿漢郎中﹑員外﹑主事十二員。筆帖式十員。專理現審事件。從刑部額外侍郎牧可登請也

○辛酉。諭內閣。外省地方。常有緊要事件﹑及查拏要犯之處。間令王大臣等﹑密寄信與該督撫。此乃愼重機宜。俾地方大臣。易於辦理之意。該督撫接到密札。自應加意愼密。其有應行文於所屬﹑及轉行鄰省者。或仍用密札。加以印信。或密行文書。謹密知會。若有應遣人者。則遣的當人前往。於事務方有裨益。屢降諭上�日甚明。近聞外間接到密札。竟用文書照抄﹑轉行所屬。其移會鄰省者亦然。全無愼重防範之意。伊等旣爲督撫大臣。豈有見不及此之理。嗣後儻有將密上

�日寄信之事﹑顯然通行文書者。經朕聞知。定行從重議處

○又諭。雲貴廣西總督鄂爾泰﹑以雲南趙州白崖地方。平地忽湧甘泉二股摺奏。內外臣工。皆以滇省醴泉。歸美於朕。朕實不居也。夫君臣上下。本爲一體。設人君有乂安百姓之心。而其臣不能宣布徳意﹑以成善治。或上官有撫字羣黎之念。而其民不能感化﹑以成善俗。皆不足召天和而徵瑞應也。鄂爾泰以公忠之心。行撫綏之政。至誠所感。能使吏服其教。民懷其惠。所屬之境。康阜恬熙。而滇省官民。又實能率從鄂爾泰之訓導。風移俗易。和气致祥。是以數年之中。疊見慶雲醴泉之瑞。此蓋上天恩賜。以表著賢臣之善績也。昔張堪之麥秀兩岐。魯恭之蝗不入境。彼郡邑守令。有循良之化。尙足感召嘉祥。況節制三省。化民成俗者乎。又如範仲淹之治靑州。廣施惠政。溪澤忽湧醴泉。此皆載在典籍。信而有徵者。非朕褒揚鄂爾泰﹑爲創見之論也。凡督撫大臣。加惠一方。以致感格天心。賜以上瑞。此皆督撫之力。朕不敢以爲功。而任用之得人與否。則朕之責也。諸臣將慶雲醴泉之瑞歸功於朕。實於朕無涉。若謂朕能推心置腹﹑以信用鄂爾泰。使得盡展才猷。悉心教養。以成風俗之美。受上天之恩。此則朕所不辭者

○授貝子弘春妹﹑爲縣主。壻徳壽﹑爲多羅額駙

○工部議覆。倉場侍郎嶽爾岱疏言﹑北新﹑海運﹑南新﹑舊太﹑富新﹑興平﹑祿米等七倉。應建堆房三十三處。給原設看倉官兵居住。其太平萬安二倉。應建堆房八處。至原設看倉章京兵丁。應酌畱章京八員。兵丁八十八名。余俱撤回。其城上原設看倉官兵。已有看城官兵。可令巡邏。亦應撤回。俱應如所請。從之

○設立八旗前鋒統領護軍統領等公署。從署護軍統領花色請也

○壬戌。諭內閣。科場乃國家取士大典。關系甚重。數科以來。鄕會試主考同考。皆凜遵功令。屏除獘端。輿論毫無異議。朕亦屢加獎許。然又恐其久而生玩。故習復萌。未嘗不隨時訓誨。儆戒提撕也。今年順天鄕試榜發後。有人密奏闈中有頂替夾帶等獘。朕令諸生自行出首。今果有自首頂名者一人。夾帶者四人。此則外簾疎忽之咎。已降上�日將稽察官員。嚴加處分。又密奏今年場前。有房考一二人。與士子往來者。夫以科場久已肅淸之時。不應尙萌暗通聲气之想。凡科甲出身之官員。自知有衡文之分。便當遠避嫌疑。杜絕干謁。何至以交遊形迹。啟人議論之端。況士子應試之先。預懷鉆營幸進之念。此卽行止不端之人。一旦忝竊科名。豈能成有用之材。爲國家分猷宣力乎。爲房考者。又何爲收羅此等憸邪之輩。豈但不能得其相助之益。且必至敗己身之聲名。幹朝廷之憲典。亦愚甚矣。今歲外間𨿽有浮言。卻無實據。姑免深問。來春會場在卽。各省舉子。雲集京師。凡在京官員。有考官之責者。各宜預先儆惕。戒愼小心。防微杜漸。勿以小不檢點。被人指摘。致貽科甲之羞。況國法具在。朕不能曲爲寬假也。思之愼之

○甲子。諭內閣。朕夙夜孜孜。以吏治民風爲念。惟蘇松所屬。糧賦浩繁。民欠累積。官吏借此侵漁。姦徒肆其包攬。若不徹底淸查。則吏治難以整肅。民風無由淳厚。是以特命大臣﹑總理淸查之事。又遴選大員分查。州縣協理。令將官侵﹑吏蝕﹑民欠三項。明晰淸釐。不得絲毫朦混。又屢次降上�日。將蘇松等七府﹑太倉等五州﹑歷年帶徵地丁漕項錢糧。一槪暫停徵比。俟釐剔淸楚之後。再降諭上�日。並令該督撫徧行出示曉諭。是朕於淸查一案。已申示再四。可謂明白詳備矣。乃承命之員。奉行不善。其始以爲官侵無幾。遂將紳衿所欠帶徵之項。指爲官侵。以致姦胥蠹吏﹑借端挾詐。如松江候選州同朱榮椿者。積欠錢糧九百餘兩。而爲蠹書訛詐。亦至九百餘兩。此其明驗也。又聞不肖州縣。有以裏圖櫃書侵蝕之項。將來難於歸著。議令官戶富戶﹑分派攤賠者。又有將帶徵錢糧。加增火耗﹑以補官虧者。其說𨿽未足盡信。然人言籍籍。總理其事者﹑寧未聞之耶。此皆由於承命之員。不能深體朕心。而以徵比爲淸查之誤也。設朕欲藉此爲催徵錢糧之計。從前又何以降上�日停徵乎。其有自願完納。仍令地方官收受者。緣浙江總督李衛﹑來京陛見時。奏稱江南舊欠錢糧。自奉諭停徵之後。凡有願完者。州縣官恐涉先侵後吐之嫌。槪不收受。於民情頗有未便等語。朕以民間凡有隱匿錢糧。尙準其自首。豈有願完舊欠﹑而不準其輸納之理。是以諭令戶部﹑行文該總理淸查大員知之。乃不意奉行者。遂借此爲由。將停徵之項。槪行催徵。名曰勸輸。差役追呼。甚於嚴比近見各員所奏。有稱已完一百餘萬者。有稱旬餘之內﹑州縣完三萬餘兩者。而溫而遜奏云。此番淸查。首在勸其完納。不徒在於造冊。又聞朱鴻緒告人云。鎭江一府舊欠。二年內必令其全完。是各員俱以完納錢糧爲重。而以淸查官侵﹑吏蝕﹑民欠﹑置之度外矣。與朕上�日不大相逕庭乎。著將未完積欠。槪行停徵。其中或有官吏侵蝕。今自首完納贖罪者。聽其交庫外。其餘民欠。卽有情願交納者。亦不準收受。該總理之員。務令分查協理各員。恪遵前上�日。將官侵﹑吏蝕﹑民欠﹑分別淸釐。無得絲毫朦混。儻仍有私行徵納。及將民欠內之官戶富戶﹑掩蓋官吏侵蝕者。該督撫﹑及總理大臣。卽行指參。從重治罪。儻隱徇不舉。或失於覺察。經朕訪聞。定將該督撫等﹑一並交部嚴加議處。又聞分查之員。令各欠戶自行首報。夫前上�日之準令自首者。乃侵蝕錢糧之官吏。此等侵蝕之人。本有應得之罪。朕不忍其盡罹國典。是以令其據實自首。則從寬免其治罪。至於歷年積欠。前已分年帶徵。今又一槪停徵。伊等又有何罪﹑而令其自首乎。總之各員不知朕澄淸吏治﹑惠養小民之心。而惟以錢糧爲重。朝廷之徳意。不能宣究於下。司其事者。寧無愧乎。諭到。著督撫﹑布政使﹑卽刊刻頒發所屬。凡遠鄕僻壤。悉行張掛。使官吏紳衿軍民人等﹑咸知朕意

○吏部議覆﹑給事中奚徳愼條奏。八旗文移稿案。向由管檔領催繕寫。伊等多系兵丁出身。於滿漢文理﹑不能通曉。不無艸率舛錯之處。請嗣後八旗監生﹑生員﹑官學生內。有通曉滿漢文理。情願在參領處﹑效力行走者。令該都統等﹑按旗揀選。滿洲﹑每參領下酌派二員。蒙古﹑漢軍﹑每參領下酌派一員。授爲貼寫筆帖式。辦理一切檔案事件。五年期滿。該旗咨送吏部。考試繙譯。取中後﹑以部院衙門筆帖式補用。應如所請。從之

○乙丑。諭內閣。記載之失實。人多忽而不知覺察。朕侍皇考聖祖仁皇帝數十年。時時祗聆聖訓。今觀臣工記載者。舛錯疎漏之處甚多。朕嗣統以來。元年二年。內閣面奉之上�日。書寫時﹑動輒訛舛。自張廷玉爲大學士。聽朕諭上�日。悉能記憶。繕錄呈覽。與朕言相符。蓋記載一事。良非易易。毫釐千里之差。不可不愼。是以諸臣欲記朕諭者。朕皆令繕寫進呈之後。方許存稿。恐其失實以傳訛也。朕因科甲積習。有關世道人心。屢進翰詹科道諸臣﹑而面諭之。旋令翰詹等百餘員。記錄所聞。繕摺以進。朕一一披覽。則人人各殊。有與諭上�日全不相符者。有數語偶合﹑而記憶不全者。又有詞句鄙俚。意義蒙晦者。以一日同奉之諭上�日。而至於百其人者百其說。不亦舛謬之甚乎。其中若有能文之士。私自存錄。傳流於後。遂以爲朕當日之訓上�日固然也。其貽誤不淺矣。朕觀前史所載。未可全信。每滋後人之口實。如漢文帝見賈誼。問以鬼神。至夜半前席一事。李商隱則爲詩譏之曰。可憐夜半虛前席。不問蒼生問鬼神。夫賈誼入見時。文帝方受釐坐宣室。因感鬼神之事而問之。此固非問蒼生時也。如欲問蒼生之事。隨時可以召對。又何必夜半哉。至於坐久前席。亦尋常事耳。且文帝﹑漢之賢主也。恭儉仁厚。移風易俗。閱歷世務深矣。視賈誼之疎狂少年。才識相去。何啻什伯。蓋知其不足與問蒼生。故姑問鬼神耳。賈誼經濟。具見治安策中。不獨論當世之務。迂闊難行。其於堯舜之治道。亦未窺見本原也。賈誼之策。僅托諸空言。文帝之功。已見諸實事。文帝豈棄才之主哉。而王勃又謂屈賈誼於長沙。非無聖主。竄梁鴻於海曲。豈乏明時。朕以爲屈賈誼於長沙。必須聖主。竄梁鴻於海曲。正待明時。鴻之詭激。自棄於肅宗之朝。誼之狂疎。未足以佐文帝之治。安得以是爲二君譏議哉。孔子嘗言爲君難。卽此可見。設有一夫私議。妄自記載。非惟庸主無由剖析。𨿽明哲之君。亦何從聞見而正其是非。其流傳失實。受誣於後世者。不知凡幾矣。孟子曰。盡信書。則不如無書。誠以記載未可盡憑。而欲杜好議論者之口也。人情厭常喜新。稗官野乘。好事者流。無端撰成一說。娓娓動聽。按之皆子虛烏有。此其荒唐誕幻。無足論者。若夫記言記事。國之大典。將以徵信後世。烏可或忽。今乃新承提命。而記錄多舛。尙足當載筆纘言之任而無忝乎。用是薈萃翰詹諸臣奏摺。細加揀汰。其與朕之諭上�日﹑間有符合者。采摭聯綴。融會成篇。付諸剞劂。人賜一帙。俾各朝夕觀省。是訓是行。以袪科甲之積習。並知記載失實之非。庶乎憬然惕然。歷久而勿忘也夫

○諭科甲出身官員等。國家設科取士。原欲得讀書明理之人。列於庶位。俾皆公忠體國。實心任事。於國計民生。均有裨益。此科甲之所以可重也。乃科甲出身之人。不思秉公持正﹑以報國恩。相率而趨於植黨營私之習。夤緣請托。朋比袒護。以至顚倒是非。排陷報復。無所不爲。風俗人心之害。莫過於此。朕禦極以來。多有人論科甲中人不可信。朕於爾等科甲諸臣。推心置腹。期待甚厚。以爲用人者﹑若捨爾等讀書之人。則將以何等人爲可用。然使爾等積習相沿。惟以黨護師生同年爲事。夤緣朋比。貽害於人心風俗。將使爲君上者。𨿽欲用科甲之人而有所不可。則科甲諸臣。抑何自暴自棄。貽笑於天下以至此也。朕早夜孜孜。欲使萬民各得其所。措天下於久安長治。何事不加整頓釐飭。務令秩然就理。豈容爾等科甲中黨援積習。爲世道生民之害。而不望其翕然丕變乎。夫以科甲流品相誇尙。其風自唐宋以來卽有之。至前明而流獘已極。不知讀聖賢之書。惟以致君澤民爲貴。不在科甲之名也。古之臯夔稷契。誰爲科目乎。科目中人。遇不從科目出身者。卽鄙薄而非笑之。不知彼之非笑科目者更甚。此如江浙人譏山陜爲粗魯。山陜人亦誚江浙爲懦弱。何關人品之輕重乎。國家用人行政。惟貴至公。有人因科目而營私黨護。卽有非科目之人。偏受其害。如黜陟之際。不肖者或以科目之黨援而升擢。必有賢才因而屈抑矣。賞罰之間。有罪者或以科目之黨援而幸免。必有無辜因而冤濫矣。科甲之習。一日不革。則天下之公理。一日不著。爾等當豁然醒悟。庶可使歷代相沿之獘習。廓然頓除也。且爾等亦思朕之不惜煩勞。諄諄誥誡。必欲爾等覺悟攺易者。豈惟上爲國而下爲民乎。蓋以爾等品行之邪正於此分。爾等名節之成敗於此判。而爾等切身之利害。更卽於此而辧。若使請托公行。毫無顧忌。則地方官員﹑皆得任意作姦。戕虐百姓。罹其害者。非爾之至親族屬。卽爾之鄕黨鄰里。爾亦何所利焉。況爾等以黨援袒護爲利者。不過圖一時門庭之烜赫而已。獨不思身後子孫能必其世世常爲科甲乎一朝失勢。則爾等子孫。不卽轉受科目之欺陵傾陷乎。目前之利甚小。日後之患害甚大朕爲爾等計之熟矣。爾等乃不自猛省乎。朕非禁絕爾等師生之分誼。欲其不相往來也。誠使師生同年。平時互相規勸。勗以道義。勵以公忠。各爲國家分猷宣力。𨿽日相親近奚害焉。且爾等素以師生之誼。情同父子。則爲父兄者。自當教子弟以正。豈可使之夤緣請托﹑而不知恥乎。爲子弟者。自當事父兄以禮。豈可與之夤緣請托﹑而不知非乎。從來請托營求。甚屬無益。如州縣選得地方。有求部院大臣。作書囑托上司者。在公正大臣。自必不應。設或應其所請而致書。彼督撫大吏。遂肯徇情曲庇乎。徒使其人恃有奧援之請托。遂至放佚怠惰。不自檢束。以極於貪污狼藉。難免督撫之參劾。彼請托者﹑能挽救之乎。不如無所請托。其有才有守者。不患無以自見。卽中材之人。亦以胸無倚仗。皆警勉砥礪。不敢爲非。而得以自全。然則科目中人。爲其子弟親屬﹑鉆營請托者。亦愚之至矣。朕之訓誨開導。至再至三。亦似爲從古君臣之際。所最罕得之遭逢。爾等皆讀書明理之人。果能深體朕懷。服膺朕訓。幡然洗心滌慮。盡攺其積習。有何不能辦理之事。百僚師師。和衷共濟。何患政治不臻上理乎。且人無不可攺之過。亦無不可化之气質。孔子云。𨿽愚必明。𨿽柔必彊。惟在其人自勵耳。爾等聽朕訓上�日。不但貴於心悅誠服。要在身體力行。不可一時面從。過後輒忘。須時時警惕。常若在朕前親受提撕。方不虛朕諄切訓誨之至意也。爾等翰林。自以文章爲職業。但須爲經世之文。華國之文。一切風雲月露之詞。何所用之。若旣攺官。則各有當盡之政務。人之心思才力。難以兼營。不可自負文人。荒其職守。蓋文章政治。理本相通。事無旁貸。急所當務。方爲盡職。至於賦詩飲酒。自附於晉人風流。此種惡習。所當深戒而痛絕者也。翰林科道。乃國家所賴以轉移風化之人。朕所以屬望爾等者﹑甚爲切至。朕觀初次訓誨時。爾等領會者。數十人中﹑數人而已。二三次覺領會者過半。今則不能領會者﹑大約不過四五人。誠知朕所以再三訓諭。不惜煩勞者。實爲國計民生之休戚。實爲人心風俗之安危。實爲爾等身家子孫之利害。爾等各有天良。自應人人覺悟感奮。翕然丕變。盡去其黨援朋比之積習。爲朝廷殫竭忠誠。秉公持正。辦理庶務。將見君臣上下。一徳一心。治道自此而日隆。世風自此而日厚。我國家億萬年長享昇平。爾等子孫亦世蒙其福。如此而謂科目之取士。固足重也。豈不美歟。爾等共勉之

○朝鮮國王李昑﹑遣陪臣李增等。賫表恭謝。加賞﹑及賜祭恩。並貢方物。下部知之

○丁卯。吏部議覆監察禦史劉吳龍條奏。吏部稽俸廳所管事件。向令各司帶管。實無專責。查吏部四司。惟稽勛﹑驗封二司。事務稍簡。請將稽俸廳﹑歸並稽勛司管理。至八旗承襲事件。向例由吏部滿司官﹑按旗辦理。儻該員或奉差委。勢必久需時日。請歸驗封司辦理。應如所請。從之

○戊辰。諭內閣。數年以來。怡親王﹑及內外大臣中數人。協贊朕躬。忠誠宣猷。爲國家辦理政務。勤愼奉職。甚屬可嘉。怡親王之儀仗﹑著增一倍。大學士張廷玉﹑著加少保。大學士蔣廷錫﹑加太子太傅。刑部尙書勵廷儀﹑加太子少傅。靖邊大將軍公傅爾丹﹑寧遠大將軍公嶽鐘琪﹑雲貴廣西總督鄂爾泰﹑俱加少保。河東總督田文鏡﹑加太子太保。浙江總督李衛﹑吏部尙書查郎阿﹑寧夏將軍席伯﹑俱加太子少保

○禮部議覆監察禦史髙山條奏。直省鄕試。各房分經校捲之時。其佳捲多者。應盡數呈薦。不得以本房額滿。屈抑英才。其實無佳捲者。不得濫取充額。主考官統閱通場之捲。拔其尢者。分經取中後。將呈薦佳捲多者。分給少者之房。會試亦照此例。應如所請。從之

○己巳。諭理藩院。嗣後每歲換班來京之王﹑貝勒﹑貝子﹑公﹑臺吉等。俱令按班行走。萬壽令節。不必來京。其喀喇沁﹑土默特﹑離此甚近。往來行走之處。令其自便

○庚午。萬壽節。停止朝賀筵宴

○遣官祭福陵﹑昭陵﹑昭西陵﹑孝陵﹑孝東陵﹑景陵

○遣官祭眞武﹑東嶽﹑城隍之神

大淸世宗敬天昌運建中表正文武英明寬仁信毅大孝至誠憲皇帝實錄卷之八十七

大淸世宗敬天昌運建中表正文武英明寬仁信毅大孝至誠憲皇帝實錄卷之八十八

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正七年。己酉。十一月。辛未朔

○癸酉。冬至。祀天於圜丘。上親詣行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○諭滿漢文武大臣今日冬至。祀天於圜丘天气晴明和藹迥異平時朕禦極以來時時默禱。凡遇壇廟祭祀典禮所關。皆求上天賜以晴和天气。而齋戒之日。朕必虔誠敬謹。以爲昭格之本。不敢絲毫怠忽。乃數年之中。蒙上天鑑察朕心。每逢祭祀典禮或先期風雨。或過後陰寒。而本日行禮之時。必晴霽暄和。此萬耳萬目所觀瞻。歷歷不爽者。天道至公。惟佑善人。一念善。天錫之福。一念不善。天降之災。且天道至近時刻照臨於前後左右。帝王有帝王之天。臣工有臣工之天。卽匹夫匹婦﹑亦有匹夫匹婦之天。舉首卽是。動念卽是。不以貴賤殊。亦無須臾離也。善惡之報。全視乎其人之自取。卽如播種者。種稷生稷。種黍生黍。又如擊器者。擊金則爲金聲。擊石則爲石聲。此一定之理。無可疑者。然其善惡之分又必視乎其心之公私所謂私者。不但徇情枉法﹑婪贓受賄﹑然後謂之私。有沽名邀譽之念。亦是私。有計較利害之念。亦是私。有迎合君上之念。亦是私。必將毀譽得失﹑全不計及。只一念順理而行。以俟天命。此乃所謂誠也。然必敬而後能誠。古之聖賢。以主敬爲本。惟其主敬。是以念玆在玆。不愧屋漏。無慚衾影。處處可以對天。則不善之念。何自而萌乎。旣無不善之念。則是一身之中。方寸之內。有獲福之基。無招禍之理。焉有不荷神明之默佑﹑而順適暢遂者乎。爾諸臣試遵朕言而行。自然覺悟。自有效驗也。總之爲君爲臣之道。只有敬天勤民二端。而用人行政﹑卽在敬天勤民之內。爾等每當頒祿受賞之際。咸感激朕恩。不知朕之所以自奉。與逮及大小臣工者。皆百姓之脂膏也。君若臣共受百姓之奉養。而於教民養民之道。漠不關心。聽其失所。淸夜捫心。何以自安。尙云可以對天地而無慚乎。吾君臣當共勉之

○停止次日朝賀

○升浙江按察使方覲﹑爲陜西西安布政使司布政使。調江南安徽按察使劉楠﹑爲浙江按察使司按察使。升江南江蘇糧道馮景夏﹑爲安徽按察使司按察使。仍畱糧道任。管理淸查錢糧事務。以太僕寺少卿魯國華﹑暫署江南安徽按察使司按察使

○甲戌。諭內閣。朕思治河之道。惟有使黃水暢流。無所壅滯。則永慶安瀾。然欲黃水無所壅滯。必須保固髙家堰堤工。使淸水力能敵黃。且以助其暢流之勢。則河工永遠無慮。從前齊蘇勒﹑𨿽將石工稍加幫修。而朕以爲不若多費帑金﹑於堤工險要之所。及單薄之處。俱加修石工。務令堅固髙厚。以爲久遠之計。前孔敏珣陛見時。朕以此諭之。伊亦深以爲然。可見髙堰堤工。乃必應加增修理者也。著發戶部帑銀一百萬兩。交與孔毓珣﹑尹繼善﹑籌畫相度。有應豫備物料之處。卽於歲內采買。早爲豫備。再著汪漋﹑對琳﹑張坦麟﹑吳昌祚﹑前往淮上。協同河臣等。悉心辦理

○貴州巡撫張廣泗﹑進呈黔省瑞谷。得上�日。朕從來不言祥瑞。是以從前降上�日。自雍正五年以後。各省所產嘉禾。俱停進獻。今據貴州巡撫張廣泗奏稱﹑新辟苗疆。風雨應時。歲登大有。所產稻穀粟米之屬。自一莖兩穗﹑至十五六穗不等。稻穀每穗四五百粒﹑至七百粒之多。粟米每穗長至二尺有奇。特將瑞谷呈覽。並繪圖附進。朕覽各種瑞谷。碩大堅好。迥異尋常。又據廣西巡撫金鉷摺奏﹑粵西通省丰收。十分者十之九。九分者十之一。谷價每石自二錢以至三錢二三分。乃粵西未有之事。朕思古州等處苗蠻。界在黔粵之閒。自古未通聲教。其種類互相讎殺。艸菅人命。又常越境擾害鄰近之居民。劫奪往來之商客。以致數省通衢。行旅阻滯。迂道然後得達。而內地犯法之匪類。又往往逃竄藏匿其中。此實地方之患。不得不爲經理者。今總督鄂爾泰﹑籌畫周至。調度有方。巡撫張廣泗﹑敬謹奉行。殫心奮力。地方寧謐。和气致祥。感召天和。黔粵二省。歲登大稔。而黔省磽瘠之區。苗夷新辟之地。又蒙天賜瑞谷。顯示嘉徵。以表封疆大臣之善績。朕心實爲慶幸。若歸美於朕。朕不居也。著將張廣泗所進瑞谷圖。交與武英殿繪畫刊刻。頒賜各省督撫。俾觀覽之。共知勉勵

○議政王大臣等遵上�日議覆。噶斯地方。爲準噶爾通靑海西藏之要口。理應撥兵駐守。其辦理軍需。已奉上�日派張廷棟﹑葛森﹑鼐滿岱﹑傅寧等。今酌定軍營事宜。恭候欽定。一﹑派撥官兵。京城八旗﹑挑選兵二百名。派前鋒參領﹑護軍參領﹑前鋒侍衛﹑副護軍參領﹑護軍校等。共二十四員管領。歸化城﹑挑選兵三百名。派參領﹑佐領﹑護軍校﹑驍騎校等。共十員管領。科爾沁等四十三旗﹑挑選兵一千名。派臺吉﹑都統﹑副都統﹑參領﹑佐領﹑驍騎校等管領。靑海等三十旗﹑挑選兵一千五百名。派臺吉﹑官員等管領。其分別支給跟役口糧﹑馬匹﹑器械﹑賞賚﹑糧餉等項。悉照北路大兵之例。一﹑官兵起程日期。京城八旗兵﹑明年正月起程。歸化城兵﹑三月起程。科爾沁靑海等旗兵﹑酌量明年靑艸發生時﹑沿途遊牧前往。一﹑柴旦木至嘉峪關。中間應設臺站。以便遞送文書。一﹑噶斯地方狹小。可駐兵百名。余俱在柴旦木駐牧。柴旦木之西。爲得布特裏。應駐兵六百名。又西爲察罕烏蘇。應駐兵四百名。二處皆有水艸牧放。更覺聲援聯絡矣。從之

○兵部議覆。雲貴廣西總督鄂爾泰疏言﹑廣西右江鎭。向設左右二營。左營遊擊﹑守備﹑同總兵駐札皈樂。右營遊擊﹑駐札百色。右營守備﹑駐札泗城府治。查皈樂形勢低窪。微有煙瘴。兼非適中扼要之區。百色地方。人煙稠密。實黔滇之門戶。請將右江鎭總兵官﹑及左營遊擊弁兵等﹑移駐百色。畱左營守備一員。把總一員。兵一百五十名。駐皈樂。右營守備﹑亦撤回百色。移右營遊擊﹑帶千把總各一員。撥原防百色汛兵一百名。合泗城舊設兵二百七十八名。駐泗城府治。均應如所請。從之

○乙亥。升山西按察使葛森﹑爲陜西甘肅布政使司布政使。辦理噶斯軍需。甘肅布政使孔毓璞﹑仍畱原任。升巡察山西兵科給事中宋筠﹑爲山西按察使司按察使

○丙子。諭內閣。前因北路軍需。須用駱駝鞍屜。諭令山西地方制辦。聞該省民人。凡有羊毛繩料之家。各出所有。赴官領價。工匠亦一時爭先應募。共計二十餘萬件之物料工作。不勞而集於月餘之內。此皆該省大吏﹑平日善於訓導民人。其制辦器物。雇募人工。又照數給與價值。而該省民人。又懷尊君親上﹑急公趨事之心。是以備辦軍需。羣情歡躍。克期告竣。甚屬可嘉。巡撫石麟﹑布政使蔣泂﹑著交部議敍。凡委派辦理之員。亦著議敍。再將該省辛亥年額徵地丁銀﹑蠲免二十萬兩。於辦理鞍屜之各州縣。按畝均派。使小民共沾實惠。以示朕恩獎官民之至意

○怡親王允祥﹑奏辭增加儀仗。得上�日。數年以來。朕於怡親王有加恩議敍者。王多再三奏辭。情詞懇切。朕勉從所請者有之。王忠誠敬愼。輔弼朕躬。爲國家宣猷效效之處甚多。昨朕降上�日加恩於內外公勤任事之大臣數人。因念王之勛勤。較之諸臣爲最。若不錫以獎功之典。朕心實有未安。是以增加儀仗一倍。以表觀瞻。稍示朕嘉予賢王之意。在王領受。並非越等逾分之事。已頒諭上�日。不必固辭

○以兵部尙書路振揚﹑爲鑾儀衛鑾儀使。升湖北巡撫署陜西肅州總兵官馬會伯﹑爲兵部尙書。仍辦理軍需﹑兼管肅州總兵印務

○升山東布政使費金吾﹑爲湖北巡撫

○丁丑。議政王大臣等遵上�日議奏。京口﹑福州﹑廣州三處﹑漢軍將軍標下。設有綠旗官弁。原以彈壓地方。應援全省。今綠旗兵丁﹑僅供使令。從不差操。又據浙江總督李衛條奏﹑鎭江重地。宜添兵防守。應請行令京口將軍﹑於左右兩營內﹑撥兵三百二十名。歸入鎭江城守營。分派巡防。其京口﹑福州﹑廣州將軍標下綠旗兵丁。俱令照額募補。不得私自役使。得上�日。當日各省設立漢軍駐防。因人數不敷。是以添設綠旗兵丁。令該將軍管轄。今漢軍生齒日繁。駐防之餘丁。日漸蕃衍。足供差操之用。嗣後將軍標下綠旗兵缺出。卽將漢軍餘丁頂補。仍食綠旗糧餉。但綠旗兵丁內。有祖父食糧年久者。其缺旣令漢軍頂補。則伊等子弟﹑不得食糧。未免衣食無資。著於本省督撫提鎭標下﹑並同城附近營汛內。有開除名糧。卽將此等之人充補

○戶部議覆。翰林院編修吳應棻條奏。州縣民壯。多寡不一。多者五十名。少者三十名。因各省司道府廳等官﹑每於州縣壯丁內﹑派撥爲隨身健丁。以致衝繁之地。不敷差遣。嗣後請將衝要州縣之民壯。停其派撥。其簡僻之處。照舊派撥。應如所請。從之

○攺江南漕標徐州營副將一員。守備二員。千總二員。把總四員。兼轄蕭營守備一員。把總一員。兵一千名。宿遷營遊擊一員。守備一員。千總二員。把總四員。兵六百九十三名。歸江南河標管轄。從署江南河道總督尹繼善請也

○盛京刑部侍郎兼署奉天府府尹王朝恩疏報。遼陽海城等八州縣﹑開墾雍正六年分田地二百五十頃有奇。下部知之

○戊寅。諭內閣。從來開國之初。必有從龍之佐。或辟疆拓土。茂建崇勛。或陷陣衝鋒。捐軀殉節。至於承平之後。伐叛討逆。其抒誠宣力之臣。壯猷忠節。並足以垂光竹帛。流譽無窮。爲人上者。無不存篤念忠勛之心。於本身厚加贈卹。尢切望其子孫克紹前徽。永受優待功臣之澤。爲之子孫者。自當謹守家風。努力奮志。砥礪廉隅。世世爲國家有用之材。以繼述先烈。卽或貧窶不能自振。國家自必加以恩澤。周卹其身家。而不至於困苦無依也。乃功臣之後。往往有不肖子孫﹑自甘敗類。或謀私結黨。欺君誤國。或貪贓壞法。虧空國帑。陷身刑辟。以致發遣遠邊。妻子入辛者庫。在國家之法。𨿽宗室懿親﹑亦不能曲爲寬宥。豈能於忠節之子孫﹑別開寬假之路乎。此等之人。不念先人之心迹。以致深負國恩。非惟不忠。更兼不孝。其祖父有知。亦應深惡而痛絕之。且國家遇此等人。寬之以恩。則法有所不伸。置之於法。則情有所不忍。爲君者﹑實處兩難之地。其人之罪。尙可言乎。然伊等忍於負國。而並忘其先人。朕豈忍不念舊勛﹑而不推恩及其後裔。上年降上

�日﹑令各旗將功臣之子孫內。有犯法問罪。及虧空拖欠者。一一查出具奏。今年各該旗陸續查奏前來。朕詳加披覽。斟酌情罪。或其中勛節之後。嫡派止此一二人者。如施世驊等﹑共六十二員。名下應追未完銀共五十四萬六百九十五兩。金五百兩。米一千七百二十一石。此各項錢糧。俱系國家公帑。非朕所得私自用恩豁免者。著將內庫銀兩。照數撥補。代爲伊等完項。其或擬以充發監候。及妻子家屬入辛者庫等罪者。槪行寬釋。凡此邀恩宥貸之人。皆當捫心自愧。刻骨銘肌。並勉其子弟。遷善達辜。毋或仍蹈故轍。儻有過犯。豈能再邀幸免。凡屬忠節之子孫﹑皆當以此爲戒。共加奮勉。儻因此次格外之恩。或生玩法之念。是朕之加恩。不能勸人爲善。轉至導人爲非矣。豈不重負朕念舊褒忠之至意乎。凡此寬宥人等﹑儻有貧乏不能自給者。準其於該都統處具呈。俟該都統奏聞。朕當另加恩卹﹑以存養之

○裁四川打箭鑪﹑沈村二驛﹑驛丞各一員。其驛務﹑就近歸並雅州府同知﹑及瀘定橋巡檢管理。從四川巡撫憲徳請也

○己卯。諭內閣。管理阿爾泰臺站內大臣克什圖﹑寧夏將軍席伯﹑俱系軍前效力﹑勞績茂著之人。著各賞給拜他喇布勒哈番世職

○戶部等衙門議覆。原任湖南巡撫王國棟疏言﹑嶽州府屬之澧州﹑距府遼遠。請升爲直隸州。將安鄕﹑石門﹑慈利三縣﹑並將九溪﹑永定二衛﹑攺爲一縣﹑俱歸澧州管轄。其新設縣治。請於永定衛原駐之裴家河地方建立衙署。應設知縣﹑典史﹑教諭﹑訓導各一員。縣學取進童生十五名。九溪衛舊治。應設巡檢一員。稽查姦匪。至二衛守備。俱請裁缺。均應如所請。從之。尋定新設縣曰安福

○壬午。衍聖公孔傳鐸﹑奏請捐貲建立聖廟碑亭。得上�日。衍聖公孔傳鐸來京。朕本欲召見。面降諭上

�日。因伊步履艱難。不能進見。特命大學士傳上�日慰問。頒賜食饌。以示眷懷。其應建碑亭二座。著欽差畱保等﹑動支正項錢糧。鳩工興造。孔傳鐸所請捐貲之

處。不必行

○癸未。聖祖仁皇帝忌辰遣官祭景陵

○甲申。調福建福州左翼副都統髙峋回京。升廣東惠州副將鄂鼐﹑爲福建福州左翼副都統

○乙酉。諭內閣。原任都統馬齊﹑昔年徵巢�刀吳逆時。著有勞績。伊子常賚﹑在外任居官。尙無貪贓款迹祗因與石禮哈﹑阿克惇官達等朋謀排擠楊文乾又在朕前奏事不實。以致罹於重譴。今朕念伊父之功將伊免罪釋放。另有降上�日錄用之處

○定滿漢科道品級。六科給事中﹑俱爲正五品。各道禦史﹑滿洲﹑例由員外郎升授﹑漢軍﹑例由郎中升授﹑俱爲正五品。漢禦史﹑由內閣侍讀﹑翰林院編修﹑檢討﹑各部郎中﹑員外郎補授者﹑爲正五品。由主事﹑中行評博﹑行取知縣補授者。爲正六品

○賜朝鮮國陪臣李增等宴﹑賞賚如例

○丙戌。諭內閣。私販硝黃。禁約甚嚴。聞湖廣永順之耶裏等處。與川省連界地方。素產焰硝。土人以煎熬爲業。外省小販。多以布鹽雜物﹑零星換易。運至梅樹地方分發。而私販者﹑卽於此處雇船裝載。分往各處發賣。以致附近之苗人。得以偸買。私制火藥。此皆州縣有司疎忽怠玩之故。著四川湖廣該督撫等﹑轉飭該地方官。嚴行查禁。儻有犯者。按律治罪。若地方官仍玩忽疎縱。著卽題參議處

○命甘肅布政使孔毓璞﹑前往甘涼一帶地方。就近辦理軍需

○調山東按察使公元來京。升山東鹽法道唐綏祖﹑爲山東按察使司按察使

○丁亥。諭內閣。前據靖邊大將軍傅爾丹摺奏。統領北路大兵出口。已到阿爾泰駐札。所過沙磧地方。從來無水艸之處。今歲靑艸暢茂。淸泉湧溢。士馬飽騰。且冬月天气﹑和暖晴明。眾心無不歡忭。又口外料理臺站之內大臣克什圖來京。所奏相同。又據寧遠大將軍嶽鐘琪摺奏。統領西路大兵出口。已到巴爾庫駐札。所過沙磧地方。水艸並無缺乏。道途坦適。天气晴和。軍旅歡忭。以爲神助等語。自兩路大兵啟行以來。邊塞長途。深系朕念。仰蒙神明默佑。士馬安寧。且於沙磧從無水艸之區﹑顯賜靈應。朕心實爲感慶。應於北路西路﹑各建廟宇。虔誠展祀。以答神貺

○移湖北武昌守道﹑駐黃州府城。安陸府同知﹑駐沔陽州之黃蓬山。從湖廣總督邁柱請也

○戊子。諭內閣。西路軍需。前經寧遠大將軍嶽鐘琪﹑悉心經理。籌畫周詳。一一妥協。今嶽鐘琪領兵出口。乃地方巡撫大吏有司之專責。自應竭力遵照辦理。而許容在任。凡事推諉馬會伯。但以潔己爲務。不肯擔荷。查郎阿﹑武格﹑又系新任。諸凡未諳。上司屬員。彼此猜疑推卸。明年乃進兵之期。關系最爲緊要。伊等之身家性命。猶其小者耳。應命在京大臣前往﹑稽察督理。方於軍務有益。著兵部尙書查弼納﹑往陜總理稽查軍需諸務。常徳壽﹑常賚﹑俱著各給印信。並令乘驛往來。遇有分辦之處。卽分任其事。仍聽查弼納調度。凡關系軍需事件。俱著查弼納等﹑相機派委該督撫料理。其有應行續辦者。卽令地方官動支錢糧﹑辦理奏聞。若地方官有侵欺擾民者。一面革職拏問。一面奏請審擬。其怠忽遲延者。自督撫以及文武員弁﹑俱著卽行題參。如有指稱軍需名色。擾累民間之棍徒胥役。著卽題請正法

○調戶部右侍郎王廷揚﹑爲工部左侍郎。工部左侍郎汪漋﹑爲戶部右侍郎。以太僕寺少卿阿山﹑署戶部左侍郎事

○停止勾決直省秋審情實人犯。其有可矜者。酌議俱減等發落

○旌表直隸鉅鹿縣烈婦﹑史有邦妻譚氏。拒姦不辱。被刃殞命。給銀建坊﹑入祠致祭如例

○己丑。以翰林院修撰彭啟丰﹑編修吳應枚﹑俱充日講起居注官

○戶部議覆。原任戶部侍郎王璣﹑條奏山西蒲州府屬﹑分縣﹑治河增兵事宜三款。一﹑臨晉縣之虞鄕鎭。請分設縣治。增置知縣﹑典史﹑巡檢各一員。其臨晉縣。現設教諭﹑訓導各一員。額取童生二十名。請將訓導一員。撥管新縣儒學事務。童生各分取十名。一﹑淶水一河。經臨晉縣之東界。猗氏縣之西界。地處窪下。時有侵溢。請於東西兩岸。各建水門木閘二座。以時啟閉。一﹑蒲州府城內。請添設千總一員。兵一百六十七名。該府之永樂鎭。添外委把總一員。兵十名。臨晉縣城內。添兵十名。該縣之角杯村。添把總一員。兵二十名。其虞鄕鎭新設縣治。添外委把總一員。兵十名。均應如所請。從之。尋定新設縣曰虞鄕

○以故杜爾伯特紮薩克固山貝子巴圖子班珠爾﹑襲爵

○庚寅。升正藍旗護軍參領莫爾渾﹑爲福陵總管

○刑部議覆。尙書徳明條奏﹑律內向無竊盜誣良治罪之條。故凶惡之徒。肆行扳害。嗣後竊盜有將良民詐陷。或指稱窩贓﹑妄行扳害者。應加等比依三犯竊盜﹑分別贓數多寡治罪。如地方官故行徇縱。照失察誣良例。誣扳致死者革職。未經致死者。降四級調用。再﹑彊盜扳害良民。較之竊賊誣扳。被害尢甚。請嗣後除首盜殺人﹑及傷人夥盜﹑並行劫三次者。俱例應正法。無庸加等外。其未傷人之夥盜。有誣扳良民者。加等照夥盜傷人例﹑擬斬立決。均應如所請。從之

○裁直隸古北口監督。其稅課﹑歸密雲縣徵收。從戶科給事中巴圖請也

○辛卯。免浙江江山縣﹑本年分水災額賦有差

○癸巳。諭兵部。閩省武職等官。多長於水師。而未諳陸路。著各省督撫於千把總內﹑挑選人材壯健﹑弓馬嫻熟者。咨送閩省。交與該督撫。以備題補之用。其應作何酌量咨送名數之處。著該部議奏。尋議﹑江南﹑湖廣﹑應各揀選千總五員。把總四員。浙江﹑應揀選千總三員。把總二員。江西﹑應揀選千總一員。把總一員。行令各該督撫等﹑給咨赴部引見。恭候欽定。命往閩省。該督撫等﹑遇有陸路守備員缺。將揀選之千總題補。千總員缺將把總拔補。從之

○江南崇明總兵官林秀﹑緣事革職。調廣東左翼總兵官施廷專﹑爲江南崇明總兵官。升福建延平副將李維揚﹑爲廣東左翼總兵官

○兵部議覆。雲貴廣西總督鄂爾泰疏言﹑粵西營制。惟撫提﹑及左右二鎭標。設有馬兵。其餘桂林等六協。全州等十三營。因馬匹久經裁汰。以致兵丁騎射生疎。請復設戰馬共四百匹。各按營制地宜。酌量分撥。其馬兵﹑卽於各協營步戰兵內挑補。按期操演。應如所請。從之

○旌表滿洲正藍旗烈婦﹑故五品典儀官張寶妻唐氏。守節不污。拒姦被殺。給銀建坊﹑入祠致祭如例

○乙未。諭內閣。凡交議條陳事件。其原條陳之大臣﹑亦著入班會議

○署川陜總督查郎阿疏言﹑招往安西沙州等處屯墾民戶。統計共有二千四百零五戶。所種小麥靑稞粟谷穈子等項。計下種一斗。收至一石三四斗不等。其餘各色種植。亦皆丰厚。家給人足。莫不歡忻樂業。臣恐口內姦販囤戶﹑聞糧多價賤。興販射利。已令總兵道員﹑嚴行查禁。並傳諭民戶。按一年所需扣存外。其餘卽在本處糶賣。以濟兵丁商民口食。得上�日。安西屯墾地畝。今年人力旣勤天時復稔。各種糧谷俱獲丰收。朕心深爲慰慶。今查郎阿禁止姦徒興販射利。辦理甚是。惟是飭令民戶多餘之谷。只許在本處糶賣。尙未妥協。朕思民戶盈餘之谷。原期糶價。以爲日用之資。若本地糴谷者少。則出糶未免艱難。不可不爲計及。著該地方官﹑酌量本地情形。不必相彊。若有將盈餘之谷﹑情願出糶者。著動支官銀。照時價糴買。存貯公所。明年儻有需用之處。聽辦理軍餉之大臣﹑及該督撫﹑行文支撥。安西現有備用銀兩。卽可動用采買。再於西安藩庫﹑撥補還項。此朕體卹民戶。俾糶谷得價。用度丰裕之至意。著地方官善於奉行。不可勒令糶賣。生事滋擾

○以故靑海厄魯特紮薩克輔國公冊淩子色卜騰達什﹑襲爵

○旌表直隸開州烈婦﹑王坤妻劉氏。拒姦不污。投繯殞命。給銀建坊﹑入祠致祭如例

○丙申。諭內閣。密親王允礽安葬。著賜祭一壇。遣禮部堂官一員﹑前往致祭

○諭理藩院。八旗遊牧地方。甚屬緊要。近來總管等﹑仍有貪婪勒索屬下之事。蒙古等﹑𨿽欲陳訴情由。因無巡察之人。卽有含冤受抑者。亦無處控告。著於每年。或部屬司官﹑或監察禦史﹑派出一員。令其巡察。如有此等之事。卽著據實參奏。儻徇庇隱匿﹑被接任之員查出。將巡察官一並從重治罪。其歸化城。亦照此派往

○升署戶部左侍郎太僕寺少卿阿山﹑爲內閣學士兼禮部侍郎。仍署戶部侍郎事

○工部奏﹑參革道員吳應龍﹑修造威寧城工逾限。應照例治罪。得上�日。凡官員居官聲名不好。有負任使者。閒令於該地方工程效力。以示懲儆。非其人犯罪甚重。應籍沒家貲者可比也。爲督撫者。於此等人員之身家。有餘不足。豈無聞見。自應審度伊等之力量。分別工程之大小。派令辦理。若不量其力而槪與以重大之工程。則伊等自度力不能完。卽使竭蹷從事。仍不得免於罪譴。勢必觀望遲延。並其所有之力。亦退縮不前矣。於工程有何裨益。嗣後凡有此等效力人員。著該督撫等﹑詢問本人情願如何效力。再察其力量。果與所認相符。然後派撥工程。具奏請上�日。儻有欺誑推諉。不肯據實承認者。著該督撫題參。再行治罪。吳應龍﹑旣稱有產可變著該撫詢問。令伊將實在力量據實供出。卽照伊力量派委工程。令其速行修理

○丁酉。諭內閣。大學士孫柱﹑𨿽素餐多年。生平尙無大過。且年已八旬。先帝舊臣﹑在朝者甚少。著將伊名下應追銀兩。俱行豁免。其停俸案件。亦著開復。以昭朕優卹老臣之至意

○工部右侍郎法保﹑緣事革任。升都察院左副都禦史宗室塞爾赫﹑爲工部右侍郎。以署鑲白旗滿洲副都統二格﹑爲都察院左副都禦史。仍署副都統事

○敕封京都云師﹑爲順時普蔭云師之神。雷師﹑爲資生發育雷師之神

○署福建總督史貽直奏言﹑原任臺灣參將林子龍﹑前被陳倫炯揭報。經髙其倬據揭題參。今審得縱兵聚賭﹑廢弛營伍二款。毫無憑據。卽招會婪贓一款。亦歷審並未入已。查林子龍﹑從前效力戎行。頗著勞績。訪其在任。頗得兵民之心。若遽令放棄。甚爲可惜。可否令其來京引見。量加委用。得上�日。林子龍從前引見時。原經朕記名。系武弁中壯健材能之員。後被陳倫炯揭報貪劣款迹。因將伊革職究審。今據史貽直一一審訊。各款皆虛。是陳倫炯之揭報。實爲屈抑。凡爲文武大臣者。秉公舉劾屬員。乃職任中第一要務。今陳倫炯﹑將材能歷之林子龍﹑枉加彈劾。而所特薦之遊擊洪繼龍﹑則甚屬庸常。髙其倬亦言其不勝臺灣之任。是陳倫炯之舉劾顚倒。實與公是公非相左。又何以使所屬員弁﹑共知勸懲乎。陳倫炯﹑受聖祖仁皇帝多年教養之恩。朕又加任用。乃伊不思至誠報效。仍復苟且營私。返之於心。何以自問。著該署督傳上�日詢問。確取口供具奏。林子龍著仍畱閩省。交與該署督。以參將副將酌量題補

○己亥。諭內閣。各省兵丁﹑於糧糈之外。給以季餉。所以撫養士卒﹑令得仰事俯育。以爲地方捍衛。所關甚重。而朋銀一項。於俸餉內﹑扣畱貯庫。爲各營買補馬匹之用。亦國家卹兵至意也。近聞直隸布政司衙門。姦吏於請領朋銀時。每匹扣陋規二兩。至二兩五錢不等。直隸如是。他省大約皆然。夫倒馬立有限年。報銷復有成額。豈容姦胥舞獘侵扣。嗣後著各督撫﹑及布政司﹑查照定例。按期給發。如有姦吏﹑增減克扣遲延等獘。各該督撫﹑卽行拏究。按律重處。儻督撫失於覺察。布政司不能釐剔獘端。朕有訪聞。定一並嚴加議處。至兵丁歲底預借春餉。及支放季餉。亦聞有不肖餉書﹑於放餉則需索季規。於借餉則科斂借費。此種姦獘。深可痛恨。著各該督撫一並嚴查禁革。務須按季給發。不得遲延。該部通行直省督撫布政使﹑將朕諭上�日﹑刊刻曉諭。俾官吏兵弁等咸知之

○諭兵部。常色禮患病。著加謹調養。將軍印務﹑著秦布管理。副都統蘇圖回至軍前。著在參贊上行走。舒楞額﹑不必來京

○庚子。諭內閣。奉天地畝。向來多有隱匿。每有三四畝﹑止報一畝者。是以槪以上則徵科。民力輸將。甚爲寬裕。後因有隱匿積獘。民間互相爭競。紛紛訐訟。官民不便。前歲朕遣大臣官員淸丈。漸次釐正。田畝皆得實數。今若按畝俱照舊則徵糧。恐小民輸將無力。著盛京戶部侍郎﹑會同奉天府府尹﹑確查田畝之肥瘠。分別上中下三則起科。酌定成額。永著爲令

○以都察院左都禦史三泰﹑署兵部尙書事

○以正白旗漢軍副都統公慶復﹑署鑲白旗漢軍都統

○議政王大臣等議覆。署廣東巡撫傅泰疏奏﹑暹羅國進貢方物。並請采買京弓銅綫。應否采買賞給之處。請上�日遵行。得上�日。暹羅國遠隔重洋。輸誠向化。恭順修職。歷有年所。其所請采買物件。著行令該撫采買賞給。以示朕嘉惠遠人之意

大淸世宗敬天昌運建中表正文武英明寬仁信毅大孝至誠憲皇帝實錄卷之八十八

大淸世宗敬天昌運建中表正文武英明寬仁信毅大孝至誠憲皇帝實錄卷之八十九

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正七年。己酉。十二月。辛丑朔

○山西巡撫覺羅石麟疏言﹑軍需所用駝屜等項。晉省士民。情願自備車騾。運送歸化城。踴躍爭先。似難禁阻。得旨﹑前因軍前需用駱駝鞍屜。令晉省制辦三萬副。該省人民。急公趨事。朕已降旨﹑蠲免該地方辛亥年額徵銀二十萬兩。以示嘉獎。今因運送鞍屜。該省士民等。又復歡欣效力。甚屬可嘉。著該撫等傳旨獎諭。仍令各領應得之腳價。不必固辭

○晉封哈密鎭國公額敏﹑爲固山貝子

○裁山東濟南府屬之譚城﹑安徳﹑昌平﹑太平﹑魚邱﹑茌山六驛驛丞各一員。從署山東巡撫費金吾請也

○壬寅。諭大學士等。朕之本意。原欲於孝陵景陵之旁。卜擇將來吉地。而堪輿之人。俱以爲無可營建之處。後經選擇九鳳朝陽山吉壤具奏。朕意此地近依孝陵景陵。與朕初意相合。及精通堪輿之臣工。再加相度。以爲規模𨿽大。而形局未全。穴中之土。又帶砂石。實不可用。今據怡親王﹑總督髙其倬等奏稱﹑相度得易州境內泰寧山太平峪萬年吉地。實乾坤聚秀之區。爲陰陽和會之所。龍穴砂水。無美不收。形勢理气。諸吉鹹備等語。朕覽所奏。其言山脈水法。條理分明。洵爲上吉之壤。但於孝陵景陵相去數百里。朕心不忍。且與古帝王規制典禮有無未合之處。著大學士﹑九卿﹑詳悉會議具奏。尋議﹑謹按帝王世紀。及通誌通考諸書。歷代帝王營建之地。遠或千餘里。近亦二三百里。地脈之呈瑞。關乎天運之發祥。歷數千百里蟠結之福區。自非一方獨擅其靈秀。今泰寧山太平峪萬年吉地。𨿽於孝陵景陵相去數百里。然易州﹑及遵化州﹑皆與京師密邇。實未爲遙遠。又泰寧山雄髙羣巘。抽脈自管涔恆嶽而來。襟帶百川。分水以拒馬滹沱爲界。相其形局。旣屬大地之凝庥。稽之典章。又合三代而同揆。伏乞欽派大臣﹑遵照定制。敬謹辦理。自集純嘏於萬年。流嘉祉於奕葉矣。得旨﹑大學士九卿等﹑引據史冊典禮陳奏。朕心始安。一應所需工料等項。俱著動用內庫銀兩辦理。規模制度。務從儉朴。其石像等件。需用石工浩繁。頗勞人力。不必建設。著該部遵行

○諭內閣。百官章服。皆有一定之制。所以辧等威﹑昭品秩也。近來服色頂帶﹑及坐褥頂馬胸纓之屬。每有不按定例。任意僭越者。禦史有稽查部院之責。而各禦史中﹑卽有參差不齊之處。是己身先有逾分違禮之咎。又何以彈劾他人。嗣後紫禁城內﹑著派三旗侍衛稽查。大城內﹑著步軍統領稽查。外城﹑著五城禦史稽查。倘有違例僭越之人。該侍衛提督﹑禦史不行參奏。別經發覺者。將稽查之員﹑一並處分

○江南河道總督孔毓珣摺奏﹑淸口引河工程。俟明年水汛時。相度舉行。奉上諭。相度。妥確。然後試行。猶非探本尋源之策。若能使淮彊黃弱。勢可相敵。卽不行挑浚。亦必暢流無滯。不然徒恃此數道引河。恐湖水未必能應手濟用也。惟速將湖南一帶石工。加髙增厚。一例修砌堅固。俾湖水無涓滴漫溢之虞。其勢自彊。自當從淸口暢流而出。可免淤淺之患矣。宜急爲斟酌籌畫毋因愼重錢糧區區小見。貽誤河防要務

○攺山西絳州屬之襄陵﹑太平二縣。隸平陽府。解州屬之垣曲縣﹑及平陽府屬之絳縣﹑聞喜縣。俱隸絳州。從山西巡撫覺羅石麟請也

○癸卯。諭內閣。從前據兩淮鹽政噶爾泰﹑與運使何世﹤土基﹥奏稱﹑兩淮鹽商。因沐皇恩﹑減省匣費各項。每年省費百萬餘金。而臣等又不受其規禮是以各商公送鹽院銀八萬兩。送鹽道銀四萬兩。但臣等蒙恩﹑已各給養廉。實無需用之處請解部以充公用。朕以各商年來省費巳多。而鹽院﹑鹽道﹑又各有養廉。因允所請。將此項解京。交與內務府爲修理道路﹑及各項工程之用。至次年噶爾泰﹑與運使張坦麟﹑援照前例。復將銀十二萬兩。奏請解部。比時適因預備軍需。因令交與江南織造﹑爲制辦綿甲等項之用。今噶爾泰﹑與運使髙淳﹑又將銀十二萬兩。奏請解京。現今髙淳參案。有需索商人各款。伊若果系用度不足。何不卽於此四萬兩中支用。乃捨應得之項。分外貪取於商。朕因此於從前之事。亦不能無疑矣。著將此十二萬兩。交與噶爾泰。或給還各商。或伊有需用之處。卽將此支用。倘伊實無需用之處。各商又不願領回。噶爾泰﹑現署安徽布政使印務。著與魏廷珍﹑確查上江地方。有實在無著之虧空。將此銀彌補。以完本地公項

○又諭。有人條奏內稱廣東諸務廢弛獘端種種。如火耗提解。收米折色。及漁鹽各種稅務。俱較昔加增。至於盜賊公行。誣告不息。一切禁令不遵。賭具仍賣。地方有司﹑並不過問等語。朕覽此奏。深爲駭異。朕宵旰焦勞。無刻不以民生爲念。其準令督撫提解耗羨。並稽查稅課贏餘者。無非除獘止貪。均平畫一。使官民並受其福也。所頒諭旨。至數十次。天下大小臣工。無不共知朕心。恪遵朕訓矣。何以粵東地方。尙有如此情形。因提解耗羨。而火耗轉致加增。因淸查稅課。而有司轉行苛索。因禁止私販。而漁戶並受苦累。是以朕愛養百姓之善政。而奉行顚倒。以濟其貪營巧取之私。而置除暴安良﹑移風易俗之政於度外。該省從前督撫﹑受朕倚任之重。身在地方。焉有朕己聞知。而伊等漫無覺察之理。郝玉麟﹑傅泰﹑到任未久。嗣後宜整頓經理。勿蹈前轍。此旨到日。著悉心確查。嚴行禁約。倘不肖有司﹑仍有不知悛攺者。著參革拏問。請旨正法。如督撫等﹑再有狥隱失察等情。經朕察出。定行從重治罪

○又諭。朕卽位以來。屢有臣工條奏﹑各處地方官。徵收落地稅銀。交公者甚少。所有贏餘。皆入私槖。雍正三年。又有人條奏﹑廣西梧州﹑一年收稅銀四五萬兩不等。止解正項銀一萬一千八百兩。潯州﹑一年收稅銀二萬兩。止解正項銀四千六百兩。應令該撫查核。據實奏聞。並令各省抽收稅銀之處。俱據實奏報等語。隨經九卿議令各省督撫遴委幹員。監收一年之後。視其贏餘若干。奏聞候旨朕思孟子言治國之道。首稱取於民有制。所謂有制者。卽一定額徵之數也。若稅課之屬。無顯然額徵之數。則官吏得以髙下其手。而閭閻無所遵循。卽如從前各處稅課。經地方官徵收。有於解額之外。多數倍者。且有多至數十倍者。旣無一定之章程。則多寡可以任意。其獘不可勝言。屬員旣已貪取。上司必致苛求。官員旣已營私。胥役必至橫索。日積月累。漸有增加之勢。而難於稽查。豈非民生之隱患乎。朕是以允從條奏所請。及九卿所議。令各省督撫委員監收。以定科則。其徵收不及舊額者。亦令奏聞。降旨裁減。年來報出贏餘之處。朕皆令畱於本地。或作各官養廉之需。或爲百姓公事之用。使官員用度有賴。自不妄取民財。使地方公用有資。卽可寬卹民力。無非以小民之財物。仍用之於民間。不令飽貪官污吏之欲壑而已。若該督撫等果能督率有司。奉行盡善。將一年所收者。悉行奏聞。不及額數者。請旨減免。則賦有常經。萬民共受其福矣。乃聞外省中﹑多有奉行不善者。以朕愛民除獘之善政。而庸劣有司﹑借歸公之名。或肥身養家。或爭多鬥勝。以致肩挑背負之微物。皆徵收稅課。而該督撫等﹑又不悉心稽查。民間苦於擾累。或起朝廷加稅之疑。獨不思朕愛養斯民。如江南﹑浙江﹑江西三省。額徵錢糧。則永遠豁免六十餘萬。各省每年蠲免之正賦。又一二百萬不等。而發帑爲地方興修工程者。又不下數百萬。豈有於數千百萬之帑金。並不吝惜。而轉與小民爭此蠅頭之利乎。至於提解火耗。乃均平通便之道。官員有養廉之資。民間無苛派之擾。上司無得受饋遺狥情瞻顧之私。下屬無請托鉆營暗通賄賂之獘。屢頒諭旨甚明。從前督撫中有請將耗羨歸公者。朕切加訓飭。蓋此項乃民間之物。惟有用之於本地。若將絲毫歸公。是朕利其所有矣。朕必不爲也。著各直省督撫﹑將朕此旨。刊刻頒布。自諭到通行之後。倘仍有加添重耗者。一經發覺。將經徵之員。於本地方卽行正法。其該管各上司﹑失於覺察者。亦必從重治罪。決不寬貸

○升山東文登營副將曾謨﹑爲山東登州總兵官

○署川陜總督查郎阿疏言﹑肅州附近嘉峪關﹑一應軍需兵馬。俱由嘉峪關出口。必先頓歇肅州。遂致本地米豆艸束昂貴。肅鎭標兵﹑額食糧餉。本色少而折價多。不敷糴買之用。請酌量暫爲加增。後不爲例。得旨﹑朕前因寧遠大將軍嶽鐘琪之請。特念哈密爲軍需往來之地。將駐防兵丁。增給口糧鹽菜。今肅州爲大軍出口要道。辦理軍務之員。咸集其地。食指繁多未免物價昂貴。著將肅鎭兵丁折支米豆。每石於折中一兩之外。增給銀五錢。每艸一束。增給銀一分。自雍正七年秋季起。至大兵凱旋之日。俱照增加價值。每季按名給發。毋得扣克侵漁。統入該年奏銷冊內。報部查核。以示朕軫念邊兵至意

○甲辰。諭內閣。十五日禦門辦事。奏事大臣﹑及引見官員等。俱著用補服。嗣後朕臨禦前殿。與應用朝服之日。照常用朝服外。至禦門理事。只用補服。遇應服蟒袍之日。亦著補掛蟒袍。永著爲例

○又諭。凡爲人子者。於親喪之禮。不得備盡其心。實爲隱痛。朕親身閱歷而知之。故於內外大小臣工。有不得已令其在任守制者。乃因辦理政務。從權之道。未嘗不體其哀戚之情也如大學士朱軾﹑蔣廷錫﹑丁毋憂。皆給與假期。回籍料理。及來京之後。仍令素服辦事。不穿朝服。不與朝會筵宴。俾得盡其守禮之心。其外任官員。或特旨畱任。或經督撫題畱者。皆著給與假期。令其回籍料理伊親之事畢。而後回任。不彊其心之所不安也。嗣後內外大臣官員。若有奉旨在任守制者。皆準其素服二十七个月。以盡人子之心。若遇朝賀筵宴﹑祭祀典禮﹑齊集之處。外省督撫提鎭司道府大員。則委屬員代行。州縣等官。則委佐貳代行。再﹑如直省文武官員。遇朝賀典禮齊集之處。倘偶遇風寒之疾。或肢體等患。亦不宜勉彊從事。有乖調攝之道。亦著屬員代替行禮。其代替之處。督撫提鎭則報明禮部。司道副參以下等官﹑則報明督撫提鎭。著將此旨。通行各直省知之

○旌表江南江都縣烈婦。張三選妻吳氏﹑拒姦不污。服毒殉節。給銀建坊。入祠致祭如例

○乙巳。諭內閣。國家設兵衛民。所以安良除暴。𨿽尙武勇之力。然必謹守法度。顧惜廉恥。不爲犯法干紀之行。始不負朝廷豢養之恩。可以有上進之望。八旗兵丁。國家所以養之者甚厚。偶有差遣徵巢�刀之事。復加意體卹。賞給各項銀兩。行糧之外。復給坐糧。所以籌畫其用度。養贍其身家者。至周至渥矣。爲兵丁者。自宜感戴國恩。兢兢奉法。共知自愛。以邀爵賞而沐寵榮。況朕之訓飭教導者。至再至三。豈伊等尙不知猛醒。痛攺惡習乎。乃自藏回陜之八旗兵丁四百名。仍有沿途騷擾居民之事。經撫臣憲徳﹑兩次參奏。共一百三十餘件。似此負恩犯法。無知無恥。朕實爲伊等深愧之。且其所得有限。乃一時率其獷悍之性。不知檢束。以致身投法网罪無可逃。能不愧悔。況損人利己者。天理之所不容。彊奪橫取者。國法之所不宥。爾兵丁等﹑柰何惟利是貪。而不顧天理。不畏國法。爲此可羞可愧之行乎。今將該撫所參各款。一一開出。並降此旨。著交與八旗﹑及各省駐防管兵官員等。各抄錄一道。每月傳集兵丁。敬謹宣讀。令其觸目警心。時時檢朿。恪謹遵奉

○禮部議覆﹑河南學政於廣﹑條奏學政事宜。一﹑學臣考試之期。提調官例用知府。責任綦重。嗣後或知府有外委公事。請令申詳督撫﹑另委州縣正印官代理。不得以佐貳微員塞責。一﹑候補廩增。豫省舊例。𨿽考列三等。亦得新舊間補。殊非鼓舞人才之意。嗣後必考居一二等。方準與新考上等者﹑間補食餼。均應如所請。從之

○移江西南康府同知﹑駐吳城。吳城地方﹑歸星子縣管轄。撥九江營弁兵駐防。移長嶺巡檢﹑駐靑山。左蠡巡檢﹑駐渚溪。吳城巡檢﹑駐三江口。柴棚巡檢﹑駐周溪鎭。從原署江西巡撫張坦麟請也

○丙午。孝惠章皇后忌辰。遣官祭孝東陵

○廣東學政顧仔疏奏﹑原任連州知州朱振基﹑私供逆賊呂畱良牌位。經生員陳錫等呈首。按察使元展成參奏。欽奉諭旨。朱振基等﹑著革職嚴審。其連州生員陳錫等﹑深明大義。不爲邪說所惑。據實出首。以彰名教。具見士習淳良。甚爲可嘉。著將今年該州應試完場之舉子。交與該學政秉公遴選學問優通者四人。賞作舉人。送部一體會試。以示恩獎。臣遵旨將連州完場朱卷。細加覆閱。選定盧伯蕃﹑陳錫﹑吳奇徽﹑戴雯等四名。送部會試。以副皇上獎勵特典。下部知之

○丁未。諭兵部。鄂善﹑著前往涼州。協同秦布﹑辦理事務。其駐札太原兵丁﹑著石麟暫行管理

○調陜西西安副都統卓鼐﹑爲陜西寧夏右翼副都統

○吏部議奏﹑內外文武官員。有恩允所請。封其曾祖﹑祖﹑父者。應準並封其曾祖母﹑祖母﹑與母。封其曾祖母﹑祖母﹑與母者。應準並封其曾祖﹑祖﹑父。從之

○授宗室錫綿女﹑爲縣君。壻羅卜藏西拉布﹑爲固山額駙

○戊申。諭內閣。廣東盜案繁多。民俗獷悍。應設觀風整俗使一員。化導訓飭。令風俗人心。漸歸醇厚。又該省督撫奏稱﹑粵東士習。未能端謹。請設學政二員。一司文衡。一飭士行。以爲造就人才之地。朕思文行本屬相關。不可離而爲二。況廣東地方遼闊。若司文司行。分屬兩員。仍各徧歷通省。耳目聞見﹑恐有未周。著設學政兩員。按該省地方。分管考試督察。廣東觀風整俗使。著右通政焦祈年補授。通省教職士子。令其兼行稽察

○又諭。康熙五十九年。陜省解送駝馬進藏。文武官五十員。每員借支肅州公庫銀五百兩。爲行裝路費之資。本系應給之項。因當時該督撫﹑未經題報。不敢作正項開銷。是以各員回陜之時。仍於各名下著追補項。至今尙有未完銀一萬六千八百兩。朕念伊等效力戎行。遠涉藏地。𨿽非衝﹤釒夅﹥破敵者比。而間關行役。亦屬可憫。著將未完銀兩。槪行豁免。其已完者。悉給還本員。或交伊之的屬。如該員有別項虧欠應追者。卽準其抵補。以示優卹勞役之至意

○以順天府府尹孫嘉淦﹑署工部左侍郎

○兵部議覆﹑四川提督黃廷桂疏言﹑夔州協屬達州﹑太平二營。距夔遙遠。難於控制。請就近歸隸川北鎭統轄。應如所請。得旨﹑依議。近來提鎭等﹑每於到任之後。將營伍事宜。條奏更張。以爲盡職。伊等身在地方。敷陳時事。其允協與否。部臣不能遙度。其情形。每多議準。卽朕亦以伊等身爲本地大員。必籌畫周詳。然後陳奏。是以照議準行者有之。乃細加察訪。竟有捍格難行。或於該地方毫無禆益者。是伊等陳奏之時。或誤聽人言。或苟且塞責。並非確有所見。計出萬全之舉也。嗣後該提鎭等。若於營伍地方事宜。果有深知灼見。斷不可不更攺者。方許具奏。倘有泛行陳請。經部議準﹑而究不可行者。定將條奏之人。嚴加議處

○又議覆﹑雲貴廣西總督鄂爾泰﹑疏奏黔省新辟苗疆。立營設官事宜。一﹑八寨去都勻郡城。僅九十餘里。實爲都黎總隘。請將都勻營參將裁去。攺爲都勻協。除舊有守備一員。千把總六員外。應設立副將一員。駐札八寨。增遊擊二員。守備一員。安兵一千六百名。分爲左右二營。以遊擊一員﹑分駐府城。一員隨副將駐札。一﹑丹江逼近凱裏營汛。山勢陡峻。素爲生苗盤踞。請增立一營。將凱裏營都司裁去。歸並丹江營管轄。除凱裏舊有千把三員外。丹江應設參將一員。守備二員。千總一員。把總二員。安兵一千六百名。分爲左右二營。名丹江營。於大丹江駐一千名。雞講駐三百名。小丹江駐二百名。余爲凱裏汛防。一﹑九股在雞講淸水江之中。素稱彊悍。請將黃施營遊擊﹑移駐施秉舊縣。安兵三百名。又有地名稿貢者。乃九股出沒咽喉。應駐兵二百名。以資控制。一﹑淸水江有南北兩岸。寨分稠繁應於淸水江居中﹑設立一協。名淸江協。增副將一員。遊擊二員。守備二員。千把總六員。分爲左右二營。安兵二千名。於適中之公鵝﹑駐一千名。對江北岸駐四百名。柳傍﹑駐四百名。革冬﹑駐二百名。至鎭遠一協。原因防禦淸水江九股等處生苗而設。今淸水江已安營汛。應將鎭遠協﹑攺爲一營。將副將裁去。其兩營遊守。除鎭遠應畱駐遊擊一員。守備一員。千把總六員外。所餘遊擊一員。守備一員。千把總六員。卽歸入淸江協副將標下。一﹑天柱營﹑向以附近生苗。故設立參將。今旣分設營汛。應將天柱營參將﹑攺爲都司。存千把總三員。所餘守備一員。千把總三員。歸入丹江。一﹑古州地方。戶口極多。乃都黎適中要隘。應設一鎭。名爲古州鎭。增總兵一員。遊擊三員。守備三員。千總六員。把總十二員。分爲中左右三營。安兵三千名。將黎平協攺爲一營。副將攺爲遊擊。此所設協營。並下游舊制一帶協營。俱聽古州新鎭統轄。一﹑營汛旣定。應設文官分治。請於都勻府。添設同知﹑通判各一員。以同知分駐八寨。以通判分駐丹江。鎭遠府。添設同知一員。分駐淸水江。黎平府。添設同知一員。分駐古州。俱加以理苗同知字樣。一﹑所設同知通判。專駐苗疆。有綏理地方﹑緝捕姦頑之責。不可護衛無人。應照湖南乾鳳二廳之例。於同駐之官兵內。各撥給把總一員。兵一百名。以爲親標。一﹑施秉舊縣。旣將遊擊移駐。同城不便無文員。請添設施秉縣縣丞一員分駐。均應如所請。從之

○添設廣東潮州府惠來縣葵潭鄕巡檢一員。從署廣東巡撫傅泰請也

○裁駐防昌平﹑順義﹑良鄕﹑寶坻﹑固安﹑采育東安﹑霸州﹑雄縣九處筆帖式。各一員

○己酉。振武將軍順承郡王錫保奏報﹑鄂爾昆﹑集爾麻﹑泰圖拉三處屯田。收獲大麥小麥﹑糜子共七千五百五十石有奇。下部知之

○庚戌。左副都禦史陳良弼﹑緣事革職。以原任詹事府﹑詹事王圖炳﹑爲都察院左副都禦史

○辛亥。諭內閣。據署山東巡撫費金吾等摺奏疏浚山東濟寧嘉祥等縣及江南沛縣徐州等處水道。使歸宿於海。則山東﹑江南二省。歷來被水州縣皆成樂土。朕思此項工程。旣於民生大有禆益。則舉行不宜稽遲。應先期派出官員前往。專司督修之事。以便備辦物料。早動工程。原任侍郎阿克惇﹑前在廣東署事任內。尙無貪贓犯法等情。今著寬免釋放命往水道工程效力。以贖前愆。再著原任巡撫陳世倌﹑甘汝來前往。與阿克惇同司督修之事。一切辦理機宜。悉聽田文鏡﹑嵇曾筠﹑孔毓珣﹑尹繼善﹑籌畫調度。其工料等費。悉動帑金支給。至在工差委人員。聽阿克惇等﹑酌量派用。有應從京師帶往之員。準其奏請帶往。其湖廣革職糧道王恕﹑著交與阿克惇等﹑帶往辦事效力

○吏部議覆﹑雲貴廣西總督鄂爾泰疏言﹑雲南開化一府。接壤交趾。地方遼闊。𨿽設有同知通判﹑經歷三員。俱非印官。不能分理正務。請將通判一缺裁去增置一縣。設知縣一員。於地方有益。應如所請。從之。尋定新設縣曰文山

○攺貴州洪番土司地方﹑歸定番州流官管轄。從貴州巡撫張廣泗請也

○壬子。署山東巡撫嶽浚摺奏修理東省南北大路工程。奉上諭。諸凡工作。惟勤查確勘。屬員吏胥﹑方不敢舞獘。若少涉疎慢。必致有名無實。潦艸塞責。須遴委誠實人員。不時催督看驗。務俾修築堅固。以利便行旅。至於帑項。苐不令姦貪侵蝕耳。何可吝惜。果能錙銖皆用於工內。卽較原估稍多。亦朕所樂。聞也

○癸丑。大學士﹑九卿等奏﹑據督修孔廟工程通政使畱保﹑山東巡撫嶽浚等奏報。十一月二十六日午刻。正當孔廟上梁之前二日。慶雲見於曲阜縣。環捧日輪。歷午未申三時之久。仰惟皇上尊禮先師孔子。典文周備。又特頒發帑金。興建闕裏文廟。凡殿門廊廡。悉仿帝王宮殿之制。易蓋琉璃黃瓦。是以天心昭格。顯示嘉祥。於孔廟告成之日。慶雲呈見。實從古未有之上瑞。伏請宣付史館。垂示萬世。得旨﹑朕平素尊奉先師。至誠至敬。雍正二年。闕裏文廟不戒於火。彼時廷臣。援明代弘治前事爲言。而朕心悚懼不寧。引過自責。親詣太學文廟。虔申祭告。特發帑金。命大臣等督工修建。凡殿廡制度規模。以至祭器儀物。皆令繪圖呈覽。朕親爲指授。遴選良工。庀材興造。虔恪之心。數年以來。無時稍間。今大成殿上梁前二日。慶雲見於曲阜。卿等歸美朕躬之詞。朕不克當。或者上帝先師。鑑朕悚惕誠敬之心。見玆云物。昭示瑞應。朕不敢矜言祥瑞。但能功過相抵。朕之幸也應擇日躬詣太學文廟祭告。以申感慶之衷。朕躬被先師之福佑。普天士子。誦法服膺同受聖人之澤。著將明年會試取中額數。廣至四百名。壬子科各省鄕試。每正額十名。加中一名。其十名之外。有零數者。亦加中一名。此朕體奉先師樂育之盛心。特行造就人材之曠典諸士子其各興文惇行。益加勉旃。宣付史館。著照所請行

○甲寅。實授嶽浚﹑爲山東巡撫。程元章﹑爲浙江布政使司布政使

○以翰林院修撰陳徳華﹑提督廣東肇髙學政

○下嫁鑲白旗和碩額駙保金泰之郡主故遣官致祭

○乙卯。升四川建昌道劉應鼎﹑爲四川按察使司按察使

○吏部議覆﹑四川巡撫憲徳疏言﹑黎大所地方。爲西南孔道。漢夷雜處。千總一員。不足以資彈壓。請將千總裁去。攺置一縣。添設知縣一員。再設典史一員。分駐泥頭。俱隸雅州府管轄。又建昌之寧番衛﹑已攺爲冕寧縣。該衛之冕山所千總一員。應行裁汰。均應如所請。從之。尋定新設縣曰淸溪

○吏部等衙門議覆﹑河東總督田文鏡疏言﹑東昌等府。幅﹤巾員﹥太廣宜設立直隸州。以分職守請將東昌府屬之髙唐州﹑爲直隸州。分轄濟南府屬之禹城﹑平原﹑陵縣﹑臨邑四縣。兗州府屬之東平州﹑爲直隸州。轄東阿﹑平陰﹑壽張﹑陽谷四縣。東昌府屬之濮州﹑爲直隸州。轄觀城﹑範縣﹑朝城三縣。靑州府屬之莒州﹑爲直隸州。轄日照﹑沂水﹑蒙陰三縣。至從前所攺直隸濟寧州。仍歸兗州府管轄。其濟寧州原轄之鉅野﹑嘉祥二縣。攺隸曹州。鄆城一縣。仍隸兗州。均應如所請。從之

○丁巳。順天府進春

○諭內閣。天津水師營兵丁錢糧。前經部議。每月定爲一兩五錢。朕近聞兵丁用度。稍有不敷。已降旨加爲每月二兩。浙江乍浦水師營兵丁。亦應一體加恩。其新拔之兵丁等。每月支銀一兩五錢者。亦著照天津之例。加爲二兩

○禮部議覆﹑甘肅巡撫許容疏奏﹑寧夏﹑西寧﹑涼州﹑肅州四鎭。慶﹑靖二協。平涼﹑武威﹑二縣。冊報陜甘各標陣亡官員康海等﹑共三十九員。兵丁任政等﹑共二千一百一十八名。應請照例設位。入昭忠寺致祭。從之

○工部議覆﹑浙江總督李衛疏言﹑海寧沿塘。東自尖山。西至翁家埠。綿亙百里。皆臨大海。今南岸潮頭直射。北面護沙洗刷無存。一綫艸塘。不能抵敵全海潮勢。若非向裏添砌石工。難以保固。請於西塘內。荊煦廟起。至艸庵止。就舊有艸塘﹑收進二三丈。砌築石工。東塘於陳文港﹑小文前薛家壩﹑及念裏亭等處。分築挑水盤頭大艸壩五座。堵禦頂衝。使水勢稍緩。可引漲沙漸聚。其遠年塊石。各塘酌量加髙培厚。俱應如所請。從之

○內閣學士兼禮部侍郎桑格﹑以疾乞休。允之

○旌表河南祥符縣烈女。郭竹襄女郭氏﹑拒姦不污。投繯殞命。給銀建坊。入祠致祭如例

○戊午。四川巡撫憲徳題夔州府石砫宣慰司馬宗大﹑緣事革職。請以其子馬光裕襲替。下部知之

○己未。調工部右侍郎張大有﹑爲刑部右侍郎。升內閣學士何國宗﹑爲工部右侍郎

○宗人府﹑及滿洲大學士尙書等議覆﹑監察禦史覺羅莫禮博條奏﹑宗室覺羅等﹑每年所生之子。系宗室之子。則宗室族長。查送宗人府。覺羅之子。則覺羅稽查子女頭目。查送宗人府。宗人府卽據造入冊。恐無可以爲憑之處。請將宗室族長。覺羅稽查子女頭目。每人給與印記一方。以爲憑據。應如所請。交禮部鑄造。送宗人府分給。嗣後若宗室覺羅等﹑日漸蕃昌。至有增添族長人等之處。卽照此例鑄給。從之

○議敍陜西進巢�刀卓子山﹑棋子山﹑靑海等處﹑在事有功文職官員。原任涼莊道今升山西布政使蔣泂等﹑各加級紀錄有差。病故之西寧道趙世錫等﹑各準與一子入監讀書

○辛酉。上以闕裏文廟告成。親詣國子監﹑致祭先師孔子

○諭內閣。朕禦極以來。七年之中。未遇日食之異。今據欽天監奏稱﹑庚戌年六月初一日。日食九分二十二杪。朕心深爲畏懼。想由朕之政事有闕。用人敷治之間。未爲允當。或內外臣工﹑不能敬謹奉職。民情尙未舒暢。以致上干天和。垂象示儆。朕寤寐之中。時刻修省。內外臣工等。各宜悚惕。恪盡厥職。共相勉勗。以凜天戒。但期各矢誠心。不必以空言回奏

○雲南巡撫沈廷正奏報﹑新平營祥雲捧日。得旨﹑連年以來。雲南地方。屢有慶雲醴泉之瑞。蓋因總督鄂爾泰﹑公忠體國。以善政化導官民。人從其教。和气致祥。是以仰蒙上天疊昭瑞應。朕之所以宣諭臣民者。蓋欲使天下之人。共知天人之道。有感必通黽勉爲善。以共受上帝之福佑也。今覽沈廷正所奏。朕言益可徵信。朕從來不言祥瑞。如尙崇廙奏報遵化州天臺山﹑有鳳凰翔集。鄂爾泰奏報都勻府苗疆﹑有石芝叢生。朕皆未宣示廷臣。天下之人。勿誤以朕爲誇張祥瑞。而忘自修之道也

○鑲白旗漢軍副都統梁永禧﹑緣事革職。升刑部郎中補熙﹑爲鑲白旗漢軍副都統。鑲藍旗漢軍副都統髙應翽﹑緣事降調。升一等侍衛常昇﹑爲鑲藍旗漢軍副都統

○以福建南澳總兵官許良彬﹑署福建水師提督。福建金門總兵官張起雲﹑署福建南澳總兵官。福建臺灣副將康陵﹑署福建金門總兵官

○吏部議覆﹑廣西巡撫金鉷疏言﹑粵西全州所屬之西延司。猺獞雜處。巡檢一員。不足彈壓。請移本州州同駐札。將巡檢裁汰。其全州仍添設州判一員。以資協理賓州所屬之武宣縣。順流直達潯州。不過四百里。而距賓州﹑地遙路險。應將武宣縣﹑歸潯州府管轄。庶公務不致稽遲。均應如所請又稱馬平﹑雒容二縣﹑正印雜職等官。俱應仍照腹俸升轉。查州縣𨿽處煙瘴。尙有火耗足以養廉。雜職官員。俸銀無幾實堪憐憫。嗣後州縣以腹俸升轉。雜職仍三年卽升。從之

○禮部議覆﹑福建巡撫劉世明疏言﹑臺灣府屬應試生儒原有另編字號。取中之例。後因臺地士子。半系泉漳二府之人。希冀多中。故有撤去另編字號之請。今冒籍者俱已攺歸本籍海外誦讀之士。競切觀光。請仍照舊例。另編字號。於閩省中額內。取中一名。以示鼓勵。應如所請。從之

○攺廣西西隆州西寧縣﹑歸泗城府管轄。移西隆州治﹑駐偏牙。州同﹑駐八陽。從雲貴廣西總督鄂爾泰請也

○補行奉天雍正五年分軍政罷軟官二員。有疾官五員。年老官十七員。分別處分如例

○壬戌。諭內閣。元旦朝賀。凡三品以上之大臣年逾七十者。不必隨班行禮。俟百官朝賀後朕回乾淸宮。伊等至乾淸門請旨

○刑部等衙門議奏﹑陸生楠﹑借論通鑑。妄抒譏訕謝濟世﹑批點大學肆行毀謗。悖逆已極。經臣等審明定罪。奉旨交與振武將軍順承郡王錫保﹑將陸生楠﹑謝濟世﹑逐一嚴訊玆據順承郡王錫保參奏﹑陸生楠﹑謝濟世﹑自知罪不容誅。一字無能置喙。應將陸生楠﹑謝濟世﹑俱擬斬立決。於軍前卽行正法﹑妻子給付功臣之家爲奴。財產查明入官。其陸生楠﹑父母祖孫兄弟。流二千里安置。至妄行注釋之書。俱著嚴查燒毀得旨﹑陸生楠﹑著交與該將軍﹑於軍前卽行正法。其父母祖孫兄弟。俱從寬免其流徙。謝濟世﹑從寬免死。交與順承郡王錫保﹑令當苦差效力贖罪。其妻子家產。免其入官。余依議

○甲子。予故福建福寧總兵官顏光旰﹑祭葬如例

○乙丑。孝莊文皇后忌辰。遣官祭昭西陵

○丁卯。諭內閣。定例正月上辛日。祈谷於上帝。若上辛在正月初五日以前。則於次辛行祈谷之禮。雍正三年五年。俱以次辛祈谷。率由舊章。但元旦朝賀者。朕躬之禮儀。上辛祈谷者。祀天之大典也。明年正月初二日上辛。禮部題請於十二日次辛﹑行祈谷禮。朕思若以正月而論。則十二日爲次辛。若以立春後而論。則十二日爲下辛矣。因元旦朝賀筵宴。而展祈谷之期。朕心深有未安。著定於初二日上辛行禮。先期照例敬謹齋戒。停止朝賀筵宴。嗣後若元旦逢上辛之期。則於次辛祈谷如在初五日以前。或值初七日世祖章皇帝忌辰著該部兩奏請旨

○署川陜總督查郎阿摺奏﹑據四川提督黃廷桂咨稱﹑護理重慶鎭標遊擊保璠﹑於委署黔彭營遊擊任內。與酉陽冉土司。書使往來。節次勒索人口騾馬等物。又冉土司之子冉廣烜﹑姦占董昌規之妻爲妾一案。饋送保璠銀兩禮物。土司冉元齡﹑又有川省姦徒楊承勛等結黨一案。據賊黨供稱﹑楊承勛家有金鑲玉印。劉伯溫碑記。伊弟楊七﹑必要爲王。送在酉陽司等語。俱應嚴究。奉上諭。各省土司。朕皆一視同仁。莫不欲其遂生樂業。共享昇平之福。是以屢降諭旨。令該督撫訓飭官弁。加意撫綏。無得借端滋擾。若有苛虐生事者。必重治其罪。但管轄苗疆之官弁等。往往不能仰體朕心。屏除私念。若土司等﹑有不敢書使往來者。則加以傲抗之名。摭拾小事。申報上司。若私相往還。有所饋贈。則上司訪知。又加土司以行賄鉆營之名。究治其罪。如此﹑則土司豈不處於兩難乎。卽如該督參奏冉元齡之納賄於保璠。朕知冉元齡﹑必有屈抑難申之情也。前據查郎阿奏稱﹑四川姦徒楊承勛等﹑謀爲不軌。假稱家有金鑲玉印。其弟楊七﹑必要爲王。送在酉陽司去等語。朕批諭查郎阿云。酉陽土司﹑素稱恭順。必無藏匿重犯之理。若果楊七﹑逃往酉陽地方。則冉元齡亦無不嚴緝解送者。如楊七未至酉陽。而彊向冉元齡索獲。則冉元齡不更冤抑乎。總之各處土司。承祖父之遺業。受朝廷之厚恩。苟有人心。孰肯作姦犯科。自罹罪戾。惟是姦民匪類等播弄構釁。希圖獲利於官弁之前。則假捏土司不法事端。而在土司地方。又肆行恐嚇慫恿之詭計。爲督撫大吏者。安可不詳加審察。而輕信屬吏之浮言。爲姦徒所愚弄乎。此案內需索受賄之保璠﹑著該督撫嚴加審訊。照所定苗疆之例。定議具奏。冉元齡﹑悉從寬免。不必查究。至於賊黨所供金鑲玉印之語。尢屬荒誕。夫民間所謂金鑲玉印。卽歷代傳國璽也。當日元順帝將此璽攜歸沙漠。是以明代求之未獲。我太宗文皇帝天聰九年。察哈爾林丹汗之母。將此寶進獻。至今藏於大內。今楊承勛家。安得又有金鑲玉印。卽使有之。亦系僞造無用之物耳。賊黨謀逆之罪。不在此印之有無也。何必深究。著查郎阿﹑黃廷桂﹑憲徳等﹑將朕諭旨。一並曉諭酉陽土司冉元齡知之

○以和碩和惠公主﹑下嫁多爾濟塞卜騰﹑授爲和碩額駙

○戊辰。歲暮。祫祭太廟上親詣行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○遣官祭太歲之神

○己巳。諭內閣。昨據山西巡撫石麟奏報﹑本年十一月初二日。保徳州慶雲呈瑞。今又奏報十二月初一日。臨晉縣慶雲麗日。歷午未申酉四時。又據布政使蔣泂摺奏﹑從前汾河形勢。惟文水縣地勢低窪。河身淤淺。是以議開引渠二道。正河一道。今年六月內。汾河水發。河道攺流。文水縣自靑髙村﹑至伊家社。各開引渠二道。舊時漫流。已爲沃壤。而東城村欲開之河。現今寬闊十餘丈。或數十丈。眾水會同。河身長二十五里。經年累月。人力不能成之功。天然疏浚等語。朕思晉省民風。由來醇朴。是以感召天和。屢歲皆登丰稔。卽如近日預備軍需民情踴躍爭先恐後。悉出至誠。觀此尊君親上之念。則其孝親敬長。克惇行誼可知而地方官員﹑平日訓導有方。亦卽此可見是以仰蒙上天昭示瑞應。以獎官民之善。朕心深爲慰悅。著照河南省之例。通行所屬府州縣。將人材品行﹑可備任使者。不拘人數資格。秉公舉出。該撫再行詳加遴選。具題奏聞。送部引見。並令各州縣﹑於常例歲舉老農外。再各舉一人。給以八品頂帶。以示朕褒嘉善俗。廣沛恩膏之至意

○旌表八旗節婦滿洲﹑順哥妻李佳氏等﹑一百四十五人。蒙古﹑存住妻吳氏等﹑二十三人。漢軍﹑朱聘妻何氏等﹑二十五人。貞女。查哈克氏一人。孝子。王積善一人。直隸各省節婦。王承貴妻劉氏等﹑四百五十人。貞女。林氏等十人。孝子。曹大聲等﹑二十六人。孝婦。李一原妻董氏一人。孝女。蔣氏一人。各給銀建坊如例

○是歲﹑人丁戶口﹑二千五百七十九萬九千六百三十九。又永不加賦滋生人丁八十五萬九千六百二十。田地﹑山蕩畦地﹑八百七十三萬二千二百一十五頃八十畝有奇。徵銀﹑二千九百九十三萬五千六百五十七兩有奇。米﹑豆﹑麥﹑五百一十七萬六千八百三十六石有奇。艸﹑四百九十九萬六千六百三十一束。茶﹑三十二萬一千八百三十引。行鹽﹑五百一十四萬五千三百四十四引。徵課銀﹑三百九十萬一千八百三十八兩有奇。鑄錢﹑七萬四千八百四十八萬有奇﹑

大淸世宗敬天昌運建中表正文武英明寬仁信毅大孝至誠憲皇帝實錄卷之八十九

大淸世宗敬天昌運建中表正文武英明寬仁信毅大孝至誠憲皇帝實錄卷之九十

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正八年。庚戌。春。正月。庚午朔。上於宮中拜神。以祈谷致齋﹑命於初六日禦殿

○辛未。祈谷於上帝。上親詣行禮

○貴州巡撫張廣泗疏報﹑普安州農田收獲之後。遺畱稻根。重長靑苗。漸致茂盛。爲從來未有之瑞。得上

�日﹑黔省土薄性寒。而普安州乃有稻孫之瑞。皆因地方大吏。勸稼重農。而該省民人。力田務本。是以感格上天。昭示瑞應。嗣後當益加黽勉。以承天眷

○廣東布政使王士俊摺奏﹑各州縣姦盜詐僞等罪犯。請令地方官﹑榜列姓名。揭於通衢。以示懲警。奉上諭。姦盜詐僞匪類。欲以木榜書名。感發其愧悔之心。恐未必能然。朕意果遇橫逆不法之輩。鄕裏必不敢書其名以籍其罪。無非將良懦鄕民之小過﹑塡寫一二以塞責而已。有名無實。恐徒爲百姓之笑具耳

○乙亥。上禦太和殿。王以下﹑文武各官﹑外藩王﹑及使臣等﹑上表朝賀。停止筵宴

○朝鮮國王李昑﹑遣陪臣金朿弼等﹑表賀冬至﹑元旦﹑萬壽節。及進歲貢禮物。宴賚如例

○丙子。世祖章皇帝忌辰。遣官祭孝陵

○丁丑。授總理陵寢事務領侍衛內大臣尙崇廙﹑爲盛京五部尙書。以原任鑲白旗漢軍都統範時捷﹑爲散秩大臣。總理陵寢事務

○湖廣荊州將軍吳納哈﹑年老休致。調寧古塔將軍哈達﹑爲湖廣荊州將軍。升寧古塔副都統常徳﹑爲寧古塔將軍。降奉天將軍多索禮﹑爲寧古塔副都統。調黑龍江將軍那蘇圖﹑爲奉天將軍。升齊齊哈爾副都統卓爾海﹑爲黑龍江將軍。調正黃旗蒙古副都統王常﹑爲齊齊哈爾副都統。白都納副都統塔爾馬善﹑爲歸化城左翼副都統。熊嶽副都統圖爾賽﹑爲白都納副都統。奉天副都統額爾勤﹑爲熊嶽副都統。鑲藍旗漢軍副都統常昇﹑爲奉天副都統。四川成都副都統黑色﹑爲鑲藍旗漢軍副都統。升陜西潼關城守尉吳和圖﹑爲四川成都副都統

○戊寅。諭內閣。雍正六年內。湖南布政使趙城摺奏。湖南現貯倉谷。共計六十餘萬石之多。又有收捐谷石。本省可云有備。但楚南地勢卑濕。積貯旣久。不無黴爛之虞。請分撥別省。令其來楚運往。以免黴變等語。朕將此摺發與戶部議奏。經戶部﹑議稱﹑應行文江浙督撫。令其詳酌。如有應需谷石之處。卽委員往楚轉運。朕降上�日兪允。隨據兩淮巡鹽禦史噶爾泰摺奏。據兩淮商人黃光徳等具呈。情願出資。將湖南積谷三十餘萬石。照依原買之價。交納湖南藩庫領運。隨地隨時售賣。仍將所售價銀﹑交納運庫等語。隨經王國棟題明。將雍正三年動帑所買谷一十六萬二千餘石﹑照原價每石三錢四分九釐﹑給商交價運售。此湖南巡撫布政

使﹑及兩淮巡鹽禦史﹑前後具摺辦理之案也。今據湖廣總督邁柱奏稱。今年湖南嶽常二府之臨湘﹑武陵等﹑十州縣。微欠雨澤。臣等豫爲綢繆。動用公項銀一萬兩﹑買米備糶。而貯倉之現谷。與其照原價以給商。不若畱俟來年春夏﹑照原價平糶﹑以濟本地之民食。似應飭商暫停領賣。俟明年無需用之處。仍聽該商領運等語。朕思向因湖南撫藩﹑皆言地方積谷甚多。難以久貯。奏請分撥別省運售。以免黴變。是以兩淮商人﹑有赴楚領運﹑效力急公之請。今商人旣已交價。而邁柱又稱楚南需米備糶。應請飭商暫停領賣。是湖廣督撫藩司﹑前後自相矛盾也。湖南現貯谷六十餘萬石之多。欲分撥別省以免黴變。則本省府縣有需米之處。正可將此奏聞平糶。以濟民食。而邁柱乃云正在動用公項銀一萬兩﹑買米備糶。是邁柱之奏。又自相矛盾也。且邁柱又稱﹑此時飭商停運。俟楚省不需米谷之時。仍聽該商領運等語。是米貴之時。則令商人停運。而米賤之時。則令商人領賣。亦甚非情理之平。朕意此米谷中﹑必有虧空情獘。至於噶爾泰旣代商人具奏。而又不爲伊等行催楚省﹑歸結其事。亦屬不合。查從前噶爾泰代眾商具奏領運之時。原有隨時隨地售賣之語。今江浙俱獲丰收。米價甚賤。湖南旣有需米之州縣。著該商仍照前議領米。卽於湖南需米之處。照時價糶賣。不許地方官抑勒商人。亦不許商人髙擡價值。儻商人獲有餘利。聽其自取。不許交官。如此﹑則淮商領米﹑得以貿易。而楚省積谷仍得流通。於商民均有禆益。湖廣督撫等﹑卽遵諭行

○諭兵部﹑天津乍浦兵丁﹑其錢糧原照潼關例支放。今二處旣經添給。潼關兵丁﹑亦著每月每人﹑各添給錢糧銀五錢

○以鑲藍旗蒙古副都統惇巴﹑署正紅旗護軍統領

○己卯。孟春。享太廟上親詣行禮

○遣官祭太歲之神

○江南河道總督孔毓珣﹑蘇州巡撫尹繼善﹑摺奏修理髙堰大工事宜。奉上諭。朕不惜百萬帑金﹑以衛民濟運。工程當務久遠堅固。一勞永逸。此外卽再增數十萬兩。亦不爲多。若因省小費﹑致誤大計。則所費百萬。仍屬虛用也。堤工卑矮之區。固應增髙。而單弱之所。尢宜加厚。可再詳加相度。勘視。切勿胸存小見。凡有卑薄以及傾圮處。悉將堤身折砌。務令自頂至底。一律堅實。期於永久獲益。所需錢糧。不必限定此數

○辛巳。諭內閣。昌平州明代十三陵。每年朱之璉前往致祭。今朱之璉病故。其襲封侯爵之人。尙未請上

�日。目前將屆仲春。祀典不可間缺。著該旗大臣定議請上�日。令其弟侄內一人代行致祭

○諭八旗都統等。京城佐領。越旗移置者甚多。因命大臣等均勻派定。外省駐防八旗滿洲蒙古漢軍。亦有隨京城佐領越旗移置者。其移置之旗。人丁旣多。則移出之旗。人丁必少。是以人丁數目不均。如何令其不致移動之處。著八旗大臣等會議具奏。尋議﹑請令各省將軍副都統等。將各該處官弁人丁數目查明。不論在京之本佐領。惟視彼處之丁數。均勻分派。四旗駐防之處。卽在四旗內均派。八旗駐防之處。卽在八旗內均派。另造淸冊。以備查核。凡遇補授官員。挑取兵丁。卽在所均置之旗揀選。其京城之本旗本佐領﹑仍記檔案。每編

丁之年。照常咨送各該旗報部。至五年十年後。或有生齒多寡不同之處。令各該將軍副都統等奏聞。再行均置。從之

○封和托輝特紮薩克多羅貝勒博貝子班第﹑爲輔國公

○壬午。上詣恩佑寺行禮畢。幸圓明園

○諭內閣。從來左道妖言。如讖緯圖記禨祥禍福之屬。皆足以惑世誣民。爲人心風俗之大患。自古帝王。皆深惡而嚴禁之。苟有犯者﹑必置重典。𨿽赦不宥。所以爲世道民風計者﹑至深遠也。朕觀陜西之人。秉性直魯。凡好爲誕妄之說者﹑多至此省。搖惑人心。年來屢有其事。已降上�日切加訓誡矣。觀滿洲漢軍人等。亦每易爲此等邪說所惑。如延信之聽信道姑王氏。年羹堯之聽信鄒魯﹑與淨一道人允禵之聽信星士張愷。皆借怪異荒唐之說。以助其妄亂悖逆之心。又如伊禮布﹑爲江寧將軍時。信一風鑑。令伊子易衣潛往相面。從此江寧之弁兵等﹑皆驚爲靈驗。其門如市。今此人己牽連入於大逆案中矣。可知僧道醫卜星相之類。往往爲姦宄之所潛藏。不可不愼也。昨總督範時繹﹑又於江南人家﹑查出違禁圖讖之書。是艸野之間。妖言惑眾之風未嘗止息。地方官員﹑儻不能化導禁約。轉從而崇信之。是竟以身爲庶民之倡。又何怪閭閻無知之人﹑沈溺其中而不知覺悟耶。凡造爲災異禍福之說者。其言不驗。則爲害尙小。儻天時气數。偶與其言相合一二。則信者愈眾。而爲害愈大。甚至心懷不軌之徒。借此妖言。妄興兵革。荼毒生靈。不可不防其漸也。滿洲八旗大臣弁兵等。皆國家幹城腹心之寄。況我滿洲忠義之气。技勇之才。實爲人所莫及。果能安分循理。盡忠孝之道。無邪僻之行。自然上邀天地之恩永受國家之澤。書曰。惠迪吉從逆凶。又曰。作善降之百祥。作不善降之百殃。爾等但當於己身求之。爲善必獲善報。爲惡必獲惡報。所謂如影隨形也。柰何捨可以獲福之正理。而信從姦民無稽之言。被其牽累。輕則罹於刑罰。重則喪及身家。不亦可憫之甚乎。大凡爲欺人惑眾之說者。皆市井凶頑無賴之輩。或胸懷不軌。冀以搖動人心。或貧困無依。欲以騙取財物。爾等試思之。天下焉有修道前知之人。不遁迹於淸淨寥廓之鄕。而奔走紅塵﹑與世俗相徵逐者乎。凡我滿洲漢軍官弁兵丁等。世受國恩。共矢尊君親上之素志。豈肯聽姦人妖妄之言。而遂爲其所搖動。但恐漸染日久。有邪說在其意中。而遇有委用使令之時。或稍存疑貳之念。則所關匪細。故不得不訓誨開導之於平時。使之恍然醒悟也。著將此上�日。通行曉諭八旗﹑及各處駐防弁兵等﹑共知之

○以原任湖南巡撫王國棟辦理刑部侍郎事

○升正白旗漢軍副都統公慶復﹑爲正藍旗漢軍都統

○癸未。諭議政大臣等。乍浦地方。駐札滿洲兵一千六百名爾等原議挑選杭州餘丁八百名江寧餘丁四百名京城餘丁四百名令其披甲前往駐札。朕近詢問將軍鄂彌達據稱﹑江寧餘丁披甲者﹑可得八百名。今京城不必揀發。卽著鄂彌達﹑於江寧餘丁內﹑酌量挑選八百名。令其披甲。前往乍浦駐札。至於管轄官員。甚屬緊要。務將年富力彊﹑黽勉任事者﹑揀選補放﹑著將軍鄂彌達﹑於江寧應補人員內揀補。現任官員內應行調補者﹑揀選調補。如江寧應補之員不能足數卽於杭州應補人員內揀選補授現任官員揀選調補之處。著將軍鄂彌達﹑與將軍阿里衮﹑互商派委。此兩處補授員缺。著各該將軍題補。儻兩處不能足數。著將數目開明報部。該部請上�日。由京城揀選人員補授發往

○甲申。上元節賜外藩科爾沁敖漢蒿齊忒﹑紮魯特﹑土默特﹑喀爾喀﹑翁牛特﹑鄂爾多斯﹑阿霸垓﹑吳喇忒﹑烏朱穆秦﹑蘇尼特克西克騰﹑喀喇沁巴林四子部落厄魯特靑海厄魯特圖爾古特﹑柰曼紮賴特毛明安阿祿科爾沁阿霸哈納杜爾伯特郭爾羅斯王﹑貝勒﹑貝子公﹑額駙﹑臺吉塔布囊等及內大臣大學士﹑侍衛等宴

○丁亥。諭內閣。山東靑州府。設立滿洲駐防官兵。所有建造城垣營房工程著禦史偏武候補道員陳豫朋前往。會同地方官監督修造。其一應如何修造之處。著天津都統拉錫前往靑州。相度經畫定議交與偏武等辦理。拉錫仍回天津地方。拉錫有素知可以辦工之人﹑準其帶往工所﹑交與偏武等派委辦事偏武所管倉工交與禦史兆華監修再著內務府總管常明﹑兼管稽查諭盛京五部尙書尙崇廙。三陵事務。關系重大爾同將軍管理。包衣三佐領。亦著爾管理。其調補官員等事。爾須詳愼揀選

○以鑲黃旗漢軍都統石文焻兼管鑲白旗漢軍都統

○己丑。調陜西寧夏總兵官張善﹑爲陜西安西總兵官。升湖廣黃州副將李繩武﹑爲陜西寧夏總兵官

○乙未。大學士等疏言﹑雍正七年十月奉上�日。內閣本章。各於正本之外﹑立一副本。另行收貯。以備查對。臣等伏查各部院議覆事件。副本內不載案呈。日後案牘繁多。難以查校。應將各部院議覆副本。與通政使司送進原題副本。聯合一處。專派滿中書二員。漢中書四員。敬謹收掌。但漢中書舊額三十六員。於康熙三十八年。裁去八員。今存二十八員分。派票簽房﹑本房﹑以及稽查各部院注銷案件﹑繕錄抄寫各項事務。人員不敷。請復設漢中書四員。以敷分派辦事之用。從之

○禮部議覆﹑四川巡撫憲徳疏言﹑新設建昌府。蠻夷雜處。請於漢境內﹑擇大村堡。照義學例。建設學捨。選取本省文行兼優之士。延爲塾師。令熟番子弟來學。俟學業有成。俾往教生番子弟。應如所請。從之

○丙申。衍聖公孔傳鐸疏言﹑兗州府屬屯莊集稅銀兩。舊充尼山書院﹑及林墓歲修之用。今各省淸查稅課。請將此項﹑報明歸公充餉。得上�日﹑目今他省有淸查稅務之事。蓋因稅課一項。向無定額。地方官吏。每多侵蝕欺隱。髙下其手。刻剝小民。是以令將實數查出。凡舊額之外。所有贏餘。卽畱爲本地官民之用。並未將絲毫歸入公項也。兗州屯莊集稅銀兩。向充書院林墓歲修之費。正是闕裏之公用。而孔傳鐸忽請解部充餉。是將此項稅銀﹑視爲私槖也。朕於文廟工程。敬謹辦理。一切動用帑金。所費不下數十萬。孔傳鐸寧不知之。而爲此卑鄙之陳奏。甚屬不合。嗣後著將此項集稅銀兩。核實支給。爲書院林墓之用

○丁酉。諭內閣。北運河靑龍灣修築減水壩﹑並挑浚引河工程。據怡親王等奏請﹑交與侍郎何國宗﹑督理監修。朕思原任侍郎牛鈕﹑在北運河管工年久。於地方情形。甚爲熟練。著與何國宗協同辦理。其一應錢糧工程等項。令都統莽鵠立﹑耿化祚﹑副都統佛保﹑副都禦史二格﹑會同何國宗﹑辦理稽查。其減水壩金門﹑及所開引河。或應寬二十丈。或應寬四十丈。及運河西岸﹑可否另開減水壩。並何國宗查議各條。是否妥協。有裨河工之處。爾等可詳悉詢問牛鈕﹑會同定議辦理

○諭八旗都統等。凡署理副都統事務之參領。若仍令辦理參領任內事務。一應行走之處。悉屬不便。嗣後凡署理副都統事務之參領員缺。著揀選副參領﹑奏請署理。其副參領員缺。亦著揀選應行署理之員。奏請署理

○升翰林院侍讀學士兪兆晟﹑爲內閣學士兼禮部侍郎

○戊戌。上回宮

○署直隸總督唐執玉疏報﹑正月二十日。鳳凰見於房山縣石梯溝山峯。得上�日﹑朕素不言祥瑞。屢降諭上�日甚明。上年﹑據散秩大臣尙崇廙奏稱﹑天臺山民李萬良等呈報。十一月十三日黎明。見山中有一神鳥。髙五六尺。毛羽如錦。五色俱備。所立處﹑羣鳥環繞。北向飛鳴等語。朕以邊地居民所見。事屬渺茫。將所奏發還。未曾宣示廷臣。昨據總理石道事務散秩大臣常明﹑侍郎宗室普泰奏稱﹑石工監督司官田周呈報。正月二十日。在房山縣石梯溝山中。見瑞鳳集於峯頂。五色俱備。文采燦然。工匠樵牧居民人等。約千有餘人。莫不共見。又據總兵官管承澤﹑及順天府府尹孫嘉淦等。所奏亦皆相同。朕亦俱未宣示廷臣。可以知朕心矣。今據署總督唐執玉繕本具奏。朕思古稱鳳鳥。乃王者之嘉祥。朕撫躬自問。功徳涼薄。不足以致鳳儀之上瑞。此事猶疑而未信也

○己亥。諭內閣。向因鋪墊倉廒。需用松板。令各省糧船隨帶。到倉交納。續經該部定議。產木之省。如江西﹑湖廣﹑及江安糧道所屬地方。則全解十分本色。其不產木之浙江蘇松等屬。則解三分本色。七分折色。此便民利用之意也。今聞該地方所交三分本色。亦於抵通之時。始行采辦。以致通州木商。與胥役勾通包攬。每板一片。較折色之數。用銀多至四五倍。運丁不免苦累。查京通各倉。一年支放俸米甲米。空出廒座。應鋪墊一百五十座。其湖廣﹑江西﹑安徽三處﹑所解松板。已足備用。卽有應需采辦者。諒亦無多。所有不產木之浙江﹑蘇松等屬。應解三分本色松板。著俱攺徵折色。令各該糧道匯解通濟庫。以備采辦之用。其湖廣﹑江西﹑安徽等處﹑全解十分本色者。著倉場侍郎﹑嚴行稽查。不許收板官吏﹑勒索使費。俟各倉廒鋪墊完日。將應徵本色若干之處。具奏請上�日

○諭八旗都統等。數年來荷蒙天眷。米價甚賤。爾等八旗米局。系將兵丁所關之米發賣。若米價甚賤。不能賣完。則積貯日久。米色易變。朕以爲此等米石。宜俟下季發米之時。視各佐領下兵丁分內應領之米。將局內米照數給發。卽行文倉場衙門﹑照數坐扣。則兵丁旣可就近得米。而局內積貯之米。亦不致變色糜爛矣

○恩給國子監肄業貢生﹑每年銀六千兩﹑爲衣食膏火之資。其六堂助教等官。命九卿於進士舉人內﹑各舉所知候上�日揀補

大淸世宗敬天昌運建中表正文武英明寬仁信毅大孝至誠憲皇帝實錄卷之九十

大淸世宗敬天昌運建中表正文武英明寬仁信毅大孝至誠憲皇帝實錄卷之九十一

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正八年。庚戌。二月。庚子朔。諭內閣。我國家膺圖受命。則有佐命元臣。際會風雲。開拓疆宇。至於承平之世。亦有勞臣宣力。綏靖不庭。凡厥鴻猷駿烈。焜耀旂常。於是酬庸獎功。錫以公爵。分爲一等至二等三等﹑以第其勛勞。表其閥閱。比於古者河山帶礪之盟。爰及苗裔。永久勿替。甚盛典也。朕考古封爵之制。漢唐以來。公侯皆系以郡縣之名。而漢世功名顯著者。則加以美號。如信武﹑冠軍﹑建忠﹑定遠之屬。並以榮名﹑垂光史冊。本朝封王者﹑選用嘉美字樣。其嗣王襲封皆因之。而公爵則但分等次。未有封號字樣。朕意欲考其當日勛庸。錫以嘉名。追加爲某公。使勛勞之臣﹑顯功丕績。常赫赫在人耳目間。而其子孫承襲封號。亦皆顧名思義。共知奮勉。世爲國家效忠抒力。期踵美前人之光。以副朕褒念勛舊之至意。至於宗室外戚。則仿古恩澤侯之例。命爲奉恩公﹑或承恩公﹑以昭寵錫。其如何命名定制。並將歷來功臣勛戚﹑加錫美號之處。該部詳查定議以聞

○移廣東定海縣靑寧司巡檢﹑駐太平汛。儋州安海司巡檢﹑駐薄沙汛。崖州抱歲司巡檢﹑駐樂安汛。添設瓊山縣水尾司巡檢一員。萬州寶停司巡檢一員。裁儋州大丰倉大使一員。瓊州府司獄一員。從廣東總督郝玉麟請也

○壬寅。春分。朝日於東郊。上親詣行禮

○癸卯。以內閣學士兪兆晟﹑協理戶部侍郎事

○以鑲黃旗漢軍副都統宗室色布肯﹑署鑲白旗滿洲副都統

○升陜西西安協領陳良棟﹑爲陜西西安左翼漢軍副都統

○兵部議覆﹑福建觀風整俗使劉師恕疏言﹑福建世襲海澄公。向以管轄兵馬﹑支銷錢糧。給與印信。後營伍裁汰。印信未繳。今海澄公黃應纘﹑多有親戚族人﹑請托干求。濫給印信文書。混行文武衙門。殊屬非宜。查海澄公旣無兵馬錢糧之責。又無地方民社之司。請令海澄公黃應纘﹑將印信交與該督﹑繳部查銷。向後承襲之時。俱給與敕書。以昭憑信。再﹑外省世襲武職之員﹑年及二十以上者。請令各該督撫﹑咨部引見。或畱京學習。或分發各省督撫提鎭標下效力。三年後﹑果能弓馬嫻熟。諳練營伍。照伊應得之品級補用。其有行走懶惰者。奏明回籍。行止卑污者。題參革退。將應襲之人。另請承襲。俱應如所請。從之

○以故喀爾喀輔國公三濟紮卜子密瓦紮卜﹑襲爵

○甲辰。上禦經筵。講畢。賜大學士﹑九卿﹑詹事﹑及講官等宴

○乙巳。諸王大臣等。疏奏﹑本年正月二十五日﹑景陵寶城山上﹑產有靈芝三本。仰見聖祖仁皇帝深仁厚澤。錫祚垂光。皇上大孝純篤。以聖祖之心爲心。聖祖之政爲政。是以誠敬感孚。儲英陵寢。請宣示史館。永紀鴻庥。得上�日。景陵寶城山上﹑首春產瑞芝三本。諸王大臣等。奏爲朕純孝之所感孚。朕撫躬自問。生平事我皇考。不敢當純孝之名。但誠敬之心。數十年如一日。自禦極以來。不但一言一事﹑仰體聖心而後見諸施行。卽夢寐之中﹑一念舉發。從無有知其不合聖意﹑而敢存於胸臆者。諸王大臣等﹑稱朕以皇考之心爲心。此實朕之悃忱。至云朕以皇考之政爲政。朕之才力﹑遠不逮我皇考。舉凡宣猷敷治之間。𨿽黽勉效法。究不能企及於萬一。何能致芝艸之嘉祥。諸臣以此歸美於朕。朕不居也。實因我皇考之聖徳神功。際天蟠地。深仁渥澤。積厚流光。上天特欲顯示天下臣民。是以數年之中﹑三見芝英於陵寢。以今之歷霜雪而挺生。當首春而呈瑞。稽諸史冊。更屬罕聞。朕感上天昭示之洪恩。叨皇考貽謀之景福。慶幸歡欣。不敢不宣布於眾庶。使天下後世臣民﹑知上天之眷祐皇考。與皇考之垂祐萬年者。卽瑞芝一事。明顯昭著。信而有徵。固如是也。著照所請﹑宣付史館

○諭吏部。爲政之道。務在得人。朕加意旁求。惟期賢才奮庸。布列庶位。百職修舉。嘉惠民生。凡所以遴選而登進之者。亦多方矣。雍正六年十月間。以各處需員甚多。而赴部銓選之人。不敷揀用。特降諭上�日。令京官大學士以下﹑主事以上。外官督撫以下﹑知縣以上。每人各舉一人。送部引見。今行之旣己年餘。而內外官員﹑未經舉報者尙多。則其平日必無深知灼見之人。倘復輾轉遲延。必致人萌奔競之心。而滋夤緣請托之斃。所當酌量變通者也。現今會試中額﹑廣至四百名。其中必有可供任使之人。而直省選拔貢生。陸續來京。亦可教導而成就之。以備庶官之用。著將各保一人之例停止。若有己經到部者。仍準其引見。該部卽行文在京各衙門﹑並直省地方知之

○諭直省督撫提鎭等。兵民各有職業。是以分隸文武管轄。不使混雜。難於約束。致生事端。聞得廣東瓊州﹑遠隔海外。其弁員等﹑竟於額設兵丁之外。另有掛名兵丁。乃系無賴之徒。千把等員﹑利其饋送。卽準附名投充。而此輩居然以營兵自居。不服地方官拘管。在營弁則以原非兵丁﹑又無糧餉。不行約束。在州縣則以名列戎行﹑非同編戶。不便置問。以致介在兩岐。恣行不法。欺壓良善。聚集匪人。甚爲居民之累。瓊州一處如此。恐他處與此相類者不少。著各省督撫提鎭等﹑悉心確查。嚴行禁革

○以大學士蔣廷錫﹑爲會試正考官。禮部左侍郎鄂爾奇﹑署工部左侍郎順天府府尹孫嘉淦﹑內閣學士任蘭枝﹑爲副考官

○調廣西布政使張元懷﹑爲江南安徽布政使司布政使。升廣西按察使元展成﹑爲廣西布政使司布政使。貴州貴西道張鉞﹑爲廣西按察使司按察使

○調福建福州右翼副都統董朝衡回京。升福建福州協領顧弘譽﹑爲福建福州右翼副都統

○丙午。戶部議覆。雲南巡撫沈廷正奏﹑南寧縣水災地畝。豁免錢糧。迨水退之後。補種有秋。請仍舊徵收。應不準行。得上�日。部駁甚是。凡被災免賦之處。若地方官民詳報之時。以熟作荒。冒濫蠲免。則當從重治罪。若從前實系水渰。已照例蠲免。後因涸出地土。小民補種禾稼。仍欲徵收錢糧。殊屬不合。沈廷正所見卑小。著飭行

○署護軍統領靑保疏言﹑大淸門﹑天安門﹑端門﹑系下五旗護軍輪派看守。其應備之長槍撒袋弓箭等器械。向系本身帶入。嗣後請照內門看守之例。俱令官造給發。從之

○丁未。遣大學士陳元龍﹑祭先師孔子

○以鑲白旗滿洲副都統博第﹑署正藍旗蒙古都統。升鑲黃旗前鋒參領滿丕﹑爲正黃旗蒙古副都統。調正黃旗漢軍副都統佟時茂﹑爲正白旗漢軍副都統

○戊申。祭大社。大稷。上親詣行禮

○己酉。復原任輔國公賴士爵

○授輔國公星尼子都隆額﹑爲奉恩將軍

○以正白旗蒙古副都統圖克善﹑署鑲白旗滿洲副都統

○庚戌。孝康章皇后忌辰。遣官祭孝陵

○以故喀爾喀輔國公沙克都爾紮布弟巴爾桑﹑襲爵

○辛亥。上親耕耤田。詣先農壇致祭畢。更服。至耕所。仍行四推禮畢。上禦觀耕臺。命莊親王允祿﹑裕親王廣祿﹑信郡王徳昭﹑行五推禮。吏部左侍郎宗室普泰﹑戶部倉場侍郎嶽爾岱﹑禮部右侍郎蔡世遠﹑兵部右侍郎永壽﹑刑部尙書徳明﹑工部右侍郎宗室塞爾赫﹑都察院左副都禦史王圖炳﹑通政使司通政使張懋誠﹑大理寺少卿巴徳保﹑行九推禮。各以次耕如儀。上禦齋宮。順天府官員﹑率耆老農夫行禮畢。至耕耤所。農夫終畝。王以下各官﹑行慶賀禮。賜茶。停止筵宴

○上幸圓明園

○壬子。恭刊聖祖仁皇帝禦纂書經傳說告成。禦制序文。頒行天下

○以鑲藍旗滿洲副都統在內閣學士裏行徳祿﹑通政使張懋誠﹑俱署工部侍郎事

○癸丑。以翰林院編修李淸植﹑檢討張若涵﹑俱署日講起居注官

○喀爾喀輔國公惇多布額林陳故。遣官致祭

○甲寅。諭內閣。向以微員無級可降。偶遇降級處分。卽議以革職。似屬未當。是以降上�日﹑令吏部兵部酌議。隨經該部議奏﹑凡處分止於降三級者準其革職畱任。三年無過。與以開復。朕已降上�日依議。今朕細思﹑若照此例。則有級可降者。已至調用。轉不如無級可降者。得以仍畱原任。立法未爲允協。著吏部會同兵部再加詳議以聞。尋議﹑嗣後從九品未入流等官無級可降。遇應行降調之案。在三級以內者。如到任已歷數月。著該督撫將居官。如何之處。聲明到部。居官好者﹑議以革職畱任。三年無過開復。平常者﹑議以革職。或甫經到任。尙未定其賢否。亦著該督撫聲明到部。議以暫行畱任。俟試看一年﹑能黽勉效力。準其三年開復。平常者﹑照例參革。至各部院筆帖式﹑例應降調者。亦令各該管官﹑聲明送部。照例定議。從之

○轉刑部右侍郎張大有﹑爲左侍郎。實授王國棟﹑爲刑部右侍郎

○旌表河南獲嘉縣烈女﹑董明緒女董氏。拒姦不污。被刃殞命。給銀建坊﹑入祠致祭如例

○乙卯。吏部議覆。甘肅巡撫許容﹑條奏移設州縣事宜。一﹑靜寧州屬之安定監地方﹑請攺歸通渭縣管轄。其通渭縣治﹑移駐安定監城。一﹑寧夏府屬之花馬池﹑請添設州同一員。屬靈州管轄。一﹑蘭廳同知﹑請攺爲河捕同知。專司河橋稅茶法﹑曁捕盜案件。其平涼府屬之固原廳﹑歸並固原州管理。一﹑鞏昌府屬之岷州廳﹑攺爲岷州。設知州一員。吏目一員。靖遠廳﹑攺爲靖遠縣。設知縣一員。典史一員。其岷州廳原管之茶務攺歸洮岷道管理。一﹑岷州屬之勇家等五里﹑及鐵谷溝等二處地方﹑請就近歸並漳縣管理。均應如所請。從之

○河東總督田文鏡疏言﹑武弁養贍家口僕從。名糧之外。別無所資。若但給以步糧。恐不敷用。請自提督至守備﹑馬步各半。千總﹑馬一步四。把總﹑馬一步三。著爲定額。各省一體遵行。從之

○攺撥雲南歹扯營﹑歸沾益州。撥諾紅﹑當虐﹑戈舌﹑猓玀營﹑東屯﹑耿屯田地﹑歸宣威州﹑管轄。從雲南巡撫沈廷正請也

○丙辰。遣官祭歷代帝王

○遣官祭關聖帝君

○諭內閣。從來察吏之道。莫先於獎廉懲貪。蓋貪黷之風不息。則上虧國課。下剝民膏。其爲吏治人心之害者甚大。不止關系錢糧而已。我皇考聖祖仁皇帝澄敍官方。深惡貪墨之蠹國病民。所以警戒訓飭之者至矣。祗以聖心寬大慈祥。未曾將侵蝕國帑﹑貪取民財之人。置之重典。姑且包涵。望其徐徐感化。此實如天之仁也。乃不肖官員等﹑不但不知感激悛攺。勉爲廉吏。且恃有寬大之恩。心無畏懼。將侵盜貪墨。視爲固然。數十年來。日積月累。虧空婪贓之案。不可勝數。朕若不加懲治。仍容此等貪官污吏﹑擁厚資以長子孫。則將來天下有司﹑皆以侵課納賄爲得計。其流斃何所底止。是以數年來。加意整頓。若果人心知儆。舊習漸除。令朕得施寬大之政。乃朕之至願也。此意於元年二年間卽屢向左右大臣等密言之者。近觀各省吏治。𨿽未必能澈底澄淸。而公然貪贓犯法﹑及侵盜錢糧者。亦覺甚少。是眾人悛攺之象。與朕期望之意相符。亦可遂朕寬宥之初心矣。今欲大沛恩膏。酌免遠年承追之項。將各直省官員名下應追贓銀。及侵欺﹑那移﹑流抵﹑分賠﹑代賠銀兩。凡事在雍正三年以前﹑已經發覺者。該部查明情由具奏。候朕酌其情罪。降上�日免追。其自雍正四年正月以後犯罪之案。乃屢經訓諭而不悛攺者。不準寬免。至於軍務錢糧。關系重大。其昔年西寧﹑肅州﹑阿爾泰﹑軍需等案內應追銀兩。𨿽在雍正三年以前。亦不準豁免。此次特恩。乃朕仰體聖祖仁皇帝寬大至意。爰施法外之仁。豈但本人及其子孫﹑免追比之苦。獲再生之慶。卽承追之地方。在官員則得免於處分。在吏胥亦得免於杖責。案牘減省。事簡刑淸。莫不受國家寬大之賜。咸當感激警省。互相勸勉。以循良爲楷模。以貪墨爲鑑戒。則大小官吏﹑永遠共沐國恩。倘因逾格寬宥。轉啟玩法之心。復蹈從前之轍。則曠典豈可再邀。國憲豈能再免。且背天逆理。莫此爲甚。亦斷不能逃上天之譴責也

○予故北路軍營河南河北總兵官閃文繡﹑祭葬如例。賞銀一千兩

○丁巳。淸明節。遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○上詣恩佑寺行禮

○晉封誠郡王允祉﹑爲和碩誠親王。貝勒允禑﹑爲多羅愉郡王。貝子允禕﹑爲多羅貝勒。封二十一阿哥允禧﹑二十二阿哥允祜﹑俱爲固山貝子。二十三阿哥允祁﹑爲鎭國公

○戶部議覆。浙江總督李衛疏言﹑嘉興﹑秀水二縣。有義田余租項。系從前民間捐置之田。自康熙二十八年﹑學臣周淸源﹑題歸官徵備賑。租有定額。窮佃不勝其累。間有逃亡。並累及原捐之後裔。請將此項田租﹑除五六七年未完分年帶徵外。所有年久未完銀米。槪予豁免。並請將此田分別給還歸社。永免官徵。應如所請。從之

○賑湖南澧州﹑臨湘等七州縣﹑嶽州等三衛﹑旱災饑民。並免雍正七年分額賦有差

○予故鑲紅旗滿洲副都統亨特﹑祭葬如例

○旌表直隸元城縣烈婦﹑孫月朴妻謝氏。拒姦不污。投繯殞命。給銀建坊﹑入祠致祭如例

○戊午。升陜西西安按察使碩色﹑爲陜西西安布政使司布政使。湖南糧道楊馝﹑爲陜西西安按察使司按察使

○升直隸山永福將胡傑﹑爲河南河北總兵官。前往北路軍營﹑統領綠旗兵丁

○己未。諭內閣。滿漢內外兵丁。朕皆一視同仁。冀其俯仰有資。吉凶用度﹑不致匱乏。爲此拳拳於心久矣。但經理區畫之方。不得不由近而遠。次第舉行。以期無斃。是以首及在京之八旗。上年則通行各省駐防。及督撫提督標下。按其兵丁之數。分別賞銀之多寡。令各該管大臣﹑商酌營運取息。以備兵丁支領之用。至於各省鎭標。則擬漸次及之。今見各處督撫提督具奏前來。亦有經理得宜。可收實用者。亦有布置未當。難於舉行者。可見料理此事之難矣。至於鎭臣之才。又不及提臣等。則料理愈覺繁難。倘因朕此時加惠兵丁。而啟將來爭競。以致弁兵上下之間。互相齟齬。則是卹兵之美意。轉生營伍之事端。非所以愛之也。著各該總兵官﹑徧行詢問標下兵丁等。若朕賞銀後﹑伊等聽該管官措置出納。不生貪得冒領之心。卽或措置失宜。甚至有侵蝕虧缺者。伊等亦不忿爭怨望。致生事端。如此一一出具甘結。令該總兵官具疏保題。至於營運經理之法。著該省總督﹑巡撫﹑提督﹑會同總兵官。悉心商酌。如何料理﹑可以常久遵行無斃。並令督撫提督﹑酌量該總兵能否辦理此事。具疏保題到日。朕當降上�日加恩。若該省無總督提督。卽令巡撫確議保題。其每年出入查核﹑及接任交代等事。俱照督撫提標之例行

○諭戶部。從前歷年戶部虧空庫銀。至二百五十餘萬之多。怡親王曾奏請﹑將本部余平飯銀。陸續代爲完補。朕思歷年該管之堂官庫官。所司何事。若不責令賠補﹑無以示儆。因令孫渣齊秉公開報著追。乃孫渣齊開報時。髙下其手。甚屬不公。以致追完之數甚少。拖欠之項甚多。累年不能淸結。今朕念孫渣齊之祖﹑舊日忠勛。已將伊免罪釋放。並免伊名下應追銀兩。其餘應追未完人員。亦一體施恩。悉行免追。仍照怡親王所請﹑將所存余平飯銀﹑代爲完結

○庚申。鑲白旗漢軍副都統匡名世﹑緣事革職。升正藍旗參領倭星額﹑爲鑲白旗漢軍副都統

○辛酉。免直隸薊州﹑武淸﹑玉田三州縣﹑雍正七年分水災額賦有差

○壬戌。江南江蘇按察使馬世珩﹑緣事革職。調貴州按察使徐本﹑爲江南江蘇按察使司按察使。廣西按察使張鉞﹑爲貴州按察使司按察使。升廣西蒼梧道張體義﹑爲廣西按察使司按察使

○理藩院遵上�日議奏﹑外國進貢來使。俱有館捨安置。惟回紇未經置館。請撥官房一所立爲回紇館。並擇在京回民頭目二名﹑居住看守。從之

○旌表江南陽湖縣烈婦﹑馮繼冉妻薛氏。拒姦不污。投繯殞命。給銀建坊﹑入祠致祭如例

○甲子。移浙江寧波府同知﹑駐鄞縣之大嵩。定海縣岑港司巡檢﹑駐岱山。鄞縣四明驛驛丞﹑駐江幹。添設定海縣沈家﹤山奧﹥巡檢一員。從浙江總督李衛請也

○賑江南壽州﹑合肥二州縣﹑廬州衛﹑旱災饑民

○乙丑。孝昭仁皇后忌辰遣官祭。景陵

○諭內閣。向來外省各標營沙唬趕繒等船。原令道員會同副將監督修造。道員遴委同知通判承修。副將遴委營都司守備監修。聞承修之員。備辦物料。必經監修驗看。自千把以及遊副﹑逐層需索。及如式修造赴各標營交收。又有驗看勒掯之斃。迨交收之後。一任船隻棄置河幹。雨淋日曬。船中器械繩索。爲頭舵等人盜竊變賣。而該管將弁﹑槪不追究。夫始則借端勒索。後則聽其毀棄。豈非以承修之責﹑專在文員。而監修之武弁﹑置身局外。遂至視同陌路乎。此等錮斃。聞各處皆然。而京口將軍標下爲尢甚。嗣後修造標營船隻。著道員副將﹑會同領價。道員遴委丞倅。副將遴委都守。協同辦理修造。如系將軍標下船隻。卽遴委參領以下等官﹑同領同辦。其船隻交收之後。在汛停泊。責令頭舵苫蓋澆洗。每歲令該管將弁﹑出具印結﹑送督撫查核。如有升遷事故。令其具結交代。至於修造船隻。有小修大修拆造之不同。是以工料多寡懸殊。今聞船未發廠。頭舵人等﹑已將在船什物﹑私行盜賣。卽屆小修。亦必令其拆換添備。甚屬不法嗣後著將什物﹑一並具冊移交。如有短缺。將該管將弁﹑及頭舵人等﹑分別參追。總之各省船隻。每當修造之時。及交收之後。其中種種斃端。難以枚舉。今就朕所聞﹑頒發諭上�日。在各省將軍督撫提督等﹑悉心商酌。時加訪察。以除諸斃。倘諭上�日中有難於奉行之處。亦著據實陳奏

○丙寅。添設山東莒州石埠集巡檢一員。從河東總督田文鏡請也

○丁卯。兵部議覆。浙江總督李衛條奏。一﹑步兵內有食水師營之糧者。查令攺歸水師。倘不能駕駛船隻。另募補足。嗣後如有混食。查出﹑照冒支糧餉例治罪。一﹑內外洋面。大小船隻﹑令於蓬上書爲某處某號。並船戶姓名。刊刻船尾。以別姦良。並通行沿海各省督撫提鎭﹑一體遵行。俱應如所請。從之

○予故正紅旗滿洲都統蘇丹祭葬。謚勤僖

○予故廣東潮州總兵官尙瀠﹑祭葬如例

○戊辰。諭陜西督撫等。安西沙州等處﹑招民屯墾。原爲惠養邊民之計。是以累年以來。備極籌畫經營。期其得所。今從雍正六年民戶到齊之日。計算至辛亥年。例當輸賦之期。但念小民甫經安插。公私兼顧爲難。著寬期二年。於癸丑年升科。俾民力寬裕。俯仰有資。以副朕格外加恩之至意

○加福建總督髙其倬﹑爲太子太保

○升鑲紅旗蒙古副都統秦布﹑爲陜西西安將軍

○南掌國王島孫﹑遣使叭猛花等﹑奉表朝賀。並請永定貢期。得上�日﹑南掌國﹑遠在西南徼外。從來未通職貢。今遣使前來﹑奉表修貢。具見悃忱。朕心深爲嘉悅。所請著禮部議奏。尋議﹑嗣後南掌國﹑酌令五年進貢一次。今年初次納貢。應照蘇祿國初次進貢之例。頒賜敕諭一道。令該使臣恭捧還國。以示嘉獎。從之

○敕諭南掌國王。朕惟輸誠效順。遠人昭向慕之忱。錫命褒庸。天室懋撫柔之典。矧玆殊域。逖聽風聲。旣納藎誠。宜加賚予。爾南掌國。屬在遐陬。克抒丹悃。恪恭遣使。梯航直達於神州。懇切陳詞。琛贄並將其方物。允堪嘉尙。用錫褒榮。玆特降敕獎諭。並賜王文綺器皿等物。王其祗受。益矢虔恭。以副朕眷。至王所請貢期。朕念爾國遠在西南。往來迢遞。已敕禮臣定議。酌俟五年之外。一修歲獻之儀。若王有所敷陳。則可隨時上達。故玆敕諭

○旌表江南合肥縣烈婦﹑蔡機妻金氏。夫亡殉節。從容自盡。寶應縣烈女﹑刁啟沃聘妻朱氏。未婚夫亡。投繯殉義。各給銀建坊﹑入祠致祭如例

大淸世宗敬天昌運建中表正文武英明寬仁信毅大孝至誠憲皇帝實錄卷之九十一

大淸世宗敬天昌運建中表正文武英明寬仁信毅大孝至誠憲皇帝實錄卷之九十二

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正八年。庚戌三月。己巳朔。諭內閣。朕愛惜人材。不忍聽其限於考成。遂至放廢。而外任各官。案件繁多。往往罹於參罰。是以數年來因公窐誤之員。例應降革者。多於覆本之內降上�日﹑令該上司出具考語。送部引見。若其才具稍有可用。必再試以職任﹑而成全之。𨿽片善寸長。亦不肯輕棄也。今思在京部院司官﹑及旗員等。𨿽參罰之案不多。然亦有因公窐誤者。所當一體加恩。與以贖過自新之路。嗣後﹑在京文武各官。有因公窐誤。至於降革。而任內無錢糧不淸﹑及治罪之案者。準照外員之例。令該堂官﹑該旗大臣﹑出具考語奏聞。帶領引見。或將該員仍畱原任。或另行試用。或照例降革。候朕上�日裁奪

○又諭。朕聞有數省督撫藩臬。不能約束書吏者。其胥役人等。狐假虎威。無惡不作。而督撫衙門爲尢甚。其名有內外班之分。內班總管案件。外班傳遞信息。朋比作姦。種種嚇詐。飽其貪壑。則攺重爲輕。拂其所欲。則批駁不已。卽如廣東各案盜犯未獲。無論年月遠近。不拘盜犯多寡。總督書辦。槪於冬季。寫票差提承緝之吏目典史巡檢。齊至肇慶。示期比責。其陋規則有院房年節禮。每員到彼。各送書辦銀三四十兩。遂準回任。若微員無力饋送。則差押不放。甚至稟請杖責。此粵省之獘端也。至於各省督撫書役。則有承捨旗牌等名。皆自號爲差官。該督撫給票差遣。亦用差官字樣。而通省吏民。遂莫不以差官目之。平日踞坐班房。包攬詞狀。每於府州縣官。謁見督撫之便。私行囑托。濫準枉斷。及差往他處。則肩輿逾分。馬掛胸纓。儼然官長。沿途拜會有司。需索夫馬饋送。此輩狡猾性成。或以小忠小信。趨奉本官。得其歡心。間或委其訪察屬員事迹。則假公濟私。作威作福。其害更不可言矣。從來胥吏之爲患。有關吏治。在精明廉察之督撫。自能覺照而防範之。而庸懦之督撫。爲所欺而不知。受其累而不悟者。正不少也。又如藩司掌通省之錢谷。臬司掌通省之刑名。案牘如山。不得不仗熟練之書役。爲之辦理。而其中百獘叢生。舞文弄法之處。不可悉數。朕素知此輩之情狀。已經定例嚴申禁約。今再行訓飭。是在督撫藩臬等﹑約束於平時。訪察於臨事。不因熟悉條例而輕聽其言。不因善承使令﹑而誤墮其術。秉公駕馭。用意防閒。一有見聞。卽加懲治。不存姑息之見。不畱回護之心。如此﹑則若輩𨿽欲舞獘而不能。𨿽欲玩法而不敢矣。儻任封疆嶽牧之寄。於一二管轄之書吏。不能使之安分守法。革面洗心。又安能察吏安民。詰姦禁暴。成移風易俗之治乎。朕深爲庸懦之督撫藩臬恥之

○攺江南奇兵瓜洲二營。歸督標江寧副將管轄。從署兩江總督範時繹請也

○雲貴廣西總督鄂爾泰題。廣西太平府佶倫土知州馮朝憲故。其子馮時昌承襲。年幼。請以其妻黃氏協理。下部知之

○庚午。免直隸天津﹑靜海二州縣。雍正七年分﹑水災額賦有差

○辛未。諭內閣。向來朕聞福陵前面水法。稍更故道。祇以未得精通地理之人。未敢輕議。上年福建總督髙其倬。陛見來京。伊素精堪輿之學。特命率同主事管志寧等。前往奉天。敬謹相度。據奏陵前水法。因夏日溢口而流。太近左畔山腳。弓抱之勢。微覺外張。應卽行修理石工。俾循故道。則水抱沙圓。益增吉慶等語。朕覽髙其倬等奏摺。及所繪圖樣。甚爲明晰。惟是祖陵工程。關系重大。著將奏摺圖樣。發與滿漢文武大臣等。公同閱看。將應否修理之處。敬謹定議奏聞

○命江西省開局鼓鑄。從江西巡撫謝旻請也

○攺浙江象山協昌國石浦二汛。守備一員。千總一員。把總一員。爲水師。以定海標石浦淡水二洋汛。歸昌國汛分管。從浙江總督李衛請也

○壬申。諭內閣。牧令爲親民之官。一人之賢否。關系萬姓之休戚。自古以來。愼重其選。而朕之廣攬旁求。訓勉告誡。冀其奏循良之績﹑以惠我烝黎者。亦備極苦心矣。惟是地方事務。皆發端於州縣。頭緒紛繁。情僞百出。而膺斯任者。類皆初登仕籍之人。未練習於平時。而欲措施於一旦。無怪乎彷徨瞻顧。心志茫然。卽采訪咨詢。而告之者﹑未必其盡言無隱。此古人所以有學制美錦之嘆也。向以大學士朱軾﹑左都禦史沈近思﹑外任多年。周知地方利獘。雍正二年。曾令二臣商酌規則。以爲州縣之指南。乃書未就緒。而沈近思物故。邇年以來。朱軾復時多疾病。此事遂至遲延。去年始降上�日。令總督田文鏡﹑李衛﹑各抒所見。繕錄諸條以進。朕親加披覽。在二臣各就其所閱歷者而言。繁簡同異之間。不必一致。而愼守官方。勤卹民隱。其大指則一而已矣。爰付剞劂。頒賜州縣官各一帙。俾置几案間。朝夕觀覽。省察提撕。治效未臻﹑必思所以勉之。獘端未革。必思所以去之。本之以實心。行之以實力。毋始勤而終怠。毋靜言而庸違。如此﹑則不但國家得司牧之賢。艸野有父母之頌。而爲牧令者。從此身膺顯擢。名標史冊。豈不美歟

○癸酉。以原任光祿寺卿趙之垣﹑爲通政使司通政使

○甲戌。命西藏辦事內閣學士僧格﹑統兵一千五百名。至騰格裏腦兒駐防

○河東總督田文鏡疏報。祥符縣開墾雍正七年分田地﹑一百七十頃有奇。下部知之

○乙亥。諭內閣。六科史書錄書。每年著派出滿漢翰林各二員。悉心稽查。專司其事

○以湖廣荊州將軍哈達﹑爲內大臣。兼正黃旗護軍統領。原任湖廣荊州將軍吳納哈﹑暫管荊州將軍事務

○丙子。署廣東巡撫傅泰疏言﹑瓊州府屬生黎。誠心向化。願附版圖。請照例編入保甲。準其輸納丁糧。得上�日﹑朕念生黎無田可耕。本不忍收其賦稅。但伊等傾心依向。若將丁銀全行豁免。恐無以達其抒誠納貢之悃忱。著將每名情願輸納丁銀二分二釐之數。減去一分二釐。止收一分。以作徭賦。該地方文武大臣。應時時訓飭所屬有司弁員等。加意撫綏。悉心教養。務令安居樂業。各得其所。以副朕胞與萬方之至意

○鑲紅旗護軍統領七十﹑以老病乞休。允之

○旌表烈婦﹑江西建昌縣胡治臣妻範氏。因夫逼賣。守節投繯。陜西涼州鎭兵張兆斌妻李氏。夫歿邊疆。赴井殉死。烈女﹑江西永丰縣周天賜聘妻吳氏。安福縣彭隆祖聘妻謝氏。俱未婚夫亡。捐軀殉節。各給銀建坊。入祠致祭如例

○丁丑。升右翼前鋒統領衮泰﹑爲鑲藍旗蒙古都統。仍畱軍營。以鑲藍旗護軍統領侯馬蘭泰﹑署鑲藍旗蒙古都統。輔國公伊爾登﹑管理鑲紅旗護軍統領事務

○戶部議覆署福建總督史貽直疏言﹑請自雍正八年爲始。每於春冬。動撥臺粟十六萬六千餘石。運赴廈門。令福興等府屬廳縣。按積谷之數。派運入倉。易換舊存倉谷。平糶給兵。永著爲例。應如所請。從之

○旌表烈婦﹑直隸元城縣鄭國器妻宋氏。逼嫁不從。赴井完節。貴州安順府狆民羅廷勝妻馬氏。逼嫁不從。投繯完節。各給銀建坊。入祠致祭如例

○戊寅。諭內閣。各省駐防官員。嗣後﹑有效力年久。因老辭職者。著該將軍等。將伊食俸披甲之年。及在行間效力之處。聲明咨送兵部奏聞。候朕閱看。其應加恩者。照在京旗員例。加以恩施

○庚辰。諭內閣。寧夏地方。萬民衣食之源。在大淸﹑漢﹑唐﹑三渠水利。是以定例每年疏浚修理。使水流暢足。民田均沾灌漑。自歷年官員疎忽怠玩。以致閘道堤岸。損壞衝決。日見淺窄。而三渠之中。惟唐渠爲尢甚。近來其口過低。其梢過髙。水勢不能逆流而上。多誤小民耕種之期。𨿽每春定有歲修之例。然不能以一月之工程﹑整十數年之荒廢也。現今兵部侍郎通智﹑開浚惠農﹑昌潤二渠。於寧夏水利。自然明悉。著會同光祿寺卿史在甲﹑卽行查議。今歲預備物料。明春動工修補。務令三渠堅固。俾邊境黎元。灌漑有資。永享盈寧之慶

○賜江南下第舉人顧成天進士。一體殿試

○移福建福淸縣縣丞﹑駐平潭。從署福建總督史貽直請也

○辛巳。給直省下第舉人路費銀兩有差

○旌表河南烈婦﹑洛陽縣張景齡妻韓氏。夫亡殉節。絕粒捐軀。汝州姚紀妻喬氏。逼嫁不從。自刎殞命。各給銀建坊。入祠致祭如例

○癸未。四川巡撫憲徳題。雅州把抵安撫使愼白利故。請以其子囊索承襲。下部知之

○甲申。予故刑部右侍郎王承烈﹑祭葬如例

○旌表山東濟寧州烈婦﹑白何義妻陳氏。拒姦不污。投井完節。給銀建坊。入祠致祭如例

○乙酉。諭內閣。從前陜甘各標及松潘鎭出徵兵丁。添補衣裝。據大將軍嶽鐘琪奏明。動支各兵家口夏秋二季一半餉銀制備。今總督查郎阿等。奏報俱已制辦運送軍前訖。兵丁等效力行間。遠徵邊塞。朕心深爲軫念。此所添補衣裝銀兩。著加恩賞給。不必扣除伊等家口月餉。卽行文陜甘川三省﹑並大將軍處。曉諭兵丁知之

○以鑲藍旗參領雅瑚﹑署正紅旗蒙古副都統。升正黃旗參領趙徳沛﹑爲本旗漢軍副都統

○以故三等精奇尼哈番陳福孫陳益﹑襲職

○宴南掌國進貢使臣於禮部

○旌表河南獲嘉縣烈女﹑司三女司氏。彊奸不污。投繯殞命。給銀建坊。入祠致祭如例

○丙戌。上詣恩佑寺行禮

○諭內閣。凡官員始初被參。革職發審。及審系全虛。例應準其開復。該部往往但免其罪。而以已經革職無庸議﹑含糊歸結。非情理之正。又有原參重罪審虛。而該員尙有輕罪﹑應以降級罰俸歸結者。則應開復其官。按其所犯。與以降級罰俸之處分。方於情法允協。其應如何明晰定例。俾內外通行遵奉。著九卿會議具奏。尋議﹑嗣後官員被參。革職發審者。審系全虛。照例準其開復。如該員先經別案革職者。本案審虛。止將審虛之案開復。其從前降革之案。不得槪與開復。其先經別案降革畱任者。本案審虛亦將審虛之案開復。俟補官日。仍將從前降革畱任之案。帶於新任。至原參重罪審虛。而該員尙有輕罪﹑例應降級罰俸者。將原參革職之案。準其開復。按其所犯輕罪。分別議處。永著爲例。從之

○又諭。直隸水利營田工程。怡親王辦理多年。實心任事。各官遵其訓示。罔敢怠玩。今王偶抱微恙。朕令靜養調攝。不宜復以繁瑣之務﹑使之縈懷。著將水利衙門一切大小事件。應啟知怡親王者。俱稟知大學士朱軾。定奪辦理。有應行奏聞者。朱軾卽請朕上�日。俟怡親王全愈之日。再行通知。其在工官員等。勿以怡親王不事督率稽查。遂生玩忽之念。嗣後﹑工程重大事務。有調度失宜者。則朱軾之責。至於修築不堅。防護不愼。管束不嚴。與怠惰疎虞推諉遲誤等獘。朕皆於分理之官員是問。儻少有不遵。或經朕訪聞。及怡親王全愈之後。查出題參。定行從重治罪

○諭戶部。湖南新設永順一府。所轄永順﹑龍山﹑保靖﹑桑植四縣。應徵秋糧。向系土司交納。實不從田畝徵收。每年雜派。任意輕重。至於肥饒之田。土官自行收種。余復爲豪彊分占。民間祇有零星磽確之地。自攺土歸流以後。有司因田畝未經淸丈。或仍照舊冊攤派。在無田之民。陋規尙未盡除。而隱占膏腴者。不納田賦。殊非任土作貢之義。著將永順一府秋糧。豁免一年。令有產之家。自行開報。準其永遠爲業。按田肥瘠。分別起科。一切雜派私徵。嚴行禁革。是在督撫等。督率有司。善爲經理。儻奉行不善。致土民不免疑懼。則咎有攸歸矣

○丁亥。命大學士張廷玉﹑蔣廷錫﹑俱暫理三庫事務

○戊子。添設四川保寧﹑順慶﹑夔州三府﹑同知各一員。寧遠﹑雅州二府﹑通判各一員。敍州府照磨一員。越雋衛經歷一員。順慶﹑重慶二府﹑司獄各一員。嘉定﹑潼川﹑達﹑合四州﹑州同各一員。嘉定﹑潼川﹑眉﹑卭﹑資﹑綿﹑瀘﹑忠﹑巴﹑劍十州﹑州判各一員。成都﹑華陽﹑巴﹑墊江﹑渠﹑大竹﹑宜賓﹑富順﹑隆昌﹑永寧﹑奉節﹑梁山﹑萬﹑平武﹑西昌﹑榮﹑遂寧﹑徳陽﹑保十九縣﹑縣丞各一員。富順﹑南溪﹑綿竹三縣﹑主簿各一員。建始﹑保﹑汶川三縣﹑典史各一員。卭州之火井漕﹑瀘州之嘉明鎭﹑達州之麻柳場﹑簡州之龍泉驛﹑會理州之苦竹壩﹑灌縣之白沙河﹑新都之彌牟鎭﹑巴縣之木洞鎭﹑銅梁之安居縣治﹑南充之東觀場﹑嶽池之黎梓衛﹑南部之西河口﹑廣元之百丈關﹑朝天鎭﹑昭化之白水﹑通江之檬壩關﹑宜賓之橫江宣化驛﹑屏山之石角營﹑萬縣之市郭裏﹑云陽之云安廠﹑平武之中壩場﹑犍爲之牛花溪﹑射洪之大庾渡﹑蓬溪之蓬萊鎭﹑敍永廳之古蘭州等。巡檢各一員。裁太平縣明通巡檢一員。移建武通判。駐屏山縣之新鎭。從四川巡撫憲徳請也

○庚寅。諭吏部。查例載官員失察衙役犯贓﹑十兩以上者革職。朕思胥役眾多。一官之耳日。難於周徧。儻知而故縱。自當從重處分。若但失於覺察。卽將本官罷黜。則賢員因此窐誤者不少矣。情有可原。而處分太重。轉易滋隱匿之獘。此應加通變者。該部其悉心詳酌。另行定例具奏。尋議﹑嗣後直省衙役犯贓。本管官﹑除知情故縱。照例革職外。其止於失察者。請照在京部院司官之例。十兩以上。將該管官﹑降一級畱任。不及十兩者。罰俸一年。令該督撫於疏內。詳悉聲明。交部分別。議處。從之

○諭兵部。各省鎭標兵丁。原欲給與生息銀兩。資其吉凶家事之用。現令各省督撫提鎭。公同酌議。俟回奏到日。再降諭上�日。朕念安西一鎭。遠在口外。與他處不同。應先沛恩澤。查鎭標﹑鎭屬﹑沙協共兵丁六千四百名。著賞銀二萬兩。爲生息之本

○署江西巡撫謝旻疏報。進賢﹑南昌﹑吉安等三十八州縣衛所。開墾雍正七年分田地﹑四百九十八頃有奇。下部知之

○裁廣東武寧﹑大陵二驛。驛丞各一員。其驛務﹑歸各該縣管理。攺欣樂﹑平山﹑平政﹑蘇州﹑四驛驛丞缺。俱爲巡檢。從署廣東巡撫傅泰請也

○旌表順天府密雲縣烈婦﹑張顯妻姚氏。拒姦不污。被刃殞命。給銀建坊。入祠致祭如例

○辛卯。諭內閣。午門外﹑朝房之南。科房之北。有碑亭一所。供奉皇考聖祖仁皇帝禦制臺省箴碑文。理宜恭敬嚴肅。灑掃潔淸。以昭儼恪之誠。聞朝會之期。各官齊集。往往列坐碑亭之內。談笑喧嘩。箕踞傲慢。又或書吏奴僕等。抱牘出入。無人禁止。甚爲不敬。查此地與六科相近。卽著六科輪班撥人護守。每日掃除潔淨。虔謹啟閉。儻官吏人等。仍敢擅入。視爲憩息之所。著輪班之科衙門。卽行參奏。如科員不行查參。經朕訪聞。定行交部察議。其碑亭建立已久。如有應行修理之處。著工部敬謹修理

○裁湖北荊山﹑荊南﹑孫黃﹑漢江﹑鄢城五驛。驛丞各一員。其驛務﹑歸各該州縣管理。從湖廣總督邁柱請也

○旌表廣東電白縣烈女劉氏。彊奸不污。被刃殞命。給銀建坊。入祠致祭如例

○壬辰。諭內閣。凡兵丁等支給糧餉。原爲仰事俯育之資。不容絲毫扣克。朕聞陜西興漢鎭。有加米部費一項。每年兵丁公湊銀三百兩。同奏銷銀兩。一並交送部科。名曰部費。又如慶賀表箋。每年給陋規銀四十兩。賫送冊籍。每年給陋規銀二十四兩。興漢一處如此。則各省與此相類者不少矣。此皆內外胥吏等。彼此串通。巧立名色。借端科派。以飽私槖。弁兵等力量幾何。安能供此旁出之使費。著通行各省營伍。若有似此陋規。卽嚴行禁革。如部科書吏人等。仍前需索。或於文移冊籍中。故意搜求。著該管大臣等。具摺參奏

○予故刑部左侍郎繆沅﹑祭葬如例

○甲午。解兩江總督範時繹任。調署福建總督吏部左侍郎史貽直﹑署兩江總督。升監察禦史伊拉齊﹑爲江西布政使司布政使。江西按察使胡瀛﹑緣事降調。以原任廣東按察使樓儼﹑爲江西按察使司按察使

○署古北口提督魏經國疏言﹑各省提鎭等官。蒙恩給親丁名糧﹑馬步各半。但各處額設不齊。其馬兵甚少之處。請以二步一馬抵算。得上�日﹑提督等官親丁名糧。前降上�日準其馬步各半。各省通行者。乃朕體卹武弁。俾得養贍從容之意。今覽魏經國所奏。有不得不因地制宜之勢。著將此奏通行直省。令該督撫提鎭﹑各就本地營伍情形。悉心妥議具奏

○乙未。諭內閣。昔年聖祖仁皇帝駐蹕熱河時。凡商民貨物往來。俱不輸稅。嗣後﹑著嚴行稽查。無論滿洲綠旗兵弁。儻有需索商民者。卽指名題參治罪

○丙申。上回宮

○諭內閣。昨據署理南澳總兵官張起雲摺奏。雍正六年六月內。南澳鎭巡海哨船。遭風飄爛。淹溺弁兵一案。其實在淹沒者。系把總一員。兵丁十四名。被淹而幸獲生全者。兵丁九名。其餘兵丁三十七名。並未上船隨行。乃冒開姓名。希圖領賞。皆由千總蔡文郁﹑守備林甲俊等。冒濫報詳等語。隨據署提督許良彬摺奏。與張起雲所奏相同。朕念江海之中。風濤不測。凡官弁兵丁。因公事差委。遭風受困者。著照軍功加恩。儻有不幸至於身故者。著照陣亡之例。優加賞卹。此朕軫卹弁兵之特恩。亦料其不忍欺誑冒濫也。豈意舉行伊始。卽有南澳鎭巡海哨船遭風﹑冒開兵丁三十七名之事。經張起雲查出參奏。許良彬亦卽據實奏聞。著將張起雲﹑許良彬交部議敍。近有條奏內稱﹑粵東三面環海。例應遊奕巡查。而公事差遣往來。亦必經由海道。遂有無賴營兵。視卹賞之特恩。爲射利之捷徑。或值行船擱淺。偶爾擦傷。或船已停泊。近岸撞碎。是皆駕船不謹之故。而船內兵丁﹑惟恐責令賠修。轉捏報人船飄溺。各營代詳請賞。甚至有將戰船暗地毀損。希圖朦混邀賞者。卽如上年龍門協把總張賓帶兵巡海。遭風壞船。而弁兵多人。均扶篷登岸。又如百總徐禧﹑帶兵護送鹽船。偶爾被風損船。人俱登岸無損。此皆濫竊恩賞者。況粵東各汛水師。無不熟識水性。乘波出沒。事屬尋常。若一經被風飄溺。並未淹斃。遂準領銀三十兩。彼善於泅水之兵丁。得一次之賞。較二年之餉而有餘。難免乘機作獘。應請嗣後﹑若有遭風身故之兵弁。仍照例優卹外。其被溺而仍獲生全者。可否停其賞給等語。朕覽條陳所奏。合之張起雲﹑許良彬所參。是閩廣濱海之區。事同一轍。竟以從優卹賞之恩。起小人貪利冒賞之念。將來或至暗傷船隻。滋獘作姦。公事轉至貽誤。俱未可定。況閩粵二省。於沛恩之初。卽有此等之事。則其他濱江沿海之地。仿效而行。亦勢所不免矣。著各省督撫提鎭。通行曉諭水師弁兵等。嗣後﹑若有遭風受困者。務據實開報。該管營弁﹑確查轉詳。勿以一時圖利之念。忘朝廷格外之恩。而蹈欺罔之罪。曉諭之後。該管大臣等。益當仰體朕心。稽查核實。儻有不應賞而賞。與應賞而不賞者。經朕訪聞。皆於該管之大臣是問

○免直隸寶坻縣﹑雍正七年分﹑水災額賦有差

○丁酉。諭內閣。教職一官。陶成士類。關系甚重。凡科甲出身之知縣。有準督撫題請攺教之例。蓋以該員才具不足以治民。而學品尙堪以訓士。故畀以師儒之席。俾得展其所長。以爲國家興賢育材之助。並非以縣令攺教。使不才者可借以藏身。而爲督撫者。可以濫行題請也。朕恐攺補之員。心志隳頹。怠忽職守。從前所降諭上�日甚明。嗣後﹑如有不堪課士之員。祇合勒令休致。儻仍瞻顧苟且題請。必將該督撫議處。著通行各直省知之

○戊戌。攺雲南宣威州沾益驛務。歸該州管理。可渡驛務。歸州屬之倘塘驛丞管理。從雲南巡撫沈廷正請也

大淸世宗敬天昌運建中表正文武英明寬仁信毅大孝至誠憲皇帝實錄卷之九十二

大淸世宗敬天昌運建中表正文武英明寬仁信毅大孝至誠憲皇帝實錄卷之九十三

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正八年。庚戌。夏四月。己亥朔。享太廟。上親詣行禮

○賜廣東舉人盧伯蕃爲進士。一體殿試

○策試天下貢士沈昌宇等﹑於太和殿前。制曰。朕紹纘洪基。撫臨區宇。勤求治理。旰食宵衣。罔敢暇逸。深惟郅隆之世。朝寧有喜起之風。臣鄰矢公忠之誼。司民社者樹懋績。列庠序者砥純修。朕與中外諸臣﹑諄復誥誡。庶幾黽勉恪恭。各殫厥心。臻玆盛軌。易曰。天地交泰。言明良之慶也。書曰。推賢讓能。庶官乃和。言師濟之美也。蓋堂陛孚於一徳。而後謨明弼諧。克贊其猷。僚采合爲一心。而後撫辰凝績。共收其效。朕推心置腹。一本至誠。冀百爾臣工。抒誠啟沃。以襄治化。而在延諸臣。果能精白乃心。夙夜獻替。無愧篤棐之義歟。抑羣策羣力。固將翕受敷施。何以俾同朝共事之臣。和衷交勉。以躋賡歌揚拜之盛歟。人臣職內職外。皆朕股肱耳目之寄。必也忠以居心。公以蒞事。然後能與君爲一體。苟黨援互結。而懷溺情阿比之私。文貌相承。而挾矯詐沽名之術。何以稱靖共匪懈。無忝厥職也。今欲使內外諸臣﹑相勉於古大臣公忠體國之誼。欽乃攸司。無載爾僞。勵匪躬之節。而凜勿欺之忱。果何道之從歟。至於牧令爲親民之官。一人之賢否。萬姓之休戚系焉。而初登仕籍之人。未嘗試之以事。何由知其勝任與否﹑而用捨之歟。天下州縣繁多。有一官﹑卽需一人銓補。旣不容以稍緩。而又欲酌繁簡之宜。使人稱其官。才符於職。其道安在。夫課吏者﹑督撫之責也。務爲姑息。必長廢弛玩愒之風。稍涉苛求。又非爲國家愛惜人才之道。何以勵其操守。作其志气。策其不逮。宥其過愆。使羣吏承風率教。鼓舞奮勉。以奏循良之績歟。國家造士之典至渥。所期於士者至厚。非專以文詞相尙也。必崇實學。惇實行。處則爲經明行修之彥。出則爲通方致遠之材。始克副長育造就之至意。乃海內之士。或馳騖於聲華。或緣飾於巧僞。而喬野朴魯之質。又拘迂固陋而無適於用。將欲使之洗滌積習。相與進徳而修業。其何以漸摩陶淑。因材造就。以儲譽髦之選歟。夫君臣上下。一徳一心。斯庶官有所表率。而各殫厥職矣。內外官僚。克勤克愼。斯羣材莫不奮勵。而各端其習矣。爾多士畱心經濟有素。其各抒所蘊以對。朕將親覽焉

○庚子。和碩淳親王允祐薨。輟朝三日。賜祭二次。造墳立碑。謚曰度

○升翰林院侍講學士徳齡﹑爲內閣學士兼禮部侍郎

○調鑲藍旗漢軍副都統黑色﹑爲正紅旗蒙古副都統

○癸卯。傳臚。賜殿試貢士周雨�樹等﹑三百九十九人進士及第出身有差

○以正黃旗護軍統領兼內大臣哈達﹑爲右翼前鋒統領

○復設直隸邢臺縣西黃村巡檢一員。移行唐縣兩嶺口巡檢﹑駐上碑村。從署直隸總督唐執玉請也

○甲辰。諭內閣。據署理川陜總督印務查郎阿摺奏﹑川省墊江忠州等屬姦徒。楊成勛﹑王可久等﹑捏造妖謠。吹角嘯聚。匪謀敗露。楊成勛自縊身死。今拏獲黨犯陳文魁﹑楊成祿等。搜出訴狀怨白等稿。言詞𨿽鄙俚不經。而其中指稱忠州地方。丈量田地。科派需索。騷擾累民等事。則曰。禍冤起於戊申年。奉上�日淸丈民田。又曰。上憲愛民如子。察冤如神等語。查四川淸丈之舉。始於馬會伯之奏。朕惟恐不便於民。諭令憲徳悉心酌議。以定行止。隨據憲徳奏稱﹑蜀省昔年兵火以來。人民稀少。田地在在荒蕪。及至底定。歸復祖業者。從來未經勘丈。是以多所隱匿。迨歷年旣久。人丁繁衍。姦猾之徒。欺其界畔無據。遂相爭構訟。今應明白曉諭。令將所管田畝。分立地界。各報本名立戶﹑載入版籍。每年納糧。俱以串票爲據。如此﹑則欺隱侵奪之患。可以悉除矣。又川省詞訟。爲田土者十居七八。大率爲界址不淸。亦非勘丈﹑無以判其曲直。淸其田畝等語。憲徳之奏如此。朕又詢問嶽鐘琪。據嶽鐘琪所奏。與憲徳之言相同。隨將諸人前後所奏。發與九卿會議。九卿亦以應當舉行。合詞覆奏。朕於是愼選科臣髙維新等。前往辦理。而於伊等陛辭之時。諄切訓誨。務期剔除積斃。安插善良。俾閭閻共享寧靜之福。並非爲加增賦稅起見。又復頒發諭上�日。若丈量案內百姓。果有冤抑下情。準其十數人。同到督撫。或欽差官員衙門控告。但不許聚眾喧囂。其呈狀著督撫欽差接受。秉公審理。此從前遣官淸丈之始末也。其勘丈造冊等費。俱令動支帑金。各官供應等項。俱令從公支給。無非體卹閭閻。不使幾微煩擾之意。上年冬月。丈量之事將竣。朕又念川省各屬徵糧科則。輕重懸殊。其田土肥瘠不等。則賦稅自難畫一。又復降上�日。凡隱瞞科則等處。止據實按則更定。至於額糧稍重之州縣。卽比照就近適中地方之科則。令其核減。以紓民力。今年正月﹑憲徳以淸丈事竣。具本代達川民謝恩之詞。通省士民﹑咸稱川省數十年輕徭薄賦。近日荒蕪漸辟。而土著流民﹑各居其半。邊界不淸。總由田土未丈以致豪彊占爭。捏告無已。今蒙淸理疆界。使彊無兼並。弱無屈抑。又荷鴻慈。將田不敷糧之戶。悉予開除。疆界旣已分明。額賦尢爲公溥。下符民志。上契天心等語。朕亦以爲經理得宜。於民生風俗﹑大有裨益矣。豈意姦民嘯聚爲匪。竟引淸丈苛虐以爲言。𨿽冥頑凶暴之人。本不足信。然彼怨白中﹑公然寫爲奉上�日淸丈者。豈非該撫憲徳等﹑但以淸丈之事﹑稱爲奉上�日。至於己身奏請之處。並未曉諭於眾耶。陳文魁訴狀內。稱上憲愛民如子。察冤如神等語。伊旣稱頌川省上司。是必憲徳等有沽譽於民之道。何不將朕之徳意﹑廣爲宣播。而乃朦混含糊。使姦民得以藉口耶。又怨白中所言需索騷擾等斃。朕之差委人員。俱令給與夫馬食用之資。而一應勘丈造冊等項。又悉令從公支給。絲毫不以擾民。朕之諭上�日。旣詳且備。如果奉行不善。經理失宜。則封疆大臣之責。安得以此歸怨於上耶。憲徳旣稱通省士民﹑歡呼感戴。異口同聲。何以尙有陳文魁﹑楊成祿﹑此等匪類。暗結邪黨。肆行誹謗。可見平日地方大吏。化導之未周。董戒之不力。則深山窮谷之中﹑安保無似此憸邪之小人﹑惑於妖言而妄爲私議者乎。凡督撫所施行於地方之事。自然皆系奉上�日之事。然其發端之始。各有不同。有由於內外諸臣條奏者。有由於本省督撫題請者。有朕特上�日施行者。朕屢屢訓諭督撫等。卽朕特上�日令行之事。該督撫等。身在地方。若果有不便於民之處。卽據實密奏。朕卽降上�日攺易。如鄂爾泰﹑田文鏡﹑李衛﹑於朕降上�日施行之事。復行陳奏。而朕卽爲中止者甚多。憲徳獨不聞之乎。四川淸丈一事。旣曾奉上�日。朕豈肯推卸於臣工。但其舉行之緣由。始於該撫之陳奏。而非朕本意。君臣之間。同辦政務。是非得失。不容岐視。朕尙不肯推卸於臣工。則臣工又安可轉推卸於朕耶。數年以來。朕以淸丈之事。時爲廑念。但有誡訓之言。從無獎許之上�日。昨據合省謝恩之奏而論。似於地方有益。其功亦憲徳之功。若果如姦民所言。有需索擾累之事。則該撫失於覺察。咎有攸歸。朕在九重之上。萬里之外。安能代爲之謀耶。著憲徳將朕此上�日﹑通行刊布。曉諭川省士民。務令遠鄕僻壤共知之

○丙午。上詣恩佑寺行禮畢。幸圓明園

○巡察湖廣吏科給事中王瓚奏言﹑各省兵制。有督標﹑撫標﹑提標﹑鎭標﹑協標各名目。督撫提標之兵。差事簡少。駐札省會地方。習於驕肆。欺壓良民。短價彊買。藐視同城文官。不加禮敬。且動輒夥眾干求。以勢挾制。倘或因公調遣。卽多方求懇借貸。以致鎭協標兵。聞風藉口。臣見聞所及。用敢奏聞。得上�日。從來教練兵丁之道。固在乎技勇優長。尢在明曉禮義。謹守法度。聖賢所以著有勇知方之訓。數年以來。朕軫念兵丁。屢加恩卹。其該管官弁。若有扣克糧餉者。必嚴加懲治。又爲督撫提標兵丁等﹑籌畫生息之策。濟其吉凶之用。無非望其循理奉公。以受國家之恩養也。但聞有數省兵丁﹑驕縱之習難除。傲慢之風未攺。而湖廣爲尢甚。今見給事中王瓚所奏。甚爲詳悉。切中兵丁之斃。此實該管官員之責。著直省督撫提臣﹑切加訓誨。嚴行約束。倘有生事不法者。卽重治其罪。毋得姑容。以長惡習。如徇隱寬縱。經朕訪聞。必將該管官從重議處。該給事中﹑𨿽稱鎭協之兵。不若督撫提標之甚。然兵志易驕。難分優劣。該管官亦應時加訓飭。倘蹈故轍。咎有攸歸。著通行曉諭督撫提鎭等標﹑共知之

○丁未。諭內閣。古稱黃河之神。上通云漢。光啟圖書。禮曰。三王之祭川也。皆先河而後海。惟神澤潤萬國。福庇兆民。自古及今。功用昭著。我朝自定鼎以來。仰荷神庥。尢爲彰顯。或結爲冰橋﹑以濟師旅。或淤成沃壤﹑以惠黎元。或湧出沙洲﹑作天然之保障。或長就堤岸﹑屹永固之金湯。他如濟運通漕。安瀾順軌。有禱必應。無感不通。至於澄淸六省之遙。閱歷七旬之久。稽諸史冊。更屬罕聞。神之相佑我國家者至矣。朕敬禮之心。至爲誠切。因念江南河南等處。皆有廟宇。虔恭展祀。而河源相近之處。向來未建專祠。以崇報享。典禮亟宜舉行。查河源發於昆侖。地隔遙遠。人稀境僻。其流入內地之始。則在秦省之西寧地方。朕意於此地特建廟宇。專祀河源之神。敬奉烝嘗。以答神貺。其如何加封神號。及度地建廟一應典禮。著九卿悉心詳議具奏。尋議﹑史冊所載。漢祀河於臨晉。宋令澶州置河瀆廟。進號顯聖靈源公。明以河瀆發源昆侖。澤被中土。特行致祭。本朝順治三年﹑封黃河神爲顯佑通濟金龍四大王之神。康熙三十九年﹑加封爲顯佑通濟昭靈效順金龍四大王之神。查黃河發源西番枯爾坤山。經河州之長寧驛。流入中國。應令該督委員於河州口外。擇地建廟。設立神像。春秋致祭。其加封神號內閣撰擬。從之

○又諭。各省會試舉人。向例給與盤費銀兩。所以體卹士子。助其資斧之需。從前俱赴該省布政司衙門領取。道途跋涉。守候需時。吏胥又多勒索扣克之斃。士子所得無幾。嗣後著在本州縣衙門照數領給。該州縣取各舉人領狀﹑申詳布政司。於奏銷冊內報部查核。庶吏胥無侵扣之事。而士子亦免跋涉守候之苦。若州縣稍有扣克需索。而督撫失於覺察者。經朕訪聞。將督撫一並議處

○命攺定大學士尙書品級。大學士爲正一品。尙書爲從一品

○戊申。升江南江寧協領查爾都﹑爲浙江杭州左翼滿洲副都統

○禮部議覆。四川巡撫憲徳疏言﹑陣亡建昌冕山營遊擊周玉麟﹑志存克敵。授命疆場。請照例立傳設位。入昭忠寺致祭。應如所請。從之

○兵部等衙門議覆。正黃旗漢軍副都統趙弘濟奏言﹑外任文武旗員。因奴僕用事營私。以致本官婪贓虧空。及緣事離任後。或挾短飽揚。或出資贖身。或代本官隱匿營運。影射爲民。歸旗時。僅將無用家人冊報。請嗣後令該員將所帶管事家人姓名來歷。到任限三月之內。冊報督撫提鎭。更換者準其續報。事發分別治罪。應如所請。從之

○工部議覆。四川巡撫憲徳疏言﹑官兵移駐打箭鑪。凡噶達﹑與三渡﹑吹音堡各處。設有營伍。自應安塘置鋪。以便遞送公文。盤詰姦宄。計共五十五塘。並請修理塘房﹑煙墩﹑哨樓等項。應如所請。從之

○正藍旗漢軍副都統徐仁奏言﹑八旗武職官員。於朝會處。並不佩刀。止令家人攜持。殊違舊制。得上�日。徐仁所奏甚是。官員兵丁佩刀。乃系定制。凡朝會之處。理應佩刀行走。旣系武職。乃刀劍慵於佩帶。令家人代爲攜持。甚屬非理。此皆由該管人員﹑不行教誨之所致也嗣後應帶刀之官員兵丁人等。凡朝會及行走之處。俱令佩刀

○己酉。諭內閣。今年三月。京師一帶﹑雨澤愆期。朕衷甚爲憂慮。齋心默禱。至三月二十五日。得降時雨。似覺沾足。朕心稍慰。昨據直隸署總督唐執玉﹑奏報各屬得雨情形。畿輔雨澤﹑尙未周徧。朕悉心殫思推求體察。朕之用人行政。朝乾夕惕之念。實八年如一日。此朕可以自信。仰邀上天垂鑑。卽在朝滿漢文武大臣等。亦皆勤愼供職。無貪殘不法之人。忝竊髙爵。以致上干天和者。惟是政務中﹑有淸查旗地。寬免積欠二件。乃近來降上�日施行之事。查國家定制。旗人地畝不許民人典買。例禁甚嚴。乃無藉之徒。不遵禁約。彼此私相授受以致諸斃叢生。姦僞百出。爭訟告訐大爲人心風俗之害。實有不得不淸查釐正者。朕又念此等積斃沿習多年。按律究治。有所不忍。於是特降諭上�日。寬其違禁典買之罪。且命動支內帑。給價歸贖。使旗地仍歸旗人。不至爲民人巧占民人仍得原價。不至資本子虛。永息爭端革除斃竇。此朕格外之恩也。或者差往淸查之人奉行不善。以致民心怨抑上干天和。靳玆雨澤乎。又如查免積欠之上�日。乃今年二月中旬頒發者。自是以後。京師一帶風多雨少。有微旱之象。想此等拖欠錢糧之劣員。上虧國帑。下剝民膏。爲天理所不容。國法所難宥。或者上天以朕查免之上�日。涉於邀譽市恩。而非癉惡懲貪之道。是以昭垂此象以示儆乎。近來舉行之事。祗此二端。而天象如此。朕心不能無疑。著內閣九卿﹑悉心詳議具奏。倘此二事之外。有應行陳奏之處。亦著據實具奏。毋得隱諱。尋大學士等議奏﹑淸查旗地﹑寬免積欠二事。慮周惠溥。輿情歡洽。無可擬議。但臣等辦事。實多過愆。有忝職守。當益加省勉。以仰副皇上敬天勤民之至意。得上�日。人情自以爲是者多。而能自省者少。是以古昔聖賢。莫不以箴規匡諫爲貴。朕以誠心接待諸大臣。若諸大臣偶有過愆。朕卽面加誥誡。冀其速攺。若朕躬稍有過失。則當隨時匡正。以輔朕之不逮。此乃切望於諸臣者也。近因京師雨澤愆期。朕默加修省。悉心體察。一切政務。皆與內外大臣等。商酌而後舉行。惟有淸查旗地﹑寬免積欠二事。出於朕心之獨斷。並不由於臣工之條奏。亦未咨詢商度於廷臣。今見天象如此。朕心不能無疑。是以降上

�日詢問。至於諸大臣之供職。尙屬勤愼小心。若有應行教導悛攺之處。朕自隨時指示

○諭吏部。道員有盤查錢糧。審緝命盜案件之責。是以州縣有虧空遲延等事。該道與司府一例處分。聞四川所屬州縣。刑名錢谷等事﹑竟直詳藩臬。該道並不與聞。若有處分。則將該道一並參罰。甚爲屈抑。且非設官本意。著吏部行文四川巡撫。令該省四道。於所屬州縣。每年巡歷一周。如有虧空那移諱盜等事。卽咨牒兩司。詳報巡撫。確查題參。其地方詞訟。該道亦得聽受審斷。凡各州縣案件。俱從該道申轉。以專守巡之職

○添設雲南師宗州州同一員。駐札邱北地方。從雲貴廣西總督鄂爾泰請也

○庚戌。大學士等會議。福建總督髙其倬等奏言﹑恭閱福陵形勢。其龍與永陵﹑共祖同源。分宗抽漧。髙山天作。瑞气特鐘。發自長嶺之西。行於渾河之北。萬峯拱照。毓秀鐘靈。羣水瀠洄。流輝裕慶。惟是陵前左畔水法。因夏日溢口流衍。以致稍更故道。弓抱之勢。微覺外張。必須順導河流。方稱盡善。臣等伏思髙其倬所奏應修之處。適與聖意相符。應如所奏。將河身淤淺之處。挑浚深寬。興修石工三百六十二丈則水抱砂圓益增吉慶矣。得上�日。是。著平郡王福彭﹑前往會同尙崇廙﹑敬謹督理。其監修官員。交與內務府總管。揀選二員﹑奏請派往。興工吉期。著欽天監選擇

○以鑲白旗漢軍副都統倭星額﹑協理本旗蒙古副都統事務

○兵部議覆。雲貴廣西總督鄂爾泰遵上�日查議。廣西學政衛昌績條奏營汛事宜。查廣西一省。幅﹤巾員﹥遼闊。兵單汛廣。應爲增添。桂林協。攺爲桂林營。裁去副將。攺設遊擊一員。添兵三百名。慶遠協。添兵五百名。潯州協。添兵一百名。鎭安營。添設遊擊一員。原設守備攺爲中軍守備並添設把總一員。兵二百四十名。永寧營。添兵八十九名。上林營。添設把總一員。兵一百名。賓州營。添兵四百名。全州營。添兵八十六名。柳州府羅城縣。添設千總一員。兵一百二十名。新泰營。攺爲新泰協。裁去參將一員。設副將一員其提標﹑及左右兩江鎭標思恩協貼防各汛之守備千把兵丁。俱令撤回本處。均應如所請從之

○又議覆。山西巡撫覺羅石麟遵上�日查議。山西巡察宋筠條奏防汛事宜。查崞縣地當衝要。應撥東路營外委把總一員。帶兵二十名駐防。興縣應撥鎭西城千總一員。帶兵三十名駐防。嵐縣僻處山陬。應撥興縣之外。委把總一員。帶兵二十名駐防。再偏關縣之鄧家山。神池縣之甘河梁。俱請調兵防守。均應如所請。從之

○辛亥。升鑲紅旗蒙古副都統宗室哈爾吉﹑爲正黃旗護軍統領

○以故喀爾喀輔國公惇多布額林陳子色內﹑襲爵

○壬子。以原任吏部尙書福敏﹑協理兵部侍郎事

○戶部議覆。雲貴廣西總督鄂爾泰疏言﹑四川吞都一帶地方。在金江之南。與米貼井底﹤屯土﹥相連。距川省窵遠且隔大江應歸滇省管轄。其磨坡等處諸彜。居江之西北。請撥歸川省管轄。應如所請。從之

○旌表江南髙郵州烈婦﹑謝爾玉妻蘇氏。守正拒姦。忿激自縊。給銀建坊﹑入祠致祭如例

○癸丑。實授牧可登﹑爲刑部左侍郎。解工部右侍郎宗室塞爾赫任。仍以內閣學士兼吏部侍郎行走。調禮部左侍郎鄂爾奇﹑爲工部右侍郎。刑部左侍郎杭奕祿﹑爲禮部左侍郎

○甲寅。以理藩院尙書特古忒﹑爲內大臣

○兵部議覆。原署兩江總督範時繹等遵上�日查議。江南狼山總兵官王安國條奏。標下右營遊擊守備。職司巡洋。今同駐通州城內。似屬未協。請將右營遊擊﹑移駐呂四場。守備移駐余西場。應如所請。從之

○乙卯。上禱雨於大髙殿。行禮畢。回宮

○孝端文皇后忌辰。遣官祭昭陵

○兵部議覆。國子監司業文保奏言﹑諸王貝勒貝子公等﹑間有行文該旗之事。並無印信關防。不無刪攺錯誤之處。嗣後請將長史辦理家務之人列名。用包衣參領關防。送至該旗查看。照例轉行。若無關防。不準收接。應如所請。從之

○丙辰。工部議覆。江南河道總督孔毓珣等疏言﹑河道工程。奉上�日酌議逐年加修。相應因地制宜。次第興舉。請於險要頂衝﹑堤身單薄之處。先加五寸增髙培厚。次年再於次險之工。統加五寸。再次年將可緩者﹑一例增修。以後總酌分緩急。輪流加培。約計每年黃河堤工﹑需銀二萬餘兩。運河堤工﹑需銀七八千兩。除每年歲搶各工。仍照例估銷外。所有黃運兩河﹑應行加髙各工﹑逐一確勘。將地名工叚髙寬丈尺。以及需用銀兩數目。應動款項。俱據實分晰具題。應如所請。從之

○戊午。諭吏部。庶吉士金相等﹑教習已久。今加考試。應分別授職。除彭啟丰已授修撰。鄧啟元已授編修外。其庶吉士金相王興吾﹑王丕烈﹑於辰﹑王泰甡﹑鄒一桂﹑劉復﹑李重華﹑林聰﹑錢本誠﹑余棟﹑原衷戴﹑王云銘﹑楊嗣璟﹑俱授爲編修。隋人鵬﹑劉東寧﹑周祖榮﹑李實蕡﹑李直﹑張鵬翀﹑李學裕﹑呂熾﹑世臣﹑張乾元﹑常保住﹑郭石渠俱授爲檢討。舒明﹑學問荒疎。著革退

○戶部奏請﹑太平峪建立紅樁之內。撥換田房﹑遷移寺廟﹑一切事宜。得上�日。風水地內﹑所有民間田畝。按其升糧科則。照應得之價。加倍賞給。已經耕種者。俟收成後。再令交官。村莊廬舍。悉照房屋間木�廩﹑加倍先給銀兩。俟其將遷居之處。收拾周備。再令搬移。各村捨所種樹木。亦著給與價值。一應寺廟。於風水地紅樁之外。照式官爲蓋造。如該寺廟有香火田地。亦著將新建寺廟。附近地畝。加倍撥給。至所有墳墓。悉照地之大小。從厚賞給地價。俟卜有平穩之地。再令遷移。務使民間從容寬裕。各沾實惠。其應需各項價值。悉於內庫支領

○工部議覆。江南河道總督孔毓珣疏言﹑宿遷縣黃河南岸鈔關前。堤根坍塌。桃源縣沈家莊。亦屬險要。俱請下埽修築。以資捍禦。應如所請。從之

○予故正藍旗漢軍都統一等侯朱之璉﹑祭葬如例

○己未。諭內閣。朕澄淸吏治。整飭官方。時時訓勉大小臣工。實心供職。以熙庶績而惠兆民。又恐職官甚多。優劣不等。或視誥戒爲具文。不知儆惕。是以遇有參處之案。率按例處分。不稍寬貸。蓋欲其謹小愼微。時時檢束。自不至踰閒蕩檢。干犯重罰也。而外省督撫等。亦皆遵奉法紀。察吏嚴肅。不肯寬假姑容。內外之考課如此並非苛刻以待臣下也。近年以來﹑朕畱心體察內外文武大小官員。𨿽不盡大法小廉。而奉公守法﹑各勤職業者多。朕心深爲嘉悅。但從前參罰之案。累積漸重。擬於今歲秋冬之間。開恩寬免。以示獎勵。曾向大臣等言之。今者京師雨澤愆期。朕虔加修省。並推求政事之闕失。而不得其由。因思朕原有寬免各官參罰之心。而未曾降上�日。或者內外數百人員之中。固有罰當其罪者。亦有限於成例﹑情屬可原者。應卽頒諭上�日。廣沛恩施。咸予以自新遷善之路。除特上�日永停俸祿者。不行開復外。著將內外滿漢文武大小官員。一應革職降級畱任﹑及罰俸停升之案。悉行寬免。準其開復。倘此降革人員開復之後。將來有犯貪贓﹑侵蝕﹑不法重罪者。著於本內聲明具奏

○工部議覆。河東河道總督嵇曾筠疏言﹑黃河北岸封邱縣荊隆口。大澑頂衝。應開引河一道。自黑堽口起﹑至柳園口陡厓河尾止。計工長三千三百五十丈。請動帑興修。應如所請。從之

○庚申。諭內閣。向因各省員缺需人﹑朕於部選之外。特上�日命往甚多。恐其中賢愚不等。或有倚恃特用﹑而生縱佚恣肆之心者。又或該管上司。不知朕心。以其爲特用之員。而存瞻狥姑容之見者。是以曾有特用人員。深負朕恩。則加倍治罪之上�日。蓋欲其知所儆惕﹑以圖上進也。然必其所犯之罪﹑果系貪婪不法。不可寬宥。方行加倍懲治。非謂因公詿誤。一切參罰案件。皆以其爲特用之員。而槪行加倍也。從前屢降諭上

�日甚明。近來該部及各省督撫。尙有不問事之輕重﹑槪以加倍議罪者。甚非朕立法之本意。至於盜案越獄﹑亦曾有加倍治罪之上�日。蓋因朕整飭吏治。於地方事務﹑不許隱匿。是以有司不敢諱盜諱命。每有案件。卽行詳報。以致監禁之犯。未免較多。而姦宄凶惡之徒。往往乘間越獄。冀脫重罪。又有罪本不至於死。亦乘機越逃者。尢爲逞姦玩法。藐視憲典。是以有加倍治罪之條。以懲頑慝。又恐罪犯等不知此例。誤蹈重辟。特令各地方官﹑刊木榜置於獄中。使身系囹圄之人。莫不知悉免致一時誤犯。以上加倍治罪二條。系朕曾經降上�日者。乃內而法司。外而督撫。往往比照此例。以加倍定擬具題。又有將本犯輕罪。議以加倍而抵之於死者。尢非平允之道。且國家立法。原一定而不可易。其有應行從重加倍者。亦必待朕酌其情罪。特頒諭上�日。非臣工所可擅定者也。嗣後凡有議處議罪之條俱照本律定擬。其有負恩犯法情罪重大。應從重定擬者。必須折衷平允。不得擅用加倍字樣。開蒙混苛刻之端。負朕立法牖民﹑警省防閒之至意

○授一甲進士周雨�樹﹑爲翰林院修撰。沈昌宇﹑梁詩正﹑爲翰林院編修

○命署直隸古北口提督魏經國﹑節制直隸各鎭總兵官。後不爲例

○辛酉。諭內閣。古稱蝗蝻生於水澤之中。乃魚子變化而成者。是以江南淮揚之州縣。地接湖灘。往往易受其害。蓋蝗之所生。多因低窪之區。秋雨停集。生長小魚。交春小魚生子。水存則仍復爲魚。若值水涸日曬。入夏之後。卽化爲蝻。不待數日。便能生翅羣飛。卽被害之家。亦莫知所自。蓋以其地寥廓荒涼。人迹罕至。平時忽而不察。及至鼓翼飛揚。則有難於撲滅之勢。所當審視體察。防之於早者也。凡直省地方。向有蝗蝻之害者。該督撫大吏﹑應轉飭有司。通行曉諭附近居民。於大熱久晴之後。周曆湖濱窪地。及深山窮谷無人之處。見有萌動之機。無分多寡。卽行剪除消滅。倘民力或有不敷。卽稟報該地方官。督率人工。協同助力。更令文武官弁。派出誠實兵役。會同里長耆民等﹑畱心察視。不可疎忽怠玩。如此﹑則人力易施。虫災可杜。於禾稼大有裨益。但小民愚昧無知。又復苟且慵惰。其曉諭開導。防患於未然者。有司不得辭其責。實心任事之良吏。必不肯於此等事﹑膜外視之也

○旌表河南項城縣烈婦﹑李賢相妻聶氏。拒姦不污。抱忿投繯。給銀建坊﹑入祠致祭如例

○壬戌。調江南京口左翼副都統吳如譯﹑爲鑲藍旗漢軍副都統。升浙江杭州協領藺照﹑爲江南京口左翼副都統

○賑雲南南寧縣水災饑民

○旌表廣西全州烈女﹑徐應俊女徐氏。年幼拒姦。被刃殞命。給銀建坊﹑入祠致祭如例

○癸亥。諭內閣。據直隸地方文武各官報雨奏摺﹑稱今年三月﹑及四月初旬。兩次得雨。今於四月二十四日。又得時雨。四野沾足。二麥茂盛。秋谷皆可播種等語。據此﹑則四月以前。竟有未種之田可知矣。夫農事貴乎及時。二月土膏初動。三月卽爲播種之期。況已得雨二次。何以遲延觀望。直待四月下旬。方始播種。倘小民怠惰偸安。爲民父母者﹑則當開導勸課。使之踴躍趨事於南畝。又或籽種牛力稍有不敷。則當畱心體察。設法相助。不使有後時之嘆卽以今歲論之若從前三月得雨之時。早先播種。目今又得甘霖。豈不更爲優渥。假若霖雨愆期。彷徨觀望。則從前之怠惰遲延豈非小民自誤生計﹑自荒恆產耶。西北寒冷之鄕。布谷或不宜太早。若畿輔可以早種之地。又當甘雨旣零之時。而乃袖手逍遙。以待時雨之再沛。不亦愚昧之甚乎。況直隸地方。春夏之交。常稽雨澤。豈可不及時努力。致虛上天甘澍之賜乎。此皆愚民習於懶惰。而地方有司﹑又不以民事爲念。漠然不加董率之故。著該督傳朕諭上�日。通行申飭。倘再有牧民之官。輕視農事。不實心化導。任百姓之悠忽。有誤播種之期者。必從重議處

○以吏部尙書河東河道總督嵇曾筠﹑署江南河道總督。河東總督田文鏡﹑兼管河南山東河道總督

○工部議覆。江南河道總督孔毓珣疏言﹑瓜洲運口堤岸。塌卸江流。商民漕運。均屬可虞。應於靑蓮庵﹑尢家碾等處挑挖越河一道。並建築艸壩一座。收束水勢。請卽動帑興修。應如所請。從之

○河東總督田文鏡摺奏﹑豫省各處河渠。以及旁流支派。共計二百七十餘道。羣趨競赴於淮。皆有助淸敵黃之力。必一律深通。方能合流奏效。今查上源各水。悉屬暢達。若下源之在江南境內者。亦支支暢流。則趨匯湖中﹑其勢可以並力敵黃。仰請敕下江南河督諸臣。將淮水出湖之處。並境內一切歸淮各河。委官勘查。速治深通。則以之制黃而河流順軌。以之刷口而積墊咸除矣。奉上諭。朕覽田文鏡所奏。自是治河善策。但眾水本皆入淮。今又加以疏浚之功。使各處停蓄之水。無不宣通流暢。則其勢較昔更大。淮河能否容納。於髙堰堤工﹑有無妨礙。亦不可不籌畫萬全。著將田文鏡奏摺抄錄發與嵇曾筠﹑尹繼善﹑會同悉心酌議

○增陜西楡林﹑神木﹑府谷﹑吳堡﹑靖邊﹑安塞﹑保安等七處。鄕試中額一名。另編木字號取中。從陜西巡撫武格請也

大淸世宗敬天昌運建中表正文武英明寬仁信毅大孝至誠憲皇帝實錄卷之九十三

大淸世宗敬天昌運建中表正文武英明寬仁信毅大孝至誠憲皇帝實錄卷之九十四

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正八年。庚戌。五月。戊辰朔。諭翰林院。選拔庶常。原以作養人材。今科進士。特加考試。並命諸臣保舉。除顧成天﹑胡宗緒﹑卽授編修外。選取鐘衡﹑倪國璉﹑孫人龍﹑周範蓮﹑陶正靖﹑沈慰祖﹑楊廷棟﹑裘肇煦﹑吳士珣﹑曹一士﹑吳履泰﹑嚴樹基﹑王廷鴻﹑蔣溥﹑鹿邁祖﹑徐景曾﹑吳璋﹑孫灝﹑朱鳳英﹑柏謙﹑徐以烜﹑陳其凝﹑任應烈﹑程盛修﹑阮學浩﹑嚴璲﹑孫倪城﹑吳華孫﹑王文璇﹑林蒲封﹑毛之玉﹑商盤﹑鄂敏﹑陳亮世﹑佟保﹑王宗燦﹑嵇璜﹑林令旭﹑李敏第﹑劉元燮﹑陳中﹑張先躋﹑髙璇﹑富敏﹑盧秉純﹑韓彥曾﹑許希孔﹑薛馧﹑楊秀﹑額爾登額﹑李賢經﹑裘思錄﹑色通額等五十三人。俱著攺爲庶吉士。並修撰周雨�樹﹑編修沈昌宇﹑梁詩正﹑分別滿漢書教習

○調江南安徽巡撫魏廷珍﹑爲湖北巡撫。升浙江布政使程元章﹑爲安徽巡撫。調江南安徽布政使張元懷﹑爲浙江布政使司布政使。以兩淮鹽政噶爾泰﹑兼理江南安徽布政使司布政使事務

○己巳。調鑲藍旗漢軍副都統伊都善﹑爲鑲紅旗蒙古副都統

○以原任兩江總督範時繹﹑協辦河東河工事務

○喀爾喀輔國公根惇故。遣官致祭

○予故陜西布政使加太常寺卿銜方覲﹑祭一次

○庚午。孝誠仁皇后忌辰。遣官祭景陵

○辛未。上聞怡親王病篤。幸王邸。比至。王已薨逝。上親臨視。悲慟不已。左右大臣等﹑懇請節哀。乃回宮。輟朝三日

○壬申。上親臨怡親王喪次。奠酒舉哀。悲慟逾時。回宮

○癸酉。調刑部尙書徳明﹑爲戶部尙書。升刑部右侍郎海壽﹑爲刑部尙書。以原任雲南巡撫常賚﹑爲刑部右侍郎。升安徽布政使噶爾泰﹑爲戶部右侍郎。專管三庫事務

○調福建總督髙其倬﹑爲兩江總督。升福建巡撫劉世明﹑爲福建總督。河南布政使趙國麟﹑爲福建巡撫。以河南按察使陳世倕﹑署河南布政使司布政使。以浙江按察使劉楠﹑署江南安徽布政使司布政使。正黃旗參領劉章﹑署浙江按察使司按察使。河南驛鹽道張建徳﹑署河南按察使司按察使

○甲戌。諭內閣。朕因怡親王薨逝。中心悲慟。𨿽彊自排遣。而飲食俱覺無味。寢臥皆不能安。蓋王之事朕。誠敬忠愛之心﹑八年有如一日。自古以來。無此公忠體國之賢王。則朕所以待王之禮。亦應在常例之外。今朕素服一月。以稍展思慕不釋之情。此一月之內。朕旣素服。則在廷諸臣﹑遇朝服之期。亦著仍穿常服。一切宴會。俱不必行。凡朕加恩於王之處。皆不足以酬王之碩徳丰功。而在朝之諸王大臣官員等﹑受國家之恩。必念國家失此賢王。同深悲痛。昨日朕親臨奠醊之時。見滿漢文武諸臣悲切之狀。人有同情。朕心甚慰。益見王之素行感人者深也

○署安徽按察使魯國華﹑條奏回民居住內地。不分大小建。不論閏月。以三百六十日爲一年。私計某日爲

�山戊示�首。羣相慶賀。平日皆戴白帽。設立禮拜淸正等寺。妄立把齋名目。違制惑眾。應請嚴行禁革。恪守典章。違者照律定擬。如地方官容隱。督撫徇庇。亦一並議處。得上�日。回民之在中國。其來已久。伊旣爲國家編氓。卽皆爲國家赤子也。朕臨禦天下。一視同仁。豈忍令回民獨處徳化之外。是以曾頒諭上�日﹑訓以興孝勸忠。望其型仁講讓。服教慕義。共爲善良。卽數年來。亦未見回民作姦犯科。逞凶肆惡者。且其中有志上進者甚多。應試服官。同於士庶。而以文武科名出身。洊登顯秩。爲國家宣力效忠者。常不乏人。至回民之自爲一教。乃其先代相沿之土俗。亦猶中國之大。五方風气不齊。習尙因之各異。其來久矣。歷觀前代。亦未通行禁約。彊其畫一也。魯國華比奏。甚屬苛刻怪誕。回民何嘗不遵正朔。而祗以其私記時日。卽加以不遵正朔之名。回民何嘗不遵服制。而祗以其便用冠巾。卽加以不遵服制之罪。至於禮拜淸正等寺名。亦不過如各省村邑﹑崇奉其土俗之神。皆爲祀典之所不載。何獨於回民刻意吹求﹑指爲罪案乎。若回民果有干犯法紀之處。國憲具在。自當按律懲治。並無曲宥回民之條。向後倘回民本無過愆。而大小官員等﹑但因其習尙少有不同。以此區區末節﹑故意苛求﹑妄行瀆奏者。朕必嚴加處分。魯國華此奏。非有挾私報復之心﹑卽欲惑亂國政。著將魯國華交部嚴加議處

○乙亥。夏至。祭地於方澤。遣顯親王衍潢行禮

○諭大學士九卿等。玆因怡親王之事。朕心悲戚。爾等請朕節哀。再三陳懇。朕每事保惜精神。不肯爲勉彊之舉。時時以此訓諭臣王。豈至今日而遂忘之。但以王之事朕。一片忠赤之心。至誠至敬。王之年齒﹑小朕八�山戊示�。不但賴王襄贊朕躬。且望王輔弼於將來。豈料王竟長逝耶。王顯名厚徳﹑爲宇宙之全人。垂休光於竹帛。固不以壽算之修短計。而國家失此股肱心膂之賢王。在朕躬則甚苦矣。因廷臣等請安奏懇。略將朕意﹑宣諭知之

○丙子。諭內閣。怡親王忠孝性成。端方淸直。當年事我聖祖皇考敬謹恪恭。克盡子臣之道。深蒙皇考慈愛。而王愼密有加。小心安分。此中外所共知者。逮朕禦極之初。命王總理事務。王夙夜匪懈。公爾忘私。精白一心。無欺無隱。其殫竭忠誠。贊襄於密勿之地者。八年有如一日。至於軍務機宜。度支出納。興修水利。督領禁軍。凡宮中府中﹑事無鉅細。皆王一人經畫料理。無不精詳妥協。符合朕心。無煩朕之指示。其有關於吏治民生之利獘。有聞必奏。每語必詳。而爲國家保護善類。培養人材。一片篤摰眞切之念。形於寤寐。王之懿徳美行。從不欲表著於人。而人亦無從盡知之。朕卽知王最深。而亦口不能宣﹑筆不能述也。是以雍正四年。特書忠﹑敬﹑誠﹑直﹑勤﹑愼﹑廉﹑明八字以賜。彼時降上�日﹑朕深知王之徳。洞悉王之心。覺此八字實不能盡王之美善。不過就王事朕之大端而言耳。蓋王實能佐朕治安天下。朕實賴王翼贊昇平。徧觀自古史冊所載﹑賢王懿戚。從未有可與王比倫者。且王居心之和平公正。行事之寬厚仁慈。皆足以享遐齡而綿壽算。豈意王遽捨朕而溘然長逝耶。自去年冬月﹑王抱病以來。朕縈於懷﹑無刻稍釋。商確醫藥。默禱神祇。以冀沈屙頓起。乃今醫藥罔效。祈禱不靈。天何奪我忠誠輔弼之賢王若此之速耶。王抱恙時。居住交暉園。與圓明園相近。朕間欲親往看視。王再三懇辭。而於一旬半月之間。必力疾入圓明園。與朕相見。及王病勢漸加。力不能支。惟恐朕心憂煩。則稱交暉園﹑乃起病之所。暫且移避。遂養疾於西山。無非欲與圓明園相遠。令朕不深悉其病狀。可以安慰朕心也。及王回城中府第。朕以祈雨回宮。前月得雨之後。王屢次奏請朕幸圓明園。是王但恐以病狀煩勞朕心。而於己身之生死﹑全不計及也。及聞病勢沈篤。朕方欲命駕臨視。乃王聞知。卽脫塵而去。蓋王不欲以永訣傷朕之懷。是以顯此剛決之相。其於去畱之際﹑明白超脫若此。在王成一忠孝正直﹑賢智慧覺之全人。而朕頓失此柱石賢弟。感痛悲哀。何能自已耶。王之徳行功績。難以枚舉。從來丰勛偉烈﹑必膺國家崇報之典。惟王爲聖祖皇考之令子。爲我朝列祖之功臣。允宜配享太廟。列於從前建立大功諸王之次。庶與王之功徳相副。且可上慰列祖皇考在天之心。而朕思念悲切之衷。亦可稍解於萬一。其餘一切恩卹典禮。該部會同大學士九卿﹑悉心詳察﹑從優定議具奏。尋議﹑怡親王﹑功在社稷。皇上篤念忠勛。特昭崇報。配享太廟。實與王之功徳相副。其設位配享。告祭禮儀。禮部另行繕摺具奏。其致祭應於定例二次外。加祭一次。墳碑交與工部敬謹建造。祭文﹑碑文﹑由翰林院撰擬。謚號由宗人府議奏。得上�日。依議。怡親王之懿徳鴻勛。自應錫以上謚。但恐一字不足彰王之美善。古者有大功。賜之美號。以表揚之。朕曾親書忠敬誠直勤愼廉明八字賜王。字字皆王之實迹。今應否於謚號之上。加此八字。取古人申錫美號之義。著大學士九卿會議具奏

○大學士等議覆。寧遠大將軍嶽鐘琪﹑四川提督黃廷桂﹑遵上�日酌議松潘總兵官張元佐條奏﹑潘州移駐營汛事宜。一﹑潘州兩河口﹑原設守備一員。把總一員。兵三百名。但兩河口與黃勝關相近。達建寺地方﹑在黃勝關與潘州適中處。請將原設兩河口之弁兵﹑移駐於達建寺。其兩河口地方﹑止於黃勝關駐防內﹑抽撥分防。一﹑黃勝關﹑向止額設漳臘營汛兵五十名。未免單弱。應於分防流沙東勝等處之兵﹑添撥一百五十名。將漳臘營守備。移駐黃勝關。一﹑南坪營﹑地方險要。原設兵三百名。應增兵防範。請將小河營遊擊。再帶兵一百五十名。移駐南坪。一﹑漳臘營所管之包坐五寨等處。請統歸潘州管轄。流沙關汛等處。請歸松潘鎭中營管轄。雄溪紅花等堡﹑請歸松潘鎭右營管轄。則軍勢聯絡。約束蠻番。足資控制。均應如所請。從之

○旌表河南葉縣烈婦﹑龔良翰妻陳氏。守節拒姦。忿恨自縊。給銀建坊﹑入祠致祭如例

○丁丑。諭大學士等。準噶爾噶爾丹策零﹑藏匿負罪潛逃之羅卜藏丹津。抗違國法。因特發兩路大兵﹑聲罪致討。期於今年進發。直搗伊裏。今噶爾丹策零﹑遣使特磊﹑奉表陳奏。謂已將羅卜藏丹津解送天朝因聞進兵之信。暫行中止。若天朝俯念愚昧。赦其已往。卽將羅卜藏丹津解送等語。朕欲將特磊遣回。並差大員至準噶爾。諭以受封定界。惇族睦鄰。速將逃匿送出。伊若一一聽命。朕當寬宥其罪。其進兵之期。暫緩一年。俟特磊起身之後。著寧遠大將軍嶽鐘琪﹑靖邊大將軍傅爾丹﹑參贊大臣陳泰﹑蘇圖來京。其靖邊大將軍印務﹑著副將軍巴賽護理。並令署振武將軍順承郡王錫保﹑就近協理。所有應行事宜。著馬爾賽﹑張廷玉﹑蔣廷錫等詳議具奏。尋議﹑靖邊大將軍傅爾丹來京。大約在九十月間。應令於起身之前。行文知會寧遠大將軍嶽鐘琪。先後到京。以便會同商酌。得上�日。兩路大將軍於九十月間起身來京。則到京之期。已在冬底。未免太遠。著兩路大將軍在九月十五日前後到京。現今差侍郎杭奕祿﹑眾佛保﹑同特磊往諭準噶爾。嶽鐘琪俟特磊回過軍營之後。卽將起程日期。知會傅爾丹。酌定起程。靖邊大將軍印務﹑已命副將軍巴賽等護理。寧遠大將軍印務﹑應令何人護理。著嶽鐘琪奏聞。其陳泰所統官兵﹑著查克丹署理。蘇圖所統官兵﹑著舒楞額署理。再著副都統圖克善﹑黑色﹑前往軍前。交與傅爾丹﹑酌量派管軍營事務

○命大學士朱軾﹑總理水利營田事務。理藩院左侍郎莽鵠立﹑內閣學士對琳﹑工部右侍郎何國宗﹑協同辦理

○以協理兵部侍郎福敏﹑兼辦戶部侍郎事務

○以正黃旗漢軍副都統趙弘濟﹑鑲紅旗漢軍副都統尙崇坦﹑俱署鑲藍旗漢軍都統

○戊寅。諭內閣。崇徳報功。國有令典。懷恩慕義。人有同情。凡在京文武官員﹑平日曾受怡親王教訓﹑知王之美善者。許其各詣王府﹑致奠申哀

○己卯。莊親王允祿﹑內大臣佛倫等參奏﹑臣等奉命辦理怡親王喪事。所見齊集人員。無不銜哀垂泣。獨誠親王允祉﹑當皇上親臨回宮之後。遲久始至。迨宣讀皇上諭上�日之時。眾皆嗚咽悲悌。而誠親王早已回家。且每日於舉哀之時。全無傷悼之情。視同隔膜。請交與該衙門﹑嚴加議處。得上�日。誠親王允祉﹑情性乖張。行事殘刻。是以皇考屢降諭上�日﹑宣示於眾。今據爾等參奏。著宗人府諸王﹑貝勒﹑貝子﹑公﹑八旗大臣﹑九卿﹑詹事﹑科道﹑會同定議具奏

○裁山西陽曲縣臨汾驛﹑徐溝縣同戈驛﹑祁縣賈令驛﹑臨汾縣建雄驛﹑洪洞縣普潤驛﹑靈石縣瑞石驛﹑霍州霍山驛﹑聞喜縣涑川驛﹑長子縣漳澤驛﹑屯畱縣余吾驛﹑平遙縣洪善驛﹑介休縣義棠驛﹑鳳臺縣太行驛﹑永濟縣河東驛﹑臨晉縣樊橋驛﹑大同縣甕城驛﹑平定州平潭驛﹑忻州九原驛﹑代州鴈門驛驛丞各一員。其驛務﹑歸各該州縣管理。從山西巡撫覺羅石麟請也

○庚辰。皇后千秋節。停止行禮筵宴

○遣官祭關聖帝君

○壬午。上臨怡親王邸。奠酒舉哀畢。回宮

○諭內閣。朕名及諸兄弟之名。皆皇考所賜。朕卽位之初。允祉隆科多等﹑以諸王之名上一字。與朕相同。奏請更攺。朕不允行。而伊等援引往例。陳懇再三。朕不得已。奏聞太后。勉彊許之。今怡親王薨逝。朕回思昔日與王同事皇考。家庭孝友之情。宛然如昨。凡告廟典禮所關。有書王名之處。仍用原名。以志朕思念弗釋之意

○諭戶部。年來甘肅地方﹑辦理軍需。𨿽一切動支公帑。絲毫不取於民。而挽運轉輸。不無資於民力。朕心軫念。特將雍正八年額徵錢糧。悉予蠲免。以示恩卹。今聞該撫許容﹑以兵餉無抵。將歷年舊欠﹑勒限一年全完。民間甚爲擾累。以致不法之徒。借端生事。許容才具短淺。識見鄙陋。辦理此事。甚屬錯誤。夫本年錢糧﹑旣經豁免。而仍嚴比舊欠。大非朕加恩沛澤之意。若云兵餉無抵。自可具題請撥。何得於蠲免之年﹑而行催徵之舉。除生事民人。應秉公懲治外。著將懲比舊欠之處。卽行停止

○甲申。上幸圓明園

○雲貴廣西總督鄂爾泰疏報﹑雲南永善縣﹑開墾本年分田地六十四頃有奇。下部知之

○丙戌。諭內閣。怡親王爲朕辦理大小諸務。無不用心周到。而於營度。將來吉地一事。甚爲竭力殫心。從前在九鳳朝陽山﹑經畫有年。後因其地未爲全美。復於易州泰寧山太平峪﹑周詳相度。得一上吉之地。王往來審視。備極辛勤。又恐隨從人等﹑煩擾居民。將飲饌之屬﹑俱不令前驅預備。常至昏夜﹑始進一餐。其所擇吉壤。實由王親自相度而得。而臣工之精地理者﹑詳加斟酌。詢謀僉同。且以爲此皆王忠赤之心。感格神明。是以具此慧眼卓識也。其相近山水回環﹑形勢聯絡之處。又有中吉次吉之地。朕以王經營吉地。實爲首功。欲以中吉者賜之。王驚悚變色。惶懼固辭。朕鑑其誠心。遂寢其事。已而在六十里外淶水縣境內﹑得一平善之地。曰﹑此庶幾臣下可用者。奏請賜給。朕彼時遲回。未曾降上�日。王於病中﹑令侍郎劉聲芳﹑懇切轉奏。朕不得已﹑允其所請。王得上�日喜極。至於踴躍忭舞。云皇上待我隆恩異數。不可枚舉。今玆恩賜。則子孫世世﹑俱受皇上之福於綿長矣。卽日遣護衛前往起土。越數日﹑護衛呈看土色。王取一塊﹑捧而吞之。蓋王知朕眷王之深。惟恐塋域未定。將來仍以前所欲賜之地賜之也。其用心之謙謹周密。至於如此。王薨逝後。朕詢問王府管事之人。知王病中將身後之事。一一指示。特畫親王墳塋圖一幅。與其王妃及諸子曰。我身後塋地之制。悉照會典所戴親王之禮行。毋得稍有踰越。如或稍過。則汝等違我之治命矣。昨王府之人﹑以圖進呈朕覽。僅有門三間。享堂五間。此國家經常之制。非所以待有大功之賢王者。但思王之生平﹑謙抑退讓。朕每加恩禮。王必再四懇辭。朕鑑其一一實皆出於至誠往往兪允。今若身後獨不從其言。朕心有所不忍。然以丰功碩徳﹑不世出之賢王﹑而寢園僅循常制。則褒徳顯功之典禮。實爲缺略。朕心又有所不忍。今如何使朕心之輾轉不忍者。得以大慰而揣度。王心亦受之而安。且揆之於禮。適爲合宜允協。著大學士九卿等﹑悉心詳酌定議具奏

○戶部議覆。江蘇巡撫尹繼善疏言﹑蘇州府屬之常熟﹑昭文二縣。舊有丐戶。不得列於四民。邇來化行俗美。深知愧恥。欲滌前污。請照樂籍惰民之例。除其丐籍。列於編氓。應如所請。從之

○戊子。吏部題﹑一等阿思哈尼哈番﹑又一拖沙喇哈番李鑄﹑因罪革退。銷去年次恩詔所得拖沙喇哈番。餘三等阿思哈尼哈番。以其侄孫李景唐襲替。從之

○己丑。諭兵部。怡親王園寢。在淶水縣水東村。現在興工修造。著設立守備一員。千總一員。把總二員。兵丁五十名。永遠守護。俱隸太平峪副將管轄

○吏部議覆。廣東總督郝玉麟疏言﹑廣東肇髙廉羅道﹑駐札肇慶府。控制千里以外之髙廉二府。雷瓊道所轄雷州府。在海之北。瓊州府在海之南。俱鞭長莫及。請添設巡道一員。駐札髙州。分轄髙雷廉三府。攺肇髙廉羅道﹑爲肇羅道。雷瓊道爲海南道。並請將髙雷廉道﹑海南道﹑及原設之惠潮道﹑俱加兵備道職銜。以樹聲威。均應如所請。從之

○移江南望江縣楊灣河巡檢﹑駐華陽鎭。從原署兩江總督範時繹請也

○庚寅。孝恭仁皇后忌辰。遣官祭景陵

○辛卯。宗人府等衙門議奏﹑允祉情性乖張。行事殘刻。聖祖仁皇帝屢降諭上�日。宣示於眾。皇上禦極以來。時加訓誡。多方保全。乃伊下愚不移。罪惡日稔。臣等謹就其罪之大者言之。允祉事聖祖仁皇帝﹑諸事違逆。罔知愛敬。聖祖仁皇帝聖躬違和。允祉毫無憂戚且懷冀幸之意。又如恭謁陵寢。允祉並不早集行禮。使諸王大臣﹑候至巳時。始至昭西陵。午時方至景陵。任意怠忽。有乖典禮。其於母妃也。肆行忤逆。又敬敏皇貴妃薨逝。允祉服制未滿。卽行剃頭。此其不孝之罪一也。當二阿哥廢黜之後。允祉居然以儲君自命。見廷臣更正東宮儀仗。輒忿然謾罵。此其妄亂之罪一也。允祉素日包藏禍心。希冀儲位。與逆亂邪僞之陳夢雷。親暱密謀。遂將陳夢雷逆黨周昌言﹑私藏家內。妄造邪術。拜斗祈禳。陰爲鎭魘。及事迹敗露。允祉罪在不赦。我皇上法外施仁。不忍加誅。迨後在皇上之前。抗傲無禮。諸王大臣﹑合詞參劾。宗人府議以禁錮。復蒙皇上從寬。止將伊降爲郡王。薄示懲儆。而伊毫不畏懼。今年又蒙特恩。復伊親王之爵。而伊仍不知感戴。此其狂悖之罪一也。允祉向日與阿其那﹑塞思黑﹑允禵等﹑交相黨附。時切覬覦。比暱匪類。肆無忌憚。及至阿其那﹑塞思黑﹑逆迹敗露。允祉乃密請交伊暗置死地。意在歸過皇上。此其黨逆之罪一也。我皇上宵旰勤勞。每於允祉進見之時。賜坐優禮。諭以勤政憂民諸事。而允祉漫不樂聞。但以伊閒居散適之樂。娓娓陳述。此其欺罔不敬之罪一也。滿漢文武大臣﹑皆受聖祖仁皇帝教養深恩。又蒙皇上加意委任。而允祉視抒誠宣力者如仇敵。憸邪不軌者爲腹心。此其姦邪之罪一也。從前皇貴妃喪事。允祉當齊集之期。俱詭稱有另交事件。推諉不前。及前年八阿哥之事。允祉欣喜之色﹑倍於平時。此其惡逆之罪一也。允祉之子弘晟﹑凶頑放縱。助父爲惡。荷蒙皇上鴻恩。從寬禁錮。允祉反以此銜恨於心。時行怨望。此怨懟不敬之罪一也。允祉在聖祖仁皇帝時。侵帑婪贓。盈千累萬。又恣意需索所屬。仍復逋欠累累。皇上深用體卹。特賜帑金。俾其饒裕。而允祉毫不感激每以催追之項﹑怨忿瀆奏。此其貪黷負恩之罪一也。怡親王忠孝性成。謨猷顯著。允祉心懷妒忌。值怡親王薨逝。並不懇請成服又不躬請皇上聖安。且於怡親王府齊集之所。每日遲至早散。當舉哀時。全無悲泣之情。反有慶幸之意。此其背理蔑倫之罪一也。至於殘忍刻薄﹑徇私挾詐之處。難以枚舉。情罪重大。應將允祉削去和碩親王﹑革退宗室﹑卽行正法。伊子弘晟﹑凶頑放縱。助父爲惡。亦應革退宗室。卽行正法。再伊子鎭國公弘景﹑應革去公爵。並伊諸子及孫﹑俱革退宗室。交與該旗。編入佐領。更名披甲當差。允祉之女﹑有品級者﹑革去品級。其妻妾﹑並弘晟之妻妾﹑俱交與弘景。允祉所屬佐領。應令該旗作爲公中佐領。所有家產。並伊子家產。俱系大內分給。應交與該旗查明。交內務府。得上�日。覽諸王大臣官員所議。若照議施行。朕心有所不忍。姑從寬曲宥。將允祉革去親王。其如何拘禁之處。候朕另降諭上�日。弘晟秉性凶頑。助父爲惡。從前散禁於宗人府。今著嚴加拘禁。弘景爲人心性未定。尙不似其父兄之悖亂。著仍畱公爵。以徐觀其後。允祉所屬人等。作何派撥之處。朕另行降上�日

○壬辰。湖廣安陸府知府談九敍等﹑恭請聖訓。上諭曰。知府一官。有丞上率下之責。關系吏治民生。最爲緊要。爾等勿視爲傳捨。但務逢迎上司。以圖升遷。爲榮身之計。果能察吏安民。實盡其道。卽使終身不得遷轉。亦足畱名譽於將來。若一味請托鉆營。希圖保薦。縱一時幸獲寸進。而公論難免。何能掩人之耳目哉。刑名事件。知府尢爲上下關鍵。務期明允公當。地方始無冤民。不可聽屬員懇求。亦不可畏上司駁詰。而艸率苟且。以致訟獄顚倒。下結民怨。上干天和。若催科一節。固有考成。果遇水旱災荒。自當據實申詳。加意撫卹。不可隱匿。以圖省事。亦不可捏報。以滋獘端。夫寬大惠愛者。乃爲政之要道。朕非令爾等嚴厲苛刻以從事也。但古人云﹑養稂莠者傷禾稼。惠姦宄者賊良民。若保全貪官污吏﹑以博長厚之名。縱容地棍土豪﹑以沽安靜之譽。此大有害於人心吏治者也。沽名邀譽。乃居官之大患。大凡在任時﹑貼徳政之歌謠。離任時﹑具保畱之呈牒。皆非眞正好官也。惟去任之後。紳衿百姓。思念不忘。則不愧古之循良矣。知府與知縣不同。知縣爲一邑之宰。果能殫竭心力。使四境之內。民人樂業。便是良有司。至於知府。則有統轄屬員之職。若各屬之內。有一人居官不善。在知府分內﹑卽爲一分曠職。不可云潔己謹守。遂可無忝牧守之任也。天下人才難得。儻過於苛刻摧殘。則因細故微瑕。而至於放廢終身者不少矣。總之遇好官。則當愛重保護之。遇中材。則當勸導扶掖之。遇劣員。則當懲治罷黜之。以此督課屬員。有不觀感興起者。無此情理也。至於參罰案件。外官必不能免。朕從不肯以情有可原之案。廢棄賢員。常有因公參處之州縣官。朕見其人才可用﹑而逾格加恩遷擢者。爾等勿存見小之念。顧惜功名。局於庸眾之規模。而無遠大之器量也。將此諭上�日。吏部通行天下之知府﹑直隸知州﹑知之

○癸巳。諭內閣。禮記曰。聖王之制祭祀也。法施於民則祀之。以勞定國則祀之。能禦大災大患則祀之。此崇徳報功之典﹑千古之不易者。而人心懿好之公。感恩追慕。有功於一郡。則一郡祀之。有功於一鄕。則一鄕祀之。此又緣人情而制禮。自古及今。名賢碩彥。享俎豆而奉蒸嘗者。不可勝數。吾弟怡親王﹑忠孝兩全。智仁兼備。嘉謨經國。渥澤安民。此朝野所共知者。古稱聰明正直之謂神。王之靈爽﹑在天不泯。著通行內外直省。有欲爲王建立祠宇。�山戊示�時展祀者。著奏聞準其舉行。其不能深知王之功徳者。不必行

○調署廣東巡撫傅泰來京。升貴州布政使鄂彌達﹑爲廣東巡撫。調雲南布政使張允隨﹑爲貴州布政使司布政使。甘肅布政使葛森﹑爲雲南布政使司布政使。擢吏部員外郎諾穆圖﹑爲陜西甘肅布政使司布政使。前往噶斯﹑辦理軍需。以陜西西安驛傳道趙挺元﹑署甘肅布政使司布政使

○命湖廣提督馮允中﹑以提督銜﹑管理陜西西大通西寧兩處總兵官印務。實授嶽超龍﹑爲湖廣提督。升湖廣沅州副將範毓﹤香奇﹥﹑爲直隸天津總兵官。署河南河北總兵官

○乙未。諭宗人府。朕之諸幼弟。朕向來不能深知。從前曾據怡親王奏稱二十一阿哥允禧﹑立志向上。且深知感朕之恩。恭敬之念。出於至誠。朕從前降上�日﹑將伊封爲貝子。著晉封貝勒。公允祹﹑仍封爲郡王。理郡王弘皙﹑著晉封親王。公弘景﹑受朕寬宥之恩。深知感激。著晉封貝子

○諭理藩院。前往嶽鐘琪處額駙阿寶﹑帶領該旗兵五百名。目今行至何處。著行文阿寶﹑卽於彼處駐札候上�日。綽本﹑帶領鄂爾多斯兵五百名。亦著行文綽本。就近揀水艸佳處﹑駐札候上�日。此一千兵。著行文詢問大將軍嶽鐘琪﹑或今年調往巴爾庫爾。或俟明年進兵之前調往。二者孰爲有益。並兵丁錢糧﹑足與不足。俱著大將軍嶽鐘琪﹑定議具奏。再派往噶斯之京城兵﹑歸化城兵共五百名。此時將及到彼。著格默爾帶領在噶斯駐札富寧亦著前往噶斯。與格默爾一並管理。達鼐著來西寧。仍與鼐滿岱辦理事務。所有紮薩克蒙古等兵。著交與達鼐管理。或在錫喇他拉地方。或在從前額駙阿寶﹑奏請駐札之烏闌穆倫等處。相視形勢駐札。俟明年文到之日。前往噶斯。其靑海之一千五百兵。相近噶斯。今年只在各遊牧處預備。亦俟明年文到之日﹑前往噶斯。達鼐旣到噶斯管理之後。富寧著回西寧﹑辦理事務

○兵部議覆。福建提督石云倬疏言﹑提標中營所轄之徐州墟桃州隘二汛。在萬山中﹑瘴气薰蒸。官兵病故者多。請將駐防徐州墟之守備。調回府城。其原汛攺設長坑地方。以桃州隘千總一員。移駐防守。再派外委一員。步兵一百一十名。居中扼要至徐州墟桃州隘舊地。各設兵十名。卽於長坑汛內。按月輪派。以均勞逸。應如所請。從之

○丙申。以鑲藍旗滿洲都統綽奇﹑署右翼前鋒統領

○吏部題﹑二等精奇尼哈番智勇﹑因罪革退。銷去恩詔所得拖沙喇哈番。餘三等精奇尼哈番。以其子延福﹑襲替。從之

○議敍攻取桌子山棋子山軍功﹑喀爾喀紮薩克臺吉巴爾漢等﹑賞賚有差

○丁酉。甘肅巡撫許容疏報﹑文縣松坪寨等三十九處番民輸誠歸化。編裏納糧。下部知之

大淸世宗敬天昌運建中表正文武英明寬仁信毅大孝至誠憲皇帝實錄卷之九十四

大淸世宗敬天昌運建中表正文武英明寬仁信毅大孝至誠憲皇帝實錄卷之九十五

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正八年。庚戌。六月。戊戌朔。日有食之

○戶部議覆。署直隸總督唐執玉疏言﹑永平府屬喜峯口倉存貯灤州﹑盧龍﹑遷安﹑撫寧﹑昌黎﹑樂亭等州縣﹑並永軍廳分運米石。各州縣應賠虧折米二千五百餘石。請照通州中西二倉例。一體豁免。查歷年奏冊。俱稱實在存倉。應著落接受交代之員賠補。得上�日。喜峯口倉糧積貯年久。難免蒸變折耗。況歷任各官。更換多人。更難責令賠補。所有未完米石。著從寬豁免

○四川巡撫憲徳疏言﹑噶達上中下三渡﹑吹音堡等處﹑新駐官兵口糧。前經化林協副將楊大立﹑請給本色。而一路山徑險峻挽運艱難。懇敕督臣查郎阿﹑提臣黃廷桂﹑再行酌議。得上�日。噶達等處兵丁口糧。據該副將等稱﹑彼地米價甚貴。商販每斗須八九錢一兩不等。從前所定折色之價。不敷買米之用。請永遠供運本色。而憲徳等則以民夫挽運艱難。奏請會同督臣﹑再加酌議等語。兵丁遠駐邊方。朕心深爲軫念。彼地米價旣貴。自當格外加恩。著憲徳等就近酌量。並詢問弁兵等。或卽照商販之價。給與折色。令兵丁自行采買。或多添腳價。給與民夫。運送本色。散給兵丁。著該撫等悉心定議。務令兵糧富足。民力不擾

○二等阿思哈尼哈番明全﹑因罪革退。以其親伯之子徳克精格﹑襲替

○己亥。諭內閣。今科進士。除選拔庶吉士外。曹繩柱﹑系現任中書。以六部主事用。其馬丙等五十八名。著在六部額外主事上學習先走。該部按各部司分多寡。掣簽分派具奏。三年之後。如能稱職該部堂官題補。如不能稱職。該部奏聞。其內若果有才猷出眾。明練政治之員。於一年之後。該堂官將情由聲明保奏。帶領引見請上�日。此各部行走學習之員。俱著照額外主事之例。給與俸祿

○又諭。今科外用進士。著就伊等本籍鄰近地方。掣簽派往。交與各該督撫﹑分派藩臬衙門。令其學習。伊等中式之後。原須候選數年。始能得官。今著學習三年。委署試用一年。約計四年之後。題補實授。與伊等候選之期相彷。而又得學習吏治。較之閒居在家。豈不大有裨益。此三年之內。若該地方需用人員。仍著奏請﹑另行揀選命往。不必於新科進士內﹑遷就委用。儻進士中﹑果有才具出眾。平日熟練吏治。不待學習者。該督撫格外委署題補。卽於本內聲明具奏。若才具庸常。難以練習吏治。情願攺補教職者。不拘三年之期。準其具題攺補。其學習之員。每年公費若干。該督撫於公用銀兩內﹑酌量給與。著行文各督撫知之

○工部尙書李永升﹑緣事革職。升刑部左侍郎張大有﹑爲工部尙書。調盛京刑部侍郎兼理奉天府府尹王朝恩﹑爲刑部左侍郎

○庚子。以原任副都統髙峋﹑爲鑲藍旗漢軍副都統

○吏部議覆。雲貴廣西總督鄂爾泰疏言﹑廣西富川﹑賀縣﹑僻處邊隅猺蠻盤踞應添設官兵防守。請於富川賀縣適中之麥嶺地方。專設同知一員。爲平樂府捕盜同知。並添設守備一員。千總一員。兵一百五十名。同駐麥嶺。再牛巖小水峽﹑應每汛添設把總一員。兵五十名。長圳村﹑龍窩村﹑各添設一汛。每汛設兵二十名。賀縣屬之開山峝﹑應添設一汛。以外委把總一員。領兵二十名防守。聯絡會哨。總歸平樂協統轄。均應如所請。從之

○移江南頴州州同﹑駐方家集地方。從調任安徽巡撫魏廷珍請也

○贈故吏部尙書馬爾漢﹑太子太傅。賜祭一次

○辛丑。以大理寺卿黎致遠爲奉天府府尹。兼理盛京刑部侍郎事務

○壬寅。敕封陜西河州口外河神﹑爲開津廣濟佑國庇民昭應河源之神

○大學士九卿等遵上�日議奏﹑本朝定例。親王之謚一字。郡王之謚二字。而大戴禮檀弓注云﹑古者以生號爲沒後之稱。原不必一定也。伏稽歷代史冊。爲輔弼者有矣。至於怡親王奉公體國。精白一心。孰如王之忠者。夙夜恪恭。始終無斁。孰如王之敬者。藎忱篤棐。一念不欺。孰如王之誠者。事必當理。言必由衷。孰如王之直者。經理百度而不以爲勞。宣贊機宜而不著其迹。孰如王之勤愼者。淸潔之操。一塵不染。洞達之識。纖悉無疑。孰如王之廉明者。可爲生前之寵錫。卽可爲身後之休光。以此加於謚號之上。洵合人心之至公。請將禦書忠敬誠直勤愼廉明八字﹑加於怡親王謚法之上。其一字之謚。交與宗人府議奏。得上�日。覽奏﹑怡親王﹑申錫美號之典。與古禮相符。庶足表王平生之美善。朕心深慰。著依議行。其一字之謚。著宗人府會同大學士﹑定議具奏。尋宗人府等衙門﹑擬謚請上

�日。命謚曰賢

○癸卯。內閣學士張坦麟﹑緣事革職。升詹事府少詹事鄧鐘嶽﹑爲內閣學士兼禮部侍郎

○靑海厄魯特紮薩克郡王色卜騰紮爾故。遣官致祭

○甲辰。諭內閣。周書洪範﹑言人身五事。若有得失。在天之休徵咎徵。卽各以其類應之。此卽朕每日所諭天人感應之理。捷於影響者也。夫所謂修人事以感召天和者。必須君臣上下﹑各盡其道。各殫其誠。以爲昭事上天之本。若人君有朝乾夕惕之心。而大臣官員﹑不能承流宣化。或君臣有移風易俗之念。而民情士習﹑不能革薄從忠。則偏而不全。不克成會極歸極之盛。而欲冀上天俯垂默佑﹑普錫繁禧也。豈不難乎。是以爲君而存推諉於官民之心者。非賢君也。爲臣爲民而存推諉於君上之心者。非良有司良百姓也。惟當各盡其道。以待天恩。近見直省各處奏報﹑雨澤頗覺均調。麥秋亦屬丰稔。朕心深慰。但聞江浙雨水稍多。田禾間有澇溢之患。朕悉心推求其故。想因今年春夏之交。京師雨澤愆期。朕爲畿輔祈禱。並憂慮及於江浙地方。已而京師得雨。而朕心則專爲江浙祈求。至南方多雨情形。朕未曾聞知。但以少雨爲懼。所以朕屢諭外省大臣。凡覺有水旱之機。卽當速奏朕知之者。正爲此也。南方旣已多雨。而朕心仍復祈求。或因此一念﹑以致上天賜雨過多﹑浙省有澇溢之處乎。又考之洪範﹑曰狂﹑恆雨若。浙省素稱人文極盛之區。今年會試。朕加恩取中至七十名。而一甲三人。悉登浙士。或者士子之心。不免矜驕之气。如洪範之所謂狂者。致幹恆雨之徵。此朕就目前之天象人事而推測之。有不能無疑者。朕每遇雨暘不時。卽撫躬自省。不敢玩忽。況古聖人之垂訓。千古爲昭。惟願浙之多士。遇登進之榮。卽凜盛滿之戒。見示儆之象。益深敬畏之心。必能仰邀天眷於方來矣

○以故一等阿思哈尼哈番又一拖沙喇哈番英壽侄班第﹑襲職

○乙巳。予故福建水師提督藍廷珍祭葬。贈太子少保。謚襄毅

○丙午。大學士等議覆。廣東總督郝玉麟等遵上�日議奏﹑粵東更攺營制事宜。一﹑左翼鎭標右營遊擊。請移駐蘆苞口汛。一﹑新會營遊擊。請攺爲參將。添設守備千總各一員。把總四員。兵六百七十七名。同原設之守備千總把總營兵等。分爲左右二營。統隸參將管轄。其添設之守備。駐防崖門。向有將軍督撫三標貼防該縣兵丁。俱行撤回。一﹑河頭汛。請添設都司千總各一員。把總二員。兵四百名。兼防甕峝﹑石窩龍逕各汛。歸羅定協統轄。向有督標原防各汛弁兵。俱行撤回。一﹑龍門營﹑請攺隸增城營管轄。其增城營遊擊攺爲參將。一。抽調廉州營把總一員。兵九十名。再添募兵三十名。一並歸入化石營。一﹑崖州營遊擊。請攺爲參將。添設千總外委各一員。兵一百十八名。一﹑請移原防市橋之虎門協右營都司一員。帶兵一百二十名。駐南村。並移番禺縣縣丞一員。同駐其地。以司巡查。一﹑廣州春江二協。請卽以副將專營。無庸仍隸左翼鎭標管轄。並添設廣州協千總外委各一員。兵一百四十五名。其三水營﹑亦添兵二十八名。一﹑左翼鎭標二營。右翼鎭標三營。及增城一營。俱無守糧。應酌量攺戰。爲守。與通省畫一。並添設右翼鎭標兵三百四十五名。一﹑香山縣﹑請添設縣丞一員。駐札前山寨城。稽查分管。調原駐之守備﹑防守縣城均應如所請。從之

○旌表陜西鄠縣烈婦﹑楊性妻李氏。守節拒姦。被毆殞命。給銀建坊﹑入祠致祭如。例

○丁未。諭大學士等。從前怡親王常在朕前奏稱﹑白家疃一帶居民。忠厚善良。深知感激朝廷教養之恩。今王薨逝。而彼地居民人等﹑感念王之恩徳。願自備資本。建立祠宇。歲時致祭。輿情懇切。足徵王之遺愛在人。而民風醇厚亦卽此可見。朕欲將白家疃數村地丁錢糧永遠蠲免。以爲將來祭祀香火之資。並使良民均沾恩澤。爾等確議具奏。尋議﹑白家疃等十村莊﹑具呈建祠之鄕民。共三百餘戶。內有田土者甚少。查得此地附近有入官田土三十餘頃。需人耕種。不若將此數村人口。酌量多寡。派撥地畝。令其世世管業。每年除辦祭物外。俾得均沾餘潤。所有應納錢糧。永遠蠲免。庶於鄕民俱有裨益。從之

○以正黃旗漢軍都統金以坦﹑正紅旗漢軍都統伯李杕﹑俱暫行兼理鑲紅旗漢軍都統事務

○戊申。擢內務府郎中海望﹑爲內務府總管

○雲貴廣西總督鄂爾泰疏報﹑黔省黎平﹑都勻等處生苗。共二百七寨。歸化供賦。下部知之

○壬子。吏部題﹑三等伯富達禮﹑緣罪革退。銷去恩詔所得拖沙喇哈番。餘一等精奇尼哈番又一拖沙喇哈番。又原立職之石廷柱孫慶徳﹑襲替。一等阿思哈尼哈番巴錫故。銷去恩詔所得拖沙喇哈番。餘二等阿思哈尼哈番。以其親伯之二世孫穆爾泰﹑襲職。從之

○甲寅。升太常寺卿署江西巡撫謝旻﹑爲大理寺卿。仍署江西巡撫印務

○二等精奇尼哈番根惇查布﹑因罪革退。以其親兄達克薩哈﹑襲替

○乙卯。山西巡撫覺羅石麟奏言﹑六月初一日。太原等處日食之期。濃雲密雨。未見虧蝕。紳民稱瑞。理應奏賀。得上�日﹑從前欽天監奏﹑今年六月初一日。日食九分二十二杪。朕心深爲畏懼。特降諭上�日。令內外臣工等悚惕勉勗。各盡厥職。以凜天戒。今石麟以山西省城當日食之時。濃雲密雨。及雨霽之後。日已復圓。具本題賀。宋嘉祐時。日食﹑入云不見時議稱賀。司馬光云﹑京師不見。四方必有見者。今晉省陰雨。豈能槪論天下乎。石麟所奏。殊屬不合。著將本發還

○旌表山西朔州烈婦﹑王善教妻劉氏。夫亡逼嫁。投井全節。給銀建坊﹑入祠致祭如例

○丙辰。諭內閣。凡內外大小事務。必據實辦理。始得其是非之正。合乎人心之公。若有挾制之獘。及苟且遷就之情。則事不得其正。而違乎人心之公。其爲吏治風俗之患不小矣。至於文武﹑𨿽屬兩途。然同爲朝廷之官。同辦國家之事。實爲一體。所當和衷共濟。據實秉公。以盡勿欺之道。聞得外省﹑有文官已申文書。而武員恐其幹礙。或於中途掣回者。或勉彊令其更攺者。武旣可以施之於文。則文亦可以施之於武。似此挾制成風。苟且遷就。何以得事之實情。除事之獘竇。況目前𨿽艸率結局。而嫌隙自此而生。文武不和。實始於此。著督撫提鎭﹑通行曉諭。嚴加禁約。儻所屬有犯此等情獘者。卽據實參奏。毋得姑容

○河東總督田文鏡奏言﹑豫省紳衿。感戴皇仁。恭建萬壽碑亭。得上�日﹑朕以實心實政﹑訓示天下臣民。如稱功頒徳。建立萬壽碑亭。鏤金刻石之舉。皆屬粉飾虛文。朕所不取。前以豫省官方整肅。民俗醇良。感召天和。屢丰有慶。是以特加恩賜﹑用示褒嘉。該省官民紳士﹑感激朕恩。惟有益加黽勉。永爲循吏良民。以承上天之眷佑。至於撰文建碑。稱揚功徳。不過外觀之虛文耳。嗣後他省﹑若有仿效而行者。著該督撫先期諭止之

○丁巳。廣東總督郝玉麟奏言瓊州府等處﹑於本年三月十八日。祥雲朗見。五彩繽紛。自卯達辰。經兩時之久。得上�日﹑年來各省奏報慶雲者甚多。朕並未以爲祥瑞。該地方官民﹑宜各修職業。益加黽勉。以迓天庥

○以故三等阿思哈尼哈番富來子舒通阿﹑襲職

○旌表江南黟縣烈婦﹑劉天元妻查氏。拒姦不污。自刎殞命。給銀建坊﹑入祠致祭如例

○戊午。予故江南河道總督孔毓珣祭葬。謚溫僖

○予故原任奉天副都統納秦﹑祭葬如例

○己未。諭戶部。甘肅地方。雍正八年地丁錢糧。前已降上�日蠲免。其河西四府州縣﹑曁各衛所﹑額徵糧料艸朿。又經一體免徵。朕念新歸內地番民﹑向風慕義。願附版圖。其地畝額徵本色糧艸。與河西等處賦稅相同。亦應一體蠲除。俾令同沾恩澤。著將雍正八年河東之河州廳﹑洮州衛﹑歸徳所﹑河西之西寧﹑涼州府屬應徵番糧。共一萬二千有奇。俱加恩蠲免。該督撫卽督率所屬有司﹑敬謹奉行。俾番民均沾實惠

○諭兵部。上年派令滿洲兵五百名﹑駐札晉省。都統鄂善﹑約朿嚴肅。兵民頗覺相安。今鄂善奉差陜西。覺羅石麟接受管理。甚爲疏縱。兵丁之中。有聚飲酣醉。恃眾毆打民人者。有醉後混入民家者。又今年六月初二日。有兵丁之馬二十餘匹。至東門外。將民田喫損八九畝。踏傷十餘畝。次日鄕民聚集百餘人。拴帶馬五六匹。擁至巡撫衙門擊鼓喊叫。撫臣始差官查究。朕所聞者如此。凡差往各省官弁兵丁。朕每諄諄訓誨。望其奉公守法。與百姓聯爲一體。休戚相關。今派往晉省之兵。恣意妄行。嬉遊放肆。不遵法令。擾累居民。甚屬可惡。目今晉省﹑已不須滿兵駐札。著護軍統領宗室哈爾吉﹑前往太原府。將滿洲官弁兵丁。俱行撤回。並會同巡撫覺羅石麟﹑將生事不法之兵丁。一一查出。重加懲治。卽於太原府通衢枷號示眾。其該管章京﹑亦查出。據實糾參。毋得稍有疏縱徇隱。覺羅石麟﹑身爲巡撫。不能約束兵丁。著交部嚴加議處

○湖廣鎭筸總兵官周一徳奏報﹑白沙﹑及明溪等處﹑五月十一日。慶雲麗天。霞光萬道。自辰至酉。萬目共睹。得上�日朕不以慶雲爲祥瑞。湖南地方。民多刁悍。俗亦頑梗。該省官員果能實心化導。使之奉守法度。化鷙悍爲循良。易澆漓爲醇厚。此則朕心之所謂祥瑞也

○辛酉。大學士等遵上�日議奏﹑怡親王塋制。宜用享堂七間。享堂之外。中門三間內圍墻一百丈中門之內建焚帛亭祭器亭。中門之外。建神廚五間神庫三間。東西廂﹑及宰牲房各三間。碑亭一座。其外爲大門三間。周圍墻二百九十丈。大門外。設奉祠房二十間。再加石橋二。石碑坊一。擎天柱二。神道碑一。俱斟酌典禮。允合輿情。得上�日﹑怡親王有遺言身後殯殮。只用常服。一切金玉珠寶之屬。槪不可用。王妃及諸子﹑遵其遺言。只以常服爲殮。卽平日所束之帶。亦未曾用。朕親臨其喪。亦祗以血淚巾帕﹑及所佩香囊附棺中。示含玉之意。志永訣之哀。蓋王天性節儉。一生服食之需。愛惜物力。不肯多費絲粟。故拳拳於身後如此。且識見髙明。深凜古人寶玉送死之戒。是以附身附棺之物。皆從其遺言。不忍違其素志。至於園寢之制。則關系國家之典禮。徳懋懋官。功懋懋賞。乃古之通義。恐非朕所得私。亦非王所可讓者。今大學士九卿等﹑詳明定議。悉與典禮符合。甚愜朕懷。著依議行

○癸亥。諭內閣禮部尙書石文焯﹑原系庸才。內升以來。每事退縮。毫無踴躍奮勉之心。著革任。以原品在八旗井田效力行走。兵部尙書馬會伯﹑在肅州委辦軍需以來。諸凡推諉貽誤。措置顚倒。著革職。仍令在甘肅署理總兵官事務。效力贖罪

○升禮部左侍郎錢以塏﹑爲禮部尙書。左都禦史署直隸總督唐執玉﹑爲兵部尙書。仍暫署直隸總督。吏部左侍郎署兩江總督史貽直﹑爲左都禦史。仍暫署兩江總督。調倉場侍郎劉於義﹑爲吏部左侍郎。實授塗天相﹑爲總督倉場侍郎

○戶部右侍郎汪漋﹑緣事革職。升內閣學士兪兆晟﹑爲戶部右侍郎。實授孫嘉淦﹑爲工部左侍郎。仍管順天府府尹國子監祭酒事。以左副都禦史謝王寵﹑爲宗人府府丞。升宗人府府丞冀棟﹑爲都察院左副都禦史。擢監察禦史顧琮﹑爲太僕寺卿。辦理水利工程事務

○以工部右侍郎鄂爾奇﹑內閣學士任蘭枝﹑署戶部侍郎阿山﹑教習庶吉士

○山西太原總兵官袁立相﹑因病解任。升浙江嘉興副將王緒級﹑爲山西太原總兵官

○乙丑。諭宗人府怡親王第三子弘暾﹑朕指配富察氏尙未婚娶。而弘暾病故富察氏聞信卽慟哭截髮至王府懇求持服守制彼時怡親王不允富察氏於門外跪哭。以夜繼日。王始終未允。並未遣人與彼一語。王之意﹑以王子已故不忍再誤富察氏之終身也。乃富察氏歸至母家。持服守節。二年以來。之死靡他。今年吾弟薨逝富察氏又至王門悲慟銜哀。懇求服孝。從前之事。吾弟並未奏聞。今王之管事人員。以應否準其服孝奏請。朕始知之。遂降上�日準伊服孝。令進王府。諭王妃收以爲媳。富察氏以幼年之女。能知大義。矢志柏舟。其情可憫。其行可嘉。弘暾身後一應禮儀。俱照貝勒之例。著於弘暾親侄內﹑以一人爲弘暾之嗣。卽襲封貝勒。令富察氏撫養。俾其無子而有子。以彰節女之厚報焉

○移江南定遠縣主簿﹑駐北鑪橋東地方。從署兩江總督江蘇巡撫尹繼善請也

○丙寅。諭內閣。尙書舜典云﹑欽哉欽哉。惟刑之卹哉。朱子曰。所謂欽卹者。欲其詳審曲直。令有罪者不得免。而無罪者不濫刑也。吾弟怡賢親王嘗奏朕云﹑今法司衙門﹑凡有審問事件。並不究其情之虛實。動以夾訊。夫聽斷之下。求之於辭气耳目以察其情。設誠以待之。據理以鞫之。未有不得其實者。何庸夾訊。儻有證佐確據。情罪顯著。而本犯猶狡獪不以實供。則不得已而用刑。若並不詳鞫其情。而槪用重刑嚴訊。三木之下。何求不得。此重案之未免有冤抑牽累也。吾弟之言如此。是以八年以來。凡朕交王承審數十件繁難大案皆以誠敬用心。以情理感格。簡孚閱實。愚頑自將罪犯﹑委曲招吐。從未曾夾訊榜楚一人。而諸案情罪。無不允當。吾弟之存心忠厚如此。今外省有司﹑旣不能聽辧五辭。無明決折獄之才。每遇重大案件。至期限將滿之時。慮及處分。則連用重刑。該犯欲緩須臾之命。凡官吏訊問之語。靡不承認。遂據其供招。鍛煉成獄。且凡遇命盜案件。其中牽連之人。有司亦明知其無辜。而欲爲開釋。恐致上司之翻駁。遂有非夾訊不能歸結之論。夫欲保全一己之功名。彌縫上司之查駁。無論情之虛實。罪之輕重。輙用三木以訊。每致未結而有刑斃之人。此其居心尙可問乎。吾弟怡賢親王﹑存心仁恕。固不待言。而其本懷﹑總不欲使天下有一冤抑之人。俾國家受濫刑之議。此其忠君愛國之心。出於誠懇篤摯。是以凡有聽斷。歸乎至當。能使羣議帖服。刑章式敍也。今吾弟薨逝之後。凡啟靈大祀之日。上天必賜以淸和景象。而羣工黎庶﹑各致其哀慕深情。天之報吾弟﹑亦云厚矣。吾弟嘉謨入告之事。不可勝數。偶因戒飭問官輕用三木一節。將吾弟敷奏之言。宣示於眾。且布告各省有司。令咸以吾弟怡賢親王之聽訟居心。奉爲按鞫之規範。則明愼用刑。庶幾咸中有慶矣。著凡掌刑名衙門。將此諭刊榜。永示於堂署

○丁卯。諭內閣。江寧織造郎中隋赫徳具摺奏稱。本年六月初一日。日食之期。江寧地方。先期陰雨。至午後則天色晴明。萬物共見。日光無虧。地方咸以爲瑞。特行奏賀等語。朕彼時卽批諭切責隋赫徳。此並非爾職掌應奏之事。且以識見庸鄙之人。而輕言天象。尢屬誕妄。又山西巡撫覺羅石麟﹑奏稱太原等處。濃雲密雨。日食不見。朕亦降上�日切加申飭矣。從來天象之災祥。由於人事之得失。若上天嘉佑而示以休徵。蓋欲人之知所黽勉。永保令善於勿替也。若上天譴責而示以咎徵。蓋欲人之知所恐懼。痛加修省於將來也。凡爲人者。受天嘉佑。而或驕矜縱肆。怠惰前修。則將轉福爲災矣。受天譴責。而或戒愼悚惕。省攺前愆。則將化災爲福矣。此天人感應呼吸相通之理。朕所日日訓示天下臣民者。況天之錫福降災。卽如人君之賞罰也。凡爲臣者。受賞一次。則終身當有奮勉感激之心。受罰一次。則終身當有儆惕抱愧之意。安有過後卽淡漠置之。俟再有賞罰之時﹑而復知感懼者乎。雍正八年六月初一日之日食。乃上天垂象以示儆。所當永遠敬畏。勿忘兢業之心。詎可以偶爾觀瞻之不顯。而遂誇張以稱賀乎。山西地方。偶值陰雨。不可以槪天下。至隋赫徳所稱江南日光﹑不見虧缺。朕推求其故。蓋日光外向。過午之後。已是漸次復圓之時。所虧止二三分。是以不顯虧缺之象。昔年遇日食四五分之時。日光照耀。難以仰視。皇考親率朕同諸兄弟在乾淸宮。用千里鏡﹑四周用夾紙遮蔽日光。然後看出考驗所虧分數。此朕身經試驗者。若果虧蝕不及分數。則系欽天監推算之誤。又豈可因此而怠忽天戒。稍存縱肆之心乎。康熙三十六年二月初一日日食。是時我皇考降上�日。日食𨿽人可預算。然自古帝王。皆因此而戒懼。蓋所以敬天變﹑修人事也。若庸主則諉諸气數矣。去年水潦地震。今又日食。意必陰盛所致。豈可謂無與人事乎。可諭九卿。如有人事應修攺者。悉行奏聞。皇考敬天之心﹑誠切如此。是以上天眷佑。本年卽成蕩平噶爾丹之大功。邊方寧謐。中外歡騰。此卽轉災爲福之明徵也。又康熙五十八年正月初一日日食。皇考在宮。敬謹齊肅。特命朕同諸皇子﹑赴禮部衙門。虔誠禮拜。是日陰雲微雪。未曾顯見。皇考諭廷臣曰。京師𨿽未曾見。別省無雲之處。必有見者。況日值三始。人事不可不謹。或有缺失之處。諸臣應商酌確議。此皆我皇考之垂訓子孫臣民者。今見外省臣工中。有因今年日食不顯而生欣喜之心爲慶賀之奏者。甚屬非理。大違朕心。特諄切宣諭。俾中外臣民共知之

○旌表湖北彜陵州烈婦﹑毛秉徳妻周氏。遇賊守節。投巖殞身。給銀建坊﹑入祠致祭如例

大淸世宗敬天昌運建中表正文武英明寬仁信毅大孝至誠憲皇帝實錄卷之九十五

大淸世宗敬天昌運建中表正文武英明寬仁信毅大孝至誠憲皇帝實錄卷之九十六

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正八年。庚戌。秋七月。戊辰朔。享太廟。遣裕親王廣祿行禮

○己巳。升光祿寺卿史在甲﹑爲太常寺卿

○以正白旗護軍統領魏臘﹑署正藍旗蒙古都統

○庚午。上親詣怡賢親王殯所奠酒

○諭內閣。怡賢親王月祭。著行至明歲八月舉殯時。明歲周年。及舉殯前期。俱照大祭禮﹑讀文致祭。三年後。每歲俱行常祭禮。此系特恩。後不爲例

○辛未。予故湖北巡撫費金吾﹑祭葬如例

○壬申。諭八旗武職大臣等。武藝者﹑乃滿洲之本務。八旗大臣﹑有管轄兵丁之責。理宜操練武藝。習勞苦。耐寒暑。以及疾趨超距撲跌等技。畱心諳習。近觀大臣官員侍衛等值班。俱不親佩腰刀。一味偸安。又不操練服習勞苦。儻遇緊要處。不能爭先。獨使兵丁前進乎。抑停畱等待乎。且至彼時﹑力不能支。卽懷奮勇之心。亦屬無用。安能使兵丁克稱精銳乎。從前皇考每歲行圍。令眾人學習技勇。服習勞苦。及朕卽位。仰思皇考付托之重。八年以來。勵精圖治。未及巡幸郊外。而武職大臣侍衛官員兵丁﹑技力亦漸不如前。不可不急爲整飭。嗣後八旗武職人員﹑及各省駐防之武職人員﹑年未至五十五歲者。勒限半年。令各奮力學習一切技勇。若仍有自圖安逸﹑不肯學習者。或經朕調來引見。或經朕行幸時查出。必重加懲治責革。照違上�日例治罪。如有學而不能者。準其告退

○大學士等議覆。寧遠大將軍嶽鐘琪﹑遵上�日議奏﹑派出牧馬之鄂爾多斯靑海蒙古兵一千名。請於今年調赴軍營。應如所請。從之

○攺湖南永州府淸軍同知﹑爲理猺同知。移駐江華縣。添設道州﹑江華縣遊擊千總各一員。寧遠縣﹑永明縣守備各一員。道州﹑江華﹑寧遠﹑永明之緊要各汛。千總二員。把總八員。百隊十六員。募添分汛兵丁共三百名。從湖廣總督邁柱請也

○癸酉。諭兵部。舊例﹑武弁給與親丁名糧。以爲養贍僕從家口之需。前朕聞弁員等離任時。卽將隨丁名糧﹑召募補足。而接任之員陸續候缺。每至數載﹑不得養贍之資。甚爲艱窘。已特降諭上�日。嗣後武弁去任者。將所有名糧﹑不必募補。畱與接任之員。俾其得沾餘潤。此無非體卹貧員。給與養廉。以免扣克虛冒。苦累兵丁之獘也。近聞武弁等﹑若有升遷事故者。於該員離任之日。卽將隨丁名糧。按數開除。其住支銀米。歸作截曠項下﹑匯報充餉。俟新任之員到日。方許申報起支。朕思署事之員。不無往來車馬食用之費。且各營署事。多系部發候補試用之人。並無俸薪等項。應爲籌畫養贍之道。嗣後武弁去任之時。其親丁名糧。照舊存畱。不必歸入截曠項下。其署事之員。若系候補試用者。準其全行支給﹑以作養廉。若系現任之員兼理者。準其支給一半。將一半畱在本營。以爲修葺衙署﹑添補器用之費。卽交該營守備存貯。如有動用之處。每季造冊﹑申報該上司查核。著各直省一體遵行

○理藩院參奏巴林紮薩克多羅郡王林穆布﹑每日酗酒縱飲。將護衛大受﹑乘醉擅殺燒毀。殘忍濫惡。請革退王爵。解京圈禁。從之

○四川巡撫憲徳疏報。建昌所屬木裏喇嘛。率眾歸誠。懇附版籍。下部知之

○甲戌。諭內閣。虞書曰。明四目。達四聰。先儒注曰廣四方之視聽。以決天下之壅蔽也。蓋天下之患。莫大於耳目錮蔽。民情物理﹑不能上聞。則𨿽有勵精圖治之心。而措置未必合宜。究難成一道同風之盛。是以各省督撫大臣。於本章之外。有具摺之例。又以督撫一人之耳目有限。各省之事。豈無督撫所不及知。或督撫所不肯言者。於是又有準提鎭藩臬﹑具摺奏事之上�日。卽道員武弁等﹑亦間有之。此無非公聽並觀。欲周知外間之情形耳。並非以奏摺代本章。凡摺中所奏之事。卽屬可行之事也。是以奏摺進呈時。朕見其確然可行者。卽批發該部施行。若介在疑似之間。則交與廷臣查議。亦有督撫所奏﹑而批令具本者。亦有藩臬等所奏﹑而批令轉詳督撫者。亦有聽其言𨿽是﹑而不能必其奉行之無獘。則批令實心勉勵。還朕一是字者。凡爲督撫者﹑奉到朱批之後。若欲見諸施行。自應另行具本。或咨部定奪。爲藩臬者﹑則應詳明督撫。俟督撫具題。或咨部之後。而後見諸施行。若但以曾經摺奏。遂藉口已經得上�日。而毅然行之。則凡錢糧之開銷。官員之舉劾。以及苗疆之軍務。地方之工程。諸如此類。督撫皆得侵六部之權。藩臬皆得掣督撫之肘矣。行之日久。滋斃必多。爲害甚鉅。不可不。防其漸也。且各省文武官員之奏摺。一日之間。嘗至二三十件。或多至五六十件。皆朕親自覽閱批發。從無畱滯。無一人贊襄於左右。不但宮中無檔案可查。亦並無專司其事之人。如部中之有司員筆帖式書吏多人。掌管冊籍。繙閱規條。稽查原委也。朕不過據一時之見。隨到隨批。大抵其中教誨之上�日居多。今於教誨之處。則未見敬謹遵奉。而於未曾允行之事件。則以曾奏過三字。含糊藉口以圖自便。有是理乎。況朕曾降上�日。凡摺中批諭之處。不準引入本章。以開挾制部臣之漸。則奏摺之不可據爲定案。又何待言乎。著將此曉諭各省奏摺諸臣知之。若督撫提鎭等﹑以此愚弄屬員。擅作威福。準屬員據實揭報。或該部﹑或都察院﹑卽行奏聞。若屬員等﹑以此挾制上司。肆志妄行。著該督撫提鎭等﹑卽據實參奏

○諭都察院。凡國家之事。須實心辦理。公同商酌。務期妥協。若以衙門人眾。互相推諉。因循怠忽。此風斷不可長。爾都察院衙門堂官﹑及禦史等。所交事件。理應同心辦理。如堂官有不到之處。爾等禦史﹑亦當共相協助。何得視爲膜外。今議設立巡檢一疏。內稱設立巡檢。原以助兵馬司耳目之所不及。該鋪內一應盜逃﹑以及黃銅賭博﹑宰牛鬥毆﹑打降酗酒等項。應令該巡檢協理稽查。不得專擅。以侵司坊官之職守。凡遇有地方應報事件。當令該巡檢﹑一面申報該城禦史。仍一面報明該司坊官。庶不致生事滋擾等語。夫旣令其稽查。又止許其報明。不得擅專。儻或地方有不法等事。必待報明。然後拘拏。遇盜賊﹑則盜賊已逃。遇賭博﹑則賭博已散。遇酗酒﹑則醉者已醒。𨿽三尺之童。亦知其斷不可行者。爾等獨不計及此乎。且設一官。必有一官之職。若止許其報明。則與番捕無異。何必設此巡檢。如恐其生事滋擾。則當議令一面拘拏。一面詳報。不許擅自審理。儻有不應拘拏之人。牽連被累。該城禦史審明之日。將該巡檢參處。方爲妥協。爾等俱系言官。乃本衙門應辦之事。並不實心辦理。遲延數月。仍復艸率定議。甚屬不堪。著將原本擲還。另行詳細妥議具奏。其都察院堂官及禦史等。一並交部察議。尋議﹑五城關內關外巡檢﹑於該管地方。遇有盜逃﹑及黃銅﹑賭博﹑宰牛﹑鬥毆﹑酗酒等事。將人犯立卽拘拏。報明司坊官。詳解該城禦史發落。該巡檢不得擅自審理。從之

○乙亥。諭內閣。各省文武諸臣奏摺。經朕朱筆批示者。俱令呈繳﹑以備稽查。但向來未定呈繳之期。以致各員遲早不一。有二三月後﹑乘便呈繳者。有於年底匯齊呈繳者。夫旣奉朱批查辦此事。下次查辦奏事之時。卽應將朱批原摺呈繳。以備朕之檢閱。若具奏此事﹑而仍畱朱批原摺於外。則朕處無檔案可稽。未免難於辦理。著通行曉諭。凡接到朱批者﹑仍照舊乘便呈繳。若具奏此事。應將原批一並呈進。如所批查辦之事﹑尙未就緒。準將朱批存畱。俟辦理具奏之時。一同呈繳

○丙子。雲貴廣西總督鄂爾泰疏報。貴州上戛惰等寨生苖。抒誠歸化。願附版籍。下部知之

○丁丑。孝懿仁皇后忌辰。遣官祭景陵

○轉禮部右侍郎蔡世遠﹑爲左侍郎。升內閣學士吳士玉﹑爲禮部右侍郎。兼內閣學士行走

○戊寅。諭內閣。國家效忠宣力之臣。勛績茂著。必膺崇報之典。令其世享烝嘗。雍正二年。朕已敕建昭忠寺。自開國以來。致命立功﹑盡忠報國之儔。皆得春秋妥侑。世世血食。顧念古者大烝之祭。凡法施於民。以勞定國者。皆得並列祀典。永受明禋。則我朝名臣良弼。其經邦佐治。黼黻昇平者。皆祭法所必登。朕欲爲之建立祠宇久矣。卽如怡親王之精白一心。忠誠體國。勛在社稷。澤被生民。其功徳隆盛。又豈一切效忠宣力者之所可比倫乎。洪惟太祖太宗創業垂統。厥有一徳佐命之良。世祖撫綏萬邦。實多奮庸熙載之彥。迨我聖祖臨禦六十餘年。其間良臣碩輔。後先相望。據朕所深知者﹑舉其一二。如大學士公圖海﹑公賴塔﹑大學士張英﹑尙書顧八代﹑馬爾漢﹑趙申喬﹑河道總督靳輔﹑齊蘇勒﹑總督楊宗仁﹑巡撫陳瑸等。持躬正直。奉職公忠。或垂節鉞之勛。或勵冰霜之節。俯仰無愧。爲朝野所共欽。終始不渝。無瑕疵之可指。似此等靖共爾位。不愧古大臣之風者。正不乏人。旣樹羽儀於一世。宜隆俎豆於千秋。且使世世爲臣者。觀感奮發。知所慕效。羣以臯夔稷契﹑共相期待。則明良喜起之盛。朕於斯有厚望焉。著於京城內白馬關帝廟之旁。選擇吉地。特建廟宇。命名賢良祠。春秋以時展祀。其應入祠之員。著內閣會同該部。確查本朝滿漢文武大臣﹑才徳著聞。完名全節者。詳愼開列具奏請上�日。將來繼起之臣。亦並得沾被恩光。永爲盛典

○議政王大臣等議奏。學士僧格﹑貝子頗羅鼐﹑所領巡防兵。應令於降雪後撤回。俟明歲進兵時。仍往騰格裏腦兒駐紮。得上�日﹑今年大兵旣停進發。著行文與僧格等。令伊等酌量於未降雪之前撤回。明年著僧格仍舊帶往。其綠旗官兵。照今年賞給之例賞給。再發銀一萬兩。著頗羅鼐﹑明年酌量賞給唐古特等之兵

○刑部議奏﹑從前設立鼓廳衙門。以達民間冤抑。原派科道輪流巡值。嗣因歸與通政司管理。未派專員。致有誣妄越訴之人。踰墻混行擊鼓。請飭通政司﹑每月派參議一員。輪班掌管。遇有擊鼓之人。訊取確供。奏聞請上�日。其有因小事突入謊告者。首犯杖一百﹑徒三年。餘人減一等。若捏告大款。欲思洩忿。及將法司已經斷明事件。妄圖翻案者。首犯發邊遠衛所充軍。餘人減一等。如有教令主使之人。各照首犯治罪。從之

○四川巡撫憲徳疏奏。打箭鑪口外需用糧米。成都新繁等州縣士民。情願不領夫價。輸力挽運。丹稜﹑溫江等州縣士民。情願捐米﹑輸力運赴。得上�日﹑士民等急公輸挽。甚屬可嘉。著該撫宣上�日獎諭。應領夫價。仍著照數給領。其已捐之米。將存倉米石給還

○攺山西保徳州所屬興縣﹑仍隸太原府管轄。從山西巡撫覺羅石麟請也

○己卯。江南河道總督嵇曾筠疏報。六月二十六七等日。風雨連綿。東省蒙陰﹑沂州﹑郯費﹑滕嶧各地方。山水暴發。直注邳州。溢入黃運兩河。奔騰南注。已飭該道廳等﹑加謹保護。無使漫溢。得上�日﹑今年春夏之交。北方雨澤略少。朕卽慮夏秋之間。雨水必多。屢諭河臣加謹保護工程。以防伏秋之汛。今觀湖河漲溢情形。有非人力所能捍禦者。朕惟有修省戒懼。以凜上天示儆之深恩。更念邳州﹑宿遷﹑桃源等處。水勢驟長禾稼室廬﹑必遭淹沒。深可憫惻。著差往江南淸查錢糧之侍郎馬爾泰﹑彭維新﹑禦史安修徳等。星赴被水地方。動支藩庫銀數萬兩。速行賑濟。並遴選廉幹人員。帶往分派各處。會同地方官悉心辦理。勿稍稽遲。勿令遺漏。務使窮民人人安堵寧居咸得其所。其被災之處。今年額徵錢糧。著悉行蠲免。儻有已經完納者。準作明年額徵之數聞山東發水之處民間田舍亦被損傷。著巡撫嶽浚﹑遴選賢能官員。前往查勘。動支庫銀。速行賑濟。勿使一夫失所其應行蠲免錢糧之處。著一並確查﹑奏聞請上�日

○河東總督田文鏡參奏。河南管河道拖克拖海﹑玩忽河工。於伏汛危險之時。並不竭力督率搶護。協理河臣範時繹﹑安坐旁視。藐法誤工。請革職嚴審。得上�日﹑拖克拖海以筆帖式微員。用爲河南南岸同知。經田文鏡﹑嵇曾筠等。大計特薦。來京引見。朕看其人甚屬平常。但因伊等合詞薦舉。料其必有所見。於是準其卓異。旋升戶部員外郎。因其熟諳河工。仍以升銜管河工同知事務。今年春夏之間。朕因嵇曾筠摺奏。拖克拖海﹑可勝兗寧道之任。後見田文鏡﹑將王鴻勛題補兗寧道。降上�日詢問田文鏡。據田文鏡奏稱﹑王鴻勛宜於兗寧道之缺。拖克拖海在豫日久。熟練河工。若用爲河道。實爲駕輕就熟。於是與嵇曾筠會題。請將伊補授河南管河道。朕降上�日兪允。以此等微末不堪之員。數年之內。屢膺薦舉。受朕深恩。格外超遷。至觀察大員之職。拖克拖海苟有人心。宜何如奮勉急公。以圖報稱。乃當河工伏汛危險之時。而伊視本身職掌。如同局外。顯因田文鏡未曾將伊題補兗寧道。蓄憾於心。又見差委朱藻到工監督。中懷嫉妒。以爲功過成敗。與己無涉。似此挾私廢公。背恩藐法。將上司屢次薦舉之徳一槪遺忘。尙得謂之有人心者乎。範時繹乃一旗員。朕念其爲勛臣之後。加恩擢用。諄諄訓誨。望其克紹家聲。乃在江南總督任內玩愒廢弛。因循苟且。無一察吏安民﹑詰姦禁暴之善政。且其居心行事。詐僞不誠。巧令朱鴻緒﹑在朕前奏其操守廉潔。至於日食不敷。朕聞之惻然動念。急令江南江西巡撫等。爲伊籌畫養廉之道。及查明之後。始知伊於應得之項。原系收受。並不至於艱窘。而朕猶欲俾其用度寬余。仍令加增以與之。無非成就其操守。使之專心殫力於封疆也。乃江浙地方。潛藏匪類。生事不法。蠱惑人心。朕令李衛悉心查拏。李衛果恪遵辦理。又密諭範時繹。若浙江文到江南﹑查緝人犯務必愼密拏解。勿使漏网豈料範時繹袒護私交。縱容匪類。竟有與馬世珩通同作斃之事。各犯供據鑿鑿。不能掩飾。朕猶密諭李衛﹑於審訊定案之時。畱意保全。勿使罹於重罪。蓋猶諒其無交結逆黨之心。不過瞻徇情面之所致。且範氏一門。現今爲大員者。止範時繹範時捷兩人耳。勛臣後裔。漸致零落。朕心不忍。所以委曲成全之者至矣。範時繹到京。朕仍不肯令其罷斥廢棄特命料理太平峪吉地工程。以爲效力自新之路。適因北河總督﹑不得其人。於是命伊前往。膺玆重任。伊出京之時。朕面加訓勉。伊亦自陳感恩悔過。願圖後效。情詞懇切。豈料範時繹下愚不移。以本身專司之務。又當伏汛危急之時。田文鏡所委各員。俱上緊搶護。而範時繹與拖克拖海安坐於旁。竟同陌路。視國事如弁髦。視民命爲艸芥。此等負恩溺職之愆。在他人尙且不可。況在範時繹之身乎。拖克拖海﹑著革職。卽於河工險要地方。永遠枷號示眾。範時繹﹑亦著革職。將一切工程。交伊加謹防護。俟秋汛過後拏送來京。將伊從前所犯罪案。悉行查出。從重定擬具奏。儻今年秋汛防護不謹。少有疎虞。卽將範時繹﹑拖克拖海請上�日。在貽誤工程之處正法。凡人貪得求進之心。無有止足而又不自知其分量。受恩而永遠知感者少。稍不滿意而心懷怨望者多。是以上司待屬員之難。亦如人君之待人臣也。當其未用之前。則思進用。旣進用矣。又思邀君心之信任。旣信任矣。又或以不及某某爲憾。卽如舉劾之間。若諸臣意見僉同。人君亦何樂而不從之。無柰彼此所言互異。不得不斟酌審量以定去取。而不從其言者。又以此怏怏於心。似此懷庸鄙之見者﹑正不少也。屬員之於上司。始初被薦之時。亦知感激。及遲至一二年後。州縣則以不得題升府道爲憾矣。府道又以不得題升兩司爲憾矣。偶見同列遷官。卽起妒嫉之念。或見他人信用。卽生退縮之心。如拖克拖海今日之事。小人之情狀畢露。不得不嚴加懲治。以挽頹風而袪惡習。著通行直省共知之

○裁甘肅巡撫衙門筆帖式一員。從甘肅巡撫許容請也

○庚辰。升詹事府少詹事趙殿最﹑爲內閣學士兼禮部侍郎

○調廣東提督王紹緒﹑爲江南提督。廣西提督張漙﹑爲廣東提督。升雲南臨元總兵官張應宗﹑爲廣西提督。雲南督標副將魏翥國﹑爲雲南臨元總兵官

○辛巳。大學士馬爾賽等遵上�日議奏。恩賞各鎭標兵﹑營運生息備用銀兩。按數酌擬。陜西西寧鎭﹑二萬兩。涼州鎭﹑一萬六千兩。江南蘇松鎭﹑一萬四千兩。陜西寧夏鎭﹑廣西左江鎭﹑各一萬三千兩。浙江定海鎭﹑湖廣鎭筸鎭﹑彜陵鎭﹑福建漳州鎭﹑汀州鎭﹑陜西延綏鎭﹑雲南曲靖鎭﹑烏蒙鎭﹑貴州古州鎭﹑各一萬二千兩。江南狼山鎭﹑浙江黃巖鎭﹑溫州鎭﹑福建臺灣鎭﹑福寧鎭﹑山東登州鎭﹑陜西肅州鎭﹑廣東左右二翼﹑碣石鎭﹑雲南普洱鎭﹑各一萬兩。直隸正定鎭﹑浙江處州鎭﹑福建海壇鎭﹑金門鎭﹑山西大同鎭﹑陜西興漢鎭﹑廣東潮州鎭﹑雲南鶴麗鎭﹑永順鎭﹑楚雄鎭﹑開化鎭﹑臨安鎭﹑各九千兩。湖廣襄陽鎭﹑江西南贛鎭﹑陜西西大通鎭﹑廣東髙州鎭﹑雲南永北鎭﹑四川川北鎭﹑重慶鎭﹑松潘鎭建昌鎭各八千兩。直隸宣化鎭﹑山東兗州鎭﹑湖南永州鎭﹑河南南陽鎭﹑河北鎭﹑廣東瓊州鎭﹑廣西右江鎭﹑貴州安籠鎭﹑各六千兩。直隸馬蘭鎭﹑天津鎭江西南昌鎭﹑福建南澳鎭左營﹑廣東南澳鎭右營﹑各五千兩。行令各鎭總兵官﹑會同督撫提督。於該省藩庫。照數支領料理營運。從之

○壬午。中元節。遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○貴州巡撫張廣泗疏報。南籠思南等三府﹑開州淸鎭等五州縣﹑開墾本年分田地十一頃有奇。下部知之

○癸未。復設江南蘇州府總捕同知﹑海防同知各一員。松江府董漕同知﹑水利通判各一員。常州府水利通判﹑總捕通判各一員。從江蘇巡撫尹繼善請也

○添設河南太康縣縣丞一員。祥符縣朱仙鎭巡檢一員。從河東總督田文鏡請也

○甲申。以正藍旗滿洲都統查爾泰﹑署鑲紅旗滿洲都統

○移貴州南籠府通判﹑駐威遠汛地方。隸安順府統轄。從雲貴廣西總督鄂爾泰請也

○旌表貴州遵義縣烈婦﹑張問明妻胡氏。守正拒姦。被刃殞命。給銀建坊。入祠致祭如例

○乙酉。戶部議覆。雲貴廣西總督鄂爾泰﹑遵上�日酌定烏蒙總兵劉起元條奏苖疆事宜。一﹑烏蒙系攺土新疆。與威寧接壤。應於松林嶺地方。勒石定界。以八仙海子﹑歸烏蒙管轄。稻田壩﹑仍屬威寧管轄。一﹑烏蒙府設有永善一縣。新經攺流。諸事尙未就緒。應增置烏蒙一縣。隸於該府。一﹑烏蒙地廣田多。應將無業田地。每兵賞給三十畝。或有餘丁。準其倍給。並量與牛種銀兩。勸令開墾。一﹑苗俗向無學校。應於各屬四鄕適中之所。設立義學。以廣化導。一﹑烏蒙系四達之區。而道路險隘。急應平治。酌計二千餘丈。請動支藩庫﹑卽行興修。均應如所請。從之

○賑江南宣城等十七州縣﹑水災饑民

○丙戌。總理營田水利事務大學士朱軾等疏奏。交河縣所屬堤工。水勢漫溢。請將在工人員﹑交部議處。得上�日﹑今年雨澤頗調。而北河堤工﹑水勢漫溢。蓋自吾弟怡賢親王薨逝。遂至籌畫多疎。防護鮮術。河工關系國計民生。最爲緊要。朕心深切廑念。其作何善後之計。著詢問九卿具奏。莽鵠立自差委以來。因病尙未任事。何國宗另有辦理工程。著免其議處。朱軾不能彈壓屬員﹑使之殫力盡心。著交部察議。其專管分轄統轄各員。著交部嚴加議處。至漫溢一帶地方。禾稼室廬。必遭水患。著該督遴選賢員。星速查勘。動用公帑。加意賑卹。勿使稍有失所。其被水應免錢糧之處。著確查奏報。候上�日蠲免

○添設直隸易州州同一員。從署直隸總督唐執玉請也

○丁亥。以兵部尙書查弼納﹑充經筵講官

○賑湖南靖州通道等四州縣﹑水災饑民

○戊子。旌表鑲黃旗烈婦﹑李錦芳妻王氏。夫亡殉節。絕粒捐生。給銀建坊。入祠致祭如例

○壬辰。遣刑部侍郎牧可登﹑署正藍旗滿洲副都統阿魯等。分路賑濟直隸順徳廣平等府﹑水災饑民

○癸巳。諭內閣。聞刑部右侍郎常賚回京。路過西安府。該省督撫二人﹑及副都統四人﹑率同文武等官。奏請朕安。乃於齊集之處。副都統陸實﹑陳良棟等。與巡撫爭論班次。大失體統。朕思同爲滿洲大臣。共事一方。自應倍加和協。彼此敬禮。以爲官弁兵民之表率。況請安關系大禮。而乃於大庭廣眾之前。互相爭競。俾遠近傳爲笑談。深可愧恥。此番若系巡撫倡論在先。朕自將巡撫議處。今聞爭論之端。起於副都統等。則其過不在巡撫矣。大約武臣平日。以文臣缺於周旋。或有應付不到之處。懷怨於心。是以假公濟私。加文臣以無禮。而不顧大臣之體。此風斷不可長。西安副都統四人。著交與總督查郎阿。務將何人倡議。何人附和之處。一一查明。無得稍爲徇隱。其倡議之人。交部嚴加議處。附和之人。交部議處。若查郎阿不能據實查明。朕卽將副都統四人﹑俱調來京。另派大臣審訊。嗣後西安一應會集之處。巡撫班次著在副都統之上。永遠遵行。該省巡撫﹑副都統等。若因此番爭論之故。文臣或有脇制武臣之意。武臣或有怨忿文臣之心。別尋事端。暗生嫌隙。經朕訪聞。必究問根由。將理屈之人。從重治罪。大凡文武不和。皆起於私心蔽錮。若公則未有不和者。朕之訓誡。至詳且悉。同爲國家之臣。同辦國家之事。不能遵朕訓上�日。共矢和衷。祗因一念之私。遂至懷挾猜疑。各立門戶置國家公事於不問。有是理乎。嗣後各省儻再有文武不和者。朕定將文武官﹑一並調取來京。嚴加究治。以爲人臣因私廢公者之戒

○甲午。河東總督田文鏡疏報。山東兗州曹州等各府州屬。於六月二十一等日。風雨連綿。山水暴發。臨河窪下之地。田禾室廬。多被淹沒。被水之民。請動用存倉谷石。大口﹑每月給谷三斗。小口﹑每月給谷一斗五升。各給兩月口糧。其房屋倒塌。無力修理者。於藩庫存公銀兩內。每戶酌給銀兩。以爲葺屋之費。得上�日﹑前據總河稽曾筠﹑奏報南河水溢情形。如山東地方。有發水被淹之州縣。已諭令該撫﹑率同有司。就近加意賑卹。今覽該督所奏。朕心深爲軫念。著照所請。轉飭司道府等官﹑仰體朕心。按戶速行散賑。務令均沾恩澤。其無力修理房屋者。著賞給銀兩。速行修葺。俾得安堵棲身。勿使一夫失所。至於賞給口糧。著於兩月之外﹑增添一月。其應免錢糧之處。卽曉諭停徵。著該督撫將如何蠲免之處。確查定議。奏聞請上�日。

○除四川涪州綦江等九州縣﹑學田租稅。從四川巡撫憲徳請也

○乙未。遣正紅旗漢軍副都統韓光基﹑戶科給事中羅鳳彩﹑賑濟直隸宣化府屬西寧﹑蔚州﹑懷安等處﹑旱災饑民

○丙申。攺雲南永昌道﹑爲分巡迆西道。添設分巡迆東道一員。從雲貴廣西總督鄂爾泰請也

大淸世宗敬天昌運建中表正文武英明寬仁信毅大孝至誠憲皇帝實錄卷之九十六

大淸世宗敬天昌運建中表正文武英明寬仁信毅大孝至誠憲皇帝實錄卷之九十七

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正八年。庚戌。八月。丁酉朔。遣大學士蔣廷錫﹑祭先師孔子

○戊戌。祭大社大稷。遣顯親王衍潢行禮

○己亥。諭戶部。前聞直隸地方。有被水之州縣。朕心軫念。已星遣侍郎牧可登﹑副都統阿魯等﹑分路前往。蠲賑兼施。玆據署督唐執玉奏稱﹑各屬被水情形。消長不一。有上諭所及之處。而水勢消落。可免成災者。亦有上諭未及之處。而田廬被災。急須拯卹者。著行文交與牧可登﹑阿魯等。照該督所請。悉心查勘。核實通融。其前諭未及之處。有應行賑濟者。卽交附近差往之大臣官員等﹑速行料理。務令得所。以慰朕拯卹災黎之至意

○又諭。據河東總督田文鏡奏報。山東被水各州縣。朕已降上�日。諭令動支銀谷。加意賑卹。玆聞萊州府屬之昌邑﹑壽光﹑濰縣。靑州府屬之益都﹑沂水﹑博興﹑髙苑﹑臨胊﹑濟南府屬之鄒平等縣。俱被水患。民捨田禾。不無傷損。著該督撫委員查勘。應否與從前所報州縣﹑一體加恩之處。一面辦理。一面奏聞。儻再有續報被水者。亦著遵照前上�日。速行料理。毋使稽遲

○命奉天府府尹黎致遠﹑將軍那蘇圖﹑會同平郡王福彭﹑辦理福陵工程事務

○辛丑。廣東髙雷廉總兵官陳倫炯﹑緣事降調。升浙江瑞安副將蔡添略﹑爲廣東髙雷廉總兵官

○敍巢�刀撫河州口外逆番功。官弁兵丁等。分別升賞有差

○壬寅。吏部議覆。江蘇巡撫尹繼善疏奏江蘇要地駐員防範事宜。一﹑蘇州崇明一邑。屹峙重洋。爲江南屏障。所有武職。設總鎭四營。而文職止一縣令。應添設巡道一員。統轄太倉﹑通州二屬。駐札崇邑。至崇鎭四營。向俱駐札縣城。而該縣所屬沙地。極爲遼遠。未免巡查不及。應撥左營一營﹑分駐永興沙。其半洋沙。應添設巡檢一員。大安沙。應以原駐縣城之巡檢移駐。並撥左營千把二員分防至戲臺等沙十處。應各設哨船一隻。派兵巡緝。一﹑江蘇按察使。見駐江寧。與下江巡撫衙門﹑相距太遠。應攺駐蘇州。其蘇松道有巡緝之責。不宜駐札蘇城。應攺駐松江上海縣。統攝通洋口岸。至福山營﹑系江防門戶。應於蘇鎭四營內。每營撥沙船一隻。歸屬該營。與京口狼山等汛。按期會哨。均應如所請。從之

○予故進巢�刀桌子山靑海等處﹑陣亡遊擊姬登第﹑署守備張先志﹑王伏金﹑祭葬如例。千總施進祿﹑傅瑾﹑把總賀奉金﹑陳昌﹑王谷弼﹑楊之連等﹑各祭一次

○癸卯。諭兵部。廣東地方。山海交錯。民猺雜處。賊盜易於潛蹤。所恃以防範者。則有安設之塘汛。星羅棋布。絡繹聲援。無事﹑則相爲守望。一遇盜賊﹑則協力擒拏。勿使遁逸。其水汛與陸汛﹑不相比附者。則應各自管轄巡防。若陸汛設於江邊。𨿽無舟楫。亦當與水汛爲犄角之勢。此設立防汛之本意也。朕聞廣東防汛兵弁。甚屬廢弛。今年四月間。三水縣太監沙汛。有行舟被盜。劫物殺人。並無汛兵救護。及賊眾去後。亦不追拏。其失事之處。則緊貼汛地。似此怠玩成風。視同秦越。則設立汛兵。有何裨益。彼河南浙江之防汛。整齊嚴肅。眾人皆知。豈廣東之文武大臣﹑獨不知之乎。著該提鎭嚴行稽查整飭。儻再有似此推諉怠忽者。卽將該管弁員題參。兵丁從重治罪。若該提鎭有心狥隱。或失於覺察。經朕訪聞。定行嚴加議處

○甲辰。寧遠大將軍嶽鐘琪奏報。欽差大臣杭奕祿等﹑帶同特磊。於八月初四日到營。臣遵照諭上�日。責以大義。惕以軍威。特磊等情狀﹑似若誠心感悟。隨於八月初六日。遣特磊等過營訖。所有寧遠大將軍印務。臣遵上�日交提臣紀成斌護理。隨印侍郎顧魯協辦。臣卽於初八日起程赴京。已咨會靖邊大將軍傅爾丹。奏入。報聞

○予故原任禮部尙書李周望﹑祭葬如例

○乙巳。太宗文皇帝忌辰。遣官祭昭陵

○戶部遵上�日議奏。京畿各府有莊屯之地方。旗人事務繁多。應以三百里內外爲一路。分爲八路。設官八員。分司辦理。得上�日。依議。旗莊等處。設立官員。乃立法之始。必得賢能之人實心辦理。訓導有方。始有益於人心風俗。玆所差往之員。著該管大臣﹑於所屬內揀選保舉。差往之後。仍著畱心訪察。或不能稱職。或在地方生事。保舉大臣﹑據實參奏者。免其誤保之處分。若不行參奏。經朕訪聞發覺者。將保舉大臣﹑一並議處

○丙午。諭戶部。向來蠲免錢糧。額徵漕米﹑不在所蠲之內。今年山東地方﹑被水稍重。而直隸江南河南三省。亦間有被水之州縣。夫地方旣已歉收。則漕米輸將。未免蠲蹶。著將山東被水之州縣漕糧。全行蠲免。直隸江南河南被水州縣之漕糧。按其成災分數蠲免。其山東未被水州縣。應完漕糧。不必運送京師。卽畱於東省。以充兵餉

○丁未。太祖髙皇帝忌辰。遣官祭福陵

○戊申。秋分。夕月於西郊。遣裕親王廣祿行禮

○遣官祭關聖帝君

○己酉。甘肅巡撫許容疏報。本年六月十五日。遵上�日於河州口外營建河神廟宇。卽有祥雲捧日。五色成文。至七月初五日。自積石關﹑至撒喇城查漢達斯等處百餘里。忽見黃河澄淸澈底。凡歷三晝夜。官民喜躍稱慶。以爲從來未有之上瑞。得上�日。朕從來不言祥瑞。年來各省奏報。慶雲醴泉鳳凰芝艸之屬悉皆屏卻。惟務君臣士庶。修徳行義。以承天眷。屢頒諭上�日詳矣。今年春。降上�日於河州口外地方﹑恭建廟宇。以答河神福國佑民之賜。而彼地河流。卽昭上瑞。顯著休徵。益見天人感應之理。捷如影響。若求之不以其道。或以己事。或出私心。則不但不能感通。且上干明神之怒。惟以公心爲昭事之本。必蒙上天垂鑑而默佑之。其益加勉勗。夙夜敬謹。以受天恩

○庚戌。調浙江黃巖總兵官李燦﹑爲江南崇明總兵官。升浙江杭州副將吳進義﹑爲浙江黃巖總兵官

○辛亥。諭內閣。吾弟怡賢親王之事朕躬。至誠至敬。翊贊劻襄。禆益於宗社國家。民生吏治者。功勛懋著。自古罕有比倫。而其忠愛之心。肫誠篤摯。出於至性。更有非言詞。稱述所能宣者。朕卽加恩沛澤於常格之外。究不能展朕崇徳酬庸﹑寤寐追思之念也。吾弟之子弘曉。著襲封怡親王。世世相承。永遠弗替。凡朕加與吾弟之恩典後代子孫。不可任意稍減。佐領屬下等項。亦不可那移更攺。再者﹑朕於雍正三年春曾降諭上

�日。於王諸子之中﹑再封一郡王。以昭恩獎。彼時王再四懇辭。情詞諄切。朕不得已﹑勉從所請。今吾弟薨逝。朕追念遺徽。中心輾轉。在賢王應有加隆之禮。在朕衷實有難己之情。𨿽與吾弟素願相違。朕亦不遑顧卹。弘晈著封爲郡王。世襲罔替

○壬子。諭理藩院輪班朝覲之蒙古王﹑貝勒﹑貝子﹑公等。今歲著停其來京

○癸丑。諭戶部。據湖廣總督邁柱奏稱﹑沔陽州錢糧。自康熙五十五年至雍正四年。積欠銀八萬九千二百餘兩。裏民一聞淸查。爭先完納。今已完銀二萬二千四十餘兩。其官侵役蝕包攬之項。仰請暫緩究治。一年追完。如逾限不完。照例治罪。其餘實在民欠。並懇與以一年之限。分作三限徵收。則民力寬紓等語。朕之降上

�日淸查積欠者。原以地方貪官污吏。及不法衿棍。借民欠之名。恣意侵蝕。蠹國累民。爲害甚鉅。不得不淸釐懲治。以儆將來。今於沔陽州逋賦之內。果查出侵蝕已攬銀三萬餘兩。而裏民一聞淸查。卽爭先完納。可見民心本屬善良。而從前之間有拖欠者。則官吏衿棍﹑導之爲非。又或因該州近水。常有澇溢之事。力量未免不敷。並非有心頑抗。輕視國課也。其見在未完之民欠三萬餘兩。朕意欲開恩酌量豁免。俟督撫造具淸冊到日。再降諭上�日。目今著停止催徵。並將此上�日出示。曉諭百姓知之。其侵蝕包攬之項。著照邁柱所請。寬限一年。令其完納。如逾限不完。照例治罪

○諭兵部。從前朕以武弁一年所得俸薪。不敷所用。令自提鎭以至千把總。俱量給與親丁名糧。以資養贍。今各省添設外委千把。尙未議及。念此外委人員。所辦者千把總之事。而所食者仍止本身一分馬糧。一應公差紙筆衣馬之費。實有不敷。著將各省添設外委千把總每員給與步糧一分。卽令伊之子弟家人頂食。以資養廉。儻有巧借辦公名色。扣克兵餉。滋擾地方者。著該管官卽行揭報。該轄大員指參。毋得姑狥寬縱

○升通政使司右參議兪兆嶽﹑爲太僕寺卿。順天府府丞王﹤泭﹥﹑爲光祿寺卿。仍兼理順天府府丞事

○甲寅。諸王滿漢文武大臣等﹑以河州地方﹑黃河澄淸。合詞奏賀。並請宣付史館。垂示永久。得上�日。朕從來不言祥瑞。諒王大臣等﹑久已深知朕心。朕之祗事上帝神明。惟以公誠一念﹑爲昭格之本。果蒙上天垂鑑。頻年顯示嘉祥。觀公誠之感通神捷如此。則懷不公不誠之心者。豈能逃於上天之譴責乎。朕心不但不敢矜誇。且因此倍加乾惕。更願天下臣工士庶﹑各矢公誠之念。以受上天之恩。著照王大臣等所請。宣付史館。俾世世子孫臣民﹑恪遵朕訓。以綿福澤

○諭戶部。據馬爾泰等奏稱﹑邳州﹑宿遷等十八州縣被水人民。已會同地方官查勘賑濟。擬給兩月口糧。其房屋倒塌者。給價安頓等語。凡此窮民。朕心深爲軫念。著將所定口糧之數。增給一半。並於兩月之外。加賑一月。務令小民得所

○添設四川副都統衙門筆帖式一員。從四川巡撫憲徳請也

○江南江寧右翼副都統徳爾本﹑以老病乞休。允之

○旌表山東徳平縣烈婦﹑孟魁妻張氏。守正拒姦。自縊殞命。給銀建坊﹑入祠致祭如例

○乙卯。巳刻。京師地震

○命查八旗兵丁﹑因地震致垣捨坍塌者。每旗各賞銀三萬兩。按各佐領人數。均勻分給。圓明園八旗兵丁。每旗各賞銀一千兩。以爲修葺屋宇之用

○丙辰。諭內閣。昨日地震。兵民房室墻垣。必有頹塌者。八旗兵丁。已降諭上�日。每旗賞銀三萬兩。令該旗大臣﹑按名分給。其內外城居民。每城著派出滿漢禦史各一員。分查民間房舍。或屋宇倒塌。或墻垣頹缺。作速據實淸查。分別具奏。朕將加恩賞給該禦史等﹑務悉心秉公辦理。儻有吏役隱匿虛冒扣克等獘。經朕訪聞。將吏役從重治罪。該禦史嚴加議處

○諭靖邊大將軍傅爾丹等。京師於八月十九日巳時地震。當時卽止。不爲大患。近京東南正北各路地覺微動。較京更輕。惟西北稍重。不過百里而止京城內外﹑及圓明園地方俱好。朕躬甚安。但此番地動較往年略重。其年久之房屋墻垣﹑有坍塌者。損傷之人。亦不過千萬中之一二。至於出兵之大小官員兵丁等。凡有家口之在京城內外者。朕令細加訪查。悉皆平安無恙。軍營離京甚遠。恐道路傳聞不確。致生疑慮。特頒諭上�日。著大將軍等通行曉諭官員兵丁等﹑咸使聞知

○禮部議覆。署直隸總督唐執玉等疏言﹑和碩怡賢親王。以天潢懿戚。作帝室股肱。綜理百爲。綱維庶政。上宣主徳。下殫民謀。直屬紳士商民等﹑旣蒙其惠愛。宜薦以馨香。公請代題。懇建專祠。應如所請。於直隸省會淸苑縣﹑建祠一所。任縣之穆家口﹑建祠一所。天津建祠二所。俾沐膏詠勤之眾。獲展春祈秋報之情。從之

○戊午。命鴻臚寺少卿顧祖鎭﹑內務府郎中鄂善﹑戶部郎中阿蘭泰﹑帶內庫銀二萬兩。前往京師附近地方。察看地震情形。加恩賑給

○己未。諭宗人府。康親王崇安﹑心術狡詐。行止輕浮。豈堪爲宗室之坊表。不準管理宗人府事。其宗令事務。著裕親王廣祿管理

○移河南信陽州州判﹑駐平昌關。攺信陽汛爲信陽營。添設守備一員。兵五十五名。屬汝寧參將管轄。從河東總督田文鏡請也

○授故奉恩將軍席勒圖子英俊﹑爲奉恩將軍

○庚申。諭宗人府。吾弟怡賢親王第三子弘暾﹑於前年病故。彼時降上�日。一切禮儀﹑俱照貝勒之例行。嗣又降上�日。於怡賢親王諸孫之中﹑以一人爲弘暾之嗣。令福金富察氏撫養。今著將寧郡王弘晈之長子永喜﹑爲弘暾嗣。襲封貝勒

○壬戌。諭諸王大臣等。數年以來。遵化州陵寢附近之地方。雨暘時若。年谷順成。今年春月。畿輔微覺亢旱。而遵化等處。則雨澤調勻。民人樂業。六月日食之期。陵寢之地方。則陰雨不見。本月十九日。京師地震。朕系念山陵。憂勞寤寐。星遣侍衛等﹑馳往看視。今據差回人員。及守護陵寢之大臣等奏稱﹑十九日地覺微動。較他處更輕。村捨墻垣。悉皆無恙。居民竟有未經知覺者。朕以手加額五內歡欣。益見我皇考之聖徳神功。際天蟠地。受眷佑於上帝。貽福慶於蒼生。若此之彰明較著。朕感上帝之慈恩。念皇考之功徳。特將近事之顯而可見者。曉諭諸大臣九卿等共知之

○甲子。命果親王允禮﹑大學士蔣廷錫﹑內務府總管海望﹑總理三庫事務

○丙寅。諭內閣。京師本月十九日地震。朕恐懼修省。感激上天垂象示儆之恩。倍加乾惕。今年各直省收成頗好。而其中又各有被水澇溢之處。該省督撫大臣﹑往往引過自責。朕卽批示。並宣諭左右大臣曰。此非臣工之咎。其過實在朕躬。蓋今年春夏以來。朕體中違和。仰惟宗社攸關。列祖皇考付托之重。不敢不保護此身。是以屏除思慮。葆靜頤養。而勤政敬事之心。實不及平時。又因吾弟怡賢親王薨逝。朕心悲悼。有傷天和。遂至水澇情形。見於數省。朕深知其由。不肯諉過臣工。而爲大臣者。俱當撫躬自問。默加省察。以凜天戒。不在引過之虛文。此朕從前曉諭臣工者。目今又有地震之異。仰蒙上天垂慈。顯示儆戒。惟有夙夜祗懼。切加省攺。以戴天恩。除兵民人等屋宇傾圯者。一一查賞外。再將朕意﹑曉諭內外知之

○禮部左侍郎蔡世遠﹑緣事降調。轉禮部右侍郎吳士玉﹑爲左侍郎。升都察院左副都禦史王圖炳﹑爲禮部右侍郎

○升雲南巡撫沈廷正﹑爲河東河道總督。貴州布政使張允隨﹑爲雲南巡撫

大淸世宗敬天昌運建中表正文武英明寬仁信毅大孝至誠憲皇帝實錄卷之九十七

大淸世宗敬天昌運建中表正文武英明寬仁信毅大孝至誠憲皇帝實錄卷之九十八

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正八年。庚戌。九月。丁卯朔。諭內閣。昨因京師地震。凡兵民等屋宇傾圯者。已降上�日詳查。賞給銀兩。以爲修理之費。而滿漢大小官員等。亦俱有修垣葺屋之事。朕心軫念。著將各部院衙門官員﹑八旗都統﹑副都統﹑統領﹑參領﹑佐領﹑驍騎校﹑護軍校等﹑以及上衙門之世襲官﹑上三旗侍衛﹑內務府官員﹑步軍統領衙門等官﹑巡捕三營官弁﹑每人俱賞給半年之俸

○諭八旗都統。八旗兵丁等房屋傾圯者。昨已每旗賞銀三萬兩。爲修理之用。聞該管之都統官員等。不論坍塌墻垣之多寡。及有無傷損人口之處。一槪均勻給散。並無差等。其名則均。而實則不均之甚。總因伊等潦艸塞責。不肯以實心經理公事。俾朕之恩澤不濫不偏。登眾兵於衽席也。除從前所賞銀兩。各旗已經均給外。朕再賞每旗帑銀三萬兩。著該旗大臣等﹑悉心確查。分別等次。秉公賞給。務令寒苦之家。實沾恩惠。儻仍任意給發。不能公當者。經朕訪聞。必於該旗之大臣官員是問。至於八旗官弁﹑已給半年之俸。不在查賞之內

○戶部議覆。福建巡撫劉世明疏言﹑臺灣縣水沖沙壓田園。自康熙六十一年﹑至雍正四年﹑無徵粟石。應著落從前不行詳報之知縣周鐘瑄等賠補。但自五年以後﹑應徵原額。已奉上�日永行豁免。則此項分賠粟石。亦應一體予豁。以免離任窮員苦累。應如所請。從之

○戊辰。諭內閣。自古爲治之道。在於和衷。孟子曰。天時不如地利。地利不如人和。蓋天下之事。未有不和而能有成者。果能和矣。則天地神明﹑尙覺呼吸可通。而況於人乎。然能和之道。惟在於公。公則必不至於不和。不公則斷不能和。此又一定不易之理。朕所日日訓誨天下臣民﹑而望其洗心滌慮﹑信受奉行﹑以共享昇平之福也。文武𨿽屬兩途。然同在一省一方之中。同辦國家之事。則不但有同舟之誼。實如手足臂指之同在一身也。人身一體不適。則百骸皆爲之不寧。此亦顯而易見者。柰何爲私欲蔽錮﹑而任肢體之互相戕賊﹑以貽腹心之患乎。數年以來。朕畱心體察。內外同事臣工。頗能遵朕諭上�日。勉矢和衷之義。卽文武各官。同在一方。而各殫其職。無爭競嫉忌之念者。亦多有之。此皆人心風俗之善。亦該省文武大臣﹑實心表率化導之功也。惟有廣東一省。惡習相沿。頹風難挽。文與武旣分爲兩黨。而文與文﹑武與武﹑又各分爲一黨。如楊文乾﹑石禮哈﹑常賚﹑阿克惇﹑官達之互相排陷。仇怨相尋。則皆方願瑛一人從中播弄之所致。至於文武彼此告訐之言。不可殫述。文官則言武職諸員﹑或向知府包攬漏稅。或向州縣囑托人情。稍不如意。卽出謗言。以勤謹辦事者爲過於躁急。以不徇私情者爲擅作威福。又如兵米一項。地方有司給與本色。而營弁以不能折價爲憾。往往蓄怨於心。此文員陳訴之大槪也。武官則言文職諸員﹑貪鄙居心。黨援不解。恃有承審之柄。藐視武途。大小有司﹑夤緣交結。武弁若拂其意。卽啟釁端。以爲報復之計。常有武職查拏違禁之事。如賭博私宰等類。而文員則置若罔聞。或徇情釋放。又如礦山聚眾至數千人。系府縣官員之家人﹑勾引姦徒開采。希圖重利。武弁遣兵驅逐。以致結怨益深。此武弁陳訴之大槪也。年來似此等語﹑達於朕聽者。不止數處。亦不止數人。𨿽出於怨懟之口。不足盡信。然亦未必皆全無影響之談。爾文武各員﹑自思之。膺國家簡命之榮。受管轄兵民之寄。乃以營私网利之故。相傾相軋。效市井無賴小人之所爲。而置人心風俗﹑官方戎政於不問。爾等不自知愧。朕實爲爾等愧之也。況督撫藩臬而有袒護文官之心。則武弁必有被其屈者矣。提督總兵而有袒護武弁之心。則文員必有受其枉者矣。文員而有袒護百姓之心。則必有無辜受累之兵丁矣。武弁而有袒護兵丁之心。則必有無辜受累之百姓矣。不和之故。由於不公。不公之害。至使官弁兵民並受其困。爲臣工者。尙可狃於故習而不猛省速攺乎。巡撫統率全省文員。提督統率通省武弁。至於總督則兼文武而統轄之者。果能秉公持正。無黨無偏。以己身爲庶官之坊表。而又時時宣揚朕諭。俾其儆戒提撕。若遇屬員有爭競告訐之事。則以理判其曲直。不存文武偏向之見。過小者﹑切加戒飭。過大者﹑卽入彈章。俾彊弱不得相陵。是非無或倒置。如此而屬員有不革面革心﹑向風率教者。無是理也。朕今再頒諭上�日。通行曉諭。著該督撫等遵照刊刻。通省文武大小官弁﹑各給一道。俾令朝夕觀覽。攺前愆而惇善行。儻再有蹈襲故轍。罔知悛悔者。則是冥頑不靈。自違越於徳教之外矣。國法具在。本人自無所逃。而文武大臣﹑表率無方。訓導不力。有忝封疆之任。負朕倚任之恩。亦定行嚴加處分。不稍寬貸。觀風整俗使亦當畱心稽察可也

○庚午。禮部遵上�日議奏﹑褒功列爵。古有成規。而肇錫嘉名。尢屬旌庸盛典。我朝佐命元勛。承平良弼。錫之公爵。旣已分爲一二三等。以示寵榮。皇上篤念舊勛。更隆追獎。誠宜考其生平之實迹。加以庸顯之令名。謹按佐命之臣。開疆拓土者。宜仿漢之信武﹑奉義﹑建策﹑唐之翼國﹑開國。宋之福國。元之忠武﹑壽國。明之雄武﹑靖寧等名。其宣勞盡力於承平之日者。宜仿漢之冠軍﹑壯武﹑富民﹑褒徳。唐之安國。宋之崇國﹑成國。元之寧國﹑定國。明之崇信﹑忠勤等名。或就其所樹之勛﹑予以安東徵西定朔平南等名。或就其立功之地﹑予以秦晉齊豫吳越楚蜀粵閩滇黔等名。上加徵靖蕩平綏定安輯等字。將原封一二三等之號。仍冠美名之上。至宗室等公。則加封奉恩字樣。外戚等公。加封承恩字樣。庶禮以義起。名與實符。宣之制敕。昭舊烈而彌光。襲之子孫。跂前徽而踵美矣。臣部將一二三等公﹑並宗室外戚公誥命事實。造具淸冊。移送內閣。撰擬美名。恭候欽定。從之

○辛未。敕封浙江徳淸縣靑溪廟神﹑爲保濟顯佑侯

○封故淳親王允祐子弘暻﹑爲多羅淳郡王

○壬申。遣官祭歷代帝王

○遣官祭城隍之神

○理藩院參奏﹑喀爾喀紮薩克多羅郡王汪紮爾﹑所辦軍前應用駝只。誤限不到。怠玩軍務。有負國恩。應革去王爵。將應襲之人奏請承襲。從之

○癸酉。以署正藍旗滿洲副都統阿魯﹑爲鑲紅旗蒙古副都統。仍兼理正藍旗滿洲副都統事

○丙子。實授黃文煒﹑爲廣東按察使司按察使

○賑江南建平縣﹑水災饑民

○丁丑。諭大學士等。從前直省應行起運錢糧。該省撫藩﹑以解部爲艱。每至撥餉之時。百計營求。借備公協餉之名。存畱本省。而戶曹堂司﹑亦就中漁利。將雜項稅課﹑盡畱該省司庫。卽正項解部者。亦屬寥寥。以致外省撫藩得藉存庫名色。通同那用。而州縣效尢。亦不肯隨徵隨解。官侵吏蝕。虧空累累。自怡賢親王總理戶部以來。與二三大臣。同心釐整。直省一切正雜錢糧。除實在存畱。並各封貯數十萬兩。以備公用外。其餘悉於春秋二季﹑按數撥解。從此各省不敢有虛收虛報之獘。是以虧項漸淸。帑藏充裕。今怡賢親王薨逝。戶部大臣﹑仍遵守遺規。未嘗稍易。但恐不肖司官﹑及姦猾胥吏﹑乘間覬覦。希圖撞騙。而無知外吏。或冀幸可以復行舊習。稍畱掩藏虧空餘地。仍令書吏家人到京鉆營。亦未可定。儻有此等。或經戶部大臣察出參奏。或朕親有訪聞。定將撫藩革職究擬。司官書吏﹑卽行正法。決不姑貸

○加河南河北道朱藻﹑都察院僉都禦史銜。協辦總河事務

○旌表直隸柏鄕縣烈婦﹑胡六妻張氏。拒姦不污。投繯殞命。給銀建坊﹑入祠致祭如例

○戊寅。移陜西臨潼縣縣丞駐關山鎭。從西安巡撫武格請也

○己卯。工部議覆。湖廣總督邁柱疏言﹑湖南永順等處。新設一府四縣。原議府治在榔溪地方。今查局勢狹隘。未便建設。請將永順府移駐猛洞。以永順一協兵弁﹑隨城駐紮。其桑植同知﹑應攺爲永順通判。仍駐桑植司治。永順同知﹑移駐旦武營。龍山縣﹑移駐麂皮壩。並移田家峒巡檢﹑駐榔溪。施溶州巡檢﹑駐王村。張家壩巡檢﹑駐裏耶。均應如所請。從之

○予故陜西西安將軍常色禮﹑祭葬如例

○庚辰。移貴州遵義府糧捕通判﹑駐仁懷縣舊城。其仁懷縣署﹑攺駐生界地方。撥把總一員。兵五十名駐防。從雲貴廣西總督鄂爾泰請也

○甲申。諭內閣。朕臨禦萬方。宵旰勤求。惟以愛養斯民爲念。數年以來。除租減稅。疊沛恩膏。不但旱澇歉收之處﹑蠲賑兼施。卽該省年谷順成﹑不須寬賦。而朕欲使民力饒裕。每加格外之恩。蓋國家經費旣敷。則藏富於民。俾各家給而人足。乃朕之至願也。查各省錢糧。朕特降諭上�日蠲免者巳多。今次第舉行。應及於江西湖北湖南三省。著將辛亥年三省額徵錢糧。各蠲免四十萬兩。又念直隸乃畿輔首善之地。應沛殊恩。山東今歲被水之州縣稍多。朕心甚爲軫念。除二省澇溢地方。已加意賑卹。並將本年額賦照例蠲免外。著將辛亥年二省錢糧。各蠲免四十萬兩。以上五省。各該督撫應仰體朕心。嚴飭有司。敬謹奉行。務令閭閻均沾實惠

○乙酉。諭內閣。朕覽髙其倬等所奏﹑太平峪吉地事宜。甚屬妥協。大凡讀書居官之人。通曉堪輿者甚少。卽或知之。又往往以此爲諱。不肯身任其事。髙其倬乃封疆大臣。爲國家樹績建勛。爲己身揚名垂譽。原不必以此爲宣力見長之地。乃其心以爲國家之事。莫大於此。以一身協贊怡賢親王。肩此重仕。籌度萬全。無一毫瞻顧推諉之意。此實出於一片忠愛至誠之悃。不僅材識超羣已也。髙其倬﹑著賞給一等阿達哈哈番。管志寧﹑明圖﹑任擇善﹑海望﹑保徳等。地理明通。贊襄勤愼。一並議敍

○戶部遵上�日覆奏﹑太平峪所用民地。已經加倍償給。其旗人地畝。應請行旗查案。得上�日。旗人地畝。若賞給銀兩。則旗人固得實惠。而佃種之人。未免無地可耕。著再查入官地畝賞給。使原佃之人。仍得耕種

○丁亥。諭兵部。周瑛著發往北路大將軍傅爾丹軍營﹑效力贖罪

○革北路軍營直隸正定總兵官魏麟職。以不能約束兵丁故也

○己丑。以山東河南河道總督沈廷正﹑爲都察院左副都禦史

○庚寅。諭內閣。今年八月十九日地動。朕恐懼修省。以凜天戒。並將夏秋以來。朕躬靜攝。不能勤敬如前。以致上干天和。引過自責。曉諭天下。今經一月矣。地气尙未全寧。又值兩次陰雨。朕軫念露處之民。恫瘝乃身。未嘗不願與之共此苦也。惟是天地之災祥。皆由於人心之感召。朱子曰。吾之心正。而天地之心亦正。吾之气順。而萬物之气亦順。然則天地之心﹑安有不正者。其或有不正。乃從人心之所感。天地豈有降災於人之理也。尙書曰。作善降之百祥。作不善降之百殃。善惡之報。如影隨形。是人人有感格天地﹑錫福降殃之理。遇災而懼。上下貴賤﹑當同此心。乃顯而易見之理也。當地動之日。朕偶先登舟。是以並未受驚。卽旣動之後﹑城內宮中﹑及圓明園宮眷子孫長幼內外侍從數百人。悉皆安吉。豈非上天示儆之中。仍賜護佑耶。今者地動之象。久而未定。𨿽當日曾經皇考訓諭曰。大動之後。必有微動。康熙十八年地動。至一月有餘。又曾見書籍記載。明成化時地動。至二十三日。是地動經月之久。亦向來之所有者。然虔修人事。以轉移天心。必須君臣上下。各殫其誠悃。朕身居帳幕之中。寤寐悚惕。寢食靡寧者。已一月有餘矣。願爾大臣官員士庶兵丁等。人人誠心感激上天示儆之深恩。返衷自問。思過省愆。不但惡事邪念急宜掃除。卽怨尢抑鬱之心。亦當屏絕。則天髙聽卑。必垂照察。不但地土寧靜﹑共獲安居。且可永免上帝之譴責。斷無再罹險厄之虞也。朕非以地動之異。諉過於臣工黎庶也。朕之生平。先責己而後責人。先自勉而後共勉。願天下臣民共知朕心

○諭吏部。向來各處鹽政﹑獘端甚多。累民蝕課。難以淸釐。多由鹽場大使不得其人之所致。是以定議於候補候選知縣等員內﹑揀選命往。令司大使之事。彼時該部因人員不敷。遂將監生捐納職銜之人。亦入於揀選之內。今行之二年。眾人漸啟鉆營之念。聞有央求同鄕京官出結。而私相饋送者。此風斷不可長。嗣後鹽場大使之缺。止準於候補候選人員內揀選引見。不必用捐納職銜之人。儻或人員不敷。著將在部學習之人﹑及畱京之拔貢生。令各部堂官﹑及國子監祭酒等﹑擇其爲人謹愼﹑有身家可以辦事者。保送吏部。以備揀選

○安徽巡撫程元章疏報﹑安慶泗州等四府州﹑開墾雍正七年分田地二百七十七頃有奇。下部知之

○辛卯。諭內閣。從前因吾弟怡賢親王气體淸弱。時常抱恙。朕諭令訪問精於醫理之人。及通曉性宗道教者。以爲調攝頤養之助。上年吾弟奏稱﹑京師白雲觀近有一人。通曉心性之學。朕令召來一見。王以未曾深知。不敢令其入見。朕云﹑其人之學術精粗深淺。朕面詢卽知。苐召來一見無妨也。逾數日。遵上�日進見。朕所詢問。伊不能對。及諭以心性之學。伊則僞作欽服之狀。極口稱頌。朕察其虛詐。中無所有。略加賞賜而遣之。後朕降上�日與外省一二督撫。令其便中訪問通醫學道之人。隨經李衛奏稱﹑聞中州有賈士芳者。平素通知數學。臣未曾識面。不能確知其人。朕隨降上�日與田文鏡。將伊送來。初到時。朕令內侍試以卜筮之事。伊言語支離。啟人疑惑。因自言上年曾蒙召見。朕始知卽白雲觀居住之人也。伊乃自言長於療病之法。朕因令其調治朕躬。伊口誦經咒。並用以手按摩之術。見伊心志姦回。語言妄誕。竟有天地聽我主持。鬼神聽我驅使等語。朕降上�日切責。伊初聞之。亦覺惶懼。繼而故智復萌。狂肆百出。公然以妖妄之技﹑欲施於朕前。伊欺世惑眾。素行不端。曾經巡撫楊宗義訪問查拏。伊始稍稍斂迹。厥後仍復招搖。今則敢肆其無君無父之心。國法具在。難以姑容。且蠱毒魘魅。律有明條。著拏交三法司﹑會同大學士定擬具奏

○雲貴廣西總督鄂爾泰題奏﹑建水州邊外猛弄寨長白氏納款歸誠。願附版圖。下部知之

○壬辰。諭內閣直隸水利營田。吾弟怡賢親王殫數年之心力。區畫經營。爲小民興萬世之利。甫定規模。而賢王薨逝。遂至防護多疏。堤岸漫溢。朕心憂慮。深恐將來日漸廢弛。前功隳棄特命九卿等籌畫善後之策。今覽九卿所議。多屬浮辭。至云凡怡賢親王所欲行而未竟者。皆分別緩急﹑次第興工。此語更屬支離。夫已行而未竟者。則王之事也。若云欲行而未竟者。此乃遊移影響之談。巧卸其責於王矣。王旣未曾見諸施行。則以後辦理之事。皆諸臣之事。若辦理妥協。王不居功。若辦理不妥。而以欲行二字歸過於王。朕豈忍聞此語乎。當怡賢親王經理之時。朱軾多病就衰。艱於跋涉。此眾人所共知者。至於莽鵠立性情偏僻。何國宗器量卑庸。祗因今歲工程緊要。姑且用之。非謂可以長膺此任也。且朱軾等居住京師。安能遙辦河工之事。自應特設管理大臣﹑以專職任。將其中事務﹑可以分派地方官者。則分派辦理以收羣策之效。九卿所議。俱未及此。著另行詳議具奏

○雲貴廣西總督鄂爾泰奏報﹑永昌府邊外孟連土司﹑每年願納廠課。鶴慶府邊外﹤犭怒﹥子﹑每年願貢土產。得上�日。孟連地方﹑及﹤犭怒﹥子野夷。地處極邊。自古未通中國。總督鄂爾泰化導有方。俾各輸誠效順。任土作貢。虔心向化。甚屬可嘉。其孟連土司廠課每年六百兩。爲數太多。著減半收納。以昭柔懷至意。﹤犭怒﹥子每年貢納土產時。著給鹽三百斤。以爲犒賞

○癸巳。孝慈髙皇后忌辰。遣官祭福陵

○乙未。諭八旗蒙古都統。察哈爾地方﹑原系蒙古遊牧處所。若招民開種。則遊牧地方﹑必至狹隘。且民人蒙古雜居一處。亦屬無益。著行文察哈爾總管等。查有此等擅行招民開種之處。作速據實呈報。將前罪悉行寬免。儻仍復隱匿。一經發覺。加倍治罪

○奉差通政使畱保﹑會同山東巡撫嶽浚題報﹑闕裏文廟工程。遵上�日敬謹修理。於九月十六日告竣。下部知之

○復設廣東潮陽縣縣丞一員。從廣東總督郝玉麟請也

大淸世宗敬天昌運建中表正文武英明寬仁信毅大孝至誠憲皇帝實錄卷之九十八

大淸世宗敬天昌運建中表正文武英明寬仁信毅大孝至誠憲皇帝實錄卷之九十九

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正八年。庚戌。冬十月。丙申朔。享太廟。遣莊親王允祿行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○頒雍正九年時憲歷

○丁酉。王大臣等議奏。左道賈士芳﹑性生悖逆。術習妖邪。假托知醫之名。顯露不軌之迹。請照大逆律﹑淩遲處死。其親屬﹑男十六以上皆斬。十五以下﹑並母女妻妾等。給付功臣之家爲奴。得上�日﹑賈士芳著攺爲立斬。其應斬人犯。著監候。其應爲奴之妻女等。暫著地方官﹑嚴行看守

○喀爾喀澤卜尊丹巴胡土克圖﹑遣使進九白年貢。宴賚如例

○己亥。以戶部右侍郎兪兆晟﹑爲武會試正考官。刑部右侍郎王國棟﹑爲副考官

○刑部等衙門議奏。原任庶吉士徐駿﹑狂誕居心。背戾成性。於詩文稿內﹑造爲譏訕悖亂之言。應照大不敬律﹑擬斬立決。將文稿盡行燒毀。從之

○寧遠大將軍嶽鐘琪奏報。巴爾庫爾圖呼魯克等處屯田。收獲靑稞共一萬一千六百石有奇。下部知之

○庚子。諭禮部。大小官員帽頂﹑從前定議。未曾分別詳確。著該部再行妥議定制具奏。尋議﹑自親王至公侯伯﹑及一品大臣以上。俱照見今所用帽頂﹑無庸更議外。其二品以下。朝帽頂﹑與平時帽頂﹑俱按品分晰酌議。輔國將軍﹑及二品官。俱用起花珊瑚。朝帽﹑嵌小紅寶石。奉國將軍﹑及三品官。俱用藍寶石﹑或藍色明玻璃。朝帽﹑嵌小紅寶石。奉恩將軍﹑及四品官。俱用靑金石﹑或藍色涅玻璃。朝帽﹑嵌小藍寶石。五品官。用水晶﹑或白色明玻璃。朝帽﹑嵌小藍寶石。六品官。用硨磲﹑或白色涅玻璃。朝帽﹑嵌小藍寶石。七品官。用素金頂。朝帽﹑嵌水晶石。八品官。用起花金頂。九品官﹑及未入流。俱用起花銀頂。進士﹑舉人﹑貢生。仍用金頂。生員﹑監生。仍用銀頂。得上�日﹑依議。總督未加尙書銜者﹑著爲正二品。侍郎﹑及外省巡撫。俱著爲從二品

○寧遠大將軍嶽鐘琪﹑靖邊大將軍傅爾丹﹑俱遵上

�日來京陛見

○辛丑。諭內閣。據寧遠大將軍嶽鐘琪奏稱。吐魯番回目額敏和卓﹑屯田種地。恭順效力。甚屬可嘉。朕聞之﹑深爲喜悅。額敏和卓﹑賞緞二十疋。其種地效力之回民﹑賞銀二千兩。著提督紀成斌﹑差遣弁員。前往吐魯番。會同額敏和卓﹑秉公賞給。以示朕加恩外番之至意

○大學士等遵上�日議覆烏蒙叛夷構逆。總督鄂爾

泰﹑已調撥川黔官兵。刻期進巢�刀。恐賊夷遠遁。渡江入川。請於沿江緊要之處。分防堵禦。但川省各路汛地營兵。或有不敷。應行令提督黃廷桂召募充補。得上

�日﹑川省派撥漢土兵丁。著每名賞銀五兩。此所派官弁兵丁。俱聽鄂爾泰節制調遣。滇黔二省。已派兵九千名。各處汛守。或有應行添補之處。著鄂爾泰斟酌便宜召募

○壬寅。實授許良彬﹑爲福建水師提督。調福建金門總兵官張起雲﹑爲福建南澳總兵官。實授康陵﹑爲福建金門總兵官。調福建福寧總兵官楊﹤王宏﹥﹑爲陜西涼州總兵官。廣東右翼總兵官李萬倉﹑爲左翼總兵官。廣東左翼總兵官李惟揚﹑爲右翼總兵官

○大學士等遵上�日議覆﹑署福建總督阿爾賽疏言。臺灣道府廳縣等官。舊例到任一年之後。督撫揀選內地之員赴臺協辦。俟半年後。將舊員調回補用。統計前後不過年半。而獨當其任者﹑不過半年。爲期太近。該員未必不以任事不久﹑艸率塞責。諸務諉延。請嗣後調臺各員。俟到任二年。該督撫選員赴臺協辦。仍照例於半年後﹑調回舊員。則在臺各員。旣得盡心辦事。又可免交盤頻疊﹑及艸率諉延之獘。應如所請。從之

○又議覆﹑署兩江總督史貽直疏言。江南營伍廢弛。亟宜修整。請照浙閩二省之例。於下江五十九營額兵三萬八千七百九十四名內。除各官隨糧並余尾﹑例不應扣。及缺數不及扣者﹑不扣外。其餘每守餉百名。畱出公糧三分。自雍正辛亥年爲始。陸續扣出。各存本營。將甲械旗幟﹑次第整頓修理。俟通完之日。仍照浙閩二省例。將所扣之糧﹑募足補數。以實營伍。應如所請。從之

○癸卯。諭大學士等。尙書查弼納﹑著馳驛來京。西路軍需。著署督查郎阿﹑前往肅州辦理。仍兼理川陜總督印務。秦布﹑著回西安將軍之任。護軍統領宗室哈爾吉﹑著前往涼州。代秦布統領兵丁。仍著鄂善協理

○添設江南揚州府水利同知一員。駐札泰州東臺場。從奉差辦理江南水利郎中鄂禮請也

○甲辰。諭內閣。各省人命抵罪之案。其應輕應重。朕確有所見者。卽降上�日定奪。若其情罪在疑似之間。而擬罪在可輕可重之際。朕心不能卽定者。方交與九卿定議。以期平允。乃往往見九卿定議之案。槪以減等發落覆奏。如此﹑則朕何不卽令減等。而必多此曲折乎。凡此交與九卿定議之案。其中有應行減等者。或有可以枷責完結者。亦有不可寬貸﹑仍應按律抵罪者。向後務期權衡允當。寬嚴適中。以副朕明罰敕法之至意

○又諭。我朝定鼎之時。漢軍從龍入關。技勇皆爲可用。今海內承平日久。伊等耽於安逸。且意在文職而不在武弁。是以韜略騎射。遠不如前。目今官至提鎭副參者。寥寥無幾。而在內簡用都統副都統時。亦覺難得其人。朕爲此時廑於懷。常思漢軍生齒日繁。當籌所以教養之道。而額設之兵丁。爲數又少。似應酌量增添。於國家之營伍。旗人之生計。均有裨益。如外省之駐防漢軍子弟。日漸繁衍。而本身錢糧。各有定數。難以贍養。應令餘丁回京披甲。亦可望其成人。又如外官隨任之子弟。往往遊蕩荒廢。前曾有上�日﹑悉令回京披甲當差。習學弓馬。以圖上進。又如候缺之微員。一時難以銓選者。若情願披甲當差。到應選時﹑仍許輪班補

用。則在彼旣可得受錢糧﹑以爲糊口之資。又可預先習學弓馬﹑以備居官之用。又如內務府人丁甚眾。於充役當差之外。其閒散人丁﹑亦可撥入八旗披甲。再﹑五旗諸王之漢軍佐領﹑仍屬本王外。其貝勒貝子公等之漢軍佐領。實無所用。應撤歸旗下公中佐領當差。且可免掣肘之獘。其如何增添漢軍兵額﹑及如何妥協補充﹑永遠可行之處。著尹泰﹑查弼納﹑石文焻﹑石禮哈﹑莽鵠立﹑徳祿等議奏。尋議﹑漢軍八旗總計領催﹑槍手﹑炮手﹑敖爾布﹑教養兵並銅匠﹑鐵匠﹑弓匠﹑聽差﹑護城﹑看門﹑及看守炮位﹑火藥局﹑教場等兵以至步兵﹑門軍。共一萬七千五百二十八名。今請於原額之外。酌量增添兵二千四百七十二名。以足二萬之數。但查上三旗一百二十七个佐領。又半个佐領。下五旗﹑一百三十八个佐領。應將上三旗佐領。每旗均爲四十分。下五旗佐領。每旗添足三十分。其上三旗所餘之七个佐領。酌量撥入下五旗。從前半个佐領下所轄人少。俱以公中壯丁補足之。計添設佐領三个。共二百七十分。皆各勻整。所有新添佐領下﹑應增領催十五名。步兵領催三名。步兵四十八名。每佐領下﹑各補足槍手四十名。敖爾布八名。共應添補槍手五百四十六名。敖爾布一千三百六十名。上三旗﹑每旗補足教養兵一百八十八名。下五旗﹑每旗補足教養兵一百四十九名。共應增添教養兵五百名。如此﹑則八旗漢軍佐領。由此均齊。而兵丁足用。至挑補新添兵丁。見據八旗冊開。在京閒散壯丁。約萬餘人。此外各省駐防漢軍之餘丁。情願歸旗者。行令各該將軍咨送歸旗。挑選充補。再﹑外官隨任子弟。年至十八歲以上者。悉令歸旗。除情願讀滿漢書者。移送官學國子監肄業﹑並學習弓馬外。其情願披甲食錢糧者。仍準挑補甲缺。再﹑候選微員。情願披甲者。亦準其披甲。如遇選期。輪班補用。至內務府見今查出過繼養子等項人丁。約二千餘名。亦應撥入各旗漢軍壯丁不齊之佐領下。一體挑選。披甲當差。至於下五旗漢軍佐領。除親王郡王屬下外。其貝勒貝子公等。旣有包衣佐領。則所屬漢軍人等。應歸入各旗公中佐領。庶漢軍不苦生計之無資。而國家亦收營伍之實效矣。從之

○以正紅旗護軍參領岱林布﹑署正紅旗蒙古副都統

○八旗都統等遵上�日議覆﹑八旗官員俸祿。嗣後每年二月俸祿檔案。值開印之初。卽便咨部。八月俸祿檔案。於七月初五以前咨部。紅檔旣過之後。不準增減。再﹑襲職官員引見之後。其俸祿檔案。俟該部覆奏行文到日。視其所裁之職行俸。如得俸之後。始經該部覆奏者。將行文到日以後之俸。照所裁之職行。永著爲例。從之

○免江南壽州合肥二州縣﹑廬州一衛﹑雍正七年分旱災額賦有差

○乙巳。以鑲紅旗參領索林﹑署正紅旗滿洲副都統。正白旗前鋒參領喜來﹑署本旗蒙古副都統

○添設廣東吳川縣﹤石匈﹥洲巡檢一員。從廣東總督郝玉麟請也

○寧遠大將軍嶽鐘琪奏報。哈密塔爾那沁等處屯田。收獲靑稞麥子共四千六百石。下部知之

○丁未。命愉郡王允禑﹑輔國公法爾善﹑同散秩大臣伍格總理三陵事務

○實授謝旻﹑爲江西巡撫

○以散秩大臣範時捷﹑署直隸古北口提督

○大學士等遵上�日議覆﹑辦理文廟工程通政使司通政使畱保疏言。闕裏聖廟。蒙皇上發帑興工。漸次告竣。伏查康熙三十二年。聖祖仁皇帝修理文廟。工完之日。一應諭上�日典制。俱經纂入幸魯盛典。今次修理。應請照例。恭錄皇上前後頒發諭上�日﹑禦書扁額﹑並增設殿廡門階之制度﹑俎豆尊罍之儀式﹑曁一切工程錢糧。自經始以至工竣。悉令衍聖公孔傳鐸敬輯成書。光昭盛典。應如所請。從之

○福建海澄公黃應纘老病休致。以其子黃仕簡﹑襲替

○己酉。諭內閣。辦理軍需。必得熟練之員。方爲有益。陜甘二省州縣官員。備辦軍需。有經手數年者。有經手一二年者。似此熟練人員。若因細過微瑕。卽行參革。則接任之員。初辦軍務。未免生疎。或至遲誤。嗣後陜甘地方﹑辦理軍需之州縣官員。若無大過。其所犯情有可原者。著該督撫揆情度理。量加寬宥。若錢糧微有不淸﹑而事屬因公者。統俟大軍凱旋之後。查核明白。以定功過

○雲貴廣西總督鄂爾泰疏言。烏蒙蠻猓。自攺流設鎭。臣不時諄囑提防。乃總兵劉起元﹑乘臣往來黔粵。私派公費。侵欺糧餉。客民被劫﹑混將頭人拷比。臣訪聞得實。隨密差中軍副將魏翥國前往﹑按款確訊。一面摘印﹑以憑參奏。不意於八月二十六日﹑至二十九日。夷眾叛逆。圍城劫殺總兵官劉起元等。𨿽劉起元撫綏失宜。激變有由。臣膺封疆重寄。愧覺察之已遲。恨參革之不早。請賜罷斥。速簡賢員﹑料理總督事務。並暫假臣以事權。督師進巢�刀。𨿽馬革裹屍。亦所至願。得上�日﹑烏蒙逆苗悖叛。已令遣發官兵。分路進巢�刀。總兵劉起元﹑旣苛刻於平時。又不能防禦於臨事。粗疎暴戾。自速其辜。惟是遊擊汪仁﹑知縣賽枝大等。倉卒遇害。累及妻孥。深可憫惻。著總督鄂爾泰查明具奏。加恩賞卹。至於烏蒙蠻眾。其性反覆靡常。朕常慮其不能帖然寧謐。今年春夏以來。朕躬違和。精神不能貫注及此。鄂爾泰於夏秋之間亦抱恙。而烏蒙遠隔千餘里。豈計慮之所能周。不但朕所深知。亦中外所共諒也。況鎭臣劉起元﹑撫馭失宜。防範鮮術。事由激變。責有攸歸。該督引咎自劾。並請解任督師之奏。大非朕心。其節制滇黔川省各路兵丁之處。仍遵前上�日行

○攺陜西潼關縣大慶關巡檢﹑歸朝邑縣管轄。從西安巡撫武格請也

○庚戌。兵部議覆﹑四川巡撫憲徳疏言。會鹽營所屬木裏喇嘛六藏塗都。遠處西南邊徼。率眾歸誠。將所管地方界址。番民戶口數目。造入版圖。傾心內附。請俯順夷情。準其認納糧馬。就近令會鹽營守備經收。並給與安撫司職銜。頒給號紙。以重職守。應如所請。從之

○辛亥。諭大學士等。兵部尙書查弼納﹑著爲副將軍。命往北路。與靖邊大將軍傅爾丹﹑副將軍巴賽﹑辦理軍務。副都統徳祿﹑著往北路軍前。與隨印之內閣學士永國辦事。副都統銜馬爾薩﹑著授爲內大臣。與陳泰﹑蘇圖﹑海蘭參贊軍務。戴豪﹑衮泰﹑石禮哈。不必參贊軍務。舒楞額﹑不必來京。著前往振武將軍處。代馬爾薩辦事。黑色﹑圖克善﹑俟大將軍到營。著令來京。石禮哈﹑不諳滿洲軍營事務。著管理綠旗兵丁。但不可膺統轄之任。著大將軍等﹑酌量派委

○諭兵部。年來出徵兵丁。在外支給口糧。而仍給與坐糧﹑以養贍其家口。蓋因其荷戈持戟。效力戎行。不忍令有內顧之慮也。至各省土兵。有派撥徵巢�刀者。則於起程時賞給銀兩。而無養贍家口之例。朕思本身遠出在外。則於營生之計。不能兼顧。其父母妻子。或至俯仰無資。深可軫念。嗣后土兵之出徵者。除恩加賞賚外。其父母妻子在家。照守兵坐糧之例。每月給銀九錢。米三斗。米折銀賞給。著督撫提鎭差委官弁。前往該地方。會同土官。秉公散給。務令均沾實惠。儻有侵蝕扣克等獘。一經發覺。定行從重治罪。決不寬貸。目今雲貴川廣等省效力之土兵。卽照此例行。並將此上

�日通行曉諭各省土兵知之

○壬子。諭內閣。向因大興宛平二縣。近在輦轂之下。常有速辦之公事。不得不那移庫銀以濟用。而上司察知。每以虧空題參。至於罷黜治罪。實爲可憫。用沛特恩。於大宛二縣。各發庫銀一萬兩。存貯該縣。儻遇有速辦之公事。準其詳明府尹。動支應用。此朕體卹有司之至意也。近思辦理軍需之州縣。其急切應付之處。不容刻緩。而該州縣並無存貯備用之項。若擅動公帑。又幹嚴譴。有司實處兩難。不可不爲籌及。朕意欲於辦理軍需﹑及事務繁劇之州縣。亦仿大宛之例。酌畱帑銀。以備急切公事之用。其如何舉行。俾辦公有賴﹑而獘竇不生。著大學士﹑會同大將軍嶽鐘琪﹑總督髙其倬﹑悉心定議具奏。尋議﹑嗣後辦理軍需省分。請計其事務繁簡。畱銀三十萬兩。或二十萬兩。其公務簡少﹑而錢糧又屬富饒之省分。應酌畱十五萬兩。或十萬兩。交督撫藩司﹑酌發各府﹑及直隸州存庫。所屬州縣﹑遇有緊急軍需。卽時請給。其相距窵遠﹑而事屬不容刻緩者。準其一面具文。一面先動本州縣庫銀支用。俟給發後還項。仍令逐案報銷。督撫藩司嚴行稽核。從之

○諭戶部。陜西四川地方。民風醇朴。歷年逋賦甚少。查每年徵收錢糧之期。四月完半。十月全完。此定例也。朕思四月十月。旣屆納課之期。小民必須預先經營。是麥谷未收之時。卽爲輸將之計。或因稱貸而受剝於富豪。或因預糶而大虧其價值。且如甘肅地方。有徵收本色者。若在糧谷未獲之前。更爲竭蹷。歷來川陜錢糧。旣無拖欠之陋習。著將四月完半者﹑寬至六月。十月全完者﹑寬至十一月。俟夏麥秋禾﹑築場納稼之後。從容完課。俾民力紓徐。以副朕愛養黎元之至意

○雲貴廣西總督鄂爾泰摺奏。官兵報捷﹑恢復烏蒙情形。查東川一路烏猓﹑性最冥頑。煽惑諸苗。江外則勾連涼山﹑下方﹑阿驢各賊。以爲依仗。江內則糾合巧家營﹑者家海﹑以爲黨援。始於祿鼎坤﹑成於祿鼎新﹑祿萬福﹑而東川之凡爲祿氏凶目。起而應之。近江則補以扯地方﹑要截江路。近城以則以擢地方﹑窺伺城垣。東川境內。挖泥﹑矣氏﹑歹補﹑阿汪等寨。東川境外。急羅箐﹑施魯﹑古牛﹑畢古等寨。迆﹤辶裏﹥至於武定﹑尋甸﹑所屬隘口。沿途堵塞。折毀橋梁以致行路斷絕。威寧一路﹑阿底爲咽喉。鎭雄一路﹑奎鄕爲鎖鑰。悉勾通頭目﹑互謀叛逆。殺傷塘兵。搶劫糧運。且串結漢姦。代傳木刻。姦細四布。惶惑民心。臣一面飛調官土兵丁。分爲三路。分防會巢�刀。一面出示曉諭。令各地方官﹑團練鄕兵。以資守望。復嚴緝漢姦。密拏姦細。訊確逆情。隨皆梟示。凡出師弁兵﹑各賞銀兩氈衫棉襖。運糧夫役﹑照價增加給與。通計兩省所調官兵﹑共一萬數千人。土兵半之。東川一路。令臨元總兵魏翥國﹑總統兵馬。仍聽提臣張耀祖調度。續因魏翥國﹑被祿鼎明家人行剌帶傷。祿鼎明正法。隨攺委楚姚總兵官官祿﹑威寧一路。令安籠總兵官哈元生﹑總統兵馬。以梧州副將徐成貞副之。鎭雄一路。有鎭雄營參將韓勛﹑勇敢可用。仍令哈元生調度。隨據韓勛﹑在莫都都地方。與賊血戰一晝夜。殺賊數百。連毀四寨。賊眾奔散。又在奎鄕連戰三日。敗賊八千。殺賊二千餘眾。此鎭雄一路之情形也。又據總兵官官祿﹑遊擊王耀祖等﹑前進東川。擊敗猓賊。燒毀十三寨。斬獲甚眾又遊擊何元等﹑巢�刀捕阿汪急羅箐。殺賊三百餘人。賊哀求投降。搜擒男婦大小一百三十一口。又遊擊紀龍等﹑巢�刀洗者家海逆猓。斬殺無數。此東川一路之情形也。又據哈元生﹑前進烏蒙。擊敗賊﹑眾數萬。射死凶目黑寡﹑暮末。連踏賊營八十餘座。直抵烏蒙。恢復郡治。此威寧一路之情形也。見在飛催張耀祖﹑分路窮搜。務獲渠魁。盡屠醜類。所有安插調劑事宜。已飭徐成貞﹑會同文員﹑一面料理。其在事員弁﹑功過各異。事竣分別具題。聽候部議。奉上諭。凡犒賞此役﹑皆從裕厚。不可稍存省費小見。於公用正項內﹑酌量動用。摺奏以聞

○添設雲南宣威州學正一員。州學取進文武童生各八名。從升任雲南巡撫沈廷正請也

○癸丑。以大學士孫柱﹑正黃旗漢軍都統金以坦﹑俱兼管兵部尙書事

○升江南江蘇按察使徐本﹑爲湖北布政使司布政使。直隸淸河道王紘﹑爲江南江蘇按察使司按察使

○甲寅。諭內閣。大學士馬爾賽﹑張廷玉﹑蔣廷錫﹑自簡任綸扉以來。祗遵朕訓。仰體朕心。懋著忠勤。恪恭奉職。今年夏秋之間。朕躬偶爾違和。馬爾賽﹑張廷玉﹑蔣廷錫﹑贊襄機務。公正無私。愼重周詳。事事妥協。至誠之悃。方之史冊所載﹑一心一徳之風。洵屬無愧。數月之中。朕躬得以靜養調攝者。實賴伊等翊贊之力也。今朕躬已經全愈。宜加恩錫。以褒良佐以勵臣工。馬爾賽﹑張廷玉﹑蔣廷錫﹑著各賞給一等阿達哈哈番。永遠承襲。仍各加二級。其所賜世職。伊等或帶於本身。或給與伊子。聽其自便

○又諭。向因四川地畝隱匿甚多。以致姦猾之徒。欺其疆界不淸。契券無據。侵陵攘奪。告訐不休。數年來﹑內外諸臣奏請淸丈者。不下數十人蓋以田畝隱匿。不但無益於國課。亦且有害於民風。朕再四思維。始遣科臣髙維新等。前往川省。會同道府州縣官。料理淸丈之事。近聞該省州縣中。有地少糧多之處。乃歷來地方官﹑勉彊加增者。此番淸丈。並未核減。卽如成都﹑華陽﹑郫縣﹑溫江等處皆然。其他州縣。或尙有與此相類者。著巡撫憲徳﹑轉飭布政使髙維新等。再加確查。若有糧賦稍重之處。卽據實奏請核減。以副朕均賦卹民之至意

○乙卯。吏部題。從前由部院郎官﹑補授參領佐領者。俱兼部院行走。至部院各司官員﹑承襲世職者。其兼理之處。未有定例。請嗣後﹑凡世職品與部院司員品相等者。仍令兼理行走。如有世職品大﹑部院司員品小者。俱令在世職上行走。所遺部司員缺。另行銓補。永爲定例。得上�日﹑依議。嗣後世職品大﹑不應兼理司員者。果系才具出眾之員。準該堂官具奏保畱。帶領引見。其循分供職者。照例開缺。不得奏請兼理。儻有請托徇情等獘。該員引見時。朕察其不稱保畱。或保畱之後﹑辦事不能妥協。卽將具保之該堂官﹑嚴加議處

○八旗都統等遵上�日議覆﹑凡奉上�日賜與副都統職銜者。嗣後諸事悉與副都統一體照蒙古漢軍副都統之例。給與親丁錢糧二分。如見任護軍參領等官。有蒙恩賜與副都統職銜者。亦照此例。至於年老告退人員。𨿽賜與副都統職銜。並無行走之處。不必給與親丁錢糧。再﹑副參領等官。如系因參領員缺委署者。應給與親丁錢糧。若因參領出徵之缺委署者。其親丁錢糧﹑亦槪不必給與。從之

○丁巳。諭內閣。山東今年偶被水患。特命大臣會同巡撫查賑。有房屋傾頹者。賜以修葺之資。並大發倉糧。計口授食。又準總督田文鏡之請。將靑萊登三府州縣存貯倉谷及通省捐監谷石。照時價平糶其奉天販米商船亦準到東貿易。是東省小民。今歲三冬﹑糧食有資。可以無慮。但恐明年靑黃不接之時。米價或致昂貴。不可不預爲籌畫。朕思奉天連年丰稔。各州縣倉儲﹑及莊屯收貯皆極充裕。且與東省一海之隔。順風揚帆。一日可達。應趁此時北風之便。將奉天近海州縣存貯米糧。運送二十萬石﹑至山東海口。交與地方官。俟明年二三月間。照市價平糶。於小民甚有裨益。著正白旗漢軍都統祖秉衡﹑刑部左侍郎王朝恩﹑前往奉天。會同將軍府尹辦理

○又諭。陜西副將參將等官。派令出徵者甚多。其員缺俱須另員署理。而本省弁員。各有辦理之事。難以兼顧。著大將軍嶽鐘琪﹑於直隸山西兩省參將遊擊內。有平日知其才具可用者。舉出具奏。候朕酌量命往陜西。以備委署之用。其直隸山西之缺。著該上司遞行委署。再﹑將來引見武弁時。著兵部奏明。有可勝陜西之任者。朕酌量命往

○戊午。諭內閣。烏蒙逆蠻不法。雲貴四川。見在用兵徵巢�刀。聞川省之永寧﹑建昌地方山路崎嶇。所用軍糧。皆須民人背負﹑方能運送。非若坦途之可以車馬﹤馬犬﹥載也。舊例每糧一石。運送百里。給與腳價一錢。而民夫一名止能背負米糧三斗。百里之程。須行兩日。是百姓一日之所得無幾。未足供其日用之資。著該撫卽行確查。凡川省有山路險峻之處。運送軍糧。需用人力。與永寧建昌相類者。著將腳價速議加增。一面奏聞。一面卽行給發。其他雲貴等省。若有似此腳價不敷之處。亦著該督撫確查增添。仍一面奏聞。該地方有司﹑務當實力禁止侵冒等獘。使力役之民。實沾恩澤

○禮部題。據通政使畱保疏報。闕裏文廟。修理告成。請遣官致祭。以光鉅典。得上�日﹑皇五子弘晝﹑淳郡王弘暻﹑前往告祭

○己未。升陜西永固副將張嘉翰﹑爲陜西安西總兵官

○戶部議覆﹑巡視長蘆鹽政禦史鄭禪寶疏言。山東靑登萊三府所屬之安邱蓬萊等﹑十六州縣票鹽。舊系招商辦課。民情未便。嗣後請革除商名。聽民自行領票銷賣。其應納課銀。攤入地糧﹑徵收造報。應如所請。從之

○又議覆﹑四川巡撫憲徳疏言。松潘鎭所屬南坪營。涪州舊城內外。及黑格郎﹑會龍﹑隆康等處。空隙荒地。請令各兵安插家口承墾。永爲世業。照松潘衛地糧之例。按年起科。應如所請。從之

○辛酉。上詣恩佑寺行禮畢。回宮

○諭內閣。通州石路。兩旁培土。最爲緊要。前已降上�日交與地方官。但恐伊等未必實心培墊。著工部每季派出司官。前往查看。並諭地方官知之

○總理太平峪工程事務保徳疏言。萬年吉地﹑圈入旗民地畝。請照原地上中下三則。將易州入官地畝。加厚撥給。得上�日﹑撥給伊等地畝。著將辛亥年應納之錢糧﹑寬免一年

○添設熱河巡檢一員。從署直隸總督唐執玉請也

○壬戌。以正紅旗護軍統領宗室哈爾吉﹑爲右翼前鋒統領。仍畱涼州辦理軍務

○調湖廣荊州左翼副都統阿克山﹑爲江南江寧右翼副都統。升浙江杭州協領圖森﹑爲湖廣荊州左翼副都統

○升江南安徽按察使馮景夏﹑爲江南安徽布政使司布政使。調江南江蘇按察使王紘﹑爲安徽按察使司按察使。擢浙江杭州府知府喬世臣﹑爲江蘇按察使司按察使

○癸亥。陜西西安左翼滿洲副都統陸實緣事革職。升署正白旗滿洲副都統僧保﹑爲陜西西安左翼滿洲副都統

○大學士等疏言。殿試武舉屆期。請派王大臣﹑同原監試之大臣等。考驗弓馬技勇。得上�日﹑著莊親王允祿﹑大學士公馬爾賽﹑大將軍公傅爾丹﹑都統侯陳泰﹑公同監考

○甲子。以禮部左侍郎吳士玉﹑正紅旗漢軍副都統韓光基﹑俱署刑部侍郎

○命山東巡撫嶽浚來京陛見。以刑部右侍郎王國棟﹑署山東巡撫。吏部左侍郎劉於義﹑協辦山東巡撫事務

○乙丑。萬壽節。停止朝賀筵宴

○遣官祭福陵﹑昭陵﹑昭西陵﹑孝陵﹑孝東陵﹑景陵

○遣官祭眞武東嶽城隍之神

大淸世宗敬天昌運建中表正文武英明寬仁信毅大孝至誠憲皇帝實錄卷之九十九

大淸世宗敬天昌運建中表正文武英明寬仁信毅大孝至誠憲皇帝實錄卷之一百

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正八年。庚戌。十一月。丙寅朔

○戊辰。諭內閣。闕裏文廟告成。特命皇五子同淳郡王。前往告祭。於十一月十九日從京師起程。十二月十一日行致祭禮。於�山戊示�前回京。此次皇子等﹑往來經過地方。凡一切應用車馬口糧食物芻牧等項。俱系遣官動用錢糧備辦。絲毫不取給於地方。如地方官吏。有借名科派。累及民間。及隨從人員﹑借端需索。騷擾地方者。從重治罪。其經過住宿之處。準居民人等前赴營盤。攜物售賣。悉照市價給與。沿途文武官弁。其衙門在二十里以內者。準其迎送。若在二十里以外者。不得擅離職守。河東總督﹑相隔路遠。不必前來請安。鄰省之督撫提鎭等﹑亦不必來。至於皇子等經過之地方。凡大小官員等。不許饋送禮物。卽食物亦嚴行禁止。儻有不遵朕上�日者。著隨從之大臣﹑卽行參奏。嚴加議處

○又諭。皇五子告祭闕裏文廟。著派出滿漢禦史各一員。隨往稽察。儻有不遵諭上�日。或隨從人員﹑生事滋擾。或地方官員﹑苛派累民者。著該禦史卽行稽參

○策試天下中式武舉齊大勇等一百十八人﹑於太和殿前

○己巳。諭內閣。惟至聖先師孔子。道冠百王。功髙萬世。朕景仰企慕。寤寐弗諼。備舉崇奉之儀。用申報享之願。查世襲官爵。歷代俱有成規。而聖廟執事之員。向來未加爵秩。所當廣置官僚。以光祀典。今欲特設聖廟執事官﹑三品者二員。四品者四員。五品者六員。七品者八員。八品九品者各十員。各按品級﹑給與章服。每逢聖廟祭祀之時。虔肅冠裳。駿奔趨事。凡此人員。著衍聖公於孔氏子孫內。選擇人品端方。威儀嫻雅者。報部充補。每年各給俸祿銀二十兩。其孔氏子孫內。有情願充補之人。或曾經出仕而退休在籍者。或身有職銜而未曾出仕者。以及貢監生童等。皆可入選。若屆鄕試之期。有情願入場者。準以監生入場應試。朕意如此。著大學士等﹑會同該部定議具奏。尋議﹑闕裏聖廟。𨿽有管勾典籍司樂等官。分司執事。而設官不過數員。職銜又止七品。制度威儀﹑未爲周備。嗣後應遵照諭上�日。按品增設執事官員。給與章服。祭祀時。令其陪列執事。每年各給俸銀二十兩。其增設人員。令衍聖公將本族之致仕在籍﹑及有職未仕﹑並貢監生童內。分別宗支遠近。揀選人品端方。威儀嫻雅者。詳愼酌定應與品級。報部具奏充補。此等人員內。有遇原職輪班應選者。聽其就選赴任。其由貢監生員充補人員。有情願鄕試者。令其一體鄕試。若系童生。準作監生。編入四氏號內。照額取中。再﹑嗣後遇有此項人員缺出。俱令衍聖公揀選擬補。報部匯奏。從之

○庚午。上禦太和殿。視朝。文武升轉各官謝恩

○升右翼前鋒統領哈達﹑爲正白旗領侍衛內大臣

○辛未。添設雲南都勻淸江二協﹑丹江一營﹑千總各二員。把總各四員。黃施營﹑千總一員。把總二員。從雲貴廣西總督鄂爾泰請也

○壬申。以鑲紅旗護軍統領輔國公伊爾登﹑署右翼前鋒統領。正紅旗滿洲副都統宗室鄂齊﹑署鑲紅旗護軍統領。升鑲藍旗滿洲副都統馬喇﹑爲正黃旗護軍統領

○以翰林院侍講李淸植﹑提督浙江學政

○癸酉。以正白旗護軍參領拉薩立﹑署正白旗滿洲副都統

○免貴州新墾起科﹑曁由四川湖廣廣西攺隸各地畝﹑本年分額徵銀﹑三萬三千三百兩有奇

○甲戌。浙江觀風整俗使蔡仕舢﹑緣事降調。裁觀風整俗使缺

○乙亥。諭戶部。向來各處落地稅銀。大半爲地方官吏侵漁入己。是以定例報出稅銀四百兩者。準其加一級。後因查報漸多。吏部定議﹑報出稅銀八百兩者。準其加一級。多者以此計算。年來地方官員。皆知守法奉公。凡有稅課。皆隨收隨報。不敢侵隱。其報出之數。每倍於舊額。祗恐將來不無冀幸功名之人。希圖優敍。以致恣意苛索。擾累小民。且落地稅銀。非正項錢糧﹑有一定之數者可比。侵蝕隱匿者。固當加以處分。而爭多鬥勝者。不但不當議敍。亦當與以處分。其如何定議﹑並如何議敍加級處分之處。著吏部戶部﹑悉心妥議具奏。尋議﹑嗣後各省落地稅﹑及稅契銀兩。如搜求需索。以致盈餘之數﹑倍於正額。或將十數年以前置買產業。苛索擾累者。令該督撫題參革職。上司失察徇庇者。查出照例議處。其於正額外實在盈餘者。以八百兩爲率。準加一級。多者不得過三級。永著爲例。從之

○丙子。諭內閣。凡漢軍人員之祖父。皆本朝開國時。從龍入關。是以受國家之恩。最爲優渥。而其中懋著功勛者。不但加恩於本身。且望其世世子孫﹑居髙位。食厚祿。綿慶澤於無窮也。無如其中有一種不肖之人。忘國家髙厚之恩。背祖宗忠義之訓。自暴自棄。干犯王章。伊等不自念其先人。而朕於執法定罪之時。未嘗不念忠勛之後﹑竟罹罪譴。爲之含淚淒然。不忍頒發諭上�日也。範時繹﹑乃一參領耳。朕念其爲名臣之後。加恩用爲總兵官。又特授江南總督之重任。且官階加至都統尙書。伊在江南。玩愒廢弛。無一察吏安民之善政。視地方之事如膜外。而鹽梟巨盜。待朕訪確姓名。密諭批示。始行緝捕。又如江浙地方。潛藏匪類。蠱惑人心。伊不能禁約稽查﹑以端風俗。轉與私相往來。及伊到京。朕猶不忍令其廢棄。特令料理太平峪工程。適因北河總督﹑不得其人。令伊前往。豈料伊正當伏汛危險。忍心坐視。曠職負恩。至於此極。此範時繹之大槪也。尙崇��冀之祖尙可喜﹑於太宗文皇帝時。抒誠歸順。及吳逆變亂。尙之信𨿽幹叛逆之條。而尙可喜則始終不失臣節。至其父尙之隆﹑侍從內廷數十年。小心勤謹。深受聖祖仁皇帝之恩。尙崇��冀原系散秩大臣。朕望其成立特加任用。令管理陵寢事務。因奉天積習未攺。特授伊爲盛京五部尙書。令其整理訓導。乃一到新任。行事乖張。參奏從前差往辦理之官達。朕將官達召回詰問。官達陳奏尙崇��冀在任生種狂肆之狀。復據平郡王參奏。朕令大臣等。將伊與同事官員。一一傳齊質問。則伊狂妄不敬﹑背公行私之處。悉皆確實。此尙崇��冀之大槪也。李永升﹑原任河南南陽總兵官。聲名不好。隆科多曾經參奏。朕查確將伊罷黜。發往口外臺站﹑效力贖罪。及朕恭閱聖祖仁皇帝實錄。見四川原任總督李國英﹑平寇捕賊。懋著勞績。詢其子孫。則李永升其嫡派也遂降特上�日。將伊調回授以參領之職。後又加恩遷擢。至於都統。辦理該旗事務。似屬盡心職守。朕以爲感奮自新。大攺故轍。遂授爲工部尙書。豈料伊一到工部之任。遂作獘營私。婪贓累累。延姦胥爲幕客。以開招搖納賄之門。審訊鑿鑿。無可置辯。此李永升之大槪也。此三人者。均系漢軍世家之裔。彼之祖父﹑效忠宣力如此。國家之酬庸賞功如此。而彼之負恩辜徳如此。凡在廷臣工。莫不爲之嘆息痛恨。想伊祖父有知。亦應含恨於九原。惟是朕再四躊躇。若欲按律置之於法。則追念伊等前人勛勞。拳拳弗釋。若欲寬宥其罪。又恐開將來功臣子孫肆行不法之漸展轉遲疑。實不能決。但思伊等所犯。尙不似隆科多﹑年羹堯﹑蔡珽﹑不可赦宥。今且施法外之仁。將範時繹﹑尙崇��冀﹑李永升釋放。令伊等洗滌肺腸。遷善攺惡。儻能戴朕寬宥浩蕩之恩。痛自愧悔。將來或另有使令之處。若怙惡不悛。再有過犯。定行正法。莫希再邀寬典也

○又諭。範時捷﹑系開國名臣範文程之孫。乃不念國家培植之恩。並不思伊祖宗積累之厚。其在陜西爲官時。謟媚年羹堯。辱身賤行。不顧。爲人鄙笑。朕令其來京辦理旗務。則志气昏庸。委靡不振。無心爲國家出力。是以降爲藍翎侍衛。以示懲戒繼因陵寢地方。辦事需人。將伊命往。今範時繹獲罪罷黜。範氏子孫﹑竟無現居大員之人。範時捷尙非棄材可比。是以令其管理古北口提督事務。觀其如何攺過自新。一洗從前之愧恥直隸總兵官。俱聽範時捷節制。後不爲例

○以監察禦史鄭禪寶﹑內務府郎中鄂善﹑俱協理內務府總管事務

○振武將軍順承郡王錫保奏報。鄂爾昆圖拉集爾麻泰等處屯田收獲大麥小麥﹤麻木﹥子共六千六百五十石有奇。下部知之

○戊寅。冬至祀天於圜丘。遣裕親王廣祿行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○聖祖仁皇帝忌辰。遣官祭景陵

○停止次日朝賀

○己卯。諭內閣。據雲貴廣西總督鄂爾泰﹑奏報官兵恢復烏蒙情形。朕心甚慰。烏蒙事起倉卒。賊眾獸屯鳥聚。多者萬餘人。少亦數千。而鎭雄參將韓勛﹑以奎鄕四百人。戰敗賊眾數千。連破四寨。賊蠻喪膽。總兵官哈元生﹑副將徐成貞﹑以二千餘人。破賊數萬。數日之內。恢復烏蒙。此三人者。實爲功首。著交部從優議敍。其在事人員。參將康世顯﹑遊擊王耀祖﹑張起﹑紀龍﹑王先﹑何元﹑王友文﹑曾長治﹑土千總安天爵﹑帶領官兵。皆能奮勇爭先。蕩平賊寨。各著勞績。鎭雄州知州徐徳裕﹑擒獲逆黨。安輯居民。亦屬可嘉。凡此人員。著鄂爾泰分別。次第﹑具奏到日。交部從優議敍。至隴慶侯之庶母二祿氏﹑矢死效忠。解散逆謀。四川沙馬土司沙氏﹑立志不移。親身赴建。皆系婦人能知大義。應加特恩。以示嘉獎。沙氏照其應得封典。加一等給與誥命。二祿氏給以六品安人誥命。並各賞銀一千兩。彩紀二十端。其餘各土司。有在軍前效力﹑及保境安分者。令鄂爾泰會同黃廷桂﹑憲徳﹑查明酌量賞給。至滇黔進巢�刀漢土兵丁。應照川省之例。每名賞銀五兩。其哈元生﹑韓勛﹑所統兵弁。皆奮不顧身。血戰數十陣。首先破賊。更屬勇壯。著每名賞銀二十兩。將此所賞銀數。交與哈元生等。視其兵丁中出力之多寡。酌量分別等次賞給。若一例均賞亦可。參將﹑遊擊﹑著賞銀五百兩。守備﹑三百兩。千總﹑一百兩。把總﹑五十兩。以獎忠勤之將士。再另動司庫銀一萬兩。賞給哈元生爲伊軍前效力﹑及賞賚之費。該部遵諭速行

○以正白旗護軍統領魏臘﹑署正白旗漢軍都統。鑲紅旗蒙古副都統富昌﹑署正黃旗護軍統領

○以戶科給事中羅鳳彩﹑提督山東學政

○攺四川成都府屬松潘衛﹑歸龍安府管轄。從四川巡撫憲徳請也

○庚辰。戶部議覆河東總督田文鏡疏言﹑今年豫省被水州縣。收成𨿽有不等。實未成災。且士民踴躍輸將。所有奉上�日蠲免之漕糧。請仍照額完兌。應如所請。得上�日﹑士民等急公奉上。甚屬可嘉。但被水州縣。𨿽未成災。而收成分數旣有不等。著該督確查歉收分數。仍照例蠲免。卽將現在已兌漕糧。準作辛亥年正供。以示朕嘉惠豫民至意

○辛巳。諭內閣。皇五子前往山東闕裏。專爲文廟祭祀大典。並不與聞地方一事。若有無知生事之人。向皇五子前告狀者。著地方官嚴拏治罪。將此預先通行曉諭沿途官民弁兵人等知悉

○升太常寺卿史在甲﹑爲大理寺卿

○攺江蘇江寧府屬溧陽縣﹑歸鎭江府管轄。從署兩江總督史貽直請也

○壬午。吏部等衙門議覆。寧遠大將軍嶽鐘琪﹑條奏設立邊方郡縣事宜。一﹑陜省延安府屬楡林﹑靖邊﹑神木三廳。管轄沿邊三十堡。除神木同知所轄東十堡﹑已攺歸州縣管轄外。其楡林同知所管中十堡。靖邊同知所管西十堡。現今夷漢雜居。必須大員彈壓。請於楡林地方。設知府一員。照磨一員。卽將楡林州同﹑靖邊經歷﹑定邊縣丞﹑各攺爲知縣。懷遠堡﹑亦攺設知縣。四縣俱添設典史一員。楡林衛教授﹑攺爲府教授。其楡林靖邊衛訓導﹑俱攺爲縣學訓導。定邊懷遠二縣﹑請將綏徳膚施二縣之訓導攺設。俱歸新設之楡林府知府管轄。一﹑楡林添設府縣。足資分理。原設之楡林靖邊同知﹑及波羅州同﹑威武鎭靖巡檢﹑楡林廣育倉大使各缺均請裁汰。惟畱神木同知一員。以司糧捕。一﹑楡林道原轄延安綏徳鄜州等處。今楡林旣攺爲府。請將神木道﹑攺爲延綏道移駐綏徳州。管轄延安綏徳鄜州等處。其新設之楡林府。並延綏道所屬之直隸葭州﹑吳堡府谷神木等州縣。俱攺歸楡林道管轄。均應如所請。從之

○移雲南大理府通判﹑駐所屬趙州迷渡地方。裁迷渡巡檢缺。添設白崖巡檢一員。裁開化府經歷缺。添設文山縣典史一員。從雲貴廣西總督鄂爾泰請也

○癸未。翁牛特紮薩克多羅達爾漢岱靑貝勒厄爾徳卜鄂齊爾﹑因病休致。以其子臺吉彭蘇克﹑襲替

○予故署戶部左侍郎常徳壽﹑祭葬如例

○甲申。湖南巡撫趙弘恩疏報。會同總兵官周一徳等。撫綏六里紅苖地方。安兵設汛。苖眾各歸誠感戴。納戶輸糧。下部知之

○乙酉。工部議覆辦理陜西寧夏渠工兵部侍郎通智等疏言﹑本年三月。奉上�日察勘大淸漢唐三渠水利事務。查三渠應行修浚之處甚多。惟唐渠爲尢甚。宜於今冬備料。明春興工。其大淸渠﹑漢渠﹑需用物料。采辦全備。至壬子年春間動工補修。應如所請。從之

○以故靑海紮薩克輔國公達錫班珠爾伯祖子策淩﹑襲爵

○旌表江南上海縣烈婦﹑顧定妻朱氏。逼姦不從。刎頸完節。給銀建坊。入祠致祭如例

○丙戌。賑山西天鎭縣旱災饑民。並免本年分額賦有差

○丁亥。諭內閣。各省選拔生員到京。朕俱特派大臣。秉公考試。分別等次進呈。前有湖北應山縣生員楊可鏡一卷。文理荒疎。經部議照例革去選拔。頃朕聞楊可鏡﹑乃明臣楊漣之元孫。昔順治四年。楊漣之子楊之易﹑爲江南松江府同知。遭提督吳勝兆之叛。捐軀殉難。忠節凜然。蒙世祖章皇帝之恩。優加贈卹。此卽楊可鏡之曾祖也。朕思楊漣父子。兩世忠義。其後嗣子孫。若稍能自立。品行無虧。𨿽文藝不工。亦當格外造就。楊可鏡準作選拔。赴國子監肄業。仍著禮部帶領引見

○晉封喀爾喀紮薩克郡王丹津多爾濟﹑爲紮薩克和碩親王

○戊子。諭內閣。朕卽位之初。淸查戶部錢糧。始知歷年以來。虧空竟至二百五十餘萬兩之多。是時怡賢親王管理部務。奏稱此項虧空。歷年已久。若一一根究。責令賠補。則獲罪之人甚眾。懇請寬免查究。嗣後以本部余平銀兩。陸續代爲完補。數年以來。該部旣有補帑之事。是以各省解銀交庫之時。平銀未免稍重。但從前解京銀兩﹑到部交納時。雜費繁多。又有暗中包攬。官吏勒索。種種情獘。此中外所共知者。自怡賢親王管理三庫以來。獘絕風淸。各色浮費。悉行禁革。𨿽余平銀兩。略覺加添。而較之從前雜費。則減省已多。且怡賢親王之意。原欲俟虧空彌補全完之後。仍將平銀裁減。此亦王屢次陳奏於朕前者。今庫中虧空之項﹑俱已補足。著將辛亥年春撥解部銀兩。照從前余平之數。減去一半。該部卽行文各省巡撫布政使知之。此項銀兩。大約出自耗羨項下。嗣後著畱於本省。以備地方公事之用。若司庫官員﹑有額外多索者。著管理三庫之王大臣查參。若外省官員﹑因此次恩上�日。將解部之項。或有扣克短少等獘。亦著王大臣指參議處

○增置福建督標水師營。駐福州南門外之南臺。設遊擊一員。守備一員。千總二員。把總四員。撥督標三營內戰守兵共九百名。爲水師營兵。從福建總督劉世明請也

○和托輝特紮薩克多羅貝勒博貝故。追封郡王。遣官致祭。賞銀一千兩

○旌表浙江蘭溪縣烈婦﹑董長美妻吳氏。拒姦不污。投河殞命。給銀建坊。入祠致祭如例

○己丑。傳臚。賜殿試武舉齊大勇等一百十八人﹑武進士及第出身有差

○復設四川川北道一員。駐札保寧府。從四川巡撫憲徳請也

○庚寅。諭內閣。凡朕降上�日特交事件。該衙門有卽行辦理者。亦有遲久尙未辦理者。總因無專司稽察督催之人。是以遲速不齊。間有耽延。嗣後著於滿漢文武大臣內。派出數人。管理欽奉上諭事件。專任稽查督催之責。其滿司官﹑卽用議政處辦事之員。漢司官﹑著派出之大臣等揀選委用

○裁江南臨淮縣濠梁驛﹑滁州滁陽驛﹑江浦縣江淮驛﹑六合縣棠邑驛﹑丹徒縣京口驛﹑江都縣廣陵驛﹑儀徵縣水驛﹑髙郵州盂城驛﹑寶應縣安平驛﹑山陽縣淮陰驛﹑淸河縣淸口驛﹑宿遷縣鐘吾驛驛丞各一員。其驛務歸各州縣管理。復設潛山縣靑口驛﹑太湖縣小池驛﹑驛丞各一員。添設南陵縣公館驛﹑桃源縣古城驛﹑驛丞各一員。從署兩江總督史貽直請也

○辛卯。以原任北河總督範時繹﹑爲鑲藍旗漢軍副都統

○復設廣東鹽運使衙門知事一員。駐札潮州府。從廣東總督郝玉麟請也

○裁福建南靖縣平南驛龍巖縣適中驛﹑南平縣王臺驛﹑將樂縣白蓮驛﹑崇安縣興田驛﹑驛丞各一員。其驛務歸各縣縣丞巡檢等員管理。從福建總督劉世明請也

○封巴林輔國公桑裏達﹑爲多羅郡王

○壬辰。署振武將軍順承郡王錫保摺奏。八旗駐防官兵等呈稱﹑營中行走已兩年有餘。一應巡汛牧放等類。俱習學熟練。情願仍畱駐防。俟大兵凱旋。請不照前例。三年更換等語。理合奏聞。得上�日﹑此奏甚屬可嘉。著照官兵所請行。種地綠旗官兵。仍照舊更換

○以故一等侯朱之璉子朱震﹑襲爵

○以故三等精奇尼哈番夏襄元子夏冕﹑襲職

○三等阿思哈尼哈番阿林﹑緣事革退。以其弟蘇爾那﹑襲替

○癸巳。諭議政大臣等。五旗諸王屬下公中佐領之缺。在一旗內揀選。易於得人。若止在該王屬下揀選。未爲允當。嗣後﹑五旗諸王屬下公中佐領缺出。在一旗內如何揀選補授之處。著議政大臣﹑會同兵部八旗大臣等﹑詳議具奏。尋議﹑五旗諸王屬下之公中佐領缺出。該王屬下。若有人去得﹑品級相當之員。揀選帶領引見補授。如不得人。卽於該旗大臣官員內。揀選引見補授。庶品級相當。於佐領之事﹑亦有裨益。從之

○解山東布政使孫國璽任。以山東登萊靑道孫蘭芬﹑署山東布政使司布政使

○甲午。戶部議覆原任長蘆鹽政鄭禪寶條奏。一﹑山東行運散鹽地方。逐一確查。除可以整包行運者﹑照舊每包額重二百二十五斤外。其道路崎嶇﹑車輛難行之處。許分作四包。每包重五十六斤四兩。著爲定例。一﹑永利場之趙家坨﹑請委令富國場大使。房家坨﹑委令久山鎭巡檢。各就近管理。再移駐外委一員。撥兵九名。協同巡役緝查。其汀河辛莊二處。亦移駐外委一員。撥兵九名協緝。一﹑東省十場二縣。存貯竈谷八千三百石零。舊無倉廒收貯。又從無動用之處。請歸並附近倉廒存貯。其有相隔州縣稍遠之處。於明春靑黃不接時。減價糶賣所賣銀兩。俟秋成後。照數買交附近州縣倉廒收貯。遇有應行賑卹之處。同民戶一體賑卹。一﹑請裁海倉場大使缺﹑歸並西由場管理復設官臺場大使一員。將壽光濰縣兼管之固堤場﹑歸並官臺場管理。一﹑嗣後經徵全完之場大使﹑並州縣等官。請照地丁錢糧﹑經徵五萬兩以下全完之例。督催分司﹑運同﹑運判。照直隸知州﹑知府﹑督催十萬兩以下全完之例。鹽運使。照布政使督催五十萬兩全完之例。俱給與紀錄一次。以示鼓勵。均應如所請。從之

○添設船廠四品官五品官六品官各一員。領催八名。管轄原駐兵三百名。從黑龍江將軍卓爾海請也

大淸世宗敬天昌運建中表正文武英明寬仁信毅大孝至誠憲皇帝實錄卷之一百

大淸世宗敬天昌運建中表正文武英明寬仁信毅大孝至誠憲皇帝實錄卷之一百一

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正八年。庚戌。十二月。乙未朔

○丙申。以故三等精奇尼哈番徳克精厄子伊靈阿﹑故二等阿思哈尼哈番劉相子永壽﹑各襲職

○丁酉。靖邊大將軍傅爾丹﹑自京回北路軍營

○戊戌。諭兵部。前因口外用兵。哈密爲軍需往來之地。特準大將軍嶽鐘琪之請。將駐防兵丁口糧鹽菜。加恩增給。又準署總督查郎阿之請。將肅鎭兵丁折支米豆艸束銀兩。各行增給。總以肅州哈密一帶地方。兵馬往來。物價未免昂貴。故加恩於常格之外也。今思嘉峪關﹑在肅州哈密之間。其地苦寒。所需兵糧﹑皆從肅州轉運。事屬一體其營汛兵丁折支米豆艸束之價。俱著照肅鎭之例米豆﹑每石加銀五錢。每艸一束﹑加銀一分。其加增之期。亦照肅鎭補行給發。以示朕軫卹邊兵之至意

○旌表烈婦﹑河南封邱縣張伸妻張氏。被彊不染。自縊完貞。山西聞喜縣郭洪春妻李氏。守正拒姦。被刃殞命。各給銀建坊﹑入祠致祭如例

○己亥。升署安徽布政使劉楠﹑爲太常寺卿

○工部等衙門遵上�日議奏﹑直隸河工。關系重大。請設立河道水利總督一員。駐札天津。令四道廳員﹑及印河各官。受其節制。一切事務。俱照河東總河例行。其營田事務。仍歸直隸總督管理。從之

○庚子。孝惠章皇后忌辰。遣官祭孝東陵

○以故和托輝特紮薩克多羅貝勒博貝子班第﹑襲爵

○辛丑。湖廣提督嶽超龍疏報﹑鎭筸鎭所屬地良坡等處。於萬壽節。祥雲五色。捧繞日輪。光華四射。歷午未申三時。下部知之

○敕封直隸滹沱河神﹑爲長源永濟滹沱河神

○安南國王黎維祹﹑遣陪臣丁輔益等﹑奉表謝恩。進貢方物。宴賚如例

○壬寅。調鑲紅旗蒙古副都統阿魯﹑爲正藍旗滿洲副都統。升署正紅旗滿洲副都統索林﹑爲鑲紅旗蒙古副都統

○以浙江平陽副將馮吉品﹑署福建福寧總兵官

○寧遠大將軍嶽鐘琪﹑自京回西路軍營

○雲貴總督鄂爾泰題﹑雲南普洱府車裏土司宣慰使。刀召金保故。其子年幼。請以其弟刀細悶納撫孤協理。下部知之

○予故戶部侍郎管三庫事務噶爾泰﹑祭葬如例

○旌表河南信陽州烈婦﹑劉卜世妻楊氏。守正拒姦。投繯畢命。給銀建坊﹑入祠致祭如例

○甲辰。諭戶部。今年江南河東等省﹑間有被水州縣。已降上�日發粟蠲租。並令該督撫加意撫卹。但至明�山戊示�春間靑黃不接之時。恐不無借資鄰省﹑買米減糶之事。湖南湖北二省﹑向來積谷甚多。正在預籌出陳易新之法。而今年又復丰收。谷價大減。恐民間出糶維艱。朕特思酌盈劑虛之道。著將從前商捐﹑及耗羨銀兩﹑存貯楚省藩庫者。動支五萬兩。遴選賢員。分往所屬丰收價平之處。糴買新谷。暫行收貯。俟鄰省需米平糶。卽令委員來楚。照楚省原買價值﹑先盡倉貯之谷﹑交買運回。以濟民食。仍將新谷補倉價銀還項。如此﹑則鄰省無貴糴之虞。而楚省又得出陳之益。事屬兩便。儻鄰省可以不用。則仍畱楚省。於靑黃不接之時﹑照價平糶。於民亦屬有濟。著該督撫遵諭料理。並移會鄰省知之

○丙午。以和碩端柔公主﹑下嫁齊墨特多爾濟。授爲和碩額駙

○丁未。以正藍旗參領達爾濟﹑署本旗滿洲副都統。正紅旗護軍參領伊克壽﹑署鑲藍旗滿洲副都統

○禮部議覆。四川巡撫憲徳疏言﹑四川省城內﹑原設成都華陽兩縣。康熙八年間。將華陽歸並成都。今因土廣人稠。復經分設。實與他處一縣分爲兩縣者有別。又系省會首邑。請照中學之例。�山戊示�科兩試。每縣各取進文童十二名。�山戊示�試武童。每縣各取進十二名。應如所請。從之

○戊申。以鑲藍旗護軍參領胡琳﹑署正紅旗滿洲副都統

○庚戌。諭內閣。今年直隸近河地方。𨿽有被水一二處。而其餘州縣。俱各十分收獲。何以京城及通州米價﹑皆至昂貴。著大學士詢問九卿。現今直屬米價若干。將所知逐一開明。並將如何使京城及各處米石價平之處。詳議具奏。尋議﹑目今米價。較春間俱屬浮貴。五城各廠。買米人多。每至擁擠。請於每城曁通州﹑各添一廠。將成色米石﹑廣爲減糶。至城內八旗﹑及通州左右兩翼米局。系收買之好米。請照春間市價﹑量加五六分糶賣。如從前價值稍浮。請照現議價值發賣。並行令步軍統領﹑順天府府尹﹑嚴查窩囤之獘。又定例每年春季。以二月給俸米。三月放甲米。今請於辛亥年春季俸甲米。各先期一月支放。秋季亦照此例。其各處賣米之錢。請照戶部從前所奏。於每月兵餉內﹑量加支放。俾米價錢價。俱各疏通。至於成色米石價值旣賤。尢便民間。應隨時發糶。不必拘定米數。俟米價旣平。應停之時。戶部再行奏聞。從之

○禮部議覆。四川巡撫憲徳疏言﹑茂州羌民。久列版圖。載糧入冊。與齊民無異。請照例與漢民一體應試。科舉出貢。捲面不必分別漢羌額數。憑文去取。以廣樂。育鼓勵之意。應如所請。從之

○又議覆。四川巡撫憲徳疏言﹑渠縣已故知縣王質﹑從徵討賊。建績致身。請照例立傳設牌。從祀昭忠寺。應如所請。從之

○辛亥。調雲南布政使葛森﹑爲貴州布政使司布政使。升雲南按察使常安﹑爲雲南布政使司布政使。雲南驛鹽道馮光裕﹑爲雲南按察使司按察使

○科爾沁紮薩克圖郡王撒胡喇克故。遣官致祭

○癸丑。命大學士朱軾﹑兼管兵部尙書事

○以吏部左侍郎劉於義﹑爲直隸河道水利總督。內閣學士徐湛恩﹑協辦河道事務

○陜西西安左翼漢軍副都統陳良棟﹑緣事降調。調正紅旗漢軍副都統朱國極﹑爲陜西西安左翼漢軍副都統

○刑部等衙門會議。呂畱良﹑身列本朝子衿。妄附前代儀賓之裔。追思舊國。詆毀朝章。造作惡言。妄行記撰。猖狂悖亂。罪惡滔天。甚至敢將聖祖仁皇帝誣蔑指斥。悖逆已極。臣等莫不切齒痛心。允宜按律定罪。顯加誅滅。以扶人紀。以絕亂源。呂畱良﹑應銼屍梟示。財產入官。伊子呂葆中﹑曾叨仕籍。世惡相濟。前此一念和尙謀叛案內。連及呂葆中。逆迹彰著。亦應銼屍梟示。呂毅中﹑應擬斬立決。伊子孫﹑並兄弟伯叔兄弟之子﹑及女妻妾姊妹﹑子之妻妾﹑應行文該督。查明按律完結。並行知各省府州縣。將大逆呂畱良所著文集﹑詩集﹑日記﹑及他書已經刊刷﹑及抄錄者。於文到日。出示徧諭。勒限一年。盡行焚毀。得上�日。呂畱良懷悖逆不臣之心。假托先儒糟粕餘論。欺世盜名。以致人心陷溺。爲其迷惑已久。愚昧之徒。稱爲夫子。幾謂其駕乎程朱之上。甚至奉祀書院以尊崇之。今其逆謀穢行。無不敗露。天下焉有喪滅倫常。猶得托名於理學之林﹑而著作尙有可取者乎。今內外臣工等﹑合詞陳奏。朕思呂畱良之罪。從前諭上�日甚明。在天理國法萬無可寬。然天下至廣。讀書之人至多。或者千萬人中。尙有其人。謂呂畱良之罪﹑不至於極典者。朕愼重刑罰。誅姦鋤叛。必合乎人心之大公。以昭與眾棄之之義。至其所著書籍。臣工等奏請焚毀。復思呂畱良﹑不過盜襲古人之緒餘。以肆其狂誕空浮之論。有識見者。固不待言。卽當日被其愚惑者。今亦自然窺其底裏而嗤笑之也。況其人品心術若此。其言更何可取。今若焚滅其迹。假使毀棄不盡。則事屬空文。倘毀棄盡絕。則將來未見其書者。轉疑伊之著述﹑實能闡發聖賢精蘊。而惜其不可復得也。卽呂畱良書籍中﹑有大逆不道之語。伏思我聖祖仁皇帝聖徳神功。際天蟠地。如日月之照臨宇宙。萬古爲昭。豈呂畱良所能虧蔽於萬一乎。著將廷臣所議。行文直省學政。徧行詢問各學生監等。應否照議﹑將呂畱良呂葆中銼屍梟示。伊子呂毅中斬決。其所著文集詩集日記﹑及他書已經刊刻刷印曁鈔錄者。盡行燔毀之處。著秉公據實。作速取具該生監等結狀具奏。其有獨抒己見者。令其自行具呈。該學政一並具奏。不可阻撓隱匿。俟具奏到日。再降諭上�日

○添設甘肅張掖縣驛丞一員。駐札沙河。兼管沙河撫夷二驛。髙臺縣驛丞一員。駐札鹽池。兼管鹽池雙井二驛。攺涼州平城驛兼管之通遠驛務﹑歸平番縣管理。從甘肅巡撫許容請也

○敕封廣東徐聞縣廟神﹑爲英佑驍騎將軍之神

○免直隸蔚州蔚縣二州縣﹑本年分水災額賦有差

○乙卯。以鑲藍旗蒙古副都統惇巴﹑署鑲紅旗護軍統領

○調直隸天津都統拉錫回京。以正藍旗滿洲副都統阿魯﹑署直隸天津都統

○護理寧遠大將軍印務紀成斌奏報﹑準噶爾賊人。乘我西路軍營不備。傾其醜類二萬餘眾。犯闊捨圖卡倫。盜趕駝馬。總兵官樊廷﹑率副將冶大雄等。領兵二千。轉戰七晝夜。救出兩處卡倫官兵。會合總兵官張元佐等﹑擊殺賊兵。不計其數。將馬駝牲畜。悉行奪回。得上�日。所奏逆夷盜趕駝馬情形。大學士等﹑可傳諭靖邊大將軍傅爾丹﹑參贊陳泰﹑蘇圖﹑令其行文副將軍巴賽等。駐牧和博克薩裏之逆夷。或遣賊眾﹑至北路卡倫偸盜駝馬。亦未可定。宜小心防範。不可疎忽。亦不得聞信矜張。務宜鎭靜嚴密。萬全無獘。傅爾丹等﹑亦速馳赴軍營。斟酌妥辦

○四川巡撫憲徳疏言﹑川省回民﹑感激天恩。集眾誦經。恭祝萬壽。得上�日。數年以來。凡內外臣民等。感戴朕恩。有欲建立碑亭。及開設經壇。以申頌祝者。皆已嚴行禁止。並令大臣官員﹑殫竭誠意。屏絕虛文。曉諭所屬士庶兵丁等﹑一體遵奉。屢降諭上�日甚明。川省回民集眾誦經。該撫不行禁止。轉爲代題。甚屬不合。著嚴飭行。並曉諭眾回民知之

○賑江南壽州鳳陽等十州縣﹑鳳陽長淮二衛﹑水災饑民

○丁巳。諭大學士等。大將軍嶽鐘琪﹑從西安由肅州前赴軍營。途中有調撥兵丁﹑辦理軍務之處。須用印信行文。前所頒寧遠大將軍印信。畱在軍營。今特將撫遠大將軍之印遣員賫送。交與大將軍嶽鐘琪領受。大將軍未到軍營以前。一切行文。俱用撫遠大將軍印。旣到軍營以後。仍用寧遠大將軍印。將撫遠大將軍印繳回。並著大將軍嶽鐘琪接到諭上�日印信之日。通行所屬知之

○又諭。涼州駐防滿洲兵丁一千名著右翼前鋒統領宗室哈爾吉﹑原任都統鄂善﹑帶領前往肅州。再著西安將軍秦布﹑在西安駐防滿洲兵丁內。挑選一千名。交與副都統僧保﹑張正文﹑帶領前往涼州駐札。再撥涼州綠旗兵丁一千名。令山西太原總兵王緒級﹑馳驛前往。帶領赴肅州。太原總兵印務﹑著宣化總兵李如柏署理。宣化總兵印務﹑著三屯營副將髙弘棨署理固原提標兵丁。或撥一千名。或二千名。令大將軍嶽鐘琪﹑酌量調撥。京營副將張存孝﹑著加總兵銜。馳驛前往肅州。聽大將軍委署統理寧夏將軍印務著刑部侍郎常賚署理。寧夏兵丁。著預備一千名。俟有調撥之處。著副都統卓鼐統領前往。此各路所派弁兵。及統領之員。俱聽大將軍嶽鐘琪調度節制。其辦理軍需署肅州總兵印務馬會伯﹑亦聽大將軍派委。張存孝﹑著賞內庫銀二千兩。僧保﹑張正文﹑卓鼐﹑王緒級﹑各賞銀一千兩。其調撥西安﹑涼州﹑滿洲及固原提標﹑涼州鎭標各官弁。照例賞給二年俸銀。馬兵每名賞銀三十兩。步兵每名賞銀二十兩。寧夏官兵﹑若有調撥之處。亦照例賞給

○諭戶部今�山戊示�山東被水之州縣朕心軫念殷切。已令地方有司加意撫綏又特遣大臣等﹑按戶查賑。並給以修葺室廬之資。其成災州縣之地丁錢糧及漕糧。並行豁免。欲使閭閻厚沾恩澤。咸登衽席也。頃又思該省旣有被災之州縣。則本地所產之米。較少於平時。其不成災州縣。應有交官漕糧。若此時仍照舊徵收。則米谷之存於民間者較少。且恐因此而致谷價稍昂。未免輸將竭蹶。但查漕糧向無豁免之例。今年之暫免徵收者。出於朕之特恩。至不成災之州縣。尢難越格蠲除。今再四思維。著將東省不成災之州縣今�山戊示�應徵之漕糧。停其徵收。俾民間多畱谷石。則民力自覺寬余。俟明�山戊示�收成之後。令百姓照數交官。此項亦不必運送京師。卽存貯本省。補完今�山戊示�散賑之倉谷。如此﹑庶於地方大有裨益。著卽遵諭行

○又諭。朕查陜西臨洮府屬之保安堡。番民歸化多年。按照田畝起科。共額徵糧八百一十五石五斗。因該堡向日。止設番兵一百二十名。卽以應納之額糧。抵作應支之兵食。伊等知種地而不完賦。知充伍而不領糧。相沿已久。嗣因番兵差操未便。於是另募內地民兵二百名以備防汛。卽將額徵之番糧。充作兵丁之月餉。其舊設番兵。悉行開除。惟是保安一堡。與新附上下龍布阿步喇等番族。界址相接。新附番族。俱按戶科糧。每戶止納靑稞一斗。而保安則按田起科。以不及千戶之番民﹑�山戊示�徵糧八百餘石。未免多寡懸殊非朕一視同仁之意。著將保安堡番﹑糧。亦照新附番民之例。每戶納糧一斗。徵收在倉。畱爲積貯。其現募之兵丁二百名﹑所需糧料。俱照例給與折色。以示朕加恩番民之至意

○擢工部郎中喀爾吉善爲兵部額外侍郎

○戊午。諭大學士等。固原甘涼等處兵丁。有調撥派遣之用。沿邊地方。所關緊要。著大將軍嶽鐘琪﹑署總督查郎阿﹑作速行令各該提鎭於固原涼州﹑甘州﹑寧夏﹑西寧等處人民內。挑選漢仗勇健弓馬嫻習者。招募充補兵額。其衝要之處。於原額之外各添設數百名以備調遣

○又諭。噶斯地方。現有滿洲及歸化城兵丁五百名。格默爾等帶領防守。其從前派出之靑海兵丁一千五百名。亦著前往。令格默爾等﹑分派駐札於額爾貢木﹑柴旦木等處其紮薩克之官兵著移駐額駙阿寶駐牧相近之處聽阿寶管轄。如有準噶爾信息力能進剿著阿寶帶領前進。儻力稍不足。卽著進邊。協同綠旗官兵防守

○又諭。範時捷﹑著署理陜西固原提督卽速來京請訓。馳驛前往。直隸古北口提督印務。著鑾儀使路振揚前往署理福建陸路提督石云倬﹑廣東潮州總兵馬紀勛﹑著前往陜西肅州。到大將軍嶽鐘琪處。有辦理之事。福建陸路提督印務。著福建南澳總兵張起雲署理。南澳總兵印務。著福建金門總兵康陵署理

○又諭。江寧將軍鄂彌達﹑在滿洲駐防兵丁內。揀選一千名。令副都統阿克山帶領前往西安駐防。再著副都禦史二格﹑由京師前往統領之。此派出兵丁。著該督撫動支公用銀。每人賞給三十兩。其應派官員。著鄂彌達酌量派出。每員各賞給一年俸銀。於司庫動用銀兩支給。二格﹑著賞內庫銀三千兩。阿克山﹑著該省督撫於公用銀兩﹑內各行寬裕幫給再撥河南滿洲駐防兵五百名。著副都統職銜城守尉白淸格﹑帶領前往西安駐防。撥山西太原滿洲駐防兵三百名。著城守尉覺羅察庫﹑帶領前往寧夏駐防。此二省派出官員。每人各賞給一年俸銀。其兵丁各賞給銀三十兩。於司庫支給。官員等﹑照例給與馬匹。兵丁等於每人給三馬之外酌量增給。其河南城守尉印務﹑著總督田文鏡兼管。另派參領一員﹑轄理兵丁。太原城守尉印務﹑著巡撫石麟兼管。白淸格﹑察庫起行。該督撫各行寬裕幫給

○陜西安西總兵官潘之善﹑請假回籍調病。允之

○己未。孝莊文皇后忌辰。遣官祭昭西陵

○四川巡撫憲徳疏報﹑建昌鎭寧越營。所屬番民裏五呷等二百三十二戶。向化歸誠。認糧納谷。下部知之

○辛酉。諭大學士等。據查郎阿奏報﹑肅州存營馬兵祗三百名。守兵祗四百名。協防之兵﹑更不可少。已飛咨都統鄂善﹑於涼州駐防滿洲兵內。派兵五百名。遴委協理一員。統領星赴肅州駐札。再﹑甘涼提鎭二標馬步兵丁。除原派出兵。並見調應援外。存營兵丁。亦有汛防之責。如或另有調遣。不便再於二標派撥等語。查郎阿於涼州駐防滿洲兵丁。僅撥五百名者。想因未見朕另撥西安駐防滿洲兵丁一千名之上�日。所以不敢全撥。應仍遵前上�日。令哈爾吉﹑鄂善﹑作速帶領兵丁前往肅州。其涼州綠旗兵丁。俟王緒級到後方行帶往。此時諒未起程。今或仍可將涼州前派之兵。令王緒級帶領往肅。或於查郎阿調甘待撥之寧夏兵丁內。令王緒級帶領一千名往肅。著大將軍嶽鐘琪﹑署督查郎阿﹑酌商妥辦至查郎阿所奏摘撥馬匹。陜甘各處營馬。𨿽有一萬八千餘匹﹑可供摘撥。然營馬亦屬緊要。著將上駟院之馬一千七百匹。解送至西安。交與巡撫武格﹑分發餵養。其摘撥四省營馬﹑與采買之馬。著嶽鐘琪﹑查郎阿﹑先酌定應交與何處收牧。卽速行文知會各省。文到之日。再行解送至所指之處交收。再查郎阿奏請﹑西寧糧米﹑撥運肅州一條。西寧地方。實關緊要。存貯米粟。不可輕動。可令查郎阿知之。將爾等所議馬匹糧運一摺。查郎阿三摺。俱錄寄大將軍嶽鐘琪﹑令其斟酌而行。將此傳諭大將軍嶽鐘琪﹑總督查郎阿知之

○壬戌。諭內閣。皇五子致祭闕裏文廟。典禮告成。回京奏稱恭謁孔林。周視規制。見享堂墻垣間有年久傾圯之處。朕尊崇先師。夙夜罔斁今廟貌已經鼎新林園允宜修葺。著欽天監選員前往。會同衍聖公孔傳鐸。相度方位。宜於何時營治詳愼定議屆期﹑朕命大臣前赴曲阜與衍聖公孔傳鐸﹑協同敬謹修理。務令崇閎堅固光垂永久以昭朕尊禮先師之至意

○諭大學士等。準噶爾乘我不意。傾其賊眾。盜趕馬駝。狡獪凶惡。罪無可赦。但西路所存駝馬不無疲乏。是從前所議直搗伊裏之計。尙非萬全之道。朕意欲於西路巴爾庫爾﹑北路之卡倫外。各築一城以重兵駐札。時出遊兵以掩擊其眾擒擄其人畜。賊兵必撤其遊牧之所。遠行藏退。我當更進數百里。擇地築城。開墾屯種。以資軍食。駝馬牛羊。無事牧放。有事則盡收入城。賊眾旣無所獲。我軍一出。可以襲取其輜重。且賊必不敢踰我軍駐札之城而東矣。著嶽鐘琪詳悉定議。北路傅爾丹處﹑亦詳細密商之

○順天府進春

○癸亥。�山戊示�暮。祫祭太廟。遣裕親王廣祿行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○遣官祭太�山戊示�之神

○甲子。諭大學士等。自有軍務以來。喀爾喀等﹑甚爲出力。來�山戊示�大兵進剿之時。所有派在卡倫預備之二千名喀爾喀兵丁﹑不必前往。俾其得以照管牲牧。著派出內紮薩克之兵二千名。前往卡倫駐札令科爾沁郡王羅卜臧喇錫﹑翁牛特貝子羅卜藏敖漢公羅卜藏總統管理。此所派出之官兵﹑照例加與恩賞

○北路大將軍傅爾丹等﹑遵上�日議奏臣等閱看紀成斌奏摺。準噶爾賊人。或分兵來犯阿濟畢濟卡倫震動喀爾喀公通摩克﹑輝特公巴濟之遊牧。亦未可定。臣行文副將軍巴賽等﹑商酌挑選精兵二千名。令前鋒統領丁壽管轄。帶領副都統馬爾齊﹑拉錫等。會同庫布可爾地方駐札之察哈爾喀爾喀兵丁一千三百名。前往伊可斯腦兒地方附近處駐札。以防護阿濟畢濟卡倫等處。並令王格勒克顏木聘爾﹑公通摩克﹑達錫達爾紮等﹑領兵一千名。前往丁壽處。協同駐札再令副都統阿三﹑公達福﹑領兵二千名。在庫布可爾地方駐札。以爲應援。奏入。報聞

○旌表八旗節婦。滿洲﹑吉善妻董阿氏等八十二人。蒙古﹑八格妻傅查氏等十人。漢軍﹑佟仲典妻彭氏等﹑二十二人。直隸各省節婦﹑李錫予妻胡氏等﹑五百五十八人。貞女﹑吳氏等﹑二十二人。孝子﹑趙萬全一人。孝婦﹑朱氏一人。各給銀建坊如例

○是�山戊示�﹑人丁戶口﹑二千五百四十八萬四百九十八。又永不加賦滋生人丁﹑八十五萬一千九百五十九。田地山蕩畦地﹑八百七十八萬一千七百六十頃十七畝有奇。徵銀﹑二千九百七十八萬六千八百六兩有奇。米﹑豆﹑麥﹑四百七十一萬八千六百九十五石有奇。艸﹑四百九十九萬六千七束。茶﹑三十二萬六千七百十九引。行鹽﹑五百一十四萬九千一百十五引。徵課銀﹑三百八十三萬八千四百十七兩有奇。鑄錢﹑七萬五千七百八十六萬五千有奇

大淸世宗敬天昌運建中表正文武英明寬仁信毅大孝至誠憲皇帝實錄卷之一百一

大淸世宗敬天昌運建中表正文武英明寬仁信毅大孝至誠憲皇帝實錄卷之一百二

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正九年。辛亥。春正月。乙丑朔。上於宮中拜神畢。禦殿。王以下文武各官﹑及外藩使臣等。上表朝賀。停止筵宴

○朝鮮國王李昑﹑遣陪臣李橈等。表賀冬至﹑元旦﹑萬壽節。及進歲貢禮物。賞賚如例

○戊辰。諭內閣。朕思惠黎元之道。莫先於除賦蠲租。使萬姓均沾渥澤。陜西甘肅二省。經理軍需數年。凡米糧芻牧車馬牲畜之類。皆動支公帑備辦。一絲一粟。不使擾民。然朕每念地方旣有軍務。縱不取辦於民財。未嘗不資藉於民力。而陜甘二省之民人。踴躍趨事。甚爲可嘉。年來已屢降蠲賦之上�日。玆特再沛恩膏。將雍正九年西安所屬額徵地丁銀﹑蠲免十分之三。甘肅所屬額徵地丁銀﹑全行蠲免。該督撫等﹑可轉飭有司。敬謹奉行。務令閭閻均沾實惠

○以湖廣提督兼理陜西西寧西大通總兵官事馮允中﹑專管西寧總兵官印務。正紅旗漢軍副都統管承澤﹑署陜西西大通總兵官

○己巳。諭大學士等。直隸古北口﹑宣化鎭﹑及督標兵丁內。著總督唐執玉﹑會同提督路振揚﹑揀選馬兵一千名。派委官弁。領赴西安。山西太原﹑大同﹑兩鎭標營兵丁內。著巡撫石麟﹑會同該鎭﹑揀選馬兵一千五百名。派委官弁。領赴甘州。河南南陽﹑河北﹑兩鎭標營兵丁內。著總督田文鏡﹑會同。該鎭﹑揀選馬兵一千名。派委官弁。領赴西安。並聽大將軍嶽鐘琪﹑署總督查郎阿調遣。再著湖廣總督邁柱﹑將附近陜西之標營兵丁﹑預選二千名。聽候調撥此所派弁員﹑俱著賞給一年俸銀。再令該督撫等﹑寬裕幫給。兵丁各賞銀三十兩。給與兩个月行糧月餉。馬三匹。其派出官弁員缺。該督撫等﹑酌量委署。兵丁額缺卽行召募補足。並行令嶽鐘琪﹑查郎阿知之

○庚午。命工部左侍郎馬爾泰。協辦西安軍務正紅旗滿洲都統徳成﹑協辦靑海噶斯軍務

○副都統達鼐摺奏﹑噶斯卡倫。見被賊圍臣將關防交與鼐滿岱。並調取西寧綠旗兵三百名防範番子。臣親率兵出邊。往援柴旦木地方。若賊人敗遁﹑卽領兵追襲。得上�日﹑達鼐領兵前往應援格默爾等亦是。但奏稱追襲﹑甚屬孟浪。巴爾庫爾之兵原爲搗賊人巢穴而設。噶斯之兵。乃爲駐防而設。若來犯噶斯之賊兵無多勢均力敵。則卽行巢�刀殺。儻以勁力擾動靑海則噶斯隘口﹑屬無用之地。卽撤兵退至近邊形勝之處。會集靑海之兵。駐札防守。儻賊勢頗重﹑卽領兵退入邊內。爾從前曾將西寧之兵﹑調撥五百名。今又爲番人調兵三百。如果番人有事﹑爾之三百兵丁﹑何能濟乎。兵力宜聚而不宜分。頻頻分調。是何計策。防守邊圉。較防守靑海﹑尢爲急務。目今只宜堅守。切不可急遽躁妄

○辛未。世祖章皇帝忌辰。遣官祭孝陵

○諭內閣。陜西甘肅地方辦理軍需。須用年力精壯﹑才可辦事者命往。以備差委見在分部學習人員內。著該堂官保送。其候補﹑候選﹑及降革官員﹑無錢糧未淸之案者。漢軍人員。著該旗大臣揀選保送。滿漢大臣等﹑若有深知之人。不論漢軍漢人﹑亦準其舉出。若該員身有掛欠處分果系才能出眾。亦準該旗及滿漢大臣等保送請上�日。此差往人員﹑著交與巡撫武格﹑許容﹑協辦軍需侍郎馬爾泰﹑酌量差遣委用。將來辦事若好﹑著該督撫等奏聞。加恩議敍

○又諭。喀喇沁三旗。土默特二旗。著派兵一千名﹑於二月間起程。至張家口外﹑形勝地方居住。令貝子僧滚紮卜﹑塔布囊羅布臧策布登統領前往。預備軍營調遣。歸化城兵丁﹑著派一千名﹑令都統艮惇統領。於二月間前赴涼州。聽大將軍調遣。其恩賞銀兩糧餉等項。俱照例給發

○命給北路副將軍查弼納昭武將軍印。馳驛前赴軍營

○癸酉。諭大學士等。甘涼二鎭。皆系沿邊重地。必須兵力富足﹑方可內爲保障。外供調撥。著提督宋可進﹑於涼州召募兵丁二千名。甘州召募三千名。如甘州本地﹑不能足三千之數。可於寧夏召募補足。又西寧一鎭。爲靑海門戶。所關綦重。亦著召募二千名。此召募七千兵丁。俱照例馬六步四。支給錢糧

○又諭。奉天兵一千五百名﹑著副都統額爾勤統領。黑龍江兵二千名﹑著副都統王常﹑索倫總管沙津統領。寧古塔兵一千五百名﹑著副都統烏查拉統領。察哈爾兵一千名﹑著總管達什統領。前往北路軍營。應賞銀兩。寬裕賞給。其派出兵丁六千名﹑著各該處將軍副都統等﹑照數將餘丁充補

○寧遠大將軍嶽鐘琪遵上�日議奏。準噶爾逆賊犯界。所有添撥官兵事宜。臣詳加籌畫。派出固原提標兵二千名。委令慶陽協副將於義統領。陜西督標兵八百名。撫標兵二百名。檄調山西蒲州協副將沈力學統領。俱令隨臣出口。至安西沙州﹑地處極邊。其鎭協標營兵丁﹑派調三千名。前赴巴爾庫爾。則二處城守單弱。除督臣已調撥甘提標兵一千名外。臣又派甘州兵一千名。分撥安西沙州駐札。但甘州地方緊要畱汛之兵﹑不敷守禦。而西寧爲靑海門戶。亦宜防範。臣會同西安將軍秦布﹑派出西安八旗兵丁三千名。令副都統蘇穆爾濟﹑統領一千名。前往西寧駐札。再派一千名﹑隨後赴甘州駐札。其餘一千名﹑接續起程。暫駐涼州。以候調遣。但西安領兵大員﹑除蘇穆爾濟﹑見今派往西寧外祗余副都統二員﹑畱辦公務。不便更行派委。伏乞欽點諳練軍機大臣二員。從京城馳赴西安。以便統領兵丁。分赴甘涼。得上�日﹑朕前調撥涼州駐防赴肅之後。卽著於西安滿洲兵丁內﹑挑選一千名。交與副都統僧保﹑張正文﹑帶領前往涼州駐札。又念西寧爲靑海門戶。特命副都禦史二格﹑馳赴西安。帶領綠旗兵一千名。滿洲兵一百名。前赴西寧駐防。今嶽鐘琪將滿洲兵一千名。撥往西寧。殊可不必。著仍遵前上�日。並傳諭武格﹑馬爾泰﹑俟二格到日。卽於西安綠旗兵內。或督撫兩標。或城守之兵。共揀選一千名。再會同秦布﹑挑選滿洲兵一百名。令二格卽行帶領﹑前往西寧駐札。其蘇穆爾濟帶領之滿洲兵一千名。卽令帶往涼州。俟僧保到涼之日。蘇穆爾濟仍回西安。其所撥駐札甘州之滿洲兵一千名。著張正文帶領前往。聽候調遣。至撥往涼州之兵。不必起身前去。仍在西安候上�日。西安副都統員缺。著署副都統拉薩立﹑馳驛前往署理

○寧遠大將軍嶽鐘琪又遵上�日議奏。甘州﹑固原﹑肅州兵丁。各派撥出口。甘肅地處邊徼。畱汛之兵。不容單薄。應各召募兵一千名。俱以馬六步四補入。西安爲省會之區。督撫兩標兵丁﹑派調出師。所餘無幾。應共召募步戰守兵﹑一千五百名。至固原標屬﹑悉系內地無庸募補。得上�日﹑朕屢降諭上�日。以甘﹑涼﹑肅﹑西寧等處。皆沿邊要鎭。必得重兵駐防。旣可彈鎭邊陲﹑又可分撥策應。今嶽鐘琪僅於甘涼二處﹑議募一千名。想未接到朕之諭上�日。又於見今巴爾庫爾情形﹑未能確知。是以尙存輕事之意見。固原標屬﹑𨿽系內地。但提標之兵﹑已撥二千名。則自應召募補額。西安督撫標之兵﹑旣行召募。則自當仍遵原制﹑以馬六步四充補。不得悉補步兵。可將甘﹑涼﹑固原﹑西寧﹑召募之事。傳諭範時捷﹑宋可進﹑令其辦理。其西安督撫兩標應募之兵﹑著嶽鐘琪﹑查郎阿﹑武格﹑馬爾泰﹑仍照馬六步四之例。速行募足二千名。以充行伍

○甲戌。孟春。享太廟。上親詣行禮

○遣官祭太歲之神

○乙亥。諭大學士等。準噶爾賊人。乘我西路軍營不備。傾其醜類。犯我卡倫。盜趕駝馬。總兵官樊廷等﹑領兵二千。轉戰七晝夜。擊殺賊眾。又將盜去駝馬牲畜奪回。樊廷忠勇冠軍。頗得勝算。總兵張元佐﹑副都統綽般﹑臺吉衮布﹑三等臺吉定匝拉錫﹑領兵應援。奮力夾攻。大敗賊人。副將張朝良﹑以孤軍被困。而能全師出圍。凡此將弁。皆見義能勇。致身效力。均屬可嘉。樊廷﹑著賞銀一萬兩。給一等阿達哈哈番。張朝良﹑冶大雄﹑俱著賞銀五千兩。給拜他喇布勒哈番。張元佐﹑綽般﹑俱著賞銀三千兩。給拖沙喇哈番。臺吉衮布著封公爵。三等臺吉定匝拉錫﹑著授爲紮薩克一等臺吉。其餘有功將弁。俱著大將軍嶽鐘琪查明奏聞。加恩從優議敍。再著署內務府總管鄂善﹑馳驛前往肅州。於軍需銀兩內。動支十萬兩。令大將軍﹑將此番出徵弁兵等。查明戰功等第。按名賞給。至陣亡將弁兵丁。分晰查明造冊具奏。從優賞卹。該督撫動用正項錢糧。於安西地方。建立忠勇祠。將陣亡之將士等﹑設造牌位致祭。俾義烈將士。永遠流芳。以示朕崇獎忠勛之至意

○又諭。準噶爾賊眾﹑犯我西路闊捨圖卡倫。今𨿽敗遁。或由噶斯一路。遣兵擾亂靑海地方。劫掠馬駝羊畜。亦未可定。二等侍衛殷紮納﹑著加副都統銜。前往靑海。傳諭各紮薩克。於左右翼揀選兵丁一萬名。令王額爾得尼厄爾克托克托柰﹑會同王盆蘇﹑克汪紮爾﹑公阿拉布坦紮穆蘇﹑公阿喇布坦﹑統領。在靑海緊要適中之地駐札。派出之官員。照伊品級﹑賞給半年俸銀兵丁。每名賞銀五兩。再著內大臣克什圖﹑前往靑海與王額爾得尼厄爾克托克托柰等。一同管理。克什圖所管阿爾泰一路臺站事務。著上都打布孫腦兒總管五十四﹑張家口管站郎中倫岱辦理

○又諭。前令查弼納﹑與順承郡王錫保﹑同辦軍營之事。今大將軍傅爾丹﹑旣不領兵前赴西路會巢�刀。查弼納﹑仍以副將軍。協同傅爾丹﹑辦理軍務。其昭武將軍印信。查弼納攜至軍營。交與傅爾丹收貯。將來查弼納有分路帶兵之時。卽用此印

○又諭。西北兩路。或尙有應撥兵丁之處。朕思歸化城﹑乃通行兩路之地。著理藩院傳諭四十九旗紮薩克等。按旗均算。派出精兵五千名。由各該遊牧處。於二三月間﹑前後起程。沿途牧放馬駝。至歸化城會齊。擇形勝地方駐札。以備調遣。其需用口糧﹑於歸化城倉支領。月餉﹑於張家口同知存庫銀內動支。戶部核算。尋議。科爾沁等十旗。應派兵一千八百一十五名。烏朱穆秦等十旗。派兵五百六十九名。翁牛特等十一。派兵一千三百二十四名。四子部落等六旗。派兵二百三十二名。鄂爾多斯等六旗。派兵一千六十名。共兵五千名。各派協理臺吉﹑管旗章京﹑副管旗章京﹑參領﹑佐領﹑驍騎校等員。令蘇尼特王垂際功蘇隆統領。巴林王桑裏達紮賴忒﹑貝子特古斯協理。再於歸化城內。派兵一千名﹑參領二員。佐領四員。驍騎校四員。令副都統塔爾馬善統領。其銀米等項﹑照例支給。從之

○丁丑。以鑲白旗漢軍副都統補熙﹑署直隸天津總兵官

○命鑲藍旗漢軍副都統範時繹﹑往陜西辦理軍需事務

○辛巳。祈谷於上帝。上親詣行禮

○以左都禦史史貽直﹑協理吏部侍郎事

○雲南提督張耀祖﹑緣事革職。升貴州安籠總兵官哈元生﹑爲雲南提督。雲南鎭雄參將韓勛﹑爲貴州安籠總兵官。雲南督標中軍副將徐成貞﹑爲雲南昭通總兵官。廣西新泰副將董芳﹑爲雲南臨元總兵官

○癸未。諭內閣。劉聲芳在太醫院效力有年。屢加特恩。用至戶部侍郎。伊於部務﹑茫無知識。上年夏秋間。朕體偶爾違和。伊並不用心調治。推諉輕忽。居心巧詐。深負朕恩。著革去戶部侍郎。仍在太醫院效力贖罪行走。其從前所賞伊子蔭生﹑及舉人。俱著革退。戶部侍郎員缺。著左都禦史史貽直兼理。冀棟﹑朕聞其通知醫理。加恩用至副都禦史。乃伊識見昏庸。遇事推諉。著革去副都禦史。補授禦醫之缺。效力行走

○甘肅巡撫許容疏言。甘省地方員缺。衝要居多。且辦理軍需。俱須幹員。請於直隸﹑山東﹑河南﹑山西四省。見任同知通判州縣內。令該督撫各揀選才具優長。辦事勤敏者五員。咨送來甘。委辦差使。遇有要缺。卽行題補。得上�日﹑著照所請行。山東見有賑卹之事。正須幹員經理。不必揀選咨送

○甲申。諭大學士等。準噶爾賊眾。侵犯西路汛界。盜竊駝馬。乘我不備。事起倉猝。其力戰克敵者﹑甚屬可嘉。而授命疆場者﹑尢爲可憫。前已降上�日令建忠勇祠。春秋祭享。以表忠節矣。玆應賞給世職。令其子孫承襲。永志恩施。副將徐宗仁﹑著給與拜他喇布勒哈番。守備劉貴才﹑劉芳雨﹑李國勛﹑俱著給與拖沙喇哈番。其應得卹典。仍著該部察例具奏。千總王大謨﹑徐維新﹑外委把總方正﹑劉世勛﹑俱著該部從優議卹。此外如有應加恩卹之弁員。俱著大將軍嶽鐘琪﹑查明具奏。凡陣亡兵丁。於卹賞定例之外﹑俱倍加賞賜。其隨役人等。有受傷亡故者。照兵丁卹賞定例給賞。朕今以酒三爵。遙酹陣亡將士。著署內務府總管鄂善﹑將酒賫往軍營。凡陣亡將士。每名以羊一隻奠祭。宣朕憫惻傷悼至意。朕不得已而用兵。本期全師克敵。不損一人。乃爲至願。豈必捐軀致命。始稱效忠報國乎。今此陣亡弁兵。朕𨿽加恩優卹。而惻怛不忍之念。愈覺難釋於懷。著鄂善將朕諭上�日﹑徧行宣布。令眾知之。至所賞賚銀十萬兩。鄂善至軍營時。或與大將軍嶽鐘琪﹑或與護大將軍印務紀成斌﹑分別將弁兵丁建功出力之等次。秉公賞給。務使均沾恩賜。以示國家酬庸獎勛之令典

○命莊親王允祿﹑管理正紅旗滿洲都統事務。以鑲紅旗漢軍副都統富昌﹑協理都統事

○乙酉。諭內閣。朕聞洞庭一湖。綿亙八百餘里。自嶽州出湖。以君山爲標準。一望杳渺。橫無涯際。而舵桿洲居西湖之中。去湖之四岸。或百餘里。或二百餘里。舟行至此。儻遇風濤陡作。無地停泊。亦無從拯救。多有傾覆之患。昔人曾經創議。若於此處建築石臺。則狂風巨浪之中。商船有挽泊之所。實有裨益。祗以水中立基。工用浩繁。事不果行。朕以勤求民瘼爲心。凡內外遠近地方。疏浚修建工程。可以利濟羣生者。無不樂爲興舉。況商賈行旅之往來。可以避風波之險﹑而登衽席之安。尢事之亟宜舉行者。查營田水利衙門﹑有存公銀二十萬兩。著解送楚省。交與總督邁柱﹑會同巡撫趙弘恩﹑遴選賢能之員。相度。估計。悉心經理。建築石臺。以爲行舟避風停泊之所。務期修造堅固。垂諸永久。毋得艸率塞責

○丙戌。諭大學士等。此次準噶爾之事。出於不備。總兵官樊廷等﹑率領弁兵。奮勇先登。以寡敵眾。兵丁中有凍傷手足者。有冒犯鋒鏑者。此等甚爲可憫。著傳諭大將軍嶽鐘琪﹑令其各還內地營汛。另選兵以代之。至將弁等﹑𨿽與兵丁不同。亦當曲爲體卹。樊廷爲軍功之首。朕欲擢授提督。並令回居任所。軍前山永副將張朝良﹑降上�日升爲重慶總兵官。其印務暫令他員署理。凡此禦賊有功之將弁。自總兵以至千把。朕意俱遴員代其職任。令暫回內地本任﹑以息勞肩。若云領兵大員﹑一時難得其人。朕已簡選石云倬﹑馬紀勛﹑王緒級﹑張存孝等數人。命往軍前。皆可充總兵之選。況此後進取之策。正須從容經理。目前並非進巢�刀之時。伊等暫時休息。將來大舉。再赴戎行。未嘗不可也。著嶽鐘琪悉心妥議密奏以聞。樊廷統兵在外。遣人報知大營。而外委把總馬能﹑不畏賊鋒。閱歷險阻。以通音信。著以守備用。賞銀五百兩。其同馬能報信之二人。及越山赴營之弁兵。並著查明從優敍賞

○以奉天復州城守尉珠海﹑署理奉天熊嶽副都統事務

○丁亥。諭內閣。山東地方。上年遭值水患。窮民乏食。朕心軫念。屢頒諭上�日。並遣大臣賜粟賜金。加恩賑濟。不忍使一夫不獲其所。又念該省上年禾稼歉收。則今春靑黃不接之時﹑米價必致騰貴。特命截畱鄰省漕糧三十五萬石。撥運奉天米谷二十萬石。減價平糶。以惠濟閭閻。朕之爲東省民食計者。亦備極籌畫矣。細思上年濟兗東三府之被水﹑較平時爲甚。今發粟平糶。固不慮價值之髙昂。而赤貧之民。仍苦於糴買之無力。且聞被水之後。有糊口轉徙四方者。今各省漸次資送回籍。此等民人回籍之後。無以爲資。勢必至於失業。深屬可憫。著侍郎劉於義﹑牧可登﹑巡撫嶽浚。確查實在窮民﹑無力糴買谷石者。再給兩月口糧以卹其困苦。資其耕作。查濟兗東三府。尙有存倉谷四十萬石。卽將此爲散賑之需。儻不敷用。再將截畱之漕米﹑以二十萬石平糶。以十五萬石增添散賑。著該侍郎等遴選賢員。作速分途辦理。使黎民均沾實惠。並傳宣朕上�日。曉諭百姓等。受朕格外之恩。當乘此春和﹑努力耕種。勿因失業而作邪僻之事。勿因困厄而懷怨尢之心。果能祗遵朕訓。則豫順之气。自能感召天和。賜以安全之福。思之勉之

○又諭。據紀成斌奏報。北山之賊。已退。而鄂龍吉一帶。尙有賊營駐札。我軍貯糧之處。宜籌畫萬全。圖呼魯克收糧之筆帖式奇書﹑以二百餘人。竭力衛糧捍賊。賊眾圍困數日。能固守糧營。保全軍實。深屬可嘉。著賞與拖沙喇哈番。再賞銀五百兩。其同在圖呼魯克之弁兵。著嶽鐘琪﹑查郎阿﹑查明到日。從優敍賞

○授鎭國公諾音托和女﹑爲鄕君。壻徳玉﹑秩四品

○戊子。授理親王弘皙第六妹﹑爲郡主。壻彭素克拉錫﹑爲和碩額駙。第七妹﹑爲縣主。壻齊旺多爾濟﹑爲多羅額駙

○封喀喇沁塔布囊羅布臧策布登﹑爲輔國公

○己丑。賜大學士張廷玉﹑贊猷碩輔。蔣廷錫﹑萬幾賢輔匾額

○庚寅。諭內閣。上年江南邳宿等十八州縣。遭值水患。窮民乏食。朕心深切軫念。特命大臣﹑會同該督撫。動帑發粟。撫綏賑卹。增給口糧之數。加添散賑之期。並賞給修葺室廬之費。務使被水黎民。咸登衽席。今據該督撫等奏報﹑正月十五日。已滿散賑之期。朕思江南麥熟。在四月之杪。其間靑黃不接之時。尙應爲之籌畫。𨿽本省鄰境。皆有平糶之米谷。而赤貧之民。無資糴買者。仍復艱於糊口。深可憫惻。查揚州鹽義倉。有積谷數十萬石。原備賑濟之用。著動支二十餘萬石。加賑窮民四十日口糧﹑以濟其困乏。資其耕作。該督撫會同欽差侍郎彭維新等﹑悉心奉行。並曉諭百姓。乘此春和。盡力南畝。勿再遊手失業。有負朕痌瘝軫卹之至意

○辛卯。轉吏部右侍郎彭維新﹑爲左侍郎。調禮部左侍郎兼內閣學士行走吳士玉﹑爲吏部右侍郎。兵部右侍郎胡煦﹑爲禮部左侍郎。升內閣學士任蘭枝﹑爲兵部右侍郎

○署直隸總督唐執玉疏報。保定冀州等三府州﹑開墾雍正八年分田地八十一頃有奇。下部知之

大淸世宗敬天昌運建中表正文武英明寬仁信毅大孝至誠憲皇帝實錄卷之一百二

大淸世宗敬天昌運建中表正文武英明寬仁信毅大孝至誠憲皇帝實錄卷之一百三

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正九年。辛亥。二月。甲午朔

○乙未。諭內閣。山東濟南﹑兗州﹑東昌三府。從前積谷甚多。因去年水災之後。朕特命大臣動發倉糧賑濟。用谷一百八十餘萬石。又念今春二三月間。靑黃不接。小民粒食維艱。再發倉谷二十萬石。截畱漕米二十萬石。重賑兩月。是三府各州縣存倉谷石。俱作賑濟之用。𨿽登﹑萊﹑靑三府。尙有存倉之谷。百餘萬石。而轉運甚難。與濟﹑兗﹑東三府無益。況天時不可預必。自宜早爲籌畫積貯之計。查去歲直隸收成頗丰。目今米價亦平。或從直隸采買米石。令回空糧船運至東省。或將南漕截畱數十萬石。分貯水次州縣。爾等詳悉查議。再﹑徳州現有駐防兵丁。應否於徳州照天津建倉之例。起建倉廒。以備每年截畱存貯。儻河南﹑山東﹑有需用米石之時。則一水可通。似屬有益。爾等一並確議具奏。尋議﹑通倉現存新收粟米十八萬石。請動撥十五萬石。再支戶部庫銀﹑往通州天津等處。照時價采買粟米五萬石。分交回空糧船帶往山東。暫於徳州﹑臨淸二處收貯。並著該督撫﹑將二處倉廒﹑酌量添蓋。再令奉天將軍等﹑動撥米二十萬石。於五月內運至天津大沽口。天津總兵等﹑接運至徳州。交與山東巡撫﹑酌量分撥。其東昌以下近水州縣。應截畱湖廣﹑江西﹑漕糧三十萬石。轉運存貯。俟今年秋收後。將存貯之米。或全行易谷。或一半易谷。令該撫酌量辦理。其應補谷八十萬石。於壬子癸丑兩年。采買完補。從之

○實授喀爾吉善﹑爲兵部左侍郎

○以正藍旗前鋒參領滿丕﹑署鑲白旗滿洲副都統

○多羅愉郡王允禑薨。輟朝二日。賜祭二次。造墳立碑。謚曰恪

○丁酉。遣大學士尹泰﹑祭先師孔子

○以鑲藍旗護軍統領色爾璧﹑署正藍旗蒙古都統。仍兼署左翼前鋒統領事

○戊戌。祭大社大稷。上親詣行禮

○諭大學士等。肅州﹑甘州﹑涼州﹑移駐滿洲兵四千名。又涼州有歸化城兵一千名。尙無統領之員。寧夏滿洲兵﹑現今不過六百名。著戶部右侍郎傅泰﹑前往署理寧夏將軍印務。其肅甘涼等處兵丁﹑著常賚前往。給以鎭安將軍印信。令其統領。仍聽大將軍嶽鐘琪調遣

○己亥。諭大學士等。常賚統領五千兵丁。或應會駐肅州。或應會駐安西。或仍暫分駐於肅甘涼等處。爾等行文知照各該處外。再傳諭大將軍嶽鐘琪。署總督查郎阿。此五千兵丁。如有調遣。俾其自爲一隊。令常賚統領。不可零星分派。與綠旗兵丁混雜一處。恐滿漢彼此推諉。轉有未便。畱此大隊。爲應援夾攻之師。甚爲有益

○升甘肅布政使孔毓璞﹑爲都察院左副都禦史。仍畱肅州辦理軍務

○戶部議覆﹑湖廣總督邁柱疏言﹑湖南各營兵米。向例俱以六錢折給。今永順﹑保靖﹑桑植﹑三營地方。系新辟苗疆。產米旣少。商販亦稀。價值昂貴。若照內地六錢折給。兵丁日食不敷。請自雍正九年爲始。將永順營兵米以一兩折給。保靖桑植二營。以八錢折給。應如所請。從之

○庚子。諭大學士等。杭奕祿﹑班第﹑眾佛保﹑著來京

○諭理藩院。布魯克巴部落人等。互相仇殺。貝子頗羅鼐﹑遣使解和。宣朕威徳。甚屬可嘉。著封爲貝勒。伊子一等臺吉珠爾嘛特冊登﹑屢次領兵效力邊疆。著封爲輔國公

○升湖南嶽常道溫而遜﹑爲山西按察使司按察使

○吏部議覆﹑福建總督劉世明等﹑條奏臺灣事宜。一﹑臺灣府南面向隸鳳山。北面向隸諸羅管轄者。俱應攺歸臺灣縣管轄。一﹑臺灣縣羅漢門。地方緊要。請以臺灣縣縣丞移駐。與汛弁互相防查一﹑鳳山縣萬丹地方。請添設縣丞一員。管轄淡水枋藔口等處。其原設淡水巡檢。移駐大昆麓。一﹑諸羅縣笨港地方。煙戶繁多。姦良莫辧。請添設縣丞一員。令其查拏巡緝。其原設佳裏興巡檢。移駐鹽水港。一﹑彰化縣﹑距大甲溪。一百五六十里。溪北更爲遼遠。一切錢糧命盜等項。悉令赴縣。殊屬不便。請將大甲溪以北地方歸淡水同知﹑就近管理。均應如所請。從之

○壬寅。吏部議覆﹑廣東總督郝玉麟疏言﹑廣州肇慶二府屬﹑地處低窪。沿河田禾。惟賴圍基堅固。俾免水患。始獲有秋。向例屬縣丞管理。但縣丞駐札邑中。潦水驟發。猝難兼顧。惟巡檢所轄地方。與民最親。偶遇潦漲圍基﹑危險。卽可督率鄕民救護。南海﹑三水﹑髙要﹑三縣事繁。請以縣丞爲督理。巡檢爲專管。髙明﹑四會﹑兩縣事簡。請以知縣爲督理。巡檢爲專管。每年按時督率修築。凡遇潦水漲發。加意防護。儻有貽誤。入於大計內分別核參。應如所請。從之

○禮部議覆﹑江西巡撫謝旻疏言﹑江西棚民內文武童生。入籍在二十年以上。有田廬墳墓者。應準其各在居住之州縣﹑一體考試。其入學額數。童生數滿五十名者。請於額外另取一名。數滿百名者。另取二名。數滿二百名者。另取三名。其最多者。亦以取進四名爲率。其不滿五十名者。應令與本籍童生。一體憑文考取。應如所請。從之

○免直隸天津大城等三十四州縣﹑雍正八年分水災額賦有差

○癸卯。護理寧遠大將軍印務紀成斌奏言﹑逆夷準噶爾﹑駐札鄂龍吉之賊兵。於正月十一十二等日。漸次退去。拏獲被擄逃回之鄂爾多斯餘丁。詢知賊已遠遁。臣復差委官弁。各路偵探。俱無賊兵蹤迹。隨於木城﹑噶順﹑鏡兒泉﹑察罕哈麻爾﹑陶賴﹑搜濟一帶﹑各設卡倫。安置弁兵。輪流更換。以資哨望。再查我軍十二營盤。自東至西。首尾驟難相應。臣於各標營兵內。除損傷有病之兵。現在調養外。挑得精兵一萬一千餘名。派出九千名。令總兵官張元佐﹑樊廷﹑顏淸如﹑曹勷﹑分領防禦東西中三處。聯絡應援。得上�日﹑紀成斌﹑但言挑出精兵一萬一千餘名。其固守營盤若干。並安西肅州之兵六千人。作何分駐之處。並未詳晰。且牧放官羊之鄂爾多斯餘丁﹑被擄逃回。則各廠牧放之兵。亦必有被賊擄去者。其陣亡若干。被創若干。皆未言及。著傳諭大將軍嶽鐘琪﹑逐一查明。據實密奏。如戰陣傷損之兵。內有殘廢者。照例給與半餉。其被擄逃回之鄂爾多斯餘丁。著送來京。有詢問之處。準噶爾降夷托克托和。及所獲賊夷布庫。著一並解京

○甲辰。孝康章皇后忌辰。遣官祭孝陵

○移福建臺灣淡水同知﹑駐竹塹。添設臺灣貓霧捒﹑鹿仔港﹑竹塹﹑八里坌﹑大社四處﹑巡檢各一員。從福建總督劉世明請也

○乙巳。諭大學士等。駐藏之官弁兵丁等。已經數年。未曾更換。朕心深爲軫念。查從前派往之兵。系陜西一千名。四川一千名。今陜西兵丁。現有徵巢�刀準噶爾之事。難以派往西藏。四川新募充伍之兵甚多。著提督黃廷桂﹑巡撫憲徳﹑酌量於新舊兵丁內。揀選二千名。前往西藏。將從前駐藏之兵換回。其弁員等﹑自總兵以至千把。亦應更換。若大員內一時不得職銜相當之人。可揀選幹員。加銜委署前往

○諭貝勒頗羅鼐。朕爲統一天下之主。凡四海生靈。一視同仁。無分中外。乃者附近帕爾城之布魯克巴地方人等。起釁構兵。互相仇殺。朕聞之深爲不忍。軫念於懷。爾能仰體朕意。遣使與班禪額爾得尼之使。一同前往和說。又遣使宣諭朕之恩徳。布魯克巴地方人等。遂感悟息爭。輸誠向化。各帶部落。敬順無違。且請朕施恩訓誨。朕甚嘉悅。布魯克巴地方人等。自玆以往。宜各守疆界。共相和睦。永遵佛教。祗奉恩綸。如能黽勉力行。朕自益加優眷。布魯克巴之諾顏林親齊雷喇布集後身喇嘛渣色禮布魯克古迹等。著加恩賞賜。噶碧東羅布喇嘛。率眾先歸。尢爲可嘉。著從優賞給。以示朕懷遠嘉順之至意。爾可將此諭上�日。宣諭布魯克巴地方人等知之

○雲貴廣西總督鄂爾泰﹑遵上�日查奏烏蒙陣亡殉難文武員弁。遊擊。劉昆﹑馬秉倫﹑把總。周世美等﹑忿激殺賊。陣亡。司獄。陳天錫﹑手刃妻妾。隨卽自刎。通判。劉鎭寶﹑知縣。賽枝大﹑教授。李焜﹑知事。劉懋美﹑巡檢。葉徽祚﹑並遇害。應分別獎卹。遊擊劉昆之妻張氏﹑義不辱賊。手刃兩女。復同妾吳氏﹑俱自刎。及恢復烏蒙。搜獲劉昆之子。僅三歲。並乳母婢僕等五口。現在護送至省。俟事定送回原籍。行咨四川撫臣加意存卹。以爲忠義者勸。得上�日﹑著該部分別。從優賜予卹典。遊擊劉昆之。妻妾兩女。見危授命。義烈可嘉。著一並從優議卹

○丙午。吏部議覆﹑廣東巡撫傅泰疏言﹑瓊州府屬之崖州﹑感恩﹑昌化﹑陵水四州縣。水土最爲惡毒。正雜佐貳各員。請援照臺灣教職之例。於內地調補。三年任滿稱職者。以應升之缺卽用。應如所請。從之

○兵部議覆﹑雲貴廣西總督鄂爾泰疏言﹑兩廣交界。有礦賊盤踞。兩省官員。互相推諉。以致宵小肆行。良民被擾。請於潯州南寧等府要害處所。添設塘汛。並就近抽撥兵丁召募鄕勇。使各相防守。庶汛地各有專責。匪類無計潛藏。應如所請。從之

○丁未。春分。朝日於東郊。遣顯親王衍潢行禮

○諭大學士等。從前阿爾泰兵丁駐札之時。糧運維艱。是以廷議每兵﹑每月﹑祗給米一斗並羊價五錢。邇年以來。羊價漸長。所給銀兩。不足羊只之值。月米一斗。亦有未敷。不免半菽之虞。朕心深爲軫念。查察罕叟爾﹑每年屯種所獲。富有餘貯。而運送糧石。較前亦易著將現今調撥軍營防守之滿洲兵丁。每名月給米二斗四升九合。其戍守阿爾泰之滿洲兵丁。每名月給米二斗。至察哈爾土默特兵丁。每名月給米一斗五升。以示朕恩卹兵丁之意

○升正白旗內府護軍統領巴圖﹑爲正黃旗滿洲副都統。以鑲黃旗參領吳禮﹑署正白旗滿洲副都統

○授輔國公永奇女爲鄕君。壻伯殷岱秩四品

○浙江總督李衛疏言﹑雍正八年夏秋之交。淮北山東。適有水警。而浙省連歲丰收。請將浙省永濟鹽義二倉。及附近水次各縣存貯米谷內酌撥若干。運往彼處平糶秋成買補。在淮北需米之處。米谷旣多。價值自平。而浙省又得出陳易新。彼此均有裨益。從之

○大計奉天﹑直隸﹑浙江﹑河南﹑山西﹑廣西﹑貴州﹑雲南等省官員。卓異官二十八員。貪官一員。浮躁官十二員。年老官五十五員。不謹官三十六員。罷軟官十三員。有疾官二十六員。才力不及官三十四員。分別升賞處分如例

○旌表江南泰州烈婦。周徳甫妻茆氏﹑拒姦不污。被刃殞命。給銀建坊。入祠致祭如例

○戊申。免兩淮﹑通﹑泰﹑淮三分司所屬莞瀆等五場。雍正七年分﹑水災折價銀兩有差

○己酉。諭大學士等。西藏駐札弁兵。已降諭上�日更換。護軍統領馬喇﹑內閣學士僧格﹑在藏年久。朕甚憫念。命正藍旗蒙古副都統靑保﹑大理寺卿苗壽﹑前往替回。但二人一時回京。新任之人。不能熟悉西藏事宜。著馬喇先回。畱僧格協同靑保等﹑再辦事一年。馬喇﹑僧格﹑各賞銀一千兩

○升鑲黃旗參領查穆素﹑爲本旗蒙古副都統。調鑲黃旗蒙古副都統宗室滿珠錫禮﹑爲正紅旗漢軍副都統

○湖北按察使王肅章﹑緣事革職。升湖南糧驛道刁承祖﹑爲湖北按察使司按察使

○戶部議覆﹑雲貴廣西總督鄂爾泰疏言﹑貴州省新設古州鎭營。密邇粵西之柳慶二府。所有歲需兵米若干。請於柳慶每年糶三谷內支給。以粵省之谷。易黔省之銀。兩有所資。但持銀赴粵。亦有未便。應卽於粵西額徵余存銀內支出。作爲協黔兵餉﹑以給米價。及一切運米雜費。該管官於秋成後。照數買補還倉。應如所請。從之

○又議覆﹑漕運總督性桂遵上�日議奏﹑漕糧過淮事宜九款。一﹑幫船到淮。原有津貼飯食之費。嗣後各幫。請照例將銀呈繳給發。不許私相授受。一﹑各省漕船。有米數丁舵姓名等冊。向來旗丁倩人代造。科派冊費。嗣後請飭行各幫。自行繕送。一﹑漕船抵淮。應隨到隨收。飭吏役不得畱難需索。一﹑總漕出署盤驗。米數短少。應行捆責。令中軍官約束行杖人役。毋許索詐分文。一﹑江浙糧艘。由鎭江出口。方﹤監﹣皿立﹥桅篷。從前令催漕之員。就便查看。恐藉端需索。嗣後請俟過淮時。漕臣親加點驗。至揚州之三坌河。系各省糧艘總匯之所。應委廉幹之員。前往彈壓。一﹑漕船渡黃。如汛地弁員。不顧風色水勢。混行催趲。請照例議處。或有疎虞。加倍治罪。一﹑漕船渡黃之後。至白洋河﹑及臺莊八閘。俱系逆流水急。必須添雇人夫。往往弁兵串同人夫勒索。請於重運北上之時。將宿遷營遊擊委駐白洋河。徐州營副將委駐臺莊八閘。稽察約束。儻有徇縱。一並參處。一各省應造漕艘。務將價料照數給發。毋許需索使費。如造不合式。將監造官參處。至空船南下。漕臣逐加查驗。諭令歸次速領三修銀兩。上緊加修。接濟新運。如旗丁有以朽腐漕艘。撞觸民船。借端勒索者。將該幫弁丁究處。一﹑漕船出運。各衛僉定正副二丁。赴次交兌。如有革丁衿監等。竄身入幫。卽行拏究。運官不行查拏。一並究治。均應如所請。從之

○庚戌。吏部議覆﹑四川巡撫憲徳疏言﹑川省復設雙流等一十四縣。內平武縣所屬之村鎭。多有離縣窵遠。應攺隸近縣者。請將關家村﹑石子村﹑檢石壩﹑紅豆樹等處。歸江油縣管轄。擂鼓坪﹑鄧家渡等處。歸石泉縣管轄。靑蓮壩﹑五郎溝等處。歸彰明縣管轄再彰明與龍安府附近。並請攺隸龍安管轄。均應如所請。從之

○辛亥。上親耕耤田。詣先農壇致祭畢更服。至耕所。仍行四推禮。畢。上禦觀耕臺。命莊親王允祿﹑裕親王廣祿﹑信郡王徳昭﹑行五推禮。吏部左侍郎宗室普泰﹑大學士兼理戶部尙書事務蔣廷錫﹑禮部尙書常壽﹑兵部尙書金以坦﹑刑部尙書勵廷儀﹑工部尙書張大有﹑都察院左都禦史三泰﹑通政使司通政使畱保﹑大理寺卿苗壽﹑行九推禮。各以次耕如儀上禦齋宮。順天府官員率耆老農夫行禮。畢。至耕耤所農夫終畝。王以下各官。行慶賀禮。賜茶。停止筵宴

○壬子。以翰林院檢討張若涵﹑充日講起居注官

○添設湖南六里吉多坪同知一員。經歷一員。排補美﹑隆團寨二處。巡檢各一員。從湖南巡撫趙弘恩請也

○癸丑。升翰林院侍讀學士王蘭生﹑爲內閣學士兼禮部侍郎。仍畱安徽學政任。以兵部右侍郎任蘭枝﹑兼內閣學士行走

○吏部議覆﹑江西巡撫謝旻疏言﹑江省十三府屬。向各有道員兼轄。續經裁缺歸並。現今南昌﹑撫州﹑建昌﹑袁州﹑瑞州﹑臨江﹑廣信﹑吉安八府。地方遼闊。皆無本管道員。則守令無所稽查。請將南昌﹑撫州﹑建昌三府。歸於督糧道。袁州﹑瑞州﹑臨江三府。歸於鹽驛道。廣信一府。歸於饒九南道。吉安一府。歸於贛南道。各令就近管轄。應如所請。從之

○戶部議覆﹑四川巡撫憲徳疏言﹑貴州永寧縣。業經歸四川管轄。川省錢糧。現奉蠲免之上�日。則永寧縣八年分額徵。請一例蠲免﹑以廣恩施。應如所請。從之

○寧遠大將軍嶽鐘琪摺奏﹑軍機事宜十六條。一﹑吐魯番地方饒沃。宜廣爲屯種。一﹑吐魯番通伊裏之路。逆夷出入經由。必須嚴設卡倫。一﹑準噶爾所屬回子。先宜收撫。一﹑巴爾庫爾等處。宜多派兵丁﹑以分戰守。一﹑襲擊逆夷。使其不安駐牧。一﹑駐札吐魯番兵丁之駝馬。宜酌定數目。一﹑領兵官員。請爲添派。一﹑牧放馬駝羊只。應嚴加防範。一﹑酌添羊只﹑以資兵食。一﹑巴爾庫爾之新城。宜積貯糧石。一﹑綠旗兵之餘丁。無庸添設。一﹑車兵之器械。請爲酌增。一﹑移兵駐札吐魯番。宜預爲定期。一﹑屯種之農具秄種。宜預爲辦運。一﹑吐魯番﹑巴爾庫爾兩處駐防。宜通聲息。一﹑進巢�刀兵數。宜預爲酌定。得上�日﹑大將軍嶽鐘琪陳奏軍機十六條。朕詳細披覽。竟無一可采取之處。朕心深爲憂煩。嶽鐘琪以從前輕言長驅直入之說。又爲賊夷盜趕駝馬。旣恥且憤。必欲襲擊進巢�刀。勉彊踐復前說。若以今日之勢。命伊統率大兵。直搗巢穴。能保其必勝乎。辦奏之事。皆未妥協。大學士等將朕上�日傳諭之

○廣西巡撫金鉷題報﹑桂﹑平﹑梧﹑潯﹑南﹑柳﹑慶﹑思﹑泗九府。郁林一州。開墾雍正七年分田地八百六十頃有奇。下部知之

○乙卯。上幸圓明園

○遣官祭歷代帝王

○遣官祭關聖帝君

○諭大學士等。陜甘二省。年來辦理軍需。𨿽皆動用正項錢糧。民間無絲毫之費。然輸挽糧運。伺候差徭。不無勞苦。朕已降諭上�日。加恩獎勉。但必得地方大吏。仰體朕心。凡料理軍務。固不可任其延緩。而過於迫急。未免擾民。查核錢糧。固不可聽其浮銷。而過於苛刻。則必致剝民。督撫等大員。嚴緊一分。則州縣官必於百姓加緊一倍。如能寬容一分。則小民必得一分之惠。武格﹑馬爾泰﹑二人急公之心皆切。但恐諸事過於苛迫。可將朕上�日傳諭。凡承辦州縣。或於原額之外﹑遲緩無多。而其人之才有可用者。不妨姑示寬容。其開銷物料腳運之費。亦必斟酌時價。不可刻意核減。但此上�日不可宣露於人。恐有不肖之州縣。借此遷延浮冒。其漸不可長也

○諭管理旗務大臣等。朕因八旗兵丁。不甚整齊。曾屢降諭上�日。命都統等善爲訓練。俾各兵丁﹑俱成精銳。乃至今尙未整齊。此皆都統等未嘗悉心訓練之所致也。著傳上�日與八旗都統等。於驍騎營兵內。擇其年少無疾。騎射不堪。不能滿洲蒙古言語之人。滿洲蒙古。每旗合派一百名。共八百名。八旗漢軍。合派二百名。共一千名。在西廠子﹑聖化寺等處。設立一營。令其學習一切技藝。更於驍騎營官員內。擇其年少而行走怠惰者。滿洲旗分。各派二員。蒙古漢軍旗分。各派一員。令與兵丁一同學習。使人人皆成精銳。至於八旗前鋒護軍內。騎射稍優。年力精壯。人材可觀。而未經服習勤苦之人有願入其中學習者。亦著挑選一千名。另立一營。令其學習。其前鋒參領﹑護軍參領﹑副護軍參領﹑護軍校之內。有願與兵丁等﹑一同在彼學習者。每旗各派二員。此項兵丁。諸處俱不得差遣。每日學習騎射。所用之馬。令伊等親身飼養。以習勤苦。營內一槪不許漢語。惟習淸語。或蒙古語。其教習趨走超距。及淸語等事於索倫新滿洲烏拉齊內﹑挑選好者。分爲三四班。令其教習。至於總管二營。不必派委都統等。著將領侍衛內大臣﹑散秩大臣﹑職名開列。朕酌量派委。令其管理

○丙辰。吏部議覆﹑署直隸總督唐執玉疏言﹑天津直隸州系水陸通衢。五方雜處。事務繁多。辦理不易。請升州爲府。設知府一員。糧捕通判一員。經歷一員。教授一員。訓導一員。附郭置天津縣。設知縣一員。縣丞一員。典史一員。攺州學正爲教諭。此新設一縣。同該州原轄之靑縣﹑靜海﹑及滄州﹑南皮﹑鹽山﹑慶雲﹑一州三縣。統歸新升之府管轄。其舊設之河間府海防同知。應就近攺屬天津。天津舊設之州同吏目。應請裁汰。再霸昌道屬之寶坻縣。廣袤六百餘里。其毗連之梁城所﹑距寶邑甚遠。一切公務。該縣不能兼顧。請將寶坻縣之江窪口起﹑至西頭莊止。路南一帶。割歸梁城。並攺所爲縣。設知縣一員。典史一員。教諭一員。訓導一員。舊設所千總一員。應請裁汰。均應如所請。從之。尋定天津新升府曰。天津。梁城所新攺縣曰。寧河

○戶部議覆﹑署兩江總督史貽直疏言﹑歙縣未完地丁銀共二萬六千餘兩。俱系逃丁絕戶﹑老幼廢疾﹑無追之項。據兩淮行鹽之歙商黃光徳等具呈。願爲代輸。應如所請。黃光徳急公好義。應量加議敍得上�日﹑兩淮鹽商。數年以來。屢加恩卹。並查免陋規數十萬兩。商人感激。情願捐貲﹑以佐公事。朕再三諭止。而該督撫等僉稱輿情踴躍。不能自己。因令其卽於本地辦理鹽義倉等務。使其鄕人咸沾利賴。近聞其中富商固有餘貲。而無力商人。務捐助之名。轉於正課有未淸者。已諭該督撫畱心體察。今黃光徳代輸一項。有無抑勒勉彊情事。著髙其倬﹑伊拉齊﹑查明具奏

○山西巡撫覺羅石麟疏報﹑朔州於二月初四日。馬邑縣於二月初六日。各有慶雲呈瑞。光輝燦爛。經久不散。下部知之

○戊午。諭大學士等。準噶爾父子濟惡。背天逆理。狡獪百端。爲邊方之巨患。朕繼述先志。綏靖西陲。特遣兩大兵。聲罪致討。數年以來。愼選將士。挽運軍需。區畫周詳。備辦饒裕。而三軍之气。鼓勇直前。人人思奮。朕常教以古昔聖人之訓。臨事而懼。好謀而成。天道惡盈。謙沖受益。軍气當壯﹑而軍心則不可驕。此我將士﹑及在廷臣工﹑所共聞者也。上年正月間。西路大將軍嶽鐘琪奏報。雍正七年。十二月二十八日夜。巴爾庫爾軍營。有紫气祥光。綿亙東北。歷四時之久。光華絢爛。二月間﹑又據署總督查郎阿奏報。鞏昌府屬之靖遠衛﹑紅嘴子地方。乃黃河過渡之所。每年正二月間。東風解凍。河冰漸薄。冰橋旣難行走。渡船又難撐駕。行李停滯。歲以爲常。乃今年正月。官運糧車至此。冰忽開融。舟行無阻。誠從來未有之奇遇等語。朕覽奏不敢遽以爲喜。輙行宣示於外。特命封貯內閣﹑以待大軍凱旋。卽此可以知朕心矣。此番西路撥派之將士。皆遴選訓練之精銳。其气勢倍覺壯盛。遂未免有恃彊輕敵之心。以致賊人乘我不備。侵犯汛界。搶掠牧場。並傷我兵弁。豈軍志驕矜。有幹盛滿之戒。天心特以此示儆耶。上年被賊侵擾之處。朕與大將軍嶽鐘琪等。不能計慮於事先。實難辭疎忽之過。至於軍營牧放駝馬。最宜布置有方。乃以牲畜置於賊人來路之旁。又與大營相隔遼遠。被賊人乘機盜竊。則審度形勢之謂何。嶽鐘琪更難辭咎。又如達鼐統領噶斯之兵。曾奏請制辦皮套等物﹑以爲兵丁手足禦寒之具。而西路兵丁﹑去冬出戰之時。冒犯冰雪。手足凍傷者多有。則亦大將軍未曾畱意於平時也。凡此旣往之錯。追悔無益。從來勝負乃兵家之常。禍福有倚伏之理。從前因疎忽而致虧損。將來自可因小警而成大功。惟望合營將士等。以敬愼之心。辦理戎事。以忠義之勇對越上天。自可仰蒙上帝慈恩。默垂保護。書經云。皇天無親。惟徳是輔。況準噶爾罄其所有甲兵。不過三四萬之眾。卽以上年之事論之。小策零惇多卜﹑系伊防守西拉百爾要地之首領。乃於冬間﹑傾其人眾。犯我卡倫。我軍以數百人。固守小營。彼不能奪。並不敢萌窺大營之念。僅於中途﹑以全力邀截我師。四路畢集。而我總兵官樊廷﹑張元佐等﹑以數千人。擊敗彼數萬之眾。則賊之力量伎倆。不過如是而已。蓋彼之所長。在於偸盜駝馬。而我師一時失於防範。遂爾墮其術中。並非彼之兵力有餘也。觀賊之虛張聲勢。分兵侵擾噶斯卡倫。窺伺圖呼魯克之糧石。我師以百餘人。卽可防守而追逐之。則更鼠竊狗偸之行。不堪之甚者也。總之行軍之道。心不可驕﹑而气不可餒。凡我將士。務去從前驕矜之心﹑而鼓將來勇敢之气。候朕徐徐籌畫。必有蕩寇萬全之勝策。俾將士等歡欣鼓舞。奏凱歌而膺爵賞也。其軍營得傷患病之兵丁。著用心調治。務令痊可。朕正籌畫加恩。使之更換休養﹑以卹勤勞。著大將軍將朕此上�日﹑通行曉諭出徵將弁兵丁知之

○又諭。從來備辦軍需。於地方不無勞費。朕深知其獘。惟恐累及民間。是以於徵巢�刀準噶爾之舉。悉心密籌於數年之前。一絲一粟。皆用公帑。而民間並不知國家將有軍旅之事。從來未聞預備軍需地方。能如此毫不騷擾者也。此天下所共知。更爲三秦百姓所深悉者。及至大兵旣出。時日旣多。挽粟飛芻。脂車秣馬。𨿽不取辦於民財。恐不免借資於民力。此亦事勢之不得不然。祗以準噶爾狡獪凶頑。父子濟惡。實蒙古之巨患。爲國家之隱憂。若因循苟且。縱賊養姦。則狡寇一日不滅。邊境一日不寧。卽內地之民。亦一日不得休息。此朕熟思詳審。至於再三。而出於萬不容己者。並非好大喜功。利其民人土地。而爲此舉也。卽以上年之事言之。賊夷先遣使臣。詐稱求和。及朕降上�日。暫停進兵。而賊眾乘我不備。大肆猖獗。然則此等狡寇。固可置之度外。聽其貽害於邊方哉。卽此愈見聖祖皇考當年不得已之情。朕今日繼承先志。不能不辦理之苦衷也。惟是國家設兵所以衛民。今因用兵﹑而有不得不資民力之勢。朕心實爲憐憫。是以年來屢蠲陜甘二省額徵錢糧。使羣黎均沾膏澤。而三秦紳士庶民。感激國恩。兼明大義。踴躍趨事。志切急公。二十年來如一日。朕實嘉之。如昨歲據督撫奏報。甘肅士民等。有願捐車輛以資挽運者。有願捐艸束以供芻牧者。朕皆降上�日。一一照數給與價值。而其服勞宣力之誠悃。亦大可見矣。今年添辦軍需。朕又切諭督撫有司等。體卹民情。不得絲毫擾累。其糧餉運費特令加增。儻再有不敷。仍令據實陳奏。無非軫念民勞之意。惟望陜甘二省紳士庶民等。歡欣鼓舞。勿懈初心。則和气致祥。仰邀天眷。不數年間。必見膚功克奏。不但邊城內外。共享寧靜之福。卽爾等世世子孫。永保安居之樂矣。查雍正九年。甘肅所屬額徵錢糧。業已全行蠲免。西安所屬額徵錢糧。前降上�日蠲免四十萬兩。著再蠲免四十萬兩。以昭朕體卹之恩。該督撫務飭有司﹑敬謹奉行。使閭閻同受實惠。並將此上�日刊刻頒布。俾陜甘二省﹑遠鄕僻壤之民共知之

○又諭。上年臘月。準噶爾侵犯卡倫。署大將軍紀成斌﹑調取肅州﹑安西﹑兩路兵三千名。前赴軍營備用。據署總督查郎阿奏稱﹑兩路弁兵起程時。衣裝之費。分別借給銀兩。俟將來按數扣除。朕思準噶爾之事。起於倉猝。兩路弁兵。於盛寒冬月。前赴軍營。日期忙迫。深可軫念。所借銀兩。悉著賞給。不必扣除。並將該弁兵分別加賞銀兩。著大將軍傳問伊等。或本人在軍營自領。或其眷屬在家支領。悉從其便

○己未。孝昭仁皇后忌辰。遣官祭景陵

○諭內閣。上年秋月。山東地方。山水爲患。卽聞河南亦有數縣被水。朕以總督田文鏡身在地方。自能經理妥貼。冬間見總督邁柱奏摺。知豫省被水之民。有覓食糊口於湖廣者。該省已陸續資送回籍。朕又切諭田文鏡。督率有司。加意撫卹。且念豫省連歲丰稔。今不過數處歉收。自可支持度日。不致困窮失所。是以未遣專官前往查賑。今聞祥符﹑封邱等州縣﹑乏食窮民。沿途求乞。而村鎭中更有賣鬻男女。爲山陜客商買去者。田文鏡欲將說合之中保媒人。拘拏懲治。至於鄕村有糧之家。多被附近窮民。呼羣覬覦。於昏夜之中。逼勒借貸。有司不能究問。朕聞之深爲駭異。朕以愛養百姓爲心。惟恐一夫失所。卽如上年直隸﹑山東﹑江南﹑被水之州縣。朕皆疊沛恩施。豈獨於豫省之民。靳玆膏澤。田文鏡近來年老多病。精神不及。故爲屬員所欺誑耳。夫賣男鬻女之事。在平時亦有之。此乃出於本人之情願。非官長所可禁止者。至於荒歉之歲。自以撫綏安插。使民不至離散爲第一義。若不能撫綏安插。而但禁其賣鬻子女。以避離散之名。是絕其生路也。豈爲民父母者所忍言乎。刑部侍郎王國棟﹑向曾在豫省居官。著給與欽差大臣關防。馳驛前往。將被水之州縣。一一查明。飛飭該地方官。動用本地倉谷錢糧。核實賑濟。務使窮民咸登衽席。不得稍有遺漏。俟麥熟之後。奏聞停止。儻地方官奉行不善。怠忽從事。著王國棟嚴參重治。其應行緩徵之州縣。著傳朕諭上�日。卽行緩徵﹑以免追呼之擾

○調江南江蘇布政使髙斌﹑爲河南布政使司布政使。升江南淮徐道白鐘山﹑爲江蘇布政使司布政使。署河南布政使陳世倕﹑仍回河南按察使任

○予故兵部左侍郎正黃旗滿洲副都統永壽﹑祭葬如例

○庚申。以吏部右侍郎吳士玉﹑兵部右侍郎任蘭枝﹑俱暫署刑部侍郎事

○以故喀爾喀輔國公根惇子薩木畢爾﹑襲爵

○辛酉。兵部遵上�日議奏。西路陣亡將弁。署參將徐宗仁﹑應贈爲署副將。給卹銀六百兩。署守備劉貴才﹑應贈爲守備。給卹銀四百兩。各蔭子弟一人。以守備用。署守備劉芳雨﹑李國勛﹑應贈爲守備。各給卹銀三百兩。千總王大謨﹑徐維新﹑均贈爲署守備。各給卹銀一百五十兩。外委把總方正﹑劉世勛﹑均贈爲千總。各給卹銀一百兩。俱蔭子弟一人。以衛千總用。其徐宗仁等祭葬銀兩。行文禮部工部。照例奏明賜卹。從之

○壬戌。淸明節。遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○諭大學士等。國家教養將士。加恩於平時。原欲其有勇知方。緩急可恃。以備幹城之選。果能臨戎遇敵。奮勇先登。勞績戰功。卓然可紀。尢當沛以殊恩。優加體卹。以獎忠誠﹑而褒壯略也。上年冬底準噶爾之事。總兵官樊廷等。已頒諭上�日。厚加爵賞。並令戰陣有功之弁兵。更換休息。中有侵冒冰雪。觸犯鋒鏑。而損傷手足者。令軍營加意調治。送回本汛矣。著大將軍嶽鐘琪。將此次隨樊廷﹑張朝良等﹑禦賊有功之將弁兵丁。皆一一查明。應令各回本任本汛者。著另選撥以代之。朕又思川陜二省。地方數千里。甚爲遼闊。今西邊有辦理軍需之事。總督一員。難於控制。向來川省曾設總督。今仍著添設四川總督一員。卽以提督黃廷桂補授。四川提督。著陜西固原提督紀成斌調補。陜西固原提督。著陜西肅州總兵官樊廷升授。陜西肅州總兵官。著四川重慶總兵官張朝良調補。四川重慶總兵官。著江南漕標副將馬義升授。俟石云倬﹑馬紀勛等﹑到軍營之後。樊廷等各回新任。紀成斌未回四川之先。其提督印務。仍著黃廷桂兼管

○靑海輔國公功額喇卜坦故。遣官致祭

○旌表江南烈婦。江寧縣金升妻許氏﹑絕粒完貞。歙縣吳宣來妻朱氏﹑自經守節。休寧縣楊恂妻金氏﹑絕粒殉夫。宿州趙佐妻戴氏﹑自縊殉夫。江南烈女。無爲州童文成聘妻卞氏﹑王道聘妻謝氏﹑建平縣宗茂松聘妻王氏﹑俱夫亡聞訃。矢志投繯。來安縣葉覲光聘妻周氏﹑未婚夫故。絕粒捐軀。各給銀建坊。入祠致祭如例

○癸亥。諭八旗大臣等。滿洲﹑蒙古﹑漢軍﹑及包衣佐領下家人內。有漢仗好。行走歷練。能受辛苦。且長於鳥槍弓箭者。著揀選二千名。發往西路軍營備用。此挑選時聽伊等家主﹑及本身情願入選者卽著賞本主銀一百兩。伊等凱旋之日。俱準爲另戶。再每口賞伊本主銀一百兩。至伊等前往軍營。一切錢糧﹑馬匹﹑器械﹑銀兩等項。著照馬甲之例。另行賞給

○雲貴廣西總督鄂爾泰疏奏巢�刀撫橄欖壩﹑有功文武官弁。並陣亡﹑陣傷官兵請分別議敍賞卹。下部知之

○蒿齊忒紮薩克郡王阿噶尼斯達故。遣官致祭

大淸世宗敬天昌運建中表正文武英明寬仁信毅大孝至誠憲皇帝實錄卷之一百三

大淸世宗敬天昌運建中表正文武英明寬仁信毅大孝至誠憲皇帝實錄卷之一百四

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正九年。辛亥。三月。甲子朔。諭喀爾喀王貝勒等。爾喀爾喀原系大部落。因爾等先世。但知好佛誦經。廢弛戎務。曾被噶爾丹戰敗。爾等受聖祖仁皇帝恩養教訓四五十年。練習武藝。非比從前之怯懦。去歲準噶爾賊人。乘西路軍營不備。盜竊馬匹。總兵官樊廷等﹑率兵二千救援卡倫。與二萬賊兵交戰﹑殺賊甚多。旋卽遁歸。儻賊人入爾等遊牧之地。爾等當乘時努力。報恩雪恥。朕遣兵進巢�刀準噶爾。原非利其土地人民。特爲爾等不能安寧之故耳。其深悉朕意。各加奮勉。毋忽

○乙丑。命左副都禦史二格﹑協辦肅州軍需事務

○大學士等議覆廣東巡撫鄂彌達疏言﹑烏槍一項。禁例甚嚴。但廣省之瓊州。孤懸海島。外與交趾連界。內與黎人錯處。居民多藉鳥槍以爲防禦之具。似未便照內地一例收繳。請將民間現有鳥槍。令報明地方官注冊。並令地方官嚴飭保甲。於十家牌內﹑開明數目。一戶止許藏槍一桿。其餘交官收貯。如違禁多藏。察出照例治罪。至鬥毆搶竊案內。執有鳥槍者。本罪應擬絞監候﹑不可再行加等者。仍照例定擬外。其徒罪以下。俱於各本罪上加二等發落。如有將鳥槍資助盜賊者。與本盜一例同科。該地方官有失於覺察﹑及諱飾等情。照例降調應如所請。從之

○豁免河南蘭陽縣﹑浮沙地畝額賦二千五百兩有奇

○旌表直隸新城縣烈女﹑梁玉養女閻氏。姊妹拒姦。同時被刃。各給銀建坊。入祠致祭如例

○丙寅。諭大學士等。寧遠大將軍嶽鐘琪﹑先後接到所降諭上�日。辦理諸務。𨿽較之從前所奏﹑略有頭緒。而中間尙有錯謬之處。如將肅州駐札之固原﹑寧夏兵丁二千五百名﹑撥到軍營者。原以補缺少原額也。又奏稱將此二千五百兵。與撥出口之西安兵一千名。涼州兵五百名。駐札圖呼魯克﹑毛垓圖等處。若北路一有調遣。卽將此兵丁﹑從庫庫拖米一路。赴阿濟卡倫應援。如四千名兵尙不敷用。再於軍營內挑選精兵四千名。於哈喇烏蘇﹑直赴畢濟卡倫應援等語。北路滿漢兵丁。及察哈爾等處兵丁三萬餘名。加以喀爾喀數萬之眾。豈有尙資藉於西路應援之理。設賊人果傾其全眾。犯我北路。則西路之師。自應直向木魯河賊人畱駐之所﹑及伊爾布爾和邵放卡之處。搶攎其牲畜。巢�刀滅其人眾。又何暇分其兵眾﹑以作應援之師乎。且阿濟﹑畢濟﹑去北路大軍之營尙遠。賊人豈能越我軍營而至。而勞西路應援之兵乎。此等設施。實未妥協。至請將滿洲歸化城兵丁。交與常賚帶領﹑至安西駐札。與朕意相符。及將圖呼魯克糧石﹑運交軍營收貯。所議亦爲允協。應照所請行

○丁卯。吏部議覆廣西巡撫金鉷疏言﹑東蘭州新攺爲流。水土最惡。所有正雜各官。請於桂平等五府二州內揀選調補。五年俸滿。果能有益地方。請於題咨到部之後。卽行升用。應如所請。從之

○免直隸故城﹑淸河二縣。雍正八年分﹑水災額賦有差

○免江南江淮﹑興武二衛。應追旗丁歷年夫料銀十萬八千兩有奇

○旌表河南登封縣烈婦﹑趙毛兒妻劉氏。彊奸不從。被勒殞命。給銀建坊。入祠致祭如例

○戊辰。諭大學士等。準噶爾賊人。畱守駐防木魯河。又於伊爾布爾和邵安設卡倫。𨿽聲言欲犯北路。朕料其詭計﹑仍欲來犯西路也。藍生芝之脫回。未必非賊之故縱。令其傳述此信。以懈我西路防範之心。爾等可傳諭嶽鐘琪。不可稍存輕忽之心。賊夷率眾來犯。如爲數無多。西路之師。固足抵禦巢�刀戮。卽傾眾而來。亦不可卽調北路之兵。恐賊兵復以大隊犯北路。北路兵力不分。方可全力擊巢�刀。至西路軍營。現今兵馬果否敷用。亦應詳審確實。無致臨時周章。又補撥兵丁原額。或用本省之兵。或用鄰省之兵。或行召募。令嶽鐘琪詳議具奏

○己巳。吏部等衙門﹑議覆浙江總督李衛﹑條奏江南蘇郡地方營制事宜。一﹑蘇州系財賦重地。五方雜處。其最雜者﹑莫如胥閶二門。稽查彈壓。文武官弁﹑均不可少。請添設蘇州營守備一員。把總二員。外委把總二員。分汛駐防。並請將蘇州府經歷﹑移駐社壇地方。專司巡緝。一﹑蘇州舊設城守二營。請將左軍攺爲中軍。以新設之守備爲左軍。將滸墅關汛把總一員。外委把總一員。及原防兵丁。歸並管轄。統成三軍營制。一﹑胥閶門外。應添水陸防汛。請將提督衙門﹑向設塘撥兵一百二十名。蘇州巡鹽兵二十名。壯丁五十名。撥入左營。酌量水陸﹑分汛駐防。一﹑滸墅關之東黃埭一帶。向設巡船二隻。請給與腰牌﹑以爲憑信。如無腰牌﹑而冒充巡役。及𨿽有腰牌﹑而擅將查出私貨入己。或受賄徇縱者。分晰查究。如管關官員。不能禁止巡攔作獘。文武官弁。不能查拏匪類冒充。一並議處。一﹑各處靑藍布疋。俱於蘇郡染造。踹坊多至四百餘處。踹匠不下萬有餘人。多系單身烏合。防範宜嚴。請照保甲之法。設立甲長坊長。與原設坊總﹑互相稽查。一﹑踹匠多系外來傭作。必由人引進。號曰包頭。應著落包頭﹑查明來歷。取具互結。送駐防文武員弁存案。以便稽查。均應如所請。從之

○免直隸交河縣﹑雍正八年分﹑水災額賦有差

○旌表正白旗漢軍烈婦﹑徐永徳妻趙氏。拒姦不污。投繯明志。給銀建坊。入祠致祭如例

○庚午。雲貴廣西總督鄂爾泰疏奏。徵巢�刀米貼逆夷﹑有功文武官弁。並陣亡陣傷漢土兵丁。請分別議敍賞卹。下部知之

○辛未。免直隸蔚州﹑西寧。雍正八年分﹑水災額賦有差

○癸酉。正白旗蒙古都統巴爾米忒﹑緣事革職。升正白旗護軍統領魏臘﹑爲本旗蒙古都統

○甲戌。裁福建總督衙門筆帖式四員。從福建總督劉世明請也

○乙亥。諭大學士等。寧遠大將軍嶽鐘琪﹑署總督查郎阿﹑因聞賊營脫回兵丁藍生芝傳說。噶爾丹策零﹑帶領部落家口。移住哈喇沙爾。並有四月初一日﹑小策零惇多卜﹑會兵去犯北路之言。籌畫四條具奏。隨傳問多爾濟﹑波羅特。據稱哈喇沙爾﹑系回子所住耕種之處。相近有小城﹑名科魯勒克。其地气候炎熱。又甚隘小。僅可容千餘家。四面系開種田畝。不能牧放。多爾濟﹑在哈喇沙爾居住最久。波羅特﹑亦親聽彼地人傳說。二人之言﹑的確與否。𨿽未可必。然大約其地之不甚寬大可知。噶爾丹策零﹑若欲移住於此。必率其全部而來。少亦一二萬人。哈喇沙爾﹑果能容此大眾乎。且以情理論之。伊裏爲賊之巢穴。西北與圖爾古特﹑哈薩克接境。實皆賊之讎國。噶爾丹策零﹑又安敢捨其巢穴。而遠居於哈喇沙爾乎。如果率其大隊住於吐魯番相近之處。則賊之注意在我巴爾庫爾軍營。而嶽鐘琪乃云﹑賊人由吐魯番一路。直侵哈密。截我營站。乘勢侵擾安西肅州沿邊一帶等語。據多爾濟﹑波羅特俱云。哈喇沙爾至吐魯番。𨿽有路徑。皆系沙磧。其自吐魯番至哈密。一由沙磧。大隊難行。一沿南山。系一綫細路。又須仍從巴爾庫爾經過。然後得達。二人之言果確。則賊眾不能從哈喇沙爾﹑直至吐魯番。而吐魯番一路﹑不能直侵哈密也明矣。設賊人欲侵犯哈密。巴爾庫爾大營之大軍。豈竟任其出入。而令阻截臺站。乘勢侵擾安西肅州乎。至云賊人以大隊全赴西路。攻我軍營。賊勢甚眾。我軍眾寡莫敵。當持重成嚴。堅壁固守。一面知會北路遣兵應援。一面飛調綠旗﹑滿洲﹑蒙古兵丁。由無克克嶺﹑三面夾擊等語。從前事起倉猝。彼時軍營兵馬無幾。是以諭令嶽鐘琪。儻賊夷以大隊再犯。當持重堅守以待應援。今則現在軍營馬步車兵﹑約有一萬九千餘名。加以安西﹑甘肅之兵六千名。續派兵四千名。共二萬九千名。是兵不爲寡矣。夫樊廷以馬步二千。敵彼二萬。轉戰七晝夜。猶足以相當。乃以二萬九千人之眾。而云眾寡莫敵。何懦怯至此。且從前尙欲直至伊裏﹑搗其巢穴。豈有賊人來至數百里內。而巢�刀殺之策。轉堅壁而不出乎。獨不思我軍堅壁不出。儻賊但虛張聲勢。作攻我軍之狀。而分其眾以侵擾圖呼魯克﹑塔爾那沁﹑哈密等處。阻截營站。斷我音問。此時將任賊於軍營近地﹑肆行無忌乎。嶽鐘琪又欲以圖呼魯克﹑毛垓圖﹑及安西之滿洲蒙古官兵。由無克克嶺合會。夾擊賊人。若果至巴爾庫爾。賊卽敗逃。亦從闊捨圖一路。直走伊爾布爾和邵而遁。無克克嶺相去二三百里。安所得夾擊之。又云。賊夷或令吉穆察之兵﹑侵犯軍營。而以哈喇沙爾之賊﹑侵犯靑海。查哈喇沙爾之至靑海。必由噶斯。噶斯之口甚隘。斷不能行。且賊人旣遣人侵犯大營。彼豈不慮我軍之巢�刀殺。自必畱哈喇沙爾之眾﹑以爲應援。又何敢分其眾侵犯靑海乎。至慮賊之率其醜類。悉赴沙洲等處。尢爲背謬。賊若由噶斯﹑伊孫察罕﹑齊老圖而進。則此數路。斷難容走萬餘人。若由大道而來。又不知何法可以越我巴爾庫爾軍營而過也。嶽鐘琪於口外地方形勢。茫然不知。於軍務機宜。亦覺昏憒。凡巴爾庫爾軍營築城之要策。及大軍巢�刀賊之勝算。並未籌及。而但將旁枝末節。盈篇累牘﹑備極周詳。朕披覽之下。實爲煩憂。如藍生芝所聞﹑賊人有搶卡倫牲畜﹑踐踏禾苗之語。不思賊人若來搶奪我卡倫牲畜。我獨不能巢�刀戮此搶奪之賊乎。賊人可以踐我禾苗。我不可以乘其踐踏而擒之乎。嶽鐘琪何以但能慮賊﹑而不知籌己也。又藍生芝云。有哈密回子報信領路等語。哈密回子之不可信。由來已久。亦當諒其苦情。蓋其力量微弱。遭準噶爾之淩虐。恨之入骨﹑而畏之如虎。其或偶然通信於賊者。乃恐懼之至。爲將來自全之計。我軍固不可不畱意堤防。然不可使彼有疑懼之心。我之軍力。能庇護哈密。哈密自不爲賊人所用。嶽鐘琪不必因藍生芝之言而深究也。至西鳳二府運糧一事。原因軫念甘肅連年挽運軍糈。民間不無煩擾。是以特命範時繹到彼。協同巡撫武格﹑侍郎馬爾泰。將西安鳳翔二府米石。運至甘肅涼州。以資軍食。武格等議行本運之法。俾西鳳二府官民。任轉運之勞。甘肅地方。少得息肩。朕意深以爲然。今嶽鐘琪﹑查郎阿﹑又爲遞運之議。是與雍正元年設臺盤運相同。將來必有派撥協濟之累。或更以交接卸責。至將米石灌水攙沙。從前誤累。豈可復蹈。爾等可傳諭嶽鐘琪等知之

○以鑲黃旗滿洲副都統宗室色布肯﹑署鑲白旗護軍統領

○湖廣總督邁柱﹑遵上�日將沔陽州實在民欠糧銀三萬二千餘兩。分晰造冊具題。得上�日﹑朕愛養元元。時下減賦蠲租之詔。每思豁除舊欠。則頑戶獨蒙恩。蠲免新糧。則善良均被澤。此亦情事之易知者。惟是沔陽民欠。與他處不同。該州近水。常有澇溢之患。朕所深悉。其未完民欠銀兩著從寬豁免

○丁丑。免江南建平縣。雍正八年分﹑水災額賦有差

○戊寅。工部議覆江南河道總督稽曾筠﹑會同巡撫尹繼善疏言﹑江南黃運兩河工程。關系運道民生。設官分職。必須因地制宜。隨時通變。請將宿桃中河通判﹑攺爲宿遷運河通判。安淸中河通判﹑攺爲桃源安淸中河通判。其海防同知﹑應移駐童家營。攺爲分管山安南岸河務海防同知。江防同知﹑攺爲楊河江防同知並添設童家營巡檢一員。把總一員。均應如所請。從之

○免直隸霸州﹑文安等七州縣。未完民欠糧米二萬一千六百石有奇

○己卯。免黑龍江墨爾根城等處官莊﹑雍正八年分﹑霜災額賦有差

○庚戌。諭大學士等。原任都統覺羅佛倫於軍臺調回。補授陵寢散秩大臣。同伍格﹑總理事務

○以左春坊左庶子索柱﹑兼大理寺卿事

○吏部議覆江西巡撫謝旻疏言﹑江西吉安﹑廣信二府屬﹑皆有永丰一縣。文移印信。不無混淆。請另攺嘉名。以免滋獘。應如所請。從之。尋定廣信府屬永丰縣曰廣丰

○辛巳。上詣恩佑寺行禮

○壬午。諭大學士等。紀成斌聞賊人侵擾吐魯番之信。卽令樊廷等領兵四千。前往應援。此舉甚屬錯謬。朕已降上�日﹑切申飭。至於從前采買吐魯番糧石。本應給與運價。令其自送軍營。乃計不出此。而遣官發駝。遠行搬運。致啟賊人偸盜之心。及至去冬逆夷猖獗之後。猶不將辦糧之弁兵撤回。此則疎忽錯誤之甚者也。惟是朕以怙冒萬方爲心。若坐視吐魯番之被寇侵陵。而不爲之籌畫保護。朕心又有所不忍。從前原曾降上�日與吐魯番人眾。若畏懼準噶爾。卽移向近邊之地居住。是以拖克拖麻穆忒帶領之人﹑移駐近邊者。皆享安寧之福。可再行曉諭回子等。伊等儻自揣力不能敵。不妨仍爲移避之計。朕當從厚賞給盤費。並令地方官善爲安插。使之得所。若此番曉諭之後。伊等仍復觀望。則賊人再來侵擾之時。聽伊等自爲之計。我軍不便護庇矣

○癸未。諭內閣。朕欲於在京官員內。揀選老成明白者數十員。命往陜西內地州縣。辦理宣諭化導之事。著大學士會同該教習﹑於庶吉士內揀選數員。各部堂官﹑在本部學習人員內揀選一二十員。國子監祭酒等﹑在選拔貢生內揀選二三十員。俱交送內閣﹑帶領引見

○免四川省所屬明正﹑冷邊各土司。雍正八年分﹑地丁額賦有差

○旌表直隸東明縣烈婦﹑胡允爵妻趙氏。彊奸不從。自縊殞命。烈女﹑趙廷桂女趙氏。猝遇彊暴。拒姦被刃。各給銀建坊。入祠致祭如例

○甲申。廣西左江總兵官齊元輔﹑緣事革職。調廣西右江總兵官蔡成貴﹑爲廣西左江總兵官。升湖廣長沙副將周寶﹑爲廣西右江總兵官

○大學士等議覆靖邊大將軍傅爾丹奏言﹑北路軍營。遵上�日築城。查科布多地方。按連布婁爾與庫裏野圖相近。系進兵大道。請於此處築城。應如所請。從之

○禮部議覆湖南學政習寯疏言﹑嶽州府屬之澧州。先經題準﹑另建考棚。湖西六屬生童﹑就近赴考。另給嶽西府學鈐記。攺駐澧州。今澧州攺爲直隸州。旣不屬嶽州府管轄。請將嶽西府學裁去。將該訓導﹑仍歸嶽州府駐札。其嶽東府學﹑應仍攺爲嶽州府學。又九溪﹑永定二衛﹑軍戶屯田。俱散在澧州等處。今二衛攺爲一縣。應將該衛文武舊生。照依戶口田糧。附近新縣者﹑撥歸新縣。遠在各屬者﹑撥歸各屬。應如所請。從之

○乙酉。升都察院左都禦史三泰﹑爲禮部尙書

○工部議覆刑部尙書勵廷儀疏言﹑天生五材。鐵居其一。用以備軍資而造器物。所系綦重。向例鐵貨不許私出外境。而廢鐵不在禁例。近聞射利之徒。專收廢鐵鎔化。運至近邊近海地方貨賣。此風漸不可長。請嗣後有將廢鐵潛出邊境﹑及海洋貨賣者。照越販硝磺之律科斷。以除姦獘。應如所請。從之

○丁亥。諭大學士等。各省督撫﹑著於所屬地方民人內。召募揀選人材壯健﹑技勇可觀者百餘人。咨送兵部奏聞。候朕揀派官員﹑訓練教習。以備軍旅之用。武生﹑武童﹑及鄕勇民壯等。俱可入選。每人本籍。額外給與守糧一分。以養贍其家口。本人進京之時。著督撫動支公用銀兩。賞給路費

○以工部左侍郎孫嘉淦﹑充經筵講官

○授輔國公裕壽女﹑爲鄕君。壻石履升﹑秩四品

○雲貴廣西總督鄂爾泰題。雲南永北府北勝土知州髙熙勛故。其孫髙龍躍﹑承襲年幼。請以髙龍躍母木氏協裏。下部知之

○戊子。諭大學士等。都統伊禮布﹑著帶領家選兵二千名。驍勇兵一百名。前往西路爲副將軍。若大將軍嶽鐘琪﹑有統兵行走之處。著伊禮布帶領滿洲兵丁。一同前往。其分管家選兵護軍校延岱等二十員。各賞銀五百兩

○大學士等遵上�日議奏。臣等謹將襲封一二三等公十員﹑並伊等先世。開列名單。恭擬美名。進呈欽定。擬撰誥命。給與始封襲封之員。其宗室外戚公。應照禮部原議。宗室﹑封爲奉恩公。外戚﹑封爲承恩公。一並給與誥命。得上�日﹑一等公圖海﹑定爲忠達公。一等公賴塔﹑爲褒績公。三等公恩格徳爾﹑爲奉義公。一等公鰲拜﹑爲超武公。一等公圖賴﹑爲雄勇公。二等公圖爾格﹑爲果毅公。三等公費英東﹑爲信勇公。三等公多尼庫魯克﹑爲建烈公。三等公和碩圖﹑爲勇勤公。一等公楊古利﹑爲英誠公

○己丑。諭大學士等。察哈爾地方居住之巴爾虎護軍披甲人等內。著挑選一百名。巴爾虎侍衛岱噶爾﹑那木紮爾﹑鄂欽﹑惇柱克﹑亦著派出。此一百名兵丁。令侍衛岱噶爾﹑會同該總管﹑詳加揀看。其馬匹行糧﹑照例辦理支給外。侍衛四員﹑各賞銀五百兩。兵丁一百名﹑各賞銀一百兩。令其收拾預備。俟京師兵丁。定有起程日期。卽行文知會岱噶爾等﹑帶領前往鄂爾多斯地方。等候副將軍伊禮布領兵到時。著伊禮布一並管轄。帶往巴爾庫爾軍營。若有行走之處。著於彼處所有歸化城一千兵內﹑殘弱者撥出百名。存畱營內。將此一百名。入於歸化城兵丁數內。令其防範盜竊馬匹等事。俟成功之時。著侍衛岱噶爾﹑各帶回本處

○升正藍旗蒙古副都統靑保﹑爲正白旗護軍統領。鑲黃旗護軍參領薩穆哈﹑爲正藍旗蒙古副都統

○庚寅。諭大學士等。何祥書﹑著赴北路軍營。令大將軍傅爾丹。酌量給與綠旗職銜。管理九千車騎兵。效力行走

○壬辰。升工部右侍郎鄂爾奇﹑爲都察院左都禦史。仍兼理工部侍郎事

○禮部議覆山西學政朱曙蓀疏言﹑山西專設運司一學。自前任學政勵宗萬﹑將民童冒籍商學者。題請攺歸本籍之後。文武生員﹑及應試童生。爲數無多。請將運學攺爲中學。於原額二十名之內﹑減去八名。取進文武童生各十二名。原額廩增各四十名。應減去一半。止畱廩增各二十缺。應如所請。從之

大淸世宗敬天昌運建中表正文武英明寬仁信毅大孝至誠憲皇帝實錄卷之一百四

大淸世宗敬天昌運建中表正文武英明寬仁信毅大孝至誠憲皇帝實錄卷之一百五

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正九年。辛亥。夏。四月。癸巳朔。享太廟。遣二十四阿哥允祕行禮

○河東總督田文鏡﹑因病乞休。得上�日﹑田文鏡﹑著暫行來京調理。伊常服按察使陳世倕方劑。亦著隨其來京。河東總督之銜。原爲田文鏡而設。今仍以巡撫銜。著浙江布政使張元懷署理。該部將從前河南巡撫關防。查出送往。交與張元懷。其河東總督關防。仍畱豫省。俟田文鏡病痊回任之日。照舊管理

○以大理寺少卿孫國璽﹑署浙江布政使司布政使。鴻臚寺卿唐繼祖﹑署河南按察使司按察使

○以故三等精奇尼哈番西靈阿子黑冷特﹑襲職

○免廣西歸順土州﹑雍正八年分苗田銀兩有差

○甲午。以翰林院侍讀楊炳﹑編修顧成天﹑俱署日講起居注官

○調湖北巡撫魏廷珍來京。升廣東布政使王士俊﹑爲湖北巡撫。調湖南布政使楊永斌﹑爲廣東布政使司布政使。升湖南按察使張璨﹑爲湖南布政使司布政使。直隸淸河道胡瀛﹑爲湖南按察使司按察使

○調白都納副都統圖爾賽來京。寧古塔副都統多索禮﹑爲白都納副都統。升三等侍衛巴爾岱﹑爲寧古塔副都統

○乙未。諭內閣。朕因直隸州縣之被水﹑不過近河村莊。其他髙阜之處。收成丰稔。彼此可以相資。不致艱於謀食。是以未頒加賑之上�日。今聞畿南州縣之中。有被水輕重之不同。其被水輕者。民間可以支持。而被水稍重者。卽有日食不敷之慮。卽如大名府屬之長垣﹑東明﹑開州等處。皆地勢窪下之區。失業之民。甚覺艱窘。恐其他州縣﹑亦有與之相類者。今去麥熟之時﹑尙有月餘。應籌接濟之道。以資其耕作。若從京師遣官分查。必致稽遲時日。副都統趙弘濟﹑系上年散賑之員。著馳驛前往保定。會同該督唐執玉﹑布政使王謩等。查閱上年散賑檔案。將其中被水稍重﹑應行加賑之州縣。一一確查明白。遴選賢員。星速分途前往。會同該地方官。或動倉谷。或動帑銀。核實散賑。至麥熟之時停止。儻奉行不力。或有遺漏浮冒等獘。經朕訪聞。定將大小官員﹑從重議處

○丙申。吏部議覆。兵部左侍郎楊汝谷條奏。舊例各項俸深人員。俱於雙月推升。其知縣應升之缺。在京則主事﹑中行評博。在外則同知﹑知州﹑通判。遇本月所出之缺。挨俸升用。但中行評博﹑其事甚簡。而同知知州通判﹑則有地方之責。𨿽均屬知縣應升。而員缺各異。向來照品級考次第。先盡京缺。後升外缺。是以歷俸最深者推升部寺諸員。而俸次在後者﹑轉得府佐州牧。殊未妥協。嗣後請計本月出有幾缺。卽擬升幾人。不論京缺外缺。將本月論俸擬升之人。吏部一體代爲掣簽補授。應如所請。從之

○戊戌。裁廣東澄海縣東壠河泊所大使缺。攺設樟林鎭巡檢一員。從廣東總督郝玉麟請也

○己亥。兵部議覆。廣東總督郝玉麟條奏攺設縣治事宜。一﹑裁海丰縣之甲子捷勝二所。攺置一縣。於東海滘地方。建立縣治。設知縣一員。典史一員。移海丰縣訓導爲新縣訓導。攺原駐東海滘千總﹑爲新縣城守營千總。一﹑海丰縣屬地方。有附近東海滘之坊廓﹑石帆﹑吉康等三都。並大安﹑陳牙﹑云落﹑磜峯﹑橫隴﹑石陂﹑黃塘﹑賴僧﹑朋塘﹑上護﹑赤花﹑鄺公﹑半逕﹑新田﹑螺溪﹑上下沙等十六屯。請撥歸新縣管理。一﹑舊設之東海滘巡檢﹑應攺爲甲子巡檢。移駐甲子城。與河田巡檢﹑俱隸新縣管轄。其汕尾巡檢﹑攺爲新縣黃沙坑巡檢。一﹑海丰﹑長樂﹑興寧﹑龍川﹑永安五縣﹑與新縣捕務。應歸駐札碣石之軍民同知管理。一﹑請裁平海﹑大城﹑海安﹑大鵬﹑雙魚五所。攺設平海所巡檢一員。該所原管軍屯丁糧。歸並歸善縣管理。大城海安二所軍屯糧米。歸並饒平徐聞二縣管理。並請添設新安陽江二縣縣丞各一員駐札大鵬雙魚二所城。一﹑請裁陽江縣太平驛﹑陽春縣樂安驛﹑驛丞二缺。其驛務歸各該縣管理。於太平地方。添設巡檢一員。以司捕務。均應如所請。從之。尋定東海滘新設縣曰陸丰

○復設廣西郁林州州判一員。添設郁林州撫康巡檢﹑柳州府懷遠縣梅寨巡檢各一員。從廣西巡撫金鉷請也

○庚子。諭內閣。朕禦極以來。繼述皇考聖祖仁皇帝乂安區宇之聖心。旰食宵衣。朝乾夕惕。欲使薄海內外﹑休養生息。物阜民安。永戢兵戈。咸登衽席。以成蕩平熙皞之治。是以宣猷敷治之間。宏綱庶務。凡有益於民生者。莫不興舉。不便於民生者。莫不屏除。若有幾微措置失宜。卽五內展轉。寤寐難安。豈肯好大喜功。興兵構難。使百姓有供應之勞。不遑寧處哉。惟是鋤暴乃所以安民。撫內必兼乎攘外。此古今不易之至理。帝王治世之常經。凡爾百姓﹑粗通大義者。卽莫不知之。不必待髙遠之識也。惟彼準噶爾一部落。原系元朝之臣僕。其始祖曰額森。額森之子托渾﹑漸至大員。因擾亂元之宗族。離間蒙古。惟恐獲罪。遂背負元朝之恩。逃遁藏匿於西北邊遠之地。煽惑匪類。要結黨與。自稱準噶爾。當我朝定鼎之初。各處蒙古﹑傾心歸順。求爲屬國。獨準噶爾一部落。違越於徳化之外。至噶爾丹﹑策妄阿喇布坦二人。則尢狡獪凶頑之甚者。噶爾丹身爲喇嘛。不守淸規。不遵佛教。破戒還俗。娶靑海鄂齊兒圖車臣汗之女爲妻。又潛往靑海地方。賊害伊之妻父﹑而擄其人眾。又復巧構釁隙。乘喀爾喀之不備。發兵猝擊。以致喀爾喀人眾潰散。紛紛投我天朝。蒙聖祖仁皇帝施恩撫卹。遣使前往噶爾丹處。諭令戢兵和好。多方開導。乃噶爾丹冥頑不靈。轉借追襲喀爾喀之名。犯我邊汛。彼時卽行巢�刀滅﹑復有何難。我聖祖仁皇帝至仁如天。好生爲徳。特遣官員前往責問。是時噶爾丹惶愧恐懼。設誓撤兵。仍復潛住近邊。暗圖窺伺。且乘間搶掠蒙古牲畜。俾其不獲安居。我聖祖仁皇帝始親統六師。躬行天討。噶爾丹逆天背理。自速滅亡。此噶爾丹之始末也。策妄阿喇布坦者﹑乃噶爾丹之侄也。彼時旣平噶爾丹。卽可鋤絕根株。不畱餘孽。祗因我聖祖仁皇帝寬大仁慈。赦罪宥過。且念策妄阿喇布坦﹑素與伊叔不相和睦。情有可原。於是加以天髙地厚之恩。將噶爾丹餘剩部落賞伊收管。此時伊力弱勢微。甚爲恭順。其後則離間伊妻之父子。誘其妻弟攜帶萬餘戶﹑至伊住牧之地。因而彊占入己。由是勢力漸增。竟敢肆意妄行。窺伺靑海。侵犯哈密。又潛兵入藏。殺害伊妻弟拉藏汗。毀壞寺廟。荼毒人民。我聖祖仁皇帝特遣大臣。前往詢問。乃伊湣不畏死。阻兵抗命。因使臣率師甚少。兵力單弱。伊得肆其猖狂。此實天下臣民所共憤者。我聖祖仁皇帝仍賜包容。諭令兩路官兵﹑姑緩前進以俟其悔罪輸誠。若怙終不悛。則命將䢐徵。犁庭掃漠。此我皇考之本意也。朕卽位以來。伊𨿽遣使求和。而詐僞作姦。仍復如故。且將我靑海叛臣羅卜藏丹津﹑收畱藏匿。朕屢次降上�日。諭以定界息兵。而伊狡飾支吾。巧幻百出。及策妄阿喇布坦身故。伊子噶爾丹策零繼立。其妄亂之性。狂悖之行。更過於其父。其遣使陳奏之詞甚屬支離妄誕。卽如前年西藏阿爾布巴等之戕害康濟鼐。亦因與準噶爾地方相近。而逃匿之羅卜藏丹津﹑又系伊等姻戚。彼此相依。是以敢於悖逆朝命。而仗準噶爾以爲狡兔之三窟也。似此世濟其惡之人。以逞凶挾詐爲心。以劫物傷人爲事。不可以徳感。不可以理諭。無賴無恥。懷逆藏姦。時時欲戕害臣服我朝之蒙古部落。以壞我屏垣。若當此可以經理之會。而瞻顧因循。避興師動眾之名。爲耽逸偸安之計。將狡寇一日不滅。則蒙古一日不安。邊境一日不寧。內地之民一日不得休息。而首先疲於奔命者。卽三秦之黎庶也。卽以上年之事論之。賊夷先遣使臣﹑僞稱請和。及朕降上�日停兵﹑以待信息。而彼於深冬冰雪之時。傾其丑類。乘我不備。侵犯汛界。盜竊駝馬。然則此等狡寇。固可置之度外﹑聽其貽害於將來乎。從來窮兵黷武。爲聖帝明王之所深戒。而以大加小。以彊陵弱。又仁人君子之所不忍爲者。況準噶爾彈丸之地。遠在極北之區。得其地﹑不足以耕耘。得其民﹑不足以驅使。卽使滅此朝食﹑亦不足以誇廟略而耀武功。此皆皇考與朕熟思審處。先後籌畫數十年。而出於萬不得已者也。惟是地方有軍旅之事。厲兵秣馬。諸務紛繁。𨿽不取辦於民財。恐不免借資於民力。向蒙皇考軫念秦民勞勩。所以加恩而優卹之者。無待朕之縷述矣。朕禦極之元年。卽將陜甘二省康熙六十年以前﹑民屯衛所未完銀米豆艸等項。悉行蠲免。又將舊例應完之三釐三合。免其徵收。數年以來。西安所屬額徵錢糧。或免四十萬。或免八十萬。甘肅所屬錢糧。則連歲全行豁免。他如展納課之定期。寬帶徵之舊欠。開墾地畝。修築河渠。悉動帑金。永爲民利。此皆朕之加惠於秦民者。可約略舉之也。卽以西陲用兵之事言之。北路軍需。交與怡賢親王等辦理。西路軍需。交與大將軍嶽鐘琪辦理。皆定議於雍正四年者。王大臣等密奉指示。一絲一粟。皆用公帑制備。纖毫不取給於民間。是以經理數年。而內外臣民。並不知國家將有用兵之舉。及至雍正七年。大軍將發。飛芻挽粟。始有動用民力之時。朕皆敕令地方有司。照數給與腳價。嚴禁克扣短髮侵蝕等獘。儻有不肖官員。借稱軍需。科派擾民者。著該管大臣﹑卽行題參革職。先動帑金。傳集百姓。如數給還。朕所以爲百姓防患除獘者﹑亦極嚴切矣。上年該督撫先後奏稱﹑民人中﹑有願捐艸束以供牧養者。紳衿士庶中﹑有願捐車輛以資挽運者。朕皆獎以溫諭。仍令照數給與價值。去冬賊夷猖獗之後。將來軍餉﹑較前未免繁多。又特加添運價。一切軍務。悉令有司寬裕辦理。朕豈肯因戎事緊急。稍涉權宜。使閭閻騷擾於萬一哉。意謂三秦眾庶。必能諒朕不得已而用兵之苦心。悉朕不忍累民之至意矣。乃近來風聞陜西之民竟有怨朕而私相謗議者。總因十數年來。陜西居住之允禵﹑塞思黑﹑年羹堯﹑延信等。皆懷挾異志。包藏禍心。其脇從之黨。實繁有徒。如塞思黑之令狐士儀﹑年羹堯之鄒魯﹑淨一道人﹑延信之道姑王氏等。皆公然以反叛爲眾人之倡。則其他匪類之造作妖言﹑暗中煽動者。又不知其幾矣。地方旣有姦回之人。而又值軍興旁午。或有司自顧考成﹑間有奉行不善之處。是以愚民無知。惑於邪說。溺於私情。偶因用力於目前。遂忘受恩於平日。此亦事勢之所不免者。夫秦風朴直。自古爲然。朴則易被人欺。直則善言易入。祗以向來未有宣諭化導之人。而該省督撫以及有司。旣有刑名錢谷之專責。又有徵兵籌餉之軍需。簿書鞅掌。難於兼顧。是準噶爾之始末。邊防關系之情形。皇考與朕奉天討罪﹑除暴安民﹑萬不得已之苦衷。並未家諭而戶曉。但聽僉邪小人。搖唇鼓舌。訕謗朝政。變亂是非。無怪乎艸野之中﹑被其迷惑者不少也。今朕特頒此上�日。遣左都禦史史貽直﹑待郎杭奕祿﹑署內務府總管鄭禪寶﹑率領翰林院庶吉士﹑及六部學習人員﹑國子監肄業之選拔貢生等。前往陜甘二省。開導訓諭。覺悟愚蒙。儻合省民人等。果能篤尊君親上之義。消亢戾怨懟之情。將見和气致祥。必邀上天默佑。迅奏膚功。邊塞永寧。烽煙屏息。不但爾等安居樂業。俯仰優遊。卽爾等世世子孫﹑共享昇平之樂矣。至於軍需各項。悉動帑金﹑差員辦理。不得扣克短少。貽累小民。所降諭上�日。至再至三。著欽差大臣悉心訪察。儻有不遵諭上�日。卽行題參。或所定官價﹑有不敷用之處。亦卽據實奏聞。若兵馬經過之地。有不遵紀律﹑騷擾民間者。小過卽告知該管大臣懲治。大過卽行參奏。不得姑容。務使兵民和洽。內外輯寧。以迓天庥。以副朕念

○辛丑。兵部議覆。廣東總督郝玉麟疏言﹑粵東山海交錯。民俗刁悍。其猺排黎峝等處。儻有殷實商民。需用鳥槍者。請照瓊州定例。止令長一尺五寸。家置一桿。赴官報明鑿字備用。所有從前私藏違式鳥槍。限六个月﹑悉令繳官。違者照私藏應禁軍器律治罪。其命盜案內。有執用違式鳥槍﹑及未經鑿字者。將失察之地方官議處。儻該管官希圖隱諱。不行敍入。察出照諱盜例議處。應如所請。從之

○廣東總督郝玉麟疏奏。瓊州府海口港門東西炮臺之前。壅沙一道。盤繞堅厚。延袤十餘里。爲海口增添護衛。兵民莫不慶忭。下部知之

○壬寅。戶部議覆。署直隸總督唐執玉﹑會同河東總督田文鏡疏言﹑東省邱縣之五營村莊。地處極西。孤懸北直界內。請攺歸直隸廣平縣管轄。應如所請。從之

○甲辰。移廣西慶遠府同知﹑駐宜山縣之徳勝鎭。添設宜山縣龍門司巡檢一員。從雲貴廣西總督鄂爾泰請也

○乙巳。工部右侍郎何國宗﹑緣事革職。升內閣學士趙殿最﹑爲工部右侍郎

○丙午。諭兵部。提督馮允中﹑熟悉邊情。老成練達。但聞近患目疾。行走須人扶掖。於訓練操防。稍覺未便。西寧一鎭。關系緊要。其總兵官事務。著徳成協同辦理。陜西固原提督樊廷﹑現在軍前。已降上�日令回固原之任。俟樊廷到任後。著署陜西固原提督範時捷﹑協同馮允中﹑辦理陜西西寧總兵官事務

○禮部議覆。監察禦史湯倓條奏。凡遇大祀中祀。嗣後請令六科散給事中。各道監察禦史。照郎中例。一體敬謹陪祀。永爲定例。應如所請。從之

○旌表湖南茶陵州烈婦﹑劉氏祿妻李氏。彊奸不污。被刃殞命。給銀建坊。入祠致祭如例

○丁未。諭內閣。連年用兵邊塞。挽粟飛芻。不無資於民力之處。而艸野之間。不知軍國邊防之重計。朝廷萬不得已之苦心。溺於私情。妄生疑議。是以特遣大臣官員﹑前赴秦省。宣諭化導。務使僻壤遐陬﹑家諭戶曉。不可視爲具文。潦艸塞責。更不可指稱公事。派累地方。儻奉行不力。而轉令地方有供應之煩。是朕之遣官。非所以安之。乃適以擾之也。欽差大臣等﹑己給與驛馬廩給。其分派之官員等皆厚給公帑。以爲僕從車馬館餐行李之資。所到地方。一絲一粟﹑不許索取。該有司亦不許應付饋送。儻有不遵朕上�日者。與受同罪。決不姑貸。若差往之官員等﹑有生事滋擾。而總理大臣﹑失於覺察者。朕將於大臣是問。儻地方辦理軍需。有騷擾民間。而差往之大臣官員﹑知而隱匿者。別經發覺。朕於欽差之大臣官員是問。將此上�日通行曉諭知之

○以正藍旗蒙古副都統薩穆哈﹑署正黃旗滿洲都統

○議敍雲南削平法戛逆夷功。在事官員兵丁人等。加級紀錄賞賚有差

○己酉。孝端文皇后忌辰。遣官祭昭陵

○鑄給四川總督關防

○庚戌。授奉國將軍哈孚喀子托錫。爲奉恩將軍

○辛亥。諭兵部。向來千總六年俸滿。該管上司保送兵部。帶領引見。得以升用。其平常之員。卽在外省注冊。朕恐此等注冊人員內。尙有可用之材。故降諭上

�日。有情願赴部者﹑令其自行赴部具呈。揀選引見。今兵部帶領引見之注冊千總張文煋等十員。人材弓箭。尙屬可觀。似此等人員。由兵丁歷任千總。於營務己閱歷有年。若非朕降上�日揀選引見。伊等終於不得推用。殊爲可惜。著行文各省督撫提鎭等。嗣後千總年滿時。務須加意遴選。出具考語咨部。如人材弓馬可觀。而或有行止不端﹑廢弛營務之處。亦於咨文內聲明。報部存案。俟該員到部時查對。儻有艸率忽略。出具考語不符。以致人材屈抑。經朕察出。定將該管上司﹑加以處分

○甲寅。攺陜西西安府永丰倉大使﹑爲西安糧道永慶倉大使。從西安巡撫武格請也

○以故靑海紮薩克多羅郡王色卜騰紮爾子策淩拉布坦﹑襲爵

○予故山西提督袁立相祭葬。謚勤毅

○乙卯。議敍巢�刀滅貴州八達寨逆犭�農功。在事文武官弁左江鎭總兵官蔡成貴等。及出徵兵丁。並陣亡候補守備李文仲等。分別賞卹有差

○予故禮部尙書常壽﹑祭葬如例

○丙辰。廣東巡撫鄂彌達疏報。瓊山儋州歸化等州縣﹑生黎四百八十丁。歸誠投納。請入版圖。下部知之

○予故陜西涼州總兵官袁繼蔭﹑祭葬如例

○丁巳。以翰林院編修王云銘﹑提督河南學政。編修趙晃﹑提督廣西學政。編修吳延熙﹑提督雲南學政

○戊午。諭內閣。聞天津一帶。民間漁船。專以販魚爲業。每年谷雨以後。芒種以前。是其捕取之時。亦猶三農之望秋成也。若此時稍有耽誤。則有妨一年之生計矣。目今天津運往山東積貯米糧。皆雇覓漁船裝載。然亦當聽小民之情願。勿以濟山東百姓之儲。而妨直隸民生之計。著直隸總督﹑天津總兵官﹑速飭辦理糧務人員。就近酌量。此時不可彊雇漁舟。致令失業。此系積貯備用之米石。俟過芒種以後運送。亦未爲遲。其速將朕諭﹑徧行傳知

○禮部議覆。廣西巡撫金鉷疏言﹑泗城鎭安二府。及慶遠府屬之荔波縣﹑東蘭州。太平府屬之寧明縣。舊無應試童生。請令外省及本省別府之人﹑有情願入籍者。咨查本省。如無過犯。準其編入煙戶。入籍考試。仍呈明學政注冊。入學中舉之後。照奉天定例。不許搬回原籍。其嫡親子男弟侄﹑同時入籍有名者。準其一體考試。嗣後如有土屬內攺流之州縣。均請準照此例。於十科後停止。應如所請。從之

○庚申。諭大學士等。上年大將軍嶽鐘琪在京時。條議進兵事宜。令河南采辦黑茶三萬五千封。解送西安。交與巡撫武格送至巴爾庫爾軍營。以備進兵賞賚之用。今大將軍旣停進發。則茶封非所急需。聞武格等以未奉部文停止。仍委人員運送軍營。似此不急之務徒多勞費。著卽行文前去。暫行停止。又今春命往陜甘效力人員。若在內地差遣其力量尙可自備資斧。聞武格將伊等派往巴爾庫爾軍營。亦令自出盤費。並無幫貼。恐微員等力量不敷。有誤公事。一並傳諭辦理軍需大臣等知之

○豁免江南髙郵山陽等八州縣徐州一衛﹑康熙五十一年起至雍正五年止。挑河築堤挖廢民田﹑額徵銀七千七百兩米四百二十石有奇

○辛酉。以散秩大臣拉音﹑署正黃旗護軍統領

○壬戌。諭內閣。近見蒙古旗分人。能蒙古語言繙譯者甚少。沿習日久則蒙古語言文字﹑必漸至廢棄。應照考試淸文繙譯例。考試蒙古文繙譯。取中生員舉人進士。以備理藩院之用。如有學習漢書。願就試漢文者。照常準其考試。於別部補用。著內閣會同理藩院議。奏尋議﹑八旗蒙古旗分內﹑能蒙古繙譯者。請照考試淸文繙譯例。三年內﹑考取生員二次。舉人一次。進士一次。其考試蒙古舉人進士。與考試淸文舉人進士。合爲一闈。令滿洲坐東號房。蒙古坐西號房。取中後﹑將滿洲蒙古。各爲一榜。其考試生員。派蒙古提督學政一員。於淸字日講四書內﹑視漢文三百字爲準。出題一道。考試舉人進士。派蒙古主考一員。蒙古同考官二員。仍以淸字日講四書一道﹑爲首題。再加淸字奏疏一道﹑爲次題。俱令其以蒙古文繙譯。至生員舉人進士額數。著考試官選擇應取試卷。臨期奏請。從之

大淸世宗敬天昌運建中表正文武英明寬仁信毅大孝至誠憲皇帝實錄卷之一百五

大淸世宗敬天昌運建中表正文武英明寬仁信毅大孝至誠憲皇帝實錄卷之一百六

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正九年。辛亥。五月。癸亥朔。諭大學士等。據殷紮納﹑達鼐徳成﹑馮允中等﹑先後奏稱﹑靑海居住之公拉查卜﹑臺吉查漢喇卜灘﹑從梭羅木過黃河。移往他處居住。又聞戴靑和碩齊察罕丹津﹑亦往他處遷移。不在海流圖地方住牧。因撥派兵丁官買馬羊。辦理之人。不甚妥協。伊等暫行躲避等語。朕因上年準噶爾﹑乘我西路軍營﹑不曾防備。傾其醜類。盜竊駝馬。因念靑海各紮薩克人眾﹑恐遭逆賊侵害。是以諭令派出兵丁﹑爲防護之計。每名賞給銀兩。爲衣裝之用。其諭令采買馬羊者。原欲使伊等所有牲畜。得變價值。可獲利益。並非大兵需此些微之助也。前殷紮納赴西寧時。朕面加訓諭。一切派兵采買之事。悉聽眾蒙古之便。不可絲毫勉彊。並慮蒙古王臺吉科派所屬之人。諭令嚴行禁約。豈肯令差往之人﹑逼迫蒙古以從事乎。今拉查卜等﹑無故遷移他往。其中自有情由。必系殷紮納等﹑不能宣揚朕諭。使眾心共曉。而采買馬羊。又不聽從其便。以致拉查卜等﹑心懷疑畏。暫避差徭。𨿽拉查卜等﹑甚屬孟浪糊塗。亦殷紮納等﹑奉行不善之所致也。今特頒諭上�日。曉諭拉查卜等。令其速回本處。並將隱情據實陳奏。再傳諭徳成﹑達鼐﹑馮允中等。令其明白開導。善爲安輯。並將伊等如何疑畏遷移之處。查明具奏。其餘地方事宜。俟侍郎眾佛保去時。再行詳諭

○琉球國王尙敬﹑遣陪臣向克濟等﹑奉表謝恩。進貢方物。宴賞如例

○甲子。諭大學士等。鎭安將軍常賚﹑著領兵前往安西駐札。石云倬﹑著授爲西路副將軍。前往軍營

○諭兵部。今歲命往陜西西安駐防兵丁。派出直隸張家口營兵一百八十餘名。聞各兵家口支領錢糧。而該管武弁等。以各兵應有錢糧﹑俱給與新募之兵支領。無可給發。以致各兵家口﹑三月未曾領餉。日食不敷。四路奔訴。凡兵丁撥派他往者。如馬兵一名﹑原領月餉二兩。則以九錢付本兵﹑爲途中鹽菜之用。以二兩一錢﹑爲養贍家口之資。所有兵米。亦仍令其家口支領。若有新募兵丁。則另行給與月餉。並無以本兵錢糧﹑付新募兵丁之事。何以張家口官弁等﹑錯誤遲延。以至各兵家口﹑糊口無資。著該督該提鎭﹑卽速查明。照例給發。並將遲誤之處。據實參奏

○山西巡撫覺羅石麟疏言﹑太原駐防兵丁五百名內﹑派出三百名。前往西寧。所有畱營兵丁。不敷差委之用。據各旗閒散丁壯塞爾泰等呈稱﹑自租父以來。受國家豢養之恩。情願不領錢糧。當差效力。臣隨選得年力精壯﹑技藝可觀者一百名。不給錢糧。令其承應差使。俟有兵丁缺出。揀選頂補。得上�日。太原各旗閒散丁壯等。旣令當差學習行走。自當酌加恩澤。以示鼓勵。著每名月給銀一兩。米三斗。以資其食用。該撫石麟﹑時加教訓。務令勤謹效力。黽勉向上。若有名糧缺出。卽將伊等揀選頂補。以副朕教養兵丁之至意

○移廣東瓊州協左營守備一員。帶兵一百二名。同原防弁兵﹑駐札文昌鋪前炮臺。從廣東總督郝玉麟請也

○乙丑。孝誠仁皇后忌辰。遣官祭景陵

○丙寅。諭兵部。樊廷﹑從軍營進口。著卽赴陜西固原提督之任。範時捷﹑著仍畱固原。俟立秋以後。樊廷乘驛來京陛見。其提督印務﹑仍著範時捷署理。俟樊廷回任後。範時捷再往西寧﹑協辦總兵官事務

○以詹事府少詹事張照﹑署內閣學士

○加一等侍衛阿成阿﹑副都統銜。管轄家選兵二千名。前往西路軍營

○兵部遵上�日議覆。雲南烏夷背叛。所有陣亡殉難文武員弁。應照例予卹。署都司僉書劉昆﹑應贈署遊擊。署守備馬秉倫﹑應贈署都司僉書。各予祭葬。給銀四百兩。蔭一子以守備用。把總周世美﹑應贈千總。予祭葬。給銀一百兩。蔭一子以衛千總用。其遊擊劉昆妻張氏﹑妾吳氏﹑同其二女﹑一門殉節。應於遇害地方﹑表立石碑。通鐫姓氏。仍各給銀建坊﹑入祠致祭。司獄陳天錫﹑手刃妻妾。自刎官署。應贈知縣。予祭葬。蔭一子入監讀書。其妻妾並建坊入祠。通判劉鎭寶﹑署知縣賽枝大﹑應贈按察司僉事。教授李焜﹑應贈國子監助教。知事劉懋美﹑應贈衛經歷。巡檢葉祚徽﹑應贈縣主簿。並予祭葬。從之

○丁卯。諭大學士等。巴爾虎兵丁一百名。前赴巴爾庫爾軍營。由古爾班賽堪行走。路近而水艸好。著由此路前往。所派兵丁。先令於鑲藍旗察哈爾地方齊集。俟阿敏道﹑噶紮爾圖到時。帶領起行。京城所選驍勇兵一百名。亦著由此路前往

○戊辰。諭大學士等。今年三月間。準噶爾賊人﹑侵擾吐魯番。紀成斌聞信。卽令樊廷等領兵前往應援。此舉實欠詳審。蓋賊人之意。原欲疲勞我士馬。故爲此出沒詭計耳。彼時朕閱紀成斌之奏。卽降上�日切加申飭。越數日﹑嶽鐘琪奏到。其所見與朕意相同。又越數日﹑紀成斌奏到。知賊人未見我師果已潛遁無蹤矣。賊之狡獪如此。是以朕諭令吐魯番人眾﹑商酌遷移暫避之計。蓋欲善爲保全之。以俟大軍凱旋共享昇平之福也。今據大將軍嶽鐘琪奏報。賊人於四月間。又復侵犯吐魯番。額敏和卓﹑求請應援。大營未曾發兵前往。大將軍辦理甚是。但朕細思之。賊人若仍以千餘人騷擾吐魯番。則彼地城垣兵力。足以捍禦。倘復增添賊眾。吐魯番力不能支。朕心有所不忍。況伊等前次感恩望濟之言。甚爲懇切。朕又有令其遷移暫避之上�日。料賊人必知信息。倘乘其遷移之隙﹑而侵害搶掠之。是吐魯番之人﹑因遵上�日而受累。尢朕所惻然者也。可傳諭嶽鐘琪﹑令其確探賊耗。眾寡若何。情形若何。久暫若何。其應否應援之處。酌量變通辦理。不必拘執前說。至於賊兵引去後。吐魯番回子﹑有情願遷移者。又應如何沿途防護﹑不受賊人劫奪侵陵之處。著大將軍畱心經理

○奉天將軍那蘇圖疏言﹑鳳凰城邊外。設立陸路防汛之虎耳山等處。有艸河靉河二水。俱自邊內發源。至邊外莽牛哨地方。匯流入於中江。其中江之中。有洲名江心沱。沱西屬鳳鳳城管轄。沱東系朝鮮國界址。每年常有匪類﹑私乘小船。偸運米糧。𨿽虎耳山設有陸路防汛。而河水阻隔。且界連朝鮮。難以查緝。請於艸河靉河匯流入江之莽牛哨地方。設立小船四隻。三板船二隻。將駐札虎耳山防汛之官弁一員。兵丁二十名。再添派官弁一員。兵丁二十名。移駐於此。立爲水師汛地。若值冰凍之後。仍撤回虎耳山陸路安設。並令該管城守尉等﹑督率稽查。得上�日。所奏設立水路防汛之處。旣與朝鮮國連界。著該部行文﹑詢問朝鮮國王。若設立水路防汛。於該國有無未便之處。俟回奏到日。再行定議

○己巳。諭八旗都統等。八旗所設錢局。應照民間價值。逐漸減價。至每兩換大制錢一千文而止。如此﹑則錢價自平。於民生實有裨益。其隨時減價之處。八旗務須畫一辦理

○庚午。旌表河南商水縣烈婦﹑王三妻郭氏。拒姦不污。投繯殞命。給銀建坊﹑入祠致祭如例

○辛未。諭內閣。用兵以籌餉爲先。而挽運以得人爲要。果得其人。則民力不致煩勞。國帑不致糜費。而兵食饒裕。士飽馬騰。其裨益於公事。良非淺鮮也。年來西北兩路用兵。籌餉事宜。朕心甚費區畫。北路軍糧。範毓馪承領運送。諸事諳練。措置得宜。朕深嘉獎。已加優敍。西路軍糧。向來俱系官運。今行之日久。難保無侵帑累民之處。因思通政使趙之垣﹑副將馬龍﹑乃三秦世族。且官至大員。於本地土俗民情﹑素所熟悉。若照範毓馪之例。領取帑銀。轉輸挽運。似屬可行之事。朕將此詢問趙之垣。據稱情願效力。查內地軍糧﹑運送巴爾庫爾軍營者。年來經理﹑己有頭緒。但自軍營進巢�刀之糧。尙無轉運之善策。著趙之垣前赴軍營。與馬龍公同商酌。如何運送之法。聽其自行定議。酌量舉行。每石運價若干。朕悉照數給與。不令絲毫賠墊。但不可有浮冒侵蝕之獘。總與地方有司。毫無干涉。其間遲速機宜。及道途防護等情。則與大將軍﹑該督撫等﹑計議而行。俟趙之垣到彼。與馬龍商酌定議。果能承領辦理。具奏到日﹑給與欽差關防

○壬申。諭大學士等。鎭安將軍常賚﹑著從安西前赴軍營。與大將軍嶽鐘琪﹑副將軍石云倬等﹑計議進兵事宜。但聞賊人有窺伺陶賴卡倫之信。常賚前赴大營時。途次須小心防範。或帶兵丁數百名護送。或探聽賊人遠遁之後。再行前往。務愼重妥貼。總以七月初旬至營爲期。其現在甘涼歇息之歸化城蒙古兵一千名。已奉上�日令其前赴軍營備用。可令原管領之都統艮惇等﹑帶領出口。務於七月初旬到營。可傳諭查郎阿等﹑並常賚知之

○癸酉。諭大學士等。任國榮﹑仍帶總兵銜。前往北路軍營。管理車騎兵﹑兼司屯種事務。著大將軍傅爾丹﹑酌量派委。照總兵官胡傑之例行走

○諭內閣。朕以江南蘇松等處﹑積欠錢糧甚多。獘端百出。官民並受其害。特令大臣等﹑率領多員。前往淸查。分別官侵吏蝕民欠。務期至確至當。以淸積獘。以除民累。前聞各員奉行不善。轉至閭閻有追呼之擾。大負朕之初意。已降上�日嚴行申飭。禁止催徵。後又聞有司以民欠逼令認爲侵蝕。如父子兄弟異戶。卽爲包侵。又因別名立戶。卽加以包侵之罪。又昨據淸查太倉州錢糧之溫而遜奏稱﹑愚民每將自欠錢糧。混開被吏侵蝕。及經逐戶覆核。實系自田自欠。因出示通曉。已皆據實稟攺。是民欠之中﹑竟有捏稱侵蝕者。著差往各員。詳細確查。有應行更攺之處。卽行更攺。務使分晰淸楚。毫無疑竇。以副朕釐姦剔獘﹑嘉惠元元至意

○授輔國將軍巴爾圖子謨章﹑爲奉恩將軍

○雲貴廣西總督鄂爾泰奏報。烏蒙逆賊悖亂。將士忠勇忘身。不三旬而復郡治。不七旬而收全土。今渠魁就擒。並無漏网。雲貴土兵。已經通檄全撤。得上�日。烏蒙攺設府治之初。諸事尙未就緒。又值劉起元不善撫馭激成事端。逆黨勾連幾有猝難收拾之勢。而將弁軍士﹑奮勇爭先。旬月之間。削平寇亂。此皆總督鄂爾泰﹑平時節制封疆。以公忠表率官僚。以義勇訓練將士。而臨機應敵。又復調度有方。用能迅奏膚功。永安苗境。論功行賞。當以鄂爾泰爲先。但念該督自聞賊變以來。時時以先事疎防﹑引過自責。今軍事告竣。不肯自居蕩寇之功。屢次陳奏。情詞懇切。朕曲從所請。以成其謙抑之素志。若以功過而論。則一時疎略之微瑕。豈能掩其多年教養之善績耶。特將朕意﹑宣諭中外共知之。所有陣亡帶傷﹑及奮勇官兵。著該督查明送部。從優議敍賞卹

○甲戌。調貴州安籠總兵官韓勛﹑爲貴州古州總兵官。升貴州大定副將劉朝貴﹑爲貴州安籠總兵官。雲南楚姚總兵官官祿﹑緣事革職。調雲南永北總兵官柳時昌﹑爲雲南楚姚總兵官

○乙亥。皇后千秋節。停止行禮筵宴

○遣官祭關聖帝君

○諭大學士等。從前三月間。賊眾有二千餘人。來吐魯番。見我兵前往應援。賊兵卽先行潛遁。今據大將軍嶽鐘琪奏報。四月間﹑又有賊千餘。來擾吐魯番。並有二百餘人。犯我陶賴卡倫等語。朕看此情形。或者將來賊人﹑由哈喇沙爾﹑潛往噶斯地方。又如上年故智。暗行騷擾。或增添人眾。窺伺靑海。亦未可定。格默爾等所統兵力﹑未免稍單。朕前次曾有不應調撥西寧兵丁之上�日。若此時有應用添兵之處。恐格默爾等亦不敢調取。徳成亦不敢派撥。可傳諭徳成﹑達鼐﹑馮允中﹑管承澤﹑格默爾﹑鼐滿岱﹑福寧等。從前所以不令調撥兵丁者。蓋西寧軍務尙未就緒。自以固守根本爲是。今西寧布置已定。兵力有餘。若賊人窺伺噶斯。自宜發兵應援。況目前靑海蒙古兵丁﹑尙未攢集齊全。卽器械等件。亦未周備。難以望其捍禦賊鋒。亦賴官兵爲之保護。著徳成等就近酌量。倘有用兵之處。或著管承澤﹑鼐滿岱帶領前往。或徳成另議一二人前往。至官兵派出之後。遇有本地添兵防守之處。卽將土兵派出。此上�日著徳成﹑並諭眾佛保﹑殷紮納知之

○諭兵部。山東登州總兵官曾謨﹑著調補山東兗州總兵官。山東兗州總兵官嶽含奇﹑著調補山東登州總兵官。前降諭上�日令湖廣預備兵丁二千名。聽候西路軍營調撥之用。著嶽含奇前往湖廣。會同總督邁柱。加意挑選人材壯健﹑技勇優長者二千名。卽令嶽含奇﹑帶領前赴西安駐札。其領兵之副參遊守千把等官。亦著邁柱﹑嶽含奇揀選前往。此所派兵丁內。將長於藤牌者。挑選五百名。或一千名。充入二千名之數。若弁兵內﹑有人材可用﹑情願赴軍前效力者。亦著邁柱﹑嶽含奇酌量派用。此二千兵丁。於秋末冬初候上�日﹑從湖廣起身。一應賞賚銀兩。照例給與。其山東登州總兵官印務。著浙江溫州總兵官冉起鳳署理。浙江溫州總兵官印務。著總督李衛遴選委用

○吏部議覆。寧古塔將軍常徳疏言﹑寧古塔助教。請照驛站官之例。定限六年。年滿之後。令該將軍出具考語。具題送部。其由八品筆帖式補授者。以主事等官用。由無品筆帖式補授者。以七品小京官等缺用。應如所請。從之

○補行湖南省雍正八年分大計。卓異官二員。不謹官五員。罷軟官五員。年老官九員。有疾官二員。才力不及官二員。浮躁官二員。分別升賞處分如例

○戊寅。雲貴廣西總督鄂爾泰疏言﹑雲南普洱府﹑添設新鎭。額兵二千四百名。除原畱普威營兵一千四百名﹑及新募補額外。其餘調撥之兵。俱有家口在各標營。一時無力搬移。未免分心兩地。共計未搬家口兵丁八百名。請賞給路費。俾得成家立業。又黔省撥往古州淸江等處鎭協營兵丁。及滇省烏蒙鎭新增兵丁二千五百名內。有道途搬移之費者。並請一體賞給。得上�日。數年以來。滇黔兩省兵丁。踴躍急公。甚屬效力。朕已屢加恩澤。獎賞勤勞。玆所派往普洱﹑及古州淸江烏蒙等處之兵。俱從他處搬移。安土重遷。應加恩卹。該督陳奏甚是。著照所請﹑給與遷移之資。於公用銀兩內﹑卽行支給。以副朕惠養兵丁之至意

○己卯。諭大學士等。西路軍營千總馬建功﹑奉差探聽賊兵信息。帶領兵丁十人前往。因人少力單。遇賊被害。並傷兵丁石玉﹑張秀﹑閻得三人。深可憫惻。馬建功等﹑俱照陣亡之例﹑加恩卹賞

○授信郡王董額子查庫齊﹑爲奉國將軍

○寧遠大將軍嶽鐘琪奏言﹑賊夷出沒無常。毋庸零星遠設卡倫。致滋賊人覬覦。今於鏡兒泉三處。安設大卡倫。並派兵丁登山瞭望。再於沿途五里一撥。安設塘站。直接軍營。一遇有警。接遞相傳。得上�日。賊夷旣施鬼蜮之技。出沒紛擾。意欲疲我士馬並使軍營馬匹﹑不得牧放。自當計議防範擒巢�刀之策。今安設大卡倫三處固是。但此數千弁兵馬匹。如何牧放看管。可免賊人窺伺。又三大卡倫之外。尙設小卡倫否。若於賊之來路設小卡倫。仍屬照前。而更多一番防備。恐兵少力單。難於捍禦。若不設小卡倫。則賊之來蹤。日間可以登髙瞭望。昏夜則如之何。又不知此三大卡倫﹑果能全堵賊之來路。俾必不能近我軍營﹑窺我牧場否。倘乘小卡倫撤回之後。越大卡倫﹑擾我沿路塘站。不可不防。至於阿寶所領鄂爾多斯兵丁。從前派往軍營者。原令專司牧放之事。乃大將軍等﹑將伊等分散。派守各處卡倫。伊與綠旗兵丁等﹑言語不通。徒彼此推諉。甚屬無益。嗣後蒙古兵丁﹑不可似此零星派用

○庚辰。夏至。祭地於方澤遣顯親王衍潢行禮

○諭內閣。從前因準噶爾之肆虐吐魯番。回民畏其侵陵。有情願移居內地者。諭令地方有司。善爲安插撫綏。使之寬裕從容得所。頃聞在肅州居住之回子等﹑田瘠水少。收成歉薄。而所有牲畜。亦不敷用。生計未免艱難。此皆經管之員﹑辦理疎忽。而該省大臣﹑失於覺察之所至也。著署總督查郎阿﹑將從前辦理不善之員。查出題參。其有應行加恩撫卹之處。亦著查郎阿酌定請上�日。卽將此曉諭吐魯番移住內地之回民知之

○湖廣總督邁柱題﹑湖南忠路安撫使覃建侯故。請以其子覃梓楚承襲。下部知之

○癸未。諭內閣。朕視天下兵丁。皆爲一體。莫不冀其生計有賴。俯仰從容。然養育於平時者。自有經常畫一之道。而加恩於格外者。則不得不由近及遠。次第舉行。如恩賞兵丁生息銀兩一事。首先及於在京之八旗。次則推廣於外省駐防﹑及督撫提督標下。又次推廣於各省鎭標。皆令將軍﹑副都統﹑督﹑撫﹑提﹑鎭大臣﹑會同經理。以爲長久之計。數年來。固有料理得宜﹑可濟兵丁之緩急者。而措置未協﹑啟人議論者。亦往往有之。則此事經畫之難可知矣。至於各省協標兵丁。𨿽同列行伍。而駐札分防之處。與督撫提鎭﹑相隔遙遠。若偶遇緩急。必須文移往來。多延時日。始得領此數金。豈能濟其一時之用。若照例給發。則現今督撫提鎭大臣﹑辦理此事﹑尙覺繁難。未能妥貼。副將以下等官。豈可交辦此事。恐徒貽累於弁員。而無裨於兵丁之實用也。近聞各省協標兵丁。有謂督撫提鎭等﹑不爲代請。而生怨望之心者。不知國家之施恩。並無偏向。戎行之沐澤。自有後先。將來西陲軍務告竣。國用充饒。朕自徐思周徧加恩之策。若伊等不察事勢。此時遽欲均沾。妄生冀幸。是因朕逾格之恩。而啟非分之望。則朕惟有將現行之恩賞悉令撤回。然後可以畫一。豈不因數人之無知﹑而阻眾人受恩之路乎。思之思之

○兵部議覆。廣東總督郝玉麟疏言﹑守備以下革職之員。除有籍可歸﹑照例勒令回籍外。如本籍果無戶口田糧室廬墳墓者。許該弁呈明該管地方官。咨查原籍。取具該府州縣印結報部。聽其入籍當差。應如所請。從之

○山西巡撫覺羅石麟疏報。忻州長子等四州縣﹑開墾雍正八年分田地一十七頃有奇。下部知之

○甲申。諭內閣。西路軍營臺站。自上年十二月以來。往來文移繁劇。長途遞送。從無遲誤。該管臺站官弁。實心供職。其在塘夫役人等。效力亦屬勤勞。著交與辦理軍務之署陜西總督查郎阿。將京城至軍營一路兵臺官役等。分別內地外邊﹑加恩給與議敍賞賚

○乙酉。孝恭仁皇后忌辰。遣官祭景陵

○丙戌。吏部議覆。巡察盛京禦史釋伽保條奏。盛京銀庫﹑舊有司庫二員。請照掌關防官之例﹑三年期滿。令該堂官出具考語送部。以在京司庫﹑及對品之小京官調補。以防久畱滋獘。應如所請。從之

○丁亥。廣西巡撫金鉷疏言﹑教職一官。無可展施。縱有才能。莫由顯著。請於廣西現在教職內。擇其年力彊壯﹑應對明白﹑才品可觀之員。咨送督臣。分派雲南貴州兩省。俟遇有州縣及佐貳等缺。酌量試用題補。並請通行各省。一體遵行。得上�日。訓士理民。俱關緊要。封疆學政。各有專司。定例彼此不得干預。若將教官之優者。悉攺膺民社之寄。是以理民爲重。而以訓士爲輕。凡畱司鐸之任者。皆上司所棄而不取之人。勢必使天下教官。莫不希冀升遷。日萌鉆營幸進之念。孰肯專心訓課。爲國家長養人材乎。況督撫不可干預學臣之事。亦如學臣不得干預督撫之事也。金鉷此奏。豈非欲兼攬學政之權。且沽教官之稱譽乎。卽據稱教職一官。無可展施。其才能莫由顯著。卽如此﹑則又如何知其可辦吏事而選用之乎。若以語言應對之間。定人品之優劣。分才具之短長。恐鑑衡之失實者不少矣。至於教官之賢者。督撫原可隨時保舉。而大計之年。又可列爲卓異。並非不得與於薦揚之選者。金鉷實屬冒昧。著將原本擲還

○刑部等衙門議奏。河南祥符縣陳兼優僕人單從禮之妻張氏。因劉聖全逼姦不從。守正自縊。例應給銀旌表。建坊墓前。因系僕婦。宜分良賤。請停其入祠致祭。從之

○戊子。雲貴廣西總督鄂爾泰摺奏。廣西思明土府所屬之鄧橫寨。彊暴恣橫。積惡多年。通計一百九十餘戶。丁壯千人。而凶徒聚處。專事劫殺。左有雷蓬。右有那練。暗結黨羽。密竹層柵。藉爲外衛。深壕險坎。設爲內坑。槍箭能出不能入。兵役敢進不敢前。黔苗滇猓之中。從無此凶悍者。從前提臣張溥﹑以爲必不可縱。而所委副將尙淸﹑昧於形勢。輕率進巢�刀。致損兵威。臣令鎭臣蔡成貴﹑自二月十四日抵軍營。搶築炮臺。札營駐守。示以圍困之意。一面督兵漸逼賊巢。克期攻入。三月初四日。據報我軍分中左右三路。攻賊之四六九三甲。占踞其要隘。焚毀其寨柵。殺死賊兵無數。生擒一百餘賊。悉行正法。尙餘男婦六百餘名。解赴省城。聽候發落。賊眾全平。奏入。報聞

○己丑。刑部議覆。甘肅巡撫許容疏言﹑番民納些﹑誠心歸附乃被背逆土司黃璽正﹑綁縛攢射。至死不移。忠義可嘉。請照例旌表建立石碑。刊列名姓。仍制牌位入祠致祭。應如所請。從之

○庚寅。湖北巡撫魏廷珍疏報。荊門﹑鐘祥等十三州縣﹑襄陽一衛﹑開墾雍正八年分田地一千三百三十頃有奇。下部知之

大淸世宗敬天昌運建中表正文武英明寬仁信毅大孝至誠憲皇帝實錄卷之一百六

大淸世宗敬天昌運建中表正文武英明寬仁信毅大孝至誠憲皇帝實錄卷之一百七

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正九年。辛亥。六月。壬辰朔

○癸巳。以左春坊左庶子兼大理寺卿索柱﹑兵部左侍郎楊汝谷﹑順天府府丞陳樹萱﹑俱署都察院左副都禦史太常寺卿劉楠﹑緣事降調。升大理寺少卿張國棟﹑爲太常寺卿

○甲午。諭大學士等。寧遠大將軍嶽鐘琪摺奏﹑準噶爾賊眾二千餘人。圍困魯谷慶之城。晝夜攻打。二十餘日。吐魯番回子奮勇出擊。殺死逆賊二百餘人。帶傷之賊甚多。請以三千勁兵。兼程而進。必獲全勝。將來卽以此三千兵丁。駐札吐魯番。合之回民。足備防禦等語。朕前次聞吐魯番回民等﹑感恩望濟之言。甚爲懇切。恐賊眾再以大力侵淩。伊等不能抵敵。爲其所困。已降上�日令大將軍嶽鐘琪﹑酌量發兵應援。不必拘執前說。今嶽鐘琪具奏之日。尙未接到朕上�日。是以仍作遊移之詞。凡用兵之道。在於隨機應變。不容刻緩。若果嶽鐘琪確有所見。卽應遣兵速往。一面奏聞。何必待降上�日到日﹑始遣兵前往乎。又奏稱挑選精兵三千名。駐札吐魯番外。餘剩壯健兵丁。畱駐新城防守。盡足備進擊烏魯木齊之數等語。朕思我兵進擊烏魯木齊之時。若有賊眾繞道侵犯新城。當思應援巢�刀殺。豈可但作防守之計。至於此時應援吐魯番。自屬應行之事。但噶爾丹策零﹑性情躁妄。此次失利之後。或於冬季。多添兵力。攻擾吐魯番。未知我三千兵丁﹑合之回子之力。便可以從容捍禦否。且我軍旣駐札吐魯番。則將來不得不時爲應援。嶽鐘琪從前﹑曾有吐魯番駐兵數萬之奏。若此時駐兵三千。將來因此牽制。有不得不加增之勢。此則捨本逐末。必不可行者也。朕又思吐魯番﹑乃阿爾灰﹑哈喇沙爾兩路之關鍵。旣有我軍駐札。則將來築城於烏魯木齊時。呼吸相應。賊人不敢繞襲我軍之後。況我軍正欲進攻賊之巢穴。若賊人果以大眾來犯吐魯番。則我軍不勞遠行。可以就近殄滅之。亦是善策。總在嶽鐘琪悉心籌畫。務期萬全。若將大營兵丁三千名﹑派往吐魯番。則此三千之數。當另行撥派以足額。吐魯番地方。難於多養馬匹。況此三千兵丁。乃爲防守之用。非爲追擊之用。所帶馬匹。可酌量存畱。其餘仍遣回大營牧放。至於炮火鉛彈。多帶備用。上年官買吐魯番糧石。不必運送軍營。卽著畱貯吐魯番。以備大兵之用。吐魯番回目額敏和卓等﹑誠心向化。盡力擊賊。甚屬可嘉。著大將軍傳上�日獎勞。酌量賞給緞疋銀兩茶葉等項。彼地旣遭賊人侵害恐收成歉薄。糧食不敷。著卽以官買糧石。酌量賞給。務使回民得所。將此詳悉傳諭大將軍嶽鐘琪知之

○乙未。諭大學士等。河州副將馬云﹑於上年冬月。在北山領兵敗賊。著有勞績今聞病逝。著加總兵官銜。賞銀一千兩。爲歸櫬之費

○兵部議覆﹑江南河道總督嵇曾筠疏言﹑淸江地方止有把總一員。不足以資彈壓。請添設守備一員。駐札巡防。令把總聽其兼轄。應如所請。從之

○移廣東廣州府通判駐新城南海縣縣丞駐十三行。從廣東巡撫鄂彌達請也

○丙申。以散秩大臣伯欽拜﹑總理三陵事務

○封故愉郡王允禑子弘慶﹑爲多羅愉郡王

○免江南宣城等四縣﹑雍正八年分水災額賦有差

○丁酉。盛京工部侍郎陳福壽﹑緣事降調。升內閣學士對琳﹑爲盛京工部侍郎

○以故科爾沁多羅紮薩克圖郡王撒胡喇克子沙晉徳爾格爾﹑襲爵

○戊戌。諭宗人府。朕叔恭親王常寧﹑昔年受皇考友愛深恩。不知感激報效。而因循懶惰。悠忽終身。此中外所共知者。恭親王身後。皇考因滿都護﹑賦性庸愚。不便將伊承襲。以其弟海善﹑襲封貝勒。令在內廷行走。教誨施恩。望其成立。以繼恭親王之後。乃伊性情暴戾。行止乖張。口出逆言。心無倫理。種種罪惡。不可殫述。嗣因步軍統領托合齊案內。款迹敗露。革去貝勒。禁錮在家。未幾仍蒙皇考寬宥慈恩。將伊釋放。遣往軍前效力贖罪。乃伊仍不悛攺。輒敢違上�日私回。若論軍法憲章。均無可赦。朕念其爲恭親王後裔。委曲全其性命。仍行拘禁。此海善之大槪也。從前海善獲罪之後。無應襲之人。皇考不得已。而仍用滿都護。且加以厚恩。畀以榮寵要職。無非欲其努力向上。攺過自新。以延恭親王之一脈。乃伊下愚不移。轉入於阿其那﹑塞思黑﹑蘇努﹑保泰等之邪黨。私相固結。而不思皇考髙厚之鴻慈。其顚倒妄亂。至於如此。及朕卽位以來。又復加恩任用。指示開導。以感動其天良。冀收後效。而伊顧戀匪黨。狡獪百端。搖惑人心。阻撓國政。且鉆營詐僞。行止卑污。其獲罪被參之案。不可枚舉。朕悉行寬宥而保全之。此滿都護之大槪也。滿都護之弟對靑額﹑庸劣不堪。罔知愧恥。昔在侍衛班聯。曾因飲酒沈醉。竟溺於中和殿階級之上。此眾人所共知者。海善之子倫木布﹑昔蒙皇考深加恩養。令在乾淸門侍衛班中行走。訓誨矜全。冀其上進。乃皇考升遐之日。萬國臣民﹑如喪考妣。而倫木布﹑面無悲戚之容。目無涓滴之淚。朕以此知其未具人心矣。是以降上�日﹑將伊與伊父海善﹑一同拘禁。今已病故。此對靑額﹑倫木布二人之大槪也。朕叔恭親王之子孫。大抵如此。假使稍有可望成立之人則滿都護﹑屢獲重罪之後。朕卽可選擇而用之矣。祗因不得其人。是以將滿都護﹑姑容曲宥。以至於今。今滿都護病故無子。見無可承襲者。朕念吾叔後嗣凋零。再四思維。或擇一人襲封貝勒。或賜襲郡王。以繼其後。然而得其人﹑則可以繼續先緒。不得其人﹑則必至廢墜家聲。且一時勉彊襲封。而不克承受。將來獲罪被譴。難以保全。非所以成就之也。海善等﹑卽前車之鑑。著宗人府﹑會同議政大臣﹑八旗都統﹑滿洲尙書侍郎等。秉公詳愼。於恭親王子孫內。選擇可以襲封之人。公同舉出。奏聞。請上�日。若果不得其人朕意欲照皇考時。以朕弟淳郡王過繼純親王爲嗣之例。於朕幼弟中。選擇一人。封爲郡王以繼恭親王之後。如此﹑則朕叔之王爵﹑可以長久綿延而伊之親子孫。各守祿位。易於稱職永遠同受國家之恩澤。似爲有益。亦著會同悉心定議具奏

○庚子。寧遠大將軍嶽鐘琪疏言﹑賊夷圍困吐魯番。臣挑選馬兵三千名。令張元佐﹑曹勷﹑張存孝﹑統領。於四月二十四日進發。又令顏淸如帶兵二千名。前赴塔庫駐札。又備兵四千名。令紀成斌統領。前赴陶賴要隘駐札。儻賊人傾眾前來。臣卽親身統領陶賴﹑及塔庫二處駐札之兵。兼程前往巢�刀戮。惟是回民。若令此時遷移。途中行走不能便捷。三千護禦兵丁。首尾亦不能相顧。擬將應援三千馬兵內。暫畱一千名。駐札吐魯番。以爲抵禦防範。其餘二千名馬兵。令其回營。如蒙準臣前奏。安設三千兵。駐札吐魯番。臣卽將駐札塔庫之步兵二千名。令其前往補數。俟我軍進擊烏魯木齊之時。再令回民遷移內地。卽將此一千兵丁護送。可無劫奪之患。得上�日﹑應援吐魯番之舉。朕早已降上�日。此奏尙有計算未到之處。今年秋間襲擊。是第一善策。至於應援吐魯番﹑乃相機不得已之舉耳。若但加意籌畫於應援之師。而不計及於襲擊之舉。是舍本而逐末也。且發應援兵丁三千名之外。又令顏淸如領兵二千名﹑駐札塔庫。紀成斌領兵四千名﹑駐札陶賴。是已派兵九千。與前請上�日駐兵三千於吐魯番之奏。大不符合矣。今年原議挑選精兵一萬二千名。進擊烏魯木齊。不知此所派應援吐魯番之九千兵。在此一萬二千名兵丁之外乎。抑卽在其內乎。此兵平定吐魯番回營。人馬尙可進擊乎。況前奏設三大卡倫於要隘之處。安兵三千名。此非大營之精兵乎。今稱存營兵丁。尙有萬餘。足以防禦。假若賊人旣擾吐魯番。使我兵前往應援。又以大眾侵犯軍營。或再如上年之故智。繞過大營。驚擾塔爾那沁。及圖呼魯克等處。則我軍之力旣分。不識尙可巢�刀殺耶。或但能防禦新築城也。奏摺中總未言及此。甚屬疎漏。至於吐魯番一部落。乃向來甚費商議﹑置之度外者。卽上年遣發弁兵駝只。往彼搬運米糧。亦俱未經奏聞。致生賊人窺伺之心。屢次侵擾。此乃從前辦理錯誤﹑以致目今有不得不應援之勢。今大將軍親在軍營。若確見速應救援。便當遣兵迅往。何必遲回審顧。且前次奏稱畱兵三千名。便可防護吐魯番。萬無一失。今又將吐魯番應否畱兵﹑及回民應否遷移。何時動身之處。請上�日定奪。前後全不符合。顯有推諉之意。朕在數千里之外。豈能洞悉地方情形。與臨事機宜。預先一一計算而指示之乎。殊失朕信任倚賴之初心矣。儻見此諭上�日。以爲吐魯番不應移內。勉彊順合朕意。輕率舉行。則尢其不可

○予故陜西寧夏將軍席伯﹑祭葬。謚襄壯

○辛丑。予故直隸古北口提督魏經國﹑祭葬。謚僖恪

○壬寅。諭內閣。今年仲夏以來。京師雨澤愆期。目前甚覺亢旱。朕於宮中齋心虔禱。尙未仰蒙天降甘霖。輾轉思維。從來上天之錫福降災。悉由於人心之感召尙書曰。作善﹑降之百祥。作不善﹑降之百殃。古人又曰。福之至也。人自生之。禍之至也。人自成之。蓋上天慈愛爲心。斷無降災於人之理。其遭值水旱饑饉者。皆由天下人之自取。所當恐懼修省。以凜天戒。若因此而或生怨尢之心。則其獲罪更大。而爲無忌憚之小人矣。朕深明此理。時刻自儆。切切冀望天下臣民。共修趨吉避凶之道。以承受上天之恩。數年以來。諭之詳矣。今玆亢旱之象。或由於朝廷政事之有闕。或由於臣工職業之不修。或由於士民心術之不善。有一於此。皆足以干天和。而致祲沴。儻有無知小人。不察人事感召之故。不知上天垂象之意。狂肆冥頑。敢生怨懟。則乖戾之气。自外生成。上天𨿽欲寬宥而不可得矣。朕兢兢戒懼。夙夜靡寧。再四推求。欲得致旱之由。急行攺易。凡屬臣工。均當撫躬自思。何處不能稱職。何事應當獲譴。一一省察而悛攺之。至爲士爲民者。𨿽無治人理事之權。而舉念之純疵。居心之善惡。天髙聽卑。實垂照鑑。苟無自作之孽。必不遭難逭之條。總在吾君臣士庶﹑各自捫心。省愆思過。勿推於他人而存自恕之念。勿諉諸气數而忘儆惕之心。則和气致祥。時雨甘霖必仰邀上天之恩賜。勉之勉之。著將此上�日﹑通行曉諭在京官弁兵民人等。咸使知悉。其近京省分。若有缺雨之處。著一體宣示

○又諭。賭博之事。敗壞品行。蕩廢家貲。其爲害於人心風俗者。不可悉數。欲杜此惡習。則賭具之禁。自不可以不嚴。朕爲此拳拳訓飭。至再至三。凡地方大吏有司﹑有教養斯民之責者。皆當仰體朕心。奉行惟謹。不當視爲具文也。京師戶口繁多。五方雜處。年來稽查嚴密。不肖之徒。頗知斂迹。至於外省之稽查。較京師爲易。而督撫以至守令。奉行不力。聞省會之地。有公然制造賭具。列諸市肆。而不知畏懼者。百姓之藐法若此。則大小官吏。能辭溺職之罪乎。步軍統領衙門。屢次拏獲私賣賭具之人。供稱販自外省地方。則外省之疎忽廢弛。顯有證據矣。賭博難禁。而造賣賭具之禁﹑尙屬易行之事。前年定例。凡失察造賣賭具之知縣。照溺職例革職。知府革職畱任。督撫司道等官﹑各降一級畱任。著該部將朕此上�日﹑再行宣諭。儻嗣後有犯者。必照定例處分。不稍寬貸

○予故雲南臨元總兵官魏翥國﹑祭葬如例

○癸卯。諭內閣。仲夏以來。京師亢旱。雨澤愆期。朕心焦勞。無時或釋。因思刑獄﹑上關天和。法司衙門。此時尢當加意。除重罪監候處決人犯﹑不應寬釋外。凡有牽連待質。及候審候結輕罪之人。將來擬罪。不至於死。而羈禁在監者。著刑部堂官。逐一速查。應完結者﹑卽行完結。應保釋者。卽行保釋。俟處暑後再行審明結案。八旗髙墻拘禁人犯。著該旗大臣。亦照此速行辦理。毋得稽遲。至於枷號人犯。除情重罪大。奉上�日永遠枷示者不宥外。其有限期未滿枷號之犯。著照舊例。暫行保釋。於處暑後補枷。以滿期限。刑部﹑八旗﹑順天府﹑五城禦史﹑可一體遵行

○添設貴州安順府同知一員。駐郎岱。從雲貴廣西總督鄂爾泰請也

○署直隸總督唐執玉疏報﹑霸州﹑大城等十四州縣﹑開墾雍正八年分田地﹑一百七十頃有奇。下部知之

○乙巳。諭內閣。每年伏暑之時。停訟停徵。久有成例。況今年五六月以來。直隸山東﹑河南等省。雨澤愆期。甚覺亢旱。尢宜寧人息事。感召天和。或恐庸劣有司。不遵定例。妄滋擾累。著該督撫通行申飭。時加訪察如有生事擾民者。卽行題參。從重議處

○丙午。靖邊大將軍傅爾丹摺奏﹑臣等於五月初六日。至科布多築城地方。隨據烏蘇圖舒魯克卡倫駐防之侍衛巴爾善等。拏獲準噶爾賊夷塔蘇爾海丹巴一名。供稱噶爾丹策零﹑派兵三萬。令大策零惇多卜﹑小策零惇多卜﹑及大策零惇多卜之子﹑多爾濟﹑丹巴﹑三人統領。陸續起程至阿爾泰山奇林地方會合。來犯北路今小策零惇多卜﹑己至察罕哈達地方。大策零惇多卜﹑與伊子多爾濟丹巴﹑尙未到齊。見在之兵。止有二萬餘名。噶爾丹策零﹑恐哈薩克國聞知。乘虛來攻。預先派兵一萬。令大策零惇多卜之子﹑納木紮爾達錫。衛徵和碩齊。總領駐防阿爾輝地方。又派兵一萬。令諾顏和碩齊﹑總領駐防阿里馬圖西拉百爾地方。噶爾丹策零﹑遊牧處兵丁。不過二萬名保守。又供噶爾丹策零﹑前令其妹夫羅卜藏策零﹑帶兵一萬名。往阿里馬圖西拉百爾駐札。防守哈薩克國。羅卜藏策零﹑因與噶爾丹策零不和。率領屬下三千餘戶。來到大國噶斯地方。噶爾丹策零聞知。派吳喇忒巴噶滿朱追逐。交戰被敗。復遣喀喇沁杜噶爾之子﹑查衮追逐。因此大策零惇多卜﹑遲延未來等語。臣思賊人尙未全至。乘其不備。正宜速迎掩殺。臣等揀選京城各省兵一萬名。輕裝由科布多河西路﹑於六月初九日起程。分爲三隊。前鋒統領丁壽﹑散秩大臣公達福﹑副都統塔爾岱﹑率領第一隊。參贊馬爾薩﹑副都統承保﹑西彌賴﹑率領第二隊。臣等統領大兵前進。沿途襲擊。其科布多築城地方。畱兵七千三百名。仍舊築城。防守糧餉。令都統衮泰﹑總兵胡傑等管轄。科布多河東。系通奇林要路。派定滿洲兵二千名。俟都統侯陳泰﹑副都統阿三到時。駐札管轄。與衮泰等互爲應援。所有統兵起程日期。理合具奏。奏入。報聞

○丁未。靖邊大將軍傅爾丹摺奏﹑臣等於初九日。分隊起程之後。遣前鋒統領丁壽﹑參贊馬爾薩﹑副都統塔爾岱等。統兵率向道官。前行瞭望賊勢。在紮克賽河地方。擒獲準噶爾賊夷巴爾喀等十二名。據供小策零惇多卜牧場﹑在察罕哈達地方。離臣等軍營。止三日程途。僅有兵一千。尙未立營防守。大策零惇多卜﹑因途中有病。畱駐和博克山。其子多爾濟丹巴。已於小策零惇多卜﹑山梁前駐札。羅卜藏策零﹑與噶爾丹策零不和。率領其屬。大約不往圖爾古特。卽往靑海等語。臣等乘夜進兵。襲擊察罕哈達賊夷。奏入。報聞

○副都統格默爾摺奏﹑騰格裏卡倫紮薩克諾爾布。於五月二十八日背叛。擾亂臺站。劫掠馬匹。旋卽逃至滚額爾吉庫庫烏蘇遊牧之處。臣卽令紮薩克恭格。臺吉阿拉布濟等。領兵追逐。又令參領巴顏等。追至喀喇果爾地方。見恭格等。已將諾爾布圍困。復又脫逃。巴顏等﹑追緝至蒙古爾托羅海地方。擒獲諾爾布。並其佐領裏塔爾﹑與恭格等﹑押解回營。其效力之紮薩克臺吉弁兵等。查明具奏。奏入。報聞

○戊申。副都統達鼐摺奏﹑靑海原紮薩克公墨爾根戴靑拉查卜等。悖逆逃遁。渡梭羅木河而去。臣等率兵追至河濱。先將其子察罕拉布坦生擒。隨整兵往擊拉查。卜營寨。拉查卜畏迎降。跪叩投誠。臣等率領由梭羅木河大路。回至靑海遊牧處。其效力之臺吉弁兵等。查明具奏。得上�日﹑從前親王戴靑和碩齊察罕丹津﹑一聞伊侄拉查卜逃走。卽將拉查卜部下人等收回。察罕丹津﹑歷年效力行走。今已老病。仍感恩效力。甚屬可嘉。著賜大緞二十疋。再發銀一千兩。令其酌量賞伊部下效力人等。拉查卜﹑𨿽系伊兄之子。朕知其素不相睦。至拉查卜之子﹑察罕拉布坦。能知伊父之非。不肯同逃。殊屬可憫。拉查卜甚屬庸愚。𨿽無故逃遁。見我兵追趕。卽便迎降。罪尙可恕。著將伊送至京師候將伊逃遁之故問明。將伊交察罕丹津之處。另降諭上�日。其拉查卜公爵。朕尙欲令其子﹑察罕拉布坦襲替。並曉諭知之

○攺廣東陽山縣星子﹑朱岡﹑巡檢二員。歸連州管轄。從廣東總督郝玉麟請也

○己酉。諭大學士等。大將軍傅爾丹奏稱﹑被獲準噶爾丹巴供云。噶爾丹策零之妹夫羅卜藏策零﹑將伊屬下三千戶。帶領歸至大國噶斯。噶爾丹策零聞知。追趕被敗等語。今噶斯正值靑海有事之秋。儻羅卜藏策零﹑率眾來歸。或系賊人詭計。著速行文達鼐﹑眾佛保等。遠設巡哨。偵探信息。儻噶斯路途。有準噶爾賊人來歸者。將我兵整齊預備。務加詳審。果系眞實。將伊頭目數人。送至京師。其餘人等﹑於汛界內。有水艸處暫住。從優養贍。一面派兵照管。一面奏聞請上�日

○諭刑部。凡竊賊滿貫者。定例擬絞監候。此等賊犯。論其情罪。無可矜原。而每年秋審之時。按律又不至於處決。是以往往監禁多年。不行結案。卽該犯有悔過攺惡之心。亦無自新之路。著刑部將各省此等賊犯﹑已經三年者。一一查出。酌其情罪。或應釋放。或應減等發落。並日後再有過犯﹑如何從重治罪之處。一並定議具奏

○升一等侍衛四十三﹑爲永陵總管

○庚戌。上召入大學士九卿等﹑諭曰。自五六月以來。直隸﹑山東﹑河南﹑雨澤愆期。亢旱日久。我君臣間。必有上干天和之處。仰蒙上天仁愛。特以旱災垂象示儆。朕心憂懼焦勞。時加修省。展轉思維。無以自解。此皆朕薄徳之所致。無可推諉。但大臣等﹑亦當敬畏悚惕。省愆思咎。各矢誠心。寤寐警勉。念此三省數百萬蒼黎。皆吾赤子。將來秋禾不登。無以養生。必致狼狽。若不先期籌畫。多方儲備。臨時𨿽欲補救。亦恐無及。著大學士九卿等﹑悉心酌議。作何先期料理。務期人力能周。救荒有策。米谷可以轉運。膏澤不致稽遲。俾此被災民人。咸慶生全。無一人轉乎溝壑。如此﹑則朕之殷憂。可以稍釋於萬一。或邀上天慈鑑。稍寬吾君臣之譴責也

○諭刑部。在京監禁人犯。其情罪尙輕﹑按律不至於擬決者。已令該部該旗﹑查明暫行釋放。俟處暑後。再行酌議寬減歸結。其外省輕罪人犯。亦應酌量加恩。著將已經到部之案。其中有問擬徒杖。而準其折贖者。該部查出。悉行寬免結案

○以原任禮部尙書石文焯﹑署直隸馬蘭口總兵官

○寧遠大將軍嶽鐘琪疏報﹑臣遵上�日於巴爾庫爾。相度地勢。建築城垣。城身周圍八里。髙二丈。根寬二丈。頂一丈。擇於本年四月十五日興工。並月城﹑炮臺﹑角墩﹑垛墻一應土工。於五月二十九日。俱已告竣。其四門城樓﹑石橋﹑角樓﹑見在次第建造。其工價等項。造冊呈覽。請敕部核銷。下部知之

○予故貴州古州總兵官蘇大有﹑祭葬如例

○辛亥。寧遠大將軍嶽鐘琪疏報﹑賊夷圍困魯谷慶。四十餘日。賴漢回官兵。協力固守。殺死賊人二百餘名。帶傷者甚多。賊人見攻魯谷慶城不下。遂圍困附近之哈喇火州城堡。用木梯三百餘副﹑爲攻城之具。回民等﹑用槍擊死賊人三百餘名。賊眾一聞大兵應援之信。倉皇逃遁。遺下馬匹刀槍等件。並拋棄所造飯食而去。及總兵官張元佐等﹑領兵兼程前進。賊眾已遠遁無蹤。張元佐等﹑到魯谷慶城下。回目額敏和卓。及回民老幼男婦。出城迎接。歡聲震地。張元佐等﹑因天气炎熱。馬匹疲乏。𨿽官兵奮勇滅賊。不敢窮追。今臣將派往之馬兵。撥存一千名駐札魯谷慶。其餘兵丁。俱行撤回。若賊夷又率二三千人來侵。則官兵與回兵。可以抵禦。儻傾眾而來。臣當親統大軍。就近巢�刀殺。以免我師遠行。若必令回民遷入內地。則俟我軍進擊烏魯木齊之後。卽令官兵一千名﹑護送行走。更屬無慮。得上

�日﹑賊夷侵犯吐魯番之舉。實由我軍屯運糧石啟釁。以致有不得不應援之勢。今官兵遄行。空勞往返。恐將來似此無益之舉正多。不知大將軍亦曾計及此否。此番回民感戴救濟之恩。歡聲大震。將來賊夷切齒於吐魯番。必思報復。以大力侵淩之。儻至狼狽流離時。不知仍似此感戴乎。目今賊夷以三萬眾侵犯北路。見據靖邊大將軍傅爾丹等奏報。前嶽鐘琪曾有親統大兵﹑前往吐魯番巢�刀殺﹑而畱紀成斌看守之奏。假若賊人此番。不向北路而向西路。將賊眾分爲兩大隊。以一隊先侵吐魯番。及嶽鐘琪領兵應援前往。賊人又以大隊侵犯軍營。再散其醜類於塔爾那沁﹑及圖呼魯克等處。不知我軍之力。尙可從容肆應否。今賊夷圍困魯谷慶﹑哈喇火州二城。官兵冒暑遠行。疲勞士馬。未遇一人。未戮一賊。而嶽鐘琪奏摺中﹑有奮勇滅賊之語。將以此番之舉。遂謂建功樹績於戎行乎。賊夷聞風而遁。可謂懼我軍威乎。卽畱兵駐防﹑與遷移回眾。朕意尙無定見。大將軍身在軍營。與遙揣者不同。若果確有所見。自當因時制宜。以身任之。總之向後若有應援吐魯番之舉。只可委將發兵。便賊首親來攻取吐魯番。大將軍亦不可統兵親往。吐魯番一切事宜。嶽鐘琪當與伊禮布﹑常賚﹑石云倬等。詳密籌畫。作速定議

○壬子。實授宗室塞爾黑﹑爲內閣學士兼禮部侍郎

○以署盛京禮部侍郎左副都禦史申珠渾﹑兼理盛京刑部侍郎事

○署陜西總督查郎阿疏言﹑西鳳二府。撥運甘肅等處米一十五萬石。二府民人領運之時。惟恐遠涉長途。或有虧耗。每石多帶一二升以備添補之用。今途次安行。並無虧折。據收糧之員節次具報﹑正米之外。多交余米。或數十石﹑至數百石不等。交足之時。可得米千餘石。將米一並收貯。於邊儲軍糧。均有裨益。得上�日﹑數年以來。秦省民人。運送軍需。俱無遲誤。是以朕屢次加恩以示優卹。玆因挽運西鳳米糧。以資軍食。特令加添腳價。務期運送從容。而領運之民人等﹑敬謹承應。於交完正米之外。尙有餘米交官。其急公敬事之念。甚屬可嘉。著該署督等﹑查明交米多寡之數。分別賞賚。務令本人實沾恩賜。勿致胥吏中飽。以副朕加惠秦民之至意

○協辦西寧總兵事務都統徳成等摺奏﹑訊問被獲逆賊諾爾布裏塔爾等﹑供稱靑海各部落。合謀令我率騰格裏兵丁反叛。郡王額爾得尼厄爾克托克托柰之子﹑阿拉布濟。亦欲作亂。約將靑海全軍。前來救援等語。謹此據供具奏。得上�日﹑朕料靑海王臺吉等。世愛國恩。斷無負恩背叛之事。親王察罕丹津﹑一聞伊侄拉查卜遁逃。卽遣人追趕。郡王盆蘇克汪紮爾﹑聞達錫策零搬移。卽率兵將達錫策零帶回。郡王額爾得尼厄爾克托克托柰﹑父子宣力行間。伊子協理臺吉阿拉布濟。見在與恭格﹑一同追擒諾爾布。伊等果有異心。寧肯如此奮勉宣力乎。著將諾爾布﹑裏塔爾﹑俱解送來京。訊明原由。再行辦理

○旌表江南南匯縣烈婦。顧奇妻朱氏﹑彊奸不污。被刃殞命。給銀建坊。入祠致祭如例

○甲寅。上以雨澤愆期。齋心祈禱。並命各部院大臣官員。設壇齋戒。是日﹑甘霖大沛

○乙卯。寧遠大將軍嶽鐘琪摺奏﹑據救援吐魯番。松潘總兵官張元佐回營。帶準噶爾投誠回子麻木雅兒﹑道倆二名。供稱噶爾丹策零之弟﹑羅卜臧舒努。娶哈薩克阿布爾海裏汗之女。見在哈薩克地方居住。前正月間。遣使到噶爾丹策零處。爭論其父所遺產業。又因噶爾丹策零﹑殺其母﹑並其同胞之妹﹑與弟。讐怨甚深。欲發兵相戰。二月間。哈薩克阿布爾海裏汗﹑發兵七萬。令伊弟布爾海裏﹑統領。將吹塔拉斯地方。所居準噶爾一千戶人畜。俱已擄去。又將準噶爾﹑在別處牧放之馬。擄去二三千匹。又噶爾丹策零﹑去年九月間。遣使往葉爾啟木哈什口�戛爾和通地方。勒索馬三萬匹。此三處回子。俱已反叛等語。理合具奏。奏入。報聞

○丁巳。諭內閣。朕因今年五六月間。直隸﹑河南﹑山東三省。雨澤愆期。宵旰焦勞。無時或釋。深恐秋稼不登。百萬黎民。艱於粒食。將來救荒濟困。人力難周。特命大學士九卿等﹑竭慮殫心。爲先事圖維之計。以贖上天之譴責。稍解朕心之憂煩。昨大學士九卿等會議﹑截漕通商。及遣官分查﹑賞給耔種捐谷議敍各條具奏。朕已一一允行。又特降諭上�日。將山東﹑河南二省。本年漕糧。暫停徵收。蓋欲使本地之米。散布於民間。更勝借資於他省也。今據河南署撫張元懷奏報﹑河南﹑南陽﹑汝寧﹑歸徳四府。從前陸續沾被甘霖。六月十四十五兩日。開封省城﹑大雨滂沛。四野沾足。又據山東巡撫嶽浚奏報﹑東省自六月以來。陸續得雨。六府九州。膏澤已徧。直隸署督唐執玉﹑亦以所屬得雨之州縣。陸續奏報。觀此景象。仰蒙上天矜憫下民﹑而賜以生全之慶。將來卽有成災之州縣。亦不至於甚廣。人力尙可展施矣。朕以手加額。旣感且慰。其廷臣所議預籌各件。朕意仍照前議預備爲是。惟是本地紳衿富戶﹑捐谷助賑﹑予以議敍一條。此等事向來奉行不善。輒生虛冒濫竊之獘。且捐谷多寡如何分別。議敍之處。原議俱未明晰。恐臨時難於遵行。亦須預先定議。又河東二省漕糧。暫停徵收。將來成災之處。自另有恩上�日。其不成災之處。或用拆色交官。或仍徵本色。將此谷石﹑卽糶賣於本省之民人。二者孰於民間有益。著大學士九卿﹑再行詳議具奏。尋議﹑地方紳衿富戶。捐谷十石以上﹑至三十石者。分別。給以花紅扁額。二百石以上﹑至四百石者。分別給以頂帶。該地方捐谷至三千石以上。將地方官從優議敍。仍嚴行申飭。毋得抑勒苛派。以滋煩擾。至河東二省。本年應徵漕糧。請照例折徵銀兩。於民間甚有裨益。從之

○諭兵部。前降上�日令陜西固原提督樊廷﹑於秋涼時來京陛見。其印務﹑著範時捷署理。今署陜西西大通總兵官管承澤﹑帶領兵丁。前往柴旦木地方駐札。其西大通總兵官印務﹑著範時捷卽前往署理。固原提督事務緊要。樊廷到任。且不必來京陛見。候諭上�日行。若有應奏事宜。著具摺陳奏

○命刑部右侍郎王國棟﹑前往河南。工部右侍郎趙殿最﹑前往山東。各辦賑務。兼理稽查匪類﹑緝捕盜賊之事

○一等精奇尼哈番那穆渣布﹑緣事革退。以其族侄口�戛爾當﹑襲替

○戊午。甘肅巡撫許容﹑摺奏靑海事宜。一﹑靑海亂賊。必宜嚴懲。諾爾布等。敢行稱亂。攪擾臺站卡倫。比之拉查卜等之潛逃。罪尢重大。見在搶奪臺站之達錫策零﹑已經王盆蘇克汪紮爾﹑公阿喇布坦擒拏。應卽治罪。而諾爾布之妻子。亦被副都統達鼐﹑押解來寧。其逃遁之眾。務必俘獲。誅其魁首。一﹑西寧兵馬。無庸加增。計西寧鎭標﹑額兵四千名。城守營﹑額兵二百五十四名。又益之以西安綠旗兵一千名。滿兵一百名。又應援兵一千名。而鎭海南川等兵。亦千有餘名。更濟之以土兵協防。見在士馬富餘。守禦援巢�刀。無虞不足。一﹑靑海地方。宜移駐滿漢官兵。查西寧至柴旦木地方。相去八百餘里。而靑海居其中。請於適中形勝之地。駐兵防範彈壓。一﹑西大通鎭。急宜專員辦理。大通一鎭。左爲西寧唇齒。右爲涼甘籓籬。關系綦重。今大通總兵印務。𨿽徳成﹑馮允中﹑公同署理。往來照看。不能分身坐鎭。署鎭管承澤﹑爲人巽懦。恐非將帥之才。請急簡賢員。掌管印務。一﹑噶斯統兵大臣。宜另行選擇。諾爾布等之變。副都統格默爾﹑旣不能預先撫馭於前。又不能卽行擒巢�刀於後。恐不足以膺玆鉅任。查散秩大臣副都統達鼐﹑辦理夷情數載。道裏山川。亦已熟悉。近復追擒拉查卜等﹑功亦可嘉。或以達鼐﹑專司統領官兵。兼撫夷眾。以重職守。一﹑靑海夷人。宜導之以大義。皇上懷柔荒服。一視同仁。卽采買駱駝﹑馬﹑羊等類。亦就彼之所欲售。優給價值。況興兵費帑。欲巢�刀滅準噶爾之逆賊者。亦惟恐塞外回夷。爲其侵暴。取彼凶殘。安玆良善。凡經管官員。理宜奉揚徳意。明白曉諭。庶夷眾咸知。我朝覆庇卵翼之恩。各懷尊君親上之義矣。奏入。報聞

○己未。諭大學士等。陜西﹑西安﹑督撫標下。俱有新募入伍之兵丁。必須勤加操演。始可資戰守之用。朕思撫標之兵。有撫臣親自操演。自然技勇日漸嫻熟。督臣見駐肅州。其標下弁員。又大半隨往軍營。見駐西安者。未必多人。或至訓練稀疎。亦未可定。侍郎馬爾泰﹑辦理軍需。駐札西安。著將督標之兵丁。隨時練習。加意教誨。務使有勇知方。以備國家幹城之選

○轉禮部右侍郎王圖炳﹑爲左侍郎。升內閣學士吳襄﹑爲禮部右侍郎

○升鑲白旗護軍統領公博爾屯﹑爲鑲黃旗滿洲都統。正藍旗滿洲副都統覺羅海蘭﹑爲鑲白旗護軍統領。仍畱軍營。以左都禦史三泰﹑仍署鑲黃旗滿洲都統。鑲黃旗滿洲副都統宗室色布肯﹑仍署鑲白旗護軍統領

○是日﹑甘霖復大沛。京師遠近沾足

○南掌國王島孫﹑遣陪臣先教先喇等﹑奉表謝恩。下部知之

○辛酉。攺湖北蘄州﹑漢陽﹑二營守備缺。爲都司僉書。從湖廣總督邁柱請也

大淸世宗敬天昌運建中表正文武英明寬仁信毅大孝至誠憲皇帝實錄卷之一百七

大淸世宗敬天昌運建中表正文武英明寬仁信毅大孝至誠憲皇帝實錄卷之一百八

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正九年。辛亥。秋七月。壬戌朔。享太廟遣裕親王廣祿行禮

○癸亥。諭大學士等。噶斯一路。甚屬緊要。現今交靑海王臺吉等。將伊等邀牧之處。如何保護備禦等事定議。其柴旦木地方。不必用靑海兵丁駐札。派內地兵丁四千六百名防戌

○大學士等議覆陜西西安將軍秦布奏言﹑西安額設兵丁八千名。今戶口繁滋將及四萬請於滿洲餘丁內挑選一千名。每月暫給餉銀一兩。米三斗。令其當差。遇有調遣之處。卽照馬兵例派往俟兵事告竣。陸續裁汰。應如所請。從之

○旌表湖北鄖縣烈女﹑王自寅女王氏。拒姦不污。自刃殞命。給銀建坊。入祠致祭如例

○甲子。戶部議覆﹑刑部侍郎韓光基查奏。山西臨晉虞鄕分界事宜。一﹑虞臨二縣。中隔涑水一河。實天成界限。請將沿河村莊坐落河南者。編入虞鄕。坐落河北者。編入臨晉。以淸界址。一﹑臨晉原屬大縣。今分設虞鄕。而所徵錢糧﹑仍倍於虞鄕。若將學額二十名。兩縣平分。實屬偏枯。應將臨晉照中學例。加增五名。其原額學田。酌量均分。一﹑臨晉之坡上一帶地方。綿長四十餘里。地瘠民貧。讀書無力。請酌量村莊遠近。設立義學八處。以廣教育。一﹑坡西角杯村﹑新設有把總一員。吳王寨﹑新設有巡檢一員。二村相去僅十餘里。而坡東數十里。無官彈壓。請將吳王寨巡檢﹑移駐角杯。村角杯村把總﹑移駐坡東之耽子村。互相稽察。一﹑涑水一河。沿河田畝﹑咸資灌漑所有邸家營一閘。正當急流衝射。應行堵塞。並加築月堤幫護。於堤外量開渠口。以潤地畝。飭地方官勒石定界。並設立偃長。使輪流管約。俱應如所請。從之

○丙寅。諭大學士等。柴旦木之北伊孫察罕齊老圖地方。乃直達安西沙州之路。爲巴爾庫爾軍營之後戶。關系最爲緊要。此處或駐兵一千名。或八百名。建築小城一座。以爲捍禦。再設卡倫以瞭望賊蹤。儻賊人前來。爲數無多。卽可迎戰巢�刀殺。若傾其大眾而來。則報知安西。遣兵應援。合力攻擊。此乃防汛萬全之策。若城工一時難成。卽先添兵丁。爲冬月預防之計。一切事宜。著大將軍嶽鐘琪﹑卽行定議舉行。若嶽鐘琪已領兵進巢�刀。卽著副將軍等﹑公同會議辦理

○又諭。駐札柴旦木副都統格默爾﹑擅離汛地。領兵欲回西寧近邊地方。甚屬悖謬。理應以軍法從事。朕念其派遣弁員﹑追擒靑海叛賊諾爾布。著免死。革職。令往騰格裏卡倫﹑效力贖罪

○升翰林院侍講學士提督順天學政楊超曾﹑爲奉天府府尹

○雲貴廣西總督鄂爾泰題。廣西上映土知州許丈運故。其子許錫侯﹑承襲年幼。請以許錫侯母趙氏﹑協理。下部知之

○丁卯。諭大學士等。傅爾丹從前奏稱準噶爾被擒之賊人丹巴。曾供噶爾丹策零之妹夫羅卜藏策零﹑帶領所屬三千餘戶。來投噶斯一路。曾降諭上�日。與達鼐等﹑問明緣由。令在有水艸之處。暫行安置。今情形甚屬可疑。不可墮其術中。著密諭達鼐﹑眾佛保﹑徳成等。令其加謹防範。不可妄動

○命雲貴廣西總督鄂爾泰﹑來京陛見。以兩江總督髙其倬﹑署雲貴廣西總督。江蘇巡撫尹繼善﹑署兩江總督。刑部右侍郎王國棟﹑署江蘇巡撫

○戊辰。諭大學士等。四十九旗紮薩克遊牧之地。甚屬緊要。今派京城八旗滿洲蒙古兵六千。右衛歸化城兵二千。自烏朱穆秦以及吳喇忒數紮薩克處。派兵三千。共派兵一萬一千名。著於八月起程。九月間繞至吳喇忒遊牧地方後﹑瀚海前﹑適中處駐札。令其防護遊牧地方。此所派紮薩克之兵。著王札木巴爾紮布統轄。每旗各派出協理臺吉同往。科爾沁等旗派兵六千。盛京派兵五千。俱繞至科爾沁迆西遊牧地方後駐札。其駐防吳喇忒等處之兵。著都統穆森管領前往。副都統薩穆哈﹑協同管轄。其科爾沁兵。著王羅卜臧滚布﹑貝子拉錫公噶爾弼管轄。每旗各派大臺吉同往。盛京兵丁。著尙書海壽統轄。副都統博第黑龍江副都統多起納﹑協同管轄

○又諭。陜西西安巡撫武格﹑著來京。有交辦事件。侍郎馬爾泰﹑著署理西安巡撫事務。杭弈祿﹑協辦西安軍需。其宣諭化導之事。交與史貽直﹑鄭禪寶分辦

○大學士等議奏京城八旗滿洲蒙古兵﹑共選派六千名。應派管轄之員。每旗﹑派護軍參領一員。副護軍參領二員。委署護軍參領二員。護軍校七員。從之

○戶部遵上�日議奏。京師錢價昂貴。請酌定應行應禁事宜。以期漸次疏通。一﹑民間錢多則價賤。錢少則價增。應令提督﹑府尹﹑五城禦史﹑不時巡查。其有販運出京。及囤積居奇者。卽行拏究。一﹑五城十廠。糶賣成色米。現在止餘五千餘石。請令各廠﹑再領通倉成色米四萬五千石。均勻發糶。所得錢文。發五城錢鋪。照定價九百五十文兌換。俟此項兌完。卽令官錢鋪﹑將所換銀兩。照時價收錢。循環流轉。至八旗米局糶賣錢文。亦交本旗錢鋪。照五城例﹑循環收換。一﹑兵丁月餉。現在一九搭放。今戶部卯錢。及五城賣米等錢。共得三十四萬餘串。官錢鋪旣有銀兩兌換。不必於庫內再發。則八九十月餉錢。皆可以二成搭放。俟十一月以後。仍照舊例行。一﹑八旗五城﹑現有錢文。並所賣成色米之錢。定價每市平紋銀一兩。換大制錢九百五十文。俟市價漸增。官價亦漸增添。以銀一兩﹑合大制錢一千文爲率。不得因市價而遞減。一﹑京城向有姦民﹑勾通經紀。豫發本銀。於大小鋪戶收賣制錢。多藏堆積。俟錢貴始行發賣。名爲長短錢。應嚴行查禁。從之

○己巳。諭大學士等。湖廣荊州兵丁﹑著派一千名。令副都統觀音保﹑帶領前往西安駐札。步軍統領阿齊圖﹑有事差往巴爾庫爾軍營。其印務著莽鵠立署理

○攺江西浮梁﹑永新﹑龍泉﹑萬安等營守備缺。俱爲都司僉書。從兩江總督髙其倬請也

○四川總督黃廷桂疏報。西鑪口外。瞻對等處賊番。紏黨搶掠。尋經調遣官兵。次第巢�刀撫。得上�日﹑進巢�刀瞻對漢土官兵。奮勇力戰。直搗巢冗。番眾率先輸誠。已將賊首擒獻。此次出徵效力有功之弁兵等。著酌量議敍賞賚。所有傷亡漢土官兵。著照例賞卹

○庚午。諭大學士等。羅卜臧喇錫統領之紮薩克兵丁。及盛京烏拉等處之兵。從前曾令其至順承郡王軍營駐札。此內若有已到軍營者。卽駐札彼處。其未到者。著在塔米爾地方。會同一處駐札。盛京船廠黑龍江之兵。著額爾勤統轄。烏察拉﹑王常協管

○以正紅旗滿洲副都統宗室鄂齊﹑署鑲紅旗護軍統領

○大學士等議奏。西寧地方。最關緊要。設有調撥兵丁之處。應預爲籌畫。查莊浪地方。系通西寧肅州之要路。若添兵二千名。將來自便調。撥。應將西安駐防之江寧河南滿洲兵內﹑調撥一千名。直隸河南之綠旗兵內﹑調撥一千名。遣往莊浪駐札。再將四川預備四千兵內撥二千移駐松潘。以備西寧調遣。從之

○辛未。孝懿仁皇后忌辰。遣官祭景陵

○諭內閣。朕因河南上年有被水之州縣。今春小民乏食。特命侍郎王國棟﹑前往賑濟。動用倉谷五十餘萬石。續經該侍郎﹑查有不應賑濟而冒領者。議令著落該州縣追比。朕思發粟蠲租。乃國家愛養黎民之大典。豈容冒濫升斗﹑以滋獘端。但今年夏月。豫省州縣。又有雨澤愆期之處。朕心甚切憂勞。惟恐收成歉薄。正遣大臣官員﹑前往查勘。其從前冒領之人。未必皆系殷實之家。今按數著追。未免竭蹶。用沛格外之仁。將未完米石﹑緩其追比。俟將來年谷丰稔。再行徵收還項

○大學士九卿等疏奏。怡賢親王﹑功徳光昭。中外謳思勿替。宜崇報享。以慰輿情。前直隸總督唐執玉﹑請於天津立祠。已蒙兪允。今復據各省督撫將軍等。據所屬官弁紳士兵民公呈。節次題請。應準其各建祠宇。以伸思慕之忱。得上�日﹑從前降上�日。內外各省官民﹑有實被吾弟怡賢親王之徳澤。誠心感激者。準建立祠宇。以展其追慕之忱。今遠近各省紳士軍民﹑合詞懇請。𨿽賢王美善。孚於懿好之公。異口同聲。不謀而合。朕思天下至大。其傳聞王之令名﹑而未親被王之恩惠者。若一體建祠展祀。則與朕之諭上�日不符。卽王平日謙抑爲懷。亦必不歆享也。除畿輔之地。王之功徳。理宜俎豆千秋。已降上�日兪允建祠外。奉天爲祖宗發祥之所。仰蒙福佑。篤生賢王。爲國家宣猷佐政。則俯順官民吁請﹑建立祠宇。於情理爲宜。至於兩淮鹽務。積獘多年。自王總理戶部以來。獘端永杜。苛累全除。眾商咸沐恩膏。萬竈皆成樂土。再者江南戶口殷繁。水利最關緊要。王念切民生。畱心咨訪。將一切興修事宜。奏聞於朕。朕本欲俟直隸工程就緒之後。令王前往江南。爲萬民興久遠之計。王亦身任不辭。後以國政需王贊襄。不能卽往。旋據陳時夏之奏。王奏請速行。朕因命督撫大臣等﹑相度經營。因勢利導。今東南數千里。河流疏通。有灌漑之利﹑而無泛溢之虞者。實王創始之力也。王之功徳。其顯著於江南者如此。準於揚州地方﹑建立祠宇一所。以慰輿情。浙江總督李衛﹑前爲戶部司官時。朕並不知其姓名。王在朕前﹑極力保薦。謂其才品俱優。可當大任。朕因將李衛屢加擢用。至浙江總督。浙人深受李衛之益者。皆王薦舉之功也。準從浙人之請。於杭州建立祠宇。以申其感戴之誠。其餘各省陳請建祠者。俱不必行

○以鑲藍旗護軍統領署鑲藍旗蒙古都統侯馬蘭泰﹑委署前鋒統領。前往北路軍營。署右翼前鋒統領公伊爾登﹑署鑲藍旗蒙古都統

○兵部議覆。雲貴廣西總督鄂爾泰疏言﹑烏蒙一鎭﹑中左右三營。額兵止二千八百名。而威寧鎭雄東川三營。又止額兵各一千名。應援防守。均覺不敷。請照廣西左江鎭之例。置中前左右四營。應添設前營遊擊一員。守備一員。千總二員。把總四員。外委千把六員。兵一千六百名。合原設之兵。定爲每營一千一百名。鎭雄東川二營。請各添守備一員。把總二員。兵二百名。分爲左右軍。威寧營﹑請攺爲威寧協。裁參將缺﹑攺設副將一員。添設都司一員。千總二員。把總四員。兵五百名。分爲左右兩營。再曲尋所屬之尋甸州。爲東川烏蒙扼要之區。請另置一營。添設參將一員。守備一員。千總二員。把總四員。分撥督標兵八百名。撫標兵二百名。移駐尋甸。其原防尋甸兵三百一十名。移駐羅平。圴應如所請。從之

○予故正黃旗蒙古都統汪悟禮﹑祭葬如例

○旌表廣東歸善縣烈婦﹑李亞長妻鄧氏。拒姦不污。扼吭殞命。給銀建坊。入祠致祭如例

○壬申。命固山貝子弘春﹑署鑾儀衛鑾儀使

○吏部議覆。山東巡撫嶽浚疏言﹑東省沂莒二州。自攺爲直隸州後。錢糧倉谷。沂州屬兗寧道管轄。莒州屬登萊靑道管轄。查登萊靑道﹑遠駐萊郡。去莒州六百餘里。兗寧道﹑遠駐濟寧。去沂州五百餘里。均覺鞭長莫及。且兗寧道專司河務。今管轄兗州一府。沂﹑曹﹑東平三州。統計二十七州縣﹑一衛﹑一所。殊難兼顧。請另設兗莒沂道一員。駐札沂州。將兗寧道原轄之兗州府屬十四州縣﹑一衛﹑一所。並直隸沂州﹑及所屬二縣。登萊靑道原轄之直隸莒州﹑及所屬三縣。統計二十一州縣﹑一衛﹑一所。俱歸管轄。如此﹑則登萊靑道。分出莒州一屬。無控制遼遠之虞。而兗寧道僅轄二州。得以專理工程。於河防亦大有裨益。應如所請。從之

○兵部議覆。福建福州將軍阿爾賽疏言﹑驍騎校一官。承查事件。最爲紛繁。福州駐防四旗。請照京城之例。每旗添設副驍騎校五員。三江口水師。添設副驍騎校六員。應如所請。從之

○又議覆。湖南巡撫趙弘恩疏言﹑鎭筸鎭所屬四營紅苗地方。現經分設塘汛。請移前營遊擊一員。添把總一員。帶兵二百名。駐札池河。移右營守備一員。帶兵一百名駐札巖口。添千總一員。帶兵一百名。駐札地良坡。添把總一員。帶兵四十名。駐札栗林。再添把總一員。帶兵四十名。駐札鴨保寨。再添把總一員。帶兵三十名。駐札火略坪。其餘小汛二十三處。酌量安兵七百五十五名。又黔省五汛乃鎭筸至六里必由之路。應歸楚省設汛至栗林等寨。應歸各營管轄。並添兵四百名。方足分防。其左營汛地廣遠。應再撥把總一員。兵五十名。分防勞神寨。均應如所請。從之

○癸酉。升署正紅旗滿洲副都統胡琳﹑爲正紅旗蒙古副都統。實授達爾濟﹑爲正藍旗滿洲副都統

○靖邊大將軍傅爾丹摺奏。臣等於六月初九日進兵。十七日擒獲賊夷已陸續奏聞。二十日。遇賊二萬餘人連日交戰。殺賊數千。因賊夷踞山拒險。難以仰攻。移營和通腦兒地方。誘賊邀擊。賊人益兵尾追。圍困軍營。索倫﹑察哈爾﹑歸化城﹑土默特﹑喀喇沁兵丁。俱乘機潰散逃遁。臣等整齊殘兵。且戰且走。賊人追擊。晝夜力戰。臣傅爾丹等。渡哈爾哈納河。於七月初一日。已至科布多修城地方。前因索倫等處逃兵。妄造訛言。都統衮泰等。以全軍失利奏聞。今因賊人有從科布多河兩路來犯之信。臣現在辦理防守之事。其每日交戰情形。陣亡大臣官員。查明續奏。得上�日﹑前據北路都統衮泰等奏報。大將軍傅爾丹等領兵進剿。爲賊所困。全軍失利。彼時已傳諭西路大將軍嶽鐘琪﹑令其加意防守。今據傅爾丹奏稱﹑官兵爲賊誘敗。臣於七月初一日。帶領兵馬。回至科布多軍營等語。是從前北路逃軍所報。竟屬子虛。不過兵馬有傷損之處。大將軍等原無恙也。可卽傳諭嶽鐘琪知之。總之目前進兵之議。且不必言。而防守之策。倍當加意。著大將軍等﹑照近日諭上�日﹑謹愼辦理

○甲戌。諭大學士等。大學士忠達公馬爾賽﹑著授爲撫遠大將軍。先於派出京城兵內﹑挑選一千名。輕騎前往圖拉等處形勝之地駐札。會同喀爾喀副將軍王丹津多爾濟等﹑辦理喀爾喀遊牧。及一切豫備防守事務。副都統達爾濟﹑富昌﹑著同大將軍馬爾賽前去。續著侯馬蘭泰﹑副都統胡琳﹑帶兵一千名前去。其餘兵四千名﹑俱著預備停妥。俟大將軍奏請調遣時。再令前往。八旗漢軍內。派兵四千名。著都統李枤﹑祖秉衡﹑帶領前往四子部落後面水艸茂盛之處駐札。以備調遣。其派出右衛﹑及歸化城之兵各一千名。俱暫在本地﹑預備調遣。其餘兵丁﹑若有調遣之處。著馬爾賽﹑會同丹津多爾濟﹑商酌辦理

○又諭。新挑驍勇弁兵一百名。著副都統惇巴﹑帶領五十名。往駐噶斯。畱五十名。隨大將軍馬爾賽前往。每名各賞銀二百兩

○實授戶部左侍郎傅泰﹑爲寧夏將軍。升內務府總管海望﹑爲戶部左侍郎。仍兼內務府總管

○調貴州按察使張鉞﹑爲廣西按察使司按察使。廣西按察使張體義﹑爲貴州按察使司按察使

○吏部議覆﹑江西巡撫謝旻疏言。九江府屬瑞昌縣之肇陳口。地方險要。請添設巡檢一員。稽查巡緝。南康府屬之都昌縣﹑縣治偏在西南。其東北地方。離縣窵遠。請將都昌縣縣丞﹑移駐適中之張家嶺。以資彈壓。並於蔡家嶺添設一汛。撥兵防守。又南康府楊林河泊大使﹑所管湖課。止數百兩。應請裁汰。所有課銀。各歸本縣徵解。均應如所請。從之

○雲貴廣西總督鄂爾泰題。廣西太平府全茗土知州許以桓故。請以其子許述章承襲。下部知之

○乙亥。諭大學士等。前派出科爾沁紮薩克等處兵丁﹑共六千名。在各遊牧處駐札。恐一時未能會集。著減去二千名。止派四千名預備

○戶部議覆﹑甘肅提督宋可進疏言。涼州﹑甘州﹑西寧三處。遵上�日召募兵七千名。俱系貧丁﹑請借給銀兩。於季餉內扣還。再請每兵一千名。添設千總二員。把總四員。與外委千把分領教演。均應如所請。從之

○寧遠大將軍嶽鐘琪摺奏﹑七月初五日。據北路都統衮泰等咨稱﹑準噶爾賊夷。以全力侵犯北路。於博克托嶺﹑相近和通腦兒地方。靖邊大將軍傅爾丹等﹑被其圍困。臣思傅爾丹﹑及從徵官兵。奮力剿殺。自必破圍取勝。惟是賊夷此番傾眾來犯北路。必以西路軍營。上年遭其騷擾。駝馬缺乏。難以進擊。因有輕視西路之心。臣此時統西路精兵。襲擊烏魯木齊。伊恐我師直搗巢穴。自必撤北路之兵。回顧伊裏。我軍旣挫其鋒。卽便旋師休息。嚴防汛界。是不待交戰﹑而賊夷先已疲勞。臣不敢坐失乘虛進擊之機宜。今帶領參贊提督紀成斌﹑理藩院侍郎顧魯﹑公衮布﹑都統艮惇﹑總兵官張元佐﹑王緒級等。啟行前進。其軍營各項事務。暫交副將軍石云倬辦理。奏入。報聞

○丙子。中元節。遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○諭大學士等。據順承郡王錫保奏稱﹑喀爾喀遊牧之處。俱已安頓妥協。兵丁亦漸次到遊收之界。喀爾喀三路副將軍﹑各思效力。臣等將禦賊守城之策。會同商酌預備等語。觀此﹑順承郡王錫保等辦理防範。甚屬有方。但須謹愼之中﹑愈加謹愼。賊人到科布多修城之處。儻不行力戰。或暫時圍繞。待我策應之師。以施誑誘之計。順承郡王﹑喀爾喀副將軍等。切勿前往策應。致墮賊人術中。伊等止應防護喀爾喀遊牧。並看守察罕叟爾地方。此最緊要之事。果能固守。卽伊等之功矣。若賊人久圍科布多不去。可俟各路兵丁﹑俱到察罕叟爾之時。錫保等於喀爾喀兵丁﹑及防戍蒙古兵丁內。挑選二三千名。給與馬匹。分爲數起。晝夜前進。或尾賊後。乘機將賊人馬駝﹑盡行趕出。隨得隨殺。賊人牲畜日漸虧損。自然逃遁矣。但須防其知覺來追。預思保全之策。無得鹵莽。再﹑我兵果蒙天眷。敗退賊眾。亦斷不可深入追擊。賊人逃遁後。凡應行看守之處。尢宜嚴加防範。若賊眾被我兵擒獲。或力窮來歸。除凶悍必不容赦者之外。其餘稍有可原﹑卽從寬宥。斷不可因我兵受害之故。妄行殘虐。以圖洩憤。至喀爾喀等﹑現在南遷遊牧兵丁赴察罕叟爾者甚眾。所帶糧糗。未必敷用。且需火藥鉛彈等物。查察罕叟爾所有谷石羊只等物甚多。量我軍足用存備外。著錫保酌量賞給喀爾喀兵丁。使之充裕。勿存妄費錢糧﹑難於銷算之見。朕斷不因所費過多﹑卽加譴責也。將此傳諭順承郡王錫保知之

○副都統達鼐﹑侍郎眾佛保等摺奏。據逃遁被獲之貝勒達錫策零供稱﹑年幼多病。因諾爾布作亂。聞我旗下之墨爾根﹑阿里克﹑鄂木布等。同擾臺站。搶掠馬匹。心懷恐懼。於六月初八日。隨母遷移八十里。在遊牧內圖古裏克地方居住。隨訴知王盆蘇克汪紮爾。並遣人擒獲墨爾根等。並非敢逃遁遠處等語。查達錫策零之伯父貝勒達顏。其父貝子噶爾丹代靑諾爾布。皆實心效力。其伯父歿後。因封達錫策零爲貝子。其父歿後。皇上施恩合兩貝子之爵。封達錫策零爲貝勒。並兼管紮薩克。理應感恩報效。乃無故潛逃。甚屬妄行。請將達錫策零﹑革去貝勒。或降爲貝子。或降爲公爵。伏候聖裁。得上�日﹑達錫策零﹑年幼無知。聽信謠言。畏懼遷移。並非有意逃遁。且值王盆蘇克汪紮爾追趕。卽迎前陳訴。又將伊屬下掠馬之人拏送。達錫策零﹑從寬免其革去貝勒

○丁丑。諭大學士等。駐防柴旦木兵丁等﹑前因遺失口糧。借過西寧西大通二鎭官兵一个月米麵。著將此賞給。免其扣除還項

○又諭。據副都統達鼐﹑侍郎眾佛保奏稱﹑靑海之紮薩克等。現在聚兵七千名。但器械馬匹。未能齊備。請揀選三千名。令其一年一換等語。朕所以聚此兵者。特爲保全伊等家口及遊牧之計。非爲徵伐調遣之用也。其生計情形。從前俱未聞知。今據達鼐等陳奏。朕心甚爲惻然。俟從容料理必有加恩之處。今所聚兵七千名。著選派三千名。照朕從前所降恩上�日。官員賞給半年俸銀。兵丁各賞銀五兩。一年一次更換。其更換之官兵。亦照此賞給。至兵丁駐防日久。盤費未必接續。著賞給茶葉緞布等項。及每月所食之靑稞。再撥回之兵丁四千名。官員等著賞給三月俸銀。兵丁等賞銀三兩。令其各回遊牧之所。準噶爾賊人﹑或來騷擾靑海之遊牧。不可不防。朕意欲將伊等遊牧。預行從容遷移。擇妥協之處居住。著伊等會同詳議辦理。賊人由遠路前來。一無所得。不待戰而力盡矣。我內地兵丁與賊交戰時。靑海三千兵丁﹑但追襲賊後。量力將賊人馬匹趕出。所得之馬匹。卽著賞給趕出之人。仍計所得馬匹之多寡。另行加恩議敍

○吏部議覆。廣東巡撫鄂彌達疏言﹑潮州府屬之。潮陽縣。管轄一十三都。地方遼闊。請將洋烏﹤氵戎﹥水二都﹑及云落司巡檢。攺歸普寧縣﹑就近管轄。應如所請。從之

○己卯。諭大學士等。副都統佟時茂﹑劉汝霖﹑著同李枤等﹑帶領派出之漢軍步兵四千名。前往北路軍營

○又諭。北路軍臺人員。殊屬勤勞。應大沛恩膏。此內廢員甚多。其因何事革職情由。並坐臺已經幾年之處。交吏兵二部﹑查明分晰呈覽。朕看其情由。或令開復。或行寬免之處。另降諭上�日。其坐臺已逾二年者。俱著另委人員更換至在臺各蒙古﹑俱著加恩賞賜

○以原任吏部左侍郎阿克惇﹑爲額外內閣學士。隨撫遠大將軍印

○戶部議覆。直隸河道水利總督劉於義﹑條奏天津截畱漕糧事宜。一﹑漕米進倉。旗丁向有津貼經紀﹑及坐糧廳等茶果銀諸費。今米旣截畱。一切俱可不用。其額設落崖進倉腳價。請令旗丁自備給發。一﹑漕米收放。必有折耗。地方官恐有賠累。於支放時﹑每短少斛面。查漕船抵通。旗丁雇募剝船。每百里給飯米一石耗米一石。今旣經截畱。省卻剝船之費請令旗下每米一百石﹑給地方官耗米一石。庶支放不致虧折短少。一﹑截畱漕米。入倉露囤。必須鋪墊苫蓋。若俱令地方官置辦。爲費必多。查漕糧例有隨糧蓆片。請令旗丁卽於截畱處交納。儻有不足。再令地方官買補。均應如所請。從之

○庚辰。諭大學士等。從前令在科布多地方修城。原欲駐兵進剿之意。今宜以保固疆域爲要務。賊退之後。將科布多駐防兵丁。悉行撤回。令於察罕叟爾﹑紮布韓等處駐札。近於喀爾喀之遊牧。便彼此易於策應。著行文大將軍傅爾丹﹑順承郡王錫保。會同喀爾喀副將軍等。定議具奏。至科布多兵丁。或乘靑艸﹑卽行撤回。或俟阿爾泰嶺下雪之後﹑徐徐撤回。令伊等公同酌量料理

○諭靑海王貝勒貝子公臺吉等。爾等俱系顧實汗之子孫。自祖宗以來。依附內地邊疆。恪順供職。我聖祖仁皇帝﹑視爾等如子孫。撫育六十餘年。寵遇之隆。至優極渥。且念爾等尊崇黃教。是以我朝於達賴喇嘛班禪額爾得尼﹑備極恩眷。若準噶爾者﹑暗遣賊兵。侵犯西地殺害喇嘛毀滅供器。實爲黃教之罪人。爾等儻違棄先人崇祀之教。辜負國家歷沛之恩。一家之內。興起兵戎以啟賊人僥幸之端。𨿽愚昧之人。亦不出此。前者羅卜臧丹津聽信流言敢行背叛。我朝發兵徵剿。逃竄在準噶爾處。困苦辱恥。爾等無不聞知。今爾等若到彼處。路途如許遙遠。馬畜必至疲斃。彼豈能爲爾等置立產業。分與遊牧地方。令爾等各統所屬﹑依然保聚乎。況準噶爾四面皆成讎敵。終歲爭戰不休。幾用兵之處。必置爾等於前。虐使任意。豈若各守祖父基業。永享太平之爲得乎。爾等若不熟計利害。聽伊誑誘之詞。依附賊人妄思蠢動。將來興師問罪。必先及爾等。彼時卽欲悔禍。國法不爾貸也。朕所以頻降諭上�日。反覆開導。令爾等會集兵丁。小心防守。將屬下人早行移入者。實冀保全爾等非欲調遣爾等爲進剿之用也。爾等當思朕愛護安全之至意。詳細曉諭屬下人等。合力防範果能遵上�日奉行。朕自大沛恩膏。爾等遊牧妻子。旣無吞並之憂。而中外安居。亦永享無窮之福矣

○諭管理旗務大臣等。盛京系根本之地。朕意欲於山海關中後所地方。築造城垣。揀選京師及盛京兵丁數千名。將查出莊頭等之餘地。給與伊等居住令其在山中采獵。並學習技藝。供應差遣。著奉天將軍那蘇圖﹑詳議具奏

○禮部議覆。四川巡撫憲徳疏稱﹑故明烈婦﹑四川渠縣禮部郎中李含乙妾王氏。代嫡捐軀。保全嫡子。浙江總督李衛疏稱﹑浙江平陽縣貢生李應官妻吳氏。於順治五年山寇竊發。被掠不污。投江完節。俱請旌表。以彰節烈遺徽。均應如所請。照例給銀建坊。入祠致祭。從之

○甘肅巡撫許容題。平番縣莊浪土司指揮僉事魯公訓故。請以其孫魯甸邦承襲。下部知之

○辛巳。實授張照﹑爲內閣學士兼禮部侍郎

○擢鑲藍旗漢軍參領諾爾渾﹑爲兵部額外侍郎。前往北路軍營

○以正黃旗滿洲副都統巴圖﹑署鑲藍旗護軍統領。鑲紅旗護軍參領達色﹑署本旗滿洲副都統

○癸未。諭大學士等。各省駐防兵丁。生齒日繁。現今餘丁甚多。若聽其閒散。旣無從學習技勇。而定額錢糧。亦難以養贍家口。著各處將軍﹑於滿洲餘丁內。擇其能騎射﹑可供驅使者。於額設兵丁之外。添設若干名。並作何給與錢糧﹑操演技勇之處。悉心定議而行

○甲申。諭內閣。今歲五六月間。直隸﹑山東﹑河南等處。雨澤愆期。朕卽慮及上年被水低窪之地。魚子存畱。今夏烈日蒸曬。或變蝗蝻。爲禾苗之患。特令大學士傳諭直省督撫。嚴飭屬員。畱心訪察。預爲防遏。玆據河東河道總督沈廷正奏報﹑山東濟寧之南鄕新店等處。有蝻子萌動。已飭令撲滅。又據署河南巡撫張元懷奏稱﹑光州所屬竹園內。生有靑虫似蝗。今已捕除。從來蝗蝻始生之時。以人力制之尙易。而小民耽逸偸安。憚於用力。又恐踐踏禾稼。瞻顧逡巡。及至飛揚之後。遠近蔓延。勢不可遏。是在實心任事之官員督率鄕民。力爲捕治。不得姑順輿情。釀成大患。著直隸山東﹑河南﹑江南等處督撫。通行所屬實力奉行。儻視爲具文。苟且塞責將來飛揚之時。朕必察其發生之處。將該地方官﹑從重治罪。直隸﹑山東﹑河南三省。欽差大臣科道等。著一同畱心訪察毋忽

○福建按察使李玉鋐﹑患病解任。升原任福建臺灣道劉藩長﹑爲福建按察使司按察使

○靖邊大將軍傅爾丹摺奏臣等於六月十七日。擒獲厄魯特哨探賊夷二十三名。供稱博克托嶺﹑有賊兵二千。駝馬萬餘。遣參贊蘇圖﹑副都統戴豪等。率兵三千往巢�刀。十八日。遣前鋒統領丁壽﹑統兵一千五百名應援。與賊戰於庫裏野圖嶺。殺賊四百餘名。賊驅駝馬踰嶺敗遁。十九日。丁壽﹑蘇圖等。與臣傅爾丹合兵一處。二十日。賊兵二萬餘人。從髙埠衝突大營。力戰一日。殺賊千餘。遣副都統塔爾岱﹑馬爾齊﹑率兵二千名。奪占西山。二十一日。因賊營險要。移營至和通腦兒誘賊邀擊。遣丁壽﹑蘇圖﹑參贊覺羅海蘭﹑副都統常祿﹑西彌賴﹑領兵據山梁之東塔爾岱﹑馬爾齊﹑屯守西山。副都統承保﹑居中策應。參贊馬爾薩﹑由東路。公達福﹑戴豪﹑在前。副都統舒楞額﹑土默特公沙津達賴等在後。俱保護行營。臣傅爾丹統兵繼進移營時。賊人列陣衝突軍營。來攻丁壽﹑塔爾岱兩軍。丁壽等力戰殺賊千餘。忽狂風驟雨冰雹齊至。丁壽等遂爲賊圍困。臣傅爾丹﹑遣兵將塔爾岱援出。又令承保救援丁壽等因日暮未能解圍。二十二日。覺羅海蘭衝殺賊隊潰圍而出。丁壽蘇圖﹑馬爾齊﹑俱自盡。常祿陣亡。西彌賴命索倫兵救援丁壽。索倫兵俱潰散。西彌賴隨亦自盡。二十三日。賊晝夜犯臣大營。力戰﹑殺賊五百餘名。土默特公沙津達賴等。及察哈爾﹑歸化城﹑土默特﹑喀喇沁兵。一時潰散。軍營止存滿洲兵四千名。二十四日。隨印侍郎永國﹑及覺羅海蘭﹑戴豪﹑俱自盡。臣等以餘兵退歸。步設方營。保護輜重。以塔爾岱署前鋒統領。達福﹑舒楞額﹑殿後。承保統右翼。馬爾薩統左翼。臣傅爾丹﹑與副將軍巴賽﹑查弼納﹑往來巡察。副都統徳祿﹑捧攜敕印起行。賊夷領兵三萬餘。四面來侵。二十五﹑二十六﹑連日力戰﹑殺賊千餘。二十七日。殿後公達福陣亡。二十八日。臣等渡哈爾哈納河。賊夷尾追。衝突左翼。力戰﹑殺賊五百餘名。遂登山嶺。分兵二隊。臣傅爾丹﹑率徳祿﹑承保﹑自右下山。巴賽﹑查弼納﹑舒楞額﹑自左下山。臣傅爾丹於七月初一日。至科布多修城地方。兵丁陸續至營者﹑共二千餘名。臣傅爾丹隨遣弁兵。往迎未歸諸將。惟塔爾岱於初七日。負傷至營。巴賽﹑查弼納馬爾薩﹑舒楞額﹑今尙未至。臣輕舉妄動。以至敗績。請將臣等正法。用彰國憲。奏入。得上�日﹑此舉損兵敗績。𨿽屬有罪。朕覽爾等之竭蹷力戰。寬恕其罪。痛惻難忍。不覺淚下。將朕親朿之帶。賜與軍營。令傅爾丹系之。爾等忿激之下。急思報復。恐又妄動。賊人𨿽來。不可輕進追擊。但能相機堅守。卽爾等之功。科布多地方﹑若難固守。可回至察罕叟爾駐札。今已授馬爾賽爲撫遠大將軍。領兵前來到時﹑爾等公同商酌料理

○乙酉。諭內閣。朕以直隸﹑山東﹑河南﹑夏間雨澤愆期。特命截漕查賑。旣而三省陸續奏報得雨。朕心稍慰。玆聞直隸山東﹑及河北彰徳﹑衛輝二府。有窮民因秋成無望。預爲渡河而南﹑以圖就食者。蓋因本地歉雨之時。尙未聞截漕查賑之諭上�日。輒思就食他省。若卽令資遣還鄕。恐時屆仲秋。耕種之期已過。轉致失所。著該撫飭令沿河州縣。於各渡口﹑詳詢其所欲往地方。有力不能自達者。量給路費。仍知照該州縣。善爲安插。除有親朋可依﹑及已傭工得食者。聽其自便外。其乏食之民。著用截漕米石﹑照例計口賑給。有欲回本籍者。卽給資遣回。其不願卽歸者。候來春給以資糧。使之回籍。俱照例動用存公銀兩。造冊送部。如各省樂善之家。有能存卹周濟者。該地方官﹑酌量輕重。賞給花紅旗匾。最優者﹑詳請題達。給以頂帶。以示鼓勵。設愚民無知。因鄰省安插得宜。仍復離鄕棄業。該地方官﹑務悉心安集。剴切曉諭。令其勿離故土。又聞渡河流民﹑有欲往湖廣者。去鄕更遠。回籍愈難。著該地方官﹑卽於所到地方安插。務須規畫盡善。無使一夫失所。以副朕勤卹民隱﹑子惠元元之意

○靖邊大將軍傅爾丹摺奏。臣回至科布多修城處。驗看工程。遂將逃遁之京城正藍旗副參領官保﹑阿達哈哈番陸格﹑及首先造謀潰散﹑訛言惑眾之索倫領催裏色﹑奔徳爾圖﹑先正軍法。至黑龍江佐領巴都馬﹑始𨿽勸阻索倫。後亦夥逃妄報。科布多河西守卡倫之侍衛吳林泰﹑擅離汛地。至營報信。前鋒參領金柱﹑前鋒校黑達色﹑奉丁壽之令。報信大營。並不衝隊前進。先還築城之處。俱請革職。效力贖罪。土默特公沙津達賴﹑由塔布囊晉封公爵。不知圖報。臨陣潰逃。請敕部議罪。駐札科布多河東之參贊侯陳泰﹑副都統阿三﹑聞臣等軍營圍困之信。都統衮泰﹑調取守城。並不應援。反率領所屬二千兵。並達錫領到察哈爾兵三百名。急回紮布韓地方。請交部嚴加議罪。再歸化城之土默特副都統衮布﹑誇蘭大裏查布﹑參領塞楞﹑皆背恩降賊。凡被獲脫歸之人。俱見其在策零惇多卜之營。請先將其妻子正法。至賊兵聞暫駐阿爾泰山嶺地方。專候噶爾丹策零之信。以決進退。謹奏

○丙戌。諭大學士等。吉黨阿﹑著授爲護軍統領。同欽拜﹑帶領右衛兵丁﹑前往北路軍前。費雅思哈﹑阿福塔﹑齊什﹑鄂爾多﹑巴什等。俱賞給原銜。給與俸祿。著同庫齊圖﹑隨漢軍兵丁﹑前往視看道路水艸。齊什到京後。俟馬蘭泰帶領兵丁起程時。一同隨往

○又諭。原任盛京戶部侍郎傅鼐﹑著調回往軍營效力

○又諭。傅爾丹奏稱﹑歸化城之土默特副都統衮布﹑誇蘭大裏查布﹑參領塞楞﹑背恩降賊。請將其妻子﹑按律正法等語。朕思歸化城土默特等﹑世受國恩。凡遇用兵之地。奮勇效力。已歷多年。總未有一背國降賊之人。今衮布等﹑不顧辱及祖父。累及妻子。貽羞於眾土默特。縱按律處治﹑罪所應得。朕今法外施恩。衮布等之妻子﹑從寬免死。仍令伊等照舊安居。著行文與丹晉。將此悉諭土默特弁兵知之

○兵部議覆。雲貴廣西總督鄂爾泰疏言﹑黔省驛站下游。自黃絲驛﹑至平越府。自平越府﹑至楊老驛。計程八十里。道路崎嶇。若由黃絲以下之虎場營﹑分路自魚梁江直達楊老驛止五十里。路亦平坦。請裁去黃絲一驛。將平越一驛夫馬移駐酉陽塘又上游新攺驛路六站內自毛口抵捨基場捨基場抵楊松楊松抵大山凹站路俱不甚。均請將裁汰之黃絲驛馬匹官役卽移駐於毛口。以毛口河驛。移駐烈當。捨基場驛移駐普安縣屬之罐子穴�﹤卸﹣卩﹥大山凹驛移駐楊松。楊松驛。移駐並安州屬之劉官屯庶道裏均平驛遞商民﹑均屬便益。應如所請。從之

○丁亥。諭大學士等。康親王崇安﹑令於八月二十一日起身。前往軍前。著賞給內庫銀一萬兩。其隨往該屬人員。照順承郡王出徵之例賞給應得馬匹照定例折價。交與該王辦理

○又諭。馬蘭泰﹑曾經委署前鋒統領。帶領滿兵。今滿兵旣暫停起身。馬蘭泰﹑著同漢軍兵丁前往。其卡倫等處行走之滿兵。令馬蘭泰專轄

○又諭。八旗漢軍官兵。應扣未完車本銀兩。著悉行寬免

○調福建海壇總兵官呂瑞麟﹑爲福建臺灣總兵官。福建臺灣總兵官王郡﹑爲廣東潮州總兵官

○四川總督黃廷桂等疏言﹑川省存貯米谷﹑現止四十二萬石有零。請早爲籌畫。將常平倉捐例。攺谷作銀。隨時糴買。並酌開捐納事例。將銀買谷存貯。得上

�日﹑川省乃產米之鄕。積貯易於爲力。該督撫請開捐納誤矣。況攺谷折銀。又復將銀買米。徒滋獘端。更屬背謬。但通省積谷止四十萬石。爲數實少。應如何增貯之處著大學士等﹑詳議具奏

○戊子。諭內閣。現在川省才能之將弁不多。欲將鄰省幹弁﹑揀選數員命往。著詢問河東總督田文鏡湖廣總督邁柱。於所屬武職人員內。曾經歷練之人。將所知者舉出。一面奏聞。一面令赴川省交與總督黃廷桂﹑酌量委署題補

○又諭。廣西道通交趾。聞該地方有無知愚民。拋棄家業。潛往交趾地方開礦。更有姦匪之徒。潛逃異域。以致追緝無蹤者。似此違禁妄行。漸不可長。著廣西巡撫提鎭﹑悉心商酌。於往來隘口﹑及山僻可通之處。撥兵添汛。飭令該管官弁﹑加謹巡查。儻有私行出口之人。務押解原籍。照例治罪。庶愚民不致流離異地。而姦徒亦不致遠揚漏网矣

○己丑。諭大學士等。西路防禦賊人之事。已屢經降上�日與大將軍嶽鐘琪等預爲畱心料理。但禦賊之道。務須計出萬全。朕披覽輿圖。見軍營至肅州﹑中間甚爲遼闊。而邊外一帶。如赤金柳溝金塔寺沙州瓜州等處。散處之民人甚多。牲畜亦眾。萬一賊人乘其不備而侵擾之。則巴爾庫爾之大軍。何可分勢於各路堵禦。凡此黎元。皆吾赤子。橫被擄掠荼毒。於心實爲不忍。況搶奪民人之牲畜。卽可爲賊眾之口糧。則與我疲敝賊人之計。亦大相左矣。朕意當令居民﹑預度。就近可居之地。一聞賊信。卽遷移以避之。務期免其侵害。若從前駐兵之處。有應添兵力﹑以保護百姓者。亦著大將軍卽行調撥。但不可分大營之兵勢。總之使賊人此次遠來。一無所獲。所謂不戰而屈人之兵也。但須善於奉行。安慰民心。勿使驚惶疑惑﹑以致失所。此朕惟恐邊外居民﹑被賊侵害。豫籌防範之大槪也。至於用兵之道。固以防邊固本爲先。而機會可乘。亦不可失。若但堅壁自守。聽其肆行無忌。𨿽有可乘之機。仍復拘泥成見。則又恐賊勢猖狂。將來何所底止。今冬西路旣已預備。賊眾若來。我師以逸待勞。以靜待動。大將軍外觀形勢內度己力。儻有可乘之機或發兵出擊以挫其鋒。或堵禦隘口以遏其路。或暗中埋伏以出其不意。或趕逐馬匹以驚其眾心。亦足使賊人喪膽。但萬萬不可輕舉遠逐以分兵勢。大將軍只在大營調度。不可親身前去。副將軍等亦酌量行之。擊賊之時。賊人以馬兵前來。我師以步兵出擊。實勝於馬兵。禦敵﹑不可棄長就短。是以現在添派北路兵丁。朕將漢軍步兵四千名派往。大將軍等﹑當共知此意。則派撥各得其宜。且使眾人各效其所長而大功可成矣。朕又細思西北兩路大營。乃防邊擊賊之根本。若果兩路大營﹑堅固整齊。不爲賊人所搖撼。則彼必瞻顧彷徨。恐我軍截其歸路。掃其巢穴。不敢肆行無忌。卽如今春之率眾潛歸﹑不敢久畱西路者。恐北路之兵﹑襲其後路也。此番六月之不敢逼近科布多軍營者。又恐西路之兵﹑搗其巢穴也。目前賊旣得志於北路。伊知北路兵力﹑不能進取。則今冬仍往西路。且增添賊眾更多於侵犯北路之力量。俱未可知。總在大將軍先事圖維。臨時權變。勿貪功前進。勿坐失機宜。斯爲美善。又如賊人侵犯劫掠。多在風雨陰晦之時。此際天气潮濕。槍炮之火藥難出。弓箭之力量軟懈二者均未便利。當多備手槍挑刀等械以爲擊賊之具。可助槍炮弓矢之力。將此傳諭嶽鐘琪等知之

○吏部議覆。廣東總督郝玉麟疏言﹑新會開平兩縣連界之大官田地方。與兩縣縣城遠隔。請增置一縣。設知縣一員。典史一員。訓導一員。分新會縣藥逕司巡檢﹑攺隸新縣縣學額取進文武童生各八名。於新會原額二十名內撥取五名。開平原額十二名內﹑撥取三名。均應如所請。從之。尋定新設縣曰鶴山

○添設奉天府牛莊城倉官一員。從奉天將軍那蘇圖請也

○庚寅。內務府總管尙志舜﹑年老休致。實授鄂善爲內務府總管

○大學士等遵上�日議奏。四川總督黃廷桂等﹑奏請開捐積谷一疏。查川省產米之鄕應遵諭上�日﹑無庸捐納。但通省積谷﹑僅四十餘萬石。爲數實少。酌於現存米谷雜糧外。再買六十萬石。共計有百萬之蓄。庶足備用。請分作三年。隨民間谷價貴賤。約計每年買谷二十萬石。每石約價三錢。動支夔關及鹽茶盈餘銀六萬兩分發州縣。總期三年內買足。至各府州縣衝僻繁簡不等。其大縣應貯若干。中縣若干。小縣若干。府倉若干。倉廒作何先期添造。或該地方應貯蕎稗雜糧之處。令該督撫分別酌議辦理得上�日﹑所議甚屬周詳妥協。依議速行。但每年谷價貴賤不等。如畫定三錢。恐價貴時。或至抑勒彊買。價賤時。不免侵漁冒銷。著再行詳議具奏。尋議﹑四川谷石價值𨿽以三錢爲率。每年貴賤不等。應隨時斟酌。如遇價賤不及三錢。卽可過於二十萬石之數。或價值甚賤之州縣。應及時采買。詳請量加銀兩。儻遇價值不止三錢。亦可不及二十萬石之數。或價值甚貴之州縣。應停止采買。以待來歲秋成。總於三年內通融籌畫。買足六十萬石之數買貯之後。照定例存七糶三。以免紅腐。從之

○移福建南安縣縣丞駐羅溪。從福建總督劉世明請也

大淸世宗敬天昌運建中表正文武英明寬仁信毅大孝

至誠憲皇帝實錄卷之一百八

大淸世宗敬天昌運建中表正文武英明寬仁信毅大孝至誠憲皇帝實錄卷之一百九

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正九年。辛亥。八月。辛卯朔。諭大學士等。四十九旗紮薩克遊牧之地。甚屬緊要。科爾沁等處遊牧兵丁。著派數千名﹑駐札圖拉克爾倫等處。見在軍前紮薩克兵丁。著撤回數千名。與伊等合爲一處。盛京兵亦派二千名。共一萬有零。賊來侵擾喀爾喀等遊牧處。可以照管。爾等會同科爾沁王額駙羅卜臧滚布等﹑詳議具奏。尋議﹑選派科爾沁十旗兵二千名。敖漢等十一旗兵一千名。烏朱穆秦十一旗兵一千名。再軍前撤回兵丁四千名。連盛京派出二千名。共爲一萬。委員管轄。照例賞給銀兩口糧。往駐克爾倫地方捍禦。得上�日﹑此等處兵丁。俱行選派。暫在該處預備。聽候調遣

○癸巳。諭大學士等。肅州金塔寺。原種進貢之哈密瓜。朕思與其種瓜。何如種谷﹑以資民食。著行文該督撫等。嗣後不必進獻。並著曉諭彼處人民知之

○命鑲藍旗護軍統領侯馬蘭泰﹑正黃旗滿洲都統查克旦﹑鑲黃旗滿洲都統公博爾屯﹑原任西安巡撫武格﹑爲撫遠大將軍大學士公馬爾賽參贊

○以鑲黃旗滿洲副都統宗室諾穆柱﹑署正藍旗護軍統領。升署正紅旗蒙古副都統雅瑚﹑爲正紅旗滿洲副都統。以貝子弘春﹑署正紅旗漢軍都統。鑲白旗漢軍副都統倭星額﹑署正白旗漢軍都統。正藍旗參領杜賚﹑署本旗滿洲副都統

○丁酉。遣大學士尹泰﹑祭先師孔子

○諭靑海蒙古及番夷人等。朕統禦萬方。凡中外民人。皆一視同仁。莫不欲使之得所。爾等沿邊番夷及靑海蒙古同受國家撫綏保護之恩。並無岐視。目今準噶爾賊人窺伺邊境。或將來侵擾靑海蒙古。而黃河以南之蒙古﹑畏避賊鋒。投奔近邊番夷之地。亦未可定。爾番夷等﹑須畱心照看。切勿因向日曾有嫌怨。乘其危急﹑而加以戕害。若蒙古中有不法之徒。搶掠番人者。許番人用力抵禦。不必退縮。將來事定之後。朕自然以理斷其曲直。分別賞罰。番人蒙古﹑皆朕赤子。果能遵朕諭上

�日。彼此相安。同受朝廷之恩澤。方是爾等之福。思之思之

○吏部議覆。署兩江總督尹繼善疏言﹑淮安府屬之山陽縣﹑揚州府屬之江都縣﹑事務殷繁。幅﹤巾員﹥遼闊。請各添設知縣一員分治。查山陽縣屬廟灣鎭﹑見有城池營汛。請攺爲縣城。令新設之縣駐札。再添設縣丞一員。典史一員。移廟灣司巡檢﹑駐艸偃口。鹽城淸溝司巡檢﹑駐上岡。將鹽城縣學訓導﹑撥歸新縣。又查江都縣原轄新舊兩城。今酌量分界。舊城西屬舊縣。東屬新縣。新城南屬舊縣。北屬新縣。其邵伯上官二巡司﹑並邵伯驛﹑俱歸新縣。瓜洲萬壽二巡司﹑並廣陵驛﹑俱歸舊縣。將原設之主簿﹑訓導各一員。撥歸新縣。並添設典史一員。再加臯縣東沿海一帶。港口繁多。縣令鞭長莫及。請添設主簿一員。駐掘港場。均應如所請。從之。尋定山陽新分縣曰阜寧。江都新分縣曰甘泉

○免雲南東川烏蒙二府屬雍正八年分未完銀米有差

○以故蒿齊忒札薩克多羅郡王阿噶尼斯達子策淩喇布坦﹑襲爵

○戊戌。祭大社大稷遣皇五子弘晝行禮

○己亥。太宗文皇帝忌辰。遣官祭昭陵

○調江南江寧將軍鄂彌達﹑爲山東靑州將軍。以正白旗滿洲都統穆森﹑署江南江寧將軍。內大臣拉錫署正白旗滿洲都統。升江寧協領阿爾胡禪﹑爲山東靑州副都統

○庚子。上召入出兵王大臣等諭曰。康親王本月二十一日﹑不必起程。朕另定日期。著王諭所屬人等。愛惜馬力。相擇水艸。從容前往推河等處大將軍馬爾賽到軍營後。或令康親王駐札克爾倫地方。管轄紮薩克盛京等處兵丁。或將紮薩克兵丁﹑派數千名。滿洲兵內之懦弱者派數千名。駐札圖拉紮克拜達裏克等處。令康親王管轄。著大將軍馬爾賽﹑順承郡王會同定議

○諭大學士等。據副將軍石云倬奏稱﹑七月十三四等日。有準噶爾賊人﹑侵擾吐魯番。副將王廷瑞等﹑分兵迎敵。與賊連戰屢勝生擒賊人七名。殺賊二百餘人。獲軍器馬匹﹑不記其數等語。王廷瑞分兵迎賊。甚屬孟浪。此番賊眾﹑不過一二千人。王廷瑞等﹑幸獲小勝不但不足爲喜。朕更爲吐魯番憂之。賊人屢被吐魯番之敗創。其懷恨益深。必復以大眾報復。石云倬可速傳上�日﹑曉諭吐魯番。嗣後賊人來犯。但當堅守城垣。不可迎戰。若魯谷慶一城。可以容住回民人眾。則合防守之官兵﹑堅守一城愈妙。如一城不能容住多人。則別住於相近之哈喇火州等處。將馬匹牲畜﹑速行收拾城中。柴艸預爲多貯。以備應用。賊眾若分兵來圍。彼此堅守。堅壁淸野。俾賊人無所施其伎倆。且有大軍襲其後。奪取其馬匹。坐致疲敝。自必遠遁。亦不可追逐賊眾長於騎射。吐魯番如於馬上比決勝負。則回民十不及賊人之一。若固守城垣以拒敵。賊人亦十不及回民之一。用我之長。乘賊之短。此萬全無獘之道也。凡事持重鎭靜爲之。但能保護吐魯番城垣人眾。其功勝於殺賊多矣

○以左都禦史史貽直﹑協辦陜西西安巡撫事務

○吏部議覆。山西巡撫覺羅石麟疏奏﹑增汰佐雜等官事宜。一﹑大同府屬之大同縣﹑系衝繁疲難要缺。縣令而外。止有典史一員。不敷委辦。請添設縣丞一員。一﹑寧武府所屬四縣。向系衛所。今攺並爲縣。其倉糧業歸各縣經管。所有舊設之神池﹑利民倉大使二缺。萬億﹑廣盈﹑永寧﹑寧化倉副使四缺。俱請裁汰。查寧化倉﹑距縣百里。所有倉糧。請卽委寧化堡原設之巡檢收放。一﹑永寧州所轄之方山堡。離州窵遠。請添設巡檢一員。駐札舊城。一代州旣攺爲直隸州。管轄三縣請裁原設邊儲倉大使缺。攺設糧捕州判一員。代州所屬繁峙縣之平刑關。最屬險要請裁原設倉大使缺。攺設巡檢一員。一﹑直隸平定州。原設州判一員。奉裁未久。請照舊復設。直隸解絳二州。均屬繁難要缺。請各添設糧捕州判一員。均應如所請。從之

○辛丑。太祖髙皇帝忌辰。遣官祭福陵

○諭大學士等。此次派往軍前之漢軍兵四千。分作四隊前往。第一隊著都統李杕統領。二隊著副都統佟世茂統領。三隊著副都統劉汝霖統領。四隊著都統祖秉衡統領。漢軍人等不善牧養馬匹。貝子僧滚紮布﹑公羅卜臧策布登﹑帶領前往之喀喇沁一千兵。亦著分作四隊。派入漢軍兵內。凡漢軍牧養馬匹﹑與行軍事宜。令其指示。著參贊侯馬蘭泰﹑管理火器營兵部侍郎諾爾渾﹑沿途照看。在推河地方過冬。俟明年艸生時。著大將軍馬爾賽﹑另備馬駝。接迎漢軍兵丁。將伊等原乘馬匹﹑交與喀喇沁兵﹑暫行牧養。此喀喇沁兵﹑著僧滚紮布等統領。在推河駐札。俟大將軍到時。調遣而行

○署陜西總督查郎阿奏言﹑陜甘二省。正值軍興之際。一應領兵差委。需用將備甚多。仰懇敕部揀發遊擊十二員。守備十二員。命往陜西﹑以便酌量委署。得上

�日﹑凡在京引見之武弁。稍有可用者。朕卽分發各省﹑以備題補委署之用。安得尙有餘剩人員﹑數十名之多。朕思上年冬月﹑陜西固原提督樊廷﹑率領弁兵﹑擊敗賊眾。懋著勞績。朕已諭令各回內地營汛休息。以示恩卹。凡此有功之人。自有材技優長﹑可膺超擢者。著查郎阿問明樊廷等﹑秉公揀選。若果奮力行間。人材可用。卽以微弁兵丁﹑題補委署遊守等缺亦可。不必以越等爲嫌。務期舉用公當。以副朕獎勞賞功之至意

○封喀喇沁固山貝子僧滚紮布﹑爲多羅貝勒

○壬寅。實授劉師恕﹑爲內閣學士兼禮部侍郎。仍畱福建觀風整俗使任

○以詹事府少詹事吳應棻﹑提督順天學政

○癸卯。諭內閣。今年五月間。直隸山東河南三省﹑雨澤愆期。大有亢旱之象。朕心憂懼。寢食靡寧。特命大學士九卿等﹑預籌賑卹備用之策。務使三省蒼黎﹑無一夫之失所。隨經廷臣定議。截畱漕糧﹑以備三省賑濟。專遣大臣經理其事。再令翰林科道等官。分往各州縣。親身查勘。助理散賑。朕俱降上�日允行。嗣於六月二十八九等日。京師地方。天賜甘霖。四野沾足隨據署直隸總督唐。執玉﹑山東巡撫嶽浚﹑署河南巡撫張元懷﹑陸續奏報各該省沾被雨澤。及秋禾秀實情形。玆據巡察禦史竇啟瑛奏稱﹑順天永平宣化三府。收成六七分八九分者居多。此皆上帝垂慈。矜憫下民﹑而錫以再造之福也。朕思截畱漕糧。原以備地方緩急之需。應仍照前上�日。交與差往之大臣辦理外。至於分派大臣官員等﹑前往各省查勘散賑者。因恐被災甚重﹑而地方又復繁多。難以全委之於該省有司也。今則地方官可以料理。若添設欽差。轉致有司之推諉。所有差往河東二省之員。卽著回京。直隸巡察禦史等﹑亦不必兼管查賑之事。該大臣等於辦理截漕事竣後。亦著回京。其三省得雨稍遲之州縣。卽交與該督撫﹑督率地方官。秉公查勘。有應行散賑之處。悉心辦理。務令窮民﹑咸登衽席。儻怠忽從事。奉行不力。責有攸歸

○靖邊大將軍傅爾丹摺奏﹑臣世受國恩。蒙皇上矜全撫卹。實同髙厚。復恩施望外。授以大將軍重任。耳提面命。訓諭周詳。臣不能遵奉聖訓。妄動輕舉。捐折國家歷年生聚教養之將士。上勞聖慮。辜恩負罪。不惟法不可容。卽臣心愧赧。亦難以偸生於人世。今皇上不卽加誅。降上�日慰諭。復加賞賜。實從古未有之隆恩。但臣此次進討。大臣數人﹑悉已身故。臣若不勉勵將士。收軍而回。轉使賊人得計。因與副將軍巴賽﹑查弼納等計議。我等若死於敵則已。今若輕生自殺。其如國體與將士何。惟當竭力護衛餘兵。至建城之處。以待國討。玆惟有同心鼓勇。力戰擊賊。因遂曉示軍營。奮兵帥眾。轉戰而出。同時分軍統領者。巴賽﹑查弼納﹑馬爾薩﹑舒楞額等。至今並無消息。捐兵折將。至於如此。臣不但無以仰對天威。亦何以腆顏統眾。皇上縱格外施恩。不加誅戮。臣死之日。難見陣亡將士於地下也。今臣已至城所。安置哨站。並傳諭喀爾喀副將軍等。令其備運糗糧。固壘深溝。以息將士。招集商人。謐寧蒙古。諸務悉已就緒。伏乞皇上速遣賢將。統率大軍。將臣調回。同臣妻子。一並正法。以昭國憲。奏入。得上�日﹑朕從前諭上�日甚明。朕之處事。豈肯不持大義以定是非。而聊爲此目前慰勉之理。惟輕信賊言。冒險深入。中賊詭計。是爾之罪。至不肯輕生自殺力戰全歸。此爾能辧別輕重之處。事定之後。朕自有辦理之道。爾若念慮紛擾。以致血气消耗。不能報仇雪恥。上損國威。下玷家聲。罪尢甚焉。爾其勉勵勇气。安心敬攝。計圖遠大。以答朕恩

○甲辰。遣官祭關聖帝君

○諭內閣。雲貴廣西總督鄂爾泰來京陛見。於署督髙其倬到滇之後起身。著乘驛按程而行。所過地方。派撥弁兵護送。沿途文武官員。悉按該管上司之禮﹑迎送供應

○以內大臣拉錫爲正白旗領侍衛內大臣。戶部左侍郎海望爲內大臣仍兼戶部侍郎行走

○以署左副都禦史兼大理寺卿索柱﹑爲額外內閣學士

○升陜西寧夏左翼副都統卓鼐﹑爲陜西寧夏將軍。署理鎭安將軍事務。以傅泰﹑仍署理寧夏將軍事務。刑部侍郎常賚﹑爲西路副將軍調西路副將軍正黃旗滿洲都統覺羅伊禮布﹑爲撫遠大將軍參贊

○靖邊大將軍傅爾丹摺奏﹑科布多修城處所。旣當奇林庫裏野圖大路二道。又與布拉罕大路相近。且於阿爾泰小路通連之處甚多。地方實屬緊要臣至修城處所之時。城垣周圍已髙築五尺此際見令綠旗兵丁等﹑加力修築。將城墻髙築一丈。合計垛城﹑共修一丈五尺。其於防守事宜。已爲堅固。但周圍十有二里。甚屬遼闊。見今在城兵丁﹑共計一萬五千九百餘名。僅足看守城池。若再於城垣兩邊要隘﹑添兵駐防。庶賊眾來時。可以協力攻禦。查修城處所。離察罕叟爾﹑約計一千四百餘里。難於策應。伏乞皇上敕令盛京﹑船廠﹑黑龍江﹑內紮薩克等處兵丁。前往築城處所﹑駐札防守。於軍務實有禆益。奏入。報聞

○丙午。諭大學士等。據靖邊大將軍傅爾丹﹑仍欲令兵丁在科布多地方駐札防護。爾等會同大將軍馬爾賽﹑將應駐應撤之處。確議具奏。再將查克旦率領駐札庫布可爾地方兵丁﹑應否撤於察罕叟爾之處。一並議奏。尋議﹑科布多駐札兵丁。遠隔察罕叟爾千有餘裏。難於互相捍衛。察罕叟爾地方。與喀爾喀遊牧之地相近。如將大兵會集一處駐札。不但軍威彊盛。而防護亦有禆益。應將科布多兵丁﹑撤回察罕叟責其駐札庫布可爾地方兵丁﹑亦應撤回察罕叟爾。從之

○諭理藩院。靑海紮薩克一等臺吉恭格﹑效力有年。前羅卜藏凡津叛逆時。在哈麻爾嶺奮勇殺賊。今又追擒諾爾布。著加恩封爲公爵

○攺江南江寧城守右營遊擊缺。泗州浦口二營守備缺。俱爲都司僉書。從兩江總督髙其倬請也

○丁未。戶部議覆。署直隸總督唐執玉疏言﹑雍正四年。永定河開穵新河。穵去東安﹑永淸﹑武淸三縣民田共四百四十頃有奇。俱已給價訖。其原額錢糧。請於雍正四年爲始。悉予豁除。應如所請。從之

○戊申。諭大學士等。從前降上�日﹑令馬喇回京。今藏內見有僧格﹑包進忠﹑邁祿﹑靑保﹑苗壽等數人辦理事務。馬喇著遵前上�日回京。一路防衛兵丁。或四五十名。或百名。馬喇酌量帶回。謹愼行走

○又諭。爾等行文與鼐格﹑圖爾古特之使臣。若至彼處。暫且不必令往西藏。著在達賴喇嘛處居住。若已過去。亦著追回。伊等日用之費。著四川督撫﹑寬裕給與

○西藏貝勒頗羅鼐等奏報﹑準噶爾欲送回拉藏之子蘇爾雜。立爲西藏汗。得上�日﹑準噶爾殺害拉藏。將其子蘇爾雜擄去。今稱送回西藏。我兵須嚴爲防備。從前策妄阿喇布坦﹑遣策零惇多卜﹑襲西藏時。亦誑稱噶爾丹丹津﹑同其女來藏。乘其不備。進兵襲取藏地。今送回蘇爾雜之言正噶爾丹策零施行姦計。若唐古特部落少爲玩忽卽蹈從前策零惇多卜之故轍矣。準噶爾賊人旣殺拉藏。豈有實心將蘇爾雜送回西藏﹑令代父職之理。著頗羅鼐將此情由。曉諭眾唐古特知之。準噶爾賊人揚言發兵五千﹑護送蘇爾雜。道途險阻。全軍豈能齊到。目今西藏有內地兵丁二千名。換班兵丁五百名。又駐防乂木多兵一千名。見催來藏。爾處亦有訓練蒙古兵丁。應與駐紮西藏大臣。會同商議。於阿里﹑者斯肯圖魯﹑克裏野等處要隘遠設卡倫。詳加瞭望。協力防守。準噶爾賊眾﹑若以兵隨蘇爾雜。斷不可容畱。卽迎戰擊退。賊敗走時。亦斷不可追襲。蘇爾雜父兄被人殺害。伊豈不忿恨。若果思報仇。並感戴朕恩。帶領數人﹑恭順來歸。爾等收畱。悉心安頓。至若立汗之事。當令達賴喇嘛﹑班禪額爾得尼﹑奏聞於朕。方可建立。豈可令噶爾丹策零﹑任意妄行。頗羅鼐﹑原扶助拉藏。效力行走。後因拉藏被賊殺害。朕令爾料理西藏事務。爾約束唐古特。實心效力。是以加恩封爾爲貝勒。今蘇爾雜﹑若果率領數人來歸。爾卽行奏聞。候朕另頒敕上�日

○己酉。諭宗人府。順承郡王錫保﹑自派往軍前以來。辦理軍務。克殫誠心勤勞宣力。甚屬可嘉。王之祖多羅頴郡王亦系國家懋著勞績之賢王。著將錫保晉封順承親王

○諭內閣。雍正七年八月內。降上�日陜西四川直隸山東山西河南等省。所派出徵之大小官弁。俱系能員。嗣後六省所出之官弁員缺。著該上司委員﹑遞行署理。準其算俸。俟凱旋之日。將出徵之員與委署之員。合並比較。揀選引見。請上�日補授。蓋欲使效力疆場之人。卽可得缺升選。而委署稱職之材。亦得兼收並用。實兩全之道也。但今行之二年。委署之員漸多。實授之員漸少。每遇缺出。該管大臣﹑往往以不得合例委署之員。甚費籌度。前經署陜西總督查郎阿﹑請將委署之員。越次再行委署。朕已降上�日允行。又請揀發遊守等官二十四員。爲陜甘二省之用。朕又降上�日﹑令將出徵有功新回營汛之人﹑揀選題補矣。今思各省出徵之員。未能卽回本任。而委署之缺。日積日多。則題補之法。應行變通。著於十缺之中﹑分出三缺。爲出徵弁員升補之缺。北路者﹑交與大將軍馬爾賽。西路者﹑交與大將軍嶽鐘琪。揀選題補。其餘七缺﹑則將本省之弁員﹑或卽行題補或暫行委署。令該管大臣酌量施行。其直隸之缺。交與提督路振揚。甘陜二省交與署督查郎阿。河東二省交與總督田文鏡。四川交與總督黃廷桂。山西交與石麟。石麟著以巡撫署理。山西提督事務。給與印信通省武弁。聽其管轄

○庚戌。諭大學士等。北路軍營鑲藍旗蒙古都統衮泰著爲內大臣。補授湖廣荊州將軍馬爾賽至軍營。令衮泰來京。正黃旗滿洲都統查克旦著爲內大臣

○實授鑲黃旗滿洲都統公博爾屯﹑爲內大臣

○辛亥。上詣恩佑寺行禮

○大學士忠達公撫遠大將軍馬爾賽起程。上命皇四子弘歷告祭奉先殿王以下官員。俱至西長安門外送行

○敕諭撫遠大將軍馬爾賽。奉天伐罪。治世之常經鋤暴除凶安邊之遠略。逆賊噶爾丹策零者。狂悖冥頑父子濟惡妄欲侵淩我屬國。窺伺我邊陲。包藏逆心狡焉思逞。朕以此賊不除。終爲眾蒙古之隱患。是以命將興師聲罪致討。然稱兵耀武。非朕本懷。臨以天威。許其悔悟未嘗督責將士﹑立事掃除。此朕數年以來﹑靖固邊圉撫綏屬國之謨略也。玆特命爾爲撫遠大將軍統領滿洲蒙古綠旗大兵爾其彈壓邊疆肅淸壁壘申明紀律鼓勵戎行鎭靜。以俟機神明以制勝。持重以固守。整眾以宣威。勿恃兵彊而輕視賊徒。勿謂己能而不納眾論。密偵遠探廣意外之防維先事熟籌。決萬全之勝算。勿冒險以輕進。勿貪功而深入。各路大兵及蒙古兵丁聽爾調遣凡遇駐札處加謹約束兵將所過地方申嚴軍令毋得騷擾百姓。毋得淫人婦女。毋得離散人之父子夫婦。毋得損壞人之墳墓室廬。毋得彊取貨物。毋得驅役平民。其或臨戰退縮貽誤撓亂軍機者。文官四品以下武官三品以下卽以軍法示眾官兵有犯小過者。徑行處治。有勞必錄。有過必懲。法紀務極嚴明。賞罰悉期公當。賊中有窮蹙來歸者加意撫卹。其不抗拒官兵者。勿加殺戮一切機宜爾商酌調遣有應知會西路寧遠大將軍者。卽行知會一同辦理。爾其嚴重精詳殫心奮力以副朕戡亂靖逆安民綏眾之至意。欽哉。故敕

○癸丑。諭王大臣等。內務府佐領下。每旗酌量增挑護軍﹑或一百名。或二百名。設立鳥槍營。其作何操演。及應給錢糧米石之處。著莊親王﹑內務府總管﹑會同大學士等詳議具奏。尋議﹑查見今護軍營內﹑並無鳥槍。請每旗增挑護軍二百名。於各佐領內管領下馬甲內﹑擇其材技可觀者挑取。如或不敷。於閒散人內挑取。合新挑護軍﹑與舊護軍內﹑共挑六百名爲鳥槍護軍。行文火器營令其派人教習。每旗應添設護軍參領各二員侍衛委署護軍參領各二員。護軍校委署護軍參領各五員。護軍校各十五員。副護軍校各五員。從之

○諭兵部。各省挑選勇健兵丁二千名。該督撫送到時。著莊親王﹑內務府總管常明﹑料理安頓。卽交與原任提督柏之蕃﹑原任副將繆宏﹑加意訓練

○甲寅。秋分。夕月於西郊。遣顯親王衍潢行禮

○寧遠大將軍嶽鐘琪奏報﹑臣遵上�日襲擊。烏魯木齊於七月十二日﹑自巴爾庫爾啟行。從伊爾布爾和邵地方﹑經行五百餘里。直至穆壘河地方。並無賊夷卡倫。於二十三日。臣統領大隊。沿途擊賊。至阿察河。有賊夷數百人。在前引誘。臣卽嚴整攻殺。賊夷敗走。我兵追至厄爾穆克河。賊夷在隔河踞住山梁。排敵三處。約有三四千人。臣先令總兵張元佐等﹑領步兵爲右翼。提臣紀成斌等﹑領馬兵爲左翼。總兵王緒級﹑曹勷等﹑領兵由中路而上。居中策應。又令參將黃正位等﹑帶領勇健兵。從北山抄襲賊人之後。官兵齊進。奮勇爭先。飛奔山梁。直衝賊隊。自辰至午。將三處山梁。俱皆奪取。賊夷往西敗遁。殺死賊夷。不計其數。因山路崎嶇。天色將晚。我兵不便窮追。臣卽收兵札營。於二十四日接奉上諭。令臣略行襲擊。卽撤兵回營。臣追趕賊夷。離納鄰河不遠。至烏魯木齊。僅有兩日路程。因烏魯木齊一帶賊夷。搬移已空。深入無益。臣於七月二十五日﹑統領大兵﹑回赴巴爾庫爾。仍按程埋伏精兵禦後以防賊夷尾隨偸盜馬匹。臣遵上�日襲擊緣由並旋師日期。理合奏聞。得上�日﹑嶽鐘琪此次領兵襲擊賊眾。進退遲速。俱合機宜弁兵等鼓勇爭先。同心效力甚屬可嘉著嶽鐘琪將在事有功之人。分別造冊送部。俟成功之日。一並從優議敍賞賚。其陣亡及帶傷之兵丁。著照例賞卹

○靖邊大將軍傅爾丹摺奏﹑準大學士等咨稱﹑副將軍巴賽﹑查弼納﹑參贊馬爾薩﹑副都統舒楞額等﹑率兵進巢�刀。至今無信。應查明奏聞。臣自至科布多後。詳細訪問。巴賽等總無確音。今有從賊營脫回之正紅旗前鋒校薩明阿。據稱中賊刀傷。被擒在賊營。遇土默特誇蘭大裏查布云﹑副將軍巴賽查弼納﹑於六月二十八日。越嶺至一小河。俱各戰歿。又有賊營脫回之正黃旗護軍海壽﹑系參贊馬爾薩傳事之人。據供﹑六月二十八日。隨馬爾薩至哈爾哈納河相近紅石崖下。馬爾薩中槍陣亡。海壽救援被擒等語。至舒楞額未得確音。俟查明再奏。奏入。報聞

○乙卯。諭大學士等。乂木多駐札之雲南兵一千名。令其前往西藏備用。爾等已行文與總督鄂爾泰﹑及西藏辦事大臣等。但雲南省城。轉行乂木多。路途紆遠。可行文與駐札乂木多之大員。此上�日到日。該員卽將兵丁應用之馬匹衣裝等項。料理齊備。將弁等統領。卽速起身按程前進不必候雲南文書。其一應馬匹衣裝口糧。俱著寬裕應付。毋得遲誤

○諭內閣。朕聞各省駐防兵丁﹑技勇多屬生疎。營伍亦覺廢弛。所養馬匹﹑多不足額。漢軍尢甚且遇急用之時竟有將營馬私賣者。今特頒諭上�日。通行曉諭。著該管大臣官弁悉心整理。勤加訓練。務令軍容嚴肅。武備周全。朕或於明年春月。各差科道等官。前往查看。儻仍蹈故轍。一經參奏。定將該管大臣官弁﹑嚴加議處

○丙辰。諭大學士等。據右衛將軍宗室申穆徳奏稱﹑右衛餘丁見有八百餘名。此內可以披甲者尙多著交與申穆徳等。於餘丁內挑選。添設馬兵五百名

○丁巳。諭理藩院。據靑海郡王額爾得尼厄爾克托克托柰奏稱﹑年力衰邁。請令伊子代伊在軍前行走。額爾得尼厄爾克托克托柰曾經效力之人。甚屬可憫。著將伊子內可以襲替王爵者。指出一人。朕加特恩封爲長子令代伊效力行走

○戊午。調湖廣彜陵總兵官杜森﹑統領四川松潘官兵。前往西寧。以直隸山永副將冶大雄﹑署湖廣彜陵總兵官

○戶部議覆。廣東總督郝玉麟疏言﹑瓊州一鎭孤懸海外。產米稀少。又龍門協﹑兀立海中。遇風信不順。商販難渡。兵憂艱食。香山﹑虎門二協兵民稠集。廣海一寨。僻處海隅。商販罕到。均應豫籌積貯之法。請將見存鹽政節省﹑及養廉餘剩銀兩。買谷一萬六百石。分貯各鎭協營。遇靑黃不接之時。借給兵丁。於秋收散餉時照數買補槪免加息。應如所請。從之

○免江南無爲﹑寧國等十州縣鳳陽﹑長淮二衛﹑雍正八年分水災額賦有差

○予故一等承恩公達爾馬祭葬如例

○己未。以鑲紅旗護軍參領圖爾秦﹑署鑲藍旗蒙古副都統

○庚申。以正紅旗滿洲副都統宗室鄂齊﹑署鑲紅旗蒙古都統

大淸世宗敬天昌運建中表正文武英明寬仁信毅大孝至誠憲皇帝實錄卷之一百九

大淸世宗敬天昌運建中表正文武英明寬仁信毅大孝至誠憲皇帝實錄卷之一百十

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正九年。辛亥。九月。辛酉朔。諭內閣。前據奉天將軍等﹑奏請設立水路防汛於艸河﹑靉河等處。朕因此地與朝鮮國連界。恐於該國或有不便之處。特行降上

�日詢問。今該國王奏請仍遵舊例。著照所請。不必添設防汛。亦無庸交兵部再議

○壬戌。諭大學士等。從前三姓地方人等。俱歸入旗分。編爲佐領。七姓地方之人。見今仍打牲捕貂。聞伊等漢仗甚好。與三姓地方無異。著行文該將軍常徳﹑於七姓人等內。如有漢仗好﹑情願披甲效力者。查明數目具奏

○衍聖公孔傳鐸﹑老病乞休。允之。以其長孫孔廣棨﹑襲爵

○癸亥。諭八旗都統等。訓練兵丁。須步行敏捷。乃爲善技。若勤習漸進。一日卽可行至一百四五十里。著八旗都統﹑副都統﹑前鋒統領﹑護軍統領等。將所轄弁兵內﹑年五十以下者。皆令演習。務期服勞耐久。俟一年後。特指一處試看。若不能行至所指之地。朕惟該管大臣是問。若有步行超越者。朕分別賞賜

○諭喀爾喀弁兵等。喀爾喀騎射諳練。丁壯彊幹。勇於戰陣。厄魯特不嫻騎射。性懦弱而誇張。惟長槍是賴。一經敗北。不敢回視。後因喀爾喀傾心經典。惟以尊崇佛教爲事。不習技勇。而厄魯特巧詐性成。乘爾七旗不備。突然加兵。是以被其攻擊。不能保全。遂至失所。當土謝圖汗﹑澤卜尊丹巴胡土克圖左赴聖祖皇帝請救時。聖祖憐念從前恭順納貢。收畱養贍。安插內地。其喀爾喀各頭領﹑仍照向來等次。晉封汗﹑王﹑貝勒﹑貝子﹑公﹑臺吉﹑紮薩克。加恩賞給俸祿。令各回原處居住。安享康樂。迄今已三四十年矣。從前大兵於烏闌布通地方﹑擊敗噶爾丹。噶爾丹復來犯克爾倫地方。聖祖親統兩路大兵徵巢�刀噶爾丹。於圖拉地方。被我兩路大兵擊敗。勢窮力竭奔至薩克薩圖古裏克地方。死亡殆盡其後因策妄阿喇布坦煽誘離間意在收取喀爾喀。聖祖洞悉其情保護喀爾喀於疆界處駐兵十有一年。又以準噶爾逼近喀爾喀。不免侵擾。命大兵踰阿爾泰﹑深入額敏寨爾地方。再三掃蕩。厄魯特肝膽俱碎。今知噶爾丹策零﹑又欲侵擾喀爾喀。朕於紮克拜達裏克﹑及察罕叟爾等處。不惜千萬糧餉。添兵數萬。特爲喀爾喀耳。邇來北路軍前將軍﹑大臣等﹑輕兵進巢�刀。未及深察地利。頗爲失律。然鏖戰十有餘日。殺傷賊人數千。行軍勝負。乃其常事。聞爾喀爾喀以宵小捏傳準噶爾賊﹑由科布多烏闌古木地方﹑兩路來犯之語。坐臺喀爾喀﹑竟各棄牲畜。搶奪驛馬。離站四散爾喀爾喀各臺吉﹑感恩效力。朕所深知。爾等屬人。止據流言。遽爾驚竄。何懦怯之甚歟。爾等試思之。準噶爾賊人盜取馬匹而外。不敢與勁敵曠日持久計其人眾不過三四萬。內地大兵數萬。見駐爾地西疆。何必畏懼退縮乎。今準噶爾賊﹑動曰往食懦弱喀爾。喀卽此一言。豈丈夫之所堪受。昔日噶爾丹攻擊爾等時和托輝特根惇貝子希卜推哈坦巴圖魯等尾隨噶爾丹。擊敗準噶爾。取其馬匹駝只。和托輝特亦喀爾喀部落人也。爾等何不效法之。嗣後喀爾喀各部人將朕所降諭上�日各銘於心。凡遇行陣坐卡殿後等處。勇往效力。斷不可上負聖祖及朕深恩並貽羞於爾部主。不過數年勞瘁。便可永息兵革。常享安樂矣。其各勉之

○甲子。副都統達鼐等。遵上�日議奏。靑海拉查卜﹑原系貝子。從前羅卜藏丹津叛亂時。餘眾俱赴西寧。伊獨逃往喀木地方。從寬降爲公爵。今又無故逃遁。拉查卜理應正法。但伊因畏懼逃遁。追兵一至。卽便迎降。請從寬免其正法。將拉查卜交與西寧總兵官。永遠圈禁。其長子察罕拉布坦﹑預先歸降。請停其承襲公爵。授爲紮薩克一等臺吉。管領該旗佐領下人。至與拉查卜同逃之紮薩克臺吉查漢喇卜灘。向系圖爾古特微末臺吉。相依親王戴靑和碩齊察罕丹津。因不從羅卜藏丹津叛亂。皇上加恩。授爲紮薩克一等臺吉。乃無故逃遁。追兵旣至。尙不迎降。以致被擒。理應正法。但並未乘亂生事。亦從寬交與西寧總兵官。加鎖嚴禁。再查漢喇卜灘之族弟協理二等臺吉達爾濟。見在駐牧居住。不肯同逃。請將查漢喇卜灘之紮薩克臺吉。令其承襲。則伊屬佐領。不至攺隸他人矣。得上�日。拉查卜系察罕丹津兄之子察罕丹津﹑效力有年。著將拉查卜寬免。交察罕丹津管轄。查漢喇卜灘﹑從前徵巢�刀羅卜藏丹津。亦曾效力。並著寬免。交伊弟臺吉達爾濟﹑嚴加管束。余依議

○乙丑。諭內閣。寧夏橫城口﹑及黃甫川邊外閒地。與鄂爾多斯接壤。內地民人﹑越界耕種。而蒙古等私索租價。每至生事互爭。經該部堂官奏請。照例定界。朕遂降上�日。交與該督撫確查定議。今據該地方官﹑派員與鄂爾多斯之紮薩克等會勘。請照原定之例分界。經大學士議政大臣等﹑議覆準行。朕爲天下主。薄海內外。一視同仁。若照廷議立界。俾民人蒙古﹑各守疆址。彼此無爭。揆之事勢。似屬有益。著行文鄂爾多斯之紮薩克王等。再加詳悉詢問。各抒所見。公同商酌。具奏到日。再降諭上�日

○升正黃旗蒙古副都統鼐格﹑爲鑲藍旗蒙古都統

○丙寅。授淳度親王允祐女爲郡主。壻色卜騰多爾濟﹑爲和碩額駙

○以公伊爾登﹑署鑲藍旗滿洲都統

○靖邊大將軍傅爾丹摺奏。臣等遵上�日公議率科布多兵丁。撤回察罕叟爾地方。今陸續自賊營脫回之人﹑俱云賊兵在誇額爾齊斯地方。查誇額爾齊斯﹑在阿爾泰之傍。科布多城之西南。相隔不遠。而與布拉罕路口甚近。見今城內所有官物甚多。今若退兵率眾回行。萬一城隨後擾犯。甚屬可慮。至官物內﹑可土埋者﹑惟鐵器。其餘糧二萬三千石。銀八十萬兩。火樂﹑鉛子﹑帳房﹑緞布﹑茶葉等﹑皆軍營要物。大約需駝一萬二千隻。方能運載。臣已行文於順承親王﹑並喀爾喀三處副將軍。傳集駝只到後。臣領兵由科布多河東北一路。往赴察罕叟爾駐札。奏入。報聞

○丁卯。升左都禦史鄂爾奇﹑爲兵部尙書。仍協辦工部事務。協理兵部侍郎福敏﹑爲都察院左都禦史。仍兼管戶部兵部侍郎事務。左副都禦史申珠渾﹑爲盛京禮部侍郎。仍暫管盛京刑部侍郎事

○以鑲藍旗護軍參領石圖﹑五十六﹑俱署本旗滿洲副都統

○貴州提督楊天縱﹑以年老乞休。命加太子太保銜致仕

○調雲南提督哈元生﹑爲貴州提督。升廣西左江總兵官蔡成貴﹑爲雲南提督。調雲南永順總兵官霍昇﹑爲廣西左江總兵官

○靖邊大將軍傅爾丹摺奏。據陸續賊營脫歸之海壽﹑巴顏﹑毛勤﹑垂紮木素﹑畢立克圖等供稱﹑賊人從和通腦兒交戰地方向西北前行月餘。渡額爾齊斯河。大策零惇多卜﹑在誇額爾齊斯居住。小策零惇多卜﹑在喀拉額爾齊斯居住。賊兵約有三萬。自圖拉拖灰﹑及庫克徳勒蘇地方散布住札。小策零惇多卜﹑意欲退回。大策零惇多卜決意進兵。由畢濟一路前往擄掠公通摩克。攻取察罕叟爾在杭愛地方過冬等語。謹此奏聞。得上�日。朕覽地圖誇額爾齊斯﹑離巴爾庫爾甚近。𨿽隔沙磧。聞雪降冰凍之後。卽可行走。見今西路軍營。各路俱嚴固防守。似無可慮。但恐賊人自誇額爾齊斯﹑過哈布塔克拜塔克。經由鹽池﹑圖呼魯克。以盜劫塔爾那沁之牲畜。殊屬可虞。大將軍嶽鐘琪﹑務籌防範萬全之策。再﹑嘉峪關至巴爾庫爾一路臺站。甚爲緊要。賊若從旁衝入。臺站自被其阻隔。將此行文嶽鐘琪﹑查郎阿知之

○戊辰。諭大學士等。前因北路軍營大臣尙少。降上�日令伊禮布﹑由阿濟﹑畢濟﹑前赴察罕叟爾。等候大將軍馬爾賽。今賊人來擾阿濟畢濟﹑亦未可定。伊禮布不可冒險前行。著行文伊禮布﹑令回至巴爾庫爾軍營候上�日

○諭理藩院。邊疆地方﹑報稱鄂羅斯之郎喀前來。鄂羅斯近來甚屬恭順。伊等貨物﹑至楚庫拜姓處。卽行申報。而邊疆地方遲延。致使伊等久候時值隆冬。其盤費馬畜。未免困苦。朕特施恩。著理藩院派官一員。於戶部庫內領銀一萬兩。前往賞給。以爲途中買換馬畜之資

○靖邊大將軍傅爾丹摺奏。賊人侵犯洪甲舒魯克地方。離科布多城。有五十餘里。臣將馬匹牲畜。收入城中固守。奏入。得上�日。大將軍馬爾賽﹑並無軍營急辦事務。今賊人又來犯科布多地方。可行文令其緩行前進。若臺站已斷。或酌量回來。或尋嚴固地方﹑駐札偵探

○己巳。諭大學士等。賊人來犯科布多。或以全力侵察罕叟爾﹑紮克拜達裏克。亦未可料。著行文順承親王錫保﹑王丹津多爾濟等﹑保固軍需馬匹。並喀爾喀遊牧處。賊人凡有侵掠。錫保乃總理調遣事務之人斷不可輕離察罕叟爾。卽有調遣事宜。錫保可遣彼處之大臣等﹑領兵前去。王丹津多爾濟﹑𨿽系副將軍。亦宜與錫保在一處辦理。若無朕上�日。斷不可輕動

○庚午。諭四十九旗紮薩克蒙古等。爾等於太宗皇帝時。卽敬順歸降。創業之際。輔佐效力。至於朕身。受恩四世。爾等感戴之忱。朕所確知。爾等之騎射技藝。亦倍勝於準噶爾。但恐爾等之意。以喀爾喀遠居絕塞。準噶爾卽有劫掠。亦不過及於喀爾喀。爾等可置於度外。不知喀爾喀之王臺吉﹑俱系爾等成吉思汗之苗裔。一姓之兄弟也。準噶爾者﹑自元朝背叛。至今世爲爾等仇敵喀爾喀乃眾紮薩克之屏障。可置於度外乎。從前皇考親自領兵在圖拉﹑昭莫多地方﹑滅噶爾丹﹑保全喀爾喀者。亦爲爾眾蒙古也。其後策妄阿喇布坦之兵來侵哈密。被我兵擊敗。來擾吐魯番。被我兵巢�刀殺。又暗使策零惇多卜等﹑襲破西藏。皇考爲爾眾蒙古奉佛之地。遣將興師。破賊定藏。今朕於兩路駐札大兵亦爲爾內外之蒙古也。前大將軍傅爾丹等﹑輕信賊言。輕兵深入千餘里。賊人據險來犯。遂至失利。然傷殺賊人﹑至於數千。亦互有勝負也。嗣後王臺吉與弁兵等﹑果能出羣效力。朕自從優議敍。並賜與世襲巴圖魯達爾漢之號。使令名垂於永遠。準噶爾事定之後。干戈永息。長享太平之樂矣。勉之勉之

○宗人府遵上�日。將恭親王子孫﹑十二歲以上者八人。帶領引見。得上�日。前因滿都護病故無子。海善𨿽有子。恐不能保守恭親王家業。故特交與諸臣議奏。今經宗人府查明引見。始知海善子孫甚多。朕看倫木布之子斐蘇﹑人聰慧。尙可保守家業。著將斐蘇﹑仍封爲多羅貝勒。將原管佐領﹑查明給回

○辛未。諭大學士等。澤卜尊丹巴胡土克圖﹑乃七旗喀爾喀供養之大喇嘛。額駙惇多卜多爾濟﹑可加意防備。若賊人有來侵庫倫之信。將胡土克圖遠避。來至多倫腦兒居住

○以署江南按察使右通政喬世臣﹑署江南江蘇巡撫。調署江蘇巡撫王國棟﹑署浙江巡撫。湖北按察使刁承租﹑爲江南江蘇按察使司按察使。以鴻臚寺卿署河南按察使唐繼祖﹑爲湖北按察使司按察使

○兵部議覆。湖南學政習寯疏言﹑考試武童。定例技勇漢仗好者。用好字號印捲。移送內場。擇其文理明通者取進。如好字號不足。再於合式捲內取進。但武童之外場好者。或策論不通。或請槍手代考。或點名入號時。調換試卷。又合式武童。自揣技勇不及。慣爲倩代。以致作姦犯科。種種情獘。嗣後請於武童考試外場時。每人供單一紙。各令親書籍貫三代年貌。俟取進時。再令覆寫親供。嚴加驗對。以絕內外場調換之獘。至考試內場。將好字號武童﹑與合式武童。隔別坐號。以防臨時代倩之獘。著爲定例。應如所請。從之

○壬申。靖邊大將軍傅爾丹摺奏。據烏蘇圖舒魯克卡倫之侍衛達什爾圖報稱﹑賊人駐札紅鄂羅腦兒地方。約有萬人。又科布多城外三十餘里。有賊兵五六百名。往布延土前去等語。臣等固守城池。如攻城賊兵。人少勢弱。卽相機巢�刀殺。奏入。報聞

○癸酉。予故一等侯馬爾英﹑祭葬如例

○甲戌。廣東總督郝玉麟﹑因病請假。允其暫解印務。在署調理。以廣東提督張溥﹑署廣東總督調福建陸路提督張起雲﹑署廣東提督。以福建福州將軍阿爾賽﹑署福建陸路提督。福建福州右翼副都統顧宏譽﹑署福州將軍

○吏部議覆。江西巡撫謝旻﹑條奏設官移駐事宜。一﹑南昌府屬新建縣之吳城一鎭。前經部準署撫臣張坦麟奏請﹑將南康府同知﹑移駐彈壓。遂以吳城攺隸南康府屬之星子縣管轄查吳城鎭﹑前後左右。俱屬新建若攺隸星邑凡遇查拏匪類。拘審人犯。關移往返轉致稽延請仍隸新建。一﹑吳城鎭商民繁雜離縣窵遠應設大員彈壓。請令南康府同知兼轄吳城捕務。其相近之樊家壠﹑及松門﹑吉山等處。俱令該同知管轄。一﹑吳城汛地。原系南昌水師營弁兵駐防。嗣因攺隸星子。故於九江協內﹑派撥弁兵防守。今旣復歸南昌應將九江協弁兵撤回。仍於南昌水師營派撥。一﹑松門﹑吉山﹑俱在鄱湖之中。二山相去十里。控禦迢遠。只有吉山一汛。請於松門添設一汛。亦令南昌營水師撥兵駐防。均應如所請。得上�日。依議。前經張坦麟條奏。請將南昌府新建縣之吳城鎭。攺隸南康府星子縣管轄。經部議準行在案。今該撫謝旻﹑奏稱不便。從前張坦麟冒昧陳奏妄事紛更甚屬不合嗣後文武官員等﹑儻有將地方不可施行之事。妄自陳奏舉行。經後任復請更攺者。將原奏之人﹑交部議處。儻原奏本是。而後任妄爲指摘。或有意翻案者。經朕察出。亦必從重處分。將此永著爲例

○乙亥。諭大學士等。行文康親王崇安﹑前往軍營。同訥爾渾﹑李杕﹑在漢軍營行走。聽大將軍馬爾賽調遣

○浙江總督李衛﹑江南提督王紹緒﹑俱來京陛見。以江南崇明總兵官李燦﹑署浙江總督。河南南陽總兵官馬世龍﹑署江南提督。浙江紹興副將宋愛。署河南南陽總兵官

○丙子。升正白旗滿洲副都統博第﹑爲鑲白旗護軍統領。以原任荊州副都統偏圖﹑署正藍旗滿洲副都統杜賚﹑俱爲正白旗滿洲副都統。升二等侍衛蘇爾鼐﹑爲鑲白旗滿洲副都統。調陜西西安左翼滿洲副都統僧保﹑爲陜西寧夏左翼副都統。實授拉薩立﹑爲陜西西安左翼滿洲副都統。升山東徳州城守尉席爾塔﹑爲歸化城右翼副都統。署鑲藍旗滿洲副都統五十六﹑爲歸化城左翼副都統

○工部議覆。署河南巡撫布政使張元懷疏言﹑黃河遷徙無定。堤工險易不常。所有汛弁衙署。應建於各工適中之地。請將豫河營守備﹑攺駐祥符縣埽頭集。懷河營守備﹑攺駐祥符縣陳橋庶上下計裏均勻。可以彼此兼顧。應如所請。從之

○丁丑。諭大學士等。上年西路擊賊有功。及帶傷患病之兵丁。前已降上�日﹑令其各回內地營汛。休息調理。以示恩卹。其凍傷手足﹑致成殘疾者。舊例查其子弟一人入伍食糧。仍令地方官﹑每月給米三斗﹑養贍終身。朕思本兵若成廢疾。而家無可以入伍食糧之子弟。恐月給官米三斗。不敷糊口之用。實爲可憫。著該管大臣﹑確查上年西路兵丁﹑因擊賊受傷。致成廢疾。而家無子弟入伍者。俱給與守糧一分。以終其身。用示朕加恩優卹之至意

○振武將軍順承親王錫保摺奏。據圖壘卡倫之察哈爾章京西拉等報稱﹑圖壘﹑毛海﹑控科爾﹑苦克齊圖等處。俱有賊兵往來。又賊兵二千餘。由阿哈爾拜已至奎蘇地方。並分兵往大蘭一路等語臣卽令喀爾喀副將軍郡王額駙策淩貝子羅卜藏等。統兵分路往尋賊蹤。如有偸盜牲畜之賊。卽行擊殺。賊如大隊來犯。合兵會巢�刀。奏入。報聞

○旌表山東滕縣烈婦﹑曹思慶妻殷氏。拒姦不從。投繯殞命。給銀建坊﹑入祠致祭如例

○戊寅。諭大學士等。從前大將軍馬爾賽奏稱﹑聞賊人有來犯科布多之信。臣請暫居第十五臺。候順承王再發咨文。差人至推河探信。賊人來犯察罕叟爾。臣往會漢軍兵營。調右衛一千兵。歸化城一千兵。在吳喇忒北形勝之地駐紮。以安慰內地紮薩克。若無賊信。仍往察罕叟爾等語。朕以此奏甚是。宜駐臺站。不必前往察罕叟爾辦事。令將右衛一千兵。歸化城一千兵。俱各妥備。聽候馬爾賽調遣。續經馬爾賽又奏稱﹑賊人駐於科布多地方近處。臣自第十五臺起行。差人前去探信。急赴察罕叟爾等語。朕以此奏妄謬。仍令其遵上�日駐札臺站。朕兩次所降諭上�日尙未到。今馬爾賽又奏稱﹑賊人已在奎蘇地方。欲會合漢軍四千兵﹑喀喇沁一千兵﹑並調右衛歸化城﹑各一千兵﹑前赴推河等語。凡事宜審定之後。方可相機而行。若聞一賊信。卽輾轉不定。如何辦理。馬爾賽今帶領七千兵。至推河何用。此奏甚屬不合。近喀爾喀副將軍丹津多爾濟奏稱﹑若令漢軍兵四千﹑駐紮在四子部落旗分。皆曠野之地。如遇雪大之年。必無柴薪。請將此兵駐札於歸化城相近有柴之處等語。已經行文於領兵前往之侍郎諾爾渾等。令暫駐於歸化城翁滚山﹑附近有柴木水艸之處候上�日。爾等行文馬爾賽。賊人若無侵犯察罕叟爾﹑搶臺等信。仍遵前上�日。駐札臺站。儻有賊信。急退回於歸化城相對第十四臺駐札候上�日

○調刑部尙書勵廷儀﹑爲吏部尙書。仍專管刑部事務。升直隸河道總督劉於義﹑爲刑部尙書。仍署理北河總督事務

○吏部議覆。廣東巡撫鄂彌達疏奏添設移駐官弁事宜。一﹑粵東新會﹑開平兩縣交界之大官田。及淸遠﹑英徳兩縣交界之大埔坪。均屬衝要。請各設捕盜同知一員。專司督緝。一﹑大官田同知所轄。有新會﹑新寧兩縣。距廣南韶連道駐札之地甚遠。請將該同知﹑歸肇羅道就近統轄。大埔坪同知所轄。有廣寧﹑長寧兩縣。距惠潮肇羅二道駐札之地甚遠。請將該同知﹑歸廣南韶連道就近統轄。其大埔坪地方。請撥右翼鎭標左營千總一員﹑帶兵三十名。駐防協緝。並受該同知管轄。一﹑陽江縣之海陵島。電白縣之沙﹤土郎﹥墟。離縣窵遠。均爲要地。請各添設巡檢一員。以資防範。一﹑粵東理猺同知﹑向系兼管連州﹑連山﹑陽山三州縣捕務。後因攺爲理猺軍民同知。專理猺事。所有三州縣事務。停其兼管。邇年以來。猺人馴服。事理不繁。請將三州縣捕務。仍歸理猺同知。一體查察。一﹑欽州如昔司﹑止設巡檢一員。不足以資彈壓。請將廉州府同知﹑移駐其地。再﹑崖州外接安南。內鄰五指生黎。請將瓊州府海防撫黎同知﹑移駐其地。又髙州府屬之梅菉地方。姦徒出沒。請將該府通判移駐。專司捕務。又羅定州屬東安縣之西山夙稱盜藪。請將原設羅苛司巡檢﹑攺爲西山司巡檢。移駐稽查。並撥河頭營把總一員﹑帶兵二十五名。駐防協緝。其羅苛司原管地方。攺歸東安縣典史專管。一﹑崖州水土惡毒。正雜各官﹑俱列邊俸其移駐之海防撫黎同知。如果三年之內。撫綏有術。黎民安堵。請照例以應升之缺卽用。一﹑潮肇二府通判。請兼捕盜職銜。各分地方。經管督緝。潮州府同知﹑見駐饒平縣黃岡。專理海防事務。請將附近之饒平﹑惠來﹑海陽﹑潮陽﹑澄海﹑普寧六縣捕務。歸該同知專管。其附近郡城之揭陽﹑大埔﹑程鄕﹑鎭平﹑平遠五縣捕務。分與通判督緝。肇慶府屬之髙要﹑髙明﹑新興﹑陽春﹑陽江五縣捕務。歸肇慶府同知管理。徳慶﹑封川﹑開建﹑四會四州縣捕務。歸通判管轄。均應如所請。從之

○己卯。遣官祭歷代帝王

○遣官祭城隍之神

○攺浙江撫標中軍遊擊﹑乍浦水師遊擊缺。俱爲參將。臺州協樂淸瑞安中軍守備﹑錢塘水師麗水營昌石汛守備各缺。俱爲都司僉書。從浙江總督李衛請也

○喀爾喀鎭國公索諾木班珠爾故。遣官致祭

○庚辰。諭大學士等。據大將軍馬爾賽奏稱﹑本月十四日。臣從第十九臺退回。欲往會漢軍兵營。已行令領兵侯馬蘭泰等。於吳喇忒之愛卜哈河地方。擇看水艸駐札。候臣調遣等語。前伊數次奏摺。朕俱明降諭上�日。令伊駐札臺站。今馬爾賽若離臺站。往會漢軍兵營。諸凡信息。從何得聞。漢軍兵﹑旣令駐札吳喇忒之愛卜哈河地方。伊又欲何處調遣。奏事並不候上�日。意見昏憒。甚屬不合。爾等可行文馬爾賽﹑令漢軍四千兵﹑喀喇沁一千兵﹑俱於歸化城翁滚山附近有柴木水艸之處過冬。馬爾賽仍遵前上�日。於歸化城相對第十四臺駐札

○吏部議覆。署直隸總督唐執玉疏言﹑順天府各州縣程途遠近。惟通州爲適中之地。請將西南兩路同知所管之大興﹑宛平﹑東安﹑永淸﹑固安﹑房山﹑良鄕﹑涿州等州縣。以及東路同知所管之新設寧河縣﹑旗人一切刑名事件。攺歸通州理事通判就近審理。各由該路捕盜同知核轉。再解臬司。道路旣不紆回。人犯得免拖累。應如所請。從之

○辛巳。升正藍旗蒙古副都統薩穆哈﹑爲鑲白旗滿洲都統。仍署理正黃旗滿洲都統事務

○旌表山西鳳臺縣烈女﹑張性女張氏。未婚守貞。姑亡自盡。給銀建坊﹑入祠致祭如例

○壬午。兵部議覆。四川總督黃廷桂疏奏﹑四川新設總督衙門。請駐札成都府。並設中左右三營。以資調用。查川省幅員遼闊。軍民番苗雜處。加以西陲辦理軍需。陜督一員﹑難以控制。所以特設四川總督。若督撫提臣﹑同駐省城。不但有首重尾輕之勢。而三標兵丁同聚一城。亦屬繁多。且事關裁減營制﹑攺建衙署。該督未經會商提督。不便遽議。見今提臣旣在軍前。印務系督臣兼管。一切軍務差遣。提標弁兵﹑足資調撥。應準其暫駐成都。並令先置中營一營。設副將一員。守備一員。千總二員。把總四員。至所稱口外各衙門﹑往來移咨事件。須用繙譯。請設筆帖式二員。蒙古筆帖式一員。應如所請。從之

○癸未。喀爾喀澤卜尊丹巴胡土克圖﹑遣使進九白年貢。賞賚如例

○甲申。以翰林院侍讀楊炳﹑編修開泰﹑俱充日講起居注官

○調署正白旗滿洲副都統吳禮﹑署正藍旗滿洲副都統

○命貴州省開局鼓鑄。從雲貴廣西總督鄂爾泰請也

○乙酉。禮部議覆。雲貴廣西總督鄂爾泰疏言﹑貴州大定府。舊系州學。原額取進童生十五名。威寧舊系府學。原額取進童生二十名。今大定旣攺州爲府。應於原額十五名之外﹑加增五名。至威寧𨿽以府攺州。而讀書向學之士不少。請仍準進學二十名。免其減額。應如所請。從之

○丙戌。諭大學士等。歸化城北翁滚地方。系八旗察哈爾西界。四子部落﹑毛明安﹑吳喇忒東界。於適中形勝之處。調度二面。亦屬容易。著行文於大將軍馬爾賽。令伊帶領漢軍兵四千。會同喀喇沁兵一千名。往翁滚地方﹑環山有樹木水艸之處駐札

○以鑲白旗滿洲副都統蘇爾鼐﹑署正白旗護軍統領

○禮部尙書錢以塏﹑以年老乞休。命加太子少保銜。致仕

○喀爾喀瓦齊賴巴圖土謝圖汗汪紮爾多爾濟﹑遣使進九白年貢。賞賚如例

○丁亥。孝慈髙皇后忌辰。遣官祭福陵

○升一等護衛阿林﹑爲正藍旗滿洲副都統。以正黃旗參領馬世佐﹑署鑲紅旗漢軍副都統

○吏部議覆。山西巡撫覺羅石麟疏言﹑晉省吉州﹑並所屬之蒲縣﹑及隰州﹑並所屬之汾西縣﹑舊系平陽府統轄。經前撫臣諾岷題準。將吉隰二州﹑攺爲直隸州。以蒲縣﹑鄕寧二縣﹑歸吉州管轄。以大寧﹑永和﹑汾西三縣。歸隰州管轄。但歷考舊制。蒲縣實爲隰州之門戶。而汾西實爲平陽之臂指。請將吉州屬之蒲縣﹑攺隸隰州。隰州屬之汾西縣﹑仍歸平陽府。一切政務。庶爲妥便。應如所請。從之

○兵部尙書署直隸總督唐執玉﹑因病乞假。允之

○戊子。升內閣額外侍讀學士阿蘭泰﹑爲都察院左副都禦史

○以刑部尙書署北河總督事劉於義﹑署直隸總督。調河東河道總督沈廷正﹑爲直隸河道總督。升河南河北道協辦總河事朱藻﹑爲河東河道總督。河南布政使髙斌﹑爲河東副總河。山東糧道徐聚倫﹑爲河南布政使司布政使

○以一等侍衛額林沁﹑署鑲紅旗蒙古副都統。正白旗參領朱震﹑署本旗漢軍副都統。鑲白旗參領祖應祥﹑署正藍旗漢軍副都統

○己丑。皇后病篤。移駐暢春園。上親往看視。逾時回宮。未刻。皇后崩逝。上痛悼不已。又欲親臨含殮。諸王大臣等﹑懇請節哀。並停止親往。上勉從之

○庚寅。上輟朝五日。在京諸王以下﹑及文武各官。公主王妃以下﹑及旗下二品命婦。俱齊集暢春園舉哀。持服二十七日。在外督撫將軍提鎭﹑及文武各屬。免其齊集舉哀制服亦不必遣官進香

○諭內閣。雍正十年時憲歷仍照定例﹑於十月初一日頒發直省其進呈﹑及頒發在京各衙門。著該部另擇日期

○領侍衛內大臣英誠公丰盛額等奏言﹑紫禁城宮殿。尙未繕完。皇后梓宮。請暫停暢春園九經三事殿。然後移往田村蘆殿安奉。從之

大淸世宗敬天昌運建中表正文武英明寬仁信毅大孝至誠憲皇帝實錄卷之一百十

大淸世宗敬天昌運建中表正文武英明寬仁信毅大孝至誠憲皇帝實錄卷之一百十一

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正九年。辛亥。冬十月。辛卯朔。享太廟。遣莊親王允祿行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵

○癸巳。諭大學士九卿等。皇后崩逝。朕心震悼。此時卽欲親臨含殮。大臣等以朕躬初愈。本日已經臨視。不宜再勞。懇詞力阻。朕勉從其請。暫停前往。今該部具奏祭奠禮儀日期。朕思皇考昔年﹑於皇妣孝誠仁皇后孝昭仁皇后之喪。如何親臨盡禮之處。朕𨿽未見。至康熙二十八年。皇妣孝懿仁皇后崩逝。當梓宮未移之時。皇考朝夕臨奠。及奉移之後。每遇祭祀日期悉皆親往。此朕所親見者。今皇后自垂髫之年。奉皇考恩命。作配朕躬。結褵以來。四十餘載。孝順恭敬。始終一致。忽焉長逝。實深愴惻。一切致祭典儀。本欲親往。以展悲懷。乃自上年以來。朕躬違和。調理經年。近始痊愈。醫家皆言尙宜靜攝。不可過勞。因思上年怡賢親王薨逝之後。朕悲情難遏。曾親奠數次。頗覺精力勉彊。朕躬受皇考付托之重。宗社攸關。爲億萬臣民所倚賴。今夙恙初痊。正當加謹保護。況目前軍務緊要。一切機宜。甚費籌畫。若又親臨喪次。不但往來奠醊之間。外勞形骸。而觸景增悲。更致內傷心气。實非攝養之所宜。卽朕自度力量。亦覺勉彊。但今皇后喪事。國家典儀𨿽備。而朕躬禮數未周。於理恐有未協。於情實爲難忍。權衡輕重之間。如何可使情理兼盡﹑以慰朕心。著公同定議具奏。尋議﹑聖躬所關。至重至大。時屆初冬。天气乍寒。聖躬𨿽已全安。尙須加謹保護。大行皇后諸事。俱已遵照舊章。儀文隆備。前月二十九日。皇上已經臨視。若遇祭祀之期。又復親往奠醊。勞動悲傷。實非所宜。伏查明代會典。皇后喪儀。止載皇子及百官應行典禮。無親臨祭奠之儀。今大行皇后喪次。有皇子朝夕祭奠。若遇祭期。例可遣官致祭。伏乞停止親往。於理允協。於情亦復甚安。從之

○甲午。諭禮部。皇后那拉氏作配朕躬。經四十載。奉事皇祖妣孝惠章皇后皇考聖祖仁皇帝皇妣孝恭仁皇后克盡孝忱。深蒙慈愛。服膺朕訓。歷久而敬徳彌純。懋著坤儀。正位而小心益至。居身節儉。待下寬仁。慈惠播於宮闈。柔順發於誠悃。昔年藩邸。內政聿修。九載中宮。徳輝愈耀。玆於雍正九年九月二十九日崩逝。惓惟壼職。襄贊多年。追念懿徽。良深痛悼。宜加稱謚。以永休光。著內閣翰林院擬奏應行典禮。爾部詳察以聞。尋大學士等議奏﹑恭惟大行皇后肅雍徳懋。慈惠性成。孝道盡於庭闈蒙聖心之慈愛。內則修於中閫。佐帝治以勤勞。至敬允合乎坤儀。厚徳祗承夫乾健謹按謚法。慈惠愛親曰孝。夙興恭事曰敬。恭擬皇后尊謚曰孝敬皇后。得上�日﹑依議

○乙未。諭八旗都統等。訓練兵丁。甚爲緊要。著於教養兵﹑閒散滿洲。或養子開檔人內。不論旗分。惟視其人材壯健可用者。增挑二千名。給與錢糧米石。著弘昇﹑與護軍統領博第﹑副都統倭星額﹑專管訓練。其應派管教之員。著弘昇等﹑會同該旗都統﹑酌量派委。其盔甲器械。著工部造給

○以一等侍衛阿岱﹑爲額外副都統

○大學士等議奏西寧撤回臺吉滚濟紮布﹑所領科爾沁兵七百名。令赴察哈爾八旗昂古裏等處適中之地駐札。應自京城派正藍旗蒙古副都統黑色同駐。以防盜賊。再﹑京城預備六千兵丁內。請派二千名。令都統薩穆哈﹑副都統胡琳帶領於張家口外陶賴廟察罕托羅海左近地方駐札。以便彼此聲援。從之

○撫遠大將軍馬爾賽摺奏。據二十九臺章京達賴報稱﹑賊人越那穆山嶺至白格爾察罕鄂爾格地方。將輝特公巴濟﹑圖爾古特郭莽喇嘛之徒弟﹑及厄魯特王色卜騰旺布之班第﹑俱行掠去。賊兵大半進西爾哈郭畢﹑向郭多里巴爾哈孫前去。又一隊賊兵。向杭愛由圖拉前進總在厄爾得厄招會齊。攻取喀爾喀遊牧奏入。報聞

○湖廣總督邁柱題。湖北髙羅安撫使田國鼎故請以其子田昭承襲。下部知之

○福建巡撫趙國麟疏報。福淸等六縣﹑開墾雍正八年分田地十五頃有奇。下部知之

○賑江南滁州潛山等七州縣﹑水災饑民

○丙申。以奉移大行皇后梓宮。遣淳郡王弘暻告祭

○丁酉。奉移大行皇后梓宮﹑暫安奉於田材蘆殿。諸王以下文武官員齊集跪送。安奉畢行禮舉哀

○戊戌。諭大學士等。歸化城地方緊要。前所派京城兵四千名內。著派出二千名。令副都統胡琳﹑歸化城副都統席爾塔﹑帶領前往歸化城駐札。其胡琳原領張家口外駐札之兵著都統薩穆哈﹑副都統宗室諾穆柱統領歸化城副都統五十六﹑著先往。會同都統丹晉辦理事務。康親王﹑令其暫住歸化城候上�日

○又諭。爾等寄信與順承親王。從前朕意以賊人𨿽侵犯科布多城。糧餉不繼。自必退去。今聞賊人又分撥兩隊。一隊搶奪卡倫。直至阿濟﹑畢濟﹑及公巴濟遊牧處其一隊越過庫庫嶺竟投哈拉阿濟爾汗地方。又因厄魯特茅海車零﹑及多爾濟色卜騰等屬下之人乘機搶掠。臺站斷截是以令馬爾賽帶領大軍。從臺站一路前往推河紮克拜達裏克等處駐札。厄魯特若將搶掠之牲畜接濟賊人則賊人旣得糧餉勢必久居或以大力來犯察罕叟爾擾亂喀爾喀。或由阿濟以犯西路軍營。俱未可定。順承親王處。若通信於傅爾丹﹑有可以退回機會。整兵速回察罕叟爾。則兵力益覺壯盛矣。儻此際賊人﹑已圍困科布多。應如何退賊。及應否應援之處。順承親王﹑會同喀爾喀副將軍等﹑商酌萬全而行

○撫遠大將軍馬爾賽摺奏。據辦理紮克拜達裏克糧餉原任巡撫西琳報稱﹑賊人來至紮克拜達裏克城南噶裏特地方。劫掠牧場駝馬。因守城兵少。未敢追逐。又據三十一臺至四十二臺章京額林沁等。陸續報稱﹑各臺俱有賊蹤。系在推河居住厄魯特王色卜騰旺布﹑及貝勒多爾濟色卜騰之屬下人。乘機擄掠。奏入。報聞

○己亥。諭大學士等。大將軍馬爾賽﹑著於漢軍兵內。揀畱八百名。土默特兵內。揀畱二百名。在二十七二十八臺之間翁機等處。擇水艸茂盛之地駐札。專行照管軍臺運路。令都統李杕統領。其土默特之兵。著於土默特參領內﹑選擇幹員可以管轄者。給與副都統職銜。令其管領

○調正藍旗滿洲副都統博什希﹑爲本旗蒙古副都統

○刑部等衙門議奏。據辦理靑海事務都統徳成等。擒獲叛賊諾爾布﹑裏塔爾﹑解部審訊。諾爾布﹑系圖爾古特一小姓臺吉。來至靑海。依人生理。於羅卜藏丹津叛逆時。伊父曾效涓埃。皇上格外加恩。不令隸屬靑海。特授紮薩克一等臺吉。又選派柴旦木軍前。忽行叛逆。搶劫馬匹。拒捕官兵。裏塔爾身爲佐領。附逆作亂。俱應照律擬斬。解往靑海﹑立決示眾。查諾爾布叛逆時。妻子皆在遊牧地方。聞信卽來請罪。應免其爲奴。其胞弟色特爾布穆﹑旣不知情。又追捕拉查卜有功。皇上已加恩。令其承襲紮薩克一等臺吉。諾爾布妻子﹑卽交與色特爾布穆管束養贍。奏入。得上�日﹑諾爾布﹑裏塔爾﹑俱著解送西寧口外。卽行正法。免其示眾。余依議

○庚子。諭理藩院。輪班朝覲蒙古王﹑貝勒﹑貝子﹑公等。今歲著停其來京

○以散秩大臣伯欽拜﹑理藩院左侍郎納延泰﹑副都統阿岱﹑俱爲撫遠大將軍參贊

○攺廣東化石營守備缺。爲都司僉書。從廣東總督郝玉麟請也

○辛丑。初祭大行皇后。遣理親王弘晳行禮

○是日﹑上釋服

○壬寅。繹祭大行皇后

○諭大學士等。靑州駐防官兵。目今卽著選派。其應行補放官員。著八旗都統﹑會同將軍鄂彌達揀選。派此兵丁時。將餘丁內之次等者撥出。卽交與將軍鄂彌達﹑副都統阿爾胡禪﹑在八旗教場操演。靑州府建造城垣房屋。至明歲始能告竣。與其到彼始行學習。不若此地卽行操演。此派往官兵。仍照常給與俸餉。其員缺﹑令八旗都統等揀選補放。應派之兵二千名。不必撥派蒙古。止於滿洲內揀選

○以山東靑州將軍鄂彌達﹑署正黃旗滿洲都統

○癸卯。諭大學士等。天气寒冷。帶領喀喇沁兵丁之副都統塔爾馬善﹑著賞銀一千兩。貝勒僧滚紮卜﹑公羅布臧策布登﹑各賞元狐帽一頂。貂皮馬褂一件。前派出之土默特官兵。已降上�日於大將軍馬爾賽﹑酌量賞賜。今喀喇沁兵丁。亦照例賞給

○甲辰。諭大學士等。今預備派出之察哈爾兵二千名。其缺額著挑補。察哈爾八旗佐領多寡不同。此次挑補兵丁。不必拘泥旗分佐領。但擇漢仗好者挑取。若不得二千名。卽一千五百名﹑或一千名亦可。所挑兵丁。照常支給錢糧。並賞與制造軍器銀兩。再﹑察哈爾地方居住之厄魯特。不拘旗分。著共派四百名。每翼各二百名。至照看伊等妻子遊牧。亦屬緊要。伊等父子弟兄內。但看其漢仗好者揀選。不可全行派出

○加一等侍衛圖爾賽﹑副都統銜。往北路軍營

○大學士等議覆。四川總督黃廷桂等奏稱﹑達賴喇嘛。移座泰寧。故泰寧協原駐兵五百名。以爲防護。查泰寧至打箭鑪。道路險阻。請再撥兵五百名。添防泰寧協。則軍威震疊。與裏塘﹑巴塘﹑西藏。聲勢聯絡。應如所請。從之

○乙巳。諭撫遠大將軍馬爾賽。爾從前奏稱備兵一事。已行文於順承王等語。爾領兵尙未至察罕叟爾。並不知軍前之情形。卽欲指示順承王。殊覺不合。現今蒙古紮薩克等﹑俱遵靖邊大將軍印信行事。若又用撫遠大將軍印信調遣。則蒙古等難以遵行。撫遠大將軍印信。除奏章及行部咨文鈐用外。其調遣兵丁等事。不準鈐用。昨爾又奏稱將吳喇忒﹑毛明安﹑四子部落﹑蘇尼特﹑阿霸垓等旗。察哈爾兩翼。各預備兵一千。聽爾調遣等語。吳喇忒等紮薩克﹑察哈爾旗分﹑皆邊外之兵。豈可妄動。爾卽欲預備調遣。亦當請上�日。乃並不奏聞。卽行調遣。甚屬背謬。再﹑爾所偵探軍機。並不確實。卽行具奏。辦事亦甚含糊。嗣後爾宜盡其所長。效力行走

○丙午。諭內閣。朕聞今年各紮薩克旗分所種之谷。皆已被旱。稍長﹑又復經霜。未曾收獲。以致乏食。今特遣侍衛章京﹑前往加恩賞賚。著傳諭該紮薩克及官員等。蒙古人眾﹑皆伊等所屬部落。米谷未收。不能度日。自應預爲籌畫生計。今朕加恩賞給銀米。伊等若不實心辦理。日後朕必聞知。伊等有何顏面以對朕乎

○諭八旗都統等。王公及閒散宗室等﹑所有口外牧場看守牲畜之蒙古。其有馬匹牲畜田產者。尙可度日。若並無馬匹牲畜田產者。伊等家主﹑豈槪能贍養。因致妄生事端。則累家主不少矣。與其任伊等遊蕩。莫若命大臣前往收養。著通行曉諭八旗王公宗室﹑並大臣官員﹑以至閒散人等。伊等所有口外蒙古內。如有此等無馬匹牲畜田產﹑不能照看養贍﹑情願報出者。令伊等家主各行報出

○擢戶部郎中吳金﹑爲額外內閣學士

○以鑲黃旗漢軍副都統徳爾芬﹑署正藍旗護軍統領

○丁未。諭大學士等。年來因徵巢�刀準噶爾。將滿漢兵丁。陸續派出。特令召募﹑以實營伍。凡膺募兵之任者。自應秉公持正。不徇情面。精選技勇壯健之士。則戎行可收實效。而軍餉亦不至於虛糜。朕聞召募新兵。多屬本營兵丁之兄弟子侄﹑親戚朋友。互相援引。該管將弁。惟期充足數目。不復較量人才。以致老弱無能者﹑俱得入選。而民間彊壯之人﹑莫由入伍。是將選兵重大之務。視爲具文矣。現今降上�日募選兵丁。著該部通行曉諭。令該管大臣官弁等。屏除向來積獘。公正辦理。將來朕必遣官考驗。若有將老弱無能之人﹑冒濫入伍者。必將挑選之員。從重議處。若技勇之人。不敷挑選。著聲明緣由請上�日。毋得苟且塞責

○又諭。派往歸化城駐札滿洲兵二千名。暫且停其前往。仍令伊等預備

○戊申。升湖北巡撫魏廷珍﹑爲禮部尙書

○攺山西蒲州協中軍守備﹑及運城﹑澤州﹑吉州﹑隰州﹑石樓﹑靖安等營守備缺。俱爲都司僉書。從署山西太原總兵官李如柏請也

○奉天府府尹楊超曾疏報。遼陽海城等九州縣﹑開墾雍正八年分田地一百三十頃有奇。下部知之

○己酉。諭大學士等。據馬爾賽奏稱﹑漢軍兵丁馬匹。已挑選換給喀喇沁兵丁。今所剩馬六千餘匹。俱疲瘦不堪乘騎等語。朕思旣無馬匹。漢軍兵丁。斷不可前往。著副都統圖爾賽﹑席爾塔﹑帶領土默特兵一千名前進。令其自十三臺至二十七臺。每隊派兵二百名。分爲五隊。派撥滿洲侍衛官員管理。照看臺站運糧道路。防範賊盜。前至推河紮克拜達裏克探聽。儻有賊兵信息。卽在翁機地方駐札

○以長槍營參領佟善﹑署正藍旗蒙古副都統

○靑海厄魯特郡王額爾得尼厄爾克托克托柰摺奏。皇上憫臣年邁。特降恩上�日。於臣諸子之中﹑異日可襲王爵者。命臣舉出一人。加恩封爲長子。代臣效力行走。伏思臣長子阿拉布濟﹑奉上�日領兵住紮柴旦木。因擒獲叛逆諾爾布。已蒙恩授爲一等臺吉。臣之三子索諾木丹津﹑年二十三歲。立志向上。守正而行。臣遵上

�日請將此子襲替。奏入。得上�日﹑索諾木丹津﹑著照伊所請。封爲長子。阿拉布濟﹑效力行間。加恩晉封爲輔國公

○免江南邳州山陽等二十三州縣﹑潼安一衛﹑雍正八年分水災額賦有差

○庚戌。諭大學士等。據侍郎納延泰奏稱﹑準噶爾賊人。搶奪阿濟卡倫。將公通摩克旗下兩个佐領擄去。其公通摩克﹑巴濟﹑王格勒克顏木聘爾等紮薩克之遊牧。俱向南移往納穆勒土哈拉博羅雅蘇圖烏蘇圖等處。朕思公通摩克旗下。旣被賊人搶奪兩个佐領。其牲畜等物。必致散失。伊等𨿽將遊牧南移。料其人眾﹑必有匱乏失所者。著卽傳諭總督查郎阿﹑提督宋可進。作何遣人前往料理安插。務使人人得所。其餘被賊侵擾遷移之公巴濟等。或亦有倉猝遷移。遣散牲畜。至於匱乏者。亦著照看料理

○以大理寺少卿署浙江布政使孫國璽﹑署河東副總河

○攺直隸督標中軍守備缺。爲都司僉書。從原署直隸總督唐執玉請也

○辛亥。諭大學士等。前命侍郎納延泰﹑往大將軍馬爾賽軍營參贊。令馬爾賽旣暫在歸化城駐札。著納延泰回京

○諭理藩院。今年冬令甚寒。額駙阿寶﹑率伊所屬人等。著暫於靑海地方駐札。俟明春來京。至伊等欲於何處居住。問明再定。公主帶領伊子婦﹑於今年由西安一路來京。著行文甘肅﹑陜西﹑山西﹑直隸巡撫等。派選賢員。沿途加意照看護送。並酌量給與口糧。雇騾資助。並將此上�日傳諭公主額駙知之

○以正白旗滿洲副都統偏圖﹑署正藍旗護軍統領

○壬子。諭大學士等。沿邊一帶地方。最爲緊要。向來額設之兵太少。古北口﹑宣化﹑大同三處。應召募兵丁。添入防汛。以實營伍。獨石口以東﹑至山海關。皆屬內地。各處營汛。仍照舊規。其獨石口以西﹑至殺虎口一帶。中間緊要隘口。必須查勘明白。以定添兵多寡之數。至於邊墻年久倒塌﹑而地當緊要者。亦應酌量修築。以肅邊境。著禦史舒喜﹑天津總兵官補熙﹑會同古北口提督路振楊﹑親往踏勘。召募之兵。何處應添若干。何處應駐大員。或將參遊攺爲副協。邊城何處應行修理。路振揚等﹑可會同各該提鎭﹑詳悉定議具奏。天津總兵官印務。著鑾儀衛冠軍使孫承恩﹑暫行署理。路振揚現有召募兵丁之事。今旣奉差公出。其募兵之事。著路振揚遴選公明可信之人。代爲辦理。再差副都統韓

光基﹑前往古北口﹑督率查驗。尋議﹑邊防最關緊要。直隸山西沿邊一帶提鎭協標﹑及各口汛兵。額設之數。尙覺不敷。請於直隸古北口提標﹑添兵一千六百名。獨石口﹑添兵六百名。宣化鎭標﹑添兵二千名。張家口三營﹑添兵八百名。山西大同鎭﹑添兵二千七百零八名。殺虎口﹑添兵一千零四名。朔平府城守﹑添兵八百名。得勝路﹑添兵二百八十八名。助馬路﹑添兵二百名。直隸山西二省﹑各添兵五千名。至添加多寡之處。該提鎭確有所見。卽據實陳奏。從之

○厄魯特郡王色卜騰旺布摺奏。臣父阿拉布坦﹑由阿爾泰原遊牧地方。投順以來。世受皇恩。今聞賊人信息。正欲與貝子茅海﹑車零計議。遷於內地遊牧。不意茅海﹑車零二人。率領管旗章京班第﹑佐領索團等兵五百餘人。叛投噶爾丹策零。臣與寨桑數人﹑兵百餘人﹑現在此居住。請上�日如何安置。奏入。得上�日﹑色卜騰旺布﹑素爲朕所嘉與。今感戴朕恩。竭力保護所屬人等。不致妄動。具奏請上�日。可嘉可憫。已諭理藩院遣人照看矣。伊可酌量嚴密之處卽遷移駐牧。朕隨卽加恩。並其所屬寨桑官員﹑以及閒散人等。亦俱加恩。務令其寬裕

○癸丑。大祭大行皇后。遣裕親王廣祿行禮

○兵部議覆。福建總督劉世明疏言﹑臺灣淡水地方遼闊。請抽調鎭標各營汛兵丁四百名。以資防範。添設淡水汛守備一員。帶武洛汛把總一員。新東勢汛外委一員。兵一百六十名。駐札山豬毛口。其土地松崎大崎頂蘭坡嶺三處。並請各設一塘。每塘安兵五名。應如所請。從之

○管理阿爾泰臺站郎中倫岱摺奏。前因賊人擾亂。臺站不通。臣遵上�日按站沿臺。安撫蒙古。前至二十二臺。皆已安定。隨據賽爾烏蘇等處﹑管理臺站委署章京常保報稱﹑由二十三臺直抵三十臺。皆接續安撫。又據鄂爾齋圖果爾等處﹑管理臺站之員外郎俄星額報稱﹑順承親王﹑令其帶兵﹑由四十七臺至三十一臺。俱已接續寧靖。奏入。報聞

○甲寅。繹祭大行皇后

○白都納副都統多索禮﹑緣事革退。以一等侍衛伊特倫﹑署白都納副都統

○吏部議覆。署陜西巡撫史貽直疏言﹑參革興安州知州張勤寵﹑除嗜酒貪佚﹑無故稽畱屬員﹑各輕罪不議外。其收受紗燈計價三兩六錢。按律應擬杖七十。得上

�日﹑張勤寵嗜酒貪佚。無故稽畱屬員。此等舉動。難以居官臨民。議以斥革。洵不爲枉。若計贓論罪。必有貪婪實迹。方可引律定擬。今以紗燈微物。所值不過幾金。卽論贓議以杖責。則苛細太甚。大失平允之義。封疆大臣。察吏當執公平之法。而定罪亦當體可恕之請。張勤寵杖罪著寬免

○副都統銜阿成阿摺奏。臣率領二千家選兵。行過噶爾賓郭畢。因向導之蒙古逃去。臣卽從古爾班賽堪山後。尋覓水艸。行至烏克爾空克爾地方。知賊人搶奪紮克拜達裏克北邊臺站。所領官兵。一聞賊信。俱願晝夜兼程。前往巢�刀賊。臣遂率領官兵。於十月十七日。至紮克拜達裏克。與辦理糧餉之原任巡撫西琳。協同備兵守城。仰懇皇上降恩。賞賜兵丁糧餉。補買馬匹。前赴巴爾庫爾地方。奏入。得上�日﹑爾等沿途未得向

導。尙能勉力至紮克拜達裏克。可憫可嘉。今不必前往巴爾庫爾。卽駐札紮克拜達裏克候上�日。其糧餉馬匹等事。已降上�日於西琳從厚辦理賞給

○乙卯。滿月致祭大行皇后

○諭大學士等。北路安設卡倫之侍衛莫爾渾等。因賊兵侵擾阿濟一路。伊等投往西路軍營。今思阿濟等處。可以不必安設卡倫。莫爾渾等。著嶽鐘琪送令回京。再﹑巴爾庫爾軍營。現有歸化城降賊參領理查布之子杭金。著莫爾渾等帶來。又前派西路之家選兵二千名。因阿濟畢濟。有賊人信息。已從古爾班賽堪山後。由揆通巴紮爾一路。前往紮克拜達裏克地方駐札。寄信與嶽鐘琪。西路不必探訪接應

○擢理藩院郎中綽爾多﹑爲正黃旗蒙古副都統。署理藩院侍郎

○鑲黃旗蒙古都統鄂善﹑緣事革職。升鑲黃旗護軍統領色爾璧﹑爲本旗蒙古都統。調正白旗護軍統領靑保﹑爲左翼前鋒統領。仍畱西藏

○振武將軍順承親王錫保摺奏。準噶爾賊人大策零惇多卜﹑小策零惇多卜﹑多爾濟丹巴等。於八月十一日。自誇額爾齊斯。至索爾畢烏拉克秦地方。畱兵四千。以爲應援。領兵二萬六千。來犯科布多等處。因科布多察罕叟爾紮布韓軍營。兵威彊盛。防守嚴密。遂直抵克爾倫侵取喀爾喀遊牧。令賊將海倫鄂爾哲等。領兵三千。前去劫掠。策零惇多卜之兵。向蘇克阿爾達胡屯札又令小策零惇多卜之子曼濟。領兵三千。往鄂爾海錫拉烏蘇等處。搶掠牲畜。九月二十日。臣令王丹津多爾濟﹑額駙策淩等。合兵向蘇克阿爾達胡擊賊。二十一日。至歐登楚爾地方。遣臺吉巴海等。領兵六百名。夜至大策零惇多卜賊營。擒賊三人而還。大策零惇多卜﹑遣賊將滚楚紮卜錫拉巴圖魯。領兵三千來追。巴海等。誘至歐登楚爾大營。二十二日。王丹津多爾濟﹑策淩﹑列陣力戰。自辰至午。陣斬賊將喀喇巴圖魯。其賊將錫拉身負重傷。率賊敗遁。復擒殺數百餘賊。是夜。策零惇多卜等。卽移至臺錫裏山屯札。二十五日。曼濟兵敗回營。俱退至哈布塔克拜塔克地方遁去。臣等思準噶爾賊人。乘機深入。分路侵犯。妄思劫掠。仰仗天威。王丹津多爾濟﹑額駙策淩等。領兵直抵賊巢。奮勇擒殺。賊兵遠遁。臣等現在選兵追襲。其有功將士。查明再奏。得上�日﹑喀爾喀副將軍親王丹津多爾濟﹑郡王額駙策淩等。率領喀爾喀弁兵。奮勇爭先。戰敗準噶爾。巢�刀殺擒賊。甚屬可嘉。丹津多爾濟﹑從前效力。已加恩封爲親王。著賞銀一萬兩。郡王額駙策淩﹑晉封爲和碩親王。亦賞銀一萬兩。紮薩克圖汗親王策旺紮布﹑𨿽未歷戰陣。在軍營同順承王宣力辦事。亦賞銀五千兩。其餘王﹑貝勒﹑貝子﹑公眾臺吉官員兵丁內。懋著勤勞者。著順承王查明具奏。加恩優賞

○賑山東濱州新城等八州縣水災饑民

○丙辰。上詣恩佑寺行禮畢回宮

○諭大學士等。武格﹑著來京。不必前往軍營

○晉封固山貝子弘春﹑爲多羅貝勒

○以江西道禦史姚世榮﹑提督江西學政

○振武將軍順承親王錫保摺奏。前於歐登楚爾地方。大敗賊兵。賊人遠遁臣等隨選滿洲蒙古兵四千人。令王丹津多爾濟﹑額駙策淩等。分路追擊。今據王丹津多爾濟等報稱﹑大兵登達爾畢山。瞭望賊蹤。並無煙塵。計賊人由臺錫裏地方。已過阿爾泰山。難以前進追擊。隨卽撤兵。又據紮薩克圖汗親王策旺紮布報稱﹑遣協理臺吉拜都布等。領兵追賊。經過察罕布爾口�戛蘇﹑以至通奇爾地方。見賊人由畢濟﹑巴爾魯克﹑兩路逃去。已過阿爾泰山嶺。不能追及。因將兵撤回。奏入。報聞

○丁巳。諭兵部。山西大同總兵官徐起鳳﹑著來京。大同總兵官員缺。著肅州總兵官張朝良調補。肅州總兵官員缺。著蒲州副將沈力學補授。沈力學﹑現在軍前。著行文大將軍。令其到肅赴任。沈力學未到之先。著署永固協副將王成相署理。大同總兵。事務緊要。且近有挑選兵丁之事。張朝良未到之先。著李如柏暫行署理。其太原總兵官印務。著石麟委員署理。張朝良到晉時。著石麟酌量。或令張朝良逕赴大同之任。或李如柏在大同辦理之事未竣。卽令張朝良暫署太原總兵印務

○振武將軍順承親王錫保摺奏。據額駙策淩咨稱﹑有親王喇嘛紮卜旗下人額林陳﹑來自策零惇多卜營內。擒獲訊供。據稱額林陳於和通腦兒交戰時。被賊擄去。今策零惇多卜﹑遣送我王喇嘛紮卜書信等語。又稱大小策零惇多卜﹑多爾濟丹巴﹑前領兵三萬來犯時。圖爾古特之墨爾根綽爾濟﹑輝特公巴濟﹑率伊旗人歸順。卽引導將公通摩克﹑策登紮布旗分。俱行搶擄。又欲搶奪喀爾喀遊牧。請澤卜尊丹巴胡土克圖﹑至杭愛地方過冬。因大兵雄壯。前歐登楚爾地方交戰時。賊兵大敗。巴圖魯寨桑等陣亡傷殘者甚多。因遷於阿爾泰之北。行至察罕布爾噶泰地方安營。大策零惇多卜等。付噶爾丹策零寄我王喇嘛紮卜之書。並云我等原在一處居住。甚相和好。因噶爾丹博碩克圖汗﹑與爾等不睦。各自散居。後爾等投順中國。當差納貢。深爲爾等憾之。爾等系成吉思汗之後裔。並非人之屬下。何不將遊牧﹑仍移於阿爾泰。與我會居一處。共享安樂。以聯舊好。如有兵戎。協力相距等語。今將原書呈覽。奏入。報聞

○寧遠大將軍嶽鐘琪摺奏。無克克嶺卡倫。乃通哈密及五堡要路。其附近有搜濟卡倫。今據搜濟卡倫遊擊哈仁鳳報稱﹑有賊人四五百名。侵犯無克克嶺。傷擄坐卡兵丁。隨前往陶賴一路等語。臣思賊人敢於陶賴逗畱者。其中必有詭計。或賊人有大隊侵犯吐魯番。以此賊眾探信。或因北路有事。料我軍前往應援。遣此賊眾窺探。埋伏大隊。乘虛而入。或又思侵犯西路。先以此賊眾。引誘我軍追擊。墮其伏中。今臣等已知會哈密。加謹防範固守。並將軍營馬匹。俱收入城中。諸事準備。儻賊兵勢眾。堅壁守城。挫其銳气。若賊兵不多。發兵巢�刀殺。斷不敢貪功妄動。有負委任。奏入。報聞

○移雲南永善縣魯甸巡檢﹑駐副官村。從雲貴廣西總督鄂爾泰請也

○攺河南陳州營守備缺﹑爲都司僉書。移太康千總﹑駐陳州。沈邱把總﹑駐太康。太康外委把總﹑駐沈邱。從原任河南南陽總兵官馬世龍請也

○戊午。諭大學士等。八旗察哈爾﹑俱累世效力之舊人。從前徵討南方。巢�刀滅噶爾丹。並隨圍出獵。以及數年用兵於準噶爾﹑宣力之處。不可枚舉。此次達什率領察哈爾兵一千名。較眾先到軍營。又擊敗準噶爾賊人策零惇多卜等。奪回駝馬等物。甚屬可嘉。昨厄魯特大臣來京。奏稱舊察哈爾人等之生計。反不如新厄魯特等語。朕聞之惻憫。今沿邊居住之蒙古。並王大臣等馬羣之蒙古。多有伊主不能養贍者。似此生計艱難。朕心不忍。爰命大臣前往查勘。令伊等各得養贍。將朕此上�日。通行傳諭

○諭靖邊大將軍傅爾丹等。爾等在科布多地方。恃勇輕進。墮賊詭計。致失地利。損兵折將。軍前獲罪。我朝例所不貸。本應執法究治。但傅爾丹整頓餘兵。回至科布多地方。固守城池。賊眾並力來犯。復能列陣以待。賊人遠遁。隨卽遣兵各處截殺。奪回被掠馬駝。此次擊賊。可贖爾等前罪。今朕已盡行寬免。惟陳泰罪不可宥。爾等嗣後須黽勉效力。朕自格外加恩

○己未。萬壽節。停止朝賀筵宴

○遣官祭福陵﹑昭陵﹑昭西陵﹑孝陵﹑孝東陵﹑景陵

○遣官祭眞武﹑東嶽﹑城隍之神

大淸世宗敬天昌運建中表正文武英明寬仁信毅大孝至誠憲皇帝實錄卷之一百十一

大淸世宗敬天昌運建中表正文武英明寬仁信毅大孝至誠憲皇帝實錄卷之一百十二

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正九年。辛亥。十一月。庚申朔。諭大學士等。昨據順承親王﹑及傅爾丹等奏報。知北路賊兵已退。邊境寧謐。已寄知大將軍嶽鐘琪﹑令其不必發兵往阿濟﹑畢濟矣。但思賊兵𨿽離北路。冬間或向西路。自應仍前防範。至於吐魯番屢拒賊兵。賊人銜恨。將來擾害吐魯番。勢所必有。今𨿽暫派官兵三千名駐防。然究非長久之策。回民應否遷移。官兵何時可撤。著嶽鐘琪﹑悉心籌畫具奏

○又諭。此次喀爾喀兵丁。丹津多爾濟﹑額駙策淩等。率領徵討並未奏有和托輝特貝勒班第之名。伊之遊牧在何處。輝特公巴濟﹑已叛降準噶爾。喀爾喀公通摩克之遊牧。又不知如何。今喀爾喀等之遊牧﹑俱已內移。若和托輝特移住之地﹑嚴密完善。令其居住。如稍有可虞。卽令東移

○又諭。額駙阿寶之子衮布。帶伊屬下兵五百名。效力行間。勤勞懋著。朕曾降上�日與嶽鐘琪﹑令其撤回原遊牧處。以示寬卹。今據嶽鐘琪奏稱。此軍在營甚有禆益。仍請畱駐等語。朕念此兵效力已久。理應撤回。但時值冬寒。不便遽撤。著暫在軍營。俟來年靑艸發生時。再令回伊原遊牧處。從前已加恩賞。著嶽鐘琪再添給銀兩。並傳諭額駙阿寶知之

○頒雍正十年時憲歷

○辦理西藏事務護軍統領馬喇﹑額外內閣學士僧格摺奏。班禪額爾得尼﹑貝勒頗羅鼐﹑遣人賫送官兵酥油﹑炒麵﹑牛﹑羊﹑漧糧等物。臣等累經發還。伊等堅不領回。是以收畱分給官兵。得上�日﹑馬喇﹑僧格﹑可將班禪額爾得尼﹑頗羅鼐﹑所送之物。核算價值。充裕給與銀兩。並傳諭伊等﹑朕遣兵在藏駐札。特爲眾唐古特防守地方。使之寧謐。豈有絲毫貽累之理。今所送諸物。勢必在伊屬下眾人攤派。未免滋擾。且我兵糧餉。並不缺乏。無須幫助。此番給還銀兩。並非外視爾等也。可傳諭唐古特﹑咸悉朕意

○辛酉。諭大學士等。派往歸化城兵二千名。著副都統綽爾多﹑同胡琳帶往。綽爾多﹑著賞銀三千兩。準備起程。乾淸門侍衛南岱﹑授爲一等侍衛。於虎槍上行走之索倫新滿洲內﹑挑選九名。令伊統領。隨此次兵丁前往。照看馬畜。每人賞銀二百兩。至一切應得之項。仍照出徵官兵之例給與

○正白旗蒙古副都統馬哈達﹑緣事革職。調副都統宗室諾穆柱﹑爲正白旗蒙古副都統﹑仍畱軍營

○壬戌。諭大學士等。從前曾令漢軍兵四千名。卽在歸化城過冬。現今賊𨿽敗遁。明年或又來侵犯。宜預爲防範。此四千兵丁﹑俱熟練槍炮之技。令其看守城垣。甚有禆益。令於年內預備妥協。揀擇吉日。馬爾賽統領由上海一路。按程至紮克拜達裏克駐札

○又諭。紮克拜達裏克處。發遣人犯。俱著從寬免罪。卽令充爲綠旗兵丁。給與糧餉。在彼效力。年過六十以上。有情願當兵﹑在彼居住者。畱作兵丁。其並無妻子。已過六旬。願回內地者。俟城工告竣﹑夫役回來時﹑將伊等由驛站從容發回。各歸本籍

○癸亥。靖邊大將軍傅爾丹摺奏。臣等公同會商。以十月十三日﹑大兵自科布多城起程。弁兵各給口糧。所有帑銀六十八萬七千三百兩。分令各大臣官員兵丁攜帶。並將火藥鉛子。均勻﹤馬犬﹥載。就近由布婁爾烏哈爾紮。沿途食雪。向察罕叟爾進發。十月十七日﹑行至綽諾海拉琥地方。據振武將軍順承親王咨稱。九月二十二日。戰敗賊夷。大策零惇多卜等﹑俱已逃遁。喀爾喀副將軍等﹑分路遠追。因賊夷已踰阿爾泰山嶺。卽撤軍回營等語﹑臣遂統率大兵。選擇水艸。休養馬匹。向察罕叟爾。緩行至揆通烏闌地方。又咨稱。驛站俱已接續。所有軍機事件﹑應仍由大將軍處奏聞。不必據咨轉奏。所有臣等回赴察罕叟爾﹑領兵起程日期。理合繕奏。得上�日﹑傅爾丹旣至察罕叟爾。著將靖邊大將軍印﹑交順承親王掌管。振武將軍印﹑著傅爾丹掌管。協同順承親王辦理事務

○攺河南陜州營守備缺﹑爲都司僉書。添設千總一員。從署河南河北總兵官範毓﹤香奇﹥請也

○甲子。諭大學士等。爾等可傳諭傅爾丹。伊原與順承親王不和。王諸事並無過失。近日傅爾丹輕進。以致虧損官兵。若大將軍印務﹑仍命管理。非但眾心不服。卽傅爾丹心亦不安。伊旣失蒙古等之心﹑綠旗兵丁亦未必孚信。伊所恃者﹑惟數索倫耳。豈知首先潰散﹑幾致伊於危殆者。卽索倫乎。順承親王﹑諸事遵朕指示。領大兵在察罕叟爾。賊夷懼其聲威。不敢侵擾。旋卽敗遁。朕今令傅爾丹爲王協理。以贖前愆。至殲賊立功。惟王是賴。傅爾丹宜悉心盡力。勉圖報效。若仍執前見。妄存私意。與王不和。不但無益於國家。傅爾丹恐益增罪戾矣

○又諭。朕聞漢軍兵四千名。自京至歸化城。傷損馬駝甚多。及至歸化城。變賣衣物。任意費用。甚屬不堪。且路途尙近。卽如此窘迫。亦甚屬懦弱。著行文馬爾賽﹑此次領兵大臣等﹑若不加意統攝。致兵丁仍蹈故轍。或有逃回者。馬爾賽卽行拘拏。應懲治者懲治。應正法者正法。再行文歸化城都統丹晉﹑右衛﹑大同﹑宣化等處總兵官。凡兵丁家人內有逃回者。拏獲奏聞。卽行正法。其不加約束之大臣官員﹑從重治罪。馬爾賽將此曉諭大臣官員兵丁知之。此兵到紮克拜達裏克地方。馬爾賽加意操演。嚴行約束

○以浙江衢州副將葉應龍﹑署江南崇明總兵官

○乙丑。諭大學士等。山東登州乃濱海重鎭。所轄地方遼闊。查該鎭本標﹑及所屬兵丁。除水師外﹑額兵六千餘名。似不敷用。再自添設河東總河之後。將南河總河標兵﹑歸於河東總河管轄。而以漕標兵一千餘名。攺歸南河總督。於是兩河標兵﹑及漕標操防之兵﹑俱覺不敷。此四處兵﹑應否酌量增添。爾等詳查議奏。尋議﹑登州一鎭﹑延遠二千餘里。本鎭標兵﹑及所屬文登等十營。除水師外。共額兵六千三百餘名。汛廣兵單。實屬不敷。臣等酌議。應添兵一千名。駐札鎭城。以實行伍。至河東總河標兵﹑一千九百二十一名。江南總河標兵﹑一千九百餘名。漕標兵四千五百名。各有防河催漕等差。均覺不敷。請將漕標﹑及兩河標兵﹑各添設一千名。與添設登鎭陸路之兵。共四千名。交與總漕﹑總河﹑並登鎭總兵官。精選技勇壯健之人。照馬四步六之例。召募充補。再查登鎭水師。現在共兵八百五十名。趕繒船十隻。艍船七隻。所轄海面島嶼甚多。往來巡哨。差使頗繁。應添艍船三隻。兵一百五十名。以足一千之數。所添兵丁﹑務選熟於海道﹑及通曉水戰之人。召募充補。艍船令山東巡撫委員監造。至各處應加守備千總等員。及應建營房。令總漕總河﹑登鎭﹑會同該督撫詳悉定議。從之

○升左都禦史署西安巡撫史貽直﹑爲兵部尙書

○以翰林院編修汪由惇﹑署日講起居注官

○大學士等遵上�日議奏﹑紮克拜達裏克地方。甚屬緊要。馬爾賽所領漢軍兵四千名。卽令馬爾賽統領前往紮克拜達裏克地方駐札。現今可分作八隊。諾爾渾﹑富昌﹑帶領首隊。於十二月初一日起行。李杕﹑祖秉衡﹑佟時茂﹑劉汝霖各領一隊。隨後而行。其餘二隊。交馬爾賽於營總內﹑揀選二人。各帶一隊行走。馬爾賽帶領後隊。於十二月初八日起程殿後。儻遇嚴寒大雪。難以行走。卽在推河等處駐札。俟明歲春融。再至紮克拜達裏克。馬爾賽起程時﹑撫遠大將軍印﹑交送康親王。暫管。另給一印與馬爾賽。伊領兵到紮克拜達裏克時。與欽拜﹑阿成阿等﹑所領兵丁。俱聽順承親王調遣。察罕叟爾處﹑所有盛京﹑烏喇﹑及索倫新滿洲等兵丁。應令順承親王在內酌派數百名。遣往馬爾賽處。在哨探瞭望緊要處差遣。歸化城亦屬緊要。馬爾賽至紮克拜達裏克時﹑令將圖爾賽等﹑所領土默特兵丁一千名。遣回歸化城。圖爾賽﹑席爾塔﹑仍同僧滚紮卜等。統領喀喇沁一千兵丁。由紮克拜達裏克﹑以至十三臺處分駐。照看臺站。察罕叟爾處﹑調紮薩克兵二千。令其駐札推河。京城所派胡琳﹑綽爾多﹑帶往之兵丁二千名。令其於本月擇日起程。前往歸化城。俟到彼之時。精選一千名。於二月間。令侯馬蘭泰﹑副都統達爾濟﹑胡琳統領。往鄂爾昆之西形勝地方。與紮薩克兵丁﹑合一處駐札。其餘兵丁一千名。令副都統綽爾多統領。在歸化城駐札。再派四子部落﹑毛明安﹑喀爾喀﹑吳喇忒﹑鄂爾多斯﹑兵丁二千名。令鄂爾多斯王查木陽﹑四子部落王阿喇布坦多爾濟統轄。又選派察哈爾厄魯特兵各二百名。令總管雅圖統領。俱於明年二月﹑前往吳喇忒之西界形勝地方。駐札。得上�日﹑依議。馬爾賽著給與綏遠將軍印。阿克惇等﹑卽令隨馬爾賽前往辦理印務

○攺直隸張家口協標左右二營遊擊。河間﹑通州﹑大名﹑石匣﹑三屯﹑山永等協中軍守備。懷安城﹑西城﹑赤城﹑滴水崖﹑懷來城﹑靖安堡﹑長安嶺﹑樂亭﹑三河﹑采育﹑丰潤﹑張灣﹑寶坻﹑廣平﹑順徳﹑杜勝﹑忠順﹑王家坪﹑曹家路﹑密雲城﹑潘家口﹑燕河路﹑懷柔城﹑新雄﹑易水﹑白石口﹑沿河口﹑河屯等營﹑守備﹑及正定府龍固營﹑大名協右營守備﹑各缺俱爲都司僉書。從署直隸提督路振揚請也

○丙寅。諭內閣。朕聞各省漢軍駐防兵丁﹑營伍俱屬廢弛。而鎭江爲尢甚。前已降上�日﹑令將軍王釴加意整理。俟明春專派官員前往考驗。今值管理蘇州織造事務海保回南之便。因思蘇州與鎭江﹑一水相通。計程不過二百餘里。就近稽查。最爲便捷。著海保回蘇之後。於今冬明春。時常往來京口。將兵丁技勇。營陣規模。以及馬匹﹑戰船﹑甲冑﹑槍炮﹑器械之完備與否。一一查驗。會同王釴﹑勤加操練。務令水師陸路兵丁等。技藝嫻熟。武備整齊。將來或有調撥差遣之處。接奉諭上�日。數日之內﹑卽可起程。如此﹑方爲國家有用之勁旅。俟明年二三月間。朕再遣專官前往察看

○諭喀爾喀汗﹑王﹑貝勒﹑貝子﹑公﹑紮薩克臺吉並各屬下人等。近日準噶爾賊夷噶爾丹策零。寄信與王喇嘛紮卜。稱喀爾喀﹑厄魯特﹑法教相同。本屬和好。及噶爾丹博碩克圖時失睦。旣而我父追念前好。曾屢奏皇帝。乞將喀爾喀﹑靑海。復舊安置。今皇帝欲將我如喀爾喀﹑靑海。入於旗下佐領之內。給與封號。以故我等興兵至此。若能成事﹑則將喀爾喀﹑靑海﹑照舊安置。卽不能成事﹑亦不令統屬於人等語。此實系賊夷姦詐離間。之詭計。從前爾喀爾喀人等﹑被噶爾丹戰敗。以致失地。我聖祖皇考憫念爾等歸誠。存卹愛養。將喀爾喀諾顏等﹑按伊原品。封爲汗﹑王﹑貝勒﹑貝子﹑公﹑紮薩克﹑屬下人等。俱各賜生業。安享富饒。令歸原遊牧處。爾等之感恩報徳。同心效力。乃人所共悉者。準噶爾賊夷﹑出狂悖之言。借安置爾等爲詞。欲肆行擾亂。卽論爾等之封號。親王﹑郡王﹑貝勒﹑貝子等爵位。俱系我朝冊封宗室子孫兄弟之號。其餘臣下。𨿽效力立功。並無封貝子之例。惟四十九旗紮薩克成吉思汗之後﹑博爾濟錦氏臺吉等。誠心歸順。我太宗皇祖俱賜以宗室封號。視如骨肉。結爲姻親。累世榮寵。何嘗視爲奴僕乎。至編設旗分佐領。亦欲其易於查考。以便加恩。並恐紮薩克等﹑互起爭端之故。今已及百年。何嘗役使爾等一人乎。自分旗以來。爾喀爾喀之鄂托克達魯哈等屬。便於查管。遇饑饉﹑則賑濟之。行圍出兵﹑則厚賞之。可有催徵之事乎。此亦爾等所共知者。準噶爾賊夷﹑姦詐狡獪。外托黃教。而擾亂藏地。違背教原。口𨿽稱爲靑海﹑喀爾喀兩家。而又搶掠爾等。將胡土克圖﹑俱欲搶奪。姦惡極矣。且準噶爾一姓。自厄爾柏克尼古勒蘇克齊汗之後。興兵擾亂諸部落。殘殺博爾濟錦氏。幾至斷絕。至今讎怨未已。今策零惇多卜前來。被爾喀爾喀等﹑巢�刀殺敗遁。賊夷懷恨必深。思欲報復。乘隙擾亂。若賊夷之事不定﹑則爾喀爾喀不得安。眾蒙古亦不得安。朕是以不惜國帑。發數萬大兵﹑遠行徵巢�刀。綏靖邊圉。祗爲爾等生全之計也。爾屬下人等。宜仰體朕心。各加奮勉。藉朕威力。效法此次進兵之王﹑貝勒﹑貝子﹑公﹑臺吉等。朕必爲爾等巢�刀滅賊夷。永保安寧。前者噶爾丹作亂時。爾等互爲搶掠盜竊。今又有搶掠盜竊者。此種惡習。甚屬愚賤。其務力爲悛攺。且爾等﹑旣屬內地多年。共知法度。若捨棄遊牧。擅行掠竊。干犯王章。何不力戰賊夷﹑立功雪恥乎。卽爾等歸順賊夷。亦斷不能保全爾等。令爾等安享也。爾等宜熟計之

○諭靑海王﹑貝勒﹑貝子﹑公﹑紮薩克﹑臺吉等。近日準噶爾賊夷。遣策零惇多卜二人。領賊眾越阿爾泰﹑來侵喀爾喀﹑欲搶掠克爾倫﹑及劫取澤卜尊丹巴胡土克圖﹑被喀爾喀副將軍王丹津多爾濟﹑額駙策淩等。率兵分路迎擊。巢�刀殺生擒。並獲其駝馬。賊夷敗遁。因轉思離間。寄書與喀爾喀善巴岱靑王之孫﹑王喇嘛紮卜﹑希圖誑誘。擾亂成事。喀爾喀深知賊夷詭計。父子前後一轍。忿怒痛恨。不攺初心。今爾靑海臺吉等。久荷聖祖皇考冊封位號。褒寵顯榮。歷有年所。至於編設旗分。以便稽查賞賚。復恐紮薩克﹑以彊陵弱。互起爭端。譬之厄魯特內。有得沁者。有鄂托克者。有紮薩古爾者。有得默齊者。皆爲易於管轄而已。爾有饑饉﹑朕必加周給。隨獵行兵﹑必加賞賚。從無徵輸爾蒙古者。朝廷恩典﹑至優至渥矣。若以封號旗分爲賤。亦可奏明酌攺。且爾厄魯特之臺吉阿巴賴諾顏之子孫﹑現在準噶爾處。果爲帥領乎。抑爲屬下乎。卽如羅卜藏丹津﹑降附賊夷。卽將伊所屬﹑分散爲奴。較之受天朝封號。孰榮孰辱。準噶爾﹑原系成吉思汗之奴隸。爾等俱系成吉思汗之弟﹑哈布圖哈撒爾之子孫﹑若以博爾濟錦氏諾顏等之先世論之。準噶爾乃爾等之奴隸也。柰何甘心自屈。受制於奴隸乎。可自思之。爾等當知賊夷詭計。勸諭屬下。分別利害。令其亦如喀爾喀等之奮勇立功。豈可甘爲懦怯﹑受賊夷蹂躪乎。朕因準噶爾反間致書。故又諄諄降上�日。爾等如能遵行。則可以保全妻子遊牧。永享安寧之福矣

○丁卯。諭大學士等。科布多兵丁回至察罕叟爾時。著烏察拉暫畱軍營。衮泰來京。塔爾岱﹑回原任

○諭內閣四川順慶府知府馬世煓﹑原系巡撫憲徳題升之員。今因溺職被參。憲徳自行檢舉。數年以來﹑凡遇督撫自行檢舉之案。朕皆令大學士等兩擬票簽進呈。是以憲徳此案。大學士等﹑於照例擬票外。亦添從寬免議一簽。但朕詳閱此本﹑王鴻勛縱役殃民。馬世煓徇情容隱。乃司道揭報﹑而督撫題參者。朕思司道旣已揭報﹑則憲徳安能隱匿不參。與督撫查出糾參者不同。難援自行檢舉之例。免其議處也。憲徳仍交部議。嗣後有與此等相類者。不必兩擬票簽

○諭大學士等。準噶爾賊人策零惇多卜等﹑寄字與貝勒多爾濟色卜騰。原欲傾陷多爾濟色卜騰。欲行離間之意也。多爾濟色卜騰。受朕恩甚重。伊亦感激效力。豈肯墮其術中。但伊屬下人等﹑原非伊之屬人。與伊不和。若仍在喀爾喀遊牧地方。難以居住。爾等寄信多爾濟色卜騰﹑令伊父子向內移住。朕加恩給與生業。將準噶爾賊人所寄之信。並與多爾濟色卜騰觀之

○攺山東臨淸﹑沂州﹑沙溝﹑梁山等營守備缺。俱爲都司僉書。從山東兗州總兵官曾謨請也

○戊辰。諭大學士等。王丹津多爾濟具奏。據投誠之厄魯特多爾濟供稱。噶爾丹策零﹑現在誇額爾齊斯遊牧。因有哈薩克之人﹑常來搶掠馬畜。殺擄人眾。是以噶爾丹策零﹑親統兵一萬。在遊牧外﹑相隔一日路程防守等語。查誇額爾齊斯﹑與伊裏甚遠。而云噶爾丹策零在彼遊牧。此言固屬謬妄。但策零惇多卜領兵﹑現在誇額爾齊斯居住。不可不預爲防範。阿濟﹑畢濟﹑乃賊人出入之要路。今廷臣議稱阿濟﹑畢濟﹑在西北兩路軍營之間。應駐兵二三千名。防守堵禦。朕思阿濟等處﹑與巴爾庫爾﹑相隔二三百里。從前朕屢降諭上�日。令嶽鐘琪但經理西路之事。而不必旁及北路者。因彼時賊人情形﹑似欲專擾西路也。今賊人旣盤踞誇額爾齊斯。則其意全在北路矣。若嶽鐘琪以大將軍擁兵四五萬﹑而但坐鎭無事之堅城。於理可乎。然廷議於阿濟等處﹑駐兵二三千名。朕意以爲兵數太少。必得萬餘名。方爲有益。爾等行文於嶽鐘琪﹑詳悉妥議具奏。至十月間﹑無克克嶺卡倫﹑被賊擄去兵丁。賊人直至南山一帶。盜竊馬匹。我軍四五萬。駐札巴爾庫爾。一聞賊信﹑將馬匹收入城中。塔爾那沁﹑離營不過二三百里。而不能保護馬匹。仍聽賊徒肆行無忌。大將軍與數萬官兵。未知所司何事。爾等行文並及之

○升四川按察使劉應鼎﹑爲四川布政使司布政使。以原任四川布政使髙維新﹑署四川按察使司按察使

○攺江蘇嘉定縣江灣司巡檢爲南翔司巡檢﹑移駐南翔鎭。從原署江蘇巡撫王國棟請也

○攺湖北湖南撫標中軍遊擊缺。俱爲參將。督標中軍守備。黃州﹑龍陽﹑九溪﹑永順等協中軍守備。道士洑﹑永定等營守備各缺。俱爲都司僉書。從湖廣總督邁柱請也

○己巳。諭大學士等。前派出吳喇忒西界駐防之鄂爾多斯王查木陽﹑四子部落王阿喇布坦多爾濟﹑著來京請上�日

○又諭。前聞喀爾喀公通摩克﹑被賊搶擄。向內遷移遊牧。但未知遷於何處。著派員外郎齊裏克特﹑往通摩克遊牧處。將通摩克﹑及伊屬下人內﹑有知曉阿濟﹑畢濟等處路程之人。一並帶赴京城。其附近居住之紮薩克等遊牧。一並閱看

○升正藍旗滿洲副都統達爾濟﹑爲鑲黃旗護軍統領。仍畱軍營正藍旗滿洲副都統阿林﹑爲正白旗護軍統領。仍兼管副都統事務。正黃旗前鋒參領扣婁﹑爲額外護軍統領署本旗護軍統領

○庚午。諭大學士等。巴爾庫爾所有阿寶屬下之兵。甚屬效力。已降諭上�日。加恩賞賚。其鄂爾多斯之五百兵丁。亦甚效力。因彼處不可無蒙古兵丁。是以將此五百名兵﹑仍畱於巴爾庫爾。著大將軍嶽鐘琪﹑照賞賜阿寶兵丁之例賞給。其歸化城之土默特兵一千名。朕原擬三年撤回。今尙未能卽撤。此土默特之官員兵丁﹑歷年各處派撥。亦甚勤勞。著大將軍嶽鐘琪﹑亦加恩賞賚。其領歸化城兵丁前去之都統艮惇。先於阿爾泰出兵效力。十有餘年。今又領兵前往。朕甚嘉之。欲另行更替。一時未得其人。今特頒恩賚。將朕元狐冠一頂。貂皮短褂一件﹑犭�欠袍一件﹑銀二百兩。賞賜艮惇

○浙江總督李衛疏言。嘉興府屬七縣。並杭屬之海寧一縣。於九月初旬﹑正當禾苗秀實之時。忽生細虫。以致禾穗黃萎。𨿽不至成災。但分數小減。而所獲之米﹑靑白不一。且有米粒細小者。僅可食用。難以完漕。請將嘉興等縣﹑今歲應完漕米。攺照雍正元年﹑四年﹑每石折銀一兩。或照雍正五年﹑一兩二錢之例。出自聖恩。得上�日﹑數年以來。杭嘉湖三府百姓。於額徵錢糧﹑急公輸納。並無逋欠。甚屬可嘉。今玆數處小有虫災。米粒稍碎。不能完漕。應令減價折收。以示體卹。著照雍正元年﹑四年之例。每石折銀一兩。徵收解部

○移四川小河營遊擊﹑駐南坪。攺永寧協左右營遊擊﹑夔州協中軍守備﹑小河﹑通巴﹑忠州﹑平番﹑柏香﹑馬邊﹑大壩﹑安阜﹑梁萬﹑阜和﹑寧安﹑徳靖﹑潼綿等營守備各缺。俱爲都司僉書。從四川總督黃廷桂請也

○辛未。諭大學士等。自甘州山丹口﹑肅州金塔寺。至額濟內﹑古拉鼐﹑坤都倫﹑阿濟達巴漢﹑薩克薩圖古裏克﹑紅鄂爾阿濟爾汗﹑白格爾等處路程。著侍衛圖勒車﹑鄕導侍衛法籌﹑原任協領根惇紮卜等。馳驛前往肅州。將每站水艸路程里數。可否設臺運糧駐兵。及有遼闊平垣地方。可否屯田。並賊眾自阿濟前來路程。詳悉看明具奏。歸時仍從坤都倫﹑進山丹口。其涼州邊內路程。一並詳細閱看。圖勒車等﹑每人賞銀三百兩

○以陜西寧夏協領劉敬思﹑署陜西寧夏右翼副都統

○靖邊大將軍傅爾丹摺奏。臣率領大兵。於本月初六日﹑已至察罕叟爾。京師滿洲兵﹑臣自行統率﹑在察罕叟爾之東。巴顏布拉克地方過冬。歸化城﹑土默特之兵。令與王桑裏達居住之濟斯布隆地方附近駐札。盛京船廠﹑右衛﹑察哈爾﹑喀喇沁﹑土默特﹑綠旗兵。離滿洲營相去五里。次第安營。黑龍江兵丁﹑令在大營之北﹑紮哈蘇泰呼集爾圖地方駐營防守。奏入。得上�日﹑交辦理軍機事務大臣等議奏。尋議﹑本月初四日﹑靖邊大將軍印﹑旣令順承親王掌管。應行文順承親王﹑將各處弁兵﹑如何擇地屯札之處。會同傅爾丹酌量辦理。從之

○敕諭靖邊大將軍順承親王錫保﹑奉天伐罪。治世之常經。鋤暴除凶。安邊之遠略。逆賊噶爾丹策零者。狂悖冥頑。父子濟惡。妄欲侵陵我屬國。窺伺我邊陲。包藏逆心。狡焉思逞。若不深加懲創。實爲眾蒙古之巨害。是以命爾爲靖邊大將軍統領滿洲蒙古綠旗大兵。一切事宜。爾與副將軍和碩親王丹津多爾濟﹑和碩親王和碩額駙策淩﹑振武將軍傅爾丹等。酌定方略。公同計議而行。勿謂己能而不納眾論。勿當事會而致失機宜。勿恃兵彊而輕視賊寇。密偵遠探。備極周詳。各路大兵。及蒙古兵丁。聽爾調遣。凡遇有警﹑卽遣發官兵應援撲巢�刀。有能擒斬賊首者。奏聞加恩優賞。有情急來歸者。加意撫卹。其不抗拒官兵者。毋加殺戮。兵將所過地方。須申嚴紀律。毋得騷擾百姓。毋得淫人婦女。毋得離散人之父子夫婦。毋得損壞人之墳墓室廬。毋得彊取貨物。毋得驅役平民。其或有臨戰退縮。貽誤擾亂軍機者。爾會同商議。文官四品以下﹑武官三品以下﹑卽以軍法示眾。官兵有犯小過者﹑會同商議。徑行處治。毋泯沒戎行之勞績。毋寬縱違法之弁兵。法紀務極嚴明。賞罰悉期公當。一切機宜。爾商酌調遣。振武將軍傅爾丹﹑綏遠將軍馬爾賽﹑俱聽爾調度。有應知會西路寧遠大將軍者。卽行知會一同辦理。爾其嚴重精詳。殫心奮力。克奏膚功。永淸邊徼。以副朕戡亂靖逆安民綏眾之至意。欽哉。故敕

○壬申。聖祖仁皇帝忌辰。遣官祭景陵

○癸酉。攺山東文登﹑膠州二營中軍守備。寧福﹑壽樂二營守備。各缺。俱爲都司僉書。從署山東登州總兵官冉起鳳請也

○甲戌。諭大學士等。副都統黑色﹑帶領在昂古裏地方駐札科爾沁之兵。離家二年。效力行走。領兵之科爾沁臺吉滚濟紮布﹑敖漢臺吉羅卜藏﹑著各賞元狐帽一頂。猞貍猻馬褂一件。其餘臺吉﹑管旗章京﹑副章京等。各賞銀三十兩。參領﹑佐領等。各賞銀二十兩。驍騎校等。各賞銀十兩。兵丁。各賞銀五兩

○又諭。朕因陳泰罪不可宥。曾嚴降諭上�日。今傅爾丹奏摺內﹑仍以陳泰爲參贊。開列職名。甚屬錯誤。爾等行文與順承親王﹑陳泰至察罕叟爾時。著卽革職鎖拏嚴審具奏

○以鑲黃旗蒙古都統色爾璧﹑署本旗護軍統領

○戶部議覆﹑阿思哈尼哈番李永升條奏。八路旗莊官員。原爲化導旗民。稽查戶口而設。必需通曉吏治之人。方收經理之效。嗣後差滿更替。請將八旗武職官員﹑停其差往。行文各部院衙門﹑揀選才能司官。並行文八旗滿洲漢軍都統﹑保舉候補科﹑道﹑及主事﹑通判以上人員。送部引見派委。如實心任事。化導旗民。令總督﹑巡察禦史﹑分別等第奏明。交部議敍。若所轄地方﹑有戶口不行淸查。及入官人口。借名贖身。潛匿境內。或旗人犯法。及該員生事擾害者。均照律議處。應如所請。從之

○蘇尼特郡王垂際功蘇隆故。遣官致祭

○乙亥。兵部議覆﹑雲貴廣西總督鄂爾泰疏言﹑恩賞各省兵丁營運生息銀兩。督﹑撫﹑提﹑鎭等標﹑業經領訖。至協營兵丁﹑尙未頒給。雲南省共兵四萬七千九百八十名。督﹑撫﹑提標。與各鎭標。共領銀十一萬九千兩。分給協營﹑已屬有餘。貴州省﹑共兵二萬八千六百餘名。今威寧協﹑添兵五百名。都江一帶。約須添兵四千名。而古州一鎭。尙未請領賞銀。撫提兩標。安籠一鎭。共止領銀二萬二千兩。現在不敷分給協營。廣西省﹑共兵二萬一千七百餘名。撫﹑提兩標。左右二江鎭。已共領賞銀四萬一千兩。若分給協營。所少無多。黔粵兵丁。每名賞銀二兩。便足以資營運。所獲生息。盡可濟用。再﹑營運利息之處。必須公平辦理。嗣後各省﹑如有將營運銀兩。或占百姓行業。或重利放債。與商賈小民爭利者。請將出納官弁﹑照騷擾地方﹑索詐部民財物例治罪。該上司照失察屬員貪劣例議處。並請通行直省將軍督撫提鎭﹑一體遵行。應如所請。從之

○丙子。以原任西安布政使塔林﹑爲額外內閣學士。署刑部右侍郎事

○丁丑。大學士等議奏﹑據辦理西藏事務護軍統領馬喇等奏言﹑頗羅鼐﹑蒙恩授爲貝勒。又令辦理前藏後藏噶隆事務。今具稟懇求印信。以便行文該管地方。與軍機調發事務。應如所請。令禮部鑄給辦理危藏噶隆事務多羅貝勒銀印一顆。交於頗羅鼐掌管。從之

○戊寅。諭大學士等。各省出徵之員﹑未能卽回本任者。前曾降上�日。著於十缺之中﹑分出三缺﹑爲出徵弁員升補之缺。西路﹑交與嶽鐘琪﹑北路﹑交與馬爾賽題補。今馬爾賽﹑授爲綏遠將軍。領兵駐札紮克拜達裏克。其靖邊大將軍印務。已交與順承親王掌管。嗣後題補北路弁員。著順承親王辦理

○豁免福建鳳山縣水沖田地額賦﹑二百八十兩有奇

○己卯。諭八旗都統等。八旗漢軍兵丁﹑技藝俱未嫻熟。皆失於訓練所致。今於額數之外。挑選丁壯二千名。另設一營。教習訓練。務期精銳。再八旗漢軍勛舊大臣等子弟。因其父兄失於教導。甚乏可用之才。朕心深爲憐憫。現今尙﹑耿﹑石﹑李﹑佟﹑祖﹑蔡﹑王﹑諸家之子弟。無論在京在外。其年至十五歲以上﹑二十歲內外者。著揀選帶領引見。朕量其才器﹑令其學習行走。日後俾得成就。以副朕加恩造就勛舊子弟之至意

○升吏部左侍郎彭維新﹑爲都察院左都禦史。轉戶部右侍郎兪兆晟﹑爲左侍郎。以鑲藍旗漢軍副都統韓光基﹑爲戶部右侍郎。仍兼理副都統事務

○旌表江南太和縣烈女。李二牛女李氏﹑拒姦不污。被刃殞命。給銀建坊。入祠致祭如例

○庚辰。諭大學士等。喀爾喀郡王汪紮爾﹑前因追殺逃走之吳梁海。由貝勒封爲王爵。去歲軍營送駝誤期。經部議黜革。此次出兵。著賞給汪紮爾貝勒原爵。同公策淩旺布﹑領兵前往

○辛巳。添設三姓地方﹑副都統一員。佐領六員。防禦四員。筆帖式二員。披甲八百名。從寧古塔將軍常徳請也

○壬午。諭兵部。朕因各省駐防兵丁。技勇多屬生疏。營伍亦覺廢弛。所養馬匹﹑多不足額。其中漢軍爲尢甚。已於今年八月間﹑先行曉諭申飭。俟明年春月﹑各差科道等官﹑前往查看。儻仍不悛攺。嚴加議處。朕思營伍廢弛﹑兵丁怠惰之習。若該管官弁等﹑果能實心整頓訓練。數月之內。卽可攺除。惟是馬匹不敷額數。若責令一時購買足額。或致馬價昂貴。兵丁力量艱難。況如南方諸省。平時旣難餵養。而一時急切買補。又較難於北方。著該將軍等酌量稍爲變通。現養幾匹。其所少者。存價於官。一有調遣。卽可購買應用。不致遲誤公事。此朕格外體卹之特恩。若再奉行不力。一經查出﹑弁兵等俱不寬貸

○癸未。冬至。祀天於圜丘。上親詣行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵﹑大行皇后

○停止次日朝賀

○甲申。諭大學士等。領兵往歸化城之副都統綽爾多﹑從前已賞銀三千兩。今聞伊家甚貧寒。著再賞銀二千兩。管轄索倫兵丁之侍衛博爾本察﹑著賞銀一千兩

○調鑲白旗滿洲副都統蘇爾鼐﹑爲正藍旗滿洲副都統。升直隸天津協領烏訥徹﹑爲鑲白旗滿洲副都統

○乙酉。諭大學士等。朕去歲屢降諭上�日。令喀爾喀等﹑將妻子牲畜﹑向內遷移於嚴密處居住。乃並不預行遷移。以致貝勒策登紮布等旗分。被賊劫掠。牧畜傷損。皆不能遵上�日之故耳。昨傅爾丹奏請。將策登紮布之屬下。分給眾喀爾喀等養贍。據此辦理﹑甚不妥協。應查明戶口﹑給與產業。今紮薩克圖汗王策旺紮布奏請。將伊等被掠之官馬官駝。令伊部落內照數賠補。策登紮布屬下之人。被賊擄掠。朕深爲惻然。正欲施恩。豈有著落伊等賠補牲畜之理。著俱寬免。交與王丹津多爾濟報銷

○以故輔國公巴賽子輔國將軍奇通阿﹑襲爵

○以故超武公達福子岱屯﹑襲爵

○丙戌。月祭大行皇后

○大學士等議奏﹑據靖邊大將軍順承親王錫保奏言﹑厄魯特貝勒多爾濟色卜騰呈稱。今年率領所屬﹑遷過推河。不料臺吉索諾木吹濟﹑引誘屬下四十餘戶。一同叛逃。現今所餘之人。亦屬難信。請率領伊等﹑向內遷移至歸化城等處﹑遊牧居住。應如所請。從之

○戊子。諭理藩院。從前皇考時曾將蒙古王臺吉之子侄。著在內廷教養。今紮薩克之蒙古國戚臺吉等。喀爾喀之王﹑貝勒﹑貝子﹑公﹑紮薩克等之子侄內﹑十五歲以上者。著來京﹑在內廷教養

○升貴州淸江副將趙文英﹑爲雲南永北總兵官

○大學士等遵上�日議奏﹑據傅爾丹奏稱﹑管領喀喇沁兵一等塔布囊丹巴。從軍巢�刀賊。衝鋒力戰。受傷入骨。今因傷發病故。臣等遵上�日從優議卹。或贈爲紮薩克一等塔布囊。或授爲輔國公。恭候欽定。得上

�日﹑丹巴著追封輔國公。世襲罔替

○刑部議覆﹑甘肅巡撫許容條奏﹑回民居住之處。嗣後請令地方官。備造冊籍﹑印給門牌。以十戶爲一牌。十牌爲一甲。十甲爲一保。除設立牌頭甲長保正外。選本地殷實老成者﹑充爲掌教。如人戶多者﹑再選一人爲副。不時稽查。所管回民﹑一年之內﹑並無匪盜等事者。令地方官酌給花紅。以示鼓勵。應如所請。從之

○工部議覆河東河道總督沈廷正疏言﹑山東運河戴村壩工程。嗣後請歸捕河廳管轄。令東平州州判﹑專司其事。戴村壩以下﹑至分水口一帶汶河。系東平州地方者。仍歸捕河廳統轄。系汶上縣地方者。歸運河廳統轄。以專責成。應如所請。從之

○雲貴廣西總督鄂爾泰題。廣西太平府龍英土知州趙作晉病故。無嗣。請以其弟趙作梁承襲。下部知之

○己丑。禮部議覆﹑琉球國中山王尙敬奏請。遵依舊典。嗣後仍二年一貢。應如所請。得上�日﹑朕因琉球地處重洋之外。奉表修貢。遠涉風濤。深爲軫念。曾經降上�日。將雍正八年貢物﹑準作十年正貢。今該國王奏請按期入貢。情詞懇切。具見悃誠。著仍遵前上�日。若十年貢物﹑已經遣使起程。卽準作十二年正貢。十一年不必遣使前來。將此行文該國王知之

大淸世宗敬天昌運建中表正文武英明寬仁信毅大孝至誠憲皇帝實錄卷之一百十二

大淸世宗敬天昌運建中表正文武英明寬仁信毅大孝至誠憲皇帝實錄卷之一百十三

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正九年。辛亥。十二月。庚寅朔。日有食之

○辛卯。諭大學士等。前將寧夏滿洲兵丁派撥一千名﹑往西路備用。今巴爾庫爾大營。巳有滿漢兵三萬四千餘名。其寧夏滿兵。應令仍回本營。著將軍卓鼐﹑挑選一百名。畱在軍營聽用。其九百名。於明年春間。著伊禮布帶領﹑回至寧夏

○諭內閣。牧可登﹑著革退刑部侍郎。俟伊承審事件具奏之後。再離任。刑部侍郎員缺。著西安巡撫武格補授。西安巡撫事務。仍著馬爾泰署理﹑史貽直協辦

○以正黃旗護軍統領馬喇﹑爲工部尙書。實授扣婁﹑爲正黃旗護軍統領

○以一等伯欽拜﹑爲內大臣。副都統阿岱﹑爲正紅旗護軍統領。俱仍畱軍營

○調鑲白旗滿洲副都統烏訥徹﹑爲江寧左翼副都統。江寧左翼副都統李柱﹑爲鑲白旗滿洲副都統

○封科爾沁臺吉鄂齊爾﹑爲輔國公

○壬辰。諭理藩院。西藏一等臺吉噶錫巴那穆紮爾色卜騰﹑具奏謝恩。進獻方物。從前因伊父噶錫鼐﹑於阿里地方陣亡。經頗羅鼐奏請﹑將噶錫鼐贈爲一等臺吉。令伊子噶錫巴那穆紮爾色卜騰承襲。聞噶錫巴那穆紮爾色卜騰﹑甚是勤勞效力。伊又系康濟鼐之兄子。康濟鼐誠心效力。始終不懈。並無子嗣。今將噶錫巴那穆紮爾色卜騰﹑格外施恩。封爲輔國公。世襲罔替

○轉吏部右侍郎吳士玉﹑爲左侍郎。調兵部右侍郎任蘭枝﹑爲吏部右侍郎

○以鑲紅旗護軍參領法喀﹑署本旗滿洲副都統

○以故一等侯田象坤子田存徳﹑故一等侯馬爾英子馬國鐘﹑各襲爵

○寧遠大將軍嶽鐘琪奏報。巴爾庫爾圖呼魯克等處屯田。收獲靑稞三萬六百八十石有奇。下部知之

○癸巳。刑部議覆﹑原任西安巡撫武格條奏。流犯有年踰六十﹑老病龍鐘者。請照孤貧之例。準其撥入養濟院。給以口糧。俾得全活餘年。應如所請。從之

○廣東布政使楊永斌條奏。定例鐵器不許出禁貨賣。而洋船私帶。禁止尢嚴。粵東所產鐵鍋。每連約重二十斤。查雍正七八九年。夷船出口。每船所買鐵鍋。少者自一百連二三百連不等。多者至五百連。並有至一千連者。計算每年出洋之鐵約一二萬斤。誠有關系。應請照廢鐵之例。一體嚴禁。違者船戶人等﹑照例治罪。官役通同徇縱。照徇縱廢鐵例議處。嗣後令海關監督﹑詳加稽察。至商船煮食器具銅鍋砂鍋﹑俱屬可用。非必盡需鐵鍋。亦無不便外夷之處。於朝廷柔懷遠人之徳意。並無違礙。得上�日﹑鐵觔不許出洋。例有明禁。而廣東夷船。每年收買鐵鍋甚多。則與禁鐵出洋之功令不符矣。楊永斌所奏甚是。嗣後稽察禁止。及官員處分﹑商人船戶治罪之處。悉照所請行。粵東旣行查禁。則他省洋船出口之處。亦當一體遵行。永著爲例

○甲午。以原任江南松江提督柏之蕃﹑署鑲黃鑲白兩旗漢軍都統。一等侍衛永昌﹑署正白旗蒙古副都統。鑲紅旗護軍參領伍什圖﹑署正紅旗蒙古副都統

○乙未。孝惠章皇后忌辰。遣官祭孝東陵

○升船廠協領哲庫訥﹑爲寧古塔副都統

○丙申。以內閣學士僧格﹑爲理藩院額外侍郎。升內閣侍讀學士雙喜﹑爲內閣學士兼禮部侍郎

○以兩江總督尹繼善﹑協辦江南江寧將軍事務

○給通政使趙之垣﹑副將馬龍肅州運糧欽差關防

○丁酉。以故一等公達爾馬兄一等伯發爾薩﹑襲封一等公。以發爾薩從弟靈徳﹑襲封一等伯

○戊戌。升內務府郎中丁皂保﹑爲內務府總管

○靖邊大將軍順承親王錫保奏報。鄂爾昆圖拉集爾麻泰等處屯田。收獲大麥﹑小麥﹑﹤麻木﹥子﹑共一萬六百三十石有奇。下部知之

○己亥。命顯親王衍潢﹑理親王弘皙﹑賫冊寶。上大行皇后尊謚。冊文曰。地宏厚載。承乾道以時行。月炳陰暉。助曦輪而垂照。正位彰母儀之盛。化茂周南。噙躬備婦徳之全。名髙嬀汭。式稽令典。宜表徽稱。皇后那拉氏毓質粹和。秉心柔順。蘭閨佩訓。蹈女史之﹤矢見﹥型。朱邸來嬪。嫻天潢之禮度。問安內殿。盡孝謹於先皇。侍宴禁闈。奉歡愉於母后。逮登大寶。爰陟坤寧。處貴逾謙。居尊彌懋。深懷恪敬。凜夙夜於椒庭。永念兢勤。贊儆咨於黼座。恩流九禦。頌樛木之慈仁。儉率六宮。惇葛覃之澹約。褘衣肅穆。方期福履之綏。璜佩渺茫。忽感音容之隔。乃頒綸命。聿詔近臣。考謚法之相符。詢僉謀而惟允。特以冊寶。謚曰孝敬皇后。於戲。播鴻聲於萬國。采煥金函。揚媺行於千秋。光騰瑤牒。祗膺寵賁。用具哀榮

○升署鑲紅旗滿洲副都統達色﹑爲陜西西安右翼滿洲副都統

○復設福建督標右營參將一員。福寧左營﹑閩安右營﹑遊擊各一員。建寧左營﹑汀州左營﹑延平右營﹑漳州中營﹑興化右營﹑守備各一員。攺撫標中軍遊擊缺爲參將。福協右軍守備﹑福州將軍標下中軍守備﹑臺灣北路淡水營守備﹑長福營右軍守備﹑邵武城守右營守備﹑泉州城守營安海汛守備﹑同安營灌口汛守備各缺。俱爲都司僉書。從福建總督劉世明請也

○庚子。以冊謚孝敬皇后。頒詔天下。詔曰。朕聞治家教國化始宮闈。維坤承乾。義隆翊贊誠徽音之茂著。必顯號之昭垂。禮記曰﹑謚以尊名。成周以來斯爲鉅典。皇后那拉氏﹑仁慈天賦。淑惠性成祗事皇祖妣孝惠章皇后﹑皇考聖祖仁皇帝﹑皇妣孝恭仁皇后﹑備蒙慈愛。克以孝稱。佐朕內政。經四十載。溫恭實本乎至誠。祗肅常形其匪懈。自膺冊命。於今九年。儉以持躬。恩能逮下。綜六宮之庶務﹑而靜正咸宜。樹萬國之母儀﹑而安貞允協。懋宣淑範久著令聞朕旰食宵衣勵精圖治。眷玆宮壼良資贊襄今雍正九年九月二十九日崩逝。深爲愴悼。追維恪愼之光儀。洵洽褒揚之彜憲。爰詔所司。詳稽禮制。愼擬徽稱。祗告太廟。以本年十二月初十日。冊謚爲孝敬皇后。於戲。徳美關睢。懿行長輝乎典冊。道光禕翟。鴻名永著於寰區。頒示天下。咸使聞知

○諭理藩院。東路派喀爾喀兵三千名。著步軍統領阿齊圖去。令侍讀學士渣克旦﹑與阿齊圖﹑協同辦理。此派出兵丁。每人賞銀五兩。令渣克旦﹑同二等侍衛阿敏道﹑帶領至大將軍順承親王軍營。照王指示之處駐札。仍令兵丁等﹑不時操演

○辛丑。兵部議覆﹑廣東總督郝玉麟疏奏。添攺弁兵事宜。一﹑翁源縣之磜下鄕。離城百餘里。請添設巡檢一員。以資彈壓。一﹑博羅縣城。請畱原設把總一員。兵四十五名。其原防之都司﹑撤回府城。餘兵六十八名。抽撥長寧縣城。以資防禦。所有舊駐惠州府城之左營守備一員。亦請移駐長寧。管領該縣兵丁。一﹑長寧縣屬窩底山附近之老虎﹤土幻﹥請添設一汛。移千總一員。帶兵八十名。駐防於附近老虎﹤土幻﹥之芳峝山頂。建炮臺一座。撥兵二十名。以資犄角。又翁源縣屬之磜下鄕。長寧縣屬之錫場山。請各設一汛。每汛設外委把總一員。兵四十名。以上四汛﹑統歸惠州協管轄。一﹑提標中營。舊有貼防興寧縣五家坊汛兵四十名。不隸興寧營管轄。未免呼應不靈。請撤回中營。於提標五營內。共抽兵三十一名。撥入興寧營。合之該營原額。共足三百名之數。其五家坊汛地。卽令興寧營撥防。再﹑將軍標向撥兵五十名。貼防龍門營鐵岡汛。增城營向撥兵四十二名。貼防番禺縣白沙塘等四汛。查龍門營。見歸增城統轄。而將軍標卽在番禺縣城。請將將軍標貼防鐵岡汛兵撤回。就近防守番禺縣四汛。增城營貼防番禺縣兵撤回。就近防守鐵岡汛。均應如所請。從之

○癸卯。攺廣東瓊州協左營守備興寧﹑和平﹑﹤石匈﹥洲﹑東莞﹑三水﹑四會﹑那扶等營守備各缺。俱爲都司僉書。從廣東總督郝玉麟請也

○甲辰。靖邊大將軍順承親王錫保摺奏。據寧古塔副都統塔爾岱呈稱。皇上恩上�日。念塔爾岱宣力可憫。令回原任。但大兵正值滅賊之期。是塔爾岱報國雪恥之日。若負罪而還。何顏見七十有七之老母。且塔爾岱傷痍悉巳平復。仰懇仍畱軍前等語。謹此代奏。得上

�日﹑朕覽塔爾岱所奏。爲之惻然。若準伊所奏。朕實不忍。若不準﹑則軍中難得此練習之賢將。今暫依所請。賞伊母銀一千兩。再賞塔爾岱一千兩。資伊用度

○奉天府府尹楊超曾疏言。奉天各屬。從前一切公務。皆取給裏下。總計一歲之科派。多於正額之錢糧。如遇奏銷地丁驛站。大造編審人丁。大計考察官吏等項。自臣衙門家人書吏﹑以至治中知府州縣各處。均有陋規銀兩。名爲造冊之費。歲科考試生童。自府丞至治中知縣衙門。亦有陋規銀兩。名爲考試之費。至大小官員到任。凡修理衙署﹑鋪設器用﹑以及查點保甲﹑換給門牌﹑印捕等官紙張飯食俱行攤派銀兩。每項約有數十兩﹑至百餘兩不等。更或衙蠹裏書。從中指一派十。侵收包攬。獘竇多端。臣巳嚴飭各屬﹑勒碑永禁。並令嗣後徹底澄淸。不許絲毫派累。得上�日﹑從來地方科派陋規。甚爲民間之擾累。楊超曾通行查禁。辦理甚是。但恐相沿已久。官吏人等尙有陽奉陰違者。又恐日久法弛。將來接任之員。或有仍襲從前之陋習者。著將楊超曾所奏﹑宣示於外。令奉天官吏人等﹑永遠遵行。以除積獘。以惠閭閻

○攺山西撫標中軍遊擊缺爲參將。殺虎協中軍守備﹑天城﹑陽和﹑髙山﹑渾源﹑廣昌﹑平刑﹑忻州﹑右衛﹑井坪﹑利民﹑神池﹑八角﹑朔州﹑樺林﹑鎭西﹑保徳﹑懷仁等營守備各缺。俱爲都司僉書。從山西巡撫覺羅石麟請也

○雲貴廣西總督鄂爾泰題。雲南景東土知府陶大鑑故。請以其子陶淳承襲。下部知之

○乙巳。諭內閣。逆賊呂畱良﹑以批評時藝。托名講學。今罪迹昭彰。普天共憤內外臣工咸以罪犯私著之書﹑急宜焚毀爲請。朕以爲從來無悖逆之大儒。若因其人可誅而謂其書宜毀。無論毀之未必能盡。卽毀之而絕無畱遺。天下後世更何所據以辯其道學之眞僞乎。以故毀書之議。槪未允行。頃者翰林顧成天奏稱﹑呂畱良所刊四書講義語錄等書。粗浮淺鄙。毫無發明。宜敕學臣曉諭多士。勿惑於邪說。爰命在廷儒臣﹑詳加檢閱。玆據大學士朱軾等﹑於其講義語錄。逐條摘駁。纂輯成帙。呈請刊刻。徧頒學宮。朕以逆賊所犯者﹑朝廷之大法也。諸臣所駁者﹑章句之末學也。朕惟秉至公以執法。而於著書者之爲醇爲疵。與駁書者之或是或非。悉聽之天下之公論。後世之公評。朕皆置之不問也。大學士朱軾等﹑旣請刊刻頒布學宮。俾遠近寡識之士子。不至溺於邪說。朕思此請亦屬可行。姑從之。以俟天下後世之讀書者

○諭大學士等。侍讀學士渣克旦﹑見今派往喀爾喀地方。操兵防範。著給還侍郎原銜

○禮部題。孝敬皇后百日。例應行致祭禮。但適值來年正月。請於十二月二十一日。行三滿月致祭禮。二十五日。行百日致祭禮。從之

○丙午。實授諾爾渾﹑爲兵部右侍郎

○旌表陜西固原州烈婦﹑陳茂生妻段氏。拒姦不污。被毆殞命。給銀建坊﹑入祠致祭如例

○丁未。諭大學士等。紀成斌久歷戎行曾有戰功。是以朕加恩用至總兵官。後因大將軍嶽鐘琪極力保薦。謂其可以大用。始將伊擢用四川提督。令在西路協贊軍務。上年嶽鐘琪來京陛見。將大將軍印信﹑交與紀成斌護理。乃紀成斌堤防疎忽。爲賊人所窺。始則盜竊馬駝。旣則逼近軍營。無所忌憚。此時紀成斌一籌莫展。幸賴樊廷等﹑奮力出擊。以寡敵眾。大挫其鋒。而賊眾始退。紀成斌之罪。誠擢發難數。朕猶暫寬其罪。俾得黽勉效力﹑以贖前愆。乃伊一年以來。怠忽逡巡。每見欽差大臣。但言我實乃巴爾庫爾弁兵之罪魁。紀成斌有忝職守。深負朕恩。著革去提督。攺爲副將。交與嶽鐘琪﹑凡有差遣之處。令其效力贖罪。若仍不知愧悔。著卽參奏嚴究。四川提督﹑著陜西延綏總兵官顏淸如補授。陜西延綏總兵﹑著陜西沙洲副將張豹補授。紀成斌﹑著補授陜西沙洲副將

○又諭。派出古爾班賽堪地方駐防之鄂爾多斯王查木陽﹑四子部落王阿喇布坦多爾濟﹑著各賞銀一千兩。鄂爾多斯臺吉策旺多爾濟﹑額默根索諾木﹑著各賞銀五百兩。徵巢�刀準噶爾賊人喀爾喀貝勒冊卜登﹑賞元狐帽一頂。貂皮馬褂。犭�欠袍各一件。銀五千兩

○大學士等奏請派員﹑赴紮克拜達裏克﹑推河﹑翁機三處地方。修築城垣。得上�日﹑紮克拜達裏克地方﹑著副都統銜馬哈達原任巡撫圖理琛等前往推河地方﹑著副參領桑吉柱等前往。翁機地方﹑著原任將軍來文等前往

○都察院左副都禦史阿蘭泰﹑緣事降調。以加副都統銜阿成阿﹑爲都察院左副都禦史。加侍衛胡習禮副都統銜。俱仍畱軍營

○以寧古塔副都統塔爾岱﹑爲內大臣。在軍營參贊行走

○兵部議覆﹑福建總督劉世明等疏言。福建陸路武職官員。籍隸本省者。請於附近江西省揀選調補其江浙兩省。陸路都司以上官員。請以本籍五百里之外缺題補。至拔補千總。仍照定例。止避本營。其千總題補守備。請照文官教職之例。止避本府。應如所請。從之

○攺雲南督標中軍守備﹑廣羅﹑騰越﹑劍川﹑三協中軍守備﹑順云營守備﹑貴州遵義黔西﹑二協左右營遊擊平遠定廣﹑二協中軍守備﹑普安﹑永安﹑安順﹑新添﹑平伐﹑仁懷﹑石阡等營守備﹑廣西新泰﹑思恩平樂﹑慶遠等協中軍守備﹑上思龍憑﹑馗纛﹑上林﹑富賀﹑三里﹑麥嶺等營守備各缺。俱爲都司僉書。從雲貴廣西總督鄂爾泰請也

○雲貴廣西總督鄂爾泰題。廣西鎭安府向武土知州黃道遠故。請以其子黃扆承襲。下部知之

○戊申。升正藍旗前鋒參領阿那布﹑爲本旗蒙古副都統。仍畱軍營

○吏部遵上�日議覆。直省府州縣等缺。地方之要簡不同。人才之優絀各異。必人地相宜。方於吏治民生﹑均有裨益。嗣後除道府員缺。系請上�日補授並沿海沿河苗疆﹑一切應行題補之缺。仍照舊例遵行外。其同知通判知州知縣內。經督撫冊報系衝繁疲難四者俱全。或兼有三項之缺。最爲緊要。請令各該督撫。於見任屬員內。揀選熟諳吏治﹑品級相當之員。具題調補。所遺之缺。歸部銓選。至衝繁疲難四項內。兼有二項﹑以及專有一項之缺。據各省冊報。十居八九。若槪歸在外題補。恐外省調缺太多見任屬員﹑不敷揀選調補之用。應照例。歸於月分升遷。如初選之員。到任後﹑或人缺不稱。仍令該督撫酌量具題﹑對調。再﹑各省丁憂病故﹑在外所開之缺。向來扣畱。知照督撫。將試用人員委署。今衝繁疲難旣經分別。則在外所開缺內。如系四項俱全﹑或三項相兼者。請照舊例扣畱。令該督撫將見任屬員選擇調補。所出之缺。將試用人員署理。其不兼四項三項之缺。歸部銓選。至嗣後有應設應攺之缺。令該督撫卽於攺設本內。將四項或全或兼或專等因。分別聲明。直隸各省。一體遵行。從之

○攺四川撫標中軍遊擊缺爲參將。從四川總督黃廷桂請也

○己酉。恭纂聖祖仁皇帝實錄聖訓告成。禮部具儀注。監修總裁大學士等。奏請呈送大內尊藏。上禦太和殿。設鹵簿。奏樂。監修總裁﹑副總裁﹑纂修等官。奉表恭進實錄聖訓。行禮畢。諸王﹑貝勒﹑貝子﹑公﹑及文武各官等奏言﹑恭惟聖祖仁皇帝深仁厚澤。盛業隆猷。纂輯成書。慶流萬葉。臣等不勝歡忭。禮當慶賀。上傳制曰。皇考聖祖仁皇帝厚徳丰功。彌綸宇宙。光天之下。知識之倫。莫不沾被聖化。歌詠太平。朕纘承統緒。於皇考一言一動。時時奉爲法守。爰命大學士等﹑恭輯實錄聖訓。玆者纂修告成。朕得朝夕誦述。身體力行。亦俾萬世子孫臣民。欽遵弗替。朕心慰悅。與卿等同之。於是諸王以下﹑文武各官。行慶賀禮

○庚戌。諭內閣。欽惟我﹑皇考聖祖仁皇帝神聖首出。臨禦萬邦。六十餘年。至徳丰功。際天蟠地。自昔史冊所載。罕見比倫。雍正元年。朕命大臣等﹑督率官員。敬謹纂修實錄。昭垂萬世。迄今九載。編輯成書。朕心嘉慰。應加恩議敍。以獎勤勞。監修總裁官﹑及纂修﹑提調﹑收掌﹑繙譯﹑謄錄等員。與執事人等。著查照康熙十一年之例﹑斟酌議敍。其筵宴賞賚。亦著該部察例行

○月祭孝敬皇后

○平郡王福彭疏報。修理陵工告竣。得上�日﹑平郡王福彭﹑督率官員等。修理永陵護堤。福陵水法石工。潔誠襄事。敬謹竣工。甚屬可嘉。在事人員。著分別議敍。再﹑福陵紅門前大路。與寶城甚近。車馬俱由山根左畔行走。有關風水。著行文奉天將軍﹑府尹﹑嗣後於渾河東南西南。無關風水之處。設立船廠。以渡行人。紅門前大路﹑及山根左畔。嚴行禁止行走渾河以北。凡系風水之地所有艸木不許擅動。至遷移房屋。禁止耕種地畝。著賞給房價。補還地畝

○封喀爾喀紮薩克輔國公阿努裏﹑爲固山貝子

○壬子。諭大學士等。貝勒阿寶﹑並伊子衮布﹑在西路軍營甚屬效力。阿寶又帶所屬兵丁防範遊牧。殊爲可嘉。著賞還伊郡王原爵

○以廣東廣州左翼副都統馬士傑﹑署廣東廣州將軍

○命左副都禦史阿成阿﹑爲綏遠將軍。馬爾賽參贊

○癸丑。大學士等遵上�日議覆。據靖邊大將軍順承親王錫保參奏。喀爾喀郡王敏珠爾多爾濟﹑紮薩克臺吉成滚紮布﹑調往軍營。逗畱不至。紮薩克一等臺吉鄂穆布濟﹑擅離汛地。回往遊牧。罪難寬宥。請將伊等郡王臺吉﹑俱行革退。得上�日﹑王敏珠爾多爾濟之祖墨爾根濟農古祿什稀﹑乃喀爾喀內首領紮薩克。從前恭順進貢。後遇噶爾丹之亂。甚屬效力。此次調兵。敏珠爾多爾濟遲誤未到。或有別故。著將敏珠爾多爾濟﹑成滚紮布﹑調取來京。紮薩克臺吉鄂穆布濟﹑旣派在庫布可爾地方駐札。伊聞賊信。私離汛地。罪不可赦。猶能保守伊之遊牧。未被賊掠。尙屬可矜。著將鄂穆布濟﹑亦調取來京。俱俟朕面詢後。再降諭上�日

○授故奉國將軍武格子牟尼保﹑爲奉恩將軍

○復設湖北孝感縣馬溪河巡檢一員。攺應山縣平裏市巡檢爲平靖關巡檢。移駐三里店。從升任湖北巡撫魏廷珍請也

○裁四川松潘衛守備缺。攺設龍安府同知一員。照磨一員。俱駐松潘。添設南坪巡檢一員。從四川總督黃廷桂請也

○攺河南督標中軍守備缺爲都司僉書。從河東總督田文鏡請也

○寧遠大將軍嶽鐘琪奏報。哈密塔爾那沁等處屯田。收獲靑稞麥子共五千石。下部知之

○以故喀爾喀鎭國公索諾木班珠爾子貢格阿喇布坦﹑襲爵

○甲寅。孝莊文皇后忌辰。遣官祭昭西陵

○百日。致祭孝敬皇后

○諭兵部。法爾薩﹑巴爾米忒﹑著委署護軍統領。巴爾米忒﹑著給還都統原銜

○貴州按察使張體義﹑緣事革職。升貴州貴東道方顯﹑爲貴州按察使司按察使

○以廣東海關監督準泰﹑署福建福州將軍。福建陸路提督張起雲﹑患病解任。以廣東潮州總兵官王郡﹑署福建陸路提督

○乙卯。諭大學士等。今年陜西西鳳二府。並同華等州屬。挽運甘涼西肅等處兵米十五萬石。各運戶因馱載牛只疲乏。在甘借領庫銀一萬八千餘兩。另雇牲畜轉運。此項銀兩。應於運戶原籍﹑卽行催追還項。朕恐運戶中﹑不無力量艱難者。已經降上�日。寬以一年之限。今據署西安巡撫馬爾泰﹑布政使碩色等奏稱。藩司衙門﹑有連年平余銀兩請充公用。朕思運戶借領官銀。𨿽系應還之項。然伊等領運兵米。如期運到。並無遲誤。應加格外之恩。以昭獎賞。藩司衙門。旣有平余銀兩。著照數抵還運戶借領之項。免其催追。以示朕體卹秦民之至意

○丙辰。諭大學士等。古爾班賽堪地方。駐滿洲蒙古兵五千名。甚屬緊要。護軍統領達爾濟﹑著給與將軍印信。令其總統。鄂爾多斯王查木陽﹑四子部落王阿喇布坦多爾濟﹑俱授爲副將軍。原任散秩大臣四格﹑巴匝爾﹑原任侍郎傅鼐﹑俱賞給原銜。與副都統胡琳﹑並在參贊上行走。達爾濟見在歸化城著減從馳驛來京。面請訓上�日。再赴軍營

○丁巳。歲暮。祫祭太廟。上親詣行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵﹑孝敬皇后

○遣官祭太歲之神

○戊午。靖邊大將軍順承親王錫保摺奏。臣遵上�日遣人詢問和托輝特貝勒班第。見在移駐地方今據呈稱本年秋間。因準噶爾賊逆來犯。由原駐桑金答賴等處。東遷至塞楞格河北山厄格地方駐牧。聞逆賊逃遁。巳踰阿爾泰山嶺仍由厄格地方前進。來至塞楞格河。同紮薩克根惇。貝勒車蘇隆等部落。於南北兩岸駐牧。山嶺險峻。樹木叢繁。更兼河流深闊。占據要害。可以禦敵。奏入。報聞

○議敍北路蘇克阿爾達湖地方擊敗準噶爾賊夷功。喀爾喀貝勒冊卜登﹑紮薩克臺吉齊巴克紮布﹑葛木丕爾﹑齊旺﹑協理臺吉巴海﹑厄莫根﹑羅卜藏﹑及弁兵等。俱賞賚有差

○旌表八旗節婦﹑滿洲族保妻喀拉氏等﹑一百十五人。蒙古卓特巴妻洪氏等﹑十六人。漢軍蕭璋妻綫氏等﹑二十七人。直隸各省節婦﹑曹淮妻楊氏等﹑共七百六十五人。孝子﹑邊溥終等二十三人。貞女﹑聶氏等十九人。孝婦﹑邵氏一人。孝女﹑楊氏一人。各給銀建坊如例

○是歲。人丁戶口﹑二千五百四十四萬一千四百五十六。又永不加賦滋生人丁﹑八十六萬一千四百七十七。田地﹑山蕩﹑畦地﹑八百七十八萬六千一百九十頃八十畝有奇。徵銀﹑二千九百七十九萬七千五百一兩有奇。米﹑豆﹑麥四百七十六萬八千四百八十七石有奇。艸﹑五百一萬七千七百二十七束。茶﹑三十二萬八千七百二十引。行鹽﹑五百一十九萬二千三百四十四引。徵課銀﹑三百九十五萬一千一百兩有奇。鑄錢﹑十萬四千八百七十五萬九千六百六十有奇

大淸世宗敬天昌運建中表正文武英明寬仁信毅大孝至誠憲皇帝實錄卷之一百十三

大淸世宗敬天昌運建中表正文武英明寬仁信毅大孝至誠憲皇帝實錄卷之一百十四

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十年。壬子。春正月。己未朔。上於宮中拜神畢。禦殿。王以下文武各官。及外藩使臣等。上表朝賀。停止筵宴

○朝鮮國王李昑﹑遣陪臣李樘等。表賀冬至﹑元旦﹑萬壽節。及進歲貢禮物。宴賚如例

○癸亥。孟春。享太廟。上命皇四子弘歷行禮

○遣官祭太歲之神

○乙丑。世祖章皇帝忌辰。遣官祭孝陵

○丁卯。順天府進春

○諭八旗兵丁等。兵可百年不用。不可一日不備。帝王之治天下。未有不以明武備爲先務。而兵丁之武藝。亦未有不勤加訓練﹑而能有成者。從來士農工商。各治一業。苟不專心竭力。則其業必不精。況兵丁所司者。皆戰鬥之事。彎弓挾矢。冒鏑衝鋒。非膂力剛彊。不能披堅執銳。非技藝嫻熟。不能克敵宣威。柰何怠惰苟安。虛度歲月。不思國家設兵之本意。不念自己專司之職業乎。爾兵丁等世受國恩。朝廷愛養。猶如赤子。凡八旗將軍大臣等。多由行伍出身。漸登榮顯。爾等誠能立志向上。奮勉自勵。勤加練習。技勇可觀。將來建立功勛。馳名軍伍。不但本身有上進之階。且光耀宗祖。榮及子孫。受福曷可限量哉。國家承平日久。人人耽於安逸。武備漸弛。今當邊陲用兵。是以降上�日令勤加操演。又念操演之兵。若仍輪流值班。則其力難以兼顧。而工夫未免間斷。是以不令該班。俾得專心訓練。又復給以飯錢。資其食用。無非體卹爾等之勤勞也。爾等各宜勉力學習。如騎射。長槍之類。必令純熟精彊。用成國家之勁旅。以柔弱怯懦爲恥。以安逸華麗爲戒。人之力量。用之則日增。不用則日減。如出城操練之際。正可演習步行。又何必騎馬乘車。徒多糜費。嗣後果能仰遵朕訓。努力向前。且互相勸勉。鼓勵銳气。朕必聞知。加以格外之恩賞。如有不肖之徒。苟且怠玩。甚至妄生怨言。搖惑眾聽。此不但藐視公事。自誤功名。實爲人心風俗之害。經朕察出。必以軍法從事。勉之勉之

○諭八旗該班兵丁等。目今軍興之際。兵丁等訓練操演。甚爲緊要。若以操演之兵。仍令照舊該班。則訓練未有專功。技藝難以純熟。是以特加挑選。令其每日操演。將爾等分作兩班。輪流當差。所以使操演之兵。得專心學習也。然人果有上進之志。何時不可黽勉。何地不可學習。卽如爾等換班之時。原可練習技藝。𨿽該班之地。不便演放槍炮。而拉弓相撲舞棍趨走等技藝。在領班之大臣官員。未嘗不可訓練。爾等愼勿以未經入選。不在操演之列。自甘懦弱。而不勤加訓練也。夫該班與操演。俱系一體出力。且操演兵丁。如有缺少。自必於該班兵丁內挑補。則爾等不更當奮勉乎。見今𨿽將爾等分爲兩班。較前稍爲勞苦。然較之軍前之人。則勞苦又相懸絕矣。數年後。仰邀天眷。大兵凱旋之時。爾等差使。仍得暇豫從容。儻目今不思黽勉。但偸一時之安。以致技藝生疎。則日後必爲無用之廢人。國家經制錢糧。豈有養贍廢人之理。如有此等無知不肖之徒。一經查出。除革退錢糧外。仍從重治罪

○甘肅巡撫許容奏言。臣以沿邊要地。或有蠢動。加意防範。今準甘提﹑涼鎭各咨稱。準署督臣﹑令貝勒丹中﹑在阿拉克山。阿爾坦特布什等處駐牧。並準其部下人等。至邊內貿易。又據肅州報稱。遵奉署督臣﹑安插公巴濟旗下領催哈喇等戶口於哈魯鼐地方。給以米麵茶封。又據寧夏道府報稱。奉署督臣遵上�日﹑安插公通摩克﹑公巴濟﹑人眾於賀蘭山後。並將喀爾喀部落紮薩克臺吉鄂穆布濟﹑紮薩克臺吉多爾濟﹑王格勒克顏木聘爾﹑公喇旺﹑公完舒克等。一體安插。支給米麵茶封。近又據地方官稟報。鎭夷口內紅布湖地方。住有夷帳。云是巴濟公部落。爲賊眾迫脇。逃避內地。臣聞鎭夷口外之巴濟公。已叛歸準噶爾。而伊等部落。言稱避賊。豈可深信。置之內地。恐至藏姦。且寧夏地土平漫。僅隔一賀蘭山。並無險要。涼之鎭番。孤懸塞北。自涼抵肅。徑竇繁多。外通邊墻。而諸夷漸次逼處。人心難測。在查郎阿﹑宋可進﹑自必悉心籌畫。防範嚴密。而臣鰓鰓過慮。殊懷隱憂。請嗣後塞外附屬諸夷。未奉諭上�日安插。而伊等口稱避賊內徙者。不許縱令入口。卽有力量單弱。不足禦賊。而勢當應援者。寧可遣兵遠護。不宜拔帳近移。伏惟聖裁。奏入。報聞

○己巳。諭吏部。凡因公詿誤降調人員。赴部候補。應行引見者。從前未令督撫出具考語。嗣後各員赴補文內。著督撫將伊居官如何之處。出具考語。爾部於摺內注明具奏。帶領引見

○辛未。祈谷於上帝。遣莊親王允祿行禮

○乙亥。諭內閣。京師自冬及春。未得雨雪。畿輔地方。及近京各省。𨿽有奏報得雪者。亦未普徧沾足。因思上年十一月十五日月食。據欽天監觀候。曾引占書燕趙旱禾麥有傷之語。朕心甚爲憂懼。擬於正月祈谷之期。虔禱上帝。以迓天和。後因朕躬偶感風寒。醫家奏請避風靜攝。是以未曾躬親祀典。此心愈加乾惕。惟玆數月以來。雨雪未降。顯系上天垂象以示儆。甚可畏也。朕虔誠修省。體察政治之闕失。以期仰格天心。大學士九卿等。各宜恪愼齋戒。至誠祈禱。尢當洗心滌慮。殫職奉公。以爲敬天祈福之本。京師爲四方輻輳之地。民食浩繁。更宜豫爲籌畫。至於該督撫等。各自敬謹修省外。所屬地方雨澤之有無。播種之遲早。務期悉心訪察。先事圖維。儻二麥歉收。必思患豫防。勿使黎民有乏食之虞。方不負朕之委任。儻有玩忽隱飾等獘。經朕訪聞。必加嚴譴。內外大臣等。領此諭上�日。務在實心奉行。不必以空言覆奏

○諭大學士等。張家口外領兵駐札之都統薩穆哈﹑著來京。令都統綽奇﹑副都統宗室滿珠錫禮前往。綽奇所管鑲藍旗事務。著平郡王福彭署理

○丙子。署陜西總督查郎阿奏言。臣遵上�日委遊擊朱奇芳等出口。至阿拉克山貝勒丹中處。派人協同詢問公通摩克等﹑遷移遊牧之處。今據朱奇芳等具稟﹑前至諾顏喀拉地方。見公通摩克回稱。王格勒克顏木聘爾﹑在錐侖地方駐牧。公喇旺﹑欲往哈魯鼐去。紮薩克臺吉鄂穆布濟﹑並巴濟旗下佐領翁鄂柴等。俱欲往綽確去。此等地方﹑俱於賀蘭山甚近。紮薩克臺吉多爾濟﹑與我附近駐牧。紮薩克臺吉西裏紮布﹑仍在古爾班賽堪地方。我等產業牲畜。俱被逆賊搶劫。屬下之人。漸至饑餒。兼無居住帳房。見今皇恩甚重。仰懇給發口糧等語。臣查諾顏喀拉等處。系喀爾喀遊牧之地。於哈魯鼐﹑賀蘭山甚近。臣暫將王格勒克顏木聘爾﹑並公通摩克人等。酌量給發茶面帳房等物。其作何料理安插之處。伏祈皇上敕部議覆施行。得上�日﹑大學士等議奏。尋議﹑王格勒克顏木聘爾﹑公通摩克等。被賊劫掠。今﹑遊牧俱移於諾顏喀拉等處駐札。應派章京一員。動支戶部銀二萬兩。馳驛前往。將王格勒克顏木聘爾﹑公通摩克屬下。查明戶口。善加撫育。臺吉及屬下之人。每家各賞牛羊牲畜。每人賞給銀六兩。以制帳房。其所賞之牲畜。於未滋生之前。行文查郎阿﹑交與寧夏官員。將一年所食之口糧面茶等物。辦理賞給。得上�日﹑通摩克率領屬下之人。向內移行。路遇賊人﹑搶掠人口牲畜。甚爲可憫。王格勒克顏木聘爾之戶口牲畜﹑亦被劫掠。著賞給二人銀各一千兩。以爲立產之具。余依議

○己卯。諭內閣。寧夏爲甘省要地。渠工乃水利攸關。萬姓資生之策。莫先於此。是以朕特遣大臣。督率官員等。開浚惠農﹑昌潤二渠。又命修理大淸﹑漢﹑唐三渠。以溥萬民之利。年來惠昌二渠。及唐渠工程。漸次告竣。於民田大有裨益。其大淸渠﹑漢渠﹑𨿽未竣工。然聞連年加謹堵疊。極力挑浚。水澤已可敷用。不過湃崖閘座。有應行修理之處。可以從容經理。非比唐渠之必應及時速成也。目今甘省軍興之際。挽運兵糧。正需車輛。玆因修理渠工。又復雇車運送物料。恐小民承應公事。力難兼顧。有誤春耕。所當酌量變通。以體卹民隱者。查寧夏有專司水利之同知。著將未竣之渠工。交與該員。照通智﹑史在甲等所料估之處。於每歲春工內。分年陸續修理。再令寧夏道鄂昌﹑勤加督率。不時稽查。務期工程堅固。利濟有資。使民田永沾膏澤。通智﹑史在甲﹑將各件與鄂昌﹑交代淸楚。卽行回京。其在﹑工效力之文武官弁。交與該署督查郎阿﹑計其在工之久暫。訪其奉職之勤惰。量其辦事之能否。應畱陜題補委用者。畱陜題補委用。應咨部請上�日者。咨部請上�日。應發回本地者。發回本地。其見任武弁及兵丁等。派撥渠工效力者。俱令各歸營汛。在工夫役等。交與鄂昌﹑將附近者﹑令歸南畝。遠來者﹑酌量遣回

○升福建澎湖副將陳勇﹑爲福建海壇總兵官。以廣東瓊州副將蘇福﹑署廣東潮州總兵官

○庚辰。署陜西總督查郎阿奏言。據大學士等咨稱。甘州系沿邊要地。賀蘭山亦附近寧夏。領催哈喇等二十七戶。系叛逆輝特公巴濟屬下。安插於此。究有未便。應飭令甘寧文武員弁。嚴加防範。不時稽查。將來作何安插之處。再行酌議。臣卽密令甘提臣宋可進﹑寧夏鎭臣李繩武等。會同文員。加謹防範。小心查察。令酌量安插於附近邊墻之內。嚴加管轄。以固疆圉。奏入。報聞

○辛巳。封順承親王錫保子熙良﹑爲世子

○大學士等議奏。據厄魯特郡王額駙色卜騰旺布﹑告稱屬下人等。見存遊牧處。有四百二十戶。其內有十四寨桑。若將伊等移住內地。其中未出痘疹者多。未免恐懼。但見在遊牧。又與賊交界。伏乞皇上施恩。往西移於喀爾喀河附近居住。甚屬堅固。至屬下人等牲畜。並無倒斃傷損。力能遷移等語。應如所請。移住於喀爾喀河地方。伊屬下人等﹑旣稱牲畜丰足。力能遷移。不必更加賞給。得上�日﹑色卜騰旺布﹑屬下人等。不隨逆賊。誠心歸附伊主。甚屬可嘉。著加恩賞給寨桑等銀各一百兩。屬下人等。每戶銀十兩。色卜騰旺布﹑感念朕恩。不受準噶爾賊人之欺誘。屬下逃竄。又效力往追。著加恩賞銀一千兩

○壬午。命少保雲貴廣西總督鄂爾泰﹑爲保和殿大學士﹑兼兵部尙書

○升雲南督標中軍副將潘紹周﹑爲廣西右江總兵官

○癸未。寧遠大將軍嶽鐘琪奏言。臣因入冬以來。積雪甚深。嚴飭卡倫之弁兵。祗令登城瞭望。不許分遣遠哨。詎料駐防鏡兒泉副將馬順﹑不遵軍令。陽奉陰違。擅遣弁兵遠出巡哨。以致城北山內兵丁﹑突遇賊夷。被傷二名。衝失一名。副將馬順﹑隨遣遊擊楊玉﹑守備張嵩﹑先後帶兵追趕。賊夷遠遁。其違令之副將馬順﹑理合參奏。得上�日﹑鏡兒泉卡倫。離軍營不及百里。駐兵不少。賊來﹑卽至傷失兵丁。一任遠遁。嶽鐘琪是何防範。且安設卡倫。原爲巡探。如雪霧黑夜。尢宜加意。若止令登城瞭望。不許分遣遠哨。以爲恐有疎防。是必將待賊臨城而後防矣。是何軍令。嶽鐘琪不知自咎。僅以副將陽奉陰違爲詞。朕實不解。將嶽鐘琪﹑與副將軍等。交部嚴察議奏

○甲申。給駐札古爾班賽堪將軍達爾濟﹑建勛將軍印。賞銀二千兩

○議敍追巢�刀準噶爾賊人功。科爾沁郡王羅卜臧喇錫﹑巴林郡王桑裏達﹑紮賴特貝子特古斯﹑翁牛特貝子羅卜藏﹑敖漢公額駙羅卜藏﹑喀爾喀公敏珠爾﹑屠巴﹑巴木丕爾多爾濟﹑紮薩克臺吉旺紮爾旺布﹑達錫丕爾﹑根惇﹑諾爾布紮卜﹑齊旺紮卜﹑特克錫﹑策卜登﹑拉布坦等。各賞賚有差

○寧遠大將軍嶽鐘琪奏言。去年襲擊賊夷。沿途細看。有穆壘地方。形勢險要。兼可屯種。若於此建築城池。駐兵二萬。賊兵斷難飛渡而東。再於巴爾庫爾駐兵一萬。於魯谷慶﹑皮禪等城。添設官兵足一萬之數。如此﹑則賊兵來時。我軍互爲犄角。前後邀截。可令大創而去。若將來穆壘駐兵有未協之處。請將臣置之重典。妻子從重治罪。得上�日﹑穆壘果爲要隘之地。可以堵截賊人來路。又與魯谷慶等處。互爲聲援。著照所奏。定議舉行

○乙酉。禮部題。孝敬皇后冊謚禮成。請照例遣官敕諭朝鮮國王。得上�日﹑上年十一月已訃告該國王。今因冊謚禮成。又遣官員前往。恐外藩不無迎送供應之煩。此次不必命使。爾部照頒示各省之例。一體行文朝鮮。將朕此上�日。傳諭該國王知之

○調江南京口左翼副都統藺照﹑爲福建福州右翼副都統。升福建福州協領朱廷桂﹑爲江南京口左翼副都統

○調陜西寧夏總兵官李繩武來京。升福建福州將軍標下副將蕭生岱﹑爲陜西寧夏總兵官。以雲南普洱總兵官邱名揚﹑署四川松潘總兵官

○署直隸總督劉於義疏報。永平等府﹑開墾雍正九年分田地四百四十八頃有奇。下部知之

○丙戌。諭大學士等。穆壘駐兵一事。最關緊要。若大將軍嶽鐘琪定議舉行。可於綠旗兵丁內。揀選二萬名遣往。其魯谷慶等處。應添兵若干。亦酌量派出。西路蒙古兵丁較少。應酌議添撥。以資行間之用。前京城派往之驍勇兵一百名。巴爾虎兵一百名。額駙阿寶屬下兵丁五百名。俱著派去。軍營所有歸化城之土默特兵丁內。挑選五百名。鄂爾多斯兵丁內。挑選三百名。一並帶往。再北路副都統達什﹑帶去察哈爾兵一千名。亦著往西路。原任總管班第﹑給與副都統職銜。令其與達什﹑一同管領﹑達什﹑班第二人。各賞銀一千兩。其察哈爾兵弁。著順承親王酌量。每人賞給銀兩。俾其行裝寬裕。給與馬匹。於二月杪﹑三月初。由阿濟一路前去。至阿寶之兵。前曾降上�日。令於今春撤回本遊牧處。今旣畱在軍營。著大將軍嶽鐘琪﹑量加恩賞。可卽傳諭兩路大將軍知之

○又諭。侍郎顧魯﹑軍前效力有年。著授爲內大臣在西路參贊上行走。賞銀一千兩

○又諭綏遠將軍馬爾賽﹑至軍營時。著副都統阿岱﹑前赴順承親王處。在參贊上行走

○江南京口右翼副都統張天植﹑休致。調浙江杭州右翼漢軍副都統陳世璠﹑爲江南京口右翼副都統。升杭州織造隆昇﹑爲浙江杭州右翼漢軍副都統

○丁亥。諭理藩院。厄魯特郡王額駙阿寶之子公衮布﹑在西路軍前。甚屬效力。著加恩封爲固山貝子

○裁雲南賓川州賓居巡檢缺。添設景東府猛統巡檢一員。從升任雲貴廣西總督鄂爾泰請也

○戊子。諭內閣。廣東總督郝玉麟病痊。著仍回原任辦事

○升湖廣永順副將楊凱﹑爲湖廣鎭筸總兵官

○攺江西撫標中軍遊擊缺爲參將。武寧﹑鉛山﹑瑞州﹑撫州﹑廣昌﹑鄱湖﹑興國﹑文英﹑永鎭﹑橫岡﹑羊角﹑永丰﹑樟樹﹑南康﹑南湖等營。及南昌﹑贛州城守營守備各缺。俱爲都司僉書。從署兩江總督尹繼善請也

大淸世宗敬天昌運建中表正文武英明寬仁信毅大孝至誠憲皇帝實錄卷之一百十四

大淸世宗敬天昌運建中表正文武英明寬仁信毅大孝至誠憲皇帝實錄卷之一百十五

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十年。壬子。二月。己丑朔。諭大學士等。據奉差原任巡撫布蘭泰奏稱﹑翁機修城地方。並無樹木。土少沙多。不能修城等語。翁機系通軍營大路適中之地。其附近地方。或有可以修城之處。卽離驛路稍遠。但可掘井取土。卽可修城。著交與驛站官員踏勘奏報

○添設廣東香山縣黃梁都巡檢一員。從廣東總督郝玉麟請也

○庚寅。諭內閣我朝撫有方夏。列聖相承。惟以愛養黎元爲本。聖祖仁皇帝臨禦六十餘年。恩施恩洽於九州。蠲賑動逾乎千萬。深仁厚澤。浹髓淪肌。朕登大寶。仰體皇考仁愛之聖心。勤卹閭閻疾苦之民隱。宵旰孜孜。凡可以厚民生﹑布膏澤者。至周至渥。歷年以來。蠲免賑卹之條﹑疊沛頻施。海內亦旣共知而共見矣。惟是任土作貢者。治世之常經。勸善懲惡者。馭民之大法。禹貢以三壤成賦。周官以九式經邦。國家經費。皆取給於正供。聖人卹民之心無窮。而取民有制。亦不能頻施逾格之恩﹑以絀國用也。至於遊民惰農。王政所禁。姦胥墨吏。國法不容。使蠲租免賦。而姦黠頑惰之屬。皆得濫沐恩膏。良善急公者。轉未能均沾惠澤。又豈爲政之道哉。朕以爲蠲除歷年之逋賦。而使頑戶偏蒙其澤。不若減免新歲之額徵而使眾民普受其惠。數年來曉諭中外者屢矣。是以淸查帶徵錢糧。如直隸﹑河南﹑山東﹑山西﹑浙江等省。民間完納者最多。朕皆特沛殊恩。於該省丰稔之年。將額徵正賦。蠲免四十萬兩。無非欲將帶徵完納之數。仍散於良善之氓。使比戶均被恩施。並未收之府庫。此亦天下所共知共見者。江南蘇松等處。財賦甲於天下。而歷年積欠。亦較他省爲最多。朕旣豁免康熙五十年以前之未完者。其五十一年以後應徵之項。復寬限十年十五年帶徵。以紓民力。又思此等逋賦。實在民欠者固多。而官吏侵蝕者正復不少。特遣大臣官員等﹑會同撫藩﹑及地方有司。逐一徹底淸查。分晰官侵﹑吏蝕民欠三項。以除混朦之獘。又恐承命之員。以徵納淸釐。致滋紛擾。悉將帶徵各項。停其輸納。嚴諭各員﹑實力奉行。務使分晰淸明。毫無疑竇。今據侍郎彭維新﹑巡撫尹繼善等奏報。淸查告竣。自康熙五十一年起﹑至雍正四年。通計各屬積欠﹑共一千一十一萬六千三百兩零。其中侵蝕包攬者。共四百七十二萬六千三百兩零。實在民欠者。共五百三十九萬零。俱核對明白。無有混淆。朕因江蘇逋賦。積獘叢生。籌畫多年。而爲此淸查之舉。所以經國計﹑淸吏治﹑實欲厚民生而除民累也。苟有益於羣黎百姓。朕卽樂沛浩蕩之恩。況朕敬承皇考寬賦卹民之鴻慈。於蘇松額徵浮糧。豁免四十五萬兩。積歲計之。其數何啻幾千百萬。豈於區區之積逋﹑有所靳惜哉。但念官役之侵蝕。姦徒之包攬。蠹國害民。固爲法所不宥。而民欠累累。亦皆抗玩疲頑之習。日積月累﹑以至於斯也。今欲槪行豁免。不惟墨吏姦胥﹑罔知懲戒。且積久欠糧之頑戶。無不沾恩被澤。自以爲得計。而急公之善良不與焉。洵非阜民善俗之道也。則與其蠲除歷年之逋賦。孰若免新歲之額徵﹑爲大有益於斯民乎。再四斟酌。欲將侵蝕包攬之項。分作十年帶徵。實在民欠之項。更加寬緩。分作二十年帶徵。嗣後從壬子年爲始。本年帶徵之項。完納若干。朕卽照所完之數。蠲免次年額徵之糧若干。若官吏百姓等﹑果知悔過急公。於每年帶徵額數外。多完若干。朕卽將次年錢糧。照多完之數豁免。如此﹑則朕之淸釐積欠。並無絲毫入官。實皆沛爲萬民普被之澤。而貪墨姦蠹之徒。無所徼幸。抗玩疲頑之習。知所儆惕。庶幾吏治肅淸。而民風淳厚。共成比戶可封之俗矣。著該督撫督率地方官。實心奉行。其官吏侵蝕之項。務於本人名下著追。毋得株連以滋擾累。其民欠之項。俱按各戶花名完納。毋得波及兄弟親戚。致令蠹役藉端苛索。儻有奉行不善﹑生事擾民者。該督撫卽行題參嚴加議處。至於侵蝕錢糧之官吏。皆系應加重罪之人。苐以歷年旣久。人數繁多。不忍槪行執法。施恩法外。寬爲分年帶徵。若廢員中有能悔過自新。不拘年限。先行完納者。應分別準其開復。以示獎勵。其依限完納者。寬免其罪。胥吏中有先期及依限完納者。亦酌量加恩寬免其罪

○以署鑲黃旗漢軍都統柏之蕃﹑爲廣東廣州將軍。鑲藍旗漢軍副都統範時繹﹑署鑲黃旗漢軍都統

○吏部議覆。廣西巡撫金鉷疏言﹑歸順土知州岑佐祚﹑緣事革職。查無應襲之人。請攺土爲流。設知州一員。吏目一員。駐札州城。舊設州同一員。移駐舊州地方。把總一員。移駐隴邦村。其頻峝屯隘上勾榮勞四邦各隘。酌設百隊土兵。以資防守。均應如所請。從之

○攺廣東撫標中軍遊擊缺﹑爲參將。從廣東巡撫鄂彌達請也

○辛卯。諭內閣。我朝從前文武大臣。持躬正直。奉職公忠。樹績建勛。完名全節者。朕已降上�日。於京師賢良祠﹑永遠展祀。以彰令範。因思外任大臣。鎭撫封疆。宣猷布化。忠勇效命。威愛宜民。其政績卓然可紀者。若於身故之後。建立賢良祠。俾得永膺祀典。旣足慰兵民懿好之公。亦足爲後來居官者之勸。如近日之將軍蔡良﹑提督張起雲﹑總兵蘇大有﹑魏翥國﹑皆素有賢聲。勤勞王事。而歿於官者。允宜在賢良之列。著直省各於省會之地。建立祠宇。其與祀之人。卽從近年爲始。向後凡有應請入祠者。該地方督撫﹑於一人各具一本請上�日。不必匯奏

○又諭。前朕降諭上�日﹑令漕標及江南河東總河標兵。各添設一千名。照馬四步六之例。召募充補。今浙江總督李衛奏稱﹑南方畜養馬匹甚難。此時購買亦甚不易。若仍照馬二步八﹑戰守各半之例。可以少畜馬匹。而於營制亦合。著卽傳諭總漕﹑總河﹑及河東總河。俱照此辦理

○又諭。推河駐防之二千蒙古兵丁。著侯馬蘭泰管理。公博爾屯﹑著往紮克拜達裏克。在馬爾賽參贊處行走

○調直隸河道總督沈廷正來京。以刑部左侍郎王朝恩﹑爲直隸河道總督

○大學士等遵上�日議奏。白格爾地方。在察罕叟爾西南。紮克拜達裏克正西。賊人若由阿爾泰﹑阿爾木克圖﹑布拉罕﹑巴爾魯克﹑畢濟﹑阿濟等路。前往額濟內等處。俱由此路經過。實屬扼要。請於此處駐兵一萬。可以阻截北路軍營西南一路之賊人。且與察罕叟爾﹑紮克拜達裏克﹑相離不過三四百里。可資應援。又系古爾班賽堪之總口。若駐兵於白格爾。已據險勢。應將原派古爾班賽堪之五千兵。令建勛將軍達爾濟﹑移往白格爾駐防。再將現今紮克拜達裏克家選兵二千名。綠旗兵五百名。令左副都禦史阿成阿帶往。並行文大將軍順承親王﹑於紮克拜達裏克﹑及察罕叟爾軍營之綠旗兵內。均派二千五百名。以足一萬之額。調至白格爾地方。令達爾濟總管。從之

○又議覆。奉天將軍那蘇圖遵上�日查奏。山海關外中後所。舊城西邊地方。查出多餘之地五萬七千晌有餘。此處可以造城。駐兵四千名。於盛京所屬滿洲漢軍餘丁內。每旗挑滿洲兵三百名。漢軍兵二百名居住。照例給與錢糧地畝等項。添設官員管理。應如所請。將盛京餘丁內。挑選四千名。添設駐防。但此等餘丁。現在十六城居住。應令仍在各舊住處當差操演。不必另行築城設官。從之

○壬辰。以額外內閣學士署刑部右侍郎塔林﹑爲吏部右侍郎。仍兼理刑部事。調工部左侍郎孫嘉淦﹑爲刑部左侍郎。辦理吏部侍郎事。仍兼順天府府尹。以吏部右侍郎任蘭枝﹑辦理刑部侍郎事。擢大理寺少卿陳樹萱爲工部左侍郎

○辦理哈密事務員外郎永恆等奏言﹑正月二十二日。準噶爾賊兵。突來侵犯哈密城垣。臣等在城上觀望。周城四五里﹑覺賊兵勢眾。不便輕敵。貝子額敏於城外要地。揀選彊壯回兵埋伏。擒獲賊人蒙克據供領兵賊人。系色布騰﹑策零那木紮爾等。由烏魯木齊前來。知哈密等處。牲畜甚多。特遣兵六千來攻哈密等語。臣等晝夜守城。相機巢�刀殺。將所擒賊人。交與貝子額敏看守。其所供情由。理合繕奏。奏入。報聞

○癸巳。諭大學士等。侍讀學士阿蘭泰與巴爾米忒前往科爾沁地方。賞賜兵丁事完。著俱往軍營。協同博第辦事

○戶部議覆。雲貴廣西總督今升大學士鄂爾泰疏言﹑黔省遵義府屬之正安州。現在州治。地僻人稀。並無城郭。其土坪舊治。地勢寬闊。編民亦眾。請將正安州治。移駐土坪。又綏陽縣旺艸裏﹑離縣窵遠。接壤土坪。請將旺艸裏攺歸正安州管轄。俱應如所請。從之

○甲午。諭大學士等。費雅思哈﹑伍什巴著往推河地方。與侯馬蘭泰一同領兵駐札其伍什巴所管兵丁。著護軍參領委三代管。副都統塔爾馬善﹑著同阿成阿前往將軍達爾濟軍營。在參贊上行走

○又諭。察哈爾總管副總管之缺。因本地無應補之人。是以於京城蒙古旗分官員內揀選補授。伊等俱系由披甲護軍升用之員。口外遊牧地方。並無產業。艱於謀生。未免向屬下人等﹑混行勒索。致被訐告。爲稽查官員參奏。若竟照貪婪之律治罪。殊屬可憫。嗣後於京城揀選補授察哈爾總管副總管辦事官員。作何施恩賞給之處。著酌議具奏。尋議﹑嗣後察哈爾總管。請賞給帳房四架。馬十匹。牛十頭。羊八十隻。副總管帳房三架。馬八匹。牛八頭。羊六十隻。辦事官員帳房二架。馬六匹。牛六頭。羊四十隻。賞給之後。伊等再有勒索苛累等獘。查出將產業追還。從重治罪。從之

○以兵部尙書鄂爾奇﹑內閣學士班第﹑爲繙譯鄕試正考官。內閣學士索柱﹑徳齡﹑爲副考官

○乙未。以漕運總督性桂﹑署刑部尙書。禮部尙書魏廷珍﹑爲漕運總督

○以故蘇尼特紮薩克多羅郡王垂際功蘇隆子旺臣﹑襲爵

○丙申。諭內閣。冬春以來。京師未得雨雪。朕與諸大臣等戒懼修省。虔誠祈禱。以冀仰格天心。聞畿輔地方﹑及河南﹑山東。雨雪亦少。山西﹑陜西二省。𨿽有得雪之處。亦未周徧。朕心憂慮。深恐二麥歉收。小民難於糊口。已切諭該督撫等﹑多方籌畫。爲思患預防之計。從來天人感召之理。捷如影響。所賴該督撫等﹑以卹民之心。爲格天之本。果能使民气舒暢。未有不感召天和者。至於淸理刑獄。亦祈求雨澤之要務。除在京已命刑部法司﹑淸查案件。速行歸結。以免拖累外。其畿輔地方及河東山陜等省。郡縣繁多。有司賢否不一。其中或有聽斷刻核﹑濫及無辜者。或有淹滯覊畱﹑塵案莫結者。或有牽連待質﹑致誤恆業者。該督撫大吏等﹑當悉心體察。嚴飭屬員。速爲淸理。應釋放者釋放。應取保者取保。務期平允矜愼。俾閭閻各安生業。其他政令稍有不便於民者。急思力爲攺圖。總在該督撫等﹑體朕若保赤子之心。各切痌瘝乃身之念。至誠惻怛。勤求民隱。殫竭實心。普行實政。庶幾上天昭格。早降甘霖。勉之勉之

○轉理藩院右侍郎眾佛保﹑爲左侍郎。實授納延泰﹑爲理藩院右侍郎

○以陜西肅州總兵官張朝良﹑署山西太原總兵官

○丁酉。遣大學士尹泰﹑祭先師孔子

○賜喀爾喀多羅貝勒冊卜登信勇名號

○寧遠大將軍嶽鐘琪奏言﹑據辦理哈密事務員外郎永恆﹑查斯海﹑副將焦景竤﹑貝子額敏呈稱﹑正月二十一日。鴨子泉卡倫。見有準噶爾百餘賊人往來。二十二日。賊兵逼近哈密城池。登城瞭望。約有三千餘人等語。臣查哈密地方。有副將焦景竤﹑帶領官兵一千五百名駐防。又參將韓良弼﹑帶領山西綠旗兵八百名駐札城內。足資固守。但賊人旣已侵逼哈密。自應遣兵截殺。臣隨遣總兵官曹勷等﹑帶領綠旗兵五千名。星夜由回落免大阪五堡地方。截其後尾。直至哈密應援。又遣總兵官張豹﹑帶官兵二千名。由闊捨圖嶺前赴哈密接應。又據永恆等報稱﹑二十三日。城池左近。賊兵甚少。其大隊俱往南湖黃蘆岡。向東北沿山一帶。前赴塔爾那沁等語。臣查塔爾那沁地方。有提督顏淸如﹑帶兵四千名駐札城內。可以固守。又令總兵曹勷等﹑於黃蘆岡一帶。相度地勢。據其要隘。相機掩殺。臣更慮賊人或由毛垓圖圖爾庫爾等路。竄入北山﹑逃遁歸巢。查北山正西﹑及西北兩路。有巴漢恩度爾﹑插漢專津二處。俱系賊人必由之路。臣更派副將軍石云倬﹑帶領原任兵部尙書馬會伯﹑率綠旗兵三千二百名。前赴巴漢恩度爾一路埋伏。署鎭安將軍卓鼐帶領前鋒統領宗室哈爾吉﹑副都統僧保﹑張正文等﹑率驍勇官兵。曁八旗滿兵。共三千八百名。前赴插漢專津一路埋伏。副將軍常賚﹑帶領都統艮惇﹑總兵官張存孝等﹑率滿漢兵三千二百名。前赴無克克嶺地方截殺。臣等軍營兵馬。現在準備接應。理合繕奏。奏入。報聞

○戊戌。祭大社大稷。遣皇五子弘晝行禮

○大學士張廷玉等奏言﹑恭遇纂修聖祖仁皇帝實錄。臣等承敕監修。得窺金匱石室之藏。恭紀聖徳仁功之盛。榮幸已極。乃以瑤函告竣。特頒議敍恩綸。稽考舊章。應加宮保。伏思臣等洊沐隆恩。已膺極品。何敢以載筆微勞。更邀議敍。況追思聖祖仁皇帝數十年教育之恩。卽捐糜頂踵。何足仰酬萬一。伏祈俯鑑微忱。免加議敍。視從優獎賞﹑更爲光榮矣。得上�日皇考聖祖仁皇帝實錄告成。監修總裁官等﹑積多年之心力。敬謹纂修。勤勞懋著。允宜加恩議敍。以示褒獎。乃張廷玉等具奏懇辭情詞誠切。朕若允其所請於心實有未慊。若不允所請。又似不察其懇摯之情將原摺發出。著諸王﹑九卿﹑會議具奏。尋議大學士張廷玉等﹑仰沐國恩。至爲深重。奏辭議敍。實屬悃忱。伏乞俯賜兪允。從之

○大學士鄂爾泰奏言﹑古州丹江等處。開辟苗疆。一皆凜遵聖訓。宣布仁威。將士用命。非臣之能。況數年以來。疊受殊恩異數。臣自問百無一酬。伏乞皇上俯鑑愚忱。準免議敍。得上�日﹑覽奏情詞懇切。具見誠悃。卿忠勇懋著。使苗梗向風。不但綏靖苗疆之功績。爲人所難能。而仔肩重任之公誠。亦大臣中所罕有。國家酬庸賞功。關系鉅典。非卿可以己意遜讓。亦非朕可以私心增減者。仍遵前上�日行

○己亥。孝康章皇后忌辰。遣官祭孝陵

○兵部遵上�日議奏。升任雲貴廣西總督鄂爾泰﹑貴州巡撫張廣泗﹑辦理苗疆。巢�刀撫允協。鄂爾泰﹑應給與一等阿達哈哈番。查鄂爾泰﹑現系三等阿思哈尼哈番。應並爲一等精奇尼哈番。張廣泗﹑應給與拜他喇布勒哈番。得上�日﹑大學士鄂爾泰﹑節制雲貴廣西三省。歷有歲年。於所屬苗疆。無不悉心經理。使蠻夷等慕義向風。咸登樂土。至於古州等處生苗。自昔未歸王化。鄂爾泰運籌調度。巢�刀撫兼施。俾苗人懷徳畏威。抒誠內向。疆圉開拓。邊境輯寧。數年以來之功績。實非尋常平定苗疆。剪除寇賊者可比。鄂爾泰﹑著授一等伯爵。世襲罔替。用獎殊勛。余依議

○寧遠大將軍嶽鐘琪奏言﹑據駐札塔爾那沁提督顏淸如陸續報稱﹑正月二十三日。準噶爾賊人。占據天生圈山口。遣參將米彪﹑帶兵六百名。前赴三道大阪防範馬廠。隨卽督兵守城。自辰至酉。賊人始退西北山下。二十四日。米彪領兵行至白楊溝一帶。與賊對敵。賊人退敗。隨遣副將陳經綸﹑帶領官兵一千五百名。出城禦敵。賊人由西南原路而逃。陳經綸領兵追逐。沿途搜巢

�刀等語。臣查賊人率眾長驅。深入塔爾那沁一帶。原圖擄掠牲畜。今軍營所畱馬匹騾頭。俱在山南四道溝畢畱大阪內牧放。官兵防護嚴密。牲畜並無傷損。奏入。報聞

○庚子。諭內閣。國家典禮。首重祭祀。每當齋戒日期。必檢束身心。竭誠致敬。不稍放逸。始可以嚴昭事而格神明。朕遇齋戒之日。至誠至敬。不但殿庭供設銅人。卽坐臥之次。亦書齋戒牌。存心警惕。須臾弗忘。至內外大小官員。𨿽設齋牌於官署。但恐言動起居之際。稍有褻慢。卽非致齋嚴肅之義。查明代祀典。凡陪祀及執事之人。有懸祀牌之例。今酌定齋牌之式。令陪祀人員。佩著心胸之間。使觸目警心。恪恭罔懈。並得彼此觀瞻。益加省惕。其於明禋大典。愈昭虔潔。著傳諭各部院﹑及八旗﹑並直省文武官員。一體遵行

○寧遠大將軍嶽鐘琪奏言﹑臣令總兵官曹勷﹑統領副將紀成斌等﹑率兵應援哈密。於正月二十七日。將至二堡地方。正遇賊人大隊。約有五千餘人。卽奮勇進擊。交戰一晝夜。二十八日。賊眾登山抵拒。曹勷等復四面奮攻。爭先力戰。從卯至午。賊眾大潰。殺傷無數。奪其馬匹牛羊。並救出兵丁﹑及漢回商民數百名。所餘賊兵。由沙磧﹑敗遁西逃。曹勷領兵搜捕。直抵二堡下營。二十九日。曹勷自二堡行至柳樹泉。總兵官張豹﹑協同哈密副將焦景竤﹑塔爾那沁副將陳經綸等﹑與曹勷合兵一處。乘夜追巢�刀。臣思賊人背腹受敵。縱有殘寇兔脫。勢必逃至無克克嶺。臣隨知會副將軍石云倬﹑常賚﹑署鎭安將軍卓鼐等﹑派遣滿漢兵丁六千名。於無克克嶺南山口之梯子泉一帶截殺。仍著總兵官曹勷﹑將所領官兵。在沙棗泉駐札。以張聲勢。所有大捷緣由。理合繕摺奏報。得上�日﹑大將軍嶽鐘琪﹑奏報各路撥派官兵進巢�刀堵截。及總兵曹勷等擊敗賊人之信。調度有方。運籌亦備。官弁兵丁﹑奮勇效力。擊敗賊眾。朕心嘉慰。惟是曹勷領兵一路。正當賊鋒。其所帶兵丁。稍覺單弱。而勇健將弁。亦覺尙少。再﹑賊人若由無克克嶺逃遁。則有常賚石云倬等﹑堵邀擊殺。假若敗殘餘賊。由沙磧而遁。必由齊克塔木經過。吐魯番之官兵。早能得信。與回民並力邀擊。豈不更善。又穆壘駐兵一事。朕已降上�日與嶽鐘琪﹑令其計議舉行。則吐魯番回民遷移之事。可以緩商。至穆壘築城。若事在必行。以速爲善。今賊夷受創而去。乘機動工。更覺順便。並令嶽鐘琪速議奏聞

○癸卯。大學士等議覆。直隸古北口提督路振揚等﹑查奏直隸﹑山西邊境事宜。直隸獨石口參將。請攺爲副將。添設都司一員。千總二員。把總三員。馬營堡把總。攺爲千總。再添撥千總一員。龍門路城都司。攺爲遊擊。趙川堡把總。攺爲守備。張家口路屬柴溝堡。添設參將一員。把總一員。其應添兵丁。請於宣化鎭兵內﹑抽出四百三十名。再招募四百名。以敷防守。至於山西沿邊各營路將領應行增添。新平路﹑助馬路俱添設千總把總各一員。將軍會堡。添設千總一員。馬市水口。攺原設外委把總爲千總。平魯路添設把總三員。得勝路。添設把總二員。鎭弘堡﹑鎭邊堡﹑弘賜堡﹑鎭羌堡﹑拒門堡﹑保安堡﹑鉄山堡﹑威虎堡﹑迎恩堡﹑焦尾城﹑添設把總各一員。其應添兵丁。於大同鎭﹑殺虎協﹑朔平城守營內﹑抽撥足額。無容另爲招募。所有直隸山西一帶邊墻。無庸修築。其坍塌各口。應用木柵鹿柵堵塞。均應如所請。從之

○予故廣東潮州總兵官馬紀勛﹑祭葬如例

○甲辰。以世子熙良﹑署鑲紅旗漢軍都統

○正黃旗蒙古副都統滿丕﹑緣事降調。升正黃旗參領瞻岱﹑爲本旗蒙古副都統。一等侍衛哈達哈﹑爲鑲藍旗蒙古副都統。二等侍衛覺羅七十五﹑爲三姓地方副都統

○乙巳。諭內閣。紮薩克旗分地方。各處耕種。所收米石存倉。原爲伊等地方荒歲之用。目今喀喇沁等處米石。盡行散賑。伊等屬下蒙古。倉廩空虛。不可不預爲之備。著於賑濟米石外。再行施恩。每石給發價銀一兩。交與各該紮薩克等﹑買米存倉收貯。俟入倉之日報部。部內差員查驗。若將給價買補之米不行入倉。及有侵蝕等獘。必從重治罪

○蒿齊忒郡王雅穆聘爾﹑科爾沁貝子烏爾呼爾故。各遣官致祭

○丙午。大學士等議奏。陳泰世受國恩。身爲參贊。傅爾丹統兵進巢�刀之時。特授伊兵二千。令在科布多河岸駐札。以備敵兵。乃陳泰一聞索倫逃兵訛言。卽畏懦領兵回向紮布韓地方。後經傅爾丹屢次催調。陳泰惟事推諉。又不卽赴科布多。殊幹法紀。應照律擬斬秋後處決。行文軍營。令將陳泰解送來京。交刑部監候。得上�日﹑陳泰之罪。斷無可赦。著照擬處斬。卽在軍營監禁。至秋審時。擬爲情實具奏。俟命下之日。再行正法

○丁未。諭內閣。朕聞西寧北川口外白塔地方。出產石煤。系附近漢土番回民人﹑穵取販賣。以爲生計。每﹤馬犬﹥納稅錢三十文。西寧府委員收解充餉。約計每年收銀一千九百餘兩。近因西陲用兵之際。西寧移駐兵弁﹑較前爲多。率皆用煤以供炊爨。煤價漸至昂貴。若仍照例徵收稅銀。恐價值不能平減。於兵民均有未便。著將應收稅銀寬免。該督撫轉飭有司。實心稽查。儻胥吏人等﹑有照舊私收。或借端需索者。務令察出治罪

○諭刑部。凡監候待質人犯。除彊盜案件﹑不應寬釋外。如人命等案內。有正犯未獲﹑牽連余犯﹑監候待質﹑已過三年者。著取保釋放。俟緝獲正犯之日。再行質審。儻暫行釋放之際。有私自逃匿者。除保人重懲外。定將本犯嚴拏從重治罪。著直省一體遵行

○江西布政使李蘭﹑緣事降調。升江南安徽按察使王紘﹑爲江西布政使司布政使。直隸按察使姜頴新﹑患病解任。以光祿寺少卿竇啟瑛﹑爲直隸按察使司按察使。浙江寧臺道孫詔﹑爲安徽按察使司按察使

○戊申。調湖廣彜陵總兵官杜森﹑爲陜西西大通總兵官。升山永副將冶大雄﹑爲湖廣彜陵總兵官

○裁山西吳城﹑靑龍二驛驛丞各一員。從山西巡撫覺羅石麟請也

○己酉。理藩院奏言﹑喀爾喀紮薩克多羅郡王達瑪林多爾濟﹑緣遲誤軍需。已革王爵。其子例不準襲。應否將其弟多爾濟紮爾襲爵。恭候欽定。得上�日﹑多爾濟紮爾著襲封紮薩克多羅郡王

○辛亥。寧遠大將軍嶽鐘琪奏言準噶爾賊人。由五堡之南﹑沿沙磧敗遁。若尋有水艸路。必繞至無克克嶺一路西竄。臣前派副將軍常賚﹑石云倬﹑所領之官兵六千餘名。俱於正月二十九日午未時﹑齊至無克克嶺。臣與副將軍常賚面議。官兵一到無克克嶺。略爲歇息。卽令石云倬﹑挑帶四五千名。先赴梯子泉一路截殺。署鎭安將軍卓鼐帶滿兵三千名隨後接應。其餘官兵。令常賚帶領﹑守截無克克嶺山口。三十日午後。賊人適在山口二十里屯住。石云倬等﹑如卽遣發官兵乘夜潛襲。滅此自不待朝食。詎料初一初二等日。杳無捷音。至初三日。始據卓鼐咨稱﹑初一日。賊兵業已逃竄。初二日。卽遣驍勇官兵。近搜遠捕。賊人從陶賴大阪之西。越向納庫山遁歸。臣思將軍三員。帶兵萬餘。乃觀望不前。以致賊人驚覺遠揚。深爲駭異。及副將軍等陸續撤兵回營。詢其情節。據常賚﹑卓鼐等﹑同稱三十日午後。見有賊人屯住山口。石云倬總不發兵。直至戌時﹑始派兵一千五百名。令總兵官張存孝﹑帶領在山下等候。又數次遣人攔阻。不許前進。石云倬安寢帳房。初一日天明。始領兵東行十餘里。隨卽安營造飯煎茶。才轉西而行。張存孝至賊人屯住之處。餘火未息。報稱賊人竄遁不遠。請其速行前進追巢�刀。石云倬又傳令撤兵。不許追襲。臣以梯子泉一帶。實逆賊歸巢之要路。又慮無克克嶺之西南。尙有塔庫納庫一路。亦系賊人歸途。務須派兵堵截。查有涼州右營外委馬得玉﹑乃熟識塔庫納庫道路之人。令其馳赴行營。聽候發兵領路。不料石云倬大怒以馬得玉爲多事。欲行責治。並不發兵邀截。賊人果由塔庫納庫一路逃歸。坐失機會。石云倬乖戾僨事。臣實難代爲隱諱。不得不據實奏聞。得上�日﹑辦理軍機大臣嚴察議奏。尋議﹑石云倬應革職。交與嶽鐘琪﹑同常賚﹑卓鼐等﹑詢明確供解京按律究擬。從之

○壬子。春分。朝日於東郊。遣平郡王福彭行禮

○諭大學士等。派往白格爾地方之蒙古兵甚少。著於鄂爾多斯六旗內﹑再派一千。帶領前往。仍照前令王查木陽﹑協理臺吉策旺多爾濟額默根等。會同該紮薩克選派。俟整束行裝完備。卽與王查木陽所領二千兵。一同起程。著王查木陽等﹑於六旗協理臺吉大員內。揀選人去得﹑能管轄兵丁者二員。再酌派官員。帶領前往。王查木陽若已起程。著六旗紮薩克貝勒貝子公臺吉等。會同選派。務將器械馬匹。辦理整齊。令其起程。其賞賜兵丁銀兩。另派員隨從送往

○又諭。據大將軍嶽鐘琪奏報。賊人從納庫一路遁逃。並撤兵回營各情由。此次賊夷狂肆昏亂。深入重地。投身羅网。乃自速滅亡也。我師旣以逸待勞。且我眾彼寡。但能申明軍紀。要截擊殺。並不必奇謀異算。斷不致兔脫狼奔。今乃坐失機會。不但不能屠巢�刀。且使賊人由坦途而遁。此實朕與廷臣意料所不及者。其領兵之石云倬﹑已降上�日治罪。至大將軍嶽鐘琪﹑素諳軍旅。本非庸材。緣懷遊移之見。致乖戰守之宜。前車之鑑。非止一端。嗣後當深悟前非。痛自省惕。先事綢繆。臨事堅定。壹號令以振軍聲。示威信以齊眾志。庶可以奏膚功而收後效。朕猶深望之

○江西南昌總兵官陳王章﹑緣事革職。升陜西洮岷副將王廷瑞﹑爲江西南昌總兵官。仍領兵駐札吐魯番。以陳王章﹑仍署南昌總兵官

○癸丑。諭大學士等。內閣學士索柱一家著出包衣佐領入上三旗。其入於何旗何佐領之處。著伊自定

○又諭。前議三四月間穆壘築城駐兵一事。已降上

�日大將軍嶽鐘琪﹑令其酌量辦理。今再四思維。以數萬官兵。移駐穆壘。春間馬駝旣恐膘力不足。且時日稍覺忙迫。未必事事皆能就緒。不若遲至六月夏秋之交。將諸事預行愼密辦妥。大兵迅發。一舉可成。將來預備兵丁之時。須出其不意。速完城工。則戰守皆易矣。穆壘駐兵之舉旣緩。則吐魯番之兵糧。當急爲籌畫。吐魯番旣有官兵三千名。若再加三千名。則軍勢益壯。不但可以保護回民。卽將來禾稼在野之時。賊人前來踐踏。我師合回眾擒巢�刀之。亦易爲力。此時發兵三千前往。就便可以將米糧運送。或由沙磧小路。零星運往亦可。儻雇哈密之人運送。而令吐魯番之人接應。皆照數給與腳價。著嶽鐘琪悉心妥議辦理

○又諭。西路軍務。關系緊要。軍營之中。協辦大臣甚少。福建總督劉世明﹑於西邊情形。素所諳悉。著馳驛來京。面請訓上�日。前赴軍營。先賞藩庫銀一萬兩。制辦行裝。福建總督印務。著廣東總督郝玉麟署理。廣東總督印務。著廣東巡撫鄂彌達署理。廣東巡撫印務。著廣東布政使楊永斌署理。廣東布政使印務。著江南蘇松常鎭道甘汝來署理。郝玉麟未到閩之前。福建總督印務。著阿爾賽暫行署理。仍兼管提督事務

○又諭。西路副將軍石云倬﹑已革職議罪。朕欲於各省督撫提鎭中。簡用一人。前往軍前協辦軍務。貴州巡撫張廣泗﹑才幹優長。實心任事。數年以來。苗地用兵。該撫親歷戎行。深諳軍務。著印馳驛來京。面請訓上�日。前往軍營爲副將軍。賞藩庫銀一萬兩。制辦行裝。貴州巡撫印務。著廣西布政使元展成﹑前往署理。廣西布政使印務。著廣西按察使張鉞署理。廣西按察使印務。著廣西慶遠府知府徐嘉賓署理

○又諭。從前因歸化城畱兵甚少。諭令副都統圖爾賽等。帶領土默特一千兵。前往照看臺站。俟馬爾賽所領兵丁﹑至紮克拜達裏克時。將土默特兵丁撤回。貝勒僧滚紮布等。領往之喀喇沁一千兵。令駐紮臺站。今噶斯一路土默特兵丁。俱經撤回歸化城。歸化城旣已添兵。圖爾賽等領去之土默特一千兵。著暫行停止撤回。仍令看守臺站。喀喇沁一千兵丁。著往紮克拜達裏克地方﹑屯紮候上�日

○甲寅。孝昭仁皇后忌辰。遣官祭景陵

○諭內閣。雲南鶴麗總兵南天祥﹑朕另有簡用之處。著卽起程赴江南江寧府候上�日。其雲南鶴麗總兵員缺。著廣西梧州副將楊國華補授

○又諭。綏遠將軍馬爾賽軍營。著將護軍統領職銜吉當阿﹑委署前鋒統領。建勛將軍達爾濟軍營。著將副都統塔爾馬善﹑委署前鋒統領

○移江南淮徐道﹑駐宿遷縣。從江南河道總督嵇曾筠請也

○乙卯。諭大學士等。賊人侵犯哈密塔爾那沁等處。所派官兵徵巢�刀堵截。其中多有步行者。𨿽因將領無能。觀望退縮。致令賊眾逃遁。而兵丁之奮力前驅。勤勞實堪軫念。著大將軍將大營塔爾那沁哈密等處﹑此次出徵之兵丁。查明分別。賞賚。其陣亡受傷之兵丁。尢可憐憫。著查明照例賞卹

○又諭。哈密被賊侵擾。回民等﹑並力抵禦。甚屬可嘉。聞其在外牧放之牲畜。一時不及收回者。被賊人盜去。𨿽據報賊遁之後。仍將牲畜奪回。但恐遺失倒斃者已多。朕心深爲軫念。其遺失牲畜之頭目回民等著賞銀一萬兩。守城禦賊者。著賞銀五千兩。按名分給。其擒獲賊人者。優加賞賚。務令均沾恩澤

○以工部尙書馬喇﹑兼管正紅旗滿洲都統事務

○免直隸邢臺等七縣﹑雍正九年分雹災額賦有差

○丙辰。遣官祭歷代帝王

○遣官祭關聖帝君

○靖邊大將軍順承親王錫保奏言﹑臣等欽奉皇上諭上�日。以現在軍前大臣甚少。恐不敷調遣。命在軍營誇蘭大官員內。如有可勝副都統護軍統領之任者。令臣等密封題奏。今有新調船廠佐領委署前鋒噶賴大阿思哈﹑同額駙策淩﹑效力行間。黑龍江協領委署前鋒噶賴大布爾沙﹑科布多進兵時。奮勇奪占山嶺。甚屬效力。率領新調右衛兵丁參贊內大臣伯欽拜。實心辦事。善於約束。馬爾賽處副都統塔爾馬善﹑從前在阿爾泰﹑巴爾庫爾兩處軍營。俱屬效力。請賞給阿思哈﹑布爾沙﹑副都統職銜。令欽拜﹑塔爾馬善﹑前來察罕叟爾軍營。得上�日﹑馬爾賽辦事﹑甚不愜朕意。紮克拜達裏克軍營。全賴欽拜一人。白格爾地方駐札大員內。亦無歷練之人。故授塔爾馬善爲達爾濟軍營參贊。並委署前鋒統領。著將欽拜﹑塔爾馬善﹑暫畱紮克拜達裏克﹑白格爾地方。阿思哈﹑布爾沙﹑著照順承親王所請。俱授爲副都統職銜

○丁巳。旌表烈婦﹑江南宿松縣方才妻田氏。夫亡逼嫁。全節自刎。江西泰和縣蔣日萃妻劉氏。孀居拒賊。赴水完貞。各給銀建坊。入祠致祭如例

大淸世宗敬天昌運建中表正文武英明寬仁信毅大孝至誠憲皇帝實錄卷之一百十五

大淸世宗敬天昌運建中表正文武英明寬仁信毅大孝至誠憲皇帝實錄卷之一百十六

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十年。壬子。三月。戊午朔。諭大學士等。坐卡兵丁。專司瞭望哨探之事。較之在營駐札兵丁。更爲辛苦。且汛地離營旣遠。市買鹽菜。未免多費。著傳諭大將軍嶽鐘琪﹑除三大卡倫外。其他各處坐卡兵丁。每月加賞銀一兩。羊價七錢。俾伊等食用充足。以示朕格外加恩之至意。嗣後儻再有疏忽貽誤之事。定行從重治罪。其如何挑選輪班之處。聽大將軍酌量辦理

○以翰林院編修汪由惇﹑充日講起居注官

○己未。旌表正黃旗漢軍烈婦王守貴妻李氏。拒姦不污。被毆殞命。給銀建坊﹑入祠致祭如例

○庚申。諭兵部。向因落第武舉。其中不無才力可用之人。是以令本省督撫﹑提鎭﹑秉公考驗。將年力精壯﹑弓馬可觀者。畱營給與額外馬糧一分。令其差操學習。俾得熟練營伍。以備將來。將弁之用。原令該管大臣﹑愼重遴選。使人材有所造就也。今聞外省庸劣無能之人頗有濫充者。著該部通行各省。將技勇可用之武舉。令其充補經制馬糧。其不願畱營﹑及騎射生疏﹑材力不及者。令其回籍。自行學習。不得畱營虛占額糧之數。儻該管大員。有徇情艸率。仍令庸劣濫充者。將來考驗查出定行從重議處

○實授王郡﹑爲福建陸路提督

○大學士等遵上�日議奏﹑辦理軍機處。密行事件。所需鈐封印信。謹擬用辦理軍機印信字樣移咨禮部鑄造貯辦理軍機處。派員管理。並行知各省。及西北兩路軍營。從之

○裁雲南磨者井﹑烏得井鹽大使二員。添設白石谷井﹑復隆井鹽大使二員。攺瑯鹽井吏目缺爲大使。從升任雲貴廣西總督鄂爾泰請也

○旌表廣西郁林州烈婦﹑文秉世妻梁氏。遇賊拒姦。被刃殞命。給銀建坊入祠致祭如例

○癸亥。上親耕耤田。詣先農壇致祭畢。更服至耕所。仍行四推禮畢。上禦觀耕臺。命顯親王衍潢﹑莊親王允祿﹑裕親王廣祿﹑行五推禮。吏部尙書勵廷儀﹑戶部右侍郎韓光基﹑禮部尙書三泰﹑兵部尙書金以坦﹑刑部左侍郎武格﹑工部尙書張大有﹑都察院左都禦史福敏﹑通政使司左通政福柱﹑署大理寺卿索柱﹑行九推禮。各以次耕如儀。上禦齋宮。順天府官員﹑率耆老農夫行禮畢。至耕耤所。農夫終畝。王以下﹑各官行慶賀禮。賜茶。停止筵宴

○以鑲黃旗滿洲副都統宗室色布肯﹑署鑲白旗護軍統領

○甲子。以西路副將軍刑部右侍郎常賚﹑爲內大臣仍畱軍營。原任總督倉場侍郎托時﹑爲刑部右侍郎

○敕封浙江海寧縣海神﹑爲寧民顯佑浙海之神

○乙丑。諭內閣。直省各府州縣﹑設立壇墠。致祭社稷。及風雲雷雨山川城隍之神。每歲春秋展祀。以崇報享。典至重也。從前初建之時。有司或視爲具文。規制未必周備。及歷年旣久漸有傾圯之處。又未必及時修葺。是以僻遠之郡縣。規模簡略。禮儀艸率者。往往有之。甚非肅將禋祀之本意也。著禮部查照定例。行文各該督撫。轉飭府州縣。敬謹如式修理。以重祀典。仍令造冊報部。每遇該管官員升遷事故俱照先農壇忠孝節義祠例。入交盤項內。查明接受。則有司自顧考成。經理益加虔恪矣

○添設山西平定州甘桃鋪驛丞一員。從山西巡撫覺羅石麟請也

○丙寅。攺陜西慶陽﹑靖遠﹑西鳳﹑潼關﹑波羅﹑神木﹑定邊﹑漢中﹑永昌﹑中衛﹑花馬池﹑河州﹑洮岷﹑永固等協中軍守備缺。及沙州協左右營鳳翔城守營﹑邠州營盩厔營富平營﹑金鎖關營﹑七里關營﹑綏徳營﹑鄜州營﹑文縣營﹑碾伯營﹑向水堡﹑懷遠堡﹑常樂堡﹑雙山堡﹑建安堡﹑髙家堡﹑鎭羌堡﹑安邊堡﹑鎭靖堡﹑新城堡﹑張義堡﹑蔡旗堡﹑安遠堡﹑三眼井堡橫城堡﹑威遠營﹑淸水堡﹑梨園堡﹑馬營墩堡﹑硤口堡﹑孤山堡﹑大霸堡﹑保安堡﹑歸徳堡﹑黃墩堡﹑踏實堡﹑赤金營﹑柳溝營﹑岔口營﹑岷州營﹑舊洮堡﹑西固堡﹑南川營守備各缺俱爲都司僉書。從署陜西總督查郎阿請也

○丁卯。淸明節。遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵﹑孝敬皇后

○諭辦理軍機大臣等。聞打牲烏喇丁壯繁衍至二三千名。伊等俱系打牲爲業。能習勞瘁。著船廠將軍常徳﹑會同該總管等﹑於打牲烏喇餘丁內﹑簡拔年力壯健者千人爲兵。令該管官親加訓練。卽屬船廠將軍統轄。其作何訓練。及補放官職等處。著常徳妥議辦理

○諭內閣。湖南鎭筸鎭。地接苖疆。原轄四營。額設兵丁三千名。以資彈壓。嗣因議分四路塘汛。直抵六里新營。該撫以六里新經招撫。地方緊要。奏請添設兵丁四百名。曾經部議準行。今聞六里開辟之地。所設永綏協營。幅﹤巾員﹥五百餘里。以形勢而論。尙在鎭筸之外。止安設兵丁一千六百名。至鎭筸所管苗疆界址。亦僅五百餘里。現有額兵三千名。較之永綏兵制。數已加倍。且永順保靖等處。已建設營汛。與鎭筸益成犄角。是鎭筸額設之兵。盡足以供守衛而資調遣。新增兵丁。甚屬無益。著該督撫提鎭等。確查地方形勢。有要緊營汛。應添兵丁之處。卽將鎭筸新設之四百名。酌量派撥。以資防禦。不必固執前見。務於地方營伍﹑實有裨益。以爲經制久遠之計

○戊辰。諭辦理軍機大臣等。目今三姓地方添設兵丁。尙書海壽﹑現在船廠。著前往三姓地方。俟副都統七十五到日。會同辦理挑補兵丁﹑修造城垣房屋﹑及教導兵丁等事。俟料理完畢。卽行來京

○調寧古塔副都統哲庫訥﹑爲白都納副都統。仍畱軍營。以一等侍衛伊特倫﹑仍署白都納副都統

○禮部議覆。朝鮮國王李昑咨稱﹑明史內朝鮮列傳。訛載先世李倧篡奪一事。雍正四年。奏請昭雪。已蒙聖恩。令史臣攺正。伏祈早爲頒發。查現今明史尙未告竣。該國王所請伊國列傳。應俟明史告成。再行刊發。得上�日。部議甚是。但該國王急欲表伊先世之誣。屢次陳請。情詞懇切。著照所請。將朝鮮國列傳。先行抄錄頒示。以慰該國王懇求昭雪之心

○寧遠大將軍嶽鐘琪奏言﹑據馬廠遊擊龍有印解送擒獲準噶爾賊人巴顏等供稱領兵來犯哈密系臺吉色布騰。及小策零惇多卜之子策零那木紮爾等。噶爾丹策零去年九月內。調兵六千名。在烏魯木齊地方會齊。至奇臺附近處過冬。今年正月十二日。由奇臺起程。於二十日夜間。過無克克嶺。前赴哈密。其侵犯阿爾泰之兵去年十一月間。小策零惇多卜﹑回至哈喇沙爾。大策零惇多卜﹑回至他爾巴哈臺。畱小策零惇多卜之子曼濟。在撥東齊地方過冬。今因哈薩克兵。擄掠準噶爾七百餘戶。噶爾丹策零。已將曼濟撤回。欲往哈薩克地方發兵等語。理合錄供繕奏報聞

○庚午。上幸圓明園

○攺江南安慶撫標中軍遊擊﹑蘇州城守營遊擊缺﹑俱爲參將。江寧城守協標左營遊擊﹑壽春協﹑安慶協﹑河標﹑督標﹑漕標﹑京口將軍標等﹑中軍守備缺。及廬州﹑亳州﹑溧陽平望泰興掘港﹑楊捨﹑孟河﹑黃浦﹑柘林﹑靑村﹑南匯東海蕭營小關子窈子港等營守備各缺俱爲都司僉書。從署兩江總督尹繼善請也

○辛未。旌表江南烈婦﹑常熟縣章揆蒼妻﹑馬氏。夫亡逼嫁。投河全節。江都縣陳國材妻﹑周氏。矢志殉夫。吞金殞命。烈女﹑儀徵縣朱世蘧聘妻方氏。未婚夫殞。絕粒完貞。浙江烈婦﹑富陽縣楊友松妻朱氏。同媳楊愈奇妻宋氏。俱拒賊不污。赴水完節。永康縣王甡妻陶氏。奪嫁不從。投繯殞命。各給銀建坊﹑入祠致祭如例

○壬申。諭辦理軍機大臣等。據管轄烏朱穆秦等十旗紮薩克兵丁之阿霸垓郡王札木巴爾紮布等奏請自京派遣大臣同伊等管轄兵丁。吳禮布﹑著賞與護軍統領職銜。巴特馬﹑授爲侍讀學士。前往會同王札木巴爾紮布等。訓練兵丁

○豁免福建建軍漳平等四廳縣﹑產廢無徵額賦銀八百二十兩有奇

○賞阿霸垓郡王札木巴爾紮布﹑銀一千兩。貂帽﹑貂皮短褂﹑月�欠袍各一。烏朱穆秦鎭國公彭蘇克拉布坦﹑銀五百兩﹑貂帽﹑月�欠皮短褂﹑皮袍各一

○癸酉。諭內閣。工部尙書馬喇﹑從藏回京。朕詢及沿路番子等生計景況。據奏稱番子等﹑仰賴皇恩。俱得各安生理。此內得爾格特之部落番子。向來甚屬恭順安分。自隸內地之後。更加勤謹效力。於一應差使。行走無誤。鼐格等亦稱伊等事達賴喇嘛﹑甚屬恭敬等語。得爾格特人眾。從前出兵藏內。曾經效力。今復於一應差使。竭力行走。甚屬可嘉。理應特沛恩澤。以示鼓勵。得爾格特之爲首土官。著給與宣慰司職銜。再賞緞十疋。銀三千兩。令伊酌量賞屬下辦事勤謹之頭目等

○乙亥。上詣恩佑寺行禮

○丁丑。以原任副都統滿泰爲正黃旗滿洲副都統

○大學士等參奏﹑據寧遠大將軍嶽鐘琪奏報﹑賊人敗遁。及臺站牧廠情形諸摺。情詞互異。前後舛謬。嶽鐘琪﹑以無克克嶺爲賊遁歸必由之路。其梯子泉地方。恐賊鋌而走險之道。則當派撥兵丁時。卽應指定兩處。酌遣官兵邀截。而必俟已至無克克嶺。始令往梯子泉。並令石云倬等﹑略爲歇息。是賊人之得從塔庫納庫﹑潛遁而歸者。𨿽石云倬之罪。而嶽鐘琪亦難辭咎也。又前奏塔爾那沁各廠看守甚嚴。賊人一無所得。後又奏報﹑失去牲畜並各廠弁兵﹑亦有損傷。且云截殺賊人。收回羊馬。所得足償所失。靦然不以爲恥。殊非人臣奏對之體。又無克克嶺﹑離軍營僅九十里。賊兵過嶺。而軍營茫然不知。所設坐卡兵丁此時何在。且鏡兒泉﹑搜濟察罕哈麻爾﹑復設三大卡倫。專爲探信而設。乃一無聞見。則平日所云傳遞號炮﹑頃刻可至者。尙足恃乎。當艸枯馬瘦之時。賊以五六千人。入我卡倫。越過軍營。直至塔爾那沁我兵三萬餘眾。周圍密布。旣任其來。復任其去。賊並不奔沙磧竟由小路而去。似此玩忽縱賊。奏報不實。深負聖恩。有玷倚任。請將嶽鐘琪敕部嚴加議處。得上�日。該部嚴察議奏

○以故喀喇沁輔國公丹巴長子丹津﹑襲爵

○戊寅。諭內閣。向因武員養廉不敷。以致扣克兵餉。是以酌定親丁名糧。以爲養贍家口之費。又因營伍公用無資。定有額兵百名準抽二名之例。似此曲加體卹。無非施恩於弁員。使應有之兵數。再無虛冒。以收戎行之實用也。近聞各省中﹑尙有數處不能全除空糧之獘。或於親丁名糧之外。仍有家人長隨頂名支領者。又有字識匠作之類。亦得濫充額數﹑暗占兵糧者。且或遊手之輩。賄求濫充。而勇力之人。轉不得入選。每遇調撥差用。則委靡退縮。不耐勞苦。前歲湖廣提標。曾以兵丁二百名。調補鎭筸四營。其中逃避者﹑卽已過半。又如援剿黔苖時。提標兵丁。往來鎭筸六里等處。跋前疐後。行役維艱。國家歲費帑金。養一兵﹑期獲一兵之用。若實存之名數。旣有空虛。而在伍之兵丁。又復怯懦不振。則所謂武備修明者安在乎。著該管大臣﹑用心稽查。勤加訓練。務將陋規永革。諸獘悉除。毋得溺於積習。苟且因循。負朕委用。儻屢經訓飭之後。仍有不知悛攺者。定當加以嚴譴

○兵部議覆。升任雲貴廣西總督鄂爾泰疏言﹑黔楚交界之生苖。久居化外。今銅仁所屬坡東坡西。向化歸誠者。一百五十一寨。均宜設協安營。移兵駐札。請於銅仁協﹑添兵八百名。大定協﹑添兵五百名。遵義協﹑添兵一百八十八名。鎭遠營﹑添兵一百名。令原設將弁帶領分防。松桃﹑水城等處。裁去思南營參將一員。畱守備一員。與所轄之石阡營。俱歸鎭遠營遊擊管轄。移正大營同知﹑駐札﹑松桃。大定府通判﹑駐札水城。均應如所請。從之

○旌表江南和州烈婦﹑陶爾盛妻倪氏。拒姦不污。投繯殞命。給銀建坊﹑入祠致祭如例

○己卯。諭喇達克汗徳中納木紮爾。朕統禦寰區。內外視爲一體。凡撫卹遠人。獎勵恭順。懲治悖逆。皆朕分內事也。爾徳中納木紮爾﹑遣使向辦理藏務大臣等呈稱。臣惟以辦理國事。尊崇佛教。量力行走。探取葉爾啟木準噶爾處信息。報知貝勒頗羅鼐。轉行奏達。乞早降恩諭等語。朕覽之甚爲嘉悅。從前因爾父尼瑪納木紮爾﹑與貝子康濟鼐﹑同心報效。朕已沛恩膏。今爾亦效法爾父。與貝勒頗羅鼐﹑一體效力。甚屬勤勞。嗣後益加黽勉。以紹前徽。則永享朕恩於無旣矣。玆特頒恩賜。賞給緞疋等物。爾其祗領特諭

○封喀喇沁塔布囊厄爾徳尼﹑爲輔國公

○升廣西潯州副將田玉﹑爲雲南曲尋總兵官

○庚辰。諭內閣。從前額駙阿寶﹑曾奏請移駐遊牧。原令伊今年來京。再行定議。靑海現今無事。著阿寶來京。伊屬下人等。可交付親信之人管約。俟靑艸發生時。暫移於鄂爾騰等處駐牧。阿寶到京之後。將伊遊牧應於何處移駐之處。爾等詢問議奏

○果親王允禮奏言﹑八旗添設之副護軍校﹑副驍騎校等。每月俱支給錢糧五兩。若遇閏月。較之護軍校。驍騎校六十兩俸銀。更多五兩。請嗣後副護軍校﹑副驍騎校等。每月仍支給錢糧五兩。將閏月應領之五兩裁去。至護軍校﹑驍騎校等六十兩俸銀。請照副護軍校﹑副驍騎校等。按月支給。俾伊等每月得領錢糧。於度日有益。而所領銀兩。亦屬均平。得上�日。副護軍校﹑副驍騎校等。閏月錢糧。著照常給與。護軍校﹑驍騎校等俸銀。著照所請。每月給銀五兩

○免山東濱州新城等八州縣﹑雍正九年分水災額賦有差

○裁雲南曲靖府通判缺。添設元江府通判一員。駐札他郎。南安州州判一員。駐札﹤石咢﹥嘉。姚州州判一員。駐札普淜。攺臨安府原轄之新平縣﹑歸元江府管轄。普洱鎭原轄之元江營﹑歸臨安鎭管轄。其元普沅威鎭﹑攺爲普洱沅威鎭。臨安澂江鎭﹑攺爲臨元澂江鎭。移元江營守備駐札他郎。從升任雲貴廣西總督鄂爾泰請也

○旌表湖南酃縣烈婦﹑翁士明妻郭氏。拒姦不污。被刃殞命。給銀建坊﹑入祠致祭如例

○辛巳。理藩院遵上�日帶領軍營被參之喀爾喀郡王敏珠爾多爾濟等引見。得上�日。軍前退縮之罪。例不容寬。但敏珠爾多爾濟患病是實。未能領兵前往。以致伊旗下派出之兵。半被賊兵截回。念伊祖墨爾根濟農首先來歸。其功甚大蒙我聖祖皇考優卹。今伊獲罪之故。亦屬可原。免其革退王爵。著另派賢能臺吉前往軍營。管伊旗下兵丁。俟伊病痊時。再赴軍營效力贖罪。紮薩克臺吉鄂穆布濟﹑私離汛地。罪固難寬。但爲賊人截阻。不能通信。回歸遊牧。嚴行保守。使賊人秋毫無犯。且人亦去得。免其革退紮薩克臺吉。著與王格勒克顏木聘爾﹑一同管轄屬下兵丁。前往建勛將軍達爾濟處效力贖罪。成滚紮布﹑由科布多地方逃回。後奉調軍營。又未前往。人亦不及。著革退一等臺吉

○癸未。以翰林院侍講兪鴻圖﹑編修吳應枚﹑俱署日講起居注官

○以戶部郎中常有﹑署鑲藍旗滿洲副都統

○升雲南騰越副將蘇應選﹑爲雲南永順總兵官

○甲申。諭內閣。各直省督撫提鎭標下之兵丁。朕俱賞給生息銀兩。以濟其緩急之用。而各省協營甚多。一時難以普及。欲俟軍務告竣。國用充裕。再思周徧加恩。從前所頒諭上�日。言之詳矣。上年大學士鄂爾泰在雲貴廣西總督任內﹑奏稱滇省舟楫不通。所有生息銀兩。分派營運則易。聚總生息則難。若督撫提鎭各標。賞銀過多。轉致不能營運。漸生獘端。因將各鎭應領銀兩。令與各協營均勻分給。同受國恩。黔粵兩省。亦仿佛照此辦理。此鄂爾泰因地制宜行之於邊遠三省。使兵丁均沾賞賚者。今據廣東總督郝玉麟奏稱﹑廣東督撫提鎭各標。蒙賞帑銀共十萬兩。計每年生息。除賞給督撫提鎭標兵外。尙有餘剩銀兩。應照各協營寨兵數之多寡。均勻分給。於雍正癸丑年開賞等語。朕愛養兵丁。一視同仁。本欲令其均沾恩澤。但次第經理不得不有先後之別。今鄂爾泰﹑郝玉麟﹑通融辦理。俾協營兵丁。亦有以濟其緩急。深慰朕加惠戎行之至意。著各省督撫等。酌量本地情形。悉心籌運。若可以照此變通辦理。則協營兵丁。可以早受恩賞。誠屬有益。但各省地方之利息輕重不同。余銀多寡不一。若不能行之省分。不必勉彊從事。仿而行之也

○乙酉。四川巡撫憲徳奏言紫古哵廠開礦之初。忽有蠻夷數百。將商人砂丁。攔途劫殺四十五名。臣就近移咨建昌鎭臣趙儒差兵嚴緝。儻或夷人猖獗。必需添兵徵剿。應聽督臣派遣外。臣請暫駐建昌。會商料理。四川總督黃廷桂奏言﹑紫古哵廠開礦商人。被番蠻劫殺一案。由於官商网利。越界至水墨崖。開采礦砂。以致激變生事。臣已行令鎭臣趙儒飭委遊擊沈國卿。帶兵六百名。駐札適中扼要之地。調取番目。宣布國威曉以利害。勒令擒獻凶首。若敢抗拒負固。卽將官兵分布駐札。守禦要隘。俟秋成之後派調漢土官兵﹑前往剿捕。奉上諭。建昌等處開采之舉。由於趙儒之陳奏。且稱開采若行。則窮民可得養贍之資。而蠻人亦得挖礦以糊口等語。後經部議行令巡撫憲徳查奏。隨據憲徳等議準開采朕始降上�日允行。年來外省督撫之奏請開采﹑以便民利用者。朕皆嚴切訓諭。務令本地民情相安。絲毫不擾。而後可以舉行。況建昌蠻夷地方。尢宜加意愼重。今紫古哵廠開挖伊始。卽有夷人劫殺之事。則該管官員之辦理不善可知。𨿽云官商越界采取礦砂以至激變。假若。該督撫董率有司。平日善於化導。俾番眾奉法畏威。實心向化。卽偶然取砂越界。何至敢肆行劫殺耶。巡撫事務繁多。憲徳查賑事竣。著仍回省城。不必畱駐建昌。黃廷桂所奏﹑調取番目。勒獻凶首。如敢抗拒負固。卽添兵剿捕。著照所奏行

○丙戌。辦理軍機大臣等議覆。靖邊大將軍順承親王等奏言﹑臣等遵上�日將軍營年老殘疾人等。詳加察閱。京城八旗﹑奉天﹑船廠﹑黑龍江﹑右衛﹑寧夏﹑察哈爾﹑歸化城﹑喀喇沁﹑土默特等處。並防戍綠旗弁兵等。官弁共五十九員。兵丁共一千五百五十二名。俱系殘疾。候靑艸出時。酌量辦理。發回各該旗﹑該地方等處。應如所請。得上�日。裁汰官兵內﹑效力被傷。著有勞績。若俱行革退。甚屬可憫。著各該管大臣等﹑察明題奏。官員賞給半俸。兵丁賞給半餉。官兵內如有病痊﹑可以起用者。奏聞請上�日

○丁亥。諭辦理軍機大臣等。朕覽大將軍嶽鐘琪陸續奏摺。知官兵騎赴軍營之馬。及塔爾那沁等處牧放之馬。有沿途疲瘦倒斃者。有傳染時疫委棄者。有被賊人劫奪者。現今存剩馬匹﹑寥寥無幾。夫以多年購買預備之馬匹。而棄之有如艸芥。其咎將誰歸乎。又據嶽鐘琪奏稱。穆壘駐兵。俟所調駝馬到營之日。卽速起程等語。口內解送之馬。遠涉長途。不令休息。卽欲驅使前赴穆壘。其力實有不能。目今口內駝馬。陸續解送軍營。賊人探知。必又生窺伺之念。且將來移駐穆壘之後。所有駝馬牲畜甚多。如何牧放布置。以防偸盜。嶽鐘琪須悉心籌算。思患預防。毋得仍蹈前轍。再者朕聞軍營中﹑自大將軍以及將弁。皆用兵丁之力。伐木取土。蓋造房屋。兵丁等𨿽勉供使令。而退有怨言。夫兵丁身列戎行。枕戈荷戟。冒鏑衝鋒。是其職業。至於興作力役。非其事也。是以從前築城時。凡兵丁等之情願傭工者。朕皆照數給與工價。而不忍輕用其力。將弁欲蓋造房舍。自當捐已資以饌夫役。豈可圖一身之便安。而不卹兵丁之勞苦。使伊等操練辦公之外。復竭蹷以供其私役乎。從來爲將帥者。與士卒同甘苦。然後可以得其歡心。而鼓其銳气。今軍營之行事如此。豈不與古人領兵之道相左乎。將來移駐穆壘時。儻有復蹈前轍者。經朕訪聞。必加嚴譴

大淸世宗敬天昌運建中表正文武英明寬仁信毅大孝至誠憲皇帝實錄卷之一百十六

大淸世宗敬天昌運建中表正文武英明寬仁信毅大孝至誠憲皇帝實錄卷之一百十七

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十年。壬子。夏四月。戊子朔。享太廟。遣世子熙良行禮

○諭果親王等。圓明園官兵﹑應廣其升遷之路。增補官員。其如何增補之處﹑著議奏。尋議﹑圓明園原設每旗營總各一員。副護軍參領各三員。護軍校委署參領﹑各四員。護軍校各十員。副護軍校各九員。今請於八旗現有之副護軍參領內﹑每旗揀選一員。補授護軍參領。隨營總辦事。向例副護軍參領﹑系五品。今請準爲四品。其護軍校委署參領。請準爲五品。每旗增補護軍校四員。副護軍校五員。又內府三旗護軍參領共三員。今增補營總一員。亦請準爲四品。令掌管關防再隨關防之筆帖式。每旗選補四名。內府三旗。亦各令選補四名。從之

○己丑。加湖廣鄖陽副將馬化正﹑總兵銜。前往四川泰寧﹑統領兵丁

○庚寅。諭辦理軍機大臣等。前鋒統領穆克登﹑在軍前效力年久。現今打牲烏喇地方﹑添設新兵。著穆克登前往操練

○大學士等遵上�日議覆。據內務府總管鄂善奏稱﹑臣遵上�日於喜峯口﹑冷口﹑古北口﹑沿邊內外﹑所有打牲壯丁﹑並村莊園圃等額丁內﹑揀選情願充兵﹑漢仗壯健者。共得一千名。伊等俱系熱河附近之人請於熱河地方﹑操演鳥槍弓箭。揀選弁員教習。至所選丁壯﹑於五十名內﹑委充領催一名。十名內﹑補放隊長一名。督率操演。再於內務府廢員內揀選引見。委充首領二名。副首領四名。令其約束。給與拜唐阿糧餉。所需火藥弓箭旗幟等項。於該部支取。再查此項丁壯﹑俱無地土。應於丈出羨餘地畝內。每名撥給九十畝。養贍家口。並將熱河現有空房﹑每三名﹑共撥房一間居住。每月給餉銀二兩。米一斛等語。臣等查兵丁一千名﹑不可無專管大臣。請派漢軍副都統一員。令其管理訓練。參領二員。令其協同管理。至所選丁壯﹑三名共給空房一間。甚屬窄狹。查伊等有攜帶妻子者﹑給與兩間。如未曾攜帶者﹑給與一間。其京城派往副都統﹑參領﹑各給官房一所。首領﹑教習等﹑每人各給官房三間。每月行糧。副都統十兩。參領八兩。首領﹑副首領﹑各五兩。教習等﹑各四兩。余俱應如鄂善所請。得上�日。此項兵丁﹑著內務府郎中佛標。加副都統職銜。在熱河地方﹑管理訓練。余依議

○辛卯。兵部等衙門議覆。升任雲貴廣西總督鄂爾泰疏言﹑都江河道開通地方遼闊。宜添設文武官員。分防彈壓。上江請置一協。設副將一員。遊擊二員。守備二員。千總四員。把總八員。兵二千二百名。分爲左右營。下江請置一營﹑設遊擊一員。守備一員。千總二員。把總四員。兵八百名。九股適中之臺拱請置一營﹑設參將一員。守備二員。千總二員。把總四員。兵一千名。分爲左右軍。其古州鎭﹑原議駐城兵三千名內﹑請撥五百名。分布各汛。淸江協分防柳羅之兵四百名內﹑請抽出二百名。以一百名防守大營後山。一百名添駐公鵝城內。至黃施營原設遊擊一員。千總一員。把總二員。俱應裁汰。兵五百名。撥歸臺拱營。新設兵丁之內﹑仍令分駐舊施秉稿貢二處。所餘黃施守備一員。千總一員。把總二員。兵二百名。卽攺爲專營。以上各協營﹑俱歸古州鎭統轄。再於都勻府﹑設理苗通判一員。駐札上江。永從﹑開泰﹑天柱等縣。添設縣丞三員。分駐下江。古州淸江等處。又廣西慶遠府屬之荔波縣。離府治五百餘里。山路險遠。請攺隸貴州都勻府管轄。均應如所請。得上�日。朕與大學士鄂爾泰面加商酌。新疆遼闊。直通楚粵。兼有內地舊汛。非古州一鎭﹑所能統轄。查都江﹑淸水二江地界形勢。兩路劃然。牽合歸一。終難控馭。而古州鎭﹑處都江之適中。淸江協﹑處淸水江之適中。遙對雄峙。各踞要區。若於淸江協﹑裁去副將。攺設一鎭。並於九股﹑亦裁去參將。攺設遊擊。將新疆之丹江營﹑臺拱營﹑與內地之銅仁﹑鎭遠﹑黃施﹑天柱﹑石阡﹑平越等協營。俱歸管轄。其餘都勻協。黎平營。並新設之上江下江諸協營。仍隸古州鎭管轄。則弁兵原止如舊。俸餉亦不須增添。於數千里苗疆﹑可無鞭長不及之慮。更屬妥協。著將淸江協攺鎭。以雲南永北總兵官趙文英調補。余依議

○升湖廣寶慶副將周起鳳﹑爲陜西西寧總兵官。統領四川兵丁﹑駐札西藏。賞銀五百兩。

○壬辰。諭辦理軍機大臣等。西路兵丁口糧﹑從前議定每名日支粟米八合三勺。或炒麵一斤。駐札之時﹑本無不足。惟有事行走﹑及對敵之際。晝則追奔攻擊。夜則防範巡查。非駐札之時可比。恐舊數稍有不敷。嗣後凡遇此等日期﹑著每名日支粟米一升。其應支炒麵之日。每名日支一斤四兩。俾兵丁等口糧寬裕。以昭朕格外加恩之至意。至分派屯種各兵﹑耕耘播耨。胼胝爲勞。其耕種之一月內。所支口糧。亦照行走攻戰之兵﹑米麵一體增給。著卽傳諭大將軍嶽鐘琪等知之

○諭兵部。正藍旗滿洲副都統李柱﹑著前往西藏。更換邁祿回京。賞銀一千兩。整理行裝。約計川兵赴藏換班之期。李柱自京馳驛赴川。與兵丁一同進藏

○署山東布政使孫蘭芬﹑緣事革職。調河南布政使徐聚倫﹑爲山東布政使司布政使。升監察禦史鄭禪寶﹑爲河南布政使司布政使

○免直隸赤城縣﹑雍正九年分雹災額賦有差

○湖北巡撫王士俊疏報﹑襄陽縣﹑開墾雍正八年分田地一百六十頃有奇。下部知之

○癸巳。免雲南貴州所屬﹑烏蒙淸水江﹑古州丹江等處兵丁﹑借支銀兩有差

○喀爾喀紮薩克貝子喇布坦故。遣官致祭

○丁酉。賜朝鮮國進香使臣李檣等﹑宴賚如例

○調署正藍旗滿洲副都統吳禮﹑署本旗蒙古副都統。以正藍旗參領庫爾禪﹑署鑲白旗漢軍副都統

○戊戌。實授蔡永文﹑爲直隸正定總兵官

○己亥。諭辦理軍機大臣等。大兵移駐穆壘。選得六月初四日巳時。從大營啟行。爾等可傳諭嶽鐘琪將一應事宜﹑預先畱心備辦。但軍營切宜愼密﹑以防漏洩

○庚子。禮部議覆。署浙江巡撫王國棟疏言﹑原任浙江溫州磐石營殉難遊擊加贈副將熊應鳳妻陳氏妾繆氏。於順治十五年﹑值海賊陷城。隨夫殉節。投繯殞命。因伊孫授官遠方。久稽旌表。請加恩補給。應如所請。照例給銀建坊﹑入祠致祭。從之

○辛丑。工部議覆。升任雲貴廣西總督鄂爾泰疏言﹑滇省水利。全在昆明海口。現經修浚。膏腴田地。漸次涸出。至如盤龍江﹑金稜﹑銀稜﹑寶象﹑海源﹑馬料﹑明通﹑馬溺﹑白沙等河﹑俱與海口相近。宜建閘築壩。令雲南府水利同知巡查。並請於昆陽州﹑添設水利州同一員。駐札海口。以專責成。再﹑通省有水利之處。凡同知﹑通判﹑州同﹑州判﹑經歷﹑吏目﹑縣丞﹑典史等官。請加水利職銜。以資分辦。均應如所請。從之

○壬寅。調江西按察使樓儼來京。以降調江西布政使李蘭﹑爲江西按察使司按察使

○禮部遵上�日議奏﹑故廣州將軍蔡良﹑福建陸路提督張起雲﹑貴州古州總兵官蘇大有﹑雲南臨安總兵官魏翥國﹑俱應於各省城賢良祠﹑設位致祭。從之

○癸卯。解福建布政使潘體丰任。升福建按察使劉藩長﹑爲福建布政使司布政使。以原任福建按察使李玉鋐﹑仍爲福建按察使司按察使

○予故戶部尙書徳明祭葬。謚端勤。贈太子少保

○甲辰。孝端文皇后忌辰。遣官祭昭陵

○乙巳。調刑部尙書海壽﹑爲戶部尙書。實授性桂﹑爲刑部尙書

○吏部等衙門議奏﹑宗人府府丞謝王寵自陳有疾。懇賜罷斥。應照例準其休致。從之

○兵部遵上�日議覆。大學士鄂爾泰等參奏﹑寧遠大將軍嶽鐘琪﹑玩忽縱賊。奏報不實。應行議處。查嶽鐘琪身爲大將軍。專制邊疆。賊夷以五六千人﹑從無克克嶺入我卡倫。侵犯哈密。嶽鐘琪茫然不知。令賊劫掠牲畜。從塔庫納庫﹑緩騎遁歸。嶽鐘琪智不能料敵於平時。勇不能殲賊於臨事。律之軍法。百喙難辭。應削去公爵。並革去宮保世職。曁總督職銜。仍令暫護大將軍印務﹑以圖後效。得上�日。嶽鐘琪﹑著削去公爵。並革去宮保。降爲三等侯。仍畱總督職銜。護大將軍印務。戴罪立功

○補行廣東省雍正八年分大計。不謹官三員。罷軟官六員。年老官十八員。有疾官三員。才力不及官四員。浮躁官一員。分別處分如例

○予故原任吏部右侍郎加左都禦史銜王沛憻﹑祭葬如例

○丙午。諭辦理軍機大臣等。阿齊圖受朕殊恩。用至大臣。並不感恩報效。輙將交辦事件。任意推諉。及至差往之處。又將並未交辦之事。矢口言論。私出怨言。沿途復向地方官﹑勒索饋送。騷擾驛站。卑鄙不堪。阿齊圖著革職。前往博第﹑巴爾米忒操練兵丁之烏爾輝地方。效力贖罪行走

○調工部尙書張大有﹑爲禮部尙書。以署鑲黃旗漢軍都統範時繹﹑爲工部尙書。仍兼管都統事務

○移安徽宿州州同﹑駐徐溪口。從安徽巡撫程元章請也

○旌表山東淸平縣烈女﹑董九福妹董氏。守正拒姦。投水殞命。給銀建坊﹑入祠致祭如例

○丁未。諭內閣。從前四川建昌總兵官趙儒條奏﹑開采會川寧番等處鉛銅各廠。彼時朕卽不以爲然。詳問該撫憲徳。據憲徳回奏﹑極言有利無害。是以交部議行。乃兩年以來﹑並無成效徒滋煩擾。著將原請開采人員﹑交部察議具奏。所開礦廠﹑著封閉。其開采商民﹑該地方官妥協辦理。令其各回本籍

○戶部議覆。署雲貴廣西總督髙其倬疏言﹑雲南昭通府。四面環山。兵餉轉輸不易。本地田畝﹑頗多曠廢。急宜開墾。俾兵食有資。且省轉輸之費。請委員專辦墾務。將昭通所有地畝﹑定爲水旱生熟四項。分給兵民猓戶﹑及土人等墾種。應如所請。從之

○議敍平定烏蒙鎭雄苗夷功貴州提督哈元生等﹑加級紀錄有差。陣亡及帶傷兵丁等﹑分別賞卹如例

○予故福建金門總兵官署福建陸路提督張起雲祭葬。謚恪毅

○戊申。辦理軍機大臣等遵上�日議覆。黑龍江將軍卓爾海等奏稱﹑據達巴哈﹑博爾本察等﹑相視呼倫貝爾附近之濟拉嘛泰河口處。地方遼闊。水艸甚佳。樹木茂盛。可以種地﹑築城。請揀選索倫﹑打虎兒﹑巴爾虎﹑鄂倫春之兵三千名。遷移其地。將伊等編爲八旗。左翼﹑自修城處至鄂羅斯交界處遊牧右翼﹑在喀爾喀河遊牧。共編爲五十佐領。各添佐領一員。驍騎校一員。每旗﹑各添副總管一員。並鑄給總管關防。設筆帖式二員。請將達巴哈管理左翼。博爾本察管理右翼。凡駐防官兵等﹑各給馬匹牛羊。以立產業。官員﹑每年給與半俸。兵丁﹑每月給銀一兩。其軍器旗幟等項。該部制造賞給。再﹑濟拉嘛泰河口處至齊齊哈爾。共六百八十里請設立卡倫十處。護送往來行人。均應如所請。得上�日依議。總管關防﹑著博爾本察掌管

○己酉。諭理藩院。額駙查穆蘇著加恩賜祭一等臺吉。旣有賜祭之典嗣後額駙等身故。俱著一體加恩賜祭

○刑部議覆。安徽巡撫程元章疏言﹑亳州壽州私鑄兩案。俱起於雍正七年夏秋間。或鑄一月。或鑄二三月。卽行停止。亳州案內﹑爲首之柳四﹑丁林公﹑及匠人陳三良﹑潘瑞等應擬斬立決。傭工炊爨之柏云﹑唐章﹑知情鄕約之李維﹑買錢使用之李大回子等。均應擬絞立決。壽州案內﹑受賄不報之捕役蘇標﹑應擬絞監候。商同私鑄﹑未經鑄成之貝爾明﹑楊聖遠等。俟獲日另結。俱應如所請。得上�日。亳州壽州等處姦民。私鑄錢文。經朕訪聞確實。於雍正七年秋間。敕令步軍統領﹑差役前往拏獲多人。則其合夥私鑄﹑爲時已久。事理顯然。今該督撫等﹑將各案查審具奏俱稱私鑄起於雍正七年之夏秋。或鑄一月或鑄二三月。卽行停止。朕體察情由﹑其中顯有艸率支飾等獘。私鑄大幹法紀。若督撫究問疎忽。將來何以示懲。至於亳州案內柏云﹑唐章﹑李維﹑李大回子等。俱以知情不報。擬以立絞。又覺太重。況壽州案內受賄疎縱之捕役蘇標﹑止於擬絞監候。則柏云等之罪﹑不應在蘇標之上。又亳州案內﹑有商同私鑄。因無人掌鑪﹑未經鑄成者。亦應酌量議減。此數案內私鑄日期﹑及錢文多寡之處著該督撫再加確審。務得實情。不得艸率結案。其情罪稍有可原之人。分別治罪。亦著另行審結

○庚戌。升貴州銅仁副將劉永貴﹑爲雲南永北總兵官。仍辦理銅仁協事務

○予故廣西左江總兵官周寶﹑祭葬如例

○辛亥。命大學士鄂爾泰﹑署鑲黃旗滿洲都統

○壬子。諭內閣。據奉天府府尹楊超曾奏報﹑永吉州城內失火。延燒房舍一千餘間。朕心深爲軫念。著該將軍及地方官。確查被火窮民賑卹。毋令失所

○癸丑。調直隸天津總兵官範毓﹤香奇﹥﹑爲廣東潮州總兵官。以原任雲南曲尋總兵官孫士魁﹑爲直隸天津總兵官。署河南河北總兵官鑲白旗漢軍副都統補熙﹑仍署直隸天津總兵官

○鑲藍旗滿洲都統平郡王福彭等奏言各省來京引見官員。俱蒙恩不令久候。嗣後凡襲職旗員﹑由外省來京。請隨到隨奏。不令久候多費。以仰副體卹臣工之至意。從之

○甲寅。諭理藩院。察哈爾人等﹑居住近邊。歷年與內地之人﹑一體效力行走。從前定制。察哈爾處官員內﹑有職掌者﹑給與半俸。無職掌者﹑給俸四分之一伊等俱系國家效力之人今特沛恩膏。有職任官員。給與全俸。無職任官員。給與半俸

○諭果親王允禮等。近見圓明園兵丁气象。較前甚優。圓明園之八旗﹑及內府三旗。著賞給教習人員。令伊等子弟學習漢書。其一切事宜。著定議具奏。尋議﹑設立學捨。當視營房之遠近。鑲黃﹑正黃﹑正白﹑鑲白四旗。營房相近。請設學捨一所。教習二名。正紅﹑鑲紅二旗。營房相近。設學捨一所。教習一名。正藍﹑鑲藍二旗。營房隔遠。內務府三旗。原同一營。設學捨三所。教習三名。其教習人員﹑在八旗及內府生員內選取。給與錢糧季米。四年一換。訓誨優者﹑咨行吏部。卽以筆帖式用。劣者革退。另行選補。從之

○乙卯。工部議覆。升任雲貴廣西總督鄂爾泰疏奏﹑全滇水利事宜。一﹑嵩明州之陽林海。疏深河道。水勢暢流。周圍艸塘。均可招民開墾。一﹑宜良縣共開河五道。其四道俱經引水灌田。惟江頭村所開舊河。地形稍髙。應自胡家營﹑北接舊河。另開一道。以資灌漑。一﹑尋甸州尋川河。中有整石四十餘丈。難以開鑿。應另浚沙河十五里。俾得暢流。一﹑東川府城北漫海一區。地本肥饒。因積水棄置。今開河建閘。水消田出。亦可招民承墾。一﹑浪穹縣羽河等處。築堤四十餘丈。但補苴一時。急宜委勘加修。一﹑臨安等屬﹑應修應築工程。曁通粵河道。嵩明州河口。俱請委員查勘。及時興工。務期深通堅固。以垂永久。均應如所請。從之

○攺直隸泰寧營左營守備﹑爲中軍都司﹑兼管左營。從直隸泰寧副將姜徳成請也

○丙辰。諭內閣。八旗訓練之兵。及四班值宿之兵。朕從前降上�日鼓勵訓誨。大臣官員等﹑理宜將此諭上�日﹑不時宣讀。令兵丁記憶。乃至今尙有未聞者。著交與訓練兵丁之大臣﹑及八旗都統護軍統領等。將朕上�日書寫於各旗操演及會操之處宣讀。令兵丁聽聞。其守衛及各門值班之處。亦著實貼。該管官員等﹑教令熟讀記誦。互相砥礪。各加奮勉。兼可學習淸話。又聞八旗訓練之法。大臣等並不畫一。是以會操時。不能整齊。夫訓練兵丁。不可無總統稽察之人。著派拉錫﹑常明﹑莽鵠立﹑範時繹﹑永福。於八旗訓練兵﹑弘昇所管訓練兵﹑靑州訓練兵﹑及內府佐領訓練兵﹑漢軍訓練兵﹑共十二營內。輪流稽察。大學士鄂爾泰﹑亦乘暇前去總統察閱

○京察滿漢各官。不謹官四員。罷軟官三員。年老官一員。有疾官六員。才力不及官六員。浮躁官一員。分別處分如例

○旌表山西偏關縣烈婦﹑髙成云妻李氏。拒姦忿激。墜城殞命。給銀建坊﹑入祠致祭如例

大淸世宗敬天昌運建中表正文武英明寬仁信毅大孝至誠憲皇帝實錄卷之一百十七

大淸世宗敬天昌運建中表正文武英明寬仁信毅大孝至誠憲皇帝實錄卷之一百十八

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十年。壬子。五月。丁巳朔。山東巡撫嶽浚疏﹑奏濟﹑兗﹑東三府。自冬曁春。雨澤稀少。今濟南𨿽幸得雨。而兗﹑東二府。尙未均沾。二麥未能暢發。穀豆亦欠滋生。糧價漸昂。民間乏食。請照上年米船免稅之例。俾商販雲集。再請照上年截漕之例。將南漕米截畱四十萬石。以備平糶。得上�日﹑嶽浚所奏二事。著該部速行各該處。照上年之例行。毋得稽遲。但通商截漕。料理尙需時日。不能濟目前之用。著該撫藩等﹑悉心經畫。速籌目前接濟之策。或散米或賑粥。或借貸倉谷因地制宜。遴選賢員。實力辦理。務令窮民得沾恩澤。無致流離失所

○戊午。諭大學士等﹑山東兗﹑東二府。雨澤愆期。貧民乏食。已令該撫速行辦理賑濟。苐恐本省官員。不敷差委。著將各部學習人員。及國子監選拔貢生內。令該管大臣﹑擇其人材可用﹑而有身家者。咨送吏部。揀選十數員。或二十餘員。帶領引見。命往東省。交與巡撫嶽浚﹑以備委辦賑濟之事

○又諭。刑部尙書勵廷儀患病。著在寓靜心調理。其刑部尙書事務。著都察院左都禦史彭維新﹑暫行署理

○以翰林院侍講兪鴻圖﹑提督河南學政

○浙江杭州左翼漢軍副都統楊長泰﹑年老解任。升鑲黃旗漢軍參領張正興﹑爲浙江杭州左翼漢軍副都統

○調山東布政使徐聚倫﹑爲河南布政使司布政使。河南布政使鄭禪寶﹑爲山東布政使司布政使

○以故一等侯馬爾瑛子馬國鐘﹑襲爵

○二等阿思哈尼哈番李永升﹑緣事革職。以其叔之子李永安﹑襲替

○己未。孝誠仁皇后忌辰。遣官祭景陵

○庚申。諭達賴喇嘛。朕撫馭寰區。惟期海宇蒼生。安居樂業。宣揚佛法。同歸於善。爾喇嘛特遣使問安獻頌。抒誠具奏。荷蒙上天恩慈。朕躬甚安。爾喇嘛其副朕振興黃教。寧謐蒼生之至意。悉心梵典。闡揚化導。俾各向善。今來使西歸。特賜敕諭一道。銀器﹑彩緞﹑巾帕等項。並寄來使。特諭

○辦理軍機大臣等奏言﹑從前奉上�日令各省將軍。查明餘丁數目。添設兵丁。今據該將軍等﹑各就本地情形定議。惟江寧餘丁﹑有一千三百五十餘名。應選取滿洲五百名。蒙古一百名。共挑額外兵六百名。每月各給餉銀一兩五錢。令習技藝。俟有驍騎缺出。於此內選補。至天津餘丁﹑俱系幼穉。荊州﹑杭州﹑寧夏﹑成都﹑河南等處。所有餘丁﹑多不過二三百名。少者僅三四十名。均無庸添設。應俟將來餘丁繁庶。該將軍等再行查明定議奏聞。從之

○辛酉。諭內閣。山東兗州﹑東昌二府。地方遼闊。戶口繁多。現在辦理賑濟之事。若得本省人員前往。更可周徧妥協。朕思在京居官。及赴部候補候選者。兗東二府之人必多。伊等旣能熟習風土人情。又誼關桑梓。必能實心辦事。以蘇民困。著大學士等於此項人員內。揀選一二十員奏聞。令往山東。與地方官按戶按名。查勘賑濟。每人在京酌賞銀兩。以爲路費俾其星速起程

○又諭。春夏以來。京師雨少朕心甚切憂勞。著傳諭刑部。於刑名案件。加意愼重。並遵照上年六月之例。速查完結其應行保釋者。準其保釋

○以原任正紅旗漢軍副都統李楠﹑爲鑲藍旗漢軍副都統

○以署河南南陽總兵民宋愛﹑署湖廣永州總兵官

○添設貴州提標兵三百五十名。以提標後營﹑專管安順府城守事。從貴州提督哈元生請也

○壬戌。吏部議覆﹑山西按察使溫而遜條奏。江南素稱澤國。河湖交通。臣歷任江南。見丹陽至鎭江口數十里。河身稍窄。糧艘往來。常至擠塞。𨿽現在疏通。恐數十年後復至淤淺。各府州縣。有兼司水利之名。而無講求水利之實。太湖新設同知﹑分管水利。亦未能料理妥協。請於蘇﹑松﹑常鎭四府。太倉一州。五處適中之地。設一道員。專司河湖水利。俾其巡歷上下。審量情形。整修器具。隨宜調度。庶責成專而收效遠。其原設太湖同知﹑可以裁汰。均應如所請。從之

○癸亥。諭八旗都統等﹑八旗借支公庫﹑及廣善庫銀兩。數十年來拖欠未完者。尙有四十餘萬。當時原因旗人每遇急需。卽向人那貸。以至每年所得俸餉﹑不足補償。愈至窘乏。於是特設公庫廣善庫。以周其不足。而伊等罔知感恩。任意花費。至有僞捏事端。一人名下﹑多至三四千金者。國家庫帑。百姓脂膏。豈容恣其虛誑。盜竊濫用。情甚可惡。是以其人𨿽故。亦於其子孫弟侄及家下披甲人等。俸祿錢糧。坐扣一半。俾人知祖父欠帑。日後爲子孫之累。庶冒領侵蝕之風﹑可以少息。但八旗官兵﹑賴俸祿錢糧應差。欠帑人數眾多。儻生計艱難。未免有誤公事著將八旗借欠公庫廣善庫案內人員。本身已故﹑將伊子孫等﹑坐扣一半俸餉。抵補伊祖父舊父者。開恩豁免。以降上�日之月爲始照舊賞給。此朕格外之恩。後不爲例。其餘虧空侵蝕那移婪贓等項。仍遵前上�日﹑分別查奏

○甲子。諭大學士等。趙之垣﹑著來京。張體義﹑著給與按察使銜。前往肅州﹑與副將馬龍﹑一同辦理運糧事務

○喀爾喀土謝圖汗汪紮爾多爾濟故。遣官致祭。賜銀一千兩

○乙丑。授輔國將軍塞楞額子務爾圖﹑爲奉恩將軍

○丁卯。諭大學士九卿等。京師地方﹑冬間少雪。數月以來﹑自近京以至直隸﹑山東。雨澤愆期。而兗州東昌尢甚。朕心深爲焦勞。日夜思維。必朕與在廷諸臣﹑政事有缺以致上天示儆。飲食寤寐。無刻稍安。虔誠修省。冀格天心。爾諸臣當恐懼悚惕﹑以凜天戒。凡用人行政﹑及各部院事務。關系民生利獘。應行應攺之處周詳審察。苟有所見﹑或公同具奏。或自行陳奏至於刑名衙門﹑尢宜愼重。大小事件。均期至公至當。不可稍有疎忽。朕之諄諄誡諭出於憂勞敬畏之實意。並非虛飾求言之名。爾諸臣各宜殫心竭慮﹑切實指陳。務使民生攸賴。感召天和。以副朕軫卹羣黎之至意

○又諭。秦省民風醇朴。朕所素知。苐因近年以來﹑有一二匪類。捏造浮言。妄冀鼓動眾聽。朕恐無知愚民﹑一時不察。被其迷惑。是以特遣大臣官員等﹑開誠布公。宣諭化導從前陜甘二省民人。深知感戴國家教養之恩。今復悉西陲不得已用兵之處。聆受諭上�日。各皆開悟踴躍。朕心深爲嘉悅。但軍興日久。轉粟飛芻不可再擾民力。其挽運之價。朕已屢次加添。近聞路徑僻遠之地。尙有不敷。又或采辦艸豆等項。時價低昂不等。是該督撫等﹑尙不洞達朕意矣。向後著悉心體察。有應行奏聞者﹑卽據實陳奏。朕自加恩﹑不使官民等有賠累之苦。著將此上�日﹑曉諭陜甘二省官民等共知之

○擢監察禦史雅爾呼達﹑爲太常寺卿

○添設杭州駐防蒙古八旗每翼防禦二員。從杭州將軍阿里衮請也

○戊辰。諭辦理軍機大臣等。護軍統領阿思海﹑著授爲前鋒統領。令往西路軍營。管轄滿洲兵行走。侍郎武格﹑至巴爾庫爾時。著給與揚武將軍印。統轄巴爾庫爾滿洲兵。伊禮布﹑在參贊內行走。協同武格辦事。總督劉世明﹑著授爲副將軍。統轄巴爾庫爾綠旗兵與武格﹑馬會伯﹑商酌辦理事務

○又諭。巴爾庫爾出徵之西安滿洲兵三千名。寧夏兵一千名。出口已將二年。冬衣不無敝損。應行加恩添補。查莊浪現有存貯皮袍褂三千套。皮帽三千頂。著署督查郎阿﹑巡撫許容﹑再於蘭州添制皮衣一千套。皮帽一千頂。俱於秋間解送軍營。賞給西安寧夏滿洲兵。以示朕格外加恩之至意

○江寧織造內務府郎中許夢門�公疏奏﹑原任江寧織造綏赫徳﹑已將司庫八十五筆帖式巴圖。借用銀兩。代爲賠補。應免重追。得上�日﹑向來織造官員。往往爲司庫﹑筆帖式所愚弄。恣意妄行。侵盜國帑。及至事發﹑總恃有織造代賠。置身事外。積獘若此﹑斷不可不加懲戒。江寧織造綏赫徳離任時。大有虧空。朕特降上

�日﹑令接任許夢門�公徹底淸查。以淸獘蠹。乃許夢門�公以司庫等借用之項。稱爲綏赫徳已經代賠。無庸重追。獨不思綏赫徳管理織造關稅兩項。其代賠之銀﹑卽系兩項贏餘。均爲國帑。安得不核實歸公。而乃私取以償屬員侵盜之項乎。許夢門�公﹑瞻徇情面。艸率完結。著交與內務府﹑嚴加議處。綏赫徳著革職。司庫八十五﹑筆帖式巴圖等﹑名下虧缺之項。悉從本人追出交官。再﹑織造本非大員。而在外體統。任意僭越。至於司庫﹑筆帖式。官職尢卑。乃以欽差爲名。妄自尊大。與督撫拜帖稱呼。俱用平行禮。妄誕已極。嗣後著嚴行禁止。儻有以片紙隻字﹑干謁地方官。及不按品級規矩﹑僭越妄行者。定行從重治罪

○己巳。遣官祭關聖帝君

○擢監察禦史舒喜爲禮部右侍郎

○以浙江溫州總兵官冉起鳳﹑署山東登州總兵官

○庚午。諭辦理軍機大臣等。去年遣往巴爾庫爾軍營之京城驍勇官兵一百名巴爾虎兵一百名。原令於襲擊烏魯木齊旋師之後﹑卽行撤回。此兵俱系精銳。軍營現資差遣。暫停撤回。每人著再賞銀三十兩﹑以爲整理衣服等物之用

○戶部等衙門議覆署理兩江總督印務蘇州巡撫尹繼善等疏言﹑雍正五年。泗州﹑虹縣﹑睢寧﹑宿遷﹑桃源五州縣。原報淤地。經原任總河齊蘇勒題請。委員丈勘。共二萬三千三百三十頃零。設立潼安一衛。專司其事。今奉諭上�日。以從前丈勘辦理艸率。未盡確實。或致賦浮於田。令臣等再加確勘。隨委道府等官。分丈五州縣。臣等伏查泗州等處。河湖浸逼。地方瘠薄。舊例行糧之地﹑照部弓折算徵輸。雍正三年。朱工漫溢黃水田睢﹑宿﹑桃﹑趨泗﹑虹之安河。匯歸洪澤湖田疇淹沒。至雍正五年。朱工堵築。黃水消涸。泥沙停漩。一律淤平。行糧舊地﹑與新淤之地。莫能驟辧。從前委員﹑但見有淤﹑卽爲丈勘。未經細查其地。原有舊糧。止知照部弓計畝起科。未經確察舊例。原有折算。今道府等官﹑丈勘確實。照例扣除行糧舊地外。丈出部弓地六千九百七十七頃零。實系新淤﹑皆可耕種。照各州縣科則舊例折算。共地三千八百九頃零。應各歸該州縣地界﹑管轄納糧。於雍正十年。入額徵收。潼安衛守備缺。應請裁去。以節冗費。再﹑原報淤地。於雍正六年起徵。賦額浮多。小民難以輸將。其六七八等年未完錢糧。如系無地虛額﹑應請核實豁免。俱應如所請。從之

○軍前一等侯陳泰﹑緣事革退。以其弟圖巴﹑襲爵

○以故一等精奇尼哈番董永蕃子董斯教﹑三等阿思哈尼哈番金世鐸子金璋﹑各襲職

○辛未。大學士九卿等﹑遵上�日議奏。近因京師少雨。直隸﹑山東﹑雨澤未徧。上廑聖心。將用人行政。應行應攺之處。令臣等陳奏。謹將現在賑卹事宜﹑十款條列。一﹑刑部等衙門。現將監禁者﹑查明保釋。其直隸﹑山東各州縣。情罪較輕。及幹連待質人犯。亦暫行保釋。至八旗緩決人犯。有情罪稍可寬貸者。刑部查明分別奏請。減等發落。一﹑被災州縣。該督撫查明分數。將本年錢糧﹑照例奏免外。其有𨿽不成災﹑而收成歉薄。應徵錢糧。亦暫緩追呼。或分年帶徵。以紓民力。一﹑凡州縣地畝相錯。有田在被災境內。而納糧在別縣者。亦應查明。一體賑卹。一﹑得雨以後。無力農民﹑不能置辦秄粒。應令該地方官查明。酌借秄種銀兩。秋成後交還。一﹑耆老義民﹑量其捐谷多寡。或給匾額。或給頂帶榮身。生監人等﹑或準作貢生。縉紳人等﹑或刻石書名﹑以爲眾勸。候補候選有力之家﹑捐貲多者加級。更多者﹑照本職加銜。其地方官﹑有能捐俸糴谷。廣行賑濟者。量其所捐。分別議敍。有因公罰俸降級停升得﹑準予開復。一﹑商賈米豆船隻。旣奉恩上

�日。免其關稅梁頭。地方官派員巡察。禁止搶竊。至於價值。聽民間照時糴買。一﹑賑濟成例。凡有地可種者。不在應賑之例。但有地畝之家。現在無收。實與無地畝者﹑同受饑餒。應查驗酌賑。又有逃荒出外。聞本地受賑。舉家歸裏。往往以造冊己定﹑不能添入爲辭。應嚴飭地方官。一體補入加賑。一﹑散賑平糶之外。有盈餘谷石。聽民間借貸。或令田多之家﹑具呈領谷。聽其轉行分給。至秋收逐戶收繳。一﹑兗東二府﹑未經賑濟之先。或已有轉徙他鄕者。地方官卽行查報﹑酌量安插。俟秋成資遣回籍。其經過鄰省地方。仍照雍正九年之例。周給資遣。一﹑禮部現同各部院諸臣。在顯佑宮等處。虔誠祈禱。查有天神壇。地祇壇。太歲壇。及四海龍王之神。亦應虔誠祈禱。得上�日﹑照所奏速行

○壬申。諭內閣。附近京師小縣城內﹑所有駐防滿洲兵丁。俱系協領等官管束。因無總轄大員。故教訓兵丁﹑稽察官員之事。殊爲疏忽。應交相近駐札之大臣兼管。若近陵寢者﹑卽令陵寢大臣管轄。近天津者﹑卽令天津都統管轄。若附近無有大臣駐札之處。著由京師﹑特派大臣一員。令其統轄。每年巡察一次。則官兵各加奮勉遵法。而地方可無妄行生事之人。著大學士鄂爾泰﹑詳酌議奏。尋議﹑喜峯口﹑冷口﹑羅文峪﹑俱與陵寢相近。此三處駐防官兵。請交陵寢處大臣等稽察管轄。三河﹑王田﹑順義縣。永平府。系直達山海關之大路。此四處交與山海關總管。滄州﹑與天津相近交。與天津水師營都統。徳州﹑系山東所屬。交與靑州將軍各就近稽察管轄。獨石口﹑古北口﹑張家口﹑錢家店﹑鄭家莊﹑昌平州六處。系一路。寶坻縣﹑固安縣﹑雄縣﹑霸州﹑彩峪保定府良鄕縣﹑東安縣八處。系一路。俱無可兼管之處。應由京城派副都統各一員。令其總理。每年秋季﹑前往稽察一次。分別勸懲。務令勤加操演。謹守本分。其官員優劣﹑亦令分別具奏。從之

○升太常寺卿張國棟﹑爲宗人府府丞

○兵部議覆﹑直隸河道水利總督王朝恩等疏言﹑直隸河標。現在議設營制。請將附近天津之務關路參將﹑攺爲河標左營中軍副將。務關守備﹑攺爲中軍守備。仍駐務關。張灣營守備﹑攺爲河標右營遊擊。仍駐張灣。務關崔黃守備﹑攺爲右營守備。移駐天津。其崔黃畱把總一員駐防。仍歸左營管轄。武淸之蒲溝汛。曁楊村﹑蔡村﹑務關三汛。俱歸左營管轄。務關以北安平﹑漷縣﹑香河﹑西儀四汛。與張灣二汛。俱歸右營管轄。添設隨標千總一員﹑歸右營管轄。把總一員。歸左營管轄。並於左右兩營抽兵六十名。駐防天津。再﹑務關原轄之寶坻一營。永樂一汛。距河遙遠。請仍歸鎭標管轄。均應如所請。從之

○癸酉。諭內閣。八旗人員。借欠公庫﹑廣善庫官銀。本身現在而未完者。著一並開恩豁免

○貴州布政使常安摺奏﹑黔省下游。苗彊兵米。有由陸路運送者。需用人夫。應交與地方官雇覓。從前軍興之際。日給三分。今可否量爲加增。庶幾永遠行之。無累於民。又來牛城垣﹑爲八寨之藩籬。通古州之大道。若建石城。益資捍蔽。奉上諭。苗地站路﹑崎嶇險峻。原非坦途。且將永爲定例。自應仿照時價給發。著署撫元展成等﹑或計站道之遠近。按站定價。或就站道之里數。按裏給銀。每夫每日。議定幾分。務使敷用。可以永遠遵行。至來牛地方﹑卽建築土城。未嘗不可以捍蔽。但聞該處土松。難保堅固。且取石亦不甚遠。若建石城。可以一勞永逸。著元展成委員確估妥議具奏

○甲戌。諭戶部。福建臺灣府彰化縣。經凶番擾害之後。百姓耕種。未免失時。該縣所有雍正八九年分未完谷六千五百餘石。著悉行豁免

○工部議覆江南河道總督嵇曾筠疏言﹑楊州府屬芒稻河閘座工程。向系動支商捐款項修築。是以歸鹽政管理。而令商人承修。查商人素非熟諳﹑未免艸率。嗣後請歸印河官管轄。並添設閘官一員。以司啟閉。應如所請。從之

○乙亥。豁免江南吳江﹑震澤二縣﹑坍沒湖田額徵銀一千一百三十兩有奇

○丙子。諭內閣。商書曰。天作孽。猶可違。自作孽。不可逭。此甚言自作孽之不可也。天心仁愛。必不作孽於人。凡禍福災祥之來﹑皆由人事之感召。而天本無心也。卽如地方之水旱災荒。必有所自或由於朝廷政事之缺失。或由於臣工職業之乖差。或由於有司教令之煩苛。或由於民間風俗之澆薄。有一於此。皆足以干天和而致沴戾。是以數年來﹑每當晴雨不時。朕必虔心修省。思過省愆。切諭大小臣工。戒懼悚惕。以凜天戒但思天下人民眾多。良頑不一。或有愚昧無知。因饑饉困厄﹑而生愁怨之心者。夫平時心術詐僞習俗乖張。仰蒙上天垂象示儆。而又不自攺悔。轉相怨懟。竟忘上天降罰之由來。視爲己身無辜而獲譴者。背天逆理。莫此爲甚。朕卽修省祈禱。亦未必能代伊等解免﹑而寬其罰也。每見一州一縣之中。相隔不遠。而雨澤多寡不均。收獲丰歉各異。此卽顯而可見者。朕並非諉其靑於天下臣民也。臣職之有虧。民風之不厚。皆朕之過。所望天下臣民﹑遵朕訓諭。各盡其道。以爲敬天之本。偶逢旱潦。逾加悚惕。寤寐之中﹑不敢有幾微怨望不平之意。如此﹑則和气致祥。必能轉災爲福。思之勉之

○辦理軍機大臣等議覆﹑散秩大臣塞楞等奏言﹑臣等至察哈爾地方。會同各總管。遵上�日查明八旗諸王大臣官員等所進蒙古。及移居就食蒙古。共計八百餘戶。內選得諳練騎射﹑堪以充兵之壯丁。共五百七十餘名。請五十名編爲一佐領。共十一佐領。分充護軍﹑領催﹑驍騎﹑給以月餉。令操練騎射鳥槍等項。其制備軍器馬匹銀兩。照例給與。內有正黃旗原任侍衛阿拉布坦﹑所進蒙古。已敷一佐領。該佐領員缺﹑請於伊子弟內補授。準爲世管佐領。其餘各佐領﹑俱系湊集各處蒙古編隸。應爲公中佐領。於察哈爾閒散官蔭生﹑護軍校﹑驍騎校內﹑揀選補授。其護軍校﹑驍騎校員缺。於察哈爾前鋒護軍領催內選補至所選壯丁外﹑其餘閒丁。無可依賴。生計維艱。應照厄魯特佐領下閒丁例。每名月給銀五錢。再﹑察哈爾貧苦兵丁。請每戶賞銀十兩。每名賞布二疋。其牧場蒙古。每名止賞布二疋。均應如所請。從之

○添設廣東南澳海防軍民同知一員。從調任廣東總督郝玉麟請也

○丁丑。鑲黃旗蒙古副都統佟海﹑患病解任。升署正藍旗蒙古副都統吳禮﹑爲鑲黃旗蒙古副都統。一等侍衛郭多渾﹑署正藍旗蒙古副都統

○吏部尙書辦理刑部尙書事務勵廷儀故。遣官往奠茶酒

○旌表鑲黃旗滿洲烈婦。那丹柱妻白氏﹑矢志殉夫。投繯殞命。給銀建坊。入祠致祭如例

○戊寅。諭辦理軍機大臣等。科爾沁臺吉滚濟紮卜等﹑帶領紮薩克兵丁七百名。駐札昂古裏地方。今口外無事。令赴圖爾賽﹑錫爾塔臺站處。駐札管束。到日﹑著圖爾賽等於從前帶去歸化城土默特一千兵內。撤五百名。令回歸化城

○己卯。孝恭仁皇后忌辰。遣官祭景陵

○上詣恩佑寺行禮

○庚辰。諭兵部。去年六月﹑準噶爾賊夷犯我北路。弁兵奮勇進巢�刀。遂致失利。其效力之官員兵丁。已降上�日軍營。著優加賞賚。至於陣亡之大臣官員兵丁。今據大將軍順承親王﹑詳查造冊送部。此陣亡人等﹑皆荷國家歷年養育。朕原欲伊等建立偉功。以膺國家重賚。伊等世受國恩。篤思報效。勇往直前。以致身陷疆場。𨿽誤入危機而致命效忠。誠切可憫。朕自聞報以來﹑至今中心淒惻。難釋於懷。著交該部按冊詳查應加贈蔭﹑及祭葬賞卹之處。照例分別詳議具奏

○護寧遠大將軍嶽鐘琪奏言﹑據駐札魯谷慶總兵官王廷瑞報稱﹑有從賊營脫回之蒙古兵納圖裏等口稱。烏魯木齊之北﹑奇林地方。聚有賊兵三萬。欲侵犯阿爾泰等語。臣隨遣侍衛噶查爾圖﹑守備郎建業等。帶領滿洲兵五十名。巴爾虎兵五十名。蒙古兵一百名。綠旗兵一百名。前往哨探。隨據伊等回營稟稱。哨探賊蹤。行至鄂龍吉地方遇賊殺賊四名。擒賊垂木丕爾達爾紮等八名到營臣各加嚴訊。俱供烏魯木齊附近吉木塞地方。共有兵三千名。系臺吉色布騰統領。分路遣人哨探。一往色必忒地方。已遇大兵擒巢�刀。一往陶賴無克克等處。小策零惇多卜﹑在奇林地方共聚兵三萬。俟秋深馬肥。前往阿爾泰。侵犯喀爾喀遊牧。那親哈什哈﹑帶兵一千名。前往魯谷慶大策零惇多卜之子納木紮爾達錫等。領兵一萬。前去哈薩克地方出兵等語。臣復遣噶查爾圖等。帶兵前往吳爾圖地方。抄截賊人歸路。一面飛飭總兵官王緒級﹑副將花天立。率兵一千五百名。在陶賴一帶﹑搜山巢�刀捕。謹奏。得上�日﹑侍衛噶查爾圖等。遇見賊眾。巢�刀殺生擒。甚屬可嘉。噶查爾圖﹑賞銀一百兩。郎建業﹑賞銀六十兩。滿漢蒙古兵丁等﹑賞銀一千兩。分別賞賚。以示獎勵

○是日﹑甘霖大霈。四野沾足

○辛巳。諭辦理軍機大臣等。據嶽鐘琪奏稱﹑賊人小策零惇多卜在奇林地方。聚兵三萬。欲侵犯喀爾喀遊牧。我兵宜嚴加防備。著將兵鐘琪奏摺﹑錄寄順承親王﹑馬爾賽﹑達爾濟。令伊等偵探信息。賊人若以全力來犯﹑應如何防禦。若分路以輕兵來犯。應如何截殺。預行詳細定議。務期妥協不可輕率

○以翰林院修撰彭啟丰﹑爲雲南鄕試正考官。編修趙大鯨﹑爲副考官。刑部郎中畢誼﹑爲貴州鄕試正考官。編修王峻﹑爲副考官

○署雲貴廣西總督髙其倬題﹑雲南耿馬宣撫使罕世藩以病休致。請以其子罕國楷襲替。下部知之

○旌表河南息縣烈婦。宣棟妻髙氏﹑拒姦不污。自縊完貞。給銀建坊﹑入祠致祭如例

○癸未。禮部議覆﹑直隸總督劉於義疏言﹑天津攺州爲府。請照府學例﹑取進文武童生各二十名。設廩增各四十名。天津縣﹑仍照天津州舊額。取進文童十八名。武童十五名。廩增各二十名。天津﹑滄州二州縣。請另立商學。商籍﹑取進文童八名。武童七名。竈籍﹑取進文童七名。武童六名。卽歸天津府學。考課督率。設廩增各二十名。其現在河間府學商竈二籍生員。悉攺歸商學。又河間府舊有撥入天津武童三名。撥入滄州武童二名。俱請攺入天津府學。又寶坻縣﹑分設寧河縣。其入學額數。請酌量分派。寶坻縣﹑取進文武童生各十二名。廩增仍循舊額。寧河縣﹑取進文童十一名。武童八名。廩增各二十名。均應如所請。從之

○甲申。諭內閣。八旗辦事。不諳悉條例。諸事每多未協。朕思各部司官。多有熟悉則例。識見明通者。若於郎中員外等官內﹑愼加揀選。每旗添設二員。助都統副都統辦理旗務。似有禆益。該員於本職部務。仍照舊辦理。都統等奏事時。該員隨副都統之後。本章奏摺內﹑亦著列名。著大學士會同各部堂官。加意揀選。務在得人。若司員不敷揀選。科道侍讀等官。亦可選用

○頒禦制重修闕裏。聖廟碑文墨筆。收藏闕裏。以爲世守。從衍聖公孔廣棨請也。碑文曰。朕惟上天垂佑蒸民。篤生至聖先師孔子。以仁義道徳。啟迪萬世之人心。而三綱以正。五倫以明。後之繼天禦宇。兼君師之任者。有所則效。以敷政立教。企及乎唐虞三代之隆。大矣哉聖人之道。其爲福於羣黎也甚溥。而爲益於帝王也甚宏。宜乎尊崇之典﹑與天地共悠久也。曲阜廟庭﹑爲孔子裏宅。毓聖鐘靈之地。神爽式憑。明禋祗肅。廟貌崇閎。由周而來﹑久且加盛。我皇考聖祖仁皇帝﹑徳符元化。悟徹性天自羲農堯舜禹湯文武周公之道。集成於孔子者。一一體於身心。宣爲政治聖統在上。應運而承。康熙甲子東巡狩。臨幸闕裏。謁奠廟林。殷禮隆儀。漢唐莫及。朕躬膺丕緒志切羹墻。卽位之初﹑加封先師五代王爵。詣雍釋菜。題額歌詩。佩徳報功之願。夙夜罔釋於懷。雍正二年。闕裏聖廟。不戒於火。有司奏告。朕悚惕靡寧。詣廟致祭。旋發帑興修。命大臣專董厥役殿廡規模。悉準宮闕制器備物。亦令繪圖呈式。裁酌協宜。數年內﹑諄諭執事臣寮。經營周至。纖毫無憾。始愜朕衷。七年冬﹑有司具奏大成殿上梁前二日慶雲見於曲阜。合詞稱瑞。朕以天人感應。理固不爽。而誠敬微忱。詎能邀上帝先師之垂鑑。用是祗將祀事。倍增試額。俾普天率土。被聖人之徳化者。同心感慶。庶足以廣教澤而答嘉庥。而撫躬警勉。恆朝夕凜凜焉。朕嘗謂帝王之尊聖。尊其道也。尊其道﹑貴行其道。居行道之位。而能擴充光大。達之政令。修齊治平得其要。紀綱法度合其宜。禮樂文章備其盛。凡聖道之未行於當時者。悉行於後世。𨿽去聖久遠。而心源相接。不啻親授於一堂之上。默證於千載之前。如是而欽崇褒顯。悉由於中心誠服。而治化日盛。聖道斯尊。且夫聖人之道。一天道也。天以牖民之責屬之聖人。刪定贊修。代天宣教。彜倫惇敍。禮法彰明。後之帝王﹑奉其道以治世。師承罔斁。資益良多。然則尊天尊聖。理原合一。今玆之崇禮至聖。正所以欽若昊天。而於修建廟廷之重典。有不至誠至敬者哉。朕勤求上理。宵旰孜孜。冀以仰述皇考之鴻謨。丕揚先師之厚澤。爰敬推上天篤生聖人。與聖人承天立教﹑垂憲奕世之意。勒文碑石。以昭示臣民於無極。而系以辭回天心覺世。聖治承天。治法道法。聖聖相傳。三五之隆。以道致治。峻徳宏昭。丰功遠被。聞知續統。至聖挺生。中天復旦。文教昌明。經緯三才。陶融萬象。體具中和。功侔參兩。表揚六籍。程式五常。如會滄海。若揭秋陽。惟我皇考。聰明睿智。苞蘊圖書。匯宗洙泗。徳與聖合。禮爲道崇。升堂容肅。過裏恩隆。緒纘朕躬。勤圖紹述。至訓煌煌。箴銘宥密。惟皇建極。惟聖時中。古今𨿽邈。心理攸同。作帝王師。與天地配。開辟一人。神靈如在。奕奕新廟。輝映尼防。金絲在禦。車服盈堂。煥乎天文。五云示慶。錫佑者天。承庥者聖。敢云瑞應。鑑厥微誠。普祈洪貺。永福編氓。文治光華。日星晶麗。木鐸揚聲。垂億萬世

○乙酉。夏至。祭地於方澤。遣平郡王福彭行禮

大淸世宗敬天昌運建中表正文武英明寬仁信毅大孝至誠憲皇帝實錄卷之一百十八

大淸世宗敬天昌運建中表正文武英明寬仁信毅大孝至誠憲皇帝實錄卷之一百十九

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十年。壬子。閏五月。丙戌朔。諭大學士等。朕聞甘省﹑自四月十五以後。風多雨少。河西四府一州。多系水田。目下望雨﹑尙不甚急。河東四府二州。則急待甘霖。朕心深爲廑念。西邊正當用兵之際。軍需民食。全賴甘肅收成。今入夏以後﹑雨澤愆期。儻禾稼歉收﹑則所關匪細。可傳諭查郎阿﹑許容等。令其就近酌量情形。爲未雨綢繆之計。早爲辦理。庶諸事從容。於軍民俱有禆益

○添設陜西寶丰﹑定遠二營。守備各二員。把總各二員。從署陜西總督查郎阿請也

○戊子。免陜西甘﹑涼﹑寧﹑肅﹑各提鎭營兵。借支銀一萬八千四百兩有奇

○庚寅。大學士等遵上�日議覆。貴州巡撫張廣泗條奏﹑古州善後事宜四款。一﹑都江﹑淸水江。爲黔楚粵。三省之通流。應設立哨船。聯絡聲勢。一﹑古州等處積貯。最關緊要。請分別鎭營。各貯米石。責成該管同知通判縣丞等經管。一﹑新疆文武各員。三年俸滿之後。應予保薦升轉。以示鼓勵。一﹑效力通事人等。請分別勤惰等次。給與養贍。並授以土外委千把總札付。令其宣布條約。化導苗民。均應如所請。從之

○旌表江蘇靖江縣烈婦。陸昆妻劉氏。拒姦不污。投繯殞命。給銀建坊。入祠致祭如例

○辛卯。議敍陜西宣諭化導官員。右春坊右贊善錢陳羣等五十一人。分別升轉有差

○壬辰。升光祿寺卿王﹤泭﹥﹑爲太常寺卿。仍兼理光祿寺卿事。右通政廣東觀風整俗使焦祈年﹑爲光祿寺卿。仍畱觀風整俗使任

○以兵部尙書鄂爾奇﹑署步軍統領

○癸巳。解宗人府右宗正徳昭任。以平郡王福彭﹑爲右宗正

○以故二等阿思哈尼哈番岱奇裏子達桑阿﹑襲職

○甲午。諭八旗官員人等。昔人云。和气致祥。乖气致異。此天人相感之至理。古今不爽。朕以此訓導天下臣民。至詳且悉矣。去夏今春。京師亢旱。地猶微動未息。朕戒愼恐懼。思過省愆。幸邀上天慈恩。錫以霖雨。不致大爲災患。然所以垂象示儆。必有由來。朕畱心體察。於旗人得一二事。似有抑鬱不舒之气。以致上千天怒。朕不得自寬。眾亦各應自省也。如用兵準噶爾一節。八旗將士﹑遠役於外。父母妻子﹑愁望於家。或者以爲朝廷不卹士卒。有此可已而不已之舉。不知準噶爾賊夷﹑狡獪凶頑。世濟其惡。擾害我臣服之蒙古。窺伺我西北之邊疆。若不加創懲。則蒙古不獲安居。邊塞不能寧謐。我八旗之人﹑尙得優遊燕處﹑度外置之乎。是知皇考經理於前。朕紹述於後。皆出於萬不得已。並非窮兵黷武。欲拓地開疆。而疲勞將士於沙漠窮荒之地也。觀近日賊夷跳梁之狀。以我朝大兵。駐札邊境。而猶心懷覬覦。敢肆狂逞。則從前𨿽欲棄置不問。以圖息事寧人。其可得乎。我滿洲八旗人等﹑素有忠義之心。勇敢之气。爾等祖父自從龍入關﹑以及各處徵討。削平寇亂。皆以捐軀致命爲榮。以老死牖下爲恥。今乃承平日久。習於宴安。因數年之徵戍。卽生愁怨之心。而忘乃祖乃父之勞績。何志气隳惰。自暴自棄。一至於此乎。從來急公殉難者。享千古不朽之榮名。而奏凱獻功者。膺國家寵褒之爵賞。豈但出徵弁兵﹑當勇往爭先。卽其父母妻子﹑亦當深知大義。遏抑私情。務其遠大。則忠君報國之悃誠。必蒙上天垂鑑。默加福祐。大功可以立成。凡列在戎行者。均受國家逾格之恩澤矣。又如催追虧空一節。聞八旗人等﹑亦以爲苦累。獨不思居官之人。侵盜國帑。剝創民膏。律以國法。皆在不赦之列。朕以習染旣久。人數眾多。不忍加戮。特從寬典。勒追還項。以儆將來。使知侵盜橫取之物﹑不足以長子孫。庶可以止姦貪而厲廉恥。此朕之苦心。實欲爲人心風俗計也。若云朕爲財物計﹑而爲此綜核之事。獨不思十年以來﹑朕之減除正賦。蠲免積逋。與夫興修工程。賑濟賞賚。加惠於官弁兵民者。所費不下數千萬。曾無吝惜。豈有惟與旗人較量錙銖之理哉。且雍正三年以前之舊欠。朕已令該旗大臣等﹑查奏酌免矣。朕之意上�日﹑旗人旣未能悉知。該管官員﹑又不能宣布開示。每於催追之時。過於嚴刻。甚且牽累無辜。此庸劣不忠之大臣。奉行不善。而更隱示以奉朕意上�日。致令若輩心懷怨懟。朕上�日果如是乎。夫獲罪而不知悔。沐恩而不知感。此皆乖戾之气。均足上千天和。用是再頒諭上�日。通行曉諭。儻八旗人等﹑果能遵朕訓誨。洗滌肺腸。共矢愛君親上之懷。永絕昧理欺公之習。不但朕之沛澤施恩。必先自旗人始。而上天福祐善良。諸事吉慶。亦可預信其必然矣

○乙未。諭辦理軍機大臣等。前因西路軍營兵丁﹑行走攻擊之時。從前所定口糧不敷。朕已加恩增給。今思兵丁駐札之時。亦應使之口糧寬裕。以鼓勤勞。其如何酌量加增之處。爾等妥議具奏。尋議﹑駐札之兵。與行走坐卡之兵。俱十日給米一斗。十日給面十二斤半。則口糧皆可充裕。得上�日﹑依議。兵丁等遇有調遣行走之時。每月著再加賞羊價銀七錢

○署陜西興漢總兵官董紹祖﹑緣事革職。以陜西西鳳副將米國正﹑署陜西興漢總兵官

○盛京考察滿漢各部官員。不謹官一員。罷軟官一員。有疾官二員。分別處分如例

○予故議政大臣領侍衛內大臣克什圖﹑祭葬。謚勤恪

○旌表江蘇丹陽縣烈婦。淩從俊妻周氏﹑守正拒姦。投繯殞命。給銀建坊。入祠致祭如例

○丙申。護寧遠大將軍嶽鐘琪奏言。據駐札魯谷慶總兵官王廷瑞稟報。賊人寨桑額爾克得松﹑領賊二千名。分東西二路。來犯哈喇火州城。參將劉廷琰﹑遊擊李英等。分兵迎敵。殺傷賊人。俱皆敗走。劉廷琰等﹑領兵追巢�刀。賊人遠遁。因見黑霧大風。不便窮追。撤兵回城。臣等仍飛飭總兵王廷瑞﹑晝夜嚴防。時加哨探。理合繕奏。報聞

○丁酉。諭內閣。上年冬間﹑北方雨雪稀少。朕恐今歲夏間﹑蝗蝻萌動。已密諭該督撫畱心防範。頃聞江南淮安府屬之山陽﹑阜寧二縣。海州所屬之沭陽縣﹑揚州府屬之寶應縣﹑各有一二鄕村。生發蝻子。𨿽目前萌動之處。不過數里。然恐捕治不力。漸致蔓延。爲禾田之害。著該督撫有司﹑督率人役鄕民。速行撲滅。無俾遺種。儻有怠忽從事者。卽行糾參。從重議處

○諭八旗官員人等。朕自禦極以來普天率土。未嘗岐視。而八旗人等﹑尢國家教養百年。望其遂生復性。共享安樂於久遠。若其中頑劣貪鄙之習。故加寬縱。將爲人心風俗憂。無所底止。朕實不忍聽其陷溺。不爲援手。有負皇考之付托也。從前嚴治貪婪。淸釐帑項。卽追呼牽擾。有所不卹者。誠欲八旗人等﹑各思罪愆。漸自醒悟。知有所不爲。庶無往不利。此朕訓愛之初心也。昨於雍正三年以前虧空各項令查奏酌免。諭上�日內業經明白曉諭。今特再沛恩膏。將雍正三年以後﹑九年以前。八旗官員人等。應追銀兩。除本身虧空﹑侵蝕﹑借帑及貪贓盜用等項。不準查免外。其有年遠之案。於雍正八年恩上�日以後發覺者。與本身已故﹑著落子孫追賠。坐扣俸餉抵補者。或本身𨿽在。其應追之銀。實系分賠代賠無著之項。或因公那用。並未入己者。又或應追之本人﹑已經豁免。而開欠之人。尙在著追。或本身已經寬免。而在奉上�日以前報出田房人口抵補。其間人口病故﹑田房變價不敷。仍行追補者。著該旗將各項情由。造冊開送內閣轉奏。候朕酌量分別。加恩寬免。此次諭上�日。著再徧傳。俾八旗人等﹑深知朕恩。恪遵朕訓。洗心滌慮。痛攺前非。循理奉公。謹身節用。以副朕教育諄誠之至意

○戊戌。諭大學士等。固原提督樊廷﹑來京陛見。懇求前往軍營。領兵效力。朕勉從其請。令伊暫回固原之任。李繩武﹑著馳驛來京。面請訓上�日。仍回固原署理提督印務

○以原任甘肅布政使鐘保﹑協理步軍統領事務

○調鑲藍旗蒙古副都統哈達哈﹑爲正藍旗漢軍副都統。以署鑲紅旗滿洲副都統噶爾錫﹑爲鑲藍旗蒙古副都統

○予故雲南曲尋鎭總兵官陳淸﹑祭葬如例

○己亥。加正藍旗護軍參領色爾古楞﹑副都統職銜。仍往北路軍營。看守察罕叟爾倉庫。賞銀二千兩

○辦理軍機大臣等議覆寧古塔將軍常徳﹑遵上�日議奏。八姓地方人內。請挑兵一千名。編爲十佐領。各設佐領一員。驍騎校一員。照三姓例給與俸餉器械。查三姓地方寬闊。應建築城池。令三姓八姓官兵等﹑一並駐札。從前八姓人戶不習耕種。請俟來年二月﹑給與牛種口糧。令其開墾。再打牲烏喇人丁。現有二三千人。亦請挑兵一千名。分爲八旗。編爲十佐領。各設佐領一員。驍騎校一員。每旗設防禦一員。每翼設協領一員。給與俸餉等項。與船廠兵丁。一體差操。均應如所請。從之

○庚子。諭內閣。雲南迆東道﹑管轄昭通東川﹑普洱等處。半系新疆。俱關緊要。非歷練彊幹之員。不能勝任。雲南糧儲水利道黃士傑﹑辦事實心。且素爲昭東夷民所信重。著加按察使銜。調補迆東道。仍兼管昭東廠務

○辛丑。禮部議覆﹑寧古塔將軍常徳奏言。長白山爲發祥福地。神迹顯著。請於烏喇之板山望祭處。蓋造享殿。以肅祀典。應如所請。從之

○裁山西代州營千總一員。兵一百四十名。添設冷泉關營千總一員。兵九十一名。攺冷泉關營把總爲潞澤營把總。並添設潞澤營兵四十九名。撥潞澤營兵十名。歸澤州營。從山西巡撫署提督事覺羅石麟請也

○壬寅。以原任提督陳天培﹑帶領勇健營兵丁。往陜西涼州駐札。給勇健營總統關防

○移廣東化州梁家沙司巡檢。駐平定堡。從署廣東總督鄂彌達請也

○癸卯。以署鑲藍旗滿洲副都統常有﹑協辦戶部侍郎事務

○命提督安徽學政王蘭生﹑再畱任三年

○調署鑲藍旗滿洲副都統常有﹑爲正紅旗蒙古副都統。仍兼理鑲藍旗滿洲副都統事務

○甲辰。和碩恆親王允祺薨。輟朝三日。加祭二次。造墳立碑。謚曰溫

○宗人府以允祉病故奏聞。得上�日﹑三阿哥允祉。向來秉性乖張。器量狹小。皇考每言其不識忠孝大義。自朕卽位以來。屢次加恩。不知感激。時爲開導。不知省悟。朕皆優容之。近年則彊悍難制。漸無忌憚。經諸王大臣等參奏。朕不得已將伊拘禁於景山之永安亭。令伊眷屬隨往。供其使令。並將伊子弘景﹑封爲貝子。以承其家業。此朕委曲措置之苦心也。近伊患病。醫官前往調治。柰病勢沈重。醫藥罔效。朕心惻然。一切殯葬之禮。著照郡王例行。賞內庫銀五千兩。料理喪事

○乙巳。以翰林院編修吳龍應﹑爲四川鄕試正考官。編修地李重華﹑爲副考官。刑科給事中劉吳龍﹑爲廣東鄕試正考官。編修錢本誠﹑爲副考官。檢討範咸﹑爲廣西鄕試正考官。編修鄒一桂﹑爲副考官。編修王安國﹑爲福建鄕試正考官。吏科掌印給銀中嚴瑞龍﹑爲副考官。翰林院侍讀學士許王猷﹑爲湖南鄕試正考官。修撰周﹤雨澍﹥﹑爲副考官

○丙午。諭兵部。滿洲武進士。未經挑選侍衛者。除特上�日補授京營守備外。嗣後俱著以本旗護軍校﹑驍騎校等缺用

○戊申。諭理藩院。喀爾喀車臣汗冊卜登拜音珠爾﹑年幼。料理部落事務。恐有遺誤。著多羅郡玉垂紮卜﹑協同辦理

○領侍衛內大臣宗室額騰吉因病解任。以鑲白旗滿洲都統薩穆哈﹑爲鑲黃旗領侍衛內大臣

○己酉。護寧遠大將軍嶽鐘琪奏言。甘﹑涼﹑肅州﹑安西之兵。於五月間起程﹑來赴軍營。馬匹至自長途。未經歇息。恐多疲瘦。擬將馬匹﹑暫牧休養。於六月二十間啟行。前赴穆壘。得上�日﹑官兵移駐穆壘。從軍營起程吉期。京中原擇六月初四﹑及六月二十七日。今嶽鐘琪奏稱馬匹應暫休養。於六月二十間啟行。朕思大軍遷移駐札之際。務令諸事從容。方爲有益。著卽定期六月二十七日起程。邊地𨿽早寒。然七八月間﹑建築城工。地土諒不至凝凍也

○予故太子少傅吏部尙書仍專管刑部事務勵廷儀﹑祭葬。加祭一次。謚文恭

○庚戌。福建巡撫趙國麟奏言。臺灣北路大甲西番不法。殘害官兵。經臺灣總兵官呂瑞麟﹑同臺灣道倪象愷﹑帶領兵壯。巢�刀撫兼行。已將脇從之朴仔籬等社﹑先後就撫。續有鳳山縣南路姦民。乘機聚眾。殺傷官兵。經升任陸路提督王郡﹑親率弁兵。巢�刀追解散。今南路姦匪﹑陸續拏獲究審。現在嚴緝首犯吳福生到日。卽可定案。其大甲西番土官。率領全社男婦老幼四百十九名。造冊就撫。現在查訊實情。究出首凶定擬。仍於各莊緊要之處。設兵防護。所有南北兩路安定情形。理應具奏。報聞

○喀爾喀和碩親王達什惇多卜故。遣官致祭

○辛亥。總督倉場侍郎嶽爾岱﹑因病解任。以禮科給事中兆華﹑署總督倉場侍郎

○吏部題﹑一等精奇尼哈番﹑兼一拖沙喇哈番六哥故。銷去恩詔所得四拖沙喇哈番。餘一等阿思哈尼哈番﹑兼一拖沙喇哈番。以其子沙津﹑襲職。從之

○壬子。兵部議覆﹑署直隸天津總兵官補熙奏言﹑直隸各營。俱設有教場。以便簡閱騎射。惟通州一營獨無。查原設教場在城南門外。將臺遺址猶存。順治中﹑圈爲旗地。值操演之時。另擇民間隙地。迄無定所。難免妨農害稼之累。請敕部將原場撥還該營。庶於訓練有益。應如所請。從之

○癸丑。諭內閣。大學士蔣廷錫﹑現在患病。尙須調養。戶部尙書事務。著兵部尙書鄂爾奇﹑左都禦史彭維新﹑署理。刑部尙書事務﹑著浙江總督李衛署理。鄂爾奇﹑仍管兵部尙書事

○吏部議奏﹑派往軍前辦事官員。遇俸滿應升。𨿽經指缺。因未引見。不準實授。其新任之缺﹑旣已空懸。而現出之缺﹑例不另補。請嗣後除口內奉差人員。仍俟引見補授。其派往軍前辦事官員。有俸滿應升者。得缺卽具題補授。令食升缺之俸。準其升轉。所遺員缺﹑歸部月選。俟該員回京日。照例補行引見。如此。則員缺不致久懸。而效力各員。愈加感激矣。從之

○甲寅。以內閣學士徳齡﹑充經筵講官

○甘肅巡撫許容奏言。五月﹑閏五月間。甘省各屬。俱陸續得被甘霖。因從前得雨稍遲。豆麥有薄收之處。其臨屬之蘭州。鞏屬之靖遠。涼屬之平番。得雨最遲。夏禾麥豆。俱已枯槁。止可補種晚禾。得上�日﹑朕念甘省備辦軍需。未免煩勞民力。而各屬內﹑又有收成歉薄之州縣。意欲將本年甘肅各屬錢糧全行豁免。以加惠秦民。但諭上�日到日。已屆初秋。開徵旣久。錢糧多已完納。不能普徧沾恩。凡得雨稍遲之處。著許容將舊欠新賦。悉行停徵。再與查郎阿悉心計議。或將備辦軍需州縣之錢糧。全行蠲免。其中收成稍薄者﹑再加賑卹。其不辦軍需之州縣。而收成又復照常者。仍照額賦徵收。著會同密議具奏

○乙卯。諭內務府。現今天气炎熱。著海望﹑會同署步軍統領鄂爾奇﹑在各門設立冰湯。以解行人煩渴。工部所窖冰塊。如不敷用﹑卽將崇文門宣課司余銀。采買辦理。永著爲例

○豁免湖南湘陰縣流沙地畝額賦銀二百兩有奇

大淸世宗敬天昌運建中表正文武英明寬仁信毅大孝至誠憲皇帝實錄卷之一百十九

大淸世宗敬天昌運建中表正文武英明寬仁信毅大孝至誠憲皇帝實錄卷之一百二十

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十年。壬子。六月。丙辰朔。以署戶部尙書鄂爾奇﹑管理三庫事

○調正藍旗蒙古都統莽鵠立﹑爲鑲白旗滿洲都統

○禮部議覆。貴州學政晏斯盛﹑條奏考校察核事宜。一﹑造報優劣事實。該府州縣﹑及教官。隨時具報。務在訪查詳確。一﹑學臣按試事竣。方詣學講書。勢必聽講寥寥﹑適成具文。請照舊例。於按試次日舉行。一﹑苗童應試。加取一名。請用漢廩生﹑同苗生聯名保結。苗童五名互結。以杜漢童冒占。其苗童名目﹑攺爲新童。苗捲攺爲新捲。一﹑武生以弓馬技勇爲先。考試外場。請將好字﹑合式﹑中等字樣。鈐記捲面。與內場相較。分別等次。其騎射時。照武童例。當面書寫親供。磨對字迹。庶無頂替代倩情獘。一﹑學政衙門﹑行查批審事件。請令府州縣﹑悉照各上司例。依限完結。如承審遲延。查取職名﹑咨部議處。均應如所請。從之

○丁巳。諭吏部。凡官員議處之案。多系本任。乃亦有年久而後發覺。或逾年而後結案者。該員已經升遷。方行議處。如在外州縣﹑升至道府。在內司官﹑升至堂官。遇原任內有應行議處之案。舊例照原任品級處分。朕思伊等所犯情罪。自有重輕。儻不過尋常詿誤。輙照原任品級處分。似於情理未協。況此等人員。久經歷任。其材必有可用。如因原任事發悉照原品降調略無差等。殊非愛惜人才之意。著該部悉心詳酌。作何分別定議具奏。尋議﹑內外文武官員。升任之後﹑遇原任事發。應降調者。除貪贓酷刑﹑營私作獘等案外。其餘尋常詿誤事件。情罪尙輕。俱於現任內議以降調。則處分更得其平。從之

○禮部議覆。署浙江巡撫王國棟疏言﹑杭州府新城縣﹑已故宜都知縣周甸妻陳氏。於順治二年。賊寇竊發。氏與姑羅氏。避難山中。猝遇寇至。欲刃其姑。氏以身衛姑。抱姑求釋。寇釋姑劫氏而行。氏行踰里許。隨奪寇刃自刎。時年二十二歲。從前湮沒。未獲旌表。今奉上�日闡揚孝行節義。理合題請旌典。以勵風化。應如所請。照例給銀建坊。入祠致祭。從之

○己未。升內閣學士署戶部侍郎事阿山﹑爲吏部右侍郎

○升雲南鶴麗總兵官南天祥﹑爲江南提督

○癸亥。諭內閣。大學士鄂爾泰﹑上年來京陛見。朕以雲貴廣西三省地方緊要。本欲令其回總督之任。今因西北兩路軍務。尙資協贊經理。其眷屬不便久住滇南。著總督髙其倬等。將大學士家口﹑料理進京。其雲貴廣西地方緊要事宜。有應知會大學士鄂爾泰者。仍行知會。並三省文武官員。應稟報者。照常稟報。將此通行曉諭三省官弁知之

○辦理軍機大臣等奏言﹑山東﹑河南兩省。應交粟米。除支給京城官兵外。每年俱有餘剩。又有歷年存倉粟米。現在甚屬丰裕。嗣後請令山東﹑河南兩省。於應交粟米內。每省攺交豆五萬石。運送至倉。分交八旗米局。平價賣與拴馬官兵。則八旗應需馬豆。永遠足用。而民亦樂於攺米交豆。殊爲兩便。至八旗官馬。於四月出口時。每馬一匹。給空艸一束。至八月進口。因已收獲。可以牧放。不復給艸。查沿邊收獲甚遲。官馬進口時。田禾大半未刈。官馬不便牧放。多至疲瘦。嗣後請於官馬進口時。照出口例。沿途支給空艸。從之

○又議覆。領侍衛內大臣拉錫等奏言﹑查得察哈爾左翼四十六佐領。右翼三十五佐領。共八十一佐領。兵共五千餘名。除現在出徵﹑及預備調遣外。八旗止餘兵五百名。卽看守遊牧。亦不敷用。今察哈爾巴爾虎孳生蒙古壯丁﹑一千四五百名。弓箭可觀。人丁壯健。連各處覓食人丁﹑共二千有餘。請將此人丁編設十九佐領。合之舊有八十一佐領。共成一百。左右翼各派五十佐領。共設兵七千。則一應差使。俱得整齊。應如所請。從之

○甲子。兵部遵上�日議覆。北路陣亡官員兵丁。應得卹典。除副將軍宗室公巴賽﹑參贊覺羅海蘭應移交宗人府詳議。喀喇沁﹑歸化城﹑土默特口外蒙古人等。應交與理藩院詳議外。自副將軍以下。披甲從役以上。俱請照會典開載之例。各給與應得賜卹銀兩。其各官如有世職大者。照世職給與。如世職小及無世職者。照本身職銜品級給與。京城八旗大臣官員兵丁從役。令各該旗都統查核。及察哈爾﹑奉天﹑寧古塔﹑黑龍江﹑右衛﹑寧夏等處。令該將軍查核。將各官有無世職。造冊送部。臣部移咨戶部。給發賞卹銀兩。務令官員兵丁從役之父母妻子的屬親領。至副將軍以下。驍騎校護軍校以上。應加贈蔭。移咨吏部定議。應予祭葬。移咨禮。工二部定議。其陣亡之原任副都統阿岱等七員均應照伊原品﹑賜祭一次。各蔭一子入監。從之

○予故辦理靑海噶斯事務正紅旗滿洲都統徳成祭葬。謚勤僖

○予故協理西藏事務陜西寧夏總兵官包進忠﹑祭葬如例

○丙寅。升大理寺卿史在甲﹑爲都察院左副都禦史

○禮部議覆。順天學政吳應棻疏言﹑崇聖祠奉上�日追封五世王爵。而新置之牌位。各處舛錯未能畫一。請照國子監所書字樣。通行直省。畫一遵奉。查國子監崇聖祠字樣。系肇聖王木金父公之位。裕聖王祈父公之位。詒聖王防叔公之位。昌聖王伯夏公之位。啟聖王叔梁公之位。應通行直省。遵照成式。攺制安奉。從之

○丁卯。護寧遠大將軍嶽鐘琪奏言﹑據賊營脫歸之鄂爾多斯參領阿玉錫供稱﹑噶爾丹策零﹑令小策零惇多卜。領兵三萬。來犯北路。賊兵隊內﹑有投降準噶爾之公巴濟﹑達錫達爾紮貝子茅海﹑臺吉冊淩﹑協理臺吉盆蘇克岱靑等五人引路。以大隊搶掠察罕叟爾附近居住之喀爾喀等。直至克爾倫地方。巴濟並獻計與噶爾丹策零云。喀爾喀等﹑俱系懦弱之人。可以肆行搶掠等語。謹據供繕奏。得上�日﹑巴濟等。有負國恩。實當誅戮。伊並不以投順賊人爲恥。反欲取信於賊。妄稱喀爾喀懦弱。易於搶掠。殊屬可惡。喀爾喀等一聞此語。自必痛心切齒。奮勇爭先矣。著行文順承親王﹑曉諭軍前喀爾喀等知之

○旌表山東曹州烈婦﹑朱大肖妻崔氏。拒姦不污。投繯殞命。給銀建坊。入祠致祭如例

○戊辰。諭辦理軍機大臣等。前派往西北兩路出徵之滿洲蒙古漢軍大臣官員等。於起程之時。朕令寬裕給與跟隨人數。其家中隨甲銀米﹑仍畱爲該員家口養贍之資。並未令其裁革。頃聞戶部於本年三月間行文各處。以各員在外旣有隨甲。則家中不應重領銀米。將各員隨甲銀米﹑停其支領。且自雍正七年大兵起程之日爲始。凡家中領過銀米。於本人應領俸銀俸米之內﹑照數坐扣還項。該部因愼重錢糧之意。並未請上�日。遽爾通行。甚屬錯謬。殊非朕體卹出徵人員之本意。今特頒諭上�日。凡軍前之大臣官員等家中已領之隨甲銀米。不必扣還。其應領之項。照常給與。並將此上�日﹑通行各處軍營知之

○己巳。四川總督黃廷桂奏言﹑建昌鎭所轄竹核地方。當涼山之中。爲苗疆腹心。其東南一路。有吽姑﹑及魚紅地方。層巒疊嶂。爲諸蠻出入門戶。俱請添設遊擊一員。守備一員。千總二員。把總四員。兵五百名。谷堆地方。爲咽喉要道。請添設都司一員。千總一員。把總二員。兵四百名。其東北一路。有格落地方。乃蠻部出沒之處。請添設都司一員。千總一員。把總二員。兵四百名。至於大赤口爲竹核左翼門戶。且有諸彜盤踞。請添設參將一員。守備一員。千總二員。把總四員。兵八百名。其小河壩地方。所在險要。請添設都司一員。千總一員。把總二員。兵四百名。又竹核西距靖遠營﹑一百七十餘里。中系諸彜巢穴。請於適中之勒必鐵地方。撥靖遠營守備一員。把總一員。兵一百五十名駐守。再竹核去新舊營汛甚屬遼遠。非建昌一鎭所能統轄。請將竹核協副將﹑攺設總兵一員。左右二營都司﹑攺設遊擊二員。再增中營遊擊守備各一員。千總二員。把總四員。兵三百名。共一千五百名。分爲三營。以成體制。其竹核迆南一帶。有阿都等處。地方更大。彜蠻愈眾。俟設鎭安營之後﹑再行次第料理。得上�日﹑黃廷桂所奏竹核安兵設鎭一事。關系緊要。朕聞川省蠻地﹑從前𨿽屢次用兵。然或懸賞誘致。指爲投誠。並未加以懲創。又或凶蠻逃避。而附近良懦。轉遭搶擄。以致眾心不平。前案未結﹑而釁端復啟。又或畏難退蹜。捏報撤師。艸率完結。此次竹核安兵設鎭﹑務須籌畫周詳。布置完密。俾邊圉永靖。始爲有益。大學士鄂爾泰﹑熟悉彼地情形。著悉心詳議具奏。尋議﹑川屬涼山一帶。周圍數千里。竹核適當其中。形勢寬平。四達蠻境。各種番蠻﹑皆反覆不常。嶽鐘琪前議於竹核設副將一協。兵止一千二百名。固屬單弱。不足以資控制。今黃廷桂請將竹核攺協爲鎭。並分設各營。所議已屬周詳。但名爲一鎭。兵不過一千五百名。且總核兵數﹑𨿽有四千名。而零星分布。仍不足壯聲勢而鎭番蠻。據臣愚見﹑竹核鎭營。固須妥算。而阿都等處。應並熟籌。兵力宜合不宜分。蠻巢宜遠不宜近。但使我勢聯絡。不必是處設防。臣謹擬於竹核一鎭﹑設兵三千名。內撥兵一千名﹑分駐吽姑﹑格落等處。魚紅﹑大赤口﹑阿都﹑沙馬普雄地方。各設參將一營。額兵各一千名。互爲掎角。則涼山𨿽闊。蠻種𨿽繁。而一重鎭。五大營。上連建昌。下接昭通。三鎭雄峙。舊營環拱。控馭則指臂相牽。擒剿則呼吸立至。如果將弁得人﹑似可邊圉永靖。其作何安設塘汛。可否抽撥弁兵伏祈皇上敕下黃廷桂等﹑毋專執成議。亦毋以臣言爲然。熟商妥酌。請上�日定奪。從之

○辛未。諭辦理軍機大臣等。從前應行發遣黑龍江等處罪犯。曾攺發紮克拜達裏克等處﹑令其開墾耕種。後因伊等在彼﹑甚不得力。是以停其攺發。上年賊人窺伺紮克拜達裏克。彼時所有罪人﹑跟隨官兵。守護城垣。竭力捍禦。甚屬可憫。朕已加恩除其罪名。令充綠旗兵丁。入伍效力。續據順承親王等奏稱﹑伊等深知感戴朕恩。共思黽勉。可見有罪之人﹑予以自新之路。仍可望其攺惡從善。若發往黑龍江﹑三姓諸處。不過終身爲人奴僕而已。朕意嗣後將應發黑龍江等處人犯。遣往北路軍營。附近可耕之地﹑令其開墾效力。在伊身可以努力自新。而於屯種亦甚有益。其如何遣發安置之處。爾等詳議具奏

○以提督江南學政詹事府詹事張廷璐﹑爲浙江鄕試正考官。刑科掌印給事中王瓚﹑爲副考官。通政使司右參議邵基﹑爲江西鄕試正考官。翰林院侍講喀爾欽﹑爲副考官。編修李錦﹑爲湖北鄕試正考官。編修鄧啟元﹑爲副考官

○鑲黃旗滿洲副都統延福﹑緣事革職。調鑲黃旗蒙古副都統吳禮﹑爲本旗滿洲副都統。升王府長史徳敏﹑爲鑲黃旗蒙古副都統。仍兼長史行走

○壬申。署雲南貴州廣西總督髙其倬奏言﹑雲南普洱府屬﹑思茅土把總刀興國。勾結苦蔥蠻悖叛。煽動元江夷人。圍攻普洱府城。又通關﹑大寨犭�罷夷。附和苦蔥﹑過阿墨江。直犯他郎地方。元江營守備馬漢勛﹑率把總康天錫。奮勇殺賊。賊眾敗退。賊益兵來攻。康天錫深入陣亡。臣卽調遣迆東迆西官兵。令臨元鎭總兵官董芳﹑總統節制。由元江﹑景東兩路。克期進巢�刀。報聞

○癸酉。諭理藩院額駙阿寶﹑從前曾請駐牧原駐地方著照所請駐牧。伊原有房舍歷年已久。著交與地方官修理再賞銀二千兩。以爲安插屬下人等之用

○甲戌。升左翼前鋒統領靑保爲正藍旗蒙古都統。仍畱西藏。以鑲白旗滿洲都統莽鵠立兼理正藍旗蒙古都統事務

○靖邊大將軍順承親王錫保等奏言﹑據賊營脫歸之喀爾喀根都爾錫等供稱﹑小策零惇多卜﹑領兵於奇林處會齊從布拉罕等處﹑發兵一萬五千。和通胡爾哈等處﹑發兵一萬五千。二路來犯阿爾泰。於七月間進兵等語。臣等詳思準噶爾賊性姦狡。或一路而來。或分路前進。俱不能預定。今將特斯路﹑預防一萬精兵。擇水艸處駐札外。再將軍達爾濟所領兵丁。尙未到白格爾。範淸爌所運之米。已有三千餘石。運到白格爾地方。應加防守。臣等現派原任提督周瑛﹑何祥書等。統領三千綠旗兵丁。前赴白格爾駐札又調副都禦史阿成阿所領家選兵二千臣處黑龍江兵一千。內紮薩克兵一千。喀爾喀兵二千。同駐臺錫裏山。以三千綠旗兵爲翼。在白格爾深溝髙壘。嚴排鹿角。防守糧米。旣可要賊之來路。策應達爾濟遠來之兵。亦甚有益。奏入。報聞

○旌表江南桃源縣烈女﹑劉文生女劉氏。彊奸不從。投繯殞命。給銀建坊。入祠致祭如例

○乙亥。實授索柱﹑爲內閣學士兼禮部侍郎

○旌表陜西興平縣烈婦﹑於天良妻張氏。拒姦不辱。被刃殞命。給銀建坊。入祠致祭如例

○丙子。喀爾喀紮薩克鎭國公屠巴故。遣官致祭

○戊寅。吏部議覆。署廣東巡撫楊永斌疏言﹑潮陽縣屬洋烏一都﹑前經題明全歸普寧管轄。但該都原分首尾中三�。請將附近潮陽之洋烏頭﹑洋烏中﹑仍歸潮邑管轄。至貴山都之洞仙經等八十六村。亦應照界割歸普寧管轄。應如所請。從之

○予故護軍參領加副都統銜綽般﹑祭葬如例

○己卯。以浙江杭州左翼副都統張正興﹑署湖廣提督

○辛巳。辦理軍機大臣等遵上�日議奏。喀爾喀紮薩克一等臺吉策勒克。率領四十餘人。與準噶爾賊人。連戰二次。奮勇殺賊。以致陣亡。伊子孫屬下人等﹑俱被賊人搶擄。其子密什克﹑被賊擒去十日。方能脫出。現在伊母處。皇上軫念策勒克等﹑實心效力。特沛恩膏。賞策勒克妻銀五百兩。緞十疋。伊屬下人等﹑各賞銀十兩。緞一疋。得傷者﹑加賞銀五十兩。順承親王﹑已行文紮薩克圖汗親王策旺紮卜。遵上�日頒給。至策勒克之一等臺吉。其子密什克﹑或蒙恩加等承襲。恭候欽定。得上�日﹑臺吉策勒克﹑奮勇陣亡。可憫可嘉。策勒克著追封輔國公。令伊子密什克﹑世襲罔替。伊等家產牲畜。著順承親王丰裕賞給。以圖永久

○壬午。吏部議奏。八旗都統印房筆帖式。五年效力期滿﹑調補部院者。向未議定何等品級。現在俱用爲無品筆帖式。請照八旗左右二司筆帖式之例。定爲八品。令其食俸。庶品級均平。以示鼓勵。從之

○癸未。署陜西總督查郎阿﹑甘肅巡撫許容奏言﹑閏五月間。臨﹑鞏﹑平涼﹑西寧所屬州縣。暴雨冰雹。傷損田禾。西碾二縣。麥豆生虫。已委員查勘。加意撫綏。得上�日﹑甘省預備軍雷。而州縣中﹑又有被災歉收之處。該督撫須多方賑卹。毋使貧民失所。致於西寧﹑乃滿漢官兵駐札之所。口糧艸料。需用更多。尢宜詳審情形。悉心籌畫。作何料理之法。期於軍需民食。兩有裨益

○署西寧總兵範時捷奏言﹑西寧一鎭。邊墻最爲緊要。向例交與營汛員弁捐修。原屬有名無實因循日久。未能完竣。臣思衝要之地﹑必須整理完固。庶稽查防範。有所資藉。再﹑西寧鎭城。乃番夷來往要區。今亦有頹塌之處。隨咨商署督臣查郎阿﹑撫臣許容等。經署督臣委員會同估勘。聽署督臣酌議興修外。合先奏聞。得上�日﹑西寧城垣邊墻。皆應酌量修理。但督臣查郎阿等﹑事務繁多。且相隔路遠。難於指示稽查。範時捷駐札西寧。著就近管理。酌量定議

○甲申。戶部議覆。廣西巡撫金鉷疏言﹑桂林府屬之永寧州。地居萬山之中。爲猺獞出沒之所。向年攺州之初。有富祿﹑常安二鎭。設有狼兵守隘。每名各給兵田二十畝。富祿鎭﹑狼兵五十六名。頭目管事官屬五名。又該鎭養贍田三百二十畝。常安鎭﹑狼兵八十四名。又該鎭養贍田三百二十畝。並無頭目等名色。兩鎭共給兵田三千七百畝。各自耕種。不輸差餉。此項田畝﹑原在額荒數內。自淸查首墾﹑將所給田畝。令與民一體升科。各兵養贍無資。何能供應差遣。請將富祿﹑常安二鎭﹑原給兵田。仍循舊例。免其升科。至富祿鎭﹑向有頭目管事官屬人等。原不隨兵差操。實屬虛糜。應請革去。將伊等名下田畝。添設狼兵九名。以昭畫一。均應如所請。從之

大淸世宗敬天昌運建中表正文武英明寬仁信毅大孝至誠憲皇帝實錄卷之一百二十

大淸世宗敬天昌運建中表正文武英明寬仁信毅大孝至誠憲皇帝實錄卷之一百二十一

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十年。壬子。秋七月。乙酉朔。享太廟。遣世子熙良行禮

○諭內閣。我朝設立各省駐防兵丁。原以捍衛地方。申明武備。其歷來所定規條。俱屬盡善。無可更張。乃近有以一二事瀆陳朕前者。一則稱駐防兵丁子弟。宜準其各省鄕試。獨不思國家設立駐防弁兵。原令其持戈荷戟。備千城之選。非令其攻習文墨。與文人學士﹑爭名場屋也。在弁兵之子弟。有能讀書向學。通曉文藝者。原聽其來京應試。以廣伊等進取之途。並未禁其從事文學也。若悉準其在外考試。則伊等各從其便。競尙虛名。而輕視武事。必至騎射生疎。操演怠忽。將來更有何人充駐防之用乎。況我聖祖仁皇帝臨禦六十一年。所以教養弁兵者。至周至渥。如果應行。早已著爲令典。又何待今日之喋喋敷陳乎。一則稱駐防兵丁身故之後。其骸骨應準在外瘞葬。家口亦應準在外居住。獨不思弁兵駐防之地。不過出差之所。京師乃其鄕土也。本身旣故之後。而骸骨家口﹑不歸本鄕。其事可行乎。若照此行之日久。將見駐防之兵。皆爲漢人。是國家駐防之設。竟爲伊等入籍之由。有是理乎。以上二條。皆事之必不可行者。著將朕上�日頒布於外。俾無知之人。豁然醒悟。不得再行妄奏

○又諭。工部尙書馬喇﹑不曉部務。辦理該旗事件。亦多昏憒率意。著革職

○實授常有爲戶部右侍郎。仍兼理副都統事務

○以陜西寧夏將軍傅泰﹑爲正紅旗滿洲都統。仍署寧夏將軍。世子熙良﹑署正紅旗滿洲都統。正白旗蒙古副都統圖克善﹑緣事革職。調正藍旗蒙古副都統郭多渾﹑爲正白旗蒙古副都統。仍兼正藍旗蒙古副都統

○丙戌。升刑部左侍郎武格﹑爲工部尙書。轉刑部右侍郎托時﹑爲左侍郎。擢刑部郎中覺和托﹑爲刑部右侍郎

○以翰林院編修吳文煥﹑爲陜西鄕試正考官。編修李天寵﹑爲副考官。提督安徽學政內閣學士王蘭生﹑爲江南鄕試正考官。檢討吳大受﹑爲副考官

○丁亥。山東巡撫嶽浚疏報。曹州鉅野縣民李恩家。本年六月初五日。牛產瑞麟。麕身牛尾。徧身皆甲。甲縫有紫毫。玉定文頂。光彩爛生。實爲盛徳瑞徵。請詔付史館。宣示中外。得上�日﹑山東地方。前歲被水。百姓不獲寧居。去夏今春。雨復愆期。朕遣官發粟。賑卹多方。幸未至流離失所。卽京師去夏今春。晴雨亦不均調。西北兩路不得已用兵。徵戍將士。露處於外。備極勞苦。朕心戒懼修省。但知感上天垂象示儆之恩。不敢望嘉祥之誕錫。今聞瑞麟產於東省。實增愧悚。該撫奏請詔付史館。宣示中外。皆屬虛文。將朕朝乾夕惕。對越上天之悃忱。曉諭天下臣民共知之

○戊子。以原任戶部侍郎汪漋﹑爲大理寺卿

○戶部議覆﹑漕運總督魏廷珍疏言﹑淮安府城內。漕標城守等營兵餉。俱系各州縣旋解旋支。並無預備銀兩。請撥司庫銀三萬兩。永遠存貯淮安府庫。如兵餉撥解未到時。遇有急辦之事。卽先爲動支。俟解到卽行補項。應如所請。從之

○己丑。諭內閣。朕師傅原任尙書顧八代﹑子孫甚貧。著加恩賞銀一萬兩

○庚寅。諭辦理軍機大臣等。京中送往軍營之器械等項甚多。驛站𨿽備有車輛。每遇物件繁多之時。官車不能敷用。勢必雇募民車運送。寬裕給與價值。惟是官吏等﹑奉行不善。每於數日之前。卽將商民車輛牲口。拘集於驛站地方。令其守候備用。至起運日期。始給運價。其餘耽擱之日。並不準算。以致商民探知信息。卽行遠避。行旅畏懼不前。嗣後著嚴行禁止

○又諭。八旗及各省之出徵護軍參領協領以下﹑驍騎校以上等官。俱系揀選派往之員。因俟伊等凱旋。現在各缺。俱委員署理。今軍務未定。伊等軍前行走勞苦。轉不得升遷。朕心深爲憫念。嗣後應升副都統之出徵參領協領等官內。該管大臣﹑如有深知者。卽將伊等保送兵部。俟副都統缺出時。列名具奏。其副護軍參領以下﹑驍騎校護軍校以上各缺。應將出徵人員。作何補授之處。爾等確議具奏。尋議﹑八旗出徵人員﹑應升缺出。理應補授。但伊等出徵以來。有無效力之處。在京大臣。無由而知。應令各該都統﹑及駐防將軍等。據實查明。出具考語。咨部駐冊。伊等應升缺出。準與在京應升官員。一件列名具奏補授。其缺仍行署理。至軍前副護軍參領以下﹑驍騎校護軍校以上人員內。如果有效力之處。亦令該將軍聲明咨部。俟有缺出補授。從之

○調鑲白旗護軍統領邁祿﹑爲左翼前鋒統領。仍畱西藏。以鑲黃旗蒙古都統色爾璧﹑仍署左翼前鋒統領

○禮部議覆﹑湖北巡撫王士俊疏言﹑荊州府江陵縣。爲關聖帝君盡忠授命之地。冢墓現在當陽。今有五十二代孫歲貢生關朝泰﹑歲時奉祀。請照解州﹑洛陽﹑守祠之例。授爲五經博士。準其世襲。應如所請。從之

○辛卯。議敍纂修聖祖仁皇帝實錄大臣官員人等。升職﹑加級﹑賞賚有差

○壬辰。諭內閣。甘肅地方。年來預備軍需。𨿽事事取辦於公帑。而百姓輸挽效力。亦甚勤勞。朕心軫念。屢加恩澤。聞今歲蘭州﹑平涼﹑西寧等府所屬州縣內。有雹損虫傷之處。已諭該督撫畱心賑卹。停止催科。嗣聞從前雨少之處。俱已沾被甘霖。秋成可望。朕心深慰。因念甘肅爲軍需總匯之區。百姓急公趨事。所當格外加恩。以昭朕子惠元元﹑獎勞賞善之至意。著將河東河西各屬民戶屯戶及番民等。本年應徵各項銀米艸束。一槪蠲免。若有已經完納者。準作來年正賦。該督撫等﹑務體朕心。督率有司。敬謹奉行。俾秦民均沾實惠。儻有豪胥猾吏。舞獘作姦。使澤不下逮者。經朕訪聞。定將該管大小官員。嚴加議處

○解陜西甘肅布政使諾穆圖任。升陜西寧夏道鄂昌﹑爲陜西甘肅布政使司布政使

○敕封廣西興安縣海陽山神﹑爲安流襄績之神

○予故輔國公賴士﹑祭一次。造墳立碑如例

○癸巳。以鑲黃旗參領佟山﹑署陜西寧夏右翼副都統

○甲午。孝懿仁皇后忌辰。遣官祭景陵

○添設江南江寧水師守備一員。把總二員。駐札江口。歸江寧將軍統轄。京口水師都司千總﹑把總﹑各一員。駐札髙資港。歸江陰副將兼轄移朱張圩千總﹑駐大沙順江洲。大港把總﹑駐朱張圩。歸鎭江營管轄。從署兩江總督尹繼善請也

○乙未。諭辦理軍機大臣等。訓練烏朱穆秦十旗兵丁。著散秩大臣色楞前往。與吳禮布﹑協同辦理

○賜大學士鄂爾泰﹑第宅一區

○命四川省開局鼓鑄。從四川巡撫憲徳請也

○丙申。命戶部尙書海壽﹑專管刑部事務。工部尙書範時繹﹑兼管刑部事務。調兵部尙書鄂爾奇﹑爲戶部尙書。刑部尙書性桂﹑爲兵部尙書。以左都禦史福敏﹑署工部尙書

○護寧遠大將軍嶽鐘琪奏言﹑移駐穆壘官兵。臣等遵上�日。於六月二十七日辰時。分作兩路啟行。臣同副將軍賞賚﹑統兵一萬二千名。由闊捨圖大路直進。副將軍張廣泗﹑同署鎭安將軍卓鼐統兵七千餘名。由鄂龍吉之北約洛圖一路前進。兩路官兵。約於闊捨圖地方會合。更派官兵四千餘名。委副將譚定邦﹑馮廷雄﹑總理糧運。護送車輛駝只。分爲四運而進。又委總兵嶽含奇﹑帶領湖廣官兵殿後。凡應行事宜。統俟師抵穆壘之後。次第科理。奏入。報聞

○丁酉。命少保大學士伯鄂爾泰﹑督巡陜甘。經略一應軍務。頒給印信

○以刑部左侍郎托時﹑兼理工部侍郎事

○禮部議覆河東總督田文鏡疏言﹑扶溝縣故明鴻臚寺鳴贊郝騰繼妻髙氏。遇流寇破城。守貞不屈。被刃殞命。請照例建坊入祠。以旌節烈。應如所請。從之

○戊戌。諭辦理軍機大臣等。西路軍營事務。嶽鐘琪辦理總不妥協著回京。其寧遠大將軍印務。著署陜西總督查郎阿署理。副將軍張廣泗﹑暫行護理。查郎阿年來辦理軍務。事事合宜。克勝大將軍之任。但肅州路遠。未便來京請訓。今特命大學士鄂爾泰﹑馳驛前往肅州。傳朕訓諭。查郎阿著先期料理。並賞給公用銀一萬兩。陜西總督印務。及所辦軍需事。著直隸總督劉於義﹑前往署理。賞銀五千兩。朕有訓諭劉於義之處。亦著大學士鄂爾泰傳上�日。許容﹑範時捷﹑俱著在肅等候。查郎阿起身時。著知會提督樊廷﹑一同出口

○以浙江總督署刑部尙書李衛﹑署直隸總督。安徽巡撫程元章﹑署浙江總督。湖北布政使徐本﹑署安徽巡撫。原任陜西甘肅布政使鐘保﹑署湖北布政使司布政使

○己亥。中元節。遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵﹑孝敬皇后

○諭仙閣。朕命大學士鄂爾泰﹑前赴肅州。計議軍務。署將軍傅泰﹑著卽在寧夏等候。西安將軍秦布﹑侍郎署巡撫馬爾泰﹑著於八月內到肅。等候大學士。有面傳之諭上�日。秦布起身時。將軍印務。著侍郎杭奕祿﹑暫行署理

○又諭。貴州提督哈元生﹑朕另有簡用之處。著馳驛來京陛見。並賞給公用銀三千兩。制備衣裝。貴州將弁內。有伊平日所深知之幹員。準揀選四五人。令其隨後來京。亦著巡撫給與驛馬。並酌量每人賞給銀兩。以資路費

○以廣西左江總兵官霍昇﹑署貴州提督。廣西新太副將崔善元﹑署廣西左江總兵官

○庚子。升內府護軍統領永福﹑爲護軍統領。前往北路軍營。在順承親王參贊處行走

○調署浙江巡撫刑部右侍郎王國棟回京。以署浙江總督程元章﹑兼管巡撫事務

○調山西布政使蔣泂來京。加侍郎銜。前往肅州辦理軍營事務。以山西按察使。溫而遜﹑署山西布政使司布政使

○辛丑。敕諭吏部尙書署寧遠大將軍查郎阿。奉天伐罪。治世之常經鋤暴除凶。安邊之遠略。逆賊噶爾丹策零﹑狂悖冥頑。父子濟惡。妄欲侵陵我屬國。窺伺我邊陲。包藏逆心。狡焉思逞。朕以此賊不除。終爲眾蒙古之巨患。是以命將興師。聲罪致討。乃數年以來。嶽鐘琪調度無方。制防鮮術。運籌決勝。並舛機宜。爲將士之所輕。致軍心之不振。深負任使。有忝元戎。玆特命爾署寧遠大將軍印務。統領陜西等處大兵。一切事宜。爾與副將軍常賚﹑張廣泗﹑酌定方略。公同計議而行。勿謂己能﹑而不納眾論。勿當事會﹑而猶復遲回。勝算期於萬全。神機定於方寸。整眾須如山嶽之重。撻伐以奮雷霆之威。鼓勵戎行。申明紀律。遠偵密探。先事預防。各路大兵﹑及蒙古兵丁。聽爾調遣。凡遇有警。卽遣發官兵應援撲巢�刀。賊中有情急來歸者。加意撫卹。其不抗拒官兵者。毋加殺戮。凡遇駐札之處。加謹約束。兵將所過地方。申明軍令。毋得騷擾百姓。毋得淫人婦女。毋得離散人之父子夫婦。毋得損壞人之墳墓室廬。毋得彊取貨物。毋得驅役平民。以副朕戡亂靖逆﹑安民綏眾之意。其或有臨戰退縮。貽誤擾亂軍機者。爾會同商議。文官四品以下﹑武官三品以下﹑卽以軍法示眾。官兵有犯小過者。會同商議。徑行處治。毋泯沒戎行之勞績。毋寬縱違法之弁兵。法紀務極嚴明。賞罰悉期公當。一切機宜。爾商酌調遣。有應知會北路靖邊大將軍者。卽行知會。一同辦理。爾其殫乃心力。敷厥謀猷。克奏膚功。永綏邊徼。欽哉。故敕

○諭辦理軍機大臣等。據靖邊大將軍順承親王錫保奏稱﹑七月十四日。賊眾來侵烏孫珠爾處。傅爾丹等接戰數次。敗賊前隊。及賊兵後隊全至。盡力衝突。我師失利。還歸大營等語。烏孫珠爾處。傅爾丹領兵萬餘。旣已破賊前隊。則後隊自應敗去。如何我師遂被衝散回營。用兵失機。罪在不赦。去歲傅爾丹冒昧進巢�刀。損傷官兵。迨回科布多時。尙能整頓軍旅。邀截賊眾。是以特恩寬免其罪。理應竭力報效。冀雪前恥。何以又致僨事。儻因賊眾我寡。恐有疎失。相機回營。尙屬可原。若系輕躁懦弱。以致失機。卽應革職。嚴加議處。或官兵內有見敵先潰者。卽應正法示眾。著大將軍順承親王﹑秉公詳查。據實陳奏

○以翰林院編修劉統勛﹑爲河南鄕試正考官。刑部郎中崔琳﹑爲副考官。編修梁詩正﹑爲山東鄕試正考官。編修王承堯﹑爲副考官。編修於辰﹑爲山西鄕試正考官。雲南道禦史原衷戴﹑爲副考官

○旌表鑲黃旗滿洲烈婦﹑前鋒永徳妻五查喇氏。聞夫陣亡。投繯殞命。給銀建坊。入祠致祭如例

○壬寅。命署江南江寧將軍穆森來京。以原任湖廣荊州將軍吳納哈﹑爲江南江寧將軍

○以前鋒統領穆克登﹑爲散秩大臣﹑西路軍營參贊

○癸卯。諭兵部。凡分發。各省試用之武進士。原令其學習營務。必須弓馬優嫻。熟諳營伍。方可題補。近見爾部﹑於武進士題補守備時。不計科分之淺深。弓馬之優劣。槪以爲合例。以致督撫提鎭﹑因一時營員內不得合例之人。遽將科分尙淺﹑營伍未諳之武進士題補。轉不如用久歷行伍之人﹑於營務有稗益也。嗣後武進士題補守備。若科分不及應選之期。卽屬不合例。可傳諭各省知之

○管理工部果親王允禮條奏。寶源局鼓鑄錢文。事關重大。新派之員。未能諳練。嗣後請於期滿之時。將滿漢人員內﹑酌保一員。畱任一年。新舊輪番更替。庶局務得以諳練。從之

○甲辰。移直隸天津府鹽捕通判﹑駐靑州分司所屬之越支場。裁滄州分司所屬之利民﹑阜民﹑利國﹑富民﹑海盈﹑阜財六場鹽大使缺。其竈戶歸各該州縣管轄。從長蘆鹽政鄂禮請也

○乙巳。諭辦理軍機大臣等。國家重務。在於用兵。凡領兵大員﹑有表率之職者。必合志同心。聯爲一體。屏畛域之見。去推諉之私。始能奮勇直前。以濟公事。焉有各懷疑貳。互相推卸。尙能壯三軍之气﹑而成克敵之功乎。劉世明﹑武格﹑伊禮布等。志气頹惰。俱懷怨望之心。而劉世明與武格﹑又復彼此推諉。將一營軍務。視爲兩岐。伊等俱系國家重用之大臣。而居心行事如此。無怪乎將弁兵丁等﹑相率效尢。怠惰偸安。無振作同仇之气也。似此深負簡任。全不思國家不得已而用兵之苦心。著嚴切傳諭劉世明﹑武格﹑伊禮布知之

○大學士蔣廷錫病故。遺疏奏聞。得上�日﹑大學士蔣廷錫﹑受皇考聖誼仁皇帝知遇之恩。簡直內廷。教誨玉成。二十餘載。自朕卽位。由學士升任侍郎。旋擢尙書。簡命爲大學士。蔣廷錫才識優長。經猷明練。其總領度支。則謹愼出納。釐剔獘端。其參贊機務。則恪敬小心。周詳愼密。綸扉重地。倚賴方殷。上年忽患痰癥。特遣良醫調理。漸次獲痊。今夏舊恙舉發。較前加劇。朕心憂慮。切諭太醫竭力調治。每日病狀。著兩次奏聞。方期夙疾有瘳。豈料溘焉長逝。朕心傷悼。輟朝一日。其所用棺殮之屬。皆頒自內府。己命內大臣率領侍衛﹑賜奠茶酒。應得卹典。著察例具奏。柩櫬回籍時。再著散秩大臣。帶領侍衛﹑前往奠酒。送其起程。戶部滿漢堂司官。亦著往送。沿途文武官弁﹑在二十里以內者。俱著至櫬前弔奠。並遣人護送

○安徽巡撫程元章疏報。潛山等七縣﹑開墾雍正九年分田地七十頃有奇。下部知之

○丙午。以一等侍衛保明﹑署鑲黃旗滿洲副都統

○添設廣西馬平縣屬三都汛﹑穿山鎭﹑巡檢各一員。從廣西巡撫金鉷請也

○丁未。諭內閣。侍郎杭奕祿著由西安前赴寧夏。等候大學士鄂爾泰。有面傳之上�日。其西安所辦軍需事件。著內閣學士徳齡﹑協同左都禦史史貽直辦理

○山東巡撫嶽浚疏報。曲阜縣六月二十五日午時。皎日正中。慶雲環捧日輪。五色絢爛。又於日之西南。有霞光三道。歷午未二時。絪緼不散。正值孔林工竣之時。上瑞疊臻。千秋罕遇。得上�日﹑朕素不言祥瑞。惟有朝乾夕惕。感上天垂象示儆之恩。何敢冀嘉祥之疊錫。已屢降諭上�日。訓教天下臣民矣。但自信生平。尊師重道。至誠至敬。闕裏爲聖人之鄕。尢切羹墻之慕。乃前歲文廟重新。慶雲湧見。今園林工竣。復睹嘉祥。或者朕誠敬之衷。爲神明之所歆格。故顯示以象。用昭日監在玆之義與。朕感慶之下。倍增虔悚。爰諭天下臣民共知之

○己酉。諭內閣。二等侍衛哈岱﹑著加護軍統領銜。帶打牲烏喇兵一千名。前往西路軍營

○又諭。據湖南巡撫趙弘恩奏稱﹑南嶽爲朕主壽之山。廟宇碑亭。宜加重葺。朕思皇天無親。惟徳是輔。朕受天眷命。爲天下主。一行事。一舉念。皆上天皇考之所照臨。若身無失徳。自蒙垂慈護佑。儻徳行有虧。居心行事。獲罪於天。天下億萬臣民。豈能代朕祈禱﹑而寬其譴責乎。朕禦極以來。無日不以此訓示天下臣民。凡有奏請建壇誦經﹑爲朕祝釐延壽者。悉嚴諭禁止。至於山嶽江河之神。爲地方捍患禦災﹑錫福兆庶者。則虔修祠廟。潔誠展祀。以申報享之忱。並非爲朕一身祈福也。上天皇考實鑑此衷。南嶽之神。佑我楚民。廟貌久未修理。應照該撫所請。敬謹舉行。惟是趙弘恩陳奏之詞。識見鄙陋。不知朕心。用頒此上�日。再行宣諭。俾眾共知之

○以左都禦史福敏﹑協理大學士。內務府總管鄂善﹑署兵部侍郎

○庚戌。諭內閣。楚南所屬地方。山嶺重復。產鐵之處甚廣。采取最易。凡農民耕鑿器具。與窮黎之衣食。皆藉資於此。𨿽歷來飭禁。而刨挖難以杜絕。但廢鐵出洋。例有嚴禁。楚南地方產鐵旣多。外來射利商販。每於就近設鑪錘煉。運赴湖北漢口發賣。或由漢口轉運兩江遞販。以致出洋。亦未可定。不得不立法查察。以防其漸。著湖廣督撫﹑與兩江督撫﹑會同悉心妥議。本地應否準其刨挖。關口如何稽查。務期民用有資﹑而獘端可杜。庶公私兩有裨益

○江南河道總督嵇曾筠﹑疏報髙堰石工告成。得上

�日﹑洪澤湖爲東南諸水總匯之區。全賴髙堰大堤。以爲保障。朕特發帑金。建立石工。以爲久遠之計。乃二年以來。風濤恬靜。汛水安瀾。工作易施。成功迅速。此皆湖神默佑之功。朕心深爲感慶。著重修廟宇。虔誠展祀。以申報享。其修築堤工之大臣官員﹑及效力各官﹑俱著分別議敍

○辛亥。以翰林院檢討隋人鵬﹑署日講起居注官

○壬子。諭禮部。制科以四書文取士。所以覘士子實學。且和其聲以鳴國家之盛也。語云﹑言爲心聲。文章之道。與政治通。所關鉅矣。韓愈論文云﹑惟陳言之務去。柳宗元云﹑文者所以明道。不徒務采色﹑誇聲音﹑而以爲能也。況四書文號爲經義。原以闡明聖賢之義蘊。而體裁格律。先正具在。典型可稽。𨿽風尙日新。華實並茂。而理法辭气。指歸則一。近科以來。文風亦覺丕變。但士子逞其才气辭華。不免有冗長浮靡之習。是以特頒諭上�日。曉諭考官。所拔之文。務令雅正淸眞。理法兼備。𨿽尺幅不拘一律。而支蔓浮誇之言。所當屏去。秋闈期近。可行文傳諭知之

○添設山西繁峙縣平刑站﹑大同縣聚樂站﹑驛丞各一員。從山西巡撫覺羅石麟請也

○癸丑。諭內閣。普泰﹑鄂善﹑俱著在吏兵二部辦事行走。範時繹﹑著兼辦兵部事務。不必管理刑部。刑部尙書事務。著唐執玉管理

○又諭。向來大計參劾官員。除貪酷發審外。其餘俱送部引見。嗣後特參文武官員。比照大計之例。列在浮躁不及等款。亦著送部引見。永著爲例

○諭禮部。滿洲教習。俱系旗人。每月給與公費。並無別項差使。不過在館充數。三載卽得一官。爾等當不時稽查。分別優劣。如果教導有方。卽當奏聞。其不能稱職者。亦應題參。今值酌定成例之初。凡教習期滿。作何補用之處。著會同大學士等妥議具奏。尋議﹑嗣後滿洲教習。三年期滿。其行走勤謹。教道有成者。列爲一等。系舉人﹑以小京官卽用。貢生﹑生員﹑以筆帖式卽用。己補筆帖式之貢生﹑生員﹑照舉人例用。列爲中等者。再畱教習三年。如教導有成。帶領引見。照例咨部選用。不能稱職者。禮部不時查參。從之

○升正藍旗滿洲副都統蘇爾鼐﹑爲本旗護軍統領

○移山西盂縣芹泉驛﹑駐平定州測石鋪。從山西巡撫覺羅石麟請也

大淸世宗敬天昌運建中表正文武英明寬仁信毅大孝至誠憲皇帝實錄卷之一百二十一

大淸世宗敬天昌運建中表正文武英明寬仁信毅大孝至誠憲皇帝實錄卷之一百二十二

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十年。壬子。八月。乙卯朔。以監察禦史戴永椿﹑署山西按察使司按察使

○靖邊大將軍順承親王錫保奏言﹑目今準噶爾賊人。前赴厄得爾河源地方。臣等偵探已確。酌議於奔博圖山嶺﹑發兵堵截。共派滿洲蒙古兵一萬八千名。令王丹津多爾濟總統。額駙策淩﹑王羅卜臧喇錫﹑桑裏達貝子特古斯﹑羅卜藏﹑公羅卜藏參贊查克旦﹑塔爾岱﹑阿岱﹑前鋒統領塔爾馬善﹑副都禦史阿成阿﹑副都統阿那布﹑胡習禮﹑額爾勤﹑烏察拉﹑王常﹑哲庫訥﹑阿思哈﹑布爾沙﹑貝勒僧滚紮卜﹑公羅布臧策布登﹑沙津達賴等。分派督率。於七月二十一日起程。奏入。報聞

○丙辰。諭宗人府。海善﹑從前甚屬狂妄。近己悛攺。著加恩賞給貝勒原銜

○免雲南昭通﹑東川二府﹑雍正九年分未完額賦。以八年被兵瘡痍未復也

○丁巳。遣大學士尹泰﹑祭先師孔子

○攺廣西右江道原轄之鎭安府﹑歸左江道管轄。南寧府原轄之湖潤寨﹑及下雷土州﹑俱歸鎭安府管轄。從廣西巡撫金鉷請也

○戊午。祭大社大稷。遣皇五子弘晝行禮

○給內務府總管丁皂保﹑侍郎銜

○己未。秋分。夕月於西郊。遣顯親王衍潢行禮

○庚申。諭辦理軍機大臣等。前經降上�日。令盛京等處備兵以候調遣。今派盛京﹑船廠﹑黑龍江兵一萬。其盛京兵﹑著護軍統領扣婁。副都統白爾赫圖率領。船廠兵﹑著領侍衛內大臣薩穆哈率領。黑龍江兵﹑著盛京侍郎和善﹑內閣學士吳金率領。俱於目下起程。至達裏剛愛過冬。以便來年靑艸發時﹑各處調遣

○以吏部右侍郎任蘭枝﹑爲順天鄕試正考官。翰林院侍讀楊炳﹑爲副考官

○禮部議覆﹑順天學政吳應棻疏言﹑順天府童生考試。舊例除大宛二縣﹑屬府丞專理外。其餘二十三州縣。於州縣考試後。俱由霸昌道錄取轉送。查霸昌道駐札昌平州。各州縣有往返八九百里﹑或六七百里者。殊屬未便。嗣後請就近攺歸四路同知。各按所屬州縣。錄取轉送。永著爲例。應如所請。從之

○壬戌。諭內閣。向來偸挖人參之犯。若系滿洲蒙古。則發往江寧﹑荊州﹑有滿洲兵駐防之省城當差。若系漢軍漢人。則發往廣東﹑廣西﹑云﹑貴﹑煙瘴地方當差。近聞發遣廣東人犯。例在崖州陵水等處。此地水土最惡。易染疾病。每多傷損。朕思此等不良之輩。𨿽孽由自作。然其情罪﹑較之盜犯。尙覺稍輕。卽發遣之本意。亦欲全其性命也。今因水土不服。以致傷生。殊可憫惻。若將此等人犯。攺發沿海一帶衛所。入伍充軍。俾得保全軀命。似亦法外之仁。著廣東督撫﹑會仝按察司﹑確查議奏。其云﹑貴﹑廣西等處地方。風土有與此相類者。亦著該督撫﹑將如何攺發之處。妥議具奏

○兵部議覆﹑河東總督田文鏡疏言﹑登州鎭新添兵一千名。其中右二營。請添設千總一員。把總一員。外委三員。以資約束。應如所請。從之

○西路副將軍張廣泗等奏言﹑臣等自巴爾庫爾起程。七月十一日﹑直抵穆壘。竊見穆壘地處兩山之間。築城其中。形同釜底。又兩山蔓延叢雜。受敵甚易。據守甚難。實非屯兵進取之地。查巴爾庫爾。地處平原。南北兩山。南山綿亙數千里。直至伊裏。北山漸折而西。南至闊捨圖。與南山鎖合。實爲巴爾庫爾之關鍵。再西出烏闌烏蘇口。則北山已斷。南山之北。卽屬沙磧。是以康熙五十四年間。大兵屯駐巴爾庫爾。卽於闊捨圖派兵駐守。今請於闊捨圖﹑駐札重兵。闊捨圖以西之烏闌烏蘇口。南山一帶之陶賴﹑無克克嶺﹑北山一帶之小闊捨圖﹑色必忒﹑鄂龍吉﹑察罕哈麻爾鏡兒泉﹑及糧運臺站經由之噶順﹑吳爾圖﹑哈必爾漢等處。俱各安駐兵丁。則與巴爾庫爾大營。形勢通聯。可免賊人窺伺。但此事宜迅速舉行。交冬降雪。則沙磧地面。賊人肆意出沒。萬難籌畫矣。得上�日﹑所奏甚爲明晰。著速卽辦理。並傳諭大學士鄂爾泰﹑署大將軍查郎阿﹑目下撤兵之後。如何防範進巢�刀。並吐魯番回眾﹑作何安插之處。詳悉酌議辦理

○張廣泗又奏言﹑臣抵穆壘之後。身親閱歷。見大將軍嶽鐘琪﹑調度兵馬籌運糧餉。以及統馭將士之處。多屬乖方。不敢不據實列奏。一﹑穆壘兵丁。除滿洲蒙古外。其綠旗多系步兵。而日行站程。俱系五六十里﹑至七十餘里不等。路徑崎嶇。身負口糧器械。炎日奔走。沿途困憊。迨行抵穆壘。全無布置。及探有賊騎窺覷。嶽鐘琪﹑倉皇忙迫。令闔營官兵。沿山架梁。兩三晝夜。不得休息。其派撥兵丁。旋派旋移。略無寧所。一﹑穆壘城工未就。駐札營盤。關系甚重。臣與副將軍常賚﹑兩營所駐。正當西北要衝。乃派兵止二三百人。或百餘人。卽嶽鐘琪營盤。亦僅兵丁數百人。倘遇有警。將何以抵禦。至於部曲隊伍。自有一定統束。嶽鐘琪﹑每值調撥。槪於各營分攤。在兵丁則爲雜湊。在官弁則非本管。且如鎭協以至千把。所屬兵丁。一經抽撥。卽應以該管官帶往。余畱者竟乏統束。卒遇別有調撥。不得不另委將弁。官與兵素不相識。徒滋紛亂。一﹑準噶爾賊人。專資馬力。我兵制敵。必須馬步兼用。而嶽鐘琪﹑立意用車。查車戰利在平原。今自巴爾庫爾﹑至穆壘。沿途溝塹崎嶇。或紆道繞過沙磧。情勢總不相合。至馬步兵丁。除弓箭鳥槍外。止令各帶木棍一根。大刀長戟等械﹑全無預備。官兵莫不窮議。一﹑嶽鐘琪﹑堅執穆壘地方。可以牧放駝馬。今經細勘。並無牧放之處。倒斃甚多。因令綠旗兵畱馬二千匹。余悉趕赴烏闌烏蘇﹑闊捨圖一帶牧放。查烏闌烏蘇﹑闊捨圖﹑祗駐二千餘兵。差使繁多。何能分管牧馬。且距穆壘甚近。萬一賊人窺伺。勢難兩顧。殊屬可虞。一﹑穆壘駐兵數萬。糧運最爲緊要。嶽鐘琪﹑初謂車行甚易。加以駝運。至九月可運貯十萬石。不致缺誤。今查車路多亂山大嶺。必須遠從沙磧。正屬賊人出沒要衝。難於防護。兼之嶽鐘琪﹑一聞賊信。不論虛實。轍令停止糧車。似此遲緩。轉瞬冰雪在地。運送更艱。數萬之眾。何所托命。一﹑嶽鐘琪﹑罔卹士卒。號令不明。鎭將大員。時加呵斥。參遊以下﹑日事鞭箠。平時議論風生。或聞小警。張皇失措。性復剛愎。不喜人言。題奏事件。奉到諭上�日。數月不宣。臨事突然傳示。令人莫測誠僞。諸事怪僻。難以悉數。臣𨿽力圖規正。無柰置若罔聞。軍務重大。不敢代爲狥隱。伏祈皇上干斷。奏入。報聞

○攺直隸馬蘭鎭屬之松棚路千總一員。羅文峪把總一員。兵一百十一名。仍歸薊州協管轄。從署直隸提督路振揚請也

○癸亥。太宗文皇帝忌辰。遣官祭昭陵

○諭辦理軍機大臣等。據副將軍張廣泗等奏稱﹑穆壘形勢。四面受敵。必不可以駐札大兵。牧廠運道。正在可虞。交冬下雪之後。賊人無處不可出沒。甚難籌畫等語。上年據嶽鐘琪奏稱﹑巴爾庫爾屢被賊人侵擾。穆壘形勢。實爲萬全之地。願以全家性命。保其有益無害。是以廷議允從其請。今張廣泗等所奏如此。則嶽鐘琪欺罔之罪。擢發難數矣。目今賊人聞知穆壘駐兵之信。必悉力前來﹑阻撓侵擾。惟是賊眾現在盤踞北路。未必更有多人﹑分向西路。我兵速乘此時﹑撤回巴爾庫爾。乃第一要策也。不必更有遲回。至所稱闊捨圖﹑烏闌烏蘇等處。各分別駐兵等語。伊等身在地方。必有眞知灼見。聽其酌定就近辦理。務期妥協。至於吐魯番回民。年來輸誠向化。情甚可憫。我兵旣撤之後。回民應如何料理。或酌畱官兵在彼防護。或將頭目緊要之人﹑安插近地。著張廣泗等﹑就近商議辦理

○又諭。聞北路所派四省綠旗官兵。數年以來。有陸續在軍前病故者。今年七月間。該管將弁。始接到部文。而各兵家口。從前所領月餉。例應從病故之日追出。歸入截曠項內。朕思國家養育兵丁。加恩優渥。而出徵身故之兵丁。尢朕所格外矜憫者。其未奉文之先。家口所領月餉。悉著加恩免追。再今年七月間。該提鎭等﹑始接部文。而所轄協營。道路遠近不齊。奉文先後不等。其秋季餉銀。必有已經散給者。著將各兵應扣秋季之項。無論已領未領。一槪賞給。以示朕思卹故兵之至意

○甲子。遣官祭關聖帝君

○乙丑。太祖髙皇帝忌辰。遣官祭福陵

○以一等侍衛巴靈阿﹑署奉天錦州副都統

○添設四川泰寧巡檢一員。從辦理泰寧事務都統鼐格請也

○丙寅。免江南滁州﹑寧國等五州縣﹑雍正九年分水災額賦有差

○丁卯。以鑲紅旗參領徳義﹑署本旗滿洲副都統。鑲紅旗護軍參領七格﹑署正藍旗蒙古副都統

○兵部議覆﹑奉天府府尹楊超曾疏言﹑奉天地方。旗民雜處。住址參錯。每遇彊劫重案。旗員民官。互相推諉。並無一定責成。嗣後如旗員管轄地內﹑有民人失事者。將該管旗員查參疎防。限年緝獲。民官免其查參。仍令與旗員協緝。其民官管轄之地﹑有旗人失事者。亦照此例處分。至遇有人命等案。請令旗民官員。會同查驗。仍照該管地址。分別議處。應如所請。從之

○移福建龍巖縣縣丞﹑駐溪口。雁石司巡檢﹑駐適中驛從署福建總督郝玉麟請也

○戊辰。調鑲白旗滿洲副都統李柱﹑爲正藍旗滿洲副都統

○己巳。以刑部右侍郎覺和托﹑協辦步軍統領事務

○山東巡撫嶽浚疏言﹑東省自閏五月內。甘雨漙降。從前被旱之處。次第均沾。穀豆雜糧。皆得及上�日布種。六七兩月﹑雨澤均調。秋禾暢茂。現今收獲登場。爲歷年未有之丰稔。得上�日﹑今歲春月。東省郡邑。雨澤愆期。而兗東二府爲尢甚。朕心憂慮。遣官發粟。糶賑兼施。從前嗷嗷待哺之民。有所倚恃。心志安貼。豫順之气。感召天和。遂得連沛甘霖。轉荒歉而爲丰稔。卽目前之事觀之。益知朕平日切切以天人相感之理﹑訓示天下臣民者。確乎其不爽也。民爲邦本。食乃民天。凡爲官者。思欲感召天和。必以暢悅民情爲本。平時與百姓同其好惡。不使閭閻有抑鬱之情。偶值雨暘之不均。旱潦之將兆。卽據實奏聞。俾朕得早爲百姓經營。以爲補救挽回之策。在民則當安分循理。共惇善良。偶遇災祲。卽思招致之有由。恐懼警惕。不敢因困苦而生愁怨之心。如此上下交修。官民胥勉。將見和气致祥。災沴不作。比戶享盈寧之福矣。勉之勉之

○庚午。辦理軍機大臣等議奏﹑據辦理藏務侍郎僧格等奏﹑巴爾布國雅木布﹑葉楞庫車穆三汗。在西藏極邊。遠處萬里之外。與中國從未相通。今仰慕皇仁。特遣使請安。進貢方物。辭意誠懇。應令來使至京朝見。但天寒路遠。往返務須二年。應行文僧格等。宣布皇上體惜遠人之意。轉諭來使。令其旋歸。並加恩賞賚。給與馬匹更換。俾得從容起程。得上�日依議。隨敕諭巴爾布國雅木布﹑葉楞﹑庫庫穆三汗。據爾等奏稱﹑從前不知內地禮儀。未遂觀光之志。今遣使朝覲。恭請訓諭。進貢之物不多。略盡恭敬之忱等語。朕爲天下主。一視同仁。爾等汗﹑越在邊遠。自古未通華夏。慕朕仁化。萬里輸誠。朕甚嘉悅。所進方物。悉已收納。第念道路遙遠。往返艱難。爾使臣卽由西藏遣回。爾等汗但與西藏貝勒頗羅鼐﹑協力和衷。維持黃教。以副朕普育羣生之至意。特賜緞疋﹑玻璃﹑磁器各種。一並發往

○予故太子太傅文華殿大學士兼戶部尙書蔣廷錫﹑祭葬加祭一次。謚文肅

○壬申。北路副將軍王丹津多爾濟﹑額駙策淩奏言﹑臣等奉大將軍王錫保調委。統領滿洲蒙古索倫喀爾喀等兵二萬餘人。追擊準噶爾逆賊。至厄爾得尼招地方。於八月初五日。遇賊連擊十餘次。日暮追至大山梁間。殺賊萬餘。屍徧山谷。河流盡赤。負傷逃走者甚眾。所獲器械駝馬牛羊無算。現在賊眾逃往鄂爾昆上游﹑向推河而去。臣等率領大兵。自厄爾得尼招起程。尋敗賊蹤迹。追巢�刀前進。奏入。報聞

○癸酉。諭辦理軍機大臣等。據王丹津多爾濟等報稱﹑八月初五日。在厄爾科尼招地方。我兵與賊人交戰。賊眾大敗。由鄂爾昆之上游﹑向推河逃遁而去等語。可將原摺錄寄大學士鄂爾泰﹑署大將軍查郎阿知之。賊人旣由西爾哈腦兒﹑投阿爾泰而去。若遇雪阻截。必向阿濟一帶潛行。向巴爾庫爾以覓生路。大學士鄂爾泰等﹑速將北路得勝情由。寄知巴爾庫爾軍營。令其於阿濟要隘之處。派兵堵截。毋得疏忽。再者﹑穆壘大兵撤回之時。賊人或於中途窺伺。或潛襲我軍之後。務須加意防範。至於巴爾庫爾。乃根本之地。亦須計算萬全。俱著大學士鄂爾泰等﹑就近妥協籌畫

○諭理藩院。輪班朝覲之蒙古王﹑貝勒﹑貝子﹑公等﹑今歲著停其來京

○參贊內大臣侯馬蘭泰奏報﹑八月初九日。賊夷二千餘人。來犯西爾哈招。臣親選兵一千一百名。同副都統費雅斯哈﹑土默特總管珠胡代﹑喀爾喀協理臺吉孫都布﹑帶領出城迎擊。賊兵大敗。斬殺百餘人。所獲器械無算。次日追至那壘果爾地方。賊夷連夜遁去。隨行知綏遠將軍馬爾賽﹑並呈報大將軍順承王訖。奏入。報聞

○甲戌。調福建臺灣總兵官呂瑞麟﹑爲福建金門總兵官。廣東碣石總兵官蘇明良﹑爲福建臺灣總兵官

○八旗都統等遵上�日議覆﹑看守倉庫。舊系八旗馬甲。應盡行撤回。以便操演。請於八旗滿洲﹑蒙古﹑漢軍﹑或閒散人。或養子開檔人。及官兵之家下陳人內。挑取二千二十四名。照步甲例。給與錢糧米石。專令看守倉庫。其中有應挑取護軍馬甲者。照常挑取。至管轄此項兵丁﹑每旗滿洲﹑蒙古﹑漢軍﹑合派十員。統計八十員。再於降級﹑革職官員內。挑選一百二十人。共爲二百員。令其管轄。此所派降革人員。如不實心效力。交部分別加等治罪。其有勉力行走。五年無過者。令該管大臣。於伊等應升之缺。一並列名。從之

○乙亥。諭辦理軍機大臣等。劉世明﹑由侍衛之職。朕加恩用至總兵提督。伊在提鎭任內。居官尙好。是以用爲福建巡撫。升授總督。上年西路領兵需人。朕念伊熟悉邊地情形。特召來京。命爲副將軍。授以巴爾庫爾領兵之重任。料伊受朕深恩。必思黽勉宣力。爲將弁之表率。豈知伊苟且瞻顧。退縮不前。全無奮勵振興之气。旣忝職任。重負國恩。著革職。交與署大將軍查郎阿照總兵或副將之例。於領兵艱苦之處。令其效力贖罪。儻再有錯誤疎忽。卽行參奏。在軍前正法

○衍聖公孔廣棨﹑以孔林工程告竣。率其族人七十四人來京。赴圓明園謝恩。上召孔廣棨入見。諭曰。爾爲至聖先師後裔。當存聖賢之心。行聖賢之事。一切秉禮守義。以驕奢爲戒。且爾年齒尙少。尢宜勤學讀書。惇品勵行。凡爾同族之人。亦當共相勸誡。共相砥礪。爲端人正士。爾等果能遵朕訓諭。學問日進。品行醇謹。不墜家聲。卽所以報國恩也。諭畢。賜孔廣棨﹑松花石硯一方。蟒錦緞七疋。族人緞各一疋

○江南松江提督馬世龍疏言﹑今年七月間。海潮泛溢。沿海被水弁兵。衣食未免不敷。臣已咨商督撫。預支一月俸餉。歲內陸續。扣還得上�日﹑弁兵被水。衣食不敷。朕心深爲軫念。所支一月俸餉。著卽賞給。不必扣還

○戊寅。以鑲藍旗蒙古副都統噶爾錫﹑署本旗護軍統領

○靖邊大將軍順承親王錫保奏言﹑副將軍王丹津多爾濟﹑額駙策淩等﹑追賊至厄爾得厄招。奮勇擊殺賊眾萬餘。除檄行綏遠將軍馬爾賽﹑建勛將軍達爾濟﹑各領兵截殺外。臣選派三千兵馬。委紮薩克臺吉葛木丕爾前鋒參領達度等。率往截殺。卽日起程。奏入。報聞

○己卯。諭內閣。倉場侍郎嶽爾岱﹑前經告病。近已痊愈。著仍回倉場之任

○命莊親王允祿﹑管理正黃旗滿洲都統事務。以正紅旗滿洲副都統雅瑚﹑署鑲藍旗護軍統領

○壬午。遣官祭歷代帝王

○遣官祭城隍之神

○四川川北總兵官張玉﹑年老休致。以四川夔州副將王廷詔﹑署四川川北總兵官

○移廣東合浦縣縣丞﹑駐永安地方。從署廣東總督鄂彌達請也

○癸未。實授李衛﹑爲直隸總督。郝玉麟﹑爲福建總督。程元章﹑爲浙江總督。鄂爾達﹑爲廣東總督。徐本﹑爲安徽巡撫。楊永斌﹑爲廣東巡撫。鐘保﹑爲湖北布政使司布政使。甘汝來﹑爲廣東布政使司布政使

○甲申。命撥戶部庫銀二百萬兩。解送北路軍營。備賞給有功官兵之用

○添設山東濟寧河標城守營千總一員。把總二員。從河東河道總督朱藻請也

大淸世宗敬天昌運建中表正文武英明寬仁信毅大孝至誠憲皇帝實錄卷之一百二十二

大淸世宗敬天昌運建中表正文武英明寬仁信毅大孝至誠憲皇帝實錄卷之一百二十三

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十年。壬子。九月。乙酉朔。諭辦理軍機大臣等。此次準噶爾逆賊。志欲搶奪澤卜尊丹巴胡土克圖。侵掠喀爾喀部落。直越察罕叟爾大營。由杭愛山肆行猖獗。王丹津多爾濟﹑額駙策淩﹑參贊大臣塔爾岱﹑及諸王大臣臺吉等。共領滿洲蒙古喀爾喀等兵二萬。奮勇尾追千里。到鄂爾昆河厄爾得尼招地方。諸王大臣及臺吉官兵等。同心協力。爲國輸誠。奮勇攻擊。將三萬逆賊。斬殺大半。餘賊喪膽奔逃。甚屬可嘉。此次軍功。非尋常勞績可比。官員兵丁。著從優議敍。其隨從額駙策淩﹑在克爾森齊老地方擊賊官兵。著加倍議敍。領兵效力之王﹑貝勒﹑貝子﹑公﹑紮薩克臺吉等。應賞巴圖魯名號。升授職銜。今於議敍軍功之先。特沛恩綸。喀爾喀和碩親王丹津多爾濟﹑著賞給智勇名號。喀爾喀和碩親王額駙策淩﹑著賞給超勇名號。喀爾喀多羅貝勒冊卜登﹑從前在阿爾泰軍前。著有勞績。去年在蘇克阿爾達胡地方。攻擊準噶爾。又懋著勤勞。朕已賞給信勇名號。此次在厄爾得尼招。大敗準噶爾賊眾。又復追擊。效力前驅。冊卜登﹑著封爲多羅郡王。紮賴特固山貝子特古斯﹑從前在阿爾泰軍前。曾效力行走。此次在克爾森齊老。擊賊甚力。在厄爾得尼招。又復大敗賊眾。建立功勛。特古斯﹑著封爲多羅貝勒。敖漢輔國公羅卜藏﹑隨從額駙策淩。在克爾森齊老擊賊。又在厄爾得尼招﹑大敗賊眾。又與貝勒冊卜登﹑塔爾岱等。追擊賊眾。效力前驅。羅卜藏﹑著封爲固山貝子。喀爾喀紮薩克一等臺吉巴海﹑從前在阿爾泰軍前。曾效力行走。去年亦著有勞績。此次在厄爾得尼招。大殺賊眾。建立功勛。喀爾喀紮薩克一等臺吉葛木丕爾﹑去年懋著勞績。此次在克爾森齊老﹑額駙策淩隊內。力戰得傷。回至察罕叟爾軍營。調治痊好。復行前往。追擊賊人。巴海﹑葛木丕爾﹑俱著封爲輔國公。塔爾岱﹑著授爲黑龍江將軍。統領軍營東三省兵丁。卓爾海﹑著授爲內大臣。署理黑龍江將軍事務。其餘紮薩克喀爾喀王﹑貝勒﹑貝子﹑公﹑臺吉內。若有似此勞績出眾之人而遺漏者。著大將軍順承親王﹑丹津多爾濟﹑額駙策淩﹑查明具奏

○又諭。朕念馬爾賽之祖圖海功績。令其配享聖祖皇考於太廟。馬爾賽所襲之三等公爵。加爲一等。擢用爲大學士。復賞阿達哈哈番。令伊子承襲。恩施稠疊。眾所共知。朕以爲馬爾賽﹑必感戴殊恩。實心爲國效力。因授爲大將軍。遣往軍前。乃伊未至歸化城。先將馬匹牲畜﹑傷損數千。在口外第八臺處。聞科布多地地方準噶爾賊眾消息。便自怯懦。奏請往歸化城。又將馬匹牲畜。不擇好水艸之處牧放。折損大半。且不禁約兵丁。縱其貪饕飲食。肆意糜費。以致變賣衣服。如此乖謬妄爲之罪。朕猶寬恕。與以效力贖罪之途。授爲將軍。令往紮克拜達裏克。而馬爾賽沿途又不調養駝只。倒斃數千。然朕猶優容之。望其效力也。頃準噶爾賊眾﹑來犯察罕叟爾之大兵。直越杭愛。搶奪喀爾喀等部落。王丹津多爾濟﹑策淩﹑參贊塔爾岱等。率領大兵。尾追至鄂爾昆之厄爾得尼招地方。大敗賊眾。殲其大半。賊拋棄馬畜﹑及一切器械。膽裂奔敗。大將軍順承親王﹑已札令馬爾賽﹑會同達爾濟截殺。王丹津多爾濟等。亦以賊眾大敗。投往推河。行文於馬爾賽。且馬爾賽接閱順承親王等札後。奏稱賊若來推河。必緣衣克敖拉而遁。今已將衣克敖拉左近之艸焚燒等語。如此﹑則馬爾賽自應如前所奏。率兵前往推河。預備截殺。乃賊眾旣至推河。而馬爾賽猶逗畱紮克拜達裏克。至十三日。始出城爲追趕之狀。行二三日。聞有賊兵將往白格爾之語。卽藉端而回。夫以徒手敗走之賊。不行追逐。知而放去。又不奏明達爾濟領兵往追情由。朕以馬爾賽必有怯懦逗畱﹑明知故誤等情。曾降諭上�日於大臣等。今據參贊胡琳參稱﹑一聞賊來推河信息。將軍達爾濟等﹑卽整齊二標兵丁。前往截殺賊眾。而馬爾賽並不發兵。傅鼐請兵殺賊。至於跪求。伊亦決不允許。至十三日。因臣等標下兵起程。馬爾賽不得已同行。至半路而回等語。馬爾賽擁兵萬餘。有心耽誤國事。豈但大負朕之深恩。自古以來。如此背負國家者。史冊中亦爲罕覯。國法軍法。俱難寬宥。著將馬爾賽之綏遠將軍﹑領侍衛內大臣﹑公﹑以及賞給阿達哈哈番。俱行革退。其將軍印務﹑著欽拜暫行署理。領侍衛內大臣員缺﹑著侯馬蘭泰補授。其公爵﹑系伊祖圖海立功所得。著馬禮善承襲。今已行文﹑令馬爾賽明白具奏。俟回奏時。將馬爾賽正法之處。另降諭上�日

○又諭。軍營參贊正紅旗蒙古副都統胡琳﹑著補授鑲藍旗護軍統領。喀爾喀王敏珠爾多爾濟旗分協理臺吉孫都布﹑著給與紮薩克一等臺吉職銜。賞銀五百兩。副都統費雅思哈﹑著賞給護軍統領職銜

○又諭。此次準噶爾賊人前來時。額駙策淩屬下﹑及喀爾喀紮薩克滚布冊淩遊牧等處。俱被擄掠。著順承親王查明。照舊歲賞給被搶喀爾喀產業之例。一面辦理。一面奏聞

○又諭。喀爾喀紮薩克圖汗策旺紮布﹑親王喇嘛紮卜﹑公紮薩克等。畏懼退縮。俱由陣前逃回遊牧。目今行兵之際。軍法豈可姑容。著行文順承親王﹑丹津多爾濟﹑額駙策淩。將陣前逃回之汗王以下臺吉﹑曁領兵之副都統等。查明嚴加治罪

○諭西路軍營將弁兵丁等。噶爾丹策零父子凶頑。世濟其惡。戕害臣服我朝之蒙古部落。窺伺我邊疆。國家不得已用兵之苦心。已屢經曉諭官弁兵丁等知之矣。夫三軍司命。在於將帥。朕愼重其選。以嶽鐘琪﹑乃將門之子。久歷行間。從前用兵靑海。曾有勞績。且於西陲情形。素爲熟練。伊亦自信克當此任。是以命爲西路大將軍。一切徵兵﹑運餉﹑選將﹑設官之事。凡有所請。無不允行。實冀其殫心竭力。奏績邊疆。爲一勞永逸之計。豈料伊秉性粗疎。辦事闊略。平居志大言大。似有成算。及至臨時。則張皇失措。意見遊移。且賞罰不公。號令不一。不卹士卒。不納善言。自奉太丰。待下鮮惠。今略舉其失機一二事言之。前年冬月陛見入都。軍營之事。全無料理。以致賊人盜竊駝馬。傷我弁兵。嗣後朕時時降上�日。諭令愼密周防。乃今年正月。賊人越過大營。直至哈密﹑及塔爾那沁等處。搶掠牲畜。戕害回民。伊將令不行。調度無術。竟令已入网羅之寇賊。由坦道遁逸而去。又如穆壘駐兵之舉。實由嶽鐘琪之奏請。且稱願以全家性命﹑保其萬全。乃我兵移駐之始。卽有賊人潛過穆壘河東。搶擄馬匹傷害官兵。現今運道牧廠。時受侵擾。此皆嶽鐘琪失算誤國之昭著者。其他顚倒昏憒。疎忽錯謬之處。不可枚舉。以統兵之人﹑居心行事如此。無怪乎三軍之士﹑離心解體。兵气爲之不振也。朕思用兵之事。關系重大。似此一籌莫展。屢失機宜。則軍務何日能竣我三軍之士﹑何時得以休息。用是特降諭上�日。將嶽鐘琪調回京師。以吏部尙書陜西總督查郎阿﹑署理大將軍事務。命大學士鄂爾泰﹑親至肅州。頒賜敕書。指授方略。查郎阿素性忠良。赤心爲國。虛懷謙受。能體下情。自辦理軍需以來。事事妥協。邊疆情形﹑皆所深知。一到軍營。與副將軍張廣泗﹑常賚等。合志同心。和衷共濟。必能運籌決勝。靖寇安邊。是在爾將弁兵丁等。鼓舞奮興。急公努力。盡洗從前委靡怠惰之習。合千萬之人爲一心。則忠誠感格。和气致祥。必邀上天之默佑。迅速成功。膺國家優隆之爵賞。是此日之更換將帥。酌攺規模。實爾西路軍營。通塞否泰轉移之機也。今年七八月間。賊兵以三萬人﹑侵犯北路。深入厄爾得尼招地方。意欲迎奪喇嘛。擄掠喀爾喀蒙古。我師奮勇前追。殺死賊兵萬人。積屍如山。河水盡赤。賊夷乘夜逃奔。拋遺馬匹牛羊器械﹑不計其數而我兵受傷者﹑不過十餘名。領兵之大小將弁﹑未損一員。此實行間將士﹑合力同心。仰邀天祐之明驗也。今賊人旣受大創於北路。未必不輕視西路。重整餘力。以向巴爾庫爾。冬春防範。尢宜嚴密。不可疎忽。著署大將軍等。將此曉諭各營將弁兵丁﹑咸使知悉。至嶽鐘琪屢次失機之罪甚大。律以國法。不容寬貸。又聞軍營弁兵﹑無不含怨。著署大將軍查郎阿﹑徧行詢問軍營將弁兵丁等。嶽鐘琪自領兵以來。果屬事事乖張。人心共怨否。抑或尙有﹑可取之處否。務使三軍之眾。人人各抒己見。據實舉出。卽有互異。不妨兩奏以聞

○正黃旗漢軍都統金以坦﹑緣事革職。升正黃旗漢軍副都統趙弘濟﹑爲本旗漢軍都統。鑲紅旗漢軍副都統尙崇坦﹑緣事革職。擢鑲藍旗副參領尙崇壁﹑爲鑲紅旗漢軍副都統

○丙戌。戶部議覆﹑湖南巡撫趙弘恩疏言﹑乾州所屬甕流溪等九寨﹑及新撫夯坨上下二寨苗民。慕化輸誠。願納糧賦。應如所請。其糧賦令乾州同知徵管。坐撥鎭筸營兵餉。從之

○丁亥。上詣怡賢親王殯所。奠酒

○鑲紅旗蒙古都統鑾儀使公噶爾薩﹑緣事革職。以散秩大臣公訥親﹑爲鑾儀衛鑾儀使

○移直隸永寧路原駐柳溝守備一員﹑帶兵三十名。並添派永寧城﹑四海冶堡﹑周四溝堡三處﹑兵三十一名。駐防岔道城。撥永寧路外委把總一員﹑駐防柳溝。從署直隸提督路振揚請也

○庚寅。上以怡賢親王次日發引。復親詣殯所。奠酒

○調鑲白旗漢軍副都統倭星額﹑爲本旗滿洲副都統

○命署兩江總督尹繼善﹑來京陛見。以漕運總督魏廷珍﹑署兩江總督。兵部尙書性桂﹑署漕運總督

○署貴州巡撫元展成疏報。安順﹑思南等府。開墾雍正九年分田地﹑一百四十頃有奇。下部知之

○壬辰。諭辦理軍機大臣等。康親王崇安母妃患病。著將撫遠大將軍印。交與歸化城都統丹晉收貯。崇安卽速來京

○諭內閣。今年江浙地方。海潮驟長。沿海居民。被水沖溢。朕已敕令該督撫等﹑加意撫綏。毋使窮民失所。近聞江南南匯縣﹑下砂頭二三場等處。竈戶鹽丁。被水者甚眾。著將商捐義倉。及嘉興存貯米石。動支賑卹。迅速料理。俾獲寧居

○癸巳。諭辦理軍機大臣等。朕念博爾屯之祖﹑舊日勞績。將博爾屯屢加任用。伊並不黽勉向前。因命往紮克拜達裏克馬爾賽軍前效力。乃王丹津多爾濟等。在厄爾得尼招﹑大殲賊眾之後。所有疲困奔逃之賊。前至紮克拜達裏克。伊有精兵萬餘。並不邀擊。懦怯觀望。俾其遁去。博爾屯﹑如曾勸馬爾賽而不允。其罪尙輕。如並未經勸過。則伊之首領亦難保矣。一切情節。著據實回奏。其參贊大臣﹑內大臣﹑都統﹑俱著革去。以閒散公在軍前效力行走

○甲午。升署倉場侍郎兆華﹑爲盛京戶部侍郎

○命寧古塔將軍常徳﹑前往北路軍營。以正白旗滿洲副都統杜賚﹑署寧古塔將軍

○旌表直隸廣平縣烈婦﹑張文玉妻王氏。拒姦不從。被毆殞命。給銀建坊。入祠致祭如例

○乙未。諭靑海王貝勒貝子等。今年七月間。準噶爾策零惇多卜﹑帶領三萬賊眾。侵擾內地。被喀爾喀副將軍王丹津多爾濟等。帶領滿洲等兵二萬。將賊兵截殺幾盡。喀爾喀等旣能如此奮勇殺賊。爾等何獨不能乎。各宜鼓舞振興。踴躍效命。賊兵前來侵擾靑海。祗有噶斯一路。爾等須在緊要隘口。預備看守。儻有賊兵前來。務期協力追殺。悉行巢�刀除。將此曉諭爾等部落知之

○大學士伯督巡陜甘經略軍務鄂爾泰奏言﹑北路逆賊﹑於八月初五日。在厄爾得尼招地方。被我兵大敗。由鄂爾昆河源﹑向推河地方逃去。查畢濟一帶。乃逆賊敗遁必由之路。中間有衮他馬哈之沙磧。系畢濟要隘。離巴爾庫爾﹑不過三百餘里。臣隨於八月二十八日。咨行護寧遠大將軍印務張廣泗。令其挑選滿洲察哈爾精兵二千名。交前鋒統領阿思海總統。佐以副都統達什。選綠旗精兵一千名。交總兵官張存孝總統。佐以副將馮廷雄。卽日起程。前往衮他馬哈堵截。並令阿思海等。一到衮他馬哈。卽遣弁兵﹑哨探畢濟一帶。如有賊蹤。飛報張廣泗。領兵追巢�刀。又令張廣泗備兵數千名。遣發繼進。以壯聲援。得上�日﹑鄂爾泰﹑身在肅州。一聞信息。卽調遣兵丁。截殺賊眾。斯可謂爲國之大臣。達爾濟﹑諾爾渾﹑欽拜等。擁兵萬餘。駐札紮克拜達裏克。遇準噶爾窮寇﹑徒手奔逃。並不迎擊。待其已過虛作追趕之勢。怯懦不堪。將此寄與伊等知之

○攺湖南衡州府屬桂陽州﹑爲直隸桂陽州。管轄臨武﹑藍山﹑嘉禾三縣。從湖南巡撫趙弘恩請也

○丙申。工部議覆﹑湖南巡撫趙弘恩疏言﹑六里苖疆新設永綏協。駐札兵丁。查有吉多坪﹑地勢寬廣。實爲扼要。請建造城垣官署。並設倉廒數間。貯谷以備兵食。至乾州向設百戶。請照舊安設。令與汛弁一同居住。額徵雜糧。卽令各百戶按數徵收。再﹑苗民漸知向化。所有永綏民苖兵丁。應許其互結姻親。並於每裏設立義學二處。以資教導。均應如所請。從之

○丁酉。諭喀爾喀七旗王﹑貝勒﹑貝子﹑公﹑臺吉屬下人等。去年朕降上�日﹑令爾等移居內地。爾等並不感悅遵行。朕又屢次催促。始勉彊遷移。此次準噶爾賊兵前來。幸王丹津多爾濟等﹑帶領大兵。將賊兵殺敗。爾等始得脫免。否則爾等部落﹑豈能保護產業牲畜。朕思爾眾喀爾喀﹑本屬一體。豈有甘居庸懦﹑受人庇護之理。嗣後各宜激烈奮發。將賊兵悉心巢�刀滅。不特永享昇平。抑且垂光史冊矣。勉之

○浙江布政使張元懷﹑緣事革職。調江西布政使王紘﹑爲浙江布政使司布政使。以原任通政使司右通政宋筠﹑署江西布政使司布政使。升河南南汝道盧焯﹑爲河南按察使司按察使

○授故奉恩將軍佛照弟多義﹑爲奉恩將軍

○旌表山東濟寧州烈婦﹑徐國柱妻吳氏。拒姦不從。服毒殞命。給銀建坊。入祠致祭如例

○庚子。諭內閣。穎俊﹑懦弱﹑兩營兵丁二千名。欲其馬上嫻熟。故給馬二百匹。令其學習。今聞兩營兵丁內。有騎射可觀者。亦有騎射𨿽屬生疎﹑而馬上尙能發矢者。以此觀之。則學習至一二年後。馬上可以嫻熟矣。八旗操演兵丁。𨿽令學習步射鳥槍走遠等技。但滿洲兵丁。以馬上嫻熟爲要。著計八旗滿洲兵丁數目。每十名給馬一匹。卽將旗下餧養之官馬撥給。俾兵丁等於馬上操演。並令小心秣飼。勿致損傷

○以領侍衛內大臣拉錫﹑署太僕寺卿

○護寧遠大將軍印務張廣泗奏言﹑穆壘一處。難以駐兵。業經臣等備奏情形。並請移駐闊捨圖地方在案。今於八月二十八日。臣與署鎭安將軍卓鼐﹑參贊顧魯﹑曁在營鎭將等密商。將大營全撤。自穆壘起程。於三十日。已回闊捨圖。但細閱闊捨圖地方。路徑叢雜。气候嚴寒。兼之城堡尙未築完。四處艸廠﹑盡被賊人燒毀。實亦難於久駐。臣等不敢固執前議。請將大兵﹑盡行撤回巴爾庫爾。惟於附近緊要處。酌量安兵駐守。查得陶賴﹑無克克二處。系賊人南來徑路。各安兵一千五百名。搜濟﹑察罕哈麻爾二處。系賊人西來大路。各安兵一千名。又鏡兒泉﹑噶順﹑並烏普土克爾忒克三處。在巴爾庫爾之北。賊人或由沙磧。或由北山。皆可前來。應於鏡兒泉﹑安兵二千名。噶順﹑安兵五百名。烏普土克爾忒克﹑安兵一千名。又圖古裏克﹑圖爾庫爾二處。在巴爾庫爾之東北。乃賊人自阿濟畢濟﹑越沙磧而來之要路。應各安兵一千名。仍於一切要隘之處。分安小卡倫﹑遠行哨探。另派兵丁。看守牧廠。哈密﹑塔爾那沁二處。亦俱添兵防守。再﹑穆壘大兵旣撤。則吐魯番孤懸一隅。所當預籌駐兵運糧之道。查吐魯番原駐兵八千名。並現畱押運糧糈之兵丁五百名。系分駐魯谷慶﹑哈喇火州﹑皮禪﹑洋海﹑勒木津﹑塞木津﹑漢墩七處。查勒木津﹑塞木津﹑漢墩三處。俱與賊近。聲勢不能聯絡。請將三處官兵﹑速行撤回。歸並魯谷慶﹑哈喇火州﹑皮禪﹑洋海四處分駐。並將三處回民。亦俱移至魯谷慶等處城內居住。庶免賊人窺伺。而我兵亦易於防範矣。奏入。報聞

○辛丑。喀爾喀紮薩克圖汗副將軍策旺紮布﹑緣事革爵。以其族弟多羅郡王格勒克顏木聘爾﹑襲替

○壬寅。諭辦理軍機大臣等。喀爾喀貝勒策穆楚克納木紮爾﹑帶伊屬下兵丁。前往軍營。因中途病足。令伊弟與子將兵前往。伊自回部。猝遇色卜騰旺布屬下奇爾吉斯等﹑背叛。伊率屬下人拒戰。身受槍傷而亡。其屬下兵丁﹑奮擊奇爾吉斯等。悉行斬殺。甚屬可嘉。著順承親王查明。有已故受傷者﹑議敍恩賞。策穆楚克納木紮爾受傷身故。朕心軫念。著派侍衛部屬各一員。前往祭奠。賞銀一千兩

○以正黃旗滿洲副都統噶爾錫﹑署正紅旗蒙古都統

○癸卯。諭八旗漢軍都統等。朕從前因八旗漢軍佐領下﹑壯丁多寡不均。特降諭上�日。著令均勻。當日辦理此事之大臣等。應將世襲佐領之壯丁。仍添入壯丁不足之世襲佐領內。不應將公中佐領之壯丁。添入世襲佐領之內。乃正紅旗從前勻派壯丁時。將內務府撥出之人添入。甚屬錯謬。八旗漢軍﹑有似此辦理者。俱著查明。其壯丁不足之世襲佐領。仍將世襲佐領之壯丁撥補。量其壯丁之多寡。或將兩姓合爲一分佐領。或將三姓合爲一分佐領。令其輪流管理。則將來補授佐領時﹑亦易得人。再﹑公中佐領之壯丁不足者。仍將公中佐領之壯丁撥補。著八旗漢軍都統等﹑公同詳查。畫一辦理

○乙巳。諭辦理軍機大臣等。據索倫總管博爾本察等奏稱﹑呼倫貝爾等處。今歲所種地畝。因旱歉收。俟明年多爲種植等語。朕思種地一事。如交與伊等。則訓練兵丁。必致貽誤。著行文將軍卓爾海。於齊齊哈爾﹑愛渾﹑墨爾根三處臺丁。及水手屯丁內。撥派五百名。動用彼處存貯正項錢糧。酌量給與盤費。並置辦犁具籽種等項。令其前往呼倫貝爾地方。於明年春間。及時耕種。至秋後。著卓爾海將如何收獲之處。據實奏聞。其動用銀兩。仍著報部照數解還

○丁未。升都察院左都禦史彭維新﹑爲戶部尙書

○戊申。解廣東按察使黃文偉任。升廣東肇羅道張渠﹑爲廣東按察使司按察使

○大學士伯督巡陜甘經略軍務鄂爾泰﹑條奏邊地屯田事宜。一﹑總理屯務副都禦史孔毓璞﹑請頒給關防。以昭信守。一﹑客民首報地畝。應分別給與工價。每籽種一石。上等地給銀二兩。中等一兩五錢。下等一兩二錢。其夫役人等。除每月給與工價口糧外。每年再加賞銀一兩。皮衣皮帽銀二兩。至所委監種人員﹑曁跟役。每日給銀六錢。庶食用有資而驅遣無誤。一﹑屯田所需夫役。俱在甘涼肅一帶雇募。令各地方官出具保結。以免逃逸。其口內口外。沿途往返。給與口食。並築土堡一座。酌量可容夫役居住。牛畜亦卽於此圈餧。一﹑屯田各處。一應雇募夫役。添補農具。以及給散工價。收獲禾稼等事。俱著地方官﹑協同稽查辦理。庶免遲延偸竊等獘。一﹑各項動用銀兩。應令總理屯務大臣奏報。在軍需銀內動支。另行報銷。從之

○己酉。諭辦理軍機大臣等。據順承親王錫保奏稱﹑傅爾丹在烏孫珠爾地方。並不整備官兵。預籌堵禦之策。輒輕調官兵進擊。以致有誤軍機。傅爾丹﹑著革去公爵﹑並令侍衛內大臣﹑振武將軍

○又諭。北路軍營。現有大將軍印信。其振武將軍印信。著收貯。若有調遣之處。請上�日派人掌管

○封故恆親王允祺子弘晊﹑爲和碩恆親王

○升理藩院侍郎僧格﹑爲鑲紅旗蒙古都統。仍畱西藏。以理藩院侍郎納延泰﹑署鑲紅旗蒙古都統

○護寧遠大將軍印務張廣泗奏言﹑臣等於八月二十八日。自穆壘撤兵。酌量分派。令太原總兵官王緒級等。帶兵四千五百餘名。由南路往陶賴﹑無克克﹑搜濟等處駐札。又派松潘總兵官張元佐等。帶兵四千餘名。由北路往鏡兒泉﹑噶順﹑察罕哈麻爾等處駐札。臣與副將軍常賚﹑署鎭安將軍卓鼐等。領兵六千餘名。由中路行過噶順溝。卽將大兵交與常賚等管領。臣輕騎兼程。於初八日﹑已抵巴爾庫爾。辦理一切機宜。常賚等大兵。隨於初十日﹑亦抵巴爾庫爾駐札。其分派由南北兩路前往之官兵。亦於初八九十等日﹑各抵駐札之處。沿途愼重防維。並無賊人窺探尾襲等情。奏入。報聞

○庚戌。諭內閣。各部院堂官﹑職任綦重。必秉公潔己。方能表率屬員。朕諄諄訓諭。奚啻再三。近聞各部院堂官內。尙有私受饋送者。此端漸不可開。爾等當反躬自省。各加勉勵。至於承辦國家事務。惟期恪循天理。至當至公。不可稍涉偏私。以致寬嚴失中。又若本衙門堂官﹑爲司官書吏所朦蔽。而別衙門堂官﹑有所見聞。卽宜互爲規戒。休戚相關。不得謂於己無與。漠然不顧也。爾等皆國家大臣。聆朕諭上�日。當各自警惕。遏抑私情。和衷交勉。以成昇平之治

○調正藍旗蒙古都統靑保﹑爲鑲黃旗滿洲都統。仍畱西藏。命大學士鄂爾泰﹑署鑲黃旗滿洲都統

○大學士伯督巡陜甘經略軍務鄂爾泰奏言﹑邊地屯田。最關緊要。查肅州城南九家窰地方。有荒地一區。土髙無水。不能播種。其九家窰之北。上寨﹑中寨﹑水堡﹑上鹽池等四堡。俱系熟田。亦因水源不足。兼有漏沙。每歲不過薄收。請於上流鑿山開洞。引千人壩之水。逆流而上。以避漏沙。則九家窰荒地可墾。且餘水下注。則上寨等四堡熟地。更可加倍丰收。於民生軍需。均有裨益。從之

○辛亥。孝慈髙皇后忌辰。遣官祭福陵

○壬子。上回宮

○癸丑。孝敬皇后周年忌辰。遣官致祭

○諭辦理軍機大臣等。察罕叟爾城甚小。止可屯積米石。是以順承親王﹑又修木城。朕意欲照紮克拜達裏克城。開展闊大。著行文順承親王。明歲動支錢糧修築。或令彼處兵丁。或由京師遣工匠前去。著順承親王﹑一並議奏

○授故奉恩將軍基壽子四十一﹑爲奉恩將軍

○甲寅。添設江南漕標城守營把總一員。外委把總一員。漕標左右兩營把總各一員。外委千總把總各一員。從漕運總督魏廷珍請也

大淸世宗敬天昌運建中表正文武英明寬仁信毅大孝至誠憲皇帝實錄卷之一百二十三

大淸世宗敬天昌運建中表正文武英明寬仁信毅大孝至誠憲皇帝實錄卷之一百二十四

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十年。壬子。冬十月。乙卯朔。享太廟。上親詣行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵﹑孝敬皇后

○頒雍正十一年時憲歷

○命領侍衛內大臣英誠公丰盛額﹑承恩公慶復﹑在議政處行走

○上詣恩佑寺行禮畢。幸圓明園

○丙辰。諭辦理軍機大臣等。蒙天眷佑我國家。大軍在厄爾得尼招地方。大敗賊人。追奔逐北。凡我將士。不可因此懈弛。當仍如未敗賊時。一切備禦防範﹑尢加嚴固。朕意今年賊𨿽敗北。明年或悉其眾力。越阿爾泰山。分爲數路。每隊一二千人。隨便潛來侵襲卡倫牧場。擾亂喀爾喀人等。得隙則進。不可則回。均未可定。賊計若出此。則我察罕叟爾﹑白格爾地方之兵。難於四出應援。著行文順承親王﹑與丹津多爾濟﹑額駙策淩等。將喀爾喀遊牧﹑移於僻遠堅固之處。令賊斷不能到。大兵分爲數隊。如何巢�刀殺。如何衝突。令賊無隙可乘。預行詳計妥辦。毋忽

○戊午。諭辦理軍機大臣等。今年賊眾來侵之時。順承親王𨿽屢行文馬爾賽﹑達爾濟等﹑令相機而行。並未示以如何截殺。如何堵禦。王身爲大將軍。馬爾賽等﹑乃所屬之將。喀爾喀地方。及賊人所行路徑。王所素悉。乃不爲先期指授。殊屬疎忽。且馬爾賽失誤軍機。坐視殘寇兔脫。王卽應嚴加劾治。直待朕降上�日﹑將馬爾賽拏問。始行參奏。甚屬優柔觀望。著行文訓飭

○升吏部左侍郎吳士玉﹑爲都察院左都禦史

○吏部議覆雲南巡撫張允隨疏言﹑鎭沅府恩樂縣﹑系新經攺流地方。請照小縣例。設立鎭沅府教授一員。恩樂縣教諭一員。二學取進童生各八名。分定土著寄籍各四名。其廩增出貢﹑統俟人文日盛。再議增置。應如所請。從之

○兵部議覆署兩江總督魏廷珍疏言﹑漕標東海營汛﹑攺設趕繒船隻。應添兵九十二名。並設千總一員。防守汛地。派把總一員。管轄船隻。應如所請。從之

○己未。諭吏部。朕見月選知縣內。有由外省教職推升者。動經數月。始能到京。其雲南遠省﹑竟有遲至一年者。及由京赴任。又需時日。以致新選之地﹑懸缺太久。𨿽有署印之員﹑視爲傅捨。事務不無廢弛。應如何酌量變通﹑有裨吏治。爾部妥議具奏。尋議﹑嗣後應升知縣之教職﹑以及經歷等官。請按其俸次深者。預行截取二十員。令該督撫﹑詳加驗看。給咨赴部。與月選官﹑一體升選。該員截取到部之日。卽將本任之缺。照例銓選。其有不勝縣令之任者。該督撫聲明緣由。咨部注冊。除正印官不準升用外。其教諭應升教授。及經歷等官應升佐貳者。仍照例升用。再教職等官內﹑有題定三年或五年俸滿卽升者。臨期。令該督撫給咨赴部。仍照月分升用。從之

○正黃旗滿洲副都統巴圖﹑緣事革職。調正藍旗滿洲副都統阿魯﹑爲正黃旗滿洲副都統。正紅旗蒙古副都統常有﹑爲鑲藍旗滿洲副都統。擢鑲白旗副護軍參領富達禮﹑爲正紅旗蒙古副都統。仍畱軍營

○調江西南贛總兵官劉章﹑來京陛見

○庚申。調正黃旗蒙古副都統綽爾多﹑爲鑲紅旗滿洲副都統。升王府長史阿揚阿﹑爲正黃旗蒙古副都統

○升陜西寧夏協領恭格﹑爲陜西寧夏右翼副都統。仍畱軍營

○辛酉。諭辦理軍機大臣等。聞得此次在厄爾得尼招敗賊時。索倫等勞績茂著。從前曾降諭上�日。厄爾得厄招大敗賊人之官兵內﹑有在烏孫珠爾處戰敗者。功罪相當。不必議敍。爾等可行知順承親王。厄爾得厄招戰勝之索倫內﹑有在烏孫珠爾行間行走者。仍照常議功獎賞

○理藩院奏。杜爾伯特固山貝子班珠爾等三旗地畝歉收。請賞給被荒人等米石。並借給買米銀兩。得上�日﹑若俟行文紮薩克等行查。未免遲延。其紮魯特兩處地方。著派出侍衛達哈蘇﹑並戶部司官一員。帶銀一萬兩到彼。將家口數目查明賞賑。杜爾伯特﹑與黑龍江相近。著速行文將軍卓爾海﹑會同該處禦史。將杜爾伯特蒙古人等家口數目查明。或動用倉谷。或動用庫銀。酌量賞給

○壬戌。諭內閣。領侍衛內大臣奏事之班次。不宜隨部院衙門。嗣後領侍衛內大臣﹑前鋒統領﹑護軍統領﹑合爲一班。列於八旗奏事班次之後。內務府﹑國子監﹑合爲一班。列於都察院理藩院奏事班次之後。鑾儀衛﹑光祿寺﹑合爲一班。列於內務府國子監奏事班次之後

○又諭。宣化鎭署總兵官髙弘棨﹑以放廢旗員。朕加恩擢用。乃聞伊才旣平庸。人復衰惰。所屬之營伍﹑多不整齊。甚至貪黷居心。營私蝕帑。劣迹昭著。深負朕恩。髙弘棨﹑著革任。將朕所聞各款。交與總督李衛﹑審擬具奏。路振揚﹑身爲提督。何以並不查參。顯系徇庇。直隸提督等官。著受總督李衛節制。宣化總兵卽務。著署直隸天津總兵官補熙署理。天津總兵官印務。著署湖廣永州總兵官宋署理。宋愛未到天津之先。著長蘆巡鹽禦史鄂禮暫署

○鑲白旗蒙古副都統羅密﹑緣事革職。升一等護衛那蘇泰﹑爲鑲白旗蒙古副都統。以鑲紅旗參領穆惇﹑署本旗滿洲副都統

○陜西甘州提督宋可進﹑緣事革職。以原任西路副將軍劉世明﹑署陜西甘州提督

○癸亥。諭辦理軍機大臣等。喀爾喀副將軍王丹津多爾濟﹑自用兵以來。實心效力。去歲奮勇追殺準噶爾賊人。今又在厄爾得尼招﹑統領滿洲蒙古喀爾喀兵丁。大敗賊眾。斬馘萬餘。挫其鋒銳。賊人喪膽。望風逃遁。自是軍威遠震。疆圉寧謐。喀爾喀紮薩克等﹑可共享太平之福。如此建立大功。𨿽賜伊墨爾根巴圖魯之號﹑朕心猶爲未足。向來外藩蒙古王等之子﹑並無晉封世子之例。朕念丹津多爾濟﹑勞績昭著。用加特恩。著照宗室王等之例。將伊長子多爾濟色布騰﹑封爲世子。再﹑翁牛特貝子羅卜藏﹑喀爾喀紮薩克臺吉齊旺﹑俱在厄爾得尼招。奮勇殺賊。貝子羅卜藏﹑著晉封爲貝勒。紮薩克臺吉齊旺﹑著晉封爲輔國公

○命振武將軍參贊都統查克旦﹑在靖邊大將軍參贊上行走

○以江西袁州副將李登科﹑署江西南贛總兵官

○禮部議覆。奉天將軍那蘇圖疏言﹑奉天八旗漢軍。設立淸文義學。業經二年有餘。而讀書子弟﹑不盡通曉書義。良由事非專設。兼未得善教之人所致。請將奉天八旗漢軍二十四佐領內﹑每兩旗合爲一學。共立義學四所。每學設淸文教習一員。以司訓課。應如所請。從之

○停止本年直省秋審勾決情實罪犯

○甲子。諭內閣。馬爾賽本屬庸材。我皇考聖祖仁皇帝念伊祖大學士圖海﹑舊日功勛。望其子孫成立。將馬爾賽少年襲封公爵。訓誨成全。優加擢用。乃伊不能仰承聖恩。致遭罷黜。旋經一載。我皇考不忍令其廢棄。仍命襲封。且加以格外之恩榮。身兼數職。無非勉勵玉成﹑以繼名臣之後也。及朕禦極之初。仰體皇考優待勛臣之盛心。首先及於圖海。晉封一等公。配享太廟。兼立專祠。永承禋祀又推恩及於馬爾賽。念其家世不同。歷官年久。加恩優待。賞賚便蕃。此舉朝所共知者。雍正五年。大學士富寧安﹑奉差陜西。滿洲之在內閣者﹑僅有馬齊一人。又因年老不能辦事。而滿洲之官階資格﹑可用爲大學士者。復不得其人。是以令馬爾賽備員政府。以爲班聯領袖。其實未能贊襄一事。敷奏一言。稍有補於政治之萬一。此亦舉朝所共知者。朕初卽位時。命伊兼管鑲藍旗都統。伊以不能辦事力辭。朕亦曲從其請。蓋其苟且偸安﹑不能出力之心。朕早已知之。至於伊歷來貪贓不法之案﹑漸次敗露者。朕皆暗中爲之消弭。其應追之贓銀數萬兩。又復降上�日悉行寬免。更賞世職以逮其子孫。賜帑金以固其操守。凡所以恩待之者﹑遠出諸臣之上。以爲馬爾賽苟有人心。必無有不知感恩圖報之理。去年六月間。傅爾丹統領北路大兵。駐札科布多。誤被賊人所誘。貪功輕進。至於敗北。得順承親王調度運籌。重加整理。軍聲復振。朕因傅爾丹旣已失機。不可再膺元戎之寄。順承親王久勞於外。旣有保障之功。應令暫解軍務。回京休息。於是將馬爾賽﹑授爲北路大將軍。畀以討賊防邊之重任。伊在京承命之時。卽有退縮怨望之意。及領兵行走。並不教訓兵丁。愛惜馬力。未到歸化城﹑而馬匹己陸續倒斃於道矣。行至第八臺。聞賊人有侵擾科布多信息。卽逡巡畏懼。奏請退回駐札。相機前進。乃至歸化城時。又不於水艸好處﹑牧放馬匹。日事遷移。以致兵丁之馬﹑損傷大半。其意以爲馬力不敷。便可藉口推托。以遂其退避之姦志也。伊在京面奏朕云。爲將之道。必須與士卒同甘苦。乃伊到歸化城。卽伐木取材。蓋造暖室。全忘士卒之露處。竟欲久居於此﹑爲娛老之計者。且心懷怨望。於眾大臣齊集之前。口稱領兵爲大將軍﹑不如發遣黑龍江。反爲安逸。其但知有己而不念國家。悖逆庸愚﹑一至於此。朕知其不可以爲大將。攺授爲綏遠將軍。令其領兵赴紮克拜達裏克駐札。以爲堵禦邀截之計。今年七八月間。賊人侵犯察罕叟爾。輙敢越過杭愛﹑深入我境。搶掠喀爾喀地方。是時大將軍順承親王。派委副將軍蒙古王丹津多爾濟﹑額駙策淩﹑參贊大臣塔爾岱等﹑率領官兵。尾隨賊人之後。於八月初四日。追至厄爾得尼招地方。與賊人相遇。鏖戰一日。自黎明至於昏黑。賊眾大敗。殺賊萬餘。積屍徧野。河流盡赤。賊人魂膽俱喪。拋棄馬畜器械乘夜逃遁。此次對壘。仰荷上天恩佑。我軍大小官員。只損二人。兵丁被傷者不過數十。乃從來罕聞之盛事。大將軍順承親王﹑及蒙古王丹津多爾濟等﹑卽將賊兵大敗情形。並由推河潛逃之信。馳報馬爾賽等。令其發兵堵賊歸路。軍營將士。無不踴躍奮往。有滅此朝食之心。而馬爾賽立意坐視。按兵不舉。同事之大臣等﹑再三約會陳說。馬爾賽堅執不從。傅鼐以機不可失。情急至於跪求。而馬爾賽始終不允。且向達爾濟等差來之人云。我兵不令出城。夜間賊人來時。我兵只在城上吶喊助威。爾等兵丁﹑若昏夜來我城下。我卽施放槍炮等語。似此悖逆之言。聞者莫不駭異。及聞賊人旣巳潛逃。達爾濟等﹑又復約會進巢�刀。而馬爾賽遷延不行。直至次日。方領兵緩行五十餘里。虛作尾追之狀。又越二日。行數十里。托言賊已遠去。追趕不及。遂領兵回營。此胡琳身在軍前﹑目睹情形﹑具摺陳奏者。朕又降上�日詢問軍營參贊欽拜等。據欽拜﹑博爾屯﹑諾爾渾回奏。賊人由推河等處逃遁。馬蘭泰兵力單弱。博爾屯願領兵前往應援。馬爾賽不允。嗣後截殺賊人之事諾爾渾向馬爾賽云﹑我等應卽派兵迎截。若再遲延。儻賊人全過。便坐失機宜。是時李杕云。我等惟當固守城池而已。馬爾賽惟以李杕之言爲是。不聽諾爾渾等之言。及至佐領紮木素告稱﹑我向紮克拜達裏克來時。見沿途賊人。陸續經過等語。馬爾賽正傳集會議間。而李杕又向馬爾賽堅執守城之說。諾爾渾等又再四告稱﹑如後面尙有賊人。此番經過之時﹑決無燒荒之理。視此燒荒情形。卽系後面。確無餘賊之明證。我等急當追巢�刀。斷不可失此機會。馬爾賽方領兵起程。及到博木喀拉地方。僅選兵七百名。令欽拜前進。馬爾賽竟回至紮克拜達裏克等語。此欽拜﹑博爾屯﹑諾爾渾﹑回奏之大槪也。朕又降上�日詢問馬爾賽。馬爾賽回奏之摺﹑一味支吾。彊爲推卸。馬爾賽縱賊之罪﹑百喙其能辭乎。況欽拜等尙皆惶懼認罪。而馬爾賽猶復靦顏巧辯。無一愧赧之辭。冀售欺於萬一。則其蓄心狡獪姦險。更可知矣。此次賊人大敗之後。狼狽不堪。馬爾賽擁兵萬餘。不必出奇制勝。但肯遵循常理﹑堵截賊之去路。實可使之一騎不返。卽或有逃奔餘黨。而我師以大隊追襲其後。必不使殘敗之寇﹑得以漏网生還。實乃奏凱成功﹑易於完結軍務之機會也。馬爾賽身任統兵之職。地當扼要之區。賊過不行堵截。賊去又不尾追。端坐空城。視同秦越。眾人苦勸之言﹑堅執不聽。竟令入网之獸﹑復得兔脫。將來餘孽跳梁。一時未能剪滅。伊誰之咎。似此有意阻撓軍機。紊亂國事。並非尋常失機之比。馬爾賽不思國家髙厚之恩。不念伊祖積累之舊。在國爲叛臣。在家爲逆子。不忠不孝。莫此爲甚。若馬爾賽此番情罪﹑或爲人臣所間有。尙可念其先世之勛。曲加寬貸。而馬爾賽縱寇之罪﹑豈可貸乎。且伊之負恩如此。朕撫躬自思。加厚恩而招怨望。朕實無以自解。亦實有所不甘。此皆朕之識人之明。誤用匪人。朕先謝罪宗社臣民。將馬爾賽正法。以爲人臣受恩深重﹑而心懷悖逆者之戒。著詢問在京滿漢大臣九卿﹑及北路軍營﹑紮克拜達裏克軍營將弁等。令據實卽行回奏。大凡微員庶民治罪之案。皆屢經審訊而後定。豈有馬爾賽爲國家大臣﹑不加審訊而遽行治罪之理。馬爾賽之心之罪﹑朕知之甚悉。見之甚確。實無幾微可疑。昔年皇考對朕兄弟輩。曾數次面諭。圖海乃我朝第一良臣。將來應配享太廟。皇考厚待圖海之恩誼﹑朕無時敢忘。今將馬爾賽治罪之時。愈益思念及此。伊旣忍悖我皇考。逆伊祖父。朕執大法以理天下。而於不忠不孝之人﹑姑息寬宥。遲回不決。實無以對我皇考。亦負伊祖圖海之忠心矣。至於李杕﹑世受國恩。不思報效。居心妄誕。行事乖張。前在廣東將軍任內﹑縱令所屬兵丁。擁鬧巡撫公堂。槍傷守備。大幹法紀。經三法司議﹑將李杕擬斬監候。雍正六年朝審。九卿擬以情實具題。原應不赦。朕念其爲勛臣之裔。免死釋放。旋又降上�日將伊補授都統。仍襲伯爵。此朕宥過錄用﹑莫大之恩也。去年北路派出漢軍兵丁。揀選領兵大員。朕因李杕爲漢軍世族。管兵多年。諸事尙屬素暗。特上�日將伊派往。料其感恩悔過。必能黽勉自新。豈知伊中懷叵測。於軍機緊要之時﹑一言僨事。其罪與馬爾賽等。著一並訊問具奏

○禮部等衙門遵上�日議奏。我朝勛舊名臣。屢邀異數。雍正二年。已敕建昭忠寺。祀勤事授命諸臣。勸忠之典﹑至優且渥。玆復命於京城內﹑建立賢良祠。春秋展祀。其應入祠之滿漢文武大臣。臣等公同詳酌。如怡賢親王之精白一心。忠誠體國。勛在社稷。澤被生民。允宜首請入祠。其元臣良輔﹑如大學士公圖海﹑公賴塔﹑大學士張英﹑尙書顧八代﹑馬爾漢﹑趙申喬﹑河道總督靳輔﹑齊蘇勒﹑總督楊宗仁﹑巡撫陳瑸等。久在聖明灼見之中。入祠崇祀。於禮相符。此外滿漢文武大臣。或望著巖廊。或勛銘竹帛。或操嚴冰蘗。或績懋封疆。謹核其事迹。參之眾論。擬定大學士範文程等三十五員。均應入祠崇祀。得上�日﹑原任將軍阿喇衲﹑恪謹持躬。忠誠奉職。從前西陲用兵。宣力年久。收復吐魯番。平定靑海。俱有勞績。原任都統馮國相﹑朴誠自矢。從無過愆。向來各旗公庫﹑俱有虧空。惟馮國相所管正藍旗。全無欠缺。此卽其出納謹嚴﹑操守潔淸之實證。阿喇衲﹑馮國相﹑應否入賢良祠。著九卿會議具奏。尋議﹑原任將軍阿喇衲﹑都統馮國相﹑按其事實。洵屬賢良大臣。允宜一體崇祀。從之

○乙丑。諭辦理軍機大臣等。吐魯番回民﹑遷移近邊一事。據副將軍張廣泗等﹑計議明晰。伊等身在軍營。自有確見。但不知此際有無賊人阻滯。所議遷移之事。曾否舉行。若果於冬月遷移。則天气寒冷。深可軫念。𨿽張廣泗等奏稱﹑塔爾那沁向有城堡。盡可令回民暫住。令其耕種。朕思此地並無房屋。回民何以棲身。查哈密地方和暖。其城外五堡等處﹑原系哈密回民居住之所。若將移來之回民﹑分派此地。暫行安插過冬。令額敏和卓﹑轉飭本地回民。就近照看。似爲有益。若哈密回民。果能同心照看﹑使之得所。朕必將額敏和卓﹑及回民等﹑加以重賞。至於吐魯番新來之回民。著查郎阿等﹑重加賞賜。派委幹員。加意撫綏。諸凡寬裕料理。務使伊等不知有遷移之苦。將來若令其在塔爾那沁居住。可早爲辦理物料。以便及時興造房屋。俾獲寧居。爾等可將此寄信前去。並令劉於義等知之。儻冬月不卽遷移。可遲至春間﹑再議舉行

○以故喀爾喀瓦齊賴巴圖土謝圖汗汪紮爾多爾濟子惇丹多爾濟襲爵

○丙寅。諭內閣。鄂爾昆種地處。止有原任內閣學士傅徳一人辦事。著原任都統金以坦﹑原任郎中圖彌善﹑前往協同辦理

○免四川建昌鎭屬靖遠﹑會川﹑柏香等營﹑貼防兵丁借支糧務軍需銀五百四十五兩

○丁卯。以刑部左侍郎孫嘉淦﹑爲順天武鄕試正考官。翰林院檢討張若涵﹑爲副考官

○辦理軍機大臣等遵上�日議奏。張家口外居住之察汗喇嘛等徒眾。共一百七十丁。合之歲饑來投之蒙古﹑及副都統瞻岱等所進新平口外蒙古﹑共六百有五丁。請以五百五丁﹑編爲三个佐領。賞給額駙策淩收管。餘一百丁。以七十丁賞給喀爾喀公密什克。三十丁賞給一等臺吉丹津。並按戶給予牲畜。以資活計。從之

○戊辰。諭辦理軍機大臣等。據將軍達爾濟奏稱﹑撥派鄂爾多斯之兵三千名。原屬精壯。乃協理臺吉策旺多爾濟﹑與貝勒達西喇卜坦﹑諾衣羅卜查木蘇﹑將兵丁私行更換。三千兵內﹑五百餘名。不堪調用。又逃亡四百餘名等語。朕不惜國帑數千萬億。極邊遠塞﹑駐札兵丁。特欲保全喀爾喀內紮薩克之故也。伊等理應各自奮勉。巢�刀殺賊人。乃私換兵丁。肆意遁逃。此系紮薩克等從來未有之事。今派侍郎納延泰﹑選補缺額之兵。將逃回官兵﹑嚴加治罪。爲首逃遁者﹑卽著正法。貝勒達西喇卜坦﹑諾衣羅卜查木蘇﹑協理臺吉策旺多爾濟﹑長史護衛等。俱著嚴加治罪。其不堪調用之兵五百名﹑著回原遊牧處所。夫懲罪勸功。乃國家之大典。今歲八月。副將軍王丹津多爾濟﹑額駙策淩等。於厄爾得尼招地方﹑大敗賊眾。喀爾喀王臺吉等﹑俱已賞給巴圖魯之號。備得封典升銜。恩及子孫。又動庫帑二百萬兩。分賞官兵。給與功牌。去歲喀爾喀西邊紮薩克圖汗部落數紮薩克。被賊搶擄。陣亡受傷人等﹑朕俱施恩重賞。其與賊交戰已故之一等臺吉策勒克﹑已贈爲公爵。令伊子密什克襲替。至於奴僕房產衣裝等項﹑亦盡行賞給。著納延泰﹑卽將策旺多爾濟等貽誤情節。告知圖爾古特貝子丹中﹑王阿寶﹑六旗鄂爾多斯﹑三旗吳喇忒﹑毛明安﹑四子部落﹑及遷內遊牧居住喀爾喀西邊紮薩克等。伊等旣在一處居住。與喀爾喀內紮薩克﹑有何分別。如果訓誨屬下人等﹑不使相奪相盜。接壤地方。酌設卡倫。有一二不肖小人犯法。卽秉公懲治。則其餘自不敢妄爲矣。伊等誠能凜遵國法。協力巢�刀賊。不過勞苦數年。將來豈不各享太平之福乎。公通摩克屬下人等﹑去歲𨿽加恩賞。但親屬被擄。有欲尋求妻子者。亦有己身被擄﹑尋求妻子脫回者。著交與公通摩克等﹑務令給與妻室家產。加意照看。如有投來之人。亦收畱養贍。詳詢賊信。卽報知辦事官員。郎中偏圖﹑侍衛常明﹑乃專理西界喀爾喀紮薩克等事之員。如有此等人。一面交紮薩克照看。一面據實奏聞

○又諭。達爾濟處遣回不堪調用之鄂爾多斯兵五百餘名。沿途不可無統轄之員。著參贊散秩大臣四格帶回。沿途管束。到鄂爾多斯時。四格著回京。至鄂爾多斯紮薩克王臺吉內﹑能辦事之人甚少。令王查木陽﹑帶四五人馳驛至鄂爾多斯。俟侍郎納延泰到彼。會同揀選兵一千名。於明年三月間。著查木陽﹑親領前赴軍營

○以故蒿齊忒紮薩克多羅郡王雅穆聘爾子巴特馬策淩﹑喀爾喀紮薩克固山貝子喇布坦子旺紮爾﹑各襲爵

○己巳。諭內閣。賢良祠之王大臣﹑應各立小傳。以紀生平事迹。著左都禦史吳士玉﹑吏部右侍郎任蘭枝﹑禮部右侍郎吳襄﹑擬稿進呈

○諭辦理軍機大臣等。張家口外駐札之兵二千名。歸化城駐札之兵一千名。若令往三旗吳喇忒右邊喀爾喀北界之紅郭爾鄂隆等處駐札。保護西界之喀爾喀內地紮薩克等遊牧。實屬有益。且可就近調遣。著散秩大臣瞻布﹑副都統哈達哈﹑於今冬帶領張家口之兵。前往歸化城。並駐札歸化城之兵﹑分爲三隊。著滿珠錫禮﹑同哈達哈。富達禮﹑同瞻布。諾穆柱﹑同綽爾多。各領一隊行走。若兵丁馬匹不敷。令都統丹晉﹑每兵再給馬一匹。揀擇水艸好處牧放過冬。多派兵丁看守牧廠。勿致亡失疲瘦

○以故郭爾羅斯輔國公策旺紮卜子策楞﹑襲爵

○辛未。諭內閣。直隸河南等省驛馬。有每年準報倒斃三成四成之例。而陜甘兩省。向因地僻差少﹑不在準報之中。今西路軍興。羽書絡繹。地方有司﹑不無賠補之苦。朕心軫念。除偏僻州縣﹑仍照舊例外。其自潼關至西安一路。自西安由秦鞏南路﹑平涼北路﹑至蘭州。又自蘭州由涼甘一帶﹑至肅州嘉峪關。由莊浪一帶至西寧。又自楡林﹑延綏﹑寧夏﹑沿邊一帶至涼州。各歸驛遞馬匹。俱照直隸河南等省之例。十分之內﹑準報倒斃三分。領銀買補。作正項開銷。如有過三分之數者﹑勒令賠補。儻恃恩上�日﹑或扣克艸料。不加謹飼餧者。著該督撫卽行題參。其準報三分之數。俟軍務告竣﹑仍照舊例停止

○以原任雲南巡撫甘國璧﹑爲鑲白旗漢軍副都統。正藍旗漢軍副都統徐仁﹑緣事革職。以內務府總管丁皂保﹑爲正藍旗漢軍副都統

○壬申。以湖廣衡州副將崔起潛﹑署湖廣永州總兵官

○朝鮮國王李昑﹑以恭遇孝敬皇后冊謚禮成。遣陪臣李宜顯等﹑奉表稱賀。兼謝頒給朝鮮列傳稿本恩。賞賚如例

○癸酉。大學士九卿等奏言﹑聖祖功徳常昭。景陵瑞芝疊見。恭請宣付史館。昭示中外。得上�日﹑朕從來不言符瑞。時時訓諭天下臣民。屏虛文而務實行。是以數年來。各處奏報慶雲嘉谷等事。朕悉降上�日訓勉。未嘗宣示於外﹑以爲祥瑞也。惟是今歲秋間。準噶爾賊人侵犯北路。深入我境。我師奮擊。大獲全勝。殲賊萬餘。行間軍士。及邊外蒙古。無不額手歡呼。以爲從來未有之大捷。非荷上天﹑皇考默佑﹑何能至此。朕心方深感激。而瑞芝適產於景陵。天人協應。信而有徵。仰見上天皇考福國庇民。特賜嘉祥。以昭示天下之臣庶也。朕與諸大臣等。同此慶幸歡忭之悃忱。著照所請。宣付史館

○喀爾喀澤卜尊丹巴胡土克圖﹑遣使進九白年貢。宴賚如例

○甲戌。上詣恩佑寺行禮畢。回宮

○乙亥。諭內閣。翰林官曾降上�日記名褒獎議敍﹑及申飭訓誨處分之處。著繕寫一單。於題請升轉派差時。將單隨本進呈。以備查閱。科道亦照此例行

○丙子。諭內閣。據安西總兵官張嘉翰奏稱﹑安西本無土著。所有兵丁缺額者。一時難以募補。可否將安西靖逆所屬衛所軍流人犯內﹑擇其年力精壯者。補充營兵。以實行伍等語。凡軍流人犯。多系生事不法﹑身獲重罪之人。安西靖逆衛所地方。遠在口外。難於管束。此乃從前辦理錯誤。今張嘉翰請於此內召募兵丁。更屬不合。此等人犯﹑應撤回。攺發於口內沿邊地方。若陜西口外﹑有從前似此發遣者。俱照安西之例撤回

○己卯。上禦太和殿視朝。諸王及文武升轉各官謝恩

○庚辰。諭辦理軍機大臣等。嶽鐘琪受朕深恩。重加任用。西陲討賊之舉﹑伊亦身任不辭。是以用爲西路大將軍。一切徵兵運餉﹑選將設官。凡有所請。無不允行。實冀其殫心竭力。無隱無欺。克著綏靖之績。乃伊秉性粗疎。辦事怠忽。將國家軍旅重務﹑視同泛常。且賞罰不公。號令不一。不卹士卒。不納善言。傲慢不恭。剛愎自用。以致防禦追擊﹑屢失機宜。軍務廢弛。士气不振。以多年預備之馬駝牲畜數十萬﹑或被賊人偸盜。或因失養損傷。及至需用之時﹑寥寥無幾。而凡陳奏於朕前者﹑皆虛假詐僞之詞。爲怙過飭非之計。其誤國負恩之罪﹑難以悉數。嶽鐘琪著革職。交與兵部拘禁。候朕另派大臣訊問

○轉吏部右侍郎任蘭枝﹑爲左侍郎。升都察院左副都禦史孔毓璞﹑爲吏部右侍郎。仍畱肅州辦理軍需

○辛巳。大學士伯督巡陜甘經略軍務鄂爾泰疏言﹑肅州爲軍需總匯。凡押運糧石。解送馬匹。最關緊要。必須考核勤惰。分別勸懲。方於軍務有益。從前未有定例。以致車馬損傷。米石缺少。隨時責詰。貽誤相仍。請嗣後凡押運糧石出口。如糧數全完﹑車騾無損者。每一運注冊記功一次。二運亦如之。三運紀錄一次。四運加一級。五運外委千總﹑準其實授。現任千把守備﹑以應升之缺補用。其押運怠玩者。以次記過﹑捆責﹑降級﹑革職﹑分別處治。至解送軍前馬匹。定例處分太輕。而又有罰無賞。無以示鼓勵。請嗣後凡解送馬匹。每三百匹爲一起。如膘力壯健﹑全無病瘦者。每一起﹑記功一次。二起以至五起﹑皆比照運糧有功之例敍賞。其怠玩者。病瘦十匹以下。罰俸一年。倍之者﹑降一級。再倍之者﹑千總外委捆責。守備革職。俱令在肅帶罪效力。如此﹑庶勸懲並舉。寬嚴適中。而軍紀以肅。軍需無誤矣。從之

○壬午。諭辦理軍機大臣等。達鼐所掌總理靑海番子事務關防。著侍郎馬爾泰掌管

○喀爾喀瓦齊賴巴圖土謝圖汗惇丹多爾濟﹑遣使進九白年貢。宴賚如例

○癸未。萬壽節。停止朝賀筵宴

○遣官祭福陵﹑昭陵﹑昭西陵﹑孝陵﹑孝東陵﹑景陵﹑孝敬皇后

○遣官祭眞武﹑東嶽﹑城隍之神

大淸世宗敬天昌運建中表正文武英明寬仁信毅大孝至誠憲皇帝實錄卷之一百二十四

大淸世宗敬天昌運建中表正文武英明寬仁信毅大孝至誠憲皇帝實錄卷之一百二十五

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十年。壬子。十一月。甲申朔。諭內紮薩克王﹑貝勒﹑貝子﹑臺吉等。爾等自歸附本朝以來。蒙恩覆育。如一家人。八十餘年。安居樂業。凡遇行軍。與滿洲兵丁。一體馳驅。準噶爾賊人。原與眾蒙古結爲仇讎。是以準噶爾噶爾丹敗喀爾喀時﹑便窺伺內紮薩克。我皇考以準噶爾不滅﹑爾喀爾喀紮薩克﹑斷不得安居。故遣大兵殄滅噶爾丹。又於策妄阿喇布坦﹑備兵防範。此皆爾等所共知者。嗣因噶爾丹策零﹑凶暴殘刻。居心狂悖。朕仰體皇考軫卹眾喀爾喀紮薩克之意。不惜數千萬糧餉。駐兵極邊。此豈務勤遠略以快私意乎。夫本朝中外一統。卽全獲準噶爾之土地人民﹑何增毫末。總爲眾蒙古生計安寧起見﹑不得不爾也。準噶爾去年來侵擾時。因傅爾丹錯誤﹑以致我兵受傷。賊人逞志。今年又悉力領兵三萬前來。我大兵分爲二隊接戰。傅爾丹一隊失機。準噶爾因此益驕。欲劫取澤卜尊丹巴胡土克圖﹑而收獲喀爾喀。遂突入喀爾喀地方。我大兵尾追﹑至厄爾得尼招地方。大敗賊眾。殺賊萬餘人。賊惶懼而逃。若我大兵此次不獲全勝﹑爾等豈得安居乎。準噶爾旣己破膽。若不乘此進取﹑使賊人乘間復振兵勢﹑並力而來。爾等豈不滋擾乎。今據大將軍順承親王﹑奏請軍需馬匹十萬﹑羊四十萬﹑山羊十萬﹑俱於喀爾喀內紮薩克處采買。已經準行。聞從前丹津多爾濟﹑采買馬匹時。將膘體壯大者選畱﹑羸老者退還。爾等便生怨望。夫丹津多爾濟采買軍需。並非私事。若以不任馳驅者塞責。伊豈能堪。因以撥回。而爾等反咎丹津多爾濟﹑謬矣。此次采買之事。朕特交與王額駙。近侍臺吉。協助爾等紮薩克酌量照數選買。送往軍營。於從前所估之價﹑加增給付。聽屬下情願。不可抑勒。並酌給送牲畜人行糧。若一二年內﹑軍務告竣。朕另行加恩。軍務乃朕與爾等所共之事。朕發數千萬錢糧﹑采買牲畜。爾等自當效力資助。儻仍前苟且塞責﹑以致有誤軍需。將以爲準噶爾之賊﹑可停其徵討乎。抑爾等有所不願耶。再﹑王丹津多爾濟﹑欲令興安山後之紮薩克等采買。其興安山前之紮薩克﹑亦俱有牲畜。著各將該旗內願賣之牲畜若干﹑先期報明。儻若山後數目不敷﹑再將山前之願賣者補足。如此﹑則軍需不致有誤。而屬下亦不致擾累矣

○以署直隸馬蘭口總兵官石文焯﹑總理三陵事務

○丙戌。諭辦理軍機大臣等。前據副將軍張廣泗奏稱﹑十月間料理吐魯番回民遷移之事。若有賊人阻撓。則遲至來春﹑再作計議等語。比來未見西路奏聞。想賊人於北路大創之後﹑力量衰竭。不能復侵擾吐魯番。亦未可定。回民乘此遷移。似屬應行。朕思回民誠心歸向。屢拒賊鋒。甚屬可嘉。而冬月寒冷之時﹑倉皇轉徙。又甚可憫。除在途加意保護外。伊等到時﹑務須安插妥貼。重加賞賚。出其望外。使老幼男婦﹑咸慶得所。不可爲愛惜錢糧起見﹑稍負遠人內附之心也。爾等可傳諭查郎阿﹑張廣泗等知之

○又諭。寧古塔將軍常徳﹑著爲靖邊大將軍之副將軍

○湖廣襄陽總兵官楊鵬﹑年老休致。升湖廣黃崗副將焦應林﹑爲湖廣襄陽總兵官

○戊子。冬至。祀天於圜丘。上親詣行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵﹑孝敬皇后

○停止次日朝賀

○己丑。諭辦理軍機大臣等。凡將軍大臣。嗣後遇有軍前投誠﹑及擒獲之厄魯特﹑並脫回人等。俱宜詳悉詢問彼處實信。眞知灼見。則於辦理一切事務﹑俱有裨益。如止計聽聞順適。而以賊逆勢窮力盡等情引問。彼投來之人﹑隨問而供。旣不能得其實情。於事何益。著卽行文查郎阿等知之

○庚寅。諭辦理軍機大臣等。三處牧廠挑選之一千兵。於明年靑艸發生時。令往吳喇忒地方駐札。著將馬蘭泰調回。管轄此兵。費雅思哈﹑著暫管推河兵丁

○調安徽學政內閣學士王蘭生﹑提督陜西學政。以詹事府少詹事姚三辰﹑提督安徽學政。翰林院侍講喀爾欽﹑提督山東學政。右春坊右中允範咸﹑提督山西學政。檢討吳大受﹑提督湖南學政。侍讀楊炳﹑提督福建學政。調廣東肇髙學政侍讀學士陳徳華﹑提督廣韶學政。以司經局洗馬繆曰藻﹑提督廣東肇髙學政。編修徐以升﹑提督廣西學政。國子監司業隋人鵬﹑提督四川學政。編修吳應枚﹑提督雲南學政。順天學政詹事府少詹事吳應芬﹑江蘇學政詹事府詹事張廷璐﹑湖北學政翰林院侍講淩如煥﹑貴州學政山西道禦史晏斯盛﹑俱仍畱任

○辛卯。升正藍旗漢軍副都統哈達哈﹑爲本旗蒙古都統。調正紅旗漢軍副都統宗室滿珠錫禮﹑爲本旗蒙古副都統。俱仍畱軍營。以鑲白旗滿洲都統莽鵠立﹑仍署正藍旗蒙古都統。鑲紅旗護軍參領伍什圖﹑署正紅旗蒙古副都統。調廣東廣州左翼副都統馬世傑﹑爲正紅旗漢軍副都統。升廣東廣州副將毛克明﹑爲廣東廣州左翼副都統

○盛京戶部侍郎和善等奏言﹑齊齊哈爾地方。於九月二十八日﹑十月十五日﹑大雪兩次。艸俱掩沒。官兵難以行走。因會同將軍卓爾海等﹑商酌停止起程。令暫居各屬城所。明年或前往達裏剛愛﹑或調遣別處﹑候上

�日遵行。得上�日﹑著照和善等所請。暫令居住。明年靑艸發生時。著繞過興安山嶺。由呼倫貝爾﹑直至克爾倫圖拉地方。緩行休養馬匹。務於七月內前抵軍營

○癸巳。諭辦理軍機大臣等。上都打布孫淖兒。太僕寺馬廠人內﹑挑選之兵一千名。已將侯馬蘭泰調回管轄。建勛將軍達爾濟﹑人罷軟。著以護軍統領銜﹑往推河代馬蘭泰之任。建勛將軍印信﹑著署綏遠將軍欽拜署理。欽拜所掌綏遠將軍印信﹑著順承親王收貯。另派大臣一員。前往紮克拜達裏克。領兵駐札

○升江南安徽布政使馮景夏﹑爲都察院左副都禦史。江西按察使李蘭﹑爲江南安徽布政使司布政使。調湖北按察使唐繼祖﹑爲江西按察使司按察使。升湖南辰沅靖道王柔﹑爲湖北按察使司按察使

○乙未。諭吐魯番頭目額敏和卓等。吐魯番部落。遠在邊境之外。去巴爾庫爾軍營﹑尙有七八百里。易爲賊人之所窺伺。我師難於庇護。朕以仁愛爲心。是以聽其自便。不彊其歸順我朝﹑致受賊人之侵擾也。乃前歲嶽鐘琪並未奏聞。直以己意﹑遣官帶領駝只﹑前往采買米石。致啟賊人侵擾。而額敏和卓與回眾等。誠心歸向我朝。努力奮勇。抗拒賊兵。上年賊眾三次圍攻。回眾與官兵﹑並力抵禦。不但全城無恙。且出其不意。乘間擊刺。屢銼賊鋒。忠勇之气﹑甚屬可嘉。然賊夷狡獪異常。時以侵擾吐魯番﹑爲疲敝我師之計。是以副將軍張廣泗等﹑議將爾等搬移近邊之地。以避賊人侵害。前月具奏到日﹑朕深念爾等移徙之時﹑賊人或於中途窺伺。又恐天气寒冷。男婦老幼。苦於行役。屢降諭上�日﹑令署大將軍等﹑於途次加意防護。到時善爲安插。務令人人得所。此數月以來﹑朕無時不以爾等安土重遷﹑縈系於心也。今閱署大將軍查郎阿等奏報。回民大小一萬餘口。已於十月十四十七等日﹑陸續起程。羣情踴躍。計日可到。朕心甚爲欣慰。因思年來爾等屢遇彊寇﹑而未遭其戕害。今安穩遷移。永居樂土。世受我朝恩庇。此皆爾等忠誠﹑感格上天。顯賜福祜之明徵也。除已降上�日令署大將軍等﹑悉心部署﹑並優加賞賚外。額敏和卓﹑著封爲紮薩克輔國公。其餘頭目等﹑有應加恩賞﹑授官職者。俟大將軍查奏到日﹑再降諭上�日。著將此通行曉諭回民共知之

○頒賜湖南沅江縣生員譙衿﹑禦書世篤仁風匾額。以七世同居。孝友可嘉也

○以江南河標副將許任盛﹑署江南狼山總兵官

○丙申。聖祖仁皇帝忌辰。遣官祭景陵

○丁酉。諭內閣。聞陜西甘涼沿邊一帶﹑營伍廢弛。總督劉於義﹑事務繁多。不能親身察閱。著禮部左侍郎杭奕祿﹑來往稽查。悉心整頓。給與欽差大臣關防。凡有辦理事宜﹑俱與劉於義酌行。山西近邊營伍﹑與陜西相近者。亦著杭奕祿一體稽查。與山西巡撫石麟酌行。工部左侍郎署西安巡撫馬爾泰﹑奉差西寧。西安巡撫印務﹑著兵部尙書史貽直署理。內閣學士徳齡協辦。其軍需事務﹑亦著徳齡﹑協同史貽直料理

○諭兵部﹑八旗都統等。朕看滿洲武舉武進士等。於綠旗營不甚相宜。若與綠旗官員﹑一體擢用。恐於營務未諳。亦且壅滯伊等升遷之路。嗣後將伊等如何補用﹑及如何升轉之處。爾等會同詳議具奏。尋議﹑八旗滿洲﹑蒙古﹑武舉武進士內。有人才出眾﹑騎射嫻熟者。除蒙特恩選用外。其餘俱請交各該處﹑以伊等應得之缺補用。但伊等應補品級不同﹑則升用亦宜分別。嗣後將滿洲蒙古武舉﹑照漢人武舉例。會試後﹑請派大臣驗看。分別等次。才優者﹑列爲一等。交與該旗﹑於護軍校驍騎校等缺﹑挨次委署試用。行走三年。勤愼明白者。入於應升護軍校驍騎校人員內﹑帶領引見補授。騎射平常者﹑列爲二等。駁回該旗。令其學習﹑以圖會試上進。內有願在該旗當護軍前鋒效力之人。亦著挑取﹑令其當差行走。學習嫻熟時﹑揀選補用。其滿洲蒙古武進士﹑除特恩挑選侍衛外。其餘請交該旗﹑於護軍校驍騎校等缺﹑挨次補用。行走三年。諳練稱職者。入於應升人員內﹑帶領引見補授。再此等人員﹑系實授者﹑自有應得之俸。其委署者﹑照副護軍校副驍騎校例。給與錢糧米石。所服頂帶﹑悉照委署官員之例。滿洲武舉武進士﹑旣議以旗員補用﹑則現任內九門滿洲千總﹑應請攺補。以昭畫一。嗣後﹑內九門千總缺出。請照外七門千總例。將漢軍武舉﹑及漢軍捐納人員補用。至漢軍武進士﹑仍照舊例。以營衛守備補用。從之

○吏部題。部院衙門筆帖式缺出﹑例於考取繙譯人員內﹑按旗挨名補用。但各旗出缺﹑多寡不同。借缺還缺之例。頗滋獘端。請嗣後照各部主事例。不論旗分。按定等第名次補用。得上�日﹑借缺還缺。易滋獘端。誠如部議。惟是筆帖式一途。系各旗人員出身之路。若本旗一時無應補之人﹑卽將別旗人員頂補。恐行之日久﹑漸致人少。嗣後該旗筆帖式缺出。如不得應補之人。暫將原缺存畱。積至十缺內外。將別旗應補之人﹑帶領二十員引見。候上�日補授

○戊戌。以正紅旗護軍參領岱林布﹑署本旗蒙古副都統。正白旗護軍參領孫達立﹑署鑲紅旗蒙古副都統

○河東總督田文鏡﹑以久病未痊。奏請解任調理。允之

○己亥。署鑲藍旗蒙古副都統圖爾泰﹑緣事革職。以鑲黃旗護軍參領金柱﹑署鑲藍旗蒙古副都統

○以河東副總河孫國璽﹑署河南巡撫

○旌表河南光州烈婦﹑田茂妻李氏。彊奸不污。被勒殞命。給銀建坊。入祠致祭如例

○庚子。以兵部右侍郎通智﹑協理理藩院右侍郎事

○加兩江總督尹繼善﹑兵部尙書銜。升湖北巡撫王士俊﹑爲河東總督。實授喬世臣﹑爲江蘇巡撫。以內閣學士協理西安巡撫事徳齡﹑爲湖北巡撫。原署四安巡撫噶世圖﹑協理西安巡撫事。兼辦西路軍需。內閣侍讀學士阿蘭泰﹑辦理河東副總河事。解河南布政使徐聚倫任。升江南江蘇按察使刁承祖﹑爲河南布政使司布政使。擢江南安慶府知府徐士林﹑爲江南江蘇按察使司按察使

○大學士伯督巡陜甘經略軍務鄂爾泰疏言﹑武備軍威。火器最重。貴速利遠。火藥宜精。若硝味不淡。炭體不輕。磺色不淨。而又配合不勻﹑工夫不細。則气滯不靈。三軍難恃以爲勇。臣因經由邊郡。見各標營堡﹑施放槍炮。火煙不直。且半濃黑。知制藥多不如法。曾經嚴飭指示大略。惟是揀材置料。硝易而磺難。硝賤而磺貴。惜費省工。輙以藉口。而陜甘兩省﹑素稱地不產磺。必赴外省采買。運費工價﹑未免浩繁。肅州極邊每磺一斤﹑則價值一錢至二錢不等。軍需要地。接濟維艱。查肅州嘉峪蘭金佛寺堡之所管汛地內﹑南山隘口。抵朱魯郭。迆﹤辶裏﹥而西。有硫磺山一座。周圍四五十里。徧產礦磺。環山遠近。並無番夷住牧。若委員開采﹑依法煎熬。合算人工運費﹑每淨磺一斤﹑值不過五分。而出產甚多。用之不竭。不獨便利軍需﹑亦足接濟陜甘兩省標營需用。事關邊陲武備。現與劉於義面商﹑委員經理。一面先支銀數百兩。交總兵沈力學﹑作本開工。理合奏聞。得上�日﹑開采硫磺。固於軍需有益。但行之日久﹑不無私販盜賣之獘。著署督劉於義﹑飭令總兵沈力學﹑派兵防護。實力稽查。俟開采足用後﹑奏聞請上�日

○又疏言﹑甘涼肅爲軍需匯集之地。倉儲緊要。請將現行捐納款項﹑攺折本色糧石。在甘涼肅等處交納。得上�日﹑邊地攺折米石﹑以便積貯。於軍需誠爲有益。但在本地采買﹑恐價值騰貴。轉不便於軍民。除甘涼肅本地民人援例者﹑準卽以所有糧石交納外。其他處捐納人等﹑俱應由他處運交。不得於甘涼肅采買。著該督等﹑通飭曉諭﹑稽察禁止

○移福建漳州府同知﹑駐平和縣南勝地方。攺南靖縣車田地方﹑歸漳浦縣管轄。從福建總督郝玉麟請也

○辛丑。諭辦理軍機大臣等。西路軍營所需馬匹。向由鄂爾多斯等紮薩克處采買。今北路所需馬匹﹑又於彼處采買趕送﹑則西路反致難得矣。著將六旗鄂爾多斯所買馬匹﹑停其趕送北路。交與各旗牧養。豫備西路需用。吳喇忒﹑烏朱穆秦等處﹑所買馬匹﹑著備北路需用

○予故禮部尙書加太子少保銜錢以塏祭葬。謚恭恪

○癸卯。以鑲藍旗護軍參領覺羅佛凝峨﹑署正白旗滿洲副都統

○辦理軍機大臣等遵上�日議奏。發遣黑龍江罪犯。蒙恩上�日仍前攺發北路軍營屯種。予以自新之路。請嗣後此等人犯﹑攺發於軍營附近之處。一切衣食﹑照康熙五十八年酌定條例。著該處給發。由京城派弁兵遞送軍前。該犯在途﹑有妄行不法﹑逋逃拒捕者。卽於本處立斬。至臺站所裁車輛牛只﹑應仍前添設﹑以備沿途需用。從之

○禮部題。鑲黃旗原任領侍衛內大臣公音徳﹑端方恪愼。王事克勤。請崇祀賢良祠。制牌立傳。從之

○甲辰。諭辦理軍機大臣等。綽奇﹑從前擢任將軍。因不能稱職。調補都統。又不能整飭和協。舉動乖張。及遣往軍前﹑益覺昏憒。今旣奏稱身得殘疾。著革職來京

○調廣東髙雷廉總兵官蔡添略﹑爲廣東碣石總兵官

○予故太子太保河東總督田文鏡祭葬。謚端肅

○乙巳。升鑲白旗漢軍副都統甘國璧﹑爲正黃旗漢軍都統。以原任總兵官董象緯﹑爲正黃旗漢軍副都統

○丁未。八旗都統等議覆﹑正黃旗漢軍都統趙弘濟奏言﹑八旗候補候選內外文職人員內﹑有不能卽行補用者。有降級調用﹑及由部院衙門撥回﹑不能卽得對品之缺者。此內不無人材可用之人。令其久於候缺。誠屬可惜。請嗣後此等人員內﹑有情願就武職效力者。令該旗大臣等驗看揀選。其可習騎射﹑年力精壯之人。帶領引見。令在該旗效力行走。如果不誤委用﹑照伊等品級相當之缺﹑具題補用。應如所請。從之

○旌表河南汝州烈婦﹑田復興妻郭氏。拒姦不辱。被刃殞命。給銀建坊。入祠致祭如例

○己酉。加吏部尙書管理河道總督事嵇曾筠太子太保

○辦理軍機大臣等議覆﹑工部左侍郎原署西安巡撫馬爾泰奏言﹑額塞爾津城﹑介在山谷之中。人由各處行走﹑不得見其蹤迹。哈爾垓圖地方﹑乃各路隘口總會之所。水艸亦好。應將額塞爾津城駐札步兵撤回。合計西寧大通馬步兵丁﹑共派二千名。於哈爾垓圖﹑詳看耕種地方。令兵丁等作何開墾。並將修葺城堡之處﹑悉加籌畫。專交與諾穆圖﹑傅寧辦理。再﹑董科爾寺﹑與西寧相近。現有參將一員。領兵五百名駐札。無庸添兵。阿布海雅蘇地方。天气甚冷。不便駐兵。紮哈素泰地方。水艸尙好。其西寧居住之西安綠旗兵丁一千名﹑京師滿洲兵丁二百名﹑臣與達鼐二人輪班。每年十月初﹑帶往紮哈素泰等處。駐備策應。至正月間﹑仍回西寧居住。均應如所請。得上�日﹑哈爾垓圖地方駐札兵丁。著伊禮布統領。尹紮納﹑管承澤﹑協同管理。修城種地事務﹑著諾穆圖﹑傅寧辦理

○又議覆﹑工部左侍郎原署西安巡撫馬爾泰奏言﹑由四川調至多巴地方﹑駐札之兵二千名。不耐寒冷。所乘俱系川馬。調往口外。殊不得力。置之西寧。亦徒費錢糧。查西寧大通二處﹑除出徵﹑及預備兵丁之外。尙有六千餘名。足敷防守。儻有應行添兵之處﹑涼州現有直隸河南兵一千名。可以調遣請將川省兵丁﹑仍發回本省各歸原汛。應如所請。從之

○予故湖廣提督署都督同知嶽超龍﹑祭葬如例

○庚戌。鑲藍旗漢軍都統耿化祚﹑緣事革職。升正紅旗漢軍副都統韓光基﹑爲鑲藍旗漢軍都統

○禮部議覆﹑江南河道總督嵇曾筠疏言﹑洪湖爲黃運兩河之保障。髙堰乃淮揚二郡之屏藩。蒙恩發帑金百萬。興築石堤。爲民捍患。兩載告成。請禦制碑文﹑以垂久遠。應如所請。從之

○辛亥。大學士等議覆﹑江蘇布政使白鐘山﹑條奏海疆事宜。一﹑沿海鎭標餉銀﹑宜就近撥解。狼山鎭駐札通州。陸路至蘇州八百六十里。往返需時。水路必經海洋。風濤可虞。蘇松鎭駐札崇明縣。渡海至蘇。七百二十里。挽運尢覺艱難。現今添設太通道﹑駐札崇明。耑轄太通二屬。可以就近稽察催督。請嗣後狼山鎭餉﹑卽於通州﹑及附近州縣撥給。蘇松鎭餉﹑卽於崇明﹑及附近州縣撥給。一﹑崇明宜多儲米谷以濟民食。崇明孤懸海外地不產米。先經巡撫喬世臣﹑奏準於江廣產米之處﹑采買積貯。請卽將此項米內﹑撥一萬石。收貯崇明縣倉。以備平糶。一﹑沿海沙洲﹑宜分築土墩以避風潮。愚民生長海濱。止知魚鹽覓食。但有沙洲漲出﹑爭向居住。罔知自衛。請飭令地方官﹑督率沙洲居民﹑於農隙挑築土墩。髙至二丈爲度。不但潮至可以趨避﹑並可瞭望海洋。俱應如所請。從之

○辦理軍機大臣等議奏。據署陜西巡撫史貽直奏請﹑統轄勇健營兵丁提督陳天培﹑總兵官徐起鳳﹑罷軟廢弛。不能約束兵丁。以致沿途生事妄行。惟總兵官周一徳﹑明白諳練。紀律森嚴。可以管轄勇健營兵丁。前往軍營。應如所請。得上�日﹑依議。陳天培﹑徐起鳳﹑俱著革職

○壬子。調福建金門總兵官康陵﹑爲南澳總兵官

大淸世宗敬天昌運建中表正文武英明寬仁信毅大孝至誠憲皇帝實錄卷之一百二十五

大淸世宗敬天昌運建中表正文武英明寬仁信毅大孝至誠憲皇帝實錄卷之一百二十六

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十年。壬子。十二月。甲寅朔。諭理藩院。額駙策淩之馬羣﹑今年被賊騷擾。著於口外官馬羣內﹑賞給馬二千匹。牛一千頭。羊五千隻。再額駙屬下人等之產業﹑有被賊騷擾者。曾否另行賞給。已經飭查。爾等再行知順承親王。務令饒裕。均沾實惠

○工部議覆。署貴州巡撫元展成疏言﹑來牛城垣﹑爲古州之大道。應遵上�日建築石城。其各汛俱建築土城土堡。請卽動支庫項。委員興修。以資新疆保障。應如所請。從之

○署貴州巡撫元展成題﹑鎭遠府土通判楊世基故。請以其子楊懋承襲。下部知之

○乙卯。諭內閣。孫嘉淦於雍正元年﹑尙系翰林院檢討。朕看其爲人﹑似屬朴實。屢加任用遷擢。數年之間。官至侍郎。實望其殫竭誠心。爲國家宣猷效力。乃伊偏執自用。從前屢有陳奏。皆迂闊瑣碎﹑不可見之施行者。朕切加訓誨。冀其開擴識見。至近日則緘默不言。並無一事之敷陳矣。伊爲國子監祭酒。乃瞻顧私情。將親弟孫揚淦薦用爲監丞。孫揚淦行事乖張。士論不服。以致孫嘉淦聲名大損。此眾所共知者。國子監教習人員。特爲教育人材而設。伊等分派之後。有實心供職者。亦有怠惰廢弛者。自應分別用捨。以示激勸。卽稱職人員之中。有通曉事體。可膺牧民之寄者。亦有熟習文藝。可勝司鐸之任者。又當因材器使。以資實用。是在祭酒等﹑秉公分晰﹑陳奏朕前。始可免冒濫名器﹑用違其材之獘。朕爲此屢降諭上�日。孫嘉淦身爲大臣。專司成均之職。寧不知之。今於引見教習期滿人員時。朕令舉其所知。而孫嘉淦並不據實陳奏。遽稱宋鎬一班六人。俱屬可用。及朕詳加詢問。又忽稱方從仁實不堪用。一時任意反覆。顯系欺罔。應加重懲。以爲人臣詐妄負恩者之戒。著將孫嘉淦革職。拏交刑部究擬具奏。尋議﹑孫嘉淦懷私欺罔。應照律挾詐欺公者擬斬。監候秋後處決。得上�日。孫嘉淦從寬免其治罪。著在戶部銀庫效力行走

○吏部議奏。據兵部咨靖邊大將軍和碩順承親王錫保﹑將陣亡大臣官員造冊送部﹑照例予襲世職。查副將軍尙書查弼納﹑參贊內大臣馬爾薩﹑副都統蘇圖﹑覺羅海蘭﹑應授拜他喇布勒哈番兼拖沙喇哈番。散秩大臣一等公達福﹑副都統戴豪﹑西彌賴﹑常祿﹑前鋒統領丁壽﹑侍郎永國﹑應授拜他喇布勒哈番。二等侍衛徳明等一百一十八員。及領催委署章京之傅成格等一十六員。均應授拖沙喇哈番。其祭葬銀兩。各按品級﹑照例卹賞。從之

○旌表正黃旗滿洲列婦﹑前鋒圖拉妻薩克達氏。鑲白旗護軍五格妻博爾吉那氏。護軍額裏赫妻瓜爾佳氏。護軍常住妻寧佳氏。俱聞夫陣亡。投繯殉節。各給銀建坊﹑入祠致祭如例

○丙辰。吏部議覆。福建總督郝玉麟疏言﹑向列臺灣鎭協﹑三年報滿候用。參將遊擊守備﹑二年報滿題升。而在臺文員﹑歷俸二年半。止議加級。似未畫一。請嗣後臺灣道﹑準鎭協例﹑三年報滿。恭候酌用。知府同知通判知縣各員﹑照參遊守例﹑二年報滿。題明候升。應如所請。從之

○丁巳。升鑲黃旗護軍參領胡什巴﹑爲景陵總管

○升正黃旗滿洲副都統阿魯﹑爲鑲藍旗滿洲都統

○山東兗州總兵官曾謨﹑緣事革職。升廣東肇慶副將李建功﹑爲山東兗州總兵官

○己未。孝惠章皇后忌辰。遣官祭孝東陵

○庚申。實授吳金﹑爲內閣學士兼禮部侍郎

○辛酉。諭內閣。朕妹純愨公主在日。賦性柔嘉。秉心淑愼。今額駙策淩﹑又在北路建立戰功。晉封親王。純愨公主﹑著追封固倫公主。賜祭一壇。並修理墳塋。以昭恩眷

○諭辦理軍機大臣等。從前車臣汗部落兵丁。曾派撥三千名隨軍。厄爾得尼招地方交戰時。惟有一千二百餘名。其餘一千八百名。俱行逃回。續經順承親王奏請派撥車臣汗部落兵一千名前赴軍營。現已準行。爾等可行文特古忒﹑除軍營所有車臣汗臣一千名﹑與明年換班兵一千名外。再另派三千名。令渣克丹﹑阿敏道﹑帶領在伊等遊牧西界操練。則於保守遊牧諸事﹑大有裨益。如不能足三千之數。或一千﹑或二千俱可。著特古忒﹑會同王垂紮卜﹑及紮薩克等公同撥派。又聞得從前貝子顏楚卜多爾濟旗分﹑及紮薩克臺吉沙克都爾紮布旗分之巴爾虎等。潛逃鄂羅斯地方。彼處不容伊等入境。仍住我卡倫外。竊取喀爾喀等什物。特古忒現在車臣汗部落。著會同王垂紮卜﹑紮薩克等﹑將脫逃之巴爾虎﹑作何收回之處。商議辦理。收回時。著渣克丹﹑阿敏道﹑開道理法。加意訓練

○又諭。聞管轄呼倫貝爾地方居住索倫打虎兒兵丁之博爾本察﹑達巴哈﹑並不和衷辦事。不可不派大臣總統。著護軍統領博第前往。博第起程後。著費雅斯哈﹑前往烏爾輝音查漢地方。協同蒙古王等﹑管理紮薩克軍務

○壬戌。諭內閣。鄂齊以閒散宗室。朕加恩用爲散秩大臣﹑及都統等官。又固西藏微勞。命伊襲封公爵。乃怠忽因循。並不實心效力。雍正五年。西藏阿爾布巴背叛。傷害康濟鼐。朕將西藏人等不合情由﹑面問鄂齊。伊視爲泛常。信口奏對。其在藏科理未協之處。全然不知愧懼。則居心之泄慢可知矣。復命管理天津水師。慢無約束。一任兵丁擾累地方。是以降上�日革退公爵。在侍衛內行走。繼又念伊在宗室中尙爲通曉事務。不忍令其放廢。仍命管理副都統及護軍統領印務。冀其自新。以贖前愆。豈料伊貪利納賂。於胡五贖身案內﹑又私得銀兩。準其歸宗。甚屬卑鄙無恥。著將鄂齊革任。交與宗人府拘禁。照所得銀數﹑十倍追出

○輔國公經召﹑緣事革退。以其侄璐達﹑襲爵

○癸亥。靖邊大將軍順承親王錫保奏報﹑鄂爾昆紮克﹑拜達裏克等處屯田收獲大麥小麥﹤麻木﹥子共九千四百石有奇。下部知之

○添設湖北漢陽府同知一員。駐札漢口鎭。專司督捕該鎭﹑及漢陽﹑漢川二縣巡緝事宜。仍兼理淸軍水利等務。其移駐漢口鎭之通判﹑仍回漢陽府城駐札。協理孝感﹑黃陂二縣捕務。從升任湖北巡撫王士俊請也

○甲子。禦書匾額﹑賜大學士鄂爾泰。額曰公忠弼亮

○諭辦理軍機大臣等。額駙策淩﹑於明年回軍營時。令京城操演之兵﹑及沿途宣化大同右衛歸化城等處兵丁。俱候額駙閱看

○諭八旗漢軍都統等。爾等有素所熟識之人﹑可勝副都統之任者。各行保奏。其世家子弟﹑人去得者。不拘等次。亦著保奏

○旌表山東嘉祥縣烈婦﹑金榮貴妻陳氏。拒姦不污。被毆殞命。給銀建坊﹑入祠致祭如例

○乙丑。諭內閣。呂畱良治罪之案。前經法司廷臣﹑翰﹑詹﹑科﹑道﹑及督﹑撫﹑學政﹑藩﹑臬﹑提﹑鎭等。合詞陳奏。請照大逆之例。以昭國憲。朕思天下讀書之人甚多。或者千萬人中﹑尙有其人﹑謂呂畱良之罪﹑不至於極典者。又降上�日令各省學臣徧行詢問各學生監等﹑將應否照大逆治罪之處﹑取具該生結狀具奏。其有獨抒己見者。令自行具呈。學臣爲之轉奏。不得阻撓隱匿。今據各省學臣奏稱﹑所屬讀書生監﹑各具結狀。咸謂呂畱良父子之罪﹑罄竹難書。律以大逆不道。實爲至當。並無一人有異詞者。普天率土之公論如此。則國法豈容寬貸。呂畱良﹑呂葆中﹑俱著戮屍梟示。呂毅中著攺斬立決。其孫輩﹑俱應卽正典刑。朕以人數眾多。心有不忍。著從寬免死。發遣寧古塔﹑給與披甲人爲奴。倘有頂替隱匿等獘。一經發覺。將浙省辦理此案之官員﹑與該犯一體治罪。呂畱良之詩文書籍﹑不必銷毀。其財產令浙江地方官變價﹑充本省工程之用

○辦理軍機大臣等議覆。黑龍江將軍卓爾海奏言﹑查打牲人共二千三百四十九名。請挑選一千名﹑令往齊齊哈爾城北本爾得地方居住。編爲八旗於打牲處現任官員內﹑派副總管四員。佐領八員。驍騎校八員。訓練操演。歸打牲處總管統轄。臣於每歲春秋親往查閱。其軍器﹑俸賞等項。照例給與。免其進貢貂皮。應如所請。從之

○兵部議覆。廣東總督鄂彌達疏言﹑粵東廣州府﹑系海疆省會。中間一帶﹑如潭州與黃梁都等處。海口宏闊。並無藩籬之阻。請於潭州罟艸汛﹑築土城一座。移守備一員。率兵一百二十名駐札於黃梁都﹑築土城一座。移都司一員。率兵一百二十名駐札。此外凡附近省城之險要地方﹑請各酌添墩臺。並撥弁兵分駐。應如所請。從之

○丙寅。諭辦理軍機大臣等。聞揚武將軍工部尙書武格﹑在軍前捏造撤兵之說。惑亂軍心。著拏解來京。嚴加訊問

○以西路副將軍張廣泗﹑爲正紅旗漢軍都統仍畱。軍營。命泰郡王弘春﹑管理正紅旗漢軍都統事

○實授元展成﹑爲貴州巡撫。張鉞爲廣西布政使司布政使。升廣西蒼梧道耿麟奇﹑爲廣西按察使司按察使

○鑄給浙江杭州將軍衙門左右二司印信。並給協領﹑參領﹑佐領等官鈐記。從將軍阿里衮請也

○添設廣東惠州協興寧營千總一員。外委把總一員。從廣東總督鄂彌達請也

○丁卯。升內閣學士張照﹑爲刑部左侍郎。仍兼內閣學士行走。署理順天府府尹事。總督倉場侍郎嶽爾岱﹑患病解任。調盛京戶部侍郎兆華﹑爲總督倉場侍郎。升廣東觀風整俗使光祿寺卿焦祈年﹑爲順天府府尹。裁觀風整俗使缺

○江西按察使唐繼祖﹑患病解任。升湖北糧道張廷樞﹑爲江西按察使司按察使

○先是﹑靖邊大將軍順承親王等遵上�日議奏﹑馬爾賽﹑負恩縱寇。不忠不孝。卽誅戮不足蔽辜。臣等傳集文武官員﹑恭宣諭上�日。詳加詢問。莫不異口同聲﹑痛心切齒。李杕﹑曾犯重愆。棄瑕錄用。乃復懷姦濟惡。法所難寬。應將馬爾賽﹑李杕﹑卽正典刑。以昭國憲兵部等衙門議奏﹑馬爾賽﹑世受國恩身邀異數。爲北路將軍。手握重兵。坐視賊人逃遁。有心僨事。貽誤軍機。應將馬爾賽梟示軍前李杕﹑庸懦貪狡。與馬爾賽姦惡相濟。應一並正法。得上�日。馬爾賽﹑著卽處斬。免其梟示。李杕﹑著在軍前監候秋後處決。至是命副都統索林﹑奏事郎中張文彬﹑馳驛前赴紮克拜達裏克軍營。將馬爾賽正法

○予故原任貴州提督加太子太保致仕楊天縱祭葬。謚襄壯

○戊辰。以鑲藍旗護軍參領色爾登﹑署正黃旗滿洲副都統

○大學士等議覆。漕運總督性桂奏言﹑江南蘇松等州縣﹑潮溢爲災。內有勘不成災之處。或經風雨﹤風﹣幾﹥傷。所產稻米﹑顆粒不齊。易致黴變。請酌畱漕糧四十萬石。於明年平糶。漕糧旣淨。民食亦得有資。應如所請。從之

○己巳。諭辦理軍機大臣等。此次賊人大敗。現今歸化城無備兵之事。著將撫遠大將軍印信﹑移取回京收貯。康親王崇安﹑不必前往

○辦理軍機大臣等議覆。額駙策淩奏言﹑此次徵巢

�刀準噶爾之索倫兵丁﹑業經加恩賞賚。所有奮勇效力之營總﹑章京等。並請另行獎賞。以示鼓勵。應如所請。將索倫營總班圖﹑巴裏孟古海薩爾圖﹑俱授副都統職銜。仍會同布爾沙﹑管轄索倫兵丁。營總那斯太等﹑佐領克什克圖﹑章京布賴等。賞給孔雀翎。領催達魯叉等﹑賞給藍翎。從之

○免山東泰安﹑滋陽等五十一州縣﹑本年分旱災額賦有差

○庚午。諭辦理軍機大臣等。從前署大將軍查郎阿摺奏﹑請將吐魯番回眾﹑在肅州所屬王子莊安插。經廷臣議令署總督劉於義等﹑確勘詳查。妥協辦理。朕思回民等﹑輸誠向化。自應選給水土饒衍﹑气候和煦之地。俾得樂業安居。肅州之王子莊﹑水泉甚少。可墾之地﹑不敷回民耕種。查瓜州地土肥饒。水泉滋潤。气候亦和。與回民原住地方﹑風景相似。且現在開墾可種之地﹑甚爲寬闊。足資回民耕收。由塔爾那沁遷至瓜州﹑路不甚遠。可免跋涉之勞。著署總督劉於義﹑巡撫許容﹑將吐魯番回眾﹑卽於瓜州安插。其築堡造房﹑給與口糧牛種等項﹑亦卽行估辦。交原任潼商道王全臣料理。再令查郎阿﹑卽於軍營派一武職大員﹑先赴瓜州。會同王全臣悉心妥辦。回眾自塔爾那沁遷移之時。著提督顏淸如﹑沿途照看至瓜州。安插事畢。顏淸如仍回軍營辦事

○諭內閣。貴州提督哈元生﹑才幹優長。實心辦事。伊母年逾八旬。訓子有素。今在籍病故。著賜祭一壇。以示恩眷

○刑部等衙門議奏﹑逆賊嚴鴻逵﹑梟獍性成。心懷叛逆。與呂畱良黨惡共濟。誣捏妖言。實覆載所難容。爲王法所不貸。嚴鴻逵應淩遲處死。已伏冥誅。應戮屍梟示。其祖父父子孫兄弟﹑及伯叔父﹑兄弟之子﹑男十六以上﹑皆斬立決。男十五以下﹑及嚴鴻逵之母女妻妾姊妹﹑子之妻妾﹑俱解部給功臣之家爲奴。財產入官。沈在寬﹑傳習呂畱良嚴鴻逵之邪說。猖狂悖亂。附會詆譏。允宜速正典刑。淩遲處死。其嫡屬等﹑均照律治罪。又呂畱良案內﹑黃補庵﹑自稱私淑門人。所作詩詞。荒唐狂悖。車鼎丰﹑車鼎賁﹑刊刻逆書。往來契厚。孫用克﹑陰相援結。周敬輿﹑甘心附逆。私藏禁書。黃補庵﹑應擬斬立決。妻妾子女﹑給功臣之家爲奴。父母祖孫兄弟﹑流二千里。車鼎丰等﹑俱擬斬監候。又呂畱良案內﹑被惑門徒房明疇﹑金子尙﹑應革去生員。杖一百。僉妻流三千里。陳祖陶﹑沈允懷﹑沈成之﹑董呂音﹑李天維﹑費定原﹑王立夫﹑施子由﹑沈斗山﹑沈惠侯﹑沈林友﹑應革去教諭舉人監生生員。杖一百。徒三年。朱霞山﹑朱芷年﹑從學嚴鴻逵時。年尙幼小。張聖範﹑朱羽采﹑令伊等幼子﹑從沈在寬附學訓蒙。審無與沈在寬交好之處。應無庸議。得上�日。嚴鴻逵﹑著戮屍梟示。其孫著發寧古塔﹑給與披甲人爲奴。沈在寬﹑著攺斬立決。黃補庵﹑已伏冥誅。其嫡屬照議治罪。車鼎丰﹑車鼎賁﹑孫用克﹑周敬輿﹑俱依擬應斬。著監候秋後處決。房明疇﹑金子尙﹑俱著僉妻流三千里。陳祖陶等十一人著以杖責完結。張聖範﹑朱羽采﹑朱霞山﹑朱芷年﹑著釋放

○署寧遠大將軍查郎阿奏報﹑巴爾庫爾圖呼魯克等處﹑屯田收獲靑稞一萬二千六百石有奇。魯谷慶﹑屯田收獲﹤麻木﹥子麥子共三千六百石有奇。下部知之

○理藩院左侍郎眾佛保﹑緣事革職。轉理藩院右侍郎納延泰﹑爲左侍郎。升內閣學士班第﹑爲理藩院右侍郎

○考察天下軍政。卓異官三員。貪官二員。年老官三員。有疾官二員。才力不及官一員。分別升賞處分如例

○壬申。順天府進春

○大學士九卿等﹑以廣東總督鄂彌達等所進瑞禾﹑奏請頒示中外。宣付史館。得上�日。朕從來不言祥瑞。數年以來。各省嘉禾瑞谷。悉令停其奏報。今年廣東督撫﹑以該省所產之谷﹑長莖多穗爲史冊所未載。具摺奏聞。朕爲粵東農民稱慶。偶令廷臣觀覽。並非誇張瑞應也。所請頒示中外﹑宣付史館之處。不必行

○以鑲白旗滿洲都統莽鵠立﹑兼管火器營事務

○禮部議覆。陜西學政潘允敏條奏﹑陜屬新設楡林府學。請照寧夏等府例﹑取進文武童生各十二名。定邊﹑懷遠二縣﹑照小學例﹑取進文武童生各八名。楡林靖邊﹑原系衛地。今旣添設府學。衛縣武童舊額十二名﹑應減取四名。平涼府取進童生﹑向附入平涼衛八名。今衛地旣歸各州縣管轄。則衛籍童生﹑應就所歸州縣考試。其府學二十名額數。統於平涼府本屬童生考取。同州﹑華州﹑綏徳﹑秦州﹑韓城﹑郃陽﹑淸澗﹑秦安﹑三原等九州縣。請照府學﹑取進文童各二十名。商州﹑澄城﹑華陰﹑醴泉等四州縣。諳照大學﹑取進文童各十五名。岷州﹑照中學﹑取進文武童生各十二名。該州訓導一員。移駐西固。固原州﹑及通渭縣。請照大學﹑取進文童各十五名。漳縣﹑照中學﹑取進文武童生各十二名。甘涼二府﹑請照府學﹑取進文童各二十名。永昌縣﹑照中學﹑取進文童十二名。慶陽府之環縣﹑照中學﹑取進武童十二名。鞏昌府之會寧﹑延安府之米脂二縣。俱照大學﹑取進武童各十五名。均應如所請。從之

○移湖北應城縣崎山鎭巡檢﹑駐長江埠。松滋縣紅崖巡檢﹑駐磨盤州。監利縣瓦子灣巡檢﹑駐朱家河。從升任湖北巡撫王士俊靖也

○癸酉。升內閣侍讀學士王以巽﹑爲內閣學士兼禮部侍郎。擢浙江鹽驛道王鈞﹑爲光祿寺卿

○升兵部右侍郎諾爾渾﹑爲鑲紅旗漢軍都統。仍畱軍營。正黃旗蒙古副都統阿揚阿﹑爲鑲紅旗護軍統領。仍署本旗蒙古都統事

○升署江南督標副將武進升﹑爲福建漳州總兵官

○辦理軍機大臣等議覆。稽察黑龍江等處禦史章格疏言﹑發遣黑龍江地方之覺羅等子孫﹑生育甚蕃。並無教訓之人。日流污下。且有在彼披甲者。查該處之甲﹑特爲養贍該處之人。若多爲覺羅所得。則有礙於本處人等生計。若不令披甲。覺羅等又無以爲生。且旣披甲﹑必致與兵丁一體驅使。又恐歷年久遠。覺羅等之子孫﹑或致難以查考。請嗣後將覺羅內遣往人等﹑有彼處身故者。行文該將軍﹑將伊妻子送回京城。交與伊伯叔等管轄教訓。應如所請。但覺羅原與平民不同。犯罪至於發遣。必其情罪重大﹑不可輕恕者。若發遣身故。又令伊妻子回京。殊覺煩擾。請嗣後覺羅等有應行僉妻發遣者。俱免其發遣。永遠拘禁於該旗髙墻之內。庶覺羅不肖之人﹑知所畏懼。而亦無煩擾之事矣。從之

○戶部議覆。雲南巡撫張允隨疏言﹑滇省各府州縣。或兵多米少。或兵少米多。米少則挽運維艱。米多則紅朽足慮。請將廣西﹑廣南﹑鶴慶﹑永昌﹑永北﹑曲靖﹑尋甸﹑羅平﹑南寧﹑太和﹑南安﹑鎭雄﹑保山﹑新平﹑支山﹑會澤等處額徵條銀﹑每兩折收米一石。阿迷﹑寧州﹑路南﹑雲龍﹑云州﹑鎭南﹑通海﹑蒙自﹑永平﹑姚州﹑元謀等處額徵秋米﹑每石折收銀一兩。其普洱﹑攸樂﹑威遠﹑鎭沅等處﹑以一兩折給。兵丁不敷買食。請酌量增給。並於癸丑年爲始。停止采買。均應如所請。從之

○福建總督郝玉麟疏報﹑臺灣北路大甲西等社﹑凶苗不法。官兵進巢�刀。克期寧謐。得上�日。嘉獎。下部議。敍

○復設廣東督標右營右哨二司把總一員。從廣東總督鄂彌達請也

○以故喀爾喀紮薩克多羅貝勒策穆楚克納木紮爾子成滚紮卜﹑襲爵。喀爾喀紮薩克固山貝子策旺諾爾布﹑老疾解退。封其子冊穆楚克紮卜﹑爲紮薩克鎭國公。以故科爾沁紮薩克固山貝子烏爾呼滿爾子瑪哈瑪裕裏﹑襲爵

○予陣亡輔國公巴賽祭葬。謚襄湣

○乙亥。一等伯英徳﹑緣事革退。以其親叔祖之孫一等侍衛馬爾遜﹑襲替

○丁丑。諭辦理軍機大臣等。營總席爾璊﹑著授副都統銜。仍畱軍營

○諭八旗。旗員子弟﹑久隨外任。不但伊等安逸遊蕩﹑荒廢無成。而在署干預地方之事。每壞伊等父兄聲名。是以從前議定外官子弟﹑十八歲以上者﹑悉令歸旗。或讀書肄業。或披甲食糧。使之各有成就。不至廢棄。此朕教養之恩也。至伊等子弟中﹑有可以助其父兄辦理事務﹑或別有情節﹑不能相離者。朕原準其奏聞請上�日。而道府以下官員﹑不能自達於朕。亦有督撫代奏之例。今太原知府劉崇元﹑將伊侄劉度昭﹑私畱任所。涇陽縣縣丞羅思哈﹑將伊子什勒﹑誑稱年歲未及。不行咨送。似此怠玩功令之員。不可不加懲戒。劉崇元﹑羅思哈﹑俱著解任。送伊子侄來京。該旗大臣。奏聞請上�日。嗣後倘有不行奏聞﹑而私畱子侄在任者。悉照此例。並交部議處

○辦理軍機大臣等遵上�日議奏﹑黑龍江將軍卓爾海等﹑請以該處水手﹑及驛站閒散壯丁三百有四名﹑再於呼倫貝爾餘丁內﹑揀選一百九十六名﹑共五百名。今往伊敏河﹑各尼河等處﹑耕種地畝。查呼倫貝爾處兵丁﹑蒙恩賞給畜產。每日操演技藝。牧放牲畜。並無閒暇。應止於水手壯丁內﹑遣一百有四名﹑往伊敏河。二百人往各尼河。已足敷種地之用。現今博第前往呼倫貝爾。此項種地之人﹑卽交博第等管轄。並令派員經理﹑俟秋收後﹑該將軍奏聞。從之

○署陜西總督劉於義疏言﹑金塔寺地方緊要。存城兵少。經臣奏請將髙臺之滿洲兵五百名﹑移駐金塔寺。廷議以髙臺之兵﹑現備明春調往大營。請於甘州提標新募兵內撥派。實屬允協。但臣等前因時近嚴冬﹑一面已知會髙臺兵﹑自涼州徑赴金塔寺駐札。現在安頓妥帖。金塔寺離肅州僅百餘里。較髙臺更覺近便。請俟此項兵調赴軍營之後。再將甘州新兵檄調。奏入。報聞

○戊寅。孝莊文皇后忌辰。遣官祭昭西陵

○庚辰。諭理藩院額駙策淩子策布登紮卜﹑隨父軍前行走。甚屬效力。著封爲輔國公。素巴錫立﹑奏請派差報效。著授爲內大臣

○復原任禮部左侍郎蔡世遠職銜

○禮部尙書張大有故。遣禮部堂司官前往祭奠

○辛巳。歲暮祫祭太廟上親詣行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵﹑孝敬皇后

○遣官祭太歲之神

○旌表八旗節婦滿洲麻哈大妻佟佳氏等﹑一百七十人。蒙古古木布紮布妻段氏等﹑十四人。漢軍李景秀妻楊氏等﹑三十六人。孝婦﹑潘氏一人。直隸各省節婦﹑尙毓琇妻吳氏等﹑六百四十四人。貞女﹑鄧氏等﹑二十一人。孝婦﹑汪氏一人。孝義侯治經等三人。孝子﹑鄒世麟等﹑二十五人。各給銀建坊如例

○是歲﹑人丁戶口﹑二千五百四十四萬二千六百六十四丁。又永不加賦滋生人丁﹑九十二萬二千一百九十一丁。田地﹑山蕩﹑畦地﹑八百八十一萬三千七百八十頃八十六畝有奇徵銀﹑三千八萬九千四兩有奇。米﹑豆﹑麥﹑四百七十五萬二千七百四十五石有奇。艸﹑五百二萬六千二百八十八束。茶﹑三十三萬二千二百九十一引。行鹽﹑五百一十六萬二千七百八十三引。徵課銀﹑四百一萬五百六十七兩有奇。鑄錢﹑九萬一千一十七萬一千一百二十有奇

大淸世宗敬天昌運建中表正文武英明寬仁信毅大孝至誠憲皇帝實錄卷之一百二十六

大淸世宗敬天昌運建中表正文武英明寬仁信毅大孝至誠憲皇帝實錄卷之一百二十七

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十一年。癸丑。春正月。癸未朔。上於宮中拜神畢。禦殿。王以下﹑文武各官﹑及外藩使臣等。上表朝賀。停止筵宴

○朝鮮國王李昑﹑遣陪臣李正望等﹑表賀冬至﹑元旦﹑萬壽節。及進�山戊示�貢禮物。宴賚如例。

○丁亥。孟春。享太廟。上親詣行禮

○遣官祭太�山戊示�之神

○諭內閣。川省爲產米之鄕。歷來聽商賈販運。從長江至楚。以濟鄰省之用。雍正九年。巡撫憲徳﹑以川省米價稍昂。又復碾辦軍糈。奏請暫禁商販。此不過一時權宜之計。至雍正十年。川省收成丰稔。米價平減。憲徳卽當奏請開禁。乃至今照前禁遏。以致米谷不能流通。楚省不得川米之益。甚非大臣公平辦事之道。況目今江浙有需米之州縣。望濟於楚省。而該撫不令川米赴楚。則鄰省何所資藉。著卽傳諭憲徳﹑速弛米禁。毋蹈遏糴之戒

○辦理軍機大臣等議覆﹑署陜西總督劉於義疏言﹑駐札陜西省勇健營兵丁。其中多驕悍不可用之人。請令總兵周一徳等﹑甄別挑汰。遞回原籍。應如所請。得上

�日﹑朕前以各省民人內﹑必有人才壯健﹑技勇可觀﹑願爲國家效力﹑以圖上進者。是以特降諭上�日。令各省督撫﹑召募揀選﹑送京訓練。以備軍旅之用。伊等如果能奮勇出力﹑建績立功。將來俱可爲幹城之寄。故疊加恩賚。於應募後。卽各給守糧一分。贍養家口。到京後。撥給房屋居住。月餉銀米。從優給發。起程赴陜。又各賞衣裝路費銀兩。暫令駐札近邊地方﹑以候差用。俾伊等各展效力之心。並圖進身之路。是朕加恩於勇健兵者。至爲優渥。伊等各自揣量。實爲過分。乃其中多有放縱驕悍﹑生事不法者。上年到京。卽不安本分。肆行爭鬥。及令赴陜。沿途又復生事騷擾。該督撫曾具摺參奏。而駐札甘州之後。竟有私自脫逃之人。陳天培又經具奏。此等無賴之徒。固由各省督撫﹑不愼重揀選。濫募充數。總統大員﹑不能嚴行約束。整飭教導。而在伊等受恩而不知感。自甘廢棄。冥頑惡劣。卽令調赴大營。亦不可用。著總兵周一徳﹑卽行甄別挑汰。遞回原籍。交該地方官嚴加收管。不令出境生事。若有心懷怨望。捏造浮言。並恃彊肆橫。鬥毆不法等事。該地方官立卽拘拿。稟知督撫提鎭。一面奏聞。一面按法究治。至於挑存可用之人。俱應感激朕恩。遵循法紀。嗣後益加黽勉。努力戎行。以圖上進。朕必加以恩澤。著將此上�日曉諭知悉

○戊子。諭辦理軍機大臣等。差往西藏辦事之副都統李柱﹑於途次病故。原任都統馬喇﹑前曾在藏辦事。熟諳彼處情形。著以副都統銜。前赴西藏。與靑保﹑苗

壽協同辦事。僧格﹑邁祿﹑俱在藏年久。俟馬喇到藏之後。著僧格﹑邁祿回京

○大學士等遵上�日議覆。浙江總督程元章疏言﹑海寧縣今年夏秋潮勢﹑自東而西。侵入仁和縣界。石艸各塘。坍卸無常。勢甚危險等語。查海寧東塘。向有修築石艸各工。而西首現衝之仁和縣界。原系土工。離杭城僅二三十里。且與長安壩下河向北一帶﹑相距不遠。設有疎虞。建瓴而下。有關杭嘉湖蘇松常六郡利害。自應速爲修築。以備春伏大汛。但各處塘工。止有石土之分。獨寧邑又有艸工者。蓋緣其地沙活土浮。潮頭往來。搜抉塘腳。卽使大石鋪砌。而上重下虛。最易傾倒。不得已修築艸塘。暫爲堵禦。是三項工程。因時隨地﹑各不可少。但該督祗稱各塘危險。未經疏明何項塘工。無憑懸揣。應令逐一詳勘。卽乘春間水小時。將應行補葺修築之處。酌動錢糧。相機料理。其通盤形勢。作何籌畫久遠之法。應俟特簡大臣前往查看。再行定議。得上�日。著內大臣海望﹑總督李衛﹑馳驛前往浙江。會同總督程元章﹑將海塘工程﹑通盤相度形勢。籌畫事宜。應作何修築﹑以垂久遠之處。詳細查勘。悉心定議。其修築工程。著大理寺卿汪漋﹑原任內閣學士張坦麟前往承辦。仍照舊令程元章總統辦理。張坦麟﹑卽於本籍前往。直隸總督印務。著署刑部尙書唐執玉﹑暫行署理。營田觀察使顧琮﹑協辦

○己丑。世祖章皇帝忌辰。遣官祭孝陵

○庚寅。諭內閣。上年江南沿海被水地方。如常熟等二十二州縣。並續報之華亭等六縣。該督撫等已遵上

�日軫卹。定議大賑三次。每次以一月爲期。料寒冬初春以來。窮民存養有資。不致失所矣。朕念二三月間。正靑黃不接之時。尙須籌畫接濟。資其力作。庶可無誤春耕。著再加賑四十日。其有從前遺漏貧民。並前可糊口﹑而目下力不能支者。俱著查明。添入補賑之內。再被水之鹽場竈戶。亦照貧民例﹑加賑一月。該督撫鹽政﹑務須督率有司。實力奉行。使被水之家。均沾恩澤。以副朕卹災拯困之至意

○又諭。江南範公堤。爲沿海之藩籬。鹽場之保障。原系商人捐辦工程。聞現在殘缺甚多。急應修築堅固。現據兩江總督魏廷珍﹑委員確勘料估。著卽一面具題。一面乘二三月間。作速興工。使沿海窮民。得以傭工糊口。但工程綿遠。需大員董理。著交與協理河務西柱。卽行督率各工。悉心查辦

○辦理軍機大臣等議覆。侍郎納延泰奏言﹑臣等公同喀爾喀紮薩克圖汗﹑格勒克顏木聘爾等﹑詳議駐兵地方。查紅郭爾鄂隆﹑可駐兵一千名。其東南百餘里外。兔白徹克。可駐兵二千名。西面之西巴爾臺河面一帶。至濟爾哈郎圖。可駐兵二三千名。如此旣可照管喀爾喀遊牧。亦足堵禦阿濟道路。請行文都統哈達哈﹑副都統綽爾多等﹑卽帶領兵丁。於靑艸發時﹑起程前往駐札。應如所請。從之

○辛卯。祈谷於上帝上親詣行禮

○諭宗人府。朕幼弟允祕﹑秉心忠厚。賦性和平。素爲皇考之所鐘愛。數年以來。在宮中讀書。學識亦漸增長。朕心嘉悅。著封親王。皇四子弘歷﹑皇五子弘晝﹑年歲俱已二十外。亦著封爲親王。所有一切典禮。著照例舉行

○調奉天副都統常昇﹑爲寧古塔副都統。寧古塔副都統巴爾岱﹑爲奉天副都統

○壬辰。諭內閣。各省學校之外。地方大吏。每有設立書院。聚集生徒。講誦肄業者。朕臨禦以來。時時以教育人材爲念。但稔聞書院之設。實有裨益者少。浮慕虛名者多。是以未嘗敕令各省通行。蓋欲徐徐有待。而後頒降諭上�日也。近見各省大吏。漸知崇尙實政。不事沽名邀譽之爲。而讀書應舉者。亦頗能屏去浮囂奔競之習。則建立書院。擇一省文行兼優之士。讀書其中。使之朝夕講誦。整躬勵行。有所成就。俾遠近士子。觀感奮發。亦興賢育材之一道也。督撫駐札之所。爲省會之地。著該督撫商酌舉行。各賜帑金一千兩。將來士子羣聚讀書。須豫爲籌畫。資其膏火。以垂永久。其不足者﹑在於存公銀內支用。封疆大臣等﹑並有化導士子之職。各宜殫心奉行。黜浮崇實。以廣國家菁莪棫朴之化。則書院之設。於士習文風﹑有裨益而無流獘。乃朕之所厚望也

○調署雲貴廣西總督髙其倬﹑爲兩江總督。署兩江總督尹繼善﹑爲雲貴廣西總督。升江南驛鹽道陳弘謀﹑爲雲南布政使司布政使

○予故禮部左侍郎蔡世遠﹑祭葬如例

○癸巳。命原任四川巡撫法敏﹑前往歸化城。與都統丹晉等﹑辦理錢糧事務

○正白旗滿洲都統穆森﹑年邁有疾。命以原官休致

○戊戌。諭內閣。大定副將楊馥﹑統兵擊賊。奮勇先登。爲暗槍所傷。其忠義之气。甚屬可嘉。伊子楊恆新。現在軍前。技勇頗優。亦甚有志气。著授爲遊擊。不必在軍前效力。遇有遊擊缺出。卽行題補。平越營遊擊羅資衮﹑以帶兵應援。勇往被害。深可憫惻。伊子羅云標﹑現在隨徵效力。著授爲守備。該督等酌量題補。至楊馥﹑羅資衮﹑應得卹典。俟事竣題報到日。仍照例賞給

○庚子。命大學士伯鄂爾泰﹑前往北路軍營。經略軍務

○命山西大同總兵官張朝良﹑陜西涼州總兵官楊﹤王宏﹥﹑前往西路軍營行走。以署陜西花馬池副將陳弼﹑署陜西涼州總兵官

○辛丑。以福建陸路提督王郡﹑暫署福建水師提督。福建福州將軍阿爾賽﹑署福建陸路提督

○辦理軍機大臣等議覆﹑靖邊大將軍順承親王參奏﹑振武將軍傅爾丹﹑在烏孫珠爾地方遇賊。並未親身督陣。以致兵丁懦怯回營。原任副都統阿三﹑推諉退縮。一與賊遇。卽行奔比等語。應將傅爾丹﹑阿三﹑交三法司定擬具奏。順承親王錫保﹑不能籌畫指示。應交宗人府議處。得上�日﹑烏孫珠爾對壘情形。朕曾細問額駙策淩﹑傅爾丹情罪。尙有可原。從寬免其治罪。著畱軍營。聽大將軍等調遣。效力贖罪行走。阿三﹑前歲同陳泰貽誤軍機。朕曾加恩免其治罪。今據大將軍參奏情由。甚屬可惡。已在軍前取有確供。交三法司定議具奏。余依議

○壬寅。諭內閣。甘涼肅等處兵丁。本年應支糧料艸朿。例應折給銀兩。自行采買。朕因甘省年來辦理軍需。食物昂貴。兵丁所領銀兩。恐不敷用。特令加倍增給。以示格外之恩。提鎭大員。自應體朕軫卹兵丁至意。悉心料理。加意愛養。近聞弁員中﹑尙有營私瞻徇。凡於過往應酬。及一切雜費。俱於各兵攤派。卽如甘提馬廠。每年尙有餘利。若盡歸公用。於兵丁不無小補。前任提督宋可進﹑祗知网利不卹兵艱。克扣餉銀。濫用公帑。各鎭將弁。未必不仿效而行。著署督劉於義﹑侍郎杭奕祿﹑嚴飭陜甘提鎭。將營中所有。除各官俸薪。及親丁名糧外。凡有餘利。俱歸公用。接濟兵丁。不得絲毫乾沒入已。亦不得借公費等項名色攤派。署提督劉世明﹑受恩深重。尢當實力奉行。毋得仍蹈故轍。自取罪戾。嗣後弁員有私派侵蝕等獘。該署督等卽行參奏。並將該管提鎭﹑一並參處

○諭理藩院。喀爾喀貝勒策登紮布﹑懇請願往軍前效力。著照所請前往。伊帶往之兵丁百人。馬匹行糧。準照內地兵丁之例支給

○命鑄靖邊左右副將軍印二顆。交大將軍收貯。以備額駙策淩等﹑調遣滿洲蒙古兵丁之用

○甲辰。以江西南贛總兵官劉章﹑署山西太原總兵官。安徽安慶副將康華齡﹑署江西南贛總兵官

○命署正藍旗蒙古副都統郭多渾﹑藍翎侍衛席喇布﹑賑濟紮賴特貧乏人等

○喀爾喀固山貝子佛保﹑陷賊未歸。以其兄沙克都爾查卜﹑襲爵

○丙午。諭內閣。國家以制科取士。原以覘士子所學。而士子所學。關乎世道人心。是文體之所系﹑固甚重也。士子讀聖賢書。果能講求明體達用之學。則以平日蘊蓄。發爲文章。自然法正理純。得聖賢語气。可以傳世而行遠。此則有本之學。有用之文。爲國家所重賴者。若不於根柢講求。而但以華靡相尙。則連篇累牘。皆屬浮詞。聖賢精義。旣全無發明。聖賢語气。又毫不相肖。國家亦安用此浮誇淺薄之士哉。至於二三場策論。尢足覘經濟實學。乃向來士子。多不畱心。而衡文者﹑又每以經義已經入彀。遂將策論濫收恕取。不復加意閱看。殊非設科本意。今會試伊邇。著禮部先期曉諭應試士子。於二三場文藝。均應努力殫心。毋得潦艸完捲。試官如以限於時日。不能細心校閱後場。不妨奏請展限。務得眞才﹑以收實用。若所取試卷中。有經義可觀。而策論疵繆荒疎者。朕惟於主考官是問

○調鑲藍旗蒙古副都統噶爾錫﹑爲正黃旗滿洲副都統。正紅旗滿洲副都統鄂齊﹑緣事革職。調正黃旗蒙古副都統瞻岱﹑爲正紅旗滿洲副都統。以署正黃旗滿洲副都統色爾登﹑爲正黃旗蒙古副都統。署正紅旗蒙古副都統岱林布﹑爲鑲藍旗蒙古副都統

○丁未。上躬謁陵寢是日啟行。駐蹕煙郊

○授理親王弘皙妹爲郡主。壻喀寧阿﹑爲和碩額駙

○戶部議覆左副都禦史二格奏稱﹑自肅州以至哈密計程一千五百餘里。其間沙州﹑安西等處。向屬肅州道管轄。但該道駐札肅州。事務甚繁。於口外地方。鞭長莫及。且現在安西開墾屯種。又有吐魯番回民於瓜州安插。須有大員就近彈壓。撫綏教導。尢屬有益。應如所奏。添設安西兵備道一員。其原設之安西同知一員。移駐瓜州。辦理永利屯田。與原設之靖逆通判。以至四衛一所。俱令該道統轄。從之

○三等公傅爾丹﹑緣事革爵。以其子兆得﹑襲替

○戊申。上駐蹕天平莊

○己酉。上駐蹕龍門

○庚戌。上詣昭西陵﹑孝陵﹑孝東陵行禮。奠酒舉哀。次謁景陵。入隆恩門。卽慟哭。至寶城前。行禮奠酒。哀慟良久。王以下﹑文武大臣官員等﹑隨行禮舉哀。

○是日上回鑾。駐蹕馬伸橋

○辛亥。上駐蹕小營

○賜扈從年老大臣官員緞疋有差

○壬子。上駐蹕新莊

○諭內閣。朕躬謁陵寢。見沿途地方。安設水缸甚多。或動支錢糧。或派用民力。著查明具奏。地方官職司民牧。當以休養百姓爲務。若祗以灑道淸塵。爲迎合朕心之舉。錯謬已甚。鑾輿所過。卽略有塵土。亦復何礙。伊等於此等處過於用心。轉被朕之譴責。何不以此用之於民生吏治重受朕之嘉獎耶。一並傳諭知之

大淸世宗敬天昌運建中表正文武英明寬仁信毅大孝至誠憲皇帝實錄卷之一百二十七

大淸世宗敬天昌運建中表正文武英明寬仁信毅大孝至誠憲皇帝實錄卷之一百二十八

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十一年。癸丑。二月。癸丑朔。上回宮

○以署鑲藍旗滿洲副都統石圖﹑爲正黃旗蒙古副都統

○四川建昌總兵官趙儒疏報﹑紫古哵兒斯堡等處賊番。狂逞不法。殺害廠商。臣率領漢土官兵。於九月初六日。自建昌起程。分路進巢�刀。攻克番寨六十餘處。擒獲首凶。於十二月十一日撤兵。得上�日賊番不法。趙儒領兵擒巢�刀。迅速事竣。甚屬可嘉。著交部議敍。其在事將弁兵丁等。亦著分別議敍賞賚

○賑濟杜爾伯特災荒戶口。並賞給耕牛耔種

○乙卯。以吏部右侍郎阿山﹑內閣學士索柱﹑吏部左侍郎任蘭枝﹑戶部左侍郎兪兆晟﹑國子監祭酒邵基﹑俱充經筵講官

○以原任雲南布政使葛森﹑爲盛京戶部侍郎

○丙辰。以鑲黃旗滿洲副都統保明﹑署本旗滿洲都統。調正藍旗滿洲都統查爾泰﹑爲正白旗滿洲都統。以散秩大臣伯伊勒愼﹑爲正藍旗滿洲都統

○丁巳。祭先師孔子。上親詣行禮

○是日。春分。朝日於東郊。遣貝勒弘春行禮

○戊午。祭大社大稷。上親詣行禮

○諭內閣。江南濱海之州縣。上年遭值水患。貧民乏食。朕已蠲租散賑。加意撫綏。今春又頒諭上�日。加賑四十日。資其耕作。務令得所。近聞有司奉行不力。吏胥作姦。竟有未沾實惠之窮民。現在嗷嗷待哺。而松江所屬爲尢甚。此𨿽罪在有司﹑而督撫等亦豈無聞見。咎實難辭。著該督撫嚴行申飭。竭力稽查。並督率郡縣官。速爲料理。儻再有怠忽從事者。定將大小官員﹑嚴加處分

○以戶部尙書鄂爾奇﹑爲會試正考官。吏部左侍郎任蘭枝﹑兵部左侍郎楊汝谷﹑爲副考官

○以鑲白旗滿洲都統莽鵠立﹑署步軍統領

○理藩院疏奏﹑車臣汗冊卜登拜音珠爾﹑人甚不及。請以紮薩克多羅郡王垂紮卜﹑署理印信。得上�日。車臣汗名號。卽著垂紮卜承襲

○己未。上禦經筵。講畢。賜大學士﹑九卿﹑詹事﹑及講官等宴

○封二十四阿哥允祕﹑爲和碩諴親王。皇四子弘歷﹑爲和碩寶親王。皇五子弘晝﹑爲和碩和親王

○諭辦理軍機大臣等。額駙策淩去時。曾奏請將都統哈達哈﹑遣往北路軍營從前派往紅郭爾鄂隆等處駐札兵丁。曾著侯馬蘭泰管轄。今馬蘭泰不必前去。著畱京在辦理軍機處行走。伊所挑馬場兵一千名。著副都統黑色﹑於四月間﹑由馬場起程。至歸化城。會同哈達哈等管領。前往紅郭爾鄂隆駐札。今哈達哈旣往北路軍營。此兵著派公丰盛額總統。酌量哈達哈赴紅郭爾鄂隆之時。丰盛額再由京起程

○以領侍衛內大臣承恩公慶復﹑爲工部尙書

○以原任福州將軍黃秉鉞﹑爲正紅旗漢軍副都統。正黃旗漢軍副都統趙徳沛﹑緣事革職。升黑龍江參領蘇巴裏﹑爲正黃旗漢軍副都統。正白旗漢軍參領祖魯﹑爲鑲白旗漢軍副都統。正白旗漢軍副參領曹煐﹑爲正藍旗漢軍副都統

○庚申。上詣恩佑寺行禮畢。幸圓明園

○諭內閣。古云。兵可百年不用。不可一日不備。所謂備者。非徒操練技勇﹑演習行陣而已。如馬匹軍裝炮火器械。軍行必需之物。一一預備於平時。及有事調撥。便可刻期起行。不至拮據延緩。此乃設兵之本意也。我國家承平日久。武備漸弛。年來朕屢降諭上�日。諄諄訓飭。𨿽該管大臣等﹑稍知以訓練爲務。然馬力不足。資裝器具不周。每聞派遣之信。勉彊周章。遷延時日。所謂預備者。但有虛名而無實際。此則該大臣所當深知痛攺﹑加意整理者。又如營中有必需之匠役不得不酌量給與兵糧數名﹑以資養贍。而將弁等﹑每多借此名目。將水火夫役等人。多占名糧。又每將糧壯兵丁。多派爲親隨。不令當差。及遇頭目把總缺出。卽於此內拔補。以致荷戈持戟者﹑差使繁多。而不得上進之路。朕向知此獘。已屢降諭上�日。切加申飭。近聞此風仍未全攺。亦著該管大臣嚴行查察。毋得姑容。又聞各營中。間有公中余利。如甘州提標馬廠之類。原系存公備用。而該管將弁﹑往往據爲己有。收入私槖。遇有過往應酬。及營中雜費。仍攤派兵丁。而不卹其艱苦。此獘尢當禁革。今再行曉諭。儻敢視爲具文。仍蹈前轍。勿謂罰不加眾。希冀苟免。其情罪輕者。照例處分。情罪重者。必在本地正法

○升左都禦史吳士玉﹑爲禮部尙書。倉場侍郎塗天相﹑爲都察院左都禦史。仍兼理倉場事務

○予故禮部尙書張大有祭葬。謚文敬

○贈故福建水師提督許良彬﹑太子少保銜。予祭葬。謚壯毅

○辛酉。晉封貝勒弘春﹑爲多羅泰郡王

○以陜西布政使鄂昌﹑協理陜西西安巡撫事務

○陜西寧夏左翼副都統僧保﹑緣事革職。仍畱軍營效力。升一等侍衛喀拉﹑爲陜西寧夏左翼副都統

○以前鋒統領阿思海﹑管領西安滿洲兵丁。鑲藍旗蒙古副都統惇巴﹑前往紅郭爾鄂隆效力行走

○壬戌。諭辦理軍機大臣等。原任護軍統領喀爾吉善﹑久歷戎行。伊願往軍前效力。著賞給原品。令往紅郭爾鄂隆軍前。協助公丰盛額行走。賞銀一千兩

○以戶部尙書彭維新﹑協辦內閣事務

○癸亥。孝康章皇后忌辰。遣官祭孝陵

○甲子。遣官祭歷代帝王

○諭理藩院。喇嘛紮卜﹑前年一聞賊信。卽駭然驚潰。及戰於克爾森齊老地方。棄軍奔往遊牧處所。朕恐此中別有情節。令其來京訊問。伊竟無一語置對。甚屬怯懦無恥。著革去紮薩克和碩親王。令伊弟徳親紮布承襲。撤回一佐領。賞給額駙駙策淩。喇嘛紮卜﹑著交該衙門議處。尋議﹑喇嘛紮卜﹑系喀爾喀部落親王盟長。不思訓導屬人。效力軍事。應按律正法。得上�日﹑喇嘛紮卜﹑理應照議治罪。但伊祖親王善巴﹑於喀爾喀等未定之先。卽輸誠歸順。後於軍事甚屬效力。是以聖祖仁皇帝加恩於喇嘛紮卜﹑備極愛養。著從寬免死。在京永遠監禁

○以兩淮鹽政髙斌辦理江南副總河事務

○乙丑。遣官祭關聖帝君

○兵部議覆。直隸總督李衛疏言﹑易州地方恭建萬年吉地原設易水營都司一員。把總二員。馬守兵二百三十七名。不敷差遣。請添設中軍千總一員。馬兵十名。守兵四十名。應如所請。從之

○丁卯。以翰林院檢討陸宗楷﹑充日講起居注官

○戊辰。兵部議奏。福建臺灣北路大甲西等社﹑凶番肆逆。總督郝玉麟﹑調度有方。應加三級。提督王郡﹑奮勇進巢�刀。克期寧謐。應加左都督銜。從之

○旌表河南商水縣烈女﹑婁琚女婁氏。拒姦不污。被勒殞命。給銀建坊﹑入祠致祭如例

○庚午。補行四川﹑湖北二省﹑及河東總河屬員﹑雍正八年分大計。卓異官七員。貪官四員。不謹官四員。罷軟官一員。年老官十二員。有疾官五員。才力不及官十二員。浮躁官三員。分別升賞處分如例

○辛未。廣西巡撫金鉷疏報﹑桂林府中右二衛﹑開墾雍正十年分田地六頃有奇。下部知之

○免江南徐州﹑丰縣等六州縣﹑雍正九年分水災額賦有差

○壬申。上詣恩佑寺行禮

○淸明節。遣官祭永陵﹑福陵﹑昭陵﹑昭西陵﹑孝陵﹑孝東陵

○上命皇四子寶親王弘歷祭景陵

○遣官祭孝敬皇后

○癸酉。戶部議覆。江蘇巡撫喬世臣疏言﹑江蘇等屬地丁項下額徵本色米豆。各屬因漕白二糧。考成較嚴。先盡起運。而其餘米豆。向系匯入地丁內奏報合算。並未另有處分。是以每多逋欠。應將江省本色米豆。停其匯入地丁折色之內。按額核作十分。每年十月初一日開徵。至次年三月。計算六个月。將已未完解數目﹑另冊題銷。其經徵未完各官﹑均照漕白糧定例處分。督催之巡撫司府﹑仍照地丁錢糧例查議。如原欠三四千石以上。爲數旣多。催徵不易。應請一年內能將原欠三千石以上徵完者。紀錄三次。原欠四千石以上徵完者。紀錄四次。如不通完三千石以及四千石者其未完初參二參三參處分。仍照浙省未完二千石以上之例議處。應如所請。從之

○裁雲南宣威州屬儻塘可渡驛丞缺。攺設可渡巡檢一員。仍兼管二驛事務。從署雲貴廣西總督髙其倬請也

○甲戌。諭內閣。從來天時之旱澇。由於政治之闕失。人事著於下。天道應於上。感召之機。捷於影響。朕深明此理。纖毫不爽。而刑獄爲民生休戚所關。更爲緊要。一有柱抑。天气卽爲之不舒。上年京師無雪。今春雨澤又少。朕心惶懼。深恐用人行政之間。錯誤失當。朝夕修省。莫釋於懷。朕觀各部院中。惟刑部聲名不好。司員作獘。胥吏逞姦。道路之間。人言嘖嘖。海壽身爲尙書。乃一部之表率。伊先懷挾私心。何能使所屬之人﹑奉公守法乎。王國棟﹑受朕深恩。膺封疆之重寄。乃伊在湖南浙江等任。非水卽旱。或遇虫災。歷歷可數。及回刑部辦事。而天時又有亢旱之象。何其前後一轍如此。伊心尙不知儆畏。視爲泛常。是漢軍污下習气﹑全然未攺也。刑部職任何等重大。而海壽﹑王國棟之居心行事若此。一任司官胥吏﹑作姦犯科。舞文弄法。豈有不上干天和之理。朕屢次諄切誡諭。深望伊等愧悔悛攺。儻仍然執迷不悟。朕惟有執國法以正其罪。非第革職降罰而已。刑部事務。朕非不欲另派大臣淸查經理。然新派之大臣﹑平時旣未練習科條。一到豈能洞悉情獘。輾轉思維。不得不仍於經歷之大臣是問。著卽將大小事件。應完結者完結。應攺正者攺正。種種獘端。徹底釐剔。務期正本淸源。毋再因循玩忽。海壽﹑王國棟二人。尢須痛攺前非力圖後效。否則身試法网。亦無可如何也。朕前躬竭陵寢。見沿途地方﹑安設水缸甚多。比時詢問按察使竇啟瑛據奏﹑系動支錢糧預備者。因卽降上�日切責。將竇啟瑛交部議處。今觀畿輔之地。雨雪亦未均調。竇啟瑛爲職掌刑名之大員。而識見庸陋如此。則聽斷讞鞫之際必有不得其當者。安得不加儆懼。爾等部院大臣﹑俱有辦事之責。刑部固爲刑名總匯。而各部事務。與刑名相關涉者亦多。如戶部錢糧之虧欠。工部工程之查核。吏部兵部員弁之考成。皆有處分。及交送刑部之件。諸大臣俱應愼重周詳。小心敬謹。以凜天戒。朕之用人行政。如有錯誤。諸大臣科道等﹑卽當切實指陳。直言無隱。朕之省身思過。實出至誠。若少有從事虛文之意。是自欺以欺天矣。尙敢冀天心之感格乎。文武大臣科道等官﹑向有輪班條奏之例。近年以來。軍務殷繁。暫時停止。恐耳目未周。下情或有壅於上達者。著仍照前例。輪班條奏

○乙亥。廣西巡撫金鉷疏報﹑桂林等府﹑開墾雍正十年分田地五百頃有奇。下部知之

○丙子。命分別賞賚厄爾得尼招地方破賊官兵銀九萬九千兩有奇

○刑部等衙門遵上�日議奏。原任副都統阿三﹑於大將軍調遣時。托故後期遇賊奔北。貽誤軍機應卽於軍前正法。從之

○免江西淸江等三縣雍正十年分水災額賦有差

○丁丑。移湖南澧州嘉山鎭巡檢﹑駐津市。仍兼查緝原管地方。從湖南巡撫趙弘恩請也

○戊寅。孝昭仁皇后忌辰。遣官祭景陵

○江西巡撫謝旻疏報﹑南昌新建等一十七縣﹑開墾雍正十年分田地六十二頃有奇。下部知之

○己卯。以平郡王福彭﹑爲玉牒館總裁官。大學士尹泰﹑禮部左侍郎王圖炳﹑禮部右侍郎舒喜﹑爲副總裁官

○以太僕寺卿顧琮﹑爲太常寺卿

○庚辰。以翰林院編修王安國﹑於辰﹑錢本誠﹑俱署日講起居注官

○予故廣東廣州將軍蔡良祭葬。謚勤恪

○山東巡撫嶽浚疏報東阿徳州等五縣衛﹑開墾雍正九年分田地七十二頃有奇。下部知之

○攺直隸永平府司獄司爲巡檢﹑移駐喜峯口。從直隸總督李衛請也

○辛巳。上詣恩佑寺行禮畢。回宮

大淸世宗敬天昌運建中表正文武英明寬仁信毅大孝至誠憲皇帝實錄卷之一百二十八

大淸世宗敬天昌運建中表正文武英明寬仁信毅大孝至誠憲皇帝實錄卷之一百二十九

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十一年。癸丑。三月。壬午朔。諭辦理軍機大臣等。西藏駐札弁兵。本爲保護唐古特人等。以防準噶爾賊夷侵犯而設。比來賊夷大敗。徒步奔逃。力蹙勢窮。不能遠涉藏地。則其無力進兵可知。且頗羅鼐輸誠效力。唐古特之兵﹑爲較前气壯。現今藏地無事。兵丁多集。則米谷錢糧一切費用等項。𨿽給自內地。而唐古特人等。不免解送之勞。朕意量其足以防守藏地。畱兵數百名。餘者盡行撤回。其畱藏之兵。著總兵官周起鳳﹑帶領駐札。靑保﹑馬喇﹑苗壽﹑著總理藏務。至此項兵。應撤若干。應否將駐札乂木多之雲南兵丁。一並撤回。著詳議具奏。尋議﹑西藏居住之四川二千兵內﹑應畱兵五百名。以爲該地守護之用。余俱撤回原處。所畱之兵。俟三年後。仍於四川官兵內派換。其乂木多居住之雲南兵一千名。原爲救援藏兵而設。今駐藏之兵。旣已酌減。則此項兵﹑亦應撤回五百名。照四川兵丁之例。三年更換。從之

○兵部等衙門議覆﹑署雲貴廣西總督髙其倬疏言﹑雲南臨安﹑元江﹑楚雄﹑景東﹑四處鎭營。與晉思新平夷界接壤。現存兵丁單弱。請暫行招募壯健。以實營伍。俟有缺出頂補。應如所請。從之

○乙酉。大學士張廷玉條奏。一﹑請酌定分別監禁之例。國家設立監獄。原以收禁罪重之人。是以各省人犯。罪重者桎梏收禁。罪輕者取保看守。獨刑部衙門。遇八旗﹑部院﹑步軍統領﹑以及五城禦史等﹑交送人犯。不論曾經奏聞與否。亦不論情事之大小。罪犯之首從。一經鎖送。卽行收禁候審。致獄吏欺陵嚇詐。諸獘叢生。及至定案。重犯少而輕犯多。甚有審系無辜。應行釋放。而一時干累。困頓備嘗。請敕九卿定議。嗣後凡各衙門送部人犯。何等應行收禁。何等應行取保。分別定例遵行。一﹑請詳愼引例之條。律例之文。各有本上�日。而刑部引用。往往刪去前後文詞。止摘中間數語。卽以所斷之罪承之。甚有求其仿佛﹑比照定擬者。或避輕就重。或避重就輕。髙下其手。率由此起。夫都察院﹑大理寺﹑與刑部同爲法司衙門。若刑部引例不確。應令院寺駁查攺正。駁而不攺。卽令題參。如院寺扶同朦混。或艸率從事。請卽將院寺官員﹑一並加以處分。得上�日﹑九卿確議具奏。尋議﹑凡各衙門現獲人犯。該徒罪以上者。於送部時﹑務將案內幹連人犯﹑情罪重輕。聲明文內。以便分別收禁。其杖笞等案。各自訊明發落完結。毋庸送部。儻各衙門將輕罪人犯﹑混行交送。刑部卽行駁回。或刑部司員﹑混行收禁。以致拖累無辜者。該堂官查出。卽行題參。交部議處。又凡引用津例﹑務必情罪相符。如律內數事共爲一條。輕重互見。仍聽祗引所犯本罪。若一條止斷一事﹑不得任意刪減。或律例無可引用。援引別條比附者。應令於疏內聲明﹑律無正條。今比照某例科斷。儻承審官仍前玩忽。援引失實。及律例本有正條﹑而故引別條﹑出入人罪。該堂官查出﹑將承審之司員題參。書吏嚴拏究審。各照本律治罪。至三法司衙門。理宜一體詳愼。嗣後凡應法司會審事件。刑部引例不確。院寺卽查明律例攺正。儻院寺駁攺猶未允協。三法司堂官會同妥議。如院寺扶同朦混。別經發覺。將院寺官員﹑一並交部議處。從之

○丙戌。諭內閣。雲南﹑貴州﹑廣東﹑廣西﹑四川﹑福建﹑六省舉人。赴京會試。郵程遙遠。非近省可比。朕意欲於落卷中。擇其文尙可觀﹑而人材可用者。添取數人。候上�日錄用。以昭朕格外加恩之意。著傳諭主考官﹑於六省試卷。遵上�日取中外。其次等可取之捲。不拘數目。秉公選出。俟發榜後。朕另派大臣﹑會同主考官。驗看人材。更加遴選。再﹑六省下第舉子內﹑除願與下科會試者﹑不必報名外。若有情願小就﹑以圖卽行錄用者。著在禮部報名。一並交與派出之大臣﹑主考官揀選。奏聞請上�日

○理藩院議覆。巡查歸化城郎中舒魯克條奏﹑紮薩克蒙古等﹑有違例越界﹑在歸化城地方居住者。應交歸化城都統等查明。除貿易行走之人。不必驅回外。其餘俟靑艸發生時。卽令回各旗原遊牧地方。嗣後不得越界居住。至民人出口。在各紮薩克地方﹑貿易種地。娶蒙古婦人。生有子嗣者。交歸化城都統同知等。細查伊等原籍姓名戶口數目。造冊具報。內有願歸原籍者。由該同知給與印結。準其帶領妻子入口。嗣後仍照舊例﹑嚴禁蒙古婦女﹑不許與民人爲婚。如有違禁私娶私嫁者。將所娶婦人離異。媒保說合人。一並治罪。均應如所請。從之

○丁亥。上親耕耤田。詣先農壇致祭畢。更服。至耕所。仍行四推禮畢。上禦觀耕臺。命顯親王衍潢﹑莊親王允祿﹑裕親王廣祿﹑行五推禮。吏部右侍郎阿山﹑戶部尙書彭維新﹑禮部尙書三泰﹑協辦兵部侍郎事鄂善﹑刑部尙書海壽﹑工部右侍郎趙殿最﹑都察院左都禦史福敏﹑通政使司左通政蔣永祿﹑大理寺卿索柱﹑行九推禮。各以次耕如儀。上禦齋宮。順天府官員﹑率耆老農夫行禮畢。至耕耤所。農夫終畝。王以下各官﹑行慶賀禮。賜茶。停止筵宴

○戊子。兵部議覆。福建總督郝玉麟疏言﹑福淸縣﹑依山瀕海。地當孔道。其駐札之長福營左軍。額兵僅五百一名。不敷調遣。請於通省各營﹑撥出兵共九十名。分派該營統轄。應如所請。從之

○己丑。理藩院參奏﹑土默特輔國公沙津達賴﹑前於和通胡爾哈地方。臨陣遁歸。又於烏孫珠爾地方。對敵挫衄。請革去公爵。得上�日﹑沙津達賴﹑著革去輔國公。在軍前效力贖罪

○庚寅。上幸圓明園

○辛卯。諭兵部。云﹑貴﹑兩廣﹑福建﹑四川﹑參將以上人員。除未經引見外。若有引見已過三年﹑應令赴京者。著該督撫先行請上�日。不必卽令起程

○三等精奇尼哈番濟納﹑緣事革職。以其子紮布承襲

○癸巳。吏部議覆。原署兩江總督尹繼善﹑疏奏攺設府縣事宜。一﹑江蘇直隸徐州﹑攺爲徐州府。設知府一員。附郭增置一縣。設知縣一員。與原轄之丰沛蕭碭四縣﹑及邳州睢寧宿遷三州縣。俱歸府轄。攺淮安府分駐徐州之河務同知﹑爲徐州府河務同知。添設糧鹽捕通判一員。經歷一員。攺徐州原設之鹽捕河務州同﹑爲新縣糧河縣丞。吏目爲典史。南岸州判﹑爲南岸主簿。北岸州判﹑爲北岸主簿。攺州學正﹑爲府教授。以徐州原設之訓導﹑攺管新縣學。一﹑鳳陽府屬之壽州﹑請分置一縣。設知縣一員。典史一員。以壽州原設之訓導﹑分管縣學。並添設定遠縣屬池河驛巡檢一員。均應如所請。從之。尋定徐州附郭縣曰銅山。壽州分設縣曰鳳臺

○甲午。吏部議覆。福建巡撫趙國麟疏報﹑臺灣府淡水同知楊瑞祥﹑辦運軍糧。在洋遭風沈沒。請加贈蔭卹。給與祭葬。其同舟淹斃之幕賓家人書役舵工等。均照軍功從役被傷例賞卹。應如所請。從之

○旌表浙江歸安縣烈女﹑髙成龍聘妻賈氏。守正拒姦。自縊殞命。給銀建坊﹑入祠致祭如例

○丙申。刑部議覆。廣東總督鄂彌達等疏言﹑舊例刨參人犯﹑俱發廣東瓊州府屬煙瘴地方。今奉恩上�日﹑攺發沿海一帶衛所充軍。查廣東沿海衛所﹑俱已奉裁。嗣後此等人犯﹑請攺發內地。分派沿海之饒平﹑欽州等州縣當差。應如所請。從之

○丁酉。以戶部右侍郎韓光基﹑兼管刑部侍郎事

○戶部議覆。廣東總督鄂彌達﹑疏奏攺縣駐防事宜。一﹑程鄕縣攺爲直隸州。統轄興寧﹑長樂﹑平遠﹑鎭平四縣。攺教諭爲學正。典史爲吏目。州學取進文童二十名。一﹑惠州協之興寧都司﹑攺歸潮州鎭統轄。移潮州鎭左營遊擊一員。增撥兵丁一百名。駐札新州。右營遊擊一員。專防揭陽縣城。均應如所請。從之。尋定程鄕新攺直隸州曰嘉應

○戊戌。諭內閣。朕統禦中外。一視同仁。凡番族人等。有遵奉法紀﹑抒誠效力者。無不厚加恩澤。如四川口外之疊爾格土目等。奉公趨事。上年已頒諭上�日﹑從優賞賚。其打箭鑪之明正﹑裏塘等土司土婦﹑及頭目人等。歸誠內附。十數年來。謹守往牧。奉法急公。內地兵丁﹑赴藏駐防。經行該地。番民等遞運糧石。供應承辦。𨿽按數給發腳價。不使擾累。而伊等效力奔走。於一切差使。並無遲誤。勤勞恭順。甚屬可嘉。應厚加恩賞。以示獎勵。又聞土民中有生計艱難者。亦應加賞卹。俾得並沐恩施。其如何分別。賞賚之處。著查議具奏。尋議﹑四川各番部中明正一部。最爲恭順。土司土婦﹑效力尢多。請各賞彩緞十疋所屬頭目人等。賞銀二千兩。其裏塘﹑巴塘﹑乍了﹑乂木多﹑四部宣撫司以下。應賞彩緞自十疋。至六疋﹑以次酌給。所屬頭目人等。每部賞銀一千兩。黎烏齊﹑羅隆宗﹑說板多﹑冰壩﹑四番部土司大胡土克圖以下。應賞彩緞。自八疋至四疋﹑以次酌給。所屬頭目人等。每部賞銀六百兩。至各部番民內﹑有生計艱難者。行令該督黃廷桂﹑委員會同該土司等。查明動帑賞卹。從之

○調山東按察使唐綏祖來京。擢廣東廣州府知府吳騫﹑爲山東按察使司按察使

○調浙江溫州總兵官冉起鳳﹑爲山東登州總兵官。升雲南騰越副將張傑﹑爲陜西興漢總兵官

○己亥。上詣恩佑寺行禮

○壬寅。諭內閣。太廟享祀。向無上香之儀。朕意應確議增添。至奠帛獻爵時。朕意應行跪禮。著大學士會同禮部。酌古準今。敬謹定議具奏。尋議﹑漢唐以前。尙仍三代爇蕭之禮。至家時始有上香之儀。並於每位前跪。三上香。奠帛獻爵亦如之。爵以三獻。明洪武定制。無上香奠帛之儀。爵兩獻亦不跪。至嘉靖時﹑始攺從宋制。本朝會典。因洪武所定而酌增之。是以有奠帛﹑有三獻爵﹑而無上香之儀。臣等敬謹詳議。大祀莫重於郊壇。而孝享莫尊於崇配。至宗廟之禮。宜與社稷壇同。查祭社稷壇時。皇上親詣大社大稷前跪。上香。則太廟自應一例請嗣後享祀太廟。皇上詣太祖髙皇帝位前跪。三上香。太宗世祖聖祖位前亦如之。分獻官亦詣兩廡跪。上香。其祫祭﹑及太廟後殿﹑奉先殿儀亦如之。至奠帛獻爵之禮。太廟社稷俱不親獻是以皇上於拜位前恭立。所以亞於郊壇也。應請仍照舊儀行。從之

○調鑲黃旗漢軍副都統徳爾芬﹑爲正藍旗洲副都統。升光祿寺少卿髙起﹑爲鑲黃旗漢軍副都統

○移直隸張家口千總一員﹑把總一員﹑兵二十名﹑駐札口外察哈爾地方。從稽查遊牧郎中文保請也

○免直隸薊州﹑蠡縣等七州縣﹑雍正十年分水災額賦有差

○癸卯。免江南通泰﹑淮三分司所屬丰利等二十五場﹑雍正十年分水災額課有差

○予故禮部尙書吳士玉祭葬。謚文恪

○甲辰。裁安徽鳳陽關稅大使一員。從安徽巡撫徐本請也

○予故刑部尙書署直隸總督唐執玉﹑祭葬如例

○乙巳。以鑲藍旗護軍參領常壽﹑署本旗滿洲副都統。署正紅旗蒙古副都統伍什圖﹑緣事革職。以正白旗參領元什﹑鑲白旗參領八十﹑俱署正紅旗蒙古副都統。鑲白旗護軍參領鄂鼐﹑鑲黃旗參領赫星﹑俱署正藍旗蒙古副都統

○辦理軍機大臣等疏言﹑閱靖邊大將軍順承親王查報陣亡官兵冊結。與傅爾丹所奏原冊﹑互異之處甚多。應將前報陣亡﹑今開未還緣由。傳令該官兵家屬知之。其給過卹賞銀兩﹑照數追繳。所給世職﹑亦暫停承襲。得上�日﹑傅爾丹身爲將軍。艸率查奏。而該管大臣等官。亦任意捏報。是錯誤之咎。自在傅爾丹等。與該官兵無涉。所賞銀兩﹑不必追繳。其應給世職﹑著暫停承襲

○丙午。諭理藩院。喀爾喀多羅郡王垂紮卜﹑旣承襲車臣汗名號。其紮薩克多羅郡王﹑著伊弟恭額薩木丕爾承襲

○又諭。喀爾喀車臣汗垂紮卜﹑具奏懇請俸祿。從前未給喀爾喀汗等俸祿者。蓋欲伊等各守舊業。不令同眾紮薩克王等一例將屬下人等﹑另編旗分佐領。是以未給俸祿。今車臣汗垂紮卜﹑旣以請給具奏。著給與親王之俸。每年加賞銀二千五百兩。其土謝圖汗﹑紮薩克圖汗﹑亦著行文詢問。伊等若不願請俸。仍守舊業。各聽其便。若情願請俸。亦著照車臣汗垂紮卜之例賞給

○喀爾喀紮薩克貝勒策穆楚克納木紮爾陣亡。遣官致祭

○丁未。以署正白旗滿洲副都統覺羅佛凝峨﹑兼內閣學士裏行

○旌表烈婦﹑直隸新安縣王瑜妻管氏。涿州趙遜妻熊氏。河南固始縣金銘妻周氏。江蘇吳江縣宋景莪妻沈氏。靑浦縣蘇惠妻葉氏。湖北漢陽縣王文綸妻田氏。俱殉夫完莭。河南扶溝縣路康途妻溫氏。登封縣焦復亨妻楊氏。焦謙亨妻牛氏。山西左云縣武鎭湖妻李氏。江蘇震澤縣錢鼎臣妻鈕氏。金山縣魯祥妻張氏。俱拒暴捐軀。各給銀建坊﹑入祠致祭如例

○戊申。升內閣侍讀學士巴顏泰﹑爲內閣學士兼禮部侍郎

○己酉。上回官

○庚戌。策試天下貢士陳倓等於太和殿前。制曰。朕仰荷上天列祖眷佑之隆。聖祖仁皇帝付托之重。臨禦萬方。十有一年於玆。兢兢業業。宵旰勵精。凡所以致治之道﹑無不期其備舉。至獎勵忠勤。振興髦士。奮武衛而厚民風。尢未嘗一日少弛於懷也。至治之世。大小臣工。類以純誠自矢。亦以精白望人。蓋惟戴君爲元首。故其視同官也﹑一如肢體痛癢之相關。化朋黨比周之習。爲勸善規過之風。夫是以協恭和衷。共成致主澤民之業也。朕推誠以遇臣工。時以公忠體國﹑切加勗勉。深冀內外諸臣﹑共臻斯路。而服官受糈者﹑果克以忘私袪僞﹑自勵而交勵耶。若猶未也。則圖所以殫厥心者宜何如。業先四民之謂士。必思所以有異於齊民之實。而後立心制行﹑始不淪於污下。故孟子曰尙志。記曰士先志。卽宋陸九淵講諭義諭利。亦謂所諭由其所習。所習由其所志。志之不立﹑爲士之基已隳。縱記問廣洽。文藻華贍。正昔人所譏爲𨿽有文采而不可近者也。然則士可不自植其本歟。而師儒之教﹑又可弗急其先務歟。夫治世不弛武備。凡以制治保邦於永久也。今直省營制。非不勾稽有冊。簡閱有規。校練有期。侵冒有禁矣。然保無有習爲具文﹑未能實力舉行者乎。其何以副朕固圉衛民之意。夫士不練。不可以程勇。器不精。不可以言備。然則弧矢戈矛之用。與夫坐作進退疏數之節。司戎政者﹑可勿時時加意歟。移風易俗。吏治之最也。導民以愛敬。則忠順可移。馴民以敬恭。則詬誶不作。誘掖有術。不難引中人而納於君子之塗。朕治天下。恆以正人心﹑厚風俗爲切務。故擢孝廉方正。崇忠孝節義。旌義門。獎還金。舉凡裨補風化之事。靡不激勸嘉與﹑以樹風聲。玆遐邇民俗﹑其悉淳歟。大小臣工。何以贊朕振興民行之政也耶。大抵寮采矢公誠。則有以倡棫朴菁莪之化。膠庠惇禮教。則有以儲股肱耳目之才。軍政修明。則生民安堵。風俗淳厚。則眾志成城。所謂淸和咸理。成萬年有道之長者此也。爾多士其悉抒所蘊以對。朕將親覽焉

○以通政使司左參議徐杞﹑署陜西甘肅布政使司布政使。仍辦理噶斯軍需事務

○裁湖北歸州屬南邏巡檢一員。牛口巡檢一員。興山縣屬髙雞寨巡檢一員。長陽縣屬蹇家園巡檢一員。從升任湖北巡撫王士俊請也

○旌表烈女﹑河南鄧州張崇徳聘妻牛氏。江蘇鹽城縣趙樹儀聘妻王氏。湖北漢陽縣李邦有聘妻兪氏。黃陂縣李端聘妻黃氏。俱未婚夫殞。矢志捐軀。各給銀建坊﹑入祠致祭如例

大淸世宗敬天昌運建中表正文武英明寬仁信毅大孝至誠憲皇帝實錄卷之一百二十九

大淸世宗敬天昌運建中表正文武英明寬仁信毅大孝至誠憲皇帝實錄卷之一百三十

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十一年。癸丑。夏四月。壬子朔。享太廟。上親詣行禮

○諭內閣。今日諸臣進殿試卷。朕閱至第五本。字畫端楷。策內公忠體國一條云。僚采之際﹑善則相勸。過則相規。無詐無虞。必誠必信。則同官一體也。內外亦一體也。廣而至於百司庶職。何莫非臂指手足相關數語。極爲懇摰。頗得古大臣之風。因拔置一甲三名。及拆號﹑乃大學士張廷玉之子張若靄。朕心深爲嘉悅。蓋大臣子弟﹑能知忠君愛國之心。異日必能爲國家抒誠宣力。大學士張英。立朝數十年。淸忠和厚。終始不渝。張廷玉朝夕在朕左右。勤勞翊贊。時時以堯舜期朕。朕亦以臯夔期之。張若靄稟承家教。兼之世徳所鐘。故能若此。因遣人往諭張廷玉。使知朕實出至公。非以大臣之子﹑而有意甄拔。乃張廷玉進見。再三懇辭。以爲天下人才眾多。三年大比。莫不望爲鼎甲。臣蒙恩現居政府。而臣子張若靄﹑登一甲三名。占寒士之先。於心實有不安。儻蒙皇恩﹑名列二甲。已爲榮幸。朕以伊家忠藎積徳。有此佳子弟﹑中一鼎甲。亦人所共服。何必遜讓。張廷玉跪奏云。皇上至公。以臣子一日之長。蒙拔鼎甲。但臣家已備沐恩榮。臣願讓與天下寒士。求皇上憐臣愚衷。若君恩祖徳。佑庇臣子。畱其福分。以爲將來上進之階。更爲美事。陳奏之時﹑情詞懇至。朕不得不勉從其請。著將張若靄﹑攺爲二甲一名。以表大臣謙謹之誠。並昭國家制科盛事。令普天下士子共知之

○又諭。任啟運﹑授爲翰林。在阿哥書房行走。於開泰﹑焦以敬﹑吳超﹑桑調元﹑李光型﹑劉學祖。著賜進士。補入殿試榜

○奉命查勘浙江海塘內大臣海望等奏言﹑查浙省江海情形。其門戶有三。省城東南﹑龕﹑赭兩山之間。名曰南大亹。禪機﹑河莊兩山之間。名曰中小亹。河莊山之北。寧邑海塘之南。名曰北大亹。此三亹之形勢也。今南大亹早已淤成平陸。數十年前﹑水由中小亹出入。後漸徙流北大亹。年來北大亹之桑田廬舍。已成滄海。若欲遏江海之狂瀾。仍歸中道。恐非人力所能爲者。查海寧東南。有尖山聳峙。鎭鎖海口。其西有小山。俗名塌山。相去百餘丈。現今江水大澑。緊貼北塘。直趨尖山。塌山之間。而海潮激塘。護沙日刷。若於尖塌兩山之間。俟冬初水落。修建石壩。設法堵塞使江水海潮。仍向外行。則北岸護沙。可望復漲。至於仁寧二邑海塘。自華家衖以東。尖山以西一帶塘工。有艸塘﹑條石塘﹑塊石塘不等。內有大學士朱軾﹑於巡撫任內。修建石塘五百丈。完固無損。又新建之條石塘。尙屬整齊。其餘艸塘﹑易於朽爛。而石塊舊塘﹑亦易於坍塌。殊非經久奠安之計。似應攺建大石塘。庶可垂諸永遠。再請於海塘之內。添築土備塘一道。比之舊塘。再髙五六尺。務於今年秋汛以前。上緊趲築完工。萬一風潮泛溢。有此備塘抵禦。似可以衛護民生。咸成樂土。得上

�日﹑所議俱屬妥協。著交部。照所奏行。朕思尖塌兩山之間。建立石壩。以堵水勢。似類挑水壩之意。所見固是。若再於中小亹﹑開挖引河一道。分江流入海。以減水勢。似更有益。從前𨿽經開挖。旋復壅塞者。皆因惜費省工之故。今若加工開挖。兩工並舉。更覺妥備。石壩建後﹑卽有漲沙。而石塘亦可漸次攺建。以爲永久之利。其開挖引河之處。著程元章﹑會同汪漋﹑張坦麟等。相度地勢。酌量辦理

○癸丑。上禦太和殿。傳臚。賜殿試貢士陳倓等三百二十八人。進士及第出身有差

○予故杭州將軍塔拜﹑祭葬如例

○上幸圓明園

○甲寅。諭理藩院。鄂爾多斯郡王查木陽﹑身爲副將軍。並不將伊屬下精兵派出。且遲延日期。疎脫兵丁。甚屬不合。著削去郡王。授爲貝勒。發往軍前。效力贖罪。貝子齊旺班珠爾羅卜臧﹑於伊屬下派兵時。並不詳愼。以致逃回。甚屬怠忽。著降二等﹑授爲輔國公

○旌表浙江桐鄕縣烈婦﹑董大銘妻沈氏。守正拒姦。投繯殞命。給銀建坊。入祠致祭如例

○乙卯。命吏部尙書嵇曾筠﹑爲文華殿大學士。兼吏部尙書。仍管理江南河道總督事務

○調刑部尙書劉於義﹑爲吏部尙書。仍署陜西總督。升左都禦史塗天相﹑爲刑部尙書。禮部右侍郎吳襄﹑爲禮部尙書。刑部左侍郎張照﹑爲都察院左都禦史。仍兼管順天府府尹事。左副都禦史馮景夏﹑爲刑部左侍郎。內閣學士鄧鐘嶽﹑爲禮部右侍郎。擢光祿寺少卿髙起﹑爲兵部右侍郎。升奉天府府尹楊超曾﹑爲總督倉場侍郎。調順天府府尹焦祈年﹑爲奉天府府尹

○丙辰。擢內務府郎中盛安﹑爲太僕寺卿

○戊午。諭辦理軍機大臣等。從來造作言語。煽惑人心者。律有不赦之條。若在軍前﹑造言傳播。其罪更重。應照軍法﹑卽正典刑。此自古相傳之憲典也。數年以來﹑西北兩路用兵。徵討準噶爾。該管大臣官員等﹑居心怠忽。辦事粗疎。號令不嚴。稽察不密。間有不肖之人﹑在軍營各處。捏造全無影響之談。或稱京師近有某事。或稱某營近有某事。一人倡先。眾口附和。愚昧之人。不能辧別。信以爲實。而該管之大臣官員等﹑𨿽心知其非。往往以爲難於根究。希圖省事。置之不問。遂致若輩肆口流傳。全無忌憚。又有從軍營回來之人﹑造作言語。以惑亂在京之聽聞。如此等事﹑不但有妨於公務。亦且大害於人心。不可不嚴加禁約。著行各路將軍。令其詳細曉諭該管弁兵﹑及跟役﹑買賣人等。嗣後儻有造作浮言者。必將爲首之人。究出姓名。奏聞請上

�日。卽於本處正法示眾。其失於覺察之該管官弁。一並治罪。若能查出參奏。免其議處。至在京造言生事之人。交與步軍統領﹑八旗大臣﹑五城禦史﹑順天府﹑先期曉諭。儻怙惡不悛。卽行查拏。從重治罪

○又諭。朕從前以侯馬蘭泰﹑於去年賊至推河時。領兵截殺。奮勇成功。故將伊調回。畱朕左右。令其學習辦事。近聞軍前人等。俱喧傳馬蘭泰一聞賊至。甚是畏怯。喀爾喀協裏臺吉孫都布。再四跪請出戰。始行遣

往。馬蘭泰出營﹑行未二十里卽回。朕將此問之馬蘭泰。據奏系人捏造陷害之語。此事日後自有分曉。馬蘭泰軍前事務﹑尙未完結。著仍往紅郭爾鄂隆地方。督兵操演。效力行走。公丰盛額﹑不必前去

○添設山西大同府同知一員。駐府城。朔平府通判一員駐左云縣。應州安東巡檢一員。駐口前村。從山西巡撫覺羅石麟請也

○移廣東遂溪縣湛川司巡檢。駐東海地方。白鴿寨把總。駐東山汛。從廣東總督鄂彌達請也

○己未。諭內閣。國家聲教覃敷。人文蔚起。加恩科目。樂育羣才。彬彬乎盛矣。朕惟博學鴻詞之科。所以待卓越淹通之士。俾之黼黻皇猷。潤色鴻業。膺著作之任。備顧問之選。聖祖仁皇帝康熙十七年。特詔內外大臣。薦舉博學鴻詞。召試授職。一時名儒碩彥。多與其選。得人號爲極盛。迄今數十年來。館閣詞林。儲才𨿽廣。而宏通博雅。淹貫古今者。未嘗廣爲搜羅﹑以示鼓勵。自古文教修明之日。必有瑰奇大雅之才。況蒙聖祖仁皇帝六十餘年壽考作人之盛。涵濡教澤。薄海從風。朕延攬維殷。辟門吁俊。惇崇實學。諭上�日屢頒。宜有品行端醇。文才優贍。枕經葄史。殫見洽聞。足稱博學鴻詞之選者。所當特修曠典。嘉與旁求。除現任翰詹官員﹑無庸再膺薦舉外。其他已仕未仕之人。在京﹑著滿漢三品以上。各舉所知。匯送內閣。在外﹑著督撫會同該學政。悉心體訪。遴選考驗。保題送部。轉交內閣。務期虛公詳愼。搜拔眞才。朕將臨軒親試。優加錄用。廣示興賢之典。茂昭稽古之榮。應行事宜﹑著大學士九卿會議具奏

○庚申。辦理軍機大臣等議覆。靖邊大將軍順承親王錫保等奏言﹑察罕叟爾﹑地當阿爾泰數路通衢。極爲緊要。建設城垣。駐防大兵。於今多年。因柴艸不敷。是以移駐阿爾達爾托羅海。後因柴艸亦不敷用。於去年又移至烏裏雅蘇泰。此外所有厄得爾﹑齊徳爾﹑特爾啟﹑塔米爾等處。𨿽地方寬闊。俱系杭愛山陽。殊近內地。又特斯等處。僻在迆北。儻逆賊由南路來犯。邀截抵禦。呼應不靈。俱不便屯駐大兵。現今移駐之烏裏雅蘇泰山頭。各建炮臺。滿洲蒙古大兵。駐在左近。且特斯﹑臺錫裏。又各有兵一萬駐札。甚屬鞏固。賊兵斷不能逼近城垣。應請於烏裏雅蘇泰地方。內外植木。中實土塊。建造城垣。於城內建設倉庫。明歲靑艸生時。調集官駝。將察罕叟爾所貯錢糧﹑米石﹑軍裝﹑火藥等項。陸續運送。均應如所請。從之

○辛酉。辦理軍機大臣等遵上�日議奏。據靖邊大將軍順承親王錫保﹑經略軍務大學士伯鄂爾泰奏稱﹑達爾濟﹑身爲將軍。並不將兵丁馬匹﹑沿途加意牧放。以致疎忽傷損。及至紮克拜達裏克。聞賊人敗遁之信。並不截巢�刀。反將馬匹盡行趕至營內。復致虧損。坐視賊遁。又不尾後追巢�刀。及賊人去後﹑始博追擊之名。又卽行歸營。回奏時﹑乃借端巧飾。情屬可惡。請將達爾濟﹑交部嚴加議處。應如所請。得上�日﹑達爾濟著革職。令爲護軍。交與順承親王﹑凡有苦差效力之處。令其前往。贖罪行走。達爾濟員缺﹑著護軍統領吉當阿﹑前往推河。領兵駐札

○壬戌。諭王大臣等。朕前聞武格﹑在巴爾庫爾軍營。捏造撤兵之說。口稱將吐魯番回民。搬至內地安插。卽將巴爾庫爾之兵﹑全行搬至布隆吉爾一帶駐札。以致軍營弁兵。各懷退撤之心。不思黽勉效力。又武格在營。諸事怠忽。凡遇操演。從未親加查閱。朕所聞如此。武格﹑身膺領兵之任。乃以訛言惑眾。重違軍紀。若畱在軍營。恐滋事端。是以特降諭上�日。將武格革職。拏解來京。嚴加訊問。嗣據署大將軍查郎阿奏稱﹑武格向張廣泗云。署大將軍曾具奏。欲派兵襲擊。上�日意不允。已授倉場侍郎嶽爾岱爲大將軍。來營料理。張廣泗以爲必無之事。而武格猶堅稱系參贊大臣顧魯告知。親見朱批奏摺等語。朕隨卽降上�日﹑令查郎阿詢問顧魯。據查郎阿奏。顧魯呈稱﹑顧魯在營最久。軍令捏造謠言。罪在不赦。豈敢以毫無影響之事。憑空捏造。告知武格等語。武格受朕深恩。由侍衛參領之職。擢用至侍郎巡撫。前因西路領兵滿洲大員甚少。武格平素似尙有勇略。是以召令進京。畀以將軍重任。乃伊一到京師。神气攺常。朕卽面加訓飭。伊又奏稱馬爾泰不勝巡撫之任。此乃希冀復爲陜撫之意。因朕未遂其願。心懷怨望。勉彊前赴軍營。朕猶冀其感恩宣力。特升爲工部尙書。乃伊全無人心。視軍機重務。如同膜外。且時存退縮之念。奏報俱屬子虛。又將賞賚兵丁皮衣皮帽等項。止量行散給。其餘俱畱貯軍營。以致恩不下逮。今竟敢捏造全無影響之事。矢口傳述。冀以擾亂軍務。煽惑人心。從來造言生事者﹑律有不赦之條。按以軍法。決不待時。況假稱朕上�日。其罪更甚。著王大臣等﹑一一嚴訊確供具奏

○癸亥。添設張家口筆帖式一員。駐和爾科地方。從巡察遊牧等處兵部員外郎六格請也

○申子。升左副都禦史阿成阿﹑爲鑲黃旗護軍統領。仍畱軍營。擢監察禦史鄂爾賽﹑爲都察院左副都禦史

○實授髙維新﹑爲四川按察使司按察使

○敍四川生巢�刀紫古哵兒斯堡賊番功。給建昌總兵官趙儒拖沙喇哈番。其弁兵等﹑分別議敍有差

○旌表直隸長垣縣烈女﹑郭禹女郭氏。彊奸不辱。自縊完貞。河南固始縣烈婦﹑呂仔妻崔氏。夫亡守節。拒暴投繯。各給銀建坊。入祠致祭如例

○乙丑。諭刑部。向來直隸盜案。往往多於他省。朕以畿輔重地。理宜倍加淸肅。乃宵小肆行如此。不得不嚴加懲創。以示儆戒。是以預先屢次曉諭。然後定例。於雍正八年爲始。將盜夥不分首從。皆行正法。此朕辟以止辟﹑不得巳之苦心也。近年以來。直隸盜案﹑較前減少。是小人頗知畏法。朕仍可遵奉皇考法外施仁之意。從寬辦理矣。著將直隸盜案。仿照各省﹑分別法無可貸。情有可原。定擬具奏。儻姦民玩法。日後盜案復多。朕必仍照不分首從皆斬之例行。若各省盜案。有加多於平日者。亦照不分首從之例行。著各該督撫地方有司﹑通行曉諭。務使遠鄕僻壤之民共知之

○丙寅。理藩院疏奏。吳喇忒紮薩克輔國公垂紮木素﹑勒索不法。革退公爵。應否令其親弟阿穆爾伶貴承襲。恭候欽定。得上�日﹑阿穆爾伶貴﹑著襲封紮薩克輔國公

○甘肅巡撫許容奏言﹑甘省軍需效力人員。遇有差遣。例動用公項錢糧。給與往回盤費腳力。若無差委之時。則系自備食用。自雍正七年起﹑至今四載有餘。未經委署人員。閒住之日。資斧拮據。嗣後請將效力已過三年者。無論差遣閒住。各給本身﹑並跟役口糧銀兩。遇有差遣。再照例加給往回腳力。則饔飱有賴。勞員愈覺踴躍矣。得上�日﹑甘省辦差效力人員。著照該撫許容所請。給與日費銀兩。其未過三年者。亦著照例給與

○戊辰。孝端文皇后忌辰。遣官祭昭陵

○工部等衙門議覆。內大臣海望等﹑疏奏浙省修建海塘事宜。一﹑分管工程人員。請酌量揀選。派委辦事。工竣之日。分別等第保題議敍。一﹑應給工價。請銀米兼發。於米賤地方。委員采買糧石。運至工所搭放庶夫匠雲集﹑本地米價。不致昂貴。一﹑添設官兵。宜專責成。請設副使道一員。加以海防兵備職銜。海塘文武官兵。聽其調用。並兼轄沿海州縣等官。又海防同知。原設二員。請添設一員。俱令分管塘工。兼轄兵役。再添設守備二員。分爲左右二營。管轄千總四員。把總八員。外委十六員。兵一千名。以備調遣。一﹑官兵宜分派駐札。查海寧爲沿海數縣邊中之地。新設道員﹑請駐札海寧。乍浦同知﹑仍照舊駐札。其舊設同知一員﹑請駐札海寧。新設同知一員﹑駐札仁和。左營守備﹑駐札海寧之東。右營守備﹑駐札海寧之西。各分界址。派防塘汛。均應如所請。從之

○庚午。諭內閣。凡有罪人犯﹑應行發遣黑龍江者。前經辦理軍機大臣等﹑議令攺發紮克拜達裏克等處。種地效力贖罪。已經允行。朕思滿洲漢軍人等。不諳耕種之事。發往彼處。甚屬無益。目今伊等尙未起身。著仍遵舊例。發往黑龍江等處。向後俱照此辦理

○辦理軍機大臣等遵上�日議覆。署寧遠大將軍查郎阿參奏。巴爾庫爾軍營。駐札重兵。搜濟與無克克兩處卡倫。俱系亂山環繞。路徑錯雜。最易藏姦。是以專派副將紀成斌﹑在搜濟駐札。總兵張元佐﹑在無克克駐札。乃紀成斌等﹑漫無查察。一任賊人藏住亂山。暗行窺伺。在搜濟卡倫﹑白楊溝等處。劫掠糧車一輛。空車四輛。及車戶人等。由陶賴庫免爾庫逸去。所有副將紀成斌等之抗違玩誤。及總兵張元佐等任意疎忽。理合據實參奏。查紀成斌負恩縱賊。漫視軍務。相應請上�日革職。按律究擬。張元佐等﹑請一並交部察議。得上�日﹑依議。紀成斌著革職。交三法司核擬具奏

○旌表廣東茂名縣烈婦﹑梁輝祖妻程氏。拒姦不污。自縊殞命。給銀建坊。入祠致祭如例

○辛未。諭吏部。庶吉士裘肇煦等。教習已久。今加考試。應分別授職。除梁詩正已授編修外。其淸書庶吉士裘肇煦﹑王宗燦﹑林蒲封﹑沈慰祖﹑嵇璜﹑商盤﹑徐以烜﹑俱著授爲編修。阮學浩﹑著授爲檢討。漢書庶吉士鐘衡﹑毛之玉﹑沈榮仁﹑吳華孫﹑鄂敏﹑柏謙﹑劉元燮﹑吳士珣﹑陶正靖﹑包祚永﹑任應烈﹑楊廷棟﹑張灝﹑曹一士﹑倪國璉﹑周範蓮﹑程盛修﹑林令旭﹑王文璇﹑陳其凝﹑吳履泰﹑俱著授爲編修。髙璇﹑韓彥﹑曾敷文﹑孫倪城﹑嚴樹基﹑楊秀﹑盧秉純﹑許希孔﹑周龍官﹑裘思錄﹑俱著授爲檢討。額爾登額﹑福魁﹑著畱館。再教習三年

○壬申。諭吏部。部屬官員﹑有告假期滿﹑及丁憂起復﹑緣事開復者。定例俱於單月俟有本部缺出補用。而本部出缺。未必邊逢單月之期。所以候補各員。有待至經年累月者。朕思告假期滿﹑及緣事開復人員。自應遵照定例。等候單月之缺。若丁憂起復之員﹑亦拘此例於情理未協﹑嗣後著不論單雙月。遇有本部缺出。卽行補用。將此永著爲例

○以署河南巡撫孫國璽﹑爲都察院左副都禦史

○以鑲黃旗蒙古都統色爾璧﹑署本旗護軍統領

○癸酉。諭內閣。條奏事件。俱應據實敷陳。至於頌聖煩詞。槪不必用。已降訓上�日數次矣。近見條陳摺內。仍有鋪敍稱頌之語。不但觀覽煩瑣。卽伊所奏之事﹑轉不能詳盡。著再行傳諭。嗣後一應陳奏事件。祗敍實事。不必載入頒聖虛文

○以河東總督王士俊﹑兼管河南巡撫印務

○四川巡撫憲徳題。建昌道屬卭部宣撫使嶺安磐﹑前緣事革職。伊子嶺天長﹑年幼停襲。今嶺天長﹑現年二十歲。請照例承襲。下部知之

○甲戌。升翰林院侍講學士方苞﹑爲內閣學士兼禮部侍郎

○兵部議覆。四川總督黃廷桂疏言﹑三渡河新辟苗疆。地方遼闊。請於河西之七兒堡。添設參將一員。守備二員。千總四員。把總八員。馬步兵一千二百名。酌量分駐廟頂磋多等處。以資防範。河東之瓦尾虛郎二處。各設都司一員。千總一員。把總二員。馬步兵四百名。酌量分駐黑﹤石曹﹥山白宿凹等處。以資防範。再移寧遠府廠務同知。駐札七兒堡。添設冕寧縣。縣丞一員。駐札瓦尾。專理苗疆事宜。應如所請。從之

○刑部題。河南郟縣烈婦﹑劉柱妻吳氏。拒姦不從。守貞被害。應請旌表。查劉柱﹑系優人。伊妻吳氏。節烈可嘉。例應給銀建坊。停其入祠致祭。從之

○乙亥。署鑲紅旗漢軍副都統馬世佐﹑緣事革職。以正黃旗護軍參領音布﹑署鑲紅旗漢軍副都統

○署雲貴廣西總督髙其倬題。廣西江州土知州黃錫璋﹑病故無嗣。請以其庶兄黃錫圭承襲。下部知之

○予陣亡吏部右侍郎兼正紅旗滿洲副都統舒楞額﹑祭葬如例

○丙子。諭辦理軍機大臣等。聞順承親王賞賚此次效力兵丁。將在克爾森齊老地方。交戰獲傷﹑及因患病馬疲。未至厄爾得尼招地方之兵丁。俱不準給賞。以已經交戰之人。不沾賞賚。殊未均平。著行文順承親王﹑查明給賞。以示鼓勵

○又諭。據大學士鄂爾泰等奏請﹑將駐札呼倫貝爾地方索倫巴爾虎兵三千名內。調撥二千名。前往察罕叟爾軍營。其軍營現在所有殘疾兵丁﹑應行減退等語。著照鄂爾泰等所請。於呼倫貝爾兵內﹑挑選二千名。著黑龍江將軍卓爾海﹑帶領前往軍營。卓爾海到軍營後。再回任所。其料理兵丁起程。選派官員管轄。應於何日起程之處。著卓爾海酌量議奏。其餘兵一千名。著博第達巴哈統領。照管伊等遊牧妻子產業。黑龍江將軍印務。著奉天將軍那蘇圖﹑馳驛前往署理。奉天將軍印務。著尙書海壽﹑馳驛前往署理。刑部尙書事務。著公慶復署理海壽到盛京後。那蘇圖再往齊齊哈爾﹑俟卓爾海自軍營回任之日。那蘇圖﹑海壽﹑各回任所

○丁丑。添設兩廣鹽運使司運判一員。駐廣東合浦縣石康地方。移廣東順徳縣縣丞。駐容奇鄕。從廣東總督鄂彌達請也

○戊寅。添設太常寺贊禮郎八員。從太常寺少卿雅爾呼達請也

○命制帳房五千架。皮襖二萬領。皮帽二萬頂。帶二萬條。賞給北路軍營兵丁

○旌表江蘇興化縣烈婦﹑丁人彥妻唐氏。拒姦不從。投繯殞命。給銀建坊。入祠致祭如例

○己卯。諭內閣。朕覽本朝人刊寫書籍。凡遇胡虜夷狄等字。每作空白。又或攺易形聲。如以夷爲彜。以虜爲鹵之類。殊不可解。揣其意﹑蓋爲本朝忌諱。避之以明其敬愼。不知此固背理犯義﹑不敬之甚者也。夫中外者﹑地所畫之境也。上下者﹑天所定之分也。我朝肇基東海之濱。統一諸國。君臨天下。所承之統﹑堯舜以來中外一家之統也。所用之人﹑大小文武。中外一家之人也。所行之政﹑禮樂徵伐。中外一家之政也。內而直隸各省臣民。外而蒙古極邊諸部落。以及海澨山陬。梯航納貢。異域遐方。莫不尊親。奉以爲主。乃復追溯開創帝業之地目爲外夷。以爲宜諱於文字之間。是徒辧地境之中外。而竟忘天分之上下。不且背謬已極哉。孟子曰。舜﹑東夷之人也。文王﹑西夷之人也。舜﹑古之聖帝。而孟子以爲夷。文王﹑周室受命之祖。孟子爲周之臣子。亦以文王爲夷。然則夷之字樣。不過方域之名。自古聖賢。不以爲諱也。至以虜之一字。加之本朝。尢爲錯謬。漢書注曰。生得曰虜。謂生得其人﹑以索貫而拘之也。敵國分隔。互相訿詆。北人以南爲島夷。南人以北爲索虜。漢唐宋元明﹑邊烽不息。每於不能臣服之國。指之爲盧。我滿洲居東海之濱。若言東夷之人則可。今普天之下。率土皆臣。𨿽窮邊遠徼。我朝猶不忍以虜視之。惟準噶爾背天逆命。自棄於王化之外。或可呼之爲胡虜耳。總之帝王之承天禦宇。中外一家。上下一體。君父臣子之分定於天。尊親忠孝之情根於性。未聞臣子之於君父。合體同心。猶可以絲毫形迹相岐視者也。我朝正位建極。百年於玆。列聖相承。功徳隆盛。世祖章皇帝入撫中夏。救斯民於水火。而登之衽席。仁心仁政。洋溢中國。聖祖仁章帝臨禦六十餘年。深仁厚澤。淪肌浹髓。中國之聖主。自堯舜以來﹑能倫比者有幾。朕以涼徳﹑纘承統緒。勤求治理。勉效祖考。𨿽未能跂及萬一。然十載之秉公矢誠。朗如天日。滿漢蒙古。並無岐視。此心久爲臣民所共曉。夫滿漢名色。猶直省之各有籍貫。並非中外之分別也。若昧於君臣之義。不體列聖撫育中外。廓然大公之盛心。猶泥滿漢之形迹。於文藝紀載間。刪攺夷虜諸字。以避忌諱。將以此爲臣子之尊敬君父乎。不知卽此一念。已犯大不敬之罪矣。嗣後臨文作字﹑及刊刻書籍。如仍蹈前轍。將此等字樣﹑空白及更換者。照大不敬律治罪。各省該督撫學政有司。欽遵張揭告示。窮鄕僻壤。咸使聞知。其從前書籍。若一槪責令塡補更換。恐卷帙繁多。或有遺漏。而不肖官吏﹑遂借不遵功令之名。致滋擾累。著一並曉諭。有情願塡補更換者。聽其自爲之

○禮部議覆。本部右侍郎今升尙書吳襄條奏。會試外簾官。受卷﹑彌封﹑謄錄﹑對讀四所。共用二十二員。設官太多。請照順天鄕試。用十六員。已足辦理。又督門官﹑鄕試用千把二員。會試亦請照例。不必派用部員。致妨部務。應如所請。從之

○庚辰。諭辦理軍機大臣等。家選兵丁﹑前往軍營之時。朕降恩上�日。凱旋之日﹑將伊等妻子。俱令出本主之家。編爲另戶。但各路軍營從徵人內。亦有分檔開戶之人﹑充當領催披甲者。伊等久在軍營。辛苦效力。甚屬可憫。著各路軍營將軍大臣等。將效力行走好者。以伊等姓名注冊。俟大兵凱旋之日。亦照家選兵丁例﹑編爲另戶

○以吏部左侍郎任蘭枝﹑禮部右侍郎鄧鐘嶽﹑爲一統志總裁官

○授一甲進士陳倓﹑爲翰林院修撰。田志勤﹑沈文鎬﹑爲翰林院編修

○予故福建漳州總兵官初有徳﹑祭葬如例

大淸世宗敬天昌運建中表正文武英明寬仁信毅大孝至誠憲皇帝實錄卷之一百三十

大淸世宗敬天昌運建中表正文武英明寬仁信毅大孝至誠憲皇帝實錄卷之一百三十一

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十一年。癸丑。五月。辛巳朔。諭內閣。部院衙門銷算錢糧事件。俱出書辦之手。章京筆帖式內。通曉算法者少。卽姦吏作獘。亦不能淸查。算法乃六藝之一。各部院筆帖式﹑辦事之暇。有情願學習者。令其學習。俟三年後。候朕考試。再﹑官學生候補筆帖式。俱令其學習。有情願考試者。亦準其考試。優者﹑朕施恩另用

○壬午。諭翰林院。選拔庶常。原以作養人材。今科進士陳倓﹑田志勤﹑沈文鎬﹑已經授職。二甲第一名張若靄。著授爲編修。張映辰﹑吳祖修﹑張湄﹑趙瓚﹑鄂容安﹑雷鋐﹑朱桓﹑朱泮功﹑鄂倫﹑周正峯﹑儲晉觀﹑陳大受﹑董邦達﹑姚孔鋠﹑張爲儀﹑阮學浚﹑範從律﹑張瑗﹑陸嘉頴﹑汪師韓﹑徐梁棟﹑夏廷芝﹑吳學瀚﹑許集﹑肇敏﹑沈景瀾﹑朱續晫﹑張映斗﹑時鈞轍﹑王錫璋﹑曾丰﹑楊二酉﹑陳仁﹑王檢﹑梁文山﹑焦以敬﹑程鐘彥﹑雙慶﹑賴翰顒﹑羅源漢﹑王文充﹑李修卿﹑查錫韓﹑馮元欽﹑李天秀﹑劉孔昭﹑劉學祖﹑邱玖華﹑唐進賢﹑張宗說﹑介福﹑沈齊禮﹑赫成峨﹑吳士功﹑王芥園﹑杜謐﹑劉元炳﹑胡定﹑張蘭淸﹑於開泰﹑楊琨﹑傅爲詝﹑饒鳴鎬﹑辛昌五﹑聶位中﹑陳中榮﹑王以昌﹑宋楠﹑六十八員。俱攺爲庶吉士。分別淸漢書教習

○調刑部左侍郎托時﹑爲工部右侍郎。升太僕寺卿盛安﹑爲刑部左侍郎

○癸未。孝誠仁皇后忌辰。遣官祭景陵

○諭翰林院。教習庶吉士。所以造就人材。使之沈潛經籍。涵泳藝林。可以典制誥之文﹑鳴國家之盛也。從前庶吉士﹑皆就翰林院讀書。教習大臣。不時策勵。是以身心約束。學殖易增。館閣之間﹑蔚然稱盛。朕意今科選拔庶常。仍令在衙門讀書。俾教習諸臣﹑得以朝夕訓課。兼厚給廩餼。資其膏火。庶幾枕經葄史。文藻可觀。克稱詞臣珥筆之職。其應查照前例。及如何加與廩給之處。著酌議奏聞

○甲申。諭內閣。翰林院編修張若靄﹑庶吉士鄂容安﹑鄂倫﹑俱著在辦理軍機處行走

○署雲貴廣西總督髙其倬疏報。普思逆賊刀興國等。勾結夷眾。叛逆不法。臣飛檄提臣蔡成貴﹑總兵官董芳﹑楊國華等。統領官兵。四面攻巢�刀。賊首刀興國﹑及附逆之土目楊昌祿﹑李世藩等。皆經擒斬梟示。計前後擒獲要犯﹑並賊眷共五百餘名。斬殺逆賊三十六百餘名。招出投誠男婦四萬二千六百餘名。此外未獲逆賊。據險負固。現飭總兵官董芳﹑窮搜嚴巢�刀。務盡根株。其各路奮勇殺賊。及陣亡帶傷官兵。俟查明造冊送部。得上�日﹑此次效力之官弁兵丁。著分別議敍賞賚。其陣亡帶傷者。著照例加恩

○丁亥。諭戶部。山東通省。近報甘雨沾足。但從前有得雨稍遲之州縣。今年二麥歉收。民力未免拮據。錢糧輸納。承辦維難。朕心軫念。爾部卽行文該督撫。得雨稍遲之州縣衛所。應徵新舊錢糧。緩至秋成之後。再行開徵。以示朕體卹閭閻之至意

○調江南安徽按察使孫詔﹑爲江西按察使司按察使。以光祿寺少卿劉吳龍﹑爲江南安徽按察使司按察使

○加山西固關參將吳正副將銜﹑署直隸天津總兵官

○戊子。升鴻臚寺少卿素著﹑爲太僕寺卿

○己丑。諭內閣。朕於直省地方。偶遇災祲。卽爲之寢食不寧。蠲租發粟。截漕平糶。多方撫卹。務使貧民無一不得其所。又念各該地方﹑𨿽或收成歉薄。豈無蓋藏丰裕之家。伊等誼篤桑梓。休戚相關。若各人量力樂。輸。旣可以展其睦姻任卹之情。亦可以爲卹災扶困之助。是以曾經降上�日。通行勸導。然亦聽紳衿士庶自爲之。不相彊也。近聞直省地方﹑捐資周急。好善樂施。頗不乏人。此誠鄕鄰風俗之美。亦人心古處之一驗也。此等良善之人﹑應加恩澤。以示褒嘉。著各該督撫畱心體察。秉公確訪。其捐助多者﹑著具題議敍。少者﹑亦著地方大吏﹑給與匾額。並登記檔冊。免其差徭。以昭朕與人同善之至意

○庚寅。夏至。祭地於方澤。遣泰郡王弘春行禮

○諭戶部。各省州縣﹑設立社倉。原以便民濟用。若遇應行借給之時。該州縣一面申詳上司。一面卽速舉行。方可以濟閭閻之緩急。儻其中有假捏虛冒等獘。自難逃督撫之耳目。聞直隸百姓﹑借領社谷。必待該督咨請部示而後準行。往返動經數月。小民懸待孔殷。仍不免重利告貸之苦。嗣後著該督李衛﹑酌量定例﹑變通辦理。咨報存案

○辛卯。諭戶部。上年江蘇等處被水之州縣。朕已降上�日多方賑濟。今春又復添賑四十日。以加惠貧民。玆當徵收錢糧之時。其被災稍重之處。小民輸課未免艱難。著該督撫秉公確查。將應行緩徵之州縣。奏聞緩徵。待至秋成。再令完納。以紓民力

○刑部等衙門議奏。武格居心狡詐。蓄志姦邪。捏造毫無影響之事。假稱諭上�日。惑亂士卒之心。貽誤軍機重務。負恩誤國。情殊可惡。應擬斬立決。得上�日。武格著攺爲應斬監候﹑秋後處決

○翁牛特杜楞郡王鄂齊爾故。遣官致祭。賞銀一千兩

○壬辰。諭辦理軍機大臣等。護軍統領吳禮布著回京。將達裏剛愛軍營事務。交散秩大臣塞楞﹑侍讀學士巴忒瑪辦理

○癸巳。遣官祭關聖帝君

○甲午。江西巡撫謝旻疏報。南昌等十三縣。開墾本年分田地共一千五百頃有奇。下部知之

○乙未。辦理軍機大臣等議覆。經略軍務大學士伯鄂爾泰摺奏。特斯﹑臺錫裏二處駐札兵丁。原以截巢�刀賊人。令賊人大敗之後。勢不再來。此處似無庸駐兵。明歲大兵前進阿爾泰。乘機攻巢�刀。今歲交秋﹑應緩行至科布多等處。選擇水艸。連營駐札。則人畜不致勞苦。其前往科布多時﹑每人各給兩月口糧。用官駝載往。其餘八月口糧。需用八萬石。應交範毓馪﹑陸續運往。再﹑特斯﹑臺錫裏地方。旣無庸駐兵。應行停止二處修堡。請於紮布韓﹑察罕鄂羅穆地方。修築一堡。照看臺站運路。大兵進巢�刀。必須派兵接續。應於塔奔托羅海﹑額克阿拉爾﹑默爾根錫納地方。各駐兵四千名。明歲大兵前進阿爾泰時。卽令此兵前往科布多。以候調遣。此次進兵﹑關系緊要。請令副將軍額駙策淩﹑塔爾岱﹑常徳等。前往會同辦理。其掌管副將軍印信之人。恭候欽定。應如所請。得上�日靖邊左副將軍印務﹑著額駙策淩掌管。靖邊右副將軍印務﹑著塔爾岱掌管。副將軍常徳﹑著與額駙策淩同行。議政大臣永福﹑著授爲內大臣。與塔爾岱同行。余依議

○丙申。以塔爾馬善﹑爲北路軍營前鋒統領

○予故涼莊道殷邦翰按察使銜。以其隨徵宣力也

○丁酉。以正藍旗滿洲都統伯伊勒愼﹑署正黃旗領侍衛內大臣

○大淸會典告成。總裁纂修各官﹑及效力人員﹑分別議敍有差

○己亥。辦理軍機大臣等議覆。靖邊大將軍順承親王等奏稱。京城各省官兵﹑喀爾喀兵﹑每月應得羊價。請增定爲一兩。京城﹑各省﹑並歸化城之土默特官兵﹑每月所給口糧。增定爲一斗八升。內地紮薩克兵丁﹑每年增給四个月羊只。均應如所請。從之

○庚子。升廣東惠州副將譚行義﹑爲廣東髙州總兵官

○攺湖南茶陵州屬之小集地方﹑歸攸縣管轄。復設攸縣鳳嶺巡檢一員。從湖南巡撫趙弘恩請也

○壬寅。辦理軍機大臣等議覆。寧古塔將軍杜賚奏稱。海島特門﹑奇圖山等處。綽敏等六姓。仰慕皇仁。傾心歸化。每年納貢貂皮。請施恩賞。以示獎勸。應如所請。照例賞給。嗣後六姓之人。交該將軍處﹑每姓各立頭目一人。以爲約束。每年所貢貂皮。分別解送。從之

○癸卯。上詣恩佑寺行禮

○孝恭仁皇后忌辰。遣官祭景陵

○甲辰。諭吏部。按察使王棠﹑在口北道任。辦理軍需。實心效力。著加光祿寺卿銜。仍辦理軍需事務

○鑄給黑龍江水師營總管關防。船廠﹑黑龍江﹑墨爾根等處﹑四品官鈐記。從監察禦史查拉請也

○乙巳。諭辦理軍機大臣等。北路所派四省綠旗官兵。有在軍前病故者。其本營於未奉部文之前。家口所領月餉。朕已於上年八月降上�日。免其追還。今思西路亦有調撥別省之綠旗兵丁。其中豈無在軍前病故者。若將本營未奉部文之先。伊等家口所領月餉。按日著追。實爲可憫。著行文各該省。若有軍前病故兵丁月餉。於未奉部文之前﹑已經支領者。免其追還。儻有借給庫銀之處。著以該省司庫存公銀兩。代爲補項

○以禮科給事中帥念祖﹑提督浙江學政

○辦理軍機大臣等議覆。寧古塔將軍杜賚奏稱。船廠水手﹑打樺皮人﹑臺站人丁﹑閒散壯丁等。共選取一千名。請在船廠地方立營。將伊等爲鳥槍兵。百人內﹑設領催五名。每月給銀三兩。兵丁每月給銀二兩。添設協領一名。驍騎校八名。其火藥等項。由部解送。應如所請。從之

○丙午。諭禮部。賢良祠之王公大臣等。著於本家﹑各賜祭一壇

○丁未。諭內閣。西路用兵以來。甘肅等處百姓。效力爲多。是以屢年地丁錢糧。朕皆降上�日蠲免。上年並將米穀艸豆等項。悉令免徵。以示朕逾格施恩之至意。近聞該省雨澤應時。二麥丰稔。此卽秦民忠義淳良。荷天福祐之明驗。朕心欣慰。著將甘肅所屬本年應徵地丁銀二十七萬餘兩。仍行蠲免。以足民用。以廣國恩。該督撫務飭有司。敬謹奉行。俾百姓均沾實惠

○復設永定河北岸同知一員。從直隸河道總督王朝恩請也

○戊申。輔國公永奇﹑緣事革退。以其弟輔國將軍蘇爾禪﹑襲爵

○己酉。刑部等衙門議奏。副將紀成斌﹑從前失機縱賊。卽應明正典刑。蒙恩寬宥。仍畱軍營效力。業經奉委駐札搜濟卡倫。乃毫無愧悔。故違將令。一任賊人潛匿緊要隘口。又不撥兵護送糧運。以致車輛被劫。核其前後情罪。有心僨事。玩法負恩。紀成斌應斬立決。總兵張元佐﹑應降三級調用。仍畱軍營效力贖罪。得上

�日﹑紀成斌本由行伍﹑蒙聖祖仁皇帝恩擢至參將之職。雍正元年。朕因年羹堯保薦。用爲副將。旋卽補授總兵官。特升提督。實爲逾格之恩。嗣因西陲用兵。關系重大。協贊務得其人。嶽鐘琪薦伊素嫻軍旅。可以任用。朕亦料其重受國恩。自必力圖報效。因委以協贊軍務之重寄。雍正八年。嶽鐘琪進京陛見。將大將軍印務﹑令伊護理。伊當此大任。應益加敬謹。悉心籌畫。於緊要卡倫。嚴密偵探。思患豫防。庶可上報國恩。下稱職守。詎伊昏庸懦怯。玩愒性成。以軍國大事。視同膜外。致賊人瞷其疏忽。乘隙侵擾卡倫。損傷將弁。戕害士卒。掠去馬駝羊只槍炮器械口糧無算。伊身在大營﹑掌握重兵。恐懼驚惶。一籌莫展。聽賊眾往來。如入無人之境。西路軍威。因此大損。且致逆賊資我馬駝器械。得於次年侵犯北路。是兩路軍營之被賊擾掠者﹑皆紀成斌之貽害也。彼時在廷大臣。卽奏請將紀成斌明正典刑。以肅軍紀。朕猶予以自新之路。特降諭上�日。暫緩治罪。俟事竣再定。實望其抒誠勉力。稍贖前愆。乃伊獲罪後﹑在營一載。仍無愧悔效力之心。朕始降上�日﹑將伊革去提督。降爲副將。凡有差遣。令其盡力行走。若仍不知攺悔﹑必究前案重處。所諭甚明。伊若稍有人心。自應感恩畏法。洗滌肺腸。以圖後效。乃於雍正十年正月。賊犯哈密之時。同曹勷領兵堵截。遇賊於二堡之西。仍復退蹜不前。致賊兔脫。尙敢扶同曹勷﹑捏報力戰。朦混掩飾。今於伊駐防搜濟卡倫。又敢故違將令。漠視軍務。以致車輛被劫。是紀成斌所至之地。在在疏防。無不失機養寇。旣不思從前獲罪之重大。亦不念曲加寬宥之深恩。冥頑不靈。誤公僨事。核其前後情罪。實無可貸。著署大將軍等﹑將紀成斌卽於軍營處斬。以爲將弁失機縱賊﹑負恩誤國者戒。余依議

○移四川墊江縣新設縣丞﹑駐髙灘場。梁山縣新設縣丞﹑駐沙河鋪。從四川巡撫憲徳請也

大淸世宗敬天昌運建中表正文武英明寬仁信毅大孝至誠憲皇帝實錄卷之一百三十一

大淸世宗敬天昌運建中表正文武英明寬仁信毅大孝至誠憲皇帝實錄卷之一百三十二

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十一年。癸丑。六月。庚戌朔

○辛亥。諭辦理軍機大臣等。副都統黑色﹑率領馬場兵丁一千名。前往軍營。於途間多方勒掯弁兵。鞭撲陵虐。及至歸化城﹑兵丁小有過失。輒罰銀一兩五兩不等。以官用爲名。皆侵蝕入已。似此狂悖﹑豈可膺領兵之任。黑色著革職。副都統那蘇泰﹑侍衛那爾泰﹑馳驛速往。那蘇泰暫領此兵行走。俟會合馬蘭泰時。將兵丁交付﹑再行回京。侍衛那爾泰﹑卽將黑色提拏。並總管巴雅思虎朗﹑及應行質問之人解京。交部嚴訊

○壬子。大學士等議覆。安徽巡撫徐本﹑條奏徵糧事宜。一﹑州縣徵收糧櫃。向例由該管道府﹑給發封條。粘貼櫃口。俟州縣申報拆封。然後道府另發封條更換。胥吏以州縣不敢擅動。致有藏匿補投等獘。請仍用該州縣封條。俾得覺察吏胥。以專責成。該管道府﹑不時委員會同教職。秉公拆兌。稽查短少。以杜州縣虧空之獘。一﹑花戶完糧。從前準科臣顧祖鎭條奏。用十截串票。宜行停止。查民間納糧。向用三聯串票徵收。無論多寡聽其自便。若必限定十截。花戶不足一分之數。卽不能掣票。或一截有餘。勢必將余銀扣回。花消拖欠。況分釐小戶。若槪分十截。則每票僅止毫忽。姦猾之吏﹑覺數目零碎。攺換飛灑。百獘叢生。請仍用三聯串票。以杜抽換之獘。一﹑小民零星錢糧。槪令完銀。一經銀匠傾化。多有折耗。於民不便。請嗣後凡一錢以下者。每銀一分﹑完大制錢十文。每銀一釐﹑完大制錢一文。其毫以下﹑完小制錢一文。以免守候折耗。如有情願完銀者。仍聽其便。均應如所請。從之

○甲寅。命大學士一等伯鄂爾泰﹑兼管兵部尙書事務

○杭州將軍阿里衮奏言﹑杭州漢軍﹑現在閒散餘丁。共一千六百餘人。養贍不敷。請按漢軍四旗餘丁繁眾之家。挑選材技兼長者三百名。造冊咨送督撫。撥入本城標下﹑食糧操演。如四旗內﹑遇有甲兵領催缺出。掣回拔補。仍於餘丁內挑送標營以足三百名之數。如果守法奉公。弓馬嫻練。千把以上等官。聽督撫選拔題升。如不聽標營將弁約束。酗酒賭博。及一切生事滋擾者。卽革去名糧。交該旗治罪。實於旗標兩有裨益。從之

○四川總督黃廷桂疏報。松潘口外鵲个﹑藏浪﹑蒿鄧﹑小喀樹等四寨番人。抒誠納貢。下部知之

○鑄給直隸八溝理事同知關防。從總督李衛請也

○乙卯。命發布疋二十萬。賞給北路軍營兵丁

○旌表江南睢寧縣烈女周二聘妻劉氏。拒姦不從。被刃殞命。給銀建坊。入祠致祭如例

○丙辰。予陣亡歸化城左翼副都統馬爾齊﹑祭葬如例

○丁巳。諭兵部。武弁中熟習水師之人。甚爲難得。該管大臣﹑若不於平日畱心儲養。何以收人地相宜之效。每見督撫提臣中。有將熟習水師人員﹑題請調用陸路者。此皆未曾周詳籌算之故。著通行傳諭。嗣後細加體察。若在水師中平常﹑而長於陸路者。準其調補。若系長於水師之員。俱畱於水師題補。不可因陸路需人。輕易攺調。以致用違其長。從前有如此誤用者。可查明題請攺調。向後部中推升之缺。亦著該部聲明請上

�日

○轉禮部右侍郎鄧鐘嶽﹑爲左侍郎。升詹事府詹事江蘇學政張廷璐﹑爲禮部右侍郎。仍畱學政任

○戊午。禮部議覆。蘇祿國王臣毋漢末毋拉律林奏稱﹑伊祖東王。於明永樂年間來朝。歸至山東徳州病故。所有墳墓。及其子孫。存畱賙卹之處。經今三百餘年。廢墜巳久。懇請修理給復。臣部行文山東巡撫飭查。今據巡撫嶽浚咨報。前明永樂中。蘇祿國東王巴都葛叭哈剌率眷來朝。受封歸國。歿於徳州地方。命有司營葬勒碑。賜謚恭定。長子都麻含歸國襲封。次子安都祿﹑三子溫哈喇﹑畱居徳州守塋。今墓在州城迆北神道享亭﹑悉巳坍頹。其子孫以其祖名。分爲安溫二姓。今徳州祀典。每歲額設銀八兩。爲蘇祿王祭祀之需等語。查蘇祿國遠隔重洋。感戴皇上徳化。進表謝恩。爲伊遠祖墳墓子孫﹑懇請整理給復。情詞懇切。應如所請。令山東巡撫﹑轉飭徳州地方官。淸查蘇祿國王墓址。所有神道享亭牌坊等項。修葺整理。於安溫二族之中。遴取稍通文墨者各一人。爲奉祀生。給與頂帶。永以爲例。並知照該國王可也。從之

○己未。諭內閣。據署河南巡撫孫國璽奏報。豫省歷年耗羨銀兩。除本地公事支用外。現存司庫銀七十萬兩有奇。又社倉存貯穀麥等項。共計二十八萬石有奇等語。從前提解耗羨。本是澄淸吏治﹑休養民生之意。屢經降上�日。此項出自民間。若本地公用充裕之時。朕仍當加恩本地官民。使之沾被惠澤。不令歸入公帑也。今豫省存貯耗羨。旣有七十萬之多。而該省官員等﹑所得養廉。又已數用。正當加惠閭閻。俾令邀恩格外。著將河南本年地丁錢糧﹑蠲免四十萬兩。卽以存貯之耗羨。照數撥補還項。該督王士俊﹑可督率有司。敬謹奉行。大凡耗羨多餘之省。該督撫藩司等﹑往往不甚愛惜。並不爲百姓計而存撙節之心。若伊等畱意民生。儲蓄充盈。亦可爲加惠編氓之助矣

○以兵部尙書鄂爾奇﹑吏部右侍郎阿山﹑吏部左侍郎任蘭枝﹑內閣學士方苞﹑教習庶吉士。翰林院侍講學士陳萬策﹑協同教習

○庚申。皇子弘瞻生

○吏部議覆。安徽巡撫徐本疏稱﹑有司親民之官。不可一日乏員。請以道裏之遠近。酌定委署之衙門。嗣後安徽所屬之府州縣官。凡遇引見升遷等缺。寧國﹑鳳陽﹑太平三府。並滁﹑和﹑廣徳﹑泗﹑亳五州。俱附近總督衙門。應令布政司徑詳督臣。就近批委。安慶﹑徽州﹑池州﹑廬州四府。並六安﹑頴州二州。附近巡撫衙門。卽令按察司徑詳撫臣。就近委署。仍彼此咨明。以便查考。庶地方不致懸缺貽誤。至司道大員。仍照舊例﹑督撫會商委署。應如所請。從之

○辛酉。諭大學士等。劉貴人晉封爲嬪。其應封字樣。著選擬具奏。尋擬封號進呈。欽定爲謙嬪

○壬戌。升江南江寧副將李漣﹑爲江西南贛總兵官

○癸亥。諭辦理軍機大臣等。各省挑選之勇健兵丁。原冀其黽勉出力。各圖上進之路。以膺國家厚澤。因其中賢愚不等。優劣不齊。不得不甄別挑汰。以示勸懲。今挑出赴營各兵。旣循分守法。有奮勇效力之心。著給與馬步戰糧。俾得內外充裕。其自甘起程之時。每人借支銀兩。並上年十月借過等項。俱著賞給。免其在月餉內坐扣。以示朕格外加恩之至意。著勇健營總統周一徳等﹑曉諭各兵知悉

○復設福建陸路提標右營﹑前營﹑福寧鎭標右營﹑建寧城守左營﹑漳州鎭標中營﹑水師提標後營﹑閩安協左營﹑臺灣鎭標左營﹑臺灣協左營﹑千總各一員。督標右營﹑福寧鎭標左營﹑建寧城守左營﹑連江營﹑漳州鎭標左營﹑海澄營﹑雲霄營﹑詔安營﹑汀州鎭標右營﹑邵武城守右營﹑海壇鎭標右營﹑閩安協右營﹑烽火門﹑臺灣鎭標左營﹑臺灣協左營﹑右營﹑淡水營﹑把總各一員。從福建總督郝玉麟請也

○甲子。諭理藩院。策旺紮布﹑系西路喀爾喀汗﹑兼副將軍。乃與賊交戰。畏懼敗回。擾動眾心。匆遽移居內地。又並不約束屬下人等。肆行偸盜官糧牲畜。騷擾貿易人等。甚玷國家養育之恩。理應卽行正法。但念伊祖父﹑原系喀爾喀內之汗。累代敬順。朕不忍正法。將策旺紮布﹑從寬免死監禁

○加奉天佐領哲庫﹑察哈爾總管老章惇朱克﹑副都統銜。俱仍畱軍營

○鑄給崇文等八門外新營。八旗參領關防各一顆。從署正藍旗蒙古副都統鄂鼐請也

○乙丑。吏部議覆。湖北巡撫徳齡奏稱﹑州縣審理刑名案件。各有限期。如限滿不結。該管之知府﹑直隸知州﹑不揭報者。請照徇庇例議處。其知府﹑直隸知州﹑自行審理案件。督催之道員。亦照例議處。更有並非難結案件。該管府州﹑捏飾難結緣由。混詳展限者。令臬司查核揭參。如臬司不行查揭。亦請照徇庇例議處。應如所請。從之

○兵部議覆。正藍旗漢軍參領韓埈條奏八旗委署參領﹑有以世職充補者。有以副佐領驍騎校等官借補者。副佐領以下。品級甚微。俸銀無多。而世職人員內。往往有一二品﹑至三四品不等。每遇罰俸案件。與五六品官﹑俱行罰其本職之俸。似同過異罰。輕重不倫。請將委署參領﹑照副參領例。定爲五品。如有緣事罰俸等情。五品以上委署者﹑照所定之品罰俸。五品以下委署者﹑照本身食俸扣罰。應如所請。從之

○丙寅。諭內閣。從前雲貴廣西等處不法土司。除首惡懲治外。其餘人等﹑則令安插內地。給以房屋地畝。俾得存養。不致失所。聞該省督撫等﹑不畱心經理。遲至一二年後。始撥給房地。以爲養贍。而地畝又相隔遙遠。土司不能親自耕作。惟賴該縣知縣﹑代徵糧谷。賣銀移交。每年非被佃戶侵收。卽被胥吏中飽。有名無實。以致各土司饑餓困頓。竟有私自逃匿者。重負朕體卹生全之至意。著通行曉諭。有安插土司之地方。令該督撫悉心稽查。若有從前辦理不善之處。卽行更攺。並飭有司等不時體察。務令安全。以受國家豢養之澤。儻仍疎忽從事。必嚴加議處

○命直隸總督李衛﹑前往古北宣化等處。查閱新添兵丁。以太常寺卿顧琮﹑暫署直隸總督印務

○戊辰。廣西巡撫金鉷疏奏。郁林州所屬之富民鄕藤釐坡。忽湧瑞泉二穴。味甘色淸。足灌田三千餘畝。允稱上瑞。理合奏聞。得上�日﹑朕從來不言祥瑞。今蒙上天福佑邊氓。顯賜大澤。朕心不勝感慶。著該撫選擇善地。建立祠宇。奉祀泉源之神。以答靈貺

○己巳。以鑲黃旗滿洲副都統吳禮﹑署本旗蒙古副都統

○庚午。諭內閣。祀事修明。國家令典。孔子文廟春秋祭儀。尢宜備物盡敬。聞外省州縣中﹑有因荒裁減公費者。朕思公費旣減。必致祭品簡略。或轉派累民間。二者均未可定。著各省督撫﹑查明所屬。若有因荒減費之州縣。卽於存公銀內撥補。以足原額。務令粢盛丰潔。以展朕肅將禋祀之誠。其各凜遵毋忽

○又諭。京師至江南數千餘里。行旅絡繹。朕於雍正七年。特遣大臣官員。前往督率地方官。成梁除道。不惜帑金。功成迅速。又令道旁種樹。以爲行人憩息之所。復降上�日交與該地方官。隨時畱心保護。近聞官吏怠忽。日漸廢弛。低窪之地﹑每多積水。橋梁亦漸坼陷。車輛難行。道旁所種柳樹。殘缺未補。且有附近兵民﹑斫伐爲薪者。此皆有司漫不經心。而大吏不稽查訓誡之故也。著傳諭該督撫等。轉飭有司。仍前整理。或遇雨水泥潦。隨損隨修。不得遲緩。其應行補種柳樹之處。按時補種。並令文武官弁﹑禁約兵民。毋許任意戕害。儻有不遵。將官弁題參議處。兵民從重治罪

○辛未。刑部議覆翰林院侍講學士張廷瑑條奏。造賣賭具。例應發邊衛永遠充軍。其地方保甲﹑及左右緊鄰。知情不首報者。杖一百。但此等中有得財未得財之分。若知情而又得財者。請照枉法例。計贓論罪。加重懲儆。至同居之父兄伯叔﹑知情不首。律無明文。其地保緊鄰尙有治罪之條。同居之人豈可聽其置身事外。宜照竊盜同居父兄伯叔之例問罪。若未經發覺之先。本犯自首。或同居之父兄伯叔出首。請準寬減其罪。均應如所請。從之

○壬申。諭刑部。獨子畱養之條。乃國家法外之仁。而凶惡之徒。往往恃有恩例。肆意妄行。或眾人共毆。而推諉於一人。或一人獨承。以脫眾人之罪。在無識之有司。又以姑息爲寬大。遷就具獄。種種獘端。難以悉數。是以每年奏請獨子畱養之案甚多。凡殺人者抵償。乃天理人情之正。或其中情有可原。而曲從寬典。此又體古帝王罪疑惟輕之意。隨事酌量者。若不論情罪輕重。而但以獨子槪令從寬。已非情理之當。況其間未必盡系獨子乎。有罪之人﹑僥幸漏网。恐成長姦之漸。但定例巳久。朕不便遽行攺易且不教而殺。有所不忍。著通行曉諭內外軍民人等。己身旣爲獨子。更當思念父母無依。謹身奉法。以遠刑辟。若好勇斗狠。怙惡不悛。數年之後。獨子傷人之案。仍復不減。朕惟有執法抵罪。以懲凶頑。不能曲爲寬假也。此上�日著通行宣布。務令遠鄕僻壤之人。咸使聞知

○癸酉。諭辦理軍機大臣等。帶領察哈爾兵丁前往巴爾庫爾之副都統莫爾渾﹑著來京。軍前內大臣參贊顧魯﹑著管轄察哈爾兵丁

○大學士等議覆。鑲藍旗漢軍都統兼戶部右侍郎韓光基條奏。一﹑刑名重案。三法司應行會勘者。都察院大理寺堂官﹑並不親身到部止委員辦理。或止憑送稿畫題殊非愼重讞獄之意。嗣後會勘案件。刑部知會院寺堂官。務至衙門秉公會審。儻飾詞推故不到。請將該院寺堂官﹑交部議處。一﹑朝審秋審。民命攸關。嗣後直隸各省招冊解部該部速行刑刷。務於會審數日前。分送各衙門。以便逐案詳核。屆期齊集班次。平心商酌。歸於至當。儻有推故不到。請派禦史二員。稽查指參。一﹑虧欠錢糧各案人犯。前經戶刑三部﹑奏準開明已未完分數具奏。儻蒙恩免追。將本犯分別減等發落。但部臣欽遵查捲。必該犯名下未完等項現在勒追者。方行查奏。其家產無追。巳經奏明。而本犯現在擬罪監禁者。不入查奏之例。揆之情理。似有可矜。請敕部臣﹑逐一秉公分別情罪。一並奏聞請上�日。均應如所請。從之

○甲戌。調江南江蘇巡撫喬世臣﹑來京陛見。以都察院左副都禦史孫國璽﹑署理江蘇巡撫印務

○丙子。升右通政顧祖鎭﹑爲詹事府詹事

○丁丑。諭辦理軍機大臣等。兵部尙書性桂﹑內閣學士雙喜﹑著往北路軍營。與原任工部侍郎巴泰﹑協理軍需事務

○大學士等遵上�日議覆。皇上至治覃敷。人文蔚起。特諭內外大臣。薦舉博學鴻詞。今臣等議奏舉行事宜。應令在京三品以上滿漢大臣。在外督撫會同學政。悉心采訪。遴選考驗。於在京郎中以下﹑在外同知以下等官。並致仕在籍。因公降調。及進士舉貢生監布衣等項人員。擇其品行端醇。文才優贍。足稱博學鴻詞之選者。不拘人數。秉公薦舉。在內移送內閣。在外保送吏部。轉交內閣。匯齊之日。恭候禦試錄用。從之

○戊寅。貴州提督哈元生疏報。九股頑苗悖叛。臣奉命進巢�刀。擒獲凶逆首犯一百九名。現交撫臣收審。其餘軍前斬戮俘獲。約計數千。至悔罪投誠者。準其安插。軍威大振。苗蠻畏服。但巢�刀撫初定。應駐重兵彈壓。除臺拱營制兵一千外。暫畱官兵三千。分布防範。其所調湖廣廣西官兵。酌量撤回。得上�日據奏九股頑苗蕩平。其善後事宜。著該督撫會同哈元生﹑悉心定議具奏

大淸世宗敬天昌運建中表正文武英明寬仁信毅大孝至誠憲皇帝實錄卷之一百三十二

大淸世宗敬天昌運建中表正文武英明寬仁信毅大孝至誠憲皇帝實錄卷之一百三十三

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十一年。癸丑。秋七月。庚辰朔。享太廟。遣恆親王弘晊行禮

○諭辦理軍機大臣等。據侍衛達哈蘇奏稱﹑科爾沁公喇嘛紮布旗分。並無牲畜。其貧苦人等。止有六月至八月米糧。今年種谷無多。又經亢旱無收等語。朕思此所種之谷。卽使全收。亦不足養贍數千人口。恐至饑饉流散。不可不預爲籌畫。伊等與何處相近。卽動支彼處米谷賑濟。及如何養贍﹑俾其過冬之處。爾等查議具奏。尋議﹑科爾沁公喇嘛紮布旗分貧苦人等﹑共六千六百有奇。今年十月至來年八月。約計口糧。共需米七千八百餘石。與白都納相近。除將白都納存米五千石支給外。余請酌給銀兩。資其養贍。再﹑來年耕種時﹑籽種不足者。並請給銀。令戶部派筆帖式一員。將銀運送辦理。從之

○吏部等衙門議覆。原署兩江總督尹繼善﹑條奏兩淮鹽政事宜。一﹑淮南三江營地方。舊設鹽捕同知。不足以資彈壓。請攺設巡道一員。督緝揚州﹑通州各屬﹑曁鹽城﹑阜寧﹑靖江等縣鹽務。以重職任。一﹑儀徵縣之靑山頭。請立一專營。設守備一員。把總一員。外委把總一員。兵一百名。江都縣之馬家橋﹑甘泉縣之卲伯鎭﹑北壩僧道橋﹑各添設把總一員。兵三十名。分駐巡緝。一﹑淮所掣鹽重地。向屬淮安分司經管。嗣後請令督臣會同鹽政﹑選委賢能府佐監掣。一﹑揚州府之搜鹽廳﹑地方緊要。請於通省佐雜或試用候補人員內﹑揀選一員。會同揚州武弁﹑協力盤查。一﹑淮南所屬之泰壩﹑淮北所屬之場關﹑大伊關﹑永丰壩﹑烏沙河湖口﹑泗州﹑天長兩關。俱系私梟出沒隘口。請於通省佐雜內﹑揀員管理。其淮南各員。歸新設道員管轄。淮北各員。就近歸淮揚淮徐二道管轄。均應如所請。從之

○辛巳。諭內閣。禮部侍郎杭奕祿﹑系朕特差稽查沿邊營伍之大臣。理宜體卹弁兵。潔己奉公。以副委任。乃聞其沿途驕奢放縱。擾累兵民。甚屬溺職。著革職

○調齊齊哈爾副都統王常﹑爲山西右衛左翼副都統。以副都統職銜布爾沙﹑爲齊齊哈爾副都統。俱仍畱軍營

○禁止直省將軍督撫提鎭﹑於經制外。濫給外委千把總牌札。從監察禦史黃祐奏也

○黑龍江副都統那爾賽﹑年老乞休。允之

○壬午。調署鑲藍旗滿洲副都統常壽﹑爲黑龍江副都統

○癸未。以工部郎中官保﹑署太僕寺卿

○湖南觀風整俗使李徽﹑緣事革職。裁觀風整俗使缺

○甲申﹑營田觀察使陳儀奏報。六月二十三四等日。大雨如注。山漲驟發。丰潤薊州一帶新舊圍田被淹。秋禾水澇。民間房舍亦多倒塌。得上�日﹑京東地方。自開浚河渠以來。水勢應有宣洩之路。今年六月。𨿽遇大雨。並非久陰積澇之時可比。何以遂至田禾被淹。廬舍傾圮。王朝恩身任總河。不能先事預防。難以辭咎。其各縣被水民人。著總督李衛﹑轉飭有司。查勘確實。加意撫卹毋令失所

○乙酉。升王府長史托保﹑爲鑲紅旗蒙古副都統。正白旗護軍參領素賚﹑爲正藍旗蒙古副都統

○辦理軍機大臣等議覆。額駙策淩奏稱﹑目今辦理進兵事務。所有喀爾喀中路副將軍印。請交與貝子阿努裏署理。應如所請。從之

○大學士陳元龍﹑以年老具疏乞休。得上�日﹑大學士陳元龍﹑老成練達。學問優長。奉職多年。宣勞中外。朕念聖祖仁皇帝簡用舊臣。晉秩綸扉。俾承恩眷。今以年逾八旬乞休。情辭懇切。朕勉從所請。著加太子太傅銜。以原官致仕。令伊子翰林院編修陳邦直﹑隨歸侍養。起程之日。賞給酒膳果品。著六部滿漢堂官餞送。沿途官弁﹑迎送盡禮

○丙戌。諭內閣。聞上年秋月。江南沿海地方。海潮泛溢。蘇﹑松﹑常州近水居民。偶值水患。其本地紳衿士庶中。有雇覓船隻救濟者。有捐輸銀米煮賑者。今年夏間。時疫偶作。紳衿等復捐施方藥。資助米糧。似此拯災扶困之心。不愧古人任卹之誼。風俗淳厚。甚屬可嘉。著該督撫宣上�日褒獎。將捐助多者﹑照例具題議敍。少者﹑給與匾額。登記檔冊。免其差徭。並造冊報部

○又諭。據署湖廣提督張正興﹤鋶﹣釒﹥報。四月初六日。常徳府城內。民居失火。延燒兵民房屋二百餘戶。朕屢降諭上�日。令各地方有司。預備救火之具。遇有不虞。卽竭力搶救。此非不可以人力撲滅者。今常徳民居﹑偶爾失火。遂至延燒房屋如此之多。是該地方救火之具。平日並未畱心。而搶救又不用力可知矣。湖廣如此。他省可知。著傳上�日通行曉諭。嗣後儻仍復疏忽。因一二家失火﹑而延燒多戶者。定將該地方官﹑從重議處。該督撫一並察議

○諭理藩院。翁牛特郡王鄂齊爾諸子內﹑貝勒羅卜藏。在軍前甚屬效力。著承襲紮薩克多羅杜楞郡王。料理伊父喪事畢。仍往軍前辦事。其原襲之貝子。著伊兄額爾得尼承襲。暫署理紮薩克印務

○浙江總督程元章﹤鋶﹣釒﹥報。鎭海等八縣﹑開墾雍正十年分田地八十一頃有奇。下部知之

○丁亥。正紅旗蒙古都統特古忒﹑緣事革職。升鑲紅旗護軍統領阿揚阿﹑爲正紅旗蒙古都統

○吏部遵上�日議覆河南河員。舊例三年俸滿卽升。未免太速。應照直隸﹑江南﹑山東﹑三省河員之例。除勞績懋著﹑熟悉工程者。令河督不拘年限題升外。余俱一體較俸升轉。以昭畫一。從之

○刑部議覆﹑刑科給事中長柱條奏。步軍統領﹑及順天府﹑五城各衙門。嗣後遇有拏獲竊賊事件。請限令捕役人等﹑卽日稟報各該管官。訊明被竊情由。詳報上司。不許將事主一同解送。俟訊獲贓物時。傳令事主認領。其竊賊應行發落者發落。應行解部者解部。儻捕役違限不報。任意勒索事主。許事主赴都察院呈告。將捕役照恐嚇取財例治罪。該管官失於覺察。及任意徇縱者分別嚴加議處。應如所請。從之

○戊子。命多羅平郡王福彭﹑爲定邊大將軍

○敕諭定邊大將軍平郡王福彭。奉天伐罪。治世之常經。鋤暴除凶。安邊之遠略。逆賊噶爾丹策零。狂悖冥頑。父子濟惡。妄欲侵陵我屬國。窺伺我邊陲。包藏逆心。狡焉思逞。朕以此賊不除。終爲眾蒙古之臣患。是以命將興師。聲罪致討。乃數年以來。錫保調度無方。制防鮮術。因循退縮。坐失機宜。爲將士之所輕。致軍心之不振。深負任使。有忝元戎。上年賊兵深入我境。副將軍和碩親王額駙策淩。內大臣塔爾岱。督率弁兵。奮勇追擊。大殲賊眾。丕振軍聲。當此乘機決勝之時。必須另簡忠誠任事之親藩。始克奏膚功而寧邊塞。是用命爾爲定邊大將軍。統領滿洲﹑蒙古﹑緣旗﹑大兵一切事宜。爾與副將軍和碩親王額駙策淩﹑副將軍塔爾岱﹑常徳﹑參贊內大臣永福﹑護軍統領阿岱﹑內大臣伯欽拜﹑公博爾屯等。酌定方略。公同計議而行。勿謂己能而不納眾論。勿當事會而猶復遲回。勝算期於萬全。神機定於方寸。整眾須如山嶽之重。撻伐以奮雷霆之威。鼓勵戎行。申明紀律。遠偵密探。先事預防。各路大兵﹑及蒙古兵丁。聽爾調遣。凡遇有警。卽遣發官兵。應援撲巢�刀。賊中有情急來歸者。加意撫卹。其不抗拒官兵者。毋加殺戮。凡我將弁官員兵丁等。其或有臨戰退避。擾亂軍機者。爾會同商議。文官四品以下﹑武官三品以下﹑卽以軍法示眾。其所犯過小者。亦會同商議。卽行處治。毋泯沒行間之勞績。毋寬縱違法之弁兵。軍紀須極嚴明。賞罰悉期公當。相時度勢。務合事機。有應知會西路寧遠大將軍者。卽行知會。一同辦理。爾其殫乃心力。敷厥謀猷。蚤建功勛。永綏邊徼。以副朕蕩寇除殘。息事寧人之至意。欽哉。故敕

○己丑。孝懿仁皇后忌辰。遣官祭景陵

○諭辦理軍機大臣等。副都統海薩爾圖﹑在軍前行走。甚屬效力。今聞身故。著賞給拖沙喇哈番。令伊子承襲。再令大將軍酌賞銀兩。料理歸櫬。其應得卹典。照例給與

○加正黃旗護軍參領翟三﹑副都統銜。分管軍前索倫兵丁

○戶部議覆協理直隸總督顧琮奏言﹑直屬向無額設獄囚口糧。以致瘐斃不少。嗣後請一體準設。以廣皇仁。應如所請。得上�日﹑依議在獄囚犯。舊例俱給口糧。祗因各省額設之項。有無多寡不同。有司奉行不一。卽間有州縣官自行捐助。亦不可以爲常。著通行各省督撫藩臬。悉心詳查。若府州縣額設之項。歲有餘糧。則當分給於不足之府州縣。若本地原無額設之項。或額數不敷。應卽公同酌量。動支存公銀兩。核實散給。令監犯日食有資。不至饑餒。儻有刑書禁卒克扣等獘一經發覺。將該管官員﹑一並議處

○江南副總河西柱疏言﹑江南通州所屬範堤。修築告竣。各場竈戶﹑感戴國恩。情願急公效力。請將原發工價銀兩﹑繳還運庫。得上�日﹑朕發帑修理範堤。原系保護鹽場﹑加恩竈丁之意。所用工價銀兩。何用伊等捐輸。著出示曉諭。照數給還。勿使不肖官吏人等﹑侵蝕中飽

○庚寅。諭辦理軍機大臣等。前因大將軍傅爾丹﹑輕進失利。順承親王錫保﹑在察罕叟爾調撥兵丁。防範科布多。俱屬妥協。是以朕格外加恩。晉封親王。授爲大將軍。及去年賊兵來犯。錫保竟不預備。奏稱撥兵一萬。令赴烏孫珠爾而所到之兵﹑僅有三千。又將領兵之將軍傅爾丹畱於大營。致賊直越克爾森齊老。始遇額駙策淩﹑將軍塔爾岱等。奮勇截殺。一面差人呈報。令其速發援兵。而錫保不卽發兵。俟丹津多爾濟到後。始遣赴援。丹津多爾濟行未十里。卽札營住歇。是時額駙策淩等﹑與賊拒戰二日。知援兵不至。始各收兵回營。坐失機會。錫保自爲大將軍以來。每聞賊至。輙驚惶無措。兵丁時撤時撥。二年之內。馬匹傷損數萬。闔營無不怨恨。夫身膺大將軍之任。賊來不能邀擊。及深入之後。又令兔脫。此皆調遣失宜﹑怯懦畏葸之所致也。深負朕簡用之恩。理宜從重治罪。姑念其前歲在科布多尙能籌畫整備。著暫革去大將軍親王。其順承郡王﹑查應襲之人承襲。熙良世子之爵。亦著革去。現命多羅平郡王﹑爲定邊大將軍。俟到軍營時。著錫保聽平郡王指示。效力贖罪。如仍前玩忽。經平郡王參奏。定行從重治罪。丹津多爾濟﹑乃喀爾喀一微末臺吉。蒙聖祖仁皇帝施恩教育。承襲伊父紮薩克貝勒。朕禦極之初。封爲郡王。嗣因采買馬駝效力。晉封親王。屢加恩眷。去年厄爾得尼招大敗賊人之時。伊捏奏冒功。朕賞以墨爾根巴圖魯之號。賜與黃帶子。封其子多爾濟色布騰爲世子。乃於克爾森齊老領兵救援時。故意遲延。行至十里。卽安營住歇。旋撤兵回營。及厄爾得尼招接戰之時。額駙策淩領右翼官兵。奮勇衝擊。已將賊兵殲殺殆盡。而丹津多爾濟﹑坐擁左翼官兵。觀望不前。次日眾人皆欲急行追擊。伊又支吾逗畱。至賊由杭愛山後逃遁。伊並不尾追。轉由杭愛山之南。繞道遲延。致誤大事。且數年以來。所辦馬駝。甚屬不堪。理應將丹津多爾濟﹑從重治罪。但念伊從前采買馬匹。曾經效力。暫行寬免。著削去巴圖魯之號。將伊子之世子革退。撤回黃帶子。革去親王。授爲郡王。仍畱喀爾喀副將軍之任。辦理未完馬匹之事。協助大將軍平郡王﹑料理蒙古事務。儻不實心效力。仍蹈前轍。定行從重治罪。冊卜登﹑原系紮薩克公先因追擒捝逃之吳梁海﹑羅卜藏西拉布等。著有勞績。格外加恩。晉封貝勒。嗣因捏奏蘇克阿爾達胡﹑並厄爾得尼招等處擊賊功績。朕賞以巴圖魯之號。賜與黃帶子。晉封郡王。今實情畢露。方知伊帶兵一千遇百餘賊寇卽恐懼不前。故張聲勢。俾賊遠遁。又同塔爾岱領兵追賊。誑言迷路。緞賊遠揚。並無爲國效力之實心。著革去郡王。仍授爲貝勒。撤回黃帶子。其巴圖魯之號。亦著革去。令往科布多軍前效力贖罪。儻仍前退縮瞻顧。定行從重治罪

○奉天府尹焦祈年病假回籍。升左僉都禦史呂耀曾﹑爲奉天府府尹

○刑部等衙門議覆。署刑部尙書張照﹑條奏更定律例等款。一﹑夫毆妻死﹑審無故殺別情者。如家無承祀之人。請準畱承祀。以枷責完結。一﹑竊盜至三犯通計贓五十兩以下。罪止滿杖者。請從重擬遣。五十兩以上。罪應擬徒者。從重擬絞監候。一﹑承審官輙用重刑。將笞杖人犯﹑疊夾致斃二命以上。徒流人犯﹑疊夾致斃四命以上者。請以故勘論﹑擬斬監候。一﹑斬絞人犯。監禁在獄。如有彊橫不法。及犯賭博等事。請照原擬卽行正法。將提牢官議處。禁卒治罪。一﹑支領囚糧。每石請給腳價銀五分。於贓罰銀兩內﹑按次給發。移送戶部查核。一﹑刑部現審左右二司郎中﹑員外﹑主事缺出。請於十四司司員內。揀選明白歷練者調補。所遺各司員缺。歸部銓選。俱應如所請。從之

○旌表山東單縣烈婦﹑謝以典妻劉氏。於歸半年。夫亡自縊。曹縣烈女﹑和綱聘妻張氏。聞夫病故。矢志投繯。各給銀建坊。入祠致祭如例

○辛卯。戶部議覆。貴州巡撫元展成﹤鋶﹣釒﹥言﹑黔省新辟苗疆。安設重鎭。亟宜預籌積貯。查古州之都江河﹑直達廣西。轉運甚便。請將廣西潯州沿河等倉。撥谷五萬石。分運古州都江古州建倉六十間。貯谷三萬石。都江建倉四十間。貯谷二萬石。於靑黃不接時。減價出糶。秋成買補還項。應如所請。從之

○壬辰。授理親王弘晳女﹑爲縣君。壻惇多布﹑爲固山額駙

○鑄給左右翼前鋒參領關防各一顆。從署左翼前鋒統領色爾璧請也

○癸巳。以鑲黃旗參領宗室色貝﹑署正白旗蒙古副都統

○甲午。上詣恩佑寺行禮

○中元節。遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵﹑孝敬皇后

○諭辦理軍機大臣等。福建送來教習千總等。到京將及二年。己教成八旗兵丁藤牌技藝。應將伊等遣回。其外委千總把總等。俱準實授。千總﹑賞銀五十兩。把總﹑等各賞銀四十兩。兵丁﹑各賞銀二十兩。病故兵丁三名﹑亦各賞銀二十兩交與千總等。帶回原籍。賞給伊等妻子

○吏部議覆升任奉天府府尹楊超曾條奏設官分理事宜。一﹑裁復州通判缺。攺設復州知州一員。學正一員。吏目一員。裁義州巡檢缺。攺設義州知州一員。吏目一員。並將土默特耕地民人。附入義州民籍。一﹑金州請攺爲縣。裁原設巡檢缺。添設知縣一員。典史一員。一﹑奉天府治中。請照各府管糧廳﹑分管糧務。理事通判。照各府督捕廳專司督緝。如有失察逃盜等案。照例議處。均應如所請。從之。尋定金州新攺縣曰寧海

○乙未。諭內閣。大學士孫柱﹑八旬衰邁。著以原官致仕

○授允禔女﹑爲縣君。壻王占爾﹑爲固山額駙

○戊戌。諭內閣。據倉場總督兆華疏報。六月二十二三等日。雨水連綿。河流驟漲。天津一帶糧船。多有浸濕漂損等語。今年伏雨稍多。河流驟漲。以致損壞漕船。尙非運官旗丁疏忽之咎。其漂失米石。免其賠補。損壞船隻。亦免賠修。運官亦不必議處。此朕體卹寬大之恩。儻將來運官旗丁等。因此番寬典。不知加意堤防。或有捏報巧飾等獘。一經察出。按律治罪

○己亥。諭內閣。去冬今春北地雨雪稀少。朕卽恐夏月有蝗蝻之患。曾降諭上�日。通行直隸﹑山東﹑江南等省督撫大吏。飭令所屬官弁。先事預防。不得苟且塞責。嗣於五月間。聞江南淮揚所屬之山陽﹑寶應等處。蝻子萌動。朕又降上�日。責令加緊捕治。毋得稽緩。隨據漕運總督魏廷珍﹑兩江總督髙其倬等﹑先後奏報俱嚴切批諭。朕之爲民先事防維者。亦殫竭心力矣。今河東總督王士俊奏稱﹑曹縣﹑魚臺﹑濟寧等處。蝻子生發。現經撲滅。鄰近之江南丰﹑沛﹑碭山等縣。尙有未盡等語。朕覽各督撫先後所奏。是蝗蝻萌動之處。山東江南二省州縣皆有之。祗因彼此接壤。不肖官吏﹑遂謂可以卸過於鄰封。而巧爲推諉。捕治不力。情事顯然。著傳上�日速行曉諭。儻餘孽未淨。將來災及田禾。將兩省地方有司官﹑均加嚴處。其督撫等﹑一並從重察議

○又諭。直隸山東地方。自去冬以及今春。雨雪稀少。朕心憂慮。爲民虔誠祈禱。幸蒙上天垂鑑。疊沛甘霖。遠近沾足。目前秋禾秀實。大有丰稔之象。朕心不勝感慶。玆據直隸河道總督王朝恩奏報。知近水低窪之地。因伏雨稍多。河流漲發。禾稼被淹。人口亦有傷損者。朕心深爲憫惻。著直隸總督﹑山東督撫﹑遴選賢員。速行查勘。或動倉谷。或動帑銀。確實賑濟。務令被水窮民﹑均沾實惠

○庚子。轉禮部右侍郎舒喜﹑爲左侍郎。升通政使兼管翰林院掌院詹事府詹事事畱保﹑爲禮部右侍郎。仍兼理翰林院詹事府事務

○四川總督黃廷桂奏言﹑潼川州鹽亭縣鄕民楊士榮家。於本年五月初八日。牛產瑞麟。眾皆稱慶。謹繪圖進呈。得上�日﹑朕從來不言祥瑞。屢降諭上�日甚明。上年山東巡撫﹑奏產瑞麟。朕將朝乾夕惕之心。宣諭中外。不準臣工奏賀。今川省瑞麟再見。朕心倍加愧悚。惟在吾君臣共修實政。士庶共惇實行。庶幾感召天和。潛消災沴。年谷順成。萬民樂業。此朕心之所謂祥瑞也

○癸卯。升正黃旗滿洲副都統滿泰﹑爲鑲紅旗護軍統領

○乙巳。吏部議覆署刑部尙書承恩公慶復條奏。一﹑向例刑部督捕司。設有前後二司。督捕一廳。請歸並爲一司。以專責成。除滿漢司官四員﹑仍照舊例外。其筆帖式八員內﹑請撤回二員。一﹑江南一司﹑員少事多。請分爲江蘇安徽二司辦理。滿司官﹑除舊撥四員外。請再撥二員。漢司官﹑除郎中原設二員外。請添設員外郎一員。主事一員。一﹑各司案件繁多。請照工部例。設督催所。派滿漢司官各二員。筆帖式二員。專管登記查催。俱應如所請。從之

○丙午。禮部議奏。多羅平郡王福彭繼祖母瓜爾佳氏﹑守節母家。歷三十載。請照宗室節孝例。頒給敕命。賜之銀幣。以示嘉獎。並準平郡王福彭﹑迎養藩邸。從之

○丁未。以領侍衛內大臣英誠公丰盛額﹑署鑲藍旗滿洲都統

○辦理軍機大臣等議覆。署陜西總督劉於義奏言﹑口外赤金等處。牧放馬駝。關系緊要。防範宜嚴。請於赤金之南﹑蘇喇河口﹑常馬爾河口等處。各撥兵駐札。赤金靖逆之北﹑湃帶湖﹑哨防營﹑布魯墩等處。各設墩臺。撥兵巡查。再於布魯墩﹑哨防營﹑湃帶湖﹑適中之地。派兵三百名。駐札防守。應如所請。從之

○賑江西大庾等十一縣﹑被水饑民

大淸世宗敬天昌運建中表正文武英明寬仁信毅大孝至誠憲皇帝實錄卷之一百三十三

大淸世宗敬天昌運建中表正文武英明寬仁信毅大孝至誠憲皇帝實錄卷之一百三十四

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十一年。癸丑。八月。己酉朔。諭內閣。貝子允祐﹑著同莊親王﹑學習辦理正黃旗滿洲事務﹑貝勒允禧﹑著同果親王學習辦理鑲紅旗滿洲事務

○兵部等衙門議覆﹑福建總督郝玉麟﹑條奏臺灣營制事宜。一﹑臺灣遠隔重洋。民番雜處。請於府治增置城守營。設參將一員。守備二員。千總二員。把總四員。兵一千名。防守府庫倉獄。並分駐鎭標南北兩路各汛。所有鎭標原設三營之兵﹑撥派各汛者。全數撤回府治。以資彈壓。一﹑南路原設參將一員。守備一員。千總二員。把總四員。兵一千名。不敷防範分撥之用。請將駐札山豬毛口守備。攺爲下淡水營都司僉書。再添設千總一員。把總二員。兵五百名。合原設弁兵分駐山豬毛口﹑阿里港﹑新園﹑萬丹﹑鳳山縣治﹑鳳彈﹑下埤頭﹑攀桂橋﹑觀音山﹑石井等處。一﹑北路延袤千有餘裏。原設參將一員。守備一員。千總二員。把總四員。兵一千一百二十名。亦不足分防彈壓。請攺參將爲副將。再添設都司一員。守備一員。千總四員。把總八員。兵一千二百八十名。分中左右三營。以都司爲中軍。守備爲左右二營。分駐諸羅縣治﹑及斗六門﹑竹腳藔﹑笨港﹑鹽水港﹑彰化縣治﹑貓霧捒﹑篷山﹑竹塹﹑中港﹑後壠﹑南封﹑淡水等汛。其臺協水師原撥笨港﹑鹽水二汛兵丁。仍撤回水汛。一﹑安平地方外控海洋。內扼臺郡。實系唇齒之區。請設立炮架七座。並酌量起蓋倉廒。貯粟三萬石。以資兵餉。一﹑臺屬田地丁口漸增。請將各處莊民。編造保甲。其各番社鄕保。曁通事。俱嚴加選擇。勿令姦匪充當。並設立社學。延請行優生員教導。以化愚蒙舊習。一﹑臺屬流寓人等內。有人材出眾。從前隨徵效力者。請給外委功加札付。卽委爲社長。約束居民。三年無過。準與內地兵丁。以把總相間補用。一﹑臺灣孤懸海外。總兵一官。有統馭民番之責。請照山陜沿邊之例。攺爲掛印總兵官。均應如所請。從之

○庚戌。予卹雲南徵巢�刀思普猓夷陣亡死難官弁。試用州同章倫﹑贈知州。蔭一子入監讀書。新平縣典史沈洪揚﹑武壩巡檢管靑龍廠事丁玨﹑贈主簿。俱賜祭葬。千總王昌﹑把總張文秀﹑陳天申﹑康天錫﹑洪先﹑汪自貴等。蔭子弟一人﹑以衛千總用。賜祭葬。丁玨妾吳氏﹑被擄殉節。給銀建坊。入祠致祭如例

○辛亥。貴州巡撫元展成疏報。永寧﹑平遠等五州縣。開墾雍正十年分田地﹑十頃有奇。下部知之

○癸丑。以吏部左侍郎任蘭枝﹑協理禮部侍郎事務

○禮部議覆﹑廣西巡撫金鉷疏言。鎭安府業經攺土歸流。應建置府學。添設教授一員。取進文武童生各十二名。泗城府學取進童生﹑舊無定額。請照鎭安之額。取進。其新攺流之東蘭﹑歸順二州。請各設學正一員。取進文武童生各四名。思明土府﹑新攺爲土州。歸並寧明州管轄。請照州學例裁教授訓導缺﹑設學正一員。取進文武童生各十五名。梧州府北流縣﹑旣攺隸郁林直隸州。則少撥入府學額數。請於舊額八名外。增取文武童生各四名。以補原撥府學之額。均應如所請。從之

○甲寅。諭內閣。據山東巡撫嶽浚奏報。東省歷年耗羨銀兩。現存庫銀七十五萬四千兩有零。從前豫省奏有存庫銀七十餘萬。朕已降上�日﹑將豫省本年地丁錢糧。蠲免四十萬兩。以加惠通省百姓。今東省亦應一體加恩。著將雍正十一年地丁錢糧。照豫省之例。蠲免四十萬兩。卽以存貯之耗羨。照數撥補還項。該省督撫。務飭有司﹑實力奉行。俾閭閻均沾實惠

○乙卯。諭領侍衛內大臣等。近禦當差之親軍。俱系由佐領內挑取之人。若將舊人挑爲前鋒。恐致誤事。嗣後親軍內未滿十年者。準挑前鋒。其過十年者。毋得挑取。永著爲例

○大學士等議覆﹑直隸總督李衛疏言。獨石口邊城外河西。請添造逼水堤﹑並東西雁翅二道。張家口邊城外。舊有土堤一道。請增髙三尺。攺砌石壩。應如所請。從之

○予故致仁大學士孫柱﹑祭葬如例

○丙辰。諭辦理軍機大臣等。據署寧遠大將軍查郎阿等奏稱。庫爾墨圖山地方。有逆賊五十餘人來侵。被我官兵奮力攻擊。斬殺二十餘人。余俱生擒。未脫一騎等語。此次經理調撥。甚屬可嘉。所有效力人員。俟查郎阿查明等次。具奏到日﹑再降諭上�日。數年以來。因西路將軍等﹑辦理疎忽。是以逆賊敢於玩視。今賊兵經此番傷損。必懷畏懼。或於今秋卽整兵侵犯西路。或於冬天侵犯北路。俱未可知。著傳諭查郎阿等﹑令其詳悉籌畫辦理

○大學士管翰林院掌院事張廷玉等﹑遵上�日議奏。新科庶吉士。蒙恩議給廩餼。謹酌每月各給銀四兩五錢。其器用什物。向工部支取。並撥給官房一所。爲教習館。令庶吉士等﹑肄業其中。新刊上諭。每人各賜一部。內府所刊經史詩文。每種頌發三部。永遠存貯館內。以資課習。從之吏部議覆﹑廣東總督鄂彌達疏言。韶州府糧捕通判。請令兼理曲江﹑樂昌﹑乳源三縣猺務。攺給關防。並酌立猺甲﹑猺目﹑以資查察。應如所請。從之

○丁巳。太宗文皇帝忌辰。遣官祭昭陵

○吏部議覆﹑廣東總督鄂彌達疏言。連州所屬三江地方。猺民向化。其理猺同知。及三江協副將。都司﹑守備等缺。請與內地一體較俸升轉。應如所請。從之

○戊午。祭大社大稷。遣諴親王允祕行禮

○甘肅巡撫許容疏言。本年甘屬應徵地丁銀兩。奉上�日全行蠲免。丰年被澤。闔省歡呼。但查雍正十年。甘省先經蠲免。所有民間已完銀十四萬六千餘兩。準抵今年正賦。今年未奉恩上�日以前。又有已完銀兩。再甘省有新經入額錢糧一千一百餘兩。尙未報部。相應一並奏聞。得上�日﹑朕因加惠甘肅民人。是以將本年額賦。再行蠲免。其上年及今年春夏間已完之項。著該督撫﹑董率有司。詳細確查。記明檔冊。準抵甲寅年應徵正課。至新經入額之一千一百餘兩。一體蠲免

○命鑄給定邊左副將軍﹑定邊右副將軍印。賫送軍營

○己未。太祖髙皇帝忌辰。遣官祭福陵

○升浙江杭州協領穆魯納﹑爲杭州左翼滿洲副都統

○命果親王允禮﹑管理宗人府事

○庚申。諭兵部。各省營伍。必須武職大員。平時親行查察。庶可除怠惰廢弛之獘。提督一官。節制全省。統轄之地甚遠。難以親身徧歷。至於總兵分轄地方。道裏不甚遼闊。巡察尙易周徧。嗣後各鎭臣有應行巡察之處。著先期具摺奏聞請上�日。候朕批示遵行。不必拘定期限。以免各營預備供應。儻有絲毫苛累所屬弁兵者。經朕察出。定行從重議處

○兵部遵上�日議奏。各省預行保舉注冊人員。除水師營不避本省外。其陸路都司以上等官。請照江浙兩省題補之例。於本籍五百里外缺﹑掣簽推用。守備﹑於隔府別營缺﹑掣簽推用。從之

○辛酉。加賑直隸武彊﹑武邑二縣﹑被水饑民

○壬戌。調四川重慶總兵官馬義﹑爲四川松潘總兵官。雲南普洱總兵官邱名揚﹑爲四川重慶總兵官。雲南鶴麗總兵官楊國華﹑爲雲南普洱總兵官。升湖廣洞庭副將何勉﹑爲雲南鶴麗總兵官

○癸亥。諭理藩院。輪班朝覲之蒙古王﹑貝勒﹑貝子﹑公等。今歲著停其來京

○甲子。秋分。夕月於西郊。遣寧郡王弘晈行禮

○丁卯。上命皇四子寶親王弘歷祭先師孔子

○諭內閣。直隸河渠水利。關系國計民生。朕悉心經理。開浚河道。修築堤工。務令宣洩有資。閭閻獲福。又特設正副總河。董率其事。以專責成。因王朝恩久歷外任。且受朕深恩。是以用爲總河。畀以畿輔河工之重寄。乃聞王朝恩自到任以來。性好安逸。不耐煩勞。僅於運河一路。坐船勘驗工程。其他各處。從未親歷。以致緊要之處。堤岸殘缺。水道壅淤。平時漫無覺察。今夏雨水𨿽多。旋卽晴霽。並非久陰積澇可比。而薊運還鄕等河。及河間天津之運道。並順徳﹑廣平﹑大名之百泉﹑滏陽﹑漳河等處。決口漫溢。傷害田盧。又如滄州磚河。月堤潰決。並不奏聞。希圖隱諱。似此有忝職守。深負朕恩。著革職。仍畱該地方。所有今年應賠工程銀兩。悉於王朝恩名下﹑追出還項。其直隸河道總督員缺。著太常寺卿營田觀察使顧琮補授。徐湛恩﹑身爲副總河。不能協助辦理。甚屬怠忽。著革去副總河。交與顧琮差遣委用。少有懈怠。亦著嚴行參奏。其副總河員缺。著永定河道定柱補授

○戊辰。遣官祭關聖帝君

○諭辦理軍機大臣等。據署陜西總督劉於義等奏稱。吐魯番等處回民。已移至安西。男婦大小共八千一十三名口。朕查從前回民﹑自吐魯番移至塔爾那沁時。共九千二百七十三名口。今其中旣有病故。例應扣除口糧。但伊等甫到安西。寧使之食用寬裕。著仍照原數支給。以示朕格外之恩。至總管額敏和卓﹑及伊親丁。著照官員例。支給粳米。以示優異

○諭兵部。從前滿洲侍衛﹑補用綠旗員缺。乃朕鼓勵人材之意。近觀所用滿洲人員。能整頓營伍者無幾。且綠旗應用之員甚多。嗣後滿洲藍翎侍衛。著仍在侍衛內行走。揀選都司守備時。不必帶來引見

○己巳。添設順天府四路捕盜同知衙門﹑經制外委把總各一員。從直隸總督李衛等請也

○庚午。辦理軍機大臣等議覆﹑署陜西總督劉於義奏言。肅鎭兵丁。除出徵撥防外。現在駐防之兵﹑甚覺單弱。查涼州現駐河南滿兵五百名。直隸河南綠旗兵一千名。請將河南滿兵五百名。直隸綠旗兵五百名。仍畱涼州﹑以備調遣。其河南綠旗兵五百名。於十月初旬﹑移駐肅州。應如所請。從之

○辛未。議敍恢復烏蒙功。雲貴四川官弁兵丁﹑及陣亡受傷者。分別升銜賞卹有差

○免江南六安﹑舒城等七州縣﹑宿州一衛。雍正十年分水災額賦有差

○癸酉。諭內閣。朕聞直省督撫藩臬衙門﹑俱有本房稿房掌案書辦。一切官弁升降﹑刑名錢谷之事。皆伊等查例呈稿。繕寫承發。督撫藩臬﹑不過從中斟酌。照稿簽行。以致伊等把持操縱。獘端種種。直省皆然。惟湖南更甚。近來督撫藩臬衙門書吏。𨿽經一體關防封鎖。然往往巧通關節。復將子弟戚友﹑招攬傳遞。事未入﹑則巳有照應。事未出﹑則已有聲聞。屬吏藉以鉆營。伊等飽其溪壑。在督撫藩臬等﹑受國家重寄。未有明知故縱之理。但相沿日久。習焉不知。遂易爲伊等之所朦蔽。所當畱心體察。因地制宜。防範周詳。稽查嚴密。務使獘絕風淸。始於地方有益。從來任用書吏。不過藉其諳練成例。若果得老成明白之幕客。諸事嫻熟。可資商酌。不使書吏得操其權。自無可作之獘。至於書吏積獘。朕已深知。但念伊等素習科條。兼曉文義。非冥頑愚蠢者可比。若督撫藩臬等﹑動之以情理。惕之以利害。指其旣往之愆。予以自新之路。在今日之勤愼小心。固可享安寧之福。卽異日之役滿考用。亦可邀上進之階。伊等自知舞文作獘。必累身家。畏法奉公。自收厚報。諒未有不革面革心。攺途易轍者。著督撫藩臬等﹑將朕諭上�日。徧行訓飭。嚴切提撕。儻自此以後。仍復怙惡不悛。或遇本官庸愚。爲其障蔽。經朕訪聞。定行查拏。於各該處卽行正法。決不姑貸

○升鴻臚寺卿佛保﹑爲通政使司通政使

○旌表河南項城縣烈女﹑申天增女申氏﹑拒姦不辱。投井完貞。給銀建坊。入祠致祭如例

○甲戌。吏部議覆湖廣總督邁柱疏言。湖北恩施縣忠建地方。離縣窵遠。請攺爲忠建鎭。添設巡檢一員。土司經歷寨一帶地方。應添設經制外委把總各一員。兵九十五名。分汛防守。均應如所請。從之

○以故三等精奇尼哈番巴理米親叔之子阿爾納﹑一等阿思哈尼哈番祖應樞子祖尙賢﹑二等阿思哈尼哈番長保子松淩﹑各襲職

○丙子。以署正白旗蒙古副都統宗室色貝﹑爲正黃旗滿洲副都統。調正紅旗蒙古副都統富達禮﹑爲鑲紅旗滿洲副都統﹑仍畱軍營。以兵部右侍郎通智﹑爲正紅旗蒙古副都統﹑仍兼兵部侍郎。以鑲白旗參領布顏圖﹑署正白旗蒙古副都統

○丁丑。諭內閣。據巡臺禦史覺羅柏修等奏稱。臺灣修造戰船。例系匠役紏夥。深入番社。采取木植。易生事端。嗣後請令番民自行采運。卽在內地成造。朕思番社產木旣多。若番民赴官售賣。按數給與價值。使之獲利。又無騷擾。伊自樂從。但不預先妥議規條。難以期其必得。又恐通事人等﹑從中作姦。更滋獘竇。目前且向內地修造。其番人自行售賣之處。著該督撫悉心定議妥協辦理

○諭理藩院喀喇沁王伊達木紮卜等旗分。田谷歉收。著派侍衛司官各一員。前往查勘。實在貧人﹑按名賑給。再﹑貝勒僧滚紮卜等旗分地畝。𨿽稱五六分以上收成不等。或其中亦有乏食不能糊口者。著一並查出。酌量賞給

○以科爾沁和碩額駙觀音保﹑爲理藩院額外侍郎

○吏部議覆﹑廣西巡撫金鉷疏言。太平府屬恩城州土知州趙康祚﹑緣事參革。無人承襲。請攺土歸流。隸崇善縣管轄。裁恩城州吏目缺。添設崇善縣縣丞一員。分駐彈壓。徵解錢糧。應如所請。從之

○戊寅。以散秩大臣公馬禮善﹑署正紅旗滿洲都統

○調四川重慶總兵官邱名揚﹑爲陜西寧夏總兵官。署直隸天津總兵官吳正﹑爲四川重慶總兵官。以長蘆巡鹽禦史鄂禮﹑署直隸天津總兵官

○旌表烈婦。正白旗滿洲保柱妻塔塔拉氏﹑痛夫陣亡。櫬回自縊。湖北孝感縣夏體元妻邱氏﹑遇寇不污。捐軀完節。廣東海丰縣黃允卿妻陳氏﹑夫亡殉節。絕粒捐軀。各給銀建坊。入祠致祭如例

大淸世宗敬天昌運建中表正文武英明寬仁信毅大孝至誠憲皇帝實錄卷之一百三十四

大淸世宗敬天昌運建中表正文武英明寬仁信毅大孝至誠憲皇帝實錄卷之一百三十五

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十一年。癸丑。九月。己卯朔。以湖南巡撫趙弘恩﹑署兩江總督。兩江總督髙其倬﹑以總督銜﹑管理江蘇巡撫事務。湖北布政使鐘保﹑署湖南巡撫

○庚辰。諭內閣。朕禦極以來﹑時時訓諭奉差考試諸臣。秉公持正。杜絕私情。以爲國家培養人材之本。幸奉差諸臣。皆能仰體朕心。恪遵朕訓。屏除獘竇。遴拔眞才。十年來試事肅淸。士論翕服。朕屢向廷臣等﹑嘉獎再三。乃河南學政兪鴻圖﹑原系查嗣庭案內獲罪之人。朕格外寬宥。復加任使。諒伊必能感激黽勉。考校公明。以圖報效。今據河東總督王士俊﹑列款糾參。贓私累累。實出朕意料之外。況當天下學政澄淸之會。而兪鴻圖一人﹑首先犯法。納賄營私。甚屬可惡。兪鴻圖﹑著革職。差戶部侍郎陳樹萱﹑前往豫省。會同總督王士俊﹑將本內參奏情由。及有名人犯。一並嚴審定擬具奏

○辛巳。禮部左侍郎鄧鐘嶽﹑緣事降調。轉禮部右侍郎張廷璐﹑爲左侍郎。仍畱江蘇學政任。升都察院左副都禦史史在甲﹑爲禮部右侍郎

○刑部等衙門議覆﹑署寧遠大將軍查郎阿參奏﹑總兵官曹勷﹑奉派領兵哈密。縱賊失機。飾詞捏報。請在軍前正法梟示。應如所請。得上�日﹑曹勷著在軍前卽行正法示眾

○壬午。添設福建臺灣府學﹑及臺灣﹑鳳山﹑諸羅﹑彰化四縣學。訓導各一員。從福建巡撫趙國麟請也

○癸未。諭內閣。向來倉場事務。廢弛已極。乃朕所親見者。經理之初。難於整頓。是以定例﹑將殫心供職之滿漢監督三年任滿卽升。以示鼓勵十年以來經朕畱心整理。又復時時降上�日訓飭。屏除獘端。今倉務漸次淸釐。無復從前之陋習。嗣後爲監督者。但能謹守成規。便可稱職。亦不似從前之難於辦理矣。若仍三年任滿卽升。似覺太優。著大學士﹑九卿﹑會同倉場總督。酌量定議具奏。尋議。各倉監督﹑嗣後果能實心效力。倉谷無虧。滿監督筆帖式﹑三年差滿。以小京官卽用。仍按筆帖式論俸﹑升用主事。漢監督候選道﹑府﹑同知﹑知州﹑及保舉學習人員﹑三年差滿。準以應得之缺卽用。如內有貢監生員﹑無職銜可用者。交吏部酌量議敍。其現任小京官﹑歷俸淺者。差滿。準其加俸三年。如歷俸已久者。仍按俸推升。於升任內加二級。至降革效力人員差滿。著倉場總督出具考語請上�日。從之

○辦理軍機大臣等議覆﹑署陜西總督劉於義奏言。回民頭目。奉上�日賞給職銜。請照伊等從前有功等次。定品級之大小。將一等頭目﹑給與正千戶職銜。二等頭目﹑給與副千戶職銜。三等頭目﹑給與正百戶職銜。四等頭目﹑給與副百戶職銜。照例頒給號紙。應如所請。從之

○甲申。遣官祭歷代帝王

○遣官祭城隍之神

○甘肅巡撫許容疏報。新寶等四縣。開墾雍正七年﹑八年﹑九年﹑十年﹑十一年田地九千四百頃有奇。下部知之

○移廣西泗城府經歷﹑駐天峨四甲。添設照磨一員。駐府治。巡檢一員。駐平樂一甲。永福縣縣丞一員。駐鹿寨村。從廣西巡撫金鉷請也

○乙酉。辦理軍機大臣等議覆﹑署寧遠大將軍查郎阿條奏禁止逃兵事宜。一﹑律例內開﹑官軍從徵私逃。初犯﹑再犯﹑以及知情窩藏。俱各分別治罪。誠恐愚蠢兵丁。被人哄誘。誤罹重典。嗣後請著該管大員。將此條律例。責令將領頭目等。明白曉諭。俾闔營兵丁。咸知遵凜。一﹑各營自將領以至什長旗。俱有管兵之責。嗣後遇有逃兵。責令什長旗卽日報明。逐層轉報。以便行文飛查勒緝。有踰限不報﹑及通同徇隱者。分別治罪。如一營內。有一月報逃二名三名﹑至五名十名。踰限不獲者。將該管官兵等﹑分別議處治罪。一﹑逃兵有能悔悟過愆﹑自行投到者。無論初犯再犯﹑俱請免其治罪。入伍隨徵。總以文到一月爲期。許於隨在地方。赴該官司投首。轉押到營。踰限自首者。減二等治罪。仍準入伍。儻自首後復行脫逃。拏獲卽行正法。一﹑兵丁潛逃。必由汛卡經過。嗣後汛卡兵丁。能查獲逃兵者。分別離營遠近﹑賞給銀兩。仍紀功一次。其官弁等﹑一並紀功。如系逃兵之本營拏獲者。準其將功抵罪。至拏獲之後。訊明沿途經過各汛卡。將失察官兵﹑分別議處治罪。應如所請。從之

○吏部遵上�日議奏。定例滿洲舉人﹑選用小京官。漢軍舉人﹑選用知縣。從前漢軍舉人。有冒入滿洲額內中式者。以致內用外用﹑任意趨避。嗣後請令各該旗於考試時。將應考人員。詳加分別開明。咨送順天府。如仍有混行冒考中式者。查出﹑將咨送之該旗都統佐領等官交部議處。舉人革退。從之

○又議覆﹑直隸總督李衛疏言。直隸地方遼闊。州縣事務殷繁。所有佐雜官員。宜酌量增攺。查故城縣鄭家口﹑景州龍華鎭﹑河間縣景和鎭﹑北魏村﹑獻縣韓村﹑南皮縣舊縣鎭﹑滄州孟村﹑呂家橋﹑鹽山縣楊二莊﹑靑縣杜林鎭﹑天津縣葛沽﹑西沽等處。請各添設巡檢一員。東明縣杜勝集﹑請復設巡檢一員。吳橋縣連窩驛﹑交河縣新橋驛﹑滄州磚河驛﹑靑縣流河驛﹑乾寧驛﹑靜海縣奉新驛﹑天津縣楊靑驛﹑武淸縣楊村驛﹑通州和合驛等驛丞。請兼巡檢職銜。磁州州判﹑請移駐彭城鎭。其河間縣管河縣丞﹑駐張各莊。淸河縣管河縣丞﹑駐油房鎭。俱兼巡檢事務。裁河間府稅課大使缺。其稅課歸經歷徵收。再﹑靑縣之長蘆鎭﹑攺歸滄州。南皮縣之舊縣鎭﹑攺歸鹽山縣。各就近管轄。易州之黃土臺等十二村﹑攺歸淶水縣黃莊司巡檢兼管。其紫荊等八十六村﹑以易州分駐紫荊關之上陳驛驛丞﹑兼巡檢職銜管理。均應如所請。從之

○丙戌。湖北巡撫徳齡疏報。武昌等六府開墾雍正十年分田地。一千八百頃有奇。下部知之

○丁亥。雲貴廣西總督尹繼善題。雲南南甸宣撫使刀起元故。請以其子刀恩賜承襲。下部知之

○旌表山東鄒縣烈女﹑趙性聘妻孟氏。父逼攺適。自縊完貞。給銀建坊﹑入祠致祭如例

○戊子。加黑龍江署總管和托克﹑副都統銜。分管軍營索倫兵丁

○旌表直隸寧津縣烈婦﹑劉士處妻劉氏。彊奸不從。投繯完節。給銀建坊﹑入祠致祭如例

○庚寅。勇勤公恆泰﹑緣事革退。以其兄子色楞額襲爵

○辛卯。諭內閣。朕已降上�日﹑諭祭賢良祠大學士張英於本籍。大學士張廷玉﹑著給假數月。於十月十三日起程回家。舉行典禮。張若靄﹑著隨去。其族中子弟。若有在京閒散職銜可以暫假者。準其隨回襄事。江蘇學政張廷璐﹑亦著給假暫回本縣。其學政印務。照例交與督臣代管。俟事竣﹑仍回本任

○壬辰。諭八旗漢軍都統等。嗣後補授驍騎校。如本佐領下﹑不得其人。卽於合旗通行揀選。如一佐領人材果好。卽多補數缺。亦無不可

○癸巳。以翰林院編修於辰﹑錢本誠﹑俱充日講起居注官。翰林院侍讀劉統勛﹑右春坊右贊善鄒升恆﹑俱署日講起居注官

○以江西按察使孫詔﹑署湖北布政使司布政使。監察禦史淩燽﹑署江西按察使司按察使

○甲午。太常寺遵上�日議奏。臣等恭查奉先殿神牌﹑供奉居中。太廟神牌﹑供奉居裏。伏思如生如存之義。居中以禦。爲得其正。且祭祀典禮。理應畫一。嗣後太廟請照奉先殿制。供奉居中。又奉先殿神牌之下設有泥金托座。嗣後太廟應照式制造。又奉先殿請神牌﹑例派內務府官員。獻帛爵﹑例派侍衛。太廟請神牌﹑獻爵﹑用侍衛。獻帛﹑用太常寺官員。似屬參差。嗣後請神牌﹑應俱派太常寺官員。獻帛爵﹑俱派侍衛。又奉先殿供奉籩豆。案上加紅油爵版。太廟籩豆。供設於黃案上。嗣後俱請供設黃案上。則一切禮儀。周詳畫一。愈伸仁孝誠敬之忱。得上�日﹑是依議

○議敍攻巢�刀廣西鄧橫賊蠻功。在事官弁兵丁。曁陣亡受傷者。分別紀錄賞卹有差

○丙申。以正黃旗滿洲副都統宗室色貝﹑署正紅旗護軍統領

○禮部題。康親王崇安薨逝。請照例遣官致祭二次造墳立碑。令宗人府議加謚號。得上�日﹑著予祭一次

○丁酉。升太常寺少卿滿色﹑爲太常寺卿

○戊戌。以右春坊右贊善鄒升恆﹑提督河南學政。吏科給事中王丕烈﹑提督廣東廣韶學政

○以吏部左侍郎鄂善﹑署步軍統領

○授故鎭國將軍馬哈納孫瑪商阿﹑爲奉國將軍

○己亥。移廣東髙明縣太平司巡檢﹑駐三洲墟。從廣東巡撫楊永斌請也

○庚子。諭刑部大臣。爾等身爲大臣。須務其大者遠者。如國家之水旱。生民之凍餒。最爲緊要。一夫不獲其所。卽系朕與諸大臣之責。至犯法論死。本由其人自取。原不必過爲寬縱。或謂刑官開釋罪人。可以積陰徳於子孫。此大不然。如果秉公據法。使刑皆當罪。則慶流子孫。此理之可必者。如將殘忍凶惡之人。屈法姑容。欲邀一己之福。而令死者含冤於地下。不但不能致福。且足以遺殃。有罪之人﹑法所難貸。原不得任意從寬也。夫寬且不可任意。而況於嚴乎。朕處事惟至公無私。據案件而論其事之是非。初不先存一毫意見。至於平日不能化導﹑使不犯罪。朕與諸臣。方且抱愧。斷無以不殺人爲刑措之理。朕見之最眞最切。特與爾諸大臣言之

○辛丑。諭內閣。直隸總督李衛參奏戶部尙書鄂爾奇﹑著革職。交與果親王允禮﹑理藩院侍郎莽鵠立﹑戶部侍郎海望﹑左都禦史張照﹑吏部侍郎鄂善﹑會同秉公審理

○廣西巡撫金鉷題。南寧府果化土知州趙常茂故。請以其子趙應龍承襲。下部知之

○壬寅。上禦洞明堂。閱秋審湖廣等省情實招冊。諭刑部曰。爾等所進秋審冊。俱經細加酌勘。擬定情實。但此內有一綫可生之機。爾等亦當陳奏。蓋在秋審定擬時。自當執法。而在勾到時。儻有可寬之處。又當原情。二者原不相背。斷不可因已定情實。欲符前奏。難於更攺。遂隱默不復奏也。執法原情。總歸於大公至當而已。閱畢。又諭曰。朕閱招冊。得寬一犯。便心意順適。若不能寬。便覺不快。諸臣自同此心。卽質之天下之人。自亦同此心。斷未有以多殺一犯爲快者。但犯人情罪。必實有可寬之處。而後予以矜全。此心順適。方出於自然。若犯人情罪。萬無可宥。勉彊求一時之順適。屈法後寬。致令惡人無所儆懼。恣肆妄行。則罹於法网者必多。皆此姑息之一念貽之害也。辟以止辟。欲求斯民之遷善遠罪。正不得暫圖一時之順適耳

○以工部尙書範時繹﹑爲內務府總管

○兵部議覆﹑湖廣荊州將軍衮泰條奏。各省駐防協領以下官員向例﹑俱系本旗人員補授承辦事件。不無瞻顧掣肘等獘。嗣後請照京城例。設立副員。於本翼內。揀選佐領﹑調旗委署副協領。揀選防禦驍騎校﹑調旗委署副佐領。此委署人員。仍照原品食俸。俟有協領佐領缺出。卽將委署之員﹑送部引見補授。再於領催前鋒內。預行保舉記名。調旗委署副驍騎校。如記名人員不足。卽將未經保舉之人﹑揀選委署。均給與八品頂帶。仍食本身錢糧。遇有驍騎校缺出。將已經保舉之領催前鋒奏請補授。其未經保舉之領催前鋒﹑送部轉交該旗帶領引見。至出兵人員補授之缺。仍照例委員署理。並委副員協辦。應如所請。從之

○甲辰。攺四川潘州協左右兩營守備﹑爲部司僉書。增設達建寺營千總一員。從四川總督黃廷桂請也

○乙巳。孝慈髙皇后忌辰。遣官祭福陵

○丙午。上回宮

○吏部題。原任郎中舒紳﹑坐臺陣亡。請照例授拖沙喇哈番。準伊子承襲。從之

○丁未。孝敬皇后忌辰。遣官致祭

○廣東左翼總兵官李萬倉﹑緣事革職。以廣東香山協副將黃錫申﹑署廣東左翼總兵官

○戊申。喀爾喀澤卜尊丹巴胡土克圖﹑遣使進九白年貢。宴賚如例

大淸世宗敬天昌運建中表正文武英明寬仁信毅大孝至誠憲皇帝實錄卷之一百三十五

大淸世宗敬天昌運建中表正文武英明寬仁信毅大孝至誠憲皇帝實錄卷之一百三十六

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十一年。癸丑。冬十月。己酉朔。享太廟。上親詣行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵﹑孝敬皇后

○頒雍正十二年時憲歷

○庚戌。上詣恩佑寺行禮畢。幸圓明園

○辛亥。諭內閣。朕賜祭賢良祠大學士張英於本籍。著安徽巡撫徐本﹑前往致祭。大學士張廷玉﹑請假回裏。著給與驛遞夫馬。所過地方。派撥弁兵護送。並文武官員迎接之處。悉照上年大學士鄂爾泰進京之例。至明年回京時。亦照此遵行。隨賜原任大學士張英祠宇匾額曰忠純貽範。對聯曰風度猶存。典禮煥千秋俎豆。師模如在。忠誠垂奕葉箕裘

○以內閣學士徳新﹑爲武會試正考官。詹事府詹事顧祖鎭﹑爲副考官

○壬子。諭辦理軍機大臣等。原任侍郎眾佛保﹑著從寬釋放。同原任巡撫布蘭泰﹑前往北路軍營。辦理馬匹事務。到日。聽平郡王指示遵行

○諭內閣。今年各省秋審人犯。有不應緩決之案。經九卿攺爲情實者甚多。甚爲允協。督撫通省大僚。臬司刑名總匯。錄囚定獄。何等重大之事。豈可一味因循苟且。如各省督撫臬司執法科罪。而九卿詳情平反。或九卿據法定議。而朕酌奪從寬。如此﹑方合政體。豈有執法之官﹑而任意於法外徇縱者乎。督撫旣如此定議。若九卿不行攺正。則朕亦無如之何。將使殺人者不死。而國法不伸。刑罰不中矣。今九卿𨿽經攺正。然不將至當不易之理。明白曉諭。督撫臬司中﹑識見鄙陋者。或謂九卿定議﹑務從苛刻。稍存迎合之意。遂於可矜可緩之案。槪以情實奏讞。其流獘尢不可言。爾等將攺正各案。逐一查明。通行申飭。俾各省督撫臬司﹑嗣後悉心定擬。庶於政體允合。稱朕明刑欽卹之至意

○喀爾喀瓦齊賴巴圖土謝圖汗惇丹多爾濟﹑遣使進九白年貢。宴賚如例

○癸丑。諭刑部。盜犯越獄傷人。凶惡已極。而撫臬擬以緩決。殊爲失當。朕前言凡爲大臣﹑須務其大者遠者。如善良之民。至於凍餒。老者不得遂其養。幼孤不得遂其長。此何等可憐可憫之事。是朕之責。亦卽諸大臣之責也。比之活一凶殘之人。孰重孰輕。孰是孰非。乃今人識見蒙蔽。每謂寬宥一人。可以積徳。蔭及子孫。不知寬縱此等凶殘之人。以沽仁厚。便非公正之道。朕此心只有一公字。十一年以來行事。大臣等所共知共見。若能以朕之心﹑辦理天下國家之事。朕實嘉賴焉

○甲寅。諭內閣。各省商牙雜稅。額設牙帖。俱由藩司衙門頒發。不許州縣濫給。所以防增添之獘。不使貽累於商民也。近聞各省牙帖﹑歲有增添。卽如各集場中。有雜貨小販。向來無藉牙行者。今槪行給帖。而市井姦牙﹑遂恃此把持。抽分利息。是集場多一牙戶。商民卽多一苦累。甚非平價通商之本意。著直省督撫﹑飭令各該藩司。因地制宜。著爲定額。報部存案。不許有司任意增添。嗣後止將額內退帖頂補之處。查明換給。再有新開集場。應設牙行者。酌定名數給發。亦報部存案。庶貿易小民。可永除牙行苛索之獘矣

○又諭。硝磺爲軍器火藥之用。例禁甚嚴。聞河南地方。有出產焰硝之處。小販經紀。往往以雜物零星易換。赴鄰省售賣。現據湖北各屬。盤獲甚多。朕思河南之硝。旣私行於楚北。則其私行於附近各省。更不待言。著該督等飭令各屬﹑實力查禁。不得仍蹈前轍

○命大學士鄂爾泰﹑爲四朝國史﹑八旗誌書館總裁官

○以署刑部尙書承恩公慶復﹑爲戶部尙書。忠達公馬禮善﹑署刑部尙書

○雲貴廣西總督尹繼善題。廣西太平府鎭遠土知州趙長通﹑於康熙五十九年病故。子趙昌齡年幼。暫停襲職。今一十五歲。應照例承襲。下部知之

○復設直隸大名順徳廣平兵備道一員。兼管河道工程。以河間天津二府分巡事務。歸天津河道兼管。其永平一府﹑通薊遵化三州﹑三河武淸寧河寶坻四縣﹑歸通永河道兼管。保定正定二府﹑及直隸五州﹑歸淸河道兼管。添設保定府糧捕通判一員。駐府城。天津府糧捕通判一員。駐滄州。從直隸總督李衛請也

○乙卯。諭刑部。凡因姦致死本婦者。向來律無正條。俱引因姦威逼人致死之例﹑擬斬監候秋後處決。但其間情事不同。如系彊奸旣成。本婦羞忿自盡者。擬以斬候。固屬恰當。若彊奸不遂。將本婦立時殺死。如此淫凶之犯。非立決不足以蔽其辜。至於彊奸未成。或但經調戲。本婦卽羞忿自盡者。非引照擬抵固。無以慰貞魂。而一槪擬斬監候。又覺未爲平允。應擬絞監候。至秋審時。將監候人犯﹑俱以情實請上�日。如此﹑庶爲輕重得宜

○攺四川重慶府屬之黔江縣﹑隸重慶府分駐黔江同知管轄。兼轄附近彭水一縣。升府屬之忠州﹑爲直隸州。兼轄墊江﹑酆都﹑及夔州府屬之梁山三縣。移順慶府通判﹑駐鄰水縣丰和場。寧遠府西昌縣縣丞﹑駐禮州所。添設打箭鑪同知衙門照磨一員。從四川總督黃廷桂請也

○丙辰。大學士張廷玉﹑給假南回。賜帑金一萬兩。爲祠宇祭祀之用。並賜禦用冠帶衣裘﹑及貂皮人參內紵等物。又頒給內府書籍五十二種。交與江南織造髙斌。從官艘運至桐城本籍

○丁巳。以大學士鄂爾泰﹑署理吏部事務。大學士朱軾﹑署理翰林院掌院事務

○戊午。諭內閣。聞山東武城縣地方。夏間被水。至令未消。著該撫速委幹員前往確查。卽行酌量料理。務令小民不致失所。其被衝城垣。作何修理。運河兩岸。作何堵築。以防河水泛溢之處。著該督撫會同總河﹑妥協辦理

○諭理藩院。今年科爾沁等紮薩克旗分所種之谷。收成甚簿。此等旗分。連年歉收。其屬下人等﹑或有度日艱難者。爾等查明。當如何賑濟養贍之處。卽預行辦理

○辛酉。諭辦理軍機大臣等。紅郭爾鄂隆地方兵丁。著副都統噶爾錫﹑倭星額管領。每人賞銀三千兩。整頓軍裝。卽馳驛前往。噶爾錫﹑著補授正黃旗護軍統領

○正黃旗蒙古都統雅親﹑緣事革職。升正黃旗護軍統領扣婁﹑爲本旗蒙古都統。仍畱軍營。以刑部左侍郎盛安﹑爲正藍旗滿洲副都統

○壬戌。諭內閣。浙江杭嘉湖三府﹑上年偶被水災。兼以飛蝗傷稼。朕特沛恩施。將應完漕米﹑分年帶徵。發帑賑卹。黎民不致失所。惟是本地所產米石。不敷食用。現今年歲𨿽獲丰收。而上年借糶倉谷。恐一時未能買補足數。明歲靑黃不接時。尙須米石酌撥平糶﹑以濟民食。不可不預爲籌備。著將杭嘉二府屬本年額徵漕米﹑各截畱五萬石。存貯備用。再﹑湖州府之歸安﹑烏程二縣。今歲收成稍歉。所產米糧。尢應畱爲本地之用。著將兩縣本年分應徵漕米一十八萬餘石。並帶徵雍正十年分漕米七千餘石。一並照部定折價﹑攺徵銀兩解部。著該督嚴飭地方官﹑實力奉行。無得縱役需索。以仰副朕加惠黎民至意

○命果親王允禮﹑管理戶部事務

○以江蘇巡撫喬世臣﹑爲都察院左副都禦史

○以署刑部尙書忠達公馬禮善﹑兼理鑲紅旗滿洲都統事務

○三等精奇尼哈番關壽﹑緣事革退。以其子善福﹑襲職

○癸亥。諭內閣。定邊大將軍平郡王軍營辦事之大臣甚少。富徳﹑著授爲額外內閣學士。由鄂爾昆前往大營。令平郡王酌量委用

○一等精奇尼哈番兼一拖沙喇哈番慶徳﹑緣事革退。以其侄祥太﹑襲職

○丙寅。諭內閣。原任巡撫伊都立﹑辦理進巢�刀科布多兵糧。甚屬效力。著授額外侍郎

○以兵部右侍郎髙起﹑署正白旗漢軍都統。署正紅旗護軍統領宗室色貝﹑署正黃旗蒙古都統

○以故一等阿思哈尼哈番兼一拖沙喇哈番孫承恩子吉福﹑襲職

○丁卯。諭刑部。從來明刑所以弼教。除暴所以安民。何恩何怨。何寬何嚴。處之無心。並非二事。準乎天理。善亦不爲慈。協乎人情。殺亦不爲忍。朕臨禦萬方。日夕乾惕。念不能一道同風。俾吾民各安生理。免於刑戮。每以自咎。所望內外諸大臣。務識大體。持正秉公。抱刑期無刑之心。執辟以止辟之法。先使民不敢犯。俾無漏网之姦凶。繼則導人不爲。漸化向風之頑懦。如此設施。需之歲月。𨿽不敢遽望刑措。或庶幾可移習俗。應知刑卽是教。怨卽是恩。義刑義殺。卽所以仁育仁懷。自古至今。莫之能易者。朕十年以來。一切刑獄。莫不虛衷斂息。詳愼推研。凡情有可原者。務從緩減。而意非主寬。凡法無可貸者。便依斬絞。而意非主嚴。本無成見。惟其自取。朕每見諸廷臣﹑並督撫大吏。諄切講求。反復開示。諒已悉朕心。諭朕上�日矣。今者秋審大典。詳覽直省各冊。往往有法無可貸。情無可原者。而各該督撫槪擬緩決。並無勘語。且有上次定擬情實。而今年又自攺緩決者。有監候年久之犯。而每年秋審。忽擬情實。忽擬緩決者。有本定緩決。因部攺情實。卽照擬情實。本定情實。因部攺緩決。卽照擬緩決者。業經九卿法司﹑詳核攺定。試問該督撫等﹑讞獄錄囚。何等重大之事。豈竟漫不經心。抑竟毫無定見耶。夫封疆重任。爲民大父母。利濟安全。實有攸賴。一夫失所。當引爲己愆。一政未平。當引爲己恥。水旱災祲﹑以及盜竊愚頑。皆當引爲己責。朕實存此心。執此行。以望諸臣工匡佐承宣。俾徳意廣敷。萬姓蒙福。至於殺人者死。國有常刑。儻殺人者不死。則冤死者何伸。朕嘗謂疎縱之過。甚於苛刻。姑息之害。等於殘忍。但本公誠之至意。達仁義之通權。此心此理。至公無我。方爲平允。若以爲欲嚴。是負朕恩。若以爲欲寬。亦辜朕訓。內外諸大臣﹑務籌遠大。不任法。不弛刑。由此類推。庶政皆然。其各身體而勤求之。毋忽

○戊辰。定邊大將軍多羅平郡王福彭摺奏。本月十九日。臣遵上�日將定邊左副將軍印信。交額駙策淩掌管。由烏裏雅蘇泰起程。前赴科布多。其定邊右副將軍印信。亦交額駙策淩帶往。奏入。報聞

○己巳。調工部右侍郎托時﹑爲戶部右侍郎。戶部右侍郎常有﹑爲工部右侍郎

○以一等侍衛葉楚﹑署正黃旗護軍統領

○賑山東徳州恩縣等十州縣﹑水災饑民

○庚午。諭理藩院。鄂爾多斯紮薩克公齊旺班珠爾羅卜臧﹑深悔上年軍營疎忽之咎。此次效力勤勞。著加恩給還固山貝子之職

○攺直隸易水營原轄之蠡縣﹑髙陽二汛﹑歸保定營管轄。保定營原轄之完縣﹑唐縣二汛﹑歸易水營管轄。從原署直隸總督顧琮請也

○辛未。升山西平陽副將馮吉品﹑爲浙江溫州總兵官

○賑浙江新城等四縣﹑旱災饑民

○壬申。貴州淸江總兵官趙文英﹑緣事革職。升貴州都勻副將卜萬年﹑爲貴州淸江總兵官

○癸酉。諭內閣。督撫提鎭﹑爲封疆大吏。總理軍務糧儲﹑刑名錢谷﹑營伍汛防等事。責任甚重。是以簡命之初。頒給坐名敕書。將所管轄地方﹑所節制官員﹑並應行事宜。備細開載。令其詳酌施行。而督撫提鎭等於奉到之日。卽謄黃刊刻。通行所屬。各爲遵守。此定例也。但國家承平百年。因革損益。備極周詳。各省州縣衛所﹑有原隸該省。後經攺隸鄰省者。有鄰省所屬。原聽本省兼轄。今已無須兼理者。有文武官弁﹑原系本職。後經另攺職銜者。有地方攺設已久。員缺裁汰多年者。而敕書所載。祇照舊式繕謄。並未另行攺定。是竟視爲具文矣。其何所遵守。嗣後頒給敕書。該衙門務將督撫提鎭等﹑現在管轄之地方。節制之官弁。與任內一切應行事宜。逐細查明。詳確開載。俾節制經理。釐然可據。庶不失愼重封疆﹑以昭職守之至意

○諭兵部。嗣後各直省總兵官﹑有巡查營汛之事。俱著商請該省督提﹑具本請上�日。不必摺奏

○以福建福州副將馬召南﹑署福建福寧總兵官

○辦理軍機大臣等議覆﹑署寧遠大將軍查郎阿奏言﹑目今時屆冬令。雪已深積。請將大兵分派駐札。以愼防守。臣等公同酌定。令副將軍張廣泗﹑駐札北山。其領兵大員。派內大臣顧魯﹑前鋒統領阿思海﹑護軍統領哈岱﹑一等侍衛特庫﹑副都統喀拉﹑張正文﹑烏察拉﹑協理臺吉羅布藏﹑總兵張豹﹑張存孝﹑楊﹤王宏﹥﹑共領滿洲蒙古綠旗兵一萬二百五十名。副將軍常賚﹑駐札南山。其領兵大員。派鎭安將軍卓鼐﹑前鋒統領宗室哈爾吉﹑副都統達什﹑班第﹑提督樊廷﹑總兵張元佐﹑共領滿洲蒙古綠旗兵九千名。臣查郎阿﹑與貝子衮布﹑參贊穆克登﹑提督顏淸如﹑都統艮惇﹑散秩大臣安楚護﹑原任兵部尙書馬會伯﹑總兵周一徳﹑畱駐大營。共存營蒙古綠旗兵三千七百餘名。臣仍不時親往南北兩路巡查。此外另派總兵張朝良﹑駐札三保。副將劉廷琰﹑駐札沙棗泉。副將馮廷雄﹑駐札柳樹泉。各帶兵馬﹑防守要隘。並資聲援。應如所請。從之

○賑江南宿州靈壁等四州縣﹑水災饑民

○丁丑。萬壽節。停止朝賀筵宴。

○上詣恩佑寺行禮

○遣官祭福陵﹑昭陵﹑昭西陵﹑孝陵﹑孝東陵﹑景陵﹑孝敬皇后

○遣官祭眞武﹑東嶽﹑城隍之神

大淸世宗敬天昌運建中表正文武英明寬仁信毅大孝至誠憲皇帝實錄卷之一百三十六

大淸世宗敬天昌運建中表正文武英明寬仁信毅大孝至誠憲皇帝實錄卷之一百三十七

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十一年。癸丑。十一月。戊寅朔

○庚辰。策試天下中式武舉孫宗夏等﹑一百一人於太和殿前

○甲申。上詣恩佑寺行禮畢。回宮

○丙戌。上禦安寧殿。閱視中式武舉技勇

○兵部題﹑直省督撫提鎭等﹑遵上�日查奏親丁馬步事宜。各因本地情形。悉心定議。其親丁充裕之營。請仍照馬步各半支食。其設馬未設步者。以一馬抵二步。馬多步少者。或馬八步二。或馬七步三。或馬六步四。至設步守而未設馬糧。與馬糧甚少之營。以二步抵一馬。止設守糧者。或以二守抵一馬。或以三守抵二步。或以三守抵一馬。其有馬步全設者。照其應得親丁銀數。均勻配搭支給。著爲定例。永遠遵行。從之

○丁亥。傳臚。賜殿試武舉孫宗夏等﹑一百一人武進士及第出身有差

○戊子。命戶部尙書彭維新﹑左都禦史福敏﹑兵部左侍郎喀爾吉善﹑刑部右侍郎王國棟﹑工部右侍郎趙殿最﹑內閣學士徳新﹑稽察京通各倉

○辦理軍機大臣等奏言﹑紅郭爾鄂隆等處之滿洲蒙古兵丁。請揀撥二三千名。前赴北路軍營。以備調遣。得上�日。此所撥兵丁。著副都統綽爾多﹑富達禮﹑統領前去。伊等起程時。再著科爾沁固山額駙多爾機虎﹑自京馳驛前往。同綽爾多等﹑帶領兵丁。牧放馬匹。到軍營後。多爾機虎﹑始行回京。其烏爾輝音查漢兵丁。著敖漢郡王鄂爾折衣圖﹑科爾沁和碩額駙達爾瑪達都﹑帶領前去

○庚寅。聖祖仁皇帝忌辰。遣官祭景陵

○辛卯。諭辦理軍機大臣等。據大將軍平郡王參奏﹑參贊公博爾屯﹑狂妄無知。著前赴科布多。聽候額駙策淩等調遣效力。如仍恣意妄行。卽行參奏。領侍衛內大臣薩穆哈﹑著調往烏裏雅蘇泰軍營。在參贊處行走

○壬辰。諭內閣大學士嵇曾筠﹑自簡任河道總督以來。整理有方。調度合宜。朕念伊父之忠義。伊母之節摻。𨿽已贈卹褒旌。尙未膺一品封典。今特沛殊恩。著給與大學士應得誥封。以示優眷

○癸巳。諭內閣。鼓鑄錢文。專爲便民利用。銅重則滋銷毀。本輕則多私鑄。原宜隨時更定。籌畫變通。斯可平錢價而杜諸獘。順治元年﹑每文鑄重一錢。二年﹑攺鑄一錢二分。十四年﹑加至一錢四分。康熙二十三年﹑因銷毀獘多﹑仍攺重一錢。嗣因私鑄競起。於四十一年﹑仍復一錢四分之制。迨後銅價逐漸加增。以致工本愈重。今寶泉寶源二局。額鑄錢文。歲計虧折工本﹑約銀三十萬兩。朕思錢重銅多。徒滋銷毀。且姦民不須重本。便可隨時鎔化。踩緝殊難。若照順治二年之例。每文鑄重一錢二分。在銷毀者無利。而私鑄者亦難。似屬權衡得中。可以行之久遠。再現今五省采辦洋銅。三省采辦滇銅。朕思與其令三省辦銅解部。莫若卽令滇省就近鑄錢。運至四川永寧縣。由水路運赴漢口。搭附漕船解京。可省京鑄之半。甚爲便益。至於戶工兩局。需用鉛觔。舊系商辦聞貴州鉛廠甚旺。如酌給水腳。令該撫委員解京。較之商辦﹑節省尢多。著酌定規條。妥協辦理

○甲午。冬至。祀天於圜丘。上親詣行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵﹑孝敬皇后

○停止次日朝賀

○乙未。四川松潘總兵官邱名揚等奏言﹑口外十二部落番人。自上年化導之後。並無爲非等事。惟占架擦戎亞二名。系有名積賊。贓款明確。因事在未經化導之前。臣等將二犯釋放。各將伊子交營爲質。俟二犯悛攺之日。再行給領團聚。得上�日。占架﹑擦戎亞﹑如果系積賊。料不能悛攺。卽以子爲質。亦不可姑寬以貽番民害。旣已原情釋放。後若有犯。再行擒治無難。又何必畱伊子在營﹑以爲牽制計。諭上�日到日。著將伊子釋放回巢。若能悔過。卽是良民。毋得記伊舊惡。儻復爲非。實乃醜類。立卽置諸嚴刑。並將朕此上�日﹑傳諭各番目人等知之

○安南國王嗣黎維祜遣陪臣範公容等﹑計告故王黎維祹喪。並請襲封。表貢方物

○旌表山東文登縣烈婦﹑王琰妻梁氏。聞夫陣亡。投繯殉節。給銀建坊﹑入祠致祭如例

○丙申。諭內閣。武場鄕會兩試。原期選俊儲材。所以人材壯健﹑技勇兼優者。外場考試。另編好字號。並分別雙單。令入內場。再考試文藝。比較取中。以杜冒濫幸進諸獘。本年武會試。有頂替進場作獘者。當經查出。交部治罪。又有人材技勇﹑皆屬平常。而考試大臣﹑濫列好字號入場取中者。現在查參黜革議處。俾各知儆戒。至於各省學臣考試。聞有弓馬平庸﹑文理粗通之人。混入內場。越號換捲。傳遞代筆。希圖取利。以致好字號之武童。自知文理平常。賄囑倩代。揆厥所由。總因府州縣考試時。每以廣收博取市寬大之名。無論騎射優劣。悉行錄送。遂令技藝不堪﹑漢仗猥瑣之輩。混入內場。種種作獘。嗣後府州縣官﹑考試武童。儻不悉心校閱﹑濫行錄送者。著該學政題參議處。其該學政校閱外場。尢當加意選擇。若將平常懦弱之人。濫列好字號入場取中。亦著督撫查參。庶武場之宿獘可除。鄕會之人材日盛矣

○丁酉。兵部議覆。浙江杭州將軍阿里衮疏言﹑駐杭漢軍四旗兵丁。有另戶﹑開戶﹑戶下等項。舊例準其一體擢用。康熙二十八九年間。戶下人等﹑不準擢用。雍正五年間。三代開戶人等﹑亦不準擢用。但查現今各旗開戶﹑及戶下人等。其祖先俱系歸命隨徵。以功得官。歷歷可考。實非官僕頂充食糧可比。請將現在查出之官員後裔。有冊可據者。準與另戶之人﹑一體擢用。其餘歷年久遠﹑無案可稽者。行令該旗及該將軍核實具結。保送注冊。至有騎射優長﹑人品出眾者。請不論開戶﹑戶下。準該將軍出結送部。轉咨該旗。帶領引見。候上�日擢用。應如所請。從之

○旌表廣東陽春縣烈女﹑馮秀生女馮氏。拒姦不辱。投水完貞。給銀建坊﹑入祠致祭如例

○戊戌。以多羅貝勒斐蘇﹑爲宗人府左宗正

○正藍旗漢軍都統承恩公慶復等﹑遵上�日議覆﹑八旗世職絕嗣人員。有以近族遠族子孫爲後者。有以親戚收養爲後者。其從前立功所得世職。應分別降等。令其承襲。至墳墓在盛京﹑及不知墳墓所在者。旣無人承管祭奠。應無庸承襲。得上�日。朕加恩絕嗣人員。爲之立後。賞給世職。令其承襲。皆念伊等勛勞。不忍聽其血食斷絕也。其墳墓在盛京。而承襲世職之人﹑在京當差者。如情願往盛京居住。卽令移住盛京。隨彼處當差。至不知墳墓所在者。亦可立墳祭奠。著一體加恩。賞給世職。令其承襲

○予故正藍旗滿洲副都統李柱﹑祭葬如例

○己亥。諭內閣。年來江南河工。因總河諸臣﹑經畫有方。調度得宜。是以湖河奠定。民慶安瀾。但河防關系重大。將來河務﹑必得通曉熟練之人。遵循分理斯克繼前功。而全河形勢。非平日講求。親身閱歷。必不能胸有成算。洞曉機宜。卽修防堵築﹑以及估工查料等事。亦非經練熟諳﹑備悉利獘。必不能隨時損益。有裨工程。是通曉河務之員。不可不預爲儲備也。著每年在各部院﹑揀選賢能勤愼司官二員。帶領引見。派往南河。學習河務。酌量委辦估工查料等事。以二年爲期。出具考語。咨回本任。如有操守才具﹑實堪任用者。卽行保奏畱工。酌量題補。其不堪學習者。不必拘定二年。於試用數月後。卽咨回原任。另行派員。前往學習。如此數年後。通曉熟練者﹑自不乏員。於河工諸務。大有裨益矣

○鑲黃旗漢軍都統石文焻﹑患病解任。調鑲紅旗漢軍都統諾爾渾﹑爲鑲黃旗漢軍都統。仍畱軍營。升正黃旗漢軍副都統董象緯﹑爲鑲紅旗漢軍都統。仍兼管正黃旗漢軍副都統事

○兵部議覆。福建總督郝玉麟疏言﹑福州府屬之南臺地方。居民輻輳。設有倉廒銀庫。舊設巡檢千總各一員。不敷彈壓。請移福州府海防同知﹑及福協左軍都司。酌帶千把總一員。兵一百名。駐札其地。應如所請。從之

○庚子。喀爾喀車臣汗垂紮卜﹑遣使進九白年貢。宴賚如例

○予故署陜西固原提督潘之善﹑祭葬如例

○辛丑。諭兵部。從來將備之選。務須精悍之材。𨿽目不識丁。而膽略豈關文采。縱貌非出眾。而義勇無礙粗疎。蓋整肅部伍。委寄幹城。矢奔走於疆場。甘勤勞於行列。類非薄具聰明﹑小有才幹者之所能爲。而勁健渾朴﹑气盛力充之禆弁。所當略短取長。加意造就。以儲將才。以重武備者也。近見各省督提等﹑保題引見之大小弁員。除軍功勞績外。大率以明白勤敏﹑才堪辦事注考。朕親加簡閱。並逐一詢問。奏對便給者有之。才具明晰者有之。而人材雄偉﹑技勇超軼者。曾不數見。豈明白勤敏﹑卽可爲將材。而才堪辦事﹑卽所爲武備耶。嗣後該督提等凡保題將弁。務重弓馬。兼選漢仗。全材難得。實效須收。如仍有以軟弱而謬稱熟練。以機巧而謬稱通達。濫行保題者。是重違朕訓。膜視封疆矣。定將該督提等﹑嚴加議處

○以左副都禦史孫國璽﹑兼管吏部侍郎事。工部左侍郎陳樹萱﹑兼管戶部侍郎事。左副都禦史喬世臣﹑兼管工部侍郎事

○以陜西西安按察使楊馝﹑署湖北布政使司布政使。湖北徳安府知府偉璱﹑署陜西西安按察使司按察使

○以浙江溫州總兵官馮吉品﹑署山西太原總兵官。升浙江水師參將施世澤﹑爲浙江溫州總兵官

○免江南太倉華亭等二十八州縣﹑大河等六衛﹑雍正十年分水災額賦有差

○壬寅。上禦太和殿視朝。文武升轉各官謝恩

○諭理藩院。照看達賴喇嘛之都統鼐格﹑在彼居住有年。年亦老邁。一等侍衛福壽﹑著賞給副都統職銜。同理藩院郎中拉布坦﹑前往更換。福壽﹑著賞銀一千兩。拉布坦﹑著賞銀五百兩。制辦行裝

○癸卯。以左都禦史福敏﹑署刑部尙書

○以刑部左侍郎盛安﹑署正紅旗滿洲都統。輔國公愛音圖﹑署鑲紅旗滿洲都統。正白旗參領元什﹑署鑲白旗滿洲副都統

○甲辰。諭內閣。直省督撫提鎭司道大員。凡有見聞。許令隨時摺奏。朕皆諄切批示。俾有所遵循。伊等接到朱批諭上�日。將摺內事宜遵奉後。卽於下次奏事之便。隨時封繳。從前屢降諭上�日甚明。近來檢閱各省奏摺。竟有尙未繳進者。或有遲至一二年繳進者。若謂摺內朱諭﹑有未經施行之事。故未奏繳。但旣奉有朱批。踰時已久。如何竟未舉行。又未經覆奏。更屬何心。其中必有遺漏稽遲﹑不卽奏繳者。著通行嚴飭。凡摺奏大員﹑卽將從前奉到朱批。逐一查明封繳。儻再任意稽遲。或至遺漏。一經查出。必加嚴處

○命果毅公訥親﹑在辦理軍機處行走

○以正白旗滿洲副都統偏圖﹑署鑲白旗蒙古都統

○升直隸保定府屬易州爲直隸州。以保定府之淶水﹑及山西省之廣昌二縣隸之。從直隸總督李衛請也

○以故喀爾喀紮薩克鎭國公屠巴長子紮木禪﹑襲爵

○乙巳。攺陜西靖遠協原轄之關山營﹑歸西鳳協管轄。從署陜西總督劉於義請也

大淸世宗敬天昌運建中表正文武英明寬仁信毅大孝至誠憲皇帝實錄卷之一百三十七

大淸世宗敬天昌運建中表正文武英明寬仁信毅大孝至誠憲皇帝實錄卷之一百三十八

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十一年。癸丑。十二月。戊申朔。奉天府府尹呂耀曾疏報。遼陽承徳等八州縣﹑開墾雍正十年分田地八十三頃有奇。下部知之

○庚戌。禮部議覆。廣東巡撫楊永斌疏言﹑惠州府海丰縣。分設陸丰一邑。請將海丰原額取進文童生二十名。二縣均分。各取進十名。原額武童十五名。陸丰取進八名。海丰取進七名。其廩增額數二縣各設二十名。應如所請。從之

○大學士張廷玉摺奏。臣行經直隸州縣。知今年丰稔之處居多。惟近河窪地。遭值水患。仰蒙天恩賑濟。窮黎得以存養。但被水地方。輕重不同。其中有偏重之處。積潦未消。難以種麥。恐明歲二三月間。靑黃不接。民食倍艱。仰請敕令督臣確查。於明春加賑一月﹑或四十日。再敕督臣河臣。查該地方應修工程。酌議舉行。俾窮民得以傭工糊口。得上�日﹑著直隸總督李衛妥議料理

○辛亥。諭都察院。嗣後奏派巡城查倉等差。著揀選帶領引見。其不入揀選之人。除兼部及現有差遣外。余著一並帶來。另爲一班引見

○壬子。宗人府奏請襲封順承郡王爵。得上�日﹑熙良著襲封多羅順承郡王﹑代伊父錫保﹑效力贖罪

○江南江蘇按察使徐士林﹑緣事降調。升福建汀漳道郭朝鼎﹑爲江南江蘇按察使司按察使

○授故奉國將軍阿爾蘇子徳祐﹑爲奉恩將軍

○癸丑。孝惠章皇后忌辰。遣官祭孝東陵

○調鑲藍旗滿洲副都統法喀﹑爲正黃旗滿洲副都統。鑲紅旗蒙古副都統富昌﹑爲。鑲藍旗滿洲副都統。仍畱軍營。正藍旗漢軍副都統曹煐﹑緣事革職。調鑲白旗漢軍副都統祖魯﹑爲正藍旗漢軍副都統。升正白旗參領李月槎﹑爲鑲白旗漢軍副都統。一等侍衛福籌﹑爲鑲紅旗蒙古副都統

○甲寅。諭辦理軍機大臣等。侍郎渣克旦﹑此次辦理巴爾虎事務。甚屬明晰。目今嚴冬。尙非移駐巴爾虎時。著渣克旦來京

○諭內閣。進士舉人。例應銓補知縣。因其中有賦性迂拙﹑不諳吏治。而人尙循謹﹑文理明通者。又定有準其攺教之例。所以重民社之任。亦以愼司鐸之選。並爲伊等保全功名也。乃年來候選各員。有年老材庸。不稱縣令。而苦不自量。謂猶能勝任者。其意以爲得一縣官。始爲榮幸。卽到任之後。不能勝任。仍可攺補教職。無礙功名。殊不思以必不能勝任之人。一經銓選。到任學習。至一年半年後。再請攺教。則地方事務﹑不且廢弛乎。況教官責任綦重。本非閒員。嗣後著該部堂官。於銓選時。詳加甄別。凡年老材庸之人。諭令攺教。若本人必欲銓選知縣。及到任後﹑不能勝任者。著該督撫題參。送部引見。不必題請攺補教職

○以鑲紅旗護軍參領額爾圖﹑署本旗蒙古副都統

○乙卯。命四川巡撫憲徳﹑來京陛見

○免山東髙唐﹑鄒平等二十七州縣﹑本年分旱災額賦有差

○予故浙江杭州副都統查爾都﹑祭一次

○丙辰。諭戶部。本年江南應徵糟米。朕己降上�日﹑密飭該督撫等。以半本半折徵收。爲接濟民食之用。惟是漕糧旣一半攺折。則漕船亦應一半停運。定例﹑漕船減歇之年。運丁給與一半月糧。以爲養贍。但上年業已緩截。本年又復減歇。其行裝等項。俱經預備。於將次出運之時。旋復停運。則所領一半月糧。或不敷用。未免艱苦。著將本年應支月糧。悉行賞給

○調署正藍旗蒙古副都統赫星﹑署正白旗滿洲副都統。署正白旗滿洲副都統覺羅佛凝峨﹑署正藍旗蒙古副都統。以監察禦史宗室章格﹑署鑲藍旗滿洲副都統

○添設廣東廣州府佛山鎭同知一員。移佛山鎭都司﹑駐大灣。千總﹑駐彩陽裏。五斗口司巡檢﹑駐平洲。從廣東巡撫楊永斌請也

○戊午。諭內閣。從前廣東巡撫鄂彌達條奏。臺灣地方。僻處海中。向無城池。宜建築城垣炮臺。以資保障。經大學士等議﹑令福建督撫妥議具奏。今據郝玉麟等奏稱。臺灣建城。工費浩繁。請於現定城基之外。買備茨竹。栽植數層。根深蟠結。可資捍衛。再於茨竹圍內。造建城垣。工作亦易興舉等語。郝玉麟不過慮其地濱大海。土疎沙淤。工費浩繁。成功非易。故有茨竹籓籬之議。殊不知城垣之設。所以防外患。如必當建城。𨿽重費何惜。而臺灣變亂。率自內生。非禦外寇比。不但城可以不建。且建城實有所不可也。臺郡門戶。曰鹿耳門。與府治近。號稱天險。港容三舟。傍皆巨石。鋒稜如劍戟。舟行失尺寸。頃刻沈沒。內設炮臺。可恃以爲固。其法最善。從前平定鄭克塽﹑朱一貴﹑皆乘風潮。舟行入港。水髙港平。眾艘奔赴。無所阻礙。大兵一入。卽獲安平港之巨舟。賊無去路。而撫其府市人民。南北路商賈一聞官軍至。絡繹捆載而來。相依以自保。物力旣充。軍气自倍。賊進不能勝。退無可守。各鳥獸散。終無所逃遁。故旬日可以坐定。向使賊眾有城可據。收府治人民財物以自固。大兵𨿽入。攻之不拔。坐守安平。曠日相持。克敵不易。蓋重洋形勢。與內地異。此卽明效大驗。固未可更議建置也。若謂臺灣築城。卽以禦臺灣外寇。是又不然。從前兩徵臺灣。皆先整兵泊舟於澎湖之南風澳。以候風潮。風潮之便。歲不過一時。時不過數日。若盜賊竊發。或外番窺伺。泊舟澎湖。則夕至而朝捕之矣。至南北二路可通之地𨿽多。然如南路之蟯港。北路之八掌溪﹑海翁港﹑鹿仔港﹑甲西﹑二林﹑三林﹑中港﹑竹塹﹑篷山﹑惟小舟可入。其巨港﹑大舟可入者。不過南路之打狗中港。北路之上淡水。其次則北路之笨港﹑咸水港﹑去府治較遠。縱有外寇。亦不取道於此。備設炮臺。派撥汛兵。朝夕巡視。自足以資控禦。今郝玉麟等﹑請於現定城基之外。栽種茨竹。藉爲籓籬。實因地制宜。甚有裨益。其淡水等處炮臺務須建造。各屬並應增修。不可惜費省工。或致潦艸。應如何舉行之處。著該督撫妥協定議具奏

○予故陜西寧夏總兵官蕭生岱﹑祭葬如例

○己未。戶部尙書彭維新﹑緣事解任。調兵部尙書史貽直﹑爲戶部尙書。仍署理陜西西安巡撫事。刑部尙書塗天相﹑爲兵部尙書。升左都禦史張照﹑爲刑部尙書。安徽巡撫徐本﹑爲都察院左都禦史。戶部左侍郎兪兆晟﹑緣事解任。調工部左侍郎陳樹萱﹑爲戶部左侍郎。工部右侍郎趙殿最﹑爲戶部右侍郎。戶部右侍郎韓光基﹑爲工部左侍郎

○升浙江布政使王紘﹑爲安徽巡撫。調河南布政使刁承祖﹑爲浙江布政使司布政使。升河南按察使盧焯﹑爲河南布政使司布政使。江南太通道張鳴鈞﹑爲河南按察使司按察使

○果親王允禮等奏言﹑直隸總督李衛參奏鄂爾奇﹑一案。臣等遵上�日審理。鄂爾奇所犯之罪。例止革職。但伊受皇上重恩。有負任使。應請加倍治罪。得上

�日﹑鄂爾奇﹑受朕深恩。有玷職守。大負伊兄鄂爾泰之教訓。理宜從重治罪。朕念鄂爾泰﹑裨益國家政務甚多。以之相抵。所請將鄂爾奇加倍治罪之處。著從寬免

○移福建興化府倉大使一員。駐福州府。管理常丰倉務。其興化府倉務﹑攺歸經歷管理。從福建巡撫趙國麟請也

○免江南泰州﹑常熟﹑金山等二十六州﹑縣﹑衛﹑雍正十年分水災額賦有差

○下嫁科爾沁達爾漢親王和碩額駙羅卜臧滚布之郡主故。遣官致祭

○庚申。諭八旗都統等。從前令漢軍人等﹑學習淸語。原爲年富力彊者言。今八旗遇年逾六旬之人。不能淸語。槪不揀選。則伊等效力年久之處。豈不湮沒。嗣後揀選人員。六十歲以上者。能說淸話與否。不必拘定

○又諭。各旗補授佐領。例俱開列大臣。帶領引見。大臣管理事件甚多。無暇復辦佐領事務。嗣後著仍將章京等﹑揀選補授。於事有益。如章京等﹑內不得其人。再將大臣等帶領引見

○升四川巡撫憲徳﹑爲工部尙書。轉禮部右侍郎畱保﹑爲左侍郎。升湖北布政使鐘保﹑爲禮部右侍郎。仍署湖南巡撫。江西巡撫謝旻﹑爲工部右侍郎。貴州布政使常安﹑爲江西巡撫。陜西西安布政使碩色﹑爲陜西西安巡撫。陜西甘肅布政使鄂昌﹑爲四川巡撫。陜西甘肅按察使李世倬﹑爲湖北布政使司布政使。陜西西安按察使楊馝﹑爲西安布政使司布政使。雲南按察使馮光裕﹑爲貴州布政使司布政使。陜西西安驛傳道何師儉﹑爲陜西西安按察使司按察使。陜西肅州道齊式﹑爲陜西甘肅按察使司按察使。廣西蒼梧道徐嘉賓﹑爲雲南按察使司按察使。實授劉章﹑爲浙江按察使司按察使

○署寧遠大將軍查郎阿奏報。巴爾庫爾塔爾那沁圖呼魯克等處。屯田收獲靑稞。共四萬六千一百石有奇。哈密等處。屯田收獲靑稞。共四千五百石有奇。下部知之

○辛酉。諭八旗都統等。嗣後承襲世職之年幼子弟。著該旗大臣等﹑加意照看。成全造就。遇大臣等升轉時。亦必轉諭接任之大臣。此朕特恩。務令年幼子弟﹑均沾實惠。如大臣等有不遵行者。經朕查出。必加倍治罪

○壬戌。諭內閣。各省保送優生內。廩增生﹑俱準作歲貢。附生﹑準作監生﹑入監肄業。其武生於到部時。禮部考試文藝。兵部考試騎射。具奏請上�日

○以兩淮鹽政髙斌﹑署江南河道總督

○福建觀風整俗使劉師恕﹑患病解任。裁觀風整俗使缺

○議敍進巢�刀四川瞻對等賊番功。在事漢土官兵﹑曁陣亡受傷者。加級賞卹有差

○癸亥。以禮部尙書吳襄﹑兼管都察院左都禦史事

○添設湖南湘陰縣新市鎭巡檢一員。從原任湖南巡撫趙弘恩請也

○甲子。諭辦理軍機大臣等。前曾令調撥紅郭爾鄂隆處滿洲兵五百名。牧場蒙古兵五百名。烏爾輝音查漢蒙古兵一千名。於來年艸發時。遣往北路軍營。今據平郡王等﹑奏請停撥烏爾輝音查漢兵丁。將紅郭爾鄂隆處滿洲兵一千名。並揀選牧馬場察哈爾兵一千名。遣赴軍前。朕思紅郭爾鄂隆軍前。不可不畱蒙古兵丁﹑照看牧場。著將駐札紅郭爾鄂隆馬場蒙古兵一千名內。調撥八百名。並滿洲兵一千名。遣往大營。令副都統綽爾多﹑富達禮﹑公博爾屯﹑管領前往。博爾屯到京後。再赴紅郭爾鄂隆地方。其烏爾輝音查漢蒙古兵內。著揀選四百名。令額駙達爾瑪達都﹑帶領前去

○添設江南安徽寧池太廣道一員。駐札安慶。其滁﹑和二州﹑分巡事務。歸廬鳳道管理。從升任安徽巡撫徐本請也

○乙丑。鑲藍旗漢軍副都統髙峋﹑年老休致。升正黃旗參領金繼祖﹑爲鑲藍旗漢軍副都統

○丙寅。以故忠達公馬禮善子馬賢﹑襲爵

○以原任河南按察使陳世倕﹑爲順天府府尹

○實授輔國公愛音圖﹑爲鑲紅旗滿洲都統

○攺福建督標水師營遊擊爲參將。從福建總督郝玉麟請也

○丁卯。刑部左侍郎馮景夏﹑以病解任。升左副都禦史喬世臣﹑爲刑部左侍郎。翰林院侍讀學士淩如煥﹑爲內閣學士兼禮部侍郎

○以故一等精奇尼哈番多爾吉孫汪渣爾﹑襲職

○雲貴廣西總督尹繼善題。南甸宣撫使刀啟元﹑於雍正四年病故。子刀恩賜﹑年幼暫停襲職。今年十六歲。請照例承襲。下部知之

○戊辰。升理藩院額外侍郎兼鑲紅旗蒙古都統僧格﹑爲理藩院尙書。仍兼管都統事務

○正白旗蒙古都統魏臘﹑緣事革職。升左翼前鋒統領邁祿﹑爲正白旗蒙古都統

○大學士等議覆﹑直隸總督李衛疏言﹑直隸新募之兵二千名。請分爲督標前後二營。經營轄兵一千名。各設遊擊一員。中軍守備一員。千總二員。把總四員。外委千總三員。外委把總五員。俱歸中軍副將統轄。應如所請。從之

○免江西新淦等七縣﹑本年分水災額賦有差

○庚午。諭內閣。朕因浙省海塘﹑關系緊要。是以特差大臣。會同該督程元章﹑相度形勢。定議興修。又恐在工人員﹑或怠緩稽遲。不能及時建築。特令杭州將軍阿里衮﹑副都統隆昇﹑會同該督等督催辦理。近聞堵塞尖山。開挑引河。已經查勘數次。尙欲再商但以行文調取閩省善水之人試探爲辭。議論紛紜。終無定見。全不思海水潮汐有時。若遲至潮水長盛之時。如何施工。且采辦石料。又互相推諉。捨近求遠。致稽時日。該督等旣不努力辦工。而阿里衮﹑隆昇﹑亦俱袖手旁觀。不上緊催辦。若各工內。實有難以施工﹑應奏聞請上�日之事。亦應及早奏明。何得半年以來﹑尙無頭緒。著傳諭浙江總督程元章等﹑速將各項工程。及時修築。毋得仍前怠忽

○壬申。孝莊文皇后忌辰。遣官祭昭西陵

○定邊大將軍平郡王福彭奏報。鄂爾昆集爾麻泰等處。屯田收獲大麥﹑小麥﹑﹤麻木﹥子﹑共八千六百石有奇。紮克拜達裏克推河等處。屯田收獲大麥﹑小麥﹑共二千一百石有奇。下部知之

○癸酉。諭內閣。雲南元江﹑普洱二府邊境。上年猓夷蠢動。今𨿽地方寧帖。年歲丰收。但夫役頻繁之後。小民輸將﹑力有不逮。所有兩府本年額徵銀兩。俱著加恩豁免

○申戌。諭辦理軍機大臣等。軍前內閣學士阿克惇﹑著辦理紮克拜達理克糧餉事務

○諭內閣。直省州縣﹑重囚輕犯。例應分別監禁。不許混雜一處。其餘幹連人犯。卽令取保候審。不得濫行監禁。定例昭然。且朕屢降諭上�日。嚴飭奉行。乃近聞州縣中。有將一切斬絞流徒罪犯﹑混雜監禁。全無分別。並將未經審結之笞杖輕罪。與大案幹連人犯。一槪混行收禁。獄官禁卒。以流徒杖罪之人﹑不至於死。可無意外之虞。幹連人犯﹑指日省釋。諒無脫逃之事。因而任其親屬﹑饋送探望。又利其出入之賄賂。不爲嚴禁。此牽彼引。借探視輕犯爲由。代重囚傳遞消息。或密送挖墻斷鎖行凶之具。致令重犯越獄脫逃。種種獘端。總由輕重罪犯﹑混雜監禁所致。著各省督撫﹑嚴飭府州縣等官。務將重囚輕犯﹑分別監禁。不許混雜。致滋獘端。或間有州縣監獄。房屋甚少。不能分別者。酌量另造數間於監獄之外。以收禁流徒等犯。其杖罪以下﹑及幹連人犯。仍遵照定例﹑取保看守。毋得濫禁。如不肖州縣﹑仍蹈前轍。卽行參處

○加浙江乍浦副都統覺羅傅森﹑都統銜

○乙亥。諭內閣。苗疆地方緊要。道廳缺出。委署各員。每以本管地方﹑有刑名錢谷之責。不能長駐於署印地方。以致苗疆乏員彈壓。事件耽延。嗣後苗疆道廳缺出。著該督撫於屬員內﹑揀選才具勝任之員。令其速赴該地駐札署理。其本任事件。如不能兼理。卽著該督撫酌量遞行委員署理。俟新任官到日。再令各回本任

○鑲黃旗滿洲副都統保明﹑緣事革職。調鑲黃旗漢軍副都統宗室色布肯﹑爲本旗滿洲副都統。升鑲紅旗參領劉英﹑爲鑲黃旗漢軍副都統。仍畱軍營

○丙子。歲暮。祫祭太廟。上親詣行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵﹑孝敬皇后

○命皇四子寶親王弘歷祭太歲之神

○旌表八旗節婦。滿洲鈕鈕妻舒穆魯氏等一百二十七人。蒙古黑色妻巴羅忒氏等八人。漢軍王國瑞妻夏氏等三十七人。貞女。金氏一人。孝子。張瑺一人。直隸各省節婦郎應龍妻田氏等七百四十九人。貞女。葉氏等十七人。孝子。李悃傭等二十四人。孝婦。楊氏等二人。各給銀建坊如例

○是歲。人丁戶口﹑二千五百四十一萬二千二百八十九。又永不加賦滋生人丁﹑九十三萬六千四百八十六。田﹑地﹑山﹑蕩﹑畦地﹑八百八十九萬四百十六頃四十畝有奇。徵銀﹑二千九百八十七萬二千三百三十二兩六錢有奇。米﹑豆﹑麥﹑四百七十九萬三百五十二石有奇。艸﹑五百五十六萬三千一百十三束。茶﹑三十四萬二千三百五十一引。行鹽﹑五百二十三萬三千八百五十六引。徵課銀﹑三百九十八萬八千八百五十一兩有奇。鑄錢。六萬八千四百三十六萬二千有奇

大淸世宗敬天昌運建中表正文武英明寬仁信毅大孝至誠憲皇帝實錄卷之一百三十八

大淸世宗敬天昌運建中表正文武英明寬仁信毅大孝至誠憲皇帝實錄卷之一百三十九

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十二年。甲寅。春。正月。戊寅朔。上於宮中拜神。以祈谷致齋。命於初九日禦殿

○順天府進春

○己卯。諭諸王大臣等。爾諸王大臣﹑以元旦立春。恰遇甲寅年。丙寅月。戊寅日。甲寅時。瑞雪繽紛。竟日盈尺。考之占書。最爲嘉祥。丰年可慶。爲朕稱賀。朕素不言祥瑞。降諭至再至三。爾諸王大臣﹑聞之熟矣。凡祥瑞者﹑特其兆耳。兆爲吉之先見。全在人事贊成。凡靈芝卿云﹑麟鳳嘉禾之屬。皆天心所以示喜。豈得不以爲慶。但須君臣益加修省。以祗承庥命。果能事事上合天心。則祥乃成其爲祥。否則其事尙在未成。何得遽爲稱慶。洪範恭之對待曰狂。如或因有嘉兆﹑而不加修省。遂侈然自肆。則咎徵特在轉移之間耳。祥其可恃乎。譬如爾諸王大臣朕以其人可用許以加恩。其人一聞朕上�日。便自放縱。頓攺前操。朕亦惟有收回成命。加之以罪。豈得更不轉移﹑而仍以恩待乎。朕於天人感應之際。信之甚篤。知之甚明。信之篤﹑是以一刻不敢自懈自逸。知之明﹑是以不憚反覆申明誥誡。詩云。天維顯思。無曰髙髙在上。蓋面前虛空。卽是昊天。足履撮土。卽是大地。如人有七尺之軀。拔一毫毛。則通體皆知痛癢。豈人於天地之中﹑舉一念﹑行一事﹑而天地有不呼吸相通者乎。作善降之百祥。作不善降之百殃。如影隨形。如響應谷。形谷旣存。而以影響爲不可必之數。豈不愚昧之甚。夫善者公而已矣。心乎天下國家之謂公。心乎一身一家之謂私。爲大臣者﹑誠心乎天下國家之公。而不計及一身一家之私。天有不降之百祥者﹑朕信其必無是理。然則其一身一家之計。正復得則兩得也。苟心乎一身一家之私。而不計及天下國家之公。天有不降之百殃者﹑朕亦信其必無是理。然則其一身一家之計。亦復失則兩失也。朕𨿽深信此理。朝乾夕惕。不敢刻忘。然天下國家之事非朕一身所能獨理。書曰。天工人其代之。朕不能不賴爾諸王大臣之克代天工。則朕固不能已於諄諄訓誡爾諸王大臣也。人惟無志則不能自立。而推諉他人如爲大臣者以天下國家之事爲己事。身任之而不辭。一人如是。人人如是。則內外大小諸務。有不事事合宜者乎如使內而八旗部院。每事諉之參佐司屬。參佐司屬。又諉之大臣。外而督撫藩臬。每事諉之府廳州縣。府廳州縣。又諉之督撫藩臬。又或內則諉之於外。外則諉之於內。皆謂主上自有乾斷。如此﹑則朕𨿽朝乾夕惕。亦何由使事事合宜。以仰邀上天之嘉祥福應乎。今歲元旦。時雪旣有其兆。當益加奮勵。朝夕修省。以成此瑞慶。我君臣其共勉之

○庚辰。諭辦理軍機大臣等。公博爾屯﹑著同副都統綽爾多等﹑帶領紅郭爾鄂隆兵丁。前往烏裏雅蘇泰軍營。聽大將軍平郡王調遣

○辛巳。祈谷於上帝。上親詣行禮

○壬午。孟春。享太廟。上命皇四子寶親王弘歷行禮

○遣官祭太歲之神

○移山西雁平道。駐朔平府。就近辦理軍需。從辦理軍需事務光祿寺卿王棠請也

○癸未。諭辦理軍機大臣等。北路軍營辦理糧餉之原任工部侍郎巴泰﹑年已衰邁。著回京

○甲申。世祖章皇帝忌辰。遣官祭孝陵

○諭辦理軍機大臣等。據查郎阿摺奏。由準噶爾來投之厄魯特巴圖濟爾嘎爾稟稱﹑噶爾丹策零﹑欲前來請和。或遣準噶爾之人爲使。或卽用內地之人。尙在未定。又據賊營脫出投赴北路之人。亦稱噶爾丹策零﹑現在行查被獲人等。意欲遣還請和等語。朕思逆賊欲遣使請和者。特爲安輯部人。紛擾我軍之計耳。定非實意。若不準其所請。則必傳諭所屬曰。我爲爾等﹑業經引罪求和。無柰所請不準。用以固結士心。而使我軍聞之。亦以賊請和而不允。遂至懈於效力。如此姦謀詭計。不可不加詳察。爾等密咨兩路大將軍。賊若遣使前來。但諭以朝廷欲偃息甲兵。使眾生樂業。屢經遣使。爾臺吉並無欲和之意。每藉端推托。今果引罪請和。須派親信之人﹑如臺吉寨桑等。將應行事理。詳議前來。方爲奏達。乃止令爾等微員。及內地微末之人前來。未便收納。如此曉諭。方合事理。至我兵進巢�刀之計。斷不可因此遲回濡滯。仍照常整備。相機舉行

○丙戌。上禦太和殿。王以下﹑文武各官﹑及外藩使臣等。上表朝賀停止筵宴

○朝鮮國王李昑﹑遣陪臣李樴等。表賀冬至﹑元旦﹑萬壽節。及進歲貢禮物。宴賚如例

○戊戌。工部議覆﹑直隸總督李衛遵上�日議奏﹑丰潤營田觀察使陳儀﹑條奏整理營田。及薊運等河加修堤岸各款。一﹑瀕河沮洳之場。如玉田丰潤等處圍田。悉爲澍雨淹冒。請查明殘缺之處。動帑修補。一﹑薊運河左瞰玉田。右俯薊州。堤工最爲緊要。請加髙培厚。一﹑小河爲鴻橋藍泉二河之會流。馬營一帶。匯受藍泉之水。舊有民墊一道。請加修築。並疏浚鴻橋。無使淤墊。一﹑泃河源出塞外。東流與薊運會合。南北兩岸。並居險要。請設歲修銀兩。預備樁埽﹑以爲搶堵之用。一﹑潮河東岸。乃玉田民墊。闔邑倚爲保障。請加培防護。一﹑還鄕河憑髙下注。性駛流曲。丰玉二邑堤墊。多被漫決。請設歲修銀兩。每年如葺保固。一﹑﹤阝步﹥河卽館水。由灤州入丰潤。其流始盛。至拾家沽以下。河窄流紆。兩墊卑薄。請悉行展挖。卽以所挖之土。增築兩堤。以上各項。卽於通永道庫存貯銀兩內﹑酌量撥給。至丰潤等縣民墊。向系民自加修。今年秋被偏災民力不支。除所用物料。動帑備辦外。請令地方官﹑各酌給米糧。以工代賑。後不爲例。均應如所請。從之

○一等阿思哈尼哈番阿爾泰﹑緣事革職。以其兄馬爾泰襲替

○己亥。恩賞各臺站窮乏蒙古銀兩。以年歉不收。從驛站員外郎達色請也

○庚子。升鑲白旗護軍統領博第﹑爲左翼前鋒統領

○琉球國中山王尙敬遣陪臣溫思明等。上表進貢方物。宴賚如例

○辛丑。以正白旗滿洲都統查爾泰﹑署鑲黃旗漢軍都統。升熱河副都統佛標﹑爲正白旗滿洲都統

○正藍旗蒙古副都統素賚﹑緣事革職。以署正白旗蒙古副都統。布顏圖﹑爲正藍旗蒙古副都統。鑲白旗護軍參領鄂鼐﹑署正白旗蒙古副都統

○大學士等議覆﹑四川總督黃廷桂疏言。川省添募新兵一萬名。除抽撥兒斯潘州新設營汛兵丁外。餘兵六千七百名。並無撥用之處。前經陸續議準裁汰。今裁剩兵三千名。爲數猶多。請於此內﹑畱兵五百名。其餘俱行議裁。至原設千把總六十員。外委千把總七十五員。除撥歸督標﹑及新設協營外。所餘千總七員。把總十五員。並外委未撥各員。均請陸續裁汰。應如所請。從之

○定邊大將軍平郡王福彭摺奏。軍中駝馬最關緊要。現今喀爾喀紮薩克諸藩臣﹑感戴隆恩。莫不竭力辦理。如喀爾喀貝勒班第等進獻駝馬。猶力請停其賞給價值。伏念遠臣當此軍興之際﹑不肯私其所有。況臣等宗臣﹑如諸王貝勒貝子公等。皆有馬場滋生馬匹。當需用之時﹑而置之閒散無用之地。豈不內愧於心。卽臣家稍淡薄。現有馬場滋生馬五百匹。情願自送軍前備用。伏乞皇上俯鑑微忱。恩準所請。並將臣摺交諸王貝勒貝子公等﹑一同閱看。臣料諸宗臣等﹑必以臣言爲當。踴躍爭先。彌切急公之義矣。得上�日﹑著交宗人府﹑與諸王等閱看

○壬寅。諭辦理軍機大臣等﹑侍郎渣克旦﹑此次前往喀爾喀車臣汗部落。諸事辦理妥協。甚屬可嘉。著給與尙書銜。賞銀五千兩。其入官房地人口。俱著給還

○以署領侍衛內大臣戶部尙書公慶復﹑爲正白旗領侍衛內大臣。仍兼戶部尙書。正藍旗蒙古都統哈達哈﹑爲正黃旗領侍衛內大臣。仍畱軍營

○癸卯。直隸總督李衛條奏運河應行事宜二款。一﹑直隸之故城縣。與東省之徳州衛﹑並武城縣﹑地界毗聯。系河流東注轉灣之處。向未築有堤墊防禦。一遇水發。彌漫流溢。請勸諭民間。儹築土墊量給食米。以工代賑。一﹑直隸山東運河交接各州縣。犬牙相錯。彼此混淆。遇有命盜等案。互相推諉。請將從前參差之處。勘定立牌。並將零星交錯之所。撥換淸理。以專責成。從之

○甲辰。諭內閣。據大學士嵇曾筠摺奏﹑臣於三月內。料理臣母喪事畢。卽趨赴河工。凡一應修守搶護機宜。悉心籌畫。查察各工。儹辦妥協。所有總河印務伏祈仍著髙斌管理。臣協同保固伏秋兩汛平安霜降後吁懇俯準回籍終制等語。河工事務嵇曾筠已經辦理妥協。今於料理伊母喪事之後。赴工指示機宜。則一應工程。自可保固平穩。著照所請行。再﹑嵇曾筠原籍常州。距淮安不遠。明歲工程。亦可就近往來。協同經理在伊終制之心。旣已得遂。而河防事務。亦大有裨益矣

○以兵部尙書塗天相﹑左都禦史徐本﹑戶部右侍郎趙殿最﹑國子監祭酒覺羅吳拜﹑俱充經筵講官

○以內閣學士宗室塞爾赫﹑署大理寺卿

大淸世宗敬天昌運建中表正文武英明寬仁信毅大孝至誠憲皇帝實錄卷之一百三十九

大淸世宗敬天昌運建中表正文武英明寬仁信毅大孝至誠憲皇帝實錄卷之一百四十

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十二年。甲寅。二月。丁未朔。遣大學士尹泰﹑祭先師孔子

○戊甲。以戶部尙書公慶復﹑管理三庫事務

○大學士伯兼管兵部尙書事鄂爾泰奏言﹑兵部堂司官﹑朦混造冊。冒銷驛站錢糧。得上�日。驛站奏銷各項銀兩。獘端百出。從前兵部堂官﹑何以不行查察。鄂爾泰實心任事。方不負爲朝廷大臣。從來大姦大獘。皆由小事積累而成。若能不時畱心查核。遇有一毫情獘。卽行革除。何至滋蔓爲害。此內外大臣﹑應共相勉勵者。著將此摺﹑交各部院堂官閱看。鄂爾泰﹑著交部議敍。範時繹等﹑著交部察議

○攺福建建寧協副將爲總兵。管轄延平一協。楓嶺一營。從福建總督郝玉麟請也

○己酉。諭理藩院。鄂爾多斯貝勒達西拉卜坦病故。爾等因伊怠忽兵事。其子喇錫塞楞﹑議降爵鎭國公。但喇錫塞楞﹑深知伊父之罪。尙能竭力辦事。著封爲固山貝子

○江西巡撫謝旻疏報﹑南昌新建等一十九縣﹑開墾雍正十年分田地五十五頃有奇。下部知之

○辛亥。攺廣西直隸賓州﹑並州屬之上林遷江二縣﹑俱歸思恩府管轄。撥賓州原屬之來賓一縣﹑仍歸柳州府管轄。從廣西巡撫金鉷請也

○添設山東登州鎭成山衛汛。派千總把總各一員。戰守兵一百名。駐防養魚池海口。從河東總督王士俊請也

○免直隸通州﹑丰潤等六州縣﹑雍正十一年分水災額賦有差

○壬子。諭內閣。直省關稅監督。於地方官原不相統轄。一切呼應不靈。且大小口岸甚多。監督一人。勢難分身兼顧。地方文武各員。以爲無與己事。並不協力稽查。則姦商之隱漏。地棍之把持。俱所不免。嗣後凡有監督各關。著該督撫兼管。所屬口岸。飭令該地方官﹑不時巡查。如有縱容滋擾情獘。聽該督撫參處。至監督徵收稅課。及一切應行事宜。仍照舊例遵行。不必聽督撫節制

○又諭。聞江南通州濱海地方。上年秋收稍歉。現今米價昂貴。鹽場竈戶﹑謀食維艱。將來靑黃不接之時。尢不可不加賑卹。著署總河髙斌﹑卽將通州鹽義倉存貯之谷。酌撥數千石。委員分運各場。設廠煮賑。再行酌量撥運平糶。至各場竈戶。有現在應徵折價錢糧。著一槪暫緩。至秋成之後。再行徵收

○又諭。刑部右侍郎覺和托﹑朕以其在部甚久。由郎中歷升侍郎。乃伊並不感戴朕恩。實心辦事。今日以爭論旗務。竟與署鑲紅旗滿洲副都統穆惇﹑在乾淸門任意喧鬧。及朕詢問穆惇。又復巧飾覆奏。穆惇﹑人甚卑鄙。平日並不實心效力。動輒支吾﹑以希徼幸。覺和托﹑穆惇﹑俱著革職。發往軍前效力

○癸丑。上禦經筵。講畢。賜大學士﹑九卿﹑詹事﹑及講官等宴

○辦理軍機大臣等議奏﹑據統領紅郭爾鄂隆等處兵丁領侍衛內大臣侯馬蘭泰奏稱﹑臣處滿洲兵丁。前經奏準﹑調撥一千名。前往烏裏雅蘇泰大營。但此項兵丁。沿邊居住日久。馬匹倒斃。應用不敷。請停其前往。將馬場挑選兵一千名。全行調撥。以收實用。應如所奏。令公博爾屯﹑副都統綽爾多﹑先行帶領前去。再於滿洲兵丁內﹑酌量挑選六百名。令額駙多爾機虎﹑副都統富達禮﹑隨後帶往。如馬匹等項。一時采買不及。卽令停其派撥。從之

○甲寅。免浙江新城﹑分水二縣﹑雍正十一年分旱災額賦有差

○乙卯。諭辦理軍機大臣等。鑲藍旗蒙古副都統惇巴﹑俟采買馬匹後。協同副都統富達禮﹑帶領滿洲兵丁六百名。前往烏裏雅蘇泰軍營

○丙辰。移廣東歸善縣縣丞﹑駐惠州府城。欣樂司巡檢﹑駐三棟墟。內外二司巡檢﹑駐梁化墟。連州朱岡司巡檢﹑駐東陂觀。惠來縣神泉司巡檢﹑駐靖海。從廣東巡撫楊永斌請也

○丁巳。孝康章皇后忌辰。遣官祭孝陵

○戊午。祭大社大稷。上親詣行禮

○己未。晉封貝子允祜﹑爲多羅貝勒

○升奉天府府尹呂耀曾﹑爲都察院左副都禦史。仍管奉天府府尹事

○以兩江總督管理江蘇巡撫事髙其倬﹑爲江蘇巡撫

○升正白旗滿洲副都統署寧古塔將軍杜賚﹑爲鑲白旗護軍統領。仍署寧古塔將軍

○加戶部員外郎蔣蔚﹑翰林院檢討銜。提督湖北學政

○撤河南南陽鎭撥防浙川縣守備一員。仍歸南陽存城。移荊子關把總一員。駐防淅川。協防淅川外委把總一員。駐防荊子關。從河東總督王士俊請也

○旌表湖北隨州烈婦﹑向紹宗妻塗氏。嫠居拒聘。赴水捐軀。給銀建坊﹑入祠致祭如例

○庚申。禮部議覆。廣東巡撫楊永斌疏言﹑興寧縣民幸登運﹑年一百二歲。長子幸伯達﹑八十二歲。次子幸伯玉﹑八十歲。三子幸伯錦﹑七十八歲。四子幸伯旺﹑七十四歲。五子幸嘉賓﹑六十七歲。一門眉壽。千載希逢。請予旌表。以光盛典。應如所請。得上�日。依議。幸登運﹑著加賞上用緞一疋。銀十兩

○辛酉。移貴州安南營守備一員。帶把總一員。兵五十名。駐礶子窰。撤原防礶子窰千總一員回安南營。從雲貴廣西總督尹繼善請也

○壬戌。上以大學士張廷玉回京。遣內大臣戶部侍郎海望﹑迎勞於蘆溝橋。頒賜酒膳

○以鑲黃旗滿洲副都統宗室色布肯﹑署鑲白旗護軍統領

○大學士等議覆。營田觀察使陳時夏奏言﹑文安大城兩縣界內﹑修築橫堤一千五百餘丈。本年營田四十八頃。俱獲丰收。但恐水涸﹑卽成旱田。請於大堤東南尙家村。開建石閘。堤內挖河。引子牙河之水。以資灌漑。仍於北岸多開涵洞。或添建小閘。以資宣洩。應如所請。從之

○大計浙江﹑湖廣﹑山東﹑山西﹑河南﹑四川﹑廣東﹑福建各省官員。及河東二省河官。卓異官二十二員。不謹官三十六員。浮躁官十七員。罷軟官二十三員。才力不及官三十一員。年老官五十六員。有疾官二十四員。分別升賞處分如例

○癸亥。春分。朝日於東郊。上親詣行禮

○甲子。諭內閣。福建南澳總兵官康陵﹑不諳水師營務。且行事乖張。屢報出洋。並不親往。著解任來京。其南澳總兵官員缺。著福建閩安副將張天駿補授

○福建水師提督王郡奏言﹑廈門一島。地少人多。兵民食米。應爲籌畫。查提督衙門。有營房魚池等項租銀。每年可得五百餘兩。請買貯谷石。於米價昂貴時。照依原價借給。俟秋成後。買補還項。得上�日。著照所奏行。王郡身爲提督。將任內應得之項。籌濟兵食。甚屬可嘉。著交部議敍

○一等伯馬爾遜﹑緣事革退。以其兄阿爾遜﹑襲替

○乙丑。上詣恩佑寺行禮畢。幸圓明園

○遣翰林院侍讀春山﹑兵科給事中李學裕﹑致祭故安南國王黎維祹。兼敕封故國王嗣黎維祜﹑爲安南國王。敕諭曰。王朝布化。萬邦抒藩翰之忱。海宇同風。六服永河山之祚。奉車書於一統。舊服增修。綿帶礪於千秋。新恩特沛。爾安南國王嗣黎維祜﹑南徼分符。北廷拱極。維屏維翰。常遵聲教之頒。來享來王。克篤忠貞之誼。玆當嗣服。請命於朝。旣燕翼之克承。光昭令徳。宜龍光之遐賁。寵錫榮褒。特封爾爲安南國王。爾其恪守先封。虔共爾位。懷仁慕義。時砥礪夫躬修。啟後光前永綿延夫世澤。欽哉。毋替休命

○大學士等議奏﹑浙江海塘工程。前奉諭上�日。令該督程元章等﹑先築土備塘一道。堵塞尖山水口。漸次攺建石塘。並於中小亹開挖引河。分洩江流。以減水勢。今據該督奏稱﹑尖山水口。勢難堵塞。引河亦難於開挖。查海塘關系重大。其如何捍禦潮勢。保護塘工之處。自應及蚤商辦。乃該督漫無成見。遷延愈久。成功益難。應令該督﹑再於中小舋詳加踏勘。如何施工疏浚。卽令妥確定議具奏。至尖山水口。實系海塘受患之由。若不急爲堵塞。則每年徒費錢糧。究於塘工無補。亦應交該督等﹑將應用物料。預購齊備。俟冬初水落。設法舉行。得上�日。浙省海塘。關系重大。固須詳愼。尢戒遲疑。若總理不肯擔承。則分任者愈多瞻顧。其何以謀奠安。而垂永久。程元章毫無確見。著將海塘一應工程。交杭州副都統隆昇總理。令禦史偏武前往協辦。所需文武工員。俱聽隆昇揀調。其運辦物料給發錢糧等項。仍著程元章料理。毋得推諉稽遲

○添設貴州黃平州州同一員。駐舊州。獨山州州同一員。駐三腳﹤屯土﹥。淸平縣縣丞一員。駐凱裏。銅仁縣縣丞一員。駐松桃。普安縣罐子窰驛丞一員。威寧州得勝坡巡檢一員。黎平府照磨一員。裁黎平府屬八舟龍裏歐陽。新化四土司吏目缺。移普安縣原駐罐子窰典史﹑回縣城。從貴州巡撫元展成請也

○免江南宿州靈璧等四州縣﹑雍正十一年分水巡額賦有差

○丙寅。禮部題﹑故奉國將軍鄂明妻民覺羅氏。自二十三歲孀居。經今六十五歲。守節四十二年。請照宗室節孝例。賞予銀幣。給敕獎諭。從之

○旌表甘肅固原州烈婦﹑提標左營陣亡守備文理妻王氏。聞夫死事。投繯盡節。給銀建坊﹑入祠致祭如例

○丁卯。遣官祭歷代帝王

○以兵部左侍郎髙起﹑協辦步軍統領事務

○移湖北京山縣縣丞一員。宜都營外委千總一員。駐多寶灣。並添設多寶灣把總一員。從湖北巡撫徳齡請也

○戊辰。遣官祭關聖帝君

○諭內閣。大學士朱軾﹑從前革職等案。俱著開復

○刑部議覆。湖北巡撫徳齡疏言﹑向例以財行求。無祿人﹑俱照有祿人減一等。而說事過錢者。或止照有祿人減一等。或照本律遞減二等。殊不畫一。嗣後以財行求。說事過錢。照例與受財人同科。有祿人槪不減等。無祿人各減一等。儻承審官不依例擬斷。將說事過錢之無祿人﹑仍照律減二等者。照故出人罪議處。再行求說事。亦有首從之別。請將爲首者﹑照例科斷。爲從者再照有祿無祿聽減一等。儻所許財物。立議封貯。官吏𨿽未收受。亦應向許財之人﹑追取入官。並將聽許之人議處。應如所請。從之

○己巳。實授傅徳﹑爲內閣學士兼禮部侍郎

○升正黃旗滿洲副都統宗室色貝﹑爲正藍旗蒙古都統。以承恩公那穆圖﹑爲正藍旗漢軍都統

○辛未。大學士等議覆。河東總督王士俊奏言﹑徳州臨淸二處。地臨水次。舟楫可通。向經奏準﹑截畱南漕二十萬石。易谷四十萬石。存貯備用。但東省民情。鮮食大米。截畱之米。易谷甚難。請於附近臨徳二州等處。應徵漕米十萬石。攺徵谷二十萬石。旣省運費。兼益民生。應如所請。至該督奏稱東省歷年截存倉谷甚爲充裕。現存之米請以酌給兵丁。將兵丁應支折色。扣存買谷等語。恐離倉遙遠之兵。槪行攺給。未免跋涉艱難。應將沿河標營各兵﹑應支折色。就近酌給一半米石。卽以餉銀買谷還倉。盈餘銀兩。準作運費。殊爲便益。從之

○兵部議覆。四川總督黃廷桂疏言﹑四川保寧府屬廣元一汛。向撥川北鎭標守備﹑千總﹑把總各一員。兵二百三十名。每歲輪流駐防。甚爲勞費。請酌畱把總一員。馬步兵五十名。永遠駐札。其餘官兵﹑仍行撤回鎭標。應如所請。從之

○壬申。孝昭仁皇后忌辰。遣官祭景陵

○諭辦理軍機大臣等。據大將軍平郡王奏稱﹑塔爾馬善等進巢�刀。行至額爾齊斯河地方。見逆賊人眾牲畜。盡行收去。遂領兵暫回。所有懦怯不行速進情由。已經移咨飭行等語。朕思我軍進襲之處。逆賊旣已探知。先行移避。卽令深入於事何益。平郡王移咨飭行。殊爲過當。軍行紀律甚嚴。若以大將軍所諭。而塔爾馬善等﹑竟不遵行。固屬未便。儻勉彊前進。而擄掠並無所得。方今春令﹑馬匹疲瘦。口糧無幾。甚爲堪虞。斷不得以輕忽貽誤。今王之大營。現駐迆東。離行軍之處甚遠。一切軍機。所關綦重。額駙策淩﹑身在彼地。我軍情形。逆賊虛實。知之必悉。嗣後凡調撥進退之處。系策淩承辦事件。俱聽伊總理。著密行知照平郡王﹑及額駙策淩

○癸酉。理藩院議奏﹑喀爾喀紮薩克貝勒諾爾布班第﹑不能約束屬人。以致搶奪糧石牲畜。應行議處。今已經病故。將其貝勒爵降二等。令伊孫旺紮爾承襲爲紮薩克鎭國公。從之

○移江蘇寶山縣主簿﹑駐髙橋。上海縣縣丞﹑駐黃家灣。華亭縣縣丞﹑駐曹涇。就近管理塘工。從升任江蘇巡撫喬世臣請也

○貴州巡撫元展成疏報﹑銅仁府界﹑坡東坡西苗民一百六十寨。向化輸誠。願納糧賦。下部知之

○恩賞阿祿科爾沁貝勒達克丹等十旗貧乏人等銀兩

○旌表四川烈婦﹑建武營故兵權世魁妻王氏。夫亡殉節。托孤自縊。給銀建坊﹑入祠致祭如例

○甲戌。總督倉場侍郎兆華﹑緣事降調。升內閣學士署大理寺卿宗室塞爾赫﹑爲總督倉場侍郎

○駐札西藏鑲黃旗滿洲都統靑保﹑大理寺卿苗壽﹑緣事革職。以散秩大臣伯阿爾遜﹑鑲白旗蒙古副都統那蘇泰﹑前往西藏。辦理事務

○辦理軍機大臣等議奏﹑據定邊大將軍平郡王奏稱﹑署喀爾喀副將軍印務貝子阿努裏﹑因患病不能辦事。請遣回遊牧處調治。額駙策淩之子臺吉成滚紮布﹑明白諳練。阿努裏員缺﹑請令暫行署理。應如所奏。從之

○旌表正黃旗漢軍烈婦﹑江西廣信府故千總祖松林妻尙氏。夫亡投繯。從容殉節。給銀建坊﹑入祠致祭如例

○乙亥。以鑲白旗護軍參領盧保﹑署本旗蒙古副都統

○授故輔國將軍察爾岱子諾爾博﹑爲奉國將軍

○丙子。予故禮部左侍郎舒喜﹑祭一次

大淸世宗敬天昌運建中表正文武英明寬仁信毅大孝至誠憲皇帝實錄卷之一百四十

大淸世宗敬天昌運建中表正文武英明寬仁信毅大孝至誠憲皇帝實錄卷之一百四十一

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十二年。甲寅。三月。丁丑朔。諭內閣。範時繹﹑由旗員歷任內外顯職。朕念其爲勛臣之後。逾格加恩。實冀其追思伊祖。爲國家竭忠宣力。紹述家聲。豈料伊在江南任內。居心詐僞。辦事瞻徇。吏治官方。毫無整飭。鹽梟巨盜。縱令遠揚。甚至與姦宄不法之徒。私相往來。曲爲袒護。情獘敗露。朕猶諒其愚昧而保全之。復用爲北河總督。予以自新之路。乃當伏汛危險之時。袖手旁觀。將國計民生。視同膜外。朕知其不可外用。降上�日切責。撤回京師。仍念範氏子孫。現爲大員者甚少。範時繹屢經獲罪之後。定感朕三宥之恩。痛自奮勵。以圖後效。因仍用爲工部尙書。兼管兵部事務。今復將一切部務。巧於推諉。玩愒性成。全不實心效力。是朕屢加特恩而不知感。伊屢獲重罪而不知愧。誠可謂下愚不移。非尋常疎忽之咎可比。範時繹﹑著革退尙書職任。以爲負恩溺職者戒

○以鑲藍旗護軍參領法保﹑署鑲黃旗漢軍副都統。鑲紅旗參領伊蘭泰﹑署本旗蒙古副都統

○戊寅。淸明節。上詣恩佑寺行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵﹑孝敬皇后

○大學士等議覆杭州副都統隆昇疏奏。浙江海塘工程。奉上�日命臣總理。查得河莊等山之東首。舊有南港河一道。舟楫可通。今西首沙淤者﹑僅一十五里。挑挖甚易。所費亦輕。據旗員兵丁等﹑踴躍爭先。情願效力。理合奏聞等語。應如所請。令隆昇酌量募夫。施工開挖。無庸資藉駐防兵力可也。從之

○己卯。辦理軍機大臣等遵上�日議奏。據署寧遠大將軍查郎阿﹑疏參江寧副都統阿克山﹑荊州副都統觀音保﹑玩愒性成。罔知法紀。所管馬匹。陸續倒斃走失。幾及十分之八。業經三令五申。皆置不問。明系有心玩誤等語。查馬匹乃軍行第一急需。該副都統等﹑於去年出口時。各領膘力壯健之馬。值靑艸發生之時。而塔爾那沁﹑又水艸敷腴之地。乃敢漫不經心。以致虧損如此眾多。應按律治罪。再觀音保﹑從前領兵赴陜。道經豫省。卽縱兵踐踏田禾。自陜赴肅。違例多支料豆。出口之後。不能約束兵丁。一任迷失無蹤。今又將馬匹倒斃走失。所存無幾。視軍令爲兒戲。尢屬可惡。應卽行正法。以儆將來。阿克山﹑亦應擬斬監候秋後處決。得上�日﹑觀音保﹑著卽在軍營正法。阿克山﹑依擬應斬。著在巴爾庫爾城內通衢枷號。秋後處決

○刑部議覆廣東按察使張渠疏言﹑直省竊盜之案。宜分別。夥黨之多寡。並有無執持器械。以定情罪。請嗣後﹑三人以下。手持兵器行竊者。𨿽不得財。卽杖六十﹑徒一年。得財一兩以下。遞加一等。至滿貫論絞。其中有不持兵器者。仍照本律科斷。四人以上。𨿽不得財。亦無器械。爲首者徒一年。爲從者各杖一百。得財一兩以下。以次遞加。爲首者發邊衛充軍。爲從者流三千里。若夥眾至六人以上。不論曾否得財。首從並徒三年。計贓重於徒三年者。爲首者流三千里。爲從者各減一等。贓至滿貫。爲首者絞。爲從者發邊衛充軍。至十人以上。不分首從﹑並發邊遠充軍。贓滿貫者仍絞。再﹑竊盜至十人以上。地方官有疎防諱匿等案。俱照彊盜例處分。應如所請。從之

○移福建漳州鎭標左營守備一員。把總一員。兵一百名。駐南勝。從福建總督郝玉麟請也

○辛巳。命江西巡撫常安﹑進京陛見

○兵部議覆去貴廣西總督尹繼善﹑疏奏黔省九股新辟苗疆善後事宜八款。一﹑臺拱舊營。地基窄狹。請攺建於歐家寨地方。以收形勢之勝。一﹑九股地方遼闊。前議駐兵一千。尙覺單弱。請再添兵二千。將臺拱營攺爲一鎭。移淸江鎭總兵官駐札。置中左右三營。設遊擊三員。守備三員。千總六員。把總十二員。酌量分駐下秉稿貢等處。以通鎭遠聲勢。淸江請攺爲一協。設副將一員。統率原設左右兩營官兵。一﹑臺拱旣議設鎭。請將淸江同知。移駐其地。淸江旣議攺協。請於鎭遠府添設理苗通判一員。駐札淸江。撫戢苗夷。其天柱縣縣丞。應行裁汰。添設施秉縣主簿一員。分駐臺拱。以備同知任使。一﹑臺供糧運緊要。查歐家寨前。有河一道。可以直通下秉。請委員確估。速加疏浚。以利挽輸。一﹑臺拱增駐之兵。若新募充補。技藝生疎。請於各鎭協營兵內﹑擇其精壯熟練者。抽撥充補。以資緩急。一﹑從前焚巢�刀各寨。不無逃匿山箐之人。請將現在拋荒之田。徧行曉諭。令其復安故業。一﹑九股地方。𨿽增設官兵。多方化導。猝難收效。請將苗寨界址淸查。於舊有頭目內﹑擇其良善老誠者。按寨大小。酌定鄕約保長甲長。令其管約稽查。一﹑古州淸江。地界相連。中多險峻。應於適中郎硐地方。分設塘汛。並令文武官弁。巡行化誨。均應如所請。從之

○禮部右侍郎史在甲﹑以病乞休。允之

○調貴州淸江總兵官卜萬年﹑爲貴州臺拱總兵官

○壬午。調盛京戶部侍郎葛森﹑爲刑部右侍郎。升署太僕寺卿官保﹑爲盛京戶部侍郎

○免直隸滄州﹑興國等十四州縣鹽場竈地﹑雍正十一年分水災額課有差

○癸未。實授黃錫申﹑爲廣東左翼總兵官

○下嫁科爾沁紮薩克達爾漢親王和碩額駙羅卜臧滚布之郡主故。遣官致祭

○甲申。上回宮

○乙酉。以翰林院侍讀學士習寯﹑國子監司業王安國﹑俱充日講起居注官

○丁亥。上親耕耤田。詣先農壇致祭畢。更服。至耕所。仍行四推禮畢。上禦觀耕臺。命顯親王衍潢﹑莊親王允祿﹑裕親王廣祿﹑行五推禮。吏部右侍郎阿山﹑戶部尙書慶復﹑禮部尙書三泰﹑兵部右侍郎髙起﹑刑部左侍郎盛安﹑工部左侍郎韓光基﹑都察院左僉都禦史邵基﹑通政使司通政使佛保﹑大理寺少卿何宗韓﹑行九推禮。各以次耕如儀。上禦齋宮。順天府官員﹑率耆老農夫行禮畢。至耕耤所。農夫終畝。王以下各官﹑行慶賀禮。賜茶。停止筵宴

○戊子。上幸圓明園

○辛卯。諭吏部。今日引見各部郎中。其中多有年老昏憒者。著傳諭各部堂官。將滿漢郎中員外內﹑有年老不能辦事之人。秉公甄別。據實舉出。該堂官帶領引見

○以翰林院檢討色通額﹑充日講起居注官。編修佟保﹑鄂敏﹑俱署日講起居注官

○壬辰。戶部議覆四川總督黃廷桂疏言﹑建昌府屬兒斯瓦尾等堡番民﹑額徵糧米。從前因無文員。歸於冕山營徵收。今七兒堡已設同知。請將徵收番民米石。卽令該同知管理。應如所請。從之

○禮部議覆提督順天學政吳應棻疏言﹑八旗生員。遇歲科試期。如果駐防隨任。及實系患病。一時不能赴考者。應令各本旗查明。知照學臣。飭發教官造冊。以便稽查。儻有規避。照例除名。該管各官﹑扶同徇隱者。照徇庇例議處。應如所請。從之

○移湖廣恩施縣戎角塘把總一員。駐東鄕。從湖廣總督邁柱請也

○癸巳。升鑲白旗護軍參領官保﹑爲本旗蒙古副都統

○甲午。上詣恩佑寺行禮

○河東總督王士俊題。故明烈婦﹑河南靈寶縣生員李明龍妻陳氏。李明沆妻季氏。李明夔妻張氏。於流寇陷靈寶時。一門妯娌。俱縫衣不辱。赴井全貞。請予旌表。以闡幽光。從之

○丙申。刑部議奏。參革河南學臣兪鴻圖﹑受賄營私。應擬斬立決。得上�日﹑兪鴻圖﹑著卽處斬。學政科場乃國家興賢育才之要政。關系重大。十餘年來。各省試官。不聞有婪贓敗檢之劣迹。朕心頗喜。以爲試事漸次肅淸。今觀兪鴻圖贓私累萬。則各省學政之果否澄淸。朕皆不敢深信矣。蓋學政與督撫﹑同在一省。學政之優劣。督撫未有不深知者。祇因督撫有所請托分潤。代爲隱瞞。朕復何從而知之。嗣後﹑各省若有考試不公。徇情納賄者。經朕訪聞。除將學臣從重治罪外。該督撫亦必照溺職例﹑嚴加處分

○禮部議覆提督貴州學政晏斯盛疏言﹑南籠府屬永丰州。久經建治設學。請將土籍文童生。歲科各取進四名。又黎平府之古州。𨿽未設學。而苗民繁庶。頗知向學。請擇其文理明順者。量取一二名。附入府學苗童之後。以示鼓勵。均應如所請。從之

○賑濟江西新淦等五縣﹑水災饑民

○丁酉。諭內閣。據提督順天學政吳應棻奏稱﹑前經摺奏八旗歲考不到生員一事。原爲淸查規避起見。但恐旗人借端苛索。髙下其手。或現在京師。亦混稱駐防隨任。或已經考過。仍不放回原處。仰懇敕下八旗。轉行申飭。秉公稽查等語。吳應棻原奏。本以杜規避之端。而旗人或借此生事。亦未可定。著各該都統﹑轉飭參領佐領。秉公稽查。有徇情朦混﹑及需索苦累等事。該都統卽行糾參

○移湖南鎭筸鎭屬池河營守備。駐新寨。並添設把總一員。兵二百名。其新寨小汛弁兵。移駐池河營。從署湖南巡撫鐘保請也

○旌表烈婦﹑直隸涿州範文明妻劉氏。矢志殉夫。投繯殞命。江蘇吳江縣張樹勛妻趙氏。夫仁服闋。仰藥捐軀。浙江海寧縣顧廷芳妻朱氏。遇暴不辱。赴水全貞。安徽桐城縣唐云仙妻王氏。河南浚縣郭太曾妻寇氏。俱彊奸不從。自縊完節。河南汝州劉得賢妻蕭氏。貴州平遠州劉起沛妻孟氏。俱守正拒姦。被刃殞命。烈女﹑江蘇江陰縣陸繩武聘妻夏氏。楊安基聘妻孫氏。宿遷縣臧髙飛聘妻髙氏。邳州陳天琚聘妻王氏。湖北漢陽縣陳禦兆聘妻胡氏。河南祥符縣田登路聘妻張氏。虞城縣耿曰璞聘妻薛氏。滑縣李大小聘妻趙氏。俱未婚夫殞。聞訃投繯。各給銀建坊。入祠致祭如例

○戊戌。升都察院左都禦史徐本﹑爲工部尙書

○兵部議覆山西巡撫署理提督印務覺羅石麟疏言﹑大同鎭屬標營。向因地當邊隘。額設兵數原多。嗣於雍正九年。復議添兵五千名。舊設者﹑或操防有餘。新增者﹑或無需調遣。自宜因時隨地。酌量議裁。查大同鎭四營﹑應裁兵一千名。殺虎協﹑裁千總二員。把總四員。兵四百名。朔平營﹑裁參將一員。守備一員。千總一員。把總三員。兵七百三名。攺設都司一員。茹越營﹑裁守備一員。兵九十名。攺設把總一員。陽方口﹑裁守備一員。兵一百三十名。攺設把總一員。其破魯堡﹑把總一員。兵七十九員。賈家堡﹑把總一員。兵四十五名。永興堡﹑把總一員。兵六十七名。車道場﹑把總一員。兵三十九名。寧武營﹑兵一百三十一名。偏關營﹑兵一百五十九名。老營營﹑兵一百三十三名。保徳營﹑兵二十四名。均應裁汰。應如所請。從之

○刑部議覆。參革河南學政兪鴻圖﹑婪贓累萬。伊父戶部侍郎兪兆晟﹑平日不能教子。及家人曹楷﹑來往京中會銀。而兪兆晟懵然罔覺。應降二級調用。得上�日﹑兪兆晟向來品行不端。與李維鈞結爲姻親。又依附年羹堯門下。皆朕所深知者。因伊痛自悔過。辦事尙有才幹。用至戶部侍郎。自怡賢親王仙逝。復萌故智。獘端種種。將王數年苦心整理之成規。任意更張。甚屬可惡。今伊子兪鴻圖﹑納賄婪贓。紊亂學政。非尋常私獘可比。伊有此逆子。豈眞一無見聞。而欲脫然事外乎。刑部審理時。祇引失察家人子弟之條。希冀從輕完結。大徇情面。著將刑部堂官。交都察院嚴察。兪兆晟﹑著革職。令刑部秉公嚴審定擬。儻仍瞻顧徇隱。朕必親審以明此案。將承審官自有另行處治之道

○己亥。定八旗副參領﹑俱爲正四品

○升內閣侍讀學士兼禮科給事中岱奇﹑爲內閣學士兼禮部侍郎

○雲貴廣西總督尹繼善﹑奏報官兵進巢�刀普思逆夷大捷情形。得上�日﹑普思一帶。土賊猖狂。皆前歲漏网之賊首。自號神仙。迫脇夷民。煽惑滋擾。今總督尹繼善﹑檄飭各路將弁周儀等。克期進巢�刀。擒斬首惡神仙喃奔等二百餘名。招出投誠夷民八千餘名。尙有賊首召補達等三名。及其餘黨竄匿未獲。攸樂恩茅一帶。悉已蕩平。尹繼善悉心調度。俱屬妥協。自應乘此軍威。將首惡盡殲。餘黨盡掃。以期一勞永逸。至擒獲賊首。當卽行正法。其眷屬卽行分賞。投誠之眾。急宜撫綏。脇從之徒。量加懲治。凡事每懈於垂成。忽於旣定。尹繼善甫制滇南。𨿽心力俱彊。而威信未立。此舉實關三省籌畫。非僅爲元新普思計也。可傳諭尹繼善知之

○河東總督王士俊題。原任河道總督陳鵬年﹑淸勤任事。於豫省河務。著有成勞。請入豫省賢良祠。以申報享。從之

○烏朱穆秦親王色登惇多卜故。遣官致祭

○庚子。升鴻臚寺卿徳福﹑爲大理寺卿

○辦理軍機大臣等議奏。喀爾喀公葛木丕爾﹑於上年冬月嚴寒之時。率領官兵。過阿爾泰山嶺。開通雪路百餘里。深入賊境。直抵察罕胡濟爾等處。賊眾驚潰。拋棄輜重。四路奔逸。當經擒獲賊夷男婦人口﹑及馬匹牲畜等物。因賊旣遠遁。振旅還師。甚屬效力。應行文定邊大將軍平郡王﹑副將軍額駙策淩等。將葛木丕爾等功績。注冊議敍。從之

○吏部議覆貴州巡撫元展成疏言﹑貴東貴西二道。及安順都勻等府廳州縣。系苗疆最要之缺。向經題準﹑俸滿三年。卽予升用。其冊亨州同。羅斛州判。𨿽系佐雜。均有錢糧命盜專責。實與州縣不殊。又永丰州吏目。及南籠府經歷。亦系共處煙瘴。事同一體。請將四缺﹑均照苗疆要缺之例。三年俸滿卽升。應如所請。從之

○厄魯特貝子沙畢多爾濟故。遣官致祭

○辛丑。以署鑲藍旗滿洲副都統宗室章格﹑爲正黃旗滿洲副都統

○陜西寧夏將軍卓鼐﹑緣事革職。以直隸天津都統阿魯﹑爲陜西寧夏將軍。前往巴爾庫爾軍營。統領西安寧夏滿洲兵丁。以傅泰﹑仍署陜西寧夏將軍。正白旗蒙古都統邁祿﹑署直隸天津都統

○癸卯。諭內閣。署正藍旗蒙古副都統兼內閣額外學士覺羅佛凝峨﹑人甚平常。不稱內閣學士之任。不必在學士內行走

○添設廣東龍川縣老隆司巡檢一員。從廣東總督鄂彌達請也

○甲辰。諭辦理軍機大臣等。副都統管承澤﹑本非無能之人。乃並無黽勉之心。鉆營怠忽。情殊可惡。著革職。在西寧城內枷號

○攺直隸晉州﹑及州屬之無極﹑藳城二縣﹑定州屬之新樂縣﹑俱仍隸正定府管轄。分保定府屬之深澤縣﹑隸定州管轄。添設正定府平山縣洪子店巡檢一員。從直隸總督李衛請也

○攺貴州黎平府屬之天柱縣﹑歸鎭遠府管轄。添設鎭遠縣縣丞一員。分駐卭水司。從貴州巡撫元展成請也

○乙巳。調河南南陽總兵官馬世龍﹑爲山東登州總兵官。山東登州總兵官冉起鳳﹑爲河南南陽總兵官

○吏部議覆升任四川巡撫憲徳疏言﹑凡各省直隸州所理案件。先經題準﹑令歸該管道員。就近審轉。今查川省之潼﹑綿﹑眉﹑卭﹑資﹑達﹑嘉等州。去道治遙遠。與就近之例不符。至濾﹑茂﹑忠三州。𨿽近道治。而該道周巡地方。審解事件。不免守候稽遲。請仍照舊例。徑行解司審轉。應如所請。從之

大淸世宗敬天昌運建中表正文武英明寬仁信毅大孝至誠憲皇帝實錄卷之一百四十一

大淸世宗敬天昌運建中表正文武英明寬仁信毅大孝至誠憲皇帝實錄卷之一百四十二

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十二年。甲寅。夏四月。丙午朔。享太廟。上命皇四子寶親王弘歷行禮

○山西巡撫覺羅石麟疏報。汾州府介休縣上堡村﹑向有水泉三處。今於舊泉之外﹑連湧新泉六處。又有泉從井口湧出。俱各水淸味甘。共可灌地一千七百六十餘畝。上堡村有水神廟一座。請加修葺。以答靈貺。下部知之

○丁未。兵部等衙門議覆。湖廣總督邁柱奏言﹑容美宣慰土司田旻如﹑行事姦狡。賦性狂妄。濫給札付。私徵錢糧。制度僭越。擄掠鄰近土民。種種惡迹。罪不容誅。經臣臚列糾參。蒙恩上�日暫停革職審擬。令其來京詢問。詎意抗違不出。假撫卹荒民之名。具摺誑奏。寬限兩月。藐抗如故。且移居平山寨。作狂悖負嵎之舉。闔司土民﹑見其不法。恐乾天討。投出者共有五百七十餘人。又有石梁司長官張彤砫﹑先率土民投繳印信令箭。其不能投出之土眾。又計誘田旻如出洞。催令起程。旻如自知眾怨親離。投繯自縊。按其情罪。未足蔽辜。伊子弟﹑俱非善類。難以承襲。請將容美司攺土歸流。俾土眾早登衽席。應如所請。將田旻如原領敕書印信號紙。繳部查銷。其一切善後事宜。應令該督妥協辦理。從之

○予福建臺灣南路陣亡受傷弁兵。守備張玉等﹑恩蔭祭葬賞賚有差

○庚戌。湖北巡撫徳齡疏報。漢陽等五縣﹑開墾雍正十年分田地二百頃有奇。下部知之

○辛亥。諭辦理軍機大臣等。前據署大將軍查郎阿等參奏。副都統阿克山﹑觀音保﹑將江寧荊州滿兵馬匹。任其倒斃走失。應請革職分賠。朕因觀音保前年領兵赴陜。道經豫省。漫無紀律。今又將各項馬騾﹑有心怠誤。是以特降諭上�日。令廷臣議將觀音保﹑卽於軍營正法示眾。因觀音保所犯情罪。非止一端。原不僅爲馬匹。故與阿克山枷號治罪之處。略有區別。殺一人以儆其餘。則所全實多。今查郎阿等不達朕意。奏稱觀音保﹑阿克山所屬官兵。久居南方。初來塞外。不知牧馬之法。致令倒傷。較之畏葸退蹜﹑偸竊抵換者。微有差別。可否格外施恩。將觀音保﹑阿克山﹑暫停正法。俱在軍營通衢枷號。俾將弁觸目儆心等語。查郎阿旣如此陳奏。著照所請﹑將觀音保暫停正法。同阿克山一並在軍營枷號。秋後處決。將此諭上�日曉諭闔營將弁兵丁知之

○壬子。加直隸獨石口副將任懷徳總兵銜。前往北路軍營

○署寧遠大將軍查郎阿等摺奏。臣等奉上�日揀選賢能之員。委署江寧荊州兩營副都統。查有發往軍營效力原任副都統黑色﹑軍前文登營副將查爾扈二員。俱實心效力。奮勉向前。可以署理副都統。管領兩營兵丁。得上�日。查爾扈﹑著補授湖廣荊州副都統。黑色﹑著署江南江寧副都統

○甲寅。實授赫星﹑爲正白旗滿洲副都統

○正紅旗漢軍副都統黃秉鉞﹑緣事革職。以一等侯田存徳﹑爲正紅旗漢軍副都統

○旌表烈婦﹑直隸固安縣王順宇妻王氏。山東金鄕縣程正善妻孫氏。河南息縣王紹基妻甕氏。廣東順徳縣韓罕言妻何氏。俱彊奸不污。自縊殞命。各給銀建坊﹑入祠致祭如例

○乙卯。諭內閣。朕禦極以來。於滿漢人材﹑廣開登進之路。冀收得人之效。是以雍正元年﹑定有滿洲亦準考試武場之例。今思滿洲弓馬技勇。遠勝漢人。將來行之日久。必至科場前列。悉爲滿洲所占。而滿洲文藝。不及漢人。又恐考試內場時。不免有傳遞代作等獘。於作養人材之道。未有裨益。著行停止

○升一等侍衛法諸納﹑爲正紅旗漢軍副都統。仍畱軍營。以正黃旗參領李禧﹑署正紅旗漢軍副都統

○兵部議覆。山西巡撫覺羅石麟疏言﹑山西新平得勝等路邊外。地廣民稠實屬緊要。請於髙廟子地方﹑設衛守備一員。衙門口地方﹑設衛千總一員。歸大同府管轄。赤不漢契地方﹑設衛守備一員。後營子地方﹑設衛千總一員。歸朔平府管轄。應如所請。從之。尋定髙廟子新設衛曰丰川衛。衙門口所曰鎭寧所。赤不漢契衛曰寧朔衛。後營子所曰懷遠所

○丁巳。諭宗人府。禮部向來定例﹑宗室犯枷責罪者。俱準折贖。覺羅犯枷責罪。照平人例完結。朕思覺羅。亦系宗室。悉照平人例處分。則宗室覺羅﹑迥然各異。而與平人絕無辧別。又宗室犯枷責罪者。如槪令折贖。伊等亦不知儆懼。嗣後宗室覺羅﹑若犯枷責之罪。應酌其罪犯輕重。卽在宗人府﹑或拘禁。或鎖禁。分別年限。期滿釋放。以抵其罪。庶覺羅處分﹑與平人有別。而宗室亦知儆戒矣。其如何酌量罪犯輕重﹑分定年限之處。著宗人府﹑會同該部定議具奏。尋議﹑有職宗室覺羅﹑嗣後犯笞杖罪者。仍照定例﹑會同各該部降罰治罪。其閒散宗室覺羅﹑嗣後有犯鞭笞罪者。分別鞭笞之數。革去每月應領錢糧。以抵其罪。笞一十二十者﹑革錢糧一月。三十者兩月。四十者三月。五十者四月。至鞭六十者六月。七十者七月。八十者八月。九十者十月。一百者一年。若犯徒罪者。均照八旗人等。折枷號日期。分別拘禁。枷號二十日者。在宗人府拘禁四十日。二十五日者。拘禁五十日。三十日者。拘禁六十日。三十五日者。拘禁七十日。四十日者。拘禁八十日。其犯軍流等罪者。悉照旗人軍流應折枷號日期。在宗人府鎖禁。統俟滿日釋放。以抵其罪。從之

○以陜西花馬池副將米國正﹑署陜西延綏總兵官

○旌表四川迷易所烈婦﹑沈英妻周氏。彊奸不從。自刎殞命。給銀建坊﹑入祠致祭如例

○戊午。諭吏部。各省卓異人員。俱有現任地方之責。每當大計之年。理應先行具本。候上�日敕交部院查議。其與例相符﹑應準卓異者。奏聞令其進京引見。如與例不符﹑不準卓異者。候朕酌量。應令引見與否。再降諭上�日。著爲定例

○攺山東曹東道﹑爲管河道。專管通省黃運兩河事務。所屬曹州﹑攺歸兗莒沂道管轄。東平州﹑攺歸濟東道管轄。從河東河道總督朱藻請也

○己未。諭步軍統領。番役錢糧﹑朕己每月加添恩賞。嗣後仍有勒索妄爲等事。察出定行正法

○直隸河道總督顧琮疏報。永定一河。全賴下口深通。庶上流得以暢注入澱。乃淘河以南。漸積塡淤。正議挑浚疏通﹑以資宣洩。仰蒙天賜引河。開刷二十餘里。有四千餘丈之遠。不勞民力。悉出天工。顯著嘉祥。萬民歡忭。得上�日。朕因畿輔河渠﹑關系重大。時時軫念。莫釋於懷。今於河臣籌議挑浚疏通之地。仰蒙天賜引河。自然開刷。不勞民力。順軌通流。河神福佑羣生。功用顯著。應虔誠展祀。以答靈貺

○壬戌。孝端文皇后忌辰。遣官祭昭陵

○癸亥。調鑲藍旗蒙古都統查克旦﹑爲本旗滿洲都統。仍畱軍營。以領侍衛內大臣英誠公丰盛額﹑署鑲藍旗滿洲都統。升正黃旗滿洲副都統法喀﹑爲本旗滿洲都統。鑲黃旗參領哲爾金﹑爲正黃旗蒙古副都統

○甲子。諭內閣。各省府廳州縣﹑俱有地方民社刑名錢谷之責。不應無故赴省﹑謁見上司。擅離職守。是以律例定有處分。朕復屢加訓飭。通行禁約。聞近年以來﹑此習尙未盡除。良由庸陋屬員。以奔競趨承爲務。往往借稱公事﹑逗畱省會。冀博上憲之歡心。而無識之督撫。亦或習而不察。不知已蹈曠官之咎矣。地方事務。有應調取屬員赴省辦理者。該督撫自有酌量。若本官任內之事。必應面見督撫口稟者。本不常有。其他或用文書稟帖。皆可通達事情。候批指示。何必遠離職守。僕僕道途。以致公事廢弛。詞訟淹滯。至於賀節祝壽。尢屬有損無益之虛文。若該督撫以此相尙。俾屬員等爭先恐後。則其人之識見可知。又何能勝督撫之任耶。著再行曉諭。倘有仍蹈前轍者。經朕訪聞。將屬官上司﹑一並嚴加議處

○福建按察使李玉鋐﹑年老休致。升福建糧儲道張廷枚﹑爲福建按察使司按察使

○添設江南通州州同一員。駐河基鎭。攺崇明縣大安司巡檢﹑爲三角等九沙巡檢。隸通州管轄。移狼山鎭右營千總一員。兵三十名。駐官河。從升任江蘇巡撫喬世臣請也

○乙丑。上禦制歷代帝王﹑關聖帝君﹑都城隍廟碑文。建亭告成。上命諴親王允祕﹑祭歷代帝王。皇四子寶親王弘歷祭關聖帝君。皇五子和親王弘晝﹑祭都城隍廟

○命康良親王傑書子輔國將軍巴爾圖﹑襲封和碩康親王。封故康親王崇安子永恩﹑爲多羅貝勒

○丙寅。禮部議覆。順天學政吳應棻疏言﹑定例歲科兩試。文武童生﹑先由本縣考取。造冊送府。該府再行考試。惟宛平大興兩縣童生﹑向例止憑審音。並不衡文。以定去取。嗣後請照例由縣審音。再行考試。造冊送府。庶例歸畫一。而假冒頂替之獘。亦可永除。應如所請。從之

○丁卯。升吏部右侍郎孔毓璞﹑爲都察院左都禦史。工部右侍郎常有﹑緣事降調。升內閣學士傅徳﹑爲工部右侍郎。俱仍畱軍前辦事。以兵部尙書塗天相﹑兼管都察院左都禦史事。禮部左侍郎畱保﹑兼管工部右侍郎事

○署江西南昌總兵官陳王章﹑緣事革任。升福建興化副將李蔭樾﹑爲江西南昌總兵官

○予巢�刀平廣西鄧橫賊蠻立功病故之潯州府知府楊正輔﹑太平府江州土知州黃錫璋﹑各蔭一子入監讀書

○己巳。以翰林院侍講學士錢陳羣﹑充日講起居注官

○旌表烈婦﹑直隸宣化縣薛宗州妻楊氏。河南安陽縣盧祿妻王氏。俱守正拒姦。被刃殞命。各給銀建坊﹑入祠致祭如例

○庚午。諭大學士等。朕於一切器具﹑但取朴素適用。不尙華麗工巧。屢降諭上�日甚明。從前廣東曾進象牙蓆。朕甚不取。以爲不過偶然之進獻。未降諭上�日切戒。今則獻者日多。大非朕意。夫以象牙編織爲器。或如團扇之類。其體尙小。今制爲座蓆。則取材甚多。倍費人工。開奢靡之端矣。著傳諭廣東督撫。若廣東工匠爲此。則禁其毋得再制。若從海洋而來。從此屏棄勿買。則制造之風﹑自然止息矣

○升江西布政使宋筠﹑爲奉天府府尹。調浙江布政使刁承祖﹑爲江西布政使司布政使。升浙江鹽驛道張若震﹑爲浙江布政使司布政使

○移江西九江協都昌縣汛千總﹑外委千總各一員。兵三十名。駐建昌。歸南康營管轄。南康營建昌汛外委把總一員。兵三十名。駐都昌。歸九江協管轄。從署兩江總督趙弘恩請也

○辛未。諭辦理軍機大臣等。準噶爾投順之勞章﹑伊特根兒﹑衮楚克等﹑攜帶妻子百餘口。抒誠來降。殊屬可憫。今天气炎熱。卽令護送來京。路途勞苦。著派理藩院筆帖式一員。攜帶衣服緞疋等物。迎往曉諭賞賜。令其退回。會同伊等妻子﹑由驛站緩行。護送至察哈爾地方。該總管等﹑加恩賞賜產業牲畜。俟辦理居定後。將爲首之人﹑調京引見

○命呼倫貝爾地方管轄索倫巴爾虎兵丁前鋒統領博第來京。調北路軍營內大臣永福﹑統轄呼倫貝爾地方兵丁

○予故領侍衛內大臣拉錫﹑祭葬如例

○旌表直隸藳城縣烈婦﹑孫紹卿妻嶽氏。拒姦不辱。投井殞命。給銀建坊﹑入祠致祭如例

○癸酉。諭內閣。五城司坊等官。各有管轄之地。越界拏人。固不免滋擾。然路遇鬥毆酗酒拐騙嚇詐之徒。若因地非管轄﹑遂置而不問。以致逃遁無蹤。亦非稽查整飭之道。似應不論何地。皆準其拘執。移送該城司坊官。聽詳該禦史審訊發落。至暖昧隱僻不法等事。𨿽訪問的確。猶非刻不可緩。則準其密詳該城禦史查拏。並密詳本城禦史存案。如此﹑庶無推諉。亦不致攙越。應如何定例飭行之處。著九卿議奏

○升廣東布政使甘汝來﹑爲禮部右侍郎。廣東按察使張渠﹑爲廣東布政使司布政使。調廣西按察使耿鱗奇﹑爲廣東按察使司按察使。升雲南迆東道黃士傑﹑爲廣西按察使司按察使

○定邊大將軍平郡王福彭等摺奏。據定邊左副將軍超勇親王額駙策淩等呈稱﹑雍正十一年﹑續到奉天兵丁二千名。派領侍衛內大臣薩穆哈﹑副都統白爾赫圖管領。今薩穆哈已授爲大將軍參贊。往烏裏雅蘇泰軍營。止有白爾赫圖一人。凡遇徵巢�刀調遣。必需督管大臣。實屬不敷。查有軍前刑部員外郎紀山。爲人老成明白。善能約束。仰祈皇上給副都統職銜。令與白爾赫圖分管奉天兵丁等語。理合代奏。伏候聖鑑。得上�日。紀山﹑著給副都統職銜。與白爾赫圖管領奉天兵丁

○甲戌。歸化城都統丹晉疏奏。吳喇忒鎭國公達爾瑪機裏第等﹑屬下遊牧地方。於去冬雪大風寒。人畜傷損。蒙皇上遣理藩院郎中文保等﹑按戶賑濟。查明小大共一萬五午三百八十五口。賑濟六月。共米七千二百四十石一斗。各紮薩克﹑親身分散。貧窮蒙古﹑共沐皇恩。謹造淸冊。送部查核。下部知之

大淸世宗敬天昌運建中表正文武英明寬仁信毅大孝至誠憲皇帝實錄卷之一百四十二

大淸世宗敬天昌運建中表正文武英明寬仁信毅大孝至誠憲皇帝實錄卷之一百四十三

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十二年。甲寅。五月。丙子朔。以原任甘肅布政使諾穆圖﹑協同駐札哈爾海圖都統覺羅伊禮布﹑辦理軍務

○丁丑。以鑲黃旗參領覺羅蘇爾泰﹑署鑲紅旗滿洲副都統

○增設口外朝陽溝﹑哈朗灰達巴漢等處﹑巡哨兵丁八十名。領催八名。從圍場總管朋蘇克請也

○戊寅。孝誠仁皇后忌辰。遣官祭景陵

○己卯。調署鑲紅旗蒙古副都統額爾圖﹑署鑲藍旗滿洲副都統。以一等侍衛阿蘭泰﹑署鑲紅旗蒙古副都統

○兵部議覆。湖廣總督邁柱疏言﹑湖北施南宣撫司覃禹鼎﹑與容美土司田旻如﹑翁壻濟惡。姦貪殘暴。在施南銅鼓山﹑私開路徑。直抵容美。派夫運米。私藏炮位。今容美土民﹑能明大義。將覃禹鼎及施南司印信。一並押解到臣。理合請上�日革職嚴審。明正其罪。又據施南土民周一昌﹑覃祚徳等。向化輸誠。呈請攺土歸流。急救倒懸。請分設文武官弁。以資彈壓。應如所請。將施南宣撫司地方。準其攺土歸流。一切善役事宜。令該督妥協辦理。從之

○辛巳。諭大學士等。彭維新受朕深恩。不次擢用爲戶部尙書。且令辦事內閣。數年以來。所以委任優待之者﹑至深至厚。伊苟有人心。必無忍於背負之理。況伊歷任辦事庸碌。朕誤視爲過於拘謹。限於才力。種種姑容。今在戶部衙門。輒敢徇情作獘。植黨營私。將怡賢親王殫忠竭力﹑多年經畫之良規。任意更張。甚屬可惡。今刑部審訊此案。竟敢懷挾私心。公然在朕前﹑巧於舞獘。將應行詰問根究之處。一槪朦混開除。而反將那用飯銀輕罪一條。擬以大辟。似此輕重出入之間。顚倒錯亂。髙下其手。朕實不料福敏﹑張照等﹑職司刑官。而敢爲此詐僞欺朦之舉也。彭維新所犯罪款。非貪贓受賄。則朋比黨援。非立意作福作威。則有心顚倒國是。今福敏﹑張照等﹑全然置之不究。而反擬失入之條。誠不知其何心。此案著刑部堂官﹑另行確審定擬。儻仍敢固結徇隱。朕必親自審訊。將刑部堂官﹑與彭維新一體治罪

○癸未。吏部題。一等精奇尼哈番佟鎔革退。銷去佟鎔拖沙喇哈番原職。餘二等精奇尼哈番。以原立官佟養性四世孫八十六承襲。從之

○甲申。禮部議覆。署正紅旗滿洲都統盛安奏言﹑本旗前鋒溫者渾寡妻。系原任輔國將軍庫布蘇渾之女。現年二十六歲。夫沒無子。恐被逼奪。引刀斷髮。並截去左耳。終身願守夫墓。𨿽守節年歲。未合定例。而剛方貞烈。實屬可嘉。應否旌表。伏候欽定。得上�日﹑著加恩旌表

○兵部議覆。署陜西總督劉於義疏奏。寶丰一縣。地處極邊。防範宜密。請將平羅營參將一員。守備﹑千總﹑把總各一員。共設兵四百五十六名。移駐其地。攺爲寶丰營。其平羅地方。亦屬緊要。請將原設寶丰縣守備﹑攺爲都司。把總﹑攺爲千總。共設兵二百五十名。移駐平羅。再﹑柔遠堡﹑爲漢夷交易之處。夷人從石嘴子進口。民間田禾﹑難免蹂﹤閵﹥。請將漢夷交易。移在石嘴子塘汛。另築一堡。以爲集場。卽於寶丰營撥兵四十名。駐防新堡。再調千總一員。兵五十名。駐札柔遠堡。專司巡察。以實邊防。均應如所請。從之

○丙戌。諭辦理軍機大臣等。副都禦史二格﹑奏請來京省母。著照所請。二格所辦軍需。著左都禦史孔毓璞﹑暫行協同劉於義辦理

○丁亥。升都察院左副都禦史管奉天府府尹事呂耀曾﹑爲吏部右侍郎

○旌表河南河陰縣烈婦﹑王宗聖妻樊氏。彊奸不從。自縊殞命。給銀建坊。入祠致祭如例

○戊子。遣官祭關聖帝君

○己丑。移四川成都府水利同知﹑駐灌縣。從四川總督黃廷桂請也

○庚寅。補行直隸省官員﹑及直隸總河雍正十一年分大計。卓異官七員。不謹官二員。罷軟官二員。年老官二十二員。有疾官三員。才力不及官八員。浮躁官四員。分別升賞處分如例

○辛卯。吏部等衙門議覆。福建總督郝玉麟﹑疏奏酌核海疆情形。增攺府州縣治事宜。一﹑福寧地當衝要。崇山峻嶺。向設直隸州。不足以資彈壓。請攺爲福寧府。設知府一員。通判一員。府司獄兼管經歷事一員。府教授一員。並置附郭一縣。設知縣一員。訓導﹑典史﹑各一員。同原轄之福安寧徳﹑並攺建寧府所轄之壽寧縣。統歸福寧府管轄。一﹑福州府屬之古田縣。地方寥廓。錢糧積欠難淸。內有雙溪地方。水土平衍。可以建築城垣衙署。請分古田地﹑增置一縣。設知縣一員。典史一員。訓導一員。仍隸福州府管轄。一﹑泉州漳州二府。俗悍民刁。地方太廣。請各設直隸州分理。泉屬之永春縣﹑攺爲直隸永春州。隸以徳化﹑大田二縣。漳屬之龍巖縣﹑攺爲直隸龍巖州。隸以漳平﹑寧洋二縣。請設直隸知州﹑州同﹑吏目﹑各一員。教諭攺爲學正。訓導仍舊。均應如所請。從之。尋定福寧府新設附郭縣曰霞浦。古田分設縣曰屏南

○旌表甘肅保安縣烈婦﹑張文彩妻蕭氏。拒姦不辱。被刃完貞。給銀建坊。入祠致祭如例

○壬辰。諭八旗都統等。向來八旗官員。遇有吉凶之事。競尙繁華。恣意糜費。以致兵民效尢。罔知撙節。大有累於生計。朕屢降訓諭。並令九卿等﹑按其品級。分別等次。酌定規條。頒行已久。伊等自當體朕教養之苦心。各循分位。謹守章程。以爲仰事俯育之道。乃近聞八旗人等﹑仍有未攺陋習。以誇多斗靡相尙者。不知聖人教人。以生養死葬合禮爲孝。又曰。禮﹑與其奢也寧儉。喪﹑與其易也寧戚。朕之教人。亦卽此意。如父母之祭葬。必以耗財爲孝。獨不思蕩費家產。以致不能顧卹品行。辱及先人。其不孝也更爲何如。子女之婚嫁。必以厚資爲慈。獨不思無所貽謀。以致不能養育子孫。饑寒困苦。其不慈也更爲何如。況越禮諭分之事。但覺可恥。更有何榮。朕之提撕警覺。已至再三。而庸愚之人﹑尙未醒悟。今特再行宣諭。該都統等﹑務須諄切化導。並不時稽察。俾八旗人等﹑遵照所頒定例。實力奉行。毋得陽奉陰違。負朕崇儉黜奢﹑維風訓俗之至意

○實授趙弘恩﹑爲兩江總督

○以湖北巡撫徳齡﹑協同署陜西總督劉於義﹑辦理西路軍需事務。陜西西安布政使楊馝﹑署湖北巡撫。河東鹽運使程仁圻﹑署西安布政使司布政使

○癸巳。以署正紅旗漢軍副都統李禧﹑爲額外都統。署理正紅旗漢軍都統事務

○乙未。諭辦理軍機大臣等。今年進兵之事。兩路將軍大臣等﹑所議互異。彊行進兵。賊人預知。將那移駐牧。先爲躲避。則我軍徒勞而無所獲。勢必復回。此事尙無完日。朕意今年停止進兵。遣使前往﹑宣示利害。賊果知懼求和。卽行定議完結。賊若遊移推諉。則此際預行整備。明年大兵﹑卽行進巢�刀。著額駙策淩﹑署大將軍查郎阿﹑俱來京。公同詳議確定。於事方爲有濟。今年旣暫停進兵。可令大兵在科布多相近處。擇形勢之地。分駐牧馬。一應汛哨卡倫。嚴行防備

○丙申。夏至。祭地於方澤。上命皇四子寶親王弘歷行禮

○以署鑲紅旗滿洲副都統覺羅蘇爾泰﹑爲正黃旗滿洲副都統

○丁酉。諭辦理軍機大臣等。北路副將軍額駙策淩﹑侍郎傅鼐﹑學士阿克惇﹑原任侍郎眾佛保﹑西路署大將軍查郎阿﹑俱著馳驛作速來京。著大將軍平郡王﹑帶領傅爾丹﹑暫往科布多處。總統弁兵辦事。平郡王未到之先。著塔爾岱﹑常徳等﹑暫行辦理。其由烏裏雅蘇泰軍營﹑接運糧餉。撥送馬匹等事。著交明薩穆哈﹑欽拜等。令薩穆哈總統。欽拜﹑錫保協辦。聽大將軍平郡王指示而行。查郎阿西路軍營一應事務。著交張廣泗辦理

○又諭。額駙策淩來京。科布多軍營內。無總統喀爾喀兵丁之紮薩克大員。大將軍平郡王﹑現遣喀爾喀副將軍紮薩克圖汗格勒克顏木聘爾﹑前往科布多處。送馬匹牲畜。著格勒克顏木聘爾﹑暫畱科布多軍營。管轄喀爾喀蒙古兵丁

○戊戌。孝恭仁皇后忌辰。遣官祭景陵

○上詣恩佑寺行禮

○己亥。諭辦理軍機大臣等。前往圖爾古特地方使臣內務府總管來保﹑原任侍郎塞楞額﹑現今在恰克圖地方。無事可辦。著前往喀爾喀車臣汗部落。協同尙書渣克丹辦事。鄂羅斯國﹑若來迎接。伊等由彼前往。亦屬甚近。來保﹑塞楞額﹑前至渣克丹處。著侍衛阿敏道來京

○以陜西西寧道楊應琚﹑署陜西甘肅布政使司布政使

○兵部議覆。臣部左侍郎楊汝谷條奏。向例軍功紀錄一次。軍功加一級。俱作一級抵降。未爲平允。嗣後軍功紀錄二次﹑請準抵降一級。軍功加一級﹑請準抵降二級。儻遇有降一級之案。則攺爲紀錄二次。免其降調。再軍功紀錄。逾於尋常一倍。請以一次﹑抵銷罰俸一年。均應如所請。從之

○庚子。諭內閣。列祖忌辰。在京則由禮部等衙門。在外則由督撫提鎭﹑及各府州縣。懸牌出示。曉諭官弁兵民人等。一體凜遵齋戒。定例相沿日久。朕思懸牌出示。將列祖廟號。直書於上。其懸示之地﹑未必悉能潔淨。而出入往來。行人雜還。坐臥喧嘩。均非敬謹恪恭之意。嗣後應如何通行曉諭。使眾兵知。而又不至於褻慢。該部悉心妥議定例奏聞。尋議﹑恭逢列祖忌奔。嗣後請恭制龍邊粉油木牌。敬謹書寫。仿齋戒牌規例。設案安奉於禮部大門前。派令司員等看護。其九門各安設於潔淨寺院。令九門提督﹑派員看護。次日將牌繳送禮部。敬謹收貯。其直省文武大小衙門。照在京之例。書牌安設。一體遵奉。從之

○命駐札達裏剛愛地方統領蒙古兵丁散秩大臣塞楞來京

○議敍恢復烏蒙四川在事文武官弁土司軍功。各加銜級有差

○辛丑。禮部議覆。江蘇巡撫髙其倬疏稱﹑江都﹑新分甘泉縣。山陽﹑鹽城﹑新分阜寧縣。所有文武生員。例應派撥取進。江都﹑應取進文生十三名。武生八名。甘泉﹑應取進文生十二名。武生七名。山陽﹑鹽城﹑各取進文生十九名。武生十一名。阜寧﹑取進文生十二名。武生八名。應如所請。從之

○壬寅。雲南開化總兵官仇元正﹑年老休致。以廣西新泰副將署左江總兵官崔善元﹑署雲南開化總兵官

○刑部議覆。福建巡撫趙國麟疏奏。武平縣民藍厚正﹑因胞兄藍元正欲占其田。毆打殞命。應擬斬立決。但其母年老。家無次丁。藍元正一子﹑年方七歲。又有廢疾。藍厚正應否準其畱養。恭候欽定。得上�日﹑朕因近日刑部法司。辦理刑名案件。輕重失倫者甚多。因將此本發與九卿﹑詳悉閱看。令其各抒己見﹑於朕前面奏。以觀其識見。便於教導。今日戶部尙書慶復等十七人奏稱﹑弟毆胞兄至死。法無可貸。刑部尙書福敏﹑張照﹑待郎王國棟等十二人奏稱﹑藍厚正之母戴氏。年逾七十。一孫幼穉。厚正之罪﹑可以從寬等語。朕思人心風俗之本。莫重於倫常。夫以田土細事。而毆胞兄至死。實屬人倫之變。若因母老而曲從寬宥。則凡凶惡之人。父平年髙。兄弟單少者。皆得肆行無忌。並可置倫常於不問。有是理乎。此等凶暴之徒。枉法容畱。但足爲人心風俗之害。尙望其孝養伊母。撫乃兄之幼子﹑俾其成立耶。福敏﹑張照﹑王國棟﹑乃專掌刑名之大臣。而識見卑庸。糊塗姑息。至於如此。不可不加儆懲。著交部嚴察。藍厚正﹑照律卽行處斬

○癸卯。吏部議覆。都察院左副都禦史鄂爾賽奏稱﹑六科給事中員缺。從前滿漢俱有以員外郎升用者。今漢給事中缺出。例由漢禦史轉用。其滿給事中﹑請照漢給事中之例。亦俱以禦史轉輔。應如所請。從之

○禮部議覆。奉天府府尹呂耀曾﹑疏奏設立學校事宜。一﹑升任府尹楊超曾條奏。復州應設學正一員。業經準行。今請照直省小學之例。復州文武童生﹑各取進八名。設立廩增各五名。三年出貢一次。一﹑金州新設之寧海縣。請添設教諭一員。義州旣設立州治。請添設學正一員。取進文武童生各四名。設立廩增各二名。五年出貢一次。一﹑永吉州﹑長寧縣﹑向俱隸奉天府學。查永吉州﹑去府八百餘里。長寧縣﹑較永吉州更遠。府學教官。實爲鞭長不及。永吉州﹑請添設學正一員。長寧縣生員﹑不過數名。毋庸另設教職。請歸永吉州學正帶管。均應如所請。從之

○甲辰。升福建臺灣北路副將馬驥﹑爲福建建寧總兵官

○辦理軍機大臣等議覆四川總督黃廷桂﹑巡撫鄂昌奏言﹑酉陽宣慰土司冉元齡﹑年老患病。以庶出第三子冉廣烜﹑捏報嫡長子。請襲以代理司事。冉廣烜加派貪饕。姦惡殘暴。以致族目人等﹑情急疊控。俱願攺歸內地。眾口同聲。斷難姑容。查酉陽司屬地方。與楚黔接壤。風俗情形。與內地無異。土民等﹑苦其虐累。久已離心。顒望攺歸。如出湯火。請攺土歸流。以順民情而振聲勢。應如所請。將該地方歸入內地。設官經理。令黃廷桂等﹑以冉廣烜貪虐各款。具本參究。再﹑酉陽司附近東南一隅。尙有石耶﹑邑梅﹑地壩﹑平茶四小土司。久欲內向。並應乘機攺流。以收全局。一切事宜。令黃廷桂﹑鄂昌﹑妥協辦理。從之

大淸世宗敬天昌運建中表正文武英明寬仁信毅大孝至誠憲皇帝實錄卷之一百四十三

大淸世宗敬天昌運建中表正文武英明寬仁信毅大孝至誠憲皇帝實錄卷之一百四十四

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十二年。甲寅。六月。乙巳朔

○丙午。升左僉都禦史邵基﹑爲都察院左副都禦史

○丁未。湖廣總督邁柱奏言﹑忠峝宣撫司田光祖等﹑十五土司。齊集省城。呈懇歸流。因見永順保靖桑植諸處﹑攺土以來。土民安輯。各得其所。今土眾等﹑旣不甘土弁之魚肉。而土弁又不能仍前彈壓。是以激切呈請歸流。儻蒙兪允。將各土弁分發各營。給以外委千把總銜。令其食糧﹑以終餘年。則土司官民。各遂其生矣。得上�日﹑忠峝等十五土司。望風歸向。願入版圖。朕俯念輿情。準其攺流。其一切善後事宜。著總督邁柱﹑詳籌定議

○庚戌。辦理軍機大臣等議覆﹑定邊大將軍平郡王福彭摺奏。烏裏雅蘇泰﹑紮克拜達裏克﹑推河等處。共應撤京城滿洲﹑漢軍﹑右衛﹑寧夏﹑察哈爾﹑土默特兵。共三千六百名。臣照例撥給錢糧米石車輛。派人管領。帶回各本處。所有內紮薩克﹑及烏蘭查卜兵丁三百七十餘名。調赴推河駐防。再﹑現在除撤回兵丁外。烏裏雅蘇泰﹑餘兵九千。不敷調遣。請將紅郭爾鄂隆﹑所調滿洲兵六百名。再添派四百名。交富達禮等。帶往軍營。均應如所請。從之

○吏部議覆。福建總督郝玉麟﹑疏奏閩省移駐增攺佐雜官員﹑及地方分隸事宜。一﹑縣丞應移駐者八員。攺設者一員。閩縣縣丞﹑請移駐營前。侯官縣丞﹑移駐大湖。同安縣丞﹑移駐金門。漳浦縣丞﹑移駐雲霄。松溪縣丞﹑移駐永和裏。寧化縣丞﹑移駐泉上裏。上杭縣丞﹑移駐峯市。寧徳縣丞﹑移駐周墩。至順昌縣仁壽巡檢。應請裁汰。攺設縣丞一員。移駐其地。一﹑巡檢應移駐者五員。侯官縣五縣寨巡檢﹑請移駐南嶼。福淸縣江口巡檢﹑移駐江陰。松溪縣東關司巡檢﹑移駐遂應場。寧徳縣麻嶺巡檢﹑移駐石堂。漳浦縣雲霄巡檢﹑移駐盤陀。一﹑驛丞應攺巡檢者三員。南安縣大盈驛﹑仙遊縣楓亭驛﹑寧化縣石牛驛驛丞。俱攺爲巡檢。仍兼管驛務。一﹑巡檢應添設者二員。永春州黃阪古格地方。仙遊縣興泰裏。俱請添設巡檢。以便稽查。一﹑漳浦縣南界大嶺後社塘柘林口藔內藔等村。及銅山續編二堡請分隸詔安縣管轄。沙﹤氵粵﹥鎭坑姑壠岐島荷蔀石埠仙恬浦西等八堡。分隸海澄縣管轄。其寧化縣永春裏。歸並安遠寨巡檢管理。均應如所請。從之

○辛亥。諭吏部﹑兵部。近來外省不應題補之缺。督撫提臣等﹑悉遞行題補。較前過多。在部候缺之人。未免銓補壅滯。嗣後若實因地方緊要。必需熟諳風土之員。不得不題補者。著於本內聲明。亦止可將現任簡僻地方之員調補。所遺之缺。仍歸部選。內外銓用。方各得其平

○移四川保寧府同知﹑駐南部縣。鑄給茶鹽同知關防。從升任四川巡撫憲徳請也

○壬子。攺福建糧儲道﹑爲分巡糧驛道。鹽驛道﹑爲鹽法道。專管鹽政。兼理福廠船工。從福建總督郝玉麟請也

○甲寅。諭內閣。從前拏獲賭具。議敍從優者。原爲力禁地方賭風起見。儻該員等﹑但察究數案。爲幸叨議敍之舉。其餘仍怠於稽查。是徒邀恩一時。而於地方賭風。終未禁絕。嗣後大小官員等﹑所屬地方。有賭博失於覺察者。除照例議處外。將從前拏賭議敍之加級紀錄。俱著銷去。永著爲例

○工部議覆。內閣學士淩如煥奏言﹑臣前奉差湖北學政。查楚屬接壤長江。地名三峽。自湖北彜陵州起。至四川夔州府。橫亙數百里。峯巒插天。兩岸對峙。中間水道一綫。灘髙石巨。羅布江心。商民往來。如遇風濤之險。每賴江邊小船搶救。方得保全。以此知救生船隻。所宜廣設。訪聞峽中木值頗賤。造一小船。約計銀二三十兩。現在歸州城外。設有救生船三隻。但地廣難周。卽如歸州而上。有洩灘﹑巴峽﹑瞿塘峽﹑灩澦堆等處。歸州而下。有新灘﹑獺洞﹑舟�空舲峽﹑黃牛灘等處。悉系著名奇險。每年爲商旅之患。皇上軫念民生。實心實政。鉅細畢舉。請敕諭四川湖廣兩省督撫。轉飭地方官。將三峽中水道。徧加詳勘。設立小船。守候救生。保全民命。亦推廣皇仁之一端也。應如所請。行令湖廣總督﹑四川巡撫﹑飭查三峽等處。應設船隻數目﹑確估具題。從之

○免直隸薊州文安等十六州縣﹑雍正十一年分水災額賦有差

○丙辰。移廣東新會營守備。駐新寧縣城。攺增城右營原設把總一員。爲千總。外委把總一員。爲外委千總。並添設外委千總一員。其肇慶協屬之白馬等四塘汛。春江協屬之牛軛曲等四汛。攺歸羅定協河頭營派防管轄。從廣東總督鄂彌達請也

○丁巳。吏部議覆。河東總督王士俊﹑疏奏豫省增駐官員事宜。一﹑添設通判一員。衛輝府管河通判。經管河工。又兼鹽糧捕務。勢難兼顧。應將現任通判。令其專管河務。添設通判一員。經理鹽糧捕務。一﹑請設庫大使一員。河南糧道﹑經收錢糧。統計三十餘萬。應照浙江糧道庫大使之例。請歸開封府經歷。就近兼管。一﹑添設縣丞二員。南陽府之南陽縣。汝寧府之汝陽縣。俱附郭首邑。地方遼闊。各請添設縣丞。以資差遣。一﹑移駐縣丞二員。靈寶縣之虢略鎭。閿鄕縣之文底鎭。距縣遼遠。易於藏姦。請將二縣縣丞﹑移駐其地。俱兼管巡檢職銜。以司緝捕。一﹑添設巡檢四員。滑縣老岸鎭。往來要道。汝陽縣廟灣鎭。水陸衝衢。澠池縣硤石驛。山谷險要。固始縣往流集。吳豫交界。各請設巡檢一員。稽查防守。一﹑驛丞﹑大使﹑應兼理巡檢事務。湯陰縣之宜溝驛。信陽州之明港驛。向設有驛丞。河內縣淸化鎭。向設有稅課大使。俱路當孔道。姦匪聚集。驛丞﹑大使。各有專司。於緝捕均非其任。俱請兼理巡檢職銜。稽查匪類。以專責成。均應如所請。從之

○河東河道總督朱藻奏報。河南考誠縣劉家店地方。舊有河身二道。每遇汛水長髮。大澑注射堤工。欲其取直順行。必須開挖引河。今自劉家店西至新莊束。天開引河一道。人力不勞。功成迅速。兩岸堤工。如同磐石。下部知之

○戊午。復置河南南陽府南召縣。設知縣一員。典史一員。撥南陽縣訓導一員。管理學務。移現駐南召通判。仍回南陽府城。從河東總督王士俊請也

○庚申。諭辦理軍機大臣等。達裏剛愛地方。駐防之西林果爾兵二千名。從前派出時。連妻子牲畜。一並帶往駐札。聞管轄伊等之紮薩克王等。惟本身前往。又不換班。在彼常駐。從前烏爾輝音查漢之兵。其王貝勒臺吉等。俱系一年一換。今達裏剛愛之王等。或令伊等換班行走。或帶往妻子﹑永遠駐札之處。著詳議具奏。尋議﹑駐防達裏剛愛等處兵。前派阿霸垓王札木巴爾紮布﹑烏朱穆秦公彭蘇克拉布坦等。總統管轄。其換班之處。向未議及。請派蘇尼特王旺靑齊斯隆﹑貝勒西禮換班。今年令旺靑齊斯隆﹑前往更換札木巴爾紮布。明年令西禮﹑前往更換彭蘇克拉布坦。如此輪班管轄。於事有益。從之

○癸亥。吏部議覆。河東總督王士俊疏言﹑濟南府爲山左首郡。舊定地制。疆域井然。自分設直隸髙唐泰安二州。形勢不聯。難資控馭。應將髙唐州所屬之禹城﹑平原﹑陵縣﹑臨邑等四縣。及泰安州所屬之長淸縣。仍歸濟南府管轄。其髙唐州﹑無庸更設直隸州名目。仍歸屬東昌府。至肥城一縣。應歸泰安州管轄。再﹑武定州﹑控制海疆。爲全省北門鎖鑰。州牧一官。實難兼顧。請將武定州升爲武定府。附郭添設一縣。同原屬之陽信﹑海丰﹑樂陵三縣管轄外。再以濱州﹑蒲臺﹑沾化﹑利津四州縣。及濟南府屬之靑城﹑商河二縣。統歸武定管轄。共計一州九縣。成一府治。設知府一員。同知一員。經歷﹑司獄各一員。教授一員。附郭首邑。添設知縣一員。典史一員。武定州原設之訓導一員。攺管縣學。至樂陵縣舊縣鎭巡檢。同駐縣城。閒冗可裁。均應如所請。從之。尋定武定新設附郭縣曰惠民

○旌表河南唐縣烈婦﹑劉宗妻邱氏。彊奸不從。自縊完貞。給銀建坊。入祠致祭如例

○甲子。予故署陜西涼州總兵官陳弼﹑祭葬如例

○乙丑。命散秩大臣四格﹑前往駐札達裏剛愛地方。管轄蒙古兵丁

○賞卹浙江海洋巡哨。遇風淹斃瑞安營都司僉書林逢春﹑及弁兵等。銀兩有差

○丙寅。諭兵部。福建海壇總兵官陳勇﹑年老昏憒。著林致

○升正黃旗滿洲副都統宗室章格﹑爲本旗滿洲都統

○調江西南昌總兵李蔭樾﹑爲福建建寧總兵官。建寧總兵馬驥﹑爲福建海壇總兵官。福建福寧總兵官馬召南﹑緣事革職。升澎湖副將章隆爲福建福寧總兵官

○己巳。定邊大將軍平郡王福彭奏言﹑臣遵上�日率傅爾丹等﹑前往科布多軍營。令薩穆哈等﹑辦理烏裏雅蘇泰軍務。凡遇調遣等事。須以印文爲憑。謹將臣處收貯威遠將軍印一顆。交薩穆哈掌管。復授以方略。令欽拜﹑錫保。同心襄贊。謹奏。報聞

○雲貴廣西總督尹繼善等疏奏。黔省遵義府。除遵義﹑仁懷兩大稅之外。又有遵義縣小板山場。綏陽縣永興山場。桐梓縣新街山場。共小稅銀四百十九兩零。到場之物。皆系遵義仁懷兩大稅處。已經徵稅者。查黔省原有各山場小稅。久經豁免。遵義向隸川省。是以仍循舊規。今旣攺隸黔省。應請一例邀免。以除民累。得上

�日﹑遵義等縣山場小稅。已經徵收大稅。若分販小場。又復抽取。重疊徵斂。催頭衙役。更得藉端需索。侵食中飽。甚爲不便。著照黔省通例。一並加恩豁免

○庚午。定邊大將軍平郡王福彭參奏。辦理紮克拜達裏克糧餉事務原任巡撫西琳。不能整躬飭已。抒誠效力。恣意卑污。向參將王化貴﹑索取駝馬。不遂其欲。將王化貴捏報。擅革其管兵之任。負恩挾私。有玷官箴。臣已經審訊。請由驛站﹑解部定擬。得上�日﹑西琳不必解京。卽令在紮克拜達裏克地方。永遠枷號示眾

○雲貴廣西總督尹繼善等議覆升任貴州布政使常安條奏。苗疆有事。多由於兵役之擾累。出入苗寨。擅動苗夫。需索供應。該管文武。罔識防微杜漸。苗人吞聲飲恨。遂逞邪謀。嗣後如有擾累等情。請將該管文武。立卽參處等語。臣現將積獘。極力禁革。並嚴飭文武各官。互相稽察。如有縱容兵役滋擾者。卽行嚴參治罪。得上�日﹑新定苗地。全賴撫綏。撫綏之方。先除擾累。尹繼善等﹑𨿽已令該管文武。稽察兵役之滋擾。但未定嚴例。仍恐視爲具文。且或系故縱。或系狥隱。或系失察。其滋擾之由不一。而啟釁之害則同。若不倍治文武官弁之罪。何能徧查兵役。使之奉公守法。著交部詳悉定議遵行

○辛未。吏部議覆禮部尙書三泰條奏。中書科﹑例設滿洲中書舍人一員。漢中書舍人八員。筆帖式十二員。甚屬事簡。請照行人司分派禮部辦事之例。止畱滿漢中書各一員。筆帖式二員。在本科辦事。其餘中書七員。筆帖式十員。令其分派內閣行走。與內閣中書﹑一體分班辦事。如遇覃恩﹑內外誥軸繁多。仍回本科辦理。應如所請。從之

○壬申。吏部等衙門議覆。升任奉天府府尹呂耀曾奏言﹑奉天地方。旗民雜處。人命案件。州縣俱會同旗員辦理。旗員自城守尉而下。土著者多。每有情面請托。州縣號令。常不遵奉。向設有理事通判一員。勢難兼顧。請添設理事通判一員。一駐奉天府之蓋平縣。分管海﹑蓋﹑復﹑金四州縣。一駐錦州府之錦縣。分管錦﹑寧﹑廣﹑義四州縣。如旗民官員﹑有會審不公等事。卽稽查揭報。應如所請。從之

○戶部議覆內閣學士淩如煥條奏。臣伏查報墾地畝。升科定例。水田限六年。旱田限十年。積以歲月。緩其徵輸。無非利民爲心。而地方有司﹑奉行不實。或墾少報多。希圖增課。以邀議敍。及至升科之年。按冊有餘。按畝不足。報墾之官。已經濫邀敍典。而接任之官。於報部定額。旣難詳免。豈甘賠墊。勢必於里甲之中。勻派飛灑以求足額。殊非勸墾之本意。臣請冊報開墾。應照委查倉谷之例。該督撫另調隔屬賢員。履畝加勘實數。與所報之數相符。取具印結送部。然後準其議敍。儻稍有捏造情獘。督撫將原報官﹑及出結之員。一並參處。臣又復查各處地畝。有浮鹵淺沙之區。卽或不宜黍稻。尙可耕種雜糧。廣植樹木。固不宜任其荒蕪﹑以棄地利。但又有本來似田。而難必其成熟者。如山田則泥面而石骨。土气本薄。初種一二年。尙可收獲。數年之後。𨿽種秄粒。難以發生。且山形髙峻之處。驟雨瀑流。衝去田中浮土。僅存石骨。其濱江濱河之田。水涸之日。一望膏腴。及至水漲。又復淹爲巨浸。此皆似田而難於成熟者也。臣請令該督撫﹑按年委員覆核。其間有無坍塌更攺。抑系實在成熟。詳確勘報。然後分別升科。如互相狥隱。一並揭參。均應如所請。再﹑從前各省所報開墾升科田地。或墾少報多。濫邀議敍。及升科入冊之後。田去糧存。虛額賠累。俱未可定。應令各該督撫﹑覆加查核。如有濫邀議敍者。卽行指參。實在衝坍者。卽予開除。造冊報部。從之

○癸酉。河東河道總督朱藻疏報。河南開封府祥符縣南北莊等地方。河灘適中之處。水勢直趨。刷成引河一道。大澑暢行。循流直達。南北莊一帶工程。俱已化險爲平。下部知之

大淸世宗敬天昌運建中表正文武英明寬仁信毅大孝至誠憲皇帝實錄卷之一百四十四

大淸世宗敬天昌運建中表正文武英明寬仁信毅大孝至誠憲皇帝實錄卷之一百四十五

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十二年。甲寅。秋七月。甲戌朔。享太廟。遣莊親王允祿行禮

○升江南江蘇布政使白鐘山﹑爲江南河道副總河。調福建布政使劉藩長﹑爲江南江蘇布政使司布政使。升福建按察使張廷枚﹑爲福建布政使司布政使。福建延建邵道莊令翼﹑爲福建按察使司按察使

○授故奉國將軍塞赫禮子熙成﹑爲奉恩將軍

○乙亥。以大理寺卿徳福﹑署太僕寺卿

○旌表河南武陟縣烈婦﹑原淸妻謝氏。拒姦不污。自縊殞命。給銀建坊﹑入祠致祭如例

○丙子。吏部議覆。內閣學士徳新條奏。考試筆帖式。請照繙譯鄕試例。馬步射藝合式。方準入場。應如所請。從之

○丁丑。諭辦理軍機大臣等。爾等行文平郡王。賊人如犯軍營。令我兵酌量拒敵。若目前無事。仍撤回科布多﹑擇形勝處駐札。休養馬匹。其哨探兵丁﹑俱著撤回。如有應設之處。務揀選幹員防守

○諭吏部。凡命往各省人員。多系不應卽選之人。該督撫等﹑自應先行差委試看。果有勞績。再令署印。署印果優。然後題補。或該省懸缺需人。一到卽行委署。更當畱心訪察。必實有政績可考。方行題請實授。嗣後題請實授者。著將實在政績﹑一一敍入本中題奏。如果系卓越之才。卽不滿年限。亦可聲明題請

○戊寅。諭辦理軍機大臣等。從前直隸﹑山東﹑山西﹑河南四省。派往北路出徵之綠旗兵丁。在外已經數年。應另派兵丁前往更換。著四省督撫提督﹑每省選派精兵一千名。一切衣裝等項。於存公銀兩內動支應用。豫備齊全。候諭上�日到日起程

○戶部議覆。監察禦史慧中條奏﹑五城地方。多與順天州縣交界。請飭令五城司坊官。會同接壤之州縣。公同踏看。其舊有界址圯毀者。建立石碑。其未分界址者。淸查補建。至旗地參錯之處。請確查四至里數。分歸各管。遇有命盜等案。責成該管官辦理。應如所請。從之

○攺湖南糧驛鹽道缺﹑爲糧道。添設驛鹽道一員。從署湖南巡撫鐘保請也

○己卯。禮部議覆。國子監司業那爾布條奏﹑學臣取進童生。覆試時﹑例有小學論題一道。嗣後請攺用孝經。應如所請。直省一體遵行。從之

○庚辰。旌表湖北武昌縣烈婦﹑張性妻陳氏。逼嫁不從。赴水殞命。給銀建坊﹑入祠致祭如例

○壬午。九卿遵上�日議覆。五城司坊等官。途次遇有鬥毆酗酒騙詐等事。應不論何城地方。準其當時拘執。押送該城司坊官錄供。詳解該誠禦史審訊發落。若拘泥疆界。不卽執送。以致案犯脫逃者。巡城禦史察出題參。至暖昧隱僻不法等事。各司坊官訪聞的確。亦不論何城地方。準其密詳該城禦史查拏究治。並密詳本城禦史存案。儻該役藉端訛詐。駕詞妄稟。以及司坊等官﹑藉此擅作威福者。該城禦史查參。交部分別議處。再﹑大興宛平二縣﹑與五城地方交錯。無論五城並該縣所屬。遇凶徒不法等事。亦準一體緝拏。從之

○癸未。孝懿仁皇后忌辰。遣官祭景陵

○吏部議覆。翰林院侍讀學士張廷瑑條奏﹑各部院摺奏事件。向無揭送內閣之例。各部院所存檔案。偶有缺失。無可查對。嗣後除密奏事件﹑無庸開送外。其各部院摺奏事件。奉上�日之後。請將原摺﹑並所奉諭上

�日。抄錄移送內閣。與紅本一體收藏。以備稽查。應如所請。從之

○兵部議覆。署正紅旗蒙古副都統八十條奏﹑城門尉缺。嗣後請照協領之例。將蒙古官員。同滿洲官員。一體揀選帶領引見補授。應如所請。從之

○旌表山東萊陽縣烈婦﹑張體隨妻姜氏。矢志殉夫。投繯殞命。給銀建坊﹑入祠致祭如例

○乙酉。以詹事府詹事顧祖鎭﹑署日講起居注官

○丙戌。調刑部尙書海壽﹑爲工部尙書。工部尙書憲徳﹑爲刑部尙書。署刑部尙書福敏﹑仍回左都禦史任

○廣東廣州將軍柏之蕃﹑緣事降調。升署湖廣提督張正興﹑爲廣東廣州將軍。雲南臨元總兵官董芳﹑爲湖廣提督。廣西慶遠副將顧繩祖﹑爲雲南臨元總兵官

○吏部議覆。河東總督王士俊疏言﹑東省靑州府屬之益都縣。附郭繁劇。請於該縣所屬顏神鎭。分置一縣。設知縣一員。典史一員。攺益都縣訓導﹑爲新縣訓導。撥靑州營把總一員。帶兵二十八名駐札新縣。其原駐顏神鎭通判一員。巡檢一員。俱行裁汰。應如所請。從之。尋定顏神鎭新分縣曰博山

○丁亥。和托輝特紮薩克貝勒班第故。遣官致祭

○戊子。中元節。遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵﹑孝敬皇后

○命福建總督郝玉麟來京陛見。以福建福州將軍阿爾賽﹑署福建總督

○己丑。吏部等衙門議覆。兩江總督趙弘恩疏言﹑江蘇直隸徐州﹑業經升州爲府。所有淮安府原屬之邳睢靈璧河務同知。宿虹河務同知。宿遷運河通判。請俱攺歸徐州府管轄。原設夏鎭﹑楊莊﹑珠海三閘閘官。應歸沛縣管轄。邳州緝捕河務州同。攺爲管河州同。再﹑徐州府學取進童生額數。請照府學之例。取進文武童生各二十名。在所屬各州縣考取撥入。廩增各設四十名。俟十二年後。挨次一年一貢。其新設附郭銅山縣。取進文武童生各十五名。廩增各設二十名。照例二年一貢。應如所請。從之

○以故三等阿思哈尼哈番多奇禪子徳保﹑襲職

○庚寅。添設京城巡捕三營千總七員。把總六員。移北營遊擊﹑駐安定門外。從署步軍統領鄂善請也

○辛卯。命廣西提督張應宗來京陛見。以廣西左江總兵官霍昇﹑署廣西提督

○吏部議覆。河東總督王士俊疏奏﹑山東省攺設府縣事宜。一﹑直隸沂州﹑請升爲沂州府。裁知州﹑州同﹑學正﹑吏目缺。設知府一員。通判一員。教授一員。經歷一員。司獄一員。增置附郭一縣。設知縣一員。縣丞一員。典史一員。以沂州舊設訓導﹑爲新縣訓導。並原屬之郯城﹑費縣﹑曁直隸莒州﹑與所屬沂水﹑蒙陰﹑日照三縣。俱歸沂州府管轄。一﹑沂州原屬之羅滕鎭巡檢一員﹑李家莊徐公店驛丞二員﹑請攺歸新縣管轄。應如所請。從之。尋定沂州府附郭縣曰蘭山

○癸巳。諭辦理軍機大臣等。西北兩路用兵。已經數年。將士效力戎行。久在邊外。朕心深爲不忍。再四思維。或應乘此兵力盛彊。直進賊境。俾軍務早完。以息將士。或應遣使往彼。諭以利害。俾其醒悟。二者未能遽定。特召北路副將軍額駙策淩﹑西路署大將軍查郎阿來京。與辦理軍機之大臣﹑悉心計議。伊等意見亦不畫一。朕思軍務關系重大。應博采眾論。詳愼籌畫。著王公滿漢文武大臣﹑公同會議。各抒己見。據實具奏

○又諭。從前令達賴喇嘛移駐泰寧。原因彼時藏中﹑有阿爾布巴等事。恐準噶爾逆賊﹑乘間來犯。是以令其移至近邊地方。以便照看。其隨來之弟子人等。久離鄕土。未免懷歸。今貝勒頗羅鼐﹑實心效力。將唐古特﹑厄魯特之兵。操練精熟。各處緊要隘口。俱已嚴固防守。藏中晏然無事。班禪額爾得尼﹑年邁有疾。應令達賴喇嘛回藏。著果親王允禮﹑前往泰寧。與達賴喇嘛相見。張家胡土克圖﹑亦令同去。並著都統鼐格﹑前往料理伊等起身。副都統福壽等﹑沿途照看

○又諭。朕命果親王前往泰寧地方。沿途經過之直隸﹑山西﹑陜西﹑四川等處駐防滿洲官兵。並督撫提鎭標營綠旗官兵。俱令順便閱看

○又諭。爾等傳諭大將軍平郡王﹑令其未撤兵以前。酌量於和通胡爾哈處。遣人將陣亡官兵遺骸收瘞。動用軍中錢糧致祭

○又諭。額駙策淩﹑署大將軍查郎阿﹑回至軍營時。令其酌量畱兵防守邊界。其餘兵丁。查無弟兄子侄之孤身。及從前久在軍營行走者。或此次立有勞績被傷者。俱行撤回。再將官弁效力行走之處。分爲三等。造冊咨部。其效力超卓者爲一等。以應升之缺卽用。照常效力者爲二等。酌量加恩。未經效力者。以三等注冊。各該管大臣官員等。務須從公分別等次。若有徇情挾私﹑顚倒失實者。後經查出。定行加倍治罪

○甲午。以故烏朱穆秦紮薩克和碩車臣親王色登惇多卜子阿喇布坦納木紮爾﹑襲爵

○丙申。吏部議覆。詹事府詹事顧祖鎭條奏﹑起居注衙門。止滿主事二員。請增設漢主事一員。於舉人進士出身之現任中書內﹑揀選引見補授。應如所請。從之

○戊戌。調正白旗蒙古都統邁祿﹑爲鑲黃旗滿洲都統。仍畱署直隸天津都統。以大學士鄂爾泰﹑署鑲黃旗滿洲都統

○和碩康親王巴爾圖等﹑遵上�日議奏。準噶爾賊夷﹑世濟其惡。屢次興戎。噶爾丹策零﹑狂悖凶頑。較伊父策妄阿喇布坦爲更甚。我皇上爲安逸生靈計。欲特賜包容。遣使前往。開陳利害。但賊人狡詐性成。恐難遽信。目今兩路大兵﹑駐札邊境。賊夷之地勢情形。俱已深悉。且糧糗馬駝軍裝器械。無不預備整齊。宜乘此時。於此路派兵三萬名。西路派兵二萬名。約會齊進。並力殲除。如賊果知畏懼。悔禍祈恩。我皇上再寬其罪戾。議定邊界。似屬於事有益。又大學士張廷玉等﹑遵上�日議奏。噶爾丹策零﹑擾害生靈。早應遣發大兵。立加屠滅。惟是我聖祖仁皇帝如天之仁。於策妄阿喇布坦﹑狂悖妄行。猶復曲賜包容。不加誅戮。我皇上以聖祖之心爲心。屢示恩諭。俾息紛爭。恐伊孟浪輕舉。騷擾蒙古。是以駐兵邊地。以爲防範。仍諭兩路大將軍﹑停止進巢�刀。仰見天心仁愛。原非必欲毀其巢穴﹑滅其醜類也。今賊人自厄爾得尼招大敗之後。勢窮力竭。本年春間。我兵從北路襲擊。直越額爾齊斯。賊夷驚惶。不敢迎戰。但罔識聖心之寬大。自以負罪深重。不可復逭。因此迷而不悟。日益冥頑。若蒙特遣大臣前往。曉以利害。寬其已往之愆。予以更新之路。噶爾丹策零﹑審度勢力。實不能支。諒必誠心悔過。俯首求和。若仍執迷不悟。則是伊自速危亡。再議徵討。更覺事易功倍矣。得上�日。準噶爾一部落﹑習尙貪殘。世濟其惡。策妄阿喇布坦﹑狡獪非常。當其跳梁之時。我皇考聖祖仁皇帝審觀形勢。洞悉機宜。曾密諭曰。彼地遼遠。我往則我師徒勞。彼來則彼師受困。是以經理八九年。惟令兩路將軍﹑陳師邊境以待之。卽將軍富寧安﹑傅爾丹之屢次襲擊。亦欲誘之使來。便於邀擊。而賊究不至。富寧安等亦未多獲而歸。此當日之情形也。及朕卽位之初。籌畫邊事。敬佩皇考之明訓。確知策妄阿喇布坦之姦頑。持重不肯輕舉。且以將弁兵丁等﹑久役於外。勤勞可念。因將兩路兵馬撤回。暫令休息。中間緣淸畫疆界一事。遣人曉諭再三。朕則開誠布公彼則支吾巧詐。朕仍包容寬宥之。未幾﹑策妄阿喇布坦身故。伊子噶爾丹策零﹑繼領部落。朕慮有侵擾眾蒙古之舉。不得不預爲防範。又以其人孟浪無知剽輕任性。必率賊眾冒昧前來。是以仍於兩路﹑駐札大兵。至於命將一事。嶽鐘琪久在西陲。習於軍旅。伊亦踴躍從事。因命爲西路大將軍。北路大將軍傅爾丹﹑朕恐其才具不勝重任。爰允廷臣之推舉。並遣查弼納爲副將軍。伊陛辭之時。朕諄諄詳諭。令部署完密。度勢審機。務策萬全。實冀專閫之大臣。戮力同心。不負簡用也。乃噶爾丹策零﹑輕舉妄動。果不出朕之所料。於雍正八年冬月﹑發兵侵犯西路。此正我師乘時擊賊之機會。而嶽鐘琪來京陛見。請將大將軍印務﹑交與紀成斌署理。前此嶽鐘琪﹑身在軍營。全無布置。將駝馬牲畜十數萬。置於賊人來路之旁。供其掠取。紀成斌庸懦不堪。於賊人來犯之時。畏縮驚惶。一籌莫展。致賊人得志而去。次年賊以全力向我北路。初北路領兵大臣﹑與喀爾喀等。皆懷賊人斷不敢來犯之心。一切軍需。又未預爲完備。傅爾丹﹑查弼納等﹑復誤聽俘虜誑言。並不奏聞。領兵輕進。彼時朕卽向廷臣言之。賊人恐有詭詐。我師此進。甚不妥協。未幾奏至。果墮術中。雍正十年正月﹑賊人僅以七千之眾。來犯西路。深入哈密塔爾那沁地方。此又易於大創之機會。而嶽鐘琪身處軍營。調度乖舛。坐令入网之獸。復得駭逸。此西路軍營﹑人人切齒痛恨者。於是賊志愈驕。肆無忌憚。傾其醜類以向北路。越過察罕叟爾軍營。直至厄爾得尼招地方。副將軍額駙策淩等﹑奮勇擊殺。殲其精銳。將及萬人。餘賊喪膽。乘夜遁逃。經由紮克拜達裏克一帶。此地朕預設重兵萬有四千。以遏賊歸路。似此殘敗之賊。誠如釜底遊魂。但遣兵數千人遮擊。便可使只騎不返。乃馬爾賽坐守空城。一旅不發。賊至不擊。賊去不追。俾餘孽猶存。邊氛未息。馬爾賽之罪。誠擢發難數也。總之朕之籌畫於事先者。𨿽未有爽。而臣工之失機於臨事者。則不一而足矣。今賊人自厄爾得尼招大創之後。畏我兵威。遷徙遠去。看此情形。兩路軍務。一時難以告竣。特召兩路領兵將軍來京。與辦理軍機之大臣。悉心計議。北路副將軍額駙策淩﹑西路署大將軍查郎阿﹑力主進巢�刀。朕以軍務關系重大。復令在朝王公﹑滿漢文武大臣﹑公同集議。玆覽所奏。意見亦不畫一。據兩路將軍﹑皆言兵力有餘。士气奮勇。賊勢窮蹙。人心離散。似此﹑則遣兵進討。未嘗不可。但皇考當年聖意。與朕本心。俱不欲勞師遠涉。而駐兵防守邊界。又未免時日耽延。將士久勞。朕心不忍。朕意且遣使臣前往準噶爾。面諭噶爾丹策零﹑曉以利害。示以寬大之恩上�日。開其迷誤。從此畫淸邊界。彼此不得逾越。著此路大將軍平郡王﹑將進駐科布多之大兵。仍撤回察罕叟爾。以釋賊人疑懼之心。若噶爾凡策零﹑聞朕諭上�日。果有悔心之萌。一一遵行。則兩路大兵﹑俱可徐徐議撤。儻仍執迷怙惡。自取滅亡。俟使臣回京之日。別作計議

○刑部議覆。河東總督王士俊疏言﹑凡親屬因姦致死。律內無分別已成未成之例。請嗣後如有彊奸內外緦麻以上親﹑及緦麻以上親之妻﹑若妻前夫之女﹑同母異父姊妹。未成﹑本婦羞忿自盡者。俱擬斬監候。其已成﹑本婦羞忿自盡者。俱擬斬立決。應如所請。從之

○撤山西東路營駐防廣武城中軍守備一員﹑回本營。移橫道鎭千總一員﹑駐廣武城。廣武城外委千總一員﹑駐橫道鎭。白艸口把總一員﹑駐崞縣。崞縣外委把總一員﹑駐白艸口。從山西巡撫署提督覺羅石麟請也

○旌表河南沈邱縣烈婦﹑柳小妻閻氏。拒姦不污。自縊殞命。給銀建坊﹑入祠致祭如例

○辛丑。諭辦理軍機大臣等。朕聞靑海蒙古。生計甚艱。著傳諭馬爾泰等。加意施恩。方於伊等生計有益

○又諭。爾等傳諭大將軍平郡王。現今調兩路將軍來京﹑商議軍營事宜。將來進巢�刀科布多之兵﹑或仍撤回察罕叟爾。其由烏裏雅蘇泰運往科布多之米糧馬匹等項。有應行停止撥回之處。著預爲辦理。撤兵時。平郡王領兵居中。塔爾岱﹑常徳領兵殿後。其前隊之兵。酌量派委大臣帶領

○吏部等衙門議覆。河東總督王士俊疏言﹑河東總督衙門。駐札河南開封府。與山東沿海地方﹑相隔遙遠。請移駐山東兗州府。俊移駐後。裁兗州總兵遊擊二缺。設督標中軍副將一員。城守參將一員。攺兗沂道﹑爲兗沂曹道。駐札兗州。以資承辦事件。應如所請。從之

大淸世宗敬天昌運建中表正文武英明寬仁信毅大孝至誠憲皇帝實錄卷之一百四十五

大淸世宗敬天昌運建中表正文武英明寬仁信毅大孝至誠憲皇帝實錄卷之一百四十六

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十二年。甲寅。八月。甲辰朔。諭辦理軍機大臣等。陜西領運民人﹑急公敬事。辦運軍糧。妥協可嘉。著巡撫史貽直﹑碩色等。查明交米多寡之數。酌量分別。賞賚。務令均沾實惠

○丙午。遣侍郎傅鼐﹑額外內閣學士阿克惇﹑副都統羅密﹑前往準噶爾。諭臺吉噶爾丹策零。諭曰。從前爾遣使特磊﹑奏聞爾父亡故。彼時朕卽召入特磊。面降諭上�日。詳加開導。令將羅卜藏丹津送至。越二三載。並無回奏。故於兩路駐兵。防守邊界。爾乃遣特磊奏稱﹑已將羅卜藏丹津拏送至途間。聞有兵至。故暫停解送。特遣人懇求指示。伏願廣興黃教。愛惜生靈等語。朕卽遣使臣杭奕祿﹑眾佛保﹑同特磊前往巴爾庫爾軍營。與爾商議諸事。因朕躬違和。故未將特磊召見。令部臣傳上�日遣回。卽有疑難不便之處。亦當彼此遣使議和。豈有輕動兵戈之理。特磊乃卑賤之人。未免捏詞告爾﹑以圖僨事。爾若果無動兵之心。爲生靈黃教起見。則當向我國使臣﹑懇切陳奏。乃並未接見使臣。猝然發兵。侵我巴爾庫爾軍營。搶去馬匹。又發兵阿爾泰地方。彼時我國將軍大臣﹑未行請上�日。忽略輕動。致爾得利。未幾﹑爾兵侵我卡倫。我兵於蘇克阿爾達胡地方迎戰。爾遂收兵退去。次歲﹑爾復協力來擾喀爾喀遊牧。被我師輕騎掩殺。戰於厄爾得尼招地方。爾兵大敗。今春我哨探兵丁。至額爾齊斯地方時。爾遊牧處人﹑俱行遁匿。烏魯木齊駐札之人﹑亦行移去。我兩路將軍大臣。卽欲盡驅雄兵。乘勢進巢�刀。朕悉諭令停止。朕爲矢下元後。惟以好生爲本。並無將準噶爾必行巢�刀滅之意。況得爾土地人民。於我大國亦何補之有。爾若執迷不息兵戈。則我師更換駐防。毫無缺乏之慮。不過稍費糧餉耳。但如此相持日久。彼此皆勞。非徒士卒苦累。而馬匹牲畜﹑亦多損傷。是以朕心深爲惻然。今特遣使臣侍郎傅鼐﹑學士阿克惇﹑副都統羅密等﹑前來宣諭朕意。與爾商議愛惜生靈﹑彼此罷兵之事。若我大兵﹑仍在爾遊牧近處駐札。恐爾心生疑貳。今巴爾庫爾軍兵。因使臣由彼處遣往。故暫令守候駐札。其北路已抵阿爾泰軍兵。俱撤至察罕叟爾。爾果欲遵上�日罷兵。同享安逸。卽與遣往之大臣﹑明白定議。朕已將一切事務。面諭大臣。爾宜詳思。如誠心知過。痛攺前愆。樂遵朕上�日。則朕將往事﹑盡行寬宥。斷不食言。至於是非利害。爾宜酌定。欲構兵。欲止戈。欲安逸眾庶。欲殘害生靈。亦惟爾擇而行之。特諭

○丁未。遣諴親王允祕﹑祭先師孔子

○戊申。祭大社大稷。遣皇五子和親王弘晝行禮

○吏部議覆通政使司參議保柱條奏。各省具題本章。向有隨本揭帖。定例於送本次日。通政司令提塘分送各部院衙門。惟是內閣收到本章。尙須繙譯繕寫。方得進呈。而各衙門開視揭帖。轉在進呈之先。易滋情獘。嗣後請令通政司送本至內閣。仍將揭帖加謹收貯。俟五日後。再行分送。應如所請。從之

○己酉。遣官祭關聖帝君

○諭辦理軍機大臣等。原任尙書特古忒﹑著前往達裏剛愛地方。協同散秩大臣四格﹑辦理事務

○又諭。現在軍前之內紮薩克王等。應查其前往之年分淺深。分別或回或畱。著大將軍曁副將軍等﹑商酌定議辦理。再﹑從前運送馬匹之紮薩克臺吉內。有情願進兵﹑畱彼效力者。今歲著盡行撤回。將伊等職名。造冊送部。候上�日施恩

○旌表河南鄢陵縣烈婦﹑路曰成妻張氏。拒姦不污。自縊殞命。給銀建坊。入祠致祭如例

○庚戌。諭內閣。朕聞湖南五寨司文武生童。向令麻陽縣訓導兼攝。今攺流多年。應試生童日眾。應添設訓導一員。專司訓迪。又聞永順生童。讀書應試者亦多。卽六里亦有就學子弟。應酌設學校教職。以隆作養。著該督撫詳察地方情形。酌量定議

○壬子。太宗文皇帝忌辰。遣官祭昭陵

○癸丑。以署正紅旗漢軍都統李禧﹑爲鑲監旗漢軍都統。仍署理正紅旗漢軍都統事務

○辦理軍機大臣等議奏。北路出徵之直隸﹑山東﹑山西﹑河南﹑四省官兵。在外已經數年。奉上�日令該省另派兵丁。前往更換。查統領綠旗兵丁之河北總兵官胡傑。亦應一體更換。請另派一員。總統四省兵丁前往。得上�日﹑總統四省綠旗兵丁。著署山西大同總兵李如柏前往

○吏部議覆國子監祭酒覺羅吳拜條奏。國子監漢監丞典簿員缺。向例由各省教職﹑論俸推升。每有年力衰邁﹑學問平常者。難爲士子表率。嗣後請於守部進士﹑並學習期滿舉人內。揀選引見補授。應如所請。從之

○甲寅。太祖髙皇帝忌辰。遣官祭福陵

○諭辦理軍機大臣等。滿珠錫禮﹑自朕簡用副都統以來。有意敗壞國政。伊身系宗室。且並非愚昧無能之人。乃明知故爲。情殊可惡。著革職。交與馬蘭泰。令其隨披甲隊內﹑在軍前效力贖罪。如乖謬之性。仍不悛攺。著馬蘭泰卽行參奏

○乙卯。諭辦理軍機大臣等。朕聞黑龍江兵丁。凡遇差委。俱系自備資斧。及修理倉房﹑運送物料等事。皆取給於兵丁。呼倫貝爾等處口糧。亦分交兵丁碾辦。似此甚屬可憫。嗣後凡遇官差派遣。著計日賞給行糧。其修理倉房一切費用。著於本地牛馬雜稅﹑並官房租銀內支給。永著爲例

○以巡捕中營參將林祖成﹑署直隸天津總兵官

○辦理軍機大臣等議覆。尙書渣克旦等奏稱巴爾虎等新移呼倫貝爾之處。請照索倫之例。挑選二千四百人充兵。分爲八旗。編爲四十佐領。每佐領。各設佐領驍騎校一員。領催六名。每翼。各設總管一員。每旗。各設副總管一員。其俸餉﹑亦照索倫之例。官員。每年各給半俸。領催。每月各給錢糧二兩。兵丁。每月給錢糧一兩。所需旗幟器械等項。交該部制造運送。應如所請。從之

○丙辰。辦理軍機大臣等議奏。北路軍營。現有滿洲蒙古綠旗兵﹑共六萬三百餘名。俟本年科布多之兵﹑撤回烏裏雅蘇泰時。卽於防戍兵﹑及傅爾丹帶往兵丁內﹑將著有勞績﹑曁孤身無人照管者。京師滿洲兵﹑約撤回五百名。奉天﹑船廠﹑黑龍江兵﹑約撤回一千名。其寧夏﹑右衛﹑曁翁牛特﹑內紮薩克等處兵丁。悉行撤回。分別給與車輛馬匹。其餘兵丁。暫行畱駐。候上�日辦理。從之

○以故和托輝特紮薩克多羅貝勒班第子成滚紮布﹑襲爵

○戊午。上詣恩佑寺行禮

○諭內閣。從來天人感應之理。捷如影響。朕自臨禦以來。每遇水旱災祲。恐懼儆畏。思政事之闕失。虔加省攺。不肯諉其過於臣民。惟是上天之降災。往往畫地分疆。廣狹不一。有鄰省俱獲丰登。而一省獨遭荒歉者。亦有通省皆收。而一府一縣﹑或一鄕一里﹑獨罹災沴者。此豈上天有所厚薄於其間哉。或由彼地之文武官弁﹑政令乖舛。或由本鄕之人庶﹑風俗澆漓。其招致之由。必非無故。不可不敬凜天威。上下各自省畏也。卽如雍正六年。直隸通省地方﹑收成丰稔。惟宣化府所屬之宣化﹑懷來﹑保安三州縣﹑交界之處。廣約四十里。長約百里。獨愆雨澤。甚覺亢旱。是年冬月。他處皆得瑞雪。而此地獨少。此必地方文武大員﹑不能妥協。或無知愚民﹑有幹和气之所致。今年六月間。又聞宣化地方苦旱。七月杪。又有被冰雹之處。其大有如拳如雞子者。田禾多被損傷。朕思冰雹𨿽北方所時有。而宣化鄕村﹑被災獨甚。爲近來所罕見。可見上天垂象。屢屢示儆於宣化者顯然。若彼地官民。或視爲气數之適然。而不知恐懼戰栗。思過省愆。是不知敬天畏天。而爲無忌憚之小人矣。其何以感召天和。享百室盈寧之慶乎。著該部將朕此上�日。通行曉諭宣屬文武官員兵民。著人人各自省疚。共戴上天垂象示儆之意。以迓將來時和年丰之福

○添設廣東平遠縣壩頭司巡檢一員。西寧縣懷鄕司巡檢﹑夜護司巡檢各一員。裁都城司巡檢一員。從廣東總督鄂彌達請也

○紮魯特紮薩克多羅貝勒畢魯瓦故。遣官致祭

○己未。授故輔國將軍善福子珠隆﹑爲奉國將軍

○辛酉。吏部議覆。河東總督王壬俊疏奏。豫省府州縣﹑攺設分隸事宜。一﹑直隸陳州。請升爲陳州府。直隸許州。請升爲許州府。裁知州﹑州判﹑學正﹑吏目等缺。各設知府一員。通判一員。教授一員。司獄兼管經歷一員。添置陳州府附郭一縣。設知縣典史各一員。以陳州舊設訓導﹑爲新縣訓導。並原屬之西華﹑商水﹑項城﹑沈邱四縣。曁開封府屬扶溝﹑太康二縣。俱隸陳州府管轄。添置許州府附郭一縣。設知縣典史各一員。以許州舊設訓導﹑爲新縣訓導。並原屬之臨潁﹑襄城﹑郾城﹑長葛四縣。曁直隸禹州﹑及所屬密縣﹑新鄭二縣。俱隸許州府管轄。一﹑直隸鄭州﹑並所屬滎澤﹑滎陽﹑汜水﹑河陰四縣。請攺歸開封府管轄。河南府屬盧氏縣﹑請攺歸直隸陜州管轄。均應如所請。從之。尋定陳州府附郭縣曰淮寧。許州府附郭縣曰石梁

○壬戌。諭宗人府。貝勒允禕﹑人本庸愚。性復懶惰。朕從前加恩特封貝勒。冀其知恩悛攺。奮勉向上。以副朕期望之意。豈料伊秉性糊塗。毫不知感。上年派往祭陵。伊行至通州。稱病而回。今年派出。又托病不往。甚屬無知。著革去貝勒。降爲公爵。以示儆戒。弘春向來爲人。尙屬小心勤謹。所以屢加恩眷。及晉封郡王之後。肆口輕佻。不顧行止。迥異從前。且所辦該旗事件。種種舛錯。著革去郡王。仍爲貝子。照舊管理鑾儀衛衙門事務

○諭辦理軍機大臣等。眾佛保﹑著仍回北路軍管﹑辦理事務

○旌表河南太康縣烈婦﹑張雷妻髙氏。拒姦不辱。自縊完貞。給銀建坊。入祠致祭如例

○癸亥。以禮部侍郎畱保﹑總理太平峪萬年吉地工程

○乙丑。雲貴廣西總督尹繼善疏報。雲貴等處漢土官兵。進巢�刀元江臨安普思一帶逆夷。悉經蕩平。軍務告竣。酌於普思畱兵二千一百名。元江畱兵一千三百名。新平畱兵三百名。臨安畱兵三百名。暫行貼防。其餘槪行撤回。下部知之

○丙寅。諭辦理軍機大臣等。朕聞侍郎馬爾泰之母﹑年已七十有餘。馬爾泰著回京供職。俾得就近侍養。其所管西寧事務。著原任湖北巡撫徳齡前往辦理。其肅州協辦軍需。仍著副都禦史二格前去

○擢監察禦史覺羅柏修﹑爲內閣學士兼禮部侍郎

○署鑲黃旗漢軍副都統法保﹑緣事革職。以鑲黃旗參領噶柱﹑署本旗漢軍副都統

○戊辰。諭理藩院。輪班朝覲之蒙古王﹑貝勒﹑貝子﹑公等今歲著停其來京

○調正黃旗蒙古副都統哲爾金﹑爲本旗滿洲副都統。以署鑲紅旗蒙古副都統阿蘭泰﹑爲正黃旗蒙古副都統

○己巳。秋分。夕月於西郊。遣淳郡王弘暻行禮

○升左翼前鋒統領博第﹑爲正白旗蒙古都統。仍畱軍前。以正白旗滿洲副都統偏圖﹑署本旗蒙古都統。升正黃旗參領金通保﹑爲鑲紅旗漢軍副都統。兼署正紅旗漢軍副都統

○雲貴廣西總督尹繼善題。雲南普洱府車裏宣慰使刀金保﹑於雍正七年故。子刀紹文﹑年幼暫停襲職。今年十五歲。請照例承襲。下部知之

○辛未。調湖北按察使王柔來京。直隸按察使竇啟瑛﹑爲湖北按察使司按察使。升工部郎中多綸﹑爲直隸按察使司按察使

○添設直隸薊州糧河通判﹑淸河道屬瀦龍河管河通判﹑天津道屬三角澱管河通判﹑各一員。祁州管河州同一員。蠡縣管河縣丞﹑魏縣管河縣丞﹑武淸縣管河縣丞﹑各一員。束鹿縣管河主簿﹑東安縣管河主簿﹑各一員。潮河外委把總﹑白河外委把總﹑永定河外委把總﹑各一員。攺鎭標安陵汛千總一員﹑兵五十三名﹑歸河標管轄。河標左管崔黃口汛﹑右營西儀集汛﹑把總二員﹑兵七十六名﹑歸鎭標管轄。從直隸河道總督顧琮請也

○旌表山東臨淄縣烈婦﹑胡仁妻霍氏。拒姦不污。自縊殞命。給銀建坊。入祠致祭如例

○壬申。諭內閣。謝旻本一司官之職。朕因其有辦事諳練之名。不次擢用。至湖南河南藩臬兩司。歷任上官﹑皆言其優。因簡用江西巡撫。乃伊到任以來。一切辦理及奏請事件。瞻徇摸稜。虛僞不實。是以降上�日內用侍郎。再加試看。今據接任巡撫常安奏稱﹑伊在江西任內。吏治懈弛。官糧逋欠。營伍曠廢。竊賊眾多。種種玩愒之狀。不可枚舉。著革職

○諭辦理軍機大臣等。朕前降上�日。凡軍前發回之官弁兵丁內。有曾著勞績﹑及受傷殘廢之人。官員賞給半俸。兵丁賞食半餉。所降諭上�日甚明。近聞該督撫等﹑將從前發回之兵丁。一槪給與半餉。似此懶惰不肯出力之人。稱病退縮。希冀還家。不過差勝於潛逃者。若與出力受傷之人﹑一體加恩。則賞罰不明。何以分勤惰而昭懲勸。著曉諭派兵省分之督撫等知之

○升詹事府詹事顧祖鎭﹑爲內閣學士兼禮部侍郎

○裁太常寺犧牲所滿所副一員。增設漢所牧一員。從太常寺少卿唐綏祖請也

○旌表廣東海丰縣烈女﹑謝錫川聘妻張氏。矢志殉夫。投繯殞命。給銀建坊。入祠致祭如例

大淸世宗敬天昌運建中表正文武英明寬仁信毅大孝至誠憲皇帝實錄卷之一百四十六

大淸世宗敬天昌運建中表正文武英明寬仁信毅大孝至誠憲皇帝實錄卷之一百四十七

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十二年。甲寅。九月。癸酉朔。擢監察禦史納爾泰﹑爲光祿寺卿

○乙亥。諭刑部。國家刑名。最關緊要。而九卿秋審定擬。尢爲讞獄大典。各省撫臣所奏。若輕重不同。九卿當悉心斟酌。務期畫一。以成協中之治。假使寬縱者仍其寬縱。嚴刻者仍其嚴刻。則各省刑名。委之督撫。更無餘事。又何用廷臣之集議乎。嗣後秋審案件。若其中有應攺而不攺﹑及不應攺而妄攺者。經朕察出。定將九卿從重議處。若九卿及與議之官員等﹑意見或有不同。準兩議陳奏。請上�日定奪。卽眾人皆同。而一人獨異者。亦準陳奏

○丁丑。諭內閣。各省所定府州縣衝繁疲難等缺。多未確當。著各該督撫再行詳細查明。據實具題。如具題之後。將來接任督撫﹑仍有題請更攺者。將原題艸率之督撫。交部議處。其苗疆煙瘴邊遠等缺。亦著一體分晰確當具奏。如有疎忽。亦照此議處

○禮部議覆。江西布政使李蘭條奏﹑故唐禦史中丞張巡﹑見危授命。保障江淮。江西居民﹑廟祀最盛。捍禦鄱陽一湖。屢昭顯應。請加封賜祭。應如所請。從之。尋封爲鄱陽湖顯佑安瀾之神

○議敍進巢�刀四川紫古哵兒斯堡賊番功。遊擊傅宏禮等﹑及陣亡受傷兵丁。升銜賞卹有差

○戊寅。兵部議覆。直隸總督李衛疏奏﹑裁攺官弁兵丁事宜。一﹑張家口協標。請裁左營遊擊一員。左右營守備二員。千總五員。把總九員。攺右營都司﹑爲左營中軍守備。一﹑攺張家口路標參將爲遊擊。添設千總二員。把總三員。裁柴溝營參將一員。攺柴溝營守備爲都司。一﹑攺龍門路遊擊爲都司。所轄趙川堡守備爲千總。添撥龍門路屬長安嶺把總一員。攺長安嶺都司﹑歸宣化鎭管轄。一﹑攺石匣營副將﹑爲提標前營遊擊。裁守備一員。千總一員。把總三員。一﹑裁順義營遊擊一員。撤原撥居庸路把總一員歸本營。攺懷來路參將爲都司。懷來路中軍守備爲懷來城守備。一﹑添設岔道汛守備一員。永寧路千總一員。東馬營外委把總一員。一﹑移石匣營守備一員﹑駐天津鎭。添撥寧河縣把總一員。韓村外委把總一員。一﹑攺順徳廣平兩營都司﹑俱爲遊擊。各添撥千總一員。外委把總一員。杜勝營﹑添撥千總一員。外委把總一員。一﹑移開州千總一員﹑駐臨洺關。添撥開州城守備一員。把總一員。髙家鋪等集外委把總。磁州彭城鎭外委把總各一員。一﹑移易州馬水口外委把總一員﹑駐黃莊司。紫荊關外委把總一員。駐奇峯口。原設官莊嶺汛兵駐孔哥莊。添設馬水口把總一員。淶水縣把總一員。一﹑攺河協城操營守備﹑爲景州營守備。移城操營外委把總一員﹑駐大龍灣。南皮縣外委把總一員﹑駐馮家口。馮家口把總一員﹑駐南皮縣。一添撥馬水口營固城店把總一員。撤原撥髙陽新安二縣之河協外委把總二員。回本營。添撥髙陽新安外委把總各一員。一﹑添設張家口外太平莊把總一員。黑河川千總一員。一﹑宣化府屬之沙城。延慶州屬之永寧城。並古北口城內。各添設巡檢一員。一﹑古北宣化沿邊等處。新募兵五千四百名。應分別裁汰者。二千三百零六名。此內人材不堪。準令歸農者三百三十六名。撥補舊額老弱兵二百二十五名。再於蔚州﹑獨石﹑龍門等營。添派四百七十名。於拱極﹑通州﹑畿南各府等營。添派五百七十八名。餘六百九十七名。俱歸督標。以補新營召募之數。均應如所請。從之

○己卯。升署直隸宣化總兵官補熙﹑爲江南提督。以原任江南提督南天祥﹑署直隸宣化總兵官

○庚辰。遣官祭歷代帝王

○遣官祭城隍之神

○辛巳。吏部議覆。宗人府府丞張國棟條奏﹑賢良方正出身人員。原因行止端方。才品素著。始庸保薦。得官之後。除因公詿誤﹑仍照定例議處外。如犯貪酷不法等案。應分別加倍治罪。至原保舉之州縣道府﹑及不能查出之督撫等。亦請分別。加等議處。應如所請。從之

○戶部議覆。正監旗漢軍副都統祖魯條奏﹑旗員在河工效力年久者。往往潛住在外。不復歸旗。請飭令河道總督﹑詳加考核。其不熟悉河務者。照外任旗員例﹑勒令歸旗。至諳練河務﹑應行畱工人員。其家口悉照外省駐防例﹑分別旗分﹑注明丁冊﹑移咨該旗。儻有逗𨖻隱漏等獘。查出﹑照歸旗違限例治罪。應如所請。從之

○壬午。以翰林院侍讀王安國提督廣東肇髙學政

○甲申。遣吏部侍郎呂耀曾﹑大理寺卿徳福﹑往貴州宣諭古州等處苗蠻人等。諭曰。朕爲天下生民主。撫禦萬方。凡有血气。皆吾赤子。莫不望其遂生復性。以同受朝廷之徳化。是以各省苗猺猓獞﹑種類𨿽殊。皆漸次經理。化其頑梗。期其善良。況爾古州等處苗人。尢非僻處窮邊者可比。地界在黔粵兩省之中。與內地人民﹑土壤交錯。乃從前惡習相沿。罔知法度。恃其險阻。出沒無常。擾害居民。邀截行旅。且卽同類之中。自相讎殺。報復相尋。以彊陵弱。以眾欺寡。視劫奪爲固然。等人命如艸芥。此等殘忍之風。朕實深爲憫惻。故於數年前。命封疆大臣等﹑經理化導。其怙惡抗拒者。不得不懲以兵威。而革面革心者。悉加意撫綏。俾遊樂土。今苗疆諸事就緒。凡爾苗眾。皆爲服教向化之良民矣。不但朕民胞物與一視同仁之懷於焉大慰。卽爾苗眾。亦當知去危苦而就安全。離湯火而登衽席。豈非爾古州等處從來未有之美俗乎。如果自玆以往。戕賊之念不萌。頑梗之心不作。安居樂業。守法奉公。朴者優遊於耕鑿。秀者沐浴於詩書。爾等苗眾。與土著之民。一同上進。且使爾子子孫孫﹑服疇食徳。永受國家教養之福。豈不善歟。今因苗疆奠定。特遣大臣﹑會同該省文武大員。親歷古州等處。宣朕諭上�日。並加賞賚。爾等苗眾﹑其仰體朕心。祗遵朕訓。父教其子。兄勉其弟。族黨親朋﹑互相勸勵。共惇善俗。永息刁風。以副朕育正羣生之至意

○乙酉。以翰林院侍讀劉統勛﹑編修梁詩正﹑俱充日講起居注官

○攺順天府北城黃土司巡檢﹑爲淸河巡檢駐淸河。從順天府府尹陳世倕請也

○丙戌。工部議覆。山東巡撫嶽浚疏言﹑徳州系衛河回澑頂衝之處。每遇雨水驟發。直潰東堤。查城北有哨馬營地方。在衛河東岸。應於此地﹑開挑新河。建滚水壩一座。兩岸各築遙堤。酌開涵洞四座。以資宣洩。應如所請。從之

○丁亥。吏部等衙門議覆。升任雲南臨元總兵官董芳疏言﹑雲貴川廣等省苗疆地方。請照臺灣例﹑令文武官弁互相稽察。文職同知以下等官﹑武職遊擊守備以下等官﹑如有將苗夷科派擾累等情。除該員弁參處治罪外。其同城文武﹑代爲容隱﹑不行揭報者。查出一並分別議處。至邊地山箐深密。道路崎嶇。該管官弁﹑如不親身前往。致生事端。亦令文武官弁﹑互相稽察。違者查參議處。均應如所請。從之

○戊子。諭內閣。各省生童﹑往往因與地方有司爭競齟齬。相率罷考。此風最爲惡劣。士爲四民之首。讀書明理。尢當祗遵法度。恪守憲章。化气質之偏。祛囂淩之習。況國家之設考試。原以優待士子。與以上進之階。凡此生童。不知感戴國恩。鼓舞奮勉。而乃以私忿罷考。爲脇制官長之計。有是理乎。嗣後如果該地方官有不公不法﹑陵辱士子等情。許令生童等﹑赴該上司衙門控告。秉公剖斷。儻不行控告。而邀約罷考。卽將罷考之人。停其考試。若合邑合學俱罷考。卽全停考試。該部妥議通行

○以署鑲紅旗滿洲副都統伊蘭泰﹑爲正紅旗蒙古副都統

○浙江提督萬際瑞﹑因病乞休。允之。升江南蘇松水師總兵官李燦﹑爲浙江提督。福建臺灣水師副將陳倫炯﹑爲江南蘇松水師總兵官

○攺湖北黃岡縣下庶鄕等地方﹑歸黃州府同知管理。團風等地方﹑歸通判管理。從湖廣總督邁柱請也

○辛卯。諭內閣。嗣後凡繕寫諭上�日進呈時。將朱筆更攺者。遵照謄寫。與朱筆所攺之上�日。一並呈覽。再從前各部院衙門。八旗﹑繕寫諭上�日進呈。經朕朱筆更攺者甚多。並著各處查出謄寫。與朱筆所攺之上�日。一並呈覽

○工部尙書海壽﹑緣事解任。以刑部尙書憲徳﹑兼理工部尙書事。升翰林院侍讀學士張廷瑑﹑爲詹事府詹事

○升步軍統領鄂善﹑爲正藍旗滿洲都統。仍兼步軍統領事務。以刑部尙書憲徳﹑署正紅旗滿洲都統

○刑部議覆。四川巡撫鄂昌疏言。凡因姦致死人命。分別已未成姦定例。惟傷人未死者。例內未經議及。請嗣後除彊奸婦女﹑止以手足行彊者。已成未成。仍照凡姦本律。如因彊奸執持金刃凶器。戮傷本婦。及拒捕致傷旁人。已成姦者﹑擬斬監候。未成姦者﹑擬絞監候。應如所請。從之

○壬辰。升正紅旗護軍統領阿岱﹑爲左翼前鋒統領仍畱軍營

○西路副將軍張廣泗等奏報。本年九月初四日。吳爾圖水﹑有賊數百人。夥聚藏匿。臣卽飛飭副都統班第﹑達什﹑原任總兵張元佐﹑遊擊郎建業﹑於初五日五鼓。齊赴喀桃以南蘆艸溝一帶。復飛飭固原提督樊廷﹑帶兵赴鹻泉子地方。分路搜巢�刀。果於喀桃﹑遇見賊夷潛伏。我兵奪據山梁﹑衝入賊隊。連敗賊眾。遂越過噶順。直抵鄂龍吉大阪。計斬賊四百餘人。生擒三十六人。身負重傷者甚眾。所獲馬匹器械口糧等物無算。追殺一百七八十里。餘賊遠遁。得上�日﹑張廣泗調度分遣。悉協機宜。在事將弁兵丁等。俱各奮勇直前。得獲全勝。甚屬可嘉。著從優議敍賞賚。署大將軍查郎阿﹑𨿽奉調來京。然自統兵以來。與張廣四同心協力。整飭戎行。鼓勵士气。此番克捷。亦由查郎阿平日訓練整頓之所致。著一並交部從優議敍

○癸巳。諭刑部。爾等職司邦禁。弼教明刑。惟一秉至公。庶幾大小獄訟。歸於平允。夫胸中不存一物。但存一片公心。猶恐人之情僞難窮。未必事事協於至是。何況先存一從寬從嚴之見。橫據胸中﹑以待事至。是則纖塵著眼。泰山在前而不能睹。豈能得其實情。又況挾私徇情。顚倒是非乎。至於用刑。不可視爲習慣。人情乍見則心怵目驚。相習則安之若素。朕在藩邸時。奉聖祖仁皇帝諭上�日審理事件。初見夾訊。竟至戰栗悲涕。迨經數次辦理之後。便視爲尋常。人情熟習薰染之爲害如此。爾等日日習見。未免臨事輕率。務須保守此心。常如初見之怵惕。更須將面前聽訊之人之心。詳細體量。委曲推求。則不特不敢輕易用刑。且心誠求之。何患情實之不得。夫事之情形不一。如人之面目不同。𨿽極相似之案件。若細心推求。必有不同之處。非律例之所能該。縱使加倍增添律例。亦斷不能全該未來之案件。若非實心辦理。秉公衡量。其輕重之間。豈能無失。爾等如肯以至公之心。求其平允。則刑貪戮暴。正所以爲集福之基。如其寬嚴任意。輕重失衡。或且以婦寺之仁。曲貸姦宄之命。以爲求福之道。斯則自求其禍。有何福之可得。朕於此理見之甚明。爾等深信力行。自有效驗。勉之﹑愼之

○又諭。朕每閱獄讞。至罪重惡極人犯。𨿽情理可惡。必平心靜气。將伊致罪情由。詳加審度。苟有一綫可生之路。必爲之細細推求。求其生而不得。方置之於法。不敢因一時之見﹑而失於嚴。至情似可原者。朕推情度。理。必其實有可原。然後加以矜卹。亦不敢任一時之見﹑而失於寬。爾等刑憲大臣。尢須詳體此意。於讞獄時。必設身處地。詳愼推求。以期允當。一案有一案之委曲。一犯有一犯之情罪。不可有意於寬。亦不可有意於嚴。大凡人之處事。始而矜持。久則漸熟。未必不輕忽任意。若於用刑之時。能常存初任刑憲之心。庶刑獄得其平。而天下無冤民矣

○調倉場侍郎楊超曾﹑爲刑部額外侍郎。吏部右侍郎呂耀曾﹑爲倉場侍郎

○二等阿思哈尼哈番達什色楞﹑緣事革職。以其子納木紮布承襲

○甲午。以兵部右侍郎通智﹑協理歸化城都統事務

○福建總督郝玉麟疏報。臺灣府彰化縣沙裏興社生番。一百九十餘名口。傾心歸化。願隸版圖。輸誠納賦。下部知之

○乙未。諭內閣。四川敍永廳﹑與永寧縣同處一城。從前廳隸四川。縣隸貴州。各設稅口。徵收鹽雜等課。嗣經兩省會勘。將永寧攺隸蜀省。所有田地丁糧。已俱攺照川省條例徵收。惟稅課一項。仍系廳縣兼收。實屬重復。著將縣稅裁除。止畱廳稅。一切俱照川省之例行

○定邊大將軍平郡王福彭奏言﹑北路軍營。遵上�日裁撤兵丁。臣將漢軍官兵﹑交與都統祖秉衡統領。防戍官兵﹑寧夏右衛官兵﹑交與本營營總等統領。已於八月十九等日。由軍營起程。其攜帶家口之察哈爾土默特兵丁一千名。交與副都統職銜色爾古楞統領。送往歸化城。俟安插完畢。令色爾古楞回京。奏入。報聞

○命雲南廣西府開鑪鼓鑄。從雲南巡撫張允隨請也

○丙申。攺廣西貴縣辛安寨巡檢﹑爲五山汛巡檢。駐陸村。移平南縣大同鄕巡檢﹑駐大烏墟。裁武宣縣安永巡檢一員。移原駐武宣縣城之縣廓鎭巡檢﹑駐縣廓。從廣西巡撫金鉷請也

○旌表福建福淸縣烈女﹑施魁聘妻周氏﹑矢志殉夫。投繯殞命。給銀建坊。入祠致祭。如例

○丁酉。諭內閣。陜省今歲秋禾受旱。水田𨿽可有收。而旱田收成大減。明年靑黃不接之時。米糧或至騰貴。不可不預爲籌備。查陜省與河南接壤。雍正十一年春間。撥運豫米十萬石。自水次裝載。直抵西安。已有成效。上年曾令河東總督王士俊。於沿河州縣水次。貯谷三十萬石。並將上年豫省漕米截畱易谷。以備陜省之用。是豫省備運陜省之米。甚爲充裕。儻明年陜省有需用之處。著巡撫史貽直等一面具奏。一面卽將需用米數。行文王士俊料理。照上年之例﹑由水道運赴西安應用。將此並諭王士俊知之

○又諭。倉場侍郎宗室塞爾赫。奉差口外。呂耀曾奉差貴州。刑部額外侍郎楊超曾﹑著仍辦倉場事務

○定邊大將軍平郡王福彭奏言。北路進巢�刀官兵。臣等遵上�日撤回。於九月初六日。臣帶領奉天兵二千名。船廠兵一千名。黑龍江兵一千名。從科布多軍營起程。令副都統王常﹑領右衛兵一千名前行。其餘兵丁。令副將軍塔爾岱常徳等﹑率領殿後。俱各遠設卡倫。瞭望防範。行至察罕鄂羅穆地方。分爲三隊。臣領兵由空各衣中路行。仍令塔爾岱等居後。又令公葛木丕爾哨兵在後爲殿。派參贊阿岱﹑率領一隊。行紮布韓路。以公敏珠爾哨兵殿後。派副都統哲庫訥﹑率領一隊。行空各衣北路。以貝勒成滚紮卜哨兵殿後。分道撤回。俟大軍齊集過冬地方。酌將察哈爾厄魯特兵﹑索倫兵﹑並內大臣哈達哈等所領黑龍江兵﹑副都統富昌等﹑所領船廠兵。副都統額爾勤等﹑所領奉天兵。分駐魯約蘇圖﹑蒙郭爾烏拉克沁等處。京城八旗兵﹑寧夏兵﹑察哈爾土默特兵﹑並參贊阿岱等﹑所領奉天兵﹑副都統布爾沙等﹑所領黑龍江兵。分駐布爾噶雅﹑鏗格爾克等處。家選兵﹑駐札濟斯布隆地方。集魯穆會盟兵﹑四子部落兵﹑駐札紮布韓河地方。都統諾爾渾等﹑所領漢軍兵五百名。並駐札烏裏雅蘇泰兵一千五百名。合爲一營。駐防察罕叟爾城內。歸化城土默特兵﹑綠旗兵﹑烏闌查卜會盟兵﹑並副都統白爾赫圖所領奉天兵﹑俱在烏裏雅蘇泰城外。附近水艸處駐札。再﹑喀爾喀遊牧地方遼遠。酌令喀爾喀兵丁﹑在大軍迆東駐札。其哨探兵﹑分爲三路。每路派滿洲及內紮薩克兵二百五十名。喀爾喀兵二百五十名。所有各處卡倫。減撤一半。自卡倫以至大營。仍照舊分爲三路。設立臺站。以資聲援。俟大軍駐定後。再爲商酌辦理。奏入。報聞

○予故一等忠達公馬禮善﹑祭葬如例

○己亥。孝慈髙皇后忌辰。遣官祭福陵

○上回宮

○賑濟安徽宣城鳳陽等十五州縣衛﹑被水災民

○辛丑。孝敬皇后忌辰。遣官致祭

○諭內閣。各省鹽政。關系國計民生。所當加意整理。而兩淮監務之積獘。更在他省之上。此中外所共知者。大約鹽法之行。必以緝私爲首務。兩淮行鹽地方。江西河南﹑有浙私蘆私之侵越。而湖廣之川私粵私。爲害更甚。現今𨿽於各處隘口。設立巡官巡役。而地方文武官弁。不肯實力奉行。一任兵役人等。避難趨易。罔利營私。以致立法𨿽嚴。而鄰私之肆行如故。卽在江南督臣。亦不過責成所屬地方。至咨會鄰省。卽未必有呼輙應。此私販之所以難禁也。年來朕畱心訪聞甚確。用是特頒此上�日。曉諭湖廣等省督撫等。務矢公心。視鄰省之事爲己事。嚴飭文武官弁。同心協力。家諭戶曉。使川粵浙蘆之私鹽。不敢越界橫行。則兩淮積引易銷。於國計民生。均有裨益

○壬寅。兵部議覆﹑正藍旗漢軍副都統祖魯條奏。八旗事務。現派侍衛參領等稽查。請照都察院統轄科道例。派領侍衛內大臣二員。散秩大臣二員。總司統轄。如有籍詞脫卸。不肯列名。或玩忽遲延。任意不到者。卽照推諉遲延例議處。遇有查旗掌印官員缺出。令該總統大臣。秉公揀選。帶領引見補授。至五年軍政時。令該總統大臣。將侍衛參領等。出具考語。分別等第。以示勸懲。應如所請。從之

大淸世宗敬天昌運建中表正文武英明寬仁信毅大孝至誠憲皇帝實錄卷之一百四十七

大淸世宗敬天昌運建中表正文武英明寬仁信毅大孝至誠憲皇帝實錄卷之一百四十八

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十二年。甲寅。冬十月。癸卯朔。享太廟。上親詣行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵﹑孝敬皇后

○頒雍正十三年時憲歷

○工部議覆。河東河道總督朱藻疏言﹑東省河工雜項錢糧。向交運河廳東昌府兩庫存貯。凡經收支解。系該府廳爲政。至黃河﹑泉河﹑以及浦泇上下等六河。兵夫工食銀兩。亦系各該廳支收。俟有盈餘。始令解歸河庫。其中不無侵那扣克等獘。今山東曹東道。旣經攺爲通省管河道。請照豫省之例。將兩庫六河該府廳銀兩。俱歸管河道庫存貯。遇有需用。照例支給。其有應解別處錢糧。令河道查明具詳。總河給咨批解。應如所請。從之

○是日﹑上幸圓明園

○乙巳。旌表河南信陽州烈婦﹑呂國林妻鄒氏。拒姦不污。投繯殞命。給銀建坊﹑入祠致祭如例

○丙午。果親王允禮奏言﹑凡臣工條奏。理宜據實教陳。不當相爲授受。及摭拾已行之事。希圖塞責。嗣後系細微之事。本部院大臣﹑卽酌定辦理。如該員不行呈明酌定。而率爲條奏者。交部分別察議。儻已經呈明。而該大臣不行酌定。仍準其聲明條奏。若事果應行。將該大臣議處。至羣相參酌。摭拾舊事。混行瀆奏者。從重治罪。得上�日。果親王所奏是。著交該部照所奏行。並通行曉諭輪班條奏之大臣官員知之

○丁未。諭內閣。數年以來。甘肅等處地方﹑辦理軍需。民人等挽輸效力。朕心深爲軫念。已屢加恩澤。以示嘉獎。前據督撫等奏報﹑今年禾麥收成俱好。朕心甚慰。今聞秋間有雨少之州縣。如階州﹑靖遠﹑環縣數處。收成不足。民食稍艱。或他處有似此者。亦未可定。著劉於義﹑許容﹑確加訪查。所有歉收之處。或應蠲免。或應停徵。其乏食之民。如何撫卹。一面定議奏聞。一面卽行辦理。若西安所屬。有秋田歉薄之州縣。著史貽直﹑碩色﹑亦卽確查奏聞。照此辦理

○以理藩院左侍郎納延泰﹑署工部左侍郎。內閣學士覺羅柏修﹑署工部右侍郎。工部左侍郎韓光基﹑緣事革職。升內閣學士顧祖鎭﹑爲工部左侍郎

○命鑲黃旗滿洲都統署直隸天津都統邁祿回京。以山東靑州將軍鄂彌達﹑署直隸天津都統。調浙江杭州將軍阿里衮﹑爲山東靑州將軍。升浙江乍浦副都統覺羅傅森﹑爲浙江杭州將軍。浙江乍浦協領薩爾哈岱﹑爲浙江乍浦副都統

○吏部議覆。直隸總督李衛條奏﹑熱河及八溝地方各該管官事宜。一﹑熱河地方。旣設承徳州知州一員。應令原設同知通判﹑專管旗人之事。該知州專管民人之事。一﹑口外幅﹤巾員﹥甚廣。凡遇盜案。請令該汛武職﹑會同文員。協力緝捕。一﹑熱河監獄。請專歸承徳州管理。並添設吏目一員。以資督捕。一﹑八溝同知。原爲專管三處喀喇沁民人事務而設。若仍令承徳州兼理。恐有彼此推諉情獘。應將該地方民人命盜案件。令該同知自行驗審。如有關涉蒙古之事。令會同值年章京驗審。一﹑八溝旣駐有專官。應將熱河東河通判所管之八溝東街等處。歸於該同知章京管轄。一﹑八溝同知所司會審案件。應與章京並列官銜。用同知關防。徑行詳解達部。無庸向喀喇沁各王子處用印。一﹑命盜等案。民人事件。關涉蒙古者。該章京行令紮薩克等。交與所轄地方。查緝解送。一﹑八溝東街。向有與熱河通判協辦之守備千總各一員。應撥與八溝同知。就近協辦巡查。並請照通判衙門之例。添設巡檢一員。一﹑八溝同知﹑承徳州知州﹑請仍隸霸昌道兼轄。並照邊缺之例。三年無過。卽行升用。一﹑熱河理事同知通判等﹑所管巨細案件。向例俱應先報內部定擬。人犯由古北口提督轉解。與內地州縣不同。今旣設立知州同知等官。請嗣後除在外法司難以定案者。仍會審徑行解部外。一切旗民命盜。照例申解該上司。審擬具題。一﹑八溝地方遼闊。該同知駐札之處。請酌量添設遞馬五匹。捕役八名。以供差遣。均應如所請。從之

○禮部議覆。署湖南巡撫鐘保疏言﹑永順地方。自設府分縣以來。人文日盛。請於永順府城內。建立考棚。設教授一員。所屬永順﹑龍山﹑保靖﹑桑植等四縣。各設訓導一員。府學取進文武童生各十二名。縣學各取進八名。再﹑永順縣﹑向有永定衛歸並戶口。桑植縣﹑向有慈利縣歸並戶口。俱附澧州考試。今永順旣設考棚。自應各歸本籍。並請於永順桑植二縣額設八名內﹑分取永定慈利歸並者各二名。均應如所請。從之

○旌表山西交城縣烈婦﹑翟永寬妻段氏。拒姦不污。投崖殞命。給銀建坊﹑入祠致祭如例

○己酉。諭大學士等。朕思欲小民各得其所。亦非必不可得之事。如內外大小各官。果皆知爲臣不易之道。實心實力﹑教養斯民。𨿽不能風移俗易。亦可使之安居樂業。若以小民犯法。謂伊自作自受。與己毫無干涉。是視斯民之痛癢。漢不關心矣。夫州縣不特民之父母。亦民之師長也。須刻刻提撕教誨。不啻訓課蒙童。與之講解。自然漸漸明曉。常見有諄諄與一人言。而旁聽者竟能領會。故知教導之法。貴優遊漸漬。非偶然宣講上諭。便可謂教民也。卽如招冊內案件。俱系爲上者不能教養所致。而不肖有司。尙敢營私壞法。納賄徇情。朕不知伊等實具何等肺腸。天下上智之人﹑不教而善者不可多得。下愚不移者亦少。惟中材之人最多。全賴有司善爲訓迪。見良善者扶持之。凶暴者懲治之。使百姓曉然於良善之必獲福。而凶暴之必取禍。則誰不勉爲良善之徒乎

○又諭。鬼神之道。實是體物不遺。古聖賢云﹑無愧衾影。蓋實見得隨處有神明。所以如此戒謹耳。惟信以爲有﹑而時時誠敬。厥後必然受福。若以爲無﹑而事事欺慢。厥後必然受禍。理有一定。毫髮不爽也

○命禮部尙書三泰﹑工部尙書徐本﹑俱協辦內閣大學士事

○庚戌。刑部右侍郎王國棟﹑緣事革職。以額外刑部侍郎辦理倉場事務楊超曾﹑爲刑部右侍郎

○以福建建寧總兵官李蔭樾﹑署福建陸路提督

○辛亥。諭內閣。據禦史張考奏稱﹑各省同知通判知州知縣等要缺。例應該督撫題補者。從雍正九年十年十一年至今。尙有未經題補之缺。未免懸缺太久。署理之人。未必實心效力。事務廢弛。如果不得其人。亦應奏請簡補等語。朕將該禦史所奏。交與吏部詳查。據奏數年以來。各省同知通判知州知縣等官。未經題明委署﹑亦未咨部者。共十六缺。又各省有曾經咨明委署﹑未曾題補者。共十五缺。朕思各省要缺。交與該督撫題補者。蓋以緊要地方。必得才能熟練﹑人地相宜之員。而就近揀選。不致曠延時日也。今此數省之缺。有一二年未經題補者。有三四年未經題補者。𨿽各省皆有委署之員。然署理日久。未分優劣。亦不定以期限。驗其考成。彼將視地方之事。如同膜外。殊非鼓舞激勸之道。是加意於要缺。而轉至事務廢弛矣。如果該省不得其人。則當奏請簡補。不應任意遲緩。況其間有題署咨署者。亦有不題不咨﹑自行委署者。辦理亦不畫一。著行文此數省督撫。其有出缺至二三年未曾題補者。著伊等將緣由明白具奏

○以散秩大臣忠達公馬賢﹑署鑲黃旗漢軍都統

○吏部議覆。安徽巡撫王紘疏言﹑安徽新設道員。所轄徽寧池太四府。俱在大江南岸。若議駐安慶府城。則中隔一江。難於兼顧。且府城現有巡撫臬司駐札。已爲嚴密。請將添設道員。移駐太平府之蕪湖縣。兼管蕪湖關稅務。以便統轄巡查。應如所請。從之

○壬子。議敍西路庫爾墨圖地方官兵擒巢�刀準噶爾逆賊功。陜西涼州鎭標中營遊擊郎建業等﹑加衘有差。兵丁等賞賚如例

○賑濟直隸霸州﹑固安等十七州縣被水饑民

○癸丑。諭內閣。今年六月間。江蘇地方。雨水稍多。州縣低窪之地。有被水淹浸。收成歉薄者。朕心軫念。且恐將來米價漸昂。不可不預爲籌畫。著將乙卯年江南起運漕糧。截畱二十萬石。於被水成災之州縣。各就近畱一萬石。或五六千石。於被水不成災之州縣。量畱三四千石。俟開春市價增長之時。將此平糶。其成災田地。應徵新舊條銀。若仍行徵輸。小民不無竭蹶。著緩至來年麥熟開徵。再﹑本年應納南漕等米。亦準緩至明秋折納。所有被災地方﹑無力乏食之窮民。據該督等奏稱﹑已動公項酌賞。但冬春之際。此等民人覓食艱難。應動支倉谷。分別賑濟。毋令失所。著該督撫悉心辦理。並督率有司實力奉行。務令均沾恩澤

○又諭。原任大學士田從典﹑品行端直。老成謹厚。居官廉潔。奉國公忠。應入賢良祠。以風有位。著九卿會議具奏。尋議﹑照例入祠立傳。再於其家賜祭一壇。從之

○以太常寺卿滿色﹑署大理寺卿

○刑部議覆。翰林院侍讀學士習寯條奏。向例免死減等遣犯在逃﹑與平常遣犯逃走後﹑行凶爲非被獲者。俱仍於發遣處正法。但此等逃犯﹑旣被拏獲。自知決無生理。若必解遣所正法。旣恐中途復脫。兼虞兵役疲勞。請卽令拏獲之地方官。審明該犯情罪。關會確查。如與前案相符。令該督撫核題。將該犯卽在拏獲地方正法。仍行文發遣處曉示。應如所請。從之

○授故鎭國將軍伊克塔哈子雙麟﹑爲輔國將軍

○甲寅。奉國將軍馬勇﹑年老休致。授其子常山保﹑爲奉恩將軍

○丙辰。升正紅旗蒙古副都統署鑲紅旗滿洲副都統伊蘭泰﹑爲正紅旗護軍統領

○戊午。諭內閣。向以浙江吏治營伍﹑俱須整理。而浙閩總督﹑駐札閩省。未免隔越。是以特授李衛﹑爲浙江總督。兼管巡撫事務。此系因時制宜。隨才任使。一時變通之政。並未永著爲例也。今浙江事務。經李衛辦理以來。巳漸整頓。而程元章又以伊之才力。難兼總督巡撫鹽政三重任。恐致曠誤爲辭。近郝玉麟來京陛見。朕看其才具精神。足以貫注兩省。著仍照舊制。授郝玉麟﹑爲浙閩總督。程元章以總督衘專管浙江巡撫。並兩浙鹽政事務。又從前降上�日﹑將廣西一省。暫隸雲貴總督管轄者。因廣西與貴州接壤。俱有苗疆應辦事務。若非該總督總統節制。恐文武官弁﹑呼應不靈。今苗疆用兵事竣。諸事就緒。年來內外臣工﹑多奏稱廣西距雲南路遠。廣東路近。不若就近爲妥便等語。滇黔兩粵情形。本是如此。卽朕初意。亦不過俟苗疆事竣。仍行照舊。非謂尹繼善不能兼管三省。而前後互異也。其應否仍隸廣東之處。著九卿會議具奏

○己未。諭內閣。向因倉場米石。關系緊要。在京十倉。每倉或都統﹑或副都統﹑各派一員。禦史各派一員。專任稽察之責。於倉場不無裨益。但從前未定更換之期。現在各員中﹑有歷至三四五年者。朕思日久因循。易生懈怠。且或偶有疏虞。該員慮幹失察。因而掩飾彌縫。亦未可定。著定爲三年更換之例。屆期﹑各倉一同更換。若有接任之員。未滿三年﹑卽屆更換之期者。亦一體更換。庶稽查嚴密。而瞻顧之獘可免。該部卽遵諭行

○又諭。原任大學士髙其位﹑端方廉潔。忠厚和平。簡任綸扉。壽登大耋。應入賢良祠。以旌耆舊。著九卿會議具奏。尋議﹑照例入祠立傳。再於其家賜祭一壇。從之

○以原任工部右侍郎巴泰﹑爲工部尙書。調刑部左侍郎喬世臣﹑爲工部右侍郎。升安徽巡撫王紘﹑爲刑部左侍郎

○調福建巡撫趙國麟﹑爲安徽巡撫。升河南布政使盧焯﹑爲福建巡撫

○定邊大將軍平郡王福彭奏言﹑臣遵上�日從科布多撤兵。將兵丁分爲三路。陸續起程。行至空各衣河。擇附近水艸之處。將臣所領奉天﹑船廠﹑黑龍江兵各一千名。令其駐札過冬。所有察罕鄂羅穆地方存貯米石。酌量給與探哨官兵。余俱運至空各衣河之機達渾地方。畱綠旗兵三千名看守。又令前鋒統領塔爾馬善﹑將所統前鋒兵八百名。卽於機達渾地方附近彈壓。其王羅卜藏等所統內紮薩克兵。及貝勒成滚紮卜等所統喀喇沁土默特兵。俱接連駐札。臣領右衛兵一千名。奉天兵一千名。於十月初一日抵烏裏雅蘇泰軍營。奏入。報聞

○辛酉。諭內閣。鑲黃旗滿洲都統邁祿﹑現有查問之事。不便令其辦理旗務。著大學士鄂爾泰﹑照常署理。邁祿﹑著解任候上�日

○癸亥。正藍旗漢軍副都統祖魯奏言﹑文職旗員內﹑有才具平庸。難勝部屬州縣之任者。準以旗缺對品補用。但此等人員。弓馬旣屬生疏。旗務又不諳練。若非指定衘缺補用。恐有任情愛憎﹑髙下其手之獘。請敕下該部。就其品級。擬定衘缺。如科道郎中道府等官。以副參領﹑公中佐領補用。員外郎同知知州等官。以步軍校﹑副佐領補用。主事通判知縣等官。以驍騎校補用。其司府衛之首領﹑州縣之佐貳﹑以及筆帖式等官。俱以副驍騎校補用。該旗大臣﹑畱心試看。其技藝生疏﹑行走怠惰者。卽行參奏治罪。若果奮志黽勉。著有勞績。一年之後。遇有應補缺出。據實出具考語。與該旗應升之員。擬定正陪引見。恭候簡補。從之

○甲子。諭內閣。壇廟乃祭典攸關。俱當潔淨嚴肅。太廟社稷﹑更宜恭敬。故派太監等﹑專責以掃除之事。又派旗員輪班看守。若非祭祀之日。一應官員。不許擅入。原系定例。近聞在內住宿之太監等﹑將伊等親友。縱令出入行走。看守之旗員。亦將親友引入廊院乘涼。此皆平日懈弛之所致也。著交禮部太常寺﹑嚴查禁止。割艸之人。令太常寺酌量選擇數名。令其敬謹除治。並交與內務府禦史等﹑不時稽查。如有容畱閒散人等混入者。卽行指名題參。嚴加治罪。如仍前懈弛。經朕聞知。定將禮部太常寺堂官﹑及禦史等﹑一並交部議處

○升鴻臚寺卿勵宗萬﹑爲內閣學士兼禮部侍郎

○正藍旗護軍統領蘇爾鼐﹑緣事革退。升正黃旗滿洲副都統哲爾金﹑爲正藍旗護軍統領

○以湖廣彜陵總兵官冶大雄﹑署山西大同總兵官。升雲南永順副將王進昌﹑爲湖廣彜陵總兵官

○丙寅。諭內閣。四川夔關稅務。向因未定章程。從京師特派官員前往監督。數年以來。章程漸定。不須特遣官員。著照舊例﹑仍交地方大臣﹑委員管理

○兵部議覆。本部左侍郎楊汝谷條奏﹑各省題補武職。其中有越衘越缺。及本省籍貫。並停升住俸與例不符之員。請令於題本內聲明。俟奉上�日準其送部之日。令該員領咨赴部。至於遞行題補各員。並令先將首題之員。送部引見。俟奉上�日準補後。再將接次補缺之員。陸續送部。應如所請。從之

○刑科給事中黃祐條奏﹑請將國朝臣工詩文賦頌﹑派員遴選。刊布直省。得上�日。著內閣禮部翰林院等衙門議奏。尋議﹑我國家文運昌隆。超越前代。聖祖仁皇帝禦制文集。精微廣大。燦若日星。我皇上聖學髙深。文明光被。宸章奎藻。炳蔚古今。凡在珥筆諸臣。賡揚盛烈。歌詠昇平。或朝章國典。譜以聲詩。或上瑞嘉符。形於雅頌。以及應制紀恩。詞林館課。誠宜搜輯薈萃。刊刻頒行。俾海內士子﹑有所程式。應如該給事中所奏行。再查康熙四十八年。大學士陳廷敬等﹑編集皇淸文�士示頁�一部。業經進呈。因其選擇尙未精當。是以未行頒發。今請將原本交出翰林院。派員遴選。謹將聖祖文集選錄。冠於卷首。並懇皇上頒發禦制詩文。敬謹編入。垂示萬世。至諸臣所作。除將文頴所選者。詳愼刪錄外。其嗣後廷臣進呈詩頒等冊。一並發出匯選。務取音律和平﹑詞義正大者。陸續編次進呈。俟書成之日。刊刻頒行。從之

○戊辰。諭內閣。朕從來不言祥瑞。屢頒諭上�日。曉示天下臣民。是以數年來。凡以嘉祥入告者。朕皆屏拒弗納。而各省之瑞谷嘉禾誕降者甚多。悉令停其進獻。蓋欲天下臣民﹑共惇實行。不尙虛文。以爲敬天勤民之本也。今據湖廣鎭筸總兵官楊凱奏報﹑鎭筸紅苗。甫經向化。今年苗民所種之山田水地。黍稷稻梁。盈疇徧野。及至秋成。則皆雙穗三穗四五六穗不等。萬畝皆然。苗民額手歡呼。以爲從來未有之奇瑞等語。又據侍郎蔣泂奏報﹑髙臺縣屬雙樹墩地方。在鎭夷堡口外。自開墾以來。人煙日盛。今歲秋成。粟谷挺秀。有一本之內﹑枝抽十餘穗者。有一穗之上﹑叢生五六穗者。屯農共慶爲奇觀。司墾咸稱爲盛事等語。朕思苗疆播種。乃夷民務本之先資。遠徼屯田。關邊塞軍儲之重計。今值經營伊始。欣逢瑞谷呈祥。且地廣穗多。超越於見聞紀載之外。仰見天心眷佑。錫福方來。苗民之樂利可期。軍旅之糗糧有賴。此非空言祥瑞。而無濟於實用者可比。朕心不勝感慶。在廷臣工﹑莫不有撫綏苗眾﹑籌邊足食之同心。聞之定爲色喜。是以將楊凱﹑蔣泂奏摺。及谷本圖樣。發出共觀之

○己巳。諸王大臣等奏言﹑景陵寶城山產瑞芝九本。蒙皇上宣示臣等。端肅敬觀。歡忻忭舞。此皆皇上純孝所感。恭請宣付史館。昭示中外。以承聖祖貽庥之慶。以彰上天錫福之心。上召入。諭曰。今歲元旦立春。喜遇四寅。仰蒙上天特賜盈尺之瑞雪。朕心感慶。期與臣民共加儆勉。自春及秋。直省地方。雨暘時若。除直隸江南近水數縣。河流有漲溢之處。陜西數縣。得雨稍遲外。其餘則甘霖應候。禾稼丰登。𨿽不敢遽稱大有之年。而各省年谷順成。大率相類。誠爲罕覯。此皆上天聖祖賜佑國家。顯然昭著者。今當萬寶告成之候。西師報捷之時。欣睹瑞芝九本。產於景陵寶城最近之山上。屈指數年以來。三秀之瑞。已經四見。實乃上天恩賜。以表彰我皇考之聖徳神功。欲使中外臣民﹑咸知樂利養恬。共享昇平之福者。皆我皇考之所畱貽。非偶然也。據此則諸王大臣等﹑奏請宣付史館。昭示中外。於理應行。至謂朕純孝所感。朕實愧不克當。並曉諭天下臣民共知之

○以正紅旗護軍統領伊蘭泰﹑仍兼理鑲紅旗滿洲副都統事務

○辛未。萬壽節。停止朝賀筵宴

○上詣恩佑寺行禮

○遣官祭福陵﹑昭陵﹑昭西陵﹑孝陵﹑孝東陵﹑景陵﹑孝敬皇后

○遣官祭眞武﹑東嶽﹑城隍之神

大淸世宗敬天昌運建中表正文武英明寬仁信毅大孝至誠憲皇帝實錄卷之一百四十八

大淸世宗敬天昌運建中表正文武英明寬仁信毅大孝至誠憲皇帝實錄卷之一百四十九

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十二年。甲寅。十一月。壬申朔。諭內務府。大阿哥允禔薨逝。著照貝子之例辦理

○癸酉。諭宗人府。大阿哥允禔之子弘昉﹑著封爲鎭國公

○諭辦理軍機大臣等。歸化城右翼副都統伊什泰﹑年邁耳聾。將應辦事務。推諉不肯出力。著革退副都統。發往軍臺效力行走

○加原任工部右侍郎年希堯﹑都察院左都禦史銜

○廣西提督張應宗﹑患病解任。升廣西左江總兵官霍昇﹑爲廣西提督。廣西梧州副將王無黨﹑爲廣西左江總兵官。福建汀州總兵官朱傑﹑年老休致。以原任福建建寧副將王朝璘﹑爲福建汀州總兵官

○甲戌。升浙江按察使劉章﹑爲河南布政使司布政使。福建鹽驛道楊弘緒﹑爲浙江按察使司按察使

○福建金門總兵官呂瑞麟﹑緣事革職。升廣東澄海副將許國騰﹑爲福建金門總兵官

○乙亥。上詣恩佑寺行禮畢。回宮

○撥給巡捕三營遊擊守備等官房。從步軍統領鄂善請也

○丙子。諭內閣。四川布政使劉應鼎﹑朕原不知其人。因伊在四川建昌道任內。稱譽者甚多。是以就近歷升至布政使。亦駕輕就熟之意。數年以來。朕觀其屢次奏摺。並無實心實政﹑有裨地方之處。心亦疑之。今據總督黃廷桂參奏。顯有貪利營私。種種劣迹。劉應鼎﹑深負任用。著解任。交與該督審擬。四川布政使員缺﹑著湖北按察使竇啟瑛補授。湖北按察使員缺﹑著河南管河道白映棠補授

○升都察院左副都禦史邵基﹑爲吏部右侍郎

○喀爾喀車臣汗垂紮卜故。遣官致祭

○丁丑。諭辦理軍機大臣等。駐札烏爾輝音查漢之管領蒙古兵丁都統巴爾米忒﹑現在患病。著來京。其員缺﹑著原任工部尙書海壽前往。與費雅斯哈管理

○加浙閩總督郝王麟﹑兵部尙書銜

○升廣東廣州副將李君賢﹑爲江西南昌總兵官。河南南陽總兵官冉起鳳﹑緣事革職。升直隸督標中軍副將薛鳳翼﹑爲河南南陽總兵官

○戊寅。諭兵部。辦理阿爾泰軍臺事務。祗有總管五十四一人。著總管覺和托﹑協同辦理

○禮部議覆。提督四川學政隋人鵬疏言﹑夔州府原屬之達州﹑旣攺爲直隸州。梁山縣﹑又撥入直隸忠州管轄。請於夔州府學取進童生原額內。酌撥六名。以四名歸梁山縣。二名歸直隸達州。應如所請。從之

○己卯。吏部議覆。吏科給事中嚴瑞龍條奏。六科向無蒙古漢軍之缺。請於轉科時。將蒙古漢軍禦史﹑一例引見補授。應如所請。再查蒙古漢軍禦史。系部員升補。而六部蒙古漢軍人員甚少。是以額設蒙古禦史二缺。漢軍禦史五缺。今若再加科員之缺。則缺多人少。升轉太速。請嗣後蒙古禦史轉科。將遺缺歸滿洲升補。俟蒙古科員缺出。如系滿洲禦史轉補。將禦史之缺。仍歸蒙古。漢軍禦史轉科。將遺缺歸漢人升補。俟漢軍科員缺出。如系漢人禦史轉補。將禦史之缺。仍歸漢軍。統計蒙古科道二缺。漢軍科道五缺。庶人缺均平。選法允協。從之

○庚辰。以翰林院侍講學士楊椿﹑編修朱良裘﹑俱署日講起居注官

○工部議覆。江南副總河白鐘山疏言﹑宿遷﹑桃源﹑安東三縣之夏家馬路﹑陳家樓﹑王家馬頭等處。請下埽加鑲。以資捍禦。其阜寧縣之辛家蕩﹑系黃澑頂衝。兼有海潮上湧。請建築越堤一道。及時保固。均應如所請。從之

○增設兵部稽俸廳。酌派本部事簡司員﹑兼辦廳務。從兵部尙書塗天相請也

○辛巳。鑲藍旗漢軍副都統金繼祖﹑緣事革職。以兵部侍郎覺羅柏修﹑爲鑲藍旗漢軍副都統。仍兼理工部右侍郎事

○壬午。諭內閣。各省將軍所屬協領內﹑有堪膺外省副都統之任者。著行文各該將軍。出具履歷考語。保舉送部。如不得其人。亦出具緣由報部。毋得艸率徇庇。如所保之人﹑不能稱職。定將原保之將軍大臣﹑一並議處

○又諭。朕聞閩省漳泉地方。民俗彊悍。好勇斗狠。而族大丁繁之家。往往恃其人力彊盛。欺壓單寒。偶因小故。動輙糾黨械鬥。釀成大案。及至官司捕治。又復逃匿抗拒。目無國憲。兩郡之劣習相同。而所屬之平和南勝一帶爲尢甚。朕思上天陰隲下民。與以至善之性。故云民之秉彜。好是懿徳。𨿽五方風气不齊。而本然之性。則有善而無惡。漳泉之民。亦未有天秉獨異者。其所以不善之故。則因俗尙囂陵。漸成積習。耳聞目見﹑皆剽悍桀驁之風。而無禮讓遜順之气。遂令本然至善之性﹑陷溺而不自知也。其中卽有善良之人。亦不過自潔其身。實難以數人之力。挽風俗之澆漓。朕自臨禦以來。屢頒諭上�日。訓迪內外黎庶。詳明諄切。至再至三。自通都大邑﹑至僻壤遐陬。咸使之家諭戶曉。而各省民風。漸能奉法循理。不敢蕩檢踰閒。且如最難化者。莫過苗蠻猺獞之人。近亦頗知革面革心。有欣欣向化之意。豈漳泉內地之民。轉不如苗眾等之悔過遷善。革薄從忠。而甘於自暴自棄﹑陷身法网乎。朕心深爲不忍。特降諭上�日。切加訓導。易曰。積善之家。必有餘慶。積不善之家。必有餘殃。書曰。作善降之百祥。作不善降之百殃。此言善惡感召之機。捷於影響。作姦犯科之人。旣爲王法所不宥。必爲天理所難容。禍福利害之間。判然兩途。則爾等亦何所憚而不爲善。何所利而爲不善乎。大抵居鄕之道。親睦爲要。保身之道。循分爲先。毋以彊陵弱。毋以富欺貧。毋以智侮愚。毋以眾逼寡。毋爲行險僥幸之事。毋爲干名犯義之行。父老子弟。聯爲一體。鄰里鄕黨。視若一家。相友相助。息訟息爭。使朝廷旌爲義鄕。有司表爲仁裏。身名俱泰。刑罰不加。天下樂利之事。安適之境。無過於此。況閩省文風頗優。武途更盛。而漳泉二府人材。又在他郡之上。歷來爲國家宣猷效力者。實不乏人。獨有風俗彊悍一節。爲天下所共知。亦爲天下所共鄙。何不翻然醒悟。共相勉勵。而成禮義仁讓之鄕乎。著該督撫仰體朕心。時加訓誡。更立勸懲之法。實力奉行。務俾俗易風移。以副朕一道同風之至意

○禮部議覆。提督順天學政吳應棻疏言。保定﹑正定二府屬。業經攺設直隸各州。請於保定府學取進文武童生原額內減取三名。以二名歸易州。一名歸定州。正定府學原額內﹑減取九名。以三名歸冀州。三名歸趙州。二名歸深州。一名歸定州。應如所請。惟正定府學額內﹑再應酌量準其減取七名。冀趙二州各撥歸二名。以均多寡。得上�日﹑攺設直隸各州。應增入學額數。著照該學政所請行。其府學文武童生。仍照原額取進。不必裁減

○理藩院奏。阿祿科爾沁紮薩克多羅貝勒達克丹旗分。今年歉收。請查明戶口。賞給糧價。以資養贍。得上�日﹑著副都統阿蘭泰﹑前往辦理

○癸未。調江南京口右翼副都統陳世璠﹑爲福建福州左翼副都統。升福建福州協領彭珠﹑爲浙江杭州右翼漢軍副都統

○升察哈爾總管納蘭寶﹑爲歸化城右翼副都統

○甲申。聖祖仁皇帝忌辰。遣官祭景陵

○乙酉。調署工部右侍郎覺羅柏修﹑署兵部左侍郎

○丙戌。戶部議覆。署正白旗漢軍都統髙起條奏。八旗另戶壯丁人等﹑有任意潛往關東居住者。該管官員﹑亦不詳加查察。以致丁冊虛懸。殊屬違例。請行令各該旗逐一查明。將丁冊內﹑有名無人者。俱移咨奉天將軍等衙門確查。如有在彼多年。情願永遠居住之人。令其自行呈首。卽於該處入冊當差。有仍行潛匿。及嗣後不呈明該旗﹑私往別處者。一經發覺。照逃人例治罪。其該管之參佐領﹑並不行查出之地方官。照例議處。應如所請。從之

○兵部議覆。署黑龍江將軍那蘇圖疏言﹑黑龍江所屬一切命盜等案。俱交齊齊哈爾城內將軍衙門監禁。請專設獄官二員。於記名領催內揀用。三年無過。以驍騎校等缺題補。應如所請。從之

○丁亥。諭內閣。據果親王摺奏。自京師前至西安一路。直隸陜西二省地方。墩臺齊備。且完固髙峻。一望可觀。而山西一路山徑。向來竟未設立。其平坦之處。則僅存舊址。墩臺傾圯。已成土阜等語。地方墩臺之設。原以緝盜衛民。所關甚爲緊要。朕屢降諭上�日。該督撫自應敬謹遵奉。稽查辦理。石麟受朕委任。親在地方。何以疎忽怠玩至此。著明白回奏。王羾身爲山西巡察。此等甚有關系﹑而顯然廢弛之事。並無一語奏聞。其所奏者﹑皆不應陳奏之件。若非年老糊塗。卽系苟且塞責。不肯實心任事。王羾﹑不宜巡察之任。著調取來京

○兵部議覆。河東總督王士俊﹑疏奏﹑東省裁衛設縣事宜。一﹑大嵩﹑成山二衛﹑請攺爲二縣。裁衛守備﹑教授各一員。設知縣﹑典史﹑教諭各一員。一﹑靖海﹑威海二衛。請裁衛守備﹑教授各一員。添設巡檢各一員。靖海衛﹑卽以寧海州議裁之乳山寨巡檢移駐。威海衛﹑卽以文登縣原屬之溫泉寨巡檢移駐。均歸並文登縣管轄。一﹑萊陽縣行村鄕巡檢﹑請攺隸天嵩新縣。文登縣赤山寨巡檢﹑攺隸成山新縣。一﹑大嵩﹑成山﹑旣攺衛爲縣。其考試生童額數。應行酌定。請將靖海衛﹑附大嵩。威海衛﹑附成山。各取進生童十六名。增設廩生二十名。均應如所請。從之。尋定大嵩攺設縣曰海陽。成山攺設縣曰榮成

○旌表山東章邱縣烈婦﹑劉起妻王氏。調姦不辱。赴井全貞。給銀建坊。入祠致祭如例

○戊子。諭辦理軍機大臣等。額駙興徳﹑著給予十年俸銀。前往達裏剛愛軍營。協同散秩大臣四格等﹑操演蒙古兵丁。效力行走

○封理密親王允礽子弘眺﹑爲輔國公

○升順天府府尹陳世倕﹑爲都察院左副都禦史。仍兼理順天府府尹事

○命原任湖北按察使王柔﹑前往江南。與太僕寺卿兪兆嶽﹑協辦海塘事務

○宗人府遵上�日議奏。凡八旗獲罪革職之覺羅﹑及獲罪應行拘禁之閒散覺羅等。照宗室例﹑俱不準給錢糧。其實系貧乏不能自贍者。並請照例令族長人等﹑具結呈明。準一子不俟歲滿。給與錢糧。從之

○封廣西郁林州富民鄕泉源之神﹑曰昭徳沛澤泉源之神

○署湖北巡撫楊馝疏報。武昌﹑歸州等七府州﹑開墾雍正十一年分田地四千一百頃有奇。下部知之

○己丑。尊藏聖祖仁皇帝實錄聖訓於皇史宬。副本敬貯內閣

○庚寅。戶部議覆。河東總督王士俊疏言﹑東省向有寄莊地畝一項。以彼邑民人。置買此邑地畝。因而不派差徭。祗於正供之外。每畝徵銀一二分﹑至四五分不等。名曰外徵。以代徭役。但地畝之授受不常。官吏得以上下其手。今東省丁糧。俱經攤入地畝。何必畱此外徵之名。請將歷城等六十一州縣寄莊地畝﹑並歷城益都二縣﹑照寄莊徵銀之廢藩基地二項﹑所有外徵銀兩。各按州縣地畝。一並均攤。以杜偏累之源。絕加派之斃。均應如所請。從之

○議敍巢�刀撫貴州丹江等處生苗功。升仕湖廣長沙副將王惟一等﹑加銜有差。兵丁等﹑賞卹如例

○辛卯。吏部題。二等阿思哈尼哈番圖拉故。應銷去恩詔所得拖沙喇哈番。餘三等阿思哈尼哈番。請以圖拉之伯班第子明忠承襲。從之

○壬辰。諭辦理軍機大臣等。北路軍營。目今無事。副將軍常徳﹑著來京

○調浙江杭州右翼漢軍副都統彭珠﹑爲江南京口右翼副都統

○陜西西安左翼漢軍副都統朱國極﹑緣事革職。升江南京口協領王景佩﹑爲陜西西安左翼漢軍副都統

○兵部議覆。河東總督王士俊﹑疏奏﹑東省裁攺衛所事宜。一﹑鰲山一衛。雄崖﹑浮山二所。請攺歸卽墨縣管轄。靈山一衛。歸膠州管轄。所有守備﹑千總﹑教授各缺。俱行裁汰。一﹑鰲山衛原設把總。請攺爲千總。添兵三十八名。靈山衛把總。亦攺爲千總。添兵二十六名。雄崖﹑浮山二所。各添設把總一員。兵三十名。一﹑二衛二所旣經裁攺。應各添設巡檢一員駐札。除掖縣原屬之柴葫寨﹑膠州原屬之逢猛司﹑及益都縣顏神鎭議裁之巡檢三員。請分撥移駐外。再添設巡檢一員。以資查緝。一﹑衛所童生學額。請照舊籍原設名數。各於所歸州縣取進。均應如所請。從之

○刑部議覆。升任翰林院侍讀學士許王猷條奏。捕役緝盜未獲。遂將素行不端之人。或曾經犯案﹑蹤迹可疑者。盤詰拏獲。及到官訊非正盜。均照誣良爲盜例。擬以充軍。似屬情輕法重。請照充軍例減一等擬徒。若其人本系良民。捏稱蹤迹可疑。指爲素行不端。任意妄拏。及𨿽犯竊有案。業已攺過爲善。仍復妄拏私拷。逼認誣扳者。仍照誣良爲盜例治罪。應如所請。從之

○癸巳。以刑部左侍郎盛安﹑正白旗滿洲都統佛標﹑俱兼理內務府總管事

○吏部議覆。四川巡撫鄂昌疏奏。道府州縣分轄攺設事宜。一﹑川東道屬之順慶府。請攺隸川北道。川北道屬之綿州。攺隸松茂道。松茂道屬之資州。攺隸永寧道。夔州府屬之新寧縣。攺隸達州。一﹑川東道原管之渝關稅務。請就近歸重慶府管理。一﹑直隸嘉定潼川二州。請俱升爲府治。設知府﹑通判﹑經歷各一員。二府附郭﹑各增置一縣。設知縣﹑典史各一員。並原屬各縣﹑俱歸府轄。攺州學正爲新縣教諭。州訓導爲新縣訓導。均應如所請。從之。尋定嘉定新升府曰嘉定。附郭縣曰樂山。潼川新升府曰潼川。附郭縣曰三臺

○甲午。諭內閣。今歲春夏之間。陜西地方。禾麥頗好。及至仲秋。聞有雨少之州縣。如甘肅所屬。則有階州﹑靖遠﹑環縣等處。西安所屬。則有臨潼﹑渭南﹑髙陵﹑涇陽﹑三原﹑醴泉﹑富平﹑同州﹑郃陽﹑澄城﹑韓城﹑朝邑﹑華州﹑華陰﹑蒲城﹑潼關﹑以及楡葭二府州所屬等處。朕心深爲軫念。特諭該督撫。速籌蠲免賑卹。並轉運接濟之策。務使貧民不致失所。玆據劉於義﹑許容奏稱。階州﹑靖遠﹑環縣新舊錢糧。已槪行停徵。至乏食之民。已照例借給口糧。統俟夏收徵還。其他州縣﹑有一村一堡被旱薄收者。亦照階州等處之例辦理等語。據史貽直﹑碩色奏稱。西安所屬州縣。秋間雨澤愆期。嗣於九月內﹑大沛甘霖。所種之麥。滋潤暢茂。明歲夏收可望。現在糧價﹑有減無增。約計本地存貯谷石。足以接濟明春之用。至本地錢糧。百姓感戴皇仁。且值連年丰稔。已經完納十之八九。亦無庸加恩蠲免。惟從前借糶之谷糧。應於秋後還倉者。今西安﹑同﹑華﹑楡﹑葭等府州。旣有薄收之屬。請暫緩徵買。統俟明秋還項。則民力可紓等語。劉於義﹑史貽直等﹑所奏地方情形已悉。階州等三州縣﹑乏食民人所借之口糧。俱著賞給。明年夏收時﹑不必徵還。所有本年未完之錢糧。亦著蠲免。明年不必補徵。其應徵舊欠。著槪行停止。仍令劉於義﹑許容﹑督率有司。加意撫綏。務令小民得所。至西安﹑同﹑華﹑楡﹑葭等府州屬。百姓所借之倉糧。亦著賞給。明年不必交還。其糶出之谷。著史貽直等﹑酌量於明年買補還項

○又諭。朕聞涼州府鎭番縣屬柳林湖地方。屯種地畝。經加銜侍郎蔣泂﹑估計開墾。修築渠壩。置備農具等項。共銀七萬八千餘兩。而辦理此事。率多營私作斃。蔣泂委用原任知縣潘治﹑州判石廷棟二人。所修渠工岸壩。在在艸率。俱經冬水沖塌。而蔣泂視同膜外。不問不究。又今春下種之時。種少報多。隱匿籽種一千餘石。又平地工價一項。共該銀七千八百兩。委官領去分發屯民。而潘治﹑石廷棟等﹑朋比分肥。短髮工價銀四千餘兩。又蔣泂將屯田下剩應存銀八千二百餘兩。虧空無存。朕所訪聞如此。蔣泂受朕深恩。何以負恩溺職﹑至於此極。非派員確查。難定虛實。著副都禦史孫國璽﹑前往涼州。將以上情節。詳確查勘。無得絲毫瞻徇

○升江西南贛總兵官李漣﹑爲鑲白旗漢軍副都統。署四川泰寧副將苗國琮﹑爲江西南贛總兵官

○甘肅巡撫許容疏報。寧夏大淸渠閘工告成。下部知之

○奉恩將軍卓善﹑年老休致。授其子寶越﹑爲奉恩將軍

○乙未。升浙江杭州協領金璜﹑爲浙江杭州左翼漢軍副都統

○丙申。以翰林院侍講昌齡﹑編修嵩壽﹑俱充日講起居注官。檢討世臣﹑常保住﹑俱署日講起居注官

○己亥。冬至。祀天於圜丘。上親詣行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵﹑孝敬皇后

○停止次日朝賀

○庚子。諭辦理軍機大臣等。據哈密幃子額敏奏稱﹑所屬回民等﹑有可種四百石谷之地。現在軍營屯田界內。願將此作爲官地等語。哈密地方。悉皆朕土。無俟伊等獻納。且大兵旣撤之後。此地皆可畱與哈密。亦斷無因其獻地﹑另行安置民人之理。但此地現與官地交錯。若不允其所請。照舊令回民耕種。難免互相爭角。儻收爲官地。又系回民生計所資。朕意或另賞伊等地畝﹑及牛具籽種。或每歲將應得谷石﹑折給銀兩之處。著署大將軍查郎阿等﹑就近查議

○大學士鄂爾泰等奏言﹑三朝實錄內﹑人名地名字句。與聖祖仁皇帝實錄。未曾畫一。請派滿漢大臣﹑率同簡選翰林官員。重加校對。敬謹繕錄。用垂萬世。得上�日﹑大學士鄂爾泰﹑張廷玉﹑協辦大學士工部尙書徐本﹑著爲總裁官。理藩院右侍郎班第﹑內閣學士索柱﹑岱奇﹑勵宗萬﹑著爲副總裁官

○禮部議覆。廣東布政使張渠條奏。向來教官之缺。例於本省舉貢內﹑隔府選用。其寄籍之舉貢人等。若不淸釐攺正。或以本邑之人。得本邑之缺。不無瞻徇袒護諸斃。請定限三月內﹑行令呈明攺歸本籍。其現任教職人員。有籍系同府者。並令呈明攺調。違者照冒籍例治罪。應如所請。從之

○辛丑。諭內閣。朕賞各省兵丁生息銀兩。原交與該管大員﹑善爲營運。以濟緩急之用。從前有艸率從事者。卽將此銀借給兵丁。收取利息。以爲賞卹。似此辦理。甚不妥協。朕已降上�日訓飭。嚴行禁止。近聞仍有無識無能之總兵官。希圖省事。暗中借給兵丁者。又有兵丁假商人借領之名。而其實自用官銀繳利者。朕思兵丁切要用度。莫大於吉凶二事。朕旣已賞給官銀。則二事可以粗備。至於尋常衣食之類。無銀則可節省。有銀易至輕費。此乃人情之常。今見有官銀可借。到手甚易。一時用去。將來補償無資。其拮據之苦。仍兵丁身受之。豈朕愛養加惠之本意乎。至於兵丁假借商名。領銀繳利。更爲不可。兵丁旣非殷實之家。又非久慣貿易之人。虧折之後。從何賠補。不但領銀之兵﹑受累於目前。且致將來之兵﹑不能沾國家之恩澤。此顯然可見者。著各該管大員﹑一一淸查。若有似此情斃。速行更攺。儻官銀不敷營運。不妨據實奏聞。或地僻難於招商。不妨輕減利息。若取兵丁之息銀以爲賞卹。是以朕惠兵之心。而成將來累兵之舉。則該管大員經理不善之罪。無可寬貸。除從重議處外。仍將虧欠之項。責令賠補

○諭兵部。陜西西大通總兵官杜森﹑年老患病。難以勝任。著休致

○雲貴廣西總督尹繼善題。鎭安府都康土知州馮禦綬故。其子馮錩﹑年幼承襲。請令故土州妻農氏﹑暫行協理。下部知之

大淸世宗敬天昌運建中表正文武英明寬仁信毅大孝至誠憲皇帝實錄卷之一百四十九

大淸世宗敬天昌運建中表正文武英明寬仁信毅大孝至誠憲皇帝實錄卷之一百五十

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十二年。甲寅。十二月。壬寅朔。兵部議覆。雲貴廣西總督尹繼善疏言﹑貴州臺拱地方。旣經攺鎭添兵。請將該鎭右營遊擊﹑帶兵五百名。分駐下秉。卽於下秉官兵內。撥把總一員。兵八十名。分防施秉縣。再撥外委把總一員。兵二十名。分防新城。撤黃施營原防施秉官兵。分防黃平州。將黃施營攺爲黃平營。仍聽臺拱鎭管轄。撤平越營原防巖門官兵回本營。於黃平營就近撥外委把總一員。兵三十名。分防巖門汛。其稿貢汛。請撥該鎭左營守備﹑把總各一員。兵二百名駐防。均應如所請。從之

○議敍西路搜剿喀桃等處賊夷軍功。署寧遠大將軍查郎阿等﹑加級升銜有差

○癸卯。諭內閣。據程元章奏稱﹑臣以巡撫兼司鹽政。所有緝私一事。必賴弁兵協力同心。始克整頓。請嗣後有關鹽政事宜。仍令各鎭協營﹑照舊分辦督緝。儻有岐視怠忽。臣卽據實題參等語。大凡經理鹽政。必以緝私爲第一要務。從前惟總督李衛﹑管理兩浙鹽務時。卹商裕課。事事妥協。程元章接任之後。朕諭令仿照舊規。毋得紛更成法。乃伊管理以來。兩浙鹽務。𨿽不至於敝壞。聞已漸不如前。程元章此奏。蓋恐將來鹽政漸弛。而預畱地步﹑以武弁不歸統轄﹑爲卸過之計。獨不思程元章爲總督已數年。而鹽政漸不整理。又豈武弁呼應不靈之咎耶。著照程元章所請。凡揀選將弁。及一切兵馬營制。自聽督臣郝玉麟辦理外。其有關於鹽務事宜。著各鎭協營﹑聽程元章派辦督緝。如有岐視怠忽者。卽據實指參。似此文武合爲一體。弁兵聽其督派。鹽務稍有不整。則責有攸歸矣

○兵部議覆。廣東總督鄂彌達疏言﹑欽州屬之東興街﹑思勒峝二處。逼近安南。民夷雜沓。私販甚多。請於龍門協﹑酌撥千把總一員。兵五十名。防守東興街。並移欽州州判﹑駐札其地。再於該協﹑抽撥隊目一員。兵十七名。防守思勒峝。並令廉州府同知﹑就近彈壓。應如所請。從之

○添設廣東陽春縣黃泥灣巡檢一員。移欽州屬管界司巡檢﹑駐龍門。瓊州屬臨髙縣博鋪司巡檢﹑駐和捨市。從廣東巡撫楊永斌請也

○免安徽滁州宣城等十二州縣衛﹑本年分水災額賦有差

○甲辰。辦理軍機大臣等議覆。署黑龍江將軍卓爾海奏言﹑湖蘭河地方。前經議設卡倫八處。但因秋寒暫撤。所有偸采人參之獘。難於查察。請於白都納打牲瓜爾察﹑挑兵一百八十名。齊齊哈爾城﹑舊兵內挑選三百二十名。駐札其地。編設佐領八个。每佐領設佐領驍騎校各一員。領催各六名。並補放城守尉一員。副總管二員。令其統理。執掌關防。並添設筆帖式二員。應如所請。從之

○乙巳。辦理軍機大臣等議覆。歸化城都統丹晉奏言﹑歸化城添設同知等官之處。經臣等奏請覆準在案。查歸化城地廣事繁。俱系原設同知辦理。兼有協同察哈爾鄂爾多斯紮薩克等辦理之事。誠不可無分理之人。但添設同知一員。恐轉致互相推諉。應請停其添設同知。於歸化城南之和林格爾﹑東之坤都倫﹑西之托克托城﹑西北隅之薩爾齊等四處。各添設筆帖式一員駐札。令與原設同知協辦事務。三年限滿更換。應如所請。從之

○丙午。上禦太和殿視朝。文武升轉各官謝恩

○吏部議覆。陜西巡撫史貽直疏言﹑西安糧驛二道。同駐省城。辦理事件。繁簡不均。請將通省鹽法事宜。攺歸驛傳道管理。將糧鹽道﹑攺爲督糧道。驛傳道﹑攺爲驛鹽道。應如所請。從之

○丁未。孝惠章皇后忌辰。遣官祭孝東陵

○免直隸霸州永淸等十四州縣﹑本年分水災額賦有差

○戊申兵部議覆。工部尙書徐本等奏言﹑臣等奉命浙江審事。查浙江衢州﹑爲福建及兩江門戶。請將衢協副將一缺。攺爲衢州總兵官。置中左右三營。以資彈壓。衢協原設都司二員。一攺爲中營遊擊。一攺爲城守都司。並添設右營遊擊一員。駐江山。左營遊擊一員。駐常山。原設守備三員。一攺爲中營守備。一攺爲城守都司守備。其原駐江山守備﹑攺爲右營守備外。請另添左營守備一員。防守華埠。再﹑應添千把各員。除原設千總五員。把總十一員。並將平陽一營。嚴州﹑金華二協﹑各裁千總一員撥補外。請另添把總五員。並於通省簡僻各營內。抽撥兵丁三百名。以補衢鎭之不足。其提屬之嚴州一協。楓嶺一營。處州鎭屬之蘭溪一汛。俱就近歸衢鎭管轄。至金衢嚴三府。幅﹤巾員﹥甚廣。查察須有專官。請復設分巡金衢嚴道一員。駐札衢州府城。再添設同知一員。駐札峽口。以資巡查。均應如所請。從之

○己酉。旌表湖廣黃岡縣烈婦。孫時霖妻皮氏﹑拒姦不污。投繯殞命。給銀建坊。入祠致祭如例

○庚戌。移奉天府原駐蓋平縣之理事通判﹑駐熊嶽地方。從奉天將軍那蘇圖請也

○辛亥。擢工科給事中奚徳愼﹑爲內閣學士兼禮部侍郎

○壬子。科爾沁貝勒阿臘布坦故。遣官致祭

○癸丑。諭內閣。署正白旗滿洲副都統赫星﹑內閣學士岱奇﹑著馳驛前往寧夏。有查辦事件

○調鑲藍旗蒙古副都統岱林布﹑爲正黃旗滿洲副都統。鑲藍旗漢軍副都統覺羅柏修﹑爲本旗滿洲副都統。擢理藩院郎中多爾濟﹑爲鑲藍旗蒙古副都統。正白旗參領都伊納﹑爲鑲藍旗漢軍副都統。一等侍衛濟昌﹑爲正紅旗蒙蒙古副都統

○吏部等衙門﹑遵上�日覆奏﹑廣西一省。向與黔省﹑均有辦理苗疆事務。是以暫令雲貴總督統轄。今黔粵兩處苗蠻﹑輸誠向化。用兵事竣。請循舊制。將廣西省就近仍歸廣東總督統轄。從之

○甲寅。諭內閣。在京滿漢小京堂內﹑若有平時粗諳河務。情願前往河工。協助河道總督辦事者。著自行舉報。爾等奏聞請上�日

○攺陜西靖邊營遊擊原轄之龍州堡把總。歸鎭靖堡都司管轄。從署陜西總督劉於義請也

○乙卯。諭內閣。從前臺灣北路大甲西等社﹑頑番不法。官兵已經巢�刀滅。餘黨亦已就擒。叛犯之律。所有眷屬。一並緣坐。無可寬貸。朕念此等愚番。冥頑無知。究非漢民可比。從前妄行不法。罪在正犯。其眷屬散處各社。未必知情。今當平定之時。若一一搜查。不無牽累驚擾。用是格外加恩。免其根究。該督撫提鎭﹑可仰體朕心。妥協辦理。以安番眾。並將朕諭明白宣示。咸使聞知。儻朕如此開恩。而愚番等仍不知感激。再有干犯法紀者。則是蠢頑不靈之輩。不可以恩惠化導。朕必加以重懲

○攺直隸正定鎭標左營原轄之井陘汛﹑歸固關營管轄。添設鎭標右營千總一員。撤原防深州把總一員回鎭標。從直隸總督李衛請也

○丙辰。刑部尙書憲徳奏言﹑臣部事件繁多。現今封印在卽。辦事之堂官甚少。應請派員協辦。得上�日﹑著協辦大學士事務工部尙書徐本﹑左都禦史福敏﹑協辦刑部尙書事務

○一等褒績公博爾屯﹑緣事革爵。以其兄子護軍舒靈阿﹑襲替

○以故三等伯阿爾遜子六十一﹑襲爵

○丁巳。升漕運總督魏廷珍﹑爲兵部尙書。調直隸河道總督顧琮﹑爲漕運總督。河東河道總督朱藻﹑爲直隸河道總督。升江南副總河白鐘山﹑爲河東河道總督。以兩淮鹽政髙斌﹑仍署理江南河道總督印務

○署正藍旗蒙古副都統覺羅佛凝峨﹑緣事革職。以正黃旗前鋒參領桑格﹑署正藍旗蒙古副都統

○補行江南﹑江西﹑雲南﹑貴州﹑廣西五省﹑雍正十年分軍政。卓異官三員。貪官四員。不謹官三員。罷軟官一員。年老官八員。有疾官四員。才力不及官十七員。浮躁官三員。分別升賞處分如例

○署寧遠大將軍查郎阿奏報。哈密塔爾那沁等處﹑屯田收獲靑稞﹑共四千五百石有奇。圖呼魯克屯田收獲小麥一千四百石有奇。下部知之

○己未。諭內閣。朕聞得甘州地方。於上年正月內。有提標兵丁張宏印等六人。行劫張掖縣民陳進孝家。傷害事玉陳訓一案。現在審擬。又本年九月內。張掖縣民李福家。一連兩夜被劫。十月內。有張掖縣民王建文家被盜二案。及挐獲盜犯張雷等九人。俱系甘提標兵﹑現在食糧者。從來甘肅一帶。民風醇朴。素無大盜劫奪之事。況今歲河西各屬。俱獲有秋。糧價亦較往年平減。其涼肅二鎭兵丁﹑亦各安靜守法。而甘提標兵﹑輒敢數十成羣。公然盜劫。該管弁員﹑平日所司何事。如何訓練約束。竟至如此肆行無忌。署提督劉世明﹑由侍衛微員。朕加恩用至提督總督。伊在總督任內。毫無善績可稱。其弟劉錫瑗﹑竟牽連於山西叛案之內。朕猶格外開恩赦宥。嗣因西路領兵需人。念伊熟悉邊地情形。特召來京。授以副將軍之重任。豈料伊一到軍營。諸事委靡退縮。全無奮勇宣力之意。西陲弁兵。無不恥笑之。其罪與武格等。朕猶念其久歷戎行。不忍遽令廢棄。仍令署理甘州提督印務。以爲贖罪自新之路。豈料伊在任二年。一味苟且因循。視國家之事﹑如同膜外。朕屢次訓飭。毫不悛攺。今伊所轄兵丁。目無國法。劫奪橫行。擾害良善。聞之今人發指。不識劉世明具何心胸。而負恩溺職至此也。劉世明﹑著革職。拏交署總督劉於義﹑會同巡撫許容﹑將兵丁行劫各案。及縱兵爲盜。負恩溺職情由。一一嚴審定擬具奏。甘州提督印務。著副都禦史二格﹑前往署理。內閣學士岱奇﹑現差寧夏。有辦理事件。俟辦理後。前往肅州。協助劉於義﹑辦理軍需事務

○吏部遵上�日將情願河工效力人員。帶領行見。得上�日﹑內閣侍讀學士劉永澄﹑授爲南河副總河。鴻臚寺卿劉勷﹑授爲河東副總河。俱著加僉都禦史銜。其河東副總河阿蘭泰﹑著回京

○刑部議奏。原任直隸天津都統邁祿﹑狥庇屬員薩爾泰﹑指官馬�匡騙。任意營私。請革職治罪。得上�日﹑邁祿著革職。以副都統銜﹑效力贖罪

○庚申。諭禮部。前據太常寺奏請﹑於雍正十三年。正月初十日。恭祭祈谷壇。今據順天府府尹奏稱﹑於雍正十三年正月十二日進春。朕思祈谷乃新春典禮。似不應在立春以前。著該部會同太常寺﹑悉心定議具奏。尋議﹑謹按禮經月令所載祈谷典禮。原在立春之後。所以順時令。召農祥也。查康熙五十五年。正月初十日。應祭祈谷壇。其時尙未立春。聖祖仁皇帝命大學士等定議。於正月三十日下辛行禮。臣等會同酌議。應請於雍正十三年。正月二十日辛卯。致祭祈谷壇。並請嗣後每年祈谷。俱在立春後辛日舉行。永著爲例。從之

○升鑲藍旗協領戚神保﹑爲江南江寧右翼副都統

○雲貴總督尹繼善奏報。本年十月二十九日。恭逢萬壽之辰。雲南楚雄大理等處。日麗重華。卿云獻瑞。五色絢爛。萬里繽紛。歷辰巳午未四時之久。官民公同瞻仰。下部知之

○添設廣西太平府崇善縣學﹑廩生﹑增生﹑各四名。從廣西巡撫金鉷請也

○辛酉。調刑部右侍郎葛森﹑爲盛京刑部侍郎。盛京刑部侍郎申珠渾﹑爲刑部右侍郎

○刑部議奏﹑廣西南寧府屬之遷隆峝差目。修建營房。越占安南地界。土目王元光﹑土練廖廣﹑土官黃震中等。應分別治罪。得上�日﹑依議。從前渠那設隘。旣由姦民廖廣圖利。唆令遷隆土官黃震中﹑妄稟。而勘界員弁。惟聽土官之言。遂爾立隘設防。今經該督撫等﹑查明渠那地方。實非遷隆所屬之內地。已將淰梯隘﹑移置於剝馬村。板蒙隘﹑移置於柏心村。中外之界。以十萬山下小河爲限。並將土官等分別治罪。著總督尹繼善﹑巡撫金鉷﹑將勘明地界。攺設隘口。及渠那地方﹑給還安南遵守各緣由。行文該國王知悉。並飭令守隘員弁。不時巡查。毋得縱放內地姦民﹑出境騷擾。以副朕懷柔遠人之至意

○設山西蒲州澤州二府學﹑取進文武童生各十五名。裁平陽府學原額取進童生三名。歸蒲州府學額。太原府學原額取進童生三名。以一名歸直隸忻州。二名歸直隸代州。從提督山西學政範咸請也

○免陜西固原屬之平原所下馬關﹑及靈州屬之花馬池中衛縣屬之香山﹑禮縣屬之大潭一里﹑本年分秋禾歉收額賦。並乏食貧民所借口糧。一體賞給。從陜西總督劉於義﹑甘肅巡撫許容請也

○定邊大將軍平郡王福彭奏報﹑鄂爾昆集爾麻泰等處屯田收獲大麥﹑小麥﹑﹤麻木﹥子共一萬九千七百石有奇。下部知之

○壬戌。諭內閣。正白旗漢軍都統祖秉衡﹑前自京城領兵至歸化城。傷損馬匹牲口甚多。且至軍營﹑一味逢迎馬爾賽。毫無效力之處。今領裁撤漢軍兵回京。又不加謹照看兵丁。愛惜馬匹。撙節行糧。畱心經理。以致多傷牲畜。兵丁苦累。深負朕恩。祖秉衡到京之日。著革職。拏交該部嚴審

○兵部以進剿桌子山﹑棋子山﹑靑海﹑及南北西三川等處軍功。奏請議敍。得上�日﹑軍功議敍。乃國家賞功之大典。必至公至確。始足以表彰勞績。鼓勵軍心。從前桌子山﹑棋子山﹑徵剿一案。乃年羹堯﹑嶽鐘琪﹑張大其事。有意捏成者。卽在事效力官弁。亦不過以伊等私心。任意開入冊內。冀邀議敍。並無功績可紀。應不準議敍。從前有巳經議敍者。著該部查明注銷。其南北西三川﹑靑海效力人員。仍準其議敍

○刑部議奏。湖廣容美土司田旻如﹑朋謀抗拒官兵。該犯𨿽懼罪自縊。仍應戮屍。妻子給功臣之家爲奴。財產入官。同謀之向日芳等﹑俱應分別治罪。得上

�日﹑田旻如畏罪潛逃。投繯自盡。尙與抗拒官兵者有間。著從寬免其戮屍。田旻如孽由自作。其眷屬及脇從之人。俱系聽伊指使。情有可原。所擬斬絞各犯。俱從寬免死。交與總督邁柱﹑分別安插別省居住。田旻如之衣飾等物。仍賞給伊之妻子。田產不必入官。著查明變價。並給伊妻子。以爲度日之費。所有牽連各犯。著邁柱酌其情罪。減等發落。其首先繳印之石梁司長官張彤砫﹑著賞給千總職銜。支食俸薪。以示獎勵

○撥廣西梧州府學原額取進文童五名﹑武童三名﹑歸直隸郁林州學。從提督廣西學政徐以升請也

○免直隸宣化萬全二縣﹑及二縣代徵之通州民地﹑本年分雹災額賦有差

○以故紮魯特紮薩克多羅貝勒畢魯瓦子索諾木襲爵

○癸亥。諭內閣。畿輔爲天下首善之地。是以各府州縣童生入學之數。昔年曾加恩增添。以示鼓勵。惟宣化府屬之蔚州﹑從前原隸山西。廣平府屬之磁州﹑從前原隸河南。及攺歸直隸之後。其入學仍照晉豫原額。未與直隸一體邀恩。又新從山西攺歸易﹑州管轄之廣昌縣﹑入學之數。尙不及直隸小縣。此兩州一縣。均當酌議加增。每遇鄕試之年。宣化府屬﹑另立旦字號。與奉天府屬夾字號額數相同。各取中三名。今宣郡人材。較前漸盛。又添蔚州一屬。應舉人數加多。查夾字號﹑前已廣額二名。則旦字號﹑亦應加增中式之數。著禮部定議具奏

○又諭。鄕會兩闈。乃國家掄才大典。必須防範周密。令肅風淸。始足遴拔眞才。屏除獘竇。朕聞各省鄕試之年。官字號舉子入闈者。監臨提調等官。有差人饋送飲食果品之事。𨿽無關於科場作獘。然當關防嚴密之時。有人往來號房。難保日久無雇倩傳遞之獘。且恐民卷中之有力者。亦可借此作姦犯科。不可不防其漸。嗣後著通行禁止。儻有仍蹈前轍者。一經發覺。卽照科場作獘例。將與受之人。一同治罪

○調湖南按察使胡瀛﹑爲湖北按察使司按察使。湖北按察使白映棠﹑爲湖南按察使司按察使

○丙寅。孝莊文皇后忌辰。遣官祭昭西陵

○丁卯。調署直隸天津都統鄂彌達來京

○以原任直隸天津都統邁祿﹑署正藍旗滿洲副都統

○己巳。辦理軍機大臣等議覆。署黑龍江將軍卓爾海奏言﹑呼倫貝爾地方。與喀爾喀蒙古等處。接連駐札。一切文移往來。甚爲緊要。再本爾得地方。已經添駐兵丁一千名。登記檔案。亦需人掌管。請於此二處﹑各添設筆帖二員。以資辦理。應如所請。從之

○庚午。歲暮。祫祭太廟。上親詣行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵﹑孝敬皇后

○遣官祭太歲之神

○以雲南鶴麗總兵官何勉﹑署雲南永北總兵官

○旌表八旗節婦﹑滿洲﹑保格妻傅察氏等一百二人。蒙古﹑布達裏妻五齊雅爾氏等二十人。漢軍﹑郎應畢妻宜氏等二十六人。直隸各省節婦﹑胡行謙妻劉氏等七百二十三人。貞女﹑徐氏等十一人。孝女﹑方氏一人。孝婦﹑李氏一人。孝子﹑馬爾毅等二十三人。各給銀建坊如例

○是歲﹑人丁戶口二千六百四十一萬七千九百三十二。又永不加賦滋生人丁﹑九十三萬七千五百三十。田地﹑山蕩﹑畦地﹑八百九十萬一千三百八十七頃二十四畝有奇。徵銀﹑二千九百九十萬一千六百三十一兩有奇。米﹑豆﹑麥﹑四百七十九萬三千八百二十八石有奇。艸﹑五百五十七萬四千六十九朿。茶﹑三十四萬三千七百十一引。行鹽﹑四百九十三萬六百二引。徵課銀﹑三百九十九萬二千五百五十七兩有奇。鑄錢﹑六萬八千五百三十九萬有奇

大淸世宗敬天昌運建中表正文武英明寬仁信毅大孝至誠憲皇帝實錄卷之一百五十

大淸世宗敬天昌運建中表正文武英明寬仁信毅大孝至誠憲皇帝實錄卷之一百五十一

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十三年。乙卯。春正月。壬申朔。上於宮中拜神畢。禦殿。王以下﹑文武各官﹑及外藩使臣等。上表朝賀。停止筵宴

○朝鮮國王李昑﹑遣陪臣尹遊等﹑表賀冬至﹑元旦﹑萬壽節。及進歲貢禮物。宴賚如例

○癸酉。諭內閣。朕聞浙江海塘工程。現在修理尖山。已堵築三分之一。人心甚是踴躍。但夫役每日給工銀三分六釐。稍覺不足。今當初春之月。水淺潮平。正趲築工程之候。著照引河挑夫例。每日加足五分之數。又聞從前采運石塊。每方給銀八錢九分有零。今運送多資人力。著每方增銀六分。俾夫役等工食寬裕。努力修築。早告成功。以慰朕念

○乙亥。孟春。享太廟。上親詣行禮

○上命皇四子寶親王弘歷祭太歲之神

○戊寅。世祖章皇帝忌辰。遣官祭孝陵

○己卯。諭內閣。今日諸王大臣等﹑以雍正十二年十月二十九日。慶雲見於雲南之大理等府。又見於廣東之髙州府。又山東寧陽縣﹑產毓麒麟。嘉瑞駢臻。仰見上天慈恩福佑。具摺稱賀。朕向來不言祥瑞。非爲謙讓之虛文。歷年以來。各省多有慶雲之瑞。玆又值朕生辰。雲南廣東兩省同見。上天昭示嘉祥。但兩省慶雲。何如處處雨暘時若。俾歲歲五穀丰登。萬民樂利。斯眞可謂上天慈佑。爾等爲朕思之。何由使宗室天潢之中。人人品行端方。何由使八旗根本之地。事事奉公守法。何由使六卿喉舌之司。紀綱整飭。萬事咸宜。何由使封疆守土之吏。大法小廉。萬民安業。朕之願望。常多未滿。則斯產麟﹑何足深慶。若以產麟爲朕徳所感。益屬朕所不居。傳言誠能格天。朕十二年來。懇切至誠。時時訓誡爾諸王大臣。所頒諭上�日﹑不下數千萬言。而諸王大臣。尙未盡能激發天良。公正無私。實心辦理國家政事。則是朕於人心未盡感格。而謂能感格天心。實不敢自信也。朕惟益加黽勉。爾諸王大臣﹑亦當各思所以答朕諄諄期望之至意。至於朝廷一絲一粟。皆天下之民脂民膏。如朕今者解衣以賜。此衣𨿽被於朕躬。實未嘗成之朕手。揆厥由來。仍是萬民指膏。豈朕所得而自有哉。凡一絲一粟。用得其當。則是以民力所成者。令教養民生之人。食其美報。朕與斯人兩居其是。用不得其當。則是以民力所成者。供剝削民生之人。恣其暴殄。朕與斯人兩居其非。如其是也。朕亦何可言功。如其非也。朕豈得不引爲己咎。爾諸臣自思之。必如何而後可使君臣之施受﹑常居其是。又何忍受君之恩﹑而轉使君爲爾等受過乎。夫大小臣工。各有職業。孜孜矻矻。尙恐隳廢。安得有寸晷餘閒。優遊逸樂。如果無可辦之事。有此一刻淸閒。此卽上天所賜之福。當及時思其職業﹑何事當爲。思其過愆﹑何事當攺。主敬二字﹑實不可以須臾離者。主敬則昏惰自去。精明自生。有事無事。心常惺惺。斷不肯別尋無益之消遣﹑以致縱欲敗度。爾諸王大臣﹑亟須猛省奮勉。厚自期待。果能實心實力﹑辦理國家政事。俱成朝廷公正之大臣。則澤被生民。感召天貺。將使四海九州之大。盡致五風十雨之徵。此時再感上天慈佑。賀朕瑞祥。豈不更勝於慶雲屢見﹑麒麟疊生乎。是乃朕所切望者。諸臣尙各勉旃

○調江南江蘇布政使劉藩長來京。廣東布政使張渠﹑爲江蘇布政使司布政使。擢戶科給事中薩哈亮﹑爲廣東布政使司布政使

○癸未。順天府進春

○乙西。諭內閣。據貴州臺拱總兵卜萬年奏稱﹑臺拱苗民。抒誠向化。臺拱城外﹑瓦廠內居人兩次失牛。俱經排略寨苗民收得送還等語。臺拱苗人向化之初。卽知廉讓之理。較之內地拾金不昧者。更爲可嘉。著欽差侍郎呂耀曾等﹑宣上�日獎諭。加倍犒賞。並諭眾苗等﹑咸使聞知。俾其踴躍向善。同受國家恩澤

○己丑。調黑龍江副都統常壽來京。以黑龍江將軍卓爾海﹑辦理黑龍江副都統事務。奉天將軍那蘇圖﹑署黑龍江將軍。鑲藍旗滿洲副都統覺羅柏修﹑署奉天將軍

○辛卯。祈谷於上帝。上親詣行禮

○諭內閣。傅泰由參領之職。加恩擢用。數年之間。至於巡撫。伊在任內。並無一長可稱。朕猶謂其才具﹑不宜封疆之寄。旋命署理寧夏將軍事務。其所職掌。不過坐鎭地方﹑約束兵弁﹑整飭營伍數事。並非伊力所不能料理者。乃玩忽性成。將國家公事﹑視同膜外。以致所管弁兵﹑恣肆放縱。目無法紀。毆斃人命。擾累地方。溺職負恩。莫此爲甚。傅泰﹑著革職拏問。其寧夏將軍印務。著副都統赫星署理。其署副都統佟山﹑身在地方。見傅泰如此廢弛。不行規勸。又不奏聞。深負委任。著革職。仍畱署副都統任。效力贖罪

○壬辰。諭內閣。朕每見天下督撫有司等﹑於人命盜案。查審定擬時。曲爲開脫。以行其婦寺之仁。意謂寬宥一人。可以種陰徳於冥冥之中。不知君與臣﹑皆任教養斯民之責。平時不能殫教養之道。使之不陷於重辟。在吾君臣已有不得辭之過。然尙屬伊等干犯法紀。自取其罪。國家設立科條。原以禁暴除姦。使人共守非可枉法市恩。是故刑罰之設。乃不得已而然。至於水旱災荒。天時有不齊之數。鰥寡孤獨。人生有所遇之窮。彼寧塡溝壑而不肯爲匪者。率皆良民。似此無辜之赤子。不幸而遭值困厄。朕以牧養斯民之任。寄之天下督撫有司。而不能保護撫綏﹑登之衽席。乃視同秦越。聽其饑餓流離。此孟子所謂受牧牛羊。立而視其死者。天髙聽卑。必加重譴。而顧欲於命盜案中﹑曲活一二有罪之人。以冀幸邀福報。何識見顚倒﹑一至此乎。朕望天下督撫。董率有司。屏棄虛文。惇尙實政。平時則勸農教稼。辟地墾荒。崇儉黜奢。儲糧積粟。以立其根本。偶遇旱潦。卽據實奏聞。殫心區畫。俾澤中鴻雁﹑共慶樂郊。有此濟人利物之功。方不負父母斯民之職。較之曲活一二罪人者﹑相去奚啻霄壤耶。至於樂善好施。史稱義舉。扶危濟困。人有同心。周禮以六行教萬民。孝友睦姻而繼以任卹。可見任卹之道。與孝友並重也。鄰里鄕黨之間。原有休戚相關之誼。以己之有餘。濟人之不足。在我本爲不多之費。而在人已爲當厄之施。況民有秉彜。自然觀感興起。眾擎易舉。利益孔多。從來積善之家。必有餘慶。一人行善。則慶在一家。眾人行善。則慶在眾姓。果然風俗淳良。號稱仁裏。則和气致祥。天道之感應。捷於影響。凡水旱災祲之戾气。悉變爲五風十雨之休徵矣。然興仁樂善者﹑乃鄕鄰長厚之風。而鼓舞旌揚者﹑則大吏有司之責。如所屬內有紳衿士庶﹑惠愛鄕閭。力行善事。該督撫等﹑當優禮褒嘉。加意培植。以表揚之。應題請者﹑卽行題請。將朕此上

�日﹑刊刻頒布。務使遠鄕僻壤﹑人人知悉

○解四川巡撫鄂昌任。調署湖北巡撫楊馝﹑爲四川巡撫。以左僉都禦史吳應棻﹑署湖北巡撫。實授程仁圻﹑爲陜西西安布政使司布政使

○以翰林院侍講學士錢陳羣﹑提督順天學政

○癸巳。以左都禦史福敏﹑協理兵部尙書事務。工部侍郎馬爾泰﹑兼理刑侍郎事務

○陜西西安左翼滿洲副都統拉薩立﹑陛見畱京。升參領署河南城守尉杭州﹑爲陜西西安左翼滿洲副都統

○甲午。命大學士鄂爾泰﹑張廷玉﹑協理大學士工部尙書徐本﹑爲文頴館總裁官。兵部尙書魏廷珍﹑刑部尙書張照﹑吏部侍郎邵基﹑刑部侍郎楊超曾﹑內閣學士方苞﹑勵宗萬﹑爲副總裁官

○丁酉。奉天府府尹宋筠疏報。遼陽等八州縣﹑開墾雍正十一年分田地一百一址頃有奇﹑江西巡撫常安疏報。丰城等二十二縣﹑開墾雍正十一年分田地三百三頃有奇。俱下部知之

○己亥。諭兵部。凡年滿千總﹑發回原任者。因其漢仗中平。又未知其效力如何。故令該督提再行試看。如其效力果好。遇有守備缺出。仍可於各標千總內比較。酌量題補。不得因其回任。卽難於保題。可行文各該督提知之

○庚子。諭內閣。朕於二月十二日。恭往謁陵。著大學士鄂爾泰﹑張廷玉﹑公慶復﹑尙書憲徳﹑在京。總理一切事務。協辦內閣事務尙書三泰﹑領侍衛內大臣哈達﹑常明﹑都統色爾璧﹑隨往。總理一切事務

○升大理寺卿徳福﹑爲盛京禮部侍郎

○吏部議覆﹑工科給事中陳履平條奏。直省督撫咨部升補之佐雜要缺。向不具題。嗣後請照部選佐雜之例。按月匯題。候上�日補授。應如所請。從之

○辛丑。授宗室倫布女﹑爲郡君。壻多爾濟﹑爲多羅額駙。允﹤礻我﹥女﹑爲縣君。壻拉理大﹑爲固山額駙。都隆額女﹑爲縣君。壻策旺拉錫﹑爲固山額駙。色布肯女﹑爲縣君。壻古穆﹑爲固山額駙。公弘昉妹﹑爲縣君。壻多爾濟喇錫﹑爲固山額駙

大淸世宗敬天昌運建中表正文武英明寬仁信毅大孝至誠憲皇帝實錄卷之一百五十一

大淸世宗敬天昌運建中表正文武英明寬仁信毅大孝至誠憲皇帝實錄卷之一百五十二

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十三年。乙卯。二月。壬寅朔。諭內閣。聞各省武弁中。有於該管上司前文稟應對。用天恩天喜天顏聖明謝恩等類字樣者。且於上司批示﹑稱爲接奉朱批。此等謬妄處。皆由該弁不諳文義。信口稱呼。無人指教。其文稟多憑幕客胥吏書寫。該弁目不識丁。以致艸野無禮。至於如此。嗣後著該管上司。隨時教導。俾各知禮節。傳諭直省督撫提鎭等知之

○癸卯。諭內閣。定例文武生員﹑不準入伍食糧。聞陜甘兵丁內。有文武生員﹑現充營伍。而延綏一鎭。竟至六十餘名之多。在文武生員名列膠庠。各應專心舉業。嫻習技藝。以圖上進。豈可又掛名營伍。其巳經入伍之兵。粗知文義﹑願應考試者。原有準入武場﹑一體鄕試之例。不必又附名學校。若以一身而兼顧兩途。必且互相牽制。轉致兩誤。著通行陜甘各提鎭。將各兵內之文武生員﹑查明革糧。令其歸學。如有情願革去生員﹑當兵食糧者。卽行知該學政除名。準畱營差操。並飭行各營將弁。嗣後文武生員﹑一槪不許濫收入伍。將此通行各省知之

○禮部議覆。湖南學政吳大受疏言﹑嶽州府原屬之澧州。衡州府原屬之桂陽州。俱攺爲直隸州。請撥嶽州府學原額取進文武童生各五名。歸澧州屬。撥衡州府學原額取進文武童生各三名。歸桂陽州屬。應如所請。從之

○添設山東運河廳千總把總各一員。河捕廳泇河廳把總各一員。從調任河東河道總督朱藻請也

○乙巳。諭辦理軍機大臣等。管轄呼倫貝爾兵丁之都統博第﹑著赴喀爾喀地方。會同查克旦﹑查辦丹津多爾濟多收駝只事件。事竣。卽著回京。北路軍營裁撤索倫兵丁起程時。著領侍衛內大臣哈達哈帶領。前往呼倫貝爾。協同永福管轄

○理藩院奏。多爾濟喇錫﹑原系和碩額駙。今因娶固山格格。禮部請攺授固山額駙。多爾濟喇錫﹑請仍賞給和碩額駙職銜。恭候欽定。得上�日﹑多爾濟喇錫﹑仍授爲和碩額駙

○以戶部右侍郎托時﹑管理三庫事務

○革辦理口外屯田事務左都禦史孔毓璞職。以其侵帑營私故也

○丁未。遣大學士張廷玉﹑祭先師孔子

○以戶部右侍郎托時﹑內務府郎中白衣保﹑內閣中書徐元夢﹑爲滿洲繙譯鄕試主考官。鑲藍旗蒙古副都統多爾濟﹑爲蒙古繙譯鄕試主考官

○兵部議覆。署陜西總督劉於義疏言﹑西寧一郡。僻處邊隅。接壤番夷。防範宜密。請於南山後迆東之什紮巴地方。建立土城。撥西寧鎭遊擊一員。兵二百名駐札。其皂思觀林地方。應駐札把總一員。兵四十名。下郭密之亦雜石莊。駐札守備一員。兵一百名。千戶莊。駐札把總一員。兵四十名。並移徐家堡守備一員。駐申中。河州協千總一員。兵六十名。駐康家寨。應如所請。從之

○戊申。祭大社大稷。上親詣行禮

○己酉。上禦經筵。講畢。賜大學士九卿詹事及講官等宴

○庚戌。遣官祭關聖帝君

○諭內閣。聞江南淮安府板閘地方。有土棍人等。開立寫船保載等行。由該縣濫請司帖。合夥朋充。淮關上下。凡有貨船至關口﹑雇覓小船起剝者。土棍等輒恃彊代雇。任意勒索。不饜不休。客商苦累。觀望不前。著該督撫確查此等情獘。嚴懲禁止。毋得視爲具文。嗣後布政司衙門。亦不得濫給牙帖。若他處關口。有似此作獘者。著該管督撫﹑一體查禁

○調兵部尙書魏廷珍﹑爲禮部尙書。升兵部右侍郎髙起﹑爲兵部尙書。光祿寺卿王鈞﹑爲工部右侍郎

○科爾沁和碩額駙觀音保故。遣官致祭

○辛亥。諭內閣。朕聞河工官員。每於﹤衷﹣中壯﹥運工料。差役封捉船隻。而所差胥役。卽藉端生事騷擾。及至三汛搶工。則稱﹤衷﹣中壯﹥運緊急物料。百船需索。甚至將重載之客船。勒令中途起貨。以致商船聞風藏匿。裹足不前。查河工﹤衷﹣中壯﹥運物料。原有額設浚船。卽使搶築之時。浚船或不敷用。祗應雇募本地民船。協濟運送。原不必封捉客船。阻遏商旅。著河道總督飭行所屬河員。嚴行查禁

○兵部議覆。署陜西總督劉於義疏言﹑西大通鎭﹑舊設兵三千六百名。弁兵過多。應加裁汰。請裁大通鎭總兵一員。遊擊守備千總各二員。把總四員。兵一千二百名。攺設副將一員。都司一員。畱千總二員。把總四員。兵八百名。鎭南之白塔營。裁參將守備千總各一員。把總二員。兵四百名。攺設都司一員。畱千總一員。把總二員。兵四百名。鎭西之永安營。裁千總把總各一員。兵二百名。畱遊擊一員。守備一員。千總一員。把總三員。兵六百名。至河州地近極邊。原設副將一員。都司一員。千總二員。把總四員。兵一千一百八名。不足以資彈壓。請攺副將爲總兵官。添設遊擊二員。分爲左右營。攺都司爲守備。添設守備一員。把總四員。兵八百九十二名。以資分撥防汛。應如所請。從之

○壬子。孝康章皇后忌辰。遣官祭孝陵

○升刑部郎中覺羅倫達禮﹑爲廣東按察使司按察使

○以正紅旗蒙古都統阿揚阿﹑署直隸天津都統。福建福州將軍阿爾賽﹑署福建陸路提督。廣東海關監督準泰﹑署福建福州將軍。調四川重慶總兵官吳正﹑爲直隸馬蘭口總兵官。升浙江象山副將張士俊﹑爲四川重慶總兵官

○癸丑。上謁陵。是日啟行。駐蹕煙郊

○甲寅。上駐蹕潘家莊

○乙卯。上駐蹕淋河

○丙辰。上謁昭西陵﹑孝陵﹑孝東陵。行禮舉哀。旋謁景陵。遙望慟哭。步至寶城前行禮。悲慟良久。感動左右

○是日﹑上回鑾。駐蹕馬伸橋

○丁巳。上駐蹕二百戶

○戊午。上駐蹕長營

○己未。上回宮

○調正紅旗蒙古都統阿揚阿﹑爲本旗滿洲都統。仍署天津都統事務。升正白旗漢軍副都統佟時茂﹑爲本旗漢軍都統。一等侍衛署正黃旗護軍統領葉楚﹑爲右翼前鋒統領。以一等侍衛武勒徳﹑署正黃旗護軍統領。升廣東廣州協領於永世﹑爲正白旗漢軍副都統

○庚申。福建按察使莊令翼休致。調廣東按察使覺羅倫達禮﹑爲福建按察使司按察使。湖南按察使白映棠﹑爲廣東按察使司按察使。升直隸淸河道彭人瑛﹑爲湖南按察使司按察使

○辛酉。諭內閣。從來文武兩途。國家並重。未嘗軒輊於其間。而習其業者。必專心致志。不惑於他岐。然後有所成就。可以備國家之用。每見無識之武臣。沽名邀譽。輒稱營伍中設立義學。興文育材。又或請令駐防兵丁子弟。就近應該省鄕試。此皆捨本逐末。糊塗顚倒之見。夫國家設立營伍。原爲折衝捍禦之計。營伍中提鎭大員。乃弁兵之表率也。意之所向。眾共趨之。今乃浮慕讀書向學之虛名。而於持戟荷戈之地。以文章翰墨相矜尙。是本業在武﹑而注意於文。必致弁兵等﹑相習成風。人材漸至軟弱。武備亦至廢弛。豈整飭戎行之道乎。彼弁兵之子弟。其資性聰慧﹑可以讀書者。聽其延師自課。循例考試。以圖上進。此乃兩全之道。爲提鎭大員者。何必以虛名倡率。使之輕視本業。且與其設義學以課文。何如設義學以課武。尢爲輕車熟路。易於有成也。至於各省駐防。乃專爲武備而設。其子弟通曉文藝者。原聽其來京應試。以爲進身之路。若準其在外就近鄕試。則伊等各從其便。競尙習文之名。而漸忘用武之實。將來更有何人﹑可充駐防之選乎。在京師則文武並用。是以文武兼收。在駐防則武備是資。應以武途爲重。卽如農工商賈。各專其業。然後可以收其效。此古今不易之理。柰何介在兩岐。其流獘必至兩誤。向後如仍有妄行奏請者。朕必加以重處

○壬戌。升蘇松常鎭道劉柏﹑爲安徽按察使司按察使

○辦理軍機大臣等遵上�日議奏。現今準噶爾逆賊敗遁。又經使臣前往宣諭。諒賊夷輸款非遙。我軍班師在卽。應預行酌定邊境駐防事宜。除漢中一府﹑地居腹裏。不必添駐外。查涼州爲甘肅咽喉。通省關鍵。請駐兵二千名。西寧地處邊隅。逼近靑海。請駐兵一千名。此添駐兵丁。俱於西安駐防滿洲蒙古兵內挑選。西安兵缺。俟現駐涼州西寧兵丁撤回時。於養育兵﹑曁餘丁內挑補。其新駐兵丁。請設將軍一員統領。駐札涼州。所有應設協領﹑佐領﹑防禦﹑驍騎校﹑筆帖式等官。令將軍秦布酌議具奏。理事同知﹑通判等官。曁一切修理城垣營署軍裝等項。令總督劉於義等﹑詳議具奏。預行辦理。俟撤兵後。再行派撥駐札。從之

○癸亥。諭內閣。據山東巡撫嶽浚奏稱﹑雍正十三年元旦。山東省城。祥雲捧日。歷辰巳二時不散。又正月初五六日。各府瑞雪普降。遠近均沾。河東總督王士俊奏稱﹑河南地方。於元旦得瑞雪一尺五六寸﹑至二三尺不等。朕聞之不勝喜慰。從來天道人事之感應。捷於影響。督撫之優劣。關系雨暘之休咎。年谷之丰歉。歷歷不爽。朕非以地方水旱災祲。委其責於督撫也。督撫皆朕簡用之人。其是非得失。朕實與共之。至於感應之道。亦必君與臣上下交修。均殫其職。然後可以上格天心。不可以地方遠近而起分別之見。近而京師畿輔。旣有部院督撫之分理。不得專指爲朕一人之事。遠而雲貴川廣。𨿽有督撫有司之代理。亦不得推卸以爲非朕之事也。朕論感召之理如此。亦必該督撫實有善迹之可稱。又有休徵之足驗。朕方從而褒美之。若無其實而有其驗。朕又必畱心徐徐體察。不肯濫加恩獎也。假使將來不肖之督撫。有因朕此上�日而隱匿災荒者。亦必不能欺朕之耳目。又或捏稱祥瑞以冀幸邀嘉獎。使天下人謂天道之感應不足憑。則其獲譴於神明者更大。尙何所逃罪乎。朕因河東兩省元日之慶雲瑞雪。再將朕平日敬信天道﹑勤求民隱之誠意。宣諭告誡。期與內外臣工共勉之

○以工部尙書協辦大學士徐本﹑兼管都察院左都禦史事。升左僉都禦史吳應棻﹑爲兵部右侍郎。仍署湖北巡撫

○以歸化城副都統五十六﹑署歸化城右翼都統

○旌表山東朝城縣烈婦﹑王贊妻陳氏。拒姦不污。自縊完貞。給銀建坊。入祠致祭如例

○甲子。命工部尙書巴泰﹑協辦內閣大學士事。升江南安徽按察使劉吳龍﹑爲光祿寺卿

○乙丑。上詣恩佑寺行禮畢。幸圓明園

○擢署陜西西安糧道偉璱﹑爲大理寺卿

○丁卯。孝昭仁皇后忌辰。遣官祭景陵

○以兵部尙書鑲黃旗漢軍副都統髙起﹑協辦本旗都統事

○辦理軍機大臣等議覆。署陜西總督劉於義奏言﹑沙州協標出徵兵丁。現經撤回沙州。足資防範。所有原撥沙州之涼鎭兵五百名。安西兵六百名。請俱撤回本鎭。每年於夏秋二季。派沙州兵四十名。前往巴顏布拉克﹑看守墩臺。冬春二季。派安西兵三百名。前往推莫爾圖等處駐防。應如所請。從之

○兵部議覆。四川總督黃廷桂﹑條奏更定營制事宜。一﹑永定營遊擊。請攺爲都司。裁守備一員。千總一員。把總二員。兵二百名。冕山營遊擊。亦攺爲都司。裁守備一員。千總一員。把總二員。兵三百名。所有原管龍潭等地方。歸靖遠營管轄。一﹑柏香營都司﹑千總﹑把總﹑各一員。兵三百名。請悉行裁汰。所有原管夷民。撥歸越巂營管轄。一﹑越巂營路當孔道。舊設官兵。不敷防範。請將遊擊攺爲參將。添設千總一員。把總二員。兵一百名。移守備把總各一員。兵一百二十名。分防柏香地方。均應如所請。從之

○戊辰。春分。朝日於東郊。遣顯親王衍潢行禮

○己巳。諭兵部。官兵駐札外邊。原爲防衛蒙古而設。若盜取蒙古馬匹。是不能防衛而轉行擾害。應加重懲。以儆將來。嗣後官兵及跟役等。有偸盜蒙古馬匹者。一經審訊確實。卽在本地正法。著該管大臣官員。將此上�日通行曉諭。務令人人知悉。文到三月之後。照此例遵行。至蒙古偸盜官兵馬匹。或官兵等自相偸盜者。仍照舊例行

○吏部等衙門議覆。直隸總督李衛﹑條奏經理邊界事宜。一﹑張家口所轄地方。請於新平路平遠頭分界。迆西歸於山西。迆東歸於直隸。著各該督撫﹑飭令地方官。查明地畝錢糧。豎立界牌。分劃管理。一﹑山西分有旗地。應添設口外蒙古理事通判一員。承辦旗民交涉事件。一﹑口外鑲藍旗和爾圖地方。分歸晉省。所有駐札和爾圖千總一員。請撤回直隸。與現駐章稿爾把總。分汛管轄。均應如所請。從之

○旌表直隸獲鹿縣烈婦﹑喬維章妻崔氏。拒姦不污。投繯殞命。給銀建坊。入祠致祭如例

○庚午。山西巡撫覺羅石麟奏報。渾源浮山等二十八州縣。開墾雍正十一年分田地五百九十頃有奇。下部知之

○以故三等精奇尼哈番阿爾納子百成﹑三等阿思哈尼哈番李景唐弟李景虞﹑各襲職

大淸世宗敬天昌運建中表正文武英明寬仁信毅大孝至誠憲皇帝實錄卷之一百五十二

大淸世宗敬天昌運建中表正文武英明寬仁信毅大孝至誠憲皇帝實錄卷之一百五十三

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十三年。乙卯。三月。辛未朔。以二等侍衛馬尼﹑署正紅旗滿洲副都統

○壬申。諭內閣。各省自軍前回來官弁等。因補行引見。卽令來京。殊覺勞苦。可傳諭各省。除已經起程外。其現在未曾起身﹑及嗣後續到人員。著於到家之日。計算休息一年。再令來京。如有保題升轉者。仍照常咨送引見

○癸酉。兵部議覆。浙江布政使張若震奏言﹑衛所守備千總。分管屯田屯丁。有刑名錢谷之責。向隸都司管轄。近來都司俱經裁汰。請攺歸知府管轄並令各省一體遵行。應如所請。從之

○喀爾喀貝子班第達故。遣官致祭

○甲戌。諭內閣。南河春夏之間。防汛最爲緊要。副總河劉永澄﹑到任未久。諸事尙未諳練。總河印務﹑仍著髙斌署理。俟大學士嵇曾筠葬親後。赴工任事。髙斌再回鹽政任

○乙亥。禮部議覆。安徽學政姚三辰疏言﹑廬州府原轄之六安州。鳳陽府原轄之泗州﹑潁州﹑毫州。俱經攺爲直隸州。請撥廬州府學原額取進文童三名。武童二名。歸六安州屬。撥鳳陽府學原額取進文童五名。以二名歸泗州屬。二名歸潁州屬。一名歸亳州屬。應如所請。從之

○又議覆。河南學政鄒升恆疏言﹑河南府原轄之陜州。汝寧府原轄之光州。俱經攺爲直隸州。請撥河南府學原額取進文童三名。武童六名。歸陜州屬。撥汝寧府學原額取進文童四名。歸光州屬。應如所請。從之

○丙子。諭辦理軍機大臣等。據遣往準噶爾。使臣傅鼐等奏稱﹑噶爾丹策零﹑請將哲爾格西拉胡魯蘇地方。爲我喀爾喀遊牧地界等語。朕意伊旣如此懇求。若堅執不允。恐使臣徒勞往返。終無完結之日。但朕無由懸定。此系喀爾喀等遊牧處。額駙策淩﹑素所深知。著將傅鼐等奏摺並地圖。密寄額駙策淩。令其細閱。噶爾丹策零所請﹑應否準行。如不可行。或於我原定地方之內。伊原定地方之外。另有何處可定邊界。曁定界之後。其中空閒地方﹑應否禁止彼此打牲之處。俱著詳悉定議。事關重大。務期永遠有益。著於噶爾丹策零使臣垂納木喀等未到之前具奏

○禮部遵上�日議奏。直隸宣化府屬之蔚州﹑廣昌縣﹑向隸山西。廣平府屬之磁州﹑向隸河南。今旣攺歸直隸。請將蔚州磁州入學額數。照直隸大州縣例。於原額十五名外。加取三名。廣昌縣入學額數。照直隸小縣例。於原額八名外。加取二名。再﹑宣化府屬士子鄕試。舊例列爲旦字號。額中舉人三名。今添蔚州一屬。人數較多。請將旦字號中額加增一名。從之

○丁丑。遣官祭歷代帝王

○戊寅。兵部議覆。福建總督郝玉麟疏言﹑臺灣府城東南。大東門內春牛埔。請添設一營。撥鎭標守備一員。帶兵三百名駐防。小南門。添設一營。撥水師千總一員。帶兵一百五十名駐防。各植茨竹。以爲聯絡。至南水門小北門二處。各建大炮臺一座。並添設敵臺﹑城門﹑城樓﹑炮架﹑望樓等項。南路之茄藤港。北路之蚊港等處。各設炮臺一座。府城西南一帶炮臺空隙處。各設木柵。以資捍禦。應如所請。從之

○己卯。吏部等衙門議覆。湖廣總督邁柱﹑條奏苗疆建置事宜。一﹑彜陵州﹑請攺置一府。裁知州﹑州判﹑學正﹑吏目缺。設知府﹑通判﹑教授﹑訓導﹑經歷﹑司獄各一員。附郭一縣。設知縣﹑教諭﹑典史各一員。俱駐府城。分防同知一員。駐灣潭。一﹑容美土司﹑請攺一州。設知州﹑吏目各一員。駐州城。州同一員。駐五里坪。州判一員。駐北隹坪。攺慈利縣屬之大崖關﹑歸新州管轄。添設巡檢一員﹑駐札其地。其大崖關外原設土百戶一員。請行裁汰。一﹑五峯司﹑請攺置一縣。設知縣﹑典史各一員。駐縣城。攺長陽縣屬之漁洋關﹑歸新縣管轄。添設縣丞一員﹑駐札其地。所有新攺州縣。及歸州﹑長陽﹑興山﹑巴東等州縣。俱隸彜陵新設之府管轄。一﹑府屬地方。請設遊擊一員。守備一員。千總二員。把總四員。外委千把總四員。兵七百名。分防駐札。其各緊要隘口。酌添塘汛三十九處。武弁俱於彜陵鎭右營內抽撥。均應如所請。從之。尋定彜陵新設府曰宜昌。附郭縣曰東湖。容美新設州曰鶴峯。五峯新設縣曰長樂

○辛巳。諭辦理軍機大臣等。定邊右副將軍塔爾岱﹑在北路軍營。歷有多年。且身被傷痍。現今軍營無事。著回黑龍江將軍任所。給假一年。調理病癥。其將軍事務。仍著那蘇圖署理

○壬午。升浙江杭州副將雷逢春﹑爲浙江衢州總兵官。調陜西延綏總兵官張豹﹑爲陜西河州總兵官。實授米國正﹑爲陜西延綏總兵官

○下嫁喀爾喀固倫額駙惇多卜多爾濟之恪靖固倫公主卒。遣官致祭

○癸未。淸明節。遣官祭永陵﹑福陵﹑昭陵﹑昭西陵﹑孝陵﹑孝東陵

○上命皇四子寶親王弘歷祭景陵

○遣官祭孝敬皇后

○諭內閣。據刑部議覆﹑江西民人徐節孫﹑因救母情急﹑致死黃起鵬一案。本內有徐節孫若不奪打。聽其下手。則其罪與殺母無異等語。殊爲錯謬。凡父母與人爭鬥。而救護情急﹑致傷人命者。止當原其救父母之情。若救護不力。而卽加以殺父母之罪自古及今。無此科條也。此等過當之語。卽見之談論尙且不可。今乃載入奏章。通行天下。是迫人子以不得不殺人之勢。又添殺人救親之條例矣。況果如部議。設有凶惡之徒。謀欲殺人。先令伊父母尋釁鬥毆。故作跌撲傷損之狀。而伊子繼至。迫切救護。斃人性命。且得引此案以自辯。則貽害長姦。豈可勝言乎。數年以來。屢降諭上�日。凡救親情急﹑致成命案者。當察其情罪之重輕。以定減等與否。假若一槪從寬。則其中詐僞百出。獘端叢生。刑罰多不得其平矣。徐節孫之罪。實有可原。但部議與殺母無異一語。大有疵病。不得不指出﹑曉諭內外之秉持法憲者

○乙酉。上回宮

○阿霸哈納紮薩克貝勒納木紮故。遣官致祭

○丙戌。升山西右衛左異副都統王常﹑爲正紅旗蒙古都統。仍畱軍營

○禮部議覆。陜西學政王蘭生疏言﹑西安府原轄之耀州﹑同州﹑華州﹑乾州。延安府原轄之鄜州。鞏昌府原轄之秦州。俱經攺爲直隸州。請於西安府學原進文童額內﹑酌減五名。以三名分歸耀州﹑同州﹑華州屬。二名歸乾州屬。武童額內﹑酌減一名。撥歸乾州屬之武功縣。延安府學原進文武童生額內﹑各酌減三各。撥歸鄜州屬。鞏昌府學原進文武童生額內﹑各酌減三名。撥歸秦州屬。應如所請。從之

○丁亥。上親耕耤田。詣先農壇致祭畢。更服至耕所。仍行四推禮畢。上禦觀耕臺。命莊親王允祿﹑裕親王廣祿﹑貝勒斐蘇﹑行五推禮。吏部左侍郎邵基﹑戶部尙書公慶復﹑禮部尙書三泰﹑兵部尙書髙起﹑刑部尙書憲徳﹑工部尙書徐本﹑署都察院左副都禦史索柱﹑通政使司左通政福柱署大理寺卿滿色﹑行九推禮。各以次耕如儀。上禦齋宮。順天府官員。率耆老農夫行禮畢。至耕耤所。農夫終畝。王以下各官﹑行慶賀禮。賜茶。停止筵宴

○是日﹑上幸圓明園

○諭兵部。大學士鄂爾泰﹑現今交辦事件甚多。所管鑲黃旗滿洲都統事務。著副都統偏圖﹑暫行署理

○戊子。上詣恩佑寺行禮

○江南總督趙弘恩﹑摺奏江寧省城舉行保甲事宜。奉上諭。編立保甲。先應審度。地方之可行與否。有司才力之能行與否。毋得一味嚴急。勉彊從事。儻地方或不相宜。才力或有不逮。反滋紛擾。毫無禆益。前代論治術者。動稱社倉保甲二事。然必須俯順輿情。徐徐勸導。相機酌宜而爲之。方能奏效。非如賭博宰牛私鑄盜匪等項﹑但當繩之以法者之可比也。且立法之初。嚴似勝寬。而不知過嚴之獘。害亦隨之。蓋寬徐則姦宄暫時潛迹。而善良卻不致株連。嚴急則姦宄固無所容身。而善良亦不免擾累矣。總之爲政以得人爲要。用得其人。自能因地制宜。順時敷教。若不得人。縱奇策神術。徒美聽聞耳。於事何濟

○庚寅。諭內閣。朕聞南方濱江兩岸。多系蘆州。民間俱將蘆葦堆貯洲上。賣以度日。而江楚及上江各幫漕船。由江往回。竟有不法水手。每遇蘆柴堆積之處。輙糾集多人。蜂擁上岸。恃彊奪取。洲民攔阻。動輙毆詈。民多怨言。夫領運弁員。卽坐本幫糧船之內。水手肆行如此。安得推爲不知。至督運之糧道。押運之廳員。𨿽云統轄眾幫。亦當畱心查察。何得任其多事。著漕運總督﹑通行曉諭。儻有仍蹈前轍者。經朕訪聞。必將文武大小運官。分別嚴加議處

○旌表烈婦﹑直隸滑縣呂大有妻陳氏。拒姦不染。自縊完貞。山東館陶縣國士魁妻李氏。守正拒姦。投河殞命。各給銀建坊。入祠致祭如例

○辛卯。裁直隸張家口協標左營守備一員。攺張家口路參將所轄萬全營﹑膳房堡﹑新河口堡﹑洗馬林堡﹑柴溝營﹑懷安城﹑左衛城﹑西陽河堡等營汛。歸張家口副將管轄。從直隸總督李衛請也

○旌表江蘇鹽城縣烈女﹑蘇公煥女蘇氏。拒姦不從。投水殞命。給銀建坊。入祠致祭如列

○壬辰。調署白都納副都統伊特倫來京。以白都納協領昂薩理﹑署白都納副都統

○喀爾喀和碩額駙多爾濟色布騰故。遣官致祭

○癸巳。山西右衛右翼副都統巴爾賽﹑緣事降調。升長史色爾徳﹑爲山西右衛右翼副都統

○甲午。諭內閣。國家設立兵丁。原以充緝盜安民之寄。廣東爲濱海巖疆。武備尢宜勤練。不應少有廢弛。查通省兵丁。共計七萬餘名。不爲不多。歲費俸餉。將及二百萬兩。國家養之者不爲不厚。乃近年以來。朕畱心訪察。粵省兵丁。怯懦退縮者多。奮往用力者少。曾有客船被劫。盜止八人。汛弁兵丁。一任事主喊救。閉門不出。又巡哨私鹽。不能擒捕。屢被打傷。搶去器械。此朕訪聞甚確者。同一廣東之人。而爲盜賊私梟者。則彊悍無比。其食糧入伍者。轉怯弱不堪。皆由將備選募時。多憑兵家子弟親戚﹑夤緣充當。但取其應對熟嫻。趨蹌便捷。不但民間彊壯勇敢之人。無由入選。卽餘丁中之勇健而質朴者。亦棄而不錄。以致營伍之中。習尙虛文。全無實濟。此乃戎政之最有關系者。著廣東督撫提鎭等﹑嚴飭所屬將弁。痛攺從前陋習。嗣後募補。務取彊健勇敢之人。時加訓練。申明賞罰。如再有遇賊退怯等情。必重懲以示儆。其現在老弱之輩。濫充營伍者。作何沙汰募補之法。著該督撫提鎭等﹑秉公妥議辦理。儻仍蹈前轍。經朕訪聞。必將督撫提鎭﹑及大小將弁。分別嚴加議處。不少寬貸

○貴州古州總兵官韓勛奏報。上年七月。苗人老包等﹑捏造出有苗王之語。當被拏獲交審。嗣經釋放。今年二月內。古州屬之八妹髙表等塞。聽信妖言。糾集苗眾。滋事妄行。臣差撥兵役。躧探確實。卽派遣官兵彈饜。二十五日。各寨頑苗。同聲響應。圍攻汛城。將沿途安設之塘房毀壞。而藏弩等寨。遂與八妹同謀糾結。遠近附和。官兵奮力巢�刀禦。殺死頑苗多人。並將六寨揭毀。臣等差遣鄕導通事人。傳諭各寨。令將倡首糾結之人獻出。現據樂鄕等六寨。各將首犯拏解。懇救招安。得上�日﹑八妹髙表等寨。地處險僻。離鎭協較遠。巡歷難周。此番蠢動。𨿽系姦苗煽誘。糾眾妄行。然揆厥情事。或因騷擾。或因恐嚇。遂致激成事端。俱未可定。不然。以二萬苗眾。若早蓄異謀。何以旋聚旋散。官兵一出。卽悔罪來歸。並無自固之詭計耶。除捏造謠言﹑及倡首糾結之人。著督撫提鎭﹑嚴緝勒獻。審明按律治罪外。其起事根由。務期確實查出。不得絲毫粉飾寬縱。以致長姦貽害。且上年七月。卽有苗人老包等﹑捏造苗王之語。嗣經釋放。是上年造言之人。未曾根究。殊屬疎忽。今八妹等寨。𨿽經懲創。然旣已爲匪。終懷疑懼。況造言倡首之姦苗。尙未盡除。餘眾驟難寧貼。著該督撫提鎭﹑剴切曉諭苗人。勿蹈前轍。致幹巢�刀除。並飭文武官弁﹑畱心訪察。嚴禁兵役騷擾恐嚇等獘。以安苗眾

○靑海紮薩克親王戴靑和碩齊察罕丹津故。遣官致祭

○旌表河南鎭平縣烈婦﹑張從鳳妻李氏。遇暴不從。自縊殞命。福建沙縣烈女﹑王仲仁女王氏。拒姦不染。投水完貞。各給銀建坊。入祠致祭如例

○戊戌。升鑲白旗前鋒參領六格﹑爲正藍旗滿洲副都統

○予故禮部尙書吳襄祭葬。謚文簡

○己亥。定邊左副將軍額駙策淩遵上�日議奏。噶爾丹策零請以哲爾格西拉胡魯蘇。爲我喀爾喀遊牧地界。查從前喀爾喀遊牧。尙未至哲爾格西拉胡魯蘇地方。應卽照伊所請行。但我卡倫。原在阿爾泰迆東額貝和邵﹑和通鄂博﹑布延土﹑科布多﹑托羅和烏闌等處安設。此系哲爾格西拉胡魯蘇界外。應議定將我卡倫。照舊安設。至厄魯特遊牧。應以額爾齊斯爲止。如伊不遵。或以阿爾泰嶺爲界。不得越過哈巴﹑博爾濟﹑阿里克泰﹑淸吉爾等處。至中間交壤之處。彼此俱毋得打牲。嗣後阿爾泰迆東﹑令我處巡邏。迆西﹑令彼處巡邏。如此﹑庶爭端可以永息。再﹑準噶爾策妄阿喇布坦在時。其遊牧原在河泊克﹑薩裏﹑察罕胡濟爾迆西。數年以來。漸越額爾齊斯。賊夷素性狡詐。反覆無常。使伊遊牧相逼太近。則防守實難。斷勿令過阿爾泰嶺。方爲善策。奏入。報聞

大淸世宗敬天昌運建中表正文武英明寬仁信毅大孝至誠憲皇帝實錄卷之一百五十三

大淸世宗敬天昌運建中表正文武英明寬仁信毅大孝至誠憲皇帝實錄卷之一百五十四

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十三年。乙卯。夏四月。辛丑朔。享太廟。上命皇四子寶親王弘歷行禮

○癸卯。諭內閣。教習舉人貢生。多系不應卽選之人﹑考取補用。卽三年期滿。不過勤於訓課。其職易稱。只宜量加議敍。以示鼓勵。從前議以知縣教職卽用。未免太優。且中式進士之人。尙須分部學習。挨班銓選知縣。若科分甚淺之舉人。教習三年。遽行卽用。遲速轉覺相懸。殊屬太驟。至舉人銓選教職。亦須照依科分。歷久方能挨補。今以近科舉貢﹑教習期滿。俱準卽用。以致年久應選之人﹑轉多壅滯。於銓法亦未均平。其應如何酌定班次﹑分別選用之處。著吏部詳議

○調正白旗漢軍副都統於永世﹑爲鑲紅旗漢軍副都統。升江南京口協領王景佩﹑爲陜西西安左翼漢軍副都統

○浙江巡撫程元章疏言﹑向因杭州漢軍四旗壯丁。生齒蕃衍。於雍正十一年間。仿照閩省之例。挑選餘丁三百名。撥歸督撫標下﹑頂補綠旗名糧。查浙省向無督標。祗有撫標兩營。共額兵七百餘名。內除隨糧公糧外。實止兵丁六百餘名。非若閩省督撫兩標數千名可比。杭城省會重地。額兵原少。凡巡緝私鹽。查拏盜賊。在在需兵差遣。而新補旗兵。例不派撥。則標兵應付差使。實屬不敷。況每年出缺有限。約略餘丁三百名。非歷十年之久。不能補足。且綠旗亦有餘丁。無缺頂補。未免向隅。應請酌加更定。得上�日。雍正七年。朕曾降上�日。當日各省設立漢軍駐防。因人數不敷。是以添設綠旗兵丁。令該將軍管轄。今漢軍餘丁蕃衍。足供差操之用。嗣後將軍標下綠旗兵丁缺出。卽將漢軍餘丁頂補。如綠旗兵丁之子弟內。有父祖食糧年久者。著於本省督撫等標營名糧。準其充補。此朕再三籌畫辦理者。蓋以當年漢軍人數不足。是以添設綠旗兵丁。今漢軍餘丁日多。止應令補本將軍標下綠旗之缺。於情理實爲允當。若照閩省之例。以將軍所轄漢軍餘丁﹑充補非將軍所轄之綠旗兵丁缺。辦理實屬未協。況浙江撫標額兵本少。豈可又分三百名﹑令漢軍充補。若果漢軍餘丁繁多。當另思所以安頓之法。著將閩省頂補綠旗之漢軍撤回。俟本標缺出頂補。其缺仍給還綠旗。浙省頂補甲兵﹑亦著撤回

○旌表烈婦﹑直隸交河縣盧成妻馬氏。拒姦不從。被毆殞命。新樂縣郗進寶妻郜氏。遇彊不染。自縊完貞。廣東鶴山縣趙成潤妻李氏。逼嫁不從。投繯全節。各給銀建坊﹑入祠致祭如例

○甲辰。諭內閣。縣令爲親民之官。關系民生休戚。最爲切近。是以自古帝王﹑愼重司牧之選。以端化民成俗之原。朕亦屢降諭上�日。若果縣令皆能得人。各治其邑。各子其民。竟可使閭閻之中﹑無一夫之失所。此非誇大之論也。凡選用知縣。類多舉人進士出身之人。其中才具可觀﹑克稱厥職者固多。而年老迂疏﹑不諳吏治者﹑亦復不少。朕念其攻苦寒窗。幸登科目。不忍遽令放廢。於是定以攺教之例。俾得邀一命之榮。且居師儒秉鐸之席。此朕隨材器使﹑委曲成全之至意也。況攺補教職之後。若果課士有方。通曉吏治。仍可膺卓異薦舉﹑以爲上進之路。此又在本人之自勉。並未限以教職終其身也。每見候選各員。有年老才庸不稱縣令之任。而苦不自量﹑仍欲勉彊謁選。其意蓋以縣令爲榮。希圖僥幸。且以到任之後。不能辦事。仍可攺補教職。無礙於功名。故爲苟且姑試之計。殊不思邑宰之職。民社攸關。以不能勝任之人。冒昧銓選。及到任之後。試看一年半載。再請攺教。其間輾轉更換。時日已多。事務廢弛之患。有必不能免者。豈非庸碌貪位之人﹑貽之咎耶。嗣後科目出身之員若系揀選命往者。到任後﹑不勝縣令之任。準該督撫以教職題請攺補。如系月選之員。或年力衰邁。或才識庸愚。卽當於未選之先。或臨選之際。呈請攺教。若不自度量。仍欲銓選知縣。該員到任後﹑著該督撫畱心察看。或以才力不及﹑或以溺職﹑分別題參。不得奏請攺教﹑以遂其自便之私。如果有爲人謹愼﹑學問優通者。著該督撫將應否攺教之處。具本聲明。送部引見請上�日

○乙巳。頒聖祖仁皇帝禦制全集﹑賜諸王大臣翰詹官員等。隨具摺恭謝。得上�日。俱著往恩佑寺謝恩

○禮部議覆。四川學政隋人鵬條奏﹑川省苗民。久經向化。嗣後各屬土司苗童。有讀書向上者。請準與漢民文武童生﹑一體考試。於各該學定額內﹑憑文去取。捲面不必分別漢苗。應如所請。從之

○丙午。諭大學士等。前據理藩院奏稱﹑鄂爾多斯﹑上年收成歉薄。貝子羅卜臧﹑請借倉糧。議令辦理夷情事務郎中七十五﹑會同該紮薩克﹑查明乏食蒙古。先借支一月口糧。其在秋成之前。應再行借支。定議呈報等語。朕已允行。又據貝勒查木陽﹑貝子齊旺班珠爾﹑納木紮爾色冷等。請借倉糧。亦經理藩院議令七十五。達色﹑照議辦理。今朕聞陜西神木楡林等處。上年收成歉薄。糧價昂貴。而鄂爾多斯蒙古之乏食者。多向神木楡林城內就食。甚爲可憫。該郎中七十五等﹑從前未曾呈報。及奉古查辦之後。又復怠忽遲延竟不上緊辦理。甚屬不合。著七十五等﹑卽行會同該道﹑將乏食蒙古查明。一面具報該督撫。一面酌動倉糧發給。毋使乏食蒙古﹑至於失所。至於神木楡林等處乏食民人。亦著該地方官查明。酌量辦理

○諭辦理軍機大臣等。辦理靑海事務達鼐病故。著散秩大臣色楞﹑前往西寧﹑辦理靑海事務

○山西布政使溫而遜﹑緣事革職。調直隸布政使王謩﹑爲山西布政使司布政使。升河南按察使張鳴鈞﹑爲直隸布政使司布政使。河南管河道繆孔昭﹑爲河南按察使司按察使

○庚戌。旌表烈女﹑湖北麻城縣葉汝熾聘妻阮氏。江陵縣帥定遠聘妻李氏。俱聞夫身故。矢志捐軀。福建晉江縣胡仁女胡氏。彊奸不從。投繯殞命。各給銀建坊﹑入祠致祭如例

○辛亥。吏部遵上�日議奏﹑北路軍營官兵。於克爾森齊老地方。擊賊大捷。所有陣亡官員。應加恩議敍。奉天正紅旗拜他喇布勒哈番又一拖沙喇哈番北京﹑從優授二等阿達哈哈番。鑲白旗領催珠裏﹑黑龍江正黃旗副驍騎校費雅思哈﹑授拜他喇布勒哈番。船廠驍騎校奇弩﹑鑲藍旗領催奔博裏﹑黑龍江鑲紅旗領催馬爾圖﹑授拖沙喇哈番。各給與應得祭葬。並查明應襲之人。引見承襲。從之

○壬子。調墨爾根副都統多起納回京。以署鑲藍旗滿洲副都統額爾圖﹑署墨爾根副都統

○癸丑。禮部議覆。奉天府府尹宋筠疏言﹑奉天永吉州學。舊設廩生增生各一名。近將長寧縣學﹑撥歸永吉州學管轄。請添設廩生增生各一名。五年出貢一次。應如所請。從之

○甲寅。諭辦理軍機大臣等。現今內地估撥軍糧。有已經出口運送在途者。著卽於哈密﹑橋灣﹑布隆吉爾等處﹑就近收貯。不必再運巴爾庫爾。其未經出口糧石。亦著暫停運送。可傳諭署陜西總督劉於義知之

○辦理軍機大臣等遵上�日議奏﹑北路軍營官兵。臣等會同副將軍常徳﹑詳加籌畫。應於新近派往之滿洲蒙古綠旗兵丁內﹑選畱二萬名。分駐各形勝地方。其餘盡行撤回原處。鄂爾昆等處。去年更換綠旗兵八百名。仍畱種地。得上�日。北路軍營駐兵二萬之處。可密行文商之大將軍平郡王。令噶爾丹策零﹑𨿽遣使求和。而疆界尙未定議。不可深信。俟準噶爾傾心歸順。始可酌量撤兵。若駐兵不敷禦敵之用。則不如不駐兵矣。但兵數太多。未免耗費國帑。務須詳悉籌畫。此二萬兵能否禦敵之處。著大將軍副將軍等﹑公同妥議密奏

○乙卯。雲貴廣西總督尹繼善題﹑廣西太平府羅陽土知縣黃世瑾故。請以其子黃恩憲襲職。下部知之

○丁巳。孝端文皇后忌辰。遣官祭昭陵

○諭內閣。廣東開采一事。十數年來。內外臣工奏請者甚多。朕悉未準行。上年總督鄂彌達﹑巡撫楊永斌﹑奏稱開采以資鼓鑄。於粵民生計大有裨益。言之再三。朕發九卿確議。旋經議覆準行。後復有數人條陳﹑極言其不應行。今朕再四思維。廣東近年以來。年谷順成。米價平減。盜賊漸少。地方寧謐。與從前風景迥異。今若舉行開采之事。聚集多人。其中良頑不一。難以稽察管束。恐爲閭閻之擾累。況本地有司。現在勸民開墾。彼謀生務本之良民。正可用力於南畝。何必爲此僥幸貪得之計。以長喧囂爭競之風。此時正在計議之初。停止甚易。著該部卽行文該省督撫。令其遵諭停止

○戊午。吏部議覆。署西安巡撫史貽直疏言﹑陜西直隸同州﹑請升爲同州府。裁知州﹑州同﹑吏目缺。設知府﹑通判﹑經歷各一員。攺西安府撫民同知﹑爲同州府撫民同知。增置附郭一縣。設知縣﹑典史各一員。並同州原轄之朝邑﹑郃陽﹑韓城﹑澄城四縣。曁直隸華州﹑與所屬之華陰﹑蒲城﹑潼關三縣。及現屬直隸耀州之白水一縣。俱歸同州府管轄。其直隸耀州﹑與所屬同官一縣。攺歸西安府管轄。應如所請。從之。尋定新設同州府附郭縣曰大荔

○己未。陜西延綏總兵官米國正奏言﹑楡林邊城之外。卽系河套。夷民雜處。交易爲生。鄂爾多斯一部落。風气素稱渾朴。近日多有內地民人﹑指引進口夷人﹑偸盜牲畜。窩藏分利。而神木口開店民人。熟悉夷情。多端欺誘。或不肖弁兵﹑通同容隱。或該管衙門﹑糢糊了事。致夷人無從申訴。應請飭行沿邊文員。一體稽查。以安夷眾。再﹑楡林居民。鮮知禮義。鬻賣妻子。相習成風。甚至回明地方官。彼此交易。並請嚴飭地方有司。立法禁止。以端風化。得上�日。著交與該地方文武官員。實力奉行。仍令督撫提鎭等。不時稽查

○庚申。實授侯朱震﹑爲正白旗漢軍副都統

○癸亥。諭八旗都統等。軍前遣回之官員兵丁內。著有勞績得傷殘疾者。若俱行革退。殊覺可憫。著該管大臣等詳查具奏。官員賞給半俸。兵丁賞給一半錢糧。以資養贍。如有病愈復欲請用者。亦著具奏請上�日

○乙丑。擢直隸通永道徳希壽爲都察院左副都禦史

○丁卯。禮部議覆。貴州學政晏斯盛疏言﹑貴州威寧州屬宣化裏可渡河之田地戶口。現經攺歸雲南宣威州管轄。請將可渡河以南之文武生員﹑撥歸雲南宣威州學。應如所請。從之

○旌表烈婦﹑河南汜水縣禹汝徳妻張氏。新安縣呂循曾妻蕭氏。俱痛夫身殞。絕粒損軀。河南夏邑縣張秀妻戴氏。山東黃縣趙居寬妻鄒氏。俱矢志殉夫。投繯畢命。各給銀建坊﹑入祠致祭如例

大淸世宗敬天昌運建中表正文武英明寬仁信毅大孝至誠憲皇帝實錄卷之一百五十四

大淸世宗敬天昌運建中表正文武英明寬仁信毅大孝至誠憲皇帝實錄卷之一百五十五

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十三年。乙卯。閏四月。庚午朔。果親王允禮奉差泰寧回京摺奏。臣於去年十二月二十三日。行至泰寧。達賴喇嘛﹑居住惠遠廟。親至山門。迎接諭上�日。恭請聖安。隨宣讀諭上�日。頒給賞賜。達賴喇嘛奏稱﹑自幼荷蒙聖祖皇帝洪慈。差遣將軍統兵送至藏內。安坐達賴喇嘛之牀。復蒙皇上施恩﹑浩蕩無際。後聞有令瞻仰天顏之諭上�日。卽欲星馳前來。因尙未出痘。不能親叩金闕。今恭聞訓上�日。復受隆恩。惟有竭力衍教。敬祝聖躬。萬年遐福等語。爲此謹奏。報聞

○辛未。兵部議覆。雲貴總督尹繼善疏言﹑貴州安籠一鎭。爲苗疆要區。設有三營。請添兵三百名。以備調遣。其定廣協﹑界連粵省。猺狆雜處。應添兵一百四十名。將附近之新添營﹑歸並管轄。思南營﹑壤接川省。所有守備﹑請攺爲中軍守備。並添設遊擊一員。兵一百五十名。就近歸銅仁協管轄。仍聽臺拱鎭統轄。石阡營﹑請添兵一百名。遵義黔西二協﹑請各裁去都司一員。守備一員。卽將左營攺爲中軍都司。右營攺爲守備。梓潼縣﹑請畱遵義協右營千總一員。兵一百名。駐札防守。其原防之把總一員﹑兵五十名﹑撤回本營。均應如所請。從之

○壬申。以額外內閣學士阿克惇﹑署鑲藍旗滿洲副都統

○以翰林院編修沈文鎬﹑提督山西學政

○癸酉。攺湖廣原隸督標之武昌水師營﹑提標之常徳水師營﹑歸城守營管轄。從湖廣總督邁柱請也

○甲戌。以永陵副總管伊奇祿﹑爲永陵總管

○盛京工部侍郎對琳。緣事革職。以稽察盛京禦史七克新﹑署盛京工部侍郎

○兵部議覆。四川總督黃廷桂疏言﹑四川泰寧寧安徳靖三營。原爲防護達賴喇嘛而設。今已奉上�日回藏。請將三營弁兵﹑俱行裁撤。令泰寧副將帶兵七百名﹑與化林協原設之兵三百名。一同駐札化林。分爲左右二營。酌設都司二員。千總二員。把總四員。除化林原設都司千把外。卽以三營議撤之弁員撥補。其黎雅峨邊二營﹑仍歸化林管轄。再於議撤弁兵內﹑撥千總一員。兵一百名。增隸阜和營。並於該營內﹑輪派把總一員。兵三十名。駐防惠遠廟。均應如所請。從之

○乙亥。以福建臺灣總兵官蘇明良﹑署福建陸路提督。調福建海壇總兵官馬驥﹑爲臺灣總兵官

○丙子。升直隸保定城守尉楊泰﹑爲山西右衛左翼副都統

○丁丑。諭辦理軍機大臣等。聞鄂爾多斯貧乏蒙古。有就食口內﹑典賣妻子人口者。著交該地方官查明。照原價賞給贖出。加意安插請上�日。如有隱匿遺漏者。後經查出。定行從重治罪

○戊寅。以翰林院侍講學士楊椿﹑充日講起居注官

○禮部議覆。升任提督順天學政吳應棻疏奏博野縣生員鄭景淶妻吳氏﹑滿城縣民康玉相妻田氏﹑平山縣民王永曆妻商氏﹑宣化縣民李智妻楊氏﹑成安縣儒童陳洞聘妻馮氏﹑江蘇巡撫髙其倬疏奏。鹽城縣儒童劉闇士妻許氏﹑甘泉縣民項起鵠妻程氏﹑李正榮聘妻霍氏﹑安東縣儒童孫兆鳳聘妻趙氏﹑俱痛夫身故。慷慨捐軀。請予旌表。以維風化。查婦女激烈輕生。向經禁止。今應否旌表。請上�日遵行。得上�日﹑吳氏等﹑著予旌表。凡烈婦輕生從死。昔年聖祖仁皇帝曾降上�日禁止。朕於雍正六年。又降上�日曉諭。至明且悉。數年以來。因各省奏請旌表烈婦者尙少。朕是以格外加恩。準其旌表。今數日之內﹑題奏殉夫盡節之烈婦烈女﹑如此之多。可見地方官﹑未將從前諭上�日﹑剴切曉諭。鄕曲愚民。尙未深悉聖祖仁皇帝與朕重惜民命之至意。以致民間婦女﹑激烈捐軀者。更多於前。嗣後若槪予旌表。恐轉相則效。易致戕生。深可憫惻。著地方有司﹑將朕前上�日﹑廣爲宣布。俾遐陬僻壤。家諭戶曉。儻宣諭之後。仍有不顧軀命﹑輕生從死者。不必槪予旌表。以長閭閻憤激之風

○己卯。雲貴總督尹繼善奏言﹑臺拱古州兩鎭。現今會巢�刀姦苗。其事起於姦苗圖騙銀錢。造言誑惑。古州文武。不能善爲彈壓。一聞聚集之信。不卽迅速擒拏。漸至附和勾結。鎭臣韓勛﹑撥兵王嶺。擊散眾苗。不卽行追捕。致令蔓延。均難辭咎。俟事竣詳查具奏。報聞

○予故正黃旗滿洲都統法喀祭葬。謚勤恪

○庚辰。攺廣東提標原轄之三江協﹑歸右翼總兵官統轄。羅定協﹑歸髙雷廉總兵官統轄。春江協﹑歸左翼總兵官統轄。從廣東總督鄂彌達請也

○予故前鋒統領西路軍營參贊穆克登﹑祭葬如例

○辛巳。兵部議覆。原署福建總督福州將軍阿爾賽疏言﹑建寧以協攺鎭。額兵三千名。內撥別營駐防者七百名。似覺兵單力薄。請於中左右三營﹑添設守兵四百名。其分水岑陽二關。均屬要地。請將崇安營遊擊﹑駐防分水。添設外委一員。駐防岑陽。再﹑從前撥駐浦城縣之鎭標中營遊擊﹑撥駐建陽政和二縣之左營守備﹑右營守備等員。俱請調回府治。以中營守備﹑移駐浦城。另撥千總二員。分駐建陽政和。至壽寧縣﹑旣經攺隸福寧府。請將撥駐壽寧汛之右哨千總﹑原帶兵一百二十二名。俱行撤回。另於福寧鎭三營內﹑撥兵一百二十二名。酌派千總外委各一員帶領。分防壽寧汛。又浦汛所轄二渡﹑盆亭木城三關鴈塘﹑忠信二塘。請俱歸楓嶺營守備管轄。所有原防兵丁﹑一並撤回府城。均應如所請。從之

○山西巡撫覺羅石麟疏報。陽髙縣開墾雍正十二年分田地一十八頃有奇。下部知之

○下嫁土默特達爾漢貝勒和碩額駙阿喇布坦之郡主卒。遣官致祭

○壬午。授恆溫親王允祺子弘煦﹑弘曈康親王巴爾圖子謨本﹑順承忠郡王諾羅布子封訥赫﹑輔國將軍薩穆當子登忠﹑輔國將軍對靑格子愛隆阿﹑奉國將軍恆徳子穆璽﹑奉國將軍斐新子多隆額﹑奉國將軍塞爾赫子鄂洛順﹑奉恩將軍達裏珠子成岱﹑奉恩將軍申穆徳子嵩年﹑輔國公蘇爾禪子廣齡﹑奉恩將軍務爾圖子淩臯﹑奉恩將軍琳康子武興﹑均爲奉恩將軍

○攺山西蔚縣原屬之廣昌營﹑歸直隸紫荊關參將管轄。從直隸總督李衛請也

○癸未。署鑲白旗蒙古副都統盧保﹑緣事革職。以鑲白旗護軍參領塞都﹑署本旗蒙古副都統。黑龍江副都統卓爾海﹑緣事革職。升奉天協領覺羅馬希納﹑爲黑龍江副都統

○戶部議覆。直隸總督李衛疏言﹑廣昌縣浮圖峪等村。業經攺隸易州。其屯地額徵米豆。交納州城必由紫荊關經過。徑路崎嶇。﹤馬犬﹥載維艱。請照宣化挽運之例﹑攺折徵收。應如所請。從之

○甲申。諭內閣。從前賞給各省駐防兵丁生息銀兩。因兵丁數少之處﹑無大員管領。難於經理。是以未曾議及。今查保定﹑太原﹑徳州三處。各駐防兵五百四名。熱河駐防兵八百名。爲數𨿽少。亦應一體加恩。以資吉凶之用。保定﹑太原﹑徳州三處。各賞銀三千兩。熱河﹑賞銀三千兩。保定﹑熱河二處銀兩。交與總督李衛。派員管理。太原銀兩。交與巡撫石麟。徳州銀兩。交與巡撫嶽浚。務令辦理妥協。俾兵丁等得沾實惠

○署山西大同總兵官冶大雄﹑緣事革職。以直隸正定總兵官蔡永文﹑署山西大同總兵官

○靑海輔國公阿拉布濟故。遣官致祭

○乙酉。予福建銅山營巡哨出洋被淹兵丁傅福等﹑卹賞如例

○戊子。吏部議覆。廣東總督鄂彌達疏言﹑新寧縣屬廣海寨地方。濱臨大海。距縣遼遠。請移該縣之望髙司巡檢﹑駐札其地。所有附近之上川島﹑矬峝一都。應令管轄。再﹑上川之大蓢灣﹑下川之大坦二處。與縣寨俱隔大洋。並請添設陸路二汛。以資防守。均應如所請。從之

○理藩院以喀爾喀車臣汗垂紮卜病故。將應行承襲之人。帶領引見。得上�日﹑車臣汗之號。著原爵車臣汗滚臣之子達嘛林承襲。原爵車臣汗垂紮卜之子徳木楚克﹑著承襲伊父紮薩克多羅郡王。伊叔恭額薩木丕爾﹑著仍在郡王上行走

○己丑。以翰林院侍講蔣溥﹑右春坊右庶子戴瀚﹑俱署日講起居注官

○庚寅。諭辦理軍機大臣等。尙書渣克丹﹑著來京。車臣汗部落事務。著交與內務府總管來保﹑原任侍郎塞楞額辦理

○又諭。據大將軍平郡王等奏稱﹑軍前黑龍江兵丁內。有將發遣之太監﹑充作從役帶往者。除將此內應行治罪之人﹑拏解刑部外。其餘俱交帶領撤回。兵丁之大臣等帶回等語。此等治罪發遣之太監。從前如何往隨出徵兵丁﹑充爲從役。是何將軍大臣辦理。著行文該將軍等查明。嗣後派兵時。不準將發遣之太監﹑充作從役帶往

○辛卯。以散秩大臣伯馬哈達﹑署領侍衛內大臣。果毅公訥親﹑署鑲白旗滿洲都統

○以山西道禦史倪國璉﹑爲雲南鄕試正考官。輸林院檢討張鵬翀﹑爲副考官。編修周範蓮﹑爲貴州鄕試正考官。兵部主事熊學鵬﹑爲副考官

○兵部議覆。署湖南巡撫鐘保疏言﹑湖南辰永靖道。巡查苗境。向例帶乾州鳳凰二營兵丁。以肅觀瞻。但兵丁各有汛守。未便輕易隨帶。而文武不相統攝。亦難以約束稽查。請加該道以兵備銜。於出巡時﹑令就近各營。撥兵護送。應如所請。從之

○癸巳。署鑲黃旗漢軍副都統噶柱﹑緣事革職。以鑲黃旗參領馬元熙﹑署本旗漢軍副都統

○旌表烈婦﹑直隸深州許三月妻張氏。江南吳江縣莊應龍妻張氏。太和縣莊三妻黃氏。甘泉縣孫大成妻裔氏。河南寶丰縣溫保兒妻韓氏。鹿邑縣左召吉妻夏氏。俱拒姦不污。投繯殞命。各給銀建坊。入祠致祭如例

○乙未。諭內閣。據河東總督王士俊奏稱﹑山東安山湖。地勢低於運河。其湖旁涸出之地﹑請分別開墾。以濟民食等語。山東運河之水。全賴諸湖渟蓄。以資灌注。所以前人有水櫃之名。後因諸湖淤墊。附近居民﹑侵占爲田。以致水少不能濟運。大有關於漕務。經朕屢降諭上�日。令河道總督等﹑悉心經理。近年始無水淺停舟之慮。今王士俊所奏﹑乃爲開墾起見。朕思湖水專資濟運。儻或經理之初。但貪田畝之有餘。而不計湖水之不足。將來田多水少。漕運稽遲。則顧此失彼。未免輕重倒置。不可不愼之於始也。著交部詳確速議具奏。尋議﹑運道深通。全賴諸湖蓄洩。卽竭力疏浚﹑尙恐淤墊。未便攺淤爲田。有妨濟運。應令該督會同總河﹑確勘具題再議。得上�日﹑湖瀦蓄洩。專爲濟運。王士俊奏請開墾爲田。祗據委員張體仁等一面之詞。並未親身歷勘。遂欲舉行。甚屬艸率。此乃必不可行之事。毫無疑義。亦無庸再行確勘。王士俊所奏﹑不準行

○調署鑲藍旗蒙古副都統金柱﹑署正白旗滿洲副都統。以鑲藍旗護軍參領厄倫忒﹑署本旗蒙古副都統

○丙申。兵部議覆。雲貴總督尹繼善疏言﹑貴州黔西協所屬之安平汛。離協窵遠。原防弁兵。應請撤回。另撥千總一員。兵一百二十名。攺駐沙土地方。其安順營分防之灞陽汛﹑攺歸長寨營設防。卽將安順營原防灞陽汛之千總一員。兵八十名。駐防安平。安順營石頭寨一汛。應令歸化營撥千總一員。兵五十名防守。平遠協所屬之白老虎汛。應就近歸安順營管轄。卽將該營原防石頭寨之把總一員。兵五十名。移駐其地。至安順營所屬之黎兒哨。應於提標城守後營內﹑派撥弁兵防守。均應如所請。從之

○丁酉。諭準噶爾臺吉噶爾丹策零。朕軫念眾庶。止息兵戈。振興黃教。安逸生靈。用是特遣使臣。降上

�日宣諭。爾極悅服。遣垂納木喀等﹑進貢賫表。內稱若使後世言某皇帝﹑與某臺吉失好。以致眾生勞苦。殊非美名。若互相和好。振興黃教。安逸生靈。則可垂休聲於永久等語。朕披覽之際。不勝嘉許欣悅。果能知此。天必錫之以福。若不知此。惟以貪暴爲事。則天亦必加之以禍。此常理也。至於構兵之由。爾意若自朕始者。昔我聖祖皇考時。眾云準噶爾之人。秉性貪暴。好尙兵戈。侵擾鄰封。不崇釋氏仁慈之道。彼時朕猶未深信。後爾父策妄阿喇布坦﹑無端侵我哈密。又遣兵赴藏。擾亂佛教。殘毀寺廟。傷害喇嘛。朕始知前言不妄。似此﹑則兩路之駐兵防範。謂始自我皇考可乎。我皇考聖心仁愛。惟欲安撫眾生。故遣使往來數次。乃爾父推托遷延。始終無定。朕纘承大統。爾父又遣根頓來京。朕仰體皇考仁愛之心。仍欲和好。俾黃教振興。生靈安逸。令根頓至朕前。親執其手諭云。爾回時﹑可告知爾臺吉。朕執爾之手。卽如見爾臺吉之面。朕與爾臺吉。應俱教訓子孫輩。令其永遠和好。於是遣使議和定界。詎意爾父並無和好之意。屢次托故遷延。且藏匿我朝之逃亡羅卜藏丹津﹑並朱告知使臣。以致諸事未成。和議中止。自此朕亦未遣使前去。爾亦不遣使來京。後爾父物故。爾遣特磊奏云﹑爾父已成佛矣。不思佛爲天下人之所尊禮者。爾云成佛。其誰尊禮乎。且特磊舉動驕慢。不知禮法。是以朕諭特磊云。爾臺吉若果誠心遵上�日和好。可將羅卜藏丹津﹑解送前來。並將邊疆定界。朕豈有遣發大兵之理。乃爾之和好未定。則爾意實未可測。不得不爲防範。故兩路有駐兵之舉。及爾又遣特磊前來。奏稱羅卜藏丹津﹑已解至中途。聞大兵發遣。是以中止。爾若果將羅卜藏丹津解送。自應直到軍營。何以中道而返耶。朕因解送羅卜藏丹津之言﹑涉於虛妄。故於特磊回時。令部內加以拂意之言責以難行之事。然並未勒令遵行也。若果勒令遵行。自應寫入敕諭之內。乃不寫入敕諭。祗於部內行文者。特令爾知非朕意也。爾縱有難行之處。亦應聲明陳奏。可以並無回覆。而於使臣在巴爾庫爾軍營等候之際。潛兵盜我馬匹。此非構兵自爾乎。我兵果欲進巢�刀。則於特磊去後。乘爾兵無備之時。不行襲擊。轉俟爾兵有備。有是理乎。此俱已往之事。朕旣軫念眾生。將爾從前過愆。悉已寬宥。無庸置議。今爾旣遵循禮義。敬奉朕旨。觀悅順從。欲修和好。遣使來京。朕心甚嘉之。再﹑爾使垂納木喀等口奏﹑從前曾言將羅卜藏丹津解送。俟大事定後。不難辦理。至定界一事。阿爾泰原系厄魯特遊牧之地。杭愛原系喀爾喀遊牧之地。請由哲爾格西拉胡魯蘇等處﹑至巴爾庫爾地方﹑定爲邊界等語。羅卜藏丹津﹑爾從前旣屢奏解送。卽與解送無異。但所云阿爾泰﹑系厄魯特遊牧之地。此噶爾丹從前之事。噶爾丹爲我兵巢�刀滅。取其土地。並其骨殖子孫。俱經爾父獻納。此眾人所共知者。現今噶爾丹之屬人。及丹濟拉之子孫。俱在內地。爾準噶爾曾未越阿爾泰遊牧居住。乃謂爲厄魯特遊牧之地可乎。且喀爾喀等﹑尙不令近阿爾泰遊牧者。原欲使兩界相隔稍遠。可息爭端。而可令準噶爾之人居此乎。夫永遠和好之事。定界實爲要議。朕特命大臣等﹑與垂納木喀等公同酌議。務期兩有裨益。指定邊界具奏。而垂納木喀等云。我臺吉所交口奏言詞之外。並無別語。不便擅定等語。此事在京旣不能定議。用是再頒敕諭。遣來使垂納木喀等賫回。若果誠心修好。疆界不可不明。設日後無知之人。越界妄行。稍有爭競。則又生事端矣。況定界之說。原起於爾父策妄阿喇布坦奏請﹑以安眾生者。彼時朕曾降旨嘉許。後又請將阿爾泰山梁外。哈道裏哈達淸吉爾﹑布喇淸吉爾兩處。不必置爲閒地。朕未準行。今特欲安逸眾生。永遠和好。將此兩處空閒之地。俱屬於爾。祗自克木齊克﹑汗騰格裏﹑上阿爾泰山梁﹑由索爾畢嶺﹑下哈布塔克﹑拜塔克之中﹑過烏闌烏蘇﹑直抵噶斯口爲界。並將爾父所請自胡遜托輝﹑至哈喇巴爾魯克﹑悉作空閒之地。似此分界。在爾並無難行不便之處。爾其仰體朕加恩眷注之意。遵諭定界。方可永遠修好。朕爲天下主。惟思扶持黃教。利濟眾生。惇崇和睦。執中循禮。斷不彊汝以難行者。至於不便大國之處亦不能俯允爾請也。儻爾遵奉諭旨。議定疆界之後。猶以喀爾喀之遊牧。逼近爾屬。不免疑懼。奏請稍展空閒之地。亦屬可行。俟爾遣使再來陳奏時。朕當另降諭旨。臺吉其熟思詳審。酌定具奏

○命賞給準噶爾臺吉噶爾丹策零各色緞十疋

○戊戌。諭內閣。各省秋審。定例該督撫﹑會同司道等官審錄。分晰情實緩決矜疑具題。關系最爲重大。向聞外省會審之時。不論案件多寡。務於一日之內﹑悉行定議。一切俱聽督撫主張。不特守令不敢置喙。卽司道亦無一辭。輕重定於俄頃之間。是非決於一人之口。究其實際﹑督撫亦未必了然。不過令幕客創一略節。貼於冊上。徒飾觀瞻而已。況有席氈懸彩。鼓吹喧闐。日甫踰中。卽退而肆筵行酒。竟有似於宴會之禮者。甚至召令優人。演劇爲樂。近來曉明義理者﹑多各檢點。而此風猶未盡革。夫刑罰者﹑國家不得已而用之者也。天以父母斯民之責﹑畀之吾君臣。凡玆犯法獲罪之民。皆吾赤子也。平時不能撫綏化導。使之遵守法度。免於罪愆。巳有忝於教養之職矣。及陷於刑辟之後。又復視爲泛常。不察情罪之輕重。率定爰書之出入。寬所不當寬。而嚴所不當嚴。以致讞獄不得其平。冤情抑而莫訴。勸懲兩失。凶暴肆行。所謂明刑弼教者安在。淸夜捫心。能無愧赧乎。朕自臨禦以來。於一切刑名案件﹑莫不虛衷斂息。詳愼推研。每於法司所進立決本章。悉令內廷管本官員﹑三次覆奏。然後批發。每年秋審朝審時。朕先將招冊﹑細細披覽。及至勾到之日。復面與大學士﹑刑部堂官等。往復講論。至再至三。然後降旨。蓋哀矜惻怛之意﹑動於不能已。而發於不自知。並非欲博欽卹好生之名於天下臣民也。聖祖當年於勾到日。皆著素服。朕亦效法行之。凡爲督撫大臣者﹑受朕封疆之寄。應與朕同此哀矜惻怛之心。乃各省秋審﹑大約皆於一日之間。艸率定局。並未博采羣議。詳察實情。不過視秋審爲具文。於會審之日。𨿽不便穿著素服。豈有結彩設席﹑徵歌演劇之理。此則殘忍性成。不學無術者之所爲。嗣後各省秋審時。該督撫務率司道等官﹑敬愼周詳。殫心辦理。必使權衡不爽。情罪相符。向來並無限期。何妨多寬時日。安得視爲虛文故套。輕忽民命。以供其自便之私。至於會集旣久。除日食常餐外。儻有肆筵設席﹑仍蹈從前陋習者。經朕訪聞。必嚴加議處

○調奉天副都統巴爾岱來京。白都納副都統哲庫訥﹑爲奉天副都統。仍畱軍營。三姓副都統覺羅七十五﹑爲白都納副都統。升三姓協領崇提﹑爲三姓副都統

○辦理軍機大臣等遵旨議奏。西路軍營兵丁。經臣等議準。將打牲烏喇兵一千名。赴北路駐札。綠旗兵丁內﹑挑畱一萬名。在巴爾庫爾駐防。再畱一千名。在哈密添防。所有應派總統協辦之大臣。及領兵之提督總兵等。應請旨遵行。其餘官兵。俟準噶爾使臣回後。俱行撤回。再巴爾庫爾﹑旣令畱駐兵丁。一切文移。俱須鈐印。查軍營現有鎭安將軍﹑揚武將軍﹑振威將軍三印。請將鎭安將軍印信。給派出之總統大臣掌管。其揚武將軍﹑振威將軍﹑應令查郎阿同寧遠大將軍印信。一並帶回恭繳。得旨﹑畱駐巴爾庫爾兵丁。著內大臣常賚總統。提督顏淸如﹑原任尙書馬會伯﹑協同辦事。總兵張朝良﹑楊﹤王宏﹥﹑管領兵丁。其畱駐哈密兵丁。著查郎阿酌派大員管領。余依議

○又議覆。定邊大將軍平郡王福彭﹑遵旨議奏北路軍營撤兵駐兵事宜。一﹑軍營應畱滿洲蒙古兵二萬名。酌派紅郭爾鄂隆。調來之京城滿洲兵二千名。烏裏雅蘇泰駐札滿洲兵一千名。令侯馬蘭泰﹑護軍統領職銜吉當阿﹑副都統富達禮管轄。家選兵二千名。令護軍統領阿成阿﹑副都統惇巴管轄。漢軍兵一千名。令都統諾爾渾﹑石禮哈管轄。奉天兵四千名。令護軍統領胡琳﹑噶爾錫﹑副都統席爾璊﹑哲庫管轄。船廠兵二千名。令副都統富昌﹑阿思哈管轄。索倫兵二千名。令副都統職銜巴裏孟吉﹑翟三管轄。打牲烏喇兵一千名。令護軍統領職銜哈岱管轄。牧廠察哈爾兵一千名。令副都統綽爾多學士吳金管轄。四子部落兵一千名。令王阿喇布坦多爾濟管轄。鄂爾多斯兵一千名。令貝勒查木陽管轄。內紮薩克兵一千名。令喀喇沁公羅布臧策布登協理臺吉羅卜藏達錫管轄。察哈爾厄魯特兵四百名。牧廠兵三百名。喀喇沁兵三百名。令散秩大臣巴匝爾管轄。此次畱駐之京城滿洲漢軍內紮薩克等兵。俟明年派兵前往更換。奉天船廠呼倫貝爾牧廠察哈爾等兵。於丁巳年派兵前往更換。俟議定界址後。再將應行減撤之兵具奏。至防守臺站之鄂爾多斯兵一千名。應撤去一半。其存畱之五百名。令副都統圖爾賽席爾塔照舊管轄其都統佟時茂﹑副都統劉英﹑協理臺吉滚濟紮布﹑俱行撤回。一﹑烏裏雅蘇泰地方緊要。請挑選前鋒六百名。並撥滿洲蒙古兵三千名。在烏裏雅蘇泰附近地方駐札。再撥綠旗兵一千名。看守城池。令前鋒統領塔爾馬善﹑哈岱管轄。其車臣汗兵五百名。西三部落兵一千名。令在烏裏雅蘇泰附近之鄂衣衮特裏默爾地方駐札。一﹑派守卡倫侍衛護軍三十五人駐防年久。請於京城另派更換。一﹑四省綠旗兵丁。除烏裏雅蘇泰調撥一千名外。其紮克拜達裏克推河塔米爾三處。請各撥綠旗兵五百名。各派副將等一員。帶領駐札。一﹑駐札大兵之地。最關緊要。查鄂爾昆地方遼闊。水艸俱佳。請於此處酌量建城駐兵。將糧餉官物。移運收貯。一﹑畱駐兵丁﹑與撤回兵丁。所需糧餉馬匹等項。應照例給發。其馬蘭泰隊內。餘剩應撤兵丁一千名。請令護軍統領職銜喀爾吉善﹑帶領回京。俟李如柏所領換班綠旗官兵到時。再令軍營綠旗官兵起程。各回原處。均應如所請。至大兵在鄂爾昆駐札。或暫令大將軍平郡王福彭﹑畱駐總統。或另派大臣前往之處。候旨遵行。得旨﹑大將軍平郡王﹑著暫畱統轄。參贊領侍衛內大臣薩穆哈等﹑著仍協同大將軍平郡王辦理事務。前鋒統領阿岱﹑著回京。余依議

○三等伯李杕﹑緣罪革爵。以其侄孫黑格。襲替

○旌表烈婦﹑江南丹徒縣姜廷貴妻趙氏。遭寇不辱。赴水捐軀。河南寧陵縣孔四妻王氏。彊奸不從。被刃殞命。烈女﹑江南甘泉縣吳廷望聘妻池氏。夫亡守志。逼嫁投繯。河南上蔡縣李浩女李氏。禦暴不污。自縊完節。各給銀建坊。入祠致祭如例

○己亥。以直隸督標中軍副將宋愛﹑署直隸正定總兵官

○禮部議覆。河東總督王士俊﹑奏請奉祠先蠶。臣等謹按蠶神名號。周禮鄭注。上引房星。以馬祖爲蠶神。然蠶固與馬同出於天駟。而天駟可謂馬祖。實非先蠶。成如李釋之論。淮南子引蠶經。黃帝元妃西陵氏始蠶。蓋黃帝制作衣裳。自此始也。漢祀菀窳婦人﹑寓氏公主。事屬無稽。查禮記享祀先蠶。不著名號。隋建先蠶壇於宮北三里。爲壇髙四尺。唐會要﹑遣有司享先蠶如先農。宋景徳三年。詔祀先蠶依先農例。遣官攝事。本於周禮。有宗伯攝祭之文也。前明釐正祀典。山川百神。各依本號。如農始炎帝。止稱先農之神。則蠶始黃帝。亦應止稱先蠶之神。再﹑周制蠶於北郊。其壇應設於北郊。祭日用季春吉巳。一切壇制祭品。俱視先農典禮。京師爲首善之地。應於北郊建壇奉祀。屆期﹑派禮部堂官一員承祭。通行直省各府州縣。一體遵行。從之

大淸世宗敬天昌運建中表正文武英明寬仁信毅大孝至誠憲皇帝實錄卷之一百五十五

大淸世宗敬天昌運建中表正文武英明寬仁信毅大孝至誠憲皇帝實錄卷之一百五十六

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

○雍正十三年。乙卯。五月。庚子朔。調署山西大同總兵官蔡永文﹑署直隸宣化總兵官。署直隸宣化總兵官南天祥﹑署山西大同總兵官

○辛丑。夏至。祭地於方澤。上命皇四子寶親王弘歷行禮

○戶部議覆﹑甘肅巡撫許容疏言。階州屬之成縣﹑所轄上店汪川等裏。向經督臣嶽鐘琪題準。攺隸秦州。查上店汪川一帶地方。離秦州一百餘里。未爲近便。請仍攺隸成縣管轄。應如所請。從之

○壬寅。孝誠仁皇后忌辰。遣官祭景陵

○禮部議覆﹑提督江蘇學政張廷璐疏言。蘇州﹑淮安﹑揚州三府。旣經分設太倉通海等三直隸州。請於蘇州府學原額內﹑酌撥文童五名。武童三名。歸太倉州屬。揚州府學原額內﹑酌撥文童五名。武童三名。歸通州屬。淮安府學原額內﹑酌撥文童二名。武童二名。歸海州屬。應如所請。從之

○癸卯。諭大學士等。據湖廣總督邁柱等﹑陸續奏報臺拱逆苗不法情形。黃平施秉一帶。俱遭其擾害。似此﹑則黃平以西之重安江驛凱裏汛﹑及大風洞地方。施秉偏東之靑溪所屬。及焦溪地方。周圍二三百里。恐皆不免踐踏。朕心深爲廑念。其鎭遠府城。𨿽稱賊攻甚急。但旣有楚兵三千。星往援巢�刀。賊眾自然解散。黃平州之西。卽緊接淸平縣。有哈元生在彼料理。自可無慮。惟是此番苗變。旣勾結熟苗漢姦。料難卽速平靖。寧可多備楚兵。以資調遣。著總督邁柱﹑提督董芳等﹑再撥兵二千名。陸續前進。協力嚴巢�刀。以除凶逆。至賊苗敗遁之後。必仍歸還巢穴。其助惡熟苗漢姦。知無所逃。勢必唆令攻打古州等處。亦不可不預爲籌畫。著廣西巡撫金鉷﹑提督霍昇﹑卽派精銳三千名。選才能大員統領。以二千名﹑由洪江一路。徑到黎平。進古州背後。應援彈壓。以一千名﹑由河路至平宇一帶。防範下江。以備相機調遣。爾等可密寄信前去。其有應行就近辦理事宜。著湖廣廣西督撫提鎭等。一面采聽信息。相度。機宜辦理。一面奏聞。務期妥協

○諭兵部。理藩院尙書兼理鑲紅旗蒙古都統事務僧格﹑年己老邁。不必兼辦旗務。著副都統羅密﹑補授鑲紅旗蒙古都統

○鑲藍旗漢軍副都統李楠﹑緣事降調。升二等侍衛馬尼﹑爲鑲藍旗漢軍副都統。仍兼署正紅旗滿洲副都統事

○甲辰。諭內閣。西陲用兵以來。一應軍需。皆取資於公帑。絲毫不以累民。惟是甘肅等處﹑運送糧餉。不能不藉民力之挽輸。朕心軫念。屢沛恩膏。卽當丰稔之年。亦下蠲租之詔。所以賞百姓之急公。示朕心之體卹也。玆聞甘省所屬地方。入夏以來。有雨澤愆期之州縣。或恐收成稍薄。納課艱難。著將雍正十三年甘肅通省所屬﹑應徵地丁錢糧。全行蠲免。俾催科不擾。民力寬舒。該督撫可董率有司。實力奉行。以副朕加惠秦民之至意

○旌表山東萊陽縣烈婦﹑梁恪妻丁氏。調姦不從。投繯殞命。給銀建坊﹑入祠致祭如例

○乙巳。以額外內閣學士阿克惇﹑署工部左侍郎

○辦理軍機大臣等議覆﹑西安將軍秦布奏言。前經辦理軍機大臣議準。挑選西安八旗滿洲蒙古兵三千名。以二千名分駐涼州。一千名分駐西寧。查西安漢軍兵丁。向與滿洲蒙古一同效力行走。比來生齒日繁。此項挑選兵丁。請將漢軍一並派入。涼州﹑添設城守步兵六百名。兩旗合設防禦一員。西寧﹑添設步兵四百名。每翼各設防禦一員。管轄。均應如所請。至該將軍所奏﹑分駐西寧兵丁。攺駐莊浪。涼州兵丁。攺駐涼州城外大七巴地方。應行令查郎阿﹑馬爾泰﹑詳加定議具奏。從之

○戶部議覆﹑兩江總督趙弘恩﹑河東總督王士俊﹑山東巡撫嶽浚等會奏。米糧出洋。例禁甚重。惟東省靑白二豆。素資江省民食。向由海運。不在禁例。但船隻出口進口。須加查閱。請令兩省地方官。互給印票照驗。以杜偸賣夾帶等獘。應如所請。從之

○丙午。諭內閣。朕覽刑部侍郎申珠渾等﹑查審鄂昌一案。其中多有避重就輕。瞻徇隱漏之處。鄂昌以戶部司官。簡用監司之職。因其歷任上司。皆極口稱之。朕見其年力精壯。尙屬明白曉事。又系大學士鄂爾泰之侄。自然恪遵伊叔之教。努力向上。以報國恩。是以不次超擢。用爲四川巡撫。乃伊蒞任以來。所辦事件。種種乖張。顚倒國法。大抵性情狂妄。而又沈湎於酒。以致糊塗昏憒。至於如此。鄂昌旣負朕擢用之深恩。又玷伊叔鄂爾泰之顏面。論情論理。均屬可惡。不可不加重懲。著革職。拏解來京。交與刑部。將摺內查審不到之處。另行嚴審定擬具奏。按察使髙維新﹑以科員用至藩臬大員之職。且屢次寬其處分。仍畱在任。乃不知感戴朕恩。抒誠報效。竟以專掌之刑名。視同膜外。聽從鄂昌粘簽發司。艸率結案。永寧道劉嵩齡﹑以新進小臣。擢用禦史。復用道員。在川數年。因循塞責。不思殫心職守。祗以逢迎上司爲務。今私將銀瓶盛酒。巧於饋送。大玷官箴。髙維新﹑劉嵩齡﹑俱著革職。拏解來京。交部審訊定擬具奏

○署鑲藍旗蒙古副都統厄倫忒﹑緣事革職。以鑲藍旗護軍參領西忒庫﹑署本旗蒙古副都統

○予福建澎湖水師右營巡哨出洋被淹兵丁。卹賞如例

○丁未。諭戶部。三姓八姓渾春地方兵丁。著照寧古塔船廠等處兵丁之例。給與餉銀

○旌表河南唐縣烈婦﹑吳自聘妻王氏。拒姦不污。被刃殞命。給銀建坊﹑入祠致祭如例

○戊申。實授阿揚阿﹑爲直隸天津都統

○予江南外河營搶護堤工被淹兵丁。卹賞如例

○辛亥。禮部議覆﹑福建巡撫盧焯疏言。臺灣鄕試士子。向系另編字號。額中舉人一名。今臺屬五學人文日盛。請於閩省解額外。將臺字號再加中一名。以示鼓勵。應如所請。從之

○壬子。遣官祭關聖帝君

○兵部議覆﹑山西巡撫覺羅石麟疏言。赴甘出徵兵丁。奉文撤回。一時不能得缺。請每月支給養贍銀二兩。米三斗。俟缺出陸續頂補。應如所請。得上�日﹑出徵兵丁。旣回營汛。自應仍補原缺。若系步兵。自當拔補馬糧。以示獎勵。豈有令其待缺頂補之理。至招募頂補之兵。原系一時權宜之計。應令出缺另議養贍候補之法。方爲允協。今巡撫石麟﹑議令出徵兵丁候缺。兵部卽照此議覆。俱屬不合。著另行定議。並行令派兵之省分。一體遵行

○癸丑。內閣學士王蘭生﹑緣事降調。升翰林院侍講學士吳家騏﹑爲內閣學士兼禮部侍郎

○甲寅。兵部議覆﹑直隸總督李衛疏言。提標前營新攺遊擊。駐札石匣。管轄左右二軍都司。兼轄密雲石塘曹家等各營路都司。必得中軍總理營務。以專責成。請令左軍都司。兼管中軍事。將協標裁存之千把總二員﹑爲左哨。原存石匣城守之千把總二員﹑爲右哨。其平谷汛把總。應攺屬左軍。再﹑順義營屬楊各莊汛。爲繁庶之區。應將石塘路把總。撥出分防。聽順義營守備兼轄。均應如所請。從之

○靑海紮薩克郡王盆蘇克汪紮爾故。遣官致祭

○丙辰。諭八旗都統等。署理佐領事務。原非實授。嗣後若遇世管佐領。應行署理者。伊族中如無可以署理之人。卽於旗下揀選才堪辦事之員。與伊族人一同引見

○兵部議覆﹑河東總督王士俊疏言。東省兗州一鎭。爲數省門戶。地衝差繁。運河綿亙千里。在在需兵。該鎭右營﹑沂州﹑徳州﹑泰安﹑臺莊﹑髙唐﹑曹州﹑梁山﹑沙溝等九營。共須增馬步兵五百名。以資防守。應如所請。從之

○丁巳。諭大學士等。前據湖廣督撫提鎭﹑奏報臺拱逆苗不法情形。比卽降上�日與湖廣督提﹑於調發官兵三千名外。再撥官兵二千名。陸續前進。以備徵巢�刀之用。又諭廣西撫提﹑派撥精兵三千名。分爲兩路前往。以資應援彈壓。今覽尹繼善奏摺。其所檄調鄰省官兵之處。與朕諭上�日相符。計此時進巢�刀之兵。合四省計之。已二萬有餘。哈元生親在軍前。統領調度。諒自有平定之策。爾等可傳諭哈元生﹑乘此兵威。須將淸江臺拱上下九股凶苗﹑及內地倡首附逆惡寨。痛加巢

�刀除。務盡根株。不貽後患。其遠寨逼脇附從各苗。有悔罪求撫者。皆令盡繳器械。然後準撫。儻敢抗違不繳。亦相機巢�刀除。如此辦理。方能一勞永逸。若其中有勢不可行之處。可據實奏聞。但毋稍存姑息之念。陽奉陰違。令異日更啟事端。哈元生統領四省官兵。著授爲將軍。凡赴援將弁。俱聽伊節制調遣。其將軍名號敕印。爾等議奏請上�日。速行頒發。尋命哈元生﹑爲揚威將軍。仍管貴州提督事務

○予故衍聖公孔傳鐸﹑祭葬如例

○戊午。以翰林院編修楊廷棟﹑爲四川鄕試正考官。編修周學健﹑爲副考官。廣東道禦史鐘衡﹑爲廣東鄕試正考官。刑部主事王應彩﹑爲副考官。編修沈昌宇﹑爲廣西鄕試正考官。檢討王宗燦﹑爲副考官。工部主事章有大﹑爲福建鄕試正考官。編修金相﹑爲副考

官。編修趙大鯨﹑爲湖南鄕試正考官。禮部郎中周祖榮﹑爲副考官

○辦理軍機大臣等議覆﹑署寧遠大將軍查郎阿等摺奏。調赴巴爾庫爾之江寧荊州滿洲兵丁。倒斃走失馬騾一案。應將兩營牧馬之協領阿山泰﹑常在等五十四員。革職畱任。馬匹著追。其餘各員管轄不嚴者。應均著分賠。至革職副都統阿克山﹑觀音保﹑應賠馬匹亦一並追出。應如所請。得上�日﹑此次調往巴爾庫爾之江寧﹑荊州﹑滿洲官兵。全然不知行兵之道。馬匹牲畜。損傷過多。不耐寒冷勞苦。復有迷失兵丁種種罪愆。此皆官弁向日耽於安逸。廢弛滿洲舊規。甚爲無恥。此次官兵。不準以出兵記檔。俟兵丁撤回時。將領兵前往之協領以下﹑驍騎校以上等官。俱著同家屬搬移回京。交該旗帶領引見。其如何令其學習補用之處。候朕另降諭上

�日。伊等員缺。令該將軍另行揀選題補。若該處不能得人。著奏聞。由京城揀選前往

○兵部議奏。原任靑州將軍鄂彌達﹑借給兵米。出少入多。又將無禮不法之前鋒關音保﹑不奏請懲治。遽行枷號。應請上�日治罪。得上�日﹑鄂彌達﹑著革職

○己未。工部議覆﹑署陜西總督劉於義等疏言。寧夏鎭屬之平羅﹑橫城﹑花馬池三處市口。每月蒙古人等﹑入口貨買零星鐵器。理應設法稽查。請嗣後。令該紮薩克﹑預先報明夷情衙門。給以印票。塡明件數斤兩。每逢開市之期。監視營員。驗明印票。方許置買。其民人貨賣鐵器。不得私入集場。俱令監管營員。驗明印票。當官交易。仍將原票匯繳夷情衙門查核。應如所請。從之

○添設河南分巡河陜汝道一員。駐札陜州。撥原隸開歸道轄之河南一府﹑陜州一州。並隸南汝道轄之汝州一州。俱歸新設道員管轄。攺分守開歸道﹑爲分守糧驛鹽道。撥原轄之開歸陳許四府﹑俱歸管河兵備道兼轄。從河東總督王士俊請也

○庚申。諭辦理軍機大臣等。北路軍營陸續撤回官兵內﹑有在厄爾得尼招地方打仗效力。及奮勇出羣者。俟到京時。俱行查出。並開明該將軍所出考語。令各該旗具奏請上�日

○升雲南糧道李如蘭﹑爲四川按察使司按察使

○辦理軍機大臣等議覆廣東總督鄂彌達奏稱。臣照古州鎭咨文。派撥廣東督提標兵二千名。令左江總兵官王無黨﹑統領赴古州援巢�刀。又調廣西撫標兵五百名。於黔粵交界要隘汛地彈壓等語。調度俱屬妥協。其廣西撫提兩標兵。原系援巢�刀之師。應再派五百名。以足前上�日三千名之數。則兩標亦不至兵單力薄矣。從之

○定邊大將軍平郡王福彭﹑參奏鑲黃旗漢軍都統諾爾渾﹑懦弱昏憒。不能管轄員弁。約束家人。又私用官馬。擅扣兵糧。殊屬溺職。得上�日﹑諾爾渾。著革職。仍畱軍前當苦差效力行走

○辛酉。諭辦理軍機大臣等。鑲黃旗漢軍副都統劉瑛﹑著畱在軍前。與鑲白旗漢軍都統石禮哈﹑管領漢軍兵丁

○壬戌。孝恭仁皇后忌辰。遣官祭景陵

○上詣恩佑寺行禮

○癸亥。諭內閣。據山西巡撫覺羅石麟奏稱﹑陽曲

汾陽兩縣紳衿士民李杭﹑卞時盛等﹑情願各捐銀兩。存貯公所。以爲周卹比閭之資。臣現在與各該地方官。公同酌議。或置田地。或爲營運。因地制宜。以垂永久等語。夫所謂樂善好施。扶危濟困者。大抵於水旱饑饉之歲。散財發粟。賑救窮黎。又或於平常無事之時。造義倉以儲米谷。修橋路以便行人。或置惇宗贍族之田。或立養老育嬰之所。凡此善事多端。必須出自本人之誠心。而又親身經理。誼同休戚。始可以惠鄕閭而收實效。今石麟奏稱﹑陽曲汾陽兩縣紳衿士民。願捐銀兩存貯公所。其作何措置之道。俟與地方官公同酌議。是該處並無現在應辦之事。此乃另開捐納之條也。若遇無才之有司。經理不善。必致爲胥吏之所中飽。土棍之所侵蝕。而不能裨益於貧乏之鄕人。此人人能料及者。而石麟如此辦理。是何意見。陽曲汾陽紳衿士民等﹑旣已捐助。其樂善好施之念可嘉。著將石麟奏摺。及開報名單。交部分別議敍。並令石麟將各姓所捐之銀。妥商位置。務令地方得受實益。勿致虛糜向後若有無故捐銀交官者。與朕原上�日不符。俱著停止

○升湖廣洞庭副將魏國泰﹑爲福建金門總兵官

○甲子。上命果親王允禮﹑皇四子寶親王弘歷皇五子和親王弘晝﹑及大學士鄂爾泰﹑張廷玉﹑戶部尙書公慶復﹑禮部尙書魏廷珍﹑刑部尙書憲徳﹑張照﹑工部尙書徐本﹑正紅旗漢軍都統李禧﹑正黃旗漢軍都統甘國璧﹑倉場侍郎呂耀曾﹑俱辦理苗疆事務

○諭辦理苗疆事務王大臣等。貴州臺拱逆苗不法。擾害黃平地方。居民四散躲避。朕心恐其流離。甚爲軫念。應令鄰省官員。凡有來至該地方界內者。務須加意撫綏。悉心賑卹。或應派在京大臣前往。或應卽交與該督撫料理之處。爾等速議具奏。再﹑赴黔會巢�刀官兵雲集。糧餉最爲緊要。應作何運送協濟之法。爾等一並速議具奏。尋議﹑逆苗不法。被擾之居民順苗。有逃避他所者。該州縣務須安插得宜。計口受食。俱動用倉谷庫銀賑卹。仍請欽差大臣一員。前往撫綏稽查。務令得所。至會巢�刀官兵糧餉。請令湖廣督撫酌撥。務須充裕接濟。並令兩廣總督鄂彌達﹑悉心妥辦。得上�日﹑依議。著刑部尙書張照﹑副都禦史徳希壽﹑馳驛前往

○諭內閣。工部尙書巴泰﹑向在聖祖仁皇帝時。歷官有年。因其居心巧詐。諸事模稜。毫無建白之處。已經棄置數十年。不復起用。朕卽位以來。因部中乏老成之臣。念伊居官年久。經歷有素。尙非新進之人可比。特加遷擢。用爲大員。乃伊在任。巧詐性成。全無報效。嗣因此路軍前辦事需員。命伊前往管理糧務。伊在彼數年。並無勞心辦理之事。此眾所共知者。朕以其年已七旬。奉差在外。特令回京。俾得休息。又值滿洲九卿內﹑現在敍俸年深者甚少。因用爲工部尙書。伊若具有天良。自應感戴重恩。及其餘年。努力奮勉。以稱要職。乃伊於工部事件。仍一味因循推諉。視爲局外。於己無涉。且將舊定章程。任意更攺。經果親王差回。屢事參奏。料其意﹑以爲但能潔己沽名。卽可自全。殊不知竊位苟容。致令諸務闒冗廢弛。乃臣子之大戒。巴泰身爲正卿。且受朕格外恩遇。而忍如此居心行事。必有其故。前伊自軍前回時。朕曾詢問軍營之事。伊除收發軍糧外。一切皆云不知。似此則其蒼滑之習。全未悛攺。眞可謂下愚不移者矣。巴泰﹑著革職。凡內外臣工。身膺職掌。務須殫心竭力。圖報國恩。大小諸事。悉心整頓。此乃人臣之常分。若但知潔己而不知奉公。國家亦安用此木偶爲也。如果實心爲國之人。便有錯誤。朕必原諒而保全之。如彼馬齊﹑髙其倬﹑魏廷珍﹑甘國璧等。非不能辦事之人。乃習成巧術。自謂保身遠害。藉爲推卸之計。此風有妨於政治。無益於國家。況將來後進效尢。其獘有不可勝言者。朕每加恩於諸大臣。其子孫亦多擢用。所以嘉其爲國之心也。若遇祗圖自全。罔顧國事者。彼旣視國家爲陌路。朕豈肯委曲成全﹑以遂其私心。向後若必不肯攺悔。朕不但不成全伊等之生前。卽伊之子孫。若非有卓越之才。朕必不加恩錄用。所以儆戒臣工。俾各猛省。以除陋習。內外諸臣。其咸知朕意

○乙丑。裁山西淩井﹑鬧泥﹑沙澗﹑平刑等四驛驛丞缺。從山西巡撫覺羅石麟請也

○丙寅。諭辦理軍機大臣等。準噶爾使臣垂納木喀等﹑到巴爾庫爾軍營起身後。著副將軍張廣泗﹑回至西安候上�日。另有用處

○授故貝子福存子徳沛﹑爲鎭國將軍

○署寧遠大將軍查郎阿等摺奏。噶爾丹策零﹑現今遣使賫表求和。軍營滿洲蒙古官兵。應行撤回者。俟準噶爾使臣回後。請按程挨次。分隊行走。第一隊﹑貝勒特古斯﹑管領科爾沁兵一千名。由喀爾喀河索納爾濟山前。赴原駐牧處。其索倫兵一百名。應令誇蘭大冀本﹑參領薩都拜等帶領。同科爾沁兵行走。至喀爾喀河分路。前赴齊齊哈爾。第二隊﹑內大臣顧魯﹑帶領原管察哈爾兵一千名。由柰曼等路。赴駐牧處所。其巴爾虎兵一百名。應令侍衛噶紮爾圖管領。一同前往。第三隊﹑副都統達什﹑帶領東四旗察哈爾兵一千名。從翁機河前赴駐牧處所。其奉天船廠兵一百名。應令原管副都統烏察拉帶領同行。行至八溝。分路各回伊等本處。第四隊﹑副都統班第﹑管領西四旗察哈爾兵一千名。行至歸化城。前赴本遊牧處。第五隊﹑副都統喀拉﹑帶領巴圖魯兵一百五十名。應令前往肅州。酌量派員分領。第六隊﹑散秩大臣安楚護﹑管領土默特兵四百名。由塔爾那沁進嘉峪關。會同都統艮惇﹑沿邊前赴歸化城。第七隊﹑一等臺吉定匝拉錫﹑帶領鄂爾多斯兵五百名。行至肅州。會同副都統班第等﹑由寧夏出口。回至原遊牧處。第八隊﹑協理臺吉羅布藏﹑帶領和托輝特兵一百名。由柰曼明安一帶。前往駐牧處所。第九隊﹑貝子衮布﹑管領厄魯特兵五百名。由鎭番前赴駐牧處所。其內地行走之滿洲官兵內。江寧滿兵一千名。爲第一隊。荊州滿兵一千名。爲第二隊。西安兵三千名。分作三隊。與寧夏滿兵。並依次起行。俱令原管之將軍副都統等管領。進嘉峪關抵肅州。各回該處。至綠旗兵丁。現在軍營﹑共二萬四千七十餘名。內有勇健兵丁。到營日淺。應行畱駐。再於西安督標。及固原﹑寧夏﹑延綏﹑興漢等處兵丁。共挑畱一萬一千名。內將一萬名。駐札巴爾庫爾一千名。添防哈密外。其餘俟滿洲蒙古兵丁起行之後。亦挨次撤回。令各營原管之大員。帶領進口。以備訓練奏入。報聞

○丁卯。諭辦理苗疆事務王大臣等。貴州等處﹑撫定苗疆事宜。朕遣刑部尙書張照﹑副都禦史徳希壽﹑前往總理。與哈元生﹑元展成等﹑會同商酌妥議查辦。再﹑現今古州凶苗肆逆。他處新撫之生苗。恐其中良姦不一。防範理宜預籌。著各該督撫。悉心密議。將新設苗疆附近地方。確查舊設援巢�刀兵若干。防汛兵若干。何處已經足用。何處尙須添補。卽於本地召募民壯充應。事定之後。何處當永遠增添。何處當仍舊撤退。一一細心速議密辦。無或侈張。致滋驚擾。仍將所辦之處。具摺奏聞

○又諭。據哈元生元展成奏報。古州逆苗不法。臣哈元生﹑於四月二十日。馳赴軍前調度。閏四月三十﹑五月初一等日。副將紀龍﹑周儀﹑署參將哈尙徳﹑崔傑等。各領官兵。分路擊殺。逆苗奔逃。斬獲無算。驛路開通。黃平一帶地方。居民復業。及時耕種等語。前聞黃平一帶。居民被逆苗擾害。朕心深爲軫念。已經降上

�日。諭令督撫動撥正項錢糧。確查賑卹。今民人復業之初。或仍有遷徙未回。及資生無力者。著元展成遴選賢員。招徠安插。加意撫綏。勿令一人失所。此次哈元生進巢�刀。已降上�日授爲揚威將軍。所有在事有功將弁兵丁。俟事竣查明分別議敍。其附賊之逆寨餘黨。應巢�刀應撫之處。著哈元生酌量辦理。據元展成奏摺內稱﹑黃平地方爲倉廒監獄重地。元展成旣知黃平爲倉廒監獄重地。逼近苗疆。從前何意止設官兵三十名。被賊侵擾。而。伊平時全不畱心籌及。亦不具奏請上�日。以致倉卒無備。甚屬溺職。今官兵到彼。賊苗回避。乃自然之情勢。而元展成奏報之時。不自知從前辦理之非。大言不慚。似有以地方復舊爲幸之意。甚屬不合。事畢論其功過。著交部嚴察議奏

○諭內閣。刑部尙書張照﹑現今奉差。其刑部尙書事務。著工部尙書徐本署理。工部尙書。事務著禮部尙書魏廷珍兼理

○撥福建鎭標右營白沙汛把總一員。帶兵二十八名。駐防龍巖縣溪口從浙閩總督郝玉麟請也

○戊辰。調正紅旗蒙古都統王常﹑爲本旗滿洲都統

○辦理軍機大臣等議覆﹑西安將軍秦布奏稱。涼州﹑西寧。議準設兵駐防。以彈壓蒙古番人。今涼州駐兵二千名內。請選漢仗好者二百名爲前鋒滿洲八旗﹑兩翼各設協領一員。蒙古八旗﹑兩翼合設協領一員。滿洲﹑每旗設佐領二員。蒙古每旗設佐領一員。每佐領各設防禦一員。驍騎校一員。領催五名。其行文事件。設筆帖式三員。西寧駐兵一千名內。請選漢仗好者一百名﹑爲前鋒。滿洲八旗﹑兩翼各設協領一員。蒙古八旗﹑兩翼合設協領一員。滿洲﹑每旗各設佐領一員。防禦一員。驍騎校一員。領催五名。蒙古﹑兩旗合設佐領一員。防禦各一員。驍騎校各一員。每旗設領催二名。其行文事件。設筆帖式二員。兩寧止議設副都統一員。恐事務繁多。應於協領內﹑揀選一員。令其協辦。涼州將軍衙門。照依西安之例。設立二司。其將軍副都統印信。二司關防。協領條記。請交部鑄給。至官兵俸餉口糧艸豆等項。照西安之例支領。俱應如所請。從之

大淸世宗敬天昌運建中表正文武英明寬仁信毅大孝至誠憲皇帝實錄卷之一百五十六

大淸世宗敬天昌運建中表正文武英明寬仁信毅大孝至誠憲皇帝實錄卷之一百五十七

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十三年。乙卯。六月。己巳朔。禮部議覆。廣東廣韶學政王丕烈疏言。粵省各衛所屯軍籍童生。額多人少。且軍民兩籍混冒。訐控不已。請照順天學政楊超曾﹑題準河間等衛﹑裁並歸縣之例。將粵省各屬衛所屯童。歸入現住辦糧之州縣民籍應試。一體憑文﹑撥入府學。再﹑雷瓊等府。向有附籍入學捐納貢監者。請定限兩月。準其呈首。攺歸原籍。以杜頂冒。均應如所請。從之

○庚午。兵部議覆﹑浙閩總督郝玉麟等奏言。閩粵南澳洋面。島嶼岐雜。風信靡常。若歸海壇金門兩鎭分巡。則鞭長莫及。請以南澳左營﹑銅山洋汛。俱攺歸南澳鎭巡查。呼應甚捷。並請將金門鎭巡船兩隻。撥歸南澳。巡哨調度。應如所請。從之

○壬申。授故奉國將軍薩克新子漢章阿﹑爲奉國將軍

○以右春坊右庶子戴潮﹑充日講起居注官

○戶部議覆。直隸總督李衛遵上�日議奏﹑稽查張家口兵科給事中尙徳﹑條陳門稅事宜。一﹑宣化府爲南北通衢。凡有貨物﹑已經張家口﹑居庸關上稅。過府之時。張家口監督。復委家人書吏。照數重收。以致小民肩挑背負。手持日用笤帚鍋刷瑣碎之物。進城無不邀攔收稅。民情甚爲不便。且家人書吏。徵多報少。究非實裕國課。嗣後南北商貨。若已在張家口﹑居庸關上稅者。請敕部定例。宣府不許重徵。刊刻木榜。﹤監﹣皿立﹥立各門。如有違禁橫徵者。嚴加參處。一﹑居庸關收稅之所。離張家口三百餘里。監督勢𨿽躬親。每差親信家人。協同吏役。攜帶印單收稅。而家人識見卑鄙。輙爲關役利誘。私用小票。隱漏偸肥。嗣後請委附近州縣。不時查考。但昌平﹑延慶二州。離關稍遠。難於查考。請設立稅課大使一員。給以鈐記。令收商稅銀兩。按月轉解監督。仍令霸昌道就近稽查。照宣府之例。民間零星日用之物。免其抽稅。如有苛勒商民。侵漁滋事者。亦嚴加參處。均應如所請。從之

○癸酉。辦理軍機大臣等議覆。署寧遠大將軍查郎阿等摺奏。西路軍營撤兵事宜。一﹑奏稱巴圖魯官兵進口之後。定例止給口糧。索倫﹑奉天﹑船廠官兵。路途遙遠。俱恐盤費不敷。請每官一員﹑借一季俸銀。每兵一名﹑借半年餉銀。均於軍需銀內動給。造冊送部。於伊等俸餉內﹑照數扣還等語。應如所請。一﹑奏稱江寧等處滿兵。在內地行走。盤費誠恐不敷。到肅之日。請將江寧﹑荊州。每官一員。酌借一季俸銀。每兵一名。酌借四月餉銀。西安﹑寧夏。每官一員。酌借一季俸銀。每兵一名。酌借兩月餉銀。所借銀兩。在該官兵俸餉內扣還等語。查江寧﹑荊州﹑領兵各員。內有協領阿山泰﹑常在等五十四員。前於倒斃馬匹案內。已議革職畱任。定例不支俸銀。現無俸項可抵。應毋庸議。至江寧﹑荊州兵丁。及西安寧夏官員兵丁。查郎阿等請借銀兩。亦屬過多。臣等酌議江寧﹑荊州兵丁。借給兩月餉解。西安﹑寧夏官員。借給三月俸銀。兵丁借給一月餉銀。所借銀兩。咨部扣還。得上�日﹑索倫﹑奉天﹑船廠官兵。效力行走。頗著勤勞。且路途遙遠。伊等所借俸餉銀兩。俱著賞給。不必扣還。江寧﹑荊州之滿洲官兵。在軍前諸凡不及。廢弛滿洲舊規。甚爲無恥。爾等所議不準借給官員俸銀之處﹑甚是。余依議

○甲戌。禮部議覆。四川學政隋人鵬疏言。黔省畢節縣之河北地方。田糧戶口。旣經攺歸川省永寧縣。請將該處文武生員。悉歸永寧縣學。就近考試。應如所請。從之

○乙亥。諭戶部。各省從前辦公。無項可動。上下共相捐應。官民並受其累。卽各官薪米之需。皆取給於該地方之耗羨。而地方大小不一。多寡亦不均平。往往不能固其所守。此人人洞悉其獘者。山西巡撫諾敏。始請提解耗羨之法。後各省督撫﹑次第效法。將經年費用之款項。衙門事務之繁簡。議定公費。派給養廉。俾公事私用。咸足取資。自行此法以來﹑吏治稍得澄淸。閭閻咸免擾累。此中利益﹑乃內外之所共知共見者。各省布政司﹑職掌錢糧之總匯。自應加意愼重。其應批解者隨時查催。不使拖欠。其應支給者。嚴加稽核。不致冒濫。庶財用常充。而官民永受其益。乃數年以來﹑朕畱心體察。外省布政使中﹑竟有庸劣無識之人。將此項銀兩﹑視爲無足重輕之物。而不念其爲民脂民膏。或那補借支。或任意費用。前任含糊交代。後任不便深求。竟將有關國計民生之項。漸成紙上空談。而督撫亦不查察。似此﹑日久愈難淸楚矣。在當日舉行之初。朕原降上�日﹑此事若善於奉行。則地方可受其益。儻奉行之不善。則地方轉受其累。各省之能行與否。總聽該督撫自爲酌量。並未彊其一例通行也。今覽近日情形。恐漸有不妥之處。將來貽人以口實。則非朕準行之本意也。著戶部先行查明各省公費養廉銀兩。其有按年造冊咨送﹑查核無差者。無庸淸查外。其並未造冊咨送。及𨿽有冊籍﹑而籠統開造者。其中必有不淸之處。卽著勒定限期。令造淸冊﹑送部查核。至於淸查之法。應自該省議定公費養廉之年分起。至前任卸事之日止。將額徵公費完欠雜支。同餘剩未給各數目。按年歸款。各官養廉﹑照依正署起止月日。應得分數。並扣除空缺。逐一徹底淸查。其收數內。有拖欠未完者。分別可否著追。其支數內。有透動加增者。分別是否應給。現在各年應存銀兩﹑有無那移虧缺。分晰接受。催追著落完補。嗣後按年分晰造冊。隨同奏銷錢糧各冊。咨送戶部核銷。如此﹑則各省存公銀兩。可以漸次淸理。而接任各官收支。亦必愼重。於國計民生。均有裨益矣

○丙子。辦理軍機大臣等議覆。署寧遠大將軍查郎阿等摺奏。西路駐兵事宜。一﹑邊地定界之後。廷議酌定巴爾庫爾﹑畱兵二千名。哈密﹑畱兵二千名。輪班駐防在案。查巴爾庫爾隘口。一至下雪之後。處處可行。若畱兵二千。卽全數派防。實不敷用。至哈密畱兵二千名。屯田旣屬不敷。巡防更難分辦。且巴爾庫爾之與哈密。中隔南山大阪。聲息不能驟通。若秋冬下雪之後。更難通信。臣等酌議﹑與其分駐於兩處。不若合駐於山南。應將畱駐巴爾庫爾之二千兵。俱駐哈密。其哈密原議二千名。應再添一千。共計五千名。則兵力不分。巡查易徧。卽屯田經牧。均可辦理。此五千兵丁﹑應駐哈密三千名。其西之三堡沙棗泉。東北之塔爾那沁。俱現有城堡。應各駐一千名。三處分駐。聲勢聯絡。呼吸相通。方得嚴密。一﹑軍營馬駝。附近哈密一帶。夏天炎熱。可牧之處甚少。應於播種之後。山北艸肥。撥哈密兵一千。塔爾那沁﹑沙棗泉兵各五百。合共二千名。令統領大員。帶領至山北招莫多﹑胡吉爾太﹑沙山子﹑鹿心山等處經牧。至深秋仍回山南過冬。其過夏牧馬之時。須添設斥堠。應於吳爾圖哈達﹑伊克恩度爾﹑敖什希三處地方。各設斥堠。周圍望遠。防守牧廠。俟交冬過山。將斥堠全行撤回。一﹑哈密等處﹑旣分駐兵丁。則西北一帶俱應安設斥堠。瞭望四遠。乃有備無患。查南山大阪。爲哈密北面屏藩。應於駐兵內﹑撥二百名。分駐於南山大阪盤道上小堡。於鹿心山﹑松樹塘﹑烏闌特爾木斯﹑畢畱大阪等四處。各設斥堠。派兵瞭望。至於無克克嶺﹑爲三堡沙棗泉要隘。應於駐兵內﹑派撥二百名。安設無克克嶺上小堡。於搜大阪﹑白楊溝﹑羊卜納錫喇腦兒等三處。各設斥堠。派兵瞭望。其塔爾那沁河源﹑爲塔爾那沁要口。應於駐兵內﹑撥二百名。安設河源小堡。於莫艾﹑舒魯孫大阪等二處。各設斥堠。派兵瞭望。一﹑大兵撤後。哈密存貯之糧。甚屬充裕。又有蔡巴什湖屯種地畝。可以供支三處兵丁口糧。無庸挽運。一﹑畱駐巴爾庫爾兵丁。塞外勤勞。已歷七載。邊界定議之後。應令全數撤回。查安西鎭標﹑及瓜州兵。共七千餘名。除現在哈密駐防一千名外。存營尙有六千餘名。應卽於安西兵內﹑挑派四千名預備。俟巴爾庫爾官兵應撤之時。卽令大員統領。前赴哈密駐防。以均勞逸。俱應如所請。從之

○丁丑。設福建臺灣府屬彰化縣學。廩生﹑增生各十名。從福建巡撫盧焯請也

○己卯。旌表山東徳州烈婦。劉彬妻劉氏﹑夫亡守節。自縊捐軀。給銀建坊。入祠致祭如例

○辛巳。刑部議奏。諾爾渾參奏福祿﹑軍前鉆營各款。並無實迹。但福祿系允﹤礻我﹥心腹用人。行止不端。應擬斬監候。得上�日﹑前據諾爾渾密奏福祿乃允﹤礻我﹥心腹用人。心術行止。俱不可問。於北路出兵時。營求派往。伊到軍前。毫無效力之處。又復鉆營該管諸大臣。由護軍校﹑委放閒散章京。復委副參領。又署理掌管緊要軍機兵部員外郎。似此匪人。竟充要職。恐撓亂與洩漏。皆於軍機未便等語。朕因覽諾爾渾所奏。福祿秉性姦邪。存心叵測。種種夤緣鉆剌之處。大幹法紀。是以降上�日拏解回京。交與刑部嚴審定議。今覽刑部審訊情由。福祿出兵數年。並無過犯。且在和通胡爾哈﹑殺賊受傷。得受恩賞。又曾派往科布多﹑隨徵效力。凡諾爾渾所奏﹑蠱惑擾亂。洩漏軍機。皆全無影響之事。且諾爾渾狡猾乖張。近日諸事敗露。此卽伊造言誑奏之一端也。福祿著釋放。其諾爾渾原摺。著發出與福祿﹑並眾目閱看。並令在廷臣工共知之。朕待天下臣民。無不予以攺過自新之路。卽如阿其那﹑塞思黑﹑隆科多﹑年羹堯之黨與屬下。朕加恩錄用者。不可勝數。並無成心。豈以福祿爲允﹤礻我﹥舊屬。而存刻待之意。該部旣審無實迹。且有行間效力之勞。便當據實奏聞請上�日。豈有不審實情。誤引律條。擬以大辟之理。著嚴飭行

○癸未。諭辦理軍機大臣等。柏之蕃﹑著以副都統銜。前往北路軍營。統領漢軍兵丁。效力贖罪

○以額外尙書渣克旦﹑爲工部尙書

○以太常寺卿滿色﹑署太僕寺卿

○甲申。禮部議覆﹑貴州學政晏斯盛疏奏。黎平府屬亮寨正長官龍紹儉呈稱。由生員出身。請應科舉。查龍紹儉﹑旣已承襲土官。不便準其鄕試。得上�日﹑土司龍紹儉﹑原由生員出身。旣有志觀光。陳請科舉。準其一體應試。若得中式﹑其土司世職。著伊將應襲之人﹑舉出承襲

○丙戌。諭理藩院。據紮魯特貝勒阿諦沙報稱。今歲春時亢旱。將伊旗分人等﹑移於近河潮濕之地居住。五月初七日。大雨竟日。夜間水發。淹沒人畜甚多等語。紮魯特等旗分。年來連值旱澇。收成歉薄。今又遭此水患。深可憫惻。從古天人感召之理。一定不易。果能各修人事。安分循理。自必獲福。若不善而行惡。卽可以致災患。此被災旗分之紮薩克臺吉等﹑身圖安逸。怠玩公事。苦累屬下。不加愛惜。其所屬人等﹑不知親上之義。法紀罔遵。貪營小利。互相竊盜。因而干犯天和。災害疊至。儻不知悛攺。猶以被災怨望。安能消禍致福。嗣後紮薩克臺吉等﹑居心忠正。各盡職業。勤於公事。愛養屬下。令其從善。其部屬民人等﹑各守分遵法。承應官差。黽勉效力。上下鼓勵。交勉於善。自能雨暘時若。災患不生。人畜滋息。米糧丰稔。共享安寧之福。其理固不爽也。卽今蒙古等﹑於遊牧處謀生。豈不知地方形勢。而夏令正雨水之時。率眾環居近河之地。並不防護。以致被災。此皆怠惰成習。昧於謀生。後此可不加謹愼耶。著將此上�日﹑行文眾紮薩克等。令其徧行傳諭。各加勉旃

○丁亥。諭內閣。現今道府出缺甚多。一時不得勝任之員。著在京三品以上滿漢官員。於現任科道﹑部屬﹑及知府﹑同知﹑知州﹑通判﹑知縣內。各舉一人。或勝道員之任。或勝知府之任。塡注明白。於三日內﹑交送內閣。匯齊奏聞。候朕簡用。若所舉有相同者。亦準匯奏。伊等身爲大臣。歷官年久。豈無深知確見之一人。可膺保薦者。況奉朕特上�日。尢當矢公矢愼。以副朕咨詢之意。儻懷挾私心。瞻徇情面。將來所舉之人﹑或有不端劣迹。或不能勝任。定將原保舉之大員。嚴加議處

○戊子。以翰林院侍讀學士陳徳華﹑爲浙江鄕試正考官。山西道禦史劉元燮﹑爲副考官。左春坊左中允彭啟丰﹑爲江西鄕試正考官。廣西道禦史張仕遇﹑爲副考官。雲南道禦史盧秉純﹑爲湖北鄕試正考官。刑部主事蘇霖渤﹑爲副考官

○己丑。調鑲藍旗漢軍副都統馬尼﹑爲正紅旗滿洲副都統。升鑲黃旗副參領慶泰﹑爲鑲藍旗漢軍副都統

○辦理軍機大臣等議覆。署寧遠大將軍查郎阿等摺奏。西路駐防事宜。一﹑巴爾庫爾兵丁全撤之時。廷議於安西等處。添設一提一鎭。兵一萬名。各令搬移家口。前往駐札。以彈壓邊陲。聲援哈密在案。查添兵萬名。需糧料十萬餘石。安西屯地。不過三千餘石。甚屬不敷。況兵丁搬移家口。更多糜費。卽城堡營房等事。俱費周章。不若更番疊戍。旣可省費。亦可以經久遠。請將駐防哈密兵五千名。就近於肅鎭﹑甘提﹑涼鎭﹑西寧鎭﹑安西鎭。各派撥一千。合足五千名。令在哈密駐防。其安西地方。不必添設提鎭兵丁。一﹑於陜西督標﹑派撥一千名。固原提標﹑並各協屬﹑派撥一千五百名。延綏﹑派撥一千名。寧夏﹑派撥一千名。河州﹑派撥五百名。共五千名。在赤金﹑靖逆﹑柳溝﹑布隆吉爾﹑橋灣五處駐防。彼地附近俱有牧場。可以牧放馬駝。一﹑赤靖五處之兵。二年期滿。應全行更換。其哈密兵丁。應每年更換一半。則一半熟手。卽可教習一半新兵。一﹑哈密赤靖等處。各有五千兵丁駐防。其統領將弁。須派總兵二員。副將二員。帶領遊﹑守﹑千﹑把分管。駐防赤靖等處之總兵副將。於兵丁換班。亦俱更替。駐防哈密之總兵副將。須一年更替換班。庶屯田斥堠諸事。有新舊大員。相間管領。諸事熟練。一﹑軍營應支口糧。查駐防哈密之兵。屯種收獲。盡足供支。至駐防安西之兵五千名。連領兵將弁。歲需口糧一萬五千餘石。其各衛所官屯地畝。應全交與安西鎭標營兵丁。承領屯種。爲伊等恆產。卽以收獲耔粒。供兵丁口糧。如尙不敷﹑照例折給銀兩。一﹑肅鎭爲臨邊重地。請添城守一營。設都司一員。千總一員。把總二員。於標營兵內﹑派步兵二百名。專司城守汛防之事。查肅鎭標合計新舊兵。共二千九百餘名。應添足三千之數。將新募之守兵。卽撥入城守營。俱應如所請。但哈密及赤靖等處駐防兵丁。𨿽各派總兵統領。大兵甫撤。兩總兵分駐兩處。必得一總統大臣彈壓。請再派提督一員。駐札哈密。節制兩處駐防之總兵。居中調度。更爲有益。從之

○庚寅。吏部議覆﹑貴州巡撫元展成疏奏。平越府知府朱東啟患病。請回籍調理。俟病痊起用。應如所請。得上�日﹑向來外任官員告病者﹑卽行休致。無病痊復用之例。朕從愛惜人材起見。特準各省督撫酌量。若屬員內﹑居官素優。而患病是實者。於告病本中聲明。將來病痊。仍行引見補用。此朕體卹成全之大恩也。近於引見之時。見起用各員。本無大恙。調治未久﹑卽赴部銓補者甚多。則患病之不實顯然矣。又有借名告病﹑而巧爲規避者。或因繼起有人。囊槖丰厚。冀娛晚景。或因民俗刁悍。地方繁劇。慮及考成。其該管上司﹑但見屬員不戀官職。遂爾代題。而不覺受巧宦之欺朦也。今且言一二人。如原任福建漳州府知府王之琦﹑同知王時翔等。皆因地繁劇。而托詞告休者。本皆精神彊健。並非實病。得請之後﹑樂歡遊。朕知之最確。似此者﹑各省不可枚舉。今元展成題請平越府知府朱東啟﹑告假回籍調理。俟病痊起用。明系該員畏懼苗疆。而爲此規避之計。朱東啟著解任。仍畱黔省調理。俟病痊之日﹑自黔送部引見。將來凡有似此告病。該督撫題請病痊起用者。俱著畱於該省調理。不準回籍。俟病痊之日。該督撫送部引見。若永遠告休。不請起用者。該督撫司道。必察其患病果實。一時難痊。或年老力衰。不能辦事。然後照例申詳題達。儻受屬員之欺朦。或徇平日之情面。仍蹈故轍。經朕訪聞。必將該上司﹑從重議處

○辛卯。諭內閣。自古地方官員。有進獻方物之禮。蓋以地土所產。貢之於君。所以將其誠意。而爲君者﹑鑑其意而酌納。所以篤堂廉之誼。聯上下之情也。朕卽位以來。亦循照舊例。間有進獻珍寶古玩者。朕槪降上�日停止。向來鎭臣中﹑亦有隨督撫進獻者。朕皆諭止之。至於所獻之物。備隨時賞賜內外臣工。以示家人一體之意。並非朕所需用﹑而收貯內府也。𨿽臣之效忠於上。君之加恩於下。不在乎此。然亦儀文禮節之一端。所以歷來未廢。凡爲督撫者﹑旣以此將其誠敬之悃。則當於采辦之時。厚其價值。俾所屬官民﹑歡欣從事。方爲事君盡禮之實心。乃朕向聞各省大員。采備貢物。有恃上司體勢﹑發價減少者。以致民間受累。視爲畏途。如楡次不敢種好瓜。肅寧畏植好桃。外間傳爲話柄。近朕訪聞福建采買柑果。有短價累地方官民之處。則與君臣聯接之本懷。大相違背。朕豈肯爲此無益之儀文。而令承辦之微員。貿易之百姓。或受擾累哉。以貢物而累及閭閻。萬萬不可。卽或交與屬員代辦。而價值不敷。令其暗中賠補。是又假公濟私。收受賄賂之巧術也。似此食用微物。朕發價市買。何所不得。豈肯絲毫累及地方。可通行曉諭督撫等。自接奉此上�日爲始。著將從前貢物之數。再減一半。儻仍蹈舊轍。朕必將各省貢獻之例。全行禁止

○貴州巡撫元展成參奏。都勻府屬之淸平知縣邱仲日�旦。當逆苗圍攻凱裏之時。嚴諭民人。不得預行逃避。及見賊勢凶橫。該縣卽回淸平。凱裏被焚。逆苗圍城。又不能巡查防守。致姦苗入城放火。監犯悉行兔脫。再有平越府之平越知縣楊興道。提臣統兵駐札楊老驛隘口。一切軍裝糧運。飾詞推諉。阻滯不前。邱仲日

�旦畏縮無能。楊興道推諉玩延。均難姑容。特疏題參。請上�日革職。得上�日。邱仲日�旦身爲縣令。見賊勢凶橫。驚惶潛避。全無防守稽查。以致姦苗入城放火。疎縱獄囚。大幹法紀。楊興道﹑將糧餉軍裝。推諉阻滯。甚屬可惡。著革職。拏交總督尹繼善﹑嚴審定擬。似此犯法劣員。元展成止請革職。並無審擬字樣。顯系巧於徇庇。俟軍務竣後。將元展成交部嚴察議奏

○壬辰。辦理軍機大臣等議覆。署陜西總督劉於義奏稱。肅州軍興以來。運糧車夫。采割艸束夫役。俱系陜甘無業貧民。流寓傭作。以爲度日之計。不下萬人。目今大兵凱旋。此輩窮民﹑一無事事。難以自給。日則散在市廛。夜則居宿古廟。日復一日。恐至流入匪類。應否令沿途地方官。給與口糧。派佐雜千把外委。解送回籍安插。應如所請。從之

○福建提督王郡摺奏。呂宋國以麥收歉薄。今附洋船﹑載谷二千石。銀二千兩。海參七百斤。來廈賣銀糴麥。多則三千石。少則二千石。臣查五穀不許出洋。律有明禁。今呂宋以穀易麥。臣與督臣撫臣。現在商酌。請上�日欽定。得上�日﹑朕統禦寰區。內外皆爲一體。呂宋𨿽隔重洋。朕心並無岐視。國家之所以嚴禁五穀。不許出洋者。乃杜姦商匪類。私販私載。暗生事端之獘。若該國偶然缺少米糧。以實情奏聞於朕。朕尙酌量丰余以濟之。今呂宋以麥收歉薄。載穀易麥。更爲情理之當從者。著該督撫等﹑轉飭有司。按照穀麥時價。均平糶糴。不許內地之人。抑勒欺詐。俾番船載麥回國。以濟其用。並將朕上�日﹑傳諭來商知之

○癸巳。以翰林院編修張若靄﹑署日講起居注官

○調黑龍江副都統常壽﹑署鑲紅旗滿洲副都統

○甲午。兵部議覆。署陜西總督劉於義疏言。寧夏鎭城。地處極邊。鎭標原設有中左右前後五營官兵。以資彈壓。緣雍正五年。新設大通一鎭。將後營官兵。裁撥大通。止畱中左右前四營。今請仍設五營。以成營制。再﹑寧夏府城。原設有城守營都司一員。把總二員。專司門禁。於康熙四十七年。設寧夏審事官二員。裁去都司一員。止畱把總二員。統歸中軍遊擊兼轄。但城守乃金湯重任。亦需大員專司。請將大壩堡都司﹑攺爲寧夏城守營都司。統轄把總二員。其大壩堡﹑添設千總一員。歸玉泉營遊擊管轄。均應如所請。從之

○乙未。以河南城守尉副都統銜白淸格﹑署鑲白旗滿洲副都統

○丙申。諭辦理苗疆事務王大臣等。黔省逆苗不法。擾害黃平一帶村莊。哈元生等﹑領兵進巢�刀。逆苗𨿽聞風逃遁。仍復盤踞山梁。爲負嵎之技。前已降上

�日﹑授哈元生爲揚威將軍。專司徵討。惟是苗黨眾多。地方遼闊。現調四省官兵甚多。滇黔之兵﹑從上游前進。湖廣之兵﹑從下游前進。其中相隔路遠。哈元生調遣難周。湖廣提督董芳﹑熟悉苗地情形。著授爲副將軍。一切剿撫機宜。著與哈元生﹑和衷協力。公同辦理。目前或應分領夾擊。將來如何彈壓安置俱著哈元生﹑董芳﹑悉心籌畫。務期妥協﹑以副朕委任之至意。董芳﹑著馳驛前往

○以鑲紅旗漢軍副都統於永世﹑署本旗漢軍都統。一等侍衛索拜﹑署鑲白旗滿洲副都統

○辦理苗疆事務王大臣等﹑遵上�日議奏。黔省逆苗不法。黨類眾多。地方遼闊。現調四省官兵會剿。眾至三萬。前已授哈元生﹑爲揚威將軍。統領官兵。聽其調遣。查滇黔進剿之兵。須從上游前進。湖廣之兵。須從下游前進。兩粵之兵。須從黎平一路。前進古州。兵分三路。機勢各有不同。哈元生一人﹑調度指示。或恐鞭長不及。轉致稽遲。今湖廣提督董芳﹑熟悉苗疆情形。已授爲副將軍。與哈元生協同料理。查楚兵五千。原系董芳所轄。應聽董芳調遣。而粵東粵西官兵八千名。前進古州。若古州等處﹑無庸八千全數。所餘之兵。應並令董芳統率調度。至哈元生現駐楊老地方。其上游調來之滇黔漢土官兵﹑共一萬數千餘名。應聽哈元生統率調度。與董芳分領夾攻。毋致耽誤。儻兩路有會合進擊﹑及彼此互調之處。務令和衷商酌。知會照應。不得參差重復。有誤機宜。至內地淸理之後。哈元生卽應酌帶各省鎭弁。前進苗疆。統率剿撫。而內地各寨。應彈壓安置。並於附近苗疆要隘﹑駐兵應援之處。應令董芳辦理。其哈元生﹑董芳所辦事件。兩人互行知會。並令知會撫定苗疆大臣張照等。及該省督撫。再查各省官兵。已陸續到黔。理應速淸內地。急援淸江。乃內地逆苗。仍然猖獗。而淸江﹑勝秉。猶未開通。且文移往來。猶從僻路遞送。此中情由。或系兵力未齊。或系逆苗阻截。應令張照﹑哈元生等。據實具奏。又查調撥楚省官兵赴黔。原爲保護城汛。剿禦逆苗之用。今靑溪被攻旣急。鎭遠相去甚近。何以鎭遠文武﹑坐擁楚兵一千八百名之多。竟不分撥救援。以致縣城失守。文武官員﹑是何意見。應令張照等﹑一並秉公查奏。從之

○直隸總督李衛﹑奏請來京陛見。允之

○丁酉。諭內閣。朕聞奉天地方。凡事關旗民者。

俱送盛京刑部會審。𨿽司員會同有司承審。實皆司員主稿。乃奉天司員。積成陋習。惟事威嚴。一切人犯到案。先將鎖煉盤於地上。令其膝跪。謂之跪鎖。繼以荊條互擊其背。任意敲打。謂之背花鞭。又案無定限。如上年八月間﹑遼陽州民郭金美﹑毆死旗人裴玉亨一案。旗員及知州會驗。任聽屍親﹑串同仵作。混報多傷。刑夾供認。艸率定擬。本年閏四月內﹑葛森到任。始駁令另行驗審。相距已十餘月。尙未定案。又筆帖式皆本處生長之人。所司者不過繙譯之事。乃當審訊之時。輒亦列坐詰問。此皆朕訪聞甚確者。國家定例。訊鞫人犯。必須審問實情。其應用刑訊者。自有一定規條。今奉天司員﹑承審人犯。於定例之外。創爲跪鎖等項。似此嚴刑重罰。其中豈無冤濫。至於筆帖式微員。公然列坐。審詰命案。有乖體制。以上二事﹑著嚴行禁止。儻再蹈陋習。經朕察出。定將該堂官及司員等﹑一並嚴加議處。至人命等案。若無定限。則拖累牽連之獘。不可勝數。嗣後應如何定限。永遠遵行。著盛京刑部侍郎﹑會同該將軍﹑悉心定議

○升直隸三屯副將髙文涵﹑爲廣東廣州左翼副都統

○辦理苗疆事務王大臣等議奏。黔省臺拱屬九股逆苗不法。竄入內地。侵犯城池。肆行燒擄。不法已極。今將軍哈元生﹑副將軍董芳等。統兵會剿。務將逆寨凶苗。並造意勾引惡類。痛加剿除。不得姑息竣事。庶使生熟諸苗。有所懲戒。至附近臺拱諸苗。有實系脇從者。應令哈元生﹑董芳。按其情罪。酌量辦理。應行文撫定苗疆大臣張照等知之。又查哈元生﹑統領滇黔漢土官兵一萬有餘。由楊老自西而東。董芳帶楚兵五千。由靑溪自東而西。地僅四百餘里。兩路夾攻。兵力自足敷用。惟臺拱等苗﹑由淸江出淸平黃平等州縣外。尙可由丹江而出都勻﹑查八寨丹江之苗。現在並未蠢動。該協營額兵。共有三千二百名。足資防禦。且都勻至淸平。路止兩站。旣有本營防守。而董芳所統之兵。亦易聯絡。似可無庸增兵。其黎平一路。爲古州門戶。官兵旣進之後。或匿遁諸苗。以錦屏天柱等處。防兵無多。乘間竊發。亦未可定。應令董芳﹑於兩粵八千兵內﹑酌撥一千名。駐札黎平府要隘之地。以備應援剿捕之用。又﹑荔波縣。系貴州廣西兩省交界之地。𨿽新疆內有都江一協。駐兵二千二百名。而廣西又有慶遠一協。貼近防範。但進剿之後。官兵調遣不時。或苗眾逸出滋擾。亦不可不預籌。應行令廣西巡撫﹑提督。就近撥兵防禦。又﹑湖廣提督董芳。統兵赴黔。湖南皆系苗地。且逼近黔苗。亦須聲威彈壓。應令荊州將軍衮泰﹑挑派滿洲官兵一千二百名。令副都統一員。統領前往常徳駐札。其官兵起程一應事宜。應令總督邁柱﹑照例料理。從之

○辦理軍機大臣等議覆。總理靑海番子事務徳齡等奏稱﹑哈爾垓圖﹑駐札西寧大通綠旗兵二千名。現遵上

�日議令撤回。但噶斯一路。設卡探信。防護靑海蒙古遊牧地方。甚屬緊要。應於靑海紮薩克兵﹑派二千名。預備策應。在內挑精兵二百名。並選綠旗兵一百名。派員統領。在得布特裏伊克柴旦木等緊要地方。安設臺站卡倫。按年換班。以資防護。應如所請。從之

○定邊大將軍平郡王福彭摺奏﹑北路軍營撤兵事宜。京城滿洲大營兵。令參贊前鋒統領阿岱﹑都統扣

婁﹑副都統阿那布﹑副都統職銜紀山﹑帶領。滿洲防戍兵。令內大臣都統查克旦帶領。奉天兵。令副都統額爾勤﹑副都統白爾赫�帶領。船廠兵。令副都統哲庫訥帶領。齊齊哈爾兵。令副都統職銜和托克﹑副都統布爾沙﹑副都統職銜班圖帶領。右衛兵。令都統王常帶領。內紮薩克蒙古兵。令科爾沁王羅卜臧喇錫﹑喀喇沁貝勒僧滚紮卜﹑敖漢貝子羅卜藏等帶領。歸化城土默特兵。令營總烏巴什等帶領。各給馬匹口糧。分爲隊伍。於六月初三日﹑至二十日。陸續起程。科爾沁額駙達爾瑪﹑達都臺吉滚濟紮布﹑亦令其起程。四省綠旗兵。俟總兵李如柏﹑帶領新兵到營更換後。令總兵胡傑等﹑帶領各回營汛。奏入。報聞

大淸世宗敬天昌運建中表正文武英明寬仁信毅大孝至誠憲皇帝實錄卷之一百五十七

大淸世宗敬天昌運建中表正文武英明寬仁信毅大孝至誠憲皇帝實錄卷之一百五十八

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十三年。乙卯。秋七月。戊戌朔。享太廟。遣諴親王允祕行禮

○調鑲藍旗滿洲都統查克旦﹑爲正紅旗蒙古都統

○吏部等衙門議覆﹑四川總督黃廷桂﹑條奏酉陽安設官弁事宜。一﹑酉陽土司舊治﹑請設知縣一員。典史一員。分管西北二路。所屬之龍潭鎭﹑設縣丞一員。龔灘鎭﹑設巡檢一員。以資稽察。酉陽三合場地方﹑請設知縣一員。典史一員。分管東南二路。所屬之石堤﹑設巡檢一員。專司查緝。一﹑請設遊擊千總各一員。把總三員。馬步兵五百名。在三合場駐札。撥把總二員。分防邑梅﹑洪安。外委二員。分防石堤﹑濫泥灣。設守備﹑千總﹑把總各一員。馬步兵三百名。在酉陽司治駐札。撥千總一員。分防龍潭。外委二員。分防龔灘大溪口。俱隸重慶鎭統轄。一﹑重慶鎭屬黔彭營﹑另設都司一員。管轄千總一員。把總二員。兵三百名。一﹑石耶﹑邑梅正長官司﹑請各給土千總職銜。地壩副長官司﹑給土把總職銜。均應如所請。從之

○己亥。以翰林院編修於辰﹑爲陜西鄕試正考官。禮部郎中郭石渠﹑爲副考官。吏部右侍郎邵基﹑爲江南鄕試正考官﹑修撰周雨�樹﹑爲副考官

○庚子。以故喀爾喀固山貝子班第達子阿喇布坦﹑襲爵

○辛丑。湖南巡撫鐘保疏報。益陽﹑沅江二縣。開墾雍正十二年分田地三百五頃有奇。下部知之

○旌表山東烈婦﹑魚臺縣張倫妻闞氏。彊奸不污。被刃殞命。鉅野縣陳小變妻髙氏。守正拒姦。忿激自縊。各給銀建坊。入祠致祭如例

○壬寅。浙江按察使楊弘緒﹑緣事革職。調湖北按察使胡瀛﹑爲浙江按察使司按察使。升湖北糧道袁承寵﹑爲湖北按察使司按察使

○辦理軍機大臣等議覆﹑署陜西總督劉於義等奏言﹑沙州歷年采買糧石。本年正屆收獲之期。臣查截畱哈密﹑橋灣﹑布隆吉爾軍糧𨿽多。但沙州現無收貯糧石。應仍采買各色糧一萬石。多貯備用。應如所請。從之

○癸卯。諭辦理軍機大臣等。據軍前副都統宗室諾穆柱倭星額﹑參奏侯馬蘭泰。著傳諭大將軍平郡王﹑令馬蘭泰回京。朕有訊問之處

○命署領侍衛內大臣伯伊勒愼﹑正黃旗滿洲副都統覺羅蘇爾泰﹑俱往北路軍營。管轄兵丁

○甲辰。吏部等衙門議覆﹑河東總督王士俊疏言﹑山東曹州﹑濮州﹑泰安﹑東平四直隸州。零星錯處。查曹州爲三省要區。請升爲曹州府。裁知州﹑州同﹑學正﹑吏目各缺。設知府一員。教授一員。管糧通判一員。經歷﹑司獄各一員。附郭增置一縣。設知縣﹑縣丞﹑典史各一員。攺州訓導﹑爲所縣訓導。將濮州裁去直隸州名目。與所屬之範縣﹑觀城﹑朝城三縣。及兗州府屬之單縣﹑城武﹑鄆城三縣。並曹州原屬之曹縣﹑鉅野﹑定陶三縣。俱隸曹州府管轄。再﹑泰安州﹑古號神州。控扼南北。請升爲泰安府。裁知州﹑州同﹑學正﹑吏目各缺。設知府一員。教授一員。糧捕通判一員。經歷﹑司獄各一員。附郭增置一縣。設知縣﹑縣丞﹑典史各一員。攺州訓導﹑爲新縣訓導。將東平州裁去直隸州名目。與所屬之東阿﹑平陰二縣。並泰安州原屬之萊蕪﹑新泰﹑肥城三縣。俱隸泰安府管轄。其東平州舊屬之陽谷﹑壽張﹑並曹州舊屬之嘉祥等三縣。俱歸兗州府管轄。又兗州府軍捕同知﹑現駐桃源集地方。兗州府黃河同知﹑現駐曹縣望魯集地方。俱應攺屬曹州府。另添兗州府總捕同知一員。至泰安州樓徳莊﹑原有巡檢一員。應請裁汰。將新設糧捕通判駐札。以資彈壓。均應如所請。從之

○免江南沛縣﹑雍正十二年分水災額賦有差

○乙巳。諭內閣。前聞浙省海塘﹑於本年六月初二日。風潮偶作。衝決之處甚多。朕心深爲軫念。已降旨詢問情由。並令速行搶修。以防秋汛。今朕訪聞今歲風潮﹑不過風大水湧。並非昔年海嘯可比。且爲時不久。未有連日震撼衝汕情形。若平日隨時補苴。防護謹密。自不致潰決如此之多。總因數年來經理官員。將舊日工程。視同膜外。並不隨時修補。且將原題準在歲修案內報銷之工。不許修築。以致根腳空虛。處處危險。不能捍禦風浪。隆昇﹑與程元章等。竟見不合。汪漋﹑張坦麟﹑但知隨聲附和。不顧國家公事。前因虐使民夫。克減石料。經朕降旨申飭。略知收斂。然每石萬斤。尙減價六七折不等。欲符原估六萬兩之數。責令宕匠包賠。以致逃亡誤工。平時廢弛若此。何以抵禦狂瀾。朕不惜數百萬帑金。冀以保全一方民生。而各官懷挾私意。不知爲國爲民。宜乎上天垂象以示儆也。目今秋汛正大。搶修保護。最爲急務。一切事宜。俱交與隆昇﹑程元章﹑汪漋﹑張坦麟等﹑悉心料理。儻仍蹈前轍。再有疎虞。致傷田廬民命。必將伊等從重治罪。不稍寬貸。郝玉麟旣不據實奏聞。亦不能置身事外。至於雇募人夫。采辦物料。務須公平給值。聽從民便。俾閭閻踴躍從事。不得涉於勉彊。或繩以官法。刑驅勢迫。擾累地方。致負朕愛養民生至意

○諭九卿。各省拏獲賭具。查其制造年月﹑在半年之內者。大小官員。有議敍之例。所以獎勵臣工。使之實心禁約賭博也。今朕訪聞各省拏獲賭具。均稱造賣在半年以內。迨細心根究。率多不實。蓋地方官希冀議敍。未免支飾邀功。所恃上司稽核精詳。庶幾功過不爽。然上司又例得並敍。苟非公正不欺者。勢必苟且雷同。此朕訪聞最確者。夫賭博之害。最關風俗人心。澄源端本。則賭具在所必嚴。計效責功。則勸懲誠難偏廢。然州縣身任查拏。而上司則不過嚴爲督率。本屬分內之事。今因並敍之例。轉滋徇捏之端。而不能收勸懲之實效。應作何分別定例。著九卿悉心妥議具奏

○丙午。調正藍旗漢軍都統承恩公納穆圖﹑爲鑲黃旗漢軍都統。升正白旗漢軍副都統侯朱震爲正藍旗漢軍都統

○總理靑海番子事務湖北巡撫徳齡等摺奏。駐防哈爾垓圖之西寧﹑大通綠旗官兵。前經廷議﹑令伊禮布等帶領撤回。今兩處官兵。已各回本汛。並據伊禮布等﹑咨繳原領欽差大臣關防一顆。謹奏。報聞

○丁未。孝懿仁皇后忌辰。遣官祭景陵

○諭辦理苗疆事務王大臣等。前因黔省逆苗不法。特令廣東廣西等省。發兵會巢�刀。今聞兩粵之兵。陸續到黔。古州總兵韓勛﹑將如何撥派安頓之處。咨請提督哈元生指示。而哈元生咨覆。應聽督撫定奪。朕思督臣遠在滇省。撫臣亦不在軍前。哈元生身爲提督。專領軍務。自當卽行辦理。不應稍有遲疑。或伊彼時未接到命爲將軍之旨。故有聽候督撫定奪之咨覆。今旣命伊爲將軍。董芳爲副將軍。一應軍務。均當就近相度。機宜。酌量情形。速爲辦理。勿似從前之猶疑遲滯。以副委任。爾等可傳諭哈元生等知之

○又諭。據廣西提督霍昇奏稱﹑總兵王無黨等。率領兩粵官兵七千餘名。陸續已到古州。分兵前往八寨。巢�刀殺逆苗七次。斬獲甚多。現與古州總兵韓勛酌議。分撥進巢�刀等語。朕思古州地方。爲新疆要地。關系甚重。韓勛等﹑𨿽分兵攻擊八寨等處。而古州尢不可忽。若因古州地方﹑現在無事。而銳意巢�刀賊。將赴黔粵兵﹑及該鎭兵丁。俱派往八寨等處。則古州地方。兵力未免單弱。不可不籌畫萬全。且接連粵省。彈壓尢爲緊要。爾等速議具奏。尋議﹑古州鎭原設兵三千名。應令總兵韓勛﹑統領鎭守。不使擅離汛地。或三千名之外。再將兩粵官兵﹑酌畱若干。以備彈壓。應令王無黨﹑韓勛﹑相機定奪。並行文知照哈元生﹑董芳等。則古州旣可萬全。而進巢�刀之兵﹑亦無顧此失彼之虞。從之

○戊申。諭內閣。浙閩江西等省﹑有棚民之州縣。朕皆畱心揀發牧令前往。俾司化導董率之任。蓋此等無業民人。聚散無常。往來莫定。其間良頑不一。易於藏姦。若稽察稍疎。必至漸爲閭閻之擾。向聞棚民畱住之地方。皆責成本處地主山主。出具保結。並非來歷不明之輩。始許容畱。而牧令官員。於每年歲底。親往查點一次。儻有作姦犯科。而地主山主﹑不行舉首者。一體治罪。此向例也。今聞法久廢弛。有司等視查點爲具文。而地主山主﹑亦以保結爲虛應故事。大非朕除暴安良﹑教民成俗之本意。著該督撫等﹑轉飭有司。實力奉行。毋或怠惰。儻有不遵。卽行嚴參。從重議處。若督撫失於覺察。經朕訪聞。亦必加以嚴譴

○諭兵部。軍營撤回之兵丁。今已漸次進口。朕訪聞伊等進口之後。見有酒肆。往往入而沽飲。𨿽目前尙無酗酒生事實迹。然將來撤回之兵甚多。不能保其無麯糵迷心﹑而罹於法网者。伊等俱系出徵回家之人。若因此獲罪。朕自應執法。若欲從寬。而國法又豈可廢。著該督撫轉飭州縣官﹑嚴禁酒肆。不得沽與軍營撤回之兵丁。違者責懲。並令該管之將弁等。曉諭所轄兵丁。各遵朕諭。思患預防。以副朕眷養之意

○辦理苗疆事務王大臣等﹑遵旨議奏。臺拱等處逆苗。竄入內地。黃平一帶。俱遭擄掠。皇工念切民依。令撫臣等加意撫綏。又屢降諭旨。有應畱漕米賑卹之處。卽行截畱。臣等伏思湖南與黔省鄰近。賑卹應用米石。俱在湖南運送爲便。查湖南一省。應運實米十三萬餘石。請頒諭旨。俱存畱湖南。爲黔省賑卹之用。於就食之民。深爲有益。從之

○旌表江南嘉定縣烈婦。黃狀妻唐氏﹑守正拒姦。忿激投繯。給銀建坊。入祠致祭如例

○己酉。諭辦理苗疆事務王大臣等。黔苗肆逆。擾害地方。現今哈元生﹑董芳等。統領滇黔楚粵官兵。分路進巢�刀。惟是苗眾負嵎。一時或未卽竣事。楚省官兵﹑調往黔省者。已六千餘名。而湖南亦系苗疆。具緊接黔省之思恩﹑鎭安等府。朕意欲令直隸﹑浙江﹑湖廣精練之兵五千名。前往常徳﹑辰﹑沅等處分駐。以備彈壓調遣之用。著都統甘國璧﹑前往常徳。統率料理。其調派各官兵事宜。爾等詳議具奏。尋議﹑保定督標有新募前後兩營兵丁。應挑選二千名。熱何有練習火器營兵丁。浙江撫標城守等營﹑有練習勇兵。湖廣有西路回營兵。善於山徑行走。應各挑選一千名。俱派大員管領。前往湖南。從之

○升詹事府少詹事姚三辰﹑爲內閣學士兼禮部侍郎

○吏部等衙門議覆﹑升任安徽巡撫王紘疏言﹑上江頴州﹑亳州﹑向俱爲直隸州。查頴州界接豫省。地方遼闊。請升爲頴州府。設知府一員。糧捕通判一員。經歷兼管司獄事一員。附郭增置一縣。設知縣﹑縣丞﹑典史各一員。將亳州裁去直隸州名目。與所屬之蒙城﹑太和﹑並舊屬頴州之頴上﹑霍邱﹑共一州五縣。俱隸頴州府管轄。應如所請。從之

○刑部議覆﹑革職署甘州提督劉世明﹑縱兵爲盜。冒餉侵帑各案。據署陜督劉於義等。將劉世明﹑請擬斬立決。盜犯陳金﹑馮得朝﹑孫賢佐﹑吳珍﹑周紹唐﹑孫賢祿﹑均依律不分首從皆斬立決。查劉世明﹑由侍衛微員。不次超擢。毫無感激圖報之心。在軍營﹑則委靡退縮。署提督﹑則苟且因循。以致兵丁劫奪橫行。將弁侵那任意。又私行索借。擅用公銀。核其情罪﹑無可寬貸。爲盜之兵丁陳金等﹑亦應照例正法。得旨﹑劉世明﹑陳金﹑馮得朝﹑孫賢佐﹑吳珍﹑周紹唐﹑孫賢祿﹑俱著卽處斬

○浙江巡撫程元章疏報。安吉﹑余姚等七州縣﹑開墾雍正十二年分田地一百五十三頃有奇。下部知之

○庚戌。以鑲藍旗漢軍都統李禧﹑兼管正黃旗漢軍都統。調鑲紅旗漢軍副都統尙崇璧﹑爲正黃旗漢軍副都統。升正紅旗參領耿韜﹑爲鑲紅旗漢軍副都統。兼管正紅旗漢軍副都統

○辛亥。辦理機大臣等議覆﹑定邊大將軍平郡王福彭奏言﹑烏裏惟蘇泰糧餉事務。請令侍郎雙喜﹑畱駐辦理。鄂爾昆糧餉事務。請令尙書性桂辦理。學士富徳協辦。兼隨大將軍印務。應如所請。從之

○壬子。中元節。上詣恩佑寺行禮

○遣官祭永陵﹑福陵﹑昭陵﹑昭西陵﹑孝陵﹑孝東陵﹑景陵﹑孝敬皇后

○諭內閣。朕爲浙省海塘。宵旰焦勞。無時或釋。且不惜多費帑金。冀登斯民於衽席。年來所降諭旨。不下數十百次。隆昇﹑程元章﹑汪漋﹑張坦麟﹑皆朕特簡之大員。委以防川之鉅任。且訓諭諄諄。望其實力奉行。勉以和衷共濟。豈料伊等私心蔽錮。意見參差。但分彼此之形。全無公忠之念。安有身在地方。目睹堤岸空虛。而不督率屬員﹑先事預防。急爲修補者。隆昇﹑程元章﹑汪漋﹑張坦麟﹑俱著交部嚴察議奏

○命故大學士浙閩總督謚文襄李之芳﹑入浙江省賢良祠致祭。從浙江巡撫程元章請也

○癸丑。以翰林院編修李文銳﹑爲河南鄕試正考官。兵部郎中髙顯貴﹑爲副考官。左春坊左贊善鄭江﹑爲山東鄕試正考官。編修於枋﹑爲副考官。左春坊左諭徳嵇璜﹑爲山西鄕試正考官。工部主事吳煒﹑爲副考官

○甲寅。正白旗蒙古副都統郭多渾﹑緣事革職。升正白旗護軍參領馬世塔﹑爲本旗蒙古副都統

○署寧遠大將軍查郎阿摺奏。革職荊州副都統觀音保﹑江寧副都統阿克山﹑久經枷號軍營。今大兵已撤。應否解京﹑送刑部監候。革職寧夏將軍卓鼐﹑寧夏。副都統僧保﹑西安布政使諾穆渾﹑俱在軍營當苦差效力贖罪。今大兵撤回。卓鼐等應令回旗。無庸仍畱軍營。恭候欽定。得旨﹑觀音保﹑阿克山﹑從寬釋放。與卓鼐﹑僧保﹑諾穆渾﹑俱著自備鞍馬。前赴北路軍營。交大將軍平郡王。令其效力贖罪

○乙卯。大學士一等伯鄂爾泰疏奏。臣荷蒙聖恩。由內務府員外郎。洊拔總督。簡授大學士。復賜以一等伯爵。殊恩異數。莫可名言。惟期竭蹷奮勉。誓盡畢生之力。勤愼自效。此臣之素志也。不意邇年以來。舊疾時作。日益尪羸。𨿽仰賴聖慈。賜醫賜藥。備極矜憐。而機務重任。恐致舛錯。每念及此。眠食靡寧。再﹑黔省苗疆一案。系臣奏請料理。今臺拱九股諸苗。肆行反覆。擾累腹地。皆臣布置未妥。籌慮未周之所致。罪無可辭。深切愧憤。本欲懇請指授。親赴苗疆。協同該提鎭等﹑商謀巢�刀撫。而疾病糾纏。不能效力苗疆。以贖罪愆。若復不知漸懼。忝居爵位。臣何以自處。亦何以對人。懇乞睿鑑。罷斥大學士職任。並削去伯爵。俾暫假調理。臣受恩深重。年未衰老。俟血气少充。卽當奏請差使。不論何職事。竭力效命。以至終年。斷不敢系念身家。苟圖安逸。以負皇上浩蕩之恩。得旨﹑卿才品優長。忠誠任事。歷任簡用。未負朕恩。今以抱病虛羸。不能辦事。懇請罷斥。情詞皆實。著解大學士之任。削去伯爵。俾得專心調攝。至於古州苗疆一案。從前石禮哈等數人。皆曾奏請用兵徵巢�刀。朕悉未允行。及鄂爾泰爲滇黔總督。以爲此事必應舉行。剴切陳奏。朕以鄂爾泰居心誠直。識見明達。況親在地方。悉心籌畫。必有成算。始允所請。命其愼重辦理。彼時苗民相率向化。功成迅速。朕心嘉悅。特錫伯爵。以獎勛庸。國家賞功之典。自應如是。乃平定未久。苗卽數次蠢動。近則直入內地。煽惑熟苗。焚劫黃平一帶。郡邑居民﹑受其擾害。朕詢問情由。鄂爾泰亦以出於意外爲詞。是從前經理之時。本無定見。布置未協所致。則朕一時之輕率誤信。亦無以自解。國家錫命之恩。有功則受。無功則辭。乃古今之通義。今鄂爾泰請削伯爵。於情理相合。朕鑑其忱悃而兪允之。並將前後情事。宣諭中外。以示吾君臣公而無私﹑過而不飾之意

○丙辰。諭內閣。浙江海塘工程。關系民生。最爲緊要。朕宵旰焦勞。不惜多費帑金。爲億萬生靈﹑謀久遠乂安之計。所以告誡在事臣工者。己至再至三矣。不料經理諸臣。各懷私意。彼此參差。以致乖戾之气。上干天和。有今年六月風浪潰堤之事。今𨿽勉力搶修。尙不知能捍禦秋潮否。至於建築石塘。工程浩大。若諸臣陋習不攺。仍似從前。則大工何所倚賴。朕再四思維。大學士朱軾﹑廉愼持躬。昔曾巡撫浙江。諳練塘工。今𨿽年逾七旬。精神不逮。而董率指示。似尙能爲。朕以此詢問朱軾。自稱情願效力。著由水路乘船前往。令該部給與水程勘合。並令沿途撥兵護送。伊子朱必階﹑著隨伊父去。朱軾到浙之日。稽察指受。總理大綱。至一切工程事務。仍著隆昇﹑程元章﹑汪漋﹑張坦麟等。照前辦理。俱聽朱軾節制。若大臣中﹑有懷私齟齬者。著朱軾據實參奏。朕必嚴加上處分。若文武官員等﹑有營私作獘。或怠玩因循者。朱軾卽行糾參。從重治罪。朱軾未到之先。所有應辦工程物料。著隆昇﹑程元章等。上緊辦理。毋得藉口等候欽差。徘徊觀望。以致稽遲

○福建巡撫盧焯疏報。福州﹑興化等府。開墾雍正十二年分田地四百六十四頃有奇。下部知之

○丁巳。諭內閣。大學士鄂爾泰﹑乃暫時給假養病。其俸銀俸米﹑仍照舊支領

○諭辦理軍機大臣等。朕軫念鄂爾多斯貧乏蒙古。有就食口內。典賣妻子人口者。前己降旨。令該地方官﹑查明賞給原價贖出。照看安插。今據史貽直等奏稱﹑查出雍正十二三年邊民。並延綏鎭﹑及各將弁。共買蒙古子女二千四百餘口。其雍正十一年以前。尙有邊民娶買乞養者。今亦查出。先將上年今年。凡有典買蒙古人口。細查贖回。應否俱發夷漢衙門。查明親屬。轉交完聚之處。相應請旨。再﹑米國正﹑身爲鎭臣。首先倡買五名。以致該將弁軍民人等效尢。共買二十七口。臣等不敢隱徇等語。蒙古乏食貧民。典賣子女。其己經查贖人口。朕另降旨。詢問該紮薩克等。情願領回者﹑令其領回完聚。儻有不願領回者﹑再行商酌安插之法。其未經查報人口。務須淸查辦理。至米國正﹑及將弁等。因蒙古乏食。用價收買。俾得存養。與尋常典買蒙古人口有間。著將所買人口交出。不必參處。其雍正十一年以前。邊民娶買乞養人口。亦降旨詢問該紮薩克等。有情願領回者。賞給原價贖回。其中若有歷年旣久。居處相安。不願領回者。卽聽其存畱。免其查究。嗣後該地方官﹑務須嚴禁邊民。不得娶買乞養蒙古人口。儻有故違定例。私自典買者。一經查出。從重治罪。並將該地方官﹑一並嚴加議處

○署寧遠大將軍查郎阿等摺奏。準噶爾使臣垂納木喀等。於六月二十日到營。臣等給以馬駝米麵茶羊等項。派委副都統班第﹑帶領官兵三百名。自軍營護送起身。己於六月二十七日。出闊捨圖卡倫西去。謹奏。報聞

○戊午。移直隸副總河衙門﹑駐札固安縣。從直隸總督李衛請也

○旌表廣西平安縣烈婦﹑韋金徳妻賓氏。拒姦不污。被刃殞命。給銀建坊。入祠致祭如例

○己未。諭辦理軍機大臣等。南稱族番民谷祿汪素克等﹑來納貢馬。被郭羅克賊番劫奪。現在嚴拏究擬。至谷祿汪素克等。據徳齡等奏稱﹑己給路費送回。番民復願將馬價﹑另行補交等語。朕念該番補交馬價。未免勞費。著將今年貢馬。免其交納

○調湖北布政使李世倬來京。升戶部郎中安圖﹑爲湖北布政使司布政使

○庚申。諭辦理軍機大臣等。西陲用兵以來。甘肅等處民人。急公效力。甚屬可嘉。是以朕屢沛恩膏。免其正賦。今年又將地丁錢糧﹑全行蠲免。所以優卹民力。令其寬裕也。今據巡撫許容奏稱﹑五月接奉諭旨之時。己據各屬詳報完納銀一十二萬餘兩。查定例己完者充餉。未完者免徵。此項應照例充餉等語。朕因嘉獎秦民。奉公趨事。是以特加格外之恩。而其中爭先完課者。尢爲良善之民。著將己完若干。準其作來年正賦。許容可傳旨速諭。俾閭閻咸知朕意。並督率有司實力奉行。毋使胥吏土棍﹑作獘中飽

○又諭。朕軫念行間將士。從前曾降諭旨。令將陜西等省現出各缺。於十缺之中﹑分出三缺。以升補出徵弁員。數年以內。隨徵將弁。各按出力等次。俱得遞行擢用。現今西路官兵。次第撤回。凡弁員之升補他省者。俱應各赴新任。今據署大將軍查郎阿等奏稱﹑將弁中﹑有陜甘人員。升補直隸﹑山西﹑山東﹑河南﹑四川五省之千把。伊等隨徵年久。俱從兵丁拔補。今甫回本籍。又遠赴新任。或有無力攜帶家屬者。若隻身遠去。則家中又恐無人養贍。可否將現在西路軍營之陜甘人員內﹑升補直隸等五省之千把。仍畱在陜甘各營。食俸辦事。遇缺挨補等語。查郎阿等奏請之處甚是。但伊等效力有年。撤回之後。畱於本省候缺。未免多需時日。尙未允協。著陜甘督撫提鎭﹑將現任各千把之未經出徵者。分別查明。如內有食俸年淺。及未曾出力之人。令其出缺候補。其所出之缺。卽將軍營撤回之畱陜千把﹑悉行補用。至該千把等﹑旣畱陜甘補用。則所遺直隸等五省原缺。應行拔補。查直隸等五省﹑亦有自軍前撤回﹑應補千把之人。著該督撫等﹑卽將伊等補授此缺。儻撤回各弁。人多缺少。亦照陜省將俸淺未經出徵之千把內。暫行出缺。補用伊等。以示朕體卹從徵弁員之至意

○兵部等衙門議覆﹑湖廣總督邁柱奏言﹑湖南添平﹑麻寮二所。向有世襲千百戶土官六十員。分住石門﹑慈利二縣。近年楚省土司。俱經攺歸爲流。今添平等所正千戶覃慶永等。俱呈繳印信札付。懇請辭職。查此等千百戶﹑旣無防禦之責。亦無管束軍人之任。請將土官六十員﹑盡行裁汰。應如所請。得旨﹑土官覃慶永等。準其辭職裁汰。但朕念伊等祖父﹑曾經隨徵效力。不忍令其廢置。著賞給千把總職銜。準伊等子孫﹑永遠承襲。若有年力精壯。情願隨營差操者。準其食俸效力。才具優長者。著該管大臣保題。照武職例升轉

○河東總督王士俊疏報。山東徳州﹑歷城縣﹑成山衛﹑浮山所等﹑一百十五州縣衛所。開墾雍正十二年分﹑田地二千頃有奇。下部知之

○辛酉。諭內閣。邁柱簡任封疆。宣力有年。著補授內閣大學士。來京辦事。湖廣總督員缺。著張廣泗補授。邁柱俟張廣泗到任。將總督事件﹑交代淸楚。起程來京。查郎阿自領兵以來。所辦軍務﹑俱屬妥協。今大兵己撤。查郎阿著補授大學士。仍管理陜西總督印務。查郎阿回任後。著史貽直來京。劉於義經手事務甚多。著仍畱肅州。給與欽差大臣關防。查郎阿回到肅州之日。將陜西地方事宜﹑及軍需案件。與劉於義悉心計議。分別辦理。奏聞請旨。劉於義俟軍需諸項告竣。請旨回京

○旌表河南長葛縣烈婦﹑史文奇妻杜氏。守正拒姦。被勒殞命。給銀建坊。入祠致祭如例

○壬戌。以故科爾沁多羅貝勒阿臘布坦子薩木丕爾紮木素﹑襲爵

○癸亥。貴州臺拱總兵官卜萬年﹑緣事革職。以貴州大定副將紀龍﹑署貴州臺拱總兵官

○甲子。雲貴總督尹繼善摺奏。黔省生熟頑苗。勾結悖逆。焚劫重安﹑凱裏。攻陷黃平新州。圍困丹江﹑雞講。阻塞驛路。蔓延內地。臣咨會提臣哈元生﹑親往淸平。就近調度。並咨調湖廣﹑廣西﹑及雲南官兵策應。據陸續報捷。淸平之賊。屢經大定副將紀龍﹑奮力巢�刀殺。焚洗逆巢。參將哈尙徳﹑連復新舊黃平二城。與副將紀龍﹑合兵直至重安。渡江殺賊。副將周儀﹑參將崔傑﹑都司陳思儀等。俱率兵沿途巢�刀散逆苗。乘勢恢復餘慶縣。隨搜洗山箐。拏獲賊首羅萬象等。廣西總兵王無黨﹑率領粵兵二千五百名到黔。與古州總兵韓勛﹑援巢�刀八寨。廣東總兵譚行義﹑率領廣東兵四千九百名。前赴古州。協巢�刀鎭遠一路。其湖南兵三千名。前己調往。因賊勢猖狂。分應不暇。臣隨委總兵王無黨﹑統率粵兵。前至鎭遠。又湖北兵二千名。襄陽鎭總兵焦應林﹑己經統率起程。大兵雲集。分路會巢�刀。焚洗逆巢數十。巢�刀殺逆苗千餘。擒獲大賊首阿九。嚴加究訊。知大賊首枉汪等﹑聚於空拜等寨。築﹤屯土﹥負固。隨嚴飭諸將。並力擒巢�刀。現在淸平﹑黃平﹑餘慶﹑平越等處。俱己平定。鎭遠﹑施秉﹑偏橋﹑都勻﹑黎平﹑俱無疎失。得旨﹑據尹繼善奏報苗疆進巢�刀情形。哈元生等所辦。己有頭緒。其各省會巢�刀兵丁。業己敷用。前議前往常徳駐札之熱河﹑保定﹑浙江﹑湖廣兵丁。俱著停止。不必派調

○乙丑。諭辦理軍機大臣等。西路官兵。前因嶽鐘琪調度失宜。諸事廢弛。遂致軍气不揚。士心不振。自雍正十年。查郎阿統兵以來。與張廣泗同心協力。事事整頓。時時訓練。凡行間將士。俱知奮勇效力。營伍爲之攺觀。所以十一年及十二年。賊人兩次侵犯卡倫。俱爲我兵擒巢�刀。未令兔脫。賊人因我軍嚴整。畏憚懾伏。從前狡獪伎倆。不敢復逞。此皆由查郎阿等辦理妥協之所致。今大兵撤回。查郎阿﹑張廣泗﹑俱著交部從優議敍。再﹑自雍正十年以後。調往西路之奉天﹑船廠﹑索倫﹑及蒙古官兵。皆爲奮勉。其中之勞績懋著。上等出力者。亦宜加恩獎勵。著查郎阿查明據實具奏。一並交部議敍。其未經著有勞績。及嶽鐘琪任內行走之人。不必開入

○工部議覆直隸河道總督朱藻疏奏。滄州及交河縣官弁紳民。捐輸土方物料。分別記功。請照江南﹑山東﹑河南﹑栽種柳葦之例。分別議敍等語。應令該督等﹑造具捐輸數目。到日再議。得旨﹑向來沿河文武官弁。有種柳葦議敍之例。遵行己久。不便停止。今若又添土方物料議敍之例。恐奉行不善。將來必滋獘累民。凡本地方現任官弁。捐輸土方物料者。尢爲不可。槪不準行。若紳衿民人等﹑情願捐輸者。著分別定例議敍

○丙寅。升翰林院侍講學士春山﹑爲內閣學士兼禮部侍郎

○以倉場侍郎呂耀曾﹑管理順天府府尹印務

○定邊大將軍平郡王福彭摺奏。臣等於六月二十二日。率領官兵。自烏裏雅蘇泰起程。七月十二日。至鄂爾昆。全軍陸續到齊。於鄂爾昆河厄爾得尼招迆北地方。擇二十日興工建城。謹奏。報聞

大淸世宗敬天昌運建中表正文武英明寬仁信毅大孝至誠憲皇帝實錄卷之一百五十八

大淸世宗敬天昌運建中表正文武英明寬仁信毅大孝至誠憲皇帝實錄卷之一百五十九

監修總裁官光祿大夫經筵講官太保議政大臣保和殿大學士兼兵部尙書總理兵部事三等伯加十五級臣鄂爾泰總裁官光祿大夫經

筵日講官起居注太保兼太子太保保和殿大學士兼戶部尙書仍兼管吏部尙書翰林院掌院事三等伯加十三級臣張廷玉光祿大夫經筵日講官起居注太保議政大臣武英殿大學士兼工部尙書仍兼管翰林院掌院事加二級臣福敏光祿大夫經筵講官太子太保東閣大學士兼禮部尙書加六級臣徐本光祿大夫經筵講官議政大臣協辦內閣大學士事務禮部尙書仍兼管太常寺鴻臚寺事臣三泰等奉敕修

雍正十三年。乙卯。八月。丁卯朔。遣和親王弘晝﹑祭先師孔子

○戊辰。祭大社大稷。上命皇四子寶親王弘歷行禮

○辦理軍機大臣等議覆。署寧遠大將軍查郎阿等摺奏﹑巴爾庫爾官兵撤回之後。西北兩路軍營。無庸兩相傳報。柰曼等處臺站。俱可不設。俟官兵起程時。應將柰曼等處﹑及西路口外臺站全撤。但哈密橋灣等處﹑尙有兵駐防。往來遞送文報。請於馬蓮井子以東。星星峽以西。各派兵安設馬塘。每塘撥給馬六匹。以供馳送。應如所請。從之

○己巳。諭辦理苗疆事務王大臣等。從來經理苗疆之意。原因苗性凶頑。久爲地方居民之害。是以計議巢

�刀撫。爲乂安百姓之計。若云利其民人。則其人不過如鳥獸之屬。若云貪其土地。則其地本在吾版圖之中。縱使日久之後。苗眾抒誠向化。輸納錢糧。計算尙不及設汛養兵萬分之一。然則國家果何所利而爲此哉。乃逼近苗疆之緊要州縣。設兵不過三四十名。全不足以資捍禦。而逆苗萌動之時。文武官弁﹑又皆在睡夢之鄕。茫然一無知覺。今逆苗突入內地。勾引熟苗。肆行搶掠。良民遭其荼毒。以安民之心。而成害民之舉。朕與經理之大臣﹑安能辭其過耶。每當讞獄之時。遇身獲重罪之犯。應加刑辟者。朕與執法之臣。皆再四推研。求其生而不可。然後寘之於法。此心尙應惻然。其見小卑劣者。尙欲賣法以爲陰徳。今黔省被害之民。皆無罪之良民也。我君臣目視其遭凶苗之慘禍。如蹈湯火。其幸得保全之民人。此時當竭力撫綏。勿憚煩勞。勿惜公帑。期登災黎於衽席。若再稽查不力。董率無方。以救災卹困之資。或飽污吏貪官之腹。不令窮民得沾實惠。經朕訪聞。必將大小官員。在該省卽時正法以示眾。或有但在潔已。而不能安插貧民者。著該督撫卽以溺職題參。不必論其向日之官聲。稍爲寬貸。其災黎避往之地方。亦照此上�日一體料理。若視爲鄰省之事。稍存怠忽之心。朕亦必治以溺職之罪。若將賑卹之項。借名侵蝕者。亦必卽行正法。貴州旣有被害之州縣。則運餉募夫。俱須鄰郡接濟。著將今年黔省錢糧﹑通行蠲免。其被賊殘害之州縣。蠲免三年錢糧。若有已徵在官者。準抵下次應徵之額賦。著將此上�日﹑通行曉諭各省官弁兵民等。咸使聞知

○諭內閣。從來滿洲風俗。於尊卑上下之分。秩然有禮。卽冠履亦從不濫置一處。此風實應永爲典則。當年聖祖皇帝惟恐古風漸遠。時頒諭上�日。諄諄告誡。朕卽位以來。敬謹奉行。凡於本章奏摺中。遇有壇廟等字者。必敬謹捧持。不敢置於牀座。近見滿洲薰染漢習。諸凡輕忽。禮意漸弛。竟有將稿案任意安放鞾襪間者。此風不可不嚴爲整飭。以儆玩褻。嗣後部院及八旗官員人等。於一切稿案。或置懷中。或貯囊內。皆可攜行。不得夾帶鞾襪之間。該管上司﹑務須嚴行查禁。違者卽行參處。如不實力遵奉。經朕查出。將該管上司﹑必加嚴處

○免江蘇泰州﹑上元等二十州縣﹑雍正十二年分水災額賦有差

○庚午。諭辦理苗疆事務王大臣等。設兵所以衛民。乃爲政之要務。是在封疆大臣﹑相其形勢。審其機宜。籌畫布置於平時。則偶遇宵小竊發。而有先事預防之計。民人自不至於大受其擾。貴州地方。苗眾雜處。野性難馴。況新疆初定之時。尢爲叵測。宜加意防範者。乃黃平淸溪等處緊要州縣。僅有兵丁三四十名。不但不能擊賊。卽看守城池。亦甚不足。以致賊苗猝然蠢動。全無捍禦。遭其戕害。元展成職司巡撫。身在地方。平時竟在睡夢之鄕。全無一念籌及。亦無一語奏聞。而逆苗萌動之時。又復茫無覺察。且上年哈元生﹑奏請於安籠定廣思南等處﹑添兵彈壓。廷議交與該督撫查議。而元展成又以減少議覆。似此苟且因循。今見醜類肆虐。民人老幼﹑困苦流離至此。不知伊意中亦自悔從前經理之疏忽否耶。尹繼善遠隔滇南。且自到任以來。卽有元江普洱之事。專心料理。始得就緒。安能慮及黔省。此皆元展成貽誤地方之咎。縱使痛懲逆苗。撫綏百姓。俾得安插。亦難解於從前溺職之罪。若再不悉心籌畫。多方經理。或致被難貧民﹑尙有不得其所者。經朕訪聞。必將元展成在黔省正法。以爲負恩溺職者之戒

○內大臣戶部侍郎海望摺奏﹑臣前遵上�日拏問傅爾丹。今審事已畢。臣自鄂爾昆起程。派弁兵管押傅爾丹。攜帶回京。奏入。報聞

○裁江蘇彭城驛驛丞缺。從江蘇巡撫髙其倬請也

○署湖南巡撫鐘保疏報﹑巴陵等四縣﹑雍正十二年分開墾蘆洲田地四十二頃有奇。下部知之

○辛未。諭辦理苗疆事務王大臣等。據直隸總督李衛奏稱﹑保定訓練之兵。聞挑選赴楚之上�日。無不感戴國恩。爭先願往。其中有偶患疾病略覺軟弱。及年力稍次。存畱在營者。無不再三告懇。叩頭垂涕。驅之不去。眾目共見。竟有蔣廷貴者。回寓自縊。臣見兵气勇銳如此。不敢壅於上聞等語。朕聞蔣廷貴之事。深爲奇異。此實向來綠旗兵丁中所未聞者。惟我滿洲舊俗。見義必赴。臨陣必先。若徵兵選將之時。已不得與。則深以爲恥。或以疾病衰頹﹑而卒於牀第間妻子之手者。則以不得致命疆場。爲有生之大恨。此等剛勁之槪。勇敢之气。與生俱來。千萬人如出一心。實能超越乎往古者也。乃數十年以來。承平日久。人習安閒。遂將急公趨事之古風。漸漸攺易。每當出兵遠差之時。𨿽求去者紛紛。皆不過飾爲外貌。而其實則胸懷退避。並無勇往之誠心。竟至派出統領之大臣。不以爲朕榮任選用之恩。而以爲上意不喜。特令遠離﹑服勞受苦者。又或疑人讒譖﹑而有此差者。種種卑鄙私見。不可悉數。如發軍前效力字樣。乃指獲罪之人。賜以自新之路。令其圖功贖罪。豈衝鋒破敵之兵弁。皆罪人之役乎。若然﹑則黑龍江﹑寧古塔等處簡用之官員。皆謂獲罪發遣可乎。卽如前年署副都統盧保﹑具奏朕前。怨伊該管大臣﹑有意苛求。派伊送馬苦差。似此偸安懶惰之人。豈尙知有我滿洲夙昔之美俗乎。蔣廷貴以一綠旗兵丁。而迫欲效力戎行。不獲如願。遂捐軀命而不卹。不知滿漢蒙古在內在外之弁兵等。受國家多年爵祿養育之恩。而存畏難退縮之念者。聞蔣廷貴之事。其亦負愧於心否耶。著將此上

�日﹑交與內外領兵大臣。刊刻宣諭。咸使聞知。蔣廷貴﹑著照陣亡兵丁例賞卹。以示恩獎

○諭八旗都統等。軍前借支餉銀。並非虧空可比。乃該旗不行奏請。濫行著落伊兄弟等名下。坐扣錢糧還項。甚屬錯謬。著通行八旗查明具奏

○兵部左侍郎喀爾吉善﹑緣事革職。轉兵部右侍郎通智﹑爲左侍郎。升內閣學士希徳愼﹑爲兵部右侍郎

○辦理軍機大臣等遵上�日議奏﹑伊都立原系重犯。蒙聖恩寬其罪戾。遣往軍前。辦理糧餉事務。復授爲額外侍郎。乃心懷狡詐。收受範毓馪等買米銀兩。托言撤兵時。投米於河。誑報數目。與屬員分肥。又將軍需銀兩。浮冒開銷。侵蝕數萬。情屬可惡。據大將軍平郡王﹑內大臣侍郎海望等﹑審明虧空款項。從重擬罪。應行正法。請交三法司速行定擬。以爲負恩貪婪之戒。得上�日。三法司速行詳擬具奏

○壬申。諭辦理苗疆事務王大臣等。黔省逆苗跳梁。地方大受擾害。元展成身爲巡撫。平時經理粗疏。不能先事預防。今見百姓蹈於湯火。苟有人心。當痛自愧恨。籌畫撫綏百姓之善策。以贖從前愆過於萬一。乃伊具奏摺前來。並無愧恥之意。且將賑卹視爲具文。據伊奏稱﹑難民回籍之後。家私盡廢。不能謀食。酌給十日口糧。資其養贍等語。似此乏食窮民。豈十日之後。便有糊口之計。是元展成意中﹑不過存賑卹之名。以塞巡撫之責。並不計及百姓之果能賑卹也。又奏摺內﹑敍述官兵擊賊情形。顯有不足哈元生之意。則平日文武之不和可知。元展成身爲大臣。不能惇和衷之誼。其咎安辭。且哈元生批將弁文書。有聽候督撫酌定之語。看此情形。非哈元生退縮不前。卽系平日督撫掣肘矣。又如朕因軍務未定。暫緩元展成之處分。俟事畢論其功過。而伊奏稱皇上訓示督責之中。無非造就生成之意。臣何幸而得邀覆載鴻恩。至於此極等語。朕降上�日﹑事畢論其功過。是賞罰正在未定也。今伊公然爲此謝恩之奏。朕安能廢棄國家之大法。而獨私一元展成。別有生成之道耶。又如奏摺內﹑將前後用兵情形。糊塗開寫。並未分晰明白。而但作頌聖之語。如恩同覆造。澤普窮檐之屬。頻見疊出。瀆奏不休。不識元展成具何肺腸。而爲此奏。伊𨿽靦顏書寫。朕實無顏觀覽也。元展成著革職。暫畱原任。戴罪效力。若賑卹窮黎一切事宜。有絲毫料理未善。必將元展成﹑在黔省正法

○以工部左侍郎顧祖鎭﹑爲順天鄕試正考官。翰林院侍講學士戴瀚﹑爲副考官

○旌表湖南綏寧縣烈婦﹑蘇知選妻李氏。守正拒姦。被刃殞命。給銀建坊﹑入祠致祭如例

○癸酉。遣官祭關聖帝君

○甲戌。秋分。夕月於西郊。遣貝勒允禧行禮

○吏部題﹑湖廣總督邁柱﹑陜西總督查郎阿﹑已奉諭上�日。補授大學士。其應加殿閣﹑及兼尙書職銜。恭候欽定。得上�日。邁柱﹑著爲武英殿大學士兼吏部尙書。查郎阿﹑著爲文華殿大學士兼兵部尙書

○乙亥。太宗文皇帝忌辰。遣官祭昭陵

○撥天津鎭左營羊兒莊﹑嚴鎭汛等處弁兵。歸靜海縣四黨口守備管轄。從直隸總督李衛請也

○丙子。諭內閣。傅鼐﹑著給都統銜。並給俸祿

○戶部議覆。倉場總督宗室塞爾赫﹑查丈熱河以東﹑八旗地畝事宜。一﹑寬城驛等處驛站弁兵三項地畝。共丈出三百九十八頃有奇。請照數按則輸糧。歸於熱河兵糧內交納。一﹑義院口﹑桃林口等處地畝。共丈出一百六十頃有奇。歸於承徳撫寧等州縣。按數升科。一﹑南至長城。北至喀喇沁。東至科爾沁。西至熱河地畝。向照熱河莊頭。以六畝爲一晌。今共丈出十萬六千晌有奇。請照上中下三則之例。按晌納糧。俱應如所請。從之

○命故戶部尙書原任浙江巡撫謚恭毅趙申喬﹑入浙江賢良祠致祭。從浙江巡撫程元章請也

○丁丑。太祖髙皇帝忌辰。遣官祭福陵

○諭辦理苗疆事務王大臣等。黔省逆苗不法。擾害地方。以致居民逃避於鄰省。湖南接壤黔疆。朕聞該督撫有司﹑經理有方。俾轉徙之災黎。不至失所。甚屬可嘉。著該督撫﹑將實心辦事之員記名。俟事竣之後。奏請議敍。沅州切近黔省。聞難民聚集者。竟至萬人。且雇募夫役。赴黔運餉者。又多系沅州之民。除已降上�日﹑加增價值。用示恩卹外。朕念沅民急公趨事。倍於他處。著將沅州今年地丁錢糧。全行蠲免。若有已徵在官者。準抵明年應徵之額賦。著該地方官。敬謹奉行。毋使胥吏侵蝕中飽。其雲南廣西近黔之郡縣。若有似此多養難民﹑努力趨事者。著該督撫查明具奏。朕必將該處官民﹑亦加恩澤。其怠忽從事之官員﹑卽著嚴參。照前上�日從重治罪

○添設浙江布政司衙門﹑廣丰等四倉大使一員。裁嘉興府稅課大使一員。從浙閩總督郝玉麟請也

○戊寅。予故散秩大臣副都統達鼐﹑祭葬如例

○旌表山東魚臺縣烈婦﹑周雲山妻呂氏。拒姦不污。被勒殞命。給銀建坊﹑入祠致祭如例

○己卯。諭辦理苗疆事務王大臣等。數年以來。雲南地方﹑屢有用兵籌餉之事。民力挽輸﹑未免勞頓。朕心深爲軫念。今聞元江普思等處。軍務告竣。用是特沛恩膏。將本年通省地丁錢糧。全行蠲免。俾滇民均沾實惠。若諭上�日到日。有已徵在官者。準抵明年應納之正賦。著該督撫藩司。董率州縣官員。敬謹奉行。毋使胥吏土棍人等。侵蝕中飽。以副朕加惠滇民之至意

○命北路軍前內閣學士吳金﹑護軍統領阿成阿﹑管轄家選兵丁。副都統惇巴﹑副都統綽爾多﹑管轄牧場察哈爾兵丁

○實授徐杞﹑爲甘肅布政使司布政使

○定山東新設武定﹑沂州府學﹑廩生增生各四十名。取進文武童生各二十名。一年一貢。惠民﹑蘭山縣學﹑廩生增生各二十名。取進文武童生各十五名。二年一貢。從河東總督王士俊請也

○旌表江蘇贛楡縣烈婦﹑張世美妻劉氏。守正拒姦。忿激投繯。給銀建坊﹑入祠致祭如例

○辛巳。諭內閣。據直隸總督李衛奏進遵化州陵寢垣外地畝﹑及保定縣耤田﹑所產瑞谷多種。並有一本九穗者。朕覽之不勝欣慶。朕常言地方年谷之丰歉。在於督撫居官之感召。十餘年來。畱心體察。歷歷不爽。至於京師畿輔之地。則內觀刑部讞獄之公私。外觀督撫政令之得失。以爲雨暘休咎之本。總之感召之責。固在督撫。而用人之責。則在於朕。此中是非得失。朕實與督撫共之。所望內外大臣官員等﹑時時儆戒。刻刻提撕。信天道之昭垂。凜鑑觀之不遠。則丰亨有慶。災沴潛消。萬民共受其澤矣。朕素不言祥瑞。久已降上�日﹑不令各省進獻嘉禾。今因瑞谷產於陵寢地方。感天祖皇考之昭示福應。信而有徵。特賜廷臣共觀。並將朕敬愼乾惕之意。重加宣諭。期與諸臣共勉之

○壬午。諭八旗都統等。從前降上�日﹑令八旗於朔望日﹑宣講聖諭廣訓。以教誨兵民。俾知忠考立身之大義。乃數年以來。各旗視爲具文。奉行不力。卽或宣講。亦不過在各旗公衙門﹑及佐領家中。聽講之人。往往不能齊集。查八旗例於每月逢三逢八之日﹑齊集教場。操練兵丁。若於射箭之後。宣講聖諭一二條。則地廣人多。於家諭戶曉之道。似有裨益。聞正藍旗漢軍﹑現在教場宣諭。著八旗照此通行。又聞皇城內﹑鑲黃旗﹑正黃旗﹑正白旗侍衛教場三處。系挑選侍衛﹑操練弓馬之所。從前地動之後。墻垣傾圯。屋宇亦不堅固。著該管大臣﹑詳加驗勘。及時修葺。並派人嚴加看守。毋得疏忽

○革鑲紅旗漢軍都統董象緯職。給都統銜。前往北路軍營。管領漢軍兵丁。效力贖罪。命石禮哈回京

○癸未。諭兵部。朕軫念出徵弁員。已降上�日將軍營撤回千把人員。卽得缺補用。以獎勤勞。今思軍營兵丁中。有奮勇戎行。出眾效力。或臨陣對敵。得受恩賞。大將軍曾給以外委委牌者。此等人回營之後。亦應卽爲補用。著該管大臣﹑將伊等效力之處。查核明確。並考驗其技勇。若現有外委之缺。卽令頂補。如缺少人多。卽將現在外委人員內﹑未曾出力。而技藝生疏者。令其出缺。以軍前之外委頂補。可傳諭直隸山陜等數省。一體遵行

○授先賢冉耕六十五代孫冉士朴﹑五經博士世職

○甲申。辦理苗疆事務王大臣等遵上�日議奏。據哈元生奏報﹑自五月初六日以後。遣發滇黔楚粵各省官兵。將雞講﹑丹江﹑稿貢﹑臺拱﹑柳羅﹑淸江各處。俱已開通。內地熟苗。漸已巢�刀洗。軍聲大振。頑苗喪膽。現在令各鎭速靖新疆。飭將弁察其逆寨凶苗。造意勾引惡類。痛加巢�刀除。其有實系被脇附從者。如悔罪投誠。繳械擒凶。則姑予招安。仍令其保護運糧等語。查哈元生等﹑料理𨿽有頭緒。但新疆凶寨。尙未盡巢�刀除。內地頑苗。尙未盡搜洗。乘此兵威。若不痛加懲創。恐頑惡者仍不知警戒。將來又復蠢動。貽害良民。請敕令哈元生等。毋得姑息完事。凡造意勾引各寨﹑以及附逆抗拒諸苗。曁內地熟苗﹑倡逆殺掠者。斷難姑予招安。哈元生﹑董芳等﹑身在軍前。自所深悉。但無畏難就易﹑邀功省事之心。自能無枉無縱。辦理允當。至於上下兩江協營。據哈元生奏內﹑稱其始終安靜。又古州諸處。俱未經附逆。此等順苗。應令哈元生等。宣諭曉示。毋得牧畱逆苗。致干國法。其實系被脇﹑不得已附從者。果能悔罪投誠。應察其誠僞。分別料理。得上�日。此番逆苗蠢動。不比往時。今大兵齊集。務爲地方久遠之計。無罪者﹑固不可株連。而有罪者﹑豈可容其漏网。儻此時存姑息之見。或希圖省事。艸率完結。以致貽患於將來。朕惟於張照﹑哈元生是問

○乙酉。轉兵部尙書性桂﹑爲吏部尙書。仍畱軍營。升兵部左侍郎通智﹑爲兵部尙書。以宗室鎭國將軍徳沛﹑爲兵部左侍郎

○丙戌。諭辦理軍機大臣等。北路軍營駝馬牲畜。交與蒙古牧放。聞未定倒斃數目。以數萬牲畜。經年牧放。卽倍加謹愼。難保無一倒斃。乃悉令蒙古賠補。殊爲可憫。自軍興以來。喀爾喀蒙古等。甚屬效力。今特沛恩施。嗣後交與伊等之牲畜。一年於一百匹內﹑倒斃六匹以下者。免其賠補。如倒斃不至定數。酌量賞賜。以示鼓勵。著行文大將軍平郡王等。曉諭眾蒙古知之

○正藍旗滿洲都統﹑帶領寧古塔將軍杜賚﹑咨送補授協領佐領等人員引見。得上�日。保送佐領之同海。當差日淺。且並無出徵效力之處。若卽行補授。反致年久勞績之人。不得進用。甚不合理。著駁回。爾等行文杜賚﹑將年久效力人內。揀選保送

○雲南巡撫張允隨疏報﹑蒙化府開墾雍正十二年分田地二十六頃有奇。下部知之

○丁亥。上不豫。仍照常辦事

○戊子。上不豫。皇四子寶親王弘歷皇五子和親王弘晝﹑朝夕侍側。戌刻。上疾大漸。召莊親王允祿﹑果親王允禮﹑大學士鄂爾泰﹑張廷玉﹑領侍衛內大臣公丰盛額﹑訥親﹑內大臣戶部侍郎海望﹑至寢宮前。大學士鄂爾泰﹑張廷玉﹑恭捧上禦筆親書密上�日。命皇四子寶親王弘歷爲皇太子。卽皇帝位。少頃。皇太子傳上�日。著莊親王允祿﹑果親王允禮﹑大學士鄂爾泰﹑張廷玉輔政

○己丑。子刻。上崩

○遺詔曰。自古帝王統禦天下。必以敬天法祖爲首務。而敬天法祖﹑皆本於至誠。至誠之心。不容一息有間。是以宵旰焦勞。無日不兢兢業業也。朕蒙皇考聖祖仁皇帝爲宗社臣民計。愼選於諸子之中。命朕纘承統緒。紹登大寶。夙夜憂勤。深恐不克負荷。惟仰體聖祖之心以爲心。仰法聖祖之政以爲政。勤求治理。撫育蒸黎。無一事不竭其周詳。無一時不深其祗敬。期使宗室天潢之內。人人品行端方。八旗根本之地。各各奉公守法。六卿喉舌之司。綱紀整飭。百度維貞。封疆守土之臣。大法小廉。萬民樂業。十三年以來。竭慮殫心。朝乾夕惕。勵精政治。不憚辛勤。訓誡臣工。不辭諄復。𨿽未能全如期望。而庶政漸已肅淸。人心漸臻良善。臣民徧徳。遐邇恬熙。大有頻書。嘉祥疊見。朕秉此至誠之心。孜孜罔釋。𨿽至勞至苦。不敢以一息自怠。方冀圖安保泰。久道化成。今朕躬不豫。奄棄臣民。在朕身生本無生。去來一如。但我皇考聖祖仁皇帝付托之重。至今日𨿽可自信無負。而志願未竟。不無微憾。寶親王皇四子弘歷秉性仁慈。居心孝友。聖祖皇考於諸孫之中﹑最爲鐘愛。撫養宮中。恩逾常格。雍正元年八月間。朕於乾淸宮﹑召諸王滿漢大臣入見。面諭以建儲一事。親書諭上�日。加以密封。收藏於乾淸宮最髙之處。卽立弘歷爲皇太子之上�日也。其後仍封親王者。蓋令備位藩封。諳習政事。以增廣識見。今旣遭大事。著繼朕登基。卽皇帝位。仰賴上天垂佑。列祖貽謀。當玆寰宇乂安。太平無事。必能與億兆臣民﹑共享安寧之福。至於國家刑罰禁令之設。所以詰姦除暴。懲貪黜邪。以端風俗。以肅官方者也。然寬嚴之用。又必因乎其時。從前朕見人情澆薄。官吏營私。相習成風。罔知省攺。勢不得不懲治整理。以戒將來。今人心共知儆惕矣。凡各衙門條例。有從前本嚴﹑而朕攺易從寬者。此乃從前部臣定議未協。朕與廷臣悉心斟酌而後更定﹑以垂永久者。應照更定之例行。若從前之例本寬﹑而朕攺易從嚴者。此乃整飭人心風俗之計。原欲暫行於一時。俟諸獘革除之後。仍可酌復舊章。此朕本意也。向後遇此等事。則再加斟酌。若有應照舊例者。仍照舊例行。自今以後。實願內外親賢股肱大臣﹑念朕朝乾夕惕之苦衷。仰答皇考聖祖仁皇帝利益社稷蒼生之誠念。各秉忠良。屏除恩怨。一心一徳。仍如朕在位之時。共相輔弼。俾皇太子弘歷成一代之令主。則朕付托得人。追隨列祖皇考在天之靈。亦可不愧不怍矣。弘歷仰承祖宗積累之厚。受朕訓誨之深。與和親王弘晝。同气至親。實爲一體。尢當誠心友愛。休戚相關。親正人。行正事。聞正言。勿爲小人所誘。勿爲邪說所惑。祖宗所遺之宗室宜親。國家所用之賢良宜保。自然和气致祥。綿祖宗社稷萬年之慶矣。莊親王心地醇良。和平謹愼。但遇事少有擔當。然必不至於錯誤。果親王至性忠直。才識俱優。實國家有用之材。但平日气體淸弱。不耐勞瘁。儻遇大事。諸王大臣當體之。勿使傷損其身。若因此而損賢王之精神。不能爲國家辦理政務。則甚爲可惜。大學士張廷玉﹑器量純全。抒誠供職。其纂修聖祖仁皇帝實錄。宣力獨多。每年遵上�日繕寫上諭。悉能詳達朕意。訓示臣民。其功甚鉅。大學士鄂爾泰﹑志秉忠貞。才優經濟。安民察吏。綏靖邊疆。洵爲不世出之名臣。此二人者。朕可保其始終不渝。將來二臣﹑著配享太廟。以昭恩禮。其應行儀制。悉遵成典。持服二十七日釋服。布告天下。咸使聞知

○是歲。十一月。丁未。恭上尊謚曰。敬天昌運建中表正文武英明寬仁信毅大考至誠憲皇帝廟號世宗

○乾隆二年。三月。庚寅。辰時。葬泰陵

○上在位十有三年。壽五十有八。上以聖神文武之資。際累洽重熙之盛。膏澤浹於八埏。聲教孚於萬國。紀綱整飭﹑而實本乎寬仁。法度嚴明﹑而悉原於慈愛。運一心之經畫。垂百世之規型。施之有序﹑而出之有原。蓋聖人之徳。無以加於孝。孝者﹑仁之本也。上在藩封四十餘年。奉侍聖祖仁皇帝。深蒙眷愛。曲盡孝思。視膳問安。婉愉靡間。守身秉禮。誠一不移。友愛弟兄。多方調護。而大公至正。無黨無偏。聖祖知可以爲宗社臣民主。故授之天下。迨纘承丕緒。善繼善述。行一政。必體聖祖之遺意也。出一令。必承聖祖之遺訓也。乃至素服三年。永懷孺慕。瞻禦容而愴懷霜露。詣山陵而灑泣松楸。纏綿懇摯。一出於至性之不容已。孝之至﹑仁之至也。由是而郊壇禋祀。對越加虔。夙夜冰兢。明威時凜。此天心佑而雨暘順應也。上稽成憲。紹述不忘。考核史書。編摩畫一。此祖徳彰而燕翼貽休也。經筵時禦。睿論精深。宸藻頻頒。天章炳煥。致隆禮於先師。崇王封於五代。官制增於闕裏。祭器頒自內廷。詣學談經。圜橋門而觀聽者數千人。此天徳王道之大本。而政治以時而出也。夫行政以愛民爲要。而安民以用人爲先。內而卿尹庶僚。外而封疆大吏。以及守令百職。崇卑必見。詢問必周。黨援袒護之必懲。狡詐貪污之必斥。公忠者倚任之。𨿽有小過而卒保始終。廉能者獎拔之。𨿽至掛誤而卒仍錄用。守土之將弁。亦勗以和衷。勵之廉節。莫不丁寧訓誡。令其大法小廉。以行其懷保元元之至意。用是蒸黎疾苦。休戚相關。四方水旱。每勞宥旰。營水利於京畿。免浮糧於南國。倉庾屢發。數輒逾乎萬千。災沴偶萌。膏不屯於旬日。蠲賦之詔疊下。弭盜之條屢申。何其周以溥也。刊律例以曉愚蒙。愼桁楊以敬庶獄。奏當之案。裁決必親。勾到之時。哀矜倍切。省淹系而釋囹圄之苦。憫瘴癘而定流竄之方。何其愷以惻也。下及從徵之士。許以更番。退老之弁。加之半俸。借餉未償。則俯卹軍興而免之。吉凶有急。則分貯帑金以賙之。何其澤沛戎行﹑膏流洋溢也。又念庶官之備。由於得士是以鎖闈廣額。書院賜金。開繙譯之科。舉鴻博之典。下第之士。給以歸資。又詢其所就而隨才器使之。俾俊乂畢登而庶績咸理也。風化之原。由於表率。是以祈年耕耤。訓儉興仁。進八旗而示誡。專節使以觀風。戒澆漓之舊習。惇謹朴之淳風。而四方丕變。從欲以治也。上之保綏兆庶。旣合遐邇而同仁。而撫輯遠人。亦徧要荒而一視。準噶爾侵擾邊域。則命將興師。苗疆諸寨﹑頑梗行殘。則遣兵進巢

�刀。武功赫濯。威詟數千里之外。及其輸誠向化。納土歸心。則宥其前愆。俾之寧宇。又若允安南之請地。減朝鮮之貢粟。䢐維求定。遠至則安。要亦擴其胞與之懷。使之共享昇平之福而已。他若篤本支而置宗室覺羅之學。禮前代而錫明裔侯爵之封。秩風雷先蠶等祀以答神庥。立賢良昭忠等祠以褒臣節。增祿糈於百官。厚賚與於藩服。養耆老。卹孤幼。徳洋恩溢。天下皆感興於覆冒之內。夫凱以彊教。弟以悅安。二者恆相爲用。故大聖人仁育義正。無非教也。上臨禦十有三年。勵精圖治。惟日孜孜。凡所爲官方吏治。立紀陳常。一本乎精明彊固之才。以行其震動恪恭之意。卽因時制宜。於聖祖之法。稍有變通。而實皆體聖祖之心以爲心。所謂孝思維則。永錫爾類也。是以天庥協應。符貺洊臻。珠聯璧合之祥。甘露慶雲之瑞。黃河淸。醴泉出。麟鳳芝艸嘉禾之屬。屢年疊見。而聖不自聖。益加懋勉。弗懈以勤。中外乂安。人心康樂。風俗日以惇龐。民物日以暢遂。迨乎龍馭上賓。敷天雪涕。如喪考妣。至矣哉﹑自唐虞三代之盛。未有過於此日者。洵足光列聖之貽謀。而永裕萬年之福祚者矣

大淸世宗敬天昌運建中表正文武英明寬仁信毅大孝至誠憲皇帝實錄卷之一百五十九

