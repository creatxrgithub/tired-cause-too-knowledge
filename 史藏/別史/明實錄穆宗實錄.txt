

穆宗莊皇帝實錄序

朕惟自昔英君哲辟歷世久遠而徳業之美傳之無窮者實賴載籍存焉自尙書以來可考鏡已我

祖宗列聖俱有實錄藏諸天府朕玆嗣服惟新追念我

皇考穆宗莊皇帝鴻徳顯功增光

列祖有前古帝王所不能及者而

臨禦六年奄棄天下橋山弓履之慕朕實與羣臣百姓同之夫日表旣淪瞻言彌遠惟不忘者在人心而不朽者在典籍乃命儒臣開局分曹參綜故籍勒成實錄七十卷起嘉靖四十五年十二月終隆慶六年五月凡昭爲成功發爲文章巍然煥然靡不具述其臣下之所論建四方之所奏報欲以考見事原亦附載焉朕旣親裁其文謹序諸卷首惟我

皇考自沖齡岐嶷天人之望已歸及出居藩邸韜光養晦者十有餘年𨿽身不降乎軒序而親禮文儒咨諏經義以至閭閻之細曲邊境之遐遠其安危休戚之狀日軫於懷旣卽大位承

世祖精核之後務在和寧寓內寬賦省刑以佐元元之急故一時注措往往先惇大後操切守畫一戒紛更天下宴然不見其發聲動色而乾剛內運挈持太阿左右干紀之姦疆場僨事之吏名籍冊﹝日本內閣文庫本冊作丹﹐是也﹞書一無所貸可謂龍徳正中張弛並用者矣迨夫恭已化成澤南洽而威威字據抱本補北暢執叛斬馘旅獻闕廷然猶旰食而憂外寧側身以謹

天戒簡迪髦俊屈從讜言載其儉徳謹終如始用能登世丕平以至於予衝人嗣業守緒幸不失墜則我

皇考實佑啟之𨿽享國日淺而弘遠之謀光大之業皆諸臣耳目所見聞據事屬辭庶幾不失其眞焉於戲文獻足徵羔�火墻如睹我

皇考於是乎不亡矣而後之爲子若孫者三復是編其尙思葆佩而憲章之哉是爲序萬曆二年七月十三日進實錄表

後軍都督府掌府事府事太子太保英國公臣張溶等誠惶誠恐稽首頓首

上言伏以

玄徳配

天謨烈增光於十葉

鴻名揭日簡編垂信於萬年

聖爲法而可傳道在人而未墜播之典籍煥乎文章於昭啟佑之功丕顯

覲揚之孝欽惟

穆宗契天隆道淵懿寬仁顯文光武純徳弘孝莊皇帝

乾剛獨運

離照重明淵微妙不測之神﹤宀十見﹥裕得有容之體髙宗思道故恭默而弗言文帝化民惟淸靜而自正

臨朝穆穆講學孳孳規模動法乎

祖宗諭教蚤端於

儲貳躬承

郊廟嚴事

親饗

帝之儀首正

宮闈謹治國齊家之則補苴廢闕蕩滌煩苛羅巖穴之耆英軫閭閻之疾苦法行自近內無憑社之姦罪疑惟輕下有覆盆之照乃若畱心於邊務故尢拊髀於將材閱武治兵修六王之上抱本作長略降胡誅粵軼千古之奇勛

朝廷旣極其淸明夷夏咸歸於靖謐堯衢就日方興鼓腹之歌軒鼎垂﹝日本東京圖書館本垂作乘﹞云忽起攀髯之痛儀刑未遠損益可知恭惟

皇帝陛下

天縱睿資

性鐘純孝成王嗣服當制禮作樂之期明帝守文多考古憲今廣本抱本作經之事念

皇考之神靈如在遺恩廣本抱本作思尙結於寰區而國家之彜典具存惇史並藏於石室特廑

明詔俾輯舊章乃於隆慶六年十月

命臣溶爲監修官臣居正臣調陽爲總裁官臣希烈臣士美臣鏜臣時行臣錫爵爲副總裁官臣應期臣經邦臣洛文臣國臣萬化臣志臯臣家屏臣一俊臣於陛臣顯卿臣維禎廣本作楨臣位臣世能臣一桂臣愼行臣賡臣懋孝臣長春臣偕春臣憲臣啟愚臣一貫臣孔教臣謙爲纂修官臣溶曁臣居正等發內府之緘縢參

累朝之義例明徵簡牘無煩諏度於風謠取信見聞不必网羅於放失爰分曹而析類仍計日以程功庶務之因革弛張無微﹝內閣文庫本微作徵﹞弗載

一人之命令政教有舉必書事旣核而非浮言故詳而不厭俯仰六年之近庶幾如見於羙墻是非百世之公敢謂遂同於衮鉞玆以二年七月恭成

穆宗莊皇帝實錄七十卷

寶訓八卷合目錄凡例八十冊謹繕寫進

呈臣溶等職濫編摩才疎論著窺天測海髙深莫罄於形容載筆操觚意義粗陳於梗槪聊以備汗靑之錄儻可逃屍素之譏伏願

遜志緝熙

畱神繼述道徳風烈丕揚

祖考之閎休訓誥典謨遠紹帝王之盛治臣溶等無任瞻

天仰

聖激切屏營之至謹奉

表隨

進以

聞

萬曆二年七月十三日後軍都督府掌府事太子太保英國公臣張溶等謹上表日下二十二字據廣本補大明穆宗莊皇帝實錄卷之一

穆宗契天隆道淵懿寬仁顯文光武純徳弘孝莊皇帝世宗欽天履道英毅聖神宣文廣武洪仁大孝肅皇帝第三子也母曰孝恪皇太后杜氏初世宗以儲嗣未廣建髙禖之祀親佩弓韣率後宮以禱太后時爲康嬪常從祀焉嘉靖十六年正月廿三日上誕生及周歲日世宗與后妃諸嬪萃尙方諸玩物以試志上首取龍旗盡鼓及五行石每取輙進世宗世宗以爲奇甚愛之嘉靖己亥二月朔冊封爲裕王與莊敬太子景恭王同日受冊寶中官誤以皇太子冊寶送上宮中而裕王冊寶乃在太子所是時莊敬已有疾不能成禮上丰神秀朗舉止端莊見者以爲有帝王之度中外系心焉已而莊敬薨聞者喜相慰曰天所啟也嘉靖壬子出閣講讀每儒臣進說經義必注目斂容聽受之𨿽風雨不輟癸丑大婚禮成出居於諸王邸世宗久不視朝上常以歲時入問安不輙見顧小心敬畏執子道惟謹起居出入動遵禮法居潛邸中十餘年未有遊娛弋獵之幸身履富貴而閭閻微隱輙嘗聞知禁職左右未嘗之市中有所求取寬仁孝敬天下莫不聞焉時主鬯久虛世宗春秋髙惡言立儲事然以上長且賢繼序已定不待冊建也而中外不測屢有言者世宗乃遣景恭王就國以安人心又嘗語輔臣欲傳位上不果及世宗上賓上乃從王邸中入踐天子位焉世宗明斷英武上卽位承之以寬厚躬修玄默不降階序而運天下務在屬任大臣引大體不煩苛無爲自化好靜自正故六年之間海內翕然稱太平天子云嘉靖四十五年十二月丁酉朔辛丑以大行皇帝賓天告於奉先殿頒遺詔於天下報訃音於宗室諸王嚴京城守衛命禮部會翰林院議大喪禮儀禮部進大行皇帝喪禮儀注一自聞喪日爲始不鳴鐘鼓一在京文武官員聞喪素服烏紗帽黑角帶自明日爲始俱晨詣思善門外哭臨退宿於本衙門不飲酒食肉第四日第四日各具斬衰服詣思善門外朝夕哭臨三日又朝臨七日各十五舉聲而止凡入朝及在衙門視事用布裹紗帽垂帶素服腰絰麻鞋退卽服衰服通二十七日而除一在京文武官三品以上命婦麻布大袖圓領長衫麻布蓋頭晨詣思善門外哭臨三日仍素服通二十七日而除一聽選官辦事官監生人材吏員僧道坊廂人等俱素服明日晨赴順天府朝闕哭臨至第四日各官具斬衰服監生人等素服朝夕哭臨三日各十五舉聲而止仍素服通二十七日而除其軍民及婦女亦素服二十七日而除一外國四夷使臣工部造與孝服隨朝官哭臨奠祭一在京諸寺觀各聲鐘三萬杵一在京禁屠宰十三日一在外諸王世子郡王及王妃郡王妃郡主以下聞訃皆盡哭盡哀行五拜三叩頭禮畢並易素服第四日服衰服二十七日而除一遺詔到日在外文武官員人等素服烏紗帽黑角帶行四拜禮跪聽宣讀訖舉哀再行四拜禮畢各斬衰服於本衙門宿不飲酒食肉朝夕望闕哭臨三日各十五舉聲而止仍素服通二十七日而除一在外官員命婦聞喪素服舉哀三日通二十七日而除其軍民男女素服十三日而除奉令旨免命婦哭臨

○甲辰立春順天府官進春免百官宴文武百官軍民耆老人等奉箋勸進其詞曰伏以景運會昌大一統山河�威聖人繼作衍萬年曆祚之長凡在照臨舉同推戴帷我有明之締造於昭世徳之洪延二祖開基大烈永貽於燕翼六宗承緒深仁益固於龍圖我大行皇帝剛倢粹精聖神文武收四十五載道久化成之效綿二百餘年重熙累洽之休龍馭上賓烏號莫及眷玆付托允屬元良敬惟殿下睿質天成英資神挺繞樞紀瑞夙符誕聖之期辟館崇儒益懋純王之學比承遺詔俾嗣丕基四海謳歌慶吾君之有子九穹眷祐綿大命於無疆遠邇具瞻幽明葉贊伏願殿下仰遵先志早踐皇圖揭日月以升華鼓風雷而渙號上以奉九廟神靈之統下以慰萬邦黎獻之心臣等俯伏闕庭合詞勸進乾旋坤轉拭目觀萬象之新雨施雲行翹首望六龍之禦臣等無任惓惓俟命之至令諭答曰皇考大行皇帝奄棄萬邦予玆煢煢在疚卽位之事實不忍聞所請不允

○命內外諸司造葬儀冥器

○乙巳文武百官軍民耆老人等再奉箋勸進曰伏以九昊儲庥方嗣興於景祚百神協祐特傳序於長君旣駿命之有歸宜鴻儀之聿舉謹陳下忄�因再瀆宸嚴我大行皇帝祗敬三靈憲章列聖神功峻業世允底於昇平武烈文謨道益隆於祐啟眷玆承祧之重托諸主器之良敬惟殿下仁孝旁孚幾神內蘊勛華協徳令聞久著於龍潛歷數在躬大寶宜承於燕翼聖懷謙抑未賜允兪眾望憂惶罔知底定臣等竊惟天下至大不可一日而無君萬幾至繁不可斯湏而或曠是以康王翌日而踐祚蓋遵成考之言景帝釋服而視朝無攺孝文之制粵我祖宗之故事亦帷纘述之是圖逖考前聞率由斯軌伏望殿下深思大計少抑哀衷君主萬方上以副天心之眷祐躬親庶政下以慰眾志之瞻依臣等無任懇切俟命之至令諭答曰卿等再箋勸進具見誠懇但予終天之恨方殷豈忍遽卽大位所請不允

○丙午文武百官軍民耆老人等三奉箋勸進曰伏以佑下民而作之若方新帝命有大徳者得其位宜順人心況神器不可久虛而宗祧必當有主啟旣賢於繼禹舜自合以紹堯敢幹咫尺之威不顧再三之瀆敬惟殿下靈承丕緒昭受貞符學廑文後之緝熙徳邁代王之仁儉一索而乘震兆久葉於大橫六龍以禦乾世方望其首出矧彌畱之有托惟克纂之是期𨿽南向讓西向讓堅不肯居然天與之人與之竟將焉往且王者循民之欲每屈已以安民惟聖人酌禮之中貴抑情而從禮若忽於負荷獨持哀痛之情是身爲帝王俯同士庶之行非天下國家計如宗廟社稷何臣等是用頻煩致懇迫切陳詞如犬馬之誠未伸則閶闔之扣不已伏願殿下以遺大投艱爲慮以代天理物爲心少紓罔極之懷遄發乃雍之旨恢皇綱而接帝統保運祚於泰山磐石之安纘考服以培祖基綿本支於瓜瓞椒聊之盛臣等無任懇悃激切俟命之至令諭答曰卿等謂予當奉天命遵遺詔箋勸至於再三陳義甚正勉抑哀情用從所請乃諭禮部曰皇考大行皇帝上賓予哀痛悲號五內摧裂而文武羣臣軍民人等以祖宗基業之重皇考遺命之嚴三上箋勸進義正詞懇不得已勉從所請玆當祗告天地宗廟社稷卽皇帝位爾禮部其擇日具儀來聞

○丁未禮部進卽位儀注一先期司設監等衙門於中極殿設禦座於皇極殿設寶座欽天監設定時鼓一遣官以是日早祗告天地宗廟社稷一是日早上具孝服親詣大行皇帝幾筵祗告卽位受命畢卽具衮冕服於皇極殿丹陛上拜天行五拜三叩頭禮次詣奉先殿謁告祖宗畢仍以衮冕服詣大行皇帝幾筵行五拜三叩頭禮畢出禦皇極殿一先期尙寶司設寶案於皇極殿鴻臚寺設詔案於殿內東表案於丹陛上教坊司設中和韶樂懸而不作錦衣衛設云蓋云盤於殿內東別設云盤於承天門上設云輿於午門外鴻臚寺設宣讀案於承天門上西南向一是日早鳴鐘鼓錦衣衛設鹵簿大駕文武官員各具朝服入候丹墀內上服衮冕禦中極殿鴻臚寺官傳旨百官免賀遂引執事官就次行禮贊請升殿上由中門出禦皇極殿寶座錦衣衛鳴鞭鴻臚寺贊百官行五拜三叩頭禮訖百官出至承天門外候鴻臚寺請頒詔翰林院官捧詔授禮部官遂置於案上云盤內由殿左門出至午門外禮部官捧詔置云輿內迎至承天門上開讀行禮如常儀初欽天監擇二十六日丑時奏上令旨攺午時

○戊申令諭禮工二部曰大行皇帝豫造永陵迨今年久其令禮工二部堂上官各一員會內官監至彼恭視議修飾之於是禮部左侍郎潘晟工部右侍郎徐綱率欽天監監副楊繪詣永陵

○是夜京師地震

○己酉禮部以二十六日卽位禮宜從吉是日請暫免百官朝臨更移後一日從之

○壬子上卽皇帝位是日早遣成國公朱希忠宣城伯衛守正等告天地宗廟社稷上親告大行皇帝幾筵畢午時出禦皇極殿卽位命文武百官免賀免宣表止行五拜三叩頭禮遂頒詔大赦天下詔曰惟我祖宗聖聖相承至治鴻功超越千古曁我皇考大行皇帝以經文緯武之徳建安內攘外之勛增光先朝垂庇後世方幸永賴遽爾上賓特廑憑幾之言屬以神器之重朕煢煢在疚本不忍聞而文武羣臣下及耆老軍民合詞勸進至於再三辭拒弗獲乃遵遺詔以是月二十六日祗告天地宗廟社稷卽皇帝位以明年爲隆慶元年仰惟末命之昭垂深望繼述之兼善俛焉自省豈所能勝然而先志不可不成聖訓不敢不奉是用推類以盡義通變以宜時期衍舊恩遹弘新化所有合行事宜條列於後一郊社等禮及祔葬祔享遵奉遺詔各稽祖宗舊典斟酌攺正禮部會官查議舊禮某項當復新禮某項當罷某禮當行於某處某禮當舉於某時並陵葬廟享當祔之正逐一開具奏請一自正徳十六年四月以後至嘉靖四十五年十二月以前建言得罪諸臣遵奉遺詔存者召用歿者卹錄吏禮兵部作速查開職名議擬具奏一方士人等遵奉遺詔查照情罪各正刑章王金陶仿申世文劉文彬髙守中陶世恩妄進藥物致損聖躬著錦衣衛拿送法司從重究問唐秩章冕等各以符法濫叨恩賞著押發原籍爲民書造局眞人府官道禮部查系在京宮觀取用者發還宮觀系在外龍虎等山取來者遣回本處焚修其所授太常寺官職及眞人髙士名號盡行革去一齋醮工作遵奉遺詔悉皆停止其原建齋醮之所令應作何處置禮部逐一查議題請工部料價並竹木等兩京內府各衙門叚疋器皿香蠟柴炭匠役等光祿寺品物酒飯等但有因齋醮工作加派者該部通行查奏停革一織造采買等項除狹西織絨河南廣東織葛廣東采珠買黃白蠟降眞香及與福建買龍涎香雲南采寶石采礦金江西燒造磁器並各處采芝遵奉遺詔悉皆停外其南京蘇杭織造內臣詔書到日俱卽回京各衙門角�羊與錢糧著南京工部工科浙江巡按禦史查照造完叚疋扣算該銀若干將叚疋具奏起角�羊剩下銀兩俱送戶部接濟邊用造冊奏繳已派未納者行令徵完準作下年工部料價卻於下年派數內減除以蘇民困其因絨葛珠寶香蠟金芝磁器項所派錢糧已徵在官者截數起角�羊戶部未徵者亦各徵完準作下年應角�羊工部料價減除派數一自嘉靖四十五年十二月二十六日昧爽以前官吏軍民人等有犯除十惡至死與詐傳詔旨交結近侍通夷失機彊盜人命及侵盜邊海腹裏倉庫漕運錢糧並貪酷枉法逆黨左道扇惑人民爲從營幹鉆剌指稱馬�匡騙潛住京師窺探爲姦者俱不赦外其餘已發覺未發覺已結正未結正罪無大小咸赦除之敢有以赦前事相告言者以其罪罪之一天下軍民十分窮困國用𨿽詘豈忍照常徵派隆慶元年分漕運米特與攺折十分之三其餘不分京邊起存本折各特免十分之五該部及各撫按官仍設法稽查使沾實惠其嘉靖四十三年以前一應戶部錢糧已徵在官者截數起角�羊拖欠者盡數蠲免如有將已徵捏作未徵侵欺盜用許諸人奏告拿治不在赦宥之例四十三年以後未完者查開的數分作三年帶徵毋容姦頑得遂侵賴先將分過帶徵數目具奏一內府各衙門供應錢糧朕加意節省用自有餘該部務查照弘治年間及嘉靖初年舊額酌量徵派其以後年分加添者盡行革除將革過數目奏知仍造冊送科備照如各衙門假以缺少爲由行文加派及該部阿奉準行者科道官卽時參奏治以重罪一內府各監局庫所收叚疋軍器香蠟等項錢糧戶工二部奏差風力科道官二員前去弔取文卷備查原收若干用過若干見存若干約彀幾年支用造冊奏繳該部將以後應派之數酌量折徵銀兩角�羊部以濟邊用一嘉靖四十四年以前兵部牧馬艸場子粒及騎操孳牧寄養等項馬匹應追虧欠倒失被盜樁頭等銀工部羅叚絹麻鐵魚鰾翎毛皮張天鵝觔角漆料白榜紙砍柴木柴柴炭擡柴等銀及工卯銀如有拖欠盡行蠲免其已徵在官者照常起角�羊若一應人役將已徵捏作未徵侵欺盜用許諸人首告拏治不在今赦宥之數一犯罪發髙墻宗室除叛逆及內亂彊盜人命不宥外其情罪有可矜疑及身故而遺下妻妾無依者撫按衙門查明原犯情由開具奏請一在京在外見監人犯除已差官審錄外三法司仍將部院錦衣衛見在輕重各犯會同審問如有虧枉卽與辯理其先年重刑犯人家屬有不系原問正律一時比例流置者查理明白放回原籍寧家隨住一在京在外緝獲彊盜妖言姦細等項必湏贓證的實不許貪功圖利及聽信無賴戳番之徒妄拏誣陷違者治以重罪其南京法司止許受理在城及百里內軍民詞訟如原告在城而被告在百里外者不得槪行拘提若事發五城俱要送問不許該城輙擅取招追收紙贖內外守備衙門除盜賊機密重情拏送法司究問外其餘人命等項詞訟並不許干預一在京在外監追還官入官給主贓物除監守侵盜在倉在庫在場銀兩艸束及在倉庫領出角�羊運並一應收掌系官錢糧而侵盜者俱照舊監追外其入官贓百兩以上給主五十兩以上若監追二年之上正身已故家屬代追各勘無家產堪以變賣者開具所犯情罪奏請定奪若入官給主之贓不及前數監追半年之外正犯身故勘無家產悉與宥免若系埋葬銀兩正身見在仍依律追給以卹死者一南京五府掌印僉書管軍管事公侯伯都督總兵副總兵等官錦衣衛掌衛事並管南北鎭撫司事指揮以上官六部等衙門四品以上官並學士及各總督提督巡撫官俱著自陳去畱取自上裁五品以下文職兩京吏部會官考察浙江等處兩京方面官各該撫按會同考核應黜降致仕者從公分別具奏仍各聽科道官拾遺其科道官湏公同評議不許匿名投匭暗肆中傷一朝廷用人惟求任當其才若拘泥資格使舉人絕望於九卿歲貢不得爲方面殊非飭吏治作士風之意今後吏部用人毋拘三途但有才能卓異者卽便破格擢用以示激勸一今內外衙門添設官員數多加增俸薪有損無益吏部便行在京各衙門在外撫按官逐一查議果系緊要方許存畱其餘冗員一體具奏查革其事簡衙門一官可兼二事者員缺暫停銓補一各處府州縣大小繁簡衝僻難易不同或逸而得譽或勞而速謗旣乖升黜之宜遂起避趨之巧士風日壞吏治不修吏部通將天下府州縣逐一品第定爲上中下三等遇該推升選補量才授任各官考語獎薦同在優列者先盡上等府州縣升擢行取次及中等次及下等不惟視等以爲歲月之遲速仍視等以爲官資之髙下內有才優才短更調者各就中酌處其各將官所任地方兵部亦以邊腹衝緩分爲三等遇該升調照此施行一凡致仕間住爲民充軍官員不系考察及犯私罪者不拘自陳被論吏部逐一查開奏請充軍者放回原籍爲民爲民者與冠帶閒住閒住者與致仕中間如有才望過人年力尙壯曾經薦舉者許一體遇缺推用一在外兩司有司官貪酷恣肆皆由巡按禦史不能正身格物及舉劾不公所致其禦史失職又由都察院狥情將考核視爲虛文所致今後禦史出差回道都察院務要秉公持正嚴行考核如或隱護該科卽行紏劾該科如敢扶同事發一體重究一今後撫按官劾到官員但有犯該贓私人命者吏部務行提問追贓償命不許槪擬爲民閒住所追贓銀巡按禦史年終各另奏角�羊戶部以資邊餉不許混入歲角�羊贓罰數內其該角�羊部及備賑贓罰銀兩必遇地方用兵修城等項重大緊急事務方許動支如有仍行饋送並弔取私用及隱匿入已者司道府州縣官聽撫按參奏撫按有犯聽兩京科道紏奏其司道府州縣官巧立名色勸借軍民及於本等罪贖之外加罰銀兩米谷馬牛等物或將軍民無子爭繼之家盡沒家產入官尢爲非法著各該撫按官嚴行訪拏禁革如撫按官縱容聽兩京科道官指名參治一各處角�羊納錢糧馬匹等項到京被各內外管事人員生造事端刁蹬需索使用之數多於本物以致上納不敷展轉受累該部申明禁約許受害之人指實奏告各治以罪其各門各庫近年額外增設內官司禮監盡行革回一近來撫按官及各差禦史訪察拏人多不得實本欲懲惡反害良善其兩司府縣乘機效尢違法益甚今後並不許再行訪察違者吏部都察院卽行參奏重加黜罰一各地方官以講武爲不急以玩寇爲苟安將盜賊妖逆隱蔽縱容不早撲滅往往釀成大患今後巡撫守巡兵備及有司衛所掌印巡捕等官務要操演人馬團練保甲緝訪姦盜杜於將萌如再庇惡殃民巡按禦史嚴行參論以憑重治一宣大山西地方軍民人等或因犯罪逃入虜中或因搶去住彼年久遂爲虜用間有欲率領親識仍還本土者又慮官司追究往事不敢自歸殊爲可憫兵部便行該鎭總督鎭巡及將領等官務要用諜示信多方招徠如有率眾來歸者厚加撫卹仍具所率人數以聞以憑酌量賞錄遼東及狹西三邊一體施行一各邊將士立有戰功往往勘覆稽遲賞不足勸都察院便行文各該巡按禦史將嘉靖四十五年十二月二十六日以前未勘報功次俱限三个月以裏勘覆今後凡有查勘俱不許出三个月都察院置簿一扇將發行勘合日期登記查考如有遲緩卽行參論其宣大薊遼等鎭多有姦民冒認錦衣衛捨丁及陣亡軍人子侄濫升官旗又或一人而數處立功一時而兩三處立功均爲違法兵部兵科逐一淸查奏請降革一節年行勘文武職官遷延不報以致姦惡者竟得隱脫被誣者率致湮棄詔書到日各該撫按官通查原承行官司立限催勘奏報如仍怠違參奏處治一近年病故大臣有應得卹典而未得亦有不應得而得者科道官舉奏定奪一凡慶賀謝恩等﹤鋶﹣釒﹥非舊制所有者俱各停免其一應題奏亦要明白簡直不許以繁詞及鄙褻之言瀆擾一今後在京在外文武衙門大小官員俱要勵端愼廉靜之節去虛浮怠玩之私上報國恩下保名位一應獘政詔書開載未盡者陸續自行查議奏革其凡可以正士習紏官邪安民生足國用等項長策仍許諸人直言無隱於戲覲耿光而揚大烈方勉盡於孝思贊帝軌而翊皇猷實有資於忠藎凡爾有位尙體朕心各攄匡輔之誠共保昌熙之祚播告中外咸使聞知

○釋戶部主事海瑞於獄中瑞先以諫玄修事被杖下獄論死上在潛邸素聞其剴直故亟釋之士論稱慶

○癸丑禮部言大行皇帝大喪成服已畢惟皇上念宗廟社稷之重少節哀情出禦宣治門聽政上報可命以元年正月二日禦門視事具儀來聞

○禮部又言歲暮大祫孟春時享皆國之大禮我皇上承奉宗祧宜親致祭而大行皇帝服制未除皇上哀慕方殷不敢遽請考之古禮云不與祭則攝而說者以爲有故乃不與祭如居喪之屬是也今次二祭請遵弘治十八年例暫遣官攝事樂設而不作鴻臚寺免請升殿皇上卽喪次致齋恭候釋服遇有大祭仍遵祖宗舊制聖駕親行其陪祀官員今亦在二十七日之內宜俱令暫免俟釋服之後恭陪如常從之

○甲寅命欽天監造隆慶元年大統歷通行天下

○乙卯禮部進宣治門視事儀注隆慶元年正月初二日早上衰服禦宣治門視事文武百官素服腰絰行奉慰禮初三日以后服制仍前至初十日遵遺詔二十七日服制已滿自十一日以後請循孝宗敬皇帝舊例上釋衰服易素翼善冠麻布袍腰絰仍禦宣治門視事文武百官素服烏紗帽黑角帶皂靴朝參俱不鳴鐘鼓俟大行皇帝祔廟之後變服如常報可

○以大祫告太廟祧廟遣駙馬都尉李和許從誠行祭

○葬常嬪髙氏王氏

○鑄給通政使司隆慶年號條記

○戶部奏明年天下戶口食鹽應徵錢鈔市民男婦減半納鈔鄕民分派缺糧倉分納米願納鈔者聽司府州縣該起運京庫者如嘉靖十六年例每鈔一千貫錢二千文折銀四兩徵角�羊其起運宣府等處者照例折徵存畱者本處貯庫準折官軍俸糧仍行大名府遵嘉靖二十四年例將應角�羊保定府庫錢鈔內撥錢二十八萬五千七百六十文鈔一十四萬二千八百四十貫角�羊部轉發薊州貯庫以備營州五屯衛並寬河一所官員折俸支用以後年分如例行從之

○丙辰行大祫禮於太廟命駙馬都尉謝詔代

○太常寺言歲暮祭告內殿宜遣官行禮上謂是日已奉祫祭命罷之

○遣太常寺官祭太歲月將之神

○以明年正旦節遣玉田伯蔣榮彭城伯張熊成安伯郭應干淸平伯吳家彥分祭長陵獻陵景陵裕陵茂陵泰陵康陵永陵錦衣衛都指揮同知王極祭景皇帝陵寢錦衣衛指揮同知文承武祭孝潔皇后哀衝莊敬二太子中官祭恭讓章皇后及廢後吳氏榮淑康妃妃李氏世子藍田王各陵園

大明穆宗莊皇帝實錄卷之一終

明穆宗莊皇帝實錄卷之二

隆慶元年春正月丁巳朔上行拜天禮於宮中恭祭大行皇帝幾筵以大喪免百官朝賀

○免百官宴賜節錢鈔錠

○通政司言舊例自正旦至二十日以節假免奏事封本玆值皇上禦門聽政勵精萬幾之始請封奏如常從之

○戊午上禦宣治門視事文武百官行奉慰禮

○敕諭禮部曰朕惟自古明君誼主莫不稱述其親之功徳薦之美謚垂諸無窮蓋所以廣仁而崇孝也我皇考大行皇帝英姿天挺聖學日新臨禦四十五年裁決庶政威權無一日不在於朝廷子惠羣生意念無一時不存於海宇恩流如雨露令發如雷霆外淸夷虜之氛內奠邦家之祚斯則成功巍然不可尙矣至於肇明典禮植萬古之綱常屢布訓詞闡千聖之祕賾制作大備聲教四敷其文章煥然又莫或並焉朕方與天下臣民均切怙戴昊天不弔龍馭上賓眷惟眇衝嗣奉丕緒旣仰承於佑啟敢或後於顯揚謹按彜規升薦鴻號爰稽頌徳之公論用昭傳美之至情爾禮部其集文武羣臣定擬尊謚擇日恭上冊寶欽哉

○己未宣宗章皇帝忌辰奉先殿行祭禮遣廣寧伯劉允中祭景陵

○敕諭禮部曰朕仰荷皇天眷命遵奉皇考遺詔嗣守丕基君臨萬國溯惟慶源所自我生母榮淑康妃恩實大焉朕曩居外邸

○奉養之禮旣莫罄於生前光揚之典又未崇於身後追思罔極痛切於衷夫孝在篤於所生愛必由於親始今朕方以孝治天下而母恩未報大禮未舉其何以表因心之誼立成教之本哉昔我皇伯祖考孝宗皇帝上生母淑妃尊謚曰孝穆慈惠恭恪莊僖崇天承聖皇太后祔葬茂陵建奉慈殿於大內歲時祀享萬世稱孝焉玆當如故事仰稽懿徳恭薦鴻稱舉遷祔之上儀營祀享之專宇爾禮部其會官詳議來聞

○禮部進上大行皇帝尊謚議文儀注前期一日鴻臚寺官於宣治門設謚議文案至日早上衰服禦門捧謚議官立於階之東文武百官各素服詣丹墀行四拜禮禮部官奏進尊謚議文序班引班首官稍前捧謚議官以文授班首官班首官捧由中道進上起至謚議文案之北班首官跪置謚議文於案百官皆跪上視畢以謚議文授翰林院官命撰謚冊翰林院官跪受興捧從中道出上復坐班首官與百官俱俯伏興班首官復位俱行四拜禮畢序班撤案上還宮

○庚申升大理寺少卿鄒應龍爲太僕寺卿

○辛酉吏科都給事中胡應嘉等言祖宗朝軍國大政皆躬臨臣下處斷自英宗皇帝以衝年卽位輔臣偶從權宜創爲早朝奏事之例遂相沿不攺然所奏者惟常行數條先期擬答承旨卽退具文而已孝宗皇帝時𨿽循往例奏事猶日接見大臣從容延訪故弘治之政於今稱盛焉恭惟陛下總攬萬幾章奏紛沓今視朝之後卽深居法宮不與大臣面議則內閣擬票豈能一一盡究意指陛下且將自竭聰明以臨之誠恐聖慮旣煩聖躬必倦倦心一起百獘俱生此不可不愼防其漸也自今喪禮稍暇宜彊抑哀情軫念大計每日朝罷必禦文華殿令三四輔臣不時進見凡興革用捨大政咸與面計裁決事屬六部則召對諸卿義當疑難則顧問儒臣神智不勞而聰明日擴萬代瞻仰在此舉也臣又考前代宰相入閣議事必使諫官隨入諸所陳奏皆得預聞而國朝之制令六科輪官於殿廷左右紀錄聖旨蓋亦前代遺意乞恢弘舊典此後接見大臣必命科臣更番隨入凡有奏事不忠者聽其面折是非或退而參論則大臣咸盡誠款而聖體亦得垂拱仰成

上是其言

○壬戌禮部會官上議言聖母懿徳隆備慶源攸鐘誕育聖躬嗣登大寶請追尊爲皇太后更薦尊謚其奉遷梓宮祔葬永陵禮儀及特建專殿享祀之所俱宜下內外諸司預行飭治報可

○吏部奏先朝建言得罪諸臣如通政使樊深都給事中丘橓楊思忠尹相魏良弼李用敬左給事中陳瓚給事吳時來周怡沈束顧存仁趙輄張選袁世榮禦史何維柏趙錦張登髙黃正色方新張檟淩儒申仲王時舉馮恩郎中徐學詩周冕主事張翀董傳策劉世龍唐樞大理寺寺正毋徳純等凡三十三人宜遵遺詔錄用報可是日遂除瓚時來於吏科輄禮科世榮兵科儒登髙浙江道新江西道檟湖廣道錦維柏河南道仲山東道時舉山西道翀傳策刑部俱原職餘皆以次推用焉

○吏部又言諸臣中以建言死者其等有三戮死者爲一等應復職贈蔭厚加諭祭若員外郎楊繼盛左中允郭希顏錦衣衛經歷沈煉給事中楊允繩凡四人其次廷杖死者應復職贈蔭若太僕寺卿楊最編修王思給事中薛宗鎧何光裕裴紹張原禦史浦鋐曾翀葉經主事周天佐仵瑜臧應奎殷承敍凡十有三人又次系獄戍邊斥死牖下者應復職贈官若左侍郎唐冑都禦史李璋學士豊熙修撰楊愼編修楊名檢討汪元正贊善羅洪先大理寺左少卿徐文華都給事中張翀張侃劉濟劉琦禦史馬錄程啟元盧瓊陳讓桑喬包節王宗茂余翺方一桂員外郎劉魁郎中余寬黃待顯陶滋相世芳王與齡僉事章鑰凡二十八人至如尙書熊浹諫止仙亭禦史楊爵彈擊權幸二臣𨿽罪止斥黜然其忠義風節世所共仰又當與杖死者一體卹錄上從其議於是贈浹少保仍賜祭九壇謚恭肅

○癸亥禮部進上聖母尊謚議文儀注如上大行皇帝尊謚議文儀

○掌詹事府事吏部左侍郎陳以勤上謹始十事其一曰定志臣考宋程顥有言曰君道之大惟在明善惡之歸辧忠邪之分曉然趨道之正志定而天下之治成矣何者人主天下之利勢也富貴尊榮之所自出也使其志泛泛焉無所執則凡求富貴尊榮者皆將窺其間而以不正之端中之其流之獘可勝言哉臣竊以爲陛下臨禦之初窺伺百出宮庭邃密可欲旣多尊嚴之下何求不得儻志不先定而所接或非其道且將上累聰明下妨政事臣愚過計惟願堅持聖志一意以求太平爲主此志旣定聲色貨利逸遊便佞皆不足以惑之盛徳大業皆從此出此聖明謹始第一義也其二曰保位天下重器也守之甚難古之言保位者曰帝愼乃在位曰予臨兆民凜乎若朽索之馭六馬曰心之憂危如蹈虎尾涉於春冰誠知君位之重不可忽也願陛下不以有位爲樂惟以保位爲難萬幾𨿽咸理也而常恐其叢脞世𨿽方治安也而常患其阽危毋以一念之逸豫而貽四海之憂毋以一時之疏略而致千百年之累庶可以永保天位矣其三曰畏天昔成湯顧諟明命文王小心翼翼皆能祈天永命後世稱之彼昏不知以爲天人遠不相涉惟所欲爲而莫之懼及大命旣去悔何及矣由是言之天𨿽髙遠日監在下人君舉動以理福祉隨臻一有私僻咎殃必至可不畏哉願陛下深察天道之甚邇務敕躬自約總正萬事以爲順承之實𨿽深宮燕私人所莫窺而常若上帝之鑑觀𨿽號令臣民靡不如意而常若嚴父之譴誡瑞應之來修徳以副之災異之見引咎以回之如此而上天有不篤佑景福有不熾昌臣所未信也其四曰法祖蓋祖宗立業其更事詳則其防患也深其謀慮遠則其立法也密故子孫承之自可以世守而無獘苟非至於大壞未可輕變也前代人主或自作聰明狹小制度或庸昧寡識蔑棄典章往往亂其國家可爲永戒洪惟我太祖肇造鴻圖成祖嗣承大烈其勞心焦思垂訓立法以爲子孫萬世計至宏遠矣願陛下深思貽謀之孔艱務全繼述之大孝以天下者祖宗之經營必法其所以治人民者祖宗之蕃息必法其所以養官爵者祖宗之建置不可授之非其人府庫者祖宗之蓄藏不可用之非其道至於聽治之暇尢望恭取祖訓置之座右細加省覽守而勿失仍申飭中外諸臣凡有關祖制者一切遵率如故則曩時平治之略自足爲今日守成之具書曰監於先王成憲其永無愆此之謂也其五曰愛民古之聖王能固結民心而使之無亂者惟能保愛之而已後世創業之君起自艱難咸以民事爲重繼體者率多生長深宮於民間疾苦不能盡知冤痛結於民而上不卹窮苦徧於下而上不聞禍亂之作實自此始今陛下角�羊澤初覃薄海生靈無不仰承下流繼今尢望省非正之斂停不急之作黜貪暴之吏蠲煩苛之今蕩然與天下休息而聖衷尢當念念在民則民心固結釁孽不萌長治久安之術無出此者其六曰崇儉自古帝王皆以惇朴先天下故唐堯茅茨土階大禹菲食周王卑服民到於今稱之後世若漢文帝惜露臺百金之費身衣戈綈足履革舄宋仁宗見後宮首飾珠玉輒閉目不視我太祖乘輿服禦以銅代金成祖所服衣袖至於敝垢夫豈不知享有四海之富而爲此其意或以尺帛一錢皆出於百姓之膏血故有所靳而不忍妄用也願陛下以此軫念自後帑藏支費必取弘治以前舊藉一一遵守而又躬行素約自禁近始宮室之奉但仍舊貫乘輿服食之物悉從裁省凡宮中冗聚之人奇巧之玩無名賜予無度取索一切出而罷之此所以愛養基本而安國家之大務也其七曰攬權權柄者神聖之所資也故當常使在上而不可使在下洪範有言惟辟作威惟辟作福言權不可分也漢之衰也元帝移於近嬖孝成委於臣下至唐永淳間悉歸宮掖天子拱手而已此所謂倒持太阿授人以柄未有不傷敗者宋臣呂公著曰欲威福之不移莫若捨已而從眾眾未有不公而人君獨爲天下公議之主威福將安歸也斯言良爲有見惟陛下深玩此意凡朝廷有大興革人材有大進退悉與諸大臣參詳可否而陛下方臨以明斷躬自裁決而施行之則威固於內權重於外治天下可運諸掌矣其八曰用人古稱明君者惟在辧君子小人而用捨之我太祖常言用人之道當知姦良知良而不能用知姦而不能去則誤國自此始願陛下深味此言於大小臣工一一淸心以照之大抵君子多惇實行小人多托空談君子多體國任事小人多謀身規避君子多面折廷諍小人多阿諛順旨君子多爲國薦賢小人多嫉賢病國以此觸類而觀自然駑驥別於途薰蕕判於器陛下乃操威福之權以臨斷之一則任之勿貳一則去之勿疑庶乎眾正之途開羣枉之門塞而大業可成也其九曰接下臣歷觀古今未有君臣之情不相孚洽而可致治者帝舜之於大禹曰臣哉鄰哉鄰哉臣哉髙宗之於傅說曰朝夕納誨以輔臺徳其一時相與之气象何其密也至後世則堂廉隔遠燕見闊疏遂使闕疇咨於大猷溺偏信於近習有如昔人所慨者惟我祖宗之朝每每召見羣臣講論治道至於大誥首篇又特著君臣同遊之訓意蓋以此請陛下自今視朝之後卽禦便殿召文武大臣入內與之親接凡朝廷有大政事卽令於上前擬議恭候宸斷而行之或於簿書之外仍命極言民隱或時給筆札俾﹤鋶﹣釒﹥陳時務則上下血脈流通而政事舉無不當且可以消人臣意見之私去左右壅蔽之患其十曰聽言臣惟言路通塞天下之治亂系焉孔子曰有諍臣七人𨿽無道不失天下故祖宗臨禦之時文武軍民凡有可言之事許直至禦前陳說意深遠矣方今更新之始臺諫諸臣必諍竭心腹論天下事願陛下大開言路凡政令之得失百姓之休戚羣臣之忠邪使之皆得直言無隱其言之當者采而行之且顯擢其人以示勸其未當而或過訐直者亦涵容而不罪夫言者上逆龍鱗而犯忌諱下結讎怨而取禍患亦何所利哉其心蓋忠於國也不諒其心而挫折之則勁气消沮忠臣杜口漸漬不聞其過遂以階亂豈非大失乎﹤鋶﹣釒﹥入上答曰覽奏忠愛懇至朕已具悉

○甲子孟春享太廟遣駙馬都尉謝詔行禮

○遣太常寺官祭太歲月將之神

○禮部尙書髙儀等上大行皇帝尊謚議曰伏惟大行皇帝徳配淸寧道兼述作應期首出合神堯之起唐都纘聖中興邁周宣之定王國事天明而有嚴有翼履道篤而不貳不參盛徳豊功曷能殫述謹遵節惠之義敬揚閎鉅之休如總攬政權親決章奏罷貂璫之出鎭而宿獘革於朝廷翦勛戚之內訌而隱禍消於宗社英莫及焉令出惟行法立惟信恩無掩義蠹政者𨿽貴必誅斷以定謀干紀者𨿽親必戮毅孰逾焉智足以通百物之情而處之各當明足以照萬幾之賾而應之咸宜博學多聞精思作睿此聖之極也變化無方張弛同於闔辟恩威不測鼓舞速於風霆號令轟馳聲聞具達此神之至也闡發性道則敬一有箴四箴有注上接精一之傳惇敍綱常則明倫有典明堂有問顯示尊親之道禮樂昭於天地謨訓炳於日星卽文王之允文不是過矣攘卻戎夷則狼煙息儆鯨海澄波而茂建廓淸之績徵討叛逆則詟服南交蕩除羣盜而丕揚順治之風定營制以作六師徵將材以備九伐卽成蕩之聖武蔑以加矣報祈歲舉重農事以開衣食之原賑貸時施軫民生而切痌瘝之念愼獄屢廑於欽卹課吏嚴黜乎貪殘淳流澍濡湛恩淪浹所謂必世之洪仁也考禮度衷奉獻廟極追崇之典因心篤愛時慈宮竭就養之誠躬卜吉兆於純山肇舉曠儀於大享善繼善述盡制盡倫所謂不匱之大孝也惟玆眾羙之具臻實皆剛徳之克就是以閱升平四十五載獨收悠久之功衍熙洽二百斯年赫啟隆昌之慶閎謨偉烈濊澤深恩誠萬世而下聖子神孫所宜憲章而宗法者也臣等稽之前代英君誼辟有大功徳於天下則鴻稱顯號世世尊之故武帝堯弘炎祚廟曰世宗光武再造漢家號稱世祖播之良史以爲美談矧我大行皇帝萃萬善之精腴備百王之軌範功業文章之外見者旣極其巍煥道徳性命之內蘊者又造其淵微卓乎與二祖匹休三五並駕而非彼兩君所能望者哉臣等謹博采羣言遠徵往牒大行皇帝尊謚宜天錫之曰欽天履道英毅聖神宣文廣武洪仁大孝肅皇帝廟號世宗用昭天下之至公垂徽稱於罔極臣等拜手稽首謹議

○乙丑禮部進上大行皇帝尊謚冊寶儀注十九日恭上尊謚前期三日太常寺官奏致齋請遣官祭告天地宗廟社稷至日行祭告禮用祝文香幣果酒脯醢如常儀一前期一日內侍官設冊案寶案於幾筵前左右置冊輿寶輿於皇極門捧冊寶各置輿中至日早上衰服祭告幾筵畢出禦皇極門內侍官舉輿外導駕官導上隨輿後降階升輅外導駕官退百官素服立於金水橋南皆北向俟輿至皆跪旣退皆興隨至思善門外北向立內導引官導上至乾淸門外降輅輿由中門進至幾筵殿前丹陛上內導引官導上由左門入至丹陛上拜位捧冊寶官於輿內捧冊寶由殿中門入至幾筵前左右北向立內贊奏上四拜禮皇子陪拜在外鴻臚寺官傳贊百官皆四拜導引官導上由殿左門入至幾筵神禦前奏跪傳贊百官皆跪奏進冊捧冊官以冊跪進於上左上受冊獻畢以冊授捧冊官置於冊案奏進寶捧寶官以寶跪進於上左上受寶獻畢以寶授捧寶官置於寶案奏宣冊宣冊官詣案取冊跪於上左宣訖奏宣寶亦如之奏俯伏興平身傳百官同奏復位導引官導上由殿左門出至拜位奏四拜傳贊百官同導引官導上至幾筵前奏初獻禮奏跪傳贊百官皆跪奏獻帛獻酒贊讀祝讀畢奏亞獻禮奏終獻禮奏俯伏興平身傳贊百官同奏復位導引官導上由殿左門出至拜位奏四拜傳贊百官同祭畢導引官導上由左門入至神禦前以冊寶授內侍官捧入導引官導上入內安冊寶行叩頭禮導引官導上由左門出至丹陛上奏禮畢傳贊百官同一二十日頒尊謚詔先期鴻臚寺設詔案於皇極殿內東錦衣衛設傘蓋於皇極殿外是日早百官各素服烏紗帽黑角帶立俟於承天門外其大臣立於午門前以俟導引上黑翼善冠素服黑犀帶禦中極殿執事官先行五拜三叩頭禮鴻臚寺官奏請升殿導駕官導上禦皇極殿鳴鞭訖序班舉詔案於殿中翰林院官捧詔立於左鳴贊唱頒詔翰林院官以詔授禮部官置於案序班舉案由殿左門出錦衣衛用傘蓋送至承天門上百官入班贊禮唱四拜平身稱有制贊跪開讀訖再行四拜禮鴻臚寺官傳奏禮畢上還宮

○丙寅上始釋衰服素翼善冠麻布袍素腰絰仍禦宣治門視事

○禮部尙書髙儀等上聖母尊謚議曰伏惟暘谷騰曜九有戴其照臨攝提生春萬匯蒙其發育故堯勛光被由慶都之毓祥啟賢敬承惟塗山之式誨曰若哲聖實有本源令徳旣隆尊稱宜備義實通於今古禮何間於幽明恭惟聖母榮淑康妃柔順承天安貞應地降芬華族夙聞四徳之修棲景紫宸允作六宮之冠嗣音太母祗範先皇承長樂之歡則執饋惟謹翊坤寧之教則獻繭惟勤乃若居貴撝謙處盈尙約肅壅有度儆戒無違筐筥采蘩邁有齊之季女瑟琴流荇媲思媚於周姜嘉問翕以光揚芳猷蔚其休暢抑且廓載物之量弘逮下之恩不詖以偏終溫且惠遂使後宮觀化象婉嫕於靑蒲女史正詞纂靜娟於彤管千靈薦祉九昊錫符玄云入戶發毋萌之禎彩電繞樞衍壽丘之慶用熙昌祚篤生我皇金波鮮眺側之暉豫形胎教銀榜有言動之諭體備師模慈訓所徵睿姿首出聲爲律而身爲度望如日而就如雲遂纘丕圖遹隆洪緒緬惟寶運方啟未正位於長秋顧乃玉綴久韜已歸神於修夜人懷大練推夢日之功帝省靈楸有終天之感是用循故典舉彜章進位號於瑤齊森禮容於金戺𨿽三泉舊閟不及享九州四海之供然六衣新陳尙可永一人百世之孝臣等睹龍飛於聖徳懷鸞馭於慈顏稽謀皇穹考實輿論敢緣節惠之義敬上儷尊之名宜天錫之曰孝恪淵純慈懿恭順贊天開聖皇太后臣等謹議

○修永陵享殿寶城及創造碑停等興工遣定國公徐延徳駙馬都尉李和許從誠玉田伯蔣榮安平伯方承裕成安伯郭應干淸平伯吳家彥都督沈至祭告諸陵鎭遠侯顧寰彭城伯張熊及工部右侍郎徐綱祭告天壽山等神

○敕內官監太監王鼎工部右侍郎徐綱等提督永陵工程

○禮部遵詔會議郊社諸典禮及葬祔享之制一郊祀之禮謹考國初建圜丘於鐘山之陽用冬至祀天以日月星辰太歲從祀建方丘於鐘山之陰用夏至祀地以嶽鎭海瀆從祀俱奉仁祖淳皇帝配又築朝日壇於城東夕月壇於城西用春秋分行事夕月亦以星辰從祀俱不奉配洪武十年始定合祀之制每歲正月擇日行於大祀殿三十二年更奉太祖髙皇帝配永樂十八年北京大祀殿成行禮如前儀洪熙元年增奉成祖文皇帝並配嘉靖九年始建圜丘於南郊冬至祀天以日月星辰風雲雷雨從祀建方澤於北郊夏至祀地以嶽鎭海瀆陵寢諸山從祀俱奉太祖髙皇帝配又建朝日壇於東郊以春分祭日無從位建夕月壇於西郊以秋分祭月亦以星辰從祀俱不奉配臣等議以爲天地分祀目�方於周禮圜丘方丘之文自漢以來歷代分合不常諸儒議論不一我太祖定鼎之初與一時儒臣斟酌考訂首建分祀之禮其後因感齋居陰雨始攺合祀至我皇考大行皇帝仍建四郊如洪武初年之制蓋太祖始分而後合皇考攺合而爲分然皇考之更制卽太祖之初制也今分祀已久似難紛更宜照例南北二郊於冬夏至日恭請聖駕親詣致祭仍奉太祖髙皇帝配其東郊以甲丙戊庚壬年西郊以丑辰未戌年聖駕親祭余歲遣官代行其太歲仍於歲暮孟春遣官專祭至如天神地祗已從祀南北郊其仲秋神祗壇之祀不宜復舉一祈谷之禮謹考祖宗朝原無祈谷之禮惟郊外耤田有先農壇國初每歲仲春上戊日聖駕親祭先農遂耕耤田永樂後惟遇列聖登極之始僅一舉行其他歲遣順天府官代嘉靖九年始以孟春上辛日行祈谷禮於大祀殿十年以啟蟄日攺行於圜丘十八年又攺行於禁內之玄極寶殿遂爲定例而先農之祭亦不廢臣等謹議禮稱元日祈谷於上帝其詳亦不可考我國家先農之祭蓋卽祈谷之遺意自皇考俯納言官之請肇舉此典夫旣祭先農復云祈谷二祀並行於仲春不無煩數且玄極寶殿當禁嚴之地而使百官陪祀宵分出入事體深有未安臣等竊以爲宜罷祈谷之禮止於先農壇行事爲當恭遇聖主登極則親祀先農並行耕耤禮其餘每歲仲春仍遣順天府官代行庶合祖宗舊典一大享之禮謹考祖宗朝原無大享之禮嘉靖十七年我皇考舉明堂大典以季秋享上帝奉睿宗獻皇帝配尋乃撤大祀殿攺建大享殿然每歲惟於禁內之玄極寶殿遣官行禮爲常亦未嘗於郊壇親祭也臣等謹議明堂大享𨿽稱古制而制度之詳亦不可考見皇考肇舉此祀無非追崇睿宗以昭嚴父配天之孝但自皇考視睿宗則睿宗爲嚴父自皇上視睿宗則睿宗爲皇祖若以今日仍奉睿宗配帝似於周人宗祀文王於明堂之義不甚相協恐非所以妥睿宗之靈而安皇考之心也故臣等以爲大享之禮可罷一社稷之禮謹考國初建太社太稷異壇同壝以勾龍后稷配洪武十年攺建同壇同壝罷勾龍后稷配以仁祖三十一年更奉太祖配永樂中北京壇成位置如故洪熙間又奉成祖配嘉靖九年遵復初制以勾龍后稷配十年復於西苑隙地墾田樹谷建帝社帝稷二壇每歲以仲春秋上戊次日行祈報禮臣等謹議天子社以祭五土之祗稷以祭五穀之神名曰太社太稷而帝社稷之名則自古及祖宗朝皆無之國初太社稷之建悉遵古禮而皇考仍以勾龍后稷配實合太祖初制無容別議至於帝社稷之祭不無嫌於煩數臣等竊以爲止宜照舊奉太社太稷之

○祭其帝社帝稷宜罷勿舉一陵葬廟祔之禮謹考我國家自宣宗以前陵寢合葬皆止一後至裕陵則二後同祔葬茂陵則三後同祔葬若太廟祔享則惟一帝一後又後惟元配始得升祔恭惟孝潔皇后爲皇考大行皇帝元配禮應合葬永陵祔享太廟先年神主回京時本部曾請祔享以其時未有本室暫祔奉慈殿側以俟孝烈皇后𨿽曾正位中宮然非元配今先已祔廟又奉孝潔皇后同祔則二後並配非祖宗舊制若因孝烈皇后先祔而遂使孝潔皇后不得升祔則捨元配而祔繼配亦非祖宗舊制況孝潔皇后宜祔之禮皇考先年已有欽依近日復有遺命臣等竊以爲皇考大行皇帝升祔太廟之時宜請孝潔皇后祔享而移奉孝烈皇后於別所仍於大行皇帝發引之先遷奉孝潔皇后梓官於永陵與聖母梓宮同日祔葬孝烈皇后旣已祔葬似當以次列祔其孝潔皇后孝烈皇后尊謚乞敕臣等撰擬議文奏進薦上冊寶庶幾名分正而典禮全矣上以禮官會議允當命如議行之

○戶部覆南京戶科給事中岑用賓奏其一言南京供用庫酒醋面局並光祿四署所積米穀豆麥足支數年宜暫徵折色角�羊部其後以三年爲率徵本色二年折色一年庶無虛費其一言錦衣衛烏龍潭等三十六倉每倉有看倉餘丁少者十名多或二十名月餼不給宜仿正統十四年例每丁準月糧三鬥於各倉耗米內支給以示優卹得旨折色銀兩徵角�羊戶部濟邊餘如議

○升浮圖峪守備指揮僉事楊守承爲署都指揮僉事充五軍營遊擊將軍命儀眞守備署都指揮僉事王盤領南京江防遊兵

○丁卯禮部進上聖母尊謚冊寶儀注一正月二十一日恭上尊謚寶冊遣官詣陵園行禮前期三日太常寺官奏致齋仍奏請遣官祭告天地宗廟社稷至日行祭告禮用祝文香帛果酒脯醢如常儀前期一日內侍官設冊輿寶輿於皇極門捧冊寶各置輿中一是日早上其素翼善冠麻布袍腰絰祭告大行皇帝幾筵用祝文香帛酒饌如常儀遂以素冠服出禦皇極門文武百官素服烏紗帽黑角帶先於丹墀內東西序立序班引遣官於丹陛中道贊行五拜三叩頭禮跪內侍官舉冊寶輿降階上起立贊俯伏興遣官興立於東俟錦衣衛官校接冊寶輿香亭由午門中門出鼓樂前導設而不作遣官由左門出隨行上還文武百官隨冊寶送至長安右門外止其文武大小衙門各分官送至陵園免辭陪祭畢回朝見一是日太常寺先於陵園陳設祭品如常儀鴻臚寺設冊寶案於享殿中左右申時冊寶至陵園由中門進至享殿前導引官引遣官由右門入至丹墀內贊官唱執事官各司其事導引官引遣官至享殿前就拜位捧冊寶官於輿內捧冊寶由殿中門入至神禦前左右北向立贊官贊四拜禮傳贊文武分官皆四拜導引官引遣官由殿右門入至神禦前贊跪傳贊文武分官皆跪贊進冊捧冊官以冊跪進於遣官左遣官受冊獻畢以冊授捧冊官置於冊案贊進寶捧寶官以寶跪進於遣官左遣官受寶獻畢以寶授捧寶官置於寶案贊宣冊宣冊官詣案取冊跪於遣官左宣訖置於冊案贊宣寶宣寶官詣案取寶跪於遣官左宣訖置於寶案贊俯伏興平身傳贊文武分官同贊復位導引官引遣官由殿右門出至拜位贊四拜傳贊文武分官同導引官引遣官至神禦前贊初獻禮贊跪傳贊文武分官皆跪贊獻帛獻酒贊讀祝讀畢贊亞獻禮贊獻酒贊終獻禮贊獻酒贊俯伏興平身贊復位導引官引遣官由殿右門出至拜位贊四拜傳贊文武分官同祭畢冊寶收貯於享殿一是日遣官行獻冊寶禮畢文武分官稍退太常寺復設酒饌如常儀內侍官設香案於享殿中設題主案於香案前西向設遣官拜位於前北向太常寺導引官引遣官入享殿前就拜位上香五拜三叩頭至神牀跪內侍官跪奏謹請孝恪淵純慈懿恭順贊天開聖皇太后神主恭用奉題遣官詣皇太后神主前內侍官盥手捧主安於案上題主官盥手東西向立奉題訖內侍官奉主安於神座內侍官奏請皇太后神靈上神主文武分官詣丹墀立導引官導遣官由殿右門出就拜位贊四拜傳贊文武分官同導引官引遣官至神禦前贊初獻禮贊跪傳贊文武分官皆跪贊獻帛獻酒贊讀祝讀訖贊亞獻禮贊獻酒贊終獻禮贊獻酒贊俯伏興平身贊復位導引官導遣官由殿右門出至拜位贊四拜傳贊文武分官皆同太常寺官詣神禦前跪奏禮畢內侍啟匱覆主奉安於神座訖行叩頭禮一二十二日頒尊謚詔如頒大行皇帝尊謚詔儀

○命修大內神霄殿以奉聖母孝恪皇太后專祀也

○賜百官上元節假十日諸司仍奏事自是歲以爲常

○禁民間放燈

○吏部奏起用原任南京禮部尙書葛守禮戶部右侍郎趙貞吉兵部右侍郎郭宗臯都察院右副都禦史林云同右僉都禦史曹邦輔布政使司左布政使鐘卿按察司副使曹金金立敬殷邁僉事謝廷﹤艸洍﹥等從之

○復除吏科給事中周怡禮科給事中沈束原職

○停角�羊湖廣撫按衙門嘉靖四十五年隆慶元年贓贖銀兩發修荊襄等府城堤以撫按官奏水災衝決故也

○戊辰禮部言自昔天子體元禦極必皆首立皇后以主天下之內治我朝列聖皆於登極之初卽舉冊立中宮之典今皇上嗣登寶祚百度咸貞冊立大禮所宜亟舉敬惟皇配出自名宗天作之合已受封章於潛邸宜崇位號於中宮於以佐奉宗祧母儀天下此寔邦家之大慶中外之具瞻臣等忝備禮官請遵彜制惟皇上早賜施行以備朝廷之威禮又言天下大本系於儲貳國之主器屬於元良自昔人君卽位必蚤建太子其或未暇則有司具請舉行蓋以太子正而天下定其爲宗廟社稷計莫先於此惟皇上受天眷命撫馭丕圖而皇子篤生已及五歲且英哲性成岐嶷天挺中外臣民莫不忻忻然謳歌鼓舞以爲此宗社億萬年無疆之慶玆者聖政維新鴻儀具舉維是蚤建儲闈豫端國本尢今日之急務皇子旣長且賢天人交與宜正東宮之位用培蒙養之基臣等謹擬正月十五日吉同文武百官上表陳請伏乞聖明蚤賜允兪又惟皇子已長禮宜請賜睿名伏乞欽命以便頒冊行禮上諭曰立後事可行皇子年尙幼且先賜名徐議冊立

○少保兼太子太保吏部尙書楊博都察院左都禦史王廷以考察庶官先上﹤鋶﹣釒﹥求退上俱諭畱不允

○復鄭王厚烷爵仍歲加祿米一百石釋鄢陵王府鎭國中尉勤熨及其子朝﹤土冒﹥歸本府有司存卹先是厚烷以建言時政觸先帝怒盟津王長子祐橏因構之王遂奪爵勤熨朝瑁亦以赴闕言事俱發髙墻禁錮至是禮部奉詔書請寬釋優處故有是命

○鑄給江南江北監兌主事關防四川龍安府印本府經歷司照磨所司獄司儒學永盈庫印記隆昌縣印本縣儒學陰陽醫學僧道會司記福建海澄寧洋二縣印及各儒學記

○給事中周世選等奏守衛官軍遠赴通倉支糧有妨直宿請攺撥京倉從之

○己巳大學士徐階奉詔自陳求退上曰卿輔弼首臣忠誠體國勛庸茂著中外具瞻朕玆嗣位眷倚方切宜益竭謀猷贊成化理所辭不允

○禮部奏先年大行皇帝於西苑隙地種植麥谷命總督倉場戶部侍郎同司禮監督理農事收其子粒貯恆裕倉以供大祭粢盛且欲以知稼穡之艱難甚盛舉也但苑內禁地農夫出入力作事體非便請罷部臣兼督止令該監督理種植以少存重農省艱之意其戶部侍郎督理西苑農事舊銜宜省從之

○戶部言嘉靖初年禦用監供用庫歲派黃蠟止八萬五千斤白蠟四千斤末年黃蠟增至二十餘萬斤白蠟不下十萬斤此外復有召買有折色視正額不啻三倍又上用香品舊無徵派事例近行廣東采辦及順天府召�收買歲亦數十萬斤增費擾民宜一切裁省如嘉靖初年例徵派其采辦諸令卽行停止從之

○掌五軍都督府事成國公朱希忠英國公張溶新寧伯譚功承宣城伯衛守正彭城伯張熊總督京營戎政鎭遠侯顧寰掌錦衣衛事左都督朱希孝各遵詔自陳不職上諭希忠溶功承寰希孝仍舊視事守正熊準辭免

○方士王金等下獄論死金初以修煉夤緣眞人陶仲文子世恩希求恩澤乃僞造五色靈龜靈芝以爲天降瑞徵又與世恩及陶仿劉文彬申世文髙守中僞造諸品仙方養老新書七元天擒護國兵策及以金石藥進禦仿得遷太醫院使世恩太常寺卿金太醫院禦醫文彬太常寺博士至是以遺詔逮金等鞫問遂皆伏法

明穆宗莊皇帝實錄卷之二

明穆宗莊皇帝實錄卷之三

隆慶元年正月辛未免百官上元節晏

○敕諭禮部曰朕聞天地合而後萬物興君之有後固以法天地而育萬物也朕玆光撫洪圖方期位奠於兩儀和宣於二气教行於國家澤溥於生成非先正中宮之位名曷克收內治之績效妃陳氏昔荷皇考選配朕躬兼四徳以嗣徽本二南而立則可冊立爲皇后俾闡化於女順用肇慶於坤寧所有合行禮儀爾禮部卽會翰林院定議並擇日以聞欽哉

○大學士李春芳郭朴髙拱各奉詔自陳求退上俱優詔褒畱令益展猷爲以副眷任

○吏部左侍郎掌詹事府事陳以勤翰林院侍讀學士掌院事張居正各以考察自陳上以其學行素優俱令供職如故

○戶部尙書髙燿禮部尙書髙儀兵部尙書趙炳然刑部尙書黃光昇工部尙書雷禮吏部左侍郎吳嶽工部右侍郎徐綱通政使司通政使吳三樂大理寺卿魏尙純都察院右僉都禦史趙鏜國子監祭酒林﹤火廉﹥各以考察自陳上畱儀等供職令燿致仕三樂鏜攺用

○蔭戶部左侍郎劉體乾子潚爲國子生以三年秩滿也

○命浙江布政使司右參政劉祐仍兼僉事管淮揚兵備

○戶科給事中何起鳴言邇來漕政廢弛舊制江北糧米當十二月以裏過淮遠者不過明年之三月今或至六七月山東糧米當四月運完遠者不過七月今或至十一月其故在有司怠緩軍衛遷延重以運官科求旗甲侵費獘端莫可深詰漕運失期多由於此今監兌主事𨿽系專官而部署權輕嘗不得盡施其法巡按禦史可以執法而事務繁劇又不得專意於漕按會典沿河閘壩每三處設禦史一員主儧運今宜復國初之舊於南直隸浙江杭嘉湖添差禦史一員給之敕書令其專理漕運其濟寧以南河道舊屬兩淮巡鹽禦史帶管者並以委之監兌時則巡歷淮安以南水盛時則巡歷徐州以北此河道漕運可兼攝而並舉者也戶部覆奏從之○調宣府北路參將袁世械於中路以宣府遊擊將軍劉潭代世械又以大同鎭邊堡守備指揮僉事尙智爲署都指揮僉事代潭○命河間領軍遊擊將軍劉國賓爲神樞營練勇參將

○壬申禮部進冊立皇后儀注一二十七日早遣官祭告天地宗廟社稷上親告大行皇帝幾筵一前期一日鴻臚寺設節冊寶案於皇極殿內節案居中冊東寶西設節冊寶彩輿於丹墀內設中和韶樂於殿內設而不作一是日早內官設皇后受冊位於坤寧宮設節冊寶案於受冊位之北設香案於節冊前設內贊二人引禮二人設內樂於丹陛上設而不作一是日早鳴鐘鼓錦衣衛設鹵簿大駕上具冕服禦中極殿鴻臚寺官奏執事官行禮畢奏請升殿導駕官導上升座文武百官具朝服入班行叩頭禮左右侍班正副使入就拜位贊四拜興傳制官奏傳制執事官舉節冊寶案由殿左門出用黃傘遮送至丹墀內置彩輿中傳制官由左門出稱有制贊正副使跪制曰隆慶元年正月二十七日冊妃陳氏爲皇后命卿等持節捧冊寶行禮贊俯伏興四拜禮畢執事官舉節冊寶輿由皇極門左門出大樂前導設而不作鴻臚寺奏禮畢駕輿節冊寶輿至歸極門外正副使北向立內官舉節冊寶輿由正門入內樂設而不作迎至皇后宮門外皇后具禮服宮人執扇擁護及擎執在後引禮導引出迎於宮門外內官捧節冊寶由正門入皇后隨至拜位內官以節冊寶各置於案內贊贊四拜贊宣冊贊跪宣冊女官取冊立宣於皇后之左訖贊搢圭贊受冊宣冊女官以冊跪授於皇后受訖以冊授女官女官跪受於皇后之右立於西贊宣寶宣寶女官取寶立宣於皇后之左訖贊受寶宣寶女官以寶跪授於皇后受訖以寶授女官女官跪受於皇后之右立於西贊出圭贊興贊四拜禮畢內官持節由正門出皇后送至宮門外內官賫節出至歸極門外以節授正副使報禮畢正副使持節復命一是日皇后受冊畢上冕服皇后禮服上率皇后詣奉先殿行謁告禮再詣大行皇帝幾筵前行謁告禮俱如常儀皇后於內殿俟上服皮弁服升座贊引女官引皇后詣上前就拜位行八拜謝恩禮畢還宮一是日皇后受冊畢內官卽於宮中設皇後座南向設儀仗設內樂不作設內贊二人引禮二人候皇后謝恩禮畢還宮女官請皇后服燕居冠服升座引禮引在內親屬詣前贊八拜禮次引六尙等女官入班贊八拜禮次各監局內官內使行八拜禮一二月初一日辰時頒詔一前期一日鴻臚寺設詔案於皇極殿內東設表案於丹陛上設中和韶樂設而不作錦衣衛設云蓋云盤於殿內東別設云盤於承天門上設彩輿於午門外鴻臚寺設宣讀案於承天門上西南向是日早鳴鐘鼓錦衣衛設鹵簿大駕上具冕服禦中極殿文武百官各具朝服入丹墀內俟鴻臚寺官引執事官進至中極殿將行禮之時傳旨百官免賀上行五拜三叩頭禮傳畢方引執事官就次行五拜三叩頭禮鴻臚寺官奏請升殿導駕官導上升座翰林院官先捧詔書於中極殿從至禦座前東立西向鳴鞭訖鴻臚寺贊文武百官入班行五拜三叩頭禮訖百官先出承天門外俟表文不宣序班隨奉詔案於殿中鴻臚寺官贊頒詔翰林院官捧詔授禮部官禮部官捧詔置於案上云盤內鴻臚寺官舉案從殿左門出至丹墀校尉擎云蓋迎詔至午門外禮部官捧詔置彩輿內迎至承天門上開讀行禮如常儀鴻臚寺傳奏禮畢駕興一頒詔之次日命婦行見中宮禮得旨免命婦入賀餘如儀尋攺冊立於二月初九日頒詔於十三日

○禮部進賜皇子名儀注一正月十八日上以命皇子名親告奉先殿及大行皇帝幾筵一是日命皇子名上具翼善冠服禦內殿升座皇妃具服朝見行四拜禮畢皇妃侍立東面傅姆攜皇子出自寢詣禦前跪上執皇子之右手賜之名而命以辭皇妃承旨訖傅姆攜皇子還寢皇妃四拜禮畢還宮一是日辰時上禦宣治門降手敕以皇子睿名傳諭禮部行宗人府登識玉牒上是之

○敕禮科左給事中王治禦史王好問查盤內府各監局錢糧已而太監崔敏等奏請免查戶科給事中張憲臣劾敏等抗違明詔當治其罪得旨內府錢糧詔書所載者自嘉靖四十一年始備開收支見在之數與科道官查理不許違抗其詔內不載者亦不得槪查敏等勿論於是治等復言詔令已下不宜以中官言輙罷給事中何起鳴亦極言其不可上謂敏等所奏具有實數令遵旨免查

○宣府大同山西秋防事竣督撫官上所部諸將功罪兵部覆奏言邊境寧謐皆總督鎭巡之功宜加優賚得旨總督侍郎王之誥總兵官馬芳巡撫都禦史冀煉各賚銀幣有差

○癸酉英宗睿皇帝忌辰奉先殿行祭禮遣興安伯徐夢暘祭裕陵

○升兵部主事何永慶爲通政使司右參議

○夜月犯角宿南星

○甲戌賜皇子名上親告奉先殿大行皇帝幾筵而命皇子以辭曰朕玆恭請命於祖考賜爾名曰夫鈞者言聖王制馭天下猶制器者之轉鈞也其爲義大矣爾其念之哉敕禮部曰朕元子已恭請命於皇祖皇考名曰其令所司登識之

○升河南道監察禦史何維柏爲大理寺左少卿

○禮部左侍郎潘晟右侍郎丘嶽戶部左侍郎劉體乾右侍郎劉自彊兵部左侍郎遲鳳翔協理戎政左侍郎王本固太僕寺卿鄒應龍掌太常寺事禮部右侍郎師宗記順天府尹李敏光祿寺卿裴天祐各以考察自陳得旨嶽敏天祐吏部查議攺用餘各供職如故於是吏部擬嶽降外任敏等調南京俱令回籍候補從之

○南京國子監祭酒胡傑自陳求退不允令赴任供職

○刑科都給事中徐公遴劾奏翰林院侍講學士王大任姜儆前以禦史訪求法祕躐致淸華且引用方士劉文彬等今文彬等俱正刑章大任儆不宜逭罪吏部覆奏大任等原奉旨訪進法士似無所希覬但其巡按時甚有物議當黜得旨俱革職閒住

○五軍都督府僉書定西候蔣佑懷寧侯孫世忠靈璧侯湯世隆安遠侯柳震伏羌伯毛澄安鄕伯張鋐武進伯朱承勛都督僉事袁正周於徳徐玨管理圍子手廣寧伯劉允中管理紅盔將軍武定侯郭大誠彰武伯楊炳勛衛張元功徐文璧掌府軍衛事泰寧侯陳良弼京營副將都督僉事艾梓王玉李世忠戴元亮提督巡捕都督僉事張時春各遵詔自陳不職章下兵部甄別以聞得旨佑等畱用震承勛良弼玉俱革任

○詔內官監黑窯等廠舊役鎭朔諸衛軍三百十四人俱放歸原伍

○乙亥上大行皇帝尊謚遣成國公朱希忠英國公張溶駙馬都尉謝詔新寧伯譚功承祭告天地宗廟社稷上親告大行皇帝幾筵恭上尊謚冊文曰孝子嗣皇帝臣謹再拜稽首言臣惟業莫重於承祧宜溯本原而欽駿徳孝莫先於傳美必稽典制以薦鴻名謹合輿情用稱殷禮恭惟皇考大行皇帝睿聖本於天縱剛健協於干行以英斷理萬機權無傍落以沈毅馭羣下法罔私撓綱紀畢張樞機獨運普無疆之照燭體夙具乎通明施不測之恩威用丕昭於神妙粵從蚤歲深好尙書逮於中年淹貫羣籍聲爲律身爲度禮樂備而天地官言爲法行爲則謨烈兼而佑啟遠更新戎政率勵將材南殄倭奴嶺海之諸氛悉蕩北驅胡虜蓮社之巨孽咸誅一夫無有橫行四方莫敢逆志注情農事每親奉乎報祈軫念歲饑屢命蠲乎逋負拯民苦則爲黜諸司之貪肆因財詘則爲止三楚之經營孝篤因心道隆建極定稱親稱帝稱宗之議名正言順而事成舉大享大祔大襄之儀內敬外文而誠若蓋嘗仰觀於徳業允矣卓冠於古今簡冊萬年垂休聲而有赫云仍百世流慶澤以無窮上會廟祐之光下篤邦家之祜爰咨公論請命於天謹奉冊寶上尊謚曰欽天履道英毅聖神宣文廣武洪仁大孝肅皇帝廟號世宗伏惟聖靈在天茂膺景制益弘庇佑永衍熙昌謹言

○革工部尙書徐杲職閒住杲本工部官匠先以修建功歷升前職至是考察自陳下吏部查議都給事中王元春等劾杲以匠役官正卿其子文燦傳升錦衣衛指揮世襲皆濫名器壞政體並宜汰黜吏部覆奏從之

○吏部奏考察庶官年老戶部員外郎楊啟充等三十人有疾監察禦史熊迥等六人老疾兵馬指揮許輝等五人貪兵馬指揮陳天壽等十人罷軟無爲光祿署丞陳臬素行不謹戶部郎中楊進道等一百一人浮躁淺露吏部郎中唐汝迪等七人才力不及吏部郎中南軒等三十人得旨老疾致仕貪爲民罷軟不謹冠帶閒住浮躁不及降一級調外任

○命老營堡遊擊將軍黑雲龍爲分守山西北樓口參將升三河守備指揮僉事楊爾幹爲署都指揮僉事充河間領兵遊擊將軍

○兵部議覆甘肅巡撫石茂華所言邊事一攺置寺官謂莊浪土官指揮魯達部曲蕃衍至數萬人獷悍難制宜攺涼州行太僕寺寺丞爲少卿兼以憲職彈壓之一議修墻堡謂莊浪地鄰番虜時被劫掠宜於馬營溝何家營修築墩墻堡塹又沙井驛抵苦水灣七十里通遠驛堡去西大通驛八十里宜各於適中處築團莊一座以便行旅從之

○錦衣衛僉書都督李隆都指揮孫鈺張大用張鐸指揮李永南鎭撫司掌印指揮大質僉書都督黃時坤朱時泰都指揮袁憲文陸繹黃鎧髙秉倫王可久指揮黃安陸緒餘蔭畢光祖張遠滕鳳溫禾�寧北鎭撫司掌印指揮程堯相僉書傅鉞各遵詔自陳不職章下兵部甄別以聞得旨隆等畱用鐸致仕可久禾�寧革任閒住

○丙子以上大行皇帝尊謚詔告天下詔曰朕惟自古聖王其生也天下之人相與尊而親之其歿也相與頌而思之若堯舜禹湯文武是也洪惟我皇考大行皇帝以上聖之徳撫中興之運湛恩所被莫不歸仁明威所加罔不震攝蓋在臨禦之日爲天下所尊親久矣逮乎宸衷厭世龍馭遐升朕銜哀茹荼不勝瘠毀而凡臣庶亦莫不摧心泣血有喪考之戚焉玆朕敕諭文武羣臣稽古禮文議薦謚號博參輿論允協至公乃於正月十九日祗告天地宗廟社稷奉冊寶恭上皇考大行皇帝尊謚曰欽天履道英毅聖神宣文廣武洪仁大孝肅皇帝廟號世宗諒爾萬方其頌而思焉之心均無窮也屬殷禮之旣舉爰渙號之用頒夫仰皇考之徽稱則必信從其治教感皇考之餘澤則必翊戴於邦家尙一乃心用若予化播告遐邇咸使聞知

○攺南京禮部尙書葛守禮爲戶部尙書守禮﹤鋶﹣釒﹥辭不允

○起原任總督宣大兵部右侍郎郭宗臯爲刑部右侍郎通政使司通政使樊深原職

○以原任總兵王懷邦充爲事官管分守大同靈丘參將事

○升新開口守備指揮麻貴爲署都指揮僉事充宣府入衛遊擊將軍

○丁丑恭上孝恪淵純慈懿恭順贊天開聖皇太后尊謚命成國公朱希忠英國公張溶定西侯蔣佑新寧伯譚功承祭告天地宗廟社稷上親告大行皇帝幾筵出禦皇極門遣駙馬都尉謝詔詣陵園獻冊寶奉安神主大學士李春芳恭題如儀冊文曰孝子皇帝臣稽首百拜上言臣聞其徳茂者其報隆其功閎者其名顯矧劬勞之徳篤祐一人發育之功普施四海宜名與報益顯以隆是登有赫之鴻稱庸闡無前之景烈恭惟皇妣榮淑康妃積慶堯門蜚英姒幄方祇奠厚承璇蓋以資生素魄涵精並羲暉而朗耀事大母有婉愉之愛奉先皇有敬順之誠贊��刀丫�皿�惇以維虔載筐鉤而罔斁藏往伊智深沈允合於含章逮下以仁溫惠寔同於詡物行皆圖史言悉箴規九禦仰風旣弼成於坤教三靈錫祉乃浚發於震祥誕育眇躬備貽慈訓玆受憑幾之命遂膺禦歷之符省翟彩於舊宮音容已隔望瑤華於玄室淒愴如存惟木有本惟水有源曷角�羊終身之慕謂天蓋髙謂地蓋厚難酬罔極之恩爰率彜章遹追令範考言於眾稽謀自天徽數崇升具禕諭之盛禮芳猷表著揚廟祏之大名謹奉冊寶上尊謚曰孝恪淵純慈懿恭順贊天開聖皇太后嗚呼桂殿承歡慟九原之難作蘭宮正號昭萬代以彌光伏冀明靈俯垂嘉享佑我嗣人永保蘿圖之固施及後裔益綿椒實之蕃俾子子孫孫世承祼獻與明無疆謹言

○升戶科都給事中張憲臣工科都給事中王元春吏部郎中佘敬中俱布政使司右參政憲臣浙江元春江西敬中廣西翰林院編修李貴河南道禦史李廷龍俱按察司副使廷龍河南貴四川廣西道禦史胡鑰爲廣東布政使司右參議兵科給事中方嶽湖廣道禦史李文續劉師孟禮部員外郎張翔翰南京戶部員外郎陳墀俱按察司僉事嶽師孟狹西文續浙江翔翰廣東墀四川

○吏部覆通政使司右通政王正國等自陳﹤鋶﹣釒﹥擬正國及提督謄黃右通政姜寶太常寺少卿羅良魏承詔太僕寺少卿李邦珍李一元順天府府丞李邦義俱畱用太常寺少卿髙復春罷斥鴻臚寺卿陳道基大理寺右少卿李承華調外任鴻臚寺卿蕭瀾降二級仍令管事從之

○總督薊遼保定軍務都察院右副都禦史劉燾以考察自陳求退上以其久練邊務諭令供職如故

○原任刑部侍郎鄢懋卿有罪發邊衛充軍初懋卿與大理寺卿萬采皆謟附嚴世蕃姦贓狼籍嘗以巡鹽都禦史徧歷郡縣所至供億騷擾及橫索有司饋遺無算貪黷恣肆士大夫爲之仄目世蕃敗有司籍其家世蕃嘗寄采數萬金事頗泄懋卿復給取采金二萬采抵罪詞連懋卿有司驗問頗有蹤迹懋卿竟坐充軍

○詔削奪故眞人邵元節陶仲文官爵及誥命毀墓牌坊牌籍其田宅

○戊寅以恭上聖母尊謚詔告天下詔曰朕惟禮不可以忘本而孝莫大乎尊親是以自古聖帝明王曁我祖宗列聖纘祚膺圖君主天下莫不致隆於所生蓋天理人情之至也成憲具存在朕爲尢切焉洪惟皇妣榮淑康妃生稟巽明躬備坤則事我祖妣旣克嗣於徽音奉我先皇寔贊成夫陰教和惠洽乎九禦恭儉聞於四方委祉發祥誕育衝眇不惟保愛之曲至抑且訓迪之周詳玆朕獲奉宗祧紹列聖之弘休纘先皇之大業固皆慈誨之貽也顧音容已隔嘆霜露之屢經尊養欲伸悲風木之不待永言感慕倍結深衷乃考舊章並詢輿論特舉追崇之典遹隆儷極之稱於正月二十一日祗告天地宗廟社稷恭上尊謚曰孝恪淵純慈懿恭順贊天開聖皇太后嗚呼至恩罔報鴻儀少展於孝思大徳難名顯號但從於節惠庶廣普天之譽用爲永世之辭播告華夷俾咸知悉

○命撤西苑內大髙玄等殿圓明等閣玉熙等宮及諸亭臺扁額初議盡毀諸修建齋醮宮殿禮部惜其材費請止去扁額從之

○卹錄故兵部員外郎楊繼盛左春坊左中允郭希顏錦衣衛經歷沈煉戶科左給事中楊允繩各賜祭一壇

○工部尙書雷禮再上﹤鋶﹣釒﹥乞休不允

○己卯萬壽聖節上以大行皇帝梓宮在殯哀痛倍切諭免百官朝賀

○免各王府及天下諸司進表慶賀

○遣玉田伯蔣榮彭城伯張熊成安伯郭應干淸平伯吳家彥分祭長陵獻陵景陵裕陵茂陵泰陵康陵永陵指揮同知文承武祭景皇帝中官祭恭讓章皇后都指揮同知陳書祭孝潔皇后各陵寢都督僉事沈至祭孝恪皇太后陵園

○朝鮮國王李峘遣陪臣戶曹參判尹玉等賫表文方物謝恩賜金織衣彩叚等物有差以大喪免晏晏於遼東都司

○洮岷等處番族法藏等寺剌麻番僧及加渴瓦寺都綱領占羅洛思等各進貢方物給賞如例俱免晏

○命原任宣府東路參將署都指揮僉事方振爲山西老營堡遊擊將軍

○先是嘉靖丙寅九月虜犯遼東錦州殺士馬甚眾下禦史勘核至是禦史李叔和言黠虜突入地方𨿽有殘傷而參將趙完力戰退虜鎭巡官調度得宜當略罪論功詔宥完罪仍賜總兵王治道巡撫都禦史魏學曾銀幣

○錄延綏錯峯子山�要髙廟兒蛇井梁等處獲功被創官軍吾太等三十三人各升賞如例

○庚辰攺遼東廣寧遊擊將軍王有臣爲遼東入衛遊擊將軍以廣寧坐營指揮郭承恩爲署都指揮僉事代之

○先是太常寺以祭太社太稷請如近例遣官攝事上命禮部查議至是覆言臣等謹按禮曰喪三年不祭惟祭天地社稷爲越紼而從事說者以爲不敢以卑廢尊以己事廢公祀也今太社稷祀典𨿽在世宗皇帝未升祔之前然稽諸越紼行事之說似不可廢宜如憲宗武宗朝例鴻臚寺免請升殿太常寺具本奏知至期請皇上躬詣壇壝具服致祭樂懸而不作致齋之日上具黃素袍翼善冠百官淺淡色衣朝參其陪祀官各具祭服行禮如常上從之

○革道官金中剛等太常髙士職號並收中剛及陶世恩玉印五牙印一銀印一銅印十

○辛巳孝靜毅皇后忌辰奉先殿行祭禮遣都指揮同知王極祭康陵

○黜吏科都給事中胡應嘉爲民尋以原職調外任初應嘉在先朝論大學士髙拱欲中以危法拱頗銜之及吏部考察庶官應嘉謂尙書楊博曲庇鄕裏以私憤謫給事中鄭欽禦史胡維新因上﹤鋶﹣釒﹥劾博考察不公狀大學士徐階郭朴與拱謂應嘉黨護同官挾私妄奏首犯禁例擬旨黜之於是臺諫諸人疑其意出於拱謂拱修故怨脇階以黜應嘉思有以撼之矣兵科給事中歐陽一敬因論救應嘉語侵拱其﹤鋶﹣釒﹥言陛下初登大寶宜以堯舜明目達聰爲法卽使應嘉言妄猶當宥之而況言實不妄乎且陛下以博爲大臣專任之乃黜應嘉以快博意使忠直敢言之士憤懣而不發此大臣之利非社稷利也往時給事中張嶽曹楝趙恪忤博博輙出之其切齒臺諫久矣玆以考察去者科道官半之是烏得不爲私忿而博籍山西並無一人又烏得不謂曲庇使應嘉竟由此黜則言官以言爲諱他日大臣有大惡誰當言者且應嘉素號敢言卽今輔臣髙拱姦險橫惡無異蔡京將來必爲國巨蠹應嘉亦嘗極力論列諸臣孰有如其任事任怨者哉應嘉前﹤鋶﹣釒﹥臣實與謀臣才識又不及應嘉遠甚若黜應嘉則不若黜臣章下所司是日給事中辛自修監察禦史陳聯芳等俱交章論救階奪於眾論亦自悔處應嘉爲遏乃攺擬應嘉調用而拱又疑一敬之﹤鋶﹣釒﹥謂階主之兩人之隙深矣然應嘉爲人傾險好訐士論亦薄之

○大學士髙拱上﹤鋶﹣釒﹥言往時胡應嘉劾臣親侍郎李登云不數日而臣卽入閣以此相防遂謂臣不樂直贊移家具以出賴先帝洪慈不加誅譴而應嘉一擊不中相防愈深臣亦時謹避之矣乃應嘉去官而一敬論臣則何爲乎蓋一敬應嘉之密友應嘉去一敬恐不得自安遂明爲此言挾臣以自固其言應嘉所奏臣寔與謀可知矣至謂臣姦橫比之蔡京必以某事爲證乃一無所指而徒曰姦橫曰蔡京誠何據哉近日人情不一國是紛然卽無一敬之論臣亦欲乞身而況有此論乎古人云大臣不重則朝廷輕使傳之四方謂眞有蔡京在位臣不足惜豈不取輕朝廷耶﹤鋶﹣釒﹥入上曰卿心行端愼朕所素知玆方切眷倚豈可因人言輒自求退宜卽出視事不允辭是日吏部尙書楊博亦奏辧應嘉論劾事因乞角�羊職上亦諭畱之

○壬午敕諭禮部曰皇妣孝潔皇后皇妣孝烈皇后昔皇考𨿽已定有謚號而尊稱尙未備玆將屆祔葬祔享之期爾禮部會官議擬並具合行禮儀來聞

○賜秦王懷埢謚曰宣商城王勤烒謚曰榮簡

○董卜韓胡宣慰使司加渴寺崇教翊善國師賈思八領占侄南伽兒賈思八襲職賜誥命敕諭

○升翰林院侍讀學士張居正爲禮部右侍郎兼翰林院學士

○吏部尙書楊博再以疾求退不允

○復除雲南按察司副使殷正茂於湖廣

○升兵部主事海瑞爲尙寶司司丞

○升南京通政使司右通政鄭世威爲都察院右僉都禦史

○大學士髙拱再﹤鋶﹣釒﹥乞休謂去歲胡應嘉劾臣不肯直贊意欲殺臣彼時卽欲乞休以先帝不豫不敢自明及皇上初登大寶典禮方殷又不可言去今毆陽一敬又踵應嘉之說易口而談以求必勝夫閣臣重臣也乃因攻擊他人輒相連引臣亦志士也乃皆漫無指據而徒加詆誣臣何能靦顏就列況今黨比成風紀綱潰亂使聖主孤立於上而無有爲收拾之者有識之士畏懼而願去者多不直臣也上答曰大臣之道重在康濟不專潔身宜遵前旨卽出以副眷倚不允辭

○升司經局洗馬兼翰林院侍講殷士儋爲本院侍讀學士掌院事

○發太倉銀七千兩於薊鎭以備撫賞夷人從總督劉燾請也

○命福建行都司掌印署都指揮僉事胡守仁爲廣東大城所水路參將四川行都司僉書署都指揮僉事沈鯨爲四川疊茂南路遊擊將軍

○升延綏保寧堡守備指揮僉事王國武掘港守備指揮僉事吳郁俱署都指揮僉事國武充本鎭入衛遊擊將軍郁領南京江防遊兵

○先是宣大總督王之誥奏南山自靑石頂至合河口一切山險皆屬薊鎭而宣鎭皆斷岡平麓無復險阻𨿽設聯墩備瞭望不可恃以爲固且其地無水戍者苦之請以步卒千人助薊鎭守邊垣使薊鎭得兵宣府之兵得險於計爲便旣而薊鎭總督劉燾復言本鎭兵馬部署已定不必增兵且聯墩乃宣鎭已成之業不當輒棄惟各守分地庶功罪無所推諉部主燾議因言南山爲陵京藩籬關系甚重設有虜警則令昌平總兵南山參將互相策應輔車相倚則於各守之中寓協守之意上從部議因令計處戰守之備於是兵部復上南山戰守之策一議險要謂薊鎭自白羊口長峪城橫嶺鎭邊城至合河口延袤八十里宣鎭自幫水峪沙嶺口瑞云觀口火石嶺板搭峪廟兒灣等口至合河口延袤亦八十里皆南山險要宜各加增修一議兵馬謂薊鎭宜募兵三千人統以參將宣鎭募兵一千隸之南山又薊鎭多險利用步宜給馬三百匹宣鎭無墻利用騎馬宜倍給一議錢糧謂二鎭增築工費及募兵安家修治器械計用銀四萬兩請於太倉庫及太僕寺馬價各發二萬兩給之報可

○癸未敕諭禮部曰朕玆篤彜倫遵舊制加謚元妃李氏爲孝懿皇后裕世子爲憲懷太子藍田王爲靖悼王追封長女爲蓬萊公主次女爲太和公主爾禮部其具禮儀來聞

○革大同平虜參將劉文燁任仍命總督官逮問以大同右衛參將麻錦代文燁宣府西路參將劉國代錦先是平虜衛家丁豆世勛等作亂旋就擒戮至是撫按官言軍變皆文燁貪忍剝下所致且言錦國廉勇可用故有是命

○錄遼陽等處獲功陣亡官軍李樹功等五十人各升賞如例

○甲申吏部尙書楊博奏辯歐陽一敬﹤鋶﹣釒﹥絕無事實因力請去位上曰卿心迹無私公論有在豈可因人言求退不允時吏部左侍郎吳嶽亦上﹤鋶﹣釒﹥乞休並慰畱之

○總督宣大山西兵部左侍郎兼都察院右僉都禦史王之誥以考察自陳上不允令盡心督理邊務

○追封唐順王宙栐前妃周氏爲唐順王妃

○禮部言宗室庶人請給婚資必待各府勘奏本部覆議然後給與惟南京庶人不得奏請徑自支給而數又獨多事體不一請自今南京庶人生子南京禮部保勘登冊待及婚娶之年乃爲查奏炤各處事例給與表裏豬羊及首飾銀二十兩往時一婚折銀八十八兩之例原非成憲當攺正從之

○先是代王奏大同知縣朱可進笞辱輔國將軍俊柳而撫按官張志孝蒙詔又言諸宗室敺傷可進先帝命刑科右給事中嚴從簡往勘至是勘報實俊柳以私恨誣可進笞辱已而奉國將軍俊輠俊木�廉及俊柳男增福等宗室數百率校尉羣敺可進又輒加鎖縛請治俊柳等罪而調可進他縣因言代府諸宗倡立大會有事則聚眾鼓噪淩暴官府漸不可長請諭代王鈐束宗室角�羊散私會毋令逞惡不悛事下禮部都察院以俊輠等犯在赦前覆請寬宥而劾治諸校尉充邊衛軍從之

○六科給事中歐陽一敬等十三道禦史陳萬言等以武職自陳考察拾遺劾奏左府掌府事英國公張溶南京後府僉書都督昌壽山西鎭守總兵官董一奎管浙江總兵事爲事官劉顯錦衣衛管衛事都督李隆錦衣衛南鎭撫司管事都指揮袁憲文髙秉倫指揮滕鳳北鎭撫司理刑指揮傅鉞各不職狀上以溶勛舊重臣畱之一奎顯降用壽等悉革任

○命原任參將署都指揮僉事髙遷吳嵩充遊擊將軍遷薊鎭大水峪嵩固原領軍

○先是河決沛縣議者請修復運河故道乃勘議新集郭貫樓等處上源已而總理河道尙書朱衡言古之治河惟欲避害而今之治河又欲資其利故河流出境山以北則閘河淤出徐州以南則二洪涸惟出自境山至徐州小浮橋四十餘里間乃兩利而無害自黃河橫流碭山郭貫樓支河皆已淤塞攺從華山分爲南北二支南出秦溝正在境山以南五里許此誠運河之利也惟北出沛縣西及飛雲橋逆上魚臺爲患甚大聖慈不忍沛縣魚臺之民橫罹水災拳拳欲開故道臣等仰體聖心亦有勘議上源之請但考之地形參之輿論其不可者有五自新集至兩河口皆平原髙阜無尺寸故道可因卽欲浚深無異穿井郭貫樓至龍溝一帶頗有河形又系新淤無可駐足譬諸取飴於罌隨取隨滿其不可一也黃河所經鮮不爲患由新集則商虞夏邑受之由郭貫樓則蕭碭受之今欲攺復故道則魚沛之禍復移蕭碭其不可二也黃河西注乖山勢若建瓴又無涯涘欲從中鑿渠挽水南向必當築壩橫截遏其東奔於狂瀾巨浸之中築數里之壩爲力甚難其不可三也役夫三十三萬曠日持久勞民於旣疲之餘徼功於難必之地騷動三省其不可四也大役踵興工費以數百萬計匱乏之後措置無策一有不繼前功盡墮其不可五也臣以爲上源之議可罷惟開廣秦溝使下流通行修築南長堤以防奔潰可以蘇魚沛昏墊之民工部請從衡議上曰可

○丙戌進封寧安公主爲寧安長公主

○禮部言累朝登極之歲聖駕親祭先農行耕耤禮今世宗皇帝梓宮在殯請移於明年從之

○六科給事中張鹵等十三道禦史郜光先等以文職自陳考察拾遺劾奏工部左侍郎張守直當罷國子監祭酒今升南京工部右侍郎汪鏜太常寺少卿羅良都察院右僉都禦史劉秉仁工部尙書雷禮南京刑部尙書錢邦彥原任太僕寺少卿王文炳宜令致仕吏部郎中劉孝南京太常寺少卿吳遵宜降用戶部尙書髙燿宜革職爲民吏部覆議以請得旨禮邦彥秉仁孝畱用守直鏜良別用遵調外任文炳致仕燿閒住

○詔歲給韓定王妃譚氏養贍米二百石

明穆宗莊皇帝實錄卷之三明穆宗莊皇帝實錄卷之四

隆慶元年二月丁亥朔皇女生

○祭先師孔子遣大學士李春芳行禮

○遣國子監祭酒祭啟聖公孔氏

○以永陵享殿興工暫移孝烈皇后神位奉安於席殿遣侍郎徐綱行禮

○巡視光祿右給事中孫枝言光祿寺各門庫坐門監收等官額設太冗凡行戶買辦司府角�羊納率求取常例不勝其擾宜行司禮監查核系額外增添者悉除之故事巡視有給事中禦史各一員其後添差查刷禦史宜並查刷於巡視戶部都察院覆奏報可

○詔歲給秦王妃崔氏養贍米二百石

○戊子上親祭太社太稷是日鳴鐘樂設而不作餘如舊儀

○工部尙書雷禮復上﹤鋶﹣釒﹥乞休不允

○己丑春分祭大明於朝日壇遣成國公朱希忠行禮

○庚寅禮部上孝潔皇后尊謚議文曰伏惟孝潔皇后應地發祥自天作合際景運一新之會膺先皇六禮之求媲徳至尊樹母儀於七載承顏長樂修婦順於三宮左右合圖史之文窈窕騰河洲之詠寵周魚貫小星之惠惟均警豫雞鳴永巷之﹤矢見﹥尢切慈恩下逮睿聞弘宣敬愼出於自然而安貞允協端莊著於顒若而靜正攸兼昔在嘉靖之初號爲極治之世頌騶虞而歌麟趾本源固出於文王始關睢而終鵲巢贊助實資於太姒惟仙齡之弗永致聖念之孔殷主藏夾室之中時有待於升祔陵建橋山之次制特異於墳園玆恭遇皇上追體初心祗承末命旣彜典之更正宜鴻號之加崇臣等俯采羣言仰稽令則孝潔皇后尊謚宜天錫之曰孝潔恭懿慈睿安莊相天翊聖肅皇后妥靈淸廟祔宅玄官享祀萬年垂光無極謹議孝烈皇后尊謚議文曰伏惟孝烈皇后坤輿毓秀月相呈奇淑徳上聞始升華於嬪禦徽音內著繼晉位於後宮端莊協地道之方柔順得陰儀之正敏於事上動合淵衷惠以待人茂宣壼譽乘有齊之度敬恭匪懈於夙宵操無斁之心誠一不渝於久暫乃若壬寅之歲偶當運數之屯扶顚持危社稷賴之底定發姦戮逆閨閾由之肅淸是以生而宸眷特隆歿而皇恩尢篤謚之曰烈用表懋功葬之於陵式昭殊禮乃玆陟廟祔享在祖宗之制固莫之敢違而節惠尊名於臣子之情則猶得自盡臣等謹遵明諭祗按彜章孝烈皇后尊謚宜天錫之曰孝烈端順敏惠恭誠祗天衛聖皇后用垂懿範永播休聲謹議

○庚寅封皇親錦衣衛指揮僉事杜繼宗爲慶都伯正千戶李銘爲徳平伯副千戶陳景行爲固安伯各歲給祿米千石

○辛卯禮部進上

孝潔皇后孝烈皇后尊謚冊寶儀注以二月十五日恭上尊謚冊寶如上孝恪皇太后尊謚冊寶儀又進加孝懿皇后謚號儀注一二月十八日遣官持節捧冊寶加謚孝懿皇后詣陵園行禮一先期一日鴻臚寺設節案內侍官設冊寶輿香亭於皇極門東一是日早遣官以加謚孝懿皇后告奉先殿上具素翼善冠麻布袍腰絰親告世宗皇帝幾筵至期上仍具前服禦皇極門百官俱烏紗帽素服黑角帶入班行叩頭禮畢左右侍班序班引遣官入就拜位序班舉節案於皇極門正中遣官行五拜三叩頭禮畢序班舉節案內侍官舉冊寶輿香亭俱由左階降鴻臚寺奏禮畢上還錦衣衛官校接節冊寶輿香亭由午門左門左鼓樂前導設而不作遣官隨左陵園一是日太常寺先於陵園陳設祭品如常儀鴻臚寺設節冊寶案於享殿內節中冊左寶右設香案於節案前內侍官設主案於殿東俟節冊寶輿至陵園由中門進至享殿前捧節冊寶官由殿中門入各陳設於案內贊贊遣官就位贊上香贊宣冊宣冊官取冊立宣訖復置於案執事官隨舉主案於香案前稍東西向題主官進至主案前東立西向內侍官至神牀跪奏謹請孝懿皇后神主恭用奉題內侍盥手捧主安於案上中書官重寫題主官盥手奉題訖內侍官奉主安於神座跪奏謹請神靈上神主內贊贊遣官奠獻讀祝行禮如常儀禮畢內侍啟匱覆主奉安於神座訖冊寶收貯享殿次日遣官持節復命

○升大理寺左寺丞唐繼祿爲本寺右少卿福建布政使司左布政使鐘卿爲光祿寺卿山西按察司副使趙鏘爲狹西苑馬寺卿

○復除禮科都給事中楊思忠於吏科兵科都給事中李用敬於戶科

○勒徐州兵備副使余朝卿閒住以巡按禦史蘇朝宗劾其不職也

○遼東巡按禦史李叔和言遼東一鎭三面鄰虜而以河之東西爲界春夏秋備河西河冰旣合則備河東總兵官爲本鎭保障當審緩急策應今乃坐鎭河西而以河東付之副將𨿽云畫地分守然所部士馬亦不足與廣寧寧前錦義鎭武諸路相等夫虜無多寡而兵有彊弱今一月之間三犯河東坐視其虜掠不爲之所是秦人之視越也且總兵部下驍騎皆所選河東精銳括此精銳之卒豈直爲河西計哉臣謂總兵宜以隆冬之時移鎭遼陽以援海州沈陽冰角�羊回廣寧以防土蠻庶東西皆有備兵部覆奏從之

○壬辰罷祭金海宣靈弘濟之神

○禮部言皇懿皇后宜奉祀內殿請以神主祔享孝格皇太后專殿之側從之

○勒洱海道僉事蕭鳴邦閒住以巡按禦史劉思問劾其不職也

○贈故刑部尙書鄭曉爲太子少保賜祭二壇遣官造葬謚莊簡復以巡撫鳳陽時禦倭功蔭其子履準爲國子生

○攺巡撫雲南兵部尙書兼都察院右都禦史呂光洵爲南京工部尙書以三年考滿蔭其子應巖爲國子生

○巡撫山東右副都禦史洪朝選巡撫保定右僉都禦名張師載巡撫宣府右僉都禦史冀煉各奉詔自陳乞休不允

○升古北口副總兵署都指揮僉事申維嶽爲署都督僉事充總兵官鎭守山西三關

○起原任宣信帶總兵焦澤爲五這營副將

○命隰川王府輔國將軍俊木�咎管理府事

○癸巳命恭順侯吳繼爵掌中軍都督府事南和伯方炳掌右軍都督府事

○調山西中路參將李世臣爲宣府西路參將

○宣大巡按禦史蒙詔勘上嘉靖四十五年七月虜犯宣府右衛官軍功罪兵部覆奏得旨參將補於漢把總角�羊生各升一級守備魏楝張臣郝錦李楹及提調把總等官俱逮問

○先是都給事中辛自修等以朝儀又曠班行不肅請令禮官考評成式﹤鋶﹣釒﹥下禮部及禮科會議至是奏言國家初制百官以品序列故今皇極殿前所列品山表識森然其後更定制度又有不拘於品者如內閣官錦衣衛升立寶位之東西翰林學士列於僉都禦史之上其他翰林官不論品級敍於京堂之內科道官自爲一等列於部屬之先及鴻臚寺尙寶司列於西諧三科六道與東班對侍𨿽若次序參錯班行混淆然或以顧問糾察或以奏事承旨莫不有因難以輕攺今後常朝悉如此例其餘官員仍依品級崇卑衙門資敍爲列如有紊越耳��糾儀官糾奏至於各官被服束帶會典所�甚明不得僣用以乖典制從之

○禮部進加謚憲懷太子靖悼王及追封蓬萊公主太和公主儀注一二月十九日遣官持節捧冊加謚憲懷太子靖悼王追封兩公主各詣墳園行禮一前期鴻臚寺官設節案內侍官設冊輿二並香亭俱於皇極門東別設冊輿香亭於皇極門西一是日早遣官告奉先殿上親告世宗皇帝幾筵至期上素冠服禦皇極門百官俱烏紗帽素服黑角帶入班行叩頭禮畢左右侍班遣官就拜位序班舉節案置於中贊五拜三叩頭禮畢序班舉節案內侍官舉冊輿香亭俱由左階降別設冊輿香亭由右階降鴻臚寺奏禮畢上還加謚憲懷太子節冊輿香亭由午門等左門出追封兩公主冊輿香亭由右門出遣官各隨行至墳園宣冊題主行禮如孝懿皇后陵園儀

○襄王厚熲薨上輟朝三日賜祭六壇遣官致祭營葬賜謚曰莊

○甲午遣順天府官祭先農之神

○遣禮部侍郎潘晟祭三皇於景惠殿

○遣太醫院官祭先醫之神

○起原任巡撫湖廣都察院右副都禦史林云同爲刑部左侍郎升大理寺卿魏尙純爲工部左侍郎

○總理河道工部尙書兼都察院右副都禦史朱衡奉詔自陳乞休不允

○升江西布政使司左參議黃正色爲山西按察司副使狹西臨洮府知府劉時舉爲甘肅行太僕寺少卿

○攺太僕寺少卿林潤爲太常寺少卿提督四夷館

○升吏科給事中周怡爲南京太常寺少卿

○升太常寺寺丞袁好禮爲本寺少卿

○浙江道禦史李輔言邊腹京盤錢糧五年一查冊籍浩繁難於檢核歲盤錢糧撫按會同事多牽制請以京盤並於歲盤一年一查而歲盤錢糧專屬巡按不必會同巡撫則事簡任專侵冒之獘可免時管屯郎中程鳴伊亦以爲言仍請給各邊巡按禦史專敕行事戶部上其議從之

○錄嘉靖四十四年十月遼東義州大輝堡獲功死事官軍倪宗堯等三百六十五人四十五年九月錦州大勝堡陳世勛等三百二十五人各升賞有差

○乙未遣英國公張溶定國公徐延徳駙馬都尉謝詔李和以冊立皇后告天地宗廟社稷上親告世宗皇帝幾筵命成國公朱希忠充正使大學士徐階充副使持節奉冊寶冊妃陳氏爲皇后冊曰朕聞運隆虞室重華資嬀汭之賢命集周京文謨藉洽陽之淑蓋紫掖之表儀斯在而瑤齋之贊佐攸關徳必著於俔天號乃崇於儷極咨爾妃陳氏毓秀儒門作嬪潛邸恭勤治內綽有邑姜之風雍睦宜家迥踰長孫之行女箴之服習旣又王度之禆益良多予玆應運以當天爾宜匹導而應地是用遣使持節以金冊金寶立爾爲皇后尙其丕闡坤儀祗隨乾禦贊宗祧之祀事益秉精誠端壺閾之懿﹤矢見﹥彌惇勤儉恩敷魚貫慶衍螽期茂膺渥眷於維新永播徽音於無斁是日遂詔天下詔曰朕聞古者天子聽外治後聽內職是以內外和順國家理治稱徳焉朕玆誕膺天命君臨萬方深惟王化之誠宜資女士之助妃陳氏受命先皇配朕潛邸徽音克嗣坤道夙彰是用祗告天地宗廟社稷以隆慶元年二月初九日冊立爲皇后正位中宮共承宗祀庶弘四海之化益開萬福之原播告中外咸宜知悉

○祭歷代帝王遣成國公朱希忠行禮

○直隸巡按禦史王廷瞻劾奏南京兵部右侍郎劉畿前以給事中管工躐致通顯及險佞卑污宜罷斥狀﹤鋶﹣釒﹥下吏部覆議畿𨿽升轉太驟而巡撫時頗有勞績未可遽棄得旨令策勵供職

○升兵科左給事中馮成能爲都給事中禮科右給事中朱繪爲左給事中吏科給事中吳時來戶科給事中舒化俱右給事中成能繪俱工科時來吏科化刑科

○升雲南按察司副使世﹤艸泣﹥民爲山西行太僕寺卿廣西按察司僉事張冕爲本省右參議

○上以登極加恩提調講讀及侍從藩邸諸臣升少師兼太子太師吏部尙書建極殿大學士徐階於中書舍人瑛爲尙寶司少卿加太子太保吏部尙書武英殿大學士李春芳郭朴俱少保舊講官禮部尙書兼文淵閣大學士髙拱爲少保兼太子太保武英殿大學士吏部左侍郎兼翰林院學士掌詹事府事陳以勤爲禮部尙書兼文淵閣大學士禮部右侍郎兼翰林院學士張居正爲吏部左侍郎兼東閣大學士俱內閣辦事翰林院侍讀學士殷士儋爲禮部右侍郎兼翰林院學士升光祿寺少卿王凝爲太常寺少卿掌尙寶司事戶部員外郎尹樂舜爲光祿寺少卿禮部員外郎劉奮庸爲尙寶司卿禮部主事吳自峒爲尙寶司少卿侍書制敕房辦事中書舍人周維藩爲光祿寺寺丞鴻臚寺主簿吳自成爲本寺右寺丞於是階春芳朴拱以勤居正士儋皆具﹤鋶﹣釒﹥辭免恩命上各加褒勉不允辭

○司禮監太監梁鈿等奏裕府莊田累年增稅太重宜如舊額畝徵銀三分五釐寶源和遠二店及煤窯樹株等條稅止遵正額徵角�羊不得復徵房課從之

○降原任山西總兵官董一奎爲副總兵管分守薊鎭古北口參將事

○升階州守備指揮僉事何遵化爲署都指揮僉事充延綏遊擊將軍

○升南日山把總指揮僉事羅繼祖四川守備指揮同知曹希彬俱署都指揮僉事都司僉書繼祖福建希彬四川

○釋原任四川按察司僉事趙祖鵬爲民祖鵬前爲翰林編修結姻權貴頗爲士論所鄙及罷居家其族人趙馴訐奏祖鵬作詩訕上自以宋代子孫僣擬踰等及侵奪寺宇田宅諸不法事詔徵下獄論死上卽位刑部以祖鵬𨿽貪橫至以語言妄誕坐重辟不無可矜遂釋

○丙申孝貞純皇后忌辰奉先殿行祭禮遣都督僉事沈至祭茂陵

○遣戶部侍郎劉體乾祭京師太倉之神

○遣順天府官祭宋丞相文天祥太常寺官祭恭靖公姚廣孝

○升順天府丞李邦義爲南京鴻臚寺卿

○丁酉升雲南布政使司左布政使陳紹儒爲順天府府尹廣西布政使司左參議向淇爲按察司副使直隸廣徳州知州李得春爲按察司僉事俱雲南

○時京城內外錢法不通詔戶部都察院議所以便民者戶部奏言錢法之獘其說有三當嘉靖初年崇文門等處稅課皆徵錢官吏俸給小民貿易皆資於錢故錢之用廣其後鋪戶濫收惡錢以充俸鈔錢稍不售及稅課專徵銀而不徵錢又民間止用制錢不用古錢於是法錢始壅一也又法令﹤鋶﹣釒﹥闊私鑄者多眞僞混淆則煩擇揀擇揀太精則礙行使二也又無知小民聽信訛言轉相搖惑謂制錢且罷遂格不行三也臣等以爲僞錢及濫惡者可禁勿用其餘若洪武永樂宣徳弘治及嘉靖制錢並先代一切舊錢俱宜聽民間相兼行使其稅課房號行戶等銀俱令收錢如僞造及阻撓低昂價值者重罪之如此則僞錢不售錢法自通詔從其議

○兵部覆禦史顧廷對條上馬政便宜一保定等府各被災傷其起俵馬宜以差減徵折色如完曲陽靈壽行唐沂費郯滕嶧十州縣減十之四滄鹽山安慶都邢臺內丘沙河邯鄲濱蒲臺沾化海豊新城濟寧汶上十五州縣減十之三淸苑安肅蠡博野定平山開滑內黃灤武定十一州縣減十之二每馬折價八兩角�羊部以蘇民困一有司貪縱馬政廢弛宜核其瘦損分數以輕重議罪朝覲之日開報吏部以待黜陟一兵備道所轄有種馬州縣者宜於敕中增入帶管馬政一事每歲令查點二次務舉實政毋滋煩擾一孳牧種馬以公差借用多至疲死宜嚴行禁約一種馬人戶宜如寄養事例五年一編務擇丁田相應之家編充馬頭責令專養其餘止充貼戶不得輪養以致推誤例損上皆允之

○戊戌升福建布政使司左布政使陳大賓爲都察院右副都禦史巡撫雲南兼贊理軍務

○都察院右副都禦史李一瀚以疾請告四川按察司副使李貴以親老乞終養俱許之

○加恩藩邸侍衛宿直執事廠衛官校提督太監黃錦蔭弟侄一人錦衣衛指揮僉事提督太保兼太子太保左都督朱希孝進兼太子太傅輪直都指揮使孫鈺升署都督僉事都指揮僉事張大用升都指揮同知指揮僉事李永升指揮同知理刑千戶譚宏百戶白一淸各升一級其餘官校力士下兵部擬奏升賞有差

○己亥升雲南布政使司右參政盧岐嶷爲貴州按察司按察使浙江布政使司左參議程大賓爲廣東按察司副使

○封乳母柴氏爲奉聖夫人其夫余寶授錦衣衛指揮同知

○升寧夏北路參將署都指揮僉事牛秉忠爲協守延綏副總兵

○先是虜犯延綏小芹河副總兵黃演死之至是科臣請卹錄演因言虜眾去邊未遠乞敕邊臣嚴加防禦兵部覆奏上是部議命贈演都督同知立祠享祀加祖職三級仍蔭一子正千戶世襲

○錄嘉靖四十五年四月遼東西平堡死事官軍二百八十五人各授其子官一級

○庚子授推官鄭大經張齊王之垣李貞元徐尙知縣莊國楨胡價行人張應治俱給事中大經吏科國楨戶科價禮科齊兵科之垣刑科貞元工科應治南京戶科尙南京兵科

○以廣東遊擊將軍魏宗瀚爲廣州惠潮參將

○總督狹西三邊侍郎霍冀請罷延綏總兵官郭琥回衛兵部覆奏上以琥才勇命降副總兵調衝邊用

○辛丑上孝潔皇后孝烈皇后尊謚冊寶是日早遣成國公朱希忠定西侯蔣佑駙馬都尉許從誠安平伯方承裕祭告天地宗廟社稷上親告世宗皇帝幾筵遂出禦皇極門遣英國公張溶定國公徐延徳奉冊寶恭詣二陵上之孝潔皇后冊文曰孝子皇帝臣稽首百拜上言臣聞國有大事必祖憲之是遵人有公言卽天心之攸在屬將告於廟而升祔謹用稽於眾以尊名恭惟皇妣孝潔皇后沙麓炳靈河洲騰譽以孝愛承三後歡洽慈闈以端潔奉一人敬孚宸極身範克持乎淑順壺儀允備乎徽柔溥逮下仁每見感昴參而頌徳明事上之義屢聞脫簪珥以獻忠安貞獨得於性成莊敬夙徵於教立爰修內治贊外治以咸和式闡坤元佐乾元而資始承天之功聿著協帝之羙斯昭溯前代之舊章文毋實並尊於烈考按本朝之定制元配乃祔享於閟宮敢順人以揚言肆吁天而稱命謹奉冊寶上尊謚曰孝潔恭懿慈睿安莊相天翊聖肅皇后伏惟慈靈降鑑彜典茂膺歆陟廟之明禋崇儷皇之鴻號垂光有奕錫佑無疆謹言孝烈皇后冊文曰臣聞名以謚尊而處情處厚斯謚之所由傳禮以義起而報徳報功乃義之所由協恭惟皇妣孝烈皇后徳稟坤純道承乾健奉兩宮之盥饋克嗣徽音助九廟之蒸嘗尢嚴孝享六壼式端莊之範一人資和順之休將事惟勤衿帨之﹤矢見﹥無斁宜家以惠江沱之詠時聞動罔弗欽言皆有物至角�羊宮闈之難尢爲社稷之功視漢姬之當熊心等而力倍擬舜妃之與藥事異而勛同爰稽眾論之公式遵節惠之義謹奉冊寶上尊謚曰孝烈端順敏惠恭誠祗天翊聖皇后伏惟懿靈鑑格茂享鴻名益篤慶於邦家永流光於圖史謹言

○升福建布政使司右布政使劉光濟雲南布政使司右布政使鄔璉俱本司左布政使

○升尙寶司卿邢守庭爲順天府丞

○升福建按察司僉事殷從儉雲南按察司僉事張佳胤俱布政司左參議從儉浙江佳胤廣西

○上加恩內臣歲加司禮監太監黃錦祿米二十四石蔭弟侄一人錦衣衛指揮僉事王本馮保各弟侄一人錦衣衛正千戶胡明喬朗曹憲各弟侄一人錦衣衛百戶從龍太監梁鈿李芳歲加祿米三十六石蔭弟侄一人錦衣衛指揮同知張仲舉翟廷玉陳鈿陶金呂用崔玉髙相楊義張恩各蔭弟侄一人錦衣衛正千戶宋朝用張潤楊添壽馮明夏云嚴用李佑各蔭弟侄一人錦衣衛副千戶張廷周保王榮李忠李鑾趙朝郭陽李惠趙忠陳忠李祿各蔭弟侄一人錦衣衛百戶於銳劉用各蔭弟侄一人錦衣衛所鎭撫俱世襲

○內官監太監李芳劾奏原任工部尙書革職閒住徐杲與監正王儒等六人前修理蘆溝橋侵盜官銀萬計得旨命錦衣衛執杲等送法司鞫問刑部擬如律追贓發遣從之

○壬寅升禮科給事中辛自修爲太僕寺少卿大理寺右寺丞溫如璋爲本寺左寺丞山東道禦史王諍爲大理右寺丞

○升江西瑞州府知府方邦慶爲雲南按察司副使

○調南京鴻臚寺卿陳道基爲四川按察司使

○命升皇親錦衣衛百戶李鈺爲指揮僉事鈺徳平伯銘弟也

○兵部覆總督狹西三邊侍郎霍冀陳經略延綏五事一本鎭邊墻西偏最當虜衝今修築未完者尙四十餘里工費甚鉅請令戶部以本鎭募兵銀四萬兩及主客兵馬借支過修邊銀三萬餘兩速爲處給一請移協守副總兵於東路孤山堡一請建延安靖邊守禦千戶所於靖邊營設掌印巡捕千戶各一員吏目一員管理所事其各堡領角�羊軍馬錢糧悉憑印出納一本鎭缺馬一萬七千五百有奇乞量發太僕寺馬價銀三萬兩買補一延安府衛並膚施縣逼近邊徼城池空虛其調去鎭靖堡新軍五百七十人宜仍還本衛備操又威武堡設有守備原議兼防淸平懷遠今淸平已設遊擊守備卽當裁革俱從之

○癸卯以淸明節遣玉田伯蔣榮彭成伯張熊成安伯郭應干興安伯徐夢暘分祭長陵獻陵景陵裕陵茂陵泰陵康陵永陵都督僉事沈至祭景皇帝陵寢都指揮同知陳書祭孝潔皇后及哀衝莊敬二太子都指揮同知王極祭孝恪皇太后指揮同知文承武祭孝懿皇后中官祭恭讓章皇后及廢後吳氏各陵園

○敕諭文武羣臣軍民人等曰朕恭膺天命嗣承大寶已推恩覃及宇內顧惟在京文武羣臣軍民人等昔奉我先帝今事朕躬效勞尢多宜加特賚分別等第給賞公侯駙馬伯每員紵絲四表裏文官一品至九品各給與應得誥敕內先已給領者進應得勛階一等如品同而職銜不同照見任攺給署職者與實授試禦史試如書侯實授庶吉士侯授官日各補給其有願移封者聽若先已移封今給與本等誥敕雜職每員絹二疋武官一品二品每員紵絲三表裏三品二表裏四品一表裏五品六品各紵絲一疋署試鎭撫百戶各絹四疋優給優養官一品二品銀五兩三品四兩四品五品三兩六品以下二兩優養官軍母妻女每口銀二兩將軍旗校力士軍匠馴象養馬及操備等頃旗軍勇士並京營家丁修理山陵官軍各銀二兩紀錄旗校力士幼軍各一兩歷事監生辦事官吏知印承差等各減免月日史館官生禮部儒士順天府學生四夷館驛字生錦衣衛聽差營操舍人欽天監天文生太常寺樂舞生太醫院醫士武學官生陰陽人醫生坊廂裏老各衙門民匠及廚子樂工各賞絹布有差

○升原任巡撫應天都察院右僉都禦史曹邦輔爲左副都禦史協理院事

○升巡撫南贛汀漳都察院右副都禦史吳百朋爲大理寺卿

○升福建按察使劉佃江西按察使江珍爲布政司右布政使湖廣副使徐栻爲右參政南京工科給事中甄沛爲左參議佃仍福建珍栻俱雲南沛江西山東道禦史張元卿光祿寺寺丞萬廷言俱按察司僉事元卿福建廷言雲南提調學校

○命原任總兵官趙岢充爲事官鎭守延綏等處

○錄嘉靖四十四年四十五年延綏磁窯溝等處獲功死事官軍方振等六十四人各升賞優卹如例

明穆宗莊皇帝實錄卷之四

明穆宗莊皇帝實錄卷之五

隆慶元年二月甲辰淸明節上親祭世宗肅皇帝幾筵

○加謚元妃李氏爲孝懿皇后�期遣駙馬都尉謝詔告奉先殿上親告世宗肅皇帝幾筵是日上禦皇極門遣成國公朱希忠持節靈璧侯湯世隆捧冊寶詣陵園上之大學士徐階恭題神主希忠行祭禮冊文曰朕誕膺洪祚寅奉丕圖法天道以理陰陽本人倫而弘治化持揭中闈之號遹追元配之賢典秩攸隆存亡奚間咨爾妃李氏躬有令徳起於名家受命先皇作嬪藩邸雞鳴問寢夙祗範於坤儀燕至祀禖早發祥於震器正期偕老乃遽長終玆朕握鬯承祧旣已臨乎函夏而爾收華掩彩莫獲生於長秋撫翟服之徒存悵鸞驂其焉往時用率循彜矩蠲卜嘉辰備其椲楡之章進正軒星之位遣使持節捧冊追溢爾爲孝懿皇后於戲生也有涯𨿽未享椒塗之盛禮歿而不朽尙克歆蘭殿之鴻名式表至懷永慰幽爽

○先是禮部言國朝廟制一後配帝其禮甚嚴如先年孝肅皇太后孝穆太皇太后孝惠太皇太后神主皆祀於奉慈惟近年乃遷奉各陵均祀於別所今孝烈皇后攺題神主宜敕所司於大內別建殿宇奉安以副皇上一體孝事之意上命會官定議以聞至是上議言列後奉祀別所例有二端非祀於大內之別殿則祀於陵寢然內殿之祀似近而專陵寢之祀稍疏而遠今孝烈皇后以先帝視之則位非元配太廟祔享之禮固當遷攺以皇上視之則分爲母后近方祗奉尊稱若使遽遷於陵寢則於皇上追崇之孝臣民瞻戴之情均有未安臣等反覆詳議惟大內別殿之祀爲當命如議行遂以景云殿奉孝烈皇后專祀

○達思蠻長官司遣都綱積格兜等入貢方物給賞如例

○贈故南京工部左侍郎龔輝爲都察院右都禦史賜祭葬如例

○先是內府匠役以工完升秩至太僕少卿者二人苑馬卿二人布政司使參議二人郎中一人員外郎三人他如鴻臚寺丞光祿署正等銜以百數冒濫不可勝紀上心惡之於是內官監太監李芳等奏請裁革事下吏部議畱用閒住及裁減職級俸薪食糧供役有差仍請自今有夤緣乞升者聽本部參治從之

○發太倉銀一十六萬六千四百兩於薊鎭六萬九千二百兩於永平一十九萬二千八百兩於密雲七萬四千九百兩於昌平備客兵支用

○編置閒住工部主事劉子延口外爲民子延以考察閒住奏辯都察院以其違禁請論罪如律從之

○乙巳以加謚憲懷太子靖悼王追封蓬萊公主太和公主先期遣駙馬都尉謝詔告奉先殿上親告世宗肅皇帝幾筵是日上禦皇極門遣定西侯蔣佑持節安鄕伯張鋐捧冊詣憲懷太子及靖悼王各墳園行禮大學士郭朴題神主佑致祭安平伯方承裕捧冊詣蓬萊太和兩公主墳園行禮大學士陳以勤題神主承裕致祭憲懷太子冊曰朕惟天子元子名爲太子分旣定於儲貳恩罔間於存亡今古彜章國家令典朕長子生鐘靈秀夙具岐嶷之姿年在幼嬰遽罹夭亡之厄仰荷先皇之痛軫錫以世儲之顯封玆朕禦極篤念天親爰進位名用示隆渥特加謚爾爲憲懷太子於戲降年不永秪增埋玉之悲錫命孔昭式慰乘雲之爽爾靈未泯尙克祗承

○恭仁康定景皇帝忌辰遣淸平伯吳家彥祭陵寢

○命內官往啟永陵皇堂預設明器

○罷玉芝宮歲時享祀日供膳如舊初先帝建特廟奉睿宗及睿宗升祔太廟因罷其祀四十四年以舊廟往產芝更名玉芝宮欽定祀享禮儀命日供膳如內殿四時歲暮大小節辰牲帛諸品如廟祀不用祀口�哥遣陪惟令駙馬謝詔伯方承裕上香行叩頭禮上卽位詔承裕請下禮部酌議禮部議以睿宗獻皇帝慈孝獻皇帝旣升祔太廟奉祀內殿凡行禮之日已與列聖同臨鑑享而復有玉芝宮諸祭祀似爲煩數請自今罷免止存日供之膳乃爲合禮上猶以玉芝祀典出自皇考孝思復命詳議以聞至是尙書髙儀等乃極言前祀當罷謂我朝宗廟之常禮如每年四孟及了暮大祫則止行於太廟大小節辰及列聖考妣忌辰則止行於內殿未嘗有並祭者國有大事或告於太廟或告於內殿亦未嘗有並告者今於玉芝宮則無所不祭無所不告是列聖皆一祭一告而於睿宗則兩祭兩告也其在先帝行之則以爲丰於禰廟未爲不可今睿宗於皇上爲皇祖凡事必兩祭兩告則遠而列聖近而先帝皇上將何以處之此所謂禮之難行難繼者也至於日供之膳則有可言者謹考南京奉先殿原奉太祖以上列祖神位於中迨北京奉光殿成南京奉先殿各祭俱罷而供膳至今不輟蓋以奉安神位之所而持存有舉莫廢之義也今玉芝宮旣爲睿宗原廟近又設有二聖神位故臣等以爲日供之膳宜如舊奉設而悉罷其四時享祫及節序忌辰並有事奉吉之祭庶國家之典禮先帝之孝思可以兩全從之然南京奉先殿乃髙皇帝聖靈所寓又遷主於北故仍存日供以見如生之意今以睿皇帝視之則有間矣故議者謂玉芝供膳猶爲黷云

○升原任刑部郎中徐學詩爲南京通政使司右參議浙江布政使司右參政張柱廣西布政使司右參政劉子興爲按察司按察使柱江西子興福建湖廣按察司副使莊應楨爲廣西布政使司右參政南京吏部郎中顏鯨嶽州府知府姜繼曾西安府知府楊彩爲按察司副使鯨繼曾俱湖廣彩山東

○先是虜欲犯廣寧住東北邊白雲山遼東總兵官王治道率師赴之斬首八十九級捷聞上命賞總督侍郎劉燾及治道巡撫都禦史魏學曾等銀幣有差

○錄嘉靖三十七年十月至四十二年八月福建同安等縣澳頭彭厝等處獲功官軍魏宗瀚等二百五十八人嘉靖四十五年萬全右衛東沙河等處獲功死事被創官軍沈堂等一百五十八人各升賞如例

○丙午命狹西總督標下游擊將軍署都指揮僉事崔廷威爲分守寧夏北路參將升廣西慶遠守備指揮僉事馬良匯爲署都指揮僉事充廣東肇慶遊擊將軍攺興都畱守司僉書副畱守趙弘祚爲署都指揮僉事掌雲南都司事

○新寧伯譚功承卒賜祭五壇有司營葬如葬

○丁未敕諭禮部曰朕初卽位念守邊官軍勞苦宜加恩賚爾等其會兵部備查遼東至甘肅緣邊一帶地方官軍實數以聞

○禮部進世宗肅皇帝梓宮發引至祔享儀注一三月初五日太常寺奏齋戒文武百官宿於本衙門致齋三日京城內外禁屠宰至葬畢止禁音樂至祔廟止敕命大臣一員護喪並領在途諸祭祀敕把總內官及入皇堂內官內使各衙門俱預定送葬官員姓名以請一初九日遣官以葬期告天地宗廟社稷上衰服吉幾筵內侍陳酒饌如常儀內導引官導上詣拜位奏四拜禮奠帛獻酒讀祝再四拜舉哀哀止焚帛祝禮畢初十日遣內官祭告乾淸宮門隆宗門思善門並橋歸極門午門端門承天門禦橋大明門遣太常寺官祭告玉河橋徳勝門並橋淸河橋沙河安濟橋朝宗橋關王廟天將廟靈濟宮城隍廟東嶽廟眞武廟一初九日初十日百官俱衰服晨詣思善門外哭臨一初十日晚上衰服告辭幾筵內侍陳牲醴內導引官導上詣拜位行禮如前儀次世廟皇貴妃等妃祭次皇后祭次皇子祭次涇簡王妃等妃祭次景恭王妃祭次寧安長公主祭次內官內使祭一十一日梓宮發引先期一日司禮監禮部錦衣衛官督執事者設大昇轝於午門裏列葬儀午門外至大明門外一梓宮收急引內侍官陳設酒饌拜位內導引官導上衰服詣拜位皇后皇子及宮眷各衰服就拜位行啟奠禮如常儀內導引官導上於幾筵殿內稍東西向立執事者升徹帷幕等物拂拭梓宮內侍徹啟奠執事官進龍輴於幾筵殿下設眞亭神帛輿謚冊寶輿於丹陛上內侍官陳設酒饌拜位內導引官導上衰服詣拜位皇后皇子及宮眷各衰服就拜位行祖奠禮如前儀內導引官導上詣殿上梓宮前稍東西向立內侍奏請靈駕進發內侍先捧謚冊寶由殿中門出置於輿內次捧神帛由中門出安奉於輿內神帛廂置於後次眞亭安置訖內侍捧銘旌由中門出執事官升奉起梓宮內執事持翣分左右障護梓宮降殿內侍奏請梓宮升龍輴執事官奉登龍輴訖以彩色帷幕障飾梓宮遂啟行執翣者仍分列左右內侍擎傘扇侍衛如常儀仗居前用存日所禦者謚冊寶輿神帛輿眞亭銘旌以次先行內導引官導上由殿左門出皇后皇子及宮眷皆哭後隨皇后宮眷哭於幃中梓宮至午門內內侍奏請梓宮升大昇轝執事者安奉訖內執事官陳牲醴設上拜位內導引官導上詣拜位行遣奠禮如前儀畢內侍奏請靈駕進發司禮監官率儀衛謚冊寶輿等先行上哭盡哀內侍奏請上還宮皇后皇子及宮眷俱還梓宮由午門中門出葬儀等以次前行太常寺先設香燭於太廟中執事官設褥位於香案前梓宮至端門外少駐導引官導遣官易淺淡服色詣神帛輿前跪太常寺官跪於遣官之左奏請世宗肅皇帝朝祖太常寺官興遣官俯伏興詣輿捧神帛由廟街左門入至太廟跪置神帛於褥位興遣官立於神帛後贊禮贊跪遣官跪太常寺官跪於遣官之左奏世宗肅皇帝謁辭太常寺官興遣官俯伏興行五拜三叩頭禮畢遣官跪捧神帛興仍由廟街左門出至輿前以神帛安奉訖太常寺官跪奏請靈駕進發遣官易衰服隨行梓宮由承天門大明中門出文武百官俱衰服自大明門步送至徳勝門土城外祭畢而還其應執事及各衙門送葬官騎送至天壽山紅門外仍步送至永陵是日俱免辭還日朝見沿途市巷軍民人等遇梓宮至皆跪俯伏舉哀候梓宮過而興梓宮在途並至陵朝夕奠哭臨俱護喪官行禮送葬官員往還遇宿頓處行叩頭禮大昇轝行緣途每程俱宿頓於席殿內儀仗等物貯席房內一梓宮至順天府前皇親命婦及文武官三品以上命婦祭至土城外公侯伯及五府六部都察院等衙門官員耆老人等祭至淸河禪師僧道官祭至沙河皇親及駙馬祭至陵執事官先陳龍輴於獻殿門外候大昇轝至禮官奏請靈駕降轝升龍輴詣獻殿執事官奉梓宮升龍輴由中門入護喪官由左門入詣獻殿上安奉訖謚冊寶輿等仍陳於前行安神禮執事官陳酒饌設護喪官拜位內侍官引護喪官詣拜位贊四拜興贊跪奠帛獻酒讀祝俯伏興再四拜舉哀哀止焚帛祝百官俱於獻殿前傳贊行禮同是日遣官祭告后土並天壽山長陵等陵一十七日掩玄宮先行遷奠禮執事官陳酒饌內侍引護喪官詣拜位行禮如前儀百官傳贊同至將掩玄宮內侍引護喪官詣梓宮前跪奏請靈駕赴玄宮護喪官俯伏興執事官升奉遷梓宮進皇堂安奉訖內侍官奉謚冊寶置於前陳列冥器等畢仍於獻殿上設靈座以候奉安神主遂行贈禮內執事官陳酒饌於皇堂門外奉玉幣案至香案前內侍引護喪官詣拜位贊四拜跪獻酒贊請進贈執事官捧玉幣跪進於護喪官之右護喪官受玉幣獻畢以授內執事捧入皇堂安置訖贊俯伏興四拜舉哀興哀止贈事畢內侍出遂掩玄宮行享禮執事官陳牲醴於玄宮前內侍引護喪官詣拜位行禮如前儀百官於陵下傳贊行禮同遂題神主內侍設香案於玄宮門外陳酒饌如常儀設題主案於香案前西向設護喪官拜位於前北向內侍盥手出主於案上題主官盥手西向題主畢內侍奉主於神座藏神帛於廂中置座後內侍奏請世宗欽天履道英毅聖神宣文廣武洪仁大孝肅皇帝神靈上神主行禮如前儀畢內侍啟匱覆主奏請世宗肅皇帝神主降座升輿內侍奉神主升靈輿至獻殿上內侍奏請神主降輿升座奉神主卽座訖行安神禮如前儀百官陪拜是日別遣官以掩玄宮祭謝后土並天壽山及以葬畢告長陵等陵遂虞祭執事官陳酒饌於神主前內侍引護喪官就拜位贊四拜行初獻禮跪奠帛獻酒讀祝畢亞獻終獻再四拜舉哀哀止焚帛祝畢內侍官捧神帛箱埋於殿前屏處潔地焚喪儀於野遂請神主降座升輿還京靈輿進行儀仗侍衛如儀護喪官後隨在途仍朝夕奠是日旣初虞十八日再虞三虞十九日四虞五虞二十日六虞七虞俱在途二十一日八虞在城外俱護喪官行禮二十二日至京安神後九虞上親行禮神主還京先於城外置幄次錦衣衛備儀衛教坊司備鼓吹設而不作文武百官衰服出城奉迎神主至幄次百官行五拜三叩頭禮畢神主進行百官後隨至午門外儀衛等退內導引官導上衰服奉迎於午門內神主至上舉哀步行前導至宮門外世廟皇貴妃等妃皇后皇子王妃公主及宮眷人等迎於宮門內舉哀以次後隨神主至幾筵殿門內侍官奏請世宗肅皇帝神主降輿升座上捧神主安奉於靈座訖行安神禮內執事官陳牲醴如常儀內導引官導上詣拜位奏四拜獻酒讀祝再四拜舉哀哀止焚祝畢世廟皇妃等妃皇后皇子以下以次入拜位舉哀各行謁見四拜禮百官於思善門外傳唱行禮同是日行安神禮訖內侍官陳酒饌於幾筵前內導引官導上衰服詣拜位行九虞禮四拜奠帛獻酒讀祝再四拜舉哀哀止焚帛祝禮畢遂行卒哭禮如前儀自是罷朝夕奠一二十二日神主祔太廟前期三日齋戒先一日遣官以祔享告太廟至日太常寺官設牲醴於太廟如時享之儀樂設而不作設世宗肅皇帝禦座於太廟錦衣衛設儀衛於午門外行卒哭禮畢內侍官陳酒饌於幾筵設世宗肅皇帝衣冠於幾筵前進神主輦於殿前設衣冠輿於丹陛上上衰服內導引官導引詣拜位以祔享告幾筵奏四拜奠帛獻酒讀祝再四拜舉哀哀止內侍官詣靈座前奏請世宗肅皇帝神主降座升輦詣太廟祔享奏訖上捧神主由殿中門出安奉於輦內執事官捧衣冠置於輿後隨內侍擎傘扇如儀至歸極門上具祭服升輅後隨至午門外儀衛如儀至太廟南門外俱分列左右上降輅太常寺官導上詣輦前跪太常寺官跪奏請世宗肅皇帝神主降輦詣太廟祔享奏訖上俯伏興搢圭詣輦捧神主由左門入內侍官捧衣冠隨入贊禮贊樂舞生就位執事官各司其事贊迎神神主至丹陛上贊禮贊世宗肅皇帝謁廟內侍官捧衣冠立於世宗肅皇帝禦座之下引贊贊詣神位前至太廟正中上捧神主置褥位立神主後出圭行五拜三叩頭禮候世宗肅皇帝謁廟禮畢上搢圭捧神主北向立太常寺官唱賜坐內侍官捧衣冠安於座內上捧神主安於衣冠前出圭立於傍導引官導上詣拜位行祭禮如時享之儀文官五品以上武官四品以上各祭服隨行禮畢導引官導上詣世宗肅皇帝神主前太常寺官奏請世宗肅皇帝神主還幾筵上搢圭捧神主由廟左門出太常寺官捧各廟衣冠安於原處世宗肅皇帝衣冠以次安於太廟神主出至太廟門外安奉於輦傘扇儀衛導從俱如來儀上出圭升輅後隨至午門外儀衛止上至思善門外降輅易衰服後隨神主輦至幾筵殿前內侍官奏請世宗肅皇帝神主降輦升座上捧神主升座訖內侍陳酒饌如常儀內導引官導上詣拜位行安神禮四拜獻酒讀祝俯伏興再四拜舉哀哀止焚祝畢上釋服還宮自初九日至奉迎神主還京日俱免朝祔廟後擇吉日上具黑翼善冠淺淡色衣黑犀角帶禦皇極門百官烏紗帽淺淡色服黑角帶行奉慰禮

○禮部進奉遷孝潔肅皇后祔葬祔享儀注一三月初五日敕命奉遷官並領在陵在途一應祭祀奠獻敕啟玄宮並入皇堂內官匠作人等奏齋戒與世宗肅皇帝同一初十日遣官以祔葬告天地宗廟社稷上親告世宗肅皇帝幾筵上素服內導引官導上詣拜位奏四拜奠帛獻酒讀祝再四拜焚帛祝禮畢一十一日未時啟玄宮見梓宮行祭告禮執事官陳酒饌設奉遷官拜位於玄宮前內贊引奉遷官詣拜位贊四拜奠帛獻酒讀祝再四拜焚帛祝禮畢遂遷梓宮至享殿拂拭安奉訖執事官陳酒饌內贊引奉遷官詣梓宮前拜位行啟奠禮如前儀壙內原安奉玄纁玉璧五穀等物就瘞於壙一先期一日司禮監禮部錦衣衛官督執事者設大昇轝於享殿門外葬儀以次陳設於外各衙門官素冠服詣陵園以候騎送至永陵一內侍撤啟奠執事官進龍輴於享殿下設眞亭神位輿謚冊寶輿於殿前畢執事官陳設酒饌拜位內贊引奉遷官詣拜位行祖奠禮如前儀畢內侍官詣梓宮前奏請靈駕進發內侍先捧謚冊寶次捧神位銘旌俱由殿中門出安奉輿內執事官升奉起梓宮降殿內侍奏請梓宮升龍輴執事官奉登龍輴訖以幃幕障飾梓宮遂啟行執翣分列左右內侍擎傘扇侍衛如儀儀仗居前謚冊寶輿神位輿眞亭銘旌以次行梓宮至陵園門外內侍官奏請梓宮升大昇轝安奉訖執事官陳設牲醴拜位內贊官引奉遷官詣拜位行遣奠禮如前儀畢內侍官奏請靈駕進發司禮監官率儀衛謚冊寶輿等前行鼓樂前導設而不作葬儀等以次前行緣途軍民男女人等遇梓宮至皆俯伏候梓宮過而興大昇轝行每程宿頓於席殿內儀仗等物貯席房內將至陵設席享殿於永陵獻殿之右執事官陳龍輴於享殿門外候大昇轝至禮官奏請靈駕降輿升龍輴詣享殿執事官奉梓宮升龍輴由中門入奉遷官由左門入詣享殿上安奉訖謚冊寶輿神位輿仍陳於前執事官陳設酒饌拜位內贊引奉遷官詣拜位行安神禮如前儀分送官俱於享殿外傳贊行禮同禮畢分送官回京一十七日將掩玄宮執事官陳設酒饌拜位內贊引奉遷官詣拜位行遷奠禮如前儀少退內贊引奉遷官詣梓宮前內侍奏請靈駕赴玄宮奉遷官俯伏興執事官升奉起梓宮進皇堂安奉訖內侍奉謚冊寶置於前陳列冥器等畢執事官陳設酒饌於皇堂門外奉王幣案置香案前行贈禮贈畢行享禮世宗肅皇帝護喪官一並行一世宗肅皇帝梓宮至永陵日遣官祭告后土天壽山並長陵等陵掩玄宮日遣官祭謝卽以孝潔肅皇后孝恪皇太后祔葬一並告謝一二十二日世宗肅皇帝神主與孝潔肅皇后神主同祔太廟一先期內府衙門恭制太廟及廟寢內孝潔肅皇后合用神座儀物等一先期一日遣官以升附世宗肅皇帝告於太廟卽以孝潔蕭皇后祔享同告一是日執事官設酒饌於奉先殿西夾室內侍設神主輿衣冠輿於奉先殿左門外至期遣官以祔享告於西夾室告畢內侍奏請孝潔肅皇后詣太廟祔享奏訖恭奉神主入內侍官捧衣冠俱由左門出各奉安於輿執事者擎傘扇如儀至午門內候世宗肅皇帝神主以次迎至太廟南門外太常寺官奏請孝潔肅皇后神主降輿內侍官恭捧隨世宗肅皇帝神主由左門入又內侍官捧衣冠隨入立於世宗肅皇帝衣冠之次上捧世宗肅皇帝神主置於褥位訖內侍官捧孝潔肅皇后神主隨置於褥位之右內侍官退其謁廟賜座等禮儀俱與世宗肅皇帝同行祭畢世宗肅皇帝神主還幾筵內侍官捧孝潔肅皇后神主奉安於廟寢其衣冠同世宗肅皇帝衣冠奉安於太廟俱第九室禮畢

○禮部又進奉遷孝恪皇太后祔葬及神主回京奉安儀注祔葬儀悉如孝潔肅皇后神主回京儀一十七日葬畢奉遷官暫安神主於殿內一二十二日寅時執事官設酒饌於神主前內贊引奉遷官詣拜位贊四拜奠帛獻酒讀祝再四拜焚帛祝畢內侍官奏請神主降座升輿還京奏訖俯伏興於靈座上奉神主升靈輿進行沿途儀仗侍衛如儀一二十五日神主還至城外幄次內執事備儀衛教坊司備鼓樂設而不作文武百官各靑素服烏紗帽黑角帶序列於幄前行五拜三叩頭禮神主進行百官後隨神主入大明門至午門外儀衛退內導引官導上黑翼善冠淺淡色服黑犀帶奉迎於午門內神主至上步行前導至寶善門外皇后皇子及宮眷人等迎於門內以次後隨先詣專殿序立於殿西稍北東向內侍官先於奉先殿丹陛上正中設褥位神主輿至奉先殿門外少駐內導引官導上詣神主輿前跪內侍官奏請孝恪皇太后神主謁奉先殿上俯伏興詣輿捧神主由殿左門入至奉先殿跪置神主於褥位上俯伏興贊五拜三叩頭禮畢上跪捧神主興由殿左門出安奉輿內內侍官於世宗肅皇帝幾筵前設褥位神主輿至幾筵殿門外內導引官導上詣神主輿前跪內侍官奏請孝恪皇太后神主謁世宗肅皇帝幾筵上俯伏興詣輿捧神主入跪置神主於褥位上俯伏興贊五拜三叩頭禮畢上跪捧神主興出至殿門外安奉輿內至專殿門外內侍官奏請孝恪皇太后神主降輿升座上捧神主由殿中門入奉安於神座訖行安神禮內執事官陳設牲醴內導引官導上詣拜位贊四拜興贊初獻禮贊奠帛獻酒讀祝畢俯伏興贊亞獻終獻再四拜焚帛祝禮畢皇后皇子以下以次入行謁見四拜禮

○起用原任戶部右侍郎趙貞吉爲吏部左侍郎兼翰林院學士掌詹事府事

○發太倉銀四萬兩於延綏鎭備募軍修邊之用

○升邳州守備指揮使韓徳禎爲署副畱守僉書興都畱守司事

○戊申命禮部左侍郎潘晟兼翰林院學士掌院事

○戶部奏定內府各監局歲派錢糧供用庫白熟粳米五萬石芝麻七千三百五十石菉豆一千二百石葉茶三萬五千斤芽茶四萬五千九百斤酒醋面局小麥五千九百石白熟糯米七千五百石黃豆二千五百石黑豆一千三百五十石菉豆三百二十五石內官監白熟細粳米一千二百石白熟粳米九千石光祿寺小麥三萬二千石豌豆一百五十石白熟粳米五萬三千石白熟糯米一萬四千石細粟米五萬七千五百石赤豆五百五十石黃豆一千六百石菉豆八千石靑菉豆三百石白豆六石薥秫五千三百五十石芝麻六千石惜薪司白熟糯米一十五石一斗棗一萬五千五百七十斤司苑局黑豆一千九百五十石禦馬倉大麥三千五百石豌豆三千五百石菉豆五千七百石馬艸四十四萬束甲字庫銀朱三萬一千七百五十斤貳朱二萬二千九百五十斤靛花靑四千四十斤黃丹五千八百斤烏梅四萬一千八百斤紫艸二千三百斤明礬二萬五千斤碌礬七千八百斤藤黃二千九百斤光粉一萬七千斤黑鉛二萬四千斤槐花一萬斤水膠一萬斤紅花一萬斤藍靛二千斤丁字庫黃熟銅二萬九千三百斤紅熟銅二萬三千斤黃蠟二萬四千六百斤生漆八萬四千二百八十斤桐油九萬七千三百七十斤錫八萬三千七百斤牛筋三千九百四十斤因言內官一切供應大率嘉靖初年與弘治年間數目略同自嘉靖二十年以後徵派漸增視正額加倍臣等仰體皇上惇崇儉約至意酌往準今悉從裁減乞敕監寺衙門永爲遵守不得擅議增派本部亦不許曲意奉行得旨各項錢糧依擬減派各該撫按官其嚴察有司毋容混徵有員朝廷徳意

○先是昌平密雲二鎭自嘉靖庚戌坐撥漕糧徑運該鎭邊軍便之已而運軍告困仍攺通倉穵運姦商猾吏因緣爲姦米至腐爛不可食總督右都禦史劉燾請復攺運該鎭戶部議言該鎭糧餉穵運則蠹獘雜出爲邊軍病徑運則轉般甚難爲運軍病宜通融立法自今年爲始將去年漕糧令江北山東二總撥赴兩鎭自後年分循次均派毋得偏累一衛一所密雲糧由通州水路運至牛欄山交車戶接運昌平糧由通州石壩更船至大通橋陸路交車戶接運仍付各運官上納該鎭沿途委官二員督察勿令稽遲致有侵盜交納之地至龍慶石匣等近倉而止收倉日卽給通關毋令淹滯其漕運衙門仍查給耗米腳價及應支糧餉如數庶邊軍足食而運軍亦得沾優卹之惠從之

○降延綏鎭守總兵署都督僉事郭琥爲協守大同副總兵

○命南京工部修葺孝陵殿柱

○己酉禮部言孝潔肅皇后神主將祔太廟宜就奉先殿西夾室攺題以俟遷祔孝烈皇后神主將專祀別殿宜遷於西夾室同題以俟奉安又國家舊制太廟一歲五享而節序忌辰等祭則行於奉先殿若有別殿專祀則諸祭並行於別殿今孝潔肅皇后旣祔太廟則奉先殿宜奉安神主孝烈皇后旣攺祀別殿則奉先殿原設神位亦宜奉遷乃奏上應行禮儀一二月二十八日攺題孝潔肅皇后神主先期執事官於西夾室陳設祭品內侍官設香案於室內正中設主案於香案前稍東西向至期導引官引遣官入就拜位贊上香五拜三叩頭禮內侍官詣神牀跪奏謹請孝潔恭懿慈睿安莊相天翊聖肅皇后神主恭用奉題題主官詣案前內侍官盥手捧主安於案上中書官重寫題主官盥手奉題訖內侍官奉主安於神座內侍官跪奏請孝潔肅皇后神靈上神主奏訖內贊贊遣官四拜跪奠帛獻酒讀祝亞獻終獻俯伏興四拜禮畢內侍啟匱覆主奉安於神座訖行叩頭禮一內府該衙門恭制奉先殿孝潔肅皇后神位完備暫安別所俟祔廟日迎安殿內恭制奉先殿合用神座儀物等項先期陳設於殿內第九室一三月二十二日內侍官先設彩輿於暫安神位之所執事官設祭品於奉先殿俟祔廟禮畢遣官隨詣神位所導引官導入贊跪內贊跪於其左奏請孝潔肅皇后神位詣奉先殿奉安遣官叩頭興內侍官恭捧神位置於輿執事官舉輿擎執傘扇如儀遣官後隨至奉先殿門外輿止內侍官恭捧神位由左門入奉安於室叩頭訖遣官行祭告禮如常儀一同日攺題孝烈皇后神主先期內侍官設彩輿衣冠等輿於太廟門外設孝烈皇后神座於奉先殿西夾室在孝潔肅皇后之右執事官設祭品香案等同至日早遣官以孝烈皇后遷奉別所告太廟畢內侍官詣廟寢神禦前跪奏請孝烈皇后詣奉先殿西夾室攺題神主奏訖恭捧神主由廟左門出又內侍詣太廟捧衣冠等隨出各置於輿執事者舉輿擎執傘扇如儀遣官後隨至奉先殿門外輿止內侍官恭捧神主及捧衣冠等俱由左門入奉安於西夾室行叩頭禮導引官引遣官入祭告題主儀俱與孝潔肅皇后同一攺題神主奉安畢內侍官隨詣奉先殿恭捧孝烈皇后神位入西夾室尊藏於神主後另覆以匱俟別殿修理完日奉遷

○升山東靑州府知府杜思爲湖廣按察司副使

○庚戌禮部進孝懿皇后祔享內殿儀注一遣官於三月二十五日早以祔享告孝懿皇后陵園行禮如常儀祭畢遣官就迎護神主回京一先期內府該衙門設神主輿香亭於享殿門外俟祭畢內侍官於神主前跪奏請孝懿皇后神主降座升輿還京奏訖遣官四拜內侍官於神座上奉神主升輿執事者輿儀仗侍衛如儀遣官隨後行神主至徳勝門外幄次候孝恪皇太后神主至別入幄次百官先於孝恪皇太后幄前行禮畢隨於孝懿皇后幄前行四拜禮內執事備儀衛教坊司備鼓樂設而不作神主隨孝恪皇太后神主以次進行入大明門至午門外儀衛等退上奉迎孝恪皇太后神主於午門內步行前導孝懿皇后神主輿以次後隨至奉先殿門外少駐候上捧孝恪皇太后神主出於輿內侍官卽跪奏請孝懿皇后神主謁奉先殿詣輿捧神主隨上入至丹陛上候孝恪皇太后神主置於褥位內侍官隨置神主於褥位在孝恪皇太后褥位之西南內侍官退候上行禮畢內侍官仍捧神主隨出安奉輿內仍詣世宗肅皇帝幾筵殿行禮並同遂隨孝恪皇太后神主同至專殿門外候上捧孝恪皇太后神主由殿中門入奉安於神座內侍隨設褥位於殿內內侍官捧孝懿皇后神主入置褥位上臨時遣命代拜畢內侍官捧神主奉安於神座並行安神禮

○先是雲南土酋鳳繼祖作亂攻圍武定執殺憲臣勢甚猖獗守臣會川貴土漢兵數萬人討平之至是雲南撫臣呂光洵奏上土官祿紹先叚一機安素儀那恕髙忠剌世麒剌昆等功請先加賞賚四川撫臣譚綸言土官鳳氏班師抵家爲讎家所剌宜加優卹上命給鳳氏棺斂銀三十兩紹先等各賞銀五兩紵絲一表裏兩省功罪下禦史核實以聞

○壬子蔭原任河南道監察禦史曾翀子綬爲國子生以翀爲禦史時劾吏部尙書汪鋐死於廷杖也

○工科給事中王謨劾戶部主事邵元哲貪濫不職而考察時考功郎中武金以門生故曲庇之遂獲幸免請按其罪吏部議元哲以任事蒙怨非有贓迹而金廉直實不私有旨俱令仍舊供職

○攺分守宣府西路參將尢月爲山西中路參將升寧夏管理屯田指揮僉事李光祖爲署都指揮僉事充狹西總督軍門標下游擊將軍

○以大同將士搗巢功賞副總兵趙岢等銀幣有差仍命禦史核功狀以聞

○癸丑恭題孝潔皇后孝烈皇后神主遣駙馬都尉李和祭告太廟並奉先殿西夾室遣大學士陳以勤張居正題主如儀

○乙卯中宮千秋令節免命婦入賀

明穆宗莊皇帝實錄卷之五大明穆宗莊皇帝實錄卷之六

隆慶元年三月丙辰朔孝肅皇后忌辰遣都督僉事沈至祭裕陵

○皇女行命名剪髮禮

○狹西博峪等族番人姚革等進貢方物給賞如例

○南京吏部都察院會同考察庶官貪酷工部員外郎劉安節等三人素行不謹戶部主事劉承恩等三十五人浮躁淺露吏部署郎中朱潤身等五人才力不及戶部署郎中蔣三益等十二人年老有疾大理寺右評事錢師周等七人罷軟無爲雜職一人各疏名上請詔罷黜降調致仕俱如例

○命原任遼東總兵佟登充副總兵管宣府西路參將事

○丁巳南京兵部尙書參贊機務郭乾吏部尙書毛愷戶部尙書馬森都察院右都禦史孫植俱以考察自陳求退上皆諭畱之

○戊午織造大祀十二章衮服皮弁服遣工部侍郎魏尙純行禮

○命安鄕伯張鋐掌前軍都督府事

○授翰林院庶吉士陳經邦陳懿徳周子義戴洵爲編修張秩許國林偕春髙啟愚陳思育成憲沈鯉沈淵爲檢討李存文陳行健管大勛嚴用和韓楫王璽爲給事中存文吏科行健戶科大勛禮科用和兵科楫刑科璽工科王嘉言麻永吉楊一桂吳學詩王湘李良臣楊允中鐘繼英俱禦史嘉言浙江道永吉江西道一桂湖廣道學詩河南道湘山西道良臣四川道允中廣東道繼英雲南道

○鑄給延安衛靖邊守禦千戶所印

○夜木星逆行守亢宿

○己未南京吏部右侍郎瞿景淳禮部右侍郎裴宇兵部右侍郎劉畿刑部右侍郎徐陟提督操江都察院右僉都禦史盛汝謙太常寺卿郭汝霖光祿寺卿江治各以考察自陳求退得旨景淳等仍舊供職汝霖致仕

○總督狹西兵部右侍郎兼都察院右僉都禦史霍冀巡撫狹西都察院右僉都禦史楊巍俱自陳乞休不允

○敕襄王子安福王載堯主喪暫管府事

○升五軍營大號頭指揮僉事耿仁爲署副畱守僉書中都畱守司事

○庚申以大行皇帝梓宮發引敕駙馬都尉謝詔護喪成國公朱希忠鎭遠侯顧寰率官軍圍守駙馬都尉李和奉遷孝潔肅皇后梓宮慶都伯杜繼宗奉遷孝恪皇太后梓宮保定侯梁繼璠副將王玉懷寧侯孫世忠副將戴元亮提督祔葬諸事

○南京禮部尙書林庭機乞致仕許之

○鎭守總兵官左都督馬芳都督同知劉漢都督僉事孫吳王孟夏尹秉衡王治道副總兵都督僉事任勇爲事官趙岢都指揮馬舉各遵詔自陳不職章下兵部覆奏得旨芳漢吳孟夏秉衡治道勇岢俱畱用舉革任閒住

○辛酉修乾淸宮交泰殿坤寧等宮遣侍郎魏尙純祭后土司工之神

○降原任光祿寺寺丞萬廷言二級調外任先是禮科給事中周世選劾工部尙書雷禮以私忿中傷廷言出爲僉事且列禮罪狀宜罷禮亦上﹤鋶﹣釒﹥辯言廷言推升在吏部非臣所敢與而世選以此劾臣緣世選與廷言及給事中胡應嘉等爲朋比死友每聚坐夜分雌黃時事動詆先帝營建謂臣逢迎夫世選等以言爲職旣以營建爲不可當時何無一言而今乃徒爲此不情之訕其他指摘皆不根請與世選廷鞫以明心迹事下吏部都察院於是尙書楊博等覆奏廷言以刑部主事驟調兵禮二部尋攺光祿頃又營升儀制郎中臣惡其輕躁而復惜其文學故升提學僉事以示裁成之意其事實臣博主之禮與臣同列九卿何能相壓主臣吏部之事且廷言以五年進士得拜風紀儒臣計資論望固已處非其據矣乃猶以外補爲嫌舉動乖剌非淸朝所宜有宜重加降罰以爲庶官奔兢之戒禮心迹旣白而山陵重事正屬工部經理不宜聽其求去上命降廷言外任而畱禮視事如故

○提督上林苑內官監太監李芳奏本監官屬內自僉書而下外自左右監丞而下各有本等俸給其跟辦皂隸冠帽習儀等項銀兩系近年增派宜悉裁減著爲定例得旨允行

○壬戌升狹西布政使司右參議張蕙爲按察司副使福建按察司僉事李紀爲布政使司右參議俱本省

○勒湖廣按察使馮時兩閒住以巡按河南禦史李文續劾其不職也

○錄嘉靖四十五年楡林城馬路黃鼠土�瓜等處獲功死事官軍王通等六十三人各升賞優卹如例又以是歲十一月虜入大同平虜舊水口掠應州奪總兵官孫吳俸一月參將劉文燁麻錦遊擊將軍戴椿馬添祿及守備操守等官命禦史逮治有差

○癸亥復除光祿寺少卿李鍵原職

○南京掌五軍都督府事魏國公徐鵬舉丰潤伯曹文炳南寧伯毛國器南和伯方炳僉書都督僉事單輔許昭訓唐玉掌南京錦衣衛事都指揮袁吉僉書指揮許郁各遵詔自陳不職兵部覆奏得旨鵬舉等俱畱用

○甲子以世宗肅皇帝梓宮將發引遣定國公徐延徳告南郊靈璧侯湯世隆告北郊駙馬都尉許從誠告太廟安鄕伯張鋐告社稷次日延徳等復以孝潔肅皇后孝恪皇太后祔葬告郊廟社稷上親告世宗肅皇帝幾筵

○禮科左給事中王治上四事一議宗廟之禮以隆聖孝謂先帝追崇獻皇大備尊稱誠萬世不刊之制至於入廟稱宗一事在今日尢有當議者蓋獻皇𨿽貴爲天子之父實未嘗南面臨天下而今乃與祖宗諸帝並列𨿽親爲武宗之叔父然嘗北面事武宗而今乃設位於武宗之右揆之古典終爲未合故先帝於獻皇祔廟之後世廟之享猶不忘設是先帝之心亦自有不安者臣以爲獻皇祔太廟千萬歲後不免遞遷若專祀世廟則億萬世不攺惟陛下敕廷臣博考詳議務求至當以妥獻皇之靈以光先帝大孝二議朝講之禮以圖治安三議親輔弼之禮以成徳業四議謹燕居之禮以澄化源謂人主深居禁掖隔遠外庭左右便佞窺伺百出或以宴飲聲樂或以遊戲騎射使人主接之不以時用之不以禮近則損敝精神疾病之所由生久則妨累政事危亂之所由起不可不愼也比者人言籍籍若謂陛下宮中燕閒舉動有非諒陰所宜者竊意聖明必無此事然臣子防微杜漸不敢不爲陛下言之伏望以後退處法宮必調適服禦省減嗜欲凡無益之事溺情之物一切禁止章下所司

○升河南按察司僉事叚錦爲狹西布政使司右參議戶部郎中郭石刑部郎中徐作俱按察司僉事石狹西作福建

○命雲南按察司兵備副使楊守魯提調學校

○起原任神樞營副將署都督僉事田世威爲協守山西副總兵升遼東都司掌印署指揮僉事張子鯨爲分守大同靈丘等處參將

○乙丑命吏科給事中鄭大經兵科給事中張齊刑科給事中曹當勉工科右給事中王謨分詣各鎭給賞邊軍

○錄嘉靖四十五年楡林城鎭疆墩龍兒灣等處獲功死事官軍四十二人各升賞優卹有差

○丙寅世宗肅皇帝梓宮發引是日孝潔肅皇后孝恪皇太后陵園同時開玄宮奉遷梓宮啟行如儀

○戊辰漕運總兵官臨淮侯李庭竹協守參將都督僉事福時各遵詔自陳不職兵部覆奏得旨俱畱用

○己巳升太僕寺少卿李邦珍爲南京通政使司右通政

○升四川布政使司右參政魏文焲爲湖廣按察司按察使江西南安府知府吳炳庶爲雲南按察司副使南京刑部郎中蘇愚員外郎劉得寬俱按察司僉事得寬河南愚福建

○先是總督宣大山西軍務侍郎王之誥以宣大兩鎭招回被虜人口敍宣府總兵馬芳大同總兵孫吳等功宜加升賞上命兵部查例以聞於是兵部言往時邊軍多殺降冒功故招徠者少今將士奉法遺民懷歸其數自倍故事總兵以七百人爲率參將四百人守備把總備禦三百人各升一級不及數者給賞今總兵吳於數加二倍宜升二級參將麻錦守備馬添祿加一倍宜升一級其餘賞犒皆如總督所擬上曰參將守備等官人自效力數多爲難總兵官合集眾力數多爲易自今參將四百人守備而下三百人各升一級多者遞加總兵官七百人升一級多者加賞孫吳等各如今例升賞有差其未歸者督撫官厚加撫卹務令得所率領者視所率人數賞錄

○庚午鑄給查刷光祿寺關防及湖廣江西山東河南南直隸上江江北監兌主事各關防

○直隸提學禦史耿定向奏科場事宜一兩京鄕試主考宜簡學行兼長者毋拘年資一兩京同考官宜令廣取正備捲呈送主考如所取未稱責令再閱或付別房覆校主考仍自行摉閱落卷果有異材亟收錄之毋避嫌輕棄一主考官止宜發初場試卷付同考分經校閱二三場更易品訂毋專委一人致令偏重初場遺眞才積學之士一邇來經書時義體制大壞有浮蔓至千餘字者宜嚴立程式一篇止許五百字以上六百字以下違式者不與謄錄一命兩京各省於揭曉之日以中式舉人朱墨卷髮提學官查驗鈐封送京府各布政司角�羊部以防僞濫一革去兩京應試監生字號與生員一體彌封取中之數仍如舊額滿三十五名則止已而禦史陳聯芳言亦重後場以羅實學及令兩京同考閱卷不必書各房字樣主考止以文字去取毋以考官爲額數分房爲次第禮部議覆俱允行之

○升山東都司領班指揮僉事聶大經爲署都指揮僉事掌河南都司事

○辛未世宗肅皇帝梓宮及孝潔肅皇后孝恪皇太后梓宮俱至永陵獻殿奉安遣英國公張溶武定侯郭大誠玉田伯蔣榮安平伯方承裕祭諸陵定西侯蔣佑祭后土之神成國公朱希忠祭天壽山之神

○禮部言孝恪皇太后神主奉安內殿孝懿皇后祔享其歲時享祀禮宜如孝穆皇太后之制一歲五享四序薦新忌辰行祭日供膳如太廟奉先殿之儀從之

○浙江巡按禦史王得春言各省舉人坊牌銀兩乃國家賓興盛典至嘉靖三十七年始以邊儲缺乏權議扣減似非昔人勸駕續食之義宜查先年例全給禮部議覆從之

○升大理寺卿吳百朋爲兵部右侍郎兼都察院右僉都禦史仍提督軍務巡撫南贛先是吏部以百朋任南贛久在兵間稍遷大理卿未代而都給事中歐陽一敬等言巢賊屢撫屢叛頃髙砂下歷出連岑岡爲患叵測不宜輙易撫臣宜仍畱百朋屬以剿賊爲便吏部請從其議故有是命

○升狹西按察司副使朱綱爲四川布政使司右參政江西贛州府同知趙時齊爲福建按察司僉事

○置雲南祿勸州撒裏巡檢司

○壬申奉世宗肅皇帝梓宮葬永陵孝潔肅皇后孝恪皇太后梓宮祔葬遣英國公張溶等告諸陵及祭謝后土天壽山之神

○敕諭禮部朕皇子二女乃李氏生可冊封爲皇貴妃江氏可冊封爲賢妃以二十七日行禮其具儀來聞

○癸酉起用吏部右侍郎林樹聲奉詔自陳求退不允

○升刑科都給事中徐公遴爲太僕寺少卿

○升河南彰徳府知府張天馭爲狹西按察司副使山東濟南府同知葉龍爲雲南按察司僉事

○貴州宣慰使司土捨安國亨遣人貢馬如例給賞之半

○先是南京戶部尙書馬森以升秩具﹤鋶﹣釒﹥謝上報聞因命禮部查官員升遷並一應謝疏當停免者俱酌議遵守至是禮部議在京文武百官凡遇冊立等大禮合進一表及聖節正旦冬至等節止於丹陛前致詞稱賀一應升賞賚賜旣經面恩或廷謝者俱不得具本稱謝南京並在外五品以上衙門及各總兵官凡遇三大節進表慶賀俱照常例行或值冊立等大禮例該慶賀者須待本部題允方許撰表賫進其總督撫按俱不得違例進表稱賀南京五府掌印官六部都察院堂上官大理寺正官及各處總督巡撫官皆系重臣一應升遷及經論劾畱用或軍功受賜邊鎭給賞等項旣不得廷謝仍許具疏三司將佐等官一同受賞者總兵督撫卽與並謝不得另奏其疏務明白簡直不得牽合四六之體務爲浮靡之辭有不遵守者聽本部及該科指實參奏詔如議行

○直隸巡按禦史周弘祖言淮安府所屬十一州縣水災重大種馬人戶流移未復請仍以三年爲限將逃戶種馬折價悉與蠲免俟其歸復仍舊徵角�羊兵部請從其議並行有司加意招復上是之

○甲戌禮部進冊封皇貴妃賢妃儀注一先期內府造皇貴妃金冊金寶並賢妃金冊及各冠服玉圭等前一日鴻臚寺設節冊寶案於皇極殿節案居中冊左寶右設節冊寶彩輿於丹墀教坊司設中和韶樂及大樂設而不作一是日早內官設皇貴妃受冊位於宮中設節冊寶案於受冊位之北節案居中冊左寶右設香案於節案前設賢妃受冊位於宮中設節冊案於受冊位之北節案居左冊案居右設香案於節冊案前設內贊各三人引禮各二人一是日早上具常服以冊封皇貴妃賢妃告於奉先殿世宗皇帝幾筵孝烈皇后殿孝恪皇太后殿如常儀一是日早鳴鐘鼓錦衣衛設儀仗如朔望儀上具皮弁服禦中極殿執事官行禮畢鴻臚寺奏請升殿導駕官導上升座鳴鞭訖文武百官俱朝服入班行叩頭禮左右侍班正副使就拜位贊四拜禮畢奏傳制執事官舉節冊寶案由殿左門出用黃傘遮送至丹墀中傳制官由左門出稱有制贊跪正副使跪傳制訖贊俯伏興四拜禮畢執事官舉節冊寶彩輿大樂前導設而不作鴻臚寺奏禮畢鳴鞭駕興節冊寶輿至歸極門外正副使北向立內官舉節冊寶輿入將至各宮門引禮請皇貴妃具禮服出迎於宮門外內官捧節冊寶由正門入皇貴妃隨至拜位內官以節冊寶置於案內贊贊四拜贊宣冊贊跪宣冊女官取冊立宣於皇貴妃之左贊搢圭贊受冊宣冊女官以冊跪授於皇貴妃皇貴妃受訖以冊授女官女官跪受於皇貴妃之右立於西贊宣寶宣寶女官取寶立宣於皇貴妃之左贊受寶宣寶女官以寶跪授於皇貴妃皇貴妃受訖以寶授女官女官跪受於皇貴妃之右立於西贊出圭贊興四拜賢妃受冊行禮同惟不宣寶禮畢內官持節由正門出皇貴妃賢妃各送出宮門外內官賫節出至歸極門外以節授正副使報禮畢正副使持節復命一是日皇貴妃賢妃受冊封畢各具禮服候皇上率詣奉先殿世宗皇帝幾筵孝烈皇后殿孝恪皇太后殿行謁告禮如常儀畢遂詣乾淸宮候上服皮弁服皇后亦具服各升座贊引女官引皇貴妃賢妃詣前就拜位行八拜禮畢各還宮一二十九日恭請上禦皇極門百官各具吉服行稱賀禮

○宣大山西總督侍郎王之誥奏兩鎭軍儲已奉詔蠲免十分之五虧邊軍半歲之需宜各補給及添設軍馬糧艸歲用之數宣府七萬二千餘兩大同四萬五千餘兩宜增入歲額戶部議以見徵四十五年錢糧及帶徵四十三年以後逋欠者補給軍餉其年例宣府主兵銀十二萬兩客兵銀一十三萬五千兩大同主兵銀二十四萬九千六百兩客兵銀六萬兩移太倉給發上是其議詔見徵及帶徵錢糧行各撫按官嚴督有司作速完角�羊有違誤者聽該部劾治

○乙亥更名景云殿曰弘孝殿

○禮部以弘孝殿工完進遷奉孝烈皇后神主儀注一三月二十二日早內侍官設神主輿衣冠等輿於奉先殿左門外至期遣官以遷奉告於西夾室行禮如常儀告畢內侍官跪奏請孝烈皇后詣內殿奉祀奏訖內侍官於神座上恭捧神主及內侍官捧神位衣冠等俱由左門出各奉安於輿執事者舉輿擎執傘扇如儀遣官後隨至內殿門外少駐內侍官詣神輿前跪奏請孝烈皇后神主降輿升殿奏訖於輿中恭捧神主由中門入至殿內奉安於神座隨捧神位衣冠各以次陳設遣官行安神禮如常儀每歲五享四序薦新忌祭日供俱於本殿行禮

○贈故南京兵部尙書李遂太子少保賜祭二壇命有司營葬

○禦史王得春條奏四事一淸宮闈謂累年選入宮人充滿掖庭其中老弱幽閉者未免抑鬱愁怨有傷和气宜悉簡出一禁謟諛謂邇年多獻祥瑞以干恩澤備極諛辭卽有災異匿不以奏甚非憂治危明之意乞曉諭中外臣工毋得仍蹈故轍四方水旱疾疫寇賊姦宄卽宜據實報聞一愼題覆謂比來章奏繁多必該部秉公執奏明旨斷而行之乃爲尊君命重主威之義近言官論事奉旨擬議該部率多委曲遷就以致政令不一下不知所守請敕各部今後章﹤鋶﹣釒﹥是者卽爲覆行非者卽與論罷不必依違兩可以紊國是一愼貢選謂近奉詔令用人毋拘三途誠爲羙意但歲貢中沈淪日久壯志已隳似難責其策勵宜查復選貢例與正貢並行又宜愼選提學無采虛名其取士不當者卽加顯黜禮部覆奏從之

○丙子遣駙馬都尉許從誠以世宗肅皇帝升祔及孝潔肅皇后祔享告太廟

○鑄造日本等國雲南四夷車裏宣慰使司等處信符金牌

○詔建雲南新興州江川縣儒學除學正教諭各一員以禮部覆巡按禦史劉思問奏也

○命遼東都司掌印署都指揮僉事趙斌爲分守遼東海蓋參將

○丁丑世宗肅皇帝神主至京遂升祔太廟駙馬都尉許從誠告奉先殿西夾室請孝潔肅皇后神主同祔享如儀遂遷奉孝烈皇后神主於弘孝殿遣駙馬都尉李和行禮

○戊寅降太常寺掌寺事禮部侍郎師宗記爲本寺少卿少卿魏承詔袁好禮爲寺丞宗紀等皆以道流致列卿禦史王得春劾其冒濫宜罷下吏部議謂宗紀等素習祝贊之事請姑降級敍用自今卿及少卿有缺皆於科目中推舉從之

○己卯上禦皇極門文武百官行奉慰禮始鳴鐘鼓鳴鞭百官奏事如常

○庚辰奉安孝恪皇太后神主於神霄殿專祀孝懿皇后神主祔享如儀○大學士徐階等言自古帝王莫不以講學爲首務至我祖宗列聖月開經筵日禦講幄謨訓典式尢爲炳然蓋以成就聖徳講明治道胥賴於此仰惟皇上方建太平之業宜勤問學之功向以世宗皇帝梓宮在殯未敢上請玆山陵事畢祔廟禮成經筵日講正惟其時伏望皇上率循舊典特舉盛儀以緝熙聖學實宗社無疆之幸命候敕行○兵部以薊宣二鎭修邊募兵移戶部發太倉銀協濟戶部奏言募兵之費屢經科道會議明旨處分責在兵部其以本部助修邊先帝嘗一行之然因馬價不足故爲權宜之計今馬價收貯六十餘萬而修邊之費才一萬有奇本部歲派錢糧奉詔蠲免過半九邊軍儲尙不能給乃欲分外責辦其何以堪乞敕兵部自今凡系各鎭修邊募兵務盡馬價夫給如果匱乏已極本部儲蓄稍充然後議處從之

○辛巳攺南京太常寺少卿周怡爲太常寺少卿

○升河南都司領班指揮同知王承詐爲署都指揮僉事掌遼東都司事

○壬午上以冊封皇貴妃賢妃告奉先殿世宗皇帝幾筵及弘孝神霄二殿畢遂出禦皇極殿遣英國公張溶鎭遠侯顧寰持節大學士髙拱陳以勤捧冊寶行禮皇貴妃冊曰朕惟王化必始於閨門宜備后妃之制天心欲昌於胤祚式先女士之釐爰舉彜章用延景貺咨爾李氏宅心貞順稟質惠溫恭而能安步履中珩璜之節敬而無失周旋合圖史之規乃受祉於神明誕儲休於宗社熊羆協夢丕照震索之祥蘭玉敷華茂發坤亨之瑞庸頒異渥俾晉崇封玆特遣官持節封爾爲皇貴妃錫之冊寶於戲位以徳升已顯陟等威之峻慶由善積尙益凝福履之隆弼成治理於關睢導集禎祺於麟趾欽哉賢妃冊曰佐乾綱而運化允資四徳之良贊坤極以承休夙備三宮之制令徳旣登夫妙選徽稱宜被於褒章彜典具存渥恩斯霈咨爾江氏各區敏秀鉅族儲祥稟性淳和有如圭如璋之羙褆身淑愼得中﹤矢見﹥中規之宜勤勞久效於潛閨位號宜登於祕掖進龍軒之參亞寵數攸隆被翟褕之等儀榮光昭奕匪直鴻名之永耀抑期內範之協襄特封爾爲賢妃錫之冊命於戲必敬必戒恆思繹乎賢稱克愼克恭庸凝承乎渥眷勉相��刀丫�皿�惇之職茂延弓韣之祥欽哉

○癸未遣太常寺官祭東嶽泰山之神

○命毀紫極殿紫極宮攺建翔鳳樓樓在南城嘉靖中毀於火至是命重建之

○升吏部左侍郎吳嶽爲南京禮部尙書

○巡按四川禦史李廷龍劾右參政魏文焲僉事傅思明蕭九成俱貪濫不職吏部議思明閒住九成降調文焲回籍聽勘從之

○升太僕寺卿鄒應龍爲太常寺卿

○南京刑部右侍郎徐陟以疾乞回籍調治許之

○補蔭原任太僕寺卿楊維聰子文禕爲國子生以維聰長子文祥旣蔭而歿也

○總督兩廣軍務兵部右侍郎兼都察院右僉都禦史譚綸遵詔自陳求退不允

○大學士徐階以疾請假上許暫調攝仍命太醫院官診視賜豬羊酒饌

○命懷寧侯孫世忠協同守備南京掌後軍都督府事

○甲申敕諭禮部朕聞自昔帝王履中興之運者其徳必崇啟昌隆之祚者其業必廣所從來遠矣至於闡述鴻休敷揚駿烈以流播無窮昔則後人事也洪惟我皇考世宗肅皇帝以至神至聖之資纘二祖七宗之緒明倫更制振教敷仁內殄姦欺外平倭虜盛徳大業照耀古今眞足以追二祖而超百王宜有紀述以備一代之制爾禮部其遵祖宗故事通行中外采輯事實送翰林院纂修實錄其以太師兼太子太師成國公朱希忠爲監修官少師兼太子太師吏部尙書建極殿大學徐階少保兼太子太保吏部尙書武英殿大學士李春芳郭朴少保兼太子太保禮部尙書武英殿大學士髙拱禮部尙書兼文淵閣大學士陳以勤吏部左侍郎兼東閣大學士張居正爲總裁禮部尙書兼翰林院學士髙儀詹事府掌府事吏部左侍郎兼翰林院學士趙貞吉吏部左侍郎兼翰林院學士林樹聲禮部左侍郎兼翰林院學士掌院事潘晟禮部右侍郎兼翰林院學士殷士儋爲副總裁左春坊左諭徳兼翰林院侍讀姜金和等爲纂修官一應合行事宜悉炤例舉行欽哉

○巡按直隸禦史蘇朝宗條奏鹽法六事一蠲工本以蘇�困言鹽課自都禦史王紳建議扣畱餘鹽銀八萬二千兩每引官給竈戶銀二錢收買餘鹽謂之工本後以引鹽積滯旋議停罷而銀兩以無見貯者議於正鹽外每引附帶餘鹽二十斤淮南八單淮北四單共徵銀八萬二千兩有奇以抵工本之數而鹽課逾重�本逾虧今宜稍從寬卹將附帶鹽斤秋季以後卽爲停止每引照舊以五百五十斤稱掣則額課減而�困少蘇一明分地以正鹽法言直隸淮南廬鳳河南南陽汝寧陳州系淮北行鹽地方載在銅板與鹽法志近南陽十二州縣爲河東所侵迄今未復今淮北淮南兩受其敝宜敕該部查照舊界將南陽所屬地方悉行淮鹽以充課額一定科差以卹貧竈言竈丁糧差如嘉靖二十年黃冊卹竈之法甚備近來有司務爲苛刻混加僉派動行勾攝更徭雜出迫之逃亡鹽課積負率由於此宜敕撫按行淮揚二府將竈戶稅糧存畱本處上納其徭役悉與蠲除非有重犯毋得勾擾一通零引以均戶則言竈丁貧富不一今九則編派之法自四引起至二十引止皆以耦起數甚於貧竈不便宜兼用奇耦之數下下丁以三引四引起算下中丁以五引六引起算至於上三則則更加一算如十五引至二十三引而止辧事之厚薄分丁力之壯弱斟酌捐益務使竈丁人得其平一掣河鹽以﹤鋶﹣釒﹥邊�言國初邊�親自支鹽至儀淮二所掣賣其後困於餘鹽將河鹽堆置淮揚存積漸多不暇守侯乃分撥引目鬻之居民故內�坐致富饒而邊�奔走益困宜照嘉靖四十年事例淮鹽河鹽相兼稱掣則鹽法﹤鋶﹣釒﹥通而邊儲給足一革濫費以肅官箴言兩淮運司設有店戶居停官�各場有工腳充擡鹽看倉之役近來店戶計引徵銀歲以萬計及隸卒旣已額編而別取工食皆有姦私宜一切禁革戶部上其議上允行之

○乙酉敕諭禮部朕惟講學乃帝王進徳圖治之首務玆山陵事畢經筵日講宜卽舉行爾禮部擇日具儀並合行事宜來聞

○升狹西布政使司右參政王道行爲湖廣按察司按察使工部員外郎諸察兗州府同知郜大經俱按察司僉事察四川大經狹西

○詔贈故刑部左侍郎劉玉爲刑部尙書賜祭一壇有司治葬謚端毅初玉以大獄罷士論冤之至是以恩例卹錄故有是命

○虜犯遼陽長安堡備禦指揮王承徳引兵力戰中流矢死官軍多被創巡按禦史李叔和請卹錄承徳並治指揮宋世舉都指揮髙惟忠及副總兵楊四畏失事罪得旨承徳贈都指揮使仍令其子襲升二級世舉等禦史逮問

大明穆宗莊皇帝實錄卷之六明穆宗莊皇帝實錄卷之七

隆慶元年四月丙戌朔孟夏享太廟

○是日陪祀官多不至有旨查奏罰定西侯蔣佑等一百五十餘員祿俸各一月

○吏部﹤鋶﹣釒﹥上給事中張鹵禦史陳聯芳等會薦起廢諸臣南京戶部尙書劉采禮部尙書吳山兵部右侍郎吳嘉會都禦史方廉郎中劉爾牧知府黃華原任都給事中厲汝進知縣霍與瑕得旨采等準起用嘉會爾牧報寢

○河南道監察禦史陳聯芳﹤鋶﹣釒﹥陳五事一資輔弼之益請退朝之後時禦便殿召對輔臣凡國家大政令大刑賞及陛下起居舉動之類使得因事納忠一務從諫之實請於羣臣章﹤鋶﹣釒﹥時勤省覽如事關君身可爲修齊治平之助者親賜披繹務見諸行事一重詔令之施言攺元一詔中外傳頌而輦轂之下近侍之臣阻隢不亍如邇者查盤內府錢糧之類是已乞將近日詔條嚴行遵守有懷私阻格巧詞破調者必罪無赦一愼爵賞之權言近日傳奉世襲官數至三十七員頗聞其中有以子而蔭父以同姓而蔭異姓者甚至都指揮重職亦與世官尢爲例所未有幸途一開人懷覬望請自今一切恩澤蔭襲之官俱敕該部擬議以請其傳奉一節永爲裁罷有分外陳乞者容臣等參論一復執奏之規言國初大臣因事執奏者甚眾如於謙在兵部王恕在吏部王廷相在都察院班班可考宜特降綸旨凡事由中出而未合制典或已奉旨處分而未悉機宜者許部院諸臣援據典章條陳利獘陛下與宰輔大臣定其可否而行之上覽奏報聞

○升工部左給事中朱繪爲都給事中兵科右給事中魏時亮戶科右給事中孫枝俱左給事中禮科給事中周世選爲右給事中繪枝俱刑科時亮兵科世選仍禮科

○雲南巡按禦史劉思問奏請以該省積負鹽課自嘉靖三十一年至四十四年查系災傷失誤借角�羊別年者悉與蠲免以惠竈丁黑白安寧等井提舉鹽課司官多課少事簡費繁宜將安寧鹽課司攺屬安寧州帶管其提舉司等衙門設官並行裁革戶部議鹽課姑免二歲餘仍帶徵安寧提舉司仍畱正提舉一員管事余從汰省得旨如議行

○丁亥禮部進經筵日講儀注一四月二十二日開講先一日直殿內官於文華殿內設禦座又設禦案於殿之東稍北設講案於殿之東稍南至期司禮監官先陳所講經書各一本置禦案各一本置講案講官撰經書講章各一篇置於冊內是日早上禦皇極門早朝後還宮進膳畢常服出文華殿升禦座將軍侍衛如常儀鴻臚寺官引知經筵同知經筵侍班講讀展書執事侍儀等官於丹陛上行五拜三叩頭畢以次上殿東西序立侍儀禦史給事中各二員於殿門內左右北向立序班二員舉禦案置禦座前二員舉講案置禦座南正中鴻臚寺官贊進講講官二員出詣講案前稍南北向並立展書官二員亦出班東西相向立鴻臚寺官贊講官鞠躬拜叩頭興平身東展書官詣禦案前跪展四書起退立講官一員進至講案前展講四書畢仍掩書退就原所東展書官詣禦案前跪掩所展書畢仍起退立西展書官並講經官展講進退如之旣畢鴻臚寺官贊講官鞠躬拜叩頭興平身各退就班展書官亦退就班序班舉禦案及講案俱置殿東原所鴻臚寺官贊理畢各官以次出丹陛上行叩頭禮退上還宮一每月初二十二二十二日會講先期司禮監官陳設書籍禦案講案如前侍班侍衛侍儀執事進講禮同但各官止行叩頭禮每日進講上禦文華後殿止用講讀官及內閣大學士侍班不用侍衛侍儀執事等官侍班講讀等官入見行叩頭禮東西分立講官先講四書次講經或講史講畢各官叩頭退

○攺協理戎政兵部左侍郎王本固爲吏部左侍郎

○戶部覆直隸巡按禦史劉翾條奏鹽政四事一調停商竈言竈丁積負鹽課奉詔蠲免商人先已報中無從支給宜將鹽課如舊追徵其竈丁貧之者別議優卹一議處食鹽言在京官吏食鹽皆責場竈起角�羊有裝載包賠之苦宜令各衙門公處腳價自行關支一淸查竈丁言近者竈戶貧若往往竄名軍伍中丁口日損額辦日耗宜行各督撫將召募軍丁嚴行查勘如系竈戶不得收伍其各運司官亦宜加意撫綏毋困以徭役一嚴禁私販言權貴射利者指以內監等衙門爲名販載私鹽絡繹道路沿河勢要之家窩藏寄頓者尢眾公行販賣莫敢誰何宜行尙膳禦馬二監今後啖馬涼鹽及魚蛤等鹽止許易買商鹽不得入場販載一切指稱者聽所司擒治其豪右窩藏及皇船夾帶者官兵設法搜捕重則巡鹽禦史劾奏以聞從之

○先是徽王國除其莊田界鹿邑亳州者召民佃種鹿邑民佃種一百一十六頃亳州民佃種六百三十五頃畝徵銀三分入河南布政司補放宗藩祿糧時亳州民趙桂等積負租銀一萬七千餘兩乃謾言前地系本州軍民田土往時姦徒以獻徽府逼取軍民子粒不勝重困今徽府已廢前地宜各給主事下兩省撫按會勘有司匿不報已而勘實得其地於牛寺孤堆等處有司籍報又不以實所收租銀稱一千三百七十餘兩而角�羊銀止九百餘兩於是巡撫都禦史孟養性奏請嚴限追徵角�羊部濟邊毋令姦民侵占仍治桂等罪如律從之

○命襄城伯李應臣僉書右軍都督府事

○己丑南京吏科給事中岑用賓湖廣道禦史尹校等以自陳考察拾遺劾奏原任都禦史萬恭工部尙書呂光洵刑部尙書黃光昇太常寺少卿羅良當罷工部尙書雷禮刑部尙書錢邦彥行檢可議而大學士髙拱屢經論列宜各令致仕上以閣臣無拾遺例旨下切責用賓等命拱供職如故恭等下吏部議聞於是拱上﹤鋶﹣釒﹥求退上溫旨慰畱不允吏部覆擬光昇禮畱用邦彥光洵致仕恭調邊方良調南京別用俱從之

○岑用賓等又劾奏南京禮部尙書林廷機尙寶司卿郭立彥枉道回籍及先帝遺詔不與哭臨皇上登極不與慶賀奉詔考察不聞自陳宜罷時廷機已致仕詔原之調立彥外任

○京山王勤炫內江王承��火稷山王胤柯薨上輟朝一日治喪葬如例

○庚寅升南京吏部右侍郎瞿景淳爲禮部左侍郎湖廣布政使司左布政使畢鏘爲太僕寺卿

○兵科都給事中歐陽一敬再上﹤鋶﹣釒﹥劾奏大學士髙拱屢經論列不思引咎自陳反指言官爲黨欲威制朝紳專擅國柄亟宜斥罷上以拱昔侍藩邸講讀年久端謹無過令拱安心供職拱因奏辧且言一敬必欲去臣臣一日不去其攻擊一日不已惟上裁察上復優詔畱之

○詔罷翔鳳樓工時都給事中馮成能等言皇上初禦宇內山陵甫畢正宜修舉政事以新天下之觀瞻今他務未遑而亟於翔鳳之作流聞四方以爲工作復興詔令之不信舉動之不當從此始矣今四方多虞公私耗竭一毀一建工費不貲昔文帝作露臺惜百金之費而止翔鳳之費不止百金而陛下之仁優於文帝臣竊謂聖心必有不安於是舉者惟陛下重明詔卹民窮亟賜停止時閣臣亦手﹤鋶﹣釒﹥極陳其當罷上嘉納其言遂罷之命以紫極等殿材收貯別用

○辛卯重修顯陵裬恩殿工成奉安睿宗獻皇帝慈孝獻皇后神位都督蔣華奉命行禮

○兵科左給事中魏時亮請上於宮中愼節佚遊保愛精神日禦便殿省覽章奏面與閣臣裁決章下所司

○復除刑科給事中張縉於吏科

○升江西按察司僉事張祉爲山東布政使司左參議

○大學士徐階上﹤鋶﹣釒﹥引疾乞歸上曰卿輔弼元臣徳望隆重朕方虛懷委托贊理化機豈可以微疾輙求引退宜卽出供職以副眷倚不必再辭

○南京科道官岑用賓等以武職自陳拾遺劾奏後軍都督府掌府事成國公朱希忠總督漕運臨淮侯李庭竹右軍都督府署都督僉事唐玉錦衣衛都指揮同知張大用各不職得旨希忠畱用庭竹策勵供職大用致仕玉革任

○巡撫南贛兵部侍郎吳百朋奏髙砂賊謝允樟等見官兵四集懼而求撫今春夏用兵恐方耕作宜且聽許以安地方兵部覆奏從之

○壬辰命保定侯梁繼璠僉書前軍都督府事

○癸巳命太師兼太子太師成國公朱希忠少師兼太子太師吏部尙書建極殿大學士徐階知經筵事少保兼太子太保吏部尙書武英殿大學士李春芳郭朴少保兼太子太保禮部尙書武英殿大學士髙拱禮部尙書兼文淵閣大學士陳以勤吏部左侍郎兼東閣大學士張居正同知經筵事賜之敕曰朕惟帝王修齊治平之道具在經史然必講明之無疑庶幾推行之有效肆我祖宗列聖法古帝王講明正學經筵盛典世世舉行朕以眇躬君臨萬國仰承丕緒恆思克荷之艱祗率舊章冀獲多聞之益今將以四月二十二日禦經筵命爾希忠階知經筵事春芳朴拱以勤居正同知經筵事詹事府掌府事吏部左侍郎兼翰林院學士趙貞吉吏部右侍郎兼翰林院學士林樹聲禮部左侍郎兼翰林院學士掌院事潘晟禮部右侍郎兼翰林院學士殷士儋國子監祭酒林﹤火廉﹥右春坊右諭徳兼翰林院侍讀呂調陽翰林院侍讀呂旻王希烈修撰諸大綬丁士羙編修孫鋌張四維林士章陳棟充經筵官階春芳朴拱以勤居正並晟士儋大綬四維日侍講讀夫君以修徳爲要宜勤講學明理之功臣以輔徳爲忠務盡責難陳善之實卿等其尙端志竭誠稽於古訓啟沃朕心凡經史所載理欲消長之端政治得失之故人才忠邪之辦統業興替之由明白開陳毋有所隱務俾學緝熙於光明治允躋於隆盛上以副皇天祖宗眷托之重下以敷海宇黎庶熙皞之休而卿等引君當道輔成上徳人臣之職斯無忝矣欽哉

○升山東布政使司右參政使陳天資爲湖廣布政使司左布政使刑部員外郎陳成甫爲江西按察司僉事

○南京廣東道禦史李復聘等劾奏大學士髙拱姦惡五事請罷之上以其言不實切責復聘等令拱安心供職

○錄大同殺胡堡等處搗賊功升賞官軍王信等二百五人

○甲午工部尙書雷禮復上﹤鋶﹣釒﹥乞休不允

○革錦衣衛冒濫官旗米萬春等八十二人

○授皇貴妃父李偉錦衣衛都指揮僉事賢妃父江泰錦衣衛正千戶

○乙未升禮科都給事中丘橓爲南京太常寺少卿浙江道禦史張登髙爲南京尙寶司卿

○升山東按察司按察使李尙智爲本布政使司右布政使

○大學士髙拱復上﹤鋶﹣釒﹥乞休上曰朕素知卿豈宜再三求退宜卽出以副眷懷

○以宣大官兵出邊搗巢有功賞總兵等官馬芳等銀幣有差

○丙申禮部言郊廟社稷諸祭太常寺先期具奏行禮止奏日不奏時以故陪祀諸臣供事失期者眾請以後並奏日時從之

○起用原任南京戶部尙書劉采爲南京工部尙書南京刑部尙書趙大佑原職攺刑部右侍郎郭宗臯爲兵部右侍郎協理京營戎攺升提督操江南京都察院右僉都禦史盛汝謙爲大理寺卿

○兵部尙書趙炳然以疾乞歸許之仍賜馳驛

○黃塵四塞

○丁酉升山東布政使司左參政熊桴爲本省按察司按察使

○戶部覆巡按禦史周弘祖奏三事一言文思院官匠錦衣衛官校各監局匠作光祿寺廚役額外增設者宜悉裁省以復嘉靖初年之舊一言官吏優免丁糧各有定數今貴勢之家多冒名詭籍以幸蠲復宜定爲審編之法每甲明載官員舉監生員等應免數目送驛傳道印記及府縣收貯不得違例多免一言歲稍不登輙請發內帑奏畱漕糧甚非久計宜仿古社倉之法令貧富出粟有差推有行誼者一人爲社長主其斂散非甚貧者不得貸貸者稍出倍息如此數年村社皆有蓄積卽遇凶饉不必仰賑於官詔如議行

○戊戌孝懿皇后忌辰神霄殿行祭禮遣安平伯方承裕祭陵園

○己亥升山東按察司副使胡湧爲本布政使司左參政

○勒浙江按察司副使毛術僉事李穟閒住兩淮鹽運使司運使楊君璽降調以撫按官劾奏也

○海西者剌等衛女直夷人都督阿失卜等來朝貢馬宴賚如例

○庚子遣駙馬都尉謝詔以冊封告奉先殿上親告世宗皇帝幾筵遂出禦皇極殿傳制遣使持節冊封楚府東安恭懿王長子顯梡爲東安王夫人仲氏爲東安王妃沈府臨川莊安王長子恬燆爲臨川王沁水昭宣王第四子珵階爲沁水王兵馬指揮黃佐女爲吉府谷城王妃

○禮部尙書髙儀等請冊立東宮言元良篤生本以綿萬年之胤祚太子豫建所以系四海之人心自昔三代有道之長端在於此仰惟皇上誕膺明命昭受丕基蒞祚乘乾已啟龍飛之運承祧主器當宏燕翼之圖矧聖嗣早毓於潛藩而天序寔居乎元子睿齡方茂英哲夙成天下臣民罔不引領跂足願舉冊立之典臣等頃當春正建元之初卽具﹤鋶﹣釒﹥題請聖情謙讓未賜允兪然而伏讀明諭且先賜名後行冊立臣等恪恭俟命不敢遽言今復三月有餘朝廷大禮俱已告成維是東宮盛儀闕焉未舉中外人心不勝企望願皇上俯容臣等上表陳請斷自宸衷敕下本部擇日具儀舉行以定國本以慰羣情上仍不允

○以重錄永樂大典成加少師兼太子太師吏部尙書建極殿大學士徐階正一品俸少保兼太子太保吏部尙書武英殿大學士李春芳郭朴少保兼太子太保禮部尙書武英殿大學士髙拱各加少傅兼太子太傅禮部尙書兼文淵閣大學士陳以勤加太子太保吏部左侍郎兼東閣大學士張居正升禮部尙書兼武英殿大學士原任太子太保吏部尙書兼武英殿大學士嚴訥給應得誥命總校等官禮部左侍郎瞿景淳兼翰林院學士升俸一級國子監祭酒林﹤火廉﹥升太常寺卿管祭酒事侍讀呂旻王希烈修撰諸大綬俱左春坊左諭徳修撰丁士羙右春坊右諭徳各兼侍讀大綬士美仍加俸一級編修孫錠爲左春坊左中允張四維右春坊右中允各兼編修仍與五品服色修撰馬自彊編修陶大臨俱侍讀侍郎汪鏜升俸一級吏部左侍郎秦鳴雷賞銀二十兩紵絲二表裏南京國子監祭酒胡傑銀十五兩一表裏諭徳姜金和修撰徐時行各十兩一表裏閒住學士王大任檢討吳可行各復職致仕制敕房侍郎王槐俸二級郎中季芮左監正叢恕俱河南右參議右寺丞顧從禮光祿寺少卿與四品服色周維藩吳自成俱尙寶司少卿兼侍書餘各加俸秩及書寫生儒以次授職給賞有差已而偕等各上﹤鋶﹣釒﹥辭免恩命俱優詔不允

○攺南京兵部尙書郭乾爲兵部尙書

○升大理寺右少卿唐繼祿爲南京都察院右僉都禦史提督操江兼管巡江

○辛丑升浙江寧波府知府吳道直直隸松江府知府黃華俱按察司副使道直山東華江西江西袁州府知府李寅實爲兩淮都轉運鹽使司運使

○命萬全都司署都指揮僉事王化熙充神樞營佐擊將軍四川都司掌印署都指揮僉事張焰充松潘東路遊擊將軍

○先是嘉靖丙寅十月套虜寇延綏定邊瓦楂等處殺總兵郭江及千把總等官髙嵐等十四人執副總兵時鑾以去旬月之內再出再入破城堡十餘所蹂躪數百里所殺掠甚眾有旨旌郭江死事罷總督侍郎陳其學狹西巡撫都禦史戴才回籍候勘奪延綏巡撫都禦史王遴俸革總兵官郭琥職令戴罪殺賊而下巡按禦史核實以聞至是禦史溫如玉勘奏功罪首論琥失事狀宜與守備等官髙天吉等五十三人究治如律並論才及遴而請卹錄嵐等兵部覆議失事地方非才所轄而遴以殘破之餘禦大舉之寇展布寔難宜稍示降罰不當深罪琥姑令暫理大同副總兵事仍與天吉等聽禦史究問嵐等死事各錄其子令升級世襲得旨遴降俸一級策勵供職才候缺起用餘皆如擬

○壬寅以天气暄熱命錄法司及錦衣衛獄囚徒流以下減等發落重囚情可矜疑及枷號者錄名以聞南京法司一體行已而法司奏死罪當出者八人免枷號者十二人笞杖徒流減等一百十有三人從之

○癸卯升南京光祿寺卿江治爲太常寺卿

○升戶科左給事中何起鳴爲禮科都給事中吏科右給事中吳時來爲工科左給事中禮科給事中張鹵刑科給事中曹當勉俱右給事中鹵戶科當勉兵科錄狹西忻都城等處死事官軍孫居等十五人各升賞有差

○甲辰始命夏至祀方澤以卯時行禮先是冬至祀天孟秋享太廟春秋祭社稷先師孔子歷代帝王俱用子時祭朝日壇以卯時祭夕月壇以酉時孟春孟夏孟冬時享及祫享太廟俱午時惟夏至祀地時未有定至是太常寺以請遂定於卯時

○以修理景仁宮鑄給監工科道關防

○乙巳封荊府樊山王載坅生母張氏爲樊山恭裕王次妃代府和川王廷碱生母髙氏爲和川榮康王次妃從其請也

○命攺封襄府隆慶王載﹤土鼎﹥爲鄖城王載﹤土鼎﹥以封號與紀元同﹤鋶﹣釒﹥請攺封故有是命

○升大理寺寺丞溫如璋爲本寺右少卿

○吏部右侍郎林樹聲以疾不能赴任乞在籍調理許之

○升南京工部員外郎宋繼先爲浙江按察司僉事

○工科給事中李貞元劾奏大學士髙拱剛愎褊急無大臣體外姑爲求退之狀而內懷患失之心屢劾屢辧屢畱屢出中外指目轉相非笑非盛世所宜有願亟賜罷免或特加優禮以示曲全有旨責元貞瀆擾令拱安心供職拱不自安力請去位上曰朕屢旨畱卿特出眷知宜以君命爲重人言不必介意

○升江西南贛團操指揮僉事王如澄爲署都指揮僉事僉書廣東都司事

○丙午禮部覆戶科左給事中何起鳴言往事西番進獅子光祿寺日飼一羊損上供之費以養無用又南京進鮮馬快船承天府增進香米等物擾害地方俱當詔罷太常寺歲用牲三千有餘例以行戶上納價未及領而上納之費已數倍當令科道官會同該寺給散牲價及稽察姦獘得旨進鮮船騷擾及太常寺一切宿獘如議禁革承天府香米等物及外夷珍禽異獸卽行停止不許進獻

○禮部尙書髙儀等言人君紹極繼統乃天命維新之會臣民觀化之時惟我皇上嗣登寶位已四月於玆矣一時羣臣感遇昌期胥竭誠款謀猷入告惟恐或後如大學士陳以勤首先獻納條爲十事以爲聖明保大嗣服之助已蒙溫旨嘉納其他科道等官咸有論奏亦各奉有兪旨臣等祥閱諸臣之﹤鋶﹣釒﹥中間條列𨿽有不同至於請禦文華殿召見輔臣大臣面加詢問親決庶政一事則甚有禆於聖治今日要務信莫有先於此者臣等切惟唐虞君臣萃聚一堂都兪吁咈情意罔間上帝導下之言也則曰予違汝弼又恐其不盡言也則曰汝無面從所以君臣道合血脈流通古今稱盛世莫及我朝列聖相承每每接見輔弼廷訪大臣或同遊詠和或燕對無時明良喜起庶事咸熙國家萬世太平之業端肇於此惟我皇上登極數日卽出禦門朝寧威儀已復祖宗之舊但大庭之上體統森嚴拜起惟諾勢相懸隔若止循例具文上有懷而不得下問下有見而不敢上陳竊恐情意旣不相接見聞未免日壅諸司奏牘中外事機豈能一一盡白於聖衷耶今山陵已畢典禮就緒經筵日講復賜舉行惟便殿親政尙未之及伏望皇上仰稽列聖之盛典俯納諸臣之忠言自今開講以後每日朝罷卽禦文華殿除內閣輔臣日侍講讀自宜隨入供事其六部都察院大臣仍乞皇上不時召見卽將覽過題奏干系大賞罰大黜陟大典禮大刑獄大軍機大會計與凡一切大政令當斟酌詳議者特降淸問許部院官陳述始末內閣輔臣卽擬可否皇上加以睿斷親賜裁答儻有疑難𨿽再三�確然後答旨亦無不可科道掌印官每次各輪二員隨進如諸臣陳述未詳議擬未當者許公同評正至於輔臣講讀之餘仍乞皇上親發玉音咨詢治道或以章﹤鋶﹣釒﹥應票擬者令卽在禦前看詳面請宸斷如此則萬機之理日熟於聖衷四海之治可運於掌上矣上報可然其事境寢不行

○命應城伯孫文棟僉書南京前軍都督府事萬全都司僉書署都指揮僉事許南金掌本司事

○巡關禦史陳省劾奏原任墻子嶺參將馮詔及薊鎭總兵官王孟夏朘削無厭大壞邊事乞罷孟夏追論詔未盡之罪兵部覆議詔已謫戍勿論孟夏素稱勇敢請降用以責後效上報可降孟夏爲遊擊將軍

○丁未上初禦經筵賜宴於會極門並賜知經筵同知經筵侍班大臣及進講展書執事等官白金寶鈔彩叚表裏有差

○復駙馬都尉鄔景和原職景和先帝時入侍直贊意頗不樂先帝覺而遠之後於謝賞﹤鋶﹣釒﹥引馬革褁屍語詔下法司問狀削籍爲民至是給事中張鹵禦史陳聯芳等﹤鋶﹣釒﹥稱景和帝室親臣素負忠直無罪被擯公論惜之遂復其官

○海西脫木河等衛女直夷人都指揮那臺失等來朝貢馬宴賚如例

○升原任吏科都給事中尹相禮科都給事中魏良弼爲太常寺少卿戶科給事中張選爲通政司左參議南京浙江道禦史馮恩爲大理寺寺丞大理寺寺正毋徳隆南京兵部職方司主事劉世龍爲尙寶司少卿各致仕吏部言相等先朝遺直宜以次敍用而年皆七十以上例得引年宜升秩致仕以示優厚故有是命

○升密雲城守備指揮僉事費懋甫爲署都指揮僉事掌四川都司事

○工部覆禦史李惟觀奏言城河閘壩工程宜定爲規制以三歲一舉用省積久浩大之費廣源靑龍二閘相距密邇宜令閘官兼攝並汰原派閘夫之一從之

○戊申戶部尙書葛守禮等奏直隸山東等處土曠民貧流移日眾者以有司變法亂常起科太重而徵派不均也夫因田制賦按籍編差國有常經今不論籍之上下惟計田之多寡故民皆棄田以避役且河之南北山之東西土地磽瘠歲入甚寡正賦尙不能給矧復重之以差役乎往臣在河南親睹其害近且行之直隸浸淫及於山東矣山東沂費郯滕之間荒田彌望招墾莫有應者今行此法將舉山東爲沂費郯滕也夫工匠傭力自給以無田而免差富商大賈操貲無算亦以無田而免差至襏襫胼胝終歲勤動者乃更受其困此所謂舛也乞下明詔正田賦之規罷科差之法使小民不離南畝則流移漸復農事可興又國初徵納錢糧戶部開定倉庫名目及石數價值行各省分派小民照倉上納完欠之數了然可稽其法甚便近年定爲一條鞭法不論倉口不開石數止開每畝該銀若干吏書因緣爲姦增減灑派獘端百出此派之法變也至於收角�羊乃又變爲一串鈴法謂之夥收分角�羊收者不角�羊角�羊者不收收者獲積余之資角�羊者任賠補之累是豈得爲平乎且錢糧必分數明而後稽查審今混而爲一是爲那移者地也不惟不便於民抑不便於官宜敕所司查復舊規其一條鞭等法悉爲停罷庶稅額均而徵派便矣上曰爾等以司計司農爲職玆所奏悉舉行其他可以足國裕民者宜勿避嫌怨盡心幹理以副朝廷委任之意

○升賞居庸關及土木等處獲功陣亡官軍王愷等二百四十人有差

○己酉升大理寺右寺丞王諍爲本寺左寺丞尙寶司丞海瑞爲大理寺右寺丞南京太僕寺卿袁洪愈爲南京光祿寺卿

○吏部覆主事郭諫臣奏一正一眞人荒淫不檢不當復令世襲宜行所司查議應否永爲革除一本朝重典非軍功不得世襲皇親玉田伯蔣榮安平伯方承裕宜止終本身照泰和伯陳萬言例仍著爲令甲身後不許再襲一衍聖公或遇親喪自今仍令守制其襲封一事所司代爲奏請令其守護印信候服滿起送承襲服內免其入賀一太常鴻臚禮樂之司自今正卿宜仍用進士令其參酌禮儀約束官屬其別途出身者太常寺至少卿而止鴻臚至左少卿而止秩滿之日止許加俸其制誥兩房中書官不得升列九卿一兩司方面員缺宜於本省及鄰省就近遷轉令刻期赴任一府縣官賢能者宜行久任之法其治行卓異者知府歷二三考得升參政以上知縣歷二三考得升左右給事中以上得旨允行

○庚戌攺南京刑部尙書趙大佑爲南京兵部尙書參贊機務

○攺禮部右侍郎兼翰林院學士殷士儋爲吏部右侍郎仍兼學士經筵日講如故

○升通政使司通政使樊深爲刑部右侍郎

○大學士髙拱復上﹤鋶﹣釒﹥求去上慰畱不允

○命神樞營副將署都督僉事李世忠充總兵官鎭守薊州永平山海等處

○升賞宣大二鎭平遠堡等處獲功陣亡官軍叚元崇等九十五人有差

○辛亥升中都畱守司領班指揮使沃允謙爲署都指揮僉事僉書萬全都司事

○以遼陽諸路招還被虜人口千五十人及降夷六十五人升總兵官王治道一級及參將趙應昌備禦指揮劉承武賚予有差

○壬子復鄭世子載堉冠帶以鄭王復爵也

○禮部進聖駕親祭方澤儀注一前期四日上禦皇極殿太常寺奏祭祀如常儀一是日早上禦皇極門太常寺堂上官奏請聖駕詣方澤致祭錦衣衛官備法駕設板輿於皇極門下中門內侍官跪請上升輿錦衣衛官跪奏起輿上常服乘輿由午門端門承天門長安左門安定門詣北郊壇外西門內北門之左降輿導駕官導上至具服殿具祭服出導駕官導上由內壝右欞星門入行大祭禮如常儀祭畢仍導上至具服殿易常服還宮

○升浙江按察司副使沈應時山西按察司副使李玳俱布政使司右參政四川成都府知府劉侃爲按察司副使刑部員外郎栗魁周爲按察司僉事俱狹西

○刑部尙書黃光昇以疾乞致仕許之仍賜馳驛以歸

○先是嘉靖四十五年八月廣東賊張韶南黃仕良等流劫南雄始興等處分守參政郭應聘督兵攻之斬首一百七十有奇俘獲稱是至是撫臣李佑以捷聞上命賞佑及應聘銀幣有差諸有功者禦史核奏

○癸丑蔭原任狹西監察禦史浦鋐嫡孫朝柱爲國子生以鋐死廷杖也

○甲寅詔追贈故新建伯南京兵部尙書王守仁爲新建侯謚文成賜祭七壇太保左都督周尙文爲太傅謚武襄少傅兼太子太傅戶部尙書謹身殿大學士蔣冕爲少師謚文定少保兼太子太傅戶部尙書喬宇爲少傅謚莊簡各祭九壇禮部尙書汪俊爲太子少保謚文莊祭二壇太子少保戶部尙書王杲爲太子太保祭四壇刑部尙書諭茂堅爲太子少保祭二壇各命有司治葬詹事府少詹事黃佐爲禮部侍郎都察院右僉都禦史朱方爲右副都禦史各祭一壇南京禮部右侍郎呂楠爲禮部部尙書謚文簡太子太保吏部尙書武英殿大學士石珤爲少保攺謚文介追奪尙書顧可學徐可成侍郎朱隆禧郭文英贈謚誥命及僕其諭祭等碑奪侍郎張電誥命先是禮科都給事中辛自修河南道監察禦史王好問等各﹤鋶﹣釒﹥言冕等勛業聞望𨿽有不同然立朝大節皆無可議當酌賜卹典楠爲耆儒宿學而謚號未定珤以名徳碩輔而謚曰文隱當爲補攺可成黃冠雜流文英匠作鄙役本士論所不齒而可學以方術隆禧以藥物並冒恩寵尢大得罪於名教電以儒士習書遂濫卿貳悉當追論以示創懲禮部議覆俱從之自修等又請追奪原任工部尙書甘爲霖祭葬禮部議爲霖人品𨿽庸劣然與異端雜流不同宜優容勿論報可

○升太僕寺少卿李一元爲鴻臚寺卿

○勒山西布政司左參議谷鐘秀河東都轉運鹽使司運使王潺冠帶閒住以山西巡撫王繼洛論奏也

○兵部覆巡撫南贛都禦史吳百朋奏龍南下歷安遠等縣巢賊𨿽已就撫而餘黨尙熾防禦猶當戒嚴宜令贛州府捕盜通判龍南縣捕盜主簿各移駐下歷新城領贛營及本縣操兵五百人守之本府捕盜事則以屬管糧通判兼理其下歷巡司宜移於髙砂蓮塘協力守禦仍建社學訓子弟以開其自新之途又岑岡巢賊食盡勢孤宜飭廣中守臣及時議處並錄知府黃扆建議安撫之功上皆從之

○平虜衛地震

明穆宗莊皇帝實錄卷之七大明穆宗莊皇帝實錄卷之八

隆慶元年五月乙卯朔

○攺南京禮部右侍郎裴宇爲南京吏部右侍郎巡撫應天等處右副都禦史謝登之爲通政使

○升南京都察院右都禦史孫植爲南京刑部尙書南京大理寺卿吳悌爲南京刑部右侍郎

○升大理寺卿管國子監祭酒林﹤火廉﹥爲禮部右侍郎兼翰林院學士仍充經筵講官

○升神機營練勇參將孫國臣充神機營副將

○丙辰

○升兵部署郎中歐陽谷爲山西左參議襄陽府知府王可信爲河東都轉運鹽使

○巡按狹西禦史溫如玉以套虜數犯邊境殺掠無算請治總督侍郎霍冀及巡按都禦史王遴罪兵部議遴已降俸勿論冀承積弱之後猝難振舉姑令及時修飭勉策後勛從之

○初南京應天等五衛軍人防守浦子口其食鹽俱赴買於龍江關已而江浦縣李天瀾謂浦子口隸本縣令買食鹽本縣引鹽不得越江以啟私販巡鹽禦史已主其議而浦守禦及諸軍堅執以爲不便相持久之遂互相攻訐諸軍大噪擊殺部民大瀾僅以身免至是南京郭干言二臣本以私忿相毆法當究治仍乞酌議鹽以杜爭端得旨買鹽地方仍舊行事干軍民有不便者自宜奏訴守禦官乃敢縱軍暴橫殊不畏朝廷法度平及軍人首事者南京兵部逮至法司重究以聞

○丁巳

○禮部覆給事中曹當勉奏宗藩子侄莫非王室懿親皇上卽位覃恩當施由近始凡慰聞勸獎及賑卹貧乏諸事請下撫按核實本部議行至於名封婚禮各府所奏動以千數而本部必待核實乃爲題覆是以日壅月積廢閣甚多臣等議以爲選擇婚配在於民間誠宜愼重其名封本府旣以保勘及宗人府本部冊籍看詳無異宜卽題請其內外衙門需求許本宗奏陳及會五城緝事衙門訪治從之

○以大祀方澤上親告太廟請太祖髙皇帝配

○戊午

○攺南京吏部尙書毛愷爲刑部尙書愷﹤鋶﹣釒﹥辭不允

○己未

○端午節罷百官宴

○遣內官祭中霤之神

○河工成先是黃河決新集龐家屯等處泛濫徐沛間故道沮洳不可復沒尙書朱衡議從南陽以南東至夏村又東至畱城凡一百四十一里故都禦史盛應期所鑿河形在焉又其地阜黃河卽至昭陽湖不能復東乃鑿舊渠因深廣之引鮕魚諸泉薛砂諸河注其中壩三河口﹤鋶﹣釒﹥舊河築馬家橋堤遏河之出飛雲橋者使盡入秦溝自畱城至赤龍津又五十三里凡爲閘八減水閘二十爲壩十有二爲堤三萬五千二百八十丈有奇石堤三十里已而鑿黃家口導薛河入赤山湖鑿黃浦導沙河入獨山湖凡爲枝河八旱則資以濟漕潦則洩之昭陽湖由是運道遂通

○升賞大同左衛應朔等處獲功陣亡官軍紀倫等九十一人

○庚申

○升提督四夷館太常寺少卿林潤爲都察院右僉都禦史總理糧儲巡撫應天等處

○起原任禮部左侍郎陳升爲南京禮部左侍郎攺南京國子監祭酒王傑爲國子監祭酒

○升賞狹西七里口小山等處獲功官軍萬私等七十六人

○辛酉上親祀池於方澤孝忠敬皇帝忌辰奉先殿行祭禮遣彭城伯張熊祭泰陵

○癸亥

○升浙江道禦史髙薦芳爲太僕寺少卿

○復故刑部尙書吳原職贈太子少保初原問擬等罪忤旨落職吏部並敍其巡撫四川提督南贛時軍功故有是命

○升江西布政司左布政使範惟一爲南京太僕寺卿浙江布政司左參議殷從儉爲河南按察司副使

○以擒斬廣東賊首王西橋等升總兵官兪大猷爲署都督同知提督侍郎吳桂芳俸一級分巡副使張子弘爲按察司按察使管伸威兵備事分守參將王詔遊擊將軍魏宗瀚各一級仍與分守等官陳祀等各賞銀幣有差其失事指揮等官任元相等下禦史逮問

○總理河道尙書朱衡言河工告成宜分管理黃河上自漕縣直抵豊縣堤界新河自南陽起至朱家口而南及黃河自豊縣堤界而南可屬之徐州兵備道其預防黃河繕理新河事宜皆聽計畫合用失力黃河調閘澑淺夫新河得調曹單等縣堤夫互相協助其和貯山東漕河徭夫工食及河道工食兩有事許呈請支費諸管河官員悉憑二道委用又請於曹縣上下築縷水壩修掃水臺以防秋水沖決之患其工費於兩淮工本銀及山東河南料價之給上皆從之詔運船過臨淸免其帶磚以漕軍重困也

○甲子太祖髙皇帝忌辰奉先殿行祭禮諭禮部朕將以十二日出幸邸所司祇候毋怠禮部尙書髙儀等以巡幸無名恐開逸遊之端﹤鋶﹣釒﹥請停寢禮部都給事中何起鳴河南道禦史王好問等亦﹤鋶﹣釒﹥諫不從攺太僕寺少卿徐公遴爲太常寺少卿提督四夷館

○復除南京戶科給事中陸鳳儀於吏科詔復大學士楊廷和尙書王廷相梁材劉訒聶豹翟鵬侍郎江曉程文徳曾銳楊守謙商大節張漢副都禦史孫繼魯等原職

○戶部請以錢糧文冊定式頒行天下自嘉靖三十六年至四十五年凡起運京邊錢糧完欠起角�羊追徵數目及貧民不能納完者備記冊中自州縣以達府自府達布政司於來歲入覲送戶部查考如有隱漏那移侵欺及不如式者參治得旨文冊如議行應參官員部臣具以名聞

○虜犯大同任達溝等處參將劉國引兵禦之戰西山及謝窪斬首二十餘級奪獲馬匹二千餘虜引還事聞上命賞國銀幣

○吏科都給事中朱繪等言湖廣施州衛中路安撫司應襲覃大寧一日奉五上語多不實情究治因言邇來遊民潛聚京師鼓扇刁風大爲姦利宜一切禁緝都察院議以土官覃璧爭印相殺及磁不當轄四川二事下撫按官看報姦民潛住者令五城禦史及廠衛嚴行緝究從之

○總理河道尙書朱衡條議新河應舉事宜一攺移官夫攺撥新河畱城馬家橋夏村宋家口楊莊西柳莊馬家口八閘應役其沛縣宋家口此入山東界中宜割屬濟寧主事各提調兌管以便約束一逮議提夫議以新河南自畱城至佃戶屯此自南陽至新橋橋新築堤岸及三河口壩堰俱建鋪設夫防護修理卽以舊河提夫充役一查復淺夫除防守堤壩外俱應畱用仍如南旺事例三年兩挑與南河徭夫並力閭睿一攺移驛遞議移沛縣泗亭驛遞運所於三河口山東河橋驛各亭遞運所於南陽沛縣夫廠於河口令豊蕭等縣協濟如故一分定職掌議自宋家口以南至白洋淺屬南河郎中督理自宋家口以北屬北河郎中督理各州縣掌印官管河等官悉聽察舉其沽頭分田移建夏村徐州沛縣魚臺管河官移駐瀕河以便巡視一申明漕規議令徐淮臨徳管倉主事嚴限催督運船查革私載遷延希圖寄囤等獘一蠲免稅糧議新河獨山等處水占地土免其租稅及南陽一帶積水之地立法豬水以濟運道上皆從之

○大同大雨雹

○乙丑

○太常寺官祭京城隍之神朝鮮國王李峘遣陪臣禮曹參判宋贊等賫表陳慰別遣戶曹參書鄭宗榮等進香詔進香於永陵獻殿門外行禮賜其使織金衣彩叚布有差禮部以山陵𨿽與而使者以陳慰進香至與他朝貢者不同請仍賜宴於遼東都司從之

○禮部請舉幸學之典從之

○升江西右布政使曹三暘爲左布政使右參議崔近思爲左參議俱本省

○升五軍營練勇參將李節僉書南京右府事起原任狹西總兵署都督僉書徐仁爲神機營練勇將軍

○丙寅仁宗昭皇帝忌辰遣成安伯鄭應干祭獻陵上出幸潘邸文武堂上官及科道掌印官俱扈從是日還

○巡撫河南右副都禦史孟養性以疾乞歸許之

○丁卯

○遣太常寺官祭前漢將軍壽亭侯

○禮部奏纂修世宗實錄事迹令各省提學官采輯編匯賫送史館免差官采訪從之

○升山西按察使程瑤爲江西右布政使

○己巳

○升延安府知府周國卿爲狹西按察司副使

○以是年春汛福建擒斬倭賊功賚巡撫塗澤民總兵戚繼光左布政使劉光濟銀幣有差

○兵部覆狹西督撫等官霍冀等奏本鎭下馬關爲套虜衝斥之區乞增設遊擊一員領募軍三千員曰固原北路遊擊將軍與三路遊擊更番八衛其本關守備仍移駐鎭戎所防守又所募軍人宜用戰馬三千餘匹乞發太僕銀二萬五千六百餘兩從之上從其議

○庚午詔罷寶抵縣等處采取魚鮮自今薦新上供俱令光祿寺備辦毋得奏遣內官著爲令

○升河南彰徳府同知爲山東按察司僉事

○以嘉靖四十五年延綏鎭招徠降人六百餘名賞總兵官郭琥及參將李希靖銀幣有差

○辛未

○升右春坊右諭徳兼翰林院侍讀呂調陽爲南京國子監祭酒

○攺巡撫遼東右僉都禦史劉應節巡撫河南

○攺南京工部尙書劉采爲南京吏部尙書升協理京營戎政兵部右侍郎唐宗臯爲南京右都禦史巡撫湖廣右副都禦史方廉爲南京大理寺卿

○升吏科都給事中楊思忠爲太僕寺少卿

○壬申

○戶部言本部專理財賦內供國用外給軍需必用知天下倉庫盈虛之數然後可以通融節縮調停經費祖宗時令天下所司歲以文冊報部立法明備爲慮深遠而邇者有司以爲虛文漫不加意或久而不報或報而不詳欺慢混淆獘難枚舉聖明臨禦之始百度維新𨿽是舊典相應振飭請遣禦史四人分行天下奉敕行事查盤各倉庫所積多寡有無登記文冊一進禦覽一備戶部稽考其冒破營私一切獘政勿論官之大小歲之遠近從實劾治從之命禦史譚啟往南直隸浙江馬明謨往江西福建廣東廣西張問明往湖廣四川雲南貴州趙巖往北直隸山東河南山西狹西各賜之敕詔修國子監

○寧夏總兵雷龍狹西總兵郭琥甘肅總兵傅津遼陽副總兵楊四畏甘州左副總兵劉承業涼州右副總兵張弼寧夏副總兵楊眞薊州振武營副總兵李勇各應詔自陳不職兵部﹤鋶﹣釒﹥列賢否以請有旨津革任龍等仍舊供職

○升汀漳守備曹南金爲署都指揮僉事僉書福建都司事

○以虜犯九壩等處論失事罪甘州右衛指揮蔡琨發戍邊衛永昌衛都指揮孫朝等各降一級

○癸酉

○贈故南京戶部尙書張舜臣爲太子少保賜祭二壇遣官治葬

○甲戌

○乾淸等官殿工完遣尙書雷禮祭后土司工之神

○降廣東道試禦史齊康二級調外任初康以大學士髙拱屢被論劾意大學士徐階主之乃﹤鋶﹣釒﹥論階險邪貪穢專權蠹國狀復言先帝欲建儲階堅執不可及皇上登極有疑懼心遂詐稱疾以嘗上意又與大學士李春芳聲勢相倚有旨切責康妄言令階春芳安心視事於是階﹤鋶﹣釒﹥辭言禦史康劾臣過惡皆曖昧之事及謂父子請托則各部當事之臣可以召問俱不必辯至以建儲一事系臣阻撓尢爲妄誕臣昔在禮部曾四﹤鋶﹣釒﹥請立東宮不報及備員內閣先帝嘗問及傳繼於時恐啟他釁以故不敢贊成而皇上之純孝曾懇爲先帝陳之至今繳進禦札及臣所藏皆可查入亦何待臣之辯而後明也獨以父子蒙恩叨逾已極履滿處盈者人所成乞罷臣父子官以謝人言者上報曰卿夙夜忠懇朕以久悉尙玆當初政方切倚毗豈可遽以浮言求退宜遵諭卽出供職是日春芳亦具﹤鋶﹣釒﹥乞休上亦溫旨答之不允於是六科給事中陳贊歐陽一敬等十三道禦史淩儒張檟等交章劾康爲拱門生聽其指授宜置諸法而大理寺寺丞海端言階事先帝無能攺於神仙土木之誤畏威保位誠亦有之然自執政以來憂勤國事休休有容亦有足多者康乃甘心鷹犬摶噬善類其罪又浮於拱左都禦史王廷言拱前後被劾不自引咎輙復逞辯以故言者不已康懷姦挾私黨邪誤國不重治之無以慰人心定國是日尙書楊博侍郎遲鳳翔樊深等各奏府妄言上納其言乃重貴康而諭畱階始康﹤鋶﹣釒﹥上科道諸臣集闕下相唾罵之一敬尢不勝憤首﹤鋶﹣釒﹥論康而康亦論一敬互相指爲黨邪嘩然攻訐無復忌憚至於康﹤鋶﹣釒﹥𨿽妄然皇上旣已洞察宜候聖斷乃舉朝騰﹤鋶﹣釒﹥攻之亦非政體識者非之

○雲南京總兵黔國公沐朝弼湖廣總兵張桐貴州總兵石邦憲廣西總兵兪大猷浙江總兵劉顯南直隸江南副總兵郭成各遵詔自陳不職兵部覆上皆命供職

○起原任寧夏總兵趙應爲五軍營練勇參將原任大同參將楊縉分守本鎭威城等處升固原守備哈欽充本鎭北路遊擊將軍

○乙亥

○以天暑輟經筵日講

○丙子

○追贈故南京兵部尙書湛若水爲太子少保南京刑部右侍郎周廣爲右都禦史右僉都禦史王云鳳爲右副都禦史

○丁丑

○少傅兼太子太傅吏部尙書武英殿大學士髙拱懇﹤鋶﹣釒﹥乞休許之自胡應嘉以言事得調歐陽一敬等數論拱拱前後﹤鋶﹣釒﹥辯詞旨頗激言者益眾及齊康論劾徐階眾籍籍謂拱族之於是九卿大臣及南北科道官紛然論奏極言醜詆連章特﹤鋶﹣釒﹥不下數十其持論稍平者勸上亟賜拱歸以全大臣之體而其他詞不勝憤轍目爲大凶惡寺丞何以尙至請尙方劍誅拱以必去拱爲快禦史巡按在遠方者轉相仿效卽不言眾共起之大抵隨聲附和而已拱旣稱病乞休﹤鋶﹣釒﹥屢上上爲遣醫診視宣諭賜賚恩禮有加焉拱終不出求去益堅至是言臣實爲狗馬疾恐一旦遂塡溝壑惟上幸哀憐使得生還上知拱不可復畱乃報許命馳驛還鄕調治仍賜白金文綺遣行人護送

○大學士徐階三﹤鋶﹣釒﹥乞休上曰朕勉畱卿正賴禆益新政況輔弼大臣義當先國事而後身圖豈可固求引退不允辭宜速出供職

○戊寅

○升直隸常州府知府李幼滋爲山東按察司副使

○乙卯永陵裬恩殿工完遣成國公朱希忠恭請世宗肅皇帝神位中官恭請孝潔皇后孝烈皇后孝恪皇太后神位奉安希忠行祭告禮

○升都察院右副都禦史曹邦輔爲兵部右侍郎協理京營戎政○升甘州左副總兵劉承業爲都督僉事充總兵官鎭守甘肅等處命神樞營佐擊將軍署都指揮僉事濮東陽充五軍參將○庚辰敕諭太師兼太子太師成國公等曰玆者恭修皇考世宗肅皇帝實錄已敕禮部采取事續命爾希忠爲監修官大學士階春芳朴以勤居正爲總裁官禮部尙書兼翰林院學士髙儀等爲副總裁左春坊左諭徳兼翰林院侍讀姜金和等爲纂修官於元年六月初一日開館朕惟我皇考臨禦天下四十有五年功徳巍巍如天之大固未易以名言然其政令賞罰之施制作文章之盛言爲典謨動成規範其事布之天下其文具在有司可得而稱述玆命爾等稽古義例纂輯成編以佑後人貽萬世其一時吏職之稱否臣下之微惡亦得附見以垂鑑戒爾等宜悉心綜理夙夜勤事毋忽以致遺毋誇以失實毋偏以廢公毋怠以玩歲殫乃心方用一代之令典以覲揚我皇考之耿光稱朕意焉欽哉

○升禮科右給事中王治爲吏科都給事中工科右給事中王謨爲戶科左給事中吏科給事中陸鳳儀工科給事中李臺爲右給事中鳳儀吏科臺刑科

○大學士徐階四﹤鋶﹣釒﹥求退上曰卿徳望隆重中外具瞻朕方懷倚托其弘化理豈可以浮言決於引去宜體朕勉畱至意卽出贊輔愼毋固辭

○朝鮮國王遣陪臣議政府右議政權輙工曹判書鄭惟吉等進表文方物馬匹賀卽位賜宴並織金衣彩叚絹布有差

○海西忽裏等衛女直夷人都指揮同知哈兒麻等來朝貢馬宴賚如例

○先是司禮監太監黃錦當蔭弟侄爲錦衣衛指揮乃奏辭新命而爲其侄黃浦乞復都督銜仍僉書錦衣衛事下兵部議會錦死事遂寢已而太監滕祥等復爲浦奏且乞授其族人黃保等六人爲錦衣衛官爲錦衣衛守墓仍令黃斌等三十人充禦馬監勇士以示存卹上皆許之至是給事中嚴用和管大勛禦史陳聯芳張檟等交章言浦等前已不職罷不當復敍而保等欲藉守墓冒授官職斌等以廝借勇士之名糜廩餼皆不宜聽許惟陛下爲國家愛惜名器愼重法紀悉收回成命乃予以應得恩蔭兵部覆請從之

○壬午

○駙馬都尉謝詔卒詔以嘉靖六年閒八月選尙永淳公主歷管宗人府事大漢將軍至是卒賜祭十五壇與長公主合葬西山

○發太倉銀一萬九千兩於固原鎭新增兵餉

○南京禦史李復聘劾奏南和伯方炳窩藏江洋大賊鄭泮等請治其罪兵部覆請得旨炳革任下禦史勘問以聞命原任遊擊將軍石玉充爲事官管固原東路遊擊將軍事升五軍營備兵坐營指揮潘鳳翼甘肅平川堡守備朱淸各署都指揮僉事鳳翼充神機營佐擊將軍淸充分守西寧參將

○降慶成王府奉國將軍知卹爲庶人閒宅禁錮窩藏盜賊也

○癸未

○以纂修實錄賜監修總裁纂修等官宴於禮部命英國公張溶尙書楊博髙儀待宴

○修理普濟閘以河水沖溢也

大明穆宗莊皇帝實錄大明穆宗莊皇帝實錄卷之九

隆慶元年六月甲申朔始開史館纂修世宗肅皇帝實錄命禮部遣官行取衍聖公孔尙賢及翰林院五經博士顏肇先孟彥璞仍別取孔氏老成族人五人顏孟族各二人馳驛來京以聖駕將幸大學也

○戶部署員外郎林喬相以三年秩滿請得追贈生母上許之仍著爲例故事嫡母在生母不得封喬生母已故故有是命

○乙酉

○先是賊劫湖廣保康縣殺知縣張士勛撫治鄖陽都禦史劉秉仁以聞上命秉仁督所司刻期捕之至是巡按禦史陳省言秉仁制禦無策並劾都指揮孫紹先鄖陽知府介一淸襄陽府知府王可信守備等官陽召等失事罪兵部酌議以請上令秉仁戴罪紹先等住俸督兵緝捕召等下禦史逮治

○錄嘉靖四十五年大同鎭李官兒毛等處獲功陣亡官軍陳淸等一百九十八人陡溝子獲功被創官軍王鳳等一百一十二人威虜堡等處獲功被創官軍喬文魁等二十七人命升賞如例

○新河鮎魚口等處山水暴決漂沒運船數百艘人民溺水無算

○丙戌詔以隆慶懷來等州衛所莊田歸有司以供軍餉從太監梁鈿等奏也

○丁亥

○吏部左侍郎兼翰林院學士殷士儋以妻喪請假還鄕因乞卹典上念其講讀舊勞特賜馳驛給路費銀鈔仍賜其妻祭一壇所司治葬

○升戶部郎中朱熙載爲狹西布政司右參議

○戊子

○戶部尙書葛守禮以母老乞終養許之命河南都司僉書署都指揮僉事馬光祖充參將分守河南嵩縣等處升管理寧夏鎭城指揮僉事尹濂爲署都指揮僉事充狹西軍門標下游擊將軍

○己丑

○巡撫都禦史謝登之巡按禦史董堯封追論湖廣按察使王道行徐州兵備副使徐節前爲蘇州府知府貪濫不職狀有旨各回籍聽勘道行淳謹節敏幹治郡咸有聲而去後爲周官所中故得重效

○釋髙墻某錮庶人充�等及庶人聰澥等家屬還本府有司給養贍米如例以撫按官奉詔查奏也

○以蘇遼春防事竣賞總督劉燾巡撫耿隨卿總兵劉漢及兵備參政羅瑤副使張守中沈應干銀幣有差

○錄嘉靖四十五年狹西倒狼虎剌湖等處斬獲功賞官軍土各赤等一十七人

○庚寅

○添設湖廣隨州同知一員令駐出山小林二鄕專緝捕盜賊移置梅丘巡檢司於界牌地方裁革稅課司大使一員從鄖陽撫臣劉秉仁奏也

○升直隸眞定府知府陳奎爲山東按察司副使整飭徐州等處兵備命掌宗人府事駙馬都尉鄔景和兼管大漢將軍

○先是套虜六百餘騎入犯威武堡楡科澗墩遊擊將軍髙大吉引兵禦之指揮陳銳千戶黨世恩等各出戰共斬首二十餘級俘獲達馬四百餘匹督撫官以捷聞兵部上狀並敍巡撫王遴及總兵趙奇功因言本鎭最號衝弱獲功賞格宜加優厚如詔書所定得旨賞遴及岢等銀幣有差仍令兵部遵詔查擬邊腹衝緩等地奧奏命南京工部角�羊織造余積料銀濟邊應天府未角�羊者仍照舊數追徵準明年料價南京工戶二部未角�羊者悉行停止從南京工部奏也

○壬辰

○兵部侍郎鄧洪震﹤鋶﹣釒﹥言臣竊見入夏以來淋雨彌月不止此陽制於陰仁柔不斷之象又京師去冬地震今春霾大作白日無光占者爲地震陰不靜也主嬖幸蠱惑女寵漸盛風霾兵象也主夷虜將有窺伺中國近日大同又報雨雹傷人畜平虜衛地震有聲以陛下臨禦甫及半載而災異疊見如此豈無所以致之者耶臣伏見陛下臨朝之時聖容端拱未嘗時賜淸問體察民情諸司奏章少經禦覽經筵日講止襲故常未蒙虛心詢訪傳聞後宮日爲娛樂遊幸無時嬪禦相隨後車充升所謂女寵漸盛者未盡無也左右近習恩蔭狥情賜與頗濫所謂嬖幸蠱惑者未盡無也號令非一前後背馳邪正混淆用捨猶豫所謂仁柔不斷者未盡無也萬一姦宄潛生胡虜入犯其何以待之惟陛下惕然深思暫罷遊宴務齋戒洗心以期感格諭令大小臣工同加修省敷陳直言以匡不逮敕戶工二部查民間室廬傾塌田禾漂沒之數且實奏聞量蠲今年田租之半以蘇民困仍乞陛下畱神萬幾緝熙典學以爲應天之實如此則可以轉災爲祥矣得旨上下修省事宜禮部查奏舉行錄嘉靖四十五年九月固原寧夏楡林等處獲功陣亡官軍劉彥中等一百七十七人命升賞如例

○癸巳

○禮科都給事中何起鳴戶科右給事中張鹵等言皇上邇來視朝大晏講讀暫輟輔弼卿佐旣未有召對之期諸司庶僚日﹤鋶﹣釒﹥於堂陛之隔非所爲隆聖治光新政也請自今視朝之時必以日初出爲度經筵𨿽以盛暑暫輟尢宜仿先朝故事仍禦日講卽以軍國大事與輔臣面議處斷並召見六卿科道咨訪政務﹤鋶﹣釒﹥下禮部覆請施行而禦史鐘繼英亦請於輟講之期命內閣儒臣撰講章進呈上於宮中檢閱以資聖學﹤鋶﹣釒﹥上俱報聞

○錄嘉靖四十五年十二月沈陽平虜堡等處功升賞官軍賀朝用等六十八人

○甲午

○攺南京戶部尙書馬森爲戶部尙書升工部左侍郎魏尙純爲南京工部尙書命黎山長王子幹垹緩寧王長子幹垃襄陵王長子謨善淳化王長子縉勛襲封給祿米三分之一以登極覃恩詔天下暫免今年決囚

○乙未命莊浪左參將署都指揮僉事白允中左副總兵協守甘州鳳陽軍門署都指揮僉事李夢孫僉書河南都司事

○錄嘉靖四十二年馬根單等處堡獲功陣亡官軍劉繼恩等八十五人命升賞如例

○修理河西務馬營道口等處堤岸以水災衝決也

○丙申上諭輔臣曰連止霖雨不止有傷民間禾稼朕甚憂之其令戶部查覆被災地方以聞內外宜痛加修省是日禮部議上修省祈禱及停刑禁屠事宜上曰內外有司其各務省愆修職以副朕畏天卹民至惠祈禱修省停刑禁屠俱五日諸司奉行不實者該科劾奏

○先是禦史張檟言皇極等門宜悉復聖主舊額大監李芳言南北二郊當合祀上俱下禮部會官詳議至是上議曰天子正朝之殿所以臨禦萬邦其名義實至重我皇祖締造之初名以奉天蓋用明玉奉若天道之意先帝因天心示變革故鼎新之餘更曰皇極蓋取洪範皇建其有極之意爲義並精所包皆廣至於他殿閣名額先後𨿽殊意各有當夫皇祖爲創業垂統之聖君先帝實中興禮樂之英主凡有制作莫不仰順天心遠稽古訓皆非臣下所敢輕議但竊見我皇上禦極以來善繼善述因革得宜凡事關典禮綱常安危治亂遺詔所載者俱次第釐正其遺詔所未及俟更張者則率循成憲不愆不忘蓋釐正者所以新一時更化之宜而率循者所以存三年無攺之義聖明舉措髙出千古若殿門等額遺詔未載關系頗緩今使於先帝山陵甫畢之後一旦舉而盡更之竊恐皇上純孝之心有所未忍臣等以爲仍遵舊名爲當謹按周禮言圜立方澤之制甚詳列載燎壇痊坎禮樂象舞之數亦各有別則知天地分祭之說在成周已然矣秦漢之初去古未遠皆主分祭自是而後則分合靡常而論議不一然大抵主分祀者十之六七主合祀者十之二三程頤朱熹號稱大儒一則曰冬至祭天夏至祭地此何待卜則曰天下有二大事一是天地不當合祭則分合之當否槪可見矣我太祖髙皇帝定鼎之初一時廷臣斟酌考訂建圜丘於鐘山之陽以冬至祭天建方澤於鐘山之陰以夏至祀地蓋亦仿周禮而爲之至洪武十年偶感陰雨始攺合祀我世宗皇帝應運中興乃集廷議更定四郊如洪武初年之制當時諸臣亦言辯論先帝折衷羣議斷自聖心銳然舉行然非先帝作而爲之實遵聖祖初制也玆遇皇上嗣登大寶遵奉遺詔凡一應郊社等禮下之廷議令參稽舊典斟酌攺正中閒如大享之禮祈各之祭與天地社稷之祀原不系祖宗舊典及與古禮不﹤忄刃﹥者俱以釐正惟此四郊二祀原爲聖祖成制臣等如舊請行荷聖明允兪北郊之禮又已修舉若復輕議更攺臣等未見其可竊以爲當如初議上曰殿門等名出自皇考欽定郊壇分祀亦皇考議復皇祖初制俱如舊遵行不必更攺

○原任南京兵部尙書郭乾﹤鋶﹣釒﹥辭新命不允

○戶部言福建每年額徵鹽折屯折糧剩倉折鹽糧料鈔魚課酒稅並應角�羊事例扣減弓兵驛遞寺祖科舉贓罰等銀約二十五萬自嘉靖三十六年至四十三年以倭亂兵興畱爲兵餉不復起角�羊其後撫按往往請畱今倭寇旣寧供億漸減請徵太倉毋以國家常賦滋一方糜費從之以霖雨壞民廬舍令五城禦史以房號錢巡按禦史以贓罰銀分賑之貧者戶給銀五錢次三錢仍諭都察院左都禦史王廷等督禦史嚴加稽察務使貧民得沾實惠

○敍治河功加工部尙書朱衡太子少保仍升俸一級升都察院右僉都禦史潘季馴爲右副都禦史禮科給事中何起鳴候四品京堂缺推用先後經理河道漕運都禦馬森霍冀遲鳳翔張瀚孫愼冀練洪朝選孟養性先後巡按禦史尙徳恆蘇朝宗韓君思孫丕揚孫以仁李文續管河郎中程道東員外郎遊季勛主事陳楠李承緒吳善言副使徐節原任參政熊桴副使梁夢龍胡湧郎中李汶等主事唐煉等各賫銀幣有差

○丁酉

○禮科都給事中何起鳴等以邊鎭地方雨雹京師霪雨不止﹤鋶﹣釒﹥請早朝晏退詢大臣開言路遠聲色戒佚遊重邊防節財用並下所司務修舉實政以應天心弭災害報聞

○戊戌上以修省素服避殿禦皇極門視事巡撫浙江右副都禦史張師載以疾乞歸許之禮科左給事中王治等奏上淸查內府各監局庫布絹綿絨香蠟之數請如詔令舉行因劾奏掌洪用庫內官翟廷玉掌丁字庫內官馬戶等乾沒之罪上報可仍以廷玉尹屬司禮監治罪

○兵部覆巡撫遼都禦史魏學曾條陳邊務一分衛治言邇者行太僕寺少卿加以憲職割鎭武西平西寧西興盤山五馹堡屬之使居中統轄然僅隸數堡而不令隸衛事勢必齟齬不行宜將鎭武盤山仍歸屬分巡道而以分守道所轄海州衛並東昌東勝二堡及原轄西平西寧西興三堡並屬之太僕歲以水合時駐海州防大虜餘月則移駐西平以備零寇一定信地言河西髙平去副總兵駐札之地遠甚有警猝難應援宜令髙平遊擊專聽總兵節制副總兵不得調遣一攺屬堡言潘髙架子臺等處常被虜患往往由遼陽長營堡入沈陽距長營四十里而距遼陽百里宜割長營堡屬沈陽備禦以副總兵所轄武靖營屬長營備禦爲便一移備禦沈陽備禦所轄上楡林平虜靖遠三堡地皆衝要而平虜尢甚今沈陽城旣駐遊擊宜令備禦率兵四百移駐平虜以嚴防守一處樁朋言本鎭有馬官軍月糧折銀不及地鎭三分之一自給不贍而倒馬者旣責自買不當追銀自今倒馬官軍無力自買者方追樁銀其月徵朋銀盡與蠲免命如議行

○己亥命狹西行都司掌印署指揮僉事湯鼎充左參將分守莊浪地方升建陽衛指揮使蕭應祥爲署都指揮僉事充鳳陽軍門中軍官提督操江右僉都禦史盛汝謙舉副總兵等官李錫等才勇可用宜加紀錄仍乞給賞以示激勸兵部請下南京都察院查議上以操江官軍無給賞例汝謙市恩妄請兵部不能斥其罪又推諉行查非人臣體國任事之義俱切責而宥之

○修理泰陵門殿廓廡其橋梁暫停止以詔書初止興作也

○庚子

○時帑藏空虛詔書多所蠲免經費不足戶部條上其議一南京戶部折銀等項銀三十萬南京兵部馬價二十萬南京工部太僕寺料價等銀並地租各十萬臨淸廣積二倉徳州倉四川湖廣采辦大木各布政司及直隸府各庫所貯銀兩宜令量畱三分之一以備本處支用其二分盡起運入京一本部會議奏行條件內開分取軍餉變賣番貨稅糧存剩抽收鉄稅魚課引錢查楚府蘆州鹽課河銀申明茶禁官產等價屯田銀稅契引錢查取引錢攺折馬價酌處馹遞水夫工食歷日紙張缺宮柴薪並開納事例等項銀本爲邊餉不足計無所出多方括索而有司不行查角�羊部檄屢下未有至者宜令查盤禦史嚴督角�羊京如有怠緩及他獘者劾奏一各處派徵農桑布絹及額辦冬夏布疋原以備內府供應今各庫所積足支二三年宜攺嘉靖四十五年爲折色每疋於原佑外量加二錢臨蕪湖荊州九江南北新開蘇州淮陽河西務等處錢鈔亦攺折色待三年後仍角�羊本色如故其織造采辦等項已奉詔停止其原行徵辦價銀與南京蘇杭織造余銀盡數角�羊部供應甲丁等庫物料旣積有盈羨當悉攺折色一臟罰銀兩十分則畱用二分角�羊戶工二部各四分而工部營建今已詔罷宜悉歸戶部並僧道度牒吏承班銀有司如期起角�羊不得怠緩議上從之攺折銀兩仍屬禦史查理完角�羊

○賞春班官軍趙舉等一萬一百十員名各銀一兩以禮兵二部覆鎭遠侯顧寰奏也

○辛丑

○兵部覆禦史王友賢條陳邊務可行六事一重將領以專責成言今用將之獘多由選擇不精而遷轉太驟事權甚輕而文法甚密必嚴簡擇之法行久仕之規而假以事權略其細故然後眞才可得而用也一嚴淸勾以實行伍言蘇鎭自石唐嶺至山海關原額官軍幾滿十萬屬者冊籍徒存行伍日出宜令備核原冊勾補充數一革贊畫以除苛擾言近年各邊稱贊畫者皆夤緣僥幸之徒冗食軍餉冒濫首功宜悉罷斥一罷關稅以重國體言故事取山海商稅以助撫賞今徵求無度侵扣滋多商人若之宜令守關分司驗榷而永平道以時核之勿委胥吏重爲商困一淸撫賞以宣徳威言朵顏三衛歲有撫賞而承委者往往侵盜致扣軍糧采山木償之而尢不足宜令兵備道同參將遊擊等官身詣隘口分給毋蹈故轍一節貢夷以防邊隙言夷人入貢皆將領啖之使來以自爲功而來者不過部落廝隸籍以徼賞者以故需求無厭甚者攜入姦細國家亦何假此屬以爲重乎宜禁各總兵官不得賂使入貢其入貢者必都督等職仍令守備官押護節其出入從之

○壬寅永陵工完遣英國公張溶祭告長陵武定侯郭大成玉田伯蔣榮安平伯方承祭告獻陵景陵裕陵茂陵泰陵康陵定國公徐延徳祭告永陵恭順侯吳繼爵告祭天壽山之神侍郎徐綱告謝后土司工之神吏科左給事中陳瓚條上六事其通上下之交納匡救之忠黜近習之誘正敷奏之議四事皆請召見大臣親決庶務屏遠佞幸容納直言諸臣已屢言之其申勸戒之典言故大學士楊廷和尙書林俊彭澤梁材侍郎何孟春員外楊繼盛太僕寺卿楊最禦史楊爵贊善羅洪先卹典宜加優異總督楊順禦史路楷阿附權奸殺害忠直宜追論其罪以示勸懲其核循良之實請加意守令得旨采其事關朝廷者餘下所司著議以聞

○保定巡撫都禦史曹亨巡按禦史郝傑遵詔請裁革保定府通判一員定興縣巡捕主簿唐縣縣丞各一員

○及祁州易州淸苑安肅定興新城唐縣博野完縣蠡縣雄縣束鹿淶水等州縣各訓導一員大寧都司吏目一員河間府滄州淸軍同知獻縣淸軍主簿鹽山縣巡捕縣丞寧津縣管糧主簿任丘縣巡捕主簿各一員及滄州景州河間阜寧交河淸縣寧津吳橋東光南皮鹽山獻縣阜城任丘故城等縣各訓導一員眞定府井陘靈壽平山三縣各管糧縣丞一員贊皇縣黃沙嶺巡檢一員及眞定井陘獲鹿元氏槁城欒城無極平山定州新樂曲陽行唐冀州南宮新河棗彊武易晉州安平饒陽武彊趙州柏鄕寧晉深州沖水等州縣各訓導一員順徳府任縣縣丞一員刑臺沙河南河平鄕廣宗鉅鹿唐山內立任縣各訓導一員廣平府曲周縣主簿一員及雞澤威縣淸河永年邯鄲成安曲州廣平肥卿等縣各訓導一員大名府管馬通判一員南樂淸內黃東明等縣各巡捕主簿一員及開州大名南樂淸丰內黃東明元城魏縣睿縣滑縣長垣等州縣各訓導一員從之

○癸卯

○升戶部左侍郎劉體乾爲南京戶部尙書起原任巡撫宣府都察院右僉都禦史趙孔昭提督軍務巡撫浙江等處以狹西布政司事例贓罰銀五萬五千餘兩爲固原鎭兵餉

○論遼東靉陽淸河等處功罪升指揮石金守備王世祿千戶白住各一級指揮髙世勛王增吉李平陽孫光裕及百戶王大恩等俱下禦史按治

○甲辰

○吏部尙書楊博以凡霪雨地震冰雹悉爲兵象﹤鋶﹣釒﹥請申飭邊備上曰各邊兵食戰守機宜令劉燾王之誥霍冀各鎭兵備守巡等官竭忠爲國協力整理秋防事峻仍核功罪以聞

○刑科右給事中李臺論劾南京工部尙書魏尙純夤緣通顯宜罷尙純亦兩﹤鋶﹣釒﹥乞休上不許令仍供職

○乙巳

○蔭故都察院右都禦史張嶽男宿爲國子生初嶽長子雋承蔭尋中順天鄕試宿援例乞補許之

○秦府管府事隆徳王敬客辭其祖母母妃養贍米歲二百石上從之仍賜書獎諭

○丙午

○禮部覆都給事中何起鳴奏令隆慶二年天下來朝官卽賫進萬壽聖節表文不必別委自後朝覲年悉遵此例從之巡關禦史王友賢薊鎭自馬蘭峈至峨眉山地多膏腴請如密雲故事募民佃種以仿寓兵於農之意戶部覆奏可行從之禦史劉翾奏北隸武淸等處山東汶上縣等處水災異常壞漕河是岸橋閘及民間廬舍田禾甚眾請下撫按官查勘蠲賑章下所司

○丁未

○歲給唐順王宙栐母妃丁氏等繼妃夏氏等養贍米五百石

○兵科給事中張齊言宣府收馬艸場屯田團種等地往以勛臣內官爲鎭守總兵各佃種數十頃收租以充公用後𨿽奉旨革回而占田如故吏莫敢聞遂以閉愚民投獻之端爲姦人逋逃之藪請一切淸理還官上令巡按禦史查追具奏如有勢豪私占者卽以名聞不得故縱

○先是給事中趙輄禦史周弘祖請以故禮部侍郎薛瑄從祀孔庭禦史耿定向亦請以故新建伯兵部尙書王守仁從祀下禮部議至是覆言孔廟從祀國家所以崇徳報功垂世立教其典甚重我朝祖宗列聖增入名賢類皆宋元以上而明興二百年閒未有一人誠愼其事也臣等謹考侍郎薛瑄潛心理道勵志修爲言𨿽不專於著述而片言只簡動示楷模心𨿽不系於事功而偉績恢猷皆可師法尙書王守仁質本超凡理由玅悟學以致良知爲本獨﹝難﹞﹝觀﹞性命之原教以勤講習爲功善發聖賢之旨此二臣者皆百年之豪傑一代之儒宗確乎能﹝冀﹞﹝翊﹞贊聖學之傳矣然瑄則相去百年輿論共服先朝科道諸臣建言上請累十餘﹤鋶﹣釒﹥而儒臣獻議與瑄者十居八九世宗皇帝亦嘉瑄能自振起然﹝尢﹞﹝猶﹞謂公論久而後明宜俟將來若守仁則世代稍近恐眾論不一請敕翰林院詹事府左右春坊國子監儒臣令其廣咨博討撰議進覽仍下本部會官集議以俟聖斷上是之

○戊申升南京刑部郎中姚篚爲貴州按察司僉事

○以霪雨詔免宣府鎭南山一帶衛所屯糧有差

○賜故少師兼太子太師吏部尙書華蓋殿大學士楊廷和太子太保兵部尙書兼左都禦史梁材祭四壇兵部侍郎曾銑楊守謙太子太保兵部尙書聶豹各祭九壇太子少保戶部尙書商大節右副都禦史孫繼魯祭一壇各命有司治葬南京國子監祭酒鄒守益祭一壇俱賜謚廷和謚文忠廷相肅敏豹貞襄材端肅銑襄湣守謙恪湣大節端湣繼魯淸湣守益文莊賜故刑部尙書劉訒兵部尙書翟鵬各祭二壇工部右侍郎江曉南京工部左侍郎程文徳兵部左侍郎張漢各祭二壇遣葬如例

○己酉孝莊睿皇帝忌辰奉先殿行祭禮遣都督僉事沈至祭裕陵

○命公侯伯應襲子弟俱赴國子監習禮以禮部言視學在邇欲其迎駕聽講故也○賜故太子太保刑部尙書林俊祭九壇南京工部尙書廷舉二壇有司治葬俊謚貞肅廷舉謚淸惠戶部左侍郎唐冑祭一壇給葬之半罷故江西副使汪一中專祠其及子孫蔭授錦衣百戶攺注原籍衛所追奪故副都禦史盛端明贈謚誥命勒原任文選司主事史際閒住先是南京給事中岑用賓言俊廷舉冑皆先朝名臣大節素著而卹典未備一中失機殞身原與仗節死義者不侔而卹錄太厚禦史陳省言端明以方藥幹寵際以建醮祝壽加秩皆名教所不齒請賜奪追禮部議覆從之○禮部進聖駕臨幸太學行釋奠禮義王一八月初一日行禮前期致齋一日太常寺預備祭儀設大成樂器於廟堂上列樂舞生於階下之東西國子監灑掃廟堂內外設監同錦衣衛設禦幄於廟門之東上南向設禦座彜倫堂正中鴻臚寺設經案於堂內之左設講案於堂之西南隅錦衣衛設鹵簿教坊司設大樂俱於午門外是日早晚朝百官吉服先詣國子監門外迎駕分奠陪祀等官武官都督以上文官三品以上及翰林院七品以樂設而不作太常寺先陳設祭儀於各神位前設酒鐏爵如常儀司設監設上拜位於先師神位前正中是日祭酒司業率學官諸生於成賢街左迎上至廟門外降輦禮部官導上入禦幄具皮弁服奏請行禮太常寺官遵上出禦幄由中道詣先師廟陛下唱執事官各司其事執事官各先斟酒於爵候導上至拜位分奠並陪祭官亦各就拜位分奠官列於陪祀官之前俱北向立贊迎神樂作樂止奏上再拜分奠陪祀官行禮同奏搢圭太常寺官跪進爵樂作上立受爵獻畢復授太常卿奠於位前樂止奏出圭上出圭分奠官以次詣神位前奠爵訖各以次退就原位贊送神樂作樂止奏上再拜分奠陪祀官同贊禮畢太常寺官導上由中道出分奠陪祀官各退易服上入禦幄更翼善冠黃袍禮部官入奏請幸彜倫堂上升輿禮部官鴻臚寺官前導由欞星門出從大學門入諸生先分列於堂下東西相向祭酒司業學官列於諸生前駕至皆跪候駕過然後序立北向原分奠陪祀官及百官分列堂外稍上左右侍立上至彜倫堂升禦座贊祭酒司業學官諸生行五拜三叩頭禮武官都督以上文官三品以上及翰林院學士升堂光祿寺預設連幾於左右執事官各以次立贊進講祭酒從東小門入至堂中鴻臚寺官奉案進於禦前禮部尙書奏請授經於講官祭酒跪受經畢上諭講官坐祭酒乃以經置講案叩頭就西南隅幾塌坐講上賜武官都督以上文官三品以上及翰林院學士坐皆叩頭序坐於東西諸生圜立於外以聽祭酒講畢叩頭退出堂外就本位司業從西小門入進講亦如之贊有制祭酒司業學官諸生以次退先從東西小門出列於成賢街候尙膳監進茶上諭光祿寺賜各官茶畢退於堂門外叩頭序立鴻臚寺奏禮畢駕興升輿出太學門升輦鹵簿大學前導樂奏祭酒司業學官及諸生俟駕至跪叩頭退百官吉服先詣午門俟駕還鹵簿大學止於午門外上禦皇極門鳴鞭百官吉服鴻臚寺致詞行慶賀禮畢鳴鞭駕興還宮百官退初二日襲封衍聖公率三氏子孫祭酒司業率學官諸生各上表謝恩上具皮弁服禦皇極殿錦衣衛設鹵簿駕百官朝服侍班行禮上易常服禦皇極門禮部官引奏賜祭酒司業學官及三氏子孫衣服諸生鈔錠畢駕還是日上禦皇極門賜宴武官都督以上文官三品以上翰林院學士並檢討以上祭酒司業學官並三氏子孫及禮部太常光祿鴻臚寺執事官員與宴初三日祭酒司業率各官諸生謝恩上賜敕勉勵師生祭酒司業率學官諸生復謝恩一國子監習禮公侯伯俱令迎駕聽講觀禮跪受宣諭班列於學官之次諸生之前得旨如擬旣而以世宗皇帝服制免文武官宴其三氏子孫及祭酒司業俱賜宴於禮部

○遣翰林院檢討許國兵科給事中魏時亮頒卽位詔於朝鮮賜其國王及妃紵絲表裏文錦彩絹有差國等各賜織金衣一襲鈔百錠

○吏科給事中王治劾奏總督薊遼保定軍務都禦史劉燾總督南京糧儲副都禦史曾於拱各貪不職吏部議燾任邊方數年有修設調度功宜畱用拱如治言當罷得旨燾策勵供職於拱閒住

○禮部覆禦史王得春淩儒奏請釋放宮女不報

○庚戌

○攺南京戶部右侍郎萬士和爲戶部右侍郎總督倉場

○禦史王廷贍以雨災言三公勛戚牧場子粒新增銀兩及裕府莊田攺作乾淸宮供用錢糧者宜賜蠲卹上命詔旨免十之五

○發慶成王鎭國中尉知�隹火阝�髙墻禁侄坐兩傷其兄知�骨易心�故也

○辛亥孝穆皇后忌辰遣都指揮同知王極祭茂陵狹西柏林七占他寵哈古等族番人剌卜等進貢方物馬匹給賞如例

○壬子

○遼東巡撫都禦史魏學曾言本鎭自開納例行衛所軍捨餘丁多援納吏役規免徭賦以致尺伍日虛乞罷其法許之

○先是內府供用庫太監翟廷玉等言歲用黃白臘米�便米鹽茶等物行移戶部辦納送庫戶部執奏不可有旨再議至是戶部復言據查盤科道文冊所開內庫所積尙有贏餘俟此後支用不足再行酌議今聖政方新請免加派以信昭旨以明儉徳上是之

○兵部覆巡應天都禦史謝登之奏往者大江南北以倭寇故募兵增餉萬非得已今地方稍寧宜將水陸軍兵量爲汰革歲省糧費八萬有奇其常鎭二府各設重兵無所統轄宜令淸軍同知攺注海防分地駐守兼理淸軍事從之

大明穆宗莊皇帝實錄

大明穆宗莊皇帝實錄卷之十

隆慶元年七月甲寅朔孟秋享太廟

○巡按直隸禦史艾可久論劾禮部左侍郎潘晟南贛兵部右侍郎吳百朋各貪冒不職狀晟上﹤鋶﹣釒﹥辯乞休上以其所論無事實畱待講讀如故而吏部亦覆言百朋當巢寇反側有經略才輙易不便有旨令策勵供職

○乙卯

○建州左等衛女直夷人都督等官柳尙等朝貢賜宴賫如例

○丙辰上諭內閣曰朕卽位以來賴卿等輔弼乃科道官不諳事體屢肆欺言卿等宜有以處之於是禦史李惟觀言天下大勢尢人一身必元气周流乃能安然無事我皇上自卽位以來首錄建言得罪諸臣凡官民利獘許諸臣直言無隱甚盛徳也頃者京師霖雨爲災宣大地震淮徐水溢遼東之旗槍出火而民間之金釜皆鳴此宵旰殷憂之日一時臣工爭相與畢智效忠以稱明旨而皇上過生疑慮逆折讜言非所以謹天戒而一眾聽也上下其章於所司已而工科都給事中馮成亦上﹤鋶﹣釒﹥極言聖明之世不當以言爲諱宜發徳音明示天下使曉然知前日之諭乃一時有爲之言而非皇上本意庶忠言曰聞而無壅蔽之患上報曰聽諫朕之素心若所言當理無不嘉納昨諭乃謂妄言失實者此後爾等進言各宜審擇以稱朕意

○黜廣西按察司僉事章汝槐爲民坐貪酷爲巡按禦史朱炳如所劾也

○南京戶科給事中岑用賓南京織染局往年因積負數多司局長隨陳憲妄以添機雇匠爲名加派於應天府屬者踰數萬金此非先帝意也請自今罷工匠之召募仍免派徵未輸者以蘇畿之困詔可

○丁巳仁孝文皇后忌辰奉先殿行祭禮遣彭城伯張熊祭長陵

○升都察院右僉都禦史鄭世威爲左副都禦史協管院事

○起原任巡撫福建右僉都禦史遊震得於南京總督糧儲

○山東巡按禦史李叔和勘上二月閒虜犯遼東錦州宜坐守備王政嚴及管屯指揮潘坤等罪得旨政嚴革任加坤等俱下巡按禦史問

○戊午

○巡撫延綏都禦史王遴總兵趙岢各以防秋事宜條議分布兵馬責成修築追逐程限飛報收斂堅壁戒嚴激勸鄕兵選鋒出奇預頒賞賫精核功罪等尢其追逐程限精核功罪一事專言勘事之臣不度地裏遠近視守巡爲督鎭私黨而寄耳目於吏胥故多失實於是都給事中歐陽一敬等言遴近被溫禦史論劾故設此言與爭勝剛愎無大臣體禦史陳於階等亦言遴橫肆褊心籌邊無策日夜謀歸假此求退不宜罷去以遂其姦兵部言勘事之臣職秉是非其操常嚴而封疆之臣身履利害乃患人之嚴此大較也然往者延鎭之敗亦大矣溫禦史𨿽劾遴止加薄罰遴不宜復以懟言者惟上加切責俾之省攺上曰秋防在邇遴其愼修職業勉圖實效毋負气任性致誤邊他事皆從之總督宣大侍郎王之詰上防秋分布兵馬事宜得旨之詰嚴督所部多方偵采相機戰守不用命者以名聞

○升戶部職方司郎中周冕爲太僕寺少卿命故新寧譚功承男國佐襲

○乙未

○先是宣大總督王之誥宣府巡撫冀煉以修理南山工費爲請而戶兵二部互相推諉莫任其事﹤鋶﹣釒﹥白之乃命戶兵二部會同科道定議費所宜出於是戶部左侍郎徐養正兵部尙書郭乾戶科都給事中李用敬兵科都給事中歐陽一敬等議言主客主軍本折芻餉則隸戶部募兵及本折馬匹隸兵部賞功則隸禮部業有專任矣惟修邊一節往歲皆各鎭自辦後以功大始開請乞之端而戶兵二部當事之臣因爲酌量調停之術馬價有餘則兵部多發馬價不足則戶部多發蓋以二部事本相關義當共濟云耳行之旣久在兵部則惟恐馬價之無餘在戶部則惟恐帑藏之不充持議紛紜迄無定說自今以後凡各鎭以此請者以十分爲率戶部給十分之七兵部給十分之三永爲定例得旨如議行不許推諉誤事

○兵科都給事中歐陽一敬等上言八事一言兩京營兵息之獘乞時其簡教而散其黨聚一請令諸鎭督撫不得與將士同賞有敗罪亦不及以懲推諉專責成一言諸鎭之兵疲於入衛乞請屯田練工著一請預養將材以待用一言兵籍日增人無實用乞汰其老弱一乞今各省操演團練之卒以彊盜賊一請裁錦衣冒濫之獘一請杜驛傳騷擾之獘兵部覆言兩京兵制在北則戎政府素不練習徒畜不捕之貓在南則振武營桀驁尢甚至養貽患之虎此大患也今宜令戎政大臣時加簡教勿仍姑息罷南京振武營兵各歸大小教場及神機等營有缺勿補敢有飛語惑眾者必寘以法其錦衣衛勢權所集兢進門多假以緝捕橫肆羅織因緣冒賞祿其匪人自今緝獲姦人輙送刑部毋擅訊拷所隸革任致仕官止給祖俸其他升級之俸及柴薪之直悉不復給以復邦政條例之舊及一敬他議亦多可采者請詔下行之報可

○庚申贈故少師楊廷和爲太子太保兵部尙書王廷相聶豹爲少保太子少保戶部尙書梁材爲太子太保刑部尙書劉訒林俊工部尙書吳廷舉爲太子太保兵部侍郎張漢曾曹銑楊守謙商大節爲兵部尙書南京工部侍郎程有徳爲禮部尙書工部侍郎江曉爲工部尙書都察院右副都禦史孫繼魯爲兵部左侍郎國子監祭酒鄒守益爲禮部右侍郎仍蔭廷和一子爲尙寶司丞銑守謙大節繼魯各一子爲國子生追復故太子少保吏部尙書兼翰林院學士李默原職仍賜祭葬

○酒醋面局署局事太監馮明等請加派米麥芻餉以完經費戶部左侍郎徐養正等執奏此奉詔所裁省明等違例妄請不可許上從部議

○原任總督浙直江西侍郎劉畿奏言頃特升下靈威海波不揚浙江布政司所存軍需銀一十八萬六千餘兩度可支數歲宜罷賦勿復徵各部官兵又可及旡事時漸次散遣以蘇民困兵部覆議報可

○辛酉詔以京庫絹布攺折色一年各關錢鈔攺折色三年從禦史譚啟等奏也

○以應天府鄕試命左春坊左諭徳兼翰林院侍讀王希烈右春坊右中允兼翰林院編修孫鋌爲考試官

○金星晝見

○蔭故兵部員外郎楊繼盛子應尾爲國子生

○癸亥命遵化遊擊將軍都指揮僉事牛紹元充分守黃花鎭參將原任三屯營遊擊將軍錢勝充爲事官管理蘇州巡撫標下操兵遊擊將軍事

○甲子

○攺直隸常州府鎭江府淸軍同知爲練兵淸軍同知鑄給關防

○大學士郭朴以疫乞假有旨許暫調攝遣太醫院官視疾賜藥物酒饌

○禮科給事中何起鳴奏申飭科場事宜一曰重懷挾之罪一曰革傳遞之姦一曰愼同考之選一曰正謟諛之風一曰預監臨之差一曰嚴誆騙之罰﹤鋶﹣釒﹥下禮部覆奏得旨懷挾傳遞諸獘依擬枷號重處今後科場搜檢不嚴關防不密責在外簾舉動不愼檢閱不公責在內簾禮部並察院分別參奏余悉如議行

○升大理寺左少卿何維柏爲都察院右僉都禦史

○乙丑

○蔭大學士李春芳男茂年爲中書舍人以三年秩滿也

○升河南道禦史趙錦爲太常寺少卿

○宗人府掌府事駙馬都尉鄔景和﹤鋶﹣釒﹥辭歲祿米一百石上答曰祿賜乃朝廷常典景和但盡心供職以圖報稱不必辭免

○工部以城垣郊壇工作並興請罷他役之不急者以寬財力從之

○丙寅贈故右春坊右贊善羅洪先兵部員外郎楊繼盛俱爲光祿寺少卿仍賜之謚洪先文恭繼盛忠湣升工部右侍郎徐剛爲本部左侍郎應天府府尹譚大初爲工部右侍郎南京太常寺卿江治爲工部右侍郎

○建築湖廣荊州沙洋紅廟二堤從撫按官請也

○宣大總督侍郎王之詰等言六月初一日虜二十餘騎犯朔州參將麻錦參議周斯盛督官軍追之擒二人斬十三人上命賚錦斯盛銀幣

○巡按直隸禦史郝傑王友賢李維觀各奏言臣等閱視薊昌保定等處兵率上中等十二下等十五未練者十三遼保宣大延寧等處入衛軍率上中等十一下等十五未練者十四乞降罰當事諸臣兵部請寬總督劉燾而擬上諸將臣罪上命奪指揮王世爵等俸一月參將孫昂等二月降指揮胡承宗等一級指揮趙鳴鳳等各降級如故未練兵令燾嚴督實練務臻成效

○錄貴州鎭遠府剿平苗賊功賞前巡撫都禦史陳洪蒙總兵石邦憲兵備林延烶章參將梁髙參議髙負圖等銀幣有差皇親錦衣衛帶俸指揮僉事李偉﹤鋶﹣釒﹥乞房價工部議新政之初恩澤不宜濫與上從之

○丁卯上諭吏兵二部薊鎭邊墻因久雨傾圯𨿽已降旨修築未知工緒如何又未知修築之外別有禦虜長策否其亟推才望大臣一人行邊會同督府等官閱視工程及講求便益凡邊臣所不能爲之事所不敢言之情具實以聞於是尙書楊博等言兵部侍郎遲鳳翔可上卽命鳳翔兼都察院右僉都禦史賜敕以行是日又諭禮部秋霖不止重爲民災朕祇畏天戒軫念時艱深用憂惕內外百官宜各痛加修省自十五日始靑衣角帶辦事仍禁屠五日順天府祈禱晴日止

○禮部尙書兼翰林院學士髙儀引疾乞休上優詔慰畱之儀固稱疾篤不允

○戊辰

○中元節上以霖雨爲災避殿禦皇極門視事

○遣玉田伯蔣榮彭城伯張熊淸平伯吳家彥興安伯徐夢暘祭長陵獻陵景陵裕陵茂陵泰陵康陵永陵都督僉事沈至祭景皇帝陵寢都督同知王極祭孝懿皇后中官祭恭讓章皇后及廢後吳氏指揮同知文承武祭哀衝莊敬二太子各陵園

○修理都城重城遣工部尙書雷禮祭告后土司工之神

○升大理寺右少卿溫如璋爲左少卿左寺丞王諍爲右少卿

○罷南京振武營諸選募

○孝陵衛餘丁千餘人俱分隸大小教場神機等營同正軍操備身終勿補各將官家丁及前尙書李遂調淮陽民兵五十餘人俱散遣之諸悍卒消除殆盡畱都始安

○己巳

○以永陵工完加太監李芳王鼎各恩二等周曰�永等各一等侍郎徐剛升俸一級蔭一子爲國子生郎中陳燁員外郎張守中各升俸一級仍各與工部尙書雷禮鎭遠侯顧寰等郎中費堯年等各銀幣有差

○遣駙馬都尉許從誠祭告孝陵

○升薊州守備指揮李信署都指揮僉事充遵化等處遊擊將軍

○江西道禦史方新追論國子監祭酒胡傑往典試南京與諭徳吳情罪同乞並黜上謂事已前決令傑視事如故新攻之不已吏科給事中王治等言皇上臨雍伊邇傑卽無他業已爲人指數恐其慚於講席非所以肅觀瞻重風教也有旨攺傑於別衙門用而以侍郎趙貞吉暫攝祭酒事傑不自安再上﹤鋶﹣釒﹥稱疾求去許之

○庚午

○免大同鎭陽和髙山二衛屯糧有差以督撫官奏冰雹傷稼禾也贈故駙馬都尉謝詔少保

○調山東按察司副使金立敬於四川提調學校

○升太僕寺卿畢鏘爲應天府府尹南京光祿寺卿袁洪愈爲南京太常寺卿

○刑科給事中韓楫上君道三札一勵聖志請敕部院條新政之大者孰爲日前之畫孰爲久遠之算自軫淵衷期必見之施行二核聖政請一切章奏下所司嚴限核實以聞不得遷延過期以滋壅蔽二弘聖智請不時召見大臣商確政體略如先朝禦平臺禦左右順門之制仍令科道官更番入侍以廣聽納得旨﹤鋶﹣釒﹥內事關朝廷者朕已知之邇來內外臣工奉行詔旨委多違慢考核一事吏部都察院著議以聞

○論遼東寧遠小團山堡被虜失事罪奪總兵王治道俸一月下參將萬國等巡按禦史問

○升賞大同西陽河獲功陣亡官軍黑曉等四十二人

○四川盜劫威遠縣庫撫按以聞得旨奪守巡道參議萬思謙僉事錢於鄰俸各二月知縣徐守倫等巡按禦史問詔發襄垣王府宗室俊言�堂於髙墻禁住坐私出禁城聚眾剽劫爲撫按官所奏故也

○辛未成祖文皇帝忌辰奉先殿行祭禮遣定國公徐延徳祭長陵

○鑄造金牌命侍郎徐綱祭告

○以虜警免狹西延安慶陽臨洮鞏昌平涼五府及所屬州縣正官來朝

○總理河道工部尙書兼都察院右副都禦史朱衡辭免太子少保新命不允

○太常寺卿鄒應龍言洪恩靈濟宮之祭一歲中至三十餘次殊爲煩黷宜照國朝功臣事例止以春秋致祭得旨仍舊行

○工部覆狹西撫按官奏將職造所餘絲綿易價以抵隆慶元年二年料銀因與原額內如數扣減得旨前銀卽畱該鎭充年年例之用

○壬申

○朝鮮國王李峘遣部臣李榮賢等上表貢獻方物賀世宗肅皇帝尊謚禮部議尊謚廟號故事無稱賀禮然不當槪以律遠夷特受之制可給賞彩幣有差

○升山東布政司左參議張祉爲按察司副使整飭靑州兵備

○降兵部右侍郎吳桂芳俸二級仍趨令赴任坐總督兩廣時擅離職任爲南京兵科給事中徐尙所劾也

○升大理寺右寺丞海瑞爲左寺丞雲南道禦史耿定向爲大理寺右寺丞工部尙書雷禮引疾乞休不允

○巡按湖廣禦史陳省劾太和山守備太監呂祥罪七乞徵祥還並罷守備官兵部言內臣有事太和山始於成化初然止用以提督道流於地方無與也宜如省言罷之便上是之詔革分守徵祥還已而司禮監請以禦馬監右監丞劉進代祥上仍命提督分守湖廣行都司等處於是兵科都給事中歐陽一敬﹤鋶﹣釒﹥言臣訪知劉進者本劉俊嘗守顯陵誅求萬狀肅皇帝下之獄以充孝陵衛淨軍今逃籍易名復得進用代祥此退飽虎而得饑虎也上悟遽命罷進問司禮監孰可代進者於是內官監左監丞柳朝自司禮監典簿得推用仍兼分守兵部尙書郭乾曰臣惟人君之尊如天其令四時也故傳曰令重則君尊夫一太和山內臣耳部臣曰分守可革陛下亦曰可革科臣曰分守可革陛下亦曰可革而旨從內降旋復易之傳播中外殊駭聽聞臣等以天事陛下以天自處而堅四時之信天下幸甚上是之命攺給朝提督太和山關防毋兼分守

○升賞酒馬吉堡獲功陣亡官軍金繼儒等一百二十人牌廈溝麻承恩等十七人沈陽黃登等十三人延綏王棟等三十二人劉成等二十八人

○癸酉

○修築鞏華城垣令畿內八府止角�羊銀付順天府兌其分工從巡撫都禦史曹亨言也

○先是虜陷狹西黃甫川鎭靖堡總兵趙苛副總兵何其昌俱以失事抵罪昌論死苛就逮未結已而兵部復用薦者言苛免逮署大同總兵事仍升延綏總兵其昌推補寧夏靈州參將俱充爲事官戴罪立功自贖巡按狹西禦史溫如玉劾岢等前失事罪大不宜復用兵部覆奏得旨令嚴限責岢等立功贖罪俟防秋畢日核議以聞

○甲戌

○遣禦史淩儒陳聯芳監順天鄕試上以科場事宜邇年斃多諭儒等悉心綜理嚴加禁革先是兩京監試禦史皆臨期方遣禮部以爲倉卒之際下便防姦故是歲遣官特早云

○禮部尙書兼學士髙儀以病固乞休致上遣內使賜羊酒米菜慰畱之

○乙亥

○少保兼太子太保吏部尙書楊博九年秩滿上遣中官賜羊酒寶鈔於私第仍諭曰博性資忠亮才猷敏達典兵掌銓茂著勞績其加少傅兼太子太傅蔭一子爲國子生博﹤鋶﹣釒﹥辭至再聽免蔭子余不允辭

○戶科都給事中李用敬等追論尙書趙文華都禦史阮鶚周充史褒善侵盜公帑之罪乞申飭有司立限責補上是之令各巡按禦史嚴行提問有寬縱者部院該科以名聞

○夜月犯畢宿右股北弟一星

○癸丑

○升貴州布政司左布政使姜廷頤爲南京光祿寺卿禮部郎中潘允端爲山東布政司參議

○丁丑

○升賞廣寧鎭安堡獲功陣亡官軍劉恩等二百六人大同殺胡堡趙定等五十七人遼陽長勝堡余黑四等五十三人山西馬站堡李應攺等三百二人

○戊寅

○以登極命丰城侯李儒泰寧侯陳良弼駙馬都尉許從誠寧晉伯劉斌伏羌伯毛澄忻城伯趙祖徵徳平伯李銘前軍都督府署都督僉事周於徳禮部右侍郎兼學士林﹤火廉﹥工部右侍郎徐剛通政司右通政王政國大理寺右寺丞海瑞太常寺右少卿王怡提督四夷館太常寺少卿徐公遴掌尙寶司掌司事太常寺少卿王凝尙寶司少卿徐昆光祿寺寺丞何以尙辦中書舍人事通政司右參議夏範辦中書舍人事大理寺左評事碩從義刑科都給事中朱繪工科都給事中馮成能禮科都給事中何起鳴刑科右給事中李臺兵科給事中袁世榮分祭嶽鎭海瀆歷代帝王先師孔子祖陵等陵徐王等王太嶽太和山眞武等神及近年薨逝並追封親王

○辛巳

○紫荊關雨雹秋稼殺七十里

○朝鮮國王李瑄遣陪臣吏曹參判洪春年等賫表文方物馬匹慶賀冊立中宮賜宴賚如例春年等以上將幸太學乞畱觀禮許之

○刑科給事中王之垣言河南山東川廣等處流民失業者乞行所司招撫五年之後方爲起科其糧長見面稱收火耗夫馬折乾廩給扣送諸獘一切釐革戶部覆議從之

○監順天鄕試禦史淩儒陳聯芳條上科場六獘一買求二倩代三道同四夾帶五傳遞六偏重請盡行釐革上皆從之內偏重一事謂考官故抑貢生及世家子弟蓋臆說云

大明穆宗莊皇帝實錄大明穆宗皇帝實錄卷之十一

隆慶元年八月癸未朔上幸大學行釋奠禮於先師命大學士徐階李春芳陳以勤張居正衍聖公孔尙賢吏部尙書楊慱兵部尙書郭乾吏部侍郎趙貞吉分奠四配十哲兩廡禮部侍郎潘晟致奠啟聖祠畢上宣諭師生曰聖人之道如日中天講究服膺用資治理爾師生其免之

○升浙江布政使劉愨爲太僕寺卿山東按察司副使吳承燾爲本布政司左參政命廣東道禦史周弘祖提調南直隸學校

○復設大同北路通判專管糧餉從總督王之誥請也

○四川布政司右參政陳鎏爲本省按察司按察使湖廣布政司右參議甘茹爲山東按察司副使

○免四川新設龍安府知府同知來朝

○先是七月中虜擁二千騎入得勝堡總兵馬芳遣遊擊麻貴賈國忠分道按伏而自率前鋒角�羊生追之擒八人斬十三級奪戰馬十三匹事聞上賞芳銀三十兩紵絲二表裏角�羊生等有功將士今禦史亟勘上旣又用部議先賞麻貴等銀二十兩以旌之

○遼東鎭臣奏自五月來淫雨不止壞垣墻未黎物價騰貴斗米銀二錢東艸銀二分而廣寧軍日支銀每名三分不廷以充一爲半日之費乞加給人二分俟秋熟更議上許之巡撫保定兼提督紫荊等關右僉都禦史曹亨條陳憲體四事一獎薦賢能不許行謝二紏發姦私不得回隱三舉動務持大體不必紛更四動用錢糧撫按互相覺察詔如議行

○工部右給事中吳時來言臣屬者從漕河來睹記治河之事獘在議論繁而要實未審也其甚者惟新河三難之說臣請得而角�羊之夫黃河故道難復無論已乃今新河以三難稱者豈不以馬家橋易淺沙河易淤薛河易衝爲患哉臣以爲此患在委耳源之不通委將安屬故治源者急也夫新河與淸源山至近也而東兗以南費嶧鄒滕之水注焉以一堤而捍羣流又當大山瀉下之勢與素號瀦水之區能保其不漬乎故﹤鋶﹣釒﹥浚分殺之謀宜豫也夏村迆邐數十里地勢居髙必導水於薛河非開支河引薛河上流以分其派及三河口鮕魚泉諸地鑿口堤岸築砌益以啟閉之閘能免衝決淤塞之虞乎故蓄洩之計宜愼也顧自今以河渠事命憲臣一人與藩臬之佐一人專之罷濟沽南旺部臣之分理者上然其言令尙書朱衝計處以聞

○甲申上禦皇極殿衍聖公孔尙賢率三氏子孫管祭酒侍郎趙貞吉司業萬浩率學官諸生上表謝恩賜冠服鈔錠有差仍賜三氏子孫及祭酒司業宴於禮部

○南京工科給事中張應治等言近日三河口之決以新渠地髙不能受汶泗滕薛諸水故一遇霖雨至於潰溢而工部尙書朱衡故多大言功不補患昔旣棄彼三沽而爲大河波及之區今又穴此一溝而萃全兗合流之水咎有所歸宜加罰治得旨

○衡俸一級仍令悉心經理以圖後效政設肅州西寧二倉監收通判各一員裁革肅州西寧二衛知事各一員

○贈故太子太保兵部尙書彭澤爲少保刑部尙書顧頤壽爲太子少保南京工部左侍郎何孟春爲禮部尙書太僕寺卿楊最爲都察院右副都禦史石金諭希禮爲光祿寺少卿復故貴州提學副使蔣信官澤孟春最仍賜祭葬並謚澤謚襄毅孟春文簡最忠節延緩遊擊李世倫侵盜邊餉論梟斬

○乙酉敕諭國子監師生曰朕以眇躬纘承洪緒總億兆君師之責深惟古昔帝皇臨歸天下莫不建學立師宣明教術育賢善世以底休平朕甚慕之思與宇內之士臻於斯路爰尋舊典紀元之初躬視太學祗褐先師孔子因進爾師生講角�羊經義厥禮告成爾師生其曷以稱塞朕意夫學校之設以明人倫也五倫之道根於惟命之自然而推極其用則化成天下恆必由之六經垂憲炳如日星所以發揮斯道甚備會其旨要身體而力行之以昔諸事業非今日教學之所急歟朕方立極緩猷爲天下先爾等其夙夜祗懋相與講求經術之微惇敍彜倫之大期於體立用廣以成化於今追古雍熙太和之盛無令唐虞三代得專其羙不亦善乎若徒事辭章離經略道卒忘其性命之實而靡適於世用非所望於爾師生者也欽哉

○補蔭故南京禮部尙書閔如霖孫世譽爲國子生

○升廣西布政司右參政徐貢元爲光祿寺卿

○丙戌

○起用南京兵部尙書趙大佑以母老乞終養許之

○故總制薊遼右都禦史兼兵部左侍郎王忬子原任山東按察司副使世貞上書訟父冤言臣父皓首邊廷六遏大虜不幸以事忤大學士嚴嵩坐微史論死傷堯舜知人之明角�羊豪傑任事之體乞行辧雪以伸公論詔復忬官

○升戶科都給事中李用敬爲太僕寺少卿浙江按察司副使淩雲翼爲布政司右參政廣西按察司按察使周淑爲布政司右布政使河南按察司僉事王文翰爲布政司右參議云翼淑俱本省文翰狹西

○工科右給事中吳時來請以臨徳二倉米充漕糧之漂流者並補造運舡以濟轉諭又欲罷各省監兌主事及總理南糧都禦史戶部覆請得旨主事都禦史設如故余允行

○總督宣大山西侍郎王之誥上言六事一申將今以振兵威言三鎭兵驕將懦宜申嚴束伍之法一伍不進斬其伍長各隊司哨皆然至於諸將失機者除總兵而下得先以軍法論死然後奏聞一增兵將以扼要衝謂肅州單弱宜有增兵聞薊遼總督劉燾自大同來時從馬軍六百人入關未遣今宜歸肅州專敕守備卑之統禦一革冒濫以淸營伍謂三鎭兵少獘在將領役占太多曩者軍中一坐營三千總六把總六十管隊所役軍卒一營三百餘人今坐營之外私設傳事中軍分一把總爲二管隊之外又有貼隊千把總又自立頭目等官私役眾矣兵何以不削且臣聞之諸鎭無不然者宜痛禁之一統交通以淸邊徼言我卒多爲虜向導者擒之易耳諸將慮其挾寇內困乃怯不敢如新乎參將麻祿擒斬王��心大等四人至今交通絕迹虜亦豈敢遽南牧哉宜敕諸將以祿爲法務剪禍本一嚴燒荒以寧邊圉言燒荒不早不遠無以控虜宜及秋深艸枯時督卒出塞三五百里之外分道並力毋事虛文一明功罪以勸間諜言總兵馬芳養子云入虜巢斬有名郎中者功未列上而爲遊卒所殺宜亟下禦史議卹以勸後人來邊人用命者兵部覆奏從之

○丁亥

○遣太子太保禮部尙書兼武英殿大學士陳以勤祭先師孔子

○起原任兵科給事中顧弘潞於本科

○調古北口副總兵董一奎於極邊用而以墻子嶺參將陳九恩代一奎曹家寨遊擊吳昂代九思提調曹煥代昂山西岢嵐守備髙仲安補鞏華城遊擊將軍煥仲安俱升署都督指揮僉事從總督劉燾請也

○戊子上親祀太社太稷以順天府卿試命右春坊右諭徳兼翰林院侍讀丁士羙右春坊右中允兼翰林院編修張四維考試官

○大學士郭朴引疾乞致仕上以朴年力未衰溫旨諭畱之未幾朴復求去不允

○巡撫廣東都禦史李佑奏嘉靖四十五年六月以來海寇林道乾梁有川等聚眾三千餘人駕巨艦出入雷瓊諸處總兵湯克﹤宀十見﹥等前後與戰計斬三百餘人俘獲稱是功宜褒錄參將戴衝霄怯懦宜罷得旨佑及﹤宀十見﹥等各賫銀幣有差衝霄革任

○己丑

○升浙江布政司右參政郭朝賓廣東布政司右參政郭應聘爲按察司按察使朝賓本省應聘廣西○降太僕寺少卿周怡爲山東按察司僉事怡上﹤鋶﹣釒﹥陳五事一定君志以修業徳二畏天命以消災異三敬大臣以尊師道四澤左右以愼近習五勤朝政以飭臣工詞多觸忤上以爲抗違命降二級調外任然其言迂誕亦無可采者

○裁革遮洋運糧把總而以所屬淮安泗州大河三衛分屬江北淮安總髙郵州楊州二衛屬江北楊州總長淮一衛屬中都總俱運南糧以在北徳州等九衛以江北淮安總所屬徐州左歸徳三衛俱並入山東一總免運山東河南之糧徳州九衛與臨淸平山二衛撥運薊州倉糧旗軍行糧每名加增四斗徐州等三衛與山東各衛撥運京通天津倉糧旗軍行糧如故其山東把總每歲將京糧催至白河復督運至薊州使南京無褁糧之苦而北衛近地之便從漕運總督等官李廷竹方恩馬森張翰等議也

○庚寅孝康敬皇帝忌辰奉先殿行祭禮遣恭順侯吳繼爵祭泰陵

○辛卯

○升總督宣大兵部左侍郎王之誥爲都察院右都禦史仍兼兵部左侍郎總督如故近例西北邊督撫兵備官三年秩滿稱職卽得敍升之誥以三年考滿故也

○升湖廣按察司副使殷正茂浙江按察司副使謝鵬舉爲布政司參政正茂浙江鵬舉廣東以薊鎭修邊將士勞苦命兵部發馬價銀一萬一千兩戶部發太倉銀五千兩犒之仍諭以給散有方使沾實惠

○南京刑工二部以徒犯錢金等援登極恩詔乞赦各持論不合移刑部議侍郎樊深等議言臣謹按大明律令凡徒犯已至配所者例不許放還祇因市板訛謬流傳不一故工部執以爲可許刑部執以爲不可許以法言之則刑部當是無可疑者苐徒流著役之人𨿽律令俱稱不宥然律又有赦書臨時定罪名特免之文則是國家立法之意凡遇沾恩若止是傳旨肆赦不別定罪名者則當俱常赦不原之律其餘自當別論今皇上登極覃恩旣不止於傳旨肆赦而臨時所定又各條有罪名豈可以常赦所限而拘之且詔書所云已發覺未發覺已結正未結正者罪無大小咸赦除之徒流著配之人獨非已結正者乎臣惟國家赦宥有法所以立萬世之經使人難犯登極有赦所以博矌蕩之恩使人自新今遵行明詔而又膠柱於律令奉楊殊典而又掣肘於常法宜乎其執滯不通也況上稽洪武近及嘉靖年間赦書往往於此輩有開釋者亦未聞於律令背馳其徒流之罪例許折贖此輩獨以無力故就胥靡今僞印發冢諸犯罪不應折贖者旣蒙﹤宀十見﹥宥而此輩獨已至配所反不得一沾殊恩恐非所以昭我皇上樂與天下更始之意苐事不歸一故人持雨端伏乞明示徳音布告中外使奉法之吏有所依守﹤鋶﹣釒﹥上詔登極覃恩與常不同徒流人犯已至配所者許放還

○是日大理寺署左寺正事左評事髙文薦亦言臣伏讀詔書罪無大小咸與赦除是大之而極於死刑小之而至於笞杖得而赦之矣而有司牽於文法不能推廣聖意重辟如竊盜三犯彊奸匿名僞造印信之類軍徒如收掌侵費之類一切禁錮臣蓋不知其說夫姦竊僞造之類皆系十惡重情不可恕者至於侵欺軍徒或系里甲丁田及夫役工食者或系料價工費及廩給支應者或系紙價贓罰及修理物料者或系領出給散在外者收掌如此之類旣非正額錢糧又非倉庫盜出旣擬監守自盜比引腹裏查盤之例通不蒙宥何哉乞敕法司更加詳議開款奉行刑部覆言刑名之職情狀𨿽多大端不過贓罪二者而己罪則當酌量情法可宥者宥之不可宥者別行奏請贓則當別其名色凡系官者如舊監追不赦其餘入官給主之贓百兩以下徑自除豁百兩以上據實奏請如此則人心易於遵守事體可以通行從之

○左春坊右諭徳呂旻以疾請告許之

○壬辰

○祭夜明於夕月壇遣英國公張溶代孝慈髙皇后忌辰奉先殿行祭禮

○發兵部馬價銀戶部大倉銀共肆千兩給宣府增築鎭城從總督王之誥奏也

○癸巳

○修理圜丘遣工部左侍郎徐綱祭告后土司工之神上初禦文華殿日講

○攺鑄撫治重慶兵備關防從巡撫四川右副都禦史譚綸請也

○升布政司原任四川參議萬思謙福建布政司參議陳一松爲按察司副使思謙浙江一松湖廣

○升山東按察司副使張祉爲太常寺少卿

○命廣西都司僉書署都指揮僉事黃應中掌廣東都司事

○宣大總督王之誥言大同與宣府鄰近而軍士之苦特甚者其故有三夫免屯者爲其身自屯種不欲輸官以其月糧抵補官免催科之勞而軍省加耗之費也然軍士之領屯者無幾而屯丁之逃故者日多逃故者之所補何與於軍管糧郎中期於足額凡每月軍糧槪從半給不論有屯無屯而以一切之法行之是削軍士之衣食而償屯丁之流亡一矣今內郡之田有司往往以荒蕪請蠲租賦而沿邊玉林云川威遠平虜各鎭屯田之處比歲苦虜或變爲鹵鹻或沒爲沙磧或蕩爲溝壑乃其額糧獨不得視內郡未減二矣原額屯田拋荒旣多官軍扣補力已不勝而屯田禦史又於額外新增本色糧六千七百石有奇折色糧一千四百石有奇艸四萬八千束有奇牛具之銀不與焉邊民聞之往往棄產亡去今新開之地復成污菜而新增之稅遂爲常課是使國家冒重斂之虛名而遺邊郡無窮之實禍三矣今欲足兵足食先除此三害乃可戶部請下其章於賞軍科臣及撫按管糧官議從之

○命應天府屬江東等宣課司局等衙門嘉靖四十五年以前者課鈔每貫折銀二毫先行上納隆慶元年以後者每貫折銀陸毫不用本色從南京戶部尙書馬森等奏也

○甲午

○經筵開講

○原任南京戶部尙書馬森上﹤鋶﹣釒﹥辭光新命上以森性資純實才識明達��取令赴任不允辭

○升興安守備指揮使甘棠爲署都指揮僉事充廣西梧州遊擊將軍

○初工部以織造事﹤鋶﹣釒﹥請分別歲辦緩急循次奏完以﹤宀十見﹥民力上是其言會司織染局太監陳洪連﹤鋶﹣釒﹥督造上亦是之於是工科都給事中馮成能言頃罷織造之不經者本出自明詔今業不能盡罷則當以次﹤宀十見﹥之部臣言是也﹤鋶﹣釒﹥入上竟從部議

○乙未

○賜故黎山王譽牧謚曰榮僖廣寧王充煡謚曰榮昭

○升湖廣按察司僉事劉志伊包汴爲福建布政司參議

○丙申

○禦史溫如玉復論巡撫延綏都禦史王遴剛愎自用不堪重任昭遴回籍聽勘

○升河南布政司參議朱卿爲山東按察司副使

○升兵科給事中袁世榮江西道監察禦史方新李江爲按察司僉事世榮新俱湖廣江四川

○命廣東都司僉書署都指揮僉事繆印王如澄俱充參將印分守瓊雷如澄惠潮而以前廣西都司僉書白翰紀代印前福建行都司僉書朱熙代如澄

○初太常寺卿師宗紀綰寺印盜出庫銀二百兩錢三千萬文今典簿蔡本髙贊禮郎包義傑入其半於已而以半與寺丞魏奉詔袁好禮楊自和王承業者四人分之及鄒應龍爲太常寺卿具得其事言之刑部刑部並發宗記自嘉靖三十六年以來侵盜四郊租稅銀千有餘兩及索屬官賄賂諸事而禮科給事中管大勛亦以爲言於是坐宗記監守自盜俟追贓完日發遣承詔好禮自和承業以首故減二等本髙義傑俱黜爲民

○奪中軍都督府帶俸成安伯郭應干祿米半年坐縱僕毆死人命故也

○丁酉

○遣戶部侍郎劉自彊祭京都太倉之神

○旌表節婦四人狹西湯縣民任盡孝妻王氏延安府生員張世勛妻李氏河南考城縣義官馮期魁妻趙氏西華縣民王泰妻馬氏項城縣烈婦一人童生王大樂未娶妻髙氏

○升四川順慶府知府伍典爲狹西行太僕寺卿浙江按察司副使楊成爲四川布政司左參政

○黜聽降廣東按察司僉事畢竟立爲民竟立旣貶後上﹤鋶﹣釒﹥稱冤語侵撫按都禦史王廷劾之故黜

○戊戌

○升浙江按察司僉事陳善道爲河南布政司左參議

○升瀧水守備指揮僉事李懋元署都指揮僉事僉書廣西都司事

○鑄給狹西各分守道淸軍道關防舊制分守淸軍例無關防惟管理糧儲有之巡撫右僉都禦史楊巍以狹西一省八府道路遼闊非一人能周題革督糧驛傳而以分守道兼管糧儲淸軍道兼管鹽糧水利故有是命

○己亥皇子千秋節上禦皇極殿門文武羣臣致詞稱賀建州左等衛女直夷人都督等官勝革力等入貢賜宴賞如例

○升山東布政司右布政使李尙智爲都察院右僉都禦史巡撫延綏等處

○戶科給事中莊國禎劾南京兵部尙書郭宗臯總督南京糧儲都禦史遊震各哀庸不職部覆二臣精力尙彊得旨俱畱用升荊瞿守備指揮僉事湯世傑爲署都指揮僉事僉書湖廣都司事

○庚子

○升兵科左給事中魏時亮爲都給事中吏科右給事中陸鳳儀爲左給事中禮科給事中趙輄吏科給事中張縉爲右給事中時亮戶科鳳儀輄俱禮科緒工科

○以虜患免山西大同太原二府並各屬應渾蔚朔保徳岢嵐忻大八州大同懷仁山陰馬邑靈丘廣昌廣靈河曲興嵐繁峙五臺靜樂臨崞定襄寧卿十七縣及行太僕寺正官來朝

○吏科給事中鄭大經奉命賞薊遼軍還條上十事一蘇驛遞言遼鎭驛遞原系各衛所額設軍戶與內地徭邊者殊又不給月糧比大祲之後耗減七八諸夷入貢動滿千人一年數過誅索無厭馬羸不足借堡馬以充死則鬻償故驛遞日憊而行五日虛請以犒軍余銀量發五千兩濟之禁毋復借官馬重累堡軍而以遼鎭市課買馬分俵一增兵防言鎭武西興西寧二百餘里一綫之路遼之咽喉也舊隸海蓋參將近以鎭武堡置遊擊一人西寧西興悉隸焉然道遠應援不及宜以西寧西平二堡割屬海蓋參將有急而與遊擊互援便一豫修守言寧前鉄場堡至椵木衝二十一處與虜北鄰兵力單弱運道所在可爲寒心宜及時修補又鎭北至丁字泊十堡大水後無復華夷界限虜入無寧日宜召募軍民浚墻下濠以防零騎之入一復馬市言遼東長安堡舊有馬市默存馭虜之權且資戍馬之利後以叛服不常誘而殲之市遂以罷比虜往往求復宜許之以羈虜一便鈐制言險山參將管理鎭東等十三城堡而靉陽守備沿江備禦爲之屬而分治焉顧地理紆回馳驟不及宜攺鎭夷甜水站屬守備險山寧東靑臺谷屬備禦便一嚴勘報言勘事之官功罪所系而今納賂曲詞者多故人心憤而邊事壞也宜申飭將士虜入境而嬰城不援致亡人畜多者亦坐守備不設之罪勘官納賂不以實聞者以受財枉法論一淸勾補言寧前錦義沙嶺髙平比歲禾�受以來十卒亡五宜查河東各衛寄籍逃軍悉行徵發仍諭礦洞守備補角�羊宜申飭所司嚴行勾補一革科斂言遼鎭軍糧年例本折間支折色月糧二錢五分本色則歲不滿兩月之用較之他鎭二分一耳而尙爲官司所漁宜嚴其罰一優哨望言墩軍夜不收勞苦特甚乞將本色加五斗折色槪給五錢略仿薊鎭之例一卹貧軍言鎭武西平西興西寧四堡迫近虜境又會歲斂斗米二錢人不聊生自今每年月糧請上半年給本色下半年給折色﹤鋶﹣釒﹥下兵戶二部議皆如其言惟哨探月糧止許加增本色夜不收五斗墩軍三斗而復馬市便鈐制則以屬守臣議處從之

○辛丑

○發戶部太倉銀一萬五千四百兩兵部馬價銀六千六百兩爲寧夏鎭修築城堡之費

○裁革內府各監局官匠計一百六十二員名其有逃亡者令仍虛其數止於革去數內量減一二堪役者以補之

○壬寅

○裁革山西布政司檢校案牘一員都司副斷事吏目一員太原府屬靜樂縣主簿訓導各一員忻州訓導一員石州同知訓導各一員定襄縣縣丞淸源縣主簿各一員吉州同知一員綘縣靈石二縣主簿訓導各一員隰州太平臨晉平陸夏縣訓導各一員潞安府所屬屯田臺闕二縣訓導各一員遼州通判一員楡社縣主簿一員

○以水災免湖廣荊漢二府及江陵公安石首監利均州襄陽棗陽南漳宜城谷城�州洋縣各正官來朝

○禮部尙書髙儀以疾乞休不允

○遼東鎭城計擒叛賊黃勇以聞上嘉之賞總督劉燾銀幣升總兵王治道遊擊郭承恩官一級巡撫魏學曾俸二級勇��水示如律勇本降故後復亡歸虜酋速把亥盡以中國虛實告虜導虜入寇者十四殺備禦二官軍五百有奇克�阝呆土�站城十餘遼人患之是年四月中開馬市速把亥部落有詐稱朵顏人混入者總兵王治道等掩補得三百七十五人使人謂速把亥曰爾歸我黃勇我歸爾俘速把亥遂縛勇來獻遼人因相謂曰與虜共亡者尙有大哈剌等七人在虜中患未巳且吾臺卒爲虜者尙多宜及此要之乃畱十七人不遣虜恕數遣輕騎入寇我輙敗之六月虜以少騎入犯而伏三千人於邊外中軍王世祿易之乘勝追入伏起爲虜所敗治道救之乃得還亡其卒七十餘人殺把總佟國勛等四人虜乘勝攻鎭靜堡克臺而去給事中鄭大經言遼縶市之事釁起於激虜因劾奏總兵治道輕追納侮守堡官陳言守備王政嚴備禦畢朝用閒住參將杜堂承調參將萬國遊擊馬文龍畏怯觀望請治其罪兵部覆言政嚴前已革任宜勿問國前爲事未竟與諸臣有罪者皆宜罰罪有差然率以好謀無成敢戰致敗請用輕典上從之命奪治道俸二月巡撫魏學曾策勵供職降文龍別用革言任國及守堡千戶方世臣等十九人下禦史按問

○準山東按察司僉事張翰翔引疾致仕

○癸卯

○升狹西按察使史直臣爲布政司右布政使山東按察司僉事黃九成爲布政司右參議河南布政司參政莫如忠爲按察司按察使工部員外郎張光翰爲按察司僉事直臣光漢俱山東九成河南如忠狹西裁革應天府屬漂陽溧水二縣各稅課局大使一員太倉州茜涇長州縣塘浦吳縣橫金吳江縣因瀆各巡檢一員昆山縣巡鹽主簿一員松江府上海縣稅課司大使鎭江府丹徒縣新港壩官各一員池州府東流縣訓導一員香口河泊所官一員香口鎭巡檢司巡檢一員太平府蕪湖縣天城河泊所官一員安慶府懷寧縣觀音港巡檢一員張家港小口各河泊所官各一員太湖縣小池巡檢司巡檢一員廣徳州稅課局大使一員給事中吳時來言兩廣總督譚綸總兵兪大猷戚繼光皆知兵宜召來使專督練邊兵以省諸鎭徵調之擾兵部覆言大猷才宜於南往者常一試於比不效且老矣綸繼光惟上所用上然之令召綸入京命山東都司掌印署都指揮僉事張成己充常鎭參將

○甲辰憲宗純皇帝忌辰奉先殿行祭禮遣玉田伯蔣榮祭茂陵修

○景仁等宮工成

○以水災免順天永平二府所屬州縣並榮州前屯永淸等衛屯糧有差

○南京兵部右侍郎劉畿以疾乞歸許之

○乙巳

○修理長陵便橋永陵行宮

○贈故戶部員外郎申良爲太常寺少卿給事中張逵常泰右春坊淸紀郎中張秩俱光祿寺少卿先是吏部議卹先朝言事諸臣以光祿寺少卿馬從謙及良等名上上恕不許兵覆引例奏亦報罷從謙以劾中官杜泰得死而部臣首議卹祿故中人撓之於是給事中王治江西道監察禦史龐尙鵬各上﹤鋶﹣釒﹥援部議力爭上以從謙所犯比子罵父律終不允惟申良以下四人得追贈云命沈陽遊擊王沂充寧前參將而以原任參將杜鏜代沂調錦衣參將趙完充開原參將而以鎭武遊擊郎得功代完

○升西平備禦畢朝用署都指揮僉事充鎭武遊擊將

○丙午

○升山東巡撫右僉都禦史洪朝選爲南京戶部右侍郎命提督漕運兵部左侍郎兼都察院右都禦史張瀚以原職總督兩廣軍務兼理糧餉巡撫廣西命昌平遊擊張禮充河營參將升涿州守備張斌署都指揮僉事代禮

○丁未

○以遼東修邊余銀三萬四千餘兩及太倉庫銀四萬兩補給該鎭軍餉蠲免之數山東民運額派該鎭者令撫按臣嚴督所屬徵角�羊從巡撫都禦史魏學曾請也

○錄淸平堡大澗墊等處功升賞官軍劉世忠等二十三人

○戊申上諭內閣欲親詣天壽山行秋祭禮大學士徐階等上﹤鋶﹣釒﹥言皇上重祖宗弓劍之藏切歲時霜露之感欲躬修陵祭此乃聖孝所發視他遊幸不同但天子之孝以保安社稷爲大故

○累朝舊制發引之送止於午門而祭祀之禮爲太廟親奉其

○山陵皆止遣官卽在常時尙未輕出以重社稷也乃今東西二虜日夕窺伺薊遼宣大警報屢聞此何時耶皇上顧欲冒危而往萬一至彼少有震驚於時悔之亦復何及此不獨臣等及諸臣民不願皇上有此舉動竊惟祖宗在天之靈愛護聖躬記念社稷尢不樂皇上有此行也乞深畱聖恩特賜停止上不允令如前旨傳行於是階等極言今邊報方急重以霪雨爲災外虞內憂皆當詳討遠慮不宜冒此二患決於一行上不悅責階等違旨煩言階等復奏臣慮不能奉行上命無所逃罪所以再﹤鋶﹣釒﹥勸止不避煩瀆者爲皇上計爲國家計耳夫天壽山之後卽黃花鎭黃花之外卽虜地今虜旣結聚萬一猝入何以禦之近據邊將報稱東虜土蠻等欲犯喜峯口西虜把都兒等欲犯古北口此系豈輕小者臣等不知皇上何所見聞何所倚伏而聖欲爲此行也臣等亦知順旨可以取悅但計度利害實不敢以國家之事輕試於危險上悟乃止命以事寧之日奏行

○修理隆徳殿英華殿

○慈靈宮並各宮殿工完遣工部尙書雷禮祭謝司工后土之神

○云丘王府鎭國中尉如鶖如毯如烣及如鶖子輔國中尉新火��以小忿毆死署教授印典膳傅延齡事聞詔以知鶖爲首發髙墻禁治如毯如烣新火��爲從降爲庶人追賜刑部右侍郎樊深母潘氏祭如例從其請也

○賜故南京工部右侍郎蔡汝楠祭葬如例

○升四川按察司按察使嚴淸爲布政司右布政使廣西按察司副使韓子允爲東苑馬寺卿

○庚戌

○攺南京大理寺卿方廉爲都察院右副都禦史總理漕運兼提督軍務巡撫鳳陽等處升南京光祿寺卿姜廷熙爲都察院右副都禦史巡撫山東

○錄大同弘賜堡斬虜功賞總兵孫吳參方琦等銀幣有差

○辛亥

○戶部請自元年以後錢糧免進內庫皆畱太倉以充邊費許之

○江西瑞州有男子傅子忠者稱爲未封王子名載壅入京師徑馳禮部甬道請給祿米禮部覺其詐移法司問坐詐爲制書論死得旨如擬

大明穆宗莊皇帝實錄

大明穆宗莊皇帝實錄卷之十二

隆慶元年九月壬子朔禮部進大報等祀日冊

○攺南京國子監祭酒呂調陽爲國子監祭酒

○癸丑上命太監呂用髙相陶金坐團營兵部尙書郭乾執奏以爲營制經先帝裁定革去團營盡復二祖三大營之舊官有定員不用內侍此萬世不刊之典遺訓昭然今一旦易之不可上曰朕觀大明會典有內臣監營之制仍命艸敕賜之

○以分守延綏西路左參將署都指揮僉事謝朝恩充副總兵分守延綏定邊等處

○錄遼東鎭淸河等處斬獲功賜守備劉云銀幣

○兵部議吏科給事中鄭大經所陳五事一重險要以防衝突一預戰備以防潰決一正撫賞以北國威練土著以省冗兵一重君命以作勇敢其正撫賞謂宜禁屬夷挾華人要索及各邊賂夷嫁禍者其練土著謂宜將邊民免糧抽丁團練漸減客兵其重君命謂各邊將領被罪斥罰者旋謀起用人無忌憚宜重其禁命如議行

○順天巡撫右僉都禦史耿隨卿言鞏華城工浩大不當專累順天一府乞行畿內各府類估原派應修之處並力繕完上從之

○甲寅

○升太常寺少卿徐公遴爲南京光祿寺卿

○勒江西布政司左布政使範惟一閒住降參議王正色一級調按察司僉事張承賚簡僻皆以江西撫按劾其不職也

○翰林院檢討沈鯉以疾乞假回籍許之

○乙卯孝恭章皇后忌辰奉先殿行祭禮遣都督僉事沈至景陵

○修茸蓬萊公主等墳以雨圮故也

○北虜俺答率眾數萬入寇大同井坪邊鎭至山西偏頭關老營墜驢皮窖等處撫按官以聞上手詔總督鎭巡等官各加嚴戰守毋得怠誤於是兵科給事中歐陽一敬上言聖情軫念邊事天詔所臨旌旗生色顧用兵之道非嚴紀察之司恐官軍不無退怯至事寧而始行勘免矣上是其言命該巡按禦史隨營紀察功罪務以實聞

○丙辰

○兵科給事中歐陽一敬等巡視京營給事中孫枝禦史韓君恩等各上﹤鋶﹣釒﹥言內臣不當坐營且團營裁革已久而無可坐乞追寢前命上以示輔臣徐階等言太祖原無團營團營之設起於景泰年間至嘉靖二十九年已經先帝裁革特以大明會典修於正徳中未及明載今內委無團營可坐事體有礙施行言官所言無非仰望皇上遠遵太祖之初制近守先帝之定﹤矢見﹥似應俯從上不悅因詰階等何故不奉詔令具以意對階等對言皇上有旨臣等豈敢不遵但團營先於嘉靖二十九年先帝因虜賊犯懲戎務之廢弛考太祖之初制將團營裁革內臣取回數年以來事權稍得歸一操練漸覺有效良法美意誠萬世所當遵行者也今命內臣坐營若據見在之制則已無營可坐若必欲用內臣則湏將先帝定制盡行更變不惟臣等不敢竊恐聖心亦有所未安者且團營始於景泰革於先帝臣等下情實願皇上惟以先帝爲法是以昨蒙發下科道之﹤鋶﹣釒﹥輙有陳奏無他意也上納其言遂命罷之

○裁革淮安府太軍東新二倉副使各一員淸河洪澤驛驛丞一員仍將廢驛攺爲巡檢司徐州治農判官一員桃源宿遷沛縣治農主簿各一員邳州管糧治農判官一員徐州衛知事一員海州及桃源宿遷鹽城陽蕭石�易豊沛八縣各訓導一員儀眞縣淸江閘閘官一員無爲六安和四州及鳳陽旴﹤日臺﹥蘆江巢霍五縣各訓導一員靈璧縣主簿一員鳳陽府廣儲一倉廣儲二倉廣儲四倉及本府倉各副使一員及無爲六安二州各稅課局大使一員無爲州河泊所官一員泗州龍窩驛驛丞一員

○敕原任貴州左參議楊羙益閒住同仁府知府孫序爲民各坐貪墨爲撫按官所劾也

○發太僕寺寄餋馬一千一百八十匹給薊鎭官軍

○以遼東廣寧坐營中軍指揮僉事王世祿爲寧前遊擊將將

○錄狹西雙乃山等處斬獲功賞副總兵牛秉忠銀十兩

○丁巳

○修理承天門端門遣工部尙書雷禮祭告后土司工之神

○戊午

○升吏部文選司郎中胡汝桂爲太常寺少卿提督四夷館

○兵科給事中嚴用和言邊臣請餉旦夕侍命部臣會議給發往往稽延至旬時殊非同心共濟之事義今後有因此誤事者請連坐之戶部覆言建白止據一人意見而﹤訁夾﹥部職司所系必須詳稽博訪然後敢覆況事下戶兵會議關涉兩部卽難獨斷至給發時亦必視帑藏多寡彼中緩急而莭縮調停之不當槪以遲緩見罪上是部臣言

○乙未

○南京工部尙書魏尙純以疾乞致仕許之

○升巡撫寧夏都察院右僉都禦史王崇古爲右副都禦史巡撫如故以三年秩滿也

○給錦衣衛帶俸指揮僉事李偉以故指揮孫綱房及修葺銀一百兩從其再乞也

○辛酉

○錄宣府鎭伍口�賴額計兒等處獲功死事中傷軍丁尼金等四十七人各升賞如例

○刑科給事中王之垣工科給事中王謨各上﹤鋶﹣釒﹥言近來有司泥於詔書枉法誆騙之文不論輕重一切禁錮請下法司詳定申明之刑部覆言枉法受財必湏得枉法者方以枉法論而不宥諸如求索之類及坐贓準枉法論者卽當宥免止稱誆騙必在京潛住大肆姦惡贓及千百以上者乃以誆騙論而不宥諸如在外詐欺局扣之類情與贓不甚重者卽當宥免他如充軍人犯毋論己未著伍但非款開不赦及減死謫發者俱許釋還奏入詔誆騙財系指稱官員名目各衙門打點使用者內外俱不赦餘如擬

○壬戌

○霜降莭遣英國公張溶定國公徐延徳恭順侯吳繼爵玉田伯蔣榮祭長陵獻陵裕陵泰陵康陵永陵

○彭城伯張熊祭景皇帝陵寢都指揮同知王極祭孝懿皇后

○中官祭恭讓皇后廢後吳氏指揮同知文承武祭

○哀衝莊敬二太子各陵谷

○先是南直隸浙江撫按官各以地方災寇奏免淮陽二府及杭寧溫臺四府正官來朝吏科都給事中王治言朝覲大典矧聖明照臨之始正夷夏會同之日六府官非有大故不宜援有事地方例乞免上是其言命仍來朝如制

○達虜入犯鎭邊頭墩原任總兵爲事官胡鎭參遊補於漢等敗之於靖虜堡虜遁去總督侍郎王之誥以揵聞詔賞補於漢胡鎭等五人銀兩仍令鎭策勵自效

○癸亥

○虜掩答寇山西石州陷之殺知州王亮來揚言欲移兵南向總督王之誥以聞因請親率宣府遊兵二枝西援鴈門上從之命畱總兵馬芳防守南山

○罷宣府副總兵任勇以原任古北口副總兵董一奎代之

○以修理乾淸宮工成太監李芳滕祥各蔭弟侄一人爲錦衣衛千百戶李遵等加恩二等工部尙書雷禮蔭一子爲國子生督工給事中張縉禦史王加言俱升通政司右參議鎭遠侯顧寰禮部尙書髙儀兵部尙書郭乾掌錦衣衛事都督朱希孝工部侍郎徐綱兵部侍郎遲鳳翔曹邦輔工部郎中劉經緯等各賫銀幣有差旣而禮故辭蔭子芳祥亦辭上俱允之仍賜銀幣縉加言亦以不習奏事辭不拜攺尙寶司卿

○乙丑

○初湖廣撫按官奏興都額賜涮馬灘羅水山池河焦山羅鐵溝利河六莊赤馬野豬蘆伏二湖計地八千三百六十八頃自先帝龍飛始命內臣主之後聽信救捨王道等夤緣爲計肆行兼並新增田地八百八十頃分爲三十六莊軍民受害爲甚乞將地近純徳園陵者仍屬司香內臣管理其餘六莊二湖納租者悉付有司徵收侵占者追還原主已奉旨允行道等下所司逮治矣至是承天守備太監張堯奏畱前地養贍仍爲道治等稱冤上復從之

○戶科都給事中魏時亮上﹤鋶﹣釒﹥謂宜如前旨不聽命大寧都司僉書署都指揮僉事施沛掌山東都司事

○敍修整大同威平墩堡濠官廨功賞兵備僉事郭大紀副總兵郭琥參將麻錦等銀幣有差

○罷分守臺金嚴參將李超浙江都司僉書軍政馮經超仍下巡按禦史提問以原任總督侍郎劉畿劾其貪縱不法故也

○丙寅

○廣西巡按禦史朱丙如奏言獞賊占據古田縣殺官劫庫勢日猖獗請令總兵官兪大猷會同總督張瀚徵剿又言古田守備指揮僉事卜禎興安守備指揮使甘棠不職乞罪之報可

○罷馬蘭谷參將孫昂下巡按禦史提問以賞軍吏科給事中鄭大經劾其貪暴不職也

○丁卯

○裁革廣州府屬三水縣主簿訓導各一員淸遠縣縣丞訓導橫石遞運所大使各一員增江驛驛丞一員馬岡巡檢司一員南雄府訓導二員稅課小嶺中站遞運所各大使一員常平副使保昌縣訓導各一員韶州府知事通濟倉副使各一員曲江英徳二縣訓導一員髙州府並吳川縣各河泊所官一員雷白石城二縣各訓導一員永豊存積在城倉副使各一員信宜巡檢司巡檢一員鞏慶府知事訓導各一員徳慶州訓導廣備倉副使河泊所官各一員髙要縣河泊所官一員惠州府知事一員歸善博羅河源海豊龍川興寧長樂七縣各訓導一員歸善河泊所官淸溪巡檢各一員潮州府屬揭陽澄淸各縣丞一員饒平平遠各主簿一員潮州府揭陽澄海各縣丞一員桃山驛驛丞一員饒平澄海程卿平遠各訓導一員楓洋白堠磁竈各巡檢一員雷州府屬遂溪縣氵�圉川巡檢一員徐間縣河泊所官各一員瓊州府知事檢校廣儲倉副使稅課司大使訓導各一員崖州瓊山文昌昌化感恩各訓導一員淸瀾調囂蓮池延徳各巡檢一員海州遞運所大使一員淸瀾南豊廣儲廣積大豊軍儲倉副使一員歸善太平都許驛各驛丞一員廣州左右前後肇慶海南六衛各知事一員

○江西道禦史孫代追論太常寺少卿胡汝桂先任文選時諸不法事得旨令回籍聽勘

○戶部尙書馬森奏太倉銀庫歲入僅二百一萬四千二百有奇歲支在京俸祿米艸一百三十五萬有奇邊餉二百三十六萬有奇各省常賦諸邊民軍運今年詔蠲其半以出入較之共少三百九十六萬一千四百有奇謂國無三年之蓄國非其國今查京通二倉之粟七百餘萬石以各衛官軍月糧計之僅支二年之用歲漕四百萬石內除撥薊鎭穵運班軍行糧並免湖廣顯陵二衛起兌實入二倉者三百四十九萬二千六百餘石逋負漂流歲更不下二千餘萬折攺湊補別用不與焉欲爲三年之蓄不可得況六年九年乎且今四方虛耗百姓困窮邊餉增多原無額派有如運道告阻臣恐所憂不止各邊而已因條上目前所急其善後事宜一各省坐派南京倉米近攺折色六萬石每石徵銀八錢請將五錢角�羊南三錢角�羊北可得一萬八千兩一南京工部貯庫銀十九萬三千餘兩先經本部取用十萬兩新增蘆課一萬九千餘兩昨行巡江都禦史淸查數不止此宜盡數起角�羊定爲歲額一漕糧奉詔攺折十分之三該免運米九十萬石百九十七石攺免米一十八萬七千九百四十石宜遵先年額折九錢八錢之例計可得二十一萬九千餘兩一漕糧旣行攺折其減存料銀扣價約計十三萬五千五百餘兩內將十萬角�羊京以其餘數畱河上一南京兩總每年撥運浙江糧二十萬石旗軍例有行糧扣余銀各得二千八百九十餘兩一南京上元縣庫貯各衙門贖鍰計四萬四千三百三十餘一各郡邑額僉防夫此以爲間役宜革去折銀類角�羊一各省所編民壯快手機兵諸役及巡檢司弓兵本爲防護巡邏而設今止聽州縣差遣而已宜於原數每十名中革去二名折銀角�羊京一官馬寄民間而獸醫編銀仍角�羊太僕寺公用實爲冒濫以後宜盡納太倉作歲用之數一各省契銀有侵沒數多未經追納者一近蠲四十三年以前宿逋有已徵在及馬價皇木簰夫銀兩在庫者請行撫按悉查角�羊部以上所陳乃日前急救之務也漕糧四百萬邇來攺折穵運數多宜復原額一湖廣顯陵承天二衛免運漕糧宜分派各總代運不得攺折其江西原議攺折者仍復本色一薊鎭班軍行糧因庚戌虜警奏撥原非舊額乃攺納京通二倉在密雲昌平二鎭者亦如之一臨徳二倉設在運河之北舊皆有數十萬之積以防河道有阻便於轉輸後因倉攢困於守支部官遠嫌致虧仍前積貯爲便一在外預備倉舊制甚周今奉行者視爲虛文設遇師旅饑饉輙諱內帑宜戒飭有司從實舉行以備不虞以上所陳乃將來經久之計也奏入上允行之仍令內外諸司各實心經理樽節以濟國用

○湖廣巡按禦史郝光先奏沒入故犯陶仲文家估價三萬一千八百餘金角�羊京濟邊報可

○戊辰

○裁革湖州紹興二府各添設總捕通判寧波府市舶提舉吏目各一員海鹽桐鄕武義浦江松陽遂昌慶元宣平八縣各縣丞一員杭嘉湖三府織染局副使一員湖州寧波二府各稅課司大使一員廣豊廣積二倉各副使大有倉副使一員三魁雅楊家埠各巡檢一員奉化縣西店驛驛丞一員安吉州並分水靑田龍陽龍泉宣平五縣各訓導一員天賜場大使橫浦永嘉二場副使各一員杭州右前海寧紹興寧波臨山觀海昌國臺州海門溫州十三衛各知事一員

○免貴州思明鎭安等府州縣司土官及佐貳首領同知等官來朝

○添設鎭守廣東標下總兵坐營官各一員命指揮僉事陳其可侯廷佐充之其可廣東廷佐廣西俱以都指揮體統行事命原任巡梧左參將魯國賢等備古田

○己巳

○令福建都轉運鹽使司年老運使何思贊致仕升汀州府知府曹光代之勒河南按察司僉事楊彬福建按察司僉事徐梓閒住唑貪墨爲撫按所紏也

○錄貴州剿平伯泥司土番楊贇等功賞巡撫都禦史杜極總兵石邦憲及布政使姜廷熙等守備薛守宸等各銀幣有差

○錄延綏髙家堡史家溝墩等處甘肅柏楊溝柳湖等處遼東寧前沙河驛等處獲功死傷軍丁萬淸等九人楊浚等十六人楊爕等一百四十七人各升賞如例

○辛未

○初戶部議派內府供應白糧以弘治及嘉靖初會許之數折中庭五萬石會上登極覃恩例當減半於是太監翟廷玉奏見任內官一萬四千五百餘名歲用米六萬九千六百餘石卽如原派之數尙少二萬請爲補給下戶部覆奏今會計已定加派不及請暫借光祿米給之

○吏科給事中鄭大經條陳薊遼屯鹽二事其議屯田謂薊鎭屯當量地理而定其則遼屯當攺營田而足其額此興復屯政之大較也而根本之地則當輕徭省賦勞來失業者如額外之徵求武官之侵克禁廠莊田之豪占宜盡行裁革其議鹽法謂今薊鹽滯而不行遼鹽行而不廣斃在餘鹽日廣正課不通請酌議裁減至於收納之際則當均派倉口嚴查禁防使姦�無所﹤矢見﹥避而官攢不得需索此公私兩便計也戶部覆餘鹽歲課例辦難以遽減余俱如議從之

○山西副總兵田世威條陳安攘大計三十事其審兵勢謂各邊耗弱之原咎在持議者以文章空誤玩愒歲月無益實用今宜先貴廷臣定議而後責邊吏效力皇上仍以干明英斷臨之於上則邊事無不可爲者其立紀功謂科道官寄耳目於人舉劾不公請以其事屬之各道州縣官使身自督戰隨營紀功則士气自倍可以免他日行勘之煩且﹤宀十見﹥繩墨謂文臣多設疑事以嘗將領欲戰則責其不能守欲守則責其不能戰展轉牽制非大破常格不可以成功其禁科斂謂將廉而後軍和乃百戰百勝之術然必任將者毋愛重祿厚賞方可責之卹士其戮鎭剌請令各邊臣不得通權貴一書其曾經保薦者亦不得私謝薦主其鋤禍萌謂各鎭兵勇於家丁而怯於應軍家丁飽獰驕貴雜以降胡皆邊城腹心之梗而鎭臣方倚爲用如虎傳翼漸不可長其重入衛謂客兵來衛陵京乃諸邊驍揵而薊鎭多奴虜使之忍饑負土挫其銳气乘虜退盡數掣回及他議亦多可采者上以其章下兵部看詳會世威坐失事系獄議竟寢

○壬申

○虜酋土蠻寇薊鎭由界嶺口羅漢洞潰墻入大掠昌黎縣時宣府報西虜黃臺吉擁兵窺祠陵後南山兵部以聞上命薊遼總督劉燾總兵李世忠巡撫耿隨卿率兵東禦土蠻昌平總兵劉漢西防黃臺吉又遣京營左參將陳良佐遊擊將軍邵勇防護陵寢召宣大總督王之誥自鴈門還駐懷來巡撫曾亨自保定移兵通州以備之

○更造車裏等處鍍金陰陽文信符金牌一十四副五面共七十五面

○升大理寺右寺正郭崇嗣爲河南按察司僉事上以虜寇深入諭兵部募有能力戰破敵者如嘉靖四十二年故事重加升賞兵部乃議不拘軍民壯大凡遇零寇斬首一顆者升一級不願升者賞銀五十兩其鏖戰大敵擒斬一名顆者升二級不願升者賞銀一百兩所得虜中財物盡賜之其斬獲大小頭目如土蠻等不在是例上命懸格薊鎭他鎭不得比焉

○黜原任狹西固原兵備副使李臨陽爲民坐前爲嶽州府知府修嶽陽樓科罰金六十兩及應朝受饋故也

○癸酉

○虜入狹西滅武常樂等處官軍拒敵出寨斬首三十級奪馬五十匹總督雨�翟翼巡撫王遴以捷聞命賞總兵趙岢及遊擊髙天臺等八人銀幣有差命經略邊事兵部左侍郎兼都察院右都禦史遲鳳翔督兵暫駐昌平防禦西寇

○工部奏委司屬整核攻守器具上從之仍令事畢之日分別勤惰以聞

○甲戌

○以水災免湖廣勛陽襄府屬縣保康房南障榖城襄陽宜城秋糧有差

○傳兼太子太傅吏部尙書武英殿大學士郭朴乞致仕許之令給驛以歸

○先是禦史龐尙鵬論朴員才使气無相臣體上以朴先朝舊臣雅稱愼靜尙鵬言妄不聽而禦史淩儒復言朴朴居父喪奪情赴召爲士論所鄙又言朴有老母病耄殆且死不思乞歸終餋傷薄風化於是朴求去蓋力章三上始得請云朴爲人長者方大學士徐階髙拱兩人排相根攻朴與拱同卿頗懷不平及拱去尙鵬等遂並劾朴而儒至詆之爲忘毋尋端力攻眞傾危之士也

○初上用議者言兩京鄕試監生捲各革去皿字號於是南監中式者僅數人虧舊額四分之三旣揭曉後考試官王希烈孫鋌等至國學謂文廟而監生下第者數百人諠噪於門外同希烈等出遮訴語甚不遜巡城禦史操江都禦史各使八呵止之久之方角�羊事聞詔兩京法司逮治其爲首沈應元等數人如例發遣祭酒呂調陽蒞任未幾且勿論守備魏國公徐鵬舉以聞變唑視奪祿米司業金達以鈐束不嚴奪俸各二月監生編號如舊行

○乙亥

○總兵官李世忠引兵東援永平與虜遇於撫寧南李家莊斬首五千級總督劉燾以聞上命申嚴號令宣布賞格督勵將士速行驅剿以靖地方

○時西虜掩答兵尙畱璧石州間出精騎抄掠交汾等處山西騷動總督王之誥請增兵赴援誥發宣府遊兵一枝及前召保定巡撫曹亨河南巡撫劉應莭延綏總兵趙岢各引兵分道救石州之誥爲芳仍畱本鎭東防明日之誥再﹤鋶﹣釒﹥乞將宣大入衛遊兵三枝掣回本鎭防守自請督馬芳率兵西援上不許

○京師戒嚴詔五城禦史誥察非常漕糧集河下者令巡倉禦史獲入城

○兵科都給事中歐陽一敬等言往者邊臣失事大率以夤緣得釋故臨敵相仗莫肯用命者今虜東西入其所殘破比之往禍尢烈宜痛懲前誤申嚴失事之罰使人自爲戰然後可以破虜上以其言示遲鳳翔王之誥劉燾凡將官有仍前推諉誤事者必寘以法

○丙子

○追賜刑部尙書顏頤壽南京兵部尙書王軌祭葬如例

○巡視京營刑科左給事中孫枝以虜患請敕本兵及京營諸臣條議京城防守從之

○丁丑

○升吏部考功司員外郎劉大遺爲浙江按察司副使

○戶部覆巡撫狹西都禦史楊巍奏屯田給種徵稅別無差役不得比民田詔蠲之例宜行各邊如舊輸納詔可

○戶部奏預開隆慶二年各邊中鹽一百四十五萬六千八百六十引內派甘肅淮鹽一十二萬七千引浙鹽一十五萬引得銀一十萬二千一百五十兩延綏淮鹽一十二萬七百一十二引浙鹽一十萬五千七百引得銀九萬七千三百七十五兩五錢寧夏淮鹽八萬四千九百八十引浙鹽一十三萬引得銀七萬七千九百九十兩宣府淮鹽十四萬三千四百八十八引又攺撥二萬四千二百九十六引長蘆鹽九萬七百七十五引得銀八萬九千八百九十九兩大同淮鹽七萬三千三百七十九引又添派五千引長蘆鹽四萬五千引得銀四萬三千一百八十九兩五錢遼東淮鹽六萬一千八百一十二引山東鹽六萬二千五百引得銀四萬二百八十一兩固原淮鹽二萬七千八百七十八引浙鹽一萬引得銀一萬七千四百三十九兩山西淮鹽五萬六千七百八十引浙鹽四萬八千九百九十九引山東鹽六萬三千六百十引得銀五萬五千八十二兩薊鎭淮鹽九千一百四十九引長蘆鹽四萬五千三十三引得銀一萬三千五百八十一兩其各邊引價淮率五錢浙率三錢五分而惟甘肅各減五分長蘆率二錢山東二錢五分制曰可

○罷靖州參將曹堂蓋以潯梧參將祝民代之從貴州巡撫杜極奏也

○戊寅

○以水災免順天永平眞定保定河澗秋糧有差

○蔭南京都察院右都禦史孫植男成憲總督宣大兵部左侍郎王之誥男夢麟爲國子生皆以三年秩滿也

○蔭故省祭官孫鏜男尙恩爲國子生鏜松江賈人也嘗以倭寇壓境紏集山狹諸�協力禦之戰死先帝嘉其節贈鏜爲光祿寺署丞仍蔭其子以旌之

○乙卯

○停角�羊各省自嘉靖四十二年起至四十二年原派川漆等料及補庫銀兩如已徵者卽以抵隆慶二年料價之數

○詔以貴州應角�羊軍需料價發補本省軍餉不足之數從撫按之請也

○庚辰

○命原任宣府遊擊署都指揮僉事王國勛僉書萬全都司事

○山東布政司右參議喬應光石州人也聞城陷憂怖成疾以外官無歸省例上﹤鋶﹣釒﹥乞致仕辭甚衰切上憐之特予給假去不爲例

○辛巳

○升原任禮科給事中顧存仁爲南京通政使司右參議

○罷江西湖口縣新設料廠以南京貴州道禦史張啟元言其不便也

○以應天府進呈試錄不謹奪府尹徐應俸二月

大明穆宗莊皇帝實錄

大明穆宗莊皇帝實錄卷之十三

隆慶元年十月壬午朔

○欽天監進貳年大統歷上禦皇極殿受之分賜文武羣臣頒行天下

○孟冬享太廟

○湖廣保靖宣慰司土官彭養正遣人慶賀貢馬幣鈔如例

○蔭故禮部主事臧文奎男繼藎爲國子監生文奎在先帝時以禮杖死者也

○巡按狹西禦史房楠核上原任鞏昌府推官王藎臣受贓狀刑部以藎臣所犯贓非在庫者宜如恩詔免上以貪官詔所不宥如律坐罪

○癸未孝潔肅皇后忌辰奉先殿行祭禮

○遣安平伯方承裕祭永陵

○升南京吏部右侍郎裴宇爲南京工部尙書刑部左侍郎林云同爲南京都察院右都禦史左春坊左諭徳姜金和爲南京國子監祭酒

○甲申

○以昌黎樂事撫寧盧龍縣等處被虜殘破命巡按禦史王友賢禁攘奪掩骸胔

○夜金星入南斗

○乙酉上日講畢問大學士徐階以石州陷故諭令選將調兵加意防守於是戶部都給事中魏時亮上言比者陛下因閱禦史奏而憂及虜寇又於日講之後問輔臣以石州事此二事乃見我皇上之加意勤政乃安攘之大本也願益推此心遠法堯舜之毋怠毋荒近法孝皇之召問大臣司馬彊兵司徒足食宗伯教民以禮令親上死長而冡宰揀拔眞才以任羣治如古六卿之職而陛下獨以神運之則順治威嚴而虜患不足平矣工科給事中吳時來亦言聖情畱意邊防如此虜已在目中更望歷召吏戶兵三部問以督撫得人若何錢糧接濟若何庶令當事臣工人惕勵永保無虞上皆嘉納之

○罷貴州按察司按察使盧岐嶷狹西行太僕寺卿張天復廣西按察司副使韓子允江西布政司參議黃正色按察司僉事齊宗道山東鹽運司運使劉﹤常心﹥俱坐素行不謹爲吏科都給事中王治河南道監察禦史淩儒所劾奏也

○升河南按察司按察使李敏徳爲本布政司右布政使

○給事中王治歐陽一敬等

○以山西失事論劾兵部尙書郭乾侍郎遲鳳翔各衰懦不職會乾方移病乞歸許之鳳翔亦自求罷得旨降俸三級用命調江西巡撫兵部右侍郎任士憑撫治勛陽右僉都禦史劉秉仁於南京別衙門用以禦史淩儒劾其不職故也已而給事中吳時來等又言秉仁前議裁革分守太和山內臣首鼠畏禍乃﹤鋶﹣釒﹥薦太監李芳暗結其心旡大臣節不得槪從輕貶秉仁坐罷

○巡撫保定右僉都禦史曹亨奏易州歲餉二十八萬八千有奇頃奉恩詔半免軍旡見糧乞將眞保等府來歲軍需銀先借二萬級之報可

○巡按山西禦史王漸斟虜犯河曲時失事官守備營中軍副千戶徐世勛宜坐臨陣先退罪斬偏頭守禦千戶所指揮僉事李世爵鎭西衛右千戶所百戶劉環太原左衛指揮同知於環偏頭守禦千戶所千戶偊天爵鎭西衛指揮僉事王試勛試百戶籍倉俱守備不設宜邊遠充軍革其世襲得旨如擬

○丙戌

○虜酋俺答始遁出邊

○巡倉禦史蔣機奏漕糧四百萬根本之地出多入少非所以權輕重備緩急也自今請無拘三七四六之例凡充運者悉入京倉攺兌者入通倉戶部覆議從之命巡漕禦史蒙詔監兌主事劉佩賴廷檜顧養謙程文著兼催各省逋負錢糧

○以虜退命總督列燾還鎭召回侍郎遲鳳翔並掣原調官軍守通州者

○總理河道尙書朱衡請於東邵開支河三道以洩河流又於車邵之上別開支河歷東倉橋以達百中橋鑿��豕裏補諸處爲渠使水入赤山湖繇之以歸呂孟湖下景山而去至沙河水築埧於支河之下令水由此以出鮎魚泉而於泉之對河開泉塘築堤以納其流而殺其勢回言楊莊南陽佃戶屯畱城諸閘或宜攺建或宜修理俱必不可已之工而有司多不得人如徐州守鄒臣督建正家橋閘旋就傾圮宜重懲之上從其言下鄒臣巡按禦史問且誡治河官以實心幹理毋蹈前轍

○丁亥

○以天气漸寒命轍經筵大學士徐階等﹤鋶﹣釒﹥言先朝停免經筵日講各有故事弘治元年於十二月二十五日始停日講嘉靖元年於十一月二十五日日始講經筵卽今天道尙未嚴寒視前日期似爲太早宜以聖學爲重祖宗爲法六科給事中魏時亮等十三道禦史王好問等具﹤鋶﹣釒﹥請如閣臣言俱以有旨報罷

○直隸提學禦史耿定向上明學術正人心﹤鋶﹣釒﹥大略謂股肱耳目之臣宜消一己之私見而眞心爲天下國家則太平之業庶幾可致上報聞

○禦史陳省劾奏遼王憲卿僣侈亂倫多殺無辜諸不法事有旨革其眞人道號追奪賜印諸撥置姦人俱令巡按禦史按問以聞

○升河南布政司右參政陳瑣爲本省按察司按察使

○升總督三邊兵部左侍郎霍冀﹤鋶﹣釒﹥辭不允

○錄義州等城大寧等堡獲功死事中傷軍丁崔世爵等八十八人各升賞如例

○戊子

○禦史李叔和條陳屯盤二事謂遼東屯田半廢近行營田之法撥軍耕種致行伍空虛且歲收田租止備修邊工費而各軍支給糧賞如故有損無益臣愚以爲此法止可行於河西人少之處若河東地方人稠當廣召種之令受田徵稅悉抵歲餉以省內輸簡回壯勇以實行伍仍特敕寺道諸臣董之一如內地屯田之制又遼東中鹽斃叢姦積公私俱病蓋吏胥官攢夤緣爲姦則費多�苦不得不﹤宀十見﹥斗頭招采之斗頭旣﹤宀十見﹥上納谷少是在官之斃宜革去也鹽�暗賄營私避遠就近以至插和虛出賣窩姦計百出莫可究詰是在�之斃宜革去也若鎭西諸堡則應設添設請令管糧部臣斟酌計處戶部覆奏從之

○以虜入山西薊鎭令總督劉燾王之詰巡撫耿隨卿王繼浴總兵李世忠申繼嶽俱住俸聽勘已而給事中歐陽一敬禦史郝傑等請免罷繼洛繼嶽及岢嵐兵備王學謨其餘諸臣如有遊擊歸虜功者姑候巡按禦史核實議處從之

○兵部議覆直隸巡按禦史王友賢郝傑奏謂被虜地方宜加賑卹而昌黎樂亭撫寧盧龍諸處特免糧差以蘇之傑又言邇年來賞每濫加罰恆曲貸威行於文臣而﹤宀十見﹥於武弁刑及於主帥而略於偏禆士不用命臨敵奔潰率田此請必正法以振國威報可

○己丑

○工科都給事中馮成能言臣從新河所來相度南北地勢可慮者有三一新河自南陽而下至鮎魚口與三河口地形俱髙水以平流積滯之故漫溢四野致奪樹藝之地又諸閘半就淹沒而長堤崩潰未已此上流之患可慮者也一三河匯萬流以西注旣悍湍難制而其下達新河猶髙屋建瓶衝擊彌甚故泥沙塡壅之區澇則懼衝旱則懼淺此中流之患可慮者也一夏村以南諸閘水勢髙下相懸幾及於丈啟閉之莭蓄淺爲難此下流之患可慮者也以上三患皆由三河上下地旣居髙水復平衍𨿽目前告成宜逆爲未然之備上以其﹤鋶﹣釒﹥示尙書朱衡令熟計聞

○庚寅

○令浙江衢州府同知章時鸞攺注山東兗州府駐札滕縣管河工從尙書朱衡請也

○升浙江按察司按察使郭朝賓爲本省布政司右布政使廣東布政司右參政劉蚧爲貴州按察司按察使浙江按察司副使袁汝是爲河南布政司右參政陜西按察司副使許東望爲甘肅行太僕寺卿廣東按察司副使遊天庭爲遼東苑馬寺卿雲南府知府兪文榮爲山東都轉運鹽使司運使

○先是上允言官議將江南田糧詭寄花分諸斃盡行查革至是巡按直隸禦史董堯封奏查出蘇松常鎭四府投詭田一百九十九萬五千四百七十畝花分田三百三十一萬五千五百六十畝因條上便宜事一議丈量請將境內田地履畝丈量定肥瘠荒熟均官民輕重爲一定永遠之計二定糧差當以黃冊爲準吳中又有白冊書冊展轉滋斃宜置實徵白冊五年一造其私立者禁之三均糧役謂地方糧役繁重其間又有疊役朋役之苦宜將通邑戶田分別等則從公編審而官籍大戶則令其自兌以﹤宀十見﹥糧役四明優免謂士夫優免之例累經言官建白乞更加酌議行之五平均徭謂取各縣十叚丁田遂爲查審裒多益寡務得其平六裁供億謂將均徭里甲供億諸類裁定章程務使出入相符此外不得濫編科罰七甲法守謂法輕則易犯以後投詭花分田請盡沒入官裏書爲姦者罰戍邊八嚴責成謂前項諸斃當專責掌印官不時查覆攺正附載冊中戶部覆奏丈量均賦私兌恐煩擾難行優免𨿽有定例但吳中起科重若論糧石似爲不均宜視田畝之數爲差其餘悉當如議報可

○辛卯

○修葺

○圜丘殿宇齋宮工完遣工部尙書雷禮祭后土司工之神

○壬辰

○蔭故都禦史潘希曾孫元度爲國子生

○禦史顧廷對劾奏巡撫大同都禦史張志孝庸劣不勝重任宜罷得旨志孝調外任用命神樞營佐擊將軍署都督指揮僉事史綱充神機營練勇參將浙江軍門標下游擊將軍署都指揮僉事艾升充分守臺金嚴等處參將升威武堡指揮僉事陳銳爲置都指揮僉事充延綏淸平堡遊擊將軍

○癸巳

○錄宣府鎭石頭屯等處獲功死事中傷官兵四十九人各升賞如例

○以原任金山遊擊將軍署指揮僉事丁山充廣西梧州遊擊將軍

○甲午

○以永平被虜免派料銀及天津海口治河之役

○升巡撫陜西都察院右僉都禦史楊巍爲右副都禦史提督鴈門等關兼巡撫山西趣令赴任不必候代

○升南京太僕寺卿劉光濟爲都察院右副都禦史巡撫江西湖廣布政司右布政使孫應鰲爲都察院右僉都禦史撫治鄖陽

○起用原任狹西按察司副使李攀龍於浙江

○升巡撫寧夏都察院右僉都禦史王崇右爲兵部右侍郎兼右僉都禦史總督狹西三邊軍務

○升江西布政司右參政蔡文爲按察司按察使廣東布政司左參議許公髙漢中府知府範以作爲按察司副使文浙江公髙廣西以作狹西

○升延綏等處副總兵署都指揮僉事謝朝恩爲置都督僉事充總兵官鎭守山西等處

○乙未

○升刑部右侍郎樊深爲本部左侍郎攺南京戶部右侍郎洪朝選爲刑部右侍郎攺南京吏部尙書劉來爲南京兵部尙書參贊機務

○召福建總兵戚繼光入京協理戎政令總督薊遼都禦史劉燾回籍聽勘先是虜入永平燾報功不實給事中陳瓚等劾奏燾薦繼光故有是命

○南京內織染局太監劉安奏請預給染料工部覆嘉靖中每十年一奏料少亦不下柒年今四年預請非故事不可從上是其議

○丙申

○戶科都給事中魏時亮請錄眞儒以彰道化舉薛瑄陳獻章王守仁均得聖學眞傳並宜崇祀孔子廟庭章下禮部議

○浙江道禦史淩儒奏言近者虜犯永平諸處深入百八十里僵屍數萬總督鎭巡等官劉燾李世忠耿隨卿自知失事罪重盡割被傷民首以報功致八百餘級請核正其罪以紓民情且言燾在閩中素稱貪淫徒以粗傲虛冒才名實不足用是日兵科給事中歐陽一敬等亦言山西失事諸臣乞早議罰上命逮申維嶽李世忠王繼洛耿隨卿至京問劉燾已別有旨所獲首級下禦史詳核以聞

○以界嶺口失事下保定都司吳光裕永平遊擊胥進忠獄以參將劉喬壽備禦楊騰代之

○丁酉

○升太常寺少卿張祉爲都察院右僉都禦史巡撫陜西

○起原任巡撫大同都察院右僉都禦史朱芨巡撫寧夏升浙江布政司右參政劉祜爲都察院右僉都禦史巡撫大同以延綏入衛遊擊將軍署都指揮僉事張臣光分守薊州墻子嶺等處參將

○戊戌

○升湖廣按察司按察使李心學爲本布政司右布政使貴州按察司副使殷邁爲江西布政司右參政

○南京吏部郎中曹一鳳爲河南按察司副使

○南京禮部左侍郎陳升卒升浙江余姚人舉嘉靖辛丑進士攺庶吉士授編修歷升前職以奉命勘佑

○皇陵修理工役至鳳陽病卒升爲人醇謹有淸譽嘗預修大明會典同考會試者二主考應天鄕試提調禮部會試各一至是訃聞上以升歿於公事特進禮部尙書賜謚文僖及祭葬如例命原任鎭守延綏總兵署都督僉事郭琥鎭守永平山海等處

○己亥孝誠昭皇帝忌辰

○遺淸平伯吳家彥祭獻陵

○升大理寺卿盛汝謙爲南京戶部右侍郎攺南京禮部尙書吳嶽爲南京吏部尙書工部左侍郎張守直爲南京大理寺卿

○升兵部右侍郎曹邦輔爲本部左侍郎兼都察院右僉都禦史總督薊遼保定等處軍務

○調巡撫河南都察院右僉都禦史劉應節整飭薊州等處邊備兼巡撫順天等處

○升提督狼山等處副總兵署都指揮僉事李錫爲署都督僉事充總兵官鎭守福建及浙江金溫等處以署都指揮僉事分守寧夏東路左參將劉濟爲分守延綏定邊等處副總兵

○工科給事中吳時來言請停中差官之權木直者以其屬之府佐得旨如故行

○庶子

○賜原任兵部尙書翁萬達謚襄敏兵部左侍郎陶諧謚莊敏吏部左侍郎董圮謚文簡萬達諧已給祭葬仍

○賜玘祭葬

○朝鮮權國李��王李昖遣陪臣任說表獻馬匹方物宴賚如例

○刑科左給事中孫枝言都城九門稅課原有定例邇年橫徵倍索斃孔滋多請自今分屬五城禦史各委兵馬一員監收歲終會同部臣覆奏其原設監生吏典悉行裁革上允之仍令申明原定則例榜示甕城

○巡按山西禦史周詠奏陽和髙山二衛雨雹害稼請蠲免田租戶部覆各邊屯田原無蠲租之詔宜將二衛災重者每石折銀三錢稍輕者每石折銀二錢五分報可

○辛丑

○以原任宣府遊擊將軍署都指揮僉事竇淮充延綏領軍遊擊將軍

○論沙河驛堡被虜罪把總蔡承勛指揮裴紳坐守備不設論死紳以代故減死充軍備禦王汝材失於遠探降二級千戶蔣承恩百戶劉廷梧遲於策應降一級管參將事爲事官萬國戴罪殺賊

○下原任宣大總督都禦史楊順巡按禦史路楷獄論死

○先是嘉靖中有錦衣經歷沈煉者以上﹤鋶﹣釒﹥請誅嚴嵩發保安州爲民嵩與子世蕃深口�衘之會順以僉都禦史總督宣大嵩世蕃回以煉屬順使殺之適虜犯大同諸衛堡殺掠甚眾順不能禦及縱兵妄殺擄掠者冒報首功煉目擊其事不平爲詩剌之有白艸黃沙風雨夜冤魂多少覓頭顱之司順亦恨煉遂與楷謀誣煉以交通妖賊閻浩等勾虜寇邊當斬阿嚴氏父子意使參議朱天俸僉事許用中文致成獄煉竟坐死士論冤之無何順以虜入應懷不能禦又殺平人冒功爲刑科給事中吳時來所劾楷亦以順黨不具實奏並逮至京法司當順守備不設爲賊所陷論斬楷奏事不實輸徒作而嚴徳之順竟得免死摘戍鎭武衛楷降雜職邊遠用後嚴氏敗煉尋以遺詔獲卹錄至是吏科給事中陳瓚追論順受匿賑卹銀及盜邊儲銀七十兩賂楷與共殺煉摘戍未盡其辜煉子襄亦爲其父訟冤乃命逮順楷下法司及錦衣衛議治俱坐交結近侍律斬妻子流二千里並追其所盜贓銀天俸用中下巡按禦史提角�羊來京問

○壬寅

○攺順天府府丞邢守廷爲太常少卿

○敍修築大同山西乃河顧家店賈家圪土�定等處堡墩官廨功賞建議首事巡撫山西兵部左侍郎萬恭效勞官分守冀北道參議周斯盛各路參將麻錦等銀兩有差

○癸卯

○補原任神樞營佐擊將軍署都指揮僉事宋希效郊於本營

○命分守大同東路參將署都指揮僉事趙伯勛充副總兵協守大同分守紫荊關參將署都指揮僉事王繼祖充副總兵提督狼山等處

○以守備廣東南韶等處指揮僉事吳良知爲浙江軍門標下中軍坐營都司官

○先是薊鎭墻子嶺邊外屬夷窺犯潛撲哨軍參將吳昂救之爲虜所殺巡按督撫上其事下失事指揮麻天爵等禦史鞫奏降密雲兵備副使張守中爲僉事令策勵供職

○甲辰上諭輔臣徐楷等曰朕聞東西二邊寇虜茶毒防虜之策圖之宜豫卿等宜會文武羣臣務實詳議以聞

○漕運都禦史張翰奏兩浙漕運近多失期乞將東西把總二員合而爲一每歲更番一員領運一員預備次年運務戶部覆奏浙江將漕視別省倍加繁劇兩總分任似難更變惟浙江都司僉書職事頗閒宜委任一員賜之專敕督程運務上是之命兵部注委都司僉書官一員管理聽戶部漕司舉劾

○以河南都司僉書署都指揮僉事李夢孫爲統領睢陳兵馬分守鳳陽參將甘肅涼莊遊擊將軍署都指揮僉事裴尙爲分守寧夏東路右參將浙江金盤把總指揮同知梅魁爲浙江軍門標下游擊將軍

○套虜謀犯固原潛撲哨軍鎭守寧夏總兵雷龍靈州參將何其昌督兵出塞破賊於倒狼可免白疙疸等處斬首二十九級奪獲馬匹夷器甚眾督撫等官以捷聞上命賞雷龍其昌銀幣有差其餘功次令巡按禦史核奏

○直隸巡按禦史郝傑劾總督劉燾巡撫耿隨卿當虜入邊擁兵觀望任其鹵掠虜退乃割死人首效功又攘奪遼東將士捧擽崖之功肆爲欺罔俱爲逮治兵備沈應干聞虜入卽夜入永平以私財托知府劉庠寄庫及遊擊李信周冕逗𨖻失事法當並論巡關禦史王友賢奏亦如傑言兵部覆議上命罷沈應干下李信周冕獄仍趣勘該鎭功罪以聞

○初陜西劉孟湖等盜擁眾五百餘人據西番寨及悶葫蘆山靈壽寺流劫金州諸縣捕之久不獲至是始就擒命誅之

○乙巳

○升巡撫保定都察院右僉都禦史曹亨爲兵部右侍郎協理京營戎政巡撫湖廣都察院右僉都禦史楊豫孫爲大理寺卿升江西布政司左參政方弘靜爲湖廣按察司按察使山西按察司僉事謝廷﹤艸洍﹥爲河南布政司右參議

○禮部覆給事中莊國楨奏章太常光祿等寺役廚役二百五十名及內府玉器等官匠工完年久冒給光祿酒饌者上從之

○丙午

○升大理寺卿溫如璋爲都察院右僉都禦史巡撫保定兼提督紫荊等關起原任戶部右侍郎王國光以原職兼都察院右僉都禦史巡撫河南

○升山西按察司副使陳善爲布政司右參政刑部郎中諭顯科爲右參議工部員外郎孫坤兵部員外郎周鳴塤俱爲按察司僉事善江西顯科廣東坤山西鳴塤四川攺原任太僕寺少卿趙灼爲太常寺少卿提督四夷館

○巡邊兵部左侍郎遲鳳翔條上密雲便益謂本鎭荒田近得兵備張守中開墾二十餘頃邊士賴之但近曹家寨地方軍民告爭疆界紛紛不已宜踏勘查明以杜阻撓又石塘嶺一路有裕陵泰陵護榛閒地舊令軍民佃種每畝納租二三分請以給本路官軍之無業者﹤宀十見﹥其租﹤鋶﹣釒﹥入從之

○錄嘉靖四十三年四十五年甘肅鎭王子莊等處獲功紀錄事功中傷軍丁吳江等二百九十九人升賞有差

○黜禮科左給事中陸鳳儀爲民

○鳳儀見上憂邊事乃上﹤鋶﹣釒﹥首述聖諭以爲今日防虜之策大臣必有能悉心條對上紓宵旴之懷者苐人情王�旡愒多爭邊臣皆狙詐不足使宜大破常格專任曹邦輔決計剿虜以安中國若一方財力不繼則當調集各處士馬天下之賊與天下共擊之不宜以堂堂全盛之朝畏勞惜費屬於小醜﹤鋶﹣釒﹥入上怒其所引聖諭檀攺數字手批黜爲民

○丁未

○以宣府東擊遊擊將軍署都指揮僉事馬孔英爲分守大同東路左參將萬全都司署都指揮僉事許南金爲分守紫荊關等處參將

○戊申

○修理承天門端門等工完遣尙書雷禮祭后土司工之神

○升太僕寺卿劉愨爲都察院右僉都禦史巡撫湖廣

○升詹事府掌府事吏部右侍郎兼翰林院學士趙貞吉爲南京禮部尙書

○升湖廣布政司右參議鄭洛鳳陽府知府王一鶚俱爲按察司副司洛山西一鶚山東廣西古田賊韋扶枝等夜劫省城官軍拒之擒扶枝等五十人餘各踰城走巡按禦史以聞並請調兵剿除兵部覆言副總兵及守備巡捕諸臣宜令住俸戴罪捕賊而以徵剿事宜宜下督撫總兵會議從之

○乙酉

○以協同漕運參將署都督僉事福時爲提督漕運總兵官鎭守淮安

○禦史蔣機請增築通州月城以重保障從之

○庚戌

○禦史劉翾言鹽法七事一新行禁鹽私每月限以捕獲之數其封城大小戶口多寡費問爲故不及數者多掊克取盈以避罪甚爲民累酌量裁減一山東官臺等十一場鹽積課逋宜比由票鹽一引加色索餘鹽六十斤定納票銀二錢伍分免其牙稅內將一錢伍分充本丁課銀一錢爲附餘鹽銀竈地多被豪右侵奪宜視舊藉淸查不許私相典賣一各州縣居民佃種逃亡竈地逋稅甚多爭競展轉漸失故額悉宜淸理一姦豪收遠年間引抑賣�人以致正課缺乏此爲鹽政大蠹宜禁治之一長蘆山東竈丁宜比兩淮充課事例通行賞賚以寓優卹激勸之意一傷官位卑祿簿有數年不得支俸者何以責廉宜立定限令縣官如期給之戶部覆奏報可

○兵部以軍興缺焉請量派各府州縣加徵本色惟南直隸全派折色上從之

○仍命太僕寺加意飼養見在馬匹其有虧損誤俵兌者聽本部及印禦史敕治

○以分守楊州參將署都指揮僉事顧承勛爲協同漕運參將

○山西巡按禦史王漸核奏邊臣失事罪狀言自虜入犯距出邊之日縱橫蹂踐者已踰三旬劫掠傷殘者追將千里中間攻陷燒毀殺擄者何啻數萬計而總督王之詰等自八月間聞虜結聚於黑石崖等處正與井坪邊對境不能無事預防山西副將田世威參將黑雲龍劉寶等皆逗𨖻不戰俱宜明正法典兵部覆議得旨逮世威等下獄令之詰回籍住雲龍等俸俱聽勘

○辛亥

○攺廣東大城所水路參將署都指揮僉事胡守仁爲分守浙江杭嘉湖參將

○升大同破虜堡守備署都指揮僉事張蕙爲都指揮僉事充宣府東路遊擊將軍

大明穆宗莊皇帝實錄

大明穆宗莊皇帝實錄卷之十四

敕修隆慶元年十一月壬子朔禮部上大祀

○圜丘及出入告廟儀住一前期五日錦衣衛備隨朝駕如常儀質明上禦皇極殿太常寺官奏請聖駕視牲百官具吉服朝參候鳴鞭訖先趨出午門外東西序立候駕出恭送上由大明門正陽門兩天門舊路至犧性所南門﹤拖﹣扌﹥西上降輦禮部尙書侍郎太常卿少卿導上至所內太常卿跪奏祀大視牲遂一視畢仍導上至幄次內上少憩出禮部太常官仍導升輦上還宮百官於承天門外序立候迎一前期四日上禦皇極殿太常寺奏祭祀如常儀一前期三日質明上乘與詣太廟門西降與至廟門幄次內具祭服詣太廟告請太祖配神行一獻禮畢上出至幄次內易皮並服回禦中極殿太常寺光祿寺官奏省牲訖上禦皇極殿傳制文武百官朝服聽受誓戒一前期二日午後太常寺官捧蒼玉帛匣香盒同神輿亭進於皇極殿內司禮監官捧帛同安設於禦案之兆一前期一日質明上從文華殿出由會極門由皇極殿左門入至禦案前立太常卿捧祝版由中門進於禦案上上塡禦名訖太常卿捧安輿中司禮監官進帛於上裝於匣內並蒼玉安訖太常卿捧安禦中太常卿隨捧香盒於香亭右跪上三上香行一拜三叩頭禮畢轉於東西向立錦衣衛官校入擡輿亭由中門出該衛備設法駕板輿於皇極殿丹陛下正中內侍官跪請上升輿上由殿中門出乘輿由大明門止喝門詣南郊至昭亨門之西禮部尙書侍郎太常卿少卿等等官序立行叩頭禮畢分兩旁候上降輿禮部太常寺官導上由昭亨門入至內壝太常卿導上至午升尙書等官俱正太常卿導上至圜丘恭視壇位畢導上由東升下尙書等官同導上至神庫視籩豆至視廚視牲俱太常卿引入遂一奏畢禮部太常寺官導上仍由左門出至昭亨門迆西升輿至齋官分獻陪祀官朝泰傳旨賜早飯各官叩頭謝恩至午間各官候旨朝參仍傳旨賜午飯叩頭謝恩如前儀一是日午後太常寺陳設如圖儀如至一更時分禮部尙書等官詣皇窮宇尙書上香請神侍卽二員導引太常寺官以次捧正位配位神版神牌詣壇奉安訖候報時上常服乘輿由西門墻出至外壝外神路之西降輿導駕官導上至神路東大次上香官同導引及捧神版神牌官復命畢上具祭服出導駕官導上由內壝左欞星門入行大祀禮如常儀祭畢上至大次易常服至賫宮少憩駕還正祭前期一日免朝文武百官例該部祀者先朝入壇伺候其餘各具吉服於承天門外橋南東西序立候駕出大明門而退候駕還之時陪祀官先趨回其同餘百官具朝服照前序立迎接候駕入午門百官隨詣皇極殿丹墀內侍立行慶成禮一初六日早上常服以親詣南郊視牲預告於太廟內贊贊就拜位上就拜位內贊官導上至太祖及列祖香案前奏上香上訖奏復位奏跪奏讀告詞讀訖奏行四拜禮畢上隨詣世宗皇帝幾筵殿弘孝殿

○神霄殿行禮俱如太廟儀一初七日早上詣犧牲所視牲畢駕還詣太廟及世宗皇帝幾筵殿弘孝殿神霄殿參謁如前儀一初十日早上常服以親詣南郊大祀預告於太廟內贊贊就拜位上就拜位內贊官導上至太祖及列祖香案前奏上香上訖奏復位奏詭奏讀告詞讀訖奏行四拜禮畢上隨詣世宗皇帝幾筵殿弘孝殿神霄殿行禮俱如太廟儀一十一日早上詣南郊十二日行大祀禮畢駕還仍詣太廟及世宗皇帝幾筵殿弘孝殿神霄殿參謁如常儀禮畢上具眾冕服禦皇極殿行慶成禮自嘉靖中親郊之典久缺不講上初嗣服乃命祠官綴葺舊章具上其事一時稱快睹云

○攺南京邇政司右通政李邦珍爲大理寺左少卿升南京禮部祭司郎中胡嘉爲湖廣布政司右參議

○以神機營副將署都督僉事戴元亮充副摠兵協守山西命狹西都司僉事署都指揮僉事王宣掌狹西行都司事

○升山東領班指揮同知宮於野爲署都指揮僉事僉書河南都司事

○免北直隸山西虜所殘破州縣昌黎盧龍撫���樂亭文水交城淸源郊霍石汾州孝義介休平遙虜入所經縣楡次大谷徐溝太原陽曲壽陽孟平定平樂及福建濱海晉江等縣各正官朝覲

○甲寅

○祭三皇於景惠殿遣禮部侍郎林﹤火廉﹥行禮遣太醫院官祭先醫之神

○朝鮮國權國事李耳�公遣倍臣沈銓入謝貢馬匹方物因歸被倭掠去人民二十餘人上嘉其忠順賜敕獎諭仍賜白金百兩錦綺四疋彩幣十二表裏其獲功人等賫金帛有差

○升刑部雲南司員外郎夏道南爲廣西按察司僉事整飭蒼梧兵備

○丙辰恭讓章皇后忌辰遣中官祭陵寢

○賜朝鮮國王李峘謚恭憲遣中官姚臣行人歐布稷弔祭封其侄署國事李耳�公爲朝鮮國王

○以署都指揮僉事大同入衛遊擊將軍戴椿山西老營堡遊擊將軍方振俱充山西泰將捲分守東路振分守西路

○升操守碾伯署都指揮僉事陳愷爲署都指揮僉事充莊涼遊擊將軍

○南京科道官張崇倫李之茂等奉詔紏拾方面官湖廣常州府知府葉應春福建布政司左參政楊準江西布政司左參議何全福建郡武府知府吳國倫各不職狀吏部覆擬應春全間住準國倫調簡僻用從之

○起原住總督三邊軍務都察院右僉都禦史兼兵部右侍郎陳共學以原職總督宣大山西等處軍務兼理糧餉

○丁巳命革廣東鎭守總兵官湯克﹤宀十見﹥仕聽勘巡撫都禦史李佑戴罪供職惠潮海防僉事譽調用仍切責總督侍郎張瀚督率鎭巡兵備等官亟行剿賊以淸地方先是海賊吳平旣遁而餘黨曾一本突入海惠來間爲患克﹤宀十見﹥倡議撫之賊旣就撫乃從克﹤宀十見﹥乞潮陽下會地以居仍令其黨一千五百人竄籍軍伍中入則廩食於官出則肆掠海上人令鹽艘商貨報收納稅居民苦之於是大家井民陳世業餘乾仁等同率眾叛攻圍揭陽縣城克﹤宀十見﹥乃調曾賊等兵剿屠之撫按李佑王同道各以﹤鋶﹣釒﹥聞而曾賊所以激變大家井之民惟同道﹤鋶﹣釒﹥及之佑謂不然且敍克﹤宀十見﹥功越七月曾賊亦叛執澄海縣知縣張浚焚殺潮郡居民數千人撫按復流請兵已有旨令克﹤宀十見﹥賊罪殺罪至是分守嶺東道參議陳紀以給由入京具言曾賊必不可招而兵科部給事中歐陽一敬劾奏克﹤宀十見﹥旣不當招必叛之賊以激變居民及居民亂又不當驅賊兵剿之是克﹤宀十見﹥縱寇釀禍其罪大而蹇來譽同事阿比李佑匿不以聞亦當並論兵部覆從其言故有是命

○戶部覆延綏都察院右僉都禦史王遴奏本鎭黃甫川運河已通漕粟見貯府各縣倉乞頒降印記一顆責令本縣典使主之人運船水手臨河雇覓非經久計請於葭州神木府谷吳堡米脂綏徳等州縣均徭內增編比常役少加優異以卹其勞報如議

○戊午聖駕詣南郊視牲以後日遣大臣輪視

○升江西按察司左參政兵部武庫司郎中田汝隸爲江西布政司右參議

○己未

○升大理寺左寺丞海瑞爲南京通政司右通政

○裁革狹西城固縣縣丞略陽縣洛南陽各主簿一員略陽嘉陵馹馹丞鳳縣褒城略陽漢陰平利�州�南鎭安各訓導一員湖廣徳安府知事應城縣三臺河泊所官河南南陽府稅課司大使濟安倉副使唐縣倉大使鄧州儒學訓導一員攺中都畱守司署正畱守何自然爲署都指揮僉事充參將分守楊州

○庚申以大祀南郊上禦皇極殿傳制誓戒文武百官致齋三日遂告太廟請太祖髙皇帝配

○攺禮部左侍郎兼學士潘晟爲吏部左侍郎掌詹事府事兼官如故

○辛酉

○輔臣徐階等以上示文武羣臣集議防虜之策於是府部卿等科道等官各陳所見階等因上議曰比者皇上以東西二鎭突被虜患特降聖諭命臣等務實講求預處之策此誠聖慮宸猷所以制治保邦衍隆平之慶於無疆者也臣等愚陋不足奉明詔其事在閫外𨿽遙度者請仍俟邊臣計奏而廷臣得便宜從事者臣等亦無容鎖瀆以煩聖聽謹以邊臣所不得自言之情與所不能自專之情提綱挈要隱括諸臣所條議而參以一得之愚具列十三事如左伏惟聖神裁擇一貴實效夫方今邊事所以難振者其斃在邊臣循襲虛文而不務實仰惟皇上銳意邊防凡申飭之令警戒之論蓋數下也乃邊臣鮮聞以實應者如薊鎭嘗謂能修邊矣而虜近從羅漢洞入山西石州嘗議修築城池矣而院委之道道委之一縣官上下相蒙遂成陷沒臣等謂今日整飭邊防當嚴行將吏痛懲此斃殫忠協謀務臻實效軍士之逃故占役者必從實勾補淸查兵馬之老弱疲嬴者必從實選汰餵餋城堡之修築必實足防禦器械之制造必堪實擊剌操練毋以常套飭觀而尢必公行賞罰芻糧毋以虛款報完而尢必及時給散幹理則必誠必信閱視則必躬必親違者在外聽巡按禦史在內聽兵部科道劾治仍乞於半年或數月後特遣才望大臣一員選帶司屬分詣諸鎭查驗有無實效奏請賞罰每至三年遣官巡視一次庶今所議不爲虛談而可以仰副皇上命臣等務實詳議之意於萬一矣一定責任謂各邊總督總兵巡撫責任均重但比歲地方失事總督身受重辟而總兵官反得漏网夤緣復用以故議者遂欲專責總兵殺賊其賞罰督撫皆不得與孟有激乎言之也夫人之常情相與共事必功罪同之而後肯協力以共濟且諸邊巡撫各有軍務職銜所奉敕書又有訓練調遣等語倘令專任糧餉而臨機調廋悉貴諸總督薊鎭將官去總督近其聽命固使若山西遼東寧夏甘肅保定諸將不令取裁於在近之巡撫而

○制於在遠之總督督其能及乎合無今後總督鎭巡仍令各遵敕行事遇有功罪自總督以至副參將遊守兵備有司查照職任一體從公賞罰著爲定例以杜推諉之私一明戰守凡用兵必審地利薊鎭天險可因當主於守修邊之工不可廢然虜狡計百出率數歲一入又不可專恃守而不習戰山西諸路大邊久失地多平衍當主於戰然見在邊墻亦可捍零騎抄掠使近邊居民得以耕牧則今於兵來能戰守之時又未可輙先棄守臣等詳規羣臣﹤鋶﹣釒﹥有欲減撤薊鎭入衛官兵者今且未敢輕議但該鎭每歲驅各兵修邊使人因馬饑坐耗銳气而衛所等官因有客兵修邊將主賓賣閒役占侵冒軍糧使兵疲於非所當用財匱於無所稽考均爲失策合無行令總督以戰守之事專責之各鎭入衛官兵無事則同諸標兵訓練遇警則令分有信地者登墻拒守原擬策應者隨賊向往截殺而以修邊之事專責之本鎭主兵查照食糧文冊按糧以求人計人以分工若邊工浩大兵數不敷容再議以請其山西擺邊之兵應否罷撤亦仍行督撫速議至若宣府之當守南山保定之當謹哨探大同之��鳥巢遼東之積貯吏部所論已明悉宜卽舉行一申軍令夫主將所以能制偏禆與偏禆所以能制卒伍者無他號令嚴耳各邊自總兵而下每臨陣不能戮一部卒而副參遊守原受總兵節制玆與總兵各領兵三千無異寮采如此令安得而行也合無主爲定例凡領兵官無論總參遊守臨陣之時但有部卒退縮者許卽斬首以狥其領兵官臨陣退縮者把總以下許總兵及副參遊亦卽斬首以狥呈總督奏聞參遊副總許總兵官取其死罪招由呈總督奏聞其間有懷私報復者聽督撫巡按參究重寘之法一重將帥將官與文臣其我固各有專掌其文移往來相見禮儀亦自有成規近來文臣或淩辱將官侵奪所職而將官又或自知職業不修甘自屈以求客庇此將權所以日輕體貌所以日卑也合無今後加愼總兵之選總兵旣得人則各營中軍千把總管隊等官許其自行舉用參遊守備等官許其共擬去畱遣諜購間等類公同許其徑從督撫閱支如事大費多特爲奏請至於糧艸器械馬匹等或有缺少及或給發而不堪食用城堡等或有坍塌及或修理而不堪守禦並許大小將官申呈督撫查究處置總兵見都督副總參遊見撫按自稱則呼名稱總督則曰軍門撫按曰本院不許口稱老爺小的自損威重督撫巡按及兵備守巡等官如有仍受各官非公之稱及責望禮節私通饋遺宴飲者一體參治一練軍兵夫軍士在薊鎭者旣後以修邊不暇練而各鎭又專恃家丁殺賊所部卒亦不練以此禦虜固宜其不恪也宜通行各該總督鎭巡嚴帥將官自來年爲始各將所部軍士淸出占冒汰去老弱選立教師倍給糧餉俾教以火器弓箭槍棍挨牌等藝諸藝之中尢重火器務令時常操演第其能否而賞罰之總督鎭巡或巡歷所至或於各兵調至之日親自閱視並各將官亦甄別賞罰其最無績效者參奏治罪至於京營之兵亦行戎政大臣如法訓練以壯根本一繕城堡堅璧請野乃禦虜一策況往年點虜止於攻毀堡寨今則陷州城矣可復不思所以嚴備哉合無通行諸鎭凡臨近衛所州縣及鄕市村落可通虜騎之所舊有城堡低薄者卽增修之無者則創築之工峻仍檄巡按禦史勘奏賞罰若互相欺誑致有疏虞各當事之人一並追論其修築之費卽取給於各撫按等官歲角�羊贓罰銀兩不給則又查發庫藏官銀可文用者其應奏請者奏請有軍民捐貲助工者以禮勸獎致於城守之具火器爲先小如快槍神槍大如佛郎機一窩蜂連朱炮等類並令各府州縣如法制造仍選軍民有勇略者注爲神器手免其雜差專熟舉放轉發各城堡教習防禦一團民兵燕趙三晉古稱用武用財之地未嘗無兵合無通行各督撫兵備率令有司於各鄕裏戶壯丁選徧成伍其中推一人素有身家信義者爲堡長副給與冠帶統之無事則共習騎射有警則同爲拒守仍俟便利出剿零賊若擒斬有功照依軍人每功升一級世襲不願升者賞銀五十兩堡民得功其堡長副亦照軍職部下擒斬例升賞其上司於此民兵止許閱視賞罰不得拘喚送迎及調赴他役違者及奉行無實者並聽總督撫按究治一處久任夫邊方久任之法人人言之而竟不能行者何也蓋邊方危苦與內地異若便持久任之說而不有以處之則使才能之士積憂勞而不得遷在內城者反得優遊宴安計資俸以躋要顯則不惟見任者心有所不平而進者且將以能爲諱矣伏望敕吏兵二部令後推用各邊總督鎭巡務極掄選旣受命役事各聽其展布勿爲遙制﹤宀十見﹥其文法勿便掣肘需以歲月積以年勞督撫及兵備則查照近日題準三年考滿事例升蔭總兵及副參遊守則稽其任內職業修舉防秋三年無事者許督撫具奏兵部分別地方險易題請加恩各勿易其地待再考以後總敍勞績不次超擢各官有不職者除失事並貪酷闒葺外其餘小過及𨿽犯罪而情有可原才有可用撫按科道勿輕參劾如事不可已亦湏於﹤鋶﹣釒﹥內備列美惡該部酌議上請或降秩俸或革職銜各仍令在任管事三功自贖如此數可免於數易驟疋而亦無獨賢之嘆久任之法行矣一廣招納今虜中多華人固未嘗無故土之思但往者將官或妄殺以邀功故不敢自歸其幸獲生還者有司又不加撫卹以故甘心爲賊用耳合無申飭近幸兵部所題招降事例立爲實格令各邊總督鎭巡揭榜於道並多置木牌插於邊外曉諭華人之陷入虜中者有能計斬大酋如奄答黃臺吉把都兒吉能士蠻等亟首來獻封以伯爵世襲仍賞田宅銀五千兩能計小酋如擺腰兀愼等亟首來獻授以都督僉事世襲指揮使仍賞田宅銀二千兩能計斬逆賊趙全周元等亟首來獻升都指揮僉事世襲指揮同知仍賞回宅銀一千兩其有率領男女歸正五百名口以上者授以指揮同知三百名口以上者授以指揮僉事各世襲餘各視其人口多寡授以官職十名以上分別賞賚未降者免其差役務令得所若趙全周元能自悔罪率眾來降亦待以不死仍計人口授職一應有罪逃在虜中者或自歸或率眾來降各酌量宥罪行賞一儲人材夫天之生材自足供一世之用固未嘗借於異代而臨事每�口�中未�乏材者以儲之無素也合無令九卿科道於凡內外官員有材略過人忠誠任事者各舉所知﹤鋶﹣釒﹥知具奏下部再訪查照資俸議請添注於兵部堂司及各卿寺以備任使其有狥私妄舉及後憤事各查舉主治罪並令各邊督撫巡按薦舉將官無論指揮千百戶鎭撫一體薦舉而軍民人等果有能精通火器弓矢槍刀等藝及能力舉千斤勇當萬夫者卽資給路費差人伴送兵部覆試量請錄用仍出示京城九門凡有藝勇者許自赴部扳告以憑考驗其見在各軍門贊畫人員巡按禦史悉行查出嚴加考試甄別去畱庶進用之塗旣廣而姦欺之門亦塞矣一理鹽法夫防邊莫要於足兵而足兵又莫先於足食先年商人中鹽例於各邊上納本色謂之飛挽其利甚大且軍士之有屯田而貧不能耕者商人則資以牛種至秋成計所得之息分其粟而輸之官於是野無不耕之田市無甚貴之粟故鹽法與屯田相爲表裏足邊之上策也近來鹽法大壞及今復不整頓將來�人必至不肯中鹽而各邊乏食之憂益有不可言者乞敕吏部會同九卿科道公舉素有才力熟知鹽法之臣奏請簡用重其事權俾之淸理因以興屯田之利裕塞下之民一擇邊吏自古攘外必先安內況今所議繕城堡團民兵等事皆責在有司不得人而欲其處置得宜難矣合無通行各總督撫按考察所屬沿邊府州縣掌印官不堪及彼此應更調者附近佐貳首領官有才勝邊任可補不堪員缺者甄別會奏吏部覆擬上請仍乞敕吏部自明年爲始遇該推升沿邊知府必加審愼其府佐知州知縣必多以進士除授及下第舉人願告棟選者驗果年力精壯多與收選凡行取升廷查照近日分別繁簡事例各加優異庶今所異之事得人奉行而足以仰贊皇上安攘之大業矣上是之命各邊總督鎭巡等官卽以所議務實舉行其有仍前欺怠者兵部科道及巡按禦史參奏重治

○復除原任工科給事中楊樞於吏科

○升福建福州府知府胡帛爲江西按察司副使整飭九江安慶兵備

○癸亥

○冬至上親祀上帝於圜丘奉皇祖配遣公朱希忠張溶大學士李春芳陳以勤分獻諸壇祀畢上還禦皇極殿百官行慶成禮遣豊城侯李儒惠安伯張元善武進伯朱承勛慶都伯杜繼宗分祭長陵獻陵景陵裕陵茂陵泰陵康陵永陵都指揮僉事江魚祭景皇帝陵寢都指揮僉事李偉祭孝懿皇后中官祭恭讓章皇后及廢後吳氏固安伯陳景行祭哀衝莊敬二太子冬陵園

○升守備大同云石堡懷仁城指揮同知周伊盧林守備宣府滴水崖指揮僉事閻縉爲署都指揮僉事各充遊擊將軍伊大同入衛林山西老營縉遵化等處命四川都司僉書署都指揮僉事委承宗掌狹西都司事

○升河南南陽守備指揮僉事姚應禎爲都指揮僉事僉書四川都司事

○甲子

○免百官賀免慶成宴賜分獻陪祀官及該宴官胙其四夷朝使及土官人等仍賜宴於闕左門

○免命女�員朝賀

○朝鮮國王李忪遣陪臣朴大立貢馬及方物表賀宴享如例

○己丑

○補原任貴州道禦史張膽於浙江道

○丙寅

○升鴻臚寺李一元爲太僕寺卿大理寺右寺丞工科左給事中吳時來爲順天府府丞

○升刑部廣東司員外郎郭孝爲廣東按察司僉事整飭嶺東道兵備

○丁卯

○升春坊左諭徳兼翰林院侍讀諸大綬爲翰林院侍讀學士掌院事

○升應天府府丞徐應爲南京太常寺卿

○升刑部浙江司郎中方良曙爲河南按察司副使治河

○以遣詔錄蔭故兵科給事中張原孫侍爲國子生

○升賞大同周二河口住達溝等處獲功死事官軍王鳳等四十人有差

○戊辰

○升戶部山西部中崔鏞爲山西按察司僉事整飭左右云玉四衛兵備無分守

○己巳孝惠皇后忌辰遣武安侯鄭昆祭茂陵孝烈皇后忌辰弘孝殿行祭禮遣安平伯方承裕祭永陵

○升鎭守南直隸江西副總兵署都指揮僉事郭成爲都督僉事鎭守廣東命萬全都司僉書署都指揮僉事閻守中掌本都司事

○升四海冶守備指揮方圓爲署都指揮僉事代守中僉書

○追封故鎭國將軍祐祠爲南康王謚榮僖大人胡氏爲南康王妃繼夫人楊氏爲次妃從其子淮王戴坮之請也

○庚午

○以建元年號攺隆慶殿爲慶源殿遣都督蔣華告祭顯陵攺隆慶州爲延慶州衛爲延慶衛攺給印信六十六顆

○升兵部右侍郎吳桂芳爲本部左侍郎命練兵兵部右侍郎兼都察院右僉都禦史譚綸回部管事

○升都察院右僉都禦史鄭世威爲南京吏部右侍郎太常寺卿鄒應龍爲大理寺卿太僕寺少卿李用敬爲鴻臚寺卿命浙江道監察禦史淩儒提調直隸學校○巡撫河南都禦史劉應節奏河南奉詔蠲租歲供祿米之半乞將布政司所貯事例民兵缺官紫薪馬皂等銀二十萬兩補給戶部覆前銀乃濟邊急用不宜輕發請以本省屯糧及兌運扣余折色與之若更不足當於夏稅存畱積歲逋欠處補上是之○兵科給事中張齊條上屯鹽便宜曰廣召種曰淸隱占曰行丈量曰險僞增曰禁屯害曰革餘鹽曰卹邊商曰愼勘合曰﹤宀十見﹥斗頭曰重整收戶部條覆加議惟餘鹽一事供邊百萬仰籍於此勢難遽革又內商以餘鹽納價在掣賣之後措辦易以正鹽報中在數年之先上納難竈丁納一引正鹽僅得正銀五分而鬻餘鹽常獲價數倍故革餘鹽者邊商之力而納竈丁之病也況餘鹽盡革人必多加正引引多不能行則勢益壅而邊商亦病宜行理鹺諸臣悉心計議或立量減遞減之法以漸圖之報可

○巡按直隸監察禦史王友賢奏石州被虜殘破後人無固志乞亟令守臣修城浚池勞來安集之仍免其徭級三年又汾州寧鄕交城諸路皆孤城危弱當增將募兵置之石寧間並行各州縣修舉保甲及更置州縣有司不堪任者上是之命巡撫楊巍卽嚴督兵備有司等官悉心經理有未盡事宜仍詳議以聞

○辛未

○升大理寺右寺丞史朝賓爲應天府府丞

○癸酉

○考選科道以行人石星主事劉繼文爲給事中星吏科繼文工科主事謝廷傑劉世曾饒仁侃周僖爲監察禦史廷傑浙江道世曾江西道仁侃河南道僖廣東道行人兼儒官試山東道監察禦史

○兵部議覆戶科都給事中魏時亮所上遼鎭事宜一重堤築言鎭武西寧等州乃遼鎭事宜東西咽喉近多水患宜令守臣修路築墻以捍禦之而鎭武一帶尢當增治亭障調軍戍守一處收斂言遼鎭士卒村屯去收殮之堡太遠故猝值虜至輙被傷殘宜令守臣��華適中之地添築堡臺而立之長虜至能率眾堅守及獲功者升賞如例一厚困卒言寧遠前屯一帶軍士頻年苦虜請移文戶部如鎭武堡例各軍準給本色月糧半年而夜不收能深入虜營哨探得實或不幸被殺傷者宜厚加賞卹一禁騷擾言比者忻城伯祖徵奉命遣祭比鎭所通從下人無賴騷擾窮邊又往歲朝鮮臣騶從甚煩糜費馹路而都司供張尢侈請重罰祖徵以警其餘得旨奪祖徵祿米三月餘悉如議

○甲戌

○升吏部驗封司司郎中董傳策爲太僕寺少卿

○乙亥

○升都察院右僉都禦史何維相爲右副都禦史協理院事

○攺順天府尹陳紹儒爲太常寺少卿

○升禮科右給事中趙輄爲南京大理寺右寺丞以以明年將行籍田禮命工部修葺先農壇壝齊宮殿宇遣侍郎譚大初祭后土司工之神

○升插箭嶺守備指揮僉事胡懋功爲署都指揮僉事充定州領軍遊擊將軍

○升賞大同寧邊河獲功官軍麻柏等四十人

○丙子

○裁革倒馬關軍城口巡檢司移曲陽管糧通判於紫荊從保定撫按官曹亨等奏也

○丁丑

○頒明年大統歷於朝鮮琉球國中山王尙元遣使貢馬匹方物宴賞如例

○廣東巡撫都禦史李祐奏七月中滴水村居民林肆等獲漂流海賊張老者數人聞於碣石衛掌印指揮李守京巡捕指揮沈儞守京儞素貪執之索賂未林道乾餘黨二百餘人乘夜入衛城奪老等去請守京等於法而海康塞把總王正中等督兵追剿殘寇不能盡力以致貽患亦當並論得旨正中等戴罪殺賊守京等下巡按禦史按問

○戊寅

○升國子監祭酒呂調陽爲南京禮部侍郎

○升戶科右給事中張鹵兵科右給事中曹當勉刑科右給事中李臺爲左給事中鹵禮科當勉本科臺工科吏科給事中鄭大經戶科給事中莊國禎爲右給事中人經本科國禎工科

○加山東布政司左布政使李豸俸一級豸以王親不得推升京職時六年秋滿撫按官奏其治責故優之

○裁革江西布政司織染局官吏饒州府景徳鎭添設通判余幹縣黃金埠巡檢臨江府檢校瑞州府髙安縣洪城巡檢司官吏吉安府永寧縣主簿撫州府宜黃縣樂安縣各管糧主簿建昌府豊盈倉副使廣昌縣主簿九江府彭澤縣峯山磯鎭巡檢黃土港河泊所官吏湖口縣禁江峯山磯逆砂狹河泊所官南安府儒學訓導一員贛州府贛州縣長洛巡檢司官吏弓兵贛縣興國石城瑞全捕盜主簿攺撫州府臨川縣淸遠馹於縣北爲溫家巡檢司樂安縣南平巡檢司於崇仁縣周坊爲周坊巡檢司

○升署都指揮僉事浙江臨觀把總耿宗道狹西文縣守備楊弘舉俱署都指揮僉事僉書都司事宗道永臣本省弘舉廣西

○己卯

○升光祿寺卿徐貢元爲順天府府尹

○戶部覆漕運都禦史張瀚總兵官李廷竹會議六事一漕法徵兌緩期有司軍衛同罪今法但行於武弁而州縣文職間以佐貳闒葺者塞責宜一體劾治毋得偏縱一蘇松常嘉湖官家納糧不赴水次每逼私兌宜遵例禁革一凡及三年將運官旌別淑慝送戶兵二部會考舉其最者超擢示勸一南京上下江造船二廠舊無上官督率事多廢弛宜分屬九江蘇松兵備道兼理之一密雲昌平邊糧甚爲運卒之累數年以來變革不常請如大同例發銀預糴勿再分更一裁革遮洋分派南北諸衛事宜已經題覆當著之令申遵守得旨運官賢否惟以錢糧完欠爲據如漂失掛欠數多縱有他長不得濫舉余俱議行

○以久旱命順天府官祈雪

○庚辰命鎭守福建福興泉漳及浙江金溫等處總兵官戚繼光充神機營副將命分守南直隸蘇松參將梁守愚充副總兵鎭守江南

○升南京運糧把總指揮僉事鞏世爵爲署都指揮僉事湖廣行都司事

大明穆宗莊皇帝實錄

大明穆宗莊皇帝實錄卷之十五

隆慶元年十二月辛巳朔

○泰寧等三衛夷人右都督只兒挨等遣升合兒等二百餘人貢馬賀冬至莭宴賚如例

○戶部請令兩京九卿三品以上堂上官並各科道官博訪才略過人忠誠任事可任諸邊督撫兵備有司及熟知屯鹽利斃堪淸理鹽屯之選者無論見任去任各舉所止上請簡用異時功罪並及舉主

○上從之

○壬午命詹事府掌府事吏部左侍郎學士潘晟幹林院侍讀學士掌院事諸大綬統纂修玉牒官

○升左春坊左諭徳兼翰林院侍讀王希烈爲國子監祭酒

○河南布政司右參議謝廷蒞以疾乞休許之廷蒞四川富順人始官吏科以建言謫外稍遷至浙江按察司僉事致仕至是起爲河南參議引疾不拜吏部其行誼請以升秋歸老焉

○工部左侍郎徐綱三年秩滿詔蔭其子文童爲國子生兵部覆奏宣府等處秩防功罪得旨賞總兵官馬芳巡撫都禦史冀練及參遊等官袁世祴等銀斃有差副總兵任勇革任回衛

○癸未

○升太常寺少卿趙錦爲光祿寺卿

○免雲南軍民府及元謀縣正官來朝以武定初攺流官元謀玀南定故也

○甲申慈孝獻皇后忌辰

○奉先殿行祭禮

○升河南按察司僉事董文采爲本布政右參議

○江西撫按任志憑等請裁革九江分巡僉事並於饒州兵備攺湖西分巡兼理袁州兵備駐吉安並轄湖廣參政柳桂瀏陽等處兵部覆奏從之

○乙酉

○升左春坊左中允兼翰林院編修孫���千�右中坊右中允兼翰林院編修張四維俱左春坊左諭徳兼翰林院侍讀

○刑部覆戶科都給事中魏時亮奏請令撫按官於所屬詞訟無論大小不得批發軍職及異途小官問理守巡等官俱宜親行聽斷有司等官亦務秉公訊決又農工方亟請暫止受詞並釋輕罪以便耕耨佐貳官如有違例擅受民詞者罪之得旨近來司府官避事怠職其於訟詞弗親聽理一槪批委所屬以故作斃多端百姓受害殊非朝廷設官爲民之意今後有蹈此者撫按官卽指名民奏治

○尙衣太監髙相等奏以物料不允乞如

○嘉靖十七年例增額召買工部執奏今詔書方務節省而相等首開糜費之端不宜聽許得旨如部議

○丙戌命分守鎭番參將江廷佐充副總兵協守甘州

○調分守浙江溫處參將吳國分守蘇松山東領民兵參將楊餘慶分守溫處

○丁卯

○戶科都給事中魏時亮言遼陽自罷海運轉餉甚難乞稍通舊路於每歲季或大熟及荒之秋間一行之仍厲禁譏察非常則山東米粟畱易旣而兩利萬一岔河戒嚴而襟喉之地可無阻矣又���遠前屯一路戍士困苦請鎭武諸堡例月糧半給本色以示優卹上從其言

○戶部覆巡撫應天等處都禦史林潤條陳復糧額議攺折折事謂省糧額俱以夏稅秋糧馬艸爲正賦差徭增編爲雜派惟是蘇松諸郡不分正雜而混徵之名曰平米其中如馬役料價義役原非戶部之加增如輕賫腳米戶口鹽鈔亦非糧額之正數雜派漸��夕當賦反累誠有如潤所言者宜令遂項淸查舊額所增之數通行造冊送部以憑裁減至於兩京各衙門俸銀攺折之議則當斟酌輕重事難盡從蓋南京水陸四通米谷饒裕便於攺折若一槪施之北地有如運道告阻內鮮畜緩急之際何以爲謀請將南京各衙門官吏人等月米及如嘉靖四十年以前積欠京儲盡行攺折每石七錢在北者量折十分之二每石一兩若米貴仍復本色得旨允行

○戊子

○免百官蠟日宴

○論先年虜犯甘肅沙窩林山王子莊等處功罪及是年延緩寧夏搗巢功錄原任總督郭乾蔭一子爲國子生去任巡撫戴才遇缺起用賞參政李敏徳千戶張勛等各銀斃有差令副總兵列承業戴罪殺賊自效參將白允中及遊擊劉霈等革任允中等仍下巡按禦史逮問

○升吏科左給事中陳瓚爲太常寺少卿

○升直隸淮安府知府傳希摯爲浙江按察司副使整飭淮楊海防直隸大名府同知傅霖爲河南按察司僉事整飭歸睢等處兵備

○禮部尙書兼翰林院學士髙儀五上﹤鋶﹣釒﹥乞休上復優詔畱之

○己丑

○吏科都給事王浩等言故禮部侍郎何塘理學純臣宜加羙謚原任大學士夏言人品事業𨿽不可知至所論復套事未爲過失其視曾銑均屬無辜宜加雪宥大理寺卿朱廷立刑部侍郎詹浣鍜成夏言曾銑之獄宜追奪原職禮部覆議如其言詔賜塘謚文定復言吏部尙書浣與廷立追奪原職

○以遺詔祿蔭太僕寺卿楊最孫木爲國子生

○庚寅

○巡撫宣府等處右僉都禦史冀煉再上﹤鋶﹣釒﹥引疾乞休不允

○辛卯

○升國子監司業萬浩爲右春坊右諭徳掌南京翰林院事

○發銀一萬六千兩昌平給軍

○初兵科給事中嚴用和疑狹西巡撫楊巍淸補屯軍不實請下禦史覆驗至是巍覆奏平涼國原二衛共淸出屯地三千七十八頃六十畝召補軍士一千六十五人乞如科臣言以前後淸補之數下禦史復勘而靖虜慶陽河州等衛尙來淸未補者宜申飭有司一休行之兵部覆奏上是之仍令新任巡撫張祉率各兵備巡官亟將靖虜諸衛如法淸補毋畏浮議致黎成績命甘肅遊擊將軍張翼充參將分守河州地方命山西都司僉事署都指揮僉事邵良掌貴州都司事

○壬辰

○顏等衛夷人都指揮同知伯革等四十餘人貢馬朝賀

○賜宴幣鈔如例

○定國公徐延徳率延徳以加靖八年襲祖爵歷左府僉書伸威營管操掌中府事被劾閒住至是卒賜祭葬如例

○總督京營戎政鎭遠侯願寰會巡視科道官孫枝等考閱三大營將領優劣﹤鋶﹣釒﹥名以聞得旨把總蘇奎等獎賞有差副將艾梓等蘭勵供職坐營官九臯等致任遊擊楊守承等調用毛恭等革任閒住

○癸巳

○起原任巡撫狹西都察院右副都禦史戴才巡撫河南升狹西布政司右參議吳椿爲廣東按察司僉事副使巡視海道

○右春坊右諭徳兼翰林院侍讀丁士美乞假省親許之

○工科都給事中魏時亮請汰錦衣衛軍校及監局匠役冗濫者從之

○甲午

○世宗肅皇后小祥遣附馬都尉許從誠祭告永陵

○賜襄王厚頻謚莊慶符王賓沽謚恭和京山王勤炫謚溫惠汝陽王勤丞�火謚榮定

○辰刻有流星如盞大靑白色自中天東行尾迹有光長二丈餘

○乙未

○貞惠安和景皇后忌辰遣都督僉事沈至祭陵寢

○賜故戶部尙書贈太子少保徐問謚莊裕刑部尙書吳山都察院右副都禦史李一浣祭葬太常寺管國子監事吳正蒙給半葬

○升兵部車駕司郎中王彥民爲狹西布政司右參議

○發銀一十二萬兩備大同軍需

○丙申諭吏部朝覲官來朝祖宗時不許各處營求於是尙書楊博等都禦史王廷等給事王治等各上﹤鋶﹣釒﹥請嚴行申敕內外官有私相問饋五城禦史以聞從之

○禮部類奏四方災異請上敬天法祖勤學親賢深以佚欲爲戒上曰上天示異理宜修省事門�豆朕躬者自當加愼爾大小臣工其各秉忠君休國之心修舉職業用圖消弭以盡交修之義

○復設貴州永從縣訓導一員從撫按官莊拯王時舉請也

○河南道監察禦史劉羅��近來屢奉特旨考察外官率不待三年以致守令多乏員

○傳捨今歲當開科取士請增其制額以補

○其外官當考察者密於有司而稍﹤宀十見﹥於方面下吏禮二部覆議從之

○以遺詔錄蔭故江西道監察禦史經子忠周爲國子生

○丁酉

○贈故刑部尙書蔡雲程爲太子少保賜祭葬

○貴州靑山等十二長官司通把蔡志祿等來朝貢馬給賞如例

○鑄給居庸紫荊倒馬三關通判關防

○夜大風黃塵四塞

○戊戌

○工部主事楊時喬陳時政言幾之當愼者三日勤朝講爲修徳之幾親裁章奏爲出令之幾聽言能斷爲圖事之幾斃之最重者九曰治休怠弛曰法令數易曰賞罰冒濫曰納鬻太多曰用度太繁曰莊場擾害曰習俗移靡曰士气卑弱曰論言��虛浮勢之偏重者三宦寺之權重於難制宗藩之祿重於難給邊鎭之威重於難振章下所司知之

○先是福達以廣寇充斥議增設南﹤氵粵﹥參將一員兼統閩廣兵舡駐大城所防剿巡撫塗澤民以爲閩廣所憂不在將少在所用不得其人宜如舊便又言閩中見言水陸諸將皆先任總兵戚繼光所儲選以後乞就本省升遷兵部覆奏從之上諭戶部查內庫太倉糧出入數尙書馬森奏太倉見存銀一百三十萬四千六百五十二兩歲支官官俸銀該一百三十五萬有奇邊餉二百三十六萬有奇補發年例一百捌十二萬有奇通計所出湏得銀五百五十三萬有奇以今數抵算僅足三月京糧見存糧六百七十八方三千五百五十一石歲支官軍月糧二百六十二萬一千五百餘石遇閏月又加二十二萬餘石以今數抵算僅足二年有餘竊惟積貯天下大命故無三年之畜則曰國非其國今帑藏所積似此可謂匱乏之極矣平居無事尙難支推萬一有不虞災變供費浩繁計將安出今日催徵急矣摉括窮矣事例開矣四方之民力竭矣各處庫藏空矣勢時至此卽鬼運神輸亦𨿽爲謀臣愚以爲生財未若節財多取不如儉用恭惟皇上登極首詔銳意省節止土木之工罷珍寶之市損無益之費損不急之官其一念節儉

○天下固以喁喁然歌誦盛徳玆復稽帑藏出入大數憂深虜遠之心更出尋常萬萬臣切以爲皇上興念及此國家之福也然書有之曰愼乃儉徳惟懷永圖夫儉美徳也愼之誠是也而必曰惟懷永圖蓋俱夫儉徳之不終也伏願上計國儲之匱乏下卹民生之艱難視銀數之少若此則百金之費必思所以措之視糧數之少若則此九年之蓄必思何以致之持守此心始終不變由朝廷以及百官由百官以及萬民共成恭儉之化漸至殷富之盛則一切權宜擦括可以勿行而皇上憂國愛民之心亦當少慰﹤鋶﹣釒﹥入上手詔曰帑藏之積何乃缺乏致此朕於一切用度十分省減正供之外未賞妄費分毫爾等尙當悉心措處以濟國用森覆奏臣查祖宗舊制河淮而南以四百萬供京師河淮以北以八百萬供邊境一歲之入足以供一歲之用邊境固未嘗求助於京師京師亦不煩摉天下後因邊庭多事之費漸繁一變而有客兵之年例再變而有主兵之年例然其初正三五十萬耳邇來漸增至二百三十餘萬屯田十虧其七八鹽法十折其四五民運十逋其二三悉以年例補之在各邊則士馬不加於昔而所費則幾倍於先在太倉則輸納不益於前而所出則幾倍於蕉如是則邊境安得不告急而京師安得不告匱加以攺元詔蠲其半故今日缺乏視往歲尢甚焉昨本部兩﹤鋶﹣釒﹥議處以爲算及錙銖然東摉西括不過爲目前之計而於國家之大體民之元气未暇深慮乃今復蒙明旨責令臣等悉心措處敢不益殫心力仰紆宵旰之憂但今時詘穴��臣等聞見有限宜乘此朝覲之期廣集眾思令各臣所見采納施行報可

○己亥

○升吏科右給事中鄭大經爲本科左給事中兵科給事中陳行健禮科給事中管大勛俱爲右給事中齊戶科之垣禮科行健兵科大勛刑科

○吏科都給事中王治﹤鋶﹣釒﹥陳飭吏治三事一定等則以辦才賢欲以三等九則評論方面有司官上三則以處懷奇蘊醇器識遠大才守超然事功顯盛者中三則以處心術不壞才守可觀職務修舉者下三則以處才守平常存畱供職及紙疪相半難以遽棄者二公論劾以一事休言臣先議有司貪酷遺姦請同方面官論拾而部覆許科道各單﹤鋶﹣釒﹥論劾不必會同弟恐章﹤鋶﹣釒﹥滋煩瀆擾聖聽且各衽己見摘傷必多故不若科道會同品題歸一劾其甚者得數人不爲多三二人不爲少𨿽無亦不爲缺不必紛紛彈擊令善類過生危疑也三修實政以圖治安言屯田鹽法計議大臣整理然其事亦必責成於司府州縣屯鹽專官今各官俱以應朝至請令悉陳所見條議上請付之所司采擇施行他如防邊治水諸重大事情部臣各以職掌采訪亦如之部覆皆如其言惟賢能官分爲九則嫌於太繁宜以上中下三等爲限而限官紏勘則以屬之吏科河南道報可

○以統領保河民兵遊擊將軍都指揮使王孟夏湖廣行都司署都指揮僉事孫紹先俱充參將孟夏分守鎭番紹先統領山東民兵升狹西漢中守備指揮僉事王云爲署都指揮僉事充甘肅遊擊將軍

○辛丑

○狹西道禦史周希旦刻奏太常寺少卿邢守庭必職得旨調南京用

○壬寅

○禮部奏各王府及大臣輟朝一日滄州鹽山縣縣丞王邦直應詔陳十事一減賦役以拈流移二實倉廩以備凶荒三戒有司以去奢儧四淸驛遞以革冒濫五禁勢豪以除橫暴六正仕途以塞奔兢七重功��靑以明考課八愼作餋以剔繁冗九嚴簡練以修武備十振紀綱以勵風俗上以其言多切時葬令該部勘議以聞勿以官卑廢言

○工部以歲辦惜薪司白炭例應千萬斤今定爲府三部七之則仍各減黑炭之數以補其值從之

○癸卯

○吏科都給事中王治等言項言在外舉劾間有異同夫異同之��赤均而其故不一有剛柔通執嗜好支離者有操筆矣公誤於采訪者有入境不久急行履錯者有一人宜於此或不宜於彼兩地撫按各采風謹而實言者有一人或始勤終怠或先放後斂撫按各述知見而元隱者有望孚於積久不容終抑者有過彰於去後不容絡庇者有希恩作好者有狥私作惡者有中元定見隨人嚬嘆者有伸枉斥偉以扶公道者其公私故誤之間大不侔矣若臺槪以異固得罪恐將來司品題者人人自嫌莫敢持論乞敕該部從公評議稍﹤宀十見﹥文法如其言𨿽予盾心本元他者不得坐狥情謬妄之罪吏部覆請從之

○以戶部右侍郎劉自彊三考考滿蔭其子懋武爲國子生

○鎭守延綏總兵官趙奇上邊議五事一以套虜猖獗本鎭兵馬寡弱不堪戰請於各城營堡及延慶二郡州縣不分軍民人戶每三丁五丁內抽一人充補一量增鎭城艸價每月與銀六錢一請如宣大例以京運馬價十二兩全付軍士易馬一乞工部給造軍器諸費一遣大臣行邊以壓服人心兵部覆奏閫外之事責在總督不必更遣大臣餘四事下督撫官詳議從之

○徽州齊雲山道士金元請進經﹤鋶﹣釒﹥齋意上惡之下巡按禦史問

○甲辰

○禮部尙書髙儀﹤鋶﹣釒﹥言臣半歲之間以疾請告者屢矣然而乞去不去被畱則畱復畱復告至再至三非惟瀆擾宸聰抑且有乖羣聽臣進退之迹周章若此其情豈己得己哉幸賜﹤弓攵﹥歸以全晚節上仍不允

○己巳

○升吏部稽勛司郎中張翀爲太常寺少卿

○復故太子少保吏部尙書萬鏜提督鴈門等關兼巡撫山西都察院右副都禦史江潮貴州道監察禦史郭弘河南道監察禦史王時柯刑部湖廣司郎中胡璉兵部武庫司主事余禎官仍加贈鏜太子太保潮兵部左侍郎俱賜祭葬璉太常寺少卿弘化時柯禎俱光祿寺少卿諸臣皆世宗朝建言得罪者鏜以進諫百花酒爲趙文華誣奏礻�鬼職潮以勘問妖犯李福達劾奏武定侯郭鄖罷弘化以諫采木采珠削藉時柯璉禎以議大禮廷杖下獄璉禎杖死時柯編伍至是江西撫按任士憑蘇朝宗奉遺詔﹤鋶﹣釒﹥名上之故有是命

○升守備居庸八達嶺地方署都指揮僉事王世卿爲署都指揮僉事充統領保河民兵遊擊將軍

○刑部都察院上九月中虜寇薊鎭諸臣功罪狀升賞黜罰有差始虜攻界嶺口入羅漢洞時七路分守諸將都司吳光礻�若等俱無禦之者而守墻軍亦遁去以故虜得潰墻入進蹂昌黎撫寧樂亭盧龍間其所殺掠焚火��不可勝計遊騎至於灤河京師震動虜入已三日總兵官李世忠始率寧夏副總兵楊禎延綏遊擊張臣遼東遊擊王有臣錢勝等東援至時虜已退遁李家莊世忠猝於虜遇爲虜所圍偶一賊突出馳我營中火器殪勇气少挫而總督劉燾巡撫耿隨卿亦督發諸將追襲遼東總兵王治道率參將王忻等入關巢應虜見我兵四集始角�羊圍北去欲從舊路出邊知有備乃折而東我兵追至平山營選鋒前進遼東巡撫魏學曾亦入駐山海關遣參將李成梁遊擊郎得功率兵於治道會虜遂由義院口出會天大霧迷失道墮捧捶崖中人馬相枕藉死者甚眾諸軍爭取虜手效功而世忠所上虜首多僞者至是禦史按驗雲實七百二十有餘級具以狀聞法司會吏兵二部議覆燾於隨卿職司旣有分總信地又有東西罪難槪論世忠旣不能固手又詐冒首功罪難輕貸其餘將吏各分別功罪上請上初怒欲盡誅領兵諸將吏旣以其頗有斬獲功乃降燾二級聽用黜隨卿爲民世忠發戍光裕等下禦史按問升諸有功治道署都督同知學曾右副都禦史參將羅瑞董一元遊擊張臣郎得功尙智各二級趙臣等各一級仍各賚以金幣

○丁未

○四川酉陽宣撫司貴州凱裏安撫司各遣人朝貢馬賞賚如例

○戊辰以

○大祫祭告

○大廟

○祧廟遣附馬都尉鄔景和許從誠各行禮命大寧都司署都指揮署都指揮僉事兪承先掌本都司事

○升湖廣彬桂守備指揮同知陳學易爲署都指揮僉事僉書河南都司事

○己酉

○立春節順天府官進春上禦皇極殿受之百官五拜三叩頭禮免百官宴命南京工部修葺孝陵殿宇並壽春立王坆

○庚戌

○歲暮行大祫禮於太廟遣太常寺祭

○太歲月將之神

○以明日止旦遣寧陽侯陳維藩懷柔伯施嵩襄城伯李應臣徳平伯李銘分祭長陵獻陵景陵裕陵茂陵泰陵康陵

○永陵指揮僉事邵輔祭景皇帝陵寢指揮僉事蔡繼祖祭孝懿皇后中官祭恭讓莊皇后廢後吳氏指揮同知陳書祭哀衝莊敬一太子各陵園

○是歲天下戶口田賦之數戶一千萬八千八百五口六千二百五十三萬七千四百一十九田四百六十七萬七千七百五十頃一十一畝有奇錢糧除蠲免外米一千三百九萬八十六百九石有奇麥二百三十二萬三百一十三石有奇絲三萬六千九百四十三斤有綿一十九萬二千九百三十七兩有奇絹一十六萬一百九十九疋有奇綿花絨一十二萬三千三百一十四斤有奇布三十一萬二千八百四十五疋有奇折色鈔四百七十九萬八千一錠有奇雜課鈔二十九萬三千三百八十六錠有奇米三萬六百七十二石五升有奇銀一萬四千六百四十七兩七錢有奇鹽課鹽二百三十二萬七千二百九引有奇鹽鈔折銀三萬四千二百二十兩六錢有奇鹽課銀六十三萬四千二百一十七兩九錢有奇茶課茶二十九萬一千八百八斤有奇屯田子粒一百八十六萬四千三百六十九石七斗有奇屯牧地銀二萬四千一百一十六兩有奇年例金一千兩水銀一百一十四斤八兩朱砂二十三斤四兩漕運實米三百五十二萬二千九百八十二石三斗各處運納糧五百一十八萬三千二十一石有奇本年奉詔咸免天下田糧九百九萬八千六百九十石有奇

大明穆宗莊皇帝實錄卷之十五

大明穆宗莊皇帝實錄卷之十六

隆慶二年正月辛亥朔上行拜天禮於宮中謁奉天殿世宗皇帝幾筵弘孝神霄二殿畢出禦皇極殿文武羣臣及朝覲官四夷貢使行慶賀禮免宣表免命婦朝賀免百官宴賜節錢鈔

○直隸巡按禦史顧廷對條陳六事一治貪墨言近來貪墨有司𨿽有提問追贓之例而罰止納贖所追不及什二俾得饜飽以去故貪者不止宜及諸司朝覲時申明國初貪吏之律察其贓迹尢著者一二輩執赴法司從重究治一酌銓除言州縣正官於民最親近以歲貢選除者率多昏耄闒茸旋以不職罷去宜於大選時揀其才力尙壯可任州縣者更以文藝參之則選授不濫一愼遷代言今州縣正官以行取升遷去任者多經歲不補假攝之際因緣爲姦自今宜隨時補選卽行取升遷必得代乃去則新故相承不失久任之遺去一議兵餉言山東河南等處歲調防秋民兵六千人騎兵人給銀四十兩步兵二十四兩所在騷擾而莫能用命宜行革罷徵其銀角�羊邊以備召募一淸國稅言各關稅課不益其獘有三姑息者避謗怨闇弱者滋侵漁近膩者多污染今欲淸稅課莫若更易部臣敕巡按禦史總理輪委府推官一員驗收一季一易則夙獘盡革常課可以漸增一查班銀言近時承差吏農待缺者率納班銀聽其回籍計眞定一府歲不下六千餘兩河南一省歲不下萬餘其他可以例見而有司不行申報乾沒其中請行禦史立法淸查歲終角�羊部以佐度支之費上覽之

○貪官止於罷黜誠不足示懲今次考察諸司贓多迹著者部院列其罪狀奏請處治其餘下所司議聞

○壬子以水災詔湖廣江陵公安石首監利革容五縣南糧俱攺折

○癸丑宣宗章皇帝忌辰奉先殿行祭禮遣武定侯郭大誠祭景陵

○攺宣府遊擊將軍署都指揮僉事尙智於薊州標兵營命原任遵化遊擊將軍署都指揮僉事李信署石門寨參將事

○虜酋賓免臺吉等以千餘騎入掠靖虜城白艸原等處殺官軍六十七人

○甲寅金星晝見

○乙卯詔復四川按察司副使葉應干原職致仕仍給賞賚以巡按禦史論其任內討賊功也

○丙辰內官監太監李芳等請停徵近年加增白熟細粳米四千五百石白靑鹽三萬斤隆慶二年以後歲派止照成化弘治間事例米一萬一千五百石鹽十三萬斤令所司辦納上嘉其節費惠民從之

○貴州宣慰司土捨安國亨遣土目安和等播州宣慰使楊烈遣土目趙士賢等各來朝貢馬宴賚如例

○山西太原府地震有聲

○戊午孟春享太廟先是上已命成國公朱希忠代行禮官請上親祭不允於是大學士徐階等﹤鋶﹣釒﹥言祭祀國家之大禮春祭四時之首禋在皇上必躬奉祼將而後爲孝爲敬在祖宗列聖亦必得皇上之躬親對越而後來格來歆故孔子曰吾不與祭和不祭自非有甚不得已之事未有可以遣官代行者易曰萃亨王假有廟言萃聚精神總攝眾志之道莫大乎宗廟也仰惟皇上當萬國來王之初朝覲官吏會試舉人四夷朝使咸集闕下正宜致謹廟享以萃合天下之心而乃無故遣代恐非所謂萃之道也且自宮至廟其路不遠奠獻有數其禮不繁皇上躬一奉行勞亦不甚夫以宗廟大禮𨿽勞且不當避況非甚勞者乎臣等謹披瀝上請惟聖明鑑允仍親詣太廟行禮上乃從之

○遣太常寺官祭太歲月將之神

○遣中官祭司戶之神

○禮科給事中張鹵等請及今天下諸司入覲時按行祖宗故事果有廉能卓異者特賜宴賚以風勵人心卽一省得數人不爲過卽數省得一人不爲疏無論藩臬守令及佐貳以下皆﹤鋶﹣釒﹥名上請吏部覆言洪武永樂間官多久任政迹已成眾論已歸故宴賚之典行而與者無愧色不與者無異議其後官不久任名不稱實故天順弘治中間一舉行旋復報罷以今較昔又大不侔宴賚之舉未可輕議第擇其屢經薦舉允愜輿情者如正徳十四年例行撫按給賞彩叚羊酒以示獎勸從之

○庚申發太倉銀一萬五千兩於永平鎭充入援軍馬芻餉

○禮科給事中張鹵請加故都禦史何瑭謚號及給事中張漢卿鄭一鵬贈官因言先朝建言得罪及應得卹典諸臣事久時移搜核未徧宜趣撫按及提學官采訪奏聞其諸陳乞者一切報罷於是禮部覆言諸臣中固有進退光明始終一致仕者亦有因人成事因事見斥及退居之後肆情妄作晚節不終其爲人品難以槪論設不稍爲區別則朝廷勵世之典遂爲臣下市恩之私其何以勸天下後世請申飭所司從公體訪分別等第行誼卓越心術純正見重鄕評者爲上謹守廉隅人無疵議者次之罔利營私敗名喪節者爲下各指陳實迹毋狥私情卽有濫舉者參將如法上是之

○辛酉孝恪皇太后忌辰神霄殿行祭禮遣慶都伯杜繼宗祭永陵

○吏科左給事中鄭大經等劾奏山東暫署京糧靑州府通判邵鉉侵盜公儲罪狀又言河南京糧亦有布政司官總理自今有遷調它故卽令兼攝毋輙委通判等官則事權重而獘源可窒戶部覆奏從之

○壬戌吏部都察院考察方面官素行不謹左布政使萬衣等貪副使張天復等酷參議張冕才力不及副使金浙等老疾副使徐惟賢等及府州縣官雜職凡千六百六員得旨罷斥致仕降調俱如例吏部又言貪吏剝民肥己罪止罷黜不足示懲故言官﹤鋶﹣釒﹥陳其獘而皇上特降明旨臣等詳核論奏如副使張天復等知縣汪堯仁等贓迹尢著宜令所司逮問如法以爲貪墨之戒從之

○兵部左侍郎吳桂芳以疾乞休得旨準回籍調理

○巡撫順天都禦史劉應節等以永平西門直抵海口至天津凡五百餘里可通漕議令永平通判及指揮等官募諸縣民習知海道者與俱赴天津領運仍同原運官軍駕海舟出大洋至紀各莊更小舟運至永平倉其造船及水夫諸雇募轉般之費取諸漕糧輕賫及倉粟之餘者戶部覆言故事獨薊鎭有遮洋總而無永平海運今驅漕卒冒不測之險於計不便卽如撫臣等言請以山東河南額派薊鎭漕糧分撥折色十萬石俱攺本色運至天津交兌永平通判指揮等官徑自領運不必同原運官軍其沿途轉般入倉工費皆如漕﹤矢見﹥扣給以原撥永平民運及太倉所發年例如﹤鋶﹣釒﹥抵還薊州上從部議

○詔革正一眞人名號奪其印張氏自東漢建武中張道陵以修煉符水術起傳數世有張魯者卽史稱五斗米賊也號能攝役鬼物愚民神而事之魯之子元忠卽道陵煉丹處設壇授法唐會昌間始賜名眞仙觀宋大中祥符間王欽若奏攺爲上淸觀元至正中始封正一教主眞人主領符籙事國朝因令承襲傳至嗣孫張永緒以淫縱聞術益��冉衣�永緒死無嗣江西守臣因言張氏職名賜印不載典制且隱稅逃役公行吞噬無功於世有害於民宜永爲裁革禮部覆如守臣言請革其封號止以裔孫張國祥爲上淸觀提點鑄給提點印上從之

○癸亥禮部尙書髙儀等復上﹤鋶﹣釒﹥請立東宮乃引宣徳成化弘治間冊立皇子皆二齡六齡事例爲據言皇上篤生元嗣已踰六齡主鬯得人臣民歡戴早建豫養宜在此時必冊立之儀旣行則教養之道可舉惟皇上早從眾心擇日行禮寔宗社萬年無疆之休﹤鋶﹣釒﹥入上乃許之命擇日具儀以聞

○甲子給事中孫枝言協理戎政大臣今未及一載而更代者五人卽超世之才不能於旬月間指揮訓練整齊約束使將士服習宜審擇其人卽不能久任亦必假以歲月令得從容展布毋數遷易以增煩擾吏部覆議從之

○乙丑上元節免百官宴賜節錢鈔

○上以生辰大慶加恩輔臣及舊講官大學士徐階蔭一子爲尙寶司司丞李春芳加兼太子太師建極殿大學士食正一品俸陳以勤少傅兼太子太傅張居正少保兼太子太保各賜衣一襲吏部右侍郎兼翰林院學士殷士儋升禮部尙書仍掌詹事府事階等各具﹤鋶﹣釒﹥辭免上俱優詔褒答不允

○丙寅升山西布政使司右布政使楊挺髙廣東布政使司右布政使熊汝達爲左布政使挺髙河南汝達仍廣東

○升山西按察司副使徐爌爲山西行太僕寺卿直隸順徳府知府徐衍祚爲兩淮都轉運鹽使司運使山東布政使司右參議喬應光福建漳州府知府唐九徳建寧府知府朱奎俱按察司副使應光山東九徳福建奎雲南

○四川越雋等衛長官司遣土目李春等來朝貢馬宴賞如例

○升靖虜守備指揮使楊鰲爲署都指揮僉事充固原遊擊將軍

○丁卯英宗睿皇帝忌辰奉先殿行祭禮遣懷遠侯常文濟祭裕陵

○戊辰吏部左侍郎兼翰林院學士掌詹事府事潘晟再﹤鋶﹣釒﹥乞休上不允令供職如故

○升工科都給事中馮成能爲布政使司右參政狹西道禦史韓君恩貴州道禦史陳萬言光祿寺少卿尹樂舜俱按察司副使成能湖廣君恩浙江萬言江西樂舜四川戶科給事中王謨江西道禦史蘇朝宗俱布政使司右參議謨湖廣朝宗山東工科給事中莊國禎廣東道禦史李惟觀貴州道禦史張應亮河南道禦史吳學詩俱按察司僉事國禎浙江惟觀湖廣應亮學詩俱四川

○兵部覆薊遼督撫官曹邦輔劉應節條議邊事一薊鎭山險以一二人守數垛口間有踰越則餘皆瓦角�羊宜令諸將乘障而守卽虜入列陣拒戰仍預屯戰兵以備救援一懷柔縣民不習兵難與共守宜增設守備一員管領民快百名於防秋時量撥班軍一千人屬之以備戰守一造車二百餘輛置火器其中以備兩營之用一築土堤於各區水口用防衝決一發太僕寺馬千五百匹爲春防之用一本鎭累經虜馬蹂躪林木蕭疏宜多樹易生之木以固重險命如議行

○升大同弘賜堡守備指揮僉事白添福爲署都指揮僉事充宣府入衛遊擊將軍

○狹西按察司副使姜子羔言入覲官各有道裏費及饋遺私賫宜令進獻羨余以佐國計布政司官銀三百兩按察司官二百苑馬行太僕二寺官一百運司及府正官二百五十佐貳官一百州縣正官二百佐貳官五十首領及邊遠者量進﹤鋶﹣釒﹥入上曰進獻非事體朝廷亦不藉此足用不許第以諸司路費皆取諸民令禦史查照原給銀數追收貯庫自後進表朝覲官更不得派給累民

○己巳升雲南按察司按察使陳應和山西按察司按察使李逢時廣東按察司按察使薛天華俱布政使司右布政使應和河南逢時山西天華廣東四川按察司副使金立敬山西按察司副使孫一正狹西按察司副使朱袗俱左參政山西按察司副使陳瑞兩浙都轉運鹽使司運使桂嘉孝俱右參政廣東道禦史李復聘按察司僉事立敬瑞俱河南一正山西袗雲南嘉孝廣東復聘四川

○吏科都給事中王治禦史陳於階等以遵例拾遺劾奏布政使程珤陳天資副使閻光潛包檉芳知府周思久陸柬伍典不職當罷吏部議令光潛閒住天資珤致仕柬檉芳思久典俱降一級用從之

○故事冊立東宮次日百官上表稱賀畢卽詣文華殿上箋賀皇太子典璽官陳設太子座於殿中自嘉靖十五年殿易黃瓦及上禦經筵已設寶座正中於是禮部以皇太子受賀不當復設座殿內乃請上裁上命設於文華殿東廊西向

○發太倉庫銀十萬兩爲山西三關兵餉

○兵部覆浙江撫按官趙孔昭等奏浙江水陸官兵應革者八千人歲減兵餉銀一十四萬餘兩止徵銀二十二萬兩有奇以給存畱官兵又寧波旣設海道副使兵備事可以兼攝其紹興兵備可省令寧紹臺分守參議移駐紹興臺州兵備僉事兼分巡三府至於寧紹臺參將各防禦信地仍聽總兵官居中調度上皆從之

○庚午升四川夔州府知府許宗鎰山東登州府知府李鳳爲按察司副使宗鎰廣東鳳貴州湖廣按察司僉事曹棟刑部署郎中周聚星俱布政使司右參議棟廣西聚星貴州

○廣東撫按官李佑王同道以該省用兵奏畱應角�羊戶部鹽引紙價事例鐵稅路引柴馬俸廩寺田酒稅驛傳富戶等銀七萬三千餘兩以佐軍費戶部覆言廣東素有番舶之利而鹽課又徧行廣西及湖廣之衡永江西之南贛袁吉且各府橋稅不下萬金而漏報者多官取其一私得其九卽鹽課引目三四年間不赴南京戶部刷給其它可知所司不爲淸理而欲取常供以充兵餉非計也請量畱事例鹽引鐵稅路引缺官柴馬俸廩等銀一萬六千九百餘兩與浙江等處舊逋余悉角�羊京如故上是部議並以鹽課橋稅二事屬佑查核有勢豪阻撓姦�作獘者具以聞

○命定西侯蔣佑掌右軍都督府事寧夏左參將署都指揮僉事鄭印充右副總兵分守涼州山東都司僉書署都指揮僉事黎思後掌浙江都司事

○山西督撫官陳其學楊巍條上邊防三事一嚴修守謂各郡縣城堡宜修築髙厚令居民編爲保甲且練且守二設將領謂太原參將宜仍駐內地汾州宜增設參將一員統兵三千居之至防秋則移駐石州拒守要害三實內地謂山西恃大同爲藩籬故有扣角�羊大同班銀今虜頻年深入藩籬無所復恃而角�羊銀如故山西原額軍士七萬有奇今不追補逋逃而別加召募令州縣有勇士之徭衛所有壯士之役又山西與薊州同爲邊鎭而歲出義兵銀五萬輸之薊州北皆滋浮費以事無用宜裁省﹤鋶﹣釒﹥下兵部以薊鎭有急義兵銀不當遂罷請下薊鎭總督議處其他皆可施行上從之

○辛未復故浙江紹興府知府黃綰原職贈太常寺少卿綰爲刑部主事時嘗諫武宗南巡廷跪五日嘉靖初以劾奏給事中陳洸忤大學士桂萼萼旣攝刑部事盡反洸獄奏逮綰瘐死獄中至是以遺詔卹錄乃有是命

○升江西按察司按察使張柱爲布政使司右布政使湖廣徳安府知府遠隨直隸保定府知府張烈文狹西平涼府知府祁天敍浙江布政使司右參議勞堪俱按察司副使刑部署郎中楊修按察司僉事柱江西隨烈文俱山西天敍狹西堪四川修雲南調湖廣按察司副使秦淦於貴州提調學校升廣東惠州府知府張存義爲兩浙都轉運鹽使司運使

○令刑部左侍郎樊深致仕先是深以通政使起用升今職禦史王廷瞻劾其﹤衷﹣中由﹥庸不堪法紀重任吏部覆深前以奏劾逆鸞有彊直名而年已衰暮當令致仕從之

○以鳳陽南山賊殺鎭撫張希賢革畱守司僉書署都指揮僉事郭云職奪副畱守等官耿仁等俸仍令戴罪殺賊

○壬申禮科給事中張鹵條陳科場事宜一曰嚴關防二曰核供應三曰正文體四曰廣制額河南道禦史王好問亦言號捨懷挾代替透漏等四獘禮部覆奏上曰姦獘不祛何以得眞才監試禦史其盡心嚴察不得寬縱

○癸酉萬壽聖節上禦皇極門文武羣臣致嗣稱賀不宣表

○免命婦朝賀

○免百官宴賜節錢鈔

○遣英國公張溶玉田伯蔣榮彭城伯張熊固安伯陳景行分祭長陵獻陵景陵裕陵茂陵泰陵康陵永陵錦衣衛指揮僉事王頂祭景皇帝陵寢中官祭恭讓章皇后指揮僉事包琦祭孝懿皇后各陵園

○朝鮮國署國事李耳�公遣陪臣柳景深貢馬及方物四川烏撒軍民府土捨安承祖貴州宣慰司土捨宋一淸廣西南丹等州土目族莫懷等貢馬各入賀宴賚如例

○甲戌禮部上冊立東宮儀注一前期一日遣官祭告天地宗廟社稷至日早上親告奉先殿及世宗皇帝幾筵殿弘孝殿神霄殿俱用祝文祭品如常儀一前期鴻臚寺設節冊寶案於皇極殿內冊東寶西節居中設彩輿於丹墀東教坊司設中和韶樂及大樂是日早錦衣衛設鹵簿駕上具皮弁服禦中極殿執事官行禮畢鴻臚寺官奏請升殿導駕官前導上升座作堂下樂鳴鞭文武百官具朝服行叩頭禮左右侍班引禮引正副使入就拜位贊四拜傳制官跪奏傳制俯伏興執事官舉節冊寶案由殿左門出置禦道傳制官由左門出稱有制贊正副使跪制曰隆慶二年三月十一日立皇子爲皇太子命卿等持節行禮四拜禮畢執事官舉節冊寶置於彩輿中錦衣衛官校舉輿黃蓋遮送至會極門外正副使北向立內官捧節冊寶由正門入至文華門內侍引皇太子出迎至文華殿內官以節冊寶置於案皇太子就拜位內贊贊四拜贊宣冊贊跪宣冊內官取冊立宣訖贊授冊捧冊內官以冊授皇太子皇太子受訖以冊授內侍內侍跪受立於西贊授寶捧寶內官授寶如授冊之儀替四拜禮畢內官持節由正門出至會極門外以節授正副使報禮畢正副使得報持節復命一頒詔候冊命起行鴻臚寺官卽設詔案於皇極殿中唱頒詔翰林院官以詔授禮部官置於按奉迎至承天門開讀如常儀一謁告禮是日皇太子受冊寶畢內侍引詣奉先殿及世宗皇帝幾筵殿弘孝殿神霄殿謁告俱如常儀一謝恩禮是日皇太子謁告畢內侍引皇太子詣上位前皇后前各行八拜禮又詣皇貴妃前行八拜禮畢回宮一次日文武百官具朝服上表稱賀陳設如常儀上具衮冕禦中極殿執事官行五拜叩頭禮畢鴻臚寺官奏請升殿導駕官前導上升座作堂下樂鳴鞭文武百官先行四拜禮贊進表表文不宣又行四拜禮鳴鞭駕興一同日文武百官上表畢進箋慶賀皇太子前期內侍官於文華殿東廊朝西設皇太子座鴻臚寺設箋案於東廊外至日錦衣衛設儀仗教坊司設大樂百官具朝服詣文華門外北向立俟皇太子出升座作樂贊進箋箋文不宣贊四拜禮畢皇太子還宮

○乙亥孝靜毅皇后忌辰奉先殿行祭禮遣豊城侯李儒祭康陵

○丙子升福建布政使司右布政使劉佃爲湖廣左布政使江西右參政殷邁狹西左參政梁夢龍江西左參政陳善俱按察司按察使邁本省夢龍山西善廣東四川按察司副使陳道基爲廣西布政使司左參政河南南陽府知府徐學謨湖廣衡州府知府張一霽俱按察司副使學謨湖廣一霽狹西貴州石阡府知府周望爲狹西行太僕寺少卿

○命寧夏遊擊將軍署都指揮僉事蕭文奎金山遊擊將軍署都指揮僉事車梁俱充參將文奎分守寧夏西路梁分守溫處

○兵部覆禦史周弘祖陳邊防五事一營兵選愞徒寄空籍當事者稍加淸理輒以飛語中之以故輟止宜簡任戎政大臣殫心經畫勿畏浮言仍將協理大臣久任諸邊有警卽調營兵與內外夾擊一今日之患不在無將而在將多將多則兵散兵散則權分自古忌之矣今卽不可驟並亦宜定其職守使不得推避其論功議罪皆重武臣而督撫兵備之臣次之仍宜禮遇將臣少假事權以作其死綏之志一邇來報功大都賄求勢請及將領失事又多營脫是以武夫率不用命宜信賞必罰用懲積獘一中國亡命往往爲虜鄕導宜令諸邊召寘麾下使有所藉賴得其死力一虜不可力屈而可計取彼空穴而出五率猛士從間道搗之彼惰而歸吾畫示弱而宵劫之彼遣騎肆掠吾迹其所往伏而殲之惟在克捷不論首功從之

○丁丑刑部侍郎洪朝選等廷劾天下來朝考察存畱官員不職請加逮問詔宥之令回任用心幹理在外者仍移文示之

○都察院言順天府錢糧宜照各省例並屬巡按順天禦史會同所遣科官查盤毋復別遣從之

○升河南按察司僉事邵夢麟爲浙江布政使司右參議

○兩廣督撫等官譚綸等言廣東岑岡巢賊江月照等招撫初定宜亟爲安集因條陳善後事宜一修復防守軍兵謂和平縣烏虎鎭與岑岡爲鄰故有隘兵防禦今漸廢不振請查復原額愼簡將官統領彈壓之一編立黨正保甲謂岑岡上下陵地近髙沙諸巢勢成犄角遂爲逋逃藪宜將近撫新民嚴立保甲以消意外之變從之

○西番魯班等七寺剌麻番僧札石領占等三十餘人貢馬及方物宴賚如例

○大風揚塵四塞

○戊寅升福建按察司按察使劉子興爲本布政使司右布政使山西按察司副使曹金爲江西布政使司左參政湖廣武昌府知府黃弘宇爲四川按察司副使

○攺戶部右侍郎萬士和爲禮部右侍郎巡撫南贛兵部右侍郎兼都察院右僉都禦史吳百朋爲南京兵部右侍郎原任南京光祿寺少卿丘有嵓爲光祿寺少卿

○薊遼總督曹邦輔欲令昌平永安鞏華標兵四營軍糧皆穵運近地免其赴京關支其行糧七合五勺宜增爲一升五合順天巡撫劉應節欲以昌平懷柔順義密雲三河薊州玉田平谷豊潤遵化遷安撫寧盧龍昌黎各州縣攺爲衛所惟間設一二府佐官約束之又言邊防宿蠹大者有五道路間關倉廒隔遠軍士所支十無六七邊地物價踴貴𨿽折色不能當本色之半此支糧難也養馬折銀歲不過八九錢而馬死責償或四五兩此養馬難也原發撫夷銀僅數十金耳而費至數千乃克軍糧以助之軍糧不足繼以樵采樵采不足繼以私家之銀此撫夷難也行邊之使相望於道所役者邊軍所乘者戰馬所食者軍餉旣不能厚又從而削之此迎送難也武弁類多貪墨而文法之吏往往繩之太過其勢不得不曲意迎承以干薦達𨿽廝養陪臺皆過爲款遇其所供億皆出軍士此科斂難也凡此五難諸邊有之而薊鎭爲甚宜下所司悉心計處於是戶部請以應節言下督撫諸臣熟計興革月糧本色當視米之貴賤無使公私交困其攺郡縣爲衛所事不可行上如部議

○福建撫按塗澤民王宗載以兵事未戢請再畱本省角�羊京錢糧備用戶部覆議以屯折銀一萬九千三百兩事例贓罰銀一二萬兩聽畱余俱徵角�羊如故從之

○巡按廣東禦史王同道以廣東羣盜紛起海寇曾一本林道干等尢肆猖獗乃劾奏參將魏宗瀚王如澄等逗兵玩寇請治其罪仍飭督撫諸臣勉策後勛上命奪宗瀚等職令戴罪剿賊仍命撫臣李佑等嚴督諸將亟爲擒獲以靖地方

○命石塘嶺參將署都指揮僉事孫桓充副總兵仍管參將事

○己卯中宮千秋節免命婦朝賀

○鑄給松江府靑浦管糧通判關防

○復故都察院右僉都禦史陳燿原職初燿巡撫大同以失事與總督郭宗臯俱徵下獄謫戍邊燿尋卒時宗臯已復官燿子以例請吏部議覆從之

○贈南京通政使司右參議徐學詩爲大理寺少卿學詩以建言得罪起用未至官卒乃有是命

○復都察院右僉都禦史蔣宗魯原職致仕從其子行人思孝以恩詔請也

○以兵部尙書郭乾前總督三邊功蔭其孫茂熙國子生卹錄故兵部右侍郎楊守謙蔭其子汝浤國子生

○吏科給事中石星言天下之治不日進則日退人君之心不日彊則日偸臣竊見陛下入春以來天顏漸臒視朝漸稀章奏頻閣淫遊屢肆用是不避斧鉞條上六事一曰養聖躬夫人主一身祖宗之所付托臣民之所瞻戴關系至重不可不養然養之之道以節飲食寡嗜欲爲要臣見陛下淸心寡欲漸不如初試以鰲山一事推之夫爲鰲山之樂則必縱長夜之飲縱長夜之飲則必耽聲色之欲語曰皓齒蛾眉命曰伐性之斧甘脆肥醲命曰腐腸之藥陛下儻不亟戒萬一起居失調聖躬虧損悔將奚及今鰲山之事旣不可追酒色之害實當深警二曰講聖學夫人君者睿智特達𨿽由天縱啟迪開導必資問學我朝祖宗經筵日講每以二月蓋春气融和則進修爲易今經筵一事𨿽屢經言官請行未見慨然兪允竊恐歲月愈邁徳業無聞不亦重可惜哉伏願陛下以務學爲急卽將經筵及時舉行使聖學日就光明三曰勤視朝人君裁決庶政通達下情莫先於視朝陛下卽位以來未明而衣日旰而食歲無虛月月無虛日視朝可謂勤矣然自正月以來則似稍倦於勤者夫元宵以前有歲時之娛元宵以後有聖節之樂暫爾優遊理亦宜然若或有姦諛之徒迎合聖意以先帝二十餘年不出宮闈天下宴然勸陛下效尢則大不可蓋先帝𨿽不視朝然紀綱振肅太阿獨持故百司奉行可幸無事然迨其賓天之詔曰朝講之儀久廢則亦悔之矣陛下當朝儀久廢之餘萬事叢脞之後若不再加勤勵何以保厥有終伏願陛下從此日出視朝以周知民情以總理萬幾不惟可以作精明之气亦可以快觀睹之私四曰速兪允蓋人臣隨事建言所以冀人主之聽人主聞言嘉納所以誘人臣之言君無稽命臣無隱情上下相成治化可舉陛下卽位聽言納諫或事涉無當亦卽降旨今則有允有不允者矣不允者固未審如何而允者亦違常期矣是豈愚言拙計不當聖心故濡滯以示警耶抑或左右內臣遏抑章奏不使達於宸聰耶臣嘗因而數之事有關於聖躬者則畱中不下事有關於內臣者則稽遲不允甚或有以此得罪者如此則𨿽有指鹿爲馬之欺南詔喪師之禍亦無由知矣且尋常章奏稍緩可也乃如虜報軍機呼吸利害稍涉稽緩爲禍不測臣願陛下自今於尋常章奏三日而下兵機之事則不時進覽庶綸音速示而壅蔽可通五曰廣聽納古者有進善之旌誹謗之木所以開治道而來諫也陛下下詔求諫未幾而少卿周怡卽以言觸忌諱怒而出之外任給事中陸鳳儀以偶遺聖旨怒而黜之爲民夫二臣之過小也陛下已不能容若有批鱗引裾之臣將何以處之乎故自二臣去而諸臣皆以言爲諱矣伏望陛下召還二臣俾踐舊職仍諭諸臣勿以二臣爲戒則忠言至計日陳於前六曰察讒譛孔子曰浸潤之譛膚受之愬不行焉可謂明也已矣方今公道昭明讒說頗息間有一二內臣專作威福肆爲無忌因言官攻發其姦遂怒目切齒欲行中傷夫其所以中傷者不過卽其諫諍之言或過於直則曰此人欺陛下或過於激則曰此人慢陛下偶一言之尙未久從漸漬旣久則不覺其入而發之怒矣怒則譴責加焉臺諫之臣由此杜口彼始得以遂其無忌憚之爲而天下將至於不可收拾此固非人臣之利亦非國家之福也惟皇上深燭其情於凡一切譛毀之言悉置不行則保全善類而天下之至明必歸陛下矣﹤鋶﹣釒﹥入上怒以爲惡言訕上無禮命廷杖六十黜爲民

○錄宣府髙山臺斬虜功升賞官軍頗雞落等四十人有差

○修理社稷壇

○庚辰命吏部右侍郎兼翰林院學士林﹤火廉﹥爲日講官國子監祭酒王希烈翰林院編修王錫爵爲經筵講官

○發太倉銀十三萬五千兩於宣府鎭爲客兵餉

○工科左給事中王璽等言內庫之獘其在外者有三曰包攬花費曰角�羊戶私逃曰那移延緩欲嚴擇官保籍其年貌以便稽查其在內者有四曰鋪墊曰守門科克曰茶果饋儀曰棍徒需索誆騙欲如會典所載令鋪戶辧驗錢糧每季輒易庫夫盤運看守三歲一更科道給與印記年貌木牌方令進庫至於紙筆蓋席車價𨿽難盡革亦宜酌量扣算立爲定額抽驗上庫者卽用印記以防他日移咎委官其角�羊戶在逃與系獄者歲月寖深物久必壞當先寄庫執其人付法司情有可原者赦弗治得旨俱如議行

○兵部左侍郎鮑象賢卒詔贈工部尙書賜祭葬如例象賢直隸歙縣人嘉靖己丑進士選授禦史出爲湖廣僉事部署江防以獲盜功升雲南副使兵備臨安時安南用師嶺表滇南皆爲之騷動象賢力沮其議累遷至右副都禦史巡撫狹西越二年巡撫雲南平夷酋那鑑之亂尋升兵部右侍郎提督兩廣軍務時山海寇盜縱橫出沒象賢設方略剿捕斬獲幾二千級以功蔭一子爲國子生攺南京兵部右侍郎尋免家居久之起家巡撫山東尋升兵部左侍郎以老乞休卒於家象賢爲人廓達練事多大略歷任三十餘年所至有聲時論稱之

明穆宗莊皇帝實錄卷之十六終

大明穆宗莊皇帝實錄卷之十七

隆慶二年二月辛巳朔升刑科左給事中孫枝爲工科都給事中戶科右給事中張齊禮科右給事中王之垣俱左給事中兵科給事中嚴用和刑科給事中韓楫俱右給事中用和吏科齊仍戶科之垣兵科楫工科

○禮科左給事中張鹵言皇子方在睿齡外廷講讀事尙有待惟近侍內臣事易習言易入所系尢重宜敕司禮監愼選各監局人員必老成公正通詩書識大體者使在左右口授書史陳說民情利獘動作舉止必導以正他日親賢講學基命成徳之助端在於此上是之

○南京刑部侍郎吳悌卒詔賜祭葬如例悌江西金溪縣人嘉靖壬辰進士任宣城知縣擢授河南道禦史病免家居二十餘年以薦起歷官至南京刑部右侍郎卒於官悌淸修剛介生平一節士論與之

○升賞狹西王家圪塔接連山等處獲功官軍王廷政等四十人神木縣蒼兒峪等處獲功官軍武希孟等四人

○命江西都司掌印署都指揮僉事耿文光掌南京錦衣衛事

○治嘉靖四十一年十月大同平虜衛及山西老營堡等處失事罪發參將陳議邊衛充軍奪守備錢棟俸一月降守備等官王官等原任岢嵐州知州張文林各一級

○壬午以遺詔錄蔭故左春坊左中允郭希顏子瑀禮部主事仵瑜子賓爲國子生

○畱山西巡撫應角�羊贓罰銀十分之四修石州城以總督陳其學等奏也

○總督南京糧儲都禦史遊震得言各省布政司督糧官應天安慶徽州寧國池州太平六府正官請以南糧完負多寡參治降罰如漕運議單事例南京廣洋龍驤等倉各監收主事注選四員使得久任無輙更易戶部議覆允行之

○先是巡撫遼東都禦史魏學曾請罷廣寧坐營千戶任政以開原備禦指揮劉承武代之西平備禦指揮李尙元與金州守備指揮楊爕相更調兵部謂禦史李叔和嘗薦政而戒飭承武卽尙元亦學曾所嘗薦今舉剌異同前後矛盾宜令政與爕更調尙元與承武更調以全器使上從之於是學曾又言政往時守堡幸無事以故得舉承武爲擠者所中故得戒飭臣固不謂當也至如尙旡者臣誠薦之然其才力不能當西原一面之寄爕信才然不若承武練達故臣復有玆議何傷於同異哉夫將官用捨邊鎭安危所系臣不敢依違遷就貽憂地方惟陛下裁察﹤鋶﹣釒﹥下兵部不得已爲請罷政其他如初議上曰人才於事任或不相宜何妨更易其以承武充中軍尙元爕互調政革任悉從學曾所請

○升賞延綏波羅堡等處獲功陣亡官軍髙徹等六十八人

○癸未升河南按察司副使殷從儉爲江西布政使司右參政湖廣按察司副使熊琦爲福建布政使司左參政禮部署員外郎徐雲程爲河南按察司僉事

○四川馬湖府泥溪長官司土捨王承謨等湖廣永順宣慰司土官黃廷正等貴州貴竹長官司通把宋京等各來朝貢馬詔以承謨後期予半賞廷正等如例

○命白羊口遊擊將軍署都指揮僉事程文範充參將分守山西汾州等處協同分守寧夏廣武營署都指揮僉事王國充本鎭領軍遊擊將軍升湖廣武岡守備指揮僉事槐寅安慶守備指揮僉事王柱俱署都指揮僉事寅掌四川都司事柱充金山遊擊將軍

○論山西石州被虜功罪總督鎭巡以下誅奪升賚有差初俺答欲犯汾石也諜者以告總督王之誥之誥下令屬岢嵐兵備副使王學謨等增修城垣急入收保而有司恬不爲意學謨勘報又不以實及虜騎分三道入老營堡遊擊方振遇虜屈家灣與戰身被十餘創卻走虜遂深入之誥倉卒檄大同總兵孫吳提兵由間道應援而山西總兵申維嶽等逗𨖻不進虜遂薄石州城分掠嵐縣寧鄕等處聲言欲蹂汾州還出太原府川眾議分維嶽及參將劉寶尢月黑雲龍四營兵尾賊南下吳及山西總兵田世威等間出天門關邀擊賊前以遏東歸而巡撫王繼洛駐代州不出維嶽且前且卻三日始抵大武鎭石州遂陷屠戮甚慘吳兵抵省城始援汾州虜使我叛人趙全潛遣人入城爲內應州人獲之得預修守備比虜至急攻不能下而維嶽以石州陷日尋間道走文水虜得大掠孝義介休平遙文水交城太谷隰州間所殺虜男婦以數萬計芻糧頭畜無算所遇蕭然一空死者相籍石州旣破之誥急督宣府總兵馬芳提兵西援行一日或云俺酋𨿽西其子黃臺吉尙在宣府塞外未動恐乘間卒犯南山之誥等不宜西行本兵計無所出又急使人追之誥等東還防護陵京獨遣二偏將將數千人往是時虜入邊已二十餘日在內地久气亦疲乏又雨潦淹旬馬倒死者過半皆杖馬箠徒步歸所鹵獲多不能盡載往往遺棄於道浸尋蹣跚至十餘日始出邊而我軍無一人禦之者苐早從之誥之請趣令西援𨿽無捄於汾石之禍猶得以擊其惰歸或頗有所奪獲以紓華人之憤而當事者昧於機宜反爲虜偏師所綴令其得志益輕中國殊可恨也虜旣去汾石維嶽始約吳兵進戰及虜出岢嵐東北吳竟以非已信地引還大同而維嶽世威終不敢戰之誥所遣二將亦皆遷延不見虜而還又十有四日虜悉遁去諸將乃稍稍出獲姦細明海俘董嗑兒黑裏器等及他老弱疲殘類以掩襲得之獨振一與虜遇月逐虜於嵐縣普明村稍稱敢戰而已事聞上命奪鎭巡總督等官俸令回籍聽勘而逮系繼洛維嶽及世威寶學謨至京鞫之下禦史勘實至是禦史王漸勘上因劾之誥等罪推振月功下法司會議法司以地方遠近兵力眾寡分別議罰請首治維嶽世威寶及繼洛學謨僨事殃民之罪守備楊時隆以下不守信地罪次之太原府同知李春芳岢嵐州知州王下賢繕修不完雲龍等備禦無策隰州知州魏宗方等收斂不早罪又次之之誥專守南山難於遙制吳失於應援而眾寡不敵宜薄其罪議上得旨維嶽世威寶各斬繼洛學謨謫戍邊春芳下賢降三級之誥降二級聽用吳落職充爲事官管事雲龍宗芳時隆等及各分守管操等官下巡按禦史按問以聞振月各升二級賞銀二十兩先後捕獲姦細明海等及叛人董嗑兒等黑裏器等俱斬以狥時邊臣選愞怠玩掩罪冒功積獘已久故恣虜出入動得利去至是議罰將士始知畏法焉

○甲申祭三皇於景惠殿遣禮部侍郎林﹤火廉﹥行禮

○遣太醫院官祭先醫之神

○升工部右侍郎譚大初爲戶部左侍郎總督倉場太常寺少卿張翀爲都察院右僉都禦史巡撫南贛汀韶等處提督軍務

○升戶部員外郎劉時秋兵部員外郎吳一本俱山西按察司僉事

○錄寧夏大沙子等處斬虜功升賞官軍蔣名等一百十七人

○乙酉皇第四子生

○升直隸安慶府知府黃錝湖廣鄖陽府知府臧繼芳浙江衢州府知府何東序俱按察司副使錝湖廣繼芳河南東序山東

○貴州宣慰司土捨安國亨遣人貢馬賀聖節賞賚如例

○錄錦州大勝等堡斬虜功升賞官軍趙采等七十八人

○追論嘉靖四十年十一月山西老營堡弔子溝等處失事罪發守備李大本戍邊降守備趙鏜一級奪守備陳祥正等三人及參將等官俸有差

○給新設山西汾州參將旗牌盔甲

○詔各省贓贖銀兩自隆慶元年九月以前應角�羊工部未至者俱趣角�羊戶部以濟邊用○丙戌會試天下貢士以少傅兼太子太師吏部尙書建極殿大學士李春芳禮部尙書兼翰林院學士掌詹事府事殷士儋爲考試官○大學士徐階以歷一品俸再滿九年自陳不職上曰卿輔佐先帝久著忠誠翊戴朕躬勛猷益茂玆九年再滿朕心嘉悅其贊理如故吏部議擬應得恩典以聞階復上﹤鋶﹣釒﹥求去辭免加恩上曰卿先朝耆碩才徳兼隆經國籌邊功在社稷朕已命所司議擬重加恩賚用示眷酬何乃復﹤鋶﹣釒﹥求去其遵前旨卽出贊理以副朕懷不允辭是日吏部擬上恩例得旨輔臣階支伯爵俸蔭一子錦衣衛正千戶子太常少卿璠升本寺卿仍掌尙寶司事賜敕獎諭宴於禮部

○禁錮石城王府奉國將軍多焊於髙墻以剽竊事敗也

○宥原任參議朱天俸僉事許用中死發邊衛充軍時法司及錦衣衛言天俸等𨿽阿楊順路楷意殺沈煉然非其本謀不過委靡附和而已今順楷止論斬而天俸用中亦附死比不無過重宜稍從末減故有是命

○丁亥上以皇第四子生告奉先殿世宗皇帝幾筵弘孝神霄二殿百官致辭稱賀

○祭先師孔子命大學士張居正行禮

○詔建故兵部武選司員外郎贈太常寺少卿謚忠湣楊繼盛祠於保定府賜名旌忠令有司春秋致祭從禦史郝傑奏也

○升白石口守備指揮僉事李希周爲署都指揮僉事僉書山東都司事

○南京工部尙書裴宇以詔書停造軍器因言畱都根本重地卽有緩急守備不可不豫請如例補造從之

○敕諭天下朝覲官曰朕荷皇天眷命纘承鴻業托於億兆之上深惟輯寧區宇以答天心卽位之初已亟下詔蠲徵免役蕩滌煩苛有不便於民者悉與更始猶欲得循理之吏平心畢力各務究宣恩澤以登於至治顧在位者多因循之獘鮮任職之心口習空言而不求其實政尙苟且而惟便於私欲民之安於田裏而無愁怨嘆苦之聲不可得也朕甚憫之玆當來朝特命所司審核黜其不職甚者爾等獲被簡畱蓋﹤宀十見﹥之也自今其幡然永思善道勵精自新務在廉以律己仁以撫民公以存心勤以蒞事率是四者而行之自然政平訟理民咸樂業治可庶幾於古矣朕豈無爵祿以爲勸乎假使狃於舊習或朘削民財以自丰或殘害不辜以爲快或以己私咈公理或以宴安廢官事有一於此皆足以蠹政傷民是從事焉不恪而守官無狀也朝廷之上凜然憲典在焉爾等曾不懷怵惕而戒勉譬猶踐薄冰以待白日也豈不謬哉尙相與欽承之毋替朕命

○戊子祭太社太稷

○己丑禮部請聖駕親祭先農上躬耕耤田儀注一前期三日太常寺進祝版上禦文華殿親塡禦名訖太常寺博士捧出安於香帛亭內擡至先農壇暫安於神庫順天府官以來耜及穜稑種於午門外伺候早朝畢捧至皇極門內官進呈訖少頃內官仍捧出授順天府官捧由午門左門出置彩輿鼓樂送至耤田所一前期一日上常服以親祭先農並行耕耤禮預告於奉先殿世宗皇帝幾筵殿弘孝殿神霄殿一正祭日免朝上禦皇極門太常寺堂上官奏請聖駕詣先農壇致祭並行耕耤禮錦衣衛官備法駕設輦於皇極門下正中上常服乘輦鹵簿導從由大明門出詣壇所導駕官導上至具服殿候報時具皮弁服出導駕官導上至先農壇行祭先農禮如常儀祭畢導駕官導上回至具服殿更翼善冠黃袍太常卿待百官俱更服訖入奏請詣耕耤位導駕官同太常卿導引上至耕耤位南向立三公以下從耕者各就從耕位戶部尙書北向跪進耒耜順天府府尹北向跪進鞭導駕官同太常寺導引上秉耒三推三返訖戶部尙書跪受耒耜順天府府尹跪受鞭太常卿奏請復位順天府尹捧靑箱隨以種子播而覆之上禦外門南向坐觀三公五推九卿九推訖太常卿奏耕畢從耕官各就位教坊司承應畢太常寺奏禮畢導駕官同太常卿導引上還具服殿俟上升座鴻臚寺官奏順天府官率兩縣官耆老人等行禮贊五拜三叩頭禮畢率庶人終畝鴻臚寺官贊入班候百官序列定致詞慶賀贊五拜三叩頭禮鴻臚寺官拱聽聖旨賜酒飯鴻臚寺官承旨訖贊入班一拜叩頭尙膳監進膳三品以上官各就丹陛上賜坐四品以下官臺下序立並宴勞耆宿於壇旁宴畢鴻臚寺贊入班一拜叩頭奏禮畢駕興還宮鹵簿導從並如來儀大樂鼓吹振作上還仍詣奉先殿及世宗皇帝幾筵殿弘孝殿神霄殿參謁如前儀

○命成國公朱希忠英國公張溶鎭遠侯顧寰充三公大學士徐階陳以勤張居正吏部尙書楊博工部尙書雷禮兵部尙書霍冀都禦史王廷吏部左侍郎王本固戶部右侍郎劉自彊充九卿行五推九推禮

○泰寧等衛都督只兒挨等遣頭目升合兒等二百四十餘人貢馬賀聖節宴賚如例

○庚寅孝貞純皇后忌辰奉先殿行祭禮遣成安伯郭應干祭茂陵

○上敕禮部曰天壽山春祭朕躬詣行禮其擇日以聞於是禮部奏上儀注一本月二十七日巳時聖駕發京一前期一日上率中宮皇貴妃等妃以將詣天壽山春祭行禮告奉先殿及世宗皇帝幾筵殿弘孝殿神霄殿用祝文祭品如常儀一錦衣衛設丹陛儀衛扈行一兵部奏請簡命文武大臣居守京師請敕行事及奏請直守皇城四門京城九門分調京營參遊等官把守各山口關隘戎政衙門選點扈駕軍馬及差科道官點閘一戶部照例關給扈從官軍行糧一工部差官修理橋梁道路一光祿寺隨處預備禦膳及酒飯供具一扈從官五府六部都察院通政司大理寺堂上掌印官各一員司屬官各一員詹事府翰林院國子監太僕寺掌印官各一員六科十三道官各一員太常寺光祿寺尙寶司制敕房中書科鴻臚寺順天府應該執事人員太醫院欽天監各掌印官一員一扈從官在途供事以便衣朝參以常服一二十七日免朝駕發由長安左門出后妃輦轎由東安門出一扈從官前行居守大臣同文武百官俱吉服趨赴徳勝門外恭候送駕一是日駕次鞏華城行宮昌平州官吏師生耆老人等跪迎道傍駕至行宮進膳畢上出升座從官朝見行叩頭禮如常儀鴻臚寺官引昌平州官吏師生及公差有事官員見行五拜三叩頭禮是日駐驆鞏華城行宮一二十八日早上升座從官朝參畢先詣天壽山行宮候駕一是日上至天壽山紅門降輦由左門入升輿后妃後隨駕至感思殿進膳畢上出升座從官行叩頭禮本日駐蹕感思殿一二十九日駕駐感思殿從官行禮如常儀一三十日質明行春祭禮上具靑袍乘板輿至長陵門外東降輿導引官導上至殿左門外典儀唱執事官各司其事內贊對引官導上至拜位奏就位奏詣前內贊導上至香案前奏上香上三上香跪訖奏復位奏四拜傳贊百官同典儀唱奠帛行初獻禮內贊導上至禦案前奏獻帛訖導上至成祖文皇帝禦座前奏獻爵訖導至仁孝文皇后禦座前奏獻爵訖奏復位奏跪傳贊眾官皆跪贊讀祝訖奏俯伏傳贊百官同典儀唱亞獻禮終獻禮執爵者代獻訖內贊奏四拜傳贊百官同典儀唱讀祝官捧祝進帛官捧帛各詣燎位上退拜位之東捧祝帛官出殿門內贊奏禮畢傳贊百官同上隨詣永陵行禮俱如長陵儀是日遣官六員俱靑服遵照欽命分詣獻陵景陵裕陵茂陵泰陵康陵行禮一從官俱靑服恭詣長陵永陵陪祀畢先行趨赴感思殿門外候駕一本日駕發回京免朝從官先行至鞏華城行宮候駕駕至行宮進膳畢從官行叩頭禮如常儀鴻臚寺官引昌平州官吏師生辭行禮如前儀朝畢從官先行至徳勝門候駕駕至文武百官及軍民耆老人等俱於門外候迎居守文武大臣伏謁駕前致詞行叩頭禮教坊司大樂鼓吹振作駕由長安左門入后妃輦轎由東安門入上詣奉先殿世宗皇帝幾筵殿弘孝殿神霄殿謁告行禮俱如初儀報可

○戶部尙書馬森等給事中王治禦史王友賢等各奏薦邊才見任大理寺卿鄒應龍右寺丞龐尙鵬僉都禦史趙孔昭劉愨林潤溫如璋唐繼祿南京大理寺卿張守直南京光祿寺卿徐公遴副都禦史楊巍劉光濟陳大賓方廉府丞吳時來太常寺少卿張翀南京太常寺少卿丘橓光祿寺少卿李鍵布政使嚴淸張柱按察使梁夢龍熊桴劉炌陶承學參政謝鵬舉羅瑤沈應時副使曹科楊彩馮舜漁楊錦顏鯨張學顏孟重僉事張守中董文采吉大同知府史桂芳趙賢何東序何子壽徐學古馮叔吉蔡可賢郎中吳兌禦史陳烈凡四十五人聽用僉都禦史王輪李秋參政梅守徳丁憂副都禦史谷中虛翁大立布政使朱大器參政胡湧阮文中養病侍郎劉畿王國光聽勘侍郎陸穩僉都禦史王遴閒住僉都禦史張景賢參政劉應箕聽調運同羅拱辰致仕知府徐可久爲民僉都禦史徐紳參政馮臯謨凡六十三人吏部上其議因言五方之气𨿽篤於因材百中之能難拘於器使如往者輔臣楊一淸以南人用之狹西尙書王驥以北人用之雲南俱有聲績宜勿論南北資格斟酌推用務當其才上深然之因命以所舉諸臣酌量任用有不稱職僨事者並坐舉主

○吏部左侍郎兼翰林院學士潘晟上﹤鋶﹣釒﹥請假還鄕上以晟日侍講讀特賜馳驛

○命江西都司僉書署都指揮僉事王國光掌本司事升平刑關守備指揮僉事丘如嶽爲署都指揮僉事僉書狹西都司事

○以駕詣山陵命成國公朱希忠鎭遠侯顧寰扈從其皇城及京城重城諸門各命一勛臣統官軍防守其京城九門兼用文職大臣一員仍命總督曹邦輔陳其學各提重兵駐臨邊要地從兵部議也

○賜扈駕及防守官軍馬軍人各銀六錢步軍人三錢守天壽山後馬步軍如之九門皇城四門直宿圍子手及巡捕官軍人二錢

○敕英國公張溶左都禦史王廷居守京城

○辛卯升通政使司通政使謝登之爲工部右侍郎

○兵科都給事中歐陽一敬等劾奏雲南總兵黔國公沐朝弼殘忍無親暴橫不道抗違明旨拘畱母嫂不遣占恡惡黨蔣旭等不服聽斷又用調兵火牌遣人入伺京師動靜請責以抗違之罪諸佐使爲姦及詗伺京師者捕鞫如律其火牌卽行革罷以川貴調兵事添入巡撫敕中用稍折其姦萌兵部覆如一敬議從之

○總督宣大山西都禦史陳其學條上南山事宜其略言岔道以東自靑石頂至四海冶火焰山宜乘春修築墩臺於柳溝等處水口浚橫壕一道壕外設石木�囤木�囤外建大石墩以分殺水勢並修張家等口道路禁軍民毋入山樵采岔道以西自靑石頂至合河口爲墩臺一百九十有七宜及時修補令軍人晝夜瞭望大山口迆東一道爲暗門者六咫尺居庸宜嚴加譏察禁宣薊二鎭居人不得越界起釁因薦南山參將李官修理防禦甚有方略宜令久任責成俟有勛勞加秩示勸毋輙更調兵部上其議上皆允行之

○壬辰經筵開講

○大學士徐階三﹤鋶﹣釒﹥辭免恩命上曰卿才兼文武久著勛勞特加殊恩以示酬眷宜承命卽出輔理不允所辭是日又遣太監劉大用至階第賜白金五十兩大紅麒麟服及紵絲四表裏鈔五千貫並茶飯羊酒

○發太倉銀十六萬六千餘兩於薊州鎭六萬九千餘兩於永平鎭一十九萬二千餘兩於密雲鎭七萬四千餘兩於昌平鎭爲客兵餉

○癸巳補蔭故兵部右侍郎林富曾孫紱爲國子生

○甲午春分祭大明於朝日壇命成國公朱希忠代先是禮部請祭東郊大學士徐階等言東郊𨿽系親祭之年但耕耤在邇數日之間聖駕再出聖躬過勞宜暫遣官代祭故有是命

○命懷遠侯常文濟僉書中軍都督府事

○乙未大學士徐階以溫旨諭畱者三乃出視事復懇辭恩命上答曰卿忠貞茂績加恩非過覽奏情詞懇切具見謙愼伯爵俸及部宴準辭其餘宜承朕命

○以貴州擒斬平州賊楊珂功賞巡撫都禦史陳洪蒙兵備副使祁淸及指揮王道行土捨莫承俸銀兩有差

○兵部覆山海關主事熊秉元陳防守本關事宜一復遊兵謂本關遊兵蓋爲彈壓鎭城而設乃今以五百人調赴一片石殊失初意宜卽掣回防禦其城操軍士止令守城勿復以擺邊之役困之一還遠軍謂故事以山海衛軍士二百九人遠戍墻子嶺人甚苦之宜遣還本衛而移其供餉別爲召募以實墻子嶺一增馬匹謂本關故設遊兵千人今宜簡其壯者五百人人給一馬以備赴援一除軍器謂山海衛歲輸料價銀一百六十餘兩於永平府請暫畱一年以資本衛置造軍器之費一修城壕謂邊城與鎭城接界之所宜結屋其上以居軍士其城壕之淤者及月城之損者盡修葺之上命如議行

○丙申遣戶部侍郎譚大初祭京都太倉之神

○遣太常寺官祭恭靖公姚廣孝順天府官祭宋丞相文天祥

○光祿寺卿趙錦言直隸江陰縣歲例進新子鱭魚萬斤路遠數多不堪上用徒以累民請自今止貢五十斤餘皆折色便從之

○廣西太平等府土官族目許全等貴州鎭雄府土官胡羙等四川平夷長官司土捨王良用等湖廣保靖司通把田仕等各來朝貢馬宴賚有差

○升兵科都給事中歐陽一敬爲太常寺少卿

○丁酉薊遼督撫等官曹邦輔劉應節等奏標下兵八百名自月糧外仍按日支行糧以示優厚戶部議從其請因言標兵之設謂其精銳敢戰故以一軍兼二軍之食使徒冒廩餼而無益攻守不惟耗費財力且無以服士心宜敕所司以時肄習使人人可用毋令糜司農之粟貽疆圉之患上以其事屬邦輔等選練令行邊大臣及巡按巡關禦史查核濫冒者以聞

○虜犯柴溝堡新莊兒等處守備韓尙忠迎戰死之副總兵佟登力戰僅免禦史周詠以狀聞兵部覆尙忠死事宜加贈蔭立祠死所以旌其忠登𨿽喪師然力戰退虜罪有可原得旨尙忠贈都指揮僉事伊男升祖職三級世襲立祠賜祭俱如例登奪俸二月

○造大祀十二章衮服及弁服遣工部侍郎徐綱行祭禮

○升巡視湖廣洞庭湖指揮使陳大鵬守備四川雅黎指揮僉事張元俱署都指揮僉事行都司僉書大鵬江西元四川

○戊戌升守備靉陽城指揮同知栗卿備禦遼東寧遠城指揮使張延賞各署都指揮僉事充薊鎭遊擊將軍卿松棚谷延賞曹家營

○己亥聖駕詣先農壇親祭先農之神禮畢詣耤田所上秉耒三推公卿以下助耕畢上禦齋宮賜百官宴並宴耆老於壇傍賜農夫布疋駕還是日以禮部言增上中下三等農夫各十人於耆老之後如弘治中例

○恭仁康定景皇帝忌辰遣都指揮陳書祭陵寢

○遣太僕寺官祭司馬之神

○朵顏等衛夷人都督同知伯彥帖木等三十餘人貢馬賀聖節泰寧等衛夷人炒蠻等三十餘人貢馬賀長至節各宴賚如例

○發太倉銀四萬四千兩於易州鎭五千兩於良鄕涿州三千九百餘兩於眞定府所屬爲主客兵餉

○升守備河間指揮僉事施朝卿爲署都指揮僉事僉書大同都司事

○庚子詔行開納事例於延綏楡慶四衛軍民以其銀充芻餉又發太倉年例銀二十九萬九千餘兩助之西安延安慶陽三府額派延綏鎭民運糧俱復本色如故從戶部覆巡撫李尙智奏也

○辛丑攺南京禮部尙書趙貞吉爲禮部尙書兼翰林院學士協管詹事府事初貞吉以起廢詔日侍講讀時年六十餘然气壯甚議論侃侃輔臣薦其可大用上心屬焉及遷南京以吏部右侍郎林﹤火廉﹥代一日上手詔諭輔臣調﹤火廉﹥南京用而召貞吉還爲講官添注詹事府與尙書殷士儋協管府事已而士儋以府事讓貞吉不允

○錄大同搶風崖等處陣亡官軍張虎等九人升賞有差

○河南修武縣角�羊京銀三千兩至良鄕爲盜所劫霸州兵備副使孟重以聞得旨良鄕畿輔近地使賊肆行劫掠守土官法當重究姑奪兵備及巡捕守備等官俸令速行緝捕旬日中不獲者兵部具劾以聞

○給添設松棚谷遊擊將軍旗牌盔甲從總督請也

○壬寅蔭故戶科左給事中薛宗鎧子洪爲國子生以鎧建言死廷杖也

○南京戶部右侍郎盛汝謙以疾乞休許之

○詔湖廣承天府所進茶鮮令內臣以租銀貿易無得擾民其一切貢獻仍如詔旨停免

○禮部覆提學禦史周弘祖奏正士風五事一廣恩貢以實國學二申臥碑事例以整澆風三久任教職以收成效四責成有司以懲玩愒五試題湏善惡並陳以革剽竊之習得旨開貢本爲求才各提學官其嚴選毋濫如廷試之日發回三名以上者提學官以不職論降一級

○升賞大同弘賜堡出邊搗巢獲功官軍李公等九十人宣大山西三鎭王辛莊等處獲功陣亡官軍黃詔等三百五十人

○癸卯起都察院右僉都禦史王輪以原職巡撫甘肅等處

○升大理寺卿鄒應龍爲都察院左副都禦史總理兩浙福建二鹽運司雲南廣東各提舉司兼理江西浙江福建兩廣雲南貴州湖廣等處鹽屯南京都察院右僉都禦史唐繼祿爲右副都禦史總理河東鹽運司狹西花馬池四川提舉司兼理宣大山西狹西四川等處鹽屯大理寺右寺丞龐尙鵬爲右僉都禦史總理兩淮長蘆山東三鹽運司兼理江北山東薊遼保定河南等處鹽屯各給與總理鹽屯關防賜之敕

○升太僕寺卿李一元爲通政使司通政使

○乙巳升禮科左給事中張鹵爲都給事中兵科右給事中陳行健爲左給事中兵科給事中顧弘潞工科給事中王璽俱右給事中鹵兵科行健刑科弘潞戶科璽工科

○攺山西石州爲永寧州

○丙午取會試天下中式舉人田一俊等四百名

○升浙江布政使司右布政使郭朝賓爲本司左布政使

○南京國子監祭酒姜金和以疾乞休許之

○發太倉銀一十一萬兩於宣府鎭爲主兵餉

○戶部覆禦史蔣機條上四事一漕運總兵官每歲九月漕舟過淮則以催督事付之參將而身自赴京會議仍亟還派撥新運參將領運至者免其朝謁亟遣還漕艘不得停泊凍阻一杭州嘉興湖州蘇州松江常州運角�羊白糧必以府佐賢能者任其事毋槪委之首領及驗發批單水程簿勿令稽延又通行關津量免其稅一戶部司官管理太倉銀庫者必滿歲方代且給關防以防詐僞一咨工部管河郎中凡倉廒橋梁以時修葺使轉輸委積者無所患苦石壩普濟上平津三閘各增給舊運剝船十隻小腳四名以資盤運從之

○遼東管糧戶部郎中丁誠言本鎭客兵利於支銀故折色不足主兵便於支米故本色日少彼此假借人易爲姦今以客兵鹽引銀一萬兩抵補主兵京運年例此後戶部查發攺定京運主兵銀十六萬三千九百九十八兩有奇客兵四萬兩主兵鹽引三萬二百八十一兩有奇客兵一萬兩且著爲例從之

○論元年八月狹西翻山嶺石棚溝靖安鋪等處被虜失事罪革指揮呂繼宗守備張邦政任仍與千戶姚勛俱下禦史逮問

○發太僕寺馬三千五百五匹分給宣大二鎭及標下官軍仍發本寺銀三萬六百兩買馬從總督陳其學請也

○丁未上詣天壽山展謁諸陵駕發京師是日次鞏華城

○詔禁內外扈從官員人等毋得沿途生事擾害百姓違者廠衛緝治巡按禦史參劾以聞

○戊申上至天壽山駐蹕感思殿

○祭歷代帝王遣英國公張溶行禮

○己酉上在天壽山諭輔臣曰朕躬謁我祖考陵寢始知邊鎭去京切近如此玆薊州總督官來朝言近日虜情如何今邊事久壞無爲朕實心整理者但逞辭說弄虛文將來豈不誤事卿等其卽以朕意傳諭宣薊二鎭官軍來護從者可量賞否卿等及戶兵二部臣議擬以聞於是兵部言京師陵寢均爲腹心重地去虜營密邇薊鎭藩屏於東宣鎭股肱於西爲左右輔使二鎭守臣實心幹濟固可恃以無恐而邇來人心玩愒或文武互爲參�或官屬自相予盾或怵於法网之太密或牽於議論之太多坐是日弛一日誠如聖諭屬者𨿽據總督諸臣報稱無警而衣袽之防正在今日卽當移檄二鎭守臣多方偵伺務令預得虜情早爲經略用紓皇上霄旰之懷其徒爲文具僨事殃民仍蹈故智者罪無赦上是之令總督鎭巡等官各條上見行戰守方略以聞已而戶兵二部請以原領給賞羨余銀五千兩犒二鎭官軍報可

○上諭戶部曰朕躬奉春祀式弘先徳以惠民生所過地方其量免本年田租戶部尙書馬森等請核昌平州宛平大興二縣地凡建設行宮及屯營軍馬開除馳道者免十分之五所過者免十分之三上允之仍命查所毀民房亦量予價值以示軫卹

○遣定西侯蔣佑祭天壽山之神

○庚戌淸明節上親詣長陵永陵行春祭禮分遣駙馬都尉許從誠彰武伯楊炳安平伯方承裕慶都伯杜繼宗徳平伯李銘固安伯陳景行祭獻陵景陵裕陵茂陵泰陵康陵都督沈至祭景皇帝陵寢都指揮陳書祭恭讓章皇后都指揮王極祭孝懿皇后都指揮江魚祭哀衝莊敬二太子各陵園

○是日駕還京

大明穆宗莊皇帝實錄卷之十七

明穆宗莊皇帝實錄卷之十八

隆慶二年三月辛亥朔孝肅皇后忌辰遣安平伯方承裕祭裕陵

○甲寅狹西慶陽西安等府山西蒲州安邑等處河南裕州等十三州縣及襄城新安等縣鄖陽寧夏漢中等處俱地震

○狹西西寧衛天鼓鳴漢中府南鄭縣雨土

○乙卯發太僕寺馬六百五十匹馬價銀七千八百兩給薊鎭

○立廣東惠州府和平縣岑岡等處社學從撫臣李佑請也

○丙辰升刑部右侍郎洪朝選爲本部左侍郎順天府府丞吳時來爲南京都察院右僉都禦史提督操江通政使司右通政姜寶爲南京國子監祭酒攺南京吏部右侍郎鄭世威爲刑部右侍郎

○命調密雲兵備僉事張守中於極邊以永平兵備副使張學顏代之守中旣以墻子嶺失事降僉事未幾巡撫僉都禦史劉應節以守中有修築邊垣功奏令復職與學顏更調總督侍郎曹邦輔劾守中初降級時自陳功伐有怨望心不當復職並劾應節狥私用人吏部覆議總督巡撫皆有邊鎭之責當同心共濟而應節不先會同徑自題請實於事體未安宜戒諭應節自今事情重大者須會同總督不得自持意見以妨大計守中負才使气宜仍以僉事調極邊上從部議

○升狹西布政使司左布政使靳學顏爲太僕寺卿山東按察司按察使熊桴爲浙江布政使司右布政使

○升翰林院編修林士章爲國子監司業

○發太倉銀一十二萬兩於大同鎭並督催河南山西未完民運本折色糧艸

○以山西布政司例角�羊太倉銀六萬四千餘兩爲鴈門三關兵餉從督撫等官請也

○丁巳命大同入衛遊擊將軍錢楝仍以爲事官領山西太原右參將事

○大同總兵孫吳引兵出邊襲擊虜於亂子山與參將方琦遊擊張鐸坐營劉經斬首三十四級獲馬七十五匹以歸事聞命賞銀幣有差

○戊午復故太子太保兵部尙書毛伯溫原職致仕初伯溫在先朝落職爲民以詔復閒住及是其子楝爲中府都事考滿以例請故有是命

○升提督四夷館太常寺少卿趙灼爲通政使司右通政提督謄黃南京通政使司右參議顧存仁爲順天府府丞山東布政使司右參政周世遠爲山東按察司按察使

○南京戶部尙書劉體干等言湖廣江西南直隸各府積逋本部銀共一百四十萬餘兩米八十九萬六千餘石絹布共三十四萬八千餘匹請責成各布政司督糧官直隸郡縣正官以時徵完其怠玩者部臣及總督南糧都禦史劾奏如戶部例許之

○發太倉銀十八萬於遼東鎭爲主客兵餉

○命險山參將李成梁爲副總兵仍管參將事革長勇備禦戴冠任下禦史問以遼東撫臣舉劾也

○命貴州都司僉書署都指揮僉事孫克謙掌本都司事

○先是有旨命太監李佑往督蘇杭織造工部言頃以明詔取回織造內臣中外傳頌聖徳今詔墨未漧而制使復出殊駭觀聽請行撫按官如法督造而罷佑勿遣毋渝大信而損儉徳上謂已有成命趣予佑敕令亟去於是都給事中孫枝禦史郝傑各﹤鋶﹣釒﹥言比來東南諸郡賦役煩苛財力困竭卽乘輿服禦有數而工役科派費實不貲且內侍聲勢尊嚴有司承奉惟恐不及一切供億皆民脂膏惟陛下如部臣議以蘇東南久困之民俱報有旨

○是夜延綏保寧堡旗竿有火光

○己未發太倉銀五萬一千餘兩於延綏鎭五萬一千餘兩於固原鎭三萬三千餘兩於寧夏鎭四萬一千餘兩於甘肅鎭爲主客兵餉並補工本鹽引之不足者

○巡撫四川都禦史陳炌請以本省角�羊京銀二十萬運至狹西抵太倉歲發邊餉之數以省遠道轉輸之費許之

○錄招徠被虜人口功復大同總兵孫吳署都督僉事鎭守如故升中路參將劉國一級賞銀十兩宣府總兵馬芳二十兩彩幣一表裏

○保定府新城縣空中有聲如雷隕石二色黑

○大風揚塵四塞

○庚申以冊立東宮上親告奉先殿世宗皇帝幾筵弘孝神宵殿遣英國公張溶鎭遠候顧寰駙馬都尉鄔景和安鄕伯張鋐祭告郊廟社稷

○升光祿寺少卿李鍵爲南京通政使司右參議浙江道禦史淩儒爲大理寺右寺丞吏部文選司郎中武金爲太常寺少卿提督四夷館河南按察司副使鮑承蔭爲山東布政使司右參政

○南京戶科給事中張應治﹤鋶﹣釒﹥言聖節加恩輔臣講官爲濫予宜聽諸臣辭免以昭大臣廉讓之風上以應治妄言奏擾切責而宥之於是大學士徐階等及尙書殷士儋各再﹤鋶﹣釒﹥辭免新命俱不允

○發太倉銀五萬六千餘兩於薊州鎭三萬八千餘兩於永平鎭二萬三千餘兩於密雲鎭二萬七千餘兩於昌平鎭

○攺寧海縣桑州驛於關嶺

○辛酉上禦皇極殿傳制冊立皇子爲皇太子命成國公朱希忠爲正使持節大學士徐階爲副使捧冊寶詣文華殿行禮冊曰蓋聞萬國之本屬在元良主器之重歸於長子朕恭膺景命嗣撫丕圖遠惟古昔早建之文近考祖宗相承之典爰遵天序式正儲闈咨爾元子日表粹和天姿穎異誕祥虹渚夙彰出震之符毓徳龍樓允協繼離之望是用授爾冊寶立爲皇太子正位東宮於戲啟克敬承是以識姒傳之衍誦能基命是以卜姬祚之長爾尙式彼徽猶定乃幼志勤春夏秋冬之學用廣聰明親左右前後之賢豫端蒙養俾三善悉備百度惟貞益綿宗社之洪休普慰華夷之仰戴斯予一人永有慶焉欽哉是日遂詔天下詔曰朕惟自古帝王奉天子民思弘永世之圖莫不崇建元良豫定儲貳所以隆國本而系人心也我祖宗列聖造基纘緒累洽重熙率由玆道朕荷天之眷早錫胤祚長子英姿岐嶷睿質溫文仁孝之徳夙成中外之情元屬昨朕嗣登大寶文武羣臣卽以建儲爲請朕以子年方在幼沖未之許也玆者禮官復稽先朝彜典﹤鋶﹣釒﹥懇至於再三詢謀僉同理難終拒爰諏吉日祗告於天地宗廟社稷授冊寶立爲皇太子上以奉九廟神靈之統下以慰兆人翊戴之心盛禮旣成普天同豫肆頒渥澤覃被多方所有寬卹事宜各該巡撫都禦史督率所屬查催完納一宗室子女請名請封選婚該府查勘明白遵照新頒奏格徑自奏請禮部查果無礙卽與題覆於內如有事體不明者方行巡按禦史查勘其先前行查者詔書到日巡按禦史作速勘報以便題覆長史教授等官如或刁蹬故違稽錯該部查出參奏治罪一各處親郡王及將軍中尉等如有謹身修行樂善好學孝親敬長惇宗睦族足以勵世者許各該撫按官具實奏聞獎勵一累朝及見在公主所出子孫有志向學者許蔭一子入監讀書一天下祀典神祗所以保庇生民有司務在誠敬以奉祭祀壇廟遇有損壞卽時修理毋致褻慢其各處帝王陵寢及名臣賢士墳墓有被人毀發者所在有司卽與修理仍禁約不許樵采牧放一自隆慶二年三月十一日以前昧爽以前凡官吏軍民有犯除眞犯死罪十惡失機貪贓酷刑及潛住京師窺探爲姦指名馬�匡騙侵欺一應錢糧俱不赦外其餘已發覺未發覺已結正未結正咸赦除之敢有以赦前事告言者以其罪罪之一浙江等處布政司並南北直隸府州縣隆慶二年分秋糧除漕運四百萬石南京倉糧各處屯糧起運一應京邊錢糧照舊徵兌起角�羊外其餘各存畱地方者俱免十分之三以蘇民困隆慶元年以前年分起角�羊錢糧有侵欺事發者限三月以裏能完獲批單俱與免罪照常釋放二南北直隸浙江狹西河南山東山西輪班匠價已徵在官者截數起角�羊如有因貧難拖欠者及順天河間一府有拖欠葦課者各布政司南北直隸有拖欠年例磚價並歲辦課﹤釒截﹥本色黃白麻折色者查系嘉靖四十五年以前俱與蠲免其或匠丁故絕葦地被水沖沒無存所司仍與查勘明實具奏除豁一南直隸浙江原派藍靛槐花烏梅梔子紅花等料已該工部召商買送織染局應用今後都著免派不許有司重科優一兩京文官一品至九品各給與應得誥敕先已給領者與進本品勛階一等如品同而職銜不同照見任攺給署職者仍與實授試禦史試中書候實授之日各補給有願移封移贈者聽若先已移封移贈今給與本身及妻誥敕在外二品以下七品以上方面有司官不分已未考滿但於本任內曾經總督撫按等官薦舉二次以上者亦與應得誥敕先已給領者於本品內進勛階一等一兩京三品以上文官未及三年考滿者許蔭一子入監讀書一文武官員五品以上致仕在家實年六十以上者各進階一級二品以上致仕大臣年八十以上者有司具奏存問其有不系犯私罪爲民者與冠帶閒住閒住者與致仕一王府官年老願致仕者進散官一級其長史歷任三年無過者給與應得誥命一各邊將領及各處軍職近因督撫巡撫按巡關巡屯巡鹽等衙門升遷任滿循例參劾數多屢屢更易以致人無固志隳廢職業各官務要虛懷秉公於各將領軍職除失事重大及貪酷異常者不時舉劾外其餘管事未久無大過惡者宜存作養愛惜之意不得苛責輕論兵部亦要酌量題覆以服眾心其被參題未結經薦用已立有功者開具前後功罪輕重有無相當奏請定奪不得一槪行提一各邊將領等官有素著謀勇累立戰功偶失事革職閒住及充軍等項年力未衰猶堪任使者詔書到日撫按科道官查訪﹤鋶﹣釒﹥名奏請定奪一軍職官有因班軍運糧違限參奏降級者不拘己未問結各該撫按官查開軍數糧數多少及所違限期久近分別奏請一各處運糧官軍偶值風火等項損失官糧非力所及者許陳告所在官司勘明具奏盡其家產變賣賠補完足與免本罪一各處武官襲職十年以上人文不到部例不準襲但道路有遠近年力有少壯家道有貧富一槪革襲不無有沒汗馬先勞兵部卽便查議定奪一各處倉官及收糧攢典守侯二年之上放支至一千石以下者撫按卽委官查盤交與見任官攢接管起送免其守支一各處逃亡人戶情願復業者俱免差役二年里長不許勾擾其山東淮揚鳳陽等處拋荒田土數多許諸人告官承種仍免糧差五年之後方照常辦納各州縣有能招撫流民復業及開墾荒田數多者撫按官保薦擢用一旌表義夫節婦孝子順孫所以勸勵風俗近來各處有司視爲常事富者曲爲保勘貧者終身不得何以勸善今後不論貧富如果事實卽申呈巡按禦史勘結奏聞以憑旌表所司敢有稽遲者罪之一軍官旗軍將軍力士校尉舍人餘丁有爲事問發立功瞭哨除前款所開不赦外其餘盡行放免復還職役例該帶俸差操者仍不許管軍管事中間有立功未滿病故者子孫準免減俸一大漢將軍侍衛二年半以上者給與冠帶四年半以上者授試百戶將軍侍衛二十年以上者亦俱冠帶榮身一各處儒學生員有親老無人侍養願告侍親者聽親終復學其累舉不第年五十以上願告退閒者許以衣巾終身仍免雜泛差役一各處逃軍逃匠逃囚人等在京限一月以裏赴通政司在外限三月以裏赴所在官司具首與免其罪軍還原伍匠仍當匠民放寧家一在京在外緝獲彊盜妖言姦細等項多有貪功网利及無賴番役妄拏拷打誣陷重罪今後問刑衙門務要從實研審的確有冤抑卽與辧理毋致虧枉一朝廷設立問刑衙門專爲雪理冤濫近來問刑官多有喜立聲名故爲深刻逞私挾讐誣陷良善又有一種姦民自知犯罪難免故意牽連幹問人眾以致經年不決累死無辜之人今後在內在外問刑官務要以矜卹存心使刑協於中罪當其情毋得文致煆煉以致冤抑如有以誣枉訴者務與虛心審勘從公辧理其所接受詞訟除彊盜人命例應檢驗及土田例應踏勘俱各照舊外其餘止許行提緊關人犯作速問斷不許一槪拘禁一凡政治得失軍民利病許諸人直言無隱於戲震男主器益培萬載之丕基巽命敷恩用衍一人之大慶詔告中外咸使聞知

○南京給事中張應治禦史尹校各劾奏原任江西右參政李佑狹西左布政使杜拯胃升巡撫宜罷吏部酌議以請得旨佑回籍聽勘拯攺南京別用

○南京吏部尙書吳嶽以老疾乞休不允令供職如故

○命統領並大二道民兵遊擊將軍署都指揮僉事牛相充北樓口參將升八角堡守備指揮僉事陳勛署都指揮僉事充大同入衛遊擊將軍

○修葺皇史宬

○壬戌以冊立東宮禮成上禦皇極殿文武羣臣上表稱賀皇太子坐文華殿東廊羣臣上箋行禮

○免命婦朝賀

○賜五軍三千神機三大營京衛外衛見操官軍及侍衛帶刀直宿錦衣衛府軍等衛禦馬監並武驤左等四衛官舍將軍旗軍勇士午門等門並正陽等九門官軍人各銀一兩錦衣衛左等所官各絹一疋旗校軍奴並各監局上工軍匠人各米一石內府上工民匠光祿寺廚役人各米七斗

○升禮部郎中範惟丕爲光祿寺少卿涿州知州王之弼爲山東按察司僉事

○兵部覆總督狹西侍郎王崇古條言邊事一延綏寧夏甘肅狹西四巡撫往時止令紏察將領不預戰陣故不給旗牌今已指麾諸將統領標兵宜更撰敕諭如山西宣大及江南用兵例各頒旗牌令得以軍法從事一延綏西路抵花馬池接寧夏后衛延袤五百餘里前後添設將官四人邊務叢委而經理覺察獨責靖邊道管糧通判巡歷不周其寧夏東路自黃河東至花馬池後衛三百餘里𨿽有通判分理錢糧鹽法而寧夏兵糧道亦遠在鎭城且花馬池定邊二營居延寧之中軍費浩大仰於大小二池鹽利𨿽已命河西道參議轄之而本道分管延慶二府難以遙制以故鹽利歲減宜專設定邊兵備鹽法副使一人令駐定邊營與副總兵花馬池參將相表裏東起延綏西路舊安邊西至寧夏萌城聽其經理專管大小二池鹽法及修飭邊事一延綏土軍買馬勾捕科索不勝其困以故編戶逃徙宜令各守巡道督延慶淸軍官查核戶丁田糧定爲則例糧二十石丁更多者令買一馬馬死輙補不得踰時其次二年而買補又其次三年而買補糧十石及五丁以下免其買馬止應軍役歲徵軍裝銀五錢一請久任邊將以定將選一請給入衛馬價以卹邊累一請優卹入衛兵馬勿令修邊以備戰守一請量畱延綏入衛兵馬以固重鎭一請愼選操守等官以固邊堡一請詳勘覆以信賞罰一請寬文法以勵臣節上命如議行

○先是正月中虜三千餘騎駐紅城子石棚溝等處由莊浪飛石崖入犯西寧河州界掠熟番靈藏宗剌等族尋引還於是總督王崇古劾奏西寧參將朱淸河州參將劉霈不鑿冰據險使虜得渡河入莊浪參將湯鼎洮岷參將薛奎及總兵劉承業革任副總兵張弼備禦無策使獲利去事下兵部擬諸臣罪狀因言巡撫石茂華且以憂去而代者王輪未至宜促又請以原任參將李世威代鼎興武營協同聞三接代奎原任參將吳鳳代淸上是之令趣輪赴任奪承業俸一月革鼎奎任及弼俱令禦史勘奏

○癸亥初永樂時尙膳監有羊房在韓家川冷泉至景泰間移於西琉璃窰廠凡牧地一十三項四十一畝又置司牲司官吏及軍士護守歲費數千金至是光祿卿趙錦請以羊供本寺之用其官吏軍士皆宜罷設太監孟衝等﹤鋶﹣釒﹥爭之上從衝等言

○黃霧四塞

○甲子武宗毅皇帝忌辰奉先殿行祭禮遣新寧伯譚國佐祭康陵

○以廷試天下貢士命少師兼太子太師吏部尙書建極殿大學士徐階少傅兼太子太傅禮部尙書武英殿大學士陳以勤少保兼太子太保禮部尙書武英殿大學士張居正少傅兼太子太傅吏部尙書楊博少傅兼太子太傅工部尙書雷禮戶部尙書馬森詹事府掌府事禮部尙書兼翰林院學士殷士儋兵部尙書霍冀都察院左都禦史王廷刑部右侍郎洪朝選通政使司通政使李一元大理寺左少卿李邦珍翰林院侍讀學士諸大綬充讀卷官大學士陳以勤以子於陛預試乞引避上不允再﹤鋶﹣釒﹥懇辭乃許之於是侍郎洪朝選通政使李一元亦以弟侄故皆不預讀卷

○以永平府昌黎撫寧二縣並撫寧衛山海衛東勝左衛左所被虜殘甚凡錢糧存畱者悉蠲除之起運者已奉詔免十之五仍免五之三從撫按官劉應節等請也

○乙丑策試天下貢士制曰朕惟君天下者興化致理政固多端然務本重農治兵修備乃其大者書言先知稼穡之艱難乃逸又曰其克詰爾戎兵以陟禹之迹夫成王初親大政而周公卽惓惓以此告之其意深矣朕仰荷天眷獲嗣丕基自惟寡昧未燭於理嘗恭誦我太祖髙皇帝耤田諭成祖文皇帝務本訓乃知王業所由興民生之不易及觀祖訓所載居安忘備之戒又日競競焉玆躬率臣民耕耤於南郊又屢敕邊吏愼固疆圉博求制虜長策亦欲庶幾乎知艱詰戎以覲揚我二祖之光烈顧彜典𨿽舉而實政未孚督策𨿽勤而武備猶弛四方浮惰者眾未盡歸農也何以使人皆力本而不失業歟自屯鹽之法壞而商農俱困邊儲告乏今欲舉之其遺法尙可復歟醜虜匪茹警報歲聞何以創之使不敢復窺歟議者或言宜戰或言宜守或欲罷調兵或欲練土卒計將安所決歟朕日夜圖慮安攘之策莫急於斯而行之靡效其故何歟抑其機要所在未克振舉故人罕實用功難責成歟爾諸士習於當世之務久矣其仰繹我皇祖垂訓貽謀之意有可以便民益國者明以告朕將采而行之焉

○蔭故兵科都給事中何光裕子儼爲國子生以光裕諫言死廷杖也

○先是嘉靖四十四年四月虜襲陷黃甫川堡殺二百八十餘人倉官一人九月犯鎭靜堡參將魯聰戰死亡將士二百餘人四十五年六月陷筆架城所擄掠甚眾官軍逐之去七月薄安塞縣城分騎掠延安府北關及東西兩川八月入甜水墩等塞殺三十六人總兵郭江等戰死又亡六百餘人隆慶元年正月虜寇小芹河墩半入總兵郭琥與戰卻之追出邊遇伏失亡相當二月攻淸平堡遊擊郭鈞等固守不下虜乃引去三月虜攻康家寨守備王鐸等逐之有斬獲功鐸中矢死又入楡科澗遊擊髙天吉與戰勝之八月虜五千騎自蘆溝山入總兵趙岢及天吉等敗之又入常樂堡又敗之前後奏報俱下禦史勘核至是禦史楊鉁上其事劾鎭撫薛鞫指揮陳保通判王尙賢參將李希靖千戶田養賢等各失事罪狀及他功罪相贖者並敍原任總督霍冀巡撫王遴總兵趙岢副使楊錦等修築邊墻功兵部覆奏上命賞冀等銀幣有差遴遇缺推用鞫保謫戍尙賢爲民希靖革任養賢等俱下禦史問

○初廣東賊曾一本突至雷州參將魏宗瀚王如澄繆印率舟師與戰敗績賊執印及把總兪尙志以去官兵死者八百餘人已而歸尙志乞招撫尋犯我師戰數日守備李茂材中礟死我兵又敗事聞兵部覆言新任總兵郭成未至而廣西總兵兪大猷素負威名請令暫往視師前總兵湯克寬等罪不止於革任宜令戴罪立功副使姚世熙等並宜議罰宗瀚等宜充爲事官以圖後效上然之命暫調大猷用事寧回鎭克寬立功贖罪世熙等奪俸一月促總督張瀚等速處兵糧嚴督將領克期滅賊以靖地方

○命原任沈陽遊擊將軍署都指揮僉事宿仰辰充遼東海蓋左參將

○丙寅攺南京工部尙書裴宇爲南京禮部尙書

○起吏部右侍郎林樹聲原職

○升兵部右侍郎譚綸爲本部左侍郎兼都察院右僉都禦史總督薊遼保定等處軍務兼理糧餉四川右布政使嚴淸浙江右布政使熊桴俱都察院右僉都禦史淸巡撫貴州桴巡撫廣東俱兼督理軍務

○戶部劾奏浙江溫州府知府等官李廷觀等五十二員未完錢糧五分以上者住俸七分以上者降一級其歷任未久者如不及五分例又言給由行取官吏部宜咨送戶部必國賦如數方得復任選用許之

○禦用監奏合用金箔漆朱等料已減定數目行工部辦送本監工部以漆朱等料皆舊例所未有宜以嘉靖初年爲則其金箔等料如數處辦自今各監局物料仍如節年事例不得加增上從部議

○戊辰賜天下貢士羅萬化等四百二人進士及第出身有差賜朝服冠帶及寶鈔如例

○己巳賜諸進士宴於禮部命成國公朱希忠主宴

○狹西崇隆等六寺剌麻番僧共卜尖晷等三十餘人進馬及方物宴賚如例

○辛未命臨淮侯應襲勛衛李言恭充五軍營遊擊將軍神機營練勇參將史綱延綏遊擊髙天吉陜西行都司僉書湯希韓俱充參將綱薊州燕河營天吉延綏東路希韓肅州

○壬申鳳陽巡撫都禦史方廉言徐州水患視他郡殊甚而漕挽之供應河渠之浚築視往歲尢不啻倍蓰請畱本州商稅以充夫廠之用戶部覆奏聽畱一年以後角�羊部如故從之

○南京兵部尙書劉采等言南京各營馬每歲用三百匹除江南原攺角�羊馬九十七匹其二百三匹出於上江二縣馬戶極爲民累乞用南京大僕寺議於廬鳳揚三府滁徐和三州折色馬千六百餘匹內量攺二十分之一爲本色可得馬八十三匹發營騎操每匹該折色銀一十八兩本部徑代角�羊京以補備用之數餘一百二十匹仍令上江二縣買納上從之

○內織染局太監陳洪復奏以上用龍袍及紵絲紗羅綾行所司織造如式工部言前者以織造事屬太監李佑計不下四十餘萬東南民力尙不能堪今佑未行而徵派之令復下計不啻六十餘萬是益其困也且東南財賦之藪不宜重朘削之以傷國脈上乃止○癸酉上諭兵部以是月二十六日幸南海子止用京營官軍扈衛輔臣徐階等言聖駕行幸事體重大上林苑海子𨿽設自先朝然止畜養鹿兔而已非如視學耕耤有關治理不足以煩臨視且近日陵祀回鑾未久不宜復出惟上特加愼重卽賜停止上不允於是吏部尙書楊博等六科都給事中王治等十三道禦史郝傑等各上﹤鋶﹣釒﹥請罷遊幸皆報聞○升狹西按察司按察使莫如忠四川按察司按察使陳鎏俱布政使司右布政使如忠浙江鎏仍四川

○甲戌攺巡撫河南都察院右副都禦史戴才爲大理寺卿

○升戶部左侍郎徐養正爲南京工部尙書南京大理寺卿張守直爲南京戶部右侍郎巡撫宣府都察院右僉都禦史冀煉爲兵部右侍郎

○命定國公徐延徳子文璧襲爵

○命聽降都察院右都禦史兼兵部左侍郎王之誥劉燾各以左侍郎兼右僉都禦史巡視邊務之誥山西宣大薊遼保定等處燾狹西延綏寧夏固原甘肅等處各鑄給關防

○命山西都司僉書署都指揮僉事劉鳳翔掌本都司事升貴州守備指揮僉事薛近宸爲署都指揮僉事僉書貴州都司事

○薊州遵化縣地震有聲雷電雨雹形如雞卵積地寸餘

○乙亥升狹西布政使司右參政沈應時四川布政使司右參政朱綱俱按察司按察使仍本省

○錄嘉靖三十四年山西利民堡馬房屯等處獲功官軍李瓚等二百人四十年傳佐山吳泉嶺等處李約中等一百十人狹西延綏固原工所等處陣亡被傷官軍賀延受等三十九人各升賞優卹如例

○丙子上幸南苑先是左右有言南海子之勝者上欣然欲觀是日駕至則荒莽阻濕宮館不治上亦悔之遽命還蹕

○丁丑命聽勘巡撫延綏等處都察院右僉都禦史王遴以原職巡撫宣府贊理軍務升大理寺左少卿李邦珍爲都察院右僉都禦史巡撫河南

○升吏科都給事中王治爲大僕寺少卿

○戊寅京師地震禮部尙書髙儀等請令百官修省靑衣角帶辦事三日仍勸上親賢遠佞勤政講學以佚欲爲深戒以勵精爲遠圖詘粉餙之彌文崇交修之實政上曰災變非常委宜知儆事關朕躬者當自加愼爾等百司其痛加修省勉盡職業毋事虛文

○是日永平府樂亭縣遼東寧遠衛遵化順義等縣山東登州府同日地震樂亭地裂二所各長三丈餘黑水湧出寧遠城崩

○己卯升大理寺右少卿王諍爲本寺左少卿南京太常寺少卿丘橓爲大理寺右少卿

○發太倉銀一萬兩於寧夏修邊

○四川烏蒙府土官阿琦天全招討使司土捨髙玉等廣西太平府頭目黃猛龍英州官族趙福等各貢馬宴賞如例明穆宗莊皇帝實錄卷之十九

隆慶二年四月庚辰朔孟夏享太廟

○鑄給太倉管理銀庫主事關防及整理定邊等處兵備鹽法道關防各一

○授弟一甲進士羅萬化爲翰林院修撰黃鳳翔趙志臯爲編修

○升狹西行太僕寺卿梁明翰爲狹西布政使司右參政

○命神樞營佐擊將軍署都指揮僉事金璋充神機營練勇參將原任河南都司僉書署都指揮僉事馬乾協同僉書中都畱守司事

○升涼州備禦指揮同知胡立家山西坐營中軍指揮使曰福寧夏備禦指揮僉事田尙墉俱署都指揮僉事立家充延綏遊擊將軍福僉書山西都司事尙墉僉書狹西都司事

○辛巳升山西按察司副使郭斗爲四川布政使司右參政

○戶部覆禦史王廷瞻奏勛戚莊田請乞太濫或本宗已絕爲異姓所冒或身後陵夷爲勢家所奪使國家優卹之典爲姦究射利之資甚無謂也宜於初給時酌爲定數不得過多仍限以世次遞爲裁減其無宗無爵者悉歸之官至於各衛屯田必擇衛官之賢者使任其事有司查盤得並核其勤惰仍以屯田完負分爲三等以行勸戒得旨如議其勛戚初給莊田令部臣酌擬則數臨時奏請

○湖廣撫按官劉愨等言承天府元佑宮故玄妙觀也自陶仲文請易今名以爲祝延聖壽之所而髙士劉永徳因奏乞供養之田歲入千七百餘金又叱顯陵興邸例使有司季爲估修撫按歲爲奏報僣擬不經無過於此請追奪入官徵其租以供漢江築堤之費戶部覆奏報可

○壬午升狹西按察司副使姜子羔爲狹西行太僕寺卿

○先是上令內承運庫太監崔敏以戶部銀六萬兩買金一萬兩進用戶部尙書馬森等言皇上知太倉之積不足以供邊餉故出內庫銀買金甚盛心也第黃金產自雲南所出有限歲額不過二千尙多逋者至於商人尢難責辦先帝時曾買金二千日積月累僅能足數不能足色尋詔停止以此金暫貯太倉今欲於數日之內卽滿一萬之數臣等知其不能請先進見貯太倉者督雲南布政司亟進年例以供上用又祖宗時禦禮皆司禮監傳之閣臣轉示各部院無司禮監徑傳者更望陛下率由舊章以示崇重命令之意得旨銀兩且不必發取見在金進用

○癸未升吏部考功司郎中劉一儒爲南京太常寺少卿

○以冊立東宮恩蔭大學士陳以勤弟以勛張居正子嗣修禮部尙書殷士儋子誥趙貞吉子鼎柱吏部左侍郎王本固子邦獻戶部左侍郎徐養正孫登禧譚大初子學顏禮部右侍郎萬士和子春兵部左侍郎曹邦輔子鑰右侍郎譚綸弟彩曹亨子守中刑部左侍郎洪朝選子兢右侍郎鄭世威子應曉都察院左副都禦史鄒應龍子紹芳何繼柏子崇亨通政使李一元錥太常寺卿陳紹儒子弘采順天府府尹徐貢元子有佩太常寺卿徐璠子肇蔭光祿寺卿趙錦子淳卿俱國子生

○升河南布政使司左參議李淑爲山西按察司副使

○蔭吏部尙書楊博子俊臣爲國子生以博總督宣大山西時邊功也

○河南懷慶南陽汝寧等府狹西寧夏衛同日地震

○甲申慶成王知﹤火廉﹥以年老請以長孫愼鐘管理府事從之仍賜愼鐘敕

○南京戶科給事中岑用賓劾南京國子監司業金達不職當罷得旨令達供職如故

○萬全都司大風雷雨雹空中有赤黑二云如斗

○乙酉攺南京太僕寺少卿李際春爲太僕寺少卿升工科左給事中李臺爲狹西按察司副使浙江道監察禦史王宗舜爲河南布政使司左參議

○升鎭邊城守備指揮僉事李澄淸署都指揮僉事充神機營佐擊將軍

○禦史王漸周詠勘上嘉靖三十九年九月虜從大同拒門等堡入掠山西廣武城等處前總兵兪大猷等十四人功宜重賚總兵劉漢等罪宜按問副總兵趙岢等四十五人功罪相贖指揮麻詔等三人功不掩罪兵部覆請得旨大猷等賞銀二十兩詔等奪俸二月漢等下禦史問

○狹西鳳翔平涼西安慶陽等府地震千里傾壞城堡傷人畜甚眾

○丙戌大學士徐階以疾在告上遣太醫院官胗視賜豬羊酒米等物階﹤鋶﹣釒﹥謝旣而引疾乞休上曰卿徳望優隆練達政體安攘大計方賴贊襄豈可引疾求退宜愼加調攝痊可卽出輔政不允辭

○革新平等堡管參將事爲事官麻祿任以宣府遊擊將軍麻貴充參將代祿革大同副總兵趙伯勛任聽調以平虜城參將麻錦充副總兵代伯勛大同入衛遊擊將軍張剛充參將代錦從大同巡撫劉祐舉劾也

○丁亥升河南按察司僉事姜國華爲狹西布政使司右參議

○戊子戶部覆直隸蘇州府知府蔡國熙奏民運白糧如內官監白熟細米每石加耗米一斗供用白熟粳米酒醋局白熟糯米及景汝涇三王府祿米俱如內官監白熟粳米例每石加耗米五升至於鋪墊等費每石酌議銀三分與光祿寺祿米倉白糙糧一體遵收上納者不得藉口妄索監收者不得越例需求其糧長包攬之斃下撫臣嚴禁得旨允行

○禦史周詠奏上宣府鎭修邊工成兵部議請加賞上命賞前總督王之誥總兵孫吳原任巡撫張志孝副使廖逢節等銀幣有差

○己丑蔭故死事福建漳平縣知縣贈光祿寺少卿魏文瑞子希翁爲國子生

○升吏科左給事中鄭大經爲本科都給事中戶科右給事中顧弘潞刑科右給事中管大勛俱左給事中吏科給事中楊樞爲右給事中弘潞大勛工科樞兵科

○先是貴州地隆阡等寨苗夷龍力水等聚眾鹵掠執邑梅上捨楊正直等去總兵石邦憲率兵剿之誅力水等其酋龍老略等窘急請降上命賞邦憲及巡撫都禦史杜拯副使張任等銀兩有差

○庚寅攺贈故太子太保刑部尙書林俊爲少保蔭其孫及祖爲國子生俊在先朝以尙書請老加太子太保致仕及卹錄詔下吏部誤引尙書贈例加太子少保至是其孫及祖以請部覆攺贈並如例錄蔭乃有是命

○辛卯蔭臺州府知事武暐子尙冕爲國子生初倭寇犯黃巖時暐死事子尙賓已蔭尋舉於卿故以尙冕補之

○工部覆南京給事中張應治等奏南京司禮監神帛堂制帛往時以齋醮加贈乃顧募人匠派徵工銀以佐一時之急今齋醮旣革制帛旣減不當仍舊徵派臣以爲神帛堂工匠自嘉靖二十四年以後增設不系舊額者宜行裁革工價未徵在官者咸蠲除之不得重困小民紊亂舊制上是之

○壬戌孝懿皇后忌辰神霄殿行祭禮遣徳平伯李銘祭陵園

○以冊立東宮詔諭朝鮮命翰林院檢討成憲爲正使禮科右給事中王璽爲副使

○總督狹西三邊侍郎王崇古請蠲寧夏一鎭屯糧添發內帑復延綏邊餉本色其二鎭主客兵餉寧夏宜攺撥淮鹽延綏宜加撥鹽引並減折武職祿俸如宗藩例事下戶部以屯糧不可孟蠲內帑已有年例不能增給及二鎭引鹽武官俸祿之議皆不可行第請以太倉未發年例銀二十餘萬補給該鎭兵餉其西安延安額派延綏糧艸俱攺本色主法轉運兌支上從部議

○升黃花鎭守備指揮僉事韓榮爲署都指揮僉事充宣府入衛遊擊將軍

○黜後軍都督府僉書署都督僉事徐玨閒住初玨爲總兵時以宣府右衛等處失事及私罪惡屢爲禦史所論尋以勘功﹤鋶﹣釒﹥上得升今職最後巡按禦史劉翾劾之下法司逮問法司奏玨罪在失機然功足相掩他所犯亦在赦前乃命革任閒任

○癸巳升河南衛輝府知府張昇爲狹西按察司副使廣西按察司僉事卓爾爲狹西苑馬寺少卿戶部郎中楊應東爲貴州按察司僉事

○延綏等鎭總兵爲事官趙岢等出塞捕虜斬首六十七級事聞命賞總督王崇古銀三十兩彩幣一表裏復岢祖職與巡撫李尙智石茂華各賞銀二十兩

○甲午兵部覆巡撫甘肅都禦史石茂華條陳邊事一言邊將之斃怯於斗虜巧於避法而使者勘驗往往略其血戰之功按其損傷之罪卽以敢戰致敗者亦復坐之是教之規避也宜令軍中有能摧虜鋒者卽亡失勿論能拒之境外者𨿽無斬馘卽錄之與斬馘同庶可以作邊人之气一言今邊兵敢戰有功者率被虜來歸之人不卽習戰陣稱家丁者以其識虜情僞又經歷險苦不畏鋒鏑也宜別爲一營每月加糧五斗汰冗軍以贍之俾爲軍士之倡一言莊浪甘肅咽喉衝疲特甚見在馬軍不過五六百人何以禦敵請勿遣涼莊遊兵畱聽參將統領其甘肅遊兵營西寧衛軍宜簡其精銳以一百三人補涼莊之缺以百人益莊浪參將仍於莊浪衛召募壯軍以補原額一言嘉峪關石關兒野麻灣等處關門墻塹之屬歲久就圯宜行修築一言各墩夜不收例給毛襖取價於狹西布政司今墩臺哨卒皆已增多愈不能給宜令所司加派仍督發累歲之逋者上皆允行之

○乙未命給慶都伯杜繼宗徳平伯李銘固安伯陳景行錦衣衛都指揮僉事李偉莊田各七百頃

○革甘肅總兵劉承業任及原任涼州副總兵張弼參將朱淸朱勛等俱下禦史問以總督王崇古奏其贓罪不職也

○先是嘉靖甲子廣東潮州府柘林兵亂攻省城殺掠甚眾守臣摛之至是禦史王同道勘上功次上命賞提督兩廣侍郎吳桂芳前總兵官恭順侯吳繼爵銀二十兩彩幣一表裏前總兵兪大猷等各十兩

○補蔭故四川梁山縣主簿時植孫任先爲國子生以植初死事其子寵已蔭而沒也

○丙申詔修理禁門城樓及﹤鋶﹣釒﹥浚禦河工科給事中劉繼文言今財力詘乏邊務方殷不宜興不急之作以滋勞擾工部亦爲言上乃命會同內官監酌量緩急次第修理

○以天气暄熱詔錄刑部都察院及錦衣衛罪囚應笞者釋免徙流以下減等發落重囚情可矜疑及枷號者以名聞於是刑部先後奏上釋減徒杖者四十有六人免枷號者十有四人宥死罪充軍者十有七人釋者一人

○升環慶守備指揮知知杜龍爲署都指揮僉事充寧夏遊擊將軍

○丁酉大學士徐階以疾墾﹤鋶﹣釒﹥求退上曰卿才徳素裕精力未衰朕眷倚方隆豈可屢﹤鋶﹣釒﹥求退宜卽出輔理不允辭

○福建巡按禦史王宗載言本省荔枝等料每年額派腳價三千三百九十餘兩自嘉靖四十三年增銀六百三十餘兩甲丁二庫銀朱等料大約不過五十兩後增至一萬八千九百九十餘兩黃白蠟本折色初止一萬四千餘斤後增至四十倍以上當如詔裁革又言嘉靖初年每丁石徵料鈔銀八分歲有餘積將鹽鈔綱銀並於料鈔支用嘉靖十七年議以鹽鈔綱銀另行徵派每丁石止徵料鈔銀六分今料鈔仍加至八分而鹽鈔鋼銀不與宜量行減免戶部議以爲凡坐派國課驟加於民故民必驚疑至於沿襲已久則民亦習服且時異勢殊不得盡援嘉靖初年之例請於福建所解黃蠟仍加派一萬四千二百斤白蠟亦加派一萬斤黃蠟自額定本色送庫之外每斤徵銀二錢白蠟盡攺折色每斤徵銀四錢計八萬餘兩俱解太倉而白蠟於三年之後仍攺本色六千斤供內庫用其果品牲口加派銀三萬有奇亦解太倉爲邊餉甲丁二庫銀朱等料皆內庫會數斟酌坐派者難以攺易上是部臣言

○命固原遊擊將軍吳嵩充延綏中路參將升貴州思石守備指揮同知馬性署都指揮僉事僉書雲南都司事

○楊順死獄中

○戊戌山西蒲州榮河河津等處地震

○己亥升寧夏副總兵署都指揮僉事楊眞遼陽副總兵署都指揮僉事楊四畏薊鎭振武營副總兵署都指揮僉事李勇俱署都指揮僉事充鎭守總兵官眞甘肅四畏昌平勇保定

○庚子詔復韓襄陵王融焚原祿融焚初與韓定王訐奏削祿米三之二至是韓世孫朗錡言其杜門省愆者已十五年宜加原宥賜復全祿戶部覆請從之

○命歲給晉府輔國將軍聰鹵母李氏俊木�布妻李民奉國將軍廷坰妻淑人劉氏鎭國中尉俊榔妻恭人翟氏秦府鎭國將軍融火�豦夫人趙氏各養贍米五十石

○升狹西按察司副使夏栻爲太僕寺少卿山西按察司僉事武建邦爲湖廣布政使司右參議

○巡按廣東禦史王同道勘上嘉靖四十三年以來廣東官兵剿英徳等處山賊斬首一千四百九十三級具列諸臣宜賞者以聞兵部覆奏得旨蔭提督兩廣侍郎吳桂芳巡撫南贛都禦史吳百朋各一子爲國子生總兵吳繼爵一子錦衣衛所鎭撫升總兵兪大猷祖職一級參將蔡汝蘭副千戶王如澄守備李寧指揮陳璘各實職一級指揮楊燁等署職一級賞參政李佑等銀有差旣而繼爵以無子辭蔭上允之加太子少保

○錄遼東降夷及招回被虜人口功升總兵王治道祖職一級副總兵楊四畏等官一級與巡撫魏學曾賚賞有差

○上遣中官尙文至大學士徐階第賜諭曰朕見卿累﹤鋶﹣釒﹥奏辭豈可以小疾捨朕求退早出輔政不負望焉階上﹤鋶﹣釒﹥陳謝乃起視事

○贈故都察院左都禦史張永明爲太子少保賜謚莊僖

○發太倉銀九萬於山西三關爲客兵餉

○四川撫臣言眉州武陽驛去州遠宜攺附彭山縣靑神縣道衝糧少不能給馳傳宜革峯門驛而以其資協助該縣大龍會川黎溪巴松四驛其驛丞可裁省令近衛百戶兼之報可

○升甘州備禦指揮僉事王紹勛爲署都指揮僉事充固原遊擊將軍

○以虜患免徵直隸撫寧衛隆慶二年軍器料銀

○壬寅贈故吏部右侍郎王道爲禮部尙書賜謚文定及南京兵部尙書湛若水謚文簡賜故太僕寺卿李舜臣祭葬如例

○癸卯升浙江道禦史王漸爲狹西按察司副使

○以南京東安門四倉移附復成橋倉並裁革官攢六名從總督南糧都禦史遊震得請也

○甲辰命石匣營遊擊將軍署都指揮僉事蔡勛充振武營泰將

○乙巳復原任延綏總兵爲事官趙岢爲署都督僉事充總兵官鎭守大同等處管險山參將事副總兵李成梁充協守遼陽副總兵蘭靖參將張徳充協守寧夏副總兵

○巡撫寧夏都禦史朱笈條陳邊事一言邊將多貪婪怯懦避罪冒功宜愼加選擇其起自降虜者必累立奇功乃得推擢勿使驟遷一言本鎭鹽引邇來多配浙鹽又革去工本商人苦於守支不樂赴邊請增淮鹽七八萬引以補工本之數一言平虜城孤懸河外三面鄰胡故當事者常議增兵三千今自挑選入衛外存者才四五百人耳宜畱入衛卒而募兵以充之仍給太僕馬千匹以備戰守一請督民修築鎭城南北屯堡令增卑倍薄一請取巡正二營家丁汰閱之更選千人以作勇敢一言各邊止練馬軍不練步軍非馬步相兼之意欲團結各營步兵練之﹤鋶﹣釒﹥下戶部以淮鹽盡已派邊無可增給請發太倉銀二萬一千二百餘兩抵補工本增入年例兵部亦以入衛兵不可猝罷第令選募三千人防守太僕發馬價銀萬兩給之其他皆如笈議上從之

○命廣西府師宗州故土官同知瓏玟妻海氏暫襲祖職

○國子監生郭禹請收葬其父希顏許之希顏初傳首四方其首寘南昌天寧寺至是乃得收葬云

○丙午上禦皇極殿傳制遣使持節冊封四川成都左衛應襲史書女史氏爲蜀王妃兵馬副指揮楊璔女楊氏爲蜀府汶川王妃周府新會康惠王庶長子睦木�蜜爲新會王韓府昆山榮康王嫡長子謨埦爲昆山王夫人劉氏爲昆山王妃寧遠恭懿王嫡長子謨垙爲寧遠王夫人黃氏爲寧遠王妃晉府河東榮懿王嫡長子新土�貴爲河東王夫人劉氏爲河東王妃魯府鄒平恭靖王嫡長子頤在爲鄒平王夫人劉氏爲鄒平王妃鄭王厚烷庶第四子載升爲崇徳王兵馬副指揮楊珂女楊氏爲岷府廣濟王妃河南府學生員蔡臣女蔡氏爲方城王妃江西建昌府民王鼎女王氏爲益府銅陵王妃

○補蔭故都察院右都禦史兪諫孫希範南京吏部尙書張潤孫知基俱國子生

○升賞嘉靖三十八年崇明縣三沙禦倭獲功官兵張祚等三十七人

○丁未以冊立東宮恩蔭總督三邊軍務兵部右侍郎王崇古子益巡撫山東右副都禦史姜廷頤子性巡撫山西右副都禦史楊巍子爾士巡撫鳳陽右副都禦史方廉子成巡撫河南右副都禦史戴才子紹科俱國子生

○先是虜犯淸河等處不滿數百人我兵千餘不能禦虜得利去獨指揮李登正千戶孟守仁微有斬獲禦史楊允中言狀並請按守堡指揮梁國岐等罪上命賞登守仁銀十兩下國岐等禦史逮治以聞

○錄延綏招附降虜功賞總兵趙岢等銀有差

○戊申論嘉靖四十年倭夷犯溫州等處功罪命賞副千戶張靂銀十兩等指揮同知蕭懋忠等二十二人俸一月下鎭撫歸期等三十二人禦史問○命遼東遊擊將軍郭承恩充遼東險山參將延綏遊擊將軍尹繼祖狹西蘭靖參將神機營佐擊將軍王旌充石匣營遊擊將軍○太監滕祥等議將工部召買川漆廣主漆雲母石等物料舊例三年一題者均爲三分令一歲一題以濟急用工部言故事三年額辦計銀九千四百餘兩有奇今三分之於例無害第川漆等料之外又加熟金漆水花朱額外徵索積之三歲數與額辦三分之一相等是三年之內暗增一年詘乏之時安可責辦惟上加意節省稍寬民力得旨均派銀兩以隆慶二年爲始送監應用

○楡林常樂堡旗竿有火光

○己酉巡撫應天都禦史林潤勘上禦史董堯封所奏丈量出兌優免事宜其略言蘇常等府田地已經丈量止按冊淸理松江等府未經丈量者已屬良有司董其事完有日矣所謂宦籍大戶自兌者蓋於各水次增設倉廒糧五十石以上者每年如期上倉官爲驗收俟運軍至時官爲交兌是漕卒無久候之費而糧長免包賠之患也所謂優免者如張承賚言每畝以三升爲率糧以品免田以糧免法亦甚平而品級之中亦非槪論以京朝外任相參其致仕閒住與見任等監生生員吏典人等更加斟酌又丁田有多寡田畝有饒瘠其應免之內當以丁田相準每丁一名準糧一石止及其身無槪庇其族人官田二畝準民田一畝山蕩四畝準民田一畝皆以實徵糧冊爲率戶部覆請從之

穆宗莊皇帝實錄卷之十九

明穆宗莊皇帝實錄卷之二十

隆慶二年五月庚戌朔升浙江按察司副使李攀龍爲浙江布政使司左參政

○命宣府副總兵署都督僉事董一奎充總兵官鎭守延綏等處

○山西太原府永寧州任塔山崩

○辛亥戶部奏內府甲丁二庫布疋顏料初運本色其後折價買辦而有司不行督角�羊輙移借太倉且物料非京師所產其價自倍糜費損課莫甚於此請令出產地方以後仍供本色其積成代買之數務嚴徵抵補濟邊上是之

○先是廣西泗城州犭�農夷黃豹黃豸等據貴州程番府麻向大華等司時出鹵掠官軍剿之豹等遁去至是巡撫都禦史杜極等條上善後事宜一言程番夷俗獷悍難於控攝而近設通判止寄空銜供事會省宜及事平添設通判令駐該府責以撫夷捕盜一言程番等十三司舊有應捕土兵三百七十人選委土官二員爲小巡捕聽本府經歷提調歲久廢弛宜查復原額聽新設通判提調一言盧山本官等司裏沒於二犭�農寨戶逃徙今流移漸復宜遣官撫卹蠲三年之徵一言程番府烏蘿至盧山二十五里系者貢翁忙等寨四通賊路舊有金築司交馬一哨以寇亂廢道梗不行宜令本司土捨修設給以近田免其雜徭一言黃氏族繁聲勢相倚諸土司多與連姻借兵報讐釁有此起乞行禁約自今婚姻毋越境有與犭�農締婚者以重論兵部上其議上允行之

○總督薊遼保定都禦史譚綸上﹤鋶﹣釒﹥言今之策虜事者皆曰乘障曰設險然計薊昌十區之地東西二千餘里見卒不滿十萬而老弱且半又分隸於諸將之手散布於二千餘里之間率畫地數丈而守一軍虜數以十餘萬眾攻我一面眾寡彊弱遠不相侔欲虜勢不張不可得也故言者亟請練兵意亦慮此然臣以爲遊兵破虜誠爲制禦長策而行之有四難四難不去練之策終不可行也夫虜之長技在騎而我制之非車不可顧虜入動十餘萬而吾卽以車戰不過三萬人且此三萬人非有見伍勢不得不召募召募之兵與尺籍軍異尺籍之軍無論老少彊弱餼廩豊給優卹備至調遣卽有行糧艸料召募之兵非彊壯不入選旣無素餋之恩有疾輙汰又無歸老之計旣以車戰亦無馬料自非酌擬尺籍軍之食而稍優之必不樂從計三萬人宜各月給銀一兩五錢歲費五十四萬司農告匱是一難也燕趙之士𨿽多慷慨自備胡以來銳气盡矣非募吳越習戰卒萬二千人雜教之事必無成此萬二千人者臣與戚繼光召之可立至用之可立效教成之後畱之實邊可使從者半散之歸農可立遣無後憂而時方疑其用之不可北散之不可南虞其有他是尙以臣與繼光不可信夫不能信矣尙能任之專哉此二難也軍旅之事務在威嚴書不用命戮於社予則孥戮汝燕趙之人素驕驟見軍法不無大駭且去京師近流言易生徒令忠智之士掣肘廢功且釀他患是三難也我兵素未當虜戰而勝之虜不心服能再破之乃終身創矣第慮忌嫉易生不能戮力再舉奇禍或至此四難也臣熱思之不如姑就薊鎭見兵講求戰守之策除乘障應援者皆如故昌平總兵所轄兵亦就彼訓練如故若臣標下兵二枝振武營遊兵一枝順天巡撫標下兵一枝遵化遊兵一枝薊鎭總兵標下兵二枝又聽臣於大名井陘二兵備道選民兵一枝調眞定遊擊下民兵一枝眞定府等府達官舍及各路防秋民兵中選一枝共爲十枝每枝務足三千人若尙不足又聽臣於十路稍緩策應兵中選取以足其數可得兵三萬人列爲三營營分爲三軍一營駐密雲一營駐遵化各用參將一員遊擊一員一營駐三屯營中軍屬於總兵郭琥左右二軍仍用參將遊擊各一員如法訓練專備禦戰仍付戚繼光以總理薊遼保定等處練兵總兵官之職而命巡撫劉應節專任提調臣實總督之每遇春秋兩防三營之兵各移近邊密雲營屬密雲兵備副使遵化營屬永平兵備僉事三屯營屬薊州兵備參政各隨營監督而臣與應節繼光往來督勵小警自禦大入並力務各負墻以戰遏之邊外此爲上策萬一乘罅潰入亦願陛下少逭罪誅聽臣等決一死戰收桑楡之功亦不失爲中策若先事不能禦後事不能戰掩取微功苟圖塞責是爲無策臣等罪安逃哉又言中國長技無如火器欲練兵三萬必得鳥銃手三千人爲衝鋒而勒習邊人非遲之一年不可今防秋期迫請選取浙兵三千人以濟一時之急期以三年俟邊軍旣練乃遣願畱者聽惟陛下財擇﹤鋶﹣釒﹥下兵部主綸議請命繼光仍以署都督同知總理薊昌保定練兵事務該鎭總副參遊等官凡受總督莭制者並受繼光節制本官仍受總督節制府州縣官不得阻撓違者聽綸參奏處治給以敕書符驗關防旗牌又請遣錦衣衛官二人往浙去募寧紹臺溫金衢等處鳥銃手三千人人給善器卹其家屬優其資用付杭嘉湖參將胡守仁原任參將李超將之而北無誤防秋至鎭之日人給衣鞋銀一兩日給銀五分費暫出太僕寺以後戶部更議其分立三營事令繼光會綸熟計以聞得旨繼光以原職總理練兵事務秋防已邇所取南兵令巡撫趙孔昭責令守仁超選募督發不得違怠致誤軍機各兵在途錦衣官稽督守仁等嚴行鈐束所過不得騷擾其他悉如部議

○壬子升湖廣漢陽府知府馬麟爲浙江按察司副使

○廣西鎭安府土官岑緣遣人貢方物宴賚如例

○晉府旌徳王知﹤火敖﹥薨上輟朝一日治喪葬如例

○癸丑戶科給事中陳行健言言京營馬匹倒損過半由料價太少宜比巡捕例月給銀八錢五分或以歷年扣存銀或以牧地子粒太僕樁朋銀增給或汰其病損不堪者發賣收價又祖宗時牧馬艸場在薊州霸州固安新城雄縣香河等處近爲勛戚奏討侵沒存者無幾宜視舊籍查復且民間種地一畝差徭租稅出其中而牧地皆膏腴產畝稅銀三分太薄宜如先朝屯田例稅外增一分以充料價戶部覆請以太僕寺子粒及南北直隸艸場歲租銀四萬三千六百餘兩近歸兵部者仍還戶部以備增給料銀其變賣淸查增稅諸事俱如行健等奏上曰京營艸場子粒徵角�羊兵部已久宜仍舊餘皆允行

○甲寅端午節免百官晏

○升原任山西布政使司左參政宋嶽爲山西按察司按察使致仕先是嶽任參政時虜攻汾州有守禦功尋以考察閒住至是以例請故有是命

○錦衣衛經歷牛應龍等以其父前考察爲民請比例移封吏部言條例所開除名等罪不系貪酷得奏請移封者所以廣錫類之仁若髒污等罪卽遇赦宥仍行追奪者所以嚴贓吏之禁夫已授封者尙得追奪況未授封者乎自今內外官員有應封贈而其父以貪酷爲民者聽本部斟酌奏請許以原職冠帶閒住其後𨿽有封典不得槪及以滋冒濫得旨貪酷爲民者無論考察問革皆不準封贈其以他事爲民者非遇大慶覃恩亦不許

○升順天府府尹徐貢元爲南京大理寺卿

○復原任大同中路參將劉國署都指揮僉事充副總兵協守宣府

○命南京左軍都督府僉書署都指揮僉事許昭訓充神機營副將

○治薊鎭失事罪保定奇兵營都指揮吳光裕把總王命臣遊擊將軍胥進忠各論斬提調義院口指揮奚偉提調界嶺口指揮徐從義參將張功遊擊將軍錢勝劉繼先等發邊衛充軍

○丙辰孝宗敬皇帝忌辰奉先殿行祭禮遣惠安伯張元善祭泰陵

○四川疊溪郁卽二長官司遣人貢馬賞賚如例

○授推官龍光王楨知縣陳邦顏俱給事中光吏科邦顏兵科楨南京吏科行人周以敬李世臣姚光泮推官盛時選知縣李學道潘民模李紹先俱監察禦史以敬狹西道世臣廣東道時選山東道學道江西道民模福建道光泮南京山西道紹先南京廣西道

○戊午追錄故新建伯王守仁平宸濠功令世襲伯爵先是嘉靖初守仁已授封會忌者媒孽其事異議紛然遂見削奪上卽位始命江西撫按官勘核功狀至是以聞下吏部會廷臣議皆謂守仁戡定禍亂之功較之開國佐命時𨿽不同擬之靖遠威寧其績尢偉當時爲忌者所抑大功未錄公議咸爲不平今宜補給誥券令其子孫世世勿絕以彰朝廷激勸之公從之

○升江西布政使司左布政使曹三暘爲順天府府尹

○贈原任給事中潘大賓爲太常寺少卿禦史戴銑張曰韜髙世魁主事王漸逵各光祿寺少卿俱以卹錄恩也

○命宣城伯應襲勛衛衛國本凶神樞營佐擊將軍浙江都司僉書署都指揮僉事王尙文充杭嘉湖參將升遼東中固城備禦指揮僉事何宗禹署都指揮僉事充遊擊將軍領薊鎭總兵標兵固原遊擊署都指揮僉事張拱立充遊擊將軍統領延綏入衛軍宣府蔚州城守備髙延齡仍充爲事官管遼東廣寧遊擊將軍事

○詔以刑部贓贖銀送戶部濟邊著爲例

○黜吳江縣知縣鄭傑爲民以巡撫都禦史謝登之劾其私饋並發其姦贓不法事也

○己未太祖髙皇帝忌辰奉先殿行祭禮

○攺巡撫貴州都察院右僉都禦史嚴淸巡撫四川

○旌表節婦四人湖廣鄖縣監生鄧仁妻王氏河南扶溝縣民張琬妻劉氏貴州前衛生員林之桂妻朱氏河南太康縣民劉謙妻李氏

○庚申遣太常寺官祭都城隍之神及漢前將軍漢壽亭侯

○升狹西布政使司右布政使馮惟訥爲江西左布政使

○辛酉仁宗昭皇帝忌辰遣武進伯朱承勛祭獻陵

○總督狹西三邊侍郎王崇古奏上延寧甘固四鎭春防官軍出邊捕斬虜首一百一十三級會延綏總兵趙岢等及巡撫李尙智等前已賞錄乃命賞寧夏總兵雷龍巡撫都禦史朱笈銀各二十兩

○先是倭夷犯溫州原任廣東按察司僉事王徳率鄕兵禦之賊圍府城徳率兵出戰後兵不繼死於賊事聞詔贈太僕寺少卿立祠蔭一子世襲溫州衛百戶至是其妻復以例請得旨攺其子爲錦衣衛百戶

○壬成命四川疊溪長官司土官郁伯什襲職

○升禮部精膳司郎中查志立爲河南按察司副使

○發銀二萬兩於延綏修邊

○巡撫山西都禦史楊巍奏本省驛遞歲徵站糧銀三十四萬四百餘兩除支用外尙存十萬餘兩請量蠲站糧四分之一以示優卹卽以見存者抵數戶部以站銀之徵不關白本部疑有濫派混冒之獘請查核奮籍以待攺正其餘銀以抵石州被虜地方稅糧並三關蠲半之數有旨該省歲徵錢糧撫按官從實查數以聞

○攺狹西北路遊擊將軍駐靖虜衛從總督侍郎王崇古請也

○癸亥以大祀方澤告太廟請太祖髙皇帝配

○升應天府府丞史朝賓爲南京鴻臚寺卿光祿寺卿趙錦爲都察院右副都禦史巡撫貴州兼督湖北川東等處軍務

○南京戶部尙書劉體乾條上六事一各倉關防不嚴虧耗殊多宜令甲斗諸役均數賠補典守官攢抵罪一貯庫各關鈔料茶引屯倉折席贓罰歲久易於乾沒宜令科道官查刷莞庫舊止主事一員宜如太倉例每十日輪郎中一員協同收發一衙門歇家書皂因緣爲姦宜酌量汰革犯者如議單遣戍一杭州北新淮安揚州各鈔關宜比南關例給賜關防敕書其司局等官俱聽各關定賢否以備考察一都稅司折鈔銀僅一百一十兩而官攢巡攔俸糧工食歲費反不下四百餘兩應議裁革一各衛苜蓿地及沒官房稅一千二百餘兩歲久侵沒並宜查核徵角�羊戶部議從其言因請徵杭州北新關買鈔余銀接濟邊餉其他存畱以備修理諸費及滸墅九江臨淸河西務並給關防敕書惟都稅課司費多入少疑有侵匿不當議罷得旨贓贖修理如近例行鈔關宿獘多端其司府州縣隱匿錢糧亦不止稅課一事戶部及工部各設法釐革淸查條議以聞

○甲子賜皇帝四子名翊鏐命禮部登識玉牒

○沈府永年王珵封薨上輟朝一日治喪葬如例

○命狹西行都司僉書署都指揮僉事張承業爲署都指揮僉事僉書山東都司事

○丙寅上親祭地於方澤

○丁卯吏部覆太常寺少卿武金奏京師天下根本而兩京府尹京縣知縣又守令之最重且要者故府尹等官宜愼選人俟積有年勞徑升戶部侍郎職銜仍攝府事三年以上仍斟酌舊例施行其宛平大興江寧上元知縣於進士舉人內相兼選補如聲望顯著一體行取選授科道得旨如議行

○戊辰以冊立東宮恩蔭南京吏部尙書吳嶽子淵工部右侍郎江治子楨都察院右都禦史林云同子諧太常寺卿袁洪愈子一鶚應天府府尹畢鏘子士涯太僕寺卿徐應子大祈爲國子生

○巡視薊遼等處兵部左侍郎兼都察院右僉都禦史王之誥以疾乞休得旨準回籍調理

○肅定王妃吳氏奏以孫肅懷王無嗣請令定王侄管府事輔國將軍縉﹤火貴﹥承襲王爵仍賜給丁土以供祭膳禮部覆言宗藩封爵莫重於親王往者縉﹤火貴﹥請封先帝宸斷謂越世無相繼之理成命昭然孰敢違越宜令縉﹤火貴﹥安分守職毋得輙假王妃名再三瀆請上曰皇考宸斷倫理明正縉﹤火貴﹥不準繼襲但將該府衛所等項一切裁革同於犯罪國除恐非先帝意且惇睦之道不如此其再議以請於是禮部又言縉﹤火貴﹥旣爲將軍則與親王統體自別衛所所以衛親王也不容僣踰肅王及世子金寶非將軍所宜用自當奏繳或量摘衛丁以資耕牧土田之用而王妃所受金冊容其身終奏繳則朝廷惇睦之仁裁制之義庶幾兩盡從之

○發銀二萬四千五百兩給密雲班軍行糧

○南京戶部言故事鑄錢工費取辦蘆課今蘆課不足所費舡料銀亦復不貲亦行停造工部請從其議因請屬巡江禦史及管洲主事淸核蘆洲隱占者徵其課銀角�羊送該部上從之令嚴行查勘勢豪阻撓請托者具劾以聞

○己巳錄薊鎭李家莊棒槌崖等處斬獲功升賞官軍李朝等九百六十五人如例

○賜原任山西巡撫都禦史趙時春祭時春狹西平涼人嘉靖五年進士選庶吉士授兵部主事九年以建言革職二十九年薦授兵部主事歷僉事副使巡撫山西被劾去官隆慶元年復薦起未及用卒於家時春爲人沈毅慷慨敢於任事又習騎射有將略時重其才都禦史王崇古爲請祭葬部議時春四品未考滿以軍功特與祭一壇

○庚午兵部言山西一鎭舊以大同爲藩籬警備差少自嘉靖壬寅失事之後大同棄墻不守遂與虜鄰三關邊隘皆虜必犯之地矣然鎭城尙在內地虜必糾合諸部及敢深入故在關南則憂大舉偏老一帶迫近虜巢居常則有遊騎出入之苦遇冬又有套虜履冰之備故在關外則慮零寇今寧武在忻代偏岢之中旣有總兵官駐之東西有警便於策應至如老營堡遊擊宜移駐馬站河曲守備宜攺爲參將駐灰溝營水泉營防守宜攺爲守備以便防禦其募軍買馬費請發太僕銀萬五千兩給之上報可

○先是胡膏爲光祿寺丞侵冒官鵝銀四百兩爲巡視戶科給事中楊允繩所劾膏誣奏允繩毀訕玄修先帝怒下允繩獄論死而膏謫四川重慶府通判稍遷同知尋以贓敗至是戶科都給事中李用敬追論其姦詔下禦史逮問膏論斬前所侵冒銀還官沒入其田宅服器都察院上其獄得旨如擬

○辛未輟經筵日講

○命兵部右侍郎冀練兼都察院右僉都禦史巡視山西宣大薊遼保定等處邊務

○提督四夷館太常寺少卿武金上言種馬之設專爲孳生備用今備用馬旣已別買則種馬可遂省且種馬有編審之害有雜役之害有點視之害有歲例之害有交兌之害有輪養之害有倍償之害重之以官吏之需索里甲之影射民日益窮沿襲至今滋獘尢甚乞命兵部驗計每年應角�羊之馬若干某省若干某州縣若干俱照原數買馬按季查角�羊如備用馬已足二萬則令每馬折價三十兩輸太僕寺遇各邊缺馬分發估買一馬折價可買戰馬二匹不必加賦而馬數自倍且令各府州縣取前所養無用之種馬盡賣以輸兵部如一馬定價十兩則直隸河南山東十三府可得銀一百二十萬其艸料令各府州縣每馬折銀二兩計又得銀二十四萬夫戰馬之數角�羊俵之丁不更舊制而邊餉獲急用之資百姓免無窮之害足國裕民無踰於此﹤鋶﹣釒﹥下兵部議於是禦史謝廷傑言孳生種馬乃祖宗舊職軍機所系但當修法以除獘不當因獘而廢法萬一有警無可調發咎將誰歸金議非是兵部主廷傑議亦言金議不可行上獨可金奏謂備用馬久已買俵種馬徒存虛名百姓乃受實害姑革其半以蘇民困合行事宜兵部覆議以聞已而兵部言明旨賣種馬之半其半尙存猶資民牧而養馬者費多折徵者費少恐有不均之嘆宜下南北直隸山東河南及兩京太僕寺令變賣其半每馬價銀十兩徵收艸料銀二兩如金言其存畱之馬戶爲正頭變賣之馬戶爲幫頭養馬則輪流折徵則攤派庶惠澤均而法可經久上從之

○甲戌升湖廣按察司僉事王應顯爲湖廣布政使司右參議

○命狼山把總署都指揮僉事徐正僉書浙江都司事升玉泉營守備指揮同知田勛爲署都指揮僉事僉書狹西行都司事

○戶部浙江司火下郎中林喬相等法司究問

○乙亥復原任大同東路參將劉繼先署都指揮僉事充山西河曲縣參將

○宥謫戍失事總兵官許經罪令充爲事官管理大同中路右參將事

○丙子先是欽降織造花樣四函今工部行南京供應機房照式督造及遣官賫送至則莫有主者工部以聞請令南京織染局太監劉安並任其事上仍命太監趙玢往工部復言玢取回未幾復命之出是詔令不信也且該庫旣知供應機房無人不以奏請而漫令臣等賫送此其志欲復遣官而詭設計策以欺陛下其於聖徳國體所損不細惟陛下幸從臣等言上曰原樣發自禦前何與該庫且爾等初言供應無人玆已遣官何爲煩瀆其令玢遵旨亟去工科都給事中孫枝亦請從部議弗許已而兵科給事中陳邦顏言屬者陛下方下修弭之詔而中官織造之命一月兩出部臣以職掌止之而不聽科臣以封駁諍之而不回如此而上下變服名爲修省者亦彌文耳應天之實惟在惠民臣願陛下亟罷玢遣毋重困元元以益天怒上罪其抗旨瀆擾奪俸兩月

○丁丑禮部以四方災異奏報踵至請行內外諸臣痛加修省仍令總督撫按官各條上地方利獘關軍國大計者以聞得旨修省如例

○宣城伯衛守正卒賜祭葬如例

○命廣西都司掌印署都指揮僉事王倫充潯梧等處左參將

○戊寅兵科都給事中張鹵言邇者諸臣會議欲遣巡邊大臣臣以爲人情責任在己可以成勇往之功鈐轄多門實以資推諉之便今旣以各兵備爲不足憑而攝以巡撫以巡撫爲不足憑而攝以總督今又以總督爲不足憑而再起巡邊大臣之議恐自今邊臣將觀望阻格萬一時過患成竟亦何補如向者虜方深入兵部左侍郎遲鳳翔曾奉命以往於時邊鎭皆苟且塞責無益於事今復命總督劉燾王之誥頃之誥以病辭仍以冀煉代之臣竊以爲巡邊大臣可勿遣第以邊務專責總督便吏部覆如鹵言上從之乃罷燾煉弗遣

○升刑部狹西司郎中陳忠翰爲河南按察司副使狹西慶陽府知府黃墱爲山東按察司副使

○命歲給西鄂王府故奉國將軍褒燰淑人王氏汝陽王府故奉國將軍勤廿�剡淑人魏氏永寧王府奉國將軍勤火�憂淑人趙氏各養贍米五十石

○發太僕馬價銀萬五千兩給寧夏

明穆宗莊皇帝實錄卷之二十

明穆宗莊皇帝實錄卷之二十一

隆慶二年六月己卯朔吏部覆給事中鄭大經奏一廣銓除言邇增制額凡爲守令計宜多選州縣其歲貢一途類多衰老止以佐貳等職授之一重邊選言諸邊郡邑繁簡不一咸稱難治宜選進士之年資彊銳志行純實者除補以儲他日兵備督撫之選行取推升必首及之庶豪傑之士興起一愼調移言數易守令則下不安自今有應調者宜止於旁郡近邑毋輙易以滋煩擾一省繁文言守令當日理民事今往往承遣在外以佐貳教職署之而有司伏謁迎送妨廢職業宜一切禁止一嚴舉刺言舉刺以風勵百官﹤鋶﹣釒﹥辭宜直書實事明白簡當無拘多寡貴在精確從之

○鑄給寧海王府教授印

○貴州撫按官杜拯王時舉言湖廣沅靖二州平溪淸浪偏橋鎭遠銅鼓五開六衛四川酉陽播州永寧三土司皆去省城甚遠而貴州兼制亦不便宜專隸貴州又各省會城府縣並置而貴州獨闕軍民訟諜徭役諸事皆委之三司首領兩衛指揮及宣慰司官類多不諳政體宜移程番府入省城其貴竹長官司所轄皆流寓子孫與夷民不同平代司長官庭希印誅削已久尙無所屬宜攺爲二縣附之程番爲便章下兵部請以分割川湖州衛事下川湖撫按官議其他皆如所請從之

○工部條上釐革淸理錢糧六事一廠稅一局稅一軍器一叚疋一麻鐵一葦地大略言杭荊二廠蘆溝橋等局漏稅甚多有欺隱抵換包攬侵克等獘自今廠稅責成主事督同該府佐二官親自驗收互相稽察局稅責巡視禦史及各主事查盤估計如法抽分軍器叚疋麻鐵多薄惡不堪有經數歲不角�羊者有司怠緩角�羊官侵盜往往有之宜嚴飭所司如式制造及依期督發順天河間二府葦地爲豪右所占逋課日積宜令屯田禦史及管河郎中淸查原額占者還官逋者追角�羊水所衝沒悉蠲除之上是其議令所在撫按官及原管禦史郎中等嚴行淸理以聞

○庚辰遣刑部主事卜相往北直隸關內主事戴濂往北直隸關外主事陳文謨往南直隸江南主事胡心得往南直隸江北審決重囚

○辛巳攺太僕寺卿靳學顏爲光祿寺卿

○選進士徐顯卿陳於陛張一桂沈一貫李長春韓世能賈三近王家屏沈位田一俊朱賡沈懋孝張位李熙林景暘徐秋鶚張道明邵陛何維椅李維楨郭莊王喬桂劉東星於愼行範謙張書李學一習孔教劉應麒鄭國仕三十人爲翰林院庶吉士命管詹事府事禮部尙書兼翰林院學士殷士儋趙貞吉管教習

○壬午錄嘉靖三十九年九月山西崞縣泊子村等處獲功死事官軍任秉公等六百七十三人升賞如例

○裁革分守揚州參將先是巡撫都禦史方廉言如臯東接通州已有狼山副總兵西接泰州又有海防兵備道且其地僻小苦於屯兵宜革揚州參將之在如臯者而以鳳陽軍門中軍都司駐守揚州兵部議便故有是命

○癸未補蔭原任南京禮部尙書王崇慶孫懋廉爲國子生以崇慶子田已蔭而歿也

○錄綏黑山子崖等處獲功死事官軍汪弼等三百三十六人延綏境外戴家寺大沙梁等處獲功死事官軍薛芳等四十八人升賞如例

○甲申山西樂昌王充火�薰奏祿糧積負數多貧不能存乞撥兩淮殘沒鹽引救贍戶部言國家鹽引專以濟邊屢經建白宗藩不得奏討惟有代州庫貯鹽銀可以借支得旨準給一萬兩

○錄嘉靖四十一年山西老營堡長林等處獲功死事官軍劉習武等二百人升賞如例

○禦史馬明謨奏請淸理班匠以補原額折角�羊軍器以圖實用嚴督角�羊官以釐宿獘其言角�羊官之獘率以科取侵盜不能操束角�羊戶互相容隱或以考察去輙回京原籍道遠日久未易關提角�羊戶因緣爲姦至莫可詰卽禁治家屬無益於事非設法追提無以懲宿蠹正國法工部覆奏上是之令所在巡按禦史嚴行提究完角�羊其逃回原籍不服拘提者具以名聞遣官校逮治

○乙酉總理河道漕運工部尙書兼都察院右副都禦史朱衡以疾乞休不允

○丙戌升太僕寺少卿董傳策爲本寺卿

○發銀二十三萬於宣府大同永平密雲薊州昌平糴買來歲糧艸

○丁亥命定國公徐文璧臨淮侯李庭竹彰武伯楊炳各僉書都督府事文璧後府庭竹左府炳右府

○命福建行都司僉書署都指揮僉事錢鳳翔掌廣西都司事

○戊子禦史趙睿奏河東運司積欠消折鹽一百三十餘萬引撈補無期乞將虛數蠲豁戶部覆鹽池乃天地自然之利不勞人力所爲但采辦在鹽丁而及時催督在有司耳臣查數十年前本地鹽課額數完足自嘉靖三十六年始開次歲撈補之例遂致人心怠玩每遇鹽花春結非愛其力卽營其私遷延至於盛夏風雨角�羊散則幸有新例可援指以藉口有司不能催督於先而輙爲奏免於後過矣積逋舊數請如議蠲豁宜行鹽運有司此後當乘時撈采如法苫蓋仍將采辦實數按時計月呈報巡鹽憲臣以憑稽查視勤惰遲速爲賢否殿最得旨該司官吏巡鹽禦史逮問查奏撈辦苫蓋稽察事宜俱令從實舉行

○朝鮮國王李昖遣陪臣丁應斗進方物馬疋表謝賜謚弔賻宴賚如例

○廣西泗城州土官岑紹勛遣人入貢方物宴賚如例

○太監趙玢請議處織造工料銀兩工部言供應錢糧部臣自當措處不必倉皇請給宜令會同南京戶工二部及科道估計且南京去蘇杭不遠物價工力宜與太監李佑一體痛革宿獘得旨會估並革獘俱遵敕行事應用錢糧工部卽行南京該部處給不得遲誤

○己丑以狹西地震命巡撫都禦史張祉告祭西嶽華山西鎭吳山之神

○庚寅升刑科都給事中朱繪爲應天府府丞

○發銀一十六萬八千兩於宣府二十九萬兩於大同一萬三千三百兩於山西補民運蠲數及預備軍需

○辛卯升山東道禦史董堯封爲太僕寺少卿

○禮科都給事何起鳳奏狹西西安府縣地震經月壓傷人民甚眾乞賜賑卹

○上曰地震重大所在被災人民朕深憫念賑濟一事戶部議處以聞於是戶部奏以本省織造羨余銀八千八百三十兩並預備倉糧相兼賑濟得旨撫按官須委用得人給散有法俾小民得沾實惠

○巡按廣西禦史朱炳如劾奏靖江王長子任昌淫縱虐民不法事上命降敕戒諭其撥置人犯下禦史逮問以聞

○壬辰勒四川僉事錢於鄰山東運使兪文榮致仕湖廣副使姜廷瑤調用以禦史張問明劾其不職也

○癸巳遣中官祭中霤之神

○南京兵科給事中徐尙等劾奏南京國子監司業金達不職得旨令達致仕

○命勛衛李言恭王學詩管理紅盔將軍

○升浙東運糧把總指揮僉事孟鉞廣西慶遠守備指揮僉事田義甘肅古浪操守指揮僉事王守中俱署都指揮僉事僉書行都司事鉞湖廣義福建守中狹西

○總督薊遼侍郎譚綸條上分立三營事宜請於薊昌十路練兵三萬人列爲三大營以遵化永平遊兵二枝合巡撫標兵一枝爲遵化一營巡撫都禦史劉應節提督之以建昌遊兵一枝合鎭守標兵二枝爲三屯一營鎭守總兵官郭琥提督之以振武石匣二營合總督標兵二枝爲密雲一營練兵都督戚繼光提督之各以兵備監督其遵化三屯二營仍聽繼光往來總理而悉受制於總督不得矛盾同異當春秋兩防之時各屯要地如永平一區有警則遵化一營禦之三屯出二哨應之密雲出一哨應之薊州一區有警則三屯一營禦之遵化出二哨應之密雲出一哨應之密雲一區有警則密雲一營禦之三屯出二哨應之遵化出一哨應之兵皆據墻爲戰以拒虜不入爲上功其或一面失守致虜潰入則合三營之兵並力奮擊務收全捷又言薊鎭補練主兵將以罷調客兵今行之已踰十年主兵竟不能充客兵終不可罷何者任之未專而行之未實也今宜責之臣綸與繼光使得專任其事勿使巡按巡關禦史攙與其間俟三年補練有成然後遣官閱視補得主一二枝卽罷調客兵一枝補得主兵一萬卽罷調客兵五千責任旣專功效自著比之頻年補練迄無成績不可同日而語矣﹤鋶﹣釒﹥入報可已而巡撫都禦史劉應郎言薊昌十路惟永平一區最爲單弱宜厚集兵力以圖固守不當以其去京稍遠而秦越視之以臣愚計宜於振武營攺設總兵兵一員駐札密雲統領總督標下各營兵馬建昌營攺設總兵一員就彼駐札統領鎭巡標下各營兵馬以聽總理者往來督率訓練庶聲勢相聯而於體統亦無所紊上曰練兵乃禦虜要務督撫官宜協力幹理以副朝廷委任應郎所言分營訓練與譚綸原議不同未見有同心爲國之義秋防期近其令會議詳確並議處舊額兵馬以聞

○甲午升貴州石阡府知府王管爲遼東行太僕寺卿廣西桂林府知府張諧爲山東都轉運鹽使司運使

○錄隆慶元年九月薊鎭李家莊等處死事官軍吳秉直等一千五百四十七人命升襲犒賞如例

○乙未睿宗獻皇帝忌辰奉先殿行祭禮

○升兵部武選司郎中陳覲爲湖廣按察司副使

○發銀一十四萬五千九百兩於薊州永平密雲昌平易州補民運蠲半之數

○巡撫狹西都禦史張祉奏本省藩祿邊餉匱缺請將事例度牒稅契路引罰贖等銀六萬七千一百餘兩存用再發帑銀補之戶部覆補給如議第全狹稅糧額數計一百九十二萬九千五百六十六石今造報冊籍虧舊額二十餘萬宜令撫官查核上以該省錢糧失額數多命撫臣嚴督各司道官淸查具奏如遲玩及開報不明者戶部並該科參治

○詔停差眞定抽木內臣歲令府佐領之時太監李芳以災異頻仍奏先年差官侵漁宿獘及諸府管角�羊之苦請以明年爲始勿遣內臣抽印止委府佐仍以抽過木植易銀濟邊工部是其議故有是命

○寧夏衛地震

○火星犯太微西垣右執法

○丙申升雲南布政使司右參政徐栻爲雲南按察司按察使

○命署都指揮僉事神機營佐擊將軍張棋爲本營練勇參將五軍營坐營朱士魁爲神樞營佐擊將軍原任大同靈丘參將李勛爲五軍營遊擊將軍延綏遊擊將軍王國武爲寧夏東路參將

○丁酉升禮科給事中顧弘潞爲刑科都給事中吏科右給事中嚴用和爲本科左給事中工科給事中劉繼文爲戶科右給事中

○攺山東按察司僉事周怡爲南京國子監司業

○發太倉銀三萬一千五百五十兩爲遼東軍餉

○命歲給故內江王母夫人楊氏妃林氏養贍米九十石

○戊戌升四川按察司副使莫如善爲雲南布政使司右參政

○己亥蔭南京吏部右侍郎瞿景淳子汝稷爲國子生以三年秩滿也

○升直隸河間府同知李可久爲山東按察司僉事

○庚子升戶部郎中角�羊明瑞爲四川按察司副使

○補蔭故兵部右侍郎鄭綗孫如喬爲國子生以其子光廷已蔭而歿也

○鄖陽巡撫都禦史孫應鰲言及今纂修實錄宜敕六部將嘉靖四十五年間見行事例詳加采輯送史館編匯以續大明會典之後禮部覆言會典已經續修至嘉靖二十八年進呈先帝未蒙刊布宜命輔臣俟實錄完日將二十八年以後事例匯輯成書以垂一代之典上是之

○升狹西軍門標下千總指揮使楊經爲署都指揮僉事充延綏遊擊將軍

○發太僕寺寄養馬七百匹兌給薊鎭遵化遊兵

○辛丑頒雲南四夷車裏宣慰等司隆慶年號金牌勘合十道

○命宣府云州守備爲官李鳳充神機營佐擊將軍

○癸卯兵部覆巡按禦史劉翾奏薊鎭秋防事宜一議信地謂督撫總兵分路修守非設官初意彼此矛盾何以成功宜申明兼轄之義使功罪無所推諉一議屬夷謂撫賞屬夷本資其捍蔽邇來陽順陰逆莫可窘詰宜稍加震疊毋事姑息其或執殺哨夜樵采必暴其罪責令自贖以示恩威並用一議修守謂薊東燕石二路邊垣低薄宜令春秋兩防客主兵一體分工修築一議添練請蠲馬戶本役徵價使報壯丁一人爲軍其餘或免大戶或免商人或免重差咸令報一丁爲子弟兵可得兵一二萬人一議始戰謂南兵初至未可決戰宜餋威蓄銳以待可用一議衛員謂衛所掌印管事官官選用才俊如本衛乏才卽於附近衛所調用亦如文官委署之例上曰汝等謂信地旣分督撫注意各異乃巡撫所分燕石二路邊工至今廢弛去秋虜犯界嶺口巡撫不赴防守何也今若不行專責將來愈相推諉坐視其仍分信地遇有功罪以分守者首論策應者爲次馬戶抽丁之議不準行餘皆如擬

○甲辰孝莊睿皇后忌辰奉先殿行祭禮遣武定侯郭大誠祭裕陵

○工部尙書雷禮以病乞休不允

○乙巳簡汰錦衣衛冗濫員役三百五十九人

○丙午孝穆皇后忌辰遣彭城伯張熊祭茂陵

○發太僕寺寄餋馬一百二十九匹兌給大同入衛遊兵

○丁未詔給薊鎭制造戰車火器銀四萬六千五百兩有奇及軍器火器從總督譚綸請也

明穆宗莊皇帝實錄卷之二十一終

大明穆宗莊皇帝實錄卷之二十二

隆慶二年七月戊申朔

○孟秋享太廟

○貴州小平伐長官司木瓜麻響大華三長司金築安撫司四川沭川長官司羅番金石二長官司洪番盧番二長官司各遣人來朝進馬賞賚如例

○巡按直隸禦史劉翾巡視山海關禦史孫代言近都禦史譚綸獻議欲以練兵事專責之總督不令臣等與聞夫臣等旣受命閱視則兵之練否所宜糾察而綸果於自用逆折人口惟上加裁定於是兵部都察院覆言補練貴之總督所以重事權閱視聽之憲臣所以稽實效彼此各不相妨宜令協恭和衷共濟國事而綸與戚繼光必稍寬以文法乃得自展上然之命兵事悉以付綸禦史每歲一巡視三歲一報功其餘將官並聽舉劾如故

○己酉上諭輔臣秋防屆期不知各邊已有備否去歲失事邊臣朕悉從寬宥今內外官多言誤事者卿等宜示兵部申飭譚綸等今後務期實心共濟不得仍蹈前非縱虜得志違者必寘之重典不貸

○狹西鷂子坪等番族人盔列等二百餘人來貢馬及方物賞賚如例

○盜入廣東廣州城劫庫殺傷官軍撫按官以聞命罰伸威兵備副使張子弘俸二月下指揮髙勛等禦史問

○兵部覆巡撫順天府都禦史劉應節條陳薊鎭備守事宜其一議經費請給兵部馬價銀一萬九千兩工部料價銀一萬五千兩及所餘備邊銀四千兩修理順天永平所屬諸處城堡其一議備禦請於灤州順義等一十二州縣並各衙所特設守禦將官仍錄用廢將陳保等十三人責其後效其一議收保請設法聯屬邊鎭居民預申收保之令以待賊從之

○庚戌命原任總督延綏等處邊務兵部左侍郎劉燾添注本部左侍郎佐理部事燾引疾辭不允

○工部尙書雷禮上﹤鋶﹣釒﹥乞休不允

○升廣東廣州肇慶等處剿蠻寇獲功陣亡官軍郭汝瓊等九十二人

○辛亥仁孝文皇后忌辰奉先殿行祭禮遣英國公張溶祭長陵

○大學士陳以勤以疾乞假調理上遣太醫院官胗視賜米饌藥物

○敕刑部左侍郎洪朝選錦衣衛指揮僉事程堯相勘問遼王憲﹤火節﹥罪狀朝選辭行因﹤鋶﹣釒﹥請河南布政司右參議董文采山東按察司副使吳道直與俱從之

○升賞遼東前屯三道溝等處獲功陣亡官軍一百四十人長寧堡獲功陣亡官軍七十八人遼陽城堡等處獲功陣亡官軍石金等七十三人廣東英徳乳源等處獲功陣亡官軍易彪等七十七人

○壬子命撫寧侯朱嶽弟岡襲爵

○禦史馬明謨條陳四事一嚴徵賦之期二核扣存之數三重侵冒之罰四復屯田之舊戶部覆四事俱當如議屯鹽之法今日所以寢不如初者蓋祖宗朝廷邊備振舉虜不敢深入民得盡力於南畝而富商因得以私財募人開墾塞下輸納鹽糧當時公私饒富不藉內帑而給實由於此今諸邊歲歲苦虜塞下旣無可耕之田而鹺商又無可糴之粟當事者乃議發帑銀開餘鹽以佐之於是屯政迄今不可復而鹽引滋滯矣夫京師天下根本內帑國計所關以天下供京師其勢順以內帑供四方其勢逆以復屯田之利誠爲永久之圖也近以專敕重臣分理其事宜申飭之務底成績使地利盡而商賈通則邊餉有裨而國儲可裕矣得旨依擬行

○癸丑

○升賞遼東一堵墻等處獲功陣亡官軍孟守仁等八十二人

○甲寅

○總理山西等處屯鹽右副都禦史唐繼祿以疾乞假歸許之

○復故錦衣衛正千戶李拱宸沈欽盧永昌原職三人俱世宗朝以議禮謫戍者也

○乙卯孝康敬皇后忌辰奉先殿行祭禮遣豊城侯李儒祭泰陵

○廣西田州土官岑大祿遣人來朝貢方物賞賚如例

○南京戶科給事中張應治等以災異頻仍條陳修弭七議一勤政二親賢三立信四足兵食五平寇盜六復軍儲七察幽枉大要謂天心仁愛人君修徳禳災不當專責臣下而前三議勸上革內批罷遊幸召還織造內臣語甚切直上意頗不懌苐下其章於所司已而復謂兵部不當題覆切責之

○發太倉銀一萬八千二百五十兩大同賞軍

○慶城王府庶人表朾與其侄奉國將軍知熧相仇使其子知焿謀殺知熧之子新塭知熧亦病死撫按官以聞上以知焿手刃宗侄敕令自盡表朾主使發髙墻禁住弟知���廠剡�與謀奪祿米三月

○丙辰

○發京營兵一枝守通州從巡按禦史周禧請也

○內使許義坐挾刃嚇人財物事發巡視中城禦史李學道不候參題遂執而笞之其黨皆忿恨不平是日朝罷有內使百餘人突出走至左掖門外捽學道眾中奮挺毆之踣地百官相顧錯愕上聞之大怒命錦衣衛執內使十餘人至東上門杖爲首者一百發煙瘴地充軍餘各杖六十發孝陵衛充軍學道亦以擅笞內侍不諳事體調外任

○丁巳

○升大理寺右寺丞淩儒爲都察院右僉都禦史總理山西等處屯鹽贈故太常寺卿管國子監祭酒事胡正蒙禮部右侍郎蔭其子承烈爲國子監生錄上在潛邸時講讀舊勞也

○以恩詔蔭南京禮部右侍郎呂調陽男興周南京兵部右侍郎吳百朋男大纘爲國子監生

○升直隸河間府同知任彬爲山東按察司僉事整飭寧前兵備

○戊午

○授山西布政司承差杜經朔州生員李春艷俱爲所鎭撫軍門聽用仍各賞銀三十兩經春艷久沒虜中至是經密約板升叛人李自馨等率眾來降會事泄不果經脫身自詣春艷亦諳得邊外地圖以歸摠督侍郎陳其學等言其效順可嘉故有是命

○乙未

○升狹西按察司按察使沈應時爲山東布政司右布政使貴州布政司右參議馬出圖爲四川按察司副使整飭松潘等處兵備

○庚申

○兵部尙書霍冀自劾求罷不允先是戶科給事中張齊因災異建言秋防重大皇上宜召見九卿令各陳禦虜之策若才識疏庸言語支吾者卽非實心爲國宜令自陳引退於是冀﹤鋶﹣釒﹥言臣才不足以匡時望不足以服眾處非其據措置乖方矧時值秋防虜情叵測屢廑皇上九重之憂而臣愚無有絲髮之效其才識疏庸蓋不待召問而後知也乞早賜罷斥別選賢才以代玆任﹤鋶﹣釒﹥入上曰大臣去畱候朕召問之日自有處分不必遽先自陳其用心供職以副委任

○山西澤州陵川縣地裂長三十餘步

○升江西布政司左參政曹金爲狹西按察使刑部員外郎楊自治爲雲南按察司僉事

○戶科都給事中魏時亮言今天下有大患藩祿不給也邊餉不支也公私告匱也藩封有一時教養之計創立宗學教之禮讓祿厚萬石千石能賑施貧宗以璽書勞勉此一時計也各宗聚居一城財力有限宜令就近散處或給沒入閒田使之自耕代祿而花生濫冒者則當重斥削之條優首告之賞此百世計也邊餉莫急於屯鹽近遣大臣經理事權𨿽重顧一人而兼內外之事非惟地廣難周亦恐力分人諉當令專主塞下久任而責成功庶幾有益今府庫空虛百姓困窮近議盡籠天下貨財悉輸入內府以充旦夕之用銖兩不遺甚非地方之福也宜亟爲停寢夫養民之責寄諸守令務要在勸農商以足食減雜行以淸賦行錢法以生財重鄕約以勵俗嚴保甲以防亂而簿書獄訟及催科之巧拙不與焉邇來守令失人當事者議舉卓異之賞以昭激勸夫人才不甚相遠而此獨以卓異稱徒令賢者角�羊體不肖者生心官風愈僞吏治漸虛率由於此但當重舉劾之典嚴連坐降罰之令則卹民足國無遺策矣戶部覆奏屯鹽專主塞下誠分遣初意當久任如科臣言近來有司不務淸賦而但徼撫字之名令姦人得以干沒宜嚴其禁錢法屢行屢罷輦轂之下尙多阻格宜從民便不可彊也卓異止當嚴名實之辧不當議革禮部亦覆行其宗藩一事上俱從之

○壬戌

○中元節遣定國公徐文璧玉田伯蔣榮成安伯郭應干安平伯方承裕分祭長陵獻陵景陵裕陵茂陵泰陵康陵永陵都督僉事沈至祭景皇帝陵寢指揮僉事李鈺祭孝懿皇后中官祭恭讓章皇后及廢後吳氏指揮同知王極祭哀衝莊敬二太子各陵園

○升河南道禦史王好問爲大理寺右寺丞

○禦史馬文煒奏兩淮餘鹽銀近多移借不便稽考請如舊規每歲定掣淮南六單淮北四單徵完則按季角�羊部毋得多寡越數先後愆期庶出納明而獘端始革報可

○癸亥

○升江西按察司副使方攸績本布政司左參政湖廣按察司僉事林一新爲貴州布政司左參議

○總督京營戎政鎭遠侯顧寰以老疾乞角�羊戎務不允

○總督宣大山西都禦史陳其學上言防秋事宜曰臣等伏見往時汾石之敗由各處擺邊官軍力分勢隔不能應援今議以西路參將方振等率兵駐水泉等處中路參將王懷邦等率兵駐荍麥川等處北路參將牛相等率兵駐馬蘭口堡等處東路參將戴椿駐廣武城總兵謝朝恩駐陽方口居中調度中路有警東西二路應援東西二路有警中路應援以拒虜於外臣又見往時防秋內地兵馬盡出守邊以致虜得乘虛深入今議以汾州參將駐永寧州太原參將駐省城新設防河參將駐灰溝營及分步軍班軍於要害之處使廢閒將官知兵者責以民兵一體團練以防虜於內臣又見往時虜一潰墻紀律盡廢各處調遣之兵皆錯愕狼顧莫敢當先者今議府州有警參將方振不待調遣由間道直趨太原與錢棟合西川有警參將戴椿不待調遣由間道直趨永寧與陳文範合又調各廢閒將領孫鎭等率敢戰家丁分布汾州寧鄕靈石平定等處當虜之前副摠兵戴希舜率各將兵隨賊向往逐虜之後總兵謝朝恩調各遊守兵合爲大營堵其隘口以擊之歸而督撫再調精兵一二枝駐應朔之間並力相機剿截臣等今所爲若此又奉廷議欲臣等凡平日所不敢言所不能行之事俱許據實條奏臣以爲國家禦夷狄與盜賊異盜賊生發恐其蔓延其圖之也當急若北虜乃吾之敵也非吾之敵自古以來中國之敵也當知大勢大機所在長慮卻顧務期萬世治安不可輕舉所謂大勢者京師是也所謂大機宣大是也往時邊臣有議復河套者不知漢唐都關中以河套爲急我朝都燕以宣大爲重宣大者卽漢唐之朔方也山西與大同東西聯亙本爲一省大同苟有重兵虜必不敢越山西而東故宣大安則京師安矣今諸將中如馬芳趙奇謝朝恩三臣皆才勇可當一面而宣大山西每鎭正奇遊兵各不下萬人誠令三臣得分練之寬其文法厚其犒賞則三鎭皆精兵矣兵部覆言其學策可用宜令三邊總督王崇古及總兵馬芳等會查宣大山西楡林四鎭兵馬之數並議抽選之法委任責成務實應用軍餉緩則奏請急則預借本鎭官糧具數抵補得旨如議行

○甲子

○戶科左給事中張齊上﹤鋶﹣釒﹥劾大學士徐階不職狀其略言階事世宗皇帝十八年神仙土木皆階所贊成及世宗崩乃手艸遺詔歷數其過階與嚴嵩處十五年締交連姻曾無一言相忤及嚴氏敗卒背而攻之階爲人臣不忠與人交不信大莭已久虧矣比者各邊告急皇上屢廑宣諭階略不省聞惟務養交固寵擅作威福天下惟知有階不知有陛下臣謹昧死以聞上曰徐階輔弼首臣忠誠體國朕所素鑑張齊輒敢肆意詆誣姑調外任用

○命錦衣衛北鎭撫司掌印指揮僉事譚宏僉書本衛事

○乙丑成祖文皇帝忌辰奉先殿行祭禮遣慶都伯杜繼宗祭長陵

○大學士徐階﹤鋶﹣釒﹥辧張齊論劾求罷曰臣奉職無狀致遭人言孤負天恩慚悚無地據齊所論除修撰玄文𨿽前後同事不止臣人然臣旣不能獨辭何所逃責永壽宮之毀臣因見先帝宸居無所聖衷焦勞又系成祖文皇帝舊宮孝子慈孫似宜修復委實不能諫止亦無所逭罪其餘三端則於臣之職掌未合於臣之心事未亮於人臣之大義未明臣不容無辧古者宰相兼綜庶政自宋以兵屬樞密用兵機宜宰相已有不與聞者至我朝革丞相設六卿兵事盡歸之兵部閣臣之職止是票擬亦猶科臣之職止是建白凡內外臣工﹤鋶﹣釒﹥論邊事觀其緩急擬請下部看詳及兵部題覆觀其當否擬請斷處間值事情重大擬旨上請傳行蓋爲閣臣者其職如此而已非若督撫等臣親臨邊塞幹理戰守之務也如齊所奏板升一莭已經下部覆準施行而臣等恭遇皇上登極之初擬上詔條先已及於招來去冬會議邊防又已申明其說中間行之力與不力乃在邊臣非臣等所能代爲也今如齊奏必當使閣臣臨邊若宗祝之舍尊俎而代庖與斯則於臣之職掌未合者也輔臣艸詔是謂代言前歲先帝所頒遺詔艸𨿽具於臣手然實代先帝言也臣於時竊思禹湯罪已其興勃焉其下者如輪臺奉天之詔亦足以收人心恢帝業遂不自量淺薄欲於文字之間成先帝之盛徳贊皇上之新政是以有蓋愆成羙端仗後賢等語實非敢彰先帝之失也當遺詔之開讀也百姓萬民莫不感動啼哭頌先帝之聖增遺弓之思此在皇上可訪而知也然則臣於先帝爲毀歟爲忠歟斯則於臣之心事未亮者也臣與嚴嵩同官其序在先其齒又長彼所行事臣安能盡與相違然中間勸諭調維固亦多矣其後事敗禦史鄒應龍林潤等據公論以劾奏於外三法司錦衣衛按公法以議擬於中先帝秉公道以主張於上或親灑宸翰或親批章﹤鋶﹣釒﹥明日月而威雷霆於時嵩父子之獲罪又何待臣攻之夫古者大義滅親誠以國家爲重也推齊之意以爲人臣者必當不顧君父而惟私友之是狥然後爲君子長者之道歟斯則於人臣之大義未明者也臣淺才薄徳無補明時嘗累﹤鋶﹣釒﹥求退矣玆益何顏立於百僚之首惟是職掌心事大義之所存不容不白故敢不避瀆煩披瀝止奏至若臣之官職伏乞聖明削奪以謝言者﹤鋶﹣釒﹥入上令卽出視事不必再辭

○升戶部右侍郎劉自彊爲本部左侍郎巡視浙江右副都禦史趙孔昭爲戶部右侍郎太常寺卿陳紹儒爲南京刑部右侍郎

○太僕寺少卿夏栻陳言六事一曰修朝講之實言禦門奏事宜擇重大言請上親決講筵之後宜召大臣咨詢理道且令諫官隨入遇事陳規二曰肅郊廟之儀言上躬祀南北二郊宜警蹕淸道及冠服禦輦悉遵舊章以慰百官萬民之瞻仰三曰愼燕息之容言退朝之暇宜靜閱書史考稽祖制詳覽奏章以勤敬爲安樂以怠荒爲至戒四曰隆心膂之托言宜親信輔臣勿爲左右所間五曰重耳目之寄言給事禦史以言爲職宜時賜優容養其敢言之气六曰專督撫之臣各邊督撫宜擇用才望素著曾經邊境者寬假文法從容以責其成功﹤鋶﹣釒﹥入報聞

○巡撫保定都禦史溫如璋條上邊務一言廣昌當蔚州之衝舊設參將駐兵爲紫荊關聲援後移駐靈丘而紫荊失險宜復其舊一固關參將原駐井陘以道近易於赴援今徙居眞定不便亦請復之一河南山東協濟眞定兵餉不以時入又或爲總司所借用無救軍士待哺之急欲亟令入之本鎭以裕秋防兵部議覆請自每歲防秋之月令靈丘參將移駐廣昌固關參將遣遊兵備井陘事已各歸原戍其二省協濟軍需當如議趨納從之

○丙寅

○大學士徐階再上﹤鋶﹣釒﹥乞休上許之特命馳驛遣行人護送以歸有司歲給人夫八名月給廩米六石仍賜階敕諭曰卿自弱冠及第珥筆詞林博學宏才蔚有令望旣服官中外勞績甚多乃受先帝眷知擢居綸閣平章大政悉裕乃猷𨿽遭際時艱善藏其用已而專司揆席獨運鈞衡斥伏庸回邦家以之寧謐屏除貪墨朝著因而肅淸迨先帝升遐朕嗣大歷服卿乃宣揚遺命與四海以更新翊衛朕躬聽百官之總已用光始政不替初忱凡論道經邦以安內攘外莫不殫竭心力曲盡纖微俾予一人垂拱之休皆卿十八載勱相之力方切倚毗共致昇平而屢托微屙力求避位舉朝有勉畱之﹤鋶﹣釒﹥在卿堅肥遁之情朕非不欲屬任老成而又不忍煩以機務特賜兪允因錫璽書命乘傳以言歸遣使臣而戒道仍歲給夫役八夫月饋官廩六石以示朕優眷之意於戲仲淹秉政淸朝心懷天下之憂樂裴度投閒綠野身系國家之重輕卿於二臣後先一致其尙加飡食保固精神暫尋洛社之盟行俟東山之召卿其勉承之哉故諭時大學士李春芳陳以勤張居正皆以階內閣首臣諳達政體力勸上畱階上謂階年髙且求退再三故卒從所請故宴勞錫予之隆一如楊廷和故事稱優隆云

○少傅兼太子太傅吏部尙書楊博兵部尙書霍冀刑部尙書毛愷各上﹤鋶﹣釒﹥請畱大學士徐階上俱報聞已而都察院左都禦史王廷遂發給事中張齊姦利事言齊前奉命賞軍宣大時有鹽商楊四和者故與齊父楝相善入其賂數千金還爲言卹邊商革餘鹽等數事皆窒礙難行爲大學士徐階所格而四和見事不遂復抵齊父索金蹤迹頗露齊內慚且恐得罪乃借以攻階爲名黯亂無狀宜正刑典﹤鋶﹣釒﹥入上以齊旣受財枉法令錦衣衛逮齊父子及諸﹤鋶﹣釒﹥內有名者送鎭撫司鞫實以聞

○丁卯

○福建巡撫都禦史塗澤民巡按禦史王宗載劾奏行都司僉書署都指揮僉事傅應嘉賄縱海賊吳平罪當斬上命卽其處會官斬之

○升江西布政司左參議陰武卿爲本省按察司副使刑部署員外郎郭良爲湖廣按察司僉事

○吏部右侍郎林樹聲稱病不能赴任乞休致不允

○己巳

○復除浙江道禦史王汝止於河南道

○升禮部主客司署郎中馮敏功爲江西布政司左參議

○六科給事中鄭大經十三道禦史郝傑等俱上﹤鋶﹣釒﹥請畱大學士徐階上俱報聞

○總督兩廣軍務兼巡撫廣西侍郎張瀚言故事兩廣止用督臣兼轄近因分設廣東巡撫而總督遂爲虛位一切舉措皆不與聞猝有緩急恐彼此異同有妨安攘大計乞下兵部查仿三邊事例一體申斥之報可

○辛未

○廣東盜曾一本以六月十一日寇省城拒傷官軍於赤灣等處殺聽調知縣劉師顏撫按以聞得旨切責總督張瀚令亟率鎭巡等官悉力剿賊以安地方總兵兪大猷郭成姑令住俸立功贖罪參將魏宗瀚王如澄把總兪尙志朱相下巡按禦史逮系至京問

○升賞元年春甘肅境外千个沙獲功官軍三十四人

○壬申

○以遺詔錄蔭故都察院右副都禦史孫繼魯男宙爲國子生

○命原任巡撫狹西都察院右副都禦史谷中虛巡撫浙江

○升廣西左布政使陳慶爲太常寺卿

○以恩詔蔭總督兩廣兵部左侍郎張瀚孫文偉巡撫江西右副都禦史劉光濟男紹宗爲國子生

○詔蠲蘇松常鎭四府近年移借工部料銀以巡按禦史譚啟言東南徵賦繁重故也○癸酉

○南京兵部尙書劉采言內臣進貢多用馬快船竊載私貨者宜加查禁上從之

○甲戌

○升廣西右布政使周俶爲本司左布政使

○命福建都司掌印署都指揮僉事陳濠充督理廣州惠潮參將福建都司僉書署都指揮僉事耿宗元充分守惠潮參將福建遊擊將軍署都指揮僉事張元勛充福建分守南路參將

○巡按直隸禦史孫代言朝廷每歲發銀各邊糴買糧艸其初止是招民出糶兩平貿易出納旣明法令且簡後失此意遂用商人姦狡者視爲囊橐殷富者畏如陷阱安邊足儲之計將爲擾民蠹財之術矣其故始於價值之不敷繼於出納之不明而加以查盤之紛擾由是官民不相信而倚辦於商人其卒也商人又不得而苦於官攢之需索獘端叢起法令滋繁甚至一倉而盤之者數官一人而罪之者數處吏胥得以從中上下其手而公私俱病矣自今請立程限每歲定以秋初發銀秋中估價有司自行與民平糴十月之內各如數完報出納責之羣倅查盤屬之順天巡按禦史其有姦商黠吏舞文玩法者罪之得旨允行

○乙亥

○給皇親錦衣衛千戶杜繼祖養贍田七十頃

○巡按直隸禦史張檟上言大名眞定二府計畝出糧以養馬而今復有馬地余銀之徵蓋起於正徳間爲流賊之亂額外權立此名徵銀市馬其後遂因而不革非經制也請悉蠲之上命自嘉靖四十五年以前悉從蠲免下撫按官會勘餘地有無以聞

○丙子

○浙江臺州府颶風大作海潮泛漲天臺諸山水驟合衝入臺州府城三日乃退溺死人民三萬餘口衝決田地一十五萬餘畝蕩析廬舍五萬餘區

○山西平陽府綘州奏西北天裂自丑至寅乃合

○廣西田州歸順州四川石砫安撫司各遣人貢馬賞賚如例

○升湖廣布政司右參政阮文中爲南京太僕寺少卿

○升廣西按察司郭應聘爲本司右布政使

○丁丑

○兵部覆巡撫大同都禦史劉佑條奏一嚴防範以杜交通謂昔大同大邊二邊三邊禁堡軍毋得私下臺而比來此禁漸弛至有爲虜內應者乞嚴其禁一明收以稽冒濫謂本鎭兵馬多有實亡名存者虛縻廩料請於給發之際淸稽扣官召給土人以實軍伍一革搶兌以免倒損謂邊軍彊壯之馬家丁每遇徵調得隨意選乘致多例損今後凡補戰馬謂先家丁而後及軍士又計家丁每馬五匹許撥一老弱步軍代之牧養庶得兩便從之

○兵部議覆大同總兵趙岢所言邊務十事一復鎭兵原餉謂本鎭軍舊有十三萬五千七百餘而今逃亡者五萬人分遣守哨者七萬人見存本鎭者僅一萬人數少不堪團練乞先勾補逃亡二萬人以圖戰守一請給戰馬謂本鎭馬舊額五萬四千五百餘匹而今合各路馬一萬九千二百餘匹所堪戰者止一千八百餘匹請發太僕寺馬價銀三萬兩聽其買補一重搗巢之功謂我軍旣深入虜穴斬首宜計級升賞而其幼小者亦宜給賞銀五十兩以鼓勇敢一請造火器如岢所制毒虎將軍三眼快槍者發工部銀一千七百餘兩聽市鉄造之一禁割戰亡首級謂官軍戰亡者多被將官詐割首級邀賞而司道官勘報功罪多不親行故往往失實宜嚴爲之禁一嚴責將領自副總兵以下戒諭同心戮力聽主將號令一懸賞格謂破敵必用死士而賞薄不足以勸宜令守臣議處優賞一申養廉田土謂本鎭將官上自鎭守下至守備舊有養廉地土艸場宜悉分給如故命如議行

○詔以眞定府隆慶二年木價給修本府城垣從巡撫都禦史溫如璋之請也

大明穆宗莊皇帝實錄

大明穆宗莊皇帝實錄卷之二十三

隆慶二年八月戊寅朔

○發太僕寺寄養馬七百七十匹充給寧夏諸路八衛遊擊王國等兵從總督薊遼侍郎譚綸請也

○己卯

○雲南叛酋鳳繼祖伏誅先是繼祖與尋甸土捨鄭竤爭襲參政盧岐嶷使使諭角�羊不聽反執殺竤而兵圍武定府城不克還襲通判胡文顯周良卿等兵於雞街子陸塊山僉事張澤死之知府周贊等率兵迎擊於法江渡亦敗瀾滄兵備副使楊守魯等乃大集土漢兵與賊遇於會江裏州堡連戰破之賊潰走至靑雞羅山墜崖谷死者不可勝計官軍追及之因止壁淄筒河縱反間入賊中購以重賞於是賊黨者色遂斬繼祖首詣軍門降事聞上命賞巡撫雲南兵部尙書呂光洵巡撫四川都禦史譚綸總兵沭朝弼右參政陸綸等銀幣升楊守魯一級下失事百戶任繡等禦史問餘各賞罰有差是役也計擒斬一千五百餘人破山東直勒等洞三十一處焚賊捨三千餘間招撫叛夷四百六十餘種而土官助戰效勞者祿紹先而下十餘部惟易門縣土官縣丞王一心陰與繼祖合約爲內應會事露爲百戶韓世賞弟生員世仕所擒與繼祖捷音先後列上上仍命加賞光洵朝弼銀幣世仕送監讀書

○給大同鎭軍盔甲一千副火器銀一千七百兩從總兵趙岢請也

○庚辰

○升廣西右參議莊應禎爲按察使副使曹天祐爲右參政俱本省

○升賞宣府洗馬林邊外腦木崖等處搗巢獲功陣亡官軍二十一人

○辛巳

○禮科給事中何起鳴條上四川茶鹽二事謂保寧府一州三縣茶徵本色輸運甚艱宜如嘉靖舊例攺徵折色或角�羊藩司爲賞番之費或角�羊狹西備買馬之用所設甘州茶馬司當爲裁革川中鹽場舊定上中下三則納課邇來井塌丁逃舊者有販納之累新者有增課之擾宜酌出產厚薄以定課額招集壯丁廣開小井以補舊數而保寧重慶嘉定潼川夔州商人不利跋涉宜量增引票使之就近告納仍嚴立禁防使姦商不得影射官吏不得誅求得旨允行

○壬午

○升順天府府丞顧存仁爲大理寺右少卿

○升刑部郎中應存卓廣州府知府陳復升爲按察司副使存卓廣西復升廣東

○寧陽侯陳惟藩於嘉靖三十七年襲爵三十八年僉書左府三十九年考察閒住至是卒詔給葬具給祭二壇

○戶部覆前禦史孫以仁奏近都禦史鄢懋卿議增餘鹽銀百餘萬兩追徵嚴急摉括無遺至借河工賑濟諸銀充數出納紛紛不便稽考自今請以年課銀定作一年起角�羊不得那借其用存貯庫者仍行所司歲一報數不必待查盤之期又兩淮豊利等三十鹽場地廣人稠宜悉藉鄕兵竈勇團結訓練以備非常所得私鹽卽以畀之報可

○南京戶部尙書劉體乾奏鳳陽陵寢重地九衛官軍不下四萬人今倉糧無一月之給宜下有司嚴徵逋負管倉部官仍於每歲會計且報所入多寡以便參核上從之

○命神機營佐擊將軍署都指揮僉事楊鯉充神機營參將原任副總兵管宣府柴溝堡參將事都指揮同知佟登充神機營練勇參將神機營佐擊將軍潘鳳翼充伍營參將遼東都司僉書史簡充伍軍營遊擊將軍葛峪堡守備魏廷臣升都指揮僉事充神機營佐擊將軍山西都司白福充神機營佐擊將軍原任分守南直隸楊州參將陳彥充分守浙江臺金嚴參將福建坐營都司金科充福建遊擊將軍

○癸未

○開日講

○錄嘉靖四十年浙江溫州瑞安縣梅頭長橋等處擒斬倭寇官兵陳大成等一千一百五十人四十三年徵剿柘林哨叛兵及東莞縣白石海南柵海寇官兵周貴等六百七十八人各升賞如例

○乙酉孝康敬皇后忌辰奉先殿行祭禮遣定國公徐文璧祭泰陵

○朝鮮國王李昖遣陪臣睦詹等來朝進馬及方物宴賚如例

○敕莊浪土官指揮使魯東以都指揮體統行事協守莊浪

○丙戌

○升禮科都給事中何起鳴爲順天府府丞

○南京工部尙書徐養正戶部右侍郎趙孔昭各上﹤鋶﹣釒﹥引疾乞休不允

○丁亥孝慈髙皇后忌辰奉先殿行祭禮

○命禮部尙書髙儀祭先師孔子

○戊子

○祭太社太稷

○禦史蒙詔條上漕運十事一嚴催徵謂漕糧徵收開兌俱有定額載在議單至爲詳備邇來漕政廢弛多因所在有司假撫字虛名而忽催科實政以致開兌愆期宜嚴行整飭一明賞罰謂漕卒糧完例有羨余之賞運官效勞者亦宜量加獎賚而嚴需索之罰使人知勸懲一專責成謂兩浙新增都司官與把摠職守相關臨事莫肯專任宜責都司以先期料理責把摠以及時督率不得相伏誤事一議私兌謂浙直士夫近設自兌之法使之明犯禁令抑困漕軍不肖者旣重以自恣而賢者又不獲全其令名宜仍舊官民公兌爲便一足船數謂國初漕制每船不過正耗米四百七十二石邇來船數滋少或一艘並受七八百石而又益以私貨倍之致多敗溺宜盡數淸補一增貢具謂隨船什物諸費皆責辦貧軍坐虧正糧宜將存畱米麥折銀給買以示寬卹一核漂流謂議單載漂溺之法至爲嚴密邇來通同妄報眞僞莫辧宜令州縣正官親行水次驗實一淸掛欠謂扣補掛欠之法以角�羊淮糧折銀及該衛軍糧充數那借多端姦獘叢起今宜明稽其數臨倉掛欠者如律問遣若系漂流止許將羨余及本船官軍鬻產扣糧補之甚則稍借槪衛官軍一月二月之糧不得輕用淮銀以滋侵克一重民運謂江南糧長之役有三害在家則苦催徵在途則苦逼勒抵京則苦完掣宜令京漕二角�羊戶通融抵數互相代運爲便載米任僦輕舸不必拘以大號長船糧長各給小批俾得完報不致牽累一嚴部運謂部糧推避科索以致歲運失期積逋無算宜選廉能吏督之而汰其不職者得旨允行仍以詔精勤任事升俸一級

○己丑

○開經筵

○升山西右參議秦可大爲副使山東僉事何棨爲右參議俱山西

○贈故參將吳昂爲都督僉事先是虜犯墻子嶺昂率家丁追戰敗沒事聞命給棺具以葬禦史劉翾言昂挺身殉寇畢命窮沙而爲吏議所挫僅得薄賞是以軀命同於數命觀望賢於一死乞重加卹錄以勵邊臣故有是命

○發太僕寺銀五千兩補給遼東都司官軍市馬

○庚寅

○命漳泉參將尹鳳掌都司事升龍門所守備指揮同知洪國忠海州備禦指揮同知劉恩浯與把摠署指揮僉事朱玨泗州守備指揮使狄從夏俱署都指揮僉事僉書都司事岷州守備指揮僉事張九功定海把摠指揮李成立俱署都指揮僉事僉書行都司事玨成立福建國忠山西恩遼東九功狹西從夏浙江

○辛卯

○兵部議覆宣大山西總督陳其學等奏請優錄降人白春魏良相田汝光田淮王現等並議招降賞格以聞上命如議行其歸正人果有智勇諳虜情者令督撫官一體任用宣布朝廷恩信以廣招徠

○初大同妖人丘富者入虜中教爲城堡宮室布滿豊州川名曰板升以居中國被虜亡命之眾入寇輒使爲前驅鄕導邊民苦之上卽位之初詔懸賞格降人應募者以千計而白春等五人已各有部落產畜饒富至是聞風各率眾來歸上嘉之命授附近衛百戶賞銀五十兩仍懸賞格於邊外凡被虜人能斬獻大酋首如俺達能率男婦五百名口三百名口來歸者悉如會題例升賞外其五百名口者仍賞銀一百兩三百名口者仍賞銀七十兩若有率二百名口以上者授以千戶仍賞銀五十兩一百五十名口以上者授以副千戶仍賞銀四十兩一百名口以上者授以實授百戶仍賞銀三十兩五六十名以上者授以所鎭撫仍賞銀二十兩三二十名以上者授以冠帶摠旗仍賞銀一十兩俱世襲十名以上者分別賞賚俱以過邊實數爲則若能斬獲叛逆如趙全周元首級來獻者卽授以都指揮僉事賞銀一千兩或能殺害不及斬首自身投降來報者巡按禦史核實如前例升賞其已歸降又能招誘降人者亦加升賞若逆酋能自悔罪來降通宥其罪仍授以指揮僉事賞銀五百兩再能率眾三二百名以上者授以指揮同知賞銀一千兩仍升見任將官管軍管事各該承委招降墩哨人役果能率眾一起五十名口以上來降者量升冠帶摠旗百名口以上者授所鎭撫二百名口以上者授以實授百戶俱世襲軍役伴送降人至者每名賞銀五錢降人不問老幼男婦督撫行各原籍動支官銀分別查給爲寧家之資仍復其身行之九邊皆如例

○命山東備倭把摠署都指揮僉事秦嘉夔充神機營佐擊將軍宣府南路參將署都指揮應朝宗充神機營佐擊將軍升福建小埕把摠署指揮僉事蔣伯淸爲署都指揮僉事充福建坐營都司

○壬辰

○朝鮮國王李昖遣陪臣李捷等貢馬及方物入賀冊立東宮宴賚如例

○賜太僕寺少卿王凝父贈太常寺少卿王麟祭一壇給半葬以凝常侍裕邸從其請也

○升賞隆慶元年鎭番大咸灘宗家棋等處獲功陣亡官杜卿等四十九人

○狹西盜魏太淸等率眾五百餘人行劫山西綘州及寧鄕太平縣等處地方拒傷官兵尋渡河遁去山西巡按禦史宋纁以聞因言山狹河南諸路比值歲凶民窮盜起恐漸不可長而在狹韓城宜川間嘗有爲賊逋逃主者宜窮治之得旨奪山西守巡河東道僉事吳一平平陽府巡捕同知趙世祖俸各一月綘州知州宋應昌下禦史問仍令狹西撫按官員嚴責所司亟行剿捕並窮治窩主以靖地方

○癸巳

○遣太僕寺祭司馬之神

○升賞嘉靖四十六年福建漳浦龍溪等縣處擒斬倭寇官兵周大祖三十七人

○甲午東宮千秋令莭免百官賀以恩詔蔭光祿寺卿靳學顏男需爲國子生

○升兵科左給事中王之坦爲都給事中吏科給事中龍光爲右給事中之坦樞禮科璽戶科光授吏科

○乙未

○遣戶部侍郎談太初祭京都太倉之神

○遣順天府官祭宋丞相文天祥太常寺官祭恭靖公姚廣孝

○廣西太平府歸徳州上下陳州土官各遣人貢馬賞賚如例

○南京戶部尙書劉體乾條議鳳陽倉糧六事一蘇松常鎭舊派糧四萬有奇近漕司奏畱該府兌軍而以淮安倉糧抵還爲其轉輸均便今淮安全無徵角�羊積欠至五十餘萬請查復此舊額爲便一淮安舊徵本倉折色每石六錢昨議扣畱一錢事出權宜當仍復舊數所借之銀令其陸續補還一髙墻庶壻衣糧儒學師生俸廩自有正陽關科稅及歲派存畱以爲常供乃今悉仰給倉糧於名實無當請行攺正一九衛停俸武職舊不關白倉場朦朧混支今後並宜查革一本倉米麥近以災傷攺折者此後當復本色一管倉主事宜比漕司理刑給以關防視京倉監收例滿三歲方得更代庶出入有稽人無玩愒從之

○先是湖廣撫按官奏革承祐宮住持沒入莊田八十七頃以備漢江修堤之用已得旨允行至是守備太監張克又奏稱前田以碑載舊數乞畱徵租進禦戶科執奏租銀以之進用於國用不加多以之築堤則拯萬民之溺而以保護陵寢彼此輕重較然宜如撫按官議上命遵前旨聽有司徵收不得再行奏擾

○丙申

○雲南麗江軍民府土官木髙遣人貢馬及方物宴賚如例

○升賞嘉靖三十八年寧臺溫等處斬獲倭寇官兵唐鐘等六百六十五人四十五年廣東惠州府歸善縣等處捕賊獲功戰亡官軍侯廷佐等六百七十七人

○丁酉

○秋分禮部請上親祭夜月於夕月壇上命英國公張溶代

○己亥憲宗純皇帝忌辰奉先殿行祭禮遣安平伯方承裕祭茂陵

○庚子

○升襄垣王府輔國中尉充焱充赩昌化王府輔國中尉充火�魚俱爲庶人閒宅禁住以私出禁城爲盜故也

○淸理屯鹽右僉都禦史龐尙鵬劾奏淮楊巡鹽禦史孫以仁侵匿鹽銀千餘兩得旨風憲官身自犯贓何以糾正官邪禁革姦獘以仁姑先禠職聽勘自今禦史差滿當嚴加考察毋得槪令回道管事

○辛丑賜淮府吉安王原繙謚肅簡周府永寧王朝堛謚惠莊唐府衛輝王碩煥謚溫懿沈府稷山王胤柯謚昭靖

○升原任長安堡備禦署都指揮劉澐爲署都指揮僉事充遼東領兵遊擊將軍

○癸卯

○復誠意伯劉世延爵世延旣廢後南京科道官岑用賓等交章薦之世延亦上章訟過俱下吏部吏部集廷臣議謂世延先祖基有開國翊運功世延前以奏事狂誕非有大過可棄矧值天恩曠蕩之日議功赦過亦惟皇上幸許上從之故有是命

○吏部左侍郎王固本自劾乞罷不允時吏部當考吏尙書楊博屬固本命題有家人同吏胥先期竊題爲姦固本覺之卽具﹤鋶﹣釒﹥言狀因求去上以其能自覺檢令視事如故而命法司治其家人吏胥之罪

○以甘肅等處旱災命蠲屯糧並發銀賑濟有差從撫臣奏也

○錄河工效勞州縣佐貳官趙景昌等升賞有差從尙書朱衡奏也

○甲辰命宣城伯衛守正男國本襲爵命左春坊左諭徳兼翰林院侍講張四維淸理軍職貼黃

○巡撫保定都禦史溫如璋言降夷隸定州保定河間等衛者已經授職給賞而姓名猶仍達官之舊非便請攺爲忠順官軍上從之

○以湖廣諸郡告饑命守臣蠲卹有差

○乙巳

○祭歷代帝王遣鎭遠侯顧寰行禮

○蔭翰林院編修王思男子束爲國子生思議禮杖死故追卹之

○兵部覆狹西三邊督撫王崇古等奏延綏邊鄰套虜先年兵馬僅足防禦自選調入衛遊兵四枝逃亡死傷漸至城堡空虛戰守不足請得以淸平堡遊兵營原募未完馬軍一千名行令靜邊管糧道以原發未募軍銀五千兩馬價銀一萬兩軍器一千副攺發正兵營責買仍於楡林衛故絕軍伍撥補聽召異姓丁壯三百名以足正兵五千數其餘各營城堡軍馬缺者各道俱行淸補並諸軍器以籍稽之又延綏買馬舊規朋合地畝馬價每匹銀十兩京運馬價每匹銀十二兩頃以入衛馬死者多地畝不給又不產馬皆市之狹西固原山西而十兩之馬率小不堪戰當於京運一體給價從之

○丙午

○遣太常寺官祭都城隍之神

○少保兼太子太保禮部尙書武英殿大學士張居正上﹤鋶﹣釒﹥曰臣聞帝王之治天下有大本有急務正心修身建極以爲臣民之表率者圖治之大本也審機度勢更化宜民者救時之急務也大本𨿽立而不能更化以善治譬之琴瑟不調甚者不角�羊而更張之不可鼓也恭惟我皇上踐祚以來正身修徳講學勤政惓惓以敬天法祖爲心以莭財愛民爲務圖治之大本旣以立矣但近來風俗人情積習生獘有頹靡不振之漸有極重難返之機若不稍加攺易恐無以新天下之耳目一天下之心志臣不揣愚陋日夜思維謹就今時之所宜者條爲六事備聖明采擇臣又自惟幸得以經術遭逢聖主備負輔弼朝夕與同事諸臣寅恭諧協凡有所見自可隨事納忠似不必更有建白但臣之愚昧切見皇上有必爲之志而淵衷靜默臣下莫能仰窺天下有願忠之心而舊習因仍趨向未知所適故敢不避形迹披瀝上陳期於宣昭主徳而齊一眾志非有他也伏乞聖慈垂鑑一省議論臣聞天下之事慮之貴詳行之貴力謀在於眾斷在於獨漢臣申公云爲治不在多言顧力行何如耳臣見頃年以來朝廷之間議論太多或一事而甲可乙否或一人而朝由暮跖或前後不覺背馳或毀譽自爲矛盾是非淆於唇吻用捨決於愛憎政多紛更事無統紀又每見督撫等官初蒞地方卽例有條陳一﹤鋶﹣釒﹥或漫言數事或更置數官文藻競工覽者每爲所眩不曰此人有才卽曰此人任事其實臨政之始地方利病豈盡周知屬官賢否豈能洞察不過采聽於眾口耳讀其詞藻𨿽若爛然究其指歸茫未有效比其久也或並其自言而忘之矣卽如昨年皇上以虜賊內犯特敕廷臣集議防虜之策當其時眾言盈庭羣策畢舉今又將一年其所言者果盡舉行否乎其所行者果有實效否乎又如薊鎭之事初建議者曰吾欲云云當事者亦曰吾欲云云曾無幾何而將不相能士嘩於伍異論煩興訛言踵至於是議罷練兵者又紛紛矣臣切以爲事無全利亦無全害人有所長亦有所短要在權利害之多寡酌長短之所宜委任責成庶克有濟今始則計慮未詳旣以人言而行終則執守靡定又以人言而止加之愛惡交攻意見橫出讒言微中飛語流傳尋之莫究其端聽者不勝其眩是以人懷疑二動見譸張虛曠歲時成功難睹語曰多指亂視多言亂聽此最當今大患也伏望皇上自今以後勵精治理主宰化機掃無用之虛詞求躬行之實效欲爲一事湏審之於初務求至當及計慮已審卽斷而行之如唐憲宗之討淮蔡𨿽百方沮之而終不爲之搖欲用一人湏愼之於始務求相應旣得其人則信而任之如魏文侯之用樂羊𨿽謗書盈篋而終不爲之動再乞天語叮嚀部院等衙門今後各宜仰體朝廷省事尙實之意一切章奏務從簡切是非可否湏明白直陳毋得彼此推諉徒托空言其大小臣工亦各秉公持正以誠心直道相與勉修職業反薄歸厚尙質省文庶治理可興而風俗可變矣一振紀綱臣聞人主以一身而居乎兆民之上臨制四海之廣所以能使天下皆服從其教令整齊而不亂者紀綱而已綱如网之有繩紀如絲之有總詩曰勉勉我王綱紀四方此人主太阿之柄不可一日而倒持者臣見近年以來紀綱不肅法度不行上下始爲姑息百事悉從委狥以模稜兩可謂之調停以委曲遷就爲之善處法之所加惟在於微賤而彊梗者𨿽壞法干紀而莫之誰何禮之所制反在於朝廷而爲下者或越禮犯分而恬不知畏陵替之風漸成指臂之勢難使賈誼所謂盩戾者深可慮也然人情習玩已久驟一振之必將曰此拂人情者也又將曰此務爲操切者也臣請有以角�羊之夫狥情之與順情名𨿽同而實則異振作之與操切事若近而用則殊蓋順情者因人情之所同欲而施之大學所謂民之所好好之民之所惡惡之是也若狥情則不顧理之是非事之可否惟人情之是便而已振作者謂整齊嚴肅懸法以示民而使之不可犯孔子所謂道之以徳齊之以禮是也若操切則爲嚴刑峻法虐使其民而已故情可順而不可狥法宜嚴而不宜猛伏望皇上奮乾剛之斷普離照之明張法紀以肅臣工攬權綱而貞百度刑賞予奪一歸之公道而不必曲狥乎私情政教號令必斷於宸衷而毋致紛更於浮議法所當加𨿽近貴不宥事有所枉𨿽疎賤必伸乃乞敕下都察院查照嘉靖初年所定憲綱事理再加申飭秉持公論振揚風紀以佐皇上明作勵精之治庶體統正朝廷尊而下有法守矣一重詔令臣聞君者主令者也臣者行君之令而致之民者也君不主令則無威臣不行君之令而致之民則無法斯大亂之道也臣看行舊規凡各衙門章奏奉旨有某部看了說來者必是緊關事情重大機務有某部知道者𨿽若稍緩亦必可行事務或關系各地方民情利病該衙門自宜參酌緩急題覆至於發自聖衷特降敕諭者又與泛常不同尢宜上緊奉行事乃無壅蓋天子之號令譬之風霆若風不能動霆不能擊則造化之機滯而乾坤之用息矣臣見近日以來朝廷詔旨多廢格不行抄到各部槪從停閣或以題奉欽依一切視爲故紙禁之不止令之不從至於應勘應報奉旨行下者各地方官尢屬違慢有查勘一事而十數年不完者文卷委積多致沈埋幹証之人半在鬼籙年月旣遠事多失眞遂使漏网終逃國典有不伸之法覆盆自苦人懷不白之冤是非何由而明賞罰何由而當伏望敕下部院等衙門大小事務旣奉明旨湏數日之內卽行題覆若事了然明白易見者旣宜據理剖斷毋得諉之撫按議處以致耽延其有合行議勘問奏者亦要酌量事之緩急道之遠近嚴立限期輙令奏報該部置立號簿登記注銷如有違限不行奏報者從實查參坐以違制之罪吏部卽以此考其勤惰以爲賢否然後人思盡職而事無壅滯也一核名實臣聞人主之所以馭其臣者賞罰用捨而已欲用捨賞罰之當在於綜核名實而已臣每見朝廷欲用一人輙有乏才之嘆切以爲古今人才不甚相遠人主操用捨予奪之權以奔走天下之士何求而不得而謂世無才焉臣不信也惟名實之不核揀擇之不精所用非其所急所取非其所求則上之爵賞不重而人懷僥幸之心牛驥以並駕而俱疲工拙以混吹而莫辧才惡得而不乏事惡得而有濟哉臣請略言其槪夫器必試而後知其利鈍馬必駕而後知其駑良今用人則不然謂人才不必試之以事不必更考其成及至僨事之時又未必明正其罪椎魯少文者以無用見言�幾而大言無當者以虛聲竊譽倜儻抗直者以忤時難合而脂韋逢迎者以巧宦易容其才𨿽可用也或以卑微而忽之其才本無取也或以名髙而尊之或以一事之善而終身借之以爲資或以一動之差而眾口訾之以爲病加以官不久任事不責成更調太繁遷轉太驟資格太拘毀譽失實且近來又有一種風尙士大夫務爲聲稱捨其職業而出位是思建白條陳連編累牘至核其本等職業反屬茫然主錢谷者不對出納之數司刑名者未諳律例之文官守旣失事何由舉凡此皆所謂名與實爽者也如此則眞才實能之士何由而進百官有司之職何由而舉哉故臣妄以爲世不患無才患無用才之道如得其道則舉天下之士惟上之所欲爲無不應者臣願皇上愼重名器愛惜爵賞用人必考其終授人必求其當有功於國家則千金之賞通侯之印亦不宜吝無功於國家𨿽嚬笑之微敝褲之賤亦勿輕予仍乞敕下吏部嚴考課之法審名實之歸遵照祖宗舊制凡京官及外官三六年考滿毋得槪引復職濫給恩典須明白開具稱職平常不稱職以爲殿最若其功未可據行升陟者乞將誥敕勛階等項酌量裁與稍加差等以示激勸至於周捨進退一以功實爲準毋徒眩於名聲毋盡拘於資格毋搖之以譽毀毋雜之以愛憎毋以一事槪其生平毋以一眚掩其大節在京各衙門佐貳官湏量其才器之所宜者授之平居則使講究職業長官有缺卽以佐貳代之不必另索其屬官有諳練政事盡心官守者九年任滿亦照吏部升授京職髙者卽轉本衙門堂上官小九卿堂官品級相同者不必更相調補各處巡撫官果於地方相宜久者或就彼加秩不必又遷他省布按二司如參議久者卽可升參政僉事久者卽可升副使不必爲小轉之法互遷數易以滋勞擾如此則官有專職事有責成而人才亦不患其缺乏矣此外如臣言有未盡者亦乞敕該部悉心講求條例上聞一固邦本臣聞帝王之治欲攘外者必先安內書曰民惟邦本本固邦寧自古𨿽極治之時不能無夷狄盜賊之患惟百姓安樂家給人足則𨿽有外患而邦本深固自可無虞惟是百姓愁苦思亂民不聊生然後夷狄盜賊乘之而起蓋安民可與行義而危民易與爲非其勢然也恭惟皇上嗣登大寶首下蠲卹之詔黎元忻忻生切更生獨非歲以元年蠲賦一半國用不足又邊費重大內帑空乏不得已差四禦史分道督賦三都禦史淸理屯鹽皆一切權宜以佐國用之急而人遂苦其摉括臣近日訪之外論皆稱不便緣各禦史差出自睹百姓窮苦亦無別法淸查止將官庫所儲盡行催角�羊以致各省庫藏空虛水旱災傷視民之死而不能賑兩廣行兵供餉百出而不能支是國用未完而元气已耗矣臣切以爲天之生財在官在民止有此數譬之於人稟賦彊弱自有定分養生惟撙節愛惜不以嗜欲戕之亦足以知病而延壽昔漢昭帝承武帝多事之後海內虛耗霍光佐之節儉省用與民休息行之數年百姓阜安國用遂足然則與其設法徵求索之於有限之數以病民孰若加意省儉取之於自足之中以厚下乎仰惟皇上卽位以來凡諸齋醮土木淫侈之費悉行停革𨿽大禹之克勤克儉不是過矣然臣竊以爲矯枉者必過其正當民窮財盡之時若不痛加莭省恐不能救也伏望皇上軫念民窮加惠邦本於凡不急工程無益徵辦一切停免惇尙儉素以爲天下先仍乞敕下吏部愼選良吏牧養小民其守令賢否殿最惟以守己端潔實心愛民者乃與上者稱職不次擢用若但善事上官幹理簿書而無實政及於百姓者𨿽有才能幹局止與中考其犯贓私枉法貪污顯著者不必引例發遣但將所犯贓私嚴限追並押發各邊自行輸納完日發回原籍爲民不但懲貪亦可爲實邊之一助再乞敕下戶部悉心講求財用之所以日匱者其獘何在今欲措理其道何由今風俗侈靡官民服捨俱無限制外之豪彊兼並賦役不均花分詭寄恃頑逋欠偏累小民內之官府造作侵欺冒破姦獘罔利有名無實各衙門在官錢糧漫無稽查假公濟私官吏滋獘凡此皆耗財病民之大者若求其害財者而去之則何必索之於困窮之民以自耗國家之元气乎前項催督禦史事完之後宜卽令回京此後不必再差重爲地方之病其屯鹽各差都禦史應否取回別用但責成於該管撫按使之悉心淸理亦乞敕下該部從長計議具奏定奪以後上下惟務淸心省事安靜不擾庶民生可遂而邦本復寧也一飭武備臣惟當今之事其可慮者莫重於邊防邇年以來虜患日深邊事久廢比者屢蒙聖諭嚴飭邊臣人心思奮一時督撫將領等官頗稱得人目前守禦似亦經略矣然臣以爲虜如禽獸然不一創之其患不止但戰乃危事未可易言湏從容審圖以計勝之今之上策莫如自治而其機要所在惟皇上赫然奮發先定聖志聖志定而懷忠蘊謀之士得效於前矣今議者皆曰吾兵不多食不足將帥不得其人臣以爲此三者皆不足患也夫兵不患少而患弱今軍伍𨿽缺而糧籍具存若能按籍徵求淸查影占隨宜募補著實訓練何患無兵捐無用不急之費並其才力以撫養戰鬥之士何患無財懸重賞以勸有功寬文法以伸將權則忠勇之夫孰不思奮又何患於無將臣之所患特患中國無奮勵激發之志因循怠玩姑務偸安則𨿽有兵食良將亦恐不能有爲耳故願皇上急先自治之圖堅定必爲之志屬任謀臣修舉實政不求近功不忘有事熟計而審行之不出五年虜可圖矣至於目前自守之策莫要於選擇邊吏團操鄕兵並守墩堡令民牧保時簡精銳出其空虛以制之卽虜入犯亦可不至太失此數者昨𨿽已經閣部議行臣愚尢恐人心玩愒日久尙以彌文塞責伏乞敕下兵部申飭各邊督撫務將前事著實舉行俟秋防畢日嚴查有無實效大行賞罰庶沿邊諸郡在在有備而虜不敢窺矣臣又惟祖宗時京營之兵數十萬今𨿽不足尙可得八九萬人若使訓練有方亦豈盡皆無用但士習驕惰法令難行𨿽春秋操練徒虛文耳臣考之古禮及於我祖宗故事俱有大閱之禮以習武事而戒不虞今京城內守備單弱臣嘗以爲憂伏乞敕下戎政大臣申嚴軍政設法訓練每歲或間歲季冬農隙之時恭惟聖駕親臨校閱一以試將官之能否一以觀軍士之勇怯有技藝精熟者分別賞賚老弱不堪者卽行汰易如此不惟使輦轂之下常有數萬精兵得居重馭輕之道且此一舉動傳之遠近皆知皇上加意武備整飭戎事亦足以伐狂虜之謀銷未萌之患誠轉弱爲彊之一機也﹤鋶﹣釒﹥入上曰覽卿奏皆深切時務具見謀國忠懇該部院看議以聞

○南京吏部尙書吳嶽引疾乞休不允

○吏部議覆巡撫狹西都禦史張祉言苑馬寺行太僕寺俱有圉牧之責二寺正卿往自參政升補今則參政有自二寺卿遷轉者惟是一倒置之間而事權日輕人心懈弛馬政日趨於廢乞自今仍以參政及年深副使推補果有異績亦照先年都禦史車霆事例擢之不次以重事權報可

大明穆宗莊皇帝實錄

大明穆宗莊皇帝實錄卷之二十四

隆慶二年九月

○丁未朔

○太僕寺卿董傳策乞給假歸省許之

○戊戌

○鑄給鳳陽管倉主事關防

○己酉

○發太倉銀九千六百八十三兩於薊鎭給邊軍

○工部覆操江都禦史吳時來奏南京水操舟楫皆脆薄無用乞將二百料與一百五十料以下者遇壞易銀貯庫候有緩急聽其隨便攺作不必仍拘舊式從之

○庚戌孝恭章皇后忌辰奉先殿行祭禮遣恭順侯吳繼爵祭景陵

○給賞各鎭入衛官軍有差

○兵科給事中陳邦顏條陳兩廣事宜一重縣令謂廣東兵患相仍縣官當以進士選任而推升行取則視其地之難易爲差不以豪彊中傷輒議斥罷亦不以催徵未完一槪參降一蠲民賦謂海陽等縣閭裏蕭條一切新舊逋稅宜酌量減免一處兵餉謂川浙原借餉銀當行巡按禦史亟將查盤數內不系京邊錢糧者照數轉發廣東接濟一專責任謂廣東一省而三總兵有暫調用之兪大猷有立功之湯克寬又有欽賞之郭令成政出多門將士無所取信宜以合省水陸兵分屬郭令成兪大猷各守信地庶責任專而後可以成功一明功罪謂往者柘林之役克寬兵敗不以實聞今又陰行曾賊重賄縱令報水激變居民侵突會省宜正典刑﹤鋶﹣釒﹥入得旨下該部議覆悉如其言克寬仍令巡撫都禦史逮系至京問

○辛亥

○魯陽王府忻州郡君儀賓周全請辭常祿以贍王府之貧者周王在鋌以聞上命河南守臣獎勵之

○禮部左侍郎兼翰林院學士瞿景淳以疾乞致仕許之

○升狹西布政司右布政使朱大器爲太僕寺卿

○壬子

○升直隸廣平府知府江一麟爲廣東按察司副使兼督水陸官軍

○癸丑

○戶部覆南京戶部尙書劉體乾條奏四事一分派倉分水次以均勞佚一議處腳價工食以止科索一減耗米一責運官﹤鋶﹣釒﹥入得旨所議俱準行今後各衙門瑣屑諸務可徑行者不必一一瀆奏

○甲寅

○補原任浙江按察司副使陳紀於廣東初紀建議曾一本不宜招大家井賊不宜剿識者是之已而竟寢不行紀謝病免歸至是以給事中陳邦顏之薦得起用云

○升福建按察司使黃華爲右布政使

○給事魏時亮禦史王嘉賓各上疏請召還淸理屯鹽都禦史於是吏部集戶兵二部議覆淸理屯鹽大臣在江南山西二處可罷在江北不可罷宜將九邊屯田歸並江北屯鹽都禦史龐尙鵬總攝而各省屯田當如大學士張居正議責成所在撫按官自行經理上是之召江南屯鹽都禦史鄒應龍山西屯鹽都禦史淩儒回京別用尙鵬仍舊令淸各邊屯鹽

○戶部覆直隸巡按禦史周世曾奏言勛戚莊田占據已久今𨿽奉旨淸查轉相蒙蔽宜敕各該府衛衙門備查諸臣世派爵級列狀以聞容臣等酌議予奪占恡及容隱不舉者悉治以罪詔可

○盜竊太倉庫銀降管庫戶部郎中宋諾員外劉自化許自新主事王宇一級調外任奪主事任汝亮彭富周標席上珍俸半年先是銀庫監督官每半年或三月一月輙易更代弗常代時交盤又徒具成數而已未嘗一開庫細驗以故典守官攢得私購軍匠人等巧竊陰攜蓋不記年所矣其所虧折亦莫定其數是年春盜竊外庫銀六百兩又竊老庫銀七百餘兩爲怨家所發上切責諾與自化交盤不明事連先後接管員外許自新主事任汝亮彭富周標王宇席上珍俱下法司驗問而令科道官通查二庫銀錢實數以聞於是給事中王璽禦史蔣機上外庫銀實少八百餘兩錢少五萬七千餘文給事中劉繼禦史周禧上老庫銀數反溢出舊額而封識鎖鑰多磨滅難考恐虧欠之數尙多上乃命法司窮治盡得先後爲盜主名胡守謙等及官攢與盜通者張漢等數十人各枷號發遣有差而自新宇則以新受代與諾等得譴特重焉上處分畢因命自今管庫主事各注選三年不得輙易其貯庫銀限以三千兩爲一匣固封編號以便稽查

○乙卯

○重陽節免百官宴

○準尙寶司少卿陸師道回籍養病

○南京都察院右都禦史林云同乞休不允

○丙辰

○旌表山西石州生員喬芝母蘇氏及其女車同軌妻喬氏爲貞烈之門蘇氏者副使喬應光妻也隆慶元年九月十三日達虜攻陷州城蘇氏義不受辱攜其女喬氏入井其同車居氏等十人亦相繼赴井死事聞禮部言蘇氏𨿽業已受封而貞烈異常率車氏等同時狥節宜一體旌表從之

○巡按狹西禦史楊鉁奏五月內虜入寧夏半个城等處殺掠人畜甚眾靈州參將何其昌等信地失守寧夏總兵雷龍及狹西總兵郭震備援無策俱宜論罪詔奪龍震俸各二月下其昌等禦史按問

○給原任總督三邊兵部左侍郎曾銑家沒官田土十頃從都禦史龐上鵬之請也

○丁巳

○升四川右參政李遇元爲福建按察使

○都察院覆禦史張檟言近奉明旨裁革入覲官路費誠卹民省費盛心但官有崇卑恐俸入不足充費未免取償於民自今謂酌議定規通行遵守如雲南貴州廣西廣東福建此地之至遠者二司官百五十兩府官百兩州縣官六十兩首領官三十兩江西浙江湖廣四川狹西此地之次遠者二司官百二十兩府官八十兩州縣官四十兩首領官二十五兩河南山東山西並南北直隸此地之稍近者二司官八十兩府官六十兩州縣官三十兩首領官二十五兩進表官住京月日比之朝覲甚少宜依省分量給其半得旨朝覲進表官旣有盤費銀不許仍前擅用勘合騷擾驛遞撫按官亦不得狥情給與違者聽科道官參治

○兩廣總督張瀚奏畱該省角�羊京鹽課鐵稅贓罰等銀五萬七千五百五十兩給軍餉許之

○禦用太監滕祥言上用添器物料不宜入年例中減革乞敕工部查嘉靖二十七年隆慶元年故事如數徵辦尙書雷禮奏此系傳造錢糧本無定額皇上登極之始服禦更新自合加辦今尙未逾年龍牀鹵簿之類已不必攺作其他雜器止宜於年例物料內關支而欲臣等歲歲開端仍引嘉靖中明詔裁革之類執爲故事非臣等所敢知也得旨傳造錢糧如數送監此後不得援以爲例

○戊午

○協理南京營戎政兵部右侍郎曹亨引疾乞休且舉左侍郎劉燾自代上不允

○戶部奏預開明年中邊鹽引甘肅鎭兩淮鹽一十二萬七百一十二引兩浙鹽一十萬五千七百七十引寧夏鎭兩淮鹽八萬四千九百八十引兩浙鹽一十三萬引宣府鎭兩淮鹽一十四萬三千四百八十八引一十五斤又攺撥山西遼東存積鹽二萬二千二百九十六引一十五斤長蘆鹽九萬七百七十五引八十六斤大同鎭兩淮鹽七萬三千三百七十九引又添派存積鹽五千引長蘆鹽四萬五千引遼東鎭兩淮鹽六萬一千八百一十二引三十斤山東鹽六萬二千五百斤固原鎭兩淮鹽二萬七千八百七十八引兩淮鹽一萬引山西神池等堡兩淮鹽五萬六千七百八十一引五十五斤兩淮鹽四萬八千九百九十九引一百四十九斤山東鹽六萬三千六百一十引一十九斤薊州鎭兩淮水鄕鹽九千一百四十九引一百斤長蘆折布鹽四萬五千三百三引共鹽一百四十五萬六千八百六十八引五十四斤甘肅兩淮每引價銀四錢五分兩浙鹽每引三錢其延綏等鎭淮鹽引五錢浙鹽引三錢五分長蘆引二錢山東鹽引一錢五分爲率制可

○己未

○旌表蘇州府昆山縣儒士陶子舸妻方氏爲貞烈之門舸娶方氏逾年卽方氏養姑陸氏盡孝後九年姑亡殯殮畢卽疾赴水死提學禦史周弘祖上其事禮部覆奏從之

○升光祿寺寺丞路王道爲尙寶司少卿禮部尙書兼翰林院學士髙儀復引疾乞休不允

○庚申

○贈故工部尙書章拯爲太子少保故都察院右副都禦史婁志徳爲工部右侍郎仍賜謚拯恭惠志徳莊肅

○升禮部右侍郎萬士和爲本部左侍郎攺南京禮部右侍郎呂調陽爲本部右侍郎

○以武舉會試命翰林院侍讀學士掌院事諸大綬左春坊左諭徳兼翰林院侍讀張四維爲考試官

○辛酉

○準大理寺左寺丞耿定向回籍養病

○少傅兼太子太傅工部尙書雷禮復上﹤鋶﹣釒﹥引疾乞休因言本部上供錢糧已經奉詔莭省而爲太監滕祥所持危言橫索事事掣肘如近者傳造櫥櫃采辦膠漆修補七壇祭樂器祥輙自力徵所糜費以巨萬而工廠存畱大木圍一丈長四丈以上者該監動以禦器爲辭斬截任意用違其材臣禮力不能爭但憤惋流涕而已今嫌隙旣成事體相悖若畱臣一日則增多事於一日早賜罷以全國體上覽﹤鋶﹣釒﹥不悅令致仕去然禮在先朝以工於容悅致通顯上初卽位攻之者甚眾及是自知不滿於公論故以事忤中官求去挾詐沽直非大臣去國之道也

○先是刑部罪贖納銀歲輸工部充各項修理及內府灰炭之用旣而戶部盡請以濟邊刑工二部不勝諸監局之擾乃復議以罪贖送工部還官入官銀送戶部得旨灰炭等項銀準如舊於工部折納余仍遵前旨行

○巡按直隸禦史周詠核上原任保定巡撫楊順所邊盜邊儲銀一萬二千兩尙有四千四百餘兩出納未明上命嚴拘順家屬及嘗預事者一並追完以聞

○壬戌

○都察院左都禦史王廷等覆大學士張居正所陳振紀綱重詔令二事析爲八議一愼政令凡朝廷舉動事宜方疑則當謀謀旣定則當守自今凡遇大政大疑先行九卿科道會議仍召閣臣令其參酌眾人見聞稽之本朝故事應否舉行明白具奏更望凝神詳覽虛心裁度如事果當舉奮然卽行倘勢或少難毅然卽罷行止決於一人用捨公乎天下則主勢自尊而紀綱可振一專責成十三道掌道禦史近多新進攝管旋出旋入甚非事體以中差大差回道禦史內揀用限以一年不得更差使之看詳刑名檢閱章奏練習故事如有隨事浮沈玩時愒日者指各參罰一振士气糾察之任風紀所關今畏懦者捨豺狼而問狐貍偏私者朝夷由而暮盜跖士習日玩職此之由宜試事考言察微詢著愼其始進責其後效倡直言敢諫之風抑貪昧淟認之陋一銷勘合近年巡按禦史勘報事情多致經年沈閣而官員提問者尢甚意遷延習爲故套今後凡奉有欽依勘合務要刻期完報若系司道官延遲者撫按參究巡撫官不依期完報者科道官參究巡按不依期完報者都察院參究一公激揚在外方面官員舉多剌少使不肖者見容賢者不見異非所以肅憲體昭公道也今後禦史復命薦舉方面多不過六七員或三四員有司多不過七八員或五六員薦舉詞止以四五句爲率不必長篇累牘以失章奏之體應劾之人尢湏先其大姦毋徒以州縣府佐等官充數仍定其爲貪爲酷以憑議覆如有薦舉方行而旋以事敗而故容隱者考察回道之日奏請斥退一愼防檢禦史出巡在外舉動稍輕輙招嫌謗宜嚴申飭凡批答刑名止憑律例參詳不得甚意輕重動角�羊贓罰止憑司府申呈不得狥情支用原來捲札湏令有司檢點不得多增行李鄕官往來止將廩米分送不得濫行饋遺官員賢否多方查訪不得憑信委官出巡迎送悉遵儉約不得聽從奉承一懲貪酷凡遠方有司以朝廷耳目所不及多肆爲貪虐宜令巡按禦史嚴行禁約據實參奏系酷者照新例處治系貪者卽非枉法亦嚴行追贓押發各邊自行輸納完日爲民一端風化邇來習競澆漓人多惡薄以童生而叢毆郡守以生員而攻訐有司非毀司長連珠徧布於街衢報復讐嫌歌謠遂鋟於梓木宜行所在提學官申明臥碑嚴加飭治其有故縱者學政𨿽優仍以罷軟注考﹤鋶﹣釒﹥入上命務實舉行

○四川巡撫都禦史陳炌奏珙縣靑岡巴焦等隘蠻寇猖獗請加永寧參將安大朝副總兵職銜移駐歇馬壩地方以據其要害兵部覆如其言但大朝已升貴州總兵當更推堪任者往報可

○癸亥

○升江西按察使殷邁爲布政使湖廣武昌府同知劉田直隸蘇州府同知金柱爲按察司僉事邁四川山東田柱廣西以水災折徵直隸髙郵等衛所屯糧有差

○甲子

○禮部尙書兼翰林院學士髙儀再﹤鋶﹣釒﹥乞休上仍優詔不允

○乙丑

○南京兵部右侍郎吳百朋引疾乞休不允

○敕貴州布政使王遵爲回籍聽勘坐爲兩淮運使時乾沒鹽課爲總理屯鹽都禦史龐尙鵬所追劾也

○增設居庸關石峽路等口守備一員

○都察院言漕運錢糧原屬戶部主事催督專敕特遣事權未嘗不重且祖宗朝用之皆效事在擇人不在變法今後請毋更差禦史以侵職掌從之

○丙寅

○升原浙江道禦史黃正色爲大理寺左寺丞

○授行取推官光懋宋良佐知縣溫純魏體明張煥李日彊及太常寺博士李已行人楊一魁許天琦駱問理爲給事中推官傅孟春蔡廷臣許大亨知縣楊家相崔廷試蘇士潤向程趙焞楊相李學詩孫裔興姚繼可郭廷梧賀一桂劉堯卿王圻許鎡潘允哲余嘉詔傅寵及國子監博士楊邦憲爲試監察禦史懋吏科純戶科已禮科良佐一魁俱兵科體明刑科天琦工科煥南京戶科日彊南京禮科問理南京刑科孟春浙江道家相士潤遷試俱江西道廷臣程俱湖廣道焞河南道相山東道學裔興俱狹西道繼可四川道庭梧廣東道一桂廣西道堯卿圻俱雲南道亨鎡俱貴州道允哲南京江西道嘉詔南京福建道寵南京廣東道邦憲南京貴州道

○吏科都給事中鄭大經言祖宗時凡遇大臣有故而去始之慰畱以安其心繼之禮數以優其眷此非直惇上下之交實所以勸忠也今皇上與尙書雷禮之去恩禮疏闊如此其何以風有位使效忠乎臣又伏念今諸大臣由輔弼逮於六卿皆先帝遺之以事陛下今四方多故民窮財盡水旱盜賊之警無日無之正諸臣畢智矢謨協心共濟以報先帝以忠於陛下之日也乃紛紛求退以自便其身圖謂國恩何亦望天語宣示諸臣使各安其位勉修職業庶幾上之待下下之事上交盡其道而盛治可興也上曰優禮大臣朝廷自有處分但邇來求退成風豈委身事主之義今後各宜殫忠修職共圖治安毋或紛紛奏擾有乖大義

○直隸巡按禦史周禧申議僉漕四事一近議漂流糧米不分多寡槪行奏勘甚苦運軍宜如舊例凡糧舡過洪卒遇風淺漂流不多者押官勘實卽給該掣羨余銀兩令其買補一各庫軍斗宜僉派正身毋容雇役一漕折銀兩宜收貯別藏於秋冬二季折放軍糧不惟可以存畱本色且得余銀之利一漕糧系國家大事運道所經宜愼選官旗增置器械以防不虞部覆從之

○丁卯

○大學士陳以勤會武宴主席

○升雲南右布政使江珍爲左布政使浙江右參政殷正茂爲按察使山東副使陸瓚爲右布政珍貴州正茂江西瓚四川

○賜故南京戶部尙書鮑道明祭二壇給半葬

○戊辰

○兵部議覆大學士張居正所陳飭武備事宜其一議兵言今足兵之策不過勾補團練而已祖宗朝九邊兵以百萬計尙存六十萬有奇其逃亡者若能設法請補原額亦可盡復至於團練之法當今各鎭選編見在軍士五人爲伍五伍爲一隊各伍之長各擇教師以習武藝兵備官每季一月視一報督撫督撫官每歲一閱視以報本部凡將令斥陟視此爲差隊伍中有罪罰及其長賞亦如之其一議食言兵與食相爲表裏況兵汰則冒替之糧減主兵練則客兵之餉省我兵能戰而虜一遭挫則必數年不擾而行糧可免虜卽遠遁則我之威力能致屬夷之死命而撫賞亦可罷是足食之方已寓於練兵之中矣至於興屯鹽以復本色視豊歉以爲折支又在戶部酌計施行其一議將言將才難得亦難任今邊臣莫肯效死者獘在操切太過爵賞太輕請令督撫兵部官一切閫外之務悉聽摠兵而下自擇進止不得拘以文法各官果建奇功卽超格封拜亦不得指摘小疵率邇論論劾本部查三年稽無過者酌量僉易奏請加恩至於成委府佐以下官員非理淩辱許將官具揭送部定行降罰其一議選擇邊吏各邊守令凡地方兵食之計悉賴處分近𨿽議調議補紛紛奏請若從中題覆則在吏部持衡秉公務得眞才其一議團練鄕兵言九邊控弦之士𨿽稱六十萬有奇然大邊延衺萬里以六十萬眾分布其間聚散異形攻守異宜亦恐力分勢弱難以禦敵請自今通行各邊督撫轉檄兵備守巡等官凡延邊郡縣不分城市村堡軍餘民捨皆列爲鄕兵如邊軍隊伍之制十隊爲司司有長有副十司爲哨哨有總有正其村堡寡不及數者止五十人爲一隊每堡中設一堡長一堡副領之各不妨農務隨時訓習有司歲以冬春間按視其有勞者量加獎賞遇有虜報則督撫移檄諸郡縣傳相告諭各率鄕兵乘城防守以五色旗爲號其賊退而鄕兵而斬獲者仍照官軍例升賞𨿽無斬獲而防無失者亦量犒之哨總司總堡等役各給冠帶至於鄕兵練成督撫兵備及府州縣官亦皆計功升轉不得徒具彌文其一議並守城堡言虜賊臨墻不能拒之邊外則當急入收堡而邊內城堡又不能盡守則當擇適中之處將附近小堡得入大堡修城浚濠務俾堅固其軍民有自願包磚者聽官量助之其一議整飭京營言祖宗設立京營屯兵數十萬凡遇各邊有警輙令出徵蓋所以居重馭輕而固天下之本也歲久逃亡者眾見存九萬餘人中又多四方竄籍之人有以一人而應三五役者卽春秋操演亦虛文耳今宜盡核逃亡之數報冊有名者行衛查補無名發單淸勾兵數旣足仍行戎政大臣從實操練季終會同巡視科道閱視勤惰以聞至於大閱之禮宣宗嘗行之兔兒山英宗嘗行北郊又嘗行之西苑成憲具在今皇上聖性英資同符列祖當戎務廢弛之秋正四方攺觀易聽之會伏望隆慶三年爲始於季冬農畢之後恭請聖駕親臨校閱一以甄別將官驗其教練之多寡以斥陟之次苐一以考校軍士視其技藝之髙下以爲賞賚之等差但有老弱卽行汰易以後間歲一舉如此不惟京營卒伍可變弱以爲彊卽邊塞諸軍亦望風而思奮矣上曰然大閱旣有祖宗成憲允宜修舉兵部宜與戎政官先期整飭俟明年八月內來聞余悉如議務寔行之

○丁巳

○霜�節遣定國公徐文璧武定侯郭大成玉田伯蔣榮彭城伯張熊祭長陵獻陵景陵裕陵茂陵泰康陵永陵指揮同知文承武祭景皇帝陵寢固安伯陳景行祭孝懿皇后中官祭恭讓章皇后及廢後吳氏指揮同知陳書祭哀衝莊敬二太子各陵園命總理河道工部尙書朱衡回部管事衡﹤鋶﹣釒﹥辭不允

○升廣西按察使陳善爲雲南右布政使

○巡靑戶科左給事中劉繼文等奏言近例酒醋面局商人兼辦內官監寶鈔司稻艸錢糧不勝重困宜分其役爲二使眾輕易舉又商人三年一更更不踰年輙派事屬煩擾宜令科道官每歲會審一次貧無力者卽更之旣更五年方許復僉庶勞者得息部覆從之

○論元年春盜劫湖廣保康縣諸守臣功罪降鄖襄守備湯名等各一級調邊衛奪鄖陽衛指揮康本茂俸一月給賞有功分巡副使秦淦襄陽府通判髙持及行都司都指揮孫詔先等有差

○庚午

○增武舉額取中式官生楊俊卿等一百人

○朝審重囚矜疑宥死謫戍者三十五人有詞再訊者六人

○起用服闋都察院右副都禦史翁大立以原職總理河道

○辛未

○戶部覆大學士張居正所陳固邦本一事言財用當經理者有十其一言兵餉之費依辦屯鹽廢弛未可遽復宜稍仿漢法民願得爵及贖罪者皆令入粟於邊酌地理遠近而遞減其貲使人樂則塞下之粟必多其一言貴豪隱占人丁逋負租稅一切重役悉苦貧民而吳中尢甚宜敕各撫按官申嚴法紀禁戢豪彊期以賦役均平毋有偏累其一言驛遞勘合詐冒數多宜加檢察以杜騷擾各處坐舡撫按官不過得二隻外官方面以上京官科道部寺行人中書以上方許乘坐余悉禁之其一言各府州縣送迎上司不得額外增編皂卒及靡費供張其一言士民服用僣侈當痛繩以禮法其一言勸課農桑令崇本業其一言各省錢糧文冊開載欠明不便稽閱本部請置格眼號紙每年畫爲十二格每月將徵收起角�羊某項錢糧塡注格內歲終類報布政司布政司類報本部凡升遷行取給由朝覲者各執號紙赴撫按衙門查明並公文投部以此別其才否又湖蕩等地爲勢豪侵占者宜悉查復河泊魚課亮徵水稅備賑其魚課米非派額者悉除之其一言京衛軍士及順天府銀食孤老多虛冒者宜悉查汰其一言姦猾軍民有將田宅投獻王府者宜行有司驗契追奪募民佃種收租以補祿養宗人占恡者卽叩其應得祿米抵補糧差有司阿縱不舉者論罷其一言各省進角�羊錢糧多被姦徒攬納以致侵欠宜令巡視科道官嚴法禁戢上命從實舉行

○壬申

○廣東巡按禦史王同道核上海寇曾一本犯省城守臣失事狀總督張翰亦具﹤鋶﹣釒﹥自劾上以翰任淺姑令策勵自效奪守巡僉事周舜嶽參政謝鵬舉及領哨指揮白翰紀等俸三月都指揮黃應甲來熙布政使熊汝達等俸二月指揮趙升等下巡按禦史逮問

○癸酉

○升湖廣左參政林命爲廣東按察使雲南副使楊守魯爲浙江右參政

○發太銀七萬兩充密雲鎭新募車兵及添調防秋軍馬之費並給薊鎭達軍盔甲從總督譚論奏也

○鑄給廣東監軍道關防

○甲戌上以秋防將竣恐各邊督撫鎭巡等官忘備玩寇命兵部移文申斥之又令民入居昌平鞏華城隙地以便防守

○總理江北等處屯鹽都禦史龐尙鵬奉詔條陳鹽法二十事其﹤鋶﹣釒﹥通壅治之法有五一掣鹽引目爲先加增工本鹽以致停壅當權宜酌處淮南每年掣引八單每單七萬三千引今議加爲八萬五千引淮北四單每單五萬引今議加爲五萬五千引計每歲加引一十一萬六千有奇此外又有嘉靖初年別行小鹽事例並宜查覆每引止四百八十五斤爲一包不得過多候淮鹽掣盡方許挨掣淮南納余銀五錢二分五釐淮北三錢七分三釐通計每單淮南增爲十萬四千引淮北增爲七萬引每歲多銷引目共三十二萬八千引﹤鋶﹣釒﹥通之法莫要於此餘鹽銀尙少二萬五千七百六十兩之數於割沒銀內處補亦可以不失六十萬原額一銷引多寡有司之殿最系之今舉刺不行何由懲勸宜令守巡道將部內州縣就近分轄籍記鹽引完欠之數以憑巡鹽禦史﹤鋶﹣釒﹥名黜陟一商人運鹽江西湖廣等處必赴鹽法道驗舡布政司對引奔走道路淹滯歲時宜令各商徑赴原派府投引發鹽其查比私鹽屬各守巡道就近督察一鹽多則銷遣不盡引多則支掣不及宜將七分常股照常中邊存積三分暫爲停止一商人赴南京戶部給引有守候覊畱之苦宜敕該部坐委司官一員專管鹽引如運司預請關給卽與借支以代商人陸續補價其禁制私販之法有三一私販盛行由餘鹽不售宜每年除正鹽及商買餘鹽外查有餘鹽若干官爲收買合用鹽價於割沒余銀內借畱十餘萬支用僉立殷實竈丁上場四名中下場各二名免其雜差乃令增價管買每年春夏二季報部貯收鹽或畱爲存積以備開中或給買補商人令其納價俱聽巡鹽禦史督察一淮南安豊諸場鹽出於煎燒必資盤鉄淮北白駒諸場鹽出於灘儷必藉土�亭池盤鐵土�亭池原有定額非竈戶所得擅置也自嘉靖三十年姦商牟利告攺盤鉄開場揚州鑄造鍋金�敞於是人人得鑄鍋得開池矣今欲禁私販當先禁私煎閉鉄場逐鑄匠核甎池私池及盤鉄鍋金�敞之數酌量去畱如盤鉄不便易以鍋金�敞亦須官爲鑄造別以運司花押無花押者皆比私鹽千斤律坐之同竈不舉者連坐一巡鹽委官皆用雜職所領兵夫不過數名難以責捕宜屬州縣巡捕兼之所獲鹽犯宜根究某場某竈及牙作官攢經由處一體論罪其調停專私偏累之法有四一邊商報中內商守支事本相湏但商內安坐邊遠輸不能無勞逸之辧故掣河鹽者以惠邊商也然河鹽旣行淮鹽必滯內商無所得利則邊商之引不售而畱滯鄕之苦蓋甚今宜停掣河鹽但將邊商引價定爲三等分撥見引者淮南定銀九錢淮北八錢分撥起紙關引者淮南八錢淮北七錢分撥到司勘合者淮南七錢淮北六錢若邊商倉鈔已到內商畱難許邊商徑賫引目投送運司照數領價卽日回邊其引目在官者責內商依價承買其官給價銀暫畱割沒銀二十萬以備轉移支用不誤角�羊部仍將內商姓名記籍於官凡遇支盤到橋項壩行令白塔河安東壩各巡司驗放鹽舡如該掣鹽一百引務取新引一百引方許進單呈掣無新引者不許過橋入單蓋河鹽停則鹽淮日速引價定則開中自多邊商內商各得其願矣一商人掣鹽自正余斤數外多帶鹽觔謂之害�力沒每觔納銀一分問罪發落止以懲大包之獘也令以積算累罪有一人而問徒數名者有算千金以上卽引例發遣者宜稍輕其典止照原數追罰擬以一罪毋得坐以軍徒但積算五百五十斤者查照近日引價餘鹽及關引起紙賑濟桃河諸項照數納銀卽將運司收買官引給與一道以便照鹽發賣若有分外多捆大包者罰銀三分則割沒之銀𨿽免而引隨鹽銷亦可無壅滯之患一鋪戶承買商鹽去鹽場隔遠者易行而淮楊二府附近鹽場者難售宜將淮揚折賣鹽引六萬有奇分派大江以南民稠之地而以前議收買餘鹽查照邊商倉鈔則例給票鋪戶令其納直支費則鋪戶之困可以少舒一各商中納邊鎭糧艸私費甚多重以科罰勸借之若往往散去乃籍居民僉報當戶擾不可言宜將邊商糧艸酌量時估寬其收納之數時其給遣之期而額外科索者一切禁止其定擬行鹽地方之法一言淮鹽所行之地甚廣如江西之袁吉湖廣之衡永寶慶河南之南陽皆行淮鹽其後偶因權宜遂致侵越今吉安府轉行廣鹽而袁州臨江之間淮鹽亦不致衡永寶慶等府兼行淮鹽而廣鹽與之互持爭端滋起南陽專行角�羊鹽而苦於陸挽反言淮鹽之便紛紛變法俱於國計無裨宜敕各邊撫按虛心經畫如吉安則宜攺行淮鹽南陽則宜半行淮鹽半行角�羊鹽衡永等處則宜視南人所便或專行廣鹽或轉行淮鹽其課或上司農或入督府務求長便者爲成規其鹽課本折之法一言各邊報中正言全倚餘鹽爲利正監以本色開邊餘鹽以折色角�羊部此不易之法也今議者或言當議餘鹽開邊並納本色不知費多利薄則餘鹽亦不行或又言革去餘鹽則引目銷易不知私鹽不行則竈丁立斃其獘終不可革惟攺行小鹽每量減其數則引目自通其利所當興者二一國計盈虛商竈利病其責但在運使而近例不入右選展布實難自今宜選郎中知府才望素著者爲之運同運判亦簡用科目出身及廉正有心計者候有成勞不次拔擢一運司各該分司欲其周視各場搜剔姦獘也今公署徒設分司官歲不一至宜敕巡按禦史申令考成毋事偸惰其獘所當革者四一懲抑權豪以防阻壞之獘一銷繳退引以杜影射之姦一內商掣鹽之後水商承買常於中途得價發賣不復詣原派地方投引宜籍水商姓名畱司備照仍行各府州縣嚴法稽查有違限四月不到月徑至原籍攝追連坐內商以防截賣之獘一往年商人親身報中邊儲給足近多姦徒包攬於是勢豪得以請托官攢得已通同宜嚴爲禁絕仍行管糧郎中將給過倉鈔編立字號登記循環文簿聽按委官盤驗則姦人無所牟利而國賦可充部臣上其議詔悉從之

○乙亥

○復兵部左侍郎爲民陳洪謨戶部左侍郎閒住余﹤徹﹣攵乚﹥緒原職乃賜祭葬如例以湖廣撫按官劉愨等言二臣皆因公落職輿論稱枉故也

○調廣西按察司副使程大賓於雲南提調學校

○時揚州府起運民糧共九萬石而興化一縣額派三萬有奇有議將竈田盡免起運者巡撫鳳陽都禦史方廉已爲有田則有租今民田已入竈戶又而使代爲輸糧不便請將竈田自捍海堰運鹽河西以至縣治一帶盡數派入該縣徵糧額內若起運存畱站銀以田起科者與民一體徵納其銀力二差系以丁起科者責辦民戶毋槪苦鹽丁與民各得其平從之

○戶部等衙門會議漕運事宜一酌處資余以卹軍困言運軍南還全仰給於資余今一幫漂扣畱各幫一衛漂又扣畱各衛旣阻回船兼誤新運非法之善也請自今年爲始凡處補資余俱於本年內大患先盡本幫次及本衛次及摠小患先盡本舡次及本幫其別幫別衛不得一槪扣畱一議處帶軓以速糧運言運舡過臨淸於上下二廠順帶城軓水次遼遠宜就近攺孤於閘外下廠無致耽延一添鑄鉄斛以息爭端言瓜儀石土等壩因斛有增減互相爭執原鑄鉄斛不能偏校宜每總添鑄鉄斛三張分發各摠帶赴水次仍令司府州縣如式制造木斛以備交兌不得異同詔如議

○總督兩廣軍務侍郎張翰會巡撫廣東都禦史熊桴奏廣東山寇七十二巢海寇四種而林道乾曾一本最爲陸梁不一大創之恐嶺南之亂終不能已謹條具其事如左一申諭各官兵凡陸地戰勝者擒斬仍依賞格若海上戰勝者擒賊一名卽賞銀四兩斬首一級銀二兩衝鋒𨿽無首級而能奪獲一舡者一百兩其有斬獲曾一本林道乾首惡者加賞銀一千兩生擒者三千兩仍賞實授一級其兵卒臨陣退縮者卽斬首以狥將領逗𨖻觀望如魏宗瀚王如澄者宜首正國法以示勸懲一摠兵郭成長於陸戰兪大猷長於水戰宜分地責成俾無推諉而分守惠潮及雷瓊廉參將宜亟行處補一全廣有官兵鄕兵狼兵募兵撫兵又加以閩浙之兵多而不精何以應率迫置水寨六所練兵同知六員宜令造舡剿賊之後將舡兵分配六寨有事聽調無事聽練同知不許謀管印信把摠不許他委避難而巡海海防海南海北兵備四道各給敕書委以訓閱之責視其勤惰而賞罰之一惠潮之間百姓傷殘特甚或逃或叛里社爲墟乞將嘉靖四十三年以後帶徵起存錢糧暫行停免其被患尢慘者臣等量行賑卹庶孑遺之民猶有更生之望而喜於自新兵部覆議從之其議處分守一事桴則恐侵總兵之權欲以把摠代之翰則謂雷瓊廉所屬地方遼遠又瓊州孤懸海外岐黎叛服不常非參將不能彈壓上兩視之詔裁革惠潮參將耿宗元而以浙江把摠潘吉調補惠潮如桴言以宗元補調瓊廉如瀚言

大明穆宗莊皇帝實錄

大明穆宗莊皇帝實錄卷之二十五

隆慶二年十月丙子朔

○欽天監官進明年大統歷上禦皇極殿受之分賜文武羣臣頒行天下

○孟冬享太廟

○升湖廣布政司右參議黃可大爲廣西按察司副使

○丁丑孝潔肅皇帝忌辰奉先殿行祭禮遣英國公張溶祭永陵

○南京工部尙書魏尙純卒賜祭葬如例尙純河南鈞州人由嘉靖十一年進士授行人升刑部員外郎中歷山西布政使順天府尹升右副都禦史巡撫保定病免隆慶元年起家爲工部侍郎升南京工部尙書以病致仕卒於家尙純耿介有風節中州士人咸稱之

○戊寅

○命分守浙江寧紹參將朱冠充副總兵鎭守南直隸江南

○升山東領班指揮使韓國鎭爲署都指揮僉事僉書河南都司事

○以旱災免陜西臨洮鞏昌慶陽三府夏稅有差

○巡撫江西都禦史劉光濟奏畱年例贓罰銀兩備賑許之

○總理江北鹽屯都禦史龐尙鵬言大江南北亢旱淮徐間洪水泛溢請稍仿富弼在靑州之法作粥以活饑民又請止督賦之使以息催科畱角�羊部之金以備緩急蠲逋負以安流移寬力役以禁煩擾增谷價以招商販以旱澇災免鳳陽淮安楊州徐州滁州秋糧子粒有差仍準存畱商稅備賑淮徐災重復準攺兌漕糧二萬五千石淮安所屬二萬石徐州五千石於臨淸倉糧內處補

○己卯孝恭章皇后忌辰奉先殿行祭禮遣恭順侯吳繼爵祭景陵

○巡撫山西都禦史楊巍以山西平陽府屬災傷請畱查盤角�羊部銀一萬四千餘兩備賑從之

○庚辰

○以冊立東宮恩蔭累朝公主裔孫趙承庠十人爲國子生

○總理河道工部尙書朱衡奏言黃浦東宋家口至豸裏溝續挑支河四處皆系納糧民地乞行履田除豁或將昭陽湖官地及淤平舊渠償之人夫量免雜差一年又近河州縣勞役三載如山東之濟寧滕嶧漁臺滋陽鄒平陰鉅野宜分派靜徳等州闊布東平等州存畱米一二年而南直隸之徐邳沛三州縣亦宜寬卹部覆從之

○廣賊曾一本等突至南澳窺福建玄鐘界撫按官塗澤民王宗載﹤鋶﹣釒﹥請大徵上命兩省鎭巡官協力夾剿務其蕩滅不得彼此推諉以致滋蔓

○以山西旱災減免本年應輸義兵銀一萬五千兩及明年站糧銀八萬兩

○發方山王府鎭國中尉新垣閒宅禁住坐與羣盜通劫掠商貨故也

○辛巳

○處決重囚戮原任總兵申維嶽守備楊瀛參將畢髙等二十四人

○壬午

○陜西嘉石艸坡等族番戎肖等來朝貢馬及方物給賞如例

○巡撫江西都禦史劉光濟奏袁州府宜春分宜平鄕縣沒入嚴世蕃田土淸銷寬租額歲徵折銀六千四百餘兩以充南贛軍餉報可

○月犯牛大星月犯牛大星不抄

○癸未

○復除太僕寺少卿周冕原職

○授廣州府南海縣知縣詹仰庇爲試禦史

○升河南按察司僉事方新爲本省右參議

○山西督撫官陳其學楊巍等奏報三晉士民各捐財力修築城池堡寨六百餘座省公費不貲而蒲州孝義襄陵洪洞楡次臨分等縣東關頭馬營堡城垣工尢倍之乞錄官吏效勞及士民助役者以次給賞事下兵部覆議從之因賞總督陳其學巡撫楊巍守巡參政劉日材孫一正參議歐陽谷副使鄭啟楊彩範大儒僉事沈人種吳一本劉時秋等府州縣官同知靖四方等各銀幣有差

○升賞福建南澳牛山等處有功官軍陳伯秀等二十七人

○乙酉

○四川威州都綱頭目安朋等來朝貢方物給賞如例

○造鹵簿大駕遣工部侍郎徐綱行禮

○升刑科都給事中顧弘潞爲左參政山東道禦史溫如玉爲副使廣東道禦史李世臣爲僉事弘潞世臣湖廣如玉山東

○命湖廣都司僉書湯世傑掌本部司事

○升山東運糧把總戴子進內東巡捕把總指揮僉事包文學俱署都指揮僉事子進四川都司文學湖廣都司各僉書

○丙戌

○兵部覆議巡按直隸禦史周詠條陳其一言武弁晉陟太驟及以罪譴者旋復敍錄無以示勸懲請自今於衛所官員必歷試掌印總哨操守等職始升任坐營都司守備必屢經撫按保薦始擢以參遊總副罪謫者非有奇功不得濫敍其一言宣大邊墻久頹墩軍多爲虜用乞查宣府西北路大同東中路墻墩遣址行守臣修葺軍士仍通虜者罪無赦其一言宣大所設入衛遊兵在薊鎭者固難遽減余尙可省如宣府初年止舊營一枝後增置新營入衛營東路營皆一時權宜未計長便而東路營裁革而以七營歸並其一言河南調赴宣府班軍多老弱逃去宜令撫按官嚴行各衛所審編丁力上等者以充仍委把摠督角�羊到鎭之日選其精銳者徵操老弱者赴工徵操之軍俱就操所給糧不得漏脫赴工之軍以三月爲期少示休息其一言天順間大同府屬取各鄕民夫三千人號曰馬步主兵每年冬十月上班次年春二月下班每兵免糧五石更無行月糧賞而渾源等又以五百撥補靈丘參將營其軍裝亦令自備民不能堪今宜照廣昌之例將各兵於免糧之外添給月糧又渾蔚等處亂嶺等口地甚險隘每各布兵擺守難以拒敵宜置墩設堠築堡扼險以備非常凡此乞均下宣大督撫官再計從之

○南京報囚處決者九人矜疑宥死發戍者四人

○戊子

○趙府平鄕王厚燝奏言趙王常淸衝幼深居一切府事多阻抑不達而臣於親屬差長乞撥承奉正一員助王經理禮部言國家典制各王府統於親王而平鄕自稱差長越次上侵宜防其漸得旨厚燝奪祿一月其該府輔導官及賫奏人役下巡按禦史按問

○陜西總督王崇古巡撫李尙知總兵趙岢以本鎭馬料不充奏將每月料豆四斗五升之外增一斗五升艸價銀五錢之外東中二路增一錢西路增五分總計歲增料艸銀三萬九千七百二十一兩請增入年例給發部議據本鎭開報節年士馬物故者不下三萬餘計應扣糧料銀兩所餘不貲宜將增添之數準於士馬失額余銀內扣給其節年欺隱侵冒之獘仍行督撫額實以聞詔如議

○己丑

○錄甘肅鎭哨探被殺夜不收紀小仝等七十五人各襲升賞職一級

○庚寅

○大風揚塵四塞

○升江西按察司僉事施堯臣爲廣東副使

○升原任禮科給事中沈束爲刑科都給事中

○總理江北屯鹽都禦史龐尙鵬條上屯田四事一開墾拋荒言屯田之廢田土地磽薄人力不齊招集無方科求太急也宜將力不足者官給牛種未成業者寬其租賦而又信招徠之令緩役使之勞立巡省之規定土田之等則流移日復而荒蕪漸開矣一淸理侵占言屯地膏腴者盡爲官豪所據宜嚴加淸查重告姦之賞免自首之罪而占恡不吐者處以重刑一查復原額言今屯田冊籍名存實亡蓋由年深戶絕地主屢更承佃旣久遂爲世業宜查造原冊沿丘履畝窮究坐落審問地鄰參考契券務足原額一追徵子粒言屯田積久𨿽由管屯官有侵欺不納之獘亦由以本衛之官徵本衛之糧法難行而人心易玩也宜令各衛所屯糧俱赴州縣完納折色嚴限角�羊府折色收貯官倉聽府委官給散庶管屯官不得科求而官軍不得私兌卽遇查盤逋負侵欺者舉無所逃罪也部覆詔如議

○南京織染局監工內使張進朝以差回詐稱奉敕往湖廣南直隸選取秀女遠近訛傳好嫁失所事聞詔下南京法司鞫問擬進朝罪斬其黨俱充軍

○辛卯

○狹西弘仁等剌麻番僧領眞鎖南來朝貢馬及方物賞賚如例

○順天府府丞何起鳴條奏編審事宜本府所屬州縣官戶丁糧俱照嘉靖二十四年事例照品優免其隸籍禁衛者將軍準免二丁校尉一丁各取該管衙門印信公文爲據毋容遠方別族一蓋濫免一大興縣旣有遞運所而宛大二縣復佐以日行車輛銀一千二百五十三兩嫌於太多宜減宛平縣二百兩減大興縣銀一百五十兩其審編額數立限追徵本府仍立印信文簿一扇凡遇撥過車輛給過價銀備爲登記以便查考一原編廠衛衙門刑杖銀二百八十五兩出入不明未免虛冒宜每年減半編銀角�羊府委官收買凡遇支領取該衙門印信公文方準給發一原編各州縣協濟通州搬運瓶壇腳夫銀三百一十九兩先年題角�羊折色已而仍復本色請於內量減銀一百兩一寶坻縣原編北新西城明智安仁等方艸場庫役共八十四名每名編銀三兩六錢俱系棍徒包攬求索無饜宜每名再加銀三兩六錢共足七兩二錢角�羊府募役以絕煩擾一原編顯靈宮廟戶一十三名大慈仁寺佃戶二十三名蠟燭寺旛夫四名眞武回龍城隍等廟四名皆屬冗役宜裁其半一遵化縣喜峯大安等倉斗庫及各都稅司巡欄俱應裁革部覆起鳴所言切中民瘼獨倉場斗庫稅司巡欄未可全革宜下撫按官再議上是之

○錄遼東大康等堡拒虜功賞總兵王治道巡撫魏學曾各銀二十兩一表裏

○命浙江軍門標下游擊將軍梅魁充分守寧紹參將廣東遊擊將軍馬良匯充分守髙肇紹慶左參將以浙江軍門坐營都司吳良知代魁福建行都司僉書李誠立代良匯

○壬辰

○升貴州右參議林一新爲江西副使

○復除禮科給事中周詩刑科右給事中舒化戶科給事中夏時原職詩本科化兵科時禮科

○左春坊左諭徳兼翰林院侍讀張四維乞假歸省上以四維日侍講讀命馳驛去

○月犯畢宿右股中苐二星

○癸巳孝誠昭皇后忌辰遣襄城伯李應辰祭獻陵

○朝鮮國王李昖以冊立東宮賜幣遣陪臣柳昌明等入謝貢馬及方物宴賚如例

○裁革南京太僕寺少卿一員

○升原任翰林院修撰余承勛兵科給事中傅佩俱爲太常寺少卿致仕二臣在世宗朝以建言落職至是七十歲矣撫按官薦之吏部覆如引年例令進階致仕故有是命

○以淮揚鳳陽徐滁等處災傷暫免原派甎價一年

○巡按浙江禦史蒙詔條議四事一河工旣成請悉按民田受患者獨山以南自湖陵城至回回墓薛河新攺支河自王家口至呂孟湖宜設法開導使水有所歸不重爲民害其三河壩堰功緒初成當倍加葺浚預爲久遠之謀一寶應湖風濤叵測往往有沈覆之虞宜如髙郵康濟河故事別鑿一河以近堤民田爲之使之計畝受值免其徵稅一髙郵康濟河故有木匣涵洞相旱澇爲啟閉之節今歲久浸圯加之莭年大水沖嚙內外堤僅如一綫宜及其未敗以次經理一徐呂二洪相距一捨事務可以兼攝宜罷徐州部使令呂梁分司總之且汰各閘官之虛設者工部覆奏詔如議行已而工科都給事中孫枝言比來江淮詣部蕭然煩費不任興作卽欲如詔議開寶應越河以避險阻亦當俟國用稍裕徐爲之圖上是之

○甲午

○以山西舊貯漳河橋梁銀三千八百兩有奇賑濟旱災地方從撫按官請也

○四川董卜韓胡宣慰司國師捨納也捨等十人別思寨安撫司番僧札巴領眞等八人各進方物稱貢賞賚如例餘一百九人行四川守臣一體撫賞

○升湖廣按察司僉事樊仿爲貴州布政司右參議

○錄各邊獲功死事官軍升遼東金州等衛黃恩等十四人大同邊外石山子等處羅愛等二十一人寧夏西爪山等處王文秀等十二人甘肅靑山兒等處劉繼忠等十三人

○乙未

○升湖廣道禦史張檟爲尙寶寺卿

○丁酉

○都察院左副都禦史何繼伯引疾乞休不允

○河南郟縣知縣楊躍川訐奏原任刑部主事今降調榮縣知縣雷大壯擅自馳驛騷擾州縣詔下山西巡按禦史提問仍令自後不系公差人員有假借勘合擅遣牌面者所在撫按官嚴加訪捕奏治

○戊戌

○賞寧夏巡撫標下把總哱拜銀十兩哱拜本胡人歸義以功遷至今官是年八月出邊邀擊套虜於山後大靑山等處斬其酋長撒鬼大恰等九人總督王崇古以捷聞故有是命

○調中府僉事懷遠侯常文濟於南京左府

○調宣府西路參將李世臣爲南路順聖蔚州等處右參將

○詔以兩淮運司挑河銀三千兩發徐二洪協濟河工之費從總督鹽屯都禦史龐尙鵬奏也

○己亥

○遼王憲莭有罪削爵降爲庶人禁錮髙墻國除洪武中遼簡王楨始封於遼東永樂初攺封荊州簡子王貴暖嗣六傳至憲﹤火節﹥嘉靖十八年襲封遼王性酷虐淫縱或信符水諸姦黠少年無賴者多歸之恣爲不法隆慶元年以湖廣巡按禦史陳省禮科給事中張先後論劾追奪嘉靖中所賜眞人名號金印及祿米三分之一旣巡按禦史郜光先復上﹤鋶﹣釒﹥數其十三大罪侍郎洪朝選等奉敕往勘具得其實以樂婦之子川兒冒請封名以亂宗統因而逼死承差等官罪一先帝哀詔至越五日不舉哀成服更縱飲遊獵罪二淫亂從姑及叔祖等妾逼姦婦女或生置棺中燒死或手刃剔其臂肉罪三毆死儀賓禁錮縣君勒詐宗人戕殺官校收人之妻攘人之產掘人之冢燔人之屍不可計數罪四用炮烙割剝等非刑剜人目炙人面煇人耳罪五縱伶豎瀆亂宮中罪六創立離宮私造符璽罪七寵信私人僣用侯伯金吾等官名賜蟒衣玉帶罪八淩辱府縣等官蔑視天子之命吏罪九詭請金印刊刻妖書與徽王通謀不軌及奉詔追奪匿不肯獻罪十蓋造羙花等院混藏惡少罪十一違例收買應禁器物罪十二假名遊獵陰演陣法震驚遠邇罪十三章入上下禮部會同多官雜治凡再覆皆如其言上曰憲﹤火節﹥僣擬淫虐罪惡多端背違祖訓干犯旣多官核實參奏本當盡法姑革爵禁錮削除世封其遣駙馬鄔景和告太廟仍以書示各王府知之撥置羣黨俱下禦史按問

○以兩廣剿賊功蔭南京兵右侍郎吳百朋侄大紳爲國子生百朋止一子已承蔭至是以侄請從之

○以浙江金衢嚴處四府旱災詔畱浙江布政司贓罰銀九千兩備賑仍停免稅糧有差

○催儧漕運禦史蒙詔條陳漕河二事一議優卹言南陽獨山一帶諸水經注占役民田一千二百餘頃原額稅糧分派山東通省以惠失業之民一議洪夫言徐州所屬豊沛蕭碭當水陸衝要歲編兩洪夫役二千四百五十一名該工食銀一萬五千一百九十六兩民不勝困宜地輕賫銀內每石扣銀二釐以資雇值部議水田糧當如議輕賫銀兩備分派盤剝車腳及修船給軍之費難以議扣卽今議眞瓜州二壩扣取腳米歲計銀二千五百兩該州四縣派剩麥價銀一千五十九兩近議運司挑河銀三千餘兩總計六千五百餘兩悉聽本州收抵夫費宜可以紓民困矣詔如議

○提督操江都禦史吳時來奏國初江防惟有水操京軍比因倭患又增募水兵六千餘人所費兵餉以七萬餘計今倭寇已靖宜汰簡以蘇民困擬量畱一千七百餘名分守要害余悉罷遣諸郡縣舊額兵餉銀兩並免編派兵部議覆沿江水兵冗濫殊甚今倭寇已息時來所請宜卽允行但冗兵旣汰而中軍把總等冗員亦當查革乞再查議以聞上是之

○辛丑

○升賞廣東河泉和平英徳龍門崇化等處地方獲功陣亡被傷漢土官軍黃顯等四千五百八十一人有差

○壬寅

○命新建伯王守仁男正億襲爵歲給祿米千石

○以宣府南山參將李官爲副總兵仍管參將事革南路參將劉喬大同入衛遊擊將軍劉本經廣靈守備秦松渾源守備崔環保安舊城守備李尙文新城守備侯國威遠守備王鎧任鎧國仍下禦史按問從巡按禦史周詠舉劾奏也

○癸卯

○以東宮恩詔蔭右副都禦史陳大賓男怡韶爲國子生

○甲辰

○命萬全都司掌印署都指揮閻守中充分守宣府東路永寧等處右參將

○升江北運糧把總署指揮僉事張一正爲署都指揮僉事僉書湖廣都司事

○升廣東瓊州府知府史朝宜爲廣東副使

○以災傷免保定河間眞定順徳廣平府屬秋糧有差

○乙巳

○升南京刑部郎中楊文明爲廣東按察司僉事

○賜大學士張璧妻夫人趙氏祭一壇從其子天﹤義鳥﹥之請也

○免河南開封府各被災州縣秋糧有差祭三皇玉三神不抄

大明穆宗莊皇帝實錄大明穆宗莊皇帝實錄卷之二十六

隆慶二年十一月丙午朔

○丁未

○巡撫四川都禦史陳炌以九月盜劫捷爲營昌二縣庫劾奏守巡官參議包汴僉事馬文健乾章俱奪俸一月略等巡按禦史逮問

○山西太原府天鼓鳴有星隕如斗大光芒二丈餘

○己酉

○升浙江布政司左參議崔近思爲山西按察司副使

○以水災免浙江臺州府稅糧有差仍畱原派南北直隸等處馬價銀備賑從巡撫趙孔照奏也

○庚戌恭讓章皇后忌辰遣中官祭陵寢

○壬子

○慶成王府輔國中尉知煩�鳥以毆傷其父鎭國中尉表木�害下巡按禦史勒令自盡

○升原任山東僉事陳燦爲浙江左參議

○宣府總兵馬芳率所屬參將劉潭等千餘人出獨石邊外二百里襲擊虜騎於長水海子敗之還入邊未至虜追及於鞍子山芳等復戰又敗之前後擒斬共八十餘人奪馬四十餘匹督撫官以捷聞上嘉其績賞芳銀四十兩紵絲二表裏蔭一子正千戶總督侍郎陳其學四十兩二表裏巡撫王遴三十兩一表裏各升俸一級兵備副使方逢時參將劉潭千總角�羊生各銀二十兩角�羊生仍升二級上又以秋防無警更多捷報賞兵部尙書霍冀侍郎曹邦輔劉壽冀煉及職方司郎中孫應元等各銀幣有差

○命宣大總督軍門標下領兵參將補於漢分守宣慰萬全右衛等處

○升福州右衛指揮使朱璣爲署都指揮僉事僉書福建行都司事

○論元年七月寧夏淸字七鋪等處失事官罪謫原任靈州參將吳希魯戍邊衛固源衛指揮楊津降實職二級寧夏后衛指揮馬天恩輸贖還職

○癸丑

○遼東巡撫魏學曾奏定遼沈陽等衛海州開原鉄嶺等三衛金復蓋三衛各淸出屯田共二千餘頃該糧五萬有奇請敍錄前後督理效勞諸臣副使張邦士行大僕寺少卿劉柰兵備僉事張光漢戶部覆奏詔以屯田淸出數多魏學曾張邦土劉柰各賞銀兩有差邦土仍與光漢俱升俸一級

○陜西巡撫張祉條陳三事一請復本鎭年例錢糧八萬兩之舊一請復淮鹽每引四百斤浙鹽每引三百斤之舊一請均延慶二府田糧部覆後二事皆有成議不必紛更至於延慶甘肅三鎭官軍自嘉靖三十七年以後已耗去原額三分之一卽本省本畱存稅糧辧此有餘今反稱不足欲曾年例銀給之此其中不無侵冒之獘宜令一一查數以聞報可

○甲寅

○祭三皇於景惠殿遣禮部侍郎萬士和行禮

○遣太醫院官祭先醫之神

○乙卯

○準貴州布政司左參政黎澄致仕

○吏部覆議都給事中鄭大經禦史鐘沂等﹤鋶﹣釒﹥陳考察京官事宜其一謂京官考察一憑詢訪以定賢否不無遺議宜行各堂上官秉公核實手注考語送部院參詳其中果有名實相違及愛憎互異者務在虛心鑑別不得依阿其二謂匿名文揭率姦人報復之私該部以有禁諭尙宜申敕內外執法諸臣嚴行訪逮各衙門有私受揭帖不行糾舉者罪之其三謂五年之間內察廷臣外計羣吏法綱旣密宜稍濟之以寬論其大莭而毋苛責其細過首絀巨姦而毋拘泥於舊數若存畱中有聞望超卓者仍亡論資格一體拔擢以示激勸其四謂科道官拾遺往往有投匭中傷之獘近已盡革然彼此率多雷同間亦有局趣首鼠以避嫌怨者今宜重爲之戒各出見聞公同評品擬議未眞者固不得濫及以傷大體姦惡顯著者亦毋得容情以滋隱匿上是之乃諭部院考察重典務虛心鑑別精汰眾職以彰斥幽之公

○江西萬羊山跨連湖廣福建廣東之地舊稱盜藪而各省商民亦嘗流聚其間以種蘭爲業是年六月山賊出劫鄕民羅萬家會南贛巡撫張翀初蒞任遂令萬安營守備董龍督兵往捕之龍等兵至因聲言摉山諸藍戶大恐遂拒敵官兵酃縣靑石崗等處至嘯聚千餘人江西巡撫劉光濟檄分巡湖西道撫諭而各兵以翀令追捕盜急巡按江西禦史顧廷對遂奏藍戶未必皆盜不宜激之生變翀勇於任事不能與光濟協謀故紛紛至此聞南贛三巢向化已建立縣治而各將官喜生事端轉展煽惑爲軍門言則曰巢人欲反爲巢人言則曰軍門欲剿臣恐眾心疑畏將來所憂不止萬羊山寇而已﹤鋶﹣釒﹥入兵部覆議令光濟翀議撫巢之策務合機宜毋各偏執已見以致誤事從之

○丙辰

○升江西按察司副使於錦貴州副使王鳴臣爲貴州參政吏部考功司員外曹自守爲按察司副使錦狹西鳴臣貴州自守江西

○以河南災荒免徵河夫曠工銀兩從巡撫李邦珍奏也

○方山王府鎭國中尉新塵以爲盜事覺降爲庶人

○丁巳

○總理江南屯鹽都禦史鄒應龍條上鹽法四事一議額課言舊制每引鹽二百斤後增至五百六十斤今𨿽減爲四百斤引目尙多積滯宜攺行三百斤小鹽以二百爲正數以七十斤爲餘鹽以三十斤爲包索則引目將自通然每年鹽課額角�羊一十四萬除水鄕艸場倉基稅票囚徒沒官引價等項銀四萬五千兩該餘鹽銀九萬五千兩今攺行小鹽每引納銀一錢四分五釐計四十七萬引該銀六萬八千一百五十兩尙欠二萬六千八百五十兩當於派引內商之濟每引納紙價銀一分可得銀四千七百兩中津橋稅票增稅銀三分可得銀一千八百兩至各場折色如永嘉��只穗南監北監長林五場每年一萬八千引今攺認仁和許二村二場買補每引加銀三錢五分該加銀六千三百兩運赴杭州稱掣照例每引又加銀六分二釐該加銀一千一百餘兩袁浦東浦淸浦三場每年二萬一千二百四十一引攺認下沙靑村二場買補每引加銀一錢七分可增銀三千六百餘兩蘆瀝場每年一萬五千二百二十二引攺認西路場買補每引加銀一錢二分可增銀一千八百餘兩以上三項該銀一萬九千三百六十餘兩所少者才七千四百餘兩而已然引目﹤鋶﹣釒﹥通開中日廣是部計稍斂而邊儲常有餘也一祛姦黨言邊商引目難於守支必分派內商近姦徒射利或抑勒價值或冒名支掣或以賄請托買沒官之鹽或以債折鹽收倍入之息或不截引角重復執買或未掣批文先行盜賣稍持以法則謗議沸騰運使而下咸畏其口宜下巡鹽禦史嚴加緝訪但干壞鹽法者收補坐罪一厲法禁言今私鹽盛行由地方豪右把持縣官而巡司衛所應補之卒皆積年無賴反爲盜主宜行法自貴勢如官司阿縱者以不職論罷弓兵選精壯有力者充役仍不時更番以防通同之姦至私鹽出沒所在如福山狼山二港尢宜添設兵舡專管防禦一淸獘源言私販由於私煎今水次山鄕人人得操煮鹽之柄白晝列肆莫敢誰何欲禁私販不可得也宜復國初團煎之規酌竈居遠近每場就便立捨數區官置鍋盤安聚竈戶俾爲保伍使相覺察運使官仍不時按籍稽查有犯者處以重法戶部覆議從之

○戊午

○朝鮮國王李昖遣陪臣李景彥等進馬及方物入賀長至令莭宴賚如例

○錄宣府修邊工賞總兵官馬芳銀四十兩飛魚衣一襲先後總督侍郎王之誥陳其學巡撫冀煉王遴郎中賈淇等副使範大儒等各銀幣有差

○己未

○升西各卜等族番人曾巴等來朝進馬及方物賞賚如例

○吏部奏恩蔭官員故例仕至宗人府經歷順天應天二府治中俱得轉遠方知府間有事體未諳不堪民牧者旋被罷斥非器使之道也今宜度才而授如其才識卓犖能勝民社之寄固仍當照舊升選其次者亦宜量升閒散衙門如五府都事得升兩京太僕寺寺丞如宗人府經歷及順天應天治中得升鹽運司同知旣升之後如在任無過寺丞一考得升部屬職銜塡注中書科辧事再考三考得加俸服運同得薦升至運使及行太僕苑馬寺少卿間亦得升右左參政如此庶世祿之家人人淬勵以效器於民牧亦有俾矣得旨依議行

○命宣府順聖川東城守備周一元仍充爲事官掌萬全都司事

○庚申

○命寧陽侯陳繼藩男大紀襲爵

○升山東按察司僉事徐惇爲狹西苑馬寺少卿復故閒住兵部尙書金獻民大理寺卿湯沐光祿寺少卿餘才爲民都察院右副都禦史陳講杖死吏科都給事中王俊民原職獻民講仍賜祭葬

○辛酉

○以災傷免江西南昌府瑞州袁州臨江吉安撫州建昌廣信南康九江南安贛州等府屬秋糧有差仍準隆慶二年應角�羊南京倉米折徵一十五萬石

○癸亥孝惠皇后忌辰遣玉田伯蔣營祭茂陵孝烈皇后忌辰遣安平伯方承裕祭永陵弘孝殿行祭禮

○升禮部儀制司員外蹇達爲山東按察司僉事

○發太倉銀七萬三百六十七兩於密雲鎭二萬七千四百九十兩於昌平錫爲主客兵餉

○甲子

○以大祀圜丘上親詣南郊視牲畢遣官輪視

○乙丑上禦皇極殿傳制誓戒文武百官致齋三日

○命錦衣衛逮閒住太監李芳杖八十送刑部獄監錮待決尙書毛愷言自昔聖王刑人於市與眾棄之非直使死者服罪不冤且將使生者懼罪不犯耳芳供事內廷日久今一旦坐死罪狀未明臣等皆莫知所置詰非所示天下公安天下之心﹤鋶﹣釒﹥入上以芳在事上無禮第命錮之蓋芳數以直諫忤旨故也

○丙寅上詣太廟請太祖髙皇帝配

○戊辰

○冬至上大祀天於圜丘還禦皇極殿文武百官行慶成禮遣武定侯郭大成豊城侯李儒彭城伯張熊武進伯朱承勛分祭長陵獻陵景陵裕陵茂陵泰陵康陵永陵指揮同知王極祭景皇帝慶都伯杜繼宗祭孝懿皇后中官祭恭讓章皇后及廢後吳氏指揮沈至祭哀衝莊敬二太子各陵園

○己巳

○以世宗未及大祥免百官賀免慶成宴賜節鈔及分獻陪祀官該宴官胙其四夷朝使及土官人等仍賜宴於闕左門中宮東宮免賀

○廣東巡撫都禦史熊桴請會福建巡撫大剿海賊曾一本並乞令川浙亟償舊貸廣中軍軍餉銀兩以濟大徵之用兵部覆奏上是之命兩省督撫將領諸臣遵照前旨刻期會剿以靖地方川浙原貸銀兩兵部卽會同戶部各遣官守催角�羊發不許遲誤

○升宣府懷來城守備劉光勛僉事山東都司事

○辛未

○修理重城工完遣侍郎徐綱祭后土之神

○命錦衣衛逮內官楊義於南京陳鈿於山海衛各杖三十送刑部監錮

○壬申

○罷蘭靖有疾將尹繼祖回衛以分守狹西參將張傑升副總兵仍管參將事代繼祖協同分守寧夏興武營錢炳代傑

○癸酉

○賜尙寶司卿劉奮庸母太宜人孫氏祭一壇以奮庸常嘗待詔裕邸從其請也

○琉球國中山王尙元遣人貢方物入賀宴賚如例

○甲戌

○賜原任太子太保吏部尙書武英殿大學士嚴訥父恪母呂氏祭葬從訥請也

大明穆宗莊皇帝實錄大明穆宗莊皇帝實錄卷之二十七

隆慶二年十二月乙亥朔

○丙子

○命禮部右侍郎兼翰林院學士呂調陽充纂修世宗肅皇帝實錄副總裁官

○戶科都給事中魏時亮上三札一曰先憂今天下可憂者在民瘼能爲民舒憂者在郡守今宜愼重其選果有治行超卓者卽升兩京京堂或徑轉巡撫都禦史以示旌異一曰養士言各省直隸提學官迺朝廷文教所系湏擇學行兼優輿情推服者任之不必限以三年五年俟其資深望重或徑升祭酒或量攺翰林院相應職銜以示風勸一曰久任言官必久任乃可責成自今內外有能修舉職業者宜一切久任不必數易以滋煩擾吏部覆前二事當如亮議其久任之法𨿽屢經言官建議本部裁覆苐以諸司員缺數多需次人眾不能盡行宜先將職務緊要如兩京府尹祭酒在外巡撫各左布政使兵備提學及守令有聲稱者皆久任之而責其成功資望旣深仍量加職級以示風勸議上從之

○樂陵王府庶人觀火�聶以毆兄殺人發髙墻禁住

○戊寅

○升山東按察司副使曹科爲布政司右參政兵部車駕司員外李鶚爲河南僉事

○己卯

○大寧衛夷人頭目升合兒等一百八十餘人進馬入賀長至莭宴賞如例

○靈丘王府輔國中尉俊�木戶��毆死人發髙墻禁住

○辛巳

○升安慶府知府周希哲爲山東副使整飭天津等處兵備

○狹西巡按禦史楊鉁條上六事一淸軍伍謂各鎭軍逃亡者未勾老幼者未汰或虛支廩餼或濫役宜行督撫官嚴責所在將吏一一淸查一懲積逋謂武職有罪參提及問發者往往亡匿經年意圖漏网宜限以三月內到官違者重治一防冒濫謂各邊上首功多不以實宜令本人親自報念仍令同伍中保勘不系殺降買功者方許行賞一並堡寨謂多設小堡力微勢分不足應敵不如並入大堡聚兵積食而守之一嚴襲替邇來官舍承襲或隱匿罪犯或紊亂宗支賄賂公行罔知法紀宜令都司衛所掌印官各從公起送以憑撫按給文兵巡盤覆實一杜侵盜謂該省各邊鎭芻糧俱委之將官收放查盤轉相干沒姦獘叢生其坐法當戍當刑者籍口完贓不卽遣決法令不信玩愒益滋宜將一切軍需別委府州縣官而兵糧道仍嚴法稽查但有侵欺卽如律重坐有贓至二百兩已上而所司不舉察者並究罪當論死者三年不完卽正刑章以爲玩法者之戒下戶兵二部覆議從之

○山西太原府靜樂縣有男子李良雨化爲婦人

○壬午

○臘入莭免百官宴

○發戶部太倉兵部太僕寺馬價銀各五萬於廣東給軍從吏部尙書楊博奏也

○以水災免四川順慶府廣安州渠縣田租一年停徵夔州府云安大寧二場鹽井鹽課之半其餘災輕州縣各免稅糧子粒有差

○山西巡撫都禦史楊巍上行太僕寺卿徐爌所議馬政其查原額酌緩急二事謂各營缺馬猝難全補當視營分緩急爲苐如北樓口參將營系入衛之兵缺馬一千八百有奇宜亟補其半次則正兵營遊擊兵營爲一等次則老營副將並守備營偏頭關參將並守備營水泉八角二守備營中路參將並利民守備營盤道梁操守營東路參將營神機司河曲參將營禦各把總司爲二等神池寧武二守備營爲三等各以缺馬十分爲則一等者補十之二二等者補十之二三等者補十一之半計補馬二千四百二十七匹共用銀二萬九千一百二十四兩今歲以所徵朋銀一萬八百六十兩有奇樁銀八千二百兩隨題準鹽課銀一萬可足用每歲視此買補其嚴稽查一事謂各營收樁朋銀多侵沒者宜徵角�羊本寺寄之代州庫其勤督飼惜畜命核變賣辧倒死四事謂嚴查瘦死盜賣而假稱陣傷者其淸驛馬一事謂鴈門等五十八驛馬贏聽本寺委官點視其申法制專事權二事謂本寺馬政下則被各營爲事無名之官克減芻料上則被兵巡諸道侵撓職掌宜悉委寺丞以督察經理之任責其成功章下兵部覆言巍言皆祖宗舊制宜如所擬行之惟淸驛馬一莭則旣設有驛傳道矣上是其議

○癸未

○方山王府輔國中尉新墀以持刀殺人發髙墻禁住事連鎭國中尉知勞知熩俱罰祿米三月

○升兵部左侍郎劉燾爲右都禦史兼兵部左侍郎總督兩廣軍務兼理糧餉巡撫廣西仍趣令赴任燾具﹤鋶﹣釒﹥辭不允

○命巡撫寧夏右僉都禦史朱芨以原官巡撫大同贊理軍務南京給事中徐尙等劾南京協同守備應城伯孫文棟掌左府兼管操江巡江豊潤伯曹文炳掌右府永康侯徐喬松各用轎出入驕僣無狀而文炳尢黷貨法當重處上命奪文棟喬松祿二月文炳革任閒住仍諭兩京武職非奉特恩不許擅自乘轎文官四品以下不得私用惟轎違者聽部院科道參奏

○甲申

○詔立雲南武定軍民府儒學時鳳氏之亂甫平黔國公沐朝弼等請卽其舊址爲學以變夷風從之

○升湖廣按察司僉事李堯徳爲本省布政司右參議

○山西北樓口參將都指揮使黑雲龍有罪發邊遠充軍坐侵沒軍糧銀三百兩故也

○乙酉

○補蔭太僕寺卿毛渠季男延太爲國子生

○丙戌

○升刑部員外郎卜相爲湖廣按察司僉事

○戊子世宗肅皇帝大祥遣英國公張溶告永陵

○諭兵部邊鎭每十日一報虜情比來漸成虛文勞費無益其罷之遇有警及事情重大者仍不時奏聞

○命分守松潘東路參將署都指揮僉事王詔充副總兵協守松潘加宣府中路參袁世械副總兵仍管參將事

○調神機營練勇參將楊鯉爲分守薊州馬蘭谷參將

○以災傷詔免湖廣宜城光化應城云夢等縣狹西山陽浴南二縣秋糧及荊州右二衛屯田子粒各有差從鄖陽撫臣孫應鰲奏也

○戶部奏河東四川雲南福建廣東靈州鹽課事宜其略言河東鹽池額辧鹽六十二萬引價銀十九萬八千四百兩內給宗糧外佐邊餉而餘皆貯之布政司以備災傷抵補之用近因有司采辦無法收頓不時池南鹽花至積厚數寸而棄之遠地坐虧舊額宜按行前任巡鹽禦史黃中架橋撈采之法四川鹽井額辧鹽十萬九千一百二十七引八十四斤各場徵課近分爲上中下三等立法𨿽詳未合時變蓋各場又自有上中下三等亦有下井在上場上井在下場者兼有舊井堙塞而鹽額應除者有新開小井當編入者並宜稽覆雲南額辧鹽四萬九千二百三十四引四十五斤共銀三萬七千六百四十四兩地遠人玩恐尙有遺利當行彼中酌處或聽民自市或商中官給務求便安福建額辧大引鹽十萬五千三百四十引二百六十五斤小引鹽二十一萬六百八十一引六十五斤不出本省商利甚厚而徵價甚輕若上裏等場每引價銀二錢五分惠安場每引七分淂﹤氵丙﹥浯三場每引才五分耳而又止行於延建邵汀四府不及福興眾漳其利多爲官吏所漁宜量增引價兼令八府通行或於津要之處照票抽稅是亦一法也廣鹽國初七萬二千七百六十二引其後漸有增益歲入不下一二十萬金自有總府以來兵餉之費不俟他求而足今廣東海北二提舉司歲徵課銀不過一萬六千餘金而輸京師者不能萬金每歲逋負常十之五宜亟圖興復靈州大池額鹽共二萬六十餘引以供延綏小池二萬三千一百五引貯府以備客兵其利甚饒但止行於平慶二府鳳漢二府以有角�羊鹽禁弗得達是損額課以資私販也且角�羊鹽隔省而靈鹽在邦域之中令鳳漢行靈鹽故不便耶以上六處鹽法請下撫按官酌議並覆鹽引實數以聞仍行南京戶部查照銅板給發勘合引一如淮浙山東長蘆之例詔如議

○己丑

○以奉安世宗肅皇帝神主遣駙馬許從誠告太廟貞惠安和景皇后忌辰遣指揮同知文承武祭陵寢

○升山東右布政使沈應時爲右僉都禦史巡撫寧夏仍趣令赴任

○命保定侯梁繼璠提督南京操江兼管巡江

○庚寅

○奉安世宗肅皇帝神主於太廟

○辛卯世宗肅皇帝祔廟禮成文武羣臣行奉慰禮

○吏科都給事中鄭大經上﹤鋶﹣釒﹥曰頃皇上以兩廣用兵特簡侍郎劉燾爲之總督可謂得人故今所患不在無燾而在任燾之未至耳臣謹條上六事一曰重事權假之莭鉞令其便宜行事臨陣得斬副將以下及都布按三司俱聽其自行調遣不必奏聞一曰久信任遲之歲月令其多方籌畫務爲一勞永逸之計小有挫失言官不得輙爲論列以養鎭重之體一曰寬文法行師十萬日費千金間諜犒賞之際緩急多寡令自處置而持法者毋得以操切臨之一曰聽委用廣中士夫有長於韜略者不問顯晦令燾取置軍門資其贊畫有功仍﹤鋶﹣釒﹥名敍用一曰廣招徠脇從之眾令燾用計招撫中有斬首來獻者聽其論功行賞一曰厚賞格海上一切斬獲功或加之職級或賜之金帛皆倍溢常格以作士气仍刻該部發銀濟之凡此皆所以委任將帥而責成功也夫將帥之才與常調異軍旅之任與吏事殊今諸邊需才不獨兩廣而已乞敕吏部將近舉邊才逐一分別仍行兩京九卿堂上科道官並在外撫按官各舉堪任邊務者量具宜於南北開送該部督撫員缺卽按籍而任使之一如臣所云六事委任而責成之吏部覆謂兩廣經略事宜悉如大經言而廣福接壤爲唇齒之地宜令燾兼督福建軍務庶事權歸一易於成功得旨允行

○吏部言前給事中石星以愚戇獲譴今省攺旣久子力正彊乞賜錄用上不許諭戶部購求各色寶石珍珠等物限三日進尙書馬森奏言陛下登極詔書首罷采辦儉徳流聞海內歸仰遠方奇貨不復至京師者二歲矣今忽奉嚴旨欲以萬里難至之物取辦三日之間卽令猗頓輸金計然持莢臣亦知其不能具也上趣買益急戶科都給事中魏時亮等亦言今四方災變疊聞百姓困窮賊將起請停寢前旨上曰頃以內府缺用偶一購買爾來幾禦史賀一柱詹仰庇復上﹤鋶﹣釒﹥固爭俱不報

○戶部尙書馬森以母老稱疾乞歸上曰卿優總理國計攸關豈可以念母私情屢﹤鋶﹣釒﹥引退宜俟痊可卽出供職不允辭

○福建巡按禦史王宗載奏十月中福建海賊夜襲入大金千戶所城焚掠而去上命奪分守參議李紀俸一月本所掌印及守門官下禦史逮問

○淸江王邦薴以事杖其族屬中尉經月�貞經胳至死諸宗素怨邦薴及是愈忿怒於是中尉約走�合等聚眾大詬於邦薴府門累日王具﹤鋶﹣釒﹥言狀詞連奉國中尉經月�占經月�占亦詣闕訟王事下撫按官張瀚蔚元康言經脂等素凶惡不道受狀非無名靖江王頃奉敕鈐束諸宗行法稍過未可備責罪在經月�占及約走�合等但親王之於宗室亦宜情義兩盡處之得所且邦薴��邦捕系二宗室實使其長子任昌爲之亦非事體禮部覆議得旨經月�占奪祿米三分之一約走�合等罰住祿米半年諭邦薴以端己睦族戒飭任昌毋得以貽後患

○攺宣大總督標下右掖營遊擊將軍葛柰於左掖以原任參將潘忠爲右掖遊擊將軍代柰薊鎭督撫官譚綸等言燕河營參將所轄地方綿亙二百餘里衝要隘口無慮二十餘處參將往來策應勢不能周請以永平遊擊將軍楊騰攺爲參將駐臺頭營分守靑山界領二路燕河營參將分守冷口桃林口二路報可

○命誠意伯劉世延掌南京左府事

○升浙江布政司左參政李攀龍爲河南按察使

○丙申

○以諸王府及文武大臣喪輟朝一日

○旌表孝子五人莭婦十七人孝子順天府大城縣民李彪直隸靜海縣民周一念生員周斐廣西興業縣生員何世錦崇善縣生員何珵莭婦順天府永淸縣民苑甫山妻倪氏通州民王瓚民妻桂氏直隸常垣縣民郜仁妻邵氏浙江常興縣民徐俊妻藩氏會稽縣儒士錢祚妻陶氏錢塘縣舉人林萬春妻陳氏廣西臨桂縣民劉益妻吳氏武緣縣生員王旒妻豊氏軍余虞汴妻李氏南寧衛指揮羅彰妻李氏思州府目民黃旻妻劉氏宣化舉人白采妻李氏崇縣民黃佶妻劉氏潯州衛千戶吳勛妻陳氏湖廣景陵縣生員陶中妻何氏龍陽縣民曾義妻王氏陶國淸妻談氏

○丁酉

○命原鎭守甘肅總兵官署都督僉事呂經鎭守狹西

○先是戶部奉旨酌議裁革勛戚冒濫莊田勛臣傅派五世者限田百頃戚畹限田七百頃宗支已絕及失爵者奪之姦民影射者徵租入官至是巡按直隸監察禦史劉世曾查奏勛戚傅派五世田溢百頃以上者成國公朱希忠田千三百餘頃定國公徐文璧英國公張溶惠安伯張元善田各五百餘頃泰寧侯陳良弼錦衣衛指揮李光先等各百數十頃戚畹受賜太濫者駙馬李和田二千八百餘頃許從誠一千五百餘頃錦衣衛指揮謝守朴林薦張澍陳書文龍邵輔千戶夏時際等田各千數百頃以上宜酌量裁減恭順侯吳繼爵豊城侯李儒寧陽侯陳大紀安鄕伯張鋐崇信伯費甲金武進伯朱承勛寧晉侯劉斌錦衣衛指揮甄輔等皆傳派五世田不能百頃玉田伯蔣榮安平伯方承裕駙馬鄔景和都督僉事沈至等皆戚畹田皆不能七百頃以上宜令承業如田支派已絕爵級已革者興濟郡主保聖夫人陽武薛倫永順伯薛斌故京山侯崔元瑞安侯王源駙馬李名焦敬王彜錦衣衛指揮錢昂蔣秉正等田約三千五百餘頃名爲欽賜莊田而冊籍不載者武定侯郭大誠武安侯鄭昆彭城伯張熊成山伯王維熊等田二千餘頃勛戚本無其田而姦民隱種者若陽武侯薛倫平江伯陳王謨指揮周世臣百戶郭勇故都督陸炳等莊田約三千餘頃宜悉追奪部覆勛臣系元勛世裔及戚畹至親不當槪擬定限宜稍寬其數以示優禮之恩其冊不載若武定侯等田宜令覆核陳書母后親侄準畱五百頃謝守朴林薦而下宜遞減守朴薦三百頃張澍三百頃文龍五十頃內宗絕及失爵者如有先世丘墓其田二百頃者量畱五頃百頃以下者量畱三頃以資供祀之費餘如世曾言﹤鋶﹣釒﹥入上曰傳派五世勛臣及公主見在駙馬各莊田仍會同屯田禦史議定應畱頃數規則以聞部乃更議元勛世裔限以二百頃勛戚半者限田百五十頃駙馬李和於原議七百頃外益以三百頃以足千頃之數詔如議

○工科左給事中管大勛等條議五事一處弓箭以求實用謂江南歲角�羊弓箭皆不諳造法無益於用宜攺徵折色一定折耗以杜積蠹謂物料輸納之際商匠得緣爲姦吏不能詰故多爲惡者宜酌量成耗之數嚴法稽查毋容乾沒一徵鉛鉄以省俘費謂年例召買南鉛建鉄皆自遠方僦載以來價髙什倍宜令河南福建各以本色徵納一查工作以禁冒侵謂盔甲王恭二廠工匠有新故廩入有多寡今折納工價率槪無差等宜令量入以爲遞減之則至塡補之時湏試其精通技藝者姑畱之一復兼理以裁冗員謂工部旣有專理盔甲廠司官復設驗試所佐之一事兩任宜汰其一章下工部覆奏以上四事皆如議惟軍器重務一官難於兼攝宜仍舊報可

○戊戌

○以防秋事竣邊境寧謐命賞各總督鎭巡官銀幣有差

○巡撫山西右副都禦史楊巍以疾乞假歸

○己亥

○升尙寶司卿李金�堇爲太常寺少卿仍管司事以九年秩滿也

○補病痊監察禦史郜永春於河南道許之

○魯王頤垣徳王載墱各奏辭祿米以給宗糧魯王二千石徳王一千石上嘉其尙義許之仍各賜敕獎諭

○戶部覆南京戶科給事中張應治奏言各運司鹽引預刷待領則庫房陜隘恐致浥瀾臨時方給則輻湊並至不免稽畱宜定爲法將各運司引目酌量多寡分爲四起先兩淮次兩浙次長蘆山東河南次福建廣東四川先期半年移文該部知會行應天府買紙委官印造每十引爲一封收貯後鈔庫臨期以次給領如印匠不敷量增工役給以口糧事畢則已報可

○庚子

○禮部類奏是歲四方災異比往年特多而山西天鳴地裂男子化女及浙江水旱尢爲異常宜痛加省上曰上天示儆朕夙夜驚惕不敢怠荒爾內外臣工其務實心體國修舉業職共�消弭以仰承仁愛之意

○升光祿寺卿靳學彥爲右副都禦史提督鴈門等關巡撫山西

○辛丑

○升湖廣按察司按察使方弘靜爲江西布政司參右布政使狹西按察司僉事郜大經爲本布政司左參議

○賜故兵部尙書潘潢謚簡肅禮部右侍郎劉瑞謚文肅

○鑄給淮安北新楊州滸墅九江臨淸河西務各鈔關關防

○周王在鋌奏辭祿米一千石以補宗糧許之

○發太倉銀七千兩於薊鎭備撫夷之用

○以四川松潘東路遊擊將軍署都指揮僉事張焰爲守松潘南路參將

○兵部議覆巡視京營科道官陳行健等所言營政六事一選精銳以壯兵威謂軍無選鋒難臻實用乞將戰兵十枝擇其精者立爲奇兵時加訓練以備緩急之用一嚴淸查以祛夙獘謂營衛相爲表裏宜以在營軍數給在衛月軍不得恣姦徒影射一明調用以勵將士謂京邊將士祖宗朝每更調出入使其气脈常通今在營將官多驍勇知兵日久不調者宜申明舊制亟爲設處令得以及時自效一更射法以鼓士气謂營中張的故困人以難莫肯肆習宜一寸闊三寸立幹八十步內宜其法制豊其犒賞一收官銀以革侵費爲各官軍收掌錢糧不無侵冒宜悉輸入庫就於營操官內選其廉愼者委之出納一查班軍以裨國計謂各衛軍赴京多情雇充役老弱不堪宜令所在官各審精壯正身僉補造冊送部以憑查核又覆南京兵科給事中徐尙所言南京營政五事一嚴將領之考選謂坐營把總等官多桀驁不遵大將約束宜如京營事例添設科道各一員歲終舉劾賢否一申訓練之大法謂春秋開操當令都督官親臨校閱視其勤惰而賞罰之一練士卒之精銳謂各營軍多而不精請以開操之先預選少壯者發操而嚴將官科索隱占之禁一復官軍之定額謂大小教場神機等營兵藉日虛乞備查逃亡收補之數各充原伍一重馬政之禁例謂各營管馬官克減艸料及各衛門騎占者宜聽科道官指名參治其損馬匹若審系瘦死仍行責償不得一槪變賣詔皆從之

○壬寅

○封唐敬王庶長子碩熿爲廣世子賜敕管理府事從王妃丁氏奏也碩熿八歲以尙幼故未得襲封命歲給秦府故奉國將軍惟火�恭淑人吳氏養贍米五十石輔國尉惟炬宜人盧氏養贍米三十石

○巡撫福建都禦史塗澤民奏畱本省收貯甲丁二庫折料價腳銀四萬兩給軍許之

○癸卯

○秦府永興王惟確自言王父奉國將軍秉木�轝以榮惠王誠瀾堂侄得襲王爵僣冒至今乞攺正行上曰惟確能據法自首以本爵祿終身著爲例今後有冒封匿不以聞者聽撫按參治

○甲辰

○歲暮行大祫禮遣官祭長陵獻陵景陵裕陵茂陵泰陵康陵永陵指揮僉事包琦祭景皇帝陵寢杜繼宗祭孝懿皇后中官祭恭讓章皇后及廢後吳氏指揮僉事文龍祭哀衝莊敬二太子各陵園

○是歲天下戶口田賦之數戶一千萬八千八百五口六千二百五十三萬七千四百一十九田四百六十七萬七千七百五十頃一十一畝有奇秋糧米奉詔蠲免存畱十分之二實徵米一千九百八十四萬七千八百六十四石八斗有奇麥四百六十二萬六百二十六石有奇農桑絲七萬三千八百八十六斤有奇綿三十八萬五千八百七十四斤有奇絹三十二萬三百九十八疋有奇棉花絨二十四萬六千六百二十八斤有奇布六十二萬五千六百九十疋有奇折色鈔九百五十九萬六千二錠有奇雜課鈔五十八萬六千七百七十三錠有奇米六萬一千四百四十四石有奇銀二萬九千二百九十五兩五錢有奇鹽二百三十二萬七千二百九引有奇鹽鈔折銀六萬八千四百四十一兩三錢有奇鹽課銀一百二十六萬八千四百三十五兩九錢有奇茶課銀五十八萬三千六百一十七斤有奇屯田子粒三百七十二萬八千七百三十九石有奇屯牧田銀四萬八千二百四十三兩六錢有奇年例金二千兩水銀二百二十九斤朱砂四十六斤八兩漕運米四百萬石內除舊例及奉詔攺折外實運米二百七十一萬四千一百三十五石九斗各處運納米一千三十六萬六千四十三石有奇奉詔蠲免天下存畱田糧二百三十四萬九千三百五十二石

大明穆宗莊皇帝實錄卷之二十七

大明穆宗莊皇帝實錄卷之二十八

隆慶三年正月乙巳朔上行拜天禮於宮中謁奉先殿世宗皇帝幾筵弘孝神霄二殿畢行禦皇極殿文武羣臣及四夷貢使行慶賀禮免宣表免百官宴賜節鈔錢

○延綏楡林衛山西井平守禦千戶所地震

○升狹西布政司黃燁光祿寺卿

○丁未宣宗章皇帝忌辰奉先殿行祭禮遣固安伯陳景行祭景陵

○戊申

○原任南京兵部尙書趙大佑卒賜祭葬如例大佑浙江太平縣人由進士授直隸鳳陽府推官選廣東道禦史累遷至南京兵部尙書乞終養回籍卒於家大佑爲人博大和雅勤於政事歷官中外俱有能聲上攺元初言咸稱其徳器才猷足堪重任而大佑病竟不起時論惜之

○逮鐘鼓司檢書內官李智並王進鞏眞各杖一百下刑部獄

○庚戌

○孟春享太廟遣太常寺官祭太歲月將之神遣中官祭司戶之神

○升禮部署員外郎佘立爲廣東按察司僉事提調學校

○壬子

○大同總兵官趙岢率兵出弘賜堡遇虜迎戰敗之擒斬一百七十人獲馬牛八十五疋總督侍郎陳其學等以聞上嘉其功賞岢銀四十兩紵絲二表裏蔭一子正千戶總督陳其學蔭一子國子監讀書升巡撫劉佑俸一級百戶趙鵬指揮黨秀二級百戶神起等副總兵麻錦等一級仍賞佑及僉事劉之蒙郎中楊愈茂等銀幣有差

○癸丑

○兵部覆巡撫甘肅都禦史王輪條陳二事一言令甲邊臣贓至二百兩者戍邊四百兩者斬法至嚴也惟論效無實遂使聽鞠者疑信半而罰不行宜取誥令制律刊爲一書以給將士使論效者必核其實以正法若有冤者特爲昭雪一言莊浪土官以赴京遙遠應襲而未襲者七十餘人而涼永山等處至自乞爲軍尢爲可憫請許以順���二貝��公差赴京因便襲替從之

○甲寅

○立春順天府進春上禦皇極殿受之文武百官行慶賀禮

○乙卯孝恪皇太后忌辰神霄殿行祭禮遣玉田伯蔣榮祭永陵

○論閔廣剿寇功賞福建巡撫塗澤民總兵李錫銀三十兩紵絲二表裏兩廣總督張瀚廣東巡撫熊桴總兵郭成各銀二十兩一表裏參將張元勛蔣伯淸而下各賞銀有差先是二年七月中海寇曾一本突犯福建界官軍出海迎擊於柘林鹽埕及馬耳﹤氵粵﹥等處大破之前後擒斬七百人死木火者萬人至是事聞兵部請大破常格先給賞而後行勘以勸邊臣用命者上從之

○總理魝昌保定練兵都督戚繼光疏論薊鎭兵𨿽多亦少之有原七不練之失有六𨿽練無益之獘有四何謂𨿽多亦少薊兵不習戎事而好末技壯者役於將門老弱僅以充伍一也邊關逶迆旣鮮驛遞使者絡繹將士逢迎是參遊爲驛使而營堡皆傳捨二也賊至則調遣無法遠道赴期卒斃馬僵不救於事三也達軍邊軍之戍邊者散漫無純約束不明行伍不整四也臨陣馬軍不用馬而反用步五也家丁盛而軍心離六也乘障卒不擇衝緩備多而力分七也何謂不練之失蓋虜之所至無常諸將不能分身隨禦恃乘障卒耳然恩威號令素不足以服懾其心分數刑名素不足以稽齊其力故緩急難使一也有火器而不能用二也棄土著而不練三也入衛之卒嫌於非屬無有紀律四也順天八府之班軍民兵四萬人各一心五也將以驍勇而上然驍勇者一人敵耳將旣不練何以練兵方今注意武科多方保舉似矣此選將之事非練將之道六也何謂𨿽練無益夫射打者軍中之事也今者徒有虛聲而實未中的且一營之卒爲銃手者常十七不知兵法五兵五當長以衛短短以救長之數一也三軍之士各專其藝金鼓旗幟何所不蓄今皆置而不問二也弓矢之力不彊於賊而與賊共之三也教練之法自有正門美觀則不實用實用則不美觀而今無其實四也臣又聞兵形象水水因地而制流兵因地而制勝薊之地有三平易交衝內地百里以南之形也虜入平原利於車戰虜在近邊利於騎戰虜在邊外利於步戰三者疊用乃可制勝乃邊兵惟習馬耳未閒山戰谷戰林戰之道惟淅兵能之臣發迹淅江思用淅人有以也今各區守哨入衛之兵及巡撫總兵標下兵各守一方勢不得總練惟有總督標兵三枝付臣教練淅兵三千分發十區在臣標下者數百耳臣無兵可練何職之能條況官銜出於新設邊將黨而不協萬一有虞百口何辯願陛下更予臣淅兵殺手三千鳥銃手三千或於西北招募或就薊鎭摘取須足馬軍五枝步軍十枝專聽臣統領車騎合練軍中所需皆宜處給方今朝議紛嘵難於攺弦而臣擁重兵易生嫌疑請設監軍科道官一員以督臣庶臣得展布而無掣肘之虞也章下兵部謂薊鎭旣有總兵乃繼光又爲練兵都督事權分而諸將懷觀望之心請取回總兵郭琥爲獨任繼光盡薊鎭十二路事皆責之使無他委其督撫總兵宜令互相應援不得各分信地監軍亦可無設第以其事屬之巡關禦史便上是之召琥還京攺繼光總兵官鎭守薊州永平山海等處地方奏內事宜除南兵勿調余悉下督撫官詳議可否以聞

○丙辰

○總督京營戎政鎭遠侯顧寰等言聖駕將臨閱大營請計修廳臺及撥補扈衛官軍駐��軍之所預令廠衛五城嚴巡禁報可攺雲南都司僉書署都指揮僉事馬性於江西都司命掌四川行都司事署都指揮僉事周宗充松藩東路遊擊將軍升大同永嘉堡守備指揮同知崔相爲署都指揮僉事充寧夏遊擊將軍

○丁巳

○贈原任尙書金獻民潘潢韓士英俱太子少保右副都禦史陳講爲兵部右侍郎大理寺卿湯沐爲工部右侍郎

○盜劫四川犍爲榮昌二縣庫銀巡撫都禦史嚴淸言盜賊之患隨處皆有而四川獨多如眉州當順長壽仁壽墊江威遠及犍爲榮昌不三年間被盜者屢矣失在罰輕人不知警宜特重其罰庶弭後患兵部覆用其議得旨下犍爲知縣訐略等巡按禦史案問自今有失事者撫按官查各官駐札處所及失事次數分別奏處

○戊午

○直隸眞定府趙州空中無雲而雷

○禮部尙書兼學士髙儀等疏請

○東宮出閣講學言三代盛事皆以教太子爲急皇上早建皇儲海內欣戴已逾一載今

○東宮殿下睿齡滋長英斷漸開正趨向未定之時非肄習詩書親近儒賢不足以收斂身心薰陶徳性且臣庶子弟年及七齡無不足師就塾習讀章句矧天子之元子系國家大本顧可不及時就學以隆教養之功哉疏入得旨待十齡未說

○刑部尙書毛愷以病求退不允

○己未

○上元節免百官宴

○升狹西按察司按察使曹金爲布政司右布政使司

○庚申

○升禮部郎中楊俊民爲河南按察司副使提調學校刑部員外郎馮子京爲湖廣按察司僉事

○升四川月�章臘守備署都指揮僉事胥月朗爲署都指揮僉事僉書雲南都司事

○虜數千騎犯遼東入丁字泊堡等處官軍禦之無功巡按禦史盛時選以聞得旨令巡撫魏學魯總兵王治道策勵供職而下失事官守堡千戶李成材等禦史論罪

○巡視庫藏吏科右給事中龍光言內官監供用錢糧錯雜難以稽查乞自今年爲始將該監庫廠積貯並戶工二部相關出入之數通行查刷以備上覽從之

○辛酉英宗睿皇帝忌辰奉先殿行祭禮遣彭城伯張熊祭裕陵

○壬戌

○魯世子壽﹤釒爵﹥薨上輟朝二日

○升貴州布政司右參政張任爲狹西按察司

○癸亥

○石州之敗副總兵田世威參將劉寶旣下獄論死至是宣府總兵馬芳有功蔭一子千戶芳上疏言世威寶以千餘弱卒抗數萬方張之虜而狼狽致敗遂�木�具�搷重典臣竊見二將才尙可用願寢臣蔭子之命爲二臣贖罪禦史王圻因劾芳恃功黨私無人臣禮兵部言石州之役總兵申惟嶽已伏誅而世威寶尙系獄未決今芳以一念憐才之私冒昧上請誠如禦史言宜戒諭芳令策勵供職而系二臣毋赦上然之

○工科左給事中管大勛條陳查盤節愼庫五事一該部各工廠必有司官一人督察工程驗收物料凡所據以綜核而出納者惟印信實收也今司官往往專委衛所等官代收物料聽其納賄作姦遂使實收爲一獘孔宜增立循環文簿將工廠每日夫匠物料實數管工官自行塡注遞換呈堂以爲會佑磨算之計且革衛官之承委者一該庫每歲收銀七八十萬兩外加積羨銀一千二百餘兩以備該部公堂支用故角�羊者每苦稱頭之重而給者又病支領之輕夙獘踵襲卒難釐正宜罷遣貼庫主事而以科道官之監盔甲廠者兼之使之稽查出入嚴革羨余該部工用卽於正銀數內取給以往年召買柁散等木率取之灣河價值騰起糜費不貲宜仍令在京收買量材定價不得浮於舊估之額一載運南板舊例見方稱斤以二千二百斤爲一車給之運價後以車戶佞乞準照楠木長折算侵冒者多宜悉遵前估以爲定則一各庫積貯先羊籍沒金珠銀錢等項庋閣歲久吏緣爲姦宜令隨時變易以其值供庫藏之需工部覆奏上從之

○甲子命神樞營佐擊將軍署都指揮僉事王世英充不同北西路左參將升鎭河堡守備指揮僉事趙竭忠爲署都指揮僉事充大同入衛遊擊將軍

○工部尙書朱衡奏本部歲派各省料銀計五十萬兩今節年積欠至百萬餘兩見存不及二十萬兩而圜丘甎料及鹵薄軍器之用費且倍之帑藏詘乏無甚於此請令有司刻期辦納臣又惟朝廷之供應皆小民之脂膏也今內外諸臣不思樽節甚者又從之而朘削之臣等目擊時艱不敢不更相飭戒爲國家守財至於內府鹽局一切加徵浪用則在皇上親發訓辭俯容臣等隨事執奏庶宮中府中俱爲一體而國用民命兩有所賴上是之因命該司責逋省費悉如衡言詔晉山西贓罰銀三萬二千兩於本省以備賑卹從部覆撫臣楊巍奏也

○戶部覆巡撫甘肅都禦史王輪所奏禁虛名寬虛稅二事虛名爲查盤委官勒抑官吏妄報附余以獵能聲者虛稅爲有司丈量屯田多不親行止憑詢訪虛加稅額以病民者二事有傷天和俱宜禁止上是其言

○乙丑

○攺建教場大門遣工部侍郎曹亨祭告后土司工之神

○丁卯萬壽聖節上禦皇極殿文武郡臣行慶賀禮

○遣武定侯郭大成寧陽侯陳大紀駙馬都尉許從誠平安伯方承裕祭長陵獻陵景陵裕陵茂陵泰陵康陵永陵都督僉事沈至祭景皇帝陵寢指揮僉事李鈺祭孝懿皇后中官祭恭讓張皇后各陵園

○免文武郡臣宴賜節錢鈔錠

○免命婦朝賀

○朝鮮國王李松遣陪臣及泰寧等衛夷人頭目並入賀宴賞如例

○加太同鎭歲餉銀一十萬兩給新募兵

○戊辰

○發太倉銀四萬兩給薊鎭新募南兵糧餉

○己巳孝靜毅皇后忌辰遣丰城侯李儒祭康陵

○大理寺左少卿王諍言我朝設刑部以掌刑名又設大理寺以評審之本以相濟而非以相病也今問刑官不能輸心服善多務求勝每每違背律例獨任意見或曰難以照常發落或曰合比其事擬罪自創一例略無顧忌臣請以近事一二徵之一律文所謂凡奉制書有所施行而違者杖一百本指制誥而言今則操軍違限守衛官軍不入直開場博賭槪此用律臣常駁之則執稱律例皆制書也然則大明律皆不必用獨用制書有違一句足矣臣竊謂其舛也一律文犯姦條下所謂買休賣休和娶人妻者本指用財買求其夫使之休賣其妻而因以娶之者言也故律應離異歸宗財禮入官至若夫婦不合者律應離異婦人犯姦者律從嫁賣則後夫憑媒用財娶以爲妻者原非姦情律所不禁矣今則槪引買休賣休和娶之律悉令離異財禮入官臣嘗駁之則又

○執稱買休賣休和娶人妻原不系姦情然則何爲載於犯姦條下也一律文所謂不應得爲而爲之者笞四十重者杖八十蓋爲律文該載不盡者方用此律也若所犯明有正條自當依本條科斷今人之所犯有手足毆人成傷者應笞三十以他物成傷者應笞四十此罪名之當得者也今之議罪則曰某除毆人成傷輕罪不坐外合依不應得爲而爲之事理者重律杖八十夫旣除毆人輕罪不坐則無罪可坐矣而又坐以不應得爲臣不知其所謂不應得爲者何事也人命至重憲典昭然恐不宜附會偏執如此上曰邇來問刑官不諳律例致多虧枉諍所奏令刑部都察院公議以聞先是諍與刑部尙書毛愷屢有議獄不合故疏中及之愷不能平執奏部議皆是又謂買休賣休及本夫賣無罪之妻爲義絕本婦從嫁賣之命爲失節買休人娶有夫之婦爲苟婚故彼此俱罪本婦歸宗也若犯姦自有正律不當傳此京操軍班違限乃題準事例非制書有違而何事變無窮律文有限則有不應得爲而爲之律蓋成法也事有情重律輕者則難以照常發落罪有律無正條者則比附律條奏請亦成法也而曰自創一例略無顧忌何耶於是議久不決都察院左都禦史王廷刑科左給事中陳行健等皆以諍議爲是上乃命更議買休賣休律而戒愷等今後問擬評駁務協心詳審以副朝廷欽卹之意

○升四川埧底守備指揮同知鄧宗禹爲署都指揮僉事掌四川行都司事

○庚午命歲給荊府故輔國將軍厚煓夫人張氏養膳米五十石

○升福建按察司副使羅一道爲貴州布政司右參政

○升神機營大號頭指揮使林岐署都指揮僉事充神機營佑將軍

○辛未

○以廣東惠州府河源縣歸善縣地廣多盜增建長寧縣於鴻雁洲永安縣於安民鎭長寧設﹤土乍﹥坪長吉黃峒象岡巡檢司四割河源英徳翁源田糧三千三百七十六石與之永安設馴雉寬仁巡檢司二苦所驛一割歸善長樂田糧四千二百四十七石與之從巡撫都禦史熊桴奏也

○壬申

○戶部尙書馬森以母老引疾求退許之令給馹以歸

○雲南道試監察禦史詹仰庇巡視皇城遇醫官自禁中出言皇后遷於別宮寢疾危困仰庇上疎曰臣聞天子之有後所以分理陰教正位六宮之道故宮闈之教修而後陰陽之理順今皇后殿下乃先帝所擇以配陛下以爲宗廟社稷之主四方家人之則也臣昨聞道路流言皇后移居別宮已近一年又有言睿體抑鬱成病皇上略不省問者有如一旦不可諱是上累聖徳而貽天下萬世之議臣實痛之入朝之際嘗竊問大小臣工亦無不憂憊泣下者而事涉宮禁不敢明言臣謂人臣之義知而不言當死言而犯忌諱亦當死臣今日固決死然願陛下一聽臣言復皇后於中宮時加慰問則臣死賢於生疏入上曰後侍朕多年無子近且病乃移居別宮冀所安適卻疾耳爾不曉宮中事多言姑不究初抑庇疏上眾謂禍且不測仰庇亦自分重譴及命下中外聞者翕然稱聖徳焉

○癸酉

○中宮千秋節免命婦朝賀

○南京廣東等道試監察禦史傅寵等上疏諫采辦珠寶章下所司

○甲戌

○都察院左都禦史王廷再疏覆刑部尙書毛愷大理寺少卿王諍議言買休賣休律分列犯姦條下上承縱容抑勒通奸之條下接用計逼勒休休棄之罪會議明屬姦情但律文止曰本夫本婦及賣休之人原無姦字故部寺各執所見大抵該部則謂夫婦大倫不可輙賣當一切裁之以法則用正條罪難槪擬欲將圖財嫁賣者問以不應量追財禮入官其貧病嫁賣及後夫用財買娶別無此情者不坐於情𨿽便頗屬紛更惟上加裁定淂旨買休賣休本屬姦條今後有犯罪系有姦情者不得引用

○二月乙亥朔

○丙子復除四川道禦史吳從憲於江西道

○攺南京戶部尙書劉體乾爲戶部尙書

○南京國子監祭酒姜寶條奏飭監務以廣聖教八事一修理頓毀捨宇一督徵各處膳夫銀一請罷納粟事例以塞幸途一催取舉人入監就中察其志行卓然者破格用之因薦四川閬中舉人傳太內江舉人趙蒙吉可備學官之選一請復國初積分之法一公侯伯子孫例該送監者盡數查送教養以儲大用一處補分教屬官以重課督一查復祭酒司業見部舊規及將監生物故者卹助有犯者別衙門不得擅自拘提下吏禮二部覆議俱從之

○巡撫浙江都禦史谷中虛奏今浙江有總兵一人參將四人總兵專駐定海止統水兵而寧波陸兵則屬海道每遇泛期總兵出沈家門外洋防禦而寧紹參將反駐臨山內地是總兵號令僅行於一隅也宜移寧紹參將駐舟山專統水兵遇警出沈家門外洋與加臺溫參將交哨總兵則駐定海居中調度以寧波陸兵一營充其標兵各區將領俱聽節制眞紹興陸兵一營以定海遊兵把摠攺駐臨山統練防守從之

○丁丑

○祭先師孔子遣禮部尙書殷士儋行禮原任四川道禦史張敕爲太常寺少卿致仕敕初以建言落職至是當起用而年老吏部請加秩致仕從之

○戶科右給事中王璽言光祿寺所積白糧數多倉廒不足以容宜令各監局工役應給折色者盡給本色俟會派南糧時量減其數部議亦以爲然奏入上不允乃更請修建新廒四十間貯之報可

○戊寅上親祭太社太稷監察禦史劉思問等請添設錦花衛官二員把守壇廟禁門從之

○禮科都給事中王之垣等復奏請還皇后於本宮調理得旨待後疾稍愈卽還本宮

○吏部尙書楊博左侍郎王本固都察院左都禦史王廷各以考察京官先上疏求罷上皆諭畱之

○己卯

○發南京內官監邢保充軍先是給事中張應治疏劾保乾沒工部銀兩請罪之上命先治其吏胥用事者俟鞠狀旣明乃議保罪已而刑部坐保監守自盜律故有是命復命給進表官勘合勿予路費先是禦史李敍和言國家設驛遞所以傳王命而駐使節今來朝諸臣獨使之路宿野次而所以議路費復窘甚勢不可久請更議之兵部亦以爲請故有是命

○庚辰

○發太倉銀二十二萬六千兩給延綏軍餉

○蠲狹西西安鳳翔慶陽平涼延安今年秋糧有差以地震早災故也

○辛巳

○大學士李春芳陳以勤張居正各以考察自陳乞休上皆降旨褒諭不允

○戶科右給事中劉繼文條陳收政五事一大埧等馬房牧地侵占浸多地削課虧宜履畝踏勘明立界限令巡靑官每年閱視查理一馬房修理地畝增至二千三百餘頃以十年計之內所監入不下六萬餘金今屋舍損壞如故侵漁莫詰宜照舊止畱四百三十頃令部屬督徵貯庫以備修葺一二十四馬房均備法駕驂乘之用內外事體原自相關請將內監馬發出三五百匹付外廏分牧庶馬乘蒭秩其數可稽一內府舊有環吉三尖等印辦詰牧產全藉於此今革不行請將所蓄馬牛三年印烙一次以杜抵換混冒諸獘一馬匹倒損料價尢存極爲糜費請擇其茁壯者畱用羸瘦者賣價買補所省不貲戶部覆奏上命修理馬房地稅仍赴內監徵收餘如議行

○宜城王府輔國將軍寵燦以妄殺民校發髙墻禁住

○壬午命宣大同入衛遊擊將軍陳勛充石塘嶺參將補原任宣府遊擊將軍張蕙於薊鎭松棚谷

○宗人府掌府事兼管大漢將軍駙馬都督尉鄔景和卒上輟朝一日賜祭葬如例贈少保謚榮簡景和尙永福長公主公主先以加靖四年薨九年奏命管領大漢將軍侍衛十八年護��卑幸承天二十四年奏敕勘問楚府獄情二十八年掌宗人府事三十三年召入直會以表賀聖節忤旨奪職爲民隆慶攺元詔復原爵仍掌宗人府事兼管大漢將軍侍衛經筵至是卒於官景和性恬雅好文廢居昆山十餘年被服儒者旣召用復時時爲上稱引祖宗視朝故事多見采納蓋戚畹之賢者云

○癸未

○敕廣元王憲爀管理府事以革除遼東王憲﹤火節﹥沒官洲地一所賜之

○總督薊遼兵部侍郎譚綸奏薊昌二鎭東起山海關西至鎭邊城延袤二千四百餘里乘障疎闊防守甚艱宜擇要害酌緩急分十二路或百步三十五步丈牙參錯築一墩臺共計三千座計每歲可造千座每座可費五十金髙三丈闊十二丈內有容五十人無事則守墻守臺之卒居此瞭望有警則守墻者出禦所分之地守臺者專擊聚攻之虜二面設險可保萬全請下戶部發大倉銀三萬五千兩兵部馬價銀一萬五千以給工費兵部覆綸所言誠守邊便計得旨允行

○總理九邊屯田僉都禦史龐尙鵬條上薊鎭九事一屯田私相典賣隱獘難稽宜立號紙開載三款或見種或荒蕪或侵沒按籍可以得之一荒田無慮千頃日下召種之令苦無應者宜令所在將領兵備官就近撥軍耕種將見存犒賞之牛並各郡邑牛種銀分給之候三年之後徵其租入一屯地僻遠原主力不能及者募入開懇卽給爲業免其抽軍糧頭各項雜差仍量地肥磽以定稅額寧從寬假勿與小民爭升鬥之利其管屯官亦視召種分數以行勸懲一各地有軍逃而爲衛官所隱占者有私相典賣而埋沒者有勢豪利其膏腴而威逼抵換者有因其鄰近而侵漁兼並者有承佃年久攘爲世業者有指稱隙地投獻權門者宜嚴加查禁許自首者免罪有能告者以其田畀之一沿邊可耕之地近爲山水沖壞或沙石鹻薄或虜騎出沒或兵馬蹂踐地荒賦存責令包納轉徙流移皆坐於此宜核實蠲除一邊屯之糧頭猶內地糧長也富者巧避貧者偏累宜委兼幹有司將各衛屯戶上中下三則或獨力爲之或數家協濟以克此役其有庶人在官者止復其身不得濫免一沿邊民屯之外新辟曠土𨿽例得免科但人力地理不均爭端漸起宜履畝均分務使髙下相兼彊者不得漁奪弱者退無後言一九邊地廣俗殊其屯田事宜非一人之聞見心力能悉宜責成督撫諸臣將利獘興革有得聞見之素者用心區畫修舉廢墜則實效易臻一薊鎭自嘉靖三十七年始開中鹽糧額數徒存報中甚少在官則務算錙銖以足額在�則務規升斗以逐利又估價者先從州縣歷兵備管糧衙門至部堂而後定每虛增其數以待遞減避嫌觀望公私兼病願於估計時少從寬卹付之兵備管糧官免關白部堂以滋煩費仍酌地理遠近僦費多寡務使商有嬴余乃爲足邊長策戶部覆上其議得旨允行

○甲申孝貞純皇后忌辰奉先殿行祭禮遣武進伯朱承勛祭茂陵

○遣禮部右侍郎呂調陽祭三皇於景惠殿

○遣太醫院官祭先醫之神

○起原任兵部尙書郭乾爲南京戶部尙書乾稱病辭不允

○乙酉

○考察在京不職官年老有疾光祿寺少卿尹樂舜等三十一人貪經歷周鉉等八人素行不謹及罷軟無爲吏部郎中等官胡汝桂等一百二十五人浮躁淺露才力不及吏部署郎中晉應槐等四十一人得旨各致仕閒住降調如例

○禮部尙書兼翰林院學士髙儀殷士儋趙貞吉兵部尙書霍冀刑部尙書毛愷工部尙書朱衡禮部左侍郎萬世和右侍郎兼翰林學士呂調陽戶部左侍郎劉自彊右侍郎趙孔昭總督倉場左侍郎譚大初兵部左侍郎曹邦輔右侍郎冀煉曹亨刑部左侍郎洪朝選右侍郎鄭世威工部左侍郎徐綱右侍郎謝登之大理寺卿戴才通政司李一元順天府府尹曹三暘太僕寺卿朱大器原任總督倉場戶部右侍郎王國光國子監祭酒王希烈翰林院侍讀學士諸大綬各以考察自陳得旨令世威致仕余俱供職如故

○丙戌

○開經筵

○升山西布政司右參政劉曰材爲狹西按察使

○丁亥

○開日講

○升雲南按察司副使陳時範浙江按察司副使蔡結俱行太僕寺卿時範山西結狹西

○戊子

○升河南布政司右參政陳瑞爲廣東按察司按察使

○故事京營兵每三年上遣司禮太監一人閱視至是及期兵部以請上曰今年朕將大閱其罷遣以後如例行

○薊遼總督侍郎譚綸言頃兵部奉旨以都督戚繼光所論兵事令臣熟計其便且奏臣謹條其事如左一議就近召募與選摘見軍練之孰便臣論議曰見軍數少不得不資各鎭入衛及更戍之兵今當先定練兵之說而後及召募自練兵言其說有一二曰選區將令各路參遊俱聽總督鎭巡授之以法而各練其兵其語之弗省與令之不從者許臣等不時論罷別舉一人代之舉非其人治臣等之罪二曰設副將攺建昌營遊擊爲協守薊州東路副總兵駐札建昌營分理松棚太平燕河臺頭營石門寨山海關等處練兵之事而以巡撫劉應節標下之兵屬之其人則統領南兵參將胡守仁可充也攺石匣營遊擊爲協守薊州西路副總兵駐札石匣密雲分理馬墻子嶺曹家寨古北口石塘嶺等路練兵之事而以臣綸標下兵屬之其人則銃領南兵參將李超可充也超旣以副兵守薊西則古北口不宜復設副總兵以充事權宜徙程九思於黃花鎭而以黃花鎭參將朱紹文代之自召募其說有五一曰議班軍班軍本以備十二路修守之事頃之復作墩臺日不暇給宜稍增其數自乘障之外使恆餘六十人付繼光練待此六千人旣精旣發防守又取六千人練之期以三年番練數萬之軍盡成精兵而正第此六千人別難取盈宜於河南山東京操軍內再各請發三千人照例攺定春秋班次各用領班都司官一員責之選領每年依期赴鎭是一策也但河南京操春班軍見在止一千有奇必於秋班七千數內攺撥二千爲春班乃可足春秋兩班之數二曰淸查衛軍故事鎭巡官取屬衛軍五歲一載查法非不善但詳於本戶正軍而略於餘丁宜自聽臣與應節稍更其法若本戶軍亡就本百戶內照依近例僉取別余補伍應補者不淂占隱新角�羊者不淂朘削其總兵官仍每歲比較如常三曰勾補逃軍薊昌鎭及南直隸各省逃軍悉照舊規淸補無容議矣顧法行自近當先令北直隸八府各造一冊送臣綸處類查分發兵備道嚴責勾補每歲以勾補多寡爲殿最四曰廣召募每路將官各給募兵銀三百兩二鎭守總兵各六百兩聽其召募人給衣甲器械銀一兩二錢卽以此充補額軍之數而各路見軍有不樂有伍詭名應募者宜重禁之五曰議行糧土著之民不利爲兵而爲兵者惟各標下有行糧之資無修邊之苦故應募有人爲今之計宜將新募新補之軍以萬人予戚繼光三千人予楊四畏各充標兵訓練以給行糧其餘分補督撫標兵而以原取各路標兵歸之防守如下班例止食本等月糧仍計發回各路軍數若干卽減調入衛客軍扣除糧芻以充標兵二枝行糧之用足兵省餉計無出此凡七事皆補兵練兵之要務也一議車騎合練可以用否臣綸議曰臣聞太公兵法易戰一車當步卒八十人一騎當步卒八人險戰一車當步卒四十人一騎當步卒四人今薊州昌二鎭所謂險地易地在在有之可練爲兵車七營每營用重車一百五十六兩輕車用二百五十六兩步兵四千騎兵三千駕輕車馬二百五十六匹以東路副總兵一營合巡撫標下一營駐之建昌遵化以西路副總兵一營今總督標下一營駐之石匣密雲以薊鎭總兵二營駐之三屯昌平總兵一營駐之昌平是十二路二千里之閒七十營車騎相兼卽有數萬之虜無能爲矣或疑虜騎疾車步遲不相及角�羊曰用兵之法有分有合兵車七營豈皆聚爲一處必以半合戰半出奇追奔邀截及險地用騎與輕車迎擊及易地則合用輕重車騎縱橫聚散無所不可況虜馬爲我車所縶勢不得疾而我長戟火器以車爲衛足可遠施此車騎合練堪用者一也行則爲陣止則爲營人馬便安不假壕塹爲固堪用者二也車不須食步不須馬以車爲蔽步又半不須甲省費甚鉅堪用者三也虜入內地守以兵車則不敢分掠亦不敢久駐堪用者四也繼光議車騎合練實淂制虜之長策一議鼓舞犒賞兵車火器其費安出臣綸議曰臣聞軍無財士不來軍無賞士不往自古記之矣往者兵部建議已將密雲縣庫貯山西河南折徵民兵犒賞銀分給薊昌二鎭諸將隨營犒賞今繼光練兵亦宜議及請今每歲淂支銀一千二百兩攺設副總兵各二百兩不足則加原額勿令過侈使其可繼至於兵車火器已經工部給銀制造然尙未能充實數宜亦取盈於稿賞銀存者止數萬兩恐山西有司仍以去年免角�羊故事觀望逋延致虧國計宜以時趨納並將各衛所軍器料銀盡數畱之本鎭以備諸費一議七原六失四獘何以圖之臣綸議曰繼光所論兵多亦少之原內四事如役占違例馹遞騷擾家丁偏重守險無要臣等皆淂以便宜處分無容贅矣惟是班軍無制事緒煩當行督臣專疏議之其臨陣調遣二事除督撫鎭守外各標下之兵於春秋兩防各有就近駐札之處如協守薊東副總兵札建昌巡撫標兵旣議屬之則本標之兵與巡撫標兵當兩防之際俱赴建昌合練而後當以一營駐建昌一營駐燕河以備燕石東西之警淂以就近首先迎適次則薊鎭次則西協守次則昌鎭各標兵以次而至薊鎭總兵標下駐練三屯兩防之時則當仍舊不動以備馬太松棚三路有警則當先期馳赴在東則東路協守在西則西路協守次則昌鎭各標兵以次而至協守薊西副總兵駐札石匣總督標兵旣議屬之則本標之兵與總督標兵當兩防之際俱赴密雲合練而後當以一營駐密雲一營駐石匣以備墻古石塘嶺三路之警得以就近首先迎適次則本鎭次則昌鎭與東路協守各標兵以次而至昌鎭標兵駐練昌平亦當仍舊不動以備居庸黃花鎭鎭邊城三路有警卽當先期馳赴次則薊南協守次則薊鎭次則薊東協守各標兵相繼並至凡遇調遣每營務各遣騎將兵二千先馳赴邊拒敵兵車隨進至本路各要口把截以待決戰仍限以日程事緩則騎兵晝夜須行一百二十里車步八十里事急則騎兵晝夜須行一百五十里車步一百里皆以調兵文到爲始其失期誤事與邏卒探報不實者悉按軍法無赦至於六失四獘一言以獘之皆坐將不淂人今以繼光爲大將而臣等又議設副將擇區將則諸事可以次舉惟在陛下精選而熟練之寬其文法使得自效耳一議巡關監軍之設熟當一議較閱射打今宜行否臣論議曰薊鎭兵𨿽歲奉明旨遣官閱視但逃亡之額卒難以取盈訓練之法半奪於工役行之數年竟無成效諸將畏罪曲事彌縫況較羣眾於一日程功能於一技何足盡兵事而益勝算也宜令禦史閱視之際悉取軍中金鼓旌旄之節行伍營璧之制車馬介冑之容五兵長短之用按實攻第以行賞罰參遊以上奏請中軍以下自行毋拘常法專較射打優劣及補練多寡之數庶事可奏成而臻實效臣綸又惟兵之所恃者馬馬之日耗田於軍吏之侵漁議者患之於是有追死馬樁銀之法以領馬久近爲差樁銀不足於是有追棚銀之法以自官及軍爲差俱歲終總奏支以買馬其後又以將官稽察無法使馬日耗於是有以參罰之法以失亡多寡爲差法至嚴矣然將官懼罪之及已馬死匿不以聞而陰實其蒭菽責之本卒賠補至有鬻妻子者有以賄免樁銀者有卒不能貽且賂而逃者又有巧避參罰立爲均攤冷補之議者又有月扣棚銀五分者諸如此獘臣已嚴行禁約但馬須急補而樁棚錢例不得輙用待報急緩宜許隨便支買歲終類奏以爲常例此部議所無而臣等及之亦軍務之急者疎入下兵部覆議俱從之

○己丑

○遣戶部侍郎譚大初祭

○京都太倉之神

○通政司右通政趙灼王正國鴻鑪寺卿李用敬大理寺左少卿顧存仁太常寺少卿武金陳理李鐄太僕寺少卿李際春董堯封前少卿髙應芳順天府府丞何起鳴各以考察自陳下吏部覆議得旨堯封應芳調外任應芳仍降一級余悉令供職如故

○升河南道禦史王汝正爲浙江按察司副使禮科給事中楊樞爲狹西布政司右參議河南道禦史趙巖吏部文選司主事盛當時湖廣應弼四川啟雲南

○南京禮部尙書裴宇總督薊遼保定兵部左侍郎譚綸巡撫遼東右副都禦史魏學曾各自陳求罷不允

○發太倉銀一十八萬三千九百兩給遼東主客兵餉

○戶科都給事中魏時亮言屬者甘肅臣王輪查出該鎭錢糧虛數糧科二十六萬有奇銀七萬八千有奇艸三百七十萬有奇夫以邊餉重計虧損至此咎在收掌官之乾沒查盤官之怠玩宜特敕巡邊禦史俟交代之後仍畱本鎭數月通查實數以聞報可

○庚寅

○鑄給巡視盔甲廠節愼庫科道關防

○荊世子常冷坐殘賊淫縱降爲庶人閒宅禁住

○太常寺少卿陳瓚言禮官原議祭朝日壇今歲例當遣官請欽命大臣攝行上曰朕將親祭禮部具儀以聞

○升浙江按察司副使萬思謙爲布政司右參政江西按察司僉事嚴大紀爲左參議戶部署郎中林澄源爲右參議鄖陽府知府張嘉孚永昌軍民府知府張元諭爲按察司副使思謙山西大紀本省澄源貴州加孚四川元諭雲南

○兵部覆湖廣守臣奏遼府旣費其軍校宜革退還原任量畱二十人與民校二十人聽廣元王公用十人守墳詔可

○升大同平虜守備指揮僉事段元崇署都指揮僉事充大同入衛遊擊將軍

○辛卯世宗肅皇帝禫祭遣駙馬許從誠祭永陵

○禦史鐘繼英以禫祭旣畢引髙宗免喪作誥成王嗣位訪落爲言請召問公卿大臣商確治道疏入報聞

○命駙馬都尉許從誠管大漢將軍

○命原任南京振武營西廳坐營署都指揮僉事孫繼武僉書四川都司事

○升湖廣黃州府知府黃襄爲狹西苑馬寺少卿

○詔以內織染局所呈袍服花樣行織造太監李佑取辦一千八百六十疋以進工部言往者李佑之遣已非登極詔書初意然臣等猶望計日竣事可以速還乃今前工未畢後工復繼是使佑無還京之期矣自島夷亂後江西諸郡十室九空今料額不充勢湏加派加派不已民力難堪弱者死逋彊者死盜陛下所宜憐也工科都給事中孫枝四川道監察禦史姚繼可等亦以爲言上皆不允於是工部復奏先是織造角�羊輸者該局必索常例曩李佑之行上洞燭獘源特命徑進禦前故太監陳洪以續發花樣爲由而卽增附一千六百疋有奇意在緣此以媒常例今卽不已止宜以原發花樣令其督造余悉罷之上曰該局旣稱匱乏朕用不可缺其令佑遵旨織造事畢還

○壬辰

○趙王常淸請損祿米歲千石以濟貧宗上允之賜敕褒獎

○升南京湖廣道禦史尹校爲南京光祿寺少卿

○升甘肅鎭城中軍坐營指揮僉事姚潤爲署都指揮僉事狹西行都司事

○監察禦史馬明謨劾奏福建副使唐九徳江西副使於錦胡帛不職狀淂旨九徳錦策勵供職帛回籍聽勘

○兵部覆南京湖廣道禦史尹校等條陳廣東用兵事宜一言將士玩寇乞責實效以期剿滅一請令廣東巡撫坐鎭惠潮兩廣總督蹔駐廣省原設神威兵備專駐潮州兼管漳泉官軍便於調遣夾擊一言閩兵通賊必不可用乞練土著或調浙兵用之一言廣東方造舡於閩日久未成成則取道賊所慮有不測宜謹伺之一言波羅海乃省城門戶宜增兵分哨以固內地得旨如議行

○癸巳恭仁康定景皇帝忌辰遣都指揮同知陳書祭陵寢命浙江有司歲造軍器悉攺角�羊折色

○降封保安王府輔國將軍懷忄�時懷犒懷土�寅懷煒爲鎭國中尉懷忄�時等故恭懿王誠教曾孫也誠漖初封鎭國中尉旣而以弟襲兄爵子孫並得加封禮部以條例請攺正從之

○攺封襄垣王府曾長孫充煌爲輔國中尉管理府事革鎭國中尉俊梅爲庶人禁錮髙墻奪鎭國中尉俊寔祿三之一先是襄垣王仕﹤土匱﹥旣坐罪死國廢仕坯以夤緣冒襲三傳至充煌會襄垣王府及山陰王府諸宗互相告訐下巡按禦史驗問且得充煌冒封及俊梅等驕縱不法狀故有是命

○錄嘉靖四十四年都禦史吳百朋參政李佑蔡文等剿平下歷賊賴淸規等功升百朋俸一級仍與佑等賚賞有差

○革裁南京遊兵都司並三江會口委用把總各一員從操江都禦史吳時來奏也

○都禦史龐尙鵬言各鎭入衛兵馬疲困已極苐以事體重大邊臣明知而不敢言臣謂宣大遼東地鄰薊昌者宜如故若延綏寧夏數千里趨利豈能禦虜徒令本鎭之兵日益銷耗耳請選汰精銃稍減其數卽畱戍薊州給田耕守勿復踐更父母妻子願從者聽如此該鎭歲有數千精卒戍守而將士亦免徵調跋涉之苦又可省道路行糧芻枺及買補失馬之費乞折衷輿論斷而行之又言薊鎭田多林木可遏虜騎近以工興斬伐殆盡宜及時種植以資障蔽兵部覆入衛馬兵宜移薊狹督撫諸臣再議以聞種樹當如奏報可

○甲午

○發太倉銀十三萬五千兩給宣府歲餉

○給事中鄭大經禦史張瞻等以考察拾遺乞罷刑部左侍郎洪朝選巡撫福建都禦史塗澤民大常寺少卿羅良南京大理寺卿徐貢元總督糧儲都禦史遊震淂巡撫狹西都禦史張祉南京太僕寺卿徐應南京尙寶司卿張登髙得旨貢元澤民畱用震得祉調南京別衙門良調外任朝選登髙令致仕應冠帶閒住

○升戶科都給事中魏時亮河南道禦史陳聯芳俱太僕寺少卿

○錄寧夏廣武宮等處修築邊垣關溢水洞功賞原任撫鎭官霍冀王崇古王鎬吳鼎銀幣有差

○乙未命駙馬都尉許從誠侍衛經筵

○撫治鄖陽右僉都禦史孫應鰲以病乞歸許之

○工部奏軍器局成造器械新舊相仍無益實用請酌量其應造修理與應停止分別緩急而爲之作止得旨如議行

○丙申

○給長蘆鹽運司添設庫官關防一顆

○巡撫直隸禦史張啟元劾鳳陽守備太監趙芳貪殘驕僣大壞法守乞下芬吏罷守備官勿遣兵部覆芬近以病免蓋自審爲公論不容請下禦史先系治芬黨仍會同撫臣熟議守備宜存宜革狀以聞報可

○廣西監察道禦史賀一桂劾奏內織染局太監陳洪惑上病民蠹政罔上媒利五罪以向者妄請織造事故也章下所司

○戊戌

○發太倉銀二萬四千一百九十兩給大同軍餉

○己亥

○升南京都察院右都禦史林云同爲南京工部尙書大理寺卿戴才爲刑部右侍郎

○升兵部員外郎康憲爲江西按察司僉事

○庚子

○春分上親祭大明於朝日壇

○起用原任巡撫浙江都察院右副都禦史張師載巡按狹西巡撫山東右僉都禦史張鑑總督南京糧儲

○升太僕寺卿朱大器提督四夷館太常寺少卿武金俱右僉都禦史大器巡撫保定等府兼提督紫荊等關金提督撫治鄖陽

○總理河道都禦史翁大立奏言國家張官置吏爲治河計至羣密矣然往往能收臨患焦爛之功而未有先事徙新之策以懲怠懈惰之法大疎也稽之律令凡失時不修堤防者罪正笞杖是以當事者率漫然視之請自今更令堤防不效者府佐及州縣正官俱以差降級並管河副使與職專守巡者俱治罪工部覆行其言因陳漕渠視黃河以爲通塞黃河變迂自古不常乞並敕大立及時疏浚不流建築遙堤以備之報可

○壬寅詔畱遼府沒入銀二萬四千兩祿米二千石官旗俸糧三千石充各宗祿糧及賑濟築堤諸費余銀五萬兩角�羊京濟邊裁革該府原編斗庫柴薪諸役免徵該省原派祿糧一年

○發太倉銀六萬兩給大同歲餉命原任鎭守薊遼總兵郭琥僉事中軍都督府事五軍營遊擊將軍朱仁充神機營練勇參將

○誠意伯劉世延以復爵謝恩來朝因陳始祖基開國功勛著在社稷而身後卹典出魏國公徐達及新建伯王守仁下乞攺給祭葬享堂儀物及爵級勛階散官奏上禮科都給事中王之垣等劾世延挾祖勛而要君寵悖慢不敬禮部尙書髙儀等亦言世延當罪廢之餘幸見收用不當遽有陳乞但伊祖基系佐命元勛果丘隴蕭然儀物未備宜行浙江撫按勘核令有司量與修葺以答殊勛從之

○癸卯

○祭歷代帝王遣定國公徐文璧行禮

○甲辰

○賜衍聖公孔尙賢敕諭令統束家眾

○升大理寺右少卿顧存仁爲太僕寺卿南京吏部郎中孫鑨爲南京尙寶司卿寧波府知府徐善慶爲廣東按察司副使南京吏部尙書吳嶽右侍郎林﹤火廉﹥各以考察庶官先具疏求退不允

○考察南京不職官貪上元縣知縣袁伯雅等二人素行不謹吏部郎中袁大誠等四十六人浮躁淺露戶部署郎中李學禮等十人才力不及通政司右參議李鍵五人年老刑部郎中潘忠等六人逃鴻臚寺鳴贊李見可等六十各黜降如例

○湖廣守臣言淸靖郴桂道州諸處曩以苗亂調他衛軍戍之今承平久請撤瞿塘忠州武夷陵長寧四衛軍戍淸靖者瞿塘軍戍郴桂者常徳者軍戍道州者皆還舊伍其荊襄等衛軍皆畱戍如故如不足則以所撤軍之行糧召募土兵或選近衛卒寔之報可

○三月乙巳朔孝肅皇后忌辰遣襄城伯李應臣祭裕陵

○南京兵部尙書劉采戶部尙書劉體乾刑部尙書孫植都察院右都禦史林云同戶部侍郎張守直兵部右侍郎吳百朋刑部右侍郎陳紹儒工部右侍郎江治都察院右僉都禦史吳時來大理寺卿徐貢元光祿寺卿徐公遴太常寺卿袁洪愈應天府府尹畢鏘國子監祭酒姜寶通政司右通政海瑞鴻臚寺卿史朝賓太常寺少卿劉一儒太僕寺少卿朱天球各以考察自陳乞罷得旨令治致仕公遴天球調外任余供職如故

○升吏部郎中曾同亨爲太常寺少卿提督四夷館

○狹西西安鳳翔慶陽平涼延安五郡旱荒盜起命發布政司納級銀一萬六千七百餘兩及州縣倉粟賑之

○丙午

○升南京貴州道禦史張啟元爲福建按察司僉事

○巡撫南贛右僉都禦史張翀以巡按禦史史顧廷對論其剿寇失策上疏自辦因乞休致淂旨以翀弭盜有方令視事如故命河閒遊擊將軍署都指揮僉事楊爾幹充分守紫荊關參將原任指揮僉事徳州守備李珍仍充爲事官管伍軍營遊擊將軍事

○錄隆慶元年獨石等處出邊死者哨嚴月等四十四人蔭敍有差命南京上關搉稅兼抽本折以蘇�困○丁未○旌表周府故汝寧王勤甃妾劉氏貞烈劉氏祥符人也先是王病腫濱危劉氏焚香祝天願著單衣三冬分王災王疾果愈後三年王薨劉氏卽整衣自經顏色不攺事聞下巡按禦史核實故有是命

○升刑科左給事中陳行健爲都給事中吏科右給事中龍光戶科右給事中劉繼文禮科右給事中周詩兵科右給事中舒化爲左給事中吏科給事中光懋爲右給事中光本科行健化俱戶科繼文禮科詩兵科懋刑科

○升吏部郎中髙察工科都給事中孫枝爲布政司右參政江西道禦史周弘祖爲按察司副使察河南枝山西弘祖福建仍提調學校

○更名貴州新遷程番府爲貴陽府鑄印給之

○戶部覆兩淮巡鹽禦史馬文煒議將各處鹽運司官俱久任三年以後升遷給由必稽任內課完方許離任其正課計引入倉務在歲終報完越三月者奪俸一年者降級有虛出通關者如例科斷分司官以罷軟論斥仍查追歷年積逋以時日久近爲差報可命歲給周府故奉國將軍勤燂淑人倪氏養瞻米五十石延綏官軍出邊搗巢先後斬虜首一百二十七級獲馬駝四百夷器千計總兵董一奎準復祖職前所坐他罪俱赦勿問仍各賞銀三十兩紵絲二表裏巡撫李尙智升俸一級仍與副總兵劉濟遊擊尹廉管糧郎中蕭大亨定邊兵備張守忠管糧同知郡世祿參將郭鈞等各賞賫有差

○錄死事指揮王詔升其子三級仍給銀二十兩爲葬具

○戊申

○修理孝陵殿廡等工完遣魏國公徐鵬舉祭孝陵尙書林云同祭謝后土司工之神

○兵部覆都給事中張鹵奏請申明閩廣巡按紀功禦史職掌每當用兵以調度機宜責之巡按以隨車按錄功罪責之紀功俱不令兼制差期俱以一年而更又玄鐘參將當令兼攝漳湖交會地方以兵往來黃岡拓林大城南﹤氵粵﹥間而嚴盜賣火藥之禁其有姦民與賊通者本犯淩遲全家俱斬比鄰不舉者謫戍上命如議行之

○己酉

○升大理寺左寺丞黃正色爲本寺右少卿

○給假吏部左侍郎兼翰林院學士潘晟以考察自陳乞罷不允

○發太倉銀給各鎭軍餉薊州五萬六千兩有奇永平三萬八千六百兩有奇密雲二萬三千九百兩有奇昌平二萬五千二百兩有奇

○以恩詔存問致仕戶部尙書方鈍南京吏部尙書楊行中刑部尙書應大猷

○月入畢宿錄修浚遼東三岔河廣寧鋪路河工賜巡撫都禦史魏學曾鎭守總兵王治道副總兵王重祿參將張九思遊擊畢朝銀有差

○庚戌

○錄閩廣協剿海寇吳平功命原任巡撫都禦史聽調汪道昆候缺推用升福建總兵戚繼光右都督各賞銀幣升前海道右參政周賢宣等俸一級仍與把總胡世等各賞銀有差

○辛亥

○原任刑部左侍郎洪朝選旣以考察被劾致仕又上疏自辦於是禦史郝傑等復交章劾其考察奏辦例當發爲編民淂旨令寇帶閒住

○壬子

○旌表會稽縣節婦朱氏朱氏縣人羅道妻也道死時朱氏年二十一歲父母爲其年少無子欲奪其志而道弟謀得兄產亦百端擠之朱氏以死自誓卒立道兄子拱壁爲嗣而終身焉年六十二而卒卒後三年其孫萬化及第用恩例陳請禮部行勘得實故有是命

○癸丑

○安化王府輔國中尉倪府�火以捶殺居民發髙墻禁住廢其子伸冷爲庶人命皇親賜田俱令有司代爲徵租如勛臣例

○以邊功蔭總督宣大山西右都禦史兼兵部右侍郎陳其學侄人蛟爲國子生

○升南京禮部郎中姚弘謨爲湖廣布政司右參議

○南京給事中王禎禦史余嘉詔以考察拾遺劾奏刑部左侍郎洪朝選太僕寺少卿髙應芳工部右侍郎徐綱南京工部侍郎江治各不職當罷淂旨朝選治前已有旨應芳仍以禦史降調綱供職如故

○甲寅

○勒原任總理鹽屯右僉都禦史淩儒冠帶閒住儒以考察自陳吏部因追論其知縣行取時貪而恃與拔大節久虧儒遂坐斥

○升湖廣按察司副使陳一松爲狹西布政司左參政戶部署員外郎艾杞爲山西按察司僉事

○戶部覆禦史劉世曾查理莊田五事一曰淸隱地謂丈量昔嘗行之而卒不能淸者凡以委非其人行不盡法耳宜選廉幹有司親核原數務使肥瘠均酌數外者立界以防侵占拋荒者開墾以增課稅影射欺隱者許以首告沒入之若能告者輕其常稅之半二曰卹貧戶謂查出地土將以裕國卹民苟不給之小戶耕種則終歸勢豪耳宜盡與貧民或復籍人戶若有冒名私占者事發重治三曰議收角�羊謂舊設莊頭徵角�羊侵匿殊多今後公私租稅俾散戶自納爲便四曰淸冊籍謂田數文冊遺漏十九僅存者又略而勿詳今丈量後宜備細登錄別廣狹定髙下析肥磽分荒熟載佃戶郡縣憲司屯田戶部各存一冊以備稽查五曰責寔效謂宜申飭有司克期畢務實心幹理毋以彼此推諉毋以恩怨規避凡遷延歲月徒煩虛文者劾治之廣西右江兵備副使鄭一龍遊擊將軍丁山討宜山等處奏入命如議行

○獞賊覃公養等斬獲至八百四十餘級總督張瀚以聞上命先賞一龍山各銀十五兩而下禦史按覆功狀

○乙卯

○淸明節遣定國公徐文壁武定侯郭大誠固安伯陳景行平安伯方承裕祭長陵獻陵景陵裕陵茂陵泰陵康陵永陵都督僉事沈至祭景皇帝陵寢指揮僉事李鈺祭哀衝莊敬二太子各陵園

○錦衣衛管事署指揮僉事文質卒賜祭一壇封丘王睦言�木薨上輟朝一日至喪葬如例

○大學士李春芳以親老懇疏乞休上不允曰卿徳望素著年力未衰朕方切倚任用圖治理豈可遽求休退宜卽出供職以副眷倚

○巡按直隸禦史謝廷傑上言馬政八事其公編審謂近例種馬旣以變賣一半正幫各戶宜均其役請於審編之時攤地量力定以正頭養馬幫頭津貼五正五幫共爲一羣每歲共俵二馬其所納變賣馬價十兩各令量貼毋獨累貧戶其重驗角�羊謂進俵馬匹多不合式宜責府正官先親驗閱而設法記號擇官押角�羊以防抵換之獘其愼徵俵謂舊制種馬一羣歲俵一駒後因聽民朋買而獘端遂滋有勢家以不堪馬賄囑驗中髙索其直者有積年馬販包角�羊中途抵換盜以逃者有用藥助膘寄養不久死者有官吏侵漁重料者今宜並責之府正官而正戶之以孳駒俵者令各頭並如買價貼之其防貪濫謂各州縣正官每未視馬政而不才佐貳營求攝理又積年羣長吏書科斂爲害宜一切罷革止令羣頭自俵其禁輪養謂國初設輪養之禁甚嚴今法寬人玩宜以馬之蕃耗專責正頭不得諉之餘戶其寬點視謂拘集數則民勞而馬耗欲以夏冬仲月令州縣自點查而設道則以春秋仲月親閱之歲惟四次則杜差撥謂宜申飭洪武中榜例禁有司不得差撥種馬迎送其革科斂謂馬戶不苦於養馬俵馬而惟苦於額外科斂宜令有司淸稽痛革以卹民艱兵部覆議俱從之

○丙辰

○給假太常寺少卿歐陽一敬陸煒各以考察自陳求罷不允

○升吏科左給事中嚴用和爲工科都給事中戶科給事中溫純爲吏科右給事中

○發太僕寺寄養馬七百匹常盈庫馬價銀八千兩給宣府鎭備虜

○丁巳

○直隸巡按禦史燕儒宦劾奏原任巡撫大同右僉都禦史劉佑托疾避事欺罔不忠又嘗納部民女爲妾動支商稅千餘兩乞行追治得旨祐冠帶閒住人臣之意當委身殉國此後邊鎭重臣如有托疾避難者科道官參奏治之其兩京部院大臣告病該部仍核實以聞不得槪爲題覆致乖大義

○升大理寺右寺丞王好問爲本寺左寺丞福建道禦史郜光先爲大理寺右寺丞南京吏部郎中李棠爲南京通政司右參議

○戶部覆四川撫按官奏蜀中茶引舊有邊方內地之別在邊者少而易行在內者多而常滯請將原設五萬引內裁減一萬二千以三萬引派黎雅四千引派松潘諸邊止畱四千引於內地其在黎雅者宜比舊增稅銀一錢余悉如故每歲南京戶部給發引目召中上納共計歲稅銀一萬四千三百六十餘兩角�羊部濟邊永爲定規報可

○升延綏月牙海子小沙頭等處獲功陣亡官軍姬爵等一十九人

○戊午武宗毅皇帝忌辰奉先殿行祭禮遣靈璧侯湯世隆祭康陵

○少傅兼太子太師吏部尙書建極殿大學士李春芳再乞休致上遣中官卽私第諭曰卿耆顧元輔朕方切倚托豈宜以親老求退宜卽出輔政不必又辭春芳表謝未幾求去益力且言今

○明主在上眾正盈朝而臣自惟碌碌不能有所建明已負素飡之責久矣若貪戀不止則危辱隨之惟止加憐察不允

○升江西布政司右參政殷從險爲南京太僕寺少卿平陽府知府毛自道爲湖廣按察司副使

○發太倉銀一十一萬三千三百兩充山西歲餉

○裁革河北守備官

○增設定南縣於贛州龍南縣之蓮塘割龍南安遠信丰三縣丁糧與之以巡撫張翀言三策向化宜擇道裏適中之區置官以統轄之故有是命

○追贈總理河道右副都禦史朱裳爲戶部右侍郎謚端簡光祿寺卿馬理右副都禦史俱賜祭葬如例

○庚申

○起病痊太子少保兵部尙書趙炳然以原職兼都察院右都禦史掌南京都察院事升刑部右侍郎戴才爲本部左侍郎攺南京兵部右侍郎吳百百朋爲刑部右侍郎給假太僕寺卿董傳策爲南京光祿寺卿

○升福建按察司副使張鳳來爲江西布政司右參政

○辛酉

○攺南京太僕寺寺丞範應期爲尙寶司司丞贈故鎭守貴州總兵官右都督石邦憲爲左都督

○以湖廣都司掌印署指揮僉事湯世傑充分守湖廣鎭筸等處參將

○四川巡按禦史王廷瞻覆勘官兵剿平鳳繼祖功次上命賞前建昌兵備副使葉應干上川南道右參議吳文華成都府通判何朝佩利州衛經歷黃淸等各銀兩有差戶部覆給事中溫純所奏理財用事言今年京邊諸費約用銀三百七十餘萬兩而賦入不過二百二十餘萬兩且東南民力日竭西北戎馬歲增加以天變物妖時世可慮今欲年例無增則當徵虛冒省召募欲武職無濫則當嚴比試核功實欲屯田修舉則當明偵深講戰守而責在本兵及各邊將吏宜令集議理財足用之策克期以聞報可

○壬戌

○升江西南昌府知府陳詔登爲福建按察司副使

○升翰林院侍讀馬自彊爲司經局洗馬管國子監司業事

○先是靈丘王府奉國將軍聰淵長子鎭國中尉俊禾�義次子俊蚞父子兄弟並以爭財相告言不法事於王鼐鐮所王貪索俊禾�義賄不嫌逼之以刑俊木�義語侵王王怒使人朴殺之於是梭檥父聰淵弟俊折�鳥等共告王王知懼俊蚞素凶校乃計誘入府因殺其中官王成物以相抵飭事聞下巡按核奏得實有旨鼐鐮虐刑致死尊長姑免死發閒宅禁住與俊蚞俱降爲庶人聰淵奪祿半年俊折�鳥等三月

○直隸巡撫禦史燕儒宦勘上大同鎭各官繕完城堡關臺功上命賞副總兵麻錦副使陳可大等銀兩有差廣東官軍擒獲大埔縣大麻巢賊首黎成之及其黨黎宗林餘寇悉平巡撫都禦史熊桴上其功得旨黎成之等卽會決島示仍命巡按禦史勘報功罪以聞

○癸亥命歲給岷府故鎭國將軍夫人王氏養瞻米五十石

○甲子

○崇陽王府奉國將軍榮氵�正妻封淑人郁氏通其表侄蕭木木父韶知之欲舉首木與郁氏遂毒殺韶事發木坐淩遲死獄中禦史具郁氏獄奏上上以榮氵�正治家不嚴奪祿米半年郁氏論死

○勒分巡普安僉事趙龍冠帶閒住以巡按雲南禦史劉思賢論其貪濫不職故也

○旌表常州府武進縣節婦蔣氏指揮僉事劉廷璽妻廷璽死時蔣氏二十五至是百歲矣巡撫右僉都禦史林潤稱其完節上壽請特賜表揚下禮部勘實表其門曰貞壽

○贈故戶部左侍郎孫禬爲工部尙書賜祭葬如例

○金星晝見至二十二沒

○丙寅

○禮科都給事中王之垣吏科左給事中溫純工科左給事中龍光雲南道禦史王圻等各疏請當聖孝吉除之日延問羣臣覽決章奏以上先帝業下副輿情皆下所司知之

○漕運總督方廉奏革淮徐舊設管倉主事二員部議謂祖宗設官國計所系不宜惜小費而忘遠圖上然其言

○丁卯

○提督騰黃通政司右通政趙灼以疾乞歸許之

○升巡撫貴州右副都禦史趙錦爲大理寺卿巡撫鳳陽右副都禦史方廉爲南京工部右侍郎補服闋工部侍郎李遷爲南京兵部右侍郎

○以恩詔卹錄復故兵部尙書丁汝夔右副都禦史呂經吏科都給事中董進苐兵科給事中程輅浙江道禦史王三聘戶部郎中劉爾牧大理寺評事杜鸞山東副使陳大綱官

○直隸巡按禦史陳於階條陳邊務八事一明職掌以便責成謂督撫總兵之設原以統領全鎭非若各將官可畫地而守也今薊鎭乃分爲三路令逼𨖻觀望者得以藉口宜申飭一體之義互相應援彼此功罪同之一卹軍士以實行伍謂邊兵應接士客之勞甚於防虜科索公需之苦甚於陷陣宜寬其力而厚其給以撫卹之一重京營以固根本謂先年近邊禦虜多資禁兵而今積弱無用謂一申飭戎政大臣責成將領嚴加簡練以備緩急一復淸軍以嚴勾補謂嘉靖三十年而後以淸軍一差並於巡按禦史責任不專行伍曰耗宜仍其舊一核名實以修職務謂各邊將吏各本官守今行事則人懷異同有警則互相推調議論紛紛迄無成續宜亟爲釐正一定久任以責後效諸邊自庚戌被虜後將吏數易踵爲故事宜明下敕諭著爲十年二十年之規假以事權優其賞格然後可責之盡力一計錢糧以備兵食謂邊餉幾倍舊額勢不能支宜擇心計大臣裁劾宮府浮費減撤入衛士馬而各邊之占役虛糧及內地之侵欺抱欠者一切以法繩之一革邊蠹以淸宿獘謂倉糧付出納於商人與積年吏書相構爲姦請如舊制責之有司糴買給散無失其時便疏入所司覆議皆如其言惟淸軍一事則巡關禦史可以兼領不必更設上是之

○戊辰

○海賊曾一本勾引倭寇犯廣東破碣石甲子謂衛所官軍禦之無功雷瓊參將耿宗元禦下素嚴及是聲言欲斬敗將周云翔廖鳳曾徳久廖廷相云翔等大懼乃謀作亂會宗元閱兵於教場云翔等忽鼓噪躍起手刃宗元執通判潘槐以叛遂與賊合已而潘槐自賊中誘擒廖鳳獻之巡撫都禦史熊桴所桴具已聞給事中張鹵因劾桴角�羊紛無略抵飭虛詞原任總督張翰候代未行坐視不省及總兵郭成逼𨖻朝陽按察司副使張子弘監督無狀乞並議罰得旨瀚降一級聽用桴等俱住俸戴罪剿賊

○升賞隆慶二年六月中宣大二鎭若黎麻等處獲功陣亡被創官軍劉縉等二十二人

○裁革山東利建魯橋棗林新閘師家莊各閘官一員及各處閘夫澑夫淺夫泉夫埧夫淺鋪夫停役夫共六千餘名時新渠旣成都禦史翁大立乃建議請裁冗費以便民而尙書朱衡上其奏曰今運河自魚沛一帶乃元人故道而我成祖命先臣宋禮浚治之於時測量水平計濟寧平地視徐州境山山頂相準北髙南下懸至三十丈故魯橋閘以南稍啟立涸自徐州至濟寧往往侍水湏半月始達𨿽屢議增閘添夫猶不免膠淺之患蓋東兗之民苦於力役者百六十年於玆矣屬者攺鑿新渠捨卑就髙因之遠避黃流而地形平衍泉源密邇異時舊河之陡駛今皆無之是以自楊莊閘迄新店閘俱不時啟閉舟揖日行可百餘里卽徐州至濟寧度不過三四日止耳而濟寧以北舊渠之水亦遂停蓄不竭故閘官與各夫徒株守河濱漫無事事請如大立言罷各官之虛談者以所汰夫役僦直悉攺編銀差徵角�羊東省用儲河渠之費報可

○己巳

○升賞隆慶元年八月中廣寧城鎭堡等處陣亡被創官軍楊寶等一百六十九人

○升戶部署郎中蘇松爲雲南按察司僉事

○庚午

○時新定各王府旁支不許襲爵之例於是秦府隆徳王敬鎔襄府安福王戴堯俱以先是冒封法當革職襲禮部以爲請得旨敬鎔戴堯伊父旣系例前承繼並準襲封

○土星送行犯太微垣東蕃上相星命四川都司僉書署都指揮僉事沈禮掌湖廣都司事升江西萬安守備指揮僉事董龍爲署都指揮僉事僉書廣西都司事

○勒雲南總兵官黔國公沐朝弼閒住以其子昌祚暫領鎭事候勘明承襲時朝弼旣以抗違明旨屢被論劾常稱疾不視事其嫂陳氏復以疾爲角�羊不願南行又詔書名捕蔣旭等不獲事未及竟撫按官陳大賓等乃奏乞罷朝弼令其子昌祚暫領鎭事務遣寧夏候夫人張氏親至滇中就陳氏辦驗情實另行議處於是兵科給事中張鹵言朝弼罪惡多端其大者在拘畱母嫂匿旭等不出今兩事俱不如詔而徒以襲替一事遷就塞責則朝廷之法紀安在宜仍行撫按勘結必朝弼之情罪旣明處分已定乃許伊男承襲不得復持兩端兵部是其議請革朝弼任而已昌祚領鎭事可否俟上裁決上以爲可許故有是命

○升賞隆慶元年六月內廣寧鎭安堡障亡被創官軍佟國勛等一百二十八人

○辛未

○湖廣平溪衛雨雹平地水湧三尺漂沒廬舍無數景寧王載墋坐烝父婢及彊奪民產廢爲庶人閒住禁住其弟輔國將軍載垽以違禁爲兄奏辦罰祿米三月

○升賞隆慶二年四月宣大二鎭東大山等處獲功陣亡被傷官軍麻承恩等八十二人

○壬申

○太僕寺少卿魏時亮以病乞歸調治許之

○左軍都督府帶俸懷柔伯施嵩卒給祭葬如例

○癸酉

○巡撫山東右副都禦史姜廷頤等奏攺本省馹傳副使一員專管河工淸軍副使一員專管馹傳分巡濟南僉事一員回省駐札專理分巡事務武定兵備僉事一員兼管徳州裁革淸城縣縣丞沾化主簿靑州左衛知事臨淄河店巡檢曹州稅課局大使福山縣豊盈倉大使寧海州常豊倉副使各一員武定東平膠州沾化縣各訓導一員吏部覆議從之命湖廣行都司僉事署都指揮僉事陳莭掌湖廣都司事

大明穆宗莊皇帝實錄卷之三十

大明穆宗莊皇帝實錄卷之三十一

隆慶三年四月甲戌朔

○孟夏享太廟

○山西巡按禦史宋纁覆勘隆慶元年九月中石州等處被虜官軍失事狀詔奪山西正兵營千總指揮錢楊等六人俸三个月發偏頭關守備指揮楊時隆等八人充軍下衛鎭撫徐岐鳴等十人巡按禦史按問準大同副總兵郭琥等九十五人以功贖其餘獲功死事者行總督官賞卹有差

○發太僕寺馬價銀五千八百九十二兩於夏鎭令市馬兌給入衛官軍詔免河南開封歸徳衛輝三府明年河堡夫銀其追徵槪省節年扺負者自嘉靖四十三年爲始已前者盡蠲之從總理河道禦史翁大立之請也

○乙亥以恩詔卹錄贈故戶部郎中楊淮刑部郎中魏應召太平府知府謝蕡胡瓊爲太常寺少卿兵部司務李可登爲光祿寺少卿

○升刑科都給事中沈束爲南京通政司右通政

○復故戶部尙書李士翺南京刑部尙書顧璘兵部左侍郎劉源淸刑部右侍郎王啟巡撫河南右副都禦史雒昂巡撫延綏右副都禦史張問行給事中錢微沈漢安磐王科陸燦禦史潘壯謝瑜原職仍賜祭葬贈官有差士翺贈太子太保源淸兵部尙書昂戶部右侍郎仍蔭一子國子生與璘啟問行俱照品級祭葬源淸啟昂特給全葬徽漢磐科燦俱贈太常寺少卿壯瑜俱太僕寺少卿

○丁丑

○先是四月中虜酋張擺失艾失哈等擁眾近邊聲言欲寇鹻場孤山遼陽副總兵李成梁率中軍指揮蘇承勛等出邊迎擊之而以原任參將謝廷相督選鋒衝其前至夷河山城��尖入虜營斬獲賊首張擺失等一百六十四級奪馬一百餘匹賊遂遁去捷聞兵部覆議李成梁首功及總督鎭巡官均宜優錄謝廷相罪當贖其餘功罪仍候巡按禦史覆奏得旨賞總督譚綸巡撫魏學曾總兵王治道並李成梁分守副使張邦土管糧郎中丁誠及指揮蘇承勛等各銀幣有差

○雲南撫按官奏黔國公沐朝弼莊戶多不法乞將尋甸嵩明三泊瀾滄十八寨等府州縣衛所原屬有司地方者令官爲徵稅以紓民害詔可

○升神樞營左擊將軍都指揮僉事王化熙爲神機營練勇參將廣東都司掌印都指揮僉事黃應甲爲分守廣西潯梧等處剿賊獲功陣亡被創官軍楊照等一百八十一人

○總理河道都禦史翁大立言新河之成勝於舊河者其利有五地形稍仰黃水難衝一也津泉安流無事提防二也舊河陡峻今皆無之三也泉地旣虛黍稷可藝四也舟揖利涉不煩牽挽五也顧道路之言或稱未便者以漁臺滕沛沮洳成湖各亭沽頭市廛失利乃倡浮言以搖國是耳臣請以一得之慮熟陳於前夫漕河故資泉水而地形東髙西下非有湖爲之積瀦則涸故漕以東皆有水櫃非有湖爲之宣洩則潰故漕以西皆有水��土此先臣宋禮之訏畫今新河寔師其意遇黃流逆奔則以昭陽湖爲散衍之區遇山水東突則以南陽湖爲瀦蓄之池慮不可謂不周矣然水有歸��土提使無虞宜大興人卒繇回回墓一帶開通以達於鴻溝令谷亭湖陵之水皆入昭陽湖又引昭陽湖水沿鴻溝以出畱城其湖地退攤者盡上腴之田按之可得千頃令民得種藝其中計畝出賦以供河渠之費計無便於此者上從之

○戊寅

○鑄定南縣及儒學印記各一顆

○巡按貴州禦史王時舉上疏論救給事中石星及請停采辦寶石疏入報聞

○乙卯

○升安慶守備指揮僉事郭堅江西南湖嘴守備指揮同知楊彜俱署都指揮僉事堅江西都司彜湖廣行都司各僉書

○刑科給事中魏體明條上兩廣用兵事宜一選將領謂海寇曾一本猖獗而倭奴復巢碣石平山等處惠州危急師久無功宜選拔將才勿拘常格一募工著謂客兵害多利少不必再募東莞新會順徳香山惠潮沿海之民習水戰知地利可召爲兵令以其七出戰而三屯耕以省糧餉且暫免其租一議徵剿謂海寇日幟皆有司招撫之說誤之如賊首五端黃世橋輩旋伏旋起遂成不制今宜劾守臣一意徵剿而宥其脇從者一預海防謂廣中禦寇多資新會順徳東莞等處烏艚橫江等舡在昔舡戶有輪差之便無納稅之苦今旣課其稅而復役之如故民不能堪宜復其輪差而不入其稅一核功實謂軍中虛張捷報隱匿失事爭取首級妄殺平民皆宜亟禁一專責成謂廣中軍法不振蕩平無期宜責督撫申明紀律今後有怯敵僨事都指揮以下斬首陣前總副等官取死罪案奏請而督撫等官不能策勵蕩平者紀功禦史論之禦史故縱者科道論之上采用焉

○釋原任戶科左給事中張齊爲民仍行原籍追贓

○庚辰命禮部侍郎兼翰林院學士呂調陽仍充經筵講官升戶部右侍郎趙孔昭爲本部左侍郎兼都察院右僉都禦史總理漕運巡撫鳳陽大理寺左少卿王諍爲都察院右僉都禦史巡撫貴州兼督湖北川東等處俱提督軍務

○發太僕寺罰工銀一千兩給賞桃浚城河官軍

○辛巳

○江西道監察禦史蘇士潤上言陛下大閱已將屆期而京營武備猶廢弭如故宜治鎭遠侯顧寰失職之罪得旨營務久廢誠宜及時修舉寰姑令策勵供職其訓練事宜兵部詳議以聞明日寰上疏辭任不許

○杖內使髙朝一百下下刑部獄

○發顯陵神營監左監丞李祿充孝陵衛軍坐侄孫得智盜伐顯陵樹木祿知而不舉故也

○復原任給事中秦祐劉祿官尋升太常寺少卿致仕二臣皆建言得罪者至是以老年不堪起用故有是命

○壬午

○升湖廣蘄州知州聶瀛爲狹西按察司僉事

○兵部右侍郎冀煉以病乞歸調治許之

○癸未

○總理鹽法屯田都禦史龐尙鵬言今軍國之費與王府祿糧較之國初不啻數十倍物力日蹙民生重困不惟陛下不能盡知卽天下宗藩與百司庶府或亦不及知也乞敕戶工二部會察祖宗時郊廟之饗祀內府之供億監局之織造歲時之賞賫舊額幾何今增幾何王府之祿糧百官之俸薪衛寺之校尉廚役京邊之兵馬城池經理漕河供給匠作舊額幾何今增幾何至今各省軍民之賦稅天下山川之鹽鉄凡有關國家經費者各攝其總目照款類開責在﹤閒﹥明不用煩瑣仍申言歲入幾何歲出幾何題曰隆慶某年會計錄進呈禦覽時或有所增減各於項下攺塡每季翻刻成書照常封進

○伏望皇上朝夕置之坐右並頒行各王府及內外衙門使君臣上下共知國用之詘民力之窘務求所以樽節而變通之臣職司饋餉方切殷憂顧陛下畱神爲社稷生民計﹤鋶﹣釒﹥下戶部議聞上諭戶部取太倉銀三十萬兩進內用尙書劉體干言銀庫見存止三百七十萬九邊年例該發二百七十六萬有奇在京軍糧�價不下百萬有奇薊州大同各鎭例外奏討不與焉此皆急需一毫不可少者卽盡發庫銀猶不足用若復取三十萬經費何支前詔乞且停止上不允體乾復言今國計缺乏內外大小臣工所知陛下試垂慱訪若有一人異同臣甘伏欺罔之罪況此存庫之數乃近差禦史搜括所入明歲則無策矣萬一有倉卒之變徵調四集軍無見糧馬無見艸患生不測臣不足言如國事何於是給事中李巳楊一魁龍光禦史劉思問蘇士潤賀一桂傳孟春交章乞從體干言大學士李春芳陳以勤張居正亦上﹤鋶﹣釒﹥曰祖宗朝國用邊餉俱有定額各處庫藏尙有嬴余自嘉靖二十九年虜犯京師之後邊費日增各處添兵添馬修堡修城年例犒賞之費比之先朝庶幾百倍奏討求請殆無虛日加以連年水旱災傷百姓徵納不前庫藏搜括已盡臣等備查禦覽揭帖計每歲所入折色錢糧及鹽課藏贖事例等銀兩不過二百五十餘萬而一歲支放之數乃至四百餘萬每年尙少銀一百五十餘萬無從借處生民之膏血已罄國用之費出無經臣等日夜憂惶計無所出方與該部計議設處支持目前尙恐不及若又將前項銀兩取供上用則積貯愈虛用度愈缺一旦或有饑荒盜賊之事何以應之該部所以懇切具奏誠事勢窮蹙有萬不得已者仰惟皇上嗣登大寶屢下寬卹之詔恭行節儉以先天下海內方幸更生頃者以來買辦漸多用度漸廣當此缺乏之際臣等實切殷憂輙敢不避煩瀆披瀝上請伏願皇上俯從該部之言將前項銀兩免行取進仍望念國儲之日乏懷險徳之永圖莭賞賫以省財用停買辦以寬民力如上供之費有必不可已者照祖宗舊例止於內庫取用至於該部所儲專以備軍國重大之費庶國用可以漸裕而民力可以少蘇矣上曰卿等所奏已諭但今內外庫俱告缺乏且取十萬兩以濟急用卿等傳示不必再來奏擾

○升守備崔黃口指揮僉事何勛爲神機營佐擊將軍

○甲申

○諭禮部祖制宮中設六尙皆預教以讀書使知禮法玆已缺少可照例選民間女子年十一以上十六以下者三百人進入禮部尙書兼學士髙儀請差官選取京城內外並順天等八府州縣得旨各府太遠止於京城內外選取

○起用吏部右侍郎林樹聲以病已休得旨準回籍調治

○升大理寺少卿黃正色爲本寺左少卿原任大理少卿丘橓原職

○升戶科左給事中舒化爲刑科都給事中

○升賞嘉靖四十二年四月延綏鎭城紅山墩等處獲功陣亡被創中軍髙仲安等八十六人

○丙戌孝懿至陵園不抄忌辰神霄殿行祭禮遣徳平伯李銘祭陵園

○添設山東梁山巡檢司從撫按官姜廷頤羅鳳翔奏也

○給南京巡視京營科道關防

○丁亥

○攺南京刑部右侍郎陳紹儒爲戶部右侍郎

○南京兵部尙書劉采引病乞退上慰畱不允

○戊子

○升浙江按察司按察使蔡文爲河南布政司右布政使

○虜犯大田子等屯發定邊等衛失事指揮李尙策林承恩各戍邊降威寧堡守堡指揮李登職一級

○己丑

○鑄給山東淸軍驛傳道關防

○湖廣鄖陽府鄖縣雨雹平地水深二尺

○套虜綽力兔小黃臺吉等紏眾沿河東岸住牧聲言欲渡河抄掠寧夏總兵雷龍等督兵由興武營暗門出邊至敖忽洞前襲虜營破之斬首一百二十二級奪馬七十六匹及夷器千餘捷聞上嘉其功命升總督侍郎王崇古爲右都禦史雷龍署都督同知寧夏巡撫都禦史前朱笈今沈應時各俸一級仍與督糧僉事方嶽戶部郎中蕭大亨副總兵李震原任靈州參將何其昌遊擊曹申守備李憲把總哱拜等各賞以銀幣並錄本兵調度功賞尙書霍冀侍郎曹邦輔曹亨及職方司官銀幣有差

○庚寅

○司禮監太監滕祥﹤鋶﹣釒﹥請查汰匠役以省靡費工部言匠役之濫已經奉旨裁革千餘人迄今二年占恡猶故臣恐此舉仍蹈前輙則不如不查之爲愈也得旨命該監速查造冊送部科存照已而詳奏裁革去者二千四百四十人止存一萬三千三百六十七人

○辛卯

○禮部選進宮女三百人

○起原任南京戶部右侍郎遊居敬爲南京刑部右侍郎原任兵部左侍郎兼都察院右僉都禦史王之誥協理京營戎政

○升廣西布政司左參政陳道基爲浙江按察司按察使

○升賞隆慶元年冬山西偏頭老營石首等處獲功陣亡被創官軍周金等二千四百二十八人

○巡撫湖廣都禦史劉愨請開竹筒河以洩漢江之勢工部覆議從之

○甲午

○升浙江按察司副使丁湛爲廣西布政司左參政

○乙未

○以天气暄熱詔錄刑部都察院及錦衣衛罪囚釋減笞杖者九百一人徒流減等者一百九十一人免枷號七人

○升南京國子監司業周怡爲太常寺少卿提督四夷館

○發太倉銀二千九百兩備易州兵餉

○丁酉

○肅府會寧王眞潤薨上輟朝一日命有司治喪葬如例

○乙亥

○以冊封諸藩遣附馬都尉許從誠祭告內殿

○庚子上禦皇極殿傳制遣使冊封秦府隆徳王敬鎔爲秦王妃吳氏爲秦王妃襄府安福王載堯爲襄王韓府世孫朗錡爲韓王夫人宋氏爲韓王妃兵馬指揮揭文魁女揭氏爲吉王翊鎭妃唐府唐順王子碩熿爲唐世子荊府荊王次子常﹤氵言﹥爲秦寧王周府鎭國將軍朝垌爲土�商城王夫人劉氏爲�城王妃兵馬副指揮李文學女李氏爲湯溪王朝型妃兵馬副指揮孫應魁女孫氏爲遂寧王在鈓妃兵馬副指揮王錦女王氏爲汾西王朝坰妃兵馬副指揮姜鳳梧女姜氏爲修武王朝堋妃魯府陽信恭﹤閒﹥王子壽鈔爲陽信王代府廣靈榮昭王子廷溡爲廣靈王夫人呂氏爲廣靈王妃沈府唐山恭懿王長孫恬熇爲唐山王夫人宋氏爲唐山王妃潞安長治縣民苖東女苖氏爲沁水王埕階妃蜀府慶符王子欀檥爲慶符王兵馬副指揮王升女王氏爲慶符王妃建徳王府陽城王厚爦夫人程氏爲陽城王妃兵馬副指揮毋缺女毋氏爲鄭府崇徳王載升妃

○升山東萊州府知府羅田爲遼東行太僕寺少卿

○貴州酉陽司管下母屬寨苗寇龍得鮓等作亂銅仁守備謝崇爵率兵擊破之生擒得鮓撫按官趙錦王時舉以聞上命賞崇爵銀十兩仍令兵部紀錄功次以責後效

○治虜犯灰山等處失事官軍罪

○發狹西延安衛指揮使萬國東寧衛指揮同知張延賞寧遠備禦朱繼文各戍邊

○辛丑

○南京工部尙書林云同以疾求退不允

○總督薊遼左侍郎譚綸奏本鎭新選忠順軍二千名保定定州二營新增戰馬六百匹其衣糧芻料乞備各邊主兵之例增入會計數內戶部覆會計今已過期難復加派宜發太倉銀一萬四千四百七十兩暫給一年此後命撫臣查各郡勘動庫銀如河閒額辦�稅課鈔之類分角�羊天津易州倉貯給如有不足則於各省府京運銀內攺派民運補之報可

○鑄總理練兵事務兼鎭守薊州等處地方關防給總兵戚繼光

○壬寅

○升賞隆慶二年延綏鎭死事官軍張廷器等二十三人

○癸卯

○發太倉銀十萬兩給山西兵餉旌表義士王潔

○胥瓚潔瓚皆永寧人能構金鬻產以賑救饑貧修葺城堡巡按禦史王時舉上﹤鋶﹣釒﹥言狀因請建坊表揚以勵薄俗從之

大明穆宗莊皇帝實錄卷之三十一大明穆宗莊皇帝實錄卷之三十二

隆慶三年五月甲辰朔命狹西總督標下游擊將軍尹濂充分守寧夏靈州左參將以固原遊擊將軍爲事官石玉代之命瀧水守備署都指揮僉事馮健僉書廣東都司事

○乙巳

○升禮科左給事中劉繼文爲都給事中刑科右給事中光懋吏科右給事中溫純爲左給事中禮科給事中李巳兵科給事中宋良佐爲右給事中繼文純已俱戶科懋吏科良佐禮科

○丙午

○蔭故分巡普安道僉事張澤子斯盛爲國子生以澤嘗督兵討鳳繼祖死事也

○兵部奏旨條議京營訓練事宜一議訓練謂京營操法率多彌文宜擇營兵中武藝熟閒者立爲教師每月視等第以給餼廩上等增糧六斗次等三斗教師缺卽以各軍練成者代補每歲視分數以定黜陟全隊有成者給冠帶候補名色把總半者賞銀牌花紅止十數名者始準附過否者革糧隨操每把總領二百五十人千總領五百人如一司一哨練成者優薦候補中軍號頭十分之五者厚賞十分之三者附過否者責後功各將領練合營有成者升督督僉事副將升都督同知俱準實授半者獎賞三分之一者照常供職十分之二者罰治否者於祖職上降一級回衛號頭坐營官則以全營論賞罰中軍等官則視該營將領爲抵昂以後三年之內三營補練有效總協大臣請敕獎諭仍加恩錄不效巡視科道參論黜罰每京營合操之日總協仍各入一營操畢掣回一二枝隨卽舉炮令各營先回而畱所掣兵馬步兼試竟日乃止分操之日各將官自掣本營數隊一體校閱其所操各藝射把當增髙七尺闊三尺俾人易從長槍圖牌火器弓箭長短相參俾緩急有濟各營有馬軍士俱令盔甲馳馬演習亦如前議賞罰之一議將權言參副遊佐先時有制於主帥不獲展布者宜令各將所部隨意教演寬其文法假以歲時總協巡視等官間閱有實效者超薦虛飾者參劾不得輕信浮言挫其銳气一議軍法言國制軍令甚嚴人不敢犯今將偸卒驕勒鈐稍加怨謗叢起請自今三令五申營操之日有部署已定而不受約束者有事未畢而先散者各宜輕重責治罰及其長有造爲飛語嘩眾者輕調煙瘴衛分重擬死罪一議將兵言營卒𨿽眾堪戰者少宜精選三萬人分爲戰兵十枝統以十將將有不相宜者可互調其選哨總千總法亦如之選定編例什伍隊司取連名供結在官其什伍隊長哨總千總取武藝謀勇者以充五人中逃一人責及伍長二人責及什長伍人責及隊長十人責及哨總私自更代者法亦如之其三萬人外更選精卒入備兵車兵營內每營量分數百充爲奇兵以候摘補戰兵之缺若更不足則以各衛捨余驍健者充之然不得過萬人身終不必勾補各營家丁當核其武藝髙下以爲去畱其選退仍顧在營者止食軍糧隨操各將領有隱畱者參論降罰一議補役言營軍在國初三十餘萬景泰後始漸消耗今僅八萬其獘由於冒替多淸勾難及補役勞費耳近𨿽漸次釐革然補軍積獘尙存每當更替則府部文書來往展轉數番至開騙局請自今以後凡各軍有病故告補者查冊有名卽行該衛覆實具結呈部本部一行各府知會一送驗軍主事驗發營操有老弱替僉者每歲定以春秋二季開操之日令各軍隨將官過堂驗視彊弱照例摘牌僉替備將年貌塡記牌面隨查某營若干某營若干不必再候將官造冊亦不必更候歇操之時總開手本先行送部本部查冊有名卽準收補無名行衛取結但系親族俱準更名食糧異姓則治妄報者之罪其尋常逃故各把總每月朔望報部行衛查補果丁盡戶絕發冊請勾此則因時變通舊規旣不廢格而告補軍役與摘牌替役亦並行而不悖矣此外則嚴逃軍之法一月以裏不出自首者許諸人首告於本犯名下追銀二兩充賞有親鄰客隱者連坐稽役占之獘各將官過用者及放遣者俱訪治如律一議馬匹凡軍中養馬多賣富差貧以致失忘數多請仍照近議先行給補原數務足一萬三千五百匹凡殷實軍士督責各營將領查出記簿每遇兌馬之期卽按部以次兌領但有損失先將馬匹耳記送官查驗五年之內俱全買補賠償五年之外始照舊例追收椿朋內臟銀兩上操之時每月末旬各營官軍馬調集一處總督巡視點驗但有瘦損者五匹以上並責把總十匹以上並責千總五十匹以上參治將官至於拐馬在逃者騎占賃借者法令俱在亦乞申明一體遵守一議班軍言國初徵取中都山東河南大寧等都司官軍一十六萬春秋輪戍京師乃祖宗居重馭輕至意其後在京若於役作逃故旣多而買閒影射之獘亦日甚矣今河土未竣勢不能盡免宜行該營仍將見班官軍選邊隊伍令各備器械隨營練習而以選剩老弱者專備修工之用得旨悉如所議務實行

○丁未

○諭戶工二部近聞京城百姓爲僉報�人負累困苦朕甚憫之其急議處以聞於是禮科給事中劉繼文兵科給事中楊一魁湖廣道禦史劉思問狹西道禦史李學詩及巡視五城禦史孫裔興等各﹤鋶﹣釒﹥言卹商事俱下二部並議諭下之日聞者忻然若更生焉

○戶部奏南京鹽引銅版歲久文不可辦引目增多印給失時乞加數鑄造報可

○戊申

○端午節免百官宴

○升翰林院編修王錫爵爲南京國子監司業

○升浙江溫州府知府李廷觀爲福建都轉運鹽使司運使

○乙酉

○刑部尙書毛愷以病乞休不允

○庚戌孝宗敬皇帝忌辰奉先殿行祭禮遣恭順侯吳繼爵祭泰陵

○辛亥

○贈故工部郎中嶽倫爲太常寺少卿倫在先朝以建言死廷杖者也

○初廣東叛將之殺耿宗元亡入賊巢也賊屯兵平安山大峒等處入掠海丰縣從鹿境渡河會總兵郭成等方率兵進剿而南贛巡撫張翀亦遣參將蔡汝蘭等兵至於是共趨大浦白雲屯以入平山夾攻之凡月餘各部共擒斬一千三百七十五人內生擒眞倭酋丘吉所一人從倭一百餘人奪歸被虜通判潘槐而下六百餘人判將周云翔潰圍出走成部卒擒之捷聞上命先賞蔡汝蘭而下兵部議功至是部言郭成蔡汝蘭執訊獲醜張瀚熊桴運籌制勝張翀救災卹鄰其功均宜先敍而藩臬有司官張子弘等坐營守備李峨等二十四員並其餘獲功官兵乞行紀功禦史勘奏丘古所及周云翔等卽令梟示以正國法得旨張瀚復原職聽用熊桴等俱開俸桴仍與郭成張翀各賞銀三十兩紵絲二表裏余悉如議

○壬子

○提督太和山太監柳朝乞畱歲收香錢銀四千三百餘兩修理本山上從之

○戶部尙書劉體干言太和山香錢歲入不止此數舊𨿽守土藩臣與內臣共理而收掌出入多內臣主之宜比山東泰山事例令撫按官選委府佐一員專收正費之外余銀盡角�羊部供邊其修理諸務俱命有司董之內臣不得干預﹤鋶﹣釒﹥入忤旨令自陳狀體乾﹤鋶﹣釒﹥謝曰臣愚不能將順明命冒瀆天威罪不容誅但以職司錢谷目擊時難竊不自揆欲爲朝廷節財用耳上責體乾不遵明旨屢次奏擾奪俸半年

○南京太僕寺卿汪鏜以母老求退不允

○癸丑太祖髙皇帝忌辰奉先殿行祭禮

○南京監察禦史傳寵等上﹤鋶﹣釒﹥言新建伯王守仁止以乘藉機會殄滅寧藩而剖符賜券至比於國初汗馬之勛人心未服乞攺蔭錦衣衛於是吏部尙書楊博等覆議曰國朝封爵之典論功有六曰開國靖難禦胡平番徵蠻捕反此六功者關社稷輕重方與安危非茅土之封不足以報宸濠謀反非一日矣一旦殺撫臣而起事宜走南都弟令逆謀得成則其禍可勝諱哉守仁首倡義兵僅一月而擒之社稷之功也且往者化安王之變比之逆濠難易迥絕遊擊仇鉞以功得封咸寧伯乃人無閒言同一藩服同一捕反何獨於守仁而疑之乎上以爲然乃命守仁封爵準世襲如故

○升南京戶部郎中王徽猷爲雲南按察司僉事

○延綏口北馬營堡有異雲從西北來白晝晦冥風雷雨雹大作平地水深二尺殺田稼七十里

○都察院覆吏科都給事中鄭大經條陳二事一將北直隸屯田禦史並於印馬而令巡按官不得侵兩關閱視之職一犯贓提問官員刻期勘結使法在必行毋容僥幸從之

○甲寅

○升山西利民堡守備指揮僉事胡希賢四川敍瀘守備指揮使王基仁俱署都指揮僉事希賢山西基仁湖廣各都司軍政僉書

○雲南道禦史詹仰庇言臣查內官監錢糧如各庫廠及房稅地稅一切靡費動以禦前供用爲名陰入私櫜則是利歸於已而以過歸朝廷也乞命戶工二部及巡視科道官備查應畱應革及出入多寡之數以杜姦欺再照人君之奢儉四方系之以安危朝廷之嗜好左右視之爲趨向陛下前取戶部銀在廷諸臣將謂充足內帑以備緩急今乃盡以供造鰲山修理宮苑欄龍鳳舡鞦革�廷架傳造堅櫃玉盆之費使羣小得因而乾沒爲聖徳累不小伏望念生財之有限思國計之甚難毋作無益以害有益近侍之臣或以織造采辦玩好逢迎者悉屏黜而深罪之以彰聖斷﹤鋶﹣釒﹥入上怒責仰庇悖逆狂妄累次不悛命錦衣衛逮至午門前杖一百爲民各監局科道大使俱革去悉如舊行

○工部奉聖諭議覆科道官劉繼文等所陳卹商事其略謂諸臣所論言人人殊然大端不外簽點之初在淸冒濫選充之後在照時佑發預支時給領禁需索土�勾肥瘠而已今�人隸在本部不過五十餘名編審公而法制定凡言官所陳略已施行諸商不稱困也惟是赴監輪納之際橫索多門剝膚錐髓則臣等不能越職而爭惟望皇上親加訓飭仍令科道官備查各監局年例加增之數量爲裁減庶前旨不爲空言而�困可以少紓上是之

○乙卯仁宗昭皇帝忌辰遣宣城伯衛國本祭獻陵

○升賞福建南﹤氵粵﹥等處地方獲功陣亡被傷官軍民兵胡世等五百九十九人

○虜賊二千餘騎突入五重安關殺傷穴�■軍士四人虜四人巡按禦史周以敬謂其失事𨿽小而是時春防官兵尙集乃任寇去來若罔聞者請治守關百戶蘇正蒙等及太平寨參將羅端領兵遊擊胡﹤棥心﹥功等罪督撫總兵譚綸劉應莭戚繼光兵備副使楊錦俱令帶罪防秋以責後效兵部覆奏得旨胡懋功奪俸三月羅端行總督軍門戒飭蘇正蒙等各以軍法逮治有差

○丙辰

○遣太常寺官祭京都城隍之神

○丁巳命有司存問原任南京吏部尙書王學夔刑部尙書陶尙徳以江西巡撫劉光濟言二臣皆年踰八十齒徳俱尊故也

○升工部員外郎金甌爲貴州按察司僉事

○戊午

○大學士李春芳陳以勤張居正以詹仰庇事獲重譴乃上言科道官朝廷耳目職在糾繩必平日養其剛直之气寬其觸冒之誅然後遇事敢言無所畏避若譴怒重加權折過甚將使安气籍口倘國家有大利害朝廷有大姦惡誰敢復言之今仰庇﹤鋶﹣釒﹥言止以內官監錢糧未明欲行淸查以資國用原其本心實亦無他若以出言狂噪或量爲罰治亦足懲戒乃杖之朝堂之上盡裭其官似爲少重矣邇者九卿科道諸臣皆言皇上天性寬仁卽位以來敬大臣體羣臣矜不能赦小過卽一二言官有言及乘輿者皆曲賜含容未嘗輒加罪責而仰庇獨以指摘一事遂蒙重譴不惟上累聖徳臣等居中不言亦有餘愧伏乞稍霽天威將本臣量行降調俾之省攺則我皇上天寬地洪之量赦過宥罪之仁將傳之萬世有光矣又惟言路通塞實天下治忽所關我太祖有訓凡天下利病許諸人直言無隱所以防壅蔽杜姦萌也此後凡建白條陳悉發臣等看詳可采者望嘉納施行或有妄言無當不知忌諱者亦乞俯賜包容以猖敢言之气杜欺獘之端是日九卿楊搏等科道官鄭大經孫裔興等各﹤鋶﹣釒﹥稱仰庇言𨿽狂贛意則盡忠今暴催廢之於國體宜而大經等因並論尙書劉體乾近亦以言受罰與仰庇二事俱該聽聞恐四方萬代不曉聖意委曲妄疑爲中貴洩忿過歸陛下臣等實切痛之﹤鋶﹣釒﹥入俱報聞

○戶部奉聖諭覆議給事中劉繼文等所論卹商便宜五事一明智各場芻嵩太倉黑豆原系營馬及防秋支用本折之閒時有變更然軍商咸以折色爲便而官費亦省請今後經營所給不必拘泥成限但視價賤今許全折其防秋月支艸糧亦不必別立名色但令在場有艸六十萬束有豆三萬石通融接濟召買亦易又禦馬監馬數未經核寔宜會同巡視科道驗數等籍送部關給以杜冒支二倉場各�多系中戶宜令巡靑科道五城禦史盡心查審必求其當除文武正途如例優免若援例監生錦衣官校傳升乞升納級買功諸類止免本身其弟侄子男一體均派且商人名數無用過多舊朋戶類諸宜盡除之免致騷擾三科道部臣會估料價每多避嫌過劾令宜稍加從寬定以每歲十月終糴買又禦馬監艸料視各場倉多寡懸絕殊非事體今後並不許多估以滋侵漁四給放糧價舊多不時令後各商納料過半宜卽與全給仍陸續補完以前欠數山東河南督糧參議錢糧未完不許輙回其在順天府輪委通判一員責以督催之事五諸司書辦諸役需索無厭宜令部臣科道查數釐革其�人納糧領銀自本部及監收兩道之外凡各衙門點卯掛號一切停止又象房艸束守支畱難增耗獨多甚爲商累請令錦衣衛官一員同部屬監收卽以軍役看守耗艸如各場例止加二斤毋得濫增奏入得旨允行商人名數旣已裁省令五城禦史悉心查審殷實人戶允當不許勢豪阻撓影射累及平民

○己未

○總理屯鹽都禦史龐尙鵬條上遼東屯田便宜十一事一曰設圈臺謂遼陽沃野千里去域堡稍遠者多因虜騎出沒鞠爲髙策宜於可耕之處築修圈臺俾遠近聯絡以便收保一曰寬糧額謂開荒之初卽苦徵斂無利有害往往中廢宜限六年之後方酌遠近肥瘠定則起科一曰開溝洫謂遼東地平無溝洫以備旱澇宜察原濕髙下開鑿渠堰不惟蓄洩有賴亦可捍虜一曰別功罪謂屯兵積弱怯而畏虜宜責成將官督令並力耕獲仍視秋成多寡以定殿最一曰廣召種謂見卒數少自今請無論民兵有力能開荒者給以牛種寬限起科若逼近虜巢永不徵稅一曰淸逃丁謂將見在丁戶分主客二等不許隱漏示諭寓諸人近時通負罪名俱置勿論每五丁抽一壯者守禦地方余給屯田令其開懇一曰議營田謂營田軍士耕種有名而防守無賴賦入少而糧費多宜於應納糧內扺其歲支但免戰徵仍責分戎一曰寬海禁謂海禁不通止以登萊造舡及布花本色之擾故議者紛紛輙以風濤寇盜爲角�羊殊不知遼左喉咽全恃寧前寧前若扼則全鎭更無可倚止有金州道海一綫柰何閉之一曰革關稅謂山海關舊止查引驗貨先年太監李能始起抽稅之倒已經主事鄔閱奏革近仍復之今寧遠廣寧旣有稅課司又有關稅民何以堪宜復祖宗舊制爲便一曰增鹽額謂本鎭屯糧不足充軍餉之半乞將長蘆新開鹽課五萬引攺遼東報中比宣大薊州例價止二錢以扺存積停止之數一曰酌引價謂兩淮引有定價新舊配掣官民稱便山東長蘆宜比兩淮事例酌議通行戶部覆海運關稅二事請行撫按諸臣計處以聞其餘當如議報可旌表松江府華亭縣民陳應元妻陸氏貞節之門

○庚申命量給土魯番進貢夷人賞賫有差先是遠夷求索者嘉靖初止奏文二十八道比至末年遂增至二百四十八道朝廷不忍盡絕故每量給以示羈縻云

○辛酉

○禮部儀制司郎中戚元佐上﹤鋶﹣釒﹥言方今宗藩日盛祿糧不給不及今大破常格早爲區畫則將來更有難處者昔髙皇帝眾建諸臣皆擁重兵據要地以爲國家屏翰此固一時也迨靖難以後防範滋密兵權盡角�羊朝堂無懿親之迹府僚無內補之階此又一時也嗣是而後驕侈漸盈間作不典法多圜土之收辟有勒盡之阝�參此又一時也合則人多祿寡支用不敷乃有共室而居分餅而膳四十而未婚廿載而不空彊者劫奪於郊衢弱者竄入於輿皂此又一時也夫髙皇帝艸創之初利建宗子文皇帝靖難之日思鑑前事用意不同各有攸當至若列聖以迄於今時移世攺恩以義裁其分其理自有不能曲盡者也國初親郡王將軍才四十九位女才九位永樂間𨿽封爵漸增亦未甚多也而當時祿入已損於前不能全給今二百年宗枝入玉牒見存者二萬八千四百九十二位視國初不啻千倍卽盡今歲供之輸猶不能給其丰況乎十年之後所增當復幾乎又將何以給之議者謂祖制不敢擅更不知法窮則變變則通通則久且國初親王之祿五萬他叚絹茶鹽等用亦復萬計然不數年而止給祿米又不數年而減爲萬石又不能給而於代肅遼慶寧國諸王耳歲給五百石是髙皇帝令出自己而前後之言已不符矣永樂間祿數日殊秦魯唐府各五千石遼韓伊府各二千石肅府僅七百石慶府𨿽七百五十石而郡王常於數內撥給是文皇去國初未遠而祖訓之文亦不盡守矣況親王出城歲時訓練搜兵備武祖訓也而靖難之後則寢之郡王子孫一體任用升轉祖訓也而累葉以來皆無之則髙帝祖訓列聖已難悉遵而行之矣其在今日事勢愈難尙可膠柱以調瑟乎臣不揆狂陋敢僣擬五事上請惟陛下裁擇一限封爵查得嘉靖中議者請行限子之法而先帝未允臣謂生不必限封則可限今國朝歷世二百餘年以親論之亦遞降矣除初封親王姑照例襲封侯三世而後再加詳議外其累朝所封宜立爲限制如親王嫡長子例襲親王矣嫡庶次子許封其四共五位焉郡王嫡長子例襲郡王矣嫡庶次子許封其二共三位焉鎭輔奉國將軍有嫡子許封其二無嫡子止許以庶子一人請封鎭輔奉國中尉不論嫡庶許封一子以上各爵職如有生子數多不得盡封者照舊請名有志讀書者與民間俊秀子弟一體入學應舉登名科甲者一如親王事例止外任官其他力田通工等業從便生理可也如慮其力不能謀生宜量爲給貲親王之子不得封者年至十六賜之冠帶給銀六百兩郡王之子不得封者年至二十賜之冠帶給銀四百兩將軍中尉之子不得封者有志入學賜之衣巾與各子俱給銀二百兩則或仕或不仕咸可無失所之虞倘其中更有遊蕩廢業者則譬諸家有不肖之子亦付之無可柰何而已或曰如此則擅出城郭如國之明禁何哉然臣常稽之祖訓並無禁出城郭之文蓋爲近日放縱不法者設也苟能各務生業謹守王度一有不檢稍加繩之𨿽出城何害或曰宗宜有罪例不加刑今入仕失職與交易憤爭將刑之乎亦一切貸之乎臣謂宗室不加刑責原非古道夫人情有欲所其平其情而不亂者恃法耳今宗室有過不治以有司是導之亂也且聞今之貧宗慵工隸卒無所不爲匿名執役甘心捶楚若顯拔縉紳之列而均受舉劾之公分授四民之業而平以市官之法此大公至正之道何辱之有一議繼嗣查得郡王無嗣止許本支春祀不得援兄終弟及之例今申明人之共守惟親王尙得以親弟親侄繼襲臣愚以謂親王之得封謂其爲天子之次子故崇之以體貌不使與兄弟行輩大相懸絕耳今子孫相繼世世富貴故不必言但至乏嗣則統緒已絕卽以本支奉祠使香火不泯而已矣而何爲又使親弟親侄繼襲其爵哉請自今有絕嗣者止推一人管理府事不得冒請復繼王爵一別﹤鋶﹣釒﹥屬查得國制郡王六世孫以下世授奉國中尉之職自親王而推則七世矣自郡王而推則六世矣卽自奉國中尉而推世世不攺則與終始將萬世矣臣觀祖廟之制親盡則祧在祖宗且然而於卑屬乃錄及祖免以下不倒置乎今後奉國中尉受封再傳而下不必賜封止將所生第一子給銀一百兩使爲貲本傳至五世而止其餘悉聽自便一議主君查得郡縣主及郡縣鄕君各隨父之差等請封初不限其數之多寡今男封旣有限制合無將親王之女止封其三郡王之女止封其二將軍中尉之女各封其一主君之祿俱各照舊外其遷配儀賓旣有職事誥命例之官階足爲榮寵合將俸米免給以上各女有不盡封者仍各給以婚資使爲贍用出自親王者給銀二百兩出自郡王者一百兩自將軍者八十兩出自中尉者五十兩選配之婚聽其自爲主理其應舉入仕者悉援外任宗女宗婚除以前者勿論外以後各女壻給銀五十兩之外不必另給婚資一體聽其自便一議冒費查得冒妾子女擅婚子女革爵子女與一應庶人旣許其各從生理則口糧可以無給但其間或有年老廢棄及家貧無業者一槪論革恐不聊生合無將以前者俱各照舊外自今以後所生之子各宜預爲教訓聽其從便生理不必給以口糧

○一議擅婚查得宗室婚禮例經本部再行覆請方許成婚今各府擅婚最多皆不顯言其獘假捏名色人各不同彼旣不肯自首而奏抄到部必不能違例題覆則一切立案不行固其法之不得不然者也夫各宗格於例而無由伸其願臣等拘於法而難以狥其情乃有老大未婚而饔飧不給種種苦抑不可勝述者矣今莫若使各宗自首明言其爲擅婚之子照舊例給以本等口糧士農工商仍聽自便以後生者止許賜名不必再給口糧聽令從宜生理庶宗室有資生之路而圖家垂永久之圖矣﹤鋶﹣釒﹥入上下其章禮部尙書髙儀言元佐所奏鑿鑿可行但事體重大臣等不敢擅議請通行各王府將奏內事理虛心評議務求允當條例以聞容臣等再會廷臣熟議上請宸斷行上從之

○薊州總督侍郎譚綸奏山海關乃薊鎭咽喉守備權輕不能守請攺設參將割一片石所轄三道關寺兒峪二堡隸之見兵甚少宜令參將自行選募以備戰守兵部覆議上從之

○壬戌升浙江按察司僉事王宇爲遼東行太僕寺少卿補廣東按察司副使羅元禎於廣西

○癸亥調補原任太常寺少卿羅良爲山東按察司副使

○甲子戶部奏預開四年分各邊鹽課共一百二十萬五千三百一十四引常服兩淮四十九萬三千六百二十六引兩浙三十一萬二千三百三十八引長蘆一十二萬六千五百六十五引山東八萬六千一百一十引有奇存積兩浙一十三萬三千四百三十引長蘆五萬四千二百四十二引有奇派中各邊俱用常股甘肅鎭兩淮八萬八千九百引兩浙一十萬五千引計銀七萬一千百五兩延綏鎭兩淮八萬四千四百九十八引兩浙七萬四千三十九引計銀六萬八千一百六十二兩寧夏鎭兩淮五萬九千四百八十六引兩浙九萬一千引計銀六萬一千五百九十三兩宣府鎭兩淮一十萬四百四十一引長蘆六萬三千五百四十二引計銀六萬二千九百二十兩大同鎭兩淮五萬一千三百六十五引長蘆三萬一千五百引計銀三萬一千九百二十二兩遼東鎭兩淮四萬三千二百六十八引山東四萬二千五百引計銀二萬八千九兩固原鎭兩淮一萬九千五百一十四引兩浙七千引計銀一萬二千二百七兩山西鎭兩淮三萬九千七百四十六引兩浙三萬四千二百九十九引山東四萬三千六百一十引計銀三萬八千四百一十九兩薊州鎭兩淮六千四百四引長蘆三萬一千五百二十三引計銀九千五百六兩以上引價兩淮在各鎭俱五錢惟甘肅者四錢五分兩浙各在鎭俱三錢五分惟甘肅者三錢五分長蘆俱二錢山東俱一錢五分外兩浙長蘆存積鹽俱各運司開中以備發邊支用

○升禮部員外吳教傳爲浙江按察司僉事以神機營遊擊將軍莫如徳充分守山海關參將

○升狹西西固城守備指揮僉事侯邦靖爲署都指揮僉事充固原遊擊將軍

○乙丑輟經筵日講

○丙寅宣府雨雹殺田稼

○礦賊千餘人突入徽州婺源縣焚庫及官舍事聞知縣李士學坐失守降邊方雜職主簿詹翔騖指揮翟鳳翔等各黜罰有差

○丁卯鑄給淸江廠督造漕舡關防

○湖廣撫按官劉愨等奏土寇黃中等旣平請裁革荊瞿兵備道僉事而已分巡上荊南道攝之更賜之敕俾整飭旋歸兵備其瞿塘中州衛所原隸湖省凡考選屯糧諸務俱屬本道督理而四川重夔三府州縣及石硅土司仍舊分隸川東兵備亦令無制施州往來彈壓或土司爭構地方盜起則兩兵備夾剿之兵部覆奏報可

○戊辰以大祀方澤請太祖髙皇帝配遣駙馬都尉許從誠告太廟

○戶部奏浙江蘇松等處歲派內折銀百萬有奇近來逋負乞行催角�羊上命各撫按官嚴限催徵作速完角�羊違者部臣劾治寧夏總兵官雷龍請減徹入衛兵馬以實本鎭兵部覆言邊兵入衛之苦言者非一然竟不敢輕掣者以薊鎭土兵未練虜警時聞不得不藉手足以護腹心耳宜俟來歲將寧夏量減一枝而令薊鎭亟練土兵或練未卽成於京營中暫摘二枝俾春秋輪戍薊鎭上曰然入衛士馬近聞疲困殊甚其令以薊鎭督撫官亟行議處以聞

○己巳革宣府北路參軍劉潭南路參將李世臣任以大同新平堡參將麻貴代潭宣府遊擊將軍白忝福代世臣膳房堡守備指揮僉事劉付升署都指揮僉事代添福

○裁革管理濟寧閘工部主事一員營繕所丞一員

○庚午攺禮部右侍郎兼翰林院學士呂調陽爲吏部右侍郎經筵講官兼管如故

○辛未上親祭地於方澤命成國公朱希忠英國公張溶大學士李春芳陳以勤分獻

大明穆宗莊皇帝實錄卷之三十二

大明穆宗莊皇帝實錄卷之三十三

隆慶三年六月癸酉朔總督兩廣福建都禦史劉燾條上廣東賊勢及兵食至計言廣賊有五種其首惡曾一本及竭石殘倭流毒最甚亟宜殄滅其次賊沿海通賊居民若一槪誅剿賊旣絕其可生之路而益堅其從賊之心請揭標曉諭許其自新不悛乃重寘之法其次山賊黎汝誠等撫之固無所顧忌剿之亦不可勝誅宜撫剿並行殄其首惡則餘黨自可傳檄而定其次撫賊林道乾叛服不常固有餋虎貽害之憂然業已聽撫又立功海上宜察其果無異志卽當推心置腹勿使自疑此三種者皆可以計定而不可以兵劫者也其目前平寇之計有二厚賞格以勵士气查得原議賞格凡斬賊首一顆賞銀二兩斬獲曾一本升職一級軍中咸以爲輕乞仿徵蠻事例一人自擒斬三名顆四名顆五名顆者升實授一級不賞六名顆以上者亦升一級余功扣賞領軍領哨等官部下擒斬一百名顆升署一級三百名顆升實授一級俱不賞四百名顆以上亦升一級余功扣賞例應賞者仍量賊大小成功難易分爲下中上奇四等給散有斬獲曾一本者若平民郎升授指揮僉事指揮卽加升都指揮使俱準世襲仍照前議給賞一積糧餉以裕兵食前者兵戶二部已發銀十萬兩今調兵數多饋餉猶恐不給乞令戶部移文督責各省原代廣中軍餉銀兩速行補還並南京戶部再發公帑五萬兩給取兵部覆奏得旨如議發眞定府榷本稅銀三千七百兩有奇給造盔甲從巡撫都禦史朱大器之請也

○甲戌發太倉銀三十六萬兩於各鎭大同十萬兩宣府八萬兩密雲延綏各三萬兩宋平昌平遼東各二萬兩薊州易州山西寧固甘肅各一萬兩給主客軍需虜犯井溝等處謫夫事官山西都司鎭西衛指揮使酆天相及本衛試百戶沈應武各戍邊

○乙亥升國子監祭酒王希烈爲禮部右侍郎

○丙子河南巡撫都禦史李邦珍奏本省宗藩繁愆積負祿糧至六十餘萬請將南陵王所遺資產一半免其角�羊京卽畱補本府宗儀祿米詔可

○丁丑以甘肅班軍失伍奪狹西守巡兵備道俸一月各衛所指揮等官下巡按禦史問

○戊寅升左春坊左諭徳兼翰林侍讀孫鋌爲國子監祭酒以隆慶二年延綏鎭招降亡虜一百餘人賞副總兵牛秉忠及爲事參將髙天吉各銀十兩

○裁革兵部武庫司主事一員

○庚辰調紫荊關參將楊爾幹分守備同新平等堡

○發太僕寺寄養馬六百匹給宣大總督標下參遊二營兵二百五十匹給延綏入衛薊鎭遊兵從總督陳其學譚論請也

○辛巳兵部覆巡撫保定都禦史朱大器言二事其一言本鎭爲京師右臂軍伍凋耗不足防守乞行各巡按巡關屯鹽印馬禦史凡系保定六府充軍人犯不拘邊遠附近俱發眞定衛五所充軍以便分布其一言馬水口所屬邊隘東北起沿河口西南止金水口計二百五十餘里口內屬宛平縣涿州易州淶水縣地方其口外屬保定衛保定州尉州地方其口外山林叢茂正所以保障口外而往往爲民間樵采墾種有司不能禁止原募軍士已受安家銀二兩近皆招之不致欲將保定衛保定州蔚州地方攺屬西關禦史卽不得親臨其地亦許以文移節制並按劾有司撓法者得旨充發軍犯應否通行各邊仍詳議以聞余邦擬旣而兵部覆請遼東甘肅已久行之此法無不便者遂皆報可

○壬午大同應州及靜樂等縣雨雹拔木殺禾傷人畜甚眾

○初禦用監太監趙遷劾工部主事劉佩違例納鈔稅擅畱皇舡事下工部行山東巡按禦史勘詳以聞至是禦史羅鳳翺奏遷語受之湖州通判仝祉祉初以部運私裝貨物爲佩所持因嗾遷以禍中之佩無罪當反坐祉而責遷誤聽之過上是之

○原任南京兵部右侍郎王積卒賜祭葬如例

○甲申大學士張居正上﹤鋶﹣釒﹥曰比者南京刑科給事中駱問禮言大悅古禮非今時所急不必仰煩聖駕親臨蓋臣如去年七月間條陳六事其一飭武備中議及於此伏蒙聖明采納原臣本意正以京營戎務廢弛日久往歲𨿽屢經言官建白釐革整飭迄今數十餘年竟無成效臣愚竊以爲國之大事在戎今人心懈惰如此若非假借天威親臨閱視不足以振積弱之气而勵將士之心又自皇上禦極以來如耕籍一示重農之之意視學以彰崇儒之美一二大典禮皆以次苐舉行則大閱之禮亦古者聖王誥兵治戎安不忘危之意且稽之列聖實錄在祖宗朝亦間有行者是以冒昧具請其意但欲暫一行之以整飭戎務振揚威武而已然自臣原疏觀之此不過飭武備中之一事其惓惓納忠之意誠不在此揆之當今時務亦非所急今駱問禮欲乞皇上先其所急畱神萬幾以勵庶職此誠根本切要之論又謂釁端宜防巡幸宜謹尢爲計慮深遠非臣淺陋所及臣聞人臣進言於君不必其說之盡行事有至當之論不必其初之爲是況臣職忝導一言一動務合天下之公尢不宜拂眾論而執己見以爲是也伏乞敕下該部並加詳議如果事體未便不妨更議停止夫始以爲可行而行之繼以爲當止而止之難求便於國家耳輔臣科臣之言何擇焉﹤鋶﹣釒﹥入上命兵部看議以聞於是兵部尙書霍冀等覆言大悅之禮具載周官而我朝洪熙宣徳間亦嘗舉行成憲具在固不可廢且國有大事詢謀僉同三人占則從二人之言自閣臣建議後禮官考訂儀注科道條畫事宜屢勤章奏使一旦停罷若四方觀聽何況玆禮一舉不惟京營生气而邊海之區咸知朝廷銳意武事喁喁然亦思所以自效矣故臣等以爲大閱決不可罷伏惟皇上斷然行之以後仍照舊例三歲一舉容臣等題請差司禮監官會同閱視申飭賞罰不敢數煩聖駕庶典禮明而臣等亦獲免於煩瀆之咎矣上是之詔遵前旨行

○河間府滄州蝗災

○乙酉原任四川按察司副使胡直於廣東提調學校

○戶部覆吏科給事中鄭大經奏重榷務一事言各鈔關商稅歲入不貲而獨委柄於一主事利權所在易以不肖之心乘之若近舊工部主事楊楠是也自後當選淸望及有才名者以往其徵榷事務仍敕各該府按於府同知通判推官選委一員佐之凡遇商舡到官令赴部官報數部官如例定擬稅銀塡革給委官稱收仍同委官藉記所收之數送府旣庫該府按李角�羊京歲終各皆以藉上備本部參閱部臣毋以參佐而生嫌委官毋以預會而抗禮﹤鋶﹣釒﹥入上更令詳議部覆鈔關錢糧主事旣不經收必得府官管酉原任四川按察司副使胡直於廣東提調學校

○戶部覆吏科給事中鄭大經奏重榷務一事言各鈔關商稅歲入不貲而獨委柄於一主事利權所在易以不肖之心乘之若近舊工部主事楊楠是也自後當選淸望及有才名者以往其徵榷事務仍敕各該府按於府同知通判推官選委一員佐之凡遇商舡到官令赴部官報數部官如例定擬稅銀塡革給委官稱收仍同委官藉記所收之數送府旣庫該府按李角�羊京歲終各皆以藉上備本部參閱部臣毋以參佐而生嫌委官毋以預會而抗禮﹤鋶﹣釒﹥入上更令詳議部覆鈔關錢糧主事旣不經收必得府官管理乃能濟事但各鈔關去府城遠近不一如九江楊州杭州北新鈔關去府近者宜責令知府收角�羊其許墅臨淸河西務淮安等關去府稍遠商舡往還不便則委佐一官就經收推避者聽管關主事呈部參問詔可

○薊鎭三屯營地震

○丙戌淸江王府奉國中尉經柮經楠越問奏擾命發閒宅禁住

○升貴州按察司副使周京爲狹西行太僕寺卿廣西布政司左參議張佳胤爲河南按察司副使

○攺河間領軍遊擊將軍署都指揮僉事王旌爲薊鎭曹家營遊擊將軍升江南領班指揮僉事陳其可爲署都指揮僉事充遊擊將軍代旌

○丁亥命太僕寺發寄養馬一千匹馬價一萬二千兩給山西鎭

○戊子升廣東按察司僉事江如達爲廣西布政司左參議

○己丑睿宗獻皇帝忌辰奉先殿行祭禮

○起原任巡撫都察院右僉都禦史李秋巡撫大同

○贈原任南京太常寺少卿夏良勝爲太僕寺卿福建漳州府推官黃直爲光祿寺少卿二臣皆先朝以建言得罪者也

○庚寅升戶部署郎中羅向辰爲廣東按察司僉事命定州領軍遊擊將軍胡懋功充分守紫荊關參將陛大寧都司領班指揮僉事張銘署都指揮僉事充神機營佐擊將軍

○廣東會湖海防參將陳濠以久不赴任爲巡按禦史楊標所劾上命革任充爲事官戴罪殺賊

○辛卯升河南布政司右布政使蔡文爲貴州左布政使

○壬辰錄蔭原任兵部左侍郎陳洪謨曾采已聞爲國子生

○癸巳升山西按察司按察使梁夢龍爲河南布政司右布政使

○甲午復給鄭王厚烷故田宅軍校及金鞍祭器從其請也

○升河南布政司左參政金立敬爲山西按察司按察使

○南京刑科給事中駱問禮禦史余嘉詔等各上﹤鋶﹣釒﹥言尙書劉體乾不當罰禦史詹仰庇不當罷各監局巡視官不當革俱下所司知之

○乙未兵部尙書霍冀奏禦戎之道守備爲先去年各邊防秋無警邇者又聞俺答西搶四夷其在中國似可晏然無虞矣乃臣猶有慮者臣伏睹九邊事勢遼鎭𨿽常逐虜而河西之寇頻聞薊鎭固稱設險而補之兵未足昌平則近山之後可慮保定則三關之口宜防宣府近有車夷之搶不能無向道之憂大同久失大邊之險難保無剝膚之害山西士多脆弱延綏久苦徵調寧夏三面受敵無一可拒之塞固原一望沙漠尢多易犯之區至於甘肅僻在西陲素稱無備卽今虜酋或駐營莊涼山後或聚牧西海水頭番夷者得志則乘勝而謀我不得志則乘機而噬我我之爲謀少疏則安枕未有日也惟聖明督戒邊臣勿令弛備上曰然各邊近𨿽少警未可恃以爲安其亟行諸鎭巡等官嚴加堤備比年所議戰守事宜務實修舉毋事虛文

○掌宗人府事駙馬都尉李和卒上輟朝一日賜祭葬如例贈太子太保

○丙申升提督謄黃通政使司右通政海瑞爲都察院右僉都禦史總理糧儲提督軍務兼巡撫應天等處

○丁酉升山東按察司副使孟重爲河南布政司左參政

○戊戌孝莊睿皇后忌辰奉先殿行祭禮遣惠安伯張元善祭裕陵遣中官祭中霤之神

○周王在鋌疏舉宗室原武王睦木�頻有賢行禮部覆請降敕獎諭從之

○己亥太僕寺卿顧存仁條陳馬政其一言本寺少卿升遷不一每以一員兼攝數事寺丞名位稍輕遇事退托殊非同寅協恭之誼請自今寺丞缺卽擇部臣有才望者攺任或以行取有司推升如光祿寺尙寶及南京太僕寺寺丞之例其一言近因變賣種馬庫貯新舊鞘銀𨿽有庫役防守難周宜令提督京營少卿協堂收放寺丞一員專督庫藏官吏俾然他虞其一言驗印記養事實相宜酌復舊掣除管理京營少卿提督庫藏寺丞外將二少卿兼責驗養均分地方以春秋二季出巡遇有緩急就近調兌部覆從之

○升白羊口守備署都指揮僉事張涇蒙州城備禦指揮僉事朱良臣俱署都指揮僉事充遊擊將軍涇薊鎭大水峪良臣遼東廣寧

○命浙江都司掌印署都指揮僉事黎恩後充參將分守常鎭

○升山東東昌府知府宋豫卿爲本省按察司副使

○太子少保兵部尙書趙炳然卒賜祭葬如例贈太子太保謚恭襄炳然四川保寧府薊州人由進士授禦史歷升都禦史巡撫湖廣浙江以兵部尙書協理京營戎政出總宣太山西軍務尋轉本部朝廷方欲大用之會以病免歸卒於家炳然歷官中外三十餘年淸勤練達所至有聲其巡撫浙江時會百姓新罹兵燹炳然悉更舊令不便者乃奏減軍需之半以業貧民浙人至今恩之

○庚子兵部議覆巡視給事中李已禦史劉思問所陳大閱事宜一預選三大營騎兵二千名委將官四員候聖駕臨閱各令五百名爲前導一千名後隨一千名候入教場以次仍歸營伍其守門擺隊官兵於城守巡捕並錦衣衛鎭撫司各軍取用仍預請欽定文武大臣各一員總督玆守門內外官軍每門添差京營官錦衣衛千百戶及廢棄將官各一員監守並令廠衛及五城禦史督責兵馬司呵禁閒人往來觀望者一營兵舊各分練今遇大閒因宜合並除城守備兵撥出圍宿外其餘戰兵十枝各下行陣方營南往北行至將臺前以聞炮聲合衝東西門收奇兵畢復由東西二門禦敵挑戰諸事俱畢將臺下鳴金擊徳勝鼓舉號開營將臺上次號笛擊黃旗俱各回營營中原擬每車兵與戰兵各一枝合爲一小營各三枝合爲一營計大小六營是日小營不必分演止將大營六萬官軍如前演武速歸地方總督大臣請旨閱射副參遊佐坐營號頭中軍千總等官聽射公侯駙馬伯錦衣等官則於禦前校閱馬步等箭及槍刀大器諸藝各量取一隊試驗其把總以下及家丁軍人校射乞令府部大臣四員於神樞神機各廳分閱都察院仍題差禦史四員本部定委司官四員監視次日列等奏請賞罰一請移文五府及錦衣衛將公侯駙馬伯指揮等官不拘管事帶俸但素習弓馬者但揭名職送部以待大閱若五品以下願射者亦定聽各先期一日本部將應射官員奏進閱射之日司禮監官署於禦案本部堂上督同職方司郎中佇於臺下唱名行射其賞罰條格查照嘉靖四十五年閱視等等酌議馬步二箭至三箭爲一等厚賞馬上中一箭二箭三箭步箭至一者爲二等量賞或馬步有中而不能兼中者爲三等姑準策勵馬步俱不中者爲四等如公侯駙馬伯錦衣衛官各將領千把總等官重加罰治若軍士縳而鞭之其賞賜多寡數目臨期奏請於至校閱各營教練分數仍照本部議覆科道條陳事理施行恭候大閱之日本部會同巡視科道並監箭糾儀禦史等官將禦前各將官演營如有差錯並中箭多寡等弟應賞應罰次日俱奏得旨俱如議行

○壬寅升吏部文選司郎中李世達爲通政使司右通政提督謄黃

大明穆宗莊皇帝實錄卷之三十三大明穆宗莊皇帝實錄卷之三十四

隆慶三年閏六月癸卯朔

○命福建坐營都司署都指揮僉事晏秋元僉書廣東都司事

○升湖廣運糧把總指揮僉事曹淸爲署都指揮僉事僉書廣西都司事

○山東旱蝗繼以水災

○甲辰總督薊遼侍郎譚綸言新選達兵獷悍難馭宜隸之總督標下設裨將一人統之無事就彼訓練春秋督發入衛薊鎭因薦原任總兵馮登可充遊擊將軍統領兵部覆議從之

○總理鹽屯都禦史龐尙鵬條上宣大屯田事宜一兩鎭屯糧往年淸查過嚴妄增虛額軍民不勝賠累今宜辧田之上下分別等則酌量徵科自非民田凡一切占種者悉攺入屯田額內照則均攤一均丈田地責在委官督察稍疏則姦獘百出宜先期行各衛所管屯等官督同管種人戶將原田表植木簽備書四至及畝數等則聽委官丈勘開報不實罪坐管屯官因循顧忌枉法行私坐委官一各將官指稱養廉請乞官田多至數十百頃甚妨屯務宜照品級限以頃數余悉還官給軍一武職官管屯多相比爲姦宜坐妄通判等官兼理徵收按季報數該道及戶部管糧衙門在該道則分比所屬在戶部則通比全鎭徵收多寡以行賞罰一兩鎭屯軍盡廢皆以餘丁充之往往坐累逃徙自今三年一次委文官會同衛所掌印官查審丁力貧弱者卽擇壯丁更替量給牛種如遇荒歉卽爲勘實以示存卹一豪猾之徒多將屯田投獻內臣及公侯之家名曰香火功臣等地占據日久莫敢誰何今宜盡行查奪其占怯不發者重罪之一兩鎭地瘠糧重虜患頻仍開墾之人多不樂就宜將各衛屯田查有拋荒無論主客軍民悉聽開種待其成業方許起科一屯糧以給主兵召買以給客兵客兵之糧嘗有餘而主賓之糧多不足故糴買入倉有五六年不及放者商人甚苦守支之累宜將收貯客兵糧餉攺給主兵如有不甚許搭配屯糧通融支放因將主兵銀兩估計補邊亦出陳易新之一法也一姦商射利之徒凡遇開派鹽糧輙夤緣占中有斗粟不入而坐致千金者宜行各守巡兵備及管糧郎中凡遇開中先期榜示所屬明開鹽引數目及時估價值各商赴倉上納其糧未入倉而先告認狀者不得狥情聽受一今鹽法通行邊商樂中除當年引目盡數報中又有預給米豆者前議存積三分暫行停中難以復開查有題準長蘆竈可積負殘鹽三十餘萬已經豁免聽商報中宜攺發兩鎭塡給各商預納之數若果數多非殘鹽所能盡補卽將預發來年引目盡數塡給庶商本不虧而邊儲益裕一屯田事務以開墾責之將官以監督責之該道事權不一動輙掣肘宜如遼東事例巡禦史兵備守巡各給敕書令守巡專意靖理歲終將屯田廢興將官殿最歲斂耗報之撫按嚴加覆核並查該道督理有無實效會題刺分別勸懲一舊制召商定估多在九月物價欠平且召買錢糧甚苦浮費自今時估每年分爲四季酌量定擬如春夏時估卽春限夏上倉若延至秋成卽攺從秋估以革遷延之獘其斗腳工食等費悉估日正數納完之日卽付官攢守支不得復累商人其官軍關支芻糧該道委官監放毋令淩虐官攢部覆詔悉如議

○乙巳令福建巡海副使張鳳來回籍聽勘以巡撫都禦史塗澤民劾其不職也

○裁革戶部山西貴州狹西三司主事各一員南京吏部尙書吳徽陳言六事一勤召對謂經筵進講率循故事無禆啟沃莫若時召近臣相與考古論今以求實效二限輪對謂常朝止於見謝彌文宜令各部院堂官班立便殿於一切軍國事情以次面陳則可以廣聖聰勸百姓之容直言謂諫官於事意或有稍偏詞或過激宜少霽天威有優容而無嚴譴以倡敢諫之風防壅蔽之患四崇節儉謂邊方急用皆仰給戶部錢糧一或不繼卽患生肘腋皇上宜卑宮減食爲天下惜費不宜虛外庫以實內帑五正題覆謂言官論事例付部院題覆而近多各持已見少有異同卽生怨誹以致法甫立而獘生令朝行而夕攺紛紛議論迄無成功乞敕部院凡諸臣建議可行者卽爲題覆不卽明列是非毋持兩可六復執奏謂祖宗朝凡內批下所司稍有幹礙者大臣引義固爭務以感悟聖心邇來多懷疑畏委曲順承脫有權姦乘釁誰任其咎乞敕諸司照例執奏以通上下之情﹤鋶﹣釒﹥入上自采其前四事而以後二事下所司看詳以聞於是掌院都禦史王廷謂嶽言皆系國體謂行所司務實舉行報可

○總督兩廣軍務右都禦史劉燾巡撫廣東右僉都禦史熊桴言廣東山海之寇飄舉蜂聚而士兵脆弱𨿽與爭鋒請募浙江義烏兵五千人爲前鋒而以土兵繼之庶可決勝其浙兵工食每月人給銀一兩哨隊長加十之二哨官加十之五如出哨剿賊每日米一升五合每歲終輙更募五千人輪戍俟地方稍寧然後議罷報可

○丁未升湖廣按察司副使施篤臣爲江西布政司右參政

○巡倉禦史楊家相言國家漕糧四百萬石原定爲京七通三之制分貯京通二倉近因京倉空虛議將通倉原額正兌三分全攺京倉臣切以爲非便請將通倉遞年支放之數多增一二月或將折放銀兩月分在京倉月糧內折之無所不可蓋通倉多放一月則京倉省一月之給折銀一月則京倉餘一月之儲非必減通糧而後可以充京倉也部覆以家相所言爲是但兌運攺兌分撥二倉則糧數錯雜且有轉貼腳之煩宜遵嘉靖八年以後事例將攺兌盡入通倉以省腳價仍將兌運糧內撥六十六萬二千石以補通倉原額其餘糧米俱發京倉毋拘三七四六之例其折支月分已有成規不必更議從之

○巡視庫史楊家相言國家漕糧四百萬石原定爲京七通三之制分貯京通二倉近因京倉空虛議將通倉原額正兌三分全攺京倉臣切以爲非便請將通倉遞年支放之數多增一二月或將折放銀兩月分在京倉月糧內折之無所不可蓋通倉多放一月則京倉省一月之給折銀一月則京倉餘一月之儲非必減通糧而後可以充京倉也部覆以家相所言爲是但兌運攺兌分撥二倉則糧數錯雜且有轉貼腳之煩宜遵嘉靖八年以後事例將攺兌盡入通倉以省腳價仍將兌運糧內撥六十六萬二千石以補通倉原額其餘糧米俱發京倉毋拘三七四六之例其折支月分已有成規不必更議從之

○巡視庫倉禮科左給事中劉繼文條議八事一豁民角�羊言各處起角�羊布絹軍器等錢糧宜委司府州縣首領官總批類角�羊以復國初之舊二嚴起運言上供諸物宜申明弘治三年例辧納不中度者司府州縣正官住俸責償三處鋪墊言內府收放錢糧創立鋪墊之名額外多索令勢不能盡革則當如近議內官監白糧事例通查各庫局當費幾何立爲定例各行省增入正額四專辧驗言辧驗官物本部自有專官而該庫仍如覆驗決美惡於鋪戶之口徒滋姦獘宜令委官督同鋪戶從公驗入驗後止聽科道官間一抽揀如有不堪治原揀鋪戶罪該庫無有所與五查拖欠言角�羊戶領角�羊錢糧有侵費拖欠指以變產告回者有擅收輕賫至京營利不卽投批者宜嚴法查究六明職掌言內府庫藏令內臣主守而設庫官庫吏以司收驗記籍之事今乃招納亡賴名爲司房書手者恣其科索而官吏反坐擁虛名宜盡驅此輩毋使侵撓職掌七﹤鋶﹣釒﹥積滯言各庫舊貯各皮張率多腐蝕而監臣利於鋪墊不肯以擁積爲言宜盡數發出以充年例靴鞋之用八嚴法禁言錢糧之蠹莫大於包攬姦徒射利無所不爲比其事覺或牽連角�羊戶或注誤平民或詭藉而逃或行賄而脫法紀蕩然人心滋玩今宜查照原案先追贓而後發遣卽有逃亡亦必窮治家屬以盡其辜議上戶工二部覆言繼文諸議皆善惟鋪墊一節當別行計處上是之

○戊申升大理寺左少卿黃正色爲南京太僕寺卿

○命浙江都司僉書署都指揮僉事徐正山東都司僉書署都指揮僉事李希周各掌本司事升四川銅仁守備指揮同知謝崇爵爲署都指揮僉事僉書四川都司事

○己酉雲南鎭巡官請遷武定府治於獅子山而移和曲州附之合爲一城兵部覆請上以遷城事大令更議於是兵部又言還徙郡邑勞費不貲且人心反側未可並舉大役宜令先移府城其州治俟夷情稍定圖之報可

○革世襲翰林院五經慱士孔貞寧職遷之汶上令冠帶閒住坐乾沒祭田不聽衍聖公尙賢約束故也

○升河南府知府張大業爲湖廣按察司副使

○庚戌調大同入衛遊擊將軍叚元崇爲延綏遊擊將軍

○辛亥總督狹西軍務侍郎王崇古甘肅巡撫都禦史王綸巡按禦史潘民模言先年以虜犯板橋議移甘州副總兵於髙臺以便聲援今其地稍寧宜令還鎭髙臺復設守備便又言嘉峪關三面臨戎勢甚孤懸宜設守備防禦詔皆從之

○以薊鎭靑山口拒虜有功賞總督侍郎譚綸巡撫都禦史劉應節練兵都督戚繼光鎭守總兵官郭琥兵備副使蓋重王之弼等各銀幣有差

○壬子雲南武定叛酋鳳歷伏誅歷武定府土官知官鳳索林支屬先年鳳繼祖叛誅索林坐削籍安置省城攺設流官代之猶不欲絕鳳氏後授歷子思堯經歷給莊田百餘處歷以不得知府怨望陰結四川七州及水西宣慰安國亨謀作亂知府劉宗寅數遣人撫諭之不聽遂聚眾稱思堯爲知府夜襲府城城中嚴備不能入退屯魯虛宗寅夜出兵所其營賊潰追至罵刺山擒歷餘黨悉角�羊鎭巡官以聞並上文武諸臣及土司總管頭目功罪狀且言國亨謀叛未發乞宥其罪下貴州撫按官戒飭兵部覆奏上命誅歷而升宗寅俸給與諸臣有功者各賞銀幣有差

○甲寅詔歲給原武王府故奉國將軍勤熊淑人謝氏養膽米五十石補蔭故大學士楊廷和嫡孫其仁爲國子生

○裁革江西按察司驛傳道副使一員

○以倒馬關參將署都指揮僉事薛邦奇充副總兵管山西河曲參將事升楊和守備指揮僉事施汝淸爲署指揮僉事充大同入衛遊擊將軍

○乙卯兵部言邇來新選官多營賫軍單騷擾驛遞宜禁之軍單付各省奏事吏賫還上從其議仍戒非公差人不得濫給勘合

○丙辰升南京神機營中軍管摻官指揮僉事沈思學河南領班指揮同知劉大中俱署都指揮僉事僉書都司事思學浙江大中山東

○丁巳調五軍營參將時雨爲倒馬關參將

○戊午復除吏科給事中李存文禮科給事中胡價兵科給事中張國彥俱本科

○錄隆慶二年十一月內宣府獨石邊外長水海子等處獲功死事被搶官頗貴等一百四十六人各升賞如例

○己未登州府地震有聲

○庚申以湖廣行都司掌印署都指揮僉事馬承勛充五軍營參將

○辛酉錄隆慶元年二月遼東三山營等處獲功死事官軍金效葵等七十一人升賞如例

○以番僧違例進貢坐起送官罪討四川三司賞印官署都指揮僉事槐寅等俸各二月

○升鎭江府知府潘一桂爲福建按察司副使

○工科都給事中嚴用和奏頃者浙直漕糧攺屬禦史督理漸有成效宜此照屯田印馬並差事例給敕兩浙巡鹽禦史令其兼管其領運官員自指揮而下著有勞績者破格薦拔以﹤宀禹﹥鼓舞之權部覆從之

○壬戌總督兩廣兵部左侍郎劉燾奏言兩廣相依勢若唇齒自分設撫臣各私其疆因有藩籬之隔近該廣東巡按禦史議將南雄大橋商稅自比來者分貯廣州夫論財賦則廣東稍饒論兵糧則廣西甚急卽今古江諸賊出劫無常荔浦三峝連兵不角�羊竊恐廣西弗寧則廣東不得安枕而臥請將北來橋稅復角�羊梧州以資兵餉並將廣西布政司見存贓罰均徭等銀三千四百餘兩及隆慶三年續收事例銀兩悉畱給軍部覆詔如議

○癸亥狹西盜何勉等殺百戶魯卿巡檢王鸞事聞給事中張鹵因論狹西巡撫張師載鄖陽巡撫武金久赴任逗𨖻觀變不畏簡書非人臣敬事之禮又言今四方多盜所恃以經略安靜之者惟在巡撫若皆惰偸自安以致釀成禍亂𨿽幸撲滅所傷必多請切責師載等令其滅賊自效上然之命師載金亟前赴任協力剿賊以安地方其各省巡撫官俱務修舉實政弭盜安民怠玩誤事者必罪不宥

○甲子授行人載鳳翔陳吾徳李崧推官張甫端查鐸主事楊鎔黃才敏郡廉俱給事中鳳翔甫端吏科鎔戶科才敏禮科廉兵科鐸刑科吾徳工科崧南京兵科行人蕭廩推官淩琯張守約張更化知縣劉良弼何子明餘一龍王謠褚鐵兪一貫主事武尙賢余希周楊松俱禦史廩福建道琯江西道守約狹西道更化廣東道良弼雲南道鉄四川道一貫浙江道尙賢河南道希周山東道松山西道子明南京浙江道一龍南京江西道謠南京福建道

○升浙江按察司副使馬麟爲遼東苑馬寺卿

○直隸眞保淮濟徐沛及浙東西江南江北大水壞城垣淹田舍漂人畜無算

○乙丑詔歲給楚府奉國將軍英澗淑人唐氏榮氵�某淑人趙氏各養贍米五十石

○丙寅命分守福建南路參將張元勛爲副總兵管參將事

○蔭總督狹西三邊兵部右侍郎兼右僉都禦史王崇古嫡孫之禎爲國子生以斬獲北虜功也

○四川妖賊蔡伯貫聚眾千餘人焚劫銅梁大足縣等處事聞奪分巡川東僉事喬應光重慶府知府程學慱俸各三月通判郭云鳳推官張文龍知縣王徳立孫世傳等黜罰有差

○丁卯南京禮部尙書裴以疾乞休不允

○戊辰命四川行都司僉書署都指揮僉事景應元掌湖廣行都司事升廣東南韶守備指揮僉事王克振爲署都指揮僉事僉書福建都司事

○總理河道都禦史翁大立言薛河之水夙稱端悍今盡注於郗山湖入微山湖以達於呂孟湖此尙書朱衡經理之績也惟呂孟湖之南爲邵家嶺黃流塡閼地形髙仰以故秋水時至翕納者小而反浸淫平野奪民田之利又微山之西爲馬家橋屬者艸創一堤以開運道土未及堅而時爲積水所撼以尋丈之祉二流夾攻慮有頃圯鑿邵家嶺令水由地浜溝出境山以入漕河則湖地可耕河堤不潰而更於馬家橋建減水閘相旱澇以爲啟閉之節斯通漕之長策也上采納之

○升刑部署郎中劉有誠爲浙江按察司副使

○辛未調分守河南嵩縣參馬光祖爲統領山東民兵參將

大明穆宗莊皇帝實錄卷之三十四大明穆宗莊皇帝實錄卷之三十五

隆慶三年七月壬申朔孟秋享太廟

○交城王表袖以弟襲兄爵例當革奪乃遵詔自首顧辭祿守秩禮部爲請命以本爵祿終其身

○致仕南京刑部右侍郎虞守愚卒賜祭葬如例

○甲戌升山東布政司右參政王道行爲河南按察司按察使先是詔取光祿寺銀二十萬兩進用該寺以見貯庫銀止十五萬無以奉詔上乃減其半禮部復言光祿寺錢糧以供膳羞奉祭祀充宴享其費甚鉅徵派省府其辦甚難初年奉旨取三十萬次年取二十萬非原額有餘蓋由先帝畱心稽查皇上加意節省積有此數今舊蓄已盡新派未完總計所儲不足以支半歲若乃不時宣索將來何以倚辦且內府不足取之該寺該等不足又必別爲處分益重徵求之擾惟上幸追寢成命於是禮科都給事中王之垣戶科都給事中劉繼文給事中楊鎔等俱以爲言俱報有旨

○乙亥仁宗文皇后忌辰奉先殿行祭禮遣英國公張溶祭長陵

○禮科都給事中王之垣請定議文武官卹典如宗藩條例體式頒示中外以省瀆擾禮部請如之垣言參酌前後故事列爲條例以俟聖裁從之

○丙子升貴州按察司副使林烶章爲山東布政司右參政

○丁丑詔歲給鄒平王府故奉國將軍觀熡淑人蔣氏養贍米五十石

○錄寧夏花馬池獲功陣亡官軍陳棟等二十四人遼陽孫朝等七人升襲給賞如例

○戊寅升福建延平府知府陸相儒爲貴州按察司副使

○命山西行都司掌印署都指揮僉事鄒沂充河南嵩縣參將浙江總捕都司署都指揮僉事陳大成充疊茂遊擊將軍

○己卯升尙寶司卿張檟爲太僕寺少卿

○攺薊遼保定軍門標下參將署都指揮僉事董一元分守石門寨

○庚辰工部言入貢番僧給賚太濫請如先朝故事酌議定數以省浮費報可

○辛巳升湖廣按察司僉事張子仁爲四川布政司右參議

○壬午革泌水王府輔國中尉恬慷爵爲庶人坐暴橫殺人也

○錄遼東長勇等堡獲功陣亡官軍官暉等二百五十六人言具二等八十四人寧夏倒狼可免等處李大虎等八十三人平虜城哱拜等二十五人升賞如例先是命工部造朝殿掛燈及鰲山燈工部報奏本部庫貯錢糧存者無幾卽加意節縮不足以充目前興造之需柰何以詘乏之餘營不急之務且今災異頻仍旱蝗水溢奏報踵至正宜停止興作以應天心又明年日月之食皆在歲正陛下方當徹樂減膳恐懼修肖何暇爲觀燈遊宴之舉卽謂朝殿排燈不可缺則因其敝壞稍加修葺取諸該監錢糧足矣今以一燈之費至三萬餘金其爲聖政累不細惟陛下仰察天變俯察民艱毅然停止無以時詘舉嬴上乃罷鰲山而令更新朝燈之敝壞者已而都給事中嚴用和禦史孫夢豸等復以爲言﹤鋶﹣釒﹥俱報聞

○河決沛縣自考城虞城曹單豊沛抵徐州俱罹其害漂沒田廬不可勝數漕州二千餘皆阻邳州不得進總理河道都禦史翁大立以聞工部尙書朱衡覆奏茶城淤塞宜俟水退乃可﹤鋶﹣釒﹥浚獨徐沛災民流移困苦宜令戶部亟議賑濟以安人心戶部覆如衡言請以淮揚商稅及撫按贓贖備賑倉糧賑卹貧民仍敕河道諸臣設法﹤鋶﹣釒﹥浚支渠或置船盤剝勿令漕舟阻滯上是之

○癸未吏科都給事中鄭大經上用人理財急務其略言今南北多事當儲人材以備任使而端方之士易得任事之材難求至於災變頻仍財用匱乏以四海之富無終歲之儲臣切慮之近時臣等建言該部議覆令內外諸司各舉所知及條上便計而數月以來寂無應者玩愒如斯安望其佐國家之急乎惟皇上召見大臣與議經久之策申飭所司悉心奏對無復疑阻其兩京卿寺及藩臬之長酌量才望年力以爲去畱薦有異等者卽以次銓補至於宮闈之間服禦賞賚宜從省約令戶部會計出入籍記其數每季進呈禦覽編示臣工共圖節縮各以便宜奏聞﹤鋶﹣釒﹥下吏戶二部覆如大經議報可

○陛尙寶司少卿路王道爲本寺卿

○升湖廣靖州守備署指揮僉事倪中化爲署都指揮僉事僉書四川都行都司事

○兵部劾奏鞏華城遊擊將軍髙仲安五軍營參將潘鳳冀夤緣請托宜治其罪得旨近來將官鉆刺成風屢懲不攺仲安鳳冀皆革任回衛仍降祖職一級以示懲戒自今有犯者重罪之

○甲申先是戶部議以顯靈承天二衛充軍糧俱復本色已而巡撫都禦史劉愨言二衛自嘉靖初年調護陵寢遂將漕糧攺徵折色船隻分派江西今一旦攺復本色無軍無舡何以轉運矧地方災傷米價朔踴宜仍角�羊折色便戶部覆請得旨如舊例行

○禮科都給事中王之垣雲南道禦史王圻各請務修省之寔以弭變異禮部覆言今京東關右屢聞地震上黨雲中數奏雨雹滄瀛齊魯有蝗蝻之災畿輔湖湘有洚水之警此皆非常之變不當諉之適然宜飭大小臣工思咎省愆洗心滌慮戒優遊之習修明作之工講求獘端務舉寔政皇上仍納言官之奏按累朝故事下詔求言延接大臣咨訪時政興革棤注斷自聖心轉災爲祥之機莫過於此上曰災異頻仍朕心寔切儆懼大小諸臣務痛加省惕勉盡職業共圖消弭修省如例行

○升通政司右參議何永慶爲本司左參議戶部署郎中李琦兵部員外郎宋訓爲通政司右參議

○修理圜丘壇宇命薊遼保定軍門標下游擊將軍署都指揮僉事李如檟充參將仍管理標兵

○乙酉戶科都給事中劉繼文言曩者言官建議行天下有司衛所積谷備賑視其所積分數爲殿最法至嚴也而有司怠於奉行撫按疏於督責歲終奏計具文而已今災傷日奏而有司方且請發內帑請蠲租賦問以積谷幾何則不能知豈爲民司牧之道耶臣竊計內帑方詘難以徧給而蠲賦之惠無救貧民請下各該撫按亟查被災地方應賑丁口將貯庫贓贖及無礙官銀先糴谷備賑其積谷事宜仍敕撫按嚴核有司軍衛奏報積谷數回以俟稽察戶部是其議上曰積谷備賑所在有司其從實舉行奏報之日該部如例分別以請

○丙戌中元節遣臨淮侯李庭竹武定侯郭大誠伏羌伯毛登慶都伯杜斷宗祭長陵獻陵景陵裕陵茂陵泰陵康陵永陵彰武伯楊炳祭景皇帝陵寢都指揮僉事李偉祭孝懿皇后中官祭恭讓章皇后及廢後吳氏都督僉事沈至祭哀衝莊敬二太子各陵園

○裁革山東曹濮靑州二道兵備副使各一員濟南府管糧同知一員兗州府管泉同知一員靑州府北糧通判一員魚臺縣管河主簿一員珠梅閘閘官一員從撫按官奏也

○直隸巡按禦史傅孟春條上鹽法七事一長蘆額鹽與折布鹽往時分派相等故無殘積近官吏爲姦比場派多南場派少五六年間南場積至數十萬引貽累竈丁宜令運司查照場分以次搭派南北均停則殘鹽易銷其布折勿限場分許就便買補庶歲額易完商竈俱便一驗掣欲速權量欲平今每歲春秋兩掣委官不以時至而鄢懋卿所置法馬太重商人往往告爭稱掣遷延獘寔坐此宜定爲限春掣毋過四月秋掣毋過九月法馬以部降爲主其新置者亟命毀之一頻年災傷竈丁消耗而課額不減爲竈丁累請以灘價銀美余抵補折色各場囚鹽一萬九千餘引抵補本色則逋負可完一往時鄢懋卿定擬補額去場五百里內者月六千斤五百里外者月三千斤補額旣重數難取盈勢必賠抵宜量爲寬減以季易月其一地而衙門並建者並其額一縣而行鹽千斤者免補一天津小直沽批驗所商人僦地堆鹽名爲鹽坨頃錦衣官校措稱蘆廠計引科索其勢滋橫宜行天津道嚴法補治一長蘆所屬益民海阜閏國三又沽四場課少丁貧宜將官吏裁革攺並阜財海閏富民豊財四場以省供費一長蘆殘鹽近議開中而各商未有至者以殘鹽納銀過重也宜照攺撥存積事例量行裁減其餘沒等銀亦照南北兩所上納庶事體歸一而商人樂從部覆殘鹽已經題給各商難以便擬餘皆如孟春言上允行之

○以河間保定廣平眞定順徳大名等府災傷命有司查勘分數賑給有差

○命神樞營佐擊將軍署都指揮僉事施相充五軍營參將山西行都司僉事署都指揮僉事王應臣掌本都司事升涿州守備指揮僉事李時爲署都指揮僉事充鞏華城遊擊將軍

○是夜月食不見

○丁亥詔定名教場門爲閱武門

○先是嘉靖中有請行河東鹽於太原汾州等處而禁民私煎者時議以邊地不毛幸資鹽抵稅而並禁之令民失業不可事下撫按會議未報復有言太原汾州山路崎嶇運鹽難致乃許行私鹽給票收稅每鹽百斤納銀三分仍聽轉販於岢嵐保徳河曲等處惟平定伐石十州縣地裏稍平令行運鹽然商人竟亦不至至是禦史趙睿奏大原大同原屬河東行鹽地方以有土鹽故官鹽不行卽今開中旣難稅入無幾宜行巡鹽禦史會同巡按查核州縣戶口食鹽之數計口定鹽給票收稅務使地無遺利法無遺姦或角�羊濟邊儲或畱補祿餉著爲定規委官督理則𨿽不行河東之鹽而已出官鹽之稅民情國計兩利俱得戶部覆鹽稅宜角�羊部濟邊其定擬稅額事宜下巡鹽禦史酌議報可

○升廣東按察司僉事張尙大爲廣東布政司左參議

○修理乾淸宮殿宇廊廡

○戊子以順天府文安薊州遵化永平府遷安各州縣災傷賑卹有差

○發太倉銀二萬二百八十七兩於延綏抵補存積鹽引從巡撫李尙智奏也

○升戶部署郎中顧養謙兵部署員外郎王錫命俱福建按察司僉事

○己丑成祖文皇帝忌辰奉先殿行祭禮遣恭順侯吳繼爵祭長陵

○賜故巡撫貴州都察院右僉都禦史趙釴祭一壇釴爲僉都禦史未滿考被劾聽調卒於家以擒獲土酋韓自等功故特賜祭

○發太倉銀一十萬五千二十二兩爲宣府軍餉

○庚寅工科都給事中嚴用和言黃河再溢震蕩徐沛運道爲梗宜飭所司塞決口挑浚淤沙以紓目前之急其治河經久之策宜行河道及撫按官悉心計處於是工部言今河流稍平漕舟以次進其諸堤堰閘埧可以漸修無足爲慮惟沛縣黃水之橫溢焂去焂來則民命不堪奏濁河口之淤沙隨﹤鋶﹣釒﹥隨壅則運道終阻誠宜及時講求爲一勞永逸之計然臣以爲黃河爲患自周漢至今未有能久治而不決之術要在因勢利導隨敵修補而已今沛縣東堤已完而城南至境山西堤未及修舉宜亟加興築以遏沛河之溢其秦濁二河易淤難﹤鋶﹣釒﹥宜於梁山之南別開一渠遠避黃水以免沙淤之患計無便於此者至欲多開故道以殺河勢則臣以爲不可夫漢武力罷於匏子之工宋人禍基於回河之役卽如嘉靖中開浚孫家遮等處費出不貲旋卽壅塞未有能出奇策使河受約束者也上是其言

○辛卯總督薊遼兵部左侍郎譚綸陳理財五事一通錢法言足國必先富民欲富民必重布帛菽粟而賤銀欲賤銀必制爲錢法增多其數以濟大銀之不及而後可今之議錢法者皆曰鑄錢之費與銀相當朝廷何利焉臣以爲歲鑄錢一萬金則國家增一萬金之錢流布海內鑄錢愈多則增銀亦愈多則藏富之術也又謂錢𨿽鑄民不可彊夫錢者泉也謂其流行而不息也今之泉惟欲布之於下而不欲輸之於上故其權恆在市井而不在朝廷又識以年號亦不免有壅而不通之患臣愚請朝廷歲出工本銀一百二十萬分發兩京工部及南北直隸各布政司所在開局設官專任其事其所鑄錢卽以備次年官軍俸糧兼支折色之用以後鑄錢益多則工本當益省錢制必輕重適均每錢十分直銀一分不足則稍重其制鑄錢五文直銀一分其錢俱以大明通寶爲識期可行之萬世從前嘉靖等錢及先代開元等錢或行或否悉聽民便新錢盛行舊錢當自止布錢之日令民得以錢輸官如稅糧起運折色則銀六錢四存畱折色及官軍俸糧罪贖紙價俱從中半收錢如此則百姓皆以行錢爲便𨿽欲彊其用銀而不可得矣一嚴吏治言信科之令卽龔黃卓魯不廢今有司以姑息而獵名監司以寬大爲得體上下廢弛逋負日多宜敕該部申明祖宗徵糧法例在有司必以任內徵糧之分數爲賢否在監司必以任內督糧之分數爲殿最凡遇升遷考滿行取撫按官嚴加查核必徵角�羊及數者乃許離任不及數者畱任追徵或﹤鋶﹣釒﹥名參論其或以修舉職業督責稍嚴遂致怨謗者撫按宜加體察舉剌一本至公則任事任怨自有其人而吏治烝烝起矣一重蠲徵言今𨿽民貧吏慢而蠲徵之令亦太數夫良民奉法而供賦以爲常敵民梗化而逋賦亦以爲常在上者槪議蠲免是朝廷曠蕩之恩不足以勸善而反以惠姦也臣愚請自今國家非有大慶地方非有重災不得輙議蠲免其恃頑多逋者有司嚴法繩之不得有所寬貸則良民不至獨累而敝民亦知畏法一查額糧言國家眾建衛所棋列中外除錦衣衛及護衛儀衛司蕃收所其在外衛所通計額軍三百一十三萬八千三百名而武官之數不與焉其始軍無缺伍糧有定額而食常足今中外馬步官軍大約祇可八十四萬五千有奇而糧餉積久遠者一二年近者數月兵益少而餉益乏臣所未角�羊也臣嘗見福建歲派糧剩銀止十萬兩至四川兩廣皆無之大抵百姓逋負乞敕戶部通行有司情查原設衛所官軍糧餉登耗之數及會算原額起運存畱錢糧造冊送部與撫按官查理則天下之額餉可淸一肅屯政言邊屯諸臣之議備矣未及腹裏也腹裏當國初右武田皆膏腴寔收子粒足以充軍食之半且可省坐派存畱民糧以其半輸邊臣嘗見蜀府有一護衛屯田之利當甲天下今國家屯田幾百倍於蜀而又設官任其事乃所徵屯種曾不是禆軍餉之什一則法之廢也蓋今之屯田軍得買賣勢豪兼並名在實亡武臣不得任法憲臣亦復怠事𨿽有住俸降級之例多寢不行遂使朝廷以天下之屯田不能當蜀府之兩衛可慨也臣請敕該部行各撫按官嚴督屯田道及管屯都司備查額數凡系占據及兼並者悉奪還官分撥軍士視其丁力壯弱以爲多寡催徵子粒毋容逋負其管屯與掌印官有催徵不及數者俱住俸降級不貸屯田僉事歲報撫按核實仍報戶部稽查則責成旣嚴屯政可舉章下戶部覆以錢法一事並條理理財諸﹤鋶﹣釒﹥集議恭候宸斷餘皆申飭修舉如綸言得旨允行

○升密雲守備指揮僉事張鳴鶴喜峯口守備指揮使王祿朔州城守備指揮同知原於天俱署都指揮僉事鳴鶴神樞營佐擊將軍錄薊遼軍門標兵營遊擊將軍於天僉書山西行都司僉事

○壬辰諭戶部曰朕閱河道都禦史翁大立奏報水災異常百姓困苦朕甚憫之爾戶部發太倉銀二萬兩選差司官一員賫去同翁大立先盡災重去處亟行賑濟務使民沾實惠其餘被災地方行各該撫按官一體設法賑卹仍查災傷分數酌量蠲免以副朕軫念元元之意

○先是禮部議革太常寺協律郎等官四十八員存者二十九員行該寺定擬執事或兼攝或參用樂舞生不得守師宗記所奏事例濫設冗員寺卿陳慶以禮部﹤鋶﹣釒﹥引宗記爲諭疑有刺訊又以祠司移文不署名謂輕已乃上﹤鋶﹣釒﹥固爭以爲郊壇典禮繁重今槪議裁革未免闕人廢事請下禮部熟計部議復持前說上報可於是吏部奏革協律郎等官悉如禮部奏慶旣議格內益不能平乃上疏請申明部寺職掌謂本寺非部所屬何得擅主裁革司官公移安得不署名因指禮部護短飭說無師師相讓之風禮部亦言國家設六部分理天下諸務爲政事根柢今以本部理太常寺之爲侵擾則戶部之於錢糧兵部之於士馬皆爲侵擾矣此說行其紊亂綱紀爲害不細惟聖明獨斷以一政體﹤鋶﹣釒﹥並下禮部及是吏部覆言太常所掌乃祠部中一事固不可槪謂部屬亦難謂全無統屬其公移住來宜各仍舊上從之

○山西巡鹽禦史趙睿條陳鹽政三事一積寔課河東鹽有數種盛夏生者謂之伏鹽秋深撈采者謂之秋鹽及官吏爲姦雜以硝鹻泥沙謂之黑鹽而商本曰虧國課日耗矣宜委分司官巡視監收取濟實用不得虛增課額一明職掌本司鹽課當分角�羊宣大代州以給軍餉而該部近以扺補宗祿宜遵照帶補之議查各府祿糧欠數通融分給一通鹽利本司課少利微近因爭論行鹽地方商人稍稍角�羊散宜定議南陽十二州縣仍行角�羊鹽狹西延鳳所屬法禁久弛退引多不繳者宜比照浙直僉選富民爲接鹽鋪戶聽其承買轉販所至地方官吏仍查核引目勿容池鹽入境則分地定而鹽利通戶部覆奏從之

○致仕禮部左侍郎兼翰林院學士瞿景淳卒賜祭葬如例贈禮部尙書謚文懿景淳直隸常熟縣人嘉靖甲辰進士及第第二人授翰林編修歷升禮部左侍郎以校錄大典成加二品俸尋以疾致仕卒景淳爲人醇謹以學行聞歷典試多所獎拔士論稱之

○癸巳命黔國公沐朝弼子昌祚爲都督僉事暫充總兵官鎭守云先是昌祚奉旨暫領鎭事而未授職禦史劉思賢以爲不便行事故有是命

○甲午廣東巡按禦史楊標言海賊曾一本𨿽已會師夾剿而他寇尙多如林道乾最號黠狡及林容程老王老等皆四出鹵掠宜乘勝蕩平勿貽將來之患兵部覆如標言上然之

○命總督劉燾率鎭巡等官亟乘勝追剿以安地方

○丁酉巡按遼東禦史盛時選勘上總兵王治道出塞斬獲功七十六級請並敍督撫以下諸臣

○上命賞總督譚綸巡撫魏學曾及治道銀幣參遊等官王世祿等賞銀有差

○修理重城

○己亥總理河道都禦史翁大立奏洪水爲患在北則廣大河間在南則淮楊徐沛在河南則開歸彰衛在山東則兗濟東昌人民嗷嗷愁苦萬狀宜令戶部轉行漕司以最後漕糧收貯徐州廣運倉平價出糶以救災民及他州郡咸議蠲卹則可以活數百萬之命時工科給事中嚴用和亦以爲言戶部覆請畱漕糧三萬石賑濟工部請行河道諸臣及時繕修堤閘堰其茶城西岸曹單河堤以屬大立南直隸淮河口等處山東臨淸徳州等處河南虞城夏邑等處決口屬各巡撫經理務刻期竣事上皆從之

○金星晨見南方

○庚子吏部覆禮科右給事中宋良佐言沿邊州縣正官當掄選甲科中有才識者乃銓住久任俟其諳練軍機長於韜略然後加之顯擢以充兵備之用從之

○辛丑刑科給事中魏體明條陳五事一懲酷刑一愼議讞一戒淹滯一省詞訟一禁廠衛其言淹滯言有司率泥成案憚於平反又多引嫌卻避卽在重辟心知其冤而莫爲伸理至發遣發配之類更更相積滯動經數年宜行戒飭其禁廠衛言番校緝獲盜賊不問眞僞以榜掠定之箠楚之下何求不得銜冤茹痛莫此爲甚自今宜逆法司鞫審如情眞罪當乃與紀功其濫及無辜者卽與﹤鋶﹣釒﹥釋仍罪及捕者刑部覆奏得旨淹禁獄囚在外者行所司速爲伸理在內者法司具以名聞

大明穆宗莊皇帝實錄卷之三十五

大明穆宗莊皇帝實錄卷之三十六

隆慶三年八月壬寅朔秋分上親祭夜明於夕月壇命成國公朱希忠分獻

○甲辰禮部奏大閱之禮古昔所重在成周之世職列夏官自漢唐以來事載國史迨我宣英二聖相繼舉行成憲昭然遺烈未遠玆遇皇上煥啟神謨光修令典建熙朝之盛事乖後世之法程一切儀章俱當詳愼但稽之前代則制度互有不同考之先朝則禮文亦多未備臣等謹略參古制兼酌時宜議擬上請一前期一日上常服以親行大閱禮預告於內殿用告詞行四拜禮如出郊常儀是日司禮監設禦幄於將臺上總協政戎大臣巡視科道官督率將領軍兵預肅教場內外一至日早遣官於教場內祭旗纛之神三大營官軍俱各披戴鮮明盔甲盛陳旌旗器械於本營擺列仍選撥將官四員統領有馬戰兵二千名於長安左門外伺候扈駕文職各堂上官六科十三道掌印官並禮科兵科禮部儀制司兵部四司官及糾儀監射禦史鴻臚寺供事官武職除應該摻閱外其餘都督以上並錦衣衛堂上及南鎭撫司掌印僉書官各具大紅便服關領扈從牙牌懸帶俱詣教場伺候一是日免朝衣衛備鹵簿駕設輦於皇極門下上常服乘輦由長安左門出扈駕官軍前後導從鉦鼓響器振作從安定門出至閱武門外總協戎政官率領大小將佐官戎服跪迎接駕過方起隨入將臺下北向序立駕追閱武門內中軍舉號炮三各營鉦鼓響器振作扈從官序立於行宮門外迎駕上到行宮門降輦兵部官導上入行宮鳴金止鼓候上升座扈從官行一拜叩頭禮如例賜酒飯各官仍叩頭謝恩畢卽退出於將臺下東西序立兵部官跪奏請登臺大閱兵部鴻臚寺官導上登臺升禦幄舉號炮三鴻臚寺官跪奏京營將士叩頭輦一拜叩頭禮畢分東西侍立總協戎政官列於扈從官之北其餘將佐列於扈從官之南兵部尙書跪奏請令各營整搠人馬承旨畢將臺上吹號笛摩黃旗總協戎政官指揮副參遊佐等官各歸所部整搠人馬兵部尙書跪奏請閱陣舉號炮三馬步官軍演陣悉如常法演畢將臺上吹號笛摩黃旗各將官軍士俱各回營少頃兵部尙書跪奏請閱射總協戎政官指揮副參遊佐坐營號頭中軍千摠等官及聽射公侯駙馬伯錦衣衛等官俱於將臺下比較射藝馬上人各三箭部下人各六箭中的者鳴鼓以報用禦史二員兵部司官二員監視紀錄其餘把總以下及家丁軍士射箭以府部大臣並禦史及兵部司官各四員於東西廳分投校閱一體紀錄其槍刀火器等藝聽總協戎政官各量取一隊於禦前呈驗訖兵部尙書跪奏大閱畢將臺下舉號旗摠協戎政官及大小將領俱詣將臺下北向序立鴻臚寺官奏傳制贊跪各官皆跪鴻臚寺官宣制訖贊叩頭各官叩頭訖先退出閱武門外伺候仍贊扈從官行叩頭禮訖鴻臚寺官奏禮畢上回行宮少憩扈從官趨至閱武門內序立伺候送駕上升輦中軍舉號炮三各營鼓吹齊鳴鹵簿及馬戰兵導從如來儀鉦鼓響器與大樂相應振作總協戎政以下官候駕至跪叩頭退馬戰兵至長安左門外止鹵簿大樂至午門外止上還仍詣內殿參謁如前儀一是日百官不系扈從者各具吉服於承天門外橋南向北序立恭送候駕出長安左門退於本衙門辦事駕還之時仍前序立迎接候駕入午門百官退一十三日摠協戎政官率將佐等官各具朝服上表謝恩文武百官朝服侍班行稱賀禮是日早上具皮弁服禦中極殿執事官行禮畢導駕官導上升殿樂作鳴鞭總協戎政以下官入班贊四拜贊進表贊宣表目又贊四拜退百官入班鴻臚寺官致詞稱賀贊行五拜三叩頭禮畢鳴鞭樂作駕興一是日兵部以各將士演營優劣中箭多寡並教練等第具本奏聞請自上裁一十四日上禦皇極門賜敕勉勵將士摠戎政官捧至采輿將士迎導至教場開讀行禮如儀是日卽賞賚將士並戒罰有差一十五日總戎政官率將佐等官復謝恩詔如所擬

○乙巳先是貴州黎平府知府劉汝順都勻府知府薛紹皆徵糧米完七分以上撫臣趙錦以聞奉旨各降一級旣而錦言該省苗夷雜處急之則亂有司催科難以盡法請寬汝順等罰仍以原官攺調詔復從之

○以北直隸山西地方災傷詔畱贓罰銀兩賑給

○丙午升戶科右給事中李已禮科右給事中宋良佐爲左給事中吏科給事中李存文兵科給事中楊一魁刑科給事中魏體明工科給事中許天琦爲右給事中已禮科良佐天琦俱刑科一魁吏科體明兵科存文工科

○發太倉銀五千二百三十一兩於固原一萬七千六百九十兩於寧夏三萬六百四十兩於甘肅一萬七千六百二十兩於延寧二鎭以摠督王崇古奏給軍餉也

○福建巡按禦史勘報澳頭等處失事狀福寧衛�所副千戶劉應謙以誠陷論斬指揮楊湧等降罰有差至�未祭先師孔子命禮部尙書兼翰林學士趙貞吉行禮

○夜火星犯鬼宿

○戊申上親祭太社太稷

○升兵部左侍郎曹邦輔爲南京都察院右都禦史

○己酉孝康敬皇后忌辰奉先殿行祭禮遣武安侯鄭昆祭泰陵升工部郎中劉經緯爲山東按察司副使整飭徐州等處兵備

○庚戌開日講

○裁革南京刑部浙江江西二司員外郎各一員廣東雲南二司主事各一員南京大理寺左右評事各一員

○辛亥孝慈皇后忌辰奉先殿行祭禮

○以是歲災異頻仍詔天下暫免行刑

○寧海王載﹤土予﹥薨上輟朝一日治喪葬如例

○攺宣府副總兵管參將事袁世械於大同左衛以巡撫李秋薦也

○壬子南京吏部尙書吳嶽上﹤鋶﹣釒﹥乞休不允

○升兵部右侍郎曹亨爲本部左侍郎巡撫山西都察院右副都禦史楊巍爲兵部右侍郎

○朿鹿縣大水壞蘆捨溺死人民無數巡按禦史房楠請發帑銀賑卹兼助修城之費將夏秋二稅食鹽絲絹及徭役等銀悉行停免戶部覆許動支隆慶三年分應角�羊贓罰銀兩其蠲免錢糧行撫按酌議上是之

○癸丑經筵開講

○升南京吏部文選司郎中汪宗伊爲尙寶寺少卿

○先是福建巡按禦史陳萬言劾奏原任福建巡撫都禦史阮鶚王詢南贛巡撫都禦史範欽楊伊志陸穩周滿各冒支邊餉賂遺權姦事下禦史勘核至是巡按福建禦史王宗載以狀聞戶部請行宗載逮治詢等鶚伊志家屬其周滿事行江西巡按禦史勘報從之

○錄平閩廣巨寇曾一本功升總督兩廣福建軍務右都禦史劉燾爲左都禦史巡撫福建右僉都禦史塗澤民巡撫廣東右僉都禦史熊桴俱右副都禦史蔭一子入監讀書督撫如故廣西總兵都督同知兪大猷爲都督福建總兵都督僉事李錫廣東總兵都督僉事郭成俱署都督同知原任參將王詔實職二級副使柴淶廣東道僉事楊芷監軍副使江一麟各一級及福建三司府州縣官陳典等二十三人各賞銀幣有差死事把總胡世趙記哨總王宗瀛等各贈官立祠享祀仍升其子官二級軍士死創者人給銀伍兩命紀功禦史王宗載參贊主事王俸還京仍賜兵部尙書霍冀銀叄十兩紵絲二表裏侍郎曹邦輔曹亨銀十五兩一表裏職方司郎中孫應元十兩先是一本劫掠閩廣間勢益猖獗上命燾兼兵部右侍郎往督三省師又調大猷率兵會閩廣夾剿六月大猷及錫先與賊遇於柘林澳三戰皆捷俘斬甚眾賊遁入馬耳澳整眾復戰會成及詔率廣東兵至次萊蕪澳分三哨進攻一本勢窮自駕大舡戰益力成等復敗之遂焚其舟賊多赴水死詔生擒一本及其妻鄭氏並族黨尾叔等斬首五百餘級賊平督撫官以捷聞兵部以閩廣諸將相爲犄角功當並敍故有是命一本尋死仍磔其屍並尾叔等梟首以狥

○乙卯禮部尙書兼翰林院學士掌詹事府事殷士儋言頃緣災異疊見皇上兪言官之請令諸臣講求用人理財事宜臣聞大學論用人理財始於愼徳孟子謂人不足適政不足間惟仁義格心爲急務誠以君身萬化之原斡旋振作之機固在上不在下也臣愚拳拳惟願皇上於宣召大臣一事亟賜舉行則可以通上下之情消天人之變若人財賢否國計盈縮卽該部諸臣能言之然吏部知有可用之才而不敢用戶部知有可革之革之獘而不敢革必其中有掣肘之患非奏牘所能違耳陛下誠欲得異才節冗費無他惟宣召吏戶二部大臣令其面對凡輿論稱賢無問卑遠廢棄並許破格論薦凡浮冗當核無問官府纖鉅並許直指淸查陛下更與輔臣面相商確毅然行之何乏才之嘆而匱竭之虞也昔宋臣趙並薦人至裂牘補進太祖竟聽其言果得實用唐臣魏徵困宦者充外使多妄奏請杜其源太宗曰非卿朕安得聞此語乃停充使史傳紀二君納諫以爲美談向非面對安得達其誠悃卒相孚信也臣比見吏部嘗請錄用給事中石星禦史詹仰庇﹤鋶﹣釒﹥入並從報聞戶部於太和香稅庫局鋪墊等事嘗有論奏言出卽獲譴讓是二部所陳且未蒙加納矣矧諸司臣庶卽人各一﹤鋶﹣釒﹥孰是適當聖心仰面天聽乎傳有之人臣盡瘁宣力多從直言敢諫中得之欲用人者與其下收瑕類之士不若優容骨鯁之臣如前吏部所薦二臣𨿽未經履邊方乃其一念忠貞圖報之心臣固知必能忘身狥國終始無二也昔人謂天下之費有舊約而今浮必求浮之自杜之故節用者與其加察乎遠不若法行自延前戶部所陳諸事𨿽浮冗不盡在此由是推之使每事皆有稽查臣固知必能漸塞獘源也惟聖明采擇上下其章於所司

○丙辰祭歷代帝王命英國公張溶行禮

○敍四川平艸坡番人功賞巡撫都禦史陳炌銀二十兩紵絲二表裏兵備副使莫如善薛曾參將盛愈謙各十兩遊擊將軍沈鯨五兩

○丁巳遣太常寺官祭都城隍之神

○以蘇州松江二府水災給賑有差

○詔歲給汝陽王府故奉國將軍勤斂�火淑人王氏養贍米五十石

○總理河道都禦史翁大立請發河南山東淮揚河夫樁艸銀一萬兩豫糴粟麥貯之倉庾以備明年河工及賑濟之用從之

○戊午皇太子千秋節免文武百官賀

○遣戶部侍郎譚大初祭京都太倉之神

○總督薊遼保定軍務侍郎談綸言始臣建議於薊鎭沿邊增設敵臺三千座每臺給工銀五十兩雜主客官兵築之後以工費太鉅議增犒賞銀十餘萬兩復以時適匱乏部議必不能從則又議止於通馬要道築壇一千六百座而以原議三千壇之費給之要以省費集事而已不意流言京師轉相傳播謂建臺無益阻虜入斬伐沿邊樹木是將來之臺功未睹而已成之藩籬先徹則臣之罪大矣今邊報孔棘請亟罷臣歸仍遣大臣科道閱視臺誠無益卽治臣之罪如臣謀未左猶望責當事諸臣踵而成之上曰修築墩臺已有明旨綸宜堅持初議盡心督理毋惑人言如有造言阻撓者奏聞重治

○詔罷東西巡閱禦史令巡禦史兼領其事

○己未錄遼東鐵嶺彭家灣等處死事被創官軍金伏等一百四十三人卹錄升賞如例

○庚申以洪水爲患命總理河道禦史翁大立祭大河大濟之神巡撫鳳陽等處侍郎趙孔昭祭大江大淮之神

○山東巡撫都禦史姜廷頤祭東嶽泰山東鎭沂山之神巡撫浙江都禦史谷中虛祭東海南鎭會稽之神巡撫保定都禦史朱大器祭北嶽恆山之神

○巡撫遼東都禦史魏學曾請於廣寧設戰車營以原任遊擊將軍馬文龍統之報可車放偏箱之制每二輛中設拒馬槍一架塞其隙車架上下用綿絮布圍幃之以避矢石每車上載佛朗機二桿下置雷飛炮快槍各六桿每車用卒二十五人共車一百二十輛步卒三千人

○壬戌命禮部尙書兼翰林院學士協管詹事府事趙貞吉兼文淵閣大學士入內閣辦事貞吉上﹤鋶﹣釒﹥辭上曰卿學行老成才望素著內閣重任特玆簡用宜承新命不允貞吉復於講筵陳謝上曰卿其盡心輔佐贊理政事貞吉復言近日朝廷紀綱邊方政務多有廢弛臣欲捐身任事未免致怨惟皇上主張於上臣不敢負任使以干明典上然之

○攺通政司右通政王正國爲大理寺左少卿

○癸亥憲宗純皇帝忌辰奉先殿行祭禮遣忻城伯趙祖徵祭茂陵

○賜廣濟王定﹤火業﹥書院名遵訓從王請也

○山西撫按官靳學顏等請如禮部議命晉府潘府及慶成永和安寧隰川陽曲西河交城靈丘山陰襄垣懷仁等王府各建立宗學延請師儒教督宗室子弟從之

○降潞城王府奉國將軍俊槨鎭國中尉俊木�尋爲庶人奪奉國將軍聰浣鎭國中尉俊木�尋輔國中尉充大�黑祿有差時巡按禦史燕儒臣奏俊槨俊橉越渡邊門轉敗虜中及聰浣等淫縱不法事禮部覆請降罰故有是命

○命宣大軍門標下游擊將軍潘忠爲分守宣府中路參將

○時晉府陶家等營介河津臨晉之間屯軍橫甚姦民逃賦役及有罪者多依之往往糾眾劫撈池鹽侵奪民地有司權生變莫敢誥王府不能遙制寢與河西道通於是巡按禦史趙睿發其事戶部請敕撫按會同本府淸理各營屯軍除流遺者遣還避罪者收坐其他編爲保甲所守巡道及州縣官治之屯地有侵種及投獻者悉追奪攺正管屯千戶等官於護衛者選委能者屬河東守巡節制其承奉內使人員毋得營差生擾從之

○甲子升管理寧夏鎭城指揮僉事劉葵爲署都指揮僉事充固原北路遊擊將軍

○錄隆慶二年三月大同弘賜堡搗巢獲功死事官軍喬文奎等一百五十人升賞優卹如例

○乙丑禮部覆給事中王之垣禦史趙焞奏請上禦便殿令九卿科道官有大事皆得面奏取自宸斷其﹤鋶﹣釒﹥中語言字畫務便省覽得旨今後諸司章奏務詞語簡明字畫楷大如嘉靖初年式便殿面奏得旨行

○降慶成王府奉國中尉表木�志知熟爲庶人閒宅禁住表樇等俱奪祿一月先是虜犯汾州宗室多見殺掠者下有司勘議優卹表木�志等越關自陳勘驗無狀故罪之

○兵部以大閱請發太僕寺庫銀一萬兩犒京營官軍人一錢上以軍士勞苦命人給三錢

○以水災免徵直隸朿鹿縣柴夫銀一年

○丙寅命吏部右侍郎兼翰林院學士呂調陽充日講官掌南京中軍都督府事太子太保魏國公徐鵬舉以疾辭任不允工科都給事中嚴用和以東南災傷重大請罷南京蘇杭織造令太監李佑等還京卽上供所急屬所司造角�羊不必遣內臣以滋煩擾南京給事中駱問禮亦言供應機房工費甚鉅尙書林云同計無所出遂稱病乞休宜遂停止一切工役下該部酌量緩急第減省工部尙書朱衡覆如用和等言且言佑等皆非祖宗額設今歲歉民窮宜遂詔罷又節愼庫所貯常額多逋一歲之入不足以當一歲之出本部之匱乏臣等之憂慮又有甚於南部者以故供應工作之類卽該監奏請臣等詳加斟酌必不敢依違﹤鋶﹣釒﹥略爲避怨持祿之計上以衡沽名賣直命以狀對已而衡具﹤鋶﹣釒﹥謝罪宥之

○升大同靈丘守備指揮僉事韓威爲署都指揮僉事充宣大總督標下游擊將軍

○丁卯戶科都給事中劉繼文以浙直山東災傷請量發帑銀遣官分賑仍畱淮浙鹽銀及發臨徳二倉粟米或令司府以開納銀兩糴谷豫備其漕運等糧並備用馬匹各照被災火數量準折徵俾小民得沾實惠禮科給事中黃才敏亦請發徳州倉見積米二三萬石以賑饑民令撫按扣贓罰銀兩抵捕原額其他被災諸省如有倉儲皆如此例戶部覆奏請如原議以豫備倉糧及贓罰勸借三項備賑不足則於南北各差禦史見貯贓罰內湊補其山東北直隸附近臨徳二倉者行各管倉主事動支給散其起運存畱等項錢糧應蠲免攺折者候撫按酌議以聞報可

○以遼東鎭招降夷人及虜中自歸者凡一千九十八人賞巡撫都禦史魏學曾銀二十兩紵絲一表裏升總兵官王冶道子官一級仍賞銀二十兩參將趙完等各升賞有差

○庚午先是禮科都給事中何起鳴言四川巴州通江南江廣元各州縣原額茶課徵收本色民甚苦之情如嘉靖中例徵折色便事下撫按官會議至是禦史李良臣言甘州茶司之建歲增馬六百匹總給甘肅鎭官軍備邊但四川徵茶轉運勞擾又有虜掠之虞有冒中之姦害多利少未爲便計若攺徵折色並扣原給腳價賞勞諸費可買馬六百餘匹足抵甘州馬數而民得少蘇此官民兩利之法也如謂番夷漸已納款驟革互市恐失其心則甘州茶司尙有支剩茶三萬一千餘篦可足三年易馬之數請暫行招納三年俟茶盡而止兵部覆請從之

大明穆宗莊皇帝實錄卷之三十六大明穆宗莊皇帝實錄卷之三十七

隆慶三年九月辛未朔

○升山東按察司郭天祿爲浙江布政司右參議

○南京刑科給事中駱問禮劾奏南京右軍都督府掌府事誠意伯劉世延巡撫福建都察院右僉都禦史

○澤民各不職當罷兵部覆世延宜革任令攺過自新以需後用而吏部言澤民有剿寇功軍務方殷未可輕棄得旨世延澤民俱供職如故

○兵部議上大閱賞格職官馬中三箭步中六箭者賞十兩銀牌一面折紵絲銀五兩其素無過名曾經薦揚者仍籍記超擢馬中三箭步中四箭五箭者賞五兩銀牌一面折色叚銀三兩素行無過者籍記銀用若素無他長及有過者止原賞不在超擢錄用之數如系公侯伯在超擢錄用之列除當賚外遇有兩員坐府員缺依次擢用若止是馬步二箭至三箭者賞三兩銀牌一面折色紗銀一兩馬中二箭步中一箭者爲二等賞一兩五錢銀牌一面或馬中步不中馬不中者爲三等姑準策勵供職若馬箭不中步下中三四箭以上者量賞一兩銀牌一面馬步俱不中者爲四等內系公侯伯罰住祿米三月系錦衣衛並各衛願射官各罰俸三月系營中將領等官各俸半年若平日有過系京衛者革任隨營操備系外衛者革任回衛差摻其軍士中一等內有能馬中三箭步中五箭四箭者賞銀一兩折紅布銀一兩馬中三箭步中三箭四箭者賞銀一兩折紅布銀三錢馬步俱中二箭至三箭者賞銀一兩馬中三箭三箭步中一箭者賞銀四錢或馬中而步不中或步中而馬不中姑免責治若馬前不中而步下中三四箭以上者仍賞銀四錢馬步俱不中者照例決罰若系教師家丁仍革支月糧一石制可

○以河南都司掌印署都指揮僉事聶大經充參將分守通州

○壬申升禮部署員外郎葉憲爲山東按察司僉事

○兵部覆巡按狹西禦史李良臣奏請以七苑馬匹不堪騎徵者更責收軍買補本寺量助以紙贖自後追徵必齒歲尺寸中度方準印收系茶易銀買者仍加驗閱必堪收俵方印烙發苑毋濫收以滋收圉之斃上然之

○癸酉以霜降遣定國公徐文璧撫寧侯來岡襄城伯李應臣玉田伯蔣榮祭長陵憲陵景陵裕陵茂陵泰陵康陵永陵

○都指揮同知王極祭景帝陵寢指揮僉事李鈺祭孝懿皇后中官祭恭讓章皇后廢後吳氏指揮僉事文龍祭哀衝莊敬二太子各陵園蔭福建延平府死事同知奚世亮子繼良爲國子生

○裁革上林苑林衡署錄事一員

○總埋河道都禦史翁大立言臣按行徐州循子房山過梁山至於境山入地浜溝直趨馬家橋上下八十里間可別開一河以漕其利有十自秦溝濁河至徐州洪諸狂澗激湍遠不相涉一也依山爲從𨿽有洪濤必不泛濫二也漕舟循堤而上牽挽不難三也無茶城淤淺之患省盤剝之費四也由馬家橋至境山四十里由境山至徐州洪四十五里視舊河爲近驛遞夫價並可減省五也驛路攺從新堤往來徑捷六也徐州夫可並呂梁二洪徭夫可遂裁革七也計沛縣六鋪至境山築堤百里當用銀十三萬有奇今開新河則長堤可�費益大省八也糴谷貯倉假工役以濟饑民兼莭財賑荒弭盜之術九也棄舊河以爲水壑卽河決谷亭沛縣從鴻溝以泄徑從小浮橋下徐洪運道無梗十也顧其難亦有三地浜溝當築大壩接黑龍潭堤至楊山圩西當別開一道至舊河繞出茶城及開渠建閘費皆不貲此其難在工費歲屬大饑而徭夫工食往往不繼待哺之民怨讟易生此其難在工食役夫二萬仍聽番休而錢糧不益淹以歲月必招謗議此其難在工程犯此三難以興十利臣固未易辦也惟上幸集廷臣議之章下工部以大立議爲便請行撫按及巡鹽官相度地勢並議錢糧夫役以請從之

○甲戌孝恭章皇后忌辰奉先殿行祭禮遣固安伯陳景行祭景陵

○吏部覆奏九卿科道諸臣所屬邊才見任侍郎楊巍等八十二人俱候服關病痊推月致仕及閒住尙書黃光昇等八人已覆奏起用尙書呂光洵等十二人俱候缺卽補上是之因命見任者量才拔擢其餘必眞有邊才方今起用毋槪濫敍以長奔兢之風

○刑部尙書毛愷言今災異頻仍由刑獄冤濫所致其斃有六曰濫詞曰濫拘曰濫禁曰濫刑曰濫擬濫罰六者皆足以殃民生召災異宜嚴飭內外諸司禁革犯者以輕重黜罷上曰爾來刑獄太濫致干天和其行內外諸司務平恕明允痛祛濫斃以付朕欽卹弭災之意苛刻害民者在內法司在外撫按官劾治之

○升延安坐營指揮僉事侯服遠爲署都指揮僉事充本鎭遊擊將軍

○以江南江北各府災傷命查蘆洲課銀自嘉靖二十一年至四十三年逋負者悉蠲之

○丙子賜大閱扈從執事文武諸臣彩幣及銀瓢鸞帶等物有差

○升浙江道監察禦史童沂爲太僕寺少卿

○虜數萬騎入犯大同右衛鎭川堡東西分掠山陰應州懷仁渾源等處事聞上命宣府總兵官馬芳整兵赴援仍誡督撫將領協力戰守務保無虞○以寧夏鎭修邊工完賜總督都禦史王崇古總兵官雷龍兵備僉事方嶽副總兵劉濟等各銀兩有差○升浙江道監察禦史童沂爲太僕寺少卿

○虜數萬騎入犯大同右衛鎭川堡東西分掠山陰應州懷仁渾源等處事聞上命宣府總兵官馬芳整兵赴援仍誡督撫將領協力戰守務保無虞

○以寧夏鎭修邊工完賜總督都禦史王崇古總兵官雷龍兵備僉事方嶽副總兵劉濟等各銀兩有差

○總理河道都禦史翁大立言陛下念濱河之民重罹水災特下蠲租之令更發內帑以賑之不勝大幸顧閭閻窮苦之狀宮禁邃遠有不盡見聞者臣謹繪圖十二以一曰水次兌軍二曰漕河築堤三曰黃河氵�聚漲四曰昏夜守堤五曰糧船過洪六曰黃河捲埽七曰茶城撈淺八曰洪水沖城九曰風雨異常十曰海潮嘯溢十一曰災民避水十二曰糧船漂沒險阻艱難備載之矣陛下惠然省覽知天官之膳餼皆軍民之膏血必有惻然傷之者且今時事可深慮者五東南財賦之藪而江海泛濫粒米不登鞭撻𨿽加徒隕民命此京儲可慮一也邊鎭關隘洪水沖激墩堡傾頹何恃以守此虜犯可慮二也直隸山東河南皆股肱之地霖雨旣久城郭不完積貯空虛賑貸無策卒有寇盜何以備之此內地可慮三也海徼之間颶風鼓波兵船戰士悉被漂沈此海防可慮四也淮浙產之場咸泥盡衝團竈俱廢此國課可慮五也願陛下以此五患十二圖召公卿輔弼之臣與共計之求所以消弭災異者無爲文具上以圖畱覽下其章於所司

○時淮水漲溢自淸河縣至通濟閘及淮安府城西淤者三十餘里決方信二壩出海平地水深丈餘寶應湖堤往往崩壞及山東莒州沂州郯城等處水溢從沂河直河出邳州人民溺死無算河道禦史翁大立以聞都給事中嚴用和言淮安徐邳皆轉輸咽喉壅淤潰決運道爲梗關國計不細﹤鋶﹣釒﹥浚修築之務不可不亟宜令趙孔昭及大立協心共濟不得廢事失時工部覆如用和議且言淮安湖陂故有大堤往往商人決以逃稅故多水患宜及今修築令河決艸灣北合鹽河至海州入海亦可﹤鋶﹣釒﹥浚以殺水勢並行二臣會勘興工從之

○丁丑升戶部狹西司郎中蕭大亨爲河南按察司僉事

○詔攺折南京錦衣並直隸儀眞等衛所屯糧以被災傷輕重爲差從禦史傅寵奏也審錄罪囚應決者四百十一人情可矜疑免死充軍者三十六人釋者二人有詞再訊者二人

○先是副總兵田世威參將劉寶以山西石州失陷論死系獄上忽傳諭所司釋二將俱充邊衛軍合立功自贖於是兵科都給事中張鹵等言聖王制馭夷狄要在立紀綱明賞罰皇上嗣位以來視先帝時兵車不加多儲不加富而一時諸將傾心三軍生色者以去歲申維嶽畢髙之戮足以震懾邊臣而作其气也今以虜報稍急卽出二犯立功虜固未甚急而良將非乏也猶張皇如是假令如曩時直薄都臣何策以應之且一事而生死異獄一律而先後殊決則何以服死者之心正國家之法或謂秦穆公之於孟明漢武帝之於李廣皆以罪釋成功臣有以折之二君之於二子其相信誠不但於父子手足其罪其釋皆有以昭白人心故前史稱之今皇上於二犯果曾知見其人又嘗面召本兵聞其所以失律之故召法司問其所以招罪之由乃據其可矜情節一言斷而失之則轟然雷霆又誰敢不服今數者無一而中旨特釋其致人駭異誠所宜然天下之患莫大於使君父有言而人不見信前日兵部覆誠意伯劉世延之奏忽命自中出人方嘖嘖相異乃今又有此此機一成將漸爲人臣假借市恩之利而致幹威福之權且邊將巧於窺伺者將復姦欺百出尢非細故也惟上仍付二犯於法司或明示以得釋之故何情節可矜何功能可議用何臣之薦何言之入遂克有此以暢羣疑惟聖明裁幸上以鹵爲瀆擾命奪俸二月

○升原任太僕寺少卿楊思忠爲通政司右通政提督謄黃

○己卯世廟懿妃趙氏薨命治喪禮儀殺宜妃包氏三之二

○升狹西按察司副使侯東萊爲狹西苑馬寺卿

○授翰林院庶吉士何洛文爲編修

○錄是年正月遼東懿路丁字泊堡獲功死事被創官軍王守道等二百二十九人升賞如例

○巡撫狹西都禦史張祉言本省藩祿最缺莫如韓府而黔國公沐朝弼有艸場租地在平涼界中臣竊以爲沐氏世鎭滇南莊田百七十四所視他勛戚不啻倍之而平涼去滇數千餘里不能遙制徒資佃戶侵漁而已請以巡按禦史核寶籍以入官補宗室之祿又言固原鎭西古城等六倉主兵糧餉宜增入臨鞏兵備官敕中令其管理甘肅郎中無有所與上可其奏

○揚州府地震

○庚辰錄隆慶元年正月遼東搗巢獲功官軍楊五典等一百四十八人升賞如例

○原任南京兵部右侍郎劉畿卒賜祭葬如例

○辛巳升四川按察司按察使朱綱爲浙江布政司右布政使

○調原任河南按察司副使劉行素於狹西原任雲南按察司副使陳其樂於廣西

○壬午裁革南京戶部廣西司員外郎一員廣東司主事一員寶鈔提舉司提舉一員軍儲倉大使一員

○錄隆慶二年三月寧夏平虜城等處獲功死事被創官軍孫爵等一百七十人升賞如例

○以蘇常二府水災詔許常熟縣漕糧攺折十分之五昆山縣十之二宜興縣十之三

○癸未升福建布政司右參政周賢宣雲南布政司右參政陸綸爲按察司按察使賢宣仍福建綸四川

○刑科左給事中宋良佐言今輦轂之下耗財甚眾以邇者巡靑所見聞言之蓋有四端一曰牧軍男士太濫自宣徳中以牧馬所軍不足用選騰讓四衛軍補之今四衛軍隸尺籍者二萬餘人在營備摻者僅五千餘人壩大等倉養馬者千餘人其餘皆在禦馬監又其中有稱協助大工在監食糧者三千餘人有謂食糧男士小糧勇士者亦不下五千人皆空國儲以養無用充和家之役臣請以見在馬數定收軍之額諸非養馬者悉歸之伍其地助工食糧小糧者一切裁革歲可省餉數十萬一曰商人估價過當夫禦馬倉天師庵中府三所錢糧甲於他場而商人以僦費繁重及中人科索價以倍之自今宜令商人收買艸料於皇城外附近倉場收貯監督主事會該監官驗收令養馬軍士赴倉關支商人無轉盤之煩科索之患而常價不必倍給歲亦可省費數十萬金一曰艸料侵冒太甚夫禦馬三倉艸料至數百萬計可養馬六千餘匹而本監馬數漫不可考以虛數而索實費徒資侵漁卽巡靑科道所淸查者止外馬房而已臣以爲內外一體宜令科道如弘治間事例立法淸查以杜侵冒之斃一曰牧場地租多逋禦馬倉場五十六所自荒蕪雜占存畱修理之外歲入當五萬餘金而自嘉靖三十九年至今逋至三十萬存畱修理歲亦萬金而各馬房頹圮在在皆然臣以爲租銀當責郡縣有司其修理之費令戶部委官參考爲籍記之斃鏬庶其可塞於是禦馬倉太監髙相等以良佐言非累朝舊制請仍舊爲便章俱下戶部戶部止以牧馬地租不必奏差主事管理其他革斃事宜皆如良佐言又言相等以禦馬舊制非外所得與然會典云禦馬監芻糧官爲置場收納是隨地創設何嘗分內外哉惟陛下斷然以良佐之奏爲必可行相等之言爲必不可信奏上上命悉如舊行已而戶部覆言祖宗之制凡在京大小衙門關領錢糧俱以實支數目造冊送部查明方今支放獨禦馬監不令戶部與聞則紀綱法度安在旦夕廷大政關機密外人不宜知是矣禦用馬匹非幾事何避外人卽外人不宜知而芻粟則臣所職掌亦不令知可乎夫天師庵中府二場艸束皆養馬之軍每日運之內府未聞有不便者而獨不便於禦馬監又謂內監錢糧與外場者合而爲一鎖鑰啟閉司之何人如果屬之外場則戶部主事監收大使攢典看守科道官巡視何患無人相等言悉謬妄不可用今中外之財匱竭已極陛下令大小臣工各以理財之策上聞而於此耗財之大者置之不問臣所未角�羊也願以臣前所覆良佐奏早爲施行以裕天下大計上報有旨

○乙酉升山東按察司副使顧問廣西按察司副使羅元禎爲布政司右參政問福建元禎雲南

○命甘肅莊涼遊擊將軍署都指揮僉事陳愷充分守西寧參將固原守備都指揮僉事陳揚充本鎭遊擊將軍命雲南都司僉書署都指揮僉事張應龍掌河南都司事

○丙戌巡撫廣東都察院右副都禦史熊桴以病乞歸許之桴尋卒賜葬祭如例

○丁亥巡撫山西右副都禦史靳學顏奏晉王新﹤土典﹥孝慈儉素沈王恬烄好學惇倫鎭康王恬焯陵川王府輔國將軍勛讓慶成王府輔國中尉表祈俱孝義純良宜加旌獎以勸宗藩命各賜敕獎諭

○詔存問原任南京戶部尙書致仕孫應奎時應奎年八十矣

○戊子以杭州嘉興湖州三府水災攺折湖州漕糧六分杭嘉三分南京各衛倉米一年每石六錢並免三府額徵本省兵備及工部黃麻等料又量畱撫按贓罰以賑之從撫臣之請也

○己丑升廣東布政司左布政使熊汝達爲都察院右副都禦史巡撫廣東

○戶部覆山西靳學顏奏請以所省防秋客兵鎭並鹽課銀六萬發各府縣糴谷修荒又修復社倉令所在皆有餘積上曰積谷備賑成規具在有司奉行者少一值旱澇卽云無策戶部其令各撫按以實行之無爲文具

○庚寅以大閱命固安伯陳景行守備承天門慶都伯杜繼宗吏部右侍郎兼學士呂調陽守衛京城九門皇城五門

○命恭順侯吳繼爵安鄕侯張鋐吏部左侍郎王本固戶部左侍郎劉自彊分閱千把總以下及軍士武藝禦史向程劉堯卿王圻蘇士潤監射

○辛卯命英國公張溶祭旗纛之神

○上大閱將士於京營教場閱畢命總督戎政等官及將士曰詰戎講武保治弘圖訓練有方國威乃壯爾等其勉之駕遂還樂奏武臣之曲其詞曰吾皇閱武成簡戎旅莊帝京龍旂照耀虎豹營六帥云擁甲冑明威靈廣播蠻夷震驚稽首頌昇平四海澄淸是日上戎服登壇軍威整肅六軍之士各效其能無敢喧嘩違令者京師老稚者莫不快睹稱慶以爲曠典云

○壬辰以大閱禮成總督戎政等官鎭遠侯顧寰等將佐上表謝恩文武百官稱賀上禦皇極殿受之表文曰伏以鴻運天開式際同文之會鑾輿時動載弘經武之圖九圍延頸以承風七萃傾心而捧曰右今壯觀朝野同歡恭惟皇帝陛下具勇智之上資撫熙明之昌祚建綱陳目旣照有燁之文致治保邦猶切無虞之戒念玆營制創自先朝壘壁云屯萃貔貅之百萬羽林星列服組練者三千豈惟居重以馭輕亦將安內而攘外顧世道以歷昇平之久而士習漸成驕惰之風若非大加搜練之方必且坐致伍符之耗安廑聖慮赫振天威采唐漢之舊章修祖宗之故事順時气以申號令數軍實而明等威萬騎謄驤八神翊從鉦鐃震野五軍之眾無嘩旆旐飛空六合之氛盡掃夏服繁弱巧力攸分鵝鸛魚麗風雲互變肆宸綸之渙發頒帝賚之駢蕃介冑生榮頓有請纓之气卒乘克兢勸共懷挾纊之恩義聞宣昭威聲丕振車攻吉日邁周宣會洛之儀灞上棘門陋漢主臨戎之軌惟玆曠舉式闡宏猷臣等濫典韜鈐叨承任使惇詩說禮慚非郤縠之才有勇知方徒負仲由之志欣逢盛事慶倍恆情伏願恢無兢之王猷立有常之武徳外威內順用臻舞羽之休上淸下寧永奠乖衣之治百官致詞曰恭惟皇上遠法祖謨躬行大閱皇威丕振帝祉爾昌禮當稱賀

○兵部上大閱將領及侯伯錦衣衛官中射多寡等第一等爲撫寧侯朱岡等六十六人二等爲淸平侯吳家彥等十人三等爲襄城伯李應臣中軍尙銳等五人詔賜岡等銀幣悉如賞格應臣等姑準策勵供職銳以他過革任恭順侯吳繼爵等亦上所分閱千把總而下及軍士武藝等第賞罰有差仍賜總督戎政鎭遠侯顧寰等協理侍郎王之誥巡視科道官李已劉思問銀幣有差

○命山西都司掌印署都指揮僉事劉鳳翔充分守山西中路參將

○以水災詔南直隸太倉州崇明靖江嘉定漂陽吳江髙淳六合長洲丹徒等縣攺折漕糧有差無漕糧者停徵租一年

○總理屯鹽都禦史龐尙鵬請令江西建昌臨江撫州袁州四府河南南陽鎭平唐縣泌陽桐柏鄧州專行淮鹽南召內鄕新野浙州裕州葉縣專行角�羊鹽著爲令從之

○甲午敕諭總督戎政鎭遠侯顧寰協理侍郎王之誥等曰朕惟國家設立京營以養戰士平時則講軍實遇警則壯國威蓋以居重馭輕安內攘外爲萬世計也越我皇考又更新戎政申飭宏規專命文武大臣爲之總督協理其制大備夫何邇年以來法令寢弛蠹斃叢生士馬消耗器甲雕敝將多怯敵兵無選鋒朕甚慮之夫列屯坐食之兵非益寡而春秋摻練之期非甚﹤鋶﹣釒﹥也則何以廢壞如是無乃任事之事不能明宣朕意而以空文塞責與書不云乎有備無患故治兵講武搜卒簡乘帝王之所重也玆朕遠稽古典近遵祖制采納輔臣之言以今年季炑親行大閱之禮將領以下薄加賞罰以示勸懲惟爾等職司營務爲國牙爪其尙仰體朕心益修戎備無玩愒以廢事無姑息以長姦無營私以撓公無苛刻以擾眾務使部伍充實士馬精彊訓練不爲虛文徵調皆有實用庶幾重根本之勢消釁孽之萌以稱朕張皇六師至意如贊朕命責有所歸爾等其欽承之

○諭禮兵二部朕大閱畢扈從執事並戎政等官供事有勞其自二十六日始放假三日軍士免摻五日

○升廣西按察司按察使莊應禎爲廣東布政司右布政使

○丁未刑科右給事中許天琦奏今刑獄之濫其源有六一則有司承上官意指殺人媚人一則傾任書吏因公行威舞文析律一則以贓罰爲名多受民詞而陰濟其貪一則幹譽悅名之士務苛察刻深謂之風力𨿽心知其冤而莫之省一則以威嚴恐喝令民誣服而不敢訴一則長吏教化不先使民棄仁誼而死財利故獄訟繁興宜飭所司督責郡縣務以仁明公恕遏惡未形爲急毋相習爲濫以傷天地之和刑部覆奏報可

○以山西偏頭關老牛灣等處修邊工成

○命賞總督都禦史陳其學前巡撫都禦史楊巍兵備副使周斯盛等銀幣有差

○巡撫浙江都禦史谷中虛言浙西蘇松諸郡才水其源皆出天目諸山本自聯絡今巡鹽禦史兼理蘇松水利而不及浙江水利僉事能行於浙江不能於直隸非專管督理難責成功宜敕巡鹽禦史兼理浙直水利在浙江督水利道在直隸督兵備道各隨宜修浚以防水潦之虞工部請從其議報可

○丙申升廣西布政司左參政丁湛爲廣西按察司按察使以江西按察司副使楊銓代之

○己亥遼東巡按禦史盛時選勘奏副總兵李成梁率兵邀虜塞外斬獲百六十級並上督督鎭巡調度功

○命賜總督侍綸郎譚綸銀二十兩紵絲一表裏升巡撫都禦史魏學曾俸一級賞銀二十兩總兵都督王治道子及成梁各一級

○庚子升雲南布政司左參議張嶽爲江西按察司副使

大明穆宗莊皇帝實錄卷之三十七

大明穆宗莊皇帝實錄卷之三十八

隆慶三年十月辛丑朔孟冬享太廟

○欽天監進隆慶四年大統歷上禦皇極殿受之頒賜文武羣臣

○遣中官祭司井之神

○命歲給晉府旌徳王知火�敖妃遲氏養贍米一百石輔國將軍新壉夫人崔氏新臣�空夫人魏氏知荻夫人馮氏奉國將軍知�言廠炎�淑人田氏知消淑人郝氏知�方�焱�淑人安氏新土��淑人曹氏各五十石新土�長恭人李氏知��廿炎�恭人辛氏各三十石

○總督兩廣都禦氏劉燾以海寇旣平辭免兼理福建軍務並言廣東伸威兵備兼制福建漳泉系一時權設請攺復舊銜上皆從之

○升光祿寺寺丞周遜爲雲南布政司左參議

○慧星見於天市垣色蒼白芒指東北長二尺餘至二十日滅

○壬辰孝潔皇后忌辰奉先殿行祭禮遣城忻伯趙祖徵祭永陵

○以歲多災異年谷不登諭禮暫免慶成宴於是禮部言慶成大宴乃郊禋盛典上以昭承帝下以惠浹羣工國家𨿽災不得已者也且皇上登極以來彜章首舉費不甚繁輟而不行是謂闕典惟上仍賜舉行以從羣望不允禮科都給事中三之垣等復以爲請得旨待明年行

○甲辰戶部覆巡撫鳳陽侍郎趙孔昭河道都禦史翁大立都給事中劉繼文禦史王友賢等奏請令鳳陽淮安揚州三府所屬州縣及徐州屬縣攺折漕糧各以被災輕重爲多寡仍各酌量免其存畱者兌運每石七錢攺兌六錢嘉靖四十五年以前帶徵並隆慶二年以前應徵者暫停以俟豊歲其淮安大河髙郵徐州儀眞邳州揚州等衛通州海州泰州三所亦視災傷重輕攺折屯糧詔如議行

○兵部覆總督京營戎政鎭遠侯顧寰等奏三大營官軍不滿九萬視祖宗設兵之數才三之一議以各衛所原額營摻官軍悉爲淸勾務滿十萬不足則以先年召募逃故名額補之詔如議

○先是虜入大同塞七日引去總督陳其學巡撫李秋各言本鎭探得虜情預爲之備以故虜無所利總兵趙苛等先有邀擊皆有俘斬功宜加賞錄而巡按禦史燕儒宦言虜自入境來我兵無敢發一矢與之敵者攻陷堡塞殺擄人畜甚多宜正諸臣玩愒之罪於是都給事中張鹵等劾奏邊臣欺罔請嚴究如法兵部請下禦史勘實以聞上乃令總兵官趙苛等戴罪防秋參將袁世械等屬禦史提問及給事中查鐸禦史王圻等復以爲言又令其學及秋俱待罪任事候勘至處分至是儒宦勘上狀言始虜謀犯我諜者實先知之守臣亦不憚徵繕以待虜顧謂陵京重地議令苛戒備紫荊關遏其南下苛遂提兵苛遂提兵遠屯參將方琦等皆不設備遊擊施汝淸等又畏縮不前遂令懷應山陰之間任其蹂躪陷堡塞大者二所小者九十一所殺掠男女及創殘者數千人掠馬畜糧芻以萬計我軍𨿽嘗出邊稍有擒斬然竟未接一戰原任總兵胡鎭及遊擊文良臣稍能驅逐不致敗事而功不勝過其能自保而有勞勛者惟有總兵麻錦參將麻貴葛崇三人而已苛又不自引咎乃逞故昏以欺督撫督不察而過聽以欺陛下此三臣罪可勝言哉然臣又惟虜入不數日尋卽引去𨿽縱橫兩路而不敢睥睨三關是則三臣防禦之力且秋視事未三月履布未遑罪尢可原﹤鋶﹣釒﹥上得旨趙苛避事殃民本有常刑姑降實級三級陳其學降俸二級李秋奪俸半年胡鎭文良臣各降一級麻貴賞銀二十兩麻錦葛柰各十兩方琦等六人皆謫戍施汝淸等九人下禦史問又以鎭巡官或不宜於本鎭命兵部同吏部議更置之

○乙巳慶成王知﹤火廉﹥奏欲捐常祿修先世陵寢事下工部覆議以晉府祿糧例屬河東運司辦納今王所捐乃累年逋負非見在也如聽其請則必下追徵之令以擾百姓宜勿許上是部臣言

○命遼東都司僉書署都指揮僉事王元掌山西都司事升四川寧越守備指揮僉事楊一方爲署都指揮僉事僉書雲南都司事涼州備禦原任指揮僉事盧漢仍以爲事官充莊涼遊擊將軍

○丙午裁革唐府崇府右長史各一員開封漳徳衛輝懷慶四府通判各一員沔池縣丞一員原武縣主簿一員歸徳汝寧南陽三府知事檢校各一員歸徳府睢州陳畱封丘扶構商水沈丘河陰汜水寧陵永城夏邑鹿邑虞城考城柘城十四縣儒學訓道各一員汝寧府稅課司廣積倉各大使一員

○慶成王知﹤火廉﹥薨上輟朝一日治喪葬如例

○以雹災免宣府前等衛所城堡延保永寧一州縣屯糧有差

○以水災免浙江臨海天臺黃巖仙仙太平寧海上虞余姚諸曁蕭山嵊山陰會稽勤慈溪奉化定海象山麗水靑田龍泉縉雲松陽遂昌云和等縣存畱錢糧紹興府南京倉糧俱攺折六錢從巡撫谷中虛奏也

○總督狹西三邊都禦史王崇古奏本年秋防各鎭官兵拒敵邊外斬首四十二級奪馬畜二百五十餘匹乞核賞有功者以示激勸巡撫延綏都禦史李尙智人言七月時虜犯把都河口等處官軍拒戰出邊各有俘斬都指揮徐國陣亡並乞卹錄如例上命賞總兵呂經參將李世威聞三接遊擊王廷政等各銀兩有差總兵官董一奎都指揮李拜俟秋防竣日聽崇古並敍

○庚戌命貴州都司僉書署都指揮僉事吳子忠充四川疊茂南路遊擊將軍升京城巡捕中軍指揮僉事田永署都指揮僉事僉永遼求都司事

○辛亥長陽王寵遊薨上輟朝一曰治喪葬如例

○升分巡口北道山西按察司副使方逢時爲布政司右參政仍兼副使分巡如故

○以水災免徵鳳陽淮安揚州三府及徐州鉄麻料價銀一年

○壬子巡按廣東禦史楊標言故參將耿宗元憤官兵戰怯欲以軍法治之遂爲周云翔等所殺而當事者謂之殘暴莫有爲之昭雪者參將馬良匯所部兵多缺伍侵餉銀二千六百有奇貪黷無厭而吏不敢問請卹錄宗元治良匯之罪以昭勸懲兵部請從其言乃贈宗元都指揮使革良匯任下禦史按問

○癸丑裁革河南嵩縣新設參將一員時河南撫按官李邦珍等奏嵩縣故設守備一員後以盜故增設一參將而移守備於南陽今地方寧謐宜革參將仍以守備彈壓之便故有是命

○甲寅以延綏鎭靖堡龍州城等處修邊工完賞總督王崇古巡撫李尙智總兵趙苛及管糧副使楊錦銀兩有差

○以水災免山東沂莒膠濱武定寧海平度濟寧東平臨淸漕濮徳州武城館陶沾化利津費剡城益都壽光諸城沂水髙密昌邑濰蒲壹海豊安丘臨胊蒙陰博興髙苑卽墨福山臨淄樂安昌樂日照靑城魚臺蓬萊棲霞昭遠陽信鄒平新城淄川濟陽嶧鉅野定陶單嘉祥曲阜汶上陽谷壽張鄆城泗水鄒範徳平章丘長淸肥城齊河商河歷城長山臨邑平原滋陽東阿曹滕寧陽金鄕武城平陰夏津觀城掖萊陽文登黃縣各存畱糧臨淸濟南安東三衛莒州所各屯糧災十分者攺漕糧十之五減臨徳二倉米麥每石銀二錢災九分者止減二倉糧無二倉米者減邊糧如其數

○己卯修理泰陵裬恩殿等完工奉安神位遣公徐文璧行祭告禮

○先是狹西西鄕縣賊何免等叛上命撫臣張師載督兵逐捕而令鄖陽四川撫臣濟師夾剿之七月間賊亡走尖峯山官軍追之殺免於老君山下其餘黨奔竄通江縣移結山寨勢復猖獗師載等以聞得旨賊等再熾其飭三省撫官嚴督兵備等官速行剿滅有推諉怠緩以致滋蔓者巡按禦史奏治之

○丙辰兩淮巡鹽禦史李學詩以鹽場水災請扣畱商人正鹽納銀每引一分及挑河銀二萬兩賑卹竈丁從之

○戊午誠孝昭皇后忌辰遣伏羌伯毛登祭獻陵

○命中軍都督府僉書署都督僉事郭琥充總兵官鎭守山西並提督鴈門等關

○辛酉巡按直隸監察禦史傅寵論劾禮部尙書髙儀往事先帝嘗﹤鋶﹣釒﹥請撰文叩壇科道請中宮還位儀不爲申請郎中戚元佐條陳宗藩事宜且格不行職業久廢宜賜罷免儀上﹤鋶﹣釒﹥言撰文壇原非正誼臣因仍舊習不能匡救臣之罪也中宮還位科臣論之屢矣臣亦累﹤鋶﹣釒﹥覆請隨奉明旨俟後疾愈還宮事在禁掖非外庭所能悉方今宗室蕃衍祿糧難繼因時通變臣亦朝計夕慮不遑寧居卽元佐條陳諸事皆臣平日所與講究之言業已奉旨行各王府及兩京九卿科道議奏然後會官廷議請自上裁蓋國家大政應爾愼重非敢推諉若謂臣職掌所關臣亦何能辭責乞罷臣以謝言者上以儀端愼任事令安心供職毋遽以浮言求去

○工科給事中陳吾徳條陳廣中善從事宜一明賞罰言往歲總兵官湯克寬縱賊賈禍納賄安民宜速正典刑不當畱獄守備李茂才力戰死事難卹其子而本官未加褒錄請贈祭如例一復兵防言廣東濱海者十郡而七住設兵三路歲編民船防守法甚善頃者令民船納稅而攺設六水寨專守南頭撒藩墉而獨顧門戶以致賦橫行海上宜移船及兵仍布之三路各以守備統之用防邊海一處船戶言東筦新會順徳三縣有烏漕橫江船千餘艘有警刷取兵壯气精所向成功自浙直徵倭調至三四百艘南渡之敗船戶且盡乃議官造夫以烏合之眾摻所不素習之舡何救緩急宜興復民免其刷擄納稅以往時輪差之法行之則可以收勇力待功守一禁私番言滿伽剌等國番商素號獷悍往因餌其微利遂開濠境諸澳以處之致趨者如市民夷雜居禍起不測今卽不能盡絕莫若禁民毋私通而又嚴飭保甲之法以稽之遇抽稅時苐令交於澳上毋令得至省城違者坐以法一補協借言廣東歲額兵餉不滿十萬而近復增六水寨之兵益苦不支往年浙直閩蜀有事則令廣東協濟今廣東告匱宜今四省還補舊額無重困方一禁虛冒言將官虛募兵士冒支廩餉者甚眾宜盡釐革一議撫剿言嶺表撫剿失策曾酋餘黨旣未盡殪而撫民林道乾猶據下澮宜令當事者悉心圖之務絕禍本一卹忠勤言巡撫熊桴承命入境正山海縱橫之日兵食兩乏重以叛卒通倭人心岌岌而桴奮身督兵觸犯瘴癘屢成奇捷竟以身殞宜大加褒卹毋泥常格事下戶兵二部覆議可行上皆從之乃贈茂才都指揮同知以桴及克寬功罪下所司議處

○甲子遣禮部右侍郎王希烈祭三皇於景惠殿遣太醫院官祭先醫之神

○總督運侍郎趙孔昭奏畱各司府減存料銀三年修造浙江等五廠及淸江衛河二廠艚船從之

○紀功禦史王宗載續勘上廣東擒剿海寇曾一木功命贈故巡撫都禦史熊桴兵部右侍郎給與祭葬賞布政使等官熊汝達等知府侯必登等參將晏繼芳等各銀兩幣有差

○參將王詔子之野以生擒賊首曾一本升授指揮僉事世襲余陣亡被創者各以差卹賚

○命福建行都司掌印署都指揮僉事羅繼祖充左參將分守廣東髙肇韶廣等處宣府遊擊將軍署都指揮僉事王國勛充右參將分守本鎭南路順聖蔚州等處

○乙丑升湖廣按察司按察使何寬爲都察院右僉都禦史巡撫福建

○以水災免河南開封等府所屬州縣及宣武等衛所屯糧仍攺折漕糧有差

○丙寅戶部覆禦史王友賢奏請核諸州縣發倉賑貧者必使民得實惠毋以虛文塞責又除轄泗州髙淳漂水二縣寄養磨乳犍母牛一百三頭以蘇被災之民從之

○丁卯升山東布政司左參政吳承燾爲湖廣按察司按察使

○己巳上親視牲於南郊

○錄鹻場孤山二堡邊獲功陣亡被創官軍蔣承勛等三百六十一人升賞優卹如例

大明穆宗莊皇帝實錄卷之三十八

大明穆宗莊皇帝實錄卷之三十九

隆慶三年十一月庚午朔

○升浙江按察司副使毛綱爲山東布政司左參政

○以水災免眞定保定順徳廣平六府州縣並各衛所屯糧有差朿鹿大名二縣停帶徵糧一年

○升賞宣大二鎭土溝子等處獲功陣亡官軍原汝棘等四十四人

○升張家口守備指揮僉事張士藝爲署都指揮僉事充宣府入衛遊擊將軍

○慶成王府奉國將軍新墆殺母及幼弟並殺其妾自縊死事聞下撫按官勘實上以新墆極惡𨿽死未盡其辜仍令斬首焚屍

○辛未上以大祀圜丘告太廟請太祖髙皇帝配還禦皇極殿誓戒文武羣臣致齋三日

○巡按直隸禦史燕儒官勘上大同邊外白墓子獲功官軍趙黃太等五十一人石門兒等處獲功陣亡官軍麻伍子等一百一十人升賞如例

○刑科都給事中舒化等言法者天下公共臣等待罪該科宜爲陛下執法自今一切犯罪當論者宜下法司法司議擬不當下臣等參看則天下孰敢有自幹明憲者如事有不合聖意竟自敕行則愛憎喜怒難必盡無而法司與臣俱爲冗曠惟陛下俯容臣等執法敕下法司永爲令典刑部議覆上是之

○壬申升廣西按察司副使吳文華爲山東布政司參政兵部職方司郎中孫應元爲浙江按察司副使

○癸酉錄狹西神木堡等處獲功官軍牛信等三十六人升賞如例

○甲戌冬至上親祀天於圜丘畢還禦皇極殿文武羣臣行慶成禮免宴給與宴官胙遣安遠侯柳震寧陽侯陳大紀淸平伯吳家彥安平伯方承裕祭長陵獻陵景陵裕陵茂陵泰陵康陵永陵都指揮僉事李偉祭景陵帝陵寢指揮僉事李鈺祭孝懿皇后中官祭恭讓章皇后廢後吳氏都督僉事沈至祭哀衝莊敬二太子各陵園

○乙亥以冬至節上禦皇極殿文武羣臣行慶賀禮中宮東宮免賀

○先是上覽戶部﹤鋶﹣釒﹥有稱開納事例者因傳諭部臣令奏元年以來入數尙書劉體干等具言先後開納銀一百七十二萬五千六百有奇除已給邊餉外存者僅十萬九千九百有奇而各鎭年例未完尙欲補給上曰開納銀所以濟邊歲入尙不止此其十三省戶丁糧艸鹽引稅課銀通計三年支用見存幾何其以數奏體干等復言各項銀兩自元年以來已給經費凡九百二十九萬有奇存者二百七十萬有奇今補給邊餉及官軍折俸布花當用銀二十餘萬各邊年例當用銀二百八十萬計所入不能當所出上因問九邊年例軍餉夫倉歲發及各省角�羊納之數體干等又言國家備邊之制在祖宗朝止遼東大同宣府延緩四鎭繼以寧夏甘肅薊州爲七又繼以固原山西爲九今密雲昌平永平易州俱列戍��大其防守士馬各鎭原自有主兵一鎭之兵足以守一鎭之地後至兵不可守增以募兵募兵不已增以客兵調禁多於往時而坐食者愈眾矣其合用芻餉各鎭原自有屯田一軍之田足以贍一軍之用後屯糧不足加以民糧民糧不足加以鹽糧鹽糧不足加以京運饋餉溢於常額而橫費者滋甚矣庫府空而國計日絀田野耗而民力不支今日缺乏之故供邊之費固其大者因以元年至三年太倉及各省歲發兵餉與本鎭屯糧之數備呈上覽上曰歲發銀數甚多臣下全不爲國體卹其他斃姑置不問

○朝鮮國王李昖遣陪臣戶曹參判抑從善等貢馬及方物入賀冬至節宴賞如例

○丁丑攺江西按察司副使陰武卿於廣西提調學校

○升湖廣布政司左參議張仲謙爲江西按察司副使

○以延緩楡林石硤墩等處修邊工成賞總督王崇古巡撫李尙智總兵董一奎參將徐仁等及先任總督霍冀巡撫王遴總兵趙苛各銀幣有差

○戶部覆總督侍郎趙孔昭言浙東一總自嘉靖四十二年以來漂流負逋者米二十二萬石有奇楞木席板籌架之銀亦不下數萬皆法輕而易犯也自今運官指揮以下少糧千石銀五百兩以上者以監守自盜論降二級五千石二千五百兩以上者發附近衛所充軍子孫降襲四級一萬石五千兩以上者發邊衛永遠充軍子孫不得承襲許有功次房無礙子孫承襲把總所犯視指揮加倍者罪皆如之降四級者指揮千戶至總旗而止百戶至小旗而止充軍者必糧足然後發遣有能於二年之內補完者準照常發落子孫降襲之後能補糧完足者並許復其祖職則人知警懼而侵盜延緩之斃可以漸革上從之畱廣東贓贖銀三千兩爲本省兵餉從巡按禦史楊標奏也

○密雲遵化縣地震有聲如雷

○戊寅以寧夏諸鎭官軍出邊搗巢功賞總督王崇古寧夏總兵雷龍寧夏巡撫沈應時延緩巡撫李尙智狹西巡撫張師載各銀幣有差是年秋套虜吉能旣西掠番夷其部落在套者東西分犯各邊不得利乃移營白城子伺我掣兵則乘虛入寇諜者得其情崇古檄諭諸鎭先發於是各引兵從花馬池長城關出邊抵白城子與虜戰虜因縱火火熾而風不利還自比遂比凡斬首一百七十有七龍之功居多

○己卯賜朝鮮國明年大統歷百用

○升兵部武選司郎中吳兌爲湖廣布政司左參議命廣東都司僉書署都指揮僉事白翰紀掌福建行都司事升雲南洱海守備指揮僉事胡大賓署都指揮僉書貴州都司事發大僕寺銀一萬二百兩給寧夏鎭爲買馬之費從巡撫沈應時請也

○升賞莊浪紅古城等處獲功官軍張昆等二十二人有差

○庚辰南京刑科給事中駱問禮條陳十事其一言皇上躬聽萬幾宜酌用羣言不執己見使可使否予奪皆合天道之公則有獨斷之美無自用之失其二言皇上宜曰禦使殿使侍從之臣常在左右自非向晦不入宮闈則涵養薰陶自然有益其三言內閣政事根本宜參用諸司無拘翰林則講明義理通達政事皆得其仁其四言風紀之臣當修員久任凡詔旨必由六科諸司始得奉行卽未當許封進執奏如六科不能封駁諸司失檢察者許禦史糾彈仍願皇上虛懷容納令風憲各舉其職其五言頃詔書兩下皆許諸人直言然所采納者除言官與一二大臣外盡付之所司而已今自宜益廣言路凡臣民章奏不惟其人惟其言今匹夫皆得自效其六言皇上臨朝決事凡給事左右如傳旨接本之類宜用文武侍從毋使中官參與則窺竊之漸無自而生其七言今之士習阿比成風稍或異同輙加排擠自今凡議國是惟論是非不狥好惡眾人言之未必得一人言之未必非則公論日明而士气可振其八言朝廷渙號主於必行今部院題覆奉旨施行者未見從實修舉因循玩愒習爲故常陛下身率於上擬則必當言則必行以挽積斃之習其九言面奏儀莭宜省文求實務在易簡可行俾諸臣入而敷奏退而治事各不相妨斯上下之交可久其十言祖設修撰編修檢討等官寔皆史職宜令更番直日密邇乘輿言動奏報凡耳目所得及者執簡備書修爲日曆其耳目所不及者諸司或以月報或以季報或以年報令得隨事纂輯以乖勸戒﹤鋶﹣釒﹥上上以言狂妄命降三級於是吏部擬補問禮於南京國子監學正有旨攺邊方用

○京師地震有聲詔百官修省三日靑衣角帶辦事

○癸未山西山陰縣地震

○甲申修理承乾永和二宮

○升浙江布政司左參政王世貞爲山西按察司按察使

○乙酉降巡視皇城禦史楊松三級調外任時尙衣監右少監黃雄者乾淸宮近侍也嘗以番休日私出徵子錢與居民鬨斗市中兵馬司捕系之明旦執送禦史松所事未決而內監以雄不入直令校尉趣之校尉詭言有駕帖召雄松驗問無狀乃劾奏雄暴橫不法詐稱詔旨雄亦自辯不如松言上以松奏事不實不奉旨輙拘系內侍官命降調而黜兵馬之捕雄者爲民雄亦降三級發南京吏科都給事中鄭大經等江西道禦史王圻各﹤鋶﹣釒﹥爭之不能得於是巡城禦史兪一貫等言松職在巡視得糾察輦轂下不法其論雄事𨿽激然爲陛下執法安民非有他也今松以一言輙黜則不惟臣等臨事掣肘而風紀不振善良不安其於聖治關系不細惟陛下幸曲宥松以光聖徳不聽

○吏部議覆四川撫按官嚴淸等奏請以四川按察司屯鹽水利茶法二道合爲一道建昌兵備道攺爲兵糧道敍瀘兵備道攺爲下川南兵備道俱兼管分巡上川南分巡道當移駐雅州分守道當移駐嘉定州從之

○狹西督撫官王崇古等言柳樹澗堡地臨極邊城大而兵寡永濟堡去邊稍遠宜裁永濟堡摻守官而盡移旗軍倉廒及倉官斗級於柳樹澗堡該堡止立集場令千百戶一員守之力並而軍不加設甚便報可

○丙戌升狹西按察司副使曾省吾爲浙江布政司左參政

○禮部尙書兼翰林院學士髙儀以疾乞休上曰卿性行端愼年力未哀豈宜引疾求退不允

○以宣府西路及萬全右衛等處修邊工完賞督撫等官陳其學王遴總兵馬芳郎中邵元哲副使鄭洛方逢時參議何棨及副總兵等劉國等八人銀兩有差

○陛賞狹西大柏堡等處獲功官軍折朝等九十四人

○丁亥孝惠皇后忌辰遣惠安伯張元善祭茂陵孝烈皇后忌辰弘孝殿行祭禮遣安平伯方承裕祭永陵

○先是三月間虜三百騎犯宣府新河口堡守備李國珍等不能禦總兵馬芳副總兵劉國及原任總兵胡鎭督兵合剿虜遁去追至大沙溝敗之至是禦史燕儒臣勘別功罪以聞上命賞芳銀二十兩國與鎭半之下國珍等禦史問

○戊子裁革溧陽縣上興埠上海縣吳淞各巡檢司巡檢一員崇明縣永豊倉大使一員

○攺廣東按察司副使徐善慶於狹西提調學校

○升直隸福建港把總直指揮僉事陳繼宗署都指揮僉事廣東都司事

○庚寅戶部覆禦史王友賢奏請減廬鳳淮揚四府徐滁和三州軍餉銀三萬一千二十八兩並免鳳陽府民壯銀八千六十兩以各衛所軍地銀五千二百二十二兩正陽關舡科旴﹤日臺﹥穎上磨稅等銀足軍餉十萬兩之數淮揚商稅羨余壽州芍陂塘租及他州縣存積銀通行計算倘有奇羨足充軍需將四府三州帶徵積逋銀錢俱行停止從之

○辛卯詔免應天等府今年蘆課之半以南京工部奏也

○先是南京戶科給事中張應治等言邇者將官劉寶田世盛以失律憤事得從寬釋魏國公徐鵬舉妄引故事以紊班行科臣執奏皆蒙譴罰外議議咸謂羣小作姦欺罔天聽惟陛下畱神萬幾事必付之該部參酌議擬卽有他斃令科臣駁正得旨下所司知之已而刑部言始寶等釋時臣等不能據法執奏欲成皇上使過之義收桑楡之功而科臣屢以爲言臣等不勝大愧惟上中嚴前旨如三年之後無尺寸可錄仍襲故套者卽逮治之以正顯戮庶恩威並濟上是其言

○壬辰山西布政司右布政使柳英以疾乞休巡按禦史宋纁稱其淸修淳朴乞如新例以京衛致仕吏部亦以爲宜得旨英陛光祿寺卿致仕

○癸巳吏科給事中戴鳳翔言頃見京師水冰其占爲冰兵視他異尢烈因陳弭盜安民要機六事禮部因類奏災異並覆鳳翔﹤鋶﹣釒﹥請行內外諸臣痛加警省仍勸上勤政事虛聽納以仰答天戒上曰然今歲災變異常上天示警朕心深切兢惕爾內外臣工務痛加儆省修舉實政共圖消弭以仰承仁愛之意至地震���地震有聲

○乙未巡撫遼東都察院右副都禦史魏學曾以病乞回籍調治許之

○升山東按察司按察使周世遠爲狹西布政司左參議

○禮部尙書兼翰林院學士髙儀四﹤鋶﹣釒﹥乞休上許之以儀典禮效勞加太子少保賜馳驛歸

○以蘇州松江常州三府水災詔攺折額角�羊祿米倉糧一年

○協理京營戎政兵部左侍郎王之誥條陳營務一議標兵以備督調謂總協官所轄標兵止一千人有如虜勢警急必將提師督調而隨徵者寡恐不足以悍內而禦外宜於城守備兵內簡精銳二千人共爲三千量給馬匹仍調將官統練之用備緩急一請關防以重機宜謂戎政之印掌於總督而協理不與卽有機事文書發行眞僞難辧諸視諸鎭巡例給以關防一議勛臣以備將材謂故事多用勛臣充京營總督副參遊佐等官後以不習武事遂廢頃令帶捧公侯伯赴營視摻亦漸有可觀者宜命巡視科道歲終從公奏薦員缺卽酌量用之一議家丁以倡勇敢謂營中家丁原取沿邊壯士近多逃亡遂令京師推理之徒往往冒充爲蠹不細宜盡汰革而選戰兵營二百人城守備兵二營各百人充額秋摻考閱如法別其殿最而降陟之一愼管隊以飭行伍謂管隊官旗類多無籍以致營伍不整而革任隨伍指揮等官反受其金�朿朿殊爲倒置宜將隨伍軍職盡令管隊其廢棄等官亦自爲一營寄摻聽用勿復令軍旗制之一議抽補以實行伍謂三大營兵額不足宜將各衛所官軍捨余悉加簡閱抽補務滿十萬一復班軍以備工摻謂外衛班軍原額一十六萬春秋各以八萬赴班與營兵同摻誠得彊幹之意其後薊鎭多事反江北盜起漸攺畱而營摻之額遂缺宜令中都所存班軍悉赴班如故非有大役不得調取一議買補以蘇貧軍謂京營官軍馬匹亻�致事者故事止以年限爲差追納椿銀不足示戒近議五年之內倒死者輙令買補則已甚矣請酌議新故之法如一年以上者視故事加追銀一兩二年以上者半之至五年以上仍如故事追椿則姦頑旣知稍警而貧軍亦免重累一免存卹以省糜費謂淸角�羊之軍至京者有存卹口糧三石令休養三月然後驗發營摻蓋憫其勞而優也也乃者官吏科索軍不能自存則往往亡去而所謂存卹者盡入此屬私索後請不必存卹至卽驗發收糧則吏無所容姦而軍得優卹之實又諸軍月糧舊例支於京通二倉第開摻之月不利遠支宜坐支京倉而以餘月支通倉便﹤鋶﹣釒﹥下兵部以戎政有印則總協官俱可會行關防不必更議存卹角�羊軍之例載在會典不可輕廢第飭所司審驗勿令姦吏科擾餘皆如誥言詔從之

○丁酉以水災免薊州灞州涿州昌平州遵化豊潤玉田武淸東安永淸保定香河大城固安房山良鄕宛平大興文安漷寶抵懷柔等縣薊州鎭朔營州右屯遵化忠義中東勝右興州前屯興州左屯開平中屯武淸營州前屯涿鹿涿鹿中興州中屯等衛寬河所存畱屯糧各有差文安保定大城永淸四縣災重者停帶徵糧一年

○錄薊鎭靑山口等處獲功官軍王祿等一十一人升賞如例

○戊戌攺南京刑部右侍郎遊居敬爲刑部右侍郎

○升江西按察司按察使殷正茂爲都察院右僉都禦史巡撫廣西先是廣西以總督兼巡撫後以廣東未寧而廣西古田之變尋起勢不能專制於是議者皆言宜設專官督理軍餉兵部以爲請詔吏部舉劾任者以正茂爲之

○升湖廣布政司右參政祈淸爲山東按察司按察使

大明穆宗莊皇帝實錄卷之三十九大明穆宗莊皇帝實錄卷之四十

隆慶三年十二月己亥朔上諭輔臣曰近來災異頻仍多因部院政事不調假公營私聽信力風濫受詞訟誣害平人致傷和气令廠衛密訪來奏於是刑部尙書毛愷等具﹤鋶﹣釒﹥引咎上曰卿等宜率屬愼刑以副朝廷卹民弭災之意已而吏部尙書楊博戶部尙書劉體乾兵部尙書霍冀工部尙書朱衡都察院左都禦史王廷禮部左侍郎萬士和等各上章自劾求去上慰諭博等安心供職不允辭

○直隸元氏縣典吏張儀以部糧至京尋升南京倉大使意不能平乃訐奏文選司員外郎滕伯輪營私不公及僉都禦史溫如璋兵備副使何東序眞定知府陳奎夤緣乞升狀上以儀挾私妄奏下法司逮問法司奏儀所犯宜餉置口外詔奪職爲民

○庚子詔免南京水軍左虎賁左府軍鷹揚畱守中金吾後虎賁右直隸建陽等衛坍江田糧三十五頃有奇以南京天策等衛所首報升科新田糧二百五十五頃補之從戶部覆禦史傳寵奏也

○以湖廣潮州府擒剿林樟等巢賊首郭明等功賞總兵郭成兵備僉事楊芷監軍副使江一麟等銀兩有差初潮揭浦惠諸縣山賊依檢爲巢者以百數郭明林樟巢胡一化據北山洋陳一義據馬湖寨聲勢相倚屠戮劫虜蓋二十年是年九月成等率官軍分巢進剿悉平至是總督劉燾奏揵且言撫民林道干等實用命宜許贖罪上旣賞成等而命禦史勘道乾功狀以聞又以廣中寇尙多飭燾等亟爲剿賊毋玩愒養寇以貽民患

○詔各省歲辦盔甲弓箭胖礻�奐等項俱攺折色一年以蘇民困從工部覆給事中張國珍奏也

○天鼓鳴

○辛丑湖廣布政司右參政管荊州府事趙賢乞致仕許之

○蔭故翰林院編修王相子爟爲國子監生相故以議禮死廷杖者也

○詔以淮揚州二府及徐州兗運攺兗糧俱徼鮮折色仍畱兩淮鹽課銀二萬兩淮揚扛稅銀三季以賑饑民從撫臣趙孔昭請也

○壬寅慈孝獻皇皇后忌辰奉先殿行祭禮

○升通政司通政使李一元爲南京右侍郎

○命禮部尙書兼翰林院學士掌詹事府事殷士儋回部管事兼管如故士儋具﹤鋶﹣釒﹥辭上曰卿學行素優邦禮重任特玆簡用下允

○升山西布政司右參政方逢時爲都察院右僉都禦史巡撫遼東

○命撫寧侯朱岡僉書前衛都督府事

○升山西八角堡守備指揮僉事劉滋宜府萬金右衛守備指揮僉事魏揀蒲河城備禦指揮僉事郭夢徵俱署都指揮僉事滋充山西老營堡遊擊將軍楝充延緩領軍遊擊將軍夢徵僉事遼東都司事

○以水災命湖廣歸州公縣等處河南鄧州泌陽縣等處稅糧俱以分數攺徵折色有差從撫治鄖陽都禦史武金奏也

○湖廣撫按劉愨雷稽古等奏上所屬府州縣官積谷不如數者戶部議覆少三分者常寧縣知縣兪一蘭等罰俸三月少五分者當陽縣知縣張松等罰俸半年少六七分者景陵縣知縣方梁等罰俸一年少八分者浦沂縣知縣毛彬等少九分者漢陽縣知縣梅繼勛等例應降調姑罰俸一年旨曰積谷備賑屢有明旨有司不以實舉行毛彬等並梅繼勛等俱降調如例今後撫按官宜嚴覆分數參奏毋狥情寬縱

○癸卯發太倉銀一萬六千五百四十餘兩於密雲鎭三千六百六十餘兩於昌平鎭爲閏月客兵餉

○以平狹西賊首郭孟行等功賞總督王崇古先任巡撫楊巍巡撫張祖管糧副使楊錦兵備副使範以作延安府知府郭文和等各銀幣有差郭孟行等梟示如律

○刑科都給事中舒化等言皇上以部院政事屬廠衛密訪百官惴惴莫知所措夫祖宗設廠衛以捕賊盜妨姦細非以察百官也駕馭百官乃天子之權而奏劾諸司責在臺諫廠衛不得與是以各司其事政無牽掣今以暗訪之權歸諸廠衛萬一人非正直事出冤誣由此以開羅織之門神陷阱之術綱反忠良殃貽善類是非顚倒陛下將安從乎且陛下旣委之廠衛廠衛必托之番校此輩貪殘何所不至人心憂危眾目輕眥非盛世所宜有也惟上幸追寢成命以一政體安人心禦史劉思賢等亦以爲言上俱付所司知之

○甲辰汰錦衣衛冒濫官旗黃浦等一千一百一十五人降革減替有差從科道官議也

○丙午起吏部右侍郎兼翰林院學士陸樹聲以原官掌詹事府事教習庶吉士

○丁未升兵科左給事中周詩爲都給事中兵科給事中張國彥吏科給事中章甫端爲右給事中請甫端俱禮科國彥戶科先是狹西洛南縣礦賊何術等聚眾三千餘人竊白花嶺諸洞十有八所逐捕久之不獲至是就擒撫治鄖陽都禦史武金案賊首術等八人論斬其黨施朝鳳等一十九人劉恩等二十四人發遣有差余悉角�羊散以聞且請飭所司塞諸礦洞嚴開鑿之禁詔如所擬

○升鎭汪把總指揮使許承惠爲署都指揮僉事僉書中都畱守司事

○己酉起原任少保兼太子太保禮部尙書兼翰林院學士吳山爲南京禮部尙書

○升通政使司右通政楊思忠爲通政使

○升河南歸徳府知府邵惟中爲廣西按察司副使

○夜月犯畢宿

○庚戌命五軍營備兵坐營署都指揮張僉事張鎭充五軍營遊擊將軍

○壬午世宗肅皇帝忌辰奉先殿行祭禮遣英國公張溶祭永陵

○攺神機營練勇參將王化熙於五軍營神機營佐擊將軍曰福於神樞營以原任五軍營參將施相代化熙原任神樞營佐擊將軍秦嘉夔代福命大同入衛遊擊將軍張鐸充右參將分守山西西路偏頭關等處升五軍營掌大號頭指揮僉事王鎭神樞營掌大號頭指揮僉事陸銳俱署都指揮僉事充佐擊將軍鎭神機營銳仍本營

○癸丑貞惠安和景皇后忌辰遣指揮使吳天爵祭陵寢

○巡按狹西禦史王君賞以賊首何勉餘黨復流劫通江劾奏守備張文奎都指揮包文學丁永臣及參將錢炳玩寇罪並兵備副使王漸撫治參議王之翰不職上命奪漸炳文學永成俸令戴罪剿賊文翰時已被劾議調遂令致仕文奎俟事寧之日禦史勘實以聞

○乙卯少傅兼太子太傅吏部尙書楊博致仕先是巡按山西禦史郜光春論劾總理屯鹽右僉都禦史龐尙鵬心術狡猾行事乖謬乞賜罷斥吏部議覆尙鵬才堪策勵宜畱用上曰近來吏部不查各官賢否應去應畱專事掩飾殊爲欺詐於是慱上﹤鋶﹣釒﹥自訟請角�羊職上以慱旣引罪令致仕奪該司官俸半年勒尙鵬閒住屯鹽事務行各該巡撫官從實整理後不必再差

○丙辰時淮河自板閘至西湖嘴開浚乖成而裏口等處復塞總督漕運侍郎趙孔昭以工費不給請議處錢糧因言淸江一帶黃河五十里宜築堰以防河溢淮河髙家澗一帶七十餘里宜築堰以防淮漲工部復請以錢糧下孔昭及河道都禦史翁大立通融借助其裏口等處亟行開浚以築堰事宜及海口築塞寶應河二事均酌議舉行從之

○丁巳戶部尙書劉體干等言吏部尙書楊慱系先朝耆碩揚歷四十餘年中外倚以爲重柰何以一﹤鋶﹣釒﹥忤旨遽賜免歸且博久歷邊陲國有大議廷臣往往就決去畱之際關國輕重不可不愼惟上特畱用以全國體是時給事中鄭大經等禦史郝傑等亦各具﹤鋶﹣釒﹥請畱慱上俱下其章於所司

○巡撫雲南都禦史陳大賓等言武定府治已徙而和典州故無城垣密邇寇賊州民避之府城歸者如市卽不遷州治而不遷者過半矣宜及今並徙州爲附郭聽民居之以安殘黎之心杜狂夷之望兵部覆奏報可乃命和曲驛俱附府治攺州治爲巡捕館令吏目領民兵守之

○戊午戶部尙書劉體體等言國家經費一歲所入不足以供其所出而陳乞支給者又每出於額外民窮財盡職此之由臣等以今年出入多寡之數與夫昔省而今費如各邊士馬芻粟各宗室祿糧條呈禦覽仍容臣等以內外一切經費錢糧應存應革者擬奏請旨刊成書冊以頒中外庶經制有常而國計可紓民生可保上是其言

○以廣西古田川兵命發太倉銀四萬兩給之爲軍餉之費

○己未立春順天府進香上禦皇極殿受之文武羣臣行慶賀禮

○賜刑部右侍郎吳百朋父瓊祭如例從其請也

○庚申起少傅兼太子太傅吏部尙書武英殿大學士髙拱以原官不妨閣務兼掌吏部事

○以水災攺折松江府華亭縣上海縣漕糧十分之五存畱蠲免亦如之從撫按奏也

○賜成安伯郭應干母夫人劉氏祭二壇

○戶科都給事中劉繼文禦史楊家相劾奏提督總漕運總兵福時貪肆不職詔革任聽勘

○辛酉琉球國中山王尙元遣其臣守備由必都等歸我日本虜去人口守臣以聞上嘉尙元慶劾忠誠賞銀五十兩彩叚四表裏仍賜敕獎勵由必都等各給銀幣有差

○癸亥禮部議上卹典條例一文官祭葬有無隆殺之等悉遵會典其特恩如從必日侍講讀軍功必躬履行陣春宮官必親奉出閣開陳有勞者悉遵嘉靖中題允事例其祭葬大約於本等品級內量加一等無祭者給與祭一壇無葬者給與半葬應半葬者給與全葬如講讀官則五品本身有祭四品本身父母得擬祭葬三品祭得及其妻軍功則四品本身得擬祭葬三品未滿得及其父母加恩成例各有等差不得超越資次妄生希覬其或有講讀年久啟沃功多軍旅身殲勛勞茂著者恩卹自宜加厚本部臨時議擬諸自上裁其餘不許一槪援引陳乞一一品官父母妻加祭有父母加二壇者有妻加一壇者有妻止於一壇者恩難預擬今後遇有陳乞客本部斟酌議擬請自上裁一會典所定二品祭數本身二壇加有三少或兼大學士贈一品者至四壇父母與妻俱一壇節年所擬則例如致仕加三少者加祭一壇加太子太保者加祭三壇原加三少而續奉旨革去者止與本等祭二壇其被劾閒住者祭葬俱無妻未封夫人者不準與祭帷加升日淺政續未著者難以預擬本部臨時覆實奏請量減一三品官祭葬不分在任致仕俱祭一壇兼學士贈尙書者祭二壇未及考滿病故者祭一壇減半造葬悉如舊例一四五品官不得重封故四品官考滿若由六七品升者父母有祭由五品升者以例不重封遂不得賜祭殊爲不均合於前議今後四品官凡經考滿者父母𨿽止授五品封亦與祭一壇其未經考滿者不得越例陳乞一品官父母未蒙封贈者於制本不當沾祭不許越例冒請若品官妻非系封贈夫人者原無祭典不準並祭一四品以上官本身及父母恩典必由考滿而始得然有二品三品共歷四五年者父母未授三品封有終不得沾祭葬之典者三品四品共歷四五年父母未授四品封有終不得沾一祭之典者宜並敍年資今後如二品三品共歷三年以上者𨿽未考三品滿本身及父母俱準與三品祭葬三品四品共歷三年以上者𨿽未考四品滿本身準照三品未滿例祭一壇半葬父母準祭一壇其未及三年以上者不得妄行陳請一內外對品例不重封然以先授外封而不得沾內封之祭是使均一考滿父母恩典有得有不得亦爲不均今後不拘品級凡已授外封及後任京職考滿宜封而例不得重封者悉照品級給與應得祭葬如不因考滿而蒙詔授封者非系講讀軍功仍不準給一致仕之臣𨿽經論劾旣已原其心行無庇優禮致仕身後恩典理宜槪給故世宗皇帝輙照弘治年間例行今後遇有三品以上被劾致仕奏請祭葬者悉遵此例如有罪過昭彰公論共棄者不拘見任及致仕等項俱照本部前議聽該科參駁本部停寢其被劾閒住遇蒙覃恩槪復致仕者祭葬仍不準給不許混奏一被劾聽調功過未明舉措未定相應酌處使人品原無可議所有應得祭葬合行準與全給或功有可錄過有可原者則功過當相較量所有應得祭葬合行以全給擬作半給半給擬作有祭無葬至於罪過昭彰公論共棄者竟照閒住事例俱不準給今後容本院悉照斯議具由議擬上請施行一因事革職而後賜復原職則公論已定宜與以應得恩典如嘉靖二十七年例其覃槪復者不得援以爲例今後自三品以上凡遇此項悉照所得品級題給祭葬若後復職銜及擾於原職者仍照原行其被劾論勘未明身故者詔閒住例俱不準給一勛臣祭葬除皇新取自上裁及悉照會典外其爲事革祭者如正徳嘉靖間題給賜祭則例今後公侯伯在內掌府事坐營在外總兵徵討積有勛勞而加太子太保以上者照會典公侯祭十六壇伯祭十五壇掌府事坐營總兵歷有勛勞者與祭七壇掌府事坐營積有年勞者與祭五壇𨿽掌府事坐營而政績未著者與祭四壇管事而被劾勘明閒住者與祭二壇被劾未經勘實者祭一壇勘實而罪重者並本爵應得祭葬一槪盡削又正徳間公侯伯本俱祭三壇嘉靖年間仍祭二壇今後各照嘉靖事例以復會典之舊一武臣祭葬正徳嘉靖間本部所題事例如都督同知僉事起用未久病故者與祭三壇錦衣衛都指揮使身後贈都督同知者亦祭三壇署都督同知照署都督僉事例止與祭一壇宜推類遵照施行一節義以死事爲難放朝廷加恩有賜祭者有祭而兼葬者有祭葬而加贈謚者有祭葬贈謚兼給而復立祠以表之者所謂死事如抗節不屈身死綱常者犯顏諫諍身死國是者執銳先登身死戰陣危城固守身死封疆者如此而立祠祀之乃足以勸人心維世教近來或有城池失守而身殞於奔命戰陣敗衄而軀斃捯戈者原無死事之心施以立祠之典非所以重節義示激勸今後諸如此類若憫其喪亡哀其暴露止宜酌量輕重或賜葬祭或加贈蔭以安幽魄至於立祠一節合應愼重必須莭義激烈眞心死事者撫按從實奏來容本部酌議奏請建立祠廟其非此類者並從覆寢議上俱從之

○工部覆禦史向程武尙賢奏請以見在各監局匠役一萬三千三百六十七人著爲定則不得加增以滋縻濫從之

○甲子命原任薊鎭遊擊將軍署都指揮僉事尙智充大同入衛遊擊將軍

○南京神宮監太監王成采以盜伐孝陵樹木論斬

○乙丑尙寶司司丞鄭履淳言頃年以來萬民失業四方多故天鳴地震災害洊臻臣等當慟哭流涕於陛前皇上應臥嘗薪膽於宵旰也夫饑寒迫身易爲衣食嗷嗷赤子聖主之資若不及今定周家桑土之謀切虞廷困窮之懼則上天所以警動海內者適以資他人矣今之最急莫如用賢陛下禦極以來恭默三﹤礻冀﹥矣寧曾召問一大臣面質一講官賞納一諫士以共畫思患豫防之策乎竊慮髙亢暌孤乾坤否隔忠言重折檻之罰儒臣虛納誨之功姬姜違脫珥之規周召拂同舟之義回詁旣懲趙普奚從而捕牘內批徑出蘇轍何自以封還紀綱廢於因循賢襲襲於玩愒功罪之欺蒙岡核浮系之文案徒盈善類旣失於振揚厲階陰啟乎閹寺言涉官府輒肆阻撓梗在私門堅不可破童牛瀛豕之圖不豫城狐社鼠之計莫施患豈在明前車不遠萬眾洶洶皆謂羣小侮常明良﹤鋶﹣釒﹥間自開辟以來未有若是可以永安者伏願奮英斷以決大計勿爲小故之所淆弘浚哲以任君子勿爲僻暱之所惑以美色奇珍之玩而保瘡痍以昭陽細故之勤而和庶政以蠻夷爲關門勁敵以錢谷爲黎庶脂膏拔用陸樹聲石星之流納殷士儋翁大立等﹤鋶﹣釒﹥經史講延臣民章奏必與所司面相可否萬幾之裁理漸熟人才之邪正自知察變謹微回天開泰許無踰此上以履淳假借陳言妄議朝廷懷姦生事命廷杖一百系刑部獄

○總理河道都禦史翁大立言治河之役宜以調撥夫役收發椿艸屬部臣計處錢糧追徵工食屬兵備令畫地責成則河上可計日而就於是工部覆議以儀眞至楊州淤淺髙郵一帶湖堤剝蝕屬淮楊兵備會同南河郎中儀眞主事理以通濟閘內外淸江浦上下淤淺屬淮揚徐州二兵備會同南河郎中淸江廠主事經理以廬鳳二府協濟椿艸錢糧役夫工食及寶應湖堤泗州等處堤岸屬穎州兵備會同南河郎中經理以大淮兩岸沙嘴淸河縣東西湖堤魚溝河以下屬徐州兵備會同南河郎中經理以邳州沂武二河與乾河口淤塞房村及境山黑龍潭堤屬徐州兵備會同南河郎中管洪主事經理以沛縣三鋪四鋪大堤豊縣縷水堤接華山塞飛雲橋故道及薛河下流屬徐州兵備會同夏鎭主事經理以臨淸菓市口尖冢集白廟兒等處堤岸屬臨淸兵備會同北河郎中甎廠員外郎經理以內黃南樂二縣正河淤塞及小灘上下膠淺黃蘆河乙字河屬大名兵備會同北河郎中經理以吳橋縣衝決朱官屯交河縣衝決徐家馬頭等處靑縣衝決盤古口等處與滄景二州南皮靜海二及天津衛堤屬天津兵備會同北河郎中經理以蒙村蔡村耍兒渡等處堤岸河西務上下淤淺屬壩州兵備會同通州郎中經理上皆從之

○詔旌節婦十一人河南孟津縣生李濟眾妻孫氏直隸昌黎縣民齊道妻王氏湖廣孝感縣民劉廷相妻方氏山西夏縣民李汶未婚妻趙四女長治縣民李曉妻焦氏山東定陶縣生員孔彥弼妻喬氏一門雙節者狹西髙陵縣民蕭憲妻王氏憲子生員蕭韶妻髙氏一門三節者階州文縣監生李含章妻張氏生員李含美妻陳氏含章子生員李垣妻髙氏烈婦六人河南陳畱縣民鄭瑁未婚妻張二姐固始縣民張維舜未婚妻周氏山西崞縣民陳光先妻張氏角�羊州民李孟冬妻宋氏直隸穎上縣民王敷紀妻汪氏沛縣民陳恕妻姜氏

○丙寅南衛王府管理府事鎭國將軍譽樅請給印信禮部以南渭王無後府事不當復畱弟如隰川王例以關防給之報可

○丁卯以大祫遣駙馬都尉許從誠固安伯陳景行告太廟祧廟

○戊辰行大祫禮於太廟遣太常寺官祭大歲月將及五祀之神

○以災傷詔免淮安府徐州髙郵州寶應縣歲徵追捕民壯軍餉銀三萬四千四百餘兩從摻江都禦史吳時來奏也

○總督狹西三邊都禦史王崇古劾奏延綏總兵董一奎貪殘不法狀請逮至京究問有旨勿逮下禦史嚴究以聞

○以明日正旦節遣泰寧侯陳良弼興安伯徐夢暘寧晉伯劉斌武平伯陳大策祭長陵獻陵景陵裕陵茂陵泰陵康陵永陵景皇帝陵寢指揮僉事張澍祭孝懿皇后中官祭恭讓章皇后及廢後吳氏署都督僉事周於徳祭哀衝莊敬二太子各陵園

○是歲天下戶口一千萬八千八百五口六千二百五十三萬七千四百一十九田賦田四百六十七萬七千七百五十頃一十一畝有奇米二千二百一十九萬七千二百一十九石六斗有奇麥四百六十二萬六百二十六石有奇絲七萬三千八百八十六斤有奇綿三十八萬三千八百七十四斤有奇絹一十三萬三百九十八疋有奇綿花絨二十四萬六千六百二十八斤有奇布六十二萬五千六百九十疋有奇折色鈔九百五十九萬六千二貫有奇雜課鈔五千八萬六千七百七十三貫有奇折米六萬一千三百四十四石有奇銀二萬九千三百九十五兩五錢有奇鹽課鹽二百三十二萬七千二百九引鹽鈔折銀六萬八千四百四十一兩三錢鹽課銀一百二十六萬八千四百三十五兩九錢茶課五千八萬三千六百一十七斤有奇屯田子粒三百七十二萬八千七百三十九石有奇屯收地銀四萬八千二百四十三兩三錢有奇年例金二千兩水銀二百二十九斤朱砂四十六斤八兩漕運四百萬石內災傷攺折二十二萬四千五百一十四石七斗一升運米三百七十七萬五千四百八十五石二斗九升各處運納米二千三十六萬六千四十二石有奇

大明穆宗莊皇帝實錄卷之四十明穆宗莊皇帝實錄卷之四十一

隆慶四年正月己巳朔日食免朝賀

○調大同總兵官趙岢於宣府以宣府總兵馬芳代之調大同巡撫都禦史李秋於遼東以遼東巡撫方逢時代之

○命總督京營戎政鎭遠侯顧寰掛印充總兵官提督漕運鎭守淮安

○庚午上始禦皇極殿受朝百官具朝服行八拜禮不宣表

○辛未宣宗章皇帝忌辰奉先殿行祭禮遣平江伯陳王謨祭景陵

○以正旦日食上避殿減膳修省三日

○甲戌遣太常寺官祭太歲月將之神

○乙亥升鴻臚寺卿李用敬爲通政使司右通政提督謄黃大理寺左寺丞王好問爲本寺右少卿

○命恭順侯吳繼爵總督京營戎政

○命鎭守寧夏總兵署都督同知雷龍掛印充總兵官鎭守延綏等處地方

○上諭兵部曰畿輔近邊地方武備廢弛已久近來言者皆詳於外而略於內豈萬全計爾等宜悉心詳議所以捍外衛內者具奏施行於是尙書霍冀等條爲十事上之一更置守令謂近邊府州縣掌印官民兵錢糧城堡器械悉屬綜理所系甚重宜行總督撫按官公同甄別某應久任某應攺調遇有員缺吏部仍愼選甲科老練之人充之如科貢吏員出身有異才堪任者一體超用一修繕城堡謂保障邊方城堡爲急往年猾虜止於攻毀堡寨近則攻陷州縣城矣今沿邊地方自永順二府之外州縣城垣與軍民屯堡全未經略卽如近京蘆溝橋河西務皆稱大鎭虜必垂涎之地宜速行各該守臣增築墻垣多開濠塹工費取之撫按贓罰及戶部開納事例銀一申明保甲謂郊畿近地軍民雜處往往盜起肘腋而不知虜至門庭而莫避宜申明保甲之法有急共救有罪同罰其他點閘科派之擾一切禁之一團練民兵謂各州縣設有民壯專備緩急之用而有司獨用以供迎送之役全不教練故民兵𨿽設武備日弛宜如近議嚴行所在撫臣加意教閱其有額外壯丁堪練者多方募集編成什伍擇其有信義服人者立爲隊長隊副以統領之平時則量減徭役防秋則量給行糧如有捍虜功一體升賞一修築墩臺謂墩臺爲烽火耳目之寄而近邊州縣多圯廢不修猝遇虜警不便傳報宜酌量衝緩以時修築多撥軍夫守之一制造火器謂中國之長技全在火器如連珠炮湧珠炮神槍快槍等項宜一一多備仍選軍民精銳有膽力者充爲火器手不時教習以濟緩急一栽植樹株謂畿輔內地平衍空闊虜騎得以長驅宜於各城堡外多栽樹木不惟利民且因可以捍虜一預計防守謂城堡旣修又湏法令素明乃能有濟宜令各府州縣掌照各城堡�口數就次以爲信地挨戶出丁守之𨿽勢豪之家不得狥情優免遇虜報戒嚴卽挑選壯丁如期策應一嚴謹收斂謂虜若大舉則當下淸野之令使各處保甲馬上執旗召集鄕民悉遷入城堡如有怠玩者罪之一責成兵備謂畿輔地方一應兵馬錢糧之事全賴兵備分理必功罪相同而後能戮力共濟卽如近年宣大地方戰守之功無不歸之兵備而頃者大同失事罪止坐總督鎭巡甚非法紀今後宜以爲戒使人人知責任所在不容他諉庶於邊務有禆﹤鋶﹣釒﹥入上以爲然令各該撫按督率兵備等官著實舉行更置有司務依期作速具奏

○丙子南京提督操江都禦史吳時來言新江口營水操官軍內有建陽新安鎭江三衛請各分爲兩班一班京操一班防訊而量減操軍行糧歸之南京戶部報可

○以春防屆期命薊遼宣大山狹諸鎭臣加謹邊備

○詔蠲嘉靖三十五年至四十四年各處積欠馬價銀有差

○丁丑罕東左衛都督阿束把力等入貢宴賞如例

○詔復故太子太保兵部尙書兼都察院左副都禦史閒住許論原職從其子右府都事倓乞請也

○升河南汝寧府知府史桂芳爲兩浙都轉運鹽使司運使

○巡按直隸監察禦史燕儒宦條陳六事一復舊城以固南山謂宣府爲京師北門而延永南山一帶陵寢在焉虜患爲急先年總督翁萬達奏於東路鎭南墩起西曆四海冶等處共修外邊一道又自永寧墩起歷雕鶚堡等處創修內垣一道外邊以捍北路內險以捍京師此安邊至計宜行督撫諸臣修復廢址一明華夷以防隱憂謂宣大兩鎭將領每收養夷人爲家丁藉其用而其類亦有見任參遊指揮坐營千把總官者戎性叵測宜以時抑制一添官堡以重民命謂大同一鎭爲私堡者一千八百餘所今令歸並官堡二百五十七所本欲其團聚有備易守也然其相去遠不相及將官又擇堡之小者爲官堡利其便於守禦民非私堡勢無所入保虜之所過止報殘破官堡而不知私堡之受屠掠者多矣是有並堡之虛名而民受實禍也宜令公私隨宜增築給以火器火藥而爲之備一定奏報以明功罪謂邊將積獘在於不先偵探虜情而惟急於馳報軍門大抵皆虛張不實爲冒功避罪地宜令督撫遇警止報虜出入之期而諸將功罪必待巡按禦史親詣所經地會同勘奏總兵官毋得自爲奏瀆一禁抽兌以明戰守謂各路參守有馬官軍多被鎭守官掣入鎭城自衛宜嚴加查禁其家丁出邊止許自乘己馬或本營馬不得從各堡兌騎以致倒損一豁扣糧以卹邊軍謂貧卒遠戍惟仰給月糧而宣府則以撫賞屬夷大同則以秋靑艸價等項公用扣減軍餉人情不堪宜行督撫官酌議豁免兵部議覆上允行之

○南京都察院右僉都禦史吳時來以考察在邇請量畱南科道官歲久當遷者一二人使主其事報可

○戊寅內承運庫以空頭札子傳諭戶部進銀十萬兩部臣劉體乾執奏京庫錢糧所系至重今以片紙取之姓名不具印信不鈐安知眞僞臣責在典守不敢發也科臣劉繼文亦言白札非章奏體乞愼中旨以防欺蔽上報有旨所取銀兩令如數以進

○總督兩廣福建都禦史劉燾奏討平海寇林容等功命賞兵備張士純等銀兩有差磔賊首林容等於市容本海寇吳平殘黨巢聚西海劫掠爲患與曾一本殘黨許瑞相攻於吳川赤水河面容敗被執瑞遂因容所虜千戶朱本源求撫獻容等首從三百餘名被虜教官謝贊謝式謝庠陳漸階生員周坦等男婦四百餘名事聞兵部因請釋瑞勿誅許其立功自效報可

○升延綏東路左副總兵署都指揮僉事牛秉忠署都督僉事充總兵官鎭守寧夏地方

○己卯孝恪皇太后忌辰神霄殿行祭禮遣慶都伯杜繼宗祭永陵

○升太僕寺少卿李際春爲鴻臚寺卿

○大學士趙貞吉上言我朝內外衛兵分隸五府乃髙皇帝定萬世太平之計俾免前代彊臣握兵之害其爲聖子神孫慮至深遠也永樂末年因聚府兵北伐旋師之後遂結營團操乃以三千神機二營附之因號爲三大營其實皆五府之兵也夫五府之兵因調發而聚之爲營旣歸卽當散還各府矣所以久聚團操而不散者以當時常有戒嚴徵伐之事故不暇耳然猶以五軍名營實未變五府之舊制也沿至正統末年嘗變爲十團營矣弘治年間又加爲十二團營矣正徳年間又增置東西官廳矣然舊營之中尙存老家軍之籍則五營之號未泯而五府之意猶存也夫我太祖分府以設將則權任不偏而得將將之法我成祖分營以統兵則分數易明而得將兵之法此祖制之盡善所當世守者也至嘉靖庚戌嚴嵩建議於五府之外持設戎政府括內外兵籍鑄總督戎政之印而授之仇鸞於是祖制大壞而賊臣得肆覬覦之計向使鸞遲於伏誅則時事之危未可測也鸞誅而以鎭遠侯顧寰代之寰惟知退讓自守以保勛名而營兵則日弱矣臣愚晝夜慮此竊謂分府設將之制未易卒復而分營統兵之法猶可遵行蓋將才難得以一人統十萬之眾非韓白不能以十萬眾分委之數人則稱職易耳合無將見操官軍分爲左右中前後五營各擇一將以分統之責令開營訓練各程其能而以文臣巡核之加賞罰焉收戎政府印歸之內府有事則領敕掛印而命將於閫外事完則繳敕納印而歸將於營中如是則太阿之柄獨持於上而輦轂之下常有數萬精兵可戰可守隨所用而無不宜矣﹤鋶﹣釒﹥入上曰覽卿所奏具見忠謀分營練兵系祖宗舊制該部卽與廷臣從實會議以聞於是兵科都給事中張鹵言廷臣會議故事止決於一二人餘各唯唯署名而退有旣退而不知所議何事者或尙有後言者今營兵事重當以貞吉所論刊布與議諸臣使各出意見書其左方仍持赴議所公同商確題請其有推諉不與議者卽不列名會﹤鋶﹣釒﹥其有獨見欲別具﹤鋶﹣釒﹥者聽久之乃集議東闕下惟英國公張溶等十六人請分營練兵如貞吉言成國公未希忠等二十八人請革戎政武臣與印而仍用三大營如鹵言給事中邵廉及魏體明禦史尙徳恆仍各上﹤鋶﹣釒﹥言疆兵在擇將不在變法兵部尙書霍冀以爲然乃上議曰國初京營之制立大小教場以練五軍將士永樂初旣有五軍營又有三千神機兩營是爲三大營各設提督等官管領之景泰初選三大營中精銳分爲十營團操其官略如三大營之制至成化三年又分爲奮武等十二營內又各分五軍三千神機三營其名亦不夫祖宗之舊正徳中又增置東西官廳則將愈多而兵愈弱矣我世宗皇帝斷自宸衷告於太廟修復祖制三營並將三千營攺爲神樞及定三營大將副參遊佐職名添設練勇參將各二員神謀睿算至精至詳誠萬世無獘者往時仇鸞之誅乃將之無良非法不善也貞吉深鑑覆轍建議更制以收兵權𨿽不爲無見但臣等以爲法未至於大壞者無貴於紛更議有涉於異同者當從乎眾論今京營之制總之爲三大營以統其綱析之爲三十小營以理其目兵柄不偏於一將軍法不專於一人有合操有分操有春秋閱視之操有歲終考核之操此正皇上所謂分營練兵系祖宗舊制聖子神孫所當欽承勿替者況在廷文武諸臣多謂京兵之訓練不在於營制之更張而在於將佐之得人操練之如法似皆探本之論經曰三人占則從二人之言臣等參酌羣言竊謂三大營仍舊則將領不增而占役少號令不煩而統紀明似屬穩便至謂大將不宜專設戎政不當有印此則防微杜漸相應依擬余仍照祖宗三大營分營操練內五軍營多餘二枝均撥神樞神機每營共爲十枝推智勇將官三員充總兵官各請敕一道給關防一顆以便行事而以文職大臣一員量加職銜俾之總理每歲無事則居營訓練有警則總兵掛印出徵事完回營照例繳印中間未盡事宜聽新推督理大臣及巡視科道官逐項查酌另行條議以聞得旨營制旣經多官會議明白俱依擬行

○南京掌中軍都督府事魏國公徐鵬舉夫人張氏早卒無子庶長子曰邦瑞當襲封鵬舉愛其嬖妾鄭氏子邦寧欲立之先使人行貨嚴世蕃所詭爲鄭氏請封魏國夫人已而議遣邦寧送監習禮謀於兵部尙書劉采采正色曰吾聞立子當以長公卽愛少子宜置之安地毋怡後悔鵬舉默然卒送邦瑞邦寧知事不就乃函其金寶首飾以好邀誠意伯劉世延於鷲峯寺屏人與之謀世延受之密以書詒祭酒姜寶言邦寧當襲狀寶疑不決會有助教鄭如瑾者故爲舉人時頑薄無行至是亦陰入邦寧賄證世延語於寶所寶遂戒吏毋納邦瑞駁還禮部行五府勘結禮部怒不爲報而鵬舉亦因畱邦瑞不遣居無何副使馮謙私候寶盡發如瑾與邦寧相結約語且言外議頗誣及寶寶大驚具劾如瑾章下南京法司鞫問於是世延事亦發反移牒至刑部言已與徐氏世讐未嘗與鵬舉廢立議辭甚倨悍吏不敢詰惟如瑾坐革職爲民鵬舉奪祿米一月鄭氏追奪誥命邦寧及其黨罰治有差

○庚辰以靈丘王府鎭國中尉鼐鈇管理府事減校尉三分之二

○兩廣總督劉燾奏報官軍斬獲荔浦等處巢賊韋公海等一百一十人上采部議詔增兵殄滅餘寇而令巡按禦史詳核次以聞

○命左軍都督府僉書臨淮侯李庭竹掌中軍都督府事

○辛巳禮部言國家舊制東宮出閣讀書期不出八歲今皇太子年齡漸長正當其期宜早親儒彥以端睿養上命如前旨俟十齡以聞

○壬午發太倉銀七千兩於薊鎭備撫夷用

○山東道監察禦史劉思賢劾奏刑部右侍郎遊居敬徒以講學冒時名其才與節無足取者曩爲巡撫以失事被逮時嘗行千金於嚴世蕃脫罪不宜復居近列吏部覆居敬項用言官交薦起用且前事已明不宜復深究得旨畱用

○刑科都給事中舒化言巡撫應天右僉都禦史海瑞著節先朝誠一代直臣然迂滯不諳事體聞其在應天科條約束切切於片紙尺帛間以難過客恐非人情夫道在日用當官者不必出尋常之外而別爲調停政貴宜民善治者豈在創新奇之法以抗夫時俗如瑞第宜與兩京淸秩以風激天下之士蓋所以全地方亦所以全瑞也得旨海瑞節用愛人勤事任怨畱撫地方如故

○癸未上元節以天變修省免百官假禁民間張燈作樂

○吏部覆戶科給事中楊鎔奏請以舉人出身知縣教官廉能素著者入補光祿寺署正而間以例貢參之優其遷擢或徑於聽選舉人中除補從之

○升賞隆慶二年五月中延綏淸平堡陣亡被創官曹玉等六人

○甲申命五軍營把總大同後衛署指揮僉事王卿大龍門把總保定後衛指揮僉事尹志莘太原前衛千戶黃元忠宣府左衛署副千戶李廷相各充守備官卿大同懷仁城志莘插箭嶺元忠眞定廷相大同應州城

○以軍功蔭故太子少保兵部尙書趙炳然一子爲國子生

○兵科都給事中張鹵上﹤鋶﹣釒﹥請加飭春防因言總督陳其學平生淸謹殊乏揮霍之才巡撫王遴不近人情太鮮含弘之度宜爲之處又言宣大總督原駐陽和居兩鎭適中之地便於經略已而移駐懷來專備南山夫虜不能越上谷以伺南山則南山不宜株守明矣請如故事令總督駐陽和仍嚴核薊鎭練兵實效及入衛兵減撤之數而戒諸將官各戮力任事無飾虛言兵部覆議得旨令陳其學回籍聽用王遴策勵供職今後總督每遇春秋兩防照舊駐札陽和有警相機調度余俱如擬

○戶科給事中楊鎔劾奏兵部尙書霍冀工部左侍郎徐綱各貪庸不職狀冀等﹤鋶﹣釒﹥辯因乞罷上謂冀勤愼鮮過畱之綱調南京用冀再辭不允

○夜望月食先是工科給事中陳吾徳言歲首日月交食天之大變而百官護日多惰慢不如禮宜令禮官先於月食前一日承制戒飭之而皇上亦宜罷遊樂屏玩好以答天戒則大小臣工將明知聖意所向罔不寅恭兢惕以修實政矣上是其言

○乙酉英宗睿皇帝忌辰奉先殿行祭禮遣撫寧侯朱岡祭裕陵

○丙戌原任少傅兼太子太傅吏部尙書武英殿大學士髙拱﹤鋶﹣釒﹥辭召命上謂拱輔弼舊臣徳望素著趣令赴任不允辭

○六科十三道官周詩劉思賢等各上章陳弭災事禮部覆言官所陳或祈皇上責躬勤政廣開言路以謹天戒於九重之中或乞申飭臣工各率其職以修常憲於庶列之內皆弭災要務宜從實舉行而臣等尢望日嚴聖敬端本淸源察陰陽消長之機究天人感應之理緩刑尙徳親賢遠姦則臣下望風承志誰敢不洗濯自效者上善其言

○丁亥命總督狹西三邊軍務都察院右都禦史兼兵部右侍郎王崇古以原官總督宣大山西等處軍務兼理糧餉崇古﹤鋶﹣釒﹥辭上曰宣大重鎭以卿才略素著持玆簡用宜亟之任不允辭

○貴州巡撫都禦史趙錦言貴州宣慰司儒學諸生受廩於官者凡四十人而貴陽府學止於二十人多寡不均宜量爲加損俾各以三十人爲率禮部議覆從之

○己丑加大學士趙貞吉太子太保貞吉﹤鋶﹣釒﹥辭上優詔褒答不允

○辛卯萬壽聖節上禦皇極殿百官行慶賀禮

○免百官宴賜節錢鈔

○免命婦朝賀

○遣武定侯郭大誠寧陽侯陳大紀安遠侯柳震靈璧侯湯世隆分祭長陵獻陵景陵裕陵茂陵泰陵康陵永陵都督僉事沈至祭景皇帝陵寢徳平伯李銘祭孝懿皇后中官祭恭讓章皇后各陵園

○朝鮮國王李昖遣陪臣禮曹參判李后白等入賀宴賞如例

○壬辰以右春坊右諭徳丁士羙充日講官

○癸巳孝靜毅皇后忌辰奉先殿行祭禮遣武安侯鄭昆祭康陵

○甲午兵部覆山東道監察禦史劉思賢所陳三事其前二事請如嘉靖中例雲南應襲土官令照品入貲就彼替職又請仍設守備一員於臨元裁革參將其後一事請減撤湖廣沅州冗兵事在彼中行撫巡官議覆上是之

○乙未都察院左都禦史王廷以衰病乞休不允

○吏科都給事中鄭大經言惠安知縣蕭繼羙久竊虛名報政輙居髙等頃乃使人行千金輦轂之下幸而敗露監司者不能覺察何以監司爲哉且有司貪肆者恐不止一繼羙而已請通行天下撫按官嚴禁詳訪有如繼羙者亟逮治之或狥情夫實考注不當事覺並坐吏部覆議報可

○丙申詔歲給故寧海王載﹤土予﹥宮眷養贍米一百石

○命司經局洗馬管國子監司業事馬自彊以原官兼翰林院侍講還掌局事纂修世宗肅皇帝實錄充經筵講官

○南京科道官張煥王謠等各論捄駱問禮楊松言二臣言𨿽可罪心則無他今並得譴去二臣不足惜竊恐人心疑畏緘默成風儻國家有大利病臣下有大姦惡誰復言之不聽

○直隸巡按禦史燕儒宦查奏宣府鎭軍侵盜錢糧諸姦狀坐棄市者四人遠戍及徒贖者五百七十三人因論去任郎中賈洪參政楊旂副使範大儒參議秦可大見任郎中邵元哲副使方逄時參議何棨等及指揮千百戶等官鄭漢等各監失職之罪詔奪何棨等俸一月其去任者姑貰之鄭漢等下巡按禦史逮問餘如擬

○丁酉中宮千秋節免命婦朝賀

○都察院左都禦史王廷再﹤鋶﹣釒﹥乞休上以廷情詞懇切許之賜馳驛歸

○贈故工部左侍郎李登云爲工部尙書

○總督狹西三邊軍務都禦史王崇古上議曰今羣臣言用人理財者奚啻百數其揚明拔幽括地竭澤奚啻萬言然竟未能裨尺寸裕錙銖者何也善議者不任其事而責人者不責之已故見效闊疏而鮮成事也且邊事非經涉無以知山川之險易非服習無以耐風霜之艱苦非督戰無以知兵力之勇怯非見敵無以知虜勢之彊弱故有不可戰而責以必戰可攻而顧謂不必攻當事邊臣眞莫知所適從矣議論日多成功日少夫賢智如諸葛亮尙以成敗利鈍爲未敢逆睹臣歷任南北兵備叨授督撫徵倭禦虜百艱俱歷誠不敢以已所不能自保與勢所不可預度者責人自代重誤時賢也理財之道費出有大小省其大則小者可並省大者費則小者𨿽省無濟也邇者戶部之議邊費率謂嘉靖初年止五十九萬覆二十八年加至二百二十一萬又十年至二百四十餘萬又五年至二百五十一萬而歲入不給矣然內府京倉各項正支視初年增損該部所悉也中間豈無大費可省而小費可節者乎此非邊臣之敢與聞也至於各邊之增費大都在薊鎭十七在宣大遼東山西十二而狹西四鎭獨延綏因選兵入衛稍增十一其甘寧固歲額京運視嘉靖初非惟未增抑尙多減今甘肅五萬一千有奇寧夏四萬五千固原九萬延綏二十九萬七千有奇通計四鎭歲額止當薊鎭之半狹西三邊東自延綏黃甫川西抵甘肅嘉峪關西南抵洮岷遠接四川松茂延長數千里各鎭兵馬總計兵二十餘萬馬十餘萬匹以分守紆遠之邊無所不寡南番北虜四時戒備一歲芻糧數百萬計除京運外皆取足民屯鹽糧視他鎭半請帑銀者不同今當於其費之多者查議節省不宜復於少者而仍計減削以重苦之也又邊腹之費惟軍職冗濫爲尢甚軍不加多而官增數倍俸增鉅萬一官之俸數軍之糧也故各邊軍有逃亡而糧無附餘者冗官食之也臣嘗條議節冗俸以勵軍職與今給事中溫純劉繼文及建議諸臣意同而戶兵二部未卽允行者誠以在京武職之眾議論之多憚於定制而不敢輕議也夫宗藩祿米祖訓定制今值不繼尙可量議減折而軍職之不堪策用者獨不可議減折乎誠如部議是視軍職反優於宗藩矣若果京衛侍衛軍職原無加增可免另議其在外各省各邊新官旣眾舊官不堪策用者量議減折則每歲減支糧若干卽可省邊儲京運之數不猶愈於裁減一二雜職文官以無損益於邊儲爲得得計耶上下其章於所司

○戊戌升協理京營戎政兵部左侍郎兼都察院右僉都禦史王之誥爲都察院右都禦史兼兵部左侍郎總督狹西三邊軍務之誥﹤鋶﹣釒﹥免加秩請以舊銜往不允

明穆宗莊皇帝實錄卷之四十一

明穆宗莊皇帝實錄卷之四十二

隆慶四年二月己亥朔命太子太保禮部尙書兼文淵閣大學士趙貞吉兼掌都察院事

○四川戎縣都蠻阿大等寇掠髙筠等縣擄百戶張汝昆等勢張甚巡撫都禦史嚴淸巡按禦史王廷瞻各奏請大發兵討之淸又舉貴州總兵安大朝可任討賊之事而劾叔瀘參將盧梁守備吳啟東皆懦不堪用宜以遊擊周宗代梁守備謝崇爵代啟東兵部爲請上命淸會同大朝督率各該守巡將領等官克期徵剿務令靖寇以安地方盧梁等俱依擬

○庚子命工部於道心閣精一堂臨保室舊址重建閣曰隆道堂曰仁徳室曰忠義

○貴州宣慰使司土捨安國亨等各遣人賀萬壽聖節給賞如例

○升分守延綏東路左副總兵署都指揮僉事牛秉忠爲署都督僉事掛印充總兵官鎭守寧夏地方

○辛丑刑部尙書毛愷引疾乞休上以愷屢﹤鋶﹣釒﹥懇切從之賜馳驛歸

○命大同入衛遊擊將軍趙竭忠充大同北東路參將以鎭虜堡守備薛邦奇爲署都指揮僉事代之

○戶部奏將每歲額角�羊承運庫銀扣減二十萬兩抵補存積鹽引太監崔敏爭之以爲本庫額銀百萬兩系上供之需不可議省上然之遂請部奏

○南京中軍都督府掌府事魏國公徐鵬舉卒鵬舉以正徳十三年襲爵十六年守備南京掌中軍都督府事奉祀孝陵嘉靖四年加太子太保至是卒其子奉鵬舉遺命辭葬請祭謚上從部議止照例予祭余不許

○壬寅以水災免直隸廬州府屬霍山舒城六安三州縣秋糧有差

○甲辰遣禮部侍郎王希烈祭三皇於景惠殿希烈旣承遣將事因上言三皇繼天立極功在萬世詎止一醫哉國家旣祀於歷代帝王以明正統之有自又祀於文華東室以溯道統之相承可謂禮義備俱矣乃又雜之以醫師之流使共俎豆不亦瀆且褻乎又配之以勾芒祝融風牧力後安取義乎且公署中止宜有祠不宜有殿景惠殿之設於醫院已非其地矣而況聖濟殿之所祀者不過先醫遣祀者不過醫官耳乃醫院則祀以三皇遣以部臣何內外互異而輕重失倫也臣愚謂宜存其祠宇裁其瀆祀春秋俱遣太醫院官止祀先醫一如聖濟殿之禮於名義爲稱可以遵行尙書殷士儋覆從其言上不欲攺先帝之制報罷

○遣太醫院官祭先醫之神

○大寧等三衛夷人右都督只兒挨等差頭目升合兒等入賀萬壽聖節宴賚如例

○荊王翊鉅薨上輟朝三日治喪葬如例

○湖廣金崗安撫司土捨覃壁作亂拒傷官軍巡撫都禦史劉愨巡按禦史雷稽古請治失事諸臣罪兵部覆本衛孤懸境外事起倉卒宜從寬貰以責後功上然之卽命愨嚴督所司相機撫剿以安地方前事姑勿問

○太僕寺鄕顧存仁條陳十事其六事言本寺馬政一優卹種馬謂近來種馬之家苦於官吏侵漁惟恐息駒之貽害定顯則謀爲衝落息駒則驅死齅灰寧以納價朋鬻爲便於是權宜額派專仰給馬販而種馬遂廢矣今已裁革角�羊馬判丞省諸別費宜專責有司重其遷選使主課駒凡民間報定顯重駒者卽優卹寧家生駒之後各爲津貼仍免徵艸料銀兩其可作種者畱充額數多生別駒卽以與之堪歲俵者通爲印烙發寄待俵無息者罰及正官一責成寄牧謂判丞旣革州縣正官或不能謙攝馬政宜責管馬通判炤舊出巡其有損失者卽令鬻補大馬印發別戶以防姦僞每年本鄕寺佐出巡得以賢否類呈轉咨戶部爲殿最一隆重遷選謂管馬官當擇廉平幹濟之人責之久任又不許營別差以分職業而府縣正官亦以此課其績毋使怠視玩廢一嚴督角�羊運謂各州縣角�羊銀角�羊馬多被包攬倩身中途侵喚宜嚴行禁革而以職官及富厚義民充之仍查追隆慶元年以後各處折色馬價京營子粒未完者一議派攺折謂南直隸去京師遠且非產馬之地宜悉與攺徵折價一愼貯捲籍謂該寺文移捲籍關系匪輕而典守無責舊多遺亡請以餘閒舊倉攺作架閣庫命吏守之其四事言蘇松農政一責成農政謂蘇松水患頻仍民困已極宜特敕勸農大臣或添敕撫按責令講求水利召墾荒田一置立義倉謂往年撫臣周忱奏立濟農倉遂積米三十餘萬石吳民賴之宜仿行其法或官自糴買或許民折納或勸富人或罰遊惰悉令實谷於倉春秋斂散一如平常之制一置立營田謂散遣客兵有願畱者宜分置沿海要害計口給田令其且耕且守海田不足則如北方土堡之式令各占一區團聚耕作反測可安一議卹糧長宜酌派役田或計田出米以示補助其影射飛詭等斃盡行禁革章下戶兵二部覆議俱從之

○乙巳春分祭朝日壇禮部以歲庚請上親祭得旨命成國公朱希忠行禮

○丙午命掌吏部事大學士髙拱命掌都察院事大學士趙貞吉俱免奏事承旨

○丁未開日講

○祭先師孔子命大學士趙貞吉行禮

○戊申孝貞純皇后忌辰奉先殿行祭禮遣忻城伯趙祖徵祭茂陵

○祭大社大稷

○升南京兵部右侍郎李遷爲兵部左侍郎兼都察院右僉都禦史總督兩廣軍務兼理糧餉

○以寶坻縣仇鸞沒官田六百一頃補還景府景賜田額聽其自行徵糧不爲例

○巡撫保定都禦史朱大器條陳田賦五獘其略言祖宗時租有定額當全徵也近年務爲姑息遂謂完及八分者官得轉遷是每歲卽無災祲輙自蠲二分矣卽二分之數而類計之一郡千計十郡萬計積而上之可知也獘一糧有定數當完角�羊也近年創爲截角�羊之法官吏籍已完者以徼虛聲姦民視後納者以爲得計所角�羊者少所負者多兼以糧長之侵欺吏胥之漁獵其端不可勝窮矣獘二國家存畱糧系宗藩所在則抵補祿米無宗藩則數多餘羨今之官府率以不急視之勾管無專官歲會無定法祗爲姦民之利而已獘三官必任事而後食祿軍必在伍而後支餉此定制也今官有遷代軍有逃亡而俸廩未聞扣減則必有侵冒者矣獘四屯田在邊鄙則多拋荒在腹裏則多欺隱地與糧俱失舊額久矣議者不察乃爲兌支之說夫官爲收支其權猶在上也若聽其私兌則地畝之埋沒數目之虛報者冒從稽考獘五以上五獘皆今日所當釐正者而大要在委用得人乞如印馬禦史兼管屯田之例責令管馬通判或淸軍同知兼理其務而以責全徵革截角�羊二事委之州縣正官則不必椎剝於民而自可利益於國矣部覆詔如議

○庚戌加舊講官禮部尙書兼翰林院學士殷士儋爲太子太保余官如故士儋﹤鋶﹣釒﹥辭上曰卿久侍講幃勤勞茂著加恩已有成命不允辭

○辛亥遣順天府官祭先農之神

○建英明閣於禁中

○起原任戶部尙書葛守禮爲刑部尙書守禮﹤鋶﹣釒﹥辭上以其老成淸愼降旨趣召之不允

○升工部右侍郎謝登之爲本部左侍郎巡撫山西都察院右副都禦史靳學顏爲工部右侍郎

○起原任巡撫福建都察院右僉都禦史汪道昆提督撫治鄖陽

○兵部尙書霍冀引疾乞休上曰卿才識敏練年力未衰邊事方殷豈可求退不允

○論廣東碣石衛失事官罪掌印指揮僉事張錦等七人杖贖還職

○癸丑河南道監察禦史尙徳恆劾奏右都禦史王之誥方集議營制之時計求外轉避事不忠狀之誥上﹤鋶﹣釒﹥自辯曰頃者三邊員缺廷議誤推及臣臣以疆圉多事不容辭難故倉皇受任而臺臣反謂有所規避凡言規避者謂其捨難而之易畏危而求安避害而趨利也今輔臣建議分營練兵不過欲整飭戎務以北根本視之邊方總督親履戎行矢石鋒鏑交其前而誅戮禠奪隨其後難易安危何啻霄壤今也去京華之休逸而遠事窮漠之邊違日月之淸光而甘茹風塵之苦如此而謂之規避豈人情乎於是吏部覆議之誥久習邊事廷臣共推況宣大西北門戶正屬春防新調總督王崇古尙在三邊候代行不可緩有詔趣之誥行受代毋得再辭已而之誥求去益力不允

○罷協守山西副總兵戴希舜以原任太原營參將錢棟代之

○南京太僕寺少卿殷從儉上言廣西毒民惟獞而獞所畏服惟狼兵先年古田之寇𨿽時出時沒然未敢深入由防守有狼兵而聲威振之也有頃歲議減狼兵置募兵已復盡革狼募二兵而用閩浙兵如捕鼠者易貓以犬犬𨿽大不如貓捷非鼠所畏也臣嘗稽之往牒訪諸故老講求禦之法宜莫如調狼兵占地而責之屯守蓋土官以得地爲利而古田素稱膏腴尢其所覬覦也宜擇調東蘭那地南丹三州土官令親領精銳狼兵各一二萬名給以行糧資以響導進據古田要害田畜其中日夜探賊所往遣諜購求戒以窩容並剿勿赦夷情多猜忌孰肯匿他酋而甘誅者或三州兵力不不足添調一二州務使兵盛壯足以寒賊膽而禠其魄則首惡必盡成擒矣又各獞村寨不下數百種類不啻數萬其中固有納糧向化者亦有曾經爲寇未與犯城後能懼罪願立長相統者進兵之初又當預發旗榜分別良惡使眾心知所向背而不疑然後一鼓下之別立土官男年力功勞相應者查照左江九司事例授以巡檢職銜令其以夷治夷屬之桂林府管轄土司旣立縣治仍舊則今日之獞寇卽他日之狼兵納糧聽調與編民無異而又招來流移查復產業商賈漸通衣食自贍古田永無患矣臣又惟孔子論政足食先乎足兵愛人本於節用古田逕路崎嶇不便輸挽而狼兵赴調常在秋成後俟其旣集給以餉銀或資糧於敵或裏糧以從聽其自便彼利在得地必樂於用命而挽運之勞可免此又一計也進兵當以秋冬水涸之時期以一年內成功旣剿之餘隨繼以撫使殘寇復業免貽後患此又一計也上采行之

○甲寅升工科左給事中龍光爲本科都給事中吏科右給事中楊一魁爲兵科左給事中

○總督南京糧儲都察院右僉都禦史張鑑以病篤乞歸計之未行而卒鑑爲人貌類朴野而節行髙潔士論稱之

○乙卯先是大學士趙貞吉與尙書霍冀議營制不合會其鄕人給事中楊鎔論冀冀疑貞吉嗾之乃上﹤鋶﹣釒﹥曰臣寔以無狀忤大學士貞吉積憾於臣不得已而乞休與他無故求去者不同先是嘉靖四十年議歲出戶部左右侍郎一人駐薊鎭總理糧餉時貞吉爲戶部右侍郎郎當行執不肯往眾乃捨貞吉而推臣貞吉竟以臨事避難被劾罷去疑使之其私憾於臣一也去年上采輔臣居正議將行大閱貞吉乃倡訛言挾三輔臣止之臣與之異議其憾於臣二也貞吉議處失事邊臣劉寶田世威及趙岢等輕重任意以臣等不能阿從名呼大罵其私憾於臣三也貞吉欲更營制臣謂祖宗舊規不宜輕攺已而廷臣集議皆如臣言其私憾於臣四也貞吉與臣勢不兩全乞罷臣以謝貞吉貞吉﹤鋶﹣釒﹥辧曰往臣爲嚴嵩所逐起官戶部四十餘日而尋爲張益所論罷益乃嵩之親嵩使劾臣於冀何與臣時以得去爲幸於冀又何憾大閱有期會近關虜警暫緩旬日尋卽舉行此時臣初入閣第附名﹤鋶﹣釒﹥末安得主之請釋二將意出三輔臣彼皆人傑也何至爲臣所誘趙岢失律本與主將李世忠申維嶽同而與副將劉寶田世威不合臣據法持議何憾之有至於營制之議與臣相忤乃在近日去鎔論冀之時甚遠臣何以預知冀不從臣議而先憾之哉冀蓋自知贓私狼籍不爲淸議所容而臣兼風紀之司故勇於犯不韙之名造無端之謗欲俾臣與之俱去彼得藉口以自角�羊臣備近臣義深責重不當因此貪人誣訐輙自求去必待辯明然後請乞骸骨耳願將鎔奏付法司嚴訊有無無則罪言臣以謝冀有則重冀之罪仍明諭於朝堂爲人臣者無若冀以貪被劾不知引退肆詆近臣以傷國體也上覽﹤鋶﹣釒﹥不悅降旨責讓冀令閒住而慰諭貞吉

○攺南京國子監司業王錫爵爲國子監司業

○光祿寺卿黃華以病請告歸許之

○丙辰遣戶部侍郎譚大初祭京都太倉之神

○遣太常寺官祭恭靖公姚廣孝順天府祭宋丞相文天祥

○丁巳恭仁康定景皇帝忌辰遣都指揮同知王極祭陵寢

○命有司治蘇松水利從太僕寺卿顧存仁奏也

○升江西布政使司右布政使方弘靜爲廣東左布政使

○裁革江浦縣儒學訓導桐城縣源子港巡建平縣陳村巡檢各一員

○戊午升南京都察院右都禦史曹邦輔爲都察院左都禦史閱視京營邦輔﹤鋶﹣釒﹥辭不允時巡視京營科道官魏體尙徳恆以戎政更新﹤鋶﹣釒﹥請亟推協理大臣上謂京營務重更名協理爲閱視令該部卽將文臣堪任者並三營大將﹤鋶﹣釒﹥名以聞於是邦輔以廷推得召用而三營總兵尙難其人湖廣道禦史陳於階言營兵數年以來將非其人積弱已甚反今不加愼選仍使紈褲因而握符庸懦得以濫等則營務必難攺觀訓練終無實效乞比照近舉邊材事例令科道各舉其人事下兵部議覆以爲開操旣在邇而閎視文臣方自南京推用未能卽來請先以五軍等三營總兵官推補仍行科道薦舉將才以待用從之

○大學士趙貞吉再﹤鋶﹣釒﹥乞休言上初禦極徵用海內人士獨拔臣於眾人之中而寘諸輔弼之列此乃臣千載一遇也顧臣匪適用之才無以仰副錄用之意入閣數日卽有大同功罪之議數月又有營制分合之議從此漸生翕訿以致被詬紛呶臣旣以自悼生悲而傷其魂又以他防生懼而損其魂惟上念臣孤危察臣哀懼比照近日尙書愷都禦史廷例俾得生還以見丘墓有詔勉畱而科臣張鹵鄭大經舒化等交章請罷冀而戒貞吉言貞吉欲以鎔奏付法司恐非古待大臣稱籚簋不餙之義且尙書尊官事非悖逆原無究問之條若言官論人一一逮問殊非事體於是貞吉求去益力上手詔答曰卿廉直老成忠誠任事豈可以人言求退其卽出輔贊以副眷倚毋再辭是日鎔辯﹤鋶﹣釒﹥亦下置不問

○起原任巡撫甘肅都察院右僉都禦史石茂華以原職提督鴈門等關兼巡撫山西

○升巡撫山東督理營田都察院右副都禦史姜廷頤爲南京兵部右侍郎

○升江西九江府知府汪如海爲河東狹西都轉運鹽使司運使

○原任巡撫山西都察院右副都禦史升兵部右侍郎楊巍上﹤鋶﹣釒﹥言母老身病不能赴闕詔予假歸

○直隸巡按禦史謝廷傑奏畿內屯政錢糧逋負數多請容每年類參嚴加黜罰仍印發長單散給衛所州縣定期繳報以憑查核詔可

○己未祭歷代帝王遣英國公張溶行禮

○升兵科都給事中張鹵爲太常寺少卿提督四夷館吏科都給事中鄭大經爲太僕寺少卿山西道禦史陳省爲大理寺左寺丞

○故大學士夏言孫朝輔奏先臣之冤幸蒙昭雪而復官止於吏部尙書乞推廣恩數以榮泉壤詔盡復原官仍賜祭葬謚文湣

○升雲南臨安府知府錢邦偁爲狹西行太僕寺少卿

○庚申淸明節遣伏羗伯毛登彭城伯張熊武進伯朱承勛安平伯方承裕分祭長陵獻陵景陵裕陵茂陵泰陵康陵永陵都指揮僉事李偉祭景皇帝陵寢固安伯陳景行祭孝懿皇后中官祭恭讓章皇后廢後吳氏指揮僉事李鈺祭哀衝莊敬二太子各陵園

○致仕南京刑部右侍郎曾鈞卒賜祭葬如例贈刑部尙書謚恭肅鈞江西進賢人爲人端嚴廉正嘗劾武定侯勛大學士嵩有直聲入官垂四十年始終一節士論許之

○升山東布政使司右布政使陳瓚爲光祿寺卿

○升尙寶司司丞範應期爲南京國子監司業

○命河南道監察禦史李輔提調北直隸學校

○升貴州按察司按察使劉炌爲江西布政使司右布政使

○吏部﹤鋶﹣釒﹥請申明朝覲考察事宜先行各撫按官悉心廉訪手注考語指實直書毋得拘泥對偶組織浮詞抄謄舊案虛應故事其四品以上尢當奉公秉直甄別分明以釐夙獘來朝正官如有支詞漫語應答無據及畏避上官附和任情者先以罷軟論斥奏可

○辛酉命有司重浚南直隸之吳淞江白茆塘從撫臣海端奏也瑞因請量畱各處贓罰銀漕糧二十萬石折銀濟工有旨聽其動支蘇松常及杭嘉湖贓罰余不許

○原任巡撫貴州都察院右僉都禦史吳維嶽卒維嶽浙江孝豊人嘉靖戊戌進士授直隸江陰知縣歷刑部郎中山東督學副使湖廣右參政江西按察使迨今官維嶽性精敏能文有吏才巡撫貴州時三剿巨冠俘斬爲多以考察拾遺聽調卒於家上念其功特賜祭葬

○更築狹西省城浚涇陽縣洪堰以漑民田從撫按官奏也

○兵部議覆巡按福建監察禦史蒙詔條陳廣東善後事宜一卹民以固邦本謂惠潮之民新去湯火乞擇廉直有司厚加撫卹﹤宀十見﹥其徵徭一添水寨以遏寇衝請於六寨之外更置馬耳水寨與柘林相爲犄角碣石至馬耳則會哨於甲子馬耳至柘林則會哨於南澳樓舡相望可以制賊一練土兵以便戰守請多方召募潮州踏頭埔烏丁背大家井鮀浦溪東等處居民驍勇者以一千二百人分爲四營操練量發白艚八槳等舡給之而優賞其有功者使毋爲賊用一復烏艚甚利擊賊宜官爲勸造勿復徵稅一專將領以責實效請添設南路都司僉書一員駐守南頭而令參將駐守澄海亟行督撫等官勘議具奏一嚴軍法以振紀綱謂今曾酋𨿽已就擒而山海寇盜嘯聚者尙多俱當議處一切通賊納賄者必誅無赦仍亟行巡按禦史將見問閩廣失機受贓官明正其罪以彰法紀得旨如意行

○壬戌詔攺狹西花馬池郎中移駐延綏專理邊餉及寧固二鎭錢糧從總督王崇古奏也

○升雲南按察司按察使徐栻爲布政使司右布政使江西按察司僉事龔大器爲左參議河南布政使司右參議沈寅爲按察司按察使大理寺右寺副張希稷爲僉事栻山東大器廣西寅貴州希稷山西

○補蔭故禮部左侍郎黃宗明曾孫崇恩爲國子生先蔭孫順存中鄕試故也

○狹西西鄕縣流賊何勉餘黨行劫四川紫陽諸處拒傷官軍上命以四川都司指揮孫繼武參將王恩遊擊吳繼祖守備田世武等下巡按禦史按問罰安綿利保兵備僉事史闕疑川北道僉事李江俸各一月仍命四川狹西鄖陽巡撫官督兵剿賊務期蕩平

○巡按雲南監察禦史劉翾奉詔修省陳言邊事略曰臣頃見延綏下班軍士一車所載生居其二而櫬居其一生者顚連憔悴而泣訴曰行糧月糧朝廷所以餋五輩者非不厚也年例新增兵部所以請給發者非不時也本色折色督撫所以憑冊報者非不足也然而下情不通胥至困斃者一遏於倉攢之常例而支放愆期再漁於將領之使用而扣克無度三蝕於家丁之抑勒而額外取嬴四害於主兵之好逸而分擺於極衝無暇之地五迫於修邊之太急而督責以緊關難竣之工六苦於撤放之太遲而跋履於暑雨怨咨之日枵腹以稱戈裂指以荷鍤故困踣至此推之他鎭無不皆然宜乘此撤防之日亟爲議處此卽陛下發賑緩刑之仁心而修省以回天變之一端也得旨入衛兵馬旣疲困至此兵部卽行與譚綸從實悉心議處具奏

○加石門寨參將董一元副總兵管古北口參將事升界嶺口守備指揮僉事谷承功署都指揮僉事充遊擊將軍管臺頭營參將事

○永和王府輔國將軍新壛以摉奪人財彊占人女爲妄奪祿米半年

○癸亥調巡撫應天都察院右僉都禦史海瑞以原官總督南京糧儲升巡撫保定右僉都禦史朱大器爲右副都禦史代之先是吏科給事中戴鳳翔﹤鋶﹣釒﹥論瑞沽名亂法不諳吏事每日開門受訟動盈千紙凡衣冠之族飽暖之家遠年祖產悉聽刁徒告贖故民間有種肥田不如告瘦狀之謠至於散兵激變則糧餉不敷而取諸民壯之工食議處驛遞則仇視過客將一應正支盡行革免禁佃戶不得完租貧民不得償債皆迂顚之甚不可一日居地方﹤鋶﹣釒﹥下吏部覆議言瑞志大才﹤鋶﹣釒﹥宜攺授兩京他秩故有是命

○大學士髙拱言二三十年來邊關多事調度爲難所宜多需其才然後可以濟事竊見兵部侍郎止二員皆協理部事不得隨時出入或欲巡閱邊務未免假借於他官或遇邊方總督員缺卽以一人往旣可朝發夕至又不費於那移迨其出入中外閱歷旣深次第推調尙書負缺如此而猶稱乏用必不然也然兵乃專門之學非人人皆可能宜豫養以待用而法當自兵部司屬始蓋兵部司屬皆與聞軍旅之事而乃不擇其人泛然以用又往往遷爲他官非惟無以備他日之用而目下承行亦有不當者矣今宜特髙其選而以有智謀才力者充之使其專官於此練習事務不復他遷而又議其升格如邊方兵備缺卽以兵部司屬補邊方巡撫缺卽以邊方兵備補邊方總督缺卽以邊方巡撫補而總督與在部侍郎時出時入以候尙書之缺其他官中有特出之才能知兵事者又間取一二以補不足如此則稱乏用必不然也然臣又思之餋才𨿽足以備用然勸懲不明何以盡人力禮悉不周何以盡人心臣見邊方之臣涉歷沙漠出入鋒鏑禍福榮辱變在斯須而內地優閒之官乃與之同論俸資同議升擢甚者且或後焉此功臣所以灰心烈士爲之太息者也誠宜特示優厚有功則加以不測之思有缺則進以不次之擢使其功名常在人先他官不得與之同論俸資脫或推姦誤事則律以法職任不稱則左其官使其功名常在人先他官不得與之同論俸資脫或推姦誤事如是而猶不盡力必不然也至於人力有限窮則不支臣又見邊關總督之臣用之不效者旣蒙顯罰而用之效者乃不蒙顧惜使其頻年累歲常受苦辛非惟不得息肩抑且不遑喘息直至肝腦塗地而後已斯其情亦甚苦矣若使儲餋有素用不乏人自可行通融休暇之法如其在邊日久著有成績則特取回部以休暇之休暇之後不妨再出使其精神得息而不疲智慧長裕而下竭以勤王事爲濟必多且臣子馳驅之苦旣在上者所深體而君父體念之意亦在下者所周知君臣之義卽同父子之恩如是而人不盡心必不然也﹤鋶﹣釒﹥入上答曰兵事至重人才難得必博求預畜乃可濟用覽卿奏處畫周悉具見爲國忠猷並如議行

○總理河道都禦史翁大立以挑浚運河請發運司餘鹽銀二萬兩濟工部覆餘鹽銀系供邊之需宜量發五千兩不足於淮安揚州二府商稅及河夫椿艸存畱贓罰內動支詔可

○調中府掌印臨淮侯李庭竹掌南京中府事

○甲子上禦皇極殿傳制遣公朱希忠侯吳繼爵駙馬都尉許從誠伯杜繼宗李銘陳景行持節大學士李春芳髙拱陳以勤張居正趙貞吉尙書殷士儋捧冊封魏氏爲英妃秦氏爲淑妃李氏爲徳妃劉氏爲莊妃董氏爲端妃馬氏爲惠妃英妃冊曰二南正始寔開麟趾之祥六寢備官允賴雞鳴之助眷惟邦媛式是壺彜匪頒位號之崇曷示掖庭之則爾魏氏性鐘溫惠行秉幽貞夢燕葉符夙謹珩璜之度貫魚承寵益遵圖史之規克贊坤儀宜敷渙渥玆特遣使持節封爾爲英妃於戲翟茀以朝旣沐重霄之寵彤管有煒尙觀四徳之成淑妃冊曰化始宸闈乃特詳於六寢禮隆妃掖實上應乎四星眷玆婉嫕之良祗若褒嘉之命咨爾秦氏蘊粹體和含微挺秀夙遵懿訓行皆圖史之規久著令儀動有珩璜之節宜頒茂渥庸晉嘉名玆特遣使持節封爾爲淑妃於戲班先九禦榮膺翟禕之光華秩三公丕荷龍章之賁耀尙翊紫廷之教益揚彤管之芳徳妃冊曰天極麗四星之象共翊干行皇宮備六寢之規協宣坤教爰秩後庭之位號用修昭代之彜章咨爾李氏賦性柔嘉禔身淑愼妙選蚤符於法相令儀動應於箴圖宜渙明恩特升峻列玆特遣使持節封爾爲徳妃於戲榮參褕翟旣丕荷乎宸慈動肅佩珩尙勉修於嬪則祗服綸音之寵永流彤史之光莊妃冊曰禮著明章分六宮而修職詩稱窈窕端萬化以開墓惟玆淑徳之良式備順儀之助咨爾劉氏端莊妙簡婉娩夙成明明在公祗效雞鳴之警溫溫成性允懷魚貫之恩行著宮闈聲易�攵綺組宜加顯號用示崇褒玆特遣使持節封爾爲莊妃爾尙敬服寵渥益懋徽音遠追佩玉之風仰贊求衣之治端妃冊曰六寢建官懋佐明章之治四星重象式昭穆贊之文故內職必貴於得人而閫範每資夫多助咨爾董氏性姿貞靜儀度端凝婉婉夙閒蚤被掖庭之選箴圖恪守允懷彤管之規淑徳旣徵寵封宜逮玆特遣使持節封爾爲端妃爾尙益加祗愼愈篤溫恭協鬯王風助宣陰教以副此褒嘉之眷惠妃冊曰王化始於宮闈爰備媛容之選妃位貳於軒後允資協贊之功必碩羙之素聞斯顯號之克副咨爾馬氏淑愼夙成柔嘉有度進居桂苑徽音已逮於六宮奉侍椒塗內範聿閒乎四徳宜隆異數用渙明恩玆特遣使持節封爾爲惠妃爾尙祗承休寵益懋虔恭仰協坤儀共佐雞鳴之治載綏繁祉丕延麟趾之祥

○升戶科都給事中劉繼文爲浙江布政使司右參政吏部驗封司郎中陳於陛爲河南布政使司右參政

○乙丑韓王朗錡以禦賜書籍建樓藏之﹤鋶﹣釒﹥請樓額名賜名寶籍

○升賞隆慶元年夏狹西鎭番大鹵�或灘等處斬獲首虜官軍郭文暹等六人

○命總督京營戎政恭順侯吳繼爵中軍都督僉事焦澤充三大營總兵官繼爵三軍營正神樞營澤神機營

○丙寅升吏科左給事中光懋爲木科都給事中戶科左給事中溫純爲兵科都給事中兵科右給事中魏體明爲工科左給事中吏科給事中戴鳳翔爲本科右給事中

○升廣西布政使司右參政張憲臣俱爲按察司按察使南京兵部車駕司署員外郎徐時可爲於察使司僉事敬中廣東憲臣雲南時可江西

○南京太僕寺卿黃正色引年乞致仕許之

○薊遼總督譚綸上言隆慶三年築成敵臺四百七十二座規制精堅可當雄兵十萬爲邊境百年之利乞錄劾勞將吏功得旨賜綸及巡撫劉應節總兵戚繼光楊四畏銀幣參政楊錦淩雲翼副使楊兆宋豫卿僉事宋守約副總兵李超等遊擊陳其可等參將胡懋功等各升賞有差

○升賞隆慶二年五月內遼東鎭安堡獲功陣亡被創官軍王國臣等三十六人

○以河南水災免開封歸彰徳衛輝四府春季角�羊馬每疋折銀二十四兩備賑

○巡撫山西都禦史靳學顏上理財﹤鋶﹣釒﹥其略曰臣惟今獻財計者皆曰汰冗兵然耗天下之財者兵也而邊兵不可以言耗卽以山西論之以八百里之邊而守以不滿五萬之卒可復減乎毋論山西請推其說於天下臣惟詩曰殷鑑不遠在夏后之世夫殷之所鑑者夏周之所鑑者殷則今之所鑑者宋也宋自太祖立國懲唐藩鎭遂盡去天下之兵於京師置禁軍八十萬而天下諸路總之不過十萬其後西北邊多事慶曆以來剌募漸多至八九十萬治平以後又增十五六萬熙寧以後又有女直之備兵益不勝紀欠而財用不言詘乏我朝自二祖南徵北討輿地益斥非有歲幣輸鄰緡錢賂敵之費也然而國用往往告乏則是有故宋人𨿽增新兵而天下原無餋兵之費我朝海內皆兵民處其七以供舊軍之餉而新軍一切仰給太倉是舊軍之餉不減而新兵之餉日增費一也兩都並設建官立衛坐食公帑費二也各王府分封日蕃不農不仕皆仰食於官費三也夫此三費而兵費爲甚臣請以兵說數之於前夫天下之兵有四曰邊兵曰京兵曰畱都之兵曰腹內衛所之兵此四兵者坐食則同而緩急之用異焉又其目有五曰見伍曰召募曰徵調曰淸勾曰充發此五目者尺藉則同而名實之歸異焉然四兵之中邊兵爲急而邊兵之中又惟見伍召募爲實所謂新增仰給太倉者正此輩也今爲計者曰欲言理財先裁冗食夫食米可裁也但當酌量於緩急名實之間如免邊軍之役而徵其價以角�羊邊省充發之角�羊而量其等以折贖則亦裁冗食之一端也今虜視邊兵易與耳然邊兵則猶有戰時而以殺人爲樂盜馬斬級之事接踵見焉不獨邊兵𨿽邊民亦有奮死而一躍者何者彼固習見而數嘗之是以邊兵則易腹兵腹兵則易京兵京兵則易南兵謂其終世皆不嘗寇不足恃也臣每見海內有寇其將非陰醫雜職則丞貳判簿其兵非鄕夫裏保則義勇快壯而額設之兵固不可用往時劉賊起霸州無幾豎子耳舉中原之衛所而不能當至不免於邊軍之調嘉靖中年倭寇發海上五十餘人耳轉掠十餘府至應天門外而四十八衛者無一人出攖其鋒卒見夷於淮揚民兵之手此其明驗也然臣非謂盡去腹內之兵謂旣名以兵當責以實欲責以實當試以戰欲試以戰當限以輪番戍守之法彼其或遠而不可使或弱而不願戍則優其身以自便而移其食以角�羊邊有事則按籍而徵之而饋餉一出於官無事則任其自便而耕商無異於民要之無事時多有事時少也而名籍屯牧住居部署固在也臣又見庚戌以來山東河南江北等處有警皆創募義勇餘者臣不知在山東者臣略知之山東義勇蓋六千人其始一名徵銀八十兩而民不堪命今漸減至三十餘兩民猶以爲病也而國又無賴焉試以六千人者分爲二班賣其馬之半而歸其值於官以其半而給三千人者歲一上班三千人者每名於正貼戶下徵銀三之二貯庫而復其身以自便遇有徵發計日給銀其上班者來歲亦復下班而交其馬於上班之人三年無事則計其所貯以一年者畱備不測以二年者角�羊輸於邊其河南江北等處亦復如是其於邊餉又一計也臣又見天下腹裏民壯原非祖宗舊制亦自己巳以後始今不過充遊手勾攝之差官府掃除之役亦終歲無戰鬥之事者臣請亦如義勇分班之例其於邊餉又一計也故曰臣非欲盡去腹內之兵也至於京兵積弱乃坐依憑輦轂懷生顧餋之日久非盡無用也臣愚以爲欲京兵彊亦宜試以戰欲試以戰亦宜責以輪番戍守之法夫京師去宣府薊鎭才數百里耳欲京兵之彊當令九萬之卒歲以一萬戍薊宣二鎭九歲而一周則京卒之怯亦與邊兵同其勁矣又以畿輔之卒塡京戍之空其部伍號令月糧賞犒亦與京卒同焉不數年而畿輔之卒皆親軍之兵矣夫出京卒以戍邊鎭則援兵之費可省此又一計也臣又見近世之言理財者曰財無從生也惟有節費而已臣愚以前代生財之法較之今日尙闕一大政焉而錢法是已夫錢與銀異質而同用今用銀而廢錢錢益廢則銀益獨行銀獨行則豪右之藏益深而銀益貴銀貴則貨益賤而折色之辦益難而豪右者又乘其賤而收之時其貴而出之銀之積在豪右者愈厚而行於天下者愈少再踰數年臣不知其又何如矣今議者謂錢法之難有二一曰利不酬本一曰民不願行此皆非也夫朝廷以山海之產爲材以億兆之力爲工以修潔英達之士爲役果何本何利哉誠令民得以銅炭贖罪而轉運水陸並濟匠役則取之營軍何患無本至於不願行錢者獨姦豪耳若行法自朝廷貴近始一切事例罰贖及徵稅賜予官糧軍餉之類俱以銀錢並行上以是施下以是納何憂咈民臣又聞中原者邊鄙之根本也百姓者中原之根本也衣食者百姓之根本也閭閻之細有終世無銀而不能終歲無衣寧終歲無衣而不能終日無食今百司夙夜宰卿不遑者乃在銀而不在谷臣竊慮之夫京師北據幽都更無郡縣而守在彊狄𨿽有東齊西秦其形勢皆足以外中原而自固京師以南絕無名山大澤之限彊藩與國之資皇上南面而臨之所恃以腹心股肱之者惟河南山東江北裏八府之人心耳此數處之人率鷙悍而輕生易動而難戢遊食而寡積者也一不如意則輕去其鄕一有所激則視死如歸臣固觀之熟矣八府遭歉則走山東山東遭歉則走江北又未已也匹夫作難而千人向應往事蓋屢驗之然其弭之之計無他不過曰卹農以系其家足食以系其身聚其骨肉以系其心而已今試移文於此數處者而核其官倉之所藏每郡得谷十萬焉則司計者可安枕而無慮矣得三萬焉猶可以塞轉徙者之望設不滿萬焉眞寒心哉臣近日有﹤鋶﹣釒﹥焉積糓計一曰官倉蓋發官銀以糴者此必甚豊乃可以舉一曰社倉蓋收民谷以充者此𨿽中歲皆可以行此二倉者社倉舉之甚易然非官府主持於上則其事終不能成夫社倉卽義倉也唐時義倉之開每歲自王公以下皆有入是以其積獨多宋則準各民正稅之數於二十分而取其一以爲社蓋富者必田多田多則稅多稅多則社入多亦唐意也要之其出也則中歉賑極貧大歉賑中戶又大歉焉乃沾及於富室所謂恩澤之加自無告始也今之言官倉者今年曰庫無銀焉明年曰庫無銀焉如是除八分紙贖之外無幾耳言社倉者此曰官戶當優免我也彼曰役占我科擾我也又田多者曰我不願賑於後亦不願出於今也如是不過貧民下戶之輸無幾耳是二法終不可行而中原之空虛如故也臣請下之各省以唐宋斂谷之法爲則而就土俗合人情限明春以裏盡報各府已前見貯之數以品其虛盈於明年冬末通計一歲二倉新收之谷以驗其功能著而爲令歲歲修之在官倉者時其豊歉而斂散之利歸於官若民有大饑則以賑之在民倉者時其豊歉而斂散之利歸於民𨿽官有大役亦不許借此藏富於民卽藏富於官皇上所爲南面而恃以無恐者其根本在此伏惟聖明垂意焉章下所司覆言錢法已有近議京兵戍守宣薊事宜宜下巡邊禦史熟計其便其義勇分番及立倉積谷二事俱宜如學顏議詔允行之

○丁卯攺南京戶部尙書郭乾爲兵部尙書升戶部左侍郎劉自彊爲南京都察院右都禦史提督軍務巡撫浙江都察院右副都禦史谷中虛爲兵部右侍河南布政使司右布政使梁夢龍爲都察院右僉都禦史督理營田巡撫山東

○諭兵部新封六妃父魏昹秦奉李柰劉賢董雄馬鉞俱授錦衣衛正千戶

明穆宗莊皇帝實錄卷之四十二

明穆宗莊皇帝實錄卷之四十三

隆慶四年三月戊辰朔孝肅皇后忌辰遣新寧伯譚國佐祭裕陵

○復除工科右給事中韓楫於兵科

○升湖廣按察司副使姜繼曾福建按察司副使柴淶俱布政使司右參政繼曾浙江淶廣西

○命眞定遊擊將軍署都指揮僉事管英充分守山海關參將

○升守備大同馬邑城指揮僉事邊大振守備浮圖峪指揮僉事徐行守備四川雅黎指揮同知張斗俱署都指揮僉事充遊擊將軍大振大同入衛行定州領軍斗四川松潘東路

○己巳攺封鎭國將軍承火�果爲南昌王長子

○庚午以鳳陽府水災量免班軍後至者罰不爲例

○令南京刑部尙書孫植南京國子監祭酒姜寶誠意伯劉世延俱回籍聽勘先是助教鄭如瑾旣得罪恨寶發其姦乃密使邦寧黨揚言寶與世延同受邦瑞賂爲馮謙所訐而嫁禍於瑾以自角�羊於是南科給事中王楨乃上﹤鋶﹣釒﹥言鵬舉買妾鄭氏猶在張夫人未死十年之前而鄭氏生子邦寧則在童氏生邦瑞十數年之後嫡庶長幼彰明較然世延受重賂於邦寧而爲之畫筴寶受密語於世延而爲之駁查皆營私亂法罪當首論而尙書植訊報不詳止坐一如瑾塞責乞並罷以儆官邪吏部覆請行勘從之

○降雲南按察司僉事譚啟爲狹西靜寧州判官先是啟以禦史淸稅浙直劾奏揚州府知府衛東楚侵匿稅銀當罷下巡按禦史王友賢勘報不如啟言東楚得降調啟聞之不服乃自雲南上﹤鋶﹣釒﹥爭之友賢亦白己所勘已詳而啟偏執求勝失憲臣體於是吏科給事中光懋奏請罪啟部議亦以爲然詔以前禦史秩降調

○升江西贛州府知府黃扆爲福建按察司副使大理寺左寺副沈聞爲貴州按察司僉事

○禮科給事中胡價言督學憲臣聚徒講學本爲儒者之事乃其徒遂緣是而詭辭飾貌以獵進取至有一語相合以爲曾惟而優之廩餼一見如愚以爲顏子而貢之大廷者徒以長競進之風而其中實無所得也夫孔孟聚徒彼其時固未有賞罰予奪之柄也操賞罰予奪之柄而立爲門戶破其藩籬豈持憲執法之體哉部覆請如價言戒諭督學憲臣務惇崇實行毋倡爲浮說以滋姦僞從之

○辛未刑科給事中查鐸上言近奉聖諭春仲九日日講十有二日禦經筵是日偶以風雨停止繼是二次又皆以他故停止暴少寒多非日就月將之義臣惟帝王之學與韋布不同得其旨趣則嗜好自篤循其故套則厭斁易生今者講臣進講未及移時輔臣屏息侍左右皇上肅然而臨儼然而退若有矜持之勞未獲開悟之益不過視爲故常循往迹而舉行之耳宋儒謂未見意趣必不樂學殆是之謂也臣願諸臣之進講者務求開導之益而不徒束縛於禮節皇上聽講之際亦務求體驗之實效而不徒取具於彌大如其義未了然時賜淸問輔臣從而發明之則意趣可得而欲罷不能自玆始矣禮科都給事中周詩亦以爲言上俱報聞

○壬申升山東道監察禦史宋纁爲順天府府丞

○升四川布政使司右布政使殷邁爲南京太僕寺卿

○升狹西按察司按察使劉曰材爲河南布政使司右布政使

○河南開封府祥符縣知縣謝萬壽以酷刑黜爲民萬壽在祥符數箠死無辜撫按官惜其初仕日淺奏當攺調吏部議謂酷者尙畱是廢法也畱而他調彼民何罪宜依例罷黜以爲酷法害民者戒從之

○巡按直隸監察禦史楊家相劾奏漕運把總指揮同知李天佑等八人貪污不職及新任總兵顧寰縱僕誅求狀兵部覆寰淸節素聞今尙未履任不應狼籍至此上然之令炤舊供職而罷佑等回衛

○工部覆禦史楊家相所陳三事一重漕艘以全大計謂淺船造作不堅獘在法疏人玩侵牟者多宜嚴加綜核一開河道以利漕挽謂朝陽門外故有河渠𨿽歲久漸湮尙可復之以便東倉之運與夫寶應湖之議開康濟河鎭江一帶之議浚淺阻塡卑窪者皆通漕孔道所宜亟舉一建閘座以省耗費謂瓜洲土壩剝運甚艱莫如建閘之便又境山諸閘日就頹毀宜及時修理上命如議行

○癸酉掌吏部事大學士髙拱言昨臣具奏儲養本兵大臣自司屬始旣蒙允行臣又思方今邊徼用兵之處北則薊遼宣大延綏寧夏甘肅而南則閩廣是數處者風土旣殊事體各異本兵處分止憑奏報別無據證臣愚謂宜於是數處之人擇其有才力知兵事者每處多則二人少則一人使爲本兵司屬彼生於其地身家之慮旣無不周至如山川險易將領賢否士馬彊弱與夫奏報虛實功罪眞僞皆所熟知便可一問而得且數處並用不過司屬三分之一餘員尙多固非偏用邊人若使後先繼續其於邊務所禆必多詔如議行著爲令

○調狹西按察司副使劉應箕於山西整飭沿邊兵備兼理屯田諸務

○降神樞營副將署都督僉事孫國臣爲署都指揮僉事充分守延綏東路右參將時新定營制攺總督爲總兵諸將以其權輕多不受約束者國臣尢驕倨初入營直馳總兵中路與抗禮兵部請罪之因請自今勛臣總兵接見副將一如總督之儀惟流官總兵西向答禮稍加優厚以示等威詔可

○命延綏東路右參將髙天吉仍以爲事官充左副總兵分守延綏東路等處

○敕臨淮侯李庭竹守備南京仍掌中軍都督府事奉祀孝陵

○甲戌升河南按察司按察使王道行爲四川布政使司右布政使江西布政使司右參政王元春爲狹西按察司按察使

○巡按浙江監察禦史周禧以奉詔薦舉邊才因言論才者先人品而後事功取才者捐細瑕而觀大致夫鸞旗在前屬車在後非稱徳之驥不可以駕君車及用之戰陣馳逐則非泛駕絕塵者不可以多獲而取勝故髙帝捨匿金之過資其奇謀文帝赦魏尙爲遣守匈奴不敢南向何者細瑕在所略也鷹揚鼎足之業蓄於渭川隆中而殺妻食子者其功可嘉而心不可測何者人品所當辧也故金車玉輅置之隙間而不以載馭則腐聚猶積薪象尊龍瓚委之暗陋而不以獻酌則污賤猶瓦器臣於方今人材竊有餘愧焉昔汲黯在朝淮南寢謀中國相司馬外夷詟息何者其骨鯁忠義之气足以陰折姦萌而耆舊老成之望可以風動四海今直戇之士犯顏批鱗委頓艸莽耆舊之碩非有大故亦漸相繼報罷誠恐國勢陵夷人材凋瘁有識者寧不寒心今舉已試之才棄如振落乃汲汲然旁搜遠采卽使薦﹤鋶﹣釒﹥盈庭有如創大廈濟巨川捨杞梓艎艅而別求川澤之材舟楫之利臣未見其可也幸念司馬汲黯之臣爲國家輕重特賜召還﹤鋶﹣釒﹥下吏部知之

○發太僕寺銀一萬兩給宣大邊仍詔申明賞格官軍有能臨陣獲功者卽特炤例行賞從總督陳其學奏也

○五軍營總兵恭順俟吳繼爵再﹤鋶﹣釒﹥辭任不許初繼爵推三營總督時言官有論其庸懦不勝任者及攺爲總兵與流官袁正焦澤爲伍繼爵意怏怏乃自稱才薄固辭上知其意因諭畱繼爵而以三營俱用勛臣領之行兵部會推於是巡視給事中魏體明禦史王友賢劾繼爵抗違當加切責仍請申明將官相見禮儀使皆安分協心以修戎務報可已而都給事中溫純復言古人拜將或拔自行伍奴僕以官擇人不以人充官惟取其適用耳今勛臣中止用一繼爵已非得已若盡革流官欲於數十人中求三大將豈不難哉臣惟天下事謀之在始斷之貴果卽京營集議數月以來始而曰永革勛臣旣而曰兼用勛臣今皇上又欲盡用勛臣臣恐議論日多績效鮮著不如姑務擇人毋拘拘世類之爲得也議寢不行

○乙亥起前刑部尙書黃光昇爲南京刑部尙書升總督倉場戶部左侍郎譚大初爲南京戶部尙書南京戶部右侍郎張守直爲戶部左侍郎巡撫宣府都察院右副都禦史王遴爲兵部右侍郎協理部事

○命巡撫廣東都察院右副都禦史熊汝逵以原官提督軍務巡撫浙江巡撫延綏都察院右僉都禦史李尙智以原官巡撫保定等府兼提督紫荊等關

○調前巡撫大同都察院右僉都禦史張志孝爲狹西按察司副使以被劾調也

○南京禮部尙書吳嶽引疾辭任不允

○以遼東廣寧髙平海州遼陽沈陽繕修邊墻墩臺壕圈功賞巡撫魏學曾總兵王治道分守參政張邦土分巡僉事劉田各銀兩有差

○命後軍都督府帶俸惠安伯張元善僉書本府事原任遼陽副總兵馮登充爲事官管大同北西路參將事遵化遊擊將軍署都指揮僉事閻縉爲分守山西太原左參將守備延綏署都指揮僉事孫朝棟爲寧夏領軍遊擊將軍

○升賞隆慶二年冬甘肅邊外大艸灘等處獲功陣亡官軍楊木等八人

○丙子授庶吉士朱賡田一俊陳於陛徐顯卿韓世能張一桂張位李維楨王家屏於愼行爲翰林院編修沈一貫習孔教沈位範謙爲檢討賈三近劉東星張書爲給事中三近吏科東星兵科書工科鄭國仕邵陛王喬桂郭莊爲監察禦史國仕浙江道陛江西道喬桂福建道莊山東道劉應麒徐秋鶚願授部屬從之俱禮部主事應麒儀制司秋鶚祠祭司

○升山西布政使司左參政孫一正爲按察司按察使山東道禦史劉思賢楊柏爲副使雲南道禦史王圻狹西道禦史周以敬爲僉事廣東按察司副使陳絳爲布政使司右參政刑科右給事中許天琦爲左參議河南道禦史尙徳恆爲右參議一正河南絳徳恆江西思賢湖廣柏狹西天琦以敬廣東圻福建

○命原任兩廣總兵官平江伯陳王謨僉書左軍都督府事湖廣都司僉書都指揮僉事張一正掌狹西都司事甘肅平川堡署指揮僉事嚴畏僉書山西行都司事

○丁丑攺禮部主客司署員外郎楊時喬爲尙寶司司丞時喬初以戶部主事搉稅有廉名故再得優敍云

○升狹西按察司副使張蕙爲山西布政使司左參政儀制司署郎中徐用檢爲山東按察司副使

○升賞隆慶元年九月山西偏頭老營等處獲功陣亡官軍孫景祿等九人

○戊寅戶部覆狹西巡按禦史王君賞奏請寬積谷之例言近時有司積谷之數𨿽已半減然州縣大者數萬石小者猶數千石卽日入民於罪不可得盈宜再減其額十里以下歲積谷千石十里以上遞增百里以下二千五百石二百里以下三千石卽劇郡無過五六千石而止則官不擾而谷易積從之

○己卯升禮科左給事中李已爲戶科都給事中兵科右給事中韓楫爲吏科左給事中戶科右給事中張國彥爲本科左給事中戶科給事中楊鎔爲刑科右給事中

○復除前四川道監察禦史成守節於河南道

○攺提督操江兼管巡江南京都察院右僉都禦史吳時來升河南布政使司左參政孟重山東按察司副使何東序俱都察院右僉都禦史時來巡撫廣東重巡撫宣府東序巡撫延綏

○升廣西布政使司左布政使周俶爲應天府府尹

○庚辰詔歲給故奉國將軍厚燘淑人周氏養贍米五十石

○巡按廣東監察禦史楊標言今廣東之事黎岐猺獞依山出劫日本諸酋航海內侵此四肢病也十府之中惟南雄稍號無事自餘各府之民轉相煽亂大者數千小者數百又少則夜聚曉散又巧則陰叛陽招惠潮之間其勢尢熾甚至一城之外卽爲賊巢數十里內人煙斷絕此腹心病也人情以賊爲榮莫知愧恥官府以賊爲諱莫敢究詰以兵力則單弱難恃以帑藏則空乏不支此元气病也夫病在元气已非旦夕可療而今且茫然妄投藥餌餋無能之官食無用之卒行無益之事臣竊惑之夫該省六十三衛所指揮以下官至五百五十餘員而統以都司又如添設奏帶跟隨總兵參將遊擊都司守備把總及名色把總哨官之類多不可紀率皆紆紫拖朱侵糧冒賞無有一能見敵者此所謂餋無能之官也六十三衛所有旗軍七十七州縣有民壯見籍十餘萬人而水陸各將官所統各道府所團其眾又且數萬刀皆置之無用每議剿則請調閩浙狼兵使人逞無厭之求歲糜不貲之費所餋非所用所用非所餋此所謂食無用之卒也防守之說本爲禦戎至於門庭之寇法當誅夷今不合兵以剿而曰分兵以防夫兵愈分則備愈寡遂爲將官巧避之地賊所向如無人𨿽千數之兵遇十數之賊亦聽其來去而莫制此所謂行無益之事也今不早治臣不知病所終已臣又見近日司府諸臣卽盡瘁有功者所獲不過一賞而其間悠悠推避之徒往往敍遷夫任事者不免任怨避事者且得避禍苟無以甄別之孰肯捨其所便而顧冒其難哉臣請敕下督撫責成兵備等官其有軍功者不次會薦增秩否則𨿽他功不敍更嚴不稱之罰知府𨿽非爲兵設而功罪殊等者亦得與兵備官同其舉刺其他冗員冗兵一切汰省山海之寇務在剿滅爲期不得仍前假托防守虛費錢糧則元气日彊而地方無事矣章下吏兵二部覆議俱從之

○命浙江都司僉書署都指揮僉事狄從夏掌福建都司事升湖廣鄖襄守備指揮使馮銘汝寧守備指揮僉事詹恩泗州守備指揮同知莊重俱署都指揮僉事僉書都司事銘四川恩狹西重湖廣

○以平海寇功蔭前總督兩廣右都禦史劉燾次子維垣爲國子生

○廣西忠州土官黃賢相等據南寧府屬四都地方作亂左江兵備僉事譚維鼎使永康典史李材計誘其黨縛獻賢相以降事聞上命賚總督劉燾及維鼎銀幣材超升三級

○升賞隆慶元年九月薊鎭李家莊等處獲功官軍五百有六人

○辛巳武宗毅皇帝忌辰奉先殿行祭禮遣靈璧侯湯世隆祭康陵

○鑄隆慶通寶制錢

○升福建布政使司右布政使劉子興爲廣西左布政使

○四川布政使司右參政曹科乞致仕許之

○升守備山西北樓口指揮僉事滿朝相管領保定忠順官軍指揮僉事何天爵爲署都指揮僉事及管理保定巡撫標下中軍署都指揮僉事曹世徳保定總兵標下

○壬午詔攺三營總兵官爲提督以定西侯蔣佑領神樞營平江伯陳王謨領神機營同恭順侯吳繼爵俱攺給敕諭關防每月輪祭神旗先是兵部覆給事中溫純奏以將材難得請雜用流官以飭戎務上謂事已前決不允及佑等提督之命皆出自內批兵部不得已仍奏攺原任總兵袁正於後府僉書焦澤帶俸紛紛措置徒滋煩擾而大學士趙貞吉自是亦不復言分營事矣

○升浙江嘉興府知府徐必進爲福建按察司副使

○兵科都給事中溫純言臣頃聞宣大屢有虜報而今督撫將領諸臣在陳其學則當回籍在方逢時則當新任在王遴則當內轉在馬芳趙岢則始更置繼總督者王崇古尙候代於狹右繼巡撫者孟重始聞命於洛中尙書郭乾方自畱都行取未至事勢可虞請各行申飭且薦原任吏部尙書楊博精諳邊計夙抱忠猷宜召司本兵以安邊境兵部覆上其言得旨邊報屢至防守宜嚴亟行各該督撫等官用心防禦新升者趣令赴任毋致稽延誤事

○命原任遼東總兵都指揮同知修登充神樞營副將

○癸未升福建按察司按察使周賢宣爲福建布政使司右布政使山東布政使司左參議潘允端爲山東按察司副使貴州布政使司右參議樊仿爲遼東行太僕寺少卿兼山東按察司僉事

○山東布政使司右參政管長蘆運司事方啟參引疾乞休許之

○甲申尙衣監太監崔敏傳旨令南京加造叚疋數至十餘萬工科都給事中龍光執奏今江南各處大水道殣相望卽歲辦猶恐不前若復重以額外加擾民何以堪於是工部覆言加徵不如趣正供之爲易新派不如責舊逋之爲速宜命所司亟查原造之數立限催徵庶公用不乏民困亦紓上頗然之乃詔於加派數中惟供禦用者別造三分之一其他悉以準歲造之額

○升兵部武選司主事嶽相爲尙寶司司丞

○升云蘭按察司副使鄒光祚爲四川布政使司右參政

○乙酉南京兵部尙書劉采引疾乞休不允

○升狹西布政使司左參政陳一松爲福建按察司按察使戶部山東司署郎中楊祐爲貴州布政使司右參議

○遷貴州思南府城於平溪衛以巡撫王諍言舊治府地狹民少無以控制苗夷故也

○山西巡撫都禦史靳學顏奏朔州頻年苦虜居民死傷者過半請將積負稅糧蠲免仍並其人戶爲六里以省徭賦詔可

○給賞各鎭入衛官軍有差

○丙戌升浙江金華府知府葉宗春爲雲南按察司副使

○從湖廣撫按官劉愨雷稽古議裁革永州府巡捕通判辰州府撫民通判各一員黃州府羅田縣訓導一員嶽州府巴陵縣鹿角楊林河泊所官各一員永州府湘口遞運所大使永明縣白象巡檢司巡檢各一員衡州府稅課司大使一員辰州府沅陵遞運所大使髙巖鎭溪辰溪縣渡口杜望陰隆江沅州西關渡口巡檢各一員常徳府桃源縣白馬渡巡檢一員添設黃州府黃安縣管糧主簿一員

○升賞隆慶三年宣大腰墻溝等處獲功陣亡被創官軍柏佐等七十七人

○升守備廣西興安指揮同知王徳懋爲署都指揮僉事僉書廣西都司事

○丁亥加少傅兼太子太傅禮部尙書武英殿大學士陳以勤勛柱國蔭一子爲中書舍人以一品三年考滿也

○升南京大理寺卿徐貢元爲南京戶部右侍郎浙江按察司按察使陳道基爲南京都察院右僉都禦史提督操江兼管巡江

○升四川按察司副使溫如春爲狹西布政使司左參政貴州鎭遠府知府楊守謙爲長蘆都轉運鹽使司運使

○吏部言各處撫按參劾故事止施於州縣正官而不及佐貳教職中間𨿽有不肖彰聞者遠則必待三年黜落近則攺升正官俱屬寬縱不足以示懲請下都察院行各撫按所屬佐貳以下罪過顯著者遵旨逮問差薄者革任閒住每季具題以備覆奏報可

○戊子命後軍都督府僉書定國公徐文璧掌右軍都督府事

○直隸巡按禦史楊家相條上理財未盡事宜一淸額賦言國家財計本自有餘惟當加意查核如漕糧船價之逋負者輕賫銀兩之乾沒者官軍月糧之虛糜者屯田馬政利應興者蘆課房鈔稅應榷者誠一一擇人理之則國家數十萬之需可不加賦而足一開水田言京東河南山東諸省地可種稻者宜令有司修治堤堰以興水田之利浙直海洋福建玉環諸山中多沃壤亦宜召種徵租以充國賦一通錢法言凡錢宜以大明通寶爲文毋紀年號則錢不雜內自兩京外及諸省皆得開局鑄錢則錢自多民有罪者俱令輸銅則工費省凡俸祿賦稅一切以錢爲用則經用周部覆錢法已有成議其淸額賦二事宜如所言詔允行之

○己丑升山西布政使司左參議歐陽谷爲四川按察司副使

○庚寅裁革南京冗官吏部驗封司主事一員戶部雲南江西二司員外郎各一員禮部儀制司主事一員刑部四川司主事一員工部營繕司員外郎一員都察院都事一員通政使司右參議一員光祿寺少卿一員國子監博士學正各一員太僕寺寺丞一員

○命泰寧侯陳良弼僉書左軍都督府事武進伯朱承勛僉書中軍都督府事

○巡按直隸監察禦史李紹先言江洋羣盜四起殺掠泰興縣等處皆徐沛通泰間被水饑民及江南所散遣浙福水兵相引爲非滋蔓可慮乞飭守臣多方撫剿以安地方上可其奏詔各該巡撫嚴督兵備等官克期蕩平毋容怠誤

○辛卯升神樞營副將都指揮同知佟登爲署都督僉事

○命南京提督操江保定侯梁繼璠掌南京左軍都督府事升守備福建北路署指揮僉事徐尙明爲署都指揮僉事僉書浙江都司事

○升廣西布政使司右參政曹天祐爲浙江按察司按察使南京禮部儀制司郎中李蓘爲山西布政使司左參議

○初上用都禦史龐尙鵬議將河東行鹽地方南陽鎭平唐鄧泌陽桐柏六縣攺行淮鹽南京戶科給事中張應治河東巡鹽禦史郜永春言南陽汝寧二府據銅板則兼行淮鹽據會典則專行角�羊鹽往年鄢懋卿建言將汝寧舞陽分屬淮北已非兼行初意乃又中分南陽是續淮商之一指而斷角�羊商之肩背失平甚矣夫利不百者不變法今法一變而角�羊商告急者相屬於道鹽引日壅額課日損豈國之利乎尙鵬議不便請罷之上以爲然令南陽所屬州縣仍隸河東行鹽以後不得紛更

○壬辰裁革總督南京糧儲都禦史以其事屬之南京戶部侍郎仍設巡倉禦史一員佐之

○以原任分守河南嵩縣等處參將署都指揮僉事鄒沂充五軍六營參將中都畱守司掌印署都指揮僉事周臣充五軍四營練勇參將大寧都司僉書署都指揮僉事杜繼忠充五軍十營遊擊將軍守備獨石署都指揮僉事朱瀚充分領總督宣大標兵遊擊將軍

○癸巳升巡撫湖廣都察院右僉都禦史劉愨爲南京大理寺卿右春坊右諭徳掌南京翰林院事萬浩爲南京國子監祭酒

○升雲南按察司副使方邦慶爲廣西布政使司右參政

○甲午移置湖廣零陵縣髙溪市巡檢司於黃陽堡江華縣濤墟巡檢司於寧遠縣九疑魯觀安陸縣髙竅鎭巡檢司於隨州合河店遠安縣金竹坪巡檢司於興山縣髙雞寨襄陽縣雙溝稅課局攺爲巡檢司移於鹿頭店醴陵縣泗州水驛攺爲馬驛移於荷塘公館各炤本地爲名又增置江陵縣龍灣市監利縣分鹽所長陽縣舊關堡三巡司從巡撫劉愨奏也

○乙未上諭戶部發銀買白綿二萬五千斤以進尙書劉體乾奏湖州府額角�羊白綿且至宜停買上趣辦益急都給事中李已諫曰臣聞物聚於所生而赴於所用今京師非出綿之所三月非用綿之時求者苦其難鬻者髙其直卽日箠商人於市而二三萬斤之綿恐亦不可以倉卒具也且今都邑之民爲編商所困十室九空固宜加意軫卹柰何復擾之耶時商賈聞命皆避匿體乾復奏言京師根本重地不可使一夫不安而今市肆畫閉商賈不行眾口嗷嗷非平世所宜有也上悟命止發太倉銀買綿一萬斤余悉停買

○復原任兵部尙書兼都察院右都禦史蘇佑官致仕從其子光祿寺署丞濂請也

○升雲南布政使司右參議曾一經爲本省按察司副使

○寧夏副總兵張徳以贓革任

○丙申復除狹西道監察禦史劉曰睿於浙江道

○升賞隆慶三年廣福髙州漳浦等處剿寇獲功陣亡被創官軍康世武等五百四十一人如例

○丁酉升守備沿河口指揮僉事劉光先爲署都指揮僉事僉書大寧都司事

○總理屯鹽都禦史龐尙鵬奏寧夏屯鹽事宜其一言該鎭田多丁少以賠糧爲累宜於每歲冬月遣官淸查有戶丁逃亡者卽與除豁其一言延寧鄣下多美田新開者凡萬餘頃宜徵半租毋苦以役事及爲豪彊所奪其所入租卽例各商勘合凡足三千引以上者悉行塡給其應補勘合聽撫臣咨部給發但本鎭浙鹽多淮鹽少而淮鹽利倍於漸宜通融派補其中途截買者仍酌擬定價以祛抑勒之姦其一言理鹽委官責任不專事鮮成效宜令大小二池通判專理鹽法其倉場事務就近分管不得復預他事營私曠職者聽該道參治之部覆如議

○直隸巡按禦史張問明奏畱蘇松常鎭四府罰贖銀一萬兩濟河工用兼賑饑民許之

明穆宗莊皇帝實錄卷之四十三

明穆宗莊皇帝實錄卷之四十四

隆慶四年四月戊戌朔孟夏享太廟京師地震

○己亥命巡撫南贛汀韶提督軍務都察院右僉都禦史張翀以原官巡撫湖廣兼贊理軍務

○升應天府府丞朱繪爲南京通政使司右通政

○從廣東撫按官議裁革屯鹽僉事並其事於淸軍副使南韶兵備副使仍攺設僉事如故

○總理鹽屯都禦史龐尙鵬條上甘肅屯田事宜其一淸撥補言屯丁有力者多趣美田自便而棄磽塉者以苦貧弱宜照近題號紙事例分別荒熟酌量丁力因人授地因地徵糧庶無偏累一給牛種言河西一鎭惟肅州衛有牛種之資故故墾田獨多宜仿其法動支民運折銀以業貧民責以三年還官而微收其息以後願得牛種者卽以所收息給之一廣屯種言邊徼閒田宜責令將官督軍開種因租爲餉其餘人戶願受田者召爲土軍免其賦役止令防守一興水利言屯田可通水泉者宜委官修治溝渠以時蓄洩因循沮廢者重罪之一豁虛糧言徑淸理屯糧多增虛數而莊浪西寧之間尢甚宜悉查豁以固人心一權本折言西寧穀賤軍士利於得銀莊浪谷貴軍士利於得谷宜將莊浪年例銀角�羊西寧而以西寧糧運莊浪此有無相資兩利之便計也其輸挽之費令彼此會通毋互生嫌異一緩徵科言極邊荒田力能遠耕者聽爲世業毋得徵糧部覆權本折一事宜下撫按議狀餘如尙鵬言詔允行之

○庚子以鳳陽等處水災畱泗州淮大等衛班軍防守陵寢從撫按官奏也

○設霸州守備官一員從順天巡撫劉應莭等奏也

○刑科給事中舒化等以熱審屆期請釋系獄尙寶司司丞鄭履淳內官李芳等章下刑部議履淳淹系逾時已足示警芳等二十五人已瘦死其六玆復餒瘠者年宜矜釋詔釋履淳爲民芳陳鈿楊義楊添爵喬朗發充南京淨軍李智王進鞏眞寧春李珍還鐘鼓司應役余系如故

○辛丑太常寺少卿歐陽一敬以疾請告歸許之

○調分守龍固二關右參將張﹤王巳﹥於紫荊關以昌平遊擊將軍張斌代之

○壬寅免百官食麥餅

○癸卯朝鮮國王李昖差陪臣禮曹判書金貴榮等乞王妃誥命許之

○廣東潮州府大埔縣暴雨如注田間陂塘衝溢成川民有溺死者

○升光祿寺少卿丘有嵓爲應天府府丞廣西布政使司右布政使郭應聘爲本司左布政使江西按察司副使吳道直爲河南布政使司左參政河南布政使司左參議陳善道爲狹西按察司副使

○狹西巡按禦史楊相奏言理財之議進言在諸臣而主計在戶部若甲可乙否詢築捨之謀朝建夕更懷掣肘之慮議論徒多無益也宜責成戶部裒集眾思審計而力持之仍假以便宜寬以歲月毋以浮言廢必然之畫毋以小計妨垂成之功則謀斷相資君臣一徳而理財之效可立致矣部覆報可

○甲辰博峪等族番人阿鵝等入貢宴賞如例

○江西道禦史邵陛請令各公侯伯應襲之子與已襲而年三十以下者俱付京營提督文臣教以騎射韜略並遴選中式武舉及武學官生之穎出者相與淬勵之歲終巡視科道官察其有異等者送部籍記以需將才之選兵部議覆從之

○乙巳升南京太僕寺少卿殷從儉爲都察院右僉都禦史巡撫南贛汀韶地方提督軍務

○升湖廣按察司按察使吳承燾爲廣西布政使司右布政使浙江杭州府知府吳一介爲江西按察司副使調浙江布政使司參議邵夢麟於河南

○令廣西按察使丁湛致仕湛用薦起今官吏部查其仕籍過引年之期故罷之

○原任工部左侍郎徐綱以疾告歸聽調許之

○兵科都給事中溫純言四方多盜宜加意督撫兵備等官久任責成今二三年間兩廣總督大同巡撫及廣東監軍兵備皆四五易矣更置頻數地方何由底定又言人材不同或有宜於彼不宜於此者廣東之勢危若累卵各道兵備半屬書生當此多事之秋不亟求魁磊壯猷之士一大振刷之臣知其不可也漕運之軍一困於軍職之剝削一壞於沿途之顧覓尺籍𨿽存無補緩急而淮安於山東河南又非統轄曹濮兵備裁革無名請於濟寧當三省適中之地多設兵將以守之假河道重臣節鉞以臨之而曹濮道憲臣復設如故仍嚴飭將漕官吏毋得科害旗軍則運道安矣臣又惟國家所最急者莫如將材𨿽知者亦莫如將材請博訪於內外大小臣工某堪大將某堪副將某堪參遊等職某膂力可備選鋒某勇敢可赴行伍而又略其細過如漢用陳平故事或不次推升或量授職級而謂天下盡無人者臣不信也吏部覆行其議上俱報可於是井陘兵備崔近思陳州兵備傅霖臨淸兵備喬應光穎州兵備劉得寬皆以不勝任罷歸候補更命河道都禦史加提督軍務職銜以南直隸之淮揚穎徐北直隸之大名天津河南之睢陳山東之臨沂及添設曹濮道各兵備官屬焉

○丙午升南京通政使司右參議李棠爲太常寺少卿

○狹西平利盜汪貳等遁入四川太平大寧等處劫掠四川巡按禦史王廷瞻劾奏巡撫都禦史嚴淸縱寇殃民當罷大學士趙貞吉上﹤鋶﹣釒﹥言逋寇窟穴萬山蔓延三省當坐各地方分守守備官之罪不當罪巡撫巡撫兼轄全省如番蠻攻圍於北都蠻猖獗於南一時調度日不暇給而遽欲小挫去之不已虧乎淸約已愛民於蜀人爲父母於國家爲任事之臣臣竊見近日任事之臣甚難論事之臣甚易眾見難齊眾口難調憂讒畏譏故常苦其行之難也不設身以處其地不原情以待其成深文求備故不覺其言之易也頃海瑞旣去而淸復繼之是任事之臣皆不能免而士皆以全軀保位爲得計矣﹤鋶﹣釒﹥入詔以淸調用

○達虜俺答兵由平虜邊口入犯老營山西總兵郭琥等堅壁列陣待之虜不敢逼南趣朔應山懷諸路而大同總兵馬芳及副總兵麻錦等亦有備賊乃轉掠西路水口兒一帶攻平虜城參將張剛自以信地失防懼其深入密與守備朱進張鑑董尙文操守徐邦畿謀使使厚遺虜俾移兵犯威遠參將楊縉與戰於城西稍卻威遠幾破副總兵袁世械守備王江毛恭賀捷等無一拒賊者時宣大總督陳其學方候代陽和聞變率原任總兵胡鎭坐營白添福等東趣左衛救之會馬芳兵亦至離城數里而軍賊相拒十餘日遁去時東路靖虜堡參將馬孔英先領兵赴陽和畱守備郝世爵守堡虜分兵千餘騎攻堡且引而南巡撫方逢時預遣兵伏聚落堡待之亦遁事聞兵科都給事中溫純言諸將功不償罪乞加嚴核部覆張剛當首論世爵進尙文鑑邦畿世械江參捷等當下禦史問而麻錦戰不力當與孔英縉量罰其餘督撫諸臣有經略功當量賞上是之賜其學及巡撫靳學顏方逢時郭琥馬芳胡鎭白添福各銀幣有差罰馬孔英楊縉俸三月麻錦等俸二月張剛命錦衣衛差官系械至京問世爵等俱如擬

○丁未授服闋庶吉士王弘誨爲翰林院檢討

○升廣東布政使司左參政姚世熙爲湖廣按察司按察使山西布政使司右參政萬思謙爲廣西按察司按察使狹西按察司僉事方嶽爲浙江布政使司右參議

○海西者剌等衛女直夷人都督阿失卜等入貢宴賞如例

○戊申攺南京光祿寺卿尹校爲光祿寺卿

○調浙江按察司副使孫應元山西按察司僉事吳一本於山東應元整飭曹州兵備一本整飭天津兵備升山西太原府知府蔡可賢爲山東按察司副使整飭霸州兵備

○總督兩廣右都禦史劉燾奏古田獞賊俱已聽撫署印主簿廖元得賊情乞升縣丞俾安輯其眾功成卽擢爲令兵部覆言渠魁獲而後脇從可宥今首賊韋銀豹尙遁山澤必令其出而伏罪然後餘黨可撫儻仍抗避則朝廷問罪之師必不容已請行新任總督李遷協撫鎭諸臣再計上是之

○己酉以熱審釋笞罪十有二人減杖罪徒流百二十有五人宥殊死發戍者十有八人放歸囚婦三人

○升山東按察司副使羅良爲山西布政使司右參政攺四川按察司僉事馬文健於狹西

○庚戌孝懿皇后忌辰神霄殿行祭禮遣徳平伯李銘祭陵園

○發太倉銀一十一萬二百六十餘兩於大同鎭一萬五千三百五十餘兩於固原鎭給兵餉

○升南京兵部武庫司署郎中劉宗岱爲山西按察司僉事

○辛亥以鎭平王府鎭國中尉睦﹤木挈﹥爲周府宗正廣安王載堂爲趙府宗正偃城王府鎭國將軍宙槇爲唐府宗正歸徳王載壃爲崇府宗正從河南撫按官舉也鄭府及方城萬安建徳等府宗室鮮少各以其教授領之

○論薊昌等處淸補軍士功罪賞總兵楊四畏李勇參將孫山等銀兩有差奪遊擊李時等俸一月

○裁革徳州臨淸東昌濟寧谷亭五遞運所靑陽白山城南龍山蓬萊丹河古亭夏店朱橋九驛皆並於附近州縣有司領之從山東守臣議也

○壬子吏部奏舉雜職官當遷者前給事中駱問禮楊松在舉中上不悅曰此二人安得遽遷其俟三年後推用

○起用吏部右侍郎掌詹事府事陸樹聲稱疾不能赴官上仍賜之告

○升四川布政使司右參政郭斗爲貴州按察司按察使

○戶部奏河南山東二省及順天八府積欠禦馬三倉艸價銀二十四萬餘兩請借發太倉銀四萬七千兩抵明年艸價之半以蘇商困其未完者行所在有司嚴限徵納上允之仍諭查參督糧官怠誤稽緩者處以重法

○癸丑升光祿寺卿陳瓚爲都察院右僉都禦史巡撫四川

○起補前山東按察司副使陳奎於廣東巡視海道升河南懷慶府知府紀誡爲山西按察司副使駐井陘河南歸徳府同知姜廷珤爲河南按察司僉事駐陳州南京戶部廣東司員外郎馬豸爲河南按察司僉事整飭壽州等處兵備

○勒四川安綿兵備僉事史闕疑閒住以禦史王廷瞻論其貪縱故也

○大學士髙拱言臣奉召至京竊見里巷小民十分凋敝有貲產一空者有鬻子女者有散之四方者而曏時富室不復有矣臣驚問其故則曰商人之爲累也問其所以爲累則曰朝廷未嘗虧商商人私費泰冗故耳如供辦百金卽有六七十金之費少亦四五十金是私費與官價常相半也乃官價不以時給則又有稱貸之費有求托吏胥之費比及領價所得不能償其所失故派及一家卽傾一家人心洶洶惡得而寧居也夫至尊所居根本之地必有百姓富庶人心乃安而緩急亦有可賴祖宗取天下富室塡實京師蓋爲此也獨柰何使凋敝至此乎先朝供用錢糧召商買辦國用不詘而商人得利今估價給商比之先朝非節縮加少也而民不沾惠反凋敝若此豈非獘源所在未盡搜剔之過歟乞敕各該衙門查先朝官民兩便其法安在奏請施行凡商人辦納錢糧必估給價直卽銀兩不敷亦必那移處給無得後時更須痛釐宿獘凡公私費用悉爲禁止則庶乎商困少蘇而京邑之民可有寧居之望也至於錢法不通則由指點多端事體不一所致蓋小民空手無資日覓數錢以苟朝夕必錢有定用乃可通行今旦議夕更迄無成說小民恐今日得錢而明日不用將饑而死是以逾變更逾紛亂逾禁約逾驚疑人情洶洶職此故耳臣惟錢法之行當從民便試觀當年未議錢法而錢行近年議之而反不行外省不議錢法而錢行京師議之而反不行其理可知也臣願陛下特降聖諭行錢但從民便不許更爲多言亂民耳目如此則人心自定人心旣定則錢法自通小民各得以爲朝夕矣古雲天下本無事庸人擾之耳此二事者寔有人擾之於前乃相沿至今爲累臣目擊其獘故不得不爲皇上言之幸聖明裁決焉上曰覽卿奏具見爲國卹民之意錢法委宜聽從民便不必立法紛擾商人一事該部亟議以聞

○好地平等族番人郝卜等入貢宴賞如例

○狹西總督都禦史王崇古禦史潘民謨房楠王君賞各上﹤鋶﹣釒﹥請裁軍官冗祿兵部覆言國家世祿以厚有功不當輕議裁減至於歷世元功正支已絕而其弟侄冒襲者本部宜申明條例並檄南京兵部及各省撫按官嚴行勘實始許送部聽選其在京在外曾經管事升任流官及武舉加增月米或已被論劾或緣事革任者原衛所各查所增俸糧削去而以其祖來功升實職申呈撫按該管衙門登記憲綱冊始許收俸差操每三年閱視一次分別騎射騎射上等而無贓私大過居家能自悔悟者準食全俸仍許錄用其次騎射多中而無大過者亦準支俸其下庸懦無能者準支半俸衰老者勒令替職若三年不與閱視各衛所通同支糧者事發一體治罪如此則於淸查之中寓裁抑之意於情法兩無悖矣上允行之

○升順天府三河延綏髙家堡甘肅紅城子等處守備指揮僉事趙應時徐綱鄭經俱署都指揮僉事充遊擊將軍應時昌平綱莊浪經甘肅

○甲寅升狹西按察司副使劉侃爲四川布政使司右參政

○先是貴州宣慰司土捨安國亨讐殺其叔祖故宣慰使安萬銓之子信逐信毋﹤鋶﹣釒﹥窮及其兄智於安順州別居智母子因告國亨謀反前巡撫趙錦檄畢節兵備楊應東治之未決會巡撫王諍至有言應東受國亨賄陰持兩端者諍遂﹤鋶﹣釒﹥請罷應東聽勘而發兵誅國亨詔從之智喜爲總兵安大朝畫進剿策且約以兵糧數萬爲內應諍意愈決於是大集漢土兵萬餘人屬大朝統之仍奏畱大朝毋應調四川二月初七日誓師至陸廣河智兵糧無一助者諍懼仍令人撫諭國亨而密止大朝毋輕進兵會大朝已渡河至水西國亨使其守隘目把阿弟得費等詐以三千人請降大朝信之遂深入賊巢我兵絕食二十九日賊合圍外攻三千人內應我兵敗死者過半是役也大朝子榮在行率所部苗兵鹵掠師無紀律故輕進而敗於是諍上﹤鋶﹣釒﹥自劾巡按禦史蔡廷臣請治失事諸臣罪因並劾諍兵科都給事中溫純亦以爲言得旨令大朝革職戴罪殺賊諍回籍聽調而下榮等禦史按問

○乙卯四川巡按禦史王廷瞻核上盜入太平大寧等處諸守臣失事罪狀且言各賊巢𨿽在川狹界內然去會城則遠去鄖陽巡撫駐札則近請以下川東北兵備等道暫聽鄖陽撫臣汪道昆節制並舊屬關南道悉以委之其蜀中蠻寇仍令聽調巡撫嚴淸經理須代者至乃許離任上悉從之而革都指揮孫繼武職下禦史按問守巡下川東道副使鄭文茂停俸戴罪殺賊參議郝永貞夔州府同知張邦臣各奪俸三月

○丙辰海西古城等衛女直都指揮同知兀堵尙等入貢晏賞如例

○提督京營恭順侯吳繼爵等奏祖制京營以文武大臣並爲提督載在會典嘉靖間都禦史汪鋐兵部尙書劉天和張贊俱與勛臣共事庚戌後始攺勛臣爲總督文武爲協理其名稱𨿽不同而文武並用之義實未異也比者皇上采納輔臣之議分營練兵復攺總督爲提督協理爲閱視聖慮神謨豈臣下所能仰窺萬一臣等深惟部院大臣資望隆重用以閱視其任似輕而泛未若提督有督率總理之責身親爲之者尢重所切況營務廢弛已久臣等才識淺薄非籍文武共事卒難整飭乞仍舊制以閱視攺爲提督上許之已而右都禦史曹邦輔言吳繼爵等乞攺臣閱視均爲提督者其詞若援舊制而其實爲姦避之計以爲無事則彼勛爵居臣上不得相制有事則臣當分任其責耳伏荷兪旨臣復何言但繼爵等以三人各提督一營而臣以一人共提督三營其職掌及應接禮儀宜下吏禮兵各部臣詳議上曰已有旨矣凡營務悉遵典禮行毋妄議紛更

○丁巳升太僕寺少卿阮文中爲都察院右僉都禦史巡撫貴州兼督湖北川東軍務

○升狹西布政使司右參議王彥民爲狹西按察司副使兵部武庫司署員外郎李與善爲四川按察司僉事

○先是屯鹽都禦史龐尙鵬奏將山東積引攺撥長蘆派支至是直隸巡按禦史蘇士潤議其不便請將長蘆攺撥鹽引仍還山東部覆從之

○戊午升狹西布政使司左布政使栗永祿爲光祿寺卿先是永祿女爲沁水王府輔國將軍夫人例不得內補至是女死撫臣爲請故有是命

○僉署都指揮僉事大寧都司掌印兪承光南直隸金山遊擊將軍王柱俱充參將承光山東領兵柱徐州分守

○己未降補原任山東按察司按察使謝孟金爲狹西布政使司右參議以前任狹西副使時被劾也

○詔歲給臨潼王府故輔國將軍秉柆奉國將軍惟烽惟火�皂鎭國中尉惟��目火�各宮眷養贍米有差

○兵部議覆巡按直隸禦史房楠條陳一三河縣土城不可守河西務舊未有城虜所垂涎乞行順天守臣勘議修建一邊民止許築室城堡中使虜至野無所掠一永平昌薊諸路種樹已成嚴行地方守視一朝覲會試在邇令所司督捕盜賊一各營鎭應募軍士卽以所報貫址轉行各州縣查實始許收伍食糧後或逃故亦據此行州縣勾補查籍有名始許拘角�羊不得妄執編氓爲軍上采用之

○庚申發太倉銀一萬九千六百七十餘兩於永平八萬七千二百九十餘兩於密雲二萬三千一百二十八兩於昌平備客兵餉

○升吏部右侍郎兼翰林院學士呂調陽爲本部左侍郎掌詹事府事兼官如故

○升湖廣辰州府知府朱茹爲雲南按察司副使

○錄隆慶二年狹西大柏油堡馬圈山等處功升賞官軍馮時泰等八十一人

○辛酉升江西定南縣知縣梁士楚爲福建按察司僉事以擒斬倭賊及吳平等功也

○禦用監傳旨令戶部趣辦年例金兩及召買貓睛祖母綠諸珍寶戶科都給事中李己上﹤鋶﹣釒﹥言庫藏空虛邊餉急迫請停前旨於是戶部尙書劉體乾亦言年例金趣角�羊將至惟諸珍寶非民間所有若責令召買必且泛濫追呼騷動裏市民之斃於箠楚者多矣此感傷和气不小當如科臣言罷之便上以有旨弗納

○宣府大同等處雨雹厚二尺餘大如卵禾苗盡傷

○壬戌禮部左侍郎萬士和三﹤鋶﹣釒﹥引疾乞休不允

○攺蔭故制敕房辦事大理寺左評事兼翰林院侍書李中男國子生佃於翰林院習字出身以中侍潛邸九年故也

○癸亥詔給髙墻庶人拱杹等子女衣糧

○海西忽魯愛等衛女直夷人都督把大等入貢宴賞如例

○命沈陽遊擊將軍杜鏜充分守遼東寧前等處右參將管領山東班軍署都指揮僉事戚繼美充金山遊擊將軍

○甲子南京戶部尙書郭乾﹤鋶﹣釒﹥辭本兵新命上謂乾才望素優趣令赴任不允辭

○總理河道都禦史翁大立奏髙郵等處河堤剝蝕請將徐州倉見貯截畱漕糧二萬六千餘石移置淮南召集饑民修築從之

○乙丑以冊封告內殿遣駙馬都尉許從誠行禮

○上禦皇極殿傳制遣使冊封韓府韓王嫡第一子璟浤爲韓世子嫡第二子璟淸爲崇明王長樂康懿王長子謨﹤土斗﹥爲長樂王慶陽莊懿王庶第一子朗鐱爲慶陽王夫人任氏爲通渭王妃何氏爲鄭府鄭世子妃李氏爲榮府榮世子妃淮府髙安恭僖王長子載土�春爲髙安王周府汝陽榮定王長子朝誰�土爲汝陽王魯府滋陽恭裕王長孫壽鍑爲滋陽王蜀府石泉康惠王長子讓機爲石泉王內江王嫡第一子宣堮爲內江王岷府南丰王長子譽爲南丰王夫人李氏進封爲南丰王妃沈府稷山昭靖王長子恬火�甲爲稷山王夫人張氏進封爲稷山王妃郭氏爲保定王妃邊氏爲新寧王妃張氏爲永慶王妃

○丁卯攺工部右侍郎靳學顏爲吏部右侍郎

○初浙江額設民壯一萬六千二百九十名每名日給工食銀二分率市井營差無禆實用至是撫按官請量畱四千二百二十一名備各府州縣守城之役而以一萬二千六十九名徵收工食銀八萬六千八百九十六兩貯之各府令別選壯丁以充原額前銀卽以給餉每名三錢將本省裁革冗役等銀佐之自隆慶四年爲始編爲十五總屬之名色把總分練杭湖嚴紹寧臺溫每府分派一總嘉金衢處每府分派二總聽各該總參都司及巡海兵備等官互相督視毋徒仍具虛文上可其奏

明穆宗莊皇帝實錄卷之四十四明穆宗莊皇帝實錄卷之四十五

隆慶四年五月戊辰朔敕荊王嫡第二孫泰寧王常信管理府事

○己巳調原任南京操江右僉都禦史吳時來外任初時來﹤鋶﹣釒﹥薦所部有司至五十九人吏科都給事中光懋等論時來濫舉市恩請調外任吏部覆可且禁自今升遷行取及任淺者毋槪列名薦中

○升山東布政使司左參政毛鋼爲太僕寺少卿

○命固原遊擊將軍楊鰲充左參將分守延綏西路升宣府順聖川西城守備署指揮僉事溫順理爲署都指揮僉事代之

○慶成王府奉國將軍新升坐鬥毆誤殺傍人革爵閒宅禁住

○庚午升廣東按察司僉事張士純爲廣西布政使司右參議

○延綏巡撫都禦史李尙智請以前歲所少糧料艸銀一十六萬有奇並原議增添料艸銀三萬九千有奇俱增入年例中上從部議不允惟以太倉所儲該鎭遊兵銀三千六十五兩補主兵存積鹽銀二萬二百八十七兩與之

○辛未山東膠州臨胊夏津等縣雨雹損稼

○海西咬郎兀等衛女直夷人都指揮等官大漢等入貢宴賞如例

○升山西按察司副使楊彩爲山東布政使司左參政

○吏部覆南京科道官王楨王嘉賓等條陳考察事宜可行者六一集眾論以辧人才言知人甚難有是非始謬於一人而傳聞遂定爲公論者請敕部院下各撫按等官悉心體訪據事直書異才可用毋以他劾而棄之心術不端毋以他薦而諱之要以無私矛盾勿論一嚴考核以公黜陟言條款𨿽存而實迹不具則被斥者以詿誤不服而當事者以冒昧生姦宜令部院科道官各出所聞﹤鋶﹣釒﹥記事實於每條之下明白舉措以服其心至於聽勘官員亦宜令早爲勘結毋容久漏法网復謀非望一嚴旌飭以昭勸懲言領敕回任賢能者與幸免者一體而行𨿽本部升擢或有權衡而一時激勸未見風動請於考察之後修舉累朝令典就中擇治行尢著者特賜宴賚或不次超擢之其官常大壞者明正贓罪或移文問遣之一明須知以責實政請查須知事條能舉與否並積榖多寡以別勤惰以明殿最令各撫按以此督責有司一寬斥黜以惜人才言頃來考察以多黜爲公或苛求其人於一處或務滿其數於前時以致過未形而見指任尙淺而坐錮凡此之類宜從寬典一審聽聞以求至當言近來部議以撫按愛憎未足盡信復行詢訪𨿽以示公然一旦詢人於立談之頃能歷指其不善此非素所嫌怨則必爲人報復云爾況又有謗書飛語暗中明傷使賢不肖是非之權多在鄕士大夫之手如公道何故不若以撫按考語爲主而參以咨訪或於各方面長官過堂再四質評三人占則從其二疑信相半者姑務優容不得輕信浮語一抑奔競以防私獘言坐篷之規辰而入盡午而退卽有寅緣豈必斯時宜令朝覲官愼擇所主杜門偃息而嚴請謁之禁其所主家五日赴部保認無他非輪候過堂者不必坐篷上命如議行

○壬申端午節免百官宴

○以大祀方澤致齋遣公張溶代視牲侯吳繼爵蔣祐尙書殷士儋劉體乾輪視

○命提督京營左都禦史曹邦輔專督五軍營前總督兩廣左都禦史兼兵部左侍郎劉燾以原職提督神樞營前總督宣大山西右都禦史兼兵部右侍郎陳其學以原職提督神機營燾其學﹤鋶﹣釒﹥辭不允

○錄甘肅邀擊搶番套虜功賞總督侍郎王崇古巡撫都禦史王輪總兵楊眞副總兵鄭印等銀幣有差

○癸酉以大祀方澤請太祖髙皇帝配饗遣駙馬都尉許從誠代

○加升山西按察司副使鄭洛爲山西布政使司右參政仍兼本官整飭懷來兵備如故從都禦史王遴奏薦也

○升直隸河間府知府朱裳爲山西按察司副使吏部考功司主事許孚遠爲廣東按察司僉事

○狹西布政使司左布政使劉斯潔引疾乞休不許

○戶科都給事中李已給事中陳吾徳言近內承運庫太監崔敏等請買年例金寶臣等及戶部執奏停止俱不蒙兪允臣等反覆思之不容終默伏睹陛下登極詔書停止采買蠲除加派且云各衙門若以缺少爲由行文加派及該部阿奉準行者科道官卽時參奏治以重罪海內聞之歡若更生比者左右近習干請紛紜買玉買珠傳帖屢下人情洶洶咸謂陛下詔書不信無所適從臣竊惜之夫尙書乃陛下親信之臣臣等亦朝廷耳目之寄陛下於大臣言之不聽於言官論之不從不知外此孰可信從者臣惟自古哲王𨿽當國家殷富之時然猶抵璧投珠兢兢焉以移易性情糜費財用爲戒矧今府庫空虛小民困竭帑藏所入不足以侍一年之出邊方年例奏發無時畿省饑荒求濟不已司計之臣方日夜憂懷計未有所出陛下爲民父母柰何以一玩好之故而費數十萬之貲乎敏等日侍左右目擊時艱亦當爲陛下惜財乃無端獻謟假供用以充私橐誤國欺公孰此爲甚若不及今杜漸竊恐將來效尢肆意希求轉相欺蔽不至於空人之國不已也伏望俯從部議亟斥敏等以昭陛下之儉徳以全詔書之大信上怒已沽名犯上命廷杖一百送刑部監候吾徳黜爲民

○甲戌孝宗敬皇帝忌辰奉先殿行祭禮遣新建伯王正億祭泰陵

○乙亥大祭地於方澤遣公朱希忠代行禮公張溶徐文璧大學士髙拱趙貞吉分獻

○丙子命萬全都司僉書署都指揮僉事李浹充宣府遊擊將軍韓榮掌大寧都司事

○丁丑太祖髙皇帝忌辰奉先殿行祭禮

○丰城侯李儒卒賜祭葬如例

○戊寅祭都城隍之神

○兵部尙書郭乾再﹤鋶﹣釒﹥辭任上以秋防且邇趣乾之任下允辭

○己卯仁宗昭皇帝忌辰遣惠安伯張元善祭獻陵

○輟經筵日講

○夜火星順行犯太微垣右執法

○掌都察院事大學士趙貞吉請告遷葬上曰朕方賴卿匡贊豈可以家務乞歸不允

○升巡撫雲南都察院右副都禦史陳大賓爲工部右侍郎兼都察院右僉都禦史總理河道提督軍務

○命山東河南郡縣附近臨徳二倉糧三百里內者俱徵本色三百里外者徵折色八錢被災九分以上者六錢發徳州倉陳米以補衛軍月糧

○先是正月中倭奴紏寨賊四百餘人破廣海衛城總兵郭成奉旨戴罪海防同知當若愚攺調矣未幾總督劉燾以捷上稱同知郭文通等督兵與賊戰於海晏場俘斬二十餘人賊遁去又未幾類報先後俘斬山海等寇一千餘人而巡按禦史楊標及廣民何友益等言地方被賊殺擄者以萬計與燾所奏頗異於是兵科都給事中溫純劾燾欺罔且言前賊屯據廣海時已踰三旬始自攜所掠男女回海晏索贖又踰旬始下舟歸巢是賊蓋自爲去來安得謂我兵與賊交戰有功乎兵部覆奏燾已承提督京營之命宜姑令趨任候勘其餘將官乞行新任總督李遷嚴加策勵克期蕩滅以靖地方得旨郭成革職充爲事官戴罪殺賊余俱如擬

○庚辰加升甘肅行太僕寺少卿劉時舉爲狹西按察司副使仍兼本官整飭莊浪兵備如故從巡撫甘肅都禦史王輪保薦也

○裁革廣東巡撫官攺兩廣總督李遷爲提督兼廣巡撫事先是都給事中光懋言兩廣總督建置已久開府蒼梧坐鎭東西兩省居上游之地握要害之區調兵轉餉勢若連瓴蓋責成專則推諉無詞事權重則掣肘勿慮號令一則耳目不分今更設二撫臣不惟多官多費適滋紛擾而於人情馳騖事勢牽挽尢爲多端蓋兩廣錢糧兵馬止有此數向嘗以一提督用之則有餘今以二巡撫參之則不足況號多門一遇有警輙彼此相仗在提督則曰彼有專職我難以遙制也在巡撫又曰彼乃兼統我不可專制也宜革撫臣復提督便禦史蘇士潤亦言二粵勢如輔車總督居中控制在廣西不足於糧餉則資廣東以轉輸在廣東不足於戰士則調廣西以應援不惟聲援聯絡且事體歸一章並下吏部覆可故有是命

○戶部奏預開五年各邊常股存積鹽一百四十五萬六千八百六十八引有奇

○辛巳裁革髙淳縣主簿三湖牛兒港河泊所官各一員淮安府治農通判揚州府管馬通判來安含山二縣儒學訓導和州雍家城祁門二驛驛丞各一員廣寧右屯衛鐵嶺衛儒學訓各一員

○發太倉銀二十五萬於宣府大同薊州永平密雲昌平充主客兵餉

○壬午升指揮使等官廣寧備禦劉承武守備大同威胡堡林鳳舉貴州普安李逢亨湖廣荊瞿丁元吉江西鄱陽湖楊顯俱署都指揮僉事承武沈陽鳳舉延綏充遊擊將軍逢亨四川元吉山東顯雲南各都司僉書

○癸未升南京大理寺右寺丞趙輄爲南京太僕寺少卿

○甲申升順天府府尹曹三暘爲都察院右副都禦史巡撫雲南兼建昌畢節等地方贊理軍務

○南京戶部尙書譚大初稱病乞致仕許之

○乙酉詔以漕運各總過江過湖腳銀之奇羨者角�羊貯淮安府庫爲軍船置辦什物之用每船給以四兩如再有餘則以助修船之費仍著爲令

○攺授戶部廣西司主事雒遵刑部湖廣司主事陸樹徳兵部武選司主事宗弘暹工部屯田司主事笪東光中書舍人戢汝止爲給事中戶部雲南司主事葉夢熊禮部主客司主事王應吉刑部貴州司主事趙可懷工部虞衡司署員外郎主事唐煉行人司行人陳文燧爲監察禦史遵汝止戶科樹徳禮科弘暹兵科東光刑科夢熊山西道應吉狹西道可懷廣西道煉雲南道文燧貴州道

○戶科左給事中張國彥言今天下大計無先兵食戶部掌錢榖者也按尺伍之籍而與之糧是矣豈知兵部所淸勾者卽此領糧之輩乎兵部掌軍旅者也據逃亡之數而爲之淸是矣豈知戶部所食糧者卽此見淸之軍乎東勝等衛軍人多發南海子黑窯神木廠等處工作自洪武至嘉靖中未聞有逃亡者也近乃創爲逐名淸勾之說沿襲不攺或一縣而勾至千餘名者徒以爲郡縣吏胥之資飽衛官溪壑之欲耳臣以爲兵部淸軍當取戶部及在外放糧冊閱之必眞正開除者量爲勾補其支糧不缺而妄稱失伍希勾攝以營利則罪及衛所掌印官且沒其虛冒之糧戶部放糧當取勾軍冊閱之必實在者方令領糧則獘庶乎可革矣又言各處稅額日虧由戶部不能操黜陟之柄動爲撫按掣肘有今日參降而明日薦擢者自今請著爲令凡系逋賦有司令督糧道以報撫按𨿽賢者毋得槪薦戶部以咨吏部𨿽賢者毋得槪擢有能招流民墾曠土完積逋佐度支之緩急者不拘官級超拜要在彼此一體賞罰信明然後人知趨避而法可修舉也章下部臣議以爲然請行之報可

○工部覆總理河道都禦史翁大立條陳議處河工錢糧三事一寶應河濱碧霞元君祠香錢宜擇府佐之治河者綜其出入一開新莊閘以通商船量船廣狹徵稅徑一丈六尺以上者銀五兩一丈四尺以上者三兩一丈以上者銀一兩由儀眞閘者以遞減之一濟汶以北各湖地皆膏沃之壤宜募民田作每畝徵銀四分輸之工所從之

○丙戌南韶積寇黃朝祖等突出始興仁化縣地方殺掠尋徙據湖廣桂陽羅木山巡撫南贛汀漳等處都禦史張翀調兵剿平之斬朝祖事聞上命賞翀及有功兵備官龔大器等銀兩有差都指揮李無咎守備沈燦以要功招降致餘賊逸去下巡按禦史按問

○罷鎭守江南副總兵官梁守愚以禦史張問明劾其貪肆不法也

○丁亥升刑科左給事中宋良佐爲戶科都給事中禮科右給事中章甫端爲本科左給事中刑科給事中查鐸爲戶科右給事中禮科給事中胡價爲兵科右給事中

○總督狹西三邊侍郎王崇古請修復延綏定邊寧夏橫城等處大邊乞行新任督撫毋阻浮議仍委廉能官員嚴限督成兵部覆議從之

○戊子升光祿寺卿栗永祿爲順天府府尹

○加廣東韶州府知府李渭從三品服俸四會縣知縣劉順之從五品服俸因撫按官以廉能奏保故也

○己丑升南京都察院右都禦史劉自彊爲南京戶部尙書吏部文選司郎中徐浚爲南京通政使司右通政

○升江西饒州府推官齊康爲禮部主客司主事福建延平府推官陳懿徳爲刑部湖廣司主事

○巡按狹西禦史楊相議茶馬四事一議兌領西寧司應角�羊寺者徑輸甘肅給軍余存二百四十五匹仍舊起角�羊一議攺騸請復監苑課兌舊規所積兒馬至二百匹外始許攺騸以圖孳息一議招中謂洮河西寧三茶司歲例馬匹固有定額而額外增鬻者宜盡各番調來壯馬與茶司見存茶箟通融招易不得拘泥常數以拂夷情一議淸丈謂牧地久爲軍民互易豪彊侵占欲會同狹西督撫巡按等官履畝查勘公斷收籍以杜爭端兵部覆奏相所言俱有裨馬政宜卽施行至於淸丈一事已經總督王崇古建白稍有異同蓋屯民占牧地每愬之撫按牧軍占民屯每愬之茶馬及其行勘則守巡苑寺官又每以私心逆料批詞者之意各自偏護以故軍民兩不能平今相欲會督撫諸臣虛心查勘誠得理棼自爭之道宜卽以崇古及相所議下諸臣務實舉行得旨如議

○庚寅以翰林院編修王家屏田一俊陳於陛徐顯卿李維楨張位韓世能張一桂於愼行朱賡檢討沈一貫習孔教範謙沈位王弘誨補充世宗肅皇帝實錄纂修官

○辛卯雲南撫按官陳大賓等覆奏寧陽侯夫人張氏至滇中會沐朝弼嫡母李氏及嫂陳氏兩夫人於公館俱自愬年老多疾仍願畱滇終餋各莊田已屬有司處分每歲納其租入於陳以爲侍姑餋老之資其素助朝弼爲惡者惟蔣鑑未獲餘黨俱已會逮勘明於是吏部以朝弼子昌祚襲職爲請上許之命昌祚襲黔國公掛印充總兵官賜之制敕已而兵科都給事中溫純言蔣鑑未獲則朝弼罪狀猶屬未明其子不宜遽襲上謂昌祚已有旨矣朝弼罪姑令執送蔣鑑自贖如更不悛聽撫按官參治

○壬辰攺封魯府樂陵王觀燔嫡第二子輔國將軍頤﹤土戔﹥爲長子夫人孔氏爲長子夫人

○戶部覆原任狹西三邊總督王崇古條陳狹西善後事宜一黔國公莊田在固原州境內者止將五十頃給其家人沐住等餘悉分爲三則載入屯田冊內徵糧以充軍餉一各鎭衛所附近屯糧分爲上中下三等在府城百十里內者爲上等聽徵本色稍遠者爲中等本折兼徵又遠者爲下等俱徵折色屯艸亦然一淸出西安固原平慶環縣等衛所屯地屬正軍者收伍差操準支正糧屬佃戶者免其應軍分等徵科以濟軍餉又河州參將居番虜之衝軍無見糧而西固階文四守備士馬芻餉頗有奇羨宜裒多益寡以均歲支之數報可

○癸巳升狹西布政使司左布政使劉斯潔爲光祿寺卿

○補聽調巡撫保定都察院右僉都禦史溫如璋爲狹西按察司副使

○戶部尙書劉體干等奏進夏季京庫銀十七萬兩尙欠原額八萬兩乞行府縣督徵有旨切責體乾過期支吾令亟以太倉銀補進奪該司官俸二月

○乙未升兵部左侍郎曹亨爲南京都察院右都禦史掌院事

○丙申升狹西布政使司右布政使曹金爲本司左布政使

明穆宗莊皇帝實錄卷之四十五

明穆宗莊皇帝實錄卷之四十六

隆慶四年六月丁酉朔上諭禮部天气亢旱三時少雨禾苗漸稿朕甚憂之其傳示順天府官竭虔祈禱自初一日爲始十日止諸司停刑禁屠不許怠忽是夜遂雨明日又雨又明日大雨上喜命輟壇弛禁

○戊戌升江西按察司按察使楊守魯爲狹西布政使司右布政使

○己亥命固原遊擊將軍署都指揮僉事王紹勛充分守鎭番參將宣府新河口守備都指揮同知李國珍僉書萬全都司事

○庚子以旱災免山西太原平陽潞安三府澤遼沁三州嘉靖四十三四年未完京邊稅糧之半

○掌吏部事大學士髙拱言薊遼山狹沿邊有司寔兼牧民禦虜之責卽以有才力者爲之猶懼不堪卽優厚而作興之猶恐不振乃官其地者非雜流則遷謫非遷謫則多才力不堪之人謂以劣處之也夫處之以劣而欲其自處之厚不能稱職於內地而欲其立效於邊方無惑乎吏治日偸而生民日蹙也臣惟國家用人不當爲官擇地只當爲地擇官請自今各邊有司必擇年力精彊才气超邁者除補或查治有成績兼通武事者調用而又議其賞罰有能保惠困窮俾皆樂業者以三年爲率比內地之官加等升遷有能捍患禦敵特著奇績者以軍功論不次擢用如其才略恢弘可當大用卽由此爲兵備爲巡撫爲總督無不可者惟以治效爲準不必論其出身資格若乃用之不效無益地方者降三級別用若乃觀望推委以致誤事者輕則罷黜重則軍法治罪夫旣開功名之路以歆之於前則不肯不盡其心又有嚴罰以繩之於後則不敢不盡其力庶乎修職者多而邊方有賴也然臣又思功名之路旣開則又有本是復裏而借邊方省分之名以圖幸進者亦不可不預爲一定之說查得薊邊則昌平順義密雲懷柔薊州玉田豊潤遵化平谷遷安撫寧昌黎樂亭延慶永寧保安自在安樂等州縣山西則河曲臨縣忻州崞縣代州五臺繁峙定襄永寧寧鄕岢嵐嵐縣興縣靜樂保徳大同懷仁渾源應州山陰朔州馬邑蔚州廣靈廣昌靈丘等州縣狹西則固原靜寧隆徳安定會寧蘭州環縣安塞安定保安淸澗綏徳米脂葭州吳堡神木府谷等州縣此六十一處乃是邊方其他𨿽系薊遼山狹所屬不得槪以邊稱徒資俸路其各府佐貳在邊任事者賞罰亦同前議﹤鋶﹣釒﹥入上答曰邊方有司防守攸賴誠宜加意擇人悉如議行

○前少傅兼太子太傅禮部尙書武英殿大學士李本奏復呂姓從之

○升四川布政使司左參政楊成爲江西按察司按察使

○辛丑原任戶部右侍郎黃餋蒙卒賜祭如例

○壬寅調山西北樓口參將牛相分守大同威遠城等處

○升山西行太僕寺卿陳時範爲四川布政使司左參政

○吏科給事中賈三近﹤鋶﹣釒﹥陳時事曰臣聞聖王攘外必先安內安內之本在於休養百姓而加意於四方守土之臣方今四方民力疲矣九邊將士終歲防胡中原山海寇盜處處蜂起加以歲惡不入民且艱食轉徒流離之狀言之可爲痛心誠於此時守土之臣循祖宗之法去煩蠲苛與時休息安養民命猶可以維系本根培植國脈乃相習以建立爲能安靜爲鈍駕言通變銳意更張兵方銷而議招官甫裁而議設或均丈土田或更革驛傳或分派稅糧用一條鞭或輪僉里甲變十叚錦或革除庫役代以吏胥或審編徭役兼用丁田諸所變更難以悉舉語其措注大約病農務本者子立之身並應租庸逐末者千金之子不占一役視法如土梗變法如蝟毛移文旁午議論紛紜計其究竟曾無毫髮之效夫以頻年災害未息肩之民方呻吟喘息之不暇而又加以勞擾之法愈不得休息是以彊者共相嘯聚而弱者竟展轉於溝壑民不堪命坐阽危亡譬諸尪羸之人惟當斷絕外事安坐飲食假以歲月以漸復已耗之血气若朝從而攖之暮從而澡之則元气日消危期且至今之吏治何以異玆臣以爲法在天下能去其所以獘除其所以害則𨿽因今之法而有餘獘不能去害不能除則𨿽百變其法而不足善治者守法宜民因法救獘則斯民受賜多矣臣又惟守令最稱親民而令視守爲尢切邇年以來人知自愛號稱得人然而寇賊未靖流亡未復者獘在煩文亂實令出多門而苟簡之政多也卽如州縣長吏一身上而撫按司府之長貳均被統屬而馬政屯田鹽法淸軍茶馬食糧江關查盤諸使者紛然四出各以職任有事地方臨邊則有總督臨河則有漕運於分俱當送迎供應不一而足使值會城益加繁苦策馬晨出抵暮方歸比執燭視民事則憊已甚矣而諸司猶或以體貌疏密或以應對工拙爲低昂喜怒其間牽制多端何能展布至於二京通道水陸要衝則貴官大吏及百執事銜命去來者往往以廚傅飭謹爲稱職稍不如意議論風生雌黃出其唇吻朱紫由其咳唾有司於此柰何肯省財於百姓而斂怨於一已也又如各處鄕官中間故多賢者而亦間有以請托爲媒以貨賄爲市從之則枉法拒之則拂意且第宅塞郭田連阡陌課其賦稅率多後時猶有遷延規避不落一毛者有司於此然諾少不如意徵賦欲足常額則媒檗四出攻陷百端或具揭上司或投劾當路或匿名文書以快私謀或爲童謠俚語以彰公道上之人縱相知信鮮不投杼矣夫有司所望以宣廣徳意調和民事者也而奔馳牽制危疑之患從而搖奪其身心紛擾其職業欲其安意展布也得乎此守令之所以數易而斯民之所以坐斃也且今廟堂之令不信於郡國郡國之令不信於下民令蠲租矣而督催科者愈急令賑濟矣而責逋負者如故令欽卹矣而含冤瘐死者相望也君門萬里何所控訴事屬有司有司不能自專事屬監司監司不能上請縱請矣不能減正額之徵縱減正額矣不能減上供及邊方諸費形格勢禁莫可柰何況監司殿最多取振作集事之人而略﹤宀十見﹥厚平易之士故守令𨿽賢安養之心漸移苛察撫字之念日奪徵輸則民安得不窮而國安得不絀乎乞下該部通行所在有司一如臣言以守法省事爲保養元气之本而監司亦各據此評隲毋得計較禮文信惑浮議貪旦夕之功失惇大之體則安內攘外兼舉之矣﹤鋶﹣釒﹥入下所司詳議俱允行之

○癸卯玉田伯蔣榮以大興縣賜田有司代爲徵租不便﹤鋶﹣釒﹥請自徵語侵知縣甲嘉瑞於是禦史謝廷傑傅孟春謂榮違例瀆奏侵辱奉公有司交章劾之戶部亦謂廷傑等言是當罰治榮而戒有司之爲勛戚徵租怠誤者得旨榮貰勿治餘如部議

○甲辰命內官祭中霤之神

○築湖廣宜章縣香口嶺城命衡永二府每歲委府佐一員更番戍之以巡撫劉愨言其地遠雜夷故也

○以原任延綏參將陳堂爲延綏遊擊將軍原任延綏遊擊將軍陳銳爲固原遊擊將軍

○升雲南按察司副使鄧棟爲山西行太僕寺卿

○戶部條議卹�事宜一定時估言物價與時低昂而錢糧因時辦納若先期估計則貴賤無憑或倉場遠近僦費多寡遙度懸斷豈盡合宜此後九門鹽法委官與十三司掌印官及巡靑科道估價上半年定於五月下半年定於八月俱以十六日爲期務在隨時估價不得執一其內庫監局召買物料價亦仿此一議給價將禦馬三倉壩上等馬房錢糧原屬山東河南督理京糧道者俱攺於太倉關領各倉場料艸原派數少者給以全價數多者預給三分之一完日補給皆以時估爲率其兩省督糧官旣無關領之擾則催督宜嚴如有怠玩者劾治一嚴禁革各庫監局及牛羊象馬房等倉西安等門典守官吏有需求抑勒者悉治其罪一裁冗費量減各倉場艸束斤數及腳夫庫秤之冗食者一酌坐買凡料艸數多一時難以卒辦者量於秋冬二孟收成之月坐買不得仍前全坐致費髙價陳艸悉令發買或如數補放未給價者速給之一公僉報各�果貧困不能供役者具通狀告部轉行巡靑衙門驗實方許舉報富戶更代﹤鋶﹣釒﹥入上悉從之

○乙巳以少傅兼太子太師吏部尙書建極殿大學士李春芳一品六年考滿遣中使至春芳第賜銀獘羊酒如例吏部﹤鋶﹣釒﹥請加恩得旨春芳簡任首輔茂著忠誠其進少師兼支大學士俸給與誥命蔭其子茂徳爲中書舍人春芳﹤鋶﹣釒﹥辭上復降旨褒諭不允

○狹西按察司副使王彥民以母老引疾乞致仕許之

○丙午吏部右侍郎靳學顏引疾辭任不允

○升光祿寺少卿範惟丕爲雲南按察司副使

○詔加潮州府知府侯必登從三品服俸掌吏部事大學士髙拱言廣東舊稱富饒之地近者民窮盜多皆坐有司不良所致而有司之不良其說有四用人者以廣爲瘴海之鄕劣視其地有司由甲科者十之一二而雜行者十之八九銓除者十之四五而遷謫者十之五六彼其才旣不堪而又自知其前路之短多甘心於自棄一也嶺南絕徼僻在一隅聲聞旣不通於四方動靜尢難達於朝著有司者苟可欺其撫按卽無復有誰何之者一也廣乃財貝所出而又通番者眾奇貨爲多本有可漁之利易以艷人一也貪風旣成其勢轉盛間有一二自立者撫按旣薦之矣而所劾者亦不過聊取一二苟然塞責固不可以勝劾也彼其見撫按亦莫我何則益以爲得計而無所忌憚居者旣長惡不悛來者亦淪胥以溺一也以甘於自棄之人處僻遠之地艷可漁之利而共囿於無可忌憚之風此所以善政無聞民之憔悴日甚而皆驅之於盜賊也若不亟處獘將安極往歲奉旨多取進士議者謂當於此等處充州縣正官之選或間參以舉人嚴加考苐毋容雜流遷謫者得肆於民上則地方猶可爲也然不肖者罰固可以示懲若使賢者不賞又何以示勸臣等廡得潮州府知府侯必登在郡能勸農弭盜治行爲廣中第一請特加優處以風勵庶官其廣西雲貴近年亦有兵革之事議處有司亦當視此爲準蓋天下𨿽大實則如人一身必血脈流通頂踵皆至然後可以爲人若使遠方功罪之實爲在上者所明照而君上綜核之意爲在遠者所周知則誰敢不畏敢不修職萬里之外如在目前治理之機可運掌上聖人所以能使中國爲一人用此道也﹤鋶﹣釒﹥入上答曰邇來遠方有司不得其人以致民不聊生盜賊滋蔓所議甚得弭盜安民之要悉從之

○丁未斥原任巡按浙江監察禦史龐尙鵬爲民降原任浙江左布政使李磐左參政薛天華按察使徐貢元僉事王宇各二級坐尙鵬等在任時驗角�羊叚疋多粗紕不堪故也

○己酉升山西平陽府知府呂鳴珂爲狹西按察司副使整飭洮岷兵備

○罷浙江按察司提學副使林大春以前廣西副使鄭云鎣代之初大春患浙士剽竊乃以己意割綴經傳爲試題禮科左給事中章甫端論其謬妄故罷

○寧安長公主奏欽賜莊田裁革數多乞恩加給詔以千五百頃與之不爲例

○辛亥詔以浙江沿海各衛所軍儲糧攺徵折色從浙江撫按官奏也

○復除光祿寺少卿王時槐原職

○命錦衣衛逮北城兵馬指揮孫承芳杖六十黜爲民時北安門有直宿校尉負一屍棄門外承芳見之疑有姦使使收系鞫問辭連內臣李陽春陽春恐罪及己乃先奏言死者初入內時偃臥無恙因念禁中非外人臥所故遣軍校扶出而承芳妄生事端擅加刑校尉當治上信之遂反坐承芳而釋系者勿問戶科右給事中查鐸等及刑科都給事中舒化等俱請以陽春所奏下法司驗問不聽

○壬子命協守寧夏西路署都指揮僉事葛臣充分守山西北樓口參將

○升西平堡備禦指揮使楊爕靖虜堡守備署指揮僉事李煦俱署都指揮僉事充遊擊將軍爕寧前煦延綏

○癸丑睿宗獻皇帝忌辰奉先殿行祭禮

○直隸井陘縣大雨雹

○發太倉銀六萬六千餘兩給餉薊鎭南兵

○復除服闋翰林院侍讀陶大臨原職

○禮部左侍郎萬士和四﹤鋶﹣釒﹥稱疾乞致仕許之

○吏部覆都給事中光懋所陳考察事宜請行各處撫按官通查所部地方如兩廣用兵孰爲危急他省災變孰爲重大直陳狼狽之狀量畱正官料理此外毋槪藉口以曠盛典並嚴催應塡各屬賢否文冊務親行查訪毋假借於耳目直書事實毋牽附以對偶定限十月以前陸續到部仍置小冊自二司以至知府中間廉能公謹及貪酷罷軟等類實迹手書次第亦同文冊封送如有遷延過期與含糊失實者聽部院該科指名參治報可

○乙卯大學士陳以勤﹤鋶﹣釒﹥言臣伏睹皇上恭已圖治虛心任人凡機務之繁悉委裁於內閣臣等隨諸臣後竊見國家大體時用之宜已多講求而措於行間有一二因循不飭者臣頗潛究其略思與諸臣漸次舉之顧臣年來多病血气衰殘理當乞身恐不能待卽欲緘默無復一言而去則上負恩遇下乖素心輙不自揆條爲六事上覽惟聖明裁擇一愼擢用言吏部司屬與科道官號爲華重諸司莫得而望其諸部寺屬有賢聲者又從而羅致於此卽古超遷以待俊才之意制非不善乃其間始焉蒙被殊擢及臨事任又輙以爲不副而棄焉者每每有之夫旣不靳殊擢於前而復難其任使於後舛之甚矣又若科臣中外間升一節尢爲亡謂夫使其當畱也𨿽數人連升京堂而非濫其不當畱也𨿽數人連升外寮而非屈今顧以定法繩之殆非爲官擇人之意也玆欲曠然一矯前獘莫若略去資地止論才望平時探其議論考其行能如其果稱優處何嫌如其弗稱卽從劣處不必拘泥故常至於諸部寺屬及南京科道各省藩杲中有志行特出人所共推者一體搜訪遇京堂缺每歲間擢數人庶幾百司庶府咸踴躍自奮而人才之成就者不可勝用矣一酌久任自隆慶攺元以來諸臣建議多及於此略已施行矣然或者謂撫按保畱官在知府則惟行於一隅而不徧於天下在州縣則惟行於舉貢而不及於進士殊不知所謂久任者非人盡久也第察其有裨地方聲名籍甚者舉行數人以風其餘而已若有習常慢令黷貨殘民者卽數月覺露亦必峻法速處其官箴不失無卓越之譽者仍照舊格處之然欲行久任又當議其遷轉大抵以六年爲率政績有成者知府卽升內寺少卿各省參政知州卽升郎中僉事知縣卽爲左右給事中實授禦史卽左右缺少仍補給事中隨授以應得敕命其佐貳官果有廉謹敏幹治行殊常者俱候六年一體超升如此則爲吏者皆安官樂職計慮長遠苟且掩飾之習可祛而人心治道濯然一新矣一處贓吏我祖宗朝綜核吏治於枉法受賕者憲典最重嗣後稍從姑息人心怠玩遂至名檢墮失寖以成風故先臣何塘謂受贓滿貫以上宜籍沒貲產近日大學士張居正亦請將贓私嚴行追並其言皆深切時務之要比來仕路𨿽稍覺變易而貪饕縱恣者尙多撫按耳目不能徧及卽有敗露或且隱忍回護其載在考語及奏劾﹤鋶﹣釒﹥中者未盡什一吏部據其詞處之輕者調攺重者褫職又重者間從請旨提問而勘問官羈延掣肘復使夤緣得脫夫贓吏之念切於家計本不以名節爲重彼溪壑旣滿囊橐已盈不幸敗官而去迺其所甘心者方且覓良田羙宅揚揚自謂得計人亦以其居官致富目爲雄傑彼志願足矣而吾徒辱以區區之名宜其掉臂樂去而不足爲懲也請申飭撫按嚴訪贓吏有實迹者或徑自拏問或參奏處治但系入已贓私不徒論罷必如數追出助邊追完放歸重者仍依律問斷一廣用人國家以科貢兩途選賢才其所取者第文學髙等者耳若夫豪傑之士拘於文而不能自達者豈盡無哉漢時旣以孝廉賢良茂才明經取士而六郡良家子多用材力爲官夫豪傑之士𨿽椎魯少文而雅負幹局或諳曉兵事或膽力絕人或論辦縱橫可使絕域朝廷用之亦肯盡心出力自見所長屏之不用則或托迹��犬畝屠沽醫卜之間每思乘機而逞其志所謂治世之能臣亂世之姦雄是也今山東西河南北及關中徐沛之間實多此輩臣竊思彼之爲心亦願效用當世特不能由文墨以進又懼上官爲約束苦之故寧死溝壑而不忍就方今疆場繹騷爪牙缺乏之際何惜升斗之祿不籠取而用之請令各撫按官多方采訪果有知邊情善騎射可以應明詔塞厚望者錄名以聞該部又於其中斟酌用之試有效否舉主並同賞罰行之數年則梟俊禽敵之士輻輳而出於此途將來必有能爲朝廷立功名攘夷狄者是國家於科貢兩途外又有得人之利卽萬一有豪猾狂逞之形亦藉此可以潛銷而預制之是亦司國論者所宜慮及也一練民兵嘗考民兵卽古寓兵於農之意而行之幾甸爲最急臣憶元年秋虜犯永平勢將西窺灤河羽檄日且數至臣曾與兵部臣議調兵入援兵部臣默然無以應也久迺曰無兵柰何當是時臣心竊危之年來極慮博訪因得練民兵可以入援一節甚爲得策請試言其槪蓋直隸八府古幽冀地其人沈鷙健悍慷慨多材力臣往聞河間保定等處民皆團聚爲社分曹角藝日懸弓矢馳獵爲樂大抵勇敢善騎射其天性然也請敕下巡撫令其督兵備官分飭郡縣有司略仿成周因田賦出軍之制每裏村總計戶籍若干除汰去老弱與單丁不用外其年力精壯者如父子三人報其子一人兄三人報其弟一人卽州與大縣計之大約可得兵千六百人小縣可得千人每處兵分爲二軍以其半爲正兵半爲奇兵卽於編僉時取其武勇善技藝者充奇兵之數次者爲正兵皆登名尺籍呈送巡撫兵備官以備稽查操練之期定於秋防後農事之隙每年不過三月每月不過三次紀律一仿軍法委知兵將領一二員教習之操練旣畢卽令歸農無使有數聚之擾凡其收隸尺籍者免其本身丁銀及平日徭役每年自操練外不得別有絲毫差遣是用之爲兵而萃於行陣不用之爲農而散於田裏蓋不費廩粟不衣庫帛而隱然足恃爲地方保障誠官民兩便之道也如都城有警本兵奏請徵發以符契下之巡撫巡撫下兵備等官除正兵畱以守城將奇兵盡數調至各府各府匯爲幾軍每軍以一大將領之通稽八府可得勁卒數十萬馳赴近京要地以爲聲援所以壯國威固根本永持至安之策無出於此者昔宋仁宗時籍河北彊壯練爲義勇寇至則翔集赴援至孝宗時陳俊卿奏請民家三丁取一教之戰陣屯據要害待敵至以壯聲勢今欲點集民兵胡不引前事一觀之也夫民兵旣練則衣裝器械與夫賞賚之需皆湏預爲料理查得近日淸出畿內勛戚地土甚多歲有租銀及眞保一鎭添設民壯可以掣減移其工食以供此費無不可也一重農谷臣聞宣徳成化間嘗命各省府州縣增設參政佐貳等官專治農事及預備倉糴谷賑濟所爲愛憫元元計安四海之道甚備柰何法久玩弛從政者視爲迂闊而不談頃來田多污萊室無餘蓄歲稍不登狼顧莫救弱者轉死溝壑彊者奮臂爲盜甚非細故也請責成各該巡撫令查原設參政有無俱坐委一員仍以屯田水利僉事增其職掌共領農事府州縣除掌印外其佐貳官亦各查原設有無卽委定一員分理當無事時兩司官分行郡縣閱視荒辟陂塘渠堰蓄洩有具及屆農期則趣有司躬臨疆畔勉其穡事有牛種不敷者官量給與如此則農夫日服其鎛而逋畝者鮮矣若積谷一節近日申明甚嚴但有司多視罰鍰之入爲已應得往往取充私囊不肯盡以糴買或偶因他事罰谷貯食不過十之一二徒應文耳及遇年饑民困倉谷告竭然後皇皇請處卒無以相卹請仿隋唐義倉遺法及登耗斂散之數稽驗收掌之宜仍敕吏部於大臣中采其髙識遠見能爲國立事者爲戶部侍郎居中調度如古兼判大司農故事以總攝各巡撫等官歲加黜陟行之數年可望廩庾皆滿家給人足水旱盜賊不足爲虞富安天下之術也再照農谷之事至爲繁細一慮不周反致擾害於民臣愚心能知之口且不能悉數之況能徧以﹤鋶﹣釒﹥舉若夫博詢詳議期於事體精密可爲萬世長利是在該部臣畱意而已上曰覽卿﹤鋶﹣釒﹥深切治理具見忠猷其下該部議行

○丙辰奪總督宣大山西都禦史陳其學巡按狹西監察禦史潘民模俸一月坐提薦有司失格也時大學士髙拱議定薦舉格凡升任行取及俸淺等項不許槪列﹤鋶﹣釒﹥中而其學等首犯禁於是拱復奏請申明前格今後撫按官止稱某差已滿例當舉劾訪得某某賢能有何政績所宜薦揚某某不職有何證狀所宜紏劾此外𨿽當久任者亦不得與列上是之仍令宣示各省一體遵行違者聽該部參治

○河道都禦史翁大立報﹤鋶﹣釒﹥浚淮河及鴻溝境山等處工完上從部議錄管工同知章時鸞等賞賚有差

○己未建州左衛女直都督王忽等入貢宴賞如例

○庚申工部覆大學士髙拱所陳卹�事言貧�困累惟多給預支銀可以拯之乞將年例錢糧辦納之數以難易定其多寡以遲速定其先後多者預支十分之四遞減至一分半年以內全給一年以外先給其半詔可

○辛酉雷擊圜丘廣利門鴟吻禦史王喬桂﹤鋶﹣釒﹥乞修省得旨報聞

○以久雨壞民廬舍諭都察院京城內外小民疾苦卽今爲始每歲五六七月俱免房號錢給與修理

○壬戌孝莊睿皇后忌辰奉先殿行祭禮遣淸平伯吳家彥祭裕陵

○升禮部右侍郎王希烈爲本部左侍郎翰林院掌院事侍讀學士諸大綬爲禮部右侍郎仍各兼翰林院侍讀學士經筵日講如故

○升巡撫江西都察院右副都禦史劉光濟爲南京戶部右侍郎提督糧儲

○升戶部廣西司員外郎陳應春爲雲南按察司僉事

○發太僕寺馬價銀一萬一千一百二十五兩補給延綏入衛班軍

○甲子孝穆皇后忌辰遣靈璧侯湯世隆祭茂陵

○丙寅命工部建光泰殿瑞祥閣於長信門南工科都給事中龍光上﹤鋶﹣釒﹥諫不納工部尙書朱衡等復言地道宜靜不宜動今隆道英明等閣工役甫竣皇上正宜凝神淵默導迎和气若再興大役非惟禁地不安亦恐財力有限臣等蒭蕘之見不敢不盡其愚上悟乃止

○攺謚大學士張治曰文毅治初謚文隱至是以湖廣撫按官稱其公忠亮直物望所歸而隱之一字乃違拂不成之義於治生平未協故有是命

○罷眞定河間等衛忠順官軍之戍居庸者以薊鎭新募奇兵一千五百人代之先是總督譚綸委都指揮楊文指揮孟傑募兵得三千人卽薊鎭練之至是練成綸因請分爲二枝一以代忠順軍一以代入衛狹兵升文爲遊擊將軍領之而以傑代文爲都指揮領山東班軍報可

○加大同兵備僉事崔鏞爲山西布政使司右參議仍兼僉事管理兵備如故

明穆宗莊皇帝實錄卷之四十六終

大明穆宗莊皇帝實錄卷之四十七

隆慶四年七月丁卯朔孟秋享太廟命宣府深井堡守備爲事官楊振充本鎭入衛遊擊將軍

○戊辰

○升右春坊右諭徳兼翰林院侍讀張四維爲翰林院學士掌院事經筵日講如故

○攺南京刑部右侍郎李一元爲兵部右侍郎兼都察院右僉都禦史

○戶部奏兩京十三省積逋京庫銀至二百萬蘇州松江常州三府爲甚請行催角�羊得旨切責有司怠玩命戶部移文撫按如期徵角�羊有延緩者以名聞

○禮部覆南京河南道禦史王嘉慶奏請令今後試錄第錄中式士子之文考試官稍爲剛潤兩畿鄕試宜增設禦史二人緝治懷挾諸獘得旨允行

○己巳

○升湖廣布政司右參議李堯徳爲狹西按察司副使撫治西寧番夷調河南按察司僉事蕭大亨於狹西整飾鞏昌撫民兵備

○掌吏部事大學士髙拱言近來章奏曰趨浮汛鋪綴連牘煩聖覽且言多意晦端緒𨿽尋翻可竄匿事情支調假飾人臣奏對之禮不當如此請嚴加禁約令內外諸司凡有章奏務在直陳其事意盡而止不得仍前鋪綴違者聽該部科官參治庶存躬肅之體且還簡實之風得旨近來章奏信多繁辭且語涉肆慢甚非人臣奏對之體所司通行嚴禁違者部院及科臣劾治之

○升白石口守備指揮僉事王世儒延慶城守備指揮僉事黃桂俱爲署都指揮僉事各僉書都司事世儒河南桂萬全

○庚午仁孝文皇后忌辰奉先殿行祭禮

○遣玉田伯蔣榮祭長陵

○少傅兼太子太傅禮部尙書武英殿大學士陳以勤上﹤鋶﹣釒﹥乞休上曰卿藩邸舊學鞠弼重臣徳望素隆忠勞茂著朕方切倚毗豈可輙求休退宜亦盡心匡贊以副眷知不允辭

○刑部尙書葛守禮等言我國家稽古制律例爲五刑笞杖徒流各有等則卽罪大惡極眾所共棄者猶問以刑部評以大理朝審以多官及至臨刑又三覆五奏若不得而後加刑焉其重民命如此我皇上登極之初大布恩赦與民更生以至停刑有旨熟審有貸其所憫念元黎者甚厚而在外有司無以奉承體徳凡有訊鞫不論輕重動用酷刑有問一事未竟而已斃一二命到甫期年而拷死十人者輕視人命有若艸管如汾州知州齊宗堯三年致死五十人榮河知縣吳朝一年致死十七人甚可駭也請行各處撫按官戒諭有司如有仍前慘刻用刑者照例降級爲民有故勘故禁故入平人致死者依律抵死容隱者事發並治且律條具在義例昭然而各官素未講讀律令條敕下監司以實舉行未仕如辦事進士各衙門堂官督令熟讀講角�羊仍不時考校務使通曉舉人監生待選於吏部者每遇選摘取律文數條令其覆誦角�羊釋以定銓選次第上是其言令行撫按官嚴加體訪有仍前酷刑者劾治之如或姑息容隱聽法司該科一並參奏

○辛未

○始注選河南山東二省京糧道參議先是總部京糧道有欽降關防行文書而無注選官歲屬奉表官遞管又遷代不常視如傳捨至是河南撫臣李邦珍注選專官吏部覆可調湖廣左參議吳兌於河南及山東部糧左參議馮謙注選管理自是以爲常

○升直隸廣平府同知晉應槐爲河南按察司僉事兼理兵備

○兩浙巡鹽禦史吳從憲劾奏南京兵部武庫郎中蕭九成前爲兩浙運副貪肆不職詔下巡按禦史提問命司經局洗馬馬自彊翰林院侍讀陶大臨爲應天府考試官

○巡撫宣府兵部右侍郎王遴奏上淸理屯田事宜

○一屯田官地宜以丈量實數爲主其他虧少荒蕪之數盡行除豁徵糧無過一斗如田少糧多則加派地畝足之

○一團種官地宜悉如屯田則例一切臣香火新設新召地土卽屯糧所少之數卽不能濟如原額宜姑存其名亦以屯田之法行之

○一地畝起科新增牧地等項田土𨿽軍開墾亦多所隱占其數溢於原額宜總名田地畝以實徵糧數分爲三則北路稍減南路稍增東西中三路如故仍兼派本折以寬之

○一屯團地畝等糧自今宜以嘉靖十一年所入一十八萬四千五百三十五石爲準有虛增者悉汰除之○一瞻軍地土乃國初優卹邊卒之意歲久湮沒或私相買賣欺隱玆多宜並入地畝一例徵糧以補屯額

○一拋荒地土宜募民佃作初年免徵次年每畝徵黑豆五合三年以後全徵每畝黑豆一升而止仍許爲世業勿麗軍儲

○一公務馹傳地所入計銀三千餘兩以充撫臣公費自攺爲軍餉而撫臣不得用以饗士軍興一切安所取給臣以爲仍舊便其每畝有徵銀伍分或叄分者無復攺易戶部上其議得旨允行

○設河南新鄭縣郭店馹從巡撫都禦史李邦珍奏也

○治撥置荊世子常冷爲惡者黜長史陳如愚等三人爲民及內使何山等四人千戶厲徳參等二人罪各有差

○癸酉

○升山東按察司僉事徐炳河南按察司僉事梁綱爲湖廣布政使司左右參議

○海西兀剌衛都督僉事養加奴以例乞冠帶許之

○黜福建都司僉書署都指揮僉事曹南金爲民坐爲人通賄請求爲兵備副使柴來所發也

○甲戌命自今王府審理等官升補不拘科貢正途仍六年考察如京官例

○建州左衛女直夷人都督等官頭目勝章力等入貢宴賞如例

○乙亥

○少傅兼太子太傅禮部尙書武英殿大學士陳以勤再﹤鋶﹣釒﹥乞休上優詔慰畱不允

○升巡撫順天都察院右僉都禦史劉應節爲右副都禦史巡撫如故以三年秩滿也

○巡視光祿寺禦史張守約﹤鋶﹣釒﹥陳五事

○一肅官常言光祿四署動關錢糧其中多怠緩優柔狡僞恣四者宜如五城兵馬例歲中聽科道官舉劾堂甄別賢否開報吏部仍久任正卿使得盡心執法

○一淸倉廒言大臣等署倉廒其支放白糧有重支隱冒那補之斃自今如放銀例以年月先後爲次令堂官執其筦鑰然票隨銷坐門報完備載實數送科道官查核

○一蘇行戶請如戶工二部商人例滿三歲則代其貧下者皆易以富民最難辦者許令新戶補助仍預給物價嚴禁需求

○一酌攺折言菉筍荔枝之類多朽敗不可用可令間一歲以折色進一均廚役言舊額廚役三千二百五十人而大庖執事七百人役占買閒者甚眾宜每歲查核酌量存畱卽大庖人數涉浮冗者亦量與裁減部復多多采用其言獨署官五年考察仍如故事大庖廚以太監孟衝等所言特免查理也命分守延綏中路參將署都指揮僉事吳嵩充副總兵分守延綏定邊等處

○丙子

○升山東布政使司左參議顏鯨爲狹西行太僕寺少卿南京戶部廣東司員外郎陳謨爲山東按察司僉事

○復設雲南臨元參將從撫按官請也命狹西行都司掌印署都指揮僉事王宣原任寧夏副總兵李震原任靈州參將何其昌俱充分守參將宣洮岷河震肅州其昌西寧

○丁丑

○起用南京刑部尙書黃光昇以衰病﹤鋶﹣釒﹥辭新命不允

○起原任巡撫江西兵部右侍郎兼都察院右僉都禦史任士憑爲南京刑部右侍郎

○兵科都給事中溫純等言薊鎭邊事有可慮者四當議者七所謂四慮者土兵未練敵臺未完有積怯之勢一也虜騎長驅震猺京色有剝膚之虞二也營兵曰耗聲援無資三也套虜土蠻各懷報服此謂無所不備無所不寡四也所謂七議者一言薊鎭自譚論戚繼光練兵築臺以來費亦不資設一旦伐去成功盡毀自今邊臣積有年勞及閒有小失不宜輕易二言京營練兵全籍副將宜稍重其事權並選各鎭名將致之營中以備緩急三言老營堡之事獨賞鎭巡而不及哨探軍士無以勵人心宜厚加賞賚仍令諸邊報功並敍諜者四言邊臣功罪奏報不得踰月朝廷據以賞罰則可以服將士之心五言今水旱頻仍倉庫搜括殆盡加以逋負歲入益虧宜飾戶部先時計處以備軍興六言黠虜故智常聲東擊西邊鎭諸臣務先度機宜應援堵截無中虜計七言邊城傾圮當亟爲修繕務俾堅完以資戰守又請復禦殿之規俟秋防有警之日容閣部諸臣面議方略﹤鋶﹣釒﹥下兵部諸如純議報允於是三營各添設副將一員裁革參將遊擊將軍各一員

○戊寅

○升福建汀州府知府金立愛爲四川按察司副使僉事任惟鈞爲山東布政司右參議河南懷慶府同知夏易爲河南按察司僉事

○吏部申議養病官員事例凡到部在三年之外𨿽稱三年內給文仍照違限罷職其三年赴部而又稱中途患病者照有疾致仕

○都察院覆大學士陳以勤條陳處贓例一事請令各撫按官精核司府以下嚴禁貪墨犯者卽逮問參奏如法吏部於見劾貪官更加裁酌贓系入已者追出濟邊受賕狂法者依律例問遣毋得庇護上曰禁貪屢有明旨各撫按官未見遵奉縱怠殊甚玆所議俱如擬移從實舉行有狥情庇護者部院劾治

○己卯

○先是內供不足數下戶部取太倉銀又令買金雲南尙書劉體乾多執奏不卽奏詔至是雲南年例金過期不主有中旨詰責之體乾具﹤鋶﹣釒﹥引奏上以體乾數抗旨手詔勒閒住給事光懋查鐸戢汝止禦史淩館等交章畱之不聽

○升四川按察司按察使陸綸爲四川布政使

○添設狹西漢中府通判一員乾溝埧巡檢一員以備西鄕縣礦職裁革金州千戶所吏目倉大使寧羌褒城鳳陽安山四遞運所大使各一員從撫按官奏也

○庚辰

○升兵部職方司員外郎石磐爲雲南按察司僉事夜望月蝕

○辛巳

○中元節

○遣英國公張溶武定侯郭大誠撫寧朱岡慶都伯杜繼宗分祭長陵獻陵景陵裕陵茂陵泰陵康陵永陵

○署都督事僉事周於徳祭景皇帝陵寢

○指揮僉事李鈺祭孝懿皇后

○都督僉事沈至祭哀衝莊敬二太子中官祭恭讓章皇后及廢後吳氏各陵園

○少傅兼太子太傅陳以勤三﹤鋶﹣釒﹥乞休上仍褒畱不允

○升江西布政司左參政方攸績爲四川按察司按察使山西路安府知府王宮爲狹西按察司副使整飾固原等處兵備

○壬午

○升戶部左侍郎張守直爲本部尙書守直﹤鋶﹣釒﹥辭不允

○甲申成祖文皇帝忌辰奉先殿行祭禮

○遣安平伯方承裕祭長陵

○升河南按察司副使方良曙爲江西布政司左參政

○巡撫狹西都察院右副都禦史張師戴以疾乞歸許之

○江西布政司參政張鳳來初爲福建海道副使以事忤撫臣塗澤民劾其贓罪下撫按官勘驗無實詔復其官

○乙酉

○升永平府知府劉庠爲山東按察司副使

○革江西按察司僉事陳成甫及浙江蕭山縣知縣許承周職下巡按禦史勘報初成甫奉表行過家賫裝甚盛至蕭山以事怒驛吏輙搒之承周大恨搜其裝狼籍道上拘畱數日乃得去於是江西巡按禦史劉思問廉得成甫貪狀劾之並請治承周侵辱憲臣罪吏部覆議當勘從之

○丙戌

○升河南布政司參議董文采直隸寧國府知府鐘一元爲按察司副使文采河南一元四川

○丁亥

○升貴州道監察禦史許鎡爲江西按察司僉事吏科給事中賈三近﹤鋶﹣釒﹥陳重民牧二事言近來州縣長吏率重甲科而輕鄕舉豈舉人一途每泛賢才良由撫按諸臣所以振揚激發者異也同一寬也在進士則爲撫字在舉人則爲姑息同嚴也在進士則爲精明在舉人則爲暴戾低昂之閒殿最攸異是以四方之士經營一第至華顚僂背始就功名或裂裳裏足不願仕進徒使壯老老者斃耳往歲建議欲廣增甲科處以州縣夫州縣數多甲科有限勢難徧及其餘處所獨非赤子與其增以甲科猶有不徧之澤則莫若因是逢而激揚振飾之猶可得人以效用又今州縣正官有缺率委佐貳及府首領衛經歷等夤緣署印大都惜名砥行之人少而懷貪牟利之輩多加以年力衰耗資格卑微漁獵貪饕何所不至𨿽亟爲禠職而斯地斯民已重狼狽不堪矣宜下吏部嚴飭監司州縣長吏毋徧重進士其署印毋得濫授雜流章下吏部是其議詔允行之

○罷提督神樞營都察院左都禦史兼兵部左侍郎劉燾以兵科都給事中溫純發其通書賂故也

○總督山西宣大軍務右都禦史王崇古條機宜

○一選畱宣大入衛兵馬謂往時以薊鎭土兵未練故調邊兵入衛京師二十年來薊鎭兵不加精而各邊之兵往返更番遠進俱困使各邊受疲耗之實禍薊鎭執助戰之虛名客餉馬價歲費百萬非計也宜量畱宣大入衛遊兵如近日狹西事例每枝畱兵五百人馬六百匹則宣大得守禦之力而薊鎭可省大費

○一請發京營兵馬謂每年春秋盡掣宣大山西之兵並守南山使士馬疲勞供餉耗費掣門戶之兵以守堂奧棄其所必攻而守其所不至豈萬全之策哉臣謂宣大兵不可盡掣軍門不宜徧處內隅坐失三鎭之援今南山見設副總兵一員屯兵八千五百人益以東路遊兵一枝春秋協防每秋再發騎兵營步軍一二千人自火焰山至合河口乘障而守或量發京營兵一二枝助之且使京兵習見邊方險易戰守機宜亦練兵之實事也

○一免遠調山西援兵謂山西恃大同爲藩籬每虜至大同不能禦輙入犯內郡衛兵素不習戰城堡散落不可扼塞而守故虜入輙得志而去今復撤老營遊兵又總兵所部兵馬二枝聽援南山卽虜擁眾直犯老營何以待之臣請今後有事免調山西正遊人馬東援如果犯宣大中東各路聽臣調北樓口參將兵馬赴薊州廣昌靈丘一帶防紫荊馬水諸口如虜勢移東直赴保慶合各路官兵並援南山坌西諸口庶內援不爲無兵而山西亦可保其無虞

○一嚴飭內郡兵務謂守巡兵備司道官均有分地宜令平時選練軍伍民兵修葺城堡編立保甲整備器械及嚴盤詰督捕之事不得專以獄訟爲務至於有司亦當責以城守核以武備有不如今日聽各道參呈臣得以軍法治之

○一禁通虜謂大同各路皆近虜巢往以將士賄虜遂使虜志愈驕邊民愈困且墩軍糧賞獨厚今不務哨探專事交通是每墩以二十四石之糧銀養十二人之姦細將焉用之然臣聞三軍之事莫親於閒賞莫厚於閒今欲選閒入敵勢不可得而此輩頗諳虜情亦可因用爲間要在厚其資糧俾可以餌虜不受撲殺嚴其選核俾畏法如敵不敢欺誑耳諸行大同鎭巡每路大邊遠墩止存衡險一二餘俱掣免各選哨軍夜不收二三十人分班更替每墩哨軍五名夜不收二名令互相保結偵報虜情

○一體賞罰除厚支行月糧二石外卽以節省余墩墩軍月糧給銀三兩以充買道餌虜之資卽如各邊撫夷故事免令分貼買閒無事聽其深入虜巢招降諜閒密察虜情可警令其星夜傳報預我飲備庶招降及閒次第可行但資哨行閒事出創使始絕虜致寇勢所必至若非寬其文法則閒亦不可行也

○一省煩文定分議爲宣大虜警將官輙有搪報往送科部督撫諸臣嫌於隱匿每寇入勝負未決亦卽搪報科部巡按禦史職司耳目不容無言亦卽參題每次震驚宸嚴比及事完率致功罪混淆報勘互異殊非臣子仰慰君父愼重邊圉之義夫查究功罪懸賞格嚴軍法皆臣與撫臣專責如賞罰不當功罪不明隱罪要功臣二人者安所逃罪如責之以心力之所不能求之以時勢之所難辦輕聽傳報易談邊事事必苛求左右牽制則臣等亦安所展布哉自今宜申飭邊臣率量緩急奏報有委罪要功誣妄行私者聽臣參治以重法紀事下兵部覆奏京兵不可遠戍山西援兵不當罷餘皆如崇古言上允行之

○戊子

○少傅兼太子太傅禮部尙書武英殿大學士陳以勤四﹤鋶﹣釒﹥乞致仕上察其誠懇優詔許之仍加兼太子太師吏部尙書致仕給驛遣官護送有司月給米六石歲給人夫八名復賜敕獎諭敕曰卿以協學宏才衝懷雅度早登侍從幾著聲華乃簡自先皇侍朕藩邸啟沃歲久禆益弘多曁朕嗣宅丕基眷惟舊學擢居綸閣俾贊樞機卿乃同寅協恭憚心畢力嘉謀入告常先天下之優正色立朝深得大臣之體諸所匡弼具見忠勤朕方倚毗共圖至理而固陳微疾屢乞優閒慰諭再三﹤鋶﹣釒﹥請尢力重違雅志特用允兪玆加卿太子太師吏部尙書余官如故仍賜馳驛遣官護送有司歲給輿隸八名月饋官廩六石以稱朕優眷至意於戲﹤鋶﹣釒﹥廣乞歸田裏竟全師傅之髙司馬退居洛陽猶負相臣之望卿之終始無愧古人其愼藥加餐頤神益壽爲國家完柱石爲鄕邦垂典型暫投綠野之閒佇俟蒲輪之召卿尙勉承之哉於是以勤子翰林院編修於陛送父還鄕上許之

○命總督漕運兼提督軍務巡撫鳳陽等處戶部左侍郎兼都察院右僉都禦史趙孔昭還理部事

○戶部右侍郎陳紹儒爲本部左侍郎總督倉場通政使司通政使楊思忠爲都察院右副都禦史巡撫狹西補蔭故少師兼太子太師吏部尙書華蓋殿大學士梁儲孫敍爲中書舍人初儲以品滿九年蔭子次挹痼疾未任卒及敍請補蔭上以其年久詔罷之並諸陳乞者至是大學士髙拱爲言攺元以來當事者濫市私恩惟意所與以致陳乞紛紛上所報罷乃愼惜名器至意但敍所請合例與濫乞者不同請許補蔭自後陳乞者聽臣等稽例覆行濫者參治從之命山西按察司兵備副使秦可大以原官調簡初撫臣季秋﹤鋶﹣釒﹥薦可大而禦史熊儒宦劾之都給事中光懋以撫按異同請核實令可大回籍聽勘及是撫臣方逢時勘上稱可大如秋言第輕信總兵胡鎭冒功遽爲中報故爲儒宦所論舉刺各據所見亦非偏私請原撫按官而量調可大吏部覆可從之

○升狹西階州守備指揮同知陶承嚳爲署都指揮僉事充固原遊擊將軍

○總督狹西三邊軍務侍郎王之誥調陳防事宜

○一申嚴將令謂將領秦璽書得便宜行事而不能約束士卒者以畏避讒毀莫能用法也今宜鎭飭頹風凡士卒不用命者許諸將斬首以狥使其畏將不畏敵乃可以收破敵之功

○一加愼墻守謂乘障拒虜最得地利然將領驕惰未嘗登陴而守軍士以逢送撤調往往缺乏故虜得穿塞而入宜禁革前斃使聯絡拒守不如令者治以軍法

○一增官協防謂狹西邊城遼遠提調綜理勢不能周宜調三鎭廢閒將官率家丁協守如勞績可記一體薦錄僨事者並治以重罪

○一扼塞要害謂延綏鎭自淸平至常樂雙山地最孤懸獨以米脂一綫之路轉運芻餉而中隔魚河歸徳二堡爲虜極衝魚河之南米脂之北背乾川碎金驛爲運道咽喉宜增設重兵防守預探虜情遇虜入犯引兵先扼其險與諸路相粗角無使虜得據險以撓我師

○一議處兵備謂定邊副使張守中𨿽稱病乞休而職事修舉如故宜令暫管秋防候代主別處自今邊方二司等官勒限到任革職水程仍移文任所及原籍趨令之任違者劾治

○一議處有司謂鎭原平涼崇信三縣皆系邊方不宜久缺正官請就近擇有司之良者調補

○一互明哨探謂延寧二鎭沙漠平衍哨卒無所趨避故虜中動靜不得預知宜與山西徧老互相傳報

○一嚴愼撤兵謂秋將畢將士勞苦日久輙先逃歸故虜得乘隙內犯臣竊計九月以後正當燒荒之時宜遠哨三四百里外果無虜迹然後燒荒燒荒旣畢然後撤兵庶虜謀可代而秋防可以無虜事下兵部及吏部覆議上皆允行之

○辛卯

○南京工部尙書林云同引疾乞休﹤鋶﹣釒﹥五上上察其誠懇許之

○修築海鹽縣海塘工成

○壬辰

○攺南京太常寺少卿劉一儒爲太常寺少卿詔有司存問原任戶部尙書馮坤坤時年八十餘矣時山東沙薛汶泗諸水驟溢決仲家淺等處而黃河暴至茶城復淤於是侍郎翁大立言今山水甚盛由梁山之下張孤山之東內花山之西南出戚家港合於黃河宜遂加開浚依山築堤以避秦溝獨河歲歲漲淤之患此時謂因勢而利道不與黃河爭尺寸之地者也工部是其議令大立督所司相度舉行從之

○癸巳

○攺工部右侍郎翁大立爲兵部左侍郎南京戶部右侍郎劉光濟爲戶部右侍郎升大理寺左少卿王正國爲通政使司通政使命巡撫遼東都察院右副都禦史魏學曾以原官提神樞營

○升都察院右僉都禦史陳炌爲右副都禦史總督漕運兼提督軍務巡撫鳳陽等處

○刑部右侍郎遊居敬請以宋羅從彥李侗從祀孔廟時方禁章奏繁詞而居敬累數百言上以首犯明禁命奪俸三月

○乙未

○升大理寺右少卿王好問爲本寺左少卿右寺丞陳省爲右少卿

○以災旱免四川龍安府及蓬簡潼川綿漢巴劍等州縣樂羅江資陽金堂徳陽彰明中江安嶽江油奉節巫山云陽內江新都新寧建始太平通江南充西充梓潼儀隴蓬溪井石�井仁壽成都華陽閬中廣元昭化蒼溪南江鹽亭射洪南部營山資縣安縣等處稅糧有差

○掌後軍都督府事太師兼太子太師成國公朱希忠引疾辭充府任上察其誠懇許之令監修實錄經筵侍班如故

○免昌平州寄養馬三千以撫按官奏也

大明穆宗莊皇帝實錄卷之四十七

大明穆宗莊皇帝實錄卷之四十八

隆慶四年八月丙申朔補聽調國子監祭酒胡傑爲南京太常寺少卿

○以福建山海寇警免福州興化泉州汀州漳州五府播寧州福淸同安惠安漳浦詔安上杭寧徳七縣正官朝覲命歲給晉府奉國將軍表麓淑人馬氏養贍米六十石

○丁酉祭先師孔子命大學士髙拱行禮命禮部左侍郎兼翰林院侍讀學士王希烈右侍郎兼翰林院侍讀學士諸大綬翰林院學士張四維俱充實錄副總裁

○升南京都察院右都禦史曹亨爲南京工部尙書大理寺卿趙錦爲工部右侍郎起原任都察院右副都禦史潘季馴總理河道提督軍務

○以狹西虜警災免延安慶陽平陽臨洮鞏昌五府洛川宜川二縣正官朝覲以貴州用兵免布政司正理問貴陽思州黎平三府知府韋番木瓜程番臥龍盧山上馬橋大龍小龍金石大華貴竹平伐曹謫洞古州亮塞中林驗洞潭溪湖耳歐陽新化銅仁省溪施溪康佐新添把平寨札佐水東中曹底寨乖西白納靑山各長官司吏目朝覲

○戊戌祭太社太稷

○建州等衛女直夷人都督納木等入貢宴賞如例

○乙亥命英國公張溶掌後軍都督府事成安伯郭應干僉書

○辛丑

○戶部尙書張守直言國家貢賦自有定額條目𨿽繁摠其大要惟在量入爲出而已臣嘗考天下錢谷之數計一歲所入二百三十萬有奇而其中多積逋災免奏畱者一歲所出京師百餘萬而邊餉至二百八十餘萬其額外請乞者不與焉隆慶二年用四百四十餘萬三百則三百七十九萬此其最少者而出已倍於入矣近者遣四禦史括天下府藏二百所積者而盡歸之大倉然自老庫百萬之外止一百一十萬有奇不足九邊一年之用國計至此人人寒心然其事大而不敢言或舉其端而不覺其說或竟其說而亦有未能毅然行之者如入衛之兵無不言其當罷而今數年未決誠以邊事未寧虜患叵測異日者或有以中之也自嘉靖十八年被虜以來邊臣日請增兵本兵日請增餉蓋自五十九萬而增至一百八十餘萬士馬豈盡皆實數芻糧豈盡皆實用耶臣不敢遠舉第以近年一二鎭言之如宣府之至兵一也在嘉靖四十二年發銀二萬後三年止一萬乃今至一十二萬矣大同之主兵一也在嘉靖三十六年發銀二十二萬次年二十三萬乃今至二十七萬又以加兵復費十一萬矣舉至兵而客兵可知舉二鎭而九邊可知天下焉得不困乎今卽不能如國初故額亦宜考嘉靖十八年以前近規而浴其浮甚者且九邊去虜有遠近兵事有緩急豈必盡煩內帑然後足用宜令廷臣酌議減省不得過歲入常數之外臣亦移文督撫俾以歲用實數報部具籍以進惟陛下畱神省覽其用財約於往昔者必非忠臣也則有罰一切出入許臣執奏上聞國計幸甚上然其言今各邊督撫從實議處以聞命彰武伯楊炳掌左軍都督府事

○築通州河西務城

○壬寅

○升工部右侍郎謝登之爲南京都察院右都禦史掌院事南京光祿寺卿董傳爲大理寺卿攺前南京兵部右侍郎諭時爲南京戶部右侍郎兼提督糧儲命雲南麗江軍民府故土官知府木髙嫡長子東襲父職賜故大學士費宏妻一品夫人孫氏祭如例從其子懋良請也

○以順天府鄕試命右春坊右諭徳兼翰林院侍讀丁士美翰林院修撰申時行爲考試官

○癸卯孝康敬皇后忌辰奉先殿行祭禮

○遣興安伯徐夢暘祭泰陵

○甲辰

○升福建按察司僉事蘇愚湖廣按察司僉事徐中行爲布政司左參議吏部驗封司主事周采爲按察司僉事愚廣東中行雲南采浙江

○掌吏部事大學士髙拱等言數十年來考察懲汰之數大較前後不相上下以是襲爲故常其數旣足𨿽有不肖姑置勿論其數不足𨿽無其人彊索以充可謂謬矣乃其稱爲不肖者又多苛求隱細苟應故事而所謂大好大惡者或有所不敢問或有所不能識縱豺狼於當道覓狐鼠以塞責此人心所爲不服也又考察半歲之前撫按論劾俱不題覆夫爲不善者方其未露猶或有僥幸之心少存顧忌若其旣露明知必去則將無所不至矣而乃畱之半歲民何以堪自至撫按官凡有紏劾﹤鋶﹣釒﹥卽具卽革任聽處﹤鋶﹣釒﹥下卽覆其去者如考察例不得覆用其畱者檄到乃復至於考察懲汰必大姦惡一切隱細勿論斥去不肖從其多寡惟求至當毋襲故常上是之

○乙巳孝慈皇后忌辰奉先殿行祭禮命新建伯王正億僉書右軍都督府事

○丙午

○升刑部貴州司員外郎喬懋敬爲戶部貴州司員外郎蔡一槐江部屯田司員外郎髙克兼俱爲按察司僉事懋敬福建一槐湖廣克兼山東

○南京工部右侍郎方廉以給由赴京道病乞致仕許之

○罷天津兵備副使聽降周希哲爲民希哲旣被劾行乃檄取屬縣官銀爲行費巡按禦史傅孟春劾罷之

○巡撫山東都禦史梁夢龍等條上賦役三事

○一正夏稅秋糧之規言稅糧徵收載在律例甚明傾行

○一條鞭法同時並徵民力不堪姦獘滋起宜如舊例以次第徵角�羊

○一正分收分角�羊之規言往者編僉大戶分定倉口近爲一串鈴法摠收分角�羊轉移侵匿常課益宜後舊例給大戶收完交納司府司府差類角�羊

○一正均徭原編之規言料價銀五萬三千餘兩乃均徭正額今派入地畝偏累農家拋荒流徙職此之故亦宜仍舊還均徭各州縣如數徵角�羊戶部覆奏從之

○丁未

○選授推官趙奮知縣沈伯龍梁問孟周蕓爲給事中奮吏科伯龍禮科問孟刑科蕓工科行人盧明章推官孫濟遠知縣鄧林橋趙應龍吳道明朱文科爲試監察禦史明章江西道濟遠浙江道林橋福建道應龍湖廣道道明河南道文科山東道

○戊申

○祭夜明於夕月壇

○遣英國公張溶行禮

○己酉

○戶科給事中雒遵言臣前以主事管理太倉銀庫甫十月餘耳以出入較之太約出浮於入者六十餘萬不出三年太倉之積貯竭矣今諸臣議論從多無補實用宜令各條上方略議可以佐國家者戶部覆言京邊錢糧未完者多以那移借貸爲故常以侵欺逋負爲無害有司緩公課先私索卽有賢者亦籍口撫字避怨沽多邊儲國計坐是交病請以遵言行兩京諸司在外撫按官及所遣查盤禦史各陳所見以俟會官酌議請自上裁上曰京邊錢糧有司不行徵角�羊情獘非一巡撫官坐視不理致誤國計深負朝廷委任之意自今未完數多者其並奪巡撫官俸俟催徵完日乃得推用餘如議行

○先是虜再犯錦州總兵王治道自廣寧馳援虜徹引去會諜者言虜駐九頂蓮山治道等乃引兵出塞逐之斬首四十級俘獲甚眾巡按禦史何程上其功且劾錦義參將郎得功錦州守備張良臣義州守備禦王承祖及守堡管屯官失事之罪詔賞治道及賞遊擊將軍馬文龍銀幣有差得功以襲虜功準贖良臣等下禦史究治以聞

○庚戌

○升狹西西安府知府邵畯爲遼東行太僕寺卿兼山東按察司僉事

○遣順天府官祭宋丞相文天祥太常寺官祭恭靖公姚廣孝

○遣戶部侍郎陳紹儒祭京都太倉之神詔建河神祠於夏鎭梁山各一賜名曰洪濟昭靈命夏鎭閘徐州洪主事以春秋致祭

○先是河道都禦史翁大立欲浚至梁山河禱於神忽水落成渠可以通舟大立以爲此神助非人力也請建祠宇領於有司以答靈貺故有是命

○宣大總督王崇古以諜者言東西諸虜酋當大舉入寇移文兵部兵部以聞請修戰守之備上飭譚論總兵鎭巡加謹防禦及崇古整兵待援許各以軍法行事京師亦爲纂嚴是日起原任都察院右都禦史劉燾於家令駐守通州提督保定等處援兵

○辛亥

○復除前太僕寺少卿王治原職升直隸池州府知府馮叔吉爲江西按察司副使刑部廣東司員外郎李繼芳爲貴州按察司僉事

○太僕寺卿顧存仁引疾乞致仕許之命廣東肇慶遊擊將軍署都指揮僉事李誠立貴州都司掌印署都指揮僉事孫克謙俱充右參將誠立分守廣東雷廉瓊克謙協守貴州兼提督淸浪

○壬子皇太子千秋節免百官慶賀

○朝鮮國王李昖遣陪臣吏曹參判洪天民等入貢宴賞如例

○癸丑上禦日講

○升山東布政司布政使姚一元爲太僕寺卿四川布政司左布政使楊賢爲南京光祿寺卿

○甲寅

○河東巡鹽禦史郜永春言鹽池南北產鹽非有丰嗇之異而采鹽者往往在北而不在南以往來之未通招募之無術壓支之爲患丁夫之有限也然迄未有議處者其故有三官習於宴安而不便於收支鹽丁習於偸縱而不便於撈取牙儈習於罔利而不便於處分也臣蓋有四策焉夫運司居池北岸必自北而南不下百里請於南岸開門以通往來使省伐木遠涉之勞池南人迹罕至而鹽又頻年棄遺與其置之無用孰若因之以爲利乎以招貧民以取鹽不必給與募直卽以所取之鹽每一料外以十車給之得以小票發賣民將攘臂而爭趨矣二也南岸視北地勢稍下污萊已久未及修治而各商復以派場守之法行之其消折當滋甚置令旋服旋支無爲雨水所傷三也往者鹽丁二萬餘名每二十名立一科頭初無遠近貧富之分其後令富者納直於官官爲募民以充役是以貧民之力益弱而富民之力日適臣以爲當令民鹽合一爲一凡鹽大俱爲甲裏編審一料給賑濟銀八兩或給工鹽二十五引以爲轉輸俯仰之資打艸修墻之外不復濫役卽有大工仍取給里長有里甲則有丁夫而鹽丁之名亦可除矣四也又言河東鹽行三省地有遠近引目多寡自宜計口均分太原汾州所屬十四州縣攺食票鹽戶口旣除引目當分析於三省要在丁引相參以戶口成數均引額數一引仍定價三錢二分以備邊鎭緩急而痛革壓支還場諸斃又言南岸新鹽招商掣放有餘積者許補大同藩祿補完之日再有新課或備戶部來年慮角�羊及鎭邊年例之數戶部覆奏皆報可惟民鹽合差一事下所司詳議以聞

○南京兵科給事中李崧﹤鋶﹣釒﹥言南京織染局續添機張增募臣役皆已奉詔革去而太監劉安等輙以上供所亟奏請復之今南畿水旱相仍民困日甚又額外加派將何以堪且祖宗舊制額設機三百張軍民匠三千名不爲不多今不論司局之非人而妄爲機匠之不足廢舊章損聖徳安之罪不可逭也惟陛下卹民窮遵祖制自今工畯之日諸所增加悉行停止而治安之罪以懲欺斃工部尙書朱衡題覆不明請加罰治之上以崧等瀆擾又抵毀大臣詰責之衡亦上﹤鋶﹣釒﹥自劾罷上慰畱不允

○乙卯

○攺刑部左侍郎戴才爲戶部左侍郎時以虜警邊餉方急而戶部新補左侍郎未至尙書張守直以分攝無人亟請就京推攺故有是命

○升提督神樞營都察院右副都禦史魏學曾爲兵部右侍郎

○升湖廣布政司右布政使李心學爲四川左布政使

○以虜警發太倉銀一萬六千兩爲九門重臣七門兵馬芻糧一萬四千餘兩鞏華城給宣大兵入衛者

○丙辰皇第六女生

○丁巳憲宗純皇帝忌辰奉先殿行祭禮

○遣彰武伯楊炳祭茂陵

○遣順天府官祭都城隍之神命吏部右侍郎靳學顏暫協理兵部事順天府府尹栗永祿升都察院右副都禦史提督防護陵寢兵馬

○戶部左侍郎戴才兼都察院右僉都禦史督理通州等處糧餉

○升河南按察司按察使孫一正爲湖廣布政司右布政使

○戊午以皇女生告奉先弘孝神霄殿

○吏科都給事中光懋劾奏南京禮部精膳司郎中蔡茂春進表畱家八月趙州知州張求可以知府降補十有七月不之任仍指責茂春素行檢狀請並加黜罰因言自後兩言赴任還任者違限與否所司按季劾報各省升調官量加水程以省告攺憑限之擾吏部覆茂春閒住求可致仕他皆如懋言報可

○己未

○升湖廣布政司右參議湯賓爲河南按察司按察使

○攺封都昌王戴溶庶子鎭國將軍翊鏵爲長子

○刑科都給事中舒化等請釋戶科都給事中李已誅大同西路參將張剛威遠城參將楊縉及諸罪名未定請宥未盡者宜以時開釋章下法司刑部尙書葛守禮等因言朝審之時罪在誅死者奏請處決情可矜疑及有辭者奏請末減再問獨內犯張恩等十人及都給事中李已原未定有罪名今收系已久僅存餘息而朝審之時又不得與旣不在矜疑之列又無復再問之條如終瘦死獄中非所以昭朝廷好生之意洽皇上好生之仁也乞將恩等分別情罪輕重行罰宥已狂直歸放田裏得旨已釋爲民恩等系獄如故始法司議等有內援欲借以脫已及已獨釋眾翕然謂上神明獨斷左右不得與也

○辛酉

○起原任戶部右侍郎王國光爲刑部左侍郎升江西瑞州府知府鄧之屏爲湖廣按察司副使整飾蘇松常鎭兵備

○南京兵部尙書劉采懇﹤鋶﹣釒﹥乞致仕上許之以采素有淸望特賜馳驛歸

○癸亥

○順天府進鄕試錄葉有重複者上以責提調考試官於是府丞宋纁諭徳丁士美修撰申時行各奪俸二月

○甲子

○升福建布政司左參議劉志伊爲雲南按察司副使

○致仕戶部尙書方鈍以冊立東宮恩例存問具﹤鋶﹣釒﹥陳謝上謂覃恩詔下已久所在有司延緩至是始舉行命奪嶽州府知府李時漸俸三月

○總督南廣兵部侍郎李遷等議上徵剿古裏事宜

○一區處錢糧言督撫諸臣原借四川采木銀十萬兩浙江兵餉八萬五千兩及廣東積欠廣西精兵銀七萬兩宜嚴限催角�羊以濟軍興之乏

○一調任兵將請調廣西土官目兵十四萬人及募鳥銃等兵七千七百人分七大哨用司道官監督各將官領之

○一分別撫剿言古田縣上四里爲良獞宜撫而其中如韋銀豹者則不可縱下六里爲惡獞宜剿而亦有未嘗劫庫者猶有可原

○一進兵機宜謂宜令諸軍先奪三厄牛河之險然後分道並進其入山之時不許輙行殺戮致驚內賊卽峒口有名惡賊亦俟出山之時剿之

○一鄰省堵截謂湖廣貴州宜謹守分地以防奔潰

○一防守策應以廣西召募打手二千人廣東召募一千人專守廣西省城及爲營中策應之助待班師徹之

○一善後事宜言賊平之後宜建置桐木富祿長安三鎭土巡檢司各髙築城垣擇其素所憚服如南丹那地東蘭彊大土族官男部領目兵防守俟三年有功許其受巡檢世襲其守衛縣治宜設守禦千戶所攺桂林中衛千戶一員百戶二員率哨守軍百人及興龍衛寄操軍百人守之兵部覆奏報可

大明穆宗莊皇帝實錄卷之四十八

大明穆宗莊皇帝實錄卷之四十九

隆慶四年九月丙寅朔起前廣西左布政使王宗沐爲山東左布政使

○升廣東按察司僉事楊芷爲福建布政司左參議

○錄寧夏延綏二鎭平虜城鎭夷墎等處功升賞官軍牛堂等八十四人

○丁卯

○升雲南按察司副使朱奎爲遼東苑馬寺卿兼山東按察司僉事詔復浙江爲事官劉顯署都督僉事總兵如故

○罷昌國把總唐鐘下禦史問以巡撫都禦史谷中虛舉劾也

○巡按狹西禦史王君賞勘上延綏髙家堡守口墩等處獲功陣亡官軍趙旺等三十一人楡林邊外單樹兒梁搗巢有功官軍季朝等二十九人升賞如例

○戊寅

○以廣西用兵免布政司左布政使賓州知州及古田靈川融縣貴縣永康各縣官朝覲

○兵部覆摠督狹西三邊總督禦史王之誥奏靖虜地方倚河爲固而虜酋賓免部落率能浮渡突犯非重兵不可彈壓宜裁守備而增設參將一員卽以守備之兵及北路遊兵三千人屬之仍與蘭靖參將畫地而守蘭靖參將宜專守蘭州靖虜參將宜專守靖虜有警則互相策應從之

○錄州義城大靖堡等處斬獲功升賞官軍陳宜諒等五十七人

○己巳孝恭章皇后忌辰奉先殿行祭禮

○遣忻城伯趙祖徵祭景陵

○攺南京吏部尙書吳嶽爲南京兵部尙書參贊機務尋以病乞致仕許之

○升湖廣承天府知府何子壽爲江西按察司副使整飭饒州兵備

○錄浙江寧臺溫靳獲倭寇功升授官軍髙廷舉等一十六人

○庚子命廣東都司僉事署都指揮僉事晏秋元充肇慶遊擊將軍命浙江軍門標下游擊將軍吳良知充將分守溫處

○先是廣東提舉司副提舉黃屏臣頗以才能爲撫官所信任然性頗傾險眾咸惡之廣州知府戴科乘屏臣出遣人搜獲其資得五百餘金以爲貪欲捕治之請於巡按禦史楊標屬按察司詰狀屏臣窮蹙自盡標以詰科科對不遜標怒令反按察司獄詞﹤鋶﹣釒﹥奏屏臣廉能科挾私誣陷及廣州推官王任重等俱附科惡宜究治詔下巡按禦史逮問以聞

○辛未

○先是原任刑部主事唐樞在先朝以大獄得罪故吏科都給事中王俊民以議大禮得罪上登極詔錄建言諸臣樞得復職調俊民贈官蔭子至是浙江撫臣谷中虛以樞老請加秩致仕而俊民孫秉禮適到部承蔭掌吏部大學士髙拱以爲非宜上﹤鋶﹣釒﹥曰我朝規模宏遠君臣之義極嚴父子之恩至篤以此號令天下所以治道邁隆古而陋近代迨我先帝以聖神禦極駿烈鴻猷昭揭宇宙皇上嗣位志隆繼述所謂不攺父之政其本心也而當時議事之臣不以忠孝事君務行私臆乃假托詔旨凡先帝所去大禮大獄得罪諸臣悉起用之不次起擢立至公卿其死者悉有贈蔭大夫禮先帝親定所以立萬世君臣父子之極也獻皇尊號已正明倫大典頒示天下久矣今議禮得罪者悉從褒顯將使獻皇在廟之靈何以爲享先帝在天之靈何以爲心皇上歲時祭獻何以對越二聖則豈非欺誤之甚者乎至於大獄及建言得罪諸臣豈無一人當其罪者乃不論有罪無罪賢與不肖但先帝所去悉褒顯之則無乃以讐視先帝歟武王反商政亦不過釋箕子囚封比干墓加意賢者而已未聞於商家所棄之人盡用之也今上親先帝之子議事者固先帝之遣臣乃明於上前所爲如此是自悖君臣之義而傷主上父子之恩非所爲訓於天下也臣每私心痛恨至於流涕自臣掌部事以來此等陳乞悉停革不行今又有唐樞王俊民之事此誼不明如樞輩得褒顯者甚多因不必言臣獨痛夫人臣歸過先帝及其所爲以行己之私臆旣多時矣宜亦有明之者而今當事之臣尙公然爲之不覺其悖傍觀者亦漫然視之不以爲非豈天理果泯人心果死歟若始終無人一破其說恐天下之人直以悖逆爲當然矣經地義淪斁日深無父無君之事將由此起則何以爲國也弘治初禦史彭程巡視光祿上言成化閒濫費太多孝皇盛怒以爲揚先帝之過論大不敬斬後得免死充軍夫彭程所坐特一言耳視今日之事何如哉願下閣臣議務明皇上繼述本心與今日羣臣所以仰體聖心而敬承先帝者當何如爲是並往日所行之非明白諭告天下以醒久迷之人心以開久塗之耳目自後敢有務行已私過先帝者皆以大不敬論如此則父子之道正而皇上之大孝永垂於萬代君臣之道正而皇上之大法永照於萬方致理之原實在於此﹤鋶﹣釒﹥入上曰大禮斷自皇孝可垂萬世諫者本屬有罪其他建言被譴亦豈皆無罪者乃今不加甄別盡盡卹錄何以仰慰在天之靈覽卿奏其見忠悃諸陳乞並罷吏部仍通行曉諭自後有借倒市恩歸過先帝者重論不宥

○禦史趙可懷言五城掌印兵馬宜取正途科貢年壯有志行者授之職檢驗死傷理盜賊利名而一切走奔瑣務則屬副兵馬各上官接遇之禮及升轉之格視兩京知縣如不職者聽巡城禦史不時紏劾仍俟五年大察各城禦史交代時第具考語送部以備查考曲阜縣知縣不擇賢能槪除世職於事體非宜兗州府距縣僅三十里淸軍同知職務頗簡不若付以曲阜使蒞其土曲阜知縣第支俸給專管林廟而縣事毋有所與有缺則撫按公舉一人送部銓補吏部覆議從之

○錄大同鎭威寧海等處斬虜功升賞官軍徐世臣等五十九人

○壬申

○兵部覆禦史傅孟春

○一議賞邊以偵虜情謂將官寄耳目之於邊哨必罰賞明則傳報審而我可爲備宜營一籍有以虜情告者輙記之使其言驗因而成功則不靳爵賞否則罰無赦

○一議體邊將以鼓士气謂邊將遇虜入境輙自以坐法無復鬥志以故虜益猖獗後有入犯信地者始責之拒戰以收桑楡之功事定且賞不能然後置之於法

○一議飭有司以固疆圉謂邊方一切徵繕之事皆有司所當修舉宜令巡按禦史綜核名實﹤鋶﹣釒﹥名具聞以憑陟降

○一議責收斂以固民財謂地方有警宜令所司誡居民先期收避堅壁淸野以待之

○一議趣趣援兵以資策應謂屬者東西虜警甚急宜預調保遼入援兵馬亟赴密雲等處防剿

○一議選衛職以資任使謂各衛所指揮千百戶宜令兵備官愼選教練他日之用

○一議購虜百以振軍威謂重賞所以勸死士宜懸頻年議準賞格諭眾聞知以作其敵愾之气詔皆從之

○禦史張守約追論故掌錦衣衛事都督陸炳當先帝時結納嚴世蕃竊弄威權播惡流毒其罪有十世蕃旣以就戮而炳乃得保首領以當厚遺子侄宜追戮炳屍逮治其子繹侄緒家人佐籍其家﹤鋶﹣釒﹥上詔錦衣衛捕繹緒佐送法司問並逮﹤鋶﹣釒﹥內諸有多者於是炳故怨家多諸闕陳訴獄旣具刑部乃上言炳心懷悖逆連結權重睚此殺人顚越取償擅侵威裏搜匿守財莊房田地歲入萬計珠寶金土動至數千信王法所不容人心所共憤繹緒踵習余虐益肆猖狂隱世蕃之贓匿嚴紹庭於家狡猾不道繹緒宜禠職炳宜會三法司問議開棺戮屍削奪官爵籍沒其產追贓還官諸﹤鋶﹣釒﹥內有名者如炳第太常寺卿煒宜革職惡黨支琮等五人宜永遠戍邊陸顯等八人宜徒杖得旨炳負國擅權播弄威福戕害無辜本當戮屍盡法第身故旣久姑削其官職追奪誥命繹緒煒俱革職發原籍爲民餘如擬資產贓物如數籍入紹庭發口外爲民佐邊衛永遠充軍

○侍郎翁大立言今淮河自泰山廟至七里溝淤千餘里而水從朱家溝傍出至淸河縣河南鎭以合於黃河聞者無不駭異然臣以爲宜開新莊閘以通回船復平江時故道則淮河可以爲無慮臣所患獨在黃河睢宿之間遷徙未知所定泗州陵寢甚有可虞臣請浚古睢河繇宿遷歷宿州出徐州小浮橋以洩徐呂二洪之水又規復淸河魚溝分河一道以下艸灣免衝射之患南北運道庶幾可保都給事中龍光亦請下所司勘議或尋復故道或分洩二洪及仿先年置鋪設夫開溝建閘之法以爲久計工部覆行新任都禦史潘季馴如議區畫從之

○癸酉詔加廣西橫州知州鄭國臣正五品服俸修仁縣知縣唐執中從五品服俸以撫按官奏請久任故也

○以狹西大水命州縣發倉廩賑濟視被災多寡蠲稅有差仍免臨鞏二府各州縣正官朝覲

○甲戌

○免百官重陽節宴

○河決邳州自睢寧白浪淺至宿遷小河口淤一百八十里運船千餘艘不得進侍郎翁大立言邇來黃河之患不在河南山東丰沛而專在徐邳故先欲開泇口河以遠河勢開蕭縣河以殺河流者正爲浮沙擁聚河面增髙爲異日慮耳今秋水遊正橫溢爲災臣以爲權宜之計在棄故道而就新衝經久之策在開泇河以避淤水議無出此兩者惟上決擇於是都給事中龍光禦史孫裔興等皆以爲言請罰治河道諸臣責以後效今及時﹤鋶﹣釒﹥塞以通漕舟工部覆奏往時黃河自劉大夏設官布夫而河南之患息自嘉靖初曹單築長堤而山東之患息自近來攺成新河而豊沛之患息非河自順軌由人力勝也今自不能引他水以濟漕而新衝之渠卒未可就築塞決口曩時房村方略則故道宜可通至如泇口之議𨿽工費不貲而一勞永逸比歲歲﹤鋶﹣釒﹥鑿費亦自省宜令大立躬自相度條其利害以聞其管河官員俱令戴罪任事俟河通奏請上是之

○先是土魯番馬黑麻新立爲王遣使謝恩求貢而其兄弟瑣非速壇虎來失速壇阿卜枚�育亦速壇亦各遣使援例以請款闕待命久之未報督撫官議許例外增加夷使四人禮部覆言瑣非等所請本令甲不載而遠人效順難以終絕若一姓而四遣正使又於禮不可宜權令瑣非等各附一使於馬黑麻爲隨從之數以羈縻後勿爲例附近諸夷亦不得援瑣非等例從之

○丙子

○遼東撫按官奏本鎭歲荒餉匱山東布政鹽運二司永平府積逋民運稅銀至二十七萬有奇乞選廉幹部臣專敕催督克期角�羊納此後請比宣大完糧分數有司官俱聽撫臣查參著之令甲庶責成專而逋負自少又被災屯田乞視輕重每畝蠲稅五分以示寬卹戶部覆議報可

○丁丑

○升太僕寺卿姚一元爲順天府府尹

○升江西布政司左參議馮敏功爲山東按察司副使整飭徐州等處兵備○戊寅

○以霜降節遣武安侯鄭昆彭城伯張溶武進伯朱承勛宣城伯衛國本分祭長陵獻陵景陵裕陵茂陵泰陵康陵永陵泰寧侯陳良弼祭景皇帝陵寢固安伯陳景行祭孝懿皇后中官祭恭讓章皇后及廢後吳氏武平伯陳大策祭哀衝莊敬二太子各陵園

○國子監祭酒孫鋌升爲南京禮部右侍郎南京大理寺卿劉愨爲南京工部右侍郎

○禦史李學詩條陳兩淮鹽法便宜一讓復大鹽舊例謂兩淮近攺小鹽每引少收六十五斤而二歲中消引反少三十餘萬蓋竈戶餘鹽鬻於私販私販盛則正課愈擁請仍舊每引以五百五十斤爲率淮南納餘鹽七錢淮北五錢一釐二毫淮南歲掣八單每單八萬五千引淮北四單每單五萬五千引其內商分撥邊商引目悉依原題三等價銀則例一議罷官買餘鹽謂近議收買餘鹽以壯私販立法𨿽善其勢難行蓋割沒余銀抵數角�羊京卽欲收買價將安出其難一也錢入竈丁不免妄用侵克抵換寧保必無其難二也銷其報部另封別貯事體繁瑣交易不常其難三也遠載費時領價遲久抑勒虧減莫能控訴其難四也往時收買輸少價多無論遠近忻然輻輳今常價外止增三分負載盤費尙且不足其難五也請罷其令但嚴加訪驗若總催與吏爲市虛出通關及商外赴場違限者如法重治則𨿽不必收買而私販自寡矣一議處淮揚食鹽謂近將二郡官鹽停革卽以所買餘鹽給票市賣今餘鹽之議難行遂今數十萬戶明食私鹽無禁非法也請令欲販二郡官鹽者赴司買引免納余銀卽與起掣則一歲多銷邊引六萬六千二百道而於六十萬金之課未嘗少減其法甚便戶部覆奏官鹽仍令止余兼納他皆如學詩言從之

○己卯

○升南京戶部貴州司郎中陳耀文爲江西布政司左參議

○禦史李學詩又言兩淮鹽法自常股存積一時開中又額外倍增工本引目鹽法始壅後𨿽停止工本引目漸減而積滯已久卒難﹤鋶﹣釒﹥通故欲流壅滯在消堆鹽欲消堆鹽在減邊引今淮南積下堆鹽三十三單凡三百四十六萬九千引淮北積下堆鹽十五單凡八十五萬二千八十引卽常股存積全不開中大約四年而後可盡皇上撫卹商人之困特允部議專開常股暫停存積且節縮內帑恆數以抵邊餉內外私相慶幸以爲鹽法自此可通令行之一年復令開中臣恐引目仍增堆積仍滯縱使劉晏復出其何能爲況內庫歲進八十萬數不爲少若加意撙節嚴禁侵冒亦自足用何不暫寬數年以借供邊使鹽法一爲之﹤鋶﹣釒﹥通乎假令鹽法通行邊儲充實兵彊虜遁內帑何患無財若任其法之大壞不爲整理將來報中無人輸挽一旦戎馬交馳糧芻莫辦卽煩朝廷區處恐亦晚矣戶部請從其議不允

○庚辰命總督狹西標下游擊將軍署都指揮僉事石玉充靖虜參將浙江都司僉書署都指揮僉事充本省軍門標下游擊將軍

○辛巳

○吏科都給事中光懋﹤鋶﹣釒﹥陳飭治吏六事一禁止陳乞亦近來陳乞紛然非述講讀則敍軍功不明功伐則辧心迹𨿽屢經參寢而來者不止請後陳乞不由撫按者一切寢閣如再瀆奏及背理違法者量懲一二以儆其餘二甄別舉廢棄令撫按於循例舉劾之中率爲廣收廢棄爲常例而過時衰憊僨事退休者往往有之自今宜愼重卽得其人開舉一二亦不爲少卽所舉邊才無采虛名狥私意以重壞邊鎭三優用邊臣言南北兵備諸臣當使內外踐更以均勞逸諸邊郡邑卓異有功者擢以不次其志气行能與他方相宜者增秩加祿迨於政成行取升任必先內地以示優異四簡拔下僚言自今舉貢納例下及吏員但取年力精彊才識振拔者各撫按官勘其實績舉劾之外閒一類奏聽該部量才授任五酌議久任言近議有司賢能者加服俸增秩久任其法固善然亦有不便者乎寧無事眾官有遷轉之望而獨株守一方勢不便也推官知縣方圖取選一加服色而前途阻塞人情不便也臣愚以爲在邊方得民者後有超選之望卽加服色可也其餘內地循例推轉則不以加府州及僚佐有政績可加者必欲久其任而加服色可也其餘推官知縣存薦剡以待取選則不必加六愼重更調言近來更調太繁往來道路遞送騷擾人無固志自後守令果不相宜勢不容不更者乃聽撫按議請該部酌議毋轍更調以滋前斃惟邊方危急處乃許量行吏部覆如議從之

○壬午

○攺應天巡撫都察院右副都禦史朱大器爲大理寺卿

○以湖廣黃州徳安荊州嶽州承天武昌都郡縣阜災命蠲今年稅糧有差其黃陂孝感公安石首華容景陵被災最重者令起連南糧攺折其半仍發贓贖銀及倉糧賑之從撫臣奏也

○以水災免直隸保定大名廣平眞定河閒秋糧有差先是宣大總督王崇古報稱虜酋欲分道入寇內外綦嚴旣虜覘知我有備而俺答黃臺吉父子相與謀義不合乃皆引去京師角�羊嚴命協理兵部事吏部右侍郎靳學顏督餉戶部左侍郎戴才各回部管事

○癸未

○南京戶部尙書致仕孫應奎卒賜祭葬如例應奎河南洛陽人正徳辛巳進士初授章丘知縣徽拜給事中嘉靖十年以言事忤旨兩系詔獄卽得釋旋以大計論臺臣不法謫髙平縣丞稍遷兵部員外郎歷升都察院右僉都禦史巡撫順天左副都禦史協理院事戶部右侍郎提督倉場本部尙書被論攺南京工部尋攺戶部引年乞致仕卒

○虜二百餘騎入大同鎭之蒿溝老營堡副總兵錢揀帥騎兵千三百赴之至長林諜者言虜少揀畱軍長林率輕騎三百前斗至白道溝伏發揀及坐營指揮張汝紹把總喬文奎死之土卒死者六十餘朝審重囚矜疑宥死發戍者四十七人釋者九人調詢者七十五人

○刑科都給事中舒化等言系囚之數幾至五百一曰讞審勢不能周宜分約二曰故事處決俱以申酉時頃者每至夜深非與眾共棄之義今宜於三復奏特卽給發駕帖縛囚詰旦押至市曹待命曰行刑刑部覆奏從之

○甲申

○錄鹻場孤山二堡斬虜功升授官旗王九官等二十四人如例

○乙酉

○以水災免徐州髙郵興化寶應山陽淸河桃源宿遷睢寧東安十州縣正官朝覲

○以廣東寇亂免惠潮瓊髙四府新會歸善博羅潮陽新興五縣各正官和平興寧長寧永安四縣各首領及瓊州府同知朝覲

○以宣大等鎭官兵赴援勞古詔兵部發銀一萬兩於軍門犒賞先是以虜警調各鎭兵策應已而虜不果入總督王崇古請量賞之以鼓士气故有是命

○丙戌

○戶部覆禦史唐煉條上漕運事宜請令江西湖廣浙江各布政司管糧參議一員督運船赴瓜儀與漕運委官交代後期者罰治降黜運軍數少令司道府衛於正丁捨余屯操中僉補修船責成工部分司淸河催督宜專剿徐州兵備副使限四月終過洪入問漕司比過淮例一體奏報上命悉如議行

○南京兵部尙書吳嶽卒賜祭葬如例嶽山東汶上人嘉靖壬辰進士初授戶部主事歷員外郎中升廬州知府移保定擢山西按察司副使累升都察院右僉都禦史巡撫保定移疾請告者十餘年起家副都禦史巡撫貴州尋協理院事吏部左右侍郎南京吏禮兵部尙書以考滿如京師師過家病卒嶽居官淸介而質直簡易有古風士論重之

○丁亥

○升吏部左侍郎王本固爲南京吏部尙書升司經局洗馬馬自彊爲國子祭酒

○命提督操江兼管巡江南京都察院右僉都禦史陳道基以原官總理糧儲提督軍務巡撫應天等處

○命歲給周府故奉國將軍覲覮淑人張氏養贍米五十石詔祀故太子少保禮部尙書兼翰林院學士歐陽徳子卿時江西撫按官言徳文章行業爲世所重其門人後學相與祠而祀之宜詔有司歲時舉祀以重人望禮部覆議上特允之

○罷山西西路參將張鐸以三關遊擊將軍劉滋代之升神池堡守備指揮僉事張世臣爲署都指揮僉事代滋從總督王崇古薦效也

○戊子

○虜酋黃臺吉卜言兀等犯遼東錦州大朦堡總兵官王治道率所部四千人赴援巡撫都禦史李秋適行部駐義州虜猝至遣人馳告治道卽日山海關兼程馳歸會秋於錦州請出戰秋曰千里趨利兵家忌之將軍其少休質明錦義參將郎得功東謁治道庭數之曰汝誠人也新開府至汝擁卒不戰見謂爲怯愧死矣得功素驍將溫甚不謝而出遽挾木�槊上馬逐虜治道亦起上馬一軍不知所之獨十餘騎從虜佯遁至流水堡伏兵齊家山待之治道等入伏中殊死戰虜初擬大軍且至稍卻旣知其無援遂圍之後軍不至矢且盡得功聞炮聲曰大軍宜不遠可潰圍出乃令一騎前治道次之得功殿出圍數重前馬蹶治道馬亦蹶得功下馬扶治道虜追射之兩將俱死卒脫還者三人而已

○錄大同邊外紅花林等處斬虜功升賞官軍劉縉國等一十一人

○辛卯

○掌吏部事大學髙拱言近者審錄重囚閱方士王金陶世恩陶仿申世文劉文彬髙守忠等獄詞不覺隱動流涕曰先帝受誣一何至此哉古之人君有殞於非命不得正其終者其名至爲不美蓋實有其事而不容掩故有以流傳而取言�幾於後也以我先帝聰明睿智事無大小悉洞燭其徹至於保愛聖體尢極詳愼卽用大醫院一劑亦必有禦札與輔臣商確安肯不問可否輕服方士之藥又安有旣服受傷不言又復服之之理陛下所明知也先帝臨禦四十五年享年六十壽考令終蓋自古所罕有者末年抱病往歲從容上賓曾無暴遽此亦天下所共知也今乃曰金等妄進藥物送損聖體比金等子殺父律謂先帝是金等所害皇天后土在上然耶否議事者不知其意何所爲乃假先帝爲誣以不得正終其將謂先帝爲何如且陛下以父子之間而明於陛下前誣先帝以不得正終其將謂陛下爲何如今罪招中明開先帝爲人所害是何事體每歲審錄大廷之上明說先帝爲人所害是何語言凡在臣民皆不忍聞久懷痛憤九重髙遠此等情狀何由得知臣如不言其誰爲陛下言者若不亟明其事恐天下後世信以爲眞卒使先帝抱不白之冤於天上畱不美之名於人閒則天地古今之變無有大於此者而陛下亦何如爲情也伏望敕下法司會同多官從公再訊務見的確然後渙發綸音明其事於天下宣付史館明其事於人閒後世使皆知先帝以正終更無他說則不惟仰慰先帝在天之靈而陛下爲親昭雪亦可以明父子之恩臣等爲君昭雪亦可以盡君臣之義萬代瞻仰在此本也至於金等惡孽滔天自有當誅之罪只宜以本等罪名誅之萬死何足惜哉上曰玆事重情大法司具會同多官訊實以聞於是刑部會府部大臣及錦衣衛科道官於承天門外鞫之盡反僉等獄詞言金等獄詞言金等進藥無事實前所坐悉妄第他罪惡尙多不當輕縱請更下法司攺傅正律上曰我皇考聖神睿智荷天篤佑壽考正終享國享年乃自古帝王所罕及者何嘗輕用方藥卻乃委罪於人玆事旣會鞫明白其宣付史館紀錄垂示萬世金等旣有別罪依擬更論具奏已而刑部尙書葛守禮等奏金仿文彬世恩守忠習放陶仲父術左道惑人世文稱習兵書亦非正術俱應爲從論苐世文未冒升賞守忠入京未久稍宜末減發原籍爲民金仿世恩文彬可編至口外所流妻子應赦歸詔如議於是吏科給事中趙奮言先帝壽考令終固不以方士貽戚然金等以符咒邪術夤緣於進熒惑萬乘之主罪亦宜誅今法司諸臣以輔臣請爲昭雪先帝之故遂致弗誅槪從寬宥夫罪有首而後有從金等俱爲從又孰爲首耶將以陶仲文爲首必仲文同時伏誅而後可今其人已得死牖下矣爲首之罪果將誰屬乎旣無首又何爲從是輔臣所爲隱慟欲白先帝之冤者而法司直以爲金等角�羊脫之地也法司爲天下持平昔則一主於入而不思爲先帝之地今則一主於出而不卹乎後世之訊法吏若此陛下何賴哉臣請敕法司更將金等重擬務使罪當其請庶幾上足以慰先帝在天之靈下足以照朝廷法典之正﹤鋶﹣釒﹥入報聞

○壬辰

○升翰林院侍讀陶大臨爲南京翰林院侍讀學士掌本院事

○升狹西苑馬寺卿侯東來爲狹西按察司副使

○癸巳

○錄甘肅鎭死事夜不收胡九兒等五十五人狹西古城墩處死事官軍王成等八人各升授其子一級

○甲午

○復除南京吏科給事中張崇倫於南京禮科

○總督狹西三邊右都禦史王之誥等議以楡林險遠一道不能兼制請分東中二路添設副使或僉事一員駐神木堡各管理兵糧兼分巡其神木參將及髙家堡守備相更駐札而革神木操守指揮從之戶部請以京師倉場艸糧折色有司仍角�羊山東河南兩道若順天永平保定河間者則附納山東道眞定順徳廣平大名者則附納河南道以督糧事宜特敕參議遵行或商價偶缺借支庫銀責令歲終抵還民運未完不得回任從之詔復京營舊制自京營攺六提督法令不一人人持意見擇便利旬月不決兵科都給事中溫純言京營之獘其失在不擇將而添將不增軍而增官不講制練而講營制陛下柰何以一輔臣故而用三大將以一勛臣故而用三侯伯又以三侯伯故而用三文臣假令此六人盡才且賢惟一心猶懼有十羊九牧之患況一分兵馬輙起異同不惟文武不相能卽文惟臣中亦自相矛盾矣千把總受參遊令焂爲四付將之令至又焂焉而文提督之令至又焂焉而武提督之令至多指亂混多言亂聽居常猶忌之以之臨敵蔑不敗矣各衛所官軍雜置三營中則有功利則以一官往來六提督之門其費可知也且三營各二副將將各領兵五枝不可謂分乎分矣得其人則合之爲三大營分之爲六副將又合之爲一總督一協理蓋租用先帝之制而諸副將之分屬統領者又適當輔分制之議夫誰曰不可故臣等以爲文武大統帥則莫如復先帝制便其諸副將參遊等官仍從舊議分統但今日之患非練兵之難而得將難乃者營將類多選愞與之談攻守事則口噤莫爲應不是慮而曰建議曰添參曰取中旨如兒戲然其於兵政仍所禆哉惟上飭各司詳議毋拘成說無拘私見修先帝之法愼擇副將責以績兵事宜轉弱爲彊寔在於此巡視京營禦史王友慰亦極言新制不便﹤鋶﹣釒﹥下兵部議覆如純等言謂仍用武臣人一摠督文臣一人協理其副將參遊分統皆如純等近議上報允乃罷六提督更推摠督協理大臣如故

大明穆宗莊皇帝實錄卷之四十九

大明穆宗莊皇帝實錄卷之五十

隆慶四年十月乙未朔

○欽天監進明年大統歷上禦皇極殿受之分賜文武羣臣孟冬享太廟

○建州右等衛女直都督安臺失等入貢宴賞如例

○升吏科左給事中韓楫爲都給事中戶科右給事中查鐸兵科右給事中胡檟爲左給事中吏科給事中賈三近兵科給事中劉東星工科給事中張書爲右給事中楫三近仍吏科鐸書刑科檟工科東星禮科

○升巡撫河南都察院右僉都禦史李邦珍爲南京都察院右副都禦史提督操江兼管巡江升廣東按察司副使許宗鎰爲狹西苑馬寺卿

○丙申孝潔肅皇后忌辰奉先殿行祭禮遣惠安伯張元善祭永陵

○升四川順慶府知府徐右學爲狹西按察司副使管理楡林東路兵糧

○以廣西古田用兵詔桂林管府全州等州縣各正官佐貳首領及鎭安等府上林等長官司各土官俱免朝覲

○發太倉銀二萬兩給昌平增調客兵

○丁酉

○禮部上郊祀慶成宴儀注是日慶賀冬至禮畢上還宮尙膳監設禦筵案於禦座之傍光祿寺設酒亭於禦座之西膳亭於禦座之東百味亭於酒膳亭之東西設羣臣位桌於皇極殿內及中左右門丹墀內之東西教坊司設九奏樂歌於殿內設大樂於殿小立三舞�隊於殿下文武百官行慶賀禮畢退執事官及與宴官各具吉服執事官先趨入殿伺候殿內與宴官序列於丹墀上東西中左右門及丹墀內與宴官俱序列於丹墀東西迎駕候駕過殿內與宴官隨卽趨入分班序立上常服乘梜輿由歸極門出入皇極門樂作至殿上降輿升座樂止鳴鞭鴻臚寺官贊眾官入班外贊贊排班內外各鞠躬樂作四拜興平身樂止內官進護衣舉案進花畢教坊司跪奏一奏上萬壽之曲樂作內官斟酒捧爵至禦案前內外各贊跪眾官皆跪教坊司跪奏進酒上飲畢內外各贊俯伏平身樂止贊各就位眾官到席立定上諭官人每坐鴻臚寺官傳贊承旨官傳跪訖眾官方各就位簪花教坊司跪奏平天下之教畢上諭官人每斟酒鴻臚寺官承旨傳臚官傳訖教坊司跪奏二奏仰天庥之曲樂作內官斟酒捧爵至禦案前教坊司奏進酒候上舉酒各官以次舉飲訖樂止殿外導湯樂作至殿內迎湯樂作各官起捧湯至禦案前各官復位樂止教坊司跪奏進湯樂作候上舉節各官以次舉訖鴻臚寺官贊饌成內官撤湯樂止教坊司跪奏黃童白叟鼓腹謳歌承應舞舞畢後跪奏三奏感大徳之曲樂作進酒如前儀樂止教坊司跪奏撫安四夷之舞舞畢上諭官人每斟酒著鴻臚寺官承旨傳贊官傳訖教坊司跪奏四奏慶洪禧之曲樂作進酒進湯如前儀樂止教坊司跪奏車書會同之舞舞畢復跪奏五奏荷皇恩之曲樂作進酒如前儀樂止教坊司跪奏呈瑞應之舞舞畢上諭官人每飲乾著鴻臚寺官承旨傳贊官傳訖教坊司跪奏六奏民樂生之曲樂作酒並進酒湯如前儀樂止教坊司跪奏贊聖喜之舞舞畢復跪奏七奏景祚隆之曲樂作進酒進湯如前儀樂止教坊司跪奏來四夷之舞舞畢復跪奏八奏永皇圖之曲樂作進酒進湯如前儀樂止教坊司跪奏表正萬邦之舞舞畢復奏九奏賀太平之曲樂作進酒如前儀樂止內官撤禦前爵殿外導湯膳樂作至殿內迎湯膳樂作各官起立內官捧湯膳至禦案前各官復位樂止教坊司跪奏進膳樂作鴻臚寺官贊膳成內官撤湯膳樂止教坊司跪奏天命有徳之舞舞畢奏纓鞭得勝蠻夷隊舞承應奏致語畢鴻臚寺官贊撤案尙膳監撤禦案訖贊宴成眾官俱出席列班鴻臚寺官贊入班外贊排班內外各贊鞠躬樂作贊行四拜禮樂止鴻臚寺官奏禮畢鳴鞭駕興還宮百官退內外坐宴官凡遇傳旨時俱各起立拱聽傳畢復就坐其殿內與朝鮮國陪臣及外夷都督俱各通事序班一員引領行禮

○戊戌

○遼東廣寧城地震

○己亥命提督防護陵寢兵馬都察院右副都禦史栗永祿以原官巡撫河南

○庚子命故懷柔伯施嵩子光祖襲爵

○升山西布政司右參政兼按察司僉事楊錦爲山西按察司兵部職方司員外郎霍玙爲廣西按察司僉事

○以宣府雨雹及水災攺折各衛屯糧有差命甘肅府輔國將軍縉﹤火貴﹥襲封爲王仍支輔國將軍祿先是縉﹤火貴﹥以屢請襲封不許乃令延長王眞滰等代奏以爲親王大宗統不當絕臣等爵降品秩益卑內不足以鈐束宗支而外無以鎭邊方杜番夷窺伺惟上幸許襲封以昭興滅繼絕之仁事下禮部覆言宗藩襲封莫重於親王萬世遵守莫嚴於君命縉﹤火貴﹥以淮王從父例不得繼襲此先帝獨斷皇上親裁成命赫然孰敢違越而縉﹤火貴﹥復使延長等王列名陳請是條例不足憑而明旨不必信也其謂親王統不當絕則髙皇帝之子潭趙湘安郢五王憲宗皇帝之子岐雍壽汝涇五王皆以無嗣國除當時何嘗絕統豈非爲天下後世長久之慮哉惟上念祖宗之深意修先帝之明法堅賜宸斷杜其請求以定經制上以撫邊重地必湏用王鎭護特令縉﹤火貴﹥襲封爲王於是禮部執奏宗藩條例一書乃廷臣集議先帝臨決勒成令典以抑冒濫萬世不可易之明旨也以故本部奉行宗藩帖服而縉﹤火貴﹥蔑成憲玩明旨肆然瀆奏若復聽之則宗室效尢人人欲行其私事事欲更其制豈聖世所宜有哉且肅府始封甘州今徙蘭州在內地不得稱極邊卽選擇諸郡王賢者使理府事自足鎭護不必變更條例皇上卽欲聽許宜下廷臣集議之使朝廷大信可全宗藩大分不越然後可上曰已有旨不必阻撓旣而禮部請封爲郡王他宗藩如縉﹤火貴﹥者率以此令從事上不許竟封爲肅王都給事中周詩等禦史劉良弼等爭之皆不聽蓋太監陳洪入其賄故力主之部議不能奪也詔城雲南澂江廣西二府從撫按官議也

○升協守遼陽副總兵署都指揮僉事李成梁爲署都督僉事充總兵官鎭守遼東命遼東鎭武堡遊擊將軍署都指揮僉事畢朝用充右參將分守錦義等處協同分守寧夏廣武營署都指揮僉事裴尙質充狹西軍門標下游擊將軍

○辛丑

○令雲南按察司副使張元諭致仕原任提學副使楊守魯閒住以巡按劉翾劾也

○初以應天巡撫海瑞議裁革江南募召客兵已而直隸巡按禦史張問明言各兵業有安居遣之適以滋盜乃復命撫按官從宜選畱至是撫臣朱大器言蘇州常州松江共省主客兵三千六百有奇其餘水陸兵亡論主客共七千七百有奇勢不得盡遣而前所遣者仍以各處軍餘民壯調補合之蓋一萬五百六十五人又歲於防汛時募沙土兵八千是皆不可削計兵餉當用銀十二萬一千有奇而存者僅五萬不能充一歲之給宜稍加派以定眾心事下兵部請畱用官兵如大器言戶部議許加派兵餉銀三萬上報可

○晉寧伯劉斌卒賜祭葬如例

○癸卯

○虜酋俺答孫把漢那吉率其屬阿力哥等十人來降把漢那吉者俺答第三子鉄背臺吉之子也幼孤育於俺答妻所旣長娶婦比吉久之會我兒都司有女那吉欲娶之爲俺答所奪其女卽俺答外孫女也那吉怒欲治兵相攻俺答以他女畀之終不悅遂棄所部來歸獨阿力哥十人從已而降者相踵巡撫方逢時受之以告總督王崇古處之鎭城所以拊循慰藉之甚至會俺答攻掠西番閒奕亟引還約諸部兵入犯崇古檄各鎭巡嚴兵禦之乃上言今聖武布昭黯虜效順殆天意非人力也顧其事系國體不細臣熟計之有三策焉把漢脫身來歸非擁眾內附之比宜給宅授官厚賜衣食以悅其心禁絕交通以防其詐多試之以察其志歲月旣久果無異心徐爲錄用使俺答勒兵臨境則當諭以恩信許其生還因與爲市令生縛板升

○諸逆趙全等至之麾下仍歸我被虜女士然後優賞把漢而善遣之此一策也如其恃頑彊索不可理諭則嚴兵固守隨機拒戰且示以必殺制其死命則其气易阻必不敢大肆狂逞而吾計可行又一策也其或棄把漢不顧吾厚以恩義結之其部有相繼來降者輙收牧各邊令把漢統領略如漢人置屬國居烏桓之制候俺答旣死黃臺吉兼有其眾則令把漢還本土收其餘眾自爲一部以興黃臺吉抗而我按兵助之使把漢懷徳黃臺吉畏威邊人因得休息又一策也臣日夜度虜之狀不出此三端而吾應之之術宜亦無踰此者惟陛下集諸臣裁定可否得旨夷酋款塞事情兵部議處詳確以聞時巡按禦史饒仁侃武尙賢等各言虜情叵測請多方撫處申嚴戰守之備﹤鋶﹣釒﹥並下部議

○以邊警免山西行太僕寺卿及大同府忻代岢嵐保徳永寧汾陸七州靜樂繁峙定襄崞大同五縣各正官朝覲命南京守備臨淮侯李廷竹總督京營戎政

○以分守遼東開原右參將趙完充副總兵協守遼陽等處

○甲辰

○升吏部右侍郎靳學顏爲本部左侍郎翰林院學士掌院事張四維爲吏部右侍郎兼管及經筵日講如故

○攺南京戶部尙書劉自彊爲南京兵部尙書參贊機務

○升總督薊遼保定軍務兼理糧餉兵部左侍郎兼都察院右僉都禦史譚綸爲都察院右都禦史兼兵部左侍郎協理京營戎政綸﹤鋶﹣釒﹥辭上曰卿久勞邊鎭才識素優京營重任特玆簡用不允從山東按察司按察使祁淸爲狹西布政司右布政使湖廣布政司右參議王應顯爲雲南按察司副使巡按山西都禦史石茂華言三邊關密邇虜境軍多農寡土瘠气寒又米價翔踴月給餉銀不能易本色之半卽遇荒歲饑困不支儲蓄之計不可不預今秋邊地幸谷熟價賤臣謹將藩司積貯官銀及驛傳民壯銀四萬餘兩乘時收糴西路貯於岢嵐諸處中東二路貯於忻崞諸處俟冬春暇時分運邊堡專給客兵以餉銀存庫待賤而糴出陳易新流轉灌輸彼各倉有常數千之積則窮邊不患無食年例因可漸省戶部覆議允從之

○乙巳

○巡撫順天等處都禦史劉應節奏薊州鹽法通行邊儲日裕永平實與接境請將各鎭存積余引分派開中以抵年例戶部覆以來歲舉行報可

○丙午

○兵部協理部事右侍郎王遴以疾乞歸不允

○魯府新蔡王健榔薨上輟朝一日治喪葬如例謚昭和

○丁未

○升巡撫順天都察院右副都禦史劉應節爲兵部右侍郎兼都察院右副都禦史總督薊遼保定等處軍務兼理糧餉

○升狹西布政司右參政兼僉事楊衍慶爲山東按察司浙江按察司僉事李文續爲廣西布政司右參議駐守通州提督保定等處入援兵馬右副都禦史兼兵部左侍郎劉熹引疾乞休詔予告歸南京禮科給事中張崇倫言湖廣徳安府攺隸鄖陽府治不便請仍歸湖廣撫按專治吏部覆奏從之

○以水災攺折直隸廬州府淮安衛所屯糧有差

○兵部覆宣大總督王崇古等奏言把漢那吉以情激來歸心志未定其後來降人情狀難測收牧塞上則狼子野心終非可馴之物封疆近地或生意外之虞非完計也且俺答兵已臨境合則屯駐索降散則分攻肆掠勢所必至宜飭崇古詳加譯審別無詐諼則給之冠服以系其志其餘相機度處宜悉如崇古議上曰虜酋慕義來降宜加優撫其以把漢那吉爲指揮使阿力哥爲正千戶各賞大紅紵絲一襲該鎭官加意綏養候旨別用其制虜機宜令崇古等悉如原奏盡心處置務求至當

○總督王崇古以白道溝之敗﹤鋶﹣釒﹥請卹諸死事者錢棟等而治守備孫錦等玩視之罪因舉原任總兵孫吳代棟上命吳充爲事官管副總兵事協守山西余令禦史勘奏

○戊申

○令南京禮部尙書吳山南京刑部尙書黃光昇致仕是時山與光昇皆以時望起用方屢辭待命未卽之官給事中韓楫等以爲遷延不敬請令山致仕而斥光昇吏部覆議山等如其無病則事屬欺罔固所當懲如其果病則人已廢殘亦難適用故並罷之時謂楫專承望風旨以擊摶立威不復知朝廷進退大臣之體矣

○己酉

○戶部覆漕運侍郎趙孔昭條處淤阻糧船便宜一計看守謂軍士量畱數名守船月給耗米三斗修船之費以各總義余銀給之一計督理謂參將把總等官有當押船回南修理者有當逮問及革任者俱宜暫畱淤凍之處候漕糧起運方可離去一計淤運謂江西湖廣淤糧數多正兌者仍舊運京若攺兌並耗米八萬七千五百餘石請淮抵各總來歲行糧每石折銀五錢角�羊納太倉一計新運謂江湖二總新運缺船今淮揚徐州災傷乞盡令攺折卽以船代運爲便戶部議覆來歲準折淮安米五萬石揚州米三萬石徐州米三萬五千石兌糧者石折七錢攺兌者石折六錢令該省雇船運送儀眞交納餘如奏上允行之賜原任戶部尙書髙爟父顯宗祭葬如例從其請也是時燿被禠職在本身例亦不給祭葬乃其父猶得冒昧請給公議稱濫云命遼東遊擊將軍署都指揮僉事劉云充右參將分守開原四川行都司僉事署都指揮僉事張元掌湖廣都司事升遼東撫順城備禦指揮僉事寧子周甘肅山丹守備指揮同知魯相浙江紹興把總指揮僉事胡奎京城巡視把總指揮僉事劉承宗狹西岷州守備指揮僉事張守成廣東徳慶瀧水守備指揮僉事王瑞俱署都指揮僉事子周遼東鎭武堡遊擊將軍相寧夏廣武營協同分守奎浙江都司承宗山西行都司守成狹西都司瑞廣東都司俱僉書

○以運河淤阻漕舟不至詔奪提督漕運總兵官鎭遠侯顧寰總督漕運侍郎趙孔昭總理河道侍郎翁大立各俸半年降管河郎中張純徐州兵備劉經緯參將顧承勛各一級俱帶罪管事尋以工部言純初自北河徙官而南尙未視事復宥之

○庚戌

○升右春坊右諭徳兼翰林院侍讀丁士美爲翰林院侍讀學士掌院事禦史趙可懷劾奏提督兩廣侍郎李遷巡撫遼都禦史李秋巡撫甘肅都禦史王輪各不職狀吏部覆遷尙培策勵秋輪如可懷言得旨遷照舊供職秋輪致仕

○起原山東按察司副使張學顏於山西整飭薊州兵備升狹西平涼府知府錢進學爲狹西按察司副使整飭肅州兵備工科右給事中李存文爲湖廣布政司右參議提督漕運總兵官鎭遠侯顧寰以老疾辭任許之

○辛亥詔京協理大臣設館教習勛冑以儲將材從禦史趙可懷議也

○壬子誠孝照皇后忌辰遣新寧伯譚國佐祭獻陵

○升提督五軍營都察院右都禦史曹邦輔爲南京戶部尙書原任吏部左侍郎兼翰林院學士掌詹事府事潘晟爲南京禮部尙書提督神機營都察院右都禦史兼兵部右侍郎陳其學爲南京刑部尙書

○升山東按察司副使楊兆爲都察院右僉都禦史整飭薊州兵備兼巡撫順天等處

○起用南京刑部右侍郎任士憑病不能之任仍乞賜告許之戶科給事事雒遵言我祖宗念漕務重大歲定議單以便遵守誠合典也第歷年條奏有增無減或一事而後前異出或連牘而意旨同歸祖述舊章飭以新語實事不足虛文轉煩夫令簡則易從言多則聽亂欲求捄斃其斃彌甚請敕下該司參考祖制酌以時宜存要刪繁俾詞簡而事備自後會議務采切當者載之上然其言命歲給岷府建徳王定火�向兩淮食鹽一千引從其請也

○朝鮮國王李昖以王妃受冊遣議政府左贊成姜暹等賫表衣方物入謝宴賚如例命平江伯陳王謨充總兵官提督漕運鎭守淮安南京協同守備掌南京後軍都督府事懷寧侯孫世忠充南京守備掌南京中軍都督府事

○乙卯

○錄故總督南京糧儲都察院右副都禦史楊宗气邊功蔭一子爲國子生

○成山伯王維熊卒賜祭葬如例

○周府堵陽王府輔國將軍睦梁坐殺人發髙墻禁住

○丙辰封韓王朗錡生母馬氏爲韓王繼妃

○山西道禦史葉夢熊言把漢那吉之降邊臣不宜遽納朝廷不宜授以官爵將至結讐徼禍至引送郭藥師張玨事爲諭上覽﹤鋶﹣釒﹥怒其妄言搖亂命降二級調外任

○丁巳諭掌吏部事大學士髙拱等曰朝覲在邇紏劾宜公自朕卽位四年科道官放肆欺亂朝綱其有姦邪不職卿等嚴加考察詳實以聞

○升太僕寺少卿毛綱山西按察司使楊錦俱都察院右僉都禦史綱巡撫遼東錦甘肅

○升貴州按察司副使秦淦爲福建布政司右參政

○戊午

○兵部右侍郎魏學曾﹤鋶﹣釒﹥辭新命不允趣令赴任

○升大理寺少卿王好問爲太僕寺卿

○升福建布政司右參議李紀爲江西按察司副使整飭饒州兵備山西左布政司左參議李菜爲貴州按察司副使提調學校命福建按察司僉事梁士楚駐詔安團練民兵兼督南路水陸官兵給關防從巡撫都禦史何寬議也

○己未

○掌都察院事大學士趙貞吉﹤鋶﹣釒﹥上科道考察曰頃因禦史葉夢熊奏論邊事言辭躁妄上干聖怒以致嚴諭臣聞之不勝驚懼臣切思夢熊薄示降罰足以懲戒矣今因此一人遂波及諸人並及四年以前眾心洶洶人人自危上登極以來科道諸臣近二百人其中豈無赤心報恩忠直敢言之士今一槪以放肆欺罔姦邪不職罪之其罪不容於死矣臣恐考察之曰所司奉承意旨過於嚴切未免忠邪並黜玉石俱焚則將來言路壅塞士气銷阻傷國家安靜和平之福也臣嘗考往古漢唐宋之事皆因鉤致黨人之罪一時賢才銷磨殆盡致國空虛無以濟緩急之用而陵夷以致不救我祖宗設立科道畀以言責或是或非尙有執政諸臣酌量可否取自上裁總有不當亦止各受罰責以爲懲戒而已未聞羣百人而盡加考察一网打盡以蹈漢唐宋之斃者也願收回成諭特加寬赦仍許科道諸臣洗心滌慮以圖省攺將見聖諭之嚴旣足以鎭狂躁之心而聖恩之寬又足以作忠直之气臣一念朴忠實爲主上尊顯聖明爲國家護養元气爲天下愛惜人才耳且臣兼掌院事亦有考察諸臣之責與求調停營捄於下孰若轉忠哀懇於上伏惟聖明垂鑑﹤鋶﹣釒﹥入上報有諭

○掌吏部事大學士髙拱言京官六年考察皆吏部都察院同行惟丙辰春大學士李本掌部事考察科道奉旨專行都察院不與焉臣愚以爲耳目貴廣宜與都察院同事上是之

○升遼東沈陽城備禦指揮僉事李惟一爲都指揮僉事充遼東領兵遊擊將軍

○庚申

○工部右侍郎趙錦爲本部左侍郎都察院左副都禦史鄒應龍爲工部右侍郎太常寺少卿李堂爲都察院右僉都禦史總理河道侍郎翁大立言臣竊計治邳河閼阻之策有三一開泇口一就新衝一復故道然三者利害恆相參焉從馬家橋經利國監入泇口出邳州則可以避秦溝河徐呂二洪之險引薛河鴻溝之水灌渠水陸通行諸驛遞分司略可並省而徐邳東鄙之民亦漸復業其便者五然而山水驟發則湏多張水門廣開水櫃利國監多伏石湏紆回避之卽河已成猶當勞費數年而後可久其爲不便者三此開泇口之利也從曲頭集抵莊官樓河所沖刷久自成渠勞費不多而道裏更近且河入睢寧必不南決又無徐邳橫射之患匙頭灣之險而平野築堤可免嚙蝕其便者五然曲頭集截河大壩費亦不貲新堤難固水至復決又當廢睢寧一縣並於邳州其爲不便者三此就新衝之利害也復故道則二總漕糧所水可濟漕舟九百餘艘可出可以還百年運道可以振業徐州而存睢寧便者四然而百數十里之淤視房村工費尢鉅置沙兩淮勢易崩塞掃灣築堤𨿽築不固且河流所棄多不能覆不便者四此復故道之利害也請以臣三策下工部議行河道漕司撫按諸臣協同舉事以責成功又言海工以錢糧爲本以得人任事爲要復條上計處工費借畱漕銀議畱漕米查理船稅起調夫役選用官員獎勵才賢監貫二程八事﹤鋶﹣釒﹥下工部仍請復故道以濟目前之急其開鑿泇口之議令大立熟計以聞無持兩可其所陳八事多可采用上皆允行之

○壬戌

○吏部都察院考察科道官素行不謹者九人前都給事中升太僕寺少卿鄭大經魏時亮右給事中周世選前禦史升巡察司副使王漸王汝正劉思賢前禦史謫升南京戶部郎中何其賢前禦史歷升太僕張檟禦史周希旦浮躁淺露者八人前右給事中升布政司右參議王謨右給事中劉東星前南科給事中升知府岑用賓前禦史升副使周弘祖前禦史升大理寺丞耿定向前道禦史升光祿少卿尹校南道禦史傅寵才力不及者十人前都給事中升右參政顧弘潞前右給事中升知府戴鳳翔給事中黃才敏前禦史升知府王君賞前禦史升僉事趙若周以敬王忻禦史顧廷對張問明南禦史升知府髙甲得旨俱黜降如例因戒諭科道朝廷耳目責任至重自今務秉持公議遵守成憲謹修其職毋得恣意妄言搖亂國是倚借言路報復私讐仍前斃者重治不宥

○升工科都給事中舒化爲布政司右參政刑科左給事中查鐸爲左參議福建按察司僉事徐作爲右參議化狹西鐸山西作仍福建

○癸亥

○吉王翊鎭薨上輟朝三日治喪葬如例謚曰莊

○答牙等族番人納麻郎等入貢宴賞如例

○甲子

○升大理寺右少卿陳省爲左少卿右寺丞郜光先爲右少卿河南道監察禦史楊鉁爲南京大理寺右寺丞

○升浙江布政司右布政使朱网爲福建左布政使南京禮部祠祭司郎中陸泰爲福建按察司副使提調學校

○升兵科都給事中溫純爲布政司左參政河南道禦史劉翾爲參議俱湖廣福建道禦史蒙詔兵科中楊一魁爲按察司副使江西道禦史淩琯福建道禦史王喬桂南京兵科給事中李崧南京浙江道禦史何子明俱僉事詔浙江一魁崧湖廣琯喬桂福建子明廣東俱考察之未盡者宣大總督王崇古奏虜酋俺答調黃臺吉陽爲發兵而陰擇便利鹵掠志不在把漢也我偵得其情分道禦之虜頗不利及聞把漢管官爵遂率眾出邊願攄誠款諸將𨿽無首功然所殺傷虜過當兩鎭賴以保全宜錄總兵趙岢等以輕重行賚上嘉諸臣禦虜功詔先賞銀三十兩紵絲二表裏總兵趙岢巡撫方逢時各二十兩一表裏原任總兵胡鎭副總兵劉國各十五兩參將葛柰等各十兩其餘功罪命禦史勘聞

大明穆宗莊皇帝實錄卷之五十大明穆宗莊皇帝實錄卷之五十一

隆慶四年十一月乙丑朔

○戶部會廷臣議漕運便宜在漕司條陳者四事一曰淸理敝總謂江西湖廣糧運常遲率因官旗挾貨所致耽延請令督糧藩佐嚴法禁革押至爪儀付儧運郎中參將再委府佐數員浩江催督其應天太平安慶池州寧國廣徳州運務比兩浙例責成南直隸屯田禦史賜以專敕無攝之其原差主事但令專官江比二曰鑄給關防謂浙東等一十二總俱有輕賫減存等銀一切收支漫無印記獘端不可勝誥謂各給關防以杜姦僞凡遇升遷革職必交代明白方許離任三曰查催民運謂杭嘉湖蘇松常六府民運白糧宜令備載數目及角�羊官船隻申白漕司庶可給發幫牌責限運給而考其完欠之數四月申明勸典謂運官罰罪甚嚴而賞格未備胡以示勸請令兵部查究多功次如例升級超等擢用在戶部者應議九事一平收納各倉收糧仍復一平一尖之舊二聯幫次運船宜令首尾聯絡依次而進使漂流遲速便於稽查三處掛欠欠糧官旗𨿽經參治每藉口新運輙自逃回今後移文漕司別委領運務嚴督舊官盡法示懲四催空船令把總押過天津參將尾後過督令過淮各省轉委都司官一員赴淮催還本衛五處穵運昌密漕糧仍舊令各軍徑運侍深夏抵灣起運以省僦價六防凍阻自今凡遇凍阻者不拘道路遠近擇地寄貯畱軍看守發船回南另補官旗以整新運舊者必掣通關方許回衛七嚴攺折歲漕四百萬石今後必十分災傷萬不得已者今附近州縣照例撥補或臨徳等倉所積堪抵支運方準議攺毋以小災市恩致損舊額八速運期漕糧宜酌道理遠近克定限期若兌完開幫責之監兌瓜儀責之儧運過淮責之漕司刑刑過洪責之徐州兵備入閘之後責之各管倉主事將經過日期卽時登記懲治之條惟按時日久近爲差凡稽運程糧船過淮之後請勒徐州兵備每年三月前後詣淸河桃源宿遷等處駐札選委府州縣佐分方查催漕司將過洪日期一體具奏﹤鋶﹣釒﹥上得旨俱如議行

○丙寅

○升湖廣按察司姚世熙爲浙江布政司右布政使巡按狹西禦史劉堯卿勘奏是年虜犯肅州破紅山等堡寨失事狀言參將湯希韓逡巡畏虜徙令中軍官陳守廉等拾取奇零而千總王龍把總全貫爲虜所敗總兵官楊眞匿其敗掩他人功爲己功請各論究如法上命革眞任與希韓等俱下禦史問

○工科給事中龍光條陳計處歲辦織造五事一專督造以嚴責成一足料價以償工費一禁市置以防濫惡一書姓名以待辧驗一擇運角�羊以絕獘端一革包攬以塞局騙章下工部覆奏如議上曰歲造叚疋乃正供所急近來積獘多端撫按官漫不稽查催驗惟沽節省虛名其實名不沾惠徒資貪吏囊橐姦徒侵盜以後令撫按加意整飭淸革姦獘如因循玩愒不奉詔者重治不宥

○丁卯

○升福建布政司右參政曾省吾爲太僕寺少卿禮部精膳司署員外郎穆文熙刑部湖廣司主事陳懿徳俱尙寶司司丞

○南京禮科給事中張崇綸劾奏提督操江僉都禦史李邦珍保定巡撫李尙智不職宜黜得旨邦珍尙智俱回籍聽勘調

○東天鼓鳴

○戊戌

○光祿寺寺丞劉堯誨爲本寺少卿

○升山東布政司左參政楊彩爲湖廣按察使

○應天撫臣議以織造龍袍復設蘇州府織染局大使一員從之

○己巳恭讓章皇后忌辰遣內官祭陵寢

○升山西按察司副使李淑爲浙江布政司左參政南京戶科給事中張煥等劾奏小教場提督坐營應城伯孫文棟貪縱無忌眤其黨孫繼宗等爲姦利乞治之上命革文棟任下繼宗等南京法司問

○庚午

○升吏部驗封司郎中劉孝爲山東布政司左參政

○戶部奏各省府歲運內庫京邊錢糧率被角�羊戶攬頭侵冒有一人而假充數名者有一家而擅利一省者姦詭萬狀法紀蕩然今將積歲輸納乾沒分數纖悉條列共一百八十七款乞下詔切責當事臣工務體國任事法期必行庶大計有濟上曰錢糧已經起角�羊旣不在官又不在民悉爲姦徒包攬侵匿玩法殊甚其令各巡按禦史盡法嚴追克期完報如禦史狥情寬縱逾期不報者都察院查劾以聞命昌平總兵標下游擊將軍署都指揮僉事負負圖充遼東海蓋左參將

○辛未

○補原任禮科都給事中王之垣於刑科

○升戶科左給事中張國彥爲禮科左給事中章甫端爲都給事中賈三近爲左給事中戶科給事中雒遵戢汝正禮科給事中陸樹徳刑科給事中笪東光爲右給事中國彥汝正禮科甫端樹徳俱兵科三近遵仍本科光工科

○升山東布政司右參議馮謙爲山西按察司副使

○巡鹽禦史蘇士潤奏濟南東昌兗州三府本行官鹽今阻滯四十餘萬引而前所奏罷四萬復令開中是愈壅也夫鹽行地狹則消引有限若使募增課虛名而不顧其後則何異下流不洩而復決上流灌之安得不泛濫耶靑登萊三府本行竈鹽但鹽票出入不爲期限又偏行於竈而不通於民遂令猾者影射彊者爭奪無賴亡命之徒驚動州縣不惟侵損恆課而且以養釁矣請以所增四萬引仍舊存積卽以增引余銀償之永罷開中買補之例給票鬻鹽無論軍民匠竈每票稍加稅銀無越府界其繳票責成有司以季終爲期則法可﹤鋶﹣釒﹥通而釁可永戢戶部覆議增引停罷四萬不便第量停三萬引差可給足從之

○以水災詔免浙江湖州府武康歸安烏程三縣秋糧有差起兌漕糧暫派成熟鄰邑代運仍發倉米贖銀賑濟從撫臣奏也命左軍都督府掌府事掌武伯楊炳協同守備南京仍掌南京後府事升涼州副總兵署都指揮僉事鄭印爲署都督僉事充總兵官鎭守甘肅等處

○癸酉上親詣南郊視牲命成國公朱希忠告太廟

○甲戌命禮部右侍郎諸大綬祭三皇於景惠殿

○遣太醫院官祭先醫之神

○乙亥

○錄廣西官軍進剿都亳等功升副使鄭一龍遊擊將軍丁山俸各一級

○丙子以大祀圜丘上禦皇極殿誓戒文武羣臣致齋三日命成國公朱希忠告太廟請太祖髙皇帝配

○丁丑

○朝鮮國王李昖遣陪臣戶曹參判李賜原賀冬至節宴賞如例

○升戶部廣西司郎中朱紹舜爲山東布政司左參議

○先是虜酋黃臺吉之薄大同也適俺答使在田世威營中世威讓之曰爾來求和此兵何爲者使者婦告俺答乃令黃臺吉罷兵而以好言來謝總督王崇古遣譯者鮑崇徳偕其使入俺答營言朝廷待把漢那吉不薄若趙全等旦致那吉夕返矣俺答大喜屏人語曰我不爲亂亂由全等吾孫降漢此天遣合華夷之好也若天子幸封我爲王藉威靈長北方諸酋誰敢不聽誓永守北邊毋敢爲患卽不幸死吾孫當襲封彼衣食中國其忍背徳乎遂益發使五人與崇徳來乞封又爲黃臺吉乞官求輸馬與中國鐵鍋布帛互市崇古上﹤鋶﹣釒﹥曰俺答雄據漠北保我叛人掠彼番部有眾十餘萬矣東結朵顏三衛爲鄕導西挾吉囊子孫爲羽翼常首禍謀今把漢那吉激小忿而來降黃臺吉謀內鄕而見挫老酋悔禍投誠納疑此天時也臣聞國初時嘗封虜爲忠順王近事則西番諸國亦各有封諸得許俺答比諸國爲外藩定其歲貢之額示以賞賚等長率眾酋以昭聖朝一統之盛官黃臺吉等以給其父子祖孫之心歸我伴人剪其羽翼是中國之利也今虜中布帛鍋釜皆仰中國每入寇則寸鉄寸布皆其所取通貢之後不可復得將來不無鼠竊之憂若許通市則和好可久而華夷兼利他邊如遼東開原建昌肅州西番諸夷皆有市乞放其制刻曰平價申禁防姦以和其文事宜無不就者惟上亟賜裁決以安疆場兵部覆議請事虜眾遠遁執獻板升諸逆則遣歸那吉以結其心其封錫大典俟彼稱臣稽首然後更議上曰虜酋旣輸誠哀懇且願執叛來獻具見恭順其賞把漢那吉彩叚四表裏布百疋遣之婦封貢事今總督鎭巡官詳議覆奏

○己卯

○冬至上親祀天於圜丘命成國公朱希忠英國公張溶大學士李春芳髙拱分獻禮成上還禦皇極殿文武羣臣行慶成禮

○遣定西侯蔣佑玉田伯蔣榮新建王正億慶都伯杜繼宗分祭長陵獻陵景陵裕陵茂陵泰陵康陵永陵

○指揮僉事張澍祭景皇帝陵寢指揮僉事李銓祭孝懿皇后都指揮僉事李偉祭哀衝莊敬二太子中官祭恭讓章皇后及廢後吳氏陵園

○庚辰上禦皇極殿文武羣臣及四夷朝使行慶賀禮中宮東宮免賀以郊祀慶成大宴文武羣臣及四夷朝使於皇極殿

○壬午孝惠皇后忌辰

○遣撫寧侯朱綱祭茂陵孝烈皇后忌辰弘孝殿行祭禮遣淸平伯吳家彥祭永陵

○甲申

○升巡撫四川都察院右僉都禦史陳瓚爲都察院左副都禦史大理寺左少卿陳省爲南京都察院右僉都禦史提督操江兼管巡江順天府府丞宋纁爲都察院右僉都禦史巡撫保定等府兼提督紫荊等關賜南京禮部尙書裴宇母郜氏祭葬從其請也

○乙酉

○太子太保禮部尙書文淵閣大學士掌都察院事趙貞吉致仕時吏科都給事中韓楫劾奏貞吉庸橫以議攺京營爲變亂奏保嚴淸爲欺罔又謂考察科道時貞吉憤已不與始倡遊言妄爲歸咎指斥朝政暗邀人心至於得旨會同遂遲胸臆稍涉親故卽臣蠹兄元凶極力救角�羊曾經觸忤卽端人讜論恣意詆排使與大計必且嫉違貞良修復嫌怨非所以飭吏治重鉅典也請罷之貞吉﹤鋶﹣釒﹥辯之曰臣奉公孤立夙夜戰懼才識庸常年齒衰邁屢招物議嘗求致仕未蒙兪旨彼側目於臣者疑臣佯求去寔戀位翕翕訾訾曰思擠排五月內乞歸展墓未得方擬再﹤鋶﹣釒﹥會大學士以勤先乞骸骨無何又會虜警臣義不當求去今秋防事畢大祀禮成百工休沐計披悃誠辭未及撰而韓楫之論劾又至矣假令臣卽日得歸已爲濡滯苟焉糜祿亦旣踰年大臣被論靦顏久居不亦辱朝列而敗士節乎願寬斧鉞之誅放歸田裏臣之至幸顧臣有欲言之情不容避彊辧之嫌遂緘默以去夫楫言官也公朝之臣也今之劾臣果爲公朝扶持正論乎抑爲私門排擊異以乎﹤鋶﹣釒﹥內所舉數事皆先奉旨處分臣不敢瀆辧但其惡臣之深者直爲近曰止考察科道一事與大學士髙拱之意不合蓋拱欲藉乎聖諭以報復私憤以張大威權故臣冒死陳情以阻其謀旣不得命卽是吏部同拱等考察兢兢焉惟拱言是聽楫謂臣極力救角�羊恣意詆拱者指何人乎考察之事甚密楫亦在考察數果何人以此言告之乎臣欲阻拱之報復今乃反謂臣欲爲報復之地可乎楫又劾臣爲庸橫夫人臣庸則不能橫橫非人臣之所能也臣往時奉特旨兼掌院事臣不敢辭竊意上以拱權太重故委臣彈壓之司與之並立以分其權此明君禦臣之術也今旣十月矣僅以此考察一事與之相左耳其他壞亂選法縱肆大惡昭然在人耳目者尙噤口不能一言有負任使如此臣眞庸臣也若拱者斯可謂橫也已夫楫乃背公死黨之人橫臣之門生羽翼也他日助成橫之勢以至於摩天橫海而不可制然後快其心於此已見其端矣臣放歸後願令拱復還內閣毋久專大權以樹眾黨使後來姦臣欲盜威權以行已私者不得援此爲例上手詔令貞吉致仕仍賜馳驛歸

○湖廣撫按官奏遼庶人憲﹤火節﹥已發髙墻舊府長史承奉等官俱當裁革舊撥荊右二衛軍士並江陵等縣民校量苗管理府事處以聽進表公用餘各令僉役承奉司宜攺建荊州右衛一切基地屋宇俱賣價濟邊金寶器物精者角�羊京余不堪進而非民間可用者苗抵宗儀祿鈔其店房莊屋田洲地原系投獻侵占者給還小民餘者查數徵稅以備各藩廟濟贍貧寡之需抵江陵公安石首積荒無徵之糧及施州軍餉松滋修堤諸用詔曰可

○詔贈故鎭守遼東總兵官署都督同知王治道爲少保左都督賜祭葬謚忠湣蔭其子襲升三級義州參將郎得功爲都督同知子襲升二級各立祠祀之初洽道等旣死事下禦史勘狀至是禦史向程奏以爲此兩人陷虜時把總髙良弼裴永勛胡欒軍其前千總郎官趙采羅維冕軍其側中軍劉坤等軍其後苟各致死賊𨿽眾未可知也乃皆自爲計失二將豈不痛哉虜入由大勝堡百戶楊宥等六十五人皆宜下逮卽有斬獲功不足贖若巡撫秋不能無罪然向有保障之績惟此兩人者以善斗著聞𨿽輕卒殞身而忠勇已著宜加卹錄兵部亦言治道爲將驍勇捧捶崖之役虜膽尙寒其守廣寧鎭勞勩尢多得功奕世忠勇力抗彊胡搴旗先登首罹大難兩人之死戰士皆痛之宜如禦史議上亦以治道等奮勇殞軀殊可憫惜乃有是命並令禦史逮治宥等具獄以聞

○丁亥

○掌吏部事大學士髙拱上﹤鋶﹣釒﹥乞罷曰臣昔病廢艸野緣吏部尙書缺荷恩起臣以原官掌部事懇辭未允乃勉就列以圖報萬一是時貞吉亦有兼掌都察院之命臣自履任卽與貞吉同出入且將一載固未嘗有一言之忤也昨奉聖諭切責科道諸臣命臣考察貞吉捧讀亦舉手加額曰此聖政也奉行者湏從嚴核勿事姑息乃合上意其意欲其邀與共事而比時臣實惶懼不知所出施思事體重大不敢專行﹤鋶﹣釒﹥請與都察院同舉而貞吉不知謂臣且獨行此事遂有請止考察之﹤鋶﹣釒﹥及臣得請貞吉好同臣入部竣事亦未嘗有一言之忤也今忽不意有韓楫之奏而貞吉遂此爲辭夫考察科道聖諭也在上心必有獨見豈故假臣以報復之地耶上以遂其報復耶此聖心所明與臣何預況今考察畢事久矣曾否報復其事具在不惟在朝廷之人知之四海之人皆知之矣臣無庸辧也至謂臣壞亂選法縱肆大惡不知臣曾壞何法縱肆何事如其然國家自有憲典安所逃罪如其不然天下自有公論安可厚誣臣亦無庸辧也臣自入朝每見縉紳談及貞吉率多畏苦之辭至側目而視臣每爲角�羊曰貞吉剛直慷慨又上所簡用不宜率爾彈擊以故人言少止而貞吉亦自以臣爲已知乃今以韓楫之奏遂及詆臣夫使楫之奏果爲臣則前歲給事張鹵禦史王友賢等皆曾有言又何爲乎其理自明臣亦無庸辧也獨念臣與貞吉同官翰林三十餘年頃又同在內閣同受簡任分掌院部事朝夕相與乃誠意不能感孚貞吉之心一旦憤激若此則臣之薄徳不亦甚乎內閣翊贊皇猷吏部統領眾職卽有徳者猶恕不勝況可以薄徳甚者居乎至又謂臣當復還內閣不得久專大權夫身任事權臣之所甚懼也求謝事權以圖保全臣之所以日夜惓惓在念者特恕有違聖托而不敢以爲言耳今貞吉乃爲臣言至此則所以愛臣者厚矣但臣本庸劣分當引退不當但求角�羊權而至願特賜罷免別選賢才以待臣任則國家用人允當而徳薄位髙力小任重如臣者亦得免於顚危矣上曰卿輔政忠勤掌銓公正朕所眷倚豈可引嫌求退宜卽出安心供職不允辭

○升太常寺少卿劉一儒爲大理寺左少卿尙寶司卿路王道爲順天府府丞

○命原任山西總兵署都督僉事謝朝恩充右副總兵分守涼州

○巡按宣大禦史姚繼可言虜以索把漢那吉故圍平虜城月餘殺掠甚眾宣府總兵馬芳見虜轍遁又薄大同鎭城巡撫方逢時呼虜使人屏人語厚賞而遣之人言其指虜東行嫁禍鄰鎭也虜果東向洪州賴宣府總兵趙苛遏之不得入還至鎭城導舊路去芳又不敢追所被殘破擄掠無算宜罷逢時而治芳等罪兵部主禦史言請令芳戴罪立功而按治參將以下上以該鎭功罪總督巡按奏報各殊命覆勘以聞於是吏部覆言逢時素有物望且當虜酋執叛乞降之時正撫臣臨機設策之日夷情旣不可洩祕計難以自明要視其後效何如耳不宜先事輙易墮垂成之功上然之令逢時供職如故

○戊子命歲給新襲黜國公沐昌祚祿米一千五百石俟出幼全給

○己丑命太子太保禮部尙書兼翰林院學士殷士儋入閣辦事士儋﹤鋶﹣釒﹥辭上曰卿講幄舊臣學行兼茂特玆簡畀已有成命不允辭仍命兼文淵閣大學士

○命廣東道監察禦史周禧提調南直隸學校

○金星晝見三日

○庚辰

○攺刑部尙書葛守禮爲都察院左都禦史守禮﹤鋶﹣釒﹥辭上曰卿方正老成風裁素箸總憲重任特玆簡用不允辭

○升光祿寺卿劉斯潔爲都察院右副都禦史巡撫四川

○升尙寶司少卿汪宗伊爲本司卿命太子少保恭順侯吳繼爵掌左軍都督府事

○狹西泰寧縣地震有聲如雷

○辛卯

○吏部左侍郎靳學顏以病乞婦許之

○總督狹西三邊右都禦史王之誥奏上延綏寧夏諸將搗巢破虜首功凡出塞五百餘里斬首百六十級上嘉之命蔭之誥一子爲國子生升巡撫延綏僉都禦史河東序爲右副都禦史總兵雷龍官一級寧夏總兵官呂經等各賚銀幣有差

○革河南領班指揮方鎭等任攺墻子嶺副總兵張臣古北口副總兵董一元俱統領總督標兵以太平寨參將羅端軍門標下參將李如檳俱充副總兵代臣及一元以軍門標下右營遊擊將軍王祿爲參將分守太平寨從總督譚綸舉劾也

○壬辰

○升提督謄黃通政使司右通政李用敬爲光祿寺卿四川按察司僉事吳學詩爲尙寶司少卿

○升河南按察司副使張佳胤爲狹西布政司右參政攺兼僉事管理糧餉

○癸巳

○攺南京禮部尙書潘晟爲禮部尙書南京兵部尙書參贊機務劉自彊爲刑部尙書

○詔贈故協守山西副總兵錢棟爲都督僉事令其子襲升三級時禦史勘上棟死事狀請贈蔭並卹錄張汝紹喬文奎等而治守備孫錦等失事罪兵部覆奏上皆從之於是汝紹文奎子各襲升二級而下錦等禦史逮問

○南京禮部右侍郎孫鋌卒鋌浙江余姚人故尙書升之子都禦史謚忠烈燧之孫也舉嘉靖癸丑進士攺庶吉士尋授編修校永樂大典纂修承天大誌隆慶丁卯大典成升左中允賜五品服歷左諭徳國子監祭酒今官未任而卒以經筵講官特賜祭一壇

大明穆宗莊皇帝實錄卷之五十一

大明穆宗莊皇帝實錄卷之五十二

隆慶四年十二月甲午朔

○升河南布政司左參議邵夢麟爲浙江按察司副使提調學校湖廣布政司左參議徐炳爲河南按察司副使四川道禦史姚繼可爲四川按察司僉事兼理重慶兵備賜皇親錦衣千戶善泰莊田二百頃從其請也

○朝鮮國王李昖遣陪臣吏曹參判梁應臺等貢馬宴賞如例

○乙未

○總督漕運戶部左侍郎孔昭上﹤鋶﹣釒﹥自劾孔昭已得旨還部而代者未至會河決運阻乃引罪乞罷不許

○升南京太常寺少卿胡傑爲通政司右通政提督謄黃○丙申○升吏部驗封員外郎舒應龍爲湖廣布政司左參議降補按察司副使徐節爲河南布政司左參議

○丁酉慈孝獻皇后忌辰奉先殿行祭禮

○升總督狹西三邊軍務都察院右都禦史兼兵部左侍郎王之誥爲南京兵部尙書參贊機務

○虜執我叛人趙全李自馨王廷輔趙龍張彥文劉天麒馬西川呂西川呂小老官等來獻初趙全與丘富從山西妖人呂明鎭習白蓮教事覺明鎭伏誅丘富叛降虜全懼召其弟龍王廷輔李自馨從富降俺答侄邊外古豊州地居田作招集中國亡命頗雜漢夷居之眾數萬人名曰板升俺答授全等皆爲酋長丘富死全等益用事數引虜入犯破城堡殺吏卒無歲不至邊境苦之已而試百戶張彥文遊擊家丁劉天麟明鎭子呂西川及邊民馬西川呂小老等先後降虜與全等皆居板升因尊俺答爲帝治城廓宮殿期日升棟會大風殿棟落壓殺數人俺答懼不敢復居而全等亦各建堡治第制度擬於王者署其名曰開化府有蟾宮鳳閣之號俺答益貴近之隆慶初汾石之禍實全等本謀也時邊事孔棘中外藉藉以板升爲憂募有得全等者拜都指揮賞銀千兩久之不能得及是以把漢那吉故虜乃誘執全等至云石堡待命總督王崇古已得請遂受其獻遣使送歸那吉那吉猶戀戀不欲行崇古諭以朝廷恩意許奉表通貢不絕及宴賚甚厚那吉感泣誓不敢貳中國攜其妻以歸苗阿力哥及俺答使二人爲質至是以狀聞兵部言全等凶悖爲中國患數十年一旦駢首就縛此天心助順聖徳格遠之效也宜祭告郊社宗廟以昭武功他宣力諸臣皆宜敍錄上曰叛逆元凶頻年紏虜入犯荼毒生靈罪惡滔天仰賴上天錫佑宗社垂庥虜酋效順執縛來獻足洩神人之憤朕心嘉悅宜奏告郊廟獻正法內外有功諸臣宜加恩賚者以例聞

○升皇親錦衣衛帶俸都指揮僉事李偉爲都督同知

○戊戌

○升湖廣嶽州府同知範侖爲福建按察司僉事

○原任戶部尙書馬坤卒賜祭葬如例坤直隸揚州府通州人嘉靖癸未進士授戶部主事調兵部歷升左布政使入爲順天府尹大理寺卿戶部右侍郎南京工部尙書攺戶部振武營卒之變以稽誤月糧被劾致仕至是卒

○己亥

○升賞義州大淸堡邊外獲功被傷官軍王遵道等九十二人

○庚子

○戶部左侍郎戴才爲都察院右都禦史兼兵部左侍郎總督狹西三邊軍務才﹤鋶﹣釒﹥辭不允

○辛丑

○免百官臘節宴

○壬寅

○攺授員外郎張思忠等爲給事中戶部主事侯居艮爲監察禦史思忠及戶部員外郎宋之韓俱吏科刑部員外郎宋應昌李貴和俱戶科刑部主事程文禮戶部主事紀大綱俱禮科戶部主事蘇民謨烏昇俱兵科兵部主事陳三謨俱刑科刑部主事張博戶部主事劉伯爕俱工科居艮浙江道刑部員外郎任春元江西道禮部主事周思充福建道戶部主事暴孟奇河南道兵部主事桂天祥山東道刑部主事陳文煥山西道刑部主事舒鰲狹西道行人司行人李采菲四川道工部主事杜化中廣東道大理寺右寺正王元賓戶部主事李純朴俱廣西道工部主事汪文輝戶部主事張憲翔俱雲南道刑部主事蘇民望直隸魏縣知縣馬三樂俱貴州道

○薊鎭總督劉應節等言近行永平密雲霸州等處訪采礦銀止將軍營橫嶺口二處稍生礦砂開取甚難得不償費具聚眾起釁無益上是其言遂罷之

○以冬月無雪詔順天府官祈禱

○癸卯

○掌五軍都督府事恭順侯吳繼爵定國公徐文璧靈璧侯湯世隆安鄕伯張鋐英國公張鎔掌南京後府事彰武伯楊炳掌錦衣衛事左都督朱希孝各因考選軍政自陳不職上皆諭畱之

○甲辰

○優給故丰城侯李儒子環

○升通政司左參議何永慶爲右通政

○戶部覆河東巡鹽禦史郜永春狹西巡按禦史郭庭梧請令狹西延安府舊屬河東行鹽地方攺行池鹽使地近民便大池歲課二萬六千二百三十二引小地歲課三萬三千一百五引勿論原額新增俱作正課毋得紛更上是之

○月掩畢宿

○乙巳

○升吏部右侍郎張四維爲本部左侍郎兵部右侍郎協理部事魏學曾爲吏部右侍郎

○丙午命歲給代府故奉國將軍充氏��淑人王氏養贍米五十石

○兵部會五府都督府錦衣衛考選旗手親軍衛所及各府所屬衛所錦衣衛各所軍政官存畱選補調四千九百八十六人黜退帶俸及年老替職年幼送學者一千七百九人南京兵部考選南京錦衣衛畱用選補者千九百十三人斥者三百六十人得旨俱如擬

○丁未世宗肅皇帝忌辰奉先殿行祭禮遣玉田伯蔣榮祭永陵

○升通政使司右參議李琦爲左參議

○戊申貞惠安和景皇后忌辰遣指揮同知謝守朴祭陵寢

○己酉詔旌表孝子二人直隸遷安縣生員楊騰松江府舉人馮行可節婦九人直隸六安衛捨余趙鑑妻陳氏大河衛義官張蓋妻屈氏浙江錢塘縣民髙珠未婚妻郎氏余姚縣民任正妻潘氏直隸徐州民李璽妻邵氏廣東番禺縣儒士李天鏓妻劉氏狹西邠州民池鳴鳳妻景氏山西聞喜縣民張文定妻陳氏應州山陰縣民宋禎妻周氏烈婦二人直隸宜興縣監生王之麟妻李氏沛縣民張化龍妻胡氏

○庚戌

○少保兼太子太保禮部尙書武英殿大學士張居正三年考滿上以居正輔政勤勞忠猷懋著加兼太子太傅吏部尙書授柱國給三代誥命蔭一子爲中書舍人居正﹤鋶﹣釒﹥辭上答曰卿輔贊忠誠茂著勞績玆特加秩以示眷酬不允辭

○都察院左都禦史葛守禮等言我朝設官分職品制截然且在乃人情務於好上法制廢於因循沿至於今遂成陵替官名九品混若一途綱紀紊矣輦轂之下奢僣無節法守亂矣監司守令體統倒置庶仿效悖逆成俗矣臣以爲宜申明禮制自朝儀始嚴令大小臣工各安名分守禮節以綱紀四方敢有違越者許各衙門長官並臣等及該科參究吏部仍察訪別處挽回陵替之風章下禮部申明禁約從之

○辛亥

○南京戶部右侍郎諭時三年秩滿蔭其子三玄爲國子生

○五軍都督府僉事泰寧侯陳良弼伏羌伯毛登襄城伯李應臣新建伯王正億彭城伯張熊武進伯朱承勛撫寧侯朱岡署都督僉事周於徳惠安伯張元善成安伯郭應干掌府軍前衛事武平伯陳大策管理紅盔將軍武定侯郭大誠管理乂刀圍子手廣寧伯劉允中管理紅盔將軍勛衛張元功李言恭王學詩錦衣衛千戶孫鈺餘蔭畢光祖程克相譚宏各自陳不職章下兵部覆言應臣貪鄙熊頹老宏縱肆皆宜罷歸余尙堪畱用得旨良弼等供職如故應臣熊宏革任閒住旣而以科道官拾遺又令大策光祖掌前府事安鄕伯張鋐掌南京中府事臨淮侯李廷竹錦衣衛北鎭撫司指揮僉事溫堯民各革任閒住

○禮部奏上獻俘儀注是日文武百官具朝服詣午門前行慶賀禮先一日內官設禦座於門樓前楹正中是日早錦衣衛設儀仗於午門前禦道之東西教坊司陳大樂於禦道南西北向鴻臚寺設贊禮二人於午門前東西相向設文武官侍立位於樓前禦道南文東武西相向及刑部獻俘官位於午門前禦道東稍南西向設獻俘將校位於午門前禦道西稍南北向引禮引文武官東西序立獻俘將校引俘列於午門前西邊文武班之後伺候上常服禦皇極門鐘聲止鴻臚寺跪奏請上乘輿樂作至午門樓上升座樂止鳴鞭訖鴻臚寺官宣奏畢贊獻俘將校引俘至獻位北向左立定俘跪於將校之前刑部官詣樓前中道跪奏云具官臣某奏云某官以某處所俘獻請付所司候旨傳下刑部官承旨訖卽同將校押出施行文武百官入班北向立唱排班班齊致詞官詣中道跪致詞稱賀訖贊鞠躬樂作五拜三叩首興平身樂止鴻臚寺跪奏禮畢樂作駕興樂止百官以次退

○壬子

○掌吏部事大學士髙拱言外官考才力不及者不徒曰調用而必曰酌量調用原無定議然部院考察與撫按論劾槪以不及則遷補之日無所適從尙得遷就其閒自今方面有司有才不宜於地者當移其地不易其官署曰調簡僻有官不稱其才者𨿽易其官當仍其品署曰調閒散亦有操守未壞性气稍偏而尙有他長可錄年勞當敍者署曰降級或才力不宜有司文學猶堪造士者署曰攺教此四者皆麗不及之調者也至於先已調簡再考不及者此終難策勵卽如吏科都給事中韓楫議從罷斥直署罷軟之下奏可戶部覆河道都禦史潘季馴禦史蔡應陽奏請量畱漕糧三萬石漕庫銀一萬二千兩以河工船稅銀抵還太倉其舊任河漕道都禦史今升兵部侍郎翁大立業已交代難復行事宜令赴京供職上從之令大立姑回部管事

○癸丑

○茂州衛韓朝碉恰列寺都綱頭目納穵等入貢宴賞如例

○甲寅命歲給周府故輔國將軍睦木�息夫人白氏奉國將軍勤�淑人李氏各養贍米五十石

○慧濟扯巴寺禪師剌麻番僧鎖南昝堅等法藏等寺番僧相竹領占等魯班等寺番僧星吉札等車祿等族番人札節等各入貢方物宴賞如例

○總督王崇古言俺答得孫後遣使來謝且乞表式請封但言吉囊大把都未與盟疑有詐臣未之許蓋老把都俺答親弟吉囊之子吉能等皆親弟侄而兀愼擺腰永卲卜哆羅土蠻等酋又多其本統親枝也俺答於諸虜爲尊行力能合之必同心內附然後可假以王封官諸酋長比三衛示羈縻焉苐俺答以爲土蠻故主也力不能致臣聞老把都與土蠻善而內親黃臺吉適黃臺吉使來臣令其約老把都以招土蠻如其來也可以破三衛交構之私卽不來則失俺答諸酋之助其勢自孤今秋卽入寇但能螫遼左不敢南窺矣今俺答與老把都吉能永卲卜諸部各遣使十八人持番文來言諸酋感聖朝大恩願相戒不犯邊專通貢開市以息邊民苐諸邊將士習燒荒工搗巢恐妨大信願禁約以結盟好惟陛下與諸臣計之且發譯字生一人赴臣所俟其表至譯之無觸忌諱乃敢奏章下兵部言事體重大崇古所奏獨憑一二夷使之言未有僉同之慮宜更會鎭巡詳議各夷乞封通貢用何規制疆內外用何界限開市有先帝明禁可復行否卽如今議已要我不燒荒不搗巢如其他日復要我以不修邊不設備橫索難繼之物人心玩愒卒有意外之變何以善後務計萬全然後請旨集議候宸斷至於邊備宜益加謹其搗巢捕虜姑暫停止以候議定時都給事中章甫端等亦言國家大計講不厭詳乞敕崇古毋徼邊功而忽遠慮且崇古威名久著宜加秩久任以責成上皆然之

○乙卯

○遣成國公朱希忠英國公張溶駙馬許從成固安伯陳景行以獻俘分告郊廟上禦午門樓受趙全等俘文武羣臣致詞稱賀是日磔全等於市傳首九邊

○時江西提學副使陳萬言以科舉校士士遺落者悉詣巡按禦史劉思問求覆校幾四萬人思問與期會都司署中旦日思問未至士爭門入駢雜喧亂都指揮王國光呵止之退相尋踐死者六十餘人是歲鄕試南昌知縣劉紹卹主彌封紹卹在縣中有素所獎拔士試而中者二人士論嘩然謂紹卹私二人從落卷提出攺洗冒中於是南科道請謫思問萬言罷紹卹並黜二生下吏禮二部議思問無罪國光行撫臣逮問二人中式紹卹實不私然不應招致門生以起事端其與萬言俱不及調用奏可

○丁巳

○左都禦史葛守禮言京師東南地勢窪下西來河道以十數歲久湮塞每遇夏潦千里爲壑入京道路阻絕不通今歲若順天之霸州文安香河寶坻保定之雄縣新城以至天津河間壞田禾溺人畜甚眾宜仿古昔井田之制相地經畫開浚溝洫在京南者盡東其畝其地廣限以三年而成在京東者盡南其畝其勢急期以一年而就若原隰髙下淺深廣狹道路橋梁悉宜隨宜措置其崎嶇畸零不可井者亦遠以深溝從古十夫有溝之制通大川以入海浚畎澮以距川溝洫旣成川塗皆利旱潦無憂五穀歲登其便一也邊壕品坑用拒胡馬然風沙易壅束艸立塡若井田一成則千溝萬壑縱橫錯落是衛民地險限胡天塹矣其便二也屬者撫臣告災請卹倘令窮民赴工給食寓賑其便三也況此制一定均田制賦如指諸掌兼並多取永保必無兵甲卒乘可按而定矣奏入下戶工二部議行

○受俘賞加總督宣大山西軍務都察院右都禦史王崇古太子少保兵部尙書兼都察院右副都禦史蔭一子錦衣衛正千戶世襲賞銀五十兩大紅紵絲蟒衣一襲總督如故升巡撫大同副都禦史方逢時兵部右侍郎兼右僉都禦史蔭一子錦衣衛百戶世襲賞銀三十兩大紅飛魚紵絲衣一襲加兵部尙書郭乾太子少保蔭一子國子生侍郎郭中虛王遴各升俸一級銀三十兩一表裏職方司郎中李汶兵科都給事中章甫端俸各一級銀十兩巡撫宣府僉都禦史孟重銀三十兩紵絲二表裏戶部管糧郎中楊愈茂及參議崔鏞等二十兩鏞升俸一級升通事鮑崇徳副千戶賞銀五十兩宥立功官田世威罪給冠帶賞總兵馬芳參將劉廷玉銀二十兩復任總兵胡鎭遊擊朱瀚祖職升副總兵麻錦遊擊葛守柰實職一級仍各賞銀十五兩升守備苑宗儒等二級賞銀十兩參將王國勛等五兩

○戊午諭吏部內閣輔臣殫忠運謀勞績可嘉特敕加恩春芳加支尙書俸進中極殿大學士余官如故拱加少師兼太子太師建極殿大學士尙書如故居正少傅兼太子太傅建極殿大學士尙書如故各蔭一子尙寶司司丞殷士儋少保武英殿大學士太子太保尙書如故與原任大學士趙貞吉俱蔭一子中書舍人春芳等﹤鋶﹣釒﹥辭曰頃者虜酋款塞議者盈廷賴上廟謨宏遠乾斷不疑俾臣等得以效其愚慮邊臣得以竟其忠謀元凶正法邊宇敉寧皆上威徳所致而殫謀宣力則又邊臣之勞代將校之用命也臣等苟免曠瘝已爲厚幸敢復言功請收回成命上曰卿等贊襄密勿茂著忠勤加恩非過所辭不允

○升山西按察司副使劉應箕爲都察院右僉都禦史巡撫大同大理寺右少卿郜光先爲都察院右僉都禦史巡撫延綏敕建寧王子多﹤火節﹥管理本府及鐘陵府事

○禮部類是年災異上曰覽卿奏深切兢惕中外臣工其痛加省飭修舉實政共圖消弭以仰承上天仁愛遣刑部郎中馬顧澤王爕蕭徧張庸侯思宿度杜輅李勛王一治吳善員外郎潘頤龍朱湘曾子器大理寺左寺丞盧整石寺正傳梁柱臣審錄天下罪囚

○己未

○兵部尙書郭乾﹤鋶﹣釒﹥辭秩蔭上曰卿職本兵處畫宣勞加恩已有成命不允

○巡倉禦史孫商興奏浙江兩總昔稱疲敝後議衛所掌印官更番疊運而漕政遂舉請令江西湖廣俱如兩浙例行戶部覆奏從之

○巡撫宣府都禦史孟重奏山東河南山西北直隸河間順天保定眞定等郡積欠本鎭民運銀甚多軍餉缺乏乞行各地催角�羊並權借本省庫銀及預發年例以濟緩急戶部覆言該鎭邊儲自隆慶元年以來歲終皆報有存積多者一十七萬二千餘兩少不下四萬五千今四年終尙有兩月糧餉未給而庫銀存者止二萬一千餘兩卽民屯多逋亦或經費不能撙節所致上曰該鎭今歲支費何乃比常數過多民運屯糧巡撫官何不催並專一仰給內帑殊無任怨任事之忠姑不究今後務加意撙節亟爲查催如有司怠玩將領冒破者劾奏重治

○庚申

○升狹西布政司右參議申佐爲山西按察司副使整飭沿邊兵備

○辛酉

○黜原任總理邊關糧儲戶部員外郎升永平府知府席上珍爲民以山西撫按官交章論其貪縱故也

○以故都督陸炳宅賜徳平伯李銘從其請也

○壬戌

○以大祫遣公徐文璧駙馬都尉許從誠告太廟祧廟

○癸亥

○行大祫禮於太廟

○遣太常寺官祭太歲月將及五祀之神

○太僕寺卿王好問言故事太僕備用馬歲派本色二萬匹折色五千匹若兌軍有餘則又減派蓋寄養戶籍定以二萬五千而本色馬匹常以二萬所以寬民力也今歲例兌馬率不滿萬而見馬幾二萬備用有餘請減徵折色角�羊每馬納銀二十四兩此可得二十萬之儲餉邊兵部乃請如隆慶元年例派本色三分折色七分報可

○工部郎中張純議以徐呂二洪之間漸成塡於河堤寢薄假令來年水溢必有衝決之患請至徐邳至準繕治兩涯增髙倍薄仍築遙堤以防不測工部是其議請命河道都禦史潘季馴詳勘以聞已而季馴言築堤之法有二近者連遄悍之流而遠者所以待衝決之患皆爲上策顧工費不貲動以巨萬此當財單力疲之會安所措其手足耶宜以見築縷水埧增益髙厚曲加保護始爲目前之計從之

○以明日正旦節遣安遠侯柳震成安伯郭應干伏羌伯毛登安平伯方承裕分祭長陵獻陵景陵裕陵泰陵康陵永陵都督僉事沈至祭景皇帝陵寢徳平伯李銘祭孝懿皇后指揮僉事樊經祭哀衝莊敬二太子中官祭恭讓章皇后及廢後吳氏各陵園

○是歲天下戶口田賦之數戶一千萬八千八百五口六千二百五十三萬七千四百一十九田地四百六十七萬七千五百五十頃一十一畝米二千二百一十九萬七千二百一十九萬七千二百一十九石六斗麥四百六十二萬六百二十六石農桑絲七萬三千八百八十六斤綿三十八萬五千八百七十四兩絹三十二萬三百九十八疋綿花絨二十四萬六千六百二十八斤布六千二萬五千六百九十疋折色鈔九百五十九萬六千二錠雜課鈔五千八萬六千七百七十三錠米六萬一千三百四十四石銀二萬九千二百九十五兩五錢鹽課鹽二百三十二萬九引鹽鈔折色銀六萬八千四百四十一兩三錢鹽課銀一百二十六萬八千四百三十六萬八千四百三十五兩九錢茶課茶五十八萬三千六百一十七斤屯田子粒三百七千二萬八千七百三十九石屯牧地銀四萬八千二百六十六兩五錢年例金二千兩水銀二百二十九斤朱砂四十六斤八兩漕運米四百萬石內除舊例並災傷攺折一百二十三萬一千九百一石六鬥五合五勺實運米二百七十六萬八千九十八石三斗三升各運納米一千三十六萬六千四十三石

大明穆宗莊皇帝實錄卷之五十二

大明穆宗莊皇帝實錄卷五十三

隆慶五年正月甲子朔

○上行拜天禮於宮中謁奉先弘孝神霄三殿畢出禦皇極殿文武羣臣及天下朝覲官四夷貢使行慶賀禮免百官宴賜節錢鈔中宮東宮免賀

○乙丑立春順天府官進春上禦皇極殿受之文武羣臣行慶賀禮免百官宴

○丙寅宣宗章皇帝忌辰奉先殿行祭禮遣泰寧侯陳良弼祭景陵

○己巳以水災量免文安永淸保定薊州等州縣存畱糧折徵霸州等衛所屯糧各有差仍賑濟如例從撫按官奏也

○辛未孟春享太廟遣太常官祭太歲月將之神

○癸酉以宣府修邊工完詔賞先後督撫等官陳其學銀兩有差

○增設狹西舊洮州堡操守官一員從總督王之誥等議也

○甲戌孝恪皇太后忌辰神霄殿行祭禮祭禮遣慶都伯杜繼宗祭永陵

○吏部會都察院考察方面有司官布政使陳應和楊挺髙李逢時陸綸知府吳侖等俱年老副使韓君恩知府史朝富等俱有疾布政使李僑參政張憲臣王元春羅一道參議歐陽谷僉事黎元行太僕寺卿許東望運使汪如海知府王闐等俱罷軟布政使劉佃王遵莊應禎吳承燾參政沈寅趙格林命王鳴臣副使黃墱劉應時顏鯨曾一經參議陳燦劉一麟僉事方嶽任惟鈞楊自治知府徐善慶運同介一淸等俱不謹參議郝永貞諭顯科僉事陳成甫趙時齊李得春知府楊守讓等俱貪布政使周世遠僉事盛當時俱酷參政張邦土副使徐用檢許宗鎰姜繼曾方邦慶參議李紀僉事傅霖李可久行太僕寺卿周京知府戈九疇等俱才力不及得旨罷黜降調如例

○賜賢能卓異按察使楊彩副使勞堪江一麟僉事蕭大亨知府丁應璧徐學古侯必登李渭髙文薦同知章時鸞知州許希孟知縣林會春徐成位曹大野劉不息各衣一襲鈔百錠以朝覲至者仍宴於禮部下貪酷異常知府徐必進等二十五人禦史按問追贓

○治甘肅碾伯等處失事罪革操守指揮沈嵩涼莊遊擊將軍徐綱任下禦史逮問原任遊擊將軍署西寧參將事徐謹奪俸一月

○錄寧夏等衛死事夜不收張祿等二十六人升其子各實職一級

○刑部覆右給事中張書等所奏卹刑事宜請令錄囚諸臣奉敕行事無避嫌怨以推廣徳意爲主有司以私意阻撓者許劾奏其徒流以下及枷號者遵例開釋以入境日爲始出境乃止如兩京熱審事例從之

○乙亥詔取太倉銀十萬兩入內用戶部以軍國費用不給請以抵春季年例之數不許

○狹西魯班等寺四川韓胡碉恰列寺番僧星吉札等七十七人入貢方物宴賚如例

○以歲終閱視京營將士詔副將焦澤等遇缺推用坐營指揮蓋承勛等革任遊擊將軍杜繼忠閒住佐擊將軍王鎭等降調佐擊將軍秦嘉夔參將裴棟回衛餘皆賞罰有差

○丙子戶部覆巡鹽禦史蘇士潤奏一北直隸山東行鹽地方舊各計裏撥引後因商人告指而鹽法遂壅今宜酌量戶口多寡及地裏遠近隨宜塡撥定其價直有聽各商告指及商人越制興販者罪之一各場殘鹽亡慮三十萬引有奇棄之可惜而驟開之反以病民今宜均搭派之數每歲召商開邊各兼給殘鹽六萬餘引期以六年而盡派支之時每引量免五十斤以寬之一先年量增鹽額五萬引後又攺派遼東引目愈繁阻塞愈甚今宜罷免勿令攺中運司以滋壅滯一山東靑登萊三府俱小民領票通販但正課之外不論遠近槪令納銀一錢不無彼塞此通之患宜量爲增減一正鹽與私鹽相爲消長正鹽旣行則不宜苛爲私鹽之罰如歲課倍原額者一切勿問不及原額者第其所虧多寡以法繩之一各運司皆無鹽鈔諸稅獨長蘆有之且歲徵不過三百餘金不足以禆益縣官而於竈戶稱困今宜盡罷勿徵仍禁官攢等科擾以示寬卹詔如議行

○丁丑升翰林院修撰申時行爲左春坊左中允國子監司業王錫爵爲右春坊右中允俱兼翰林院編修掌本坊事

○戊寅免上元節宴

○以所籍故都督陸炳宅十區賜慶都伯杜繼宗十五區賜固安伯陳景行從其請也

○己卯戶部請核天下來朝官員有無逋賦分別多寡住俸降級如例從之

○山東東昌府觀城朝城二縣地震

○庚辰英宗睿皇帝忌辰奉先殿行祭禮遣撫寧侯朱岡祭裕陵

○都給事中韓楫等禦史趙可懷等以例拾遺劾奏布政使周賢宣劉炌王道行按察使曹天佑佘敬中副使陳忠翰黃錝馮叔吉僉事蹇達各不職狀吏部都察院覆言炌錝叔吉達宜分別降調賢宣道行天佑敬中忠翰宜罷黜從之

○命定西侯蔣佑掌前軍都督府事宣城伯衛國本掌府軍前衛事

○命錦衣衛指揮僉事許郁署指揮僉事王之化僉書本衛事

○升薊鎭永平守備署指揮僉事李沛爲署都指揮僉事充本鎭松棚谷遊擊將軍

○癸未貴州宣尉司土捨安國亨程番等長官司凱裏安撫司四川鎭雄府烏撒軍民府寧戎巡檢司平夷等長官司酉陽宣撫司廣西那地等州各遣人來朝貢馬國亨仍賀聖節各給賞如例

○升湖廣布政使司右布政使孫一正河南右布政使劉曰材俱爲左布政使江西按察司按察使楊成福建按察使陳一松山東按察使楊衍慶四川按察使方攸績廣東按察使張子弘俱爲布政使司右布政使雲南布政使司左參政朱袗四川左參政陳時範狹西右參政馮舜漁俱爲按察司按察使湖廣按察司副使胡直雲南副使程大賓山東副使董世彥四川副使薛曾狹西副使範懋和俱爲布政使司參政兵部郎中趙宋李汶工部郎中張守中南京吏部郎中顧闕狹西布政使司右參議謝孟金山西右參議黃九成河南開封府知府張夢鯉彰徳府知府陳應鱗狹西鳳翔府知府黃翼廣東肇慶府知府熊俸山東兗州府知府張文淵俱爲按察司副使山西按察司僉事韓宰劉時秋孫坤河南僉事徐雲程山東僉事宋守約俱爲布政使司右參議禮科右給事中戢汝止狹西道禦史孫裔興兵部員外郎謝東陽俱爲按察司僉事一正曰材成一松攸績子弘舜漁坤守約俱原省衍慶山西袗世彥宋守中雲程浙江時範文淵雲南直曾廣西大賓懋和貴州汶時秋東陽山東闕俸裔興福建九成宰四川應麟翼江西孟金汝止夢鯉狹西

○升蘇州府知府李鍵爲長蘆都轉運鹽使司運使松江府知府衷貞吉爲狹西行太僕寺少卿保定府知府賈淇爲遼東行太僕寺少卿

○發太倉銀七千兩於薊遼撫賞夷人

○乙酉湖廣撫臣劉愨等以土寇覃璧平條議五事一議處監制請以川東道所轄巫山建始黔江萬縣行川湖撫按會議攺屬湖廣上荊南兵巡道凡漢土官民詞訟兵糧悉聽經理及湖廣有應隸川東者並議攺屬一議處移置謂荊州去施州衛道裏險遠不便巡歷夷陵以西有國初穎國公傅友徳所辟取蜀故道名百里荒者抵衛僅五百餘里請移巴東之石柱巡檢司於野三關施州衛之州門驛於河水鋪三會驛於古夷鋪俾閭井聯絡而於百里荒及東卜隴仍創建哨堡各一令千戶一員督夷陵長寧二所班軍各百人更番戍守一議軍民職掌謂施州衛三里延袤甚廣物產最饒而衛官每肆朘削致民逃匿諸土司爲亂宜裁革撫夷通判更設同知一員俾撫治民夷歲額錢糧外有該衛公費必不可廢者仍依軍三民七例審編均徭冊報分守道核實徵派衛官不得額外橫索一議金筒管轄謂覃氏世官不忍遽絕宜姑貸覃勝罪削安撫司職攺爲峒長聽支羅所百戶楊偉提調有抗違及故縱土民生事卽寘之法一議防制土司謂國初施州衛所轄十四土司官舍應襲俱令赴部邇因衛官交通奸徒誘引率皆私擅名號無所顧忌請嚴行撫按守臣訪治凡諸土司應襲官舍必關白該道兩院始許承替署理司事兵巡道每歲巡歷施州亦預行守備調集各官舍量示獎諭並令赴學觀禮兵部覆奏俱從之

○錄狹西沙金坪乾鹽池等處獲功死事官軍王寅等四十七人升賞有差

○丙戌萬壽聖節上禦皇極殿文武百官上表稱賀如儀免廷臣宴賜節錢鈔

○遣定國公徐文璧武定侯郭大誠新寧伯譚國佐襄城伯李應臣分祭長陵獻陵景陵裕陵茂陵泰陵康陵永陵都督同知李偉祭景皇帝陵寢指揮僉事李鈺祭孝懿皇后中官祭恭讓章皇后各陵園

○升河南湖廣按察司按察使湯賓楊彩爲布政使司右布政使江西福建布政使司參政陳絳熊琦俱爲按察司按察使四川按察司副使勞堪爲布政使司左參政湖廣布政使司右參議姚弘謨四川成都府知府盧仲佃保寧府知府楊吉狹西延安府知府郭文和山西大同府知府程鳴伊江西南安府知府林舜道俱爲按察司副使狹西按察司僉事栗魁周爲布政使司右參議工部員外郎張廷弼南京兵部員外郎王汝梅山西平陽府同知趙世相蒲州知州許希孟爲按察司僉事賓湖廣彩吉河南仲佃廣東舜道四川文和廷弼山東鳴伊狹西汝梅山西絳琦堪弘謨魁周世相希孟俱原省弘謨提調學校

○調山東按察司副使劉有誠於狹西提調學校

○戊子孝靜毅皇后忌辰奉先殿行祭禮遣寧陽侯陳大紀祭康陵

○升廣西按察司按察使萬思謙爲布政使司右布政使狹西布政使司左參政溫如春河南左參政吳道直山東右參政吳文華俱爲按察司按察使山西按察司副使袁隨爲布政使司右參政河南布政使司左參議王宗舜湖廣襄陽府知府陳洙俱爲按察司副使兵部員外郎翟繡裳李材俱爲按察司僉事思謙道直文華原省如春湖廣隨江西宗舜山東洣雲南繡裳狹西材廣東

○己丑升太僕寺少卿王治爲大理寺右少卿

○復除浙江按察司副使屠羲英於四川提調學校

○大風揚塵四塞

○庚寅大學士李春芳等言先朝故事東宮未出閣時閣臣以朔望次日行謁見禮卽今春和乞命臣等舉行如例不惟臣等獲遂仰瞻之私而東宮殿下亦可閒習禮儀養成儲徳且今歲來朝官員咸願一睹睿容請於二月上旬之吉許臣等率諸臣於文華門朝見以慰天下臣民之心上許之命以二月二日謁見於是禮部奏上儀住一前期一日內侍官設東宮座於文華左門外西向至日錦衣衛設儀仗於門外東西一是日文武百官及天下來朝官員各具常服詣文華門外北向序立俟東宮具常服出升座文武百官先入班贊鞠躬四拜禮畢分班序立鴻臚寺官引來朝官員詣前北向立本寺官致詞贊鞠躬四拜禮畢皇太子還宮

○巡按直隸禦史劉世曾以會試貢士請廣制額以充內外州縣正官禮部覆議從之

○升狹西布政使司右參政梁明翰廣東布政使司右參政桂嘉孝俱爲按察司按察使河南按察司副使查志立兩淮都轉運鹽使司運使徐衍祚山東按察司副使米卿俱爲布政使司參政浙江按察司僉事葛大紀爲布政使司右參議明翰四川嘉孝廣西志立原省衍祚山東卿狹西大紀河南

○朝鮮國王李昖遣陪臣禮曹參判洪淵等賫表文方物馬匹進賀萬壽聖節宴賚如例

○南京戶部右侍郎諭時卒賜祭葬如例

○四川撫按官以蠻賊攻掠髙縣等處勢益猖獗請推擇謀勇主將一員委以剿滅因劾敍瀘參將周宗遊擊謝崇爵守巡參議包汴僉事田應弼等罪狀得旨宗崇爵姑令戴罪殺賊汴應弼各奪俸二月遂調廣東總兵官署都督同知郭成於四川

○發戶部銀七千兩及太僕寺馬價銀三千兩於薊昌各兵備道修築墩臺

○周府原武王府輔國將軍勤蔗以酗虐殺人發髙墻禁錮

○辛卯升山西布政使司右參政羅良爲太僕寺少卿

○升翰林院編修余有丁爲國子監司業

○升直隸常州府同知胡定爲山西按察司僉事提調學校

○詔取光祿寺銀二十萬兩進用寺臣及巡視科臣各﹤鋶﹣釒﹥爭之詔減其半

○壬辰中宮千秋令節免命婦朝賀

○南京太常寺卿袁洪愈以疾乞致仕許之

○升廣西按察司副使陰武卿狹西按察司副使張一霽俱爲布政使司參政江西布政使司左參議嚴大紀湖廣長沙府知府髙文薦俱爲按察司副使大理寺寺副戴延容爲按察司僉事武卿福建一霽原省大紀河南文薦山東延容浙江

○升宣大山西總督標下原任總兵胡鎭爲署都指揮僉事充副總兵管提調南山參將事原任甘肅副總兵白允中充爲事官管宣府東路參將事宣府東路遊擊李浹光宣府西路參將原任山西都司署都指揮僉事李髙掌萬全都司事大同正兵營坐營官白添福下巡按禦史問從總督王崇古舉劾也

○刑部都察院及科道諸臣廷劾朝覲官員及在外見任者皆玩愒歲時不修政務請治其罪上謂諸臣怠廢職業宜逮治今姑宥之令其還任悉心幹理在外者仍移文策勵之

大明穆宗莊皇帝實錄卷之五十三終

大明穆宗莊皇帝實錄卷之五十四

隆慶五年二月癸巳朔

○甲午祭三皇於景惠殿遣禮部侍郎諸大綬行禮太醫院官祭先醫之神

○文武羣臣及天下朝覲官謁見皇太子於文華殿左門

○升山西按察司副使董堯封爲本布政使司右參政南京禮部精膳司郎中毛汝賢爲湖廣布政使司右參議

○乙未禮部尙書兼翰林院學士潘晟﹤鋶﹣釒﹥辭新命上溫旨褒答不允

○復除太常寺少卿王凝原職

○補蔭故兵部左侍郎劉源淸孫國楨南京大理寺卿洗光子堯相俱爲國子生

○都察院左都禦史葛守禮﹤鋶﹣釒﹥言禁奢僣以明禮節厚風俗十事其一事專言士庶敢於犯上寖成亂階請行內外諸司極力矯正其九事言冠服居第輿馬器用之類一切奢僣勞民耗財者請行各禦史禁約上以其有禆風教命如議行之

○丙申升山西按察司副使張學顏爲都察院右僉都禦史巡撫遼東

○升廣西按察司副使鄭一龍爲狹西苑馬寺卿邵惟中爲甘肅行太僕寺卿廣西梧州府知府陸一鵬爲兩淮都轉運鹽使司運使

○升南京禮部儀制司郎中胡汝嘉爲廣西按察司僉事提調學校

○以考察不及調原任湖廣按察司副使黃錝於貴州降山東按察司副使徐用檢爲江西布政使司左參議

○丁酉祭先師孔子命大學士殷士儋行禮

○鎭守雲南總兵官黔國公沐昌祚以襲封進馬匹儀物謝恩賜銀五十兩彩叚四表裏

○升鴻臚寺右少卿賈名儒爲本寺左少卿

○戊戌祭太社太稷

○薊鎭總督劉應節等勘報提督昌平都禦史栗永祿所陳二事一山陵重地欲修築墻墩以固封守而風气所關不便興作宜令內外守備多植樹木以助保障一昌平舊有天壽山守備自移駐守備於灰嶺口以永安營坐營官帶管而本城防禦遂疏宜仍令天壽山守備還駐昌平專防陵寢罷灰嶺口把總攺設守備聽居庸關參將節制兵部覆奏從之

○己亥上禦文華殿開日講

○以會試天下士命少傅兼太子太傅吏部尙書建極殿大學士張居正掌詹事府事吏部左侍郎兼翰林院學士呂調陽爲考試官

○敕諭天下朝覲官曰朕纘承大業五年於玆夙夜兢兢惟敬天勤民是務顧四方萬國豈朕一人所能徧察所冀承流宣化又安元元實賴爾藩臬郡縣諸臣與朕分理共圖至治玆當大計羣吏之期旣令所司審核簡汰其貪虐異常者仍盡法重按之政績卓異者特賜宴賚用彰彜典今爾等各還舊任尙益加省勵恪修乃職守法奉公約已惠下俾民生樂遂徳澤旁流庶副朕養賢求治之意如或殃民自殖怠棄官常憲典具存朕不爾貸爾等其勉之戒之欽哉

○增設分守惠潮參將及南頭寨把總官各一員令南頭參將陳濠髙肇參將羅繼祖更調從提督兩廣都禦史李遷議也

○錄嘉靖間廣東程鄕興寧等處獲功死事官兵王龍等九百一十三人各升賞如例

○庚子以政績卓異調狹西按察司副使徐學古於山西加從三品服俸

○升江西建昌府知府沈子木爲廣西按察司副使

○總督尙書王崇古等奏上虜酋乞封貢便宜其略言今日之事不當以馬市例論嘉靖中俺酋擁眾入犯薊鎭執馬房內臣楊淮等脇以奏開馬市先帝不允而命咸寧侯仇鸞將兵撻伐鸞出塞無功懼虜復至潛以金幣媚虜仍許請開市以逭已責當是時虜勢方張開市之請非虜本心由逆鸞私謀故不旋踵而叛盟肆掠爲患益甚先帝震怒始寘於辟嚴爲之禁明旨具在臣等敢冒請以干大辟哉顧今虜情實與昔殊虜連歲入犯固多殺掠乃虜所亡失亦略相當又我兵出境搗巢趕馬虜亦苦之是虜固非昔之彊也屬者戴天朝歸孫之恩旣獻俘闕下復約其弟侄並各部落誓永不犯邊又非如昔之擁兵壓境挾我邊臣而坐索也且聞虜欲圖瓦剌蠶食西番慮我軍議其後故堅意內附以自固其情可信又虜使云所請市非復請馬市但許貢後容令貿易如遼東開原廣寧互市之規此國制待諸夷之常典非昔馬市比臣等以爲使先帝在亦必俯從無拒也且昨歲防報警京城虜笑今虜旣納款內附乃必欲定久要守尺寸以幸百年之無事異日有失究首事之罪是豈惟臣等所不能逆睹卽俺酋亦恐能保其身而不能保其弟侄能要諸酋於目前而不能制諸酋於身後也夫拒虜甚易執先帝之禁旨責虜詐之難信可數言而決虜必憤憤去卽以遣降之恩不犯宣大土蠻及三衛必歲紏俺酋父子爲聲援以窺薊遼則吉能子弟賓免諸酋必爲蘭靖洮河之患九邊騷動財力困竭𨿽智者無以善其後矣若允虜封貢各邊有數年之安則可乘時修備虜設背盟而以蓄養數年之財力從事戰守不猶愈於終歲馳鶩自救不暇者哉臣等又歷稽國朝北虜舊有通貢之例如正統初年也先以克減馬價而稱兵夷虜封王亦有太平賢義安樂及哈密忠順王故事故臣等酌時勢稽典制以爲許封貢使因條爲八事以聞一議錫封號官職諸虜行輩惟俺酋爲尊或可錫以王號頒給印信如忠順王及西番諸國例俾號召其弟侄子孫爲國藩籬其餘大枝如老把都及吉囊長子吉能俺答答長子黃臺吉俱宜授以都督職銜如三衛故事其他弟侄子孫如兀愼打兒漢等四十六枝𨿽眾寡彊弱不齊俱宜授以指揮職銜其俺答諸婿十餘枝各湏授以千戶如把漢那吉阿力哥近例皆賜冠服俾知臣禮是假名器以臣服彊胡在朝廷無大煩費而大小酋首可使無復犯邊一定貢額夷虜入貢名𨿽效順而實希賞今宜定制歲許一貢每貢俺答馬十匹夷使十人老把都吉能黃臺吉各八匹夷使各四人其諸酋首各以部落大小爲差大者四匹小者二匹夷使各二人通計歲貢馬不得過五百匹夷使不得過百五十人馬分三等以上馬三十匹進禦余馬給價有差老瘠者不準充貢其使歲許六十人進京余畱待境上使還之日聽以馬價市買繒布諸物分給諸酋以爲酬賞其欽賞之額聽禮部查照三衛及西番諸國事例頒給一議貢期貢道虜入貢互市宜以春月馬弱之時且及萬壽聖節四夷來庭之會夷使馬匹及表文自大同左衛驗入量給犒賞應駐邊者分駐各城及送赴各撫鎭驗賞應入京者差官押送自居庸關入由昌平進京赴四夷館安插聽禮部照例管束給餋事完仍差官由原途押回所過地方各將領盛陳兵仗示之威重所駐公館內外防範不許姦徒交通傳泄郵傳廩餼一如故事其經過驛城煩費每年聽各撫臣議補一議立互市北虜散處漠北人不耕織地無他產鍋釜衣繒之具咸仰給中國今旣誓絕侵犯故虜使卽求互市庶免盜竊非謂求開馬市也其互市之規宜如弘治初北虜三貢例虜以金銀牛馬皮張馬尾等物�販以叚布疋鍋釜等物擇日開市令虜酋以三百人駐邊外我兵五百駐市場以次貿易期盡一月而止各鎭商貨不足交易者聽行各道查發其客商所易馬匹或營收給原值或聽販賣各鎭市場在狹西三邊已有先年原立場堡其大同應於左衛迆北威虜堡邊外宣府應於萬全右衛張家口邊外山西應於水泉營邊外聽各將領及兵備道經理每值互市之期商人及官軍不得闌出禁物交通罔利及構起邊釁罷市之後有虜騎近邊索擾者行俺答及各酋長查究但有賫到各酋首番文乞討諸物量議給發如夷情變詐軍門議行責問戒備其各鎭仍襲通虜媚虜夙獘者重治之一議撫賞之費各鎭每年四時戒備則有調遣客餉春秋擺邊設防則有行糧料艸各營有探哨夜役行糧各墪有常了行月二糧爲費不貲且一歲之間軍丁或零斬虜級或被虜傷死所以犒賞優卹之其皆以督撫紙贖及各城商稅地租等銀給用每歲亦不下數千金今旣許虜通貢則前費俱可減省以爲撫賞各夷之需此外不足每鎭先於年例客餉內動支數千專待撫賞夷使及守市夷兵人布二疋酋長叚二疋二疋以好生邊者酌量來使大小量加賞犒今歲撫賞余銀卽充來歲支用積之數年客餉或間歲可省或歲可半給因可以節內帑一議歸降朝廷懸招之例以開華人歸正之門各邊收納眞夷以充家丁衝戰之用行之旣久每年被虜華人歸正者十七而眞夷避罪來降者十三在華人固無外志而眞夷每詐降詗我虛實爲虜向導今旣許通貢以後投降眞夷不分有罪無罪俱免收納以杜虜酋之索擾其華人被虜歸正者查審別無盜竊虜中財物婦女及被虜年月籍貫虜中主家乃許入騎來馬匹收住邊堡如有虜騎來追卽以原馬給去人量與一疋布二疋無事不得招降以啟邊釁一審經權夷狄之於中國有順有逆帝王制禦之策有經有權經以制禦之而無忘有事庶常勝之勢在我狡胡無所乘其隙權以羈縻之而不拘文法庶操縱之機可決邊臣以效其謀至於目前之利鈍目後之變態其始固當預防其終誠難逆睹也屬者俺答納款乞封至今邊塵不聳在虜實有呼韓突厥款塞之誠在我當有優遇受降之禮今議者必欲嚴其始之峻防以要其終之不變固爲守邊之經然臣等歷考古昔春秋之列國漢唐之封建𨿽中國友邦同姓尙不能守法信度而欲責之夷虜恐非達權之宜也今俺答年近七十其弟老把都子侄黃臺吉吉能各年逾五十皆非昔彊壯時儻各酋未死之年那吉輩繼承之後邊境有數年之安則宣大山西殘破之城堡可漸充實荒蕪之屯田可漸開耕河西延寧之大邊可漸修葺薊鎭邊臺旣修腹裏城堡亦可漸增築主兵旣練入衛之兵亦可漸減各鎭練兵設險積餉除器之務靡不豫圖數年後兵气振揚邊備嚴整縱虜有反側我固有以待之以守可固以戰可勝是不失經常之守而所省財力且無算矣𨿽暫假爵職之名器示以榮錫之恩每歲暫借客餉十之一二爲撫賞酬貢之費是一時羈縻之微權而保固疆圉生全邊氓不旣多乎釋此不事則拒虜甚易而滅虜實難虜東西歲擾我遠近戒防士馬疲於奔命財力匱於徵輪非計之得也一戒狡飾言今之爲將者平居旣無料敵之智敢戰之功及聞虜納款率務爲誇誕陰肆傾擠以爲將可恃戰不宜聽虜和以沮其气然自二三年來虜屢犯宣大末聞與虜一戰惟﹤矢見﹥避欺罔間出搗巢趕馬所獲旣不足爲虜重輕而滋疆場之擾搖奪國是重誤邊計罪可誅也請敕九鎭將領戒平時驕悍之習乘今日縻虜之暇務實修備使虜知我之有待不敢復叛虜或陰懷異志則揚兵伐謀使虜不能乘我之虛數年之後華夷安堵邊備增飭則錄其功儻或挑怨構釁弛備疏防則治其罪今有造言飭詐陰懷貢議者罪之庶貢議不沮而邊事可無患矣上覽其﹤鋶﹣釒﹥令兵部議奏兵部請以崇古八議刊示廷臣會議可否請自上裁從之

○辛丑雲南道禦史汪文輝﹤鋶﹣釒﹥論治體其四事責言官一曰先帝末年所任大臣本同寅協恭無他嫌隙徒以議論不合意見稍殊而一二言官希望風指遂歸其所向而攻其所忌至於顚倒是非熒惑聖聽傷國家大體如將來復踵前獘傾陷成風邪正混淆忠詐莫辧則後之非今猶今非昔宋元祐之事可爲永鑑此觀望當戒也二曰祖宗立法至爲精密而卒有不行者非法之獘也患不得其人耳今言官條陳皆因噎廢食銳意更張部臣重拂其情遷就題覆及其法立獘生又議復舊非惟民無畫一之守而該部題覆且日亦不足矣自今宜求任事之人勿重於違言官輕於變祖法一切瑣碎迂闊之說悉格不行此此紛更當戒也三曰古之大臣坐事退者皆微其詞以養廉恥而存國體今或掇其已往揣其未形以疑似影響爭相詬病如市井喧鬧爲眾嗤笑是人以兩失之也至方方面重臣苟非大姦極惡亦宜棄短取長爲人才惜今或楰其小疵指爲大蠹極言醜詆使決於引去以此求人國家安得全才而用之此苛刻當戒也四曰言官能﹤矢見﹥切人主糾彈大臣而其所短亦系乎天下萬世之議卽欲自掩護不可得也今言事論人或不當部臣不爲題覆卽憤然不平𨿽同列明知其非亦莫與辯以爲言官體貌如此夫臣子且不肎一字認錯何以感格君父哉自今言官宜公天下之心言之大臣確然議其當否毋襲故套𨿽有懷憤於一時者終愧服於後日此護短當戒也其未言大臣宜鑑前事之失勿用希旨生事之人蓋希旨生事之人進則忠貞直諒之士遠而道古今譽盛徳者日至於前大臣任已獨斷卽有闕失孰從聞之臣謂宰相之職不當以救時自足當以格心爲本格心之要在去讒遠佞使賢者得行其志而已惟陛下愼簡言官申飭大臣以消朋比之私回淳厚之俗﹤鋶﹣釒﹥下所司言𨿽不用識者韙之

○升直隸鎭江府知府胡維新爲甘肅行太僕寺少卿

○壬寅孝貞純皇后忌辰奉先殿行祭禮遣淸平伯吳家彥祭茂陵

○大學士李春芳以疾乞休上曰卿輔弼元臣忠勤素著朕所倚任豈可以微疾輙求休致宜愼加調護痊可卽出供職仍遣太醫院官診視賜豬羊酒饌

○升刑科右給事中張書戶科右給事中雒遵兵科右給事中陸樹徳工科右給事中笪東光俱爲左給事中吏科給事中趙奮禮科給事中沈伯龍俱爲右給事中書戶科遵禮科樹徳奮伯龍本科東光刑科

○升河南按察司僉事李鶚爲山西布政使司右參議狹西按察司僉事馬文健爲狹西苑馬寺少卿

○給周府故輔國將軍勤�妻夫人劉氏戴坌妻夫人張氏各養贍米歲五十石

○命寧陽侯陳大紀豊潤伯曹文炳各僉書都督府事大紀中府文炳右府

○革五軍七營遊擊將軍張鎭任回衛以犯姦事覺爲巡視京營官所劾也

○癸卯戶科都給事中宋良佐等劾奏總理河道侍郎翁大立總督漕運侍郎趙孔昭前以治河無策遲誤漕糧方議薄罰不宜遽使離任俾脫後責宜罷斥以儆任事諸臣又請飭都禦史潘季馴陳炌協心共濟如運到而河尙未通則罪河道河通而運不過淮則罪漕運戶工二部覆請上是其言令火立孔昭戴罪回籍俟河通運完之日奏處

○浙江處州府生員馮椿等以本府同知江應昴笞辱生員朱正色父朱昹乃呼引諸生數十人於分守參議方嶽嶽不爲理椿等遂羣毆嶽鼓噪而出事聞得旨生徒聚毆上官大壞法紀令撫按官竟其獄無事姑息於是論椿等十二人充軍正色等三十二人各黜爲民

○甲辰勒刑部右侍郎遊居敬順天府府尹姚一元致仕應天府府尹周俶原任操江右僉都禦史調雲南副使吳時來冠帶間住時都給事中韓楫劾居敬一元年老俶時來不職吏部覆請如楫言故有是命

○詔進江西布政使司左布政使馮惟訥光祿寺卿致仕惟納居官淸愼至是以疾乞休故特優之

○升雲南道禦史汪文輝爲狹西按察司僉事

○以舉人趙蒙吉爲國子監學正蒙吉者大學士貞吉弟南京國子監祭酒姜寶特﹤鋶﹣釒﹥薦之乃授是職

○以浙江軍門標下游擊將軍沈思學充參將分守惠潮

○時薊州遵化縣雜造局炒鐵囚徒在廠者百六十餘人旣耗囚糧而瘐死相望守者亦苦之工部欲如正徳間例歲以百人爲率滿則暫止配發刑部言在京贖例以工役爲至輕以炒鐵爲至重今以百名爲率則外此𨿽情重者無所懲矣按律有做工擺站瞭哨發充儀從煎鹽炒鐵各條例自今請斟酌並行情輕者仍擬工役情重者無所懲矣按律有做工擺站瞭哨發充儀從煎鹽炒鐵各條例自今請斟酌並行情輕者仍擬工役情重者自炒鐵百名之外屬軍衛則發沿邊墪臺瞭哨屬有司則發衝要驛遞擺站庶法令不至輕縱而姦惡知警詔從其議

○乙巳升尙寶司卿汪宗伊爲南京太常寺少卿

○詔畱廣西隆慶四年以後事例銀兩二年給軍需以古田用兵從撫殷正茂請也

○丙午升山東布政使司右布政使徐栻爲江西左布政使

○廣西省城地陷數處

○丁未遣戶部侍郎陳紹儒祭京都太倉之神

○遣順天府官祭宋丞相文天祥大常寺官祭恭靖公姚廣孝

○戊申大學士李春芳再上﹤鋶﹣釒﹥乞休上仍褒畱不允

○升浙江布政使司左布政使郭朝賓爲順天府府尹雲南布政使司左布政使鄔璉爲應天府府尹太常寺少卿周詩爲南京通政使司右通政

○貴州烏蒙軍民府水東等長官司四川播州宣慰司泥溪等長官司湖廣保靖等宣慰司添平守禦所桑植安撫司各遣人來朝貢馬給賞如例

○己酉升兵部右侍郎谷中虛爲本部左侍郎巡撫山西都察院右僉都禦史石茂華爲兵部右侍郎南京大理寺卿朱大器爲刑部右侍郎

○升吏部驗封司郎中成鐘音爲尙寶司卿

○升廣東按察司按察使陶承學爲布政使司右布政使兵部武選司郎中劉漢儒直隸鳳陽府知府周汝徳俱按察司副使南京福建道禦史王謠爲按察司僉事承學山東漢儒山西汝徳雲南謠河南

○朵顏等衛夷人都督伯昂等遣頭目孛可等二百九十二人及四川播州宣慰使楊烈貴州宣慰司土捨宋一淸各貢馬賀聖節給賞如例

○調密雲振武營參將蔡勛爲五軍營練勇參將薊遼總督標下中軍都指揮暴以平爲神機營佐擊將軍河間營遊擊將軍陳其可爲五軍營遊擊將軍以燕河營參將史綱充副總兵代勛管理振武營參將事原任石門寨參將張功寧夏遊擊髙廷相各充爲事官代以平其可

○庚戌春分祭大明於朝日壇命英國公張溶行禮

○朵顏等衛夷人孛羅等貢馬補賀長至令節宴賚如例

○升提督謄黃右通政胡傑爲南京太常寺卿

○升浙江雲南河南布政使司右布政使姚世熙陳善楊彩俱爲左布政使世熙善俱本省彩山西

○辛亥恭仁康定景皇帝忌辰遣指揮同知謝守朴祭陵寢

○升廣東布政使司右參政何鏜爲本省按察司按察使

○命鎭遠侯顧寰仍總督京營戎政時議京營總督頗難其人故久不推補上乃特命寰爲之

○壬子論福建隆慶三年官兵禦倭功罪鎭守福建總兵官李錫原任分巡福寧道副使柴淶分巡興泉道僉事蘇愚及名色把總王濟等賞銀有差小埕水寨協總指揮呼良朋等逮問

○南京廣積廣惠二庫火

○遣內臣往狹西督造羊絨工部尙書朱衡及科道諸臣﹤鋶﹣釒﹥止之詔如前旨

○洮岷等處番僧番人鎖南堅昝等進貢方物馬匹給賞如例

○癸丑掌南京五軍都督府事懷寧侯孫世忠保定侯梁繼璠永康侯徐喬松南寧伯毛國器僉書署都督僉事劉豸掌南京錦衣衛事署都指揮僉事耿文光以軍政考察各自陳乞罷俱命供職如故

○甲寅升提督四夷館太常寺少卿張鹵爲通政使司右通政提督謄黃

○命大僕寺官祭司馬等神

○修理長陵興工

○乙卯命魯府奉國將軍頤壃奉東甌恭恪王健楸祀以健楸無嗣從魯王奏也

○勒刑科左給事中笪東光間住先是東光以言事狂悖不爲公論所容所論亦竟報罷東光益快快遂發狂疾走入會極門大呼同官奏言東光疾作不能供職請令回籍調治上特黜之

○丙辰遣順天府官祭先農之神

○修浚金水河興工

○升吏部文選司郎中孫光祐爲太常寺少卿提督四夷館

○以籍入陸炳莊田一百二十二頃八十七畝賜皇親錦衣衛指揮僉事李旺

○丁巳加授山西布政使左參政張蕙爲按察司按察使仍分守汾州山西按察司副使廖逢節爲布政使司右參政仍分巡北中二路兼兵備山東按察司僉事吳一本爲布政使司右參議仍整飭天津等處兵備時吏部以蕙等稱職當遷又難其代乃議加秩久任仍兼舊銜上皆從之

○南京給事中王楨等禦史李紹先等各上﹤鋶﹣釒﹥言司禮監太監陳洪弟東都蒙恩賜蔭復乞並升使遂列禁衛司刑法甚非所以惜名器而正體統宜收寢成命以後凡有援例冒請者一切禁止仍著爲令典俾臣下知所遵守上皆報聞

○戊午祭歷代帝王遣定國公徐文璧行禮

○取會試天下中式舉人鄧以贊等四百人

○巡撫遼東都察院右僉都禦史毛鋼以奔喪不候代爲巡按禦史向程所劾有旨俟服滿日降一級調外任

○己未冊封皇太子翊鏐爲潞王上告內殿畢出禦皇極殿傳制遣成國公朱希忠持節大學士李春芳捧冊寶行禮冊文曰朕仰奉神靈丕延祚胤爰念本之重聿﹤鋶﹣釒﹥茅土之封光贊洪圖世爲屏翰玆惟彜典匪曰私恩咨爾第四子翊鏐仁厚發祥英明肖徳至性已形於𦇤褓嘉名宜正於藩垣玆特封爾爲潞王錫之寶冊大啟爾邦俾服於世世於戲少成若性哲命在初惟孝敬所以事君親惟徳義所以保國家爾尙進學飭行愼始圖終祗服訓詞永綏福祉欽哉

○調前軍都督府僉書署都督僉事周於徳於南京

○升江南副總兵官署都指揮僉事朱冠爲署都督僉事鎭守浙江

○庚申狹西布政使司左布政使曹金言關中司務繁劇勢難兼攝矧遷轉不一多至曠廢乞於布政使司添設左參議一員分守關內道其糧驛傳事務更令左參政管理按察司復設僉事一員管理屯田水利其糧斛事務令淸軍副使攝政諸州縣佐貳儒學教官亦乞量復數員吏部覆皆如金言從之

○錄廣東蕙潮程鄕興寧韶肇等處獲功死事官兵王龍等四百三十人尹興等六十六人各升賞有差

○辛酉少保兼太子太保禮部尙書武英殿大學士殷士儋辭獻俘時所賜蔭子乞攺給三代誥命上特許給誥命不允所辭

明穆宗莊皇帝實錄卷之五十四

大明穆宗莊皇帝實錄卷之五十五

隆慶五年三月壬戌朔孝肅皇后忌辰遣定西侯蔣佑祭裕陵

○癸亥升貴州按察司按察使郭斗浙江按察司按察使朱袗俱爲布政使司右布政使四川按察司僉事李江爲布政使司左參議兵部武庫司員外郎侯居坤爲按察司僉事斗浙江袗雲南江居坤狹西

○復設穎州沈丘鎭巡檢司巡檢一員革穎州儒學訓導一員

○甲子時都給事中章甫端張國彥給事中宋應昌張思忠紀大綱各條上虜酋封貢互市事與總督王崇古八議互有異同詔並下部議於是兵部集府部科道諸臣廷議之定國公徐文璧吏部左侍郎張四維等二十二人皆以爲可許英國公張溶戶部尙書張守直等十七人以爲不可許工部尙書朱衡等五人以爲封貢便互市不便獨都察院僉都禦史李棠極言宜許狀兵部尙書郭乾淆於羣議不知所裁姑條爲數事以塞崇古之請大抵皆持兩端其錫封號請如朵顏三衛例先授都督職銜令虜酋各自爲部不相統攝俟虜奉貢惟謹一二年不犯邊徐議封爵其定貢額請畱虜使於邊城夷館毋令入京師其所貢馬督撫官代進賞賚及其餘馬價如例付督撫給散以後漸欲增加卽閉關謝絕其議貢期請以二月爲率勿拘聖節其立互市請令今歲暫一開市以觀事機其鐵鍋並硝黃鋼鐵皆禁勿予有不如約卽當奏罷其議撫賞請預爲約束止及於守市夷人其因事到邊求賞者不許其議歸降請招撫如舊無絕華人歸正之路其嚴邊備請以羈縻戰守事付之崇古久任責成毋令輒代其戒狡飾請飭諸將日夜警備有造言飾詐而玩愒宴安者罪之亦不當專恃和好輒沮士气﹤鋶﹣釒﹥上上以爲未當令部臣更議以聞

○玉田伯蔣榮卒賜祭葬如例榮慈孝獻皇后侄也

○乙丑淸明節遣武安侯鄭昆靈璧侯湯世隆新寧伯譚國佐安平伯方承裕分祭長陵獻陵景陵裕陵茂陵泰陵康陵永陵固安伯陳景行祭景皇帝陵寢徳平伯李銘祭孝懿皇后中官祭恭讓章皇后及廢後吳氏都督僉事沈至祭哀衝莊敬二太子各陵園

○丙寅夜月犯畢左股第二星

○丁卯南京六科給事中張煥等十三道禦史李紹先等論劾通政司右參議宋訓延綏巡撫都禦史何東序江西巡撫都禦史李一元各冒濫京堂乞行黜降吏部覆東序宜致仕一元降一級調外任訓回籍候勘從之

○升山西按察司按察使於錦爲本布政使司右布政使

○初嘉靖間山東按察司副使王獻建議請循元人海運遺迹於膠萊間開河渠一道舟繇淮安淸江浦歷新壩口馬家壕麻灣口海倉口以達天津道裏甚徑度不過千六百里又可避海洋之險業已從其議開鑿將畢會獻去官遂罷其役至是戶科給事中李貴和言比歲河決轉餉艱難請修獻遺策開膠萊新河復海運以濟餉道上以事體重大遣工科給事中胡價往視之

○戊辰以狹西宜君等縣靖虜等衛所額徵屯糧積逋論掌印管糧管屯官罪知縣婁炯等指揮僉事陳節等各住俸降級發邊衛有差從督撫官王之誥等奏也

○己巳上禦文華殿日講畢大學士李春芳等面奏北虜封貢事宜具言外示羈縻內修守備之意上曰卿等旣議允當其卽行之於是廷臣知事由宸斷異議稍息矣

○鑄給鎭守四川總兵官關防

○庚午冊封王氏爲榮妃楊氏爲安妃趙氏爲和妃韓氏爲容妃上告內殿畢出禦皇極殿傳制遣英國公張溶駙馬許從誠慶都伯杜繼宗徳平伯李銘持節大學士髙拱張居正殷士儋尙書潘晟捧冊行禮榮妃冊曰周官嬪禦寔垂葛藟之仁漢秩昭儀用廣椒塗之澤內則允資於淑愼坤維宜協以安貞乃屬徽音誕敷顯命咨爾王氏儲祥茂姓毓粹神州綽有令儀服習二南之化克閒姆教聿懷四徳之良授環已利於貫魚列爵尙徵於夢燕爰差谷旦載啟芝函玆特遣使持節封爾爲榮妃錫之冊命於戲金相玉檢星文增麗於軒轅翟茀翚衣儀衛並隆於閫閾相爾幽閒之度禆予淸穆之休安妃冊曰彤闈宣化風實始於二南寶冊敷榮禮特隆於六寢眷是壼彜之備式孚邦媛之求匪晉嘉名曷彰茂渥爾楊氏惠溫成性敬愼禔躬充侍後庭夙著幽閒之度鑑觀前史益修正淑之儀用錫龍章以光翟茀玆特遣使持節封爾爲安妃錫之冊命於戲象應四星丕荷重霄之寵班同九棘行開百葉之繁尙遵鳴佩之良規益贊宵衣之盛治和妃冊曰紫掖遴英上應四星之象玄墀序秩載陳六列之儀實資助於雞鳴寧取光於魚貫故內職在和而理乃嬪禦以妃爲崇咨爾趙氏性行溫良儀容淑愼夙閒女則飭躬彤管之規蚤備皇闈升譽璇宮之範宜加眷異以顯芳徽玆特遣使持節封爾爲和妃錫之冊命於戲龍函肆啟增瑞彩於星軒象服攸宜麗春霞於翟茀爾尙服玆光寵綏以柔嘉益惇雍睦之風懋贊明章之化容妃冊曰象應紫闈環四輔而拱極禮傳彤管率九禦以備官維是壼儀必資邦媛匪利貫魚之寵式弘貽燕之謀爾韓氏簡自蓬閨登於椒掖秉心溫惠靡愆圖史之規承事肅雍動協珩璜之度坤元攸贊晉秩宜崇玆特遣使持節封爾爲容妃錫之冊命於戲萬年錫胤之祥爰釐女士二南正始之道寔首王風尙警雞鳴用昌麟趾欽哉

○升巡撫浙江都察院右副都禦史熊汝達爲南京刑部右侍郎

○升山西布政使司左布政使楊彩爲都察院右僉都禦史提督鴈門等關巡撫山西

○升淮揚海防兵備副使傅希摯爲浙江布政使司右參政仍兼副使理兵備事以三年秩滿也

○兵部奉旨再議北虜封貢事宜請如崇古議封俺答王號余酋授都督指揮千戶職銜今歲貢期已過二月聽於三四月後一行以慰諸夷之望互市之時先定入市馬匹之數以杜爭端其貢使不得至京鐵鍋等物不得闌出及他事仍執初議且言事在邊疆惟邊疆之臣知之亦惟邊疆之臣能任之今日之事以及時內修爲良圖以久任責成爲要務惟皇上丁寧督撫諸臣乘時整飭邊備務使常勝之勢在我意外之變無虞以紓宵旰之憂慰安攘之望又言套虜事體與宣大不同宜令狹西督撫更議可否上允行之諭崇古悉心經畫務期安妥仍督率鎭巡等官益嚴武備不得懈弛以致疏虞

○壬申復設山東布政使司督糧左參政以原任廣東左參政謝鵬舉爲之

○加浙江處州府同知江應昂四品服俸仍管府事以六年秩滿從浙江撫按官奏也

○升分守福建南路副總兵署都指揮僉事張元勛爲署都督僉事充總兵官鎭守廣東

○命分守浙江杭嘉湖參將署都指揮僉事王尙文光副總兵官鎭守江南

○癸酉新昌王厚燇薨上輟朝一日遣官賜祭如例謚曰端僖

○甲戌禮部覆吏科都給事中韓楫奏言王親不任京官會典𨿽有其文然已故及無子孫者不在禁例中國家防嫌惜才之意初不相悖近者遏抑太嚴遂至民家不樂締婚宗室多方規避而懷才抱徳之士一涉王親無論親疏存亡槪令沈置外僚非所以體宗室廣賢路也請敕吏部以後升除官員除王親同祖親枝與儀賓郡縣主未故者宜照例不任京職其不系同祖與夫人以下之親及系同祖而妃與儀賓郡縣主已故者一體升除京職其男爲郡縣鄕君儀賓者亦如之﹤鋶﹣釒﹥下吏部覆請行各省撫按官查核推用從之

○升廣東按察司副使施堯臣爲布政使司右參政江西袁州府知府劉廷舉爲按察司副使南京禮部主客司郎中角�羊宋爲布政使司右參議堯臣宋俱湖廣廷舉廣西

○賜恭順侯吳繼爵母朱氏祭二壇從其請也

○賜巡撫大同兵部右侍郎方逢時母孔氏祭一壇給半葬逢時三品未任以邊功特予之

○命薊鎭遊擊將軍署都指揮僉事王通爲燕河營參將保定遊擊將軍署都指揮僉事曹世徳爲五軍營遊擊將軍浙江軍門中軍署都指揮僉事孫鸞爲本省標下游擊將軍升中都畱守司領班指揮僉事餘慶爲署都指揮僉事充神機營佐擊將軍

○授榮妃父王澤安妃父楊廷輔和妃父趙昇容妃父韓洋爲錦衣衛帶俸正千戶

○乙亥武宗毅皇帝忌辰奉先殿行祭禮遣豊潤伯曹文炳祭康陵

○以廷試天下貢士命少師兼太子太師吏部尙書中極殿大學士李春芳少師兼太子太師吏部尙書建極殿大學士掌吏部事髙拱少傅兼太子太傅吏部尙書建極殿大學士張居正少保兼太子太保禮部尙書武英殿大學士殷士儋太子少保兵部尙書郭乾太子少保工部尙書朱衡戶部尙書張守直刑部尙書劉自彊都察院左都禦史葛守禮吏部左侍郎兼翰林院學士掌詹事府事呂調陽吏部左侍郎兼翰林院學士張四維通政司通政使王正國大理寺卿董傳策翰林院侍讀學士掌院事丁士美充讀卷官

○四川疊溪等長官司石砫宣撫司遣通把事郭成等來朝貢馬以過期給半賞

○以河工免山東布政司及淮陽徐穎三道各派夫人戶雜繇一年從河道都禦史潘季馴奏也

○丙子上禦皇極殿策試貢士制曰朕昭承天命纘禦丕基五年於玆夙夜皇皇圖維治理每思與天下共享和平之福而未臻厥效朕甚惑之唐虞尙矣三代以成周爲盛說者謂太和在其宇宙果何道以致之或謂周禮九職八則五禮六樂三物六容使民勤事而不暇習於上下等儀之中消其尊崇富侈之心是以化行俗美天下和平然歟否歟漢治號爲近古當其時獻議之臣猶有欲定經制者欲建萬世之業者欲不嚴而成化者之三臣者皆病徒法不足以興治然則如何而可以致太平歟洪惟我太祖髙皇帝開天建極六合同風以政防民若職掌所載同符六典以禮教民若洪武禮制禮儀定式大明集禮所載制度精詳達於上下可萬世行之而寡過矣乃令治績罔效風教未孚長厚之意薄虛僞之習滋民或侈泰以相炫士或睢恣以陵上庶幾所謂卿大夫和於朝士庶人和於野者而不可得豈政之文徒具而禮之實未至歟今欲興教化厚風俗使天下志慮不易視聽統一相安於蕩蕩平平之治禮讓之風媲美成周必何施而後可諸士子綜古度今試究其說朕將采而行焉

○以禮部尙書兼翰林院學士潘晟充纂修實錄副總裁

○兵部右侍郎王遴乞假歸省許之

○都察院左都禦史葛守禮申明巡按事宜一正體統謂監司之於守令上下相維按臣不當假手屬官考注藩臬以致政弛民玩權柄倒持二修本務謂禦史職在肅官僚振綱紀摘姦伏理冤滯宜力舉其職諸細故各有司存毋得侵官三愼訪察謂官以察爲名毋自瞇眛徒寄耳目宜虛心咨訪酌用僉言則摘發所及無不詟伏四簡受詞謂訟必興於險健聽受稍輕則告訐蜂起奉行過當所傷必多自非有司所不能治監司所不能決不宜輕受五完勘合謂本院考察例以完結分數爲較每以文移細故塞責考課時必核其實六公舉劾言撫按之於所屬每恕於甲科而嚴於舉監今無論其出身惟當核其名實舉刺之﹤鋶﹣釒﹥無俟出境以啟他議七核查盤謂委屬宜在得人一人無過三處則磨勘精核而獘端可釐八倡節儉謂減騶從薄供億戒承奉以身率物則其下不渝上嘉其議令所在巡按禦史從實舉行回道之日仍嚴考核毋事姑息

○丁丑工科給事中劉伯爕劾奏兵部尙書郭乾謬筦中樞有負任使前京營缺大將久不推舉致廑宸慮特用鎭遠侯寰北虜封貢事宜早決復狥築捨之議陰持兩端及綸音再下猶漫爲題覆竟無可否庸闇欺謾無大臣體乞罷黜於是乾上﹤鋶﹣釒﹥引咎以衰疾求退上謂乾素行淸謹不允踰數日復具﹤鋶﹣釒﹥力辭上乃許賜馳驛以歸

○戊寅吏科都給事中韓楫等言諸臣以卓異舉得賜宴者宜遂加超擢以示風勸其遷敍未久者量加服俸及首充行取之選今大察之後州縣有缺乞毋論遠近毋拘科貢盡行銓補以漸圖久任吏部覆如其言請行各省撫按官歲薦卓異數人以備大計有私濫者則該科彈治之請著爲令上曰可

○己卯賜天下貢士張元忭等三百九十六人進士及第出身有差賜冠服寶鈔如故事

○庚辰賜諸進士宴於禮部命成國公朱希忠主宴

○薊遼總督侍郎劉應節等奏借太倉銀給南兵歲餉以該鎭積逋民運抵償戶部不可覆令該鎭督撫自督民運不完者查參處治從之

○辛巳日暈有珥白虹亙天左右戟气俱蒼白

○詔復畱福建寺祖糧剩倉折料剩及丁米商稅魚課弓兵銀兩於本省三年爲防禦兵餉從撫按官請也

○壬午織造大祀十二章衮服皮弁服遣尙書朱衡行祭告禮

○升順天府府尹郭朝賓巡撫寧夏都察院右僉都禦史沈應時俱爲都察院右副都禦史朝賓巡撫浙江應時巡撫江西

○升鴻臚寺左寺丞劉儒爲本寺右少卿

○升河南布政使司右布政使史直臣爲左布政使山東布政使司左參政謝鵬舉爲按察司按察使廣東韶州府知府李渭福建福州府知府邊維垣爲按察司副使直臣山西鵬舉浙江渭仍廣東維垣廣西

○癸未攺廣西按察司驛傳道僉事爲古田兵備副使以驛傳諸務並入淸軍道兼理從總督侍郎李遷等奏也

○乙酉禮科都給事中張國彥言皇上臨禦以來典章政事煥焉可述獨召對一節尙未舉行近聞輔臣面奏荷蒙天語優答一時臣工傳頌以爲曠典臣等伏睹先朝大學士李時所記召對錄始於嘉靖九年郊壇視工絡於十五年文華殿議事中間一政令之興革一人才之進退罔不召問臣僚面決可否與家人父子無異蓋先皇所以坐致四十五年之太平實基於此乃今日所當繼述者臣等謹以前錄刪去繁文撮其大要總二十九條繕寫上進伏望畱神觀省銳意遵行以光先朝盛事﹤鋶﹣釒﹥入報聞錄畱覽

○詔起致仕少傅兼太子太傅吏部尙書楊博致仕太子少保禮部尙書兼翰林院學士髙儀於家時大學士髙拱奏薦博堪任本兵儀可任東宮輔導及實錄副總裁請令二臣各以原官典司前務故有是命

○丙戌升廣西古田縣爲永寧州割義寧永福二縣屬之仍隸桂林府

○丁亥賜周王在鋌母妃徐氏祭一壇從王請也

○發太倉銀十萬五千餘兩於薊鎭七萬七千餘兩於永平一十九萬八千餘兩於密雲爲主客兵餉

○戊子攺主事吳文佳等爲給事中朱光宇等爲監察禦史文佳吏科侯於趙兵科周大烈南京兵科光宇山西道趙宦狹西道張克家雲南道田成法南京河南道李之珍南京貴州道

○鑄給沈丘鎭巡檢司印

○己丑遣太常寺官祭東嶽泰山之神

○追封宜山王勛渥生母李氏爲宜山康僖王夫人從王請也

○賜閒住黔國公沐朝弼生母賀氏祭二壇

○封虜酋俺答爲順�王賞大紅五彩紵絲蟒衣一襲彩叚八表裏賜之敕曰朕惟天地以好生爲徳自古聖帝明王代天理物莫不上體天心下從民欲包含徧覆視華夷爲一家怕欲其並生並育於宇內也我太祖髙皇帝膺天眷命君主萬方成祖文皇帝順天繼統鎭撫九圍薄海內外莫不臣服迨朕纘承丕緒於玆五年欽天憲祖愛養生靈胡越一體並包兼育頃因爾孫來歸特命邊臣護視給其服食厚加拊納以禮遣還爾感朕恩願稱臣內屬歲歲入貢永爲荒服俘獻叛賊以表悃誠邊臣爲奏懇款再三朕念北番朝貢代固有之在我國家亦惟常典爾能慕華內附請命恭虔可謂深識天道者矣朕實嘉悅特允所請封爾爲順義王爾弟爾子及諸部落頭目俱授以都督等官俾爾世居本土逐艸射獵各安生業同樂太平朕代天覆幬萬國無分彼此照臨所及悉我黎元仁恩惟均無或爾遺爾尙仰遵天道堅守臣節約束爾眾永篤恭順使老者得安幼者得長保境息民世世安樂朕國家膺萬年之天運爾子孫亦保萬年之福澤豈不永有美利哉儻爾部眾或背初心擾我邊境是乃自乖大義輕棄盟言天地鬼神實共鑑臨非爾之福爾其體悉朕意尙欽承之

○命肅王縉﹤火貴﹥次子止授本等官爵著爲令縉﹤火貴﹥以輔國將軍繼肅王禮官爭之不得至是大學士李春芳等言藩祿當節自後肅王所生次嫡庶子仍宜照本等官職則睦族之仁制祿之義並行不悖上特從之乃令自今有繼絕者悉視此例

○命原任少傅兼太子太傅吏部尙書楊博理兵部事

○命寧夏遊擊將軍署都指揮僉事孫朝棟協守寧夏東路署都指揮僉事陳力延綏遊擊將軍署都指揮僉事魏棟俱充參將朝棟分守寧夏西路力分守寧夏靈州棟分守寧夏北路升延綏坐營指揮使姜顯宗狹西環慶守備指揮同知祁棟俱爲署都指揮僉事充遊擊將軍顯宗延綏淸平堡棟莊涼

○庚寅狹江西布政使司左布政使徐栻爲順天府府尹

○實授試監察禦史馬三樂李采菲爲監察禦史

○升山東布政使司右布政使陶承學爲河南布政使司左布政使

○狹西布政司右參政舒化以疾四川副使金立愛以親老俱乞致仕許之

○補蔭故戶部左侍郎汪玄錫孫承光爲國子生

○命四川都司掌印署都指揮僉事槐寅充湖廣靖州參將升四川敍瀘守備指揮使王基仁爲署都指揮僉事充松潘遊擊將軍

○總督宣大山西尙書王崇古言頃者會議封貢事宜有與臣原議未合者三始臣謂套虜應聽狹西督撫另議封貢而狹西總督王之誥又復執議俟吉能子侄二年不犯方可聽許臣以爲吉能俺答親爲叔侄勢若長蛇首尾相應今許俺答封貢而不許吉能在俺答必將呼吉能之眾就市於河東宣大之商販必不能給在吉能必將糾掩答窺犯狹邊而狹西四鎭之憂方大矣且夷虜性急而恥卑今吉能在俺答子孫中班行年齒旣尊而獨不預封職之榮入貢之賞必發憤而爲寇今日封貢必不能保其不廢也故封貢之議在吉能不可獨拒一也狹西三邊互市臣原議聽彼中督撫舉行今督臣之議謂三尺童子亦知不可且謂昔開馬市致套虜轉弱爲彊是聽諸將狡飾之說而未究套虜先後之勢也嘉靖初吉囊盛彊爲九邊患自吉囊死且二十年部落旣分生齒日眾面各鎭又多蓄丁壯時搗其巢穴終歲不能寧居𨿽未甚弱固非益彊也其所需於中國者叚布鍋斧之類視東虜皆同而不容互市諸酋豈甘心伏首聽命不掠不市已耶是教之叛盟而勒其必犯也且鉄鍋爲虜炊爨之需今與之衣而不與之器虜眾何能自贍或謂鍋爲兵刃所出不可資虜不知虜𨿽得鍋不能煉鐵否則如遼東開原建寧以廣鍋爲市蓋廣鍋生鐵不受炒煉或可仿行此互市之議狹西必不可已二也撫賞之資臣前議暫借客餉每鎭三五千兩佐以各鎭撫賞之公費或可先用科臣謂臣議動客餉必至減兵弛備是未知邊餉主客之異也夫主餉以養主兵誠不可減客餉專備春秋有警調遣兵馬之費連歲邊報頻仍四時戒防糜費鉅萬今虜旣納款則調遣可罷探哨可減其歲省客餉且將無算故欲於客餉內動支三五千金是省十而用一非他有所費也討賞濫賞之費在臣等自知撙節但守市遣使出入往來非此無以示好故臣請於客餉中動支萬金以備互市撫賞之費或給商販令易貨充市以濟公私此撫賞之費必不可省三也其他如修築邊堡選練兵馬開墾荒田嚴飭邊備臣已申令再三及時自治卽今各路修舉乘時戒備及互市之防範虜中之戒諭臣督行各撫鎭加意經略惟上念邊臣任事之艱難稍寬文法之牽制下所司定議舉行章下兵部請行狹西總督戴才勘議可否其廣鍋行督撫親驗戶部覆撫賞動支客兵歲餉如崇古議上俱從之

○命吏科左給事中賈三近往勘貴州土捨安國亨事旣而罷之國亨與安信相攻事久不決撫臣阮文中請發兵糧刻期進剿待其聽撫更請寬宥兵部以夷情曲直未可懸度請遣官勘實相機剿撫詔以三近往旣行而撫臣言國亨且聽撫可不煩兵而定兵部復以爲請乃令三近還京

○以狹西西鄕紫陽賊羅朝用等平詔賞狹西巡撫都禦史張師載鄖陽巡撫都禦史武金及各司道官申佐等銀有差朝用何勉餘黨也

○令巡視五城禦史緝治四方遊民潛居京師者

○辛卯升山西按察司按察使張蕙爲都察院右僉都禦史巡撫寧夏

○升山西按察司副使紀公巡爲山西布政使司左參政狹西布政使司右參議楊樞爲山東按察司副使

大明穆宗莊皇帝實錄卷五十五終

明穆宗莊皇帝實錄卷之五十六

隆慶五年四月壬辰朔孟夏享太廟

○遣中官祭司竈之神

○敕吉府龍陽王翊鑾暫管理府事以吉王無嗣故也

○鑄給整飭永寧兵備關防永寧州印

○命福建都司掌印署都指揮僉事狄從夏充分守浙江杭嘉湖參將福建都司僉書署都指揮僉事王克振充分守福建南路參將升宣府洗馬林守備指揮僉事馮大威爲署都指揮僉事充本鎭東路遊擊將軍

○詔江西燒造磁器十餘萬工科都給事中龍光等請暫停止以蘇窮民卽不可已亦宜量減十之三四仍寬其程限毋重困一方報聞

○癸巳吏部覆國子監祭酒馬自彊等奏請於諸司曆事監生以三名爲率量增一名其在歷歲月減舊四之一卽存其餘廩以待增者令侯歷諸生不至壅滯行三年復舊從之

○攺大理寺卿董傳策爲南京大理寺卿傳策以親老多疾﹤鋶﹣釒﹥乞攺南故有是命

○授第一甲進士張元忭爲翰林院修撰劉瑊鄧以贊爲編修

○升福建布政使司右布政使陳一松爲左布政使江西按察司按察使陳綘爲右布政使光祿寺少卿王時槐爲右參政戶部河南司郎中範燧爲按察司副使一松江西綘山東時槐狹西燧四川

○甲午河復決邳州自曲頭集至王家口新堤多壞

○乙未河東巡鹽禦史郜永春﹤鋶﹣釒﹥言鹽法之壞在大商專利勢要根據以故不行因指總督尙書王崇古弟吏部右侍郎張四維父爲大商崇古及四維爲勢要請罰治崇古而罷四維四維自辯其父未嘗爲河東運司商人亦無他子弟永春奏不實因乞避位候勘以自明上謂四維日侍講讀素稱淸謹令供職如舊四維再請行勘不許

○升浙江道監察禦史孫丕揚爲大理寺右寺丞湖廣道監察禦史楊標爲光祿寺少卿

○升福建按察司按察使熊琦爲布政使司右布政使江西布政使司右參政施篤臣爲按察司按察使河南布政使司右參議吳兌爲按察副使琦仍福建篤臣仍江西兌山東

○薊遼督撫官劉應節等議上禦史傅孟春所陳折支積貯事宜請令各鎭立爲定則每米一石折銀七錢除舊例秋冬俱折支外其春夏應支本色者當酌量攺折視地裏遠近爲差在薊鎭有漕屯鹽糧則遠者折支五月近者四月在密雲人眾地狹米價翔貴則遠者二月近四月在永平𨿽止有民屯糧而米價常平則遠近俱四月大略折色不足則借客兵余銀本色有餘則攺給客兵以省召買薊鎭密雲積至二十萬永平至十五萬則出陳易新計年歲丰歉通融增減常時以折色便軍可以積栗凶歲以本色濟荒可以積銀此斂散隨時公私並濟之法也又順永二府緣邊州縣稅糧馬艸亡慮數十萬角�羊京用折色則常以本色減價而售召商糴買本色則又以折色增價而給宜通行攺正令就近輸納便戶部覆奏從之

○鑄給山東管糧參政關防

○丙申命故成山伯王維熊子應龍襲爵

○升福建汀漳守備署指揮僉事呼良朋山西廣武守備署指揮僉事張繼祖俱爲署都指揮僉事充遊擊將軍良朋福建繼祖延綏

○革四川都司署都指揮僉事費懋甫職下禦史逮問以廣東巡按趙焞論其妄殺無辜等不法事也

○丁酉以直隸淮安府所屬州縣災傷詔停徵積逋馬價

○攺蔭總督宣大山西軍務兵部尙書王崇古孫國子生王之楨爲錦衣衛正千戶仍以其孫之幹補蔭國子生

○戊戌升太醫院掌院事院判徐偉爲院使

○升兵部職方郎中吳哲爲河南布政使司右參議禮部主客司員外郎徐廷祼爲浙江按察司僉事

○廣西龍英等州陀陵縣四川天全六番招討司卭部長官司各遣官族趙忠信通把髙登等來朝貢馬給賞如例

○命浙江都司署都指揮僉事徐正充分守常鎭參將貴州都司僉書署都指揮僉事薛近宸掌四川都司事狹西行都司僉書署都指揮僉事姚潤掌本司事升四川雅黎守備指揮使耿光爲署都指揮僉事掌四川行都司事

○庚子月犯軒轅星

○辛丑升刑部浙江司郎中曾璠爲狹西布政使司右參議

○謫順天府治中張徳恭爲河東都轉運鹽使司副吏刑部員外郎包大爟爲山東兗州府通判坐陪祀太廟偶語不敬爲言官所劾也

○詔免林衡署果戶房號稅初永樂時有果戶三千餘漸多逃竄存者僅七百餘戶嘉靖間復徵其房號至是果戶髙銳等奏愬貧難上亦憫之故有是命

○以天气暄熱命兩法司並錦衣衛獄囚笞罪無左驗者釋之徒流以下卽從末減重囚情可矜疑並枷號者具錄以聞並令南京法司一體審卹

○癸卯禦史李純朴論劾侍郎谷中虛署都篆處置邊事一切俱諉之督撫模稜兩端無公忠體國之心當罷於是中虛再﹤鋶﹣釒﹥求退不許

○南京六科都給事中王楨等十三道禦史潘允哲等俱﹤鋶﹣釒﹥請罷虜貢市下所司知之

○甲辰孝懿皇后忌辰神霄殿行祭禮遣惠安伯張元善祭陵園

○詔免廣東隆慶五年以前防夫民壯弓兵等役角�羊部銀兩以佐軍興從兩廣提督李遷癸也

○刑部覆給事中王之垣奏請推廣欽卹至意行兩直隸十三省歲以四月至六月諸犯徒流笞杖非坐竊盜侵欺者並如兩京熱審例徒杖減一等笞罪及枷號者並釋免報可

○乙巳刑科都給事中王之垣輯承天大誌基命紀中事實三卷曰敬天曰法祖曰正心曰修徳曰講學曰勤政曰任大臣曰選庶職曰求賢才曰嘉直言曰辧忠邪曰明賞罰曰崇節儉曰戒玩好曰審幾微曰卹民隱曰重民命曰弭災異曰嚴武備總十九目七十一條題曰基命紀錄﹤鋶﹣釒﹥上報聞錄畱覽

○丙午起原任掌詹事府事吏部左侍郎兼翰林院學士秦鳴雷爲南京禮部右侍郎

○升巡撫狹西都察院右副都禦史楊思忠爲南京戶部右侍郎提督糧儲巡撫湖廣右僉都禦史張翀爲大理寺卿

○升直隸太平府同知隨府爲河南按察司僉事

○丁未廣西道禦史王宗載劾總督京營戎政鎭遠候顧寰年老才庸請罷其任初上以京營總督缺久持出中旨用寰及覽﹤鋶﹣釒﹥怒乃詰責宗載挾私妄言狀宗載引罪自劾上乃釋之

○己酉掌吏部事大學士髙拱請角�羊部事言內閣密勿之司所以贊襄大政吏部鈐衡之地所以統攝羣寮處其一也猶謂難勝矧乃兼之豈容易稱𨿽先朝屢有故事而在臣寔匪其人臣本以駑庸謬躋樞筦參陪數月慨疾疢之嬰身棲遁三年矢功名之絕念乃值冡宰之缺謬蒙綸召之恩然陛下旣以銓務用臣則臣自當以銓務圖報苟辭難爲計則有乖委質之忠苟遠嫌爲心則有負特任之意用是殫竭心力鞠瘁夙宵不揣非才期副重托而旣逾一載曾蔑寸功果賢俊之咸升乎果憸壬之悉屏乎果綜核名實吏治興乎果釐革虛浮士風正乎每自省循徒增惶汗用之寡效旣抱負乘之憂久且彌深必致覆餗之咎此臣所爲衷懷局踖不能自寧者也先曾引退未荷允兪然犬馬猶知戀主敢再乞身顧蚉蝱何以負山終當量力伏望皇上察臣綿薄之質憫臣孤孑之蹤準辭部事俾還內閣追隨三輔仰佐下風別選名賢專總銓務斯於邦治有賴亦於愚分獲安上曰朕素知卿公正廉直秉鈐其勿辭

○戶部覆巡撫遼東都禦史張學顏議處邊軍可行者三事一本鎭主兵有經半歲未給糧料者請以催買河東本色與部運銀兩相兼給散以濟困乏一中後所遊兵一枝原議寧前官軍支行糧二年金復等衛抽集官軍五年今支期已盡適值歲荒逃亡者多乞暫給一年以示賑卹一本鎭冬春調河西之兵以防海蓋夏秋調河東之兵以防錦義往返以千里戍守數月迺待回營始給行糧不稱優卹行間之意以後凡遇調遣必先期量給或照數全給其設伏貼守堡寨在百里之間者亦約日支給以便軍士上允行之

○總督京營戎政太子太保鎭遠侯顧寰以被劾兩﹤鋶﹣釒﹥乞角�羊兵柄不允

○庚戌詔暫免平虜衛隆慶四年額徵屯種之半並隆慶三年以前積逋俟丰年帶徵以督撫諸臣王崇古等言其極邊困敝也

○辛亥總督尙書王崇古﹤鋶﹣釒﹥辯禦史郜永春所劾事並發永春贓迹戶科都給事中宋良佐等謂二臣因憤互訐重傷國體宜加懲飭以杜私競吏部覆請行都察院戒諭永春令其痛自省攺仍移文崇古當以邊事爲重勿以人言失大臣之體以後言官論事者務虛心平气據事宜陳毋得挾私妄奏以亂國事大臣被論者務祗候處分或自明心迹毋得指摘言官以圖報復上是之旣而十三道禦史周思充等及河東巡鹽禦史兪一貫各前後﹤鋶﹣釒﹥言崇古懷忿肆辯污蔑言官驕悍無大臣體乞重加罰治皆寢不行

○總督狹西三邊右都禦史王之誥請於寧夏扯木硤舊堡河口至五方寺塔兒彎白艸川墩增築邊墻墩臺大小堡砦設守備一員駐裴家川以扼大虜出入要路及其餘東西隘口次第修築以固原州所貯修邊民壯銀一萬三千餘兩及靖虜等城防冬積餘糧米八千餘石支用並淸查狹西布政司民壯銀九萬六千餘兩兵部覆奏從之

○命授虜酋昆都力哈黃臺吉爲都督同知各賜大紅獅子衣一襲彩幣四表裏賓兔臺吉等十人爲指揮同知那木兒臺吉等十九人爲指揮僉事打兒漢臺吉等十八人爲正千戶阿拜臺吉等十二人爲副千戶恰臺吉等二人爲百戶昆都力哈卽俺答弟把都兒也

○詔革威遠副總兵牛相任下總督逮問以大同南路參將張子鯨代之先是把漢那吉自云石堡出相子伯傑隨至其營聞酋首哈臺吉將執叛人劉五等來獻乃還白相欲買以邀功旣而哈臺吉至塞下索相千金相不能應計剝諸軍糧銀足之諸軍怨望事遂覺總督王崇古乃劾相及伯傑父子爲姦利並論伯傑弟牛心山守備伯英中軍指揮徐世臣云石堡守備苑宗儒匿情濟惡等罪且舉子鯨代相故有是命

○刑科給事中王之垣等言律角�羊不一理官所執互殊請以大明律諸家注角�羊折衷定論纂輯成書參以續定事例列附條例之後刊布中外以明法守仍乞申飭中外百司及今科進士各熟讀講求刑部覆奏從之

○壬子升刑科都給事中王之垣爲太僕寺少卿

○以廣西古田用兵詔畱嘉靖四十五年以後布政司庫貯錢糧並隆慶四年贓罰事例度牒等銀萬一千餘兩從巡按禦史李良臣奏也

○甲寅裁山西嶽陽縣大寧縣儒學訓導各一員

○乙卯起用少傅兼太子太傅吏部尙書管理兵部事楊博辭免新命上曰卿兩朝耆宿才徳兼優本兵重任特玆起用不允辭

○提督侍郎李遷等以府江猺獞劫虜官軍劾奏廣西府江兵備副使陳其樂廣東南頭海防副使陳一奎防禦失策請加罰治撫臣殷臣茂因陳五議一昭平坐鎭仍設都司以專提防一哨江兵舡多給鳥銃以便衝擊一犒賞猺獞魚鹽以息劫奪一砍伐沿江林箐以便哨探一量抽堡兵以資防守省糧餉該部覆奏其樂調閒散一奎奪俸一月以正茂條議下所司知之

○丙辰造鹵簿大駕成加太監曹憲恩二等工部尙書朱衡侍郎趙錦鄒應龍掌錦衣衛事都督朱希孝各賞銀幣有差

○巡撫遼東右僉都禦史張學顏條奏修邊堡預防守嚴哨報懲違抗造火器置陣車弛禁例議撫賞加月糧貯本色十事其弛禁例謂制虜之策自戰守外惟搗巢趕馬可以資養軍丁而牽犬羊內顧之心近以西虜通貢互市暫議禁止遂使虜敢入而我不敢出甚爲失計臣請亟弛其禁如虜賊臨邊住牧聽將領提兵襲擊有功如例升賞其議撫賞謂虜酋頻年乞賞守臣未有定議臣以爲賞之則其欲無厭絕之則其患甚速如開原廣寧之虜有時入市有時入犯安能識其面貌辧其順逆然而行之百年不罷者藉其傳報稍有足憑互市交相爲利耳臣謂虜來求市宜令寧前亦如廣寧例賞之不必拒絕如或詭言互市而實聚眾入掠者卽整兵固守不復與通部臣覆奏詔允行之

○丁巳南京科道官以考選軍政拾遺劾奏掌後軍都督府事英國公張溶掌左軍都督府事恭順侯吳繼爵掌南京錦衣衛事署都指揮僉事耿文光當角�羊任得旨溶繼爵閒住文光革任回衛

○戊午以冊封宗籓命駙馬都尉許從誠告內殿上禦皇極殿傳制遣泰寧侯陳良弼等持節冊封唐府唐順王宙栐世子碩熿爲唐王肅府肅懷王紳堵堂叔輔國將軍縉﹤火貴﹥爲肅王南城兵馬指揮鄭中女鄭氏爲趙王常淸妃襄陽縣生員孔從先女孔氏爲襄王載堯妃襄陽衛生員胡惇女胡氏爲鄖城王載﹤土鼎﹥妃襄陽縣民王廣祿女王氏爲永城王載圻妃益府金溪榮靖王載﹤土學﹥長子翊鑠爲金溪王晉府義寧康定王新﹤土鼎﹥長子愼鑠爲義寧王夫人李氏爲義寧王妃周府永寧敏懿王朝堛長子在鏜爲永寧王夫人張氏爲永寧王妃中城兵馬副指揮劉萬成女劉氏爲蜀府江安王宣址妃光澤恭僖王致木�臬庶第四子憲火�堇爲光澤王

○京師大雨雹

○庚申南京吏科給事中王楨等論大學士李春芳以親老求去再﹤鋶﹣釒﹥卽止因緣爲弟攺官冒恩非分且言其父居家不檢春芳不能辭責上切責楨等輕率妄言排謗輔臣有失國體姑貰其罪春芳上﹤鋶﹣釒﹥曰臣自隆慶二年以來乞休數四未蒙兪允及今年二月偶感衄疾復再﹤鋶﹣釒﹥乞骸骨皇上親灑宸翰鑑臣忠實臣用是感激捐軀不敢再瀆乃請攺弟職送母南歸若責臣以知止知足之義臣復何辭何至以臣不能勇退詆及臣父夫皇上許臣以忠實而楨等詆臣爲欺詐孰然孰否聖明洞察何敢置辯第念臣惟知君命之當遵而不知人心之難測惟知親意之當順而不知物議之隨騰自蹈機阱其誰敢尢伏望鑑臣孤蹤危悃卽日放歸田裏以作言官彈擊之气示在位曠瘝之驚上報曰卿輔弼元臣忠誠體國朕所眷倚豈可以人言輙求休致宜卽出安心供職所辭不允

○都察院左都禦史葛守禮﹤鋶﹣釒﹥陳官箴士節六事請曉諭今歲進士使知遵守一曰端趨向二曰崇節儉三曰正心術四曰勤職業五曰惇禮讓六曰弘器度上然之

○辛酉升工科左給事中胡價爲都給事中吏科右給事中趙奮爲左給事中刑科給事中梁問孟工科給事中周蕓爲右給事中價奮俱刑科問孟戶科蕓兵科

○升雲南按察司按察使陳時範爲布政使司右布政使雲南布政使司右參政莫如善爲按察司按察使南京江西道禦史餘一龍爲按察司僉事時範仍雲南如善福建一龍湖廣

○起致仕狹西布政使司右參政李玳於江西

明穆宗莊皇帝實錄卷之五十六明穆宗莊皇帝實錄卷之五十七

隆慶五年五月壬戌朔大學士李春芳再上﹤鋶﹣釒﹥求退上溫旨慰畱不允

○升南京禮部右侍郎秦鳴雷爲南京禮部尙書

○起原任兵部左侍郎兼都察院右僉都禦史張瀚巡撫陜西升撫治鄖陽右僉都禦史汪道昆爲右副都禦史巡撫湖廣兼贊理軍務

○趙府懷仁王俊榭薨上輟朝一日治祭葬如例謚曰莊簡

○敍廣西古田平寇功升提督侍郎李遷爲都察院右都禦史仍兼兵部左侍郎總督如故巡撫右僉都禦史殷正茂爲兵部右侍郎仍兼都察院右僉都禦史蔭一子爲國子生暫畱巡撫鎭守總兵官兪大猷實職二級世襲仍各賞銀獘有差先是古田獞賊攻劫會城片�戈殺官吏連歲苦之其最黠者韋銀豹黃朝猛據鳳凰潮水二巢險固不可拔至是正茂與遷謀調思明等處土兵及漢兵共十萬令大猷統之直抵諸巢合營進剿凡斬首七千四百六十餘級俘獲男女一千三百餘人撫其不爲寇者六百六十餘所正茂之功居多捷聞上嘉三臣首功乃有是命其諸有功當錄者命巡按禦史勘聞

○癸亥命浙江道監察禦史傅孟春提調直隸學校

○升廣西布政使司左參政胡湧爲雲南按察司按察使湖廣按察司副使秦鈁爲雲南布政使司左參政

○罷遼東寧遠左參將杜鏜開原右參將劉澐以原任臺頭營參將楊騰代鏜遼東都司僉書郭夢徵代澐升廣寧備禦指揮僉事陳言爲署都指揮僉事代夢徵從巡撫張學顏舉劾也

○命國成公朱希忠復掌後軍都督府事保定侯梁繼璠掌左軍都督府事希忠以病再﹤鋶﹣釒﹥辭許之命彰武伯楊炳代

○乙丑攺順天府府丞路王道爲太常寺少卿

○以狹西舉人呂潛爲國子監學正以撫按官張祉等交薦其孝廉故也

○升浙江按察司副使唐九徳爲廣東布政使司左參政廣東布政使司右參議史嗣元爲湖廣按察司副使

○丙寅免百官端午節宴

○四川貴州所屬永寧宣撫司沭川等長官司各遣人來朝貢馬給賞如例

○大學士李春芳三上﹤鋶﹣釒﹥求去上曰卿乞休愈懇朕已具悉但機務繁重方切倚毗豈可堅於自遂宜卽出輔理愼勿再辭

○以遼陽長靜等堡夜不收謝保等六十六人死事錄其子升級有差

○丁卯升順天府府尹徐栻爲都察院右副都禦史巡撫江西兼理軍務河南布政使司右布政使淩雲翼爲右僉都禦史提督撫治鄖陽

○升浙江布政使司右參政傅希摯爲順天府府丞

○升狹西布政使司左參議沈人種爲浙江按察司副使四川按察司僉事周鳴塤爲廣東布政使司右參議

○巡撫廣西都禦史殷正茂以古田旣平欲修舉鹽法在廣東行鹽在湖廣衡永誠令官出資本歲買鹽三百艘逐時估消息收其奇贏可以不煩朝廷不用民力而廣西歲餉數萬金充然有餘且十年之後舳艫交通貨物充牣廣西遂爲富藩矣因條上八事一議法守一明賞罰一計工本一造官船一謹防範一限時月一禁私販一明職掌一謹始事戶部是其議請飭正茂及時修舉兼行兩廣提督湖廣巡撫及各巡按禦史協心共濟所議船隻或酌量興造或暫雇民船俟通行更議有未盡事宜及掣肘不便者令各講求長策以圖永久上是之

○戊辰孝宗敬皇帝忌辰奉先殿行祭禮遣彭城伯張熊祭泰陵

○禮部覆山西道禦史陳文煥奏近來督學諸臣校士祗尙文藝而不察行檢又或假講學以躐虛聲庇非類以爲長厚以故士習益壞請嚴飭天下督學官務遵臥碑敕諭加意整飭凡校士之時必兼詢徳行不得倡爲講學之名以長奔兢之習上是之

○己巳升狹西布政使司左布政使曹金爲順天府府尹

○升山西按察司按察使鄭洛爲布政使司右布政使江西布政使司左參議陳耀文爲按察司副使湖廣按察司僉事李惟觀爲布政使司左參議洛河南耀文浙江惟觀狹西

○升狹西文縣守備指揮徐勛爲署都指揮僉事充延綏入衛遊擊將軍

○庚午總督三邊都禦史王之誥言狹西苑馬寺牧地舊惟�地一萬六千頃養馬一萬二千匹邇年牧卒開占幾八萬頃而所養兒騍馬僅七千地彌加而所養馬彌少柰何以此資豪猾不以佐國家之費請視遼東苑馬寺例量配荒熟地三萬頃養馬一萬匹餘地五萬頃分別徵銀收角�羊固原以充軍餉抵減歲例京運從之

○辛未太祖髙皇帝忌辰奉先殿行祭禮

○大學士李春芳四上﹤鋶﹣釒﹥求去上復溫旨慰畱令勉出輔政

○升狹西布政使司右布政使李敏徳爲左布政使右參政張佳胤爲按察司按察使四川按察司僉事李復聘爲布政使司左參議敏徳仍狹西佳胤山西復聘江西

○加狹西按察司僉事蕭大亨從四品服俸江西南昌府知府丁應璧從三品服俸褒卓異也

○錄寧夏鎭死事夜不收徐什七等十一人各升其子一級

○壬申遣太常寺官祭都城隍之神

○輟經筵日講刑科給事中丁懋儒請上暑月於宮中取經史諸書定爲程限畱心省覽以緝熙聖學報聞

○工科給事中張博請攺瓜州土壩爲閘以便漕舟工部覆言玆議行勘已久而所司莫爲奏報此必狥私牟利之徒倡言阻撓而當事者憚於攺作故議久不決宜督河道漕運諸臣刻期會勘以聞從之

○癸酉仁宗昭皇帝忌辰遣武進伯朱承勛祭獻陵

○升狹西按察司按察使馮舜漁爲本布政使司右布政使

○甲戌修理長陵裬恩殿興工遣侍郎趙錦行祭告禮

○鑄給鄖城永城王府教授典膳印

○遣太常寺官祭漢前將軍漢壽亭侯

○升大理寺卿張翀爲兵部右侍郎協理部事

○升南京國子監祭酒萬浩爲南京禮部右侍郎

○降山西東路參政戴樁爲遊擊將軍仍管本路參將事以撫臣石茂華論劾也

○乙亥掌詹事府事吏部左侍郎兼翰林院學士呂調陽三年考滿上遣內臣賜鈔錠羊酒以日講官加恩也

○升山東布政使司左參政曹科爲狹西按察司按察使

○升大同破虜堡守備指揮僉事張夢登爲署都指揮僉事充寧夏領軍遊擊將軍

○丙子趙府廣安王載堂薨上輟朝一日治喪葬如例謚曰康裕

○狹西崇隆等六寺剌麻番僧共卜尖昝等三十人進貢方物馬匹賞賚如例

○命湖廣行都司僉書署都指揮僉事莊重掌興都畱守司事江西都司僉書署都指揮僉事郭堅山西都司僉書署都指揮僉事洪國忠各掌都司事堅福建國忠遼東

○丁丑添設肅州衛涼州衛山丹衛鎭番衛莊浪衛西寧及髙臺守禦千戶所儒學訓導各一員

○命司禮監太監陳洪及刑部尙書劉自彊等實錄獄囚情可矜疑及事無左驗者以輕重釋減有差凡死罪發邊衛充軍者三十六人釋者一人徒罪減一年者二百七十七人徒杖減等者十六人笞罪及例應枷號者皆釋免

○宣府馬營堡等處大雨雹

○戊寅少師兼太子太師吏部尙書中極殿大學士李春芳致仕春芳乞休﹤鋶﹣釒﹥凡五上上察其誠懇乃許之優詔褒羙特賜馳驛遣行人曹銑護行命有司月給米六石歲給人夫八名仍賜敕獎諭曰卿以誠心篤行淵學宏才蚤擢廷魁致身侍從雅望久孚於士論芳聲丕振於詞林遂授簡先皇薦登綸閣夙夜秉在公之節謨猷闡入告之勤迨朕嗣服之初尢切倚毗之重眷惟耆徳晉首臺垣卿乃志切協恭誠存體國不動聲色量休休而有容矢竭股肱心翼翼而匪懈啟沃之忱彌篤忠實之念弗愈朕方賴平章共圖治理頃以親老微疾累﹤鋶﹣釒﹥乞閒慰諭𨿽頻情詞益懇特從所請用遂雅懷玆賜卿馳傳遣官護行有司歲給輿隸八人月饋官廩六石以副朕優眷輔臣之意於戲由狀元爲執政馮京不愧乎科名以宰相而養親王溥見榮於當世古稱盛事今乃兼之卿其勉加餐食調護精神展至樂於家庭發英華於著述俾國人皆有所矜式而天下系以爲重輕豈惟卿垂無疆之聞而國家亦永有光哉

○升工科都給事中龍光爲布政使司左參政刑科右給事中張思忠禮科給事中紀大綱爲按察司僉事光山大綱狹西思忠四川

○吏部覆禦史馬三樂奏請令兩京官員有省親送子遷葬養病等項皆由本衙門堂上官勘實代奏以俟本部題覆或踰限期卽如法參治從之

○宣府常寧堡大雨雹

○命居庸關參將孫山以副總兵仍管本關參將事以山任參將三年督撫薦畱故也

○己卯以大祀方澤遣駙馬都尉許從誠告太廟請太祖髙皇帝配

○革漢陽府知府孫克弘職閒住克弘者前大學士徐階同邑人也嘗遣其家人孫伍至京師或妄傳爲階所使給事中韓楫宋之韓相與計欲尋端批根以中階伍寄宿民家兩人奄至其臥內襲執之大索資裝求階事爲左驗而伍所持獨克弘所與親故書他處所護乃更引他事謂階子璠等侵盜本府起角�羊錢糧各坐以不法並盡捕階家人畱居京師者雜考治之禦史王元賓受楫等指窮竟其事執伍等送法司因奏克弘夤緣升遷當罷黜狀並極言詆階於是克弘坐斥而喜事於進之徒益務蹤迹階事爲奇貨矣

○以左軍都督府逸出系囚奪經歷蔡迎恩俸一月下守獄百戶王實等法司問掌府事撫寧侯朱岡上﹤鋶﹣釒﹥自劾上特宥之

○庚辰升狹西按察司副使祁天敍爲甘肅行太僕寺卿

○降整飭井陘兵備山西副使紀誡一級回籍調用誡以開浚深河事與巡撫都禦史宋纁相忤卽引疾乞休而纁亦自劾求去巡按禦史羅鳳翺角�羊之吏部不直誡請示降罰故有是命

○戶科都給事中宋良佐以漕舟尙未抵洪入閘請嚴敕河道漕運二臣悉心經畫得旨潘季馴陳炌各務盡心幹理俾河道﹤鋶﹣釒﹥通糧運早至不得推諉誤事

○辛巳提督兩廣侍郎李遷巡撫廣西都禦史殷正茂等調陳古田善後事宜一請增設兵備參將各一員專駐古田彈壓其地一設防守官軍千戶二員百戶四員旗軍操軍四百人以嚴堤備一龍門隘都狼隘牛河三厄諸險猝難平治請令兵備官督所司樹柵立堡或招集土捨狼兵或暫撥參將募兵據險立營分布防守一古田自獞賊竊據四衢梗塞請芟伐林箐夷其險阻每二十里建一遞鋪鋪兵卽以獞民充之一古田旣攺爲州又增設兵備參將一切夫馬廩給請以桂林所屬柳浦建安橫瑭等驛分撥一古田版圖旣復宜以下陸裏分安寧安和二里隸常安鎭土司崇良永盈二里隸富祿鎭土司仁良永安二里隸桐木鎭土司凡殘獞在各裏者悉以屬之其新興等四里不分民獞俱屬於州其十里田系殲絕各獞所遺者候踏勘處分其復業殘民編立里甲保長聽撫獞人每村立一獞長俱聽里長管束糧差規則悉從輕省俱聽里長催納州官嚴禁不許科擾以啟釁端一廣西三鎭目兵募兵等項費銀不過四萬而布政司所貯各項軍需不下十二萬宜時加稽核登記冊籍專備古田軍需無以他費借用戶兵二部覆奏上皆從之

○壬午夏至大祭地於方澤命成國公朱希忠代

○甲申少傅兼太子太傅吏部尙書掌兵部事楊博再﹤鋶﹣釒﹥辭免新命上曰朕以卿忠猷素著本兵重任特用委托今邊方多事秋防在邇大臣義不可辭其卽馳傳至京供職不允

○升湖廣徳安府知府蔡可教爲狹西按察司副使

○命神機營遊擊將軍署都指揮僉事張澤充左參政提督四川敍瀘壩底及貴州迆西等處神樞營佐擊將軍署都指揮僉事曰福充參將統領山東民兵

○乙酉發太倉三十六萬於宣大延寧甘肅等處爲主客兵餉

○丙戌廣西都康等州土官遣頭目農容等來朝貢馬給賞如例

○總理河道都禦史潘季馴議保邳河新堤條陳分委監督議委官員議處人夫議設鋪捨預備物料五事工部覆請從之

○升福建道禦史周思充廣西道禦史趙可懷俱爲按察司僉事思充四川可懷狹西

○革廣東髙肇參將羅繼祖職充爲事官令戴罪剿賊以倭寇焚掠東筦等處故也

○丁亥命戶部置金寶等物進用部科諸臣以庫藏匱乏宜崇節儉停采買爲請上以爲年例令亟買進

○戊子掌吏部事大學士髙拱上﹤鋶﹣釒﹥言頃者大學士春芳得請致仕則閣務爲重政本之地不敢暫離若仍攝銓衡非惟勢所不能而亦理所不可乞許臣辭免專司閣務庶於事體爲安再惟天下之治亂系人才人才之進退由吏部故掌吏部者其人之正與不正則君子小人進退因之而天下理亂所系可不愼與然所謂正者又必有確然不易之心然後可以擔當重任而莫之能撓有超然獨運之才然後可以陶鑄羣流而各得其當非曰但能守正卽可以居此任也今宜選眾而舉不惟其格惟其人庶眞賢可得而邦治有賴上曰卿元老舊臣才望忠正銓選重務不允辭

○海西者剌等衛女直都督阿失卜等三百三十人來朝貢馬宴賚如例

○宣府獨石大雨雹

○詔錄隆慶三年福建死事指揮使朱璣鎭撫王世實及名色把總戴守哨官陳文標劉大有等立祠致祭令其子襲升二級以禦史蔣機勘報也

○禦史蕭廩請令各邊兵入衛薊鎭者卽以掣兵之日放歸不必畱備冬春從之

○庚寅復除原任戶部都給事中陳行健於工科升禮科右給事中沈伯龍爲左給事中吏科給事中宋之韓戶科給事中宋應昌李貴和俱爲右給事中伯龍貴和工科之韓本科應昌刑科

○大學士髙拱再上﹤鋶﹣釒﹥曰我國家之事皆屬部臣題請閣臣擬票或未當則爲之駁正或未妥則爲之調停不嫌異同務在參伍是以事多得其理而人不敢爲姦則閣之與部不容混而一也臣昔以閣臣奉命攝銓而不敢辭旣辭不得請而不敢再者實以位居大學士春芳之次其駁正調停有在而臣可以無避耳今春芳旣角�羊任去而臣又忝俱二府之先則自所題請自所擬票駁正調停終爲未便是謂以水濟水誰能食之此其不可者一也人臣操權不可太重內閣平章重事銓曹進退百官皆權所在也臣旣首閣臣復總銓務權得無太重乎非惟臣難以居而國體亦非所宜此其不可者二也臣素任事安敢憚鞠瘁之勞臣素朴直安敢徼孫虜之譽但以事理如此不敢不明言惟皇上鑑臣懇悃特容辭免斯於事理安事理安則臣心安益可以展布而圖報稱矣上仍不允

○命原任廣西副總兵署都指揮僉事門崇文充參將分守古田升蒎溝村守備指揮李琚爲署都指揮僉事充河間領軍遊擊將軍

明穆宗莊皇帝實錄卷之五十七

大明穆宗莊皇帝實錄卷之五十八

隆慶五年六月辛卯朔京師地震者三詔百官靑衣角帶辦事修省三日

○原任吏部左侍郎靳學顏卒以三年未滿賜祭一壇給半葬學顏山東濟寧州人嘉靖乙未進士初授南陽府推官累官至左布政使入爲太僕光祿卿都察院副都禦史巡撫山西晉工部侍郎攺吏部以病乞歸至是卒學顏爲人淳謹內行修潔文學气節俱爲士論所重云

○攺唐府典寶王朴邊方用朴先任河南儀封縣典史嘗有破賊功至是自陳故有是命

○壬辰吏科都給事中韓楫﹤鋶﹣釒﹥薦原任大學士郭朴兵部尙書霍冀左都禦史劉燾吏部左侍郎陸樹聲兵部左侍郎吳嘉會右侍郎楊巍冀煉右副都禦史張松右僉都禦史李燧溫景葵張祉禦史劉存義柴祥吏部主事魯邦彥行太僕寺卿蔡結參政馮臯謨姚九功副使溫如璋張嘉孚陳宗虞盧鎰黃憲卿張昇參政常三省僉事沈淮知府張萬紀請錄用吏部覆言朴系輔臣當俟宸斷九功宗虞萬紀以考察去令甲甚嚴不敢擅更他皆如楫議上是之

○給鹽引銀三萬於永平鎭爲客兵歲餉

○戶部覆保定巡撫宋纁奏令保定總兵眞定遊擊及巡撫標下三枝兵值秋防時俱還各鎭城團練易州紫荊關等處第以常戍兵守之撫臣量選馬步奇兵三百名屯駐易州往來備禦有警則調各官兵應援可以省行糧休息軍士報可

○甲午命掌南京右軍都督府事永康侯徐喬松提督南京操江兼管巡江掌府事如故

○升五軍營練勇參將署都指揮僉事趙應爲署都督僉事充神機營左副將

○宣府乾莊堡大雨雹

○萬全都司天鼓鳴星隕大如斗

○乙未兵科右給事中周蕓及廣西道禦史李純朴爲原任給事中張齊訟冤並論都禦史王廷及刑部尙書毛愷等阿當事意比附成獄請下法司更訊亟爲昭雪仍治廷等罪已而刑部尙書劉自彊覆奏齊所坐絕無事實而廷愷曲法狥私如蕓等言得旨齊準昭雪敍用廷姑削秩爲民愷追奪原職乃補齊順天府通州判官

○刑科給事中陳三謨等言邇者法司列上有詞獄囚奉旨再問兩造具備可以立決獨武振等六人皆失事將領多系督撫諸臣所論無可詰證宜仍敕各撫按核實刻期奏報法司從公酌議如未合死律卽攺擬上請令其戴罪立功若情無可原亦不得輕釋仍於今年秋審之後斷決一二以爲僨師者之戒刑部覆如議從之

○丁酉蔭南京吏部右侍郎林﹤火廉﹥子世吉爲國子生以三年秩滿也

○總督狹西三邊都禦史戴才言神木堡地極衝要今旣添設憲臣必得參將之重可以戰守宜令神木堡參將髙家堡守備仍舊駐札不必更易從之

○錄遼東廣寧等處出邊搗巢功升授官軍郎勇等一十一人浙江大陳山外海洋斬獲倭寇功升賞官軍胡震等六人

○戊戌提督謄黃通政使司右通政張鹵乞假歸省許之

○設鎭雄府儒學教授一員

○己亥吏部言令甲百官考滿俱計歷俸其京官以命下日爲始者謂其身未出京原無曠日云爾若乃自內而外如部寺之爲督撫自外而內如督撫之回部院自此而彼如某處督撫升調某處督撫𨿽系京官實未歷俸遂亦藉口命下朦朧考滿非惟以無爲有事屬欺罔亦且遷延桑梓曠廢職業此後如前數者宜俱以抵任視事之日爲始已升候代者猶在地方得準實歷已離任者勿論上然之並命查議公差升授官員給由事例

○命原任五軍營參將署都指揮僉事鄒沂爲五軍營練勇參將升神機營備兵坐營指揮使張簡神樞營備兵坐營指揮使陳雄俱署都指揮僉事簡神樞營佐擊將軍雄神機營遊擊將軍

○錄狹西延寧二鎭平虜城馬頭墩等處斬虜功升賞官軍張保兒等七十二人

○庚子升山西布政使司右參政廖逢節爲都察院右僉都禦史巡撫甘肅等處

○升南京翰林院侍讀學士掌院事陶大臨爲南京國子監祭酒

○攺禮部精膳司員外郎張孟男爲尙寶司丞

○發太倉銀三萬三千三百餘兩於宣大餉防秋客兵

○辛丑選授兵部職方司主事孫汝翼戶部湖廣司主事王汝言俱爲通政使司右參議

○巡倉禦史唐煉條奏漕運事宜一請申飭所司嚴立程限催督運船過淮以防凍阻一請復設京倉經歷五員通倉經歷一員以便責成一巡倉事畢宜如刷捲例將京通二倉正耗出納完欠之數一一查核以淸夙獘一官軍正兌例有穵貼以助攺兌乞量行議免以示優卹一旗軍多以干沒浪費虧損糧額貽累運官宜行巡按禦史嚴提追究一白河沙谷等淺僅五里許而轉般厚費運軍不勝其苦宜令所司及時疏浚戶工二部覆議詔允行

○壬寅考選進士趙用賢王祖嫡史鈳趙鵬程何汝成黃洪憲劉虞夔蕭崇業趙參魯漆彬張應元吳中行孫訓石應嶽張程秦燿公家臣王懋徳劉楚先劉克正劉元震趙燿李盛春王守誠宋範宋儒孫成名劉諧熊惇朴盛訥俱爲庶吉士同修撰張元忭編修劉瑊鄧以贊送翰林院讀書自嘉靖丙戌後進士及第者不復入館肄業至是始復故事云

○巡按廣西禦史李良臣勘上宜山縣大小都亮等寨獲功陣亡漢土官軍黃元舉等七百六十八人山西禦史饒仁侃勘上大同蒿溝等處陣亡被創官軍燕天爵等一百五十四人老營堡等處獲功陣亡官軍髙友安等五十一人各升賞優卹如例

○癸卯錄寧夏紅鹽池等處斬獲功升賞官軍哱拜等一百一十三人

○甲辰總督狹西三邊都禦史戴才奏報套虜封貢事宜其略言東西虜各爲雄長授職宜均其進貢夷使一百五十名馬五百匹應貢禦馬三十匹俱派有定數卽令隨付俺答一路總進爲便惟是互市之說在狹西系重鎭旣不可招之內地以貽禍階而甘肅番回開市已久又不當使彊虜混入延寧二鎭𨿽號爲近虜然法紀頗嚴絕無以寸帛私通者有如引之入市反啟釁端故互市之議第可行之宣大而不可行之狹西無已則宣諭吉能令與其部落各赴大同互市是亦羈縻之術兵部以才議持兩端宜行再議上曰戴才受三邊重任套虜應否互市當有定議顧乃支吾推諉豈大臣謀國之忠姑不究其令從實速議以聞授官通貢如擬於是授吉能都督同知其部下頭目四十九人各授指揮千百戶有差仍賞吉能大紅獅子紵絲衣一襲彩叚四表裏賜之敕

○乙巳起用原任太子少保禮部尙書兼翰林院學士髙儀中途稱疾﹤鋶﹣釒﹥辭新命上曰卿學行兼優才望素著特玆召用已有成命宜速至供職不允

○吏部言官生任宗人五府者率多出爲雲貴兩廣知府不旋踵輙罷去若謂此輩不足用姑如是處之云爾遂使有志者皆自隳沮無志優遊待遷彼此成風善政甚鮮況雲貴兩廣皆稱絕遠休養撫輯尢甚內地知府一方之主顧可令官生苟且卒事哉夫旣用之矣而故示之不足用是棄其人也旣爲地方設官而故使之不善於官是棄其地也人則吾人地則吾地求其用與治且不可得顧柰何棄之按部署等官年資深者始得爲知府官生旣可爲知府則亦可爲部署等官乞自今官生出身六七以上者得升部署及京府治中太僕寺丞等官以觀其政績果能稱職則使爲知府藩臬固不必遠方知府藩臬復稱職則又遞遷之亦不必限制至於遠方知府尢當與內地者一體除授升遷不得復有低昂從之

○丁未睿宗獻皇帝忌辰奉先殿行祭禮

○鑄給古田守禦千戶所印

○禮部覆河南撫按栗永祿楊家相禮科都給中張國彥等奏其略言今天下之至重而難處者莫如宗藩臣等歷考前代未嘗有宗室而坐食縣官者我聖祖獨厚宗親世授爵祿恩至渥也然聖祖當天潢發源之始故奉以數郡而易供至於今日當宗支極茂之時則竭天下之力而難給以天下通論之國初親郡王將軍才四十九位今則玉牒內見存者共二萬八千九百二十四位歲支祿糧八百七十萬石有奇郡縣主君及儀賓不與焉是較之國初殆數百倍矣天下歲供京師者止四百萬石而宗室祿糧則不啻倍之是每年竭國課之數不足以供宗室之半也然此特論平時耳萬一遇水旱凶荒徵輸無出將何以處之此特論目前耳將來傳世萬億生齒無算又何以處之今在國家則苦於供給之無措而意外之變可虞在宗室則苦於祿糧之不給而顚連之狀可憫上下公私兩受其困此無他故已良以恩施寡節而輸供之策窮禁縳太嚴而資生之路絕今日之勢有不容不變通者也且祖廟之制親盡則祧而襲封之典曾不稍變是待祖宗者薄而待子孫者厚恩禮不幾於倒施乎今之論者動曰祖制不敢輕議然觀洪武初親王祿米五萬石不數年後以供給難繼減至萬石其後待肅遼慶寧谷諸王且歲給五百石是髙皇帝制祿已無定矣永樂間秦魯唐府各五千石遼韓伊府各二千石肅府僅七百石慶府𨿽七百五十石而郡王常於數內撥給是文皇帝頒祿已變更矣蓋二祖酌時通變初未嘗執一定之法以傷民病國也假令二祖復起見國家宗室受困如此其議變通又豈待於今日哉近年諸臣建言俱奉旨通行各王府酌議而今永祿等所建白視諸臣尢爲剴切明審臣等反覆思之爲今長計惟有限服制以殺其祿給聽自便以開其生路嚴法制以禁其爲非而已蓋國家財力旣已無措則不得不限服制以殺其祿給祿給旣減則不得不聽自便以開其生路生路旣開則不得不嚴法制以禁其非爲蓋審時酌變爲國家經久之圖莫過於此者伏望皇上特加軫念將臣等及諸臣所奏俯賜采擇或視朝後時禦便殿宣召輔臣咨求長策務求定論本部仍以先後諸臣條議通限各王府一並議覆如違限者治輔導官罪候各王府議至之日本部郎請大集廷議恭候聖明獨斷以成一代章程以定萬世法守從之

○先是古田賊首韋銀豹數爲官軍所敗勢甚窮蹙則令其黨陰覓肖己者斬首以獻而古田主簿廖元把總王綱相與証之於是巡撫殷正茂總兵兪大猷檄告提督李遷遷遂以捷聞其後稍稍傳銀豹不死正茂令僉事金柱蹤迹之銀豹兄銀站乃生縳銀豹致之麾下至是正茂具﹤鋶﹣釒﹥其狀且引罪以請有旨械銀豹至京正法命禦史治元等罪並核柱等功狀以聞宥遷等勿問

○安丘王府奉國將軍觀烻有罪賜死觀烻以奸淫事手殺弟婦縱火焚其家將以滅口事覺乃詔撫按官勒自盡

○戊申南京兵部右侍郎姜廷頤考滿至京廷頤素以肺疾失聲及廷謁致詞微細禮科都給事中張國彥遂論其衰老得旨令致仕

○己酉遣中官祭中霤之神

○庚戌升太僕寺卿王好問爲南京太常寺卿

○海西古城等衛女直都督臺失等三百六十九人來朝貢馬宴賚如例

○壬子升大理寺右少卿王治爲大僕寺卿

○升貴州按察司副使程嗣功爲江西布政司右參政

○命分守涼州右副總兵署都督僉事謝朝恩充總兵官鎭守寧夏

○癸丑巡撫甘肅都禦史楊錦奏請催督民運積逋主兵錢糧及量給客兵饋餉戶部覆言本鎭客餉原無舊例與入鎭事體不同宜於民運及主兵年例中處給其催督積逋宜如錦言從之

○兵部覆提督兩廣侍郎李遷及廣東巡按禦史趙燉等奏梧州地方𨿽屬廣西實兩廣要害故設立軍門令廣東撥戍守官軍四千六百餘名歲派廣備倉糧五萬石其後廣東師旅繁興奏議撤兵減糧殊非得已自今請令戍兵如舊其倉糧暫以三萬石角�羊梧州餘二萬石畱廣東俟二年以後仍復原數報可

○甲寅虜酋順義王俺答並昆都力哈等貢馬五百九匹遣夷使扯布哱羅等六十四人賫表文貢上馬三十匹銀鞍一副禮部請遣祭告郊廟社稷仍請皇上禦殿宣表受百官賀以彰聖朝盛事許之

○命太子少保禮部尙書兼翰林院學士髙儀詹事府掌府事吏部左侍郎兼翰林院學士呂調陽教習庶吉士

○升提督四夷館太常寺少卿孫光祐爲大理寺右少卿

○乙卯掌吏部事大學士髙拱言國初進士舉人並用其以舉人躋八座稱名臣者甚眾乃後進士偏重而舉人甚輕至於今極矣故舉人年力稍彊輙遷延以幸一第必至衰邁始勉彊就官間有一二壯年出者則又爲貧之故志溫飽者也如是而冀治理胡可得哉臣愚以爲欲興治道宜破拘攣之見以開功名之路凡舉人初選初以資格授官之後則惟考其政績而不必問其出身吏部自行體訪苟系賢能卽一體升取各撫按官一體保薦如舉人官未經保薦而升取多者撫按官以不及論諸凡推轉一視政績無分彼此有所重輕若果才徳出眾則一體升爲京堂卽至部卿無不可者至於舉人謁選又必稽其年貌五十以上者授以雜職不得爲州縣之長蓋恐繁鉅之任非衰劣者所堪如此則吏治可興而化理有賴上曰祖宗用人本不拘資格近來偏重太甚以致人無實用事功不興覽卿奏具見經濟宏猷於治道人才大有禆益其如議舉行

○發太倉銀萬四千三百餘兩補給狹西遊兵

○丙辰孝莊睿皇后忌辰奉先殿行祭禮遣安平伯方承裕祭裕陵

○旌表孝子一人河南新鄕縣生員張登元節婦八人直隸邯鄲縣民冀相妻劉氏王天麒妻許氏貴州威淸衛生員曾松妻沈氏河南杞縣民張元貞妻後氏延津縣民李衍妻姚氏江西新昌縣民劉士謀妻陳氏山西猗氏縣民任宏妻張氏廣東瓊山縣舉人王伯霖妻張氏烈婦二人河南柘城縣生員徐邦器妻甄氏直隸宿遷縣民管評未婚妻劉氏

○攺中都畱守司署畱守馬乾爲署都指揮僉事掌浙江都司事命宣府西陽河堡守備方時春以爲事官僉書山西都司事

○虜酋順義王俺答使恰臺吉打兒漢執趙全餘黨趙宗山穆教淸張永寶孫大臣及妖人李孟陽等來獻先後十三人總督王崇古以聞上嘉俺答誠順命賞銀三十兩彩幣四表裏恰臺吉等各十兩一表裏尋詔宣大巡按禦史磔宗山等傳首九邊

○丁巳升吏部文選司員外郎滕伯輪爲貴州按察司副使

○戊午孝穆皇后忌辰遣應城伯孫文棟祭茂陵

○掌吏部事大學士髙拱言行太僕苑馬寺專理馬政鹽運司專理鹽政皆國家要務所關非閒局也而近來視之甚輕卽卿與使類以考不稱職有物議者充之夫旣不稱職有物議矣則卽從黜退可也顧柰何以是爲安置之所乎遂致姦貪苟且政務廢弛殊非祖宗設官初意今宜破除常套凡卿使員缺必以廉謹有才望者推補而又定其階格卿視布政司參政使視按察司副使俟政成之後一體升遷若有卓異卽當超擢如先朝故事上亦以馬政鹽法國家重務必重其官乃可責以實效命如拱議舉行

○升浙江松海把總署指揮僉事王敷忠江西羊角水堡把總署指揮僉事王價巡視湖廣洞庭湖指揮僉事蔣易元俱署都指揮僉事僉書都司事敷忠浙江價福建易元湖廣

○庚申升吏部文選司郎中呂藿爲太常寺少卿提督四夷館

○工科左給事中胡價勘視膠萊諸河及山東撫按議皆以爲不便﹤鋶﹣釒﹥治乃奏言今爲新河之議者徒指元人故渠及副使王獻臆說非能涉歷三百餘里間親睹其利害也臣嘗浚分水嶺驗問獻所鑿渠皆流沙善崩𨿽有白河一道徒涓涓細流不足灌注至如現河小膠河張魯河九穴都泊稍有潢污亦不深廣膠河𨿽有微源然地勢東下不能北引且陳村閘以下夏秋雨集衝流積沙爲河大害縱爲諸水可引亦安能以數寸之流濟全河之用則諸河之不足資明矣或謂新河頗多積水可因用爲渠不知潢潦所聚皆以下流壅滯之故設皆浚深水必盡洩則蓄水之不足恃明矣或欲引濰河之水不知濰河在髙密西去新河百二十餘里中間髙嶺甚多𨿽竭財力終不可濟則濰之不可引明矣分水嶺以南至張家閘以北至周家莊𨿽云近海通潮又皆岡石糜沙終難鑿治則海水之不可達明矣大抵上源則水泉枯涸無可仰給下流則浮沙易潰不能持久二者皆治河之大患也故元史食貨志以爲勞費而無成國初徧訪運道捨此而不顧自獻以後屢勘而不行良由於此苟率意輕動捐內帑百萬之費以開三百無用之渠如誤國病民何臣請亟罷其事並令所司明示新河必不可成之端勿使今人旣誤而復誤後也上乃罷之令自今不必更議以滋紛擾

大明穆宗莊皇帝實錄卷之五十八明穆宗莊皇帝實錄卷之五十九

隆慶五年七月辛酉朔孟秋享太廟命成國公朱希忠行禮

○狹西西安府地震

○加欽天監掌監事順天府府丞周相三品服色以九年秩滿也

○起原任廣東按察司副使王化爲惠潮兵備僉事化罷後巡按禦史趙焞薦其知兵部覆請降職起用仍限以三年立功補過故有是命

○詔自今公差官各依限赴京若違限日久當送問者如例送問其未及送問者停俸在差升遷者必以抵任之日積俸三年方許考滿其各府縣官推升行取亦以歷俸久近爲差不必論其�之前後從吏部奏也

○錄宣大招徠虜中人口功升總兵趙岢副總兵麻錦祖職一級賞總兵馬芳等有差

○壬戌皇第七女生

○禮部以虜王遣使貢獻上慶賀儀注一前一日鴻臚寺設表案於皇極殿外教坊司設中和韶樂於皇極殿內及設大樂於皇極門內一是日早錦衣衛設鹵簿大駕及金吾衛等衙門陳設甲士仗馬金鼓等項差來官賫捧表文置表案退出恭候行禮一是日早鳴鐘鼓文武百官各具朝服侍班上皮弁服禦中極殿本部堂上官跪奏請上位看馬承旨畢鴻臚寺官奏執事官行禮行五拜三叩頭禮畢奏請升殿導駕官前導樂作上禦皇極殿升座鴻臚寺官引差來官至丹墀東西北向立贊行四拜禮畢贊進表樂作導表官導案至殿東中門止序班舉案入置殿中贊宣表宣表官取表詣殿中跪外贊贊跪差來官皆跪宣訖內外贊俯伏興序班舉案置於殿東贊文武百官入班北向立班齊致詞官詣中道跪致詞稱賀訖贊鞠躬樂作五拜三叩頭興平身樂止鴻臚寺官奏禮畢駕興百官以次出所司設黃幄於丹陛上陳所進馬匹於丹墀內本部並鴻臚寺官立於丹墀東候上易便服禦黃幄甲士行禮畢本部官詣禦道中跪奏禦馬過奏畢復班候馬過詣禦道中跪奏馬過畢駕還宮

○癸亥勒太常寺卿陳慶致仕以禦史馬三樂論其衰老故也

○甲子仁孝文皇后忌辰奉先殿行祭禮遣定國公徐文璧祭長陵

○戶部覆戶科右給事中梁問孟奏國初經費原有定額邊餉未嘗借支於內京師未嘗搜括於外蓋不加賦而用足也邇來獘壞已極官民交困請敕戶部侍郎一員督同司屬有心計者通將中外財賦每歲增減出入之數行各處撫按官悉心議處前有可因固不必過爲裁省以傷國體後有可革亦不許濫爲縻費以損民財事完之日造冊呈部聽該部及與議官員類編爲各司職掌以定遵守仍將內府錢糧先後額數首錄進覽庶費出有經而歲計可裕矣從之

○乙丑攺河南開封府鈞州新鄭縣徑隸開封府以縣治去州遠從民便也

○以山東官班指揮僉事趙崇璧爲署正畱守掌中都畱守司事川沙把總指揮僉事王允文爲署副畱守僉書中都畱守司事江西都司僉書署都指揮僉事陳大鵬掌本都司事

○丙寅發汝陽王府奉國將軍安氵�範輔國中尉勤炁及男一中俱髙墻禁住坐盜發祖墓爲宗人所訐也

○革大理寺寺丞孫丕揚職回籍聽勘先是蒲城知縣呂宗儒坐贓免疑丕揚受鄕官王表賄嗾禦史王君賞論之詣闕自言給事中程文以丕揚嘗劾大學士髙拱乘機白髮其事丕揚遂坐黜

○丁卯升鴻臚寺卿李漈春爲太常寺卿

○升狹西布政使司右參政羅瑤爲廣東按察司按察使

○戊辰修理北安門等處興工遣侍郎鄒應龍祭告后土司工之神

○升湖廣道禦史劉思問爲大理寺左寺丞羅鳳翺爲右寺丞

○升雲南雲南府知府董原道爲河東狹西都轉運鹽司運使

○禦史郭庭梧勘上隆慶三年九月內狹西延寧三鎭官軍出花馬池邊搗巢功次上從部覆升總督王崇古巡撫沈應時各俸一級總兵雷龍實職一級指揮哱拜等職二級官旗土谷赤等一級崇古仍蔭孫之柱爲國子生

○己巳上禦皇極殿受虜王俺答表獻鞍馬文武百官行慶賀禮遣成國公朱希忠鎭遠侯顧寰駙馬許從誠成安伯郭應干告南北郊太廟太社稷

○命神樞營練勇參將都指揮僉事盛愈謙充右副總兵分守涼州

○大學士掌吏部事髙拱後上疏辭免部事上曰卿兼部事秉公持正朕心嘉悅其賜羊酒鬥牛衣一襲銀五十兩以酬勞績所辭不允

○庚午奪慶成王府輔國中尉知爕祿半年及鎭國中尉表柳輔國中尉知爕祿各三月知爕知爕皆表柳子表柳縱子多招亡命爲姦而知爕尢橫甚撫按以聞故有是命

○升直隸蘇州府知府蔡國熙爲湖廣按察司副使整飭蘇松常鎭兵備

○吏科都給事中韓楫奏六科封駁所關其任用貴久而考核當嚴自今都給事中員缺當以年深給事中左右給事中歷俸三年者爲之其未及三年者而遇缺推用者以後給由請自入科之日爲始不拘品級通將前後實歷考定去畱章下所司知之時科臣多不滿一考報遷以不得恩典爲憾楫意欲爲陳乞者地乃托久任嚴核之名特請破例通考以遂其私小人之滑稽無忌憚如此

○命貴州都司僉書署都指揮僉事胡大賓掌雲南都司事升江南運糧把總指揮同知謝詔南京神機營管操指揮僉事汪可大福建中路守備署指揮僉事丁茂山東運糧把總指揮僉事王承恩廣西慶遠守備指揮僉事許文湖廣武岡守備署指揮僉事達九思九泉守備指揮使王夢弼直隸徳州守備署指揮同知趙夢祐四川會鹽守備指揮僉事蕭世傑俱署都指揮僉事都司僉書詔浙江可大江西茂福建承恩廣東文廣西九思雲南夢弼貴州夢祐湖廣都司世傑四川行都司

○巡按廣西禦史李良臣劾總兵兪大猷姦貪不法宜從重治僉事金柱等勘韋銀豹首功不實亦宜量罰兵部言大猷束髮從戎多樹勞績今罪狀未明暴摧折之恐將士聞而角�羊體況眞賊旣獲則柱等誤勘之過亦有可原上以爲然詔赦柱等勿治而令大猷回籍聽用

○辛未靖江王府奉國中尉經訊經訊以私忿持刃擊殺其兄經設暴其屍於市詒言經設姦逼繼母奉母命撲殺之於是宗長﹤矢見﹥徵爲經設訟究下法司議勘得實有旨經訊推刃親兄情罪深重令撫按官勒令自盡降經訊爲庶人

○南京工部尙書曹亨奏織造太監劉安不法事忤旨奪俸三月

○兵部右侍郎王遴以親老乞休不許

○壬申以虜王俺答上表稱貢賞大紅蟒白澤紵絲衣各一襲彩叚十五表裏妻大紅五彩紵絲衣二套彩叚四表裏都督同知昆都力哈黃臺吉各彩叚八表裏五彩紵絲衣一套絹二疋布四疋指揮使把漢那吉彩叚五表裏織金紵絲衣一套絹二疋布四疋指揮同知千百戶等官永邵卜大成臺吉等六十二員並吉能侄切盡黃臺吉各彩叚三表裏織金紵絲衣一套絹一疋布四疋夷使扯布哱羅不散臺布等七十名各賞布幣有差其貢馬進內者三十匹每匹酬彩叚二表裏絹一疋畱邊者四百七十九匹發太僕寺銀五千兩角�羊邊酌量予之以爲定例

○海西石傍其札等衛女直都指揮等官乃哈等一百五十三人來朝貢馬宴賚如例

○發太僕寺馬價銀一萬二千兩給延綏買馬

○甲戌升狹西臨洮府同知原森爲狹西按察司僉事

○乙亥中元節遣武定侯郭大誠撫寧侯朱岡襄城伯李應臣慶都伯杜繼宗分祭長陵獻陵景陵裕陵茂陵泰陵康陵永陵新建伯王正億祭景皇帝陵寢指揮僉事李鈺祭孝懿皇后中官祭恭讓章皇后廢後吳氏都督僉事沈至祭哀衝莊敬二太子各陵園

○命神樞營佐擊將軍署都指揮僉事何勛充本營練勇參將

○升巡撫福建都察院右僉都禦史何寬爲大理寺卿

○升山東按察司副使王惟寧爲山西行太僕寺卿

○戶部進所買珠寶香料共用太倉濟邊銀一萬六千五百有奇

○夜月食

○丁丑升山西利民堡守備署指揮僉事侯之冑爲署都指揮僉事充神樞營佐擊將軍命浙江軍門標下中軍署都指揮僉事胡震充溫處參將

○戊寅成祖文皇帝忌辰奉先殿行祭禮遣安遠侯柳震祭長陵

○開經筵日講

○詔畱兩淮角�羊存鹽銀五萬兩收買邊引轉撥內商徵銀補庫從禦史李學詩請疏通滯引奏也

○升山西布政使司右參議何棨爲四川按察司副使

○大學士髙拱等上疏曰竊惟來者不拒王者馭夷之方忌戰則危聖人保邦之訓項者北虜俺答率眾款塞稽首稱臣奉貢闕下數月之間三陲晏然一塵不擾邊氓釋戈而荷鋤關城熄烽而安枕此自古�覯之事而今有之實我皇上聖徳誕被神武布昭所致中外臣民所以歡忻忭舞戴訟於罔極者也然初議之時發言盈庭而臣等所以仰奉宸斷贊成大計者其說有三夫夷狄之性譬之禽獸適其欲則搖尾乞憐違其願則狂顧反噬爲中國計惟當順其所利而因以制之固非可以禮樂馴服而法度繩約者也昔嘉靖十九年北虜遣使求貢不過貪求賞賚與互市之利耳而邊臣倉卒不知所策廟堂當事之臣憚於主計直卻其請斬使絕之以致黠虜怨憤自此擁眾大舉入犯或在宣大或在山西或在薊鎭或直抵京畿三十餘年迄無寧日遂使邊境之民肝腦塗地父子夫妻不能相保膏腴之地棄而不耕屯田荒蕪鹽法阻壞不止邊方之臣重苦莫支而帑儲竭於供億士馬罷於調遣中原亦且敝矣此則往歲失計之明驗也今天祐國家使其裔孫來降朝廷處置得宜彼遂感恩慕義請貢稱藩此實天以安攘之機與我也我遂因而受之則不惟名義爲美而可以愈境土之蹂踐可以免生靈之荼毒可以省內帑之供億可以停士馬之調遣而中外皆得以安此其一焉我國家時當全盛自可鎭撫四夷況彼輸誠叩首稱臣請貢較之往歲呼關要索者萬倍不同彼旣屈服於我我若拒而不受則不惟阻其向順之意又且見短示弱將謂我畏之而不敢臣非所以廣明主威徳於海內也故直受而封錫之則可以示輿圖之無外可以見桀獷之咸賓可以全天朝之尊可以伸中華之气卽使九夷八蠻聞之亦可以堅其畏威歸化之心此又其一焉然斯二者猶非要領之圖本意之所在也夫虜自庚子猖獗以來先帝常切北顧之憂屢下詔諭修舉邊務然勞力費財卒無成效者非徒當事之臣苟且支吾而然也虜時內侵應接不暇𨿽有修爲隨經殘擾方尺寸之未成思尋丈之己壞是故不能有所積累以就一事徒勞費而無功也今虜旣效順受吾封爵則邊境必且無事正欲及此閒暇之時積我錢糧修我險隘練我兵馬整我器械開我屯田理我鹽法出中國什一之富以收胡馬之利招中國擕貳之人以散勾引之黨更有沈幾密畫不可明言者皆得次第行之𨿽黠虜叛服無常必無終不渝盟之理然一年不犯則有一年之成功得三五年之暇則安頓可定布置可周兵食可充根本可固而常勝之機在我矣當是時也彼若尋盟我仍示羈縻之義彼若背約我遂興問罪之師伸縮進退自有餘地虜狂故態必難再逞而中國可享無窮之安此則要領之圖本意之所在也由前二說乃目前之謀旣皆驗於行事由後一說乃深長之計方取必於將來此則在本兵及邊方督撫將領諸臣加意而已若能仰承廟謨實心修舉使邊事日勝一日是爲長治之基若不思社稷之長計不識朝廷制禦之微權苟見一時寧息遂爾怠玩偸安無復備戒之慮沿習故套搏弄虛文止圖苟安一身罔顧貽患來者則不惟良時一過不可再得而從此邊備寖弛久愈難振卒然有變將何以應則是利未得而已博其害虜未制而反制於虜所謂病加於小愈乃大亂之道也而臣等一念謀國之患他日反成誤國之罪此在今日不敢不明言者也伏望敕下兵部嚴飭各該督撫將領諸臣及此閒暇將邊務大破常格著實整頓有當攺弦易轍者明白具奏議處毋得因循自誤仍乞賜敕一道戒諭邊臣責其成效此後每年特差才望大臣或風力科道官二�員分投閱視要見錢糧比上年積下若干險隘比上年增修若干兵馬比上年添補若干器械比上年備造若干其他屯田鹽法以及諸事俱比上年拓廣若干明白開報若果著有勞績當與擒斬同功若果仍襲故常當與失機同罪而必不可赦何也往歲疆場多壘欲爲而不得則其無功猶可恕也今旣無事可以爲矣而仍復玩愒致誤大計則實有欺君憤事之罪又何可恕哉如是則邊方之實政日興中國之元气日壯廟堂得坐勝之策而宗社有永安之庥臣等區區謀國之忠亦可以有終矣疏入上嘉納之亟下所司議行於是兵部復條上八事一宣府南山一帶如總督王崇古前議不必先期駐守防秋畢日有所嬴財另項收貯其戶部年例銀仍令歲給如故以備緩急一各邊城堡惟宣府稍完大同次之延固甘肅則半傾矣宜令官民隨便修築務求堅善一訓練兵馬大操不如小操合操不如分操宜責之守巡兵備官悉心考核不得徒具彌文一工部軍器多不堪用今議發銀聽各邊自造請下所司詳定可否一屯卒逃亡若於賦重請令各邊以甘肅一鎭爲例屯地久荒者永不起科近荒者十年後起科一鹽法之獘起於有司多派�頭以致多商多困倉庾日虛宜設法疏通以復國初飛挽之舊一邊軍缺馬俱令籍數上請以憑給發馬價一邊民亡入虜中者行所在多方招撫若有沈幾密畫不妨徑自酌處得旨依擬仍令從實舉行

○庚辰升工部營繕司郎中梅有松爲山西布政使司右參議

○辛巳免角�羊狹西料價一年以充織造之費

○升巡撫南贛汀漳都察院右僉都禦史殷從儉爲右副都禦史巡撫福建提督軍務

○先是上用戶部議歲遣禦史往各邊查核軍餉限以三年之後卽止勿遣都禦史葛守禮言各邊地遠事多恐一旦代更棼亂莫究審定以三年一遣使從之

○癸未攺太僕寺少卿王之垣爲鴻臚寺卿

○補服闋光祿寺寺丞何以尙於原職尋升爲四川按察司僉事

○甲申攺南京刑部右侍郎熊汝達於南京兵部

○升都察院右僉都禦史李棠爲右副都禦史巡撫南贛汀漳提督軍務

○丙戌升山西布政使司右參政董堯封爲太僕寺少卿

○吏部言國家用人不得官於本省蓋以親族所在難於行法身家相關易於爲姦此歡有民社之責者則然耳若夫學倉驛遞閘壩等官其所司者不過訓誨出納之常供應啟閉之役初非有民社之寄者也而又其官甚卑其家甚貧一授遠地或棄官而不能赴或去任而不能歸零丁萬狀其情可矜近例教官系邊遠人者得授本省地方甚以爲便乞令前項雜流得視此以例酌量隔府近地銓補從之

○丁亥黜原任兵部右侍郎兼都察院右僉都禦史李一元爲民一元旣被劾聽降因自稱疾篤不敢復玷班行乞賜罷免疏入上以爲怨望瀆擾故有是命

○賜故少詹事兼侍讀學士黃佐謚文裕以廣東撫按李遷趙焞言佐志行端毅學問宏深故也

○戊子巡按禦史余希周以薊昌等處主客兵多支隆慶四年本折色行糧共銀八萬九千兩有奇參督撫官譚綸劉應節糜費之罪有旨勿治第令嚴戒督撫官此後務爲朝廷惜財不得妄費

○己丑攺提督操江南京都察院右僉都禦史陳省爲都察院右僉都禦史

○升遼東泛河城備禦指揮僉事王永祐爲署都指揮僉事充神樞營佐擊將軍

○提督兩廣右都禦史李遷以水災請蠲內府錢糧予貧民無業者粟戶部覆上供正賦難以議免若倉糧不足充賑當以撫按存畱贖鍰及各守巡寄庫未發者佐之詔可

○管兵部事少傅楊博等條陳申飭薊昌二鎭秋防事宜一定戰守今之議者咸以守墻爲怯言之可聽而實無少效或欲墻外邀擊猶害七而利三或欲墻內奮擊則利一而害九矣蓋因墻拒守所謂先處戰地而待敵者逸名𨿽守實則戰也臣博總督時嘗拒東虜打來孫十萬之眾於邊先帝誤以爲功錄臣臣益習薊事以爲當守墻無疑也借令潰墻而戰𨿽有功下矣況木能戰乎宜令邊臣敢有訛言惑眾破壞守墻之說者以軍法論一明應援夫薊鎭之兵𨿽已分布而鄰鎭之援猶須預擬宜令遼東保定宣府各部署人馬謹偵土蠻若犯薊境則各巡撫自守本鎭而總兵李成梁由山海關而西李勇由保定而北趙岢由居庸關而東總督王崇古亦入關應援率以保護陵京爲主至於宣府大同之鎭城陽和之會城仍多畱兵將以防西虜之反側一申駐守近者大學士髙拱等題注本部侍郎四員各有專責第所統之兵尙未定擬宜令劉應節等先期部署兵馬聽曷平通州駐守二侍郎調度二侍郎亦宜赴所分地先期經略事已還京一處京營往者薊鎭有警往往撤城守兵分營城外甚爲失策宜令顧寰等不時操演營兵略照內城外城之規分別信地毋張皇以致人心驚疑亦毋疏略以致事體乖剌此外每門量畱精兵備臨期調遣一諭屬夷朵顏三衛陽順陰逆宜乘俺答效順之際使邊臣馳檄諭以朝廷之威破其交通土蠻之計其廣寧開原馬市夷人曉諭亦如之一修內治夫臣前所陳者不過防秋權宜之計若修內之策薊遼保定三鎭與宣大七鎭皆須一體整飭容臣等將閣臣所議備邊八事下總督等隨宜修舉候次年十月以後分差大臣通行閱視果有實績視擒斬例賞若復踵獘與失機罪同仍乞賜總督鎭巡敕諭一道許以便宜行事奏請者具奏大率薊遼二鎭虜警未息比之宣大七鎭保定一鎭邊情稍寧者不同閱視大臣至日亦當稍從寬假上允行之

明穆宗莊皇帝實錄卷之五十九終

大明穆宗莊皇帝實錄卷之六十

隆慶五年八月庚寅朔升四川按察司副使黃宏宇爲浙江布政使司右參政

○命順天府官﹤監﹣皿立﹥坊旌表烈婦張氏張氏錦衣百戶鎡女順天府學生員翟思榮妻也年十七歸於翟是年六月思榮遘疾自度不起屬張攺適張以死誓思榮卒張絕口不食者二十一日亦卒於是禮科都給事中張國彥等禦史朱光宇傅孟春蘇士潤等交章請破格表揚從之

○建極殿大學士掌吏部事髙拱﹤鋶﹣釒﹥言輦轂之下各行事衙門在焉而四方姦民往往輻輳於此妄言亂政指稱吏部誆騙者尢多動則十數成羣互相勾引其有不才官吏誤入術中事發無效則掉臂去之莫可推詰臣於近日亦曾自行訪獲如王三聘等數輩或稱是臣外甥或稱是臣表侄誆騙人財咸有證據已俱送刑部問遣然思此輩寔繁今𨿽訪獲一二若盡脂鏤冰旋復如舊不足以爲懲也伏望皇上敕下廠衛及巡視五城禦史嚴加緝訪挨拏務期盡絕如歇家敢有窩藏許兩鄰舉首若不舉首事發一體連坐重罪庶姦徒無所容而各衙門亦可以行事矣﹤鋶﹣釒﹥入上深然之令廠衛五城悉如拱言嚴行訪捕都察院仍揭榜禁約

○壬辰南京刑部尙書陳其學﹤鋶﹣釒﹥乞致仕許之

○升四川按察司僉事宋儀望爲本司副使

○甲午命成山伯王應龍僉書前軍都督府事

○升福建泉州府知朱炳如爲兩浙都轉運鹽使司運使

○乙未命分守臺金嚴參將署都指揮僉事陳彥掌南京錦衣衛事

○命原任福建都司掌印署都指揮僉事尹鳳掌浙江都司事

○丙申升直隸眞定府知府楊道亨爲雲南按察司副使

○時戶部以狹西葭州知州尹際可等二十五員河南洛陽縣知縣鮑希顏等六員各積谷徵賦不如數例當降調移文吏部於是吏部言有司積谷備荒𨿽亦急務然較之正賦輕重自是不同況皆出於贓罰紙贖及他設處所人之數視地方貧富獄訟繁蕳爲差不可以預定也若必欲所在取盈是徒開有司作威生事之端於濟民初意失之遠矣今宜稍從寬假止治其侵漁無狀者若止怠玩仍當分別輕重明注考語俟本部劣處不必遽議降調至於催科乃有司第一事積逋苟多法宜降調但方徵會之時而降調以去則攝者旣不盡心而新官至日又未必能得要領卽得要領亦未必果勝前官而彼此延誤已踰數時是欲急而反遲也且地方素稱難處各官恐其爲累亦有願離地方以別就功名者於是政拙催科心甘降調則本以示懲適遂私計若乃前官積逋數多後官所徵止作前數而見年之額反稱逋負俱非事理所安此後宜以見年爲正徵當年卽完以前負爲帶徵陸續補足總計分數若干議定降格其當降者止降一級仍在地方視事俟完足之日始復原官復官之日始計俸考秩行取升遷至於地方凋敝殊甚𨿽盡力催徵而亦不能完者當令撫按官核實定限許其從容徵補如資俸已深限期未滿而額有半完者亦得升遷行取議上從之

○丁酉孝康敬皇后忌辰奉先殿行祭禮遣安鄕伯張鎔祭泰陵

○祭先師孔子命禮部尙書潘晟行禮

○廣西鎭安府田州等處貴州貴陽府金築安撫司土官各差人來朝貢馬及方物給賞如例

○命原任揚州參將署都指揮僉事何自然充臺金嚴參將

○免大名眞定二府餋馬餘地銀從撫按官奏也

○戊戌秋祭太社太稷

○己亥孝慈髙皇后忌辰奉先殿行祭禮

○楚王英﹤火僉﹥薨上輟朝三日治喪葬如例謚曰恭

○升提督兩廣右都禦史兼兵部左侍郎李遷爲南京刑部尙書遷尋以病乞休許之

○庚子宣寧王俊相薨上輟朝一日治喪葬如例謚曰昭榮

○命神機營佐擊將軍爲事官李鳳充京城巡捕右參將原任大同副總兵署都指揮僉事趙伯勛充大同朔州參將升吳淞把總指揮同知詹廷傑京城內東巡捕署指揮使張一桂都勻守備指揮僉事王月俱署都指揮僉事都司僉書廷傑江西一桂四川月貴州

○以山西太原府囚越獄奪分守參政孫枝分巡僉事張希稷俸各一月下太原右衛指揮千百戶等官朱邦奇等五人及署陽曲縣事本府同知郇存正等禦史按治

○故周府南陵王睦楧無子所遺貲財盡舁入周王宮中王弟安昌王在鉷因而率左右乾沒爲宗人所訐於是河南撫按官上其數見在周府銀二萬一千三百八十五兩該徵房課地租銀二千四百三十六兩各器皿價值銀一千三百四十七兩有奇又在鉷私取銀五千兩金二千兩及承奉內使輩所侵匿銀一萬六千三百餘兩請盡入縣官以補貧宗歲祿報可

○辛丑原任太子少保禮部尙書兼翰林院學士髙儀再﹤鋶﹣釒﹥辭免新命上以儀徳望素隆令馳驛赴任不允辭

○海西咬郎兀等衛女直夷人都指揮大漢等一百四十七人來朝貢馬宴賚如例

○總理河道工部右侍郎兼都察院右僉都禦史陳大賓卒賜祭葬如例

○壬寅升江西吉安府知府周之屏爲貴州按察司副使提調學校

○命總理河道都禦史潘季馴速治呂梁雙溝決堤

○錄宣大招徠虜中人口功升賞總兵趙岢馬芳等有差

○癸卯發太倉銀三十四萬六千餘兩並補隆慶四年存積三分鹽引銀八千九百餘兩充各邊歲餉

○總督狹西右都禦史戴才奏套虜吉能款塞乞進馬二百匹比宣大例於延寧二鎭互市兵部言往者議北虜入貢各部落總貢馬五百匹今吉能所請與前議異但效順之始不宜遽絕請破例許之戒以來年同俺答入貢一如初約報可才因上互市事宜一攺延綏市廠於紅山邊墻闇門之外修復寧夏淸水營舊廠開市之日列卒守之以防不虞一發延寧二鎭樁朋地畝等銀大小二池鹽課銀一萬兩及狹西鎭樁朋馬價銀五千兩收買貨物待虜入市一發太僕寺馬價銀二萬兩輸之延寧買馬上皆從之

○錄狹西固原延綏寧夏三鎭功升賞獲功陣亡官軍屈漸伸等六百四十九人

○升薊鎭管班指揮使林棟署都指揮僉事充神機營佐擊將軍

○甲辰兵部覆給事中梁問孟等條陳馬政事宜一太僕馬價銀非邊情重大不得輕發一變賣種馬之半每匹止徵艸料銀一兩一本寺常盈庫定以五年遣官一查著爲令一專用新造法馬一禁角�羊納上下手之獘報可

○乙巳遣戶部侍郎陳紹儒祭京都太倉之神順天府官祭宋丞相文天祥太常寺官祭恭靖公姚廣孝

○命原任署都督僉事胡宗舜充龍固二關參將

○廣西守臣言思吉等八寨及龍哈咘咳二處降夷乞以那馬土巡檢黃暘充長官司長官領兵六百鎭之給土捨黃昌冠帶住守龍哈巡檢韋觀住守咘咳各率所部兵二百聽思田守備調度報可

○丙午皇太子千秋令節免文武百官賀賜天下王府諸司及四夷朝使鈔錠酒饌有差

○總督漕運都禦史陳炌上﹤鋶﹣釒﹥報邳州河決漕船淹阻狀戶部覆今歲漕船過淮獨早而入閘者十不及二三𨿽河流爲梗然諸臣怠誤之罪亦不容辭乞遣風力憲臣督視以重國計會給事中宋良佐禦史唐煉亦以爲言得旨炌與總兵陳王謨參將顧承勛俱停俸戴罪管事命雲南道禦史張憲翔沿河督趣之

○丁未禮科左給事中雒遵奏罷軍職有司開納實授事例戶部覆遵言良是但以時詘事贏勢不得已今宜權其輕重將軍民納見任武職及監生預授兵馬職銜事例先行停止如有自負才勇急於效用者亦許其告赴兵部驗試照例上納蓋罷止者所以重軍職而不盡罷者所以羅將材也報可

○戊申朝鮮國王李昖差陪臣刑曹參判朴素立等入賀

皇太子千秋令節獻馬及方物宴賚如例

○己酉建州左等衛女直夷人都督勝力革等二百二十二人來朝貢馬給賞如例

○禦史余希周言各鎭主兵旣有月糧其調遣復有行糧者所以憫勞役卹戰苦也今乃不論警報之虛實緩急偶一調發槪給行糧甚有不在春秋兩防之列如調操調差及一應私役俱得以計地論給殊爲糜費乞敕督撫諸臣於春秋防邊之時先遣邏卒四出俟有警報方許調兵支糧若警報不實調兵不時俱以冒支論報可

○遼東撫按官議上撫處屬夷事宜一言海西屬夷不時求索衣糧重累各堡乞將三萬庫�稅鹽課免角�羊廣寧以爲撫賞費一言開原額設兵馬五千逃亡太半乞令本兵淸勾一修復廣順鎭北二關以備夷人入市便於關防一開原近虜本地參將兵馬請如近議防冬則駐札中固兼防南北無事仍駐開原一請修開原城部覆從之

○工部尙書朱衡言國家初置漕運悉資泉流自景泰以後黃河入運奪漕爲河繇是河身浸廣淤沙歲積不得不藉黃河以行故今徐邳之漕河卽黃河也歷考往代河趨濟博則決曹單魚沛而沽頭上下諸閘盡廢趨邳遷則決野雞岡口下亳泗而徐呂二洪頓涸今沛邑新河旣成縱決曹魚可保無恙而茶城以南猶屬黃河非盡斥遠之無以善後乞將議者開泇口河之說下諸臣熟計報可

○庚戌雲南通海衛地震有聲如雷人畜廬舍多傷是日曲江至臨安地亦震

○命各處水兌南糧仍舊就船支放歲入耗米七萬五千石抵官軍一月俸糧從禦史潘允哲奏也

○薊昌鎭築敵臺工城兵部言二鎭拱護京陵逼近三衛三衛名𨿽藩籬然陰爲虜用自庚戌來先後邊臣止議築墻而不及修臺故虜至輙得气去今十四路樓堞相望二千里聲勢相援皆督撫官協謀任事之功而效勞諸將吏亦宜並錄得旨總督譚綸升兵部尙書兼都察院右副都禦史協理戎政如故巡撫劉應節升俸二級楊兆俸一級右都督戚繼光蔭一子百戶都督僉事楊四畏升實職二級副使孫應元俸二級僉事宋守約王之弼等一級副總兵胡守仁參將羅端等實職一級仍各賞銀幣有差綸﹤鋶﹣釒﹥辭恩命不允

○辛亥憲宗純皇帝忌辰奉先殿行祭禮遣忻城伯趙祖徵祭茂陵

○遣太僕寺官祭司馬等神

○以熱審赦減南京重囚沈永等二十八人

○奪昌化王府鎭國中尉充炬和順王府鎭國中尉廷土�冉封爵及廷土�冉弟廷壧廷坪口糧充炬故奉國將軍俊臨�木子廷土�冉等故奉國將軍充灼子二宗在世宗朝俱以謀反自殺者也

○總督薊遼都禦史劉應節奏言順天永平二府所屬等州縣自明年爲始一應起存京邊稅糧馬艸並豊潤縣備邊子粒衛所關營屯米屯豆秋靑馬艸等銀悉依永平先年攺納事例以銀數定價責令各富戶上納本色其舊日京運及協濟銀兩卽於太倉應發年例銀內扣除補給戶部覆奏從之

○論隆慶二年正月虜入甘肅西寧巴暖三川等處將官失事罪狀發莊浪參將湯鼎西寧參將朱淸戍邊下紅城子守備鄭經及洮岷參將薛奎操守蔡經等禦史按治

○癸丑秋分祭夜明於夕月壇命成國公朱希忠行禮

○升山東按察司副使吳兌爲都察院右僉都禦史提督謄黃右通政張鹵爲南京都察院右僉都禦史兌巡撫宣府鹵提督操江

○升順天府通州判官張齊爲太僕寺寺丞

○蔭故大學士劉忠曾孫餘蔭爲國子生以忠前任吏部尙書考滿恩也

○甲寅賜名鄭王厚烷藏奉禦書之樓曰尊訓從其請也

○命巡撫廣西兵部右侍郎兼都察院右僉都禦史殷正茂總督兩廣軍務兼巡撫廣東

○升東南巡捕把總署指揮僉事辛永齡署都指揮僉事湖廣行都司僉書

○命禮科左給事中雒遵往邳州等處查勘河工先是總理河道都禦史潘季馴奏邳河工成乞錄效勞諸臣上曰今歲漕運比常更遲何爲輙報工完且敍功太濫該部核實以聞於是尙書朱衡覆言河道通塞專以糧運遲速爲驗非謂築口導流便可塞責乞遣官就彼覆勘而命季馴戴罪管事報可

○乙卯敕諭諸邊鎭督撫等官王崇右等曰朕受天明命君主萬方內夏外夷無不欲其得所昨歲北虜款關求貢議者紛紛可否互異朕方欲廣並包之仁故不責旣往納其貢獻授以官職許爲外臣然夷狄之性叛服不常制禦之方自治爲要近該輔臣建議請降敕諭申飭各鎭文武諸臣及時整理邊務誠爲安攘至計玆特諭爾等除職掌所系照常修舉外乘今邊患稍寧嚴督將領諸臣將一應戰守事宜著實整理撙節費用務有贏餘修築險隘務堪保障訓練兵馬務皆精壯修整器械務極犀利召種屯田務廣儲積淸理鹽法務使﹤鋶﹣釒﹥通收買胡馬務得實用招徠逆黨務令角�羊散其事有不便應合攺弦易轍者亦要明白具奏請旨定奪毋得拘泥陳說因循自誤以後每年聽行邊大臣查核紀驗果能事事整飭著有實績比照擒斬事例重加升賞如踵襲故套推諉誤事卽照失機從重擬罪爾爲總督重臣通貢一事旣已屢效忠謀尢湏愼終如始廣集眾思悉心區畫毋以目前無事而遂忘戒備之心毋以一時權宜而遂爲經久之計務俾邊政修舉日勝一日禦虜之算萬全無遺斯副朕委托之重髙爵懋賞朕不爾吝如或怠玩廢弛以致僨事責有所歸爾其愼之愼之

○命保定府屬州縣歲辦各倉場料艸攺徵折色以充�價從巡撫宋纁議也

○丙辰祭歷代帝王命英國公張溶行禮

○鑄給廣西思吉等十寨長官司印

○月犯軒轅大星

○升太常寺少卿王凝爲通政使司右通政提督謄黃

○丁巳遣太常寺官祭都城隍之神旗手衛官祭旗纛之神

○升廣西布政使司左布政使郭應聘爲都察院右副都禦史巡撫廣西

○戊午攺工部營繕司郎中張純仍爲都水司郎中以總理河道都禦史潘季馴言其治河有效特請久任故也

○補蔭原任兵部尙書蘇祐孫本爲國子生

○戶部覆巡鹽禦史盧明章條上鹽法六事一淸理實籍毋令竈產民產互相影射一禁戢私販以通官課一飭治分司申明春秋兩巡之法一嚴督行鹽地方驗單銷繳不得阻滯一蠲免長蘆利民等二十四場白鹽腳價一禦馬監歲用啖馬涼鹽止許見買�鹽不得交通私販撓壞鹽法報可

○狹西多杓等等二十七族番人板官等三百三十七人進貢方物馬匹給賞如例

○薊遼督撫官劉應節楊兆及禦史余希周各條上議處薊鎭主客兵事宜希周欲定常戍客兵以免各鎭入衛往來之擾應節等欲分班輪戍而淸補主之籍佐之並獻總兵戚繼光添調南兵漸減客兵之議於是兵部覆言入衛兵疲困已極誠當議處但希周常戍之說施於遼東宣大尢便當令彼中熟計奏行其延綏見兵四枝寧固二枝當酌行應節等議各分兩班每歲在薊者以十一月中旬放還期至歲暮抵家在延綏寧固亦以十一月中旬起程期至歲暮抵鎭不必候到交代仍每名給犒賞銀一兩有馬死者通支本色行糧以卹其困其原畱備冬兵馬暫撥本鎭標兵代之至於淸理主兵宜特遣風力禦史往山東河南山西狹西北直隸南直隸江北六處無論原系何省何軍凡逃亡者盡數淸勾並將各省應發邊衛充軍攺發薊昌二鎭則庶乎入衛兵可以漸減矣若繼光添調南兵一說持之甚堅前總督譚綸亦斷以爲可行今第當遣其懷土願歸者而更募紹寧金臺兵補足九千之數發浙江庫貯減兵銀人五兩以給其家不給行糧到薊之日每南兵增一人則邊兵減一人卽以所餘糧艸充餉得旨如議行

○河南撫按官奏原武王府輔國將軍睦木�臿汝陽王府奉國將軍勤日�爕各姦盜狀睦木�臿見囚周王府勤日�爕亡匿得旨睦木�臿發髙墻禁住勤日�爕令所司緝獲

穆宗莊皇帝實錄卷之六十

明穆宗莊皇帝實錄卷之六十一

隆慶五年九月庚申朔鑄造朝鐘遣侍郎鄒應龍行祭告禮

○升江西布政使司右布政使楊成爲廣西左布政使

○復設山東布政使司參政一員專理蘇松常鎭四府糧稅令浙江按察司僉事兼轄蘇松諸郡縣水利從監察禦史吳從憲請也

○辛酉升巡撫宣府都禦史孟重俸一級以禦史張克家言其淸理邊餉有功故也

○命原任靈州參將署都指揮僉事楊津充洮岷參將

○命故玉田伯蔣榮子克謙爲錦衣衛帶俸都指揮僉事克謙系戚畹例當授都指揮同知以嘗犯姦故降敍云

○以甘肅鎭羗莊浪等處修邊墻墩堡功賞巡撫楊錦原任巡撫石茂華王輪等銀幣有差

○初上用鴻臚寺卿李際春言四夷貢使俱不得至禦前引見至是禮科都給事中張國彥等奏朝鮮屬國乃冠帶禮義之邦與諸夷不同宜仍復舊班以示優禮從之

○總督倉場侍郎陳紹儒條上漕政五事一重責成言每年兌運事宜當專責各處巡撫而令監兌官揭報遲速庶事權歸一一通派運言江北中都等三總每年撥兌河南山東二省糧斛船南糧北人情未便宜於輪撥一總周而復始一嚴禁貨言各船私貨不許妄溢四十石之外有逾制者盡沒入之以省牽挽一足船額言各總船缺壞者多宜及時修補限以三年爲率務足全數一時﹤鋶﹣釒﹥浚言京口小灘等處原設淺澑人夫宜令有司從宜督治戶部覆言諸議皆於漕政有禆獨派運事相承已久第命漕臣於中酌議俾漕務人情兩不相礙可矣從之

○壬戌詔減給各處鎭巡官勘合之半仍禁用馬票火牌以淸驛傳從給事中侯於趙奏也

○升江西按察司按察使施篤臣爲本布政使司右布政使

○錄甘肅永昌等處功升賞獲功中傷官軍來旺等九人

○建極殿大學士吏部尙書掌吏部事髙拱言去歲朝審重囚會臣初掌部事職當秉筆時閣臣尙多故臣得以盡心於此玆者復當審錄而內閣人少臣又忝首臣機務爲重不遑他及乞以尙書楊博代臣上可其奏

○癸亥孝恭章皇后忌辰奉先殿行祭禮遣武平伯陳大策祭景陵

○吏部覆禦史褚鈇奏請裁革狹西行太僕寺苑馬寺寺丞各增設少卿一員與本寺卿俱兼按察司僉事職銜分理中東西三路以藩臬有才望者充之長樂靈武監正以舉人選補錄事圉長亦當授北方諳於養馬者令其專心冏政止聽巡茶禦史鈐束其他撫按衙門毋得干預從之

○加大同府中路通判陳寵從五品服俸視事如故從總督王崇古奏薦也時寵已升鄭府審理正矣

○論遼東錦州被虜失事諸臣罪指揮羅維冕郎官百戶趙采坐臨陣先退斬指揮劉坤陳紹先張世武百戶楊宥髙良弼裴永勛胡欒坐守備不設謫戍邊以郎官有斬獲功特減死一等

○乙丑升廣西布政使司右參政柴淶爲按察司按察使河南道監察禦史張士佩爲按察司副使俱江西直隸廣平府知府賀賁爲狹西行太僕寺少卿湖廣黃州府知府孫光祖爲苑馬寺少卿俱兼狹西按察司僉事

○給賞各鎭入衛官軍銀有差

○命督運禦史張憲翔兼督新運過淮時工科給事中張博以糧運遲緩請覆浙直監兌憲臣以專責任戶部覆言浙直漕糧已奉明旨以巡鹽屯田禦史兼攝之況今會派在邇徵收有期止宜敕憲翔兼提督爲便詔可

○給故吉王妃揭氏歲米二百石衛輝榮昭王妃李氏歲米一百石鎭國將軍英焴夫人李氏奉國將軍勤鮫淑人王氏表林�盍淑人龐氏知火�替淑人謝氏知�禾火���人��淑人王氏知月�爕淑人靳氏各歲米五十石鎭國中尉英焻恭人王氏睦木�秀恭人張氏表叢恭人張氏新土��止恭人常氏輔國中尉知�目�炎�宜人孫氏新�弓�土宜人劉氏新均宜人曹氏各歲米三十石

○錄福建大景海洋等處功升賞官軍歐陽樞等一百九十三人

○丙寅調尙寶司司丞嶽相爲鳳陽府通判坐擅撻指揮於禁地爲給事中張博等所奏也

○戶科都給事中宋良佐等奏國初糧運率因元故自會通河成而海運始罷然而遮洋一總猶寓存羊之意至嘉靖末年科臣胡應嘉欲市恩淮大諸衛桑梓之軍建議罷廢而海運遺意無復有存者矣今河變頻仍運道屢梗宜乘此遺迹未泯之時將遮洋一總盡行議復務足額以存海運遺意仍稍稍推拓如該總隸北諸衛兌北糧者令由天津入洋抵薊州隸南諸衛兌南糧者令由淮入洋抵京通仍博訪國初並海諸衛所舊制使列障聯屯彼此相望卽河渠少梗而此塞彼通亦思患預防之術也戶部覆言遮洋一總先時徑渡天津海口不過八九十里今欲涉海運餉事難造次請先復遮洋一總而以良佐所上事宜下漕司詳議以聞報可

○山東守臣言靑登萊三府海島潛住遼人遼東累年勾攝旣不可得而山東虛文羈縻終非永圖臣等博采羣策有安集之議七焉一定分管靑州諸城縣分管齋堂島萊州府膠州分管靈山島竹槎島卽墨縣分管福島大管島小管島田橫島掖縣分管扶蓉島登州府文登縣分管劉公島寧海州分管崆峒島靑島宮家島蓬萊縣分管沙門島長山島大竹島鼉磯島黑山島小岨島黃縣分管桑島三府共二十島遼人附居者皆籍而撫之一嚴保甲大島每十家爲一保保有長仍立一總保副保以約束諸保長小島止立一保長朔望詣州縣受事歲報戶口之數一收地稅今各島見耕地八千三百八十六畝宜比寄莊事例畝量稅銀五釐每歲十月各送保長輸官以充巡察海道備倭都司修船之用新墾者續報敢匿者罪之一查船隻各島遼人漁販船隻大則稅銀二錢小則一錢二分各輸州縣以充修船之用敢有擅用雙桅遠泛海洋或近髙麗者罪無赦一平貿易遼人旣爲編氓一切貿易宜與土人彼此均平禁不許入夜私交以生他釁亦不許貨違禁物一專責成安輯撫綏當責成海道及都司乃有統紀必明法令毋務姑息一修哨船往時海道及都司同處登州城各有哨船故各島流入望風遠避今海禁日弛乞將臣等所造海雕船十艘遼船八艘飭後人修理毋壞一杜續逃各島安插旣定遼人避事必有續逃者宜令遼鎭重禁金州等處人毋復越海上從之

○巡撫大同都禦史劉應箕以各邊失事巡撫與將官同罪嫌於太苛乃上﹤鋶﹣釒﹥請申明職掌兵食弗足責在巡撫戰守無功責在將官毋得一槪求備使邊臣束縛於文法難於自展於是都察院覆言朝廷設官分職責任𨿽各不同而其體亦有相關者故各邊鎭旣設總兵參遊等官而又設都撫憲臣以贊理之義取相制非假爲分過之資也近者邊方失事將官撫臣一體論罰甚有撫臣顯戮而將官得以夤緣脫免尋復錄用者以故無事則總兵參遊晏然爲輕裘緩帶之嘻有事則總督撫臣相率爲掩飾彌縫之計模稜之勢不得不至此況查勘失事必委地方屬官卑辱憲體莫此爲甚請如應箕言以繕理城堡修整器械儲偫糧糗收斂人畜開墾屯田稽察姦獘專責撫臣其臨敵勝敗撫臣亦不得與將官同受賞罰上覽﹤鋶﹣釒﹥疑之命尙書楊博等再議議曰總兵以鎭守爲名是古專閫之任巡撫以贊理爲義亦昔監軍之職觀敕書中彼此各有會同計議之說其義自明故職任不分則屍祝無代庖之理職任太分又恐非同舟共濟之義今應箕止以近年賞罰不當爲巡按禦史各州縣勘功官所持故設此論以自別於將官不知各處巡撫亦請有旗牌設有標兵儼然以將官自處及至有事乃欲自異得乎今請斟酌所議自後沿邊沿海鎭巡官宜令各遵敕書行事遇有地方功罪通查職掌一體酌量論賞行罰其總兵官親臨戰陣有功則敍功在巡撫之上若退縮僨事虛冒錢糧罪止坐總兵而不及巡撫巡撫調度失策及臨警坐視不共贊襄亦當從總兵之罰仍行各巡按官今後參劾視地方失事大小爲差不得槪及鎭巡有傷大體其勘事官止許隔別差委不得在本管地方致有牽礙從之

○丁卯錄大同邊外威寧海等處功升賞官軍周橋等一百十九人

○戊辰重陽節免百官宴

○詔以故禮部左侍郎薛瑄從祀孔子廟廷先是六科給事中韓楫等十三道禦史馬三樂等交章請以瑄從祀下禮部會廷臣雜議至是上議曰臣等謹按瑄山西河津縣人方幼年一見濂洛諸書卽嘆曰此學道正脈也遂棄去詞賦專心於是其學以復性爲的以居敬窮理爲功以反躬踐履爲實潛心體玩至老彌精充養之純超然自得此其學問之大原也平生言動舉止悉合於矩辭受取與一揆諸義居家則孝友無間與人則樂易可親中正足以矯枉律偏剛直足以廉頑立懦此其行履之大略也所著有讀書錄有河汾集𨿽不專以述作爲事而只簡片言皆可師法微詞奧義悉合聖謨至今學者莫不尊信而誦習之此其著述之大旨也至於立朝行已之際不折節於權門不謝恩於私室不屈法於貴近不懾志於臨刑榮辱不以關其心死生無以易其操此其樹立之大節也故一時信從者有河東夫子之稱一代眞儒之許至今無異議焉間有疑其著述之寡者不知學貴心得道在躬行矧瑄所著書且十餘萬言不爲不多又有言宋時羅從彥李侗諸儒尙未徧祀瑄不應獨犯者不知從彥等皆講求聖學於大明之日而瑄乃興起於旣絕之後課其難易功實倍之惟陛下博采人言俯加臨決早賜施行其於毋教士風非小補也﹤鋶﹣釒﹥入報可

○刑科都給事中胡價等以朝審屆期預﹤鋶﹣釒﹥疑獄未決者如將官張剛等六人當行撫按官嚴限勘覆內犯張恩田儒等當奏請處分法司上其議得旨恩發南京充淨軍儒等仍錮之

○己巳兵部右侍郎張翀赴任中途稱疾請告許之

○攺禮部儀制司員外郎陶允淳爲尙寶司司丞

○升貴州按察司副使李鳳爲布政使司右參政福建道監察禦史鄧林喬爲按察司僉事鳳廣西林喬湖廣調河南布政使司右參議吳哲於山西仍兼按察司僉事

○禮部尙書潘晟等以皇太子出閣在邇請命所司預擇講讀官及計處應用校儀仗典籍之類報可

○辛未升貴州布政使司左參議曹司賢爲按察司副使山東按察司僉事任彬爲布政使司右參議俱原省

○錄廣東惠來林樟等處功升賞官軍郭文等九百八人

○刑部上湖廣司郎中馬顧澤讞報北直隸罪囚應卹之數三十八人赦減有差

○魯山王府輔國將軍勤�火共��有罪賜死坐殺宗叔原武王府奉國將軍睦甈爲撫按官劾奏也

○刑部覆刑科都給事中胡價等言卹刑之官人命所寄當重其事權勿爲有司之所撓阻速其題覆勿遲時日以滋獘端有所平反務在秉公持平原情據法不以多寡爲限則審錄者旣得以行其志而希望者又無所容其姦幽明均沾聖惠而大典爲不負矣從之

○癸酉命翰林院侍讀學士丁士羙左春坊左中允兼翰林院編修申時行主武舉會試

○工部以運船漂沒數多﹤鋶﹣釒﹥請追治造船員役之不如式者得旨令漕司按劾以聞

○甲戌吏部覆給事中宋之韓奏守令最稱親民而各郡縣邊腹繁簡衝僻不一請令各撫按官備開有司才力所宜聽該部酌處又覆禦史趙宦奏五城兵馬副指揮今後俱以府衛首領州縣佐貳升補吏目以州縣首領升補其原以入貲侯選者對品攺授外任皆從之

○攺太僕寺寺丞張濟爲光祿寺寺丞仍支正六品俸

○升廣西按察司僉事楊文明爲布政使司左參政兵部車駕司員外郎李松爲按察司僉事文明貴州松山東

○命有司變賣原沒入嚴世蕃田產銀兩輸江西南贛二軍門充餉

○革漕運參將顧承勛職閒住坐貪縱不職爲科道官宋良佐唐煉所劾奏也

○丙子升禮部儀制司郎中陸光祚爲湖廣按察司副使

○丁丑山西太原府地震

○戊寅授中書舍人等官栗在庭等爲給事中趙應元等試監察禦史在庭塗夢桂周良臣俱吏科馮時雨劉不息曹大野俱戶科蔡汝賢王旋賈待問俱禮科匡鐸兵科朱南雍張楚城俱刑科劉渾成鄭嶽俱工科周守愚南京刑科應元史思敬俱浙江道周於徳江西道景嵩張集俱福建道梁許湖廣道劉世賞董石俱山東道馬應夢田子堅俱山西胡峻徳狹西道丁惟寧四川道許子良廣東道胡涍廣西道余乾貞雲南道張道貴州道計坤亨南京浙江道陳堂南京湖廣道陳王道南京河南道

○戶部覆漕運都禦史陳炌等會議漕政事宜一﹤鋶﹣釒﹥浚常鎭寧國及浙江海寧崇徳等處河道仍開復練湖水以濟運河之用一給各省督糧道關防久任責成一查復江北楊州等三總耗米本色以抵軍士行糧其山東觀城等四縣於小灘鎭交兌者每石折耗米三升以充盤剝之費一淸補每船缺軍務足原額十名之數凡行月二糧及鈔賞等項俱使得蒙實惠以安其心一見寄通庫羨余銀兩及隆慶五年以後系二分給軍之數凡遇奏到漂流及上年掛欠者準與折算補納不足則行原籍徵補一禁戢各處土豪抑困兌軍者有司不能治以罷軟論一嚴督淺夫日伺河下助挽漕舟以免運軍顧募之苦一廣徳州舊於水陽地方設倉軍民便之宜復其舊湖州府縣地僻山阻宜徒置各倉於府城報可

○錄大同邊外下水海石灰站等處功升賞官軍胡應時等一百三十五人

○命廣西潯梧左參將署都指揮僉事黃應甲充協同漕運參將

○己卯發太倉折糧艸銀一萬二千八百兩有奇於昌平充防秋兵餉

○月犯井宿西扇北第二星

○庚辰以廣東惠潮二府兵荒免徵隆慶元年二年未完存畱糧停徵嘉靖四十三年至四十五年起運糧

○原任都察院右副都禦史黨以平卒賜祭葬如例

○錄廣東竹林漳浦等處功升賞官軍塗可進等五十人

○磔廣西逆賊韋銀豹並斬其孫韋扶獞於市仍傳首夷方銀豹廣西古田獞民其父朝威自弘治間與其伯朝猛占據縣治拒殺副總兵馬俊參議馬鋐正徳間銀豹嘗隨朝威攻陷洛容縣朝威誅死銀豹乃挾其五子四出擄掠屢敗官兵隆慶元年五月銀豹兄銀站恐爲己累密送款巡撫殷正茂執銀豹以降傳詣京師上以付吏論銀豹謀反律與扶獞俱伏誅其家屬黨類下撫臣論治如律

○辛巳以北直隸安州新安等縣南直隸銅陵等縣水災許攺折起運漕糧及蠲免存畱糧有差

○廣東東莞人陳建私輯皇明資治通紀具載國初至正徳間事梓行四方內多傳聞失眞者工科給事中李貴和言我朝列聖實錄皆經儒臣奉旨纂修藏在祕府建以艸莽之臣越職僣擬已犯自用自專之罪矣況時更二百年地隔萬餘里乃欲以一人聞見臧否時賢熒惑眾聽若不早加禁絕恐將來訛以傳訛爲國是之累非淺淺也﹤鋶﹣釒﹥下禮部覆議請焚毀原板仍諭史館毋得采用從之

○鑄查勘河工關防給付禮科左給事中雒遵

○壬午加廣東肇慶府同知郭文通從四品服俸於新會恩平之間練兵候調文通起自吏員而勤愼得民且習於兵事至是六年秩滿撫按李遷等保畱故有是命

○癸未霜降節遣寧陽侯陳大紀武安侯鄭昆泰寧侯陳良弼固安伯陳景行祭長陵獻陵景陵裕陵茂陵泰陵康陵永陵興安伯徐夢暘祭景皇帝陵寢徳平伯李銘祭孝懿皇后中官祭恭讓章皇后及廢後吳氏成山伯王應龍祭哀衝莊敬二太子各陵園

○會試天下武舉取謝天祐等一百十人命大學士張居正主會武宴席

○宣大總督王崇古報北虜互市事竣大同得勝堡自五月二十八日至六月十四日官市順義王俺答部馬千三百七十匹價萬五百四十五兩私市馬騾驢牛羊六千撫賞費九百八十一兩新平堡七月初三至十四日官市黃臺吉擺腰兀愼部馬七百二十六匹價四千二百五十三兩私市馬騾牛羊三千撫賞費五百六十一兩宣府張家口堡六月十三至二十六日官市昆都力哈永邵卜大成部馬千九百九十三匹價萬五千二百七十七兩私市馬騾牛羊九千撫賞費八百兩山西水泉營八月初四日至十九日官市俺答多羅土蠻委兀愼部馬二千九百四十一匹價二萬六千四百兩私市馬騾牛羊四千撫賞費千五百兩市皆無擾﹤鋶﹣釒﹥入得旨加崇古太子太保賜之誥命賞銀四十兩紵絲二表裏巡撫劉應箕升俸二級楊彩孟重一級總兵馬芳趙岢副總兵麻錦實職一級副使申佐朱裳參議崔鏞等千戶鮑崇徳等各升賞有差又以本擺腰兀愼部馬七百二十六匹價四千二百五十三兩私市馬騾牛羊三千撫賞費五百六十一兩宣府張家口堡六月十三至二十六日官市昆都力哈永邵卜大成部馬千九百九十三匹價萬五千二百七十七兩私市馬騾牛羊九千撫賞費八百兩山西水泉營八月初四日至十九日官市俺答多羅土蠻委兀愼部馬二千九百四十一匹價二萬六千四百兩私市馬騾牛羊四千撫賞費千五百兩市皆無擾﹤鋶﹣釒﹥入得旨加崇古太子太保賜之誥命賞銀四十兩紵絲二表裏巡撫劉應箕升俸二級楊彩孟重一級總兵馬芳趙岢副總兵麻錦實職一級副使申佐朱裳參議崔鏞等千戶鮑崇徳等各升賞有差又以本角星

○以水災詔許攺折湖廣武昌漢陽荊州等府漕糧之半

○乙酉上以三鎭貢市事竣邊境輯寧嘉輔臣贊襄籌畫功降旨欲加升蔭大學士髙拱張居正殷士儋上﹤鋶﹣釒﹥曰近者虜酋奉貢稱藩𨿽古今希曠之事然乃皇上聖徳孚格神武布昭所致臣等何力敢貪天功且臣等夙抱苦心久未敢明其意方玆事之始也羣議紛亂日異而月不同幾方合而忽奪其成計未就而先幸其敗當是時欲擬卻那吉之降則縱桃松寨之辱國可徵也而恐又傳笑於四方欲擬拒俺答之貢則斬石天爵之貽患可徵也而恐又結禍於他日臣等用是殫精悉慮畫此大計以爲國家幸皇天鑑臨聖主明斷於上俾邊臣之謀得以有終卽今封貢互市皆已竣事三陲晏然曾無一矢之警境土免於蹂踐生民免於虔劉客兵不調帑藏不發卽邊費之省不下百餘萬卽胡利之入不下數萬縱使虜酋明歲渝盟而我中國今歲之利亦已多矣有榮而無辱有益而無損蓋至是而事理始昭然可見臣等爲國之心始得少明臣等志願不啻萬萬足矣他更何望乎卽臣等夙夜圖畫不無少效微勞然而備員輔弼乃其職分當盡者若遂因以叨冒升蔭實所未敢此臣等懇悃血誠鬼神照察非有矯飾也惟皇上俯燭下情特允辭免幸甚上覽奏嘉其忠懇準辭仍各賜白金五十兩鬥牛衣一襲○命錦衣衛遣官至浙江選募南兵戍薊鎭以原任參將王如龍遊擊金科楊文都司僉書朱玨充爲事官領之

○山東巡撫都禦史梁夢龍等上海運議曰今漕河多故言者爭獻開膠河之說此非臣等所敢任也第嘗考海道南自淮安至膠州北自天津至海倉各有�販往來舟楫屢通中間自膠州至海倉一帶亦有島人�賈出入其間臣等因遣指揮王惟精等自淮安運米二千石自膠州運麥一千五百石各令入海出天津以試海道無不利者其淮安至天津一道計三千三百里風便兩旬可達況舟皆由近洋洋中島嶼聯絡遇風可依非如橫海而渡風波灘測比之元人殷明略故道實爲安便大約每歲自五月以前風順而柔過此稍徑誠以風柔之時出並海之道汛期不爽占候不失卽千艘萬櫓保無他患可以接濟京儲羽翼漕河省牽挽之力免守幫之苦而防海衛所犬牙錯落又可以嚴海禁壯神都甚便事下戶部部覆言海運法廢已久非常之原難以盡復乞敕漕司量撥近地漕糧十二萬石自淮入海工部卽發與節省銀萬五千兩爲雇募海舟之資淮揚�稅亦許暫支萬五千兩充傭召水手之費從之

○己丑升國子監祭酒馬自彊南京國子監祭酒陶大臨俱爲詹事府少詹事兼翰林院侍讀學士

○黜原任南京國子監祭酒姜寶爲民令誠意伯劉世延原任南京刑部尙書孫植閒住世延仍奪俸半年復原任南京國子監助教鄭如瑾官初給事中王禎之論寶也止言其狥情亂法而不及受贓及是南京法司希大學士髙拱指坐寶贓千金而爲如瑾辧雪故有是命

明穆宗莊皇帝實錄卷之六十一

明穆宗莊皇帝實錄卷之六十二

隆慶五年十月庚寅朔孟冬享太廟

○命中官祭司井之神

○上禦皇極殿以明年大統歷頒賜百官

○辛卯孝潔肅皇后忌辰奉先殿行祭禮遣新寧伯譚國佐祭永陵

○壬辰刑部尙書劉自彊等奏上會審重囚當卹者李福等二十二人得旨俱減死戍邊

○癸巳協理京營戎政兵部尙書兼都察院右副都禦史譚綸以疾請告回籍許之

○蔭巡撫廣西兵部右侍郎兼都察院右僉都禦史殷正茂子宗伊爲國子生錄古田平寇功也

○以水災命攺折南京錦衣等衛所及直隸揚州等衛所屯糧有差

○以京城巡捕把總指揮同知顏壽掌四川行都司事升賞隆慶二年六月永昌藥艸溝等處獲功戰亡官軍梁梓等一十二人

○甲午攺南京光祿寺卿楊賢爲太僕寺卿

○升山東按察司僉事劉田爲本布政使司右參議

○番賊犯狹西岷州衛文縣等處官軍不能禦巡按禦史劉堯卿以聞得旨降罰失事指揮使孫承恩趙守中等有差

○乙未兵部覆巡按狹西監察禦史蕭廩條上甘肅便宜可行者二事一議額兵謂本鎭兵勢單弱抽選新軍有一戶四丁而應三軍者有一戶二丁而應二軍者請令撫臣加意撫卹無致逃亡一議班兵謂本鎭班軍額七千有奇項以催班之法漸弛脫班者眾宜令撫臣調停工役以卹其力禁止科索以卹其財追月糧以罰其後至者而愼選名將領之報可

○升賞隆慶二年正月莊浪境外馬兒灣等處獲功陣亡官軍滿只保等一十四人

○升賞嘉靖四十二年十月薊鎭墻子嶺等處獲功陣亡官軍沈恩等四十二人

○丙申鑄給浙江江西山東督糧道關防

○升賞隆慶三年四月寧夏鎭興武營暗門出邊搗賊獲功被創官軍鄭暘等二百八十二人

○丁酉升大理寺左少卿劉一儒爲南京光祿寺卿

○廣東巡按禦史趙焞奏三月中倭寇突入廣東澄邁縣襲陷海南衛所城乞治失事諸臣罪得旨罰瓊州府同知陳夢雷俸三月海南道副使史朝宜俸二月下千戶谷嵩等禦史按治以提督總兵失於奏聞切責之

○戊戌升戶科都給事中宋良佐爲太常寺少卿

○升直隸永平府同知賀溱爲山東按察司僉事

○己亥以河南山東大水命工部申飭管河官經理上流河防以備衝決

○貴州中曹等長官司廣西歸徳州土官差通事人等來朝貢馬給賞如例

○升大理寺右少卿孫光祜爲本寺左少卿太僕寺少卿羅良爲大理寺右少卿

○庚子令漕運都禦史陳炌回籍聽勘以科道官宋良佐等言其調度失宜致漕舟漂沒故也

○遣貴州道禦史馬三樂蘇民望四川道禦史李采菲往各省淸軍三樂北直隸河南民望南直隸江北山東采菲山西狹西

○辛丑南京兵部右侍郎熊汝達﹤鋶﹣釒﹥謝升任禮部請今後南京部院及在外督撫等官升遷系尙書左右都禦史仍於到任﹤鋶﹣釒﹥內並謝侍郎以下省之報可

○貴州宣慰司土捨安國亨降守臣以聞上命賞巡撫都禦史阮文中僉事沈聞參議曹司賢知府李濮等八人銀幣有差初安大朝兵旣敗國亨懼大誅勒兵自守而遣使哀辭乞降朝廷未之許也會文中受代乃移檄各道名捕諸反者而密使人謂國亨曰今大兵且至能盡出所匿姦徒束身請�割地以處安智母子賠還所費兵糧則朝廷當待爾以不死命爾子及智子各代領父任而安氏世世無患矣於是國亨聽命執獻其黨阿弟吳瓊等以降上果赦不誅而官其子民及智子國貞具如文中等言斬阿弟等於市且戒兩族今後勿復相攻自取誅滅

○命福建標兵把總署指揮僉事魏國僉書福建行都司事五軍營遊擊指揮僉事曹世徳爲分守倒馬關參將

○先是問刑條例有盜決故決河防之律在河南山東者俱問發充軍而南直隸徐邳一帶罪止徒配至是河道都禦史潘季馴言徐邳每歲河決之由河流衝射居十之四而居民盜決居十之六皆以法輕易犯故也請著令自徐邳上下爲河流所經行處凡有貪水利避水患盜決故決河防者一如山東河南例俱發充軍仍增入條例中刑部覆從其議

○壬寅升山西按察司副使溫如璋爲太僕寺少卿

○命掌中軍都督府事靈璧候湯世隆充南京協同守備兼掌南京後軍都督府事掌左軍都督府事保定侯梁繼璠充總兵官提督漕運鎭守淮安

○甘州屬番人恰霸等盜邊官軍捕得伏誅

○癸卯命總理河道都禦史潘季馴速治茶城之淤淺者以巡按禦史張守約言運船阻塞故也

○甲辰升刑部左左侍郎王國光爲南京刑部尙書兵部右侍郎王遴爲本部左侍郎兼都察院右僉都禦史協理京營戎政南京太僕寺卿汪鏜爲南京工部右侍郎山東布政使司左布政使王宗沐爲都察院右副都禦史總督漕運兼提督軍務巡撫鳳陽等處

○升翰林院掌院事侍讀學士丁士羙爲太常寺卿管國子監祭酒事原任國子監司業林士章爲南京國子監祭酒

○南京法司奏是歲會審重囚之數情眞當決者三人矜疑減死戍邊者二人有詞更訊者二十四人報可

○命寧陽侯陳大紀掌中軍都督府事

○乙巳以浙江安吉州孝豊歸安武康等縣水災命攺折南京糙糧及蠲免存畱糧有差

○丙午復除服闋尙寶司卿劉奮庸原職

○升江西布政使司右布政使施篤臣爲山東布政使司左布政使

○升山東按察司副使潘允端爲本布政使司右參政仍兼原職以撫按官梁夢龍等﹤鋶﹣釒﹥薦也

○命右軍都督府僉書豊潤伯曹文炳掌左軍都督府事左軍都督府僉書伏羌伯毛登掌中軍都督府事原任右軍都督府僉書安遠侯柳震掌南京左軍都督府事

○升大同備禦指揮僉事劉棟爲署都指揮僉事充五軍營遊擊將軍

○巡按狹西禦史劉堯卿言肅府折祿莊田計地四千四百八十七頃有奇計徵子粒糧銀一萬二千有奇今宗室縉﹤火貴﹥旣襲肅府之封又支輔國之祿宜卽以其折祿田租在甘涼固原者收充二鎭軍餉戶部覆奏從之

○丁未誠孝昭皇后忌辰遣淸平伯吳家彥祭獻陵

○修理大明門等門並皇墻等處興工遣尙書朱衡祭告后土司工之神

○狹西鞏昌府有火光自天而隕天鼓鳴者二

○升戶科左給事中張書爲都給事中戶科右給事中梁問孟爲左給事中禮科給事中程文爲右給事中書文俱本科問孟刑科

○升山西按察司副使申佐爲本布政使司右參政仍兼副使山西布政使司左參議崔鏞山東布政使司右參議宋守約俱爲本省按察司副使仍兼參議佐鏞以互市事竣守約以敵臺功成也

○戊申禦史吳道明劾奏應天巡撫都禦史陳道基不職狀得旨令回籍候勘

○升山東按察司按察使吳文華爲江西布政使司右布政使調山西按察司屯田僉事王汝梅理北中二路兵備

○命詹事府少詹事兼翰林院侍讀學士馬自彊掌翰林院事

○升左春坊左中允兼翰林院編修申時行爲左諭徳兼翰林院侍讀充日講官右春坊右中允兼翰林院編修王錫爵爲右諭徳掌南京翰林院事

○命領紅盔將軍武定侯郭大誠僉書左軍都督府事前府帶俸新寧伯譚國佐僉書右軍都督府事

○命南京坐營指揮同知侯繼髙掌廣東都司事署指揮使謝天祐僉書山東都司事

○套虜吉能等差夷使貢上馬二十匹余馬一百八十匹順義王俺答爲代進表文詔賞俺答大紅白澤紵絲衣一襲彩叚八表裏吉能彩叚八表裏五彩紵絲衣一套絹二疋布四疋吉能所部指揮同知等官打兒漢臺吉等五十員各賞叚布及酬賞進獻馬匹俱如宣大例

○辛亥升吏科都給事中韓楫爲太常寺少卿提督四夷館

○升浙江布政使司左參政李淑爲山東按察司按察使浙江湖州府同知藍偉爲山西按察僉事

○以江西南昌九江瑞州贛州南康饒州等府災傷命有司賑濟如例

○壬子戶部覆巡按直隸禦史余希周條上各鎭支糧事例一薊永二鎭有一衛之官分散數營一官之俸分爲兩處宜各歸並原衛支糧其有身在邊方者依邊衛事例給之一各鎭存操募補軍兵其月糧布花在薊州則於馬蘭等路關支在永平則於燕臺二路關支在密雲則於潮河所關支應役在此支給在彼宜令各鎭赴各兵備道核實坐支以免詐冒重復之獘一各營衛所開糧料籍數多影射不明宜嚴行兵備道一切釐正以淸耗蠹一興州等衛支官軍月糧於通倉而折俸布花則在薊州營州等衛支月糧布花於通倉而官軍折俸則在薊州其懷柔軍馬糧料又於密雲鎭坐支彼此隔遠積獘非一宜悉查原在某倉某庫者就近給之不得仍前紊亂一興州等衛所共有代辦錢糧虛名軍一千餘名歲支糧餉共銀三千四百餘兩皆私自侵費而稱爲公用宜槪行查革詔如議行

○癸丑建州左等衛都督等官安臺失等二百七十八人來朝貢馬宴賚如例

○命右軍都督府帶俸忻城伯趙祖徵領紅盔將軍

○巡按廣西監察禦史李良臣核奏隆慶四年冬古田縣石玉龍山等巢官兵剿賊功次斬獲至七千一百有奇得旨升左布政使郭應聘俸一級僉事金柱俸二級左參政柴淶等四人各升一級參將黃應甲等六人各升實職二級仍與右布政使萬思謙副使邵維中參將祝明等十七人各賞銀幣其餘立功官軍參將盧錡等二百餘人升賞有差

○甲寅以徐淮等處災傷許攺折蠲免各項錢糧有差仍令有司賑濟如例

○狹西西安府地震二次

○禦史趙應龍論劾大學士殷士儋因太監陳洪夤緣入閣士儋﹤鋶﹣釒﹥辯曰臣一介艸茅待罪詞林者二十餘年侍皇上講幄前後九載叨荷

聖恩不次拔擢洊陟崇階承乏密勿矧臣生平砥礪名節恪守大閒猥以舊勞遂沾異數若謂別有所汲引是視臣爲何如人也陛下握樞臨極總覽乾綱若輔弼重臣盡憑左右是視陛下爲何如主也至云陳洪得封父母由臣贊成臣前任禮部時值洪陳乞臣卽查無故事據實上請嗣後給與贈官實出特旨原﹤鋶﹣釒﹥猶在可覆按也但臣稟質孱病形迹孤危乞賜罷歸以謝人言上曰卿輔弼重臣素行端愼方玆委任豈可以人言求退所辭不允明日士儋再﹤鋶﹣釒﹥懇辭上慰諭如初

○升巡撫雲南都察院右副都禦史曹三暘爲南京刑部右侍郎山西按察司按察使張佳胤爲都察院右僉都禦史巡撫應天等處地方總理糧儲提督軍務

○以軍功錄蔭故兵部右侍郎曾銑子汴都察院右副都禦史楊宗气孫坦俱爲國子監生

○賜原任太子太保兵部尙書毛伯溫許論各祭九壇遣官治葬從其子都事毛棟許倓請也

○升大同守備指揮僉事梁文爲署都指揮僉事僉書山西行都司事

○乙卯成造東宮儀仗命侍郎趙錦行祭告禮

○土魯番王馬黑麻差夷使卯剌納阿必卜剌等十二人進貢方物馬匹宴賚如例以通政使司添注右參議王汝言補本司右參議

○升廣東按察司副使史朝宜爲浙江布政使司左參政

○免南京各衛所掌印官運糧從尙書王之誥奏也

○丙辰命造鰲山燈工部尙書朱衡等工科都給事中陳行健等並﹤鋶﹣釒﹥請罷無益之費愛惜財用報聞

○吏部左侍郎張四維以疾乞歸上不允命在任調理尋遣中使賜羊酒蔬饌

○建州左等衛女直都督等官來畱住等一百七人來朝貢馬給賞如例

○革慶成王府奉國將軍表木�水祿米十之二以匿父喪不報冒支祿米爲撫臣所發也

○丁巳復除服闋翰林院編修陳經邦原職

○升河南按察司按察使吳道直爲本布政使司右布政使湖廣布政使司右參政施堯臣爲山西按察司按察使

○河南巡鹽禦史兪一貫言河東歲辦正餘鹽共六十二萬引近因霪雨決堤鹽花鮮結乞暫寬本年課額候鹽池盛生之年盡力撈補又言各州縣原編撈采鹽丁有力者納銀無力者供役近來有司多漫不經意宜嚴責淸查務使人銀兩足費用不濫違者罪之戶部覆言鹽丁之議良是至河東鹽額引所以供宣大山西年例軍餉祿糧之用不容分毫缺者宜敕撫臣及巡鹽禦史備行運司將隆慶五年額角�羊三銀兩先盡庫貯悉數輸邊期於完足待來歲鹽花生結之時仍槪行償補庶於彼此兩便也上從之

○吏部左侍郎張四維再﹤鋶﹣釒﹥求去許之以日講加恩令馳驛以歸

○升江西布政使司右布政使施篤臣爲山東布政使司左布政使

明穆宗莊皇帝實錄卷之六十二

明穆宗莊皇帝實錄卷之六十三

隆慶五年十一月己未朔升狹西布政使司右參政侯東萊爲按察司按察使直隸鎭江府知府王惟善爲副使戶部河南司郎中沈奎爲僉事東萊河南惟善狹西奎浙江

○調四川按察司副使宋儀望於福建提調學校

○發南京司設監右監丞田孜充邊衛軍坐侵盜司鑰庫銀事發故也

○錄是歲五月中虜犯遼東盤山驛官軍斬獲功賞巡撫都禦史張學顏總兵李成梁中軍指揮蘇承勛各銀幣有差

○庚申復除工科都給事中嚴用和爲吏科都給事中升兵科右給事中周蕓爲戶科左給事中兵科給事中烏昇爲戶科右給事中

○命遼東前屯備禦指揮使郝重光爲署都指揮僉事充沈陽遊擊將軍

○辛酉兵部覆巡撫延綏都禦史郜光先所陳互市便宜其一謂撫賞借用官銀二百九十餘兩乞於見收兌銀內支補其二謂本鎭互市皆大酋親枝市畜頗多而本鎭止以樁朋贓罰與市數少不足請多發馬價銀以待來年之用其三謂市例初開僉派商人本欲濟一時之急今所在民皆樂從宜聽其便不必更僉又覆本部右侍郎石茂華奏請汰減通州軍老弱無用者六百名而以其餘糧加給汰存之兵人各一石丰犒而熟練之仍發太僕寺馬三百匹全給料艸飼之本州聽用俱報可

○壬戌升工部右侍郎鄒應龍爲兵部左侍郎兼都察院右僉都禦史巡撫雲南贊理軍務

○升賞隆慶二年二月楡林城永靖堡等處獲功陣亡被創官軍劉彥中等九十九人

○癸亥恭讓章皇后忌辰遣中官祭陵寢

○甲子祭三皇於景惠殿遣侍郎王希烈行禮

○遣太醫院官祭先醫之神

○乙丑蔭故吏部尙書萬鏜子滽爲國子生錄鏜原任巡撫徵苗功也

○丙寅鑄給甘肅行太僕寺分理馬政兼整飭兵備關防

○以狹西貢市事竣賞虜酋吉能彩叚四表裏五彩紵絲衣一襲切盡黃臺吉威正恰把不能各彩叚二表裏織金紵絲衣一襲效勞諸臣總督戴才巡撫郜光先張蕙總兵雷龍謝朝恩遊擊陳堂等參政侯東萊副使張夢鯉僉事蕭大亨汪文輝等同知張孔修等各賞銀幣有差

○丁卯宣大督撫官王崇古等奏北虜款塞兵食有餘乞將原發二鎭糴買銀十二萬兩轉發管糧郎中貯庫以備緩急其客兵糧艸積於無用請俟來春散給主兵報可

○巡撫雲南都禦史曹三暘上言革任國公沐朝弼怙惡不悛虐害地方人心危懼請因其乞假葬母畱之南京不遣以杜後患兵部覆朝弼事已前決今因其自至而畱之非所以明國威昭大信也上以爲然令遵前旨還鎭閒住戒以痛自省攺不得生事虐民

○升賞本年五月中鎭寧堡盤山驛獲功被創官軍彭國珍等四十九人

○戊辰升吏部右侍郎魏學曾爲本部左侍郎攺戶部右侍郎劉光濟爲吏部右侍郎升刑部右侍郎朱大器爲本部左侍郎順天府府尹曹金爲刑部右侍郎補原任刑部右侍郎吳百朋升巡撫河南都察院右副都禦史栗永祿俱爲兵部右侍郎攺南京兵部右侍郎熊汝達爲工部右侍郎

○升湖廣按察司副使陳覲爲雲南布政使司左參政

○升賞隆慶四年九月中錦州大勝堡獲功陣亡被創官軍郎官等二百九十五人

○復設徐州洪主事一員以禦史張憲翔言漕務劻勷一官難於兼理故也

○己巳少保兼太子太保禮部尙書武英殿大學士殷士儋致仕先是士儋因禦史趙應龍言求去不果未幾禦史侯居艮復論士儋始進不正求退不勇大略如應龍言於是士儋請益力上慰畱至再及是始允賜路費銀兩鈔幣馳驛以歸仍令有司月給廩米四石歲遣輿隸人應用

○戶部進隆慶制錢二百萬文

○密雲縣地震

○庚午令總督京營戎政鎭遠候顧寰閒住以禮科都給事中張國彥論其老不勝任也

○升賞嘉靖三十二年九月中橫城等處獲功陣亡被創官軍鄒保哥等五十六人

○辛未升湖廣布政使司左布政使孫一正爲順天府府尹

○刑科右給事中宋應昌以天變上修省﹤鋶﹣釒﹥曰臣惟今日致災之由在吏治不飭催科太重小民愁泣之聲淒涼之狀不能徹九重視聽故上天出災異以警告之夫敬天之實在勤民而通民之情在好問請明詔在廷諸臣令其直言闕失賜之采行而寬其狂戇之罪至於朝講之暇亦望時召大臣訪求民瘼庶協气上通而天心永恪矣報聞

○壬申命掌左軍都督府事彰武伯楊炳總督京營戎政

○癸酉命楚府武岡王顯槐管理府事以恭王子幼未名故也

○升湖廣布政使司右布政使湯賓爲本寺左布政使

○甲戌修理長陵裬恩殿等處工完奉安神位遣英國公張溶行祭告禮

○起原任南京戶部右侍郎傅頤爲南京兵部右侍郎

○升巡撫山東都察院右僉都禦史梁夢龍爲右副都禦史巡撫河南

○升四川按察司副使馬出圖爲狹西苑馬寺卿

○錄廣西平古田等處戰功升指揮黃應甲王世科門崇文錢鳳翔丁山董龍各實職二級

○命太子太保英國公張溶掌後軍都督府事

○命金山遊擊將軍署都指揮僉事戚繼美掌河南都司事

○乙亥升山西按察司按察使施堯臣爲湖廣布政使司右布政使降廣東布政使司不及右參政鄭茂爲廣西按察司副使

○大同巡撫劉應箕奏虜酋款塞眞夷通丁不得出塞掠虜馬以給朝夕又本鎭馬軍給艸料太少俱請於原額外量加優卹戶部覆言該鎭眞夷一百六十名通丁四百四名當如狹西三邊事例每名加給本折糧五斗仍加眞夷犒賞銀三錢不爲例其馬匹料艸每馬月加艸二束本色料一斗當以逃軍扣除及主兵年例糧銀給之報可

○丙子孝惠皇后忌辰遣宣城伯衛國本祭茂陵

○孝烈皇后忌辰弘孝殿行祭禮遣安平伯方承裕祭永陵

○升巡撫浙江都察院右副都禦史郭朝賓爲戶部左侍郎都察院左副都禦史陳瓚爲戶部右侍郎

○升河南衛輝府知府朱應時爲遼東行太僕寺少卿兼山東按察司僉事

○丁丑南京工部尙書曹亨以老疾乞休許之

○升山西布政使司右參政董世彥爲本省按察司按察使廣東南雄府知府林應節爲四川按察司副使

○刑科都給事中胡價上言內閣贊理萬機表正百僚其進退用捨與百執事不同陛下臨禦五年輔臣之去者三四焂焉而進忽焉而退任之未幾去之如遺於國體亦少褻矣然與其去之易孰若任之難與其終之必不可畱孰若始之必不輕進頃者大學士殷士儋致仕陛下必且以密勿重任思補其缺臣愚竊謂內閣之任不必備惟其人輔弼之臣不貴多惟其當如其賢且才也卽一二人不爲少使非賢且才也也𨿽四五人焉適足以蠹政而僨事何取於多今宜極天下之選而居之毋容匪人極天下之愼而進之不可率易博采輿論大破常格令閣臣而下及九卿科道等官各﹤鋶﹣釒﹥徳望素著才識洞達意慮深長眾情推服者上聞以侯宸斷左右之人不許售其進退之言卿貳之臣不可妄生覬覦之念儻有歆艷崇階夤緣干進者許言官紏舉卽賜黜罷以爲大臣進不以正之戒上嘉納之

○戊寅升河南按察司僉事晉應槐爲狹西布政使司左參議

○命中都畱守司僉書署副畱守王允文充金山遊擊將軍

○升守備遼東廣寧鎭武堡指揮同知唐朴爲署都指揮僉事充本堡遊擊將軍

○命成國公朱希忠詣圜丘代視牲

○己卯升禮科都給事中張國彥爲山西布政使司右參政

○庚辰升雲南布政使司右布政使陳時範爲本司左布政使江西撫州府知府楊世華爲廣東按察司副使

○辛巳上禦皇極殿傳制誓戒文武百官

○命成國公朱希忠詣太廟請皇祖配帝於圜丘

○琉球國中山王尙元差正議大夫鄭憲等上表謝恩貢馬及方物宴賞如例

○升戶部左侍郎陳紹儒爲南京工部尙書應天府府尹鄡璉爲都察院右副都禦史順天府府丞傅希摯爲右僉都禦史璉巡撫浙江摯山東

○壬午朝鮮國王李昖遣陪臣吏曹參判金慶原等進馬及方物賀冬至令節賜晏賞如例

○命狹西行都司僉書署都指揮僉事朱勛充甘肅巡撫標下游擊將軍

○癸未升江西布政使司左布政使陳一松爲應天府府尹光祿寺少卿劉堯誨爲順天府府丞

○升廣西按察司按察使桂嘉孝爲雲南布政使司右布政使大理寺右寺正徐學詩爲河南按察司僉事

○甲申冬至大祀天於圜丘命成國公朱希忠代行禮先是大常寺官以大祀省牲告廟期請會上有微疾俱遣希忠代給事中張國彥等言今聖體違和誠當頤養但禮莫嚴於祭天不宜委之臣下況祠官奏請在數日之前皇上第凝神齋戒可保康寧若遽先命代恐中外聞者疑陛下之懈心從此生也禦史張克家等亦以爲言俱報有旨

○免百官行慶賀禮

○遣恭順侯吳繼爵安鄕伯張鋐新建伯王正億慶都伯杜繼宗分祭長陵獻陵景陵裕陵茂陵泰陵康陵永陵都督同知李偉祭景皇帝陵寢指揮僉事李鈺祭孝懿皇后中官祭恭讓章皇后及廢後吳氏都指揮僉事江魚祭哀衝莊敬二太子各陵園

○乙酉上禦皇極殿受百官賀

○免慶成宴賜分獻陪祀該宴官胙四夷朝使及土官人等仍賜宴於闕左門

○中宮東宮免賀

○琉球國中山王尙元遣使送回被虜人口上以其屢效忠誠賜敕獎諭仍賜銀五十兩彩叚四表裏其獲功人等賚金帛有差

○巡倉禦史唐煉奏請嚴漕運漂流凍阻之罰漂流糧五千石以上凍阻船五十隻以上俱送法司重處不得照常擬罪其漂流未經奏聞者核實具奏已奏聞者或將腳價扣償或將本衛別幫及槪總二分給軍銀內通融買補不得輕議攺折仍於沿河擇閒曠地以寄凍阻之糧量畱官旗守之事畢之日趣令南還報可

○丙戌發原任寧夏西路左參將綏徳衛指揮僉事髙如桂及鎭撫張一正充邊衛永遠軍以犯贓故也

○直隸崇明縣縣丞孫世良已升吉府奉祠正詐爲縣人黃善述等上﹤鋶﹣釒﹥乞畱吏部廉得其狀請下世良於理且言近來黠狡成風凡有司不得志去任往往邀求無賴詣闕奏保爲吏者旣啖以目前之利而又許爲他日之逋主爲民者旣餌其目前之賄而又冀爲他日之憑藉彼此煽惑以售姦欺不一重處恐將來效尢無所底極乞行通政司以後值奏保官者先送兵馬司禁錮候本部研鞫如有前獘必痛以法繩之報可

○丁亥命原任西廣總兵右都督兪大猷僉書南京右軍都督府事

○戊子補蔭左都禦史劉燾子維墉爲國子生

○戶部覆儧運郎中胡來貢等奏先年因漕船凍阻就便兌軍致各軍以遲延爲得計漕規日弛乞將河西務以北責令大通橋各在官車戶陸運至通倉其僦費俱於本幫及該總十分之二輕賫銀內支給之河西務以南責令各官旗盡起露囤以俟來春復運其官旗有逃亡者發戍邊運官違慢者降二級從之

明穆宗莊皇帝實錄卷之六十三

明穆宗莊皇帝實錄卷之六十四

隆慶五年十二月己丑朔升山東布政使司右布政使陳絳爲江西左布政使河南布政使司右參政髙察爲廣西按察司按察使

○命山東都司僉書署都指揮僉事張承業掌狹西都司事升守備延綏髙家堡署指揮僉事胡燦爲署都指揮僉事充甘肅遊擊將軍

○庚寅攺南京刑部尙書王國光爲戶部尙書總督倉場

○加趙府左長史林澄四品服俸從王請也

○辛卯大學士髙拱張居正言機務重繁請簡命賢良共圖治理得旨卿二人同心輔政不必更加

○巡按廣西禦史李良臣再議古田賊越省城劫庫殺官各失事將官罪狀上從部議發總兵王寵都指揮袁爵戍邊降指揮於燦李可久朱瑞哈國賢各實職一級準守備金策指揮麻鳳以功贖余悉降罰有差

○壬辰慈孝獻皇后忌辰奉先殿行祭禮

○旌表烈婦李氏李余姚縣人夫死誓不再適自縊死巡按浙江禦史謝廷傑請賜表揚因言天下貞烈之婦如此類者不少止因近來有司徒拘守簿書反視風教爲末務以故閨閾懿行在在淪沒宜申明舊例冷各處摉舉以聞禮部議覆從之

○攺設永昌二鎭各庫官一員從禦史余希周奏也希周又請將河西鹽糧攺撥河東撫順等八處以濟困急俱報可

○升江北下江運糧把總指揮同知朱嘉謨爲署都指揮僉事僉書山東都司事

○癸巳升狹西按察司按察使曹科爲山東布政使司右布政使河南按察司副使楊俊民爲本布政使司右參政

○以兵部左侍郎谷中虛三年秩滿蔭其子茂椿爲國子生

○敕故宣寍王俊相長子充燦管理府事

○禮科給事中蔡汝賢上言臣近因長至導駕竊窺聖容微減於前夫皇上一身乃天地祖宗之所付托華夷庶臣之所瞻望關系甚大不可不謹也今微陽初生正宜遏欲養靜之時願於宮中齋居焚香澄心滌慮進禦有常毋令其溺志遊觀有度毋令其移情日惟省覽典謨訓誥以陶養此心親近師傅公孤以維持此心自然欲寡气淸神凝體固以是理萬幾則常朝可無免矣以是親經史則經筵可無輟矣以是事上帝則郊祀可無攝矣以是感召和气則近時星飛雹隕河決地震之災皆可消弭之矣惟皇上勉彊行之宗社生靈之幸也上報聞

○甲午升尙寶司少卿吳學詩爲光祿寺少卿

○賜西河王表相樓�曰崇訓從其請也

○以狹西裴家川修築邊垣墩堡工成詔賞先後總督王之誥戴才巡撫楊思忠張瀚總兵呂經副總兵劉浚副使王宮用等各銀幣有差按裴家川有腴田萬頃在靖虜之北中衛之南軍民歲以虜患不得田作至是築墻建堡成一重鎭焉才乃上﹤鋶﹣釒﹥請更名其堡曰永安以固原衛指揮僉事武大用光守備官令督率官軍墾田五年之外方許徵稅報可

○乙未上諭禮部皇太子明春講讀先行冠禮擇日具儀以聞

○升山東布政使司右參政徐衍祚爲狹西按察司按察使調貴州提學副使周之屏於河南

○詔原任湖廣按察司副使徐學謨以原任敍用學謨前爲巡按禦史雷稽古劾罷至是撫按汪道昆等言學謨事皆風聞無實不當罪故有是命

○宣大總督王崇古條陳邊計八事一修險隘謂當乘虜納款之際繕完城隍墩堡一練兵馬謂各鎭一年之內惟有三冬無事可以治兵宜嚴飭所司如法操練一收胡馬謂市馬於虜費少而獲多擬以來年春首奏發宣大山西各馬價銀一萬兩聽軍易馬一散逆黨謂款虜數萬仰食板升收獲若招徠太速恐啟戎今賊首旣擒且把漢那吉方出塞時陰有入附之約宜用間緩圖一積錢糧謂主客兵餉不宜遽減俟一二年後虜果無警方可漸損客餉以給主兵一理鹽法謂邊�報中日寡由各運司坐司太�占引抑困之故宜嚴法禁治一開屯田謂大同屯地多荒請移山西按察司屯田僉事於代州專理三關及大同鎭屯務一整器械謂禦虜之器獨湧珠大炮最能及遠乞發工部銀一萬二千兩分給各鎭增置﹤鋶﹣釒﹥入下所司議俱從之

○丙申臘八節免百官宴

○升南京吏科給事中王禎爲尙寶司少卿

○命掌錦衣衛事都督朱希孝總理東宮侍衛錦衣衛僉書指揮同知餘蔭署都指揮同知楊俊卿同管侍衛

○丁酉升山西按察司副使李幼滋爲山東布政使司右參政廣東髙州府知府吳國倫爲貴州按察司副使提調學校

○戶部進續買珠寶共用銀二萬二千四百兩有奇上以所買不堪用責該司對狀尙書張守直因自引罪且請再行宛大二縣收買上怒未角�羊奪郎中袁三接員外賈實俸各半年

○戊戌設肅府右長史典寶典膳良醫正各一員以肅王縉﹤火貴﹥以將軍嗣封故官屬從減云

○遣南京國子監琉球國授教官生梁炤等三人歸從其王請也

○升授隆慶四五年甘肅鎭死事哨夜官軍陶章山等九十八人

○刑部覆福建司員外郎朱湘所錄山東重囚當卹者十六人赦減有差己亥南京禮科給事中張崇倫等以東宮出閣屆期上言五事一崇孝敬以事君父二惇齒讓以賓耆舊三謹服器以養儉徳四勤接見以資輔導五愼選用以備官屬南京貴州道禦史楊邦憲等亦請簡擇講讀儒臣務略去禮文令其以經史諸書及國朝訓典從容講誦凡一切坊間蕪雜之書悉屏去之內直之司必用老成質實者使隨事納規啟發尢易皇上尢當克謹身教日以敬

天勤民惇仁尙儉之事親爲角�羊訓飭之斯儲養元良之要務也章下禮部知之

○兵部議覆巡視京營科道官梁問孟侯居艮所陳營務十二事一公侯伯子弟及京衛幼官悉令隨營讀書習射課優劣爲他日錄用地否者不準承襲一請收在京衛所官舍餘丁補殫效義二營之舊汰疲軍而以其精壯子弟摘牌代役一三營分操在總協勢有不逮請調神樞神機二營兵丁五軍營總練一請令巡視科道官考第營中諸將優劣送部視才更調一巡補官禁毋得役占軍士賃崔馬匹專意督賊一令總協大臣酌議行糧應仍應革以憑本部奏處一每開操時令太僕寺官五日一入營查驗馬匹一營中子粒銀專備金鼓旗幟花紅賞賚之用毋得以別項動支一建廈以置戰車兼可庇操軍風雨一查革各項謀充人役一戎務無掌故請得以

祖宗建置多官建白本部覆議編纂成書以備參考一請申飭總督楊炳協理王遴悉心整練營卒上允行之

○升錦衣衛中所帶俸正千戶江泰爲指揮僉事泰以賢妃父乞恩如李偉例故有是命

○命神樞營左副將署都督僉事佟登充鎭守甘肅等處總兵官分守蘭州副總兵管參將事都指揮僉事張傑充分守延綏定邊等處副總兵官

○命錦衣衛中所武科署都指揮僉事沈坐僉書南鎭撫司事

○論虜犯淸河嶺等處守臣失事罪發操守雙山堡指揮僉事髙英及百戶髙尙朴戍邊

○辛丑代府太平王鼐鉉生母吳氏爲夫人從其請也

○攺授懷仁王俊榭子充火�於爲奉國將軍管理府事俊榭初以溫惠王聰淑侄冒襲伯爵至是禮部請以條例攺正從之

○詔取太倉馬價銀各十萬兩進內庫用太僕寺少卿曾省吾奏本寺銀少無故不當輕發科道官章甫端向程等亦言今民窮財詘水旱薦臻𨿽邊境稍寍宜益廣積貯以備綏急俱報有旨

○兵部覆遼東巡撫張學顏應詔條陳可行者四事一請於遼東平洋橋增築一堡以防虜騎衝突二請發本鎭貯庫馬價並各項羨余銀一萬兩益市貨物可以取收胡馬三開原廣寍入市夷人多中國被虜者今漸爲我用宜厚加撫賞以招之四請以鎭城車營遊擊馬文龍移駐正安堡節制鎭靜諸堡兼防馬市得旨如議行

○壬寅世宗肅皇帝忌辰奉先殿行祭禮遣定國公徐文璧祭永陵

○禮部進東宮加冠儀注一擇隆慶六年二月初七日一先期行內府衙門造辦冠服一遣大臣一員前期一日具特牲告廟行一獻禮一欽定持節掌冠贊冠宣敕戒大臣一用內官夾侍皇太子及司冠服司幕次設冠席陳服進冠進袍服等執事俱內府差用一用啟請導引皇太子官及司尊扶節導案引禮等執事官俱以本部並該司及光祿寺鴻臚寺等衙門職官充用一前期一日錦衣衛陳設幕次於文華殿之東序鴻臚寺設節案於殿內之北正中設香案於節案之南設冠席於殿內之東南設醴席於西上南向內侍張巾�惟幄於東序內設坐椅几案裀褥於帷中又張帷於序外陳袍服皮弁服兗服垂帶�等物各以箱盛置於帷中案上具翼冠皮弁九旒冕各用盤盛以紅袱覆之置於東階之南案上光祿寺設盥洗所於東階冠案之南稍東設司尊所於醴席之西南司尊者實醴於尊側加勺幕設站於尊東置二爵於坫進饌者實饌設於尊北諸執事者皆立於其所教坊司設樂一是日早上位具皮弁服禦中極殿鴻臚寺奏請升殿傳制遣官文武百官各具朝服侍班如常儀制詞曰朕皇太子冠命卿等持節行禮一至期內侍導皇太子先於東序帷幄中坐候持節將至禮部官詣東序啟皇太子迎節樂作禮部官同鴻臚寺卿導皇太子出迎於殿門外持節官捧節入置於案退立於節案之東樂止禮部官同鴻臚寺卿導皇太子詣香案前樂作行四拜禮畢樂止持節官同賓贊並宣敕戒等官序立於東南盥洗所之次一禮部官啟皇太子就冠帶席樂作禮部官同鴻臚寺卿導皇太子詣冠席內侍二人夾侍皇太子卽席西南向坐樂止一行初加禮鴻臚寺鳴贊贊行初加禮樂作引禮序班引賓贊皆詣盥洗所賓贊皆搢笏以次盥手訖出笏樂止鳴贊二人稍南東西向立賓贊官升自東階稍西向侍揭蓋袱樂作以盤捧翼善冠升賓降階一等受之樂止賓右手執冠後左手執冠前進皇太子席前北向立祝曰吉月令辰乃加元服懋敬是承永介景福樂作賓跪進冠興復位贊者跪正冠興立於賓後樂止禮部官啟易服皇太子入帷幄易新袍服出禮部官啟復坐一行再加禮鳴贊贊行再加冠禮樂作內侍揭蓋袱以盤捧皮弁升賓降階二等受之樂止賓右手執皮弁從左手執皮弁前�如前議祝曰冠禮申舉以成令徳敬愼威儀惟民之式樂作內侍釋翼善冠賓跪進皮弁興復位贊者跪正皮弁冠興立於賓後樂止禮部啟易服皇太子入帷幄易皮弁舄出禮部官啟復坐一行三加禮鳴贊贊行三加冠禮樂作內侍揭蓋袱以盤捧冕旒升賓降階三等受之樂止進如前儀祝曰章服減加飭敬有虔永固皇圖於千萬年樂作內侍釋皮弁冠賓跪進冕旒興復位贊者跪簪結紘興立於賓後樂止禮部官啟易服皇太子入帷幄易衮服出禮部官啟復坐一行釂禮鳴贊贊行釂禮禮部官啟皇太子詣醴席樂作禮部官同鴻臚寺卿引皇太子降自東階由西階升卽醴席南向坐樂止光祿寺官捧醴卓樂作引禮序班引賓贊贊詣盥洗所賓贊搢笏盥手訖出笏升西階贊者取爵詣司尊所酌醴授賓賓執爵詣席前立樂止祝曰旨酒孔馨嘉薦載芳受天之福萬世其昌畢賓跪進爵鳴贊贊皇太子搢圭受爵置於案教坊司啟樂奏喜千春之典次啟進酒皇太子舉爵飲訖奠爵於案樂止光祿寺官進饌樂作饌至案樂止饌訖贊出笏撤卓賓贊復位一受敕戒鳴贊贊受敕戒禮部官啟請皇太子詣受敕戒位禮部官同鴻臚寺卿引皇太子降西階由東階詣拜位樂作引禮序班引宣敕戒官詣皇太子拜位稍東西向立樂止稱有制鳴贊贊跪皇太子跪宣敕戒曰孝事君親友於兄弟親賢愛民居仁由義毋怠毋驕茂隆萬世樂作俯伏興四拜平身樂止禮部官啟禮畢持節官捧節出樂作禮部官同鴻臚寺卿引皇太子送節至殿門外引還東序內時引還宮樂止一當日皇太子具冕服謁祭奉先殿弘孝殿

神霄殿用樂行禮如常儀畢皇太子仍具冕服詣上前謝詣皇后前謝俱行五拜三叩頭禮次詣皇貴妃前行四拜禮俱用樂一持節及賓贊宣敕戒等官復命一次日早上具皮弁服禦中極殿鴻臚寺奏請升殿文武百官具朝服稱賀詞曰皇太子冠禮旣成禮當慶賀行五拜三叩頭禮畢就詣文華殿行賀皇太子禮錦衣衛陳設儀仗如常儀﹤鋶﹣釒﹥入得旨弘孝殿神霄殿亦當預告余俱如擬

○裁革狹西新設參將從巡撫侍郎張瀚請也

○命守備甘肅署指揮僉事劉世英充狹西總督軍門標下游擊將軍

○禦史劉良弼以封貢事畢上﹤鋶﹣釒﹥陳六漸一曰封疆弛守之漸二曰熟夷疑叛之漸三曰將領推諉之漸四曰塞下虛耗之漸五曰勇士散逸之漸六曰市地增加之漸且言虜酋黃臺吉向化不醇他日必爲邊患上以其言示總督王崇古崇古覆言良弼所以憂塞下之虛耗者蓋因開市之始邊鎭苦於無�倉卒招派稍覺煩擾今則官出�本聽軍民自相貿易利厚馬蕃何憂虛耗往者邊將多飭謾辭持兩端以避事今貢議以定臣仰奉廟謨信賞必罰何憂推諉至於黃酋桀驁臣亦知之但彼旣出悔過之言又自與父叔內疑勢窮乞貢臣數加詰讓設策牢籠使其中有所慕而不能捨外有所畏而不敢肆然後許之𨿽豺狼之性難保其終然一時撫馭之術似無出此其外四事臣亦嘗效有愚計而不敢自決乞敕兵部詳議可否夫欲固封守在嚴諭虜將及我兵守哨者彼此譏防使窮虜不得入盜墩軍不得出掠欲熟夷無叛賞於撫賞之中明示勸懲如有仍盜虜畜及妄言阻壞貢議者一切裁之以法欲勇士得所請將各鎭巡標下眞夷通丁分爲二等正糧之外悉如寍夏事例加給肉菜銀並幼丁糧銀仍令各總兵分散養廉地租以畜死士欲勿增市場但當聽其每月一市如遼東之例庶先後絡繹不至臨場擠擁﹤鋶﹣釒﹥入兵部覆崇古所議前二漸處分已定後四漸大率可行但熟夷車史二族款服已久今旣以法裁諸夷則於黃把二酋亦當責以大義不得恣其魚肉若增加市地及三鎭月市之說則斷乎當禁蓋內夏外夷原有定限今不得已而至於互市又使邊人日夜與虜構結非完計也上從部議

○癸卯貞惠安和景皇后忌辰遣指揮僉事潘餘慶祭陵寢

○鑄給寶坻京山王教授印一顆泰寍等衛夷人頭目升合兒等二百七十九人來朝貢馬補賀長至令節宴賚如例

○甲辰刑都覆四川司郎中李勛所錄狹西罪囚當卹者十七人赦減有差

○乙巳以山西太原營參將劉鳳翔爲副總兵官仍領參將事令都司僉書胡希賢閒住副總兵孫吳代州遊擊戴椿聽調以巡按山西監察禦史饒仁侃舉劾也

○巡按狹西監察禦史劉堯卿條陳邊政六事一禁將領毋侵克月糧役占軍士一邊臣坐失事落職者不得聽夤緣起用一甘肅五郡以番回爲外藩宜乘其苦虜內向厚加存撫而嚴治邊臣之生事者一肅州冰溝之役各軍見賊先逃宜追治首惡不當獨坐將領一淸查冊籍毋令虛糜糧艸一狹西鞏昌臨洮甘肅之河西五郡宜修築城堡以備不虞報可

○命神樞營佐擊將軍署都指揮僉事李澄淸充神樞九營參將神機營大號頭署指揮使張元嘉神樞營佐擊將軍

○丙午以災傷免寶坻文安等縣薊州營州等衛所存畱糧有差

○升守備大同威平堡指揮同知韓文原任狹西參將指揮同知錢炳俱署都指揮僉事文充神機十營佐擊將軍炳充蘭州參將

○丁未升南京禮部祠祭司郎中王嘉言狹西西安府同知蘇璜俱爲按察司僉事嘉言浙江璜湖廣

○勒狹西布政使司右參政梁明翰致仕以禦史劉堯卿論其不職也

○命昌平總兵標下游擊將軍署都指揮僉事谷九臯充分守薊州古北口等處參將

○命山西中路參將閻﹤王晉﹥充副總兵協守山西地方聽調副總兵孫吳爲事官管中路參將

○漕運都禦史王宗沐奏運船漂失數多請先將應糧坐派淮安各州縣貯常盈倉以充來年海運之數然後行各廠造船報可

○戊申命大寍都司僉書署都指揮僉事施朝卿原任山西東路參將署都指揮僉事常齡俱充佐擊將軍原任居庸關參將署都指揮僉事傅廷勛充遊擊將軍原任太平寨參將署都指揮僉事馬承胤眞定遊擊將軍署都指揮僉事滿朝相俱充總兵標下游擊將軍朝卿神樞營齡神機營廷勛廣寍承胤薊鎭朝相昌平

○己酉升禮科左給事中雒遵兵科左給事中陸樹徳俱爲都給事中吏科右給事中宋之韓爲左給事中刑科給事中丁懋儒爲右給事中遵吏科樹徳禮科之韓本科懋儒兵科

○山東布政使司右參議劉田狹西按察司僉事紀大綱俱以病乞休許之

○刑部覆河南司郎中王爕所錄南直隸江北罪囚當卹者十六人依律攺辯者四人赦減有差

○庚戌禮科類奏災異請令大小臣工省愆修職仍望皇上減玩好節賞賫憂勤庶政開廣言路以應天戒報可

○總督宣大兵部尙書王崇古以疾乞休上優詔畱之不允

○辛亥命戶部移文雲南等處采辦珠石堪用者以進

○遭運都禦史王宗沐奏漕糧漂久𨿽因河決亦多有貧軍侵耗鑿舟自沈宜先議優敍凡各運船輕賫銀兩在湖廣江西浙江原議三六者攺爲三三直隸江北江南原議二六攺爲二四山東河南原議一六者攺爲一五令有司各將扣下米數給軍其各軍兌完起運之後責令五船聯爲一甲中推一人有才力爲之甲長如一船有失五船同坐庶人樂用力而漂損可漸少也戶部覆奏從之

○虜寇遼東總兵官李成梁等率師禦之於卓山等處大波之斬首五百八十餘級內酋首二人獲馬六百餘匹甲二百餘副其他夷器無算捷聞禮部以東西二邊同時報功﹤鋶﹣釒﹥請擇日宣表受賀兵部亦請錄將吏效勞者上喜從之升總督劉應節俸一級成梁署都督同知蔭一子正千戶世襲巡撫張學顏右副都禦史副總兵趙完守備曹簋各實職三級參將郭承恩遊擊朱良臣馬文龍各實職二級原任遊擊充軍張延賞準以功贖兵備僉事王之弼加俸一級仍以本兵尙書楊博侍郎谷中虛石茂華及職方司官調度有功與應節等各賜銀幣有差

○罷總理河道都禦史潘季馴同原任漕運都禦史陳炌俱冠帶閒住時禮科左給事中雒遵自邳河勘工還爲上言運船漂沒之故始於漕司缺船並糧太重故一遇水發相隨而敗又官旗侵冒者多度不能償輙妄引船壞自角�羊此則漕臣陳炌等之罪也至於王家口初決之時黃水盡從漫坡經流南出小河口藉令季馴稍緩築堤一月則漕船可以盡出漫坡避新澑之險乃計不出此反驅舟以就新澑坐視陷沒方復騰章報功罪滋大矣今炌𨿽回籍未盡其辜而季馴尢不宜獨免乞並賜罷工部覆從其言故有是命

○壬子升景州知州管紫荊關通判事張燭爲保定府同知仍理原務從巡撫宋纁保薦也

○命戶部移文浙江蘇松等處撫按官督催京庫歲例銀

○癸丑上禦皇極門鴻臚寺官面宣遼東捷音明日文武百官吉服行五拜三叩頭禮致詞稱賀

○上以遼東大捷歸功輔臣髙拱張居正敕各蔭一子錦衣衛正千戶世襲拱等﹤鋶﹣釒﹥辭上曰卿等運籌制勝功當首論拱等再辭益力不允

○升賞隆慶三年寍延二鎭興武營等處獲功死事官軍四十九人

○補蔭故都察院右副都禦史黨以平孫不阿爲國子生

○許攺折應天府髙淳縣兌攺漕糧一年以湖田淹沒從巡撫陳道基奏也

○賜山西寍化王表樔謚曰康和交城王表木�田謚曰端和隰川王俊柏謚曰莊惠

○命神機營參將署都指揮僉事王化熙充山西東路代州等處左參將以山西行都司掌署都指揮僉事王應臣代化熙以河南都司僉書署都指揮僉事韓國鎭代應臣

○升薊鎭墻子嶺守備指揮僉事王祿爲署都指揮僉事命神樞營佐擊將軍署都指揮僉事王江各僉書都司事祿山江大寍

○升賞隆慶四年狹西雙山堡等處獲功死事官軍十五人

○甲寅升湖廣布政使司右參政徐行爲四川按察司按察使南京福建道禦史李之茂爲狹西按察司僉事

○戶部覆前禦史李之茂奏鳳陽倉糧乃軍食所需不當槪議攺折乞將江北等處道近可舟者仍派本色永爲定例報可

○乙卯復設狹西葭州判官鎭原洛南二縣縣丞甘泉鎭安平利三縣主簿盩厔韓城鳳沔褒略陽漢陰七縣寍夏中衛儒學訓導各一員添設邠州同知一員駐宜祿鎭攺延安府靖邊城堡同知定邊營通判注慶陽府慶陽府靖邊營通判注延安府從狹西撫按官張瀚等請也

○狹西巡按禦史褚鐵條議茶馬五事一甘州茶司仿洮河西寍事例每歲以六月開中所中之馬以八百匹爲率不得用老弱充數一招�引內注定年限數額委漢中府佐一員嚴加稽考如有過期違限者罪之一將原兌甘鎭馬八百五匹仍舊徵角�羊苑馬寺並催積欠茶課銀一並發苑孳牧一牧軍領馬當均其搭配遇有坐駒不時籍記以防侵匿一各處產馬之所專責兵備道緝捕私販以絕番�交通之路從之

○戶部進乾淸宮莊地子粒銀九千三百兩有奇仁壽淸寍未央三宮官地子粒銀二萬三千二百兩有奇

○丙辰兩淮巡鹽禦史張守約奏言兩淮密邇南京積年商匠往往表裏爲姦撓壞鹽法乞敕南京戶部歲委司官一員專理鹽引但遇各運司起紙輸到之日嚴束匠役計紙分工不許任其預刷及夾帶等項又言引價太重內�有髙價之苦而邊�有守候之難乞酌議量減原價五分戶部覆奏從之

○丁巳歲暮行大袷禮

○遣太常寺官祭太歲月將及五祀之神

○以正旦節遣寍陽侯陳大紀定西侯蔣佑新寍伯譚國佐武定侯郭大誠分祭長陵獻陵景陵裕陵茂陵泰陵康陵永陵都督僉事沈至祭景皇帝陵寢恭讓章皇后廢後吳氏指揮僉事姜泰祭

孝懿皇后指揮同知謝守朴祭哀衝莊敬二太子各陵園

○升狹西按察司僉事蕭大亨爲山東布政使司右參議

○命河南都司僉書署都指揮僉事韓國鎭掌山西行都司事

○詔直隸撫按官治順永保河諸郡水利之湮塞者以便田作從巡按禦史趙應龍言也

○戶部覆巡撫應天都禦史陳道基條陳民運事宜一嚴催儧以稽遲緩一省盤驗以免畱難一除稅課以蘇役若一速車剝以便輸運一禁兜攬以剔姦蠹一愼監收以革勒增一處帶運以裁私費一定完限以省守候一議攺折以寬民困以上九事除攺折已有明禁餘皆可行從之

○是歲天下戶口田賦之數戶一千萬八千八百五口六千二百五十三萬七千四百一十九田地四百六十七萬七千七百五十頃一十一畝有奇米二千二百一十九萬七千二百一十九石六斗有奇麥四百六十二萬六百二十六石有奇農桑絲七萬三千八百八十六斤有奇綿三十八萬五千八百七十四兩有奇絹三十二萬三百九十八疋綿花絨二十四萬六千六百二十八斤有奇布六十二萬五千六百九十疋有奇折色鈔九百五十九萬六千二錠有奇雜課鈔五十八萬六千七百七十三錠有奇米六萬一千三百四十四石有奇銀二萬九千二百九十五兩五錢有奇鹽課鹽二百三十二萬七千二百九引有奇鹽鈔折銀六萬八千四百四十一兩三錢有奇鹽課銀一百二十六萬八千四百三十五兩九錢有奇茶課茶五十八萬三十六百一十七斤有奇屯田子粒三百七十二萬八千七百三十九石有奇屯牧地銀四萬八千八百八十三兩二錢年例金二千兩水銀二百二十九斤朱砂四十六斤八兩漕運米四百萬石內除舊例並災傷攺折二十九萬二千九百三十四石七斗實運米三百七十萬二百六十五石三斗各處運納米一千三十六萬六千四十三石有奇

大明穆宗莊皇帝實錄卷之六十四

大明穆宗莊皇帝實錄卷之六十五

隆慶六年正月戊午朔上禦皇極殿文武羣臣及四夷朝使行慶賀禮

○免百官宴賜節錢鈔中官東官免賀

○己未詔雲南廣東采辦珠寶歲進寶石二萬塊珠八千兩三年而止戶科都給事中張書等江西道監察禦史劉世曾等﹤鋶﹣釒﹥乞莭采辦崇儉徳以蘇民困報聞

○庚申

○宣宗章皇帝忌辰

○奉先殿行祭禮遣撫寧侯朱岡祭景陵

○夜北方有赤气如火光良久漸散

○癸亥敕吏部加大學士髙拱柱國進中極殿大學士張居正少師兼太子太師余官如故仍各蔭一子爲錦衣衛正千戶世襲於是拱等復上﹤鋶﹣釒﹥曰人臣各有所職盡其職而有所建立則爲功如調度兵餉發縱指示以保固疆圉督撫之職也躬擐申冑率士卒戰則爲戰守將帥之職也故經略得宜虜酋款順戰陣克揵邊境肅寧則稱其功以其所職在此也至如臣等之職果安在哉國朝設置閣臣止備問代言而已後乃隆以穹階委以平章重務是輔弼之臣也輔弼之臣上佐萬幾無專職而其職無所不兼必使陰陽調和紀綱振餙百官奉職萬姓樂生禮教流行風俗淳羙兵彊財足四夷咸賓然後其職乃盡盡其職乃可言功今水旱時聞漕渠未利紀綱之廢弛者未盡修復官僚之縱肆者未盡汰淸黎庶尙爾流離風俗尙爾薄惡帑藏告匱行五不充諸如此者皆臣等贊襄罔效癏曠之罪實多卽西虜納款東虜挫衄無不籌畫微勞然揆之職分才萬分之一曾不足以補罪而敢言功乎惟陛下俯鑑悃誠收回成命俾臣等仍舊待罪供職勉圖報稱則不惟事理得安而冒叨之咎亦庶幾可免上報曰卿等功在社稷宜承恩眷不允

○甲子

○孟春享太廟命成國公朱希忠代

○遣太常寺官祭太歲月將之神

○山西道試禦史田子堅以上不躬廟祀上﹤鋶﹣釒﹥切諫上責其妄狂而宥之

○刑科給事中張楚誠請禦便殿召見羣臣卽遊息登眺令諸臣皆得侍從報聞

○乙丑

○復除湖廣布政司右參政趙賢原職調山東按察司副使宋守約整飭霸州等處兵備河南按察司僉事隨府於山西升湖廣按察司僉事卜相爲雲南布政司右參議湖廣襄陽府同知範愛眾爲狹西按察司僉事

○陳勛馬蘭谷參將楊鯉爲副總兵仍管參將事遊擊史辰楊秉中劉戡張涇王旌靳付陳天福劉葵徐行爲參將仍管遊擊事調山海關參將管英別用從薊遼總督侍郎劉應節奏也

○少保兼太子太保安平伯方承裕卒賜祭九壇承裕孝烈皇后弟也

○丁卯

○吏部言今外官賢否必據撫按舉劾而邇來撫按諸臣往往任意重輕自相予盾或論其操守之販壞或論其性气之乖方乃擬曰致仕旣非老疾安得致仕乎或論其贓私狼籍或有證據或論其榜掠殺人數多各有姓名乃擬曰降調夫旣貪旣酷則安得降調而已乎或論其行止之不端或論其昏庸之特甚乃擬曰攺教夫旣不謹罷軟則安得攺教而已乎求其故則有二說焉或欲左遷其人以爲不甚言之恐不能動也遂從而重劾之或欲姑息其人以爲旣直述其事恐不能畱也遂從而輕擬之撫按旣已依違則本部益難憑據非所謂蕩蕩平平之治也宜令都察院行各撫按官以後紏劾庶僚凡如前所擬必直列其狀應提問者不得止論罷官已降調者不得再論不及得旨今後各撫按官紏劾務遵近例據實分別吏部再加裁酌定擬去畱有不合格例輕重失倫者治罪

○升遵化標兵營遊擊將軍指揮僉事孫朝梁河南領班都司署指揮僉事葉鎧俱爲署都指揮僉事湖廣永道守備指揮使瞿鳴謙爲署副畱守朝梁充參將分守山海關鎧河南都司鳴謙興都畱守司各僉書

○禮科左給事雒遵條陳條治運河五事一自茶城至淸河五百五十里爲運道咽喉宜修築長堤增卑倍薄三里置鋪鋪置十夫十五鋪設一官畫地而守以防瀆決一自淮抵楊州一路堤岸衝決閘座廢壞者宜令補築自大江以南抵浙江水有淺澀者宜令﹤鋶﹣釒﹥浚一濟寧南旺閘河全籍洸汶二水宜﹤鋶﹣釒﹥通泉源而臨淸河西務等處修浚之工亦不可緩一自茶城以西至開封府界爲黃河之上源南北兩岸長堤多缺北徒則新河有妨南徒則二洪告竭且虞

○陵寢宜於北岸接築古長堤以遏豊沛之衝南岸續舊堤以絕南射之路一自淸河至安東海口爲黃河下流𨿽有沙洲不足滯礙不必浚導以費工力工部覆奏上皆允行之

○戊辰孝恪皇太后忌辰神霄殿行祭禮遣慶都伯杜繼宗祭永陵命工部尙書朱衡兼都察院左副都禦史經理河工時閱視河道左給事中雒遵言衡當先帝時嘗奉命治河有效當今廷臣可使治水無出衡右者宜暫命總理俟功有次苐仍召還視部事部覆從之

○升廣東按察司僉事余立爲山東布政司右參議刑部山西司員外郎賈館爲湖廣按察司僉事

○己巳

○升羅文谷提調署指揮僉事王經爲署都指揮僉事充薊鎭標兵營遊擊將軍

○庚午

○立春順天府官進春上禦皇極殿受之文武羣臣行慶賀禮

○巡撫廣西兵部右侍郎殷正茂以靖江王府多事上議宗藩急務請﹤宀十見﹥名封之請酌遞減之制復明參之儀篤親睦之情明房長之義飭宗學之規伸拘禁之法開舉首之條凡八事禮部覆奏多采用之

○復除通政司左參議倪光薦原職

○革鎭番參將王紹勛中軍指揮李天爵任命原任副總兵王廷佐充爲事官管鎭番參將事下涼州領班都司張舉以巡按禦史按問以總督戴才巡撫廖逢莭劾奏也詔赦將官張剛楊縉武振各戴罪立功時宣大總督王崇古勘報剛𨿽嘗賄虜亦有所斬獲宜贖罪縉振宜仍舊論死刑部言將材難得使功不如使過請並﹤宀十見﹥縉振故有是命

○刑科都給事中胡價等言律文矜疑二字𨿽並言至於求情定罪則二字難於並用蓋所謂矜者如或發於情之所不容已或出於勢之不得不然或迫於相激或陷於無知一旦至抵罪此其情有可矜也所謂疑者或暖昧不明或始終互異貼律則不協比律則未合擬以罪名終難歸結此其罪有可疑也二字文𨿽聯絡而其意義甚不相蒙今各省卹刑章奏類云情可矜疑槪用無別殊失律義請令刑部申飭諸臣參酌律令部折情罪如有可矜者則曰情實可矜如有可疑者則曰罪實可疑如將矜疑並用必曰情罪實可矜疑庶於律義爲不失而獄情亦允當刑部覆奏從之

○辛未

○升通政使司右通政王凝爲光祿寺卿

○禦史張克家等言教太子之道莫先於尊師重傅宜下禮官考右世子齒學之制兼準大明集禮裁定禮儀毋襲近日常規俾不失古意因引宋儒程頤坐講之說爲請上覽之怒曰東宮講讀禮儀祖宗自有成規克家等乃敢輙議變更殊爲狂肆乃命降克家二級調外任餘各奪俸二年命山東布政司右參政潘允端移駐淮安專理漕務裁革漕運協同參將時都禦史王宗沐言運務煩重宜添設一官專理以允端爲之其原設參將可罷故有是命

○沼嘉靖四十三年虜犯甘肅大孤山河響閘兒墩等處失事罪謫原任總兵官劉承業戍邊下指揮劉霈楊經等巡按禦史逮問

○刑科給事中朱南雍言傷和致災無如冤獄無罪濫及固冤也有罪幸免而俾被殺者銜冤亦冤也是在有司與卹刑者愼之耳今有司官類以嚴酷爲風力遂使無辜遭戳卹刑官每以多出爲稱職及使大憝漏网是皆足以上干天和致生災沴自今宜申飭有司官愼重刑名毋輙輕入卹刑官詳審獄情毋得輕出庶生死無憾刑部覆奏報可

○工部尙書朱衡﹤鋶﹣釒﹥請修築徐州至宿遷長堤凡三百七十里並繕治豊沛大黃堤從之

○壬申

○升直隸大名府知府王璽爲廣東按察副使提調學校

○工科給事中劉伯爕﹤鋶﹣釒﹥薦原任兵部右侍郎萬恭都禦史耿隨卿張景賢曾於拱皆有絕異之材可備緩急宜及其年力未衰破格起用吏部覆議從之

○巡按禦史劉良弼勘上隆慶四年十月虜犯大同失事狀因言總兵官趙奇宜量罰參將原於天及守備周橋毛恭徐秉忠等宜重治守備微有斬獲宜稍輕之上特宥奇罪革楠任回衛仍降祖職二級謫橋恭戍邊秉忠等下巡按禦史逮問

○癸酉

○雲南撫按官曹三暘等言該省年例金二千兩已苦難辦今又加派三千兩夷民騷然莫知所出請每金一兩輸銀八兩召買京師中便戶部覆請徵角�羊年例如故余暫停止候采進寶石年限完日別議許之

○甲戌英宗睿皇帝忌辰奉先殿行祭禮遣彭城伯張熊祭裕陵

○丙子

○戶部尙書張守直條例漕政事宜一申嚴議例言漕糧微兌完納各有例限頃以開兌後及至淮之日漕司不親查核困循成斃今宜分別責成如糧船到淮後期責在各處巡撫已到淮而更遲誤責在漕司並聽本部會同科道官參奏一查處糧船言邇來造船者多侵克料價一遇風濤卽立致漂流今宜行撫按及漕司查各總淺船已回水次者責令委官嚴修及行各把總官驗船堅桅酌量分派毋令重載易壞其有守凍未回者預覓民船裝糧抵壩候凍船回日候理仍將委官查考參究一查刷船軍言近來選僉運軍多以私意放免募工充之稍遇艱危卽棄不願今宜查刷斃源諸殷實精壯戶丁俱照額僉運不得以無賴濫充仍令五船編甲互相覺察以懲姦斃一議處漂流言糧米漂流原無免耗之例今此例一開各領運官旗多所侵盜自知糧數缺少往往自沈其舟得照例開豁多方處補比照數上納者獲利數倍人復何所創懲自後糧船漂流將官軍先行擒治仍嚴審他斃不得輕扣各軍月糧務盡家產抵償仍曉諭沿途有司亦不得妄行勘奏違者以贓論令各倉監收主事以漂流撈獲余米別貯倉廒先行支放奏上得旨如議從實舉行

○北虜順義王俺答請金字番經及遣剌麻番僧傳習經況總督尙書王崇古以聞因言虜欲事佛戒殺是卽悔過好善之萌我因明通蔽亦用夏變夷之策宜順夷情以維貢市禮部亦以爲可許上從之

○發太僕寺銀二萬五千兩給宣大山西三鎭買馬從總督尙書王崇古請也

○丁丑

○升南京都察院右都禦史謝登之爲南京刑部尙書起兵部左侍郎兼都察院右都禦史萬恭以原官總理河道提督軍務

○升太僕寺少卿溫如璋爲通政使司右通政提督謄黃

○升河南布政司右參議徐莭爲山東按察司副使

○奪總督薊遼都禦史劉應節巡撫順天都禦史楊兆巡按山西禦史饒仁侃巡按河南禦史楊家相各俸三月先是應莭等﹤鋶﹣釒﹥薦有司多任淺及去任者吏科給事中宋之韓等以爲不合近例勘奏之部覆得旨濫舉市恩屢有禁酌應莭等乃敢故違本宜重究姑各奪俸示罰後有犯者降調如例命山西老營堡遊擊將軍署都指揮僉事張世臣充參將分守大同北東路

○戊寅

○朝鮮國王李昖遣陪臣金啟等入賀萬壽聖節宴賞如例

○夜月犯亢宿

○己卯

○巡撫狹西兵部左侍郎張瀚奏報修治省城及涇陽等四縣洪堰工完歷敍總督撫按及司道府州縣官勞績請分別賞賚上曰內地修城開堰自有司常職何得輙行報功且敍及先後督撫並茶馬查盤禦史是何政體張瀚姑奪俸二月

○革大同東路參將署都指揮僉事馬孔英西路參將署都指揮僉事劉廷玉東路遊擊署都指揮僉事邊大振等閒住以巡撫都禦史劉應箕劾其不職也

○庚辰萬壽聖節上禦皇極殿文武羣臣行慶賀禮

○遣武安侯鄭昆泰寧侯陳良弼恭順侯吳維爵安卿伯張鋐祭長陵獻陵景陵裕陵茂陵泰陵康陵永陵

○都督同知李偉祭恭讓章皇后陵寢

○賜文武官及王府外夷進貢人員節錢鈔

○調山東布政司左參議朱紹舜於河南升戶部江西司郎中陳治典爲河南按察司僉事

○罷山西布政司參政孫枝左參議查鐸閒住時當入賀萬壽聖節鐸及枝皆辭不肯行爲巡撫都禦史楊彩所劾上以其欺肆不敬並黜之

○戶部尙書張守直等奏上宣大山西薊密永昌易遼等鎭莭省隆慶五年歲用錢糧宣大山西省三分以下薊密永昌易遼二分以下及催角�羊民屯鹽糧視往歲增多請敍督撫諸臣經理功量行賞賚其各鎭管糧郎中主事兵備等官查資俸紀錄超擢又言邊儲錢糧關系至重適邊方寧謚稍有羨余未可據以爲矧今災變疊聞催徵不宜入行各邊督撫等官益加撙節不得生事輕費後有修邊等費俱入歲用奏報仍候大臣閱視上是之詔賞督撫官王崇古劉應節等銀獘有差命吏部敍錄管糧部屬及兵備官進守直俸一級仍賜銀幣

○壬午孝靜毅皇后忌辰奉先殿行祭禮遣新建伯王正億祭康陵

○癸未詔故南和伯方炳從弟燁襲兄爵燁炳祖壽祥之庶孫也與異祖弟煇爭襲下有司勘明始許燁嗣

○罷兵部左侍郎谷中虛大理寺卿何﹤宀十見﹥回籍聽勘福建按察司莫如善致仕都轉運鹽使司運使李廷觀閒住福州府推官李一中降用先是福建參將王如龍遊擊將軍金科都司僉書朱玨先後爲禦史所劾事下兵部覆以如龍屬巡按科玨屬巡撫逮問﹤宀十見﹥乃令廷觀一中按科玨事得末減已而總兵戚繼光請選募南兵部移文令如龍科玨率赴薊鎭於是巡按禦史杜化中謂科玨嘗托維光私行金錢中虛所故委之巡撫﹤宀十見﹥亦納其重賂廷觀等曲法縱之請仍以如龍科玨屬臣嚴究黜中虛﹤宀十見﹥廷觀勒如善致仕一中降用以爲人臣枉法營私之戒吏部覆如化中言而給事中塗夢桂復劾中虛貪險不職狀乃有是命兵部以如龍科玨方部南兵在行俟至日械送法司鞠治上亦從之按如龍等在福建有戰功所贓犯事罪止罷斥繼光惜其才欲寘之部下爲用會有調取南兵事遂咨白兵部求早結其獄令部署南兵赴鎭中虛覆奏及﹤宀十見﹥等所擬亦未爲縱弟化中夢桂欲因此陷繼光中虛以阿當路意而上不知也

○升山東布政司右參政李幼滋爲太僕寺少卿南京尙寶司卿孫鑨爲南京鴻臚寺卿

○攺山東布政司布參政劉孝總部京糧給皇親錦衣衛帶俸正千戶魏昹秦奉李柰劉賢董雄馬越等各莊田三十頃從其請乞也

○戶部覆總督漕運副都禦史王宗沐奏請於春訊時移駐揚州料理海防軍務兼催瓜儀之運二月中還淮安及糧船悉至總兵乃出駐邳徐以比督催過洪俟入閘畢隨後管押至京許之

○兵科給事中匡鐸奏故徽府羣牧所官軍千餘人往以國除攺爲鈞州千戶所今尺籍漸虛而糧餉不減宜革回原衛或攺發附近衛所以補諸逃亡之數其新鄭密縣額糧令戶部議處徵角�羊布政司以充宗室祿糧戶兵二部覆奏請以鈞州衛千戶所軍政駐宣武等衛軍糧俱攺折色爲存畱祿糧上皆從之

○調管理分守大同中路參將事副總兵袁世械於大同西路分守宣府南路右參將王國勛於大同東路命神樞十營練勇參將施相管山西營堡遊擊將軍事升大同鎭羗堡守備指揮僉事張元寶爲署都指揮僉事充大同入衛遊擊將軍

○甲申命顏氏裔孫嗣愼襲授翰林院五經博士

○錄徵剿廣西古田等處功升賞桂林中衛署指揮僉事範實等官軍六千八百六十人有差

○乙酉

○吏部覆吏科給事中周良臣奏自今兩京官升遷外任以疾乞休者俱予致仕毋許病痊起用若有規避希借京銜卽絳級攺用敢抗違不赴者除名閒住至於外官稱病乞休必其事情迫切始爲代請其奏薦起用病痊官員務考平日居官善狀居卿謹飭及病愈情由方爲具奏府州縣官止宜具實申報撫按裁酌毋得擅自起送

○有狥私市恩濫舉者本部該科劾治報可

○兵科給事中宗弘暹以後府柴炭商人采辦輸納備極艱苦請攺屬兵部武庫司令司屬一員掌之兵部覆用其議報可命五軍九營遊擊將軍李勛充神樞十營練勇將軍攺神機七營參將濮東陽分守宣府南路

○丙戌中宮千秋節免命婦朝賀

○授知縣陳蕖秦舜翰爲給事中推官許乾知縣鮑希顏任惟一爲試監祭禦史蕖戶科舜翰刑科乾浙江道希顏福建道惟一廣西道

○攺管理定州遊擊將軍事參將徐行分守大同中路

○刑部尙書劉自彊言往時卹刑官有爲問革官吏辦復者此皆非敕諭所載𨿽以昭雪冤誣恐狥私市恩徒招物議宜一切禁止從之

○丁亥

○禮科給事中張國彥四川道監察禦史李采菲南京禮科給事中張崇倫貴州道監察禦史楊邦憲等以東宮出閣各﹤鋶﹣釒﹥陳輔導事宜章下禮部尙書潘晟等覆言諸臣獻議𨿽殊大意有十曰愼選官僚曰久任輔導曰精擇近侍曰親近師友曰內崇孝敬曰外惇齒讓曰仁體天地曰儉法祖宗曰欽崇正訓曰躬垂聖教宮僚在閣臣吏部遴選得人上請久任左右近習在司禮監審擇質疑問難親按儒臣一切孝敬仁儉有關儲教者在皇太子遵修古誼以光霽徳至於燕閒之際質問所業時加誨迪則惟皇上加意議上報可

○升巡撫狹西兵部左侍郎兼都察院右僉都禦史張瀚爲南京都察院右都禦史

大明穆宗莊皇帝實錄卷之六十五大明穆宗莊皇帝實錄卷之六十六

隆慶六年二月

○戊子朔詔免原任大同北東路參將原於天戍邊於得勝堡專理互市於天初以失事謫戍總督王崇古以五市在邇宜得習事將官兵部以請故有是命

○錄寧夏舊五塘岔等處獲功死事軍人谷太等二十二人升賞如例

○調督理廣東廣惠潮海防參將羅繼祖別用下原任福建行都司都指揮田義禦史問從提督兩廣軍務左侍郎李遷奏也

○己丑

○添設狹西布政司左參議一員分守關內道鑄給督糧驛傳道關防

○給發薊鎭撫夷年例銀七千兩

○初置新寧州屬廣西南寧府先是提督兩廣侍郎殷正茂等言南寧所屬四都界思明忠州羅陽陀陵諸土司之間爲白沙渠黎諸賊出沒之地去府甚遠不便約束宜添設州治銓除知州吏目各一員分割忠州故所侵宣化縣那投十五村並如禾一二四圖渠樂塞土巡檢司皆以隸之可以一政令杜釁端於地理民情甚便戶部請從其議上曰可乃命名曰新寧

○巡撫狹西侍郎張瀚言蘭河二州近海通虜又番夷出沒難防而分守副總兵張傑參將張翼皆諳曉夷情善撫士卒宜久任以責成功今虜旣通市得中國幣帛萬一虜中姦細仿華人冠服眞僞尢難宜申嚴盤誥之令以防不虞沿邊城堡敵臺敵樓大器矢石率多圯缺宜查閱增置以固城守兵部覆奏上允行之

○巡按禦史劉良弼言宣大燒荒前以諸酋頴塞間一停止今乃遂不復行恐歲復一歲將官退托視爲故事野有茂艸不敢輒焚虜得近邊因以久駐非保固彊圉之道也又家丁素以搗巢趕馬爲資近因禁止故厚其月糧誠得優餋死士之意苐恐虜已販盟而此輩猶藉口加增漸不可長宜預爲申明無因循踵襲誤邊計兵部是其議請戒諭邊臣如良弼言報可

○巡按直隸禦史張守約陳言治河緩急大略謂全河旣復故道修治之策在增築堤岸以束漫流以防奔潰其地勢最下者如徐州靑田淺呂梁達曲頭集六十里直河至宿遷小河口七十里皆宜修築大堤工最急自小河口至桃源淸河一百四十里宜築縷水堤淸河艸灣決口宜塞工次之徐州至茶城四十里宜接補小堤茶城而上接曹縣界北堤二百六十里宜築縷堤工又次之誠量其緩急次苐修治使河流直下停淤漫決可免而牽挽可施此治河之較也夫與其開不可必成之新河孰若修治已通之舊河爲力甚易與其費數百萬開河孰若以數十萬修河爲費甚省﹤鋶﹣釒﹥入工部請從其議上然之

○庚寅

○攺調原任巡撫貴州都察院右副都禦史杜拯爲應天府府尹

○升山東按察司副使周鑑爲浙江布政司右參政

○調廣西按察司副使劉穩於廣東巡視海道狹西按西司副使劉行素於貴州整飭都淸等處兵備

○吏部言邇來薦舉明例限制甚嚴但仍前以廣東多事附循在良有司總校其正官以進士居三之一舉人居三之二皆擇年力富彊才職通敏者以充而監生以下不與焉若使撫按保薦亦拘近例則科目多而與薦少非所以示風勸也今宜於廣東舉劾另立科條如有弭盜安民循良著績者卽毋拘多寡盡登薦剡本部更加咨訪示盡數行取超擢他省不得援以爲例從之命禮部左侍郎兼翰林院侍讀學士王希烈充日講官命五軍營佐擊將軍署都指揮僉事陸銳充神機七營參將分守太平寨參將署都指揮僉事王祿充定州領班遊擊將軍薊鎭松棚谷遊擊將軍署都指揮僉事栗卿充五軍九營遊擊將軍

○辛卯

○升山西都司僉書爲事官方時春爲署都指揮僉事以前薊鎭獲功也

○錄廣東髙雷瓊等處徵剿海寇功賞官軍王麟等五十四人有差○壬辰

○升南京吏部考功司郎中袁尊尼江西臨江府知府管大勛爲按察司副使尊尼山東大勛四川俱提調學校

○升廣東按察司僉事金柱爲廣西按察司副使雲南道禦史蔡應楊爲山東布政司左參議

○給狹西按察司僉事侯居伸屯田兼收糧斛關防

○巡按廣東禦史趙焞勘報進剿惠潮山寇功凡俘斬一千二百一十人詔賞總督侍郎李遷布政使張子弘方弘靜副使江一麟施堯臣參議許天琦僉事楊芷府州縣官侯必登等銀幣有差命原任大同西路參將劉文燁充爲事官管大同入衛遊擊將軍事

○裁革廣西梧州遊擊將軍及廣東巡撫標下領兵把總攺設兩廣軍門坐營中軍官一員增設廣海衛守備一員其巡撫標兵量畱千人餘一千四百人屬守備統領從提督兩廣右都禦史李遷奏也

○癸巳

○裁革河南鄧州內鄕縣金斗山巡檢司巡檢一員

○禮科左給事中雒遵條奏飭漕視五事一正運本言漕運大計統於都禦史及總兵官今不能正身率下而欲法度必行漕政肅淸不可得已宜守淸漕庫令禦史每歲稽查使出入明而物議息一馭運官言近來運官賢否采訪失眞賞罰不當宜令漕司虛心詢訪從公甄別先至者給賞升擢遲阻者盡法究治一撫運軍言領運旗軍行糧月糧旣不以時發而輕賫羨余往往不沾實惠以故迫幹貧困展轉爲姦宜錄其效勞繩其姦狡漂沒者厚加撫卹一足運船言運船之斃大率敢於乾沒者缺而不補巧於侵漁者補而不堅漂損之原寔由於此宜暫願船隻裝載新糧仍發銀督造以足原額並增給修船銀兩歲一淸查卽不如數及有他斃者並寘之法一嚴運期言邇來漕規廢壞人心玩愒督責之法未備宜令督糧道押送入閘方許回任各兵備沿途催儧嚴立限程禦史郎中等沿河上下往來督發其凍阻遲誤及稱漂流者各分別議處毋令得生姦計戶部覆請如遵言詔允行之

○命廣東肇慶遊擊將軍署都指揮僉事晏秋元充右參將分守廣東雷廉瓊福建行都司署指揮僉事白翰紀充參將督理廣州惠潮海防原任固原遊擊將軍署都指揮僉事趙九思充寧夏入衛遊擊將軍升遼東懿路城備禦指揮福百順爲署都指揮僉事充五軍遊擊將軍

○兵部覆寧夏巡撫張蕙等奏一今歲套虜納款其防秋冬擺邊之兵卽量撖減以省芻糧各營備禦班軍每歲秋冬宜早撤一二月第令二月初如期赴鎭一西安等衛備禦軍率多逃亡宜將各軍月糧止給其半以其半角�羊本鎭同行糧給散逃者卽扣畱募夫修邊其領操官發角�羊不及數者劾治一鼓舞軍士必籍破格賞罰召募教師尢湏厚給餼廩自今都肄兵士宜募會手二十人爲之師月糧之外日量加柴菜銀三二分每一季一閱其精習者量處犒賞不能者隨宜懲汰一延綏寧夏缺馬甚多宜於互市之時收買虜馬請發太僕寺銀二萬五千兩延綏萬五千兩寧夏萬兩以充之一虜酋指揮僉事功盡黃臺吉視諸夷尢爲恭順宜於互市日厚加賞賚上允其議

○巡撫山西右僉都禦史楊彩言開市時虜馬之來其數難定若官民互市有限而馬益壅滯恐阻夷心乞許另交易不盡者官爲收買角�羊太僕寺以代直隸山東今年應俵本色之數每馬一匹卽給銀十二兩以爲來歲收馬資兵部請暫用彩議以後市馬無壅卽正報可

○勒南京小教場提督營務署都指揮僉事周於徳致仕以南京兵部尙書王之誥等論劾也

○甲午皇太子行冠禮命附馬都尉許從誠告廟成國公朱希忠特節掌冠禮部尙書潘晟贊冠大學士髙拱宣敕戒禮成賜諸臣銀幣有差

○祭三皇於景惠殿遣禮部侍郎王希烈行禮

○錄甘肅境外斬獲功升賞官軍戴啞卜素等七十五人

○總督宣大山西軍務尙書王崇古議修築大同東路陽和天城大川鎭口瓦窯一帶邊墻及化門兒溝墩臺請發銀四千三百餘兩充費命如數給之

○升管居庸關參將事副總兵署都指揮僉事孫山爲署都督僉事充神機營佐副將

○治廣寇流劫惠州失事罪總兵府坐營都指揮同知李峨論斬軍門坐營都指揮金丹白沙寨把總宋天爵充軍總兵官郭成罰俸三月先是峨部兵剿曾一本餘黨違誤師期失利乃縱所部妄殺良民二百餘人報功丹承委撫賊受取賊賄五十金又從天爵所借商船遺賊引與爲市已而賊犯崖陵天爵復坐視不救巡按禦史趙焞勘實以聞並劾成委用非人故有是命

○乙未

○以東宮冠禮成上禦皇極殿文武羣臣行賀禮畢仍賀皇太子於文左門

○勒四川布政司右參議包汴致仕按察司僉事田應聘調用以巡撫都禦史劉思潔奏也

○增設直隸鳳陽府南歸徳府通判各一員狹西漢中府石泉縣漢陰縣主簿各一員俱專管捕盜從撫臣王宗沐淩雲翼奏也

○丙申

○升工部虞衡司郎中陶幼學爲福建按察司副使

○初置昌平鎭庫設官吏從總督侍郎劉莭等議也

○革鎭守四川總兵官郭成宣府上西路參將李浹龍門所守備張謙新河口守備張極四海冶守備楊紀靖胡堡守備車相及充爲事官管寧紹參將事楊魁浙江都司僉書署都指揮僉事王敷忠任回衛閒住以各撫按官劾其不職也

○倭寇分道犯廣東化州石城縣攻破錦囊所殺千戶黃隆又陷神電衛縣城一時吳川陽江髙州海農等並遭村�大劫而山寇黃朝太等復起勢甚猖獗官兵不能禦提督軍務侍郎殷正茂以聞並自劾待罪兵部以正茂初致任宜赦勿問上曰廣東舊賊未平新倭復熾至陷城池皆守臣向來怠廢玩愒守備無策所致罪不可宥通候事寧核治殷正茂素有才略玆初任事其督率將領司道等官悉力驅剿務期蕩滅其地方機宜悉聽破格整理敢有梗撓者奏聞重治命管白羊口遊擊將軍事參將劉戡分守居庸關等處廣東都司都指揮僉事王瑞充廣東肇慶遊擊將軍

○升浙江海寧把總署指揮僉事李金爲署副畱守江西長沙營把總署指揮僉事李金爲署副畱守江西長沙營把總署指揮僉事宋大斌爲署都指揮僉事金興都畱守司大斌福建行都司各僉書

○丁酉孝貞純皇后忌辰奉先殿行祭禮遣固安伯陳景行祭茂陵

○祭先師孔子命太子少保禮部尙書兼翰林院學士髙儀行禮

○升巡撫貴州都察院右僉都禦史阮文中爲右副都禦史巡撫湖廣通政司堤督謄黃右通政溫如璋爲都察院右僉都禦史巡撫狹西

○升廣東潮州府侯必登爲本省布政司右參政兼按察司僉事整飭潮州等處兵備工科左給事中沈伯龍爲四川布政司右參議

○山東撫按等官梁夢龍等言邇因河患異常廟堂畫策傍海通運誠千萬年經久之圖願今經理之急其要有四沿海城池廢墜不修不可言備如大嵩靈山等衛宜及時修葺以杜門戶杜窺伺一也海運旣開姦人或乘便通番宜禁諭商民得輙私下海者第行島嶼間不得速泛大津違者許官兵擒治二也自海禁久弛私販極多欲驟革之則海道藉其指引卽縱緩之則接引之姦不可勝詰今宜明諭商民入海者責令往回給引查銷則巡察者旣有所驗而私販者難容其姦三也海運旣行如利津等縣三巡檢司各有沿海泛地運舡往來有護送警備之嚴宜復巡檢司及方兵原額四也戶工二部覆議如夢龍等言從之

○戊戌

○祭太社太稷命成國公朱希忠行禮

○己亥封代府新寧王鼎釣

○永慶王鼎鈺

○生母龔氏爲夫人從其請也

○調分守宣府紫溝堡參將爲事官賈國忠於宣府西路萬全右衛等處命神樞營練勇參將署都指揮僉事何勛管白羊口遊擊將軍事

○庚子

○巡按浙江禦史謝廷傑請罷客兵以卹疲省練主兵以濟實用其略言浙中民困水澇正賦多逋儲蓄空虛壯丁遠戍萬一寇至可爲隱憂且令薊鎭徵兵八千費安家銀四萬載送之舟八百倘閩廣間復有此請徵費愈多驅深耕易耨之良釀帶牛佩犢之俗以下農計之萬人從軍五萬人無食從軍旣久不習爲農地日戍歸必羣起而嘯聚故金衢溫處間彊禦之夫根連黨結非獨浙中之憂亦天下之憂也臣故願罷客兵以卹疲省昔浙民嘗苦倭患矣談戰則股栗拘之卽戎妻子相涕泣而別無可遂以應兵爲奇貨而天下往往多稱浙兵夫浙故無兵其以有兵名自勝倭夷始他省故有兵不可用由鼓舞之無具也況北人剛勁有膂力乃謂無兵誰其信之假能以待浙兵者待浙兵者待本土之兵當必爭先獻投希賞圖功不九勝於浙兵之可恃哉臣故願練土兵以濟實用惟

○軫念浙中自薊鎭徵兵以後他省各邊不得藉口令亟練土兵以爲久計事下兵部覆言徵調浙兵專爲防守薊鎭他省自不得比以後𨿽薊鎭亦不必再調請敕守臣以實訓練務籍客兵之能成土兵之藝上是之命浙江軍門標下游擊將軍署都指揮僉事孫鸞充參將分守浙江寧紹原任雲南臨安參將署都指揮僉事楊州鶴掌福建行都司事

○辛丑

○起吏部左侍郎兼翰林院學士張四維以原官協理詹事府事四維以疾予告去至是山西撫按官楊彩等以疾愈聞故有是命四維自其家﹤鋶﹣釒﹥辭不許

○升國子監司業餘有丁爲司經局洗馬兼翰林院修撰翰林院編修陳棟爲右春坊右贊善仍兼編修各掌本坊局事

○升吏部驗封司郎中何邦奇爲湖廣布政司右參政

○增建倉廒於順義縣攺古北口倉副使爲龍慶倉副使先是漕糧輸密雲者時遇雨或有警不能徑達往往寄頓牛攔山以待轉運多有損失於是總督侍郎劉應節議於順義縣城建倉收貯俾三縣人民脫挽運之苦戶部覆請乃許之

○建州右衛都督木力哈柳尙古魯克起太等死其部落赴京乞諭祭給賜如例

○壬寅

○攺鎭守貴州總兵官署都督僉事劉顯鎭守四川命五軍營遊擊將軍署都指揮僉事陳其可廣西都司署都指揮僉事錢鳳翔萬全都司指揮同知李國珍俱充參將其可神樞營鳳翔分守南路國珍分守宣府西路紫溝堡等處原任廣東惠潮參將署都指揮僉事王詔僉書廣東都司事

○升南京小教場中軍坐營署指揮僉事魏堯相爲署都指揮僉事僉書浙江都司事詔工部畱江西應角�羊料銀一萬兩燒造上用磁器從撫臣徐栻奏也

○癸卯

○巡撫河南都禦史栗永祿奏以汝王廢府易價補周趙等府祿糧從之

○甲辰

○勒福建布政司右布政熊琦致仕山西行太僕寺寺丞何淩霄閒住二臣皆以聖節入賀失儀給事中宋之韓因劾其職故罷之

○總督宣大山西尙書王崇古言三鎭自嘉靖四十五年議定經制以後𨿽各因事增兵較之國初舊額數亦頓減則兵未可議銷也至於歲餉𨿽已裁定而戶部多未全發故有以逃糧扣積充憎軍之月餉者且逃故選汰無非額兵召募淸補數不容缺則糧未可議裁也今𨿽北虜通貢邊烽暫息然虜情叵測備禦當嚴足兵足食之計不可不講臣以爲宣大二鎭減省錢糧可充莭年增添軍馬其歲額一如嘉靖四十五年經制三鎭簡汰及逃故軍士仍令照數召募淸補山西河曲水皇二營主兵郎於該鎭容餉內攺撥主兵銀一萬五千兩歲角�羊支給以後閏月年分宣府合用軍餉銀九萬九千四百八十餘兩大同合用七萬餘兩並山西應用錢糧聽管糧郎中至期閱視該鎭余積有無另行請討勿麗歲額宣府撫賞屬夷缺銀七百兩余則聽於該鎭客餉貢市撫賞銀內支補大同原募補軍已減五千名可以省年例主餉五萬五千兩余銀照舊角�羊發戶部覆議從之命山東總督備倭署都指揮僉事張可久充浙江軍門標下游擊將軍遼東右屯衛備禦都指揮僉事徐恩充五軍營遊擊將軍

○錄隆慶四年宣大二鎭招降功升總兵官馬芳副總兵麻錦參將袁世械實職二級及總兵官趙岢參將賈國忠等各賞銀有差

○乙巳命廣東都司僉書署都指揮僉事王承恩掌廣西都司事

○升直隸安慶守備署指揮僉事楊遇春山東都司領班署指揮僉事孟傑俱爲署都指揮僉事遇春總督山東備倭傑萬全都司僉書

○丙午恭仁康定景皇帝忌辰遣指揮李玨祭陵寢詔取太倉庫銀十萬兩戶部言比歲詔旨徵發內庫銀多取至一百一十萬兩視祖宗百萬舊額旣已增加玆又復取十萬非制也夫祖宗帑藏充積然猶未嘗輕舉一事輕費一錢今視祖宗之時何如哉百費日增先臣丘浚所計已十倍往昔嘉靖十八九年以後復被當事姦貪之臣開邊方冒濫之請財竭民窮誅求無策今又迫而取之或以啟弄潢脫巾之釁謀之何及願皇上咨狥往迹收回成命果用有不足卽以將到金花銀八萬餘兩進用爲今年夏季正數仍乞加意撙莭務使經費不濫成法不渝﹤鋶﹣釒﹥入上𨿽是其言猶命遵旨以十萬進於是戶科都給事中張書等浙江道監察禦史侯居艮等巡視太倉科道官蔡汝賢等皆上﹤鋶﹣釒﹥諫俱報有旨

○以宣府鎭南山岔西等處修邊功成賜總督尙書王崇古巡撫都禦史吳兌及參政鄭洛參議吳哲僉事姜廷瑤銀幣有差復總兵官趙岢署都督同知副總兵胡鎭原職二級總兵馬事官毆陽安祖職二級

○丁未

○遣戶部侍郎陳瓚祭

○京都太倉之神

○薊遼保定督撫官劉應莭宋勛言保定奇正二營軍士食糧則同勞逸互異宜通融汰選革去奇正字號攺爲保定左右二營令更番戍邊永爲定制有缺則嚴行所在勾補從之

○錄甘肅鎭四壩堡太孤山等處斬獲功升賞官軍吳江等一百七十六人有差

○戊申

○升貴州布政司左布政使蔡文爲都察院右副都禦史巡撫貴州等處提督軍務

○攺南京國子監司業範應期爲國子監司業

○升刑部右給事中宋應昌工科右給事中李貴和禮科右給事中程文俱爲左給事中工科給事中張博劉伯爕俱爲右給事中應冒禮科貴和伯爕兵科文工科博吏科

○升提督直隸狼山等處副總兵署都指揮僉事王繼祖爲都督僉事充總兵官鎭守貴州兼提督平淸等衛

○己酉命鳳陽軍門中軍官署都指揮僉事蕭應祥僉書廣東都司事

○庚戌

○以東宮出閣講學太子少保禮部尙書兼翰林院學士髙儀吏部左侍郎兼翰林院學士張四維司經局洗馬兼翰林院修撰余有丁右春坊右贊善兼翰林院編修陳棟充侍班官詹事府少詹事兼翰林院侍讀學士馬自彊陶大臨翰林院編修陳經邦何洛文檢討沈鯉張秩充講讀官檢討沈淵許國充校書官制敕房辦事大理寺左寺正馬繼文徐繼申充侍書官先是大學士髙拱等請選東宮輔導官僚會同吏部推舉有旨宜加愼選不必備員於是拱等﹤鋶﹣釒﹥名以聞上從之仍諭拱居正提調各官講讀

○先是廣東惠州海賊六百餘人破甲子門所殺千戶董宗儒及軍民二百餘人掠二百餘人以去撫寇朱良寶等遂及名色把總韓國李時魁領兵禦之賊夜襲破國等於程洋岡寨殺二十餘人虜六百餘人至是巡按禦史趙焞勘上其事請沿百戶吳一道等千戶田於潘等指揮李臣經歷郭標及國等失事罪並罰治竭右寨把總白玉及海防僉事金柱等且言甲子門所城十年三陷幾爲丘墟而程洋岡等寨切近寇巢民不安枕況海倭無歲不來而撫寇桀驁日甚乞責督撫官亟圖善後之策兵部覆奏上是焞言命停王等俸三月柱等二月下一道等禦史問

○辛亥

○升翰林院編修周子義爲國子監司業

○授服闋庶吉士沈懋孝爲翰林院編修張道明爲工科給事中

○升山西布政司右布政使於錦爲貴州左布政使湖廣按察司按察使溫如春爲福建右布政使

○調廣東布政司右參政侯必登於江西先是必登爲潮州知府與推官來經濟有郤因證其乾沒橋稅事守巡諸臣多右經濟不直必登者必登因稱疾乞致仕巡按禦史趙焞益惡之乃劾奏必登險詐剛愎宜卽罷黜吏部覆言必登頃以卓異超擢顧長於拊小民而拙於事上官以故爲上官所詆然必登亦自以過剛使气不能無過宜令以新秩攺任別省仍行巡撫都禦史勘問經濟事並通諭兩司守巡等官以廣中多事務在共濟時艱無崇姑息而摧振作斃軟熟而抑剛方有復踵故習者參奏重治上從之

○兵部覆薊鎭督撫官劉應莭等所議淸查十事一議軍田凡淸出軍人人給由帖備書戶丁貫址並軍維軍裝角�羊邊之日仍載入新定衛所十年一更給不惟便取軍裝亦可據爲他日淸勾之地一議軍冊應淸軍丁及摘發永遠軍遂一開冊開載亦如由帖之制以防逃伍及爲軍士損失告給之地每大造黃冊年類造送部一議軍裝淸角�羊之軍例有供貼有司核其田產酌中定類嚴令戶下以時賫送毋許缺乏其在鎭軍士貧者一體經理一議軍伍薊鎭軍伍每因調度分更故頂補淆亂卽有逛亡無從稽考宜將角�羊至軍士依營定衛使相保相倚以免流亡一議軍角�羊淸出軍丁不必編立伍長肅隊而行仍照舊例僉妻角�羊定限期一議軍繼軍旣淸出仍審戶內殷實一丁聽繼如有逃亡卽行勾補一議安插軍士角�羊至必須營房安置請發幣銀二萬一千兩修造一議收補各省角�羊至軍人轉角�羊衛所不免畱難需索之斃宜定衛分徑發營伍止令該衛所紀籍至於收補之序先遵化三屯建昌右匣諸營次各路又次三屯遵化密雲各車�畱重營及車營有餘則委將官一人會同守備各領新軍一枝操練俟營伍旣成另議發邊一議糧餉新軍至邊艱苦備至乞破格優卹月糧之外加口糧三斗期以二年爲止至邊三月以上者全支布花免其工役一議督責所在有司但開去逃軍務一一淸理禦史差完分別薦獎劾戒營衛官不善撫卹致軍逃亡者各定擬分數以行譴罰上從其議詔遣內臣往蘇杭織造龍袍翟服絨錦鸞帶都給事中陳行健禦侯居良﹤鋶﹣釒﹥請停止上不允於是工部言蘇杭自倭患之後瘡痍未起加以水旱流移府庫虛竭而織造之費甚鉅勢必加派民困難支請大加減免或去其半至於差官尢宜愼重擇忠謹之人安靜行事庶地方不擾而民獲更生上可其奏令會同該局擇最要者先行造進所遣官務宜安靜毋得擾民

○壬子

○巡按廣東禦史趙焞言嶺海多盜陷城池殺吏民甚銀宜敕督撫官議徵剿防禦之略選用將領計處兵餉久任而責其成事下兵部覆言廣東無日無警無地無賊誠有可慮弟今日所當破格者莫急於錢糧瀕海之地爲豪右侵奪逋稅至十餘萬一查核則以爲生事一催徵則以爲激變積斃已久宜令侍郎殷正茂務修舉一切選將用兵理餉諸務及當更張查核者毋避勞怨毋卹利害有梗撓者參奏如法其地方功罪下巡按禦史勘報從之

○癸丑命分守蘇松參將署都指揮僉事吳國充副總兵提督狼山等處

○甲寅

○升廣東按察司按察使羅瑤爲山西布政司右布政使江西布政司左參政方良曙爲湖廣按察司按察使調山東布政司右參政陳奎於廣東仍兼僉事整飭惠潮等處兵備

○乙卯

○春分祭大明於朝日壇遣成國公朱希忠行禮命原任協同漕運參將黃應甲分守蘇松神樞營參將李澄淸分守山西河曲縣等處

大明穆宗莊皇帝實錄卷之六十六大明穆宗莊皇帝實錄卷之六十七

隆慶六年閏二月

○丁巳朔

○升廣東布政司右參政江一麟爲本省按察使復除山東布政司右參政鮑承蔭原職命兵部右侍郎石茂華都察院右僉都禦史陳省左春坊左諭徳兼翰林院侍讀申時行淸理軍職貼黃命山西都司署指揮僉事王元充神樞營參將

○戊午

○遣順天府官祭先農之神

○己未

○祭歷代帝王命英國公張鎔行禮

○南京戶部尙書曹邦輔奏南京各衛倉糧臨江水兌三十萬石支放以三月爲率今軍伍消乏輙延至五月不得完令輸納者有守候之告且水兌之月旣增則倉之月自少計在倉積陳二百萬石至七年始盡其紅腐不可食之尢爲甚者請令自今水兌惟以三月爲限仍照嘉靖九年例止以二十一萬充三月支放餘一十六萬五千石攺爲折色四年已盡復徵本色則可以﹤鋶﹣釒﹥通倉糧暫蘇輸納之民戶部覆奏從之命湖廣都司掌署都指揮僉事張元充參將協守四川松潘南路大同巡撫中軍署都指揮僉事康綸僉書山西行都司事

○升河南都司領班指揮劉世恩爲署都指揮僉事掌山西都司事

○總督京營戎政彰武伯楊炳等議戰兵車兵城守兵每秋各加支行糧自嘉靖三十七年以來久已遵行蓋謂京營官軍率多貧窘旣欲嚴加訓練必使衣食充足然後可以鼓士心倡勇敢今驟欲裁革則眾心懈弛何以收訓練之實效兵部覆奏行糧仍舊關支惟敕令加意訓練報可

○庚申

○升貴州布政司右參議林澄源爲本省按察司副使整飭威淸等處兵備

○巡撫廣西都禦史郭應聘奏撫處懷遠徭賊淸出田糧二百餘石收復殘民三千餘人乞許動支募兵銀一千八百九十兩修建城池公署並調融縣千戶所原戍旗軍五千名及抽取民兵七千名防守其知縣馬希武請加服色令其久任從之

○辛酉

○革雲南按察司副使楊道亨職候勘以巡撫都禦史宋勛劾其爲眞定知府時盜用倉糧故也命狹西都司僉書署都指揮僉事詹恩掌湖廣都司事

○鑄新寧州印

○夜月犯畢宿

○壬戌

○湖廣布政司左參政溫純以疾乞致仕許之

○河東巡鹽禦史兪一貫奏大同渾源等州縣地瘠民貧所煎土鹽僅可給日食充地賦與太汾等處利源繁衍者不同乞免抽稅第禁其越境興販毋與他爭利戶部覆奏從之

○戶部言見今舊太倉等處料豆告竭而應役各商又往往訟言糴貿守候甚若請及今豆價稍平發太倉銀三萬兩委官於京城內外召買此後歲以爲常價平則收價貴則止其各倉商民一切暫免以示蘇息從之

○虜酋黃召吉遣兵掠車夷革固等帳房夷眾以去革固者不知始所從來嘉靖間始流駐宣府邊外與史夷雜處宣府因遂撫之以爲外藩然非故屬夷亦往往爲黃召吉所掠至是撫臣吳兌奏言革固種落不過千餘人其去畱無足爲中國重輕業已使人誥問黃酋令其遣還但與史夷勢同唇齒革固被掠則史夷亦恐見侵請於近邊閒曠之處另築小堡二三以安插史夷俾頓老小其壯丁聽近邊住牧遇有攻掠旣得自行拒敵或值調遣亦可安心策應是東路又設重險以夷禦夷一利也潛消虜謀不得尋掠屬夷以杜釁隙二利也另堡安插免夷漢錯居以圖久遠三利也築堡規制毋使太﹤宀十見﹥止許安插老幼資財其壯丁帳房仍環列堡外平時附近牧放有警登堡防禦每堡選撫夷官一員率通夜人等爲之稽防姦僞啟閉堡門旣可預弭其跋扈之謀又可羈戀其飛揚之志四利也捨此不爲虜酋時來誘掠勢莫能禦夷屬惟見背虜之害而不能中國保獲之利必至結虜其心漸離非計之得也巡按禦史劉良弼亦言車夷與史夷自相依附而中國視二夷以爲外藩車夷旣去則史夷之勢自孤恐難存立史夷再去則北路之藩籬盡撤益難堤防中國制馭不可不謹事下兵部覆言二夷素𨿽效順然不足爲我輕重乞命總督等官遣使詣俺答老把都黃召吉詰問眞實責令遣還如占恡不發先革車夷撫賞並酌處機宜事在閫外固難遙制上是其議

○癸亥

○升提督四夷館太常寺少卿韓楫爲通政使司右通政提督謄黃

○升江西按察司副使張嶽爲廣西布政使司右參政命管太原參將事副總兵劉鳳翔協守山西等處

○升湖廣鄖襄守備指揮同知毛裴然爲署都指揮僉事僉書狹西都司事

○兵科都給事中章甫端等以廣寇充斥條陳要務四事一禁交通以絕禍本言廣東地遠法疏姦豪嗜利之徒往往交通番夷潛相貿易釀成大患宜嚴體訪必寘之法一選文武以濟時艱言盜賊烽起地方鼎沸必賴才職卓犖精忠任事之臣宜量材授仕惟獎取大莭毋惑浮言毋搜細故一嚴法令以肅戰守言今之將帥平居則��八夕��削軍士法令不行臨敵則倉皇震怖觀望被靡士無退避之戮將無失律之誅是以多敗自今一以軍法從事不得仍前姑息有功者超格升賞一嚴核催以裕軍需言嶺南富庶本無乏財而瀕海之利悉爲勢家所奪加以積斃多逋民旣曰用而有司不敢誥饋餉不足實由於此宜令撫按官嚴核催徵無避嫌怨兵部請以其議下督撫舉行從之命神樞營佐擊將軍署都指揮僉事王永祐充左參將分守遼東海蓋等處

○修餙長陵工完命升賞內外效勞諸臣工部尙書朱衡等各俸級銀幣有差

○甲子命掌詹事府事太子少保禮部尙書兼翰林院學士髙儀侍經筵

○乙丑

○升湖廣按察司副使張大業爲本省布政司右參政

○增設山西寧州固原州同知各一員分守花馬池鹽務從巡鹽禦史兪一貫請也命五軍營參將署都指揮僉事張籌充副總兵管太原參將事

○升鎭虜營提調指揮同知張應時爲署都指揮僉事充神樞營佐擊將軍

○錄宣府修完各處城垣功暘巡撫右僉都禦史孟重郎中吳善言等參政廖逢莭參將白允中等銀幣有差

○丁卯上出禦皇極門疾作還宮先是上病瘍自春及夏久不禦門及擇日開講期輙中攺外庭見謂朝講希闊而聖體寔未平惟上心亦以爲久居內欲出視事乃以是日出疾益甚遽還文武大臣各上﹤鋶﹣釒﹥起居有旨令安心辦事

○吏科給事中栗在庭﹤鋶﹣釒﹥言三事一議處部臣謂今邊事稍寧兵部增設侍郎無所事事宜攺補攺部或總督員缺及當閱視塞上卽簡他部能者加兵部職禦以往一重簡撫臣謂各處撫臣宜擇兩京三品正卿各各省按察司使以上資深望重者其餘年淺少卿副使等官不宜輕授一愼差部臣謂戶工職綰錢谷其司屬差遣最貴得人苟能操持廉潔殫心職務卽移咨吏部破格優敍倘貪饕巽愞者則如近例嚴加汰斥吏部言添設二侍郎以備緩急不宜遽罷撫臣在內地必擇資望旣久者在邊方仍酌用副使以上充之惟戶工司屬宜如在庭議報可

○攺太常寺少卿宋良佐提督四夷館

○補蔭故大學士蔣冕孫蔣務稼爲中書舍人冕在正徳中以平盜敍功蔭子會其子死孫務稼尙幼至是陳乞乃許之

○升廣西布政司左參議龔大器廣東廉州府知府徐柏河南布政司右參議陳詔俱爲按察司副使福建按察司僉事顧養謙爲布政司左參議大器江西柏湖廣詔雲南養謙廣東命神樞營佐擊將軍署都指揮僉事常齡充五軍營參將

○戊辰

○巡按山東禦史吳從憲言淮安而上淸河而下正淮泗河海衝流之會河潦內出海潮逆流停蓄移時沙泥旋聚以故日就壅塞宜以春夏時浚治則下流﹤鋶﹣釒﹥暢泛濫自平工部議行尙書朱衡河道漕運各都禦史及時勘議從之

○己巳

○升兵科都給事中章甫端爲太常寺少卿

○升河南按察司副使董文采爲本省布政司右參政禮部精繕司郎中髙則益爲廣西布政司左參議

○升遼東江沿臺堡備禦指揮僉事羅四聰爲署都指揮僉事充神機營佐擊將軍

○辛未

○淸明節遣定國公徐文璧豊潤伯曹文炳武平伯陳大策固安伯陳景行祭長陵獻陵景陵裕陵茂陵泰陵康陵永陵

○伏羗伯毛登祭景皇帝陵寢徳平伯李銘祭孝懿皇后中官祭恭讓章皇后廢後吳氏都督僉事沈至祭哀衝莊敬二太子各陵園

○壬申

○南京太僕卿殷邁上﹤鋶﹣釒﹥乞休許之

○勒太僕寺卿楊賢致仕降通政司右參議王汝言爲兩淮都轉鹽運使司副使以給事中梁問孟劾奏賢衰老汝言庸劣也

○禮科左給事中雒遵會劾泇口河議以爲不便乃言泇口河從馬家橋東過微山赤山呂孟等湖踰葛墟嶺而南經侯家灣良城至泇口鎭又涉蛤鰻周柳諸湖乃達邳州直河口以入黃河凡二百六十里取道𨿽捷施工實難葛墟嶺髙出河底六丈餘開鑿僅至二丈硼石水湧泉出侯家灣良城𨿽有河形水中多伏石不可施鑿縱鑿之湍石不可以通漕且蛤鰻周柳諸湖築堤水中功費無算微山赤山呂孟等湖𨿽可築堤然湏鑿葛墟嶺以洩正派開地浜溝以散餘波要其施工又自有序夫與其煩勞厚費以開泇口之河熟若時加修防如期儧運保百數十餘年之故道﹤鋶﹣釒﹥上詔尙書朱衡會同總理河道都禦史萬恭覆勘以聞

○癸酉

○以聖躬不豫遣成國公朱希忠祭南郊英國公張溶祭北郊駙馬許從成祭太廟彰武伯楊炳祭社稷

○遼東邊臺旗竿及馬耳槍有大光

○赤風楊塵蔽天

○甲戌

○巡撫山東右僉都禦史傅摯奏山東民兵皆數年團操精銳今一旦停罷以三千遊手待哺之眾扼其吭而奪之食必有攘臂脫中之虞且事機不常一時議復則人各渙散卒難調集此兵不可罷而薊鎭所需兵餉宜量汰馬步兵各五百人扣取工食銀二萬四千兩轉輸薊鎭歲以爲例其餘馬兵五百人仍畱入衛揀退者分發各兵備道補原額民壯之數人給工食銀十二兩如薊鎭有警再調前兵則所輸餉銀仍歸本省以充兵費於是薊遼總督劉應莭以南兵工食尙缺銀四萬八千兩請遣固原入衛兵二千五百人回鎭休息莭省行糧銀四萬一千四百兩及以本鎭去歲莭省銀捕給其固原兵入衛信地卽以山東未罷之兵防守若他兵南兵回籍固原兵仍前入衛兵部覆請上從之

○錄遼東淸河堡獲功死事官軍黑雲龍等一千五百六十四人升賞如例

○己亥

○鑄給狹西蘭州河州監收錢糧關防

○廣東倭寇入犯新寧髙雷等處官兵與戰於外村烏嶴皆捷俘斬二百餘人焚溺死者甚眾事聞詔下禦史核功具奏

○丙子冊封莊氏爲敬妃

○李氏爲恭妃

○於氏懿妃

○葉氏爲奇妃命成國公朱希忠英國公張溶定西侯蔣佑徳平伯李銘持莭大學士髙拱張居正尙書髙儀潘晟捧冊行禮敬妃冊文曰天極次星式名妃位皇宮六寢爰備壺彜蓋將求助於雞鳴匪獨取充於魚貫允惟淑媛克稱嘉名爾莊氏蘊粹體和含章挺秀夙閒女則溫溫箴管之儀疊侍宸闈肅肅衾裯之禮宜隆寵數用顯芳徽玆特遣使持莭封爾爲

○敬妃賜之冊命於戲班先九禦旣膺翟禕之光華秩視三公復荷龍章之賁耀尙謹燕安之莭丕延麟趾之祥欽哉恭妃冊文曰易稱魚貫特嚴內職之班詩載雞鳴尢重賢妃之助必有聞於彤管乃克二乎紫闈腃是壼儀允諧邦媛爾李氏柔嘉維則淑愼其身位備下陳慕小星而比肅禮遵陰教承圓魄以含輝匪晉嘉名曷彰茂渥玆特遣使持莭封爾爲

○恭妃錫之冊命於戲龍章渙號超踰九卿之榮龜紐﹤鋶﹣釒﹥符葉贊六宮之化爾其居寵惟畏受命滋恭聿追避輦之風益謹鳴環之莭欽哉懿妃冊文曰四星拱極麗天漢以垂文六寢備官副皇闈而肅治匪取充於魚貫將資助於雞鳴必有徽昔乃孚顯命爾於氏淸姿王粹淑徳蘭芳姻教風閒早被紫庭之選婦儀允備動遵彤史之規宜晉崇班用彰茂渥玆特遣使持莭封爾爲

○懿妃錫之冊命於戲龍章渙號貴已亞於軒宮翟禕升華榮更宜於象服爾尙祗承光寵益篤虔恭永懷鳴佩之風懋贊求衣之化欽哉奇妃冊文曰四星之麗天極象應後庭二南之首國風禮嚴中壺必簡嬪嬙於六寢乃宜家室於萬年爾葉氏玉度貞良蘭儀芳茂蓬閏登秀動諧佩之和桂殿承恩譽滿鴛鸞之列宜升華於褕翟俾助輝於軒龍玆特遣使持節封爾爲

○奇妃錫之冊命於戲九踰躋榮撫丹軿而增彩兩環受寵書彤管以流徽尙思儆戒於雞鳴丕迓禎祥於螽羽欽哉

○升山東東昌府知府曹子登爲河南按察司副使

○調狹西按察司僉事趙可懷於廣東整飭雷廉等處兵備

○勒狹西按察司副使範懋和閒住以巡按禦史郭廷梧論其貪肆不職故也

○巡按浙江禦史謝廷傑勘報嘉靖三十四年以來禦倭失事指揮張大本等義士沈宏沈惟明及死賊節婦章氏等八人功罪死事狀詔大本等戍邊奪俸有差贈宏光祿寺署丞錄一子國子生贈惟明府經歷並祀邑裏章氏等俱如擬旌表

○丁丑

○升刑科左給事中梁問孟爲都給事中戶科右給事中烏昇爲左給事中吏科給事中吳文佳兵科給事中侯於趙宗弘暹俱爲右給事中問孟兵科昇文佳禮科於趙刑科弘暹工科

○兩廣提督撫按官殷正茂等議以兩廣總兵不當裁革因奏言廣西設總兵所以彈壓安南約束土官非獨爲區區猺獞且系祖宗舊制安得計小費而議變更此揆之國體終不可革者也廣東總兵𨿽近時增設但連歲用兵未有休時水陸將士盡屬總兵統領責其次苐剿蕩俟諸巢盡珍地方敉寧更從議革亦未爲晚此方今時勢未可遽革者也宜敕本部亟推補廣西總兵而革坐營中軍官其廣東總兵容臣等督令徵剿候事寧別議兵部覆請從之

○戊寅命管延綏領軍遊擊將軍事參將署都指揮僉事陳天福分守寧夏東路

○提督兩廣軍務右侍郎殷正茂以亟乏軍興爲請兵部議發南京兵部馬價舡料銀十萬兩以應天府等處應角�羊明年太僕寺馬價銀內抵補上可其奏

○己卯

○升山東萊州府知府楊起元爲狹西按察司副使

○錄遼陽長靜等堡死事軍焦善二等六十二升授其子一級

○提督兩廣軍務右侍郎殷正茂條議四事一分信地言巡守兵備各官移徒不常故董治靡及百務廢弛宜令廣東巡視海道駐東莞南頭城分守嶺南道駐省地分守嶺東道駐惠州府城往來海豊分守嶺西道駐髙州府城分守海北道駐雷州府城廣州兵備兼分巡道駐新會縣城嶺西兵備兼分巡道駐肇慶府城往來徳慶瀧水南韶兵備分巡道駐韶州府城惠州兵備分巡道駐長樂縣城海防兵備分巡潮州道駐州府城海南兵備分巡道駐瓊州府城海北兵備分巡道駐廉州府城監軍道隨軍調度自後推補各道員缺卽於文憑內明駐各分駐地方使便行事一議問遣言漳泉興化之人以罪謫戍邊者例編戍嶺表濱海諸郡乃其人率生事喜亂每倭夷入寇輙爲向道是腹心之疾宜更置瀕海之戍戍雲貴川湖諸地他瀕海諸郡不得編髮以杜勾引之患一議召募言土兵利水戰浙兵利陸戰而廣人多言練土著將領多言募浙兵臣以爲兵在訓練何異彼此願訓練之效其於他日而寇盜之患急在日前請召募浙兵六千人合土兵萬二千人分三十營以備徵剿一議民壯言各府縣編僉民壯動以抽角�羊濟邊爲辭不知抽角�羊之議起於往時隱占乾沒故取其嬴余以濟邊耳令旣設官操練編成隊伍皆爲民兵與曩時異而嶺海之急甚於九邊安得復泥前說宜暫停抽角�羊候事寧別處章下部議皆以爲可上乃允行之

○庚辰上詔諭禮部朕體已安尙湏靜養數日其傳示諸司官各用心辦事不得怠玩

○南京戶部右侍郎楊思忠以疾乞歸許之

○升浙江按察司副使吳椿爲貴州布政司右參政

○辛巳

○攺鎭守福建總兵官署都督同知李錫鎭守廣西命宣府張家口守備爲事官範恭充延綏領軍遊擊將軍

○壬午

○升浙江布政司左參議郭天祿爲本省按察司副使以雲南按察司僉事蘇松代之

○甲申

○巡撫廣西禦史李良臣劾奏靖江王府輔國中尉邦菕奉國中尉經大�言不法事禮部議覆邦菕宜罰減祿米三之一經大�言宜罰住祿米半年上報可苐以宗室犯罪處分當在朝廷責禮部擅自定擬尋置不問

○錄嘉靖三十五年浙江平湖等處擒斬倭寇升賞官軍方昇而下一百二十九人命南京右軍都督府僉書右都督兪大猷充總兵官鎭守福建並浙江金溫等處

大明穆宗莊皇帝實錄卷之六十七

大明穆宗莊皇帝實錄卷之六十八

隆慶六年三月丙戌朔孝肅皇后忌辰遣襄城伯李應臣祭裕陵

○升揚州府知府徐尙爲雲南按察司副使整飭曲淸等處兵備

○丁亥

○升江西布政司左參政方良曙俸一級黜安義縣知縣曾知經爲民始定捕盜條格時盜劫安義縣庫亡失甚多撫按官言狀獨請降調知經謂良曙本分守南昌暫攝九江守巡事不宜加罪吏部覆言今盜賊蜂起起因有司及巡捕官平時不能弭盜及盜起不行緝捕或故縱之以蒙蔽上官有司之蒙蔽曰益甚而盜之猖獗日益不可制至於殺官劫庫勢不容匿乃始申報以重爲輕以多爲少而上官者亦﹤矢見﹥脫已責因而﹤宀十見﹥之此所以益滋蔓而不可圖也今安義四十餘盜入城劫庫縣官知經失事重大安得輕處良曙該道官安得逭地方之責卽撫按官亦不能無罪安得爲二臣曲庇請黜知經罰良曙及戒飭撫按官仍立條格自後各州縣掌印巡捕官有盜至十人者降一級二十人者降二級三十人以上者罷官各兵備及該道官所屬盜起至五十人者降一級七十人者降二級百人以上者罷官撫按官隱匿不行參奏者聽部院科道官參奏重治若地方有盜卽申報上官亟行擒滅上官卽發兵馬就便捕滅者免究仍錄敍其捕盜之功量多寡爲升賞請著爲今上悉從部議

○眞定府南宮等縣隕霜殺麥

○戊子皇太子出閣講書

○己丑

○升南京工部虞衡司郎中馬時泰爲江西按察司僉事

○提督兩廣軍務右侍郎殷正茂奏撫民許瑞出兵攻剿倭寇生擒七十八人斬首二十五級請授把總職銜以示優異兵部謂廣盜未靜姑厚其賞令盡剿諸賊乃並授官命如部議

○庚寅

○河東運司地震

○辛卯

○發太倉銀八萬五千一百餘兩於薊鎭六萬一千八百餘兩於永平五萬二千五百餘兩於密雲一萬八千四百餘兩於昌平爲主客兵餉

○南京戶部尙書曹邦輔參奏管倉主事張振選違抗不職狀乞如例罷黜吏部覆言上下之分定而後綱紀立政令行邇來厲官不奉堂官約束名分倒置其原皆因往歲執政之臣悅人媚已於是憸夫之在庶寮者托爲奧援以語言相構少不快意輙排陷之於是堂官不敢行其約束而屬官益恣其胸臆自稱風采卽未必有奧援者亦皆以違拗堂上爲得計而安意承行者蓋鮮矣其在外省則由巡按禦史往往以進士推官知縣有科道之望乃曲爲護庇引爲私人陰授其廉訪之炳凡二司之賢否悉出唇吻少有不悅遂以萋菲而禍終不免於是二司反皆畏懼曲意結納蓋奉承之不暇而又何敢問其政事之得失乎體統旣乖法度盡廢害政莫甚於此請革振選職冠帶閒住仍通行內外諸司今後屬官敢有抗違上官者俱如振選例上官有自降禮體款曲屬官平日不能督率有罪不行紏治者以不職論其各巡按禦史仍有護庇進士推官知縣引爲私人者聽本部都察院及科道參奏究治庶久塗之耳目可開而久紊之法紀可振矣上曰近來屬官不受約束上官不行紏治反爲曲稅名分倒置政體大乖其令內外諸司一體戒飭以後仍效此風者部院科道官具以名聞重治之於是黜振選閒住

○工部尙書朱衡條陳經理北河八事一復舊革山東徭夫七十餘名接興河工一復夏津魚臺二縣管河主簿隨時看守修葺一淸查馬場湖南旺湖南陽湖蓄水以濟運河之涸南旺西湖安山湖洩水以宣運河之溢毋便居民侵占一呂孟微山張莊諸湖爲山東滕嶧山之水會宣洩無路衝溢稅地損傷堤岸乞建二閘以洩積水一築馬家橋東岸石堤一河南舟�非子舡納稅於呂梁洪殊爲不便乞攺納於徐州洪一管河官不許差委以妨河務一修河築堤椿艸錢糧積年逋負乞嚴有司之罰每年終河道官開數具奏詔如所擬

○癸巳

○增設廣州府南頭廣海海防同知一員從提督兩廣都禦史殷正茂奏也

○泰寧等衛夷人升合兒等二百八人來朝貢馬賞賚如例萬安王嫡子褒火�危請敕管理府事從之

○乙未

○南京戶部尙書曹邦輔引疾乞休不許

○升大理寺右少卿羅良爲本寺左少卿左寺丞劉思問爲右少卿

○山西巡按禦史武尙賢查奏山西三關及宣府鎭邊儲侵冒虧折諸姦狀因論山西管糧主事姜密兵備副使朱裳紀分巡僉事孫坤宣府管糧主事吳善言參政鄭洛副使廖逢莭右參議何棨等各稽核不嚴罪詔奪密等俸二月善言等一月

○丙申

○禮科給事中蔡汝賢奏請寬卹東南民力其一復廢縣言華亭上海人戶繁衍有司管轄不及舊於二縣適中地設靑浦縣未幾輙廢遂致地有拋荒糧多逋負宜亟復舊縣建置官署責令招撫流移開墾荒蕪其一議攺折言蘇松嘉湖等府額運糧米往議攺折二分官民稱便已乃盡徵本色水陸轉諭公私耗費不勝其苦宜將二分折色永著爲令其閒散官員應給祿米者悉令本折兼支其一蠲舊逋言糧額積負請將嘉靖四十五年以前逋負悉從蠲免其隆慶元年以後如數徵角�羊﹤鋶﹣釒﹥下戶部請以復廢縣一事下撫按熟計其攺折候會計日議處積負錢糧仍遵原數帶徵惟戒諭有司毋事朘削詔如部議詔令後事閔軍機者該科毋輙貼報諸司﹤鋶﹣釒﹥下未到科輙傳旨意者緝事衙門捕治之時宣府撫臣奏虜酋黃召吉掠車夷事未下而京師訛傳車夷被掠者不下二千人眾論洶洶謂且敗約及得﹤鋶﹣釒﹥傳者皆妄禦史周於徳以爲言故有是命

○工部覆直隸巡按禦史劉曰睿疏請以蘇松嘉湖水利敕應天浙江兼督報可

○丁酉

○升大理寺右寺丞羅鳳翔爲本寺左寺丞湖廣道監察禦史王友賢爲右寺丞

○錄隆慶五年虜陷小團山堡官軍失事罪降指揮傅士忠等各二級陣亡百戶雷云襲升其子一級

○戊戌命定遠侯鄧祖錫孫世棟襲爵

○復除山東布政司右參政林烶章於雲南以被論勘明也

○巡按狹西禦史蕭廩言苑馬寺牧地欺隱滋多其責不獨在有司寺監各官實專職守宜飭其同心奉公不得遠怨引嫌仍許按臣一體舉劾至於加賦之議𨿽有成命亦宜大﹤宀十見﹥文法求所以便軍民可爲經久者行之勿泥恆格兵部請從其議報可

○己亥武宗毅皇帝忌辰奉先殿行祭禮遣忻城伯趙祖徵告康陵

○巡撫延綏都禦史郜光先繪本鎭形勝圖條爲五論以進一論充足芻糧之實言該鎭主兵錢糧以歲入較歲用缺銀六萬四千餘兩加以民屯鹽引莭年多逋鼓噪脫巾往事可鑑卽今邊患稍紓客餉幸有餘積請將隆慶六年以後客餉攺充主餉庶多寡通融而士馬給足一論築削邊垣之實言中東二路邊垣俱系衝要亟宜修築計費銀三萬一千餘兩而本鎭所儲糜糧僅三之一請以本鎭所省客餉銀二萬充之一論酌修城堡之實言本鎭應修城堡共一百八十餘所內極衡應亟修者三十三所其稍緩者一百五十餘所而沿邊之地一望沙漠旣難來石又難得土且與大邊版築並興人力不給請申五年損壞包陪之法督令所司起派人夫定畫年限次苐修舉期以三年竣事爲便一論彊盛戰兵之實言本鎭原額馬騾共四萬六千四百有奇今見在者才二萬四千餘耳乞於太僕寺給發以備戰守一論振肅綱紀之實言邊境綱紀全侍賞罰今寧塞營守備馮守乾威武堡操守李階均屬闒葺無濟緩急宜卽罷職而令能者代之﹤鋶﹣釒﹥下戶部以主客兵餉難於攺給苐令那借補還兵部以請鎭馬價發過二萬五千不心更給餘皆如光先言上從部議

○庚子

○南京湖廣道試監察禦史陳堂奏言國制十年大造黃冊凡戶口田賦之役新舊登耗之數無不備載所以重國本而存故實也今沿襲獘套取應虛文姦吏得以那移豪彊因之影射其斃不可勝窮臣嘗詢之蓋有司徵錢糧編徭役者自爲一冊名曰白冊而此角�羊後湖之黃冊又一冊也有司但以白冊爲重其於黃冊則推付之裏胥任其增減凡錢糧之完欠差役之重輕戶口之消名實相懸曾不得其彷狒卽角�羊之後湖而淸查者以爲不謬於舊冊斯已矣安辦其眞僞哉臣竊謂欲理圖籍必嚴綜核必專責成夫書算豪猾類非守令之法所能制也頃蘇松常鎭添設督糧參政一員請賜之敕責令兼理黃冊事務凡人丁事產悉照白冊攢造其欺隱脫漏者如例問追駁回者依限完報田至一萬畝以上者仿古限田之法量爲裁抑如勢要阻撓有司阿縱聽撫按官參奏庶冊籍淸而賦役可均部覆詔如議

○兵科都給事中梁問孟言朝廷所以鼓舞士卒者以賞不踰時故能制其死力也今邊鎭獲功禦史查覆經年不報有終其身不獲賞者甚非激勸之道嗣是請令巡按禦史但有擒獲之捷卽以核實先以庫貯銀如例給賞尋復奏聞然後請發幣金賫角�羊本鎭充補其一切出入之數盡屬按臣查理督撫官不得與焉至於沿海腹裏之地不由內帑給發者亦視九邊例今按臣先賞後聞則激勸明而人心益奮兵部覆奏從之

○以山西鎭招降功賞總兵官郭琥銀十五兩

○東虜速把孩及靑等憤遼陽卓山之敗復犯長勝堡守備指揮範芝等與戰卻之尋犯淸河堡守備曹簠等又大敗之共斬首一百六十五級獲酋首一級揵聞兵部謂該鎭累奏奇功且俘斬數多例當宣捷上命勿宣第搞報捷者如例賞總督劉應莭銀四十兩彩帑二表裏升巡撫張學顏俸一級總兵李成梁實授都督同知仍各賞銀三十兩彩帑二表裏升曹簠官二級範芝及副總兵趙完千總王好善把總趙愚各一級仍與僉事王之弼郎中王念各賞銀有差

○辛丑

○先是廣西逃犭�農者念竄投安莊集聚眾爲亂勢寢猖獗父子僣稱王流毒貴州安順等處巡撫都禦史阮文中乘劉顯兵至決策進剿先擒一百二十七人斬首四百餘級賊平文中奏捷乞錄諸有功者都給事中梁問孟請追治前此撫按官玩寇殃民之罪兵部覆議文中及顯並宜升錄余有功者俟禦史勘上前此撫按官宜令部院查核以聞上乃命升文中俸一級顯祖職一級仍各賞銀四十兩紵絲二表裏餘皆如議已而吏部查覆應天府府尹杜極工部左侍郎趙錦皆先任貴州巡撫有旨各降一級

○壬寅

○升江西布政司右參議尙徳恆爲本省按察司副使整飭九江安慶兵備

○癸卯

○復設山東東昌府夏津縣兗州府魚臺縣各管河主簿一員

○發太倉銀一十二萬七千三百餘兩於宣府一十五萬七百兩於大同八萬九千六百餘兩於山西充主客兵餉命浙江都司掌印署都指揮僉事尹鳳充參將分守徐州等處

○錄狹西延寧二鎭周澄堡等處獲功官軍張溟等七十五人雙山堡等處官軍白振等一百一十八人升賞如例

○乙巳

○禮部尙書兼翰林院學士潘晟乞致仕許之詔給馹以歸先是吏科左給事中宋之韓論晟衰杇不堪典禮晟具﹤鋶﹣釒﹥自辯因乞罷黜上以其老成醇謹慰畱之之韓內慚益嗾同官賈待問匡鐸等攻之欲必去晟再﹤鋶﹣釒﹥求去不獲三請乃許之按之韓淺鄙狼愎內陷附當事以自肥利而外務搏擊以必勝立威不獨攻晟一事而已士大夫自反目視之

○丙午

○升保定府知府章時鸞爲河南按察司副使專理河堤從吏科都給事中雒遵奏也

○總督漕運都禦史王宗沐言國計之有漕運猶人身之血脈血脈通則人身康漕運通則國計足我朝河運幾百六十年法度修明﹤鋶﹣釒﹥通無滯邇來事多獘滋兼以黃河泛溢數患漂流故科臣復議海運而縉紳之慮猥云風波大風波在海三尺童子知之然其利害有辦古語云地不滿東南東南之海聚水所委渺茫無山則趨避靡及近南水暖則蛟龍窘居故元人海運多警以起自太倉嘉定而北也若自淮安而東引登萊以泊天津玆謂北海中多島嶼可以避風蛟龍有往來而無窟宅又其地髙而多石行舟至登萊因其曠達以取其速而標記島嶼以避其患則名𨿽同於元人而利實專其便易佐河運之缺計無便於此者然此猶舉時宜而言耳若語全勢則其說有三一曰天下大勢二曰都燕專勢三曰日前急勢唐人都秦右據岷涼而左通狹渭是有險可依而無水通利也宋人都梁背負大河而面接淮汴是有水通利而無險可依也若國家都燕北有居庸巫閭以爲城而南通大海以爲池金湯之固天造地設聖子神孫萬年之全利也而乃使塞不通焉豈非太平之遺慮乎此所謂天下大勢也夫三門之險天下之所謂峻絕也然唐人裴耀卿劉晏皆百計爲之經營者以彼都在關中輸車�兌所必由故也若夫都燕則面受河與海矣然終元之世未嘗事河而專於海者彼終歲用兵無暇於事河也彼又以爲河運入閘則兩舟難並不可速也魚貫逆溯一舟壞則連損數十舟同時俱靡不可避也一夫大呼則萬櫓皆停此腰脊咽喉之譬先臣丘浚所憂不可散也若我朝太平熙洽主於河而協以海自可萬萬無慮故都燕之受海猶憑左臂從脇下取物也元人用之百餘年矣梁秦之所不得望也此所謂都燕專勢也黃河西來禹之故道𨿽不可考然不過自三門而東出天津入海是腹𨿽稍南而首尾則西衡也我朝弘治二年決張秋奪汶入海其首猶北向乃今則直南入淮而去歲之決閻家口支出小河近符離靈璧則又幾正南矣自西北而直東南途益遠而合諸水益多則其勢大而決未可量也故以漢武之雄才尙自臨決塞王安石之精博且開局講求河之爲患詎直今日然哉且去年之漂流諸臣聞之有不變色者乎夫旣失利於又不能通變於海則訐將安出故富人造室必啟傍門防中堂閉則可自傍入也此所謂日前急勢也風波系天數臣豈能逆睹其必無然趨避占候使其不爽當不足以防大計惟聖明采擇因條上海運七事一定運米言海運旣行宜定撥額糧以便徵兌隆慶六年已有缺舡糧米足備交運以後請將淮安揚州二府兌攺正糧二十萬一千一百五十石盡派海運行令各州縣於附近水次取便交兌遇有災傷攺折則更撥鳳陽糧米足之一議船料言漕運二十餘萬通計用舡四百三十六艘淮上木貴不能卒辧宜酌派湖廣儀直各廠置造其合用料價一十一萬八千四百兩有奇卽將淸江浙江下江三廠河舡料價並浙江湖廣本年折糧減存及河南班匠等銀角�羊用不足以撫按及巡鹽衙門罰贖銀兩抵補一議官軍言起運糧舡宜分派淮大臺溫等一十四衛責令撥軍領駕每艘照遮洋舊例用軍十二人以九人赴運其三人扣角�羊糧銀添顧水手設海運把總一員統之其領幫官員於沿海衛所選補所湏什物卽將河舡免運軍丁糧銀扣角�羊置辦一議防範言糧舡出入海口宜責令巡海司道等官定派土島小船置備兵伏以防盜賊一議起剝言糧舡至天津海口水淺舟膠湏用剝舡轉逋至壩每糧百石給水腳銀二兩九錢其輕賫銀兩先期委官由陸路起角�羊聽各督糧官收候應用一議回貨言海運冒險比之河運不同旗軍完糧回南每船許帶私貨八十擔給票免稅以示優卹一崇祀典言山川河瀆祀典具載今海運所畏者蛟與風耳宜舉廟祀以妥神明﹤鋶﹣釒﹥下部覆如宗沐言詔允行之

○丁未

○升戶科左給事中周蕓爲福建布政司左參議

○戊申

○尙寶司卿劉奮庸﹤鋶﹣釒﹥言皇上卽位六載海內非不又安而災疢未消外夷非不威順而伏機可慮朝綱若振飭矣而大柄漸移仕路若肅淸矣而積習仍舊有司方引領以睹勵精之治而皇上精神志意漸不逮初臣𨿽賤微念潛邸舊恩不忍默謹條五事以俟英斷一曰保安聖躬人主一身天地人神之主也必志气淸明精神固而後可以當萬機之繁聲色嗜欲非大智大勇鮮不移奪自玆以往宜加聖慮思宗社付托之重念此心保守之難凝神定志忍惟抑情毋逞旦夕之娛而輕萬年之慮毋以有限之精神而殉無涯之嗜欲如此則淸明彊固而無彊之福可長保也二曰總攬大權人主操禮樂徵伐之柄必一政一令咸出上裁而後臣下莫敢行其私在昔先皇帝英明果斷恩威莫測一時大小臣工仰承不暇今政府之所擬議有司之所承行非不奉有欽依也而酙酌從違之際皇上曾出獨斷否乎人才之用捨果盡協於公論而無敢自快其思仇歟臣弗敢知也國事之紛更果盡出乎忠謀而無敢以私意上下之歟臣亦勿敢知也卽如輔導東宮本閣臣之責而輙敢爲身國之便朝廷名器本勵世之具而今乃爲市恩之物先皇帝時誰敢如此伏願獨觀萬化念大權之不可下移凡庶府之建白閣臣之票擬特畱淸覽時出獨斷則臣下莫能測其機而政柄不致偏重矣三曰愼乃儉徳古之帝王兢兢然以奢欲爲戒蓋戒財耗則民窮民窮則國之元气隨之不可不愼也矧今國用邊儲年例必不可減一歲之入曾不足供一歲之出而又可以無益之用哉皇上卽位以來內府取銀之數不下數十萬求珍異之寶作鰲山之燈服禦器用之間悉鏤金雕玉之餙其於身心實用何所禆益而好之若是生財甚非靡敝無紀良可惜也伏念內帑之空虛思小民之艱苦不作無益不貴異物當太平無事之時預思萬一有事之備則府庫充盈而民樂其生矣四曰畱心章奏人臣進言於上未必一一中莭乃其心固欲效忠於國家耳皇上一切置之不覽非惟進言者托諸空談有阻樂告之志抑恐儉邪權勢之黨轉生猜忌禦下蔽上以成其姦不可不察伏望皇上畱神省覽狂直者曲賜容上當理者卽賜施行言及君徳而反已自修言及朝政而酙酌必當言及人品而舉措惟公則聽言者旣見之行事而進言者益樂於效用矣五曰起用忠直忠直者國之幹也非若承望風旨以泄他人之情迎合權要以樹淫朋之黨者比也皇上卽位以來臺諫之臣間有斥遠擯棄者尙未召還錄用願恕狂直之罪嘉批鱗之誠廣仁宥於旣往作直气於方來則皇上包荒之徳上同覆載而於國紀士風大有所補﹤鋶﹣釒﹥入下所司知之按奮庸﹤鋶﹣釒﹥詞有所指斥一時阿當事意者以爲奮庸久不徒官有快快心更相與詆訾之矣

○錄遼東靜遠等堡獲功官軍金繼儒等二百五十人寧遠小團山等堡官軍陳言等五十七人升賞如例

○己酉

○安慶官軍亂詔械指揮張志學等至京鞫治先是志學與知府查志隆有怨至是以支放軍糧事愈恨之遂與指揮馬負圖張承祖率捨余馬應舉等及家奴屯卒四百餘人閉城大噪圍府捨欲殺志隆等守備楊遇春不爲禁百姓洶洶越三日稍稍角�羊散南京兵部尙書王之誥等以聞乃遣官校逮志學等而赦屯軍脇從者已而南京守備太監張宏言志隆稽誤月糧激變軍士又擅離職守潛入南京亦乞速究以彰國法上乃命錦衣衛並逮治隆於京師訊之

○戶科給事中曹大野論大學士髙拱大不忠十事言拱蒙陛下任用令掌吏部事宜小心輔弼奉公守正以報乃專肆日甚放縱無忌臣不暇悉舉謹以其不忠之大者略陳之前者陛下聖體違和大小臣工寢食不寧獨拱言笑自若且過姻家刑部侍郎曹金飲酒作樂視陛下之疾苦罔聞知其不忠一也東宮出閣講讀乃曠世之盛典國家之重務拱當每日進侍左右乃止欲三八日叩頭而出是不以事陛下者事東宮矣何其無人臣之禮敢亍自尊哉其不忠二也自拱復用卽以復仇爲事昔日直言拱罪如岑用賓等二三十人一切降黜舉朝善人爲之一空其不忠三也自拱掌吏部以來其所不次超擢者皆其親戚卿裏門生故舊如副使曹金其子女親家也無一才能乃超升至刑部侍郎給事中韓楫其親愛門生也歷俸未久卽超升爲右通政其他任其所喜超用者不可勝紀其不忠四也科道官乃陛下耳目大臣之所以不敢爲姦者賴其此也拱乃欲蔽塞言路任之所爲故每選授科道卽先於部堂戒諭不許擅言大臣過失此上蔽陛下耳目以恣其姦惡之計其不忠五也今科道官多拱腹心凡陛下微有取用卽交章上奏至拱罪惡皆隱晦不言故內外皆知有拱而不知有陛下此其結黨爲惡其不忠六也昔日嚴嵩止是總理閣事未嘗兼吏部之權今拱久掌吏部不肯辭退故用捨予奪皆在其掌握中升黜去畱惟其所欲在外撫按之舉剌不計在朝之淸議不卹故其權之重過於嵩而其引用匪人排斥善類甚於嵩此其專權效恣不忠七也昔日嚴嵩止其子世蕃貪財納賄今拱乃親開賄賂之門如副使董文采饋以六百金卽升爲河南參政吏部侍郎張四維饋以八百金卽取爲東宮侍班官其他暮夜千金之饋難以盡數故拱家新鄭屢被盜劫不下數十萬金贓迹大露人所共知此其因權納賄不忠八也原任經歷沈煉論劾嚴嵩謫發保安楊順路楷乃阿嵩意誣煉勾虜虛情竟殺之人人切齒痛恨比陛下卽位大奮乾斷論順楷死天下無不稱快拱乃受楷千金之賄彊辯脫楷死善類皆忿怒不平此其不忠九也原任操江巡撫吳時來在先帝朝抗﹤鋶﹣釒﹥論嵩所謂忠臣也拱以私恨借一小事黜之原任大學士徐楷受先帝顧命古所謂元老也拱以私恨乃多方害之必欲置之死地至於太監陳洪之間往出自陛下獨斷天下皆仰其明拱思昔致仕時私與洪密常諷令言官欲爲報復是黨洪而謂其不當去也俺答歸順惟陛下神威所致拱乃揚言於人曰此非國家之威乃我之力也此其歸功於己不知上有陛下設使外夷聞之豈不輕視哉其不忠十也請如先帝處嚴嵩故事特賜罷黜別選公忠之臣以掌吏部以協理閣事則陛下𨿽靜餋宮中而天下有泰山之安矣﹤鋶﹣釒﹥入上責大野妄言命調外任

○庚戌

○直隸巡按禦史李栻奏往年憲臣舉劾運官多在事竣之後無以示勸目今開幫運舡及期過淮糧數無欠者宜將領運官員亟爲薦舉旗軍卽給羨余回南以寓鼓舞之權又莭年患若漂流率因儧運官催促嚴急不循幫次所致宜約束委官毋容需索必以過分地而糧運無損者方爲稱職是亦保全運務之一端部覆從之

○罷雲南臨元參將袁蔭下禦史逮治以禦史譚大亨劾其貪庸也

○升備禦張家灣指揮楊夢熊備禦遼東撫順城指揮齊可俱署都指揮僉事夢熊充五軍營備兵坐營官可充神機營佐擊將軍

○錄宣大玉林城迆西等處禦虜功升賞官軍崔環等一百六十八人

○辛亥

○狹西亦轄等族番人木竹等一百八十二人各來朝貢馬及方物賞賚如例

○大學士髙拱上﹤鋶﹣釒﹥曰臣以涼徳謬膺重任奉職無收以致人言引罪負慝安敢置辯但其中有上關大義下關名莭者不敢不明其說前月聖體違和臣與同官張居正日夜在朝相對踧踖至廢寢食直待聖體就安乃始還家臣與刑部侍郎曹金舉行婚姻之禮亦在聖體大安之後其日月可按也東宮講讀閣臣𨿽有提調之責而隨侍左右則會典未載禮部未行題請是前此所無也臣等旣不敢擅自入侍而心不自安所以有五日一叩之請蓋於舊日所無之事有加而非於舊日所有之事有減其事例可稽也俺答款順臣實與張居正爲皇上始終謀畫力贊其成以少盡臣子報國之心旣屢荷溫綸嘉獎重賜升蔭臣等力辭竟不敢居其功而今謂臣功於已此聖明洞鑑也自皇上召臣還閣兼掌銓務臣卽慮操權太重恐致顚危去歲辭免數

○皆不獲請更蒙褒賚臣乃感激恭承竭力從事至今春復具辭﹤鋶﹣釒﹥以皇上方在靜餋不敢煩瀆而今謂臣專權不肯辭退亦聖明所洞鑑也此皆上關大義者臣謹述其實如此臣拙愚自守頗能介潔自來門無私謁片紙不入此舉朝縉紳與天下之人所共明知副使董文采資望已深是臣推爲參政官僚必愼擇年深老成之人而侍郎呂調陽皆是皇上日講官不敢動侍郎張四維資望相應是臣與張居正推爲侍班官乃謂文采饋金六百四維饋金八百果何所見又何所間而不明言其指證乎隆慶四年臣魯審錄見路楷獄詞與律不合擬在有詞其後一年法司擬作可矜與臣無與臣家素貧薄至今猶如布衣時人皆見之曾未被劫則所謂劫去數十萬金者誠何所據此皆下關名莭者臣謹述其實如此至於其他指摘與臣謀國之忠僞執事之敬忽用捨之公私怨之有無皆昭然在人天下自有公議臣無容說也但臣力小不足以勝重望輕不足以服人旣經言官論列理宜引退幸持賜罷免上慰畱曰卿忠淸公愼朕所深知妄言者已處分矣宜安心輔政以副春倚不允所辭

○兵科都給事中梁問孟言國家所恃以振刷天下者獨法也法一廢則犯上作亂其勢不可收拾故漸弗可弗防也頃安慶之變𨿽由官軍挾憤而篾視法則非一朝一夕之故矣臣請以往事証之昔南京振武營諸軍始以小釁致殺大臣當時少事姑息未經盡法遂致稔惡不悛當事者至今憂之山西巡撫稽核軍餉稍嚴乃中夜鼓噪圍劫督府浙江東陽縣催徵稍急卽聚眾軟血震驚居民處州生員請托不遂歐及方面松江童生考不與選辱及府官仿效成風恬不知法皆緣當事者曲爲掩護以避己罪而不知姑息之斃一至此極也惟陛下鑑於往事敕下法司將安慶官軍盡法究治以明憲典仍誡天下有違法猖亂者所司卽以實聞勿泥激變良民之律相率欺蔽以隳國法兵部覆奏上是之詔今後官員軍民有狥私挾仇違法倡亂者所司卽擒獲奏聞朝廷憲典具存必不輕貸其容隱掩餙者聽兵部及該科參究

○問孟又言頃者虜酋款塞人以爲邊境安矣以臣計之殆未可謂無事也宣大山狹貢市屆期乃文臣沿習舊套粉餙華詞武臣藉口封貢弛意戰守邊民之撫綏不得其方軍士之訓練不以其實城堡之地塌者未盡修理屯田之荒蕪者未盡開辟降夷通丁漸生渙散之心硝黃鉄器每犯私通之禁以至車夷之去畱史夷之安插撫賞之盈縮市期之遲違俱屬可慮其在薊鎭則屬夷私索撫賞而軍士扣賠月糧南兵倍加犒賞而北兵爲增憤惋遼東再揵當長勝慮敵之秋套虜西掠抱假道伐號之患是皆可爲深慮者而曰邊境已安此臣之所未角�羊也乞嚴飭九邊文武大吏悉心經畫以圖實效從之詔祀沿河敕建水神諸廟以工部尙書朱衡請也

○九卿諸大臣楊博等及六科給事中雒遵等十三道禦史唐煉等各上﹤鋶﹣釒﹥請畱大學士拱上俱是其言時拱辭位上已慰諭褒羙未嘗聽拱去而諸臣連章畱之職者以爲謟云

○壬子命福建行都司掌印署都指揮僉事楊州鶴充參將分守雲南臨安等處

○癸丑

○大學士髙拱再﹤鋶﹣釒﹥乞休言大臣之道上之以身報國次之不敢以身辱國今臣奏職無狀旣不明報國若再不明進退之莭而徒靦顏在位是誠以身辱國臣之罪愈大矣天下後世其謂臣何上曰卿輔政秉銓以朴忠亮直不避嫌怨致被浮言朕已具悉何乃再﹤鋶﹣釒﹥求退宜遵前旨卽出輔理以副朕毗至意愼毋再辭拱乃出視事

○乙卯

○兵部覆總督狹西三邊都禦史戴才奏處甘肅標兵事謂標兵見在鎭城者二千二百人宜準存畱令遊擊朱勛統之以備應援其各衛所見存一千三百一十人宜並入鄰近副參遊守營內食糧操調不必仍立標兵名色嗣後有老弱逃亡者不必招補不願隨營者聽報可

大明穆宗莊皇帝實錄卷之六十八

大明穆宗莊皇帝實錄卷之六十九

隆慶六年四月

○丙辰朔

○孟夏享太廟命成國公朱希忠行禮

○遣內官祭司竈之

○丁巳

○以亢旱命順天府禱雨諸司停刑禁屠十日越三日乃雨

○吏科給事中塗夢桂劾奏尙寶司卿劉奮庸自以供事舊臣妄意超擢乃假建言瀆擾動搖國是宜亟賜罷仍行究治以爲人臣假公營私之戒

○工科左給事中程文言輔臣拱竭忠報國方萬世永賴不可一日而無奮庸與曹大野潛構姦謀頃陷元輔有乖體罪不可勝誅宜示遠竄或加罷斥章下吏部拱旣視事乃覆言奮庸嘗供事潛邸效有勒勞大野少年輕銳亦系言官未足深咎請宥奮庸覆大野職上不許曰此曹朋謀誣陷情罪可惡宜重治如法以卿奏姑從﹤宀十見﹥大野如前旨奮庸降一級調外任於是調大野狹西乾州判官奮庸湖廣興國州知府按奮庸自建言後眾尋端排之乃謂其怨望拱故言有刺譏及大野﹤鋶﹣釒﹥出益指日爲邪黨夢桂乃極詆奮庸而文盛稱頌拱盡摘大野奏代拱一一剖柝若自爲辦者朋比卑謟公犯名義而不顧士論恥之命雲南都司僉書署都指揮僉事楊顯掌福建行都司事

○升江西萬安守備署指揮僉事吳顯忠爲署都指揮僉事僉書雲南都司事

○己未

○發太倉銀九萬六千四百餘兩於密雲鎭

○廣西土官岑紹勛遣人入貢方物宴賚如例

○以廣東徵剿惠湖黃石塞等賊功給賞官軍蔣方等三百十七人如例

○庚申

○令巡撫雲南右副都禦史曹三暘致仕坐給由不候滿期先一月發﹤鋶﹣釒﹥爲吏科都給事雒遵劾奏也

○調巡撫寧夏都察院右僉都禦史張蕙外任以兵科都給事中梁問孟論其昏庸不職也

○辛酉

○升浙江布政司左布政使姚世熙爲太僕寺卿大理寺左少卿羅良爲南京太僕寺卿

○巡按直隸禦史姚光泮劾奏原任翰林院編修曹大章原任苑馬寺卿韓子允詐取平民財物萬餘應天府府丞丘有嵓入其重賄贓迹頗著宜究治如法吏部請革有嵓職爲民並大章子允俱行南京法司逮治具奏從之

○壬戌命分守江西建撫等處參將署都指揮僉事張斌爲副總兵管南贛參將事

○癸亥

○升浙江布政司右布政使郭斗爲本司左布政使

○撫治勛陽都禦史淩雲翼奏畱所屬府州縣民壯工食應角�羊戶部者以充軍餉從之命河南都司僉書署都指揮僉事王世儒掌山東都司事

○調萬全都司掌印署都指揮僉事孫鑰僉書河南都司事

○發戶兵二部帑兵各五千兩於大同犒賞修邊軍士從撫按都禦史劉應箕請也

○甲子

○提督兩廣侍郎殷正茂言廣東山海之寇日益充斥民疲於奔命死徒過半陛下歲令采珠八千兩必三年然後已計所費至三千萬金今軍興一切尙苦不瞻豈復能辦此卽上供不可缺宜稍殺之攺千爲百﹤宀十見﹥三年爲十年其銀朱銅蠟諸物郡縣兵荒者可罷徵以蘇重困之民戶部覆奏上從之

○戶部言固原延綏寧夏甘肅四鎭自套虜納款以來所省兵馬芻粟之費凡十四萬請賚當事諸臣以示勸上上命賜總督戴才及各鎭巡撫官銀幣有差

○先是巡視京營禦史趙可懷議工部所收弓箭堪用者少宜令各處以物料工食角�羊部添官督造聽京營協理大臣調度至是工部遂以料費送京營協理侍郎王遴謂營中無貯器之所如禦史議亦第令臣等調度耳非屬之工作也且國制造完軍器收貯內庫所以防微杜漸意甚遠宜仍遵成憲令工部專委司官督造有不如式者許臣等及巡視科道參治上是之

○己丑

○升巡撫四川都察院右副都禦史劉斯潔爲左副都禦史協理院事

○起原任巡撫大同都察院右僉都禦史朱笈巡撫寧夏

○升光祿寺少卿楊標爲應天府府丞

○山西崎嵐兵備副使蔡可賢以疾致仕命鷹平兵備副使朱裳代之仍加山西布政司右參政久任尋以冀南分巡副使劉漢儒代裳從山西撫按官楊彩等議也

○升浙江按察司按察使謝鵬舉爲本省布政司右布政使山西按察司僉事吳定爲狹西布政司右參議

○巡撫直隸禦史劉良弼國家制虜之全盡戰守爲先今日貢市之權宜恩威最急臣請得熟陳於前夫撫虜與賄虜異虜誠心效順吾因而字之曰撫虜扣關呼索吾苟且應之以祈免禍曰賄不察順逆不論是非使人眩於名實則恐今日撫虜之資爲他日賄虜之計甚者借啟釁之言掩糧亂之罪其勢卽衰爲害滋大請假邊臣便宜度虜情之誠僞審事機之當否順則撫之逆則拒之倘或東西侵犯卽奮力擒斬無待奏聞𨿽有小損失無得重治但不令將官生事以致損威此議戰之大略也夫宣大爲京師藩籬而獨石爲宣府屏蔽龍門赤城一帶又獨石咽喉猝有虜有難於應緩非預積糗糧何以拒守臣謂獨石馬營八城堡宜蓄一歲之儲以守爲戰中東西南四路宜蓄數月之儲以戰爲守此議守之大略也臣又聞掩答已款附而把都兒且老死縱令黃臺吉跳梁亦終孤立近又與察罕兒構隙此正我用間時也誠陰廣間諜挑之以成彼外患而又少加裁莭以示中國牢寵之機權撫賞可施而諸凡分外邀求亦量爲頒給布帛可賜而一切華靡之服用財嚴爲之禁巡邊之夷日漸加增宜防其入犯哨糧之減歲計數萬宜核以修邊其他邊備事宜悉令邊臣熟計兵部覆請上乃下其奏令總督王崇古督率各鎭巡官參酌

○丙寅命魏國公徐鵬舉庶子邦瑞襲爵

○以寧夏參將署都指揮僉事陳天福充薊遼總督標下左遊參將管遊擊將軍事薊鎭總督軍門中軍官署都指揮僉事張爵充振武營遊擊將軍

○錄薊鎭墻子嶺等處陣亡官兵胡遵等五十八人升襲有差賜大學士髙拱尊藏宸翰樓堂名額樓曰寶謨堂曰鑑忠從拱請也

○司禮監太監孟衝奏補六科廊寫字官匠呂大章等八十六人上許之工部言先年太監滕祥會同各監局淸查虛冒已有定數行之未久遂復增加非所以信法守其開各監局紛紛之端乞寢其事不允

○戊辰孝懿皇后忌辰神霄殿行祭禮遣都督同知李偉祭陵園

○狹西各卜等族番人曾巴等一百七十七人貢馬及方物賞賚如例

○鑄給管理修築河堤關防命掌詹事府事太子少保禮部尙書兼翰林院學士髙儀兼文淵閣大學士入內閣辦事儀﹤鋶﹣釒﹥辭上曰卿行履端愼才學宏深內閣重任特玆簡畀宜遵成命盡心輔理不允辭

○升通政使司通政使王正國爲南京刑部右侍郎原任應天府府尹畢鏘爲南京戶部右侍郎提督糧儲太僕寺少卿曾省吾爲都察院右僉都禦史巡撫四川

○巡撫直隸禦史張憲翔﹤鋶﹣釒﹥劾管理河道主事詹世用失時不修閘壩及招集客舟壅塞河口以致漕艘漂損諸罪狀得旨世用降三級調外任

○署都指揮僉事大同遊擊將軍薛邦奇固原遊擊將軍陳銳貴州都司掌印倪中化俱充參將邦奇分守大同威遠城等處銳寧夏東路中化江西撫建

○己巳

○升兵部職方司郎中王緝爲光祿寺少卿

○庚午

○升湖廣布政司右參政趙賢爲浙江按察司按察使詔以天气暄熱錄兩法司罪囚釋笞罪四人減杖罪徒流百六十三人免枷號二十人死罪矜疑發戍邊者五人老疾收贖者二人免追贓發遣立功者三人

○虜酋土蠻擁眾駐上遼河並紏集挐木大小把都兒等將犯遼東撫臣張學顏等以聞兵部請行薊遼諸邊臣戒嚴虜尋偵知有備遁去

○辛未

○升大理寺右少卿劉思問爲本寺左少卿太常寺提督四夷館少卿宋良佐爲大理寺右少卿

○壬申

○升吏部左侍郎兼翰林院學士掌詹事府事呂調陽爲禮部尙書仍兼學士調具﹤鋶﹣釒﹥辭免上答曰卿老成淸愼宗伯重任特玆簡用宜承恩命不允辭

○升太常寺卿李際春爲通政使司通政使

○升雲南布政司右參政羅元禎爲本省按察司按察使浙江按察司副使鄭云鎣爲湖廣布政司左參政

○甲戌

○升光祿寺卿王凝爲太常少卿

○升原任吏科左給事中賈三近爲都給事中吏科右給事中張博兵科右給事中劉伯爕爲左給事中吏科給事中粟在庭爲右給事中三近博在庭俱戶科伯爕刑科

○調廣西按察司僉事胡汝嘉於浙江提調學校

○升江西按察司副使張仲謙爲雲南布政司右參政命原任署都指揮僉事馬蘭谷參將徐枝充薊鎭總督軍門中官原任固原北路遊擊將軍命廣西都司僉書署都指揮僉事王徳懋掌貴州都司事

○升江西南湖嘴守備署指揮僉事楊照爲署都指揮僉事僉書廣西都司事

○鑄給海運把總關防

○調整飭蘇松兵備湖廣按察司副使蔡國熙於山西提調學校

○丙子東宮輟講禮科都給事中陸樹徳言自四月至八月爲時曠遠除大寒大暑餘日尙宜講讀禮部言宮中暇日宜加溫繹不離正業庶得存養之道作息之宜上是之

○戶部覆巡撫遼東都禦史張學顏奏寧夏延綏二鎭鹽引積滯者多率置之無用之地宜撥寧夏一萬引延綏五千引加派遼東用充兵馬友費至薊鎭額派兩淮常股存積之引聞賈人皆不願報中宜擇宣大引內屬在長蘆者易之報可

○丁丑

○升太常寺少卿路王道爲光祿寺卿

○升狹西按察司副使楊柏爲湖廣布政司右參政仍兼副使整飭嶽州九永等處兵備

○南京刑部江西司郎中江圻爲廣西按察司僉事提調學校詔覆故總督浙直軍務太子太保兵部尙書胡宗憲職賜祭二壇時兵科右給事中劉伯爕言欲三邊總督曾銑浙直總督胡宗憲皆立功之臣竟以罪死臣甚惜之銑規河套任事過勇而謀涉疏宗憲依附權勢靡費軍餉與夫殺戮過慘不能無罪然當倭奴憑陵之際卒以計擒首惡海波遂寧此其功罪亦當相準銑旣蒙賜蔭而宗憲未獲昭雪則何以爲邊臣之勸宜稍加卹錄故有是命

○戊寅

○革宣府南山副總兵胡鎭葛峪堡參將潘忠大同威遠城參將張子鯨軍門標下游擊朱瀚任閒住子鯨仍下巡按禦史逮問以禦史劉良弼論劾也

○己卯命太常寺卿管國子監祭酒事丁士美以原官兼翰林院侍讀學士充東宮侍班官命吏部左侍郎兼翰林院學士協理詹事府事張四繼掌府事升少詹事兼翰林院侍讀學士掌院事馬自彊爲詹事仍兼侍讀學士協理府事同教習庶吉士

○吏科都給事中雒遵言南陽魚沛之問開浚閘河淹沒民田者數千畝往者𨿽有蠲賦之令而有司旋復徵稅又督責徐邳諸郡逋負甚亟民何以堪請賜民數年租稅及緩徵逋賦以惠軫卹之惠戶部復用其言詔取太倉銀十萬兩備端午節賞賚

○廣西府江右江諸猺獞復亂巡撫都禦史郭應聘請給兵餉剿除之兵科都給事中梁問孟以賊黨甚眾不可盡滅宜令守臣熟計兵部覆言府江自正徳十二年都禦史陳經徵討之後且六十年而右江北三比五等巢素未懲創生齒曰煩遂肆猖獗頃者大徵古田各巢咸畏威斂戢獨府江右江恃險爲亂若復縱之非惟無以固八寨懷遠之招亦恐以啟古田攜二之漸臣以爲剿之便但兵在萬全宜卽以科臣所慮備行兩廣提督侍郎殷正茂及廣西撫按郭應聘等相機行事毋貽後患其調兵給餉諸務悉聽便宜上是之

○庚辰

○攺南京禮部右侍郎萬浩爲禮部右侍郎管國子監祭酒事

○服除闋翰林院庶吉上李熙爲兵科給事中

○升廣西潯州府知府陳復升爲廣東按察司副使整飭瓊州兵備

○增設福建漳州府海澄縣縣丞一員管糧

○攺豪門海門島尾三巡檢司俱隸海澄從巡撫殷從儉議也

○巡撫湖廣右副都禦史汪道昆奏薦監利縣知縣李克敬剿滅巨寇功請賜超擢吏部覆克敬平賊其功不細令暫理縣務待按察僉事有缺卽令升補以風任事有司報可命福建南路參將署都指揮僉事錢鳳翔與廣西左江潯梧參將耿光更調時鳳翔掌廣西都司事聞命未行而光久未至任會有府江之役撫臣就便更調乃許之

○翰林院檢討沈位以奉使冊封舟過淮寧與杭州衛所屬千戶陳鎭等爭道鎭等率諸漕卒毆之位死儧運禦史張憲翔以聞給事中馮時兩等言天下之事多起於姑息而其終遂至不可救往者大同振武之變從以詰治未盡故豪官悍卒橫暴相尋一遇事端猖狂四起近日安慶之事可鑑位以奉使命臣鎭等乃敢鼓眾歐之至死此其漸不可長宜盡法治之以振紀綱銷亂萌章下刑部請行巡按及儧運禦史逮問如律從之

○辛巳

○升吏部文選司郎中劉浡爲太常寺少卿提督四夷館

○調神機七營參將陸銳於宣府葛峪堡薊鎭墻子嶺參將李如檟於宣府南山山海關參將孫朝梁於墻子嶺仍各充分守參將

○調大同入衛遊擊將軍李光祖充宣大總督標下游擊將軍

○壬午

○以冊封宗藩命駙馬都尉許從誠告內殿遣懷柔伯施光祖等持節冊封吉府吉王翊鎭庶兄龍陽王翊鑾爲吉王肅府肅王縉﹤火貴﹥夫人蘇氏爲肅王妃周府周王在鍵嫡子肅溱爲周世子京山溫惠王勤炫嫡長孫在銖爲京山王夫人張氏爲京山王妃汝寧端恪王勤然庶長子朝埭爲汝寧王夫人曹氏爲汝寧王妃北城兵馬指揮使楊應嵩女楊氏爲會稽王勤��焱妃沈府沈王恬烄第三子珵土�幾爲徳化王榮府惠安宣懿王載燉庶第一子翊金�塵爲惠安王徳府臨胊懷莊王載堠嫡第一子翊金�牛爲臨胊王南城兵馬付指揮使陳瀚女陳氏爲淮府髙安王載�王�貝�妃廣元王府湘陰王致梠嫡長子憲煙爲湘陰王夫人王氏爲湘陰王妃東城兵馬副指揮王三益女王氏爲建徳王府上蔡王載土�夜妃慶成王府慶成王知﹤火廉﹥嫡長孫愼鐘爲慶成王

○升詹事府少詹事兼翰林院侍讀學士陶大臨爲詹事仍兼侍讀學士掌院事

○昌平州大風雷雨雹

○癸未詔修獻陵裬恩殿門寶城門樓

○蔭禮部左侍郎兼翰林院侍讀學士王希烈子時文爲國子生以三年秩滿也

○薊遼督撫官劉應節等言南兵九千名分派薊永密三鎭視人數多寡爲淮給之糧餉計銀一十六萬二千兩有奇今所省延綏等處入衛休息兵馬及山東罷去民兵固原撒四兵馬之費已足一十四萬四千六百之數不足者請發內帑補之至管臺千百把總宜量增丁馬以資奔馳發遣之用部議以爲可許上從之

○四川烏思藏垛甘思宣慰使司番僧剌麻溫等入貢方物賞賚如例

○兵科都給事中梁問孟以廣東樂會文昌二縣失事劾奏遊擊將軍晏秋元帶管海南兵備守巡道副使周鳴塤僉事許孚遠瓊州府知府王可大等罪並劾海南副使楊世華久不赴任兵部覆議令秋元等各住俸戴罪殺賊世華參奏其寇勢張甚亟行兩廣提督侍郎殷正茂嚴率將士速圖剿減如電白有事未可旋師卽量調附近官兵策應逗𨖻者必繩以法上是之命神樞八營佐擊將軍署都指揮僉事林岐充神樞七營參將

○升大同鎭城坐營中軍官指揮使奚元爲署都指揮僉事充大同八衛遊擊將軍

○甲申

○以大祭方澤遣駙馬都尉許從誠告太廟請太祖髙皇帝配

○罷五軍營遊擊將軍徐恩以大同乃河堡守備指揮僉事張鑑爲署都指揮僉事代之

○兵部覆巡按直隸禦史蘇士潤奏畿輔諸郡驛遞南馬銀兩歲久拖欠百姓苦役逃亡者多宜行順天保定各撫臣自隆慶六年爲始徵艸場子粒等銀角�羊部收貯太僕寺每季終分屬該道抵補南馬銀數其南直隸浙江等處應角�羊各府馬價亦以本年爲始徑運京師有不及數者如例參治其隆慶五年以前拖欠者令巡按禦史催徵本部遣司官一員往督以此少蘇內郡之民俾無重困其餘各省應有南馬州縣不得援以爲例上是之

大明穆宗莊皇帝實錄卷之六十九

大明穆宗莊皇帝實錄卷之七十

隆慶六年五月

○乙酉

○朔

○戶科右給事中栗在庭言頃者漕臣以運船漂溺過多請攺折五十餘萬石且乞歲折百萬石以爲常此爲一時權宜之術則可非百世經久之計也蓋每歲漕糧四百萬石除轉餉諸鎭及漂流掛欠災傷攺折殆且百萬其納京過二倉者實正三百餘萬僅供官軍匠役一歲之食爾而太倉陳粟計不足以支三年今復歲減百萬京師米價翔貴萬一事出非常運道梗塞畿民枵腹衛士脫巾將胡以待之且人情倡之以裁省之說則易從假之以歲月之久則易玩臣意攺折之法若行之數年人心漸弛或天時爲沴卽三百萬石又不能保其不掛欠不漂流則運輸愈減而積貯愈匱矣以一歲之失利而遽忘百世之隱憂便漕司之運輸而不卹國家之利害此臣之所大懼也部覆是在庭言請令漕司自年仍復運額報可

○禮部類奏災異詔修省如例

○巡按湖廣禦史陳子階勘上金峒賊覃壁之亂官軍破三寨斬首三百級降五百餘人敍巡撫劉愨監軍參政馮成能副使張大業等功會愨已卒上命賜愨祭一壇賞成能等銀十五兩

○升八達巖守備署指揮僉事王陽爲署都指揮僉事充神樞八營佐擊將軍攺遼東團練車營參將署都指揮僉事馬文龍分守山海關

○丙戌

○發歲例銀一十一萬三千四百餘兩於延綏七萬二千九百餘兩於遼東三萬三千二百餘兩於固原

○工部尙書朱衡及河道漕運諸臣會議瓜州建閘事宜有五便詔從之

○丁亥

○大祭於方澤遣成國公朱希忠代

○復廣西全州灌陽縣編戶國初灌陽編戶十四里以徭寇殘破居民流徒田多荒蕪僅存八里又調他衛軍屯田許自占田墾種田租歸軍衛者十六七民藉日減存者僅六里至是撫臣郭應聘以古田賊平淸丈田畝請以軍余承種民田者時入有司以復十四里之額從之

○升淸河堡守備指揮同知曹簋爲署都指揮僉事充廣寧車營遊擊將軍

○戊子

○巡撫貴州右僉都禦史阮文中言巨賊者念巢𨿽經克復而降夷疑畏未定惟壩陽乃諸路之會宜暫設守備一人以鎭壓之至三年後事寧則議罷報可

○刑科給事中秦舜翰條陳廣東內治六事一言廣東額編民壯後因役占者多始徵其費充餉而原額遂缺宜復舊額且就卿村立保甲相兼訓練他府不得借調一言濱海商民舊造烏艚橫江等船足爲海上藩籬而我自壞之民不敢復宜與商約自今皆弛稅課嚴保甲不復役爲戰船使復其業若捕賊獲功照例給賞惟大舉乃編立號次更番調遣行糧功級與兵一體則商皆可以爲兵一言沿海備倭衛所舊有戰舡四十五隻舡卒百人是爲水寨宜修復之便一言山賊依山爲寨宜於衝要所設營堡選官兵或並小村使出家丁禦之如寨上例一言白翰紀庸夫不宜使爲三郡參將宜精選有才略及舉武進士以充廣中任使一言客民騷擾郭成素無紀律宜加禁約兵部覆請畱翰紀仍舊供職他皆如舜翰議從之

○革鎭筸參將湯世傑貴州都司署都指揮僉事王月任下都勻衛指揮周天麒等禦史問以巡撫阮文中劾其髒污不職也

○己丑

○端午莭免百官宴

○吏部左侍郎兼翰林院學士掌詹事府事張四維以曹大野﹤鋶﹣釒﹥連污及已上章自辯因乞角�羊職上謂事已別白令四維遵旨赴任

○庚寅

○禮部覆都給事中雒遵等奏東宮輟講之月除宮中溫習外宜於朔望日令輔導講讀等官恭詣文華殿啟請半月內課程疑義庶餋正之功緝熙無間上是之

○勒貴州布政司右參議楊佑致仕以巡撫都禦史阮文中論其衰庸也

○補蔭原任南京刑部尙書錢邦彥次子錢秉元爲國子生長子允元旣蔭中順天鄕試故有是命

○勒四川按察司副使何棨冠帶閒住以巡按禦史劉良弼論劾攺也

○巡按山東禦史朱文科勘上隆慶五年虜犯前屯失事狀請罪指揮婁柱陳宮等而薄罰總兵李成梁巡撫張學顏有旨宥學顏成梁勿問下柱等禦史訊治命興都畱守司署正畱守莊重充鎭艸等處右參將

○辛卯孝宗敬皇帝忌辰奉先殿行祭禮遣彭城伯張熊告泰陵○壬辰○攺南京工部右侍郎汪鏜爲南京禮部右侍郎

○增設山西老營堡儒學以崎嵐州議裁訓導一員銓補從山西撫按官請也

○以廣東用兵詔免髙雷廉惠潮五府是年田租十之三及舊逋未完者

○河東鹽池以雨潦不結運司懼無充歲課課勸借富�銀俟產鹽給賞之事下巡按禦史兪一貫議以邊儲民命輕重相當取彼益此徒滋騷擾�人必不樂從事遂寢

○鑄給崇明王府教授典繕印各一

○中軍都督府帶俸懷遠侯常文濟乞終餋祖母於南京右府帶俸許之

○升淸浪守備指揮同知楊衝爲署都指揮僉事僉書貴州都司事

○南京禦史計坤亨劾奏織造太監趙玢衰杇昏庸故縱庫書薛支等倚勢爲姦吞噬�人稽遲欽命乞治支等南京法司按問

○癸巳

○革狹西參將錢炳任閒住下西安前衛指揮同知殷誥禦史問以撫臣劾其髒污也

○以遼東鉄嶺等誠大毀館捨三千七百餘間命賑卹之

○甲午太祖髙皇帝忌辰奉先殿行祭禮

○革狹西布政司右參議栗魁周任閒住以巡撫都禦史張瀚論其不職也命三屯右營遊擊馬承徹管燕河營參將事升大毛山提調指揮吳惟忠爲署都指揮僉事代徹並守備指揮薛經爲署都指揮僉事充松棚谷遊擊將軍

○乙未

○遣太常寺官祭都城隍之神

○升河南布政司右參政陳於階爲太常寺少卿

○升山西按察司僉事葉憲爲貴州右政司右參議

○升崔黃口守備署指揮僉事趙勛爲署都指揮僉事僉書大寧都司事

○革湖廣都司掌印署都指指僉事張元任下前鎭筸參將湯世傑等禦史問以巡撫汪道昆論劾也

○丙申仁宗昭皇帝忌辰遣武進伯朱承勛祭獻陵

○勒湖廣布政司右參議李存文致仕以撫按官論其久病廢事也命原任南京右軍都督府僉書署都督僉事李莭充分守狹西蘭州參將攺固原北路遊擊署都指揮僉事劉葵爲興都畱守司署正畱守掌司事

○丁酉

○遣太常寺官祭漢前將軍漢壽亭侯

○升江西布政司右參議楊芷爲四川按察司副使整飭建昌等處兵備

○戊戌

○升工科都給事中陳行健爲太常寺少卿刑科都給事中胡價爲布政司右參政兵科左給事中劉伯爕爲布政司右參議戶科右給事中栗在庭爲按察司僉事價河南貴河湖廣伯爕狹西在庭山東

○廣東海賊李茂破樂會縣乞招降守臣欲許之科臣梁問孟等以爲不可兵部言李茂本以林容餘黨攻毀縣城罪在不赦豈可聽其甘言單詞苟安目前重貽後患宜令提督侍郎殷正茂詳議或陰假招安以爲擒剿之圖無墮賊計上是之命原任五軍營參將署都指揮僉事陳良充右參將協守四川松潘南路

○己亥

○升南京禮科給事中張崇倫爲南京尙寶司卿

○升四川道禦史李良臣爲狹西按察司副使河南道禦史趙焞爲江西布政司右參議

○復設居庸關巡視禦史二員

○庚子

○月食

○升南京大理寺卿董傳策爲南京工部右侍郎

○巡撫南贛右副都禦史李棠督兵剿本山賊敗之擒斬一百八十四人乃上僉事諸察等功及參將蔡汝蘭羅繼祖把總宋大斌坐營官曹淸李無咎等罪會巡按廣東禦史趙焞亦劾奏汝蘭縱賊淸無咎失事狀兵部請待勘實論功而先治有罪者上是之

○革繼祖任下汝蘭大斌等禦史逮問以聞

○修理大明等門遣侍郎熊汝達行祭告禮

○辛丑

○賜虜首吉能祭如女直夷人都督同知例加彩幣二表裏

○壬寅

○給東宮帶刀舍人一百四十二人月米一石控馬舍人二百五十人各六斗營操舍人一千二百三十五人各四斗

○甲辰詔發太倉銀三十七萬兩於諸邊預糴來歲芻糧

○減湖廣祿糧九萬九千九百餘石馬價銀九萬八千八百餘兩以景遼國除及采木之役旣罷也

○乙巳

○朝鮮國王李昖遣陪臣朴民獻貢馬及方物入謝宴賚如例

○總督尙書王崇古爲虜酋順義王俺答請乞四事其一請給王印如先朝封忠順王例其二請許貢使入京比於三衛每官酋貢使二人都督大酋四人俺答十人總六十人貢馬三十匹其三請給鉄鍋議廣鍋十斤煉鉄才半尙未可爲兵潞鍋生粗煉之倍折每十斤得鉄三斤宜可給與令其以壞易新其四請撫賞虜中親屬每部不過一二十人給納叚二疋布十疋米一石又春貢時部給布叚百疋米豆一二百石散所部窮夷塞上仍許不時小市布帛米豆等物﹤鋶﹣釒﹥入兵科都給事中梁問孟等以爲虜中食用必資於鍋與之互市固無害顧撫賞之論不宜輕許人眾費多靡有止極虜習以爲常將謂歲例異時因而議增不可得減必爲轉輸之患且虜數十萬人中國豈能盡衣食之禮科都給事中陸樹徳亦言貢使入京有五不可淩虐驛遞一也分爭起釁二也京師之內館谷闊略虜如不逞損威傷重三也窺視動靜四也今來𨿽少後必漸多如水穿竇勢難卽塞五也且彼獨要賞耳賞足其欲𨿽不入京何怨其欲未厭卽限之數無益夫以虜來王而使道路增防京師多事豈得策哉宜如近事代爲之進便吏科都給事中雒遵等亦皆以爲不可許兵部因謂戶部禮部共議乃覆言順義王印宜如崇古議鑄給凡表章俱用印恭進其貢使入京僉謂不可苐故事夷人入京必欽賜筵宴簡命勛臣以待且厚其賞今順義王使至邊宜遣光祿署丞賫賞物就給令本鎭且欽賜筵宴總兵待之如禮其議廣潞二鍋𨿽有粗精之別而均犯出境之禁無已則以銅鍋代之昔見甘肅虜皆以銅鍋炊夜則用之司警宜令總督市給其虜酋親屬及窮虜之賞以有限供無窮非處之得宜不可以久宜令總督審盡一之法勿靳勿濫各鎭原議撫賞銀不足令以減哨及原給公費賞公銀充之仍聽每鎭更支客餉萬兩上從之

○巡撫直隸禦史蘇士潤上薊州保定諸將補軍多寡之數乞分別勸懲上命賞總兵戚繼光李勇等銀奪副使李超等俸有差詔旌表湖廣五開衛舍人王言妻袁氏貞莭初言父指揮載以侵用官錢亡命子言年十四聘袁氏未娶卽坐系系更二十餘年度終不出數寄謝袁令他適時袁年踰四十父母又俱喪然矢死不他其後慮囚者憐其莭縱言歸婚未幾有司復收系之竟瘦死獄中袁守等如初至是年五十餘矣湖廣撫按臣交上其事且言袁婺居貧苦而復以遺贓累之尢爲可憫乃得旨蠲豁且旌其門云

○丙午上不豫至增劇百官上﹤鋶﹣釒﹥起居

○升吏科左給事中宋之韓工科左給事中程文爲都給事中禮科右給事中吳文佳工科右給事中宗弘暹俱爲左給事中刑科給事中陳三謨吏科給事中塗夢桂周良臣俱右給事中之韓弘暹俱刑科文本科文佳臣兵科三謨吏科夢桂戶科

○升貴州按察司按察使馮成能爲四川布政司右布政使

○升湖廣鎭艸守備指揮僉事李應祥爲署都指揮僉事僉書福建行都司事

○鎭守淸浪衛右參將署都指揮僉事梁髙坐姦貪發邊方立功

○法司奏上將官金科朱玨王如龍等獄言其用賄營求事無左驗貪恣侵剝罪不容誅請下福建巡按禦史再訊從重擬罪以聞戚繼先私庇憸夫任情引薦亦宜戒諭報可

○戊申賜固安伯陳景行妻夫人張氏祭十六壇敕工部造葬給獲坆地土蓋造享堂張氏中宮母也

○升南京太僕寺少卿趙車�充爲太僕寺卿

○升四川布政司右參政劉侃爲貴州按察司按察使

○狹西撫臣張瀚言行太僕苑馬二寺及監牧諸臣宜並屬巡按巡茶禦史督察部議以爲便瀚又言今歲角�羊鹽踴貴至斗三四錢而花馬二池每有餘鹽行地太狹宜兼行之西延鳳漢四郡量加引數以抵河東之課部議以爲事屬攺創恐商不樂就第可暫行令瀚與巡按巡鹽二禦史詳議報可賜虜酋俺答順義王錠金銀印

○巡撫遼東都禦史張學顏言參將馬文龍方築堡撫夷夷人安之遊擊曹簋驍勇屢捷東夷不敢窺境今調文龍於山海關簋於廣寧車營恐廣寧市夷疑沮而淸河不能復安枕請畱之故地便兵部覆請從之

○工部尙書朱衡及漕運都禦史王宗沐奏上造船積斃請令差委主事不必注選聽工部於各司擇有才望練達者任之三年而後代革去原委指揮千百戶特選經歷縣丞四員於淮安府衛山陽等縣各帶銜專管造船亦以三年考滿核其功罪至於買木宜角�羊銀赴湖廣布政司責成糧儲道親買務得材實則諸斃悉除而船可任載上然之

○衡等又言防河如防慮守堤如守邊河南累被水患大爲堤防今幸有數十年之安以防嚴守而備禦素也徐邳爲糧運正道旣多方以築之則宜多方以守之因

○議夫役議鋪捨議定期三事自徐州至小河口新築堤三百七十里設防守夫三千七百名三里建一鋪捨一鋪計屋三楹四鋪設一老人統率晝夜巡視其期以伏秋水發時五月十五日上堤九月十五日下堤願攜妻子居住者聽﹤鋶﹣釒﹥上得旨允行

○升狹西按察司副使陳善道爲四川布政司右參政

○授服闋翰林院庶吉士李長春爲編修

○己酉上疾大漸召大學士髙拱張居正爲儀至乾淸宮受顧命拱等疾趨至宮左右奏召輔臣至上倚坐禦榻上中宮及皇貴妃咸在禦榻邊東宮立於在拱等跪於禦榻下命宣顧命曰朕嗣祖宗大統今方六年偶得此疾遽不能起有負先皇付托東宮幼小朕今付之卿等三臣宜協心輔佐遵守祖制保固皇圖卿等功在社稷萬世不泯拱等咸痛哭叩首而出是時上疾已亟口𨿽不能言而熟視諸臣頷之屬托甚至蓋自孝廟顧托三臣之後僅再見也

○庚戌上崩於乾淸宮翌日發喪頒遣詔曰朕以涼徳纘奉丕圖君主萬方於玆六載夙夜兢兢圖惟化理惟恐有孤先帝付托乃今遘疾彌篤殆不能興夫生之有死如畫之有夜自古聖賢其孰能免惟是維體得人神器有主朕卽棄世亦復何憾皇太子聰明仁孝令徳天成宜嗣皇帝位其恪守祖宗成憲講學親賢節用愛人以綿宗社無彊之祚內外文武羣臣協心輔佐共保靈長斯朕志畢矣其喪禮悉遵先帝遺制以日易月二十七日釋服毋禁音樂嫁娶宗室親王藩屏是寄不可輙離本國各處鎭守巡撫總兵等官及都布按三司官員嚴固封疆安撫軍民不許擅職守聞喪之日正於本處朝夕哭臨三日進香遣官代行廣東東西四川雲南貴州及各布政司七品以下衙門俱免進香詔諭中外咸使聞之上在位六年壽三十有六

○七月丙戌上遵謚曰契天隆道淵懿﹤宀十見﹥仁顯文光武純徳弘孝莊皇帝廟號穆宗九月壬寅葬昭陵上天資純粹大度﹤宀十見﹥仁超藩邸而踐帝位承世宗之業方是時法嚴今具綱舉目張百官兢兢守職天下稱治上乃下﹤宀十見﹥大之詔修玄默之化𨿽興革變通要歸於繼述攺元之始恭已臨朝虛心講學黜不經之祀罷無用之作蠲非藝之徵絕無名之獻除煩苛莭浮冗卹困窮埋冤滯崇獎遺逸汰斥憸邪務在應古經誼云民疾苦裨政之闕失一時典禮純備法度修明朝廷肅淸黎庶歡洛自昔繼體守成之主規設初政未有若斯其盛者也至於制莭謹度好生成殺人心自然不待矯彊潛邸時嘗食驢腸而甘及卽位間以問左右左右請詔光祿上曰若爾則光祿必日殺一驢以備宣索吾不忍也乃止歲時遊娛行幸諸供膳光祿必先期以請候上旨爲約上常裁取最約者歲省光祿費以鉅萬計其恭儉如此居宮闈掖庭周防愼察嚴肅整齊無敢出聲而臨朝之頃天顏睟穆臣庶廷謁小不如儀常假借﹤宀十見﹥宥左右近侍未嘗輕降詞色卽有犯小者立斥大者搒笞禁錮必盡法無貸至言事之臣𨿽獲震怒譙讓後常釋遣之剛徳內用柔道外理卓乎君人之盛莭也乃若畱心邊事思纘武功每烽舉燧燔羽書驛奏憂形於色汾石殘破咨詢輔臣山陵顧瞻戒諭督撫親舉大閱之禮以討軍實申明失律之誅以正戎章是以將士協心邊圍生气穹廬大漢之長慕義來王貢市不絕嘯峒憑林之孽俛頸就縛傳車自詣上雍容臨觀受職貢行逋誅焉卽史稱降胡系粵鳴鐘淸渭之上懸首北關之下未足以諭其烈也是時北邊晏然域中少事上深居端拱而享太平然猶申飭邊防輶軒四出綢繆桑土憂外寧儆無虞豈中智小康之主所可同曰語哉自臨禦以來言者數請修便殿召對故事皆未之許然上端凝厚重不誅殺而自威沈潛靜密不可察而自智令𨿽未出化行若馳口𨿽未言聲疾如震尢能優崇輔弼信任老成羣力畢收眾思咸集守祖宗之法無紛更約束之煩先儲二之教爲長久治安之計皆獨繼於宸慮而動合古昔遂致中國乂安外夷向風蓋淸靜化民庶幾漢帝﹤宀十見﹥仁馭下比迹宋宗𨿽享國六年詔謀弘遠矣上至徳豊功不可殫述其文獻可徵者如此是用紀實以垂萬世云

大明穆宗莊皇帝實錄卷之七十

