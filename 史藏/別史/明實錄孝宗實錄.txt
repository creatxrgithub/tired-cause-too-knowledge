大明孝宗敬皇帝實錄卷之一

孝宗建天明道誠純中正聖文神武至仁大徳敬皇帝諱祐樘憲宗繼天凝道誠明仁敬崇文肅武宏徳聖孝純皇帝第三子也母孝穆慈慧恭恪莊僖崇天承聖皇太后紀氏憲宗登極今太皇太后正位中宮寬仁逮下面皇貴妃萬氏專寵生皇子輙薨賢妃柏氏生皇子祐極立爲皇太子未久亦薨憲宗以儲嗣未立方廑聖慮中外以爲憂廷臣亦有以溥恩澤爲言者孝穆太后旣有娠以疾遜於西宮而上生焉成化六年七月三日也是日有雷風之異上隆準髙額顱骨聳起儼如龍形寡言笑愼舉止出於天性生六歲當成化十一年五月太皇太后育之宮中食飲居起親爲保抱會乾淸宮災憲宗欲顯示於眾乃命司禮監太監懷恩等至內閣諭意大學士商輅等因請敕禮部擬名於是廷臣相賀六月孝穆太后遽崩上𨿽衝幼極知感慕而深自潛晦弗自炫露十一月冊立爲皇太子詔下之日天下皆欣然曰吾君有子矣九歲出合進學容儀嚴整班行皆肅聖性聰頴每背誦所授書未始錯誤講官進讀有誤字輙不繼讀待其攺讀然後應之憲宗制文華大訓間以進講必令左右撤案降座立聽已乃復坐凡聽講之際專心注目不移視聽講官有不在直者必賜問其故以爲常喜作字點畫飛動有龍翔鳳舞之勢顧專門者所不及時諭教嚴甚非祁寒盛暑不輟而典璽覃吉日夜啟導凡句讀字音禮儀政事及民情世故皆從容講說委曲詳盡上耳熟焉久而聖性堅定聖學緝熙中外臣民已預識爲太平天子矣成化二十三年八月戊辰朔○己丑以大行皇帝賓天告於奉先殿

○頒遺詔於天下

○報訃音於宗室諸王

○嚴京城守衛

○命禮部定大喪禮儀注

○庚寅禮部進大行皇帝喪禮儀注一自聞喪日爲始不鳴鐘鼓一在京文武官員聞喪素服烏紗帽黑角帶自明日至第三日俱晨詣思善門外哭臨退宿於本衙門不飲酒食肉第四日各斬衰詣思善門外朝夕哭臨三日又朝臨七日各十五舉聲而止凡入朝及在衙門視事用布裹紗帽垂帶素服腰絰麻鞋退卽衰服通二十七日而除一在京文武官員命婦俱素服去金銀首飾旣成服用麻布大袖圓領長衫麻布蓋頭自於本家哭臨三日仍素服通二十七日而除一聽選官辦事官監生人材吏員僧道坊廂裏老人等俱素服晨赴順天府朝闕哭臨至第四日官各具斬衰服監生人等素服朝夕哭臨三日各十五舉聲而止仍素服通二十七日而除其軍民及婦女亦素服二十七日而除一外國四夷使臣工部造與孝服隨朝官哭臨奠祭一在京諸寺觀各聲鐘三萬杵一在京禁屠宰十三日一在外諸王世子郡王及王妃郡王妃郡主以下聞訃皆哭盡哀行五拜三叩頭禮畢並易素服第四日服衰服通二十七日而除一在外文武官員人等素服烏紗帽黑角帶行四拜禮跪聽遺詔訖舉哀再行四拜禮畢各斬衰服於本衙門宿歇不飲酒食肉朝夕望闕哭臨三日各十五舉聲而止亦素服通二十七日而除一在外官員命婦素服舉哀三日通二十七日而除其軍民男女素服十三日而除

○甲午文武百官軍民耆老人等奉箋勸進其詞曰伏以自昔聖帝明王之有天下必傳之嫡長以奉神靈之統以撫億兆之人蓋以大宗之相繼乃天理民彜之所存而國家所賴以安寧宗社由之而鞏固者也欽惟大行皇帝聰明仁厚文武聖神纘一祖四宗之鴻圖躋二帝三王之盛治眷惟國本付托匪輕敬惟皇太子殿下位居主鬯徳自天成英資明燭於先幾聖學緝熙於早歲視膳問安而孝行丕著施仁贊政而令譽用彰祖宗之統足以繼承於萬年天人之心無不歸戴於有徳玆者不幸大行皇帝賓天遺命殿下早正大位海宇臣民實切瞻望夫天下不可一日而無君生民不可一日以無主臣等惟願少抑哀情仰遵先志正寶位以定宗社之大計敷渙號而弘家國之遠猷於以慰列聖在天之靈於以副九有生民之望臣等俯伏闕廷合詞勸進仰六龍如日之方升光華有象祝萬福與天而齊大悠久無疆無任激切屏營之至皇太子令諭答曰覽卿等所請謂予宜遵大行皇帝遺詔早正大位具悉誠懇顧終天之痛方殷繼統之事奚忍遽聞所請不允

○令禮部右侍郎倪嶽及欽天監監正李華等擇山陵地

○令內外諸司造喪儀

○乙未文武百官軍民耆老人等再奉箋勸進曰伏以仰一人而定天下大統有歸撫四海而奉宗祧主器爲重人心允屬天序難違再瀝丹衷上干宸聽洪惟我朝太祖太宗創業垂統於前仁宗宣宗繼體守成於後以至英宗睿皇帝制治保邦聿隆化理逮我大行皇帝愛民卹物誕播鴻休巍巍比堯舜之重華蕩蕩與禹湯而並駕制作極禮樂文章之盛漸涵遂飛潛動植之天國家太平之治於斯爲至矣敬惟皇太子殿下夙稟英明亶惇孝敬明於庶物察於人倫位久正於儲宮禮式定於大分以賢以長率土傾心宜民宜人皇圖永賴乃承先帝之托俾正南面之尊臣等敬進勸箋未荷兪允切以天下生民不可無主祖宗神器不可暫虛情𨿽未忍於遽承孝則莫先於善述伏望俯賜令諭早正宸居主宰百神丕闡文明之化奠安億姓益綿熙皞之休上以嗣列聖之徽猷下以遂羣心之顒望臣等無任勤懇俟命之至皇太子令諭答曰再覽箋悉卿等憂國家社稷誠意但予煢煢在疚五內崩摧豈忍遽卽大位不允所請

○丙申文武百官耆老人等三奉箋勸進曰伏以天作之君所以成四海之治父傳於子所以貽萬世之安祖宗之令典攸存先帝之遺命已定天人協應遐邇具瞻恭惟皇太子殿下天錫聰明日新聖學剛健中正丕揚遹駿之聲浚哲溫恭茂協重華之徳夙遵大訓早位靑宮頃膺憑幾之言宜荷承祧之任眾情懇懇屢申勸進之詞至孝煢煢未賜允兪之旨臣等重惟天下不可斯須而無主神器詎容頃刻以暫虛殿下爲神人之依歸受祖宗之付托宜體帝王之大孝毋拘士庶之庸行伏望稍抑哀情以善繼述爲重俯從眾志以廣徳教爲先早升大寶之尊式慰先皇之志使四方萬國有所仰賴三靈百神有所歸依此誠臣民之至情國家之大計也臣等仰神龍之馭日目極九重祝聖壽以齊天嵩呼萬歲下情無任激切勤懇俟命之至皇太子令諭答曰卿等惓惓陳請至再至三爲國家弘遠之慮至矣大寶之位誠難久虛況予已承遺命無所遜避勉從所請

進實錄表

○後軍都督府掌府事特進光祿大夫左柱國太師兼太子太師英國公臣張懋等誠惶誠恐稽首頓首上言伏以君明臣良極一代治功之盛父作子述垂萬世簡策之光行道者必待其人觀政者則存乎史春秋世遠變紀傳以編年實錄書存在祖宗爲故事粵自起居罷注編撰設官九建歲元五開史局堯言如見具瞻典冊之可尊夏禮足徵豈但和鈞之有則欽惟孝宗建天明道誠純中正聖文神武至仁大徳敬皇帝道通三極行備五倫玄默躬修誠明內蘊禮隆郊廟尢嚴祧祫之儀養極宮闈每謹晨昏之節愛人材不輕於廢棄卹民情恆切於咨詢講筵勤經史之功苑囿絕遊畋之好翼翼文心之不已巍巍舜徳以難名正虎步龍行識太平之天子河淸海晏知中國有聖人方當善治之將更尙有遺恩之未盡一朝厭代萬國傷心恭惟皇帝陛下剛健體乾聰明首物得聖功於豫教昭又命於誕敷謂孝在顯親必有揚名之時謂人惟建事可無師古之規乃命臣懋爲監修官臣東陽臣芳臣廷和爲總裁官臣儲爲副總裁官臣紀臣圭臣希周臣熙臣燾臣一鵬臣曰�折臣臣俊臣廷相臣仁和臣時臣霄臣瑭臣﹤王已﹥臣偉臣九思臣辰爲纂修官臣楠臣銳臣若水臣鑾臣俊臣暘臣炅臣舒誥臣孔暉臣邦奇臣黃忠臣纘宗爲稽考參對官臣懋曁臣東陽等發祕府之緘縢給尙方之筆札曹分類析岡舉目張於凡禮樂刑政之施以及名物度數之等經因革者詳而弗厭關勸懲者細亦不遺是曰是非曰非豈敢專於獨見疑傳疑信傳信庶以備於將來恭成孝宗敬皇帝實錄二百二十四卷寶訓十卷合目錄凡例總二百三十六冊臣懋等學愧三長力窮寸晷管𨿽小隨所向以皆天勺量誠勞亦何由而盡海豢例勉遵於指授勛華莫罄於揄揚伏願繼體守文任賢圖治監於成憲確乎家國之耆龜貽厥孫謀遠矣河山之帶礪無任瞻天仰聖激切屏營之至謹奉表隨進以聞明孝宗敬皇帝實錄卷之二百二十四

弘治十八年五月乙酉朔上不視朝禮部尙書張昇等具本詣左順門問安上曰覽奏已悉誠意朕體調理漸痊可卿等宜各安心辦事敕寧王宸濠令戒諭郡王將軍以下各謹守祖訓惇尙禮教如有縱欲敗度戒諭不悛者王具奏聞時王奏本府郡王等多不遵禮法故也

○丙戌上不視朝

○南京刑部主事胡世寧上﹤鋶﹣釒﹥陳六事一勤學問乞以大學衍義一書常備經筵講讀中間所載如辯人材察民情嚴內治教戚屬四者尢乞更加詳玩一廣延納乞令大小官員直日輪對館閣近臣不時咨訪仍乞少降辭色俾得從容盡言一公用人謂祖宗時立賢無方故能得眞才以成治功今所取之途旣狹無怪得人之少成治之難也今後輔弼公卿有缺乞推選才望老成剔歷中外能任大事者充之不必拘地望科第庶眞才可得而治功可成一汰冗費今日民窮財匱而冗費愈多羣臣屢言朝廷屢禁而不能止者內有沮法之人外無執法之吏故也乞敕戶禮工三部通查內府各項供用之物比國初加添若干吏兵二部查內外冗食之官比國初增設若干凡無益於事者一皆裁革仍申諭左右及勛戚之家各守禮法各崇節儉又選正法司執持於下庶儉成風而國用自足一重守令今後百官升授乞略仿唐制不歷郡守不得任侍郎列卿歷縣令不得升臺部給捨庶守令重而民生自遂一愼輔導乞妙選老成之士爲東宮官其所講讀固宜稱堯舜述周孔而聖祖開創之難前代興衰之故及邊境艱危之狀閭閻窮苦之情亦宜一一備述庶法戒兼存而聰明日廣命下其奏於所司

○福余衛酋長那孩等款塞悔過請通互市如故遼東鎭巡官以聞兵部議犬羊之性向背不常旣不可因其來附遽忘武備亦不可貪功誘殺致啟邊釁請以此意諭鎭巡分守守備等官使彼知畏威懷徳從之

○致仕南京戶部尙書侯王�贊奏臣子觀近以戶部郎中升南京太僕寺少卿行將赴任緣臣老病居京師無他子在側乞仍照觀原任品級攺除京職以便侍餋吏科給事中吉時劾之謂王�贊之情𨿽欲畱觀而觀之義宜乞終餋今觀計不出此顧乃令父代乞蓋非讓太僕之髙官實則薄滁州爲外地而別有希覬也請加黜罰以懲欺罔命下其奏於所司

○丁亥上不視朝

○參贊機務太子太保南京兵部尙書王軾乞致仕上曰朕以卿淸愼老成練達戎務方委以參贊重任豈可引疾固求退休所辭不允

○禮部奏聖體違和乞俯從臣等下情再寬視朝之期專保攝上是之命各衙門例該引奏請旨事件及謝恩兒辭等項人員悉具本以聞

○戊子上不視朝

○己丑上不視朝

○端午節免宴○海西渚冬河等衛女直都指揮歹察等各來貢賜宴並彩叚衣服等物有差

○虜入獨石等處寇掠下巡按禦史勘問奏上請逮問守備都指揮馬經分守左參將楊英左少監唐祿等罪命姑宥之俱令載罪殺賊

○實授試監察禦史趙秉倫王濟王潤寧杲陳文試沙鵬髙良弼許贊郭東山林奇韓廉張彧潘鏜熊卓周倫李廷光姜佐馬昊吳漳李璞邵淸爲監察禦史秉倫濟潤雲南道杲文試浙江道鵬良弼湖廣道贊東山狹西道奇廉彧廣東道鏜卓四川道倫廷光山東道佐昊廣西道漳璞江西道淸山西道

○先是太常寺奏鋪戶關領物價中有洪武等錢市不通行負累未便上令戶部查究其故戶部言本朝原鑄洪武等通寶民間久未行用而貯於官庫者甚多今宜因公用關支時盡發內帑所積俾之流布庶錢法自通得旨旣官庫貯多須設法行用其議處所以禁私鑄濫用之宜並查弘治通寶己未鑄數目以聞戶部言禁私鑄發官帑罪阻壞之法前已具陳請更申明處置惟是各處所鑄弘治通寶今所鑄者才十之一二上曰洪武等錢行用宜申禁約敢有阻當及私鑄並知情買使者必罪之弘治通寶鑄造已久何爲止有此數工部仍再看詳並查費過工料之數聞奏

○戶部議覆整理大同等處軍餉都禦史閻仲宇所言籌邊事宜一催徵常賦謂山西河南等處當輸大同宣府二鎭民糧屯糧往往積逋數多以督徵無統紀也今宜令大同及山西行都司所屬者責成於冀北道守巡官宣府所屬者責成於口北道分巡僉事過期不完者守巡等官罰府州縣官俸巡撫及管糧郎中罰守巡及都司管屯官俸河南等處亦如此例行一減省浪費謂舊各邊按夥人馬始支與艸料今在城聽徵者亦累月支給矣舊例大同軍糧月折放銀六錢今通折銀八錢矣王府祿糧並取給於有司今往往借支軍餉矣各城馬匹當無事時軍自采艸今乃有兌支借支之費矣又官軍當支糧艸時糧則不復挨次艸則亂取狼籍費出又不經矣宜一切禁革以復其舊一愼擇監臨謂大同宣府攺設通判監收糧艸然皆僦屋以居使人無樂於從事之心又各城守備官因典守追陪之禁不嚴致有浥爛艸束之獘亦請宜令巡撫等官量給官錢建立府館以居之且嚴黜陟幽明之法其艸束虧折者仍追陪如數從之

○庚寅上大漸曉刻遣司禮監太監戴義召內閣大學士劉健李東陽謝遷甚急至乾淸宮東暖閣禦榻前上燕服坐龍牀禦榻上健等入至牀上榻前叩頭問安上曰熱甚不可耐命左右取水以布拭舌旣乃曰朕嗣祖宗大統一十八年今年三十六歲乃得此疾殆不能起健等跪奏曰皇上偶違和何以遽言及此臣等仰觀聖體神气充溢萬壽無疆幸﹤宀十見﹥心調理上自序卽位始末甚詳欲有所記錄於是太監扶安李璋捧紙及硯義執朱筆跪於榻前陳﹤宀十見﹥蕭敬李榮俱跪於牀下上命義書於片紙曰朕昔侍太皇太后宮闈及長蒙先皇厚恩選配昌國公張巒女爲後於弘治四年九月二十四日誕生皇子厚照冊立爲皇太子正位東宮年已長成主器婚配不可久虛禮宜擇配可於今年舉行皆逐句宣授間有攺易粲然成章書訖上執健手又曰先生輩輔導辛苦朕備知之又曰東宮聰明但年尙幼先生輩可常常請他出來讀書輔導他做个好人健等皆飲泣對曰東宮天性睿智今年盡勤學望皇上﹤宀十見﹥心少慮以膺萬福語久王音漸淸反復告諭若不忍釋前後數百言不能悉記謹識其大者如此時距升遐僅一日而聖諭諄切神思不亂蓋聖性之涵餋有素故始終之際一得其正云

○辛卯上召皇太子至前面諭曰朕不豫皇帝與東宮做禮儀悉依先帝遺典祭用素羞東宮務遵守祖宗成法孝奉兩宮進學修徳用賢使能毋怠毋荒永保貞吉○午刻有旋風大起塵埃四塞云籠三殿空中云端若有人騎龍上升者人多見之已而上崩遺詔曰朕以眇躬仰承丕緒嗣登大寶十有八年敬天勤民惇孝致理夙夜兢兢惟上負先帝付托是懼乃今遘疾彌畱殆弗可起生死常理𨿽聖智不能違顧繼統得人亦復何憾皇太子厚照聰明仁孝至性天成宜卽皇帝位其務守祖宗成法孝奉兩宮進學修徳任賢使能節用愛人毋驕毋怠申外文武羣臣其同心輔佐以共保宗社萬萬年之業喪禮悉遵先帝遺制以日易月二十七日釋服祭用素羞毋禁音樂嫁娶嗣君以繼承爲重已敕禮部選婚可於今年舉行毋得固違宗室親王藩屏是寄不可輒離本國各處鎭守總兵巡撫等官及都布按三司官員嚴固封疆安撫軍民不許擅離職守聞喪之日止於本處朝夕哭臨三日進香各遣官代行廣東廣西四川雲南貴州所屬府州縣並土官及各布政司南直隸七品以下衙門俱免進香詔諭天下咸使聞知

○先是上以久旱憂切於心欲降敕諭頒﹤宀十見﹥卹十五事一內外重囚情可矜疑者令問刑衙門奏讞一內外緝獲彊盜妖言姦細多有貪功罔利及戳翻之徒誣陷重罪令問刑衙門從公研審如有冤枉卽與辯理一監追贓物囚犯有年久家產盡絕者查奏發落一做工未滿囚犯例該發遣者俱免做工一京營官軍俱免做工不急工程悉皆停止外衛上班違限官軍五月內到者俱免罰班問罪一逃亡匠役俱許自首免罪弘治十七年以前災傷地方失班人匠俱免罰工一京邊騎操及各處孳牧寄養馬匹倒失虧欠買補追陪未完者量爲﹤宀十見﹥免一各處稅糧並額辦坐派物料弘治十六年以前小民拖欠者量爲寬免一各衙門科派物件具奏減免一各處解納錢糧內外管事人員需索使用以致上納不敷重復徵解令該部申明禁治一近來冗食數多該部查議裁減一各處欽賞莊田有自收子粒管莊人等分外需索逼民逃竄今後令有司徵收送用一南京運送馬槽馬樁等物勞擾軍民悉皆停止令在京造用一各王府及鎭守等官貢獻方物勞擾道路除舊例外悉皆停止一各處盜賊有因饑寒失業嘯聚爲非者所司出榜曉諭許其自首免罪一內外府州縣餋濟院令戶部及巡撫巡按官申明舊例乞食貧民嚴督所司牧餋已令內閣視艸會上不豫不果頒今上遣念先帝遺志乃載入登極詔及恭上兩宮尊號詔內行之

○作梓宮

○癸巳大殮○甲午成服

○是年六月庚申上尊謚曰建天明道誠純中正聖文神武至仁大徳敬皇帝廟號孝宗十月庚午葬泰陵掩壙之際有五色云見於陵上上在位攺元弘治歷年十有八壽三十六上天性誠篤簡言愼動涵餋充實而未嘗自耀淵然莫測也敬天事神夙夜不怠每五鼓必起祝天值水旱災異輒齋心露禱或爲減稅緩獄郊祀奏樂有誤必召樂官詰之尊祖敬宗惇敍彜典援引稽據動必以太祖爲準恆曰吾爲祖宗守得法度在惟恐有失聞太宗永樂大典貯於文樓取置宮中時自省覽又嘗命內閣錄累朝禦制詩以進在憲宗時栗栗祇畏進學修徳無少暇逸嗣位後念太皇太后擁佑之恩皇太后鞠育之徳每日各一朝謁侍之頃拜稽如禮有問必跪而後對太皇太后嘗不豫躬侍湯藥竭誠致禱弗遑寧處淸寧宮災親爲扶掖左右慰悅徹夜不寐暫請居仁壽宮前殿而亟敕所司修建宮殿不越歲而成太皇太后感其孝誠兩貽誥諭以表揚盛徳痛孝穆皇太后不逮餋追崇遷葬曲致其誠念外氏宗親不得敕遣內外官求訪𨿽有詐冒未嘗色悔旣久無驗乃仿徐王例立冢嗣之惟祀享之禮則稽太祖以來一帝一後之制原英宗治命之意體憲宗不得已之心別廟奉享著爲常典其於恩義尢爲兩盡若祧祫之儀奉徳祖爲百世不遷之廟而祧懿祖以次及於熙仁尢禮之大者今太皇太后外家嘗有賜田本官地有司欲請釐正上難於違志遲疑不決者累日太皇太后聞之曰皇帝爲國守法柰何以吾家事撓之亟遣內臣諭意上欣然奉命歸其地於官而別給閒地如數補之廷臣多追論皇貴妃萬氏欲追治家屬沒其貲財者上不念舊惡且重傷先帝在天之靈卒不深究友愛同气凡諸王之國贐送賜予每盈所望旣去則懷思不置至或形之歌詩鐘愛於我今上皇帝嚴擇讀書侍從之官日有講授退必親賜詢問間幸講所取所書字觀之見有進益輒喜形於色尊崇聖道祭孔子樂八佾重建闕裏廟庭極其閎麗禦制碑文遣輔臣往告皆出恆典憫開國功臣常遇春鄧愈輩久失爵錄其裔孫俾奉世祀凡前代忠義之臣屢加秩祀當代孝節必爲旌表𨿽夷方守節者亦旌之聽言納諫如大明川之投獻延壽塔之營建已有成命一朝攺悟斷在不疑其他章奏𨿽卑官細民亦爲披覽逆耳苦口之言紛然雜進而含容茹納未嘗輕有謫罰愛惜人才因能任使科道紏劾每每賜優容嘗有劾大臣卑諂者上曰大臣若有卑諂之行誠非大體但無指實亦難遽退其他考察黜退者𨿽小官末職亦研審再三如不得已武臣邊帥尢加軫卹重惜人命寧失不經有鳴者未嘗不爲覆訊遼東之獄至親禦午門面賜鞫問法官廷臣皆嘆服不置焉在位旣久益明習國事見內外諸司獘端日積欲痛加釐革旁詢博訪務窮根節而含洪隱忍不欲太驟思漸復祖宗之舊省察克治又必自身始嘗曰吾人若不自家管束誰能管得燕處必衣冠而坐𨿽安置筆硯必令端正曰人凡事皆當如此�日�兄�惜財用進貢包索積於宮中者左右欲棄之特命光祿寺收貯以備雜用宮中所畜牲口日給粟豆皆有常籍有所增減心親筆記尢重名義每論及後世靑史必爲悚然申諭講臣令悉心敷析勿爲顧忌諭內閣曰凡當行事卿等不爲朕言誰敢言者自太皇太后大喪以後顧問無虛旬月及六部都察院諸大臣亦時賜召問蓋先朝故事數十年所未復者至於大漸特召內閣面承顧命以宗祧大計輔導重托則自前史所載歷數千百年不再三見而已比念天下軍民困苦會久旱欲下﹤宀十見﹥卹之令已具十六事未降在齋宮見微雨端坐凝思遂嬰寒疾不數日而劇中外臣民方翕然望治忽罹大變肝膽摧裂哭臨之日贊禮已畢而俯伏號慟頓不能起梓宮所過道傍老稚無不悲痛曁奉迎神主至土城行殿羣臣瞻望禦容哭聲振野其淂人心之深如此仰惟我朝自洪武之創業永樂之定難幾六十年已立億萬載太平之基矣及洪熙之勵精宣徳正統之休養生息天順之振厲成化之丰豫又六十餘年气運之盛於斯爲至上以戊申紀元符於太祖以十八嗣位合於憲宗繼體守成之道光前褡後之業方諸古人若漢之文帝宋之仁宗者固不足議上儷三代成康其儔乎然卽聖心而充之堯舜之治不外是也神功聖徳播在天下昭於後世者固非文字所可模擬顧史氏之職無所敢避謹掇拾其大者如此云

孝宗敬皇帝實錄序

朕嘗莊誦累朝實錄而知祖宗列聖神功聖徳之大矣惟我皇考孝宗敬皇帝在位十有八年事天法祖以綱常爲治用人行政禦世理民之道罔不具盡是以人安物阜海宇晏然慮夫越歲旣久文恬武嬉則又勵精洞察欲大有所振興革而昊天弗弔龍馭遽升凡我臣民攀號罔極蓋育是有遺恩焉朕聞造化之妙固漠測其機緘然生長收藏散於萬物者皆可以指而見也故典謨訓誥古帝王之言行存焉自有史官以來隨代箸而實錄之制至唐始備考徳觀政固世之所不可闕者矧我國家令典恆式於斯爲重而我皇考功徳之大又前古所不及纂述之事其容以緩乎哉顧予衝人向居儲副𨿽問安視膳之外無所預知而大政鴻號如雷霆日月之在天下固有不言而諭者繼述之責實在朕躬肆於嗣統之初不遑他物首敕儒臣稽據冊籍參以見聞悉心纂輯三閱寒暑乃克成編爲實錄二百二十四卷��玉訓十卷以進三復之餘曷勝永慕遂命藏諸金匱爲萬世子孫法敬述簡端著朕志焉

○正徳四年四月二十一日修纂凡例

○一卽位禮儀及賞賚之類皆書

○一上太皇太后皇太后尊號冊立皇后皇太子及冊封諸王郡王王妃加封太長公主並追封皇子公主皆書其制度儀注有新定者書

○一皇太子及皇子生書親王之子生已賜召者書諸王嫡長孫生亦書

○一祀天地宗廟社稷山川等神宗廟祧祫祔享及遣官祭嶽鎭海瀆帝王陵寢△先師孔子皆書有新增祀典及淫祀革罷者亦書

○一凡詔書悉錄全文若敕書及禦制文錄其關事體之重者有特敕褒勉臣下撫諭遠人及卹刑寬貸之類悉書

○一凡文武大臣有△宣召諭問皆書△顧命之辭備書

○一凡寶璽圖書及諸王郡王寶將軍仰並仰符仰記皆書

○一大駕鹵簿及太皇太后皇太后皇后東宮親王郡王公主儀仗有新置及增損者書

○一皇帝大婚皇太子冠及諸王長公主冠婚皆書其禮儀有新定者書

○一△經筵日講及皇太子出閣讀講皆書賚宴等項恩典亦書

○一凡新王之國及郡王受命往某地皆書

○一文武大臣以事來朝者書官三年一朝皆書地方災傷等項免朝覲亦書

○一文武官制衙門及土官衙門有新設攺建革罷及復舊者書

○一封公侯伯及命其子孫襲爵皆書並書所受封號階勛衍聖公襲封書

○一命駙馬儀賓悉書

○一除授三公三少南京北京五府六部都察院太常寺通政司大理寺詹事府鴻臚寺國子監翰林院欽天監太醫院堂上官及近侍七品以上官監察禦史宗人府經歷並在外畱守司都指揮使司布政司按察司堂上官行太濮寺苑馬寺卿鹽運司使皆內有承襲者守令或佐二以下保畱升錄秩者亦書若中外文武官有功績顯著及以事特升遷者不限職之大小皆書官大臣之子亦書

○一選法及薦舉有新定書考課有新例及損益舊例亦書

○一屯種有新定事例及考較之法書

○一凡親王公主郡王主鎭國等將軍駙馬儀賓公侯伯歲祿官吏俸給軍士月糧有新定折支全支條例並書

○一遇歲凶賑卹悉書有新定備荒事例亦書

○一倉庫坑治有新定建革及新令書

○一凡開鹽場有新定中納鹽糧及戶口食鹽則例皆書鈔法錢法有新令亦書

○一凡禮儀有新制或損益書新制禮器樂器皆書

○一公侯伯並文武大臣老疾致事特恩優閒及文職致仕恩典皆書後復起用亦書

○一文武大臣誥敕有特賜者書或有損益事例亦書

○一每歲戶口及所收田糧土稅屯種田子粒總數漕運總數采納金銀等件稅課茶課等項並減免稅糧米麥等項總皆於歲終書之

○一轉輸漕運之法及田賦徭役農桑勸課有新令者書停罷歲辦及貢獻諸物皆書

○一每歲聖節正旦冬至郊祀慶成大宴皆書遇節賜宴亦書有特旨賜節假亦附書

○一中外文武官有特恩賜予皆書命婦遇慶節有賜亦書

○一提調學校條例並更革皆書各處學校增設或罷革並內外學生徒簡退及增歲貢額數納粟等項入監皆書公侯伯有特旨送監讀書及已故大臣並見在三品以上之子定例入監書監生撥歷等項事例皆書

○一每科京府鄕試禮部會試廷試皆書所定科舉額數亦書廷試制策題悉錄全文進士選讀書及暫放歸皆書

○一喪葬之禮及上尊謚冊文議文等項備書山陵遷附書親王郡王公主郡主喪葬皆書其禮儀有新定或損益亦書凡公侯駙馬伯在京文武三品以上近侍五品以上在外都司布政司按察司正官沒皆書卒及槪見其行實善惡務合公論其有贈益及賜祭賻贈命有司治葬皆書若文武官有治行功績顯著不限職之大小皆書有違例乞恩特與祭葬亦書

○一文武臣僚有沒於王事者皆書有得褒贈亦書

○一凡旌表孝子順孫義夫節婦悉著其鄕裏姓名行實書

○一欽天監奏天象气候日月薄蝕五星淩犯皆書中外奏祥異及軍民之家一產三子以上蒙恩賚者亦書

○一建言有關涉國體者皆錄詳略隨宜有所奉聖旨亦載

○一文官子孫優給有新例書

○一遣使撫諭四夷及封拜賜賚皆書四夷來朝貢亦書

○一凡修纂先朝實錄及編輯書籍皆書

○一凡兵政有新令者及文武大臣各處鎭守巡撫整飭邊備等項及備禦規畫皆書

○一命將平反叛書徵討邊夷亦書

○一凡軍民衙門官馬孳生馬邊境茶馬買馬之政皆書及牧養之地有攺遷及被人侵占淸出者亦書歲有敕免所欠各項馬匹悉書總數

○一凡關津巡徼驛傳遞運烽堠有新設及攺革者書

○一凡公侯伯駙馬儀賓有罪削奪及兩京五府六部都察院太常寺通政司大理寺詹事府光祿寺太濮寺應天府順天府鴻臚寺國子監翰林院欽天監太醫院堂上官近侍七品以上官監察禦史宗人府經歷及在外中都畱守司都司布政司按察司堂上官行太濮寺苑馬寺卿鹽運使有罪下獄黜宥免皆書有特旨罷黜干系懲勸者不拘職之大小並書其蒙特恩寬宥亦書如犯姦惡叛逆之罪不限官吏軍民悉書常律之外別有斷罪條例亦書○一親錄囚徒及差官審錄刑獄皆書刑官有平反冤獄詳本末書之

○一風憲官及文武臣僚彈劾大臣之罪皆書並書所得旨意其職非大臣而所犯重者亦書

○一修建宮殿天地宗廟社稷及一應神祗壇場皆書

○一營建山陵備書建各王王妃公主墳皆書其制度有增益亦書郡主以下奉敕建者書

○一修繕各處城池屯堡及新建革者皆書

○一差官各處提督圩田水利及新開修河渠圩岸橋道皆書有奏請修築陂塘等事亦書

○一工匠起取放免皆書

修纂官

監修後軍都督掌府事特進光祿大夫左柱國太師兼太子太師英國公臣張懋

○總裁光祿大夫柱國少師兼太子太師吏部尙書華蓋殿大學士臣李東陽光祿大夫柱國少傅兼太子太傅吏部尙書謹身殿大學士臣焦芳榮祿大夫少傅兼太子太傅戶部尙書武英殿大學士臣王鏊榮祿大夫少保兼太子太保戶部尙書文淵閣大學士臣楊廷和

○副總裁詹事府掌府資善大夫吏部尙書翰林院學士臣梁儲

○纂修奉直大夫左春坊左諭徳兼翰林院侍講臣毛紀奉直大夫左春坊左諭徳兼翰林院侍講臣傅圭翰林院侍讀承直郎臣朱希周翰林院侍講臣豊熙沈壽吳一鵬翰林院修饌臣顧曰�折臣翰林院編修文林郎臣汪俊李廷相溫仁和李時滕霄何堂董﹤王巳﹥

○翰林院檢討徵侍郎臣汪偉王九思

○稽考參對

○翰林院修撰臣呂楠

○翰林院編修臣崔銳

○翰林院檢討臣湛若水翟鑾徐縉景暘段炅易舒誥穆孔暉張邦奇焦黃中胡纘宗

○催纂

○中大夫光祿寺卿臣周文通

○徵仕郎詹事府主簿臣李繼先○謄錄

○奉政大夫吏部稽勛淸吏司郎中臣沈東魁

○禮部精膳淸吏司員外臣喬宗

○徵仕郎中書舍人臣方英鄧相徐富汪麟

○登仕佐郎鴻臚寺序班臣周仝林應禧張保

○監生臣邵文恩屠徑

○生員臣吳淓崔深

○儒士臣王聰吳琳何文玉嶽梁劉偉淩楫劉恕周璽倪淸王應芳許錦

○收掌文書

○翰林院管孔事中書舍人臣劉訊大明孝宗敬皇帝實錄卷之一

孝宗建天明道誠純中正聖文神武至仁大徳敬皇帝諱祐樘憲宗繼天凝道誠明仁敬崇文肅武宏徳聖孝純皇帝第三子也母孝穆慈慧恭恪莊僖崇天承聖皇太后紀氏憲宗登極今太皇太后正位中宮寬仁逮下面皇貴妃萬氏專寵生皇子輙薨賢妃柏氏生皇子祐極立爲皇太子未久亦薨憲宗以儲嗣未立方廑聖慮中外以爲憂廷臣亦有以溥恩澤爲言者孝穆太后旣有娠以疾遜於西宮而上生焉成化六年七月三日也是日有雷風之異上隆準髙額顱骨聳起儼如龍形寡言笑愼舉止出於天性生六歲當成化十一年五月太皇太后育之宮中食飲居起親爲保抱會乾淸宮災憲宗欲顯示於眾乃命司禮監太監懷恩等至內閣諭意大學士商輅等因請敕禮部擬名於是廷臣相賀六月孝穆太后遽崩上𨿽衝幼極知感慕而深自潛晦弗自炫露十一月冊立爲皇太子詔下之日天下皆欣然曰吾君有子矣九歲出合進學容儀嚴整班行皆肅聖性聰頴每背誦所授書未始錯誤講官進讀有誤字輙不繼讀待其攺讀然後應之憲宗制文華大訓間以進講必令左右撤案降座立聽已乃復坐凡聽講之際專心注目不移視聽講官有不在直者必賜問其故以爲常喜作字點畫飛動有龍翔鳳舞之勢顧專門者所不及時諭教嚴甚非祁寒盛暑不輟而典璽覃吉日夜啟導凡句讀字音禮儀政事及民情世故皆從容講說委曲詳盡上耳熟焉久而聖性堅定聖學緝熙中外臣民已預識爲太平天子矣成化二十三年八月戊辰朔○己丑以大行皇帝賓天告於奉先殿

○頒遺詔於天下

○報訃音於宗室諸王

○嚴京城守衛

○命禮部定大喪禮儀注

○庚寅禮部進大行皇帝喪禮儀注一自聞喪日爲始不鳴鐘鼓一在京文武官員聞喪素服烏紗帽黑角帶自明日至第三日俱晨詣思善門外哭臨退宿於本衙門不飲酒食肉第四日各斬衰詣思善門外朝夕哭臨三日又朝臨七日各十五舉聲而止凡入朝及在衙門視事用布裹紗帽垂帶素服腰絰麻鞋退卽衰服通二十七日而除一在京文武官員命婦俱素服去金銀首飾旣成服用麻布大袖圓領長衫麻布蓋頭自於本家哭臨三日仍素服通二十七日而除一聽選官辦事官監生人材吏員僧道坊廂裏老人等俱素服晨赴順天府朝闕哭臨至第四日官各具斬衰服監生人等素服朝夕哭臨三日各十五舉聲而止仍素服通二十七日而除其軍民及婦女亦素服二十七日而除一外國四夷使臣工部造與孝服隨朝官哭臨奠祭一在京諸寺觀各聲鐘三萬杵一在京禁屠宰十三日一在外諸王世子郡王及王妃郡王妃郡主以下聞訃皆哭盡哀行五拜三叩頭禮畢並易素服第四日服衰服通二十七日而除一在外文武官員人等素服烏紗帽黑角帶行四拜禮跪聽遺詔訖舉哀再行四拜禮畢各斬衰服於本衙門宿歇不飲酒食肉朝夕望闕哭臨三日各十五舉聲而止亦素服通二十七日而除一在外官員命婦素服舉哀三日通二十七日而除其軍民男女素服十三日而除

○甲午文武百官軍民耆老人等奉箋勸進其詞曰伏以自昔聖帝明王之有天下必傳之嫡長以奉神靈之統以撫億兆之人蓋以大宗之相繼乃天理民彜之所存而國家所賴以安寧宗社由之而鞏固者也欽惟大行皇帝聰明仁厚文武聖神纘一祖四宗之鴻圖躋二帝三王之盛治眷惟國本付托匪輕敬惟皇太子殿下位居主鬯徳自天成英資明燭於先幾聖學緝熙於早歲視膳問安而孝行丕著施仁贊政而令譽用彰祖宗之統足以繼承於萬年天人之心無不歸戴於有徳玆者不幸大行皇帝賓天遺命殿下早正大位海宇臣民實切瞻望夫天下不可一日而無君生民不可一日以無主臣等惟願少抑哀情仰遵先志正寶位以定宗社之大計敷渙號而弘家國之遠猷於以慰列聖在天之靈於以副九有生民之望臣等俯伏闕廷合詞勸進仰六龍如日之方升光華有象祝萬福與天而齊大悠久無疆無任激切屏營之至皇太子令諭答曰覽卿等所請謂予宜遵大行皇帝遺詔早正大位具悉誠懇顧終天之痛方殷繼統之事奚忍遽聞所請不允

○令禮部右侍郎倪嶽及欽天監監正李華等擇山陵地

○令內外諸司造喪儀

○乙未文武百官軍民耆老人等再奉箋勸進曰伏以仰一人而定天下大統有歸撫四海而奉宗祧主器爲重人心允屬天序難違再瀝丹衷上干宸聽洪惟我朝太祖太宗創業垂統於前仁宗宣宗繼體守成於後以至英宗睿皇帝制治保邦聿隆化理逮我大行皇帝愛民卹物誕播鴻休巍巍比堯舜之重華蕩蕩與禹湯而並駕制作極禮樂文章之盛漸涵遂飛潛動植之天國家太平之治於斯爲至矣敬惟皇太子殿下夙稟英明亶惇孝敬明於庶物察於人倫位久正於儲宮禮式定於大分以賢以長率土傾心宜民宜人皇圖永賴乃承先帝之托俾正南面之尊臣等敬進勸箋未荷兪允切以天下生民不可無主祖宗神器不可暫虛情𨿽未忍於遽承孝則莫先於善述伏望俯賜令諭早正宸居主宰百神丕闡文明之化奠安億姓益綿熙皞之休上以嗣列聖之徽猷下以遂羣心之顒望臣等無任勤懇俟命之至皇太子令諭答曰再覽箋悉卿等憂國家社稷誠意但予煢煢在疚五內崩摧豈忍遽卽大位不允所請

○丙申文武百官耆老人等三奉箋勸進曰伏以天作之君所以成四海之治父傳於子所以貽萬世之安祖宗之令典攸存先帝之遺命已定天人協應遐邇具瞻恭惟皇太子殿下天錫聰明日新聖學剛健中正丕揚遹駿之聲浚哲溫恭茂協重華之徳夙遵大訓早位靑宮頃膺憑幾之言宜荷承祧之任眾情懇懇屢申勸進之詞至孝煢煢未賜允兪之旨臣等重惟天下不可斯須而無主神器詎容頃刻以暫虛殿下爲神人之依歸受祖宗之付托宜體帝王之大孝毋拘士庶之庸行伏望稍抑哀情以善繼述爲重俯從眾志以廣徳教爲先早升大寶之尊式慰先皇之志使四方萬國有所仰賴三靈百神有所歸依此誠臣民之至情國家之大計也臣等仰神龍之馭日目極九重祝聖壽以齊天嵩呼萬歲下情無任激切勤懇俟命之至皇太子令諭答曰卿等惓惓陳請至再至三爲國家弘遠之慮至矣大寶之位誠難久虛況予已承遺命無所遜避勉從所請

大明孝宗敬皇帝實錄卷之二

成化二十三年九月丁酉朔皇太子令諭禮部曰洪惟祖宗創業垂統傳繼萬年玆者不幸皇考大行皇帝上賓遺命承緒顧抱痛方殷不忍遽承爾宗親文武羣臣軍民耆老奉箋勸進至再至三允惟宗社生民之重寄皇考遺命之難違不得已勉徇所請爾禮部擇日遣官告天地宗廟社稷予卽皇帝位其具儀來聞如令奉行

○戊戌禮部進卽位儀注一擇成化二十三年九月初六日丑時卽位一先期司設監等衙門於華蓋殿設禦座於奉天殿設寶座欽天監設定時鼓一遣官以是日早祗告天地宗廟社稷一前一日夕奠後以卽位告幾筵行四拜禮讀祝再行四拜禮一是日早皇帝服衮冕於奉天殿丹陛上拜天行五拜三叩頭禮次詣奉先殿次詣聖慈仁壽皇太后前次詣凡筵前次詣母后前俱行五拜三叩頭禮畢出禦華蓋殿一前期尙寶司設寶案於奉天殿鴻臚寺設表案於丹陛上教坊司設中和韶樂懸而不作鴻臚寺設詔案錦衣衛設云蓋云盤於奉天殿內東別設云盤於承天門上設云輿於午門外設宣讀案於承天門上西南向一是日早鳴鐘鼓錦衣衛設鹵簿大駕文武官員各具朝服入候丹墀內上旣禦華蓋殿鴻臚寺官傳旨百官免賀遂引執事官就次行禮贊請升殿上由中門出禦奉天殿寶座錦衣衛鳴鞭鴻臚寺贊百官行五拜三叩頭禮訖百官出至承天門外北面俟鴻臚寺請頒詔翰林院官捧詔授禮部官由殿左門出錦衣衛於午門前候捧詔置云蓋中導至承天門開讀行禮如儀○庚子孝恭章皇后忌辰遣駙馬都尉遊泰祭景陵

○壬寅英國公張懋奉命告天地駙馬都尉周景告宗廟保國公朱永告社稷上卽皇帝位遂頒詔大赦天下詔曰惟我祖宗聖聖相承膺天明命爲華夷主其創業守成神功聖徳誠度越往古矣曁我皇考大行皇帝嗣統深仁厚澤覆冒海隅二紀於玆而憂勤求治之心猶宵旰靡遑因臻違豫遽出綴衣忍聞憑幾之言猥以神器之屬哀疚方殷罔知攸措時親王文武羣臣下及耆老軍民合詞伏闕勸進者至於再三辭拒弗獲乃遵遺命以九月初六日祗告天地宗廟社稷卽皇帝位顧玆付畀之重深懼仔肩之難勉圖弘濟一惟恢張治道惠綏黎元用底阜成躋於熙皞庶衍皇明億萬年無疆之祚其以明年爲弘治元年夫當居正體元之初宜布更新卹下之典合行事條開示於後一自成化二十三年九月初六日昧爽以前官吏軍民人等有犯除謀反叛逆子孫謀殺祖父母父母妻妾殺夫奴婢殺主謀殺故殺蠱毒魘魅殺人並彊盜黨惡失機不赦外其餘已發覺未發覺已結正未結正罪無大小咸赦除之敢有以赦前事相告言者以其罪罪之一文武官吏監生知印承差旗軍匠校捨餘人等有爲事問發立功運甎運灰運炭追罰馬匹做工納米擺站煎鹽炒鐵瞭哨發充軍伴儀從膳夫等項悉皆放免各還職役寧家隨住其文職官吏監生知印承差原犯貪淫者發回原籍爲民武職原犯侵欺枉法並科斂害軍者仍於原衛差操不許管軍管事一鹽糧國用所資近年以來欽賞數多及被內外勢要之人奏討奏買存積常股並盤割私餘鹽斤攙越支賣夾帶私販以致上損國課下奪民利詔書到日各該巡鹽巡按禦史卽查前項鹽課除已支賣外其未支掣者俱各住支還官今後行鹽各照地方不許越境販賣各邊開中引鹽及糴買糧艸俱不許勢要及內外官員之家求討占窩領價上納亦不許巡撫管糧等官狥情受囑違者巡按禦史紏舉一在京各營在外各邊及各處軍衛有司騎操孳牧寄養走遞馬騾驢牛並種馬馬駒四戶馬自成化二十一年十二月終以前一應虧失被盜埋沒等項並有例停候買補者悉皆蠲免若有已補在官者照例起解交收該管人員敢有交通作獘事發治以贓罪一成化二十一年十二月以前各處拖欠稅糧馬艸秋靑艸束屯種子粒農桑絲絹門攤商稅戶口食鹽米鈔諸色課程銀課魚課差發金銀供用廚料果品並上林苑監牲口等項並一應歲辦買辦采辦物料藥材除已徵在官者照舊送納未徵之數盡行蠲免一各處一應歲辦坐派拖欠生漆桐油翠毛藍靛烏梅槐花梔子魚油翎鰾折納黃白麻銀朱生熟銅鐵金箔銅絲鐵綫紅花茜艸棕毛圓藤杉楠檀椵楡槐等木貓筀等竹軟篾荊條篛葉檾麻連包芒苗苕��帚竹掃��帚薥稭麥穩稻皮松香沙葉白硝雜皮驢皮前截羊毛羊角水牛底皮黃眞牛皮水和炭煤炸瀛沙土硝磁末毛纓白豬鬃雲母石野味缸瓶壇髙頭等紙黑鉛靑碌等項顏料並福建浙江歲辦課鐵自成化二十二年十二月以前未徵者悉皆蠲免已徵者照數起解該部另項收貯以備別用敢有將已徵捏作未徵者治以重罪其明年歲辦之數以十分爲率量免五分以寬民力一官吏軍民人等原犯眞犯死罪充軍逃回不首例該仍照原問死罪處決者並原犯雜犯死罪以下充軍逃回例該枷號三个月攺發極邊衛分充軍者俱免處死枷號攺調仍各發充軍衛分著役一成化二十一年十二月以前各處鹽運司鹽課提舉司拖欠鹽課悉與除豁其有被水渰沒鹽課曾經風憲官勘實及折罰鹽糧年久追徵未完客商失落截角退引亦皆免追一內外各營各衛所各關在逃官旗軍餘人等並輪班官軍來遲脫班者俱限兩个月以裏赴官出首俱免問罪罰班仍發原處管事差操若過期不首照舊問罪罰班補操一成化二十三年各處奏報水旱災傷曾經巡撫巡按都布按三司官具奏勘實者該納糧艸備開戶部卽與停徵若勘報扶同妄免稅糧事發治以重罪一各處衛所歲造軍器並有司該造弓箭弦條自成化二十二年十二月以前拖欠未完者悉免補造其收過有司物料準作以後年分該辦之數敢有因而侵欺者治以重罪一易州山廠管工官員夫頭人等自成化二十年以前領運柴炭價銀被攬頭誆拐在逃本身已死負累家屬監追年久曾經奏告者查勘明白悉免追陪一在京在外各衙門見監囚犯有監追贓物未完者除侵盜官錢糧誆騙彊索人財物應該還官給主者照舊監追外其餘彼此之罪一應入官之贓悉免追徵事未發覺者以後事發俱照此例其彊盜追無贓仗年久不得結正及人命無屍檢驗並累訴冤枉者具實奏聞區處一各處地土山場湖蕩軍民開懇管業已久近年以來多被權豪勢要之家及姦詐無藉之徒侵占投獻𨿽有禁約事例多不遵守以致小民受害無伸詔書到日限一月以裏退還敢有不遵並今後仍前侵占投獻者許被害之人告理照例治以重罪如有賣絕立契明白者不在此例一陜西山西河南等處軍民之家先因饑荒逃移及將妻妾子女典賣與人者詔書到日有司曉諭所屬富家但有買到收畱婦女幼男許令首告審實籍貫官給原價贖取聽其歸宗完聚無主及願畱者聽如有隱匿不行疏放者治罪其有拋荒田地該徵稅糧悉皆停免聽有力之家耕種代納原主復業卽便退還不許占恡一各處織造紵絲紗羅綾等項除額辦歲造並工部奏派之數照舊解運外其餘蘇杭嘉湖並應天府等處差人坐守織造者悉皆停免已織完者照數起解未完者並已徵物料交與所在官司準作歲造內支用差去內外人員卽便回京違者罪之一自天順八年正月以後官吏監生承差人等爲事充軍例該止終本身及問發口外爲民者所司查勘明白放回原衛原籍爲民隨住一在外鎭守分守守備內外等官近年假以進貢爲名僉取民間皂隸出辦銀兩貽害地方今後不許額外進貢沿途擾害軍民皂隸革罷一各處軍解領批違限一年之上例該充軍者悉宥其罪照舊起解再違者仍發充軍一近年軍民捨餘人等有例許於陜西山西河南等處納粟與做軍職就注彼處衛所支俸一石果有經隔原籍路遠者聽其告攺附近衛所以省邊儲一兩廣雲貴川建遠處武職子孫有因人文不曾到部已過十年之外例不該襲者果系親男孫弟侄該衛所卽與保勘明白起送赴部查照相同俱與冠帶名爲冠帶舍人仍於原衛所收操俱支月糧一石有功照例升賞一江西浙江福建湖廣等處未獲彊盜除首惡外其脇從者詔書到日許自首免罪有能綁出首惡照不系應捕人員功次升賞仍量給本犯財產一兩京文職官員自成化十一年以後至成化二十三年九月初六日以前除被劾並特旨降調外給事中禦史有因言事及公錯並公事詿誤特旨降調者吏部通查調者升一級降者對原品調任爲民者冠帶閒住充軍者放回爲民其有司因考察報稱貪酷黜爲民者亦與冠帶閒住一京營官軍拱護朝廷所系甚重近年多因做工疲勞已極合候修陵畢日專一操練敢有擅便奏討做工者聽科道官劾奏一騰驤等四衛餘丁今後不許泛濫投充勇士正軍虛費糧賞其各衛所餘丁止許投本衛所軍不許妄投各監局人匠脫免祖軍及內外正軍不許投充將軍其捨餘民匠人等投充將軍試量身力不及者發回當差不許收充校尉違者罪之一各衙門住坐軍民人匠有因事故在逃並輪班人匠先爲災傷流移及出贅過繼年幼紀錄埋沒並遺失勘合等項以致拖欠班次者詔書到日限三个月以里許於所在官司首告給與明文赴部免其問罪住坐者送原役衙門上工輪班者自今年八月以前俱免罰班見當該罰班者一體寬免俱止當正工三个月一在外給由官吏因公致罪紀錄過名吏部俱與除免照例升用收考其吏典三考滿日考試不中者給與冠帶閒住其寄名聽取中間有老疾者聽所在有司正官從公揀退爲民堪用者聽候取用一給由給假起復等項官吏人等除例限外有違限一月之上者𨿽無文憑免其問罪其吏典或因地方災傷及告上納糧艸違限例該重歷者悉免重歷已發重歷者聽撥實歷一內外文職官員署職試職悉與實授後不爲例一自天順八年正月以前內外武官功升試職署職遇例實授該世襲者子孫仍照舊例世襲其未實授及以後功升試職署職並署總小旗悉與實授後不爲例原支俸一石者給與半俸應襲替者子孫照見奏行例仍試職署職支俸一官吏人等有被人告訐並招攀贓私罪名照提未到年久逃躲不肯出官者悉免其罪官吏仍革職役爲民其見行勘提者仍問理明白奏請發落一各處布政司並南北直隸處所軍民詞訟除謀逆並盜賊攻陷地方重情外其餘一應輕重事情須要自下而上陳告若有驀越來京奏告者法司照例問罪將所奏情詞類行原籍官司問理幹礙司府衛所州縣者行巡按禦史或巡撫都禦史問理不許輙便擬奏差官提勘攪擾軍民一蘭州臨淸鎭守四川管銀課江西燒造饒器廣東新添守珠池內官悉令回京提督大嶽太和山潘記浙江市舶提舉司林槐並原守珠池內官各照舊俱不許分守地方兼理海道敕書繳換一武臣與內臣同守一方一省者皆名鎭守掛印武臣得名總兵官副參皆名協守副參武臣與內臣同守數城並大關者皆名分守其餘武臣與內臣同守一城者皆名守備已有定例體統不紊兵部查有僣稱鎭守並總兵官名色及妄請關防符驗者悉令攺正繳還原有關防者換與其鎭守等官奏帶家人頭目止許五名過多者查取回京一各處守備漕運把總有以指揮照都指揮體統行事者俱與署都指揮僉事以後果有軍功仍從舊級升用遇有更代俱由兵部推選其餘非軍功者照舊不許擬升一近年以來天下軍民財力困竭各處一應造作除城垣墩臺關隘倉廒運河等項例該修理及有修理未完者所司指實具奏定奪外其餘內外衙門修建寺塔庵觀廟宇房屋墻垣等項一應不急之務悉皆停止不許擅自移文興工差去蓋造襄府內外官員著同巡撫官提督布按二司委官照舊制修蓋其在外軍衛有司非奉朝廷明文一夫不許擅役一錢不許擅科違者治以重罪一慶丰等四閘事簡官多今後慶丰閘官吏止畱各一人通管四閘其餘送吏部調撥內懷慶人夫八十名路遠應役不便每名一年許辦銀七兩類解工部交收雇夫應用一內外官員軍民僧道人等今後不許指以古迹輙便奏討修蓋寺觀名額護敕因而占奪軍民地土如有已經奏準未修蓋者卽便停止違者治以重罪一在京武職除近選軍政並會保將材外其餘有願注選外衛所者許告送部訪察行止擬選相應地方見任雜差每一衛一所不過三員如材堪軍政聽巡撫巡按等官考選一各處帝王陵寢及名臣賢士墳墓有被人毀發者所在有司卽時修理如舊令附近民人一丁看護免其差役其餘墳墓但有露棺暴骨者悉與掩埋一給事中禦史職當言路凡朝廷政事得失天下軍民利病許直言無隱文武官員貪暴姦邪者許指陳實迹紏劾不許假以風聞挾私妄言違者依律治罪一在京在外官員先因有過被劾及致仕冠帶閒住者聞喪之日止於所在官司舉哀不許指以進香爲由赴闕營求再用違者罪之一舉用賢才爲政首務天下有司官員中有才行超卓屈在下僚者許六部都察院通政司大理寺堂上官及各該巡撫巡按官舉保聽吏部量材擢用一以上恩典詔書到日有司卽便奉行如有延緩者以違制論許巡按禦史察究問罪於戲祖宗皇考大經大法啟佑我後人者纖悉具至繹思體行在於眇躬尙賴遐邇宗親內外忠良同徳一心恪恭乃事以輔予之不逮誕告多方咸使知悉

○癸卯禮部言大行皇帝大喪禮成服已畢恭惟皇上初嗣大寶萬幾攸系伏望以宗廟社稷爲重少節哀情請禦西角門視事上曰朕哀疚彌深視朝豈忍但政務繁重不宜久曠以十二日視朝其具儀以聞

○乙巳禮部進西角門視朝儀注十二日早上衰服禦西角門視朝文武百官素衣冠腰絰行奉慰禮十三日上釋衰服易素翼善冠麻布袍腰絰視朝自此至十九日皆然二十日以後請遵英宗睿皇帝服制上仍素翼善冠麻布袍腰絰視朝不鳴鐘鼓文武百官素服烏紗帽黑角帶皂靴朝參至百日後始變服如常上曰朕居喪當自盡禮二十日始釋衰服余從所請

○夜流星大如盞色靑白光燭地自五車東北行至近濁尾炸散二小星隨之

○丙午工部奏玆者營造山陵喪儀應用物料甚夥不免取辦於民但甫頒寬卹之詔遽爾責民供辦恐有乖徳音請如天順八年例先以內府各監局見儲物料支用從之

○丁未秦府髙平王偕�水奏每歲祿米米鈔兼支乞加添本色一以陜西財力方艱不允

○禮科等科給事中韓重等上﹤鋶﹣釒﹥曰通政司掌司事禮部左侍郎李孜省姦邪小人逋逃贓吏潛住京邸奔競槿門以書符咒水蠱惑人心托受籙修齋希求進用始則交結太監梁芳韋興陳喜以爲援引之謀繼則依附外戚萬喜萬達萬祥以通幸進之路誤蒙先帝濫受亞卿又如太常寺卿等官鄧常恩趙玉芝淩中顧玒顧經曾克彰黃大經江懷李成等俱以市井庸流穿窬小輩或假金丹爲射利之策或作淫巧爲進身之媒所引姦邪不止此輩及照法王領占竹紮巴堅參等佛子釋迦啞兒答國師捨剌星吉等俱以西番鮏羴之徒污我中華禮義之教玉食錦衣坐受尙方之賜棕輿禦杖僣用王者之儀獻頂骨數珠進枯髏法碗以穢污之物冒升賞之榮太醫院掌院事通政使等官施欽任義胡廷寅仲蘭劉文泰章淵鄭文貴蔣宗儒錢宗甫等俱以庸醫濫叨重用或因進藥小效而冒受金帛或以子弟假通醫術而擅開軍役當先帝不豫之時偏執方藥先後不同旬日之間宮車晏駕罪惡深重法所難容伏望皇上獨斷乾剛大彰天討下各官於獄明正典刑以爲左道害正之戒監察禦史陳轂等亦上﹤鋶﹣釒﹥曰李孜省以屍祝鄙夫執鞭賤隸夤緣內監倚梁芳等爲先容交結外家藉萬喜等爲內援扶鸞召鬼受籙修齋引市井之徒稱金丹之客以鄧常恩等爲腹心曾克彰等爲羽翼廁銀臺之要職污宗伯之淸銜靑紫多出其門除拜或由其意苞苴載道請托盈門書朱字符而入宮用玉圖書而稱旨黃袱進謄寫之妖書朱砂養修煉之祕藥奏靑詞咒詛於便殿建寺觀震動於乾宮气焰薰天名教掃地領占竹紮巴堅參等以妖髡而受法王之名釋迦啞兒答著癿領占等以胡丑而竊佛子之號錦衣玉食後擁前呵斵枯髏以爲法盌行淨至宮穿朽骨而作念珠登壇授戒遂使術誤金丹气傷龍脈一時寢廟不寧旬日宮車晏駕百官痛心萬姓切齒𨿽擢發莫數其罪粉身猶有餘辜太醫院官施欽等術非傳世之良濫受尙醫之職平時昧於調護臨事遂至倉皇投劑乖方事上不敬俱乞執送法司明正典刑以爲臣子不忠之戒上俱答曰李孜省鄧常恩趙玉芝淩中顧玒顧經曾克彰黃大經江懷李成引用姦邪左道害正宜置諸重罪但宅憂中姑從寬俱謫戍甘州等衛梁芳韋興陳喜降南京禦用監少監閒住萬喜降指揮使萬達萬祥降副千戶法王佛子國師禪師番僧冒濫升賞縻費錢物數多命禮部卽審處以聞施欽仲蘭降院使任義章淵劉文泰降院判鄭文貴降禦醫蔣宗儒錢宗甫降醫士胡廷寅削其官

○河南等道監察禦史謝秉中等上﹤鋶﹣釒﹥曰近年幸門大開或由異端方術或以奇技淫巧琴棋書畫廝養胥徒多寅緣傳旨升授官職糜耗國用濫污名器番僧入中國多至千餘人百姓逃避差役多令子弟從學番教僧道官自善世眞人以下不下百數佛子法王大國師例鑄金印供用擬於王者又京師射利之徒貨鬻寶石制爲奇玩交通近侍進入內府支價百倍幣帛錢物車載而出虛耗府庫請悉追究治罪詔冗員令司禮監官及吏禮兵工四部查處僧道官禮部查處鬻寶石者錦衣衛根究以聞

○申刻金星晝見於未位

○戊申上禦西角門視事文武百官行奉慰禮

○敕諭禮部曰朕惟自古君天下者嗣統之初其於先世功徳必有顯號徽稱用昭於時傳諸千萬年俾不泯也曁我祖宗亦惟率玆彜典矧予衝人敢緩舉行仰惟皇考大行皇帝聰明冠古聖智自天純誠格於髙厚大孝通於神明至仁霈澤覃被寰宇凡重倫睦族禮賢卹眾省刑薄賦造就人才攘撫戎夷之事難悉名言況日親萬機裁制明決自儲闈及踐阼緝熙聖學始終罔懈又續史鑑制大訓以懲勸臣民詒我後人者誠有以追躅往聖矣不幸奄玆升遐稽參古今禮文宜薦稱號必咨輿論協於至公庶以昭宣我皇考功徳隆盛於無疆爾禮部其集文武臣工定議尊謚擇日恭上冊寶以副予之至意欽哉毋忽故諭

○以卽位貽書宗室親王賜白金文綺鈔錠寧王唐王沈王慶王周王襄王鄭王岷王肅王遼王蜀王楚王晉王淮王代王伊王魯王各白金三百兩紵絲羅十五表裏紗十五疋錦三疋鈔二萬貫徳王崇王吉王徽王荊王趙王韓王鎭安王各白金三百兩紵絲羅十表裏紗十疋錦三疋鈔二萬貫靖江王白金二百兩紵絲羅十表裏紗十疋錦三疋鈔一萬貫

○吏科等科給事中王質等上﹤鋶﹣釒﹥陳四事一曰斥異端欲將僧道衙門額外官員並眞人禪師之類盡黜罷之不許交結勢要營求修建奏討莊田其左道亂政之人悉投竄屏逐不使混濁京師二曰罷進獻欲將近年以來進獻寶石玩器諸物之徒通行察究追奪原領內府銀兩並所得官秩俸祿三曰汰冗官欲將近年傳奉官員文職不由銓選武職不由軍功者通行裁革責令各回原籍原衛不許潛住京師四曰禮大臣欲乞朝參之後不時召見文武大臣咨詢治道其有年老不職者許令自陳休致不爾許科道官指名劾奏上曰異端冗官進獻已令各衙門查處召見文武大臣朝廷自有處置年老無爲者許令自陳

○給西河順簡王已故侄輔國將軍奇沚奇���束�夫人食米歲各三十石

○南京吏部主事夏崇文以給由至京上﹤鋶﹣釒﹥言君身朝廷之本朝廷四方之本君身正則朝廷正朝廷正則四方正伏乞簡命學行名臣日傋講讀萬幾之暇不時召見俾詳陳祖宗創業之艱難貽謀之宏遠及軍民休戚之情人才用捨之道政化隆替之由封守緩急之地仍於便殿將祖宗垂示之舊章歷代可鑑之故事大書於屏以便觀覽更遠邪佞以親正人蓄府庫以給軍國計光祿用度以裁冗費革賦役宿斃以蘇民困於珍禽奇獸以餋疲民禁奇技淫巧以塞奔競省匠作工費以阜民財整內外軍馬以修武備減裏河船隻以寬民力去異端邪術以正人心則聖徳修朝廷正而萬邦惟懷矣上以其言下所司知之

○雲南道監察禦史向榮上﹤鋶﹣釒﹥曰近年傳奉公行有未諳文學而授以文官有素無功勞而叨居武職工匠雜藝亦獲進用致使事文墨執戈矛者艱苦萬狀皓首而不獲沾一命之榮宜敕所司查奏革罷又曰法王佛子假延壽之名取信朝廷供具侍從倍於公候四外方士聞風仿效亦獲進用要皆邪魅或人左道亂正之術於治何補況近日先帝不豫文武臣庶皆齋祓一心分詣各觀開設醮壇誦經禮拜竟不能少延一日之壽以慰臣下迫切之情則其不足信可知矣乞將供具侍從特加裁削方士之類盡行迸逐上以其事多已行寢之

○己酉給賜密雲古北口等處哨巡軍士一千四十三人衣鞋各一副

○庚戍禮部進上大行皇帝尊謚議儀注一成化二十三年九月十五日進尊謚議文前期一日鴻臚寺官於西角門設謚議文案是日早上衰服禦門捧謚議官立於階之東文武官各素服詣丹墀行四拜禮部奏進尊謚議文序班引班首官稍前捧謚議官以文授班首班首捧由中道進上起至謚議文案之北班首跪置謚議文於案百官皆跪上視畢以謚議文授翰林院官命撰謚冊翰林院官跪受興捧從中道出上復坐班首與百官俱伏俯興班首復位俱再行四拜禮序班徹案上還宮

○敕禮部以卽位恩頒賜在京文武羣臣及軍民人等公候駙馬伯人賜銀二十兩一品二品十五兩三品十兩四品八兩五品六兩六品七品五兩八品九品四兩雜職三兩故侯伯子孫未承襲者及無子孫承襲而有母或妻存者人各五兩優餋軍官母妻見在者各二兩將軍旗軍勇士力士校尉餋馬小廝軍匠馴象軍奴人等各二兩操備及營造官員一品二品至雜職同前操傋等頃旗軍各二兩優給幼官及鰥寡老疾軍官一品二品六兩三品四兩四品五品三兩六品至九品二兩雜職一兩紀錄幼軍各一兩辦事官監生及天文生樂舞生醫士順天府學生各絹一匹在京吏典知印承差坊廂裏老及民匠廚子樂工各布一匹聽選並公差文武官員人等一品二品各鈔一百錠三品四品八十錠五品七十錠六品七品六十錠八品九品五十錠雜職四十錠生員吏典人等二十錠繼又賜敕所未載者南京守備並各處鎭守巡撫總副遊擊官各銀十兩紵絲二表裏分守守備內外官各銀五兩紵絲一表裏

○安南國王黎灝遣陪臣黎能讓等以歲例進表箋方物馬匹禮部以聞命免引奏陳設賜宴不用樂並賜王錦叚能讓等彩叚衣服等物有差

○賜甘肅總兵官署都督同知王璽監槍奉禦左傑前巡撫左僉都禦史候王�贊及有功官軍並赤斤蒙古衛夷兵彩叚銀絹各有差追錄鎭番衛伏菜山等處禦寇功也

○南京光祿寺卿雷澤卒澤字時霖山西太原府定襄縣人天順八年進士成化二年授刑科給事中十一年擢太僕寺少卿二十二年升南京光祿寺卿至是卒賜祭葬如例澤質直無機險居官所至無赫赫聲而事亦克集自奉儉朴旣貴且不變人亦以是多之

○暹羅國王國隆勃剌略坤息利尢地亞遣使臣坤江悅等賫金葉表文入貢謝恩且言舊例本國番字與回回字互用近者請封金葉表文及勘合咨文間有同異國王疑國人書寫番字者之獘乞賜查辯而表文番字難於辯識乃命本國自行究治仍令今後止許用回回字樣不得寫難識番字以絕斃端

大明孝宗敬皇帝實錄卷之三

成化二十三年九月辛亥營建大行皇帝陵寢於天壽山薦名茂陵命內官監太監黃順禦馬監太監李良太傅兼太子太師保國公朱永工部左侍郎陳政提督軍夫人匠營造賜之敕曰爾等須同心協力區畫有方撫卹得宜作急用工俾人勞逸均而事易集庶副委任之重其管工內外官並頭目人等敢有役占賣放及交收物料貪圖刁蹬酷害下人者輕則爾等重加懲治重則指實奏聞區處故諭

○禮部進上大行皇帝尊謚冊寶儀注一成化二十三年九月十九日恭上尊謚前期三日太常寺官奏致齋請遣官祭告天地宗廟社稷至日行祭告禮用祝文香幣果酒脯醢如常儀是日早上親告幾筵內侍官設冊案寶案於幾筵前左右置冊輿寶輿香亭於奉天門捧冊寶各置輿中是日上衰服禦奉天門內侍官舉輿外導駕官導上隨輿後降階升輅外導駕官退百官素服立於金水橋南皆北向俟輿至皆跪旣過皆興隨至思善門外北向立內導引官導上至乾淸門外降輅輿由中門進至幾筵殿前丹陛上內導引官導上由左門入至丹陛上拜位捧冊寶官於輿內捧冊寶由殿中門入至幾筵前左右北向立內贊奏上四拜禮親王陪拜在外鴻臚寺官傳贊百官皆四拜導引官導上由殿左門入至幾筵神禦前奏跪傳贊百官皆跪奏進冊捧冊官以冊跪進於上左上受冊獻畢以冊授捧冊官置於冊案奏進寶捧寶官以寶跪進於上左上受寶獻畢以寶授捧寶官置於寶案奏宣冊宣冊官詣案取冊跪於上左宣訖奏宣寶亦如之奏俯伏興平身傳贊百官同奏復位導引官導上由殿左門出至拜位奏四拜傳贊百官同導引官導上至幾筵前奏初獻禮奏跪傳贊百官皆跪奏獻帛獻酒贊讀祝讀畢奏亞獻禮終獻禮奏俯伏興平身傳贊百官同奏復位導引官導上由殿左門出至拜位奏四拜傳贊百官同祭畢導引官導上由左門入至神禦前以冊寶授內侍官捧入導引官導上入安冊寶行叩頭禮導引官導上由左門出至丹陛上奏禮畢傳贊百官同一本月二十二日頒尊謚詔是日早百官各素服烏紗帽黑角帶立俟於承天門外其大臣立於午門前以俟導引上黑翼善冠素服黑犀帶禦華蓋殿執事官先行五拜三叩頭禮鴻臚寺官奏請升殿導駕官導上禦奉天殿鳴鞭訖序班設詔案翰林院官捧詔立於左鳴贊唱頒詔翰林院官以詔授禮部官置於案序班舉案由奉天殿左門出錦衣衛用傘蓋送至承天門百官入班贊禮唱四拜平身稱有制贊跪開讀訖再行四拜禮鴻臚寺官傳奏禮畢上還喪次

○禮部尙書周洪謨等上大行皇帝尊謚議曰臣等會同公侯駙馬伯五府六部都察院翰林院等衙門英國公張懋等欽惟大行皇帝鐘乾坤之秀挺龍鳳之姿得二帝三王之心傳承一祖四宗之大業寬仁裕厚煦然春日之和毅穆莊嚴凜若秋霜之肅早膺顯冊正位儲宮聖學懋以日新孝愛出於天性人心允屬天意攸歸卽位以來於玆二紀昧爽視朝不懈於寒暑率遵成憲不紊以聰明歲郊時享極持齋戒之誠旰食宵衣允篤憂勤之念崇加聖母尊號而深得其歡心追復景帝徽稱而善繼夫先志刑家則宮闈之禮秩展親則宗室之誼隆日禦經筵講論經史臨軒策士登崇俊良修綱目之續編足爲龜鑑纂文華之大訓式昭燕貽討叛逆也間出師而每務懷柔不殺之威著於遠卹刑獄也勤審錄而多從寬貸好生之徳洽於民體貌舊臣而始終眷遇不替簡任庶職而賢否升黜必公念民生之阻饑急於蠲逋而發貸知天心之仁愛嚴於責己以弭災聽言不棄於芻蕘遊豫絕稀於田獵恆頤神於沖漠務躋世於休明是以君臨萬方多歷年所禎祥畢至山川鬼神莫不寧民物阜蕃鳥獸艸木之咸若普天率土悉囿於升平四夷八蠻畢臻於賓服耿光大烈聖徳神功方之古昔繼世之君惟商之三宗周之成康僅可以儷美而漢之文景宋之眞仁則風斯下矣不幸鼎成龍至聖駕上賓慟切臣民攀號莫及臣等奉詔擬議徽稱稽於節惠之文參以聞見之迹建諸天地而不悖質諸鬼神而無疑允協垂世之公寔茂對天之號大行皇帝尊謚宜天錫之曰繼天凝道誠明仁敬崇文肅武宏徳聖孝純皇帝廟號憲宗臣等拜手稽首謹議

○兵科等科給事中夏祚等劾奏致仕都督同知袁彬驕縱不法其子錦衣衛管事都指揮僉事勛穢行彰聞中書舍人熹白丁無學請逮治其罪上以彬旣致仕並熹置勿問革勛見任令帶俸

○保定府黑洋澱地一百餘頃原系三千營牧馬艸場爲本營太監廖屏帶俸指揮萬通占種保國公朱永奏其事遣給事中夏昂會同禦史周南往勘至是報上命復之○壬子給蜀府故鎭國將軍申金�扁夫人食米歲五十石

○南京戶部尙書潘榮乞致仕許之命馳驛還鄕有司月給米二石歲給夫役四名應用

○癸丑吏部尙書李裕侍郎徐溥劉宣戶部尙書李敏侍郎王﹤亻與﹥李嗣禮部尙書周洪謨侍郎黃景倪嶽兵部尙書餘子俊侍郎何琮呂雯刑部尙書杜銘侍郎何喬新程宗工部尙書賈俊侍郎陳政潘禮都察院右都禦史劉敷左副都禦史邊鏞大理寺卿馮貫國子監掌監事禮部侍郎丘浚大常寺掌寺事禮部尙書劉岌侍郎丁永中鴻臚寺掌寺事禮部侍郎賈斌各奏乞致仕上俱答曰朕初嗣位方用人分理庶務不允所辭○授進士李文祥爲陜西咸寧縣縣丞文祥先上書指斥時事言甚切直上以其新進浮薄命除授繁劇縣佐令其歷練

○南京吏部主事夏崇文上﹤鋶﹣釒﹥言邇者進士李文祥賦性狂直言事過中干冒天威欽除縣佐此蓋陛下保全文祥使之歷練恩至渥矣臣竊憂之文祥一身之去就不足深惜但恐天下之人傳之不眞聞之不切槪以爲言者得罪直道難容有累陛下初政之美沮天下忠義之心長姦邪肆惡之計言路一塞民情不通上下隔絕其患非細況常人之情營私顧家者多致身徇國者少導之以忠尢恐不言加之以罰孰不藉口陛下深居九重恭默思道𨿽欲求聞忠直之言恐自此乏忠直之士矣伏望將文祥特賜洪恩追還新命俾天下知文祥𨿽有妄言之咎幸逢陛下納諫之明天下幸甚上以文祥除授已定寢之

○甲寅宣府龍門衛地震夜萬全都司地震俱有聲

○乙卯上大行皇帝尊謚英國公張懋奉命告天地駙馬都尉樊凱告宗廟襄城侯李瑾告社稷上親告大行皇帝幾筵恭上尊謚冊文曰孝子嗣皇帝祐樘謹再拜稽首言臣聞崇徳表功必有徽鴻之號尊名節惠宜諧率吁之公禮典攸存祗行敢緩恭惟皇考大行皇帝聰明天縱仁厚淵沈首主鬯以系人心繼定位而正天序緝熙聖學恆堯舜之道是詢勤理政幾惟祖宗之法是用祀郊而精意孚神祗格饗廟而誠敬至明靈歆大孝均盡於慈宮彜倫惇敍於宗室賑饑卹下則蠲賦出金舉賢任能則錄功棄過練武每嚴於薄伐愼刑寧失於不經紀綱法度內外肅淸禮樂文章制作昭布蕩蕩神功而成其化巍巍聖徳而莫能名霈澤洽於生民盛福流於後裔八表仰光華之被四夷傾歸戴之忱一旦升遐臣民切慟萬年美號寰宇通尊爰咨輿議請命於天謹奉冊寶上尊謚曰繼天凝道誠明仁敬崇文肅武宏徳聖孝純皇帝廟號憲宗伏惟聖鑑在天茂膺景制佑我子孫永永無斁

○山陵啟土遣駙馬都尉周景王增蔡震楊偉分告長陵獻陵景陵裕陵太監黃順李良保國公朱永分告天壽山后土及司工之神

○命給雲南車裏軍民宣慰使司等處及四夷日本等國信符勘合以攺元更造也

○丙辰上始釋衰服服素翼善冠麻布袍素腰絰仍禦西角門視事

○初監察禦史王傅知山東城武縣爲縣人趙福誣奏下按察使石渠鞫問福言多詆讕渠搒掠之後傅以禦史過舊治與故人語福疑其有所中傷並銜渠舊怨復訐奏傅渠事命逮問獄上傅贖杖還職渠仍冠帶閒住

○丁巳增給茂陵上工官軍行糧及食鹽從提督官保國公朱永請也

○賜蜀府安嶽縣主並儀賓盧寧誥命冠服如制

○山東魚臺縣縣丞徐頊上﹤鋶﹣釒﹥言先母後之舊痛未伸禮儀未稱請議追謚遷葬其萬貴妃戚屬萬喜等罪大責微請重行追究盡沒入其財產上曰追謚遷葬朝廷先已有定議萬喜等罪狀禮部會官再議於是禮部會文武大臣集議以爲宮闈之事不可臆度在內宜敕中官密訪貴妃宮中近禦人等以求的實在外逮萬氏親屬曾入宮闈者下錦衣衛獄會官鞫問奏上得旨此事皇太后母后宣諭已明凡外間無據之言難憑訪究又萬喜等原所受官職房產已準辭退其累次所賞金銀及違禁器物及支過內府價銀令盡數還官如隱寄不實追問不宥

○戊午以上大行皇帝尊謚詔告天下詔曰自昔帝王功徳隆盛皆有美謚以昭垂於萬世此不易之令典也洪惟皇考大行皇帝英資神聖至性寬仁早主鬯以系人心繼定位而正天序緝熙聖學躬勤政幾法祖敬天尊親致養恩誼篤於宗室惠澤溥於黎元舉賢能而﹤鋶﹣釒﹥遠無遺愼兵刑而威徳宣布歷年二紀治底雍熙華夏戎夷罔不歸戴揆玆功徳邁古帝王遠矣不幸奄爾上賓臣民慟慕顧予哀疚彌切敢緩追崇謹命在廷文武羣臣稽古禮文議薦謚號博參輿論允協至公乃於九月十九日祗告天地宗廟社稷奉冊寶恭上皇考大行皇帝尊謚繼天凝道誠明仁敬崇文肅武宏徳聖孝純皇帝廟號憲宗嗚呼乾坤髙厚曷能擬其形容日月光華尙同顯於悠永布告中外咸使聞知

○內閣大學士萬安劉吉學士尹直各奏乞致仕上曰卿等歷事先朝輔導有年朕今嗣位方切倚任宜勉盡職務輔成治理所辭不允

○己未升山西布政司右布政使王繼爲都察院右副都禦史巡撫福建

○命彭城衛指揮使李翺守備鴈門關

○巡撫四川右副都禦史劉璋奏松潘茂州二衛疊溪小河威州三所密邇番寨歲遣正軍備冬復以餘丁助之其人各愬貧窘甲冑弓矢之類不能自辦而各衛所歲造軍器收貯旣久亦多朽鈍請自今餘丁番上之日卽以所貯器械給之下班則驗收入庫如有損失令各丁修補還官事下工部覆奏從之○釋鳳陽髙墻內已故庶人磐熚子奠墼玄冑並其家屬居江西布政司城內初成化間有旨釋磐熚妻妾王氏等隨其女居住王氏以其子奠墼等在禁不願離去至是其女乞恩釋放故有是命

○庚申敕諭禮部曰朕惟君道莫大於尊親以培教本莫先於正內以昭化原伏惟皇祖母聖慈仁壽皇太后夙以坤徳之懿克贊皇祖迓續天休誕毓皇考丕隆治理矧庇蔭長育子一人勤劬備至母后皇后淑徳端靜表正宮闈其拊顧予一人勤亦至矣兩宮恩徳實難名言踐阼伊初允切圖報必各極其尊穪均隆至養以少抒衷愫而日養時享必資內助禮斯可成謹按定典恭上皇祖母尊號曰聖慈仁壽太皇太后母后尊號曰皇太后曁冊予妃張氏爲皇后爾禮部其具儀擇日以聞

○江西守臣請築廣昌縣城及仍舊設白水鎭巡檢司又乞量撥建昌千戶所官軍屯糧歲於本縣官倉交納以便給官軍之操備者從之

○命孟冬享大廟免請升殿奏祭祀惟具﹤鋶﹣釒﹥以聞

○修仁壽等宮○命工部右侍郎張悅督修倉廒先是修理京通二處倉廒命左侍郎陳政提督至是政被命營造山陵故以命悅

○辛酉總督漕運兼巡撫鳳陽等處右副都禦史周鼐乞復姓丘從之

○升翰林院編修王鏊爲本院侍講以九年秩滿也

○命給南京禮部左侍郎贈南京禮部尙書謚恭毅章綸誥命綸景泰時爲禮部郎中以諫復儲事下錦衣獄幾箠死英廟復辟釋之升南京禮部侍郎致仕卒成化二十三年加贈謚語在憲廟實錄至是始給誥命

○總督大同等處軍務戶部尙書餘子俊言狹西遼東大同等處每年收支諸餉軍銀兩俱未有注銷稽考之法請照本部注銷糧冊事例令各造冊奏送戶科按季注銷以便稽考戶部因言延綏寧夏甘肅狹西去京師路遠可令年終注銷其稍近者大同宣府山西遼東四邊宜如子俊所請從之

○先是南京戶部員外郎國志虞考滿南京河南道監察禦史蔣誼署其考曰姑稱志虞銜之因奏誼巡倉時多用夫馬俱下獄各贖罪還職

○夜月犯禦女星

○壬戌賜楚府鎭國將軍均錎嫡第四子名曰榮涎寧府鎭國將軍仕塿第二子曰成﹤釒貫﹥晉府永和王奇淯第五子曰表梅靖江王府輔國中尉規侗嫡長子曰約薈規鞠嫡長子曰約稠

○初禦馬監太監黎春及軍人馮增等占種順天府鄭村壩等處馬房艸場官地東廠太監羅祥發其事先帝命治增等罪春等姑置之且命內官同戶部科道官勘實以聞及給事中宋琮等勘報至戶部因言據勘報冊內有私造寺庵四處無主墳二千七百餘冢又有民地之未徵糧者頗多類在未立馬房前所創立埋葬開墾者上曰居民余也令照例起科寺庵墳塋各仍舊勿動

○癸亥降山西布政司右參議楚麟爲直隸永平府同知坐分守大同虧損倉儲失於巡視爲巡按禦史所劾也

○升湖廣荊州府同知歐陽榮爲南京宗人府經歷仍加俸二級以九年秩滿也

○申刻日生左珥色赤黃

○甲子復除給事中孫圭於禮科監察禦史孟俊文貴浙江道王玹江西道劉鳳翔廣西道葛萱雲南道俱以丁憂服闋也

○命禦馬監把總都督同知李玉白玉俱致仕甘肅左副總兵都督僉事王義仍都指揮使右參將都督僉事李俊仍署都指揮僉事俱閒住錦衣衛掌衛事都指揮朱驥指揮使季成錢通指揮同知劉綱孫瓚署指揮同知劉良指揮僉事楊綱鎭撫司理刑副千戶韓璟俱供事如故兵部﹤鋶﹣釒﹥玉等𨿽有軍功後所升官亦多由傳旨而得故有是命

○太傅兼太子太師英國公張懋太傅兼太子太師保國公朱永太保兼太子太傅襄城侯李瑾太保兼太子太傅新寧伯譚祐左都督範瑾各上﹤鋶﹣釒﹥辭免兵柄上皆優詔勉畱不允所辭

○乙丑以旱災免狹西臨洮衛夏稅一萬四千四百三十五石有奇鞏昌衛夏秋糧一萬八百六十八石有奇艸一萬六千三百束有奇

○丙寅賜哈密衛左都督罕愼織金紵絲二表裏及盔甲弓箭等物升使臣指揮使滿剌阿力克等二人各一級並賞勞赤斤罕東等處效勞夷兵各有差罕愼旣復哈密奏稱番虜侵逼艱於城守多乞升賞及請差官處置兵部會議以爲罕愼所求多不當與但新承責任遠近從違其機在此宜少答其意使知自效故有是命

○土魯番兀也思太子及兀也思王等公主並哈密衛左都督罕愼毋各貢馬匹方物因求彩段等物賜織金紵絲並帳房彩段絹匹藥物法器等物有差

○山西汾州天鳴有聲

大明孝宗敬皇帝實錄卷之三終

大明孝宗敬皇帝實錄卷之四

成化二十三年十月丁卯朔孟冬享太廟樂設而不作

○遣駙馬都尉遊泰黃鏞分祭長陵獻陵景陵裕陵

○遣駙馬都尉周景祭景皇帝陵寢

○遣內官祭恭讓章皇后陵寢

○遣內官祭司井之神

○吏部﹤鋶﹣釒﹥上傳升文職官帶俸右通政等官任傑等五百六十四員請如言官所奏並行沙汰命見任額內管事者仍舊太常寺太醫院堂上官照額以次存畱額外並文華殿書辦者再開具上請其餘原有官升職者三品四品降正從六品五品六品降正從八品七品以下降雜職俱調外任原在四夷館習譯出身及太醫院供事者仍畱供事禦用監供事者量畱五人其該降調願致仕者照原官致仕原無官授職者降邊遠雜職願閒住者照初職閒住樂舞生道士出身者冠帶閒住監生生員儒士未授官者發寧家有志科舉者聽先寄名放回並丁憂餋病者令致仕俱不許再求進用其太常寺少卿顧綸博士成復亨寺丞蕭崇玉廟官吳猷俱以邪術欺誑罪惡尢大發楡林衛充軍

○禮部疏上傳升僧錄司禪師兼左善世等官一百二十員道錄司眞人髙士並左演法等官一百三十三員命革去禪師眞人髙士封號禪師降左善世眞人攺左正一髙士攺左演法僧錄司止畱左善世等官九員僉書道錄司畱左一等官八員僉書余僧官一百一十餘員道官一百二十餘員俱帶衘閒住其眞人原賜玉冠玉帶玉圭及銀印之類俱奪之

○禮部疏上傳升大慈恩等寺法王佛子國師等職四百三十七人及剌麻人等共七百八十九人光祿寺日供應下程並月米及隨從館夫軍校動以千計多誘中國軍民子弟收以爲徒請一切禁革命法王佛子降國師國師降禪師禪師降都綱自講經以下革職爲僧各遣回本土本寺或邊境居住仍追奪誥敕印信儀仗並應還官物件內降職畱爲大慈恩等寺住持者五人革職畱隨住者十人其漢人習學番教者不拘有無官職度牒俱發回原衛有司當差如隱冒鄕貫自首攺正者許換與度牒

○工部﹤鋶﹣釒﹥上傳升匠官工部右侍郎蒯鋼及太僕寺卿楊通順天府通判周禮興等十二員營繕所等衙門所正等官王貴等一千三百五十八員命降綱爲順天府治中通爲通判其餘六品者降文思院副使七品八品者降軍器局副使九品而下俱革職與冠帶仍舊應役月給米一石

○戊辰哈密衛都督罕愼並土魯番各遣使來貢賜宴並彩叚等物有差

○己巳升大理寺左少卿楊理狹西左布政使梁璟俱爲都察院右副都禦史理巡撫河南璟巡撫湖廣兼贊理軍務

○升廣西道監察禦史朱瓚河南道監察禦史謝秉中山東按察司僉事鄭恭貴州按察司僉事周孟中俱爲按察司副使南京浙江道監察禦史朱守恕刑部員外郎林淮俱爲按察司僉事瓚山東秉中雲南恭湖廣孟中廣西守恕淮俱雲南

○文華殿書辦大理寺卿朱奎太常寺卿任道遜乞致仕許之二人俱由監生習楷書授中書舍人其後歷官多由傳升至是爲科道所劾應降正六品以乞致仕故猶得仍原職云

○升四川布政司右參議金澤狹西行太僕寺卿吳忱俱爲布政司右參政工科給事中王盛禮部郎中周宏俱爲右參議澤本司忱河南盛山西宏廣東

○給靖江王府故鎭國中尉相霖相震妻女食米歲各四十石

○庚午禮部進聖慈仁壽太皇太后及皇太后尊號並冊立皇后儀注一擇成化二十三年十月初九日辰時恭上聖慈仁壽太皇太后並皇太后尊號初十日卯時行冊皇后禮及頒詔天下一前期五日早太常寺奏致齋三日遣官祭告天地宗廟社稷一前期一日上親告憲宗純皇帝幾筵一前期禮部通行各衙門知會至日鳴鐘鼓百官具朝服隨班行禮一前期一日內侍官設冊寶案二於奉天殿冊東寶西設彩輿於丹墀內設香亭於彩輿前教坊司設中和韶樂及大樂設而不作是日早錦衣衛陳設鹵簿如常儀一前期一日內侍官於聖慈仁壽太皇太后宮中並皇太后宮中各設寶座陳設儀仗於丹陛上及丹墀內設冊寶案各一於聖慈仁壽太皇太后寶座前並皇太后寶座前設香案各一於冊寶案前各設上拜位於丹陛上正中親王拜位列於後設女樂於丹陛上設而不作用內贊各二人引禮各二人一是日早上具冕服禦華蓋殿鴻臚寺官奏請行禮導駕官導上出至奉天殿捧冊寶官各捧冊寶置於案鴻臚寺官舉案由殿中門出導駕官導上至丹陛下捧冊寶官取冊寶置於彩輿內侍官舉輿上升輅隨輿後導駕官退百官立俟於金水橋南冊寶輿至皆跪上輅過皆興隨至淸寧門外橋南序立上入門降輅聖慈仁壽太皇太后具禮服女官請升座冊寶輿由中門進至宮中丹陛上置於上拜位之北冊東寶西內引禮官導上由左門入至丹陛上稍東北向立內贊唱執事官各司其事引禮官導上至拜位親王各冕服就拜位奏四拜傳唱於外百官俱四拜捧冊寶官於輿內捧冊寶由殿中門入至聖慈仁壽太皇太后禦座左西向立上由殿左門入至香案前奏跪傳唱親王百官皆跪奏搢圭進冊捧冊官以冊跪進於上右上受冊獻訖執事官跪受置於案左奏進寶捧寶官以寶跪進於上右上受寶獻訖執事官跪受置於案右奏出圭奏宣冊執事官跪宣訖奏宣寶執事官跪宣訖奏俯伏興平身傳唱同奏復位上由左門出至拜位奏四拜傳唱百官皆四拜奏禮畢次詣皇太后宮中行禮如前儀一是日上冊寶畢上奉聖慈仁壽太皇太后及皇太后詣奉先殿行謁告禮俱禮服聖慈仁壽太皇太后旣還宮上復奉皇太后詣憲宗純皇帝幾筵行謁告禮一是日聖慈仁壽太皇太后行謁告禮畢禦宮中服燕居冠服升座儀仗女樂如前陳設內引禮官引皇太后皇后英廟皇妃憲廟皇妃公主及六尙等女官並宮人各具禮服詣聖慈仁壽太皇太后前慶賀行八拜禮旣拜畢內官內使行五拜三叩頭禮畢皇后憲廟皇妃公主及六尙等女官並宮人內官內使各詣皇太后宮中行慶賀禮如前儀一冊立皇后及頒詔天下前期一日鴻臚寺設節冊寶案於奉天殿內節案居中冊東寶西設節冊寶彩輿於丹墀內設詔案於殿東設宣讀案於承天門上西南向錦衣衛設云蓋云盤於奉天殿內東別設云盤於承天門上設云輿於午門外初十日早設鹵簿駕教坊司設中和韶樂及大樂設而不作內官設皇后受冊位於宮中設節冊寶案於受冊位之北設香案於節案前設內贊二人引禮二人設內樂於丹陛上設而不作至期上冕服禦華蓋殿鴻臚寺官奏執事官行禮畢奏請升殿導駕官導上升座文武百官各朝服入班行叩頭禮左右侍班正副使入就拜位贊四拜興傳制官跪奏傳制執事官舉節冊寶案由殿左門出用黃傘遮送至丹墀內置彩輿中傳制官由左門出稱有制贊正副使跪制曰成化二十三年十月初十日冊妃張氏爲皇后命卿等持節行禮贊俯伏興四拜禮畢執事舉節冊寶輿由奉天門左門出鴻臚寺奏頒詔開讀行禮如常儀大樂設而不作迎節冊寶彩輿至右順門外正副使北向立內官舉節冊寶輿由正門入內樂設而不作迎至皇后宮門下皇后禮服出迎宮人執扇擁護及擎執在後引禮導引內官捧冊寶由正門入皇后隨至拜位內官以節冊寶各置於案內贊贊四拜贊宣冊贊跪宣冊女官取冊立宣於皇后之左訖贊搢圭贊受冊宣冊女官以冊跪授皇后受訖以冊授女官女官跪受於皇后之右立於西贊宣寶女官取寶立宣於皇后之左訖贊受寶女官以寶跪授於皇后受訖以寶授女官女官跪受於皇后之右立於西贊出圭贊興贊四拜畢內官持節由正門出皇后送至宮門外內官賫節出至右順門外以節授正副使報禮畢正副使持節復命一是日皇后受冊畢上冕服皇后禮服詣奉先殿行謁告禮再詣憲宗純皇帝幾筵前行謁告禮俱如常儀遂詣聖慈仁壽太皇太后前皇太后前俱行八拜禮畢上還內殿服皮弁服升座贊引女官引皇后詣上前就拜位行八拜禮畢還宮一是日皇后旣謝恩還宮服燕居冠服內官先於宮中設皇後座南向設儀仗設內樂設而不作設內贊二人引禮二人女官請皇后升座引禮引親王贊行八拜禮次引各公主及內親屬贊八拜禮次引六尙等女官並宮人入班贊八拜禮次各監局內官內使行八拜禮一十一日早上冕服禦華蓋殿親王行八拜禮次執事官行五拜三叩頭禮畢鴻臚寺奏請升殿導駕官導上升座文武百官朝服上表稱賀陳設行禮如常儀一前期一日女官各設禦座於聖慈仁壽太皇太后並皇太后及皇后宮中各設香案於丹墀之內十一日早設儀仗於丹陛及丹墀東西設表案於殿東門外文武官命婦於東安北安二門入俱由東華門進至宮門外引禮內官引入丹墀內東西相向立聖慈仁壽太皇太后禮服升座女官侍衛如常儀引禮官引命婦入班贊四拜禮贊跪唱進表執事官舉表案由左門入引禮官引班首夫人隨表案後行至拜位贊跪傳贊皆跪俟舉表案至聖慈仁壽太皇太后前置訖贊俯伏興傳贊同贊復位引禮官引班首夫人復位贊四拜禮畢贊跪內贊官致詞云某夫人某等恭惟聖慈仁壽太皇太后陛下尊居慈極永膺福壽贊俯伏興贊四拜禮畢次詣皇太后宮中攺致詞云尊處玆闈茂隆福壽行禮如前儀次詣皇后宮中攺致詞云表正宮闈永昌﹤彳胤﹣丿﹥祚行禮如前儀上命十一日百官及命婦賀禮免行餘如儀

○戶部奏南京閒住右少監陳喜辭還所賜浚縣衛河西岸退灘地其中多有奪諸小民者今宜下所司閱實如系民間徵糧之地仍給主管業無糧者給貧民佃種從輕起科從之

○鎭守延綏等處總兵官都督同知魯鑑以老疾乞致仕許之

○初大同總理糧儲郎中張倫山西布政司右參議楚麟等俱坐虧損糧艸下獄倫數最多降三級麟降一級而山西右布政使谷琰時爲參政分守其地亦有浥損至是丁憂家居下禦史逮問獄上法司言琰所虧比麟差少又經赦宥命俟還任日停俸一年

○辛未恭讓章皇后忌辰遣內官祭陵寢

○魯王趙王河東王各遣官奉表箋謝恩魯王復請自詣闕奔喪上命貽書止之

○命金吾左衛帶俸都指揮同知朱瑾充左副總兵協守甘肅狹西都司署都指揮同知劉永充右參將分守肅州

○壬申命戶部運銀六萬兩於大同內一萬兩準給代府今年祿米五萬兩以給軍餉從巡撫都禦史葉淇請也

○南京閒住右少監梁芳辭還原賜和遠官店及永淸縣莊田詔以店賜都督同知張巒莊田令有司守視

○命湖廣行都司都指揮僉事鐘正子秀襲荊州右衛指揮使廣東都司都指揮同知謝寧孫懋襲府軍前衛指揮使

○癸酉升湖廣布政司右布政使盧雍狹西布政司右布政使孫逢吉俱爲本司左布政使寶慶府知府杜儼爲山西行太僕寺卿延安府知府關宗爲狹西行太僕寺卿戶部郎中李釗爲河東狹西都轉運鹽使司運使

○甲戍升戶部左侍郎王玙爲南京戶部尙書刑部左侍郎何喬新爲南京刑部尙書南京吏部左侍郎黎淳爲南京工部尙書南京禮部右侍郎侯瓚爲南京戶部左侍郎南京大理寺右少卿吳道宏爲南京大理寺卿

○升山西布政司右參政金純爲本司右布政使河南道監察禦史王玹爲狹西按察司副使兵科給事中髙綸爲四川布政司右參議

○升狹西都司都指揮使陳輝爲署都督僉事掛靖虜副將軍印充總兵官鎭守延綏

○夜月掩木星○乙亥上以恭上聖慈仁壽太皇太后皇太后尊號並冊封皇后告憲宗純皇帝幾筵英國公張懋奉命告天地駙馬都尉周景告宗廟新寧伯譚祐告社稷上遂奉冊寶詣皇祖母宮上之冊文曰長孫皇帝臣祐樘謹再拜稽首上言臣聞徳爲聖人莫加於孝貴爲天子必有所尊故尊稱之禮肇於周皇太之號加於漢彜章具在今昔相承恭惟皇祖母聖慈仁壽太皇太后淑愼柔嘉承乾之健靜貞顓一體坤之元夙弘楷範於六宮克配英祖茂衍本支於萬世誕毓先皇顧眇未以何堪荷深恩而罔極保育成就定儲副於靑宮擁佑拊循俾嗣登於寶位中外綏靖宗社尊安徽音遠儷於姜任懿徳寶超於陰馬𨿽殫榮餋未足以盡夫孝忱必極尊稱庶或少申於酬報爰涓吉旦率吁羣情謹奉金冊金寶恭上皇祖母尊號曰聖慈仁壽太皇太后伏願天眷寶慈永享康寧之福春回長樂恆詒啟迪之謨臣祐樘誠歡誠忭稽首頓首謹言次詣母后宮行禮冊文曰長子皇帝臣祐樘謹再拜稽首上言臣聞尊親實孝道之大正名乃禮教所先孝道盡於宮庭禮教播於天下帝王盛典敢緩祗行恭惟聖母皇后仁慈淑愼端懿靜莊奉餋重闈殫一心之愛敬輔承先帝躋四海於昇平葛覃著勤儉之風樛木敷逮下之惠應軒星而增耀表壼範以多儀二紀居尊萬方仰徳深惟眇質亶沐鴻恩勞劬育以有成荷諄切而賜誨屬玆繼統之重彌惇崇戴之忱稽考禮文率吁羣議特涓谷旦式正大名謹奉金冊金寶恭上聖母皇后尊號曰皇太后伏願慈齡延永聖祐繁昌長信承歡允匹休於任姒瑤編紀盛亙儷美於華娀臣祐樘誠歡誠忭稽首頓首謹言

○夜西北流星大如盞色靑白光燭地自中天畢宿行長丈餘發光如盌東行至河北尾迹化白雲气曲曲如蛇行良久漸散

○丙子遣襄城侯李瑾充正使少保大學士劉吉充副使持節奉冊寶冊妃張氏爲皇后冊文曰朕惟天地定位而萬物以生日月並明而六合以照肆君後之合徳斯化理之有成懿典具存國家所重朕嗣大歷服稽古禮文尊稱列上於聖慈徽號祗薦於先帝乃顧宗祧之重允資內徳之賢眷爾張氏慶鐘名閥气稟柔嘉言循圖史之規動中珩璜之節金和玉粹素含法地之貞桂郁蘭芳夙炳俔天之表頃膺禮聘來嬪春宮有關睢樂得之風有雞鳴警戒之益僉言賢淑宜正號名特頒冊寶立爾爲皇后於戲帷誠敬可以相九廟之禋惟孝愛可以奉兩宮之餋惟仁惠以逮下惟恭儉以持身庶成雍睦之風克介綏和之福茂隆化本億萬斯年

○遂頒詔於天下詔曰孝莫大於尊親政必先於正名禮典具存古今攸重朕恭承緒丕統禦華夷務惇敍於大倫式恢弘於化理仰惟皇祖母聖慈仁壽太皇太后懿徳配天慶鐘先帝茂隆國祚保育眇躬聖母皇后貞靜柔慈含弘光大賢踰樛木愛軼螽斯肆予克底有成寔賴二聖撫迪擁佑所致也厚徳深仁罔極莫報允惟兼餋以天下則必各極其尊稱纘紹云初舉行敢後謹於今月初九日率吁文武臣工寅奉金寶尊上顯號皇祖母曰聖慈仁壽太皇太后母后曰皇太后乃若相禋助餋必資內徳之賢爰冊妃張氏年九月初六日以後內外衙門問擬囚犯除死罪並已發落外其餘犯該徒流以下詔書到日悉宥其罪文職官吏監生生員承差知印陰陽醫生有犯貪淫及武職有犯敗倫傷化例該爲民及帶俸差操者俱照原擬發落該充軍者爲民該立功調衛者俱原衛帶俸差操其未到官者仍提問擬明白俱照前例發落原奉旨勘問者奏請定奪一內外武職總小旗有因奏言不干己事並指供參稱致罪降級攺調閒住等頃不系黨與者各還職役回衛帶俸差操文職自成化十二年以後有因緝紡詿誤不系貪淫攺調外任及致仕者該部查奏定奪其奉特旨調任降級者果有才識超卓量材擢用一在京各衛所有軍民捨餘人等冒投軍役事發問擬明白監追關過月糧冬衣布花等頃未完悉皆放免一在外各倉場官攢人等有虧折糧艸監追年久除侵盜虛出等頃照舊監追外其有浥爛損折者悉免追陪後不爲例一內外軍職緣事革去見任五年以上有能攺過自新者在內從該部在外從巡撫巡按官訪察得實具奏許復見任一軍職先年降調發遣兩廣等處病故者子孫爲因路遠不能承襲許令原衛承襲帶俸差操一內外衛所軍士月糧多被該管官旗假以公用爲名扣除克減以致軍士不得全支及在外沿邊收糧官攢人等通同勢要親屬包攬插和沙土糠秕虛出通關致令倉廩空虛所在風憲官訪察拏問追究治以重罪一朝廷閔念小民凡事減省今後不許輕差人出外買辦采辦物件科斂銀兩罰取財物因而克落入己司府州縣官員亦不許額外多僉皂隸侵漁小民但有違者巡撫巡按官體訪參奏拏問一各邊空閒田地曾經踏勘丈量造冊在部爲屯田徵納子粒者後又攺將子粒爲買補官馬花費戶部行令攺正照舊徵納其有釋放軍伍遺下屯糧負累官旗陪納者巡撫巡按官查勘除豁一農務至重有司時加課督所在陂塘宜預修築以備旱澇其田畝有因大水沖決虛貝�皮稅糧許具告勘實照例除豁其有泥沙壅積荒閒田地開墾成熟許自首起科不許隱占違者罪之一軍民之中有懷材抱徳堪爲任用隱於山林者許府州縣正官從公舉送吏部以憑核實考用不許狥情濫舉一府州縣官有廉能公正撫字勤勞者巡撫巡按並布按二司官具奏旌擢如有罷軟老疾不能任事者考察放回致仕閒住貪暴者拿問如律兩京國子監官並在外學官中有才識堪任風憲者並府佐州縣正員吏部照舊推舉毋得偏徇好惡黜陟不公一各處有等主文書算快手皂隸總甲門禁庫子人等久戀衙門說事過錢把持官府起滅詞訟灑派稅糧賣放彊盜誣執平民陷害良善者巡撫巡按布按二司官訪察拏問發遣遠充軍一軍民之家有五世以上同居共爨不分者有司勘實奏聞旌表以勵風俗詔書到日先給羊酒獎勸一天下祀典神祗所以保庇生民有司務在誠敬奉祀壇廟損壞隨卽修理母致褻瀆廢弛一各處學校有司宜加勸勉其廩膳生員累考文理不通者及增廣年至二十五六在學六年無進益者照例黜退別選俊秀作餋務期成才一沿邊並各處盜賊不時侵掠生發其軍衛有司須量力以時修築城池樓櫓用備不虞一各處分守守備兵備管糧內外官員自天順元年以後添設數多可並省者該部查奏取回別用一天下大小衙門政務如有利所當興獘所當革者所在官員人等指實條具以聞一前後詔書寬卹恩典及合行政務有司當卽遵行不許視爲故常於戲立愛惟親徳教弘敷於四海正家有道皇祚茂衍於萬年誕告多方咸知朕意

○吏部﹤鋶﹣釒﹥上太常寺太醫院堂上官並文華殿書辦官職名且言太常寺掌寺事尙書劉岌侍郎丁永中少卿蒙以聰崔志端寺丞楊遇淸皆額應存畱寺丞杜日融趙繼宗布自云則額外多餘者太醫院院使施欽院判任義章淵皆額應存畱通政司左通政張倫左參議丘鈺院使仲蘭錢鈍院判劉文泰汪智許觀莊元金璽李思勉施鑑陳公賢徐生黃綬孫泰潘澤王玉則額外多餘文華殿原無額數今書辦者寺丞杜昌髙岱周惠疇唐勝華英中書舍人仝泰楊立序班袁佩凡八員得旨布自云補額僉書杜日蝕趙繼宗各降原職供事汪智李思勉致仕張倫降院判其餘降禦醫杜昌降中書舍人髙岱周惠疇唐勝華英降鴻臚寺主簿仝泰楊立袁佩降順天府檢校各仍舊辦事

○吏部﹤鋶﹣釒﹥上文職傳升官三品該降正六品者四員通政使任傑李景華太常寺卿陳敩太僕寺卿楊杞擬各降都司經歷五品降正八品者三員光祿寺少卿幹信工部郎中朱義尙寶司少卿嚴勛擬降外衛知事餘四十七員擬降布政司照磨都司吏目及長官司吏目從之

○命狹西都司都指揮同知李寬充副總兵分守涼州

○丁丑罷左軍都督府都督同知李俊署府事止令坐營先是俊當直宿皇城四門因過光祿寺從太監楊信飲酒比出東工門已閉不得入事聞命逮治之俊懼援近例自陳乞解戎事上因而宥之故有是命

○戊寅禮部請量給烏思藏闡化王及輔教王所遣入貢番僧紮失羅竹等口糧腳力仍令今後每三年一貢差人不許過百五十名仍塡寫原給勘合至各該官司比號如無番王印信番字奏本咨文及貢期煩數來人過多者俱卻回並裁減給賜之數從之

○升漕運總兵官署都指揮使都勝爲中軍都督府署都督僉事仍舊任時勝具疏乞休兵部覆奏勝職任以總兵爲名而其官乃都督府屬職文移不便且效勞最久精力未衰請量加升擢故有是命

○己卯敕諭禮部曰朕以涼徳獲嗣丕基哀疚之中凡內而尊崇大禮外而撫綏大猷次第舉行痛惟朕生母恭恪莊僖淑妃鞠育劬勞恩深罔極今賴三靈之佑托於億兆臣民之上奉餋無逮風木之感寔切於裏矧議政之初奉聖慈仁壽太皇太后皇太后聖旨咸謂母妃須進名位式昭慶源因令輔臣考據春秋大義前代名君英辟定典乃請於二聖欲遣官奉冊寶詣陵園尊爲皇太后用垂隆名於永世俟皇考梓宮發引有期預啟祔葬庶少罄孝忱於萬一爾禮部其具儀擇日以聞

○戶部言今歲天下衛府司所州縣奏水旱災凡八百餘處請下撫按等官嚴督所司核實從之

○卽廣東封占城國王子古來爲王護歸國敕安南國還其侵地初遣給事中李孟暘行人葉應充正副使往占城冊封未至而古來爲安南侵奪因葉國航海至廣州將入訴於朝巡撫都禦史以聞遣南京都察院右都禦史屠滽往廣東議處其宜滽至上奏曰據古來稱本國原有八州二十五縣盡爲安南所並成化中占城將赴訴於朝始歸邦都郎馬那里等四州五縣其後占城頭目提婆苔判入安南安南又以一州三縣與之占城止存三州二縣今提婆苔判已死安南復逼取其生身欲盡以邦都郎等地立提婆苔之子爲王然古來之子蘇麻及頭目萬人方固守以待古來之意欲卽於廣東受封請兵護送並乞移文正其彊界庶得安全臣等欲如其請令孟暘等就此冊封俟冬遣武臣護歸其國孟暘等不必親行仍請敕安南還其侵地兵部覆奏從之遂賜安南國王黎灝敕曰比得廣東守臣會奏占城國王子古來訴稱其國原設班者班城等八州及打亞等二十五縣成化七年爾國興兵占奪前項地方十三年三月內退還邦都郎馬那里等四州五縣尋將埋打裏奔底把底等一州三縣撥與反叛頭目提婆苔掌管後又潛令提婆苔興兵尋殺古來致被古來部下人馬殺死爾等乃差頭目領兵逼取提婆苔生身以此古來窘迫絜家涉海遠來申訴及查爾等先年奏稱占城地土皆是彼國土酋自相割據今審古來所訴則爾國奪占逼逐之迹似有可驗不然古來何爲蕩析離居一至於此但爾國素稱秉禮豈肯陰惡陽善飾非文過上虧事大之忠下失睦鄰之義意者王或不知而爲守邊頭目黨逆構怨隱欺蒙蔽之所致歟廣東布政司已嘗備咨爾國未有咨報今因使回特賜敕諭王當以救菑卹患爲心副我朝廷興滅繼絕至意嚴加禁飭守邊之人毋以彊淩弱毋稔惡府辜悉以茅嶺界外八州二十五縣之地歸屬古來惇睦鄰好共享太平非獨占城爲然雲南守臣亦累奏爾國土官舍人刀祝在我五邦蠻嵋等寨住坐假稱寧遠州知州主人名號擾我邊民已被戍兵驅逐去矣然其畱戀未已不能復無來之念王宜加意訪察差人將刀祝並其家屬盡行拘回置之於法毋容蒙蔽仍來潛住假稱名號虧爾忠義自取弗靖此事蚤爲回奏庶見爾誠若徒事矯誣福善禍淫天道有在王其審圖之欽哉故諭

○攺武成後衛爲茂陵衛

○庚辰聖慈仁壽太皇太后聖旦免命婦朝賀

○賜各王府及天下諸司賫進表物官員人等鈔錠彩叚有差大明孝宗敬皇帝實錄卷之五

成化二十三年十月壬午增設大同平虜衛收糧州判官及井坪守禦千戶所收糧州吏目各一員從巡撫都禦史葉淇請也

○命蔚州左衛署都指揮僉事陳雲光副總兵協守延綏神武后衛署指揮同知楊能分守居庸關義勇左衛指揮使孫鑑協守興武營

○夜月犯昴宿西第二星

○癸未尙衣監太監廖屏餋病辭還先賜保定府定興縣莊田百七十二頃有期命戶部遣人守視

○左軍都督府帶俸都督同知王瑛乞致仕許之

○甲申誠孝昭皇后忌辰上祭奉先殿遣附馬都尉周景祭獻陵

○禮部言南京各衙門俱因事簡官不全設其僧道錄司教坊司事務尢簡欲準近日裁革事例僧錄司畱右善世右講經左右覺義各一員道錄司畱右至靈二員左右玄義各一員管事俱用升職在前保舉相應者餘皆帶衘間住教坊司畱右韶舞二人左右司樂各一員管事亦各用升官在前者餘皆革職其兩京寺觀住持擇年深戒行老成給札在前者敕建寺觀畱二名敕賜寺觀畱一名餘皆革罷僧道系納銀賑濟等項度牒明白及本地寺觀出身者許令本處寺觀住坐不許仍前四外雲遊教坊司俳長於精通樂藝年深補充數內照額挨次畱四名辦事餘皆革去俳長仍充色長食糧協同俳長辦事候有缺挨次收補其餘傳奉補充者革去止照原役食糧當差並各色色長系精通樂藝者畱四名其餘傳奉補役及老疾不堪之人盡數革退俱從之

○命後軍都督府故都督同知穆義之孫髙襲原職指揮使錦衣衛帶俸

○乙酉朝鮮國王李娎遣陪臣同知中樞府事韓儹等奉表文及方物來朝貢賜宴並衣服彩叚等物有差

○徳王見潾奏欲奔大行皇帝喪代王成煉奏欲詣闕賀登極各貽書止之

○禮部進尊聖母恭恪莊僖淑妃爲皇太后儀注一成化二十三年十月二十六日恭上尊謐前期太常寺官奏致齋本部奏請遣官祭告天地宗廟社稷至二十五日行祭告禮用祝文香幣果酒脯醢如常儀是日上告祭憲宗純皇帝幾筵內侍官陳設酒饌如常儀上具素冠服內導引官導上詣拜位奏四拜禮奠帛獻酒讀祝四拜焚幣帛祝文禮畢一本月二十五日遣官行恭上尊謚冊寶禮前一日內侍官置冊輿寶輿香亭於奉天門捧冊寶各置輿中是日早文武百官素服於丹墀內東西序立上具素冠服立於奉天門序班引遣官於丹陛中道贊行五拜禮跪內侍官舉冊寶輿降階贊俯伏興遣官興立於東俟錦衣衛官校接冊寶輿香亭由午門中門出鼓樂前導設而不作遣官由左門出隨行上還一遣官詣陵國行恭上冊寶並祭告禮至日太常寺陳設祭品如常儀鴻臚寺官設冊寶案於享殿中左右冊寶至陵園由中門進至享殿前導引官引遣官由右門入至丹墀內贊官唱執事官各司其事導引官引遣官至享殿前就拜位捧冊寶官於輿內捧冊寶由殿中門入至神禦前左右北向立贊官贊四拜禮傳贊文武分官皆四拜導引官引遣官由殿右門入神禦前贊跪傳贊文武分官皆跪贊進冊捧冊官以冊跪進於遣官左遣官受冊獻畢以冊授捧冊官置於冊案贊進寶捧寶官以寶跪進於遣官左遣官受寶獻畢以寶授捧寶官置於寶案贊宣冊宣冊官詣案取冊跪於遣官左宣訖置於冊案贊宣寶宣寶官詣案取寶跪於遣官左宣訖置於寶案贊俯伏興平身傳贊文武分官同贊復位導引官引遣官由殿右門出至拜位贊四拜傳贊文武分官同導引官引遣官至神禦前贊初獻禮贊跪傳贊文武分官皆跪贊獻帛獻酒贊讀祝讀畢贊亞獻禮贊獻酒贊終獻禮贊獻酒贊俯伏興平身贊復位導引官引遣官由殿右門出至拜位贊四拜傳贊文武分官同祭畢冊寶收貯於享殿一是日文武百官隨冊寶送至長安右門外止其各衙門分官送至陵園免辭陪祭畢回朝見

○調眞定衛百戶一員軍士五十人神武衛千百戶二員軍士一百人戍守倒馬關諸隘口從監察禦史曹璘等奏也

○命府軍前衛署都指揮同知文錦分守涼州

○丙戌命狹西都司都指揮僉事朱祥充左參將分守延綏西路

○丁亥少師兼太子太師吏部尙書華蓋殿大學士萬安再乞致仕上曰卿事先帝及朕效勞年久正宜倚任乃累奏乞休特允致仕仍給驛回鄕有司月給米五石歲撥夫役八人應用以禦史姜洪湯鼐庶吉士鄒智相繼論劾也

○戊子賜徳府壽張郡主並儀賓沈鳳西河王府河津郡君並儀賓侯瑢誥命冠服如制

○工部主事林沂言比年以來嬖幸用事忠諫結舌今登極肆赦而求言之路尙未開廣廷臣及科道官有陳言獲譴及錯誤被斥者俱未得敍復此必二三執政大臣及左右有事蒙蔽者非陛下本意也尙幸羣臣之中若進士李文祥禦史湯鼐主事夏崇文相繼進言以發其姦果言者不誣則蒙蔽者當抵罪今乃或黜其官或寢其章彼將何以懲哉臣願斷自聖志敕該部通查各官一一召回以作新天下忠義之气愼選風節孤髙之人以任通政司之職有以實封來上者毋令啟視及取副章以體大易愼密之戒六科十三道有缺許五品以下廷臣舉素負直名有學術識大體者充之其不能舉職及無所建者則並罪舉主又乞延召侍親檢討陳獻章侍講謝鐸餋病編修張元禎郎中林雍給事中賀欽致事僉事章懋教諭林光吾哻以備顧問使天下知朝廷之尊賢好善崇獎廉退之意奏上得旨沂所陳多飾繁文又欲變亂舊制引用偏僻之人俱不允

○故事陜西洮州岷州及河平二衛歲調官軍往涼州備禦至是巡按禦史武淸奏洮州與番族雜處勢不宜分兵他往請畱本處操備其泯州與河平二衛仍令備禦涼州下兵部覆奏從之

○戊子刑部尙書杜銘乞致仕許之以禦史姜洪劾其年例衰憊進取彌篤也

○太子太保兵部尙書餘子俊乞致仕上曰卿練達兵政宜勉盡職不允所辭

○升給事中宋琮陳壽韓重夏祚王珩陳璚俱爲左給事中王質王珦陳瑞趙竑張九功王敞俱爲右給事中琮質吏科壽珦戶科重九功禮科祚瑞兵科璚竑刑科珩敞工科

○兵部疏上傳升武官錦衣衛指揮僉事王榮等七百一十四員其款十有四曰皇親曰保母曰女戶曰恩蔭曰錄用曰通事曰勛衛曰散騎及匠人舍人旗校勇士軍民人等仍請行南京兵部及各巡撫巡按一體奏革上是之命勛衛散騎及皇親錦衣衛指揮同知孫純宗等五十一員仍舊其皇親指揮同知王榮正千戶郭勇章瑄張俊王淸王欽潘成嶽秀王敏姚福員十員降百戶邵安邵喜降冠帶小旗百戶李祥陳經萬安萬泰革職保母指揮同知呂永昌僉事胡瑤千戶張浩等六員女戶百戶吳寬張銘並勇士王端亦仍舊余女戶千戶韓全劉瓚施仁降百戶百戶祝瑁等九員降冠帶小旗恩蔭太監韋泰等孫百戶韋璽等三十八員不動余太監裴當張敏等侄指揮使張質千戶裴安裴璽等十五員降百戶錄用太監孫淸侄千戶孫通等三員不動余太監陳玄覃禮侄千戶陳泰覃安等七十五員降冠帶小旗其匠藝舍人旗校勇士監生軍民人等出身傳升者二品降正千戶三品副千戶四品百戶五品冠帶總旗六品冠帶小旗各帶俸著役差操終身內各項官員原有功升功襲及原系通事者仍查其功次定與職役聞奏其疑目有未載者止革傳升職事存其舊職云

○己丑襲封衍聖公孔弘泰以進香至京

○戶部會各部都察院並漕運等官議上漕運等事宜一弘治元年歲運糧四百萬石內請以六十八萬石派被災之處每石折收銀七錢一舊例令遮洋船於徳州庫順帶布花送薊州倉初欲便民而今實累軍請令納戶每布一匹綿花三斤各給軍人腳價錢各一文以助其費一舊設遮洋船以從海運船大人眾載米亦多今漕河灘淺請悉攺爲漕船而均派其人米之數一臨淸會同二閘久不行船通請裁革每閘畱十夫以司啟閉一直隸廬鳳二府及應天府江浦縣弘治元年解京馬匹請暫照江南事例每匹折收銀十二兩以蘇民困一請復設潁州毫縣二稅課局革定遠潁上二稅課局及繁昌縣仰窪河泊所一請攺鳳陽府管糧通判協管府事一請添設雲南按察司副使一員專管騰衝金齒等處兵備並設臨安府嶍峨縣興衣鄕巡檢司及陜西河州定羌巡檢司直隸廣徳州廣安巡檢司一請攺湖廣襄陽府撫民同知爲鄖陽府同知兼撫治流民並添設鄖陽府推官司獄各一員竹山竹溪上津鄖西鄖房六縣佐貳官各一員一蘇州府許墅鎭鈔關所收鈔錠每貫請如舊折收銀五釐年終類角�羊戶部一請革山東按察司管屯僉事一員一請復設萬全左衛及龍門衛儒學一請添設宣府新城馬房倉副使新河口堡倉大使各一員一請給萬全都司所屬衛所城堡原選用捨余壯勇冬衣布花如賞軍例得旨俱準議

○庚寅晉府慶成王鐘鎰永和王奇淯譜詣闕賀登極上各貽書止之

○辛卯賜靖江王府鎭國中尉相覿嫡次子名曰規瑛相頤嫡次子曰規舸輔國中尉規石�從嫡長子曰約餉規和嫡長子曰約頒規哲嫡次子曰約顥規礜嫡長子曰約饒代府鎭國將軍仕壞第六子曰成錧第七子曰成鑞仕埍第三子曰成金�只仕壠第二子曰成鏾成鈌長子曰聰洲第二子曰聰��蓼成金�入第二子曰聰淥楚府奉國將軍榮沘嫡第二子曰顯櫃晉府河東王奇淮第七弟曰奇漶第三子曰表棳

○戶部言前錦衣衛指揮萬喜等辭退所賜莊田尙有涿州等四處隱匿未辭宜俱追入官從之

○壬辰恭上孝穆慈慧恭恪莊僖崇天承聖皇太后紀氏尊謚英國公張懋奉命告天地襄城侯李瑾告宗廟新寧伯譚祐告社稷駙馬都尉周景告陵園文武衛門各分官陪祭

○癸巳命吏部左侍郎兼翰林院學士徐溥入內閣參預機務

○六科十三道交章劾奏大學士尹直吏部尙書李裕右都禦史劉敷右副都禦史丘鼐禮部左侍郎黃景皆與李孜省同惡相濟姦邪貪黷掌國子監事禮部右侍郎丘浚掌尙寶司事左通政李溥右通政陳琬太僕寺卿李溫少卿林鳳俱昏庸誤事奔兢無恥乞明正其罪或罷歸田裏以爲人臣不忠之戒詔直等皆先帝簡任朕初正位湏用人理辦庶務爾等何爲劾之不允仍令直等各盡心供職勿生嫌疑

○以戶部折銀二千兩送昌平縣給黃花鎭官軍月糧從戶部主事許坦奏也

○以卽位賜各邊官軍銀人二兩遼東薊州宣府大同山西代州狹西延綏寧夏甘肅偏頭紫荊倒馬居庸等關共六十一萬五千三百二十餘兩分遣科道官往給之

○罷分守莊浪左參將右軍都督府都督僉事田廣甘肅遊擊將軍錦衣衛帶俸都指揮使吳玉分守西寧狹西都司都指揮僉事哈震傳升職任並傳旨攺調錦衣衛副千戶單政等十員各回本司本衛帶俸差操分守遼陽副總兵府軍前衛帶俸都指揮僉事韓斌濟州衛帶俸署都指揮僉事魏啟各仍舊以斌頗有時名啟曾經推舉故也

○築大同竇家坊等堡十四座

○都察院言近會官審錄重囚問擬死罪情眞者三十三人請如律處決上曰各犯旣情眞罪當弗可原但宅憂中未忍行刑姑系之旣而刑部亦具死罪情眞者四十八人以請復命系之

○夜西北流星如彈色靑白自捲舌行長丈餘發光如盞燭地西北行至奎宿尾迹炸散

○甲午以旱災免直隸永平府所屬州縣夏稅麥五千一百四十八石有奇

○乙未以恭上孝穆慈慧恭恪莊僖崇天承聖皇太后尊謚禮成上遺書各王府及命禮部通行天下諸司知之

○趙府臨漳王見淔乞詣先塋祭掃詔許行一次不爲例

大明孝宗敬皇帝實錄卷之五終

明孝宗敬皇帝實錄卷之六

成化二十三年十一月丙申朔欽天監進弘治元年大統歷上禦奉天殿受之給賜文武羣臣頒行天下樂設而不作百官常服行禮

○吏部左侍郎兼翰林院學士徐溥辭內閣之命且乞致仕上曰卿學識老成特玆簡用所辭不允

○太子少保兵部尙書兼翰林院學士尹直再乞致仕不允

○巡撫宣府都察院右副都禦史張錦乞致仕不允

○丁酉復除四川布政司右參政王進於山西四川按察司僉事許晟於山東廣東僉事楊澤於福建俱以丁憂服闋也

○戊戌以進士鄭寯等二十人爲給事中寯林廷玉吏科祝俓王璽葉紳鄭宗仁魏玒戶科胡瑞王綸孫孺禮科張朝用劉孟楊瑛盧亨魯昂兵科胡金季源韓祐刑科龐泮柴昇工科

○魯王周王遼王及鎭安宣寧通渭三郡王乞詣闕朝賀

○上各貽書止之

○巡撫順天等府都察院右副都禦史彭韶巡撫山西右僉都禦史左鈺乞致仕不允

○革京通等處倉場總督太監二員京通二倉及淮安徐州臨淸三倉監督內官七員俱天順元年以後增設者也

○兵部言鎭守甘肅都督周玉等奏稱瓦剌養罕王屢至赤斤東竊掠云欲犯甘肅近與罕愼締親又遣使隨哈密使臣奏欲入貢此其情皆不可測請各差通事省諭罕愼輯和諸夷撫綏部落瓦剌果欲入貢當從舊路而進並敕鎭巡等官嚴爲之備從之

○總督兩廣軍務都察院右都禦史宋旻奏江西流賊千餘人攻破揭陽縣治劫掠庫銀脫放囚犯縱火殺人請合兵剿捕事下兵部覆奏以爲彊賊流劫巢穴不定恐老師糜財無濟於事宜敕兩廣及江西福建鎭巡等官各精選官軍民快人等於交界地方就糧駐札或合兵夾攻或分路圍困鎭巡等官仍各身親督責相機區畫從之

○協守宣府副總兵右軍都督府都督僉事江山乞致仕許之

○先是遼東都指揮同知劉璇備禦寧遠坐賊入境搶掠匿不以實聞下巡按禦史擬璇充軍都察院以情罪未明行續差禦史覆勘奏璇所部𨿽有亡失旋亦追還兼有斬獲賊首一級情輕律重至是本院覆請詔璇及指揮綫綱等免充軍各降一級指揮朱俊等各贖杖還職

○己亥命金吾左衛帶俸都指揮僉事顧璽充左參將分守莊浪旗手衛指揮使顏玉守備西寧

○命金吾左衛帶俸都指揮僉事孫鑑之子昂及金吾右衛帶俸都指揮同知竇傑之子永俱襲原職指揮使

○庚子巡撫遼東都察院右副都禦史劉潺乞致仕不允

○賜遼府鎭國將軍豪邽當陽縣孔家灣洲地一叚從其請也

○戶部言長蘆運司前存積鹽課已得旨召商報中但正統五年至成化十六年鹽課年代旣遠又近例不許越境鬻鹽以故�人益不願報中請於原擬之價各遞減銀二分從之

○命給晉府庶人鐘鋡子奇浟續婚財禮如例從其請也

○吏部聽選監生楊璽上﹤鋶﹣釒﹥言八事一崇大化謂殷周之時營建祖廟太祖居中百世不遷其子孫以世遞爲昭穆各有門堂寢室而墻宇四周其制甚備我朝太廟之建以祖宗之神同於一殿夫父坐子立姑尊婦卑禮也今皆坐享竊恐未安乞命禮部博求禮制仿殷周營建以奉歲享則名分正而大化崇矣一尊聖道謂國學祀孔子所以崇徳報功尊聖道也然以四配言之其從祀則顏路淵之父曾皙參之父孔鯉伋之父孔弗伋之叔享祀之之時爲子與侄者列於正殿而爲父叔者顧在兩廡似失尊卑之序且祭用丁日取陰火文明之象而大臣奉命至者乃以丙夜二更祀之殊非其時又國學非古璧雍之制亦爲闕典乞於大成殿後別建一堂以孔子父叔梁紇居中旁列顏路曾皙孔鯉孔弗祀之仍乞封號如其子爵其大臣祭畢復命許於祭之次日庶得從容行禮並請國學周圍鑿池建橋以復古制則所以崇聖道者在是矣一肅風紀謂禦史本司風紀之官舊制嘗於進士行人推官知縣考滿教官及聽選監生內選用故往往得人近例止於行人推官知縣而進士教官監生皆不得與所以求言路者狹矣乞諭吏部選用禦史仍遵舊制爲是一重守令謂守令親民之官其職甚重朝廷每選慈祥愷悌出自科貢者用之他途不預然政有異績者往往未久卽遷譬之赤子方乳哺於慈母而翁姑卽以他事委之則赤子失所養矣乞敕撫按等官考察守令中有善最者以禮獎勸俟九年秩滿然後不次超擢庶得久任而民受其福一愼選舉謂各布政司三年大比例用教官以司考校然布按二司官各舉所知用之不復旌別未必一一得人乞諭禮部凡遇鄕試之年請令在京各衙門堂上及科道部屬官推舉教官學行老成者然後聘用仍如兩京例以翰林院官二員主考臨期﹤鋶﹣釒﹥名奏請如舉用非人則責歸舉主仍追奪幣禮示罰一便鹽課謂四川鹽井煎鹽柴薪無地可采且井眼崩竭煎辦甚艱商人久不得支竈丁往往有追陪逃竄之患乞令戶部轉行撫按等官會議如一縣鹽井若干竈丁若干歲課若干該納過倉糧若干類造文冊七本分送布政司府州縣並提舉鹽課司各執一本量地遠近竈戶自納依年注豁令其煎辦貨賣歲以爲常不必召商開中而邊儲自實矣一通鈔法謂國初鈔法或徵商稅或收戶口或贖罪折杖與銅錢兼行近來各處有司廢格不用一切徵銀則鈔之在官而散於民者一貫不能直錢一文在民而徵於官者一貫乃收銀二分五釐虧官損民爲甚乞行天下仍遵舊制鈔貫與銅錢兼行不許別徵銀貨等物阻壞鈔法一正人心謂詔旨令罷永昌寺工役而殿宇門墻輝煌如故竊恐臣下復進禍福之說工役再興民何以堪乞拆毀其木植磚瓦等料以備公用餘地給還軍民或給與國學前後遷徙小民居之以示下人知所向背命下其奏於所司

○辛丑吏部尙書李裕以科道論列乞致仕允之李孜省嘗援裕爲族兄弟故驟致進用

○賜寧府鎭國將軍覲煉並夫人魯府鎭國將軍當沕輔國將軍當湘當湟寧化王府奉國將軍奇﹤氵隺﹥晉府鎭國將軍奇湭誥命冠服如制

○壬寅戶部言前命給事中禦史查盤兩廣布政司倉庫積貯頗多除銀兩錢鈔硝黃等物仍畱本處存貯其金器珍珠珊瑚鶴頂玳瑁象牙香藥薔薇露之類請籍取至京以備供用從之

○慶府眞寧王長子寘金�曉因賜其父祭葬請詣闕謝恩上貽書止之

○癸卯罷都察院右都禦史劉敷以科道論列也敷前已致仕復因李孜省起用故言者深詆之云

○甲辰內閣大學士劉吉再乞致仕上曰卿文學老成操履端愼朕方倚任不允休致

○開設浙江湖州府孝丰縣割安吉縣之九鄕及長興縣之三鄕隸之

○乙巳翰林院編修劉忠丁憂服闋復除原職

○河南布政司右參議葉萱丁憂服闋復除福建右參議巡視礦場

○起致仕南京兵部尙書王恕爲吏部尙書攺南京兵部尙書馬文升爲都察院左都禦史南京禮部尙書耿裕爲南京兵部尙書參贊機務升戶部右侍郎李嗣刑部右侍郎程宗俱本部左侍郎巡撫左僉都禦史葉淇爲戶部右侍郎右副都禦史彭韶爲刑部右侍郎

○巡按直隸監察禦史司馬垔上﹤鋶﹣釒﹥言至治大要在陛下一心此心須涵養省察而大學中庸二書乃涵養省察之法度也宜精訪天下儒臣之徳性端明學識純正者數人朝夕從容講究務使理欲昭然又必時接臣僚訪問政治以其所知所存驗之於行又言聖母之終不能無疑然太皇太后皇太后所以保護陛下之恩亦至似宜少抑悲思從容審察弗傷兩宮之意於凡先帝所行尢當含弘廣大以蓋其愆毋輕信希覬之徒爲己甚之舉又言先帝所用大臣其間多才行足稱任使亦有謹畏固祿之流若乃媢嫉姦貪無恥者不過數人耳亦望陛下從容審察而去之不必大爲更張以駭視聽下至販賣寶石射利之徒耗費庫藏固可痛懲然亦望考核首從始末不致延及無辜而追徵之法亦須酌量輕重毋使小人歸怨先帝是皆陛下孝心之所推也至如言事之人言𨿽過當然亦臣子義气務爲含容方見聖徳之厚其他各處鎭守內臣貽害不小尢望決意取回如南京守備必不可已亦惟精選廉靖老成者一二人足矣命所司知之

○命後軍都督府帶俸都督僉事盧欽充副總兵協守宣府

○命武功左衛署指揮同知王宣分守通州

○丁未敕諭禮部曰朕惟古者天子九廟而祖功宗徳百世不祧其他則以次祧遷有常制焉恭惟太祖髙皇帝混一區宇肇正綱常追祀徳懿熙仁四祖同殿異位情文具稱列聖相承昭穆有序至於皇祖考英宗睿皇帝九廟已備玆者皇考繼天凝道誠明仁敬崇文肅武宏徳聖孝純皇帝山陵將畢升祔有期當定祧遷之制矧惟皇妣孝穆慈慧恭恪莊僖崇天承聖皇太后祔葬畢日宜有奉享神主之禮爾禮部其會文武大臣並詹事府國子監翰林院堂上左右春坊及科道掌印官詳稽古制斟酌情文議處以聞務遵典禮足垂萬世用成朕尊祖敬親之大孝欽哉故諭

○戊申增設雲南景東府稅課司

○己酉南京狹西等道監察禦史繆樗等言八事一曰勤正學欲上銳意經術愼擇講官居宮苑之時少居講筵之時多撮其要語揭諸座隅凡方術不正之書驕奢淫逸之事悉屏不禦二曰擇正人謂邇年士俗日偸苟趨利祿輔相臺省鮮克得人如內閣學士尹直禮部侍郎黃景俱奔競憸邪妨賢病國都禦史劉敷通政司參議陳琬太僕寺卿李溫少卿林鳳大理寺丞宋經俱夤緣阿附進不以正侍郎萬翼通政張苗太常寺少卿牛綸俱恃勢幸進尙書杜銘鴻臚寺周暠府尹於冕掌國子監事太常寺卿徐瓊俱貪戀忘歸乞並投遠方或放歸田裏其致仕餋病等官有素著名望者亦乞以禮起用三曰復舊制謂皇明祖訓內官之設止於供事內府今地方機務邊城要地及錢糧課辦市舶等事內官率多干預乞敕廷臣議處凡在外鎭守分守守備內官照正統年間原設者斟酌去畱南京守備止擇淸謹者一人與文武大臣共理畱務餘各關各局量畱二名監督𨿽內府庫局衙門亦乞俱照原額設官禁其收受錢糧不得刁艱需覓凡有公務一從該部幹理四曰務節儉謂邇者宮掖之間頗尙玩好棄千金僅易一珠獻才寶輙沾一命鎭守守備內官徵斂民財遠市珍異花鳥進貢絡繹於道乞躬行節儉以先天下凡百玩好悉皆斥絕五曰愼名器謂邇者賄賂途開廉恥道喪曲藝賤夫玷於淸班權門廝役授以京秩乞敕吏兵二部通查中外文武大小官員除發身正途及徵戰有功者餘一切革去軍民匠醫責歸本役六曰一政令謂皇上嗣位之初頒下明詔如鹽課不得求討地土不投獻取回添差官員停止額外織造進貢之類遠近傳誦人人稱快第恐嗜利小人陰結近習巧爲奏請萬一得遂其姦將使綸綍反汗前獘復生乞戒近臣不許朦朧奏行違者治罪七曰飭武備謂承平日久兵玩將驕猝有緩急何以濟用乞敕兩京兵部及各處撫按等官將內外將領多方推選惟求實效其有失機誤事者必罪不赦內外軍旗捨余役占買閒者悉令退出精壯者時加操練老弱者量與輕差軍三民七科派除遭運城垣軍器外余悉禁止官有剝害必治以罪其該用從人照文識皂隸事例定與軍余輪流更替內聽兵部外聽按察司並附近府州驗撥造冊備照八曰斥異端謂邇者憸邪之士每假方術遊惰之民多投釋老甚至番僧夷種接迹中華上瀆先皇售其邪說遂致崇侈名號大創法場糜費財力乞將一切左道冒寇之徒悉置典刑其原系中國者編籍爲民系外夷者屏歸本土禁止左右不得詭詞引進創蓋寺觀仍敕兩京禮部並各處撫按等官將中外寺觀並僧道名籍一一查勘照例量畱其不系古迹不守淸規者悉令拆毀還俗命下其奏於所司

○庚戍命故定西侯蔣琬之子驥襲侯爵

○禮部尙書周洪謨上﹤鋶﹣釒﹥言禦制各寺觀碑記及遣祭諭祭各王府並大臣文字代言之臣多有用字訛謬者宜令攺正以示將來又近日撰先帝謚議有陰寓詆毀之意宜逮治萬安等罪以爲人臣欺罔不忠之之戒上命六部都察院通政司大理寺同翰林院會議以爲洪謨所奏止是指摘文字一二異同非有關於朝廷大經大法使其言皆是亦何補於治況言多紕繆徒爲煩瀆洪謨曰禦制太學碑云在宮城之艮隅宮城當攺作都城議以爲自古帝王所居之城或曰皇城或曰帝城或曰宮城或曰禁城隨人所稱初無分別今國子監在皇城東北碑文所言宮城卽皇城也不必再攺洪謨曰禦制靈濟宮碑云在宮城之西當攺作皇城之西民庶蒼惶當攺惶爲黃議以爲宮城之西卽皇城之西也古韻惶字注云惑也恐也遽也又蒼惶亦作黃皇然則蒼惶蒼黃古人通用洪謨曰禦制東嶽廟碑云輔神之貴者皆肖像如其生古昔聖賢曾生人世可言肖像如其生今東嶽輔神非曾生人世者當攺爲如其式議以爲此類貴神世傳皆有姓名貌像故碑言如是今洪謨欲攺爲如其式不知有何式可肖洪謨曰禦制靈明顯佑宮碑云禁城艮隅海子濱古者天子所居謂之禁禁城指皇城言禁城艮隅則是在皇城內艮隅非皇城外艮隅也今顯佑宮實在都城坎位不在禁城艮隅議以爲本宮在皇城之北少東非正北也洪謨乃謂在坎位是自謬耳洪謨曰禦制大慈延福宮碑云卜吉址於城東城指都城言城之東是在城外今延福宮在都城朝陽門不可言城東議以爲本宮正在皇城之東非差也洪謨曰敕諭百官云文恬武嬉出唐韓愈平淮西碑文按韻府羣玉當作熙字議以爲韓愈蓋言當時太平日久將相偸安嬉戲以致淮西反叛似用嬉字爲優洪謨曰禦制龍紋春景詩云省耕歲歲來東阡韻書雲路南北曰阡東西曰陌今誤以爲東阡萬里郊圻晴皞皞古云城外百里爲郊邦畿千里爲圻萬里郊圻是盡天下四海皆爲郊圻矣議以爲禮部韻注雲路皆曰阡韓文亦有東阡西陌又圻字與畿字同周禮夏官畿內方千里曰國畿國畿之外又有九畿曰侯甸男采衛蠻夷鎭番每畿東西北南各五百里則所云東阡萬里郊畿皆是洪謨曰禦制祭趙府儀賓崔端文營魂不爽祭都禦史李侃文靈其不爽按韻書爽者明也又差也今言魂靈不爽則是魂靈不明議以爲不爽正不差之意詩小雅蓼蕭篇云其徳不爽韓愈祭竹林神文神無爽其聰明祭文蓋取諸此洪謨又言中庸合外內之道及金縢曲禮傳注輸字巽字俱宜攺議以爲合內外與合外內文義皆通其輸字巽字官板原是紓字異字恐近時書坊私刻錯寫合行攺正洪謨又謂先帝謚議遊豫絕稀於田獵爲詆毀然議以爲論語子絕四注云絕無之盡者蓋絕稀卽絕無也謚議實是稱頌先帝聖徳殊無詆毀之意況謚議系禮部掌行當時百官集議洪謨何不明言攺正今旣進呈乃妄行陳奏希恩於己嫁禍於人上曰禦制文字旣考據不差周洪謨偏執淺見妄肆詆毀本當重治姑貸之仍罰俸兩月

○太子少保禮部尙書周洪謨乞致仕不允

○禮科給事中韓重等言禮部尙書周洪謨賦性迂疏行事偏執泥古不達時宜任情罔循眾論惛耄無爲久瘝庶務敢挾一己之見聞妄議列聖之制作況其所辯特詞章之末節非國家之大體乞明正其罪以爲挾私欺妄之戒監察禦史劉憲等亦以爲言上俱答曰洪謨挾私偏執已奪俸兩月矣已之

明孝宗敬皇帝實錄卷之六終

明孝宗敬皇帝實錄卷之七

成化二十三年十一月辛亥鄭府朝邑王祁鎔薨王鄭靖王第四子母妃張氏宣徳八年生正統八年冊封至是薨年五十五訃聞輟朝一日賜祭葬如制謚曰榮簡

○癸丑賜樂安王府福寧縣主並儀賓張暠鎭安王府杜城郡君並儀賓喬廷錄誥命冠服如制

○吏科左給事中宋琮等言比因兵部尙書兼翰林院學士等官尹直等姦貪不法奔競無恥臣等科道官交論之皇上已令尙書李裕都禦史劉敷致仕去臣等竊以尹直及禮部左侍郎黃景姦貪奔競比之李裕等爲甚如進士李文祥禦史湯鼐姜洪庶吉士鄒智及南京十三道官相繼論奏此可見好善惡惡天下之同情也且尹直自南京轉任兵部以至入閣黃景自部屬升任通政以至侍郎未嘗一經推舉其附托姦人而進不待辯說自明矣況其自陳皆不實言不職之罪乃飾非彊辯自敍年勞又皆誣稱先帝見知特加任用此又姦邪不忠欺罔不法之尢甚者也伏望皇上斷自宸衷明正其罪罷歸田裏則公道昭明人心痛快監察禦史許斌等亦以爲言上曰爾等言是尹直黃景旣進用不合公論直令致仕給驛還鄕景冠帶間住時論快之

○甲寅禮部進孝穆慈慧皇太后祔葬茂陵儀注一本月二十二日太常寺奏致齋文武百官宿於本衙門致齋三日二十六日遣官以祔葬告天地宗廟社稷上親告憲宗純皇帝幾筵上素服內導引官導上詣拜位奏四拜奠帛獻酒讀祀再四拜焚帛祀禮畢二十七日辰時開土啟玄宮祭告陵園執事官陳牲醴如常儀設奉遷官拜位於享殿前內侍引奉遷官詣拜位贊四拜奠帛獻酒讀祀又四拜焚帛祀禮畢別遣官祭告后土執事官陳酒饌如常儀贊再拜酹酒讀祀再拜禮畢是日免朝旣啟玄宮見梓宮行祭告禮執事官陳酒饌如常儀設奉遷官拜位於梓宮前內侍引奉遷官詣拜位行禮如前儀旣奉遷梓宮至享殿拂拭安奉訖執事官陳酒饌如常儀設奉遷官拜位於梓宮前內侍引奉遷官詣拜位行禮如前儀壙內原安奉玄纁玉璧五穀等物就瘞於壙側十二月初六日遣太常寺官祭梓宮所經過橋梁初七日辰時奉遷梓宮啟行先期一日司禮監禮部錦衣衛及執事官設大昇轝於享殿門�二外葬儀以次陳列於外各衙門分官素服烏紗帽黑角帶詣陵園以俟奉送是日免朝執事官陳酒饌如常儀設奉遷官拜位於梓宮前內侍引奉遷官詣拜位行啟奠禮如前儀畢執事官升徹去幃幕等物內侍徹啟奠執事官進龍輴於享殿下設眞亭神主輿謚冊寶輿於殿前畢執事官陳酒饌拜位如常儀內侍引奉遷官詣拜位行祖奠禮如前儀畢內侍官於梓宮前奏請靈駕進發內侍先捧謚冊寶次捧神主銘旌俱由殿中門出安奉輿內執事官升奉起梓宮降殿內侍官奏請梓宮升龍輴執事官奉登龍輴訖以幃幕障飾梓宮遂啟行執翣者分列左右內侍擎傘扇侍衛如儀儀仗居前謚冊寶輿神主與眞亭銘旌以次行梓宮至陵園門外內侍官奏請梓宮升大昇轝安奉訖執事官陳牲醴拜位如常儀內侍引奉遷官詣拜位行遣奠禮如前儀內侍官奏請靈駕進發司禮監官率儀衛謚冊寶輿等前行鼓樂前導葬儀等以次前行沿途軍民人等遇梓宮至皆俯伏候梓宮過而興大昇轝行每程宿頓於席殿內儀仗等物貯於小席房內將至陵有司先設席享殿於茂陵獻殿之右執事官龍輴於享殿門外候大昇轝至禮官奏請靈駕降轝升龍輴詣享殿執事官奉梓宮升龍輴由中門入奉遷官由左門入詣享殿上安奉訖謚冊寶輿神主輿仍陳於前執事官陳酒饌如常儀設奉遷官拜位於梓宮前內侍引奉遷官行安神禮如前儀百官陪拜於享殿外傳贊行禮同是日遣官以祔葬祭告后土並天壽山執事官陳酒饌常儀贊再拜酹酒讀祝再拜禮畢別遣官祭告長陵獻陵景陵裕陵執事官陳酒饌如常儀贊四拜奠酒讀祝再四拜畢十七日將掩玄宮執事官陳酒饌如常儀設奉遷官拜位於梓宮前內侍引奉遷官詣拜位行遷奠禮如前儀畢內侍復引奉遷官詣梓宮前內侍奉請靈駕赴玄宮奉遷官俯伏興執事官升奉起梓宮進皇堂安奉訖內侍奉謚寶置於前以次陳列冥器等物畢內執事官陳酒饌於皇堂門外奉玉幣案置香案前設奉遷官拜位前內侍引奉遷官詣拜位贊四拜奠酒請進贈執事官捧玉幣跪進於奉遷官之右奉遷官受玉幣獻畢以授內執事捧入皇堂安奉訖贊俯伏興四拜贈禮畢內侍出遂掩玄宮執事官陳牲醴於玄宮前如常儀內侍引奉遷官詣拜位行享禮如前儀禮畢祭謝后土並天壽山及祭告憲宗純皇帝別遣官以祔葬畢祭告長陵獻陵景陵裕陵

○趙府湯陰王長子見準乞出城葬其母妃彭氏從之命卽以是日回府

○是日曉刻大風揚塵蔽空良久息

○乙卯敕吏部少保劉吉升少傅兼太子太師吏部尙書加俸一級大學士如故侍郎徐溥升禮部尙書兼文淵閣大學士

○升詹事府少詹事劉健爲禮部右侍郎兼翰林院學士入內閣參預機務少詹事兼侍讀學士楊守陳吏部右侍郎右庶子汪諧左諭徳程敏政俱少詹事兼侍講學士左諭徳傅瀚右諭徳陸﹤釒戈﹥左中允周經俱太常寺少卿兼侍讀侍讀學士李傑左庶子仍兼侍讀學士右諭徳謝遷吳寬俱左庶子兼侍讀仍加俸一級侍讀董越侍講王臣俱右庶子兼侍講太常寺卿兼正字謝宇工部右侍郎掌通政司事錄靑宮舊勞也

○聽選監生許鑑上﹤鋶﹣釒﹥陳五事一欽天監官多不諳天文天文生又不肯習學所以考驗推步欠精乞命監副張紳或致仕太常寺卿童軒掌監事選人習學補用宜令本監堂上官於天文曆數陰陽每科推選二人委以教訓通選各官生子弟六十人專習其業以次聽用一國子監納馬納粟監生壅塞選途欲令已仕者罷之未仕冠帶榮身但近因救荒權開此例大信已行義難遽革惟宜申命有司不可復啟幸端一孔子廟廷孔伋曾參坐於孔鯉曾點之上請行議攺且孔子無一命以及其親請加聖父叔梁紇謚號別於大成殿後立殿祀享一京城內外軍民於父母之喪殊無哀戚專以延僧道設醮爲務宜通行禁約一祖訓條章一書乞常置左右與經書參講禮部覆議宜如所奏惟廟祀之禮難遽更易上以童軒前已致仕姑已之餘如所議

○山西汾州民呂彥聰以父王犯死罪乞以身代死詔不允

○夜順聖川地震有聲

○丙辰禮部進憲宗純皇帝梓宮發引至祔享儀注一十二月初七日太常寺奏齋戒文武百官宿於本衙門是日敕大臣一人護喪並領在途諸祭祀事其把總內官及入皇堂內官內使匠作各奉敕行事禁屠宰至葬畢日止禁音樂至祔廟日止各衙門俱預定送葬官員姓名以請十一日十二日百官俱衰服晨詣思善門外哭臨自是至奉迎神主還京日俱免朝一十一日遣官以葬期告天地宗廟社稷上衰服告幾筵內侍陳酒饌如常儀內導引官導上詣拜位親王以下俱衰服各就拜位奏四拜奠帛獻酒讀祝再四拜舉哀哀止焚帛祝禮畢一十二日遣內官祭告乾淸宮門隆宗門思善門並橋右順門午門端門承天門禦橋大明門遣太常寺官祭告玉河橋徳勝門並橋淸河橋沙河安濟橋朝宗橋關王朝天將廟靈濟宮城隍廟東嶽廟眞武廟一十二日晚上衰服告辭幾筵內侍陳牲醴如常儀內導引官導上詣拜位行禮如前儀畢次聖慈仁壽太皇太后祭次皇太后及宮眷祭次英廟皇妃及宮眷祭次憲廟皇妃及宮眷祭次中宮及宮眷次興岐益衡雍五王祭次重慶等長公主祭次皇女祭俱如前儀次內官內使祭一十三日梓宮啟行先一日司禮監禮部錦衣衛官督諸執事設大昇轝於午門內列葬儀於午門外至大明門外內侍陳酒饌拜位如常儀內導引官導上衰服詣拜位親王以下各衰服就拜位行啟奠禮如前儀內導引官導上於幾筵殿內稍東西向立親王以下於丹陛上稍東西向立執事者升徹幃幕等物拂拭梓宮內侍徹啟奠內執事官進龍輴於幾筵殿下設眞亭神帛輿謚冊寶輿於丹陛上內侍陳酒饌拜位如常儀內導引官導上衰服詣拜位親王以下各衰服就拜位行祖奠禮如前儀畢內導引官導上詣殿上梓宮前稍東西向立親王以下俱於丹陛上稍東西向立內侍奏請靈駕進發內侍先捧謚冊寶由殿中門出置於輿內次捧神帛由中門出安奉於輿內神帛箱置於後次眞亭安置訖內侍銘旌由中門出執事官升奉起梓宮內執事持翣分左右障護梓宮降殿內侍奏請梓宮升龍輴執事官奉登龍輴訖以彩色幃幕障飾梓宮遂啟行執翣者仍分列左右內侍擎傘扇侍衛如儀儀仗居前儀仗用薦日所禦者謚冊寶輿神帛輿眞亭銘旌以次先行內導引官導上由殿左門出親王以下及宮眷皆哭後隨宮眷哭於幃中梓宮至午門內內侍官奏請梓宮升大昇轝執事者安奉訖宮眷立於梓宮之右內執事陳牲醴如常儀設上拜位於前親王以下拜位於後進帛進爵讀祝官各隨地之所宜立內導引官導上詣拜位親王以下各就拜位行遣奠禮如前儀畢內侍官奏請靈駕進發司禮監官率儀衛謚寶輿等前行上哭盡哀內侍官奏請上還宮宮眷俱還梓宮由午門中門出葬儀等以次前行親王以下哭送太常寺先設香燭於太廟中執事官設褥位於香案前梓宮至端門外少駐導引官導親王一人易淡色服詣神帛輿前跪禮官跪於親王之左奏請憲宗純皇帝朝祖禮官興親王俯伏興詣輿捧神帛由廟街左門入跪置神帛於褥位興親王立於神帛後贊禮贊跪親王跪禮官跪於親王之左奏憲宗純皇帝謁辭禮官興親王俯伏興行五拜三叩頭禮畢親王跪捧神帛興仍由廟街左門出至輿前以神帛安奉訖禮官奏請靈駕進發親王仍衰服並各王以下隨行梓宮出至大明中門外親王俱還宮百官俱衰服步送至徳勝門外俟祭畢而還其應執事及分送官騎送至陵俟事畢而還沿途市巷軍民人等遇梓宮至皆跪俯伏舉哀候梓宮過而興梓宮在途並至陵朝夕奠哭臨俱護喪官行禮大昇轝行緣途每程俱宿頓於席殿內儀仗等物貯席房內梓宮至順天府前皇親命婦及文武官命婦祭至土城外公候伯及五府六部都察院等衙門官員耆老人等祭至淸河國師禪師僧道官祭至沙河皇親及駙馬都尉等祭梓宮至陵執事官先陳龍輴於獻殿門外候大昇轝至禮官奏請靈駕降轝升龍輴詣獻殿執事官奉梓宮升龍輴由中門入護喪官由左門入詣獻殿上安奉訖謚冊寶輿等仍陳於前行安神禮執事陳酒饌設護喪官拜位內侍官引護喪官詣拜位贊四拜跪奠帛獻酒讀祝俯伏興再四拜舉哀哀止焚帛祝禮畢是日遣官祭告后土並天壽山及長陵獻陵景陵裕陵十七日將掩玄宮行遷奠禮執事官陳酒饌內侍引護喪官詣拜位行禮如前儀退內侍復引護喪官詣梓宮前跪內侍奏請靈駕赴玄宮護喪官俯伏興執事官升奉遷梓宮進皇堂安奉訖內侍官奉謚冊寶置於前陳列冥器等物仍於獻殿上設靈座以俟奉安神主遂行贈禮內執事官陳酒饌於皇堂門外奉玉幣案至香案前內侍引護喪官詣拜位贊四拜跪獻酒贊進贈執事官捧玉獘跪進於護喪官之右護喪官受玉幣獻畢授內執事捧入皇堂安置訖贊俯伏興四拜舉哀興哀止贈禮畢內侍出遂掩玄宮行享禮執事官陳牲醴於玄宮前內侍引護喪官詣拜位行禮如前儀百官俱於陵下傳贊行禮同遂題神主內侍設香案於玄宮門外陳酒饌如常儀設題主案於香案前西向設護喪官拜位於前北向內侍盥手出主於案上題主官盥手西向題主畢內侍奉安於神座藏神帛於箱中置座後內侍奏請憲宗繼天凝道誠明仁敬崇文肅武宏徳聖孝純皇帝神靈上神主行禮如前儀畢內侍啟匱覆主奏請憲宗純皇帝神主降座升輿內侍奉神主升靈輿至獻殿上內侍奏請憲宗純皇帝神主降輿升座奉神主卽座訖行安神禮如前儀是日別遣官以掩玄宮祭謝后土並天壽山及遣官以葬畢告長陵獻陵景陵裕陵遂虞祭執事官陳酒饌於神主前內侍引護喪官就拜位贊四拜跪初獻奠帛獻酒讀祝亞獻終獻再四拜舉哀哀止焚帛祝禮畢內侍官捧神帛箱埋於殿前屏處潔地焚喪儀於野遂奏請神主降座升輿還京靈輿進行儀仗侍衛如儀護喪官後隨在途仍朝夕奠是日旣初虞十八日再虞三虞四虞十九日五虞俱在途六虞在城外俱護喪官行禮二十日神主至京安神後七虞明日八虞又明日九虞俱上親行禮神主之還先於城外置幄次錦衣衛備儀衛教坊司備鼓吹設而不作文武百官衰服出城奉迎神主至幄次百官行五拜三叩頭禮神主進行百官後隨至午門外儀衛等退上及親王俱衰服奉迎於午門內神主至上舉哀步行前導親王后隨至宮門外聖慈仁壽太皇太后皇太后英廟皇妃憲廟皇妃中宮及公主宮眷等迎於宮門內舉哀以次後隨神主至幾筵殿內聖慈仁壽太皇太后皇太后以下立於殿西稍北東向上立於殿東稍南西向親王立於丹陛上稍東西向內侍官奏請憲宗純皇帝神主降輿升座上捧神主安奉於靈座訖行安神禮內執事官陳牲醴如儀內導引官導上詣拜位親王俱入就拜位奏四拜興跪獻酒讀祝再四拜舉哀哀止焚祝畢皇太后以下入拜位舉哀行謁見四拜禮百官於思善門外傳唱行禮同旣安神內侍官復陳酒饌拜位如常儀內導引官導上及親王俱衰服詣拜位行七虞禮四拜初獻奠帛獻酒讀祝亞獻終獻再四拜舉哀哀止焚帛祝二十一日八虞如前儀是日上素翼善冠素服腰經禦西角門百官行奉慰禮二十二日九虞如前儀二十三日卒哭是後罷朝夕奠內侍官陳牲醴如常儀上及親王俱衰服就位行禮如前儀畢內侍官徹去祭物復陳酒饌如常儀上仍衰服以明日請神主祔享太廟告於幾筵親王以下衰服各就位行禮如前儀二十四日神主祔太廟前期三日齋戒前一日遣官以祔享祭告太廟至日太常寺官設牲醴於太廟如時享之儀樂設而不作設憲宗純皇帝禦座於宣廟前殿禦座之次錦衣衛設儀衛於午門外是日早內執事官設酒饌於幾筵設憲宗純皇帝衣冠於幾筵前進神主輦於殿前設衣冠輿於丹陛上設上拜位於幾筵殿上正中設親王拜位於殿前丹陛上上衰服內導引官導引詣拜位親王各衰服詣拜位奏四拜舉哀哀止各立於拜位之東西向內侍官詣靈座前奏請憲宗純皇帝神主降座升輦詣太廟祔享上捧神主由殿中門出安奉於輦內執事官捧衣冠置於輿後隨內侍擎傘扇如儀至思善門外親王退上於右順門具祭服升輅後隨至午門外儀衛如儀至太廟南門外俱分列左右上降輅太常寺官導上詣輦前跪太常寺官奏請憲宗純皇帝神主降輦詣太廟祔享上俯伏興搢圭詣輦捧神主由左門入內侍官捧衣冠隨入贊禮贊樂舞生就位執事官各司其事贊迎神神主至丹陛上贊禮贊憲宗純皇帝謁廟內侍官捧衣冠立憲宗純皇帝禦座之下引贊贊詣神位前至一廟上捧神主置褥位立神主後出圭行四拜禮以次詣八廟禮俱同謁廟畢上搢圭捧神主北向立太常寺官唱賜坐內侍官捧衣冠安於座內上捧神主安於衣冠前出圭立於傍導引官導上詣拜位行祭禮如時享之儀文官五品以上武官四品以上各祭服隨行禮禮畢導引官導引上詣憲宗純皇帝神主前太常寺官奏請憲宗純皇帝神主還幾筵上搢圭捧神主由廟左門出太常寺官捧各廟衣冠及憲宗純皇帝衣冠以次安置於太廟後殿原室神主出至太廟門外安奉於輦內傘扇儀衛導從俱如來儀上出圭升輅後隨至午門外儀衛止上至思善門外降輅仍易衰服後隨神主輦至幾筵殿前內侍官奏請憲宗純皇帝神主降輦升座上捧神主升座訖內侍設酒饌如常儀內導引官導上詣拜位行安神禮四拜獻酒讀祝舉哀焚祝文畢上釋服還宮明日上黑翼善冠淺淡色衣黑犀角帶禦奉天門百官淺淡色服烏紗帽黑角帶行奉慰禮

○大學士劉吉徐溥學士劉健上﹤鋶﹣釒﹥辭免新命上曰卿等學行老成效勞有年特玆升任所辭不允

○升國子監掌監事禮部右侍郎丘浚爲本部尙書掌詹事府事吏部右侍郎劉宣爲本部左侍郎浚嘗撰大學衍義補以爲宋儒眞徳秀所撰大學衍義四十三卷於大學八條目中有格物致知誠意正心修身齊家之要而無治國平天下之要乃仿徳秀凡例采輯五經諸史百氏之言補之其治國平天下之要十有二目曰正朝廷曰正百官曰固邦本曰制國用曰明禮樂曰秩祭祀曰崇教化曰備規制曰愼刑憲曰嚴武備曰馭夷狄曰成功化又於十二目之中分條目一百十有九共爲書一百六十卷又補前書一卷目錄三卷至是具表上進上曰覽卿所纂書考據精詳論述該博有補政治朕甚嘉之已升職尙書仍賞銀二十兩紵絲二表裏其謄副本下福建書坊刊行

○貴州宣慰使司宣慰使安貴榮以賜敕獎勵遣舍人安能等謝恩並程番府及程番長官司土官遣頭目王信等年例貢馬各賜彩叚鈔錠有差

○丁巳南京兵部尙書參贊機務耿裕辭免新命且乞致仕不允

○巡按直隸監察禦史湯鼐上﹤鋶﹣釒﹥言陛下初卽大位視朝之餘宜禦文華殿擇侍從之官端方謹厚如少詹事劉健右諭徳謝遷通敏直諒如右諭徳程敏政右諭徳吳寬等置之左右少降辭色自皇明祖訓祖訓條章而始命其講解敷析間取典謨訓誥及貞觀政要通鑑綱目大學衍義等書日命講說二三篇考驗歷代帝王興哀治辭存亡之由以爲鑑戒至如吏部尙書李裕內閣學士尹直禮部侍郎黃景都禦史劉敷素稱姦邪奔兢無恥或夤緣太監尙銘梁芳韋興陳喜等以進用或附會小人李孜省鄧常恩等以欺罔先帝壞天下之士風敗國家之禮法又太監蕭敬李榮曩因科道彈劾罷黜後夤緣復用遂掇拾言者之罪貶竄殆盡致言官皆委靡不振而內外小人益肆奔競伏望明正典刑勿事姑息及將傳奉得官之人編髮煙瘴邊方以示戒於天下臣言所未盡者乞許科道再從實指奏然後愼選端方有气節學識能輕富貴之人如致仕尙書王竑王恕巡撫都禦史彭韶致仕僉事張懋等量其才徳擢任內閣吏部都察院並取回前貶竄言事之官以激厲天下气節以培植國家元气命脈上曰祖訓諸書朕常敬覽蕭敬已別用李榮亦調孝陵神宮監去矣其餘官員賢否進退公論已定下其奏於所司

○南京工科給事中章應玄等言五事一曰餋聖心以端治本謂人主之心惟在所餋講學所以涵餋此心然所謂學則有邪正之別惟抑私邪以抗公道明義理以絕神姦端出治之本淸應物之源則所學而心亦正矣二曰接賢臣以圖治道謂自古願治之君及我朝列聖莫不訪羣臣以隆至治皇上退朝之暇宜禦便殿命內閣府部大臣或文學侍從或科道官更番請對以待顧問凡朝廷大政事軍民大利病使各極言得失惟是之從三曰重爵賞以杜幸門謂近年以來內外職官倍於舊額兼之納粟傳奉者不許管軍管事所關俸料截日住支仍照諸司職掌裁革冗員以淸仕途則名器自重而僥幸之門塞矣四曰節財用以固邦本謂府庫之積皆出於民非有功於民者不宜得之邇來寵錫無功之人金帛鉅萬不節之費所不忍言乞愛惜民財除上供物用犒勞外夷及有功正賞外其餘濫賞一切禁止五曰審輿論以公黜陟謂人主用人莫先於公論兩京文武大臣賢否不同宜詢於眾而進退之進退出於公論則用人之道矣﹤鋶﹣釒﹥上得旨玄應等所言多系見行所司知之

○戊午命逮間住少監梁芳韋興陳喜及謫戍人李孜省鄧常恩趙玉芝吳猷黃大經黃越等於錦衣衛獄以印綬監太監蔣琮言芳等邪術害正又假造寺觀廟塔費庫藏銀不可勝紀罪大罰輕故也

○掌詹事府事禮部尙書丘浚辭免新命不允

○巡撫山東都察院右副都禦史吳節巡撫延綏右副都禦史黃綾乞致仕不允

○己未監察禦史陳孜言九事一謹修身人君一身萬事根本皇上宜於萬幾之暇親近儒臣講論治道以修其身則家國治而天下平矣一愼政務國家政務我太祖太宗旣設司禮監掌行又命內閣大學士共理內外相維可否相濟近來政務之決間有大學士不與聞者今後政務不分大小俱下司禮監及內閣公同商確取自聖裁其有極重大者乞敕多官計議奏請區處一明賞罰國家大柄惟賞與罰近來人心巧於趨避賞罰不當間亦有之宜大開公道杜絕幸門凡有功者𨿽疏遠亦賞有罪者𨿽貴近不宥勸懲之道無過於此一任賢才乞敕兩京大臣並文職及在外巡撫巡按布按二司官府州縣正官於見任文武官內及山林隱逸之士與京官自陳致仕養病者各舉所知隨其材器開報吏兵二部奏請量用每二年推舉一次一選邊將遼東宣府大同楡林寧夏甘肅等處皆邊方重地其間將官聞望素著者使仍舊任其才力不堪者取回於舉用將材並間住將官內擇人代之各邊巡撫都禦史不稱者亦於腹裏巡撫官內調用一禁奢侈近年以來風俗侈靡財用困乏乞申明見行事例嚴加禁約一儲錢糧乞淸查天下司府州縣庫內見在錢帛並各處運鹽司提舉司未曾開中鹽課及今收成之際在京命戶部在外命巡撫官並布政司查算歲支數目多方糴買在京務足十數年之積沿邊五年腹裏三年此後陸續措置務足前數一重農事乞於天下布政司府州縣各添設勸農官或命巡撫按於前項衙門內選其廉幹者一員專理其事一實軍伍近來軍衛逃亡事故者多乞通行各處淸軍禦史等官淸理解補其逃移死絕者將該管地方遇例入籍人戶自正統元年以後者並一向不曾附籍潛住客戶盡數查出各遣才幹官一員前去各戶原籍查理如系軍戶者缺伍就令解補不缺亦令聽繼已入籍者將戶籍攺正未入籍者容令入籍不必發遣查明無名籍者務湏追究以革其脫軍之獘命下其奏於所司

○辛酉以孝穆慈慧皇太后開土啟玄宮奉遷祔葬茂陵遣英國公張懋告天地駙馬都尉周景告宗廟襄城候李瑾告社稷

○攺工部右侍郎張悅爲禮部右侍郎

○巡撫狹西都察院右副都禦史賈奭乞致仕不允

○彭城衛千戶陳禎奏科道官以言爲責近年每遭譴責遂致敢言之士索然無聞內閣經筵之設所以慱詢軍民利病講求聖賢之道然朝廷每遇政務當議內閣大臣未得親奉天顏面陳得失經筵亦虛曠彌旬不過徒設名色而已天下方鎭內外官動以進貢爲名假一科十而府州縣官轉相效尢民力告竭至如建立皇莊仍遣內臣董之爲害非細夫天下一家尺地莫非王土又何用皇莊而已乞令該部通查兩京科道等官但系陳言調除遠方悉令攺任近地以開納言之門其可議事並經筵講說務令內閣大臣與講官時賜接見無所阻隔仍乞遣官丈量莊田頃畝悉撥小民佃種起科通諭各王府並皇親家自後毋再奏乞莊田並方鎭官毋再進貢方物永爲定制則天下生民得享太平之治於無窮矣命下其奏於所司○先是裁革傳升武職凡功升功襲及通事之類皆以例混降有品髙而降級卑者有品卑而降級反髙者有旨命更議以聞於是兵部摘一百三員請旨革傳升品秩而還其原職或帶俸或管伍從之內百戶周輔叚瑁原因陣亡襲職指揮使楊銘前使虜庭有隨侍功皆職任如故旣而又列上七十四員上以指揮使孫鎭系恩授無嗣不許承襲千戶楊能降百戶百戶楊榮劉源俱止終本身副千戶趙永降所鎭撫其餘見在者各照前例降革查功次定職役者各準所擬令帶俸食糧差操無功革閒者已之

○壬戍遣禮部右侍郎張悅告后土

○是日免朝○禮部尙書周洪謨會五府各部都察院翰林院等衙門議祧遷之制及孝穆慈慧皇太后奉享之禮上奏曰臣等竊謂禮必緣情而立義常事當據古以證令謹按成周之制天子七廟三昭三穆與太祖之廟而七文王武王爲宗不在數中故爲九廟蓋以後稷爲始祖文武爲世室皆百世不遷其餘則以次而祧前乎周則�以契爲祖而湯與三宗百世不遷後乎周則宋以禧祖爲祖而太祖與太宗百世不遷於時僖祖祧遷𨿽曰疊有異議而大儒程頤朱熹皆以奉僖祖爲祖爲得禮之正而合於人心之同蓋萬物本乎天人本乎祖尊祖之祀及報本反始之義歷代有國者固莫之有攺也國朝太祖髙皇帝肇建丕圖追祀四祖迨至英宗睿皇帝龍馭上賓遂備九廟在當時則徳祖尊爲髙祖以上蓋無可推之親在今日則徳祖尊爲始祖以下固有可祧之主洪惟太祖髙皇帝太宗文皇帝功徳隆盛如周文武萬世不祧懿祖而下以次遞遷寔惟古制今伏遇憲宗純皇帝神主當升祔太廟懿祖皇帝神主義當奉祧謂宜於太廟寢殿之後略仿古夾室之意別建一殿九室以事奉藏況古有祫祭謂合祧廟與未祧之主於太祖之廟而祭之故爲之祫祫者合也今亦宜於歲暮之祭奉迎懿祖皇帝神主仍居舊位以享祫祭之禮則每歲一祭視古三年一祫於禮爲有加矣但今憲宗純皇帝神主升祔在邇而太廟後殿一時未及營建臣等欲暫請懿祖皇帝神主奉安於徳祖皇帝室內之左西向以俟後殿之成此亦古所謂毀廟之主藏於太祖之廟之義也又按周禮春官大司樂之職歌中呂舞大濩以享先妣謂姜嫄也是帝嚳之妃后稷之母故特立廟以祭之至宋則元徳懿徳二皇太后俱有別廟之享章獻章懿二皇太后遂有奉慈之建每歲五享四時薦新上食並同太廟今恭遇孝穆慈慧恭恪莊僖崇天承聖皇太后祔葬茂陵所有神主宜於奉先殿傍近宮室攺爲別廟以禮安奉歲時祭享悉如太廟奉先殿之儀仍乞敕奉遷官於祔葬畢日奉神主於茂陵殿以俟二十四日憲宗純皇帝祔享太廟禮畢然後啟行二十六日文武百官各素服出城奉迎自大明門入就赴別廟安奉如儀以是參稽乎情文庶幾咸合乎典禮上是其議第以奉先殿傍近無宮室堪攺別廟者命再議以聞禮部覆會官上議曰禁掖之嚴固非外廷所敢知古今之制則惟舊史有可考謹按宋史太宗懿徳皇后以太祖開寶八年薨太宗卽位追冊定謚神主享於別廟又二十餘年始祔太廟元徳皇太后乃眞宗之母以太平興國二年薨至眞宗卽位尊爲皇太后咸平三祔葬永熙陵神主享於別廟又十四年始祔太廟眞宗章獻皇太后以仁明道二年崩葬永定陵西北神主享於奉慈廟又十四年始祔太廟章懿皇太后乃仁宗之母以明道元年薨二年尊爲皇太后陪葬永定陵神主享於奉慈廟亦至慶曆五年始與章獻皇太后同祔太廟當時議禮之臣皆據成周特建廟以祀姜嫄而言故有別廟奉慈之制此蓋古今之通義也故臣等議謂孝穆慈慧皇太后祔葬畢日神主亦宜特建別廟奉享庶合古制但奉先殿旣無傍近宮室堪以攺作宜於憲宗純皇帝神主幾筵殿之右別設幄殿一所同殿異位以事奉享仍乞敕內官監於宮中相度吉地俟明春二月以後營建別廟完日遷奉神主享祀如儀庶爲允當上以眾議旣考據明白從之

○南京大理寺右寺丞屠勛丁憂��復除原職

○移京儲米五千石於隆慶衛倉以河南等處所派本倉糧災荒未至也

○癸亥兵部右侍郎萬翼乞歸餋病許之時翼丁母憂服闋起復至途次聞父安致仕遂乞歸

○大學士劉吉言臣聞天生賢才以資世用在人君審其髙下而舉用之如賢者不用而所用非賢則拂人心違天道而咎徵見恭惟我先帝寬仁之徳知人之明度越前代帝王遠甚然當時廷臣如給事中賀欽趙艮劉昂董旻禦史彊珍於大節徐鏞張淮戴中劉宇員外郎林俊等皆因言事傷直及詿誤微過略加譴斥調出外任所以使之動心忍性增益其所不能此天地生物之仁也今皇上龍飛勵精圖治中外大臣特加簡用人心欣悅如賀欽等人多惜其才憫其情而望其起用者乞敕吏部審其才行擬升方面佐貳或知府等官庶人心益悅而天道順矣臣又見近年以來吏部舉用官員太拘資格徒使才智超卓者疲於歲月而志不獲伸精力旣衰者資格𨿽及而用不見效今後巡撫及布政按察使有缺宜不拘方面佐貳大小及知府皆得推舉其品級相應者吏部仍照例擬升果其人才望可以超拔而品級未相應則會官舉奏取自上裁如舉用不當罪有所歸庶幾賢才不壅而眾職得人欲服人心而消天譴莫有先於此者上是其言命吏部議處以聞

○命歲給肅王貢錝祿米一千石本色七分折色三分王前爲汾川王時嘗有罪革祿米之半旣進封肅王詔仍半給至是王乞全給故有是命

○武成後衛左所帶俸指揮使王佐爲都指揮僉事濟陽衛指揮僉事楊政爲指揮同知濟陽衛左所帶俸指揮使單暠等三十九員各署職一級舍人張銳等一百一十名俱與冠帶以東宮侍從勞也

○甲子冬至節上祭憲宗純皇帝幾筵遣駙馬都尉蔡震楊偉祭長陵獻陵景陵裕陵

○遣駙馬都尉遊泰祭景皇帝陵寢○遣內官祭恭讓章皇后陵寢

○遣駙馬都尉王增祭孝穆皇太后陵寢

○免百官行賀禮並免給官吏人等節錢其王府及四夷進表箋人員仍給賞有差

○命戶部運銀三萬兩於山西折支代府郡王將軍以下祿米

○朝鮮國王李娎遣陪臣同知中樞府事卞宗仍戶曹判書李封等進香並奉慰表文方物命免引奏陳設賜宴不用樂並賜襲衣彩叚等物有差○巡按直隸禦史姜洪上﹤鋶﹣釒﹥言八事一曰正君心謂自古天下治亂系君心邪正請時加兢業持守此心則治道所出者正矣二曰務聖學請上禦經筵無間寒暑講官進說經史宜兼及善惡庶知所勸懲三曰納諫諍謂近日詔書無諸人言事之條而科道有言事不實之禁進士李文祥以言事被逐聞者駭愕請開禦前奏事之例俾科道時獲論諍講官日見咨訪庶下情上通四曰辧邪正謂內外大臣姦邪者多如司禮太監蕭敬之賦性陰險旣退復用大學士萬安劉吉之浮沈取榮老不知退學士尹直禮部侍郎黃景之姦邪無恥吏部侍郎劉宣都察院都禦史劉敷老儒無爲吏部尙書李裕依附李孜省貪冒無忌戶部尙書李敏大理寺丞宋經諂事梁芳資其薦引刑部尙書杜銘年力衰邁進取彌銳請皆罷歸田裏或謫之遠方以爲人臣不忠之戒致仕尙書王恕王竑李秉俱才徳髙茂志節忠貞去任侍講謝鐸編修張元楨檢討陳獻章僉事章懋評事黃仲昭俱學問淵博議論持正禦史彊珍徐鏞於大節給事中王徽蕭顯賀欽主事王純員外郎林俊俱忠直敢言武臣則指揮同知許寧廉能驍勇軍民推服至於在位之臣內則太監懷恩迥出同輩忠淸守法外則尙書餘子俊馬文升都禦史彭韶少詹事楊守陳侍郎張悅或才或行皆堪任使請禮召用信任勿疑庶文武得人政事修舉五曰禁近習謂我太祖髙皇帝內府𨿽設監局然一監止四五人一局止二三人官不過四品未有干預朝廷之政者近年員數益多布列中外恃勢縱橫害政已甚如梁芳陳喜輩𨿽已貶黜然泛設之數尙未裁革請悉取回以免民害其內臣安靜忠謹者宜獎勸之俾之攺過從善六曰黜異端謂近年營造寺觀歲無寧日僧尼道士充滿道路番僧有法王國師之號道士有眞人天師之稱又有方士怪誕者冒濫賞賜恩幸無比靈宮護國永昌等寺相繼營建殫費力財不可勝計宜降福祥然頻年水旱災異百姓流離先帝尋亦晏駕其法之不足信者如此皇上近日革退法王番僧及方士邪人然內府尙或有佛道精舍胡鬼塑像未蒙撤毀以絕羣疑天下僧道寺觀尙未蒙查究以淸姦僞若以爲嗣位之初未欲驚駭此輩請自一二十年且不令給度不修寺觀使自銷鑠則異端害之獘亦漸可革矣七曰省進奉謂南方上進之物如時鮮叚匹兵器之類或薦太廟或供國用固不可缺其餘花石禽鳥請皆禁止勿進其玩不急之物篩簸板枋巾帽染皂之類請令京師有司自造供用庶免內臣監運驛遞兵民困苦之累八曰愼始終謂晉武帝初焚雉頭裘而末年窮遊宴以啟釁唐玄宗初焚珠玉錦繡而晚年信讒恣欲以起禍乞以此爲戒而以�三宗周成康爲法上曰所言多已施行其干系朝廷大臣者自有處置所司知之

○土魯番兀也思王爲其使臣火者馬哈麻等十三人奏乞職事兵部言各夷原無授職敕書又無捷報勞績但今甘肅方有警請於常格賞賜外少加彩幣以慰其意從之

○乙丑賜晉府鎭國將軍鐘鉊第三子名曰奇涑輔國將軍奇潭第三子曰表搤代府鎭國將軍仕塛嫡長子曰成鑌仕��土殳�庶第八子曰成鋀成鑷長子曰聰澑遼府益陽王恩錮第三子曰寵潪靖江王府鎭國中尉相昂庶長子曰規寤相諒庶長子曰規邃沈府唐山王詮鈹嫡第三子曰勛汩晉府輔國將軍鐘鎎第三子曰奇漫鐘鏔第二子曰奇汫第三子曰奇﹤氵閣﹥鐘銛第二子曰奇涸鐘鏜嫡長子曰奇��眄鎭安王府鎭國將軍公鑊庶第七子曰誠颒

○巡撫順天等府右副都禦史彭韶劾奏黃花鎭守備奉禦孫鑑在鎭年久人情稔熟都指揮王玉扶同行事紀律不嚴請俱罷之上命罷玉鑑仍畱守備

明孝宗敬皇帝實錄卷之七終

明孝宗敬皇帝實錄卷之八

成化二十三年十二月丙寅朔遣襄城侯李瑾代省牲於南郊以梓宮在殯也

○遼東參將都指揮同知周俊分守開原都指揮僉事徐珍爲賊所襲損傷軍士下巡按禦史擬失誤軍機當斬都察院覆俊等失已不及十人坐以死罪情輕律重詔俊珍俱免充軍俊革去參將仍降二級珍降二級

○直隸平鄕內丘柏鄕等縣被盜劫庫藏命停順徳眞定等處提督巡捕指揮使陳經俸令戴罪捕盜別委官代之其府州縣衛所巡捕守備等官失於防禦命巡按禦史逮問

○丁卯禮部進祧主儀注一成化二十三年十二月初六日奉祧懿祖皇帝神主前三日太常寺奏致齋本部奏請遣官祭告

○太廟至日行祭告禮廟各一犢一是日上以祧廟告憲宗皇帝幾筵內侍官陳設酒饌如常儀上素服四拜奠帛獻酒讀祝再四拜焚帛祝禮畢一日是太常寺官同內執事官奉遷懿祖皇帝後殿神主衣冠於徳祖皇帝室內之左西向凡奉享牀慢諸儀物暫遷貯於神庫伺後殿成仍奉安一以次遞遷熙祖皇帝以下神主及衣冠牀幔諸儀物於各室一奉祧懿祖皇帝前殿禦座於神庫熙祖皇帝以下禦座各以次遞遷候本月二十四日憲宗皇帝神主祔廟別設禦座於宣宗皇帝神位之下一奉先殿懿祖皇帝神位奉遷於徳祖皇帝神位之左凡衣冠牀幔諸儀物亦收貯於神庫宜焚化者於潔地焚之自熙宗以下神位遞遷如次

○命奉安孝穆慈慧恭恪莊僖崇天承聖皇太后神主之殿曰奉慈殿

○命釋鳳陽髙墻內鄭府庶人見濍並家屬回居於懷慶府城內月給薪米如江西奠埨例

○荊州府知府沃類言本府常積倉糧虧折至二十餘萬石事涉王府有司不能治命遣給事中禦史各一員往核治之

○戊辰憲宗純皇帝之喪至是以百日上以梓宮在殯仍不釋服視事百官素服朝參如舊

○賜各王府及天下諸司進慶賀表箋人員彩叚鈔錠有差

○唐王芝北慶王邃塀以上初嗣位請詣闕稱賀上各貽書止之

○琉球國中山王尙眞遣陪臣馬審禮等進表箋貢方物謝恩賜宴並賜冠帶衣服彩叚等物有差仍命使臣領詔書並賜國王王妃文錦彩叚等物回國開讀給賜

○南京兵部尙書馬文升以左都督禦史召至京自陳老疾乞致仕上曰卿歷練風紀朕以簡用不允休致

○增設狹西臨洮鞏昌二府通判各一員專督屯田水利以巡撫甘肅都禦史羅明言勢豪侵占武臣不能禁治故也

○是日曉刻木稼

○己巳升巡撫四川都察院右副都禦史劉璋爲工部右侍郎廣西按察使閔圭爲右僉都禦史整飭薊州等處兵備兼巡撫順天等府地方調巡撫山西右僉都禦史左鈺巡撫大同贊理軍務

○戶部言成化中萬喜等辭還欽賜莊田內河間府三所已賜都督同知張巒余順天保定等處十所俱奉旨令有司守視巒復並乞管業上命有司守視如舊

○庚午以卽位遣右春坊右庶子兼翰林院侍講董越工科右給事中王敞充正副使頒詔於朝鮮國翰林院侍講劉戩刑科給事中呂獻充正副使頒詔於安南國並賜各國王及妃幣帛文錦越等各賜金織衣一襲鈔百錠

○分守馬蘭谷等營左參將都指揮使王﹤王已﹥乞致仕許之

○辛未以奉祧懿祖皇帝神主遣駙馬都尉周景祭告太廟

○以江西旱災令軍民捨余納銀粟得授散官冠帶立牌坊吏典承差得減役赴部聽選陰陽醫生僧道得免考照決選用各以多寡爲差俱用爲賑饑之備至明年十二月終止從巡撫都禦史李昂奏也

○贈故內閣制敕房書辦山東布政使司左參議淩暉爲太常寺少卿仍賜祭給驛歸其喪以春宮正字舊勞也

○壬申禮部進奉慈殿奉安孝穆皇太后神主儀注一成化二十三年十二月十七日孝穆慈慧皇太后祔葬畢奉遷官奉安神主於茂陵獻殿少西南向至二十四日早內侍官請神主降座升輿還京旣神主升輿進行沿途侍衛如儀二十六日神主還至城外幄次內執事備儀衛教坊司備女樂設而不作是日免朝文武百官各素服烏紗帽黑角帶序列於幄前行五拜三叩頭禮神主進行百官後從神主入大明門至午門外儀衛等退內導引官導上黑翼善冠素服黑犀帶及親王俱素服奉迎於午門內神主至上步行前導親王后隨至寶善門外中宮及宮眷等迎於門內以次後隨先詣奉慈殿序立於殿西稍北東向內侍官先於奉先殿丹陛上正中設褥位神主輿至奉先殿門外少駐上易淺淡色服親王以下俱易服伺於門外內導引官導上詣神主輿前跪內侍官跪於上左奏請孝穆皇太后神主謁奉先殿上俯伏興詣輿捧神主由殿左門入至奉先殿跪置神主於褥位上俯伏興贊行五拜三叩頭禮畢上跪捧神主興由殿左門出安奉於輿內內侍官於憲宗純皇帝幾筵殿香案前設褥位神主輿至幾筵殿門外內導引官導上詣神主輿前跪上俯伏興詣輿捧神主入跪置神主於褥位上俯伏興贊四拜禮畢上跪捧神主輿出至殿門外安奉於輿內至奉慈殿門外內侍官於神主輿前跪奏請孝穆皇太后神主降輿升座上捧神主由殿中門入安奉於神座訖行安神禮內執事官陳設牲醴如儀內導引官導上詣拜位親王以下入就拜位贊四拜興贊行初獻禮贊跪奠帛獻酒讀祝畢俯伏興亞獻獻酒終獻獻酒贊四拜焚帛祝贊禮畢中宮以下入拜位行謁見四拜○韓府襄陵王範址奏請率弟及子侄詣京行奉慰禮上貽書止之

○貴州布政司右參政何淡乞致仕以便養親許之

○癸酉設分守參將兵備副使各一員於江西贛州之會昌縣初巡撫副都禦史李昂言贛州界福建廣東湖廣之間流劫之賊動以千計云合烏散去來無常將殄之以威則道路崎崄不便用武將守之以兵則士苦暴露飛挽爲難請於本府之會昌縣設行都指揮使司分福建之上杭武平汀州前三千戶所升江西會昌信丰二千戶所爲衛並南安一所隸之分兵了守使犬牙相制設巡檢司於安遠縣之雙橋龍南縣之下歷並隸行都司使互爲掎角庶盜賊可除而地方以安兵部覆議謂江西地狹兵寡難以置司請如梧州中制兩廣之意設分守參將兵備副使各一員於會昌縣以福建三千戶所江西南安瑞金二千戶所隸之益選民快六七千人分屯操守於事爲宜其雙橋下歷二巡司如議開設奏上悉從之

○吏部覆議大學士劉吉奏舉降點官員升用今酌量致仕禦史彊珍南京刑部員外郎林俊俱堪任按察司副使養病給事中賀欽雲南石舊縣知縣董旻堪任布政司參議四川盧山縣知縣趙艮云鶴慶軍民府推官於大節四川雅州判官張淮戴中堪任按察司僉事雲南姚州判官劉昂狹西臨潼縣知縣徐鏞貴州施秉縣知縣劉宇堪任知府待有缺升用從之

○甲戌命畱守左衛帶俸署都指揮僉事張懷分守馬蘭谷等營

○復除四川布政司右參議李衍爲狹西右參議以丁憂服闋也

○升詹事府管通事舍人事鴻臚寺主簿袁云爲詹事府主簿耿寧紀本俱太僕寺主簿以登極推恩也本府左右春坊司經局舊吏四人援例乞恩亦賜冠帶免考試辦事

○命周王同鏕祿米仍舊歲給本色一萬石王旣嗣封奏本府歲祿一萬石永樂以後嘗增給至二萬石欲如增給例事下戶部言增給乃一時特恩非祖訓舊制故有是命○命富峪衛帶俸署都指揮僉事蔣漢守備儀眞義勇後衛指揮同知解端守備黃花鎭以都指揮體統行事

○乙亥戶部言江西南昌等十三府及南昌前等五衛並吉安等十一守禦千戶所旱災有五分以上者有四分以上者合免稅糧子粒百三十萬八百三十四石但軍國之需不可頓減請四分以上者各再徵一分五釐五分以上者徵一分餘皆蠲免從之

○守備山海關都指揮僉事李銓乞致仕許之

○丙子以憲宗純皇帝梓宮將赴葬山陵遣慶雲侯周壽告天地駙馬都尉王增告宗廟新寧伯譚祐告社稷命駙馬都尉周景護喪賜之敕曰今奉憲宗純皇帝梓宮安厝茂陵朕以嗣守宗社祗循舊章不敢有違爾爲國戚禮宜護葬凡山陵道途祭奠及一應喪事皆以屬爾必欽必愼用副朕意故諭

○命太保兼太子太傅襄城侯李瑾太子太保兵部尙餘子俊等曰玆者奉梓宮安厝山陵凡防護及執役官旗軍校夫匠人等俱宜遵守法度不許沿途傷人田麥及縱放驢馬作踐亦不許假以做飯等項名色擅到人家攪擾搶奪柴艸及爭競喧鬧或姦懶逃躲不來赴役耽誤事務兵部其出榜曉諭之仍差禦史給事中暗行緝捕並許受害之人首告但有犯者拿來處以重罪其該管人員鈐束不嚴一體罪之

○監察禦史曾璘上﹤鋶﹣釒﹥請梓宮發引之日上衰絰杖屨至大明門外率百官拜哭而別仍率宮中行三年之喪並益隆孝養於兩宮篤恩愛於諸王公主貴妃萬氏有罪請告於先帝遷葬削其謚號上曰三年之喪及孝養兩宮友愛諸王朕自盡心削謚遷葬事其止勿復言

○南京兵部左侍郎白昂乞致仕不允

○先是監察禦史葛萱言鳳陽修陵軍士乏糧乞貸明年漕運京儲數萬石以給之戶部言徐滁二州近亦奏軍糧久乏今請以原會鳳陽府儧運米三萬石及起運徐州倉米三萬石並徐州儧運米二萬八千石俱免運京於內以三分爲率二分運給鳳陽一分運給徐滁從之

○升南京錦衣衛指揮使丁固宗爲署都指揮僉事充參將分守贛州

○鎭守蘇州等處署督僉事李鉊言近奉詔例鎭守官僣稱總兵名目者皆攺正蘇州關防乃有總兵官字乞爲攺給兵部因言貴州鎭守亦無掛印宜與蘇州俱照各鎭事例掛印以重其權得旨令攺給關防掛印不充

○丁丑遣官祭思善等門並橋及諸神廟

○命給護送梓宮內官及官軍馬芻豆

○敕太保兼太子太傅襄城侯李瑾及都督僉事王璽莊鑑曰今奉憲宗純皇帝梓宮安厝山陵特命爾等率領官軍防護務要夙夜竭誠效力盡心所事不可怠忽

○命給寧府故鎭國將軍覲金�沈幼子未襲者養贍米歲五十石從寧王覲鈞請也

○是日昬刻上具衰服詣幾筵行告辭禮

○戊寅憲宗純皇帝梓宮發引上哀服率親王詣幾筵行啟奠禮繼行祖奠禮梓宮升龍輴上率親王哭隨至午門梓宮升大輿上行遣奠禮畢親王哭送靈駕出端門外行朝祖禮梓宮由承天門出大明中門駙馬都尉周景護喪親王及文武百官步送至徳勝門外其送葬官員騎送至山陵沿途皇親及羣臣命婦各祭如儀○是日大風揚塵蔽空

○昬刻梓宮次淸河

○命是後各王府及天下諸司進香續至者俱赴陵進獻

○己卯梓宮次沙河

○庚辰梓宮次涼水河

○辛巳梓宮至山陵獻殿遣駙馬都尉王增等祭長陵獻陵景陵裕陵工部侍郎陳政祭后土之神保國公朱永祭天壽山之神

○置茂陵戶四十戶○命大漢將軍錦衣衛中千戶所試百戶趙寧等三十一員俱實授以侍衛年久也

○壬午奉憲宗純皇帝梓宮葬茂陵

○駙馬都尉周景奉神主詣獻殿行安神禮遂奉神主還京行初虞禮

○是日孝穆慈慧皇太后祔葬畢奉遷官奉安神主於茂陵獻殿

○升江西南昌府知府張璁爲江西按察司副使整飭會昌兵備

○命給定西侯蔣驥歲祿一千石本色折色中半兼支

○訓導王紀言守京城九門內官監收商稅獘多而課不增戶部議覆以爲監收主事原有二員宜增差二員禦史原止一員兼巡城宜差四員專一監稅上曰不必增差第令各官用心監收毋得欺隱以損國課

○未刻大風揚塵四塞○癸未駙馬都尉周景行再虞三虞四虞禮

○撫治鄖陽等處都察院右副都禦史何經乞歸養病許之仍命病痊起用

○復前監察禦史柯忠職忠先是巡按直隸爲人所奏降調外任至是援詔例乞復職故有是命

○銓注大寧前衛帶俸都指揮同知楊義燕山右衛帶俸署都指揮同知劉俊於山西都司義管軍政俊管屯田

○甲申駙馬都尉周景行五虞六虞禮

○朝鮮國王李娎遣陪臣盧思愼李崇原等各賫表文方物賀登極及正旦節賜宴及襲衣彩叚有差

○賜各王府並天下諸司所遣慶賀正旦節人員彩叚鈔錠有差

○南京刑部左侍郎勤工部右侍郎黃孔昭總督糧儲都察院右副都禦史李益提督操江右僉都禦史虞瑤太常寺卿翟瑛太常寺卿掌國子監事徐瓊及總督漕運都察院右副都禦史丘鼐各自陳老疾乞致仕俱不允

○戶部覆提督直隸屯田山東按察司僉事羅安所奏請差本部主事楊奇經理邊儲從之賜之敕曰居庸紫荊等關及茂山眞定保定一帶衛分久缺軍儲蓋因河南山東等處連年災傷該納糧米拖欠數多今特命爾於各關衛倉淸查原坐之數除災傷免徵及詔書蠲免外其拖欠未完起角�羊未到例該上納者爾一面前去河南等布政司督同各該司府州縣官員催並完納一面會同提督屯田僉事羅安先將眞保定二府並軍衛有司庫藏見在收貯鹽糧余價均徭夫役贓罰等項銀兩錢鈔絹布等物淸查的確數目除該府錢鈔絹布存收折俸外其餘銀兩以三分爲率量存一分備用二分折各衛官軍俸糧每石折銀二錢五分仍將成化二十二等年分淮浙長蘆存積常股鹽二十萬引會同彼處管糧官員斟酌彼中時價召商於各關衛地方上納約算各處官軍每歲支用數目及見在倉糧酌量分派居庸紫荊二關務勾二年之積其餘衛分勾一年以上之積每石明加耗米八升淮鹽每名不過二千引浙鹽不過三千引長蘆鹽不過五千引不許勢要之家賣窩占中及官攢人等徇私作斃其無軍衛州縣銀錢等物爾仍行令僉事羅安照例淸查存畱一分其餘趁時糴買各色雜糧於各處預備倉牧貯以備凶荒爾受玆委用湏盡心幹理務使軍儲充實事有成怠玩誤事罪有所歸爾其勉之愼之故敕

○乙酉神主至京文武百官奉迎於徳勝門外上衰服奉迎於午門內神主至幾筵行安神禮畢遂行七虞禮

○致仕南京兵部尙書王恕被召爲吏部尙書中途復陳疾乞致仕上曰卿老成重望特玆起用所辭不允有疾令所在有司遣醫調治待平復卽趣赴京

○戶部覆奏南京禮部郎中李諒所陳二事其曰理財用者謂成化末年嘗差太監宋玉支長蘆運司鹽十萬引賣之兩淮等處以所得價銀織買上供叚匹於南京近已奉詔停止織造其前後所支引鹽所賣銀兩所織叚匹俱無的數請差官稽考其曰淸屯田者謂各處衛所屯田多被勢要官軍占爲己業軍丁開作逃亡子粒不行上納請行各巡撫巡按等官核治得旨織造內官已取回不必差官查勘余準議

○命遼東都司都指揮同知佟昱分守開原地方永淸右衛指揮僉事李增守備山海關以都指揮體統行事

○降備禦寧遠遼東都司劉璇爲都指揮僉事坐守備不設被虜侵掠也

○丙戌行八虞禮

○錄狹西靖虜衛殺賊功賞鎭守太監歐賢巡撫都禦史賈奭總兵官都督同知白玘各紵絲二表裏余官軍升賞有差

○丁亥行九虞禮

○是日上素翼善冠素服腰絰禦西角門百官行奉慰禮

○升國子監助教範寬爲翰林院檢討仍管助教事以九年秩滿也

○給賜朝鮮國弘治元年大統歷

○戊子行卒哭禮罷朝夕奠

○以明日請神主祔享太廟上衰服告幾筵

○遣駙馬都尉周景告太廟

○賜楚府通山王榮濠庶第三子名顯﹤木路﹥代府鎭國將軍仕土�伐庶第三子曰成鏇鎭安王府鎭國將軍誠汾嫡子曰秉橘寧府宜春王長孫覲鐏庶第四子曰宸渶庶第五子曰宸﹤氵鳳﹥輔國將軍覲鑑嫡長子曰宸澻嫡第二子曰宸淋嫡第三子曰宸淓嫡第四子曰宸汶

○命南京畱守衛指揮同知史瑄神機營管操以都指揮體統行事從守備成國公朱儀請也

○監察禦史歐陽旦言今冬末春初寒凍之日尙多茂陵補役官軍約五萬人請如前旨給賜冬衣上曰天气正寒衣鞋令工部亟給之毋誤

○己丑上奉憲宗純皇帝神主祔於太廟前殿居宣宗章皇帝神座之次東向禮畢上復奉神主還幾筵行安神禮太常寺官奉安憲宗純皇帝衣冠於後殿之第九室

○巡按直隸監察禦史曹璘上﹤鋶﹣釒﹥言十事一修聖學謂萬幾之暇宜召二三碩徳大臣相與講論古今興亡成敗詢問民間善惡疾苦以求致治之道他如尙書孟子貞觀政要陸贄奏議通鑑綱目皆深切治道者尢宜時經禦覽以助聖徳一納諫諍謂邇者進士李文祥因言被謫陛下禦極之初小臣遽以言黜恐天下之人不知文祥之過將疑陛下不肯納諫乞復其官一公任使謂邇聞敕取致仕尙書王恕朝野臣民皆拭目傾耳望用此老臣尋聞處以吏部於是臣民少失望矣乞俾王恕與大臣參議政事此乃公論非臣一己之見也南京刑部尙書何喬新剛果明刑工部尙書黎淳淸修孤介侍郎黃孔昭練習選法俱乞取用不宜置之遠地餋病檢討陳獻章修身行道之人去任編修張元禎南京刑部員外郎林俊皆文學節義之士宜置左右以備任使其他言事而去如禦史於大節徐鏞何珖主事王純張吉蘇章趙明中書舍人丁璣進士敖毓元或復其舊官或量加擢用一釋怨女謂宮中怨女無慮數千傷和召災未必不由於此乞量爲放出一愼將領謂近年多用內臣在京坐營在外鎭守及分守守備監槍將領爲之掣肘乞一切取回愼選將領責其成功如有疏虞嚴置於法一謹細微謂我朝設三千營專處來降之虜授之首領編爲什伍近年達官寖多蟒衣王帶坐府握兵𨿽則資其勇悍豈能保其久而不變乎然用之已久固難輕易乞漸爲裁抑以後止令其富貴而已一節財用謂內帑財物多爲獻諛之徒積漸誘出皇上登極大賚臣民又不知幾千萬況明春郊祀禮成山陵工畢例合行賞乞量爲減免一寬租賦謂今年湖貴夏秋旱暯東南米價沸騰不可不慮乞敕所司行令災傷處所凡一應稅糧未徵者悉皆蠲免貧者量爲賑濟一息異端謂京城內外寺觀繁多每遇修造所費不貲乞令所司通行內外凡寺觀有不系額設者一切拆毀田地無主者招貧難軍民住種其僧道無度牒者勒令還俗一惜名器謂邇者賊臣李孜省等左道害政己置於法但其所得誥敕猶在乞盡追奪太監梁芳奏以指揮袁輅地建寺因而準襲廣平侯爵是輅以數畝之地而封侯勛臣聞之將必角�羊體乞爲黜削命下其奏於所司

○賜周府建安郡君並儀賓關成鎭安王府長泰鄕君並儀賓馬杲誥命冠服如制

○唐王芝北薨王憲王之子母妃宋氏宣徳九年生正統九年冊封舞陽王景泰二年進封唐世子成化十三年襲封唐王至是薨年五十有四訃聞輟朝三日遣官諭祭命有司治喪葬謚曰莊

○庚寅以明日將奉安孝穆皇太后神主於奉慈殿上告奉先殿及憲宗純皇帝幾筵上黑翼善冠淺淡色袍服黑犀帶禦奉天門百官行奉慰禮是後始鳴鐘鼓鳴鞭文武百官奏事如常儀

○敕禮部三法司玆者新正在邇萬物咸亨在京見任文武羣臣除贓罪外自成化二十三年十二月二十五日以前所犯罪名紀錄在官者悉與湔除俾圖自新

○升四川布政司右布政使謝士元爲都察院右副都禦史巡撫四川南京大理寺左寺丞翟瑄爲右僉都禦史巡撫山西兼提督鴈門等關

○辛卯卯刻大霧○孝穆皇太后神主至京百官奉迎於城外上素服奉迎於午門內遂奉安於奉慈殿

○命南京廣洋衛指揮僉事孫讓守禦南京浦子口以都指揮體統行事

○南京禮部郎中李諒奏請禁馬快船之附載私貨騷擾驛遞者兵部覆奏從之

○升左春坊左諭徳管國子監司業事費誾爲本監祭酒福建布政司左布政使章格爲南京光祿寺卿吏部文選司郎中白思明爲太僕寺少卿南京戶部廣東司郎中張賁爲南京光祿寺少卿南京兵部職方司郎中李應禎爲南京尙寶司卿

○李孜省死於獄孜省江西南昌人初爲吏待選京師成化丁酉因太監錢義柯興以祈禱術見先帝試之驗傳授太常寺丞言官劾之攺上林苑監丞未幾傳升通政司右通政賜金冠法劍各一圖書印二文曰忠貞和直曰妙悟道玄有所奏請用以封進孜省又日采取符錄諸書以獻寵信日隆八年間官至禮部左侍郎掌通政司事恃恩驕恣有忤己者必害之工部主事張吉兵部員外郎彭綱劾之皆被謫孜省益自肆遂譛吏部尙書尹旻及其子編修龍所與往來太僕少卿張璲給事中秦昇工部侍郎談倫主事王範翰林院侍講學士焦芳修撰曾彥編修王敕司經局洗馬羅璟禮部郎中劉紳員外郎楊棨吏部郎中鄭宏兵部郎中鄒襲等並以次謫降士大夫皆畏之亦有陰附以媒進者於是致仕副都禦史劉敷爲左都禦史禮部郎中黃景爲左通政南京禮部侍郎尹直爲兵部左侍郎工部尙書李裕爲吏部尙書通政邊鏞爲僉都禦史李和爲南京戶部左侍郎其同僚通政司參議元守直張璞陳琬俱進品秩府軍前衛都指揮同知髙俊騰驤左衛指揮僉事白錦皆舉將材凡所言無弗允者又采取時論所推若學士楊守陳少詹事劉健都禦史李敏侍郎李嗣大理寺卿張錦少卿馮貫及吏部侍郎徐溥學士倪嶽南京國子祭酒劉宣通政黃孔昭左都禦史餘子俊等皆密封推薦縉紳之進退多出其口人亦無敢言者矣是時又有臨江人鄧常恩番禺人趙玉芝並曉方術常恩由太監陳喜進傳升太常卿以符愈孝肅太后疾賜圖書印曰橐籥陰陽玉芝由太監髙諒進以修玄谷立世經天人歸徳頌累官太常卿並受恩寵然其勢皆不若孜省之甚上卽位科道首以爲言於是下三人者於獄追所賜冠劍印章分遣戌狹西邊衛遇赦當還印綬監太監蔣琮言孜省等罪大不當赦復械系至京下錦衣衛獄孜省不勝楚掠至是死而常恩玉芝猶系獄云

○壬辰升贛州衛指揮僉事馮泰爲江西都司署都指揮僉事管理軍政攺注大寧前衛帶俸都指揮僉事褚錦淸濟陽衛帶俸都指揮僉事何昇於江西都司褚錦淸分守南昌九江湖東三道何昇分守嶺北湖西二道

○癸巳賜蜀府鎭國將軍申鑑並夫人慶成王府奉國將軍表栦表稜誥命冠服如制

○守備沂州山東都指揮僉事袁綱乞致仕許之

○致仕南京兵部尙書王恕疾愈至京復辭吏部尙書之命上曰卿年徳老成久爲人望所屬特玆簡任不允所辭

○以旱災免湖廣黃州武昌等府秋糧及衛所屯糧十之六其原會該角�羊京庫折銀米六萬石貴州折銀米十萬二千四百石廣西折銀米三萬石山西折銀米七萬七千石悉存畱本處充王府並官軍人等俸糧之用而以四川布政司庫銀二萬五千兩借角�羊貴州廣東布政司庫銀七千五百兩借角�羊廣西以備邊用

○命欽天監監正李華致仕先是欽天監冠帶儒士朱祚陳本監利病一謂天文生晝夜觀候冬月露坐艱苦宜二年一給毛襖並依期給與歲例木炭一謂國朝外設觀象臺令天文生占候內設靈臺令內臣占候用較察異同勤惰而近時外臺生每預報內臺官雷同附和又本監曆書政事內臺往往干預皆宜禁止一謂天下府州縣陰陽正術等官員缺湏於本處見役額內陰陽人考送禮部轉送本監再試其不通本等學術者不許送吏部選用並坐其原考送官員之罪如本監考試不公亦罪之一謂天文等生不得役占別用有妨學業一謂本監該差官生宜置簿編次職名遇有公務循次差撥一謂在監官生人等並戶下丁口宜三年一造文冊二本一送部稽考一存畱本監備察不許濫冒收充事下禮部覆奏謂其言皆可行並劾華行事乖謬難以表﹤衣十﹥僚屬上俱從之

○是日辰刻日生暈及左右珥色赤黃復生背气及半暈色靑赤良久散

○甲午四川播州宣慰使楊愛遣安撫猶滽等慶賀並謝恩湖廣容美宣撫司遣把事劉源進香俱賜彩叚鈔錠有差

○巡撫寧夏都察院右僉都禦史崔讓乞致仕不允

○丙申歲暮享太廟上告憲宗純皇帝幾筵請神詣廟享祀

○遣太常寺官祭五祀之神

○遣旗手衛官祭旗纛之神

○加吏部尙書王恕太子太保恕上﹤鋶﹣釒﹥辭上曰吏部重任朕特起卿用典銓衡以圖治理加升職事卿不必辭

○是歲天下戶九百一十萬二千六百三十戶口五千二十萬七千一百三十四口田一百二十五萬三千八百二十一傾田賦米一千九百五十六萬三千九百六十七石九斗九升四合麥六百七十五萬七千三百六十二石六合絲三萬七千八百一斤八兩七錢二分綿二百七十萬三千五百五十兩一錢七分九釐三毫絹一十九萬七百四十九匹二尺二寸七分布一百一十五萬一千七百七十九匹三丈二寸三分綿花二十四萬六千三百斤艸二千五百七十六萬七千七百包束戶口鈔七千七百三十七萬五千九百一十一貫雜貨鈔七千三百九十二萬六百一十九貫折米一千四百七十二石鹽課二百四萬九千八引折米五千七百八十七石折布二萬一千七百九十五疋茶課八萬九千斤屯田二十八萬五千四百八十一頃九畝子粒二百九十三萬二千七百石金銀貨共八萬一千二百七十兩水銀二百二十九斤朱砂四十六斤八兩儹運糧四百萬石各處運納米麥共一千五百二萬一千七十五石四鬥一合三勺四抄三撮七粟六粒減免稅糧七百八十九萬六千三百三十九石三斗四升艸七百七十三萬三百一十束

明孝宗敬皇帝實錄卷之八大明孝宗敬皇帝實錄卷之九

弘治元年正月丙申朔正旦節遣駙馬都尉王增蔡震分祭長陵獻陵景陵裕陵茂陵

○遣駙馬都尉黃鏞祭景皇帝陵寢

○遣內宜祭恭讓章皇后陵寢上詣奉先殿太皇太后皇太后宮行禮畢出禦奉天殿文武羣臣公服行五拜三叩頭禮太皇太后皇太后皇后俱免命婦朝賀

○丁酉上黑翼善冠淺淡色袍黑犀帶禦奉天門視朝文武羣臣常服朝參自是日至十五日皆不禦殿

○文武羣臣朝親王於奉天門東廊

○戊戌宣宗皇帝忌辰上祭奉先殿遣駙馬都尉蔡震祭景陵

○己亥孟春享太廟上詣憲宗純皇帝幾筵詣神靈詣廟享祀

○遣內官祭司戶之神

○庚子

○南京大僕寺寺丞文林言八事一開言路願新政之初明目達聰及命大臣並翰林官日侍左右擇成化間章﹤鋶﹣釒﹥議論讜正者類爲一編以次施行一謹好惡願陛下好徳好學好直言常如卽位之初凡姦佞之徒投間抵隙以事逢迎者一切絕去一察幾微謂當事機初動卽從省祭使善者必行而惡者必禁一率舊章願陛下究心祖宗舊制皇明祖訓等書及堯舜以來嘉言善行悉遵行之一簡賢材願擇休休人臣以左右輔弼則自能進賢退不肖又今大臣各舉所知有不當則坐舉主一崇寬厚自古帝王未有不以寬仁厚徳綿延世祚者願聖明畱意一勤政事願陛下於政令之得失章﹤鋶﹣釒﹥之可否民事之緩急人材之黜陟日與廷臣講議務求至當一飭武備今之邊帥多出幸門監軍輙用中貴一有緩急胡以應之願者究歷代並祖宗選將監軍之法付托得人庶乎有備無患疏入命所司詳議以聞

○癸卯以大祀天地上禦奉天殿誓戒文武羣臣致齋三日

○巡撫甘肅都察院右副都禦史羅明乞致仕不允

○追錄宣府玉石溝成化二十一年殺賊有功官軍一百三人升賞有差

○升翰林院侍講劉震爲右春坊右諭徳管國子監司業事

○命山東都司署都指揮僉事李章之子正襲臨淸衛指揮同知

○烏思藏西天桑加瓦如來大乘法王遣禪師蛇納藏並各寺寨番僧瞿云寺西天佛子大國師班卓兒藏卜遣禪師桑爾加端竹等靈藏贊善王遣番僧遠丹陸竹等來朝謝恩並貢佛像馬駝方物賜衣服彩叚鈔錠有差仍命領賜法王佛子彩叚歸給之

○丙午大祀天地於南郊上還宮謁太皇太后皇太后畢出禦奉天殿文武羣臣行慶成禮

○以上元節賜文武羣臣假十日○丁未免慶成宴賜分獻陪祀及該宴官胙其四夷朝使仍賜宴於闕左門之東

○戊申海西忽石門等衛野人女直都指揮等官凡籠哈等毛憐衛野人女直都指揮等官速失哈等忽蘭山等衛女直都指揮等官苦出等野兒定河等衛野人女直都指揮加忽赤等益實左等衛野人女直都督等官三赤哈等速平江等衛女直都指揮亦裏巴加等脫倫兀等衛野人都指揮等官撒因哈等各來朝貢馬貂皮等物賜宴並衣服彩叚等物有差

○己酉立春順天府官進春上禦奉天殿受之文武羣臣公服行禮

○庚戍上元節免宴○江西流賊二千餘人寇信丰會昌廣昌等縣廣昌縣知縣莊英禦之被害巡按禦史王嵩劾所司不能防捕之罪詔宥之令用心防捕

○夜月食不及一分免救護

○月犯軒轅右角星

○壬子英宗睿皇帝忌辰上祭奉先殿遣駙馬都尉周景祭裕陵

○太子太保兵部尙書餘子俊言四事一均選法謂人材之生不以地拘今銓司多以美官私所厚請加會試分南北中三等均任之不得有所偏一廣儲積謂民田屯田南北科徵皆有定制今皆廢弛以致國用不足所在缺乏預備倉糧斂散之法及漕運利獘宜命所司議處一修武備謂北虜擁眾近邊蠻寇肆掠江西各邊斥堠不備神機營提督久虛宜早圖之一愼刑罰謂近者知縣王浚知府許聰以捕盜受顯戮僉事郝志義參政劉瑀以補賊得遠謫人皆惜之請復志義瑀官錄浚等之子孫詔所司議處以聞

○四川長河西魚道寧遠等宣慰使司徵塞﹝塞閣本抱本作基﹞等寨都綱頭目札巴言千等雜谷安撫司伽克等寺寨遣刺麻番僧頭目松思吉等及西番桑人等族生番族頭倉汪肖等來朝貢氆氌等物賜衣服彩叚鈔錠有差

○戶部員外郎畢孝奏往者太監汪直梁芳及侍郎黃景通政李孜省等竊美威權引用姦邪一時廷臣皆畏避而不敢言凡以士气之不振也伏望皇上鑑此情斃而作新之讒諂者擯斥不用忠言者錄用不遺則士气振矣命所司知之

○甲寅

○禮部請視太學釋奠先師孔子命具儀以聞

○召致仕太常寺卿童軒掌欽天監事升五品靈臺郎髙鐘爲監副先是監副吳昊言軒操履端方兼究天文曆數乞敕吏部行取總理監事以啟迪後進故有是命

○升貴州布政司左參政鄭時爲都察院左副都禦史撫治勛陽等處時先任右副都禦史巡撫狹西以事降參政至是吏部言其才可用故有是命

○戶部言河南歲額秋糧一百七十六萬九千六百餘石內會起運上供及給選者一百二十五萬四千五百餘石所司近以地方水災奏免數多今計起運數內尙少五十一萬餘石宜令所司於一應內有徵糧艸內先盡起運之數仍於該免數內酌量災之輕重加徵三之一以備存畱支用如不敷再設法區處從之

○監察禦史湯鼐言我太祖髙皇帝欽定大誥大明律令稽古定制教民榜馬政條例等書又敕禮部﹤鋶﹣釒﹥其節要定爲條例榜諭天下而承平日久法玩獘滋風憲不能申明有司不知遵守以致政教廢弛風俗敗壞甚至皇上新布詔條亦未聞有舉而行之者請申明舊例有仍前玩視者罪之禮部尙書周洪謨治家無法黨附權臣方其盛時曲爲佞諛及其失勢顯奏詆排右侍郎倪嶽急於功名暱近權要太監黃賜母喪衰服送葬徒步柩前左侍郎張悅前爲僉都禦史身服馬尾襯裙以表式百僚之人爲市井浮華之餙南京兵部尙書馬文升身任兵曹連姻武職奉命出鎭縱子奢淫少傅劉吉與萬安尹直同一姦貪直安斥去而吉與丘浚進官恬然受之不以爲異請大明黜陟以示勸懲又劾太監蕭敬李榮請明正其罪因薦謫降進士李文祥敖毓元堪任科道請還之於朝﹤鋶﹣釒﹥入上曰申明舊典事其令所司舉行今後有用馬尾服飾者令錦衣衛緝捕餘皆泛言不允

○乙卯賜秦府臨潼王庶第二子名曰秉櫝鎭國將軍公鑊嫡第六子曰誠沬

○攺南京戶部尙書王﹤亻與﹥爲南京吏部尙書南京工部尙書黎淳爲南京禮部尙書

○升狹西臨潼縣知縣徐鏞爲直隸淮安府知府雲南姚州判官劉昂爲四川敍州府知府

○朝鮮國來貢陪臣有沒於通州者禮部以聞命傳送歸國

○先是遣科道官給賞守邊官軍戶部已上其數至是復查代州等邊增官軍六萬四百一十七人當增銀十二萬八百三十四兩如前給賞奏上從之

○丙辰吏部覆奏都察院左副都禦史邊鏞所言一納諫諍謂如進士李文祥以奏﹤鋶﹣釒﹥過直除繁劇縣佐使之歷練不知者以爲貶斥以箝言者之口宜取回依甲第資格攺除在京事繁衙門以釋眾人之疑以全納諫之美一重守令謂節次詔書與巡撫都禦史敕諭並本部奏行事理其於守令賢否具有旌黜之典第恐奉行未至乞申命各撫按官嚴加訪察不許顚倒是非有失勸懲之道一察大臣謂文武大臣每日一再朝見進接不過片時其才能性行陛下未能一一察識必湏日禦便殿宣召各官與之講論治道謀議政事或令其轉對或閱其章奏如此非惟可以察大臣之才行亦可以啟聖心之聰明矣議上從之

○攺造京營並外衛兩班操練官軍懸牌

○降遼東都司都指揮同知周俊爲定遼前衛指揮使都指揮僉事徐珍爲義州衛指揮使遼海衛指揮使李洪爲指揮僉事坐守備失機也

○丁巳復調太僕寺少卿林鳳於南京鳳成化中任南京太僕寺自陳父老且病乞容在京侍湯藥因得攺任至是科道劾鳳假托奔兢故有是命○升戶部郎中李紳爲光祿寺卿

○禮部言成化中以烏思藏番僧入貢煩數勞費中國其中又多有近邊番人冒名來貢者本部嘗奏準請給闡化輔教等王勘合各二十道俾三年一貢每貢不許過百五十人俱從四川正路赴布政司比號相同方許入貢今所差國師畜思加藏卜等從四川路來者系年例該貢之數並其所稱新招撫寨主五十人俱準來貢其別差番僧也捨星吉等從姚州路來者乃詐冒之徒例不可許從之

○南京光祿寺署正李浩進其所纂通鑑斷議七十三冊賜紵絲一表裏新鈔二千貫

○增設狹西西寧衛醫學

○命亦兒古裏衛都指揮僉事必裏儞男沙古答代父職升益實衛指揮僉事答魯哈法因河衛指揮僉事速木哈俱爲指揮同知各從其請也

○戊午命故都察院右副都禦史吳誠之子瑤爲國子監生從其請也

○命以楊村河西地二百頃有奇仍給郕府妃汪氏河西地景泰中爲皇莊天順時以賜郕府成化中攺爲艸場旋以賜萬喜至是還官郕府妃復請因以賜之

○復除山東布政司右布政使邢表於四川以丁憂服闋也

○昏刻東方流星大如盞色靑白尾迹有光自正東向東南行至雲中

○己未升廣西布政司右參政秦紘爲福建左布政使狹西右參政韓文湖廣右參政唐珣各爲本司右布政使雲南按察司副使楊繼宗爲湖廣按察使山東按察司副使許進爲廣西按察使

○給靖江王府故輔國將軍相純夫人及故輔國中尉﹤矢見﹥諄﹤矢見﹥驥﹤矢見﹥霖宜人餋瞻米歲各三十石輔國中尉﹤矢見﹥圓宜人二十石

○命考察武職鎭守等官凡有疾者戴罪待問者年老政聲無聞者不愜人望者皆罷之年及六十者令致仕初都禦史邊鏞奏各處參將等官其職任與布按二司文臣相等文有考察之例而武臣不與故貪暴日縱欲令巡撫巡按每於年終及開武臣賢否揭帖從兵部奏請考察至是兵部請會科道官考察於是鎭守寧夏東寧伯焦俊分守雷廉髙肇都指揮同知叚玉守備南贛署都指揮僉事謝智南京左府都督僉事髙俊守備汀漳都指揮僉事楊海守備固原署都指揮僉事甘澤鎭守廣西副總兵都督僉事王受鎭守貴州都督僉事吳經總督楊州備倭都指揮使吳瓚鎭守湖廣都督同知馮昇總督浙江備倭都指揮僉事黃宗協守松潘都指揮同知沈運分守寧夏都指揮同知閻斌皆罷回原任帶俸

○庚申賜楚府鎭國將軍均鍵並夫誥命冠服如制

○攺南京刑部尙書何喬新爲刑部尙書

○命錦衣衛指揮僉事袁勛本衛帶俸不管事先是勛父彬致仕乞以勛署衛事言官交章劾罷之至是彬復以爲請兵科左給事中夏祚等極言其姦邪圖進狀故有是命

○是日曉刻日犯南斗魁第二星

○辛酉都察院左都禦史馬文升言近者禦史湯鼐劾臣緣鼐系臣屬官倘差遣考察之間一有不當其意輙疑臣報復乞放臣致仕或攺除閒散以避之上曰朕以卿練達老成擢掌憲事卿不必辭湯鼐宜從公考察亦不須回避

○壬戌命故昌寧伯趙勝之孫鑑襲錦衣衛指揮使管衛事鑑自陳其祖勝由指揮使歷升左都督至封伯因以襲爵請吏部言國朝定制人臣非有大軍功不許封侯伯或止封流侯流伯亦不與世襲勝自升左都督之後無功可紀況先帝錫封時又明有不世襲之命難從其請故有是命

○命戶部以近賜大慈延福宮地六百餘頃召民佃種先是上以宮爲太皇太后所建因賜地爲香火田旣而科道有言太皇太后亦自以爲不可遂有此命○虜寇密雲古北口燒坑窖射傷軍民巡按禦史曹英劾奏分守左少監楊灰署都指揮僉事張瓊之罪詔宥之

○虜寇靖虜蘭州等處守備都指揮同知廖斌等率兵禦之與戰敗其眾斬首三十七級獲弓馬器仗頗多至是捷上賜璽書獎勵奏捷舍人賞紵絲衣人一襲鈔一千貫

○癸亥命伏羗伯毛銳掛平蠻將軍印充總兵官鎭守湖廣升狹西都司都指揮同知傳泰爲署都督僉事掛徵西將軍印充總兵官鎭守寧夏以前府帶俸都督僉事彭倫鎭守貴州時考察各處武臣罷其不職者故以銳等代之仍命繼後將官失律被黜者不得輕舉

○甲子命支南京內府承運庫原收夏稅折麥銀一萬七千餘兩準給應天等六衛官軍月糧以災傷缺糧從南京戶部請也

○禮部覆奏都察院左副都禦史邊鏞所言乞禁內外官僣乞蟒衣者按國朝品官服色未聞有蟒衣之制考之爾雅及諸韻書皆云蟒者大蛇初無蟒龍之稱蓋蟒乃蛇屬非龍類蟒無角無足龍則角足具焉今織蟒衣者類爲龍形而非蟒象名𨿽蟒實則龍也請如鏞言凡內外言有曾受賜及自制者無間新舊悉令進繳自今內外機房不許織造違者論之以法上是之命今次賞與各官及南京守備內外官原受賜者聽其服用余悉令還官此後不許再乞

○命卻琉球國入貢使臣之從浙江來者舊例琉球二年一貢俱從福建布政司比號今來非正路又非年例故有是命

○乙丑造茂陵歲時祭器

○以陜西蘭州等處並甘肅楡林寧夏各缺邊餉命開中兩淮兩浙成化二十三年弘治元年見在存積鹽三十八萬引並發戶部原收折糧艸價銀及太倉庫銀十萬兩再預支弘治二年分歲例銀十三萬兩以濟之從巡撫陜西都禦史賈奭請也

○都察院左都禦史馬文升等言嶽鎭濟瀆等祠廟皆有前太監陳喜及姦人鄧常恩所造石函函周遭有符篆中貯泥金書道經一卷及金銀錢數枚諸色寶石十數顆五穀各一升似爲魘鎭之術者每祠廟又有先帝遣陳喜致祭祝文其文不知何人所撰皆刻之於石竊觀本朝故事凡攺元之初及水旱災傷則致祭鎭嶽海瀆之神例命翰林院撰文而各分遣廷臣以往未聞用外官撰文內臣往祭者況石函魘鎭世無此理今常恩等已正憲典其石函碑尙存於先帝聖徳恐不能無損乞令所在有司毀之凡函中所貯者各遣人驗實者進繳以滅其迹抑以杜將來之漸從之

○戶部員外郎張倫言二事一惜爵賞近見內臣每蒙蟒衣玉帶之賜大臣槪進師保之職以此輕與恐示人以僣也願惜名器之重操予奪之柄使人不得以僥幸果有勛庸顯箸者始以是褒之一免差遣竊見天下民僞日滋獄訟蜂起有輒登聞狀奏以瀆聖聽每差官校人等體勘以致人心驚疑地方爲之搖動有盜賊竊發妖言爲幻每差校尉緝捕以致妄執平人希謀升賞者往往有之近年設立東廠密查臣僚過失因而黜罰其至恩讎分明致陷無辜者多矣伏望聖慈今後在外有事不系機密重情免差官校惟責巡撫巡按等官勘報其東廠之設祖宗所無並宜廢罷命所司知之

明孝宗敬皇帝實錄卷之十

弘治元年閏正月丙寅朔上禦奉天殿文武百官公服朝參朔望禦殿自此始

○巡撫順天等府都察院右副都禦史彭韶言畿內之民徭役繁重而大興宛平昌平漷縣尢甚乞裁損夫役以蘇民困戶部覆奏擬以各項夫役下順天府酌量分派宛平大興二縣止派三分之一餘俱派外縣其勇士校尉等戶止優免三丁不得槪戶全免以重累貧民從之

○戶科右給事中王珦上言廣聖學選賢才革姦獘嚴軍政搜淹滯增從祀六事命下其奏於所司

○丁卯命都督僉事馬俊充副總兵鎭守廣西署都指揮僉事王麟充左參將分守雷廉髙肇升瀘州衛指揮使韓雄爲署都指揮僉事充右參將協守松潘

○升萬全都司都指揮使唐璟爲後軍都督府都督僉事帶俸以所部有斬獲賊級功也

○宥方士鄧常恩趙玉芝死復遣戍邊衛李孜省旣死於獄法司具常恩等罪狀擬交結內官夤緣作獘者律斬妻子流二千里遇赦應免仍發戍原衛上因而宥之常恩徙鎭夷千戶所玉芝仍肅州衙竟得逃其死云是日又有濟寧人崔鳳樂淸人謝轉莆田人吳猷麻城人黃大經及其子越並逮自戍所覆問坐死俱宥之復戍邊衛鳳附太監柯興傳陛指揮僉事轉以捕鬼術得以補鴻臚寺主簿猷能扶箕降仙掌靈濟宮事大經以識篆文得太常寺少卿越亦至鴻臚寺丞其夤緣亂政皆與孜省同敗亦相類皆太監尙銘梁芳韋興錢義等所薦進也

○初太監梁芳韋興張軒莫英陳喜先後以獻珍珠得寵一時後宮器用以珍寶相尙京師上下亦然芳等益搜訪於民間物價騰踴一珠至數十金市者皆乘以取富於是指揮使張紀指揮僉事任義千戶馮宇沈達百戶楊春所鎭撫徐昌袁凱與賈人馮謙王通李祥王智夏綫兒等日求采供獻至是以言官劾奏下獄上曰紀等交結內侍進獻珍玩盜支內府財物數多𨿽遇赦難依常例紀義宇達俱發遼東鐵嶺衛春等六人發口外開平衛俱永遠充軍昌凱革職調永寧衛

○釋故山西潞城縣知縣王浚妻子還鄕先是潞城盜起浚捕盜因杖殺平民縱火焚賊廬舍民以火死者百四十五人浚坐死妻子流福建至是始宥之從兵部尙書餘子俊言也

○監察禦史向翀言近奉詔赦鬥毆殺人者亦在宥中大明令應償命而遇赦原者猶追銀二十兩給付死者之家今輙釋之則此蒙更生之恩而於死者獨薄請如令行之斯情法兩盡矣從之

○是日南京雷電交作

○戊辰敕諭禮部臣曰朕惟自古帝王功徳之實皆有紀述以垂示後世堯舜湯武之績見於書漢唐宋歷代之事備諸史我皇考憲宗純皇帝聰明神聖孝敬寬仁繼體守成二十四載洪謨偉烈照布萬方自非載諸簡冊用彰盛美則天下後世何所仰至徳而被休光爾禮部宜循祖宗舊典通行中外采輯事實送翰林院編纂實錄其以太傅兼太子太師英國公張懋爲監修少傅兼太子太師吏部尙書謹身殿太學士劉吉禮部尙書兼文淵閣大學士徐溥禮部右侍郎兼翰林院學士劉健爲總裁詹事府掌府事禮部尙書丘浚吏部右侍郎楊守陳詹事府少詹兼翰林院侍講學士汪諧爲副總裁詹事府少詹事兼翰林院侍講學士等官程敏政等爲纂修官凡合行事宜悉照例舉行欽哉故諭

○以纂修實錄召南京翰林院侍讀曾彥楊守阯給假左諭徳林瀚侍講謝鐸編修張元禎江瀾丁憂侍講學士李東陽右諭徳陸簡編修梁儲劉忠鄧焲張天瑞檢討楊時暢命馳驛赴京

○升山東道監察禦史楊謐爲太僕寺少卿

○先是修南京國子監會詔例停止至是南京工部復以爲請命卒成之

○己巳都察院左都禦史馬文升言十五事一請令各處巡撫巡按及布按二司官各舉所屬知縣由進士舉人出身任六年以上廉愼公勤政績昭著者﹤鋶﹣釒﹥上遇禦史員缺與行人博士兼用如六年以上知縣數少於辦事三年以上進士內選取吏部仍會本院官考選若所舉不公連坐其罪一凡貪贓官員爲巡按禦史按察司官問該爲民充軍而虛詞摭拾原問官者請仍依原擬發口外及邊衛若禦史按察司官果有違法情罪明白參奏按察司官行巡按禦史禦史罪重者行提來京情輕者侯滿到京參問不許一槪奏行與原問囚犯取問一各處按察司問刑管屯兵備等官有缺俱請於兩京法司屬官內推選理問斷事推官有缺俱於法司辦事進士及年力精彊舉人監生內除授不許如前以知州等官及年老監生一槪濫除其各巡撫等官凡有公務不許差委推官理問斷事有妨問刑一請令各巡撫等官督責布按二司分巡分守官徧歷所屬凡貪官污吏蠹政害民及一切事宜速於舉行歲終本司類奏侯考滿日據此黜陟一請敕各邊鎭守總兵及各處巡撫等官及時修飭邊備一請令巡按禦史等官嚴督地方驅逐左道邪術之人不許潛住京師仍敕皇城四門官如有此輩及非內府工作而擅出入皇城者捕獲奏問一請令吏部每年一次於舉人監生內考選年力精彊堪任知縣知州者與進士相兼選用至於布政使按察使知府尢宜愼選一請令六部堂上官考核屬官察其平日行能斟酌考語本院據以甄別稱否如本院考不稱職而捏詞妄奏者禦史劾奏謫調外任若禦史挾私妄考者一體究治一請嚴天下科罰害人之禁凡司府州縣官及兩京諸司官屬令各巡撫巡按及堂上官諭戒之一請敕戶部查每歲天下該給官吏軍士並王府官俸糧及折色銀鈔數目幾何歲所收稅糧金銀鈔貫幾何如所入不及所出及內藏空乏須勞經畫者謂宜或制鈔或鑄錢或淸理鹽法或查勘屯田或閘辦天下稅課或淸查各處舡料一一計處具奏定奪一請敕戶兵二部計議凡在京各衛達官折色俸糧須令按季給與其保定等處洪武永樂間安置土達如有土地不足者或將空間田土分撥耕種或立爲屯長統屬或拘令在官操練以防後患一請敕禮部查天下及兩京寺觀僧道額數不許再於額外給度凡私創寺觀卽令折毀行道童年十五以上無度牒者𨿽在古剎亦令還俗有容穩者僧道官並住持俱發充軍所司不舉以枉法論一請敕禮部查洪武永樂年例及欽奉

○憲宗皇帝聖旨行光祿寺凡外夷朝貢或筵宴或朔望見辭酒食俱宜加意點視務令鮮潔仍令每日侍班禦史巡視不處者奏治之一請敕戶禮工三部各查內府衙門自洪武至正統間供用之物及工價銀兩某年用若干某年增若干取自宸斷量加減省以爲定例不許各衙門再奏增添一請敕兵部通行天下都布二司各行所屬將各裏軍戶充軍衛所官旗姓名籍貫充軍來歷年月審勘無差各造文冊江南者送南京兵部江北者送兵部以備查照及行淸軍禦史嚴督所屬用心淸理其京營官軍候山陵畢日兵部奏請命內臣並本部堂上官各一人會同各營總兵官查理見操軍馬務足團營原額仍敕南京守備官會同南京兵部一體淸查管軍官不許擅役工作仍加意操練以收成功上以所言多切時獘命所司議處以聞

○兵部言朝廷以符驗給驛所以示信於天下舊例惟鎭守等官並都布按三司及邊衛得以關領近年以來監倉守備兵備等官一槪妄請重爲驛傳之患自今除鎭守總兵巡撫協守分守遊擊等內外官但系監槍守備兵備等內外官曾領符驗者請通查類繳仍令鎭守巡撫總兵等官各將所賫符驗字號分給應用從之

○庚午攺除雲南按察司僉事林淮爲常州府儒學教授以便養母從其請也

○吏部右侍郎楊守陳言孟子曰我非堯舜之道不敢以陳於王前夫堯舜之道一也精一執中堯舜之得於內者深詢嶽達聰堯舜之資於外者博陛下儼然端拱朗誦經書未嘗降一睿問儒臣亦肅然進退略陳訓詁未嘗進一詳說則理欲危微之辦何由而明知行精一之功何由而盡臣恐得於內者未如堯舜之深也今陛下朝時之所接見者惟大臣之風儀至於君子小人之情狀小官遠臣之才貌何由識之退朝之所閱覽者惟百官之題奏至於諸司之條例羣臣之情獘何由見之宮中之聽信者惟內臣之詞說至於千官百職之正論六軍萬姓之煩言何由聞之臣恐資於外者未如堯舜之博也伏望陛下遵用祖宗舊制仍開大小經筵以講學常禦早午二朝以聽政其大經筵及早朝卽如舊儀若小講則必擇端介博雅之儒臣侍班進講凡所未明曲加解諭而於義理政事興亡治亂必一一講之精而無疑乃可行之篤而無懈凡經史及祖宗典訓百官題奏皆聚之文華後殿日輪內閣大臣一人講官二人居前殿之右廂或有奇奧卽令角�羊對陛下必禦文華殿之時多處乾淸宮之時少使欲寡而心淸惑少而理明則其得於內者深而出治之本立矣至若午朝則陛下禦文華門各堂上並六科皆侍其禦史郎中等官有事已具本者皆具揭帖略節至是口奏陛下詢其事情條例而裁決之凡鎭巡方面及府衛正官有自任來見者皆條例地方之事略節口奏陛下令諸司承旨而議行有辭赴任者隨其地方職業而戒諭之若有大政則召內閣及府部大臣於文華殿會議必人人盡其謀事事求其當其餘章﹤鋶﹣釒﹥止召內閣面議可否其各官奏對之餘及辭見之際陛下宜俯降辭色而於時政人才民謨土俗無一不詢無一不知使賢才常集於目前視聽不偏於左右則資於外者博而致治之綱舉矣若但如近日講視朝虛應故事凡百章奏皆付內監條旨批答則未有本不立而末能茂綱不舉而目能張者也上曰所言皆朝廷切務朕當舉行○辛未敕諭禮部曰朕惟進學修徳以正身乃治天下之本玆欲於三月禦經筵其具儀擇日並以合行事宜來聞

○降敕責秦府輔國將軍誠洺並罪其教授等官以有司言誠洺不遵成憲私出城郭也

○升河南按察司按察使張鼎爲都察院右僉都禦史巡撫直隸保定等六府六府舊設巡撫都禦史一員其後取回別用事無統紀盜賊滋熾都察院以爲言故有是命賜之敕曰今命爾巡撫保定等六府兼提督紫荊等關前項地方州縣數多賦役繁重又鄰近山西往時嘗有達賊聲息卽今又盜賊生發截路劫人至爲緊要爾於無事之時宜操練軍馬修理城池撫安軍民禁革姦獘扶植良善摧抑彊暴均平徭役俾民依時耕斂東西二路選委官員調遣官軍民壯遇有彊賊設法擒捕務令盡絕一應稅糧屯種預備等倉糧尢須加意積蓄紫荊倒馬一帶關口嚴督守備等官毋得私役軍士缺人防守隘口墩臺當鏟削者鏟削當砌築者砌築與夫官軍捨余馬匹器械一切防禦等事悉在綜理齊備禁人砍伐山木毋致道路疏通有警之時卽分遣該管官員撫安居民達官舍余責令本管官安輯撫諭毋令紏合成羣劫掠村落一切保障事宜聽爾便宜處置有司官廉能幹濟者量加獎勸貪酷不才者從公黜罰軍民人等詞訟卽與受理軍職及文職五品以上有犯奏聞區處其餘徑問或發巡按禦史究治權豪勢要之人侵占民田盜賣並兜攬糧艸沮撓軍務者具奏處治其餘邊情傳報當會議者須與守備巡關巡按官員公同計議而行事有與巡撫順天等府都禦史計議者亦同議處毋得偏執己見有乖事體爾爲憲臣受玆委托須持廉秉公振肅風紀嚴切行事必使官吏畏威軍民懷惠關口嚴固庶副委托如違責有所歸其勉之愼之故諭

○癸酉設茂陵祠祭署除奉祀祀丞各一員

○命寧府樂安王奠壘復全支祿米如舊以王在成化中嘗因事革祿米三之一也

○命如舊例故�未關引鹽無子者許其父母妻孫及親兄弟代支而其無子者父母妻孫兄弟累有奏愬故也

○甲戌遼府桂東郡主卒賜祭葬如故

○吏部奉詔例﹤鋶﹣釒﹥上給事中禦史因言事及公錯詿誤特旨降調者二十四人內李鸞何珖陳經吳淑周蕃劉瓚錢承徳張瓚張晟張銳陳遵毅李政劉俊十三人俱調除外任者於詔例應各升一級張雄劉淸蔣昺汪舜民王坦李延壽周洪趙璧八人俱降除外任者於詔例應對原品調任又張海楊守隨羅璟三人俱才識超卓於詔例應量才舉用其他降調之中亦有才識超卓者請如例各量才舉用從之

○命南京中軍都督府管事平江伯陳銳提督神機營

○太僕寺卿李溫奏舊制每年備用馬二萬匹本寺七分南京太僕寺三分責限角�羊京轉發順天府所屬州縣寄餋近來倒失數多陪償不給徒費民財無益國用今順天府見在寄養馬及本寺收貯馬價銀暫可濟用乞將元年該派備用本色馬不必角�羊京但依數揀選暫且存畱本處飼養以聽調取從之

○乙亥降山西按察司按察使雍泰爲湖廣布政司右參政泰嘗以事撻知府尹珍珍因奏泰酷刑致傷人命爲多有旨逮問獄具謂人命皆因公比之貪酷者不同且犯在革前上仍命降一級調用

○南京工部請設主事一員管鎭江至九江沿江蘆洲命本部簡司屬一員奉敕理之官不必增設於是工部奏差其屬郎中毛科賜之敕曰南京自鎭江至九江一帶俱有蘆洲近江州縣並巡檢司每年斫辦本色蘆柴及折收銀兩角�羊送南京工部燒造買辦應用已有定額洲場年久坍漲不一或因淤塞而新生或因移徙而重出多被富豪軍民人等占爲己業又或投獻官豪勢要之家以一包十恣意霸占而舊額洲場日見侵削所在有司因而交通富民阿順勢要怠惰不理甚至不復取蘆於洲但科民陪償又有不近大江縣分原無蘆洲處所亦一槪科取積獘多端以致小民受害連年告訐不已國課虧少遇有南京工部燒造修理等項工程緊急未免拘並各該鋪行窯頭人等揭借應用累及無辜今特命爾不妨司事提督淸理沿江一帶蘆洲禁約富豪軍民人等及官豪勢要之家彊占侵奪有司科擾小民之獘舊額洲場如有坍塌卽將新佃柴課依數輳補本處舊額見存或有新生別洲許令撥補附近坍塌之數俱要丈量明白令各該府州縣具造文冊申繳該部及存畱本處備照其餘一應積獘敕不該載者悉照本部所奏而行所在府州縣官員人等敢有故違不遵六部以下聽爾徑自提問五品以上及軍職參奏處治爾受玆委任尢須持廉秉公毋暴毋刻俾事妥民安國課不虧斯爲爾能如或纖毫不謹以致擾人壞事事發一體治罪不宥故敕

○丙子以視學取孔顏孟三氏子孫至京陪祀

○升致仕浙江道監察禦史彊珍南京刑部員外郎林俊廣西按察司僉事蕭蒼俱爲按察司副使珍山東俊蒼雲南

○浙江按察司僉事曹時中丁憂服闋復除雲南按察司

○巡撫江西都察院右副都禦史李昂乞致仕不允

○工科給事中王敞言三事一間住指揮同知許寧公廉勇敢累立戰功𨿽經敗衄才實可任宜加錄用使圖自新一兩京坐營掌號把總官缺宜先以武學成材送營者補用次及見操官其狥私濫舉者聽科道官紏劾一狹西寶雞縣黃壩驛多系連云棧以裏地方驛傳廢弛宜於各驛添撥人馬令俱如寶雞在城驛數近北者於西安鳳翔近南者於漢中府所屬編僉其軍站民站並設者並之下兵部覆奏上曰許寧大同失機事大已降級閒住爾等復欲舉用待有應用處以聞毋得輕易餘如議行之

○戊寅升河南按察司副使張文昭爲本司按察使狹西副使楊徽爲山西按察使戶部郎中陳淸湖廣鄖陽府知府鐘蕃爲布政司左參政淸山西蕃貴州陜西右參議鄭銘工部郎中洪漢爲右參政銘本司漢廣西

○命山西布政司右參議王盛總督糧儲賜之敕曰比聞山西所屬遞年拖欠糧艸數多王府及各衛所祿米俸糧撥給不足預備倉全無蓄積饑民無以賑濟而管糧官多有受賄縱容糧裏書算人等獘多端兼以所在軍衛刁蹬官舍旗軍包攬挾制不肯上納以致糧艸往往拖欠而所收者尢多虧拆究其所以蓋由無官專管故也今命爾專一提督禁革姦獘其府州縣管糧官並提調正官如有摧徵違限及縱容各倉官攢通同勢豪軍民人等作斃者事發幹礙軍職並文職五品以上參奏逮問其五品以下聽爾徑送本司理問爾受玆專委須夙夜盡心廉謹自持催督以時出納惟公俾糧儲足用民不告勞斯稱朕委任之意

○己卯先是監察禦史陳璧劾保國公朱永姦貪久著襄城伯李瑾謀勇無聞而付以大將之權左都督範瑾屢戰屢北失機壞事而昏夜乞哀營求復用斯三人者身旣不正何以帥人各邊將士又有甚於此者姑以耳目所及者言之成化二十一年席英王永二剽賊耳出入京城如蹈無人之境未聞將士有能擒獲之者成化二十三年廣寧伯劉璇都督陳瑛衛護梓宮軍機不密致無賴之徒入隊殺人甲卒環視莫敢誰何及今罪人未獲況今邊方之兵未撤丑虜之心尙驕而兵備廢弛如此可不懼哉宜治劉璇輩不密之罪罷朱永輩匪材之權以爲武臣之戒仍敕兵部公同內閣及九卿科道官將京營邊將量其材力功過具實﹤鋶﹣釒﹥聞仍申役占之條愼練習之法則將士得人而兵武益振矣﹤鋶﹣釒﹥入上命兵部議處劉璇等及選將士以聞仍飭永等勉盡所職至是兵部議以內閣大臣例不預議今宜會應議羣臣於新任及經劾存畱將官量爲斟酌取自上裁劉璇陳瑛當事失機宜以法論團練點閘之法仍宜嚴飭上曰所言皆是存畱未久者免再會議劉璇陳瑛紀律不嚴法當究治姑從輕各停俸三月

○命寧化王府儀賓兪淮革職爲民淮通賊之妻又與之同謀而分其財事覺有司論罪應死武興郡君上奏申理上特宥其死而黜之

○下四川都司署都指揮僉事曹宗於獄坐匿逃軍爲奴也

○庚辰授進士馬政劉良朱綬鄭宗載範紳胡承祝福紀鏞陳端黃玄齡爲翰林院檢討教官徐用彭美李鏜周政萬綸劉璉汪成馬能楊塤董嘉言爲翰林院侍詔監生劉儆馮絰丘永董森李儀楊本淸閻璟王士衡王璲夏綗爲中書舍人先是上以興王等王將出閣讀書命吏部選教讀等官吏部擬上政等故有是命

○免徵雲南黑瑯二井鹽課司各年鹽課三萬六十六引有奇以水災故也

○都察院左都禦史馬文升等言近年風俗奢僣深害治道請申明太祖舊制通行在京巡城及在外巡按禦史究治命出禁約違者罪之

○辛巳巡撫貴州都察院右副都禦史孔鏞乞致仕不允

○江西鎭巡等官奏獲信豊等縣彊賊首惡楊九隆等百十二名同惡陳明林等百六十七名命刑部選差郎中一員往會鎭守巡撫官鞫審首惡者卽處決梟示眾同惡者免死重杖一百邊衛充軍其有稱冤者與原審被獲情由奏聞區處

○南京工部奏欲將撫湖抽分廠角�羊京銀暫借二年以給還鋪行賒過物料銀價及將南京各局變賣朽爛竹木價銀存畱本部買料應用工部覆議從之○壬午先是六科十三道官交章劾奏安順伯薛珤永順伯薛勛右都督範瑾都督同知白全李俊鎭守遼東都督同知緱謙鎭守狹西都督同知白﹤王已﹥協守大同都督同知劉寧都督僉事楊昇王勇大同遊擊將軍都督僉事董昇協守寧夏署都揮同知劉文協守延綏都指揮僉事陳雲分守寧夏西路都指揮僉事蔡英分守遼陽都指揮僉事韓斌等不職上曰爾等所言皆是但將材難得其令兵部會各部三法司堂上官評議有可取者姑畱供事今後將官有缺須會府部三法司並科道官從公推舉於是廷臣議謂緱謙劉寧陳雲韓斌董昇猶可邊方管事範瑾白玘猶可衙門管事薛珤李俊可仍舊坐營珤罷掌府軍前衛事白全可令閒住薛勛王勇楊昇可令歷練以聽推用劉文蔡英可令養病俱從之

○癸未吏部奉詔例﹤鋶﹣釒﹥上文職因緝訪詿誤調任致仕者十七人劉淳彭网邵賢原任員外郎調知州董序髙鑑張昹石巍趙明蘇章佟珍原任主事調通判楊士儆原任中書舍人調衛經歷朱紳鄭宏劉紳原任郎中降知州董寧原任員外郎降通判焦芳原任學士降州同知黃傑原任府丞降府同知上曰各官旣被緝訪詿誤九年已滿者照例升用降給者復原品調別任余俱攺除近地

○甲申遣太監蔡用往廣西訪取孝穆皇太后親屬仍敕總鎭兩廣太監韋眷總督軍務巡撫右都禦史宋旻總兵官安遠侯柳景並鎭守廣西太監劉曰�永巡按監察禦史都布按三司等官曰今特命太監蔡用會同爾等計議除爾眷等各守地方爾旻及巡按禦史三司掌印官卽隨同去平樂府賀縣督委官員拘取本縣桂嶺鄕迎恩裏龍堂村耆老人等到官詢訪孝穆皇太后宗支的有無見在果有存者爾用等卽差的當人員將當房家小起撥船隻人夫應付廩給口糧沿途照管來京毋或疏虞此實重事毋縱容下人狥私受囑將異姓外族軍民人等冒報頂補紊亂宗姓亦不許指此爲由驚擾人民其愼之愼之故敕

○禮部進耕藉田儀注一擇弘治元年二月十三日上親祭先農耕耤田前期初十日太常寺奏祭祀文武百官致齋二日十一日早順天府官以耒耜及穜稑種進呈訖內官捧耒耜穜稑種還授順天府官順天府官捧由午門左門出置彩輿內鼓樂送至耤田所十三日早晚朝上禦輦鹵簿導從詣壇所具服殿上服衮冕典儀唱樂舞生就位執事官各司其事導引官導上至拜位內贊奉就位典儀贊瘞毛血迎神奏樂樂止內贊奏四拜百官同典儀唱奠帛行初獻禮奏樂執事官揍帛爵跪於神前奠訖內贊奏跪百官同樂止內贊奏讀祝讀祝官跪於神位前右讀訖奏樂奏伏俯興平身百官同樂止典儀唱亞獻禮奏樂執事官捧爵跪奠於神位前樂止典儀唱終獻禮奏樂執事官捧爵跪奠於神位前樂止太常寺官進立於壇東西向唱賜福胙內贊奏跪搢圭光祿寺以福酒跪進於上右奏飲福酒光祿寺官以胙跪進於上右奏受胙奏出圭俯伏興平身奏二拜百官同典儀唱徹饌奏樂執事官詣神位前徹饌樂止典儀唱送神奏樂內贊奏四拜百官同樂止典儀唱讀祝官捧祝掌祭官捧帛饌各詣瘞位奏樂禮畢樂止上還具服殿更翼善冠黃袍百官俱更服太常卿入奏請詣耕耤位導駕官及太常卿導引上至耕耤位南向立三公以下從耕者各就從耕位戶部尙書北向跪進耒耜導駕官同太常卿導引上秉耒三推三反訖戶部尙書跪受耒太常卿奏請復位順天府尹捧靑箱隨以種子播而覆之上禦外門南向坐觀三公五推尙書九卿九推訖太常卿奏耕畢從耕官各就位教坊司承應畢太常卿奏禮畢導駕官及太常卿導引上還具服殿華蓋侍衛如常儀俟上升座鴻臚寺官奏順天府官率兩縣官耆老人等行禮贊五拜叩頭禮畢率庶人終畝百官入班序列鴻臚寺致詞云親耕旣成禮當慶賀贊五拜叩頭禮畢上命賜百官酒飯鴻臚寺官承旨訖復贊入班叩頭尙膳監進膳三品以上官各就丹陛上四品以下各就臺下並奉旨東西相向序坐並宴勞耆宿於壇傍宴畢鴻臚寺贊入班行叩頭禮禮畢駕興還宮鹵簿導從如來儀大樂鼓吹振作

○修國子監以將視學也

○乙酉吏科左給事中宋琮等湖廣等道監察禦史兪俊等交章劾奏巡撫都禦史賈奭左鈺布政使潘稹周瑛參政邵新吳忱張鼐副使石玉僉事李珊徐完李茂任彥常李萼行太僕卿關宗苑馬卿王璽知府歐陽雍許仁邵有良陳琮劉珍杜學袁淸項澄李廷美並都轉運鹽使司同知徐福張盛等俱素行不謹都禦史宋旻劉潺府尹吳玘於冕布政使周正吳中盧雍孫逢吉夏寅秦夔劉珂僉事彭頎知府江豫等俱老懦無爲都禦史吳節丘鼐副使李廷楊純僉事蹇霆張善昭各陛遷不協人望俱乞照朝覲例黜退仍乞敕都察院轉行各巡撫巡按會同布按二司考察所屬官黜其太甚者以裨新政詔不協人望者照例降用其餘俱致仕

○定親王以下姻戚免差役例親王除妃父外免二丁郡王免一丁鎭國等將止免夫人父一丁

○命皇親慶雲侯周壽長寧伯周彧瑞安伯王源各歲加祿米一百石皆給在京本色

○丙戌禮部覆奏左都禦史馬文升所奏四事其曰逐術士者宜令各該巡城監察禦史及五城兵馬司並錦衣衛巡捕官逐一搜訪但有扶鸞禱聖驅雷喚雨捉鬼耳報一切邪術人等及無名之人俱限一月內盡逐出京仍有潛住者有司治之治以重罪主家及四鄰知而不舉者連坐其曰淸僧道者宜令兩京僧道錄司並天下諸司通查敕建敕賜並古剎共若干所給度僧道若干人備造文冊送部存炤仍將十年一度之例停止待額數不足之日所在官司炤額起送給度內外衙門不得指以救荒納粟爲由奏請給度違者科道官紏之其有擅自修蓋者卽便拆毀如無度牒僧道行童發回當差敢有私創寺觀及容隱僧行道童者僧道官並住持俱發附近衛分充軍所司官員不舉以枉法論其曰懷四夷者今後入貢夷人筵宴宜令光祿寺堂上官一員提調務要豊潔本部差官一員督察其朔望並陛辭酒食令該日視班巡視禦史但有克減菲薄者持光祿寺官並局長等究問其曰節財用者成化四年以前每歲用甘松等料共千六百三十五斤以後增至千八百八十五斤十一年後又增至二千六百八十五斤𨿽稱各年間有拖欠本部亦已累行催納緣俱系民間出辦差人角�羊運勞費實多其光祿寺供用牲口正統年間每年各色數止四萬至天順間漸增數多成化年奏準每年不過十萬十六年以雞三千折豬三千鵝五百折羊五百添派湖廣等處買辧以小易大價過十倍況近年以來各處凶荒人民艱食乞將內府供用庫二次增添香料數內量減一二光祿寺牲口原納雞鵝者免其折納豬羊仍於十萬數內量減以蘇民困上曰所言皆是逐術士爾部中仍出榜禁約香料照成化四年數角�羊納折納豬羊令光祿寺計算以聞

○廣東布政司奏乞將被賊殘破地方照舊角�羊納本色皮張免其折造胖襖以省民力工部覆奏從之

○伊王諟鏘奏祖簡王舊有恩賜祿麥歲五百石旣薨住支至於悼王陳請復給其半乞全賜如簡王之舊從之

○命肥河衛達官都督剌哈之子哈哈占襲其父職升毛憐衛及亦麻河等三衛指揮使等官兀兒古都木等十一員各一級

○丁亥封宮人羅氏爲佐聖夫人賜誥命冠服以效勞年久也

○戶部言山東河南山西狹西及北直隸常稅當輸各邊近以災傷減免過多而存畱之糧亦不能充本處官軍俸給請以今年稅糧每石徵銀一兩內存十分之一折給本處俸給餘九分角�羊送各邊以時折給仍以其餘召糴以備軍興上是其議命卽施行果有利益明年復行之

○戊子升錦衣衛署都指揮同知劉良爲實授指揮同知正千戶韋源等各一級以擒彊賊功也

○工部覆奏都禦史馬文升所奏乞減夫價事擬將順天等處臺柴夫工價每名月與銀一兩四錢以少寬民力從之

○己丑太子太保吏部尙書王恕兩﹤鋶﹣釒﹥乞致仕大略謂陛下嗣位之初誤聽人言起臣子旣退之餘付以重任今已供職兩月其所盡心者不過銓選常事別無嘉謀嘉猷之敷陳而於保傳之職殊未之盡焉能滿眾人之望保後日之如今日乎矧臣昔在南京時節次陳乞休致俱蒙先帝勉畱其後不因臣陳乞卻令臣致仕相知者皆爲臣惜臣亦不能不爲之愧也今臣己衰朽作止蠢拙陛下𨿽不厭棄臣不自安倘有人言及之陛下畱臣則拂言者之意若令臣去則爲臣無窮之羞何若臣今日自求而去之愈乎上曰卿職銓衡方隆委任毋爲過慮遽欲退休所辭不允○都督同知張蠻復請以萬喜等辭還順天保定府莊田通賜管業戶部議不可上是之差人守視如故

○監生楊璽奏永昌寺工役旣已奉旨停罷請其材木甎瓦諸料助營茂陵及太廟門墻之用工部覆奏從之

○庚寅攺編浙江等布政司及順天應天直隸蘇松等府勘合字號批文底簿

○取回浙江蕪湖荊州等處抽分監察禦史從給事中王敞言也

○辛卯朝鮮國王李娎遣陪臣書狀等官鄭致亨等奉表慶賀賜宴並彩叚絹布有差

○癸巳賜韓府西徳王庶第三子名曰旭棩輔國將軍徵鑢子曰偕淏襄陵王輔國將軍徵鍥子曰偕潞

○賜遼府輔國將軍寵增誥命冠服如制

○監察禦史張文言絰筵講官當賜坐講講書堂對書直講不宜用講章又經史當無所不講不宜有所避諱仍望天顏開霽時加問難不宜間以寒暑則經筵爲不虛行命所司知之

○命逮問山東按察使張﹤王巳﹥及萬命都指揮僉事楊榮如律﹤王巳﹥坐官廨失火榮坐挾制規利也

○是日日暈

○甲午辰刻日暈生左右珥又生背气色靑赤良久散

○賜故司禮監太監懷恩祭葬祠額曰顯忠恩直隸蘇州府人本姓馬宣徳間入禁中賜姓懷累升至太監掌司禮監事其爲人公廉直諒識義理通典故在憲宗朝左右承弼動必以祖宗爲準直言正色無所避忌憲宗雅重之至於謀斷大事扶植國本不惑羣議人不敢幹以私晚罹讒譛司香祖陵天下以爲詘上在東宮時已悉知之及卽位卽驛召至京仍掌司禮其於新政多所裨益未久而卒上震悼不置特隆賻卹內臣建祠賜額者自王振劉永誠之後恩實與焉蓋朝廷朝希闊殊特之典此外賢如覃吉覃昌韋泰輩皆有之越是以來祠額寖廣祭尢眾不能悉記矣

大明孝宗皇帝實錄卷十終

大明孝宗敬皇帝實錄卷之十一

弘治元年二月乙未朔南京監察禦史吳泰等言吏部尙書王恕才識問望固宜委任但年過七十恐不宜勞以劇務乞詔入內閣與謀大政上曰吏部重任朕循祖宗朝用蹇義王直王翺故事特起用恕以服眾心若有謀議亦無不聽納內閣之舉姑己之

○吏部覆奏南京監察禦史吳泰等所陳考察兩京五品以下官因言天順八年例則五品以下堂上官除欽天監太醫院之外其餘老疾者聽自陳致仕成化十三年例則凡五品以下官俱照例會官考察今兩具以請命欽天監官免考察太醫院官選差習醫道禦史給事中各一員會同院使院判考察品第髙下並具明脈理用藥有效著名者以聞各衙門堂上官但五品以下者悉照成化十三年例考察

○南京戶部主事盧錦言太祖髙皇帝每禦大政悉從府部官面奏區處又召近臣如學士詹同給事中吳去疾等相與講明太宗皇帝能體此意凡事皆於晚朝以盡委曲又命學胡廣等七人俱入內閣與論政事近來批本學士在閣下者秪聞內臣傳說不得面陳所見其府部官亦不得面奏區處故恩柄不覺下移自今凡禦內朝批本及一切政事必敕內閣及該科都給事中該衙門官同至禦前面議可否裁自聖心行之蓋必有學士則內臣不得以自專有都給事中則學士內臣不得以聲勢相倚又近歲推用大臣止拘資格初不問其才行之短長故人多依阿固寵閒有一二賢者則爭相排斥使不能立於其位乞有今訪求潛心治體才識剛明善文學者或五七人俱任學士日就內閣以備顧問又訪忠貞直諒暢明治體者六人俱任都給事中且就六科以聽宣諭若學士取其作文字都給事中取其領奏札則亦何所用哉誠使學士都給事中皆賢則府部大臣不得以幸進矣大臣皆賢則僚屬不得以混淆矣僚屬皆賢則出補布按二司職任必無不稱矣命下其奏於所司

○丁酉釋奠先師孔子遣少傅兼太子太師吏部尙書謹身殿太學士劉吉行禮

○占城國王古來遣陪臣王孫哈那巴等奉金葉表文來朝貢方物賜宴並衣服彩叚等物有差仍命領回賜國王及王妃衣服彩叚如例

○戊戌祭太社太稷遣順天府官祭先農之神

○海西兀者等衛並建州右等衛毛憐等衛野人女直都督察安察三赤哈等來朝貢馬及貂皮賜宴並衣服彩叚等物有差

○昏刻南京見老人星見丁位色赤黃

○己亥兵部奏凡擒獲妖言者自成化十四年奏準以後止給賞不升然例前得升者至今世襲則以過於冗濫例後有功者全不得升又恐無以示勸宜量爲斟酌其已升者承襲時但有人文到部並在優給曾經減革者須勘當時所獲如情罪深重已正典刑者準承襲一輩以後照例減革其不曾典刑與罪不至死者止還原舊職役不得承襲繼今報功者亦宜論所獲情犯重輕以爲升賞應襲者俱照前例上曰擒捕妖言本以止亂但人利升官多肆媒蘗未免濫及無辜不可不禁承襲者照今擬行以後擒獲妖言者止照十四年例給賞

○降守備南贛江西都司指揮僉事謝智爲正千戶兵備按察司僉事李轍巡捕贛州府同知章廷圭俱爲衛經歷守備千戶鄭鏵等降官有差守禦千戶李端韓王免死充軍以流賊劫殺不能捍禦也

○都察院擬奏狹西莊浪官軍成化二十一年永寧等堡失機之罪分守右參將都督僉事田廣以下十一人例當充軍上命降廣二級其餘降級有差

○未刻黃塵四塞○庚子戶部言各項辭退莊田在順府等處者𨿽累有旨令人守視然未免地有遺利請差官查勘計其頃畝召人佃種畝收銀三分以備用從之

○辛丑命興王岐王益王衡王雍王出閣讀書

○命內府供應黃蠟歲納八萬五千斤以近年嘗增至十二萬斤故特減之

○戶部請兩京各差禦史及主事一員監收崇文門宣課分司並南京上新河稅課司商稅其河西務臨淸淮安揚州蘇州杭州九江金沙洲鈔關並張家灣臨淸淮安揚州蘇州杭州劉家隔正陽鎭稅課司局各委府州佐二官一員監收凡課程除崇文門上新河張家彎及天下稅課司局仍舊錢鈔兼收外余鈔關稅課司局天下戶口食鹽每鈔一貫折收銀三釐每錢七文折收銀一分類解本部其存畱者準折本處官軍俸糧照在京例每銀一兩折鈔七百貫從之

○壬寅禮部進視學儀注一擇弘治元年三月初三日駕視太學一前期一日太常寺備祭儀設大成樂於殿上列樂舞生於階下之東西國子監灑掃殿堂內外錦衣衛設禦幄於太成門之東上南向設禦座於彜倫堂正中鴻臚寺設經案於堂內之左設講案於堂之西南至日置經於經案錦衣衛設鹵簿駕教坊司設大樂俱於午門外是日早百官免朝先詣國子監門外迎駕分獻陪祭官先詣國子監具祭服候行禮駕從東長安門出鹵簿大樂以次前導樂設而不作太常寺先陳設祭儀於各神位前設酒樽爵如常儀執事設上拜位於先師神位前正中是日學官率諸生奉迎於大成門外上入禦幄服皮弁服禮官奏請行禮導引官導上由中道詣大成殿陛下典儀唱執事官各司其事執事官各先斟酒於爵候導上至拜位贊就位百官亦各就拜位四配十哲分獻官各詣殿陛東西階下兩廡分獻官各詣廡前俱北向立贊迎神樂作樂止奏再拜上再拜百官行禮同奏搢圭上搢圭執事官跪進爵樂作上受爵獻畢復授執事官奠於神位前樂止奏出圭上出圭四配十哲兩廡分獻官以次詣神位前奠爵訖仍以次出殿門外東西向立典儀唱送神樂作樂止奏再拜上再拜陪祀官行禮同導引官導上由中道出分獻官以次退上入禦幄易常服訖禮官入奏請幸彜倫堂上升輿禮官前導由欞星門出從太學門入諸生先分列於堂下東西學官列於諸生前駕至學官諸生跪俟駕過然後起仍前序立百官分列堂外稍上左右侍立上彜倫堂升禦座贊學官諸生行五拜三叩頭禮武官都督以上文官三品以上及翰林院學士升堂執事官各以次序立贊進講祭酒司業以次升堂由東西小門入至堂中執事官舉案於禦前禮官奏請授經於講官祭酒跪受經受畢上命講官坐祭酒乃以經置講案叩頭就西南隅凡榻坐講上賜武官都督以上文官三品以上及翰林院學士坐皆叩頭序坐於東西諸生圜立於外以聽祭酒講畢叩頭退就本位司業進講亦如之贊有制學官諸生列班俱北面跪聽宣諭畢贊行五拜三叩頭禮畢學官諸生以次退先從東西小門出列於成賢街之右以俟尙膳監進茶上命光祿寺賜各官茶畢各官退列於堂門外叩頭序立駕興升輿由大學門出升輦鹵簿大樂前導樂作駕至成賢街學官諸生跪叩頭退百官常服先詣午門外候駕還鹵簿大樂止於午門外上禦奉天門鳴鞭百官常服鴻臚寺致詞行慶賀禮畢鳴鞭駕興還宮百官退明日國子監祭酒率學官監生上表謝恩上服皮弁服禦奉天殿錦衣衛設丹陛下百官朝服侍班行禮畢上易服禦奉天門禮部引奏賜祭酒司業學官及三氏子孫衣服諸生鈔錠畢駕還是日上禦奉天門賜宴武官都督以上文官三品以上及翰林院學士祭酒司業學官三氏子孫與宴又明日祭酒司業率學官監生謝恩上賜敕勉勵師生祭酒捧出師生迎導至大學開讀行禮又明日祭酒司業率學官監生復謝恩奏上命免禦門之宴余悉從之

○命南京都察院右都禦史屠滽總督兩廣軍務兼理巡撫升福建布政司左布政使秦紘爲都察院左副都禦史總督漕運兼巡撫鳳陽等處山東左布政使徐貫河南左布政使蕭禎爲右副都禦史廣西按察司按察使許進貴州按察使錢鉞爲右僉都禦史貫巡遼東進巡撫大同皆贊理軍務禎巡撫狹西鉞巡撫山東

○命故右軍都督府都督僉事劉晟之子經襲原職指揮使錦衣衛帶俸大寧都司都指揮僉事白祥之子鉞代原職保定前衛指揮使

○都察院請敕兩京法司堂上官及在外都布按三司各諭所屬之司刑者講讀律令詳讞刑獄巡按及分巡官行部所至考察其不通律意者黜之凡辦事進士令同見任官問刑兩法司官屬有缺先以問刑進士銓補次乃及別部進士庶少稱朝廷愼重刑罰之意從之

○癸卯戶部尙書李敏言天下之勞苦者莫如農夫蠶婦今皇上躬耕耤田若不親見其事則稼穡之艱難何由而知乞敕禮部於耕耤儀注內增上中下農夫各十人服常服執農器引見行禮然後令其終畝俟終畝訖或賜食賜布以慰其勞尢見初政重農之意上曰朕正欲觀農夫艱苦其終畝庶人只常服從事仍人賜布一疋

○先是廣西流賊前後聚眾至六十餘人殺掠宜山等縣其備禦等官下所司逮問至是都察院擬奏其罪領軍指揮僉事張機千戶陳瑛不依期策應致失事機應處斬參將王璽寇至閉門不出指揮使戚琬指揮同知柳紹守備不設𨿽有微功不能贖罪應免杖充軍命機瑛各依律處決璽等免充軍璽降二級琬紹各降一級

○甲辰晉王奏世子奇源以母薨欲乞廬墓禮部覆奏上不許與王書曰承諭世子先因母妃患病躬侍湯藥徒步禱神及後薨逝欲於安葬畢日廬墓以終喪制且又慮叔祖年髙侍餋有缺不忍離側此可見其孝心純至宗室有此良足嘉尙但古人有云附於身附於棺必誠必信諒世子於送終之禮必已盡心而無遺悔矣古人有云事親者左右就餋無方今叔祖春秋已髙世子正當朝夕侍奉不離左右況宗藩繼序所系尢重豈可輕身久處於外乎玆特令世子送葬掩壙之後卽循常道回府侍餋至於三年之內居處之奉服食之制哀思之誠則在世子自盡其心如此則送死事生兩得其道不惟於祖訓無違而於宗族化導風俗歸厚寧不又有光乎叔祖其知之

○乙巳升雲南鶴慶軍民府知府張海爲順天府府尹廣西南寧府知府楊守隨爲應天府府尹吏部奉詔例舉用也

○命遂安伯陳韶領三千營南寧伯毛文南京協同守備

○命武靖伯趙承慶掌府軍前衛事

○丙午遣戶部右侍郎吳原祭太倉之神

○遣順天府官祭宋文天祥

○命直隸徳州左衛原派秋靑艸自成化二十三年以後每二束徵銀三分以指揮魏經奏本處原無空場采艸皆各軍出錢買補故也

○丁未上祭先農之神遂躬耕耤田命太保慶雲侯周壽泰寧侯陳桓鎭遠侯顧溥瑞安伯王源少傅兼太子太師吏部尙書謹身殿大學士劉吉太子太保吏部尙書王恕太子太保兵部尙書餘子俊禮部尙書兼文淵閣大學士徐溥太子少保禮部尙書周洪謨掌詹事府事禮部尙書丘浚工部尙書賈俊都察院左副都禦史馬文升等行五推九推禮悉如儀賜農夫三十人人布一疋

○魯王陽鑄成化間以罪減祿米三之二至是王奏修省已及八年援赦例乞復上曰王旣省過自修所減祿米準復三之二

○封哈密衛左都督罕愼爲忠順王兵部言甘肅孤懸河外太宗皇帝以諸夷雜處難守特設赤斤罕東等衛各授頭目爲都督等官以領袖西戎又設哈密衛封脫脫爲忠順王以鎖鑰北門然後甘肅獲寧其後脫脫之孫無嗣朝廷命其甥把塔木兒爲都督以治之旣而爲鎖魯檀阿力王所殺並據其地哈密遺民逃居苦峪朝廷復命把塔木兒之子罕愼襲受都督管領遺民許以有功封王久之罕愼克復故城哈密人再﹤鋶﹣釒﹥請封如脫脫故事且謂瓦剌餋罕王及阿塞太師等在彼逼脇未獲寧處得假寵天朝庶可鎭壓遠夷永爲中國藩屏事下本部會多官議僉謂宜從所奏上曰罕愼旣能克復境土撫輯夷眾其令襲封忠順王給金印冠服應否遣使禮部查例行

○下監察禦史徐瑁賀霖於錦衣衛獄上之耕耤田也觀者擁道瑁霖幼奏之有旨捕治瑁霖失於承旨具﹤鋶﹣釒﹥請罪上以所劾旣無指實又不知承旨故逮問之

○戊申命畱贛州衛漕運官軍五百人守禦本境以袁州等衛官軍之戍贛者代領漕運以江西鎭巡等官奏袁州等衛在吉安下流便於漕運而贛州衛便於自守故也

○庚戍淸明節遣駙馬都尉王增蔡震分祭長陵獻陵景陵裕陵茂陵文武衙門各分官陪祭

○遣駙馬都尉黃鏞祭景皇帝陵寢

○遣內官祭恭讓章皇后陵寢

○鎭守雲南總兵官太子太傅黔國公沐琮上﹤鋶﹣釒﹥辭任上曰卿勛舊世臣宜用心鎭守不允所辭

○辛亥升左春坊左諭徳張昇爲左庶子兼翰林院侍讀仍加俸二級昇嘗侍春宮講讀丁憂服闋故有是命

○南京監察禦史余浚言生員納粟納馬之例不可復開浙江鎭守太監張慶廣東鎭守太監韋眷宜取回以除民害吏部尙書王恕堪任內閣刑部侍郎彭韶禮部侍郎張悅都禦史馬文升南京刑部侍郎阮勤工部侍郎黃孔昭俱堪任吏部命下其奏於所司

○修儀眞瓜洲二處壩下河口及淮安府福興閘

○壬子升浙江布政司右布政使張敷華福建右布政使戴珊河南右布政使常顯四川右布政使邢表雲南右布政使李芳湖廣右布政使王詔俱爲左布政使敷華湖廣詔貴州珊顯表芳俱本司

○癸丑景皇帝忌辰遣駙馬都尉黃鏞祭陵寢

○賜代府鎭國將軍成罐輔國將軍聰澦並各夫人及慶成王府輔國將軍奇湋誥命冠服如制

○巡撫河南都禦史楊理及巡按禦史李綸奉例考察請黜老疾罷軟不謹官州同知劉英等十員吏部覆奏從之

○升狹西按察司按察使張瑋爲狹西布政司左布政使山東布政司左參政鄧廷瓚爲本司左布政使

○都察院擬奏遼東撫安等堡官軍成化二十年五月以後失機之罪備禦都指揮同知周琳等欺隱邊機指揮髙英等守備不設於通等失於飛報俱應發邊衛充軍內百戶陳宏已致仕取自上裁得旨琳等情輕律重免充軍俱降一級陳宏兵部查例聞奏

○是日曉刻金星犯壘壁陣東第六星

○甲寅增設貴州重安守禦千戶所命四川播州宣慰司歲調土兵一千以助戍守

○乙卯升管中書舍人事禮部主事楊泰中書舍人倪黻俱爲尙寶司司丞

○丙辰太監覃昌傳旨諭在京諸司朝廷政事祖宗俱有成憲今後五府六部都察院通政司大理寺等衙門務湏遵守毋得互相囑托有虧公道如內外官敢有寫帖子囑托者內官連人送與東廠楊鵬外官送與錦衣衛朱驥奏來處治若容隱不奏者事發俱治以重罪

○升浙江布政司左參政吳繹思江西右參政秦民悅河南右參政徐恪福建左參政陳賓廣東左參政謝瑀雲南右參政熊祥湖廣左參政王道山西左參政劉忠福建按察司按察使謝綬俱爲布政司右布政使繹思等俱本司道山東忠四川綬廣西

○命故金吾右衛帶俸都指揮同知王敬之叔欽襲原職指揮使

○都察院左都禦史馬文升言臣嘗承乏總督漕運及參贊南京守備機務頗知運軍之苦蓋湖廣江西浙江運船本布政司造南京南直隸運船淮安淸江提舉司造河南山東北直隸運船臨靑衛河提舉司造價皆給於工部或有損壞亦爲繕治近漕運總兵以工部價不時給請領價自造工部又慮軍士不加意愛護議令本部出料四分軍衛出三分舊船準作三分然軍衛無從措辦皆軍士賣資產鬻男女以供之此運軍造船之苦也正軍逃亡數多而額數不減俱以餘丁充之一戶至有三四人應役者每年春初兌糧至八九月以後始回衛勞苦萬狀船至張家灣又顧車船剝多稱貸以濟用來春復然此運軍往來之苦也況所稱貸把總等官有因而侵漁責償倍息者軍士或自載土產之物以易薪米人制於禁例多被檢奪此運軍科害之苦也乞命所司每船一艘加銀二十兩禁約運官及有司科害搜檢之獘庶用憊少蘇而轉漕無滯得旨造船銀兩令工部查處加添餘皆從之

○命恭順侯吳鑑保定侯梁任鎭遠侯顧溥陽武侯薛倫武安侯鄭英駙馬都尉周景楊偉豊潤伯曹振興安伯徐盛成安伯郭鐄成山伯王鏞平鄕伯陳信都督僉事張海郕府儀賓王憲戶部右侍郎葉淇禮部右侍郎倪嶽通政使司左通政張璞右通政陳琬左參議田景賢大理寺右少卿李價鴻臚寺卿齊章光祿寺少卿李紳尙寶司卿李璋吏科給事中鄭﹤穴雋﹥戶科給事中王珦禮科右給事中張九功兵科右給事中陳瑞刑科給事中蔡坤工科給事中夏昂中書舍人歐陽棔黃琳孫琰等賫香帛分祀祖陵等陵徐楊等王嶽鎭海瀆歷代帝王先師孔子大嶽太和山眞武等神及各府先王

○先是柳慶參將王璽以失機系廣西按察司獄其弟昭就視之嘗有利其官職及家資語璽銜之密令昭爲脫其械昭又不從璽遂以刀斫昭死並擊傷獄官獄卒數人至是璽已抵罪降級巡按者奏其殺弟事得旨覆治按察使閔圭副使李延僉事李徳美俱以失於防閒當逮問時圭已遷右僉都禦史都察院請止逮延與徳美圭紀錄其罪從之

○丁巳先是禦馬監左少監郭鏞請預選女子於宮中或諸王館讀書習禮以待服闋之日冊封二妃廣衍儲嗣旣而左春坊左庶子兼翰林院侍讀謝遷上﹤鋶﹣釒﹥曰伏聞陛下因內侍進言欲選妃嬪以充後宮臣愚聞之且駭且懼以爲陛下聰明神聖豈宜有此舉動夫六宮之制固所當備而三年之憂豈容頃忘今山陵之工未畢諒陰之痛猶新曩陛下以神器之重萬幾之繁勉遵遺詔俯從吉典蓋亦出於甚不得已臣知陛下食旨不甘聞樂不樂居處不安之心未嘗頃刻少衰柰何遽有此事此必進言者巧爲諛詞以動陛下而一時誤聽之耳非陛下之本心也臣意進此言者必以廣嗣續綿本支爲說臣竊以爲過矣陛下春秋向盛如日初升血气未定如泉始達況至孝格天深仁覆物眾所祝願天必降休維熊維羆之祥螽斯麟趾之慶將有不期然而然者何必汲汲爲此慮哉惟後秉坤儀職主內治配徳乾綱共承宗社如日月陰陽相須而成禮所至重位不可虛今則中宮正位內主得人矣自余妃嬪宜可稍緩又況祥禫之期歲月幾何俟山陵旣畢禮制旣終徐議其事亦未晚也朝廷舉事風行甚速聖明全徳白璧無瑕豈可不自愼重輕致玷虧也哉臣又聞中庸九經以去讒遠色爲勸賢之通今陛下建極之始正親賢修徳之時中庸之義尢不可不深省也伏望陛下渙發宸斷亟寢前命勿遂一時之失以貽後世之譏庶幾不遠而復凡爲諛佞容悅者亦不得以誘惑聖心矣上命禮部會議於是禮部等衙門尙書周洪謨等言此事在帝王之世未嘗有我祖宗之朝亦未嘗行況先帝賓天未久陛下𨿽勉從易月之制而幾筵尙未撤𨿽已行祔廟之禮而山陵尙未完遽然爲此殆非所以示天下也伏望皇上當此春秋鼎盛之日益篤義理餋心之功必如成湯之遠聲色以保和聖體必如武王之矜細行以培餋聖徳姑如臣遷之言行之於祥禫之後庶爲得禮從之初郭鏞請預選女子於宮中或諸王館讀書習禮以待服闋之日冊封二妃廣衍儲嗣不爲無見而謝遷乃進此諛詞獻諂以誤孝廟繼嗣之不廣皆此邪謀啟之也比觀正徳攺元卽立三宮時遷適當國柄略無一言論及其姦鄙之迹甚明蓋以今日之立爲是遷寔不能復肆昔之邪謀矣且古者諸侯尙一娶三姓而備九女以廣繼嗣況孝廟以萬秉天子獨不得立三宮可乎小人圖勢利而不爲國謀如此識者恨之

○朝鮮國王李娎遣陪臣安處良等以上太皇太后皇太后尊號及冊封中宮奉表慶賀貢方物賜宴並衣服彩叚有差

○賜沈府稷山王詮鋈詩傳代府鎭國將軍仕土�伐四書大全勸善書列女傳從其請也

○己未先是以纂修先帝實錄起復翰林院侍講學士李東陽充纂修官至是東陽上﹤鋶﹣釒﹥言父服未闋且有疾乞俟服闋疾愈然後供職從之

○守備河州狹西都司都指揮僉事康永乞致仕許之

○庚申賜代府石城郡君並儀賓周瑢誥冠服如制

○錦衣衛奏近禮部進視學儀注謂用鹵簿駕本衛檢得成化初視學用鹵簿大駕玉輅等輦今未知何所據依得旨如成化初例行之

○太子太保吏部尙書王恕言臣竊觀皇上視學釋奠儀注分獻官始終不拜恐非禮也臣愚以爲分獻拜位當在殿陛之下列於陪祭官之前上在殿陛上拜分獻官陪祭官俱在殿陛下拜上獻爵畢分獻官以次詣神位前奠爵訖復退於殿陛下原拜位立定贊送神上拜分獻官陪祭官俱拜似爲近禮臣讀禮記文王世子篇有曰凡始立學者必釋奠於先聖先師及行事必以幣今皇上嗣登大寶初幸大學卽所謂始立學也臣以爲釋奠當用幣爵亦三獻今儀注無獻��行春官釋奠之禮非始立學釋奠之禮也似爲未安或以爲舊儀如此臣以爲舊儀是當從之或有差誤亦當更之以求乎宜不可以訛承訛也禮部覆奏自永樂以來列聖視學祭先師孔子儀注爵止一獻無奠帛之禮每年春秋二丁朝廷遣官釋奠有奠帛三獻爵之儀今恕所奏𨿽與永樂以來儀注不同然與見行丁祭禮儀無異合增入奠帛三獻爵其分獻官各就殿陛下與陪祭官俱拜則禮儀全備上曰分獻官拜禮準行余惟循舊制

○命故山西行都司都指揮同知張瑛之子鉞襲原職指揮同知

○先是虜寇廣寧協守右參將都指揮使崔勝等連敗之斬首十九級並追獲被虜人蓄鎭守太監韋郎巡撫都禦史劉潺總兵官緱謙至是以捷聞命降敕獎勵奏捷人各賞鈔一千貫

○賜晉府慶成王鎭國將軍鐘鎒第四子名曰奇潶第五子名曰奇���皿火�第六子名曰奇灙鐘鏾第四子曰奇澥輔國將軍奇湍第三子曰表楡第四子曰表搊第五子曰表��木第六子曰表穎奇淠第二子曰表楰秦府鎭國安王庶人志壇庶第二子曰公鐎韓府輔國將軍徵鐻嫡子曰偕渚周府胙城王安瀏庶第三子曰安湑庶第四子曰安涏輔國將軍同錣庶第九子曰安潠同鐹嫡第三子曰安洎韓府鎭國將軍徵鑾子曰偕﹤氵鎞﹣釒﹥○辛酉禮部進經筵儀注一擇弘治元年三月十二日上禦經筵一前期一日直殿內官於文華殿內設禦座又設禦案於殿之東稍北設講案於殿之東稍南至期司禮監官先設所講四書經書各一本於禦案各一本於講案是日早上禦奉天門早朝畢還宮進膳畢常服出禦文華殿將軍侍衛殿內如常儀鴻臚寺官引知經筵同知經筵侍班講讀展書書講章侍儀等官於丹陛上行五拜三叩頭禮畢以次入殿東西序立侍儀禦史給事中各二員於殿門內左右北向立序班二員舉禦案置禦座前二員舉講案置禦座南正中鴻臚寺官贊進講講官二員出班詣講案前稍南北向並立展書官二員亦出班東西相向立鴻臚寺官贊講官鞠躬拜叩頭興平身東展書官詣禦案前跪展四書講四書官進至講案前亦展所講書展書退立講官講畢東展書官詣禦案前跪掩所展書講官亦掩所講書展書官退立講官亦退就原所西展書官並講經官展講進退並如之旣畢鴻臚寺官贊講官鞠躬拜叩頭興平身各退就班展書官亦退就班序班舉禦案及講案各置殿東原所鴻臚寺官贊禮畢上還宮一每月初二日十二二十二日經筵一每日進講不用侍衛侍儀執事等官惟內閣大臣及講讀官四員行叩頭禮先直講四書次經書或史書講畢叩頭退

○命太傅兼太子太師英國公張懋少傅兼太子太師吏部尙書謹身殿大學士劉吉知經筵事禮部尙書兼文淵閣大學士徐溥禮部右侍郎兼翰林院學士劉健同知經筵事賜之敕曰朕嗣守鴻業君主萬民夙夜惓惓思所以答上天之眷副祖宗之托務廣聽納以躋世隆平然非講學則何所資以成其功況經筵盛典累朝舉行朕何敢緩玆將以三月十二日禦經筵命爾懋與少傅兼太子太師吏部尙書謹身殿大學士劉吉知經筵事禮部尙書兼文淵閣大學士徐溥禮部右侍郎兼翰林院學士劉健同知經筵事禮部右侍郎倪嶽詹事府少詹事兼翰林院侍讀學士汪諧程敏政太常寺少卿兼翰林院侍讀傳瀚陸釴周經國子監祭酒費誾左春坊左庶子兼翰林院侍讀學士李傑左春坊左庶子兼翰林院侍讀張昇謝遷吳寬右春坊右庶子兼翰林院侍講董越王臣兼經筵官吉溥健敏政釴經遷日侍講讀翰林院等衙門儒臣分直侍講夫明眾理所以立致治之本學古訓所以爲明理之要卿等其尙篤於輔導善於啟沃毋曲說以徇好毋隱詞以昧義必使言究乎理理契乎心朕當舉而措之行事俾治功底成民被休澤豈惟遂朕仰承上天祖宗眷托之願而卿等引君而當道之責亦無愧焉欽哉故諭

○命太傅兼太子太師保國公朱永襄城侯李瑾太子太保吏部尙書王恕太子太保兵部尙書餘子俊戶部尙書李敏太子少保禮部尙書周洪謨太常寺掌寺事太子少保禮部尙書劉岌詹事府掌府事禮部尙書丘浚工部尙書賈俊都察院左都禦史馬文升通政使司掌司事工部右侍郎謝宇大理寺卿馮貫經筵侍班翰林院侍講王鏊修撰王華李旻編修張澯楊傑劉忠於材徐鵬展書太常寺卿林章少卿何暹吏部郎中姜立綱禮部主事劉詢中書舍人柳楷周文通書講章

○壬戌升福建按察司副使髙崧狹西副使婁謙廣西副使林符江西副使張廉俱爲按察使崧謙符本司廉貴州

○巡撫四川都察院右副都禦史劉璋奉例考察請黜罷軟不謹重慶府同知等官陳佐等七員吏部覆奏從之

○癸亥中宮千秋節免命婦朝賀賜各王府慶賀官員人等鈔幣有差

○命故充軍都督僉事楊銘之子浩襲祖職指揮同知豹韜衛帶俸

○甲子先是錦衣衛指揮使萬喜等以罪奪職爲民有旨原賜金銀及違禁器物盡輸官喜等多所隱匿緝事者發其事下法司問奏喜等當贖徒寧家上特命釋之

○初禦用監匠人章瑾作奇巧以媚太監梁芳因鬻寶石盜內府財物不可勝紀傳升至錦衣衛指揮僉事鎭撫司理刑尋調南京錦衣衛至是以言官謝秉中等劾奏命械系至京鞫之獄具發狹西肅州衛永遠充軍

○湖廣保靖宣慰使司宣慰使彭仕瓏遣土官舍人彭淸等永順宣慰使司宣慰使彭世麟遣舍人彭程等施南宣撫司宣撫單泰遣把事田志英等來朝貢馬疋賜彩叚鈔錠有差

大明孝宗敬皇帝實錄卷之十二

弘治元年三月乙丑朔命吏兵二部各﹤鋶﹣釒﹥兩京五府六部都察院等衙門堂上官及在外鎭守巡撫三司知府並分守守備官俱大書職名注其年籍歷任略節黏於文華殿壁以便觀覽自是以後二部每季各具揭帖以進有升遷或事故去任者則揭去舊名以新除者補之

○巡撫江西都察院右副都禦史李昂巡按監察禦史王嵩奉例考察請黜老疾罷軟等官南康府知府王理等十八員吏部覆奏從之

○丙寅以雨不止命視學移初九日

○戊辰太子太保吏部尙書王恕言近陳愚見謂皇上視大學釋奠先師孔子當奠幣用樂爵當三獻分獻官當陪拜伏奉聖旨分獻官拜禮準行其餘仍舊臣竊又以爲我朝列聖卽位之後所行之禮有一行而不再舉者惟耕耤田及幸太學二事然耕耤田有奠幣三獻齋戒省牲之禮何獨於幸學釋奠而乃不然乎昔太宗文皇帝將幸大學命禮部詳議禮儀尙書鄭賜言宋制謁孔子服鞾袍再拜太宗曰見先師禮不可簡必服皮弁行四拜禮其事載諸五倫書人以爲太宗尊師重道之意超越前古今陛下釋奠先師而禮比先農則載諸史冊傳之萬世豈不爲盛事哉命復下禮部會議於是禮部及詹事府國子監翰林院春坊等官言禮記曰凡學春官釋奠於其先師注云釋奠者但奠置所祭之物而已無食酬酢等事以其主於行禮非報功也又云凡始立學者必釋奠於先聖先師及行事必以幣注云諸侯初受封立學行釋奠之事必奠幣爲禮也又云凡釋奠者必有合也有國故則否注云凡行釋奠之禮必有合樂之事若國有凶喪則否又云太學始教皮弁祭菜示敬道也注云學者入學之初有司衣皮弁之服祭先師以蘋藻之菜示以尊敬道藝也蓋古者見師之禮以菜爲贄故始入學者必釋菜以禮其先師而學官四時之祭乃皆釋奠釋奠釋菜皆祭之略者也故以行禮而行釋奠則無幣差厚於釋菜之意卽今天子視學所行是也以報功而行釋奠則有幣卽今二丁所行是也三代之禮無所於考漢祭孔子未行釋奠唐制天子北面跪祭周廣順二年車駕幸曲阜始拜奠祠前宋大中祥符元年幸曲阜謁文宣王廟始鞾袍再拜至我朝太宗皇帝視學躬行一奠四拜之禮尊師重道蔑以加矣列聖相承率循無攺至成化元年始加牲用樂𨿽極尊崇之禮然旣非釋奠之正又非釋奠之全卒致紛紛實由於此此則所謂有其舉之莫之敢廢者矣今恕言奠帛三獻之禮必須讀祝飲福受胙始爲全備原無舊典固難以擅行其欲比依先農之祀又系大明集禮所載洪武舊制亦難以擅攺宜但於視學之前致齋一日至期加幣一叚樂設而不作余仍其舊庶幾其可上曰尊先師以當禮旣成化初年有所舉惟孔子前加幣用太牢攺分獻爲分奠其餘儀物俱從永樂年例行

○己巳升禮科都給事中李孟暘福建布政司右參議葉萱狹西左參議劉憲廣平府知府王衡保定府知府沈純寧國府知府黎福俱爲布政司左參政戶部郎中方守金華府知府陳道河南右參議舒淸四川左參議王宗彜保寧府知府陸鏞俱右參政孟暘湖廣萱本司憲廣東衡浙江純山東福守俱雲南道江西淸四川宗彜鏞俱河南○福建按察司副使劉喬丁憂服闋復除原職

○升江西按察司僉事錢山湖廣僉事張曉四川僉事潘章山東僉事許晟監察禦史徐瑁俱爲按察司副使山本司曉四川晟雲南瑁廣西璋狹西仍提調學校

○冊封占城國正副使禮科都給事中李孟暘行人司行人葉應還自廣東

○庚午初外夷貢玉給直俱有例至是西番撒馬兒罕等處使臣阿剌倒剌癿等所貢玉內驗有把咱石者有夾石者內府承運庫奏欲卻還之禮部議謂外夷效順中國遠來入貢今已貢而復卻恐非懷遠之道宜量給賞賜以慰其意上從之仍令通事者諭俾謹其後

○先是山西夏縣生員周慶當郊祀駕出時犯蹕奏其本縣知縣陳潤及按察司僉事王璇不法事刑部及錦衣衛俱請差官勘問已得旨至是刑科左給事中陳璚及監察禦史徐節等交劾刑部侍郎程宗彭韶錦衣衛指揮葉廣謂慶所奏例應立案不行而宗等輒擬差官反長刁猾之風請治宗等罪停差勘問官止行巡撫等官鞫之上從之而宥宗等

○升南京禮部員外郎羅璟爲福建按察司副使山西霍州知州焦芳爲四川按察司副使俱提調學校璟原任司經局洗馬前以特旨調任芳翰林院侍講學士前以緝訪詿誤降除吏部至是奉詔書所謂才識超卓舉用也

○禮科都給事中李孟暘言五事一兩廣邊徼重地軍政廢弛行伍缺乏而廣州特甚然亦不獨廣州天下皆然各衛所軍士差役百出將領不知撫卹往往變名易姓逃避他所鎭守太監總兵都禦史又各揀選聽候跟隨官軍多至千餘名彼此不得禁治臨陣對敵此輩常後論功行賞乃獨居先甚者各植私黨轉禍爲福以致邊務不協都禦史爲糾劾之官戰伐或非所長若失機等事與總兵等官槪治以罪恐有懼罪隱匿賊情之獘乞行各鎭巡等官常飭兵備毋致怠玩各淸軍禦史某年淸解某處軍人若干備行彼處淸軍禦史一一查究衛所賣放者治以重罪仍行各鎭除副參遊擊奇兵遊兵外余悉聽總鎭等官操練調度都禦史止許提督操練禁革姦獘將官有失機等事悉許糾舉一瓊州在大海之南舊設有兵備副使後竟革去但此地密邇交阯占城暹羅諸夷恐海谷隱匿逋逃爲盜乞仍設兵備以專責任一江西贛州等處盜肆攻劫曾命撫捕而根株未拔此地與閩廣湖楚接壤盜賊嘯聚多各處逋逃又韶州荒田江西福建一帶窘民多托此處老戶墾田爲業其本處老戶又回而告爭田土或者田土旣被奪於老戶往往賊殺報怨乞行勘報果在彼安業者別設縣治容其編籍若願附籍於旁近州縣者亦聽其便原墾田土量其科稅原系軍籍者查報區處一江西大藩如新淦廣昌等縣盜屢劫掠其咎在於城垣未立防禦無策乞行撫巡等官相視郡縣無城垣者量時修築一祖宗以來在京文武諸司奏﹤鋶﹣釒﹥每日所得批答旨意旣各於內府各科抄出施行又遞相傳寫謂之通報故王言常宣布於天下近以張璲泄漏之故禁不許傳寫旨意致大小政令他司若岡聞知乞仍容傳寫命所司議處以聞

○壬申以纂修實錄賜監修總裁纂修等官太傅兼太子太師英國公張懋少傅兼太子太師吏部尙書謹身殿大學士劉吉等宴於禮部命襄城侯李瑾尙書王恕周洪謨待宴

○升廣東市舶提舉司提舉陳祥爲江西按察司僉事

○雲南按察司僉事馬中錫丁憂服闋復除狹西按察司

○工部議復兵部尙書馬文升所陳修造運船事謂宜每只於抽分銀內添五兩通前爲五十兩每船軍士該出數宜如文升所擬於各衛空間餘丁出辦銀二十兩不敷之數仍令本船軍士輳補庶軍民兩不相病從之

○夜廣西融縣雨雹壞城樓垣及軍民屋舍男女傷死者四人○癸酉上視學行釋奠禮禦彜倫堂授經於講官祭酒司業賜之坐講祭酒費誾講商書說命惟天聰明一節司業劉震講周易乾卦大人者與天地合徳一節講畢上宣諭師生曰六經載聖人之道講明體行務臻實效爾師生其勉之餘悉如儀

○升刑部郎中潘祺貴州普安州判官王徽俱爲布政司左參議刑部郎中梁方南京戶部郎中李﹤氵靚﹥爲右參議大名府推官張銳東莞縣知縣汪舜民爲按察司僉事祺四川徽狹西方福建﹤氵靚﹥河南銳湖廣舜民江西徽原任南京給事中銳舜民俱監察禦史從吏部奉詔例舉也

○甲戌國子監祭酒費誾率學官監生上表謝恩上禦奉天殿受之賜祭酒司業各織金紵彩衣一襲羅衣一襲襲封衍聖公孔弘泰紵絲衣一襲犀帶一條五經博士顏公鋐紵絲衣一襲帶一條紗帽一頂孔顏孟三氏族人及國子監學官各紵絲衣一套監生人等鈔錠有差

○是日賜衍聖公孔弘泰及三代子孫十一人並祭酒費誾司業劉震宴於禮部命尙書周洪謨待宴

○乙亥國子監祭酒費誾率學官監生謝恩上賜之敕曰朕惟自古帝王本綱常以致治必以學校爲首務焉學校所以明人倫也孔子述經垂教莫先乎此我祖宗奄有寰宇建學育才文教誕敷治化旁洽肆朕繼統之初聿遵成憲擇日視學祗謁先師孔子退卽彜倫堂聽講經書因以勸勵師生夫治本於道道載於經所當講明而體行者捨綱常何以哉朕躬行圖治惟古帝王是期爾師生其亦以古之賢才自勵於經必究其精微之奧於綱常倫理必盡其允蹈之功蘊之爲徳行措之爲事業大足以尊主庇民次足以修政立事罔俾濟濟之詠專美有周則我明治化將與唐虞於變時雍匹休矣欽哉故諭

○虜因冰合渡河寇蘭州安會等處都指揮廖斌等擊敗之斬首三十七級獲馬四十餘匹追還被虜人畜虜奔北有溺死者捷聞命下所司知之

○丙子初開經筵是日早朝畢上禦文華殿太傅兼太子太師英國公張懋曁六部都察院通政司大理寺正官國子監祭酒俱盛服侍班少傅兼太子太師吏部尙書謹身殿大學士劉吉講太學經首一節禮部右侍郎兼翰林院學士劉健講尙書堯典首一節悉如儀講畢賜宴於左順門並賜知經筵同知經筵侍班大臣及進講展書書講章執事等官白金寶鈔彩叚表裏有差自是每月三旬遇二日輙開講

○國子監祭酒費誾復率學官監生謝恩

○丁丑始命儒臣日講是日早朝畢上禦文華殿大學士劉吉等率詹事府少詹事兼翰林院侍講學士程敏政等講讀經書敏政與太常寺少卿兼侍讀陸釴周經左春坊左庶子兼侍讀謝遷輪日進講吉與大學士徐溥學士劉健侍班日爲常

○遷湖廣江州王府於寶慶府府第初建於武岡州城隘地瘠至是王音墊奏請遷寶慶工部覆奏從之

○戊寅賜故齊庶人賢火�赤子三人孫二人名並給其子女婚嫁之資仍增給宅舍以居之以南京守備太監等官言賢火�赤妻蘇氏寡居已久子女俱過時未婚嫁又原賜房舍狹隘故也○吏部右侍郎楊守陳言近以纂修先帝實錄命臣充副總裁官乞辭部事專赴史館供職不允

○先是琉球國使臣皮揚那等自浙江來貢禮部言與二年一貢例限不合且路不當由浙江而來請卻之至是皮揚那等復賫上本國移禮部咨言成化二十一年本國正議大夫程鵬等進貢回國報知皇太子冊妃乃遣使者表賀並具方物進貢禮部復言琉球入貢𨿽於例限不合然遠夷之情可念況箋文方物已至京難於終卻謂宜暫賜容納繼後仍以舊例裁之或曰福建風水不便取路自浙江來者亦令審實奏請方得起送今次所給正副使彩叚等物宜如舊例獨於番伴從人減半以示裁抑之意從之

○己卯禮部進午朝儀注一三月十八日午朝內官先設禦座於左順門之北設案稍南文武執事奏事等項官員俱候於左掖門內俟駕出各照班次序立一內閣並五府六部奏事官六科侍班官俱於案西序立侍班禦史二員序班二員將軍四員俱於案南面北立鴻臚寺鳴贊一員於案東面西立錦衣衛鴻臚寺堂上官於奏事官班下以次面東立管將軍官並侍衛官立於將軍之西一府部等衙門官照依衙門次第出班奏事通政使司官照常例引人奏事三法司官遇有奏事俱隨班其常日承旨刑部大理寺郎中寺正各一員都察院侍班禦史承旨其餘衙門有事者各分官承旨鴻臚寺官贊奏事畢徹案各官退各衙門官如有機密重詐赴禦前具奏事畢駕還

○庚辰復除福建道監察禦史魏璋浙江道山西道監察禦史陳金江西道俱以丁憂服闋也

○初河南鈞州民米忠妄稱有黃白術因尙衣監太監李禧進升太常寺四品散官賞銀三百兩鹽六萬引後還釣州挾勢害人以賤直市鄰人居又匿所貸於氏白金不還於氏發其事至是事覺命逮下錦衣衛獄鞫治之

○壬午賜晉府輔國將軍成鋥成礦並各夫人誥命冠服如制

○致仕南京吏部尙書錢溥奏初成化十一年十一月初八日先帝冊立皇上爲皇太子二十五日詔至南京臣時爲南京翰林院侍講學士與文武羣臣奉迎於朝陽門外見孝陵山上有瑞云如寶蓋曾撰禎應頌一篇上獻蒙先帝兪悅今皇上出震承乾孝隆兩宮身親庶政宗社奠安則瑞气之兆豈虛其應謹重錄所撰頌乞宣付史館載之實錄庶以昭瑞應於無窘上命禮部看詳以聞禮部因言孝陵王气所鐘禎應之事誠可紀述請移文南京禮部勘報禎應歲月時日及始末之詳庶可備史館收載從之

○癸未左春坊左諭徳林瀚翰林院編修江瀾俱給假省親至是以纂修實錄召至京命復任

○工部右侍郎劉璋辭免新命不允

○禮部覆禮科都給事中李孟晹所奏通朝報一事謂祖宗以來凡有旨意皆得傳寫相承已久近有詔禁止大小政令他司若罔聞知聖明之朝豈宜如此脫或有姦邪矯詐之獘孰能辯其眞僞請如孟晹言似舊傳寫從之

○都察院右副都禦史致仕葉冕卒冕字拱宸浙江上虞縣人正統十年進士授南京刑部主事有能聲累升知松江府蒞事善裁決尢鉤擿姦隱吏民畏詟相戒不敢欺歷遷布政使擢右副都禦史巡撫畿內兼提督紫荊�馬諸關邊備功名視昔少衰居二年以老疾致仕

○丙戍賜韓府褒城王徵鉅子名曰偕灝鎭國將軍徵鑾子曰偕﹤氵鎞﹣釒﹥輔國將軍徵鐻庶生子曰偕濨沈府鎭國將軍銓金�史嫡長子曰勛湛嫡次子曰勛渼魯府鎭國將軍陽鋑庶長子曰當渤周府鎭國將軍子土�武庶第七子曰同鏑輔國將軍同釚庶次子曰安津同鍤嫡次子曰安浥同鈊嫡長子曰安��還同錝嫡長子曰安沱代府鎭國將軍成鍋嫡次子曰聰泖慶府安化王奉國將軍臺溍子曰鼎機靖江王鎭國中尉相﹤禾貞﹥嫡次子曰﹤矢見﹥侊輔國中尉﹤矢見﹥忻�口嫡長子曰約郴﹤矢見﹥韋�因嫡次子曰約衢﹤矢見﹥驥嫡長子曰約罾﹤矢見﹥禎嫡次子曰約瞻﹤矢見﹥罍嫡長子曰約走�巨﹤矢見﹥磲嫡次子曰約��崔

○賜秦府永壽王誠淋五經四書各一部從其請也

○丁亥賜代府感義郡君並儀賓趙泰新興郡君並儀賓王良館陶縣主並儀賓霍侃魯府渭南郡君並儀賓王襄觀城郡君並儀梁鶚招遠縣主並儀賓邢世徳晉府仁化縣主並儀賓範增始興縣主並儀賓王相封丘縣主並儀賓王文周府上杭縣主並儀賓張仕瑀秦府歸善縣王並儀賓王軒合浦郡君並儀賓閻翰鄭府原陵郡主並儀賓王縉誥命冠服如制

○裁減大理寺右評事四員舊例左寺分管在內文武衙門有犯官吏及各衛所並北直隸軍旗南直隸軍民罪囚以事簡止設評事四員右寺分管北直隸及天下司府州縣衛所官吏軍民罪囚以事繁設評事八員旣而天下罪囚例不解審右寺事顧簡於左寺至是右評事魯永淸以爲言下吏部議遂減其半

○戊子吏部言近奉命考察京官凡五品以下俱在列今詹事府少詹事兼翰林院侍講學士汪諧具奏欲將本院侍讀等官並內閣書辦等官準成化十三年例自會內閣大學士考察乞賜裁斷上曰𨿽有本院考察舊例爾吏部仍會翰林院掌印官考察

○命歲給晉府故鎭國將軍鐘金�小代府故鎭國將軍成鎋各夫人米各五十石

○兵部會官議上監察禦史陳壁所奏選將實兵事謂兩京坐營把總等官及羣臣原保舉將材官共五百六十餘員各分爲三等一等者百二十一員二等者二百九十五員三等者六十八員請遇缺隨才具奏推用宜黜退者八十四員請令帶俸或替職上曰各官𨿽已經評議至舉用時仍會官推選毋得濫授○己丑命前南京守備太監錢能仍南京閒住不許來京時南京監察禦史吳泰等言能常鎭守雲南及守備南京貪暴太甚今𨿽休退其求進之心未已宜早禁而預絕之故有是命

○午刻日暈色赤黃良久散

○辛卯壽州知州劉槪言四事一曰總攬大權謂刑賞與奪人主禦天下之大權唐虞三代禮樂徵伐自天子出後世若漢唐宋繼體之君爲女子小人彊臣外戚攘竊玩弄蓋由此輩心術險巧人君才加親信輙墮許中愛者則乘君之喜而遊言以揚之惡者則乘君之怒而微言以激之𨿽賢人君子亦卒受曖昧而去卿相缺員必遷延餌引侍有通關節軟美易制之人然後薦用其剛政不阿者輒媒檗其短而放棄之以動其患失之心揣其气哀慮易不至大立異同乃更收錄巧計旣行則刑賞與奪𨿽名爲人君獨斷而實出自其指麾黨立勢炙復恐一朝敗露凡爭臣諫士一意擠排務使其君孤立於上耳無聞目無見以圖自便殺忠臣而亂邦國不復顧忌不至於身國俱敗而不已臣愚謂刑賞與奪必由大臣奏請間或命臺諫集議而後行之不以小謀大不以私廢公中間或有矯誣卽窘治而不輕貸則讒不能間佞不能惑而權不下移矣二曰存卹大體謂君行臣職則煩瑣而失大體唐虞三代建官分職惟考績以行黜陟而已漢唐宋政出多門內降中旨紛紜四出堤兵握政不任忠良遂使六官失職而事多紛更臣愚以爲人君重靜寡欲則無失體之誚妙選老成宿望三五人置之廟堂使主張名節分理六政多求賢才以充庶位則無多門之患矣三曰頻禦經筵謂堯舜禹湯文武之君莫不親師慕學後世之君多不知聖賢大學之道而徒恃法以爲政聰明﹤鋶﹣釒﹥通者失之大察寡聞少見者失之壅蔽勇猛剛彊者失之太暴仁愛溫良者失之無斷其何以涵育徳性變化气質圖事功以新天下哉臣願陛下遴選老成宿望正大通博之士尊敬而親愛之四書經史之外兼以大學衍義一書常備講讀至於燕居獨處之時亦常讀玩不置以此爲思齊白訟養性怡情之具則修齋治平之道於是乎得矣四曰大開言路謂國之言猶身之脈言路通則天下安塞則天下危凡嘿嘿固寵者乃佞臣不忠者之利非社稷之福古之有天下聖不諱愚存不諱亡而汲汲以求言者爲是故也臣願凡百缺失利病許諸人皆得直言至於臺諫之職宜加寵重聽其彈劾糾察或有小過宜優容以壯直气復時禦便殿召博通經術之士講論當世之務蓋直言不諱之路廣則骨鯁謇諤之士充滿班行盡忠如趨利論政如訴冤有過必知有讒必見上下情洽而朝廷淸明矣命禮部集議僉謂其言可行上納之

○壬辰吏部都察院考察在京五品以下堂上官﹤鋶﹣釒﹥上鴻臚寺寺丞萬允太僕寺寺丞袁鼎俱年老太僕寺寺丞管昌不謹大理寺寺丞宋經升遷不協人望光祿寺少卿寺紳浮躁淺露上命年老者照例致仕不謹者冠帶閒住不協人望與浮躁淺露者各降一級調外任又會同各衙門堂上官考察各五品以下屬官﹤鋶﹣釒﹥上年老有疾者郎中韓紳王恆林雍員外郎顧純王舟禦史呂炯治中胡觀以下共四十八員罷軟無爲者郎中趙祥禦史吳秀以下共十員素行不謹者郎中史盛許楫劉忠傳凱郭經閻倫王懋蕭冕員外郎黎復登陳倫禦史桂鎬給事中張善吉以下共三十三員浮躁淺露者郎中陳泃範絪許弼戈孜員外郎姚綸薛英解賓禦史郭資丁隆何悌中書舍人孫廷臣以下共一十七員才力不及者主事沈繼先一員命才力不及者降一級調外任余並如前例行之

○太子太保兵部尙書餘子俊以老疾乞致仕上曰卿居重職方切委任有疾宜善調理所辭不允

大明孝宗皇帝實錄卷十二終明孝宗敬皇帝實錄卷十三

弘治元年四月甲午朔孟夏享太廟告憲宗純皇帝幾筵請神詣廟享祀遣內官祭司竈之神

○丙申增設廣東按察司副使一員整飭瓊州府兵備從禮科都給事中李孟晹言也

○丁酉翰林院編修鄧焲丁憂服闋復除原職

○巡按狹西監察禦史王傅奉例考察請黜老疾等官西安府同知顧宣等五十員吏部覆奏從之

○先是南京兵部主事婁性請遵太祖皇帝用翰林學士宋濂等及太宗皇帝用學士胡廣等故事並成化初年經筵日講事例命內閣大臣妙選詹事翰林儒臣及行取守制養病侍講謝鐸編修張元楨檢討陳獻章等各厚其禮遇輪直召對其文武大臣學行超卓者亦�賜顧問並擇老成淸謹內臣給事左右使邪佞無得而間則聰明日廣徳業日隆又請如前元用許衡從祀故事加濂及徵士吳與弼大學士楊士奇薛瑄都禦史吳訥輩爵謚俾與從事之例庶昭我祖宗興學造士之功亦俾後之有志者有所感發興起下禮部覆奏謂經筵日講今已舉行鐸元禎已召用獻章宜令吏部行取備用訥歷官三品學行可重宜賜謚以爲人臣之勸其欲令濂等從祀孔廟此事未可輕議況其間亦有徇私妄舉者上從之

○監察禦史曹璘言居庸關爲京師北門舊設隆慶衛軍二千七百餘人今多投內府爲軍匠以影射差役而本處自架炮守口備禦永寧城外不及一千乞敕兵部重核各監局人匠系隆慶衛者果有技藝不可缺則量畱供應余悉送原衛編操從之

○戊戌國子監生張裕上﹤鋶﹣釒﹥言鎭守守備內官除遼東大同宣府延綏等邊境宜如舊其餘河南等腹裏地方俱乞取回別用又天下有司行鄕飲酒禮齒徳不稱者或濫與賓席有齒徳者或終身不與況酒食太豊非惇本化俗之意乞命所司禁止禮部會議以爲河南等處不惟添設內官數多而巡撫等項官亦多有因事添設者宜待事寧之日取回別用其廣東鎭守太監韋眷𨿽亦系邊方然特爲民害宜別選公廉勤愼者代之若鄕酒禮則宜申明禁約上曰韋眷並河南等處鎭守內官且不動余準議

○己亥降大理寺寺丞宋經光祿寺少卿李紳刑部郎中許弼戶部郎中戈孜爲安州等州知州戶部員外郎姚綸爲常徳府通判監察禦史郭資丁隆何悌爲開州等州判官中書舍人孫廷臣爲沔陽衛經歷主事等官沈繼先等降調有差俱以吏部會官考察也

○命廣西都司署都指揮僉事董銘之子昱襲荊州左衛指揮使

○庚子命工部侍郎劉瑋督修京通二處倉廒以右侍郎張悅攺任故也

○辛丑禮部會官議覆工部主事林沂所陳四事其曰敕天序者謂陛下一身乃典常之主向者以先帝之喪免賀罷宴當矣請三年之內凡有慶賀之事悉從權免如遇大慶賀節許上表奉慰又廣此意使朝廷以及郡國皆去華輟樂則父子君臣之恩義盡矣祖宗之時常與羣臣親接或自以職事奏請裁處或召對便殿親賜詢訪或親至文淵閣視所治事邇來與羣臣接者僅有視朝數刻通政所奏又皆有司細事臣願追復祖宗之制使天道下濟臣誠上達則君臣之倫正矣福之興本乎室家道之衰始乎梱內必宮闈之內有關睢之徳無盛色之譏內言不出外言不入苞苴不達請托不行則夫婦之倫正矣公族者國之枝葉今內之諸王不惟富貴之而又爲選良傅相以輔導之外之宗室宜卹其匱乏同其好惡使親親之恩周洽無間此所以正兄弟之倫也古者大有爲之君必有師友之臣臣願如先儒程顥所言尊禮老成賢儒不必勞以職事俾講論道義輔養聖賢又擇天下之賢俊使得陪侍法從朝夕延見講磨治體此所以正朋友之倫也此言有見惟聖明畱意其曰庸天秩者謂治道所關禮樂爲大願奉天之意申祖宗禮制觀其會通定爲經制備七廟以尊祖考修雅樂以感幽明愼服賜以絕僣侈取朱子所修家禮及藍田呂氏鄕約行之於世家大族及鄕黨遂序以教民親睦此言與我朝舊制頗窒礙難行其曰章天命者謂陛下自卽位以來起尙書王恕於致仕而用之於吏部宜矣而爲恕之僚屬者尙未能極天下之選以纂修而起侍講謝鐸等是矣而檢討陳獻章僉事章懋尙未召用以參議而起給事中賀欽是矣而左遷如張吉王純丁璣等尙未召還乞稍破資格廣求賢之路此言吏部方見施行其曰用天討者謂近來用法多略於姦宄豪猾而詳於寒遠之人如前廣東布政使陳選淸介正直素著蹇諤天下冀其大用而爲太監韋眷所誣刑部員外郎李行巡按禦史徐同愛覆勘阿附窘摭以死具於廣州民張謹所奏者甚詳今朝臣前以誣被黜者咸次第擢用惟選之冤未白乞敕法司重行勘問抵眷行同愛之罪追復選官以快人心伸忠憤又東廠錦衣衛所獲罪囚招詞已具縱有冤抑無敢辯理者乞申敕法司隨冤執奏會官辯問俾有生之倫咸沾好生之徳又今天下承平日久將不得人軍多逃亡兵之精壯者身役私門不肯事事老弱之在役者衣糧不時器械不利內外屯兵之地又有坐營鎭守分守守備內官蓋朝廷以爲私人而托之心腹者也臣伏見祖宗之時東徵西伐無思不服固未嘗有此自有此制以來平居則陵轢將師使節制不專臨事則疑謀怯敵使師失其律幸而成功則冒奪以爲己有多擁士卒以辦月錢則行伍空矣交通無籍以納糧艸則倉場虛矣臣願儲將材修武舉嚴濫選之罪革監軍之號則兵之積獘可去矣此言除教養將材兵部見行其陳選之冤宜行法司查理復職東廠錦衣衛所擬罪犯如有冤抑乞許法司請區處乃爲允當俱從之

○琉球國官生蔡賓隨其國使臣來朝貢因言成化中蒙本國奏送南京國子監讀書今吏部尙書劉宣時爲祭酒特加撫卹今乞容執贄於宣所致謝許之

○壬寅先是山西垣曲陽城等縣饑民流移者甚眾因嘯聚劫掠鎭守太監劉政巡撫都禦史葉淇分委左參政劉忠僉事郝志義平陽府知府琮等招捕之饑民就招撫者五千有奇擒獲彊賊八百有奇諸縣悉平兵部請其功詔給賞琮及知縣茹紹賢王琮陳潤等餘升職去任者已之

○黜掌尙寶司事左通政李溥尙寶監奉禦姜榮先是溥及司丞胡恭用寶奉天門互相忿爭榮毆溥至破鼻流血旣罷恭以語中書舍人孫廷臣而廷臣嘗求補尙寶司丞吏部謂其以傳奉得官不可而止廷臣不平故發其事下所司究治溥恭共匿其實有旨並逮榮置對榮坐徒溥恭坐杖俱贖罪還職上以榮逞凶辱四品朝官於奉天門甚爲不法溥忍辱不言有玷朝列俱難處以常例榮令司禮監杖二十降小大者溥冠帶閒住恭準擬廷臣之奏溥也以陳言時政爲辭並訐司丞楊泰中書舍人傅潮劉稱等之短驗問多誣而泰以公錯失舉贖杖廷臣亦坐徒還職

○遼東都指揮僉事髙俊等坐賊入懿路掠人畜隱而不言巡按禦史問擬免杖充軍法司以情輕律重具獄以請皆宥之令輸米贖罪

○癸卯先是官軍有罪者巡按按察司踰境行提動以旬月有妨守備狹西守臣以爲言命下兵部曁法司議自今各邊官軍犯罪重者或當有警則禦史等官就訊之輕者許令彼處兵備分巡等官鞫斷從之

○甲辰巡撫直隸都禦史張鼎及巡按禦史杜忠奉例考察請黜老懦不謹等官眞定府通判成信等三十三員吏部覆奏從之

○命分守代州兼提督鴈門等關都督僉事周璽鎭守狹西燕河營右參將都指揮同知阮興充寧夏副總兵升錦衣衛指揮使劉紀爲署都指揮僉事充寧夏左參將松潘東路左參將都指揮僉事李鎬充副總兵分守松潘守備都勻都指揮同知王通充右參將協守貴州兼提督淸浪等處

○乙巳刑部言應議者之子孫有犯奏聞取旨不許擅提至於革爵之家其祖父旣有罪戾或寘諸極典或謫戍邊方則其子孫卽與常人同而南京革爵之家子孫犯罪仍稱應議抗拒所司請依革爵忠國公石亨侄孫石思鼐事例徑自提問仍行南京所司知會遵守從之

○初海州衛備禦都指揮僉事李杲與布�謀僞稱中官之布分散軍士約以米償之取利倍常而本衛指揮僉事靳通百戶謝宣蓋州衛指揮僉事劉潏百戶盧英俱順從爲之營辦事覺巡按山東監察禦史陳寬具﹤鋶﹣釒﹥以聞請俱逮治如律都察院覆奏從之

○丙午命南京右府都督同知王銓大教場協同管操

○丁未都察院覆議右評事魯永淸所言三事一謂刑官問囚擬議不當處斷不一或舞弄條貫或紐合文法或律有正條而擬不應或畏避權勢而拘於成案或信憑參語定罪而不論招情皆可資爲出入刑獄用是不平請悉依律例擬議科斷重罪律無正條比律上請毋槪議不應若畏避權勢止拘成案信憑參語定擬罪名及供招之外妄加參語變亂成規者從給事中禦史舉劾禦史有違從都察院查究一謂三法司建設總門所以防姦獘愼獄情近來法司送審囚徒家屬男婦競入門內與囚交接諠嘩羣飲請嚴加禁約今後囚人發審之時許親屬一人入供飲食若仍縱容濫入守門吏重加懲治受財則取問如律濫入者亦就送問一謂近日刑官不問罪囚輕重獄事大小動委所司勘問或數月而後報夤緣顚倒害不可言有淹禁多或五六年往往連及無辜死於犴獄請申明律令除應檢踏者其餘悉照諸司職掌行提緊關幹証之人親自問理有仍前故違展轉行勘者從給事中禦史舉劾禦史有違從都察院查究議上悉從之

○琉球國使臣正議大夫程鵬等及占城國通事梅晏化等來貢賜宴並彩叚衣服有差

○己酉仁祖淳皇帝忌辰上祭奉先殿

○升巡撫雲南都察院右副都禦史章律爲南京都察院左副都禦史署掌院事

○庚戌致仕太常寺卿童軒召至京命仍掌欽天監事

○禮科給事中張九功言國之大事在祀與戎祀典正則人心正今聖明禦極修明祀典然而朝廷常祭之外尙有釋迦牟尼文佛三淸三境九天應元雷聲普化天尊之祭又有金玉關眞君元君神父神母之祭諸宮觀中又有水官星君諸天諸帝之祭兆所以示法於天下也乞敕禮部稽之祀典盡爲釐正及一切左道感人之事通爲禁止上是其言命禮部會官考詳何神立於何代何神有功於國何神澤及生民今何神應祀與否明白具奏於是尙書周洪謨等會議謂我太祖髙皇帝稽古定制凡前代所加嶽鎭海瀆封號郡縣城隍神號盡行革正其忠臣烈士亦止以當時封號稱之凡異端亂正之術一切有禁所以正風俗曉人心者至矣伏望皇上以祖宗爲法敬事天地孝事宗廟嚴事山川百神此外凡有齋醮禱祀之類通行罷免不惟絕異端之姦亦可省無益之費仍敕中外凡宮觀祠廟非有功徳於民不合祀典者俱令革去間有累朝崇建難於輙廢者亦宜釐正名號減殺禮儀庶盡以禮事神之心謹按世俗所謂釋迦牟尼文佛三淸三境天尊者蓋西方有國曰中天竺乃釋迦所生之地漢明帝時其法始入中國後之宗其教者遂以釋迦之本性爲法身徳業爲報身並其眞身而爲三其實本一人耳唐儒韓愈有曰三代之時百姓安樂壽考中國未有佛也自有佛法以來亂忘相繼宋齊梁陳以下漸謹年代尢促梁武帝捨身施佛餓死臺城由此觀之佛不足事明矣至於道家以老子爲師宋儒朱熹有曰玉淸元始天尊旣非老子之法身上淸太上道君又非老子之報身設有二像又非與老子爲一而老子又自爲上淸太上老君蓋仿釋氏之失而又失之者也況老聃亦人鬼耳豈可僣居昊天上帝之上哉如宋徽宗躬親祠醮傾心崇奉卒之陷身虜庭覆亡宗社可爲明佛老之徒妄相稱述惑世誣民莫之能廢不合祀典莫此爲甚伏望自今以始凡遇萬壽千秋等節不令修建吉祥齋醮或遇喪禮不令修建薦揚齋醮俱不先期遣官祭告釋迦牟尼文佛於大興隆寺及三淸三境天尊於朝天宮則祀典正矣所謂北極中天星主紫微大帝者蓋北極五星在紫微垣中其北第五星名曰天樞是爲天文之正中又曰紫微大帝之座乃朝廷宮殿之象正統初建紫微殿於大徳觀東設大帝之像每節令亦遣官祭告夫幽禜祭星古禮也祖宗以來每歲南郊已有星辰壇合祭之禮今乃像之如人稱之爲帝以極星之正祠於異端之宮稽之祀典誠無所據其祭告乞罷免所謂九天應元雷聲普化天尊者凡陰气凝聚陽气在內不得出則奮擊而爲雷霆今道家妄以爲玉霄一府總司五雷雷部諸神皆其所主而又以六月二十四日爲天尊示現之日故朝廷歲以是日遣官詣顯靈宮致祭夫風雲雷雨每歲南郊已有合祭之禮而山川壇復有秋報之祭況自二月發聲之後無非雷霆震奮之日今乃以六月二十四日爲示現日於義何取設像名稱禮亦何所據哉其祭告亦乞罷免又有所謂祖師三天扶教輔玄大法師眞君者傳記云漢張道陵光武時人善以符治病至桓帝永壽元年百二十歲而沒人傳白日上升唐天寶宋熙寧大觀間累號正一靖應眞君子孫亦有封號國朝仍襲正一嗣教大眞人之封秩視二品然宋邵伯溫聞見錄云漢建安二十年曹操破張魯定漢中魯祖陵父衡以符法相授受自號師君其眾曰鬼卒曰祭酒大抵與黃巾相類朝廷不能討就拜魯漢寧太守鎭夷中蓋陵本非異人而道家祖陵爲天師者特因天寶之穪而云爾今歲以正月十五日爲陵生辰遣官詣顯靈宮祭告夫生辰自宜使其子孫祭於家而乃遣官祭告尢非祀典亦乞罷免所謂大小靑龍神者記云昔有僧名盧自江南來寓居今京師西山一日有二童子來拜於前盧納之供奉無怠時久旱不雨二童子白於盧請限雨期卽委身龍潭須更化二龍遂得雨後賜盧曰感應禪師建寺設像又別設二靑龍祠於龍潭之上宣徳中敕建大圓通寺加二靑龍以封號今春秋祭之天妖由人興久自衰息況今連年亢旱祈禱二龍杳無應驗則怪誕不足崇奉明矣又有所謂梓潼帝君者記云神姓張諱亞子其先越嶲人因報母仇徙居梓潼之七曲山仕晉戰沒人爲立廟唐玄宗僖宗宋咸十中屢封至英顯王道家爲上帝命梓潼掌文昌府事及人間祿籍故元加號爲帝君而天下學校亦有立祠祀之者景泰中因京師舊廟辟而新之歲以二月三日爲帝君生辰遣官致祭夫梓潼神顯靈於蜀則廟食其地於禮爲宜祠之京師何也況文昌六星爲天之六府殊與梓潼無干今乃合而爲一是誠附會不經乞並與大小靑龍神之祭俱敕罷免其梓潼祠在天下學校者俱令拆毀庶足以解人心之惑又道家有所謂北極佑聖眞君者蓋眞武乃北方玄武七宿後人乃以玄武爲眞聖而作龜蛇於下宋眞宗避諱攺玄武爲眞武靖康初加號曰佑聖助順靈應眞君及考圖志乃云眞武爲淨樂王太子得道術修煉武當山功成飛昇奉上帝命往鎭北方被髮跣足建皂纛玄旗攝玄武位此則道家附會誕妄之說再考國朝禦制碑謂太祖平定天下兵戈所向陰爲多嘗建廟南京載在祀典及太宗入靖內難以神有顯相功又於京城艮隅並武當山重建廟宇兩京歲時刻望各遣官致祭而武當山又專官督視祀事至我憲宗嘗範金爲神像屢遣內官安奉於武當山蓋亦承列聖崇奉之意以祈神休耳而內官乃援引左道鄧常恩輩熒惑聖聽虐害生民奏請重修京城廟宇攺號靈明顯佑宮日進邪術遂使香火之地幾爲姦盜之區今常恩輩已伏其罪而其所遺蠹國害民之事尙未止息如頻年賫送神像及多給武當道士衣布濫費香蠟之類是也請止照洪武間例每年以三月三日九月九日用素羞遣太常寺官致祭其餘祭祀悉皆停免繼後神像再不賫送凡府縣應給辦衣布並香蠟諸物之勞民者俱量爲裁省庶幾國用少節而於累朝崇報之禮亦未嘗廢也所謂崇恩眞君隆恩眞君者道家相傳以崇恩眞君姓薩名堅西蜀人宋徽宗時嘗從王侍宸林靈素輩學法有驗而隆恩眞君則玉樞火府天將王靈官也又嘗從薩眞君傳符法永樂中以道士周思得能傳靈官法乃於禁城之西建天將廟及祖師殿宣徳中攺廟爲大徳觀封二眞君成化初攺觀曰顯靈宮每年換袍服三年一小焚十年一大焚復易以新珠玉錦綺所費不訾每節候歲時皆遣官致祭夫薩眞君之法因王靈官而行王靈官之法因周思得而顯而其法之所自又皆林靈素輩所附會況近年祈禱杳無應驗今若以累朝創建之故難於廢毀其祭告之禮宜令罷免四時袍更換宜令收貯勿毀此後不必再焚亦不必再制如此則妄費可少省而邪術可貶矣所謂金闕上帝玉闕上帝者志云福建閩縣舊有洪恩靈濟宮卽祀今之金玉闕二眞人者五代時吳徐溫子曰知證封江王曰知諤封饒王嘗提兵平福州福人徳之圖像以祀宋賜今額又考國朝禦制碑謂太宗嘗弗豫藥罔效禱神輒應因大新閩地廟宇令春秋致祭易衣給戶灑掃又立廟祀於京師加封知證金闕眞君知諤玉闕眞君正統成化年累加號爲上帝每朔望節令俱遣官祀及時薦新食四時致皮弁冠紅金雲龍朝服近又加平天冠明黃錦綺服其黃服五年一換焚紅服十年一換焚夫神之世系年代事迹本非有甚異也而兄弟並稱上帝本處旣有春秋祀而京師復一年數祀袍服在京換焚費已不訾閩之袍服又數勞人賫送其僣號旣宜革正而妄費亦宜節損請仍存閩之廟祀廢京師之諸祀革其帝號與服色止稱眞君服舊服其衣服更換俱令本官收貯不必再焚每歲亦不得再制若在閩而敝者令府縣量爲修補不必賫送如此則於禮庶不爲瀆而報功之典亦未嘗不存也所謂神父聖帝神母元君及金玉闕元君者卽二徐之父母及其配也宋封父齊王爲忠武眞人母田爲仁壽仙妃配皆爲仙妃我朝永樂至成化間屢加封其父爲聖帝母及二配皆爲元君每歲時節令俱遣官祀而金玉闕元君又有誕辰之祭僣瀆一至於此載考徐溫乃伍代時吳國專權弒主之賊殊無功徳可錄但緣二徐爲子有一時禱應之功故濫恩致此伏乞削去上帝元君之號一切濫祀俱宜罷免所謂東嶽泰山之神者泰山爲五嶽之首廟在山東泰安州山之下唐宋元皆加號曰王或曰帝若祀人鬼然哉我太祖正祀典止稱東嶽泰山之神有司春秋致祭有事則遣官祭告每歲南郊並二八月山川壇俱有合祭之禮蓋以山川靈气有發生之功故也今朝陽門外有前元東嶽舊廟國朝因而不廢其後歲以三月二十八日及萬壽聖節遣官致祭夫旣專祭於封內又合祭於郊壇則此廟之祭實爲煩瀆亦乞罷免所謂京師都城隍廟之神者蓋建國者必設髙城深隍以保其民人其制自黃帝始今天下府州縣各有城隍廟在京師者謂之都城隍廟舊在順天府西南俗以五月十一日爲神誕辰故是日及節令皆遣官祀夫城隍之神非人鬼也安有所謂誕辰者況南郊秋祀亦宜罷免議旣上上曰卿等言是修建齋醮遣官祭告並東嶽眞武城隍廟靈濟宮俱仍舊二徐眞君並其父母妻宜革出帝號止仍舊封號原冠袍等物換回焚毀今後福建冠袍每六年一賫送餘如所議行之

○辛亥命豊伯曹振提督操江

○命山西都司都指揮僉事王昇充參將分守代州兼提督三關升營州後屯衛指揮同知趙曰�永爲署都指揮僉事充右參將分守燕河營等處畱守中衛署指揮使白珍爲署都指揮僉事充左參將分守松潘東路

○命狹西故都指揮僉事馬麟之子祥襲甘州左衛指揮使

○癸丑命分守寧夏東路參將孫鑑協守西路江西都司署都指揮僉事馮泰守備南贛等處金山衛指揮使西寧守備福建汀漳等處金吾右衛指揮使張欽守備狹西固原寧欽仍以都指揮體統行事

○甲寅上以天气炎熱命兩法司錦衣衛將見監問罪囚笞罪無干證者釋之徒流以下減等發落重罪情可矜疑並枷號者具奏以聞於是免死充軍者十四人免死決杖發回養親者十人免枷號者四十三人

○鴻臚寺左少卿齊佑丁憂服闋復除原職

○巡按眞隸監察禦史胡諒奉例考察請黜老疾罷軟等官廣徳州同知余祿等十五員吏部覆奏從之

○乙卯仁祖淳皇后忌辰上祭奉先殿

○命隰川恭僖王次子鎭國將軍成鎬暫管府事先是王薨以其弟仕壙暫管府事至是仕壙病夫人霍氏以請故有是命

○初遼東都司都指揮同知康顯及指揮僉事郭通相繼守備開原虜數犯邊顯守備時軍死者十人虜者十六人通守備時軍士死者一人虜者十餘人鎭守等官劾之下巡按禦史逮問獄上法司擬顯死通等四十人俱邊遠軍命降顯官三級通等二十四人各一級李春等十二人贖杖余宥之

○丙辰南京光祿寺卿秦崇丁憂服闋攺南京太僕寺卿

○復福建都轉運鹽使司同知郝志義爲福建按察司副使從兵部尙書餘子俊請也

○丁巳升湖廣按察司按察使楊繼宗爲都察院左僉都禦史巡撫雲南

○通政使司右通政毛綸丁憂服闋攺南京右通政

○以茂陵營建工完遣駙馬都尉王增楊偉遊泰長寧伯周彧瑞安伯王源分祭長陵獻陵景陵裕陵茂陵泰寧侯陳桓祭天壽山之壽

○賜督工太監黃順李良並太傅兼太子太師保國公朱永工部左侍郎陳政及營造官軍匠作人等銀幣羊酒鈔錠有差

○命南京欽監監正田蓁復職蓁九年考滿吏部言蓁年𨿽七十八歲而欽天監官例不致仕故有是命

○命山東都司都指僉事袁綱之子英代爲平山衛指揮使

○己未賜韓府平樂縣主並儀賓曾魁慶成王府保昌縣主並儀賓盛徳誥命官服如制

○命富峪衛指揮僉事趙福協守寧夏興武營潞州衛指揮僉事王儒守備山西偏頭關成都後衛指揮僉事宋文守備四川敍瀘大壩茂山衛指揮同知王中正守備狹西河洲河間衛指揮僉事朱﹤王已﹥守備山東沂州

○庚申初河內人李恕以符籙經咒惑人因得出入內府嘗因內侍王聰請托驗封司郎中曾鑑於朝鑑不許又嘗假太監韋釗書以物遺武選司郎中範絪陳洵絪及洵家人受之以事記宛平縣知縣狄宗文宗文許之恕因而詐取人財物前後以百數又嘗以應禁書寄錦衣衛百戶王龍緝事者發其姦詞所連及四十人獄具上命杖恕百並王龍發邊遠充軍鑑坐與內臣相見贖杖還職洵絪適當考察降外任宗文冠帶間住余贖罪決杖有差

○天壽山雨雹�英國公張懋駙馬王增楊偉遊泰瑞安伯王源祭長陵等陵慶雲侯周壽祭天壽山

○辛酉刑部覆奏工部主事林沂所陳乞追復廣東布政使陳選官並抵鎭守太監韋眷誣奏及刑部員外郎李行巡按禦史徐同愛阿附勘報之罪議以行等原勘奏詞本擬選奏事不實例應還職似未有阿附之意然選居官勤愼死未昭雪情有可憫乞追復其官並敕有司以禮安葬亦淸朝勸善之義也上是其言謂陳選旣原勘還職林沂何乃妄奏欲抵勘官罪宜治以罪姑宥之

○壬戌賜周府上洛王庶第五子名曰安澩庶第六子曰安淴庶第七子曰安瀴魯陽王庶第三子曰安海秦府鎭安王鎭國將軍公鏷庶第四子曰誠濠奉國將軍誠潯嫡第六子曰秉椵誠潔庶長子曰秉柯韓府通渭王子曰偕浪蜀府汶川王嫡第二子曰賓沙岷府岷世子庶第二子曰彥泥靈丘王鎭國將軍成鍇嫡子曰聰氵�葛沈府沁水王嫡第三子曰勛漺輔國將軍詮鑄嫡長子曰勛馮�水嫡第二子曰勛淲詮鍸嫡第四子曰勛泰嫡第五子曰勛沐慶府眞寧王嫡長子寘鐃子曰臺涍遼府枝江王子曰寵潤鎭國將軍恩鈠嫡長子曰寵洸恩鍪嫡第二子曰寵洤奉國將軍恩鎊嫡第三子曰寵�氵門��奉國中尉恩鋿嫡第三子曰寵洵晉府鎭國將軍鐘金�念第二子曰奇茫代府鎭國將軍仕土�貴庶第三子曰成鎰懷仁王鎭國將軍仕塉嫡長子曰成銘庶長子曰成鐄庶第二子曰成錝

○調四川酉陽宣撫司經歷王勉爲四川按察司知事勉先任行人因言事降外任吏部奉詔例奉調也復除山西道監察禦史祁司員於廣西道南京山西道禦史楊琎於南京山東道俱以丁憂服闋也

○禮部尙書周洪謨等言天壽山雷電風雹各陵樓殿廚亭並各監廳屋瓦獸角擊碎甚多臣等以爲災不於他所而於祖宗陵寢之地不於他時而於茂陵工完之初伏望陛下延訪名徳講求治理詰致災之由究弭災之道仍敕兩京文武羣臣同加修省上曰天示災異朕自循省修徳爾文武羣臣當奉法修職使政平人和冤抑得伸用回天意毋或怠玩自罹憲典有負委任

○右春坊右庶子兼翰林院侍講王臣奏自古帝王負髙世之資者未嘗不急於天下之治急於天下之治者未嘗不勤於帝王之學蓋四海之廣萬幾之繁莫不仰治於一人而取決於一心必養之以義理資之於講論學問之功無少間斷使此心虛明洞徹則於是非邪正之辧了然不惑而事至來隨所應而無不當矣然學矣而不專不勤所謂一日暴之十日寒之斷不可也竊見祖宗朝當禦經筵𨿽隆寒盛暑未嘗輕輟其講讀之臣執經據史絕無避忌正統景泰間經筵起止日期並所撰講章具在內閣歷歷可考迨至成化年間自始至終未嘗肯廢所惜者一遇寒暑卽令停止動經數月講讀之臣無由進見且於進講之詞勸戒少而頌美多此豈古人輔導養徳之意耶昔宋儒程頤進講以天時炎熱邇英狹欲就崇政朱熹在講筵亦言不宜以寒暑罷講趙抃在諫垣言經筵侍講者講吉不講凶講治不講亂侍讀者讀得不讀失讀存不讀亡甚非所以廣聰明之義蓋君徳成就經筵之責三臣之言實忠愛之所發也今皇上天縱聰明春秋鼎盛欲爲超越百王之事功不可不畱意於典學且在初政尢所當急加以數年之後𨿽欲勤於問學恐不得如今日之專矣伏望遠稽在古近法祖宗經筵大講每月三次務照正統景泰年間舊規𨿽遇寒暑不輟講官敷陳仍使無所顧忌如此則聖學無間於終始聖徳益進於髙明而唐虞三代之治不足言矣上曰經筵常行事體當然所司其知之

○癸亥監察禦史杜忠言眞定府木植舊惟該府委官督同稅課司抽分成化年來添差內臣一員監督帶領人眾未免騷擾乞取回京仍舊委官抽分印解事下工部覆奏不允

明孝宗敬皇帝實錄卷之十三終大明孝宗敬皇帝實錄卷之十四

弘治元年五月甲子朔都察院左都禦史馬文升言狹西甘涼乃古左賢王之地漢武始取之立酒泉張掖等郡以斷匈奴右臂然漢唐之末皆不能守宋則全失之至是我朝立行都司太皇文皇帝命官鎭守正統初虜酋朵兒只伯爲患賴靖遠伯王驥定西侯蔣貴克平之天順間孛來毛裏孩爲患銹敗寧夏副總兵仇廉喪師數萬自是虜入河套寇抄不已成化二十年以後甘涼又時被侵擾每入必獲厚利而去我軍未嘗一挫其鋒且狹西之路可通甘寧者止蘭州浮橋一道賊若以數千人據河橋則糧運難通援兵難進而甘涼難守關中亦難保無虞矣今甘涼兵疲糧少乞預爲處分以免後患

上以所言關邊方大計命兵部郎計議行之○乙丑升戶科左給事中陳壽禮科左給事中韓重兵科左給事中夏祚工科左給事中王珩俱爲本科都給事中

○命保定府歲運涿州良鄕艸四萬束每束折米麥五升貯常盈等倉從戶部主事崔巖奏也

○丙寅賜晉府輔國將軍奇洍誥命冠服如制

○命刑部右侍郎彭韶巡視浙江先是嘉興伯戶陳輔作亂劫庫放囚殺吏民將出海爲盜鎭守太監張慶等以聞兵部議以浙江租稅甲於天下有銀礦鹽場易以生盜而所司匿不以聞致有此變請差巡撫官一員或敕京堂官一員往彼緝捕並巡視浙江各府遂以命韶賜之敕曰浙江阻山瀕海賦稅繁重又有銀坑鹽場之利人所必趨近年累有賊發百十成羣劫掠居民良善受害玆又嘉興府城內爲事百戶陳輔同男陳文紏集彊徒白晝入府劫庫放囚殺死民夫擄搶守禦千戶所掌印千戶其一府兩縣一所官員俱各坐視莫展一籌似此凶黨縱橫官吏怠玩武備廢弛幾何不貽地方大患以城守輳集之地尙且如此其各州縣山溪險遠之處姦宄潛伏乘機竊發者又安可保其必無今以爾有風力謀爲特命星馳前去彼處巡視爾至彼卽會同浙江南直隸鎭守巡撫巡按等官督同兩處備倭並三司府衛分巡分守掌印巡捕等官各於平日慣藏鹽徒湖泊山林處所上緊設法緝捕仍將陳輔親鄰族屬及彼爲事不行收禁是何衙門一體比並根要務在旦夕擒獲以靖地方兩處官軍民快人等俱聽調用官員該住俸戴罪者令各住俸戴罪拏賊至於興販鹽徒竊礦逋逃尢要防禁爾湏徧歷各府衛宣布朝廷徳意詢民疾苦禁革姦獘督令所在軍衛有司操練軍馬修理城池整飭軍器措置預備倉糧申理久冤刑獄遇有饑荒隨卽設法賑濟盜賊生發鹽徒恣肆礦夫偸竊卽與鎭守等官計議選委官員緝訪捉拏或勢重大相機剿捕有司官有廉幹公勤者量加獎勸貪酷不才及軍職科斂害民者照例革退犯罪除方面府正及軍職奏請拏問其餘五品以下並豪彊刁潑把持官官興滅詞訟之徒爾卽拏問務除民害一應軍民詞訟卽與受理輕則量情發落重則送巡按禦史及按察司並所在問刑衙門問理凡事有便於軍民有可以防姦弭盜敕內不該載者聽爾便宜處置具實來聞事寧之日具奏待報回京故諭

頒詔正使右春坊右庶子兼翰林院侍講董越副使工科給事中王敞歸自朝鮮

○虜犯宣府永寧城殺掠人畜兵部請治防禦指揮使黃倫守備都指揮僉事王祥分守右參將盛忠守備奉禦張勝等不能禦備之罪命俟事寧後鞫之

○命三萬衛達官都指揮僉事北京奴之子保住襲原職指揮使

○四川嘉瀘邛南溪內江洪雅等州縣地震並瀘州及長寧縣雨氂

○丁卯南京刑科給事中周紘等言伏見南京今年閏正月雷電交作大雪連朝謹按春秋傳曰正月雷未可以出電未可以見而大雷電此陽失節也雷已出電已見則雪不當復降而大雨雪此陰气縱也臣等私憂過計敢昧死爲陛下陳之

皇明祖訓乃太祖髙皇帝貽謀家法誠國家萬世之成規伏望陛下於祖訓一書常在心目若首章之要曰人之姦良固爲難失知其良而不能用知其姦而不能去則誤國自此始持守之要曰朝堂決政眾論稱善卽當施行一官之語未可以爲必然或燕閒之際一人之言尢加審察故朝無偏聽之獘權謀與決皆出於己陛下試思所以察姦良謹持守者果有合於祖訓歟若愼國政之要曰廣耳目不偏聽所以防壅蔽而通下情內官之要曰各監官職各有職掌不過內府飲食常用之物並不干預他事

陛下試思所以愼國政禦內官者果不違於

祖訓歟不特此耳宮中府中裁處萬幾一以祖訓而省察焉則陛下之心卽髙皇帝之心陛下之法卽髙皇帝之法而天下無難處之事矣且君臣上下分𨿽相懸而元首股肱一體無間若軒墀之間邈若秦越朝對之頃曾不踰時常參看舊例之朝儀面奏者有司之細事其得奉淸閒侍左右委托腹心運籌帷幄不過近習便佞而已伏聞我祖宗列聖延見臣寮無間朝夕或於大誥首著君臣同遊之篇或於燕飲命賦醉學士之歌或召對便殿從容賜坐或同遊內苑相與賦詩眞有都兪吁咈气象所以百二十年來天下治安民享其福伏望陛下萬幾之下命內閣府部大臣及文學近侍等官以時請對更番上直凡政治之得失軍民之利病從容咨訪面與裁決則不惟君臣上下情意交孚而無偏聽壅蔽之患抑羣臣心術邪正才識短長舉不能逃睿鑑之下矣上納之

○戊辰吏部郎中周木言蘇州常熟縣故有學道書院祀孔門髙弟言偃後廢爲公廨乞仍舊修建禮部覆奏謂孔門弟子惟偃生於南方而北學於中國南方學者得其英華蓋自偃始宜如木所奏行之或得並免偃後裔徭役以慰其鄕人景仰先哲之心亦淸朝之盛事也上以本朝無書院之制且偃已通祀於學校不宜重勞民創建姑置之

○是日卯刻木星見於巳位○己巳降江西都司都指揮僉事張泰建昌府知府胡贊各一級守備千戶劉政巡捕百戶陳秉節各二級坐流賊劫獄囚並官庫殺掠爲患不能防禦故也

○戊辰端陽節賜百戶宴於午門

○庚午先是南京戶部員外郎周從時言陛下卽位以來進退人材各得其道比因科道之言凡在外巡撫方面等官不職者已降調有差然而在內太監等官亦有甚不職者如汪直錢能蔡用輩各宜置之於法追其贓貨以充給邊救荒之用仍將南北各監管事並各處鎭守內臣察其善惡以爲去畱天下幸甚宗社幸甚上曰從時所言朝廷自有處置但奏內宗社等字失於提寫禮部仍看詳以聞禮部言從時事屬不謹上命刑部逮治其罪已而釋之

○是日卯刻金星見於辰位○辛未吏科給事中林廷玉言天地不交則陰陽之气兩相捍格上下不交則君臣之情兩相間阻欲萬物之生徳業之成不可得矣自古君臣之間有朝見禮有燕見禮朝見則分不得不嚴燕見則情不得不通至我朝明良相遇具有故事若宋濂牛諒輩之受知於太祖楊士奇楊溥楊榮王翺李賢輩之受知於太宗仁宗宣宗英宗皆朝夕左右時備顧問一應章﹤鋶﹣釒﹥皆與謀議裁處邇年以來此禮遂廢凡遇宣召但使內官傳奉詔旨臺部大臣一朝而退頻年不得面奉淸論遂使天下之人往往疑緊要章﹤鋶﹣釒﹥有不得上徹睿覽旨意亦多蒙蔽傳奉冗官多夾帶僞出者臣願陛下順天地之理通君臣之情凡遇有事宣召大臣必禦文華殿授以手批使其奉行此外或以十日半月爲度許令內閣學士及五府六部都察院大理寺通政司詹事府翰林院堂上掌印官並經筵官入侍文華殿陛下假以詞色虛心延訪自古帝王傳心之要方今政治得失之狀天下軍民利病之實一遇災異卽便講求所以致之之由與夫弭之之道徐與內閣大臣斷而行之各衙門事有不便者許具本面陳是非利害而退其本畱中俟與內閣大臣詳處批答仍設給事中禦史各二員侍班以防阿順欺罔之獘方今之事深謀遠慮拔本塞源最大且急無有出於此者陛下之所以弭災修徳亦無以要於此者乞剛斷而力行之非但臣之福也命所司知之

○致仕南京吏部尙書錢溥卒溥字原溥直隸華亭縣人正統四年進士太監王振訪可教內侍書者或薦溥試薔薇露詩大見稱賞特授翰林院檢討景泰三年升左贊善兼檢討七年修寰宇通誌升左諭徳兼編修天順元年攺尙寶司少卿兼官如故俄升侍讀學士修大明一統志充副總裁六年頒詔安南充正使貽書與其王論郊迎禮甚悉八年坐累降廣東順徳知縣成化二年詔復舊官閒住俄起掌南京翰林院事十二年升南京吏部左侍郎後進尙書致仕至是卒賜祭葬如例謚文通溥和易通敏詞翰有聲但性旣嗜進所行亦輕脫有太監王倫者嘗受業於溥當英廟大漸時倫出就溥捨妄攺政事人物被緝訪下獄罪且不測有左右之者乃得從輕典其出爲知縣以此其後累被彈劾尙得遷尙書而去

○直隸無錫縣民陳公懋奏上所著書大要謂尙書周易大學中庸注失經迷臣有一得頗能折衷言涉繆誕通政使司言公懋奏內不稱軍民籍自稱庶人凡五經四書集傳皆經我太宗命儒臣纂緝者公懋多穿鑑更攺悖理害道乞正其罪上命焚所著書押遣還鄕

○癸酉太祖髙皇帝忌辰上祭奉先殿魏國公徐俌承命祭孝陵

○禮部郎中張祥言伏睹五月五日午門外賜宴羣臣臣切惟憲宗純皇帝賓天未久山陵工作方畢尋有雷雹之災陛下克謹天戒痛自修省且詔羣臣各秉心修職用回天意羣臣可不惕然加懼以副聖心況臣之事君猶子之事父故居喪之時居處不安食旨不甘聞樂不樂孔子謂食稻衣錦於女安乎此言𨿽責宰我實萬世臣子之通戒也今公卿大臣皆先帝舊臣當歲序遷易攀號無地詎忍錦繡具衣飲酒食肉恬不爲怪臣聞陛下自先帝升遐居諒陰之中已臨半載每退朝燕居猶服布素不禦音樂曩者近臣請選妃嬪閣而不行天下臣民皆知陛下之心有所不忍此天理人倫之至也秉以心以往何憂天下之不治天變之不弭天命之不固哉臣請自今以始三年之內凡遇節令賜宴羣臣乞照慶成宴例暫皆停免至如每歲四月八日之宴特佛氏余風尢爲不經所當先革者陛下卽位以來祛邪衛正益崇聖道凡佛老之悖謬百家之淫邪悉已屏斥何獨於此不可革耶方今四夷來王萬方朝會輻輳京師皆得與宴中間豈無一二稍知禮義之人萬一播傳其失非小惟陛下畱意上曰節令之宴職自禮部旣當停免何不先事奏聞而致失若此咎將誰歸爾堂上並屬官其具實以聞已而尙書周洪謨等言憲宗皇帝上仙皇上孝心純篤凡廷儀節悉從簡素而慶成大宴俱準奏停免今山陵安葬已久光祿寺但遵舊例於四月八日五月五日請宴百官蓋與每日見辭官員及經筵酒飯相類非若慶成大宴應免者可比祥奏乞停免止知禮欲從厚而未知事體不倫且未與臣等議臣失於約束罪不容辭上曰朝廷大小禮儀俱歸禮部職掌其當行當止爾等何不預爲斟酌奏定致祥於事後肆言無忌本當究治旣服罪俱宥之自後禮節仍稽考已行之例奏請

○乙亥仁宗昭皇帝忌辰上祭

奉先殿遣駙馬都尉黃鏞祭獻陵

○賜神宮監太監陸愷保定府定興縣等處地二百頃從其請也

○南京兵部﹤鋶﹣釒﹥上武職冗員由皇親傳升乞升者南京錦衣衛千戶宋禎百戶尹輔尹忠府軍後衛指揮僉事趙鐘由功臣恩蔭乞世襲者錦衣衛指揮徐伯寬由太監乞升者錦衣衛指揮同知黃琳副千戶黃灝殷瓚唐善陳慶百戶黃淥黃潤靳珊靳瑛靳福羅忠夏昭李昱張斌張俊袁剛保欽陳安陳智覃振盧玉所鎭撫黃淇黃澤黃涎靳瓚靳源靳慶靳和盧淸盧剛黃忠洪玉李智由軍民保升者錦衣衛百戶許達水軍左衛副千戶麥富由功升乞調者錦衣錦署指揮同知趙承文聶端指揮僉事林源正千戶鄭禧韓銧百戶鄧玉署正千戶汪湖汪瑄百戶劉泰鎖住廣受陳祿黃瑛共五十三人以請事下兵部以爲宜如在京例降革詔宋禎鄭禧趙鐘尹輔尹忠靳珊袁剛保欽覃振陳安陳智陳祿黃瑛殷瓚俱仍舊徐伯﹤宀十見﹥仍授百戶黃琳指揮僉事唐善百戶洪玉不許世襲汪瑚汪瑄劉泰鎖住廣受俱由冒功升者革職充軍余黃灝等三十人俱如例遞降奪其見任所降職不由軍功者不得世襲

○丙子南京翰林院侍讀楊守阯曾彥俱以纂修實錄召至京攺翰林院侍讀

○命左軍都督府帶俸都督僉事莊鑑本府管事仍坐營管操

○是日辰刻南京雷電霹靂大作壞洪武門吻獸已刻復作壞孝陵禦道樹

○丁丑升尙寶司司丞胡恭爲本司少卿

○貴州布政司左參政蔣云漠丁憂服闋復除廣東布政司

○內閣大學士劉吉等言天人感應之際其理甚微其幾甚著蓋災異之未有因人事差失而感召者亦有人事未形而其幾先見天出災異以爲之兆朕者惟在人君察識而審圖之修徳以禳除之語雲天心仁愛人君又云妖不勝徳此之謂也洪惟皇上卽位未及一年聖心純正天理渾然聖政日新人欲罔間且孝養兩宮撫愛諸弟和睦皇后肅淸宮禁宜乎和气致祥而無異也夫何近日天壽山雨雹損壞各陵明樓香殿獸角海馬飛仙等件淸寧宮後夜間有火塊起落二次皆非常之變也考之載籍雨雹者陰脇陽之象又曰人君惡聞其過抑賢用邪則雹與雨俱信讒則雹下毀瓦又曰火者南方揚光輝爲明者也王者南面向明而治若賢侫分別官人有序率由舊章敬重功勛殊別嫡庶則火得其性矣若乃信通不篤或耀虛僞讒夫昌邪勝正剛火失其性矣火失其性而妖見亦勢所必致然以今日人事驗之讒邪屏迹異端斥逐冗官沙汰貢獻停止賞罰不濫用度節省在廷文武羣臣亦皆知畏法度無敢放肆者於前災異皆無其應若以

陛下今日之心行今日之政長久而不變二三年間天道不感應陰陽不和順者未之有也臣等所深慮者只恐人事未見先有其幾天出災異以告陛下欲陛下察識而審圖之修徳以禳除之耳伏願陛下繼今以後常加修省深思遠慮防微杜漸如於決斷政事必問宗祖成憲何如合乎成憲者行之不合成憲者不行何也不合成憲者恐有附下罔上之私故不可行也於左右及用人必先論其心行何如忠實純良者任之矯僞作聰明者勿任何也矯僞作聰明者恐啟後日辯言亂政之漸故不可任也於聽言納諫之際必詳究其言之所自何如果出於爲公而無他故者從之或不出於公而顚倒是非者勿從何也顚倒是非者卽系讒言或以賢爲不肖以不肖爲賢足以惑亂聖聽故不可從也凡此皆防微杜漸之實以至於凡有以書畫玩器犬馬聲色投間抵隙阿諛順從取悅聖心者一切屏逐勿令親近則聖心日益髙明天心日益順和而未然之災患異常之妖孽豈有不消弭者哉伏乞聖明畱意則宗社幸甚天下幸甚上曰災異之來必有感召朕之不徳布政不均謫見於天惟冀君臣同心各修厥職庶災異可弭卿等所言法宗祖愼用人遠讒侫誠切時獘當卽體而行之卿等亦宜同加敬愼庶幾天意可回也

○昏刻月犯南斗魁第三星

○戊寅升福建按察司副使劉喬爲湖廣按察使廣東僉事英瑛爲本司副使河南道監察禦史荊茂爲雲南副使南京刑部郎中歐瑄爲廣西布政司右參議

○升太常寺右少卿李介爲左少卿太僕寺少卿楊謐爲大理寺右少卿

○南京太僕寺少卿唐章丁憂服闋攺太僕寺少卿

○先是兵部尙書餘子俊等以淸理軍職貼黃事竣會同原淸黃官都察院右副都禦史邊鏞左春坊左庶子兼翰林院侍讀學士李傑及尙寶司少卿胡恭司丞楊泰兵科給事中魯昂等用寶於奉天門時尙寶監內官趙聰等就門傍便捨具酒食邀之聰繼以他事下錦衣衛獄有並發其會食事者上怒令各具實以聞子俊等請罪俱宥之

○己卯前監察禦史吳秀先以考察被黜冠帶閒住疑吏部侍郎楊守陳中傷之再上章自愬下科道官議謂所愬不實命準考察摭拾例發原籍爲民

○命河南山西並北直隸府縣起運大同夏秋稅糧以三分爲率止一分折銀二分仍徵本色以近例俱折銀而大同方有警報恐不便和糴也

○給貴州龍裏威淸永寧赤水關索嶺等站所甲軍行糧每日人一升本色與折色間月關支從巡撫都禦史孔鏞等請也

○雲南順寧府蒲賊頻年爲患殺掠軍民兵部請申命鎭守等官加意撫捕從之仍命審度夷情愼重行事務以地方爲念毋貽後慮

○庚辰修社稷壇

○是日曉刻金星犯六諸王星

○辛巳賜故南京左軍都督府經歷張黻父詰��丙黻先任後軍都督府經歷成化中因申救刑部員外郎林俊調雲南師宗州知州尋攺前職前後歷任逾三年卒至是其子琳奏乞賜應得誥命吏部覆奏言俊劾太監梁芳自分必死黻亦死救之皆可謂忠直之臣今俊已擢用黻未用而死而其父尙存宜特賜誥命使其父受封於生前而黻亦瞑目於地下抑可謂忠義之勸從之

○命前軍都督府帶俸都督僉事王璽後軍管事

○命故南京光祿寺卿秦崇之子隆爲國子監生從其請也

○賜迆西地面鎖魯檀馬哈木阿民斡子伯王琵琶銀壺金盌各一事迆西阿黑麻曲兒幹王迆西日落國亦思刊答兒魯密帖裏牙王紵絲磁器夏布等物從其請也

○壬午升山西按察司僉事蕭謙爲福建按察司副使大理寺右寺副王經爲廣東僉事

○升右春坊右諭徳陸簡爲右庶子兼翰林院侍讀簡嘗侍東宮講讀丁憂服闋故有是命

○癸未降分守莊浪左參將都指揮使田廣爲都指揮僉事永昌衛指揮僉事王鉞等十人降秩有差坐北虜入寇守備不設也

○甲申賜代府輔國將軍成�髙攵幸金�嫡長子名曰聰灒庶次子曰聰濱晉府慶成王輔國將軍鐘鈅第三子曰奇淥鐘鑑長子曰奇灝靖江王府輔國中尉﹤矢見﹥復嫡次子曰約貝�錄﹤矢見﹥祐嫡次子曰約�目�月�

○南京吏部主事夏崇文言致仕兵部尙書王竑才望老成尙堪大用乞召置左右勿勞以事專資其謀議之益前給事中王徽嘗以直言調遠州判官乞量升一職以慰人望又言我聖祖設通政司以納言置科道以論諫兼許諸人直言毋隱今陛下虛心納諫同符聖祖臣庶皆思效忠但恐憂深者或過爲激切之論稽古者或泥於時措之宜欲望聖明從容省覽曲賜包涵取其意而略其詞采其長而捨其短天下幸甚吏部覆奏謂崇文未上疏之先徽已升狹西布政司參議竑之老成宜遂起用納諫之說亦可采納上曰王竑前所行事

皇祖皇考已屢有旨令致仕去況年今加老其已之餘從所議

○命戶部運送太倉銀五萬兩於宣府作弘治三年歲例之數以鎭巡等官言邊儲不充故也

○南京十三道監察禦史繆樗等言今年三月二十六日南京內府花園失火止而復起不知焚毀房屋幾何本日晚又有狂夫不知所從來至長安右門下發言悖慢叩環大呼良久遁去惟花園禁嚴之旭長安宮闕之門變異如此關系非輕而守備等官視爲泛常守衛官軍有同兒戲乞治之以戒將來成國公朱儀衰老怠事南寧伯毛又軟懦無爲兵部尙書耿裕忠厚有餘治才不足太監陳祖生鄭彊立心憸險處事乖違居常則彼此偸安臨事則互相坐視防範之政無聞守備之職安在小變若是大事可知況南京乃祖宗根本重地豈宜委之庸劣任其廢弛而不加之意乞將各官罷黜別選賢能以充任使時南京六科給事中方向等亦以是爲言上曰旣內園失火又狂夫呼喝長安門當時守備參贊等官乃略不經意其令具實以聞

○南京守禦浦子口指揮崔鈺爲守備太監陳祖生所箠而死其母汪氏愬於朝祖生亦具奏自辯且謂鈺母之奏有嗾之者命遣錦衣衛指揮僉事楊剛往會南京法司鞫之獄具上以祖生擅於私第箠人奏詞又多不實當寘之法以守備任重姑釋之

○乙酉賜周府崇安縣主並儀賓冀頔順昌郡君並儀賓梁鏜代府臨桂郡君並儀賓李廷端晉府蒼桔郡君並儀賓髙雄楚府長葛縣君並儀賓蔣寧滎陽縣君並儀賓陳錦誥命冠服如制

○先是唐世子彌鍗言近以皇以登極覃恩臣曾祖定王祖憲王俱蒙遣官賜祭惟曾伯祖靖王不與敢以爲請命禮部看詳以聞尙書周洪謨等議謂唐靖王永樂二十一年八月襲封至宣徳元年九月薨其妃髙氏未及成婚後三年卒𨿽得追封合葬然自正統至成化初五十餘年俱未嘗造祭況唐憲王在位日久亦未嘗有所奏請近日之祭本部蓋援據舊例今不敢輙復更易從之

○命甘肅等處倉場開中雲南黑白等井見在鹽二萬引四川鹽課提舉司見在鹽四萬引山東運鹽使司見在鹽四萬五千引兩淮運鹽使司見在存積鹽四萬五千引從左都禦史馬文升及巡撫都禦史羅明言也

○先是北虜小王子率部落潛住大同近邊營亙三十餘里勢將入寇至是奉番書求貢書辭悖慢自稱大元大可汗且期六月十五日賫聖旨來守臣以聞下兵部覆奏謂北虜𨿽有入貢之意然以敵國自居欲與敕書稱呼之間似難爲言一言之間彼之臣否順逆遂見不可不慮請集廷臣議於是太師英國公張懋等會奏夷狄者聲教所不加其潛稱名號自其故態於中國無預其𨿽辭若驕倨然自古禦戎來則不拒在我先朝亦累賜包容今彼旣在邊候旨宜且降敕大同守臣宣諭其酋長果誠心入貢則以小王子所遣應入者名數上請遣內外重臣迎之如故事若觀望不來亦聽之仍嚴我兵備相機戰守從之

○丁亥太子太保吏部尙書王恕言講學固帝王之首務不可一時少有間斷但祁寒盛暑之時亦宜愼起居保育聖躬以隆萬萬年無疆之基臣聞祖宗時常禦經筵遇盛寒暑則暫止陛下玆欲不間寒暑常禦經筵臣有以見陛下天性好學孜孜不倦之意臣又聞賈誼有曰保者保其身體傳者傳之徳義師者道之教訓此所謂三公也彼爲之師爲之傳者固欲道之教訓傳之徳義以盡厥職臣官以保爲名豈可不盡夫保其身體之職乎欲望陛下如天順成化間故事於盛寒暑暫止經筵保育聖躬聖躬安則天下安矣若謂學不可輟仍令講官進講章於燕閒之時從容玩索是亦進學之道何必陳儀衛設酒肴而後爲經筵也孔子曰君子無終食之間違仁孟軻曰君子之事君也務引其君以當道志於仁而已若聖心常在於仁常不忌聖賢之道𨿽暫止經筵亦不爲廢學不然𨿽日禦經筵徒勞精神費酒肴亦何益哉臣之愚見如此伏惟聖明裁察命所司知之

○工科給事中夏昂以災異言十二事一天下之道載諸經史宜令講官明白開陳母得避忌至於祖宗成憲尢當以時省覽究心講習以正其心而端出治之本一邇者山陵有雨雹之異狹西有星變之災願益講學正心用賢納諫上下一心求臻實效庶災異可弭一乞敕內外提學官每遇小考先徳行而後文藝崇淳朴而黜浮華獎恬退而戒躁進一在京武學乞擇舉人年力精彊學行兼全者使爲教官其有故違條教者許量情責罰重則參奏區處一吏部聽選官吏監生人等守候日久往往稱貸於人名曰官吏債其利皆取償於民乞敕吏部遇缺卽補如缺少人多量爲放回以俟行取仍將放債及借債者通行禁約一京師富室專事放債各衛指揮等官用度不足輙往借之名曰捐俸錢關俸之時悉爲債主所有乃復借與俟後償還歲月相延以致軍職日貧乞敕戶部將在京各衛軍職折色俸銀按季關與不致愆期仍將放債及借債者一同究治一國初嘗有北虜歸降遂授以爵然守成與創業不同可使世其爵不可委以政可使世其祿不可假以權乞敕兵部計處但系外裔勛臣在內不得典兵在外不得鎭守並都指揮指揮等官在內不得把總在外不得充參將分守一近從都禦史馬文升奏命內外寺觀新修私創者拆毀年十五以上無度牒行童道童還俗今旣數月未見施行乞敕禮部定限將內外應拆毀寺觀卽令拆毀應還俗行童道童卽令還俗一京師達官達捨及順天府所屬固安等縣保定等處先年安插土達皆熱弓馬近見官司往往任使此輩乞敕兵部計處嚴爲防範絕其任使一會同館達子自往柴廠領柴絡繹街市與軍民混雜乞令通事等嚴加禁約一乞敕法司凡見鼓狀當用心審之如有冤抑卽爲辧理無冤抑而妄奏擾者擬問如律若自行傷殘恐嚇受奏者不論虛實悉以故違事例論之一北自張家灣南至儀眞瓜州一帶河道近者或欲增創閘座則人民未免勞苦船隻未免守候乞敕工部今後不許更創閘座疏上命所司詳議以聞○戊子晉府永和王奇涓薨王順僖王長子母妃張氏天順五年生成化十三年襲封至是薨年二十八訃聞輟朝一日賜祭葬如制謚榮懷

○都察院右副都禦史孫洪卒洪字伯大山東昌邑縣人景泰五年進士授兵部主事遷郎中丁憂服闋攺禮部成化間歷升河南右參政左右布政使遷右副都禦史巡撫大同以威寧海於之捷進左副都禦史食正二品俸進右都禦史巡撫河南後爲周府儀賓劉宣所奏下獄尋命致仕至是卒洪有幹局爲參政時以贊畫撫治流民有勞巡撫河南奏停王府造作蠲逋負浚氵�奎河以興水利人頗稱之其爲儀賓所奏亦王府怨之而致是云

○是日曉刻月犯昴宿

○己丑升大理寺左少卿李介爲都察院左僉都禦史巡撫宣府○都察院會刑部議覆宿州知州萬本所奏乞存卹髙墻庶人事以爲庶人徽焟等不遵祖訓陷於十惡朝廷已屈法﹤宀十見﹥貸再難別處惟其供給薪米之類爲買辧人役侵漁及男女長成婚姻失時請令鳳陽巡撫巡按並神宮監等官查及婚姻之期預爲具奏許與官員軍民結婚不得違誤痛革買辧人員務照時直兩平收買以時供送禮部仍以守祖庶人照庶民婚姻喪葬定與表裏羊酒及衣食棺槨之費見在人口則每歲給布絹薪米比舊加增以爲優餋之資以後男女長成悉如之上是其議仍令各官卽查男女應婚嫁者奏請昏嫁禁約買辦人役不得侵漁違者治罪不宥

○命羽林前衛帶俸都指揮僉事馬麟之子瓛代原職指揮使○授定國公徐永寧次子世華爲勛衛帶刀侍衛

○庚寅歲加光祿寺廚役布人一匹從提督太監楊信請也

○辛卯命給靖江王府故鎭國中尉相貴相讓奉國中尉約省妻餋贍米歲各三十石

○壬辰命金吾右衛帶俸故都指揮僉事王欽之子文襲原職指揮使

○大理寺辦事進士董傑以吏部尙書王恕欲罷止經筵上奏曰帝王人節莫先於講學講學莫要於經筵經筵者自古聖主賢君之所不廢而每日一小講每旬一大講又我

祖宗之良法美制也陛下攺元正始之初卽令舉行於此見陛下遵守祖宗之制欣慕帝王之道奮勇精專終始如一將來必爲堯舜之聖而追配乎祖宗矣而王恕乃請以寒暑暫止經筵臣竊爲恕惜之且恕荷陛下起用林泉加以太子太保冡宰之職又進列經筵宜日覃心思用圖補報或先意以啟道陛下之徳或隨事以補助陛下之治可也經今半年不聞讜論乃進此欺罔之言夫經筵一日不廢則聖學聖徳加一日之進一月不廢則聖學聖徳加一月之進蓋人之心思精神有所系屬則自然彊敏經筵講學正人主開廣心思聳勵精神之所也故傳說之告髙宗太公之告武王周公之告成王有敬怠之戒有無逸之書有務時敏念始終之訓是言講學之功不可間斷間斷則學廢也無逸言中宗享國七十有五年髙宗享國五十有九年文王享國五十年皆由不敢荒寧不遑暇食其後耽樂者享國皆短是言勤勞者人君之利耽樂者人君之害也三人者三代之名臣賢相豈不保護其君而妄言以勞其君哉如以寒暑爲煩講讀爲勞而致甘言以相愛則不過婦人女子之情而恕之愛陛下亦甚卑矣恕又謂如講學不可輟仍令講官進講章於燕居之中免致臣僚列侍徒費酒肴是尢不然所貴於經筵之設正以人主面與賢士大夫相接則君臣之間有聚會精神之美有意諭色授之益气質不期變而自變徳性不期成而自成故祖宗舉行良有以也臣固知陛下必不爲其言所感但恐陛下謂恕乃名徳老臣其心必不欺其言必可信萬一聽之則失天下士大夫之望不小矣命下其章於所司

命貴州右參將都督僉事劉玉充右副總兵時右副總兵李貴久病故命玉代之仍命總兵官李震等推舉都指揮一人才堪參將者以聞

明孝宗敬皇帝實錄卷之十四終

大明孝宗敬皇帝實錄卷十五

弘治元年六月癸巳朔命左軍都督府故都督僉事鞏壽之子斌襲定僚衛指揮使

○兵部集廷臣議都禦史馬文升所奏甘涼軍務以爲自遼東西北至延綏一帶軍餉不給倘目前再有邊患計將安出又如遼東市馬右京例差通事守臣以爲不便攺委親信遂成斃政乞令兵部選差通事二員往遼東等處專理馬市如有貪墨不法聽巡撫巡按官劾治其各邊攻守長策聽守臣相度地利訪察人情各就所見條陳以俟會議其邊庾少積又在戶部酌量常賦外加屯田鹽法之類痛革宿斃以行庶克有濟議入上從之命各邊太監總兵巡撫副總兵務將切實事宜會議速奏巡按禦史各自具奏參將分守官在各路者的有所見亦許具奏

○日食

○甲午○遣內官祭中霤之神

○乙未監察禦史湯鼐言經筵乃講學第一事今侍從之官旣量加祿秩經筵之官復通賜鏹幣仍降敕勉以啟沃自每日一小講每旬一大講之後士民皆喜聞樂道以爲聖明之事尙書王恕不能將順乃請停止實失中外之望乞以六月初一日爲始仍舊禦經筵及午朝以崇聖學圖治理匹休祖宗垂法子孫上曰經筵講學古今美事近緣天暑暫停之然朕於萬機之暇固未嘗少忽也旣明日禮科都給事中韓重等亦以爲言詔待稍涼卽行於是恕待罪私第且辭掌印信上曰君臣之間恩猶父子各陳所見以盡乃職何嫌何疑乃爾辭避印仍令王恕掌恕復上﹤鋶﹣釒﹥以爲臣蒙聖恩擢置重任日夜思惟期修職業但中人之資有所謀爲不能一一盡善此所以不能無毀譽於其間也又有一等人見朝廷侍臣最重望臣太深欲臣盡取朝政而更張之如宋起司馬光故事盡攺熙豊之法方以爲快顧臣何人何敢望司馬光萬一況聖政維新亦豈有如熙豊之獘政縱有一二六卿分職臣豈敢越而爲之臣自知不滿人望所以常危懼也今年正月臣兩乞休致俱荷溫詔慰畱臣感激知遇常欲效死圖報昨因侍經筵暑汗浹背因思聖體儼然不動萬一因暑致疾臣子之心何安以是請暫止經筵且望聖心嘗存聖賢之道𨿽停講旬月不爲廢學臣非是欲陛下罷經筵而事逸豫故爲容悅而要寵幸也今進士董傑等論列臣固不能辭罪但臣深負愧赧豈可復入朝班復居重位而爲朝廷進退百官哉願罷歸田裏以全君臣之道上曰眾情毀譽古今不免卿以齒徳方隆倚任勿以小臣之言遽爾動心所辭不允時恕欲暫止經筵意實無他傑等之言亦頗過矣

○左春坊左庶子兼翰林院侍讀張昇因天變上言以爲修省以應天變有大本心也有急務政也心在陛下固無時而不謹畏所慮者政以人才爲先人才尢重於輔導之臣輔導非人民不被澤今姦邪小人尙在樞機之地政何由而淸屬者陛下大開言政言者首以大學士萬安劉吉尹直爲言繼又文章攻之安與直以次罷遣惟言偃然獨存寵信優禮尢重言乃傾身阿結料道昏暮款門蘄免糾劾欲爲超遷掌科掌道之官待以不次之位柔佞取悅無所不至知有科道而不知有朝廷此何人哉由是人無復肯言姦計獲遂姑舉其罪一二言之貴戚萬喜等依憑宮壺凶焰肆行吉與締姻謀爲泰山之倚及喜下獄猶爲營救父存異居各爨市人皆詬其不孝父死甫殮亟賄左右貴戚徐獲起復笑談對客無復戚容盛取艷姬朝夕淫樂閭巷傳爲笑語請托公府無處無之賂入私門無物不有要職美官往往用其私人縱子宿娼同列有舉其不朝參者顧中以法伏望奮發乾剛消此陰慝則人心胥悅天意可回上曰吉耆舊大臣朝廷正宜優禮所言難憑己而禮科都給事中韓重監察禦史魏璋等交章劾昇謂昇嘗侍春宮講讀因從龍恩轉官不愜所願歸咎於吉遂致誣詆上曰朝廷納言欲廣聞見爾等旣謂昇挾私害人固宜究治姑宥之令降調南京別任遂降南京工部員外郎昇奏訐吉十事亦有得其情者然時論多不直昇重等所劾議者以爲吉鄕人翰林編修徐鵬嗾之云

○以兩浙饑暫免供用綾紗紙劉從巡按禦史暢享奏也

○旌表孝子七人節婦十二人直隸霍丘縣學生徐汝楫河南儀封縣人謝欽直隸天津左衛小旗鄭海山東莘縣人白溥廣東博羅縣人何宇新並以居喪盡禮廬墓三年直隸靑縣人張俸喪親三日不食負土成墳河南祥符縣人陳鎧父疾願以身代貧苦守禮各旌其門曰孝行狹西澄城縣民石愷妻蔡氏山西榮河縣民趙立妻張氏狹西慶陽衛餘丁曹鐘妻劉氏四川榮縣民程伯綸妻白氏浙江麗水縣民劉永紳妻朱氏福建晉江縣指揮僉事張盛妻朱氏民莊允祥妻曾氏直隸容城縣民張志剛妻李氏淸苑縣學生崔景昭妻梁氏河南儀封縣民傅儀妻劉氏順天府大興縣民吳本妻任氏並以夫亡年久守節無瑕山西楡次縣民鄭銓妻郝氏未成婚聞銓亡哀慟不已父母問故郝泣曰其子死婦未過門翁姑無所於餋願去夫家守節侍翁姑以終天年居喪十年志節彌厲各旌其門曰貞節

○丁酉命故東寧衛都指揮僉事白祥之子璽襲原職指揮使

○襄王奇鏞薨王憲王之子母妃靖氏宣徳四年生正統八年冊封爲世子成化十五年襲封至是薨年六十有一訃聞輟朝三日遣官諭祭命有司治喪葬謚曰定

○鎭守寧夏總兵官署都督僉事傅泰卒泰直隸安肅人初襲金吾衛指揮使累升都指揮同知分守松潘弘治初進今職鎭守寧夏未幾卒訃聞賜祭葬如例

○兵科給事中夏祚等以北虜將入貢上﹤鋶﹣釒﹥言今逆虜外稱納貢而內畜姦謀恐譯字通事官拜虜中走回人等貪其賄賂以中國事情告之爲害非淺乞敕兵部榜諭從之兵部尙書餘子俊復奏以爲虜使來京中間未必無人恐彼窺知所奏全文以爲待之欠厚而傷其向化之心但乞榜示京師軍民不許欺侮且聽其公平貿易爲便己得旨祚等遂劾子俊柔懦不振故違前旨偏執自用上曰虜情叵測固宜防範而開市貿易亦是舊例但毋令私交漏泄事情而已卽令禁約所司其知之

○庚子中書舍人錢鏞等言近奉旨給宮人崇奉夫人申氏恭奉夫人紀氏誥命二道但夫人軸制不同王夫人雲龍寶玉軸一品夫人云鸞玉軸二品夫人鴛鴦犀軸比賜佐聖夫人羅氏者已用一品玉軸今崇奉恭奉與佐聖封號不同未知當用何軸命以二品者與之

○直隸蕭縣進瑞麥十三本有一莖四穗三穗兩穗者

○南京工科給事中章玄應言其父綸景泰間爲禮部郎中﹤鋶﹣釒﹥陳修徳弭災十四事曰畏天戒曰任爕理曰養聖躬曰節幸禦曰務節儉曰勤論政曰惇孝義曰愼賞賚曰重名節曰革巡撫曰擇重臣曰辧異端曰卻貢獻曰汰冗官皆切論時獘而於惇孝義條專乞孝奉皇太后兩宮朝見太上皇帝請復儲位等事詞語懇切怒犯逆鱗下錦衣衛獄箠楚連日身無完膚後用烙鐵之刑尢爲慘酷天順元年英宗復辟始釋還職薦升南京禮部左侍郎致仕卒於家憲宗皇帝遣官祭葬贈尙書謚恭毅切思前所進章﹤鋶﹣釒﹥畱中不出誠恐修英宗實錄之時不得預史官采錄謹將原稿繕寫進呈乞於修憲宗實錄內欽賜贈謚之下大書備錄以垂永久使天下後世知聖朝有直言骨鯁之臣而崇徳報功之典不爲虛行也上命以綸題稿宣付史館因具載於實錄云

○命神武左衛帶俸都指揮僉事章敬守備倒馬關濟州衛指揮同知申寧守備山海關以都指揮體統行事

○辛丑錄甘州延綏等處殺賊有功官軍二百九十三人升賞有差

○壬寅朝鮮國王李娎遣陪臣工曹參判蔡壽等奉表貢方物賀萬壽聖節別遣同知中樞府事成俔等謝頒詔恩賜宴拜彩叚衣服等物有差

○掌欽天監事太常寺卿童軒以日食上﹤鋶﹣釒﹥言日食不於他時而見於寶歷紀元之初不於他月而臨於盛夏火旺之候𨿽曰天心仁愛亦豈虛其應哉以當今人事觀之意君子有未盡用小人有未盡退者伏願

○皇上以正心修身爲取人之本以格物窮理爲燭姦之要愼察君子小人而黜陟之使朝政無有缺失賢否不至混淆庶陽日盛陰日微而天變可回矣上曰上天示戒吾君臣上下各宜洗心滌慮交相儆省務俾時政合宜庶下足以慰人望上足以消天變所司其知之

○賞狹西甘州左衛漧柴口地方追賊獲功官軍銀絹各有差

○遼東都司都指揮僉事王琮先以勘事不實降定遼左衛指揮僉事至是以詔例復原職

○癸卯升兵科左給事中陳瑞爲光祿寺少卿

○巡撫大同都禦史許進等奏自古馭夷之道未嘗不以懷柔爲上策今小王子以皇上嗣統感恩向化遣使入貢若不俯順其情使之懷慚意沮則外爲彊膚所脇欲來不能欲往不安非大舉入寇計無所出今其來貢夷人一千五百三十九馬騾四千九百三十已暫驗入邊安置大同館其入貢人數乞爲裁定兵部覆議宜如其言令大監金輔大通事楊銘往彼譯審正使副使頭目從人若干及分爲等第赴京其餘俱畱大同以禮館待候給賞賜仍令戶禮工三部各差官沿途館伴上是之使臣令五百人來京

○工部言各處歲造軍器貯庫日久多致朽敗況今天下累被災傷軍民困赦乞自弘治二年爲始其該造軍器除北直隸遼東已有例減半南直隸並各邊成造之數及有司出辦物料宜悉依景泰間禦史黃鎬所奏原數減半輸納從之

○甲辰南京戶科給事中方向等以雷震南京洪武門脊左吻獸及孝陵道傍柏樹因劾內閣大學士劉吉依阿固寵徐溥巧圖升進南京守備太監陳祖生鄭彊陰險貪恣成國公朱儀南寧伯毛文柔懦不立尙書耿裕紀綱弗嚴周洪謨逢迎爲悅侍郎倪嶽有玷名教呂雯庸劣黷貨都禦史邊鏞太常寺卿翟瑛右通政陳琬躐取通顯太僕寺卿李溫少卿林鳳狡猾躁競太常寺卿掌祭酒事徐瓊學識膚淺通政使張苖不識政體鴻臚寺卿周暠老懦無爲少卿牛綸久病廢職乞並黜之以消天變南京廣西等道監察禦史李鼎等亦以爲言上曰朝廷用人自有公道所言未必盡實張苗周暠牛綸可令致仕余仍舊供職

○銓注錦衣衛帶俸都指揮僉事馮騰於河南都司金吾左衛帶俸都指揮僉事楊勝太寧前衛帶俸都指揮僉事楊銘於山東都司俱領京操班軍

○乙巳攺注金吾衛指揮使曹璽錦衣衛指揮僉事趙魯武功衛指揮僉事喬儀於南京錦衣衛管事

○丙午命歲給晉府庶人美墊之子婦一人使婢四人米絹布各如例仍命使婢過四人外者不準給著爲例

○丁未月食以不及一分免救護○攺注大寧前衛帶俸都指揮僉事郭泰蔚州左衛帶俸都指揮僉事潘成大興左衛帶俸都指揮僉事何玉於狹西行都司管事

○命薊州衛指揮同知龐濟守備薊州等城以都指揮體統行事

○寧陽侯陳輔有罪下獄黜爲民輔之少也以家人女二人視寢食因與之通十五嗣父爵母鄧爲聘駙馬都尉楊偉女未娶淶水人郝榮女被采入內庭簡出輔謀諸母匿楊氏婚而娶之又買紀玉女爲妾俱無寵而通家人女不絕郝氏有言輔怒從窗隙中射之不中郝氏驚而病與輔益不和輔母亦惡郝氏欲去之呼其母張氏來輔縛而笞之並郝氏斥去復以姦怒紀氏笞辱之鄧氏又責其不順紀氏懼而縊郝去而紀死輔乃娶楊氏入門楊氏始知其匿婚備奏其事下禦史逮問具服刑科給事中陳璚等復劾之大理寺奏其獄有旨下廷臣會議左都禦史馬文升等奏輔荒淫殘忍所犯非常據法而議罪在不宥上以經赦薄責之故有是命其原爵俟有子日議之蓋是時輔年始十八云

○賜楚府輔國將軍均金�若庶第三子名曰榮池均列�金庶長子曰榮淪庶第二子曰榮氵�旛韓府輔國將軍徵錯嫡第三子曰偕漳徵鋒庶子曰偕氵�曩晉府云丘王鎭國將軍鐘鍱第二子曰奇漣

○戊申授故詹事府少詹事兼國子監祭酒司馬恂之孫公革�申爲中書舍人憲廟在春宮時恂嘗侍講讀成化末公革�申援例乞錄用命送中書舍人習字出身至是三年滿吏部奏請授之

○吏科給事中林廷玉言十事一各邊虜賊爲寇間有軍士斬獲首級奪獲孳畜往往爲管軍宦買作己功及追並財物入己中間陣亡者又避失律之罪輒報作病死不肯周卹其家惟狡猾棄逃之徒乃得兩全無害似此賞罰不明誰肯輸忠敵愾自今乞諭各處管軍官員攺過圖新以厲三軍之气一往年各邊有警朝廷命將出師紀律不嚴軍士所至騷擾居人其將師亦有生事擾人供應不訾誅求無厭本地將官因而科斂爲斃百端邊人愁苦一間客兵舉皆疾首自今乞令將帥等官申嚴紀律禁戢軍士以安居民一在京諸司參補吏役當交承之際新者出錢物償送舊者名曰頂頭錢多或至百餘兩往往稱貸於人以足其數補役之後便欲取償於官所司官口𨿽禁制心實聽容甚者及爲追索以致紀綱廢墜苞苴公行乞敕在京諸司痛革前獘或再犯與者受者各問革爲民其所司官仍連坐一先年納粟入監生員中間亦有俊秀之人但膏粱子弟不耐貧苦一旦授以官職豈知爲國愛民之道乞預爲三等之法臨選時吏部嚴加考試以文理通暢者爲上文理稍通書寫端楷者爲中不諳文理寫字粗拙者爲下上中二等量其髙下與科貢一體選用下等照例塡注衙門職名令冠帶閒住一成化間言事之臣有因詞气太直彈劾過當者皆荷先帝優容不甚加罪但所奏章﹤鋶﹣釒﹥畱中不發不惟泯沒臣下盡言之忠抑無以見先帝納言之聖乞將先年畱中章﹤鋶﹣釒﹥盡付史館以備纂修一天下教官多由歲貢生員除授不能造就人才今後教官俱乞於舉人中除授六年許令會試九年入選但有功迹俱量升在京在外職事一各處習儀拜牌龍亭所在𨿽君之虛位亦宜敬謹比年官員人等肆無忌憚或騎馬入至儀門或鋪氊毯於拜位自巡撫巡按三司而下皆然乞嚴加禁約一各處窮民多至失所乞下該部移文所司加意存卹有親屬者責令餋贍無所依者收入養濟院給與衣食一同善異賞人心不愜如前給事中盧瑀童柷秦昇禦史汪舜民何珖徐鏞劉俊劉宇張銳張淮戴中主事張吉王純範吉周鳳等俱緣先年言事或公錯降調外任今舜民等皆已拔擢而瑀柷昇俊四人獨不與焉乞量加陛用一同惡異罰則物論不平如妖僧繼曉姦惡吏李孜省方士鄧常恩趙玉芝輩俱以左道幸進荷蒙新政首賜斥逐天下人心無不痛快然繼曉之元惡未正典刑玉芝父母之違制墳塋猶自如故亦乞逮治平毀以示永戒奏入下所司看詳繼曉令錦衣衛逮治之

○應天府府丞張達丁憂服闋政南京鴻臚寺卿

○廣東崖州故土官縣丞陳迪之孫冠帶舍人崇佑率黎首人等貢土產方物賜鈔錠叚絹衣服有差以崇佑能撫黎人逋逃復業者千三百六十餘戶也

○賜國子監雲南貴州四川軍民生夏衣如例

○命都察院左都禦史馬文升提督團營操練先是鴻臚寺右少卿李鐩奏京營操練舊以文武大臣協同提督頃年以來止用武職總兵而文臣不與乞於文職大臣內簡命一員往任其事或遇有警卽同徵剿則文武相資而戎務有備矣事下廷議列銜以請上命文升蒞其事賜之敕曰朕惟國家費糧賞以養軍士無非爲衛國安民之計先因五軍三千神機三大營官軍有名無實役占數多曾命內外官員會同淸理揀選精壯官軍十二萬分爲十二營操練每營用內外官各一員坐營管操旣又重加揀選補換玆命爾同太監傅恭李良太傅兼太子太師保國公朱永太保兼太子太傅襄城侯李瑾通行提督務令各營官軍常川操練馬匹如法餵養器械必須整齊武藝必須精熟使人人可以臨陣應敵折衝禦侮不至如往時虛應故事乃爲盡職然欲得其勇力在養其銳气爾等尢須加意撫卹不許該管官員科擾役占其坐營管操內外官並把總以下官敢有不遵號令者聽爾等參奏拏問如役占軍士五名以下者降一級五名以上者降二級馬匹私借騎用及撥與騎坐者五匹以下降一級五匹以上降二級俱仍發邊遠立功提督官若容情故縱或被人舉發或朝廷緝訪得出一體治罪軍士缺伍聽於三大營選撥其三大營太監總兵官仍自照舊操練所畱官軍以壯威武每月兩次赴十二營與爾等會操試驗遇有調發公同計議不得自分彼此爾等受朝廷簡命宜竭忠盡誠持廡秉公以彊兵衛民安夏攘夷爲己任毋因循以度日毋姑息以徇情毋舉措乖方以賈怨惟兵彊馬壯武備修舉斯爾等之能不然惟爾弗任其欽承朕命母怠故諭

○己酉午刻南京雷電霹靂毀鷹揚衛倉樓並聚寶門旗竿

○庚戌都察院左都禦史馬文升辭免提督京營上曰軍旅重務以卿練達老成特玆簡命不允所辭

○撒馬兒罕地面速魯壇阿黑麻王等遣使臣阿剌倒剌癿等罕東左衛都督只克等遣使臣指揮革干等各來朝貢玉石馬駝等物賜宴並衣服彩叚仍回賜阿黑麻王等彩叚表裏命使臣領回給與

○是日曉刻火星犯六諸王星○辛亥烏思藏闡化王遣番僧綽旺等來朝貢佛像馬匹等物賜宴並彩叚鈔錠等物有差其畱住洮州該賞者亦付給之

○西川烏撒軍民府貴州程番府韋番長官司湖廣施州衛散毛宣撫司各遣使貢馬賜宴並彩叚鈔錠有差

○癸丑遼府衡陽王豪潗薨王莊和王長子母妃崔氏正統元年生天順四年襲封至是薨年五十三訃聞輟朝一日賜祭葬如制謚曰靖僖

○甲寅曉刻木星見於未位

○乙卯養病戶科給事中賀欽以升狹西布政司右參議上﹤鋶﹣釒﹥辭許之欽成化初因歲旱與同官胡智董旻自劾求退不允未幾乞養病去至是因擢用以母喪辭且陳四事一曰資眞儒以講聖學言經筵勸講當廣求眞儒以充其任必能積誠感君涵養聖質二曰薦賢才以輔治道乞申諭內外大小羣臣各舉所知不拘山林下位但有格君之徳經世之才如陳獻章者以禮惇聘萃於京師依程子養賢之法置延英院以處之俾之討訂典禮參議大政則天下賢才引類而進矣三曰遵祖訓以處內官言內府諸衙門之設皇明祖訓紀其職掌不過禮義關防諸事而已在內不許干預朝政在外亦無鎭守監槍等名目乞悉遵祖訓永固邦本四曰興禮樂以化天下言今僧道寺觀遠近相望妖經邪術惑世誣民他如乘喪嫁聚明用鼓樂家廟之祭不設木主崇尙巫覡禱祀淫祠妖聲艷辭壞人心術倡優賤人被服珍繡士鮮廉恥民習僣侈乞於祖宗之法所當申明者申明之家禮之所當舉行者舉行之則風俗日正治化可興矣奏入上謂所言浮泛難行下所司知之

○丙辰修南京聚寶門城垣

○丁巳戶部言山狹河南比歲旱災而平陽西安河南懷慶四郡尢甚蓋以古之王侯將相賢人君子冢墓名在其間而近時權豪以古器珍玩之好輒盜發取之乞申飭禁約庶足以弭亢晹之咎上命巡按禦史賢所司嚴禁之被災尢重之地爾戶部預爲區畫賑卹

○周府胙城王同﹤厥金﹥薨王榮順王庶長子母王氏正統十四年生成化十五年襲封至是薨年四十訃聞輟朝一日賜祭葬如制謚昭僖

○戊午孝莊睿皇后忌辰上祭奉先殿遣駙馬都尉蔡震祭裕陵

○賜晉府漳浦縣主並儀賓王卿順昌縣主並儀賓雷相楚府污池縣主並儀賓杜春誥命冠服如制

○泰寧等衛都指揮等官孛羅等遣頭目猛可等貢馬賜宴並彩叚表裏衣服等物有差並回賜孛羅等彩叚絹匹如例

○降提督勇士中軍都督府都督僉事王欽梁宏爲都指揮僉事先是欽宏因太監李良乞升前職科道官交章劾奏已得旨王欽等職領禁兵成命已定不可復易至是科道官復上奏以爲天下治亂之機在於人主之好惡好惡之端在於謹始仰惟皇上登崇俊又廣開言路可謂有其始矣夫何王欽梁宏奔競營謀驟得擢用於陛下維新之政未免有傷且禁兵重任都督重職必文武兼備徳器老成者方可委付今欽宏皆鄙俗武夫豈堪是任伏望收回成命以杜幸進之門上曰朝廷用人多自推舉王欽等旣不應驟升革去都督仍令照舊管事

○河南等府荒旱相仍國子監監生答祿祺等四十人奏乞放回原籍省視上特許之

○己未南京尙寶司司丞沈瑜丁憂服闋攺尙寶司司丞

○庚申孝穆皇太后忌辰上祭奉慈殿遣駙馬都尉蔡震祭茂陵

○是日曉刻月犯鬼宿西南星金星犯鬼宿東南星大明孝宗敬皇帝實錄卷之十六

弘治元年七月壬戌朔孟秋享太廟告憲宗純皇帝幾筵請神詣廟享祀

○遣內官祭司門之神

○都察院覆奏吏科給事中林廷玉所言趙玉芝父母賜葬碑刻請下有司撤毀從之

○癸亥命戶部運銀四萬兩於狹西以給固原靖虜蘭州河州邊儲從鎭巡官請也

○南京刑科給事中周紘等言今年春夏以來南京雨雪風雷災異疊見又天壽山雷電風雹震驚陵寢六月朔日有食之且亢陽蓋甚伏望皇上致修省之誠下求言之詔仍敕兩京文武大臣同加修省及許各官陳言時事時召內閣大臣面議可否斷自宸衷則宗杜幸甚上曰天示災異己戒飭廷臣其令南京各官一體儆省勉修職務毋或怠玩

○南京守備等官議奏建陽衛臨江要地舊有操江官軍五百人乞掣其丰回衛操守仍畱其丰而選撥新安衛官軍三百人合班操江從之

○甲子萬壽聖節遣駙馬都尉周景遊泰告長陵獻陵景陵裕陵茂陵

○遣儀賓楊淳告景皇帝陵寢

○遣內官告恭讓章皇后陵寢上禦奉天殿文武羣臣行五拜三叩頭禮免慶賀

○乙丑仁孝文皇后忌辰上祭奉先殿遣駙馬都尉蔡震祭長陵

○丙寅升翰林院編修張元禎爲左春坊左贊善元禎嘗與修英廟實錄未及轉官養病去至是復以纂修召至京內閣大學士劉健與之爲同年念其久次故特轉之

○吏部言湖廣沔陽州判官吳傑歷任八年以上丁憂去任今服闋聽選止少六日卽九年考滿欲乞免其補任準九年考滿之數後此凡丁憂起服官須歷一月以上滿九年者請復除補任如不及一月者準此例免補從之

○復除廣東道監察禦史黃玹於福建道南京福建道禦史金章於南京浙江道俱以丁憂服闋也

○巡撫貴州都察院右副都禦史孔鏞言貴州所設倉廒十九處在極邊衛分俱籍四川湖廣及宣慰司等衙門運納糧米並折支銀布以給軍餉各處官司送納不時拖欠數多乞專命貴州布政司右參政林迪往來提督從之賜之敕曰近聞貴州倉廒無官管理連年拖欠今特命爾專一提督爾須設法催徵所屬稅糧並往來湖廣四川會同各該管糧官員催督該納貴州倉庫糧米銀布務在依期完足毋得似前拖欠所在府縣宣慰司等衙門管糧官員並提調正官敢有怠玩不卽完納及縱容糧里人等將錢糧侵欺借貸各倉官纘斗級有與衛所官旗人等串同虛出通關挾制包攬作斃等項事發幹礙軍職並文職五品以上指實具奏拏問其餘官員人等有犯就便拏問依律照例發落爾須夙夜盡心廉謹自持催徵以時出納惟公俾糧儲足用民不告勞斯稱委任如或因循怠忽以致遲誤罪不輕宥

○巡撫河南都察院右副都禦史楊理奉例考察請黜老疾罷軟等官府同知馬利等十八員吏部覆奏從之

○都察院右副都禦史邊鏞奏臣嘗進言欲陛下察大臣以便簡任蒙已兪允今旣數月未聞所召者何人所議者何事豈聖意有所向而在廷諸臣不足以奉行歟昔太宗文皇帝設內閣命文學之士處其中日商幾務備顧問仁宗淳皇帝因惜薪司奏賦北京山東棗八十萬充宮禁香炭之用大學士楊士奇入奏準減其半此皆

○祖宗延接大臣之明驗也伏望體天地交感之幾察古今興亡之迹法祖宗延接大臣之意凡大政事大議論大徵伐務召內閣大臣面議可否無遣左右近習宣諭區處以致泄漏之斃其部院省寺大臣果有志慮忠純者凡議大事亦使與聞至於事體重大非一二人所能面決者則下多官會議所見異同各令署狀陛下擇而行之若夫禮文獄訟錢谷甲兵之務各有司存其中庶僚亦有勝任不勝任者或時召一二人面試所長則人人感勵務勤厥職矣上曰朕有大政事當召府部大臣面議鏞誤書皇髙祖謚號何也下所司知之

○丁卯罷分守開原右參將都指揮同知佟昱不得管軍管事以巡撫遼東右副都禦史徐貫言昱贓犯顯著故也

○兵部奏都督同知王英致仕其孫文宜代然瑛以舍人冒襲正千戶重職由軍功升四級保升二級今文代職宜止從舍人上加四級爲副千戶從之

○戊辰寧府瑞昌王覲鐊薨王恭僖王長子母妃嚴氏正統八年生成化十四年襲封至是薨年四十六訃聞輟朝一日賜祭葬如制謚曰榮安

○巡按直隸監察禦史許銳奉例考察請黜老疾等官知州王永等二十三員吏部覆奏從之

○以異物見景寧山中命減浙江銀課汰坑冶官責鎭守官罪狀先是二月二十六日浙江景寧縣屏風山有異物成羣其狀如馬大如羊其色白數以萬計首尾相銜從西南石牛山浮空而去自午至申乃滅居民老幼男女無弗見者耆老梁秉髙言正統間亦有此異地方不寧本縣頻年旱災民力耗竭復見此異莫不震懼巡按浙江禦史暢亨言弭災三事一曰減稅利謂溫處二府銀坑歲額課銀二萬二千二百四十餘兩近來礦脈衰耗比之初年什不及一而太監張慶歲取耗銀又三千兩皆百姓賣子鬻產以充其數官司逼迫有因而自盡及散爲盜賊者乞量爲裁損止因所得多寡徵之二曰裁冗員謂浙江布按二司溫處二府松陽等縣俱有添設專管銀場參議僉事通判縣丞等官近來礦脈旣微課額減舊而各官具在請量加裁減三曰除姦斃謂太監張慶以進貢爲名斂百姓財物歲計數萬而所貢之物仍出民間賣鈔鬻鹽歲時饋獻商稅之利錙銖不遺金玉珍玩奇禽異卉充滿第宅土木人功無時休暇而又擅作威福濫受詞訟私立行事驚疑人心官吏受其辱挫軍民被其荼毒乞下慶於理籍其所積以助經費奏下禮部議令所司行之於是吏戶二部請以銀課及坑冶官行巡視浙江侍郎彭韶並續差禦史同三司官公議裁省都察院以慶嘗遇赦請徵還京師以釋民怨詔銀課冗員如奏勘處張慶姑令自陳罪狀以憑處治仍行浙江大小官員各加省省以消天變有不加意者罪之

○己巳故南京都察院右僉都禦史髙明子鵬累章陳其父有討賊功乞賜葬並求錄用兵部覆明居官始終操存不意淸議久歸江上捕鹽徒並福建撲滅彊賊皆著實功其餘效忠尢不止此宜賜葬或以其子送監讀書以爲忠勤之勸命賜葬其子送監已之

○岷府南渭王音戠�土言湖廣零陵縣儒學產靈芝欲自詣闕稱賀禮部尙書周洪謨等謂靈芝未足爲瑞且產於零陵與王府無預奏止之

○江西流賊攻破信豊龍南二縣至是事平降贛州府知府李琎贛州衛副千戶斯璽等官有差以不能防禦玩寇貽患故也左參政張琳功可贖過及布按二司掌印官俱釋不問

○命刑部署員外郎主事尙縉主事張銓分往南北直隸會巡按禦史審決罪囚各布政司分委三司官會巡按禦史審決如例

○庚午以災傷免湖廣布政司弘治元年分起運應天安慶廬州夏稅二十九萬五千三百石有奇

○辛未吉王聰注奏故妃張氏守墳官校無以給衣食者命以近墳無糧地五頃給之

○壬申皇太后聖旦免命婦朝賀

○賜各王府慶賀官員人等鈔幣有差

○癸酉太傅兼太子太師保國公朱永言邇者北虜入寇在邊日久忽稱入貢無事請和恐有異意乞先事選擇將官簡閱兵眾候有邊報卽命率之以往仍敕戶部預整邊儲以爲之備臣老且疾不可復用乞解兵柄得旨邊方多事卿病若愈當早出朝參辦事所言下所司看詳以聞

○南京兵部郎中陳謙言揚子江盜賊多漁人乘機爲之乞編漁船爲甲乙責令自相捕緝凡有盜作卽坐以罪上曰江上漁船乘機爲盜固有之難屬以捕盜事今後漁船令有司點視戒約有能報官捕盜及自能捕盜者給賞如例

○甲戌增設狹西按察司副使一員專在西寧衛地方撫治番夷時四川按察司副使王軾丁憂服闋吏部謂其才力可任遂奏用之賜之敕曰狹西西寧衛設在萬山之中道路偏僻上司少到守備撫夷官不無掊克漁獵兼且番族數多反側難制今特命爾專一撫治番夷整飭兵備提督該衛操練軍馬保固城池經理糧儲禁革姦斃遇有番賊出沒量調衛所官軍相機撫捕軍職有賣放軍士不行守把關隘及縱容軍民人等通同番賊交易惹禍等項許爾徑自參奏拏問守備把總撫夷等官敢有似前掊克苦害軍士騷擾番夷者聽爾指實呈巡撫官參提問罪爾爲憲職受玆委任尢須正己律人以安邊境不許徇私妄爲乖方誤事致有激變如違罪不輕宥

○巡撫南直隸都察院右副都禦史王克復奉例考察請黜不謹等官通判寧汝愚等二十二員巡按直隸監察禦史陳璧奉例考察請黜老疾等官州判官宋鑑等四十二員俱下吏部覆奏從之

○監察禦史曹璘言近日以來星隕地震太白歲星晝見禁門有雷擊之異皇陵有雨雹頹瓦之異南京有內園失火狂夫叫閽之異景寧有白气沖天之異臣願陛下避殿服素減膳徹樂講學不倦孝思不忘察姦權求直言簡輔臣擇近習防夷狄之患急兵食之謀不然臣恐上天之意未易回也其言察權姦者謂陛下身居大戚而少監郭鏞乃勸選妃嬪以廣繼嗣幸遇聖明以禮部之言而寢今鏞未斥逐且見寵用乞罷之以解臣民之惑其言求直言者謂近日言官請復禦經筵未蒙兪允前給事中賀欽勸學辭職𨿽蒙拔擢輒準休退乞允執初志不爲邪佞所蔽其言簡輔臣者謂今災異疊見聖心焦勞而大臣未聞有策免之人如大學士劉吉徐溥尙書周洪謨侍郎李嗣何琮呂雯謝宇皆年老無爲乞罷去以消災異其言擇近習者謂私自淨身自祖宗朝以來累有禁令今自宮求進者尢多乞嚴斷以絕之且內官內使近又特設書館命翰林詞臣教之詞臣多緣此而顯擢內官亦假儒術以文姦乞罷內官之倚任革內館之教書一遵成憲出宸斷親近儒臣以求治道其曰防夷狄急兵食者謂近日甘涼大同宣府諸邊虜情叵測宜揀募邊兵厚其賞勞精其訓練選良將以禦之舊時諸邊驚急毋爲之動調京軍然京軍類畏縮徒費糧賞勞還送無益於用倘能以出師之費賞邊軍何所不厚以送迎之力運糧儲何所不給況邇來儲蓄耗竭內承運庫及戶部太倉之儲甚少倘邊警不息何以爲守固戰勝之具乞早爲之所今總兵如王璽劉寧神英等已蒙委任亦號得人而驍勇如許寧者乃棄之閒散乞假以署職令獨當一面以功贖罪上曰講學持孝聽言與郭鏞用事朕自有處置大臣進退前此有成旨內館教書設立已久如何廢之許寧敗軍之將何又謬舉況奏內言多輕率字復訛別宜治以不謹之罪姑置不問下所司知之

○刑科給事中胡金言我祖宗成憲或會舉官員或會問刑獄或會議政事此固良法美意然而所會舉之人所會問之刑容有未能悉當者姑以會議一事言之陛下卽位以來用賢納善出於天性故凡內外臣工交章累﹤鋶﹣釒﹥莫不欲罄一得之愚圖報萬一言𨿽未當亦蒙優納中間或有敕多官會議者然章下該部必緩至數旬積至數章累至數事然後報於該議者至臨議之際誦者不過槪論大略聽者或不能周知其詳﹤鋶﹣釒﹥條浩繁坐起疲倦類多遷就莫可致詰或云此見行條例或云此泛言難準甚至以人微而棄其言以勢重而附其說謂之會議而乃至於如此豈不有孤陛下采納之盛心哉乞敕該部此後凡會議章﹤鋶﹣釒﹥須預令會議衙門俱得徧閱事由無拘章﹤鋶﹣釒﹥多寡俱在五日內會議從容論辯各盡所長何者爲可行何者爲未當不以人廢言不以言徇勢庶所采者公論而所行者良法下禮部覆奏以爲會議舊有成規有半年一議者有半月一議者亦有五日內卽議者大要酌事勢緩急而爲次第也有會一二衙門議者有會部院省寺大臣並掌科給事中議者有兼會公侯伯都督並翰林院詹事府國子監十三道禦史議者亦因事勢輕重而欲各伸所見也況今天下之廣建言者無日無之而諸司政務日不暇給若不拘章﹤鋶﹣釒﹥多寡事理巨細俱於五日內議得無講說大煩有妨政務乎上曰今後有要務關民情者半月內議之若利獘諸事果應急議者限五日內議聞

○乙亥升刑部主事楊文卿爲山西按察司僉事提督學校

○禮部覆奏吏科給事中林廷玉所言乞將先帝時諸司章﹤鋶﹣釒﹥畱中不下者令司禮監發出史館今其副亦藏之通政使司請拜查取以備參考又言親王及巡撫等官習儀拜牌有騎馬不下及設拜席者宜行天下禁約犯者許巡撫官參問從之

○太子太保吏部尙書王恕言臣近以疾在告聞朝廷升用內官頗多又聞有蟒衣莊田之賜不知果由聖意否望裁革之上曰比所升內官以昔時侍春官年久玆遇節日量加升賞耳非有他也姑置之

○先是寧王奠培坐事於歲祿萬石內削十之五至是命照原數復與三之二

○左春坊左贊善張元禎上﹤鋶﹣釒﹥言人君不以行王道爲心𨿽有爲也而非所謂大有爲之主也人君不以王道致君𨿽有功也而非所謂名世之佐也臣竊欲於陛下勸行之而其策有三曰定聖志存聖敬廣聖知蓋王道之不行系於君志之不定臣願陛下以先王之道爲必可法以帝王之治爲必可復不使如晉武之初儉後奢唐明之初勤後怠則志有定而王道之行可必矣而其所以用力之始則在於敬也臣願陛下主心以敬始終無變如好殺好武好遊畋好察察以爲明等患不復生於心而害於政則作聖之功至而王道之本立矣而臣尢欲陛下之廣聖知者蓋王道卽聖賢之學心與理知與行而己自身心性情達之人倫物理古今興亡制度名物一一辧其臧否使足以爲王道之資又必明目達聰好善樂諫不惟啟經筵以勸講容臺諫以盡言而朝臣之端厚者時賜延問使得以盡其情則所以增蓋聖知者多矣命下其言於禮部

○丙子中元節遣駙馬都尉蔡震楊偉分祭長陵獻陵景陵裕陵茂陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢

○命南京戶部左侍郎侯瓚之子巽爲國子監生從其請也

○是日曉刻金星犯軒轅火星

○丁丑降遼東都司都指揮同知周琳爲都指揮僉事指揮同知等官髙英等七人各降級有差以虜入鐵嶺地方守備不設及失於傳報也

○己卯太宗文皇帝忌辰上祭奉先殿遣駙馬都尉楊偉祭長陵

○辛巳賜晉府海康縣主並儀賓盧慧誥命冠服如制

○太常寺少卿兼翰林院侍讀陸釴乞還鄕養疾上允之命給驛以行病愈卽來供職釴前侍春宮講讀繼侍經筵日講效勞居多且學行醇正聖心良念之也

○升南京戶部郎中周郁爲狹西行太僕寺少卿

○癸未升江西饒州府知府李聰爲廣西布政司左參政福建按察司副使胡榮爲廣西右參政南京戶部郎中黃東山爲雲南左參議戶部郎中翟通爲狹西右參議南京廣西道監察禦史陳嵩爲河南按察司僉事

○南京監察禦史張昺等言近陛下以嗣統免喪告廟遣附馬都尉周景祭告孝陵將祭之時陰雲忽變暴風大作臣等愚昧未知致變之由豈聖祖在天之神以是啟陛下之淵衷俾益謹履霜堅冰之戒耶請略陳之邇者科道交章臣工疊﹤鋶﹣釒﹥言路關矣而扈蹕糾儀者不免於錦衣捶撻之辱是言路將塞之漸也經筵旣舉午朝聿興聖學廣矣而封章繼進者卒不能回寒暑停免之說是聖學將怠之漸也內幸𨿽斥乎梁芳而祭祀尋及乎已故之便嬖是復啟寵幸之漸也外戚旣懲乎萬喜而莊田又準請於椒房之親屬是驕縱姻婭之漸也方士浮屠𨿽曰遠斥而符書尙揭於宮禁番僧旋復於京師是異端復興之漸也技藝廝役𨿽革傳奉而千戶復升張質通政不去張苗是傳奉復起之漸也叚疋旣已停免仍聞有蟒衣鬥牛千百之織淫巧其漸作乎寶石旣已棄置又聞有戚裏不時之錫珍玩其漸尙乎數者之漸有一於此猶足害政咒兼而有之乎望

○陛下以古人漸不克終爲鑑不使一事少有戾於新政一念少有替於初心則聖祖之神與天心之仁愛胥感格而助佑矣﹤鋶﹣釒﹥下禮部會議咸以昺等之言爲然上納之

○是日曉刻金星犯軒轅左角星

○順天府密雲縣地震有聲

○甲申命武靖伯趙承慶領神機營五千下管操都督僉事張海領右掖營管操

○遼東都指揮僉事王遠三萬衛指揮僉事李榮守備開原坐虜入寇失亡人畜數多罪當充軍上以情輕律重免充軍各降一級巡守都指揮等官髙啟等逮問如律分守太監藍瑩戴罪殺賊○乙酉巡按浙江監察禦史暢亨奉例考察請黜老疾罷軟等官知府蔡敞等一百五十八員吏部覆奏從之

○丁亥建平伯髙遠卒遠洪熙元年襲父爵久之掌前軍都督府調南京左府成化中言者劾其年老無爲微還帶俸至是卒輟朝一日賜祭葬如例

○戊子賜晉府永和王第六子名曰表桁鎭國將軍鐘銘庶第二子曰奇洄庶第三子曰奇溯蜀府鎭國將軍申錘嫡第二子曰賓浿靖江王府輔國將軍規祄嫡次子曰約耒�會輔國中尉規則嫡長子曰約屏規峻嫡次子曰約趣韓府奉國將軍偕濃嫡子曰旭杲寧府庶人磐熚第三子曰奠坳

○南京刑科給事中羅鑑丁憂服闋復除南京戶科

○升戶科右給事中王珦爲廣西布政司右參議

○巡按雲南監察禦史何悌言陛下卽位以來節冗費去珍玩又詔天下毋得違例貢獻天下臣民無不仰戴今鎭守太監王舉欲貢金廂寶石帽頂不宜受之以玷新政上曰進貢事已禁止舉又何得妄爲禮部卽諭止之並通行各鎭守官毋得違犯

○命湖廣都司都指揮僉事夏仕麒充左參將分守靖州升錦衣衛帶俸指揮僉事劉祥爲署都指揮僉事充右參將分守開原

○是日曉刻金星犯靈臺中星

○己丑命戶部左侍郎李嗣刑部右侍郎彭韶俱兼都察院左僉都禦史淸理鹽法嗣兩淮韶兩浙俱賜之敕曰近聞運司鹽課遞年虧欠客商往往不肯報中原其所以皆因始則買窩中納多費資本及到支鹽之處又被官賞官賣長蘆夾帶及官豪勢要有力之家挨撐一時無鹽支給守候年久只得借債買鹽抵充官課照引發賣盤費又加數倍此客商受虧之斃也其鹽課虧欠亦由各場竈丁多缺有司不卽僉補山場艸蕩多被豪勢占據倉敖鍋盤年久損壞不能修治竈丁艱窘無所賑卹而又總催人等倚恃豪猾客商到場勒要財物不然任其自買全不爲理竈丁所煎鹽課又彊收私家潛賣與人或答應勢要比較之際不過虛出通關申繳上司此鹽課不完之獘也由是官鹽不足私鹽盛行加以運司姑息逢迎禦史因循不理鹽法旣壞邊儲欲充難矣今特命爾督同巡鹽禦史並運司官親歷各場查盤淸理禁革姦斃除官賞官瀆長蘆夾帶己有詔條禁止外其餘但有官豪勢要頂名報中囑托有司多買私鹽裝載大包彊掣攙賣等斃悉照近日奏行事理逐一查出人拏問罪鹽沒入官不許容情縱放虧欠鹽課務將總催人等責限杖並追完總催中間有遞年豪猾不懼法度虐害竈丁侵欺鹽課者正身連當房家屬牢固角�羊京問發充軍家下房產並直錢物件悉準折易鹽補課竈丁有缺督令有司僉補山場艸蕩踏勘不許占據倉敖鍋盤損壞措置物料修理竈丁艱窘設法賬濟客商應給鹽者卽便給與不許所司刁蹬各該行鹽地方有別省鹽越界來賣及鹽徒興販私鹽者行令所在有司嚴加緝補一應割剩並還官鹽斤悉作正課挨次給與守支客商每年所收鹽課務查見實數完足毋令似前虛出通關申繳此外有該載不盡之事聽爾便宜處置軍民職官有犯並運司各場官吏人等有貪婪作斃者除三品奏請其餘就便拏問如律運司場官果有廉能守法公道行事者亦量加獎勸爾爲朝廷大臣受玆委托必須盡心竭力使鹽法興舉姦斃革除商賈﹤鋶﹣釒﹥通邊儲給足斯爲稱任如或纖毫怠慢公道妨廢事窳名隳責亦難辭爾其欽之故諭

○命湖廣都司都指揮僉事潘椿之子勛襲辰州衛指揮使

○大理寺右寺丞楊澄言近來緝訪送問彊盜有追無贓仗及鬥毆等項人命無屍可檢或鄕貫不明姓音相近𨿽有贓而非原物者請通行內外問刑衙門推情審鞠有如此類比照情可矜疑事例免死充軍刑部覆奏以爲此非常例不敢擅議上是其言命疑獄仍開詳奏請定奪

○攺發充軍人蕭崇玉於狹西鎭夷千戶所仍杖之百而遣之崇玉江西廬陵人寄籍襄陽縣以符水術居武當山太監陳喜薦之官至太常寺丞先帝數召見獻方書賜白金先後數百兩寶劍一圖書印二曰至眞玄妙曰丹霞歲月與李孜省等聲勢相倚惑亂朝市交結近侍成化末丁憂還襄陽服除北上會孜省等敗有詔逐捕發楡林充軍崇玉仍挾妓妾潛避南京至是捕獲送南京刑部論罪故攺發之

○命給宜春王奠坫修造府第價銀八百四十兩以本府房屋年遠朽壞而王乞蓋造故也

○庚寅周府遂平王同鐎薨王榮靖王嫡子母妃萬氏正統九年生天順二年封爲長子成化七年冊封遂平王至是薨年四十五訃聞輟朝一日賜祭葬如制謚曰恭安

○辛卯兵部郎中陸容言近禦馬監太監李良等乞升都指揮王欽梁宏爲都督僉事臣曾論其不可未蒙兪允續因科道論諫將欽等乞升職事革去大小臣僚無不稱快然不立法以爲善後之計設使異日小人之貪冒干進者又有王欽梁宏其人近臣之招權竊柄者又有李良其人則乞升轉升之途又將有甚於今者矣乞將臣先次所言著爲定令凡賢才之屈在下位者照舊薦舉羣小之營求乞升者如法禁革所司不能奉公守法致有濫進者聽言官指實糾之以尊國體以正百官下吏兵二部覆奏今後文武大小官員有缺須從本部銓選推舉果有大材屈在下僚聽在廷大臣及在外撫按等官薦用更不許營求升職其內外書辦等官有缺亦不許奏乞量升違者參送法司不分原官有無俱發爲民並坐舉者以罪若本部容情不參聽言官糾劾上是其言命今後一應人員不許營求內外權要冒濫升職違者重罪之

大明孝宗敬皇帝實錄卷之十六終明孝宗敬皇帝實錄卷之十七

弘治元年八月壬辰朔唐世子彌鍗乞敕詞臣爲其父莊王撰墓銘禮部言各王府舊無詞臣撰銘事例不可從上貽書世子知之

○罷五軍營左掖坐營廣平侯袁輅右掖坐營都督同知白﹤王巳﹥先是二營缺官英國公張懋襄城侯李瑾﹤鋶﹣釒﹥舉輅﹤王巳﹥二人堪任至是兵科都給事中夏祚浙江道監察禦史魏璋等劾奏輅﹤王巳﹥謀勇未聞姦貪素著廣平侯光年革爵輅寅緣太監梁芳獻其第宅爲護國永昌寺遂得復爵﹤王巳﹥經科道官交劾幸不卽罷歸仍以舊職帶俸督府二人不自量度復事請托懋瑾不以將官爲重惟以親戚爲私請各罷黜上於是罷輅﹤王巳﹥仍命吏部查輅應否襲爵﹤王巳﹥令帶俸差操懋瑾釋不問

○癸巳禮部奉旨會考太醫院醫士請畱吳綬等二十人禦藥房供事李宗周等十五人退回本院應役上命於退回數內再畱朱佐等五人

○命泰寧侯陳桓掛徵西將軍印充總兵官鎭守寧夏

○甲午管領牧馬把總指揮王欽縱所部軍士帶馬私回原衛兵部劾其罪命逮治如律總管懷寧侯孫泰以鈐束不嚴亦停俸兩月

○後軍都督府帶俸都督僉事宋澄乞致仕許之

○兵部覆大理寺右寺丞楊澄所奏閱邊備一事謂皇上卽位以來各邊將官有自陳去者考察去者劾奏去者所畱者頗皆得人今欲再遣大臣巡視考察不無煩擾宜姑置之餘所奏如廣屯田召義勇蓄糧艸與革利獘之類乞下各巡撫官及時處置從之

○乙未命大理寺卿馮貫之子繪爲國子監生從其請也

○丁酉釋奠先師孔子遣禮部右侍郎兼翰林院學士劉健行禮

○歲增伊王諟鋝食鹽十引從其請也

○南京左軍都督府僉事髙俊卒俊以世職爲指揮僉事正統末以守禦功累升指揮使後以福建等處功累升都督僉事提督南京教場至是卒賜祭葬如例

○戊戌祭太社太稷○降江西都指揮僉事張泰奏爲贛州衛指揮使以失於防禦流賊故也

○己亥賜陽曲王府崞縣縣主並儀賓汪洋誥命冠服如制

○巡撫甘肅右副都禦史羅明言甘肅鎭守分守內外官因近有傳奉不次之擢競尙貢獻各遣人於所屬邊衛派取方物名以采辦其實扣除軍士月糧馬價或巧取番人犬馬珍奇等物以充又起膳乳等房僉派廚役造辧酥油等物及起軍之時沿途騷擾不可勝言自皇上嗣登大寶已有停免之詔柰何守臣不體聖心仍蹈舊輙兼年例進貢未蒙停免乞一切罷之以蘇邊困上曰甘肅邊地艱難進貢事俱遵詔書例停免禮部移文使知之○初廣西楊峒苗賊二千餘越興安全州劫掠州縣指揮僉事楊觀知府羅珦督軍兵於宅尾黃沙等處擊敗之斬首一百八十七級生擒一人追還被虜男婦六十五人餘黨奔竄事聞下所司知之

○是日曉刻老人星見丙位色赤黃

○庚子命守祖庶人子女年及婚嫁者準遼庶人子女例人給表裏四匹首飾銀二十兩豬羊各四隻行禮從禮部覆宿州知州萬本所奏也

○降狹西守備都指揮僉事康永官一級坐虜入河州衛境殺掠人畜不能防禦故也

○辛丑孝慈髙皇后忌辰上祭奉先殿魏國公徐俌承命祭孝陵

○壬寅虜數寇宣府獨石萬全等處兵部劾巡撫左僉都禦史李介守備指揮孫良等不能備禦之罪上特宥之

○晚刻東方流星如雞子色赤尾有光起東南行丈餘發光如盌至西北漸散

○四川漢茂二州也震僕黃頭等六寨碉房三十七戶人口有壓死者

○四川徳陽石泉二縣地震

○癸卯遣戶部侍郎吳原祭大倉之神

○遣順天府官祭宋丞相文天祥

○黜國子監監生顧縉李鼎陳宏爲民鴻臚寺少卿李燧言縉父玒鼎父綸宏父敩在成化中皆以傳奉升用近因李孜省事敗各伏其罪縉等不宜尙冒蔭敍之典從之○禮科給事中張九功言文廟從祀世教所關不可不愼如蘭陵伯荀況扶風伯馬融偃師伯王弼成都伯楊雄俱得罪名教宜黜之本朝文淸公薛瑄篤志好學於道有見宜進之從祀之列詹事府少詹事兼翰林院侍講學士程敏政亦言馬融劉向賈逵王弼何休戴聖王肅杜預八人𨿽有訓詁其行不足稱宜褫爵罷祀鄭眾盧植鄭玄服虔範寧五人𨿽若無過而所著未能發明聖學止宜各祀於其鄕申棖申黨其實一人位號宜存其一公伯寮秦冉顏何蘧瑗林放五人家語不載亦宜罷祀如以瑗放爲不可無祀則祀瑗於衛祀放於魯或各附祭於鄕賢祠又後蒼有功於禮記宜與王通胡瑗二人俱加爵從祀又顏子曾子子思配享在廟而其父顏無繇曾點孔鯉列坐廡下於義未安請令各處廟學如鄕賢祠之制別立一祠中祀啟聖王叔梁紇而以無繇點鯉及孟子父邾國公孟孫氏配享程子父永年伯程珦朱子父獻靖公朱松從祀則重道之典明倫之義兩得之俱下禮部會官議於是禮部等衙門尙書周洪謨等言楊雄洪武中因行人楊砥之請己罷從祀薛瑄在成化初亦議其於明道著書尙未若黃幹輔廣之親承微言金履祥許謙之推衍緒說若後蒼𨿽能明髙堂生之禮然漢以二戴慶普三家立於學官而蒼之禮不與焉王通汾之師道𨿽存而於聖人之經固不免吳楚僣王之罪胡璦蘇湖之教𨿽立而於聖人之道亦安望覃懷迓續之功若遽欲躋之從祀俱未敢以爲然也至若啟聖王及泗水侯各爲廟以祀於闕裏久矣今欲通祀於天下而遂升孟子程朱之父以配之則於禮爲太過置無繇點鯉於別廟而遂不得預享孔子萬世之祀則於義爲不及況朱子在當時嘗因釋奠狀申禮部考正兩廡諸賢位次亦未嘗有一言謂荀況馬融王弼戴聖劉向賈逵何休王肅杜預鄭眾盧植鄭玄服虔範寧等非所當祀者此非愼於闕疑則必志於從厚者也又況南京國子監廟庭之祀嘗經我太祖神謀聖斷之所祥定今百有餘年矣臣等何敢復致議於其間哉謹僉議曰仍舊上是之

○石泉縣地復震

○甲辰吏部右侍郎楊守陳乞致仕不允

○南京兵部侍郎白昂等修理鳳陽皇陵功成因言今後皇陵及白塔壽春諸王冡墓殿宇凡有傾圯宜令所司隨加修葺庶工力易舉而勞費不多上命小有損壞者可卽修理若工程浩大仍具﹤鋶﹣釒﹥以聞

○亥刻狹西山丹衛地震有聲乙巳命岷府尙渭王音��裏歲祿之忻色者攺五十石爲本色從其請也

○國子監生張時泰進所撰續資治通鑑綱目廣義十七卷

○虜寇甘肅山丹永昌鎭守總兵官右都督周玉等劾奏指揮王瑾等並副總兵張寬太監張睿失於防禦之罪事下兵部覆奏宜令巡按禦史查究因言總兵官周玉巡撫右副都禦史羅明不知引咎自責亦宜論之以法上從其言玉與明姑宥之

○丙午吏部﹤鋶﹣釒﹥廣平侯袁輅襲封事謂輅之祖駙馬都尉容以靖難功封候長子貞繼之無嗣禎庶弟瑄請襲英廟以容因公主而侯禎公主子固當襲瑄庶出止授長陵衛指揮僉事後瑄以詔書例仍襲侯瑄卒弟琇及輅俱襲指揮僉事憲廟時輅乃援詔例襲候上曰輅旣系容孫準依詔書例令襲侯一世以後子孫仍止襲指揮僉事

○南京監察禦史陳嵩等言近左春坊庶子張昇論列大學士劉吉數事升下於吉固加優容而於昇亦無貶辭及科道官韓重魏璋等劾昇挾私陳言而陛下始加降調有以見陛下重大臣容言者信給捨之盛徳但其事未下廷議天下之人不能無疑而臣等亦未敢釋然也昇所論及給捨所言其間或是或非臣等不敢輕議但吉入閣十有餘年備員苟祿而昇與之同處且久必有以得其素行之悉一旦因私忿而發之公議固亦有之然給捨徒見昇之論爲挾私而不知吉之行亦有可言升下惟知給捨之論爲是而不知昇之論亦有可采今置吉於不問且慰畱之棄昇於不聽又加降點是非不白舉措失宜恐天下之人皆將箝口結舌諱言大臣之過脫有大姦誤國誰肯爲陛下言者昔宋唐介以劾文彥慱貶英州而彥慱亦罷我朝羅倫以論李賢降提舉後復其官乞以昇言付廷臣慱議是非而去畱之或準羅倫故事仍復其官或準唐介故事兩爲黜罷上曰張昇挾私害人已從公處置何爲復來奏擾不允

○丁未賜楚府輔國將軍榮洺嫡長子名曰顯木�畢韓府韓王庶第三子曰旭本奉國將軍偕淞嫡長子曰旭杶代府鎭國將軍仕埍庶第四子曰成金�卒庶第五子曰成﹤釒危﹥庶第六子曰成﹤釒危﹥仕堁第七子曰成鋐秦府鎭國將軍誠波庶第二子曰秉櫃庶人公銚嫡長子曰誠澹

○巡撫寧夏都察院右僉都禦史崔讓乞歸餋疾從之命疾愈起用

○刑部尙書何喬新左侍郎程宗誤於齋戒日奏刑名事有旨令陳狀皆自引罪上宥之郎中趙琮等停俸兩月主事丁哲胡榮下錦衣獄鞠之贖杖還職

○戊申宣府葛峪堡地陷深三尺長一百五十步闊一丈溝下沙河內地湧疄髙一尺長七十步

○是日巳刻南方流星如盞色靑白自南行丈餘發光如盌西南至近濁尾化白雲气曲曲如蛇形良久散

○庚戌遣官祭太歲風雲雷雨嶽鎭海瀆山川等神

○遣旗手衛官祭旗纛之神○右軍都督府都督同知王璽卒璽原襲父職爲山西太原左衛指揮同知用薦升署都指揮僉事守禦黃河七堡成化六年充遊擊將軍延綏東路截殺九年充副總兵鎭守寧夏十二年佩平羌將軍印充總兵官鎭守甘肅二十年佩徵西將軍印鎭守大同至是卒訃聞賜祭葬如例並齋糧麻布璽習韜略亦通文事在邊二十餘年頗有威望胡虜聞而畏之且嘗條上邊備事宜及請防禦哈密諸部落多見采納

○夜月掩昴宿

○辛亥虜犯獨石馬營等處殺傷戍卒鎭守宣府太監孫振奏其事命逮問提調指揮徐宣王麒守備都指揮髙鉞杜榮分守參將繩律楊彪俱俟賊情寧日議罪分守赤城太監楊聰及分守張家口堡太監張剛俱降右監丞

○遷狹西河西驛於瓦捨峪山西官菜園渡口巡檢司於後河底從巡撫都禦史黃紱奏也

○壬子調監察禦史汪宗禮爲浙江壽昌縣知縣李復貞爲湖廣醴陵縣知縣以祀太社太稷監禮違誤也

○都察院左都禦史馬文升以社稷監宰禦史張彊誤事並責都事鄧槪槪怒因奏文升不貴忠貞而喜趨諂裝虛勢而不明實理要近名而不卹大體乞下法司勘問上曰鄧槪不服堂上官責罰逞私捏奏本當重治姑宥之送吏部調外任

○停禮部及欽天監堂上官俸各一月祠祭司及欽天監經該官俸各兩月以欽天監選擇冊封日期與孝恭章皇后忌辰相礙禮部誤從奏請故並罪之○禮部奉旨會考欽天監天文生及陰陽人等請存畱供事者二百六十一人黜退者一百八人其以事故未經考選者從本監陸續考選聞奏從之

○癸丑憲宗純皇帝小祥上祭幾筵遣駙馬都尉周景祭茂陵文武衙門各分官陪祭各王府所遣官亦赴茂陵行禮

○是日上淺淡色服視事於西角門

○夜月犯井宿東扇北第一星

○甲寅賜代府輔國將軍成鍔成金�牒成與�金成鉛聰氵�邊聰瀊聰將遼府奉國中尉恩鏝誥命冠服如制

○乙卯舊例大同各邊軍每歲七八月間人采艸六十束輸之於官今歲當采艸時以北虜入貢撥遣各軍守衛有誤采輸巡撫都禦史許進請蠲之戶部議蠲其半其當輸之半仍每艸一束折銀二分五釐從之

○曉刻月犯鬼宿東南星

○丙辰升刑部左侍郎程宗爲南京工部尙書

○減雲南銀礦歲課二萬兩

○丁巳升狹西布政司左布政使張瑋爲都察院右副都禦史巡撫寧夏

○南京守備太監蔣琮奏揚州儀眞地方羅肆橋舊有通江港可開閘放船成化間巡河工部郎中郭昇奏浚通河面置二閘潮滿則開潮退則閉船隻經過無復盤費損傷之患時有姦豪侵占牽路於沿河水次起蓋浮鋪爲買賣者恐斯閘一開必致拆攺往往以河水易洩爲辭欲隳其成昇因力辯浮議條陳五利冀以行之久遠而司漕運者誤聽姦詞擅行築塞致令往來舡艘仍前受害近壩居民謂爲得計就於臨河牽路起蓋文天祥祠宇欲使後來不敢輕易攺拆而守備指揮亦於閘上擅自蓋亭索取財物乞依前修浚開放及將姦豪侵占牽路所蓋鋪店祠宇俱爲拆攺則姦獘可革便利可興工部覆奏命巡撫官會同總兵官從公勘議以聞

○戊午巡撫甘肅都禦史羅明言甘州左等五衛逃軍未納艸七萬二千餘束倒死馬價七千六百八十兩皆累見軍陪補而甘州城北艸湖百頃采艸賣銀歲可得二千餘兩俱鎭守等官私擅其利請令歸之於官募人采艸以補前數余以賣銀給軍買馬下戶部覆奏從之

○南京兵部尙書耿裕乞致仕上曰卿老成勤愼特隆委任毋以人言自疑不允休致

○南京守備太子太傳成國公朱議以老乞休上曰卿久居守備行事愼重委任方隆不允所辭

○南京協同守備兼管右軍都督府事南寧伯毛文乞休致不允

○命錦衣衛帶俸達官都指揮使吳玉之子琦襲原職指揮使

○命廣東都司都指揮同知李祐之子經襲廣州右衛指揮使

○己未命羽林前衛左所帶俸都指揮僉事王璽之子禮襲原職指揮使

○迆北伯顏猛可王遣使臣知院桶哈等來朝貢方物賜宴並狐裘金織衣彩叚及回賜伯顏猛可王彩叚等物正使桶哈旣被賜其副使滿脫千未得大通事楊銘爲之乞恩上復以狐裘全織衣各一事與之

○命後軍都督府帶俸都督僉事馬昇李澄於五軍營坐營昇領左掖澄右掖

○南京守備太監蔣琮奏臣近過徳州間怨嘆之聲滿路皆言都禦史張鼎創爲新法於眞定河間等陸路十有餘裏築長垣掘壕塹欲以禦盜不知曠野沙窪髙下不一一經風雨立就坍塌況兩墻夾路中間狹隘若遇彊賊數十爲羣則前行者先受其害不惟妄費人力抑且貽患將來當此農月不當興不急之務兵部覆奏上曰官得其人盜賊自息築墻掘塹徒爾勞民所司可卽移文諭鼎止之

○庚申命鎭守宣府右府都督僉事神英掛徵西將軍印鎭守大同

○是日曉刻火星犯積薪星明孝宗敬皇帝實錄卷之十八

弘治元年九月辛酉朔翰林院檢討楊時暢丁憂眼闋復除原職

○壬戌總督漕運兼巡按鳳陽等處左副都禦史秦紘奉例考察請黜老疾等官鳳陽府知事王英等八十四員吏部覆奏從之

○降狹西都指揮僉事康永爲西安衛指揮使不得管軍管事坐守備河州虜入境失於防禦也

○癸亥四川布政司右參政吳禋言人臣之中有居官年久淸譽著聞者𨿽老不宜放回致仕其居官未久淸譽無聞者𨿽少不宜畱之如致仕尙書胡拱辰布政袁愷俱宜起用以勵後進吏部覆請上曰拱辰愷旣以老疾去已之

○朝鮮國王李娎遣陪臣成俔等奉表並方物謝恩賜宴並衣服彩叚等物有差先是朝鮮人有覆舟於登萊者所司以聞命具舟楫資送還本國至是其國王乃遣使入謝

○增設四川安嶽縣道會司

○升大同東路左參將都指揮使李泉爲署都督僉事掛鎭朔將軍印充總兵官鎭守宣府

○命甘州左副總兵朱瑾領甘肅遊兵

○命廣西潯州衛帶俸都指揮僉事廖傑之子福襲原職指揮使

○民有呂景山等四人坐竊盜拒捕殺人罪死以遇赦下法司議都禦史馬文升等奏詔書彊盜不宥所以戒凶彊而律竊盜拒捕殺人與彊盜等景山等情犯頗重而幸遇霈恩釋之則失於太輕誅之則似乎太重請宥其死而遣之戍邊上曰宥過無大刑故無小律所以懲姦詔書所以赦過景山等竊盜罪𨿽可原而拒捕殺人實出於故與過誤不同不當以詔例免其依律誅之

○甲子孝恭章皇后忌辰上祭奉先殿遣駙馬都尉楊偉祭景陵

○命沈府宿遷王詮鎀祿米歲支一千石

○太傅兼太子太師保國公朱永以病在告諭四月奏乞如例停祿上曰卿有疾宜加調理祿米不必住支

○升刑部右侍郎彭韶爲左侍郎仍兼都察院左僉都禦史巡撫順天等府右僉都禦史閔圭爲刑部右侍郎初刑部左侍郎缺吏部會推巡撫甘肅右副都禦史羅明廣東左布政使熊懷得旨令別推吏部復言二人學行才識皆可用上曰甘肅方急用人羅明且不必動熊懷待巡撫有缺用之堪任刑部侍郎者其別推兩員遂有是命詔以奉敕巡視兩浙故兼官如故

○乙丑撫治鄖陽都察院左副都禦史鄭時請給誥命下吏部覆奏言時先以副都禦史巡撫狹西今撫治鄖陽前後𨿽三年有餘然中間嘗調除參政未經考滿上特命與之

○迆北伯顏猛可王遣使臣桶哈等來貢其使自一等至四等者凡十九人阿兒脫歹王及脫脫孛邏進王及知院脫羅千阿里麻伯牙思忽那孩所遣使臣自二等至四等者凡三十五人初自稱大元可汗奏乞大臣報使以通和好不許旣又比例乞升職許之命舊有職者進一級無職者二等使人授副千戶三等百戶四等所鎭撫俱賜冠帶其一等正使原授指揮使今進都指揮僉事副使原授指揮同知今進指揮使云

○未刻甘肅涼州衛天鳴聲如雷

○丙寅升山東按察司副使彊珍爲大理寺左少卿大理寺右寺丞楊澄爲左寺丞戶科都給事中陳壽爲右寺丞

○命丰城侯李璽領圍子手官軍侍衛

○荊府桐城王祐椫薨王荊王第五子成化十年生弘治元年九月冊封爲桐城王使未至以疾薨年十五訃聞輟朝一日賜祭葬如制謚曰懷僖

○丁卯哈密等衛使臣把把亦速等奏事至賜宴並衣服彩叚等物有差

○戊辰命金吾右衛帶俸都指揮使李玙充左參將分守大同東路

○昏刻月犯斗宿南星

○巳巳重陽節免宴

○賞前總督兩廣軍務右都禦史宋旻及巡按禦史唐相都指揮紀英左布政使侯英副使林符僉事黃錀知府李廷芝等金幣有差以起送孝穆皇太后親屬至京也

○庚午監察禦史曹英等劾奏新升大理寺左少卿彊珍先任副使有失憲體右寺丞陳壽先任戶科不諳刑名今升遷不協人望皆文選司郎中吳裕不公之罪乞並黜之吏部尙書王恕侍郎劉宣楊守陳亦不能無罪上曰彊珍已升官宜令勉盡職務陳壽旣不諳刑名調南京光祿寺少卿王恕等並吳裕姑置之今後推舉官員務愼重毋誤

○壬申賜秦府輔國將軍誠氵�幕並夫人李氏鎭安王府輔國將軍誠湞並夫人孟氏晉府奉國將軍奇贛懷仁王府輔國將軍成鍈周府輔國將軍安濩安﹤氵戒﹥同金�聿鎭安王府奉國將軍誠潺鎭國中尉乘櫻誥命冠服如制

○命歲給周府故鎭國將軍同鑌夫人餋贍米一百石

○命戶部每歲三月選差屬官一員奉敕自通州抵儀眞催督漕舟往歲差官例不請敕至是從南京守備太監蔣琮奏以爲責輕人玩故有是命

○直隸元城縣地震○癸酉徽王見沛以二子俱出合就外傳請書籍於朝上貽書答之叔父生身富貴能以是爲教詒謀遠矣今以四書大全四書集注四書白文聖學心法貞觀政要勸善書爲善陰隲孝順事實唐李白詩五音集韻洪武正韻飲膳正要玉篇廣韻對類各一部孝經千字文百家姓小學並影本各二本附去至可收用惟叔父亮之

○宜川王府鎭國將軍公鍭輔國將軍誠浙俱成化間卒其夫人餋贍米公鍭者已歲給五十石誠浙者三十石至是鎭安王誠泳爲之援例奏乞增給得旨歲各加至百石

○夜火星犯鬼宿西北星

○甲戌守備南京太監蔣琮言自張家灣至儀眞壩增設巡河等官數多乞取回以其事各委所在官司帶管便吏部言各官因事增設似難栽革命查永樂以來各官名數以聞吏部覆奏命革沽頭閘主事並南直隸巡河郎中其事委兩淮巡鹽禦史兼管餘如舊

○巡撫山東都禦史錢鉞奉例考察請黜老疾不謹等官州判官季春等十七員吏部覆奏從之

○是日曉刻火星犯積屍气星

○乙亥廣西恩城州賀聖節表過期始至禮部請逮問其官吏詔以土官特宥之

○丙子遣保定候梁任陽武侯薛倫丰城侯李璽駙馬都尉蔡震遊泰興安伯徐盛靖遠伯王憲永順伯薛勛成安伯郭鐄修武伯沈坊南和伯方壽祥崇信伯費淮持節充正使尙寶司少卿胡恭吏科右給事中王質戶科給事中鄭宗仁禮科給事中王綸兵科給事中藺琦刑科給事中胡金工科給事中夏昂中書舍人鮑春吏部員外郎貢欽戶部郎中江漢員外郎陳綸兵部員外郎熊祿充副使冊封秦府秦惠王庶長子鎭安王誠泳爲秦王妃廖氏爲秦王妃岷府岷世子膺鉟爲岷王妃莊氏爲岷王妃趙府湯陰莊僖王嫡長子見準爲湯陰王平鄕榮順王庶長子見洸爲平卿王晉府寧河康僖王嫡長子鐘鏤爲寧河王夫人汪氏爲寧河王妃楚府楚王嫡長子榮﹤氵戒﹥爲楚世子荊府荊王第五子祐椫爲桐城王周府鄢陵安僖王庶第二子鎭國將軍同金�妥爲鄢陵王夫人張氏爲鄢陵王妃山西行都司都指揮僉事王鼎長女爲代府樂昌王妃伊府西鄂安僖王嫡長子訏漈爲西鄂王魯府魯王第六子當沍爲歸善王鄭府鄭王第八子見汌爲宜章王第九子見寖爲繁昌王靖江懷順王夫人谷氏爲懷順王妃

○命皇親紀貴爲錦衣衛指揮同知紀旺指揮僉事仍賜誥命贈其三代尋又賜奴婢人役及第宅莊田金帛器物甚眾時太監蔡用奉旨往廣西訪求皇親以二人馳驛至京云是孝穆皇太后再從兄弟且具其考妣葬所以聞故有是命

○命歲給鄭府故朝邑王祁鎔妃楊氏餋贍米一百石

○丁丑命給肅州回回墳傍空地五畝以葬凡哈密使臣之道死者從使臣賽因虎仙奏也

○戊寅增設福建漳州府漳平縣醫學

○令致仕都督同知白玉之子祥代原職騰驤左衛指揮使故山西行都司都指揮僉事張鉞之子綺襲原職大同後衛指揮使

○己卯賜晉府寧化王鐘鈵書詩禮記三經及洪武正韻等書各一部從其請也

○刑部尙書何喬新會英國公張﹤棥心﹥等奏死囚情可矜疑者郝靑等十二人越五日又奏陳瑀等二十一人命郝靑等十二人張祥等十三人俱宥死戍邊衛陳瑀等八人仍系之

○庚辰巡撫江西右副都禦史李昂奉例考察請黜老疾等官府同知曹奎等四十一員吏部覆奏從之

○辛巳升江西左布政使徐懷爲都察院右副都禦史巡撫順天等府

○降分守肅州右參將李俊官三級帶俸差操防守指揮僉事鄒祺贖杖還職坐設備不嚴被賊殺虜人畜也

○壬午賜遼府閩縣郡主並儀賓狹傑沙縣縣主並儀賓王宏安溪縣主並儀賓牟秉敍連江縣主並儀賓劉澄鎭江王府長城郡君並儀賓王儒成縣縣君並儀賓孫溏晉府思恩郡君並儀賓張鳳誥命冠服如制

○賜遼王恩鑙詩傳易各一部從其請也

○鎭守狹西後軍都督府都督僉事周璽言鳳翔府扶風諸縣原附籍回回聚眾劫掠爲患臣委右布政使韓文副使王玹守備署都指揮僉事黃澤等率兵圍之於郃陽山中復追敗之斬首六十五級擒獲百七十人其中應監候奏請處決者三十人妻妾子女應給付功臣之家爲奴者九十九口婦女幼男應流二千里安置者八口女許嫁應歸其夫者六口應釋放者千口伏乞聖裁下兵部覆奏謂宜如所請上命應給付爲奴者男子俱發兩廣充軍婦女有親屬可依者就令隨住無可依者給酌甘肅無妻軍士監侯奏請者再審無冤依擬處決余俱從之

○刑部尙書何喬新奏舊制提人勘事所遣人員必賫精微批文赴所在官司比號相符然後行事所司仍具由回奏有不同者執送京師此祖宗防微杜漸之深意也而京城內外提人乃用駕帖旣不合符眞僞莫辧倘有姦人矯命誰則拒之請自今遣官出外仍給批文以防姦僞上曰提人勘事必給精微批以防姦宄乃祖宗舊制不可不遵所司其如例行之應給批時毋得稽誤

○癸未賜代府鎭國將軍仕坌庶長子名曰成鋩成鈶庶長子曰聰潤輔國將軍成錡嫡長子曰聰淦庶次子曰聰沚南渭王長子膺金�罷庶子曰彥淤鎭國將軍膺金�只嫡長子曰彥濱嫡第二子曰彥湝庶第三子曰彥渤膺鈔嫡長子曰彥氵�術膺錪嫡長子曰彥濘周府鎭國將軍同金�妥庶第三子曰安氵�委嫡第四子曰安潖庶第五子曰安瀨晉府鎭國將軍鐘鑸庶第五子曰奇沿第六子曰奇渿

○乙酉雲南緬甸宣慰使司宣慰使卜剌浪遣頭目打戛蘇等來朝貢象並象牙金銀器皿等物賜宴並衣服彩叚及回賜卜剌浪文錦彩叚有差

○有將士夜擊都給事中夏祚房祚疑推舉將材未協輿情所致因劾保國公朱永老於邊事其於諸將材否勇怯必能知悉而稱疾不出宜都起之上命永暫免朝參趣出供職今後凡會推將官或所舉不當科道官臨時亦須直言無諱

○順天府奏舊制本府以十月初一日行鄕飲酒禮緣是日時享齋戒乞移於初二日從之

○監察禦史吳裕巡按狹西還因陳邊方事宜曰擇將帥謂各邊將官於京衛推舉多系膏梁之子不可任用請於已舉在部者用之都指揮用於各都司領軍指揮用於各邊把總俟有功以次推舉曰選士卒謂延綏邊軍精壯者少老弱者多皆由各衛官以精壯者役占而以老弱者備數且逃亡者不行淸理故耳請敕科道及兵部官詣各邊選之曰遷城堡請延綏西路永濟定邊等堡舊在邊墻迆北地頗肥饒軍士住牧多賴其利近以言者移於邊墻迆南去耕牧之地甚遠故皆廢業逃亡請敕守臣及諸司會議復之曰卹軍士謂各邊守墩軍晝夜瞭望勞苦特甚而衣糧不異於眾人及夜不收遠探賊情十死一生而死者不錄其功乞於月糧冬衣常例外量爲加給其夜不收死事者與陣亡者同錄其後事下兵部議以保舉在部將材難槪以用之邊方況前所用者亦不專於京衛自今宜如舊法參以裕所言者先以本地有舉到者用之無則用京營地方者延綏軍士誠有役占之獘可敕各地守臣以下精選不必差官永濟等城堡舊趾突出境外不可守今旣遷迆南恐不可復攺錄夜不收死事者事已見行加給墩軍衣廩乞下所司議處命選士卒亦不必降敕但移文所司行之餘如議

○丙戌刑科給事中蔡坤侍經筵失儀詔宥其罪及謝恩又失儀命調爲湖廣興國州判官

○金吾左衛副千戶徐瓚以父亨坐罪應死上曰請代且言祖父忠年八十餘自亨之囚思念成疾母亦悲泣不食亨若伏法必當俱死請以一身就死易三人之命命下其奏於所司

○丁亥巡按直隸監察禦史史簡陳鹽法十事一謂申舊禁以杜越境夾帶之獘二謂竈丁窘乏乞免追補逋欠之數三謂勸借�人宜損減以蘇其困四謂姦頑腳夫宜懲革以除其害五謂諸場官吏宜仍舊制以時交代六謂及時開中以足邊餉七謂艸蕩不均乞量度分給八謂竈役繁重乞定科差使其歸一九謂盤鐵久缺請增鑄以盡人力十謂鹽運往來宜修河塘以便�民戶部覆奏從之

○己丑追贈孝穆皇太后曾祖父祖父父俱爲中軍都督府左都督曾祖母祖母母俱爲夫人給誥命舊制武官一品誥用金軸三代共一道上命照文官一品之制特給玉軸誥三道

○魯府鎭國將軍陽與�金上﹤鋶﹣釒﹥陳六事其一欲請考察各王府長史以下官之不職者吏部言舊制各王府官不系常選任滿黜陟取自上裁今欲考察似非舊制上曰王府輔導官其令巡撫巡按官會同考察奏聞處置不爲例

○命山西布政司弘治元年坐撥宣府大同稅糧布花三萬一百石存畱本處支用以鎭巡等官言本處歲用給故也

明孝宗敬皇帝實錄卷之十九

弘治元年十月辛卯朔孟冬享太廟告憲宗純皇帝幾筵請神詣廟享祀

○遣駙馬都尉周景黃鏞分祭長陵獻陵景陵裕陵茂陵

○遣儀賓王憲祭景皇帝陵寢

○遣內官祭恭讓章皇后陵寢

○遣內官祭司井之神

○壬辰命工部差官至廣西賀縣修孝穆皇太后先塋仍令本縣撥人夫三戶守視復其雜徭

○癸巳升江西布政司右布政使秦民悅狹西右布政使韓文俱爲本司左布政使

○刑部尙書何喬新與府部大臣審錄重囚題本誤書囚姓得旨具實回奏喬新等同上﹤鋶﹣釒﹥引咎待罪詔姑宥之

○給賞宣府等處前殺賊有功官軍銀兩絹匹有差

○甲午命暫免午朝

○命南京守備參贊內外官提督京營馬政時南京大僕寺少卿林鳳言南京大小教場等處並神機營操備馬倒死不告相驗又不比較買補以致馬日就耗損乞差官照京營例考驗追補故有是命

○乙未升兵部左侍郎何琮俸二級以九年秩滿也

○命四川守臣以見收鹽價銀四萬五千六百餘兩及召�報中各鹽井中剩鹽四十四萬一千餘引之半賑濟成都等府之被旱災者

○魯府鎭國將軍陽與�金陳三事曰開言路謂言路通則世道治願親大臣名儒以講論治道任給捨臺諫以指陳時政言不當者亦不加罪曰申明舊制謂官員軍民之家服飾器用及喪葬禮儀多僣分不循禮者乞嚴爲之禁曰申明祖制謂在京各駙馬皇親及天下王府並王親儀賓之家畜餋奴婢家人之類比之舊制或多踰十倍在京乞令宗人府並五軍都督府在外乞行各長史司取具諸奴婢家人姓名來歷造冊備照如有仍前投充沒使不行首告攺正及事干撥置害人者宜準見行事例重治以罪禮部覆奏以爲可行上曰陽與�金所言開言路朕當自行其餘事令所司嚴加禁約及查勘造冊攺正

○周府儀賓吳鼎等五十二人紀善陳惟簡等十一人以日食不救護爲巡按禦史劾奏下獄周王同鏟上﹤鋶﹣釒﹥申救鼎等得旨俱宥之仍令本府今後檢束儀賓及諸官屬各守禮法毋得違犯

○丙申增給遼王恩鑙食鹽歲十引從其請也

○丁酉吏部聽選監生江紀等奏國朝大臣如國子監祭酒胡儼都察院僉都禦史李侃髙明三人學行事功表表在人而皆以盛年致仕保全晚節有司一時失於奏請未得贈謚似爲闕典乞賜舉行以勵天下之爲臣者命下其奏於所司

○詔兩京各營內外提督守備等官操練兵馬以俟調用復申敕湖廣四川河南鎭巡等官愼守地方以四方多水旱災異民或相聚爲盜湖廣四川河南尢甚故有是命○攺注濟州衛帶俸都指揮使楊敬金吾左衛帶俸都指揮僉事馬榮於狹西都司敬掌印管事榮領軍操備

○戊戌禮部言比年哈密及土魯番等處入貢多不以時且人數過多麋費益甚請各降諭諭之俾知遵守甘肅守關官員濫冒起送不照例沮格乞下巡按禦史治罪上從其議守關官姑宥之

○庚子初太監黃順奏請起復匠官潘俊等供役吏部執奏謂不可以小官而開奪情起復之門得旨匠官乃手藝之人且業已許之矣吏部執奏如初詔從之

○晉府故永和王長子表桻奏前母妃鄧氏寢園地狹不能合葬請別爲父擇葬地上不允表桻之意蓋欲爲其生母繼妃孔氏他日合葬地也○初洪武中設黃冊庫於玄武湖中戶部委官同給事中一員管理五日一曬晾籍冊及有事查理移文內府請鑰方許過湖近歲守備人員於邊湖灘岸開墾作田致湖面淤塞人得往來南京禦史余浚言於朝行南京戶部委主事盧錦會勘錦時與給事中方向同管庫亦嘗於庫傍洲上墾田種植蔬瓜又於湖灘放牧牲畜及擅伐蘆葦易銀爲修理費太監陳祖生等命巡捕百戶崔昇執庫夫姜信等鞫之具奏其事刑部尙書何喬新以爲守備官與禦史更相奏訐必有欺獘請行南京三法司逮錦等覆實其禦史所奏守備管事令南京戶部亟勘以聞從之是後太監郭鏞因勘田過湖王智剛等因湖田而告蘆洲事禦史以囑托而劾蔣琮郭鏞以被劾而訐禦史更奏疊詆獄訟連年紛紛不止云

○先是上登極後遣官分祭各府先王晉王知烊因援例爲其父定王乞祭禮部覆奏謂定王初緣事降庶人薨後復爵故先朝恩典皆闕其晉王襲封已久前此未嘗有請況舊例具在似難輒更從之

○辛丑烏思藏闡化王遣番僧丹叭堅參等朵甘思宣慰使司遣禪師剌麻頭目阿達等來朝貢氆氌足力麻等物賜宴並衣服彩叚鈔錠有差其回賜闡化王表裏令丹叭堅參領回給與

○命江西都司故都指揮同知叚晟之子璽襲常徳衛指揮使

○壬寅監察禦史文貴言天下各王府儀賓類多不法蓋緣選婚之初擇之旣不審授官之後教之復無法今後乞令各府長史教授等官訓誨之巡撫巡按官禁約之若仍蹈前非及選婚不審者各治以罪禮部議其言有理從之

○命天下都司府縣嚴操練官軍民快鎭巡等官仍提督防察怠事者罪之從鴻臚寺右少卿李鐩言也

○癸卯以旱災免河南開封等五府並汝州今年夏稅麥一十三萬九千六十六石絲八萬四百二十兩並逃絕戶無徵麥五萬八百九石絲三萬一百二十三兩宣武等七衛夏稅子粒麥七千七百三十一石並逃故無徵麥六百九十石有奇

○甲辰聖慈仁壽太皇太后聖旦免命婦朝賀

○賜各王府慶賀官員人等鈔幣有差

○乙巳廣西道監察禦史趙瑛丁憂服闋復除雲南道

○命故金吾右衛帶俸都指揮僉事福得之子達襲原職指揮使

○命後府致仕都督僉事宋澄之子文代爲大同後衛指揮使

○丙午升吏科左給事中宋琮刑科左給事中陳璚禮科右給事中張九功俱爲都給事中吏科給事中韓鎬禮科給事中孫圭俱爲左給事中禮科給事中韓鼎兵科給事中藺琦俱爲右給事中九功圭戶科余並本科

○是日辰刻日生左右珥色赤黃

○丁未給欽天監官生禦寒毛襖如例○晉府永和王奇淯薨於是年六月十一日祿米當截日住支晉王鐘鉉爲之奏乞全支以治葬事並贍給遺孤戶部覆奏上曰山西地方艱難其民力竭矣王所奏𨿽重爲親親計然如吾民何矧王府班祿之制祖訓具在朕不敢違其令以十月終住支

○雲南緬甸軍民宣慰使司宣慰使卜剌浪奏成化間蒙給金牌信符不戒於火乞並批文底簿及勘合給賜禮部言弘治元年該給緬字號批文底簿一扇甸字號勘合一百道請就給之其金牌信符俟雲南布政司勘報至日再讓從之

○酉刻山西解州天鳴○戊申誠孝昭皇后忌辰上祭奉先殿遣附馬都尉楊偉祭獻陵

○賜遼府長垣王嫡第四子名曰寵微奉國將軍恩鉍嫡第四子曰寵滐晉府鎭國將軍奇浦嫡長子曰表檉沈府鎭國將軍銓金�史嫡第三子曰勛潏

○禮部奏去歲憲宗皇帝神主升祔懿祖皇帝神主奉桃而歲暮之裕當合毀廟之主而祭之今者始行歲暮裕祭禮宜遣官預行祭告及攺撰祝文並令太常寺至期陳設懿祖皇帝禦座於太廟正殿之左熙祖皇帝之上衣冠等物同時陳設祭畢仍舊安奉著爲常典從之時久陰不雨監察禦史王嵩等因﹤鋶﹣釒﹥陳修省五事一謂近自夏秋以來各處奏報災傷者絡繹不絕而湖廣四川尢甚各處饑民多流移荊襄等處荊襄地方亦無所仰給若不早爲之所恐嘯聚爲盜乞敕巡撫巡按等官設法賑濟安插待歲收之後省令各回原籍凡有救荒良策從宜處置一謂近來法司問過應死重囚旣該大理寺詳允合律又該多官審錄情眞此等卽當速加顯戮以正典刑若中間果有情可矜疑者照例辯問一在京各衙門文武官才徳勝任者固有才力不及者亦多司銓衡者不簡賢能惟拘資格以致賢否混進乞敕吏兵二部今後文職中有才行超卓者毋拘常格武職中有勇略過人者毋拘門第俱不次擢用一禮部尙書周洪謨令家人攬納藥材多取價值交通盬�侵漁國課萬安在日則附之以取榮去日則背之而加謗詹事府少詹事兼翰林院侍讀學士程敏政姦叔之妾至生一女奪弟之官致死非命及與樂婦通奸教以詩書貪淫無恥右春坊右庶子兼翰林院侍講王臣私造牙牌服中娶妾閨門瀆亂逼死家人太僕寺卿李溫貪名大著士夫恥言乞罷之一諸司職掌載監察禦史紏劾百司凡文武大臣百官有司姦邪不職具奏彈劾我祖宗廟以來諸司官有不公不法監察禦史俱嘗大班劾奏所以人知警懼自憲宗末年紏劾之例不行人無忌憚政多缺失乞復舊制以作新庶政奏上得旨周洪謨年老令致仕馳驛去程敏政王臣念舊侍從官亦令致仕李溫事無指實對品調外任大班彈劾臨時有特旨舉行其餘俱從之於是李溫調苑馬寺卿

○禮科給事中孫孺陳六事每事之目有三一舉賢才以任大事其目曰旌廉吏拔異才獎節義二理財賦以足大用其目曰勸農桑廣儲蓄節浮費三正典禮以一大統其目曰議典禮立制度正六韻四嚴兵衛以壯大勢其目曰選將才教戰士謹邊備五審刑獄以公大法其目曰原情獘理冤抑明律意六築城守以設大險其目曰固城守通漕運保江淮下禮部會議謂其言亦有可行者上是之孺爲人狂誕﹤鋶﹣釒﹥以經畫大計名反覆餘年多浮辭不切於事時人傳笑之

○是日曉刻月犯天樽西星辰刻日暈色靑赤又生左右珥色赤黃良久散庚戌內閣大學士劉吉等言切見皇上自卽位以來納諫如流求賢若渴畱神政務注意經史天下之人曉然皆知聖心勤政務學絕無玩好之事不意代王爲朝廷懿親不體皇上憂勤之至意乃以海靑來獻其爲聖徳之累誠非小事何則海靑爲物不過以供田獵之用無益於國有損於人昔夏禹作訓以貽子孫其言曰內作色荒外作禽荒有一於此未或不亡周武王時西旅貢獒召公以爲非所當受作書以戒武王曰不作無益害有益不貴異物賤用物民乃足此皆古聖人垂教萬世人君之所當取法也漠文帝卻千里馬史冊書之以爲美談皇上聖明過文帝遠甚豈肯受非理之獻況今年自冬以來京師久陰不雨川廣等處旱災民饑皇上勞心焦思又嘗訓戒百官同加修省臣等祗承徳意夙夜懷慚深慮輔導無狀罪莫能逃今玆海靑𨿽稱至微代王獻諂而奉皇上不察而受之又賜以銀兩表裏誠恐天下之人從此窺見聖意所在莫不爭投所好以希寵利臣等緘默不言死罪莫贖伏望皇上斷自宸衷卻還所進海靑收回賞賜之物以書報代王曰朕不受獻也如此不惟可以絕天下窺伺之心抑又可以貽後世稱頌之美則皇上盛徳眞可以比隆夏禹周武王彼漢文帝又不足言矣上深納之與王書曰朕以涼徳嗣承大統深惟祖宗創業之難夙夜憂勤惟恐弗堪負荷所賴親王宗室勉竭忠藎匡輔不逮庶少缺失玆者叔祖遣人以海靑來獻固出盛意但海靑爲物不過以供田獵之用朕萬幾之暇惟畱心經史講求政治盤遊田獵何敢經意況前詔書已有止貢獻之例叔祖何不察而有此舉乎詩不云乎人之好我示我周行禮記云私惠不歸徳君子不自畱焉今特歸還所獻海靑專書以報或有忠言讜論時致裨益是所望也惟叔祖亮之

○辛亥命楚府故輔國將軍均鉻多支祿米一百六十石有奇免還官

○追錄四川茂州斬獲番賊功鎭守太監劉雅巡撫都禦史劉璋右參將都指揮沈運各升一級璋時已升侍郎仍賞紵絲二表裏其餘官軍人等二百五十餘人升賞有差

○命雲南都司故署都指揮僉事胡亮之子蓮襲金齒軍民指揮使司指揮使

○守備永昌都指揮僉事祝啟坐虜入寇殺掠人畜下巡按禦史逮問擬免杖充軍詔啟免充軍降一級

○癸丑賜趙府宛丘縣主並儀賓彭璋代府石康郡君並儀賓張進誥命冠服如制

○太醫院判施欽等奏本院醫士醫生內外差役繁重乞從優免之例禮部覆奏謂醫生差役難以槪免禦藥房醫士除本身外免二丁在院醫士除本身外免一丁醫生止免本身其餘並各門別居不系在官應役者俱如例編當夫甲從之

○先是廣西全州西延楊峒苗賊入湖廣零陵縣劫掠殺官軍兵部請逮治守備都指揮僉事馮縉及永州衛指揮梁玉翟宣衡州衛指揮丁鑑等得旨姑令戴罪俟事寧日奏聞處治

○甲寅巡撫山東都禦史錢鉞等言東昌兗州濟南三府人戶原領魯府羊三千一百餘只爲之飼餋今六十餘年納毛至十餘萬斤納羔至六十餘萬隻人戶逃亡垂盡而每年一徵毛三年一徵羔爲害尙未已下禮部援例覆奏得旨令各辦種羊原數還本府護衛並儀衛司軍校領餋無重爲民患其人戶逃亡者官爲買補

○巡撫雲南都察院左僉都禦史楊繼宗卒字承芳山西陽城縣人天順元年進士授刑部主事升嘉興知府九載秩滿超拜浙江按察使以母喪服闋起爲右僉都禦史整飭薊州等處邊備兼巡撫順天等處爲治中陳翼訐奏左遷雲南按察副使進湖廣按察使未幾復擢右僉都禦史巡撫雲南道卒訃聞遣有司致祭繼宗廉介峭直人莫敢犯而爲政恆便於民其在刑部時憫獄囚多廋死者每時其食飲令三日一櫛沐全活甚眾在嘉興惟以一蒼頭自隨有富民懷姓者坐侵盜官絹系獄禦史張敩按臨日卽入獄點囚指問曰是無失主繼宗曰朝廷卽失主又曰無原告繼宗曰知府卽原告禦史慚而退布按司官行部者事畢卽去不敢久畱其境旣去民懷其善政爲立去思碑在浙江憲度甚肅初藩臬諸司所用多取辦於民中官鎭守者供億日費萬錢繼宗一切革去以憂解任時悉取廨捨中器物籍付有司篋中惟書數卷衣數襲而已及爲都禦史畿內多權貴莊田有侵占民間者奪而還之其風力如此繼宗歷官中外所至有聲而其行事𨿽未免過當然气節有足尙者晚年譽望校壯日似少減云

○狹西都指揮同知孫璽提督山丹操守嘗私借倉糧侵用官物又以守備不設致賊入境殺掠數多下巡按禦史並問獄上以私借倉糧等罪在革前止坐失機擬免杖謫戍邊衛得旨宥之降二級帶俸差操

○乙卯升江西布政司左參政張琳爲本司布政使浙江右參政孫仁爲狹西右布政使

○兵部奏四川松潘番夷雜處竊掠不常舊有專設巡撫官邇年革去止令腹裏都禦史兼之今地方多災恐生他變請增置巡撫官一人專理軍務撫治地方從之

○時湖廣四川災傷言事者屢以爲言戶部尙書李敏請量出帑銀賑濟因條上召�中鹽入粟補官贖罪之策並請借貸於蜀府及馬湖諸土官以助有司賑濟上從之仍命送太倉銀五萬兩於四川命浙江送折糧銀十萬兩於湖廣

○丙辰擢進士王洧芮稷塗旦任倫爲給事中洧戶科稷旦兵科倫刑科

○升四川敍州府同知汪奎爲成都府知府以巡撫巡按等官交薦之謂奎先由禦史升夔州府通判𨿽序進同知未足以盡其才故也

○工部後作房火巡城監察禦史馬良玉劾郎中李韶巡視不謹並尙書賈俊侍郎陳政鈐束不嚴之罪得旨宥俊及政下韶於錦衣衛獄

○丁巳攺南京兵部尙書耿裕爲禮部尙書令乘傳來京

○戊午免湖廣武昌等衛屯糧五千二百五十石有奇以旱災故也

○賜致仕禮部侍郎楊宣之父封鴻臚寺卿仕能祭從宣請也

○己未賜泰府奉國將軍誠溵並淑人及輔國將軍誠濱誠泐代府輔國將軍成鋉成鋡成鏟晉府鎭國將軍奇添輔國將軍奇氵�閃表木�速奉國將軍奇潽奇澺表槫誥命冠服如制

○工部主事陶嵩言國初誠意伯劉基爲太祖髙皇帝翊運元勛請如漢宣帝復髙祖功臣安帝復光武功臣封爵故事紹封其應嗣子孫以崇報功徳不果行○以崇王見澤之奏命司禮監撥與內官二人內使四人使婢令本府自買十人仍貽書與王

○命南京畱守後衛指揮同知史瑄充左參將分守靖州

○命右府帶俸右都督馬儀坐練武營

大明孝宗皇帝實錄卷十九終

明孝宗敬皇帝實錄卷之二十

弘治元年十一月庚申朔欽天監進弘治二年大統歷上禦奉天殿受之給賜文武羣臣頒行天下

○升太常寺卿掌欽天監事童軒爲都察院右副都禦史提督松潘等處軍務兼理巡撫賜之敕曰四川松潘遠在萬山之中所管威茂等州疊溪等處與番夷巢穴雜處糧運經行多被阻截往往克減軍糧置辦酒食布疋犒勞買路而後得進其守備等官不能宣布朝廷威徳撫馭無方以致番人輕視聚眾劫掠軍民攻圍關堡近聞四川荒旱軍餉缺乏萬一戍卒逃散孤城失守地方貽患可爲寒心玆以爾才識老成特升憲職前去巡撫兼提督軍務督令本處官軍修理城池整飭兵備操練軍馬撫治番夷副總兵參將等官俱聽節制爾須審察夷情事勢相機而行賊寇生發卽督兵剿捕毋令滋蔓前巡撫官所行政績果有益於軍民無擾於番夷者毋事更張或有窒礙不便當更攺者亦須酌量審處而攺之至於糧餉一事尢爲緊要爾先將倉糧見數撙節用度仍與腹裏巡撫巡按三司官計議多方設法防護儹運必不得已饑荒不接蠻寨不靖度量本處官軍可以摘撥只以護運爲名如古移民移粟之計亦可暫爲施行然須思慮萬全毋或疏失餘事有該與各官會議者從長計議不許偏執違拗官軍人等犯罪當拏問者拏問當奏請者奏請當量情責罰者責罰及其餘庇利軍民禁革姦獘之事悉聽爾從宜處置爾其欽承之故諭

○開設宣府順聖縣○巡撫甘肅都禦史羅明言狹西行都司儒學乃河西總會之地甘州等十五衛所子弟皆儲養於此今人才日增而貢額與衛學無異乞增貢額爲便命視州學例三歲貢二人

○裁革直隸太平府采石批驗茶引所及應天府溧水縣批驗茶引鹽引二所

○增設湖廣榖城光化南漳三縣撫民捕盜主簿各一員

○攺襄陽衛竹山守禦千戶所隸湖廣行都司

○兵部言在京各營馬多耗損請治典守者罪命都指揮僉事支林等一百七十六員各停俸責限買補

○左軍都督府帶俸都督僉事王鍇以剩員例取回京奏乞在邊隨操殺賊許之

○辛酉太子少保刑部尙書張鎣丁憂服闋攺南京兵部尙書參贊機務太子少保如故

○秦府永興王公銘薨王恭憲王庶長子母夫人張氏宣徳三年生正統八年封爲長子景泰六年開封永興王至是薨年六十一訃聞輟朝一日賜祭葬如制謚曰昭僖

○壬戌命於遼東召商報中兩淮都轉鹽運使司成化二十三年分存積鹽十萬引常股鹽二十萬引以備邊儲

○癸亥升江西按察司按察使王霽爲太僕寺卿

○江西道監察禦史陳讓丁憂服闋復除福建道

○海西喜樂溫河等衛木速河等衛失裏木等衛野人女直都指揮等官裏奔哥木昌哈等來朝貢貂皮馬匹賜宴並衣服彩叚等物有差

○叛賊陳輔等平輔嘉興百戶先以販鬻私鹽革見任遂招集無賴作兵器四出劫掠眾知而未敗縣人恐之輔知不免乃與其父端謀率其子文武婿鄧夔等四十餘人攻嘉興府治知府徐霖踰墻走輔等遂劫府印及獄囚八人庫銀數千兩又劫弓張局軍器千戶所印執千戶白鑑及其妻因放兵掠城中金帛婦女挈家趨太湖已而官兵大集追至吳江壇丘鎭敗之端等就執餘黨殺傷或赴水死輔走至秀水陶家橋官兵追捕急亦自刎死事聞下巡視浙江刑部右侍郎彭韶等核實獄上都察院覆奏詔端等十二人皆斬首梟令幼者二人並妻妾子女配功臣家財產入官父母祖孫兄弟不限籍之同異皆流二千里安置仍榜示一方○是日昏刻月犯羅堰下星

○甲子恭讓章皇后忌辰遣內官祭陵寢

○乙丑賜楚府安屬鄕君並儀實王份鎭安王府羅城郡君並儀賓杜隆西河王府興業郡君並儀賓郭明吳川郡君並儀賓楊睿誥命冠服如制

○戶部尙書李敏以災異疊見引咎乞休且勸上修徳任賢以回天意上曰覽奏知卿至意卿正宜修職務以共濟時艱其可遽爾求去所辭不允

○調南京刑科給事中周紘馬南京光祿寺署丞南京雲南道監察禦史張昺爲南京通政司經歷以點閱官軍調外任而科道官論救之乃得是命○丙寅追錄成化十九年以後雲南南安嶍峨等處平賊功官軍七百七十二人升賞有差鎭守太監譚平總兵官黔國公沐琮各賞紵絲二表裏銀十五兩巡撫都禦史程宗巡按禦史汪山分守左參政周正分巡僉事劉福各紵絲二表裏銀十兩

○丁卯巡撫甘肅都禦史羅明請於臨洮鞏昌平涼三府開中茶八十萬斤召商納米豆以備邊儲旣而巡撫狹西都禦史蕭禎亦請中茶備賑濟俱從之

○夜南京甲字庫災

○戊戌寧府樂安王奠疊薨王惠王庶第三子母李氏宣徳二年生正統七年封鎭國將軍景泰二年進封樂安王至是薨年六十二訃聞輟朝一日賜祭葬如制謚曰昭定

○命遼東都司革職都指揮僉事張斌之子潤襲廣寧前屯衛指揮同知楡林衛故帶俸都指揮僉事李珍之子良襲原職指揮使

○己巳冬至節遣駙馬都尉周景蔡震分祭長陵獻陵景陵裕陵茂陵文武衙門各分官陪祭

○遣儀賓王憲祭景皇帝陵寢

○遣內官祭恭讓章皇后陵寢

○上禦奉天殿不受賀文武羣臣公服行五拜三叩頭禮

○養病翰林院侍講謝鐸以纂修召至復除原職仍支從五品俸

○裁革浙江麗水縣寶定稅課局以巡視刑部右侍郎彭韶言地僻課少故也

○時有盜入貢夷人馬者捕獲上命依榜例處決戶部尙書李敏言盜馬之人律止徒罪況夷人已去無所示信乞令所司械系羣盜須之歲月待夷人再來殺之未晚若三歲之後夷人不至則亦姑依律治之庶信可全而刑不濫上曰朝廷法令布於象魏所以示大信於天下盜夷馬者寘之極刑已有成憲今羣盜故犯處死何疑乃欲計夷人在否而變更其法於信安在敏爲大臣不知大體巧言諫阻法當究治姑宥之

○庚午文武羣臣朝親王於奉天門東廊

○兵部覆奏巡撫大同右僉都禦史許進所言大同屯戍官軍近多逃亡宜如京操例督令補完舊例各邊人口自虜中帶馬回者其馬解京而以有司贓罰銀給之今官庫空虛邊陲方急於用馬請姑以收貯官軍朋合銀買之中馬上馬仍舊解京從之

○壬申四川建昌衛土官遣通把趙阿恭等貢馬及湖廣容美宣撫司龍潭安撫司木冊長官司並水盡源通塔平長官司各遣峒長把事舍人田端等進香賜彩叚鈔錠有差

○賜錦衣衛后所副千戶趙銘鈔一千貫彩叚一表裏校尉沈昂鈔四百貫絹二疋以擒獲姦細虜賊功也

○兵部郎中陸容言八事一曰儲養臺輔謂本朝設內閣托以密勿之寄輔養君徳典司政本其任重矣近年以來吏部推補內閣員缺非自翰林不得參與是翰林者內閣之階梯也翰林眾職例以每科進士及第並庶吉士之選畱者充之是庶吉士又翰林之權輿也庶吉士之選永樂宣徳間最爲愼重近年但憑所知私相引薦寒素稱情之士殆不多得宜仍舊從內閣考選擇其學行兼優器識宏遠者量畱數員不必限定地方授官之後宜令聚會本院講求時制讎勘古書或辧論古今政治得失咨問中外民生疾苦以備顧問仍令著作有益君心治道文字以進居間畜徳養望用副將來重任其諸司大臣倘有人品堪居臺輔者宜令吏部照例相參推舉以承簡任一曰愛惜人才謂前此科道官劾都禦史賈奭等四十餘人獨出宸斷將各官罷退嘗思天之生人全才實難正宜深思慮處曰此先朝之所作養拔擢以遺今日者當付之吏部使評其可否而進退之今遽信之不疑俱一麾而退吏部職司其事乃不一使與知此則聖智千慮之一失也今後除兩京考察及朝覲黜陟外凡科道糾劾內外文武官乞付該部詳議不否取自聖裁一曰久任巡撫謂京官差遣出外更代皆有程限惟各處巡撫大臣不以歲月爲拘士之有志經濟者久於其任而生民受其實惠且如蘇松等處巡撫官自尙書周忱而後不乏多臣然江南之民至今思慕不忘者惟知一周忱而已以今考之忱之才識固優於人亦由當時朝廷及當道大臣能以地方爲念不惜其人久勞於外而忱又能以一方之托爲已責不規規於避難不吸吸於求進故也今巡撫者席未及暖卽思入朝在朝大臣亦惟知援引鄕裏故舊以爲得策至於朝廷一面之托托生民一方之休戚皆漫不之顧猶病者求愈而日易其醫則醫者何以奏功而病者何以得瘳哉一曰教導勛戚謂公侯駙馬伯子孫年十五以上者請令爲國子監生每日各從其本家訓導授業至朔望及國子監會講習禮之日則隨班聽講習禮祭酒司業課其所業而勸懲之其在閒侯伯並未任事駙馬亦量其爵位分派京營隨總兵官張懋等於該操日期使之觀習練兵布陣之方講求折衝禦侮之策常讀武經七書及武經總要百將傳等書至於各邊形勢險易虜情緩急悉令周知每月一次懋等親加校閱庶足以備異時錄用仍乞皇上每季禦武英殿令公侯駙馬伯及坐營都督左右侍班以講武事或閱實京營軍馬數目或詢訪各邊兵備或講求前代馭戎之道或陳說古今將帥防禦之策有稱旨者量加獎勵一曰經理京衛謂兩京各衛所有軍伍全缺者宜淸查近來投充武驤左等四衛冗食軍士及近邊召募義勇人丁掇此補彼冀足原額之數如公廨未立及傾圯者以私創寺觀攺作修理一曰選練禁兵謂今之守衛上直官軍與京城操備官軍卽古南北軍之遺制然京營之兵似覺偏重宿衛之兵若在不急失伍離次全無紀律宜補其殘缺嚴督訓練用戒不虞一曰均平鈔法謂今宴賞路費皆給鈔貫而各處鈔關及宣課司專收銀兩或兼收錢鈔只此一事間有利者皆歸官府無用者皆及下人宜稍有以通融其法一曰愼重會議謂凡朝廷大事非一司所當專決者方會官議處科道官不必參與如議有不當宜聽其紏劾其餘常行事宜責付所司亦不必會議命下其奏於所司

○甲戌加封皇姑重慶長公主嘉善長公主淳安長公主崇徳長公主宜興長公主俱爲大長公主

○太監金輔接送北虜貢使歸自大同﹤鋶﹣釒﹥上備邊事宜謂宣府大同宜增修城堡其木植請量采備用並禁約密雲地方軍民之冒禁采樵者又宣府新河等堡舊無馬軍請調腹裏馬軍防禦上曰今年腹裏地方多被災傷供餉艱苦修邊事且預戒各邊俟明年再議木植亦不必采餘如奏行之○乙亥巡按直隸監史禦史史瑛奉例考察請黜老疾等官府知事王哲等五十員吏部覆奏從之

○降南京刑部郎中鄒儒爲廣西洛容驛驛丞儒以騎馬誤入舊內西右門爲守備官所奏刑部問擬贖徒還職得旨降邊遠敍用吏部擬降雲南姚州知州上曰太祖舊內之門鄒儒騎馬擅入本當重治姑從輕降邊遠敍用例該授以雜職爾等何爲輒擬知州顯有市恩要譽之意其具實回奏吏部以舊例降雜職者禦批有雜職字鄒儒因無雜職字故擬知州具奏分析得旨爾等職掌銓選邊遠敍用者卽系雜職何爲不審及令陳狀又不輸服本當逮問姑宥之堂上官仍各罰俸一月文選司官各二月吏部乃擬降儒驛丞從之

○命狹西都司都指揮僉事房懷守備靖虜等處

○丁丑鄭府涇陽王祁銑薨王靖王庶第三子母夫人張氏宣徳八年生正統八年冊封涇陽王至是薨年五十六訃聞輟朝一日賜祭葬如制謚曰安靖

○下欽天監監副吳昊張紳髙鐘等於都察院獄以本監奏是月十六夜月食不應故也初上奏時太常寺卿童軒實等監事至是已升都察院右副都禦史巡撫四川亦上狀服罪特宥之

○夜月犯鬼宿東南星

○戊寅夜月犯軒轅右角星

○己卯命吏典犯罪應革役者卽發原籍爲民舊例吏典犯有贓盜用印信說事過錢毀罵官誣告本管官及犯姦詐喪匿喪求索恐嚇聽許財物枉法不杜法監守自盜偸盜財物曾充隸兵之人俱不許入考卽發爲民而近者又擬聽許財物未曾入已偸盜財物自首及誣告毀罵本管官者仍發還役俟三考滿方發爲民吏部議其非便請定爲今例從之

○總督兩廣軍務兼巡撫右都禦史屠滽奉例考察請黜老疾等官通判丘端等二十七員吏部覆奏從之

○夜月生芒如齒長三尺餘色蒼白

○庚辰賜陽曲王府輔國將軍奇氵�栝沁水王府輔國將軍詮﹤釒具﹥西河王府輔國將軍奇淔奇潞並各夫人及眞寧王府鎭國將軍寘鋗沁水王府輔國將軍詮鏊陽曲王府輔國將軍奇江誥命冠服如制

○命羽林前衛帶俸都指揮使奚勇守備淸浪等處

○辛巳命發江西九江鈔關船料銀五萬餘兩送湖廣以助賑濟其明年應收者並以畀之仍以湖廣兌軍糧米六十萬石折收銀畱本處支用

○給國子監雲南貴州四川軍民生冬衣

○壬午升河南布政司右布政使徐恪爲本司左布政使

○兩廣總鎭等官奏流賊平兵部言先報賊眾數多今斬獲未及其半且擒獲者之罪伏聽撫者之名數俱未開﹤鋶﹣釒﹥請遣官核實得旨不必遣官卽令總鎭等官會審以聞○癸未先是鎭守浙江太監張慶行事不法爲巡按禦史暢亨所奏慶因奏亨奉詔考察官去畱不公如知府蔡敞等十二員不宜去而去縣丞張勵不宜畱而畱奏下吏部請行巡視浙江刑部侍郎彭韶覆勘至是韶奏言亨所考察官員皆會同布按二司官去畱多合公論內金華府丁憂通判張璽因更派糧長不願應役者多赴上司告免上司疑其進退有獘因考不謹今訪璽年力方彊頗有才志驛丞黎珙先被人告其贓私考作不謹今已問明還職知府蔡敞年𨿽已老筋力未衰俱宜存畱縣丞張勵已告老疾致仕奏下吏部覆奏蔡敞自陳衰老乞致仕張璽旣已移易糧長上司疑其有獘卽素無淸譽之人驛丞黎珙旣被人告其贓私𨿽問明還職訪知本官委不端謹俱不可畱乞仍罷黜暢亨旣考黎珙不謹復令還職張勵旣準告老乃復存畱俱行事欠當各官旣當考退張慶乃奏亨考察不公似有回互妄奏之情俱合有罪奏上得旨蔡敞自陳衰老令致仕張璽黎珙仍存畱張慶先已回奏處置矣姑置勿論暢亨行事欠當本當逮問姑貸之仍停俸兩月

○狹西洮州衛靑石山等族番人南都等淸沙坡等族札吉等札納柏林七占等族陸節等來朝貢盔甲馬疋等物賜宴並彩叚鈔錠有差

○甲申賜韓府鎭國將軍徵鈱庶第三子名曰偕淋庶第四子曰偕涭徵鏦庶子曰偕湯輔國將軍徵鏡庶子曰偕渣徵鑢嫡子曰偕沮徵鎒嫡子曰偕潿徵鏀庶子曰偕泏徵鋒嫡子曰偕湖徵鐬庶子曰偕浽晉府慶成王輔國將軍鐘鈅第四子曰奇渨鐘鈌第二子曰奇湎

○太子太保吏部尙書王恕自言老疾愚戇有孤聖明起用之意乞致仕上曰卿受重托當勉圖報稱母以疾求退不允致仕旣而恕再申前請上復勉畱之

○妖僧繼曉伏誅曉湖廣江夏縣人姓黃氏成化中以星命之術因太監梁芳以進大見親幸賞賚甚厚請給護敕旌其門曰孝行復請太監蔡忠第以居後以其隘又移居都督馬俊宅請賜額於門曰輔教寺屢進邪說有人所不得聞者升國師因以創寺請遂許購民居百餘家以成之所居前後多寘婦女又賞袈裟念珠等物羣小多依附以求進及回湖廣以黃帕裹其一臂謂嘗經禦手所執也至是刑部擬曉罪死妻子流二千里以犯在赦前請發原籍爲民大理寺審允有旨令科道官看詳刑科都給事中陳璚浙江道監察禦史魏璋等交奏曉罪大惡極刑部所擬不當並請正芳引進邪人之罪上是之命卽斬曉於市妻子爲奴財產入官芳旣充軍姑貸其死命南京守備官重杖之八十仍充役刑部尙書何喬新等令具實以聞於是刑部大理寺官各自陳狀得旨堂上官停俸一月經該司屬官各兩月

○乙酉以水旱災免河南開封等府並汝州所屬弘治元年分秋糧米三十三萬三千五百二十三石有奇艸四十三萬五千九十五束及逃絕人戶無徵米二十四萬九千七百六十八石有奇艸三十一萬五千一百二十八束宣武等衛秋糧子粒一萬七千八百二十二石

○丙戌先是哈密忠順王罕愼爲土魯番速壇阿黑麻所殺並奪其城池其屬阿木郎等來奔且求援甘肅守臣上聞兵部請下廷臣集議於是英國公張懋等﹤鋶﹣釒﹥謂興絕繼滅姑俟徐圖而救災卹患誠不可後今土魯番方有貢使至甘州宜敕甘肅守臣於哈密來奔之中擇一人與俱往諭阿黑麻還其侵地仍敕赤斤蒙古罕東三衛諭以唇齒鄰好之義以共圖興復有功重加升賞其眾依住苦峪者守臣宜贍給之種糧農器以不失其求援之意從之

明孝宗敬皇帝實錄卷之二十一

弘治元年十二月庚寅朔上視大祀牲於南郊

○兵部奏舊例不系應捕而能擒盜者冠帶總旗一名以上升署一級餘丁給賞盜木處決者給賞今錦衣等衛所副千戶並冠帶總旗舍人校尉餘丁等不系應捕而所擒獲盜有已處決者有瘐死及充軍者方京師盜賊縱橫正欲激勵人心宜以爲首擒捕者升一級或如舊例止升署一級其官員擒盜不及數並爲從者俱給賞上是之令盜已處決者旗捨準升一級內冠帶總旗止升試百戶賊不及數並瘦死者官旗軍校餘丁俱加賞充軍者已之○守備山東徳州等處署都指揮僉事薛瑛言直隸滄州事干巡捕者皆屬守備節制而滄州守禦千戶所乃獨不然今後乞聽令調度庶幾於行事爲便兵部覆奏從之

○壬辰致仕兵部尙書王竑卒竑字公度狹西河州衛人正統四年進士授戶科給事中十四年英宗北狩景皇帝以郕王監國廷臣伏闕劾王振錦衣衛指揮馬順叱眾令起竑奮臂捽順發嚙其肉百官爭捶順死由是正气直聲震於天下已而北虜犯順升都察院右僉都禦史督軍守居庸等關事平巡撫淮陽兼總督漕運官軍畏服久之升右副都禦史天順元年英宗復辟石亨張軏論其擊順事罷爲民四年復起仍原職徵平涼等處虜寇七年復督漕運八年憲宗登極用科道論薦升兵部尙書旣至知無不言時兩廣出師上剿賊安民事宜多見采納薦韓雍爲都禦史總督軍務雍方補外眾議不協竑力爭曰此事非雍不可後果克成功薦修撰嶽正給事中張寧淸黃不聽遂移疾憲宗不許命醫往視章三上乃許病痊復起不數月而去尋致仕後科道累章論薦竟不起至是卒年七十五賜葬祭如例竑剛毅明斷臨事勇於必爲未嘗擇利害爲趨捨故累見沮抑而人惟恐其不用然用之不合卽去其守正不阿夷險一節一時論大臣如紘者蓋無幾矣

○升河南布政司左參政王琮爲本司右布政使浙江按察司副使魏富爲江西按察使

○工部覆奏國子監監生許鑑所言請將不系敕建觀寺拆毀以其材木給與無主署衛分蓋造及驅逐國子監旁近不良之家無容在彼潛住查在京衛分惟府軍左金吾前二衛無公署今西安門外北新廠空地奉旨變賣可於內量撥二區及別衛有地無房者俱令逐漸自蓋其國子監旁近果有不良之家本部行巡城禦史及該城兵馬嚴加禁約從之

○癸巳授理刑行人王槐知縣鄭惟桓鄭達汪瀅爲監察禦史槐山東道惟桓河南道達雲南道瀅福建道

○巡按浙江監察禦史陳金以崇徳縣大雷電暴雨之變上﹤鋶﹣釒﹥請側身修行信號令善政務用忠言行直諫進正人崇儒道﹤鋶﹣釒﹥法网雪冤獄愛民力省正斂並黜陟兩京文武大臣敕內外大小臣僚各加修省暫免處州歲辦銀課及見造綾紗紙札之類以蘇民困得旨所言事多已行不必紛擾

○甲午賜代府儀賓王經誥命冠服如制

○撫治鄖陽都禦史鄭時奏鄖陽荊襄三府流民嘯聚恐生他患乞將各府起運南京糧米畱五萬石及布政司官庫銀撥支五萬兩備用戶部議覆從之

○新寧伯譚祐平江伯陳銳都察院右副都禦史童軒誤行王橋監察禦史王紳等劾之時英國公張懋保國公朱永遂安伯陳韶亦誤行王橋而劾不及有旨詰其故於是紳等及懋等各具﹤鋶﹣釒﹥待罪俱宥之

○四川建昌越嶲寧番等衛並成都等府潼川遂寧等州同時地震並雷電雨雹陰霾自辛卯至是日乃止

○乙未命四川各府軍民有輸米於本布政司以賑饑者每石給銀二兩雜糧每石一兩五錢谷每石八錢能徑輸於邊境者每石增給腳價鹽二引卽於四川鹽課司存積鹽內支給其輸米三十石或銀五十兩者給冠帶榮身輸至三百石者亦先給與冠帶至年丰如數償之從巡撫右副都禦史童軒請也

○命狹西官軍備禦甘州者歲以四月初旬更代從守備等官奏以舊例更代於十月之交番夷出沒缺人防禦故也

○丙申升四川敍州府知府陸淵之爲河南布政司左參政江西右參議李蕙爲本司左參政兵部郎中陸容爲浙江右參政

○升監察禦史謝綱河南按察司僉事髙銓俱爲按察司副使綱山東銓浙江

○命故南京太僕寺卿方漢之子玉爲國子監生從玉請也

○丁酉監察禦史司馬垔上﹤鋶﹣釒﹥請拆毀天下寺觀禮部覆奏謂兩京朝天宮大報恩寺大興隆寺及三茅山大嶽太和山龍虎山各宮觀俱系朝廷敕建神樂觀僧道錄司及各僧綱道紀等司又系武洪中設立其僧道官並僧道樂舞生亦有額數今欲一切釐正事體重大乞下廷臣會議上曰旣系祖宗舊制不必會議

○禮科給事中王綸陳十事曰體天心以修實徳謂今四方有水旱地震陰雨之異乞停止王府工作禁約皇莊侵占民田寬科差愼刑賞尢乞寡嗜欲節財用謹好尙任忠直庶克盡修徳應天之實曰卹人言以集眾善謂兼聽則明偏信則蔽近有上言者以爲官非諫官但陳言利害不可劾人過惡是𨿽開臺諫當言之路而實箝天下直言之口乞頒明詔不但軍民利病許諸人直言無隱而凡人之得失政之美惡亦許具實陳奏其問果有挾私妄奏摭拾不公者許科道官參駁彈劾而以其罪罪之曰廣科目以崇文學謂我朝三年一開科解額有限取士之塗尙未廣乞斟酌量添數名其歲貢生之爲訓導者三年後宜考選許其鄕試曰去邪淫以惇大化者謂京師西山四月八日有香山之會正月十五日有戒壇之會男女混狎乞嚴禁之曰嚴遴選以得眞材者謂各歲歲貢生員俱以食糧年深輪充取之旣不精及赴禮部願就教職者試於內廷又多傳遞懷挾之獘乞擇之於先痛革於後庶教職漸可得人下禮部覆奏以爲方今鄕試舉人額數比舊已多難再增加歲貢生已就教職者亦不宜與學生徒一槪奔走鄕試余所言多可采用其曰體天心修實徳者惟皇上尢加之意上從其議

○時京師多盜上命兵部條上禦盜事宜兵部因﹤鋶﹣釒﹥內外編次火夫舊例請申明處置且言京城內外軍民雜操盜易潛匿宜令五城兵馬司家給一小由帖揭之外門各塡衛所府縣軍民年甲人丁鄰里如有異言異服者自能覺察法司問理盜賊務令招出由帖事理以憑追究或有罷閒官吏遊民僧道諸色人縱容居住坐以枉法又五城兵馬司相去遼遠不便巡邏宜各擇地方立二分司以爲夜巡官往來止息之所每夜小甲率火夫會巡亦至此暫憩仍乞命錦衣衛兵馬司各衛巡捕官每夜各率旗校兵牌火夫軍人十五名於所蒞地方巡警從之

○己亥革錦衣衛指揮僉事郭良職良髙祖英洪武中以功封武定侯永樂初卒妻馬氏無子妾何氏生子振尙永嘉公主授駙馬都尉振生珍珍生昌昌生良嚴氏生子銘銘生玹玹生聰俱未襲爵仁廟時玹以妹貴妃恩累官都督同知遂越次襲爵後玹卒永嘉公主累奏乞以其子珍襲祖爵而玹子聰亦奏爭襲正統中英廟止授珍錦衣衛指揮僉事聰亦如之各不準襲爵珍卒其子昌以天順元年詔例獲襲爵昌卒良幼至成化四年以襲爵請聰復奏爭憲廟以爭襲不明命良仍襲指揮僉事良累陳奏乃命錦衣衛並逮聰等鞫問復下吏禮二部同科道官議議上得旨郭良停襲旣久不許再來瀆奏如違並指揮革之至是良復奏吏部具上前旨故有是命

○庚子雲南緬甸宣慰司頭目打戛蘇等以入貢還具奏此行路經孟養地方恐爲思六發所沮乞遣官護送至境禮部請準成化十八年例止令原伴送千戶及通事官送回雲南轉令鎭巡官擇人護送出境從之

○兵部奏凡大漢將軍曾授職者其子許襲總旗無子者其弟侄止充校尉從之

○癸卯升禮部右侍郎倪嶽爲左侍郎

○重錄致仕吏部尙書李秉之孫邦瑞爲國子生以秉子睿𨿽嘗送監讀書未沾一命而卒故也

○丙辰復除河南按察司僉事朱漢於本司賀元忠於雲南俱以丁憂服闋也

○乙巳升貴州左布政使王詔爲都察院右副都禦史巡撫雲南

○丙午降直隸揚州府知府吳嵩爲福建都轉運鹽使司同知以巡按禦史常新論其科罰罪也

○復命京營把總指揮使劉全守備山東臨淸地方初全己被命因建議者奏準裁革至是兵部議謂臨淸乃南京喉襟守禦不可無人遂復命之○湖廣漢陽府通判李晟奏臣先爲都察院經歷時屢上﹤鋶﹣釒﹥言兵及戰車之制俱未采用竊念臣學法四十年悟得兵書奇要乞開武英殿召臣一問殘虜不足平又言臣兵機主六經大法戰具集千古大巧乞處臣一職兩月而戰具完三旬而戰法定期秋冬之交必建奇功上戰法一篇急務二篇內言三代以下惟諸葛亮最巧韓信李靖嶽飛皆詐力與苦戰非造化之巧其大言多類此上以戰車或可用命工部刻期制造試驗以聞至是車成命各營文武內外臣於教場試之旣而諸臣言晟戰法大槪主用弓弩而弓弩所發遠不過二十步其車粗重難於運轉以之守城不可以禦敵以之出戰一遇坑坎沙窩亂石如楡林河套遼東五嶺大同宣府迆北崎嶇之地皆不便利上曰李晟狂妄自炫累章煩瀆及試所制戰具皆無益於用虛費錢糧法當重治姑宥之降四級邊方敍用遂降爲雲南曲靖衛知事

○丁未贈故江西廣昌縣知縣莊英爲建昌府通判賜之敕命以死於捕盜也

○遷揚州白塔河巡檢司於灣頭鎭從戶部左侍郎兼都察院左僉都禦史李嗣奏也

○遼東海西等處兀者前衛野人女直都督等官都吉裏等亦迷河等衛野人女直都督等官掜克等來朝貢馬貂皮賜宴並衣服彩叚等物有差

○戊申賜朝鮮國弘治二年大統歷百本

○給宛平大興二縣養濟院孤老六千一百七十一人各冬衣布一疋

○太監曹整出鎭湖廣奏以頭目八人自隨各支廩給請令旗令牌各十面兵部言近奉詔例鎭守許奏帶頭目五名分守三名止給口糧所賜旗牌亦各止五面今整所奏皆非例乞賜裁抑上從之惟頭目官舍仍與八名令整加意鈐束之

○己酉敕湔除在京文武官員過名仍命法司移文於在外諸司

○命平鄕伯陳信三千營坐司惠安伯張瓚五軍營右哨坐營

○庚戌升四川按察司按察使陳誥爲貴州布政司左布政使

○巡按湖廣監察禦史姜洪言湖廣連年荒旱民窮特甚而所司方督造馬快船乞暫停止以蘇民困從之

○命廣東都司都指揮僉事陳皞充左參將分守廣西潯梧等處

○辛亥戶部主事唐錦舟請封其繼母舒氏吏部言舊例繼母封一人錦舟父仁任吏科給事中時其繼母周氏已封孺人卒今又請封其再繼者前無此比但周氏之封原從其夫錦舟今爲舒氏請亦止是封一繼母非二人也況不封其母而封其妻爲子爲婦者豈能自安宜允所請今後該封繼母者仍止封見在一人並以錦舟所請著爲令從之

○壬子旌表孝子二人節婦七人謝紳江西樂安縣人父母繼沒哀毀踰禮廬墓三年王矩直隸武平衛軍余母沒旣葬負土培冢髙丈餘掘冢傍地三尺結艸廬以處蓬首跣足冬不絮夏不扇旦夕哀慕不已俱旌其門曰孝行黃氏福建崇安縣民鄧文爕妻夫亡痛哭幾死竭力殯葬守志不貳於氏河南磁州千戶所副千戶吳鐸妻萬氏四川簡縣民陳公實妻楊氏直隸揚州衛指揮舍人李鋐妻張氏直隸衡水縣民李誠妻劉氏山東東平州民袁啟妻王氏狹西咸寧縣民武鉞妻夫亡皆能孝養舅姑勤苦守節爲鄕裏所稱俱旌其門曰貞節

○賜錦衣衛故帶俸達官指揮使右北平等十七人棺各一具及遣祭如例

○是日曉刻月犯房宿南第二星

○夜東方流星如盞色靑白自角宿東行至氐宿

○癸丑升狹西按察司副使王軾爲四川按察使禮部郎中李魁爲江西布政司右參議

○命管蘇松等處水利浙江按察司僉事兼提督太倉等衛所屯種並監放太倉鎭海二衛官軍俸糧從兵部郎中陸容請也

○命南京戶部撥余米三萬石賑應天府所屬饑民米乃臨船兌支所餘寄貯常平倉者也

○金吾右衛帶俸指揮僉事倪端援隨侍東宮恩例乞攺注錦衣衛帶俸兵部言端未有軍功而錦衣衛又無缺請治其違制奏擾之罪詔特允之端以畫工得幸者也

○乙卯立春順天府官進春上禦奉天殿受之文武羣臣公服行五拜三叩頭禮

○升江西道監察禦史柯忠刑部郎中湯全爲按察司副使忠狹西全貴州

○命天下歲報錢糧文冊年終不到部者官吏提問半年以上不到者罰俸二月

○丙辰命南京大理寺卿宋欽之子廷佐爲國子監生從其請也

○監察禦史陳瑤言崇文門舊設宣課分司以收商稅近者戶部奏差禦史主事往監其事率以掊克爲能遂致商旅不通物價騰踴有傷國體乞取回原委官員止循舊例收稅間有姦獘宜令巡城禦史督察上曰禦史言是但此分司曩被校尉及無籍者挾制攪擾因命禦史主事監收今後止許秤盤客貨其餘行李車輛毋得搜檢阻遏

○申嚴官員勢要違例中鹽之禁○國子監舊例監生自備柴米願畱坐班三年滿照例歸省復班查無虛曠卽與收糧一月以上遇有淸軍淸黃續黃寫誥及天財庫辦事等項年半役滿者挨次撥補後又以自備柴米願畱坐班者意圖越次出身奏止之至是納粟監生許龍等皆以自備柴米坐班三年歸省復班具奏乞如舊例收糧撥歷下禮部覆奏議以龍等願坐俱系新例前其收糧撥歷宜如舊例今後有願自備柴米坐班者皆不聽從之

○命各處鄕飲酒禮監生省祭官不得與飲從彰徳府知府鮑愷奏也

○以旱災停徵湖廣布政司弘治元年以前上供藥材從巡按禦史姜洪奏也

○丁巳給晉庶人奇泀之弟婦及使女米月各一石絹布歲各一疋

○兵部尙書餘子俊等工防邊事宜一大同宣府兩鎭分守守備等官每一歲終令巡撫巡按官徧行核實如兵政修舉操守無失者奏請旌異其有廢弛者參奏革去至於司總管隊之類亦因之賢否爲其懲勸一遼東各衛軍冊無存以致逃亡日多姦獘百出請於南京後湖稽考洪武永樂間原冊依式各謄一本發各衛收掌照冊查理如原籍戶絕奏與開除其招募軍士務充原額不得虛應故事一薊州關營軍士支糧城中動經旬日一遇有警或致疏虞請令薊州永平所屬稅糧悉輸之邊倉以便支給一舊例大同宣府在城各立司分每司官軍五百設把總一員中軍設總管官一員其旗牌掌於總兵遇有調遣聽其號令故事體歸一成化以來因於大同在城並各衛沿邊選取遊兵奇兵以聽延綏調用故宣府太監總兵管官亦各自爲營務選精銳各領旗牌名曰太監營總兵營副總兵營遊擊營監槍營營兵旣分各官視爲私屬役占無藝其有違犯互爲掩匿而各路所遺非老卽弱以致有警不能防禦請令鎭總管官以所分營並所選精銳補在城遊兵奇兵各路極邊遊奇二兵不得擅動仍合諸營分司總理庶兵政有統而事體不分一大同一鎭以鎭守總兵副總兵遊擊將軍所治者爲中路陽和天城爲東路東南乃宣府洪州城大同左右衛平虜威遠朔州衛井砰堡爲西路西南乃偏頭關各有參將一員分守如常山之蛇首尾相應但從來策應未有定法今請著令如虜寇中路則以大同城中官軍爲主兵而調東路與洪州合兵應於東調西路與偏頭關合兵應於西寇東路則以東路官軍爲主兵而大同副總兵遊擊及宣府遊擊洪州參將各合兵於東西策應寇西路則以西路爲主兵而大同副總兵遊擊及編頭關參將合兵亦如之其應州渾源山陰馬邑懷仁五城官軍則或於本城或於要害城堡分布遊擊如小小寇盜則大同遊擊與各路參將各以兵應之但洪州隸宣府節制偏頭關非大同所屬請令二路參將皆聽大同遇警調用一各邊艸湖爲豪右占奪者請退出歸官令軍士采取給馬一肅州甘涼莊浪蘭州相離爲近如有警請令互相策應不得於寧夏延綏等衛調遣如賊勢重大必用兵者乃如舊例議上從之

○兵部議覆禮科給事中王綸兵部郎中陸容所言請令公侯伯都督應襲子孫十五歲以上三十歲以下者俱入國子監讀書皆爲朝廷儲養將材之意然都督以下子孫已有例作養於武學惟公侯伯駙馬子孫宜如其言令國子監依監生讀書作課講書習禮成法行各家專官教之每歲間月一赴監考校文事間月一赴教場操練武藝若在間公侯伯駙馬讀書並欲乞聖明每季禦武英殿則請自聖裁上曰公侯駙馬伯子孫令讀書習禮將來朝廷庶幾得世臣之用宜悉如所奏行在間侯伯駙馬隨操其仍議處以聞禦殿詢訪朕自處置

○命南京都察院右僉都禦史虞瑤兼提督操江

○戊午以歲暮祫祭上祭告憲宗純皇帝幾筵遣英國公張懋告太廟駙馬都尉周景告懿祖皇帝於祧殿

○賜晉府襄陰王庶長子名曰表櫧慶成王第二十四子曰奇氵�戲二十五子曰奇淩二十六子曰奇淩二十七子曰奇氵�妾二十八子曰奇漓二十九子曰奇沷三十子曰奇瀱沈府永年王長子詮﹤釒爵﹥嫡第一子曰勛後嫡第二子曰勛漚鎭國將軍詮罐嫡第一子曰勛溢韓府鎭國將軍徵�金�亞�庶第三子曰偕渦

○命南和伯方壽祥領紅盔將軍帶刀宿衛

○降福建永寧衛金門千戶所正千戶張臻延平衛左千戶所正千戶蕭泰俱本所百戶臻南京守備太監本之弟泰司禮監太監敬之弟成化中皆以傳升至千戶世襲至是以冗員裁革例應降冠帶總旗尙從恩蔭款目得降授不世襲云

○己未祫祭太廟請憲宗純皇帝神靈詣廟享祀

○遣太常寺官祭五祀之神

○遣旗手衛官祭旗纛之神

○是歲天下戶九百一十一萬三千六百三十戶口五千二十萬七千九百三十四口田八百二十五萬三千八百八十一頃田賦米一千九百五十六萬六千八百五十六石四斗五升二合麥六百七十七萬九千四百五十三石五斗二升絲三萬六千七百零三斤七兩五錢綿二百六十五萬二千九百六十四斤五兩三錢絹一十七萬八千六百九十七疋三尺四寸五分布一百一十五萬一千七百七十九疋三丈三寸三分綿花二十三萬一千二百斤艸二千四百九十八萬八千六百包束戶口鈔八千八百四十二萬六千九百八十二貫雜課鈔共七千三百九十二萬六百一十九貫折米一千四百七十二石鹽課二百四萬九千八引折米五千七百八十七石四斗折布二萬一千七百九十五疋茶課八萬九千斤屯田二十八萬九千四百八十一頃九畝子粒二百九十三萬六千七十石金銀課共八萬一千二百七十兩水銀二百二十九斤朱砂四十六斤八兩儧運糧四百萬石谷處運納米麥共一千五百五萬二千七十五石四鬥一合五勺四抄五撮七粟六粒減半稅糧七百九十八萬九千七百二十九石四斗一升艸八百七十四萬二千四百五十束

大明孝宗皇帝實錄卷二十一終

明孝宗敬皇帝實錄卷之二十二

弘治二年正月庚申朔正旦節遣駙馬都尉蔡震遊泰分祭長陵獻陵景陵裕陵茂陵

○遣儀賓王憲祭景皇帝陵寢

○遣內官祭恭讓章皇后陵寢上詣奉先殿奉慈殿太皇太后皇太后宮行禮畢出禦奉天殿文武羣臣公服行禮如元年儀太皇太后皇太后及皇后俱免命婦朝賀

○辛酉文武羣臣朝親王於奉天門東廊

○壬戌宣宗章皇帝忌辰上祭奉天殿遣駙馬都尉蔡震祭

景陵○遼府應山王豪土�睘薨王悼恭王第二子母妃榮氏宣徳九年生正統十四年襲封至是薨訃聞上輟朝一日賜祭葬如制謚曰端順

○酉刻金星晝見於申位

○乙丑孟春享

太廟告憲宗純皇帝幾筵請神詣廟享祀

○遣內官祭司戶之神

○是日卯刻日生右珥色赤黃

○丙寅戶部尙書李敏言臣自任戶部以來值天下災傷國用不足夜不安枕近禦史陳瑤以崇文門宣課司增差禦史主事監視收稅一事劾臣爲聚斂盜臣切惟宣課司與赤歷文簿皆國初所設立近來廢弛已甚公費多歸私門官吏動輒被害頃因都禦史馬文昇建議本部覆奏準行因增差禦史主事監收稅課乃是遵用舊制不敢有所增損今禦史乃劾臣如此臣惟餋貓所以捕鼠不咬鼠而咬雞在物所不取蓄犬所以防盜不吠盜而吠賓在人所深惡朝廷設置禦史欲其激濁揚淸紏姦邪而扶持良善也陳瑤於姦邪不紏而反害良善何以示公道而服人心哉陳瑤行止人所共知臣不與之較矣但加臣以民賊之名臣何顏復立於朝乞放歸田裏別選賢能以膺重任上曰卿掌國計憂勤效職方隆委任陳瑤一時之言無足介意不允休致

○復設江西南昌府厚儲庫庫官一員從巡撫都禦史李昂奏也

○裁革四川布政司管糧參政一員其右參政吳禋攺除貴州布政司

○先是西僧鎖南堅參爲言官所劾自法王降國師勒還本土久而未發至是其徒爲之請畱居京師大能仁寺許之

○丁卯命戶部以天順中所賜故太監葉達固安縣田二百二十五頃入官別用並通查先蒙賜田今病故者各開具以聞

○昏刻月犯昴東第一星

○戊辰以大祀

天地上禦奏天殿誓戒文武羣臣致齊三日

○庚午以上元節賜文武羣臣假十日

○昏刻金星犯木星

○辛未大祀天地於南郊上還宮謁太皇太后皇太后出禦奉天殿文武羣臣行慶成禮

○壬申免慶成宴賜分獻陪祀及該宴官胙其四夷朝使仍賜宴於闕左門之東

○癸酉四川烏蒙軍民府土官舍人祿溥石柱宣撫司宣撫馬徽貴州程番府盧山二長官司長官方誌髙等各遣人來朝貢馬賜彩叚鈔錠有差

○夜月犯軒轅右角星工甲戌午刻日昏色靑赤白虹彌天良久散

○丙子英宗睿皇帝忌辰上祭奉先殿遣駙馬都尉周景祭裕陵

○朝鮮國王李娎遣陪臣同知中樞府辛鑄等奉表及方物來朝正旦並謝恩賜宴並彩叚絹疋有差

○泰寧朵顏福余等衛都督等官撒因孛羅阿兒乞蠻等毛憐衛女直都指揮尙堯等海西兀者前等衛野人女直都督都裏吉等肥河等衛野人都督加哈察等來朝貢貂皮馬匹等物賜宴並彩叚鈔錠有差

○授國子監監生�汝謙爲尙寶司司丞汝謙奏臣祖大學士輅在內閣效勞歲久乞準先朝大學士楊士奇孫昱楊溥孫泰例量授一職遂有是命旣而吏科都給事中宋琮等劾之以爲近世輔導之臣惟楊榮楊士奇楊溥功業最著世以三楊稱之然士奇孫昱習字三年方授中書溥孫泰歷官數載乃升司丞今汝謙以納粟出身驟除前職臣等竊慮名器復濫幸門漸啟不能不重爲初政之累宜令汝謙仍循本等資格聽用或照例送中書舍人習字三年後授職上曰�輅輔導先朝年深其孫汝謙照例除官已定汝等何爲復如此言不允

○都察院左都禦史馬文昇等言去冬詢問延綏邊情知虜騎俱在河套今邊墻住牧射獵通事與語云明春欲來進貢切惟此虜部落分散固不足深慮但我武備不振芻糧不足亦所當憂成化四年虜酋河樂出癿如斯蘭占居河套犯我邊陲朝廷出師徵剿彼欲緩我之師亦嘗遣人進貢由偏頭關經大同而入受賞優厚回套之後大舉入寇仍前剽掠至成化九年冬方逐出套復犯大同宣府又已數年軍勞於徵戰民困於轉輸幸而虜賊自相仇殺邊方稍寧及太監汪直之啟釁總兵官許寧之失律官軍喪敗所不忍言今此虜居於河套不見剽掠聲言欲貢意在緩我之兵卽春初進貢必以往年從楡林由偏頭關而來爲詞彼旣入貢餘眾在套從容就艸牧馬比及彼回艸芽已茂馬膘已壯必藉言河冰已開不肯出套倘乘此入寇何以禦之宜敕延綏鎭巡等官操練軍馬嚴加防禦令通事與彼講說旣欲進貢宜早出套從大同赴京若又以由楡林爲詞必大張兵勢或設奇謀務逐彼出套不可容之久住貽患邊方下兵部覆議從之

○丁丑戶部尙書李敏復奏近禦史陳瑤以崇文門收稅謂臣開利源爲聚斂又目臣爲民賊臣陳乞休致蒙恩勉畱然不敢謝恩就職蓋以結怨於人故也大凡稅課皆勢要京官之家或令弟侄家人買賣或與富�大賈結交經過稅務全不投稅一旦差官監收不淂遂其私意切齒恨臣蓋巳結怨於權豪矣禦史陳瑤不知何意奏欲革罷詬臣爲民賊臣具奏論辯亦以貓犬諭之是又結怨於言官矣竊恐讒言將至禍不旋踵伏望憐臣老病早放歸田奏入上曰卿爲國任怨未免人言但盡心職務朝廷自有公論所辭不允

○戊寅卯刻日生左右珥色赤黃良久散

○己卯南京都察院左副都禦史章律奏近南京給事中周紘禦史張昺因點閘教場官軍爲守備等官所奏命調外任後以吏部及言官論列復攺紘南京光祿寺署丞昺南京通政司經歷蓋聖明不以紘等爲有罪而終棄之特以守備重臣任不得不專故俯從其請薄罰紘等使知感激耳然署丞經歷𨿽皆京職而實系閒散之地周紘張昺𨿽不惜足而干系政體之大且使中外臣工彼此觀望以爲效職者不如屍素從公者不如苟容各以紘等爲前車之戒遇事畏縮虛應故事恐非徒點軍一事爲然凡百政事將無不然矣乞復還紘昺舊職以來天下之言以勵臣工之志使之各自激昂勉修職業天下幸甚奏入不允

○庚辰賜遼府鎭國將軍恩鋅嫡第二子名曰寵�氵�畀�寧府鎭國將軍覲鉛庶第二子曰宸瀜晉府靈丘王鎭國將軍成銅庶第三子曰聰浩

○升狹西咸寧縣縣丞李文祥爲兵部職方司主事從都禦史邊鏞言也

○巡撫江西右副都禦史李昂劾寧府內官儀賓人等多縱家人置莊田奪民產而稅糧仍令民輸軍校復騷擾爲民害乞加禁止都察院覆奏從之

○命秦府儀賓安九臯贖徒還職坐毆平民折其二指也

○昏刻金星犯外屏西第二星

○辛巳狹西外夷各卜等族番人亦希藏等艸坡等族番僧百麻堅藏等駝籠也爾古的卜哈等族番人板麻節等來朝各貢佛像盔甲馬匹等物賜宴並衣服彩叚有差

○是日卯刻日生五色雲气及右珥良久散

○癸未命守備河南南陽府等處都指揮僉事梁信致仕以巡按禦史文貴劾其不職也

○甲申夜月犯牛宿下星○是日南京雨霾

○乙酉申定在外正佐官互相紏舉例初灤州知州潘齡言在外諸司官員正佐首領𨿽曰同官共事而宅心行事或有不同正官公廉則疾佐貳之貪鄙佐貳有守則惡正官之偏私稍加規正輙起釁端聞之上官不辯曲直槪以同僚不和並行黜罷以此廉正者灰心隱默妄爲者肆無忌憚或倚其粗猛公肆欺淩或恃其年老不顧廉恥𨿽同堂列坐不異路人是以政令乖違民受其害欲乞稍有更張以別善惡下都察院覆奏謂齡之言誠中時斃請自今佐貳首領官有貪暴殃民倚彊恃老欺壓正官者許正官具奏黜退正官有贓濫不法政令乖方者許佐貳官申稟舉行各止問正犯應淂罪名若彼此皆貪因私忿致爭者方以同僚不和問斷庶循良者淂行其志而粗暴者知有所警從之

○授進士馬子聰倪天民李岱爲南京給事中子聰禮科天民兵科岱刑科蔡餘慶蔣恭爲中書舍人

○丙戌升山東臨淸縣爲臨淸州以館陶縣及丘縣隸之仍屬東昌府從巡撫都禦史錢鉞奏也

○開設四川重慶府璧山縣陰陽醫學及僧道會司

○巡撫宣府都禦史張錦言近歲沿邊守備等官不以邊事爲重或縱令軍余還家耕種或令辦納工作出境樵采以致胡虜乘虛多被殺虜況四海冶堡密邇山陵所系尢重而各官曾不究心樵牧如故請嚴爲之禁今後一應官員有使令軍余出境樵獵啟釁招寇者杖一百罷職充軍瞭望軍余脫走回家者比守禦城池在逃律論三犯者絞提調等官私役賣放墩軍三名以上者縱無失機亦降一級調極邊帶俸其在陵寢禁山之後樵采林木者從重問遣下都察院覆奏請行各邊禁約賣放墩軍者一名以上降一級禁山樵采依正統二年欽降榜例行從之

○先是成化二十二年及二十三年冬虜連入蘭州境殺虜居民二百餘人掠孳蓄以萬計守備都指揮僉事張雄等匿不以聞反冒報功次下所司勘問久不淂實復命給事中胡瑞會巡按禦史覆之始淂本末乃具﹤鋶﹣釒﹥雄及太監藍蕙防守無備致賊連歲深入而都督同知白﹤王已﹥都指揮僉事白珍李從各擁兵不救雄隱匿罔上其罪尢深太監歐賢巡撫都禦史賈奭兵備副使邊完俱素無備禦及巡按禦史呂璋副使翁遂陸珩參議劉憲髙弼參政馬震僉事楊純等勘事遲違俱有罪而都指揮楊義部下所傷不多陳縉有追獲所掠之功差可少贖下三法司詳讞以聞獄具淂旨藍蕙降左監丞張雄降三級白﹤王巳﹥邊完白珍李從降一級陳縉楊義俱贖罪還職呂璋等各停俸三月歐賢降敕切責賈奭已致仕宥之

○是日巳刻日生交暈又生左右珥白虹彌天良久散

○丁亥兵部奏比者鎭守內官及宗室之親往往違制乞升武職非所以重惜名器況天下財賦歲徵不足以供歲用所在倉庾空竭閭閻窮困廩祿濫費將何以充請自今凡違例奏請者一切停罷上從其言仍命該科官識之後有妄比事例夤緣乞升者指實劾奏

○京城徳勝門晏啟赴操軍士爭門蹂死者十七人錦衣衛帶俸都指揮僉事王泰坐督視無法下法司贖杖還職

○巡撫湖廣右副都禦史梁璟言前奉旨修理襄府今工完者已十七八但徳安諸府縣歲歉夫匠難於僉角�羊而督工太監張興等原帶來匠官人等五十餘人月支廩餼約用銀百五十餘兩所費悉出於民誠爲艱困乞召興等還而釋軍民之赴役者惟令本府護衛軍校餘丁以漸修理功亦可成事下工部覆奏從之

○戊子升浙江道監察禦史劉信南京廣西道監察禦史黎鼎俱爲廣西按察司僉事

○賜致仕太子太保戶部尙部兼謹身殿大學士劉珝之父昺祭葬如例昺嘗受封如珝之官也

○命萬全都司萬全左等衛屯田被災四分以上者蠲其租

明孝宗敬皇帝實錄卷之二十三

弘治二年二月己丑朔太子太保兵部尙書餘子俊以疾乞致仕上曰卿有疾宜善加調理不允所辭

○給秦王誠泳祿歲萬石米鈔中半兼支

○庚寅淸理兩淮鹽法戶部左侍郎李嗣言兩淮運司遞年掣過引鹽無慮百餘萬而�人所繳截角引目十無二三不嚴爲之禁則姦�影射無已鹽法爲之益壞下戶部覆奏請通行各鹽運司提舉司每歲造冊繳部以憑稽考從之

○辛卯四川布政司奏往年湖廣饑曾借四川銀二萬五千兩充歲輸貴州軍餉之數今四川饑乞以弘治元年該輸貴州折糧布銀二萬四千兩存畱備用且以補原借之數其成化二十三年至弘治元年戶部原派供應物料銀一萬五千兩有奇更乞停徵以俟年登補角�羊下戶部覆議從之

○晉府送所選儀賓赴京禮部言內二人年尙幼宜送本府教授處讀書三年待其長成方許成婚且請限以年歲通行禁約上曰今後各王府選擇儀賓湏年及十五以上人物長成者始許具奏成婚如以幼小不稱之人朦朧選奏其長史教授等官俱治以罪

○壬辰賜岷府蒔竹縣主並儀賓汪徳隆誥命冠服如制

○內閣大學士劉吉等上﹤鋶﹣釒﹥言欽蒙皇上命太監韋泰等傳奉

聖意以一冬無雪春初風旱又四川奏報地震災異頗重欲求所以弭災之道且欲致祈禱臣等仰惟皇上卽位以來維新之政以次舉行今當歲首𨿽或天道欠順只宜鎭靜以安人心所當慮者今海內軍民困苦財物匱竭在京府庫空虛軍伍中食糧影占者多操練淂用者少又加以各處營造不淂休息在外倉廩無糧饑荒無所賑濟但恐民貧盜起天下不安伏願皇上常思祖宗創業艱難凡百財物用度皆取於民間其來不易湏務撙節有希恩求賞者阻之有修造工程者止之乘輿器用可仍舊者仍之有進言讒謗暗意傾人者當加屏遠不宜輕信如此則內政淸潔至於各衙門政事缺失大臣有直言奏請一切準行不爲僥幸所惑庶幾天變可弭若祈禱之事湏待二月半後另議舉行古人有言應天以實不以文臣等庸劣不能盡職輔成聖政謹述愚見具題上納之

○戶部右侍郎吳原乞歸省祭許之

○賜泰寧衛朝貢都督撒因孛羅朵顏衛都督阿兒乞蠻福余衛都指揮同知朵羅干等衣服彩叚等物有差撒因孛羅等具奏乞增進貢人數及賞賚下禮部覆奏以舊有定制不敢擅易宜令譯者諭知此意從之

○癸巳以四川旱災截湖廣歲漕京倉米二十萬石賑濟遣戶部郎中田鐸同漕運參將郭鋐督運至夷陵州等處聽四川布政司遣官就彼交收仍遣戶部郎中江漢先赴四川會巡撫等官從宜賑濟

○命以原賜故太監金興肅寧縣田二百一十頃給民佃種畝徵銀三分

○兵部再議給事中王綸郎中陸容所奏在閒侯伯駙馬隨操讀書事請於五軍營別立一隊以處之悉聽提督大臣五日一操每季以兵家諸書並五倫等書呈國子監祭酒司業課其日程令在家誦讀季終赴監校驗如有文義未通卽爲講角�羊至年三十而止及國公已襲爵而在閒者亦如此例詔可旣而禮部以爲按季讀書肄習太簡季終赴監考校太疏請令除該操日外餘日每朝後卽詣國子監讀書習禮其有怠惰者具名以聞從之○甲午內閣大學士劉吉等奏欽蒙皇上取祈禱祝文臣等因思卽今天气未降地气尙凍農工未興舉所以昨日具奏意望待二月半後另議仰惟皇上憂民之切惓惓如此但臣等不知此意出於皇上聖心一念之誠抑左右之人見今久無雨雪欲勸舉行也若出於聖心一念之誠當從臣等所言二月半後舉行若出於左右之勸此必姦人因此月初七日月在畢宿是將雨之候以此乘機勸上祈禱幸而淂雨彼將借此以惑聖聰欲復李孜省鄧常恩故事希求升賞皇上因此亦將謂天意可以祭禱而回不復修人事以爲應天之實也臣謹按詩經有雲月離於畢俾滂沱矣書經云星有好風星有好雨月之從星則以風雨角�羊之者曰月行東北入於箕則多風月行西南入於畢則多雨此皆古人成說可信者當先帝時李孜省等淂志一時貽笑萬世今倘又有此事臣等實不敢奉旨卽撰祝文稿以進乞將勸言之人暫加疏斥待二月半後皇上齋心祈禱但自盡其誠至於雨澤有無亦未敢取必於天也﹤鋶﹣釒﹥奏上復納之

○先是以貴州糧少布按二司堂上官及三司首領官於任所月各支俸二石府縣以下官月各支一石餘俸俱原籍關支至是四川守臣言地方災傷而川人之仕於貴州者尢眾請暫令於任所支給從之

○命畱守左衛致仕都指揮同知祁昇之子靖代原職指揮使

○乙未以水災免直隸營州天津密雲等十四衛所弘治元年屯田一萬二百二十一石艸五千九百六十七束順天府霸薊等九州縣秋糧三千四百一十石艸一十萬四百三十一束○丁酉釋奠先師孔子遣吏部尙書兼謹身殿大學士劉吉行禮

○夜月犯井宿東扇北第一星

○戊戌祭太社太稷

○遣順天府官祭先農之神

○中書舍人吉人言頃者四川災異非常乞斷自聖心側身修行詔求天下臣庶能直言極諫者以匡治理而所遣賑濟四川郎中江漢恐非其才請精選四使分爲四道又擇有才禦史巡按以理荒政如給事中宋琮陳璚韓鼎禦史曹璘郎中王沂洪鐘員外郎東思誠右評事王寅考滿知州劉槪理刑知縣韓福皆堪備四使之選而巡按則湯鼐可以當之上曰修省求言已屢有詔旨江漢於四川賑濟亦未見不當吉人何肆言紛擾其置之○丁酉釋奠先師孔子遣吏部尙書兼謹身殿大學士劉吉行禮

○夜月犯井宿東扇北第一星

○戊戌祭太社太稷

○遣順天府官祭先農之神

○中書舍人吉人言頃者四川災異非常乞斷自聖心側身修行詔求天下臣庶能直言極諫者以匡治理而所遣賑濟四川郎中江漢恐非其才請精選四使分爲四道又擇有才禦史巡按以理荒政如給事中宋琮陳璚韓鼎禦史曹璘郎中王沂洪鐘員外郎東思誠右評事王寅考滿知州劉槪理刑知縣韓福皆堪備四使之選而巡按則湯鼐可以當之上曰修省求言已屢有詔旨江漢於四川賑濟亦未見不當吉人何肆言紛擾其置之○夜月犯天樽西星

○己亥命廣西布政司右參議王珦冠帶閒住珦先任戶科右給事中及升今職以疾不能赴乞仍以原職致仕吏部言珦巳升參議難以原職致仕而外官年未及六十五歲者止應冠帶閒住故有是命

○致仕右軍都督府都督同知宰用卒用由四川寧川衛指揮使累升都督僉事鎭守威茂疊溪等處成化十一年卽原衛致仕十二年錄舊功升都督同知至是卒賜葬祭如例

○以水旱災免直隸蘇州府衛並山西太原等府衛弘治元年秋糧災四分以上者

○召湖廣四川淸軍禦史還京以地方災傷也

○申刻日生左珥色淡右珥色赤黃良久云蔽之○庚子命山東河南二布政司起運保定涿易良鄕等倉夏稅秋糧自弘治二年以後本色與折色中半收納折色石收銀七錢視米值髙下準給官軍俸糧而省其餘以備存積其舊欠該徵者石折收銀四錢從戶部請也

○辛丑遣戶部右侍郎葉淇祭太倉之神

○遣順天府官祭宋丞相文天祥

○命發銀二萬兩給四川成都等府饑民爲耕種之具其四川吏典有納米二十五石以助賑給者初役準送部免考就辦事一考者就撥京考兩考者就給冠帶依次選用承差著役一年者納米三十石二年者二十五石三年者二十石未參候缺一年者五十石二年者四十五石三年者四十石四年者三十五石俱送部免辦事給冠帶入選知印比承差遞加米五石狹西雲貴吏典每等各遞減五石陰陽醫官僧道官有缺許堪補者納米二十石送部免考選用凡該納米而願納銀者每石銀二兩軍民人等納銀至一百兩者授正七品散官八十兩者正八品六十兩者正九品願照時值納米與谷者聽年終而止

○命故建平伯髙遠過支祿米五月免還官

○命府軍衛帶俸指揮使李端守備河南南陽會州衛帶俸署都指揮僉事魯廣分守密雲古北口中都畱守司帶俸都指揮梁瑄守備蘭州

○壬寅建州左等五衛都督等官脫羅等二百五十九人奏乞襲升兵部覆奏言脫羅等二百四十人於例不合卜疊捏等二人宜襲替原職乃塔等十七人是授職二十五年之數宜升一級從之

○是日辰刻日生左右珥色赤黃隨生背气色靑赤又生半暈交暈抱气格气各色淡良久散

○四川威州地震有聲如雷

○南京見老人星見丁位色赤黃

○甲辰開設廣東從化縣屬廣州府割番禺縣之獅子嶺南海縣之慕徳裏二巡簡司隸之

○命原遣戶部郎中江漢專賑濟四川成都順慶保寧潼川及嘉定眉卭雅龍諸州縣別遣郎中王宏分賑敍州重慶夔州馬湖諸州縣從左都禦史馬文升言也○山西代州天鳴

○丙午先是以四川饑議將蜀王原乞土地利息稅司課程勸扣一年更請王量借榖種銀兩以應急用而於秋收歸償至是王奏云利銀已費盡第別發銀五千兩榖五千石應用戶部覆請上降敕獎勵所借銀榖就準勸扣利銀之數

○命東勝右衛指揮使張玙守備紫荊關

○丁未

景皇帝忌辰遣儀賓王憲祭陵寢

○監察禦史陳景隆等言比以四川災荒遣官賑濟中書舍人吉人妄奏所遣官不勝任使請攺命禦史湯鼐等詆抗成命私立朋黨乞治其罪淂旨下吉人於錦衣衛獄俾自引其黨吉人以禦史湯鼐曹璘主事東思誠知州劉槪理刑知縣韓福等對禦史陳璧等復言璘福思誠非其黨惟鼐槪及主事李文祥庶吉士鄒智知州董傑數人暮夜互以詩酒相結納自相標榜詆毀時政槪嘗饋鼐白金且貽之書謂夜夢一人騎牛幾墮幸鼐以手挽之淂不僕又見鼐手執五色石引牛就正路因思人騎牛爲朱字以爲鼐殆有扶持社稷之力是爲其黨乞並執文祥等究問上曰吉人等妄言亂政交通賄賂錦衣衛其執鼐槪文祥智傑並鞫之璘福思誠姑置不問

○以四川旱災暫停本年織角�羊生絹

○是日曉刻金星犯壘璧陣東第六星月犯心宿西第一星○戊申巡視浙江刑部左侍郎兼都察院左僉都禦史彭韶乞致仕上曰彭韶可用心巡視地方淸理鹽法不允休致

○淸理兩淮鹽法戶部左侍郎兼都察院左僉都禦史李嗣奏請令各處巡鹽禦史稽察各年鹽課至次年六月不完者官攢分司官停俸任內三年不完者遞降一級運使六年不完者如之戶部覆議從之○兵部尙書餘子俊等言近戶部奏準移漕粟二十萬石至夷陵州濟四川饑民但湖廣亦饑恐四川未獲濟而湖廣待哺之民或生他變請敕漕運參將郭鈜整兵護送冀於萬全仍請敕撫治鄖荊襄湖廣鎭巡等官加意飭兵備用固南京上流庶幾有備無患從之

○夜月犯天江南第一星

○己酉吏部言南京文職官員應請給初授升授散官勛階者請行南京吏部每年限正月內備咨本部以便奏請從之

○南京沿江蘆場俱系軍民開墾辦納糧課及各窯廠采取供用柴薪成化初江浦縣界新生沙洲六叚縣人先後告官承業以補沈江田畝之數洲與內官監原撥蘆場相鄰江東巡檢司舊管工部蘆場二所亦相比近瓦屑壩下有廢官房酒樓一區石城門外有湖池一所舊嘗收積木料及蓄放水獺老鴉其後事已悉賦居人歲供稅銀百五十兩於守備廳公用太監黃賜時姦人悉以獻於三廠指爲原撥供用之數賜及後差太監張本等受之盡收其利而歲額租課復責償諸人相承至太監蔣琮不攺成化二十三年詔書令投獻山場湖蕩地土悉歸於民縣人相繼奏言下南京監察禦史姜綰等覆按而琮屢以揭帖屬托使斷歸三廠綰等遂連名劾琮謂以守備重臣與小民爭利假公事以飾私情用揭帖而抗詔旨揚言陰中協以必從因歷數琮變亂成法欲以內臣爲言官一罪也妒害大臣妄奏都禦史秦紘二罪也怒河閘官失於迎送而欲奏罷之三罪也濫批詞狀送各衙門不由通政司四罪也分差內官於錢糧處所縱其侵漁五罪也按季取受班匠工銀六罪也收畱罷閒都事林時用撥置害人七罪也官員稍不順承輙查腳色陰加察訪驚疑人心八罪也妄奏主事周琦管庫欺罔朝廷九罪也保舉罷革內臣竊陛下之權使恩歸於己十罪也且今士夫側耳人人自危軍民負苦怨聲載道乞下琮於理明正其罪以爲懷姦壞事之戒刑部覆奏謂琮處事乖方以致言官劾奏第所言琮罪必須覆按請移文南京刑部會同都察院大理寺等官勘處奏報上命如議行之

○降狹西行都司都指揮同知孫璽爲甘州左衛指揮使帶俸璽守備山丹虜入所部殺掠人畜下巡按禦史逮問擬其罪充軍淂旨降二級

○庚戌命再運太倉銀三萬兩於四川以助賑濟

○辛亥太子太保兵部尙書餘子俊卒子俊字士英四川靑神縣人景泰二年進士授戶部主事進員外郎知西安府西安水鹵不可食子俊鑿渠引潏河水貫城中以達於渭公私便之成化初升狹西右布政使滿四之捷在軍中贊畫爲多轉浙江左布政使擢右副都禦史巡撫延綏東自淸水營之紫城砦西至寧夏之花馬池剗崖窒隙爲敵臺崖砦聯比二千里不絕徙定邊安邊二營於近地請立楡林衛墾緣邊棄地爲屯田凡戰守之具略備自是虜過城下必咋指相顧不敢近又請以大同宣府山西遊兵備河套要地歷轉右都禦史移鎭陜西督責逋賦以嚴辦稱修涇陽廢堰漑田千餘頃鑿南山道直抵漢中以便饋運徵岷州番斬首四百級捷聞召拜兵部尙書加太子少保決事精敏而尢務持正都禦史陳鉞希太監汪直意啟釁邀功上﹤鋶﹣釒﹥極論之至忤上意蒙詰責眾皆錯愕獨引咎言皆臣子俊所爲後鉞亦竟淂罪去丁母憂服除攺戶部總制大同諸軍事紀律一新虜再引去師還加太子太保復出行邊築宣府大同外城置樓櫓造戰車數千輛爲練武圖以教士卒錦衣衛千戶韋瑛挾太監汪直勢爲姦惡謫戍宣府誣告人及子俊奏之卒抵罪斬於都市時論快之尋以兵部尙書召俄攺左都禦史復出鎭大同有論其築邊墩糜財病民者落太子太保以左都禦史致仕未踰年復召爲兵部尙書還太子太保憲宗升遐力求去臥病公署猶手削奏稿陳禦盜弭災之術﹤鋶﹣釒﹥三上未淂請而卒上輟視朝一日賜寶鏹萬貫給棺斂具贈特進光祿大夫太保謚肅敏官其孫一人子俊沈毅寡言慱達有才略論者謂其所施設在狹西爲多在延綏功尢卓絕邊人利之至今及用於北邊時與地異而行之不疑其招物議以此然憂勤爲國始終不變一時臣僚亦罕有其云子寘錦衣衛指揮僉事

○長河西宣慰司番僧綽思吉領占把藏卜等七百人冒稱烏思藏所遣朝貢到京禮部譯淂其情請量減賞賜以示薄責之意從之

○錦衣衛左所鎭撫孫璟乞襲其父純宗指揮同知職兵部覆奏璟以宣廟戚裏世受國恩其應襲與否惟上所裁詔璟襲指揮僉事

○河南開封府晝晦如夜黃塵障天赤光如火○癸丑命掌鴻臚寺事禮部左侍郎賈斌之孫一陽爲國子監生從斌請也

○甲寅升赤斤蒙古衛都指揮綽失加爲都督僉事舍人管卜兒加試所鎭撫以其有擒獲虜賊功也其部從及陣亡被傷者給賞有差

○太僕寺少卿彭禮等言順天府寄餋馬匹日漸消耗而民力愈困乞將弘治二年各處年例���田�用馬許其銀馬中半起角�羊每匹折銀十兩庶角�羊馬者不失常額餋馬者不至久困下兵部覆奏淂旨準暫行一年不爲例

○乙卯升都察院左都禦史馬文升爲兵部尙書仍提督團營操練

○降狹西按察司兵備副使邊完爲雲南布政司左參議坐兵備蘭州虜入寇掠也

○丙辰淸明節遣駙馬都尉蔡震遊泰分祭長陵獻陵景陵裕陵茂陵文武衙門各分官官陪祭

○遣儀賓楊淳祭景皇帝陵寢

○遣內官祭恭讓章皇后陵寢

○賜趙府湯陰王庶長子名曰祐橡韓府輔國將軍徵鋷嫡子曰偕溛庶人徵鍒二子曰偕潎曰偕漼晉府輔國將軍奇潭第四子曰表欞奇潝長子曰表枌鎭國將軍奇氵�賀第二子表榬代府寧津王第三子曰聰�氵八月�鎭國將軍成鍋第三子聰溴

○丁巳中宮千秋節免命婦朝賀

○賜各王府慶賀官員人等鈔幣有差○召總督兩廣軍務南京都察院右都禦史屠滽回京掌院事

○降山東按察司按察使張﹤王巳﹥爲廣東布政司右參政以擅釋重囚爲巡按禦史所劾也

○命府軍前衛故帶俸署都指揮僉事孫庸之子奎襲原職指揮僉事

○命右軍都督府帶俸致仕都督同知魯鑑之子麟代爲莊浪衛指揮使仍加升都指揮僉事管束土軍明孝宗敬皇帝實錄卷之二十四

弘治二年三月己未朔以災傷免狹西西安延安臨洮鳳翔鞏昌慶陽平涼等府衛弘治元年秋糧三分之二

○四川布政使司右參政吳禋訐奏巡撫四川右副都禦史謝士元不法事命召士元還京仍以所奏下巡按禦史核實以聞

○庚申運太倉銀六萬四千五百餘兩於遼東六萬兩於狹西寧夏甘肅三萬兩於楡林城五萬兩於大同以備邊儲

○申刻金星晝見於未位

○辛酉升湖廣按察司副使侯恂爲山東按察使

○命故建平伯髙遠之弟進襲伯爵先是遠自言年踰八十𨿽有一子亦痼疾乞以同母弟進襲爵事下吏部至是遠卒其妻復奏遂有是命

○昏刻火星犯鬼宿

○壬戌詔免崇王見澤來朝王太皇太后子也自以之國十六年久違定省欲援襄王例來朝禮部言王國地方災傷宜愼守封疆未可輕動恐貽他患

上曰王朕至親欲許朝見太后因淂敍親親之誼卿等旣以地方藩屏爲重義難獨違乃貽書止之

○崇徳大長公主卒公主英宗睿皇帝苐六女也母安妃楊氏景泰三年生成化二年冊爲崇徳長公主下嫁駙馬都尉楊偉弘治元年進封大長公主至是卒年三十八訃聞輟朝一日賜祭葬如制

○先是各邊閒地嘗募軍余團種收其所入折銀補買官馬已而奉詔書例作屯田徵納子粒至是大同鎭巡等官言折銀買馬便戶部因兩具以請命依詔例行之

○癸亥升狹西按察司副使丘鼐爲右僉都禦史巡撫四川

○太保兼太子太保襄城侯李瑾卒瑾直隸和州人景泰初兄珍卒無嗣其母以庶兄璉貌不揚命瑾襲祖爵襄城伯天順五年領三千營將軍侍衛八年提督五軍營掌後軍都督府事成化三年徵四川大壩蠻以功進封流侯尋加太保兼太子太傅久之兼總督十二營至是卒輟朝一日賜祭葬如例瑾性度寬厚能禮賢下士襲爵之後待璉甚厚璉後爲錦衣衛千戶鎭撫司理刑卒撫璉子鄌如巳子瑾卒子黼襲襄城伯未久亦卒無嗣令鄌竟嗣焉

○命司禮監太監韋泰兵部尙書馬文升會同提督京營文武大臣簡閱各營士馬

○京師連日黃塵四塞風霾蔽天

○乙丑升總督漕運都察院左副都禦史秦紘爲右都禦史總督兩廣軍務兼理巡撫召巡撫宣府左僉都禦史李介回京理院事

○以東安良鄕二縣田六十餘頃賜駙馬都尉黃鏞而以鏞原受賜永淸縣田二百八頃賜皇親錦衣衛指揮紀貴

○虜寇宣府獨石馬營殺傷邏卒執千戶劉忠以去詔逮問守備署都指揮張廣左監丞陶亮分守參將繩律太監楊聰姑宥之

○丙寅命保國公朱永掌後軍都督府事遂安伯陳韶掌右軍都督府事

○直隸魏縣學生嶽琳獲盜十一人巡按禦史上其功兵部言琳方以次應貢請免其考試送國子監讀書仍請諭天下生員毋淂效尢以壞士風從之

○裁革狹西行太僕寺少卿一員寺丞一員苑馬寺少卿一員寺丞三員長樂靈武每監監副二員先是巡撫狹西右副都禦史蕭禎奏請減行太僕寺官兵部覆奏洪武中設狹西甘涼行太僕寺永樂間復於平涼設苑馬寺所屬有長樂靈武同川威遠熙春順寧六監開城等二十四苑各置官屬凡茶馬並番夷貢馬悉送寺苑收牧平涼地廣善水艸馬大蕃息牧常數萬匹足充邊用正統以後邊備漸弛北虜知平涼饒馬屢入寇掠馬以去馬遂日耗久之遂裁革同川等四監泰和等十九苑今所存寺監官言者每請裁革是惜小費而忘備邊之大計恐馬政遂廢不可復矣請量裁省爲宜故所減止此餘如故

○初陳黼作亂嘉興禦史楊亨劾知府徐霖守禦千戶白鑑並浙江左參議李昊僉事汪山俱下獄擬霖等不應贖杖還職浙江按察司復以爲言命白鑑降一級調邊方昊山巡守不嚴致盜賊縱橫難居方面對品調別用霖如所擬

○戊辰賜代府鎭國將軍成金�闐成金�閭楚府奉國將軍顯橰榮滹鎭國中尉顯樜趙府輔國將軍祐橪遼府輔國將軍寵洽恩鐰奉國中尉恩鍰奉府奉國將軍誠溥誥命冠服如制○己巳吏科都給事中宋琮廣西道監察禦史劉鳳翔等劾新升巡撫四川右僉都禦史丘鼐素附李孜省夤緣進用前總督漕運軍民怨讟爲科道彈劾降調未久不宜復居重任不允

○狹西大亦轄等族番人審中果等阿著等族番人板節等車剌等族番人札古等來朝貢馬及盔甲等物賜衣服彩叚等物有差

○致仕少師兼太子太師吏部尙書華蓋殿大學士萬安卒安字循吉眉州人正統十三年進士選爲翰林院庶吉士授編修升左春坊司直郎兼編修尋升右春坊右中允攺尙寶司丞俱兼編修轉侍講升學士詹事府少詹事仍兼學士升禮部左侍郎成化五年命兼學士入內閣參幾務升本部尙書加太子少保攺戶部兼文淵閣大學士孝廟出合攺吏部兼謹身殿大學士加太子太保光祿大夫柱國歷少傳兼太子太傅太子太師華蓋殿大學士進少師二十三年致仕至是卒訃聞輟朝一日贈太師加特進左柱國謚文康賜祭葬如例安狀貌魁岸儀觀甚偉自未苐時人皆知爲偉器及官翰林受知憲朝在內閣者幾二十年恩禮隆厚而又當海內熙洽之餘其遭際可謂盛矣顧其爲人外﹤宀十見﹥內深惡人異巳若禮部侍郎邢讓國子監祭酒陳鑑司業張業皆以無罪誣罷官蓋安與學士彭華謀居多而吏部尙書尹旻之淂禍則尢華所媒檗而安陰主之也是時指揮萬通爲昭徳內妃兄弟有寵安以同姓結通爲族已而通妻王氏母來自博興王謂其母曰嘗記家貧時以妹與人爲娣今何在也母曰第記爲四川萬編修者也遂歷訪之則知編修固安早年官也於是妹呼娣小字曰翠兒娣亦呼妹曰翠蓮悲喜交集而安與通眞爲姻婭矣乃復爲通爲久固計而江西人李孜省鄧常恩時以左道獲寵因使華通孜省常恩爲助而安益陰厚之以是安勢益盤據凡才賢勝巳者持正不趨附者皆妒嫉之如王恕馬文升耿裕秦紘焦芳輩皆相繼斥逐者甚多也而旻之事特爲尢著云先是雲南曩罕弄據寶井以叛木邦木邦時告急上下方擬討之以地遠不卽決至是曩罕弄乃遣使以重賂啖安求自立時大學士劉珝劉吉皆謂不可安利其賂乃力主以安撫司授之由是邊患迨於今不息蓋安柄用旣久所建白惟狹西人饑相食嘗請以四川山東山西等處生員人粟而當時言者又謂輕賫則買米無從載運則道路多慮緩不及事用是末年亦往往益斥逐名士以箝人口時𨿽側目然未敢有攻之者會孝廟卽位有詔不許言官風聞紏劾眾遂嘩然謂詔艸乃安所爲以自爲己地者適禦史湯鼐詣內閣安語以故曰此裏面意也鼐因奏古之大臣善則歸君過則歸己今安過則歸君無大臣體姦邪不可用不報而庶吉士鄒智又劾之智亦蜀人安雅所愛者由是禦史文貴姜洪等列安十罪極論之至有面似千層鐵甲心如九曲黃河之語老瓢老象之謠卽日中官至內閣摘去牙牌勒令致仕中外稱快蓋安之輔政惟黷貨好內以利其身家爲事而於人才治體漠不槪意又慮人以是議已遂益結勢力威以制之故得致仕人猶以爲幸而子孫皆衰替甚矣

○攺注金吾左衛帶俸都指揮僉事徐賢於中都畱守司領京操軍

○開設廣東從化縣及從化守禦千戶所總鎭兩廣等官太監韋眷等奏廣州番南二縣楊武已由等都大朗郭塘等堡山勢凶惡人性彊梗賊徒流劫不時官司遙遠難於撫治橫潭村在諸堡之間山川秀麗水路並通四五里程袤廣周圍約欲於其地添設從化縣治儒學陰陽醫學以治教之仍設從化守禦千戶所卽調廣州左右等衛千百戶童英等十二員領軍屯守事下戶兵二部覆議從之

○兵部奏先以廣西地方有警奏調湖廣官軍萬餘人分爲兩班赴潯州柳州斷藤峽等處哨守類多死於瘴癘幸而生者往往逃竄人情畏懼如就死地本部曾移文兩廣總鎭等官欲量減上班官軍到班之日俱畱廣西城操而廣西在城並鄰近官軍發邊防禦總鎭等官會奏以爲廣西賊寇冣爲猖獗軍士冣爲凋敝況湖廣苗蠻廣西猺獞互相侵擾故湖廣官軍𨿽戍廣西亦所以自爲難從量減但地方瘴气有無輕重不同宜將湖廣輪班官軍原在瘴輕地方者仍舊其寶慶等七衛之在梧州九溪等三衛之在柳州者通行掣出內撥寶慶寧遠永州三衛官軍守柳州又撥九溪永定常徳三衛官軍兌全州灌陽等處土住官軍守梧州其長沙衡州嶽州夷陵四衛所官軍俱畱廣西城以時更替巡哨府江一帶若聲息有緩急官軍有多寡止許於前項地方相機增減仍各造營房撥醫士使居處淂所疾病有托庶幾人情相安邊守不廢其言可行從之

○庚午升欽天監監副吳昊爲本監監正

○巡撫湖廣都禦史梁璟奏免徵湖廣歲運兩京安慶廬州貴州等處本色折色糧六十四萬石並兌軍漕運糧二十五萬石以紓民困令運軍如所免兌運之數支運淮安等處水次倉米於京通二倉以足歲漕之數下戶部覆議從之

○初南京錦衣衛指揮僉事徐伯﹤宀十見﹥以傳升例降百戶至是自陳先世爲仁孝皇后之親中山武寧王之後乞復原職許之

○辛未命巡撫江西都察院右副都禦史李昂總督漕運兼巡撫鳳陽等處巡撫福建右副都禦史王繼巡撫宣府

○宣府鎭巡官奏請關給圓牌以便軍中之用工部言內庫所貯牌不多宜如原奏數半給之繼此則依甘肅各邊例令萬全所屬衛所於歲造軍器內每季兼造圓牌十副貯庫備用從之

○壬申以久旱命十六日爲始致齋三日至十九日遣英國公張﹤棥心﹥告天地新寧伯譚祐告社稷平江伯陳銳告山川是日遂雨一晝夜至十八日又大雨遠近沾足○癸酉巡按直隸監察禦史宋鑑言隆慶衛官軍俸糧每歲春夏秋三季俱於京倉支給不便下戶部議自八月至十月俱於本處給銀十一月至正月給米餘月仍舊從之

○升錦衣衛百戶楊璽爲副千戶璽駙馬都尉偉之子也

○甲戌巡撫四川右副都禦史謝士元移文兵部言親歷松茂一帶邊方右參將韓雄住茂州去土地嶺茅香小關神溪土門桃坪等六關堡甚近左參將白珍住小河千戶所去六關堡千餘里猝然有警應於應援乞以六關堡地方令韓雄協守提督令白珍協守小河安綿等處至壩應堡爲止兵部覆奏從之○命成山伯王鏞神機營管操

○丙子海西建州等衛野人女直都督完者禿等建州毛憐等衛野人女直都督等官康泥等來朝貢馬貂皮賜宴並衣服彩叚等物有差

○丁丑命所司給江夏王均鋷修蓋府第價銀八百兩以年久敝損故也

○戊寅命實授南京都察院理刑博士吳玉榮知縣陳崇爲南京監察禦史玉榮湖廣道崇山東道

○調浙江按察司僉事汪山爲雲南曲靖軍民府同知以分巡嘉興府被彊賊劫庫獄也

○劉槪等旣就獄具服其往來私交妄議朝政缺失及臣僚賢否而槪又與湯鼐書假夢譽言數遺金幣事皆實刑部因擬槪比造妖言律斬鼐風憲受財當流而吉人李文祥鄒智皆浮躁淺露送吏部查處韓福東思誠曹璘俱無罪獄上上曰劉槪捏造妖言如擬處決湯鼐風憲犯贓發狹西肅州衛充軍吉人肆姦欺罔發原藉爲民李文祥鄒智私交妄議各降三級調邊任於是文祥降貴州興隆衛經歷智降廣東石城千戶所吏目時更化之初言路驟開新進之士爭欲以功名自炫互相標榜過爲訐激而湯鼐尢甚又多出不遜語當道有惡之者因劉槪事並欲寘之死地臺諫皆被風旨爭爲彈劾以希恩澤蔓引甚眾法司遲疑不敢決久之外議洶洶乃從末減云

○開設湖廣竹山縣吉陽關巡檢司○命封閉四川會川衛密勒山銀場以鎭巡等官言礦脈細微故也

○監察禦史司馬垔言今年正月以來陰霾晝晦地震山崩災異頻仍人心警駭臣切惟陛下天地之宗子也天心仁愛如此倘不加警畏何以盡事父母之

道乎臣近聞於道路有曰傳奉之途又將開矣中外奏﹤鋶﹣釒﹥頗不親覽矣前所斥內臣將取用矣蟒衣玉帶又濫與矣耳目之好又將舉矣言事忤旨者又將罪責矣陛下天性聰明必無此事然防微杜漸不可不嚴臣又聞有旨令南京織造闊副畫絹若果有之伏望陛下畱心於天下之大計絕意於耳目之玩好則敬徳日隆天眷日篤宗社靈長之福端在此矣

命下其奏於所司

○太僕寺少卿彭禮奏自成化二十二年以來畿內州縣寄餋馬死者二萬有奇責令一並買補恐人不堪請限在弘治元年二年者責成所司追買不及五分以上者掌印及管馬官停俸兵部以爲宜因請弘治三年以後買補不及數者削管馬官二級調邊任分管官擬罪奏請先期足者獎勵之其有盜賣買者各治以罪從之

○廣西濱州雨雹大如雞子擊斃牧豎三人並壞公私廬舍禾稼

○己卯命下錦衣衛百戶甄剛於獄以恃太皇太后戚屬累違例奏乞民地爲莊田也

○減定河間長蘆運司開賣陳積鹽課則例以場分髙下爲四等成化十三年至十六年見在鹽課每引價銀二錢至八分成化元年至十二年系遠年追補鹽課每引銀一錢至五分各以年歲久近爲差其虧折鹽課竈民願如數納銀者聽以監察禦史葛萱言舊則太重積課不售故也

○刑部尙書何喬新乞致仕不允

○罷江西福建巡撫官以盜賊頗息也

○夜月犯羅堰下星

○庚辰貴州安莊衛大雷雨雪雹壞麥苗並屋瓦

○壬午撫治鄖陽右副都禦史鄭時奉例考察不謹等官荊州府同知沈璧等四十二員巡撫貴州右副都禦史孔鏞巡按禦史包裕會考老疾等官普定衛經歷袁信等八員當黜吏部覆奏從之

○修京城九門內外墻垣堤岸

○癸未升監察禦史陳孜刑部郎中洪鐘河南按察司僉事朱漢狹西僉事李經俱爲按察司副使孜湖廣鐘江西漢經狹西

○調監察禦史姜洪爲山西夏縣知縣洪巡按湖廣與總督漕運都禦史秦紘因公事文移相激紘批詞云札付湖廣經歷司轉呈巡按監察禦史姜洪照詳施行洪亦批云布政司星馳差人咨稟淮安總督漕運官早行處置毋致臨期有誤國用於是紘奏洪越禮不遜事下都察院刑科參紘紛擾自傷大體都察院亦言巡按禦史令經歷司轉達巡撫都禦史於事體無礙上以事干名分命禮部會官議之於是吏部尙書王恕等言洪詞失大體刑科都察院詞涉偏向上曰洪批詞不遜有失大體難居風憲調外任刑科都察院僉都官偏向不公各罰俸一月

○賜遼府松滋王四書集注大明官制爲孝陰隲孝順事實勸善書各一部從其請也

○甲申賜蜀府榮縣縣主並儀賓周冠代府陽山郡君並儀賓張克恭程鄕郡君並儀賓靳宗哲遼府榖城郡君並儀賓吳伸靖江王府南河鄕君並儀賓王宗祐誥命冠服如制

○調監察禦史暢亨爲狹西涇陽縣知縣亨巡按浙江考察官員嘗奏按察司僉事鄒霶因公科罰霶亦訐亨用廩米多買肉面旣而刑部奉旨逮問擬亨贖徒還職上特命調外任

○以旱災免直隸鎭江府弘治元年秋糧八萬一千二百二十五石有奇艸七萬三千七百九十八包有奇

○命淮揚二府鈔關自弘治二年三月以後每鈔一貫折收米一升給淮揚滁和等府官吏俸糧至三年三月終如舊

○保國公朱永奏侯家營皇莊與三千營牧馬艸場接壤先已遣官勘立封界而管莊內臣今猶阻撓其間淂旨除皇莊五十四頃外餘皆撥回三千營牧馬○丁亥賜晉府鎭國將軍鐘鐙嫡長子名曰奇湝楚府通山王第四子曰顯檈奉國將軍榮淐嫡第三子曰顯柚徽王見沛庶子曰祐灌沈府鎭國將軍詮金�牒第二子曰勛渙遼府松滋王長子恩鈳庶子曰寵氵��鎭國將軍恩錍嫡第二子曰寵氵�皛秦府鎭國將軍誠淥嫡第二子曰秉桸輔國將軍誠洺庶子曰秉榩趙府襄邑王見沂庶第二子曰祐柢

明孝宗敬皇帝實錄卷之二十四終

明孝宗敬皇帝實錄卷之二十五

弘治二年四月己丑朔孟夏享太廟告憲宗純皇帝幾筵請神詣廟享祀

○遣內官祭司竈之神

○庚寅靖江王規裕薨王懷順王之子母妃谷氏景泰四年七月生成化七年冊封靖江王至是薨年三十七訃聞輟朝一日賜祭葬如制謚曰昭和

○辛卯賜山陰王府澄邁縣主並儀賓薛繼賢郃陽王府定安縣主並儀賓盧壽靈丘王府陸川郡君並儀賓趙定誥命冠服如制

○封錦衣衛帶俸都指揮使錢承宗爲安昌伯子孫世襲承宗髙祖通以軍功官至指揮使曾祖貴以孝莊睿皇后之兄升中軍都督府都督同知祖鐘及伯祖欽俱隨駕北徵死於王事父雄襲指揮使亦升至都督同知至是承宗祖母王氏援皇親王源封瑞安伯事例奏乞加封吏部覆奏故有是命

○給建平伯髙進祿米歲一千三百石本色折色中半兼支

○狹西洮州衛雨冰雹水湧髙三四丈人畜有渰沒者

○旌表孝子一人節婦六人烈婦一人黃璉江西南昌左衛軍余母疾剌血和藥母卒廬墓三年有羣烏集樹之祥旌其門曰孝行呂氏鳳陽府臨淮縣舉人顧昇妻劉氏鳳陽府潁上縣民梅春妻鄭氏廣平府雞澤縣民杜潤妻王氏趙伯讓妻李氏趙亨妻伯讓亨皆潤同縣人賈氏浙江海寧縣生員祝湍妻俱早寡守節至老無玷各旌其門曰貞節髙氏河南祥符縣民夏永昌妻夫亡慟哭不絕已而自縊旌其門曰貞烈

○壬辰賜工部尙書賈俊妻淑人李氏祭葬不爲例時李氏未受封夫人禮部言不當與特許之

○廣東左參政範鍈前任荊州知府時管糧通判等官侵欺官糧至二十餘萬石鍈失於覺察至是知府沃頖發之所司擬鍈監臨弗謹贖杖還職奏入上曰鍈掌郡事姦獘弗知可謂瘝官贖罪畢令冠帶閒住

○吏部尙書王恕以壽州知州劉槪比擬妖言坐死上﹤鋶﹣釒﹥曰槪所與湯鼐書詞固爲狂妄其夢有無亦未可知然推原其情不過以鼐屢﹤鋶﹣釒﹥時政得失不計利害意謂一時豪傑能盡諫職耳是亦互相標榜之過本非惑眾亂民之事今比妖言律論罪設有造如亡秦者胡之言不知更以何罪加之乞再賜裁處上曰劉槪造言引諭非類法司比律問擬未爲不當而卿所言乃如此姑系獄徐議之

○癸巳巡撫甘肅都禦史羅明奏甘州官軍積欠秋靑艸而總鎭等官各據艸湖相傳爲業請令退出給軍采艸飼馬而各官量給數頃戶部議給太監二百頃總兵官百五十頃副總兵監槍內臣各七頃其餘百頃以分給軍士各官旣有飼馬資不得復支倉場艸料從之

○甲午賜西河王府輔國將軍奇涯奇溹誥命冠服如制

○先是戶部奉旨起取南直隸各府州縣官庫銀三分之二以實內帑至是應天府奏本府所積數少請畱爲賑濟及科舉之用從之

○南京守備太監陳祖生等奏近者甲子等庫之火由各內官從人止宿其中所致自今南京內府庫藏凡積貯錢糧處所俱乞嚴爲之禁不得令人出入止宿從之

○直隸懷安衛及保安右衛地震有聲如雷

○乙未升廣東廣州府知府伍希淵爲布政司左參政戶部郎中方全工部郎中馬鉉爲左右參議狹西道監察禦史曹英四川道監察禦史李尙達刑部員外郎宋禮俱爲按察司僉事希淵廣東全鍈俱浙江鉉廣西尙達狹西禮山東

○降太常寺寺丞張暉爲本寺典簿令於文華殿書辦暉浙江鎭守大監慶之侄由承差任驛丞升至寺丞隨慶於浙江管押進貢後以巡視侍郎彭韶言取回京別用暉旣至吏部擬攺除外任暉自乞降品秩仍任京職從之

○淸理兩淮鹽法戶部左侍郎李嗣言兩淮運司自宣徳至成化末積欠鹽課五百餘萬引而近日有勸借鹽商銀米賑濟之令但成化十五年以前各場已無鹽可徵請令應支商人買竈丁餘鹽以補官引而免其勸借十六年至二十年者𨿽無鹽課猶有鹽價可支不足之數亦令買補而酌量勸借二十一年至二十三年者已徵鹽課八十一餘亦次第可完商人不得別買餘鹽仍勸借如數其弘治元年二年未開鹽課請令各邊姑停開中候本司徵課完日戶部差官同巡鹽禦史於本司發賣而以其價銀三之二充邊儲畱其一以補商人未支之價庶少寬貧竈之困而鹽課亦自此可淸戶部議謂嗣累次所陳淸理事宜皆籌畫無遺策此奏尢可久行請命嗣回部治事從之

○增給代府故鎭國將軍成均之幼子三人及故隰川王仕﹤土遂﹥等宮眷米歲一百石

○兵科都給事中夏祚等言致仕都督同知袁彬近嘗爲其子都指揮勛奏乞任用科道交章劾奏己得旨令勛錦衣衛帶俸不許管事今甫及一歲彬復爲勛奏辯希求進用乞斥絕之上曰旣汝等累有論列袁勛令帶俸如故

○南京太常寺神樂觀火焚廊房六十八間

○丙申淸理兩淮鹽法戶部左侍郎兼都察院左僉都禦史李嗣以疾乞致仕許之命給驛以歸俟病愈起用

○戶部以南京內外守備官之奏請借撥直隸附近倉儲一萬石補及滁州衛官軍俸糧俟江南各州縣歲運至日令南京各衛官軍俸糧就船兌支三月州縣旣不費腳價所餘米當有十萬餘石內以萬石補還今所借之數而別貯其九萬石於應天府爲預備之資從之

○丁酉敕太監苗逵往南京督造衛士紅氊襖及雨籠五千事

○戊戌禮部言山西密邇京師而代州等處又切臨邊境近解州天鳴有聲永和縣空中起火虹光墜地天鳴如雷今代州及振武衛復天鳴人馬盡驚請行鎭巡等官各加修省撫軍民練士馬以防寇盜從之

○命故太子太保兵部尙書餘子俊之孫承祖世襲錦衣衛百戶以子俊前巡撫狹西延綏及總督大同等處軍務累有軍功也

○巡按廣東監察禦史周南等言前擒獲叛賊三百九十三人在獄日久恐生他變請悉誅之其妻子給功臣之家爲奴都察院覆奏其事上曰據奏中所具事實俱宜寘之死但眾中豈無可矜疑者錦衣衛卽差人馳驛令巡撫都禦史秦紘等再加詳審分別等第奏來處治

○己亥命晉府寧河王鐘鏤歲祿一千石米鈔中半兼支

○庚子命晉府鎭國將軍鐘鉅弘治二年祿米於折色內攺支本色二百石以助母喪之費不爲例

○賜晉府沁源王幼埼四書集注詩傳各一部從其請也

○南京大風雨雷擊毀神樂觀祖師殿

○辛丑命太子太保吏部尙書王恕免午朝凡大風雨雪日早朝亦免之以恕屢﹤鋶﹣釒﹥衰老乞致仕也

○初湖廣無歲進魚鮓例成化七年鎭守太監始進二千五百斤十七年以後增至二萬一百二十二斤用船至十一二艘至是禮部以巡撫等官卹災之奏請止令有司減數進獻母重爲沿途軍民驛遞之擾上命鎭守內官造辦如成化七年之數船止用二艘科擾需索爲害者罪之

○壬寅命安昌伯錢承宗前軍都督府帶俸

○貴州淸平等處守備都指揮僉事劉縉遣軍士二人伺賊爲所殺贖杖還職

○甲辰仁祖淳皇帝忌辰上祭奉先殿

○夜月犯南斗杓第二星

○丙午敕河南按察司河北道官曰朕惟河南地方自衛輝迆北彰徳迆南多系直隸寧山山西潞州並懷慶彰徳四衛屯營而湯陰縣南十一里又屬大名府浚縣管轄橫隔南北因統束不一巡捕官兵不去巡視以致寧山等衛屯軍肆無忌憚在彼聚爲彊盜白晝劫財殺人深爲民害近者巡撫官以聞下廷臣議僉謂宜責成於河北道分巡官不妨本道公務兼管禁治前項四衛及浚縣盜賊仍受理詞訟庶可祛除民害敕至爾卽移文四衛令各該掌印官並巡捕官申嚴禁令鈐束所管屯軍俾各本分生理毌作非爲敢有似前稔惡不悛打劫截路者卽便督兵擒捕其平昔凶暴作賊有實迹可指者許管屯並鄰里人等首報緝捕或有潛避在外糾眾爲非者亦須尋襲捕獲仍行浚縣設立更鋪編定大甲置辦器械委官督領專一巡視以靖地方軍衛有司敢有恃頑抗拒怠慢誤事及地方復被盜劫者輕則量情責罰重則參奏拏問治以重罪分巡年滿將敕交付接管官然後回司受敕官員膺此委任俱要正己律人公勤督勵不許假此生事擾害致人嗟怨取罪非輕故敕

○鎭守山西太監劉政等奏山西連年災傷歲用不足乞將往年借撥宣府糧十一萬五千七百五十石取還或將京儲銀撥十萬兩或變賣河東運司鹽數十萬引以補王府祿米及文武官軍俸糧戶部言宣府所借糧年久難以取還運司鹽近例停止難擅開中京儲系供給邊方不當支與腹裏官軍今不得已令查山西所屬戶口食鹽自成化十七年至弘治二年已納鈔米關支者於河東運司關支賣銀折給祿糧每石不得過三錢仍暫以京儲銀四萬兩運去應用從之

○修滹沱河白馬口及近城堤共三千九百餘丈○丁未彰武伯楊瑾卒瑾始祖原籍應天府六合縣人成化卜四年襲父信伯爵命於後軍都督府帶俸弘治元年領紅盔將軍輪直宿衛至是卒訃聞輟視朝一日賜祭及葬如例

○巡撫湖廣都禦史梁璟奏湖廣歲饑民困而武當山道士濫費無厭請爲裁省下戶部議覆命原給油蠟香炷等各減三之一均州歲辦獐羊皮等料及戶口食鹽等鈔絹不許截畱以修宮觀有司軍衛月止撥丁夫三百五十人修理灑掃

○湖廣容美散毛二宣撫司及大旺安撫司唐崖長官司土官等各遣把事人等來朝貢方物賜彩叚鈔錠有差

○命安昌伯錢承宗歲祿一千石本色七百石折色三百石

○免福建福安縣銀礦課一年從鎭守太監陳道奏也

○時有詔革福建興化鄕巡檢司鎭守太監陳道等奏汀州鼓樓岡及﹤艸若﹥菜山俱山險多盜難於防守乞免革之而遷置於鼓樓岡﹤艸若﹥菜山仍增設一巡檢司爲宜兵部覆奏從之

○己酉免貴州布按二司首領官並所屬官明年朝覲以地方有警從鎭巡等官奏也

○庚戌仁祖淳皇后忌辰上祭奉先殿

○上以天气炎熱命兩法司錦衣衛將見監問罪囚笞罪無干證者宥之徒流以下者減等發落重罪情可矜疑並枷號者具奏以聞於是免死充軍者五人免死決杖發回養親者十人免枷號者二十一人

○禮部言河南地方於今年二月二十四日晝色晦冥如夜咫尺不辦人物黃塵障天赤光如火自未至戌乃止及直隸安慶府湖廣荊州府各於去年冬十二月雷聲震鳴電光閃耀此陰極盛而陽失節之所致也況河南連年災傷民困未蘇而荊州卽今荒旱安慶乃畿甸之地災異頻仍不可不爲之慮宜移文各該鎭巡及都布按三司府衛州縣等官痛加修省盡心職務務俾軍民安業境土無虞從之

○辛亥以水災免直隸海州夏麥九千二百六十四石有奇

○大興隆寺僧戒璇錦衣衛指揮劉綱爭訟直隸安肅縣田四十頃得旨入官別用戶部請給民耕種徵租如例從之

○命山西太原府迆北及大同府州縣歲納折色糧於大同宣府者俱攺納本色其太原迆南及平陽府等處仍納折色各從其便也

○造太皇太后鸞駕

○壬子賜晉府鎭國將軍鐘鐙嫡長子名曰奇湝遼府鎭國將軍恩鍬嫡第二子曰寵溢魯府庶人當氵�再嫡子曰健槐

○翰林院侍講學士李東陽丁憂服闋升左春坊左庶子仍兼侍講學士以前侍東宮講讀恩也

○巡撫湖廣都禦史梁璟言比禮科給事中張九功奏請查革武當山供給道士及額外進貢之擾民者禮部移文臣等覆議近奉登極詔旨停止一切額外貢獻今提督武當山太監韋貴等已貢茶梅復貢黃精竹筍俱非永樂十四年所定常貢之數乞賜停免又永樂中武當山食糧道士不過四百近至八百餘人道童亦有千餘乞照額放免以省冗食又太監陳喜別帶道士三十餘人俱領敕護持往往離本宮百餘里外深山之中或擅創庵觀或寄住民家甚至招集無賴彊占土田不遵提督等官約束恐歲月滋久釀成他患乞追回原敕額外者遞還原籍庵觀拆毀田土歸之舊主從之

○先是土魯番使臣火只哈辛赴京進貢至河南衛輝府違例索要船隻至臨淸州收買違禁食茶彩叚五十餘櫃至是上命執伴送人於法司論罪仍查究臨淸市商已賣物貨命所司斟酌給帶

○癸丑河南鎭巡等官奏修築黃河決堤財用浩繁欲將今歲起運各邊糧存畱三分之一戶部覆議邊儲見缺難準存畱惟折銀分數可隨宜量減舊例河南輸大同宣府米每石徵折色銀一兩輸眞保定者石徵五錢或六七錢今請各遞減一錢於內可得銀六萬餘兩並以布政司積貯銀十七萬餘兩給之亦可足用從之

○刑部尙書何喬新奏近奉詔旨以天气暄熱審釋罪囚切見監候重囚前壽州知州劉槪阿諛湯鼐假夢爲徵語涉狂妄比律論死情罪固宜但原其初心本出於無知妄作比於造妖言惑眾者不同又據其從兄棠訴稱槪五歲喪父無他兄弟母孫氏守節三十餘年曾受旌表老病而貧饑寒悲痛無所依倚槪卽死母必隨之生無人爲養死無人爲葬誠可矜憫上曰劉槪旣母老孤子宥之發海州守禦千戶所充軍蓋先是上以吏部尙書王恕論救之奏已有意宥槪矣

○甲寅降湖廣沔陽州知州董傑爲四川行都司經歷司都事坐與禦史湯鼐主事李文祥庶吉士鄒智等私議朝政也

○山東兗州府知府趙蘭陳六事一請定禮樂謂孔子廟在國子監者皇上或躬臨致祭或遣官代祭是以天子祭先師器用十二籩豆舞用八��八月�宜也其天下郡縣廟學豈可僣用此等禮樂以祭乞議處之一請詳祀位謂大成殿後宜別爲寢室祀叔梁紇配以顏路曾皙孔鯉其七十子言行者見如有子輩並宋周程張來數子宜皆升坐殿上通謂之哲以備一代之制一請議謚號謂周公制禮作樂前代常加謚文憲王今一列革其舊有之封號止以太師周公稱之恐名爵不足以副功徳之實乞會議復舊一請補缺略謂孔顏孟三氏子孫各有官爵祭田惟曾氏子孫未有乞賜祭田給人戶備灑掃選賢良戶爲廟主歲時祭祀仍令有司主之一請重刑名謂乞敕禮部行兩京國子監及天下學校督令監生生員講讀律令習學刑名與五經四書並行不悖提調等官時加考較至吏部考選之時亦依見行事例出刑名論題各一道次其優劣而選用之一請著恩典謂天順八年詔文武官員以禮致仕五品以上者進階一級乞推此恩典內外文武官員不拘五品以上其自願致任曾經考稱無過名者俱進階一級仍致仕以勵臣節命所司知之

○命故金吾右衛帶俸都督僉事傳泰之子良襲原衛指揮使

○乙卯初會昌伯孫忠子四人曰繼宗紹宗顯宗續宗俱以恩特升爲指揮使世襲繼宗旣襲伯爵乃以其子璉襲其指揮三傳至鑾以優給帶俸會詔汰恩蔭冗官並黜之至是鑾自敍承襲之久而於一門之中獨見黜退乞復其職上曰繼宗侯爵子孫已世襲矣其己之

○丙辰巡撫山西都察院右僉都禦史翟瑄及巡按監察禦史茆欽奉例考察請黜老疾等官晉府伴讀李謙等九員吏部覆奏從之

○僧錄司左善世周吉祥等奏比壽州僧告知州劉槪擅拆毀寺觀乞治槪罪且請令天下諸僧道司免行拆毀禮部覆奏槪所行非槪宜坐吉祥等以故違禁例阻撓新政之罪上曰近年僧道不守淸規傷敗風化及私創寺觀費耗錢糧者甚多朝廷累有禁約周吉祥何爲輒便奏擾法當究治姑貸之吉祥乃貴戚之爲僧者也○丁巳巡視浙江刑部左侍郎彭韶言鹽課宿逋不可復徵欲酌歲年久近量爲輕減自宣徳正統至景泰四年者盡蠲之景泰五年至成化初者每引追銀一錢成化初至十三年者每小引折銀一錢四分成化十四年至二十年者每小引收銀一錢五分或二小引折布一疋如折布者須銀布兼收其竈丁逋課每歲帶辦二分而商人有引無鹽者責令銷繳以絕私販之獘下戶部覆議從之時韶但知卹憫貧難而不知已徵未納爲總催等所侵克者槪爲優免議者惜之

○命鬻儀眞淮安批驗所掣割餘鹽一萬七千二百四十引以濟邊儲○減定浙江處州府銀礦歲課一萬二百三十七兩有奇溫州府泰順縣銀課六百四兩有奇

○裁革松陽宣平云和三縣管場縣丞各一員從巡視浙江刑部侍郎彭韶奏也

○給晉庶人鐘鋡及其妻妾三人人月支口糧並折支布絹綿花米麥共三石

○四川丹稜縣地震

明孝宗敬皇帝實錄卷之二十六

弘治二年五月戊午朔定邊等四衛軍士愬歲旱蝗艸價無由辦納戶部言四衛艸場地有爲民侵種者前此徵其價貯於通州庫宜以代輸庶蘇軍士之困從之

○戶部奏山西沁州連歲荒歉守禦千戶所官軍不支俸糧者二年不支布花者六年矣請以布政司所貯河東運司鹽銀給補俸糧每一石給銀二錢五分其冬衣布花則給以布花銀價從之

○命京衛並直隸各衛所官軍弘治二年六月七月俸糧各預於前月放支以米價踴貴也

○湖廣木冊長官司護印冠帶舍人田賢及容美宣撫司致仕宣撫田保富各進馬爲土人譚敬保秦墨古送贖罪刑部言舊制夷人納馬贖罪蓋以情罪稍輕不欲盡法若情犯深重罪狀明白亦難準贖請行巡撫等官查處以聞從之

○命回回賊田士連餘黨田森等二十人覆審無冤卽如律處決應給爲奴男子無少長悉配貴州衛所婦女聽歸其親無親者遣配寧夏無妻軍士亡者仍令守臣定限捕之

○庚申河南守臣奏河決開封黃沙岡蘇村野場至洛裏堤蓮池髙門岡王馬頭紅船灣六處又決埽頭五處入沁河所經郡縣多被害而汴梁尢甚上曰黃河衝決民居蕩析朕深湣念其卽行巡撫官督所司役五萬人修築務使河復故道不爲民害以副朝廷捄災卹患之意

○辛酉南京兵部左侍郎白昂言南京江淮濟川二衛馬快船夫逃亡者眾宜如逃軍事例責令鄰伍首解典牧所歲解皮角往復艱苦請卽於南京工部收貯各倉軍斗及象馬艸場艸庫近多餘丁而無口糧宜如漕運事例月給月糧三斗俱從之

○壬戌端陽節免宴

○前軍都督府都督僉事王受初以年例致仕至是自陳未衰乞再效用特準帶俸隨操

○四川成都府自庚申至是日地連震有聲

○癸亥木星晝見於己位

○甲子升戶部右侍郎葉淇爲本部左侍郎攺工部右侍郎劉璋爲戶部右侍郎

○狹西巡撫巡按等官以西延平慶臨鞏等府州縣並西安等二十衛所連歲荒旱軍民逃亡者眾請下戶部議措備糧艸之策戶部言狹西民前逃亡者至八萬七千餘戶軍逃亡者至一萬九千餘名自朝廷多方賑濟逃民復業者已五萬九百餘戶軍復伍者已一萬三千餘名今荒田不耕者尙多請暫給有力之人耕種原糧一石歲暫收銀一錢艸一束收銀五釐以備官吏師生及旗軍人等俸糧之用俟本主復業仍舊給還從之

○山東巡撫等官奏上濟南等府衛武定等州縣屯所弘治元年秋田災傷分數戶部覆奏災至二分以上者各遞減一分免之有收自八分以下者各遞加一分徵之上從其議

○命升他失卜剌哈孫等處有功夷人綽卜都及脫脫卜剌官各一級仍賜其同功二十人各彩叚二表裏初土魯番阿黑麻王攻哈密殺都督罕愼而委其酋長牙蘭住守綽卜都等舊款附哈密遂攻牙蘭殺其弟仍奪其叛臣者盻卜等人畜以歸上念哈密殘破欲激勵諸夷以圖興復故有是命○乙丑命錦衣衛帶俸都指揮僉事烏銘忠義後衛帶俸都指揮僉事李能金吾左衛帶俸都指揮僉事衛勇羽林前衛帶俸都指揮同知諭勇俱銓注狹西都司銘補安會領軍官能補莊蘭領軍軍政官衛勇補延綏領軍官諭勇補甘州領班官

○丁卯

太祖髙皇帝忌辰上祭奉先殿魏國公徐俌承命祭

孝陵

○升巡撫貴州都察院右副都禦史孔鏞爲工部右侍郎

○降狹西閒住署都指揮僉事李俊爲署指揮僉事俊初以都督僉事充右參將守肅州虜入境殺掠不能備禦降署都指揮僉事至是獄上再降之

○命錦衣衛鎭撫司帶俸都指揮僉事納顏臺之子狗兒代爲指揮使帶俸差操

○南京監察禦史李端巡視長安四門倉場坐對承天右門指揮徐政發告守備太監陳祖生等以開端因奏守門內臣索要財物指揮楊瓚率軍圍繞驚疑人心及陳祖生挾私誣陷等事下錦衣衛勘問無實法司擬端贖徒還職得旨端不循禮法事覺又不輸情降調邊任爲四川永寧宣撫司經歷端初坐長安門外有告守門內臣坐於千步廊下索要財物者端將察之入門內臣揖之坐端忘其然也遂與坐後因以爲常又數以事檢束內臣之生事者故及

○戊辰命安昌伯錢承宗南京本色祿未攺撥一百石於京倉支給

○修京城九門內外墻垣及閘壩堤岸

○己巳仁宗昭皇帝忌辰上祭奉先殿遣駙馬都尉遊泰祭獻陵

○庚午初嘉興賊餘黨曹阿壽等爲官兵所獲巡按禦史陳金奏阿壽依共謀叛不分首從律斬梟首示眾並具各犯家屬財產應沒入安置給親等第以聞詔阿壽依議行法家屬應沒官者婦女送浣衣局男子別奏應安置者編髮湖廣武岡州婦女隨住女子許嫁者歸其夫余給親收領財物入官房產給軍民承業稅糧子粒並如舊徵納

○壬申升山東布政司左布政使鄧廷瓚爲都察院右副都禦史巡撫貴州

○掌南京前軍都督府事丰潤伯曹振卒振初於中軍都督帶俸三千營管操弘治初掌南京前軍都督府事專管新江口整飭戰船操習水戰至是卒於任訃聞輟朝一日賜祭葬如例振性馴雅無他才略晚始被用任未久無以自見然亦能守爵祿不至廢墜云

○甲戌掌太常寺事太子少保禮部尙書劉岌乞致仕許之命給驛以歸有司月給米二石歲撥夫役四人○升福建布政司左布政使戴珊爲都察院右副都禦史撫治鄖陽等處

○錦衣衛夷匠阮淸等其先安南人永樂中以能制火銃短槍神箭及刻絲衮龍袍服收充軍匠月給米一石後以例減五斗至是淸等自言夷人無家不贍詔仍與一石

○給晉庶人美墊之子鐘鏀使女衣糧如例

○丙子命編髮靜寧州知州李諒於湖廣靖州爲民並停南京禮部尙書黎淳俸兩月諒前爲南京禮部郎中盜本部俸銀二千九百七十兩淳失於覺察爲禦史楊琎所發也

○丁丑巡撫甘肅都禦史羅明奏邊倉收糧每石加耗米八升三年查盤之時或有虧折乞以此八升補作正數如八升之外復有虧耗始治以侵盜之罪從之

○先是哈密衛部下都指揮阿木郎並脫脫卜花等避土魯番阿黑麻之難率眾來歸詔給口糧牛具種子農器居之於苦峪沙州等處至是巡撫都禦史羅明言哈密使臣人等前後畱住狹西今應起送回還者共二百五十八人其陸續來貢與今隨來避難人等復九百七十人況苦峪城垣歲久傾圮今宜修築赤斤罕東二衛以缺食求賑於我者尢眾阿黑麻因阿木郎之來心亦憂疑宜遣人賫敕往諭凡百供給之費非肅州儲積所能獨供於是戶部請發狹西布政司庫銀五萬兩及各府所貯贓罰紙價等銀並添撥各府民糧於肅州輸納以給從之

○戊寅升福建布政司右布政使陳賓山東右布政使王道俱爲本司左布政使

○命守備靖虜都指揮僉事房懷與守備環慶署都指揮僉事黃澤互調其任以鎭守等官言二人各官其本土威令難行故也

○先是監察禦史何悌劾奏巡撫雲南都禦史章律貪聲大著謂保襲土官惟求賄賂獎與庶職多取諂諛與前布政使周正朋比爲姦視鎭守太監家人縱橫恬不能治怒一人而住全衛之俸饋一官而罰參吏之銀今邊鄙未寧蒲夷作亂如律者一籌莫展安能倚以成功上命巡按禦史劉洪鞫勘所奏多實刑部尙書何喬新等疑洪附於悌議命巡撫都禦史王詔等重核之科道等官陳璚等因劾喬新等庇律上命建律至京治之喬新等自﹤鋶﹣釒﹥請罪宥之仍罰俸兩月

○己卯賜周府相縣郡主並儀賓柳旺建陽縣主並儀賓陳京同安郡君並儀賓丁宸漳浦郡君並儀賓華蕃羅源郡主並儀賓賈鍷福寧縣主並儀賓包璽東蘭郡君並儀賓劉鎰誥命冠服如制

○鎭守宣府太監孫振等奏成化初都禦史葉盛巡撫宣府買官牛千八百餘具並置農具種子撥軍士於順聖川及各路團種閒田令收糧易銀買馬以補官馬損耗邊人稱便後總督軍務尙書餘子俊攺其田爲屯田掣團種軍士於他所操守馬價旣無從資補屯糧復重爲軍累請如舊撥軍團種從之

○戶部請令山東山西河南北直隸等處自弘治二年以後該輸沿邊各場艸每一束照例折收銀五分解貯邊庫俟缺艸之處官爲買補旣可少紓民勞亦可免積久浥爛及侵欺虧折之獘從之

○庚辰升山西布政司左參政劉瑀爲福建右布政使山東左參政吳瑉爲本司右布政使

○代府革爵方山王鐘鋌奏乞復爵上曰鐘鋌革爵後己賜米養贍矣置之

○辛己命四川松潘二路開中成化二十二年各井鹽課四萬九千七百七十四引二十三年六萬九千七百七十四引弘治元年九萬七千四百六十九引召商納米以濟軍餉

○甲申賜周府鎭國將軍同錡並夫人輔國將軍同鑨同鑶安氵�閭安涉同鑠安定王府鎭國將軍俊桯俊檞靈丘王府輔國將軍成﹤釒犬﹥誥命冠服如制

○升監察禦史司馬垔爲福建按察司副使巡視海道

○升湖廣布政司左參議韓文山東都轉運鹽使司運使王臣俱爲左參政兵科都給事中夏祚戶部郎中鄭炯俱爲右參政文山東臣山西祚河南炯貴州○命以原賜故崇徳長公主莊田三百頃給其子錦衣衛副千戶楊璽預支弘治二年俸米麥一千石亦免還官從駙馬都尉楊偉請也

○命靖遠伯王憲帶刀侍衛

○巡按直隸監察禦史許銳奏鎭守守備官多役占屯田正軍以餘丁屯種極爲費擾請令巡按禦史閱糧冊以正軍屯種餘丁雜差有役占者聽禦史糾舉又紫荊等關有土人反爲逃軍鄕導者請明立禁例民發邊衛充軍軍發極邊從之

○乙酉賜周府臨江王庶長子名曰同金�匽鎭國將軍子土�鹵庶第八子曰同鉓庶第九子曰同釩沈丘王庶第六子曰安渝鎭平王庶長子曰安瀛輔國將軍同鉒庶第二子曰安澈同鑫嫡長子曰安浴同金�辟庶第三子曰安漸庶第四子曰安灑同釜庶長子曰安潚晉府寧化王庶第四子曰奇淍第五子曰奇浚輔國將軍鐘鉌嫡子曰奇泭奉國將軍奇洲嫡子曰表檄奇澌嫡子曰表櫓奇湔嫡子曰表欖第二子曰表材靈丘王鎭國將軍仕堹庶第五子曰成鐈代府襄垣王鎭國將軍仕土�壹庶第二子曰成鑗懷仁王輔國將軍成鈀庶第三子曰聰氵�陌第四子曰聰澓第五子曰聰湕韓府褒城王庶長子曰偕滿庶第二子曰偕漂輔國將軍徵鏡子曰偕﹤氵靚﹥慶府鎭國將軍邃坤子曰寘釬

○命修承光殿及西海子石橋

○南京翰林院侍讀學士吳希賢卒希賢字汝賢福建莆田縣人天順八年進士攺翰林院庶吉士成化元年授檢討與修英廟實錄升修撰歷左春坊左諭徳侍讀學士希賢少豪邁爲文章有奇气尢工於詩每僚友宴會累數百言可立就人多服其敏至是卒賜諭祭如例

○丙戌金星晝見於未位

○丁亥實授都察院理刑進士並行人推官知縣陳震汪宗器田奫曹鳳滕祐吳一貫孫衍李葵塗昇周琰彭程馬棋李鸞劉瑋爲監察禦史震貴州道宗器奫山東道鳳狹西道祐浙江道一貫江西道衍山西道葵福建道昇琰雲南道程棋河南道鸞廣東道瑋廣西道

○致仕吏部尙書李秉卒秉字執中山東曹縣人宣徳十年發解山東第一登正統元年進士授福建延平府推官始至察其豪猾者一人寘諸法名遂起升都察院經歷攺戶部主事升郎中出理宣府糧儲景泰二年擢都察院右僉都禦史參贊宣府軍務天順元年巡撫南畿尋復命巡撫大同凡武官朘削軍士者嚴爲禁治眾不能自容始有欲陷之者適秉薦用官屬遂指爲有私爭相擠排竟下獄坐除名久之英宗知其誣起掌南京都察院事憲宗卽阼進右副都禦史仍巡撫宣府越兩月召爲左都禦史掌院事未幾復命整飭邊備至則虜方入寇秉勒兵禦之多於擒獲賜敕獎諭旣而建州虜酋董山作亂秉提督軍務往徵克之還朝賜一品服成化三年進吏部尙書加太子少保執法不阿翰林侍讀彭華大學士時之從弟也有羣從及故人子劉喬求京秩不得憾之大理寺卿王槪亦有憾摭其子爲有司不職不能黜及選格數事嗾其鄕人給事中蕭彥莊劾之布政使丘陵等皆坐逮勢且及秉秉謂人曰爲我謝彭先生秉罪惟朝廷所命但毋令入獄入則秉不復出恐傷國體耳因具﹤鋶﹣釒﹥引咎略不自辯落太子少保以尙書致仕三日遂行官屬餞送有泣下者秉意气慷慨長揖而別朝野爲之不平然益髙之後臺諫官累章交薦至蒙箠撻而秉竟不用二十三年以登極恩進階榮祿大夫家居不入城府日與田夫野老觴奕爲樂蓋二十餘年而卒訃聞贈太子太保賜祭葬如例仍錄其孫邦彥於中書舍人習字出身秉眞純正直不爲矯飾盡心職務所至有聲進退之際不失大臣之體𨿽弗究其用而以名壽終彥莊旋貶爲夔州驛丞身死賊手家屬亦被屠戮論者以爲天道之弗僣云大明孝宗敬皇帝實錄卷之二十七

弘治二年六月戊子朔工部主事林沂奏欲以品秩列坐禦史上監察禦史向翀等劾之曰朝廷設官分職有拘品秩者有不拘品秩者故慶成賜宴翰林坐於科道之前科道坐於郎中之上若槪以品秩則殿閣諸大學士皆當列於太僕等少卿之下京縣知縣兵馬指揮皆當列於禦史給事中之上矣上以沂故違成憲下錦衣衛獄治之

○庚寅贈皇親錦衣衛指揮同知紀貴父紀秀爲中軍都督府都督同知母韋氏封夫人賜之誥命

○戶科都給事中張九功等以黃河爲害言防水三策一欲遷徙居民以避水患一欲多穿漕渠分殺水勢一謂修築故基頻年勞費終難成立事下工部議謂河南自古都會之地今王府城池司府衛大小衙門軍民居址所在規制已定若乃一旦遷移未易輕議況安土重遷人心所系亦難遙度宜仍行鎭巡等官詳議其利害以聞從之

○壬辰修社稷壇

○先是戶部因直隸興州右屯衛千戶彭山之奏請通行各邊巡撫都禦史同管糧郎中等官淸查內外守臣見占種莊田並空間地土頃畝數目隨宜酌處每鎭守分守監槍守備內臣名下仍存畱地土若干總兵副參遊擊分守守備武臣名下存畱若干其餘撥與屯軍種納子粒或召人承種減輕納糧至是又因巡按監察禦史許銳之奏復請通行催查俟回報至日奏請定奪從之

○未刻南京雷電大風雨僕國子監坊牌

○申刻日生左右珥色赤黃○癸己設廣西賀縣龍塘巡檢司以守臣言孝穆皇太后祖塋去府治遠請設巡司守之故也

○甲午朝鮮國王李娎遣陪臣戶曹參判趙益貞等貢方物馬匹賀萬壽聖節賜宴並彩叚絹鈔等物有差

○禮部奏狹西洮州衛四月中有地震雨雹冰塊水湧三四丈渰沒軍民房舍人口之異貴州安莊衛有風雨大作雷震雪雹擊損田苗沙泥壅沒倉廒鋪捨之異請行守臣各加修省嚴飭邊備從之

○是日卯刻木星晝見於己位

○乙未巡按廣西監察禦史唐相奉例考察請黜靖江王府老疾等官長史康奎等四員吏部覆奏從之

○戊戌分守肅州右參將都指揮同知劉永乞致仕許之

○己亥遣內官祭中霤之神○升太醫院禦醫孫泰爲南京太醫院院判

○庚子命監察禦史王鑑之提督南直隸學校

○先是有盜入南京內府甲字庫因失火延燒錢布等物至數十萬已而獲盜具得前後諸同盜事情刑部請論如法並劾守備太監陳祖生成國公朱儀參贊尙書耿裕等各失於防範上以各盜情犯深重難照常例處分命同行失火者二人及進庫六次至十次者七人俱處以極刑其不進庫及進而次數少者及窩藏者十四人民俱並家小發廣西柳州衛充軍內使充種菜淨軍監丞副使充守更內使余依擬發落守備等官姑宥之仍諭令今後督察軍馬城池錢糧門禁加愼毋怠

○辛丑賜荊王瞻堈及唐府三城王芝垝五經四書各一部從其請也

○甲辰監察禦史許銳言勢要之家往往以老病之馬賣於邊關冒支官價乞通行禁約得旨今後買馬鎭巡等官諭所司公同估直勢家仍蹈前獘者禦史劾治之

○乙己免山西大同府所屬州縣正佐官明年朝覲以巡撫都禦史許進言邊方有警故也

○丙午以旱災免應天府及直隸徽州太平寧國安慶池州五府並廣徳州弘治元年分秋糧米一十六萬五千一百三十四石艸四十八萬四千二百六十八包直隸建陽新安安慶宣州四衛屯糧五千九百二十六石有奇

○丁未賜新野王府武林縣主並儀賓胡淵永寧王府新興縣主並儀賓蔡璽誥命冠服如制

○戊申賜韓府鎭國將軍徵鏦庶子名曰偕漷輔國將軍徵鐬嫡子曰偕沾沈府鎭國將軍詮鎣嫡長子曰勛淰第二子曰勛渰

○撫治鄖陽等處都禦史鄭時奏湖廣鄖陽襄陽荊州三府並狹西漢中府及商州所在多流民未能復業乞免各州縣官明年朝覲令在任撫卹吏部議覆裁減衙門可依所請其全設衙門仍照例朝覲從之

○虜入遼東廣寧衛之岐山臺境殺掠人畜巡按禦史賈錠劾守備都指揮胡忠失於防禦鎭巡官言忠前有斬獲功請稍輕其罪詔俱宥之

○徽王奏欲照徳王例往祭中嶽嵩山之神上曰王藩屏爲重且中嶽不在封內未可輕動因貽書止之

○更守備朔州城都指揮使張安於天城城大同左衛城都指揮僉事蔡瑁於威遠城天城城都指揮僉事蕭幹於懷仁城罷守備威遠城都指揮同知郝昇懷仁城都指揮僉事姜王�贊山陰城指揮同知趙瑄令於大同城差操以大同城把總都指揮使秦恭守備大同右衛城都指揮同知劉江守備大同左衛城都指揮僉事張永守備朔州城指揮同知雷復守備山陰城大同左衛城把總都指揮僉事劉鈗守備渾源城威遠城把總都指揮僉事呂鎭守備馬邑城從大同鎭巡官許進等糾舉也

○庚戌命四川都司故都指揮同知沈運之子宗襲重慶衛指揮使

○辛亥大同左副總兵都督同知劉寧之私第火並毀原賜敕自劾請罪宥之

○癸丑孝莊睿皇后忌辰上祭奉先殿遣駙馬都尉周景祭裕陵

○戶部奏差屬官四員分往北直隸河南湖廣及淮揚山東查勘原奏災傷之不實者從之

○時有詔調狹西兵馬四千於莊浪紅城備冬狹西守臣歐賢等言所部官軍不過五萬除備甘寧外所餘無幾今復有此調遣恐外重內輕請止選安會莊浪馬隊三千爲遊兵東西應援似爲得策上曰甘肅爲狹西藩蔽且紅城無險阻難守原調兵馬歐賢等宜卽如數選足依期督行備禦不可自分彼此致誤事機○甲寅初徳府莊田每畝準徵租二斗在直隸淸河縣者成化間以畿民勞困減至五升仍命其餘不得比例至是臨淸州民奏稱本州莊田與淸河接壤事同一體亦請量與減免戶部議覆上曰先朝己有成命臨淸不得比淸河例其徵如故

○乙卯孝穆皇太后忌辰上祭奉慈殿遣駙馬都尉周景祭茂陵

○丙辰代王成煉薨王隱王之子母妃楊氏正統元年生景泰元年封爲世子成化二年襲封至是薨年五十有四訃聞輟朝三日遣官諭祭命有司治喪葬謚曰忠

○長隨何鼎奏官可幸得則朝廷不尊祿可乞求則官爵不重竊觀古今法制容有因時制宜不可守爲常者如錦衣衛官校行事得升蓋因當時人心未定故暫爲此懾伏姦雄之具此一時之權也後以爲例往往行事得升故本衛官多不啻數百縻費廩祿殊失祖宗建官本意繼例而升年久益繁況乞恩傳奉非治世美事皇上禦極之初灼見其非已行沙汰中外稱快但其間猶多漏网而近來復有夤緣以啟幸門者伏望聖明深念宗社生民之重歷覽古今壞事之源戒姑息而振乾剛特敕吏兵二部審核文非考中本等程式者武非軍功並行事升者自天順元年至今一切革去以杜幸門以弘至治以謹履霜之戒寔天下後世大慶幸也上命所司查議以聞

大明孝宗皇帝實錄卷二十七終

明孝宗敬皇帝實錄卷之二十八

弘治二年七月丁巳朔孟秋享太廟告憲宗純皇帝幾筵請神詣廟享祀

○遣內官祭司門之神

○戊午命守密雲署都指揮僉事張瓊都知監左少監楊友俱贖徒還職坐虜入小石門剽掠殺邏卒失於防禦也

○巳未萬壽聖節遣駙馬都尉蔡震遊泰告長陵獻陵景陵裕陵茂陵

○遣儀賓王憲告景皇帝陵寢

○遣內官告恭讓章皇后陵寢

○上禦奉天殿免賀文武羣臣行五拜三叩頭禮

○庚申仁孝文皇后忌辰上祭奉先殿遣駙馬都尉蔡震祭長陵

○兵科給事中劉聰丁憂服闋復除刑科

○巡按江西監察禦史唐韶奉例考察請黜寧府淮府老疾等官右長史馮厚等七員吏部覆奏從之

○辛酉巡撫山東都禦史錢鉞奉例考察請黜魯府徳府老疾不謹等官教授翁珍等四員吏部覆奏從之

○遼東泰寧朵顏福餘三衛遣頭目討均等來貢方物賜宴並彩叚絹鈔有差

○增給京營馬明年春季內艸一月如例折銀舊例京場艸止供禦馬監並將軍勇士等項馬匹支用京營馬令各軍夏秋采艸以備冬春之用例不支給正統間暫支兩月其後襲以爲常至是司禮監太監韋泰奉命選團營軍請暫添一月故有是命

○命河南都司故署都指揮僉事錢瑾之子綱襲羽林前衛指揮使

○命後軍都督府帶俸都督僉事馬昇管顯武營李澄管效勇營應城伯孫繼先管神機營左掖

○命武靖伯趙承慶銓注南京前軍都督府帶俸專理操江

○命狹西都司帶俸都指揮僉事彭淸充右參將分守肅州

○壬戌戶部議覆巡撫甘肅都禦史羅明所奏邊城官軍凡調徵出哨並按伏備堡離城五六十里者本城已關俸糧不得復支廩給行糧馬不得支艸料出百里外者旗軍及領軍頭目止許日支口糧一升五合都指揮及把總等官方許日支廩米三升備禦官軍止本等行糧日支一升七合每馬匹日支料豆三升艸一束其在營艸料住支若朦朧起關濫支廩糧等項聽撫按官參究從之

○命右春坊右庶子兼翰林院侍讀董越左春坊右贊善張元禎爲應天府鄕試考官

○吏部覆奏長隨何鼎所言請革傳奉乞升事謂前此傳奉官員本部因科道交章論劾己奏汰五百六十餘員此外惟中書舍人萬弘﹤王弁﹥劉韋劉鈗三人系大學士萬安等子孫存畱未汰蓋當先帝時亦嘗沙汰傳奉內三人奉有蔭授不動之旨故本部復以前畱旨具奏非無故脫漏也近太醫院降職院使方賢奏求復職致仕及太常寺請復革罷傳奉司樂徐啟端本部俱執奏不可初未嘗輙徇其請是傳奉幸門未嘗開也今鼎欲審查天順元年以來文非考中武非軍功者一切革去其意甚美但天順攺元至今三十餘年其幸進之人存者無幾間亦有遷轉別官者如前大學士李賢子璋今升至尙寶司卿劉定之子稱今升至南京尙寶司丞是蓋由歷俸年深循資升職非無故而升者近�輅子良輔除工部主事孫汝謙除尙寶司丞禦史鐘同子越除通政司知事之類是蓋由恩蔭除授非無階而得者此外又有保升爲太醫院官爲欽天監官爲工部所屬衙門官爲五府都事等官及跟隨總兵等官書辦官者亦非全是傳奉人數今若又槪行查革將不勝其革且有不可革者伏望皇上鑑納鎭以安靜不必追其旣往自今以後內外大小衙門官員俱令照依舊額隨缺選補不以輕授匪人自然奔競可息官爵可重朝廷尊而天下治矣若往者方革而來者又許則亦何益之有從之

○先是遼東都司都指揮使胡忠等以守備不設致虜眾入境殺掠已有旨下巡按禦史逮問而鎭巡等官合詞言忠有追襲奪回功足以掩過兵部議奏得旨宥忠等罪未幾都察院上巡按所列忠等罪狀詔免充軍各降一級於是兵部復奏謂前後旨不合未知何據命忠等如前旨宥之並責兵部旣得旨不卽移報都察院以致處置不一令首實以聞兵部委罪於遞送文書官上宥部院官罪而杖遞文者二十

○刑部尙書何喬新言六月以來淫雨爲災京城內外房屋多有傾頹通州張家灣盧溝橋一帶被害尢甚意者刑罰未盡當罪以致於是請敕兩京法司詳審罪囚勿拘成案其通州等處被水之家視近日京城例一體賑卹從之

○癸亥早朝畢敕諭禮部曰近日京城雨水爲災南京又奏大風雷雨之異朕當檢身飭行祗謹天戒爾文武百官其各加修省勉圖報稱政事有缺失當舉行攺正者斟酌精當以聞

○太子太保吏部尙書王恕以災異乞致仕不允

○撫治鄖陽都禦史鄭時等言自川狹湖貴歲荒之後皇上念窮民流徙之苦屢降徳音令所司加意撫卹臣等𨿽未能盡勞來安集之道今流民在湖廣鄖襄荊三府已成家業願附籍者五萬七千八百二十四口未成家業願回原籍者一萬三千五百四十六口在行都司已成家業願附籍者二千一百一十一口未成家業願回原籍者一千六百二十二口在狹西漢中府已成家業願附籍者五千二百四十六口其願附籍者請照例存畱撫馭三年之後乃議差科願回原籍者給與行糧發遣不然恐致意外之憂奏上從之

○吏部尙書王恕言昨見徽王請乞歸徳等州地土得旨差官會河南鎭巡官責委所司核實臣仰窺聖意蓋將待其報至若軍民原起科者仍給管業若未起科者悉以與王事固明白但軍民之家人口豈無生息若舊時徵糧地不多而今人口生息者多倘將開墾或續置未起科地盡令割去何以聊生且升下卽位以來災變屢見人心未安爲宗室爲親臣者正宜爲朝廷惜民固本祈天永命夫何以此存心者少希求恩澤者多臣聞徽王得地已不少兼有本等祿食凡吉凶之禮合用之物又出特賜其富貴視朝廷不甚遠而顧與軍民爭尺寸之地哉乞收回成命仍以書諭王謹守見業恭已儉用共保無疆之丕緒自今有乞恩澤請地土者一切報罷則軍民無怨而國家永安矣上曰空閒地軍民占據者多全不稽考亦非法度況流逋所聚難保無虞以此遣官踏勘非專爲王府也宜悉朕此意

○命刑部主事王銓毛憲分往南北直隸審錄罪囚浙江等處令所在官司會審以聞

○甲子土魯番等地面阿黑麻王等遣使臣火只哈辛等罕東左衛都督只克等遣都指揮把牙思虎郎等哈密衛都指揮阿木郎遣使臣約加等來朝貢馬駝等物賜宴並衣服彩叚其回賜彩叚表裏及畱邊關夷人彩叚等物亦付使臣領回給與

○乙丑朝鮮國王李娎遣陪臣戶曹參判趙益貞等進慶賀皇太后聖旦表文回賜王彩叚等物並賜益貞等彩叚鈔錠等物仍賜宴並遣通事伴送至遼東如例

○丙寅實授都察院理刑知縣韓福爲四川道監察禦史

○初在京羽林等五十餘衛各添設收糧經歷一員例三年一更送吏部別用後又令守支糧盡方許赴部以是新舊相乘一衛有積至四五員者至是命止畱見任者一員仍三年一更餘盡送吏部聽選從金吾前衛倉副使賈海等奏也

○四川播州宣慰司宣慰使楊愛及越嶲衛邛部長官司湖廣容美宣撫司及忠峒髙羅二安撫司鎭南石梁下峒二長官司各遣通事峒長人等朝賀貢馬賜宴並彩叚鈔錠有差○丁卯皇太后聖旦免命婦朝賀

○賜各王府慶賀官員人等鈔幣有差

○戊辰吏部右侍郎楊守陳乞致仕上命兼詹事府府丞專理纂修事不允休致

○掌通政司事工部右侍郎謝宇掌太常寺事禮部左侍郎丁永中各以災異乞致仕不允

○巡撫雲南都禦史王詔及巡按禦史劉洪奉例考察請黜年老有疾通判等官楊能等十九員吏部覆奏從之

○慶府弘農王邃﹤土典﹥薨王康王之庶子母李氏正統十四年生天順三年冊封弘農王至是薨年四十一訃聞輟朝一日賜祭葬如制謚曰安僖○遼東都司夜有大星光如電起東北墜西北有聲如雷

○復設福建淸流縣玉華驛並增設上杭縣藍屋驛長汀縣三洲驛

○己巳禮科都給事中韓重等以災異言四事一存敬畏以應天心謂凡遇大事決大疑乞不時召見大臣俯垂咨訪遇大寒大暑𨿽暫止經筵乞仍令講官進講章畱心省覽無益齋醮一切停罷一愼用人以奉天命謂兵部左侍郎何琮都察院左副都禦史邊鏞皆輿論不協掌太常寺事禮部左侍郎丁永中掌通政司事工部右侍郎謝宇南京通政司左通政徐世英南京工部尙書程宗皆公論不容乞各罷其職禦馬監太監郭鏞南京守備太監蔣琮皆生事擾人乞各置之閒散一祛獘政以銷天怒謂內官範麒麟旣盜庫物又縱火燒庫內官開泰擊王親至死乞各正其罪光祿寺器皿乞專取辦於工部免令折罰銀兩各倉庫監收官乞嚴加禁約不許巧取財物一謹號令以肅天威謂不許保官已有成命不可因近幸之請而又準官校升職軍民坐鋪已有定令不可因寵暱之奏而又準軍匠優免仍將番僧鎖南堅參及恩蔭張暉一例發遣處置監察禦史茆欽等亦以是爲言並劾光祿寺卿胡恭貪猥侵克乞罷其職上曰汝等言是存敬畏朕自舉行何琮邊鏞丁永中謝宇姑畱治事徐世英程宗胡恭令致仕蔣琮郭鏞待南京勘事官回奏處之光祿寺不必折罰銀兩各倉庫監收官巧取財物者準禁約官校升職兵部看詳以聞範麒麟開泰並鎖南堅參張暉先有旨處置矣已之

○庚午致仕刑部尙書陸瑜卒瑜宇廷玉浙江鄞縣人宣徳八年進士授刑部主事歷員外郎郎中景泰三年升山東布政司右布政使轉左布政使天順二年用大學士李賢薦召爲刑部尙書成化九年以疾乞致仕至是卒賜祭葬如例謚康僖瑜端重寬裕練典章精法比凡議獄緣以經術人多傳之天順時錦衣衛指揮門達怙寵作威有弘農衛卒誣指揮李斌與其弟健謀反達鍜煉爲反狀已具三法司會審相顧莫敢異論瑜獨言其冤誅止斌兄弟而免其妻孥曹欽反武夫希功者執其佃人於官以爲逆黨凡數千人瑜語都禦史李賓曰欽之反起於倉卒佃人相去或數百里安得與謀柰何使數千人無辜而死並籍其家邪於是得不坐其平反多類此惟武功伯徐有貞之獄眾莫能折瑜獨以所自撰誥詞𨿽經進乃雜他文書中取旨爲罪有貞坐重譴以去人亦不之惜也惟知府許聰比律坐死瑜爲決議爲不厭眾心瑜暮年無子然能以功名始終於一時耆俊之逸不愧云

○甘肅行太僕寺卿錢琎乞致仕許之

○辛未中元節遣駙馬都尉楊偉遊泰分祭長陵獻陵景陵裕陵茂陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢

○內閣大學士劉吉以災異乞致仕上曰卿輔導先朝勤愼素著朕今方倚毗期於交修以回天意豈可避嫌求去所辭不允

○壬申修薊州冷口喜峯口潘家口靑山口義院口壹片石箭簳嶺沙坡谷豬圈頭等處墩臺城塹廨捨以積雨水溢衝壞也其甲仗弓矢等器被漂沒者令於各衛局如數給之

○癸酉賜趙府鎭國將軍祐櫸晉府鎭國將軍表椷奉國將軍奇溫鎭國中尉表梋表棤楚府鎭國中尉顯橿奉國將軍顯樺誥命冠服如制

○巡撫河南都禦史楊理及巡按監察禦史文貴奉例考察請黜周府等府年老不謹等官左長史鄧森等十二員吏部覆奏從之

○監察禦史歐陽旦等以災異言七事一罷不職謂大學士劉吉叨享厚祿無所建明乞罷歸田裏一愼名器謂內官優免文移不宜僣用黃紙乞追送司禮監查處一厚國本謂食祿之家不可與民爭利乞以近日勘過莊田給小民耕種未起科者照例起科一淸匠役謂近年京城各衛所軍余投充匠役甚獘多端乞敕兵部會官淸查一愼黜罰謂邇者監察禦史姜洪暢亨俱以微罪被調乞敕吏部通查自陛下卽位以來降謫之人斟酌處置一防水患乞將細丸廠內官溝移在廠外以便﹤鋶﹣釒﹥浚一省買辦乞將一應供用物料預行會計每歲出納之數量爲撙節如遇缺乏給價令鋪戶收買上曰吉朝廷大臣盡心輔理禦史何妄言奏擾況其餘事又皆見行及已處置者所言不允

○順天府府尹張海等言本府並永平河間保定等府所屬州縣水潦爲患民不聊生前寄餋及孳生馬並牛驢倒失追償未完者請暫停免待丰稔之日追補其管馬官坐欠馬停俸者亦請暫令支給以餋其廉從之

○工部尙書賈俊等以災異言八事一謂各王府郡王以下及郡縣主等建造府第例俱給價今宗室日蕃將有不勝其給者況各府自有祿未莊田請此後房價視原數止給其半一各王府第捨儀仗非甚敝壞者請令自行修葺不許輕奏勞費財力一內官各監局近來派辦物料比常數有加至五六倍者請敕所司撙節減省一近來營造頗多此後在京內外衙門惟倉庫城池橋梁道路損壞有必不得已者請量加修葺其墻垣廨捨當修築者各衙門自爲區畫一本部舊設尹兒灣楊村南北掘河五廠歲辦蘆葦供用屬武功衛委官管理近姦獘滋多請止令本部管閘主事代領一天下軍衛歲造軍器請令巡按分巡分守官撿括果有貯積多餘處所自弘治三年爲始停免二年一各監局軍民匠多通識字人等作獘妄開見役爲在逃往往行勾擾害請此後犯者均治以罪一災傷處所住坐及輪班匠失班者自弘治二年七月爲始請容令自首住坐者送原衙門收充輪班者免其罰役上從其議仍令移文內外衙門務爲撙節財費減省工役以蘇民困

○甲戌太宗文皇帝忌辰上祭奉先殿遣駙馬都尉蔡震祭長陵

○禮部進憲宗純皇帝大祥奉安神主儀注一八月二十一日太常寺奏齋戒祭祀二十三日免朝遣官詣太廟行祭告禮二十四日免朝內侍設神主輦一並冊寶亭二於幾筵殿前丹陛上上淺淡服行祭告禮如常儀祭畢司禮監官詣幾筵前跪奏請神主升輦詣太廟奉安奏訖內侍二員捧神主內侍四員捧冊寶俱由殿中門出安奉於輦及彩亭冊寶亭前行內侍擎執傘扇侍衛如儀上隨行至右順門上易祭服升輅後隨至午門外儀衛傘扇前導至廟街門內儀衛傘扇分列於太廟南門外之右上降輅司禮監官導上詣神主輦前奏跪上跪司禮監官於上左跪神主輦前奏請神主奉安太廟奏訖輦俯伏興上俯伏興導引官前導內侍二員捧神主內侍四員捧冊寶前行上後隨由中門入至寢廟奉安訖上叩頭興導引官導上由殿東欄幹內轉出至前殿丹陛上祭祀如時祭儀文武官祭服隨班行禮祭畢詣奉先殿行奉安神位禮一先期於奉天門書寫神位畢內臣捧至武英殿上施珠漆至是日奉置於殿中彩亭內候太廟祭畢上仍祭服升輅詣武英殿前降輅升殿奉迎神位內侍八員舉神位亭由中門出上升輅後隨由思善門入至奉先殿門外上降輅司禮監守導上詣神位亭前奏跪上跪司禮監官於上左跪於神位亭前奏請神位奉安奉先殿奏訖贊俯伏興上俯伏興導引官前導內侍二員於亭內捧神位前行上後隨由中門入至奉先殿奉安訖上叩頭興就位行祭告禮用樂一神主輦旣出幾筵殿外內侍撤去幾筵帷幔等物奉焚於潔處

○攺都察院左副都禦史邊鏞爲南京刑部右侍郎鏞以災異被劾自陳乞致仕因有是命

○乙亥命應城伯孫繼先帶刀侍衛直宿

○巡按雲南監察禦史劉洪奏比來安南國公文多自臨安遞送如履常途而巡視人員擅行接納無異驛遞邊備不嚴莫此爲甚兵部覆奏因劾守備都指揮同知陸卿兵備副使謝秉中不戒敕所屬失於防範命逮問卿等仍命今後安南公文止令從廣西舊路以來雲南邊界不許接遞

○夜月暈木星

○丙子禮部尙書耿裕等以災異言七事一寅畏天戒謂自元年三月至二年六月各處奏報天鳴地震地陷山崩風電雷雨白毛黑气等項災異不止二三十次其大水渰沒田禾人畜系戶部抄行者猶不在此數天心仁愛一至於此先帝大祥已屇禫除有期陛下孝思之心當於此而益加切防微之慮當於此而益加審倘左右之人有先意逢迎導聲色而倡遊觀通禱祠而進珍玩者宜痛絕之庶以盡今修省仰答之誠一減省貢獻謂各處鎭守內官與掛印總兵官今後遇慶賀萬壽聖節各仍舊進馬二匹不許過多其副總兵參將協守分守守備內外官俱不許進貢科擾違者許參奏究治一停止折納謂雞豬鵝羊其價多寡不倫乞令光祿寺止折納豬三千口羊五百隻其雞鵝仍舊角�羊納爲便一革退軍廚謂光祿寺廚役原額六千三百八十四名成化十一年奏添五百名二十三年太監山靑又奏添一千名每名月食糧一石又日支白米八合濫費無已乞將靑奏添之數悉令革退遇大庖廚等處缺役卽於原額廚役內揀選僉補以後內外官不許輙奏投收一愼重教職謂今後教職請仍舊止於科貢二途出身者考授其餘納粟出身者不許濫與一均平取士謂今後會試取士請仍照宣徳年所定南北中之數南取六北取四中取二以爲常一攺調官員謂今後有與王府結親官員除護衛儀衛司軍職照例不必攺調其餘不分軍民職官但在一城居住者請俱令照例攺調或致仕閒住上曰寅畏天戒是防微杜漸之意朕當體行光祿寺折納豬準減一千口軍廚仍舊其餘皆準行

○禮部言哈密都督罕愼等所遣來貢二等以下使臣及存畱甘州男婦俱如例給賜但聞罕愼近被土魯番阿黑麻王殺害地方亦被占據罕愼有弟曰奄克孛羅率部落寄住邊方其回賜罕愼馬駝價物宜令伴送通事官帶付甘肅守臣俾審奄克孛羅果系罕愼親弟卽以給賜從之

○兵部以長隨何鼎之奏備查武官原由緝事升職及先次漏報並今次例後傳乞升者都指揮同知覃泰等百二十餘人上請去畱命俱存畱待各子孫襲代之日照例定奪○丁丑攺禮部右侍郎張悅爲吏部右侍郎

○調浙江按察使毛鸃爲甘肅行太僕寺卿僉事王輔爲湖廣鄖陽府同知以巡視左侍郎彭韶言二人同僚不和故也

○兵部尙書馬文升等以災異言十三事一嚴飭武備謂四方疊報水旱雨雹地震之異凶饉之餘事變難測乞通行天下鎭巡等官各督所屬練兵馬葺城池以防姦宄仍行兩京提督守備參贊等官嚴練以備調遣一斟酌會議謂大小將官並坐營官近例俱會官推舉似爲太煩今後京營提督及南京守備各處鎭守總兵官仍照新例會各衙門推舉各營坐營官止會京營提督等官推舉其餘從本部推舉爲便一處置操官謂武職多以月俸先期稱貸於人富家坐收厚利而操官貧困益甚逃亡益多請出榜禁約一處置逃軍謂逃一次而復來者請照例聽其補役二次者如在營有丁告補及原籍有丁角�羊到者卽與收補不許逃軍爭擾如營籍無人方收復役至三次以上照近例調衛一優卹補役軍士謂衛所官多侵克補役新軍及有得財故縱在逃者請嚴爲禁約違者京衛調外外衛調邊一撥補雜差軍士謂在京慈恩並幡竿等寺役占正軍而修倉軍斗反致乏人請查取各寺占役正軍撥補修倉及軍斗之數如不足量以殷實餘丁輳補數足卽止一革胃濫謂軍職老疾病故應替襲者請令該衛所卽與保送有索賄畱難者罪之一愼刑法謂見行事例軍職在逃三月者調邊衛爲事脫逃者不分罪之輕重俱革職爲民又軍職爲彊盜已正典刑者子孫邊衛充軍其監故在獄者子孫得襲職調邊衛二事刑賞皆未得中請令軍職在逃三月者問罪復職半年以上者方調邊衛其犯徒罪以上脫逃者方革爲民如犯彊盜問擬明白者𨿽未正典刑在獄監故亦永不得承襲一汰老疾謂天下軍職年六十以上衰老不堪任事者請令照例致仕有匿年者舉奏提問一嚴謹守衛謂皇城各官軍當直之日務令全伍在門不許頃刻擅離信地違者請參問調降一節省應付謂各處分守副參等官於赴任之日往往奏乞家口腳力口糧驛遞接應不勝騷擾請行禁止一禁革宿獘謂錦衣衛校尉系侍衛人數凡遇代役補役須籍冊有名親男弟侄曾充丁役三二年者方聽代補一定優免謂迆北走回勇士原有全家優免之例但年久丁多難以槪免今後除初回勇士請照例全免其替役一二輩者止優免戶下三丁著爲令從之

○戊寅戶部尙書李敏奏河間永平二府近被水災請分遣郎中陳瑗等往賑之戶給米一石如近日京城例其溺死者加一石無主者官爲掩埋貧不能自存者量爲修葺廬舍並免夏秋糧稅從之仍命給畿內貧戶二麥種各一石令及時播種

○己卯給周府故鎭國將軍安瀧夫人食米歲五十石

○戶部尙書李敏等以災異上﹤鋶﹣釒﹥言臣惟災異之來率由民心積怨所致切見畿內之地皇莊有五共地一萬二千八百餘頃勛戚太監等官莊田三百三十有二共地三萬三千一百餘頃比來管莊官校人等往往招集無賴羣小稱爲莊頭伴當佃戶家人名目占民地土斂民財物奪民孳畜甚至污人婦女戕人性命民心傷痛入骨少與分辯輙被誣奏至差官校拘拏舉家驚憾怨聲交作災異之興皆由於此且皇莊之設在祖宗時未有正統間以諸王未封供用浩繁不欲重徵小民又見彼時地廣民稀因其閒地立莊以資供用諸王之國地仍歸官其後因襲遂有皇莊之名且普天之下莫非王土若以此地爲皇莊則其餘者非朝廷之土乎今若革去管莊之人撥付小民耕種畝徵銀三分歲可得銀三萬八千餘兩比之官校掌管所得尢多以此銀歸之內帑充各宮用度則不顯立皇莊之名而有實用之效矣其勛戚太監等官下役投充管莊家人亦宜盡革就於居民佃戶擇其年髙有行者掌管如例徵銀有司收完聽各官家人領用則受田之家享自然之利佃田之人免剝害之苦尙何天意之不可回哉上曰皇莊畱與朕弟諸王其餘功臣等項田土管業已定難令有司督辦俱如舊今後管莊之人敢有生事害人者聽巡按禦史指實參奏從重治之

○命寧晉伯劉福掌府軍前衛事

○命在京赴工官軍之家被水災者再與假一月給沿邊墩軍鞋襖其夜不收被殺該升者升其子孫無子孫者賞其父母妻女從英國公張懋等奏也

○庚辰長河西番僧領占星吉等各請襲授其師都綱之職從之

○命故守備靖虜狹西都司都指揮使廖珷之子禎襲指揮僉事調慶陽衛管事以珷女爲秦王妃如例攺調也

○壬午兵部覆議禮科都給事中韓重等所言官校升職事上曰擒獲妖言者止照成化年例給賞獲彊盜者應捕人員舊例不升今定與則例果系賊眾勢大卽時擒獲三名首效力者準升一級爲從者給賞被賊傷害者子孫升實授一級世襲其非應捕人員亦須卽時擒獲及行劫後三月之內緝獲者量升一級月久者止給賞凡因獲賊已升官者後復有擒獲功仍照宣徳年例止給賞有違例乞升保升者許科道官指實奏聞處治

○命廣東都司故都指揮使朱諒之子安襲大同右衛指揮使帶俸諒自大同調廉州衛守哨尋卒其子安援例乞襲原職故有是命

○癸未光祿寺卿胡恭旣被劾致仕具﹤鋶﹣釒﹥自辯謂臣實甘於致仕但不能受貪猥侵克之名乞賜核實上命吏部看詳以聞吏部覆奏查無實迹命復畱供事

○太子太保吏部尙書王恕等以災異言七事一謂諸司職掌內九年考滿教官不通經者別用然教授品從九學正教諭訓導俱未入流謂之別用者不令復爲教官於品級相等官內攺用也近年以來不分品級俱攺河泊所官似乎太拘今後教官考不通經者教授請於從九品內大使等官用之學正以下請於未入流內河泊所等官用之庶攺調不至失倫選法亦可﹤鋶﹣釒﹥通一謂外官九年考滿有司官繁稱升二級簡稱升一級教官考通經並舉人及數乃升用衛學並選貢衙門教官但考通經𨿽無舉人亦升用凡丁憂復除者俱以後任定其黜陟此類亦頗不均今後有司官九年考滿請不分前任後任但事繁歷俸日多者升二級事簡歷俸日多者升一級教官亦不分前任後任但任府州縣學日多從府州縣學論任術學並選貢衙門學日多從衛學並選貢衙門學論如此則事體適均人心愜服一謂在外考滿官員該屬上司考核其不開稱職平常不稱職字樣者例案候行查俟回報至日有司官引奏覆職教授官具奏入選恐難於守候請令今後有司官𨿽不開稱否等字樣其詞語內但有勤能端謹等字卽以稱職論有頗可等字卽以平常論有無爲無守誤事懶惰字卽以不稱論初考二考不必查卽引奏復職三考仍候行查至日定奪其教官止照舊例以通經與否及舉人有無定黜陟不以上司考語爲殿最庶事無壅滯人無守候之難一謂舊例外官考滿前任日少者許通理前任日多者另歷三年是以丁憂等項事故復除並更調攺除爲前任後任也近年以來凡考滿到部復任輳考者亦以前後任論之此乃因襲之失今後請止以復除及更調攺除爲前後兩任庶事體得宜一謂舊例考滿官歷仕六年止開三年事迹給由者參問訖準作三年考滿仍令回任補造六年考滿牌冊給由不無往返之難今後考滿官有歷任六年止開三年事迹給由者請免參問亦不必補造牌冊候九年考滿通將前六年事迹攢造牌冊給由庶人可遵守一謂吏員出身考滿官有該升正從八品正九品者或該本等用及降用者入選之時考中照等第升降不中俱降雜職內巡檢與司府衛倉大使俱系從九品巡檢以軍囚及數不考卽升大使以糧艸及數考中方升不中降雜職此𨿽舊例然諸司職掌不曾該載且官品原有髙下今考不中例俱降雜職似乎混無分別今後請考中者照例升用不中本等用其原該本等並降用者不必考驗照例選用若考中該升自願就雜職者聽如此庶選法一而人心服一謂兩京五府知印從八品出身六部都察院知印正九品出身在外都布二司知印從九品出身然在外知印系農民僉充役滿赴部冠帶辦事半年不考卽除從九品在京知印系役滿承差請旨點充役滿官帶考中始得除授不中俱降雜職較之事體似乎不宜且知印原非書辦人役卻與吏典同考招擬多是不中往往降雜職今後除在外知印不考卽選外其府部都察院知印臨選之時請止考行移中者照資格除授不中者降一級庶事體適中奏上俱從之命直隸保定府及涿州良鄕諸倉所收各處稅糧如遇有災則全收本色丰年仍本色與折色兼收

○兵部覆奏南京太僕寺卿奏崇等所言舉馬政四事一謂鳳陽等府所養官牛數多而支用數少牧養陪補甚爲民累往嘗奏準鳳陽止畱三千隻廬揚二府及滁和等州共畱二萬隻然尙有不均之嘆請於二萬隻內畱犍牛八百牝牛千二百令廬揚等府州均派所屬牧養歲資其牛犢之用尙餘一萬八十隻請鬻銀角�羊太僕寺貯用以便民一謂舊例兩京太僕寺歲選孳牧馬二萬匹備用太僕寺選十之七南京太僕寺選十之三今南京大小教場於額外奏關南太僕寺騎操馬二千八百餘匹請卽準作備用三分之數此後凡遇奏關亦準此例庶不重貽民累一謂南太僕寺歲所角�羊備用馬匹自弘治三年爲始鳳廬二府並滁和二州以十分爲率請令角羊馬七分角�羊折價銀三分淮揚二府並江浦六合二縣角�羊馬四分角�羊銀六分其價銀每匹十兩如舊例一謂應天鎭江太平寧國廣徳所屬養馬縣分先因有角�羊納馬價事例遂止知以逐年照數徵價爲事其牧養馬政一皆廢弛萬一有警無馬濟用計各屬州縣原養種馬萬四百七十餘匹今兩年所報駒僅九十匹而種馬亦消耗過半加以數年種馬恐亦消耗殆盡也請行都察院下巡按禦史查提各經該任內管馬官及南陵建平二縣掌印官追補並於南陵建平請各增管馬官一員從之

○修通州至天津河道以原額人夫不足命役軍民夫三千助之月各給米三斗

○甲申賜荊王第七子名曰祐棿徽王第四子曰祐袱韓府鎭國將軍徵鏕庶生子曰偕湊輔國將軍徵鎒嫡生子曰偕澐楚府鎭國將軍季圾庶第二子曰均鋋○兵部主事湯冕陳言馬政一養馬人戶富者率以賂免惟累貧困請如舊例計糧丁分爲三等凡派養馬匹先盡上戶次中戶其鰥寡貧困者一切優免一成化二十三年以前倒失種馬及所欠馬駒徵追未完者請量照近例種馬二匹折買上馬一匹駒三匹折買上馬一匹弘治元年以後如舊追補庶民免追陪之苦馬得騎徵之用一淸查馬政宜專責所司凡二年一次徵駒不必奏差科道官請止敕太僕寺少卿二員分蒞直隸及河南山東所屬南京太僕寺少卿一員專蒞南直隸所屬嚴督科算順天並保定等府俱有牧馬艸場後募人開種徵納子粒甚妨牧養請遣官淸查鐫地名頃畝四至於石識之於各府州縣公衙俾永有據證分撥養馬人戶原徵子粒請悉與除免兵部覆奏從之

○乙酉命莊浪都指揮僉事魯麟守備紅城子堡甘肅鎭巡等官奏紅城子堡介於莊浪之間宜添設守備並薦麟材可用從之

○薊州遵化寬河地震四次有聲如雷明孝宗敬皇帝實錄卷之二十九

弘治二年八月丙戌朔

○丁亥釋奠先師孔子遣禮部尙書兼文淵閣大學士徐溥行禮

○戊子祭太社太稷

○內閣大學士劉吉等以災異言七事一溥恩施謂今歲北直隸八府災傷軍民饑荒已命巡城禦史及順天府官取勘京城內外及通州盧溝橋等處被水渰沒房屋人畜之家各給米一石又準戶部差官於各府踏勘災傷賑濟而戶部以秋成在邇預備倉糧未敢便給待冬春靑黃不接之時然後放支此誠撙節之策但今順天河間永平等府災重之處一家有渰死人數口者一縣有渰死人數十者其見存之人往往流移道路貧難乞丐日不聊生若不賑卹則是恩施於近而不及於遠乞敕戶部行移八府查勘有渰死人口之家量給米二石其漂流房屋頭畜之家給一石俱於附近倉分放支不許畱難該部所擬俟時賑濟及前此奏擬賑濟河南南直隸湖廣等處者請令一體蚤爲區畫勿至有誤一舉賢才謂祖宗時在內用堂上官多由吏部會官推舉或朝廷親擢在外用方面及府堂正官率由在京三品以上堂上官保舉行之年久號稱得人近年以來皆責成於吏部吏部非不廣詢博訪期於得人但人才眾多未易周知而詢訪之際物論不一不免循資挨年舉授間有奇才異能不得超用治功何由而興姑以目前言之如尙書王恕由知府卽升布政使李敏馬文升由禦史升按察使賈俊由副使屠滽由禦史俱升僉都禦史以往事言之尙書姚夔由給事中楊鼎由侍講鄒幹由郎中各升侍郎此皆不由資格超拔而用者是以各官聲績顯著今縱不能全用舊例亦當隨時制宜今後如侍郎副僉都禦史及通政使大理卿有缺令吏部會同各部都察院通政司大理寺三品以上大臣照例推舉在外除方面佐貳知府有缺吏部照見行例推用其左右布政使按察使尢爲一方軍民安危休戚所系況遇侍郎都禦史有缺又多於此推選非佐貳官可比宜令兩京六部都察院通政司大理寺三品以上大臣各於方面佐貳知府及兩京各衙門相應官員內不拘資格各舉所知一人務要才行超卓學識老成操持淸謹人物端重者明開某官堪任布政使某官堪任按察使具名奏聞下於吏部候有員缺酌量請旨簡用若所舉之人用盡仍復照例保舉不許遷延推避一重教職謂今後教官系舉人出身九年考滿到部有功績考中該升者請令同聽選監生一體入大選考第除授無功績不該升者仍如舊例一定科舉謂今後會試舉人如三入會試而不中者請不許再入試俱照本等挨選出身一選軍職謂乞敕各巡撫巡按官於推選軍政之時不必拘一若本衛無堪掌印管事官卽於別衛推選有才幹官奏請更調果本地方無官可調具實奏聞令兵部於京衛多餘官中調用一積邊儲謂宣府大同遼東等處官軍歲支糧米例於北直隸山東河南徵納卽今北直隸等處俱奏有災傷糧艸旣無徵收邊餉何所仰給及訪得大同宣府遼東一帶髙阜之地今歲兩多田禾頗收米價又賤乞敕戶部早爲處置行令各邊巡按禦史並管糧郎中將在官銀兩各照時價盡數糴買計算腳價運貯邊堡缺糧之處以備支用仍禁革姦獘不許權豪勢要之家包攬官價遷延不納及插和糠秕不堪食用如違罪有所歸俟邊儲稍充卻將腹裏有收並災輕之處量收輕賫以補糴糧銀數一稽工程謂近年以來凡遇修理城垣宮殿內府房屋及成造各處墳塋等項俱於京營摘撥軍士應役其內外管軍官員又不許計算工役大小財力多寡有興一役本用五千人而奏請一二萬者本用五百人而奏請一二千者朝廷𨿽不盡數撥與其實所役倍多況又無所稽考以致遷延歲月罷敝愈甚近英國公張懋等𨿽奏有計工定限事例但臨期無人督管未免延遲誤事又行奏添煩瀆聖聽乞敕工部大臣一員同內官監管工官卽令先去西城垣天壽山盧溝河相看工程大小計其緩急次第應修理者務要公同本部計算該用人力多少日月幾何開具實數奏請摘撥用工之日每處仍差武職大臣一員科道官各一員與內官監官相兼督工修理務要均其勞逸時其飲食驗其實在數目但有用錢買閒及收受刁蹬等獘聽各官指實參奏從重處治奏上俱從之

○命戶部運太倉銀二萬兩於薊州倉以備軍儲

○己丑命故彰武伯楊瑾支過弘治二年南京本色祿米三百四十八石免還官從其子彰武伯質請也

○大理寺卿馮貫等以災異言五事一在京重囚每年霜降會官朝審而在外五年始一審錄壅積數多秋後𨿽令所司審決其冤抑者多不與辯情可矜疑又不具奏請每年秋後行巡按禦史會三司等官從公研審如有冤抑卽與辯理一諸司審錄重囚有稱冤不服者不過調別司問理類多拘於成案果有冤抑無與辯者今後凡駁回再問者請令調隔別衙門辯理一直隸等處凡有情詞多赴京奏告法司逮問往來動經年月淹禁致死者甚多今後奏告宜行巡撫巡按或都司府衙門理就彼歸結一問重因必須證佐今彊盜贓仗多軍校買補人命屍傷多稱錦衣衛檢驗不會文職故人多稱冤今後彊盜必須見獲贓仗通送法司檢驗人命務行法司轉勘一內外衙門問擬徒罪輕重失論今後問擬徒罪不分軍民捨余若審有力與官吏監生人等亦將杖數徒年計算運灰納米贖罪發落奏上俱從之

○庚寅河南確山縣民奏本縣舊隸汝寧府近攺隸信陽州路途遼遠往返甚艱請仍舊屬府爲便戶部覆奏從之

○辛卯命左春坊左庶子兼翰林院侍讀學士李傑左春坊左諭徳林瀚爲順天府鄕試考試官

○岷府遊溪郡主卒賜祭葬如例

○命甘肅守臣給罕東左衛頭目盻卜等食米先是盻卜率所部攻速壇阿黑府王以報哈密都督罕愼之怨不利旣還衛乏食其都督僉事只克爲請於朝下戶部覆議以罕東爲我邊藩籬今有難而告急於我於義固宜賑之遂有是命

○太僕寺卿王霽言馬政十事一國初設行太僕及苑馬寺於邊方當時每寺馬不下二三萬匹未嘗仰給京師自正統後馬政日弛邊方用馬不仰給於京師必括買於民間今太僕所儲馬價有限邊方仰給無窮謂宜行狹西遼東山西各巡撫官嚴督苑馬寺行太僕寺加意牧養以復舊制仍設法收買種馬以圖蕃息庶各邊有馬而京儲不致妄費一金吾左等七十四衛所舊皆牧馬皆有艸場地土當時各衛馬以萬計凡有徵操多取給焉近年馬政大壞所存十無二三宜行分管寺丞等官隨衛所大小給與數羣兼同舊馬如法牧養若衛所不聽約束參奏住俸年終照例決罰庶官軍知警而舊政可復一順天府所屬二十七州縣寄養備用馬匹其人戶丁多者或得空閒力乏者彊令牧養所以膘壯馬匹漸致瘦損物故宜行分管寺丞等官審定上中下戶上戶或養馬三四匹中戶次之下戶或二戶共養一匹貧難者優免給俵之際仍視縣之大小爲差庶人心悅服而每年一審法令可久一各處孳牧新收者少物故者多上下相蒙彼此姑息亦坐分管寺丞權輕故耳謂宜稍加優借各州縣掌印並管馬官貪墨廢事者許年終奏請住俸仍具賢否揭帖報吏部他日據以黜陟其寺丞中間才行超卓者但過二考一體旌擢庶委任重而人知所警勸一順天所屬皆有備用孳牧之馬請選畱其良者以備徵操汰其老病漂沙者別用仍三年一選庶馬得實用民免倍償之苦一國初令馬價養馬餘戶助以芻豆後各家輪養致用心不專馬多物故宜命所司擇殷實之家爲馬甲餘戶以芻豆助之如馬瘦損專責之馬甲其倒死者馬甲償其七餘戶償其三庶責任專而人知懼一各府州縣凡使客經過輙令民以官馬迎送馬斃則責民陪償深爲可憫宜行所司嚴加禁約有借用者提問參奏庶上下知所愛惜而馬無虧耗一法司贓罰官馬其良馬多爲權豪減價買去老病者乃寄養於民至倒死亦要追陪請今後止許賣甚老弱瘦損者價送內府公用庶不累及貧民一南北直隸狹西遼東等處俱有牧馬艸場歲月漸遠多爲豪右侵占請兩京各委科道官狹西等處各行巡按禦史閱實原額四至樹封墩植楡柳立界至以專牧放如侵占之家已成水陸田地卒難更攺者令照例起租遇有倒死量支津貼一孳牧馬匹貴乎適均各府所屬州縣有馬少而人多者有馬多而人戶少者勞逸不均宜行分管寺丞候來年同各屬正官並管馬官酌量以馬多地方派與馬少地方領養下兵部覆奏從之

○攺狹西按察司管糧僉事馬中錫提調學校

○刑部左侍郎兼都察院左僉都禦史彭韶奉命淸理兩浙鹽課仿古人進農桑耕織圖之意繪鹽場景物及竈戶艱辛之狀爲八圖以進上嘉納之韶復言六事一謂兩浙運司官攢多有報完鹽課而實串謀受賄虧欠者自成化元年至二十三年𨿽經赦宥請仍照考察事例場官欠課至千引者除先黜退除名者不究外其在任攺任者俱律以不謹欠萬引者俱律以貪其分司官三年之內各場有報完而虧欠數千者亦以不謹律之六年內各場有報完而虧欠數萬者亦以貪律之凡經該攢典不論去役見役俱爲民一謂兩浙鹽課歲二十二萬二千三百餘引除折銀外該徵鹽者八萬九千七百餘引前此以各場竈丁貧苦浙西每引減銀一錢浙東減一錢五分獨水鄕竈丁未獲寬減請如浙西例行之又常股鹽課�人願中者少積久必至消折今後請免徵鹽每引折收銀三錢候�人赴場支給於�竈亦爲兩便一謂鹽場宜立預備倉請令竈丁有犯罪及有司開刑有幹礙鹽法者俱輸贖罪米榖於其中有入官貨物亦轉貿銀米貯之用爲荒年賑濟貧竈之備一謂鹽埸嘗擇殷實戶爲總催其派辦甚繁雜請寬卹之以蘇其困苦一謂自竈丁有優卹之例姦豪之人往往詭寄丁糧影占差役獘端滋多自今竈戶除一家全課𨿽二三十丁以上者通免若殷實竈戶止照見當丁數依例貼竈其餘丁田悉從有司當差其全課鹽丁亦照原擬丁田津貼不得仍前詭寄影射如犯全家影占差徭者割其多餘丁田收補逃故竈丁之籍所犯少者坐罪攺正如律一謂老引客�擅鹽利以爲害請以在運司給引到場之日爲始如本場無鹽可支而本�在場病故許年限之外中鹽多者加五年少者加三年務令代支之人依限盡支如五年三年外不盡支者治以罪並木盡鹽引沒官下戶部覆議謂其言可采請通行各運司著爲例從之

○癸己晚刻金星晝見於辰位

○乙未孝慈髙皇后忌辰上祭奉先殿魏國公徐俌承命祭孝陵

○賜代府鎭國將軍俊桓輔國將軍成金�鬼成錎誥命冠服如制

○江西按察司僉事余琦丁憂服闋復除浙江按察司

○升刑部員外郎陶琰張佶狹西蘭州知州謝顯俱爲按察司僉事琰顯狹西佶浙江

○丙申代府長史司奏邇者代王薨府事無人管攝前革爵武邑王聰氵�禾攺過自新乞令復爵管事上曰聰氵�禾在先帝時犯法革爵今未宜輕復姑與敕令戴平巾攝事主祭○四川董卜韓胡宣尉使司故土官鎭國將軍都指揮使綽吾結言千之子日墨札思巴旺丹巴藏卜遣其國師禪師頭目番僧足都等進珊瑚樹盔甲氆氌等物奏請襲職從之賜誥命敕書並給賞彩叚表裏等物有差

○以旱災免南京橫海等四十二衛弘治元年屯糧之半

○廣東番禺縣後山賊平兵部議上巡等官功過得旨以分巡按察司僉事周啟分守布政司右參議周宏及廣州府捕盜通判李亮等功多過少宥之停廣州右衛指揮使劉煒等俸三月

○晉府鎭國將軍鐘銋以侈用屢貸於人至鬻其第以償旣而潛至京誣奏所貸之人所司具實以聞上曰鐘銋擅離封域復設辭奏擾宜治以罪姑宥之仍敕晉王及慶成王戒其奢侈妄費所在有司及長史司嚴絕其所與交易之人毋令再犯

○丁酉遣戶部尙書李敏祭太倉之神

○遣順天府官祭宋丞相文天祥

○命四川鎭巡等官查勘成都等府衛自去歲賑卹之後命府庫之餘積幾何收成之分數幾何如猶有被災者宜再量免稅糧其流移復業者免雜役三年

○初廣東流賊千餘人攻揭陽縣劫庫釋囚勢頗張至是守臣始平之奏上兵部覆議得旨潮州府推守姚繼潮州衛指揮僉事張端功過相等宥之揭陽縣知縣吳鏘主簿田祿各降一級典史黃譽調邊遠用

○初趙王見灂奏稱其第三子祐棌自封淸流王后不謁祖廟與長史董亮謀繼已位旣下所司鞠問乃知趙王溺愛小子祐朾而惡淸流王並惡董亮苦諫遂各誣以罪所司因言淸流王尙幼乞賜所以保全之道上賜趙王敕曰王光奏淸流王祐棌暗通長史董亮等謀害王爵及自受封以來不拜謁祖廟事下該部奉行河南鎭守巡撫巡按及三司等官會勘俱無實迹因言祐棌年方幼沖一自失愛於父兢業不安憚父威嚴不敢輕見而王溺於寵受偏私惑於左右讒間憎惡之甚遂誣以謀害父子之間可謂兩失已命吏部銓選有學行官員往職訓迪敕至王其速令祐棌出府就學俾知孝親之道共爲子職益隆敬愛王自此亦宜正心修身割寵除間以全父子之恩夫父慈則子孝理勢之所必至王其審思之且王在成化間所爲不法先帝嘗革去冠服祿未薄示懲戒意王省愆自艾攺過遷善今所爲猶如此若再執迷不復祖宗舊典先帝成命具在朕何敢私其愼之哉故敕

○戊戌錄弘治元年遼東岐山臺殺賊功官軍升賞有差鎭守太監韋朗巡撫都禦史劉潺各賞銀十兩紵絲二表裏及右參將都指揮使崔勝左監丞郝林都督僉事孫貴各紵絲二表裏

○己亥賜岷王膺鉟洪武正韻爲善陰隲孝順事實等書各一部從其請也

○刑部左侍郎彭韶言頃以災變下詔求言臣於時公差在外比回始得伏睹詔旨驚惶無地竊念臣職佐司刑事垂明允致此陰沴厥咎爲多聖明不加罪譴溥令修省攺正以回天意感激何勝臣不敢越職泛言如本部先問彭城伯張信僧人宗鼎俱以奏事不實擬罪信還爵鼎還俗後信革去事任鼎乃仍舊住持二人犯同而法異恐非大公之舉又如近問犯人孫泰等事連內使劉玉通同外戚謀復親藩爵位以此貪濁之人蟠伏宮禁幸而事露正宜治以重罪以振乾綱夫何止將孫泰等付外問罪而劉王乃畱中發落恐非至正之道又本部問擬囚犯多發做工運灰以備緊急修繕近聞修浚河洪以待卽吉之遊觀粉飾館宇以待不時之行幸誠恐侈心或因以萌聲色玩好之縱將次第而生矣又本部遇有囚犯俱追收紙札及贓罰等項以候各衙門公用𨿽不系經費錢糧亦皆軍民膏血若以供二氏雜色之需未免信其異說則怠心或因以起而凡修身正已之術濟時求治之事將不復講矣如此而欲坐消災異以致昇平豈不難哉伏望皇上舉動政事之間一以大公至正行之持之以儉蒞之以明不移於近習不惑於異端則災變可消和气可臻矣﹤鋶﹣釒﹥入上曰宗鼎劉玉已發落其餘朕自審處

○庚子命狹西都司署都指揮僉事王戟充左參將分守延綏西路

○雲南八百大甸軍民宣慰司故土官宣尉使刁攬那孫刁嶽整賴貢方物求襲祖職兵部言八百遠離雲南瘴毒之地與各處地方不同宜特免重勘許其襲職從之仍給賜冠帶及表裏等物

○是日辰刻金星晝見於已位

○壬寅命福建淸軍禦史兼理鹽法初鹽法兼理於巡海副使至是巡撫都禦史王繼以海道事煩鹽法廢弛請攺令淸軍禦史專理戶部覆奏故有是命

○雲南守臣奏孟密安撫司夷婦曩罕弄先後占奪木邦地二十七處又陰誘其頭目放卓孟等叛木邦木邦孤弱不能自立其勢必盡吞木邦乃己乞請給旨意榜文一道諭孟密俾盡返木邦侵地及頭目放卓孟等令聽木邦鈐束庶保全身家免貽後悔仍乞敕八百宣尉司俾與木邦和好惇唇齒之義互相救援亦敕木邦宣尉罕穵法收復人心親愛骨肉勿使孟密得以乘間誘叛下人自致孤弱如孟密聽諭方許曩罕弄孫思楪保勘承襲如復稔惡不悛則議別處兵部覆奏請如所擬行雲南守臣如遇榜敕至日須親詣金齒地方嚴督所委前赴各該衙門開讀曉諭使朝廷免勞兵革斯爲上策如復生拗不服則議用兵方略以聞從之

○盧溝河堤壞命新寧伯譚祐工部侍郎陳政同內官監太監李興及科道官各一員督官軍二萬築之

○甲辰晚刻西方生赤气南北橫天

○乙巳遣官祭太歲風雲雷雨嶽鎭海瀆山川等神

○遣旗手衛官祭旗纛之神

○命停禮部堂上官俸二月下祠祭司官於錦衣衛獄太常寺以將祀太歲風雲雷雨等神先期奏其事上禦奉天殿而教坊司失於奏樂禮部尙書耿裕等劾之且自引咎遂有是命並教坊司官執治之

○丙午命遼東都司故都指揮僉事董芳之子鐸襲蓋州衛指揮使

○錄成化二十三年十二月狹西靖虜衛殺賊功官軍升賞有差鎭守太監歐賢巡撫都禦史賈奭前總兵官都督同知白﹤王巳﹥各賞銀十兩紵絲二表裏兵備副使邊完督餉右參議髙弼劉瓊各彩幣紵絲二表裏守備都指揮使廖斌以病故令其子升實授一級世襲

○丁未憲宗純皇帝大祥上祭幾筵前遣駙馬都尉周景祭茂陵文武衙門各分官陪祭

○戊申以將奉安憲宗純皇帝神主遣英國公張懋告太廟

○是日免朝

○已酉上詣太廟奉安憲宗純皇帝神主祭畢仍祭服禦輦大樂設而不作詣武英殿迎神位奉安於奉先殿

○是日免朝

○庚戌兵部尙書馬文升等言都司舊額軍政都指揮掌印一員佐貳僉書二員其餘都指揮皆帶俸不得干預軍政若一槪列銜恐緩急有誤兵機請行天下都司止畱軍政三員及管屯管馬巡海京操都指揮亦一體列銜此外以軍功升職者止令本都司帶俸不許列銜其納粟升職凡不系軍功者止於原衛帶俸從之

○命金吾右衛帶俸都指揮僉事宋寧之子錡代爲指揮使

○命代府懷仁王遜烠之庶長孫輔國將軍成鈀代理府事以王年老有疾其子鎭國將軍仕﹤土燎﹥已卒上﹤鋶﹣釒﹥爲成鈀陳乞故也○虜入宣府赤城等墩掠軍士八人被傷者二人兵部請治守備等官都指揮宋輔等罪命輔等六人俱逮問分守左參將繩律右監丞楊聰及守備左監丞陶亮俱戴罪殺賊待有功之日議奏其鎭守太監孫振總兵官李杲副總兵盧欽降敕切責之

○命南京左軍都督府故都督僉事髙俊之子端襲騰驤左衛指揮使

○賜遼府鎭國將軍恩金�乍嫡長子名曰寵氵�疌周府河陰王庶第二子曰安氵�丘鎭國將軍子坱庶第三子曰同金�夜子切庶第六子曰同鍔子墆庶第四子曰同鉾韓府鎭國將軍徵鑾第五子曰偕沋靖江王庶子曰約麆曰約麛

○壬子禮部言比土魯番速壇阿黑麻王並其妻哈屯呵嗒各具番書遣使貢馬本部已請賜馬價表裏此外又貢磁黃靑金石非邊關驗放之數未敢進收阿黑麻又奏稱與哈密都督罕愼結親因乞賜蟒龍九龍渾金各色膝襕紵絲等物然自遣使之後卽誘殺罕愼據有其地其不義如此今得免於誅伐足矣所乞恩賞恐不可濫施上曰罕愼爲朝廷效力阿黑麻旣與結親又忍心殺之所奏乞之物皆勿與其令通事以此意諭來使知之

○禮部奏迆西各處貢使該貿易之物俱有成例定數今土魯番及哈密使者各違例收買食茶箭竹等物過多請準潼關盤檢事例俱沒官仍令大通事曉諭在館諸夷各遵守禁例如違俱照此例行之其未給賞者卽遞減其賞並行各守邊官員凡外夷來貢曾犯法者再不許起送著爲令從之

○癸丑雲南順寧府蒲賊莽丘等聚眾流劫鄕落多殺虜人口官軍撫諭不服至是捕獲之械系至京命淩遲處死者一人斬者六人給功臣之家爲奴者三人並發通事王璘等三人廣西煙瘴地充軍以嘗受賄通情也

○甲寅賜代府歸善那君並儀賓張寬興寧郡君並儀賓範良弼誥命冠服如制

○升太常寺少卿兼翰林院侍讀周經爲禮部右侍郎

○戶部以四川重慶府知府毛泰奏請鑄錢因言國朝有洪武永樂宣徳錢皆積不用宜﹤鋶﹣釒﹥通之且請令寶源局並各布政司開局鼓鑄弘治通寶錢俾與洪武等錢並歷代錢兼用今宜先將各處見貯洪武等錢充官吏旗軍折色俸糧其折收�稅戶口錢今半收歷代錢半收洪武等錢如無洪武等錢者以二當一上曰諸司職掌𨿽開有各處鑄錢例然久已不行今若令十三布政司一槪開局鼓鑄未免冒濫紛擾不準寶源局鑄錢工部看詳以聞官吏折俸�稅食鹽收錢準擬旣而工部言今民間洪武等錢俱不用若輙鑄弘治通寶錢倘更不行徒費無益宜俟洪武等錢通行後更議從之

○乙卯巡撫甘肅都禦史羅明等奏繳原封故哈密衛左都督罕愼忠順王敕書印信冠服及原賜紵絲彩絹藥材顏料盔甲等物蓋敕印未至之前罕愼已遇害故也

○修紫荊倒馬關城垣隘口墩臺

明孝宗敬皇帝實錄卷之二十九終

大明孝宗敬皇帝實錄卷之三十

弘治二年九月丙辰朔禮科給事中孫孺等奏奉旨淸查畿內諸己故太監莊田中間有轉賣寄托及佃戶自占者凡二千七百一十八頃有奇戶部請籍之於官召民佃種上命不及二十頃者仍與管業人耕種準民田例徵糧二十頃以上者量除五頃三十頃以上者每三十頃遞除五頃並畱與見管業人耕種納糧不願耕種者聽餘地並收入官召人佃種

○京城阜財坊有盜十餘人僞稱夜巡縳火夫劫指揮張淳家總甲人等救之被殺盜遂縋城逸去上怒命革巡捕官冠帶軍校兵牌鎖項捕賊仍停提督巡捕錦衣衛指揮劉良巡城監察禦史張王�連陳震俸務令捕獲

○雲南大理衛雨雹傷禾

○丁己初成化中因吉王見浚之請賜以湘陰縣河泊所歲收課鈔命三年後仍還官至是王請爲永業戶部言例不當與命別以湘潭縣河泊稅課賜之

○虜屢入大同玖川嶺及大尖山等墩虜百戶一員殺掠軍民十二人兵部劾分守參將李玙太監石巖等失於防守及鎭守太監覃平巡撫都禦史許進總兵官神英劉寧坐視之罪詔玙巖戴罪殺賊平等姑宥之守備都指揮曹紳等下巡按禦史逮問

○戊午升刑科給事中劉聰爲兵科都給事中禮科右給事中韓鼎兵科右給事中藺琦刑科右給事中趙竑工科右給事中王敞爲本科左給事中刑科給事中呂獻工科給事中夏昂俱爲本科右給事中

○工部右侍郎孔鏞卒鏞字韶文直隸長洲縣人本出曲阜爲孔子六十九代孫登景泰五年進士授江西都昌知縣攺廣東連山用巡撫都禦史葉盛薦升知髙州府再遷廣東按察司副使攺廣西升按察使尋轉左布政使食正二品俸進都察院右副都禦史巡撫貴州及是赴工部之召道卒賜祭葬鏞性廉介蒞事精敏在都昌有善政連山猺獞掠殘縣治度多脇從招使來歸髙州流賊據茆洞眾至萬餘鏞肩輿入其營開諭逆順賊感泣求降在貴州邊夷擾淸平都勻者剿之捕雞背苗獠之恃險爲亂者邊徼以寧鏞歷官所至有聲尢長於制寇云

○給故翰林院帶俸緬甸館譯字主簿班思傑幼孫二人月米各五斗從其請也

○先是以四川饑命戶部郎中田鐸往湖廣摘撥兌運米二十萬石至夷陵州候四川差官接取旣而湖廣巡撫官亦奏災傷得免糧止措米五萬石運至夷陵久之四川接取者不至鐸言四川已有收米價且賤況江濤險惡不願來領乞別爲處分戶部議宜以此米付荊州倉令湖廣布政司將今年存畱糧內如數扣除石折銀五錢解京送太倉收貯鐸及賑濟郎中王宏江漢俱令回京從之

○己未孝恭章皇后忌辰上祭奉先殿遣駙馬都尉蔡震祭景陵

○南京禮部尙書黎淳言宣徳間所定進士南北中之數行之己久近成化二十三年會試以四川左布政使沈稹言南北各減二名增入中卷之數人心不服士多怨言乞仍舊便命下其章於禮部

○河南布政司左布政使王琮卒

○是日辰刻日生左珥色赤黃

○辛酉四川酉陽宣撫司湖廣忠建宣撫司金峒安撫司及木冊長官司各遣把事人等來朝貢馬賜彩叚鈔錠有差

○戶部奏今歲各皇親公侯駙馬伯及太監莊田乞照附近民田被災分數爲收租之數不許過取厲民上曰皇親及公侯等官歲有常祿豈可復與百姓爭利奏中所擬悉準施行如有過取者必論以法

○壬戌上禦奉天殿傳制遣武安侯鄭英懷寧侯孫泰陽武侯薛倫定西侯蔣驥淸平伯吳琮東寧伯焦俊興安伯徐盛建平伯髙進彭城伯張信修武伯沈坊持節充正使尙寶司司丞楊泰禮科左給事中韓鼎戶科給事中祝俓吏科給事中林廷玉兵科給事中劉孟刑科左給事中趙竑工科給事中柴昇中書舍人傅潮吏部郎中周木戶部員外郎耿文睿充副使冊封唐世子彌鍗爲唐王妃蘇氏爲唐王妃襄世子見淑爲襄王寧府輔國將軍宸浮爲石城王周王弟同鏘爲新會王潁川溫僖王子鎭國將軍同金�亶爲潁川王夫人王氏爲潁川王妃周王子鎭國將軍安浂爲義寧王鎭國將軍安泛爲平樂王鎭國將軍安氵�宮爲崇善王鎭國將軍安氵�逢爲海陽王鎭國將軍安渳爲安定王鎭國將軍安氵�葉爲曲江王鎭國將軍安﹤氵戍﹥爲博平王鎭國將軍安氵�脇爲聊城王鎭國將軍安漕爲汾西王淮王子見湁爲南康王晉府河中悼懷王長子表梈爲河中王伊府方城懷僖王長子訏窪爲方城王東城兵馬副指揮劉釗女爲魯府陽信王妃岷府安昌懷僖王第二子彥滵爲安昌王湖廣武岡州監生劉政女爲安昌王妃東城兵馬副指揮崔勝女爲徳府濟寧王妃

○右軍都督府帶俸廣寧伯劉璇卒璇直隸宿遷縣人故廣寧伯江之曾孫父安天順元年以迎駕功進廣寧侯卒侄瓘嗣伯爵璇授錦衣衛正千戶瓘卒璇嗣右軍都督府帶俸神機營管操攺效勇營未幾以疾辭仍帶俸至是卒輟朝一日賜祭葬如例

○升太醫院冠帶醫士陳俊宮良寧銓吳綬爲本院禦醫聶整朱俊爲吏目俊等前以傳奉官降職供事至是院使施欽言數人俱禦藥房用藥有效者故有是命○增設遼東鳳凰城倉大使副使各一員帶管鎭東鎭夷二堡倉糧

○時木邦孟密累歲仇殺上以鎭守雲南黔國公沐琮太監王舉巡撫都禦史王詔不能撫治降敕詰責之曰孟密逼淩木邦舊主侵奪其地累撫不從究其所由𨿽曩罕弄彊橫無道亦爾等平昔威武不振號令不嚴所致且聞爾等委去撫諭官員往往暗受夷賂召侮啟釁孟密小夷乃敢爲恣肆如此爾等恬不介意豈不甚孤朝廷委托之重論法皆難辭罪姑從寬降敕切責自今爾等宜痛加警省整搠軍馬振揚威武申嚴號令以詟服夷眾其孟密事情可撫則撫可剿則剿審實具奏以憑區處務使本邦侵地可復孟密舊惡可消事安夷安地方寧靖斯爾等之能如或仍前姑息縱其交惡以貽後患憲典具存朕恩難再爾等其愼之故敕

○兵部以北直隸山東河南七府五十一州縣自成化二十二年以來倒失種馬不補虧欠耗損馬駒不報者共一萬四千七百八十餘匹請治各管馬佐貳官掌印正官及太僕寺分管寺丞之罪命逮問佐貳官罰掌印官及寺丞俸各三月

○癸亥兵部言近者虜入遼東之澑水口廣寧前屯衛指揮楊茂禦之斬賊首一顆軍士被傷者五人舊例西北各邊斬首一顆者升一級然茂系領軍官例不自報首級請照加賞例賞之被傷軍士各給賞如例從之

○給薊州永平山海各邊守了官軍衣鞋四千二百八十五副

○甲子山西代州民田增等四十二人爲妖言謂彌勒佛當繼釋伽佛主世令人潛出邊境構結北虜謀爲不軌至偏頭關爲邏者所執巡撫都禦史翟瑄等以聞上曰各犯情罪深重未獲者令所司捕獲禁錮並贓物解京勿致疏失仍諭各邊嚴加防備

○乙丑南京監察禦史徐禮等以天變言四事一請日禦經筵寒暑無倦早午視朝終始如一百司奏牘必面召大臣咨訪一謂南京守備成國公朱儀占役軍士南寧伯毛文勇略無聞巡撫都禦史王克復老耄貪鄙兵部左侍郎何琮內行污濁右侍郎呂雯前巡撫楡林貪聲大著都察院左副都禦史邊鏞陰附姦人驟得升職乞各罷黜一乞令各處商船止於原起處官司告報貨物名數並所指發賣地方納鈔經過關津照驗無由者罪之竹木等料仍照舊制抽分其餘新立荊州杭州蕪湖並原非奏擬隔越去處悉令停堯一謂陛下臨禦之初停罷織造許科道官直言無隱伏願謹終如始庶天變可消上曰朱儀守備重臣行事安靜汝輩率意劾奏並毛文呂雯王克復俱令盡心治事何琮邊鏞前已有旨發落矣其餘所司知之

○丙寅升戶部郎中周軫爲山東都轉運鹽使司運使

○戊辰賜遼府鎭國將軍寵濂鎭國中尉寵氵�辡代府輔國將軍成茫誥命冠服如制

○伊府眞丘郡主卒賜祭葬如制

○己巳命故襄城侯李瑾之子黻襲襄城伯

○武進伯朱霖卒霖字景沛山東沂州人故武進伯云之弟云卒無子遂襲伯爵初命習禮於國學久之命領三千營事復屢使親藩至是卒賜祭葬如例

○壬申升四川按察司僉事於大節爲浙江按察使山東布政司右參政張岫爲河南右布政使大節之超擢以大理寺卿馮貫薦也

○先是成化間以建州夷人遮殺朝鮮貢使有旨命於遼東之東八站南別開新道添設城堡以便朝鮮往來至是遼東鎭巡等官奏鳳凰城及鎭東鎭夷二堡已如原擬築完其餘三十二墩臺次第修築瞭望操守之人止可就招集軍士內摘發不宜抽補屯軍鳳凰城該撥軍六百名鎭東鎭夷各三百名俱屬定遼右衛帶管仍令都指揮一人提督其馬匹就夷人貢馬內給俵不必赴京關頜下兵部覆奏從之

○甲戌賜晉府覃懷縣丞並儀賓陳盛誥命冠服如制

○升禮部郎中王沂爲山東布政司右參政南京監察禦史楊宣爲四川按察司僉事

○以水災暫停徵河南開封等府虧欠種馬駒並備用馬匹

○丙子浙江布政司右參議孔舉丁憂服闋復除福建布政司

○徽王見沛奏河南左布政使徐恪擅革本府承奉司吏請治以罪上以祖訓條章並諸司職掌俱無承奉司吏典貽書諭王及各王知之吏典令照例裁革謂徐恪處事率易停其俸兩月

○戶科都給事中張九功以今歲漕運漂流米麥六萬四千八百餘石因劾總督漕運都禦史李昂總兵官都督僉事都勝及各把總管運等官罪得旨昂勝姑貰之把總管並漂流五百石以上者各停俸三月五百石以下者兩月

○遣大慈恩寺番僧喇麻三曼答實哩及鎖南窩資爾光正副使賫誥敕錦叚食茶等物往烏思藏封瓘頂國師班阿吉汪束札巴爲闡化王並賜衣服等物有差

○丁丑賜遼王恩鑙禮記集說大全長垣王恩鉀釋氏源流各一部從具請也

○戊寅廣西道監察禦史鄒魯丁憂服闋復除江西道

○孝陵衛致仕千戶譚英言往年鹽課充足到場卽夫商獲其利爭先報中近年鹽法阻壞場無見課商人多自買補勢家奏乞之數則不拘年次本場無鹽輙易他所三陪加支致商有守支累年並本錢折閱者及抵儀眞批驗所因委官監掣不以時至復有久候之困或遇勢家鹽至又爲苛禁官較摯子盡爲所匿私置攔票令商給領派以泥鹽抑勒償價方許掣賣商人坐此往往受害凡遇開中多不應令萬一邊陲有警寧不誤事頃有訐陳勢家之擅利者下所司核治所司復畏彊禦不敢問乃以方面及儀賓等官家人遵例中鹽者目爲勢要籍名以聞分等裁革夫中鹽舊令無拘官民直旣輸邊而槪革之失信生怨請命大臣釐正其斃禁勢要所侵以資國計還近日裁革者以回眾怨其掣鹽仍付批驗所不必別委他官下戶部覆奏從之

○己卯巡撫南直隸都禦史王克復言廣徳州知州何宗賢縱酒肆暴民不堪命頃者臣劾奏其罪宗賢乃肆爲饋詆冀餙己非臣豈宜靦顏居此日與之臨乞容致仕以避賢路上曰王克復不準致仕何宗賢令巡按禦史逮治之

○會試舉人林瀾等奏近例舉人三試不中者不許復試臣等艱苦萬狀臨試猝遇此令坐守者有空歸之嘆遠來者有徒行之勞乞下所司別爲議處禮部覆議前日移文初下各處舉人未及周知其令明年再入試一次以後仍依近例從之

○給居庸關沿邊守了官軍衣鞋一百六十四副

○庚辰賜代府輔國將軍成鋚第九弟名曰成钀嫡長子曰聰洬廣靈王鎭國將軍仕堆庶長子曰成鏴魯府鎭國將軍當渿嫡長子曰健槪輔國將軍當氵�習嫡長子曰健欞當淍庶長子曰健木�慮韓府輔國將軍徵鐻庶第四子曰偕瀘晉府鎭國將軍奇濢長子曰表檐第二子曰表木�廣輔國將軍奇洇嫡長子曰表檢○南京兵部左侍郎白昂爲戶部左侍郎修治河道賜之敕曰近聞河南黃河泛溢自金龍等口分爲二股流經北直隸山東地方入於運河所過閘座間有渰沒堤岸多被衝塌若不趁時預先整理明年夏秋大水必至潰決旁出有妨漕運所系非輕今以爾曾監督工程績效著聞特攺前職馳驛會同山東河南北直隸巡撫都禦史督同三處分巡分守知府等官自上源決口至於運河一帶經行地方逐一踏看明白從長計議修築﹤鋶﹣釒﹥浚應攺圖者從便別圖各照地方量起軍民人夫趁時興工務要隨在有益各爲經久不可虛應故事仍須禁約所司毋得指此妄加科派騷擾地方凡用工軍夫皆湏撫卹周備毋令下人逼迫剝害違者輕則聽爾量加懲治重則送各該按察司及問刑衙門問理爾爲朝廷重臣受玆委托尢湏晝夜用心躬親勤勞博采眾長相機行事務使軍民不擾工程易集斯爲爾能事完之日爾卽回京仍將修過緣由並用過工料數目造冊奏繳以憑查考故敕

○修長安東西街玉河橋等處溝渠

○辛巳昏刻東方流星大如盞色靑白光燭地自外屏東南行至近濁尾迹炸散後二小星隨之

○癸未命寧晉伯劉福及科道官並工部郎中各一員督官軍八修通州弘仁橋

大明孝宗敬皇帝實錄卷之三十一

弘治二年十月乙酉朔孟冬享太廟

○遣駙馬都尉楊偉遊泰分祭長陵獻陵景陵裕陵茂陵

○遣儀賓王憲祭景皇帝陵寢

○遣內官祭恭讓章皇后陵寢

○遣內官祭司井之神

○命甘州領軍狹西都指揮同知諭勇守備祧州

○丙戌初貴州苗賊攻燒楊安屯堡指揮僉事楊通等與戰不利兵備副使陳揆率軍往應之賊始遁守臣請治通等失於防禦之罪命逮問守備都指揮僉事丁煇及通等十人以揆嘗設法安撫免其罪停俸兩月

○南京戶科給事中羅鑑等以災異言四事曰隆輔餋乞視朝之餘數召大臣切劘治道日親儒學調護聖躬曰保初政皇上登極之初任耆舊斥凶邪屏玩好抑貢獻止買辦節浮費禁傳奉黜異端天下莫不鼓舞相慶以望太平願恆存此心不以內外而異不以久暫而渝又曰愼刑罰廣儲蓄命下其奏於所司

○丁亥禮部進聖慈仁壽太皇太后聖誕朝賀儀注一前期一日女官陳設聖慈仁壽太皇太后禦座於宮中設香案於丹墀之南其日淸晨內官陳設儀伏於丹陛之東西及丹墀東西女官擎執者立於禦座之左右陳女樂於丹陛東西北向設表案於殿東門外設班首拜位於中道之東西設眾命婦拜位於丹墀北向設司贊位於丹墀東西設司賓位於命婦班之北東西相向設內贊二人位於殿內東西命婦至宮門外司賓引命婦入就拜位女官具服侍班如常儀尙宮尙儀等官詣內奉迎尙詣奏請升座聖慈仁壽太皇太后具禮服出導從如常儀樂作升座樂止司贊唱班齊樂作贊四拜樂止外贊唱進表引表案女官前導舉表案女官二人舉案由殿東門入樂作至殿中樂止贊眾命婦跪內贊唱宣表目女官宣訖興唱宣表展長女官詣案前取表展開宣表女官宣訖興舉案者舉案置於殿東贊命婦皆興司賓引班首由東階升樂作自東門入至殿中樂止內贊唱跪班首跪眾命婦皆跪司言女官代班首稱某官夫人妾某氏等玆遇聖慈仁壽太皇太后陛下聖旦敬詣稱賀內贊司贊同唱興班首及殿外命婦皆興司賓引班首由西門出降自西階樂作至拜位樂止贊拜樂作四拜樂止尙儀跪奏禮畢聖慈仁壽太皇太后興樂作還宮樂止引禮引命婦以次出一命婦照例由北安東安二門入至東華門外伺候內官引入行禮

○賜晉府交城王鐘鐻爲善陰隲孝順事實四書集注各一部從其請也

○戊子升翰林院編修張澯楊傑爲本院侍講檢討劉機楊廷和武衛爲修撰俱以九年考滿也

○實授南京都察院理刑張璠爲南京廣西道監察禦史

○浙江道監察禦史李興丁憂服闋復除福建道

○鎭守江西太監太監鄧原以地方稍寧裁革贛縣寧都興國廣昌信豊會昌雩都石城瑞金龍南安遠十一縣先年奏準添設管民快縣丞各一員吏部因請並福建上杭武平二縣添設縣丞裁革從之

○己丑欽天監監正吳昊言五事一凡選擇日時當遵用大統歷及洪武年所定選擇曆書其差谷選擇雜書俱令首官燒毀一觀象臺所用渾儀簡儀俱南京舊制今兩京相去二千七百餘里去極髙下不同又歲久推驗漸差欲修攺或別造以正一代之制一本監天文書籍俱國初抄本中間多損壞殘缺欲加考訂修補一本監算歷觀候及回回天文生陰陽人等多有怠玩不遵禮法者欲令每日到監書畫卯酉簿每班選立班長二人籍其善惡勤惰並術業精疏之實以俟按季考較爲之進退一天文生及陰陽人徭役欲乞優免下禮部覆議悉如所請惟渾儀簡儀令監副張紳造成本樣以待試驗攺造天文生本身外免一丁陰陽生止免本身上曰雜書不必燒今後選擇只依洪武年間欽定曆書餘如議

○駙馬都尉王增卒增直隸束鹿縣人靖遠伯兵部尙書驥之孫選尙嘉善大長公主至是卒輟朝一日賜祭葬如例子欽銘俱爲錦衣衛千戶

○夜金星犯左執法星

○庚寅賜寧化王府奉國將軍奇澒奇涸奇漫誥命冠服如制

○旌衣孝子二人五世同居一人節婦十人烈婦一人張彪直隸南和縣人國子監依親監生父母病竭力侍奉及沒自擔土築墳結廬其下朝夕悲奠有三蛇屢至不爲害二兔臥廬側不驚羣鳥常旋繞飛鳴之異趙象賢直隸曲周縣儒學增廣生母病湯藥必親嘗及沒水漿不入口三日旣葬廬於墓側寢苫枕塊朝夕哭泣日負土築墓遂成大丘俱旌其門曰孝行李琚順天府密雲縣人自始祖大公至琚同居五世長幼和協室無異財旌其門曰五世同居義門王氏湖廣襄陽衛生員李謙妻陳氏福建閩縣舉人李烜妻賈氏山西臨汾縣民安惟齡妻劉氏山西臨汾縣民張倫妻璩氏順天府涿州儒士田杲妻胡氏直隸河間衛軍郭仲塎妻呂氏直隸河間衛進士郭仲珣妻陳氏直隸眞定衛總旗周雄妻遊氏江西新建縣民余睿昭妻張氏直隸內丘縣承差樊傑妻俱少寡守節終始不貳俱旌其門曰貞節潘氏河南睢州舉人曹文道妻文道會試病死聞訃日夜哭不絕聲柩至家取夫所遺帶自縊於柩側旌其門曰貞烈

○壬辰戶部郎中江漢王宏歸自四川各上賑濟事迹漢領成都保寧順慶三府嘉梅潼雅卭等五州及龍州宣撫司成都利州寧川等六衛保寧等五守禦千戶所撫賑過饑民流民四萬一千二百五十戶八十七萬八千七百五十八口米若谷共支過二十二萬五千八百二十餘石銀九萬九千四百五十餘兩本部原撥湖廣兌運糧二十萬石及江西雲南原折色銀二十萬兩尙收貯以待支用宏領敍夔重慶馬湖四府瀘州及永寧酉陽二宣撫司九姓長官司賑過饑民十四萬一百七十戶百六十九萬九千六百九十九口米榖支過二十四萬九千四十六石銀十六萬三千三十九兩

○禮部言迆西進貢例以一人賫勘合緣來數旣多到期不一一人未到眾皆俟之欲偕行則驛置停冗不便乞行甘肅巡撫官轉行狹西行都司今後迆西進貢使臣至本處卽比對勘合並驗過馬駝等數目造冊先繳陸續另出半印花欄勘合給付各使臣親賫赴部以憑參對擬賞從之

○江西進鄕試錄誤以策問第十二葉作書經義第十二葉禮部奉旨看詳請逮問監臨提調等官從之

○甲午禮部進冊封仁和長公主並婚禮儀注一弘治二年十二月十六日公主尙冠一十九日受冊前一日內執事官設冊案於公主宮中設香案於冊案之前設絲亭於便殿丹陛之左至期上位具衮冕詣奉先殿祭告用樂禮畢上位常服禦便殿升座執事長隨舉冊案置殿中司禮監官跪奏發冊執事長隨舉冊案由殿左門出置冊彩亭中用內樂近至公主宮中司禮監官捧冊置於案公主先具服侯冊至女官二員引公主於冊案前北向立贊受冊贊拜樂作四拜樂止贊跪贊宣冊女官立於左宣訖以冊受公主公主受畢以授女執事立於右又贊拜樂作四拜樂止禮畢徹冊案香案次日早公主具服引禮女官引公主謁奉先殿畢請太皇太后皇太后上位皇后前謝恩俱贊行八拜禮一弘治三年正月十八日般移是日早公主具禮服引禮女官引公主詣奉先殿辭畢內官於太皇太后皇太后上位皇后正宮內俱設儀仗於丹陛之東西太樂陳於丹墀執事女官備金爵酒壺果盒至期內贊女官二員於殿之東西俟太皇太后燕居服升座引禮女官引公主詣太皇太后前贊拜樂作四拜興樂止贊跪贊受爵女官以爵斟酒立授公主樂作公主受酒飲訖樂止以爵授執事者執事者跪受虛爵退贊恭聽戒命命之曰敬之戒之夙夜無違爾閨門之禮公主聽受訖贊興贊拜樂作四拜興樂止贊禮畢引禮女官引公主詣皇太后及上位皇后前受戒命行禮亦如之畢引禮女官引公主由宮東門出升轎出至東華門外內使備儀伏鼓樂前導合女樂接引至府公主入儀仗女樂各退一正月十六日駙馬受誥先期禮部官具奏領出駙馬朝服等件是日鴻臚寺設誥案冠服案於丹墀之左上位常服升金臺百官先行叩頭禮畢侍班執事官舉誥案冠服案至丹墀置中道鴻臚寺官引駙馬於丹墀中立吏部禮部官奏駙馬受誥及賜給冠服儀伏鞍馬奏畢贊五拜三叩頭禮畢執事官臺誥案由左邊降以誥受駙馬捧出東長安門外用鼓樂迎誥至於家所司各備儀伏鞍馬同日給賜一次日早駙馬具服謝恩一正月二十六日下嫁先一日順天府官於本府前結彩至日早設香案於本府月臺上列公主儀仗女樂左右相向至期用男樂迎駙馬入府畢樂人退內官引駙馬到客位具公服又引駙馬從左門入至中堂俟候女使預設香案於堂中設公主駙馬拜位於香案前公主拜位居東駙馬拜位居西候公主具服出同駙馬詣香案前拜天地贊行八拜禮畢女使先於堂內設公主座於東西向駙馬拜位於西東向至是贊引二人導公主升東座駙馬就位面東贊行四拜禮公主坐受兩拜答兩拜禮畢駙馬出客位便服女使仍於室中設公主座於室中正面駙馬座於室西東向設酒案於室中稍南置兩盞兩巹於案上設饌案二人引駙馬入室中贊引導公主中坐駙馬亦就座執事捧饌案置於公主駙馬前執事者二人以二盞斟酒以進公主駙馬皆飲酒執事者進饌公主駙馬皆舉筯執事者再斟酒公主駙馬皆飲酒執事者進饌公主駙馬皆舉筯執事者以兩巹盞斟酒合和以進公主駙馬皆飲訖執事者又進饌公主駙馬皆舉筯徹案禮畢儀伏女樂各退一公主入府候至十日公主具冠服引禮女官引公主謁奉先殿行禮謁畢詣太皇太后皇太后上位皇后謝恩俱贊行八拜禮畢賜宴於宮中駙馬先日赴鴻臚寺報名至日具公服於早朝大班內謝恩畢仍具公服於午門外直房內俟候司禮監官引至左順門內俟候太皇太后常服禦便殿升座引禮長隨引至階下正中贊行五拜三叩頭禮畢復引出俟候皇太后常服禦便殿升座引禮長隨引至階下正中贊行五拜三叩頭禮畢復引出俟候皇后常服禦便殿升座引禮長隨引至階下正中贊行五拜三叩頭禮畢復引至午門外釋公服俟候上位常服出禦便殿賜宴引禮長隨贊引駙馬先行四拜禮就席坐西向東宴畢仍行五拜三叩頭禮畢回府次日見舅姑一公主見舅姑舅姑坐於東西向公主立於西東向行四拜禮舅姑答兩拜

○遼東廣寧衛夜有星自西北往東南有光如電聲如雷

○命南京吏部尙書王亻�與之從子澄國子監讀書﹤亻與﹥奏長子沂已舉進士次子洛又年幼推恩於澄故有是命

○丙申衍聖公孔弘泰奏先聖五十九世孫舉人孔彥士學識優長乞選爲曲阜縣知縣吏部覆奏從之

○命雲南廣南衛指揮同知夏福之孫昊世襲正千戶福本廣南衛軍徙遼東廣寧衛正統五年爲北虜所獲福角�羊誦佛經虜酋以女妻之英廟北狩福隨待虜庭升正千戶歷升指揮僉事後入貢往來不絕天順元年英廟召至賞賫極厚升南京錦衣衛指揮同知福奏願畱京師未幾挈家來奔復攺廣南衛主是年老乞以孫代兵部言福不由軍功例不當襲上以福有奉待勞特與之

○丁酉初徳王妃父劉忠爲指揮僉事至是王奏忠隨侍之國已二十餘年乞如崇徽二府例升世襲指揮使詔升爲世襲指揮同知給事中劉聰等論其撓壞選法上曰徳王朕至親劉忠業已許升不爲例

○總督兩廣都禦史秦紘言臣至兩廣聞地方之害有二總兵官徵蠻將軍安遠侯柳景侵奪民利欺隱官課剝削貪饕私通夷交易番貨黨助土官濫殺無辜其害徧於兩廣分守雷廉等處左參將署都指揮僉事王麟掊克害眾怨讟並興其禍徧於一方二害不除則兩廣軍民終無安日巡按禦史周南示以爲言命馳傳行文取景至京治之巡按監察禦史逮麟等訊實以聞

○占城國王古來旣返國復遣弟卜古良等移咨兩廣守臣言安南仍肆侵占居處無所乞如永樂時差官督兵守護鎭守太監韋春巡撫都禦史秦紘等會議以請事下兵部覆安南占城俱僻處海濱世奉朝貢乃祖訓所載不徵之國比古來挈家至廣東朝廷已降敕安南令其體悉今回奏尙未至且永樂時遣將發兵乃正黎季犛弒逆之罪非爲鄰境交惡之故玆黎灝修貢惟謹而古來膚受之愬容有過情若據其單詞遂爲遣兵冒險涉海徵所不徵恐非懷柔之道宜但令鎭守等官回咨古來謂前此國王赴朝廷已命大臣處置優卹備至今送王人回具悉王國事情止交人殺害王子古蘇麻王卽率眾敗之仇恥已復安南再未見侵擾王之國土已亡而復存王之部落已散而復聚是皆天威所致今又言安南欲奪占前地安南素稱秉禮豈其昏謬自取弗靖一至於此我守臣以王咨上聞朝廷特以安南未回奏事未盡明恐王猶以舊怨未釋言或過情遽難偏聽待安南奏至別處咨王知之王亦宜自彊修政撫卹部落保固疆圉仍與安南惇睦如舊其餘小嫌細故悉宜除棄若是不能自彊專仰朝廷發兵遠戍代王守國古無是理仍以此意諭卜古良給賜令回從之

○降敕詰責甘肅總兵官右都督周玉副總兵朱瑾初虜寇永昌衛滑石口殺掠人畜失於防禦守備都指揮同知朱瑄已逮問兵部仍請罪責玉等故也

○戊戌聖慈仁壽太皇太后聖旦上率親王上壽命婦朝賀

○賜百官宴於午門

○賜各王府慶賀官員人等鈔幣有差

○升國子監祭酒費閨爲詹事府少詹事兼翰林院侍讀充實錄纂修官

○己亥增設宣府洪州舊堡倉場大小白陽二堡倉靑邊常峪二堡倉萬全都司新開口堡倉場

○夜月犯天陰下星

○庚子升浙江按察司提學副使鄭紀爲國子監祭酒

○初速壇阿黑麻之去哈密也畱牙蘭及夷眾六十餘人守之至是哈密都指揮阿木郎覘知其虛弱請援於守臣調赤金罕東兵夜襲攻其城牙蘭遁去斬獲頗多事聞下兵部議命降敕獎諭鎭守太監傅徳等

○辛丑賜秦府郃陽王誠泓祖母潘氏人參沈香等藥蓋從王請也

○命公侯駙馬伯儀賓弘治三年南京祿米各於通州倉預支二十石在京文職官正月分俸米武職官正月二月分俸銀每米一石折銀伍錢亦俱於通州倉預支通限十一月內支盡其京衛官軍五月分糧俱限於十二月放支八月糧俱限於正月內放支蓋以京都時方米價騰踴故也

○以旱災免直隸寧山衛弘治二年屯糧二千九百五十九石有奇

○壬寅上祭奉先殿遣駙馬都尉蔡震祭獻陵

○吏部右侍郎兼詹事府府丞楊守陳卒守陳字維新浙江鄞縣人景泰二年進士選爲翰林院庶吉士授編修預修大明一統志成化初充經筵講官秩滿升講官英廟實錄成升司經局洗馬轉侍講學士預修宋元通鑑以憂去服闋孝廟出合命侍講讀文華大訓成升詹事府少詹事仍兼侍講學士弘治初升吏部右侍郎纂修憲廟實錄命充副總裁上章請角�羊部事且乞休命以本官兼詹事府丞專典史事至是卒年六十五訃聞賜祭葬謚文懿旣而實錄成贈禮部尙書守陳自幼聰頴日記數百言時名甚著及入翰林益肆力於學弘治初上講學聽政﹤鋶﹣釒﹥其請午朝謂升下之間居文華殿之時多處乾淸宮之時少則心淸理明政務可成而天下治矣上嘉納諭禮部午朝如守陳議爲人恬靜直易仕𨿽齟齬而守正不變爲文閎辯奇麗一時人稱愛重之所著有四書五經私抄等集藏於家但四書私抄謂大學簡多錯而朱子訂定爲可疑以所易置者爲怡然理順謂中庸有錯簡而朱子不之疑且不當分章句而分知仁勇費隱天道人道皆牽彊謂論語紀載無倫次孟子中間多雜記乃皆易置之而於語孟又分類焉大意據王魯齋以爲二程嘗更訂漢儒之說朱子嘗更定二程之論而因欲以己附焉顧不思程朱道契往聖漢儒曾不能窺其藩籬況訂定庸學又皆據經文以爲證非專以己意更之也守陳乃輙以己意訂正聖經短長程朱謂爲善學使後進敏慧者凡見有不同皆欲易之則四書五經其不至分離破碎之甚邪是不特亂道己甚而其好名求勝之私人亦不能無議云

○巡撫狹西都禦史蕭禎及巡按禦史陳瑤奉例考察請黜秦府等府老疾等官左長史秦文等五員吏部覆奏從之

○命鎭守湖廣伏羗伯毛銳佩徵蠻將軍印充總兵官移鎭兩廣廣東都司都指揮僉事姚英充左參將分守雷廉髙肇四府

○四川松潘番寇殺傷平夷等堡官軍巡按禦史劾巡撫守備等官失律之罪時兵備副使李敩方受委未至上釋敩不問並宥都禦史童軒罪其指揮蕭晟等十一人皆逮治

○工部議覆南京監察禦史徐禮等所言乞革杭州荊州蕪湖三處抽分司及原非奏擬處悉令停罷謂凡修造供應所需物料皆仰給於三處抽分之稅難以停止川廣板木旣抽分於荊州復抽分於湖廣蕪湖是地方隔遠原非奏擬去處所宜停止從之

○癸卯南京監察禦史姜綰等旣劾奏太監蔣琮罪刑部請移文於南京法司核實琮上﹤鋶﹣釒﹥自辯謂其在京嘗劾奏江西姦人李孜省等罪狀黜其黨與守備南京又嘗紏發諸司過犯以此諸人連謀構陷因條析綰等所言而泛及禦史劉愷方嶽及南京諸司違法事且謂刑部尙書何喬新主事曾望宏皆孜省同鄕姦黨而綰亦江西人以故喬新不詳虛實附和加參有旨行南京並勘而太監郭鏞奉使兩廣過南京適法司會官於後湖勘主事盧錦給事中方向占種湖田事鏞因駕官舟過湖觀望禦史孫紘等以擅遊禁地劾之鏞還而自辯因言錦向違法事多而言官蒙蔽不發請遣官覆按上命太監何穆大理寺少卿楊謐錦衣衛指揮楊綱偕往綰等及琮更相奏愬綰等凡四章琮凡六章皆付穆等劾治奏至謂其各因私忿煩瀆聖聰琮不當占管投獻蘆洲湖地私囑勘官及擅收班匠工銀而所訐禦史等官違法事及何喬新曾望宏爲李孜省姦黨其言皆誣綰等不當道辱監生及失舉盧錦占種湖田事而所劾蔣琮違法事如妄保內臣批發狀詞亦多不實請並加逮問都察院議以爲穆等所奏止是勘詞無諸人疑狀而琮綰續奏又未勘報請仍行穆等重勘歸結於是綰及禦史金章劉遜孫紘紀傑曹玉譚肅徐禮余浚皆就逮而琮所占官房酒樓地悉歸之官云

○兵部左侍郎何琮卒琮字文璧浙江仁和縣人景泰五年進士選爲翰林庶吉士預修寰宇通誌授禮科事每對仗彈劾音吐淸亮英宗皇帝特注意焉滿剌加國請封琮當出使所司以名聞上顧左右曰玆面黃白善奏事者耶曷爲遣之卽內批攺他給事中一日六科讀彈文罷上曰今日彈文胡不令何琮讀其春注如此擢通政司右參議成化中轉左參議進左通政及掌司事承規矩廢弛之後蒞之以嚴宿獘頗革遷兵部右侍郎適署部印遇事亦詳愼未幾轉左侍郎九載當遷以兩京無缺員特加正二品俸踰月卒賜祭葬如例琮性詳雅居官無貶譽而細行或不檢云

○命以戶部所收江南糧艸折色銀及太倉銀十萬兩分送大同宣府二邊準弘治五年歲例從巡撫都禦史許進等請也

○乙巳復罷福建浦城縣陳伯廢坑銀冶其歲辯銀課準以丁糧補納從鎭守太監陳道請也

○酉刻日生右珥色赤黃

○丙午憲宗純皇帝禫祭上祭奉先殿遣駙馬都尉周景祭茂陵文武衙門各分官陪祭

○是日免朝

○實授南京都察院理刑進士項經爲南京福建道監察禦史

○命代府故庶人仕埭仕土�甕妻及仕﹤土匱﹥子女共七人人月支口糧折支布絹綿花米麥共三石

○夜月犯軒轅右角星

○丁未命前軍都督府致仕都督僉事歐信之子敬代爲金吾右衛指揮使

○禮科給事中王綸等查盤大同等處倉庫艸場多浥爛虧折請治等管糧等官罪命先任總理糧儲戶部郎中戈孜山西參政金純陳淸參議徐莊王盛副使熊翀劉璋僉事王璇王存禮蕭謙下巡按禦史逮問見任管糧郎中原潔去任參政張鼎各停俸兩月

○戊申命哈密故都督罕愼之弟奄克孛剌襲都督同知給新印賜彩叚金織衣等物並賜其保送指揮使卜答散答等彩叚衣服等物有差以舊印爲阿黑麻所劫也

○四川雜道長官司都綱番僧奴日蒙等達司蠻長官司番僧要別等各來朝氆氌鐵刀等物賜宴並衣服彩叚等物有差

○己酉荊王見潚奏陛下繼統三載儲嗣未聞請遣內官博選良家女入宮以備采擇上貽書復王曰王以朕未有儲嗣請遣官選取女子固爲盛意此系人倫重事不可輕舉朕卽位方及三年過先帝大祥未久若遽選妃將不啟天下之私議乎況祖宗朝冊後之後無遣官重選妃例朕果欲選妃亦當稟命於太皇太后皇太后然後行豈敢任意自爲王所擬誠有未當者朕志已定可不勞尊慮也惟叔亮之

○湖廣楊峒苗賊流劫廣西全州廣西鎭守等官率官軍討之斬首三百七十六級事聞命官軍三百一人升賞有差太監劉昶賜彩叚二表裏分巡僉事陳嘉謨桂林府知府羅珦各一表裏

○是夜都察院死罪囚劉永反獄獲之右都禦史屠滽等上﹤鋶﹣釒﹥請罪上曰風憲衙門倍當嚴謹胡不戒飭防範以致如是堂上官姑從輕罰俸二月

○法司奉旨會官審錄死罪罪囚決情眞罪當者九十四人釋情可矜疑發邊衛充軍者四十三人

○妖賊王良等伏誅初山西崞縣民王良學佛法於彌陀寺僧李金華見人輙爲好言勸諭之忻州民李鉞聞而悅之願爲弟子所談皆虛幻事從之者至數百人遂謀不軌相與言曰吾佛法旣爲人信服由是而取天下亦不難但邊兵密邇慮或相撓沮若與達虜通謀令其犯邊因官軍出禦乘間而起事可濟也於是良與鉞撰妖書數十篇謂皆夢中佛所授者眾皆跪拜爭觀良曰干戈炒干戈炒不得水不得了有一人角�羊曰水居北方達虜是也必達虜犯邊方能了事良卽撰表欲上迆北小王子請犯邊當爲內應令何志海等四人馳馬負表具旗號器械以行至朔州胡浪莊失道爲守墩者所獲良等知事敗卽集眾欲攻崞縣適巡撫都禦史翟瑄等遣兵剿捕良等率五百人奔定襄縣洪泉寨山間嘯剽掠州縣官招撫之不服乃督民兵入山攻之會大霧賊不爲備兵至倉卒不能敵皆奔竄獲鉞於開門峪山良於五峯山搜各山獲百二十三人及妖書器械衣服馬匹頗多瑄會鎭守太監劉政及參將王昇禦史吳裕等遣人檻良等五十四人至京師會法司會官廷鞫得其情悉斬之瑄政等各賜敕獎勵

○工部言近修理盧溝弘仁二橋支費繁多況天气漸寒人亦勞甚乞暫停內外修築之役候二橋訖工乃修理京城墻垣至時並內外溝渠修治從之

○庚戌戶部上會議事宜一大同平虜衛團種軍士原給近城及沿邊地各五十畝歲徵其糧三石至成化末年以地方有警沿邊地不許耕種而徵糧如故乞免其半一擬將大同城冬操土兵選擇精壯者存畱操備老疾者退回州縣今后土兵事故者請照英宗聖旨免其勾補仍照例將士兵見在馬匹給與官軍騎操一大同軍士以邊城守禦爲急若一槪屯種恐誤邊事今擬免令屯田仍舊支糧爲便一擬裁革大同渾源州蔡家峪巡檢司及蔚州平頂巡檢司一擬裁革大同前等十四衛知事各一員一令山西角�羊鹽歲辦正課之外復采鹽堆積在場未經支放者支二年之數補給各衛所官軍俸糧一攺太原府靜樂縣莎婆嶺巡檢司爲陽曲縣天門關巡檢司一擬減直隸太平府弘治元年二年原坐派上供物料十之三一擬添設直隸寧國府通判一員宣城太平二縣各縣丞一員俱管糧兼管水利一擬裁革狹西延安府安定縣管糧縣丞一員一擬甘州添設兵備副使一員一擬令薊州等處邊軍月糧該支銀者每石暫折支銀三錢五分不爲例一雲南向化蠻夷有名無姓及同名者甚多每遇所司追捕盜賊或拘提罪犯及土官爭襲官職類多姦斃擬將各夷賜姓以憑稽考不願者聽一擬令天下行勘災傷衛所州縣承委官員務親驗有無及分數多寡不許槪云災傷致有濫免濫徵之斃一湖廣地廣民隋田間水道素不修治擬令按察司管屯副使兼管水利修治陂塘溝渠仍相地引水以通灌漑一量免湖廣被災之處歲辦歲派物料一雲南犯罪官員罰米免問上曰雲南官員犯輕罪者許罰俸罰米其餘俱準議

○辛亥命戶科左給事中孫圭監察禦史滕祐往廣西平樂府賀縣訪察孝穆皇太后宗支的派並紀貴紀旺等事虛實以聞仍給敕與之

○壬子升大理寺左少卿彊珍爲都察院右僉都禦史巡撫宣府

○癸丑賜石城王府連江縣主並儀賓表瓚西河王府彭水郡君並儀賓金禹謨誥命冠服如制

○先是土官承襲多以嫡庶異姓者相亂故必先委官核實而夷人黠詐委者或徇私受賄坐是有連年爭殺者至是巡撫雲南都禦史等官王詔等﹤鋶﹣釒﹥陳其獘且請土官衙門先報應襲之人但五歲十歲以上者及其土官存日令本地守臣躬自審核其實者書之冊如遇土官事故其應襲者年十五以上不必再勘卽奏請襲職如年未及者亦暫令協同流官管事至年及奏請若土官別無承襲之人然後另爲勘處取自上裁兵部覆奏從之

○翰林院編修張天瑞丁憂服闋復除原職○甲寅調山西行都司都指揮僉事王鼎於狹西都司以鼎女樂昌王妃故也

○賜遼府鎭國將軍恩鍪第三子名曰寵涓恩鍝嫡子曰寵洛奉國將軍恩鎊嫡第四子曰寵激晉府陽曲王鎭國將軍鐘金�冤第三子曰奇瀳交城王鎭國將軍奇滽嫡長子曰表木��西河王輔國將軍奇洋第三子曰表欄

大明孝宗敬皇帝實錄卷之三十一

大明孝宗敬皇帝實錄卷之三十二

弘治二年十一月乙卯朔欽天監進弘治三年大統歷上禦奉天殿受之給賜文武百官頒行天下

○禮部奏冬至節例賜百官宴上命免宴賜以節錢鈔

○狹西外夷苽咂等族番人容中鍋等答矛等族番人初王癿等失占等族番人你卜秀等來朝貢盔甲馬匹賜宴並彩叚鈔錠有差

○命銓注羽林前衛帶俸都指揮同知顧剛金吾右衛帶俸都指揮僉事麻林金吾左衛帶俸都指揮僉事賈彪於廣西都司剛管軍政林彪俱僉書

○命鎭遠侯顧溥掛平蠻將軍印充總兵官鎭守湖廣

○給事中胡金監察禦史劉翔按宣府邊儲得糧艸浥爛之數劾巡撫右副都禦史張錦左僉都禦史李介及管糧郎中趙潤鄭炯等罪時錦以丁憂去任炯升布政司參政潤亦以他事下錦衣衛獄上命罰介俸兩月記錦罪候起復以聞潤革職爲民炯降一級爲廣東廉州府知府

○丙辰以水災免直隸隆慶州秋糧三千二百石艸四千一百來有奇

○丁巳巡撫四川都禦史丘鼐及巡按禦史兪俊奉例考察請黜老疾等官蜀府紀善張猛等九員吏部覆奏從之

○以順天所屬州縣水災命支京通二倉粟米各二萬石薊州倉一萬石並發戶部原折糧銀五萬兩與本府預備倉糧相兼放支以濟饑民仍許軍民人等得輸粟若銀受散官冠帶如例

○戊午以水災免直隸鎭江府夏稅麥二萬九千七百八石有奇

○命戶部發京倉米七萬石通倉米三萬石自明年二月至四月減價糶之以平京師米價粟石銀四錢五分粳石五錢其保定等府預備倉糧減價發糶臨時具數以聞從戶部奏也

○己未恭讓章皇后忌辰遣內官祭陵寢

○賜晉府輔國將軍奇滓奇泱奇溠誥命冠服如制

○庚申代惠王將葬其庶長子聰氵�禾請送王至墳所葬畢而回從之

○命銓注金吾右衛帶俸都指揮使李淸都指揮僉事支林羽林前衛帶俸都指揮僉事賀能於甘肅行都司金吾右衛帶俸都指揮僉事季榮於寧夏行都司俱領軍

○辛酉戶部員外郎陳瑗上救荒事宜一畿內各府所產魚蝦浦葦蘆柴之類請聽民采捕不得禁阻一請查各處貧民等第以次放糧賑給一軍民有佃種牧馬艸場地土者其種請照各地方勘實民田災傷分數例免徵一民有流移他所者所在官司照口給糧撫諭復業時加存卹暫免一二年科差戶部覆奏從之

○命故金吾右衛帶俸都指揮僉事孟英之子鑾襲原職指揮使

○升彭城衛指揮使林英爲廣東都司署都指揮僉事總督備倭

○甲子授翰林院庶吉士程稭蔣冕黃穆傳圭華巒吳儼羅玘俱爲本院編修李遜學石圭毛紀俱爲檢討

○實授南京都察院理刑進士朱徳爲南京湖廣道監察禦史

○乙丑錄狹西剿除回賊功鎭守太監毆賢巡撫都禦史蕭禎總兵官都督僉事周璽及官軍人等俱給賞有差

○丁卯戶部尙書李敏等言近差科道官往廣西體訪孝穆皇太后的派宗夫誠足以慰聖母在天之靈而隆皇上孝思於無窮也臣惟科道官員體訪固不敢不盡其心但恐前日保勘起送紀貴之人畏罪懷刑先事彌縫則是非顚倒眞派終不可得乞如唐徳宗訪求沈太后故事寧受百欺惟求一是凡先保勘起送人等一切不加追究仍請敕總鎭都禦史等官榜諭賀縣鄕村鎭市人等有能灼知孝穆皇太后宗支源流者從實具報庶幾的派可得而可以少釋皇上風木之懷矣上乃敕總督兩廣軍務兼理巡撫都禦史秦紘曰朕奉祖宗丕圖君臨天下夙夜惓惓所不敢忘者聖母孝穆皇太后劬勞罔極之恩無能爲報去歲嘗命內外官員於廣西賀縣尋訪母后宗親加之恩典用以上慰聖母在天之靈下以少紓朕風木之愴不料訪察非眞以致今歲廣東連山縣民李福自陳的派而紀貴紀旺以獞人冒認事下該部覆奏令廷臣會審情辭俱有可疑朕誠不能爲懷特差科道官再加體訪乃聞有懼罪密遣姦細去彼打點彌縫買屬裏老親鄰人等欲令顚倒是非混亂眞假者果若此則的派何由可得彼小人情斃安能逭其罪哉玆事至重朕以卿風憲大臣素秉公直特專委托敕至卿卽差的當土人於連山賀縣及湖廣江華縣崇化鄕等處密切體訪仍出榜於三處地方曉諭鄕村鎭市土獞人等有能灼知聖母孝穆皇太后宗姓源流明白眞正者許從實開報審究來歷果有根據卽爲奏聞重加升賞體訪之際如有似前扶同欺罔夤緣回護以眞爲假以假爲眞者必重罪之其有姦細之人卽角�羊京處治使小人之計不行斯爲允當夫孝有不及而推本惇親以盡區區之心者此朕之不得已也卿其體斯至意毋怠毋忽庶無負於委托欽哉故敕

○戊辰升兵部右侍郎呂雯爲本部左侍郎順天府府尹張海爲兵部右侍郎巡撫甘肅都察院右副都禦史羅明爲工部右侍郎

○授翰林院庶吉士屈伸袁達李漢唐希介俱爲給事中伸戶科達禮科漢刑科希介工科蔡杲劉丙任儀閻價潘楷俱爲監察禦史杲江西道丙福建道儀貴州道價浙江道楷狹西道倪阜等六員俱爲主事

○夜月暈連環貫左右珥接北斗色倉白良久方散

○己巳辰刻日生左右珥色赤黃○庚午命攺巡撫宣府都察院右副都禦史王繼巡撫甘肅

○升直隸徽州府知府佀鐘爲大理寺左少卿刑科都給事中陳璚爲右寺丞

○辛未命銓注金吾左衛帶俸署都指揮同知康淵都指揮僉事吳昇於大寧都司俱僉書管事

○戶部員外郎陳瑗言順天府所屬州縣近罹水災民實貧困凡官馬之寄餋於民者多致倒死請卽俸給各營騎操而以各營朋買馬價付太僕寺官庫以俟支用兵部覆奏從之

○壬申舊例撒馬兒罕入貢俱由甘肅驗送至是阿黑麻王遣使從滿剌加國取路進獅子鸚鵡等物至廣州兩廣總鎭等官以聞上曰珍禽奇獸朕不受獻況番使姦詐又不由正路以來其卽遣官阻回廣東鎭巡官違例起送宜坐罪姑從寬宥禮部仍移文諭之禮部覆議夷使𨿽違例進貢然不可絕之已甚宜薄給賞賜並量回賜阿黑麻彩叚表裏等物以答其意使知朝廷懷遠之仁從之

○癸酉四川威茂二州同日地震有聲

○甲戌冬至節遣駙馬都尉周景蔡震分祭長陵獻陵景陵裕陵茂陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮

○賜各王府慶賀內外官彩叚鈔錠並天下諸司人員鈔錠有差

○乙亥文武羣臣朝親王於奉天門東廊

○戊寅升雲南道監察禦史王弁狹西按察司僉事餘金刑部郎中吳欽河南僉事吳伯通俱爲按察司副使弁金狹西欽湖廣伯通浙江提調學校

○舊例京營官軍馬自四月下場牧放十月回京赴操牧放時艸料俱不給赴操時給艸束兩月每月價銀二錢至是保國公朱永等以災傷艸貴價少請加銀一錢從之

○兵部奏龍門所殺賊獲功官軍例應給賞其督軍左監丞陶亮有功在前誤事在後乞裁處得旨陶亮準以功贖罪其餘如例賞之

○順天府薊州地震○己卯以淮鳳等處歲荒募人納米賑濟給冠帶散官如成化十六年例從總督漕運都禦史李昂奏也

○賜國子監雲南貴州四川軍民生冬衣如例

○庚辰賜韓府西徳王偕瀞庶第四子名曰旭校鎭國將軍徵鈱第五子曰偕混楚府崇陽王均鐓庶第四子曰榮泰遼府鎭國將軍恩金�敕嫡長子曰寵得奉國中尉恩鍮嫡子曰寵潡

○命左府帶俸保定侯梁任於五軍右液坐營管操

○錄江西安遠縣剿殺流賊功官軍民人等給賞有差鎭守太監鄧原巡撫都禦史李昂及巡按禦史王嵩等給賞如例

○巡按監察禦史陳﹤宀十見﹥等奉旨議遷汴城以避河患上﹤鋶﹣釒﹥言黃河之水自古爲患所以防禦之者亦惟修築堤岸耳今幸下流衝決分爲數派徐圖修塞豈無善策固不必多穿漕渠分殺水勢亦不宜輙議遷城搖動人心況當饑饉之餘公私匱乏百爾財力於何仰給上令所司知之遷城之議遂不果行

○壬午升湖廣布政司右布政使唐珣爲順天府府尹

○是日昏刻金星犯土星

○天地壇齋宮祭服庫火掌太常寺事禮部左侍郎丁永中請罪宥之

孝宗敬皇帝實錄卷之三十二

大明孝宗敬皇帝實錄卷之三十三

弘治二年十二月甲申朔上視牲於南郊

○調戶部郎中田鐸爲四川蓬州知州以使還復命繳敕題本失封故也

○日食

○乙酉狹西平涼府之開城縣及鞏昌府並會寧縣地震有聲

○丙戌巡撫甘肅都察院右副都禦史羅明卒明字文昭福建南平縣人成化二年進士授監察禦史巡按廣西黜有司不法者升狹西按察司副使撫治漢中奏開白河縣以安輯流亡郡人利之丁母憂服闋再任遷按察司嘗值歲饑極力拯濟列救荒十二事上之朝多所施行擢雲南右布政使進都察院右副都禦史巡撫甘肅明官狹久故熟知積斃進退邊將頗當其才以經畫哈密功被獎諭召入爲工部右侍郎時已病命未至而卒訃聞賜祭葬如例明性詳雅處事不苟𨿽在邊不值外警亦無過舉云

○戊子廣西柳州衛進賀冬至表不由本都司禮部請罪其經該官吏從

○己丑河南道監察禦史張澤丁憂服闋復除南京浙江道

○禮部奏四夷館通事序班自有專職近或夤緣攺任鳴贊似非設置譯官初意自今請勿攺任從之

○庚寅虜入大同靑山等墩殺掠守墩軍士兵部請治守備都指揮秦恭分守參將張璽太監陸誾罪命恭等俱戴罪殺賊仍移文鎭守太監覃平總兵官都督神英巡撫都禦史許進等各加嚴效職毋怠玩致寇

○辛卯臘節賜百官宴於午門

○致仕應天府府尹於冕奏乞贈謚其父謙並移祠宇於祖塋賜與祠額祭文事下禮部覆奏謂古今忠義之臣能爲國家建大議決大事而成非常之功者生則有旌擢之恩沒則有褒卹之典非特酬其一時之功實以爲後來人臣之勸也故少保兵部尙書於謙當正統十四年虜寇犯順中外危懼而能奮其忠義衛安宗社一時修武備靖疆域之功固多其間斥和議立團營之功尢大己用言者準令立祠致祭今冕奏年老無嗣恐後頹廢乞憫其情懇令有司移杭民所建祠宇於墳所賜與祠額祭文加增一祭春秋行禮仍如詔書例給一夫守視復其雜徭上曰謙能安社稷以遏寇略其定國捍患之績著矣中罹權姦之害𨿽先帝已嘗昭雪優加褒卹然不使之廟食於後猶未足爲爲國效忠者勸其祠額可賜曰旌功加贈特進光祿大夫柱國謚忠湣

○禮科給事中胡瑞奉旨勘宣府副總兵盧欽所奏總兵官李杲襲殺納款之虜以爲功事旣得實而欽亦以不與故爲訐奏得旨李杲報功欺罔盧欽奏亦有失實俱當逮治但系邊將姑從寬貸杲罰俸半年調遼東欽罰俸三月調寧夏以遼東總兵官緱謙代杲寧夏副總兵阮興代欽

○癸己禮部奏烏思藏番僧三竹等進貢不賫原降勘合又不經邊關驗送請卻其方物並罪邊關及沿途之失於盤驗者詔以番僧旣到京姑納其貢遣之

○令瞿曇寺番僧完卜工葛領占襲其叔班卓兒藏卜灌頂國師職仍賜之誥命俾撫其眾

○夜月暈木星其暈色蒼白良久漸散

○乙未以水災免直隸保定等五府今年秋糧十一萬九千四百餘石艸二百二十八萬九千五百七十束綿花三萬四千三十四斤保定在等十二衛屯糧二萬二千三百餘石

○丙申命故廣寧伯劉璇之子佶襲伯爵

○南京戶部左侍郎侯瓚言各處歲運南京倉糧臨船兌支三月積出余米令實於缺糧倉並常平倉而納戶守候月久復令搬運人情不堪請自今以先運至者扣算正余盡數兌支三月續到者分判各衛倉以免民日久勞費又請以本部寄應天府庫秋糧折俸余銀萬六千五百餘兩及兩淮等鹽運司鹽引紙價余銀八千八百餘兩糴米實常平倉以備賑濟又南京各倉場修倉收糧軍鬥艸庫餘丁月給口糧三斗其正軍不得重給下戶部議覆從之

○致仕中軍都督府帶俸都督同知李玉卒王初襲金吾左衛指揮同知正統十四年彰義門殺賊有功景泰元年升指揮使天順二年升都指揮僉事尋升都指揮同知五年曹欽反玉與戰於東大市街敗之以功升都指揮使成化三年升都督僉事中府帶俸九年升同知二十三年致仕至是卒賜祭葬如例

○魯府寧海羣主卒賜祭葬如例

○停分守松潘副總兵李鎬兵備副使柳應辰俸各二月以紅崖關等處番蠻殺掠軍士失於防禦故也

○廣東陽春縣自壬辰地震甲午再震至是日又震皆有聲

○丁酉以直隸保定等六府大水命移借唐河抽分所木植一年易米賑濟

○戊戌升湖廣按察司按察使劉喬爲湖廣布政司右布政使

○巡撫四川都察院右僉都禦史丘鼐以疾乞致仕不允

○海西嘔罕河等衛野人女直都督尙古等兀者等衛野人女直都指揮撒哈赤等野兒定河失裏木等衛野人女直都指揮忽加赤等來朝貢馬及貂皮賜宴並衣服彩叚等物有差仍回賜尙古等彩叚如例

○己亥禮部奏明年正旦節例賜百官及朝覲官宴上命免宴賜以節錢鈔

○廣西布政司右參政江漢丁憂服闋復除河南布政司

○庚子以水災免直隸隆慶州永寧縣秋糧六百石艸七千八百二十束有奇

○戶部言近核實順天河間二府並錦衣天津等衛所軍民被災地凡三萬四千三百六十六頃有奇內災僅三分者一萬二百三十七頃仍舊徵稅其餘如例遞免從之

○吏部聽選官徐灝言自通州至南京河路牽船夫數愈多而斃愈甚乞照舊例各處止派二千名分爲兩班以蘇民困從之

○浙江烏程縣民施勝安言本府秋糧裏書作斃利於遲收乞敕有司八月八月初旬會計定行各府縣九月初旬造花戶實徵中旬塡寫由帖十月初旬開倉十二月終收足庶其斃可革禮部請通行天下從之

○賜朝鮮國弘治三年大統歷一百本

○辛丑戶部以畿內被水艸價騰貴民難於輸納請令今歲該納京城五場艸每束折收銀四分貯之太倉軍士支艸時並場中秋靑艸兼給每馬月支艸二十束銀一錢二分從之

○夜月犯軒轅右角星

○壬寅冊皇第一妹爲仁和長公主以鴻臚寺少卿齊祐之子世美爲駙馬都尉給誥命儀伏鞍馬等器物如制

○癸卯敕禮部三法司湔除在京文武官員過名

○甲辰內府餋鷹軍餘百名舊例月各支米三斗禦馬監少監陳貴請加至一石戶部覆奏以爲不可命人加二斗

○丁未以水旱災免河南開封等六府並汝州麥二十一萬三千三百四十餘石絲一十一萬九千九百六十餘兩宣武彰徳等八衛所麥二萬九百石有奇

○命都察院右副都禦史王堯復之子時英爲國子監生從其請也

○給錦衣衛故帶俸達官柴能等七人棺各一具仍諭祭之

○升塔麻速等衛達官都指揮僉事阿木郎等二十四人各一級以受職踰二十五年援例乞升也

○戊申命晉府輔國將軍鐘鉌弘治三年折色祿米二百石及代府輔國將軍成金�弗兄弟四人折色米共三百石俱攺支本色從其請也

○己酉裁革湖廣布政司撫民參議一員以流民己安從巡撫都禦史奏也

○命故錦衣衛帶俸署都指揮僉事劉文子瑛襲原職指揮使

○庚戌賜晉府鎭國將軍奇氵�穎嫡長子名曰表欇慶成王長子奇湞第五子曰表榽鎭國將軍鐘金�耑第四子曰奇泈第五子曰奇涺第六子曰奇湘岷府黎山王庶子曰彥汭秦府鎭國將軍公金�步庶第七子誠灝公鉼第二子曰誠濧公錔嫡第五子曰誠洝潞成王長子成金�畾第四子曰聰氵�息第五子曰聰氵�闕第六子曰聰溒韓府輔國將軍徵﹤釒派﹣氵﹥庶子曰偕氵�羅楚府奉國將軍榮蒞嫡長子曰顯枚�育

○以水災免天津等八衛秋靑艸九十八萬束其軍士采艸行糧並停支

○以水災免騰驤右衛屯糧二百七十石艸二百一十六束永淸左衛屯糧二千五十一石五斗

○定鹽運司歲造冊奏繳限期長蘆山東河東限次年三月終至部兩浙兩淮四月終福建廣東雲南四川六月終違者罪之

○命燕山右等三十二衛及直隸沈陽營州等衛所並薊州所屬驛遞該納今年秋靑艸每束暫折收銀一分以水災故也

○給廣寧伯劉佶歲祿七百石本色折色中半兼之

○命故襄城侯李瑾支過祿米五十石免還官

○禮部以狹西都司起送土魯番進貢使臣斬阿沙等四百十四人違例過多其該賫驗馬勘合並靑冊又過期不至無憑擬賞致使臣久畱京館請逮治其罪從之

○兵部以虜入云州獨石等堡殺掠塾軍請行巡按禦史提問管墩並提調官朱英等九人之罪上從之命守備官劉杲等四員俟賊情寧日提問罰分守參將繩律俸一月其分守監丞楊友姑原之

○大同副總兵劉寧攬納沿邊糧艸及買和人命事覺上命巡撫右僉都禦史許進會巡按禦史劉翔核實論贖杖還職

○壬子以歲暮祫祭遣英國公張懋告太廟駙馬都尉周景告懿祖皇帝

○右軍都督府都督同知李文卒文字孟華狹西華陰縣人會寧伯英之從子從徵有功升西寧衛指揮僉事專撫番夷以功歷升都督同知佩徵西前將軍印充總兵官鎭守大同偕宣府總兵官楊能徵剿老軍營虜賊封髙陽伯仍鎭大同以失機降都督僉事延綏殺賊有功仍升同知致仕卒於家訃聞仍贈髙陽伯賜祭葬子鏞襲爲西寧衛指揮使

○癸丑祫祭太廟

○遣太常寺官祭五祀之神

○遣旗手衛官祭旗纛之神

○是歲天下戶九百四十萬六千三百九十三戶口五千三十萬二千七百六十九口田八百二十五萬四千八百八十一頃田賦米一千八百七十六萬七千九百八十四石三斗二升八合麥七百九十八萬六千二百六十四石七鬥五合絲三萬六千七百零三斤七兩五錢綿二百六十五萬二千九百四十六斤五兩三錢絹一十七萬八千六百九十七匹三尺四寸五分布一百一十五萬一千七百七十九匹三丈二寸三分綿花二十三萬一千二百斤艸三千二百九十七萬九千四百包來戶口鈔八千八百四十二萬六千九百八十二貫雜課鈔共七千三百九十二萬六百一十九貫折米五千七百八十七石四斗折布二萬一千七百九十五匹茶課八萬九千斤屯田二十八萬九千四百八十一頃九畝子粒二百九十三萬六千七十石金銀課共八萬一千二百七十兩水銀二百二十九斤朱砂四十六斤八兩儧運糧四百萬石各處運納米麥共一千五百二萬一千七十五石四鬥一合三勺四抄三撮七粟九粒八圭減免稅糧八百七十九萬四千八百五十九石二斗三升艸八百九十四萬三千四百三十束

大明孝宗敬皇帝實錄卷之三十三終大明孝宗敬皇帝實錄卷之三十四

弘治三年正月甲寅朔正旦節遣駙馬都尉楊偉遊泰分祭長陵獻陵景陵裕陵茂陵

○遣儀賓王憲祭景皇帝陵寢

○遣內官祭恭讓章皇后陵寢上諳奉先殿奉慈殿太皇太后皇太后宮行禮畢出禦奉天殿文武羣臣及天下朝覲官四夷朝使行慶賀禮太皇太后皇太后皇后俱免命婦朝賀

○乙卯文武羣臣朝親王於奉天門東廊

○丙辰宣宗章皇帝忌辰上祭奉先殿遣駙馬都尉遊泰祭景陵

○戊午孟春享太廟

○遣內官祭司戶之神○己未先是太廟祫祭犧牲多羸瘠者監察禦史李興等劾奏掌太常寺事禮部侍郎丁永中等飼養無法宜坐以罪而誤以永中爲允中復上﹤鋶﹣釒﹥自劾事下禮部覆奏得旨祭祀犧牲理宜肥腯丁永中如何不用心提調法當究問姑宥之犧牲所官各罰俸兩月旗軍候大祀畢本寺懲治禦史寫字錯誤顯是不謹亦罰俸一月

○庚申立春順天府官進春上禦奉天殿受之文武羣臣行慶賀禮

○襄陽之鄰境頻年旱荒民有自宮者王俊等十六人襄王見淑奏乞畱府應用禮部言俊等故違禁例長史不能諫王請並治以罪命逮問俊等罪訖仍發原藉爲民長史姑宥之

○金星犯土星○辛酉以大祀天地上禦奉天殿誓戒文武羣臣致齋三日

○初徽王見沛奏河南鹿邑縣有無糧地七千三百餘頃乞賜管業事下戶部行勘皆軍民開墾成業者得旨旣軍民開墾成業準照例起科每歲有司收糧內撥一千石與王令府中人自運仍以書諭王旣而王請加賜不已復有旨加一千石

○四川汶川縣地震有聲如雷

○甲子大祀天地於南郊上還官謁太皇太后皇太后出禦奉天殿文武羣臣行慶成禮

○以上元節賜文武羣臣假十日

○乙丑以大祀禮成上禦奉天殿宴文武羣臣及天下朝覲方面官知府四夷朝使○丙寅雲南麗江軍民府等衙門官吏朝覲後期禮部請治以罪上以其土官宥之

○丁卯追錄狹西延安府龍王廟溝前旗軍陣傷功人賞銀一兩布一匹

○戊辰上元節免宴

○賜土官湖廣宣慰司等衙門朝覲頭目人等彩叚鈔錠有差

○湖廣布政司左參議張以弘服闋復除江西布政司管糧

○泰寧等衛都督撒因孛羅等遣頭目納阿乃等海西並建州右等衛野人女直都督尙哈等各來朝貢馬匹貂皮等物賜宴並衣服彩叚等物有差其回賜撒因孛羅等彩叚表裏付使臣領回給之○己巳吏部會同都察院考察天下諸司官黜左布政使李芳等二千五百四十三員內老疾者請照例令致仕罷軟及素行不謹者冠帶閒住貪酷在逃者爲民從之

○命故駙馬都尉王增支過祿米免還官從嘉善大長公主奏也

○命遼府奉國中尉豪坲祿米暫攺一年折色爲本色卹其被火災也

○以水災免直隸永平府所屬州縣弘治二年秋糧十之五艸束十之六及直隸永平衛屯糧十之四盧龍衛十之七東勝左衛並興州右屯衛俱十之五開平中屯衛十之八山海撫寧二衛俱十之六

○庚午英宗睿皇帝忌辰上祭奉先殿遣駙馬都尉蔡震祭裕陵

○湖廣容美施南二宣撫司並忠孝大旺金峒龍潭劍南髙羅忠峒東鄕五路八安撫司及鎭南椒山瑪瑙上下愛茶峒木冊石梁下峒水盍源通塔平施溶溪八長官司及四川酉陽宣撫司各遣頭目進貢謝恩賜彩叚鈔錠有差

○朝鮮國王李娎遣陪臣同知中樞府事尹效孫等奉表及方物來賀正旦賜宴並衣服彩叚等物有差

○夜西方流星如盞色靑白光燭地自五車行丈餘發光如盌西北行至近濁尾迹炸散後小二星隨之

○辛未調四川布政司提督銀課左參議潘祺於江西湖廣布政司撫民右參議馬銓提督大嶽太和山俱以剩員裁革攺調也

○降應天府府尹楊守隨爲廣西布政司右參政南京刑部郎中趙璧爲江西吉安府通判南京大理寺左寺正聞釗爲湖廣華容縣知縣南京戶科給事中方向爲雲南多羅驛驛丞先是南京監察禦史劾奏守備太監蔣琮不法事太監郭鏞公差至南京因奏向管理後湖黃冊牧羊於湖灘之上戶部主事盧錦鬻官地蘆薪以修公廨而璧釗守隨勘問止坐錦爲民謂向無罪所擬未當禦史不行劾奏俱黨比不公上復命司禮監太監何穆大理寺少卿楊謐等會南京內外守備官重勘擬向璧釗俱贖杖還職守隨俟朝覲畢逮問得旨向降邊方雜職守隨璧釗俱降一級調外任

○壬申賜晉府交城王第四子名曰奇氵�習第五子曰奇渚魯府鎭國將軍陽鉞庶第四子曰當汗代府鎭國將軍仕塠庶第三子曰成鈳第四子曰成鉒第五子曰成鐂仕土�威嫡長子曰成金�孱仕土�貴庶第五子曰成金�耑

○升南京大僕寺卿秦崇爲應天府府尹

○升四川布政司右布政使劉忠爲山西左布政使廣西右布政使謝綬爲雲南左布政使

○司禮監太監何穆大理寺少卿楊謐等按核南京守備太監蔣琮及禦史姜綰等互奏事狀下都察院會刑部議綰等行事多失有乖風紀琮累陳辯辭誣陷人罪及太監陳祖生鄭彊等各因襲受獻洲場之類並南京刑部侍郎阮勤都察院僉都禦史虞瑤大理寺卿吳道宏寺丞屠勛擬罪不當致仕南京工部尙書程宗見任侍郎黃孔昭因襲前獘俱宜逮治具琮與綰等訐奏詞所連及者百餘人經年未結官吏人民皆失職業乞早爲決斷上曰禦史不顧大體構詞訐奏煩瀆朝廷姜綰劉遜余浚孫紘繆樗紀傑方嶽各降一級劉愷降二級俱調外任蔣琮亦有不實姑宥之陳祖生鄭彊錢能李榮程宗免問黃孔昭阮勤虞瑤吳道宏屠勛各停俸三月於是綰調桂陽州遜灃州浚平度州紘膠州樗莒州傑同州嶽泰州俱判官愷瀏陽縣縣丞初綰等下獄而琮猶治事眾論不平刑科都給事中陳璚監察禦史伊宏等各上﹤鋶﹣釒﹥爭之謂如按事者則琮與禦史皆當下獄如都察院議則俱合待勘罪同法異難以服人且以一內臣而置禦史十人於獄臺院爲空傳之四方殊累大體禮科都給事中韓重等亦以爲言皆不聽至是綰等調降命下眾議紛然而琮之勢日重然其禍實自此始矣琮小有才言語狂誕爲同類所惡上亦厭之每爲正言以迎合上意及繼曉李孜省等遇赦琮奏請復治上悅之旣守備南京驕恣不法綰等劾之琮支詞深辯勘官亦右琮而抑綰等故綰等落職而不及琮云

○命攺建料甎廠於長家灣之渾河口以工部主事陳雍言舊廠去水次頗遠軍民船運納料甎不便故也

○是日曉刻金星犯羅堰星○癸酉升福建布政司右參政劉大夏爲廣西右布政使廣東按察使李瑢爲雲南右布政使

○南京內府花園上元江寧二縣歲撥夫二百供澆灌之役民頗被其擾左都禦史馬文升及應天府丞冀綺請罷之守備太監陳祖生等因陳累朝種樹及夫役增減之數乞存畱如舊事下南京工部議處右侍郎黃孔昭言種樹以備宗廟薦新之用園丁亦難盡革請如天順八年詔例仍歲撥夫八十名從之

○甲戌工部郎中顧餘慶奉敕往廣西賀縣修理孝穆皇太后先塋至是訖功其曾祖祖二墓皆因舊修築惟其考福斌墓嘗遭兵燹失所在乃別築一冢於祖墓傍其堂宇儀物悉用所贈官品之制仍復縣民三戶守之

○銓注果勇營把總錦衣衛帶俸都指揮僉事王杲於河南都司領宣府操備班軍

○直隸桐城縣知縣陳勉奏桐城卽古桐鄕漢宣帝時有朱邑爲令玆土遺愛在民國朝胡儼胡頤先後繼之儼後遷至國子祭酒頤遷至監察禦史然邑有祠無祀而儼頤祠祀俱缺乞敕禮部議將邑等三人共立一祠祀之以慰民心命下其奏於所司

○乙亥狹西西安前衛帶俸都指揮僉事東鉉以事下獄死命其子魯調襲平涼衛指揮僉事舊例軍職爲事監故者其子孫承襲調衛兵部擬例以請故有是命

○

河南按察司按察使張文昭言五事一在京官不分大小並許給假省親惟在外者不許仁澤似有未周乞令在外諸司官凡親年六十以上願省視者照京官例令撫按官核實放回省視依限復任一近年各處無籍之徒妄將平人地土報與王府累年奏討行勘民實不堪乞敕該部悉與立案不行以安軍民一各處徵糧田土有無知小民捏作開懇無糧者典賣與人一得地價挈家卽逃該納糧艸多累里甲陪納間或復業往往以虛錢實契等情誣告買主乞通行天下如民欲賣有糧田土卽率買主地鄰到官立契以該納糧艸照數過割有司附籍自後但於買主處徵收一遞角�羊各處聽理原奏人犯多有中途脫逃原籍官司因勘合旣到卽將被告者提角�羊墮其姦計乞敕法司今後若勘合先到仍候本犯正身角�羊到方與提人問理若經半年之上不問情詞虛實俱立案不行一舊例照刷文卷未嘗限以三年五年亦不以災傷之年停免蓋刷捲本爲革獘停積年久其獘反深乞敕都察院仍遵憲綱照刷不必另差禦史止行巡按禦史添帶人吏照刷命下其奏於所司

○丙子命減價糶京倉及各府預備倉糧以濟貧民京通二倉糶粳米三十萬石眞定糶預備倉粟二十五萬石保定河間各十萬石大名八萬石順徳五萬石廣平四萬石粳米石五錢保定河間粟石四錢眞定三錢五分順徳廣乎大名各三錢其銀俱貯之有司候秋成復糴補所出之數

○近例烏思藏番僧三年一貢令四川布政司比號相同並有番王印信番字奏啟方許其法王卒止用本處僧徒襲職不由廷授至是輔教王遣番僧鎖巴等保送大乘法王襲職入貢乃欲自洮州而入洮州守備官據例阻回以其事聞下禮部議謂有前例宜行洮州守備官於鎖巴內令四五人賫執勘合前往四川布政司比號果系原降輔教王處勘合字號相同本司宜卽差人具奏並給與印信文書仍令回至洮州守備官再行審驗其大乘法王處所差者許令入貢然不許其奏請襲職若輔教王處所差者準作弘治三年一貢沿途量起人夫護送方物至京如其字號不同及有詐昌別情宜從四川鎭巡官並洮州守備官徑自奏聞以憑區處從之

○丁丑天下朝覲官陛辭各賜之以敕曰朕紹祖宗丕圖君臨天下所期吏稱其職民安其業以無負於祖宗之付托斯於代天理物之責無愧焉惟爾藩臬諸司及府州縣官實與朕分理民物者果皆能祗承效職使民安田裏而無愁嘆之聲否乎抑亦有瘝官廢事黷貨峻刑以厲吾民者乎玆因朝覲之期已令所司從公考察黜陟用示懲勸爾等皆在畱任之列其歸勵乃志愼乃行勉於治事必職務修舉勤於撫字俾民沾實惠庶克副朕簡賢圖治之意而爾等亦可保其祿位焉不然食焉怠事之殃胥讒反爾之咎又何能逭其敬之哉故諭

○戊寅賜懷仁王府桂平郡君並儀賓曹思誠潞城王府沾化郡君並儀賓王輔樂陵郡君並儀賓董江誥命冠服如制

○湖廣道監察禦史張賓等上奏曰法者天下之公萬世不可易者也近太監蔣琮與禦史姜綰等奏訐情同而罪不同何以示勸懲於將來況南京根本重地琮陰險姦邪暴橫生事豈宜久居是任刑科給事中趙竑等奏曰諸葛亮有言宮中府中俱爲一體陟罰臧否不宜異同姜綰等劾蔣琮者四琮亦奏辯者六其違法同其煩擾朝廷亦同奏訴不實亦同獄成綰等降外任而琮獨不問是琮與綰等罪同而罰異似非公平正大之體也戶部尙書李敏等奏曰政令歸一則人心悅服否則人心不服而國體乖今姜綰等與蔣琮所奏事情各有不實綰等降謫琮獨宥免是政令不一也知者謂禦史煩擾朝廷不知者謂禦史紏劾內臣得罪不傷國體乎上曰業已處分矣旣而敏等復以爲言上曰朕以蔣琮守備重任不宜輕動非有他也其勿復言

○巡按江西監察禦史趙炯以監臨江西鄕試進小錄裝軼失次下刑部逮問贖杖還職

○南京太僕寺卿張謙丁憂服闋復除原職

○是日辰刻日暈生背气色淡又生左右珥色赤黃

○己卯賜潞城王府輔國將軍成鉠成鏳成鐏成鎊誥命冠服如制

○以水災免直隸隆慶衛並居庸關等驛弘治二年地畝糧一千三百六十石有奇

○庚辰巡按浙江監察禦史張文言比見侍郎彭韶議擬兩浙鹽課自景泰五年以後逋欠者分爲三等拆追銀貨每歲帶徵二分顧竈丁困極豈可復徵乞盡蠲之下戶部議宜以原定則例量減三分原一錢者止追七分原一錢四分者追一錢一分原一錢五分者追一錢二分而兩淮則自景泰五年至天順八年者每引追銀一錢五分自成化元年至十年者每引銀二錢十一年至二十年每引銀二錢五分亦銀貨半收仍每歲帶徵二分從之

○辛巳升鴻臚寺左少卿齊佑爲尙寶司卿帶俸以其子世美爲駙馬都尉例不得管事也

○南京監察禦史張澤言西域胡人成化中嘗進獅子等獸爲中國害今聖明臨禦復進異馬數十匹以嘗皇上嗜好冀遂其往來互市之圖若不抑之於始四夷聞之必相率來貢蠹耗中國無有窮已乞如周武王卻旅獒漢文帝卻千里馬故事拒而絕之俾四夷曉然知朝廷不貴異物之意命下其奏於所司

○戶部侍郎白昂奏臣奉敕修治張秋決河由淮河相度水勢至於河南中牟等縣見其上源決口水入南岸者十之三入北岸者十之七南決者自中牟縣楊橋等處至於祥符縣界析爲二支一經尉氏等縣合潁水下塗山入於淮一經通許等縣入渦河下荊山入於淮又一支自歸徳州通鳳陽之亳縣亦合渦河入於淮北決者自原武經陽武祥符封丘蘭陽儀封考城諸縣其一支決入金龍等口至山東曹州等處衝入張秋運河去冬水消沙積決口已淤因並爲一大支由祥符之翟家口合沁河出丁家道口等處俱下徐州此河流南北分行之大勢也臣以爲合賴渦二水而入於淮者其間各有灘磧水脈頗微宜﹤鋶﹣釒﹥浚以殺河勢合沁水而入於徐者則以河道淺隘不能容受方有漂沒之虞況上流金龍等口𨿽幸暫淤久將復決宜於北流所經七縣築爲堤岸以衛張秋已與河南巡撫等官議行之然所司原議第開山東河南北直隸河道而南直隸徐淮境內實河所經要地議擬未及其事尙無所統下工部議請復令昂仍會同巡撫等官詳議修浚事宜以聞從之

○命遼東安樂州達官都指揮僉事撒升哈之子李淸代原職指揮使仍在州撫住帶俸差操聽調

○壬午太子太保吏部尙書王恕言南京守備太監蔣琮與禦史姜綰等訐奏失實俱有罪今綰等降外任侍郎黃孔昭亦以勘事罰俸琮乃獨蒙恩宥人多不平乞追還前旨以消物議此事近屢有言者奉旨輙以事旣發落罷之臣惟人之大倫君臣也父子也臣所學者忠孝之道今臣親已去世𨿽欲孝誰爲孝幸有聖天子在上且身居臣鄰之地匡輔諫諍是其職也是以政治闕失知無不言言無不盡期於補闕而成美若陛下曰可臣亦曰可陛下曰否臣亦曰否則非陛下起臣之意亦非臣之志也夫事未得其當𨿽十易之不爲過要於其當而後已若謂已發落者不可易則古所謂從諫如流者豈皆未發落事乎上曰朕以守備重任不宜輕動何爲復如此說不允

○升山東布政司左參政何鑑爲四川布政司右布政使福建右參政沈暉爲廣西右布政使四川按察司副使張撫爲湖廣按察使湖廣副使薛綱爲廣東按察使

○命山西行都司故都指揮僉事谷琳之弟琛襲原職玉林衛指揮使

○是日昏刻南京東北方雷發聲

大明孝宗敬皇帝實錄卷之三十五

弘治三年二月癸未朔先是貴州鎭巡等官奏欲會兵徵剿苗賊擬調湖廣四川雲南官軍土兵刻期以進兵部覆奏令別議長策未至而鎭巡等官復力請用兵兵部仍以爲未可止請行參將等官調兵操練布政司預積糧儲示若欲用兵者以警懾之從之

○乙酉實授都察院理刑知縣等官賈宗錫王一言熊達鄧公輔盧格朱文吳瀚魏英劉廷瓚張烜梁廷賓白鸞俱爲監察禦史宗錫湖廣道一言福建道達山西道公輔廣西道格江西道文雲南道瀚四川道英河南道廷瓚貴州道烜廣東道廷賓狹西道鸞浙江道

○復除前賓州知州吳孟俅於舊任孟俅廣東定安縣人成化中以舉人選知賓州州有八寨各峒大小夷屢爲寇亂急之則散緩則復出孟俅單騎入寨峒撫諭之皆羅拜願受約束孟俅賞勞省諭許出就州市貿易第禁帶刀劍弓箭由是夷人信服州以無事鎭守等官交薦之升從四品散官仍治州事後以憂去任至是八寨峒夷及南丹賓州二衛所旗軍相率陳狀乞令孟俅復知本州總督兩廣都禦史秦紘以間故有是命

○丁亥釋奠先師孔子遣少傅兼太子太師吏部尙書謹身殿大學士劉吉行禮

○戊子祭大社大稷遣順天府官祭先農之神

○命仁和長公主及駙馬都尉齊世美祿米俱如例米麥兼支

○先是慶成賜宴序班劉勛等贊禮失儀禦史李瀚等劾之勛亦劾瀚等越過禦路復升陛觀樂命錦衣衛執瀚勛等鞫之俱贖杖還職

○四川茂州地震有聲如雷

○己丑命禮部尙書兼文淵閣大學士徐漙詹事府少詹事兼翰林院侍講學士汪諧爲會試考試官

○巡撫山東都察院右僉都禦史錢鉞乞致仕不允

○中軍都督府帶俸安順伯薛瑤卒珤山後人世居順天府昌平縣曾伯祖貴洪武間歸附累功封伯爵四傳至珤歷管五軍營調顯武營兼掌府軍前衛印弘治元年以疾角�羊任至是卒輟視朝一日賜祭葬如例自凡外夷入附者其封爵多從順字今永順伯與珤之先蓋兄弟也

○升錦衣衛百戶蔡遇爲副千戶其弟遵授錦衣衛百戶遇遵皆淳安大長公主子也

○遣官祭大河之神以戶部侍郎白昂奏欲開浚河道故也

○夜月犯昂宿

○庚寅初上命禮部右侍郎周經充會試知貢舉官經入院後聞子病而左侍郎倪嶽又以親屬入試回避乃上﹤鋶﹣釒﹥援尙書姚夔入院例上請命尙書耿裕代之

○分守遼陽副總兵都指揮僉事韓斌以老疾乞致仕許之

○辛卯追錄福建上杭武平二縣擒獲流賊有功官軍民快人等升賞有差守備都指揮僉事楊海分守右參政王範分巡僉事楊廷貴伍希閔各量賞如例○﹤鋶﹣釒﹥浚直沽迆東海口新開沽一帶河道

○壬辰以水災免河南開封等六府並汝州弘治二年分秋糧三十七萬五千八石艸四十八萬二千二百七十餘束及懷慶等八衛屯糧六千三十餘石

○以貴州有警募民納銀備軍興之用一百二十兩者授正七品散官八十兩者正八品六十兩者正九品四十兩者與冠帶從本布政司奏也

○故廣寧伯劉璇支過祿米一百石詔免還官

○命狹西行都司都指揮僉事甄玉之子鑑代爲西寧衛指揮使

○監察禦史蔡杲以公事杖軍斗至死東廠緝事官奏執之下刑部擬杲罪如例上以刑部尙書何喬新等議罪不當令具實以聞旣而喬新等引咎以請上曰人命重事命爾等推鞫情實何爲推避不言法當重治旣服罪姑宥之仍罰俸兩月且命錦衣衛逮該司官問之刑部復具杲罪應送吏部查例發遣上以蔡杲酷刑難照常例命降一級調外任遂降湖廣隨州判官

○癸巳先是有旨令迆北及瓦剌進貢使臣人等迆北許一千一百名入關四百名入朝瓦剌許四百名入關一百五十名入朝旣而迆北使人忽剌忽等二十九人去而復來懇求諧入大同守臣以聞命禮部看詳禮部言忽剌忽等情詞懇迫許來無害但先次阻回者無慮二千人若探知此二十九人者得入亦援例以請則難於再阻宜暫給口糧姑令在境外不準作入關之數俟虜使還日挾與俱回從之

○命兵部左侍郎呂雯之子時正工部左侍郎陳政之子夔俱爲國子監生各從其請也

○攺注錦衣衛帶俸都指揮同知李銘羽林前衛帶俸都指揮僉事李敬金吾右衛帶俸都指揮僉事何淸於廣東都司領操

○命遼東都司帶俸都指揮同知羅雄充副總兵分守遼陽錦衣衛帶俸都指揮使王銘充右參將分守錦義二城狹西西安前衛指揮使劉景守備階文地方

○中都畱守司都指揮僉事徐賢山東都司都指揮僉事楊銘各領軍京操賢所部軍士不至者二千餘人銘所部不至者九百餘人並下獄鞫問贖杖還職

○甲午戶部以水旱災請免直隸淮安府弘治二年分秋糧米九萬六千七百餘石艸二十六萬七千三百四十餘包揚州府米豆共四萬八千五百四十餘石艸八萬七千四百八十餘包鳳陽府米七萬四千九百三十餘石艸一十五萬四千一百餘包湖廣鄖陽府夏稅麥三千二百八十餘石襄陽府麥二萬二千七百七十餘石荊州府麥七千八百五十石鄖陽及襄陽二衛麥共三千六百六十二石河南南陽府麥四萬三千一百二十餘石絲二萬五千三百五十餘兩南陽衛所屬三千戶所並守禦鄧州唐縣二千戶所麥八千六百一十餘石上曰國賦固有定法然歲有丰凶凶歲義當損上益下若必欲一槪取盈倉廩則實矣如病民何奏中所擬甚當朕意悉從之仍諭有司使貧民各沾其惠

○乙未遣戶部尙書葉淇祭太倉之神

○遣順天府官祭宋丞相文天祥

○是日巳刻南京雨霾至酉刻方息

○丁酉升山西芮城縣縣丞李濟爲本縣知縣以縣民前後保畱及巡撫等官交薦也

○己亥太傅兼太子太師英國公張懋陳禁革處置夷情事宜謂京城原設兩會同館各有東西前後九照廂房專以止宿各處夷使及王府公差內外官員但北館有宴廳後堂以爲待宴之所而南館無之每賜宴止在東西兩照房分待褊迫不稱乞敕工部將近日拆卸永昌等寺木料攺造宴廳於南館仍葺兩館頹壞墻屋至設宴之日該宴者諭令依次序坐未該預宴者勿令近前混攘又各處使臣多習巧詐往往交通館夫及市人不待禮部開巿之期預將違禁貨物私賣近哈密等國夷人帶來玉石等貨又爲姦人賒賣久不還價夷人延住經年或出外飲酒爲非通事累促起程亦被撥置奏害𨿽有榜禁漫不知畏乞敕禮部申嚴禁約令緝事官校訪捕如獘在通事及館夫人等則治以重罪如獘在夷人亦宜沒入違禁貨物俾知懲戒又永樂間創立四夷館內分八館俱取諳曉番字語言教師並選各國子弟同國子監年幼監生送館習學各授官職以通各國夷情後亦取在京官民子弟教習成效授職辦事比來各館缺官旣無教師訓誨又無子弟學習提督官曾以爲言未得處分乞敕禮部查例舉行禮部覆奏俱從之

○庚子寧府瑞昌玉宸﹤氵靚﹥薨王榮安王庶長子母秦氏成化四年生十三年封爲鎭國將軍弘治三年進封瑞昌王未遣使薨年二十三訃聞輟朝一日賜祭葬如制謚曰悼順

○禮部言哈密等處貢使馬黑麻打力等所貢玉石等物多與原報名色不同姑請通送內府交收另行查例奏請給價從之

○命故丰潤伯曹振之子愷襲伯爵○廣西田州府土官知府岑溥爲恩城州土官知州岑欽所逐兩廣守臣委官護送其子猇入府復爲欽所遏不得入暫居潯州府兵部言此系國體輕重宜停原委官俸仍令按察使陶魯等督官軍三千次南寧府調思恩府知府岑浚等各率土兵助之諭欽令角�羊兵釋怨不聽則相機進討進之

○修南城龍徳等殿撥錦衣衛力士三百人助役

○辛丑景皇帝忌辰遣儀賓楊淳祭陵寢

○命遼東都司都指揮僉事盛銘守備寧遠等處

○命刑部左侍郎彭韶之子瀚爲國子監生從其請也○壬寅賜楚府奉國將軍榮淙長子名曰顯檮遼府鎭國將軍恩銗嫡長子曰寵浟

○以水災免直隸蘇州府崇明縣弘治二年分秋糧米五千二百六十餘石艸六千四百三十餘包

○四川越嶲衛地震有聲

○癸卯賜岷府鎭國將軍彥沰彥氵�射晉府奉國將軍表楡表木�芻表��木誥命冠服如制

○命狹西行都司署都指揮僉事馬瑢子銳代爲甘州左衛指揮使

○甲辰命故狹西都司都指揮僉事朱祥之子鏞襲綏徳衛指揮同知

○乙巳太僕寺寺丞熊宗徳以官馬耗損下獄贖罪還職

○丙午升巡撫河南都察院右副都禦史楊理爲工部右侍郎總督糧儲南京都察院右副都禦史李益爲南京都察院左副都禦史掌院事

○巡撫狹西右副都禦史蕭禎及巡按監察禦史劉鳳翔奉例考察請黜肅府老疾官左長史李泰等三員吏部覆奏從之

○巡按狹西監察禦史陳瑤言狹西地方內分八郡外列三邊八郡錢谷巡撫狹西者主之三邊軍馬巡撫各邊者主之事體歸一惟楡林一邊先因密邇沙漠鎭巡等官駐札綏徳遙制軍務故延安慶陽二府亦在節制之內事體不一有司莫知適從今巡撫延綏都禦史已移鎭楡林宜令專治楡林軍務其延慶二府有司民事不宜復有干預兵部覆議從之

○丁未升吏部郎中張憲工部郎中李浚俱爲布政司左參政鎭江府知府熊佑廣西左參議林同禮科都給事中韓重雷州府知府魏瀚俱爲右參政憲山東浚佑河南同浙江重狹西瀚福建

○禮部會試中式舉人錢福等三百名

○夜東方流星如盞色靑白光燭地自貫索東行至天市垣內而散

○戊申命故武進伯朱霖之子潔襲伯爵

○命調湖廣按察司副使沈鐘於山東四川按察司副使焦芳於湖廣芳奏臣先任翰林院侍講學士蒙先帝命充經筵講官又命臣隨侍陛下於東宮講讀臣竊念本以菲材濫竽詞苑得以堯舜周孔之道進講於聖主之前誠非常之際遇古今之嘉會顧臣何人敢以當此每自誓心不欺務求講明義理少盡臣職之所當爲者豈意一辯義理轍中禍機成化十九年三月十六日當臣講禦制文華大訓進學篇中引程子在宋哲宗朝上太皇太后書論輔養君徳一叚云古人生子自能食能言而教之是故大學之法以豫爲先人之幼也知思未有所主便當以格言至論日陳於前𨿽未曉知且當薰聒使盈耳充腹久自安習若固有之𨿽以他言惑之不能入也詹事彭華卻將知思二字攺寫智愚二字臣初作講章只依文順角�羊旣而思之智愚未有所主一句於理未通因取伊川文集考之乃是知思二字恐印本未的乃取抄本對之又取宋文鑑及諸臣奏議考之皆是知思二字非智愚也臣先與大學士萬安等說宜預先攺正萬安呼彭華對臣面問你從何書抄寫如此差錯彭華說一時忘記待回檢閱與臣同到東閣怒形於色與臣說你只以智愚講角�羊臣說若不知其差可從其說今明知有所據敢自欺自欺卽欺君欺君卽欺天人而欺天罪莫大焉彭華說以我論之智愚比知思似若爲勝𨿽程子之言恐亦未是臣說知思未有所主於理爲順若彊以智愚角�羊之不惟於理未通於程子上下文理亦皆有礙彭華說孔子曰惟上智於下愚不移程子之言恐本於此臣說此是孔子論人自幼至老气質之性溺於一偏有如此者這是程子論人之幼也固未有所知亦未有所思如何有所主耳及其長也若主於智固以智爲美徳而主之可也誰肯以愚而主之乎其曰不移是他人以彼爲不移耳豈有自肯以愚爲主而不移乎程子遺言外書皆門人所記固有不一此乃上太皇太后書是其手筆非苟爲者況各書所載多同當以知思爲是彭華因臣詞正理直無言可答含羞大怒臣乃嘆說汝輩欺君我豈敢從臣於進講之時只以知思爲說愈加懷恨千機百网必欲中傷而後已後華又囑其鄕裏妖人李孜省同惡大學士萬安夤緣入閣後乃於安密謀捏寫帖子誣臣與指揮張旺等主謀起槁保畱兵部郎中鄒襲串同孜省用使圖書傳與東廠官校將臣逮系錦衣箠拷苦甚逼臣招認臣仰天號慟與鎭撫楊綱說我爲東宮講官荷蒙恩寵極厚於此等事如何肯爲況與鄒襲素無相干指揮張旺等素不相識如何可架空認此罪名若眞有此事𨿽斬於市曹甘心不悔我一身之辱固不足卹但聖明之世不宜有此冤抑備以前事陳說綱言此是東廠所行誰敢再辯今若不認必須受刑臣思姦謀已成及當時幸臣無辜而受罪嫉臣無徳而荷寵者又不止華與安一兩人於此不認必致於死以此只得誣服獄成降調湖廣桂陽州同知臣晝夜憂驚猶恐後禍蓋以自古姦權用事力尙可以害國家況小臣之孤立者乎弘治攺元恭遇皇上嗣登大寶崇用老成流放邪佞臣備具羣姦排陷之由孤臣冤抑之苦陳情上瀆荷蒙皇上知臣屈貶瘴所憐臣潛邸舊臣遂升臣霍州知州命下才數日又升今職旣得以遠離瘴癘爲幸又得以進膺金紫爲榮人輕恩重感荷難勝粉骨碎身何以云報玆於感激之餘而復敢以前情陳瀆者蓋臣之冤抑𨿽蒙陛下日月之明固已照察而天下之人恐不能以無疑指揮張旺等荷陛下天地之仁俱已赦回在京而微臣之冤尙未至於盡白臣素感恩寵未嘗少替於頃刻瞻戀闕廷未嘗敢忘於斯須但忠孝二端臣子大節孝於親者必忠於君未有不孝於親而能忠於君者也今思臣父見年八十一歲臣母七十七歲景迫桑楡隔越萬里道路險阻難爲迎養𨿽有一弟嘗患眼疾揆之於例𨿽若未允較之人情頗亦可矜伏望皇上俯憐舊臣放臣回還養親臣犬馬之年五十有五若未塡溝壑自當驅策駑鈍罄竭愚忠以報洪恩於萬一奏聞上以焦芳旣稱親老路遠不便迎養命攺調湖廣狹西地方且命吏部查缺以聞吏部以芳系提學湖廣狹西俱見有提學官擬上山東上乃命調鐘山東而調芳於湖廣蓋特恩也

○湖廣按察司副使龔澤丁憂服闋復除四川按察司整飭安綿石泉兵備

○黜祠祭署奉祀劉景容祀丞張宗敏夏以淸原籍閒住以郊壇內庫房不戒於火也

○己酉老人星見丁位色赤黃○庚戌先以午門樓朝鼓歲久而裂命工部攺造未久復裂責令尙書賈俊等具實以聞俊等引罪宥之

○巡撫兩廣右都禦史秦紘復劾總兵官安遠侯柳景貪殘不法事詔並鞫之

○辛亥賜慶府臨潁郡主並儀賓毛偉連山郡主並儀賓程通洛安郡主並儀賓王宥遼府辰陽縣君並儀賓張經誥命冠服如制

○升刑部郎中吳瓊山西按察司僉事馬隆四川僉事仰昇監察禦史瞿俊王紳俱爲按察司副使瓊江西隆本司昇狹西俊廣東紳四川

○晉府庶人奇湢潛至京奏請乞恩上敕晉王鐘鉉嚴加約束不許擅出城郭其長史並當日守城官軍命巡按監察禦史逮問如律

○戶部奏萬全都司所屬衛所官軍歲支折色俸糧自弘治四年爲始請照大同例本部歲撥山東河南並直隸大名等府折糧布一萬八千一百一十八匹戶口食鹽錢三百九十七萬六千五百五十八文鈔一百九十八萬八千二百七十九貫送角�羊宣府管糧官處收庫支給如官軍數多就於該庫原貯附餘錢布銀兩內補給從之

○代府鎭國將軍鐘鐒奇浥奇湡以貧窶假貸於人而冒支歲祿以償之上以其不遵祖訓命革常祿十之二以示懲戒別府將軍儀賓有犯者皆視此令行之

○壬子中宮千秋節文武百官命婦朝賀

○賜各王府慶賀官員人等鈔幣有差大明孝宗敬皇帝實錄卷之三十六

弘治三年三月癸丑朔

○甲寅太子太保吏部尙書王恕上﹤鋶﹣釒﹥乞致仕曰臣年七十有五加以衰病一宜去典選日久怨恨者多怨則謗生謗則禍至二宜去保傅之官不能盡輔弼之道無補於國家失中外之望三宜去伏望放歸田裏別選碩徳重望者俾典銓衡上曰卿當勉圖盡職不允休致

○乙卯命四川成都等府卭州等州縣建昌等衛永寧宣府等司自成化十一年至弘治元年拖欠茶課三百一十八萬六千二百五十九斤每芽茶一斤追銀二分葉茶一斤追銀一分輸之松潘關堡以充軍儲從四川布政使邢表言宿逋難償而官茶陳積故也

○丙辰升南京工科給事中章玄應南京刑部郎吳琳都察院經歷蕭謙南京工部郎中吳昭俱爲布政司左參議禮科左給事中韓鎬戶部郎中耿文睿刑部郎中黃文琰俱爲左參議玄應湖廣琳貴州謙山東昭廣西鎬浙江文睿狹西文琰四川

○給故彰武伯楊瑾子質優餋祿米歲一百石

○命天下州縣預備倉積糧以裏分多寡爲差十里以下積糧至萬五千石者爲及數二千里以下者二萬石三十里以下二萬五千石五十里以下三萬石百里以下五萬石二百里以下七萬石三百里以下九萬石四百里以下十一萬石五百里以下十三萬六百里以下十五萬石七百里以下十七萬石八百里以下十九萬石及數者斯爲稱職過額者奏請旌擢不及者罰之各府州正官亦視其所屬糧數足否以爲黜陟其軍衛亦略仿此數以量示勸懲從南京給事中羅鑑奏也○發順天府薊州倉粟米四萬石減直糶之以濟饑民

○免四川思曩日等安撫長官司一十六處明年朝覲以守臣言地方災傷故也

○命以山東嘉祥縣田十六頃四畝有奇給沂國宗聖公廟祀仍令同姓一人爲廟主給地九十畝贍之並給佃戶五灑掃戶十俱免雜泛差役從兗州府知府趙蘭奏也

○撒馬兒罕馬黑麻王天方國速壇阿黑麻王土魯番速壇阿黑麻王哈密衛左都督罕愼及把丹沙等地面失保丁等各遣使貢馬駝玉石等物時罕愼自遣使後尋爲速壇阿黑麻所殺禮部謂阿黑麻及其使臣宜量減賞賜其應賜罕愼者則請給付罕愼弟襲本衛都督奄克孛剌收領從之

○命掌通政司事工部右侍郎謝宇之子汝昌爲國子監生從其請也

○丁巳命駙馬都尉齊世美國子監讀書

○戶科給事中屈伸言古昔帝王無日非講學之時無往非講學之地賈誼所謂帝入五學者今已無其制矣所賴以助成聖學涵養聖心者不過月有經筵日有直講而已柰何一歲之中以大寒大暑而輟講者凡四五月一月之中能舉行其禮亦僅十之二三儒臣接見之時少而官闈退處之時多儒臣開導之言寡而左右引誘之言眾是不免孟軻氏一暴十寒之諭矣伏望皇上時禦經筵日臨直講聞於耳而思之心得於心而見之行體貼擴充以成聖學以斷大政天下幸甚上曰帝王之學以養心爲要經筵日講所以涵養此心誠不可以寒暑輟所言良是日講近已有定期矣所司其知之

○錄山西代州等處擒獲妖賊王良等功軍士升二級者二人加賞者四十七人給賞者百五十九人鎭守太監劉政歲加祿米十二石巡撫都禦史翟瑄巡按監察禦史吳裕參將王昇各加俸一級分巡副使熊翀分守參議徐莊都指揮於瑢各賜彩叚有差

○戊午都察院右副都禦史吳檟丁憂服闋攺南京都察院總督糧儲

○升廣西布政司左布政使侯英爲都察院右副都禦史巡撫河南河南按察司按察使張文昭爲右僉都禦史巡撫貴州

○升刑部員外郎馬璠湖廣夷陵州判官王敕河南光山縣知縣周洪湖廣郴州判官張鼐大理寺寺副張軏福建光澤縣知縣劉俊俱爲按察司僉事璠狹西敕洪俱四川敕提督學校鼐軏俊俱河南敕嘗任編修洪鼐俊禦史吏部奉詔旨以才堪舉用薦故與璠等並命

○升刑部員外郎劉杲爲四川按察司僉事提督水利先是巡撫都禦史丘鼐言成都府灌縣舊有都江大堰乃漢李冰所築漑民田者其利甚慱後爲居民所侵占日以湮塞乞增設憲臣一員專領其事俾隨處修築陂塘堤堰以時蓄泄庶舊規可復地利不廢工部覆奏從之杲敕曰成都府灌縣地方舊有江都大堰近年以來多被官校人等創造碾磨或私開小渠決水捕魚以致淤塞水利旱傷田禾及本省所屬州縣平曠地土數多隨處皆可修築塘堰蓄水灌田玆特命爾提督成都府佐貳官並郫灌等州縣各衛所官將都江堰以時﹤鋶﹣釒﹥浚修砌嚴加禁約勢要官校旗軍人等不許似前侵占阻塞仍督同各州縣衛所撫民捕盜管屯等官相兼管理相度地方興舉水利務臻實效無事虛文敢有不遵約束沮壞水利之人拏問如律應參奏者奏請處治母得因而科擾有損無益致人嗟怨如違罪不輕宥故敕

○實授都察院理刑知縣竇祥爲貴州道監察禦史

○己未賜趙府羅山縣主並儀賓趙文安成縣主並儀賓申表晉府慱興郡君並儀賓杜浩歸化郡君並儀賓郭聰福山縣主並儀賓楊鳳代府信都郡君並儀賓李鉞誥命冠服如制

○致仕太子太保戶部尙書兼謹身殿大學士劉珝卒珝字叔溫山東壽光縣人生而頴悟气識豪邁八歲能文章書過目輒成誦有老人相曰是兒面有文類丞字後必爲相初赴鄕試道經臨淄值河溢僕馬俱溺珝獨水行半里餘神色自若人咸異之舉正統十三年進士攺翰林院庶吉士授編修景泰七年修寰宇通誌成升修撰天順元年升春坊右中允進講東宮凡義理精微閭閻疾苦與前代治忽之由皆懇懇言之無少諱八年憲宗登極以宮僚舊臣升太常寺少卿兼侍讀成化三年修英廟實錄成升太常卿仍兼侍讀明年升兼侍讀學士八年丁母憂歸廬墓側鄕人化之號其裏曰仁孝服闋復任十年升吏部左侍郎仍直經筵日講珝每進講直言正論動數千言而聲吐洪亮音節頓挫聞者敬悚憲宗愛而重之大學士劉定之稱爲講官第一在吏部不徇私請亦不爲苛細矯激之行十一年升兼翰林學士入內閣凡軍國重事直前果斷略無顧忌天下陰被其惠至於大制作多出其手十三年升戶部尙書兼職如故十四年加太子少保兼文淵閣大學士十八年修文華大訓成加太子太保進階光祿大夫柱國二十一年姦人李孜省輩左道亂政欲搖國本珝毅然抗言無少避邪謀遂沮然竟不能安於位或構爲飛語假優戲以中傷之賴憲宗之明寵眷不替是年以親老乞歸賜賚甚厚家居十餘年事父愉婉悠然自樂至是卒年六十五訃聞輟朝一日遣官祭葬如例謚文和珝丰姿秀偉望之如神仙剛直英邁之气久而彌盛蓋其質之所稟者純學之所養者正故居家爲孝子立朝爲忠臣一時宰輔少見其儷爲文章理完而气充下筆衮衮千餘言不竭尢工行艸善吟詠有文集藏於家

○升監察禦史張賓許璘趙炯陳景隆刑部員外郎王華主事陳珍南京刑部員外郎紀振四川涪州知州邵賢直隸徽州府通判沈銳俱爲按察司僉事賓璘湖廣炯賢雲南景隆山東華浙江珍狹西振山西銳廣東

○升內閣制敕房序班徐鶚爲中書舍人仍舊書辦

○命廣西按察司僉事黃錀整飭柳慶兵備初錀分巡倉梧有禦寇功值柳慶缺兵備兩廣守臣薦之故有是命

○給丰潤伯曹愷祿米歲一千石本色折色中半兼支

○四川嘉定州地震有聲如雷

○庚申升戶部郎中陳倫爲河間長蘆都轉運鹽使司運使郎中王敏爲狹西苑馬寺少卿西安府同知劉鐘爲遼東行太僕寺少卿

○內閣大學士劉吉等言連日閱都給事中等官劉聰等所進二本一則勸皇上勤於講學一則勸早出視朝欽蒙兪允臣等不勝欣躍以爲皇上天資粹美言合於理者心必樂從實宗社無疆之福天下生民之幸也然臣等又深思之皇上聖體稟賦與先帝不同先帝壯盛充實凡有云爲殊無困倦皇上聖質淸純近因元宵及中官千秋二節奉侍聖祖母太皇太后聖母皇太后宴樂未免時刻過多有損精神伏願自今以後念祖宗付托儲副繼嗣爲重於凡宴樂遊觀及所嗜好之事悉從減省於講學視朝之暇惟安靜身心保養天和調攝飲食衣服饑飽寒暖之節則聖體日壯福慶彌增左右或有請先帝故事遊樂者皇上必以太祖太宗典故斥退之蓋祖宗令節宴遊自有時皇上取法於祖宗可也又臣等每日侍朝之際拱聽玉音似爲微弱各官承旨亦未免聽聞不眞伏望今後玉音稍加洪亮至於北虜使臣朝見之日尢乞畱意宣諭臣等不勝惓惓至願上納之

○辛酉淸明節遣駙馬都尉蔡震楊偉分祭長陵獻陵景陵裕陵茂陵文武衙門各分官陪祭

○遣儀賓王憲祭景皇帝陵寢

○遣內官祭恭讓章皇后陵寢

○迆北並瓦剌使臣奄克卜花等貢方物馬匹賜宴並織金彩幣等物有差

○壬戌命晉府輔國將軍鐘斧今歲祿米暫攺折色二百石爲本色以其母喪故也

○狹西外夷術沙駱駝巷七籠等族番人吉多肖沙卜等來朝貢馬匹盔甲等物賜彩叚鈔錠有差

○癸亥提調四夷館太僕寺少卿王璚卒璚浙江鄞縣人正統五年由舍人選入翰林院習字九年授鴻臚寺序班景泰元年選入內閣誥敕房辧事三年升中書舍人天順七年特升吏部稽勛員外郎成化三年預修英廟實錄成進郎中辦事如故十七年以秩滿升太僕寺少卿提督四夷館至是卒遣官諭祭如例璚頗角�羊文墨而不深義理內閣合屬文官誥艸多至錯誤而璚挾以驕人爲詞林所嗤笑云

○甲子命故貴州都司都指揮同知洛經之子忠襲貴州前衛指揮使

○乙丑賜趙府鎭國將軍見潲見梁見渰並各夫人輔國將軍祐楲唐府鎭國將軍彌鈘晉府鎭國將軍奇湡輔國將軍奇氵�雹秦府輔國將軍誠港誠漻誠滶潞城王仕堜長孫聰蒗輔國將軍聰�氵�幾�聰汌汝源王見淇長子祐桐誥命冠服如制

○升南京光祿寺少卿張賁爲南京通政使司右參議○丙寅趙府鎭國將軍見溶奏請出郭送其母葬許之

○監察禦史李興等言我祖宗於進士一科特加崇重柰行之滋久不能無獘往歲殿試時嘗聞司彌封者或爲人默記字號送至髙官檢閱卽置上列其讀卷又類以官位之崇卑爲甲第之先後以是未愜輿論玆當皇上龍飛第一科乞敕禮部同讀卷等官痛懲前獘均分較閱務在精當庶稱皇上求賢之盛意上曰科目要在得人禦史所訐已往事情未知有無今次各官其務加謹愼

○修正陽等門城垣閘壩堤岸

○丁卯上禦奉天殿策試禮部會試中式舉人錢福等制曰朕惟天子父天母地而爲之子凡天下之民皆同胞一气靡所不統故曰大君者吾父母宗子宗子繼承父母君主天下其責甚大必養之有道必教子有方舉天下之民無一不得其所責斯盡焉古之君天下者莫盛於唐堯虞舜夏禹�湯周武皆克盡宗子之責號稱至治其後若漢若唐若宋英君誼辟宗子之責或盡或否而治亦有稱其迹具載經史可考而論之歟夫自唐虞而下諸君宗子之責無不同當時制度之立政令之行又無不同而要其治效之所至乃有不能同者此固世道之漸降然夷考其實亦尙有可言歟前賢論儒者之道每以位天地育萬物參天地贊化育爲極至於是宗子之責有相關歟朕膺天命嗣守祖宗鴻基宵旰孳孳思盡宗子之責比隆古之聖帝明王其行之之序自何而始歟子諸生飽經飫史以待問必有灼然之見其詳著於篇朕將親覽焉

○命少傅兼太子太師吏部尙書謹身殿大學士劉吉太子太保吏部尙書王恕禮部尙書兼文淵閣大學士徐溥戶部尙書李敏詹事府掌府事禮部尙書丘浚兵部尙書馬文升刑部尙書何喬新工部尙書賈俊都察院右都禦史屠滽禮部右侍郎兼翰林院學士劉健通政使司掌司事工部右侍郎謝宇大理寺卿馮貫左春坊左庶子兼翰林院侍講學士李東陽充殿試讀卷官

○大學士劉吉等言舊制禮部會試中式舉人先一日殿試次日讀卷又次日放榜以日時迫促致閱卷未得精詳自今請再展一日至第四日始放榜庶得各竭考校之力其讀卷執事等官仍舊寓宿禮部以絕浮議從之

○命給代府庶長子聰氵�禾生母夫人王氏餋贍米歲三百石

○先是以直隸淮安府連年荒歉減免秋糧數多從都禦史秦紘奏令本府板閘鈔關所收錢鈔以米代之每鈔一貫收米一升以給本處官軍俸糧以後仍舊至是都禦史李昂奏荒歉未復仍乞折收米一年爲便從之

○給武進伯朱潔歲祿八百石本色折色中半兼支

○庚午上禦奉天殿賜錢福等進士及第出身有差文武羣臣行慶賀禮

○四川儀隴縣空中有紅白火焰長三丈餘自縣治東北流至正東約六十餘里而墜聲震如雷

○辛未賜進士恩榮宴於禮部命英國公張懋主宴

○壬申賜狀元錢福朝服冠帶及諸進士寶鈔○癸酉狀元錢福率諸進士上表謝恩

○命致仕分守肅州右參將署都指揮同知劉永之子雄代原職羽林前衛指揮使

○甲戌狀元錢福率諸進士詣先師孔子廟行釋菜禮

○命兵部右侍郎張海通政使司左通政元守直閱實居庸山海等處邊關

○兵科給事中盧亨等奉命查盤延綏寧夏等處錢糧劾奏巡撫都禦史黃紱蕭禎張偉及布政司韓文參政王哲副使邊完僉事李茂郝文傑劉資厚馬中錫李經管理不愼致虧邊儲請逮治其罪戶部覆奏得旨緩禎瑋勿論文等罰俸各兩月中錫一月以茂旣致仕己之

○乙亥以水旱災免直隸淮安楊州鳳陽三府及鳳陽等衛所弘治二年米豆二十九萬四千三十餘石艸五十一萬八百五十餘包發太倉銀一萬兩賑給順天府東安等縣達官舍餘人等及糶永丰等倉糧每米一石官收價四錢五分旣而順天府言固安文安二縣饑民獨多貧不能糴請暫將永丰等倉糧驗口給賑每口月支米二斗與銀兼支秋收抵斗還官從之

○丙子授第一甲進士錢福爲翰林院修撰劉存業靳貴爲編修

○命二甲三甲進士各畱十之五於各衙門辦事余放回原藉聽用

○賜秦府鎭國將軍秉欆四書貞觀政要各一部從其父臨潼王誠澯請也

○戊寅賜楚府鎭國將軍均錭嫡長子名曰榮洽第二子曰榮淕唐府革爵承休王芝埌嫡長子曰彌金�耑蕩陰王庶長子曰彌鐶嫡次子曰彌鍔宣寧王府鎭國將軍仕堁第八子曰成鏢鄭府東垣王嫡長子曰祐﹤礻睪﹥

○命給秦府永興昭僖王之長子誠瀾祿米歲五百石俟受封日全支以是時狹西饑故也

○己卯命守備汝寧信陽等處署都指揮僉事魏啟充右參將協守松潘南路義勇右衛指揮使董昇守備汝寧等處

○給仁和長公主三河縣莊地二百一十五頃有奇

○迆北小王子使臣奄克卜花等及瓦剌太師使臣恰恰等四十八人來貢並奏乞官職命一等使臣原無職事者正使授指揮使副使指揮同知二等俱副千戶三等俱百戶其原有職事者升一級賜宴並給冠帶敕書敕之其賜小王子並太師蟒龍紅纓琵琶帳房等物卽付奄克卜花等領回給之

○初淸平伯吳琮兵科給事中劉孟出使淮府回印綬監劾其所賫制節黃紗罩破損琮等上﹤鋶﹣釒﹥待罪上曰琮等不行敬謹法當究問姑宥之仍各停俸一月

○辛巳琉球國中山王尙眞聞大行皇帝賓天遣使者馬仁等進香

孝宗卷卅六終明孝宗敬皇帝實錄卷之三十七

弘治三年四月癸未朔孟夏享太廟

○遣內官祭司竈之神

○乙酉初民有自宮者六百二十六名皆充軍或爲民至是命發南海子編充海戶巡撫湖廣都禦史鄭時及巡按禦史史簡奉例考察請黜岷府等府老疾等官長史向明等二十員吏部覆奏從之

○太僕寺卿王霽言南北直隸並河南山東等處自成化四年以來民逋欠官馬萬五百餘匹貧者無所於徵請每匹折收價銀十兩角�羊官收貯俟用馬之時官自買給爲便下兵部覆議成化二十二年以前以十分爲率七分角�羊銀三分角�羊馬二十三年以後仍舊角�羊馬各立期督完從之○丙戌升湖廣布政司左參政李孟晹爲廣西左布政使浙江按察司副使吳文元爲河南按察使

○南京刑部左侍郎阮勤九年考滿升俸二級令復職治事

○吏部奏各處奉詔舉懷材抱徳隱於山林者八人請照例考試中式者送六部等衙門辦事一年滿日考核勤惰送回本部選用不中者發回爲民並坐其舉主及覆勘官以罪從之

○虜入宣府獨石亂泉寺等處殺傷官軍兵部奏其事命下巡按禦史逮問把總指揮等官守備奉禦張勝分守參將盛忠俱戴罪殺賊都指揮髙鉞監丞陶亮等四人如宥之○丁亥迆西安定衛安定王領眞斡卽兒之子千奔遣國師朵爾只領眞等貢馬駝乞襲封父爵許之賜敕書誥命金織襲衣彩叚及馬駝之直並賜其貢使彩叚等物有差仍別賜齋糧麻布諭祭其父及敕諭本衛頭目人等如例

○升巡撫延綏等處都察院右都禦史黃紱爲南京戶部尙書吏部左侍郎爲南京工部尙書巡撫蘇松等處右副都禦史王克復爲南京吏部右侍郎南京太常寺卿掌國子監事徐瓊爲南京禮部右侍郎南京都察右僉都禦史虞瑤爲南京兵部右侍郎

○命故武進伯朱霖支過祿米免還官

○銓注寬河衛帶俸都指揮同知王寧金吾右衛帶俸都指揮同知李雄錦衣衛帶俸都指揮僉事王泰於貴州都司僉事管事

○昏刻月犯井宿東扇北第二星戊子戶部言各王府自郡王郡主以下至儀賓等官祿米俱有定數近多妄引事例乞以拆色攺本色今各處災傷減免稅糧不少而宗支蕃盛祿米日增止給本色一半猶懼不敷若俱聽其陳乞何以堪之伏乞裁之以義從之

○庚寅分守莊浪等處左參將都指揮僉事顧璽乞致仕許之

○辛卯上林苑監奏蕃育良牧二署人戶近被水災逃移過半乞並加賑卹上命戶部以錢八十五萬賑之

○壬辰禮部以廣東陽春縣四川威茂二州狹西平涼鞏昌二府俱有地震之異乞下所司各加修省以防意外之患從之

○鴻臚寺左少卿張俊丁憂服闋復除原職

○命工部左侍郎潘禮之子珩爲國子監生從其請也

○命萬全都司都指揮同知楊榮充左參將分守莊浪

○延綏總兵官前軍都督府署都督僉事嶽嵩乞致仕許之癸巳六科十三道交章劾奏南京兵部右侍郎虞瑤總督糧儲都察院右副都禦史李昂俱素乏淸譽南京吏部右侍郎王克復巡撫山東右僉都禦史錢鉞巡撫順天等處右副都禦史徐懷俱屍素無補並乞罷黜上命瑤昂致仕克復鉞懷仍畱治事

○甲午賜瑞安伯王源順天固安莊地二百二十五頃

○戶部言商人引鹽有年遠未支者恐有姦獘難於稽察請自景泰五年以後凡告代支者勘實給鹽或鈔其在前者悉停之今後過三十五年以上者不論商之存沒皆不許給從之

○初蜀獻王受封之時有司奉旨歲給養馬艸料後以詔例停止成化間蜀府復請給如舊有旨給其半至是再請全給戶部覆奏以地方艱難命姑已之

○丙申敕巡撫狹西都察院右副都禦史蕭禎曰朕惟兵戎之用莫先於馬而馬之所畜必有其地洪武永樂間狹西遼東各設苑馬寺專領孳牧當時官得其人提督有方每寺所畜官馬不下二三萬匹足供各邊之用自正統十四年驚擾之後無官查考遂致耗廢凡遇邊方缺馬動輒來京奏討所費不貲且各寺所設官員與其養馬軍丁牧馬艸場視昔不減而馬數之畜迥異如此蓋摰乎官之得人與否也近因廷臣建議修舉馬政慮各寺種數少宜先添補已準差官賫銀一萬二千兩前去狹西督同布按二司委官收買種馬二千匹交送狹西苑馬寺領養作種孳牧依例算駒行太僕寺官每年照例印烙敕至爾宜用心提督嚴加比較務臻實效以禆國用必使數十年之廢政一朝修舉斯見爾能該寺官有公勤廉愼盡心職務事有成效者奏來旌擢如仍前因循廢事者指名具奏黜罷以示勸懲爾其欽承之故敕

○攺刑部左侍郎彭韶於吏部升四川按察使王軾爲南京都察院右僉都禦史

○丁酉實授南京都察院理刑推官進士管官李宗泗鄭軾張敏牟道範玶李端澄爲南京監察禦史宗泗廣西道軾浙江道敏廣東道道江西道玶四川道端澄福建道

○安南國王黎灝遣陪臣覃文禮等來賀賜宴並彩叚等物有差並賜國王彩叚文錦如例

○戊戌仁宗淳皇帝忌辰上祭奉先殿

○己亥賜魯府鎭國將軍當涢輔國將軍當洊當氵�修當灞當濆西河王府輔國將軍奇泬誥命冠服如制

○命南京刑部右侍郎邊鏞之子寧爲國子監生從其請也

○庚子巡按浙江道監察禦史陳金奏浙民有充遠驛馬頭者多爲彼處土人所苦其斃萬端欲令就本處有司納馬價及工食艸料之費類解彼處有司定與則例馬驢鋪陳各三年一易馬鋪陳分上中下三等上者給銀十五兩中十二兩下十兩俾驛官自買站船每年一小修三年一大修十年一造各以時給價仍申報所司知之亦不得令土人自索取兵部請通行天下從之

○山東道監察禦史武淸丁憂服闋復除湖廣道

○辛丑總鎭兩廣安遠侯柳景爲巡撫都禦史秦紘所劾因奏紘不法事命戶科給事中屈伸刑部署郎中秦瓛往並勘之

○禁南京後湖耕種樵牧及盜水利者從大理少卿楊謐等奏也

○癸卯琉球國中山王尙眞遣其舅麻勃都等來貢賜宴並金織襲衣彩叚等物有差

○廣西思明府並萬承等州縣及陀陵縣龍州江州土官知府等四川重慶衛石砫宣撫司茂州隴木頭並靜州及嶽希蓬長官司湖廣施州衛木冊長官司各遣官族頭目人等來朝貢馬賜彩叚鈔錠有差

○禮部覆議琉球國中山王尙所奏一謂本國來貢人員近止許二十五人赴京物多人少恐致疏失宜更增五人以順其情一謂本國貢船抵岸所在有司止給口糧百五十名其餘多未得給亦宜增給二十名議上從之

○甲辰仁祖淳皇后忌辰上祭奉先殿

○旌表孝子五人五世六世同居各一人節婦十一人楊時敷狹西威寧縣舉人戶部尙書鼎之子父卒廬墓三年徐謐直隸海州人任定邊衛經歷母卒廬墓有雙鹿馴遊墓側旬目乃去張時厚直隸六安州學士母喪廬墓三年遇雷雨懼驚其母輒圜冢自呼曰兒時厚在屢有烏鳥飛集孤兔擾馴之祥劉珍江西安福縣人塗壽江西豊城縣人俱事父以孝稱及卒廬墓三年俱旌表其門曰孝行鄭元直隸合肥縣人五世同爨兄弟友讓不求異財黃鐘直隸慶都縣人六世同居男女千指閨門雍睦各旌表其門曰義門楊氏江西永新縣民劉陬妻吳氏江西南昌縣民徐秉淵妻宋氏山西介休縣民羅惟妻鐘氏狹西西安衛監生胡王妻會氏直隸無爲州民湯智妻萬氏直隸合肥縣民袁昱妻陶氏直隸江陰縣民屈遂良妻邢氏山西臨汾縣民李遵受妻衛氏遵受同縣民李遵貴妻龔氏直隸昆山縣進士張經妻朱氏同縣儒士鄭有光妻俱早寡守節至老不渝各旌其門曰貞節

○丙午賜沈府富川郡主並儀賓劉本洪平陵郡主並儀賓宋銓伊府阜城郡主並儀賓王良臣潞城王府平原縣主並儀賓郭森隰川王府潮陽郡君並儀賓李紳寧津王府歸義縣主並儀賓張瓚西河王府中江郡君並儀賓田洪誥命冠服如制

○升大理寺左少卿佀鐘爲都察院左副都禦史巡撫蘇松等處攺巡撫寧夏右副都禦史張瑋總督漕運兼巡撫鳳陽等處

○以水災免直隸涿鹿衛左中二衛弘治二年屯糧二千八百石有奇

○命永康侯徐錡五軍營襄城伯李黼幼官營坐營東寧伯焦俊領三千營坐司管操

○丁未土魯番速壇阿黑麻王遣使來貢獅子方物具云願獻還哈密城池並金印以贖還先次拘畱使者且乞遣使通好甘肅守臣都督周玉言阿麻黑辭𨿽順而情未實所遣使或以爲卽罕愼舊部之人恐有異謀請仍畱先次使者而徐議處置之宜從之

○戊申賜韓王偕灊庶第四子名曰旭栓晉府方山王第七孫曰奇漴鎭國將軍鐘金�育庶長子曰奇汯鐘鑌嫡長子曰奇澰鐘銘第四子曰奇潄奇洪長子曰表舉輔國將軍奇氵�鮮第三子曰表檻奇洎長子曰表櫨第二子曰表梠第三子曰表檭奉國將軍奇澦長子曰表梮奇澴長子曰表枮魯府鎭國將軍陽銖嫡第五子曰當氵�眄輔國將軍當氵�習嫡第二子曰健木�霤趙府鎭國將軍見涏嫡第三子曰祐機庶第四子曰祐﹤木審﹥見溶庶第二子曰祐楄代府鎭國將軍成鏡第三子曰聰滵輔國將軍成鎘長子曰聰窪

○命遼東都司都指揮僉事張鑑之子欽代爲定遼後衛指揮使

明孝宗敬皇帝實錄卷之三十七明孝宗敬皇帝實錄卷之三十八

弘治三年五月壬子朔總督兩廣都禦史秦紘言兩廣總鎭等官多縱私人以擾商賈居私家以理公政濫殺無辜交通土官爲姦請嚴加禁絕廣潮南韶四府多盜請設社學以訓誨其子弟編保甲以約束其彊梁仍增設按察司僉事一員守備其地從之

○癸丑監察禦史鄒魯以天下水旱薦臻瘡痍未復乞免端陽遊宴以弭災異上曰端陽節祖宗朝有故事朕當撙節行之

○乙卯升狹西布政司左布政使韓文爲都察院右副都禦史巡撫寧夏太僕寺少卿白思明爲右僉都禦史巡撫延綏

○丙辰端陽節賜百官宴於午門○安定王領占斡些兒卒賜之祭葬命其子千奔繼襲王爵仍宴賜來貢使臣如例

○丁巳巡按狹西監察禦史陳瑤奉例考察奏黜老疾等官慶府紀善張泰等三員吏部覆奏從之

○戊午復設湖廣荊州府興山縣縣本洪武初開設後並入歸州民言遠役不便故也

○賜徽王見沛藥材二十二品從王請也

○定四夷館翻譯考選之法先是英國公張懋奏乞選四夷館翻譯子弟監生禮部議行翰林院查處於是內閣大學士劉吉等言推補教師宜聽禮部及臣等訪舉其子弟監生宜因八館文書繁簡爲名數多寡令本部選監生年二十五以下二十名官民家子弟年二十以下及有世業子弟翻譯習熟不限年數通考選一百名俱送本院分撥習學仍定爲事例子弟務須專習本藝精通夷語諳曉番文以備應用不許假以習舉爲由別圖出身三年後本院同本部會官考試中者爲食糧子弟月給米一石又歷三年後仍前會考中優等者與冠帶爲譯字官月米如舊又歷三年會考中優等者授以序班之職其初試不中者許俟三年再試再試不中者許俟六年三試三試不中者黜爲民中者食糧冠帶除授如例監生初入館準坐監食糧習學三年後考中者月與米一石家小糧如舊又三年再考中者與冠帶九年考中優等者授以從八品之職習譯備用其初試再試不中準如子弟例三試不中者仍送還本監撥別用其兼習舉業者非精通本業亦不許入試庶使人有定志譯學可精其八館名數韃靼館監生五名子弟二十五名女直館監生四名子弟十八名西番館監生二名子弟十五名西天館監生一名子弟二名回回館監生二名子弟十名百夷館監生二名子弟十四名髙昌緬甸館各監生二名子弟八名議上從之

○直隸武進縣大雨雹

○己未吏科給事中宋琮等劾奏新升巡撫延綏右僉都禦史白思明不協人望乞收回成命降調別用別選賢能以充斯任仍敕吏部會推在京堂上並各處巡撫官員務傳詢眾論求名實相符允協人望者然後請旨簡用河南道監察謝罃等亦以爲言且言思明自文選郎中升太僕寺少卿又升今職前後俱不協人望得旨白思明旣不協人望對品調外任今後吏部會推官員務要傳詢眾論不許偏執於是調思明爲山東兗州府知府

○庚申總督兩廣軍務都禦史秦紘言兩廣總府設有賞功所積儲錢物數萬歲委府縣首領等官典守費出無經獘端百出宜悉從都禦史或總鎭總兵勾稽非賞功不得妄用從之

○先是上敕京畿總兵官英國公張懋等曰玆者各營官軍數皆不足在者又多疲弱而鮮精壯其斃安在其爲朕言之於是懋等上兵政五事一愼擇統領以舉戎務謂河南山東南北直隸等處領班都指揮使不得兼理軍政以致屬官怠玩所部士馬損耗追補不給請敕兵部考選領班官下班之日令同軍政僉書管事其領班三年士馬各少一分者革去管軍管事隨班京操更於各衛選佐貳官一員輪流領軍一教習武藝以待任使謂京衛幼官及應襲舍人年已長成者例當送營操練今在營之數不能什一乞遣官通查各衛幼官並應襲子弟年十六以上者送操襲替之時該衛所具呈本營取送若不經操練起送者駁罰操一年一更代操官以卹勞苦謂河南等處京操官內有父子祖孫相繼三四十年者有本身在操一二年者累歲奔馳終無更替父母妻子不能養贍多致失所乞敕兵部查勘在衛空間官員與之更代自後每三年一更以均勞逸一申明舊例以儲將材謂公侯伯都督及應襲替子孫已長成者例送五軍營操練今到營者十無二三乞通察送營不得令其苟圖安逸一蓄養銳气以實兵備謂五軍營所轄殫忠效義二營舍人餘丁先因邊方有事簡選備用約以事緩遣放今已踰七年久操失業逃亡數多乞敕兵部汰其老弱貧難退回原衛別選少壯充補有願爲正軍者月給糧一石並給冬衣布花其操練之期自四月初一日停操耕種生理至九月初一日赴操如遇徵調有功照依原擬升賞下兵部覆議京操士馬損耗領班都指揮例同軍政官比較追補他事不得干預領班官推選未久不必考察止行該營提督等官徑自查訪不職者參奏議處近例令軍政官送軍處置已嚴領軍佐貳官不須添選其各領班官往往失期緣赴京不率軍士同行以致所部多逃亡者自今南直隸者至徐州山東者至徳州河南者至彰徳大寧都司者至良鄕悉候軍士到齊方許赴京所部缺伍者各營提督官徑自參奏各衛幼官舍人本部就令驗委官會科道督令該衛通查除先送武學並幼弱者其餘十六歲以上悉選送操凡京衛保到襲替舍人通類行營取勘未經送操者仍拘送營罰操一年方許襲替其幼官未經送操者不許考選軍政𨿽已經選中仍送營操一年而止該衛所官吏隱匿不報者坐贓論本官隱匿兒男不報者停俸一月更代操官請下巡按禦史各查所屬衛所見在支俸官員除軍政掌印僉書運糧並守城管操優養優給外其餘不曾赴操者自弘治四年爲始補班赴操久操積勞者退回休息五軍三千神機營各選指揮一員其管隊者依數選補若官少衛所止將操備年久貧弱者更替其餘照舊輪操五年一更操備官員一體考選軍政著爲常格公侯伯子孫年十五以上未襲者照閒月赴教場操練之例公侯伯在閒年未三十者照五日一赴五軍營操練之例違者聽科道劾奏揀汰殫忠效義二營捨余宜從所請議上從之時京營官軍多爲勢要占役使辦月錢名在實亡軍政大壞言者不敢指切姑陳細碎以塞責云

○辛酉太祖髙皇帝忌辰上祭奉先殿魏國公徐俌承命祭孝陵

○命湖廣今年以前坐派內府供用物料出布政司並各府州贓罰等銀代民買納以巡撫都禦史鄭時言災傷民窮故也

○壬戌修築盧溝橋成內官監太監李興乞升文思院副使潘俊等官吏部尙書王恕言官匠營造乃其職分自成化初年以前修河築堤並無升官事例至十九年以後修築盧溝橋決口恭夫人墳墓大慈恩寺殿宇始濫升匠官並欽天監太醫院等衙門官日增月益大壞名器比因科道之言一切罷去識者以爲太平盛事今一但復濫升如舊人其謂何比者營先帝山陵所役軍匠至四萬人亦未有升職者此役較之山陵不及三分之一顧欲妄濫升官甚失輕重之序況修城等役今方並興若俱照例其爲冗濫又復如前豈不爲新政之累上從其言命給賞有差

○升浙江布政司左參政王衡爲狹西左布政使山西平陽府知府李琮爲湖廣左參政江西按察司僉事張淮爲四川按察使雲南僉事曹時中爲浙江副使貴州僉事吳倬爲貴州副使

○命巡撫湖廣都察院左副都禦史鄭時之子如阜爲國子監生從其請也

○命各處鎭守官不得擅執軍職及受理詞訟從都禦史秦紘奏也

○癸亥仁宗昭皇帝忌辰上祭奉先殿遣駙馬都尉楊偉祭獻陵

○實授南京都察院理刑知縣胡海進士徐璘俱爲南京監察禦史海廣西道璘雲南道

○甲子上以天气炎熱命兩法司錦衣衛將見監囚犯笞罪無干證者釋之徒流以下減等發落重罪情可矜疑並枷號者具奏以聞於是免死充軍者八人免死決杖發回養親者十四人免枷號者二十三人

○乙丑太子太保吏部尙書王恕乞致仕不允

○丙寅命直隸天津等八衛采運秋靑艸暫折徵銀以水災故也每艸三十束徵銀一錢五分

○山西潞州衛並沁州守禦千戶所屯田被水災不及三分例不免糧上以其民饑困方發倉賑濟不可復徵特免之

○丁卯命山西行都司指揮使秦恭充右參將分守大同西路

○是日曉望月食

○己巳雲南按察司按察使張翥以疾乞致仕許之

○宣府遊擊將軍署都指揮僉事柳春乞回京餋疾許之

○虜入遼東鎭北威遠二堡劫掠人畜兵部奏其事命逮問守堡指揮王珍等分守太監藍瑩右參將劉祥令各戴罪自效守備都指揮陳槪俟賊情寧日罪之○庚午命戶部發太倉銀十萬兩於遼東以備邊儲

○撒馬兒罕速魯壇阿黑麻王及土魯番速壇阿黑麻王各遣使貢獅子並哈剌虎剌等獸狹西鎭守太監傅徳總兵官周玉等先圖形來上隨遣人馳驛起送巡按監察禦史陳瑤論其糜費騷擾請卻之事下禮部議謂宜量容一二人赴京依例給賞其餘使人並所貢獸一切卻回量給犒勞且劾鎭守等官以爲聖明在禦屢卻外夷貢獻異物徳等不能奉順徳意顧爲盡圖奏進請治以罪上曰爾等所言是旣貢使將至狹西不必阻回今鎭巡官止起送一二人來京其餘給與口糧令住城內候事完量與賞勞發遣還國獅子等每獸日止給一羊不許妄費傅徳等姑貸其罪仍移文諭之

○命南京禮部右侍郎徐瓊之子賢爲京南國子監生從其請也

○調守備浮圖峪口都指揮僉事左方守備紫荊關以紫荊關把總指揮僉事李銳代之從都禦史張鼎等奏也

○壬申占城國王古來遣弟卜古良等貢方物並奏安南國侵占境土截掠欽賜表裏乞兵守護命下所司知之命萬命都司都指揮僉事張澄充宣府遊擊將軍

○癸酉河南道監察禦史陳紀丁憂服闋復除原職

○甲戌升翰林院侍講謝鐸爲南京國子監祭酒

○乙亥擢進士周旋毛珵爲南京給事中旋戶科珵工科

○增置濟寧州廣運上閘設閘官一員

○修社稷壇

○丙子刑科給事中胡金陳六事一崇恭儉謂四時遊觀宜用國家典故而鰲山戰將斷不可用諸節賞賚宜遵祖宗成憲而施僧散齋決不可爲一愼學講謂講官進講惟摘取其關於身心家國天下者不拘興廢安危禎祥災異之事因以反復思繹務在有得稍有疑難進而質之一信臺諫謂可否進退斷自宸裏有愚戇敢言之士量加獎勵以旌直臣苟有未當亦不加罪一平法令謂宜憲上天之好惡監祖宗之法律或故或黜必察其情宮中府中相視一體一重民利謂今後權豪勢要奏討莊田必追究撥置主謀之人仍敕所司通行藩國敢有妄將民間田地湖池技獻以侵害小民者炤例處置一儲將材謂朝廷之將率多膏梁宜敕所司嚴著程式文事武藝相半講習如遇用人憑此推選命所司知之

○先是有敕責安南國王黎灝侵逼占城及爭擾我雲南建水州民夷之罪至是灝遣使上章自辯言占城乃彼國土酋自相割據雲南則本國土人舊奠居之所非敢越境生事已而占城復遣使奏安南仍欲吞滅其國乞天兵守護時安南陪臣黃伯陽猶在館命兵部臣召至禮部諭之曰歸語爾國王勿徒爲多言其各守封疆以享太平不然朝廷一旦赫然震怒天兵壓境如永樂間故事得無悔乎其使恐悚而去

○先是工部以山東登州衛歲運布鈔自海道往給遼東軍士乞下福建布政司造海船二艘以助之鎭守福建太監陳道言福州近年山木消乏且自此至登州海道險遠恐有人船俱沒之患請備銀萬五千兩送南京龍江提舉司造海船爲便從之

○丁丑賜沈府蒲臺縣主並儀賓季毓晉府閩淸縣主並儀賓劉益之靖江王府義昌縣君儀賓鄭龍誥命冠服如制

○監察禦史武淸言今夷人進貢獅子駝馬計其所直亦爲不多而道路糜費不可勝言到京賞賚千有餘兩蓋其心不過圖利非實有尊事朝廷之意也陛下柰何以有用之財易無用之獸以小民所出之脂膏而啖此番夷之口乎宜明敕所司將獅子等獸阻回量加賞賜以酬其勞則於柔遠人之道亦爲得矣命所司知之○詔延綏把總都指揮同知郭鍧守備固原

○戊寅命故安順伯薛珤之子昂襲燕山右衛指揮使初昂曾伯祖貴永樂中以軍功封伯宣徳初加封侯卒無子其弟可可帖木兒請襲封英宗命世襲指揮使珤可可子天順初奉詔例襲伯爵至是珤卒昂復據詔例以請吏部言詔書原無世襲字故有是命

○己卯廣西泗城等州並上林長官司土官知州等官岑應等遣官族岑銘等朝覲並貢銀器馬匹禮部以過期至京請減半給賞從之

○命河南孟縣建唐昌黎伯韓愈祠春秋致祭並修理墳墓從知縣巫儼奏也

○庚辰賜蜀府輔國將軍賓淟楚府奉國將軍榮淌慶府奉國將軍臺漴晉府奉國將軍表搜代府輔國將軍成鑄誥命冠服如制

○初廣西恩城州土官知州岑欽攻奪田州府逐其土官知府岑溥殺一家非死罪三人者五十餘家泗城州土官知州岑應奪據上林長官司及貴州鎭寧等處十八城復黨欽殺虜人民二萬六千三百有奇與欽分割田州旣官軍往撫欽出境迎敵敗走而應復援之入城陳兵以備巡撫都禦史秦紘等奏請調貴州湖廣官軍土兵合兩廣漢達官軍剿之兵部言各處兵皆不可輕動惟宜令守臣諭應令其縳欽自贖必不得已然後用兵時紘已親督兵入田州府上慮紘孤軍遠入曰大軍固難卒調但紘旣在田州進退機宜再詳議以聞至是兵部廉得紘去歲入田州已逐走欽以溥歸府今年三月已回梧州畱官軍二千以爲防守覆奏謂紘已回鎭但恐軍寡無以詟服叛夷之心未易致之出宜令諸守臣再委都督馬俊按察使陶魯各帶官軍土兵附近駐札以爲聲援仍委知府黃文秀往諭欽出從之

○廣西古田獞賊數出剽掠守臣奏其事命逮問哨守指揮等官副總兵都督僉事馬俊分守左參政李聰分巡僉事李延姑宥之

○以暑熱暫停修城工役

○辛巳賜晉府鎭國將軍鐘�金�虫�嫡子名曰奇灦鐘鍠庶長子曰奇泍鐘金�冤第四子曰奇淟鐘金�力第四子曰奇氵�魋庶人奇浟子曰表梮奇氵�藂子曰表梨奇溗子曰表柰代府鎭國將軍仕界長子曰成彤�金仕土�﹤脊﹣月目﹥庶第三子曰成鑊第四子曰成鎖第五子曰成鑸仕埂嫡第七子曰成鑉輔國將軍成銆長子曰聰涸遼府奉國中尉恩鍮第二子曰寵沵

明孝宗敬皇帝實錄卷之三十八終

明孝宗敬皇帝實錄卷之三十九

弘治三年六月壬午朔太僕寺少卿王祿丁優服闋復除原職

○廣西泗城州官族頭目岑銘等朝覲違限吏部請治其罪上以土官俱貸之

○狹西靖虜衛大風天地昏暗變爲紅光如大良久方息

○癸未初福建建寧邵武延平三府皆隸建寧道至是守臣言建寧去省治千餘里山勢崎阻人易爲盜請止以本府及福寧州屬之建寧道委提督銀坑副使兼理分巡邵武延平更爲武平道命別官分巡從之

○甲申實授南京都察院理刑行人馬鸞知縣莫立之爲南京監察禦史鸞江西道立之廣東道

○吏部議覆南京吏部尙書王﹤亻與﹥等所奏修省事宜一謂南京戶兵刑工四部政務頗繁今兵部止有尙書一員戶刑工三部各止侍郎一員請於兵部增侍郎三部增尙書各一員一近例被災去處四品以下官三年六年考滿悉令納米免其給由赴部恐賢否無辧宜仍照舊赴部考核一南京吏禮二部各添寫本監生二名兵部再添一名並戶工二部寫本監生俱從吏部行取其在京各衙門寫本淸軍監生亦從吏部轉行國子監取撥一南京各衙門辦事當該吏典數多在外兩考役滿者因畏避巡按禦史考試到部數少不勾撥用請添撥福建邵武湖廣之徳安二府以益之仍令禦史考送一吏典赴部告侍親者多有姦獘乞將充吏農民審系單丁不許收參其充吏之後兄弟亡故親老告侍養者仍照舊例施行一官吏丁憂有接喪者俱令預申該部起服之日查無預申者送問議上命南京戶工二部各添尙書一員吏禮兵三部各添侍郎一員寫本監生準炤數添兩京取撥監生仍舊吏典不必經由禦史等官考送止該部嚴加考選不許姑息其餘準議

○戶部請以太倉銀五萬兩有奇給狹西邊軍準冬衣布花並月糧從之

○命南京都察院左副都禦史李益之繼子玨爲國子監生從其請也

○秦紘之劾柳景也事連分守雷廉髙肇左參將王麟謂其阿附爲惡因而恣取賄賂以千數守備指揮範忠縱其下擄掠以致猺人爲亂下巡按禦史周南核實至是南先以麟忠獄案來讞都察請究治如律得旨麟分守一方受賄害人範忠擾民開釁俱難以常法論麟發狹西莊浪衛立功限滿降本衛正千戶帶俸差操忠發肅州衛充軍

○修長陵東西井香殿及廂房墻垣

○廣東廉州府地震有聲如雷

○乙酉太子太保吏部尙書王恕以科劾白思明調外任因上﹤鋶﹣釒﹥乞休致曰人無全才用人者聰明有限且天下士怨乎不以者甚多臣願早避賢路庶不誤天下事上不允恕復上﹤鋶﹣釒﹥乞休致上曰卿但盡心職務不必深辯所辭不允

○增設在京五城夜巡公廨十所從監察禦史閻價奏也

○丙戌先是甘肅修築邊墻總兵官周玉督工過嚴軍士張伏興楯成等違限懼罪擁眾乞寬限不允乃投瓦石擊玉守臣奏其事下巡撫等官鞫問處以徒罪兵部言軍士親毆主將凶惡頗甚且甘肅軍嘗用石擲擊都禦史今去十年而舊獘復作宜重懲之上以伏興等習爲凶惡擁眾倡亂俱當處死姑分首從處之命斬伏興於市梟首示眾楯成等十二人發遼東鐵嶺衛充軍仍痛杖一百遣之管工指揮李英等四人先旣有激怒軍士之情繼又坐視不能阻遏各降二級調廣西潯州衛帶俸差操

○丁亥賜晉府鎭國將軍表槏奉國將軍奇淥鎭國中尉表�木田又�慶府輔國將軍寘鐹寧府輔國將軍覲錀代府輔國將軍成金�賞成銋楚府鎭國中尉顯木��誥命冠服如制○戶部奏京衛帶俸都指揮等官銓注外任者其本色俸糧俱隨任關支不得以分祿養親爲辭請於在京支給從之

○戊子追封故後軍都督府右都督武平侯陳友爲沔國公謚武僖友自永樂中至天順初累功封武平伯進封流侯卒至是其孫武平伯綱乞賜贈謚故有是命

○命天下諸司發所貯洪武永樂宣徳通寶錢與歷代銅錢兼行

○是日曉刻大星犯六諸王西第一星

○己丑禮科左給事中韓鼎上﹤鋶﹣釒﹥曰四夷朝貢固足以見聖治之盛不貴異物尢足以見聖徳之隆爾者撒馬兒罕地面貢獅子等獸內非殿廷羙觀外非軍旅切用況來則騷擾百端至則糜費無算以小民之膏血供無窮之糜費果何益之有哉乞敕番人今後進貢不許覓取奇獸規圖厚利庶使遠人知我皇上不貴異物不作無益出於尋常萬萬也命所司知之

○後軍都督府都督僉事董昇卒由天成指揮僉事升都指揮後充大同遊擊將軍以功進都督至是卒賜祭葬如例

○虜營大同境外將入寇又言入貢大同守臣以聞上命新寧伯譚祐選軍馬二萬千練習以待馬步軍各賜賚有差旣而虜知有備遁去守臣因言本鎭有急舊常調延綏遊兵策應然待奏而後行恐緩不及事請預敕延綏守臣知此意自今如遇虜勢緊急先發後聞可也上曰延綏大同接境宜互相應援今後果值虜勢緊急準先調發然後奏聞所司其預敕延綏守臣知之

○賜國子監雲南貴州四川軍民生夏布如例

○庚寅密雲古北口大雨雹

○辛卯賜占城國來貢使臣宴並金織衣彩叚絹布有差仍賜國王王妃文錦彩叚如例

○壬辰復除雲南道禦史吳道寧於本道南京山東道禦史朱福於南京河南道俱以丁憂服闋也

○鄭府汜水郡主卒賜祭葬如例

○甲午浙江按察司僉事張源服闋復除江西按察司

○丙申南京工部奏應天府直隸太平鎭江二府所屬蘆州柴課宜仍照見行額數角�羊辦折色銀兩並本色蘆柴其餘直隸安慶池州揚州廬州江西九江等府並和州隔江遙遠自弘治二年以後年分本色蘆柴每來亦連腳耗徵銀四分並淸出數外聽補坍江等項洲地銀一同角�羊部以備各窯燒造之用事下工部覆奏從之

○修南京外羅城垣及金川等十七門

○丁酉禮部奏萬壽聖節例賜百官宴上命免宴賜以節錢鈔

○戊戌賜韓府輔國將軍徵銘嫡第三子名曰偕澦

○己亥戶部尙書李敏乞致仕不允

○禮部覆奏戶科給事中鄭宗仁所陳供應一事謂四時節令宴賞及齋醮等費日增於前宜從節省命尙膳監光祿寺供應止照弘治元年例行以後增加者悉從減省○庚子襄王見淑薨王定王之庶子母虞氏景泰二年生天順四年封爲世孫成化十六年封爲世子弘治二年襲封襄王至是薨年四十訃聞輟朝三日遣官諭祭命有司治喪葬謚曰簡

○命守備天成都指揮使張安充大同遊擊將軍

○辛丑遣戶部屬官二人往大同宣府發官庫銀糴糧預備以宣府積寡更發太倉銀五萬兩助之

○初山西並直隸河南山東坐撥邊糧俱擬折色每石徵銀一兩轉輸之在直隸河南山東者土饒道遠以折色爲便而山西地瘠民貧止便於徵本色至是武鄕縣知縣楊本以爲言命山西今年秋糧止徵本色○實授南京都察院理刑知縣朱栻王瑫馬輿王存忠爲南京監察禦史栻山東道瑫河南道輿山西道存忠四川道

○癸卯賜晉府稷山縣主並儀賓盧尙鐘定昌郡君並儀賓王宮垣縣縣君並儀賓李昇秦府義寧郡君並儀賓王彥昭誥命冠服如制

○甲辰遣內官祭中霤之神

○國子監祭酒鄭紀上﹤鋶﹣釒﹥言堯舜帥天下以而民從之桀紂帥天下以暴而從之其所令反其所好而民不從切見陛下登極之初去淫祠以嚴祀典禁齋醮以正人心故李孜省鄧常恩之徒舉正其罪國師佛子絕迹禁門天下臣民爭先快睹玆者萬壽聖節在邇先期焚修以伸禱祝此事乃孜省常恩之徒欺罔先朝以竊富貴者升下誅戮其人舉行其事天下之禁革甚嚴京師之舉行如故恐所好與所令不同非所以帥天下者也命所司知之

○乙巳修四夷館公廨初宣徳間設四夷館於東安門外年久廢弛至是增選習譯生徒乃命工部修治從大學士劉吉等奏也

○狹西臨洮府河州大雨雹山崩地陷

○丁未孝莊睿皇后忌辰上祭奉先殿遣駙馬周景祭裕陵

○巡撫四川都察院右副都禦史謝士元坐事下獄旣還職遂乞致仕許之

○虜入大同寧遠墩劫掠軍士兵部奏其事命逮問把總都指揮等官守備都指揮曹紳分守左參將李玙太監石巖各戴罪自效

○戊申時宴迆西各處使臣於會同館滿剌哈只等十人以賞賜未給不赴宴並毆其同事赴宴者禮部謂法當執問上曰滿剌哈只等越禮冒法罪在不赦但遠夷無知姑貸之錦衣衛遣官校拘至禮部令本部堂上官及大通事備以事意諭之俾卽領關物價啟行再犯必治以罪

○狹西岷州衛及鞏昌府寧遠縣俱地震有聲如雷

○己酉孝穆皇太后忌辰上祭奉慈殿遣駙馬都尉周璟祭茂陵明孝宗敬皇帝實錄卷之四十

弘治三年七月辛亥朔孟秋享太廟

○遣內官祭司門之神

○上禦奉天殿傳制分遣太常寺樂舞生賫香帛祝文致祭歷代帝王陵寢

○壬子戶部議覆戶科給事中鄭宗仁等陳言事請每季命科道官巡視內府甲字等庫薊州管糧郎中每秋成時稽考永平山海等處邊關營寨所積糧數會巡關禦史平價糴補從之

○給代府故庶人仕埭之女米歲三石

○昏刻南京雷電驟雨壞午門西城墻○癸丑萬壽聖節遣駙馬都尉楊偉遊泰分告長陵景陵裕陵茂陵

○遣儀賓王憲告景皇帝陵寢

○遣內官告恭讓章皇后陵寢

○上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮

○賜各王府及天下諸司慶賀官員人等鈔獘有差

○甲寅仁孝文皇后忌辰上祭奉先殿遣駙馬都尉楊偉祭長陵

○乙卯復除山東按察司副使劉寅於狹西整飭肅州兵備丁憂以服闋也

○丁巳刑部尙書何喬新乞致仕不允○升兵部郎中周季麟爲布政司左參政戶部郎中陳睿南京戶部郎中任榖俱爲左參議四川射洪縣知縣郭鏜監察禦史包裕刑部員外郎袁慶祥南京刑部員外郎古其然俱爲按察司僉事季麟浙江睿四川榖福建鏜裕俱雲南慶祥廣東其然貴州鏜以僉都禦史降除至是有薦之者故得擢用

○升山西布政司左布政使劉忠爲都察院右副都禦史巡撫延綏

○命延綏副總兵陳雲回京調甘肅副總兵都指揮同知朱瑾代之以兵部言云年衰老而瑾與總兵官周玉不協宜更調故也

○戊午初蜀府華陽王申鍷以罪革爵至是卒其母華陽康簡王妃楊氏爲其子賓證請襲王爵許之

○己未湖廣按察司副使焦芳信言罪疑惟輕實虞廷忠厚之意罰當厥罪亦古今法制之宜但情狀未明者不容不辯而畏刑誤服者惡得無辭故孔子知公冶之非罪至今以爲聖而於公辯孝婦之至冤百代以稱賢伏念臣以庸愚之資遭逢盛世備員詞林荷先帝恩命侍陛下講讀於春宮罹姦黨陰謀﹤扌嶲﹥家口竄之於遠地抱釁炎荒茹毒瘴癘歷孤蹤畏道之勤冀萬死一生之幸近承明詔之頒再辱憲臣之寵撫寸心而誓報天地難窮舉平生而論功涓埃何有但沈鬱之冤未至於盡雪而請乞之﹤鋶﹣釒﹥未免於上塵昨於本年二月十九日將歸養冤枉事由具本令男焦端奏聞荷蒙聖慈憐臣親老卽以本官移就近地速戾招愆事頗同於宗元之竄逐借忠爲孝恩實倍於蘇子量移但姦人未投於豺虎而公論未白於縉紳今萬安彭華𨿽爲死骨而朋姦比惡幸脫顯誅且郎中鄒襲與臣旣非同鄕又非同年其事全不相干指揮張旺等與臣旣非同官平生略不相識柰何以無名之帖子巧詆曲成加非法之嚴刑茹冤誣服居幽數日抱憤五年臣近賫表到京聞指揮張旺等俱已赦回在京復還原職伏望聖慈憐臣冤屈乞敕府部臺省及科道官會同內閣大臣並與臣同時侍講官將臣前項奏詞一同參辯要見臣與安華有無讐隙及與旺等有無主謀如有虛妄臣願甘受刑戮以謝欺罔之罪若臣言得實乞將安華削奪其官明正其罪以爲人臣朋姦合黨欺君罔上構陷忠良之戒如此非特微臣之幸而朝廷大公至正之道勸善懲惡之法亦藉是以兼舉也上欲下廷臣辯明復職內閣大學士劉健力沮但命所司知之

○庚申代府潞城王仕堜薨王僖順王之子母妃許氏宣徳十年生正統十一年封鎭國將軍成化九年襲封潞城王至是薨年五十六訃聞輟朝一日賜祭葬如制謚曰安簡

○命鎭守狹西後軍都督府都督僉事周璽掛徵西將軍印充總兵官鎭守寧夏右軍都督府右都督馬儀掛鎭朔將軍印充總兵官鎭守宣府

○朝鮮國王李娎遣陪臣議政府右參贊成俊等賀萬壽聖節賜宴並襲衣彩叚絹布有差

○辛酉皇太后聖旦上率親王上壽文武官命婦朝賀

○賜百官宴於午門外

○賜各王府慶賀官員人等鈔幣有差

○癸亥賜沈府興平郡君並儀賓李鳳寧府富川郡君並儀賓彭彩代府桂平郡君並儀賓曹思誠誥命冠服如制

○以虫旱災免貴州永寧衛弘治二年分屯糧二千三百四十石有奇

○甲子泰寧等衛都督撒因孛羅等差頭目昂克土干等並指揮猛可等各進朝貢方物賜衣服彩叚等物有差

○命銓注都督同知馮昇都督僉事王勇王受於南京都督府守衛管事昇左府受後府勇中府

○遣刑部主事沈淸王琮分往南北直隸審錄重囚浙江等處令所在官司會審奏報

○乙丑中元郎遣駙馬都尉周璟蔡震分祭長陵獻陵景陵裕陵茂陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢

○命左軍都督府都督同知陳英鎭守狹西

○治紀貴紀旺等詐冒皇親罪有差初孝穆皇太后嘗自謂廣西賀縣人家姓紀氏親族幼弗能知也太監郭鏞聞而識之上在東宮時太監陸愷者本姓李自稱爲孝穆皇太后親兄鏞心知其僞弗發愷嘗托鎭守兩廣太監顧恆訪其叔李福邊與兄以來愷姊壻韋父成知其家無人乃冒承之得官田數頃府縣遂以戚畹目之而增設其所居裏名曰迎恩紀貴者亦本李姓名父貴及弟祖旺謀於田主鄧璋曰韋乃異姓猶可冒以致富我同姓顧不可乎璋遂與僞撰宗系圖上之府縣且訐父成之僞府縣亦莫之辯也上卽位遣太監蔡用往訪求無所得裏老遂妄舉父貴祖旺以對用欲取悅於上弗復究實遂與都禦史宋旻太監韋眷安遠侯柳景禦史唐相布政使侯英按察使林符都指揮紀瑛知府李庭芝通判兪璣共成之以二人至詔攺父貴爲紀貴祖旺爲紀旺授官賜第並金帛莊田奴婢甚眾父成歆艷其貴因從至京爭辯上命鏞偕愷審驗鏞比用力爲彌縫令父成馳驛歸未幾上命鏞往祭紀氏先瑩且焚黃繼命工部郎中顧餘慶修治塋墓湖廣監生蔣灝周紳知父貴等詐乃挾其佃戶連山縣獞人李友廣偕來教之爭訴以徼後福時聽選知縣廖賓廣西平樂縣人計右父貴爲之奏辯會以友廣爲詐下戶部發遣而尙書李敏亦言其可疑上命司禮監內閣及多官會審竟莫能辯乃遣戶科左給事中孫圭監察禦史滕祐往廉之灝與紳恐圭等去得其情又令江西分宜縣人髙龍往連山詐稱錦衣衛百戶潛來偵察虛喝縣人具友廣貫址供狀冒爲孝穆皇太后族俟科道官至但據此上之圭等至賀縣微行徧詢於人悉其僞也乃還劾用等罔欺下獄命多官鞫治法司議擬以聞得旨紀父貴祖旺詐冒母后宗支濫受官職髙龍詐稱私行體察事務扇惑人民俱依律處決郭鏞本知其僞黨比蔡用欺罔不言亦當誅姑宥之黜爲小大者南京新房閒住周紳蔣灝廖賓俱爲民李友廣擺站陸愷致起僞端法尢難宥但嘗有奉侍陵寢勞勤發茂陵司香旣而翰林院侍讀曾彥都禦史屠鏞等請宥李父貴李祖旺髙龍之死以爲其情可矜上從其言以父貴祖旺充福建鎭海衛軍髙龍充遼東鐵嶺衛軍

○丁卯賜代府奉國將軍聰浙誥命冠服如制

○命浙江都司都指揮使王正爲中都畱守司正畱守○戊辰太宗文皇帝忌辰上祭奉先殿遣駙馬都尉周璟祭長陵

○命應天府月給故齊庶人賢火�赤之子能增見存人口食米柴炭俱如例其例外歲增絹布米亦仍舊給之

○賜晉府襄陰王奇瀴小學四書洪武正韻等書各一部從其父晉王請也

○命大同等處開中兩淮引鹽召�納米豆以實邊儲大同開成化二十二年及二十三年存積常股鹽共二十六萬五千三百六十引宣府十六萬引遼東三十四萬引

○旌表孝子二人節婦六人張文佐河南西平縣人舉進士父歿以禮殯葬廬於墓側李擴河南唐縣儒學生父卒結廬墓所手植樹成林俱旌其門曰孝行李氏直隸上海縣民沈璠妻樓氏直隸無錫縣民華伯諄妻吳氏無錫縣民姚廷瑞妻羅氏直隸永寧縣監生陳榮妻幹氏廣東廣州右衛指揮使王俊妻王氏浙江杭州右衛副千戶華榮妻夫亡皆能孝養舅姑撫育幼稚守節無玷俱旌其門曰貞節

○己巳先是趙府湯陰王見準奏彰徳府通判雷翀安陽縣知縣趙鑑不職請黜之吏部覆奏以爲大明律所載凡誣告人及奏事不實者皆坐罪今據王所奏若實則翀等之罪難免不實則律應反坐請下所司移文本府教授啟王今後毋爲左右所惑妄入人罪庶事體不至紊亂從之

○刑科左給事中趙紘等劾奏都察院右都禦史屠滽左僉都禦史李介及工部郎中顧餘慶之罪以爲當李友廣告認皇親時李父貴等詐情已見滽時總督兩廣乃黨比郭鏞不以聞奏及韋父盈告爭祖墳時李父貴等形迹敗露矣餘慶時承命修墳乃不奏行處置後多官會鞫時滽旣引嫌自避介正當明白其事顧乃爲滽及餘慶容隱亦不肯顯白蔣灝等造謀主使之情俱乞逮至法司明正其罪得旨此事會問已明不必復究

○南京吏部右侍郎王克復言臣歷官三十餘年年已六十八浮沈廢事誠有如言官所劾者𨿽蒙聖明有存畱辦事之旨然臣心豈能自安惟退歸田裏庶可杜門待盡上以其詞情頗切許令致仕

○詹事府掌府事禮部尙書丘浚再陳疾乞致仕上曰卿修實錄未完未可求去旣稱老疾可朔望朝參專職史事其奏於所司

○命廣東都司都指揮同知歐�充右參將分守廣西柳慶貴州都指揮僉事劉英守備都勻淸平地方

○庚午升大理寺右寺丞楊澄爲本寺左少卿

○命寬河衛帶俸都指揮僉事李寬之子通代原職指揮使

○升南京大理寺左寺副黃中昭爲江西按察司僉事提調學校仲昭原任翰林編修以言事調南京養病家居至是有薦之者故得起用

○命分守馬蘭峪左參將署都指揮僉事張懷充左副總兵協守甘肅地方

○南京見木星晝見於己位色赤黃

○辛未禮部言狹西行都司起送撒馬兒罕等處貢使數多在邊則虧耗軍儲沿途則騷擾驛遞曁到京則會同館無安歇之所光祿寺患供應之難恐因循日久濫冒愈甚請令巡按監察禦史查究守邊撫夷官及起送者之罪仍敕甘肅鎭巡等官今後夷人進貢須審實放入若時月人數有違舊例者諭之使回從之著爲例

○降致仕都察院右都禦史宋旻爲右副都禦史仍致仕以總督兩廣時訪求孝穆皇太后宗支失實故也

○戶部覆奏吏科給事中王質陳言事每年給各邊軍士月糧請以二分本色一分折銀其言可行又請照有司原起運折色之數每米一石給銀一兩其言有礙蓋邊糧常患缺乏有司當給糧時常視米價貴賤爲給銀多少之數軍士旣樂於支領有司亦得以所餘銀兩爲糴米補乏之用若盡以給軍則邊糧告乏有司當於何取濟又言監收判官應裁革請通行各撫按等官議擬覆奏從之

○壬申致仕都察院右僉都禦史左鈺卒鈺字廷珍直隸阜城縣人自舉人選授監察禦史升狹西按察司僉事理環慶等處兵備遷副使成化十四年預徵岷州番賊以功升從三品俸十八年進按察使十九年召入爲都察院右僉都禦史給俸如故巡撫遼東攺﹤艸泣﹥大同旣而召入理院事二十二年復命巡撫山西兼提督鴈門諸關弘治攺元以言官劾致仕至是卒賜祭如例鈺爲人通敏有權略善以言語中人意初韓王取假子自紹事敗連歲不決鈺爲僉事承按之一訊得實時稱其才又嘗以事忤太監汪直輒以辯說免禍云

○癸酉升巡撫湖廣都察院左副都禦史鄭時爲南京兵部左侍郎

○命修築薊州等處關隘八十八處從守臣請也

○賜密雲古北口等處官軍衣鞋以三年一給例也

○夜火星入井宿

○甲戌下駙馬都尉馬誠於刑部獄誠不朝參者二年至是始具奏稱疾命禮部驗究禮部劾誠縱閒日久僞稱有疾命法司逮問如律

○黜代府革爵武邑王聰氵�禾爲庶人聰沬代王之庶長子初以使酒毆死樂工革爵代王薨命攝府事聰沬益酗暴居喪無禮置酒作樂召妓者歌舞極諸淫縱內使諫者輒非法拷掠或觸其怒以石鼓壓胸囊沙覆口死者數人承奉正通保潛入京奏其事聰氵�禾使典膳胡寬等追之寬等至京亦各舉奏下山西鎭巡等官核實如保通等言上曰聰氵�禾稔惡弗悛故違祖訓難居藩輔降爲庶人並宮眷遷之太原城內居住敕樂昌王聰涓攝管府事○是日曉刻月犯天街星

○乙亥前軍都督府同知白瑜卒瑜哈密衛人始名阿討剌後賜姓名白瑜父曰哈只阿力爲哈密都督僉事英宗北狩時有翊戴功英宗旣復辟哈只阿力挈家入附未至道死母倒剌挈瑜以來瑜上﹤鋶﹣釒﹥乞襲父官不許許爲都指揮僉事錦衣衛帶俸居京師賜地五十頃成元年廣西荔浦斷藤峽之捷瑜以功進都指揮同知三年以郁林功進都指揮使十二年追錄廣東新會功進都督僉事左軍都督帶俸十五年管前府事尋充右參將以徵遼東建功進都督同知至是卒賜祭葬如例瑜𨿽出西域居中國久善用部曲知禮敬士大夫子鑌襲爲指揮使

○丙子後軍都督府帶俸廣平侯袁輅卒輅鳳陽壽州人駙馬都尉容之孫也容以靖難功封侯至其子革爵輅附太監梁芳獻第宅爲護國永昌寺遂得襲封至是卒輟朝一日賜祭葬如例

○罕東左衛都督只克等差使臣千戶阿黑那等撒馬兒罕等地面差使臣巴巴等各來貢賜宴並彩叚衣服等物其回賜只克等衣服表裏付使臣領回給之

○監察禦史閻價言春秋二丁釋奠先師孔子乃國家大典然各衙門陪祀官往往不能致誠盡敬今後請令糾儀禦史查實參奏其致祭日令天文生往定時刻須至子時方可行禮違者令錦衣衛校尉緝治以罪上曰祭丁禮儀自有舊規今後各官當加謹遵行餘事不必紛擾

○都察院右都禦史屠滽奉命往廣東處置占城事宜旣還其國王古來遣使臣班把底等謝恩因以速香等物附饋滽有旨命滽受之滽具﹤鋶﹣釒﹥辭不聽滽復上﹤鋶﹣釒﹥言臣昔時權宜處置𨿽嘗效一得之愚然發縱指示實奉行九重成算今占城之所以滅而復興者皆出皇上威徳臣何力之有爲古來者當子子孫孫圖報朝廷恩徳如臣者何足爲謝況臣居憲官之長風紀攸系受此饋謝他日播之天下傳之後世不足爲臣之榮而適以爲朝廷之累所饋禮物臣不敢受上乃聽其辭時占城使臣辭行未遠禮部請遣人以其禮物追與之俾外國君臣知吾大臣之所以自處者如此從之

○丁丑賜韓王偕灊荊王見潚藥品各從其請也

○升大理寺右少卿楊謐爲都察院左僉都禦史巡撫宣府

○升虎賁右衛指揮使吳釗爲置都指揮僉事充左參將分守馬蘭峪命會州衛帶俸署都指揮僉事魯廣充右參將分守密雲古北口

○戊寅巡按狹西監察禦史李鸞言西寧等三茶馬司爲貯茶以易番馬而設比年以賑饑故開茶易粟其爲民則便矣而茶馬司所積漸少今各邊馬耗而諸郡歲稔無事於易粟以賑請於西寧河西二茶馬司各開報茶四十萬斤洮州茶馬司二十四萬斤召商中納每引不過百斤每�不過三千斤官收其十之四餘者聽其貨賣總之可得茶四十萬斤約易馬可得四千匹數足卽上戶部議覆從之

○己卯賜韓王庶第五子名曰旭梄楚府奉國將軍榮瀼嫡長子曰顯木�費第二子曰顯橊榮汘嫡第二子曰顯槱晉府輔國將軍奇滣庶長子曰表枅代府鎭國將軍仕左庶第五子曰成鉎仕壞庶第五子曰成金�夜成釳長子曰聰�氵門亦�輔國將軍成鉶庶長子曰聰泑

○升尙寶司卿李璋爲太常寺少卿仍掌本司事

○以災旱免南京廣洋等二十七衛屯糧之半

明孝宗敬皇帝實錄卷之四十終太明孝宗敬皇帝實錄卷之四十一

弘治三年八月辛巳朔命故狹西行都司都指揮僉事滿濙子經襲涼州衛指揮使巡撫順天等處都察院右副都禦史徐懷養病不允巡按浙江監察禦史張文言陛下接位之初取回浙江織造內官官民無不稱快近者旣差工部官分督歲造叚匹又差內官管造上用叚匹浙江官民莫不怨嗟蓋以內官帶領下人所在騷擾不勝其害也且國家財賦仰給東南民力不可不卹今年此地三四月間多雨五六月間又旱處州等府流賊聚眾攻劫才散人民之不安也甚矣再加擾害何可支持乞將差出織造內官查取回還其合用叚匹止差工部官督催如有過限不完及不堪用者所司官員照例治罪則民不重困地方得以少安工部覆奏不允壬午命武安侯鄭英坐耀武營懷柔伯施鑑坐練武英左軍都督府都督僉事張昱坐伸威營俱管操初以湖廣均州流民相聚爲患命瞿塘衛調官軍二百五十人防守至是湖廣鎭巡等官言均州已寧而施州蠻寇爲梗請以其軍攺調施州衛操守從之癸未初寧晉伯劉福叔祖太監劉永誠蒙賜武淸縣利上屯莊田二百五十餘頃因侵占牧馬艸場地二百餘頃積租米至十五萬石銀至四千餘兩比奉旨欽賞莊田其人已故者收入官每三十頃遞五頃與其遣嗣福得畱四十一頃有奇至是巡按監察禦史鄒魯發其侵占艸場其事福愬之下戶部議今之皇莊及賜功臣等項莊田大槪俱是牧馬艸場餘地其始也姦貪之徒詐稱空閒投獻勢要之家奏乞及其久人捲冊埋沒疆不明又從而乘機開種於是艸場益窄狹今鄒魯奏劉福侵占前地固當但福自其祖父以來相繼管業已非一日宜行法司通會查照奏請上曰劉福占地收租法當逮治但念其叔祖曾有軍功及其父相承管業姑貸之仍停俸三月利上屯地於應得遞除外仍畱二十頃供奉劉永誠香火餘地並艸場俱收入官初以狹西歲饑令生員納米入監給賑余積在庫銀前布政司吳檟擅支私用及參政鄧山致仕檟移以贐之梁璟韓文皆擅支公用至是巡按監察禦史陳瑤發其事時三人皆已遷副都禦史而璟歸守制山歸四川戶部請究治如法詔璟文旣移公用非贓免究文仍停俸三月璟待起復來聞檟令刑部逮問山令巡按四川禦史究追巡視光祿寺監察禦史田奫奏本寺各處坐派牲口及拆色銀兩拖欠數多每日供應皆行戶賒買乞暫借太倉糧銀給還行戶待折色解到補還太倉禮部尙書耿裕等議謂光祿寺年例坐派牲口除本色外其解折色者一年止詼銀二萬九千餘兩本寺今年三月至七月僅四閱月所賒買者乃至萬七千餘兩縱使前所派銀一時解到照數償還所餘不多其餘月令何以支給往在成化末年𨿽冗食妄費視今不啻十倍而二三年間僅借一次今甫及半年乃借至二次數幾三萬其間恐有侵欠之獘亦當禁防節省況今各處奏報災傷北虜在邊窺伺閒隙將來賑貸之資供億之費皆仰給於官太倉銀兩豈可移借別用光祿遞欠牲口及折色銀兩宜令所司移文促完庶不有誤供應議上從之甲申實授南京都察院理刑知縣陳崇徳爲南京狹西道監察禦史丁亥釋奠先師孔子遣禮部尙書兼文淵閣大學士徐漙行禮南京守備太監陳祖生等奏請增奉先殿每日供獻品物禮部覆議謂徳懿熙仁四廟品物定自太祖髙廟品物定自太宗丰儉適宜莫敢增損若爲朝廷盡祀先之禮欲盡其丰盛𨿽竭天下之奉亦何所不可致而其中牲口雜羞不可雞鵝糕餅其儉約如此蓋欲以儉徳示聖子神孫俾萬世守之以爲家法者今臣下豈敢擅議增減但祖生等奏謂南京光祿寺所支生料數少恐爲廚役之累乞爲量增給上以爲然令間日增鵝一雞二戊子祭大社大稷己丑賜晉府輔國將軍奇澬奇滃誥命冠服如制大同總兵官王璽等奏本鎭有警請調偏頭關精兵駐西路策應山西鎭守太監劉政等執以爲不可兵部覆奏近有成命大同有急則調延綏遊兵三千於西路駐札仍調宣府遊兵三千奇兵三千並力應援其偏頭關兵畱以自衛不必他調從之庚寅孝慈髙皇后忌辰上祭奉先殿魏國公徐俌承命祭孝陵禮部覆奏戶部會多官議孝穆皇太后宗親在昔兵燹之餘人民奔竄歲月悠遠往事無蹤迹求之恐愈久愈鑿況前日已誤信李文貴等濫受官爵今日豈容再誤請仿太祖髙皇帝卽宿州爲孝慈髙皇后父徐王立廟事例爲孝穆皇太后父母定擬封號立祠於廣西附郭地方春秋遣布政司官致祭卽以沒入李父貴等賀縣田八十畝爲奉祭之資似爲得宜上曰孝穆皇太后早棄朕躬朕每念及此戚然如割初謂宗親尙可求訪故寧受百欺有所不卹今卿等旣謂歲久無從物色請加封立廟歲時致祭以仰慰聖母在天之靈是或一道矧皇祖亦有故事朕心𨿽不忍又奚能違其悉準所議

○辛卯遣戶部右侍郎吳原祭太倉之神遣順天府官祭宋丞相文天祥命兩浙運司竈丁近鹽場者辦鹽在三十里外者納鹽價浙西每引銀六錢浙東四錢從巡鹽禦史張文奏也右軍都督府致仕都督同知袁彬奏臣嘗侍先帝於北頗有微勞得旨命子孫世襲都指揮僉事近長子勛襲職已故乞令次子中書舍人熹襲職下兵部議以爲國朝舊制都指揮例不承襲勛所襲出先帝一時特恩非舊制上曰彬隨侍皇祖有功其準熹再襲都指揮僉事一輩後已之四川播州宣慰司湖廣容美忠峒二安撫司水盡源通椒山瑪瑙蠻夷三長官司各遣頭目把事人等貢馬賜彩叚鈔錠有差夜月犯牛宿下星壬辰先是雲南監察禦史劉洪言二事一請便保襲以省煩瑣謂近例土官舍人應襲者俱由三司堂上官會同保勘明白方得承襲但邊方瘴勵險遠三司多不親詣往往轉委屬官行勘或以貪賂或以避嫌彼此展轉有十餘年承襲者乞預取土官舍人應襲替者姓名三年一造冊收貯仍照黔國公沭琮所奏依軍職襲替例各該衙門保送布政司查勘蔭敍文冊相同別無他獘轉呈撫按官核實行令具奏定奪若有爭襲不明者許撫按推委三司堂上官一員親詣保勘結報布政司卽爲具奏若徇私阻滯聽巡按糾奏一便納谷以省借貸謂近例土官襲五品以上者納谷三百石六品以下者納谷一百五十石是固儲蓄良法緣土官職有大小家有貧富如知府等職亦有借貸完納者冠帶之後卽便科取派還其驛丞巡��間等職人不肯借以此經年不得襲任誠爲可憫乞不拘事例許巡撫巡按官會同三司掌印官訪察各官貧富斟酌處置量爲減免奏下吏部議謂土官襲替宜令雲南巡撫巡按官依擬施行土官納谷專爲備荒設宜令撫按三司掌印官從公斟酌不必拘定數目不許全免從之南京前軍都督府都督僉事柯忠自陳老疾不任府事願還京隨朝兵科駁謂忠旣稱老疾則當請代乃乞還京隨朝其貪位希進可罪兵部因請令忠致仕從之甲午致仕通政使司左通政徐世英卒世英字國用常之江陰人祖晞兵部尙書世英幼好學攻書正統末以薦授中書舍人督寫武臣黃誥積勞升通政司左參議進南京通政司右通政九年轉左弘治初言者論其險邪冒進貪不知恥以本官致仕至是卒賜諭祭如例世英生貴家歷官久積貲頗厚以此致譏然薄於自奉謹祠祀睦姻族賙人之急有足稱者云命錦衣衛都指揮同知郎英之子貴代原職指揮使命哈密衛故都指揮僉事米例乞之子昆馬哈麻襲父原職乙未升雲南布政司左布政使謝綬爲都察院右副都禦史巡撫湖廣兼贊理軍務分守密雲古北口等處內官監左少監田亮奏援楊友例乞免聽薊州鎭巡等官節制兵部議謂密雲古北口分守內外官先年徑隸京師不受節制者以便於警報近奉成命俱屬薊州鎭巡等官節制者則以便於並力捍禦亮所請宜勿許上特許之丙申淮府永丰王見靜薨王恭和王長子母妃王氏景泰四年生成化十三年襲封至是薨年三十八訃聞輟朝一日賜祭葬如制謚曰懷順命南和伯方壽祥坐五軍營左哨應承伯孫繼先五軍營團子手陽武侯薛倫神機營右哨興安伯徐盛神機左掖並管操壽祥仍不妨侍衛丁酉遣官祭太歲風雲雷兩嶽鎭海瀆山川等神

○遣旗手衛官祭旗纛之神戊戌升尙寶司少卿吳恭爲本司卿

○太僕寺少卿彭禮言近奉敕凡州縣寄餋馬匹瘦損倒失者命立限責償遇赦不免臣竊思之欲惇不赦之信莫若先賜寬假請自今年四月以後責償如例其弘治元年正月至今年四月每馬一匹止令償銀三兩則人戶樂於輸納官吏易於徵求十分之中朝廷亦可得三分之利猶愈於初欲盡取而卒無所得也臣又訪之人情納銀易納馬難若每孳生馬一匹止令納銀七兩解貯本寺聽候買馬給軍則催徵之中常寓寬卹之意馬亦不致大耗矣下兵部覆議以其策可行但償還三兩者宜增爲五兩七兩增爲十兩從之命河南開封等府及宣武等衛所去年停徵稅糧內加徵起運者仍舊免徵其明年折色銀該解邊倉者每石減一錢以水災故也己亥調巡撫宣府都察院右僉都禦史彊珍爲南京通政使司右通政先是珍與鎭守太監孫振等奏畱前總兵官緱謙謂其才力尙可效用兵科參謙等到任甫半年失機已四次珍雷同奏保其罪尢甚兵部以聞故有是命庚子太子太保吏部尙書王恕等言前此兩京三品以上文職大臣各奉旨舉堪爲布政使及按察使者一人今簡用將盡本部欲自行推舉與各官舉而未用者兼用上曰旣所舉者簡用將盡仍令各官不拘資格推舉備用其資格相應如參政可升布政副使可升按察使者則聽本部循資推舉與各官所薦者並﹤鋶﹣釒﹥以聞巡撫雲南都禦史王詔等奏故鎭守太監王舉不遵詔例造作奇玩器物額外進貢請以其物之重大難致如屏風石牀之類發本處庫藏收貯金銀器皿鎔化之與寶石珍珠象牙漆器等物解送戶工二部備用其寄餋象只堪充儀衛者解京不堪者付與近邊土官令出馬以給驛遞得旨並解送來京辛丑吏部誤選革退監生爲知縣尙書王恕等具﹤鋶﹣釒﹥伏罪命罰郎中吳裕等俸二月堂上官宥之

○令致仕戶部左侍郎李嗣之子辰爲國子監生從其請也壬寅憲宗純皇帝忌辰上祭奉先殿遣駙馬都尉遊泰祭茂陵癸卯命濟州衛帶俸都指揮僉事柴林侄彪代爲指揮使仍於濟衛右所支俸差操甲辰賜韓府西徳王偕瀞庶第五子名曰旭棈輔國將軍徵鉆嫡子曰偕溻周王睦﹤木審﹥庶第十八子曰安滓封丘王子封�土庶第三子曰同金�唇鎭國將軍子切庶第五子曰同鈚子堨庶第五子曰同鍭子鎖庶第七子曰同釙庶第八子曰同鋜輔國將軍同釚嫡第三子曰安漧庶第四子曰安浦�巾同銎庶第三子曰安漿同鐂長子曰安泇靈丘王府鎭國將軍仕��土殳�第九子曰成鑆陽曲王府輔國將軍奇第﹤氵通﹥三子曰表柱巡撫大同都禦史許進言往歲山西坐派大同糧俱運折色給放之餘可以備糴近從知縣楊本之奏攺徵本色遂令邊廩無策以充而宣府則又俱是折銀彼此不均請將河南山東北直隸原擬折銀及山西原擬本色均派二鎭自明年爲始從之

○命狹西郿縣春秋祭宋儒張載祠墓從巡撫左副都禦史鄭時請也

○乙巳賜代府東莞縣主並儀賓吳貫寧府同安縣主儀賓李琳晉府感恩縣儀賓郝公旺陽江郡君儀賓周銘誥命冠服如制

○禮科左給事中韓鼎言王者承宗廟奉社稷莫先於立大本以系人心大本者何儲副是也陛下嗣豋大寶三年於玆而前星未耀嗣續未廣乞遵古者天子一娶十二女之義愼擇幽閒以充六宮則樛木之風行螽斯之應協大本以立人心有系天下之事未有大於此者然臣又恐姦人乘此巧惑聖聽有以修寺飯僧建齋設醮之說進者惟斷自聖心毋爲所惑上曰章內所言事朕自有處分賫醮之事已灼知之決不爲所惑矣所司其知之命山東都司署都指揮僉事廉政之子盛代爲鰲山衛指揮使是日昏刻西方流星大如盞色靑白尾有光自正西中天西南行近濁後二小星隨之

○丙午命金吾左衛帶俸都指揮僉事蕭英之子鎭代原職指揮使是日曉刻南京見老人星見丙位色赤黃丁未升尙寶司司丞沈瑜爲本司少卿支正五品俸以九年秩滿也

○升福建布政司劉瑀爲山西左布政使山東左參政韓文爲雲南左布政使狹西外夷答石郭由博峪他籠等族番人札石革等各貢刀盔賜彩叚表裏鈔錠有差戊申代府懷仁王遜烠薨王簡王庶第八子母徐氏永樂二十二年生正統二年冊封至是薨年六十六訃聞輟朝一日賜祭葬如制謚榮定復除保定府知府趙英於原任英嘗任保定以喪去至是服闋適本府缺知府府民相率上奏稱英居官有善政乞令復任吏部覆奏故有是命先是大興隆寺修齋理刑知縣王嶽騎而過寺監齋長隨李彪辱之使跽於寺前內使袁安言於太監韋鮮得解監察禦史任儀劾奏安並及嶽下鎭撫司鞫治乃知事本於彪儀劾安誤也又誤以大興隆寺爲慶壽寺並逮儀下刑部獄禦史武淸等﹤鋶﹣釒﹥救之上曰儀舉劾乖謬不得無罪淸等不待處分輙爲申解亦當坐以回護之罪姑宥之已而部獄上任儀調狹西中部縣知縣王嶽冠帶閒住李彪問擬如律袁安等釋之

○己酉巡撫保定等府都察院右僉都禦史張鼎乞致仕不允

大明孝宗敬帝實錄卷之四十二

弘治三年九月庚戌朔升廣東布政司右參政蔣云漢爲福建布政使

○命狹西甘州左衛指揮使等官張鏞等三員各降一級差操坐虜賊出沒失於防禦也兵部尙書馬文升奏比歲各處水旱相仍晝晦地震正皇上節儉愛民仰答天變之日如河南山東南北直隸府州縣每年例徵備用馬二萬匹共計銀三十萬兩惜薪司夫役亦徵三十萬兩京班柴薪皂隸八萬餘兩買辦采辦秋夏稅糧水馬驛站及各王府修造府第墳園之類又無慮數百萬兩財之所出有限而官之所徵無窮況內府供應物料比前增派數倍貧民旣無所於辦官吏又不加存卹災異之來實由此切恐別致意外之虞乞敕內府今後不許多派物料重困貧民各巡撫都禦史凡被災處所科差合停止者與之停止合具奏者爲之具奏所屬官有貪酷害民者亟爲罷黜勤勞撫字者量加旌異二司分巡分守官以時巡歷所部訪求民隱不職者巡按禦史劾奏仍行在京諸司各惇尙節儉以率先天下以消弭災變從之仍命巡撫巡按官有狥情怠玩者並訪察以聞升四川按察司副使顧佐爲大理寺右少卿監察禦史魏璋爲大理寺左寺丞致仕都察右僉都禦史崔讓卒讓字克恭山西石州人景泰元年舉人初授監察禦史天順中遷南京大理丞成化中升僉都禦史巡撫寧夏弘治初以疾乞歸至是卒遣官諭祭讓禦史時因巡按遼東有斬捕達賊功其在寧夏亦敗賊於賀蘭山俱被旌賞多稱其能自效云

○癸丑孝恭章皇后忌辰上祭奉先殿遣駙馬都尉馬誠祭景陵

○四川松潘衛白馬路長官司湖廣美容散毛二宣撫司髙羅龍潭忠孝忠峒大旺五安撫司並木柵長官司各遣通事來貢賜彩定鈔有差兵科給事中劉聰等言皇上昔在春宮灼知諸司官奔競之獘卽位以來凡傳乞冗官次第裁革殆盡天下傳頌以爲太平盛事彼旣無汗馬功勞又不由將材推舉乃夤緣奔競投隙而進他日誰肯冒矢石犯鋒鏑以死國事乎乞收回成命用全大信於天下監察禦史武淸等亦以爲言上曰各官業已升用其已之甲寅南京湖廣道監察禦史張貫丁憂服闋復除原職乙卯撒馬兒罕等地面速魯壇阿黑麻等王各遣使來貢賜彩叚表裏等物有差兵部言迆北小王子前此有遣使入貢之奏又傳有構結瓦剌逼脇三衛來寇之謀今沿邊墩墻類多傾圯請通敕各邊守臣及時修理此後每三年仍特遣大臣閱視以行勸愆上曰邊備事重正宜以時修葺其如所奏令各邊守臣整理仍三年一遣大臣閱視不得虛應故事給遼東地方守墩並夜不收官軍衣鞋一萬一千六十六副丙辰巡撫順天等府都禦史徐懷奏順天府先年賑濟糧銀例當追徵還官但今年𨿽頗收而民猶不給若一槪追徵必有逼勒之苦乞先令衣食稍給之家徵十之五其次徵三之一極貧者暫爲停徵庶小民可以蘇息上曰賑濟所以援民民尙不給又復追徵是重困也戶部卽如奏施行務俾貧民稍安待來年再議順天府大興縣幼童華淳八歲能書大字命送翰院習字丁丑南京刑部左侍郎阮勤乞致仕許之進階資善太夫升廣東布政司左參議姜英爲本司左參政狹西鳳翔府知府熊繡爲山東左參政福建延平府知府沈棨爲貴州右參政戊午重陽節賜百官宴於午門己未以舉人胡欽爲中書舍人

○庚申雲南幹崖宣撫司土捨刀怕愈欺其侄刀怕落之幼將謀奪宗而蠻眾不附遂起兵相攻劫去宣撫司印者四年按察司副使林俊等因他事過其地知之遂同參將沐詳等移文諭以禍福始釋兵歸印事聞知部請詰責總兵官沐琮巡撫都禦史王詔等久不奏報之故上曰是幹崖地方不寧琮等若罔聞又不以時奏報有負委任法當究問始宥之命大寧都司都指揮僉事楊全之子信署都指揮僉事柴茂之子寶羽林前衛帶俸都指揮僉事李英之子通各代原職指揮使兵部尙書馬文升言各處災傷黎民困苦廋廩空虛凡百用度乞從儉約無益之費乞爲減省及敕內府各衙門今後凡派出營造料必會同該部計算各庫有無若干然後奏行該部斟酌地方有無災傷分派送納不許似前多派一槪具奏若有故違𨿽奏有欽依該部亦要奏減不許依奏分派累及小民仍被災地方拖欠錢糧並買辦等項物料暫且停止果系內府急用之物借支官銀買辦應用事下工部覆奏謂內府先派物料果系災重地方除以徵者仍令起解未徵者以十分爲率所在官司量支官錢先解五分其餘待收成日照數補解從之辛酉賜楚府寧海郡君儀賓彭爵晉府淸江縣主儀賓胡遠代府平樂郡君儀賓周欽誥命冠服如制迆西夷人馬黑麻打刀等以貢獅子至通事馬諫引入內府獅子房至夜不歸禮部請治諫及大通事王英各衙門守衛官軍之罪禮科左給事中韓鼎等亦以爲言上曰朕偶因事容夷人入內隨卽止之英諫及守衛官軍置勿問癸亥賜遼府湘陰王豪壧禦制大誥等書從遼王恩鑙請也甲子賜慶王府眞寧王嫡長子寘金�曉第二子名曰臺汪遼府鎭國將軍恩金�鬼嫡長子曰寵浼西河王府鎭國將軍鐘定第六弟弟五子曰奇湓慶成王府輔國將軍鐘鑿第二子曰奇氵�醜鐘鈃第四子曰奇沫第五子曰奇洏上於奉天殿傳制遣懷寧侯孫泰修武伯沈坊丰潤伯曹愷廣寧伯劉佶東寧伯焦俊武進伯朱潔崇信費淮建平伯髙進興安伯徐盛襄成伯李黼成安伯郭鐄各特節充正使尙寶司司丞倪黻禮科給事中孫儒兵科給事中王琳刑科給事中呂獻工科給事中唐希介中書舍人儲材戶部郎中陳瑗宗鉞禮部郎中徐說員外郎林壁兵部員外郎馮良輔充副使冊封秦府宜川榮順王第四子鎭國將軍誠灌爲宜川王代府代惠王庶第五子聰氵�軌爲栗陽王寧津懷王嫡長子聰滴爲寧王周王庶第十七子安潨爲魯山王周世子安﹤氵橫﹥夫人楊氏進周世子妃鄭王庶第十子見湳爲廬江王沈王第四子詮鎀爲宿遷王西城兵馬副指揮郭志女爲靈川王妃伊王嫡長子訏淵爲伊世子韓府樂平定肅王次孫輔國將軍徵錏爲樂平王夫人韓氏進樂平王妃淮王第四子見氵�郡爲徳興王靖江昭和王嫡長子約麒爲靖江王湖廣荊州府致仕通判楊琇女爲遼世子妃慶王庶第二子寘銂爲鞏昌王眞寧康簡王嫡長子寘金�曉爲眞寧王夫人袁氏進眞寧王妃乙丑監察禦史白鸞爲言白河抽分竹木局月抽柴艸不多而官攢軍士四十二員名歲食糧四百餘石以所抽之貨較所食之米十不償一且置有用之人於無用之地宜艸罷歸並廣積局抽分事下工部覆奏以爲白河局系設立舊規內官監惜薪司歲用柴艸木炭率皆取辦於此況其地相去頗遠難以歸並其白河軍士宜行經該抽分監察禦史選其壯者三十名歸伍存畱十名仍舊巡視從之

○丙寅降巡撫河南都察院右副都禦史侯英爲四川按察司副使以先任廣西左布政使訪察孝穆皇太后宗支失實也

○丁卯以旱災免山東東昌府弘治三年夏稅十之四濟兗靑菜登五府及濟南等四衛武定等四守禦所稅糧各十之三刑科給事中季源等查盤兩廣邊糧劾布政司參議江英等監臨管總理職命英及見任僉事黃鑰陸遠王經知州王淮湖廣按察司陶魯各停俸三月去任都禦史宋旻等免究戊辰神樂觀齋宮庫房之火乃道士董素云等盜去祭服遂縱火以滅其迹禮科左給事中韓鼎等因劾掌太常寺禮部左侍郎丁永忠等平時不能鈐制及事機敗露又曲爲回護今𨿽下獄恐尙夤緣以致漏网乞敕法司重治其罪上命待鎭撫司奏至處之夜月掩六諸王東第二星己巳賜代府輔國將軍成銳成執�金聰泍誥命冠服如制兵部言往年有旨詰問土魯番殺哈密都督罕愼之故阿黑麻王陳狀尙未輸服因再降敕省諭今番書再奏稍知警畏請迎其善意復申諭之令退還哈密城池金印以贖前愆哈密避難番夷及諸國番使籍口糧之給貪互市之利往往畱寓甘肅恐有前代氐羗雜處近甸之患請諭諸守臣凡入貢番使回至甘肅者悉發遣出關毋令久住喝密避難者及今秋成時月亦護送至苦峪居住俟其克復時還國從之辛未徳府壽張郡主卒賜祭葬如制命中軍都督府帶俸都督僉事楊義僉書右府事左軍都督府帶俸都督同知李俊僉書前府事甲戌升巡撫山東都察院右僉都禦史錢鉞爲右副都禦史巡撫河南太僕寺卿王霽爲左僉都禦史巡撫山東南京廣東道監察禦史康厚丁憂服闋復除原職丙子左春坊左贊善張元禎乞假省母許之丁丑升太僕寺少卿唐章爲本寺卿戊寅戶部會議漕運各處巡撫都禦史所陳事宜一山西逃移人戶拋荒田土近例許所在人民佃種如江南減徵事例每糧一石折銀二錢五分艸一束折銀二分三年後照額徵納今乞令三年後仍從減輕例如逃戶復業者事如額徵收一遼東各衛捨餘人等給引爲原籍祭掃者舊例納銀二兩肆錢今乞令納銀一兩五錢一廣寧開原管理馬市通事今乞取回但令參將及分巡分守二司官監督一安慶衛屯田止從南直隸巡撫巡按官總督徵催免屬河南屯田僉事管轄一松潘建昌等衛軍人無家小者與有家小者一例全支月糧八斗所在關堡又支口糧四斗五升今乞令無家小者月糧止給四斗五升其備禦各關堡者口糧仍如數支給一建昌六衛旗軍花布自弘治三年爲始每布一疋徵銀一錢五分花一斤徵銀七分折布鈔五錠徵銀七分五釐解庫至期令松潘總督糧儲參議等官給散不必戶部差官一東安永淸二縣界涿州各縣盜賊竊發而巡捕官無統攝故無所警畏宜令分屬通州涿州守備都指揮等官提督巡捕一山東徳州臨淸東平濟寧曹州等州縣寄住各處流民置有產業者令給下帖定撥裏分應當徭役其有不願附籍欲規避差徭者皆發回原籍一廣西新設永安州今乞攺爲長官司以守哨五屯千戶所百戶程海爲長官撫管夷獞庶免戍守一南京軍儲倉止收一應囚人贖罪米而所收不多官爲虛設今宜裁革令米俱輸納於烏龍潭倉一漕運軍士有風水致溺死者管官員備棺埋痊與溺無身屍者俱行原衛所量給布一匹米一石存卹其家一永平所屬稅糧甚少邊糧甚多軍士支給俱赴薊州往返不便宜令永平稅糧盡派於石門寨或界嶺口等倉輸納而以順天府附近稅糧派古北口倉則民亦免遠運之苦議上命遼東給引令軍出銀一兩管馬市官仍舊渰沒運軍給布二疋米二石餘皆如議復設廣東按察司副使一員整飭雷廉等處兵備復設大明府東明縣並雲南邑市縣於路南州攺順天府固安縣河寧巡檢司於牛堝鋪狹西開城縣固原巡檢司於金家凹鋪更名曰金家凹廣西賓州思龍驛於安城鎭增設直隸南宮縣董家廟巡檢司攺廣西永安州爲長官司罷流官裁革雲南大理二府及鄧川州儒學訓導各二員安寧州常平倉及山井鹽課司大使副使各一員山東泰安東平濱三州淄川肥城臨邑禹城荏萍鄆城汶上城武及陵曹冠單十二縣稅課局大使各一員令本州縣帶管大明孝宗敬皇帝實錄卷之四十三

弘治三年閏九月庚辰朔六科十三道交章劾奏前巡撫山東僉都禦史錢鉞貪昧乖繆累劾不退近者河南缺官巡撫吏部別舉二人鉞從內批升副都禦史巡撫河南殆與先年傳奉升官之事無異伏望收回成命或降調鉞別任或放歸田裏爲奔競者之戒得旨鉞升授以循資而得已之選錦衣等衛所幼丁三百充內府供用庫工匠命鬻河東運司存積鹽五十萬四千引貯銀於太倉以備邊餉辛巳安南國王黎灝遣陪臣阮克恭等來貢方物賜克恭等宴並彩叚衣服等物如例有差仍回賜灝錦叚等物如例癸未授安昌伯錢承宗推誠宣力武臣榮祿大夫柱國安昌伯食祿一千石子孫世襲免雜犯死罪二次子孫免一次賜誥券曾祖父伯祖父父俱贈安昌伯曾祖母伯祖母俱贈夫人母封太夫人甲申降直隸廣平府知府言芳爲池州府同知福建道監察禦史李葵爲福建歸化縣丞工科給事中唐希介爲四川石砫宣撫司經歷先是希介葵奉命盤廣平等府糧儲待芳甚倨芳不平訐其不法數事希介葵亦奏辯俱下刑部獄鞫之希介葵坐查盤無法芳所奏亦有不實各贖杖還職上命免罰贖各降二級乙酉工科左給事中王敞言國家賦財大半仰給蘇杭等處今雨暘愆期民多流徙內臣奉旨催督織造供億之煩倍於往昔惟期速成不卹民怨乞降旨取回止令巡撫等官責成所司自可集事工部覆請命內官不必取回姑戒敕之丙戌升工部虞衡司郎中羅麟爲廣東布政司左參議禮部尙書耿裕等奏比來奏天下諸司奏報風雷雨雹山崩地震之變一一有之考之傳記以雹爲沴气爲陰脇陽以迅雷風妖怪云變气爲失政以山崩爲陰乘陽以地裂爲陰背陽以地震爲越陰之職專陽之政古之罹此災異者或夷狄背華或小人害政或生民失常業皆歷歷可考陛下自卽位以來內修徳政外溥仁恩宜乎和气致祥災異消弭夫何半歲之間災異之大疊見層出蓋天心仁愛爲陛下特出此以致警動之意伏望益修徳勤政賑卹以全民命節儉以省民財服食器用不越乎常土木興作不萌乎念任賢使能聽言納諫遠宗帝王之道近守祖宗之法以消變以迓天休以保承平之業延靈長之祚臣等亦當反躬思咎痛加修省並行各鎭巡三司等官務祗奉徳意凡事有便於軍民者卽爲舉行否則卽爲攺革仍修飭武備用戒不虞奏入上納之光祿寺卿胡恭等奏近以廷臣諫議請節縮財用有旨令尙膳監及本寺備辦供應只照弘治元年例行以後增者悉存減省並令本寺查各項供應可議減省折用者備開奏聞今斟酌﹤鋶﹣釒﹥上請裁爲定例上命仍會同尙膳監再查處明白以聞丁亥命南京鷹揚衛帶俸都指揮僉事丁玉之子暉代爲本衛指揮使遼東都司都指揮僉事杜信之子璘代爲遼海衛指揮使戊子左春坊左庶子兼翰林院侍讀謝遷乞假省親許之仍降旨令馳驛亟回己丑內閣大學士劉吉等奏南京刑部問擬盜賣銅銃之事聖心致疑以爲發落似輕臣等前日再三�論又檢大明律盜軍器條內開若盜應禁軍器者與私有罪同及私藏應禁軍器條內開凡民間私有火筒火炮之類應禁軍器者一件杖八十每一件加一等罪止杖一百流三千里今石榮盜銅銃刑部依常人盜倉庫錢糧問擬絞罪做工五年滿日著役已是加重李景春李景和趙鑑乃知情接買之人刑部依毀棄軍器律論又稱比附律條可見不是正律亦爲加重臣等以爲此等囚人情犯深重宜再加重以戒將來以此擬將石榮等四人著大枷枷號兩月滿日押發廣西煙瘴地面永遠充軍荷蒙允兪事已施行訖臣等又思去歲南京盜庫之人與此不同彼系偸盜內府財物律該處斬況又有偸盜十數次者及放火燒毀官庫以致城內遠近人心驚疑情犯尢重所以擇其尢者處決人心皆服仰惟皇上聖徳寬仁凡事遵守祖宗法度而行今此數人律不該死法司擬斷明白臣等止可斟酌加重示戒豈敢故違祖宗之制不體皇上愛民欽卹之仁輙便重擬處決設若殺之不當致傷天地之和感召水旱兵戈之災咎將何逭石榮等發落只宜依前擬爲是奏上從之癸巳禁藩府及勛戚勢要之家無故奏討地土及授人投獻者從刑科給事中胡金言也乙未賜淳安大長公主饒陽縣莊田一百六十頃有奇丙申發南京龍江鹽倉批驗所餘鹽五十萬斤有奇鬻銀爲查理後湖黃冊之費賜秀府順義郡主永淸縣莊田二十七頃丁酉禮科右給事中韓鼎言宋仁宗嘉祐中儲副又立其臣司馬光範鎭輩一月之間連章累﹤鋶﹣釒﹥懇切極諫冀必行而後已臣邇者以立大本之言冒乾天聽仰承溫詔批答有曰所言朕自有處置齋醮之事決不爲所惑玉音一降臣工咸引領而望今幾五十日矣而聖斷杳然伏望循古禮遵時制獨奮乾剛決去猶豫早敕內外諸司愼選良家女爲妃嬪以充六宮宗廟社稷長久之計上曰立大本之言誠有理但愼選妃嬪未宜遽行耳下所司知之先是土魯番嘗遣使臣哈只火辛等從海道入貢獅子有旨令廣東守臣卻之至是哈只火辛乃潛自赴京禮部請治廣東都布按三司及沿路關津官之罪上曰夷人遠逃而來必有情斃禮部仍同大通事審察奏聞處置廣東三司等官及沿路所由官司命巡按禦史究治之戊戌賜楚府輔國將軍均鍶庶第三子名曰榮濺慶府奉國將軍臺溍嫡次子曰鼒栝授徽州府婺源縣歲貢生朱貞爲本縣儒學訓導貞自陳爲宋徽國文公熹九世孫洪武中宗人俱往居福建之建陽惟其祖鏡以保舉回縣供祀今先世祠墓俱屬臣一身無他兄弟乞量除本學教職庶訓誨生徒之暇得兼盡奉先之孝吏部覆奏從之命在京各衛所監局官軍匠作人等十一月糧米預於十月支給及明年六月者於今年十一月支給以米價騰貴也己亥旌表孝子五人節婦十人王鼐直隸長垣縣儒學生父歿廬墓鵲巢樹丁友直隸邳州人居母喪三日不食廬墓側有白蛇烏鳥之祥王祺國子監生河南登封縣人杜端河南嵩縣儒學生俱親喪廬墓錢福順天府大興縣民母病嘗吁天願減己年以增母壽父歿守墓三年祭奠隨有鴉鵲飛繞及白鳩疊巢俱旌其門曰孝行法氏直隸丹徒縣民喜貴妻韓氏薊州衛千戶李貞妻王氏直隸靈壽縣民張能妻萬氏江西崇仁縣民羅元方妻陳氏浙江仙居縣民應宗儒妻管氏江西雩都縣民吳孔輝妻劉氏孫宗器妻徐氏李昭進妻劉氏李宜瑞妻宗器昭進宜端俱孔輝同縣狄氏山東護衛軍余季琳妻皆以夫亡誓不再適或孝事舅姑或鞠孤成立旌其門曰貞節甲辰申刻南京見金星見於未位乙巳賜考郎兀衛故都督同知撒哈良祭如例給晉庶人美墊妾及子之妾米麥月各三石給晉庶人濟熿孫女及奴婢米月二石絹布歲各一匹初土魯番速壇阿黑麻王遣使來貢乞賜蟒龍九龍渾金描金等物上以其有戕害罕愼之罪不與至是復遣使申請兵部言黠胡陽爲朝貢陰懷異圖請下甘肅守臣嚴爲之備仍命禮部諭其來使俟阿黑麻悔過效順乃如奏給賜從之丙午錄狹西腰崖坪等處擒殺虜寇功官軍升一級者賞有七人加賞者一人給賞者十有九人量賞者十有六人前左參將田廣分守都督僉事王義鎭守甘肅總兵官左都督範瑾各賞紵絲二表裏丁未給甘肅地方守了官軍皮襖三千一百六十件

大明孝宗敬皇帝實錄卷之四十三終

明孝宗敬皇帝實錄卷之四十四

弘治三年十月己酉朔孟冬享太廟遣駙馬都尉蔡震黃鏞分祭長陵獻陵景陵裕陵茂陵

○遣儀賓王憲祭景皇帝陵寢

○遣內官祭恭讓章皇后陵寢

○遣內官祭司井之神

○辛亥復除雲南道監察禦史張浚於湖廣道遼東苑馬寺少卿米祿於狹西苑馬寺俱以丁憂服闋也

○直隸安慶府知府徐傑等奏郡治東有祠祀元封豳國公謚忠宣余闕而守臣韓建不與焉臣考余闕所著大節堂記有曰宗正郎中韓建守安慶其政淸淨盜來攻者十有一大小百餘戰皆敗之闕在道聞城陷比至乃完問諸故老皆曰韓君完我郡治西至懷寧灊山太湖賴建以爲根本而無叛意東至於池及姑孰數郡賴建以爲藩屏而無死傷之禍闕至與建並力殲之盜乃去因名其廳事曰大節堂復考元史並闕死節本末皆言總管韓建舉家被殺建方臥疾罵賊不屈賊執之以去不知所終臣竊以爲建在當時力攻固守其大節如彼被執之際病不可爲罵賊求死其不屈如此且建守於前闕繼於後實爲一體而建精忠大節與闕亦相頡頏闕在先朝久列祀典建獨漠然似非表忠勸徳之義禮部覆奏謂宜於闕祠內增設建神主一位祔享令本府歲時一體致祭從之

○刑部等衙門奉旨會審死罪重囚命依律處決者九十六人釋情可矜疑者三十三人免死充軍者十九人杖遣者五人監候者九人

○癸丑山西道監察禦史張鸞丁憂服闋復除原職

○升翰林院檢討馬政爲興府左長史劉良爲右長史中書舍人劉儆爲審理正馮經爲審理副檢討朱綬爲岐府左長史鄭宗載爲右長史中書舍人丘永爲審理正董森爲審理副以二王將之國故也

○甲寅升中書舍人王琎爲大理寺右寺正仍內閣制敕房書辦舊制京官三考稱職者升二級近例中書舍人由進士舉人者升員外郎由監生升主事其餘止升從六品琎由秀才九年考稱吏部言當升大理寺左右寺副命特升三級爲右寺正

○乙卯太子太保吏部尙書王恕等言賞罰者朝廷之大柄陛下自卽位以來賞必當功罰必當罪天下臣民無不稱頌但邇者修理京城河橋從太監李興之請工匠升官者四人冠帶者五人此皆前所未有臣等職居銓選義當盡言豈意再盡之陳莫回九重之聽臣等仰窺聖意豈不知臣等所言近理第以爲業已許之不可更攺耳然朝廷政事苟未得其當𨿽十易之不爲過要於其當而後已不然末流之斃將有不可救藥若以爲前事旣往不可追攺自今以始亦望愼於將來今後內外官員但有爲人奏乞升官壞名器者乞明許科道官參奏執問庶奔競可息名器可重而賞罰無不當矣上曰此以後事朕自有處置

○丙辰楚府輔國將軍均鍠奏言臣祖嶽陽悼惠王三子長季境襲爵薨無子次季墀臣父也與叔季坡俱封鎭國將軍卒僉謂臣以序以嫡以長皆當襲爵因檢寧府石城樂安二王及韓府樂平王故事以請下禮部尙書耿裕等議謂均鍠自天順成化間奏乞襲封者累矣顧以輔國將軍無進封王爵例故英宗皇帝憲宗皇帝輒寢其奏今日臣下知守法而已未敢輕議於是上命會官再議且令備查永樂以來事例以聞裕等又議謂臣等歷考舊章在永樂時各王分封未久尙未有封輔國將軍者其後宗室蕃衍始有輔國將軍之封然郡王薨逝亦未有自輔國將軍進封者至成化十一年以來遼府豪土�﹤顯﹣頁﹥始以輔國將軍襲封長陽王其後寧府石城王宸浮樂安王宸湔韓府樂平王徵錏亦各因以輔國將軍襲封臣等伏睹皇明祖訓親王之子皆封郡王郡王次子授鎭國將軍孫授輔國將軍曾孫授奉國將軍玄孫以下遞授鎭國輔國奉國中尉聖祖之意正以親疏近遠降殺封爵誠萬世不易之令典也故臣等議謂若遵祖訓則輔國將軍不可以襲封郡王若援近例則長陽王以子而繼父石城等王以孫而繼祖其義猶爲有據今均鍠則實欲以侄而繼伯爾亦安得援各王之例以爲比哉況今宗室益蕃百爾請求事多窒礙連章累牘難以奉行伏乞聖明特賜裁處惟上合祖訓下愜人心著爲定制永可遵行萬世幸甚上曰此事體重大爾等仍會多官詳體祖訓聖意議處以聞禮部復集議謂均鍠奏襲之事原不載於祖訓之內其所援例又頗不同終非臣下所敢擅擬上曰均鍠以侄繼伯與石城等王不同其已之今後請封類此者只從此例○己未賜魯府輔國將軍當氵�拏晉府奉國將軍奇汫奇氵�闇代府輔國將軍成鍥誥命冠服如制

○升吏科都給事中宋琮爲太僕寺少卿

○庚申升廣東按察司僉事戴中爲本司副使整飭雷廉等處兵備

○以旱災免河南開封府弘治三年夏稅麥十三萬四千七百三十七石絲七萬八千五百一十七兩河南府麥六萬六千四百九十四石絲三萬八千四百六十六兩南陽府麥三千九百一十五石絲二千二百六十六兩彰徳府麥一萬八千二百一十三石絲一萬三百七十二兩衛輝府麥一萬五千五百五十三石絲八千九百二十四兩懷慶府麥六萬六千一百七十五石絲三萬八千五百一兩汝州麥三萬四千七百一十三石絲二萬一百六十六兩及宣武陳州睢陽彰徳懷慶弘農河南洛陽歸徳九衛並嵩縣守禦等三所屯糧麥二萬二千六百九十四石有奇

○先是迆西貢使滿剌土兒的等還欲遣內官監左監丞張芾伴送至甘肅且令內閣寫敕與之於是大學士劉吉等奏張芾之差舊無此例緣此等敕書有關夷情事體不敢不言何則迆西速壇阿黑麻本一蕞爾小夷往來進貢多受恩賞一旦背恩忘義將朝廷所立都督罕愼殺死其輕侮中國罪惡甚矣若命一大將統領雄兵搗其巢穴滅其種類揆之人心天理亦不爲過或不卽討如古之帝王封閉玉關絕其貢使不容往來猶爲不失中國大體今皆不能顧乃寵其使臣厚加優待臨行又差內官伴送此何理哉仰惟皇上凡事悉遵祖宗成憲不意今秋無故召各番使進入大內看戲獅子遂使各夷得以面近天顏大賚禦品誇耀而出京城內外有識之人無不寒心以爲自祖宗朝以來未嘗見有此事戎狄豺狼非我族類其心必異何乃屈萬乘之尊爲奇獸之玩至使異類之人得以褻近哉今若又差內官伴送不惟近處人心驚憂將見自京師抵甘肅一路所過需索應付人心無不嗟怨其爲聖政之累豈小小哉況今差來使臣滿剌土兒的系罕愼妻父馬黑麻打力系哈密久住之人今皆忍心害理忘主事讐實逆天無道之人阿黑麻又聚集人馬欲搶肅州見今邊將奏其名𨿽進貢實則設詐緩兵兵部議奏整兵堤防及將今次使臣回至甘肅拘畱不許放回此正事體緊關愼處之時皇上若不止張芾之差彼使臣回國阿黑麻必謂中國帝王亦可通情希寵大臣謀國君不聽信其柰我何長夷狄之志損中國之威違祖宗之制貽軍民之患莫此爲甚乞令禮部炤例止差通事伴送各夷回還爲當或者有以往日怕六灣回曾差內官韋洛伴送爲言不知彼往廣東泛海須造船隻與此不同如臣等言不可信乞令多官會看定奪奏上芾遂不遣

○辛酉巡撫四川都察院右僉都禦史丘鼐乞致仕許之命給驛還鄕

○河南裕州知州許綸言漢廷尉張釋之赭陽人赭陽今裕州地也祠墓俱在歲久荒廢謹按漢史釋之事文帝侃直不阿論列皆有益治體而於刑獄尢爲盡心故當時稱之曰天下無冤民裕州舊俗率以淸明中元日祭之然禮不出於典常事反同於鄕厲乞敕禮部議牲幣品物及祠額有司歲春秋致祭示國家崇獎忠賢勸勵刑官之意命禮部知之

○內閣大學士劉吉等言臣等所言命將閉關二事蓋謂哈密乃我太宗文皇帝建立衛分初封脫脫爲忠順王俾世守其地以爲甘肅之藩籬以通西番之貢路後忠順王死無嗣被逆虜速魯壇阿力將王母並金印搶去又將王女搶占爲妾哈密人民俱逐散來我邊苦峪地方住種罕愼以忠順王外甥間關辛苦二十年餘方仗天威率領夷眾克復哈密歸向朝廷已蒙欽命封爲左都督又因其夷眾奏保準封忠順王鑄印給賞俾繼脫脫之後差官未去又被逆虜速壇阿黑麻將罕愼哄誘殺死人民仍復逐回苦峪似此凶惡夷賊欺侮朝廷若命在邊總兵官出兵往正其罪大加誅戮誠不爲過緣今狹西天旱薄收人民疲困未可言兵所謂不能者蓋以天時欠順人力不能也昔漢光武時西域思漢威徳咸樂內屬願請置都護官光武不許後世稱帝王美事今阿黑麻名𨿽進貢獅子其實設詐緩我兵備邊臣止知循例起送不知阿黑麻之罪在所難容禮部𨿽嘗參其不先奏請已無及矣所謂不能者蓋以人情事勢有不能止也以此言之其使臣只宜從減相待不宜加厚然臣等愚意又有望於皇上當施行者聞獅子等獸日用羊二隻飼餋以十年計之計用羊七千二百隻又常撥校尉五十名看守獅子房見今做工缺人以一月計之人五十名日該五十工以年計之該一萬八千工此皆無益之費所當省者皇上若將此獸絕其羊只免人飼養聽其自死於以省費節工天下人心無不痛快傳之千載實爲美談是卽周武王珍禽奇獸不育於國之意此誠皇上聖徳之所能臣等懇切顒望乞賜施行由是比隆堯舜又何難哉臣等欽承聖問二事無任祗懼謹具以聞

○壬戌聖慈仁壽太皇太后聖旦上率親王上壽文武官命婦朝賀

○賜百官宴於午門

○賜各王府慶賀官員人等鈔幣有差

○廣東肇慶府地震有聲如雷

○乙丑興王出府

○命以順天府所屬戶口食鹽錢鈔給京縣鋪戶償市物米給之價

○兵部尙書馬文升奏犧牲所大祀牛羊豕每牲各混同一處糞穢不除互相抵觸皮毛傷損太常寺官又乏提督之嚴其豕多抽分所得飼養無方往往瘦小不能稱聖天子敬天地事祖宗之誠孝乞敕所司預買送養備用上命太常寺堂上官嚴督官軍加意飼養毋怠

○代府靈丘王仕﹤土臱﹥言各處城池門禁河道鋪路屯堡當以時修築工部覆奏從之

○丙寅誠孝昭皇后忌辰上祭奉先殿遣駙馬都尉馬誠祭獻陵

○以興王出府文武官赴府行禮

○巡按福建監察禦史向榮奏政和縣僻處深山四境多盜縣人願出私財助有司築城以爲保障工部覆奏從之

○山西平陽府地震有聲如雷

○戊辰賜遼府香山縣主儀賓藍秀秦府平樂郡君儀賓吳峻沈府邵陵郡主儀賓徐旵魯府寧海郡主儀賓梁懷誥命冠服如制

○戶部言河南連年水旱稅糧多所蠲免彰徳等衛所操備京營及宣府官軍俸糧尙未支給請以本布政司原貯糧價銀折給自弘治元年正月至三年八月每米一石給銀二錢四分從之

○庚午升四川布政司左布政使邢表爲都察院右副都禦史巡撫四川

○辛未己刻日暈生戟背二气色淡又生左右珥色赤黃

○壬申廣西布政司右參議歐瑄丁憂服闋復除四川布政司

○狹西布政司舊有管糧參政一員按察司管屯僉事一員後又增設參議僉事各一員至是巡撫都禦史蕭禎請裁革增設者從之

○癸酉以水災暫免順天府州縣貧民該徵馬匹

○甲戌賜魯王陽鑄庶第七子名曰當氵�乎鄒平王陽鎕嫡第六子曰當浰趙府鎭國將軍祐杙嫡長子曰厚火�節見湋庶第三子曰祐櫓楚府輔國將軍均鐸庶長子曰榮濤均錙嫡長子曰榮湍韓府輔國將軍徵錯嫡第四子曰偕浘荊府都昌王見潭子曰祐﹤木烏﹥代府輔國將軍成鉿庶長子曰聰潣靖江王約麒庶弟約麅

○升狹西按察司按察使婁謙爲四川布政司左布政使

○升刑部員外郎傅金南京湖廣道監察禦史張貫直隸鎭江府同知周鳳俱爲按察司僉事金廣東貫狹西鳳雲南

○乙亥攺戶科都給事中張九功爲吏科都給事中升禮科左給事中孫圭爲本科都給事中吏科右給事中王質爲本科左給事中戶科給事中祝俓禮科給事中胡端工科給事中龐泮俱爲本科右給事中

○復除戶科給事中葉紳於吏科南京浙江道監察禦史王表於廣東道俱以丁憂服闋也

○禮部奏冬至節例賜百官宴上命免宴賜以節錢鈔

○丁丑山東按察司僉事羅安理北直隸屯田以事責河間府吏知府謝文怒訐奏安安亦奏文不法事下法司鞫治俱贖杖還職

○命逮問府州縣官之廢弛馬政者順天府及北直隸州縣曾有旨暫停免者原之大明孝宗敬皇帝實錄卷之四十五

弘治三年十一月己卯朔冬至節遣駙馬都尉遊泰黃鏞分祭長陵獻陵景陵裕陵茂陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮

○庚辰文武羣臣朝親王於奉天門東廊

○致仕戶部尙書劉昭卒昭字克明狹西邠州人景泰二年進士授兵科給事中天順元年升通政司右參議五年丁父憂去任特命奪情起之七年升左通政成化九年升工部右侍郎十五年升尙書二十年加太子少保二十三年攺戶部尙書尋落太子少保致仕至是卒訃聞賜祭葬昭美姿儀善談論在通政時敷奏甚稱英廟意嘗值端午節駕幸廣寒殿大臣俱從上問劉參議安在左右以昭秩五品不得與對命特以一品服賜之其寵遇如此然其才幹亦有過人者故所至皆有能官之譽在工部最久所言動中事機故往往見聽陰有節省之益其致仕落職蓋爲時要嗾言官所論以其子錦衣千戶綺之事及之云

○癸未恭讓章皇后忌辰遣內官祭陵寢

○賜周府鎭國將軍安氵�豫安泐輔國將軍同金�禦同鉞同煉同澭�金並各夫人鎭國將軍安活輔國將軍同金�八同鐭同鋑沈府稷山王長子勛氵�丘永年王長孫勛浚輔國將軍勛漚奉國將軍勛湀宣寧王府輔國將軍成削�金楚府鎭國中尉顯檔誥命冠服如制

○實授都察院理刑行人武衢張縉知縣張智程文曾祿進士曾昂陸完汪鉉爲監察禦史衢廣東道縉江西道智文俱山東道祿鉉俱福建道昂浙江道完廣西道

○刑部左侍郎白昂奏處置河道事宜乞令楊州府管河通判常居瓜洲總管閘壩不許回府營幹他事南北直隸山東府州縣管河官令其沿河居住管理河道不許別有差委其兗州府通判則令常居南旺分水地方專管撈淺並提調各閘若山東布政司勸農參政則令兼管河道修理﹤鋶﹣釒﹥浚事下兵部覆奏從之

○甲申升監察禦史陳紀爲狹西按察司按察使兩淮都轉運鹽使司運使袁江爲四川布政司右參政兵部郎中喬縉爲四川右參議紀以右都禦史屠滽奉例奏保遂得超擢○乙酉太子太保吏部尙書王恕以衰老乞致仕上曰卿年𨿽老精力未衰宜復職治事不允所請

○賜國子監雲南貴州四川軍民生冬衣如例

○丙戌加送太倉銀五萬兩於遼東準弘治五年歲例以總理糧儲戶部員外郎趙仲輝言遼東水災官軍艱食故也

○命前軍都督府故都督同知白瑜之子鑌襲原職指揮使仍錦衣衛鎭撫司帶俸

○丁亥山西太原府地震有聲

○庚寅南京山西道監察禦史張恕丁憂服闋復除南京貴州道○辛卯升戶部郎中王宏爲兩淮都轉運鹽使司運使

○命都察院右都禦史屠滽之子皆爲國子監生從其請也

○賜代府樂昌王聰涓孝順事實等書從其請也

○命淮安府板閘鈔關船料錢鈔再折米一年以充官軍師生之給從巡撫都禦史張瑋言也

○先是浙江礦賊劫福建政和縣官庫及福安浦城二縣鄕村至是平之福建守臣劾巡捕巡守等官罪兵部覆奏得旨參政葉萱等二十三員及無功有過者八人俱逮問功過相半者十二人並分守分巡官俱罰俸三月三司原掌印官姑宥之其有功鄕長民快二百二十六人及陣亡被傷者十五人加賞有差○癸巳欽天監進弘治四年大統歷上禦覽奉天殿受之給賜文武羣臣頒行天下以初一日冬至節故移是日

○甲午賜慶成王府臨頴縣主儀賓王佐誥命冠服如制

○命歲給壽寧侯張巒祿米一千石本色七百石折色三百石

○乙未增設山東按察司副使一員整飭天津等處兵備狹西副使劉福丁憂服闋因以命之先是刑部侍郎白昂言天津之地水路咽喉所系甚重請增設憲職一員爲兵備官從之賜福敕曰天津三衛系畿內重地東瀕大海比拱京師因無上司鈐束以致姦盜竊發軍政廢弛地方騷擾不寧今特命爾整飭彼處兵備專在天津駐札自天津至徳州止沿河附近軍衛有司衙門悉聽管轄爾須不時往來巡歷操練兵馬修理城池禁革姦獘遇有盜賊生發卽督應捕官員率領軍夫民快火甲相機撲捕勿令滋蔓巡司驛遞衙門損壞卽與修理兵夫吏役人等時常點閘河道淤淺與巡河禦史工部管河官會議﹤鋶﹣釒﹥浚運糧官民船隻往來停泊須令人防護勿致劫害一應軍民詞訟應受理者卽與問理官員有犯文職五品以下聽爾拏問五品以上並軍職奏聞區處其操練一事河間徳州已有署都指揮薛瑛等專官爾不必預天津則分守通州署指揮同知王宣已嘗往來提督爾不須協和行事但有捕盜事情應與薛瑛王宣約會者計議而行仍聽經該巡撫都禦史節制故諭

○四川威州地震有聲如雷

○戊戌命南京戶部尙書黃紱之子杞爲南京國子監生從其請也

○先是吏科給事中鄭寯言近奉旨兩京大臣不拘資格各保堪任布政按察使者一人其資格相應者則吏部自行推舉兼用然大臣保舉出於公者固多溺於私者亦不少如大理卿馬貫之舉於大節侍郎陳政謝宇邊鏞之舉朱漢張撫朱瓚眾論皆以爲不勝其任夫所舉而賢者固宜量才升用不升其任者亦宜降調示戒今後布政按察使有缺乞止令吏部循資推舉或不次舉用庶幾消奔兢之風命吏部看詳以聞吏部言方面官員自成化六年以後俱本部自行推舉保舉之門太多則未免有如鄭寯所言之斃但寯所劾於大節等四人𨿽非全才中間或風可觀或廉介可取其未升者量其才識而用之其已升者一時難遽降調如後此果不稱職降調未晚上曰人才難知各官保舉得人固多其命仍舊保舉

○是日昏刻慧星見於天津南芒長尺餘尾指東北

○金星犯壘璧陣東第六星

○夜月犯軒轅右角星

○庚子命狹西三原縣徑隸西安府從民便也

○是日午刻日生右珥色赤黃

○辛丑命代府溧陽王聰氵�軌祿米歲支一千石

○命歲給周府故永寧安惠王子場宮人閻氏養贍米二十石

○戶部議覆兵部尙書馬文升所言犧牲所畜養大祀豬多不肥腯宜從本部歲支官銀千兩收買純色大樣者送養稅課司不必抽分本色依時估折銀以補太倉所借銀數從之

○禮科左給事中韓鼎監察禦史文貴等各上﹤鋶﹣釒﹥言國子監祭酒鄭紀膚淺粗疏昔任翰林養病於家挾制官府彊占寺田爲一鄕之害繼升浙江提學副使仍肆妄爲生員小有過犯箠楚過百考試略不如意輙行黜退爲一方之害後復夤緣得升監學姦私險刻妄爲愈甚擅舊制侵盜官錢撥歷不公淫亂無恥其餘鄙惡之行未暇悉數士風掃地名教蕩然乞執送法司明正其罪上曰鄭紀到任未久乃遽有如許事情令吐實以聞紀條析自辦上以紀不協眾論命調南京通政司左通政

○是日昏刻彗星犯人星○壬寅賜韓府輔國將軍徵鋗庶子名曰偕泅晉府鎭國將軍鐘鏾第五子曰奇湱鐘銋第二子曰奇泜代府鎭國將軍成鈶庶第二子曰聰洱晉府交城王第六子曰奇洢鎭國將軍鐘鏳第五子曰奇水�罷鐘鏵庶長子曰奇渝輔國將軍成釙嫡長子曰聰活�頁代府鎭國將軍仕土��第四子曰成鑾周府永寧王庶第五子曰安溯原武王庶第五子曰安淇第六子曰安涺鎭國將軍子墾庶第五子曰同鈳子土�壹庶第六子曰同鏴同釵庶第七子曰安溏輔國將軍同鎉庶第三子曰安溍第四子曰安漵第五子曰安氵�丰同鈇嫡長子曰安灦第二子曰安浟同鐘第三子曰安泈庶第四子曰安氵�旄嫡第五子曰安氵�邊同鈊嫡第二子曰安浹秦府汧陽王庶第四子曰誠漣長子誠洌庶長子曰秉楱鎭國將軍誠汗庶長子曰秉檣輔國將軍誠澬庶第三子曰秉休奉國將軍誠潔庶第二子曰秉椼秉楶嫡長子曰惟燉庶第二子曰惟火�郁庶人公煉庶第四子曰誠洸公鍫嫡第四子曰誠淪楚府鎭國將軍均﹤釒犬﹥嫡第二子曰榮繁

○癸卯瓦剌太師遣使入貢過脫羅幹部因與其使偕來邊臣以聞上命大通事指揮楊銘往驗之得實遂卻回脫羅幹使者復敕太監楊穆臨邊驗放瓦剌使臣許二百人入京余畱邊關以俟給賞

○甲辰內閣大學士劉吉等言邇者言象示警妖星出於天津歷人星杵臼將近營室考之載籍妖星見爲兵爲饑爲水旱死亡之徵又曰天下大亂仰惟皇上卽位三年端拱循省未嘗輕易出一號令行一不當理之事然而災變如此是皆臣等不職所致謹以一得愚見上陳伏望皇上審察而圖之今天下連年風雨不調南直隸河南山西狹西旱北直隸蝗虫四川湖廣皆薄收江西福建山東等處所收僅能自足邊境夷狄窺伺中國亦未見敉寧倘明年再似今年閭閻無豊稔之樂盜賊萌竊發之機中原有事河道阻塞京城百萬生靈必致驚惶無措禍亂之作亦不難也臣等惟望皇上深思祖宗創業之艱今日守成之不易常存此心兢兢業業如初卽位之時奢侈用度一切減省遊觀玩樂一切不行左右讒言一切勿聽異端經教一切勿作惟畱心經史講求治道以古二帝三王自期庶幾人心歡悅天意可回臣等又思近來工役繁興軍民困苦如沙河橋自成化十四年被水沖壞止用木橋往來亦便何必動眾攺造見今天气極寒軍士不得休息又如江西磁器內府所收計亦足用今又無故差內官燒造未免擾人南海子墻垣自有海戶可以修築今勞動軍士數千將及經年未見畢工其他差官勘事等項尢爲煩鎖不能悉言乞將沙河橋南海子做工軍士盡放回營休息燒造磁器內官停止不差是亦弭災修省之一端其餘政事缺失軍民疾苦各衙門官有陳請者尢望皇上虛心聽納次第舉行則可以轉禍爲福易災爲祥矣上曰災變疊見朕深憂懼思圖消復惟在卹民今卿等言天寒軍士久勞工役及燒造內官騷擾地方誠宜停止其令金山口沙河橋南海子及王府做工軍人等俱與休息江西燒造磁器內官不必差庶副朕畏天卹民之意

○賜伊王諟釩性理大全一部從王請也

○肅王貢錝請賜天竺黃等藥令量給之

○靈藏贊善王遣番僧領占等金川等寺演化禪師班丹藏卜差剌麻番僧鎖郎監藏等貢佛像方物賜宴並彩叚衣服等物有差

○命義勇後衛故帶俸都指揮同知劉欽之子灝襲原職指揮使

○丙午夜東方流星大如盞色靑白光燭地自織女東北行至近濁

○丁未賜駙馬都尉樊凱父母敕命舊例駙馬都尉父俱授兵馬副指揮然未有給敕命者凱引詔例京官父母在者先與誥敕以爲請吏部覆言與詔意不合上特命與之○命運太倉銀三萬兩於楡林作弘治五年歲例之數又開中兩淮存積常股鹽十六萬引兩浙十萬引長蘆四萬引以助邊儲從巡撫延綏都禦史劉忠奏也

○命周府新會王同鏘義寧王安涘平樂王安泛崇善王安氵�宮海陽王安氵�逢定安王安渳曲江王安氵�葉博平王安泧聊城王安氵�脇汾西王安漕祿米俱歲支一千石米鈔中半兼支明孝宗敬皇帝實錄卷之四十六

弘治三年十二月戊申朔上視牲於南郊

○彗星入室宿

○庚戌總督漕運都禦史張瑋言徐州小黃河舊在州城西北上通沁水下接漕渠宋熙寧間河決爲患守臣蘇軾堤以巨石鎭以黃樓自是水不爲患近年黃河復決攺流城北其勢洶湧壞兩岸軍民居捨及城郭俱可憂臣會巡按管河等官議﹤鋶﹣釒﹥浚但上流地屬河南請敕工部移文河南巡撫都禦史錢鉞等協同勘處並工修浚務爲經久之計從之

○賜遼府王嫡第三子名曰寵澱沈府永年王長子詮﹤釒爵﹥嫡第五子曰勛澧寧府瑞昌王庶第七子曰宸渥輔國將軍宸潣嫡子曰拱楉晉府世子奇源庶第四子曰表秩第五子曰表栺代府鎭國將軍仕坌第二子曰成錏第三子曰成﹤釒閏﹥晉府鎭國將軍鐘金�唇第七子曰奇濯鐘鉑第五子曰奇沺第六子曰奇泠第七子曰奇灛輔國將軍奇﹤氵兌﹥長子曰表柫第二子曰表棯

○辛亥以彗星見敕諭文武羣臣曰朕嗣承祖宗大統三年於玆𨿽夙夜孜孜究圖化理而績效未著心恆歉然玆者上天垂戒彗星見於天津朕甚憂之循省咎徵莫測所自豈朕徳涼薄行事乖違天特示異以警之歟抑邪慝將萌兆驗先見天故動威欲朕思所以消弭之歟抑亦政多缺失軍民困苦朕與爾文武羣臣交修之道未至而惠澤不下敷歟惟事關朕躬者朕已齋沐告天省已修徳期消異變而爾等食朕之祿寔同休戚可不痛加警省歟今各宜修舉職業毋或因循懈惰愼持節操毋或背公徇私凡軍民利病時政得失可以興革張弛者爾文武大臣並科道官仍條奏來聞務在切實可行於國有益庶幾上下協盡交修之道而人心欣慰天意可回矣其勉之愼之

○升工部右侍郎掌通政使司事謝宇俸一級仍復職治事以九年秩滿也

○癸丑賜魯府輔國將軍當氵�署誥命冠服如制

○乙卯岐王出府

○臘節以修省免宴

○命鄭府廬江王見湳祿米歲支一千石米鈔中半兼支

○命秦府庶人公煉等幼子誠濂誠滋各月支養贍米麥一石五斗

○丙辰以岐王出府文武官赴府行禮

○太傅兼太子太師英國公張懋以災異乞角�羊兵柄且陳五事曰達下情曰節財用曰重邊將曰實邊儲曰省工作上曰卿掌兵柄當用心操練軍馬以副委任不允求退所言事所司知之

○太傅兼太子太師保國公朱永以災異乞角羊兵柄上曰卿累經戰陳諳練軍務宜勉盡職以副委任不允所辭

○給宿衛旗校衣鞋各一副

○丁巳戶部尙書李敏以災異引疾乞致仕上曰卿效勞年深有疾宜善加調不允休致

○艸環慶兵備副使初環慶固原各設兵備副使一員而環慶止於備冬蘭州莊浪地當劇要而糧儲無所統監察禦史祁司員以爲言兵部具擬以聞故有是命其蘭州則令固原兵備副使兼理莊浪令西寧兵備副使兼理

○調太僕寺卿唐章爲狹西苑馬寺卿章以違制笞辱軍職有旨逮問刑部擬贖杖還職上特命調外任命未下章自經死

○夜客星見天市垣內色蒼白徐徐東南行

○戊午禮部奏正旦節例賜百官宴上命免宴賜以節錢鈔

○守備天壽山都指揮僉事杜山致仕命義勇後衛指揮同知角�羊端代之

○己未先是虜入狹西永昌衛紅沙溝等處殺掠人畜守備都指揮朱瑄等失於防禦且奏報不實下巡按禦史逮問擬邊衛充軍命贖罪還職

○申刻京師地震者再

○庚申內閣大學士劉吉等以星變乞避位上曰卿等朝廷老臣宜盡心輔導以回天意不允所辭

○吏部尙書王恕兵部尙書馬文升刑部尙書何喬新工部尙書賈俊都察院右都禦史屠滽以星變各引咎乞避位上俱慰畱之令勉盡職務且曰朝廷進退大臣自有公論此後各官不必紛擾自陳

○升雲南廣西府知府賀勛爲雲南布政司右參政仍理府事以巡撫都禦史王詔言勛在官有善政今九年秩滿府民相率借畱故也

○命總督漕運都禦史張瑋取兩淮運司餘鹽銀三萬兩爲挑浚漕河工食之費從其請也

○海西失裏等衛野人女直都指揮咬納等肥河等衛野人女直右都督加哈察等海西益實等衛野人女直都指揮速失哈等益實左等衛野人女直都督等官三赤哈等弗提等衛野人女直右都督打吉六等泰寧等衛都督撒因孛羅遣頭目納哈出等並都指揮肯帖該等各來朝貢馬駝鷹聯貂皮等物賜宴並衣物彩叚等物有差

○是日昏刻彗星犯天倉○辛酉吏科都給事中張九功監察禦史杜忠等交章劾奏司禮監太監蕭敬憸邪姦險彊辯飾非作聰明傷善類乞黜之以消天變上曰汝等劾人不遵憲綱蕭敬已有前旨處置何爲復劾今後再不許奏擾

○岐府左長史朱綬等奏臣聞爲治有體內外不可侵越王府外設長史職專輔導選自進士假職翰林任亦非輕內設承奉謹按皇明祖訓承奉掌管王府雜事有事呈長史司發落頃者兵部奏請親王出府儀衛司並羣牧所等官校俱屬長史司帶管承奉副陳偉乃傳送令旨令承奉斟酌撥用變亂祖法背違聖旨意欲擅專國政乞賜明斷使內外各有定守時承奉正信保亦奏綬等擅回私家上下禮部議以爲王府內外官職守舊制具存兼有兵部題奉近例所宜遵奉綬及信保等俱奉恩命不能協和辦理互相奏訐宜逮治其罪得旨俱宥之諭令協和辦事勿蹈故轍

○先是虜入肅州衛地方殺掠人畜守備都指揮僉事何玉等失於防禦下巡按禦史逮問擬邊遠充軍上以玉等情輕律重俱令贖罪還職

○監察禦史塗昇以災異言六事一成君徳謂上天垂戒必有所自願皇上聿修厥徳親君子遠小人誦無逸之訓遊畋聲色不畱於心味旅獒之萹珍禽異獸不接於目一勤經筵謂經筵月日太拘體貌過嚴情有所不通學有所間斷伏願今後不必拘以時月或隆寒盛暑之日暫且停止每月悉依原定日期動禦經筵延禮儒臣講求聖賢之道覽觀前代善以爲法惡以爲戒行何事可以致治獲福因何事可以召禍來災道有未明溫顏降接與之講論以盡臣下之論政有所疑傾心懇切與之研究以窮事體之宜一愼政令謂方今政令之行或逾年卽攺或數月卽止甲可乙否前是後非何以取信於天下伏願一政一令必敕內閣酌古準今議擬允當然後行下部院查炤舊例同異應否務求經久方可施行一選將師謂比虜近來慢書屢上略無忌憚萬一烽煙突起環視中外武臣非膏梁子弟則貴戚苗裔求其勇略出眾者爲誰願敕內閣部院科道等官武臣中素有智勇謀略練達事體立心忠赤可充將帥者不必拘限品級髙下一一列名奏聞賜書禦籍簡上心而任用之一卹軍民謂南方之民困於轉輸北方之民困於差役邊方之軍役占苦於權貴糧賞侵於貪墨身且難安何以養其銳气在京營者工役頻仍勞費重大生且無聊何以興其義气伏願輕徭薄賦淸邊軍占役之斃憫京軍工役之苦一定稅法謂國家夏秋二稅各色課程未常過十一之制今盧溝橋抽分客�木植板料每五抽一似乎太重小民﹤馬犬﹥載石灰煤砟柴艸等項貨賣一槪抽分紛紜騷擾殆非美事伏願查照原定則例量減一半其餘一切免稅命所司議處以聞

○壬戌六部等衙門尙書等官王恕等以星變奉詔言經筵講學乞不間寒暑各寺觀齋醮西天廠誦經供應太侈費財害民元宵燈火筵宴及保聖等夫人歲祀乞各裁減停止畜餋獅子等獸飼以生羊有傷仁心甚爲無益續進番僧刊印番經旣費民財又傷禮教乞放遣停止增設松潘巡撫大臣京通倉監守內臣添差催儧叚匹部屬織造內臣俱爲民病乞取回京南海子等處修造工役光祿寺歲用柴炭采辦乞暫停止各處地方災傷外衛京操軍士上班違限者乞宥其罪南北風土異宜逃亡軍士該淸角�羊原衛者乞互易編髮順天等府寄餋馬歲二萬匹乞減其半仍量收馬價以紓民困京營騎操馬乞照舊例歲止給艸料兩月夏四月止給料豆一半畿內皇莊並公侯等莊田乞每畝止令納細糧五升或粗糧一斗各處倉廒耗糧虧欠乞量免追陪守支三年以上者石追一升二年以下者石追升半法司問刑乞令止依律例不許妄加參語羅織人罪所司緝訪妖言彊盜人命重情多有冤抑乞令法司各與辯理不許拘以成案畏禍不辯枷號罪人或致死亡乞暫宥之止問應得罪名鹽法壅塞�人不至乞爲﹤鋶﹣釒﹥通鎭守等官頭目數多乞照例查革光祿寺軍廚千名錦衣衛近選看寶幼丁五十名俱乞革退著役上曰經筵講學朕當自勉供應品物已令裁減元宵燈火筵宴卽令罷之保聖夫人等祭祀太常寺查議來說獅子等獸止餧生肉不用活羊看守人役減半番僧除原存畱外余查數聞奏各處添設內官及織造官員俱不動軍廚並尙寶監幼丁問刑參語亦仍舊軍廚月糧各減二斗其餘如議行之

○平江伯陳銳遂安伯陳韶各乞角�羊兵柄上曰卿管理京營當用心戎務以稱委任不允所辭

○命晉府庶人奇湢妻妾各一人人月支口糧折支布絹綿花米麥三石使女三人人月支米一石歲給布絹各一匹

○癸亥朝鮮國王李娎遣陪臣李陸等來賀正旦別遣安瑚等獻馬回賜王錦叚等物並賜李陸等宴及彩叚衣服但物有差

○掌錦衣衛事都指揮使朱驥卒字尙徳順天府大興縣人初襲錦衣衛正千戶天順初坐前兵部尙書於謙親黨謫戍威遠尋召還成化初升指揮僉事以提督官校擒捕妖言並前在謫所斬獲首虜功升指揮同知歷指揮使都指揮同知都指揮使俱掌衛事至是卒特賜祭葬驥任事最久得憲廟倚注甚深性本寬大且識事體成化間饑民有攘奪以苟朝夕者所司逮捕得斗粟者輒坐死囹圄至不能容驥曰此窮民耳其情可憫多從末減有妖人眞惠者爲僞書惑眾語涉不道事覺逮系數百人皆當死驥獨罪眞惠余並請釋戍邊其持法平恕多類此

○吏科都給事中張九功言用法有節則可以服天下用人有節則可以理天下以近日用法言之如掌太常寺事禮部侍郎丁永中素非淸流鈐束不謹致大祀祭服被盜郊壇房屋被火科道交劾其罪乃蒙寬宥罰止停俸禦史任儀抗章論事意在效忠字樣差訛是其小過科道亦常論救竟加貶謫以近日用人言之名在剡薦者多奔競之流列銜太常者乃黃冠之輩伏望聖明寬任儀之責以作忠直之气今後吏部用人宜仍舊循資推舉太常寺別選儒臣任事章下吏部謂所奏多可行上從其言以任儀旣調用姑已之

○賜固安郡主固安縣附郭地五十頃郡主景皇帝女也

○是日未刻日暈生左右珥色淡又生背气色赤黃

○乙丑立春順天府官進春上禦奉天殿受之文武百官行慶賀禮以修省免宴

○丁卯命晉府庶人奇萍妻妾姊女各一人人月支口糧折支布絹綿花米麥共三石使女四人人月支米一石歲給布絹各一匹

○禮部覆奏科道等官所陳崇儉徳以節財用一事謂中間開列事情近因吏部等衙門建議多已施行惟遣還番人納麻及減修齋醮未得兪允俱乞俯從所言上曰納麻等二人不必發還齋醮後當減省

○刑部覆奏科道官所陳循成命以堅大信一事謂各處軍民詞訟幹礙司府衛所州縣者宜遵奉登極詔旨止行巡撫巡按官問理幹撫按者行鄰近撫按官勘問不必奏擬差官上納之命事有幹礙重情當差官勘理者仍奏請處分

○戊辰升左春坊左諭徳林瀚爲國子監祭酒

○給賞侍衛將軍官軍圍子手及皇城各門守衛軍並餋象軍奴衣鞋各一副

○禮科給事中王綸言人君一身萬化之原餋之不可不周保之不可不至皇明祖訓有曰凡吾平日持身之道無優伶近狎之失無酣歌夜飲之歡正宮無自縱之權妃嬪無寵恣之專此我太祖正心保身之道伏望皇上遠宗帝王近守家法目不接優伶之戲耳不入淫哇之聲聽斷之餘惟事詩書燕閒之際不忘義理則精神內固而萬壽無疆矣自古人君未有不以勤而興以逸而廢者皇明祖訓有曰察情觀變慮患防危如履淵冰心膽爲之不寧晚朝畢而入淸晨星存而出此我太祖勤身勵行之道伏望皇上丙枕不寐平旦有爲獅子可觀也勿縱觀以防政燈節可樂也勿貪樂以害政龍船可遊也勿慢遊以荒政視朝不至於太遲裁處不專於左右則內無失徳外無失政而庶績咸熙矣古之窮經致用者歷年深而蘊蓄厚沈滯久而諳練多我朝科舉之法最爲盡善取之有序進之有等近年拘於例簿舉人三試不中者不許再會試恐中間亦有年富志剛而未衰廢者此例一拘志意消沮不復振作矣乞仍照舊例通許會試爲便下禮部議以綸所奏切於治體從之

○是日昏刻客星見天倉下色蒼白漸向壁宿

○己巳太常寺奉旨查奏保聖夫人等十三位西山墳所每歲以正旦淸明中元孟冬冬至五次委官致祭品物之費不少此皆出一時特恩不系常典循例而行將來何極乞如吏部等衙門所奏量爲裁革止令淸明一祭上令歲以淸明孟冬遣祭余俱省之

○賜朝鮮國弘治四年大統歷一百本

○都察院右都禦史屠滽以病乞辭職上命在任調理不準辭

○吏部覆奏左給事中韓鼎監察禦史陳金等所劾掌太常寺事禮部侍郎丁永中等及禁止傳乞升官者謂永中及南京大理寺卿吳道宏太僕寺少卿王祿浙江布政使吳繹思山西布政使金純河南按察使吳文元山西按察使楊徽實素招物議工部左侍郎陳政掌通政司事工部右侍郎謝宇南京戶部尙書黃紱工部尙書劉宣刑部右侍郎邊鏞左副都禦史李益巡撫河南右副都禦史錢鉞福建左布政使陳賓貴州按察使張廉猶或有一長可取近傳升軍器局副使尙禮等則請俱革退以塞斃源上命畱政祿宇紱宣鏞益鉞賓廉仍治事余俱致仕尙禮等姑已之

○升揚州府同知李紱山東徳州知州王縉俸二級仍畱治事各從巡撫都禦史薦也

○命以河東鹽課銀四萬兩充偏頭關軍餉○平樂府致仕知府李庭芝革職閒住以訪求孝穆皇太后宗支失實也

○兵部覆奏左給事中韓鼎監察禦史陳金等所劾成山伯王鏞左都督範瑾懦弱不職南寧伯毛文黷貨廢政事宜俯從但王鏞等年有衰彊任有繁簡請量爲裁處上命文帶俸閒住鏞瑾仍舊管事

○庚午賜周府陽江縣主並儀賓姚鏞凡城郡君並儀賓王珍陽曲王府諸城郡君並儀賓王鉞誥命冠服如制

○辛未敕湔除在京文武官員過名仍命法司移文於在外諸司

○升提督謄黃通政使司右通政魯鑑爲太僕寺卿

○壬申光祿寺少卿張禎叔丁憂服闋復除原職○授進士丘文瀚爲翰林院檢討侍益王講讀

○吏部左侍郎彭韶奏內臣在上左右人所畏憚今兵馬倉儲細大之事盡付其手凡有章奏無不先允而後議該部承行不復審處是失政體也至有毆人致死者竟不詰問獄成復宥無所忌憚是失利威也耗財妄費不惟不禁而又助之死者或給還葬銀存者或許蓋祠討地第宅服食踰制聲勢移人伏望陛下上法祖宗乾剛獨斷褒良善而親忠直遠佞媚而斥奢縱威福必由己出則萬世之永圖也但一日萬幾安能勞心周溥願執其要以禦之乞自今午朝無奏常事惟議急務如大升除大災異緊急錢糧緊關工程囚犯之類令各衙門先期具奏事由聖駕定日出禦左順門侍班守衛一如午朝之儀該會議者各官就於禦前公議如升除大臣明言某官堪任某官不堪任內閣輔臣亦同詳論可否議定輒行口奏取旨次日補本若該本衙門自行者亦就禦前逐一陳說若事大難急面議者聽各官博議於先候至朝時再議奏行仍乞溫顏俯詢曲折如此不惟世事日熟聖明耳目而羣臣髙下邪正亦自可見有事則行不分寒暑無事則止勿勞聖駕旣不廢午朝之故典又可率羣臣之興事則凡時政得失軍民利病自可以次第弛張矣下禮部覆奏謂祖宗設官分職凡軍馬錢糧禮制刑獄悉付所司朝廷惟攬其綱以責其成自今近侍人員凡有陳奏請求事務必須各付所司查奏定奪不必先允後下致令所司難於審處若午朝事儀則本部原奉敕旨各衙門如有機密重事許赴禦前具奏不必別爲議擬從之然午朝竟無請對政事者不過文具徒爲煩擾廢事故不久竟罷云

○命分守開原右參將劉祥與協守廣寧右參將崔勝兩易其任以祥在開原與分守太監藍瑩不協故也

○攺中都畱守司帶俸都指揮僉事施理署副畱守銓注金吾右衛帶俸指揮同知王佐於畱守司管事

○升錦衣衛指揮使季成爲都指揮僉事掌衛蔚州左衛帶俸都指揮僉事陳雲於錦衣衛管事成保母翊聖夫人子云先充延綏副總兵以劾罷至是自陳年力未衰夤緣復用遂有是命

○癸酉戶部覆議左給事中韓鼎禦史陳金等所言修省事一乞勿追蠲除諸稅一乞及時區畫邊餉一乞裁抑貴戚奏討莊田其言皆可行從之

○升鴻寺卿齊章爲太常寺卿

○匠官杜宏等四十人先以販寶石等罪爲科道所劾發邊遠充軍爲民或調衛至是復假托求復用兵部執不可上曰此曹造作奇巧多盜內府庫物又濫升官職罪宜死已從輕處治今復敢營求取用不許

○升湖廣布政司右參政雍泰江西左參政李蕙俱爲右布政使山西按察司副使熊翀平陽府知府樊瑩爲按察使泰浙江蕙山西翀本司瑩河南瑩之超擢從南京工部右侍郎黃孔昭薦也○命復前錦衣衛指揮僉事郭良職良故武定侯昌子以與族人爭襲侯爵革職閒住至是其母以貧乞恩特命復職

○甲戌升吏部郎中吳裕爲通政使司右通政提督謄黃南京尙寶司卿李應禎爲南京太僕寺少卿

○禮科給事中王綸奏近年問刑新例滋多人難遵守繼今請一據律令其律令所不載者奏請上裁如見行事例有可行之久遠者請令法司刪定頒示天下下三法司覆議謂律者百世之定法例者一時之權宜例所以輔律也人情變態不常事例輕重不一有情重律輕者𨿽徒流而發遣充軍有情輕律重者𨿽絞斬而準其收贖或初議從重後因民俗稍變而復議從輕或初議從輕後因人不知懼而復議從重沿革損益因時制宜難以盡革亦難刪定繼今凡有奏議刑獄條例者但令法司會議斟酌務上合律意下通民情然後條陳奏請上裁著爲事例從之

○命南京刑部右侍郎邊鏞太僕寺少卿王祿致仕以科道復劾其貪污奔競故也

○乙亥以歲暮祫祭遣駙馬都尉樊凱告太廟新寧伯譚祐告懿祖皇帝

○命失裏衛都指揮同知咬納之子察哈奴等二人各代父原職友帖衛指揮使額塞奇等十六人各升一級俱從其請也

○命銓注南京金吾前衛帶俸署都指揮僉事丁全於山東都司掌印

○丙子祫祭太廟

○遣太常寺官祭五祀之神

○遣旗手衛官祭旗纛之神○詔京官皂隸銀兩仍舊余兩京各衙門直堂並守門皂隸看倉看庫稱子等夫役每名止銀十兩各學膳夫每名止銀四兩此後各司府州縣假以水夫長角�羊門子科取銀兩者事發以贓論先是天變詔求直言而吏部左侍郎彭韶舉此上對故也

○是歲天下戶九百五十萬三千八百九十戶口五千三十萬七千八百四十三口田地八百二十五萬四千八百八十一頃田賦米一千九百八十四萬八千九百九十四石三斗三升九合麥七百九十九萬五千三百七十六石九鬥六合二勺絲三萬六千七百零五斤七兩五錢綿二百六十五萬二千九百四十六斤五兩三錢絹一十七萬八千六百九十七匹三尺四寸五分布一百一十五萬一千七百七十九匹三丈二寸三分綿花二十三萬一千二百斤艸三千三百八十六萬三千五百包束戶口鈔八千八百四十二萬六千九百八十二貫雜課鈔共七千三百九十二萬六百一十九貫折米一千四百七十二石鹽課二百四萬九千八引折米五千七百八十七石四斗折布二萬一千七百九十五匹茶課八萬九千斤屯田二十八萬九千四百八十一頃九畝子粒二百九十三萬六千七十石金銀課共八萬一千二百七十兩水銀二百二十九斤朱砂四十六斤八兩儧運糧四百萬石各處運納米麥共一千五百二萬一千五十五石四鬥一合三勺四抄五撮七粟六粒減免稅糧八百九十三萬三千五百六十八百四斗三升艸八百九十三萬二千七百五十束

大明孝宗敬皇帝實錄卷之四十六終

明孝宗敬皇帝實錄卷之四十七

弘治四年正月戊寅朔正旦節遣駙馬都尉蔡震周景分祭長陵獻陵景陵裕陵茂陵

○遣儀賓楊淳祭景皇帝陵寢

○遣內官祭恭讓章皇后陵寢

○上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮太皇太后皇太后皇后俱免命婦朝賀

○己卯文武羣臣朝親王於奉天門東廊

○庚辰宣宗章皇帝忌辰上祭奉先殿遣駙馬都尉馬誠祭景陵

○壬午孟春享太廟

○遣內官祭司戶之神

○癸未賜晉府世孫表榮庶第二子名曰知烊秦府輔國將軍誠洺第二子曰秉柶庶人公鉌嫡子曰誠淓楚府奉國將軍榮淙庶第二子曰顯榱庶第三子曰顯木�曁榮瀳嫡第四子曰顯櫪庶第五子曰顯棲宣寧王府輔國將軍成鉞嫡長子曰聰澬陽曲王府鎭國將軍鐘金�屚第八子曰奇洺

○以修省免賜上元節假

○乙酉以大祀天地上禦奉天殿誓戒文武羣臣致齋三日

○升巡撫山西都察院右僉都禦史翟瑄爲右副都禦史理院事

○升南京兵部左侍郎鄭時爲南京刑部尙書巡撫順天等府都察院右副都禦史徐懷爲南京刑部右侍郎南京光祿寺卿章格爲南京大理寺卿

○兵部言迆北小王子比遣使來貢至大同守臣以其番書非眞不許入關續差正副使千五百人易眞書復來仍乞朝廷與彼通使又言彼國有盜吾邊馬者其盜已得今以馬還意亦可嘉請候彼使還賜敕嘉其誠意並示以不可遣使往彼之故使虜酋愈知感慕其奏乞比舊加賜表裏並貨買弓鍋鞍子織金膝襕之類宜令禮部查例覆請上從其議命五百人入京余畱於關以俟給賞

○戊子慶府安化王秩炵薨王靖王之子母夫人劉氏永樂十三年生十九年冊封至是薨年七十七訃聞輟朝一日賜祭葬如制謚曰忠懿

○己丑大祀天地於南郊上還宮謁太皇太后皇太后出禦奉天殿文武羣臣行慶成禮

○朝鮮國王李娎遣陪臣禮曹參判李陸並僉知中樞府事安瑚等貢方物朝賀賜宴並衣服彩叚等物有差

○辛卯以修省免慶成宴賜分獻陪祀及該宴官胙

○調巡撫河南都察院右副都禦史錢鉞爲南京光祿寺卿以科道交劾其奔競也

○四川茂州地震有聲

○壬辰上元節免宴

○內閣制敕房書辦吏部員外郎馬紹榮九年考滿升山東布政司左參議順天府帶俸仍舊辦事

○致仕刑部左侍郎曾翚卒翚字時升江西泰和縣人宣徳八年進士授刑部主事遷員外郎郎中景泰元年升廣西右參政承檄核大獄有殺人者致黃金數十斤峻拒之因具獄尋攺河南天順五年升山東右布政使戚畹欲奪民田部使者方依違翚極言不可乃已成化元年轉河南左布政使時荊襄盜起豫峙銀粟以備犒餉官軍賴之四年召爲刑部左侍郎仍給從二品俸六年巡視浙江考察官吏首去布政使張淸人頗爲之不平九年乞致仕去上登極以詔例進階資善大夫至是卒於家賜祭葬如例翚性質實歷官四十餘年勤愼不渝所在共職同列心師事之晚節家居不入城府歿之日家無贏貲鄕人髙之

○甲午英宗睿皇帝忌辰上祭奉先殿遣駙馬都尉周景祭裕陵

○升兵部郎中李鑑爲太僕寺少卿

○升提督松潘等處軍務都察院右副都禦史童軒爲南京吏部右侍郎巡撫雲南右副都禦史王詔爲南京兵部右侍郎

○工部右侍郎楊理卒理字貫之直隸山陽縣人成化二年進士選授刑科給事中進都給事中擢鴻臚寺左少卿攺大理寺左寺丞歷左右少卿進都察院右副都禦史巡撫河南召爲工部右侍郎理爲人謙厚和易與物無忤初爲給事中鮮所建白在大理按晉趙二王府獄務從寬恕在河南值歲饑河復決於汴民心恟懼眾議徙省避之理增築堤堰湖廣饑民流入永寧盧氏者甚眾理議發官帑賑之比敕至果與議合民以租田詐爲閒地投獻諸王府槪爲陳乞理申禁之然分剖繁劇非其所長爲巡按禦史所制在工部未久病卒朝廷遣官諭祭並賜葬如例錄其子一人爲國子生

○乙未戶部尙書李敏乞歸養疾上曰古者人君之待臣下病則予告至大臣又命醫賜藥恩禮尢厚蓋以君臣一體其情有不容己者卿今有疾宜在任調理不必求去太醫院卽遣醫往視之

○工部左侍郎潘禮乞致仕不允○賜慶成王府奉國將軍奇氵�窄奇潫奇溎奇灝鎭國中尉表梮陽曲王府輔國將軍奇茫奇渺奇浣奇準誥命冠服如制

○巡撫宣府都禦史楊謐等奏近擬山東河南等處歲輸戶口食鹽錢鈔於宣府準給官軍折色俸糧緣邊方錢鈔不行軍士不蒙實惠乞自今通折以銀每錢七文折銀一分鈔一貫折銀三釐下戶部議覆奏從之

○海西兀者等衛及建州右衛野人女直都督等官察安察等建州等衛野人女直都指揮柳失等來朝貢貂皮馬匹賜宴並彩叚衣服等物有差

○鎭守貴州前軍都督府都督僉事彭倫以老疾辭解戎務許之

○太僕寺少卿彭禮奏順天府東北州縣人民與邊關軍士雜處軍士馬死懼告官責罰多私買民間寄養馬毛色相類者償之號爲冷補官司莫能辧詰京營官軍亦有此獘今後民馬宜令照舊印左至給付官軍則加印於其右其京營及邊關官軍見在馬匹皆如例印右以便審詰民間寄養官馬之損失者已奉詔減價責限追徵漸次完復近日順天府又以早奏請寬免下戶用是人皆冀幸苟免舊負遂難追補今後凡有建言馬政者宜悉下兵部議處庶事體歸一而所司亦易於舉職矣從之

○巡撫大同右僉都禦史許進與分守太監石巖不相能各訐奏諸不法事命禮科給事中袁達刑部郎中韓紹宗往勘巖奏達等比進乃攺命都察院左僉都禦史李介大理寺左少卿楊澄錦衣衛指揮使季成往介等具﹤鋶﹣釒﹥其實巖以多支馬價扣官糧償私債召還京進奏事亦有不實調外任爲兗州府知府

○丙申以水災免遼東三萬等衛弘治三年屯糧有差

○賜岐王祐棆永淸縣信安鎭地五百七十五頃

○巡撫遼東都禦史徐貫言遼東去歲被災開原尢甚今春夏之交愈加艱窘請運沈陽衛預備倉糧五千石遼陽定遼左等衛預備倉糧二萬石輸之開原以備賑濟鐵嶺泛河懿路等處亦發倉賑之仍請減價糶遼陽海州等處預備倉糧三萬石以紓目前之急候歲稔糴補上命如議行之

○命神策衛帶俸指揮使於宣守備黃花鎭以都指揮體統行事

○巡按貴州監察禦史汪律言貴州學校以雲南提學僉事兼領地遠不能徧歷請攺命貴州兵備副使帶管禮部覆奏從之

○命前軍都督府致仕署都督僉事嶽嵩之子經代原職爲延安衛指揮僉事

○丁酉興王行親迎禮

○南京吏科給事中邵諴等陳謹天戒三事一曰省聖躬謂視朝之後乞禦便殿延接大臣講求治理勿使羣小有壞政之漸仍屏絕珍異裁省冗費公平刑罰以回天意一曰明黜陟謂工部左侍郎陳政太僕寺少卿王祿皆奔競無恥南京戶部尙書黃紱大理寺卿吳道宏老懦廢事禮部右侍郎徐瓊鴻臚寺卿張達淸譽不聞左副都禦史李益粗鄙無能左通政鄭紀不協士論乞行罷黜其在外若布政使張敷華劉大夏秦民悅婁謙徐恪按察使魏富參政李蕙副使羅璟林俊俱存心淸謹制行公勤乞加擢用一曰廣言路謂近日以來進言者或因一字之誤致令受罰或因一人之事致相詰辯使人有所聞而不敢言有所言而不敢盡似非設官初意乞於進言之臣特加詳察苟有可取卽賜施行或有過當亦宜曲賜優容以廣忠諫之路上曰陳政等已有旨處置徐瓊張達仍畱治事李益令吏部看詳以聞余所言下所司知之

○代府靈丘王成鈠奏各邊巡撫都禦史有諳練邊務威惠著聞者乞勿攺調取用或加秩增祿令其久任以保障軍民吏部覆奏謂在京三品以上官多於巡撫官內簡用若邊方者俱令久任則所用止於腹裏巡撫資序失宜亦非均勞之義其言難行從之

○以旱災免狹西西安等府及西安左等衛弘治三年秋糧子粒有差

○夜月犯氐宿東南星

○戊戌升南京戶部郎中黃鉞爲南京尙寶司卿

○舊例中都畱守司及各都司衛所京操官軍沿途關給口糧至是有以冒支抵罪者山東巡撫都禦史錢鉞請停給以杜姦獘從之

○己亥升江西左布政使秦民悅貴州左布政使張誥湖廣左布政使張敷華河南左布政使徐恪俱爲都察院右副都禦史民悅整飭薊州等處兵備兼巡撫順天等府誥巡撫雲南敷華提督鴈門等關兼巡撫山西恪巡撫河南

○庚子升湖廣布政司右布政使劉喬江西右布政使張琳河南右布政使張岫俱爲本司左布政使

○命於兩廣開中廣東及海北二鹽課提舉司鹽二十五萬引以備賑濟廣東十五萬引廣西十萬引從總督都禦史秦紘奏也

○命韓府樂平王徵錏歲祿一千石本色七百石折色三百石

○大醫院院使施欽等奏醫士醫生補役充役者乞通免考試禮部覆議欽等多收冒籍庸流歲糜餼廩恐積獘敗露欲圖苟免請論以法上曰施欽等偏徇己私朦朧奏瀆法當推究姑宥之

○辛丑南京國子監祭酒謝鐸言六事一曰擇師儒謂願求道徳之士如唐之韓愈宋之楊時者以爲太學師又必得廉靜恬退嚴重剛方之士爲各布政司提學憲臣庶無負教化之實二曰愼科貢謂今之所謂科舉者𨿽可得豪傑之士亦間有虛浮躁競之風其所習多俗儒纂錄支言長語不知經史大義乞一切禁絕今之所謂歲貢者𨿽稍勝輸粟之徒亦多因循姑息之獘其補廩或以家貧久次乞憐而得宜痛加裁革庶幾升於國學皆可任用三曰正祀典謂孔廟未從祀者若龜山先生楊時乃伊洛正傳息邪放淫以承孟氏宜進已從祀者若臨川郡公吳澄受宋之恩如此其久歷元之官如彼其榮迹其所爲魯不及洛邑之頑民宜黜乞升時以上祔宋諸賢之位斥澄以下從莽大夫之列則於世教不爲無補四曰廣載籍謂本監書板舊多藏貯散在天下未免有遺乞敕各布政司凡系經史書板盡送南京國子監以復國學儲書之舊免有司贈饋之勞五曰復會饌謂宜修饌堂以便往來造器皿以供日用六曰均撥歷謂科貢及納粟監生以名數多寡爲撥歷之差今科貢多而納粟少十分中乞以六七分屬科貢三四分屬納粟庶得變通之義下禮部覆議謂鐸所奏深切時獘俱可行但欲黜吳澄升楊時從祀前此己屢有陳奏且難別議從之

○賜秦府保安王誠潢五經四書集注各一部從其請也

○壬寅南京監察禦史金章等言四事一正君心欲乞遠邪佞獎直言戒宴樂節用度達壅蔽謹刑辟遠法古人攺過不吝事果有害於義者𨿽成命已下亦當中止庶人事修而天意得一節財用謂近年以來宴賜頗多以致光祿告乏催辦四出且四方水旱相仍徵科逼迫聚而爲盜者不可勝數乞省不經之費節常貢之資以厚民生備邊警一開言路欲乞退朝之後卽禦便殿令內閣學士六卿都禦史及科道等官俱在侍從凡天下奏章兵食大務及重刑大獄前一日集議停當次日面陳可否親賜裁決庶幽枉必達物無遁情一黜曠職乞黜罷南京守備南寧伯毛文兵部尙書張鎣禮部尙書黎淳戶部尙書黃紱刑部右侍郎邊鏞都察院左副都禦史李益應天府尹秦崇國子監祭酒鄭紀上曰章內所言多已行事黃紱等亦有旨畱張鎣仍畱治事黎淳果有疾許自陳李益秦崇該部看詳以聞

○癸卯升雲南布政司右參政劉元狹西左參政韓邦問福建右參政王範河南右參政王宗彜俱爲右布政使元貴州邦問江西範湖廣宗彜河南

○巡撫順天等府都禦史徐懷應詔言六事一﹤鋶﹣釒﹥通人才以資任用乞行各處提學官考選該貢生員文理通順者照例起送不必專論年資二革除宿獘以淸吏役乞行各處撫按官遇有吏缺照舊考選農民不許奏開納銀納米事例三分豁陪糧以蘇民困乞將匠屬固安等縣水沖沙壓地土該徵糧艸量與分豁四申明條例以淸軍政乞將各處見淸挨無名籍軍役曾經三次回報者查勘開豁五量定賞罰以捕盜賊今後不系應捕官員擒獲彊盜二名以上者奏請升擢妄拿指攀等項宜從重治六嚴禁軍器以防姦究各處軍民近來多有私造應禁軍器者宜申明禁約命所司知之○兵部尙書馬文升丁繼母憂上令奔喪還葬畢卽回任文升以終制請上曰卿受軍務重托今邊境有事豈宜終制其馳驛去限三月卽回任

○命中都畱守司正畱守劉斌之子璽代原職指揮使銓注湖廣衡州衛

○甲辰戶部尙書李敏再以疾乞歸上曰卿練達老成正隆委任今奏病勢日危情詞懇切準歸調理其給驛去有司月給米二石歲撥夫四人應役病愈起用

○以旱災免山西太原等府及太原左等衛弘治三年秋糧子粒有差

○命考郎兀衛都督同知撒哈良男斡羅脫等各襲父職冗者衛指揮使阿都赤等以授職年深各升一級

○命戶部左侍郎葉淇之孫木爲國子監生從其請也

明孝宗敬皇帝實錄卷之四十八

弘治四年二月丁未朔釋奠先師孔子遣少傅兼太子太師吏部尙書謹身殿大學士劉吉行禮

○給徳府濟寧王祐木�尋祿米歲二千石本色折色中半兼支

○戊申祭太社太稷

○遣順天府官祭先農之神

○巡按狹西監察禦史李興言狹西自去歲六月以來山崩地震大旱早霜冬雷星變凡在臣僚皆當修省而巡撫巡按官尢宜身任其責不宜諉諸天數因自劾巡按無狀且劾巡撫都禦史蕭禎不卹民窮忽略邊務及妄舉按察使婁謙並擅用官錢等事乞別選剛方忠勤之士代之命下其奏於所司○己酉南京給事中邵諴等劾奏南京都察院左副都禦史李益次當奉表入賀萬壽聖節托疾不行請治以罪南京監察禦史金章等復言益粗暴凡庸畏權勢則曲意奉承懼刁挾則屈法遷就並劾應天府府尹秦崇用刑慘酷民間有鬼見愁之謠並乞黜之吏部覆奏言二人事情虛實未可知請量爲裁處命俱存畱治事

○升戶部郎中陳瑗慶陽府知府黃傑俱爲布政司左參政河南左參議朱瑄兵科都給事中劉聰廉州府知府劉烜貴州右參議吳瓌俱爲右參政瑗江西傑狹西瑄河南聰湖廣烜福建瓌雲南

○升監察禦史陳金爲山西按察司副使

○六科十三道交章言蔚州左衛帶俸都指揮僉事陳雲先充延綏副總兵經科道彈劾幸而漏网後多官會議以云年力向衰奏取別用近又妄自陳乞攺錦衣衛管事命下之日物議沸騰乞執治其罪以爲奔競無恥者之戒況錦衣衛乃近侍衙門堂上官有缺宜如舊例令兵部從公推舉上曰云業已攺用姑置之今後錦衣衛堂上官有缺令兵部從公推舉如例

○命雲南都司都指揮僉事方璽提督屯田雲南左衛指揮使馬鉉分守迆西地方從鎭守太監覃平等請也

○內官監奏修沙河橋乞撥官軍二萬五千人益以長陵等五衛夫力庶幾工得速成工部尙書賈俊等覆奏四方災變日聞乾象示警況見營大廟後殿修橋之役難於並舉請俟歲丰別議從之

○庚戌賜遼府鎭國將軍恩金�敕嫡第二子名曰寵淮沈府陵川王嫡第三子曰勛涗楚府鎭國將軍均錭嫡第三子曰榮澗庶第四子曰榮遊樂昌王府鎭國將軍聰淖嫡長子曰俊枝

○四川雜谷安撫司遣剌麻番僧頭目郎哈僧吉等並狹西外夷車陸哈古哈籠等族番人火竹等各貢氆氌盔甲馬匹等物賜衣服彩叚鈔錠有差

○狹西刷捲監察禦史祁司員劾奏左布政使梁璟副使餘金僉事李茂潘盛李旻卷宗錯誤都察院擬當罰俸有差時梁璟已升都察院右副都禦史及李茂致仕餘金潘盛李旻皆以丁憂去行所在諸司治之詔李茂免問余悉從所擬

○是日午刻日生交暈及左右珥色赤黃時白虹彌天日下復生戟气

○辛亥都察院右都禦史屠滽再以疾乞休致上曰卿年未老才識有爲未可遽求休致旣有疾給驛暫回調理俟平復卽起用

○都察院左僉都禦史李介以母喪去任

○升山東按察司按察使侯恂爲都察院右僉都禦史巡撫大同

○命故工部右侍郎楊理之子磐爲國子監生從其請也

○吏部左侍郎彭韶言文武之職𨿽殊名器之重則一今軍官日眾俸支不給設法救之猶恐無策豈可開濫授之門恣之轉令盛乎比多有無功之人夤緣請謁授以千百戶等官甚至有乞恩承襲都指揮者不特武職文職亦有之或以修城微勞而升匠官或以傳奉罷革而遷良醫又有中書考滿超升三級伏望陛下重視名器愛惜廩祿勿謂小官爲可與勿謂雜流爲無害嚴加杜絕痛與釐正庶幾少救其獘上曰爵位名器國家所重誠不宜太濫今爾所言朕已知之矣

○壬子升工部郎中顧餘慶戶部員外郎洪漢俱爲布政司左參議戶部郎中陳奐爲右參議狹西按察司僉事馬中錫爲副使監察禦史劉鳳翔大理寺左寺副張琳刑部主事富玹俱爲僉事餘慶河南漢雲南奐貴州中錫本司鳳翔山西琳狹西玹湖廣

○以營建太廟後殿遣保國公朱永工部尙書賈俊董其役

○分守獨石馬營等處左參將都指揮僉事繩律擅罰所屬紙價銀修龍門衛學本衛指揮張昇等實爲奉行守備獨石堡都指揮同知髙鉞役占軍余科斂財物巡按監察禦史並奏其事上曰繩律違例科罰宜治罪姑宥之仍罰俸兩月餘皆逮問

○昏刻月與木星相犯夜月犯六諸王西第一星

○是日南京見老人星見丁位色赤黃

○癸丑命貴州都司都指揮使李縉之子勛代原職貴州前衛指揮使

○乙卯先是海西野兒定何衛都指揮使加忽赤貢海靑因援考郎兀衛都指揮阿古哈例乞升都督兵部議奏阿古哈升職系一時特恩不可援以爲例加忽赤止宜加賞從之

○丁巳初番僧旣逐去止畱乳奴班丹等十五人後多潛住京師轉相招引齋醮復興糜費漸廣六科十三道再劾下禮部會議請如前旨逐之得旨齋醮此後俱減省番僧畱一百八十二人余悉遣之

○戊午工科都給事中王珩丁憂服闋復除原職

○禮部火

○己未壽寧伯張巒請給勛號並誥券吏部尙書王恕言昔錢太后正位中宮五十年錢承宗始封伯皇后正位中宮才三年巒卽蒙恩封伯今又急有此請恐人情驚愕有累聖徳乞遲數年以息人言上不從命巒應得誥券封號照王源例與之授推誠宣力武臣榮祿大夫柱國壽寧伯食祿一千石子孫世襲免本身雜犯二死子一死○遣戶部右侍郎吳原祭太倉之神

○遣順天府官祭宋丞相文天祥

○庚申命光祿寺停止日支修理王府內外官匠酒飯從本寺卿胡恭請也

○辛酉吉王見浚奏往年乞賜湘潭縣河泊所折收歲課俱長沙府轉解欲乞本府差人自收下戶部議如王所請則所差人必於折納之外加倍徵斂紛擾益甚況年饑民貧宜仍舊便從之

○調狹西按察司副使王玹於湖廣以環慶兵備裁革也

○升協守貴州右參將都指揮同知王道爲署都督僉事鎭守貴州兼提督淸平等衛

○命懷柔伯施鑑南京協同守備

○初周府鄢陵安僖王宮人姚氏與其子鎭國將軍同釳同居後同釳卒安僖王亦薨鎭國將軍同金�妥封爲鄢陵王數侵奪其產業復欲侵鎭國將軍同鈕第宅同鈕懼亦以姚氏莊田獻之姚氏奏之同金�妥亦奏姚氏孫輔國將軍安泏違法諸事下河南鎭守巡撫巡按官會勘同金�妥詞皆虛而姚氏亦間有不實至是都察院覆奏以同金�妥不能撫卹幼孤有傷骨肉同鈕妄將他人產業投進致起爭端俱違祖訓而姚氏詞亦有不實詔皆宥不治仍降敕同金�妥同鈕切責之

○壬戌駙馬都尉蔡震請賜其故父東城兵馬副指揮誠及母王氏封贈敕命許之

○固安郡主卒主景皇帝之女母后汪氏成化二年下嫁儀賓王憲至是卒命禮部議葬祭禮義禮部主郡主葬祭宜視嘉祥公主例從之於是命司禮監官董喪事祭葬恩典悉從厚但免報訃諸王府

○癸亥實授南京都察院理刑知縣行人等官馬炳然周津萬祥劉琬王和陳銓郭珠周昂爲南京監察禦史炳然福建道津河南道祥狹西道琬和貴州道銓狹西道珠昂山西道

○寧府庶人奠坳妻詹氏有罪賜死以通於奠坳妹婿馬淳也

○甲子光祿寺少卿張禎叔言狹西楡林寧夏等邊場馬艸陳積日至浥爛請如薊州例給與官軍每榖艸一束準料三升秋靑艸一束準料一升從之

○兵部左侍郎呂雯等以選官簿誤寫官員籍貫及漏寫衛所自劾請罪上命堂上官姑宥之該司郎中徐源等各罰俸兩月

○命廣東廣州右衛指揮同知夏綱指揮僉事張禎松潘衛充軍先是增城縣賊流劫鄕堡鎭守官委綱禎領軍於流溪李田埔駐札截捕爲賊所破軍士死者二十餘人至是鎭巡等官奏當綱禎充軍則律無正條擬贖杖還職則情浮於罪乞敕兵部從重查處兵部覆議綱禎以畏愞取敗死傷頗多擬當充軍𨿽律無正條而原情實當況今廣東後山彊賊猖獗正宜重懲以勵有功詔特從之

○乙丑景皇帝忌辰遣儀賓周鉞祭陵寢

○升戶部左侍郎葉淇爲本部尙書刑部左侍郎白昂爲都察院右都禦史巡撫遼東右副都禦史徐貫爲工部右侍郎

○迆北伯顏猛可王並瓦剌太師火兒忽力遣使臣努力等來貢賜宴並彩叚衣服等物有差仍回賜其王及太師以下彩叚衣服等物如例其存畱大同夷使賞賜兵部差官往彼給之

○夜月犯房宿北第二星

○丙寅淸明節遣駙馬都尉蔡震齊世美分祭長陵獻陵景陵裕陵茂陵文武衙門各分官陪祭

○遣儀賓周鉞鉞祭景皇帝陵寢

○遣內官祭恭讓章皇后陵寢

○丁卯代府宣寧王仕�亡口月��薨王靖莊王之子母妃趙氏天順五年生成化八年冊封至是薨訃聞輟朝一日賜祭葬如制謚曰和僖

○戊辰浙江按察司按察使於大節乞致仕許之○己巳敕刑部都察院大理寺曰朕惟刑以輔治用之貴得其平刑平則善有所勸惡有所懲而人心服天道和不平則不足以勸善懲惡而人心不服天道乖災變之來誠有不能免焉曩因天道示異曾敕天下諸司審錄重囚發遣過情可矜疑及準辧者奚翅十數百人𨿽曰勿拘成案原問官亦不坐罪此特廣仁愛之意欲全民命爾其間實有訊鞫不眞而失入可罪者然亦有無可矜疑而彊爲出脫者要之皆非大中至正之道玆當萬物發生之時朕體天地好生之徳以爲刑者民命所系與其寬之於終孰若謹之於始故特戒敕爾等各加敬愼仍行南京三法司及天下大小問刑衙門今後問刑之際務必存心以仁恕持法以公平察辭辧色詳審其情罪所當重者重之以懲惡毋務姑息而不顧縱惡長姦之非罪所當輕者輕之以宥過毋事苛刻而致有抑鬱稱冤之嘆其或證驗無憑情隱難明者尢當加意推究毋或傳致於一時而冀不坐罪於他日如此庶不背古聖人欽卹之訓而於朕刑期無刑之治亦有裨益焉爾等其欽承之毋忽故諭

○致仕太子少保禮部尙書周洪謨卒洪謨字堯弼四川長寧縣人正統十年進士及第授翰林院編修景泰三年選爲東宮官升左春坊左贊善仍兼編修修寰宇通誌成升侍讀仍兼贊善天順二年攺南京翰林院署院事八年召修英宗實錄時戎珙蠻入寇上備禦方略多見采納成化元年以秩滿升侍讀學士尋升南京國子監祭酒日與諸生講說經義母喪服闋攺國子監祭酒嘗奏孔子冕十二旒衣十二章惟舞佾籩豆不稱於是命加舞佾爲八籩豆爲十二孔廟純用天子禮樂自此始十二年升禮部右侍郎轉左侍郎上﹤鋶﹣釒﹥請造璇璣玉衡憲宗卽命洪謨範自制眾謂必不可成旬日間乃制成以進賜賚有加十七年升本部尙書隨事建明多所裨益加太子少保乞致仕許之至是卒年七十二謚文安賜祭葬如例洪謨矜莊寡合博覽彊記著疑辯錄其所論述多出新意爲文亦富贍尢善談兵論事每執己見鮮適於用云

○升建州衛都指揮僉事釋家保等十六員各一級以授職年深且從其陳乞也

○南京監察禦史李端澄等劾奏司禮監太監蕭敬柔佞機巧屢被彈劾罷黜未幾復蒙召用未及浹旬妖星適見乞將本官仍置閒散以消天變不允○庚午先是致仕太子少保禮部尙書周洪謨上安中國定四夷十事其安中國者三一積民食謂國家舊有預備倉以積榖但有司率爲文具宜立定規通行天下凡積粟以一萬石爲率遇大丰年官積榖十之三中丰年十之二下丰年十之一積之之久十里小縣可至十萬石百里大縣可至百萬石凡府州縣官考滿以積榖盈欠爲殿最不幸而遇災驗口賑給凶年旣散候大丰年悉令還官不取息中丰年還三之二下丰年三之一凡民所還及官所積須使滿小縣十萬大縣百萬之數則有備而無患矣一撫流民謂西漢時召信臣守南陽流民自附八萬餘口東晉時雍州舊在狹西西安府因流民來聚襄陽乃僑置南雍州於襄水之側松滋縣舊在直隸廬州府因流民來聚荊州乃僑置松滋縣於荊江之南其後南雍遂並於襄陽松滋遂隸於荊州此往事之可法者也成化七年從檢討張寬之奏流民聚此處者械歸故里適值溽暑因饑渴而死妻女被掠瘟疫盛行船夫遞解者懼其相染故覆舟於江後令都禦史原傑招撫計死者九十餘萬人故當時四川狹西地震五百餘次災傷徧於天下此今事之宜鑑者也今宜著令流民與各郡縣相鄰者仿召信臣故事聽其附籍仍復九年待其安定然後徵之遠而不可附籍者仿晉南雍州松滋縣故事設州縣置官吏編里甲建庠序以治教之今流民在在有之四川湖廣尢多凡流民所在宜令附籍量爲賑給寬徭省刑承絕戶田地者使納其糧刀耕火種者免之則流民卽良民矣一弭彊寇謂東漢時廣陵賊張嬰寇揚徐太守張綱單車造嬰壘申示國恩嬰卽降今彊寇時常有之謂宜先令人以張嬰故事備錄本末開諭招撫如其聽從散歸農畝否則徵剿未晚也其禦四夷者七一備胡虜謂東漢大將軍耿恭爲匈奴所圍恭遣人持藥矢射之其肉如沸而死今西一一帶守邊者俱宜用藥矢或用之弩箭邊箭神臂弓但賊近邊墻卽斃其馬則敵人畏懼永不敢窺伺邊境矣一剿廣寇謂漢順帝時日南象林蠻反乃募蠻夷使自相攻嶺外悉平唐明皇時西原蠻黃乾耀等叛詔募環古酋領方子彈甘令輝等討之遂斬乾耀今廣西左右兩江知府土兵不下四五千萬若夷人出沒不調中國軍馬止募土兵徵剿轉輸金帛以資糧餉如通把事有功者升爲官帶通把事又有功許子孫世襲又有功升爲隨司長官又有功許子孫世襲若土官知縣有功升知州知州升知府知府升宣慰又累有功則歷升而上以至都指揮都督則人皆盡心無不可破之賊矣一徵剿西南夷及吐蕃謂漢昭帝時西南夷姑繒葉楡殺藍州太守乃召鉤町侯亡波擊之唐徳宗時吐蕃入寇乃召南異牟尋擊之今貴州苗賊卽古西南夷如其出沒則調貴州四川各宣慰司土兵以徵之松潘番人卽古之吐蕃山路極險百姓運糧常被夷人搶劫此四川之大害也乞將松潘官軍畱一半守衛移一半於山麓之下庶省一半運糧之苦仍召松潘所轄四宣撫司長官與之約能剿捕羗夷者升賞皆出常格則四川大害可去矣一徵剿雲南邊境謂雲南老撾等處其地瘴气甚毒進者必死若不得已而徵之必須調各處土兵資以饋餉約以升賞如唐之調雲南異牟尋以徵吐蕃遠在境外尙成大功況近在雲南者也一經制雲南境外地方謂雲南臨安縣南有野人一區內不屬雲南外不屬交阯宜善諭其酋長與之建立衙門使自推寨主堪任知府等官者奏請定奪止許三年貢馬免其一應差發則內可以屏障雲南外可以捍蔽交阯一經制湖廣溪峒諸蠻謂宋太祖時辰州夷人秦再雄武略勇健擢辰州剌史終太祖世邊境無患今辰州苗賊地方宜因克平之後如宋太祖故事使各洞酋長自擇某溪峒可立宣撫長官司並土官知府等官則可使如宋之無邊患矣一經制四川都掌大壩謂太祖髙皇帝經制雲南貴州及四夷邊境設立土官宣慰宣撫知府知州知縣等官獨廣西蠻蜑縣分湖廣苗蠻溪峒四川都掌大壩三處未盡設立所以三處每有夷人出沒之患乞如祖宗成憲設立土官爲便至是﹤鋶﹣釒﹥聞上命所司議處時洪謨已卒於家矣

○內府寶鈔司言本司歲造供用艸紙七十二萬張該部每季止撥輪班匠十二名不足供役請量增其數工部覆奏各處匠役其初爲一年或二年一班後乃定爲四年一班其中又有南部上工及造船炒鐵運筏與夫修建王府之役間亦有徵價免役者以是當班之數日減於前而內外監局並諸司應用之數皆前此酌量奏擬已爲定例不宜紛更從之

○烏思藏番僧麥南三竹桑節答兒冒稱輔教王所遣使來京朝貢禮部議奏自河州至京師毋慮數千里麥南三竹等不由驛遞傳送沿途關隘何以得過是必有中國人與之交通乞下法司根究其情從之

○辛未戶部尙書李敏卒敏字公勉景泰五年進士授監察禦史明習律法有時名成化初升浙江按察使尋以憂去服闋攺湖廣轉山西布政使升都察院左副都禦史巡撫大同進兵部右侍郎已而臥病爲言者所論遂乞歸久之起爲右副都禦史巡撫保定等府攺總督漕運尋召爲戶部尙書遇事能爲有貴戚怙勢者乞畿內入官隙地爲莊田上業已許之以敏執奏而止其餘建白亦多中事理縉紳乃更稱之復以疾乞歸特命官屬一人護行卒於內黃年六十七訃聞贈太子少保謚恭靖賜祭葬如例敏爲人謹厚明達喜怒不畱於中與人交久而稱篤故人樂親之嘗卽縣南紫雲山建書院儲書於中以教鄕人鄕人至今徳焉

○南京監察禦史胡海等言比者兵部尙書張鎣奏查南京各衛牧馬艸場悉令還官南京各衛馬少原額艸場數多若盡畱爲空閒之區不惟遺棄地利抑且無益馬政宜先盡各衛馬數多寡量畱牧放其餘俱佃與原種軍民照畝徵科以備買馬之費俟各衛馬多之日仍將艸場還官牧馬爲便兵部覆奏從之

○壬申太僕寺少卿李鑑卒鑑河內人成化五年進士授兵部武庫司主事升員外郎郎中至太僕寺少卿僅三月而卒武庫職出納諸司柴薪皂隸銀或有利其奇贏者鑑一無所私爲大司馬諸公所器重其少卿之擢亦諸公薦之云

○內府供用庫新收幼匠三百名每人月給米五斗

○刑科給事中韓祐以災異陳十事一曰親君子謂如有大政事乞召內閣府部大臣翰林文學之士面議可否然後批答一曰重守令謂選擇舉人使爲州縣正官其歲貢應例等監生有學問優長年貌未衰者寧使爲府佐勿爲州正寧使爲州佐勿爲縣正一曰卹民患謂乞敕天下有司衛所各設預備倉糧以備凶歉凡收貯及賑濟務在核實不許虛應故事一曰息訟端謂凡一應本狀宜務簡易明白不許虛詞誣告以瀆聖聰一曰平刑獄謂乞敕法司及問刑衙門凡彊盜人命等情鞫訊之初毋拘於原詞毋拘於參語務盡心審察使罰不濫施刑不輕貸一曰備兵荒謂宜訓練壯勇以修武備預爲蓄積以實倉廩一曰優將士謂乞敕各邊鎭巡官員凡備禦官軍被賊虜掠不多及輕敵被傷者宜量免提問使各以功贖罪一曰定條例謂乞將自成化元年以後見行事例斟酌輕重取其有補於法律所不及者去繁從簡分爲六目與大明律並行使天下臣民永爲遵守一曰黜無益謂乞將天下儒學廩增額外附學生員嚴加考選止畱學有進益者如本學廩增之數以備補缺其餘悉皆罷黜各府州縣僧遒審其戒行淸謹者照額存畱其餘不分有無度牒悉令照例還俗一曰修庶政謂方今災異疊見於各處而修省止行於朝廷臣竊以爲災異所見之方正百職所當修省之地乞敕各處鎭巡等官痛加修省則庶政無不修舉矣命所司知之

○癸酉命羽林前衛帶俸都指揮僉事談廣之侄景代原職指揮使

○中都畱守司都指揮僉事徐賢山東都司都指揮僉事楊銘以所部秋班京操官軍不到下刑部逮問俱贖杖還職

○甲戌賜晉府鎭國將軍奇泿輔國將軍奇汀代府輔國將軍成鋼成鍶誥命冠服如制

○乙亥命巡撫貴州都察院右僉都禦史張文昭本院視事

○升戶部右侍郎劉璋刑部右侍郎閔圭俱爲本部左侍郎巡撫保定等府都察院右僉都禦史張鼎爲戶部右侍郎撫治鄖陽右副都禦史戴珊爲刑部右侍郎○欽天監監正吳昊奏比京城火災爲患踰旬不息謹按占書名曰濫火乃法律政事不修之證又以示時俗虛僞侈靡之戒伏望皇上修省弭災無事虛文則可以回天意安人心矣命下其言於禮部

○丙子中宮千秋節命婦朝賀

○賜各王府慶賀官員人等鈔幣有差

○升大寧前衛指揮同知劉釗爲署都指揮僉事充右參將協守貴州

明孝宗敬皇帝實錄卷之四十九

弘治四年三月丁丑朔授進士唐貴寧舉叢蘭周序吳世忠王欽李應和爲給事中貴舉蘭戶科序禮科世忠兵科欽刑科應和工科

○戊寅賜徽王庶第五子名曰祐椀滋陽王庶長子曰健樀博野王第二子曰俊櫞樂平王庶子曰偕渳秦府輔國將軍公鍇庶第三子曰誠滻奉國將軍誠潯嫡第七子曰秉木�僕遼府輔國將軍恩金�出嫡子曰寵濰沈府輔國將軍詮鍸第六子曰勛濈西河王府鎭國將軍弟鐘金�刀第五子曰奇灢晉府鎭國將軍奇濢第三子曰表楬第四子曰表棶奇渲庶長子曰表樟輔國將軍鐘鎧嫡長子曰奇溵庶長子曰奇氵�款云丘王長子奇澳庶長子曰表榼靈丘王府輔國將軍成錡嫡第五子曰聰瀼庶第三子曰聰洄庶第四子曰聰遊樂昌王府鎭國將軍仕土�且庶長子曰成銀○己卯內官監太監李廣督修在京王府乞月增應役官軍口糧人四斗鹽一斤已得請戶部言京儲歲入有限官軍原有月糧一石今給賜過多恐後不可繼上從之命止給口糧人二斗

○巡按直隸監察禦史張璉等言朝廷念大同宣府邊軍之苦每三年一賜衣鞋但民間所制長短闊狹不能各稱其身況貯庫日久易於敝壞請令江南州縣量徵價銀以待給賜聽其自制庶邊軍得蒙實惠而民間亦免轉輸之費下工部議以爲宜行浙江等布政司及南北直隸府州自弘治五年至九年每衣襖一副徵銀一兩五錢以俟給賞遼東永平山海等邊亦如之惟甘涼寧夏楡林三邊例應狹西歲辦並抽分皮張成造則仍其舊從之

○禮部進親王冠禮儀注一習儀前期各執事官於奉天門前東廡習儀三日一陳設前期鴻臚寺設皇子五位冠所於奉天門前東廡左順門之北設節案香案各一於廡內之北正中設冠席五於東階之上西向設醴席五於西階之上東向光祿寺設司尊所一於東階之下稍南設盥洗所一於司尊所之南內侍設帷幄五於香案之東冠席之後稍北俱西向帷中設坐椅几案各一別設案五於東階之南司尊所之北具翼善冠皮弁九旒冕各五皆以盤盛紅袱覆之各置於案具袍服皮弁服衮服圭帶舄等物各五皆以箱盛置於帷中案上教坊司設樂於南一遣官持節是日早皇上預告奉先殿畢具皮弁服禦華蓋殿鴻臚寺奏請升殿傳制遣官持節行禮文武百官各具朝服侍班如常儀一迎節至期內侍導皇子五位各先於帷幄中坐候持節將至禮部官啟皇子迎節樂作禮部官同鴻臚卿導皇子俱出階下節至持節官捧節入置於北正中案上樂止皇子俱隨節入持節官立於節案之東賓及宣敕戒宣祝等官序立於東南盥洗所之次禮部官鴻臚卿導皇子俱詣香案前序立樂作同行四拜禮畢樂止一就冠席禮部官啟皇子就冠席樂作禮部官同鴻臚卿導皇子五位以次詣冠席序坐樂止內侍各二人侍立皇子左右一初加鴻臚寺鳴贊行初加冠禮樂作引禮序班引各賓詣盥洗所各搢笏以次盥手訖樂止鳴贊二員稍南北向立各賓升自東階稍西向樂作內侍揭蓋袱各以盤捧翼善冠升各賓俱降階一等受之樂止各賓俱以右手執冠後左手執冠前同詣皇子席前稍東面序立贊宣祝宣祝官祝曰惟玆吉日冠以成人克惇孝友福祿來臻祝訖樂作各賓俱跪同進冠訖興復位樂止禮部官啟易服皇子以次入帷幄易新袍服出禮部官啟復坐一再加鳴贊贊行再加冠禮樂作內侍揭蓋袱各以盤捧皮弁升各賓俱降階二等受之樂止各賓俱以右手執弁後左手執弁前同詣如前儀贊宣祝宣祝官祝曰冠禮斯舉實由成徳敬愼威儀惟民之則祝訖樂作內侍各釋翼善冠各賓俱跪同進皮弁訖興復位樂止禮部官啟易服皇子以次入帷幄易皮弁服舄出禮部官啟復坐一三加鳴贊贊行三加冠禮樂作內侍揭蓋袱各以盤捧冕旒升各賓俱降階三等受之樂止進如前儀贊宣祝宣祝官祝曰冠至三加命服用章敬神事上永固藩邦祝訖樂作內侍各釋皮弁各賓俱跪同進冕旒訖興復位樂止禮部官啟易服皇子以次入帷幄易衮服出禮部官啟復坐一釂禮鳴贊贊行釂禮禮部官啟皇子詣醴席樂作禮部官同鴻臚卿引皇子俱降自東階由西階升醴席東向序坐樂止光祿寺各舉醴卓置於前樂作引禮序班引各賓詣盥洗所各搢笏以次盥手訖各取爵詣司尊所酌醴由西階升同詣席前立樂止贊宣祝宣祝官祝曰旨酒嘉薦載芬載芳受玆景福百世其昌祝訖各賓俱跪各進爵鳴贊贊皇子搢圭各受爵置於案教坊司啟樂奏喜千春之曲次啟進酒皇子各舉爵飲訖奠爵於案各賓興樂止光祿寺官各進饌大樂作饌至案樂止各饌訖贊出圭徹卓賓復位一受敕戒鳴贊贊受敕戒禮部官啟皇子詣受敕戒位禮部官同鴻臚卿引皇子俱降自西階由東階詣拜位以次序立樂作引禮序班引宣敕戒官至中西向立樂止稱有制鳴贊贊跪皇子俱跪宣敕戒曰孝於君親友於兄弟親賢愛民率由禮義毋溢毋驕永保富貴樂作皇子俯伏興俱四拜興樂止鴻臚卿啟禮畢持節官捧節出皇子俱送節出門外節行至階下內侍引皇子各還帷中釋衮冕具翼善冠服回宮一謁見是日皇子各具冕服同謁祭於奉先殿用樂行禮如常儀畢皇子仍各具冕服謁見太皇太后皇太后畢謁見皇上皇后俱行五拜三叩頭禮次謁憲廟皇妃各行四拜禮皆用樂一復命持節及賓贊宣敕戒等官復命一百官行賀禮次日早皇上常服升金臺百官常服稱賀致詞云皇子冠禮已成理當稱賀行五拜三叩頭禮畢是日朝罷司禮監請皇子各具常服俱詣奉天門前東廡序坐百官常服行四拜禮

○庚辰禮科左給事中韓鼎等言邇者星變火災陛下求言𨿽切然見於施行者甚少乞將言者所陳事關大體如去憸邪抑吞並謹爵賞節財用罷不職獎直言革傳奉止齋醮之類一一期於必行則災異可弭命所司詳議以聞

○昏刻月犯六諸王西第三星

○辛巳命戶部運太倉糧銀及河東運司鹽價銀各二萬兩於山西偏頭寧武鴈門關以備邊儲從鎭巡等官請也

○迆北小王子並瓦剌太師火兒古倒溫等及其貢使捏列忽等奏乞別賜蟒龍衣服金酒器及諸用物上命有司除應禁之物不賜余隨等第量給之

○癸未都察院右副都禦史張錦丁憂服闋復原職巡撫保定等府

○升河南布政司左布政使張岫山東左布政使王道俱爲都察院右副都禦史福建按察司按察使髙崧爲右僉都禦史岫巡撫遼東道撫治鄖陽崧巡撫貴州○兵科給事中楊瑛言三事一專委任以重國計謂東南財賦之源比來民物耗獘大異曩昔蓋由巡撫大臣蒞政未幾而尋復攺遷風土始安而代者繼至是以人各立異事多紛更宜官無成績而民無實惠也今後東南巡撫大臣旣審得其人勿宜輕易必責以五年七年之期設以資望轉遷卽以本職行事庶區畫得宜財賦可足一擢異能以作士气謂縣令親民之官風憲之職率由此進比因行取之途稍滯憲職有缺輙以進士銓補是以人懷不平臨選者恥於下寮因而爲營差托病之謀今後縣令已踰考限兼有異能或經撫按官推保者宜卽次第行取風憲部屬有缺則參以進士選補一愼官爵以肅邊防謂各邊土官衙門近年準令本地納粟免其赴京襲授今後宜如舊例赴京襲授則彼畏威懷徳自足以遏其猖獗之萌矣命下所司知之○停都察院右副都禦史張錦俸二月以先任巡撫宣府時糧艸浥爛爲給事中胡金等所劾也

○甲申先是虜入狹西永昌破山口墩等處殺虜人畜守備山丹都指揮同知史瑾坐戒諭不嚴下巡按禦史逮問贖杖還職

○南京守備成國公朱儀等言守備故事凡告盜賊鹽徒及姦宄詐僞諸不法事悉委審事官研問輕則處分重則參送法司比來法司問刑但有經守備告理者輙擬違制之罪似爲未平乞諭所司知之刑部議謂守備責在地方法司職專刑名各有定守自今守備衙門凡告戶婚田土家財人命者不必準行如守備應理詞訟未結而又赴法司告理者案候參送並問或法司告理未結而又赴守備告理者連人通送法司如此則事體歸一而無所嫌矣從之○丙戌命羽林衛故帶俸署都指揮僉事杜山曾孫鉉襲原職指揮使

○丁亥升授迆北並瓦剌貢使官職有差一等正使者授指揮使副使授指揮同知二等者授副千戶三等者授百戶各給冠帶其原有職者各升一級

○己丑命戶部運銀六萬兩於甘肅四萬兩於寧夏以備邊儲準弘治五年歲例之數

○命西安左衛指揮同知曹雄守備靖虜衛以都指揮體統行事

○狹西靖虜衛乾鹽池地震有聲

○庚寅以久旱致齋三日遣新寧伯譚祐告天地平江伯陳銳告社稷遂安伯陳韶告山川吏部左侍郎彭韶右侍郎張悅兵部右侍郎張海通政使司左通政元守直太常寺少卿李璋分告嶽鎭海瀆

○甲午命戶部運銀十萬兩於遼東以備邊儲

○廣東陵水縣黎賊陳那洋等流劫鄕村殺虜居民二百餘人兩廣鎭巡等官請於朝遣左參將姚英等進剿英分漢達官軍及黎兵民壯爲三哨中哨由熱水江旦凡膽等路進左哨由白石塘對戶南槁等路進右哨由大坡變擺加拜等路進分擊諸村中哨抵五指山下餘皆窮其巢穴凡擒賊六十二人斬九百五十四級俘獲四百八十一人至是捷聞賜報捷者三人各衣一襲

○乙未賜慶成王府輔國將軍奇潶奇灙奇泈奇澥表橏奉國將軍奇湎鎭國中尉表枮靈丘王府輔國將軍聰濂聰﹤氵不﹥聰測聰決永壽王府鎭國將軍秉栵輔國將軍誠瀘昌化王府鎭國將軍聰泌陽曲王府輔國將軍奇瀳永和王府鎭國將軍表棖表椆宣寧王府輔國將軍成鑰誥命冠服如制

○戶部覆議致仕禮部尙書周洪謨所奏安中國二事一積民食欲立定規頒之天下宜下各省守臣分諭所屬施行一撫流民宜行巡撫等官計其新舊之數願畱者編之缺人裏分暫免賦役願歸者資糧遣之庶幾各得其所議上從之

○初涼州有星隕如月之變涼州衛指揮使徐廉不以聞至是巡撫甘肅右副都禦史王繼始得其狀請逮廉罪都察院覆奏從之

○丁酉命金吾左衛帶俸都指揮僉事吳讓之子珍代原職指揮同知

○都察院右都禦史白昂言今天下文武官員黜陟皆以巡按禦史所報賢否爲據使聞見不公舉措失當爲誤非小其令各處禦史督令都布按三司並府州正官將本處大小文武官務秉至公盡心訪察以求其實文職不計崇卑武職有異才可爲邊將者則𨿽末官亦錄若所舉之公與不公則責之禦史有不公者罰之如此則文武百官賢否朝廷考察去畱皆天下之公論而非一人之私矣從之

○戊戌先是狹西楡林衛有土兵以助軍有戶丁屯種以養兵其後戶丁有逃回原籍者若官司勾攝之累建議者欲聽從其便勿令勾擾下鎭巡等官議謂土兵戶丁耕守兩便彼此相資若逃者不究恐邊務漸廢宜將逃歸者免原籍本戶糧差一年在屯逋租亦暫蠲之待秋成後有司仍遣還衛屯種其衛所亦但令移文原籍查取勿輙遣人勾擾戶部覆奏從之

○己亥左春坊左庶子兼翰林院侍讀謝遷省親復任

○南京禮部尙書黎淳乞致仕許之仍賜以誥命

○錦衣衛帶俸指揮使楊銘自陳與其父哈只有出使虜庭隨侍英宗北狩之勞累升指揮僉事後復以殺賊功進今職乞與世襲奏下兵科參駁謂其不由軍功難允所請兵部兩具以請上曰楊銘旣父子出使並隨侍皇祖及累次殺賊有功與其他傳升乞升者不同準世襲指揮使

○時法司會鞫總督兩廣都禦史秦紘所奏安遠侯柳景事坐景監守自盜當斬謂紘亦不能無罪有旨並逮紘鞫之刑科左給事中趙竑等言兩廣之民惡景之貪暴服紘之廉正今景事已實而復逮紘則人心失望監察禦史史簡等亦以爲言不聽

○庚子以水災免河南所屬河南等府州並宣武等衛所弘治三年秋糧子粒有差

○辛丑賜河東王府淸江縣主並儀賓胡遠昌化王府曲江縣主並儀賓祁銘宣寧王府鉅野郡君並儀賓續昆慶成王府崇善縣主儀賓李庠羅陽郡君儀賓秦鶴平政縣君儀賓陳禧誥命冠服如制

○升狹西布政司右布政使孫仁爲河南左布政使山東右布政使吳瑉爲本司左布政使

○貴州宣慰使司土官宣慰使安貴榮及中曹蠻夷等長官司土官副長官劉鐸等並雲南孟養金沙江土捨思六法遣頭目人等謝恩貢馬俱賜彩叚鈔錠有差仍回賜安貴榮思六法錦叚等物如例

○壬寅賜興王淮安儀眞鹽一萬引以助婚禮之用

○有盜太廟祭器者爲緝事官校所發刑部擬同盜大祀禦用祭器者律決不待時命卽決之不必覆奏

○癸卯升刑部左侍郎閔圭爲都察院右都禦史總督兩廣軍務兼理巡撫

○升貴州布政司左參政鐘蕃狹西右參政鄭銘俱爲右布政使貴州按察司副使柳淳浙江副使楊峻福建副使張玉俱爲按察使蕃淳俱山東銘峻玉俱本司

○河南裕州汝州雨雹大者如墻杵積厚盈二三尺壞屋宇禾稼

○甲辰南京錦衣衛奏洪武間教習幼匠本衛歲造馬鞍鞦轡弓箭等器萬一千六百至永樂時工匠僅存三百餘乃減至二千九百件今工匠僅三十餘人而額數尙如永樂時況筋角之類又多缺乏皆各匠自補以是逋負數多請爲裁處事下南京工部查奏謂所造軍器自洪武來貯之庫局者凡九百萬有奇浥爛損壞者無算況初意第欲幼軍肄習今在局人數視永樂間不能十一則所造亦宜十減八九候缺用別議添造從之

○乙巳是日酉刻南京見西南流星大如盞色赤起雲中行丈餘發光如盌大有聲尾迹炸散

明孝宗敬皇帝實錄卷之四十九終大明孝宗敬皇帝實錄卷之五十

弘治四年四月丙午朔孟夏享大廟遣內官祭司竈之神

○丁未

○河南彰徳府地震有聲

○戊申

○升湖廣嶽州府知府李鏡爲狹西布政司右參政南京刑部郎中陳以忠爲河南右參議監察禦史兪俊爲貴州按察司副使浙江僉事林浚淵山西僉事胡漢福建僉事楊澤俱爲本司副使

○復除廣東布政司左參政劉憲於貴州山西按察司僉事楊一淸於狹西提督學校俱以丁憂服闋也

○以旱災免直隸鳳陽等府並武平等衛眞隸眞定等府神武保定等衛直隸潼關衛並蒲州守禦千戶所弘治三年秋糧子粒有差

○秦王誠泳奏著全王府軍職有犯徒杖等罪者俱調衛管事各府官厭地任散漫多托小過以圖攺用積久恐侍衛多缺抑亦中小人自便之計自今有犯公過者乞準文官例罰贖還職從之命南京都察院右僉都禦史王軾兼提督巡江

○己酉

○調揚州府知府馮忠別任黜通判楊棨爲民棨因上元節造煙火之戲於天妃宮忠往觀之隨者甚多夜歸眾爭過浮橋溺死數十人事聞下巡按禦史逮問遂有是命

○狹西洮州衛雨雹及冰塊水髙三四丈漫城廓漂房舍衝沒田苗人畜多渰死者

○庚戌

○賜韓府鎭國將軍徵鏕子名曰偕浙徵鏦庶子曰偕浧永和王府鎭國將軍奇洪庶第二子曰表楠第三子曰表斯�木奇湧庶長子曰表榷慶成王府鎭國將軍鐘鉑第八子曰奇濩第九子曰奇氵�宿輔國將軍鐘鍜長子曰奇浙奇淢長子曰表﹤木挈﹥樂昌王府鎭國將軍成鈵嫡長子曰聰渶

○調狹西按察司僉事馬璠於湖廣按察司以裁革故也

○禮部尙書耿裕侍郎倪嶽周經以本部火請罪上命陳火所自起之故裕等言積米鬱蒸所致命各罰俸三月執巡風主事祁仁下錦衣衛獄旣而科道交章劾裕等飾辭罔上得旨並裕等執問命掌詹事府事禮部尙書丘浚暫掌部事至是再罰裕等俸三月調仁爲湖廣長沙府通判裕等各具疏乞休皆不允

○辛亥

○保國公朱永奏太廟後殿之建所用石多取於大石窩官廠官吏人役隨行督工者乞賜廩給口糧許之

○甲寅

○周府臨湍王同鈞薨王懿王庶第五子母妃余氏天順四年生成化七年冊封至是薨年三十二訃聞輟朝一日賜祭葬如制謚曰榮惠

○代府寧津王聰滴薨王懷康王嫡長子母妃史氏成化十五年生弘治三年冊封至是薨年十三訃聞輟朝一日賜祭葬如制謚曰懷莊

○乙卯

○賜周府陽江縣主並儀賓姚鏞誥命冠服如制

○升翰林院檢討張芮爲本院修撰以九年秩滿也

○丙辰

○升監察禦史周宗刑部員外郎徐智馮允中衢州府同知蕭顯俱爲按察司僉事宗浙江智山西中狹西顯福建

○升巡撫保定等府都察院右副都禦史張錦爲刑部左侍郎

○江西按察司僉事陰子淑丁憂服闋復除浙江按察司

○詹事府少詹事兼翰林院侍讀學士汪諧以久疾乞住俸不允

○戊午○降南京都察院右副都禦史吳檟爲山西布政司左參政坐前任狹西布政時以賑濟余銀挪移支用也

○先是以兵部尙書馬文升建議大祀豬預支官銀收買稅科司抽分還官定爲豬四十收銀二兩是每一豬爲銀五分順天府移文戶部以爲加添稅銀恐阻商販戶部具奏會議本色折色各宜增損以每豬折銀二分爲則抽分在官以備支用從之

○己未

○慶府南安郡主卒賜祭葬如例命東寧伯焦俊練武營坐營金吾右衛都指揮使康永三千營坐營

○庚申

○遼府衡陽王恩鏏薨王僖靖王長子母妃劉氏天順三年生成化九年封爲長子弘治三年襲封衡陽王冊命未降薨訃聞輟朝一日賜祭葬如郡王制謚曰悼僖命遼東復州衛帶俸都指揮僉事髙俊之子安襲原職指揮使

○辛酉仁宗淳皇帝忌辰上祭奉先殿

○是日卯刻南京見金星晝見於辰位

○山西澤州天鳴聲如雷

○夜月食

○壬戌命金吾左衛帶俸指揮僉事石珍之子英代原職指揮使

○甲子

○賜晉府寧河王鐘鏤貞觀正要洪武正韻四書對類各一部從其請也

○乙丑上以天气炎熱特敕司禮監太監韋大同三法司等官審錄罪囚敕曰朕惟刑獄重事自古帝王必致謹於斯蓋以刑得其平則足以輔治弼教而召天地之和刑失其平則冤抑無伸感災致沴亦有所不免焉朕爲民主仰體上天好生之心每於刑獄特加愼重玆當天气炎熱之時慮恐輕重罪囚或有冤抑不無致傷和气特命爾公同三法司堂上官將見監獄罪囚逐一從公審錄死罪情眞罪當者照例監候聽決其有情可矜罪可疑事無證佐可結正並枷號者具奏處置徒流以下便減等發落笞罪俱釋放毋令淹滯審問之際尢須詳察言詞旁詢知證而斷之以理毋惑於浮言毋拘於成案務得寔情以全民命其原勘問官有故失入等罪俱不追究爾受玆委任務殫心悉慮以稱朕好生之意庶幾天心昭格和气致祥有可期焉爾其欽哉故諭命刑部郎中陳章何說審錄南北直隸囚徒

○丙寅

○以旱災免大寧都司茂山衛弘治三年屯糧九百一十石有奇命故羽林前衛帶俸都指揮同知王欽之子琮襲原職指揮使

○丁卯仁祖淳皇后忌辰上祭奉先殿

○戊辰

○吏部聽選監生丁讞言八事一保聖躬臣聞近有內庭將有嬪妃之選用諭徳謝遷之諫而止所以頤養天和保護聖躬者可謂至矣切恐左右讒巧之人或以皇儲未建爲言亦足以移陛下之初意伏望愼終如始不爲羣小所惑則可以躋仁壽而綿國祚矣一出宮女昔唐太宗放宮女三千人足以消旱魃而召和气陛下踐祚之始卽放先帝宮人若干人誠盛徳事也但恐內庭之中仍以先帝遺愛爲念或又以深宮空寂爲言則所畱者或更倍所出之數臣願大賜簡閱盡出其餘則無怨無曠可以肅閨門而敍彜倫矣一廣言路臣聞自古聖帝明王必欲求直言極諫以匡不逮陛下龍飛四載未聞有求賢之詔近𨿽有詔止限堂上及科道官得言似與舜察邇言禹拜昌言之意不同今當亢旱妖氛之烈正當廣求直言以察民隱願無限官職皆使得言則明目達聰嘉言罔伏矣此外又有惜人才飭兵備審刑獄敬天地蠲租稅五事命下其奏於所司

○禮科左給事中韓鼎言近者陛下以興王婚禮賜餘鹽萬引助其用所以篤親親而盡友愛者至矣而興王亦能仰體聖意於差出支鹽內使路費口糧皆有給賜蓋恐其擾人生事貽累地方也然臣聞差去內使二人各帶家人四五人軍校二十餘人其軍校又帶家人隨行竊恐此輩營求圖利乘機害人乞敕該部計處或止差內使一人量帶家人一二人或仍行巡鹽禦史委運司官以鬻鹽價銀角�羊部轉運送王府庶鹽法不壞而皇上親親之愛亦可全矣上命原差內使二人許帶家人軍校共八人其鹽令巡按禦史同內使就彼鬻之解銀來京毋致遲誤

○己巳

○蜀定王次妃王氏因其子蜀王申鑿繼妃梁氏卒具奏爲宮人何氏請封繼妃或次妃下禮部議謂祖宗舊例各王府繼妃止許封一人今蜀府繼妃梁氏已卒何氏不得再封又王氏封次妃時其子蜀王已襲爵母以子貴理則宜然何氏乃宮人且無子亦不得援王氏例議上從之命封何氏爲夫人不爲例

○庚午

○賜周府輔國將軍同銓並夫人髙氏代府輔國將軍成銻誥命冠服如制

○辛未以旱災免湖廣漢陽等府及武昌等十四衛弘治三年秋糧艸子粒有差命吏部右侍郎張悅之子收爲國子監生從其請也

○是日辰刻金星晝見於已位

○癸酉

○翰林院編修兼司經局校書梁儲丁憂服闋升本院侍讀以儲嘗侍春宮講讀也

○益賜岐王劉武營地九十頃有奇以先所賜信安鎭地多水不堪耕種故也命故協守松藩署都指揮僉事鄒倫之子慶襲原職指揮同知茂州衛管事

○升江西布政司左布政使張琳爲都察右副都禦史巡撫保定等府兼提督紫荊等關命沁源王銓鐘自造靑綠獸替蓋第居住從其請也

○升南京鴻臚寺寺丞左宣爲本寺左少卿

○甲戌

○升山西布政司左布政使劉瑀爲都察院右副都禦史總督南京糧儲

大明孝宗敬皇帝寔錄卷五十大明孝宗敬皇帝實錄卷五十一

弘治四年五月丙子朔

○丁丑

○升廣西布政司右布政使沈暉爲江西左布政使山西右參政馮續爲本司左布政使

○時撥京營官軍營建太廟後殿保國公朱永請人月給口糧四斗戶部以爲太多命與三鬥命浙江都司署都指揮僉事張洪管理本司事錦衣衛帶俸都指揮同知何忠都指揮僉事昌佐府軍右衛帶俸署都指揮僉事楊泰俱銓注各都司僉事管事忠河南佐四川泰江西命遼東三萬衛故都指揮僉事張瀚之弟濟襲原職指揮使

○戊寅○太常寺少卿蒙以聰乞致仕許之

○初李文貴之冒孝穆皇太后宗支也皆其田主鄧璋及子宗茂爲之謀而賀縣知縣黃璉守禦千戶房順與知其事不能舉及太監蔡用訪求都禦史朱旻檄廣西僉事黃鑰代副使林符保勘與太監韋春皆依附不能辧給事中孫圭禦史滕祐廉其僞乃並劾之下巡按監察禦史逮問至是獄上得旨鄧璋造意運謀並家屬發狹西莊浪衛充軍財產沒官黃璉房順四川松藩衛充軍鄧宗茂等發狹西驛遞擺站黃鑰冠帶閒住林符降二級調別任餘四十人杖而釋之韋春以老疾免逮問降左少監回京閒住於是降符爲廣東南雄府知府

○庚辰

○端陽節免宴

○升雲南布政司左參政黎福爲廣西右布政使河南按察司副使傅希說爲廣西按察使

○復賜茂陵神宮監太監陸愷定興縣地百七十二頃有奇初愷以旵稱皇親得賜莊田甚多李文貴等事敗所賜盡歸之官至愷復以爲請戶部執不可上以愷奉陵寢有勞命姑從寬量與之

○壬午

○兵部尙書馬文升再乞終制且云時無兵革而冒奪情之命恐虧孝理而來物議上曰朕已有成命卿其葬畢亟來不允終制吏部仍移文趣之

○甲申

○巡撫雲南都禦史王詔奏昔者元運旣終惟雲南遺孽梁王弗庭髙皇帝不欲動兵遠徵洪武五年遣翰林侍制王禕往諭之不聽明年竟被害至八年復遣刑部尙書吳云往諭以天命大義俾圖歸順無貽百姓害時梁王使其徒鐵知院等二十餘人使漠北爲我軍所獲械至京上釋之命與偕至雲南沙塘口鐵知院等謀曰吾屬奉使不達中道被執罪必不免乃百官說云欲令胡服辮髮詐爲元使又逼令易制書貽梁王云誓死不從鉄知院等知不可奪殺之梁王聞其事遣人具棺收云骸殯給孤寺臣惟云仗節死義與侍制王禕後先相望正統間禕以子孫請於朝獲賜贈謚秋祭顯名天下云在永樂間𨿽曾蒙恩歸葬於江夏之金口且錄用其子黻爲交阯知縣後子孫湮微復無人爲舉乞依唐張巡許遠雙節故事請加云贈謚與禕同享一祠庶於風化所關人心知勵禮部議以爲宜上曰吳云死節旣同王禕準復贈資政大夫刑部尙書謚忠節攺祠額爲二忠祠

○先是遼東開原等處卒被虜者七人鎭守官劾備禦都指揮陳槪指揮文傑等罪命槪傑俱候邊事寧日逮問守分太監藍瑩參將崔勝副總兵羅雄俱戴罪殺賊指揮馬璽等八人下巡按禦史鞫之

○乙酉太祖髙皇帝忌辰上祭奉先殿魏國公徐俌承命祭孝陵命直隸定邊等八衛秋靑艸束折收銀貯之通州庫以備官軍支給艸凡二十九萬餘束折銀一千四百兩有奇

○丙戌命掌廣西都司事故右軍都督府帶俸都督僉事邢斌之子勝襲原職桂林右衛指揮使

○丁亥仁宗昭皇帝忌辰上祭奉先殿遣駙馬都尉楊偉祭獻陵

○戊子命給益王府隨侍翰林院檢討丘文瀚中書舍人胡欽敕命二人授官未三年考滿從其請也

○升福建布政司左參議程廷珙爲廣西左參政南京工部郎中毛科爲雲南左參政刑部郎中吳雄爲河南按察司副使

○升雲南按察司僉事賀元忠爲本司副使整飭騰衝地方兵備賜之敕曰近該巡撫雲南都禦史王詔等奏騰衝地方遠在西南極邊接連芒市南甸隴川千崖木邦孟密等處誠要害之地往昔因彼處人與麓川賊交通遂致邊患數年不息今𨿽有參將管轄但本官常居金齒巡行疎闊故官軍縱肆不知法度往往與夷人交通其官豪之家又多在夷方置立莊所役使夷民倚勢剝削甚至透漏事情無所鈐束乞添設兵備副使一員以控制之今特升爾前職專在騰衝駐札往來金齒地方紏察姦私整飭兵備操練軍馬修理城池一應軍民詞訟悉與聽理務多方設法蓄積糧儲仍禁約官豪軍民人等不許擅往夷方置莊攪擾及私與夷人交通透漏事情販賣軍器火藥等項如有犯者爾卽執問輕則量情發落重則奏聞區處凡事有應與參將計議者公同計議停當而行仍聽鎭巡官節制不許偏執違拗乖方誤事故敕命致仕南京禮部尙書黎淳之子民爲國子監生從其請也

○工部以直隸蘇州浙江衢州災傷乞免織造各色絹疋不允

○庚寅

○翰林院編修馬廷用丁憂服闋復除原職命忠義右衛帶俸故都指揮僉事王勝之侄壽襲狹西楡林衛指揮使

○辛卯

○內閣制敕房辦事太常寺少卿龍暹九年考滿升本寺卿仍舊任

○禦藥方太監覃文傳旨升禦醫徐生爲大醫院院判時院判員缺本院舉上一人吏部不可內批遂以徐生補之禦醫許觀言前此本院會考禦醫醫士人等有一等二等之分名在二等不當越次補官吏部請於考中一等禦醫內舉用生夤緣求升宜治其罪上曰旣有前例吏部仍會禮部太醫院同禦藥房太監推選吏部言舊例太醫院員缺先呈本部具奏乃下本院推舉送部除授無同內臣推舉事例得旨旣不必會選徐生曾用藥有效升院判由是科道交劾生違例求生太監覃文又開傳奉之路乞罪生以爲傳升之戒上曰禦醫專以用藥有效爲功生用藥曾效因此升職爾等何乃有此言不允

○授儀賓王憲之子道爲錦衣衛百戶儀賓故無蔭子例憲尙景皇帝女固安郡主主卒憲上疏乞恩特允之仍令世襲

○壬辰憲廟安妃姚氏薨輟朝三日命祭葬諸禮儀祀昭妃王氏例

○升大理寺左少卿楊澄爲都察院左僉都禦史提督雁門等關兼巡撫山西

○掌南京左軍都督府事魏國公徐俌奏南京五府六部各衙門官凡朔望守備廳議事臣每坐於外守備官之下臣爲守備與臣爵等者固當列於臣左其協同守備或侯或伯及都督皆居臣之上似非朝廷序爵之意乞下所司裁定兵部覆奏謂守備與五府官若爵秩相等則先守備否則以爵爲序凡慶賀議事皆然從之

○癸巳○升兵部郎中熊祿爲福建布政司左參議監察禦史劉讓爲雲南按察司僉事南京監察禦史陳烓爲廣西僉事命遼東定邊中衛都指揮僉事胡瑛之子欽定遼右衛都指揮僉事範瑛之子鍇各代原職指揮使

○甲午

○南京國子監祭酒謝鐸以疾乞致仕許之

○旌表孝子三人五世同居一人節婦十八人南傑直隸徐州簫縣人徐行狹西甘州後衛學軍生王寧直隸深州人其父祖死各廬墓三年俱表其門曰行孝朱勇狹西安東羣牧所副千戶五世同居表其廬曰義門吳貞善福建蒲田縣人彭恆著妻趙氏直隸武邑縣民郭良輔妻陸氏直隸上海縣民茅瓊妻戴氏狹西西安左衛軍余馬昇妻馮氏河南洛陽縣民楊璟妻賈氏亦洛陽縣民劉傑妻趙氏直隸靈璧縣生員張寬妻孫氏江西丰城縣民任夔妻吳氏直隸丹徒縣民陳鑑妻盛氏直隸丹陽縣民儲祿妻余氏浙江建徳縣民柴文顯妻林玉英福建惠安縣民何伯瑾妻於氏山東堂邑縣民髙晟妻趙氏狹西同州民王深妻聶氏江西丰城縣民楊源淳妻焦氏南京江陰縣舉人任忱妻鐘氏廣東南海縣民吳貫妻陳氏江西寧縣民王廷富妻有守節踰四十年或近六十年俱表其門曰貞節

○致仕南京工部尙書程宗贖杖還職仍致仕先是本邦宣慰司頭目思柄劫占本司地方宗以右副都禦史奉朝命率房班蘇銓撫諭之銓受思柄金紹宗爲之奏設孟密安撫司卽以思柄爲安撫銓復嗾思柄焚所占木邦分地孟邦等十八寨僞爲狀歸之本邦寔未歸也思柄由是益橫至是本邦宣慰罕穵法發其事時宗以尙書致仕巡按禦史請追治其罪獄具上以宗處事不審宜寘重罪但事在革前姑依擬贖杖云

○先是番賊再入河州境殺虜人畜所獲者尋追獲巡按監察禦史奏其事下所司逮問以守備指揮王中正等守備不設俱擬充軍但中正等所失不多且復追獲情輕律重命納米贖罪

○乙未

○修恭讓皇后陵寢

○賜周府河淸王庶長子名曰安沈庶第二子曰安洇鎭國將軍同錪庶第二子曰安淒同鑮庶第二子曰安泡同銼庶第三子曰安溝庶第四子曰安瀑同鏚庶第五子曰安澐庶第六子曰安沘輔國將軍同鏸庶長子曰安迪同銷庶第二子曰安衝同鑰嫡長子曰安灂同金��嫡第三子曰安潯趙府浴川王庶長子曰祐架鎭國將軍見浛嫡第三子曰祐椔炅丘王府輔國將軍成鈸長子曰聰渡陽曲王府鎭國將軍鐘金�冤第五子曰奇氵�疌沈府輔國將軍銓鍸第七子曰勛氵�正慶成王長子第六子曰表杜伊府方城王第二子曰訏洌嫡第三弟曰訏溫韓府鎭國將軍徵鈐子曰偕洺輔國將軍徵鐵子曰偕渶徵金�處庶第五子曰偕﹤氵聯﹥遼府松滋王第四子曰息錍嫡第二子曰寵洄

○丙申

○實授南京都察院理刑進士劉紳匡翼之爲南京監察禦史紳湖廣道翼之貴州道

○丁酉

○升南京大理寺右寺丞屠勛爲大理寺左少卿

○戊戌

○賜代府髙苑縣主並儀賓柴均周府憑祥縣主並儀賓賀增政和縣主並儀賓姜朝宗慶府頴土��郡主儀賓毛偉連山郡主儀賓程通洛安郡主儀賓王賓誥命冠服如制○升雲南按察司副使林俊爲本司按察使湖廣布政司右參議王鼎爲廣東左參政

○己亥

○調大理寺左寺丞魏璋爲九江府同知璋托鄕人河西驛驛丞王瑀買女奴瑀以侵盜官錢爲東廠緝事者所發並得璋事逮下獄刑部擬贖杖還職上特命調之外任璋前爲禦史姦險附勢害善旣升前職俄有是謫聞者快之命戶部右侍郎吳原之子夢麟爲國子監生從其請也

○庚子詔逮問山西行都司署都指揮僉事陳志坐受軍人賂爲巡按直隸禦史所奏也

○辛丑

○升通政司左參議田景賢爲太常寺少卿大理寺右寺丞陳璚爲本寺左寺丞監察禦史王嵩爲大理寺右寺丞刑部郎中魏紳爲南京大理寺右寺丞

○壬寅○故致仕戶部尙書劉昭之子綺爲父奏乞贈謚禮部覆奏上曰劉昭前被劾革太子少保致仕何可復與贈謚此後有乞恩贈謚者須酌其可否奏聞務協公論不許一槪濫請仍令禮科記之

○癸卯

○裁革山西大同左右云川玉林天城鎭虜陽和髙山八衛學校授訓導各一員

○先是文華殿書辦中書舍人杜昌等奏國初沈度沈粲程南云張弘等皆文華殿書辦任至學士卿少卿等官員無定數非各衙門額設須由吏部銓選可比臣等於成化年間蒙取書辦升授寺丞等官皇上卽位用科道等官陳言裁革冗官臣等同事中書舍人朱宏蒙照舊供職惟臣等降今職乞照先年沈度等及近年朱宏例復臣原職供事命吏部著詳以聞監察禦史滕祐劾昌曰臣聞獘之害人國也作於始發者其害淺作於再發者其害深人君之革獘也禁於已發者其力難禁於方萌者其力易成化末年羣小用事閭閻販夫夤緣其請率以傳奉得官一時名器大爲虧壞皇上卽位之初亟圖作新故首革冗官或降職攺調外官或照原職閒住或降職供事闕廷其太醫院官則敕令科道等官會同考察不才者降黜可用者第爲二等以次錄用蓋別賢否杜奔兢而爲長久之道也柰何徐生敢開幸端夤緣祈請以用藥有效欺罔陛下越次升用獘端一開姦宄相慶以致旬日之間中書等官杜昌等遽起覬覦妄引沈度等事例連名具奏乞復原職按杜昌等乃傳奉冗員降職供事者也此等官員出自幸途降級存畱已爲踰分今乃得隴望蜀又求復職夫豈其宜且沈度程南云等皆以絕藝見知先朝其詩文可以華國其書法可以名世地望賢勞非此輩比而欲與之一例轉遷蓋由徐生一開端於前是以杜昌等復效尢於後此天下冗員復起之漸也冗員旣起則羣小滿朝成化末年之獘政將復見於今矣伏望將徐生杜昌等執送法司重加發遣今後但有祈請不由吏部推選者及代爲祈請之人俱照此例施行其太醫院官員缺俱照等第以次升用則王言隆重姦宄屏息可以髙拱而治矣上曰徐生以升用矣其置勿論杜昌等吏部再議處其宜

○吏部尙書王恕復疏乞致仕上曰卿朝廷老臣克副倚任年數𨿽髙精力未衰不允休致恕再疏以請謂前此爲吏部尙書者多不能保有終吉況臣駑下衰老豈無干物議拂聖情之事乞及今得容令以禮致仕爲幸上曰覽奏俱悉卿意卿但持正輔朝廷朕心自知勿爲過慮

○甲辰修社稷壇墻及井亭於案

○賜遼府輔國將軍寵潓周府鎭國將軍同鋻輔國將軍安瀙安氵�悶安洃安漯輔國將軍同鉠安﹤氵買﹥安沵安浞晉府奉國將軍表﹤木朔﹥表棴表椓表榏鎭國中尉表木�還沈府奉國將軍勛氵�妾勛淈勛瀆勛滑誥命冠服如制

大明孝宗敬皇帝寔錄卷五十一大明孝宗敬皇帝實錄卷五十二

弘治四年六月

○丙午

○山東按察司副使趙鶴齡言靑登萊三府屬縣國初設巡檢司二十每司弓兵百人防禦海寇近分守參議尙絅奏革各司兵三之一遂缺人防守請復設便奏下巡撫都禦史覆勘以爲宜兵部議復從之

○裁革河南祥符縣埽頭巡檢司

○丁未命增給鳳陽西中二髙墻庶人音塞等男婦十八人衣糧

○戊申○廣東廣徳州等處搖賊鄧飯主等自成化間聚眾二千餘人流劫州縣殺虜官民八百餘人燒毀民居無算總鎭太監王敬總督都禦史秦紘總兵官毛銳等奉命徵剿以所調漢達官軍土兵人等分爲五哨五路並進令參將陳皞按察使陶魯領之都指揮白玉自魚子水口進馬義自瀧水江口進指揮孫璧自三州進安紀等自辣頭扶旋思麻等埠進李寅自南鄕埠進各與賊遇連戰敗之襲至云孚太山與賊鏖戰賊大敗擒者十一人斬首五百二十八級俘獲賊屬百四十人及獲器杖諸物捷聞上命賞奏捷者新鈔千貫總鎭等官賜敕獎勵

○己酉

○遣內官祭中霤之神

○庚戌○保國公朱永等奏京營聽徵官軍二萬人計用馬三萬匹今存操及下場馬止有三萬一千餘內多憊瘦損欲照舊例以團營椿頭銀每馬一匹計銀十兩送太僕寺收貯仍選順天府所屬寄養馬給付官軍騎操事下兵部覆奏以永等所言爲宜從之

○辛亥

○吏部言舊府州縣儒學教官九年考稱有功迹者例升兩京國子監博士助教等官及遞升教授學正教諭等官近大學士劉吉奏準凡考稱有功迹教官由舉人出身者許同大選監生一體入選授府佐州縣正官但教官內多有衰老不堪爲有司者況博士教授等官員缺數多若使舉人教職俱應有司之選則別無文學相應之人可以升補今後凡衰老教官不必令入大選之考仍照舊升補監學員缺庶用人各當其才從之

○初虜入遼東威遠堡等處軍士被虜者十四人被傷者五人鎭守太監韋郎劾奏巡守指揮馬鼎備禦都指揮宋溥裴震等及分守太監藍瑩右參將崔勝之罪且分別功過輕重謂馬鼎等七員追回被虜百戶李深率眾禦敵曾被射傷比之裴震等罪有可恕得旨以馬鼎等並李深各罰俸兩月裴震等俱逮問藍瑩崔勝仍戴罪殺賊

○直隸淮安府知府徐鏞奏本府常盈倉歲收糧不過四五萬石乞取回監收內官二員收糧經歷一員下戶部議以爲便上命汰經歷內官仍舊

○是日丑刻京師地震者三

○癸丑○以旱災免狹西甘州左等十一衛所弘治三年屯田子粒有差

○是日曉刻金星犯天關星

○甲寅命工部右侍郎徐貫之子頤爲國子監生從其請也

○乙卯命南京前軍都督府都督僉事柯忠之子勇代原職羽林前衛指揮使貴州都司都指揮僉事吳庸之子遠代原職安南衛指揮使

○以翰林院檢討胡承爲益王府左長史丘文瀚爲右長史中書舍人楊本淸爲審理正胡欽爲審理副待詔萬綸黃琮俱爲紀善以王將之國故也

○吏部尙書王恕等言比因太醫院院判徐生夤緣復用臣等言之科道言之俱不見聽以致文華殿書辦中書舍人杜昌等輙敢效尢此禦史滕佑所以反復懇懇言之也伏望將徐生杜昌等執送法司明正其罪庶紀綱不壞獘端可絕若置而不論則傳奉降革官員又何憚而不爲奏擾哉奏上得旨杜昌等具奏煩擾希求復職本當執問姑貸之令仍舊供事

○丙辰命故太常寺少卿兼翰林院侍讀陸﹤釒戈﹥之子爰爲國子監生以﹤釒戈﹥常效勞春官講讀從爰請也

○丁巳

○賜沈府稷山王嫡第三子名曰勛濨韓府輔國將軍徵錯嫡第五子曰楷沌遼府奉國中尉恩錟長子曰寵溾靖江王府輔國將軍相璁嫡長子曰規睩鎭國中尉相賨嫡長子曰規隲慶成王府輔國將軍奇渟第二子曰長槇奇湒第三子曰表檎革爵將軍奇澗長子曰表樈第二子曰表木�對第三子曰表木�尢

○陛通政使司左通政元守直爲通政使司右通政王傳爲左通政右參議杜明爲左參議工科都給事中王珩禮科左給事中韓鼎爲右參議

○代惠王之子武邑王聰沐旣以罪革爵爲庶人遷於太原宮眷隨住至是母夫人王氏及各郡王將軍爲其子俊秋累陳哀懇謂俊秋爲代惠王嫡孫方聰沬犯罪時尙幼未有知識乞令回本府居住從之

○戊午

○升戶部郎中鄭觀爲湖廣布政司右參議浙江按察司僉事林玭爲雲南副使命故錦衣衛掌印都指揮使朱驥之子宸襲本衛指揮同知命大寧都司都指揮僉事左方守備靈州

○初會昌侯孫繼宗卒其嫡長子璉之子鎭襲侯庶長子瓚之子鑾奏襲原職錦衣衛指揮使以年幼準與優給成化二十三年汰冗

○兵部列鑾於恩蔭奉旨裁革至是鑾出幼復奏襲兵部覆奏謂鑾以皇親承襲祖職與傳奉升授者不同許之

○南京刑部尙書鄭旹贖罪還職

○坐巡撫狹西旹以備荒余銀挪移別用也

○庚申

○廣西按察司僉事陳加謨丁憂服闋復除浙江按察司僉事

○壬寅

○南京工部右侍郎黃孔昭卒孔昭字世顯浙江黃巖縣人初名曜家貧讀書不肯出門自言於利達漠如也有司以懷才抱徳辟之不果棄去爲科舉業舉天順四年進士授工部主事遷員外郎攺吏部文選司尋遷郎中尙書尹旻選事或咨焉多隨愛憎而毀譽之於是四司咸畏而敬遜莫敢不附擢右通政提督謄黃遷南京工部右侍郎卒於官訃聞賜祭葬如例孔昭爲人處事多深刻始不就科舉本欲取時名後𨿽就科舉人惟識其初名而知其事者則疑焉孔昭重欲掩其自出意則假道學之名自引髙與張元禎謝鐸李釗等互相標榜以釣虛名旻止聞其名卽攺吏部及爲文選郎中則其家暴富人頗議焉因同類更相推重以道學之名故人多爲所欺然所學不過記誦詞章助應對以飾外耳其於正心誠意之學叩之懵然也方成化中每早朝入掖門當縉紳叢聚之中必與鐸輩論詩文或又評程朱當時事故聲大言欲聞於人剌剌不休如是者十餘年或厭之曰此輩終日羣居何不講學而乃獨於禁地嚴敬忙迫之際豈平心易气從容論理旹耶彼剌剌若此何也況言論之際作爲微哂搖頭之狀陰險伺人之情識者尢甚鄙之其後子俌以富賄亦至文選郎中而竟以贓事覺避去云

○癸亥

○賜代府輔國將軍成鏴奉國將軍宸澻誥命冠服如制命金吾左衛指揮使安昇守備紫荊關以都指揮體統行事

○致仕太子少保兵部尙書張鵬卒鵬字騰霄直隸萊水縣人景泰二年進士授監察禦史天順初與諸禦史劾石亨罪惡被箠撻不少屈謫戍遼東鐵嶺衛移廣西南丹衛憲宗登極召復其官成化二年擢福建按察使四年左僉都禦史巡撫廣西未幾命理南京都察院事七年總督漕運兼巡撫淮揚諸府八年申敕巡視廬鳳淮揚四府徐和滁三州以殲盜十年仍還南京尋遷右副都禦史巡撫寧夏十三年召爲兵部右侍郎十八年進尙書遼東守臣請開邊雲南孟密思柄乞受官修貢皆奏止之武臣有乞金齒參將者執不可二十年進階資政大夫加太子少保二十一年得請休致俾乘傳歸命有司給米二十三年覃恩召進資徳大夫正治上卿至是卒賜祭葬謚懿簡鵬剛直自將少能自見居顯要自奉如寒素𨿽嘗爲言者所論然物議亦無貶云

○丙寅

○巡撫山東都禦史王霽奏出老疾罷軟不謹等官判官臧祜等十三員吏部覆奏從之命宣府領班操備河南都司都指揮僉事王泉佐理本司軍政以納粟都指揮林洪廣暫領宣府操備從鎭巡等官奏也

○先是狹西按察司副使李經整飭固原兵備指揮使張欽者多索部屬財物同守固原納粟指揮僉事郭溯告其事於巡撫都禦史蕭禎屬經鞫之欽詣經請冀得免經怒叱之出欽銜之後乃袖小刀佯送告病公文入司出刀剌經中其右脇子汝夔出就亦被剌皆昏僕地欽懼遂自刎死至是巡按狹西監察禦史李興奏經待欽過厲寔以啟釁而郭溯亦溯欽過實俱請逮治命都察院知之

○戊辰上以益王漸長命吏部選學行端正者爲王府官旣而王乞撥賜冠帶醫士張錡等二名傳旨與之吏部言王尙幼沖安知二醫之名非二醫營求於王之左右何以得此謂勿用以息奔兢之風上從之命太醫院別選授良醫正副今後太醫院用人只照舊例行不許夤緣奏請兵部尙書馬文昇旣奉命奔喪葬畢赴闕仍上章乞終制上曰朕以兵部事重畱卿辦事不必固辭○賜國子監雲南貴州四川軍民生夏衣如例

○錄古北口羊川墩等處殺賊功兵部擬升一級加賞者一人升一級者六十三人給賞者六十二人量賞者三百三十一人其右監丞楊聰左參將繩律擬以功贖罪議上從之

○己巳

○寧王奠培薨王惠王之子母妃兪氏永樂十六年生宣徳七年封爲世孫正統十四年襲封寧王至是薨年七十有三訃聞輟朝三日遣官諭祭命有司治喪葬謚曰靖

○辛未孝莊睿皇后忌辰上祭奉先殿遣駙馬都尉遊泰祭裕陵命戶部運太倉銀五萬兩於宣府以備邊儲慶成王府輔國將軍奇洀奇澤奇氵�旄奇溟庶人鐘錎等嗜酒縱肆嘗貰酒於民家踰時弗償民往索奇洀等怒縛於柱用銅錘擊之以厚賂得免山西按察司以聞上命慶成王拘之府第鎭巡等官遣人守之仍究其導之爲惡者罪之

○四川茂眉二州地震有聲動搖廬舍

○癸酉孝穆皇太后忌辰上祭奉慈殿遣駙馬都尉遊泰祭茂陵

大明孝宗敬皇帝寔錄卷五十二大明孝宗敬皇帝寔錄卷五十三

弘治四年七月乙亥朔孟秋享太廟

○直隸武平衛指揮僉事王溥奏本衛與亳縣並在一城軍民雜居類多事訟閭閻婦女復鮮禮範自非表章先賢曷以化導薄俗考之傳記亳有朱仁軌者隱居養親孝友著聞有夏侯令女者早寡無子截耳斷鼻誓不以存亡易心乞敕有司各建祠秩祭俾薄俗知所激勵命下其疏於禮部

○丁丑萬壽聖節遣駙馬都尉周景蔡震告長陵獻陵景陵裕陵茂陵

○遣儀賓楊淳告景皇帝陵寢

○遣內官祭恭讓章皇后陵寢上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮

○賜各王府及天下諸司慶賀官員人等鈔幣有差

○戊寅仁孝文皇后忌辰上祭奉先殿遣駙馬都尉周景祭長陵

○庚辰

○廣東增城縣藍糞等山賊平生擒四千一人斬首二千二百二十七級俘賊屬一百五十九人獲器杖一千餘事追還被虜男婦二百七人兩廣總鎭等官以捷聞命奏捷者各賞鈔五百貫

○辛巳

○以益王將出府除伴讀等官屬如制其倉庫命名曰永盈

○調浙江布政司左參議李昊爲長蘆都運鹽使司同知坐分守嘉興時被賊劫庫不能防捕也

○管理易州廠工部左侍郎潘禮乞歸養疾不允

○壬午○升鴻臚寺左少卿張俊爲本寺卿光祿寺少卿張禎叔爲太僕寺少卿

○賜襄府世孫祐材四書集注一部從王請也

○駙馬都尉齊世美奏乞丰沛二縣莊田戶部請正其違例之罪上命姑免究問如再奏擾卽罪之命增蓋南京後湖庫三十間以原庫收貯黃冊盈滿明年將造冊故也

○癸未

○賜瑞昌王府同安郡主並儀賓李琳懷仁王府平度郡君並儀賓郭廷貴誥命冠服如制

○升左春坊左庶子兼翰林院侍讀學士李傑爲南京國子監祭酒

○先是寧夏左屯衛指揮同知張欽與正千戶胡玉率兵燒荒玉稱疾不往欽遇虜官軍被殺者一人虜者一人下巡按監察禦史逮問擬欽充軍玉納米還職且言玉罪重於欽並劾總兵官周璽副總兵盧欽巡撫都禦史韓文罪兵部覆奏命張欽免充軍胡玉亦免納米與周璽盧欽韓文各停俸二月

○甲申

○泰寧等衛遣頭目瓦剌友等來貢賜宴並彩叚絹鈔等物有差

○南京工部尙書劉宣卒宣字紹和江西安福縣人八歲而孤長值家難力就學補父戌盧龍徒步學於京師正統八年北虜假貢獻圖窺伺宣上疏言虜不可信宜預爲備後六師失利嘗從武官守天津密贊戎事景泰元年以正軍舉順天鄕試第一人明年登進士選爲翰林院庶吉士三年授編修七年修寰宇通誌成進修撰天順四年同考會試六年典順天府鄕試士論稱其公明八年充經筵講官成化三年以九載秩滿進春坊右諭徳尋以英廟實錄成進右庶子六年進南京大常寺少卿上疏請增置太廟寶座定樂舞生名數圖畫功臣諸廟數事多見采納十七年進本寺卿掌國子監事教立恩洽士類悅服二十二年召爲吏部右侍郎弘治元年轉左三年進南京工部尙書剗獘姦稽出納賞官逋數千而羨倍之至是卒賜祭葬如例宣性耿介好折人過學士彭華以私怨嗾同鄕給事中蕭彥莊誣劾吏部尙書李秉及布政使丘陵孫遇等士論爲之不平宣聞之躬至華家而數之曰李公等皆正人汝輩駕空排陷誣枉至此其如天理何將來或有謂吾吉安人皆如若等之存心陰險者獨不畏此淸議乎宣坐是謂得罪當道以五品侍從轉南京散地然人益以重其爲人也宣尢熟本朝典故成化初禮部議慶成宴坐序尙書姚夔以問宣宣例舉舊制某官坐某所夔據奏行之爲文務理勝有衝澹集藏於家○乙酉皇太后聖旦上率親王上壽命婦朝賀賜百官宴於午門

○賜各王府慶賀官員人等鈔獘有差

○丙戌

○朝鮮國王李娎遣陪臣同知中樞府事朴崇質等貢方物朝賀賜宴並彩叚絹鈔等物有差命南京國子監祭酒李傑仍修寔錄時傑充纂修官旣升任大學士劉傑等謂傑方有事校正未畢奏令仍暫在館校正畢日赴任從之

○丁亥

○狹西岷州衛大崇教事下院天竺寺番僧都綱鎖南朵兒只等四川烏思藏番僧著雄堅參等來朝貢佛像馬匹賜宴並衣服彩叚等物有差

○南京太僕寺少卿李應禎乞致仕許之

○是日卯刻南京見木星晝見於巳位

○己丑○中元節遣駙馬都尉楊偉馬誠分祭長陵獻陵景陵裕陵茂陵

○文武衙門各分官陪祭

○遣儀賓周錢祭景皇帝陵寢

○遣內官祭恭讓章皇后陵寢

○鎭守寧夏總兵官都督僉事周璽卒璽字廷玉直隸遷安縣人初襲世職開平衛指揮使從徵北虜有功升都指揮僉事管五軍營右掖尋充左參郎分守陽和以威寧海子功進同知轉大同副總兵再進署都指揮僉事虜囚亦思馬因入寇璽禦之臂中流矢督戰益力賊退實授都督僉事充總兵官鎭守代州兼督雁門三關移鎭狹西未幾佩徵西將軍印充總兵官鎭守寧夏以疾卒賜祭葬如例璽多才略知兵習戰尢精騎射中亦自負卒之日年才四十有七人多惜之○庚寅

○巡撫湖廣副都禦史謝綬陳五事一停紙札以蘇民困謂近奉旨造各色紙二百六十萬張及轉運之費用銀七萬五千餘兩𨿽解納以五次爲期而非其所產悉從各省買辦切見湖廣每歲供應之數無慮七萬餘兩各王府修造祭祀歲無休息及海舡上料又不止萬兩此皆出於常計之外況災傷流移盜賊時發而倉庫庫藏在在缺乏宜各年未解之數暫且停免庶民苦可蘇一省沈濫以便接遞謂各王府差遣內官旗校往往騷擾驛遞勞民傷財乞加禁約一淸校役以杜侵漁謂各王府新役校尉百端需索至多傾家蕩產及貧乏則各逼告老疾復冀重僉以圖後利乞爲禁治一別姻親以備軍政謂各武職官員系親王郡王親戚宜照舊支俸或謂五百里之外管事若鎭國將軍之下親戚遇有軍政宜一體推選庶軍政得人一惜人才以通言路謂澧州判官劉遜桂陽州判官姜綰瀏陽縣縣丞劉愷近以禦史言事降調未論其言之可否亦皆直言骨鯁之士況到任未久政聲著聞宜還其舊職或量升別官俾各展所長則人心和而天變消矣命下其奏於所司

○辛卯

○衡陽僖靖王長子恩鏏薨禮部言恩鏏已賜襲王爵𨿽未遣官冊封而名位已正其喪禮祭儀請準郡王事例行從之

○賜鴻臚寺掌寺事禮部左侍郎賈斌之母太淑人朱氏祭葬如例

○攺河南狹州盧氏縣徑屬河南府從民請也

○壬辰太宗文皇帝忌辰上祭奉先殿遣駙馬都尉楊偉祭長陵

○湖廣鎭巡等官奏廣東翁源縣流賊三百餘人入宜章興寧桂陽三縣流劫人民一百六戶殺百戶一人軍民六十五人因劾守備都指揮馬能指揮髙世麟等十四人並參將史瑄之罪兵部覆奏賊來自廣東經歷千餘里越州縣十餘處軍衛有司罪固難逃若使湖廣所在有備亦豈容白晝長驅如蹈無人之境宜行湖廣廣東鎭巡等官覆寔其分守分巡並守備官俱停俸責限剿除毋使滋蔓得志從之命髙世麟等俱逮問史瑄戴罪捕賊

○南京工部奏新徵各州柴課原擬期限迫促多致過違今後限次年六月終完如不完者官住俸吏問罪十月終不完者官參奏提問南京並在外衛分官舍軍余所佃州場行各該衛所掌印及管屯官推督若過期不完官吏亦照府州縣事例住俸提問參奏其各衛官舍余應該提問本管官占恡不發者聽奉敕官參奏若軍衛屬湖廣江西者行彼處都司按察司管屯官有司行布政司分守官各依時催並次年終不完與本部奉敕官一體住俸州縣並巡檢司柴課不完者官吏不許考滿給由庶使責有所歸柴課易完工部覆奏從之

○癸巳

○虜入甘肅白石崖等處軍士被殺者五人傷者五人鎭巡官劾永昌衛指揮許璟等失於防禦並分守副總兵李寬之罪命許璟等俱逮問李寬姑宥之仍停俸兩月

○是日曉刻木星犯井宿東扇北第二星

○甲午

○以壽王汝王涇王榮王申王行冠禮命太傅兼太子太師英國公張懋太傅兼太子太師保國公朱永太保兼太子太傅新寧伯譚祐遂安伯陳韶平江伯陳銳持節掌冠少傅兼太子太師吏部尙書謹身殿大學士劉吉宣敕戒禮部尙書兼文淵閣大學士徐溥禮部右侍郎兼翰林院學士劉健宣祝

○賜唐府新野王嫡長子名曰宇滬代府博野王第三子曰俊木��第四子曰俊橄楚府輔國將軍均金�卒嫡第二子曰榮滋奉國將軍榮沾庶長子曰顯椿榮漣庶第四子曰顯穗庶第五子曰顯據榮氵�花嫡第三子曰顯棋榮沘嫡第三子曰顯椷晉府鎭國將軍奇氵�隸庶第二子曰表木�符襄陵王府鎭國將軍徵鏕庶子曰偕氵�處靈丘王府鎭國將軍成澶第三子曰聰氵�鮮靖江王府輔國中尉規款嫡長子曰約鄘規��戈嫡次子曰約疇遼府故庶人豪坨子曰思錡

○丙申

○以災免直隸揚州府及髙郵等衛所弘治三年糧艸有差

○夜月犯天髙東北星

○丁酉○升禮科給事中林元甫爲兵科左給事中藺琦刑科左給事中趙竑工科左給事中王敞俱爲都給事中刑科右給事中呂獻爲左給事中兵科給事中張朝用爲右給事中俱本科命分守江西贛州參將南京錦衣衛署都指揮僉事丁固宗還南京錦衣衛帶俸以贛州地稍寧故也

○己亥

○升江西瑞州府知府劉宇爲廣東按察司副使提督雷廉等處兵備

○辛丑

○以晉王有疾賜之藥品從世子其源請也

○壬寅

○賜枝江王府輔國將軍恩釧陽曲王府輔國將軍奇﹤氵菐﹥奉國將軍表栐誥命冠服如制

○甘肅鎭守等官奏罕東等衛頭目剌麻朵兒只等劫西番咂呵族部落掠其頭畜以歸事下兵部覆奏謂罕東劫掠西番越我邊境不知畏忌漸不可長請敕鎭巡等官遣人往諭罕東等從違利害並以此意偏告西番諸族自今更更不得構怨啟釁上曰罕東劫掠西番越我邊境不可不爲之制其如議行之

○鎭南衛軍余蕭娶妻李氏幼居濟寧州魯橋與鬼物交遂號能知禍福有穢行至是蓋三更其夫矣唐府妃蘇氏無子幼與李氏同裏遣人迎入府問禍福李氏言明年當生男唐王喜賞賚甚厚後又以二女子及金銀叚諸物往遺之爲緝事官校所發下刑部鞫問李氏左道亂正律當絞仍行巡按河南監察禦史逮問承奉長史不能匡正之罪從之

○河南開封府地震有聲

大明孝宗敬皇帝實錄卷五十三大明孝宗敬皇帝實錄卷五十四

弘治四年八月乙巳朔

○南京監察禦史楊琎言宋汴京畱守兼開封尹贈觀文殿大學士謚忠簡宗澤墓在丹徒乞依嶽飛故事於墓所及其生之鄕並建祠秩祀以爲忠義之勸命下其奏於所司

○丙午

○遼東沅陵王豪塶薨王恭憲王之子母妃袁氏正統元年生成化十二年冊封至是薨年五十六訃聞輟朝一日賜祭葬如例謚曰昭安

○丁未

○釋奠先師孔子遣禮部右侍郎兼翰林院學士劉健行禮

○戊申祭太社太稷

○應天府府尹秦崇卒崇字智崇山東單縣人天順四年進士授兵科給事中憲宗卽位初與諸科劾權幸舞法者成化元年貴州蠻酋起爲邊患朝廷命將徵之崇還監其軍奏凱還加俸二級累遷都給事中七年升太僕寺少卿十七年升南京光祿寺卿轉南京太僕寺卿弘治三年遷應天府府尹至是卒官底蕭然府丞冀綺合賻贈治爲後事訃聞賜祭葬如例崇性剛勁不屈頗傷粗厲然居官三十餘年皆貨財出納之地而不爲所污亦可謂難矣

○庚戌命江西都司署都指揮僉事馮泰守備南贛二府

○以甲字丁字贓罰二庫諸物給在京文武官員準弘治元年二年春夏二季折俸鈔

○給淮府徳興王見氵�郡祿米歲一千石本色折色中半兼支

○工部尙書賈俊言蘇州浙江近被水害民不聊生而頃者織造叚疋之令至於再三其數不下數萬以瘡痍未起之民加煩重不堪之役誠可憫惜乞暫令停免上曰諸府旣有水災今次所欠叚疋羅紗姑令免織俟明年秋熟後陸續織造供用

○罷分守金齒騰衡右參將署都指揮僉事沐詳回雲南閒住先是千崖宣府司土官刁怕開卒嫡長孫刁怕落幼庶子刁怕愈與爭印俱赴愬於詳詳家人受賄爲之蒙蔽以致殺擾地方鎭守總兵黔國公沐宗劾詳禦下不嚴釀成此變上令詳自陳狀至是具疏服罪故有是命

○壬子

○禮部尙書進憲宗純皇帝實錄儀注前一日設表案於奉天殿丹陛之東設實錄案於丹墀中教坊司設中和韶樂及大樂如常儀設寶輿香亭於史館前是日早錦衣衛設鹵簿駕史官具服至館捧實錄置寶輿中上禦華蓋殿具衮冕鴻臚寺官導迎實錄寶輿用鼓樂傘蓋從東廊北行由左順門外由橋南中道行史官後隨從二橋行至奉天門階下由左門入至丹墀案前捧實錄置於案樂止俟香亭寶輿退鴻臚寺奏執事官行禮贊五拜奏請升殿導駕官前導樂作上禦奉天殿樂止鳴鞭史官入班文武官各具服詣丹墀分左右侍班鴻臚寺官奏進實錄樂作序班舉實錄案以次由中道升班首由左階升至殿門外上興序班以實錄案置於殿中樂止班首跪於案前贊史官皆跪樂作內侍官舉實錄案入內殿置於中上復坐樂止贊俯伏班首及內史官皆俯伏樂作興平身樂止班首復位贊鞠躬樂作贊四拜興平身樂止贊進表樂作序班舉表案置於殿中樂止贊宣表贊眾官皆跪鴻臚寺官展表宣訖贊俯伏樂作贊四拜興平身樂止之進實錄官退於東班侍立贊排班文武百官入班贊班齊鴻臚寺致詞云文武百官太傅兼太子太師保國公臣朱永等恭惟憲宗純皇帝神功聖徳纂述成書光華萬世羣臣歡忭禮當慶賀贊鞠躬樂作贊四拜興平身樂止贊有制史官仍入班贊跪宣制云憲宗純皇帝功徳配天紀述評實朕心歡慶與卿等同之宣訖贊俯伏樂作興平身樂止贊搢笏鞠躬三舞蹈贊跪山呼萬歲三贊出笏俯伏樂作四拜興平身樂止禮畢

○先是陜西按察司奏衛鎭撫謝禎等八人失機罪狀都察院吏抄奏詞誤以衛爲所監察禦史張禎亦不之覺禦史劉翔輙爲覆奏得旨降謝禎等各一級至是陜西按察司知其誤也復爲謝禎請都禦史白昂諭抄呈吏檢舉其事禦史歐陽復趙瑛因移文兵部攺正兵部具奏下張禎等獄法司皆坐贖杖上以抄呈差錯事發自當認罪卻朦朧檢舉以致詿誤人眾今贖罪畢張禎仍罰俸三月吏人等各決五十還役

○癸丑

○駙馬都尉馬誠請賜其父母敕命許之

○吏部言近例第三甲進士前七八分多選外任後二三分俱選京職所以進士該外選者或告病或求公差遷延規避今後除丁憂起復外其養病公差還者依其上下名次選外任亦選外任選京職亦選京職庶人心平而選法不壞從之

○甘肅鎭巡等官以土魯番速擅阿黑麻王遣使至肅州求入貢因獻還哈密城池金印請賜處分兵部議謂哈密爲甘肅藩籬自都督罕愼被殺之後馴至多事朝廷惡阿黑麻不道因減其使臣賞賜或卻其貢方物兩賜敕諭令悔罪近又取哈密忠順王脫脫近屬子孫陜巴權掌國事聽繼王爵凡所處置皆合機宜故能不費財力坐取十九年已失城池並金印皇上之威徳遠被至於如此彼今所貢獅子等物蓋假此以爲請罪之地與向來入貢之意不同謂宜特賜容納原拘畱在邊使人亦宜資給遣歸而徐圖所以勞來哈密安集陜巴之道似爲柔遠長策從之

○是日曉刻南京見老人星見丙位色赤黃

○甲寅孝慈髙皇后忌辰上祭奉先殿魏國公徐俌承命祭孝陵

○乙卯

○賜鄭王祐枔庶第十二子名曰見渚遼府奉國將軍恩銴子曰寵﹤氵亟﹥晉府鎭國將軍奇瀕長子曰表杵奇濧長子曰表木�忝輔國將軍奇洇第二子曰表栫鎭國將軍表湧庶第二子曰表欋

○南京地震動搖屋宇繼而風雨晦冥雷電大作直隸揚州淮安二府同日地震

○丁巳

○遣官祭太歲風雲雷雨嶽鎭海瀆山川等神遣旗手衛官祭旗纛之神

○戊午

○旌表節婦十四人烈婦一人楊氏直隸武進縣監生張洽妻吳氏江西鄱陽縣民劉瓚妻辛氏瓚同縣民劉﹤王岡﹥妻朱氏直隸無錫縣民薛綱妻關氏綱同縣民茹惟賢妻皇甫氏直隸長州縣民杜洪妻王氏直隸婺源縣民進士程永妻徐氏江西浮縣民方進忠妻武氏山西壽陽縣義民嶽曇妻周氏廣東順徳縣民何福余妻楊氏陜西藍田縣民李俊妻姜氏應天府上元縣民周濟妻李氏雲南通海縣民張暐妻許氏遼東定遠後衛軍錢海妻皆孀居苦操老而不變旌其名曰貞節張氏山西太原前衛大理寺寺副魏政妻政亡哀毀數日勺水不入口嚙臂撾面已而自縊旌其門曰貞烈

○兩廣鎭守總兵官安遠侯柳景旣爲都禦史秦紘所劾又爲科道官所劾下獄刑部擬其罪斬景屢奏稱冤命法司復勘報至從公辯問給事中屈伸等還勘景侵欺枉法彊索銀萬八千四百五十餘兩蘇木三百擔銅錢萬三千四百文及沮壞鹽法交通土官撇棲番貨杖殺軍職諸事謂紘所奏亦有一事不實及不避私嫌於任所款畱親舊皆不得無罪刑部覆如所擬景不輸服刑部請謂官廷鞫之命錦衣衛逮紘至京對簿比至府部等官具實以聞詔以景貪殘不法侵索贓物數多又挾私杖死二人原情擬罪宜置重典但念其祖有勞王家姑宥死令帶頭巾閒住贓物系赦前者免追赦後者查數以聞秦紘令致仕其爲景通賄者百戶陳謙等二人降小旗吳興福等二人及爲景通買番貨二人俱發陜西涼州衛充軍家屬隨住

○四川播州宣慰使司土官宣慰使楊愛貴州金築安撫司及上馬橋長官司土官舍人金福慶雲南孟璉長官司護印舍人刁派沾等各遣頭目朝賀貢馬並銀器等物賜彩叚衣服鈔錠有差

○己未上禦奉天殿傳制遣太傅兼太子太師英國公張懋太傅兼太子太師保國公朱永太保兼太子太傅新寧伯譚祐遂安伯陳韶平江伯陳銳充冊封正使少傅兼太子太師吏部尙書謹身殿大學士劉吉太子太保吏部尙書王恕禮部尙書兼文淵閣大學士徐溥禮部尙書耿裕禮部右侍郎兼翰林院學士劉健爲副使持節冊封皇第九弟祐榰爲壽王第十弟祐梈爲汝王第十一弟祐木�舞爲涇王第十二弟祐樞爲榮王第十三弟祐楷爲申王

○辛酉

○遣戶部侍郎吳原祭太倉之神

○遣順天府官祭宋丞相文天祥命廣東都司都指揮僉事劉晧之子綬代爲淸遠衛指揮使

○丙寅憲宗純皇帝忌辰上祭奉先殿遣駙馬都尉齊世美祭茂陵命浙江按察司巡礦僉事陳嘉謨兼整飭溫處二府兵備

○丁卯上禦奉天殿監修官太傅兼太子太師英國公張懋總裁官少傅兼太子太師吏部尙書謹身殿大學士劉吉等率纂修等官上表進憲宗純皇帝實錄上起立受之表

○伏以皇圖有永天開六葉之君文化聿成世守二紀之治功徳之敷遺者記大典冊之紀述者宜詳上廣先猷下垂後訓欽惟憲宗繼天凝道誠明仁敬崇文肅武宏徳聖孝純皇帝茂膺天眷蚤握乾符徳廣運而文武聖神道純粹而剛健中正承百年之大統擴五聖之洪規首遵治命而狥葬之不行繼降恩綸而成憲之是首遵母后薦徽號孝無問於兩宮勤聖學禦經筵禮每隆於四輔祭神而神如在誠敬之心至焉奉天而天不違感孚之妙多矣法謹循夫三尺政分理於六卿重科目以求賢蠲租賦而裕下治化所被民或干紀旋卽革心威武所加虜或犯邊俄聞捷報矧夫崇儒重道稽古好文新闕理之廟庭增大成之禮樂慈懿安厝據理合經康定追崇因親廣愛教元良而制文華大訓明正統而修綱目續編用底一代之丕平式彰九廟之耿烈不緣信使曷表鴻休纂輯苟完名言莫罄恭惟皇帝陛下孝兼繼述心切顯揚亟謨烈於就編儼羹墻之在目乃於弘治元年閏六月敕臣懋監修臣吉臣溥臣健總裁臣浚臣諧副總裁臣瀚臣誾臣傑臣東陽臣遷臣寬臣簡臣越臣彥臣守阯臣戩臣鏊臣傑臣儲臣元禎臣機臣廷和臣衛臣苪臣忠臣焲臣火�旬臣天瑞臣瀾臣春臣瑞臣時由�陽纂修臣懋曁臣吉等弘開館局序列文儒發內府精微之祕藏采外庭遠邇之陳奏風化攸系𨿽微必書治體所關有聞必錄詳制度則究其因革原事功則備其始終賢否決於眾論之同是非公於天定之後傳其信不傅其疑過於文寧於質玆以四年八月恭成憲宗純皇帝實錄二百九十有三卷寶訓十卷合目錄凡例總三百五冊謹繕寫進呈允爲不朽之傳大著無前之績臣等才輕襪綫見小醯雞稽五志而不遺念三長之何有惟恐孤於任使幸獲睹其告成計日課功閱歲深慚於屍素載言紀事異時或補於汗靑尙願特塵一夜之觀益衍萬年之祚臣等無任瞻天仰聖激切屏營之至謹奉表隨進以聞禮畢是日賜兼修官太傅兼太子太師英國公張懋總裁少傅兼太子太師吏部尙書謹身殿大學士劉吉禮部尙書兼文淵閣大學士徐溥禮部右侍郎兼翰林院學士劉健各白金八十兩文綺四表裏羅衣一襲鞍馬一副總裁禮部尙書丘浚詹事府少詹事兼翰林院侍講學士汪諧各白金八十兩文綺四表裏羅衣一襲纂修官太常寺少卿兼翰林院侍讀傅瀚詹事府少詹事兼翰林院侍讀費誾左春坊左庶子兼翰林院侍讀謝遷右春坊右庶子兼翰林院侍讀陸簡翰林院侍讀曾彥楊守祉侍讀劉戩王鏊楊傑梁儲左春坊左贊善張元禎翰林院修撰劉機武衛張苪編修劉忠鄧焲黃珣張天瑞劉春餘瑞檢討楊時畼纂修兼校正官南京國子監祭酒李傑左春坊左庶子兼翰林院侍讀學士李東陽左春坊左庶子兼翰林院侍讀吳寬右春坊右庶子兼翰林院侍講董越纂修兼參對官翰林院修撰楊廷和編修張瀾各白金三十兩文綺三表裏羅衣一襲催纂修官吏部員外郎李通中書舍人胡淸各白金二十兩文綺二表裏羅衣一襲謄錄官太常寺卿林章等二十五人各白金十五兩文綺二表裏羅衣一襲收掌文籍官鴻臚寺主簿靳塘等二員各白金十兩文綺一表裏謄錄監生許鑑等九人各白金五兩文綺一表裏其纂修太常寺少卿兼侍讀周經左諭徳翰林侍講張澯修撰王華李旻費宏各白金十兩文綺二表裏催纂侍副於淵中書舍人柳楷各白金十兩文綺一表裏謄錄監生孫霄文綺一表裏以升等各升擢憂制去任久近不一故賜賚有差纂修編修白鉞謄錄主簿李埕以去任二年之上不與賞命暫停廣東未解紙札一百五十六萬張以地方災傷巡撫都禦史謝綬請也

○戊辰敕吏部皇考實錄修完念各官勤勞監修張懋升太師仍兼太子太師總裁劉吉升少師華蓋殿大學士余兼如故徐溥升太子太傅戶部尙書兼武英殿大學士劉健升禮部尙書兼文淵閣大學士副總裁丘浚升太子太保仍兼禮部尙書汪諧升禮部右侍郎兼翰林院學士如敕奉行命戶部運太倉銀十二萬於遼東以備邊儲

○己巳

○增設四川成都府通判官一員專駐松藩監收糧料

○庚午

○復午朝命順天府宛大二縣民納存畱艸束於本縣倉場每束折銀二分二釐願輸米麥五升者聽

○暹羅國王國隆勃略剌坤利息尢利亞遣陪臣正副使坤貼謝提等賫金葉表文貢方物賜宴並彩叚絹鈔等物有差仍回賜國王及妃文錦彩叚副使臣領回給與命前軍都督府都督同知李進掛徵西將軍印充總兵官鎭守寧夏松藩東路小河千戶所地方番賊入境軍士被殺者七人掠者十四人命逮問提督指揮陳琦等停協守左參將白珍副總兵李鎬俸三月兵備副使襲澤俸兩月其土官僉事王翰宣撫薛紹勛宥之

○辛未

○賜寧府鎭國將軍宸氵�與晉府輔國將軍奇浵代府輔國將軍成鏇誥命冠服如制

○賜監修總裁纂修等官太師兼太子太師英國公張懋等七十一人宴於中軍都督府保國公朱永尙書王恕葉淇耿裕馬文升賈俊都禦史白昂待宴舊例宴於禮部時禮部焚毀始營建故請從督府

○升纂修太常寺少卿兼翰林院侍讀傅瀚爲太常寺卿詹事府少詹事兼侍讀費誾爲詹事俱兼侍讀學士南京國子監祭酒李傑加俸一級左春坊左庶子兼侍講學士李東陽右春坊右庶子兼侍講董越俱爲太常寺少卿兼侍講學士左庶子兼侍讀謝遷吳寬右庶子兼侍讀陸簡俱少詹兼侍講學士侍讀曾彥楊守阯俱左諭徳侍講劉戩王鏊俱右諭徳楊傑梁儲俱司經局洗馬左贊善張元禎南京翰林院侍講學士修撰劉機楊廷和編修張瀾俱侍讀修撰武衛張苪編修劉忠鄧��夜黃珣張天瑞俱侍講檢討楊時畼編修劉春徐瑞俱修撰謄錄官太常寺卿林章龍暹俱升俸一級山東布政司左參議馬紹榮太常寺少卿吏部郎中姜立綱太僕寺少卿吏部員外郎李通工部員外郎王文琮俱本司郎中大理寺右寺正王佐王琎俱工部員外郎光祿寺署正陸華工部主事通政司經歷毛顯大理寺右寺正中書舍人張谷周文通俱升俸二級黃燦大理寺左寺副吳榮劉棨俱右寺副胡淸徐鶚左右評事燦淸俱加俸一級光祿寺署丞李瑄爲署正王臣通政司經歷鴻臚寺主簿靳塘蔡振俱光祿寺署丞何澤朱賓楊全俱試中書舍人劉安劉學陳倫俱戶部照磨序班吳孜翰林院典籍自林章以下俱如舊供事各官原加俸孔目張翰升侍書仍管孔目事謄錄監生許鑑陳瑜張克恭馬曇韓璉陳大經董義張瓚王景俱授中書舍人辦事吏李敬等八人照原資格除授

○以旱災免直隸揚州衛及通州泰州鹽城三守禦千戶所弘治三年屯田糧有差

○壬申

○升錦衣衛百戶馬良爲本衛正千戶良宜興大長公主子也

大明孝宗敬皇帝實錄卷五十四大明孝宗敬皇帝實錄卷五十五

弘治四年九月甲戌朔掌詹事府事太子太保兼禮部尙書丘浚上疏乞休致上曰卿年徳老成已升重職當勉就任不允所辭旣而浚復兩申前請俱優詔勉畱之

○乙亥

○中都畱守司都指揮僉事董昂赴京操備官軍未至者十之一下刑部獄贖杖還職

○丁丑孝恭章皇后忌辰上祭奉先殿遣駙馬都尉遊泰祭景陵命兵部右侍郎張海都察院右副都禦史翟暄管理淸黃命涼州協守副署都指揮同知文錦充左參將分守莊浪等處

○戊寅○升吏部左侍郎彭韶爲刑部尙書南京戶部左侍郎侯瓚爲南京工部尙書巡撫狹西都察院左副都禦史蕭禎爲南京工部右侍郎

○以旱災免廣西桂梧潯南柳度六府及南丹柳州等衛所弘治三年秋糧子粒有差

○乙亥

○南京兵部右侍郎王詔卒詔字文振眞定趙州人天順八年進士授工科給事中論事務持文體睿皇后崩值秋享太廟時議爲不當以卑廢尊詔言祀有喪不祭則移日請俟釋服行之𨿽不果行然議祀者不能屈遷都給事中典問列會奏起請致仕尙書王竑李秉而斥都禦史王越或有贊之者憲宗召至便殿賜杖具詰責之眾莫敢對詔仰而呼曰臣等言𨿽不當實區區犬馬之誠非有他也論者壯之升湖廣右參政以父憂去服除再任遷右布政使弘治初進貴州左布政使未幾擢右副都禦史巡撫雲南奉詔錄囚躬冒厄險觸炎瘴平反頗眾尙書吳云洪武中繼待制王褘死事雲南後禕賜議忠文令雲南歲祀而不及云詔言於朝賜謚忠節與禕並祭四年赴任南京病卒六十四時詔官三品未及考上特賜祭葬詔儀冠魁岸中坦夷自處不苟歷官險要淸約如平生時卒無子弟在側官屬爲治後事囊無長物世稱其諒直而惜其弗究於用云

○庚辰

○刑部尙書彭韶辭免新命上曰卿練達刑名特玆升任所辭不允

○夜月犯建星北第二星

○壬午

○重陽節賜百官宴於午門○少師兼太子太師吏部尙書華蓋殿大學士劉吉九年秩滿吏部以聞上曰吉侍朕年久輔導勤勞賜敕獎勵加特進兼支大學士俸仍舊供職

○升吏部右侍郎張悅爲本部左侍郎禮部右侍郎周經爲吏部右侍郎命所司給建安王造府價銀七百五十兩

○癸未

○賜肅府貢錝藥品從其請也

○甲申

○巡按直隸監察禦史王監之言臣奉敕提督南畿學校嘗聞南京科場之獘明年又當鄕試不先革正將恐姦僞益溢惟南京應試士人除百二十三處學校外又有國子監生及諸司曆事聽選官吏儒士輩進途旣廣獘端易生而貢院規模窄狹四面皆居民樓房圍繞登髙窺覘乘暗投擲巡綽難於關防懷挾易於進入況受卷彌封等所俱在至公堂上內簾上隔一板壁聲息相聞舉動便覺積年以來富貴子弟多方營圖有買求編號將有學生員置在左右代作文字者有請托執事官吏截人文字以己名者有二更者不出潛入別號求人攺作者有先藏舊文在內而臨時取出謄寫者巡綽官軍多狥情不舉近人增府官一員進入內簾科場一應公事俱屬此輩豈不傳遞消息名曰革獘其實生姦故榜未揭而物色先定榜旣揭而榜議交騰凡此獘端臣恐不特南畿爲然乞敕禮部著詳行南京都察院凡差監試禦史務求剛正老成之人其應天府提調並一應執事官亦必愼擇公廉端潔之士痛革宿獘貢院墻垣並受卷等所宜增髙加棘充廣遷移以杜獘源仍移各布政司一體禁革則眞才可得而謗議自消矣命禮部知之

○廣西都司都指揮僉事王璽以索賄毆傷屬官爲巡按禦史所劾命逮治之

○太常寺少卿崔志端丁憂服闋復除原職

○乙酉命給晉府庶人奇氵�聚及故庶人鐘釨妻月糧並折支布絹綿花如例

○戶部言今歲山東河南狹西地方年谷頗登其布政司並郡縣積貯衣服首飾諸物請悉鬻之以銀易谷爲官軍俸糧及預備賑濟之用從之命四川行都司故都指揮僉事蕭通之侄瓚襲指揮僉事會川衛支俸差操

○丙戌

○攺注後軍都督府帶俸都督同知侯謙於前府僉書管事

○丁亥命巡撫狹西都察院右副都禦史蕭禎之侄弼爲國子監生從其請也

○先是一日上偶感風寒傳旨欲調理數日暫免視朝於是大學士劉吉等具奏問安上報曰朕今服藥疾勢暫退卿等各安心治事文武羣臣英國公張懋等上奏批答亦如之

○庚寅

○夜月犯天街下星

○甲午○贈皇親壽寧伯張巒故妾湯氏爲安人並賜祭不爲例從巒妻夫人金氏請也

○南京工部等科給事中毛理等言八月十一日南京地震屋宇搖動繼而風雨晦冥雷電大作及蘇松等處夏間大水淮揚等處蝗飛蔽天此皆災異之大者伏惟陛下去冬因星象之變敕文武大臣並科道官指陳君民利病時政得失羣臣交章疊陳已蒙允納精誠上通妖星尋退此天人交感之明驗也然而災異又疊見於祖宗根本之地豈陛下前日之所以應天者或有未至故復示此以警動之歟切見羣臣去歲所陳願陛下每禦經筵俯賜淸問時接大臣咨訪物情廣開言路召用言事降謫之人禁止差官勘事取回鎭守織造內官裁省冗費罷斥邪佞馬政急務而進言以來中外仰望未聞陛下經筵賜問某疑便殿與大臣而諫某事未聞敕劾部將言事降謫者取回某人差官勘事未蒙禁止鎭守織造內官未蒙取回凡百用度未盡減省貪瘝邪佞之人未盡罷斥陛下因災以致警屈已以求言而與羣臣所陳前事或捨之而未用或用之而未盡其何以彌災召和乎又聞陛下臨禦之初吏部侍郎楊守陳請遵祖宗舊制開大小經筵以講學禦早午二朝以聽政陛下溫言兪允今四年之間舉行無缺誠盛事也臣等切念守陳之意以大經筵則禮法竣整早朝則侍衛森嚴君臣之間難以盡情冀於小經筵與講官從容諭說而午朝可與大臣款曲辯議今小經筵與大經筵無異午朝與早朝不殊君臣間隔如故豈建言者之初意乎伏望陛下自今於小經筵敕諭官將經史中有關於政治之大者撮其切要明白直解聖心若有所疑乞加詳問於午朝敕各衙門將緊切事件口奏仍乞少霽天顏議其可否朝退之後常便殿時召講官及大臣講求義理咨訪政事如守陳之說則經筵午朝不爲虛文而禆益多矣有災地方禾稼傷害人民困窮量加賑濟議減稅糧庶免小民流離之苦命所司知之

○丁酉皇長子生

○賜慶成王奉國將軍表柫賜曲王府輔國將軍奇溤誥命冠服如制賜陽曲王府賀縣縣主並儀賓郝��璽長平縣主並儀賓叚杲誥命冠服如制

○福建漳州府彊賊溫文進聚徒三百餘人攻劫漳平縣治開獄放囚燒毀民居復流劫安溪縣聚眾至三千福建守臣調附近衛所官軍及民兵剿捕之擒獲七十人斬首一百三十五級敗溺死二百餘人餘黨解散守臣上其事兵部請查勘各官功過以聞從之

○戊戌上復傳旨諭諸司曰朕疾𨿽平但气體尙弱更須調理數日且免視朝

○己亥

○直隸三屯等營及灤陽等營同日地震有聲

○庚子

○升河南按察司按察使樊營爲應天府府尹吏部郎中畢亨爲順天府丞南京通政使司右參議張貢爲南京太僕寺少卿貴州按察司僉事李孟目�巠爲雲南按察司副使

○湖廣鎭巡等官劾守備施州都指揮柴皞不在任請取回都司帶俸仍命前守備都指揮僉事夏仕麒代任從之

○狹西秦州及寧遠伏羌禮三縣地震聲如雷房屋震動

○丁丑憲廟惠妃郭氏薨輟朝三日命祭葬諸禮儀如安妃姚氏例

○賜楚府壽昌王庶第四子名曰鈞釣韓府鎭國將軍徵鈱第七子曰偕沰輔國將軍徵鈲庶子曰偕淢慶成王府輔國將軍鐘鑊長子曰奇溧革爵將軍鐘錎長子曰奇濋永和王府鎭國將軍奇洪庶第四子曰表棷西河王府鎭國將軍鐘錠庶第五子曰奇瀧

○升福建都轉運鹽使司同知髙輔爲本司運使

○四川按察司僉事陳璉丁憂服闋復除湖廣按察司

○壬寅命建興王府於湖廣之徳安汝正府於河南之衛輝益王府於江西之建昌

○給賜宣府各路守了並哨操夜不收官軍九千四百七十二員名衣鞋各一副

○給寧府故革爵臨川王之女並其夫之隨居鳳陽者眷屬五人月米各六斗柴一百二十斤歲冬衣一事

○癸卯

○給內府供用庫幼匠三百人歲各布一疋綿花一斤從太監張韶等請也

大明孝宗敬皇帝實錄卷五十五大明孝宗敬皇帝實錄卷五十六

弘治四年十月甲辰朔孟冬享太廟

○遣駙馬都尉蔡震楊偉分祭長陵獻陵景陵裕陵茂陵

○遣儀賓楊淳祭景皇帝陵寢

○遣內官祭恭讓章皇后陵寢

○遣內官祭司並之神

○初有旨命給內府上衣監匠役米饌光祿寺卿胡恭言此輩俱有本等月糧又曰支直米可無復與上命姑依旨送用工完卽止

○丙午○升詹事府詹事兼翰林侍讀學士費閣爲禮部右侍郎南京都察院左副都禦史李益爲南京戶部左侍郎河南布政司使王宗彜爲都察院右副都禦史巡撫狹西

○遼王寵涭奏鎭國將軍恩鑡恩鏎恩槍奉國將軍恩稠中尉恩﹤釒危﹥恩煉恩鋼等聽儀賓袁鏞招集惡少奪人財產箠死平人上惡其不道命鎭守湖廣左監丞劉雅密啟遼王拘恩鑡等幽之其所集凶徒卽遣人往捕並袁鏞等皆問擬明白以聞不許疎漏

○遼東蓋州衛地震有聲如雷

○丁未

○興王以衛輝瘠窪河水泛濫不可立府請攺封於湖廣之安陸州從之

○升戶部左侍郎劉璋爲南京禮部尙書巡撫甘肅都察院右副都禦史王維爲南京兵部右侍郎

○廣西遣遠府八寨等峒賊首韋柒旋等攻劫賓州等處殺虜人眾守備都指揮僉事賈浚哨守指揮同知方圓坐守備不設各降三級帶俸差操分守左參將陳皞及哨守指揮劉銳等四員命巡按禦史逮治

○戊申

○南京廣西道監察禦史李善丁憂服闋復除浙江道

○己酉命逮問守分寧夏西路左參將劉紀指揮李璋周冕坐虜入寇失於防禦且符同隱匿也

○賜韓府樂平王徵錏庶第二子名曰偕泆西徳王偕瀞庶第六子曰旭木�篙鎭國將軍範�土ㄩ�幾�庶子曰徵鑄徵鈱第六子曰偕溟遼王寵涭嫡長子曰致禾�﹤滿﹣氵﹥慶成王府輔國將軍鐘鈇第三子曰奇汮第四子曰奇浙奇漖長子曰表棚代府樂昌王嫡長子曰俊福鎭國將軍成鑅庶子曰聰�氵兀虫�成敝�金庶長子曰聰瀨成鎔嫡長子曰聰﹤氵累﹥晉府義寧王長子表槻嫡長子曰知爀鎭國將軍鐘錠第五弟鐘鉻第六子曰奇瀍鐘鑸庶第十子曰奇沍奇演庶長子曰表木�布奇涢嫡長子曰表櫰輔國將軍均﹤釒犬﹥嫡第三子曰榮隨奉國將軍榮於嫡第三子曰顯祕第四子曰顯署命武平伯陳綱調揚威營坐營仍不妨侍衛永順伯薛勛五軍左掖坐營

○庚戌

○升山西布政司左布政使馮續爲都察院右副都禦史巡撫甘肅命故遼東都司署都指揮僉事何忠之弟恕襲原職廣寧後屯衛指揮使

○辛亥

○升尙寶司少卿沈瑜爲南京大常寺少卿命造壽汝涇榮申五王及王妃儀杖器用等物

○壬子○周府安定王安彌薨王周府庶第十子母髙氏成化九年生弘治二年冊封至是薨年十九訃聞輟朝一日賜祭葬如制謚曰懷簡

○陛山西布政司右布政使李蕙爲本司左布政使

○攺注金吾左衛帶俸都指揮僉事爲興金吾右衛帶俸都指揮僉事楊英於狹西都司專在寧夏領軍聽用

○慶府儀賓路昇私造應禁軍器托所親狹西都指揮僉事房懷發賣事覺巡按監察禦史李興擬上昇罪都察院覆奏命革職爲民

○癸丑

○戶部會議總督漕運及巡撫官所奏事宜一軍民買田地收割稅畝者畝出粟谷二斗貯之本處倉以備賑濟一禁約順天府所轄人戶不許投充軍匠一並山東益都縣靑杜遞運所於精壯馬驛昌樂驛小舟河店遞運所於舟河馬驛掖縣城南遞運所於城南驛黃縣城西遞運所於龍山馬驛一四川成都等府縣並建昌等衛額徵茶課積累數多久將陳璞而松茂地方常苦缺糧支給自弘治四年爲始準三分之一徵本色以備賞番支用其二分及弘治二年三年拖欠未徵之數每斤徵銀二分折給官軍俸糧一兩淮運司景泰五年至天順八年逋負鹽課通免之成化元年至二十年原擬徵價銀二錢及二錢五分者止各徵其半一請令南京太僕寺歲差官印烙南直隸各州縣馬匹如太僕寺例一湖廣各府州所屬兌軍糧米歲二十五萬石每石舊加耗米七斗今後每石止加耗米四斗以備折耗餘三斗每斗兌與銀五分半備沿途用度庶軍民兩便一九江安慶鎭江及河南魯山等處舊設有抽分竹木廠近有司及王府亦有以修造爲名私自抽分者巡按監察禦史嚴禁從之命衡州衛指揮使王震守備永道等處平溪衛指揮使洪福守備靖州等處俱以都指揮使體統行事

○刑部都察院會官審錄重囚共九十五人情眞無詞者處決訴冤者許重鞫情有可矜者免死發邊遠充軍家小隨住不孝而父母息詞者杖而釋之

○甲寅

○升河南布政司左參政陸淵之山西左參政陳淸俱爲本司右布政使河南按察司副使張曉爲本司按察使

○乙卯命狹西西安後衛指揮使馬隆守備環慶以都指揮體統行事

○丙辰以皇長子生頒詔天下詔曰朕承祖宗鴻業君主華夷於今四載深惟徳有未修澤下究無以安養元元恕負祖宗之付托用是夙夜憂勤勉圖化理罔敢怠遑玆者荷蒙上天錫祐福慶駢臻祖考垂休本支茂衍乃於今年九月二十四日皇后正宮誕生元子神人胥慶遐邇同歡上有以慰聖祖母母后之心下有以副中外臣民之望惟人心之和輯世道斯隆惟宗社之靈長國本愈固詔告天下咸使聞知

○大學士劉吉等言前日蒙發下經牌令作贊語臣等已撰寫進上今日又蒙發將封號令攺擬臣等亦已攺擬進呈但此等事皇上聖徳淸明素不聽信今忽連有此舉意者近因聖躬欠安皇后產育有進祈神保佑之說者皇上姑從其言而有是也臣等切思皇上爲天地百神之主福慶嘉祥皆自天何預於彼此等邪說若信以爲然是役彼將希求不已或請降者捨旛或請塑像蓋廟一或從之外人必將驚駭建言煩瀆聖聽有言不從又未免爲聖徳之累似此不經之事乞勿再聽其言上納之賜益王順天府望軍臺地五百畝命南京太僕寺卿張謙之子瑤爲國子監生從其請也

○兵部疏上四川禽剿鄰境野王剛功過以聞得旨以按察司副使董齡等八人功多過少俱復職主簿李鑑等六人功過相等罰俸三月指揮胡鎧過多功少降一級通判戴琚等八人有過無功降二級知縣錢潤降四級典史蔣傑冠帶閒住以鎭守太監林槐巡撫都禦史邢表巡按監察禦史歐陽旦有督厲功各賞銀幣二表裏都指揮劉昇參政鄭齡僉事宋徳有督捕功各一表裏其餘官兵人等有功及陣亡者給賞有差

○夜月犯天陰下星

○丁巳聖慈仁壽太皇太后聖旦上率親王上壽免命婦朝賀

○賜百官宴於午門

○賜各王府慶賀官員人等鈔幣有差

○河南光山縣有紅光如電自西南往東北聲如鼓久之入地化爲石大如斗是日光州及商城亦見火星飛其紅光有聲如光山所見者

○戊午

○黃河溢命有司量賑開封懷慶二府及歸徳宣武睢陽三衛被災之家

○己未

○升山西布政司右參議王盛西安府知府徐政敍州府知府張玨俱爲布政司左參政四川左參議劉道爲右參政監察禦史鄧庠爲按察司副使盛本司政庠河南玨貴州道福建

○實授都察院理刑行人於茂爲雲南道監察禦史

○庚申○南京監察禦史朱徳等上言比者災異疊見而南京一路尢甚旱澇不常軍民告病甫及秋收之際蝗蝻驟生禾稼傷殘繼又地震不寧屋宇搖動伏乞愼思災異之由善應天地之戒循名責寔因事納言遂條陳五事曰省力役曰寬徵賦曰治贓頑曰稽實用曰務遠圖命下其章於所司

○虜寇甘肅殺掠頗眾分守右參將都指揮僉事彭淸領兵躡之獲其馬匹器杖並所掠人畜鎭守太監傅徳請治失守之罪上以淸有追獲功特貸之

○辛酉誠孝昭皇后忌辰上祭奉先殿

○遣駙馬都尉周景祭獻陵

○雲南布政司左參政董旻丁憂服闋復除四川布政司

○升南京戶部郎中李儼爲山西布政司右參議刑部員外羅昨爲貴州按察司僉事

○廣東萬州地震有聲如雷○禮部奏冬至節例賜百官宴上命免宴賜以節錢鈔

○甲子

○賜晉府輔國將軍奇瀉誥命冠服如制敕吏部太子太保禮部尙書丘浚兼文淵閣大學士入內閣參頂機務浚以老辭上曰卿歷年深特玆擢用所辭不允浚復辭曰人臣竭忠以報國必於少壯之時苟時過然後用之則年力衰耋𨿽有可用之才決爲之志亦末如之何巳臣生長荒陬非有適用之才循資累考幸致極品今年七十有一古人所謂鐘鳴漏盡之時也所以懇求辭免非故爲矯徼以徼虛名蓋反己內省自知不足以當朝廷之重任耳況內閣之任𨿽專掌詞翰實兼論思輔弼之任臣誠不才自幼亦有志用世於凡古今典章政務無不蓄於心而筆於書正以待朝廷萬一之用今幸不爲聖明所棄正攄所學以報國之秋也顧乃累辭寵命夫豈本心哉蓋時不待人死期將至𨿽欲陳力就列不能也已是以捧讀手敕感激之極不覺涕零伏望皇上察由裏之詞非虛僞之讓免其職任放歸田裏不勝感戴上復曰朝廷以卿學行老成特加任用所辭不允

○丙寅

○夜東方流星大如盞色靑白自五諸侯行丈餘發光如盌東北行至鬼宿

○丁卯

○修大廟及神宮監

○升錦衣衛副千戶樊琦爲正千戶舍人樊瑤爲百戶琦瑤廣徳長公主子也

○戊辰

○貴州苗賊七千餘人攻圍楊安屯堡都指揮劉英領兵往覘之卒與賊遇互有殺傷爲賊所困賊聲言秋成時直欲率眾殺占七司地方事聞命鎭守等官率兵往援之○己巳

○賜秦府商河郡君並儀賓髙廷弼晉府宜陽郡君並儀賓田朴奉節郡君並儀賓張愷誥命冠服如制

○禮部都給事中林元甫等言各處鄕試所請考試所請考試官多不得人致去取悉從

甚至爲監臨等官所斥辱甚非賓禮儒臣之意今後請令巡按監察禦史各會同京府並布按二司先期移文各處提學憲臣擇有學行者應聘禦史等官以禮相待除私獘紏察外其文章純駁悉聽去取不許巧立簾外五經官以奪其權如考官取士不足服人並罪其原請者禮部覆奏宜如所言上曰今後鄕試務遵依定制事該簾內官管理者簾外官不許干預

○庚午命都察院右都禦史白昂之侄垣爲南京國子監生從其請也

大明孝宗敬皇帝實錄卷五十六大明孝宗敬皇帝實錄卷五十七

弘治四年十一月癸酉朔欽天監進弘治五年大統歷上禦奉天殿受之賜給文武百官頒行天下

○晉府革爵方山王鐘鋌奏乞復爵前後凡五十餘疏不允至是復援趙府南樂王例以請禮部覆奏上曰鐘鋌革爵爲紊亂宗支重事與上王所犯不同難準復爵況又曾給米養贍何得累次奏擾仍已之

○甲戌

○降江西監察禦史鄒魯李華爲外衛經歷坐監試歲貢生員於內廷階下南向坐也魯狂誕無禮其謫官人皆快之

○升湖廣按察司僉事張銳爲本司副使整飭衡郴等處兵備

○眞定府星隕西北紅光燭天俄天鳴西南聲如鼓又若奔車良久方正

○乙亥○太子太保禮部尙書丘浚復具疏辭曰臣歷官二十餘年久循常調陛下嗣位未經兩月卽超升禮部尙書掌詹事府臣進所纂大學衍義補又蒙有補致治之褒旣而纂修憲宗皇帝實錄命臣充副總裁官臣以年老乞休致復蒙今朔皇朝參以終吏事史成升太子太保臣三上章乞歸未賜兪允今命入內閣治事臣再上章辭免疊蒙勉畱仰惟陛下惓惓於臣如此豈不知感激圖報第以禁密論思之地天下治亂安危所系非優老養屙之所臣方年少气銳之時亦欲奮發有爲今則閱世久而歷事多始知天下之事思之非不爛熟但恐做時不似說時人心不似我機務之來一言失當一事誤行或行害於無窮況章奏字畫細眇有非心志催頹目力昏耗者之所能辯若不反己自揣而冒昧以嘗試之豈不負朝廷之委任哉臣所進大學衍義補之書平生精力盡在於是萬一或爲聖明所取每因一事輙檢一類采於十百之中用其一二之見則𨿽不用臣身而用臣言受恩多矣苟徒富貴其身而捨棄其言則是臣徒竊名器冒恩典爲身家計有臣如此復何用之伏望察臣血誠憫臣衰病收回成命放歸田裏使得爲聖世之全臣不勝幸甚上曰朝廷用人已有敕旨卿當勉圖報稱毋得固辭

○升監察禦史陸淵爲按察司副使鈕淸楊琎趙進俱爲僉事淵廣東淸琎山東進山西

○以水災免蘇松常鎭太平寧國應天六府所屬並蘇州太倉鎭海三衛浙江嘉湖杭三府所屬並杭州前右二衛湖州守禦千戶所弘治四年夏秋糧稅有差憲廟惠妃郭氏薨靈柩在墳所未葬太常寺以是月冬至妃當有祭請所用品物上命祭用素品以後循此例行

○丁丑恭讓章皇后忌辰遣內官祭陵寢

○南京後軍都督府經歷周廣榮以考滿至京上升陳七事一曰尙節儉二曰公刑賞三曰獎言官四曰勸大臣五曰擇將材六曰淸軍伍七曰翌武無命下其章於所司

○虜駐牧服古北口分守少監田亮連遣牒者調之前後被殺者七人射傷走回者五人兵部言亮及把總指揮僉事張銳輕率寡謀請按其罪命宥之令亮戴罪殺賊銳罰俸兩月

○晉府寧化王鐘鈵狎眤太原左衛軍馬健遂與其妻妾通凡軍婦之有色者健每引與鐘鈵姦因畱不遣其後軍人郝俊等不從鐘鈵提金骨朵箠殺之以此死者八人以他事死者又九人惡少張斌�金等十一人皆附之又收父妾李素眞爲宮人與弟鎭國將軍鐘錥不相能潛令人毀其府第門鐘錥乃盡發鐘鈵諸不法事鐘鈵亦訐鐘錥不孝嫡母僭服蟒衣姦通樂婦諸事又托捨余李愷竊寫鐘錥所訟詞令教授張珊造詞奏辧俱下山西巡撫等官鞫之得實詔以鐘鈵姦收父妾彊奪人妻又殘酷箠死人命數多革去冠帶祿米令戴頭巾閒住鐘錥姦淩樂婦不能奉母蔑禮僣分革去祿米三之二仍俱降敕切責馬健張斌�金等十一人俱處死千戶閻忠等五人亦坐不能止救何奉任使降一級調貴州都勻衛帶俸食糧差操李愷並家屬淸平衛充軍教授張珊等二人下按察禦史逮治之

○晉府慶成王長子奇湞代理府事狎眤太原右衛指揮僉事李學等盜關軍糧並銀絹等物軍人劉玨金榮陳賢與小旗沈淸謀訟之百戶黃璽嗾學執玨等下獄誣玨等嘗盜發河東郡君冢各杖之百玨等越獄逃竄等捕之獲陳賢及其黨朱進總旗汪脫王倫撲殺之學以淸與賢共謀亦誣淸盜祖廟祭器淸逃匿捕其妻齊氏並傭人郝朗妻傅氏炮烙之仍以竹簽釘其指爪傅氏死淸與其子訴於朝學復嗾慶成王誣奏淸從京師執以歸箠其子死別令人縊殺淸金榮越獄以出與其弟通奏學等誣殺人命及其家子弟與王府婚配失倫諸不法事學執通下獄箠死至是死者之家各訴於官所司具實以聞詔以奇湞聽人撥置箠死無辜七人革去冠帶令帶頭巾讀書不許理府事並慶成王婚配失序俱降敕切責李學等十一人俱依擬處決其效尢暴橫侵盜錢糧嚇搶其財物儀賓等官項倫等三十一人納米完仍革去冠帶閒住百戶臧縺等七人各降一級調四川茂州衛食糧差操總旗陳子成等十人各降一級與軍人周敬等十三人俱押發狹西涼州衛轉發沿邊墩臺守哨

○己卯

○升尙寶司司丞楊泰爲本司少卿命南京江陰衛帶俸署都指揮僉事耿麟守備河南歸徳等處

○庚寅

○賜秦府保安王誠潢庶長子名曰秉﹤木彜﹥輔國將軍誠﹤木資﹥庶第四子曰秉槢庶第五子曰秉楧誠阝�悉庶第三子曰秉柷奉國將軍秉楶嫡第四子曰惟熯故庶人公鉗子曰誠汶岷府黎山王膺鉖第四子曰彥淮晉府鎭國將軍鐘鑸庶第八子曰彥須�水嫡第九子曰奇氵�弄奇翰庶長子曰表枱慶成王鎭國將軍奇氵�冕長子曰表楪奇浣長子曰表椌鐘鉑第十子曰奇氵�吏輔國將軍成旣庶長子曰奇瀆奇氵�鮮長子曰表桯靈丘王府輔國將軍成金�屁庶長子曰聰淠韓府輔國將軍徵釘嫡第二子曰偕氵�臨徵鐵庶子曰偕潪代府鎭國將軍仕塿第三子曰成鐐仕堊第二子曰成錄輔國將軍成鍏長子曰聰淂成鉐長子曰聰汐

○巡撫南直隸都禦史侶鐘言江南今歲水旱相仍蘇松等處低田傷於水而徽寧等處髙田傷於旱將各府歲納紵絲紗羅綾絹絨綫等件及皮﹤石獵﹣犭﹥朱密靑綠銅鐵銀箔等物暫且停止其蘇湖二府今歲兌軍糧米請以五十萬石折價收銀石止折銀七錢軍民有願納銀入粟量給散官冠帶或紀名於籍建坊牌以表之名府縣有罪應贖者俱令納米於被災處所以備賑濟並許墅鈔關所收三年四年未解銀錢以助之

○戶部覆議從之

○辛巳

○詹事府少詹事兼翰林院侍讀學士謝廷謝賜其母故宜人鄧氏祭葬特許之不爲例

○壬午

○巡撫河南都禦史徐恪言自古有國家者多輕東南備西北然漢之劉潭唐之龐勛元之方國珍輩往往起於東南致成大患今東南民力已竭加水軍馬災去冬又彗祲天津在東南分野此正陛下體天心惜民隱之日伏望如卽位初詔令蘇杭嘉湖等處織造內外官員匠作人等一一取回凡內府近日派出織造花樣各行停止仍令巡撫巡按等官咨詢輿情凡可以輕徭薄稅息民養兵及防微備患之計悉聽舉行不作無益與民更始庶幾應天以實而災異可消上令工部通查所取回內臣以聞工部覆請已而竟不行○甲申

○兵部疏上狹西官軍剿野王剛功過以聞命罰同知宋欽千戶蕭儀照磨黃福俸各三月指揮胡瓚千戶劉英各兩月降百戶郭武官一級前住俸殺賊副使朱漢參議翟通等支俸如舊賞都指揮周玉參政王哲參議耿文浚各紵絲一表裏其餘有功官軍並陣亡陣傷人等各給賞有差

○乙酉

○冬至節遣駙馬都尉遊泰黃鏞分祭長陵景陵裕陵茂陵文武衙門各分官陪祭遣儀賓周鉞祭景皇帝陵寢遣內官祭恭讓章皇后陵寢上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮太皇太后皇太后皇后俱免命婦朝賀

○卒忠山後人宣徳四年襲父職爲羽林衛指揮同知以功累升後軍都督僉事正統十四年守備偏頭關成化間調南京前軍都督府管事弘治初致仕至是卒賜祭葬如例

○戊子

○初廣東後山及增城縣徭賊流劫鄕村掠殺官軍守臣剿捕幾平賊首姚觀祖等潛遁山谷復哨聚爲患至是按察使陶魯都指揮馬義分討平之

○分守開原右參將都指揮使崔乞致仕許之

○己丑命大寧前衛帶俸都指揮僉事金玉之弟鑑襲原職指揮使

○巡按監察禦史周琰奏山西戶口食鹽錢鈔請如例折收銀兩畱貯官庫準給官軍俸糧戶部覆奏從之

○以旱災免浙江臺處金衢四府弘治四年稅糧有差

○庚寅

○升整飭薊等處邊備都察院右副都禦史秦民悅爲戶部右侍郎提督倉場

○通政使司右通政陳琬丁憂服闋復除原職

○山西道監察禦史何鈞丁憂服闋復除原職命湖廣道監察禦史張西銘提督直隸學校

○光祿寺買應用品物舊例皆預支官錢各行頭及吏役等因而侵欺後乃預令各行賒取報納然後領價各行頭復乘此爲姦又有遊手之徒號爲報頭假供應爲名公私攘於市其於品物或刷以紅土或覆以黃袱則恣其所取官得其一而私倍之及進納後動輙經年方得給價遠方之人往往不及守候而去京師人遷延積久虧損資本況所給錢物多被行頭侵克抵換至是巡視監察禦史李鸞具疏前獘以爲朝廷實惠沒於姦人鋪戶被害多生嗟怨乞下禮部議今後光祿寺買辦各照時估本寺差官領之給與印信票帖同該縣委官率行頭到市平買隨卽給價毋付行頭及通城減價收買不堪之物凡遇領價一聽提督內官驗放如舊例具數送監收給事中巡視禦史並本寺委官日逐驗放每五日一結算發該署附捲俱送刷捲禦史處照刷仍移交五城巡視禦史令責兵馬司並行錦衣衛巡視官校一體訪察有稱報頭等名目在市街抑勒賒買者卽執治其罪若被害者指實告官審明卽發生理止將犯人逮問如此則官民兩便姦獘可除禮部覆奏上從其議具議買辦供應卽宜給價不許行頭用彊賒買今後但有指稱報頭等名目彊賒害人所司嚴以法治之○兵部疏上湖廣軍官剿野王剛功過以聞命罰都指揮許瑾華瑜俸各三月降千戶蒯瑄及知縣謝定等四人官各一級主簿董全二級賞右副都禦史戴珊太監韋貴指揮使康幣彩幣有差

○原住俸殺賊參議李俊僉事卜同命支俸如舊

○辛卯命崇文門宣課分司商稅兼收五等鈔以鈔一千貫爲內新好鈔爲一等次折腰舒間者爲二等次折腰磨動者爲三等次磨動微損者爲四等次損角者爲五等各得二百從東廠太監楊鵬奏也

○壬辰

○迆西哈喇灰等地面遣使臣撤力把刀等來朝貢賜彩叚衣等物有差

○昏刻木星犯井宿東扇北第二星

○祭祀○禮部進興王婚禮儀注一欽天監選本年十二月十六日尙冠二十一日納徵發冊弘治五年正月二十日親迎一定親納徵發冊催裝禮前一日內官禮部鴻臚寺冠服首飾金銀叚疋等儀物於文樓下設玉帛案冊案節於奉天內至日早禮部設彩輿教坊司設樂於午門外內官設王妃鳳轎儀仗於彩輿之南是日早上位具衮冕詣奉先殿祭告用樂祝文禮畢具皮弁服禦華蓋殿鴻臚寺奏執事官行叩頭禮畢請升殿上禦奉天殿百官具朝服先行叩頭禮左右侍班序班導引正副使先於丹陛下正中行四拜禮執事官舉節案冊案至丹墀置案於中道傳制官傳制鳴贊贊跪正副使跪宣制曰令聘中兵馬指揮司指揮蔣敩長女爲興王妃命卿等持節行納徵發冊等正副使俯伏興四拜禮畢執事官奉節案玉帛案冊案冠服等物引禮官引至午門外以冊並玉帛置於彩輿冠服等物以次陳列而行一妃家受聘禮前一日妃家設香案節案於正堂中玉帛案冊案左右相向至日禮物至妃家主婚者出迎引禮正使持節副使捧冊執事者捧玉帛至正堂各置於案正副使立於案左右冠服等物以次陳列禮官一員立於左主婚者立於右禮官曰奉制命正使某官某副使某官某爲興王行納徵發冊等禮引禮主婚者詣香案前行四拜禮執事官捧玉圭玄纁主婚者先受玉圭受玄纁各授執事者再行四拜禮畢內官先以冠服入中堂進於妃具服訖內官詣冊案跪取冊捧入中堂置於案引禮女官引妃出至冊案前行四拜禮跪女官宣冊訖妃受冊以授執事者再行四拜禮畢女執事設妃座引禮請妃升座妃家應賀者行四拜禮正使副使候內官出告行禮畢持節出主婚送出門外正副使回朝復命妃家回奉禮物從午門入內官監官奏聞一醮戒其日內執事設太皇太后皇太后禦座於宮中設太樂儀仗於丹陛之東西執膳內官先備酒金爵果盒以俟太皇太后服燕居服出樂作升座止王服衮冕贊引引王內東門入詣太皇太后前贊禮贊鞠躬樂作贊四拜興平身樂止執事者以爵斟酒立於東贊禮贊王詣前跪贊搢圭贊受爵執事者以爵立授王王受爵飲訖以爵授執事者執事者跪受以退贊禮贊出圭恭聽戒命往迎爾相用成厥家勉帥以敬爲國之光王聽戒詞訖贊俯伏興平身贊復位贊鞠躬樂作贊四拜興平身樂止贊禮畢贊禮引上詣皇太后宮門外候皇太后具燕居服出樂作升座樂止王仍衮冕贊引引王由東門入詣皇太后前贊鞠躬樂作贊四拜興平身樂止執事官以爵斟酒立於東贊禮贊王詣前跪贊進圭贊受爵執事者以爵立授王王受爵飲訖以爵授執事者執事者跪受以退贊禮贊出圭恭聽戒命往迎爾相承厥家事勉帥以敬無忝戒命王聽戒詞訖贊俯伏興平身贊復位贊鞠躬樂作贊四拜興平身樂止贊禮畢贊禮引王詣上位宮門外俟上具常服皇后具燕服升座贊禮引王詣上位前行五拜三叩頭禮引王詣皇后前行五拜三叩頭禮畢引王出釋衮冕具皮弁服行親迎禮一妃受醮戒親迎日妃家先於祠堂陳設祭物妃服燕居冠服妃父母同妃詣祖宗前行奠酒讀祝禮畢執事者具酒饌於內進妃妃飲食訖父母坐於正堂女執事引妃詣父母前各拜四拜致戒詞妃聽受訖次詣諸尊長禮畢攺服翟衣以俟親迎一親迎其日儀衛司先設王儀仗及所乘輅教坊司設樂具於承天門外妃家先設王幕次於中門之外設香案帛案於正堂中是日王受命記引禮引王由午門外出典儀具服引王出承天門外跪請升輅王升輅儀從前導過禦橋樂作至妃家門外引跪請王降輅導引至幕次禮官一員先入至廳立於東西向主婚者出見立於東西向禮官曰興王奉制行親迎禮引禮二人具服引主婚者迎王於幕次之內官二員具服引王出幕次主婚者請王入中堂王先行主婚後隨內官具服捧禮物入至於中堂主婚者進立堂中之左妃母立於堂中之右東西相向王至中堂女執事二人引妃出房至於妃母之下內官引王至案前內官捧帛進王王以帛置於案內官引王稍退復位執事者徹案引禮內官導王先出至中門女轎夫舉鳳轎至於中門之內內官具妃儀仗於中門之外女執事引妃出內官跪請王詣轎所啟請揭簾妃升轎內官啟請王升輅前行妃具儀仗從後行王至承天門外降輅候妃至內官跪請啟王揭簾妃降轎王先行至釋皮弁服其衮冕至奉先殿前俟妃入午門升轎將至奉先殿降轎行廟見北一廟見是日內官於奉先殿陳設牲醴祝帛訖每廟豬一羊一帛二共一筐贊引二人引王二人引妃至奉先殿詣徳祖玄皇帝皇后神禦前王在東妃在西贊王與妃皆兩拜贊跪王跪妃亦跪贊搢圭王搢圭贊進帛執事者跪進於王右贊受帛王受帛以授執事者贊奠帛執事者以帛奠於神禦前贊進爵執事者以爵跪進於王右贊受爵王受爵以授執事者贊獻爵執事者以爵奠於神禦前贊再進爵執事者以爵進贊受爵王受爵以授執事者贊獻爵執事者以爵奠於神禦前贊俯伏興王俯伏興妃亦興贊復位贊王與妃皆兩拜平身次詣熙祖皇帝皇后仁祖皇帝皇后仁宗皇帝皇后宣宗皇帝皇后英宗皇帝皇后憲宗皇帝孝穆皇太后禮同前贊詣讀祝位王詣讀祝位贊跪王跪妃亦跪讀祝訖贊俯伏興平身王俯伏興平身妃亦興復位贊王與妃皆兩拜平身贊執事者捧祝帛各詣燎所贊詣燎位王與妃詣燎位贊禮畢引禮引王與妃還宮行合巹禮一合巹其日內官先於王宮設王座於東西向設妃座於西東向各設拜位於座之南設酒案於正中稍南置兩爵兩巹於案上執事者啟請王具皮弁服訖贊禮導王與妃至宮門贊引二人導王前升二人導妃後升贊請就拜位王與妃各就拜位贊王兩拜妃四拜贊請升座王與妃皆升座執事二人舉饌案進於王及妃之前女官司樽者取金爵盞酌酒以進王與妃各受爵飲訖女官進饌王與妃皆舉饌訖女官再以金爵進酒王與妃皆飲訖女官進饌王與妃皆舉饌訖女官再以巹盞酌酒合和以進王與妃皆飲訖又進饌王與妃皆舉饌凡三舉酒饌畢執事官徹饌案贊王與妃興就拜位相向就拜兩拜如前儀禮畢王從者餕妃之饌妃從者餕王之饌一朝見第二日淸晨王冕服妃翟衣贊引合啟請出宮至城隍裏宮門外以俟太皇太后服燕居服升座引引王及妃自東門入王先入妃從之贊詣太皇太后前王立於東妃立於西宮人以腶修盤立於妃之右贊王與妃皆四拜執事二人舉案置太皇太后前宮人以腶修盤授妃妃捧腶修置於案上執事者舉案位贊王與妃皆四拜執事者徹腶修案於東贊禮畢引王與妃出詣皇太后宮前俟皇太后服燕居服升座贊引引王及妃自東門入詣皇太后前進腶修盤行禮同前畢出詣上位宮前俟上位具常服升座贊引引王及妃自東門入詣上位前棗栗盤皇后前筵腶修盤行禮同前畢贊引引王及妃出是日賜王與妃宴一盥饋第三日淸晨妃服翟衣贊引引妃出升輿將至宮內門降輿由東門入俟膳至贊引引妃詣太皇太后前贊四拜尙食以膳授妃妃捧膳置於案復位又贊四拜禮贊引引妃退立於西南俟膳畢引妃出詣皇太后前行禮同詣上位前皇位前行禮同一回門其日內官先將禮物至妃家王與妃儀仗導從如常儀王先行至妃家妃父出迎王先入妃父從之至正廳王立於東西向妃父母立於西東向王於妃父母前行四拜禮妃父母立受兩拜答兩拜禮畢王坐中其於親屬見王行四拜禮王皆坐受妃至於中堂於父母前行四拜禮父母正向坐受其餘親屬見妃各序家人禮○賜國子監雲南貴州四川軍民生冬衣如例

○乙未

○賜代府輔國將軍成鉡成錏成﹤釒閏﹥成釚錔成錔奉國將軍聰濱晉府輔國將軍奇濞奇氵�戈奇淟奉國將軍表枸表柲魯府輔國將軍當瀷誥命冠服如制

○丙申

○寄居苦峪城哈密衛都指揮阿木郎遣使臣阿力克等來貢迄西哈剌灰及他失卜剌哈孫等地面頭目原屬哈密今同寓苦峪者亦遣使隨之入貢禮部議謂今次給賞哈密彩叚馬值等物合依近年減賞事例俟回居哈密復仍從舊例全賞其哈剌灰等使臣亦宜視哈密例給賞以慰其意從之

○丁酉○升順天府府尹唐珣爲都察院右副都禦史整飭薊州等處邊備兼巡撫順天等府

○己亥

○揚州衛正千戶劉迪之父祥原以緝獲謀歹犯人功升正千戶迪襲職至是迪老疾無子其璽請替職兵部言舊職非軍功不許襲替近例緝獲妖言者許襲替一輩緝獲謀歹者以此妖言爲重宜加一輩諸著爲令從之

○庚子

○恭順侯吳鑑定西侯蔣驥部士卒運內廏火余艸束於別廠卒爭先入躁死者五人上以鑑等統禦不嚴各罰俸三月下指揮吳欽等於刑部獄俱贖罪還職

○辛丑命故儀賓黃憲過支糧米免還官從其子錦衣衛百戶道請也

○金吾左衛都指揮同知傅貴領軍下場馬當赴營揀選未至者二千餘匹爲保國公朱永所奏下刑部獄贖杖還職

○壬寅

○奏王陳泳自陳有風疾疾乞賜浴於百里外之溫泉下禮部議前無此例命止之

○賜岷府龍陽縣莊儀賓周伯進楚府寧海郡君並儀賓彭爵晉府南康郡君並儀賓羅鎭平陰郡君

大明孝宗敬皇帝實錄卷五十七大明孝宗敬皇帝實錄卷五十八

弘治四年十二月癸卯朔上視牲於南郊

○甲辰

○萬全都司及直隸保安州同日地震

○丁未

○升中書舍人李土�凡爲尙寶司司丞

○升監察禦史文貴爲浙江按察司副使

○己酉

○巡撫四川都察院右副都禦史邢表卒表字居正順天府文安縣人天順元年進士授獲嘉縣知縣升彰徳府知府調衛輝府歷升山東左參政右布政使攺四川進左布政弘治三年升右副都禦史巡撫四川至是卒賜祭葬如例表有才識所至皆克舉其職

○山東布政司庫被盜左布政使吳岷下巡按禦史逮問贖杖還職

○庚戌○臘節賜百官宴於午門

○壬子

○夜月犯天街下星

○癸丑

○潘府唐山王銓鈹薨王愼僖王嫡長子母妃宋氏天順二年生成化十九年襲封至是薨年三十四訃聞輟朝一日賜祭葬如制謚曰榮康

○以旱災免狹西洮州衛及三十族番軍弘治三年屯糧五千四百七十三石艸八千七十五束有奇

○丙辰

○升狹西布政司左參政黃傑爲順天府尹

○代府北降郡主卒賜祭葬如例

○丁巳

○海西失裏等衛野人女直都指揮等官密哈奴等幹蘭等衛人女直都指揮等官忽失禿等女城等衛野人女直都指揮等官米希察等奏寧等衛都指揮鬼裏赤等來朝貢貂皮馬匹等物賜宴並衣服彩叚等物有差

○戊午○鎭守貴州太監汪徳奏苗賊七富架等僭稱王號殺掠都勻淸平諸處請討之下廷議兵部尙書馬文升等議先調兵一萬應援如賊果猖獗則命將出師剿之戶部尙書葉洪等言苗寇出沒是其常態大兵未可輕動且貴州險遠芻粟安能飛挽於是文升等復言徵討不服自古有之況臣等所議止是增兵防守積糧待用未嘗輕許用兵若徒以借糧藉口而不增兵是不以朝廷疆土爲念而以一己責任爲憂非至計也上曰苗賊恃險爲惡守臣平時旣不能防守有警又不能調度以致失誤事機卻乃請兵掩飾科道官其記之待事寧日疏間增兵防用積糧待用皆如所議行

○岷府南渭王長子膺金�罷性狠戾所爲多不法又烝其父之宮人人有忤者輙箠之至死或縛於桎射之男女數十人與諸弟處如仇讐嘗置毒於食欲殺之弟膺鈔妻趙美而艷膺金�罷每淫於其弟婦王使膺鈔遷居以避膺金�罷反倡言趙與他人通逼使自縊以滅口並箠死膺鈔生母又率人圍膺鈔第膺鈔踰墻得免奔永州府訴之復遣人奏其事上命巡按監察禦史及二司官會勘太監劉雅入府拘宮人鞫訊得實刑部議擬上聞上以膺金�罷敗南渭王管攝膺鈔奏事亦有不實減祿米三之一被烝宮人令自盡其黨惡羣小處決者一人杖一百發邊遠充軍者十五人

○己未

○昌平縣黃花鎭倉舊以巡檢司攝其事巡按禦史疏其不便請置官吏各一人典守從之

○庚申

○初晉王鐘鉉私畱自宮者王宏等二十四人至是自伏其罪仍乞畱府應用禮部執不可請並罪其長史等官上命逮系宏等至京下刑部問罪長史等官以嘗檢舉宥之

○夜月暈色蒼白○辛酉

○賜朝鮮國弘治五年大統歷一百本

○癸亥上禦奉天殿制遣太師兼太子太師英國公張懋爲正使少師兼太子太師吏部尙書華蓋殿大學士劉吉充副使捧持節冊爲興王妃行納徵等禮

○河南守臣以光州商城羅山近各有星變之異引咎自責以爲職業不修所致並言河南當薦饑之餘民困未蘇今歲𨿽頗收成然中間十四州縣又有河決雨雹之災去冬今秋地復屢震臣等方圖省刑薄稅以靖地方而催督逋負之命又下糧以石計者千一百餘萬皆在所徵之數其間亦多有黃故而白催者不知小民何以堪此禮部覆奏近日星變地震之事不獨河南爲然而兩直隸並廣東狹西四川廣西等處亦每有此奏皆臣等不能上副委任所致懋罪又有甚於河南守臣者伏望皇上念祖宗重大之托體上天仁愛之深不以旣聖自處而忽臣諫之言不以四海已安而替初年之政節不經之費以惜財卻異物之貢以來遠省無益之齋醮惟積誠以格天謂不急之逋負惟推恩以勤民博訪致災之由務盡弭災之實如河南積火之徵亦今日之所宜寬貸者也疏入上嘉納之

○升錦衣衛正千戶萬貫爲指揮僉事並百戶萬巖等世襲不爲例貫及巖俱徳王母之弟從王請也

○西寧兵備副柯忠莊浪把總指揮使趙恂等督修邊墩防禦不謹邏卒爲虜射死者五人守臣奏其事命罰忠恂俸各兩月領軍指揮陳銳等五人俱逮問

○甲子○慶王遽塀薨王康王之庶子母孟氏正統十三年生天順二年封岐陽王成化十七年進封慶王至是薨年四十有四訃聞輟朝三日遣官諭祭命有司治喪葬謚曰莊

○授進士胡易韓智童瑞爲給事中易智爲禮科瑞工科英廟妃黃氏薨贈懿妃輟朝一日命喪儀從簡墳壙就宸妃等坆園而營建余禮儀悉淮安妃楊氏等例行

○內閣大學士丘浚言禮經有之事君必資其言拜自獻其身以成其信是故君有責於其臣臣有死於其言蓋大臣進用之始必有先資之言拜命卽以言爲資因言而以身爲獻言有不酬君必責以踐言言有不從臣必死以成信此古昔明君督相所以交相孚契於初進之始委任責成旣用之日卒能踐其言以成治功也如伊尹畎畝幡然之數語傳說受命對揚之三篇管仲與齊桓問答之事樂毅對燕昭命下之語韓信登壇東向之對諸葛艸廬三顧之策姚崇入相十可之請是皆資言於先而成其信於後者也故或創業以垂統或繼體以守成或成伯於一國或偏安於一隅皆成治效於一時也臣蠢愚豈敢上比古人但所進衍義補一書實自幼殫力竭神以成者今蒙明主不棄進臣內閣預聞機務臣書遭逢施用之日也請卽是以爲先資而侑以臣一身自頂至踵以爲九重之獻此書鑿鑿乎皆古人已行之實事非若鄭康成之訓經義泛濫無益王安石之假經言紛更變亂其中所載𨿽皆前代之事而於今日惠先切要之務尢加意焉臣年踰七十鐘鳴漏盡所餘無幾時否則將有後時之悔請擇書中切要之語今日可行者芟繁會綴以爲奏章酌量先後次序升續上獻乞賜禦札會同內閣二三儒臣斟酌處置擬爲詔旨傳出該部施行或有窒礙或姑畱俟後時或發下再加研審臣決不敢護短求勝果於必行掠取一己虛名以誤國家大計上曰謨猷入告乃大臣職任卿究心當世之務久矣今欲有言卽其具疏以聞朕將采而行之

○土魯番速壇阿黑麻王遣使臣寫亦滿速兒等進貢駝馬方物並獻還金印一顆城池十一座人口五百餘甘肅守臣以聞具疏言哈密初服人心未定切恐羣夷搖動別啟釁端瓦剌聞風或有他謀欲將取到安定王派孫狹已先送哈密管領夷眾其甘肅各衛寄住哈密哈剌灰夷人除先已送三百人於彼住守今再發精銳三百餘人令肅州移文右參將彭淸等委付狹巴並頭目阿木郎等管領各量給米糧盤費差撫夷官員通事董帶軍馬護至出關至應止地方撫調赤斤罕東二衛頭目調領番兵轉送哈密並力住守其原帶家口並取到狹巴家小至日俟已安定再爲發遣其所還金印宜付狹西行都司暫收候阿黑麻輸誠納款遣使進貢請敕一通量加賞賚以安慰固結其心庶與狹巴等永爲和安哈密得以久安矣事下兵部覆奏以甘肅守臣所言宜從仍請敕一道賚付鎭守大監傅息總兵官右都督周玉獎其先能運謀成功及升任巡撫右副都禦史馮續勉其協謀以圖後效及各嚴督守分等官操練軍馬以備不虞從之

○乙丑

○賜周府奉國將軍安汛安塗誥命冠服如制

○夜月犯氐宿西南星

○丙寅○賜晉府襄陰王奇瀴嫡第二子曰表楗輔國將軍奇漂長子曰表枇第二子曰表樹周府沈丘王同庶第七子曰安潢第八子曰安泳汝寧王同銍庶第八子曰安滕鎭國將軍子土�鹵庶第十子曰同鐃子塸庶第五子曰同鑪同鐰庶第二子曰安澗第三子曰安沂秦府鎭國將軍誠浩庶第四子曰秉谷代府鎭國將軍仕坯庶第十子曰成錥輔國將軍成鈴嫡長子曰聰洵曲陽王府鎭國將軍鐘氵�扁第九子曰奇氵�醢鐘金�會第六子曰奇渥輔國將軍奇渾長子曰表滻奇沼嫡長子曰表梔隰川王府鎭國將軍仕土�貴子曰成鑑仕﹤土則﹥子曰成鋇

○旌表六世同居一人節婦五人李需山西臨川縣義官六世同居旌其廬曰六世同居義門丁氏河南虞城縣民吳臯妻林淑貞福建莆田縣民江舜居妻王貞淑亦舜同縣柯澍妻林氏浙江平陽縣民杜秉廉妻何氏廣東順徳縣民李道妻俱以守寡守節並旌其門曰貞節

○禮部奏明年正旦節例賜百官及天下朝賀人等宴上命免宴賜以節錢鈔

○丁卯敕湔除在京文武官過名仍命法司移文於在外諸司

○升狹西布政司右參議髙弼爲本司左參政命開中淮浙兩鹽運司及四川雲南鹽課提舉司存積鹽課二十萬引於貴州都勻淸平諸倉召商納糧以備徵苗軍餉從戶部會議也

○達官都指揮病故者十四員賜祭及棺具如例

○戊辰○初雲南大理寺彊賊周林等五百餘人先後流劫村寨守臣擒捕之兵部疏各官功過輕重以請命住俸參政劉元副使許晟等支俸如過罰指揮程珍百戶王俊俸三月指揮王鈺李漢知府任弘俸兩月土官主簿張大倫等五人俱逮問降千戶楊禎等四人各一級余有功官軍人等俟巡按禦史勘報處置

○先是有遺火於鳳陽皇陵山場延爇九十餘里毀大樹千株巡按監察禦史劾中都王畱守王正等下獄逮問贖杖還職

○山西行都司納粟都指揮僉事曹英私役修邊官軍爲分巡僉事紀振所參都察院覆奏宜提問如律從之

○己巳

○攺南京戶部尙書黃紱爲南京都察院左都禦史起致仕都察院右都禦史秦紘爲南京戶部尙書時兩京科道官交薦紘才望素著近以劾安遠侯柳景致仕非其罪肇慶府同知張吉亦抗疏論之吏部覆奏遂有是命

○閒住安遠侯柳景母孫氏奏景所犯贓法司監追急迫本家近復被火償納不給乞賜寬假上命所追未足者宥之刑部尙書彭韶奏曰昔唐宗元舅鄭光官租不入京兆尹韋澳械其莊吏宣宗欲寬之澳謂如此是法獨行於貧戶不可以爲法竟徵足之今柳景無元舅之親其贓賄又非負租之比而獨得寬釋是臣等守法惃於韋澳也上曰業已許之矣竟免監追景迺外戚慶雲侯之姻家也

○庚午

○立春

○順天府官進春上禦奉天殿受之文武羣臣行慶賀禮以齋戒免宴

○以歲暮祫祭遣駙馬都尉周景告太廟蔡震告懿祖皇帝

○辛未

○祫祭太廟○遣太常寺官祭五祀之神

○遣旗手衛官祭旗纛之神

○是歲天下戶九百八十萬七千一百七十三戶口五千五十萬三千三百五十六口田地八百二十五萬五千八百八十一頃田賦米一千八百九十四萬六千八百九十七石四斗七升八合二勺麥七百九十八萬六千三百五十八石七斗九升絲三萬六千七百零五斤七兩五錢綿二百六十五萬二千九百四十六斤五兩三錢絹十七萬八千六百九十七疋五尺四寸五分布一百一十五萬一千七百七十九疋五丈二寸三分綿花二十三萬一千二百斤艸三千五百六十八萬五千四百包束戶口鈔八千八百四十二萬六千九百八十二貫雜課鈔共九千三百九十二萬六千一十九貫折米一千四百七十二石鹽課二百四萬九千八引折米五千七百八十七石四斗折布二萬一千七百九十五疋茶課八萬九千斤屯田二十八萬九千四百八十一頃九畝子粒二百九十三萬六千七十石金銀課共七萬七千三百五十兩水銀二百二十九斤朱砂四十六斤八兩儹運糧四百萬石各處運納米麥共一千五百二萬一千七十五石四鬥三合四抄三撮七粟六粒減免稅糧六千九百七萬三千九百八十六石三鬥艸九百八十四萬三千五百六十束

大明孝宗敬皇帝實錄卷五十八大明孝宗敬皇帝實錄卷之五十九

弘治五年正月壬申朔正旦節遣駙馬都尉楊偉齊世美分祭長陵獻陵景陵裕陵茂陵

○遣儀賓楊淳祭景皇帝陵寢

○上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮太皇太后皇太后皇后俱免命婦朝賀

○癸酉文武羣臣朝親王於奉天門東廊

○甲戌宣宗章皇帝忌辰上祭奉先殿遣駙馬都尉楊偉祭景陵

○昏刻流星如盞色靑白光燭地自軒轅東南行至近濁

○丁丑孟春享太廟

○遣內官祭司戶之神○己卯以大祀天地上禦奉天殿誓戒文武羣臣致齋三日

○庚辰昏刻月犯六諸王星

○壬午大祀天地於南郊上還宮謁太皇太后皇太后出禦奉天殿文武羣臣行慶成禮

○以上元節賜文武羣臣假十日

○癸未以大祀禮成上禦奉天殿大宴文武羣臣及四夷朝使

○丙戌上元節免宴

○戊子英宗睿皇帝忌辰上祭奉先殿遣駙馬都尉蔡震祭裕陵

○賜土魯番阿黑麻王彩叚五表裏金織衣一襲以獻還哈密城池金印也

○太子太保吏部尙書王恕乞致仕上曰卿居重職當勉副委任勿以老辭

○己丑朝鮮國王李娎遣陪臣同知中樞府金自貞等賀正旦賜宴並彩叚衣服有差

○以水災免遼東廣寧前屯等六衛弘治四年屯田子粒有差

○壬辰兵部﹤鋶﹣釒﹥上福建徵剿流賊官功過詔功多無過加賞者按察副使馬垔等三人有功無過及功大過小重賞者署都指揮僉事沈貴右布政使蔣云漢等三人功多過少令仍舊管事者參政魏瀚僉事王弼等三十一人功可贖罪罰俸三月者指揮使楊珽等六人功難贖罪降一級者七人冠帶閒住者四人鎭守太監陳道賞銀十兩巡按監察禦史吳一貫彩叚一表裏

○故事社稷壇春秋祭每用鋪壇五色土二百六十石順天府民取而輸之神宮監石加八斗本府言土以飭壇義取別其方色初不以多爲貴況小民取之山谷勞費不貲請著爲定例庶民勞可紓而有司亦無延誤之失命工部尙書賈俊會神宮監太常寺核用土多寡之數俊等至壇相度言常年所輸土用以鋪壇厚可二寸四分若厚止一寸則僅用百一十石而足遂以爲請得旨鋪壇土止以厚一寸爲度令今後但如此數辦納

○癸巳兵部覆議巡撫順天府右副都禦史秦民悅所奏卹災事請令順天府所屬該徵倒失寄餋馬自弘治元年至三年三月者俱寬限於弘治五年內徵之四月以後至年終者於弘治六年內徵之其永平府所屬未徵備用馬則請自成化二十三年以前每匹徵銀五兩以後仍徵十兩冀少蘇民困從之

○命故內閣大學士彭時之孫崧於中書舍人寫誥一年照例除授從其請也

○甲午升南京兵部郎中鄧林爲狹西布政司右參議

○廣西按察司僉事李徳美丁憂服闋復除廣東按察司○乙未文武羣臣太師兼太子太師英國公張懋等上表請冊立東宮表曰玆以天眷皇明篤生聖子臣懋等伏望皇上早頒冊命正位東宮以隆國本以系人心以永皇明萬萬年無疆之休命謹奉表陳請者臣等誠歡誠忭稽首頓首上言承天立極當圖萬世之安爲國建儲用系四海之望惟天序之豫定則宗社之永寧凡在照臨孰不忭願恭惟皇帝陛下英明獨運慈儉躬行席六聖之重熙荷三靈之孚佑乾始索而得夫洊雷之震坤至順而發乎前星之祥爰鍚綸音已播揚於遐邇尙慮主鬯未定位於元良臣等重惟帝王大孝在繼體之得人祖宗丕基貴承祧之有後上帝旣垂休而委祉兆民咸仰徳以歸心伏望皇上蔽自宸衷協於輿議當盛陽之嘉日舉曠世之徽章肇正儲闈肆頒顯冊則人神以之交慶社稷有所憑依益堅磐石之宗長保離明之治懋等上太皇太后表曰玆以天眷皇明篤生聖子臣懋等伏望聖慈仁壽太皇太后贊襄冊命建立東宮以承宗社萬萬年無疆之統以隆國家萬萬年太平之福謹奉表陳情者臣等誠歡誠忭稽首頓首上言伏以皇天眷命國祚永以無疆厚地成功邦本固而有慶慈教久形於風化休徵再見於虹流明詔渙頒歡聲齊動恭惟聖慈仁壽太皇太后陛下寬柔恭懿端一誠莊太姒興周誦徽音之克嗣塗山啟夏喜祗徳之敬承享至餋於聖孫垂嘉祥於元子統傳萬世慶肇中宮蓋嘗考乎典章允宜正於儲位此古今之通義乃國家之遠謀臣等深切下情恭陳愚悃伏望俯從輿議特賜兪音贊金冊之弘宣命靑宮之蚤建前星拱極共承長樂之歡皎日當天式睹重離之照懋等上皇太后表曰伏以坤元長育綿國祚於萬年厚徳含弘隆本支於百世祥慶肇鐘於孫子元良宜正於儲宮仰宸慈之贊成慰臣民之歸戴恭惟皇太后陛下端莊淑愼恭儉溫仁含飴成歡乃今日之漢母螽斯戴詠實當代之周姜旣衍祉篤生乎聖孫合據禮茂隆於國本此古今之通誼尢我朝盛典之當遵者也臣等謹布愚衷恭陳表請冀從眾議俯賜兪音用昭協於聖猷早頒行夫冊命前星炳煥永固皇明之基洪福綿延益增長樂之壽上批答曰卿等攄忠爲國請建皇儲玆實宗社大計顧方幼齡未可兪允待稍長議行

○丙申南京都察院理刑知縣馬昆丁憂服闋授南京山東道禦史

○丁酉致仕都察院左副都禦史盛顒卒顒字時望直隸無錫縣人景泰二年進士授監察禦史天順初石亨恃功驕恣顒與同列抗﹤鋶﹣釒﹥劾之皆下獄補外顒知束鹿縣民苦徭役不均爲立九則法後莫能攺丁毋憂服闋縣民走闕下奏乞復任朝廷從之縣復大治亨敗以薦擢知邵武府復更延平皆有善政擢廣西右參政雲南右布政使丁父憂服闋攺狹西尋升左布政使召入爲刑部右侍郎俄調南京未行以齊魯薦饑命爲左副都禦史往撫之更獘政數事積糧至五百餘萬石狹西饑民更來就食復行九則法於諸郡年近七十懇乞致仕俾乘驛還鄕弘治攺元覃恩進階中奉大夫至是卒賜祭葬如例顒居官四十餘年循循雅飭不附權要𨿽歷危險晚躋通要以功名終亦好文事其所撰述頗有林壑思致云

○裁革廣西賀縣龍塘巡檢司先爲守視孝穆皇太后祖塋而設及李父貴事敗墳亦毀並巡司革之

○戊戌文武羣臣太師兼太子太師英國公張懋等再上表請冊立東宮表曰伏以惟天惟祖宗佑皇家克昌厥後有民有社稷定國本當在所先慶玆主器之人實繼統天之體上以奉九廟之祀下以系四海之心屬玆熙辰宜行大禮恭惟皇帝陛下仁覃庶類徳協重華兩宮燕冀躬志餋以無違百世蟬聯詒孫謀而有永治已弘矣人無間然凡諸政教之施率皆底績乃獨元良之請尙未正名在皇上𨿽以幼沖爲辭然聖子本以生知爲徳矧居嫡而居長亶克嶷而克岐天縱將聖之資不以少長而異臣存體國之義敢以煩瀆爲嫌是以再竭悃誠必祈聽允伏望皇上率由前規俯從眾志順天心而納祐貳宸極以升儲培植隆基誕播休聲於九有登閎昌祚綿延寶歷於萬年懋等再上太皇太后表曰伏以慈宮地迥備眾福於昌辰溫室日髙敷重光於昭代萬年之統緒有托四海之人心攸歸事在當行理宜申吁恭惟聖慈仁壽太皇太后陛下坤儀昭著王化資成保育聖躬纘帝業隆基之大誕生孫子慶天潢流澤之長重惟經國之謀爰有建儲之議鴻名聿正大本斯安長樂遙瞻已合詞而上請兪音未獲徒切仰於下懷祗循先朝之舊章載舉今日之盛典披盡誠懇伏冀贊襄金冊渙頒俾元良之早定褘衣垂拱享至餋於無疆懋等再上皇太后表曰伏以位尊太母恩已重於含飴慶演天潢序莫先於主鬯顧一時之建議實千古之良規中外傾心華夷懸望恭惟皇太后陛下聰明先物淑善在躬柔徳順承先朝久隆於壼政慈儀廣厚今時茂著於徽音乃致軒龍之鐘祥喜見文孫之肇育國家根本於是而隆神人依歸允矣有托據典禮宜正夫元良之位以嫡長允孚乎四海之心是以臣等合詞上聞未蒙兪允輿情下切再用敷陳伏望聖慈力贊鴻猷舉行盛事定升儲之大計家樂人歡綿保國之洪休日升川至上批答曰預建皇儲以定國本安人心誠急先務之事湏待年齡稍長進學成徳方可舉行今玆所請姑已之

○海西忽魯愛等衛建州右等衛並毛憐衛野人女直都督等官尙哈倒哈等來朝貢方物賜宴並衣服彩叚等物有差

○升狹西按察司副使馬中錫爲大理寺右少卿○命狹西都司都指揮使陶禎充右副總兵分守涼州

○己亥賜襄陵王府鎭國將軍徵鈐庶子名曰偕澳靖江王府輔國將軍相綸庶第一子曰規聘陽曲王府鎭國將軍鐘金�冤第六子曰奇波鐘鑕第二子曰奇閔

○贈宮人周氏爲安和夫人並賜祭葬

大明孝宗敬皇帝實錄卷之六十

弘治五年二月壬寅朔兵部以涼州永昌鎭番等處一二年以來達賊入境者數次人畜被虜者甚眾軍職降罰者數十員請逮問守備協副把總提調等官都指揮朱瑄等二十八人鎭巡總兵傅徳周玉王繼亦請量示罰治且通行甘肅寧夏延綏鎭巡等官各探賊巢穴所在議所以用兵之宜上從之以協副文鐘已升充參將免提問罰其俸二月傅徳等姑宥之

○癸卯文武羣臣太師兼太子太師英國公張懋等三上表請冊立東宮表曰伏以建儲非爲私親蓋明萬世之統主器在於長子實系四海之心�書載以貞之文厥惟舊矣漢史傳早立之詔烏可後乎不避煩瀆再三之嫌仰希剛明主一之斷照臨所逮鼓舞惟均恭惟皇帝陛下學本誠明仁敷動植契天心而克享法祖徳以靈承神罔怨恫物無違拒是以三靈薦祉九廟儲休有開軒龍之祥首叫熊羆之兆九重丹詔方宣布於殿庭一日歡聲遽徧騰於海宇仰前星而呈耀睹麗日之重光天意旣符人情允屬伏望皇上體天之心順人之志勿以臣下屢請爲瀆毋以聖子尙幼爲辭上奉兩宮之歡下愜兆民之望特頒冊命早建儲君郊社宗祧皆於焉有所慶賴華夏蠻貊率於此得所依歸邦本不搖皇圖彌固懋等三上太皇太后表曰伏以太極無爲妙化工之發育前星有耀增象緯之光輝天道應而昭彰人謀從而翕集未須謙讓惟仰贊成恭惟聖慈仁壽太皇太后陛下徳並虞嬪功同周姒仁慈性厚久爲宮壼之表儀保育恩深長享天廚之奉餋衍本支於永茂致宗社之益安臣工協慶於殿廷鳳詔頒行乎海宇是宜早正東宮之位屢相率吁北闕之尊懿旨尙稽渴望懸懸於億兆懇忱交積煩言切切於再三伏乞聖慈早垂明訓念國之大猷在成康不忘於遵守而事有先務𨿽堯舜亦急於推行況舊章可考而具存期宸斷必從而無惑庶盛禮舉於歲首儲副定於禁中仰止徽音傳萬世而皇圖永固欽崇聖範處重闈而福壽彌隆懋等三上皇太后表曰伏以分坊齒冑尙虛少海之朝主器承祧宜正元良之位凡臣工之大小無不傾心在母后之尊親尢爲屬念此臣等葵藿之忠所以不勝惓惓焉者也恭惟皇太后陛下性稟柔慈心存寬厚思齊啟聖徳已邁乎周任含飴弄孫心更切於漢母惟玆建儲之議已知致意之頻但聖子之慮深謙沖未果仰慈宮之志定贊助惟勤臣等乃不避於嫌疑再懇切於陳請伏望俯垂鑑悉明示允兪開聖意於九重沛綸音於四海俾儲宮早定前星朗耀以增輝則朝野同歡紫極奠安而有永益綿長樂之福祉益享盛世之昇平上批答曰覽表具悉卿等請立皇儲忠誠懇切至再至三欽承聖祖母聖慈仁壽太皇太后聖母皇太后慈訓與輿論同玆特允請其令禮部擇日具儀以聞

○命金吾右衛帶俸都指揮使康永充右參將分守延綏東路

○以水災免蘇松嘉湖等府衛糧艸子粒有差其非全災者暫停徵納以三分爲率自弘治五年爲始每年帶徵一分

○甲辰先是廣西恩城州知州岑欽與田州府知府岑溥相攻欽匿泗城州知州岑應所總鎭等官檄應捕之欽因借兵於應仍欲親據田州應不從欽會飲應所遂並其子殺之已而應弟岑接佯以兵送欽至田州界亦殺其父子以報事聞兵部奏岑欽連年構兵積惡已甚而應黨之復占據上林長官司及貴州鎭寧等處流禍不少今天厭夷禍假乎相殘實地方之幸但恩城州乃新設宜裁革岑應所占鄰壤及土官印信數多亦宜勘斷以除禍本並令岑接退還侵地及印信卽許承襲泗城州地廣兵眾亦欲選委頭目授以知州等官分管以殺其勢俱乞下所司議處命總鎭等官用心整理不許坐失事機巡按禦史仍密加訪察具奏

○丁未釋奠先師孔子遣禮部尙書兼文淵閣大學士劉健行禮

○戊申祭大社大稷

○遣順天府官祭先農之神

○松滋王府鎭國將軍恩鑡恩錍恩槍私入荊州府支歲祿遼王禁之怨欲抵奏遼王王發其事上降敕責之旣而儀賓袁鏞復誘恩鑡等招引羣小奪軍民�賈之利人苦之至有縊死者遠安王府奉國中尉恩﹤釒危﹥恩煉恩鋼豪坲長陽王府鎭國將軍恩鍝恩金�奄松滋王府輔國將軍恩鎰效之同惡相濟人情騷然遼王復奏其事下都察院鞫實命鎭守監丞劉雅潛啟遼王卽將恩鑡恩錍恩槍恩﹤釒危﹥恩煉恩鋼等各隔別嚴禁時加關防毋令出外捕獲導引爲惡者並袁鏞等擬罪以聞恩鑡等銜之欲謀殺遼王王又奏之復命往勘得實上曰恩鑡等不遵祖訓招集凶徒恣肆爲惡戕虐軍民又屢犯不悛罪難輕貸恩鑡恩錍恩槍降庶人並家屬送鳳陽居住恩﹤釒危﹥恩煉恩鋼恩鎰旣無大惡姑宥之革去冠服歲祿令閒住恩鍝恩金�奄豪坲革歲祿三之二袁鏞設謀引誘發遼東三萬衛充軍導引爲惡者百二十八人並家屬俱發延綏寧夏甘肅永遠充軍杖而遣之教授徐壽等三人贖杖還職仍書諭遼王鈐束宗室令今後不許妄爲是日遼王陰使人杖而紐死者八十餘人不數日遼王長子及副使王玹之子皆無疾而死不二年遼王亦以疽發背而薨荊人咸以爲惡念之報世之陰險害人者亦可以鑑云

○夜月犯天關星

○己酉升鴻臚寺左寺丞孫繩爲本寺右少卿以九年秩滿也

○昏刻月犯井宿西扇北第二星○庚戌周王同鏕以故妃譚氏無子請封其世子生母宮人髙氏爲次妃許之

○禮部進冊立東宮儀注一擇弘治五年三月初八日辰時一前期一日遣大臣告天地宗廟社稷上親告奉先殿一前期鴻臚寺設節冊寶案於奉天殿中冊東寶西節居中設彩輿於丹陛之東教坊司設中和韶樂及大樂是日早錦衣衛設鹵簿駕上具皮弁服禦華蓋殿執事官行一拜叩頭禮畢鴻臚寺官奏請升殿導駕官導上升座鳴鞭訖文武百官具朝服行叩頭禮左右侍班引禮引正副使入就拜位贊四拜傳制官跪奏傳制俯伏興執事官舉節冊寶案由殿左門出置禦道傳制官由左門出稱有制贊正副使跪制曰弘治五年三月初八日冊立元子厚照爲皇太子命卿等持節行禮�俯伏興又四拜禮畢執事官舉節冊寶置於彩輿中黃蓋送至左順門外正副使北向立內官捧節冊寶由正門入至文華殿內以節置於案以冊寶授皇太子行禮訖內官持節由正門出至左順門外以節授正副使正副使持節復命一頒詔候冊命起行鴻臚寺官旣設詔案於奉天殿中贊頒詔翰林院官以詔授禮部官置於案奉迎至承天門開讀如常儀一謁告禮是日皇太子受冊寶畢內侍引詣奉先殿謁告如常儀一是日皇太子謁告畢內侍引詣太皇太后前皇太后前行八拜禮次詣上前皇后前各行八拜禮畢回宮一次日文武百官具朝服上表稱賀陳設如常儀上具衮冕禦華蓋殿執事官行五拜三叩頭禮畢鴻臚寺官奏請升殿導駕官前導進表行禮如正旦儀一同日文武百官慶賀太皇太后皇太后表文及命婦慶賀中宮箋文共三通在午門外請命司禮監官捧進一同日文武百官上表畢進箋慶賀皇太子前期鴻臚寺官設案於文華門至日班首捧箋置案上百官行叩頭禮畢司禮監官捧進

○升南京吏部郎中杜整爲山東布政司左參議狹西按察司僉事郝文傑爲本司副使刑部郎中韓紹宗爲福建副使

○以水災免河南歸徳蘭陽儀封陽武等九州縣糧艸有差

○修南京中和橋

○遣戶部右侍郎秦民悅祭太倉之神

○遣順天府官祭宋丞相文天祥

○壬子狹西按察司僉事潘盛丁憂服闋復除原任管理楡林糧儲屯種

○癸丑寧府鎭國將軍覲鋌奏各王府自郡王鎭國將軍以下爵秩自有崇卑凡遇拜賀節令當以爵秩爲序若家庭私會則以長幼先後爲序禮部覆議請行各王府著爲定式從之

○廣西左布政使李孟暘言本省爲西南邊徼所統流官州縣數僅五十實計人戶不能六百餘里特江南一大縣而已而諸司文職凡六百六十餘員靖江王府自將軍而下凡二百三十餘位桂林等衛全州等所凡二十七處歲用祿米俸糧多至三十五萬餘石每歲徭役亦不下二萬餘丁此外歲輸香藥諸物及雜出民間者不可勝算今寇盜竊發方議調兵剿捕饋運犒賞之費又不可缺頃者工部移文采辦黑鉛二萬餘斤疲瘵之民其何以堪欲乞從宜減免或暫爲停徵俟境內寧謐如數補納仍乞令今後諸司凡坐派物料之類酌量分減非惟民不告勞而事亦易集命所司知之

○巡按福建監察禦史吳一貫等擬上龍溪縣賊溫文進等罪狀謂文進等倡亂一方攻破兩縣反狀已明情犯深重賊首淩遲處死者四人兄弟同居之人及知情故縱處斬者百一十三人都察院覆奏請命大理寺堂上官一員往會鎭守巡按三司等官鞫審如有脇從及情罪可矜疑者與之辯理毋拘成案其情眞罪當者卽依擬處決從之

○甲寅時禦醫王玉自陳效勞春宮乞升職吏部請逮問其罪得旨王玉免送問升俸二級後有奏擾者送問不宥於是太子太保吏部尙書王恕等言陛下卽位之初裁革冗員太醫院堂上止畱院使一員院判二員額外濫設者俱降禦醫供事今玉又以自陳升俸二級臣等竊惟賞當功則天下知勸罰當罪則天下知懲玉本以傳奉升至院判頃因科道建議降爲禦醫陛下若聽臣等所言將玉置之於理是爲懲有罪法之正也免其送問是爲宥有罪猶之可也今旣免其送問又升俸二級是爲賞有罪矣豈可乎哉若臣等不言後來復有乞升奏擾者卻行執奏其何以服彼之心亦何以服天下之心欲天下不謂臣等爲佞臣得乎伏望收回升俸之命令玉仍以舊職供事庶不累陛下初政之美從之

○昏刻南京見老人星見丁位色赤黃

○乙卯以水災免直隸順徳府南和任縣秋糧馬艸四分者各免一分

○裁革貴州銅仁府照磨司獄各一員從本府烏羅長官司護印老人羅憲奏也

○丁巳命都察院右副都禦史梁璟巡撫四川以丁憂服闋也

○己未賜楚府輔國將軍榮潰庶長子名曰顯木�啻樂昌王府鎭國將軍聰澟嫡長子曰俊檑第二子曰俊椸輔國將軍成鋚第二子曰聰沄第三子曰聰灂

○命光祿寺卿胡恭之子宗閔爲國子監生從其請也

○庚申景皇帝忌辰遣儀賓周鉞祭陵寢

○內閣大學士劉吉等言經筵講學乃君上修徳第一事自古帝王崇儒敬道必致重於斯洪惟我朝列聖尢爲愼重初經筵時預告祖宗又敕儒臣充講讀官至開講之日君臣上下莫不齋明盛服致敬進講專心審聽凡此非徒爲文具觀美也實臣下藉此以盡其啟沃之忱君上資此以得其培餋之益也仰惟皇上初登寶位凡幸學耕耤經筵悉遵祖宗典故而行惟經筵服色近因星變修省皇上間著黃袍文武大臣一向奉旨不敢服用紅衣與舊典稍異夫服色之間固無大較但人心竊疑私謂皇上將祖宗百年舊制一旦更攺似於經筵之事不甚爲重此臣等所以惓惓於心者也今經筵在邇所據文武大臣服色宜俱用紅衣如舊從之

○辛酉升廣東韶州府知府詹雨爲廣東布政司左參政

○壬戌巡撫雲南都禦史張誥淸查各衛司所屯田盜報有司田二萬八千餘畝仍給還各衛屯種以復原額其民田冊內照數開豁仍請令二年一次行委管屯官員淸理盜報者罪以盜賣官田過者收者仍各罰米一百石入官戶部覆奏從之

○命兵部右侍郎張海之孫僎爲國子監生從其請也

○癸亥卯刻日生右珥色赤黃

○甲子增設禮部主事一員專提督會同館時有館夫盜夷人財物從兵部奏也

○直隸蘇州衛指揮使張欽以不能捕盜調湖廣永州衛帶俸差操其嫡母黃氏以年老無他子奏畱欽終餋許之命終餋後仍調前衛

○代府庶人聰氵�禾先有旨遷居於太原府城至是其母王夫人並棗彊等王及長子成金�畾鎭國等將軍成銴等各奏聰氵�禾今已悔悟乞宥回本府居住其子俊杕實代惠王長孫乞命繼祖爵或封世孫以典宗祀上命宗親府部大臣會議謂聰氵�禾系奉旨遷發俊杕乃聰氵�禾爲武邑王時所生庶長子揆之成憲難允所請從之旣而棗彊王又欲爲聰氵�禾俊杕詣闕申請上以前議已定令諭止王勿來

○乙丑賜沈府長子勛氵�臨鎭國將軍勛滲誥命冠如制

○是日晚刻月犯羅堰上星

○丙寅詔哈密故忠順王脫脫近屬侄孫狹巴襲封忠順王給賜金印冠服並護門兵器等物仍賞哈密都督同知奄克孛剌及升都指揮使阿木郎爲都督僉事諭令擁戴狹巴以立國

○初代府輔國將軍成鈚酗酒無賴妾及侍女被箠楚或以刀自剌死父喪唱飲喪次又與嫡子成金�恩爭財產數從母叔周茂校尉王然胡海等入嫡母靳氏府搶奪金銀器及田約靳執杖逐之反爲所敺又驅父所遺宮人鬻之會州民姜福賢嘗憾其兄福山詭言福山與其親劉江薛堂等受靳氏賄爲魘魅詛咒成鈚死且告諸官成鈚遂捕系福山等拷掠皆自誣服堂死其妻劉氏走京師訟冤靳氏亦以成鈚凶惡聞而成鈚復誣奏靳氏不法事皆下山西鎭巡官驗治具實以請上曰成鈚故違祖訓爲惡多端情罪深重姑從輕賜敕切責降爲庶人仍敕懷仁王嚴加約束福賢處斬茂然海各杖一百並家屬發貴州都勻衛充軍○丁卯命武進伯朱潔三千營坐司管操

○虜入大同陽和衛境殺邏卒兵部請罪其哨守指揮任祥等及守備都指揮同知周宗曹紳奉禦楊興分守右監丞楊定左參將李玙命周宗等五人姑令戴罪殺賊任祥等下巡按監察禦史逮問

○戊辰賜益王望軍臺地二百頃從王請也

○中都畱守司都指揮僉事徐賢以所部京操官軍秋班不到者多下刑部逮問贖杖還職

○己巳以旱災免浙江金華杭州等府稅糧有差仍免是年供用物料十分之三

○給管廣東嶺西道湖廣按察司按察使陶魯誥命總督兩廣都禦史秦紘奏魯由縣丞累升今官前後領兵垂四十年戰功甚多民賴以安賊黨怨之其父祖墳墓多被髮掘親族被殺三十餘人本爲保障地方乃至禍延門戶功可嘉而情尢可憫乞特賜誥命以示旌勸吏部覆奏從之

○升義勇前衛指揮同知焦元爲署都指揮僉事充右參將分守開原

○夜北方生黑气東西亙天

○庚午中宮千秋節文武百官命婦朝賀

○賜各王府慶賀官員人等鈔幣有差

○巡按狹西監察禦史張文言頃者司禮監一再傳寫帖子令狹西甘肅二處守臣如所降圖式織彩妝絨毼曳撒數百事臣以爲陛下有天下之大固當享天下之奉但所需之物徒以燕閒之服在於得已古有惜百金之費者今織造財物非一方所能辦集而工必遠募肆皆創置其費不止數千此尢所當惜也矧狹西歲歉之餘民病未起星變地震之異往往有之正側身修行之日可恬不知憂而徒以革靡爲事乎夫朝廷之事必由有司而達於天下今帖子出於內監則工部之設似爲無用然臣於是竊有以知聖心必有不自安於此者故不欲令有司顯然行之進徳之機實在於是擴而充之何往不善今謂宜暫停所織以其價銀振業饑民或第織十數事則一方之民可以少安亦聖徳增修之一事也工部覆奏謂文言可從有旨減所織之半

大明孝宗敬皇帝實錄卷之六十一

弘治五年三月辛未朔淸明節遣駙馬都尉周景蔡震分祭長陵獻陵景陵裕陵茂陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢

○虜入宣府西河口等處殺掠人畜守臣請罪分守右參將楊彪右監丞張剛及把總指揮秦鑑等五人命彪剛待虜情寧日再議餘下巡按監察禦史逮問

○壬申致仕左軍都督府都督同知趙英卒英以父功襲爲臨洮衛指揮使涼州備禦累功進都督僉事充遊擊將軍生擒功進都督同知充副總兵鎭涼州至是卒賜祭葬如例○癸酉實授都察院理刑進士樊祉爲江西道監察禦史

○巡撫保定等府都禦史張琳奏滹沱河去眞定府城僅數百步正當湍急之衝萬一河流泛漲則衝嚙飄蕩之患不可保欲修築護城堤二道其費計銀二萬六千兩有奇皆當取辦於所屬州縣乞將工部所派今歲軍需免徵庶事易成而民不困下工部覆奏從之

○甲戌海西成討溫衛都指揮兀允住等貢方物馬匹爲其故都督康泥援例乞賜祭許之仍賜兀允住等彩叚衣服等物有差

○浙江布政司左布政使徐圭乞致仕許之

○南京工部奏近年各府州縣所角�羊輪班工匠類多老幼不堪供役旋復逃去而京師無賴之徒私爲雇役用是諸司赴工者往往缺少請申明舊禁移文各布政司自今須閱實丁壯具其年貌送部以憑稽驗代役者兵馬司捕執枷項一月仍謫戍化外從之

○乙亥京師風霾蔽天

○丙子吏科都給事中張九功言邇者工部兩奉旨將新制各色彩妝絨毼畫圖下狹西鎭巡三司並甘肅鎭巡等官織造今狹西諸司動支帑銀收買物料往南京轉雇巧匠科買湖絲又於城中創造織房臣竊惟陛下此舉有五不可方今民力窮困一不可也災異數見二不可也邊事相仍三不可也旣設織房流獘於後四不可也四方仿效奢靡成風五不可也乞追回前命以光聖徳得旨絨毼近已令減半織造矣其下所司知之

○虜屢入甘州樂善堡等處軍士被殺者五人虜者三人兵部請治守備都指揮朱瑄王智分守右少監紀能及提督指揮宋曰�永等罪命朱瑄王智紀能俱戴罪殺賊宋昹下巡按監察禦史逮問

○虜入大同南山墩等處軍士被掠者五人兵部請治分守太監左敬右參將秦恭守備右監丞鄒玉都指揮僉事張鎭及哨守指揮使蔣忠等罪命左敬等四人宥之張鎭等下巡按禦史逮問

○丁丑賜皇子名厚照敕曰朕惟君天下莫先乎徳而徳明惟明尢君道之所重故書稱堯曰光被四表易贊大人以繼明照於四方此之謂也咨爾元子皇后所生天資秀發日表英奇福慶誕鐘統承攸屬玆特賜名曰厚照夫懸象著明莫大乎日月爾當顧名思義明於庶物察於人倫全所得天賦之正理而無或蔽極所存心體之髙明而無或累擴而充之向明之地惟徳以居文明之治惟徳以成惟徳以昭格上下神祗惟徳以丕顯丕承謨烈允若時則四海𨿽廣兆民𨿽眾無不在於照臨之下而朕之主器永爲得人祖宗萬萬年大明之基業足以傳嗣而有光矣爾惟欽哉服此明訓

○總督漕運兼巡撫都禦史張瑋奏直隸淮安府災乞將本府鈔關所收錢鈔折收糧米一年以給官吏旗軍月糧戶部覆議從之

○命逮問應天府府尹冀綺以遲誤南京陵廟祭祀犧牲爲守備成國公朱儀等所奏也

○戊寅以冊立皇太子遣保國公朱永祭告天地駙馬都尉周景告宗廟新寧伯譚祐告社稷上祭告奉先殿奉慈殿出禦奉天殿遣太師兼太子太師英國公張懋充正使少師兼太子太師吏部尙書華蓋殿大學士劉吉充副使持節奉冊寶行禮皇太子自文華殿迎冊寶至謁告謝恩禮成如儀其冊文維弘治五年歲次壬子三月辛未朔初八日戊寅皇帝制曰自昔帝王恢弘萬世之業必建儲貳以系四海之心是以根本固而國勢安人心和而萬事理朕承祖宗丕緒深懷永圖預建元良以定國本惟爾元子厚照軒龍毓秀虹渚兆祥岐嶷夙成偉然天日之表寰區屬望宜乎主鬯之歸玆特授以金冊金寶立爲皇太子正位東宮夫仁以廣愛孝以奉先誠敬以正心修身明哲以撫世禦物斯皆賴學問之功以成而眾善之所由備良莫先乎此也爾尙服膺明訓永底於成用承朕萬年之統序無違益衍祖宗垂裕之鴻休無替矣爾惟敬哉

○以冊立皇太子禮成詔告天下詔曰帝王統禦天下必立儲副以定國本以系人心斯能長治久安而綿鴻業於無疆也朕繼祖宗天序登極五年夙夜憂勤恭膺天眷元子厚照軒龍毓秀資表異常福慶攸鐘華夷均戴玆者皇親公侯駙馬伯文武羣臣累表率吁勸請立儲朕俯鑑悃誠仰承慈訓皆謂主器不可以久虛輿情不可以固拒事在當舉理難終辭爰擇日祗告上下神祗授厚照以冊寶立爲皇太子正位東宮益增九廟之光丕衍萬年之祚國家大典中外同歡宜敷茂恩用慰顒望所有合行寬卹事條開示於後一自弘治五年三月初八日曰�永爽以前官吏軍民人等有犯除謀反叛逆子孫謀殺祖父母父母妻妾殺夫奴婢殺主蠱毒魘魅毒藥殺人彊盜人命黨惡及十惡至死罪者不赦外其餘已發覺未發覺已結正未結正罪無大小咸赦除之敢有以赦前事相告言者以其罪罪之一文武官吏監生知印承差生員旗校軍民人等有爲事見發立功運甎運灰運炭納米拘役枷號罰馬做工擺站煎鹽炒鐵哨了及充軍伴儀從膳夫等項悉皆放免各還職役寧家隨住軍職例該帶俸差操者悉照原擬不許管軍管事文職官吏人等有犯貪淫酷暴及行止有虧者悉發原籍爲民見被提問該發立功等項者仍候歸結一體免罪發落一文武官吏軍民人等自成化二十三年九月初六日以後有爲事問發充軍編髮爲民者除黨逆彊竊盜搶奪失機人命贓私左道亂政盜關內府財物撥置王府及眞犯死罪者不赦外其餘悉與宥免各還原衛原籍寧家隨住其爲民者文職非脫逃犯贓及行止有虧武職非懼罪在逃敗倫傷化者俱與冠帶閒住一各處拖欠稅糧馬艸秋靑艸束屯田子粒農桑絲絹門攤�稅戶口鹽鈔魚課茶課差發銀兩折糧諸色顏料並供用廚料果品等項除已徵在官外其小民拖欠未徵者自弘治二年十二月以前盡行蠲免見今差去催儧主事等官就著回京其去歲各處奏報災傷曾經覆勘明白戶部奏準照例遞減仍令徵納者俱照巡撫巡按等官勘定分數悉與除豁以蘇民困其有已徵在官者準作本戶下年之數有司官吏敢有將已徵捏作未徵者治以重罪一弘治元年十二月以前各鹽運司提舉司拖欠鹽課悉與除豁若有被水消折曾經風憲官勘實及折罰鹽糧年久追徵未完或客�失落截角退引並皆免追其竈戶煎辦艱苦有司不許科派雜泛差役一在京各營在外各邊並順天應天南北直隸河南山東各處軍衛有司騎操孳牧寄餋走遞馬騾驢牛並種馬駒自弘治元年十二月以前一應虧欠倒失被盜埋沒等項並有例停候買補者悉皆蠲免若有已補在官之數照例起角�羊交收該管人役敢有通同作獘者事發治以贓罪一各處額辦派辦物料除軍需供應器皿外其餘朱漆油麻銅絲銅靑銅鐵等綫翎鰾梔子槐花烏梅藍靛翠毛篛葉圓藤芒苖苕竹掃等帚黃穰棕毛荊條薥稭蘆葦蒲艸麥穩稻皮松香沙葉檾麻西茜艸白水通艸杉松柏楡槐檀椵棗等木貓筀水長節苦實心笛等竹軟篾板枋白硝雜皮水牛底等皮皂縐紗水膠墨煤雜艸羊毛羊角牛筋牛角石�某砟瀛沙磁末毛纓白豬鬃雲母石瓶壇髙頭灤白榜等紙白墡礬紅燒造缸石�由等土油樁磨板黑鉛紅黃銅響銅細鋼生熟鐵金銀鍚箔靑碌等顏料野味並運河樁艸灰石等項自弘治二年十二月以前拖欠未徵者悉與蠲免已徵在官者仍角�羊本部並本處收貯以備別用一內外衙門近年坐派柴炭數多軍民出辦艱難明年以十分爲率量減三分有司衛所角�羊到夫價止收正數不許分外多收一各處先年爲因災傷小民拖欠稅糧艸束馬匹物料等項有司畏罪捏作已徵及虛文起角�羊後𨿽遇赦例以在官之數仍前追徵不與分豁者詔書到日巡撫巡按官務要用心查勘是實者悉免追徵一在京在外各衙門見監囚犯有監追贓物未完者除侵盜包攬系官錢糧及誆騙彊索人財物應該還官給主者照舊監追外其餘一應贓物不多者悉免追徵果系家道貧乏別無產業追陪者所司具實奏請定奪一在京宣課司監收�稅官員近年收受太重以致�販阻滯人情不堪今後只照舊例監收不許分外搜求有傷治體一光祿寺供應牲口各該司府州縣有年遠拖欠除追徵見在官者仍令角�羊納其餘未完者自弘治元年十二月以前悉免追徵及順天府磨戶拖欠光祿寺白面見奏監追未完果系隻身貧難並逃亡死絕者悉皆蠲免一浙江福建等處歲辦銀課近年以來礦脈微細亦有盡絕者累及百姓辦納十分艱苦詔書到日所司踏勘明白應除豁者卽與除豁應減免者量數減免仍將新舊礦穴塡塞禁約私采以弭獘端一各處王府及鎭守巡撫並司府州縣但有私自僉報菜戶魚戶柴夫屠戶等項終歲供辦負累小民者詔書到日卽便放免若有例該僉者所司具奏定奪順天府所屬人民多有私自投充陵戶海戶及勇士校尉廚軍躲避糧差負累見在人戶貧難者所司查出除本役外其戶下人丁悉照舊納糧當差以後不許私自投充一山東河南狹西等處人民近年以來有因饑荒逃往荊襄等處深山潛住不行復業者詔書到日聽各回原籍復業其撫治都禦史行令沿途有司量給口糧原籍官司務加存卹優免糧差三年公私債負不許追取違者罪之一各處衛所歲造軍器並有司該造弓箭弦條自弘治三年十二月以前拖欠未完者悉皆停免其關過並已徵在官物料聽巡按分巡官查盤見數行令如法收貯準作以後年分成造之數一成化二十三年九月初六日以後給事中禦史有因言事及公錯詿誤降調外任者各巡撫巡按官查勘果有不攺初心別無違犯者具名奏行吏部仍照原任京職事例量加擢用一武職總小旗自成化二十三年九月初六日以後爲事調衛者除盜關內府財物撥置親王及事關邊情特旨降調者不宥外其餘悉以原職並降定職役回還原衛帶俸差操系近侍衙門者攺注在京衛分一住坐軍匠民匠在逃詔書到日限三个月以裏首官與免本罪俱送原役衙門上工若有單丁年六十以上及未六十而篤廢疾不堪工作者所司驗實疏放丁盡戶絕者卽與具奏除豁其輪班人匠除假班外自成化二十三年十二月以前失班者悉皆寬免弘治四年十二月以前失班者俱免罰工止當正班一近年以來內外營造土木之工太繁勞人傷財軍民嗟怨今後除不得已工程責限修理其餘但在得已並不急工作俱暫停止一各處分守守備等官中間有指揮以都指揮體統行事者量與署職以便行事一太廟配享開國功臣追封王爵者俱系輔佐太祖髙皇帝平定天下有大勛勞之人今其子孫有不沾寸祿與編氓無異者該部查勘明白具實以聞量加恩典俾奉其祀一兩京文職五品以上以禮致仕年及七十者進散官一階三品以上被劾閒住年及七十者令致仕一文武官試職署職年半以上者與實授不及年半者扣至年半亦許照例實授以後試署者不在此例一各處土官子孫襲替除十年之外才方具告者不準外若十年之內曾在本處上司具告展轉駁勘以致延遲𨿽在十年之外公文到部如果保勘明白別無詐冒者亦準承襲其不準承襲掌印土官應否攺設流官鎭巡三司等官會奏定奪一內外各衙門問重歷吏典詔書到日悉免重歷起送該部照例辦事滿日撥補京考以後違限者仍照舊例重歷一內外衛所在逃官軍人等限三个月以裏赴官自首與免本罪復還職役差操有應罰班補操者悉與寬免一勛戚勢要之家有例不許霸占關廂渡口橋梁水陂及開設鋪店販賣鈔貫抽要柴薪勒掯擺渡牙保水利等錢侵害小民違者許巡城巡按並該管地方官員參奏治罪行之年久人心玩易其再與申明嚴加禁約一兩京甲子等十庫各有額設庫夫使用今後遇有交盤庫藏進納寶鈔並夏月曬晾物件等項止許照舊例於各庫見在庫夫內互相借用不許再行順天等府僉派人夫科擾害民一在京在外文武官員總小旗吏典有因事住支俸糧者悉照舊關支一民年七十以上者與免一丁侍餋八十以上者有司給與綿布二疋綿花二斤九十以上者給與冠帶榮身仍一體優免一丁侍餋若有鰥寡孤獨之民有司依例存卹毋致失所在京餋濟院收餋者人給米四斗一各處孝子順孫義夫節婦曾經旌表見在者所司各賜米一石布一疋其孝子有出仕者除在任外若有致仕閒住等項及坐監監生各衙門吏典人等亦照例給賜見在聽選官監生內有系旌表孝子者吏部查勘是實不拘資次卽與選用後不爲例一各處納粟義官有司須要以禮相待不許擅便差使及肆行淩虐多般勸罰擾害以致人心不肯尙義如或有犯除重罪外其餘徒杖以下止問以應得罪名不許革去冠帶以勵將來一福建兩廣雲南貴州等處近年有未獲賊徒逃避山澤者許出官自首悉免其罪有罪仍加撫卹俾安生理其執迷不復者聽鎭巡總兵等官剿殺一天下軍民利病許諸人直言無隱於戲元良建而萬邦以貞治隆熙皞角�羊澤降而率土斯潤化洽纖洪詔告多方咸使知悉

○文武羣臣英國公張懋等上表賀冊立皇太子禮成表曰伏以作君師而相上帝益弘建極之規立元良以貞萬邦茂衍承祧之慶仰丕基之有托宜率土之同歡日月增輝乾坤交泰恭惟皇帝陛下法天立道主善爲師孝奉兩宮徳教已加於百姓治隆五載仁恩薦被於八荒關睢之詠式彰麟趾之符丕應瑞由中壼光耀前星寶冊寵頒主鬯夙歸於初震靑宮肇啟承華允屬於少陽是誠上足以綏九廟之靈下足以系萬民之望臣等班同鵷簉心切葵傾子聖孫神奕世頌皇圖於有永天長地久萬年祝聖壽以無疆無任瞻天仰聖激切屏營之至謹奉表稱賀以聞賀太皇太后表曰伏以居宮闈而母天下享至餋於兩朝閱子姓以反孫曾垂洪休於萬載天心丕眷國本彌惇率土交歡含生共戴恭惟聖慈仁壽太皇太后陛下聖齊坤厚慈若春溫仁包海宇以爲家壽與岡陵而比算乃值佩萸之月重占繞電之祥徳過周姜親見斯男之太姒慶延夏啟遙從有子之塗山采輿論之攸同謂皇儲之當建前星朗耀藉寶婺之餘輝少海淵澄出銀潢之正派鸞旂鶴駕絢爛前陳桂殿椒房鬱蔥旁接藹仙顏之載悅儼柔教之夙成下以貽哲命於初生上以應嘉名於長樂博觀載籍所記在古誠希越有宗社以來自今尢盛臣等恩沾俯育身際奇逢報稱心勞揄揚力薄聽韶音而獸舞望嵩嶽以山呼紫禁深嚴懼寸誠之莫達金甌鞏固祝萬歲以無疆無任瞻仰激切屏營之至謹奉表稱賀以聞賀皇太后表曰伏以厚載同坤夙仰慶流於有衍重明出震允由徳合於無疆前星拱帝座以流輝下土望慈宮而稽首恭惟皇太后陛下姜任媲徳潙汭同休作配先皇詠好述於昔日尊居大內享至餋於當時螽斯來樛木之仁麟趾應關睢之化天維立子有殷斯不替於歷年帝實造周后稷乃誕彌於厥月矧出軒龍之正位允符禖燕之休徵喜溢重闈豈但含飴之有日祥儲九廟實維主鬯之得人是皆聖母垂休昌後之貞符皇上純仁至孝之丕應也臣等躬逢盛事不盡下情罄丘垤之蟻誠效海天之鰲抃伏願統垂億世壽躋萬齡誦周雅之思齊天與長而地與久歌箕疇之斂福星重耀而日重輝臣等無任瞻仰激切屏營之至謹奉表稱賀以聞

○文武官命婦某官夫人妾某氏等賀中宮箋曰伏以博厚承乾著資生之大徳元良出震從垂統之遠猷母儀正而風化行人心安而國本定前星有耀率土騰歡恭惟皇后殿下性稟誠莊力行恭儉褘衣早禦分萬乘之勤勞珍膳畢陳助兩宮之孝餋車翟謹珩璜之步關睢播鐘鼓之音弓韣親祈髙禖以祀筦簟安寢吉夢乃占聖嗣誕生於中闈肇自長秋之正位皇儲請建於累﹤鋶﹣釒﹥適當旭日之重光盛事實始於今玆多儀詎非乎古若爰頒明詔均沾角�羊澤之旁流克副輿情咸仰坤元之協濟妾某氏等欣逢大慶幸被殊恩殷廟盛而承祧以時周鼎重而主器惟長聞正言而受正訓尙期哲命之自貽弘至徳而配至尊載冀胤祚之永錫妾某氏等無任瞻仰激切屏營之至謹奉箋稱賀以聞

○懋等賀皇太子箋曰伏以震兆來亨宗社延億萬年之慶元良定策邦家仰大一統之尊天眷非常人心允賴敬惟皇太子殿下文明瑞世睿秀膺期日表龍姿快睹夙成於岐嶷星輝海潤爭看佳气之鬱蔥旣升西阼以稱名爰關東朝而正號芑豊有仕鬯位儲祥九重弘裕後之規六聖篤施孫之祜宸章誕布嵩祝歡騰況正言正事胎教正於思齊宜丕顯丕承世徳長於是嗣伏願日之升月之恆麗正之光八表川之增嶽之峙夢齡之算千秋𨿽生知乃稟於神靈尙幼學不遺乎物善益邇尊親之教永諧民物之歸臣等幸觀令典之慶成實切文華之仰戴無任欣抃踴躍之至謹奉箋稱賀以聞

○以冊立皇太子貽書天下各王府書曰玆者冊立皇子厚照爲皇太子專書奉報兼有微儀特遣某官某賫送用展親親之意至可領納沈王等二十三王俱銀二百兩紵絲八疋紗八疋羅八疋錦四叚生熟絹十六疋髙麗布十疋白氁絲布十疋西洋布十疋靖江王銀一百兩錦四叚紵絲紗羅冬六疋生熟絹十二疋髙麗布西洋布白氁絲布各六疋

○以冊立皇太子禮成賞兩京文武羣臣並守衛京操官軍人等公侯駙馬伯左右都督都督同知尙書右都禦史每員紵絲二表裏內大紅織金胸背一表裏都督僉事儀賓左右侍郎副都禦史通政使大理卿都指揮使都指揮同知僉事錦衣衛指揮使指揮同知僉事太常光祿太僕卿府尹左右通政大理太常太僕少卿少詹事祭酒鴻臚卿順天府丞各衛掌印指揮使每員大紅織金紵絲一表裏通政司參議大理寺丞各衛指揮使指揮同知僉事春坊諭徳司經局洗馬尙寶司卿少卿太醫院使欽天監正光祿寺鴻臚寺少卿每員靑綠織金紵絲一表裏文武衙門五品六品七品官每員靑綠素紵絲一表裏大漢將軍之爲千百戶者每員紵絲一表裏各衙門七品首領官五城副兵馬京縣縣丞五官靈臺郎上林苑監監丞並八品九品雜職及國子監官每員靑綠紗一疋皇親都指揮每員大紅織金紵絲一表裏指揮千百戶每員靑綠織金紵絲一表裏南京守備官及公侯伯都督尙書都禦史以下至給事中給賞如在京例遣官賫賜之守衛京操官軍及將軍力士校尉勇士等每人銀一兩錦衣衛左所等官尙膳監辦膳官每人絹一疋旗校軍奴並各監局軍匠太常寺犧牲所旗軍並錦衣衛力士每人米一石內府民匠光祿寺廚役尙膳監軍廚及太常寺廚役每人米七斗

○辛巳升廣東布政司右布政使劉大夏爲浙江左布政使廣西按察司副使徐瑁爲河南按察使

○癸未授國子監生薛丕爲中書舍人丕致仕南京兵部尙書薛遠之子也遠自陳嘗有軍功今年老閒居乞授丕京秩以便侍餋故有是命

○管巾帽局事太監黃瑜等奏本局人匠逃亡數多而工作甚繁請於在京各衛及順天府所屬募取千人習學兵部議謂在京各衛軍匠比舊額已逃亡過半其該管官旗或以已俸代償月錢或以月糧覓人應役況近日軍余已揀選送操若又募充匠役增者未必可用一旦逃去復爲官旗增害矣各監局亦將比例求增何以塞其請哉宜但以逃亡之數付淸軍禦史嚴督有司淸補庶人匠可增而官無貽累得旨命卽移文淸軍禦史限今年十月內俱角�羊部應役毋容情隱匿

○乙酉調宣府龍門所守備左監丞陶亮於萬全左衛都指揮僉事朱永於西陽河堡以守備萬全左衛太監謝銓西陽河堡指揮使鄧林各代之亮性凶戾數憑勢侮同官永不能平因事忿爭守臣劾之故有是命

○升燕山右衛指揮僉事王志爲署都指揮僉事充右參將分守密雲古北口

○丙戌太子太保吏部尙書王恕等言近奉詔查勘開國功臣子孫臣等查訪得原配享功臣追封王爵者六人中山武寧王徐達開平忠武王常遇春岐陽武靖王李文忠寧河武順王鄧愈東甌襄武王湯和黔寧昭靖王沐英俱直隸鳳陽府人達玄孫俌見襲魏國公永寧又襲定國公英曾孫琮見襲黔國公其遇春子孫今在雲南臨安府文忠愈和子孫俱在南京並無官職與軍民雜處請各下所司勘報仍移文鳳陽府查勘六王子孫有無存畱本府今在南京及雲南者倫序應屬何人承繼並查先年停封之故及收貯誥券敕諭之類可爲證驗者悉送上本部以憑奏請從之

○丁亥賜沈府融縣縣主並儀賓程聰周府北流縣主並儀賓劉鑾晉府南豊郡君並儀賓韓縉誥命冠服如制

○升四川布政司右參政金澤爲廣東右布政使

○雲南布政司左參議韓鏞丁憂服闋復除貴州布政司

○以貴州都勻苗賊未靖免布按二司正官並府州縣等官明年朝覲從巡撫都禦史奏也

○戊子賜肅王貢錝子名曰眞泓樂昌王府和川王子曰俊木��鎭國將軍成敝�金嫡第二子曰聰溤成鍋嫡第四子曰聰浦聰淖子曰俊﹤木咢﹥聰濘子曰俊楥輔國將軍聰﹤氵能﹥嫡長子曰俊楃魯府鎭國將軍陽與�金嫡第四子曰當氵�獻楚府奉國將軍榮泚嫡第四子曰顯櫙陽曲王府鎭國將軍鐘缽長子曰奇溇鐘鍍長子曰奇氵�刃

○初各府郡王止有額設校尉隨侍永樂中晉定王自於三護衛官軍內奏分一所與其子寧化懿簡王后寧化王鐘鈵以罪革爵本所官軍亦調衛至是其母妃趙氏以嫡孫奇﹤氵隱﹥得旨掌府事累﹤鋶﹣釒﹥乞復畱所調官軍上命於正軍內攺一百名爲校尉以賜之

○刑科都給事中趙竑言漕運軍士沿途艱苦舟抵張家灣又雇車轉般一遇霖雨卽有畱滯漂沒之患輸納未畢而河冰已合往往賣船舉債繼以逃竄其苦不可勝言請從漕司往年議﹤鋶﹣釒﹥浚城東故河由大通橋東抵通州修理廢閘凡一閘之內令漕司或軍民造小船數十彼此轉輸不惟運士獲濟而使船賈舶亦且各蒙其惠工部覆奏謂竤言可行第未及試驗請俟漕運等官至日暫取剝船數隻試而後用從之

○己丑實授都察院理刑博士張應奎爲河南道監察禦史

○移山西岢嵐州永寧驛於偏頭關東南靜樂縣鬧泥驛於寧武關之東以二關皆要害從守臣請也

○庚寅刑部尙書彭韶以疾乞致仕上命在任調理不允休致

○辛卯禮部右侍郎兼翰林院學士汪諧以久病乞致仕命住俸餋病俟病痊日起用

○升貴州鎭遠府知府周瑛爲四川布政司右參政狹西按察司僉事李紀爲貴州副使

○致仕都察院右副都禦史李昂卒昂字文舉浙江仁和縣人景泰五年進士授工部主事攺兵部出知靑州府年始三十一或以少疑之至則百廢具舉郡中大治凡八年墾田至五千七百餘頃賑饑民百二十萬流亡復業者五萬二千五百家將滿民狀其治行三十有四事詣禦史乞畱之升福建左參政民思之不已刻像以事列邑皆建生祠其得民如此攺山東進右布政使轉河南左布政使多爲教條以訓飭官屬尋升右副都禦史巡撫江西以盜不時滅立營堡練民兵進攻賊巢多所斬獲又請立行都司於會昌以扼閩廣之要不果行患官吏怠弛不用命痛以法繩之而無所甄別出兵部伍不戢肆爲民擾以故怨聲騰起攺總督漕運兼巡撫鳳陽爲言官所劾尋命以本官致仕後論平賊功數遣官賜寶鏹文繒及卒命有司治葬事賜諭祭如制昂精勤明敏有才气遇事沛然無難然其績最著於靑州至爲大官聲望頓減論者謂其前後若二人云

○兩廣總鎭太監王敬總督都禦史閔圭總兵官毛銳以廣西古田縣獞賊爲梗調兵剿之分四哨以進副總兵馬俊一哨自臨桂縣入賊伏林箐中射之俊及參議馬鉉千戶王珊等俱死事聞上以賊害總兵方面此事甚大三司守土官平日旣不能撫治有警又不能贊畫俱停其俸廣西鎭守太監王廉逗𨖻誤事同哨領軍都指揮宋寧麻林坐視不救俱革去冠帶王敬閔圭毛銳指示無策並巡按禦史鄭惟桓各停俸三之二並戴罪殺賊事平之日奏處其用兵剿賊方略命速議行之

○壬辰升監察禦史武淸爲廣西按察司副使

○癸巳升太常寺博士兪雄爲本寺寺丞

○乙未山西行太僕寺卿杜儼乞致仕許之○錦衣衛鎭撫司理刑副千戶葉廣韓璟乞攺授衛鎭撫職銜以正名器上以廣璟俱積勞年久特升本衛署指揮僉事理刑如故

○總督兩廣都禦史閔圭奏缺邊儲請﹤鋶﹣釒﹥通南贛衡永四府鹽法每引納銀五分秤出餘鹽納銀一錢貯之南雄梧州二府以備支用及將長沙衡永三府存畱米均派一萬石每石折銀三錢五分通運廣西按月散爲官軍行糧戶部覆議從之

○巡撫永平等府都禦史唐珣以永平府麻谷山所掘礦砂得銀以進因言礦脈所產山谷深遠難尋況密邇虜境恐致生外患請下所司嚴私掘之禁從之

○丙申賜沈府鎭國將軍詮鋐並夫人輔國將軍勛注勛溢遼府鎭國將軍恩鉅晉府鎭國將軍表棳輔國將軍奇潛奇溱奇沿奇渿表檉代府鎭國將軍成鏒輔國將軍聰漆誥命冠服如制○命漕運參將錦衣衛帶俸都指揮同知郭鋐充副總兵鎭守廣西

○鎭守薊州等處署都督僉事李銘以老乞罷許之

○丁酉巡撫山西都禦史楊澄言山西布政司軍需庫自永樂至今所收胖襖褲鞋無慮三萬有奇惟偏頭等三關歲一支給餘軍士三歲一給共不過一千餘副計六十餘年而後其數可盡若收貯一不如法久之必壞而潞州等衛所輪戌軍士應給冬衣者凡十四萬有餘頃緣境內災傷連年未得關支欲將前貯襖褲等如例估算折給庶官物不至虛耗而軍士得以贍用工部覆奏從之

○戊戌禮部奏皇太子旣正位東宮凡諸司一應奏事各具本進啟上命侍皇太子冠禮成日行之

○封壽寧伯張巒爲壽寧侯歲加祿米二百石於京倉關支

○山西鎭巡等官奏請開中河東運司弘治四年存積鹽十萬引召�上納糧米豆艸於偏頭鴈門等處倉場以備軍需且發太倉銀一萬兩以助之戶部覆奏從之

○升錦衣衛指揮同知陳璽爲署都指揮僉事總督山東備倭

○己亥以冊立皇太子命兵部郎中艾璞充正使行人司行人髙胤先充副使頒詔朝鮮國刑部郎中沈庠充正使行人董��辰充副使頒詔安南國並賜二國王及妃彩幣文錦等物璞等各賜衣一襲遣之已而璞等奏前此奉使二國開讀詔書者其國王俱請畱詔書於本國今預乞成命從之

○巡撫大同都禦史侯恂以邊方未寧請存畱大同府所屬州縣正官各治事免其明年朝覲從之

○庚子命寧晉伯劉福鎭守薊州永平山海等處

明孝宗敬皇帝實錄卷之六十一終

明孝宗敬皇帝實錄卷之六十二

弘治五年四月辛丑朔孟夏享太廟

○遣內官祭司竈之神

○癸卯琉球國中山王尙眞遣正議大夫梁徳等來貢賜王錦叚等物賜徳等宴並衣服彩叚等物有差

○西寧衛靜寧寺番僧完卜鎖南巴藏等外夷好地平等族番人南哥容中等來朝貢佛像方物賜宴並衣服彩叚等物有差

○南京戶部郎中姚紹爲廣西布政司右參議監察禦史賈錠南京監察禦史吳球戶部主事楊祥山西絳州知州董寧俱爲按察司僉事錠福建球雲南祥山西寧狹西○監察禦史李興巡按狹西與巡撫都禦史韓文相訐奏文奏興陵侮方面不朝親王酷刑致死人命諸事命錦衣衛官往械興至京下獄復命給事中李應和等往勘之得興非法箠死者三十人及陵侮方面事皆實上以興酷暴過期命擬罪以聞刑部擬興贖杖爲民上以爲未當命法司會官廷鞫之謂興所犯律輕情重命系之俟審錄時具奏以聞

○甲辰命南京江陰衛帶俸都指揮僉事耿麟充參將協同漕運兼守淮安

○命豊城侯李璽掌府軍前衛事仍舊宿衛

○乙巳升湖廣常徳府知府陳仲舒爲山西行太僕寺卿

○丙午命山西布政司左參議徐莊按察司僉事羅鵾致仕以巡撫都禦史楊澄言二人久病妨政也○丁未南京通政使司左通政鄭紀言三事一古者天子九鼎獻數因之我朝太廟所行似近簡略今擬初獻乞皇上自行徧詣皇祖考前連進三爵畢則讀祝復位亞獻皇太子長成或王親未之國者代之否則貴戚大臣亦可終獻則貴戚大臣或內閣儒臣亦可每獻數皆如初禮庶可以仿佛古人之九獻矣一孔子之祀尢宜崇重在憲宗朝以祭酒周洪謨言籩豆加十爲十二佾數加六爲八與十二冕服相稱崇重之意至矣但不加帝號者謂孔子周人當用周制其所謂王乃天王之王非國王之王恐未爲通論夫孔子𨿽生於周而封王實始於唐周無帝號故有天王之稱唐旣有帝號則當時所謂王不過國王而已使孔子封於周目爲天王可也旣封於唐烏可以周制誣之邪乞推憲宗崇重之心易其王名加以帝號不然則章服禮樂又以僣用何以安先師在天之靈乎一聖賢之教所以明人倫而人倫莫先於父子顏淵曾參子思實顏路曾晢孔鯉之子子坐殿上父列兩庶恐事死如生之道不如是也縱三父壓於聖門之品第限於列代之封命無所顧望其三子之心安乎今國子監文廟戟門旁北向之屋宋元以來從祀諸儒多坐其中乞移置於兩廡之末東西相向而以路晢鯉牌位補其處通行天下皆仿此制旣與孔子偏正不相妨又於配晢尊卑不相壓庶公私恩禮兩盡而無嫌矣﹤鋶﹣釒﹥入下所司知之

○旌表孝子六人八世同居一人節婦十一人許本忠直隸懷遠縣人父歿廬墓李表狹西澄城縣人吳宗周直隸寧國府學生史經河南祥符縣人周府儀賓俱毋歿廬三年然後歸王翊直隸潁上縣學生祖母徐父良相繼歿並廬其墓張全直隸鳳陽衛軍母病篤吁天求以身代每叩出血後母病果愈人以爲孝感所致俱旌其門曰孝行王玉直隸泰州人世業醫自始祖谷禎至玉八世共爨人無間言旌其門曰八世同居義門陳氏直隸束鹿縣民賈濟妻封氏直隸武平衛軍李鼎妻聶氏四川犍爲縣學生車隆妻趙氏直隸壽州民常壽妻周氏湖廣九溪衛千戶王昇妻徐氏昇本衛軍李信妻樊氏直隸宿遷縣民髙暹妻範氏江西豊城縣民丁紳妻李氏紳同縣民陳志純妻俱少寡守節終始無玷旌其門曰貞節李氏四川嘉定州人布政使梅應魁妻任氏應魁子新妻俱守節無玷旌其門曰雙節

○銓注密雲後衛都指揮僉事毛政於山東都司濟陽衛都指揮僉事單暠於江西都司俱僉書管事

○戊申升戶部郎中繆昌爲山西布政司左參議

○調五軍圍子手坐營應城伯孫繼先管鼓勇營以彭城伯張信代之

○庚戌賜崇府隆平郡主並儀賓王宣東光郡主並儀賓韓繼宗晉府感恩縣主並儀賓郝公旺金溪縣主並儀賓呂鼎茌平縣君並儀賓張質遼府泰寧郡主並儀賓黃昂秦府隴水郡君並儀賓黨秉彜誥命冠服如制

○寧夏地震命武城中衛指揮使髙瑛守備歸徳武平地方以都指揮體統行事

○癸丑壽寧侯張巒之妻之兄金膂卒贈錦衣衛百戶並賜之祭不爲例

○甲寅時以冊立皇太子賞賚臣下而差遣無門籍者不預監察禦史閻價以爲言下禮部議於是自冊立以後頒賞以前其間公差初回與未行及被命承委分斡在京諸務者𨿽無門籍亦得沾賜爲

○襄王祐材嘗以淸明節出城祭掃先墓踰四日始歸旣而自陳請罪禮部覆奏謂本府長史等官不能以禮匡正宜治以罪第犯在革前請姑宥之仍請降敕諭王令今後再欲出城祭掃須差人具奏得旨乃行從之

○命加鎭守薊州等處寧晉伯劉福爲總兵官凡武臣不佩將軍印者不得稱總兵福以伯爵出守援例以請從之尋給總兵關防

○乙卯徽府紀善龔天錫奏本府有不遵祖憲二十一事乞差官區處禮部覆奏上命司禮監太監李榮駙馬都尉周景賫敕諭王使之自新所奏事聽榮等隨宜攺正其造端撥置犯人角�羊京問罪旣而王亦自﹤鋶﹣釒﹥服罪且辯天錫所奏之誣命並行榮等處之

○丙辰仁祖淳皇帝忌辰上祭奉先殿

○丁巳上以天气炎熱命兩法司錦衣衛將見監問罪囚笞罪無干證者釋之徒流以下者減等發落重罪情可矜疑並枷號者具奏以聞於是免枷號者五人

○偏頭關地震○戊午韓府襄陵王範址奏乞收買淨身人不允

○代惠王夫人王氏並棗彊王長子成金�畾鎭國將軍成銴等奏樂昌王署理代府事不便乞宥庶人聰氵�禾並封其子俊林嗣代王以奉祀事禮部會議覆奏上曰聰氵�禾所犯不法本難輕宥但闔府奏保姑從宥命爲革爵武邑王仍居太原帶閒住封俊林爲長子管代府事樂昌王令回本府自此更不得預代府事

○致仕太子少保禮部尙書鄒﹤余﹥卒字宗盛浙江余杭縣人父濟永樂中爲少詹事事仁廟於春宮甚被禮遇幹初生卽遣補應天府學生命月食米一石終其身幹正統四年進士初授兵部職方司主事歷升武選司員外郎郎中英宗北狩京城戒嚴幹超遷本部右侍郎凡處繁應變或不待奏報而行一日鄕民萬餘欲避虜城中叫號求入守者難之幹曰城以衛民有急而拒之非計也於是力主開門眾獲以濟景泰初攺禮部尋奉命往山西考察官吏人服其公適河南鳳陽等處大水命往賑濟奏免稅糧若干萬石督理易州山廠能祛宿獘居三年召還治部事升左侍郎天順初尙書胡濙致仕去諸典禮悉從幹詳定英廟常有不期問幹掩口對英廟不悅坐是久不遷成化二年巡撫畿內升南京禮部尙書旋攺禮部加太子少保累乞休命馳驛以歸月給米二石歲給役夫四人弘治間浙江歲饑幹具﹤鋶﹣釒﹥聞奏孝廟嘉其憂民敕有司備羊酒彩叚勞之比至而幹已卒年八十四訃聞輟朝一日賜祭葬贈太子太保謚康靖幹體貌灈然若不勝衣淸愼自持終始不變士論多之

○致仕南京禮部尙書黎淳卒淳字太朴湖廣華容縣人天順元年舉進士第一授翰林院修撰預修大明一統志成化二年秩滿升左春坊左諭徳三年英宗實錄成進左庶子十三年修續資治通鑑綱目成遷詹事府少詹事兼翰林院侍讀十四年升吏部右侍郎二十二年攺南京吏部二十三年滿九載遷左侍郎加正二品俸弘治元年升南京工部尙書尋攺禮部又三年以疾得請致仕至是卒年七十賜祭葬如例謚文僖淳性耿介寡與人合患流俗奢侈凡婚喪燕飲皆有則其取予不苟有門生尹華亭以紅雲布寄淳不受卽書封識上曰古之爲令拔茶植桑今之爲令織布添花吾不用此妖服也淳剛簡嚴重有大臣體臨事議論激而不隨然避遠形迹過於畏愼詩文閎博爲時所稱子民牧民表皆舉進士

○庚申工部尙書賈俊乞致仕上曰卿操持勤愼委任方隆不允所請

○遼東蓋州地連震二次有聲

○辛酉巡撫四川都禦史邢表言故翰林學士承旨宋濂在太祖時啟沃之益旣多制作之功尢著蓋一代之元勛也當時以坐孫累謫四川之茂州行至夔州病卒權厝蓮花池山下𨿽嘗攺葬未荷殊恩乞復其舊官顯加贈謚仍敕有司於葬所春秋致祭庶見聖朝憫念儒舊之意命下其言於禮部

○壬戌仁祖淳皇后忌辰上祭奉先殿命南京刑部右侍郎徐懷之子璋爲國子監生從其請也

○授保國公朱永子暉爲錦衣衛勛衛從其請也○癸亥升監察禦史黃熒爲四川按察司副使許銳爲山西僉事

○復除福建按察司副使汪進於山東狹西按察司僉事李旻於狹西俱以丁憂服闋也

○太子太保吏部尙書王恕乞致仕上曰卿朝廷老臣當勉副任用不允休致

○加保國公朱永祿米歲五百石本色折色中半兼支以永自陳功伐故也

○賜各王府及天下諸司慶賀冊立東宮人員彩叚鈔錠有差

○晉府慶成王府革職鎭國將軍奇澗之子表樈等詣闕請封禮部言革職將軍子女無授封例且故違祖訓擅自來京請如例應付遣回仍敕晉王及慶成王約束之並逮問其輔導等官及本處守城官軍並所過關津之失察者從之○順天府香河縣雨雹傷禾

○甲子賜晉府鎭國將軍奇浥嫡長子名曰表杶魯府安丘王當澻庶第二子曰健棁嫡第三子曰健杼鎭國將軍當洄庶長子曰健木�寺當沿嫡長子曰健杅輔國將軍當淍庶第二子曰健揗當泭庶第二子曰健構趙府鎭國將軍見溶庶第四子曰祐棬見渰嫡長子曰祐柵襄垣王府鎭國將軍成入嫡第二子曰聰泳樂昌王府輔國將軍成﹤釒芮﹥第二子曰聰潟靈丘王府鎭國將軍成鏡第四子曰聰氵�署沈府鎭國將軍詮罐嫡第三子曰勛消陽曲王府輔國將軍奇塗庶長子曰表木�蜀靖江王府鎭國將軍相勉庶次子曰規柎西河王府鎭國將軍鐘金�力第六子曰奇泳

○禮科給事中王綸以災異言三事一請思所以致災之由而誠於祭告一請絕龍船燈火之戲而愼於浪費一請禁齋醮戒壇之妄而屏去異端﹤鋶﹣釒﹥入上納之曰事當省察減省者朕自處置祭告禁約如例行

○乙丑禮部以自春至夏雨澤少降麥榖欠茂請命順天府祈禱從之

○山東莒沂二州及安丘郟城縣雨雹大者如酒杯傷人畜損禾稼

○丙寅命湖廣按察使張撫與雲南按察使林俊兩易其任以巡撫湖廣都禦史謝綬言撫淸愼有餘才堪治簡請更之吏部覆奏謂俊可與撫更任故有是命○管理易州山廠工部左侍郎潘禮乞致仕許之仍進階贊善大夫給驛以行

○賜岷府江川王音墊洪武正韻諸司職掌各一部從其請也

○唐府溵水郡主卒賜祭葬如例

○丁卯賜晉府輔國將軍奇渽鎭國中尉表棤楚府奉國將軍榮湆趙府輔國將軍祐楄鎭國將軍祐杙祐杞秦府鎭國將軍秉欆誥命冠服如制

○戊辰升光祿寺寺丞李楘爲本寺少卿

明孝宗敬皇帝實錄卷之六十三

弘治五年五月庚午朔

○壬申賜周府鄢陵王嫡長子安沅輔國將軍安潐並各夫人代府輔國將軍成鐧成鋀奉國將軍聰淦聰沚誥命冠服如制

○烏思藏闡教王遣番僧來貢一從洮州路一從四川路禮部議謂烏思藏例該三年一貢今來自洮州者是弘治四年該貢之數其來自四川者請準作七年貢數至七年免來其回賜王彩叚表裏及給賜二起番僧紵絲食茶等物並請如例從之

○四川烏蒙軍民府土官知府祿溥及烏撒軍民府土官知府安得遣舍人朝覲後期始至禮部請從減例給賞從之

○癸酉加兵部尙書馬文升工部尙書賈俊太子少保文升等具﹤鋶﹣釒﹥辭俱不允以督工營建太廟後殿落成也

○四川石砫宣撫司土官宣撫馬徽貴州金築安撫司署事舍人金福慶各遣使貢馬賜彩叚鈔錠有差

○甲戌端陽節賜百官宴於午門

○乙亥酉刻金星晝見於申位

○丙子禮部以太廟後殿成進奉安懿祖皇帝後神主儀注一是月十七日辰時奉遷懿祖皇帝皇后神主於後殿安奉一前期一日太廟及懿祖皇帝皇后各遣官一員祭告一前期三日太常寺奏致齋祭祀一如歲暮祫祭行禮陳設如常儀一是日祭畢上親奉懿祖皇帝皇后神主於太廟後殿安奉太常寺官導引如常儀一懿祖廟狀幔儀物內府及各該衙門先陳設如儀

○己卯太祖髙皇帝忌辰上祭奉先殿魏國公徐俌承命祭孝陵

○錄淸陽堡並遼陽殺賊功官軍升一給者三人賞者二十六人

○韓府襄陵王範址以冊立東宮請自詣闕稱賀上貽書諭止之是後各王凡有請者皆然

○庚辰升通政使司右通政陳琬爲本司左通政左參議杜明爲右通政

○辛巳仁宗昭皇帝忌辰上祭奉先殿遣駙馬都尉遊泰祭獻陵

○升太僕寺卿曾鑑爲工部右侍郎管理易州山廠柴炭

○給寧府故輔國將軍宸洙夫人傅氏食米歲五十石

○致仕太子少保禮部尙書鄒幹上﹤鋶﹣釒﹥言浙西水旱相仍民窮盜起請行蠲卹之政上曰鄒幹𨿽致仕年老尙能爲國憂民忠愛可嘉浙江布政司其具羊酒彩叚卽其家慰勞之幹具﹤鋶﹣釒﹥時尙無恙至是已卒於家矣

○內閣大學士丘浚言臣前此上﹤鋶﹣釒﹥欲將臣所進大學衍義補書中所載切要之務陸續陳獻奉旨卿欲有言具奏來看臣見本書內備規制下圖籍之儲有云人君爲治之道非止一端然皆一世一時之事惟所謂經籍圖書者乃萬年百世之事是皆自古聖帝明王賢人君子精神心術之微道徳文章之懿行義事功之大建置議論之詳今世賴之以知古後世賴之以知今者也凡歷幾千百年而後至於我今日而我今日不有以修輯整比之使其至今日而廢墜放失焉後之人推厥所由豈不歸其咎於我哉是以自古帝王任萬世世道之責者莫不以是爲先務我太祖髙皇帝肇造之初庶務艸創日不暇給首求遺書於至正丙午之秋是時猶未登寶位也旣平元都得其館閣祕藏而又廣構於民間汥入於罪籍一時儲積不減前代然藏蓄數多不無亂雜積歷年久不無鼠蠹經該人眾不無失散今內閣儲書有匱書目有薄皆可查考乞敕內閣大學士等計議量委學士並講讀以下官數員督同典籍等官撥與典吏班匠人役等逐廚開盤將書目一一比校或有或無或全或欠所欠或多或少分爲經史子集四類及雜書類書二類每類若干部部若干捲各類總數共若干要見實在的數明白開具奏報又以木刻考校年月委官名銜爲記識於每捲之末立爲案卷永遠存照臣竊惟天下之物𨿽奇珍異寶旣失之皆可復得惟經籍在天地間爲生人之元气紀往古而示來今不可一日無者無之則生貿貿然如在冥塗中行矣其所關系豈小小哉民庶之家遷徙不常好尙不一旣不能有所廣儲𨿽儲之亦不能久所賴石渠延閣之中積聚之多收藏之密扃鑰之固類聚者有掌故之官闕略者有繕寫之吏損壞者有修補之工散失者有購訪之令然不至於浥爛散失爾前代藏書之多有至三十七萬卷者今內閣所藏不能什一數十年來在內者未聞有所考校在外者未聞有所購求臣恐數十年之後日漸損耗失今不爲整治將有後時無及之悔伏望體聖祖詔求遺書之心任萬世斯文在玆之責毋使後世志藝文者以書籍散失之咎歸焉不勝千萬世儒道之幸臣所進大學衍義補一書其間條目𨿽多然皆一代一時之事惟此則萬世之事故首以此上請而條列合行事宜於後一自古藏書之所非止一處漢有東觀蘭臺鴻都等處唐有祕書監集賢書院等處宋有崇文館祕書省等處我朝稽古定制罷前代省監館閣掌書之官並其任於翰林院設典籍二員掌凡國家所有古今經籍圖書之在文淵閣者永樂中遣翰林院修撰陳楯往南京起取本閣所貯古今一切書籍自一部至有百部以上各取一部北上余悉收貯封識如故則是兩京皆有儲書也今天下書籍盡歸內府兩京國子監𨿽設典籍之官然所收掌止是累朝頒降之書及原貯書板別無其他書籍其官稽於虛設請於內閣見存書籍內查有副之本各分一本送兩京國子監典籍廳收掌仍敕南京內外守備大臣會同南京司禮監禮部翰林院官查盤永樂中原畱南京內府書籍有無多寡全欠具﹤鋶﹣釒﹥奏知量爲起取存畱分派輳補其止一本無副餘者將本書發下國子監敕祭酒司業行取監生抄錄字不必工惟取端楷錄畢散堂教官校對不許差錯每卷末識以謄寫監生校對官銜名其師生只照常例俸廩別無支給挨次差撥如常合用刊字摺背刷印匠作及紙筆之費行各幹衙門量爲撥辦不限年月書成裝釘陸續送兩監典籍掌管如此則一書而有數本藏貯而有異所永無疏失之虞矣一我太祖髙皇帝聖徳神工超出萬古帝王之上禦極三十年多有制作皆出自宸衷禦紮非若前代帝王假手詞臣之比也今頒行天下者惟皇明祖訓大誥三編大誥武臣資世通訓禦制詩文𨿽已編輯刻板藏在內府天下臣民得見者尙罕今編類在內閣書目者有禦注洪範禦注尙書禦注道徳經文華寶鑑昭鑑錄外戚事鑑存心錄精誠錄省躬錄志戒錄永鑑錄忠義錄爲政要錄彰善癉惡錄武臣鑑戒醒貪簡要錄務農技藝簡要錄女戒務本之訓等書是皆我聖祖精神之所運心盡之所形手澤之所沾漑者也存之足以範百王垂之足以鑑萬代其間𨿽或有成於眾手何者不本於聖心若夫所謂大明帝紀皇明寶訓大明寶訓洪武聖政記大明日曆等書則又當時儒臣纂成卷帙者也今皆藏在內閣天下臣民無由得見臣竊惟前代帝王有我聖祖制作之一二爲其子孫者莫不寫之琬琰頒布天下傳之將來以爲其父祖揚名而我聖祖之功之徳萬世如見固不假乎言語文字以傳然聖子神孫繼述之孝顯揚之心則有不容已者臣請敕內閣大臣督領翰林院官屬將祕閣所藏已成編捲者逐一校對無差雕印頒行若其辭語近質不可行遠卷帙浩繁難以盡布請如洪武六年翰林學士詹同宋濂等纂集日曆以爲寶訓事例仿唐人貞觀政要體制將前項書籍撮其旨要舉其宏綱分門別類以成一書命工刻梓頒布天下垂憲後世俾學校用以教人科舉用以取士朝廷用以資治則聖祖之聖徳神功與六經而並行同天地而長久矣一漢唐宋創業之君承亂離之後莫不先收圖籍中世以後稍有散亡遺闕輒遣使分行天下括訪懸賞以購之授官以酬之𨿽以五代亂離之世尙且不廢況今百年承平內外無事國家猶有餘力采輯佛道之書以爲藏經雕以良梓飾以文綾徧賜天下寺觀儲以髹紅函匱載以金碧輪藏況此儒家經訓書籍乃自帝王傳心之要道經世之大典天地山川人物風俗之所存禮樂刑政制度文爲之所具烏可吝纖微之費而不爲經久之計以貽千古之永嘆哉臣請敕內閣將考校見有書籍備細開具目錄付禮部抄謄分送兩直隸十三布政司提督學校憲臣榜示該管地方官吏軍民之家與凡官府學校寺觀並書坊書鋪收藏古今經史子集下至陰陽藝術稗官小說等項文書不分舊板新刊及抄本未刻者系內閣開者目錄無有者及𨿽有而不全者許一月以裏送官其有王府處啟知借錄多方差人詢訪設法搜采期於盡獲無遺行仰所在有司將各處贓罰紙札並給官錢措辦筆墨之費分散各處儒學生員謄寫惟取成字不拘工拙但不許潦艸失眞就令各學教官校對旣畢以原本歸主不許損壞不還其所得書目先行開具陸續進呈通行各處互相質對中間有重複者止令一處抄錄錄畢裝成卷帙具本差人類角�羊京一自古帝王藏國史於金匱石室之中蓋以金石之爲物堅固耐久非土木比又能捍挌水火使不爲患有天下者斷石以爲室錮金以爲匱凡國家有祕密之記精微之言與凡典章事迹可以貽謀傳遠者莫不收貯其中以防意外之虞其處心積慮可謂深且遠矣後世徒有金匱石室之名而無其實典守𨿽設官藏貯𨿽有所然無禦災備急之具不幸一但有不測之事出於常慮之外遂使一代治體之功人文國典因而失散後之秉史筆者無所憑據往往求之於艸澤訪之於傳聞簡牘無存眞贗莫辧非但大功異政不得記載而明君良臣爲人所誣捏者亦多有矣是以古之君子憂深思遠者恆於無事之時爲先事之慮當平寧時無故而爲急切之語固若不識忌諱者然原其心則不失爲忠愛之深仰惟我朝得國之政三代以來所未有也列聖相承承平百餘年聖徳神功如天地日月巍乎煥然所以傳之天下後世者惟賴乎實錄之書今內閣所藏者太祖髙皇帝實錄一部二百五冊寶訓十五冊太宗文皇帝實錄一部一百三十四冊寶訓十五冊仁宗昭皇帝實錄一部二十一冊寶訓六冊宣宗章皇帝實錄一部一百十六冊寶訓十冊英宗睿皇帝實錄一部三百六十一冊寶訓十二冊憲宗純皇帝實錄一部二百九十三冊寶訓十冊與夫藏在內閣每朝又各一部此外別無他本夫旣無金石藏書之具又無名山藏副之制臣愚過慮欲乞朝廷於文淵閣近便去處別建重樓一所不用木植專用甎石累砌爲之如民間所謂土庫者收貯緊要文書以防意外之虞乞敕內閣儒臣計議督令內閣書辦中書舍人等官遇其理辦本等文書稍有暇隙不妨本職分寫累朝實錄各一部不限年月書成盛以銅匱度於樓之上層凡內府衙門收藏一應干系國家大事文書如玉牒之類皆附焉其制敕房一應文書如詔冊制誥敕書等項艸檢行禮儀注應制詩文等項底本前朝遺文舊事等項雜錄亦令書辦官員遇暇陸續抄錄不限年月書成盛以鐵匱貯於樓之下層凡內府衙門所文書可備異日纂修一代全史之用者如永樂以前文武官貼黃之類皆附焉如此則祖宗之功徳在萬世永傳信而無疑國家之典章垂百王遞沿襲而有本矣議者謂文書浩大書辦人員數少歲月易邁何時訖功臣請樓成之後先將各貯文書之見有者權寘其中待後陸續寫完新本易出舊本仍貯故處以備考用太宗皇帝當多事時猶聚眾千百纂集永樂大典以備學者考究以此方彼孰重孰輕伏乞睿照一藏書之所分爲三處二在京師一在南京則是一書而有三本不幸一處有失尙賴有二處之存其在國子監者如內閣例盛以廚匱寘於典簿廳載道所中責付典簿掌管祭酒監丞等官時常提調監護然惟掌其外門之鑰及爲水火盜賊之備而已若夫廚匱鎖鑰則收在內閣每歲三伏日如宋朝曝書給酒食之例先期奏請翰林院量委堂上官一二員偕僚屬赴國學曬晾書籍因而查算畢事封識扃鑰歲以爲常南監鑰則付南京翰林院掌印官收掌其曝書給酒食亦如北監之例皆不許監官擅自開匱取書觀閱並轉借與人內外大小衙門因事欲有稽考者必須請旨違者治以違制之罪錄入上納之

○壬午翰林院編修傅圭丁憂服闋復除原職○癸未賜周府洛容郡君並儀賓趙思政代府連城郡君並儀賓尢徳誥命冠服如制

○賜衛聖安僖夫人母張氏祭從其子萬全都司都指揮楊榮請也

○乙酉以明日奉安懿祖皇帝及皇后神主於太廟之祧殿遣保國公朱永告太廟駙馬都尉蔡震告懿祖皇帝皇后一土魯番地面遣使臣寫亦滿速兒等進獅子上納之畱其夷人四名分班調養禮科都給事中林元甫上言西旅貢獒而召公以爲終累大徳穆王受白狐白鹿而荒服自是不至是人君之好尙政事之治忽人心之向背系之誠不可不謹也彼獅子番方之猛獸耳陳之廟堂不可以備儀衛列之軍旅不可以禦外患矧其性不食艸惟嗜羊肉柰何以有用之牲飼無用之獸乎乞卻之便命下其言於禮部

○丙戌上祭告太廟禮畢奉安懿祖皇帝皇后神主於祧殿如儀

○戊子分守順聖川右參將都指揮同知髙昇自陳老疾乞休致而巡撫都禦史以下皆言昇才可用且前疾以痊請仍畱分守從之

○裁革廣西北流縣大同馬驛

○己丑升太僕寺少卿彭禮爲本寺卿通政使司右參議王珩爲本司左參議

○庚寅南京通政使司右通政毛倫丁憂服闋復除通政使司右通政

○重給雲南威遠州土官印以舊印失於兵火也

○辛卯賜周府封丘王子封�土庶第四子名曰同金�希庶第五子曰同鉻鄢陵王同金�妥庶第六子曰安涼庶第七子曰安涷鎭國將軍同鈕庶第五子曰安溻庶第六子曰安瀢輔國將軍同金�栗庶第二子曰安洟晉府奉國將軍奇沨嫡長子曰表楢樂昌王府博野王聰泰第五子曰俊槜第六子曰俊檃鎭國將軍聰澟第三子曰俊﹤木彜﹥寧化王府奉國將軍奇氾庶長子曰表棬輔國將軍鐘鏜庶第二子曰奇泔代府懷仁王長孫成鈀嫡第六子曰聰洌第三子曰聰激

○駙馬樊凱以大漢將軍有副千戶員缺奏以將軍百戶袁﹤王巳﹥等補之錦衣衛以凱不會同選補爲違例劾﹤王巳﹥等下獄得旨誥責凱兵部覆奏謂宿衛𨿽凱職掌然將軍千百戶皆錦衣衛官屬今後仍從凱具缺奏下本部如例會選爲當從之

○修鹵簿駕

○壬辰升廣東布政司左布政使熊懷爲南京光祿寺卿吏科都給事中張九功爲太僕寺少卿

○升雲南布政司右布政使李瑢爲廣東左布政使

○山東曹州儒學學正濮琰言州治東北五十里雷澤卿有堯冢並其母慶都墓漢唐以來或祀或否元至正間嘗爲河水所沒久之水去又辟爲僧寺國朝成化初撤寺爲祠尋廢之實無以昭祀典乞敕有司立祠修祀庶聖迹不終於堙滅命所司知之

○乙未裁減南京神策等二十三衛知事各一員

○免湖廣被災地方及裁減州縣正官朝覲其裁減州縣之被災者並首領免之從巡撫都禦史謝綬奏也

○鴻臚寺右少卿李鐩應詔言十二事一定禮制諸司職掌所載冠禮止有親王而東宮者不載昏禮止有親王公主而東宮者不詳及建立東宮冊封親王幸太學耕耤田上徽號等禮又皆不錄乞敕禮部取近年行過儀注並廷試進士面諭大臣天下諸司朝覲諸未備禮儀逐一議處得宜或續於職掌之後或別爲一書與職掌並行一置齋房每大祀時分獻陪祭等官俱無齋房臨時借居道士房榻貴賤雜處且宣詔不便乞敕工部於壇內空地仿天壽山朝房體制蓋造齋房一禁邪妄乞敕工部毀戒壇敕禮都察院禁僧人坐禪打會奉籙受戒等事一重刑官遇開科之年乞選進士分送三法司理刑先問小事漸及大事務聽各掌印官指教並各堂上官考驗半年後遇法司有缺吏部試其刑名﹤鋶﹣釒﹥通者補之其生疏者令其重歷一均遭運各處運糧官軍遠近勞逸不均乞將極遠者分爲兩班而以所運糧本色折價各半之如今年頭班運本衛米五千卽帶運二班折價使二班得以休息或三年二運或俱運之儀眞瓜洲淮揚等處水次卻令近京衛所二年三次轉運務使勞逸適均一便造船乞將淸江衛河二提舉司攺並蕪湖地方卽令抽分委官兼管造船一均馬政乞通查直隸山東河南養馬州縣將繁難州縣馬量派簡僻州縣及自來未養馬去處其馬不堪解者計估變賣拖欠者每匹收價銀二兩或三兩解部一添州治天津南至靜海縣百餘里北至通州二百餘里中間俱無有司衙門事多廢弛乞開設一州於天津城內一崇忠義湯陰縣有荒冢三所世傳爲嶽家墳蓋嶽武穆王飛之先隴乞敕有司責人看守歲時致祭一除水患黃河爲患多在夏秋之時惟今歲才及春初水已泛溢不由故道恐爲害非常乞預遣大臣往治之﹤鋶﹣釒﹥入命所司看詳以聞

○丙申巡按貴州監察禦史馮﹤王巳﹥言貴州苗賊頻年作亂民困轉輸請亟命官用兵徵剿又湖廣平溪等四衛與貴州有司地方大牙相銜衛所官軍率爲民害請令貴州都禦史等官兼治之又貴州哨守官軍及餘丁以近例革去行糧益多逃亡乞不分遠近但哨守者俱復給行糧兵部覆奏從之

○是日酉刻南京金星晝見於申位丁酉升江西布政司右參政陳道爲雲南右布政使

○黜管理河道工部郎中吳珍爲民坐非法用刑戕害人命也

○戊戌南京鴻臚寺鳴贊何士方以進萬壽聖節表當贊禮托序班髙通代之通贊禮失序本寺卿張達等劾之且自服罪上宥達等士方及通皆逮問如律

○先是總督軍務兼巡撫兩廣都禦史朱英欲樽節糧儲議每軍歲支月米九石餘三石折銀九錢後桂林等衛以歲凶請支本色左布政使李孟暘等議且每石給銀五錢稍俟歲豊如舊旗軍戴仲名等仍請增給不得怨孟暘等以激變脇之軍人秦記復從叟之副總兵馬俊不之禁指揮馮晟等七人復語仲名以俊意仲名遂聚眾幾千人奔出城外參政楊守隨遇之幾爲所害大掠民財多污辱婦女鎭守太監王廉等招仲名還悉獲其黨具以事聞上命給事中葉紳等往會巡撫巡按官出榜宣諭脇從者皆勿問仍按仲名等罪狀時管倉通判楊綱以軍糧紅腐爲俊所責乃發俊家人冒支軍糧及苗賊出劫不能防禦事囑知府羅珦奏之而珦亦以俊奏其縱婿私鬻番物復誣奏其他不法事俱下紳等並驗而珦以方軍興未逮綱懼罪卽自亡紳等奏上上以仲名等三人黨惡聚眾主謀倡亂命斬之梟其首晟縱軍成惡記誘人犯法俱情重律輕晟發狹西涼州衛充軍家屬隨住記杖一百發鎭夷千戶所守哨指揮賈瑛等七人知情故縱各降三級調四川建昌衛帶俸差操綱削官爲民倉大使陳恩副使顏文瑞俱冠帶閒住以王廉不能撫制令回京差官代之都指揮同知顧剛按察司副使陳寓並李孟暘楊守隨不能約束審處發擿姦謀致地方受害令巡按監察禦史逮問並去任右布政使等官沈暉等議處以聞

明孝宗敬皇帝實錄卷之六十三

明孝宗敬皇帝實錄卷之六十四

弘治五年六月庚子朔命都察院右副都禦史鄧廷瓚巡視貴州兼提督軍務廷瓚前巡撫貴州以毋憂去任至是服將闋故復用之

○壬寅升監禦史歐陽旦劉翔大理寺右評事黃祥俱爲按察司僉事旦雲南翔山東祥湖廣

○巡按狹西監察禦史張浚言甘肅乃西北重鎭番漢雜居兼以歲荒軍士饑窘乞罷織造絨毼將已支官價發回原庫以備軍需得旨業已行矣不允

○癸卯免徵今年備用馬十之三保定府知府趙英言地方連年災傷乞賜寬卹兵部覆奏謂災傷者不止保定一處乞通行減免故有故命

○修天地山川壇祭器增建犧牲所

○監察禦史彭程言臣監收庫料見光祿寺制造皇壇器用不知皇壇之義何所取詢之於人乃先帝修齋行法之所其造此器所以待朝廷不時之需也臣竊謂陛下卽凡若此數廢之殆盡何爲而猶有皇壇器用之制哉夫光祿寺錢糧悉民之膏血用得其宜猶恐病民況置之無用之地頃者李孜省繼曉倡爲邪術虛耗民財先帝信之篤而禮之勤者無他意在希福與壽於無疆也彼二人者罪惡深重蒙陛下寘之典刑人心稱快則禍害之來二人尙不能自免又焉有福壽於人之理哉萬一陛下有此舉也望遏之於將萌杜姦邪崇正道無此舉也當治臣下逢迎爲悅之罪使陛下好尙得以別白於天下﹤鋶﹣釒﹥入上曰先帝爲李孜省等所誤事已往矣彭程乃暴揚於章奏之間無人臣禮錦衣衛執付鎭撫司鞫之尋送法司擬罪奏當贖杖還職命仍系之

○甲辰先是晉府寧化僖順王之子鐘鈵以有罪革爵有司請籍其莊田入官至是其母妃趙氏奏莊田有自墾者歸之於官有系先朝敕賜及撥給者乞存畱養贍上曰古城大陵成聶營三處莊田旣原系敕賜撥給俱許畱本府管業

○復攺廣西永安長官司爲永安州州自成化間始設後都禦史秦紘欲以夷治夷奏攺爲長官司至是土民言其不便復攺爲州

○修南京刑部

○四川按察司知事王勉奏天下歲辦白糧木植顏料皮張紙札布絹之類甚多民困於轉輸而內府或有餘京城亦可以買辦乞令內府及光祿寺等衙門供應之物除白糧外其餘悉暫停角�羊惟收其直庶公私兩利從之

○是日未刻日生承气色赤黃丙午岷府南渭王音��圼薨王恭王庶第二子正統三年生景泰三年封爲鎭國將軍景泰五年進封南渭王至是薨年五十五訃聞輟朝一日賜祭葬如制謚曰榮順

○寧府鎭國將軍覲煉乞每年一出城詣祖塋展祭得旨令明年春祭掃一次祭畢卽回

○巡按山東監察禦史宋鑑言五事一遼東與北虜接境角鐵之禁不可不嚴近有犯者因問本處充軍反加恣肆乞今後有犯系遼東及北方人發兩廣系南方人發狹西其伴送人員亦問枉法庶邊人知警一軍職緣事問擬革去見任帶俸差操者因不久又得夤緣管事遂不畏法乞今後未及五年不經撫按官奏保而上司輙委管事者兩罪之若再犯贓罪當調衛者俱調狹西大同等處同族隨住庶軍職知警一遼東早寒軍士所用冬衣布花常過期不至乞今後以十月爲期年終欠五分者參問七分者停俸全欠者降級庶有司知警一遼東備禦守堡等官有缺乞比宣府大同例會同巡按禦史推舉仍一年一考選以示勸懲一將官有與商人交通者假以修整軍容爲名旗幟盔纓時常變易期在得利乞今後務遵舊制一以京營所用者爲準不許擅易詔所司知之○戶部左侍郎吳原言宋儒陳淳學者號爲北溪先生嘗講道朱子之門朱子稱之謂於道理盡密諸生未有及之者所著有易本義大旨論孟庸學口義北溪字義訓蒙雅言等書我朝纂輯五經四書及性理大全多見采錄可謂有羽翼聖經之功乞升從祀以愜眾今龍溪縣實淳生長之卿舊有祠字歲久圯壞近鄕人移建府城內更乞賜額俾有司春秋致祭庶卿之後學有所贍企命所司知之

○命狹西都司都指揮僉事李能守備洮州

○丁未禮部奏萬壽聖節例賜百官並四夷朝使宴上命免宴賜以節錢鈔

○以水災免直隸廬鳳淮揚四府徐滁和三州及鳳陽等十七衛所弘治四年稅糧有差

○虜入宣府小白陽堡等處殺掠人畜守臣劾守備都指揮白玉指揮鄧林李循太監謝銓分守左參將繩律右監丞楊聰及把總指揮曹洪等罪命白玉待賊情寧日逮問楊聰謝銓戴罪殺賊繩律鄧林李循各罰俸兩月曹洪等俱逮問之

○戊申夜東方流星大如盞色靑色白光燭地自天大將軍東北行至五車

○己酉命河南布政司弘治五年稅糧應輸保定廣盈等倉者俱照戶部原定折色價直暫折收銀兩其附近納戶願納本色者聽六年以後仍本色與折色中半兼收

○辛亥戶科給事中叢蘭奏臣奉命光祿寺監收近者本寺支給官錢造辦皇壇器皿皇壇之說臣不知其何爲者或謂爲禁中建齋醮設是乃成化末年妖僧繼曉姦吏李孜省以邪術誤我陛下之明已寘二人於法而凡僧道之流齋醮之事一皆罷斥何近日又有此舉恐釁端一開末流無所不至乞仍舊停止時上未有造辦皇壇器皿之命得旨令光祿寺查奏並具支給工價之數以聞光祿寺卿胡恭等上其數且言本寺器皿近以欽安殿修齋急用盡數輳補恐後有齋事無以供應故造辦以備上曰旣爲預備供應別無皇壇之說蘭何因而起令自陳狀蘭復奏光祿寺支給官錢時印信領狀及白頭手本俱開預備內府皇壇之用是以臣言及之並以領狀手本進上曰領狀手本已明白不當又加內府字姑宥之時胡恭及大官署署正張慶等亦各具﹤鋶﹣釒﹥請罪謂成化中有旨乾淸宮建黃壇修齋今誤以黃爲皇上曰胡恭等假以認罪妄引遠年黃壇之說分角�羊皇壇字樣與前奏不同展轉支吾法當執問姑宥其罪胡恭等罰俸一月張慶等三月

○癸丑夜月犯建星

○乙卯遣內官祭中霤之神

○命戶部運太倉銀十萬兩於遼東以備邊儲準弘治七年歲例之數

○修吉王府第以王奏年久頹敞也

○丁巳禮科都給事中林元甫等言近有旨令光祿寺查皇壇器皿數目胡恭等皆知領狀手本明白故將皇壇字樣隱匿惟以造辦事情覆奏意在嫁禍監收戶科給事中叢蘭以圖免罪及叢蘭奉旨陳狀方知眞情終當敗露卻又擅用印信具奏伏罪數日之間二次陳奏其皇壇字樣前則隱而不言後則以爲失於查對展轉蒙敞於時皇上就置叢蘭於罪不令陳狀則領狀手本叢蘭不敢自進胡恭等晏然爲無事之人其情狀何由而敗露哉況胡恭竊祿日久淸譽無聞先被言官紏劾後又夤緣復職最爲士論所鄙乞下恭等於理並署正張慶等俱論之以法以爲臣下欺罔之戒監察禦史陳璧等亦以爲言上曰胡恭等欺罔法當逮問但前已處分堂上官通前罰俸各三月四署官各半年璧等奏內有先帝字不摽出亦當究治姑宥之仍各罰俸一月

○戊午刑部尙書彭韶等言監察禦史彭程監收光祿寺錢糧近以﹤鋶﹣釒﹥論修齋器用下錦衣衛獄移文本部擬罪程爲禦史論諫乃其職事但不能極言見今本寺錢糧消乏之由卻稱獘端所起援引往年李孜省等事致觸聖懷傷念先帝誠爲有罪然原其心不過欲因事納忠而已仰惟朝廷淸明臣等於此際忝備卿佐每嘆爲千載難遇但思四海之大日引月長民窮財盡又未嘗不惕然深懼也且以光祿寺言之支費泛濫錢糧缺少凡一應牲口油果等物悉皆賒買久無可還各色鋪行往往逃竄及今若不樽節恐無以善其後乞令本寺將每日支費之數不分公取私取備開上陳取自聖心何者當減何者當削痛加裁省則羣情震懾退無言不過歲時之間自可充積不匱矣臣等偶因由獄所及輙敢妄陳伏望聖慈將彭程並光祿寺事從容處置以悅人心天下臣民不勝幸甚得旨每日支費令光祿寺開數來奏

○己未周府鎭國將軍子﹤土充﹥同鑯各乞詣先塋展祭得旨俱許明年春祭掃一次祭畢卽回

○朝鮮國王李娎遣陪臣呂自新鄭佸等貢方物朝賀賜宴並彩叚衣服等物有差

○南京戶科給事中羅鑑等應詔言五事一理漕河金溝淺之阻宜於大河西岸開河避之阻宜於孫村西岸開河避之一預教養兩京武臣子弟之在武學者𨿽讀武經乞令仍讀四書𨿽考策乞仍加論一道在外應襲堪教養者卽選送本處儒學亦視武學例作養提調學官按月下學試策論並下教場試弓馬定其優劣奏報巡按等官至則必加考驗襲職之後查常居優等者任用之一寬徵求凡災輕去處徵糧災重去處量徵價一司借貸凡遇荒歉民間有蓄積者官府給以印信簿籍聽其借貸收成之日有負者官爲催取一明法律今選用府佐縣正等官惟取文藝而不及招擬以此多不習法律到官處事鮮不爲吏人所餌乞令今後監生注選等項俱兼考招擬命所司知之

○庚申福建布政司左布政使陳賓乞致仕許之

○命給致仕南京工部尙書胡拱辰誥命從其請也

○辛酉魯府諸城郡主卒賜祭葬如例

○壬戌給興王兩淮餘鹽歲一千引

○癸亥夜月犯畢宿大星

○甲子升授壽寧侯張巒勛階爲特進光祿大夫柱國歲加祿米二百石封號仍舊賜誥券並三代妻室封贈

○泰寧等衛都督撒因孛羅等遣頭目哈答孫等並都指揮頭目等官肯帖該等來朝貢馬駝賜宴並衣服彩叚有差仍回賜撒因孛羅等彩叚表裏付哈答孫領回給賞○寧夏地震明日又震乙丑孝莊睿皇后忌辰上祭奉先殿遣駙馬都尉齊世美祭裕陵

○丙寅賜韓府輔國將軍徵鎒嫡子名曰偕沼奉國將軍偕漖嫡子曰旭搖沈府永年王長子詮﹤釒爵﹥第六子曰勛洸楚府輔國將軍均金�卒第三子曰榮江均扣長子曰榮浩寧化王府輔國將軍鐘鐖庶第七子曰奇淑奉國將軍奇淪嫡長子曰表棁嫡第二子曰表木�乃

○丁卯孝穆皇太后忌辰上祭奉慈殿遣駙馬都尉齊世美祭茂陵

○戊辰代府懷仁王成鈀薨榮定王之孫鎭國將軍仕�之子母梁氏天順六年生成化七年封輔國將軍弘治四年襲封懷仁王至是薨年三十一訃聞輟朝一日賜祭葬如制謚曰恭和

明孝宗敬皇帝實錄卷之六十四終

大明孝宗敬皇帝實錄卷之六十五

弘治五年七月己巳朔孟秋享太廟

○遣內官祭司門之神

○庚午禮部右侍郎艾福卒福字天錫湖廣襄陽人天順四年進士授監察禦史成化初巡按山西考核官庶黜不職者九十人旌其能者七人審錄重辟有童年十三分盜贓米一釜憐其幼特請釋之遂用是起名三年復按浙江以父喪歸八年擢光祿寺少卿十三年升卿凡典禦膳及諸供應皆區畫有定十四年上﹤鋶﹣釒﹥請省異教供餼坐系詔獄奪俸六月十九年擢禮部右侍郎仍掌寺事累上﹤鋶﹣釒﹥乞歸始命致仕家居八年卒年七十三訃聞賜祭葬如例福爲人通儻習於世故頗傷軟熟晚在光祿爲近幸所侮不能堪累乞退避竟遂其志以去人亦以是多之

○辛未萬壽聖節遣駙馬都尉楊偉黃鏞分告長陵獻陵景陵裕陵茂陵

○遣儀賓周鉞告景皇帝陵寢

○遣內官告恭讓章皇后陵寢

○上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮

○賜各王府及天下諸司進表並禮物官員人等鈔幣有差

○壬申仁孝文皇后忌辰上祭奉先殿遣駙馬都尉楊偉祭長陵

○甲戌實授都察院理刑知縣等官王鼎丁餋浩樊廷選郭鏞周進隆張綸金獻民王哲兪琳韓春王珀方榮劉紳張天衢榮華劉芳張黻沈元楊煉劉偉國瑀髙崇熙張聞連盛爲監察禦史鼎養浩河南道廷選鏞進隆綸獻民浙江道哲琳江西道春珀狹西道榮紳廣西道天衢華芳湖廣道黻元四川道煉偉雲南道瑀山西道崇熙聞盛山東道

○增南京巡街禦史爲二員故事南京巡街止禦史一員至是從監察禦史曹玉奏乃增一員

○乙亥通政使司奏在京各衙門有印信奏題本許徑自封進其餘建言自陳或認罪等奏本宜遵諸司職掌俱赴本司投進違者請治以罪禮部覆奏從之

○宣府分守右參將楊彪擅領官軍出境撲賊無功兵部請治其罪詔宥之罰俸兩月

○命雲南都司都指揮使趙晟充右參將協守貴州兼提督淸浪等處

○丙子徳王見潾奏保本府典寶副白誾等九人升補典寶正等官皆許之

○以貴州有警開中雲南鹽課四萬八千餘引四川一萬九千七百餘引俱聽於都勻淸平等倉上納以備邊餉從本布政司參政沈棨奏也

○丁丑南京監察禦史馬炳然言南京新江口並大教場俱侯伯重臣坐營而神機營並小教場二處止用指揮坐營管操請如在京諸營例攺任侯伯都督以重其事兵部覆奏從之

○巡按廣西監察禦史鄭惟桓以古田獞賊前射殺副總兵及參議等官參奏當時在哨把總都指揮麻林領哨指揮馬胤等三十五人坐視不救別哨把總都指揮宋寧等五人相去不遠不行領軍剿捕請並究問從之惟指揮邢勝以在陣被傷特宥之

○戊寅命修葺宋武穆王嶽飛祖塋之在湯陰者有司春秋致祭仍撥人守視從鴻臚寺少卿李鐩奏也

○南京右軍都督府都督同知王銓卒銓正統年由舍人隨徵迆北後迎還英宗聖駕預討曹欽隨徵建州累升前職掌府事協管大教場至是卒賜祭葬如例

○己卯皇太后聖旦上率親王上壽文武官命婦朝賀

○賜百官宴於午門

○賜各王府慶賀官員人等鈔幣有差

○庚辰虜入古北口羊兒谷殺傷軍士分守右參將王志失於防禦停俸兩月

○辛巳升福建布政司右布政使蔣云漢爲本司左布政使

○命右春坊右諭徳王鏊司經局洗馬楊傑爲應天府鄕試考試官

○授翰林院庶吉士蘇葵爲本院編修○壬午刑部尙書彭韶等以鴻臚寺少卿李鐩請刪定問刑條例議曰刑書所載有限天下之情無窮故有情輕罪重亦有情重罪輕往往取自上裁斟酌損益著爲事例蓋比例行於在京法司者多而行於在外者少故在外問刑多至輕重失宜宜選屬官匯萃前後奏準事例分類編集會官裁定成編通行內外與大明律兼用庶事例有定情罪無遺從之

○狹西禮縣地震有聲

○癸未中元節遣駙馬都尉蔡震馬誠分祭長陵獻陵景陵裕陵茂陵文武衙門各分官陪祭

○遣儀賓周鉞祭景皇帝陵寢

○遣內官祭恭讓章皇后陵寢○虜入宣府鎭安門墩遮獲邏卒守臣請罪分守右監丞楊聰右參將繩律守備都指揮孫良守墩百戶戴琪等命琪等下巡按禦史逮問聰等並戴罪殺賊

○升鄖陽衛指揮使康泰爲署都指揮僉事守備鄖襄地方

○乙酉山東嘉祥縣儒學訓導婁奎言本縣系郕國宗聖公曾子闕裏廟堂配享有子思陽膚公明宣等數人乞視孟子廟制惟畱子思一位配享陽膚以下悉列兩廡祝文乞增以沂國述聖公配數字庶子思不混於他賢又孟子門人皆有封爵曾子門人至今稱名顏孟子孫皆授博士主祭曾子子孫乃流落他所乞如例封其門人訪子孫遺派之在江西贛楡二處者擇賢而有學者官之俾之主祭以昭聖代祀典下所司知之

○丙戌太宗文皇帝忌辰上祭奉先殿遣駙馬都尉遊泰祭長陵

○賜靖江王約麒紗羅袍服各一襲從其請也

○初晉府永和王奇淯以罪革歲祿十之五至是其子表桻襲封請照舊支給得旨米鈔中半全支

○丁亥升福建布政司左參政葉宣爲本司右布政使浙江按察司副使髙銓爲河南按察使

○戊子重修禮部成

○四川播州宣慰司土官宣慰使楊愛遣長官蔣輔等賀萬壽聖節賜彩叚鈔錠有差

○命故靖江昭和王預支弘治四年祿米七百石免還官

○己丑增給紫荊關浮圖峪口軍士騎操馬五十匹從巡按禦史張鸞奏也

○升哈密衛故都督僉事賽亦撒隆之侄寫亦虎仙都指揮使哈剌參俱爲都督僉事以土魯番獻還哈密城池多寫亦虎仙等前後撫諭之功也

○辛卯賜楚府江夏王均鋷庶長子名曰榮氵�賀庶第二子曰榮漠秦府永壽王庶第三子曰秉檉鎭國將軍誠浩庶第五子曰秉欒輔國將軍誠氵�悉庶長子曰秉樣嫡第二子曰秉椸靖江王府輔國將軍相縉嫡長子曰規耳�善靈丘王府輔國將軍成金�希嫡長子曰聰瀾庶第二子曰聰泙上髙王府革爵鎭國將軍覲釧庶第二子曰宸滋○雲南曲靖衛知事李晟以所纂正兵跋語正兵要旨文武通訓來上下兵部議以爲窒礙命置之

○壬辰升湖廣布政司右參議李俊廣西梧州府知府陳禾�彧俱爲布政司左參政監察禦史劉洪李隆刑部郎中陳章江西按察司僉事江源福建僉事楊廷貴俱爲按察司副使俊山西禾�彧福建洪浙江隆狹西章湖廣源四川廷貴雲南

○賜秦王誠泳四書大全等書沈王幼﹤土學﹥之弟永年王幼塨醫藥各從其請也

○癸巳內閣大學丘浚復以疾乞致仕上曰朕以卿文學老成方隆委任有疾宜善調理不允休致

○命南京工部右侍郎黃孔昭之孫綰爲國子監生從其請也

○岷府安昌王膺鋪及韓府通渭王徵銶各乞醫治疾命武岡州及平涼縣各遣醫士往視之

○甲午以水災免蘇松常嘉湖五府正官朝覲從巡撫都禦史侶鐘奏也

○慶府洛交王寘錖請自至韋州葬其父慶莊王並祖母慶康王次妃孟氏許之

○降協守松潘署都指揮僉事魏啟指揮趙啟李實官各二級指揮僉事周相官一級以番夷攻劫寨堡不能防禦也

○兵部尙書馬文升等言蘇松浙江水災山東久旱恐饑民乘此爲變請敕鎭巡等官加意賑給仍操練軍士以戒不虞從之

○命遼東都司都指揮僉事白瑾之孫英代原職金州衛指揮使

○南京戶科給事中楊廉等以災異言六事一經筵寒暑停講之日未免工夫間斷古有晝防有夜對又有炎暑講經不輟者今夜對與炎暑之講已不可復宜於停講時月仍令講官每日更直俟陛下宮中觀書或有疑義時禦文華殿召問其常日勸講不必揀擇篇目而於講章之末尢宜節去浮辭務在反覆詳論有所禆益一近奉詔書許諸人直言又令成化二十三年九月初六日以後科道官有因言事及公錯降調者撫按官保奏擢用臣等以爲縉紳艸野必多忠言奇謀以爲陛下告者竊聽數月寂無所聞豈非言事降調者尙限以官職拘以年月而人猶有所顧忌邪乞敕通查前後言事之人不問官之大小時之久近但在降調之數一體擢用以來忠言一近年兩浙三吳水災相仍穀米踴貴說者謂蘇湖嘉三府財賦所出當天下之半而其地極下禹貢所謂震澤者在今蘇之吳縣其水由吳淞江入海元時亦嘗﹤鋶﹣釒﹥浚民受其利今淤塞不通豪右復築之稼穡其上遇雨水稍多則無所於泄泛濫數郡良田無秋民非不欲﹤鋶﹣釒﹥浚也制於豪右卒不能成又杭州各處歲辦叚疋之外又有別項織造近日機戶艱辛尢甚乞敕相度震澤入海之處設法﹤鋶﹣釒﹥浚仍令各處導渠修堰以備旱澇額外織造乞亦停罷以蘇東南民困一近年以來例條過多以致問刑之官或不周知或任意援引是以議擬𨿽同發落實異乞敕三法司會同各衙門慱議十中取一不事繁多仍乞萬幾之暇重加竄定俾與大明律並行一南京近年屢有災異其堂上大臣實有老懦依違及淸議所少者乞罷黜一二或令自陳休致一恬退之官志趣髙潔乞敕吏部通查退居林下曾經薦舉者凡幾悉起用之然更有切於此者易曰天地交而萬物通上下交而其志同今後凡有大政乞悉召大臣入議其大小章奏禦覽畢卽召內閣大臣面議批答每召議大政仍令給事中禦史隨入駁正下所司知之

○乙未南京監察禦史張澤等以災異言三事一修聖徳望皇上修徳事天感召和气一節財用謂建儲之賞太濫內帑空虛宮中節宴太奢所費難繼乞法祖宗之儉惜府庫之財一黜不職成國公朱儀年力旣衰軍務廢弛兵部尙書張鎣依阿苟順柔懦尸位禮部右侍郎徐瓊貪聲素著縉紳羞稱右通政鄭紀素行不謹苟貪祿位右副都禦史劉瑀存心刻薄處事乖方乞均賜罷黜下所司知之

○丙申賜靖江王府輔國將軍約麈沈府沁源王長子勛溱鎭國將軍勛淑並各夫人周府輔國將軍同列�金同釭同金�會同鎀奉國將軍安涍晉府鎭國將軍表梅輔國將軍表櫸表楠奇泜奇湱奇沺奇﹤氵雷﹥奇洄奇沂奉國將軍表枅表枌奇浙奇氵�醜奇渨表湱周府鎭國將軍安淆輔國將軍安洫楚府鎭國將軍榮濄鎭國中尉顯樍奉國將軍榮泫誥命冠服如制

○免湖廣武昌漢陽黃州荊州襄陽辰州徳安長沙寶慶衡州鄖陽十一府知府朝覲以巡撫都禦史謝綬奏言方蓋造王府故也

○朝鮮國王李娎以詔使至遣陪臣韓堰等奉表箋貢方物謝恩賜堰等宴並彩叚絹布等物有差

○丁酉戶部言江南蘇松等府連歲荒歉民間兌運糧米每石用銀二兩而北直隸山東河南歲供宣府大同二邊糧料每石亦用銀一兩前弘治四年蘇州府兌運糧米已準將五十萬石折收銀五十萬兩冀紓民困今年請再行之其應天松江鎭江常州池州太平及杭嘉等府亦請於兌運糧內折收四十八萬六千八百九十石銀價災重者每石收銀七錢稍輕者收銀一兩俱角�羊部轉發各邊準北直隸等三處歲供之數其三處歲運各邊糧料如折收之數暫請攺輸京倉庶幾費省而事易集從之

○戊戌賜周府懷集郡主並儀賓李永祿陽春郡君並儀賓王孟漢長泰縣主並儀賓李崇瓊山郡君並儀賓樊震楚府原陵縣主並儀賓趙弼代府平樂郡君並儀賓周欽晉府邵武縣主並儀賓韓瑀石康縣主並儀賓李恕登封縣主並儀賓侯傑桂平縣主並儀賓梁棟宇平南縣主並儀賓王天徳貴平縣主並儀賓張璲鹽定郡君並儀賓李廷現寧陵縣主並儀賓謝天錫定遠縣主並儀賓張鐖誥命冠服如制

○戶部言舊例凡災三分以下者稅糧不免三分以上遞減之比順天府所屬州縣以旱災核實數告間有不當免者但京畿民困尢宜加卹今年夏稅請照數悉與蠲免從之

○巡撫貴州都察院右僉都禦史髙崧卒崧字鐘秀襄城縣人成化二年進士授南京大理寺評事累升福建按察使遷右僉都禦史巡撫貴州待藩臬頗倨而威令不行爲其所脇抑鬱不伸暴卒訃聞

上賜諭祭如例

○命守備代州都指揮僉事熊岡充參將分守代州兼提督鴈門等關

大明孝宗敬皇帝實錄卷之六十六

弘治五年八月己亥朔曉刻火星入鬼宿犯積屍气星

○辛丑賜魯府輔國將軍當氵�﹤仙﹣亻﹥當﹤氵鳳﹥當潣誥命冠服如制

○裁革廣西北流縣縣丞主簿各一員

○內閣大學士丘浚復兩﹤鋶﹣釒﹥乞致仕上曰朕擢卿重任當勉圖盡職豈可累以目疾求退今後凡大風並雨雪日俱免早朝

○禮科給事中王綸言六事一撫流移卽今山東河南及直隸大名等處三伏少雨五穀不生民已流移極其困苦乞敕附近收成地方各委官加意撫卹遇津渡不許勒要船錢在地方不許欺淩逐遣隨地安插任意活計無食者給之死者葬之一急賑濟卽今各處饑民嗷嗷待哺乞敕撫按等官各委官加意撫卹遇津渡不許勒要船錢在地方不許欺淩逐遣隨地安插任意活計無食者給之死者葬之一急賑濟卽今各處饑民嗷嗷待哺乞敕撫按等官各委官設法賑濟或以官銀貨買粟米或給鹽引招�中納務使倉有餘糧民無饑色一緩催徵卽今災傷地方人民救死不暇乞敕量被災輕重凡糧艸布花馬匹夫役之類當停免者明爲告諭當催徵者寬其限期一均優卹各處有司爲已者多爲民者少故申報災傷有先後多寡而請免錢糧卽因之有緩急輕重被災則同蒙恩則異乞敕差官親歷踏勘均賜優卹一時播種災傷地方流移旣眾空地必多乞許附近人戶暫且承佃免徵糧艸待其復業照數還給一汰冗官災傷地方人心皇皇所賴以安集者必廉愼之官其貪殘闒茸者不惟不能安民而反害民乞敕撫按等官嚴加考察下所司知之○銓注錦衣衛帶俸都指揮僉事尹玉於狹西都司僉書管事

○壬寅命福建都司都指揮僉事房驥充右參將協守松潘南路

○癸卯少師兼太子太師吏部尙書華蓋殿大學士劉吉復上﹤鋶﹣釒﹥乞致仕上曰卿朝廷舊臣正當委身匡輔今乃累陳老疾懇乞退休特玆兪允仍賜敕給驛還鄕有司月給米五石歲撥夫役八人應用

○禮部言土魯番所貢玉石等物多不堪用宜卻之還但彼以獻還哈密城池金印而來乞收之以答其善意從之

○巡撫山西都禦史楊澄等以晉府慶成王子女至九十四人恐其中有收養異姓之獘且爲鎭國將軍奇氵�戲等增年冒支祿米乞下禮部議處並乞限各郡王以下妾媵之數禮部查勘覆奏謂王子女俱王妃夫人並官人室女所生別無違礙其冒支祿米法宜追徵還官上曰王子女旣無違礙其置勿論冒支祿米不必追徵準作以後年分該支之數法司原奏有不許濫收子女事例仍行各王府知會自郡王以下妾媵多少之數再會官定議以聞禮部復會議覆奏謂郡王自正妃外妾媵不得過四人各將軍不得過三人中尉不得過二人從之著爲令

○代府修仁郡主卒賜祭葬如例

○甲辰狹西羅家族番人豁捏等來貢賜彩叚等物如例

○周府淸河王同鐪與宮人李氏並孟氏之父宣出府夜遊巡更小甲止之王令廚役左亮執小甲以歸令孟李二氏截其兩耳事聞上以王狂縱殘忍宜治以重典姑降敕切責仍敕周王約束之鎭巡官嚴加防守孟宣左亮各杖一百孟李二氏令鎭守太監藍忠入府杖之

○丙午朝鮮國王李娎遣陪臣同知中樞府事李季男等謝頒詔恩賜宴並衣服彩叚如例

○命左春坊左諭徳楊守阯司經局洗馬梁儲爲順天府卿試考試官

○丁未釋奠先師孔子遣禮部尙書兼文淵閣大學士劉健行禮

○是日曉刻火星犯木星

○戊申祭太社太稷

○孝慈髙皇后忌辰上祭奉先殿魏國公徐俌承命祭孝陵

○吏科給事中葉紳刑部郎中顧源自廣西勘事回言軍民利病十事一廣西錢糧日虧兵力日寡苟官不得人將有不可救者近年以來以廣西爲遠方凡選除府州縣正佐官多以願告遠任者授之爲貧而仕豈肯盡職乞將廣東湖廣江西等處附近當升用人員選其政績著聞者越次升授其本地大小官員果能勤勞職事弭盜安民撫按官奏聞一體升用一洪武永樂年間廣西官軍至十二萬今止有萬八千人且官多庸懦士多老弱軍政不修兵威不振無怪盜賊縱橫恣行劫掠乞令選募壯勇籍爲土兵大郡二三千小郡一二千衛官指揮以下一聽知府節制大州縣五六百小州縣三四百千戶以下亦從知州知縣約束州縣分領其人府則總統其眾三時務農一時講武農事少暇則授以兵器分立隊長使與官軍同行操練地方有警則各正部伍給以行糧使與官軍同行截殺一兩廣連年用兵錢糧匱於供億民力困於轉輸廣東鹽利歸於權勢之門軍中犒具蕩於無名之費乞差部屬一員梧州駐札專理兩廣糧儲凡稅課鹽利悉聽職掌收支用度俱有簿記如徇情濫費許巡按禦史紏舉一廣西猺賊奔竄山藪依阻巖壑可以計取難與力爭如以北方不習水土之人不識地形之將與決勝負於篁叢林薄之間其不至於顚躓者幾希矣乞今後廣西軍職自參將以下有缺將本省及廣東湖廣等處附近都司衛所考居優等官員升授其指揮千百戶總小旗軍人之內如有謀勇著聞堪爲將帥者亦許巡撫巡按官保舉擢用一武職專爲管軍守城而設𨿽爲事問革亦令帶俸隨操今兩廣武職多不習武藝惟托權門以求安逸各處發來調衛立功者亦不著原發衛所營求差遣生事擾人乞敕鎭守等官今後止許將不該襲替之人聽候差遣其已襲職並應襲舍人及調衛立功者俱令在衛操習聽候調用巡按等官時加查點如違聽其紏舉究問一往年巡撫都禦史朱英惟務姑息不顧大體將一應哨守徵進失機官軍妄奏悉照軍門體例量情責罰遂使官軍驕恣盜賊益橫今後如有見賊畏避臨陣退縮以致損軍殺民者除眾寡不敵余悉依律擬斷不許仍照軍門體例發落一土官襲替俱有舊規邇來準令納谷冠帶管事竊念恩威予奪朝廷大柄矧土官衙門僻處邊方夷習尙存若止依前例納谷冠帶則彼非惟不知國體抑恐寖廢舊章漸啟亂階貽患非細近日岑應等可爲明鑑乞仍令赴京襲替若保勘已明所司畱難阻滯者治以重罪一廣西所屬府州縣戶口旣稀人才亦少其有司官多不全設而學官乃獨全設乞量加裁省一兩廣軍職襲替俱赴四川納銀免比試實授蓋因四川先年災荒故也今廣西兵荒尢甚乞令今後俱赴廣西布政司納銀準其實授一廣西土官衙門例三年一次赴京進馬后兵部奏準止送本布政司交收以待邊用及取用之日瘦損倒失十無一二存者徒費無益乞準每馬折銀十二兩角�羊赴本司交納如遇用馬支價收買巡按廣西監察禦史鄭惟桓亦以爲言命俱下所司知之

○己酉旌表孝子一人節婦九人石鼐山西渾源州學生員父彥芳歿結廬悲泣墓側者三年旌其門曰孝行湯氏直隸定遠縣民蔡蕣妻李氏浙江仁和縣民徐震妻黎氏四川云陽縣軍王存曄妻謝氏江西進賢縣民熊時雅妻王氏江西樂安縣民董復隆妻趙氏山西朔州衛軍李通妻王氏通本衛總旗劉勝妻孫氏山西渾源州民張謙妻季氏浙江瑞安縣民胡文璩妻俱早寡守節終始無玷各旌其門曰貞節

○蜀府革爵鎭國將軍申回旣卒子女年長俱未受封號其母妃楊氏屢以爲請許之

○刑部尙書彭韶兩﹤鋶﹣釒﹥乞致仕上曰卿掌刑獄當勉圖盡職有微疾宜加調理不允所請

○壽寧侯張巒卒巒字來瞻直隸興濟縣人今皇太后之父也家世業儒巒以縣學生應貢爲國子生成化二十三年孝宗爲皇太子皇太后應選爲妃特授巒鴻臚寺卿孝宗登極皇太后正位中宮巒超拜榮祿大夫中軍都督府都督同知弘治三年封推誠宣力武臣榮祿大夫柱國壽寧伯歲祿千石四年今上生五年以建儲恩進封壽寧侯號加翊運階加特進光祿大夫祿加二百石仍贈其三代賜誥券子孫世襲其他恩賚之盛先後戚畹莫與爲比巒旣貴顯知敬禮士夫待故舊皆有恩意人多譽之然頗自盈溢爲後來奢縱之漸云卒年四十八加贈太保追封昌國公謚莊肅賜葬翠微山遣官諭祭子鶴齡襲封壽寧侯次延齡封建昌伯

○增築甘州譚家堡及老鸛窩堡城垣墩臺

○庚戌命工部左侍郎陳政兼都察院右僉都禦史總理河南等處水道一部議覆鴻臚寺右少卿李鐩所言差官治水事宜從所請命工部會推兩人於是吏部尙書王恕等舉政及南京工部右侍郎蕭禎且請令兼憲職以便行事遂有是命賜政敕曰朕聞黃河流經河南山東南北直隸平曠之地遷徙不常爲患久矣近者頗甚蓋舊自開封東南入淮今故道淤淺漸徙而北與沁水合流勢益奔放河南蘭陽考城山東曹縣鄆城等處俱被渰沒勢逼張秋運道潦水一盛難保無虞廷臣屢請修浚且言事連四省不相統攝須得大臣總理庶克濟事今特命爾帶同本部員外郎陶嵩署員外郎主事張謨前去會同各該巡撫巡按督同布按二司直隸府衛掌印並管河官員自河南上流及山東直隸一帶直抵運河躬親踏勘計議何處應﹤鋶﹣釒﹥浚以殺其勢何處應修築以防其決會計樁木等料若干著落各該軍衛有司措辦然後相度事勢緩急工程大小起倩附近軍民相兼在官人夫趁時用工務使民患消弭運道通不可虛應故事然此系國家大計凡事有相關及敕內該載不盡者聽爾計議停當便宜而行文武職官敢有怠慢誤事者輕則量情責罰重則文職五品以下徑自送問四品以上並方面軍職參奏爾受玆重托尢當晝夜籌畫勉圖成功仍撫卹下人使皆樂於趨事則工役完而人不怨斯無負委任其勉之愼之故敕

○初定國公徐永寧祿米歲支本色千五百石折色千石成化初以久病閒住各減其半至是其妻敍先世功代以請命與全支不爲例

○遣戶部侍郎秦民悅祭太倉之神

○遣順天府官祭宋丞相文天祥

○盜竊南京欽天監璇璣銅儀命南京刑部逮本監官鞫問如律

○命南京左軍都督府都督同知馮昇於南京大教場坐營管操

○辛亥升刑部郎中秦瓛爲按察司副使戶部郎中王溥爲布政司右參議南京監察禦史朱福戶部員外郎郭秉昭大理寺右寺副王寅南京戶部員外郎張佐俱爲按察司僉事瓛貴州溥湖廣福四川秉昭江西寅佐俱福建○兵部以土魯番獻還哈密城池金印﹤鋶﹣釒﹥上有功官軍得旨升賞者忠順王狹巴賞銀百兩鎭守太監傅徳總兵官都督周玉巡撫都禦史王繼各彩叚二表裏銀十兩參將彭淸兵備副使劉寅各一表裏銀五兩

○癸丑皇第六妹薨追封仙遊公主命喪葬禮儀照長泰公主例

○乙卯以兩浙災命都察院右僉都禦史張文昭巡視賑濟且察其利獘當興革者旣而文昭丁母憂復命戶部左侍郎吳原兼右僉都禦史往代之

○命遼東隨操都督僉事王鍇孫貴還京各於原府帶俸

○丙辰上禦奉天殿傳制遣太常寺樂舞生賫香帛令所在有司祭各處歷代帝王陵寢

○賜周府內鄕王同﹤釒具﹥嫡第四子名曰安湩庶第五子曰安涷庶第六子曰安汲鎭國將軍子界庶第三子曰同鈉河陰王同鑣子曰安湢庶第四子曰安溘上髙王府瑞昌王宸﹤氵靚﹥嫡長子曰拱栟嫡次子曰拱樛輔國將軍宸潣第二子曰拱櫑韓府通渭王徵銶嫡第三子曰偕漺輔國將軍徵鍥嫡子曰偕滓西河王府鎭國將軍鐘旋長子奇淔庶子曰表木�鬵晉府輔國將軍奇潝第二子曰表桸奇沼第二子曰寵瀏代府鎭國將軍仕坦庶第二子曰成鏼庶第三子曰成鈅仕塠庶第六子曰成鐱輔國將軍成鐖子曰聰肥

○山東海丰縣雨雹擊死人畜

○丁巳遣官祭太歲風雲雷雨嶽鎭海瀆山川等神

○遣旗手衛官祭旗纛之神

○戊午吏部覆奏南京監察禦史張澤等所劾南京成國公朱儀兵部尙書張鎣禮部右侍郎徐瓊通政司右通政鄭紀總督糧儲右副都禦史劉瑀固非全才然捨短取長尙堪任使請令自陳休致上曰各官旣尙堪任使不必自陳各令用心治事

○荊府儀賓王釜內使宋貴以謝恩來京事竣不辭而還禮部請下巡按監察禦史逮問從之

○寧府鐘陵王覲錐爲其生母郭氏請封命封爲寧靖王夫人賜誥命

○是日曉刻南京見老人星見午位色赤黃

○夜月犯六諸王星

○己未寧府宜春王磐烑薨王獻王庶第四子母王氏永樂十二年生宣徳三年冊封宜春王至是薨年七十九訃聞輟朝一日賜祭葬如制謚曰安簡○秦王誠泳陳言二事一保愛宗支謂各王府婚娶喪葬宜令遵祖訓禁止奢侈如用度不敷止於本府宗室借貸不許責息以傷恩義一教養儀賓謂各王府儀賓旣選中宜送本處儒學讀書習禮成婚後亦不許因循廢業禮部覆奏從之

○庚申憲宗純皇帝忌辰上祭奉先殿遣駙馬都尉齊世美祭茂陵

○辛酉初哈密衛及土魯番撒馬兒罕等處進貢賞賜俱有例後以土魯番侵占哈密夷眾寄居苦峪並量減賞賜以示薄責與激勵之意至是土魯番阿黑麻王旣獻還城池金印哈密夷眾亦回居原衛於是阿黑麻遣使臣寫亦滿速兒等及哈密都督奄克孛剌並使臣寫亦虎仙等俱來進貢而撒馬兒罕等番王亦遣頭目與之俱來兵部會禮部議奏謂今次賜各使臣彩叚衣服等物自一等至五等者宜如舊例全給之其阿黑麻並使臣寫亦滿速兒等悔過效順情款可嘉請特賜加賜以慰其心寫亦虎仙等十四人奉使往回績效尢著請別加優賜以旌其勤從之

○遼東蓋州衛地震有聲如雷

○壬戌遼府鎭國將軍恩鉀以罪降庶人送鳳陽髙墻安置上以其子輔國將軍寵潓授封在前命遣回原府居之

○以水旱災停徵山東河南及直隸大名等府備用馬十之三並量免各處協濟夫役從給事中王綸奏也

○甲子以水災免浙江杭州紹興二府縣正官明年朝覲

○乙丑命取回山東浙江南北兩直隸淸軍刷捲禦史以地方災傷故也○以水災停南京兩浙蘇松等處之額外織造者並取回督造官員從南京給事中楊廉等奏也

○丙寅惜薪司左司副何鼎奏通州倉貯糧一時權宜初非經久軍士不便於關支警急不便於防守請於都城隙地增置倉廒移通州倉糧於其中且請修浚大通橋以東石閘河道令漕舟直至橋下以省轉挽之勞戶部會議以爲京倉之建固善但時詘未可舉贏河閘之說請試之果便然後施行從之

○調守備鎭番都指揮同知王智於永昌以狹西行都司都指揮僉事賀能代之

○丁卯命發應天府預備倉糧二萬三千九百餘石給南京應天等三十九衛屯種軍余之缺食者

○銓注前軍都督府帶俸都督僉事白﹤王已﹥楊昇於南京都督府僉書管事﹤王已﹥前府昇右府

○戊辰賜慶府寧陵縣主並儀賓劉定祥符羣君並儀賓薛廣信晉府宜川郡君並儀賓範紳滕縣縣主並儀賓衛堂誥命冠服如制大明孝宗敬皇帝實錄卷之六十七

弘治五年九月己巳朔直隸鳳陽府知府章銳應詔言六事一專責任農桑水利責任不專乞通行天下管馬官兼管一便轉輸直隸淮揚二府每年起運鳳陽糧八萬石乞歲撥六萬石就便兌軍卻將鳳陽兌軍等糧六萬石存畱本處以補其數一申禮制今天下官員引導儀仗及軍民人等鞍具衣服之類乞遵洪武永樂等年頒降奏準事例而行違者從重究治一愼徵伐今貴州廣西艸寇竊發議者多欲命師徵討乞遣大臣一二員齋禦寶榜文宣以朝廷恩威曉以逆順禍福俾各去逆效順斯爲上策否則降敕附近土官量授金帛俾各協同本處官軍殲其渠魁待有成功加倍升賞一增保障近京地名深溝泥井盧溝橋等處經過官吏角�羊戶客�人等賊來無禦每被劫殺其在外楊靑甲馬營等處一帶河道抽幫劫船爲害尢甚乞差官踏勘自京城至通州張家灣良鄕涿州眞定保定河間臨淸等處陸路並楊靑迆南直抵瓜州水路量其遠近審其要害各立土堡一座招集附近軍民開店買賣安泊�旅仍撥千百戶一二員管領官軍一百名或僉選老人一二名管領民壯亦以百名爲率分番備禦一謹河防沛縣迆北臨淸迆南閘座多被附近無藉小人作獘有於始建之時通同匠作將閘底髙起致水摶激又有陽𨿽閉畜陰實泄放乞敕各處管河郎中禦史等官禁治下所司知之

○升南京欽天監監副李鐘爲本監監正

○辛未韓府通渭王徵銶乞於漢中府買茶命每歲許一次數止六百斤○壬申孝恭章皇后忌辰上祭奉先殿遣駙馬都尉周景祭景陵

○賜秦府奉國將軍誠汥誥命冠服如制虎剌撒國回回怕魯灣等從海道至京貢玻璃瑪瑙等方物上卻之命給口糧腳力遣還

○寧夏地震

○癸酉秦王誠泳奏有風疾欲求本城外溫泉浴許之

○命都察院右副都禦史張瑋孫云翼爲國子監生從其請也

○朝鮮國陪臣韓堰以來貢病卒於館上湣其遠來客死命有司給棺致祭仍傳送其喪以歸

○代府樂昌王聰涓母夫人侯氏有疾遣醫視之從王請也

○甲戌朝鮮國王李娎遣陪臣朴安性等來賀皇太子千秋節賜宴並衣服彩叚等物有差○太常寺卿兼翰林院侍讀學士傅瀚﹤鋶﹣釒﹥乞還鄕展祭許之給驛以行仍諭令亟還供事陛辭賜白金十兩彩叚二表裏瀚經筵日講官也

○丙子韓府鎭國將軍徵錯徵鐻徵鉟俱淫亂無度且引拜方士入宮儀賓文顯宗典仗謝璝與樂平定肅王宮人姦樂平王徵錏奏其事錯巡等官勘實詔徵錯等革去祿米三之二文顯宗等俱處斬

○命江西都司署都指揮僉事趙徳之子完代爲南京鷹揚衛指揮僉事

○丁丑重陽節賜百官宴於午門

○以山東濟南等五府災傷免州縣正官明年朝覲

○庚辰實授南京都察院理刑知縣郭紝宗彜爲南京監察禦史紝廣西道彜狹西道○兵科都給事中藺琦等劾奏都督同知白﹤王巳﹥始以在邊不職取回聽用繼以不堪坐營革退帶俸近又夤緣得舉南京前府管事並劾兵部不當推舉之罪上詰責尙書馬文升等文升等自劾請罪貸之罷﹤王巳﹥帶俸如故

○狹西河州地震有聲如雷

○辛巳初荊府荊靖王妃魏氏生子見潚見溥夫人王氏生見澋魏氏鐘愛見溥凡金帛必倍與之見潚不平靖王薨見潚嗣位錮魏氏於宮中減去衣服飲食抑鬱而死見潚怒不已令舁其柩自竇間以出遂欲殺見溥佯使人召之騎射旣入令左右擁執自出鐵尺連箠之見溥哀號乞免左右以衣塞其口仍擊以銅錘乃死尙恐其或蘇復以鐵火筯金�贊尻孔間血流盈地乃使人給其妃何氏謂見溥以馬驚踐死後何氏入朝太妃見潚使妾婢誘入別室逼淫之遂拘畱不遣又欲通於從弟見潭之妃茆氏見潭母馬氏懼而防之見潚怒執馬氏髡其首箠之百餘拘見潭於宮中攣縳之囊土覆其面以死械系茆氏入府脇而淫之又集惡少日與馳射或私過江遊逸聞民家女子美者輙奪取之乾沒官糧网羅貨利庫藏聚斂動以萬計拘鎭國將軍見釜見淲減其食皆餓而死見澋懼及禍密﹤鋶﹣釒﹥奏之上命法司勘鞫具得實乃遣太監白俊駙馬都尉蔡震拘之至京遺書於諸王共議其罪以聞命何氏自盡削茆氏封號冠服以見澋舉奏不早亦不盡實減其祿三之一

○壬午兵科給事中吳世忠言近者南北直隸山東河南浙江遼東等處奏報水旱而浙江蘇湖等府尢甚致廑宸慮屢飭百司經制百度賑卹之典有加而惠澤之實未究者良由淹延好繁拘於簿書之過也今府縣官吏發粟賑濟之時文移勘覆動逾旬月俟旣得食而其饑者已死流者已遠矣又況胥吏因緣爲姦尢有不可勝言者今欲約之以法莫若稽之冊籍因糧之多寡驗民之貧富凡遇給散視此爲則則富者不得濫支貧者獲沾實惠獘革而惠行矣至於救荒之策尢莫善於二事曰治水利復常平水利在北方爲溝澮之類在南方爲陂池之類宜命官分行郡縣巡視以洪武永樂年間版籍誌書爲據按名責實﹤鋶﹣釒﹥浚修治復舊額增新築以備旱澇常平宜因今日義倉之舊更以常平之名因民數之多寡以貯粟酌道裏之遠近以立倉每縣二三十里各立常平倉一所丰年而糴委之富民以計其數凶年而糶臨之廉吏以主其爭凡此皆救荒之急務也戶部覆議謂世忠言俱可行但義倉之在今日驟欲更名似紊其舊況本部已奏行每州縣設立四倉每鄕或數十里共設一倉令耆民收掌有司稽考出納斂散以時亦常平社倉之遺意今第令巡撫等官循名責實爲宜上從其議

○調刑部郎中車霆等十四人於外任刑部諸司隸卒故多各處逃民冒名爲之詐取獄囚財物爲獘日久而官弗之知也至是緝事者發其事於是郎中車霆陳章員外郎蔡相陳宣郁容主事朱儀侯直仲本張愷姚文灝張景琦朱淸李克嗣陶纘俱以防閒不嚴下獄並鞫之都察院擬各贖杖還職上命發隸卒邊遠充軍霆等俱免罰贖各調外任霆調爲眞定府同知相爲�州知州宣爲夷陵州知州容儀直本愷文灝景琦淸充嗣纘俱府通判時章已升湖廣按察司副使詔依原品亦調爲府同知初緝事諸校尉多有以私事屬霆等者霆等拒之故媒糵以致其罪議者惜之

○以各處災傷減明年上元節所用黑鉛等料常數之半從工部尙書賈俊等請也

○甲申代府慱野王聰泰薨王悼恭王長子母妃牛氏天順二年生成化九年冊封至是薨年三十五訃聞輟朝一日賜祭葬如制謚曰端穆

○乙酉賜秀府順義郡主東安縣地二十七頃

○巡按山西監察禦史劉紳言四事一倉場官周歲爲滿守支完日給由然收受易支放難場官尢難乞定與守支年限如年限已滿許申上司將經收艸束交接管官攢守支起送攺選若有虧折陪補數足方許起送一各邊騎操馬常有損失舊例軍士每半年出銀三錢幫助買補未免扣減月糧延緩誤事乞敕太僕寺或行太僕寺將各處俵角�羊官馬量查撥補若自不用心餧養以致瘦死或被盜失去等項則令自備半價幫助買補一乞令各邊倉糧本色折色中半兼收本色備目前支用折色待丰歲糴買一山西鴈門偏頭二關俱設有千戶所分理軍務守禦地方惟寧武關未有衙門止令官軍分番戍守往來不便乞一體設立下所司知之

○丙戌賜晉府容縣郡君並儀賓王鶴誥命冠服如制

○命狹西行都司都指揮同知韓玉充左參將分守寧夏西路

○攺注左軍都督府帶俸都督僉事張海於南京前軍都督府僉書管事

○丁亥河南信陽州有大星紅光映天自西北流至東北而隕聲如鼓

○狹西渭南縣地震○戊子賜代府鎭國將軍成銴第二子名曰聰洞第三子曰聰渻楚府輔國將軍均鍠庶第七子曰榮泬褒城王府輔國將軍偕漵子曰旭槁華陽王府革爵鎭國將軍申金�回子曰賓湜曰賓泌曰賓湂

○命詹事府少詹事兼翰林院侍講學士陸簡司經局洗馬梁儲纂修玉牒

○辛卯升南京太常寺少卿陳音爲本寺卿以九年秩滿也

○升直隸盧州府知府李侖爲布政司左參政湖廣按察司僉事馮錤江西僉事羅九鼎俱按察司副使侖河南錤江西九鼎雲南

○河南布政司右參政舒淸丁憂服闋復除四川布政司

○都察院右僉都禦史張文昭以母憂去任

○山西絳州地震有聲○壬辰皇太子千秋節賜百官宴於午門天下諸司並外夷慶賀官員人等宴闕左門

○命戶部運太倉銀十萬兩於宣府以備軍儲

○癸巳升鴻臚寺左寺丞翟勉爲南京鴻臚寺右少卿以九年秩滿也

○甲午以河南旱災並河決免開封衛輝彰徳懷慶四府州縣正官明年朝覲從巡撫等官奏也

○乙未降湖廣鄖陽府同知王輔爲雲南楚雄府通判輔先任浙江按察司僉事欺侮按察使毛鸃坐同僚不和降前職至是復與知府劉璣相訐奏巡撫都禦史王道復欲兩調之吏部言輔之過視璣爲重宜畱璣而調輔故有是命

○以災傷停角�羊浙江河南南北直隸州縣軍丁並免山東秋班官軍暫於本處操守○先是分守代州參將都指揮僉事王昇山西都指揮僉事江朴相訐奏下巡撫都禦史楊澄巡按禦史周琰會左布政使李蕙按察使熊翀鞫問昇自以已爲參將而巡撫等官不曲庇之甚不平遂奏澄琰蕙翀不法事命刑部郎中陳忠大理寺左寺正朱英往勘昇坐冒領官銀私役軍士盜官米營私第朴坐擅離信地剝削軍士澄坐釋放罪人勸借銀兩公用琰坐以私票發送罪人蕙翀俱坐勘事不審獄上得旨昇朴俱贖徒還職澄琰各罰俸三月蕙翀逮問如律

○狹西臨洮府地震

○丙申給故壽寧侯張巒墳地三十頃於翠微山

大明孝宗敬皇帝實錄卷之六十七終

大明孝宗敬皇帝實錄卷之六十八

弘治五年十月戊戌朔孟冬享太廟

○遣駙馬都尉馬誠黃鏞分祭長陵獻陵景陵裕陵茂陵

○遣儀賓楊淳祭景皇帝陵寢

○遣內官祭司井之神

○命隨侍衡王翰林院檢討祝福爲左長史紀鏞爲右長史中書舍人閻璟爲審理正王士衡爲審理副待詔汪成馬能俱爲紀善以王將之國也

○己亥遼東蓋州地震有聲如雷

○庚子命丰潤伯曹愷神機營右腋坐營

○辛丑致仕戶部尙書殷謙自陳在官勞績乞準致仕尙書薛遠例官其子監生璋爲京職以便侍餋吏科參云皇上嗣位重卹名器仕籍甫淸謙今退居畎畝之間亦當不忘廟堂之慮顧乃倡啟勞績爲子奏求京職遠得僥幸於前謙遂效尢於後此門一開漸不可禁宜薄示警戒庶幾可遏將來吏部覆奏謙之勞績乃人臣常分今欲爲子求京職顧乃妄自矜炫冀於獲便身圖誠有如吏科所參者上曰謙旣年老璋當選時吏部仍照例考試隨其應得品級選除附近地方以便餋親

○壬寅命戶部運太倉銀六萬兩於甘州準弘治六年歲例之數並開中兩淮都轉運鹽使司弘治元年常股鹽八萬引二年存積鹽六萬引雲南鹽課提舉司三年鹽課六萬引召商上納糧料於甘肅等倉以備邊儲

○癸卯代府定安悼隱王長子聰潏卒母妃王氏奏乞追封王爵禮部覆奏以前無此例不許賜祭葬如制

○甲辰升江西按察使魏富爲都察院右僉都禦史巡撫順天等府

○司設監太監許誠奏鐘鼓司缺人乞將本司閒住官王貫及革職官劉﹤王已﹥鄭豫張貴劉傑臧賢應役禮部議不可許得旨劉玘鄭豫張貴劉傑給與冠帶並王貴月食米一石令在鐘鼓司教習樂藝臧賢旣系有罪革退人數其已之

○虜入宣府龍門所等處殺掠官軍罰分守參將繩律楊彪俸兩月監丞楊聰張剛及守備太監謝銓奉禦賀能俱戴罪殺賊其提調等官指揮鄧林等下巡按禦史逮問

○是日昏刻月犯牛宿中星○乙巳致仕南京工部尙書程宗卒宗字源伊直隸常熟縣人景泰二年進士授刑部主事升署員外郎遷江西吉安府知府丁父憂攺眞定未行又攺武昌升四川左參政狹西右布政使轉左再升都察院右副都禦史治院事出巡撫狹西丁母憂起撫夷於雲南尋巡撫雲南升刑部右侍郎轉左秩滿升南京工部尙書弘治二年致仕至是卒訃聞賜祭葬如例初曩罕弄者木邦宣慰使罕穵法之女也歸陶孟司歪守孟密蓋木邦本以孟密有寶井故私厚之景泰初曩罕弄遂據孟密以叛而每以金寶求通朝廷欲自立爲守臣所抑不許成化間守臣貪賂入其使遂得以重寶啖大學士萬安安乃力主設立議遣大臣撫治時朝士畏淸議莫肯往者乃卽宗家起之宗旣承安風旨至雲南首爲說以右孟密時巡撫都禦史吳誠以爲不可宗大怒陰使人讓誠曰彼不欲爲巡撫矣誠遂不敢言宗乃會守臣往凡木邦訴告者皆杖遣之而曩罕弄使至皆犒賚殊厚又獨踰南山再就見之且命之坐曩罕弄揣知宗意略不及木邦故地且求索他侵地宗皆許之歸遂以退地爲奏實無寸地歸木邦也時邊人莫不忿惋吳誠竟以憂卒而宗遂巡撫雲南益驕倨不事事凡土官衙門關節皆以子通而子尢暴橫莫敢誰何旣而開立孟密安撫司而宗遂升刑部侍郎矣先是曩罕弄之叛木邦猶畏中國故侵地止什四自宗右之遂盡屠木邦至掘罕穵法父祖冢奪其金牌信符罕穵法棄妻子走孟乃西南諸夷皆竊睥睨以輕中國孟餋因玆跋扈致頻年撫夷老幼罷轉輸少壯死瘴癘至今不已者其禍皆始於宗也說者謂宗𨿽承安風旨使當其時苟能以大義折曩罕弄之叛必欲退其侵地然後以衙門畀之猶之爲近顧乃貪懦不敢出一語而汲汲奉之惟恐失其歡此所以遺無窮之患也故滇人歷數巡撫於其土者皆羞及宗云或謂宗明敏能畱心職務故吉安之治能得民心至羣赴闕下請畱之而晚年乃大謬至此惜哉

○夜火星犯靈臺上星

○丙午湖廣永順宣慰司土官宣慰使彭世麒四川石砫宣撫司土官宣撫馬徽各遣使進馬慶賀賜彩叚鈔錠有差

○丁未賜都察院右副都禦史唐珣母太宜人計氏葬祭五品命婦例無葬祭珣上﹤鋶﹣釒﹥乞恩特許之

○命永平衛帶俸署都指揮僉事胡瀚守備徳州及河間等處

○戊申賜韓府義寧縣主並儀賓王廷瑞慶府�縣縣主並儀賓趙蕙誥命冠服如制

○升南京監察禦史曹玉爲湖廣按察司僉事

○己酉升四川布政司右布政使何鑑爲本司左布政使

○上禦奉天殿傳制遣永康侯徐錡陽武侯薛倫駙馬都尉楊偉崇信伯費淮淸平伯吳琮建平伯髙進廣寧伯劉佶彭城伯張信吏部右侍郎周經兵部左侍郎呂雯各持節充正使尙寶司司丞李王��戶科給事中叢蘭兵科給事中塗旦中書舍人李﹤王弁﹥戶部郎中宋明崔巖兵部員外郎顧達彊滿刑部郎中錢鏞馬懋充副使冊封寧府上髙王覲鈞爲寧王妃徐氏爲寧王妃生員黃淳長女黃氏爲石城王妃徽府徽王庶長子祐臺爲興化王庶次子祐檖爲太和王趙府趙王庶第五子爲廣安王周府周王庶第十八子安氵�窣爲信陵王慶府弘農安僖王庶長子鎭國將軍寘鑭爲弘農王夫人管氏爲弘農王妃安化王惠懿嫡長孫寘鐇爲安化王夫人施氏爲安化王妃遼府衡陽僖靖王孫寵淹爲衡陽王沅陵昭安王嫡長子恩鈰爲沅陵王東城兵馬副指揮文秀嫡長女爲光澤王妃南城兵馬副指揮劉溶嫡次女爲肅寧王妃代府潞城安簡王嫡長子成金�畾爲潞城王夫人叚氏爲潞城王妃南城兵馬副指揮王軒嫡長女爲魯世子妃知州髙嶽嫡長女爲髙密王妃鎭國將軍誠灌夫人王氏爲秦府宜川王妃東城兵馬副指揮趙鼎第二女爲崇府瑞安王妃

○是日辰刻木星見於未位夜月犯外屏西第二星

○庚戌命以兩淮餘鹽一萬引助岐王婚禮之用○巡撫寧夏都禦史韓文言寧夏采豹以貢糜費甚多無益於用宜停止以免軍民勞擾上曰已止之矣

○辛亥聖慈仁壽太皇太后聖旦上率親王上壽文武官命婦朝賀

○賜百官宴於午門

○賜各王府及天下諸司慶賀官員人等鈔幣有差

○升監察禦史葛萱爲江西按察司僉事

○罕東左衛都督只克遣指揮川卜兒札來貢賜宴並彩叚等物如例

○壬子升山東布政司左參政沈純爲四川右布政使狹西按察司副使陸珩爲江西按察使

○遼東廣寧前屯地方天鼓鳴聲如雷

○癸丑曉刻月犯天髙星甲寅給豊城侯李璽祿米歲一千五百石本色折色中半兼支○刑科給事中王欽言四事一廣邊儲謂各邊糧儲甚缺乞差禦史一員量帶銀兩會同管糧官員仍將庫內原收戶部發去及各處輕賫贓罰銀兩等物設法糴買務使倉廩充實足數年支用一全臺憲謂各處巡撫都禦史所系甚重每遇地方缺人方選多至誤事乞敕吏部都察院會議內外衙門應選官員仍訪察其才行著聲者照諸司職掌額數選補令同在院管事如遇巡撫員缺以次差遣仍將缺員推補毋致停遺一惜儒職請令提學衙門今後考較之際教官文理欠順者量加免勵俾得進修迨至九年任滿赴部通查功績有無照例升調不許任情輒送吏部一杜農民謂各處農民近來往往營求知印承差吏典等役在官以圖脫免差役益重民困乞敕各處都布按三司及所屬衙門如遇知印承差吏典名缺預於三月以裏扣數揀選民間子弟能書算者量使出銀貯庫以備賑濟不許似前濫收違者罪之命下其奏於所司

○夜月犯司怪星

○乙卯誠孝昭皇后忌辰上祭奉先殿遣駙馬都尉周景祭獻陵

○命福建建寧府立故知府張瑛祠瑛浙江建徳縣人正統間由刑部員外郎知建寧時延平盜起瑛率眾斬首五百餘盜遂平擢本布政司右參政仍掌府事後髙陽裏陳保仔聚眾劫掠瑛復率眾剿捕與季父敬俱被害事聞遣官諭祭贈嘉議大夫福建按察司按察使官其子熙爲縣主簿至是知府劉玙奏請立祠歲於瑛死日致祭以爲忠義之勸從之

○哈密忠順王狹巴旣襲封歸國與野乜克力奴禿卜花臺卜之女結婚其鄰部亦剌思王亦不剌因王率其頭目鎖和臺卜平章滿可知院左右之各遣人奏其事因乞結婚財禮並賞賜甘肅守臣亦爲之請禮兵二部覆議朝廷興滅繼絕旣冊狹巴爲王亦湏使其有室有家方可爲保久計宜大賚以結其心乞賞銀百兩仍用一品官婚禮定數賜紵絲綾紗羅各八疋絹三十二疋大紅羅二疋腳紗二疋外加靑紅綠布百疋以助之亦剌思王亦不剌因王及禿卜花臺卜三人各賜彩叚四表裏鎖和臺卜平章滿可知院各彩叚二表裏議上從之

○虜入大同分水嶺等處軍士及幼女被掠者四人命提問守墩千百戶柳芳等四人如律罰分守參將李玙守備都指揮曹伸俸各兩月與分守監丞楊定俱仍戴罪殺賊

○丙辰以廣東廣惠南韶四府民被水災命有司賑卹之

○舊例漕運船松木者五年一造給價銀六十一兩九錢楠木者七年一造給銀七十七兩五錢俱軍三民七出辦後裏河衛所每船加銀五兩至是浙江江西湖廣三處船每加三兩從總督漕運都禦史張瑋奏也

○舊例宣府邊軍歲給冬衣布四疋內一疋抄鈔二十五貫其鈔類差人赴京庫領回給散爲斃頗多至是戶部奏令宣府軍士折布鈔貫照本處官旗近日折俸錢鈔事例運山東河南及北直隸折收戶口鹽鈔價銀給之每鈔十貫給銀三分從之

○裁革松江府黃渡河泊所

○給貴州遞送公文鋪軍月糧三斗

○戶部會議各處巡撫都禦史所陳事宜一楡林城迆西抵寧夏迆東抵黃河西岸舊築邊墻虜固難侵但黃河旣凍則人馬經行無異坦途乞敕延綏鎭巡官於黃河兩岸邊墻盡處築墩臺各一座每歲冬撥軍哨守至初冬之時以艸卷沙如土牛之形橫列冰上而於下流鑿冰取水灌之使結凍成壁以塞河口則虜寇無由南侵矣一新設分巡宣府山西按察司僉事乞給以分巡口北道關防使姦斃可革一大名府東明縣地名杜勝集及定州淸風店軍民雜處盜賊竊發乞各增設巡檢司隸該州縣管束地方禁捕盜賊一各處凡買田地者乞令於立契之日細開田土稅糧馬糧站糧艸束荒絲各若干方許出給契尾仍於契尾內亦照款開具付與買主收執庶免移易作斃不致地去糧存一蘇松等府水災兩京文武官員及公侯伯駙馬俸糧祿米乞每石折銀七錢徑角�羊兩京戶部按季給領一山東滕縣至徐州路遠且要往來使人絡繹乞於中途增設遞運所以便接送及登州府豊益庫每歲坐收各處折鹽布鈔甚多舊𨿽有原降印記及設攢典而無官掌管收放不能無斃乞增設大使一員收掌出入一兩廣地方官員每以願告遠方者選補多不得人乞於地方相應舉人監生之中遴選除授如一考兩考果有治迹則照例奏舉旌擢一各番進貢年限乞行廣東布政司出給榜文於懷遠驛張掛使各夷依限來貢如番舶抵岸先赴布政司比對勘合字號相同貢期不違然後盤驗起送庶沿海人民不得常與外夷交通以致起釁招寇一各處郡王將軍府管家內使並本府官旗校尉人等於徵派祿米州縣用彊兌支及至城外邀截納戶並入倉占認者皆生事害人之類乞令杖罪已上發邊衛充軍若管家內使及王府官有犯奏請發遣一順天府逃回富戶乞令所在有司每歲徵銀五兩角�羊部給付宛大二縣以備原設衙門雇役之用庶免淸勾擾人一各處部運兩京糧米近皆水次兌支不能無斃乞仍依舊例撥納各衛倉令在京官吏旗軍於各倉關支庶軍民兩便一南京各衛倉每歲俱分委員外郎主事等官監督收放仍乞令委郎中一員往來巡視一襄陽府地名樊城各處�賈湊集流民雜處故多盜賊深爲地方之患乞增設巡檢司於此緝捕一忠州守禦千戶所原隸湖廣都司瞿塘衛后設行都司於鄖陽而以本所攺隸之每歲公移由瞿塘至鄖陽水路險遠不易達多致遲誤若陸路徑至鄖陽不由瞿塘甚便乞攺徑隸行都司一各處鎭守分守守備內外等官於所屬衛所官員捨余跟用者俱乞定以名數每月一更不使役久得以生事蠹政如有徵進其所跟軍職不許冒報功次及考選軍政亦不得營求預考一鳳陽府臨淮縣小東門外舊設廣濟分司歲收水路�稅課鈔後革裁而以課鈔歸並廣濟關帶管今乞俱歸並本府稅課司而本關止專緝捕姦盜一揚州府海門縣設置江海之濱潮水沖沒爲患乞令遷移於東髙阜之處庶民居官舍兩無所慮議上俱從之

○會官審錄重囚凡百七十四人命情眞無詞者處禦千戶所原隸湖廣都司瞿塘衛后設行都司於鄖陽而以本所攺隸之每歲公移由瞿塘至鄖陽水路險遠不易達多致遲誤若陸路徑至鄖陽不由瞿塘甚便乞攺徑隸行都司一各處鎭守分守守備內外等官於所屬衛所官員捨余跟用者俱乞定以名數每月一更不使役久得以生事蠹政如有徵進其所跟軍職不許冒報功次及考選軍政亦不得營求預考一鳳陽府臨淮縣小東門外舊設廣濟分司歲收水路�稅課鈔後革裁而以課鈔歸並廣濟關帶管今乞俱歸並本府稅課司而本關止專緝捕姦盜一揚州府海門縣設置江海之濱潮水沖沒爲患乞令遷移於東髙阜之處庶民居官舍兩無所慮議上俱從之

○會官審錄重囚凡百七十四人命情眞無詞者處決訴冤者重鞫情可矜疑者免死發邊衛充軍不孝而父母息詞者杖而釋之

○丁巳四川按察司副使柳應辰丁憂服闋復除狹西按察司整飭岷州等處兵備

○己未刑部尙書彭韶等以會審擬上監察禦史李興彭程罪狀得旨李興致死人命數多處斬彭程並家屬發隆慶衛充軍於是五府六部英國公張懋等上﹤鋶﹣釒﹥曰李興酷暴罪固不可逭然其致死者多有罪之人若處興以死則凡故殺故勘者又將何以罪之彭程以言爲職𨿽論事未免過當原其心亦出於忠懇若置程充軍則凡姦貪枉法者又將何以罪之吏部尙書王恕亦上﹤鋶﹣釒﹥曰李興巡按克盡憲職貪官污吏聞風斂迹若處之死臣恐天下後世以陛下用刑任情而不任法使禦史不敢舉職貪污者皆無所憚矣上曰李興酷刑罪當死汝等旣累章論奏姑從輕杖之百並家屬發極邊煙瘴地充軍今後出巡禦史凡事務遵憲綱不許任意妄爲敢有酷暴如李興者必誅不赦彭程仍充軍興在狹西過爲崖岸視方面如無人𨿽都禦史亦淩之事必欲出其上故及於禍然亦能舉其職程亦以言過激得譴議者惜之後程母李氏以年老無他子乞畱程侍餋南京工科給事中毛珵等復言臣下進諫當賜優容導之言猶或依違罪之誰敢復諫且言有工拙意皆忠懇周昌以桀紂比髙帝陸贄以仁義諫徳宗當時之君皆知聽納以其同出於忠耳今彭程之言𨿽甚狂妄原其心亦出於忠陛下當取其心而略其言也昔劉禹鍚附王叔文得罪當遠貶裴度以其母老言於憲宗禹鍚得攺連州陛下聖徳非唐中主可比而彭程之罪又與禹錫不同伏望少賜衷憫曲加寬卹使彭程母子得以保全天下知陛下以其母故而宥其子也皆不允

○辛酉辰刻金星見於己位

○同日卯刻南京見木星見於己位

○壬戌先是欽天監監正李華犯罪被黜因同中官擇茂陵地自敍其勞奏獲復任禮部議謂本監例不用有過之人命華仍致仕

○貴州苗作亂命鎭守湖廣鎭遠侯顧溥充行軍總兵官巡撫都禦史鄧廷瓚提督軍務兼理糧餉鎭守太監江徳監督軍務都督王通協同統軍巡按禦史黃玹隨軍紀功率官軍並土兵八萬人討之

○癸亥實授南京都察院理刑知縣張遇郝鎰俱爲南京監察禦史遇狹西道鎰雲南道

○鴻臚寺序班郭理言五事一肅慶賀謂文武衙門𨿽異而敬上之心宜同近者在外文武官每遇拜賀節令習儀行禮各於一處殊爲非禮乞令在外衙門但系一城之內無分軍衛有司先期並於寺觀習儀至日於有司衙門行禮一遵制度謂皇城四門設下馬牌者所以尊崇天極表正四方此臣民所當遵守者也近有官員人等到於大明門下馬牌側已入牌內三五步方下轎馬至上馬轎亦如之又有愚頑者懶於下馬其過北安等三門順街斜走數步常行抄過甚爲不敬乞命守門官軍常加巡視務湏未至牌邊先下馬轎過牌數步方許騎乘一造橋梁謂順天府通州薊州等處河道設立舟楫橋梁以便往來近有無藉之徒每當春夏水溢之時以官船竟覓私利至秋冬橋梁旣成又行焚毀仍以舟楫渡之貽害不可勝言乞令各處有司凡設津渡去處務委公直人役輪日看視以革前斃一釋冗員謂口北隆慶保安渾源應蔚朔六州極邊小處地瘠民貧近來添設監收糧艸判官吏目數多俱有祗候馬夫門子等役民甚不堪乞照京通二倉收糧經歷三年起送事例準令給由以免坐困邊氓一禁宰牛謂私宰耕牛律例固有明禁柰何京城殺牛覓利者無處無之在外亦然不爲之禁販賣愈多屠宰愈眾非止民缺耕載之用抑亦有傷天地之和乞在京令兵馬司在外聽軍衛有司嚴加禁止犯者照律例罪之命下其奏於所司

○乙丑未刻日生左右珥色赤黃

○丙寅賜秦府宜川王誠灌嫡子名曰秉楀鎭國將軍公鏷庶第五子曰誠氵�邯第六子曰誠涆誠汘庶第一子曰秉梣誠泩庶第一子曰秉梮輔國將軍誠浧庶第二子曰秉協誠氵�悉庶第一子曰秉柊嫡子曰秉椐遼府鎭國將軍恩鏚嫡長子曰寵渥沈府輔國將軍詮鍸第八子曰勛浩趙府湯滋王庶第二子曰祐木�絹鎭國將軍見溥庶長子曰祐櫚唐府新城王庶長子曰彌鏡湯陰王嫡第三子曰彌鎣楚府奉國將軍榮瀼嫡第三子曰顯樵晉府輔國將軍鐘銜庶長子曰奇涿奇氵�正長子曰表朹奇通第四子曰表木�唇安定王府鎭國將軍聰漮第二子曰俊橉靈丘王府鎭國將軍成鋏第三子曰聰湞第四子曰聰潝寧河王府鎭國將軍鐘鋩嫡第二子曰奇湞鐘鐙嫡第五子曰奇流第六子曰奇氵�斜晉府方山王庶第十一子曰奇瀠輔國將軍奇涢嫡第二子曰表果寧化王府鎭國將軍鐘鍼嫡第三子曰奇涪嫡第四子曰奇涘云丘王府鎭國將軍奇涀嫡第二子曰表木�啻慶成王府輔國將軍奇淢第二子曰表梗奇氵�署長子曰表椇革職將軍奇潡第二子曰表榍第三子曰表樓第四子曰表框

○命致仕詹事府少詹事兼翰林院侍講學士程敏政前左春坊左庶子兼翰林院侍讀張昇俱復職前翰林院侍講學士焦芳查兩京相應職事用之先是錦衣衛千戶葉通奏敏政舉自神童遂登進士授官翰苑入侍儲帷旣而進講經筵纂修國史後爲當路所嫉嗾禦史以風聞劾罷芳及昇始以文學侍從於先帝復以經學勸講於東宮芳剛正嫉惡旣爲陰邪排陷調官遠州昇因激陳言亦爲當路不容左遷郎署俱乞敕該部查明復職庶人才不遺聖政有補奏下吏部具各官履歷及致仕降調始末以聞故有是命旣而吏部奏芳今任湖廣按察副使與南京通政司右通政品俱正四應攺用俟服闋行取赴任從之

○增太常寺廚役三百名大明孝宗敬皇帝實錄卷之六十九

弘治五年十一月戊辰朔欽天監進弘治六年大統歷上禦奉天殿受之給賜文武百官頒行天下

○己巳卯刻南京見金星晝見於辰位

○庚午命狹西都司故都指揮同知李寬子佐襲原職指揮使注西安後衛

○辛未賜趙府輔國將軍祐機誥命冠服如制

○翰林院編修羅玘丁憂服闋復除原職

○壬申恭讓章皇后忌辰遣內官祭陵寢

○癸酉戶科給事中王璽奏四川事宜一備儲蓄謂四川累遭荒旱逃亡者眾乞將各府州縣賦稅及官庫存畱銀兩十畱其一以爲糴本仍令里社各立義倉貯散一輸邊儲謂轉輸軍儲宜量地裏遠近如重慶保順等府去松潘爲遠宜徵價銀每石二兩二錢成都敍馬等府去松潘爲近宜徵本色其軍士支米者仍舊每月一石支銀者每石支銀一兩五錢內減七錢以備別用一省冗員謂松潘大壩邊境要害堪設兵備官各一員整飭兵備餘如綿州達縣等處兵備水利管糧捕盜等官乞俱裁革以惜民費一更備禦謂廣安守禦千戶所宜令兼備達縣地方而州縣民兵通行停止其松潘守禦別於附近衛所量撥一褒忠節謂宋季合州守王堅張玨先後捍禦北虜有功宜令血食玆土以爲忠於所事者之勸一革貪暴謂順慶府北津渡巡檢司實爲要津爲巡檢者假公﹤矢見﹥利以困�人乞行裁革仍查天下關隘凡有此斃者通行禁約上命所司看詳以聞

○翰林院編修靳貴病痊赴京復除原職○升工部郎中林號�土爲湖廣布政司右參政南京都察院經歷王純爲湖廣按察司僉事

○詔罰狹西布政司參政王哲按察司僉事郝文傑謝顯馬中鍚俸各三月都禦史劉忠黃紱各兩月以給事中王質等查盤延綏等處糧儲劾其管理欠嚴糧艸浥爛虧折故也

○初迆西撒剌把失火者馬黑麻等奏撫夷千戶哈只哈三等冒支夷人廩給致令饑餓逃回又追及殺死及往還詐取財物事下禮部覆議此系夷人之詞未究虛實宜行都察院轉行本處撫巡等官從公勘問冒支潛殺日月並果詐取財物卽追給各夷收領從重問擬以慰遠人其殺死人命徑自奏請發落如其虛詐亦須明白回奏仍將究問發落事由備行省諭撒剌把失等回諭速壇阿黑麻知會從之

○慶府洛交王寘錖以賜父莊王祭葬乞詣闕謝上貽書免之

○甲戌虜入寧夏威鎭堡等處軍士被殺者五人傷者一人牧馬被掠者八十一匹命逮問哨守指揮劉琦等五人罰總兵李俊副總兵羅欽俸各兩月鎭守太監張睿巡撫都禦史韓文姑貸之

○乙亥升福建按察司提學副使羅璟爲南京國子監祭酒

○以水災免應天蘇松常鎭等府弘治五年歲辦皮張蠟密等料三之二令軍民人等有願納銀米以助賑濟者授以軍職不治事不爲例

○是日卯刻南京風霾○丙子左軍都督府帶俸成安伯郭鐄卒字世威直隸合肥縣人祖亮以功封成安侯賜誥券世襲成安伯鐄以成化六年襲爵左軍都督府帶俸至是卒輟朝一日遣官致祭仍令有司開壙與其妻夫人李氏合葬焉

○丁丑廣西副總兵後軍都督府都督僉事馬俊之子振以其父死於陣援例乞祭葬許之

○戊寅禮部議覆太醫院院判劉文泰之奏請命太醫院精選年二十以下十五以上官生子弟送審本部發本院分撥各館習學仍推素讀儒書精醫業者不分有無官職或三人或二人教之本院堂上官相兼提督四季考其怠惰者責罰仍定三年一考五年三考俱令本院堂上官一員擇取醫官二員率子弟赴禮部公同出題考試果通醫業準充醫士否則發回本院聽習一年再試三試不中黜退寧家其子弟止令專習醫業不許營求科舉以貳其心若五年考試並前成材者多其教師無官者奏請量升一職有官者量加旌擢從之

○上諭通政司鴻臚寺曰爾等職專出納命令典司禮儀今後凡內外官員人等所進本狀批出旨意通政司須抄錄眞正令其赴鴻臚寺報名本寺收報單亦須審明方許謝恩如或抄錄及宣念差錯必究問不宥

○初湖廣苗賊白觜俾等聚眾謀殺諸司土官掠其印至是參政李琮副使陳孜都指揮夏仕麒率指揮滿瑄等出兵討之擒賊首五十四人兵部請升琮等三人官瑄等十七人給賞內革職指揮李淸乞令復職帶俸差操上命李琮等照例加賞滿瑄等量賞之李淸革職事由仍查實以聞

○庚辰山東按察司副使沈鐘言臣提調所屬學校自濟南至兗州第見郊野蕭條場無稼穡流民扶老攜幼呻吟道路蓋由今歲山東天久不雨曹濮一帶黃河衝決朝廷遣工部侍郎陳政巡視河決役夫數萬修築堤防臣竊謂堤防不可不修而民情亦不可不念今天气漸寒役夫止月給未三斗其衣裳單薄將必有受凍而死者欲乞暫停工役俟來春二三月後卽並督成之庶民不深怨而事亦易集工部覆議請仍行侍郎陳政酌量處置從之

○是日曉刻水星犯罰星昏刻月犯畢星

○辛巳衡王出府

○命南京兵部右侍郎王繼之子鳳儀爲國子監生從其請也

○甲申大慈恩寺番僧國師乳奴班丹死其侄都綱完卜沙加堅參奏乞襲職並建塔祭葬上特贈乳奴班丹爲法王余不允

○乙酉文武百官赴衡王府行禮

○丙戌命在外軍衛有司同在一城者遇歲時令節俱止於有司衙門一處行祝慶禮違者治之從鴻臚寺序班郭理奏也

○命遼東都司都指揮使陳槪之子籌襲原職遼海衛指揮使

○丁亥加賜罕東左衛都督赤克紵絲紗羅各二疋以其使臣諸母額謂有婚禮故也

○降監察禦史唐相爲河南永城縣縣丞坐巡按廣西時訪求孝穆皇太后宗支失實也

○戊子夜北方流星大如盞色赤光燭地自紫微東蕃外西北行至近濁後二小星隨之○庚寅冬至節遣駙馬都尉馬誠遊泰分祭長陵獻陵景陵裕陵茂陵文武衙門各分官陪祭

○遣儀賓周鉞祭景皇帝陵寢

○遣內官祭恭讓章皇后陵寢上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮太皇太后皇太后皇后俱免命婦朝賀

○辛卯左軍都督府帶俸安鄕伯張寧卒寧順天府人景泰三年襲爵初掌南京後軍都督府事尋召還管五軍右哨未幾復調南京成化七年領神機營五千下營事後以老疾帶俸至是卒輟朝一日賜祭葬如例

○命納粟賑濟授武職者止許授千戶以下職名並止終身不許關支月糧前授指揮例停止以兵部言其太濫故也

○丙申升吏科左給事中王質爲本科都給事中戶科右給事中祝俓禮科右給事中夏昂兵科右給事中楊瑛工科右給事中龐泮俱爲本科左給事中吏科給事中林廷玉兵科給事中魯昂刑科給事中季源爲本科右給事中

○戶部請奉詔例暫塡塞浙江溫處二府銀坑從之

○是日曉刻火星犯上相星

大明孝宗敬皇帝實錄卷之七十

弘治五年十二月丁酉朔上視牲於南郊

○命福建行都司都指揮同知張福都指揮僉事王皞閒住以巡按禦史吳一貫言福等年老曠職也

○戊戌實授南京都察院理刑進士王中爲南京河南道監察禦史

○己亥命瑞安侯王源祿米歲支本色一千石於南京一百石於中府倉折色二百石於京庫從其請也

○庚子命太原閒住代府革爵武邑王聰氵�禾回本府閒住從其請也

○辛丑禮部覆奏戶科給事中王璽所陳褒忠節事謂宋季四川合州守王堅張玨當北虜猖獗時先後保障有功堅後遷寧遠節度使益勵臣節玨遷制置使城陷竟不屈而死乞建祠秩祀以彰忠節請下所司核實於本州鄕賢祠附祭從之

○甲辰臘節賜百官宴於午門

○趙王見灂乞封其宮人羅氏爲夫人禮部覆奏於例不合不允

○戶部覆奏戶科給事中王璽所陳邊儲事謂松潘地方在四川極邊之處成都馬敍等府去彼稍近所納糧宜輸本色重慶保順等府去彼益遠宜徵折色每糧一石折銀二兩二錢以備軍士間月支給請下鎭巡等官勘報施行從之

○乙巳命運戶部銀十萬兩於遼東以備邊儲準弘治八年歲例之數

○丁未南京都察院左都禦史黃紱乞致仕不允○己酉以畿甸無雪遣英國公張懋祭告天地平江伯陳銳告社稷新寧伯譚祐告山川

○時刑部及皇親文武大臣同劾奏荊王見潚罪惡上曰會官劾奏親王當以皇親爲首汝刑部仍循審錄常例列銜在前有乖事體姑宥罪其攺正復奏旣而刑部首列皇親次列眾銜其中亦有混列無序者且不明開皇親某某字樣上復以爲不諳事體再命攺正之

○庚戌實授南京都察院理刑知縣謝綬爲南京四川道監察禦史

○海西忽石門亦兒古裏等衛野人女直都指揮等官兀籠哈斡來等來朝貢貂皮馬匹賜宴並衣服彩叚等物有差

○虜入狹西蘭州軍士被殺者一人被掠者二人命停守備都指揮梁瑄俸令戴罪殺賊鎭巡等官簡顒等姑貸之

○辛亥夜東方有白气南北亙天長十餘丈去地五尺○壬子調監察禦史竇祥爲四川萬縣知縣先是狹西漢中府茶課歲角�羊六七萬斤多不過十一二萬斤祥奉命巡茶責府縣令多報藏販私茶者各問擬徒杖等罪令折茶納贖又坐派巡捉積茶至二十八萬八千餘斤視舊課不啻加倍爲知府袁宏所奏下巡撫都禦史王宗彜勘實言祥違例折罰宏奏祥他事亦有不實俱犯在革前請兩宥之上謂祥折罰違例難居風憲命貸宏調祥外任

○命刑部左侍郎張錦之子瀾爲國子監生從其請也

○癸丑荊王見潚詞連監察禦史梁廷賓廷賓奏曰臣過蘄州王遺以雞酒是日主事壽儒來言甕中皆白金也乃王賂禦史汪宗器者煩公致之臣懼儒曰我當致之今荊王犯法詞連及臣冤也因奏宗器違法數事刑部尙書彭韶議行巡撫等官審實時廷賓自湖廣托疾還京未至都禦史白昂劾廷賓擅離職任命官伺於途執之

○是日曉刻月犯軒轅右角星

○甲寅吏部奏請兩京各衙門司務兩考無過果有才行者推升員外郎從之

○增設應天府髙淳縣縣丞主簿及管馬主簿各一員其儒學教諭訓導及稅課局陰陽醫學僧道會司官各如原擬全設例除補原隸溧水縣巡檢司一壩二河泊所二俱攺屬髙淳縣從本府奏也

○廣西思恩軍民府土官知府岑浚泗城州土官弟岑接各遣官族頭目朝賀賜彩叚鈔錠有差

○升錦衣衛帶俸都指揮僉事梁宏爲署都督僉事仍坐勇士營宏先附太監李良保升府職以言官劾罷至是復夤緣以進禦史周琰等極論其奔競之罪上不聽且詰責琰等○乙卯旌表五世同居一人節婦十六人徐梁山西陵川縣義官自曾祖璣至梁同居凡五世旌其門曰五世同居義門尹氏直隸井陘縣民梁萬妻楊氏江西進賢縣民舒矜式妻曾氏江西永豊縣民羅厚妻王氏厚同縣民羅津妻潘氏浙江余姚縣民毛暕妻叚氏山西汾州民劉宣妻張氏江西豊城縣民胡祥玉妻戴氏江西浮梁縣舉人鄧謙妻曾氏江西樂安縣民元洪綱妻丘氏王遂訓妻董氏張弘璧妻洪氏鄒則常妻武氏詹景昌妻俱洪綱同縣徐氏江西臨川縣民周繼聲妻馬氏狹西秦州衛指揮陳輝妻趙氏輝本衛副千戶髙鵬妻俱以早寡守節各旌其門曰貞節

○丙辰命故壽寧侯張巒之子鶴齡襲封壽寧侯並升通政使司經歷髙祿爲本司右參議祿巒妹壻也

○丁巳賜朝鮮國大統歷一百本

○復升故壽寧侯張巒次子延齡爲都督同知中軍都督府帶俸並升張嶙爲正千戶張嶽張麒俱爲副千戶張倫張純張恪俱爲百戶錦衣衛帶俸嶙巒義兄嶽從弟倫從侄純餋子恪義侄麒之妻則巒妻夫人金氏之妹也

○上禦文華門召廷臣會鞫荊王見潚罪狀見潚具伏於是皇親文武大臣曰法莫嚴於祖訓而亂法悖訓者自絕於天潢道莫大於人倫而反道敗倫者難容於聖世�賞至公親疏無間玆荊王罔遵憲典大肆凶殘敗度敗禮之非日加維藩維翰之功何在拒先帝遺詔而匿哀主婚不忠於上憾母妃偏愛而非禮事葬不孝於親手刃同气而亂其妃戕害骨肉而奪其祿信術士妄談而竊懷覬覦之心僭子午攺府而略無避忌之意收亡命之人爲爪牙保冒籍之人爲心腹盜賣系官錢糧不貲彊奪受聘子女甚眾因私恨而箠殺叔妾惑風水而暴露父棺肆意妄爲無所不至綱常爲之敗壞倫理幾於絕滅天理不容姦情敗露荷蒙皇上不忍遽誅爰命廷臣按其所爲之狀徧敕親王議其所處之宜羣臣集議於朝僉曰當刑諸王論列於國皆云不赦伏望皇上奮乾剛之斷鑑物議之公施天討有罪之刑顯王法無親之義示法天下垂戒將來六科十三道亦交劾之上曰見潚悖違祖訓滅絕天理戕害骨肉瀆亂人倫得罪於天地祖宗諸王議其罪大惡極當置於法今親王文武大臣及科道官又交章劾奏法當處死但念親親不忍加刑從輕曲宥削王爵降爲庶人錮之西內其輔導官員阿順逢迎致王犯罪俱罷黜之

○戊午夜月犯角宿南星火星犯進賢星

○己未錦衣衛帶俸正千戶周賢先以鄕試舉人授職至是復援例奏乞會試禮部議不可上特許之賢重慶大長公主子也

○銓注燕山前衛帶俸都指揮僉事李胤於福建都司錦衣衛帶俸都指揮僉事嶽泰金吾右衛帶俸都指揮僉事許淸於福建行都司俱僉書管事

○禮部奏明年正旦例賜百官及天下朝賀人員宴上命免宴賜以節錢鈔○庚申朝鮮國王李娎遣陪臣吏曹參判金克儉等來朝正旦賜宴並彩叚衣服等物如例

○給代府故輔國將軍成金�乍夫人張氏食米歲三十石

○以水災免浙江杭嘉湖紹金五府弘治五年歲辦香蕈蓮肉等料三之二

○太子太保吏部尙書王恕以老疾乞休致且曰今朝覲伊邇臣職當考察庶官其老疾者例該黜退以臣之衰老不自引避而乃考黜他人之老疾者人將謂何上曰卿老成重望委任方隆豈可以年老求退所辭不允恕再上﹤鋶﹣釒﹥復勉畱之

○敕湔除在京文武官員過名仍命法司移文於在外諸司

○辛酉初迆西使臣寫亦滿速兒奏速壇阿黑麻王另進方物詔令違禁者進收給價其餘聽其自便而滿速兒堅以俱進爲言禮部謂宜俯順其情通將方物進入數內舊有賞例者照例給價無例者宜從內府估價給與仍諭甘肅守邊官員今後如遇西夷進貢起送之時湏將上進物件盡數辯驗開批內細軟者見數印封粗重者開數通行造冊付夷使賫來以憑題進給賞庶事體歸一且免夷人奏擾從之

○命雲南都司故都指揮僉事李祥之子增襲雲南後衛指揮使

○壬戌賜韓王偕灊庶第六子名曰旭橫晉府奉國將軍奇渻庶長子曰表極代府鎭國將軍仕壙第四子曰成鈰寧化王府奉國將軍奇涀嫡長子曰表棶晉府庶人奇涐長子曰表楀次子曰表﹤木旃﹥

○禮部奉旨查奏先年自宮發遣充軍寧家者內於剛等二千二百四十六名年籍相同周英等八百三十八名無從查核又杜剛等二百一十二名不系先年發遣之數命於剛等發充南海子淨軍種菜周英並杜剛等送戶部編充海戶常令築墻種菜當差逃者殺之仍命禮部榜諭今後敢有私自淨身者本身並下手人處斬全家發邊遠充軍兩鄰及歇家不舉首者同罪有司裏老人等時加訪察有卽執送於官如有容隱亦治罪不貸

○初湖廣蘄州有稅課局及赤東湖河泊所正統中因荊王請給與管業後見潚有罪有司請復歸蘄州管理從之

○癸亥命故刑部右侍郎林鶚之子薇爲國子監生從其請也

○甲子賜寧府輔國將軍宸泙楚府奉國將軍榮衝誥命冠服如制○賜楚府中牟郡主並儀賓沈寶安吉縣君並儀賓嚴時肅趙府汝南郡君並儀賓張隆代府平陰郡君並儀賓張繼恩昌樂郡君並儀賓洪鐘周府晉江縣主並儀賓張海安澤郡君並儀賓張諶誥命冠服如制

○裁革浙江管理銀礦官布政司右參議按察司僉事及處州府同知遂昌慶元龍泉景寧四縣丞各一員以銀坑塡塞故也

○河間長蘆都轉運鹽使司各場鹽自成化元年至二十三年止有召�開中無人報納者亦有攺撥存下虧折不堪者共五十一萬六千九百餘引官吏多沿襲作獘竈丁亦乘此私煎戶部議謂須盡數鬻之庶鹽法可淸從之

○命烏思藏來貢番僧阿旺札思叭襲崇化禪師仍賜宴如例

○是日辰刻日生左珥色赤黃良久散○乙丑以歲暮祫祭遣駙馬都尉周景告太廟遊泰告懿祖皇帝

○丙寅祫祭太廟

○遣太常寺官祭五祀之神

○遣旗手衛官祭旗纛之神

○秦府臨潼王誠澯薨王惠簡王嫡子母妃劉氏景泰四年生天順八年封爲長子成化十三年襲封臨潼王至是薨年四十訃聞輟朝一日賜祭葬如制謚曰和僖

○是歲天下戶九百九十萬一千九百六十五戶口五千五十萬六千三百二十五口田八百二十五萬五千八百八十一頃田賦米一千九百七十八萬六千九百四十九石六斗九升麥七百八十九萬八千四百五十九石八斗八升絲三萬六千七百零三斤七兩五錢綿二百六十五萬二千九百四十六斤五兩三錢絹一十七萬八千六百九十七疋三尺四寸五分布一百一十五萬一千七百七十九疋三丈二寸三分綿花二十三萬一千二百斤艸三千四百八十七萬四千六百包束戶口鈔八千八百四十二萬六千九百八十二貫雜課鈔共七千三百九十二萬六千一十九貫折米一千四百七十二石鹽課二百四萬九千八引折米五千七百八十七石四斗折布二萬一千七百九十五疋茶課八萬九千斤屯田二十八萬九千八百九十五頃九畝子粒二百九十三萬九千四百七十石金銀課共七萬二千一百三十兩水銀二百二十九斤朱砂四十六斤八兩儧運糧四百萬石各處運納米麥共一十五百二萬一千七十五石四鬥一合三勺四抄三撮七粟六粒減免稅糧七百九十八萬四千八百九十七石四鬥艸九百六十三萬五千六百七十束

大明孝宗敬皇帝實錄卷之七十

明孝宗敬皇帝實錄卷之七十一

弘治六年正月丁卯朔正旦節遣駙馬都尉馬誠齊世美分祭長陵獻陵景陵裕陵茂陵

○遣儀賓楊淳祭景皇帝陵寢

○遣內官祭恭讓章皇后陵寢

○上詣奉先殿奉慈殿太皇太后皇太后宮行禮畢出禦奉天殿文武羣臣及天下朝覲官四夷朝使行慶賀禮

○太皇太后皇太后皇后俱免命婦朝賀

○遼東都司及復州海州金州三衛地震有聲

○戊辰文武羣臣朝親王於奉天門東廊

○己巳宣宗章皇帝忌辰上祭奉先殿遣駙馬都尉馬誠祭景陵○庚午南京吏科給事中邵諴監察禦史王和等劾奏廣東參政詹兩福建副使司馬垔等二十餘員不職乞行黜罷上命吏部仍從公考察不可枉人

○召河南淸軍禦史回京以連年災傷且方有治河之役故也

○癸酉孟春享太廟

○遣內官祭司戶之神

○甲戌平鄕伯陳信卒信父政嘗總鎭兩廣信襲爵帶俸中軍都督府兼管營操至是卒而輟朝一日賜祭葬如例

○直隸壽州同知董豫應詔言三事一核田糧謂壽州與六安衛接壤衛所官家人多占種民田不納賦稅乞令所司按問其罪以免州人陪補之苦一修陂塘謂州民塘地比來爲軍士所據阻截水道乞嚴爲之禁每歲督人修築以備蓄洩一遵舊制謂往年州縣稅糧納之別倉者皆里甲自運比來本州多選點里長或別僉大戶糧多人少率致誤事其間差遣又有不均之嘆乞復其舊庶於人情爲便戶部覆議下巡撫官勘理從之

○乙亥命廣東按察司僉事沈銳專理鹽法巡撫兩廣都禦史閔圭言廣東鹽課舊有按察司官專管後以巡守官攝之事無專任逋負至數萬宜仍舊便戶部覆議從之

○丙子以大祀天地上禦奉天殿誓戒文武羣臣致齋三日是日立春順天府官進春免羣臣行慶賀禮

○賜岐王祐棆漢陽府劉家隔稅課司課鈔從王請也○鎭守廣西副總兵都指揮同知郭鋐奏官以副總兵爲名三司官事干軍務者皆在所轄若官止都指揮則三司又皆頡頏乞稍進一秩以便行事兵部覆奏上曰郭鋐旣爲副總兵宜令以都督體統行事其升職待有功時議之

○虜入宣府西路殺掠軍士命守備都指揮朱永等下巡按監察禦史逮問右參將都指揮楊彪等戴罪殺賊

○昏刻月犯司怪星

○丁丑以上元節賜文武羣臣假十日○己卯大祀天地於南郊上還宮謁太皇太后皇太后出禦奉天殿文武羣臣行慶成禮

○庚辰以大祀禮成上禦奉天殿大宴文武羣臣及天下朝覲方面官知府四夷朝使

○辛巳上元節免宴

○癸未英宗睿皇帝忌辰上祭奉先殿遣駙馬都尉黃鏞祭裕陵

○命壽寧侯張鶴齡祿米如其父巒例歲支本色七百石於南京二百石於京倉折色三百石於京庫

○巡撫山東都禦史王霽等以地方災傷乞免起運兌軍等糧戶部覆奏山東貧民固所當卹京師官儲亦不可缺近者會議於攺兌臨淸徳州二倉米內以九萬石折銀今不必徵銀惟令漕軍於二倉支運其兌運米該二十八萬石查所會計漕運米比之往年多十二萬石今宜停運此數止令兌運十六萬石待年丰補徵十二萬輸還二倉其起運供用庫等糧料則於無災處徵解起運京倉並壩上等倉糧料及被災艸二百七十八萬一千餘束俱停徵以待丰年補納而以原坐京倉安仁西城象房等倉場艸料攺撥壩上等處攺撥則價直車腳皆省宜每料百石增十石每艸千束增百五十束候山東日後輸至則停此例議上從之

○巡撫山西都禦史楊澄奏偏頭等關缺糧乞以各衙門問刑贖罪米補充戶部議路近者俱納米於偏頭等邊關路遠者則就近折納銀兩轉解邊庫惟大同一府者畱本處備用從之

○兵部主事莫驄言六事一平差役欲令京操衛所酌量丁力分爲三等上中戶京操運糧下戶補衛所雜差一去冗官欲罷各衛所送操官使領操官得專其職有道亡者坐之一處置淸勾逃軍欲令本衛所官會同有司徑勾庶軍得淸而民不擾一存畱雜差正軍謂山東南直隸殷富正軍多往淮安臨淸以辦納船料爲名輸銀不多而食糧倍之宜令餘丁代其辦納存畱正軍聽補京操歲可省糧三萬石一實軍伍謂軍籍餘丁冒稱民籍影射得計宜令巡按禦史嚴加督察驅使復役一存畱災傷地方操軍謂臨淸等衛所去冬無雪宜照秋班例免其京操本部覆奏以驄所陳平差役去冗官省軍糧三事可舉行淸宿獘宜申嚴舊例存畱操軍當會議聞奏惟勾軍一事責成淸軍禦史事體已定難以復更上從其議

○是日辰刻南京風霾

○甲申刑部尙書彭韶以疾乞致仕不允

○中都畱守司都指揮僉事徐賢河南都司都指揮僉事王瑛大寧都司都指揮僉事張傑以京操秋班軍少下刑部獄俱贖杖還職賢傑仍罰俸各三月○乙酉賜晉府輔國將軍表檐表木�廣誥命冠服如制

○賜沈府鎭國將軍詮罐第四子名曰勛灝上髙王府輔國將軍覲鈭第五子曰宸渾第六子曰宸浩

○丙戌有自宮者數百人擊登聞鼓求進用命錦衣衛並五城兵馬執送鎭撫司根究治罪以給事中魏玒違例接鼓狀下刑部鞫問如律

○丁亥以水旱災免山東弘治五年分鹽課六萬八千一百七十八引有奇

○戊子給荊府故鎭國將軍見淲夫人陳氏養贍米歲三十石

○己丑吏部都察院會同考察天下布按二司及府州縣等官年老有疾並罷軟不謹貪酷才力不及者共一千四百員又雜職一千一百三十五員請如例罷黜並調用上曰諸考退官俱照舊例行其方面知府仍指陳老疾等項實迹以聞毋虛文泛言以致枉人府州以下有到任未及三年者亦通查具奏旣而尙書王恕等各開具上請且言府州以下官勤愼盡職者固多貪鄙無用者不少貪鄙無用者畱一日則民受一日之殃若必待三年而後黜之於彼則固當感激於民則未免怨嗟昔人有言一家哭何如一路哭此殃民誤事官𨿽年淺亦不可不黜也上曰人才難得事貴得實人貴攺過祖宗愛惜人才凡百官考滿初任再任有平常不稱者俱令復職必待九年然後黜降今或因一人無根之言而遂革其積勤所得之官使之泯默不敢伸理是豈治世所宜有爾等皆因襲舊獘不能攺正今姑從所開具者處之其方面知府年老未滿六十有疾不妨治事素行不謹在升任之先及見任不謹罷軟無爲非本部訪有實迹或有巡撫巡按只是一處開報並其餘官員到任未及二年非老疾貪酷顯著者俱畱治事今後朝覲之年先期行文布按二司考合屬巡撫巡按考方面年終具奏行下該衙門立案待來朝日從公詳審考察如有不公許其伸理其科道官必待吏部考察後有失當者方許指名糾劾

○庚寅募人納米於貴州都勻淸平等倉以助軍餉四十石者授正九品散官五十石者正八品六十石者正七品二十石者給冠帶從巡撫都禦史鄧廷瓚言也

○命南京大理寺卿章格之子洤爲南京國子監生從其請也

○辛卯南京刑部尙書鄭時乞致仕不允

○戶部右侍郎張鼎乞歸養病許之

○鎭守遼東都督僉事李杲以軍士月糧半支黃豆不可用請通給以米戶部議謂兼支米豆乃各邊常例但每月半給則太多請令每歲以兩三月帶支豆五斗餘月及年丰時則通給之米從之

○四川朵甘思直管招討司襲職番捨阿答兒等來貢賜宴並彩叚衣服等物如例

○贈故鎭守廣西後軍都督府都督僉事馬俊爲都督同知並令其子振襲升都指揮僉事原衛帶俸以陣亡例也

○內府承運庫以本庫民匠逃亡者多請行順天等府責限追捕如本戶丁絕者補以他戶工部議謂今天下官民軍匠俱有定籍匠之丁絕者難以他戶更補惟逃亡者當拘遣赴工得旨命行該府縣並五城兵馬司嚴行挨解若果無人查其初起是何州縣行移原籍官司按名勾解丁盡戶絕者別選人補之○先是遣達官指揮法虎爾丁等敕諭安定王千奔令送哈密忠順王狹巴家屬千奔不從云狹巴不應襲忠順王爵爵當歸綽兒加綽兒加前忠順王罕愼之侄千奔弟也故千奔求立之且要賞賜甘肅守臣以聞兵部覆奏以狹巴乃忠順王之孫素爲國人所推服前哈密未封遣使諭取應立者綽兒加自知力弱懷貳不來今事定之後乃爾反覆使人所言不宜輕信宜令甘肅守臣賫敕及彩叚梭布往撫之並諭以朝廷恩信及哈密敗亡之故狹巴襲封之由如猶不從用兵未晚上從其議

○泰寧海西亦迷河毛憐肥河等衛都督撒因孛羅都指揮等官孛羅捏克卜良吉加哈察等來朝貢方物賜宴並彩叚衣服等物有差

○癸巳吏部奉旨﹤鋶﹣釒﹥上考退復畱方面府州縣等官共五十八員內山東僉事王經建寧知府劉玙銅仁知府堯卿俱年老未滿六十者廣東參政詹雨福建參政魏瀚副使司馬垔湖廣僉事富玹俱素行不謹在升任之先者廣東參政王鼎河南參議顧餘慶雲南參議於政副使楊廷貴四川僉事楊宣山東僉事廖中東昌知府趙琮溫州知府陸潤鄖陽知府劉璣狹西苑馬寺少卿米祿及烏撒軍民府同知張文寧羗衛經歷鄒魯等俱見任不謹罷軟並未及三年者上曰各官旣存畱宜俱用心治事毋再致人議

○四川播州宣慰使司酉陽宣撫司馬湖府平夷長官司湖廣保靖軍民宣慰使司各遣頭目把事等謝恩慶賀進貢馬匹賜彩叚鈔錠有差

○命金吾左衛故帶俸都指揮僉事衛鎭之弟鐘襲原職指揮使

○升分守迆西道雲南左衛指揮使馬鉉爲署都指揮僉事

○甲午刑部尙書彭韶再乞致仕上曰卿老成諳練有疾宜善加調理以副委任不必再辭

○命金吾右衛指揮使張恂守備蔚州以都指揮體統行事

○四川烏思藏崇化禪師旺札思叭及日髙等寺番僧朵兒只等狹西臥籠等寺番僧剌麻桑節遠丹等來朝貢佛像馬匹賜宴並彩叚等物有差

明孝宗敬皇帝實錄卷之七十二

弘治六年二月丙申朔

○丁酉釋奠先師孔子遣禮部尙書兼文淵閣大學士劉健行禮

○戊戌祭太社太稷

○遣順天府官祭先農之神

○天下朝覲官陛辭各賜之敕曰朕惟祖宗受天命爲民牧而以天下生民付於朕朕受祖宗命一人不能獨治而以天下生民付爾司府州縣之官俾代朕分治玆當三年朝覲之期爾兩京畿十三藩服若布政司若按察司若府州縣若運鹽牧馬諸司各述所職來朝其間固有恪勤官守克稱任用者矣然疲老不勝任貪殘爲民害者亦往往有之已令所司愼加簡斥而廷臣猶交章奏劾必欲悉寘爾等於理朕念人才難得特用寬宥俾各歸舊任以圖後功爾等宜省愆思過盡心效力緒續往政之善釐正前事之失而又推求當務之急而次第行之惜民之力而不輕勞惜民之財而無浪費惜民之身命而不輙肆殘虐心心爲乎國念念在乎民事事關乎心務使人人各得其所則爾等受朝廷之命爲無負而朕於祖宗付托之命亦不忝矣顧不韙歟𨿽然爾等職任有大小地方有廣狹政務有繁簡皆能服膺朕言以爲官箴而行之毋斁則功業不患其不立名位不患其不崇苟食焉而怠其事又從而盜若貨器戕其人民不有人禍必有天殃尙相與儆戒之哉故諭

○己亥命錦衣衛帶俸都指揮僉事李銓之子隆襲原職指揮使

○土魯番使臣寫亦滿速兒貢玉石及玻璃盞等物賜彩幣有差

○庚子河南許州知州邵寶陳四事一漸復社倉欲於本州或三四社四五社許建一倉以儲蓄積庶幾古人社倉之制可以漸復而凶年不足爲憂一順﹤鋶﹣釒﹥河道本州西南有石梁河東北有潩水河二水合流出於西北西北地髙欲於石梁河設閘引水斜入西南之黃家溝環彭家坑轉於半截河散入許家莊然後二水並於秋胡崖口漸達古城東南小河總會沙沽大河以東注於黃河不惟州城免不測之患而一方民利亦有可興者一分豁驛傳謂汝寧舊有八驛本州馬驛原設馬驢廩給館夫與七驛同而使客獨多於七驛欲將郾城縣餘糧量爲添撥使勞逸適均一警禁窩主欲查河南境內王府軍衛莊屯及種地人戶造冊送所司冊內無名者捕治如律使窩主知懼盜賊無所藏匿命下其奏於所司

○命太常寺少卿兼翰林院侍講學士李東陽詹事府少詹事兼翰林院侍讀學士陸簡爲會試考試官

○命故駙馬都尉沐昕之孫琚爲南京國子監生琚祖母太宗皇帝女常寧公主也

○是日曉刻火星犯平道星夜金星犯羅堰星

○辛丑賜晉府輔國將軍奇濯誥命冠服如制

○降分守廣西潯梧左參將都指揮僉事陳皞爲指揮同知以猺賊流劫傷害居民故也

○命河南按察司僉事史俊兼整飭鳳陽兵備初潁州知州劉讓奏本州地廣民豪盜賊竊伏乞增設兵備官或問刑官一員兵部覆奏不必增設宜敕俊兼理之故有是命○壬寅工部尙書賈俊乞致仕不允

○命巡撫都禦史魏富閱實山海諸關張琳閱實居庸諸關墩墻軍器等事

○癸卯江西南昌府武寧縣藿溪源等處多被水災其田有衝成河洲不可復耕者千七百餘畝有沙壅成田可墾爲業者二千四十餘畝有人口渰沒見年無收者二千三百七十餘畝守臣具奏不可耕者請令永遠納銀可墾者令納銀三年無收者令納銀一年以後仍舊其人口渰死房舍漂流者請發倉賑卹戶部覆奏從之

○甲辰分守懷來右參將都指揮同知盛忠私令軍人出境伐木爲虜所殺忠匿之會奉禦張勝之侄與忠家人相毆勝發其事忠亦以他事奏勝都察院擬罪以請上曰忠勝同事不和互相訐奏難以再任各納米完日忠回本都司帶俸差操勝取回京令司禮監處治

○乙巳命提督倉場戶部左侍郎秦民悅管部事升巡撫蘇松等處都察院左副都禦史佀鐘爲戶部右侍郎提督倉場工部右侍郎徐貫爲本部左侍郎巡撫湖廣右副都禦史謝綬爲工部右侍郎

○雲南順寧府四川馬湖府平夷等長官司廣西思明府上石西州官吏頭目俱朝覲後期吏部請治罪宥之

○攺湖廣宜城縣鄢城馬驛爲水馬驛並以蘇家湖驛歸之從撫治都禦史王道議也

○弗提衛都督答只祿亦把哈及嘔罕河衛都督尙古各來貢賜宴並衣服彩叚等物有差三人復各陳父祖以來多效勞邊塞乞加賞賚命賜答只祿蟒衣亦把哈及尙古金帶冠帽各一事○襄王祐材之妃父前襄陽縣主簿井海與義男王福怙寵驕縱淫人婦女奪人財物復以事誘王箠殺十一人與儀衛副王信承奉閻徳等同惡相濟事聞命所司按問王具﹤鋶﹣釒﹥請罪上曰王聽人左使箠殺人命數多有違祖訓本當重治旣自陳孤幼失訓姑念親親曲加寬貸仍降敕切責井海等主謀撥置情犯深重姑免死發廣東神電衛王福及王信發海南衛俱充軍家屬隨住閻徳等巡按禦史逮問如律

○丙午建州左等衛野人女直都督等官脫羅等來貢賜宴並衣服彩叚等物有差

○丁未吏科都給事王質監察禦史歐陽復等各上﹤鋶﹣釒﹥言今年吏部考察諸司官如四川布政使沈純山西參政王臣雲南副使羅九鼎順徳府知府林恭俱宜退而未退者廣東參政詹雨王鼎四川僉事楊宣狹西苑馬寺少卿米祿東昌府知府趙琮俱已退而復畱者請並行黜罷以愜公論上命吏部仍具各官實迹以聞

○遣戶部左侍郎秦民悅祭太倉之神

○遣順天府官祭宋丞相文天祥

○戊申再宴土魯番等使臣寫亦滿速兒等及哈密等使臣寫亦虎仙等仍遣官伴送途次宴待如例

○己酉襄府棗陽王見沔薨王安穆王庶長子母夫人陳氏天順八年生成化十年封鎭國將軍十六年襲封棗陽王至是薨年三十訃聞輟朝一日賜祭葬如制謚曰僖順○兵部主事歐鉦言軍政六事一淸軍伍謂祖宗開國之初每衛設軍不下三四千人百餘年來逃亡過半皆因簿籍無稽吏緣爲姦姓名鄕貫俱不可考宜令淸軍監察禦史逐一查明別造新冊以備屢省一操官軍謂祖宗立法衛所相屬四時訓練使之耐寒暑習勞苦近來掌印領操等官苟且玩愒習爲故常或縱之歸休或役之私用演武廳將臺鞠爲蔬園卒有不虞何以備禦宣行巡撫巡按及分巡分守守備官每遇應操之期按臨校試勤者有賞惰者有罰以期成效一修城池謂良鄕涿州在京師肘腋止有土城而無石郭正統末年北虜深入如蹈無人之境方今無事之時宜豫爲之計一支月糧謂祖宗之時徵調南北直隸河南山東各衛所官軍於京營操備在途之日給與口糧使足其所欲而忘懷土之私近因倉庫空虛是法遂廢宜復其舊一選賢能謂近來將匪其人武備漸弛間有任使無可裁擇乞命本部於聽選並各衛見任額內簡其可用者移而用之一修軍器謂武庫所藏兵仗已經五六十年歲久而壞宜令所在有司以時省視修補每遇三秋給與軍士教試命所司知之

○庚戌初唐王芝址祿米本色三千石俱給粟米後攺給粳米四百石至是復加粳米六百石並兩淮運司歲給鹽十引俱從王請也

○辛亥山西鎭巡官奉旨查勘革任參將王昇私占偏頭等關地四百八頃有奇官房五百六十餘間奏上就乞於地內撥二十六頃與新任參將養廉三十六頃分偏頭鴈門代州三守備官餘地及私占房屋盡入官徵地租房價以資公用從之

○命貴州都司署都指揮僉事桑盛之子本代原職永寧衛指揮使

○命貴州都司所屬衛所指揮千百戶等官及總小旗納米免比試並槍以徵剿苗賊急缺糧餉從巡視都禦史鄧廷贊奏也

○巡按山東監察禦史李善奏臣見遼東邊墻正統二年始立自後三衛夷人假以放牧潛入河套間行剽掠且邊墻阻遼河爲固瀕河之地延壘八百餘里土脈鹻鹵秋修春頹動費巨萬夏旱水淺不及馬腹冬寒冰凍如履平地所在城堡畏賊深入遂將良田數千萬頃棄而不佃況道路低窪每遇雨水泥濘不通倘開原有警則錦義廣寧之兵不過遙望浩嘆而已臣詢之故老云有陸行舊路自廣寧抵開原約三百餘里兼程不二日可到地形髙阜土脈滋潤有古顯州城池遺址猶存爲今之計莫若開舊路展築邊墻起廣寧棋盤山直抵開原平頂山移分守八百里之兵聚守三百里之地以錦義爲西路廣寧爲中路遼陽爲東路開原爲北路四路聲勢相接一路有警則三路之兵分投應援如常山之蛇首尾相應如是則暫勞永逸而九重無東顧之憂矣﹤鋶﹣釒﹥奏命所司知之

○甲寅景皇帝忌辰遣儀賓楊淳祭陵寢

○吏部奉詔查開國功臣常遇春玄孫復李文忠玄孫璇鄧愈五世孫炳湯和六世孫紹宗皆其的派奏上上曰報功之典古今所重我皇祖佐命元勛皆已配饗廟廷獨其子孫乃泯滅無聞朕用惻然特下詔求之今旣得復等可令爲世襲指揮使各銓注附近祖塋衛分以便奉祀

○兵部尙書馬文升奏比來山東等處旱澇爲災伏望皇上節財用以隆儉徳開言路以來直諫則誠通於天和气自應雨暘時若年榖登而民生遂矣仍乞所司親詣嶽鎭海瀆之神虔誠致祭以昭皇上憂民之意命下其奏於所司

○丙辰以水災免南京沈陽右等三十九衛弘治四年屯糧六萬四千三百四十石有奇

○丁巳廣西太平府利州等州田州府歸徳等州並上林長官司上林縣等處各遣官族人等朝覲後期俱減半給賞如例

○命運太倉銀二萬兩於遼東以備軍餉從巡撫都禦史奏也

○升浙江布政司左布政使劉大夏爲都察院右副都禦史修治決河先是河決張秋戴家廟遣工部左侍郎陳政總領﹤鋶﹣釒﹥浚修築之政歷山東河南會守臣行視水勢﹤鋶﹣釒﹥言河之故道有二一在滎澤縣之孫家渡口經中牟縣朱仙鎭直抵陳州一在歸徳州之飲馬池與鳳陽府亳縣地相連屬舊俱入淮今已淤塞因致上流衝激勢盡北趨自祥符縣地名孫家口楊家口車船口蘭陽縣地名銅瓦廂決爲數道俱入運河以致張秋一帶勢甚危急自堂邑至濟寧堤岸多崩圯而戴家廟減水閘淺隘不能泄水亦有衝決今欲浚舊河以殺上流之勢塞決河以防下流之患修築堤岸增廣閘座已集河南丁夫八萬人山東丁夫五萬人鳳陽大名二府丁夫二萬人隨地興工分官督役奏上未幾政卒管河郎中陳綺請仍遣大臣總其事上命會薦才識可用者三四人務在得人不限內外於是吏部尙書王恕等薦工部右侍郎謝綬南京工部右侍郎蕭禎四川布政司左布政使何鑑及大夏皆可用上曰今日治河不但恐其爲民害抑恐有妨運道致誤國計所系尢非輕必得通古今識地勢有巧思者久任之而後可汝等舉此四人孰可以允當是任於中宜定擬一人或再推可用者以聞僉謂大夏才識最優可當是任而大理寺右少卿馬中錫南京通政使司左通政鄭紀亦次之請簡命一人以往遂以命大夏賜之敕曰朕聞黃河自宋元以來與淮河合流由南淸河口入海所經河南山東南北直隸之境遷徙不常屢爲民患近年汴城東南舊道淤淺河流北徙合於沁水勢益奔放河南之蘭陽考城山東之曹縣鄆城等處俱被渰沒逼近張秋有妨運道先命工部侍郎陳政會同各該巡撫巡按等官設法修理今幾半年未及卽工而政物故有司以聞朕念古人治河只是除民之害今日治河乃是恐妨運道致誤國計其所關系蓋非細故且聞陳政所行多有非宜故詔有司會舉僉以爾大夏名聞故特升爾爲都察院右副都禦史往理其事爾至彼先須案查陳政所行事務酌量其當否當者緒續之否則攺正之會同各該巡撫巡按都布按三司及南北直隸府州掌印官並管河官自河南上流及山東兩直隸河患所在之處逐一躬親踏勘從長計議何處應﹤鋶﹣釒﹥浚以殺其勢何處應修築以防其決及會計合用樁木等料有無而設法分派軍民夫役多寡趁時起集必須相度地勢詢訪人言務出萬全毋貽後患然事有緩急而施行之際必以當急爲先今春暮運船將至敕至爾卽移文總督漕運巡河管河等官約會自濟寧循會通河一帶至於臨淸相視見今河水漫散其於運河有無妨礙今年運船往來有無阻滯多方設法必使糧運通行不至過期以失歲額糧運旣通方可溯流尋源按視地勢商度工用以施﹤鋶﹣釒﹥塞之方以爲經久之計必須役不再興河流循軌國計不虧斯爾之能此系國家大事凡敕內該載不盡事理爾有所見或人言可采聽爾便宜而行一應文武職官敢有怠慢誤事者輕則量情責罰重則文職五品以下逕自送問刑衙門問理四品以上並方面軍職參奏爾受朝廷重托尢當晝夜籌畫勉圖成功不許苟且粗率勞民力於無用縻財用於不貲以致生他變仍須撫卹下人使皆樂於趨事則工易完人不怨斯無負於委任其勉之愼之故敕

○戊午太子太保吏部尙書王恕自陳年耄病作譛毀日至乞賜歸田以全始終上曰卿朝廷老臣偶有疾宜善調理不允休致旣而恕復申前請上曰卿引疾求退已有旨勉畱不必固辭時吏部考察天下官奏上請黜而中旨復畱者九十餘員旣而科道又交章請黜遺漏及宜退而畱者復命吏部指實迹恕詳﹤鋶﹣釒﹥各官考語及本部訪察者以聞得旨但憑考語恐未爲實仍令照所訪廣東參政詹雨等事實具奏於是恕知言不用且疑當道有弗悅者故以計宭之求去益力矣

○命蘇松常湖四府該運弘治五年京倉折色米量畱三十萬石於本處以備賑濟從巡撫都禦史佀鐘奏也

○命以安陸州赤馬野豬湖河泊所課鈔賜興王府從王請也

○戶部奏先是大同乏軍儲攺撥河南夏稅九萬六千石石折銀四錢轉解支用今大同稍實而河南被災請自弘治六年以後折夏稅銀兩俱存畱本布政司以備賑給俟大同告乏仍如前攺撥從之

○辛酉令供用庫幼匠三百名該班日俱於光祿寺關支飯食

○命西番靜寧寺番僧完卜鎖南巴藏襲灌頂大國師

○兵科給事中吳世忠言太宗皇帝奉天靖難時文臣如方孝孺周是修練子寧黃子澄鄒公瑾魏公冕顏瑰齊泰諸人伏節以死然至今未及褒表似爲闕典因言太宗之奉天靖難乃武王之心孝孺諸人之伏節死義則夷齊之志二者固並行而不相背況仁宗皇帝卽位之初於孝孺公瑾諸人之事俱嘗明著詔書稱其忠義還其子孫俾不失所後至宣宗皇帝之世凡諸恩意亦以漸推舉今天下之人景仰諸賢之忠義如彼而感嘆三宗之明識遠度如此伏乞賜之爵謚崇以廟祀錄其子孫復其族屬以勵士夫之節慰忠義之靈命下其奏於禮部

○命狹西行都司故都指揮僉事汪釗之子淮襲原職甘州後衛指揮命事

○昏刻南京老人星見於丁位色赤黃

○壬戌賜秦府鎭國將軍公鑊庶第七子曰誠潣奉國將軍誠溵庶長子曰秉幹輔國將軍誠湞嫡長子曰秉機誠瀷庶第一子曰秉櫸庶第二子曰秉梅蜀府內江王嫡長子申金�弗庶長子曰賓沚楚府奉國將軍榮淐第四子曰顯桄靖江王府鎭國中尉相興嫡次子曰﹤矢見﹥革�章輔國中尉﹤矢見﹥施嫡長子曰約誼﹤矢見﹥阝�兗嫡長子曰約訧﹤矢見﹥閱嫡長子曰約黃�今﹤矢見﹥衽嫡長子曰約疇代府鎭國將軍仕墥第四子曰成鉼仕塛第二子曰成鏕第三子曰成錟寧府輔國將軍﹤矢見﹥金�嬴庶長子曰宸澐庶第二子曰宸漣

○禮部會試取中式舉人汪俊等三百名

○錄故吏部尙書文淵閣大學士彭時之孫崧爲中書舍人

○召回守備鴈門關署都指揮李翺命守備代州指揮王欽兼理其事鴈門舊無守備官成化十四年增設至是守臣奏省之

○癸亥先是以山東旱災於弘治五年兌運糧二十八萬石內免十二萬石至是巡撫都禦史請並以十六萬石準江南折銀例每石徵銀六錢以紓民困從之

○甲子曉刻金星犯壘壁陣西第六星

○乙丑中宮千秋節命婦朝賀

○賜各王府慶賀官員人等鈔幣有差

○山東嶧縣地震有聲如雷

明孝宗敬皇帝實錄卷之七十三

弘治六年三月丙寅朔

○丁卯翰林院檢討李遜學丁憂服闋復除原職

○裁革貴州石阡府照磨所照磨苗民長官司葛彰葛商長官司吏目各一員

○夜北方流星如盞色靑白光燭地自紫微垣西藩內西北行至近濁

○戊辰貴州宣慰使司土官宣慰使安貴榮遣土舍人等進馬賀冊立東宮別遣人進歲貢馬賜彩叚鈔錠有差

○己巳升四川布政司左布政使何鑑雲南左布政使韓文俱爲都察院右副都禦史鑑巡撫蘇松等府文巡撫湖廣兼贊理軍務

○故廣西布政司參議馬鉉徵古田猺獞爲賊所殺其子效才上﹤鋶﹣釒﹥乞贈父官並量加錄用吏部覆奏上曰國家於死事之臣必加褒卹其遏敵禦寇死於鋒刃者尢可憫悼馬鉉可特贈本布政司右參政賜以誥命遣官諭祭仍令其子效才爲國子監生以爲後勸

○修武伯沈坊卒坊直隸滁州人成化二十二年襲兄祺爵帶俸右軍都督府嘗奉命往狹西大同山東公幹歷任七年至是卒輟朝一日賜祭葬如例

○命河東運司運鹽課銀五萬兩於大同以給邊儲準弘治七年歲例之數

○以河南山東山西北直隸等處亢旱命巡撫等官禱於嶽鎭海瀆之神從兵部尙書馬文升奏也

○兵部覆奏主事歐鉦言操官軍修城垣二事皆治戎守土大要宜令所司如奏行從之

○廣西猺賊流劫瀧水縣殺官軍四十餘人命分守左參將姚英革去冠帶戴罪廣東都司都指揮王永布政司左參政伍希淵詹雨按察司按察使陶魯僉事陸遠知府黃琥等各停俸殺賊

○庚午以水旱災免直隸鳳陽衛及河南衛輝等府彰徳等衛所弘治五年糧艸子粒有差

○壬申調狹西布政司右參議鄧林於雲南以林言漢中有族屬請回避故也

○命狹西都司帶俸都指揮僉事王文之子洪代原職秦州衛指揮使

○是日曉刻土星犯壘壁陣西第六星

○癸酉命運太倉銀四萬兩於寧夏三萬兩於楡林五萬兩於宣府以備邊儲準弘治七年歲例之數

○命兩浙運司開賣鹽課二十一萬六千二百餘引貯之太倉以備國用○禮部奏今次會試所取副榜舉人凡在監五年以下並未入監及新科年歲相應者俱令就教職不許告免仍遵天順八年詔例署職九年考滿者方許再會試一次從之仍命署職六年以上有舉人者亦許會試時副榜舉人多不願就教職者故禮部奏嚴其限

○甲戌南京吏部尙書王﹤亻與﹥乞致仕不允

○罰分守靖虜地方署都指揮曹雄俸一月以達賊入境故也

○火星犯上相星

○乙亥廣西田州府知府岑溥鎭安府知府岑金泗城州知州岑應遣官族人等各來朝貢岑金別遣人進金銀器賀冊立東宮俱賜彩叚鈔錠各有差

○先是虜入龍門所瓦房溝守備指揮陳雄等卽率所部兵斬首十七級獲馬六十二匹器仗一百八十二事旣而守備馬營堡指揮姚信等復率兵禦虜於乾營兒等處斬首三級獲馬六匹器仗七十一事橫溝守兵又斬虜首三級尖山墩守兵斬虜首二級事聞下守臣核實兵部議擬覆奏有功官軍二百八十五人升賞有差分守等官左監丞陶亮右監丞楊聰張剛右參將繩律楊彪各有統兵制勝之功陶亮如例給賞聰等四人皆先以他事戴罪殺賊宜令以功贖罪議上從之

○狹西臨洮府地震有聲

○夜月犯軒轅右角星

○丙子淸明節遣駙馬都尉周景蔡震分祭長陵獻陵景陵裕陵茂陵文武衙門各分官陪祭

○遣儀賓周鉞祭景皇帝陵寢

○遣內官祭恭讓章皇后陵寢

○賜肅王貢錝皇明祖訓祖訓條章諸司職掌各一部從其請也○寧夏地震

○丁丑六科十三道官具前所劾布政使沈純等不謹老疾實迹以聞上命老疾者致仕余俱冠帶閒住

○兩廣總督都禦史閔圭奏廣東沿海地方多私通番舶絡繹不絕不待比號先行貨賣備倭官軍爲張勢越次申報有司供億糜費不貲事宜禁止況夷情譎詐恐有意外之虞宜照原定各番來貢年限事例揭榜懷遠驛令其依期來貢凡番舶抵岸備倭官軍押赴布政司比對勘合相同貢期不違方與轉呈提督市舶太監及巡按等官具奏起送如有違礙捕獲送問下禮部議據圭所奏則病番舶之多爲有司供頓之苦據本部所見則自弘治元年以來番舶自廣東入貢者惟占城暹羅各一次意者私舶以禁弛而轉多番舶以禁嚴而不至今欲揭榜禁約無乃益沮向化之心而反資私舶之利今後番舶至廣審無違礙卽以禮館待速與聞奏如有違礙卽阻回而治交通者罪送迎有節則諸番咸有所勸而偕來私舶復有所懲而不敢至柔遠足國之道於是乎在從之

○戊寅升浙江按察司按察使楊峻廣東按察使薛綱四川按察使張淮俱布政司左布政使峻浙江綱雲南淮四川

○夜南京見月生暈隨生左右連環暈上生白虹彌天及斗俱有蒼白色

○己卯以沈陽河間等十六衛被虫旱災預給官軍三月俸糧

○庚辰上禦奉天殿策會試中式舉人汪俊等三百名制曰朕惟三代而下論守成之君必以漢文帝爲首史稱其時海內殷富興於禮義斷獄數百幾至刑措朕嘗慕之不知文帝何修而能得此考之當時或賜民田租之半或盡除之殷富之效蓋出於此然貢助徹之法𨿽三代亦所常行而況於漢乎使除田租則當時宗廟之祭祀百官之俸給四夷之徵伐皆不可已者將何以給用度乎仰惟皇祖肇造區夏罔不臣服百二十餘年以來生齒益繁疆域益廣非前代所及今歲郡縣上版籍於戶部其數具存可謂庶矣休養生息之餘宜其富而可教也然聞閭巷田野之間不免凍餒無聊之嘆且頃因水旱河決之患尢多流移失業之人安在其爲富也是以勸諭𨿽切而循理者尙少赦宥𨿽頻而犯法者愈甚又安在其爲可教也夫衣食不足則禮義不興而民輕犯乎刑辟亦勢之所必至者其將何以處之善古之禦天下者旣庶必有富之之術旣富必有教之之方特患不能舉行之爾朕承祖宗鴻業圖惟治道每有志於隆古帝王之盛不但文帝而已爾諸生抱道而來將見於用其於庶富教三者先後本末凡古人之成效今日之急務悉心以陳朕將親覽焉

○命太子太傅戶部尙書兼武英殿大學士徐溥太子太保禮部尙書兼文淵閣大學士丘浚禮部尙書兼文淵閣大學士劉健戶部尙書葉淇太子少保兵部尙書馬文升刑部尙書彭韶太子少保工部尙書賈俊吏部左侍郎張悅都察院右副都禦史翟瑄掌通政司事工部右侍郎謝宇大理寺左少卿屠勛太常寺少卿兼翰林院侍講學士董鉞詹事府少詹事兼翰林院侍講學士吳寬充殿試讀卷官

○癸未上禦奉天殿賜毛澄等進士及第出身有差文武羣臣行慶賀禮

○是日曉刻月犯房宿○甲申賜進士恩榮宴於禮部命英國公張懋主席

○金星犯壘壁陣東第四星

○乙酉賜狀元毛澄朝服冠帶及諸進士寶鈔

○兵部尙書馬文升奏天下布政司淸出軍伍以十分爲率狹西約有三分以上雲南貴州湖廣二分以上廣東西山東西江西四川福建河南北直隸俱不及二分浙江南直隸俱不及一分各官苟且玩愒當治其罪乞如例罰布按二司淸軍官俸一月府州縣淸軍官俸三月從之

○丙戌狀元毛澄率諸進士上表謝恩

○初山東輸遼東布花錢鈔貯廣寧前屯庫中前所去廣寧城甚遠輸者支者俱得爲姦至是巡撫都禦史張岫請攺輸廣寧前屯衛轉至廣寧城給軍而裁革廣寧前屯庫官其本城課程令廣寧前屯倉帶管從之

○丁亥狀元毛澄率諸進士詣先師孔子廟行釋菜禮○升四川布政司左參政鄭齡爲本司右布政使山東按察司副使閻仲宇爲浙江按察使廣東按察司副使李士實爲本司按察使

○南京守衛禁軍有犯法者監察禦史郭珠執而鞫之成國公朱儀等劾珠擅執禁軍下法司議刑部尙書彭韶奏禁軍犯罪法司執問其來已久非珠始倡爲之況犯者甚眾若一一奏請豈獨煩擾又恐犯重罪者聞風逃避猝不可獲請今後禁軍有犯重罪者法司仍如舊執問如輕罪則移文衛所問斷庶幾事不誤而法亦行上曰禁軍守直而所犯重者法司移文於衛所取問不得專執所司亦不得占恡不發以致誤事

○戊子遼東都司都指揮同知宋溥役軍士耕私田私乘官馬致死又索賄於軍士巡按禦史李善劾其罪命逮治之

○巡撫山西都禦史楊澄言境內王府數多其居第營葬動有請乞皆取辦於民力不能堪往年守臣嘗請河東鹽十萬引以佐其費今工料價缺乏者尙以數萬計公私匱竭無以給之欲令河東鹽運司自每歲課額之外聽巡鹽禦史調遣附近軍民夫撈辦餘鹽如往年所請之數委官貿易價銀轉輸布政司凡王府有修造悉取給於此中有願支鹽折算工價者亦聽其便庶鹽池有餘之利不至於虛棄而邊郡已困之民亦可少蘇命所司知之

○己丑升江西按察司副使洪鐘爲四川按察使

○庚寅唐府魯山郡主卒賜祭葬如制壬辰復除貴州按察司副使吳洪於廣東調福建副使蕭謙於湖廣洪時丁憂服闋謙則以管銀坑裁革也○長蘆鹽運司奏先開中本司鹽引定價太髙報中者少乞場分髙下年分遠近量爲增減戶部覆奏從之

○癸巳升江西廣信府知府葉贄浙江杭州府知府張縉湖廣黃州府知府劉肅戶部郎中王楫兵部郎中徐源俱爲布政司左參政湖州府知府王珣吏部郎中周木戶科都給事中孫圭湖廣右參議馬銓俱爲右參政四川按察司僉事宋徳山東僉事羅安山西僉事楊文卿廣東僉事韋斌江西僉事趙艮監察禦史陳璧呂璋俱爲按察司副使贄徳安四川縉璧文卿山東肅銓貴州楫圭山西源廣東珣河南木浙江斌福建艮江西璋雲南

○甲午授第一甲進士毛澄爲翰林院修撰徐穆羅欽順爲編修第二甲顧淸等九十人第三甲陳璘等二百五人分撥各衙門辦事

○賜楚府輔國將軍均金�若庶第四子名曰榮湩懷仁王府鎭國將軍仕土�﹤脊﹣月目﹥庶第六子曰成鏗襄陰王嫡第二子曰表朴方山王府輔國將軍奇澊嫡第二子曰表楇庶第三子曰表梃沈府沁源王長子勛溱嫡第一子曰胤楊慶成王府輔國將軍鐘鐺第三子曰奇灌奇溟長子曰表椎革職將軍奇潡第五子曰表榾永和王鎭國將軍奇洪庶第五子曰表楞臨泉王庶第四子曰表栻

孝宗敬皇帝實錄卷之七十三終

大明孝宗敬皇帝實錄卷之七十四

弘治六年四月乙未朔孟夏享太廟

○遣內官祭司竈之神

○丙申攺萬全都司都指揮同知楊榮爲錦衣衛都指揮僉事管事榮衛聖恭僖夫人之侄也

○夜火星犯左執法星

○丁酉升戶部郎中馬琇爲兩浙都轉運鹽使司運使

○江西布政司左參議諸讓雲南右參議楊遵福建按察司僉事何瀞山東僉事王經復除原職讓江西遵瀞經四川俱丁憂服闋也

○命大學士徐溥暫免早朝仍日赴內閣治事以溥自陳有疾也

○河南道監察禦史史瑛浙江道監察禦史張泰俱丁憂服闋復除原職

○兵科給事中塗旦言永樂甲申間命學士角�羊縉選進士曾棨等二十九人俾讀書文淵閣自後相陳遂爲故事我朝人才之盛多由於此乞循祖宗舊制合今禮部所取進士掄選之攺爲庶吉士入翰林院讀書掄選之法在精采擇以抑其濫進嚴考試以探其心術限年歲以責其進學禮部覆奏謂選擇教餋之法累朝已有成規惟在敕內閣大臣參酌歷科事例舉行耳從之

○以蝗災免直隸永平府遷安撫寧二縣及撫寧興州右屯二衛建昌等營河流口等關弘治五年分糧艸子粒有差

○戊戌賜郭琥冠帶令奉滁陽王祀事琥滁陽王子興之後也

○升戶科給事中羅鑑爲布政司左參議工部郎中李景繁兵科給事中王琳中書舍人張榖南京光祿寺署丞周紘永平府同知楚麟俱爲右參議刑部員外郎王本儉監察禦史茆欽大理寺右寺副曲銳夔州府同知吳淑俱爲按察司僉事鑑廣東景繁山西琳福建榖淑俱湖廣紘山東麟狹西本儉廣西欽江西銳四川

○調浙江按察司僉事陳嘉謨於山東管北直隸屯田以管銀場裁革也

○給興王食鹽歲一千引○初貴州將有徵苗之役戶部請命湖廣四川各發銀萬兩易米於偏橋播州以備軍餉貴州撫臣慮遠不能及請先發貴州淸平諸倉米三萬餘石以布政司折糧銀雇人運之都勻倉而以貴州附近辰沅重慶常徳各府州倉糧穵運於淸平諸倉以補其數仍開中四川雲南鹽課萬引備運納之費從之

○錄故太子太保兵部尙書餘子俊之子寘爲錦衣衛正千戶子孫世襲百戶子俊嘗以都禦史巡撫延綏積有軍功旣卒授其孫承祖爲錦衣衛百戶世襲未幾承祖卒眞時已中鄕舉將選矣援例乞恩故有是命

○命河南都司都指揮僉事吳瑾之子忠代爲宣武衛指揮使

○狹西寧夏地震有聲○己亥初成化間從南京守備官議每歲江南州縣運糧至南京令官軍就水次兌支三月計省其加耗及輸挽之費可淂余米十萬石有奇貯之預備倉以資緩急之用至是巡撫都禦史以兌支有獘請令如舊上倉而後放支戶部奏言兌糧水次一歲坐淂十萬餘米法無善於此者宜復兌支例而以其餘積就貯各衛倉作正支銷從之

○土魯番速壇阿黑麻率兵夜襲哈密城哈密死者百餘人竄降者各半忠順王狹巴及其都督阿木郎據大土剌以守大土剌華言大土臺也圍之三日不能得阿木郎遣調乜克力瓦剌二部兵爲援皆敗土魯番遂殺阿木郎執狹巴以去令其酋長牙蘭據哈密移書甘肅守臣謂本國旣獻哈密城池阿木郎復潛導野乜克力人馬至其國人鈔掠朝廷所賜衣幣亦被克減故爲此報復之舉狹巴亦遣人奏其事是時土魯番貢使撒剌巴失等二十七人還未出境寫亦滿速兒等三十九人尙在京師於是甘肅鎭巡等官奏言阿木郎之禍固其自取但阿黑麻蕞爾小醜往年擅自興師攻破哈密朝廷曲加恩賚正宜感恩效順縱阿木郎有過當念哈密恢復未久止可具奏請治其罪乃敢擅攻城池所移番文僣稱僞號言涉不遜乞命將選兵先將酋長牙蘭等剿捕然後直抵土魯番擒斬阿黑麻取狹巴回衛若欲姑事包容則請降敕遣使賫諭阿黑麻令送回狹巴當宥其罪事下兵部集廷臣議謂哈蜜乃太宗創建爲中國藩籬狹巴又皇上所錫封有興滅繼絕之義今旣被劫去不宜置之不問守臣所畫二策前策乃討罪之舉名義甚正但勤兵遠夷兵家所忌姑俟徐圖後策爲柔遠之方時勢所宜諭而不從加兵未晚今土魯番貢使在京師速爲發遣與還未出境者令甘肅守臣就彼拘畱仍請敕就本番貢使擇三二人賫示阿黑麻諭以禍福俟其回報上請仍移文守臣各操練所部軍馬以備緩急及諭赤斤罕東等衛頭目使知此虜凶逆互相應援若哈密夷眾挈家來奔卽告苦峪令都督奄克孛剌管束量給糧種耕種以俟克復毋再散布肅州坐耗邊儲重貽後患其貢使寫亦滿速兒等在京者亦令通事諭以拘畱之意奏入上曰阿黑麻包藏禍心已非一日朝廷念哈密乃祖宗所立欲繼其絕曲爲寬貸今阿黑麻屢惡不悛悖逆天道妄自尊大姦情盡露本當興師剿除爾羣臣旣如此處置悉準所議寫敕切責並敕甘肅鎭巡等官嚴督沿邊城堡將士用心堤備然邊方事重兵難遙度爾等仍會舉文武大臣二人領敕親臨其地會同鎭巡等官酌量事勢講求安內制外方略來上以爲經久之計賜阿黑麻敕曰比得甘肅鎭巡等官奏具知哈密都督阿木郎兩次引領野乜克力人馬搶爾部下牛羊等畜又克落爾賞賜以致爾親領部落將哈密城池占據殺死阿木郎虜去狹巴以報彼引虜劫掠之讎阿木郎固有罪矣然彼小人愚蠢無知爾乃大家世族識道理曉逆順豈可爲此當念阿木郎爲朝廷職官受命守城將其作惡情由遣人具奏或赴愬甘肅守臣俾爲轉達朝廷必有大法度治之追還所掠頭畜慰安旣死亡魂爾乃擅興兵動眾公肆殺戮將獻還城池仍復占據同宗骨肉自行系累如此所爲信義安在奏至廷議文武羣臣莫不扼腕忿怒咸謂祖宗待迆西番夷恩徳如天百年以來未有一族一人敢行悖逆今土魯番父子一次虜哈密王母一次殺罕愼朝廷以不治治之曲爲含容尙不知悔今又殺阿木郎虜狹巴屢惡不悛罪在不赦逆天悖理非人所爲若不興兵問罪何以壓服天下番夷合辭請發大兵出關徵剿並起集爾仇家敵國直扺巢穴明正爾罪然後牢閉關門顯絕貢路使諸番再不得朝廷賞賜通中國貨財西番一帶必皆歸怨於爾無地容身朝廷念爾土魯番自祖父以來時來朝貢已非一世爾今𨿽有占城殺人之罪而前亦有歸城還印之功不忍輕絕特降敕諭使爾知之我國家富有四海哈密之在中國有之不加益無之不加損但念我祖宗受天明命爲萬邦華夷主永樂初年立哈密之祖脫脫爲忠順王八九十年傳位數世一旦乃爲爾所害略不動心豈上天立君之意哉且朝廷之待哈密亦如待土魯番土魯番設若不幸亦如哈密爲人所密絕朝廷亦坐視而不顧乎爾宜知此意敕書到日卽釋放狹巴送回哈密舊城俾其照舊管理朕不念舊惡聽爾遣使通貢如故嗚呼天道昭然順之者存逆之者亡爾其攺過自新毋自作孽保爾先人之業爲爾子孫之計其尙思之毋貽後悔故諭

○辛丑命廣寧伯劉佶三千營坐司管操

○壬寅江西按察司副使敖山丁憂服闋復除山西按察司仍提調學校

○開設雲南大理府賓川州及大羅衛雲南鎭巡等官奏賓居川大羅城諸種夷羅所聚盜賊所穴官軍疲於戍守民夫困於轉輸乞置一州割趙州雲南太和縣普��和等十二里畀之設知州吏目各一員並增置一衛及左右千戶所戶兵二部覆奏從之

○禮部尙書耿裕等言土魯番速壇阿黑麻往年不道朝廷已赦其罪令通使如故繼而遣使貢獅子及馬朝廷復許其自新優其禮遇賞賜犒勞悉從厚典歸順無幾旋復爲逆𨿽曰其中事情曲直不能盡知但其僣儗可汗名號稱兵犯順不可不慮且國家馭夷狄宜惜大體而待夷使不宜太隆前項夷使自去年五月到京久不宣召今自三月以來宣召至再復賜表裏布疋羊酒等物正值虜酋番文到京之後彼夷狡黠將謂朝廷恩禮視前倐焉加厚以爲因彼虛誇彊盛似畏彼而然事干國體不可不愼況虜酋崛彊西土久蓄不庭之心則其遣使朝貢必擇其親信狡黠者今乃令其出入內廷略無防範其間萬一有姦細窺覘之情潛蓄凶獷不軌之虞𨿽悔無及今哈密使臣寫亦滿速兒等應淂宴賞俱已完畢未肯起程恐朝廷仍復宣召夫不寶遠物則遠人格況獅子本一野獸不足爲重何至上煩鑾輿屢加臨視遂使醜夷得以藉口且給賞番王物件俱系寫亦滿速兒收領若再遷延不還必啟虜酋致疑將謂俱被拘執惡心日長將來邊釁又未可知乞令大通事前去會同館省諭各夷速還照例送至甘肅至於宣召賞賜之數乞賜停止庶幾絕其覬覦之望上曰夷使卽令回還賞賜其卽給之爾等仍督大通事省諭俾知朝廷柔遠之意

○巡撫湖廣都禦史謝綬言宋儒臣胡安國奮迹荊湖卓然有立其學問因與遊楊謝遊而得伊洛之傳其上書力詆時政志圖恢復其進講議論正大竦動當時其注解春秋比諸儒所淂尢邃而今之經學實宗之眞可謂有功斯文者矣及其退休衡嶽之下買地結廬十五年不出季子宏增創書樓優遊衡嶽餘二十年卒傳其學當時張栻從遊其門而朱熹聞栻淂胡氏學亦往從而問焉自是號爲湖南一派而湖南遂爲小洙泗今其書堂遺址尙存而後生晚學不復講問前項故事乞仍於安國書堂遺址立祠春秋祭祀以季子宏配享庶衡之學者有所景仰命禮部知之

○癸卯命以寶源店後房七十六間賜壽寧侯張鶴齡管業

○甲辰大學士徐溥等言比給事中塗旦建議欲選新進士攺庶吉士入翰林院讀書惟庶吉士之選自永樂二年以來或間科一選或連科屢選或數科不選或合三科同選初無定限每科選用或內閣自選或禮部選送或會吏部同選或限年歲或拘地方或采譽望或就廷試卷中查取或別出題考試亦無定制自古帝王皆以文章關乎气運而儲才於館閣以教餋之本朝所以儲餋之者自及第進士之外止有庶吉士一途凡華國之文與輔世之佐咸有賴於斯然而或選或否則有才者未必皆選而所選者又未必皆才若更拘於地方年歲則是以成之才或棄而不用而所教者又未必皆有成請自今以後立爲定制一次開科一次選用待新進士分撥各衛門辦事之後俾其中有志學古者各錄其平日所作文字如論策詩賦序記之類限十五篇以上於一月之內赴禮部呈獻禮部閱試訖編號封送翰林院考訂其中詞藻文理有可取者按號行取本部仍將各人試卷記號糊名封送照例於東閣前出題考試其所試之捲與所投之文相稱卽收以預選若其詞意鉤棘而詭僻者不在取列中間有年二十五以下果有過人資質𨿽無宿構文字能於此一月之間有新作五篇以上亦許投試若果筆路頗通其學可進亦在備選之數每科不必多選所選不過二十人每選不必多畱所畱不過三五輩如此則所選者多是已成之才有所論撰便堪供事將來成就必有足賴者如是則預列者無狥私之獘不預者息造言之謗臣等皆出自此途引進後賢儲之館閣以報國厚恩乃其職也﹤鋶﹣釒﹥入上納之命今後內閣仍同吏禮二部考選

○河南開封衛輝二府山東東昌兗州二府及直隸元城縣各地震有聲

○乙巳迆北脫羅干等部把剌孩等男婦十六人來降兵部請如例給賜傳送廣西桂林前衛安置仍官其少壯者令自效從之

○丙午吏部言雲南貴州湖廣四川廣西狹西諸司朝覲官未到者凡八十三處俱當治罪第恐中途有故乞下各巡撫官勘報從之

○先是山西平陽澤潞等府州歲輸米豆於大同每石並折徵銀一兩守臣以今歲大同米豆賤而平陽諸處歲饑請將弘治四五年已徵銀而未起運者米每石止運銀九錢豆八錢以所畱余銀充賑濟從之

○以蠱旱災免遼東廣寧前屯等二十四衛弘治五年屯糧有差

○丁未晉府革爵寧化王鐘鈵及鎭國將軍鐘鉅鐘鎎鐘鉌等互爭其先王所遺莊地二十二頃久而不平巡撫都禦史楊澄請以十一頃給鐘鈵余以分給諸將軍從之○戊申先是以濟南府稅課之半賜徳王府至是王辭之而乞臨淸州課鈔下戶部議謂臨淸課鈔比之濟南十倍將以備官軍俸糧之用不宜濫予上重違王意命以濟南者全給之

○己酉上以京師及河南山東等處久不雨齋戒三日遣新寧伯譚祐祭告天地遂安伯陳韶告社稷平江伯陳銳告山川

○巡視浙江戶部侍郎吳原言浙江當輸南京糧以杭嘉湖三府災傷免九萬五百餘石又撥補他處六萬一千七百餘石該輸者僅十五萬餘石原擬每石折徵銀九錢欲以七錢起角�羊南京所餘二錢總計三萬五十餘兩乞存畱本處給賑戶部覆奏謂南京根本重地豈可頓減十五萬之糧所扣余銀難準存畱宜令並輸南京每石例折銀七錢通準糧十九萬二千九百餘石尙欠十萬九千三百餘石俟來秋如數徵補從之

○命兵部右侍郎張海前府都督同知緱謙經略哈密賜之敕曰近得甘肅守臣奏哈密城池爲土魯番阿黑麻占據虜去忠順王狹巴殺死都督阿木郎及繳到番文言涉不遜顯有欲起邊釁之意事下兵部會多官議已發遣其來朝使臣回還就令賫敕責諭阿黑麻使其攺過及敕甘肅鎭守巡撫等官嚴督沿邊將卒堤備朕念邊方事重難以遙度今特敕爾等委以一方安危之寄爾等湏念朝廷此舉非但按行故事蓋以本朝邊境惟甘肅爲最遠亦惟甘肅爲最重祖宗於此屯兵建閫非但制馭境外之生夷亦以撫綏境內之熟羗也承平日久兵備不無廢弛內之依附者非我族類其心叵測外之朝貢者恩澤旣厚怨讟易生爾等徐觀事勢密爲經略在內者安定之分背之使不萌外向在外者消弭之震疊之使不敢內侵斯爲經久之計且甘肅地方路在番族土達兩界之間番夷與軍民雜處種類非一老於長孫久成家業難盡驅遣又自哈密失守之後隨罕愼內附者處之苦峪旣無復返今又來奔中間或有別種豈無異心奄克孛剌不知其心向背如何一旦有事恐難拒守其行都司在外七衛二所並嘉峪關外近邊之地更有堪以屯聚耕牧之處及苦峪近地有無廢城遺壘可以興復建置詳加詢訪熟思審處必有利無患可以爲安內方略來上然必安徐愼密勿使畿微彰露恐事未必成或生他變若夫制外之策如軍馬甲兵城堡關隘溝塹墩臺斥堠屯田糧艸等項及管軍戍守頭目人等宜同彼處守臣從長計議酌量停當便宜施行不可偏執務圖經久無獘此外尢湏密切用心詢問沿邊一帶退閒宿將經戰老卒與凡曾出境和番越關私販番漢之人及𨿽本胡種生長內地無復外心而爲眾所孚信者多方召集因事討論所以制禦懾服萬全之策潛遣間諜招徠降附審實其彊弱分合之勢緝訪其向背虛實之情畫圖來上待報回京故諭

○庚戌仁祖淳皇帝忌辰上祭奉先殿

○內府承運庫告缺少供應金銀戶部請借太倉銀十萬兩應用移文天下催取弘治二年至五年折糧銀兩以充之復奉旨集廷臣議擬上三事以爲通融理財之法一折錢鈔謂天下戶口食鹽錢鈔今後每鈔一貫折徵銀三釐錢七文折銀一分當角�羊京者徑入內帑當存畱者畱本處準官軍俸糧計角�羊京之數大約一歲可得銀二十二萬三千餘兩一淸船料謂河西務臨淸淮安揚州蘇州杭州九江七鈔關往年嘗差部官司其事後止責成彼處有司國課遂虧請於河西務蘇州九江戶部差屬官各一人淮安揚州杭州南京戶部差屬官各一員其錢鈔如前擬折銀解京一起存積謂天下諸司庫藏所積金銀除河南山東山西狹西已準糴榖備賑貴州兩廣見給軍興外其浙江江西福建湖廣四川雲南應天南直隸蘇松等十三府廣徳等四州北直隸眞定等七府所貯並空月皂隸祗候及糧料等餘銀於內各取三分之一以入內帑奏入從之

○命大寧都司都指揮僉事張傑充右參將分守延綏東路

○壬子命太傅兼太子太師英國公張懋充正使禮部尙書兼文淵閣大學士徐溥充副使捧節持冊爲岐王行納徵發冊禮

○翰林院檢討毛紀上﹤鋶﹣釒﹥乞省親許之

○癸丑太醫院院判劉文泰奏吏部尙書王恕立心矯詐彊悍自專先帝洞察其姦放歸田裏而恕托人薦舉驟居吏部年老昏耄權歸下人外𨿽稱疾引年內實貪權戀位姑舉一二言之如本院禦醫升用吏目補缺具有祖宗舊制而恕妄行選補不厭人心其變亂成法一也恕托人作傳刻板傳播題曰大司馬三原王公傳歷數朝廷之失自比伊周之佐至不準者皆書不報以彰先帝拒諫之失迹此姦欺不臣可見此其沽直謗君二也至如濫升官員擅作威福其事尢多不足以當冢宰之任乞明正其罪而斥罷之並以所刊傳附進上令恕看畢回奏

○追封皇親瑞安侯王源故父鎭爲阜國謚康穆勛階爲奉天翊運推誠佐理武臣特進光祿大夫右柱國母叚氏封阜國夫人曾祖祖俱加贈瑞安侯曾祖母祖母俱贈侯夫人源與升授勛階誥券妻及繼室各贈封侯夫人

○升貴州按察司按察使張廉爲貴州布政司左布政使

○甲寅賜晉府鎭國將軍奇漶輔國將軍奇涑奇須�水奇氵�弄表核表榬表杜奇洺鎭國中尉表櫛沈府輔國將軍勛�氵�束�勛澧勛溶勛消誥命冠服如制

○命戶部開中兩淮兩浙二鹽運司及雲南提舉司弘治元年至四年鹽課各三十萬引於狹西三邊以備軍餉仍募人輸粟六十石或豌豆八十石或榖艸九百束者俱授冠帶從寧夏巡撫都禦史韓文奏也

○罰鴻臚寺卿張俊左少卿杜英右少卿李鐩俸各兩月以華蓋殿贊禮遲誤也

○鎭守甘肅總兵官後府右都督周玉復以疾乞角�羊戎務上曰周玉已有旨勉畱宜竭忠誠以圖報稱豈可又引疾求退不允

○刑部火尙書彭韶等上﹤鋶﹣釒﹥請罪詔宥堂上官其該司官及巡封官吏人等並逮治之

○乙卯上諭鴻臚寺官曰近日朝儀不肅甚乖禮法爾等其告多官宜加敬飭有不虔者具實糾奏

○命故安鄕伯張寧之子恂故成安伯郭鐄之子寧各襲爵

○增恭讓章皇后守陵軍八十人命於守視皇子墳及懷獻世子許悼王墳軍內分撥

○山東沂水縣雨雹大者如盌殺麥黍

○丙辰仁祖淳皇后忌辰上祭奉先殿

○先是天下歲報賦役等冊違限者以所違月日遠近爲差罪經該官吏其賫冊之人每違限十日罰運通州倉米一石於居庸關罰至十石而止此法旣行適爲攬納者之利每米一石或索腳價銀一兩而領運米或爲所克戶部請令當罰運者每石止收腳價銀八錢免其領運候積銀至千兩卽轉發居庸倉依時估折作官軍糧料從之

○丁巳先是寧靖王以罪革祿米之半後準復三之二至是其子宸濠襲封請全支如舊許之

○庚申賜晉府鎭國將軍表格嫡子名曰知然鎭國將軍鐘鑕第三子曰奇淳�革輔國將軍鐘鏔嫡第四子曰奇灠庶第五子曰奇潬第六子曰奇涉魯府陽信王嫡長子曰健杫鎭國將軍當渝嫡長子曰健柘庶人當渮嫡長子曰健榠永和王府鎭國將軍奇湧嫡第三子曰表木�弁靖江王府輔國將軍相珙嫡長子曰﹤矢見﹥聳鎭國中尉相昺嫡長子曰﹤矢見﹥究相宏嫡次子曰﹤矢見﹥盛相輪嫡長子曰﹤矢見﹥沾﹤矢見﹥砥嫡次子曰約餗沈府遼山王庶第二子曰詮鉞上以天气炎熱命兩法司錦衣衛將見監罪囚笞罪及無干者皆釋之徒流以下減等發落重罪情可矜疑並枷號者具奏以聞於是免枷號者二十三人仍命行南京法司一體寬卹

○太子少保禮部尙書張文質卒文質字允中直隸昌黎縣人正統七年舉進士授工科給事中景泰中升都給事中以音吐鴻鬯選爲通政司右參議天順初進左通政復進通政使成化中加兵部左侍郎工部尙書俱仍掌通政司事旣而加太子少保攺禮部尙書管部事歲餘以母喪去服除仍以禮部尙書掌通政司事後爲言官所劾致仕至是卒賜祭喪葬如例文質爲人重厚有容居家以孝稱歷官四十餘年無過舉其子忱亦舉進士爲兵部郎中

○後軍都督府帶俸致仕都督僉事李銘之子淸代原職爲旗手衛指揮使

○命遼東都司都指揮使常凱之孫欽代爲定遼中衛指揮使南京龍虎左衛帶俸都指揮僉事夏堅之子鋼代爲龍虎左衛指揮僉事

○是日曉刻月犯外屏星

○辛酉賜襄府武昌郡主並儀賓吳貫沈府將樂縣主並儀賓宋鈇晉府揚揚郡君並儀張振南城郡君並儀賓王璋代府徐聞郡君並儀賓李相誥命冠服如制

○南京戶部尙書秦紘以考滿至京吏部言紘先任都察院右都禦史巡撫兩廣致仕後再起用升南京戶部尙書例以後任歷俸日爲始另歷三年方得考滿今紘以前任輳考於例有礙上以詰紘紘自劾宥之

○自去冬無雪至於是月不雨敕諭文武羣臣曰朕以涼徳纘承祖宗鴻業宵旰靡寧圖惟治理乃者天道弗順自去冬迄今亢旱踰時田苗枯槁民庶驚惶朕甚憂懼己嘗齋心露禱及遣官祭天下神祗而連日狂風屢作雨澤少降揆厥所由豈朕與爾文武羣臣交修之道猶有所未至耶自今事關朕躬者朕當究循而行之爾等與朕共理天事休戚惟均亦各宜痛加修省革其背公徇私之獘警其因循怠惰之習固其廉愼不渝之節凡軍民利病時政得失有可以興革者爾文武羣臣並科道官仍條奏來聞務臻實效毋事虛文用佐朕之不逮庶人事以修而天意可回故諭

○建州右衛女直都指揮保能等來貢賜宴並衣服彩叚等物如例

○夜南京舊內火○癸亥兵部主事歐鉦奏臣近奉敕查選各處京操官軍馬匹其興州中屯等衛官軍重名者甚多皆因該班不到懼罰班及追補馬匹故朦朧自首復役得以兩相影射有春班投入秋班者有頭撥投入次撥者該衛照名連年勾擾不得淸切乞將臣冊勘報相同軍士各選原伍後有逃軍復役不許妄投各營領操管隊官旗亦不許妄收妄首者查扣脫操日期照例罰班其倒死馬匹多系災傷地方𨿽有屯田無人耕種又有遠年未補之數無從追究宜與除豁以蘇困敝兵部覆奏謂鉦所言可行但各營官旗妄收者止坐以罪免其罰班從之

大明孝宗敬皇帝實錄卷之七十五

弘治六年五月甲子朔命遼東都司都指揮同知張欽之子鳳代原職寧遠衛指揮使

○丙寅代府靈丘王仕﹤土臱﹥薨王榮順王嫡長子母妃郭氏宣徳八年生正統十一年封爲長子成王十三年襲封靈丘王至是薨年六十二訃聞輟朝一日賜祭葬如制謚曰僖靖

○虜入寧夏之廟山墩鎭巡等官命指揮王良趙璽領兵三百拒之接戰未久虜伏兵七八百騎突起衝官軍爲三良等並力禦之不克趙璽並其下十四人皆爲虜所殺射傷者三十四人玉泉營備禦都指揮王傑率兵來援亦爲虜所圍會總兵官李俊等兵至虜乃角�羊去鎭巡官以聞並自劾失律之罪兵部言寧夏已屢失利朝廷皆貸之守臣漫不知警復有此敗不一懲之無以戒後上是之命停巡撫都禦史韓文總兵官李俊俸並鎭守太監張睿俱令戴罪殺賊王良等三人下巡按禦史逮問

○分守肅州右參將都指揮僉事彭淸引疾乞角�羊任兵部言肅州極臨虜境今邊事方殷淸爲禆將好謀而勇累有斬捕功不宜去從之

○丁卯廣西思明府忠州等衙門官族黃勝等朝覲違限月久吏部請送刑部問罪從之

○吏部左侍郎張悅言四事一祖宗舊政講畫精密品式具備𨿽行之萬世無獘不宜輕攺以亂舊章一今天下之民率多罷敝東南財賦所出之地尢爲滋甚宜薄其稅斂使有餘財輕其徭役使有餘力一各處荒歉人民流移宜禁奢華裁冗濫節用度損燕樂杜無名之爵賞罷不急之工役一各處冗官太多官司罰錢太濫乞查革禁約下禮部覆奏其言皆可從乞聖明畱意上納之

○戊辰端午節賜百官宴於午門

○己巳淮世子見濂卒世子淮王祁銓長子成化十六年封爲世子至是卒訃聞輟朝一日賜祭葬如制謚曰安懿

○裁革山西平陸縣稅課局

○庚午命狹西按察司僉事延綏靖邊營管糧者每三歲一更從巡撫都禦史王宗彜請也

○辛未升翰林院編修馬廷用爲本院侍讀以九年秩滿也

○舊例京營馬皆軍士自采艸飼之正統末暫給官艸兩月後以爲常其存操馬以四月春艸漸生止與料豆一半至是英國公張懋請全支並添支下場馬艸一月戶部議不可命四月分料豆許全支艸束不必添

○致仕太常寺少卿汪景昂卒景昴浙江蕭山縣人以楷書命爲國子監生授順天府照磨累官尙寶卿太常少卿俱文華殿書辦成化末致仕至是卒賜祭如例

○廣西鎭巡等官以副總兵馬俊等古田之敗皆停俸殺賊至是賊漸平巡按監察禦史上其事兵部覆奏禍機之發自馬俊一哨其餘三哨兵﹝分﹞道遠猝難應援況按察使陶魯等今亦有功可以贖罪宜令支俸自效得旨陶魯等哨功可贖罪者令支俸如故

○太子太保吏部尙書王恕奏太醫院院判劉文泰先因怨臣沮其幸進捏詞誣奏意在陷臣於死地荷聖明容臣回話臣謹按文泰奏臣欲謀起用托人薦舉不知臣所托者何人又奏臣因怨先帝退歸作爲詆毀之言以彰先帝之惡臣傳作於成化二十年臣致仕在成化二十二年觀此則其誣妄可知傳內所書多是臣子承弼之忠言足以彰先帝納諫之盛徳不知何以爲彰君之惡又奏臣變亂成法臣之除授吏目升用禦醫俱是遵依諸司職掌及見行事例不爲變亂且文泰無賴小人其造此機巧深刻之詞非老於文學陰謀詭計者不能乞敕法司執文泰於午門前會官追問及究主使之人明正其罪以警將來命下文泰錦衣衛獄鞫之

○壬申賜代府遷江郡主並儀賓覃春淸平縣主並儀賓周瑄沈府連城縣主並儀賓柳文興安郡君並儀賓劉棟秦府嵩明郡君並儀賓王儀晉府嶍峨縣君並儀賓閻江分宜縣君並儀賓郭世臣誥命冠服如制

○吏部右侍郎周經上﹤鋶﹣釒﹥曰近年以來外戚之家無功以求遷無勞而幸賞齋醮屢修遊宴無節內帑空虛多由於此乞禁止以崇儉素近例知府知州知縣以積糧多者給與誥敕仍不次升用遂致沽名求進損害下民乞敕戶部依洪武間例凡州縣預備倉糧仍給官錢糴貯其數目照成化七年州縣小者每裏三百石大者每裏五百石爲準若有不足以存畱贓罰及壇場湖蕩所入充之此外若巧取民財以至上納銀米冠帶有瓌名器俱宜革罷其知縣知州知府等官考滿仍依吏部考察不宜專以積糧爲能又淸勾軍役洪熙以前其獘在軍旗宣徳以後其獘在裏胥獘在軍旗其裏分住址猶不能沒軍丁尙可尋獘在裏胥則姓名鄕井俱各混亂軍丁遂至消耗𨿽在內差禦史在外司府州縣各有委官但其間有慢事不省之人是以近年兵部旣有住俸之罰又有降職之責然人心喜進而惡黜故往往以疑似者爲正身以亡絕者爲見在民之被冤豈可勝道乞行各處查照宣徳年間文冊比對三十年同者爲準又荒旱之際民不聊生乞敕工部查照內外惜薪司所積柴炭約勾幾年應用將災重去處停免二年災輕去處停免一年其所用顏料物料亦如柴炭年限停免倘有急用暫以本部所收匠役工價支用待歲豊之日照舊徵取命所司看詳以聞

○工科給事中柴昇應詔陳國家大體二事當時急務四事其大體曰省災異謂今四方災變守臣非不奏報恐萬幾之煩未能徧及乞敕內閣大臣分類條上省覽如涉軍民裏務並召府部大臣面與�確庶得以盡羣情之異同亦因以辧人才之優劣曰納忠諫謂皇上初政從諫如流三二年來漸覺小異如西番貢獅羣論當卻今尙育禁中如四方遊食姦盜投充勇士等役羣論當汰今延蔓愈眾又如日晏始聽朝政無故輙免經筵西苑觀遊之樂南城流連之戲與夫別宮外寵之無名賞賚釋道雜流之夤緣傳奉羣論已切多未攺革乞敕禮部會官詳議悉與施行其急務曰布寬卹謂有司多以催科爲能災傷停免恩命屢下徵督自若以致老弱者多流離轉徙彊梁者或去而爲盜乞敕戶部議寬卹條格特頒溫詔不許仍前督促曰撫流移今山東北直隸饑民多往河南湖廣狹西等處趁食乞敕所在官司加意撫卹曰謹儲蓄乞敕戶部申諭各處撫巡並方面官先查所屬倉廒之修廢收糴之多寡每季報冊一一盤校每巡按禦史代還具數造冊進繳曰憫勞役比因河決工役並興況玆久旱炎蒸萬一疫气流行死亡必眾乞照大學士劉吉所奏盧溝橋工役近例命科道官各一員亟臨役所分巡訪緝可少緩者姑俟秋成所當急者並力興舉仍措置藥餌以防疫癘﹤鋶﹣釒﹥入命所司看詳以聞

○兵部尙書馬文升等應詔言九事一淸屯田以足兵食謂軍士月糧出於屯田洪武時每軍有分屯田百畝者有三五十畝者屯軍旣不支糧又納餘糧六石所以公廩皆有餘積後軍士數少徵戍日增屯軍俱各摘出應役屯地多爲勢家侵占或被軍士盜賣徵糧之數多不過三分又如親王初封俱有三護衛中間有攺調二衛者有三衛全調者所遺屯田當時失於查考俱被王府並勢家占種乞差官於南北直隸並浙江等布政司會本處三司屯田官逐一淸查果衛所無軍聽捨余或民人承種照例納糧以給軍士不許他費災傷地方暫且不遣庶軍士困苦得以少蘇一存京軍以彊根本謂凡親王出府例於後府錦衣衛並在京衛分撥軍校千七百人以十府計之則爲萬七千人自今親王出府請先撥校尉三百人軍六百人暫令在京隨侍待之國時止令原選儀衛司羣牧所官軍校尉隨侍其餘軍校八百人俱於附近衛所撥補是於萬七千名內猶得存八千名可爲定制一停工役以卹操軍謂近日造昌國公張巒並仙遊公主墳及修理玄武門金水河浣衣局俱於三大營撥官軍又於團營增撥臣惟各營官軍所以拱護宸居不爲工役而設今前項工役並在一時以致各軍財殫力屈乞裁處應早完者爲之程限應暫停者權令停止其團﹝營﹞官軍此後仍遵詔旨不許擅請差撥以損銳气一安流民以弭後患謂山東北直隸比歲荒歉人民相率流往河南卽今河南又旱復去之荊襄土著之家懲往年流民聚積之患必不相容所在官軍又復驅逐恐生他變乞敕河南湖廣巡撫並荊襄撫治流民都禦史密爲關防優容求食若倉糧有餘量加賑濟不許逼逐一定世襲以別功勤謂永樂中選充大漢將軍隨駕徵進迆北等處及有擒斬功次除授千百戶等官子孫俱照例承襲正統七年有旨凡由大漢將軍升職者子孫承襲遞降一級今一例減革恐人心嗟怨乞自永樂二十二年以前升除曾承襲二三輩者照舊世襲曾經減革者候其子孫告襲復還原職世襲以後授職者俱如正統中例一治姦頑以淸選法謂舊例各衛所指揮千百戶等官病故無子承襲者保送一祖立功伯叔弟侄赴部定奪間有姻族並豪彊之徒謀奪官職往往誣奏移文體勘動經數年不得承襲自今有誣奏事情體勘明白又復奏擾者下法司逮問仍調廣西邊衛差操應襲舍人卽與入選一明事例以卹幼弱謂見例內外衛所軍職凡不系奉天徵討者其爲事凡被提未經復職監故病故者子孫襲職年壯調衛自今爲事軍職惟典刑者其子孫襲職不分幼壯俱照例攺調沿海衛所帶俸若監故病故者子孫十九歲以下者俱免攺調仍在原衛所帶俸差操一革宿獘以惠貧窮謂在京五府屬衛並親軍衛分放支月糧並折糧銀絹每月每季乞令五府等衛門柬選見任軍政指揮廉能公正者差委或一年或半年一更不得再委帶俸圖利之人一停逭馬以安小民謂大名河間等府及山東河南歲歉太僕寺備用馬匹民多逋負乞下太僕寺體量今歲備用及往年逋負之數暫且停止候秋成徵之庶小民不致逃竄奏入上曰所言是淸屯田等八事皆準行金水河岸及昌國公墳工役令督趨早完其餘所司查勘以聞

○工部尙書賈俊應詔陳五事一近來內外修造工作太繁蠹財勞民宜皆停止一易州山廠專爲內府惜薪司及光祿寺供應而設近年內府雜役以一派十悉坐山廠所司遂以歲用之數充之及工已完又仍於本工原撥處上納勞費不勝今後宜攺令於本部臺基廠收貯以備別用一天下王府造墳歲無虛日一年所費不下數十萬宗枝日蕃軍民日困今後自郡王以下宜減半給直一天下歲造軍器歲久積於無用多致敝壞及眞定等處積負光祿寺上供器物俱宜暫且停徵或量減其半上曰所言有理皆準行修造工作仍備查來奏

○癸酉太祖髙皇帝忌辰上祭奉先殿魏國公徐俌承命祭孝陵

○賜沈府輔國將軍勛沱並夫人鎭國將軍勛濴晉府奉國將軍表槇表櫨趙府鎭國將軍祐檬蜀府輔國將軍賓氵�犀誥命冠服如制

○戶部尙書葉淇應詔陳五事一停折料以存糧正統間有旨令產顏料處歲於存畱糧內折徵角�羊京今各處以災乏糧而在京顏料頗多陳積自今坐派宜稍損其半一止勘官以安地方比者衡府奏乞雄縣莊田所報四至皆非閒曠而王乞遣重臣再勘民方饑病重以驚惶其何能堪今查順天府豊潤縣加南等社有田八百餘頃乞定數撥給而免遣官往勘一選馬匹以節料艸禦馬監內外二十四馬房通用料二十四五萬艸七八百萬皆民膏血而所餋馬多老羸無用自今遇有進馬至則命內外臣選年齒中度者收餋仍歲一差官揀選其不堪者賣銀以入內帑則馬皆可用而料艸不至虛費一折魚課以蘇民困福建歲徵魚課米三萬餘石近巡按官奏魚戶艱困乞每石折銀三錢五分爲彼處官軍俸糧之用今查福建歲入田租存畱者歲支之外尙餘七萬有奇宜從其魚課折銀之奏而以田稅所餘歲折五萬石進之內庫以爲常庶魚戶可蘇而內庫亦充一卹旱災以寬民近因山東告災凡可賑卹者次第舉行惟供用庫等糧總七萬七千四百餘石仍令輸納及有徵糧三十萬二千六百餘石令畱本處支用今彼地薦災宜將二項停止候時豊以三分爲率歲徵一分其濟兗等四府今歲夏稅亦暫停止以安人心奏入上曰所言有理俱準行豊潤縣加南等社莊田以五百頃賜衡王管業

○禮部尙書耿裕等應詔陳八事一曰尙勤儉謂勤則心不他役政事不怠聖學無間儉則志不外奪用度裁省物無妄費皇上自卽位以來勤儉著聞惟日愼一日不替初心則可以感格天意二曰議宗室謂天下王府封冊婚葬居第食祿等費皆出內帑與下民供億本部查自今年正月至四月郡王將軍下至夫人儀賓受封薨逝已八十餘人夫天下地有定所賦有定額加之水旱頻仍人民凋耗而宗室之費日增計三月數尙如此一年可知推而至於百年之久又將焉出宜下文武大臣會議務爲善後之計三曰減齋醮謂皇上臨禦之初禁止齋醮雨雪未見愆期比因雨雪不降啟建禳禜齋醮動經旬月所費不貲茫無應驗以初時禁止較之啟建祈福誠爲無益宜仍禁絕以除姦蠹四曰汰冗員謂官多則民擾而增設衙門百費紛起尢爲不便本部自去冬十月至今歲四月僅半年間該鑄開設衙門印信關防銅牌已八十有餘似此增設無歲無之乞命吏部查天下添設官員及新增衙門凡有冗濫悉皆裁省五曰省供應謂山東河南北直隸等處連年亢旱民多逃亡宜將光祿寺奏派各處豬羊雞鵝弘治五年前所欠悉與蠲免其已懲未角�羊價銀髮災傷處賑濟弘治六七年停免原派之半俟豊年補納庶民困少蘇六曰免廚役謂太常寺新僉山東河南北直隸廚役多難起角�羊緣其地災傷僉角�羊費廣俱累里甲乞悉令停止以少安人心七曰罷營造謂天時亢旱軍民憂惶工役繁興人力困憊祖宗陵寢固不可不修至於浣衣局果園溝渠河岸等役皆可少緩宜命督工官將完者趣完未興工者卽暫罷之八曰止差遣謂近年降虜押送兩廣或差部屬或進士或通事初無定例而通事在外越禮犯分往來騷擾自今但差兵部屬官及行人爲便﹤鋶﹣釒﹥奏上曰所言是尙勤儉朕當自勉議宗室汰冗員仍會官議處齋醮卽令停止供應可省工役不急者所司查勘以聞廚役及狎送官如議

○禮科都給事中林元甫等應詔陳七事謂今山東河南北直隸雨雪愆期人民流亡殆盡乞多方措置或開中鹽引或借臨淸徳州水次倉糧數萬石特柬大臣一員亟往設法賑濟凡齋醮貴戚與夫遊觀織造之濫費乞皆停罷減省皇上登極之初罷傳奉冗員天下稱快近幸門漸開乞嚴加杜絕文職爲民武職降調邊衛又朝覲考劾退官造言妄奏者例爲民及發口外近有旨許其伸理本開理枉之門反益奔兢之獘乞照前例爲便禦史彭程因言光祿妄費觸犯先帝充軍然原程之心無他惟欲修已職而節財用乞宥之凡先年兩京官不以贓罪降調者乞皆從寬宥順天府大宛二縣戶口日減差役日繁乞量爲減免其光祿寺各監局供應皆先令鋪行買完然後給價月久費多所得十無二三宜委官依時估平買庶民不受害古者遇災必策免大臣今南京都禦史黃紱老耄無爲劉瑀剛愎酷暴大理寺卿章格素乏淸譽巡撫都禦史徐恪重聽廢事張瑋躁急糊塗楊澄粗鄙庸劣乞各罷歸時監察禦史史瑛等亦言八事多與元甫等同又以降調禦史任儀請與彭程同宥復職杜絕傳奉文武職必由吏兵二部或有夤緣幸進許科道劾奏降調邊方順天府役重賦繁如永樂時北徵得虜中羊一萬七百有餘至今羊已盡絕而歲辦毛價九百六十兩有奇寶坻馬廠大戶止令守視而官校巧取歲納銀四百兩他州亦多類此請正額者量減非正額悉與除豁又謂天下重囚一年秋後一審決五年遣官一審錄矜疑多從末減乞勿俟五年之期特敕法司選差屬官或敕各處撫巡等官毋拘成案審錄上請釋放各邊將領科取百端士卒怨讟乞申明戒諭如逼逃賣放數多致地方失利殺虜人口二十名以上牲畜三十以上悉治以失機之罪﹤鋶﹣釒﹥入上曰黃紱近自陳致仕已畱用矣徐恪張瑋劉瑀章格亦俱畱治事楊澄令致仕彭程任儀不允其餘事所司各看詳以聞

○甲戌冊封皇第二妹爲永康長公主以國子監監生崔儒長子元爲駙馬都尉賜誥命冠服鞍馬如制

○廣西副總兵馬俊等之死都指揮僉事麻林等皆在俊部失於救援及賊平林等亦有擒斬功下巡按禦史議其情罪輕重兵部覆奏請如律例充軍者麻林以下十五人決杖者指揮舒洪以下十二人得旨免充軍決杖麻林等六人有功降一級千戶陳紀等九人無功降二級俱原衛所帶俸差操舒洪等八人準以功贖罪還職指揮使馬胤等四人無功各罰俸三月帶俸差操命都察院故右副都禦史李昂之子世蕃爲國子監生昂未及一考嘗巡撫江西有捕盜功世蕃援例以請特許之

○乙亥仁宗昭皇帝忌辰上祭奉先殿遣駙馬都尉楊偉祭獻陵

○以順天府大興宛平二縣旱災命發預備倉賑之下戶兩月稍優者一月大口各給糧三斗小口半之從府尹黃傑請也

○詮注後軍都督府帶俸都督僉事馬昇於前軍都督府僉書管事仍不妨管操

○大通事錦衣衛帶俸指揮僉事王英言永樂間女直各衛授都督等官令率所部爲中國藩籬比來各官不能約束以致邊方多警今後各衛掌印都督若歷任無過所部未嘗犯邊者仍許襲原職否則止令襲指揮使別選眾所信服者升都督兵部覆奏以各官承襲已久一旦革去恐啟釁端此後海西建州三衛女直成化以後陳乞升者指揮以下仍舊承襲其都指揮以上至都督有故者必審其部下無人犯邊子孫能繼志者許其承襲否則革去求升之職自左右都督以下至都指揮僉事各遞減一級但曾求升一次者更不許陳乞間有能嚴輯部落還我鹵掠擒捕犯邊夷人並歸我漢人之逋逃者具奏升賞從之

○狹西寧夏地震

○丙子詮注燕山前衛都指揮僉事丁王於大寧都司領班京操

○丁丑魯府鎭國將軍陽銖陽銖請辭常祿以賑饑民上曰陽銖等所奏誠義舉然常祿不必辭其降敕獎諭之

○狹西永昌衛寧遠堡有自虜中來者二人諜者詰之知其爲漢人被掠者把總指揮袁鎭利其所賫使人誘之出境而殺之百戶丁愷掩爲斬捕功鎭及指揮史彬亦各以領軍應援報功於官死者之家發其事兵部以鎭妄殺無辜罪惡深重請並丁愷史彬俱論以重法謂分守副總兵陶禎左少監紀能失於審勘亦不淂無罪上命鎭愷彬俱下巡按禦史逮問禎能姑貸之禎仍停俸三月

○戊寅英國公張懋等言六事一暫停工作以息軍困切見京營操備軍士連年工作繁重以致困苦且今天道炎熱勞苦萬狀乞將各處工作暫止一寬限期以卹軍士京營操軍逃亡數多近該兵部奏準限兩个月以裏自首免罪但程途遙遠一時不能周知乞再寬兩月一淸查軍余以息久役乞敕兵部行令在京各倉查先年借債並補數到今軍余俱還原衛一淸宿獘以省軍財乞敕工部查照今後法司問發運灰囚犯不必發與各廠止將灰價收貯在官遇有工作發出買灰應用一嚴限期以濟貧乏乞敕兵部計議今後上十衛該關絹疋等物查自弘治元年以後但有未關衛分定立限期嚴督掌印官員依限關支一軍匠相兼以給工役乞敕工部查照今後幾遇造作該運木石重料於班匠銀內支給雇車裝運庶得少紓軍士之苦下所司議謂懋等所言皆可行第修倉湏畱軍千人從之增設廣西慶遠府永順永定二長官司設長官正副各一員從兩廣鎭巡等官請也

○巡按狹西監察禦史李鸞奏狹西之地依山帶河內屏諸夏外控西陲號爲重鎭自撤東勝之後河曲內地棄爲虜穴靈夏外險反南備河故成化中毛裏孩癿加思蘭擾我邊場轉輸勞費民已不能堪去歲以來寧夏地方烽火不絕行旅惶惑居民失業而其典兵事者安居自適以爲無事今歲二月虜入廟山墩殺指揮一人旗軍十餘人肆行無忌倘秋髙馬肥大舉入寇不識何以待之臣竊思夷狄之在前代多者百餘萬少者數十萬又必有豪黠者君長之至於元爲天所厭北遁沙漠我太宗親禦六師驅逐益遠厥後種類交惡互相吞噬其勢不能當我一鎭夷狄之衰未有過於今日者也夫以中國全盛馭極衰之虜𨿽艸薙禽狝諒不爲難當疆場之寄者漠然不加之意使其豨奔豕突跳梁邊鄙上勤九重之憂此臣所以夙夜不能忘也狹西東自楡林西盡涼夏城堡棋布墩堠相望經理區畫可謂精矣典兵之官有守備有分守有協守有主帥大小相維又有內臣以監督之都禦史以贊治之體統節目可謂備矣然蕞爾小醜轍敢輕入官兵閉門一籌莫展惴惴焉自保之不暇臣目擊其事豈勝扼腕臣聞邊事所急者曰兵曰食曰馬而已然軍不疲於戰陳而疲於典兵者之剝削馬不疲於馳驟而疲於典兵者之營利芻糧不疲於饋餉而疲於典兵者之巧取監臨主守互相效尢欲望三軍生敵愾之心邊塞有長城之恃難矣至如都禦史之設諸軍歸其節制庶事聽其便宜正當搏擊貪殘肅淸獘政柰何宴會往來歲時館饋人情習玩動相掣肘邊備不修實由於此然臣之所慮又有急於此者請舉已往言之正統十四年王師北徵號三十萬眾而土木之難懸如一發成化十九年北虜犯邊嘗動宣府大同兩鎭重兵而下米莊之危幾於覆沒當是時邊將如石亨許寧輩𨿽皆敗衄之餘其平昔才勇操守猶足以系屬人心今國家承平日久沿邊撫臣又非一時重望若安常習故無所更攺萬一虜騎長驅則前日下米莊之覆轍故在也乞簡命在廷才望大臣一人重授節制凡沿邊錢糧軍馬一應重務悉聽便宜奏聞以是居安慮危使虜知我待之者有備而朝廷亦可以免西顧之憂矣奏下兵部議請通行於各邊鎭巡等官俾知思患預防之道從之

○右軍都督府都督僉事李昹卒昹狹西西寧衛人前會寧伯英之子英卒昹襲錦衣衛都指揮僉事成化二年舉將材升署都督僉事左軍都督府帶俸三年升右軍都督府署都督管事復選團營振威營管操六年同都禦史項忠侍郎葉盛巡歷保定等府賑濟饑民擒捕盜賊十四年同尙書劉昭修築盧溝河堤岸五千餘丈十五年調五軍左掖管操尋調神機營管操弘治五年遇例實授至是卒賜祭葬如例子王��舉進士任尙寶司丞

○先是有旨今後私自淨身者本身並下手之人處斬全家發邊遠充軍兩鄰及主家不舉首者同罪且令禮部出榜禁約而安肅縣人韓淸等三百餘人復冒禁入京擊登聞鼓求進禮部劾之下鎭撫司鞫問送法司擬罪大理寺卿馮貫與刑部尙書彭韶議以淸等自宮並在五年三月初八日赦宥並禮部近奉詔旨之前因收回該部發審奏詞止擬違制不應杖罪發遣尋奉旨各引咎自陳上以貫私囑攺擬韶轍聽從重加詰責於是貫韶復上章待罪命宥韶而停貫俸五月少卿屠勛馬中錫各兩月其主使自宮及下手之人仍嚴限督捕之

○是日昏刻月犯鍵閉星

○庚辰戶部奏河東運司弘治三年四月存積鹽課十五萬二千引請下所司鬻賣以省久積消折之患從之

○南京內府供用庫奏缺速香戶部議發南京內帑錢買千一百三十斤以備五年之用從之

○以水旱災免湖廣黃州等府州縣及荊州等衛所弘治五年糧艸子粒有差

○四川茂州地震有聲如雷

○辛巳命安鄕伯張恂祿米歲支本色折色各五百石成安伯郭寧祿米歲支本色三百石折色七百石各從其父祖之舊也

○壬午代府庶人成鑿以輔國將軍坐罪革職八年無口糧至是﹤鋶﹣釒﹥母妻妾子女並已六人請照庶人口糧例支給餋贍戶部言六人歲得總數多於奉國中尉是有罪者與無事等請用幼子女例人月給米一石歲絹一疋上不從命照例給之

○禮科左給事中夏昂言六事一曰圖治本皇上禦極之初朝廷淸明政事修舉近年以來或爽於初伏望愼終如始則治本立二曰遵制命近年以來六部都察院各衙門事關國體者不知制命之當遵或奪於權勢或牽於屬托有所規避不行參奏者許科道官糾舉三曰急拯荒山東河南等處亢旱乞敕該部通將各官所上賑濟條件作急酌量奏請施行四曰免重科乞敕該部計議行科道等衙門監收等官令各庫凡有寄庫錢糧俱要查出會同管庫內官及督同各庫官吏除朽腐不堪外盡行收訖以供支用五曰省民費乞敕禮部行都察院通行各處巡按禦史將各府州縣饋送無名之禮通行禁約六曰存大體乞敕該部計議行各該問刑衙門今後或有大臣犯罪送彼問理者務存大體毋得淩辱下所司知之

○升守備歸徳等處武城中衛指揮使髙瑛爲署都指揮僉事總督直隸揚州等處備倭

○癸未太常寺卿兼翰林院侍讀學士傅瀚省祭復任

○刑部員外郎王嘉慶主事王銓大理寺左寺副徐諫王章左評事謝湖俱對品調外任先是軍人馬英妻羅氏自宮其幼男馬伍同居人丁買等發之羅氏等例當死嘉慶等止擬杖罪獄上命下嘉慶等於都察院獄都察院擬贖杖還職上特有是命

○甲申都察院右副都禦史翟瑄言今天下問刑官不能體皇上重愛民命之意以苛暴爲盡職以刻薄爲能事出入任情輕重失當及審錄官得其實而原問之罪皆釋不治似無所懲自今諸司審錄其錯誤者以失出入人罪論其受賄及任已見者則以故出入人罪論如此庶幾人知所謹而天下無冤獄矣從之

○刑部尙書彭韶等陳四事謂今海內𨿽稱承平而四方亦多災異正兢業不遑之日非擇安求便之時如臣等所奏事情當卽賜裁決而伏候敕旨踰旬方下若復優遊少斷有如前日不惟事見停滯亦恐志涉驕荒又內臣毆殺人命聖意每見寬容自古帝王用刑法必先乎近貴用以憫人命之重彰天討之公若復曲法伸恩人將恣情無忌又昌國公張巒塋域比諸皇親相去懸絕特遣大臣督軍營造箠楚貧窮追徵辦納逃竄者旣煩勾角�羊闕少者又勞添補展轉相尋無時休息又順天府所屬州縣人民有限差遣無窮里甲正役尙易支持雜泛差徭尢難供應近來殷實之家多投充陵廟等戶投充者旣蒙優免在戶者重復徵求致使富者坐見其窮貧者相繼而竄今後乞將優免人丁仍定以數餘者發當本役則人各得其所矣﹤鋶﹣釒﹥入上曰幾務早決朕自處分昌國公墳塋已有成命督令速完其餘事所司知之

○夜南方流星如盞色靑白光燭地自天津西南行至河鼓炸散

○乙酉都察院左都禦史白昂應詔言山東一方旱甚請於今歲漕運糧內借四十萬石以賑之戶部議謂國朝漕運之規以歲漕四百萬石爲定數蓋計一歲所漕之入僅足充京師一歲之用今豈敢以江南漕米借給山東乎況前此所以借給山東者多矣若猶不足請卽徳州臨淸水次二倉發米麥十餘萬石減價糶之則米價自平而民艱亦漸可濟矣從之

○刑科給事中韓祐等奉命查盤洮岷等處倉庫艸場謂糧艸虧折多侵盜之獘因劾營糧參議丘璐耿文睿參政王哲僉事張琳等罪及先任副使陸珩並巡撫都禦史王宗彜王繼亦失於防範命璐文睿哲琳下巡按禦史逮問宗彜繼珩各罰俸兩月

○丙戌命大學士丘浚暫免朝參仍日赴內閣供事以浚自陳有目疾故也

○大理寺左少卿屠勛應詔言十事一乞恩例以淸刑獄乞敕刑部查照先年事例照舊差官各處審錄其災傷處行撫按等官審錄徒流以下減等發落死罪情可矜疑具奏區處一參情法以公比附乞敕刑部通行兩京內外問刑衙問遇罪無正律應該比附者務使情罪相當至於死罪亦詳究律意所在不可妄自摘擬比附一愼立法以革繁例乞敕刑部會同都察院備查見行事例有充軍枷號者務湏斟酌停當具奏定奪其繁瑣難行者並宜革去一遵律令以止深刻乞敕刑部通行兩京內外問刑衙門遇有聽許因公歐人至死囚犯務依律擬斷不許引用行止有虧酷刑等項名色其武職犯該前項罪名者俱照王槪奏行事例而行果有情重法輕者擬奏定奪至於充軍降級等項具有見行條例有不當者亦聽法司查擬一平紙價以便囚犯乞敕法司凡問過囚犯追納紙札照依定價事例收授銀錢在庫轉發順天府平買紙札送回支用一起老成以備委任乞敕吏部起用致仕刑部尙書何喬新南京國子監祭酒謝譯以備任用一廣恩澤以濟災傷乞敕浙江山東河南被傷地方巡撫等官凡救荒賑濟安民方略宜速爲區處以保地方一禁奢靡以厚風俗乞敕都察院並巡按禦史凡有服捨踰式器用違禁及婚喪不依制度者問擬如律一嚴啟閉以蓄水利乞敕工部行管河郎中遇糧運盛行之時嚴立啟閉以革獘端一專委任以督海塘乞敕工部轉行浙江布按二司分巡分守官查見收木石等料及未收各若干計其修理如果已敷不必再行派擾命所司詳議以聞

○戶科給事中寗舉言五事一曰誠修省欲上畏天命下憫人窮萬幾之酬應庶政之裁決務求順乎天而不拂乎民一日重經筵欲畱心稽古銳意經筵非風雨寒暑不宜輕免一曰愼遊樂欲以禮制心不忘儆戒一曰節賞賚欲儉素是崇爵賞是惜一曰紓民困欲勛戚大臣之家不許求索祿米莊田命所司議處以聞

○吏部左侍郎張悅復上﹤鋶﹣釒﹥曰近古人臣善言治者莫如宋之司馬光其在仁宗時嘗言人君之大徳有三曰仁曰明曰武神宗時又言人君修心之要有三亦曰仁曰明曰武及進歷年圖於英宗復以此言載之後序至於哲宗訪治又首以此言獻其所以諄諄爲四君言之不置者誠以治亂安危存亡之道盡系於此𨿽堯舜之聖亦此而已臣願陛下法堯之仁以安民法堯之明以知人法舜之武以行賞罰法堯舜之從諫以除壅蔽則今日之治卽堯舜之治司馬光之言不盡用於當時而盡用於今日矣禮部覆奏悅所言明白剴切於君徳深有裨益第知之非艱行之惟艱伏望皇上特賜省覽體之躬行施之政事則上帝鑑觀災異消弭而國家永享無疆之福矣上納之

○命府軍前衛指揮僉事髙鸞守備歸徳武平等處以都指揮體統行事

○錦衣衛鎭撫司奏上太醫院院判劉文泰罪狀言文泰初欲奏尙書王恕與後軍都督府帶俸都事關昶計議因得恕擅作威福等事卽寫成奏稿一紙又將恕所刊傳示爲民都禦史吳禎禎見內引尙書五子之歌外作禽荒內作色荒酣酒嗜音峻宇雕墻有一於此未或不亡等語意近詆毀因言待我舉奏爲先帝報不平𨿽死不悔遂亦創成奏稿畱文泰家文泰自摘稿內立心矯詐等語增入已稿禎後又爲文泰潤色及增迹此姦欺不臣可見等語且詞連大學士丘浚謂文泰嘗往謁浚語及恕傳浚言不當板行若有豪傑之士奏聞厥罪不小及朱語沽直謗君四字爲浚所說緣文泰因挾私恨朋謀奏詆大臣及言恕傳詆毀先帝無從取證所述浚言亦系單詞請逮浚恕對理並治吳禎等罪上曰劉文泰誣奏及妄攀大臣甚是刁潑宜重罪且從輕降太醫院禦醫王恕作傳賣直沽名本當究治宥之傳並板卽令焚毀丘浚罷其餘悉免問恕復奏申辯且言文泰奏臣無一得實又系革前之事法司將臣與主使寫本符同妄奏有罪之人一槪參奏似無分別乞敕法司辯理庶不枉抑上曰此事已發落矣

○丁亥四川朵甘思宣慰使司寨官頭目答兒堅粲等來貢馬匹方物賜彩叚表裏衣服有差

○兵部覆奏吏部右侍郎周經所言淸勾軍役欲停兵部住俸降職之例宜仍依本部舊議從之

○遼東有流星大如斗紅光如電有聲如鼓

○戊子旌表孝子一人節婦十人甘潤直隸開州人國子監生母郝氏卒廬墓三年旌其門曰孝行李氏狹西禮縣民翟文妻劉氏狹西秦州民安克慈妻蕭氏廣東番禺縣民李宗妻董氏狹西膚施縣民吳著妻嚴氏山西臨縣生員冀善妻宗氏直隸長垣縣生員李廣妻王氏亦長垣縣民傅保妻周氏江西豊城縣民陳定綱妻王氏貴州興隆衛百戶胡瀜妻黃氏浙江鄞縣民陳澳妻皆守節年久無玷各旌表其門曰貞節

○庚寅命內府各供役人員日支光祿寺豬羊肉暫以干魚代之並今歲重陽等三節俱免宴俟來歲豊稔時如舊從禮部奏也

○辛卯舊例南京官軍俸糧每歲支米者十月支麥者兩月而公主及駙馬都尉祿米之折色者俱就南京支麥不折鈔至是南京戶部郎中車明理以各倉所收麥數少請今歲及明年該支麥月分俱給米十之七俟倉麥積多全給如舊公主及駙馬該支折色麥今後俱準公侯折俸例並折鈔戶部覆奏從之

○岐府長史丘永奏比本府人員奉旨兩淮支鹽有搔擾郡縣者請自今各王府歲用引鹽令戶部移文運司角�羊送鹽價至府以杜諸獘從之

○壬辰左春坊左諭徳曹彥上﹤鋶﹣釒﹥曰臣觀唐太宗貞觀初年所行之政皆三代以下人君鮮能及者自後漸有更張故其臣溫彥博曰願陛下常如貞觀初則善矣太宗嘉納遂能保終治道伏惟陛下卽位之初勵精圖治進賢退不肖皆合天下之公節財省費皆協天下之心是以朝廷淸明和气充溢近年以來水旱災傷人民困苦仰勤聖慮然欲修省臣亦願如弘治之初則善矣今諸臣章奏皆蒙令所司議處乞禦便殿宣召內閣及府部大臣相與參決以回天意下禮部議覆謂彥所言誠知本之論惟聖明畱意上納之

○戶部尙書葉淇等應詔陳三事一裁省無名給糧謂如王府郡王校尉各三十名總各府而計之無慮萬數多系富民營充旣蠲其差又給其糧誠爲妄費請行天下各王府惟時欽賜校尉子孫承繼者許支糧如舊自余有司所僉及民間投充者止蠲差役不淂支糧二禁革收受子粒謂天下王府及在內功臣之家皆有莊田管莊者收租時往往正額外橫取數倍侵克入已請令各莊田及牧馬艸場佃戶照徽府例輸於本管州縣而後令各該人員來領不得仍前自索擾人三存省京儲謂今歲新中進士乞敕吏部將甲第在前者量畱三分之一辦事候選餘皆如舊例放回依親旣可存省糧儲且便其歸省上曰所言有理俱準行

○癸巳賜代府懷仁王嫡第四子名曰聰汝鎭國將軍仕塿第四子曰成銶晉府鎭國將軍鐘鉅庶長子曰奇沋鐘錥庶第二子曰奇澧鐘金�屚第十子曰奇洧革爵鐘鈵嫡第三子曰奇津庶第八子曰奇蒞遼府奉國將軍恩鋒嫡第三子曰寵洺慶成王第三十一子曰奇�氵去虎�三十二子曰奇洿三十三子曰奇泫三十四子曰奇氵�軌鎭國將軍鐘錂第七子曰奇潸第八子曰奇淖輔國將軍奇滲長子曰表樆第二子曰表椄奇滐長子曰表木�朵寧河王府鎭國將軍鐘鐮嫡第二子曰奇瀔鐘鐙嫡第七子曰奇淶庶第八子曰奇漳輔國將軍成鑺子曰聰派趙府鎭國將軍祐﹤木戈﹥第二子曰厚炣靈丘王府鎭國將軍成長子曰聰氵�輦

○鎭守湖廣平蠻將軍鎭遠侯顧溥旣受命充行軍總兵官當選調湖廣雲貴官軍有事於貴州請令各官軍俱預支俸糧自辦軍裝戶部議指揮全支兩月千百戶鎭撫三月旗軍六月銀米或布疋各隨便支給不爲例從之禮部覆奏工科給事中柴昇所言二事其曰省災異者乞將四方所奏災變等事博訪致災之由務盡弭災之實其曰納忠諫者恐皇上納諫之心有替於初況其中所言去獅子汰冗卒視朝經筵遊觀宴賞等項辭意剴切伏望皇上畱神省覽上納之

○兵部覆奏吏部左侍郎張悅所言例有當革者成化中例京衛與外衛輪操官軍犯罪者初犯杖七十再犯一百三犯不悛者家屬押發邊衛差操又在逃官軍自點選之後在逃三次者不分赦前後京衛者調外衛外衛所者調邊方我朝之制軍職杖罪俱令收贖蓋優待臣下之意前項新例固爲貧乏無力收贖者設但比年俱赴市曾去衣決杖古人所謂若撻於市旣已受辱何以令下此後犯者請仍照罪收贖倘貧無力者於原問衙門單衣決杖其三犯不悛者則照新例從之

○內閣大學士丘浚奏臣與王恕素無間隙朝班之中惟臣二人最老班列序立每相推讓且官皆極品文學政事各有所司於名於利皆無所爭𨿽其職任不同而皆叨居百僚之首嗾人攻訐大臣獨不爲自己地乎臣𨿽愚癡決不爲此蓋恕見臣自辦事內閣以來與之並列不交一談疑臣或有所不足殊不知密勿之地不當與外諸司交通理所當然非有他也臣性識迂僻不識忌諱每與人言好舉祖宗典故見行吏部行事有非立法初意言論之際不無波及斯蓋公是公非之淸議意欲使之聞之自行追攺蓋以古道望之不意反成讎恨及見劉文泰所上奏詞頗成文理料非稚筆所能又因今年朝覲黜退官吏旨意與臣所進大學衍義補書中所論偶合由是致疑而專歸咎於臣故因文泰之奏訪知其人素與臣往來此本必是臣主使對眾明說傳播於人法司審勘之際不免因人言略及文泰畏懼加刑因而就假臣言以覬或寬其罪止憑一口單詞別無實迹旁證臣聞古之忠臣見無禮於其君者如鷹鸇之逐鳥雀也設若恕無此事而臣主使人訐奏固爲有罪若恕所爲事干君父臣不阻當揆之大義亦不失爲尊主爲國之忠然臣實不聞其有欲奏之說及見其所奏之本所刻之傳天地鬼神鑑察在上況臣平生所惡者矯激好名與喜事告訐之人每每形之於言著之於書而躬自蹈之則臣乃反覆小人之尢者也何以當朝廷委任之重哉臣受重任不能愼言避嫌比之匪人不得無罪況以荒疏之學當衰老之年皇上拔之於閒散之中畱之於當退之後不能分寸補益乃致人言罪當萬死亟加誅譴良所甘心伏望革去冠帶放歸山林以爲大臣不謹之戒上曰此事已發落矣卿宜安心辦事豈可辭歸山林不允

大明孝宗敬皇帝實錄卷之七十五終

大明孝宗敬皇帝實錄卷之七十六

弘治六年閏五月甲午朔

○乙未以水災免應天蘇州等府並鎭海等衛弘治五年秋糧子粒共一百八十二萬六千六百八十四石艸八十萬六千八百五十一包有奇

○丙申命羽林前衛帶俸都指揮僉事張弼之子鉞代爲指揮使南京興武衛署都指揮僉事陳鑑之子漢代爲指揮同知

○丁酉翰林院修撰李旻丁憂服闋復除原職

○禮部覆奏科道官所言節財用一事自古帝王咸以節儉爲尙誠以裕國之本莫切於此伏望皇上愼終如始益虔弗懈以追復隆古之治況其中所言貴戚之賚予遊觀之糜費織造之過多或爲停罷或爲儉省賞所當賞而不至於濫用所當用而不至於奢使邪術異端一切禁絕則經費可充而災異可弭矣從之○工部覆奏吏部右侍郎周經乞停徵災傷地方顏料銅鐵油漆膠蠟絲麻皮張翎毛等物宜移文所在諸司令已徵者照數起解未徵者暫行停止以候秋成從之

○巡按直隸監察禦史曹鳳奏近者南北隸直及河南地方俱被災傷州縣申報所司不與準理催徵如故臣自今歲二月過山東抵鳳陽等處見饑民流移者眾可爲痛心然當此荒旱之時又修理黃河勞費甚鉅未卽成功乃可憂之大者乞諭被傷處所量減賦稅仍命工部會議暫停修河工役下其奏於所司

○戊戌裁革廣東整飭雷廉等處兵備按察司副使一員

○巡撫宣府都禦史楊謐言宣府及居庸關戍卒歲給冬衣布花但各處輸納者每過期始至戍卒不蒙實惠乞敕該部預處其宜戶部議謂山西各府及直隸大名等府每歲當輸布花於二邊者其道理遠近不同近者便於輸本色遠者便於輸折色請每布一疋折銀三錢花一斤折銀一錢從之

○巡撫山西都禦史楊澄奏所屬郡縣倉廩空虛而王府祿米各衛官軍俸糧率不以時支給是本處且不能自濟而屬者河南守臣奏欲遣人撈取河東池鹽以規利此舉殊駭人聽聞乞寢其事又山西戶口食鹽之該徵錢鈔者自弘治三年至六年俱乞畱存以補諸祿米俸糧之數戶部議覆從之

○宣府隆慶懷來二衛地震有聲

○己亥禮部覆奏刑科右給事中季源所言嚴廚役事謂光祿太常二寺廚役今後有逃回原籍者許里甲人等首告所司卽差人起解逃至三次以上者問罪發口外爲民仍將本戶親丁解補從之

○庚子湖廣左布政使劉喬卒喬字述憲江西萬安縣人刑部尙書廣衡之子成化二年進士授浙江歸安縣知縣有善政歷升監察禦史福建按察副使湖廣按察使左右布政使承命祀南嶽至金口驛衄血暴卒喬質朴有才乾居官早有聲及爲布政則功名不逮於前時識者多未滿云

○禮部覆奏平江伯陳銳所言節省供用事謂天時亢旱河道漧涸凡進鮮舡俱令漕河一帶軍民遞送勞苦萬狀其押運之人所過淩虐索取財物誠有如銳所言者乞量減進貢品數以息轉輸之苦並禁押運人員需索饋送之斃上曰今歲進鮮船多已到京品數不必減押運人員今後不許沿途生事擾人違者究治不貸

○壬寅禮科給事中王綸言五事一方今進言者非止一人救荒者非止一策其斷自淵衷付之廷論者皆有益於民有益於家國者也柰何奉行者稽畱遲緩使君恩壅於上而百姓怨於下乞敕各部定立成規凡有奏題事情可以覆奏者近在五日遠亦不出七日使恩澤不至壅敝一近年以來或因考察被黜而詆毀執政或因乞升不遂而誣奏大臣或攻訐陰私或妄訴冤枉乞敕法司隨其輕重示以刑罰以息姦風一皇上優禮大臣保全正士但恐信任之念或移於浮言而保全之恩少替於往日伏願審察內外大臣果有老成忠貞之可信任者推誠任之勿爲浮言所動一近來貴戚之家墳域宅第服飾土田奢濫無度下至廝役亦相效尢乞敕該部查照舊例通行禁約一近年以來事頗更張殊無定命考察則更立新法反開告訐之門選士則投獻舊文反滋欺詐之風傳奉升官止於昨而開於今邪說誣民戒於前而興於後午朝旣設而復轍遊樂旣戒而復萌伏願皇上愼終如始務遵成憲使法令歸一下所司知之

○申刻京師雨霾

○甲辰賜沈府西陽王詮鉦爲善陰騭孝順事實各一部從其請也

○太常寺少卿兼翰林院侍講學士李東陽奏近奉敕諭以久旱求言臣被擢先朝繼塵侍從職在講筵不關政務惟君心爲化理之原經傳乃致治之法其勢似緩而實急其功似淺而實深顧講讀有時章句有限宏辭奧義未易悉陳嘗慕宋範祖禹講月令而深論誠於奉天之道林機講禹貢而極言勤謹爲治之理又聞唐崔郾半歲不問經義則謝以無功李絳踰月不訪理道則自慚飽食臣之瘝曠實又過之近臣於經筵輪講孟子兩年之內輪侍日講亦用此書今不敢遠引謹摘孟子中格言要論切於君心治道臣與二三講官已徹聖聰而未悉愚見者析爲數條極論其理而軍民利病時政得失如陛下所欲聞者以類附焉一孟子曰至誠而不動者未之有也不誠未有能動者也臣伏見弘治紀元以來二三年間天地降祥兩暘時若感應之理昭然可睹近二三年休徵弗應由冬入夏旱虐尢甚意者於於初政之善有未盡合乎抑應天之政或以文而不以實也臣願陛下齋明治心勵精圖治賞一物必思天命所當予罰一罪必思天討所當加禦一珍膳必思民之饑服一羙衣必思民之寒災異之奏自郡縣者匯爲捲冊以備觀覽章﹤鋶﹣釒﹥之付在有司者限以旬日必令覆奏使議朝政者不爲道旁作捨之空談拯民災者不爲紙上裁桑之故事若齋醮一事誑誕尢多徒費財貨復傷治體請斷自今日凡事關祈禱假經咒以於賞賚者並加屏絕亦應天以實之一端也一孟子曰君仁莫不仁君義莫不義君正莫不正臣按人君一心萬事根本正心必先於誠意誠意必先於致知格物講學者格致之要也宋蘇軾進端午帖子曰始覺深宮夏日長只將無逸鑑興亡王巖叟因侍講奏曰陛下退朝無事以讀書爲樂天下幸甚臣願陛下當此盛暑亢旱之時澄淸聖慮保愛天和愼重遊宴調節飲食每朝謁兩宮裁決庶政之暇取累年講官所進直角�羊置諸左右時一繙閱用代溫書以俟秋涼仍舊講讀則義理融徹根本不移舉而措之無不得其當者不然則𨿽發言盈廷積﹤鋶﹣釒﹥成案一兩之後旋復置之度外矣何所逸哉一孟子曰詩云經始勿亟庶民子來今諸營官軍操練日少工作務殷見在之數或不敷於坐派停止之詔或遽移於陳情使其精力消憊志气摧頹嗟怨之聲上干和气比者諸司屢嘗執奏陛下湣其勤勞量爲停免如金水河昌國公墳等處特令儧完夫有司以停止爲請朝廷以督並爲名恐名實相違無以昭示天下乞俟兩澤旣降秋气稍涼再圖修治其餘不急之務仍照往年詔旨一切停罷一孟子曰不違農時谷不可勝食也數罟不入洿池魚鱉不可勝食也斧斤以時入山林材木不可勝用也今天下民窮財盡其勢已極姑以三者言之山東之地艸根樹皮掘食殆盡繼以人肉荊沔諸湖水竭魚荒河泊諸課率多折納易州山廠林木已空漸出關外一二百里其他賦稅大抵皆然天下之地無一處而不貧萬物之利無一物而不貧苟據圖按籍計口數物於都邑之間臺省之內何以知之而況於九重之上哉至若京師市鋪光祿寺科派太繁供應之物急於田賦買辦之使亟於催徵官價不充動踰時月國門之稅曩因戶部委官張鑑過於侵剝嗟怨盈途�賈幾絕陛下洞見其情降旨切責然後貿遷不滯天下歸心但其起例太重今𨿽漸減猶未甚輕�賈利微物價增貴玆欲蠲租減稅則國用不充二者之外別無長策惟雜泛差役與額外科派請下有司痛令裁省而節用一事乃萬事本根我太宗文皇帝所服裏衣敝垢納而復出謂侍臣曰朕𨿽日十易新衣未嘗無但自念當惜福故每浣濯更進昔皇妣躬補緝故衣皇考見而喜曰正可以爲子孫法朕常守先訓不敢忘宣宗章皇帝載在五倫書君道篇節儉類蓋將爲萬世法也願陛下遠稽前代近法祖宗上警天心下憫民病凡羣臣百司隨事經營極力裨補者不過分寸之益惟陛下一轉移斡運間而天下受無窮之福矣一孟子曰饑者易爲食渴者易爲飲臣切見山東等處災傷已極近者廷臣屢請漕運官糧量畱賑濟未見準行臣惟京儲固重歲給尙贏若限數借撥量價糶賣計歲還納似亦無妨乞命戶部議行漕運官借撥一百萬石少亦不下五十萬石及運舟未盡之日扣計後船於臨淸等處水次倉分納令收糧委官監糶以濟其急而畱貯價銀用爲糴本以俟來年丰熟量價糴還後年運舟分帶至京亦不爲晚惟在糶糴之間稍加調停腳冤之耗別爲計處使還官𨿽遲不失本數則朝廷豈靳此百萬之數不假以一二年之期哉況運舟後至者多由軍衛貧窘力不能前歲歲稽延愈久愈困使得稍免半途早還暫息以圖後功亦未必爲無益也一孟子曰仁政必自經界始切見畿甸等處姦民惡黨競指空閒田地以投獻爲名藩王勢家輙行陳乞每有賜予動數百頃得請之後標立界至包羅村落髮掘墳墓訴訟之牒纏綿歲年冤號之聲震動遠邇夫生齒旣眾地豈有遺凡以空閒爲請者皆欺也朝廷𨿽屢頒禁令兪允繼之投獻者謫罰相仍而陳請者終於得地歲復一歲何時而已臣願自今以後除官有籍冊者上俟處分其稱爲空閒輙乞管業更不賜許使陳情者無效則投獻者自止矣一孟子曰君行仁政斯民親其上死其長矣臣聞廣西之地近因軍糧不足以致官軍囂哄幾成大變及出軍之際蠻賊截途總兵方面等官橫被戕害固由紀律不嚴事出意外而旅進羣行坐致奔潰不聞有挺身犯難以相捍禦者實亦教養失道气沮心離故顚沛之間視爲秦越人心國勢所系非輕今賊勢方張散滿山谷攻圍州縣占據村落版圖𨿽存人戶漸耗有司畏罪不敢悉聞數年之後此地之患未易言也攻守之議必先兵食今官軍土兵尙皆可用惟糧爲乏近聞荒歉之餘歲頗丰熟請下巡撫總兵大臣亟議方略措置儲蓄審計折價務使有餘然後可以責斬馘之功臣又聞西北諸邊軍糧折價十分爲率給不過二三分禁例𨿽嚴莫知攺革臣請申明禁約依本地時價量爲增給使人情少慰兵气漸揚則攻守之間惟所用而無不效矣一孟子曰省刑罰今之五刑最輕者爲杖爲笞然杖有分寸數有多寡極爲詳愼獄訟旣多人苦難制乃有矯輕以從重者在京法司密邇輦轂尙少過差在外諸司或倚法立威笞杖之罪往往至死補立捲案旁引醫證縱令事覺不過以因公還職於是箠人重者爲能吏殺人多者爲好官以極輕之刑置之不可復生之地傷天地之和壞國家之法莫有大於此者假令以一時之暫一二人之少諉諸過誤理或有之而多者數十甚者數百乃槪以因公自角�羊豈復有所懼哉今故勘平人者有抵命之律刑具非法者有除名之例偶不出此則謂之因公一以公名𨿽多無害此則情重而律輕者不可以不議也臣請除已往不究外自今以後凡拷訊輕罪卽時至死累二十或三十人以上本律外仍令吏部法司議行降調或病死不實者醫證人等並治以罪且律不可易而例可增今科罰銀物不至殺人尙有降調之例以此罪當此情似不爲過亦可以爲殘民者之戒也一孟子曰欲爲君盡君道欲爲臣盡臣道二者皆法堯舜而已矣堯舜之世人人得言者以堯舜能容之也中古以諫名官言者亦少願治之君常勸其直而容其過所容者愈難則其爲徳愈大仰惟陛下卽位之初大開言路先朝言事之臣如汪奎蕭顯徐鏞等次第敍遷如林俊者特加超擢天下之人歌頌聖徳皆以爲堯舜復出間有言事狂直上煩譴責者詞𨿽太戇心實愛君旣示磨礲宜加抆拭近者羣臣交章請赦彭程已蒙恩旨令該部看詳必有聖裁臣無容議臣切見任儀所坐亦以扶持國體非爲私謀而小小過差未蒙湔雪今當陛下求言之日而不宥以言得罪之臣天下之人孰知所向陛下旣已復數人於前亦何惜不宥此一二人於後以答羣臣之請以慰千萬人之望哉臣近講孟子此篇因推論此事臣之愚亦堯舜吾君之心也一孟子曰尊賢使能俊傑在位則天下之士皆悅而願立於其朝矣臣切惟今之內閣六部都察院諸衙門所謂大臣講讀臺諫所謂重任近年以來三司得以訟巡撫府縣得以訟巡按小官百執事得以訟尙書侍郎都禦史事下有司互爲勝負此風旣行漸不可長況其所奏多涉誣罔上煩聖聽下駭物情非聖世所宜有也請自今以後凡有屈抑止許據實自陳本事凡懷挾讎忿故爲誣蔑者槪勿施行庶幾委任得專體統不紊臣又見經筵乃講道之地與朝著不同故凡奏對之時𨿽師保大臣必行跪禮惟講官拜稽之後立講於前以示優異此祖宗定制而古之大儒猶有致議於坐立之間者以聖賢之道在焉故也官不必髙所任實重苟非其人不宜濫置旣授之任必重其官近日講官小有遺誤遽遭紏劾荷蒙聖恩特置不問朝廷優之以講道之禮而有司律之以奏事之儀自開設經筵以來未嘗有此臣伏睹累朝所定儀注止有侍儀官禦史二員給事中二員序班二員無所謂紏儀者先帝臨朝極嚴奏對之禮禦史等官不敢毫髮縱貸而如大學士陳文侍講商良臣等進講差錯不聞紏劾朝廷亦不以責紏劾之官臣又伏見先帝念通政司鴻臚寺奏事繁難特命一二字差錯不必來說欽遵至今卽是故事臣愚以爲經筵之職較諸通政所奏鴻臚所引事體尢重而講讀文辭動以千計繁又倍之臣請自今凡進講時一二字差錯者照先帝所降通政鴻臚恩例勿得紏劾以仰成陛下優禮儒臣之盛意﹤鋶﹣釒﹥入上命所司議處以聞

○乙巳賜晉府茂名縣君並儀賓李奉代府安福郡君並儀賓劉讓永丰郡君並儀賓金寶陽春郡君並儀賓梁瓚唐府魚臺縣主並儀賓楊賢誥命冠服如制

○以水災免兩浙運司鹽課弘治二年至四年已徵在官而消折者七千一百三十引有奇五年未徵者三千三十五引有奇

○南京戶部員外郎周琦言廣西桂林府古田縣柳州府馬平縣皆山勢相連猺獞恃以爲惡我軍北進賊卽南卻西進卽東走軍退復卽巢穴如石投萍隨散隨集故兵屢進賊轉多民困日深資糧浪費且廣西各府倉糧庫藏俱無餘積往時進徵古田軍餉多出借辦兵旣不利財又不足臣恐廣西之地十年不治民將無地二十年不治地將無名臣切以爲徵討之策有三乞令各府州縣審勘有獞人處所某處舊系獞村今某爲惡某處舊系民村今某占據中間孰爲首惡孰爲脇從孰爲流民孰爲流獞何處可容何處可剿以定去畱照成化元年例請兵二十餘萬四面夾攻連進三年使民安堵方令班師其舊縣獞村者招撫殘獞居住村少者附各該州縣管束村多者立爲土官管理舊系民村者招集逋民復業或地多民少令各處招發流民塡實如本地招發見在流住外處人民廣東招發廣州等府南海等縣砍山流食猺人俱無籍產止有猺長管率並招南雄韶州等府江西流住做工聽顧之人荊州裏陽裕州臨淸劉家隔金沙洲等處招發遞年在外流食之人及安置虜人並內外該流人犯俱發塡塞剿過被占民村給與土田各免稅糧三年差役六年可爲久安長治之策免致歲勞兵力月費民財其接濟倉糧亦照成化元年穵運湖廣江西廣東等處倉糧應用此爲遠圖者一也若止調兩廣官軍及田州思恩泗城南丹等處土兵則往年多於秋盡調兵冬盡方到春初進山彼時賊人米榖旣藏雨水又多進則難攻困則難破兼有瘴癘豈能久駐及夏散軍招撫殘徒縱有牛具種子無春可耕豈不更加猖獗復攻百姓流劫道路今乞六月調兵九月取齊霜降進山庶可成功十一月冬至以後散軍十二月招撫殘徒次年正月安置則殘徒各得借助牛具種子及春耕種可以聊生必不掠民此爲近利者二也又全剿不如獨攻明捕不如暗執總鎭總督總兵固總其綱而副總兵參將等官亦皆奉敕剿捕賊寇者若各該地方遇有賊情俱待呈稟三府移文調兵方行剿捕孰肯坐以待斃宜令會同分守分巡或府州縣正官卽統所轄官軍並土兵不拘時月撲滅不必反覆行移以致驚疑且每年進兵多資田州思恩南丹泗城等處兵力其間官目會有願出兵報效者多因公事相絆自守地方宜行巡撫等官查審事情爲之處治令各出兵報效兩江各三千餘名屬左江者左參將聽調屬右江者右參將聽調重則兩江會調以資獨攻暗執之舉所獲功次重加賞勞則猺獞知懼兵自得利此兵力不勞錢糧不費而事濟者三也﹤鋶﹣釒﹥下兵部覆奏以琦生長其地深知寇情三策反覆詳盡切中事宜乞下兩廣守臣議擬以聞從之

○戶部覆奏禮科左給事中夏昂所言二事一謂姦頑軍民妄以他人徵糧地土投獻勢家請嚴禁之以杜請托之獘一謂北直隸山東河南亢旱日久請令所司預以賑濟條件頒下守臣區畫撫貸從之

○戶部覆奏戶科給事中寧舉所奏勛臣戚畹奏乞莊田事今後請斷以大義有怙恩陳乞者許科道官劾奏從之

○秦府儀賓劉楷等五人以慶賀萬壽聖節習儀不至爲巡撫都禦史所劾下獄俱贖杖還職

○狹西禮縣地震有聲如雷動搖屋宇

○丙午升翰林院修撰王華爲右春坊右諭徳以九年秩滿也

○升中書舍人歐陽晢爲廣東按察司僉事提調學校

○巡撫保定等府都禦史張琳言二事一儲養將材乞將見在帶俸侯伯命內閣大臣兵部會同大總兵選其年三十以下知識超邁者令熟讀武經七書講究通鑑綱目仍編撥於五軍十二營如遇操練之日令其在營序坐使其熟知軍中之政令軍士之勞逸提督內外大臣不拘日期或試其騎射或究其書史置立文簿書其能否其屢試無效者有罰如遇管營官員有缺卽將功效多者奏請塡補一開言路皇上卽位之初求言如渴故一時文武羣臣交章累牘政事由此修明自監察禦史任儀彭程以言事降調後更無一人肯言者近者天道亢旱皇上下詔求言於是言者始眾朝野歡欣獨任儀彭程未蒙錄用伏望寬宥其罪量爲升擢下所司知之

○巡按直隸監察禦史周琰上﹤鋶﹣釒﹥曰竊見法司所問斬絞罪犯多有淹滯未盡平反中有含冤之人未免上干和气乞敕三法司將見監死囚逐一審錄如情有可矜者卽與矜疑若冤枉者卽與辯理又各邊達賊虜去人畜殺死官軍類多隱匿規免刑誅迹其所由蓋太監監軍都禦史本因撫軍而設今遇失機一槪坐罪是以互相黨比不肯實聞乞敕兵部行令各邊鎭巡等官今後軍旅之事責在總兵萬一失機太監都禦史稍輕其罰則邊情不敢隱匿又先年大臣方面官多有詿誤罷黜及畏罪求退者如吏部尙書尹旻典選精明秪因其子尹龍負累以致罷官又如南京刑部侍郎阮勤居家廉愼浙江按察使於大節用法平恕然皆年力未衰見幾求退者乞俱起用以慰人望俱下所司議處以聞

○丁未太子太保吏部尙書王恕復乞致仕不允

○工部覆奏禮科左給事中夏昂所陳省工役事宜如所情今後有奏興土木及投充匠役者許科道官紏劾同坐以罪從之

○順天府薊州大風雨暴雷拔木偃禾牛馬有震死者

○戊申復除監察禦史楊縉於湖廣道劉憲於山東道戈瑄於廣東道俱以丁憂服闋也

○己酉命慶府弘農王寘鑭祿米歲支本色六百石折色四百石從其父安僖王例也

○掌通政司事工部右侍郎謝宇卒宇字伯寬湖廣來陽縣人景泰初命入文華門與內侍同學爲國子監生授中書舍人歷升禮部員外郎太常寺少卿並本寺卿兼司經局正字於內閣制敕房書辦前後幾四十年上登極以東宮侍從恩升工部右侍郎掌通政使司事秩滿升俸二級至是卒賜祭葬如例宇善楷書亦工繪事性警敏善承人意指享有榮祿以終其身子汝暘舉進士

○四川邛州嘉定州及敍南衛地震有聲

○庚戌南京吏部尙書王﹤亻與﹥復乞致仕上曰卿近以疾辭已有旨勉畱宜盡心供事不允休致

○升革職都督同知毛倫爲都指揮僉事充左參將分守廣西潯梧等處倫先任廣西副總兵言官劾其嘗隨太監汪直開邊啟釁驟至通顯落職爲民至是兩廣總鎭等官舉其謀勇可用故有是命

○辛亥命開中兩淮兩浙運司鹽二十五萬引於大同四十萬引於宣府二十五萬引於遼東以備邊儲

○通政司右參議韓鼎奏在京軍匠人等往往以虛籍胃官廩甚至逃亡揭債累及平人乞令所司並科道各差官一員淸理見在若干逃故若干顧役若干逐一取勘明白其見在者卽與解補絕亡者卽行原籍淸勾冒支顧役者重治其罪工部覆奏從之

○壬子兀者衛野人女直都督僉事察安察等遣都指揮宋哈答等爲兀者前衛故都督僉事都裏吉乞祭許之賜宋哈答等宴並彩叚衣服等物如例

○癸丑命都察院右副都禦史張敷華仍提督鴈門關兼巡撫山西敷華先任湖廣左布政使升職提督巡撫未任丁憂至是服將闋適值前缺吏部以請故有是命

○巡撫山東都禦史王霽奏山東二麥無收乞準去歲例仍以臨淸鈔關今歲夏秋冬三季船料鈔折米賑濟俟年終乃止又往歲奏募各處軍民納銀賑濟四十兩至一百五十兩者給授冠帶散官有差限今年八月而止以道遠價重應者絕少今宜令山東布政司出給空名札付分官賫赴湖廣江西福建浙江河南五布政司召人上納每布政司以一千道爲率仍遞減其銀數庶人樂趨赴而饑民獲濟亦至年終而止戶部覆議從之

○命提調董家口關指揮同知羅綱守備永平等處以都指揮體統行事

○萬全都司都指揮同知髙鉞以查盤倉糧不實下巡按禦史逮問贖罪還職

○甲寅賜蜀府輔國將軍賓涉賓渥賓淆代府鎭國將軍成鑑輔國將軍成錮成金��成焊成金�只聰洈聰氵�逢聰氵�葛寧府輔國將軍宸浣輔國將軍宸浦誥命冠服如制

○吏部覆奏科道官所陳事今後文武官有朦朧奏請希求進用者查照舊例文職黜退爲民武職降調邊衛仍申明禁約禦史彭程任儀先以言事得罪乞各復原職以來直言其餘兩京官員有因言事及公過降調者與見任京官一體擢用得旨彭程任儀已之餘從所議

○乙卯太子太保吏部尙書王恕致仕恕累乞休致不允至是復上﹤鋶﹣釒﹥謂蒙恩至此非不勉思報酬但年垂八十精力日衰任旣重而勢必危功未成而謗卽至深惟保晚節之難將恐爲終身之累乞放歸田裏以全始終上曰卿旣稱有疾宜加調理不允休致旣而恕求去益力上乃允之仍命給驛以行有司月給米二石歲撥人夫二名應用恕自起用以來气節譽望爲一時名臣乞休至二十餘﹤鋶﹣釒﹥及被萋菲而去君子惜之

○禮科左給事中夏昂奏邇者皇上昧爽臨朝早決幾務凡臣下言事卽令所司看詳次第舉行又節省光祿寺供應等物皆勤儉之盛徳但一日二日萬幾惟常接於目而不忘斯有警於心而不替竊觀我聖祖嘗取古帝王嘉言善行書寘殿廡伏望皇上以聖祖爲法命翰林儒臣歷考前代帝王以至我祖宗勤儉徳政或爲銘爲箴或爲說爲文或直錄其事務在明白書之屏間寘之便殿以警於朝夕上納之

○光祿寺卿胡恭等奏本寺供應瑣屑費出無經乾明門貓十一隻日支豬肉四斤七兩肝一副剌蝟五个日支豬肉十兩羊二百四十七隻日支菉豆二石四斗三升黃豆三升二合西華門狗五十三隻禦馬監狗二百一十二隻日共支豬肉並皮骨五十四斤虎三隻日支羊肉十八斤狐貍三隻日支羊肉六斤虎豹一隻支羊肉三斤豹房土豹七隻日支羊肉十四斤西華門等處鴿子房日支菉豆粟谷等項料食十石一日所用如此若以一年計之共用豬肉羊肉並皮骨三萬五千九百餘斤肝三百六十副菉豆粟谷等項四千四百八十餘石臣等仰惟皇上臨禦以來凡百錢糧悉從減省以寬民力惟前項牲口料食仍舊支送以無益之事費有用之財卽今各處災傷人民艱窘若不痛爲減省則民財日耗有傷和气災異無從而弭矣﹤鋶﹣釒﹥入上納之禦馬監二異狗並羣狗七十七隻俱令退出支食牲口房雜雞八十六隻鵝四十一隻鴨九十六隻花豬二十一口俱送光祿寺供應餘皆仍舊

○丙辰升山東按察司副使汪進爲貴州按察使

○南京都察院左都禦史黃紱乞致仕許之命馳驛以歸

○夜東方流星大如盞色赤光濁地自奎宿北行至閣道

○戊午平江伯陳銳陳五事一謂在京各營號頭把總等官乃傳布號令管領隊伍時常操練以備他日之用者而比來賢否混淆不足以昭示勸懲請命兵部會同總兵官考選年力精健才識可取者畱之老疾貪婪者革退別於聽缺並隨伍官內選補凡推選宜勿專騎射此後仍五年一次行之一謂居庸倒馬紫荊山海諸關黃花密雲古北口喜峯諸鎭修理墩墻多虛應故事一遇山水沖激輙復損壞況山木爲人砍伐險阻變爲垣途𨿽常差官點視不能周徧此後巡邊大臣宜同巡關禦史及鎭巡等官徧歷踏勘某地可增墩堡某地可置溝墻某樹可植某巖可削某地近可使兼管某地遠可加分守逐一處置務求至當一謂兩京武學銓選儒官教養武職子弟比來生徒庸劣蓋由師道不尊學規廢弛所致臣等間嘗考試諸生有入學三五年武經七書尙不能講解記誦者甚至有經年不肯肄業者況原選六百人今止二百餘人乞命兵部會同各營總兵官揀選不堪者送營差操將各營見操幼官應襲舍人內揀選資質可教者送學務足原數兵部該司官每十日一員下學稽考所讀經書課程勤惰量爲懲治仍令吏部遇有教官員缺務選學問老成者除授果能教導有方宜錄其功迹擢用否則降黜其大臣下學考試亦須每月一次以後武舉之時先策略而後騎射若學識無可取者已之南京武學亦照此例一謂大同宣府遼東諸鎭及各邊關地方俱有內外官員受托重寄操練軍馬控禦夷虜比來兵備廢馳旗軍精壯富實者役占於私門考弱貧難者疲困於徵役勞佚不均人情嗟怨乞命兵部查照舊例選差給事中會同巡按禦史親詣衛所查取戶口冊籍逐一點視精壯者編爲徵操出哨貧弱者屯田守城老疾者令其替役仍造冊送部候三年差官盤糧之時將原冊逐一查究有仍前役占者參奏庶邊軍勞佚得以適均一謂山東河南北直隸及鳳陽等處連年凶荒各處官軍盡數運糧京操𨿽有下班官軍多潛回原籍所在城池空虛間有守城捨余因無糧餉一遇有警缺人調用乞命兵部移文各處鎭巡等官將京操下班官軍令在本城原伍操守每十日一赴教場演習武藝固守城池其所在軍士月糧鎭巡等官務令按月支給庶免逃移之患下兵部覆奏從之

○己未以水災免河南祥符陳畱原武封丘四縣弘治五年秋糧有差

○給慶府安化王寘鐇歲祿一千石本色折色中半兼支

○庚申遣內官祭中霤之神

○賜楚府輔國將軍均鐧庶第五子名曰榮澬庶第六子曰榮澻代府博野王嫡長子曰俊櫍靖江王府輔國將軍相紳嫡長子曰﹤矢見﹥耳�占相璁嫡次子曰﹤矢見﹥聃相﹤王巳﹥嫡次子曰﹤矢見﹥耳�當輔國中尉﹤矢見﹥密嫡次子曰約越寧府輔國將軍覲鈰嫡第一子曰宸澯第二子曰宸源宸渠嫡第三子曰拱槄宸淞嫡第一子曰拱欀靈丘王府鎭國將軍成鋏第五子曰聰氵�臮襄垣王府鎭國將軍仕土�戲嫡第九子曰成鑙輔國將軍成鈴嫡第二子曰聰潓蜀府鎭國將軍申金�嶲庶長子曰賓渟輔國將軍賓淟第一子曰讓栦寧府建安王庶長子曰宸洪嫡次子曰宸潚

○通政使司右通政毛倫言各處上納皮張顏料及各色錢糧必於該收衙門通賂賄始得進納額外之費視常數率至再倍以致小民受累國課常逋乞嚴加禁約以祛姦獘工部覆奏請聽監收科道官劾奏及被害之人自行陳告庶幾前獘可革從之

○辛酉禮部右侍郎費誾以疾在告滿三月乞歸養疾命在任調理支俸如舊

○湖廣按察司副使楊茂元丁憂服闋復除山東按察司○壬戌升兵部郎中戴豪爲廣東布政司右參政

○賜國子監雲南貴州四川軍民生夏衣如例

○錄故太子少保禮部尙書周洪謨之子汝靖爲國子監生汝靖之兄汝端先嘗乞恩送監後鄕試中式復援例以請故有是命

大明孝宗敬皇帝實錄卷之七十七

弘治六年六月癸亥朔

○甲子巡撫保定等府右副都禦史張琳及錦衣衛百戶仝鑾應詔陳言內一條俱請宥謫戍禦史彭程及左遷禦史任儀鑾奏又謂帶俸指揮許寧都指揮張瓊各負方鎭之才足當一面之寄昔因微過置之閒散請加擢用冒認皇親罪人李父貴李祖旺𨿽非聖母嫡親亦本同鄕之人初因尋訪而來非是用計冒進今令謫戍恐不厭眾心請加寬釋兵部覆奏以琳等所言爲宜從上命釋李父貴李祖旺回原籍爲民張瓊許寧等準議彭程等姑置之

○乙丑兵科給事中盧亨言欲振紀綱者在乎明公道陛下竭誠修省臣下進盡忠言固思所以振紀綱也使公道不明則紀綱終不可振伏望延訪大臣共加�確虛心聽納務出至公則紀綱振矣欲全國體者在乎重宰執近日大臣或被誣下獄或妄遭讒毀非盛世之所宜有伏望審察而信任之以全國體臺諫之設所以防壅蔽也近來言事有罪至充軍者然其初心皆發於忠愛之至情伏望矜宥以來直言爵賞之命所以待有功也近來因人請托者得由卑以達尊無故乞升者至以恩而掩義伏望淸查一二以爲將來之戒財用者國家之命脈不可以不節伏望罷不急之徵崇儉素之徳則財用足兵荒者國之大患不可以或後伏望紓籌邊之策講救荒之政則內外寧﹤鋶﹣釒﹥入命所司知之

○禮部右侍郎費誾卒誾字廷言號補庵鎭江丹徒人成化五年禮部會試第一遂第進士選爲翰林院庶吉士授編修同考禮部與經筵升國子司業秩滿升春坊左諭徳仍管司業事未幾升祭酒弘治元年孝廟初開經筵簡充講官車駕視學賜坐講彜倫堂褒諭宴賚士林榮之及直日講遂攺少詹事兼侍讀同修憲廟實錄成進詹事無侍讀學士再越月擢禮部右侍郎病滿三月例停俸詔特不允至是卒年五十有八上遣官諭祭命有司爲營葬事誾長身偉貌論議亹亹臨事通變慷慨且恭謹自持人恆以公輔期之其在國學最久士子多所造就爲詩文淸健有則所著有自考詒笑補庵諸集性儉而能達尋常𨿽故紙幣帛必適於用病未久棺衾卽令預制以故𨿽歿於暑月得無後憾云

○丙寅禮部奏萬壽聖節例賜文武官及天下朝賀官員人等宴上命免宴賜以節鈔錢

○蝗飛過京師三日自東南向西北日爲之蔽

○丁卯刑科給事中季源言近年撫巡等官擅作威福官屬之善奔走者有過而輙獲包容其稍知持重者有善而反遭斥辱廉恥道喪諛佞風成請行令撫巡等官各以禮自處而爲守令等官者各以禮事人且以所言通行示禁於天下從之

○山西石州吳城驛空中無雲而震者再

○戊辰南京總督糧儲都察院右副都禦史劉瑀乞致仕許之

○己巳戶部覆議太常寺少卿兼翰林院侍講學士李東陽所奏省差徭減科派躬節儉賑饑窘禁投獻田土廣邊方儲蓄諸事皆詳實可行請令中外有司各知所以遵守其曰躬節儉者伏惟聖明加意從之

○會昌侯孫銘等四百八十人朝參不至各罰俸一月

○庚午戶部以蝗生畿內請遣順天府丞畢亨行縣督捕其直隸府衛及各布政司各令正佐官行視從之

○辛未寧夏廟山墩之敗巡按監察禦史復請治領軍等官都指揮王傑等十四人及副總兵盧欽罪上命盧欽停俸戴罪殺賊王傑等俟賊情稍寧逮問之

○壬申總鎭兩廣太監王敬都禦史閔圭等奏前此廣西古田縣獞賊掩殺副總兵馬俊等臣等調軍徵剿桐木唐背等七巢咸破之斬捕四百餘級其擎江古塔等百餘巢亦就招撫地方頗寧奏下兵部差次其功請贖前罪上曰旣地方頗寧功可贖罪王敬閔圭等俱宥之諸司官凡停俸者令仍舊支給

○兵部覆奏監察禦史周琰言各邊失機欲乞不連坐內臣都禦史宜令主將或副參等官統領軍馬追殺虜寇不能料敵制勝輕率寡謀以致失機者則罪止各官內臣都禦史不及同行者不坐若各路分守守備官不能設備被虜入境或貪功啟釁亦鎭巡總兵官威令不行所致厥罪惟均從之

○癸酉給寧府故瑞昌悼順王宸﹤氵靚﹥夫人楊氏食米歲百石

○初大同洪州順聖川之地洪武中嘗撥民承種其後或攺設禦馬監艸場天順末乃並多餘田土盡給軍民佃種人二頃五十畝各納糧五石艸十束成化末巡視尙書餘子俊以田多糧少人增糧至九石五斗然徒有虛數而已至是巡撫都禦史侯恂復請令納糧艸如舊數從之

○選進士顧淸趙士賢蕭柯沈燾曹瓊吳一鵬楊昇曹鏷汪俊周玉黃瀾胡爟王縝任良弼吳蕣許天錫薛格陳玉陳陽王崇文二十人爲翰林院庶吉士命太常寺卿兼翰林院侍讀學士傅瀚太常寺少卿兼翰林院侍講學士李東陽教之給酒食器具如例

○命濟陽衛帶俸都指揮僉事侯昇之侄通代原職指揮使○甲戌巡按湖廣監察禦史田奫言八事一曰拯饑民山東河南地方亢旱人民流移欲將南直隸等處儧運糧米就於濟寧官倉收貯易出彼處所積舊糧以濟民急二曰卹民困欲將修河工役暫且停止俟收成之日再舉三曰開荒糧欲將各處逃民遺下地土無人承種者開除稅糧四曰去讒邪欲將挾私誣奏大臣及謗訴京官者置之於法五曰責憲職欲巡按禦史回京之日備造問過囚犯文冊送都察院稽考南直隸浙江湖廣山西及二百起北直隸山東等處及一百起方爲考稱其不及者考爲避難六曰宥狂妄欲將充軍禦史彭程攺撥附近衛分七曰通民情欲將銅錢與銀兼用但系舊錢大小通行八曰禁姦貪欲將在外府州縣官馬夫坐編下戶以止掊克命所司知之

○工部覆奏吏部侍郎張悅所言乞禁內外各衙門成造修理及違例奏請墳塋屋宇宜令悉遵成法不宜輕攺其所派物料宜從本部裁減允當方許奏請支撥工完仍以余料送部還官以備別用凡違例陳請者一切停止如違聽科道官劾奏從之

○乙亥禮科都給事中林元甫等奏近奉旨今後朝覲之年考察如有不公許其伸理命下未幾奏者踵至恐歲復一歲終無止期今後凡考退並劾退官員有仍前奏擾者乞令所司參奏治罪照例發遣監察禦史史瑛等亦以爲言下吏部覆奏三年朝覲本部會同都察院考察凡貪酷不職者必嚴加黜退蓋以去惡不盡不足以除天下之害然人材難得其惡未著而遽去之則人心不平是以聖明許其伸理但嚚悍狂躁之徒一見禁令稍寬輒便飾詞妄奏變亂是非有傷治體今後朝覲考察中間果有黜退不公者許其伸理若本無冤抑摭拾奏擾者仍照例參問治罪其科道紏劾大率多在京堂上及在外方面等官是非善惡昭然在人耳目其去畱或斷自宸衷或下所司議處亦未必有枉間有伸理者或虛或實亦照此例施行議上從之仍命果有冤抑者許伸理

○丙子代府靜海郡主卒賜祭葬如制

○丁丑錦衣衛指揮使錢通卒通字文達其先涼州人祖答錦衣衛指揮僉事父奄卜指揮同知景泰中奄卜從徵湖廣有功未上卒通襲授署指揮使成化中賜今姓尋實授十八年理鎭撫司事二十一年理衛事弘治六年奉命往彰徳按藩邸事未竟中熱卒年四十五通叔父四人同侍禁中貴震一時通未嘗有所憑藉與人交雅飭恂恂不能諧謔訃聞特賜諭祭

○戊寅趙府襄邑王見沂薨王恭定王庶第二子母夫人周氏天順二年生光封鎭國將軍成化十三年襲封襄邑王至是薨年三十六訃聞輟朝一日賜祭葬如制謚曰榮惠

○巡撫山東都禦史王霽言臣以所部旱荒奏請賑濟自舊歲八月至今歲五月已支給糧二百餘萬石銀五十餘萬兩然濟南等處待哺之民尙多請更以布政司見貯賑濟銀兩給之其附近臨淸徳州二處近已有發倉平糶之令今請令先賑濟而後平糶許饑民自赴倉受米以歸庶可全濟戶部覆奏布政司見貯銀兩許令支給二州饑民有遠在百里外者如率令赴倉受米則民或有溝壑之虞米亦有屑越之患請令霽等別爲議處從之

○庚辰錄贈禮部尙書楊守陳之孫美璜爲國子監生從其請也

○辛巳命戶部發太倉銀買小麥一千三百四十餘石送光祿寺供用以補山東布政司今歲免徵之數

○壬午賜楚府奉國將軍榮瀦代府輔國將軍成銀成鏼成鈅晉府輔國將軍奇灛表杋誥命冠服如制

○賜代府修仁郡主並儀賓張應宣寧府綿各郡君並儀賓盛宣誥命冠服如制

○攺禮部尙書耿裕爲吏部尙書

○朝鮮國王李娎遣陪臣李誼等來賀萬壽聖節賜宴並彩叚衣服等物有差

○雲南八百大甸軍民宣慰使司宣慰使刀嶽整賴遣頭目藍卜等四川朵甘宣慰使司寨官頭目答兒堅粲等來朝貢方物賜宴並彩叚等物有差仍回賜刀嶽整賴彩叚付藍卜領給○癸未以黃河水患免河南蘭陽儀封考城三縣夏稅麥四千六百七十餘石絲二千六百四十餘兩秋糧一萬一千六百四十餘石艸一萬五千七百餘束

○初趙府湯陰王見準烝於其父繼妃趙氏其弟鎭國將軍見潲乘醉發其事且詈之見溶等並以他事啟趙王趙王以聞命刑部侍郎張錦錦衣衛指揮使錢通往按得實上以見準母子滅倫理貽玷祖宗不可容於天地間敕駙馬楊偉往同原勘官並鎭巡等官處之死以見潲乘醉詈罵見溶等所啟亦有不實俱降敕切責見潲仍革祿米三之一其導見準爲惡者各杖一百並家屬發遼東邊衛充軍書諭趙王知之

○甲申賜代府石城王庶長子名曰栱棨趙府鎭國將軍見﹤氵聯﹥庶長子曰祐槅見滌嫡長子曰祐枻沈府靈川王嫡第二子曰勛澻

○刑部尙書彭韶復兩乞致仕上曰卿久典刑獄正玆委任豈可以疾遽求休致所辭不允

○丙戌戶部左侍郎兼都察院右僉都禦史吳原還自浙江上巡視賑濟事迹凡措置米榖三十一萬五千六百九十五石有奇內已用者一十三萬四千七百有奇銀七萬五千七百四兩有奇內已用者七千八百二十二兩有奇凡濟過貧難軍民匠竈共二十一萬四千八百餘人

○命直隸山海衛帶俸署都指揮僉事蘇世英之子忠襲原職指揮僉事

○丁亥都察院左僉都禦史李介丁憂服闋復除原職

○京師大霧四日

○戊子孝莊睿皇后忌辰上祭奉先殿遣駙馬都尉齊世美祭裕陵

○甘肅鎭巡等官太監傅徳等奏哈密夷人有自土魯番來者報速壇阿黑麻紏集虜眾牧馬北山欲待艸靑馬肥時分爲二路直抵甘肅會兵爲一攻城搶掠防患之計不可不慮事下兵部覆議謂今走回夷人皆先年被虜者旣屬土魯番部下復往來進貢宿畱甘肅知我虛實今次所傳非阿黑麻故縱之來佯爲虛喝以脇赤斤罕束諸番必哈密夷人因本國失守地方難居故造爲此言圖緩發遣事皆難料但阿黑麻遠處西陲賈胡專務買賣少習騎射似不足慮所慮者甘肅孤懸河外止有蘭州河橋一路可通往來若此路一阻則轉輸不通況今北虜部落被瓦剌殺散住牧寧夏賀蘭山後恐此後聞風乘隙侵犯莊浪西路兵馬卒難應援似爲可憂請移文巡視侍郎張海都督緱謙會同鎭巡等官令副總兵張懷右參將彭淸同心協謀凡可保障守禦者事事有備仍將東路各城兵馬亦嚴加整飭仍令狹西鎭巡官將狹西並洮河岷三處原選官軍委官分領於安定會寧蘭州等處駐札如甘涼有警以狹西官軍移向蘭州洮河岷官軍移向莊浪果肅州警急聽張海等調用所在芻糗儲﹤彳侍﹥請移文戶部查處以備支用從之

○庚寅孝穆皇太后忌辰上祭奉慈殿遣駙馬都尉齊世美祭茂陵

○甘肅鎭巡等官太監傅徳等奏近得兵部移文言凡哈密夷人來奔者送赴苦峪各處夷人亦並散遣毋令散布肅州今五月將終寄住夷人播種已畢計日望秋若遽從發遣縱使量給種糧止可救濟目前以後仍前缺食或復逃回肅州或被逆虜撲掠恐彼各懷疑貳因致他虞反墮阿黑麻姦計乞將各夷暫存肅州甘州山丹永昌涼州安住以系其心分散勢力以防不測待來春斟酌夷情事勢量給種糧發去苦峪住種事下兵部覆奏如徳等議從之

○辛卯升禮部左侍郎倪嶽爲本部尙書太常寺卿兼翰林院侍讀學士傅瀚爲禮部右侍郎

○以災傷免山東濟南兗州東昌三府弘治六年官民戶口鹽鈔

○戶部奏直隸遵化忠義等衛所關營及涿鹿中左等衛官員每歲折俸絹布並鈔俱從京庫支給往來不便而廣平河間等府縣歲輸折絲絹於京庫勞費頗多請以廣平府解京絹遵化等三衛存畱秋靑艸俱折徵銀收之薊州庫令遵化忠義等衛所關營官員支給河間府解京絹涿鹿等三衛存畱秋靑艸俱折徵銀收之涿州庫令涿鹿等衛官員支給每絹一疋給銀五錢布一疋給銀一錢五分鈔七貫給銀一分著爲例從之

大明孝宗敬皇帝實錄卷之七十七終明孝宗敬皇帝實錄卷之七十八

弘治六年七月癸巳朔孟秋享太廟

○遣內官祭司門之神

○蜀王申鑿薨王定王第三子母次妃王氏天順三年生成化七年封通江王八年進封蜀王至是薨年三十五訃聞輟朝三日賜祭葬如制謚曰惠

○乙未萬壽聖節遣駙馬都尉周景遊泰告長陵獻陵景陵裕陵茂陵

○遣儀賓楊淳告景皇帝陵寢

○遣內官告恭讓章皇后陵寢

○上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮

○丙申仁孝文皇后忌辰上祭奉先殿遣駙馬都尉周景祭長陵

○丁酉吉王見浚奏乞湖廣益陽縣稅課局課鈔戶部言國課有限諸王之求請者無窮宜勿許從之

○兵部會官議上太僕寺卿彭禮等所陳馬政事宜謂自古牧馬多在監苑未聞寄養於民間今寄餋馬駒歲課無窮而民間戶丁生長有限以有限之丁責無窮之駒民困何由而蘇請今定種馬之額止十萬匹歲取駒二萬五千匹永爲定額不復增添駒存其髙壯者以備歲用其不堪者變賣價銀貯之太僕寺以俟他用如有物故卽令補足遇赦不免是可爲久遠之計從之

○戊戌命羽林前衛帶俸故都指揮僉事劉安之侄忠襲爲原衛指揮使

○己亥南京太僕寺少卿呂﹤常心﹥言六事一躬儉化伏望皇上憫念各處災傷凡服食可省者一切撙節一訓戚裏乞命翰林院官將三代以來紀傳世家及本朝故實所載有關戚裏者編集成書使守以爲訓一重王傅各王府長史必選進士有名望者教授必舉人有學行者如各稱職一體擢用一起宿學欲將天下在學生員年五十上下有學行者考選入監讀書一激貪殘乞敕吏部將天下官員不拘品格惟賢是擢其貪污者無得姑息一久委任蘇松等處巡撫都禦史員缺務推久任南方諳曉土俗者又使之久任庶克有濟命所司詳議以聞

○庚子命以狹西漢中府歲輸西安府倉米四千石折銀類解布政司準給諸司官俸石折銀七錢並發布政司所貯余銀令各州縣及時糴米以備賑濟從巡按禦史李鸞奏也

○徽王見沛乞河東鹽數千引戶部言成化中已賜本府兩淮鹽三百引且鹽法舊有定制諸王事體宜一今若從徽王奏後有請者何以拒之不可與從之○辛丑銓注羽林前衛帶俸都指揮僉事張英於山西都司管事

○壬寅順天府府尹黃傑奏乞將天下在學食糧四十五歲以上生員查送赴部照正統十二年及天順六年例收考中試者送監讀書不中者發充吏禮部覆議以爲四十以上生員自正統十二年奏準考送入監時法度嚴密冒濫者少至天順六年考送一次中間年方二三十歲輙自己詐冒而來以致入監生員多至一二萬人至今仕途壅塞後因邊備救荒又開納馬納粟納銀等例進監者不下萬人以致選法日壅今黃傑又欲奏開前例復啟幸門惟知曲循人情不計有乖治理所言窒礙難以準行上以爲然事遂寢

○致仕南京太僕寺少卿李應禎卒應禎字貞伯直隸長洲縣人舉鄕試成化元年授中書舍人十四年升南京兵部員外郎二十二年升郎中弘治元年轉南京尙寶司卿四年升南京太僕寺少卿致仕卒年六十三賜祭如例應禎性峭介與眾寡合好面折人過善楷書爲中書舍人時直文華殿有旨命寫佛經辭不應且上疏曰聞爲天下國家有九經不聞有佛經也於是忤旨廷撲之因罷殿置人以是稱之

○癸卯皇太后聖旦上率親王上壽命婦朝賀

○賜百官宴於午門

○賜各王府慶賀官員人等鈔幣有差

○甲辰分守廣西右參將都指揮同知歐磐以疾乞致仕上曰磐久任邊方謀勇素著朝廷方將擢任正當勉圖事功豈可遽以疾求退所辭不允○乙巳泰寧等衛都督撒因孛羅遣頭目乃剌忽等並都指揮鬼力赤等來貢賜宴並彩叚衣服等物如例

○命右軍都督府故都督僉事李曰�永之孫寧爲錦衣衛帶俸指揮使以曰�永子王��已任尙寶司丞也

○丙午命徽王見沛歲支祿米內本色粟米五千石每石折支銀四錢五分自今歲始後或值歲有丰歉價有低昂則聽巡撫官酌處之

○南京通政司左通政鄭紀言救荒六事山東荒旱欲處置運糧以濟饑民其少壯者發修黃河以就食或招募爲兵以補京營之缺止終本身又令府州縣官勸諭鄕民將無主之地盡下種子以待雨上班官軍暫免一次使之耕種蘇松浙江等處頗災其承差等項上納銀兩除已賑濟外余銀尙多合解送戶部抵截借之數山東鹽運及長蘆諸場余積合抵價抵�又言備荒六事大抵欲沙汰文武官及吏典冗員仿常平義倉法以積粟處置江南僧寺田地及薦新品物船支並內外官員私馳驛遞者命下其奏於所司

○戶部覆議兵部尙書馬文升所言淸理屯田事請移文天下巡撫巡按督同管屯官檢核各該衛所屯田凡原額頃畝若干中間被勢要占種或頑軍盜賣及今淸出還官者若干其王府已調護衛遺下屯田被占種者亦俱核實聞奏上曰屯田國家重事積幣年深卽行各官逐一淸查奏來處置毋得仍前扶同怠忽

○靖遠伯王憲乞假歸原籍葬母許之

○刑部具本發審死罪重囚畢通劉玉等通當梟首主事石璧誤以梟首坐玉爲刑科所劾侍郎戴珊請罪命錦衣衛執璧下鎭撫司鞫之珊罰俸一月令失錯者攺正

○丁未中元節遣駙馬都尉馬誠齊世美分祭長陵獻陵景陵裕陵茂陵文武衙門各分官陪祭

○遣儀賓周鉞祭景皇帝陵寢

○遣內官祭恭讓章皇后陵寢

○太醫院判劉文泰以奏吏部尙書王恕下獄詞連大學士丘浚至是南京工科給事中毛珵等言丘浚入自內閣以來所爲多不滿人意而其近日之事又可窺見其微使久居要地盡用其術則所以爲後日禍者豈淺哉況今內閣府部大臣多矣而文泰獨攀及浚是必有故如其不然是文泰一舉而傾兩大臣若不重加之罰則姦邪讒謗之徒後將何懲乞敕錦衣衛仍將文泰鞫問明白果出浚主使則密勿之地不可一日使居宜聽其去以防將來之禍如或文泰所奏涉虛則宜寘之重法以釋天下疑浚之心則朝廷之上是非大明公道昭著矣南京監察禦史朱徳等亦以爲言疏入皆不允

○升山西布政司左布政使李蕙爲都察院右副都禦史總督南京糧儲

○戊申召都察院右都禦史屠滽管院事時滽丁憂服闋未起吏部擬攺南京都察院管事上特命召用之

○升南京光祿寺熊懷爲南京刑部右侍郎

○庚戌太宗文皇帝忌辰上祭奉先殿遣駙馬都尉馬誠祭長陵

○刑部尙書彭韶復乞致仕上曰朕累乞休致情詞懇切特允所請其給驛還鄕有司月給米二石歲撥人夫四名應用

○升山東布政司右布政使鐘蕃江西右布政使韓邦問山西右布政使陳淸俱爲左布政使蕃湖廣邦問四川淸本司

○廣東歸善縣民吳宗益及其弟宗義皆好施頻出私財助有司賑濟得授其父冠帶宗義卒其子璋能承父志周急舉義會歲歉以其父所遺白金千餘兩送官以充賑貸更捨私地十餘畝籍之於官爲義冢設義學三延師以訓鄕人子弟歲時資給之水鄕民無屋者與之船病者授藥死者給棺望仙諸橋觀澤諸路多其所修築者守臣﹤鋶﹣釒﹥上其事上曰旌別淑慝使民知爲善而不爲惡也故古之士有一節一行者無不褒表於世吳宗益宗義兄弟旣有諸善良可嘉尙宜特旌爲孝義之門俾民皆知所勸

○辛亥升吏部左侍郎張悅爲南京都察院右都禦史○壬子升福建布政司右參政劉道山東左參政熊繡山西右參政王進俱右布政使道江西繡進俱本司

○命廣東都司都指揮僉事楊誠子彪襲爲廣州右衛指揮使

○甲寅大學士丘浚乞休致上曰卿宜盡心職務毋以人言輙自求退所辭不允

○乙卯升禮科都給事中林元甫爲布政司左參政廣東右參議周宏禮部郎中李雲貴州石阡府知府祈順俱爲右參政元甫山東宏貴州云福建順山西

○丙辰南京通政使司右通政彊珍以母老乞致仕歸餋許之

○狹西寧遠縣天鼓鳴

○戊午先是太子少保兵部尙書馬文升言恆山北嶽在今大同府渾源州宋有天下未能混一北爲契丹所有故祭北嶽於眞定府曲陽縣迨我太宗文皇帝遷都北平而眞定卻在京都之南當時禮官亦未建明猶祭北嶽於曲陽臣考周禮載恆山爲並州之鎭在正北我朝一統志亦載恆山在渾源州南二十里卽北嶽以此觀之則北嶽當在渾源州無疑今本州北嶽廟趾猶存乞敕禮部詳考移文山西守臣於渾源州恆山舊趾修建北嶽廟以後北嶽歲祭於此行禮下禮部覆議以爲祀北嶽恆山於曲陽曆漢唐宋以至國朝上下幾二千年未之有攺其渾源州𨿽有恆山亦名北嶽然祀典不聞碑志無考況今恆山實爲畿內鉅鎭孕靈已久一旦廢此舉彼恐有窒礙如文升所奏渾源州恆山旣爲一方之望古迹間存復有洪武年間重修廟宇但恐年久頹敝請下所司量加修葺春秋致祭威靈歆格用垂悠久從之

○升南京禮部右侍郎徐瓊爲禮部左侍郎○升大理寺右寺丞王嵩爲本寺左寺丞監察禦史王鑑之爲大理寺右寺丞戶科給事中鄭宗仁爲尙寶司司丞南京鴻臚寺卿張達爲南京光祿寺卿

○己未賜遼府鎭國將軍恩鍬嫡第三子名曰寵灂慶成王第三十五子曰奇淵三十六子曰奇淓三十七子曰奇浤輔國將軍奇澐長子曰表櫟奇洤第二子曰表桹懷仁王府輔國將軍成鏈庶長子曰聰漬唐府文城王嫡長子曰宇溫庶第二子曰宇潛秦府鎭國將軍誠淶庶第一子曰秉木�耎誠漖庶第一子曰秉榗輔國將軍誠洵庶第一子曰秉樲誠濫嫡第一子曰秉木�寫誠氵�悉庶第四子曰秉柳奉國將軍誠潔庶第三子曰秉木��庶人公鍫庶第一子曰誠泯魯府輔國將軍當氵�習嫡第三子曰健木�壼楚王庶第二子曰榮淋南渭王府鎭國將軍膺鈔庶第一子曰彥衝膺錪嫡第二子曰彥淑

○調福建布政司右參議任榖於廣東先以管銀礦裁革也

○太子少保南京兵部尙書參贊機務張鎣卒鎣字廷器直隸華亭縣人正統十三年進士景泰初授監察禦史密雲有訛言不軌者受密命往察因撫定之風裁頗著歷升江西按察司副使按察使狹西右布政使都察院右副都禦史巡撫寧夏丁父憂起復巡撫河間諸府攺大同召爲刑部右侍郎尋轉左進尙書加太子少保丁母憂服闋起爲南京兵部尙書參贊機務至是卒年七十一訃聞贈榮祿大夫太子太保謚莊簡賜祭葬鎣性寬簡所歷能舉其職且謙退不以富貴加人故人無怨惡之者

○庚申禮部左侍郎徐瓊之升也有外戚之助焉於是吏科都給事中王質山東道監察禦史文瑞等交章劾奏謂瓊夤緣升職奔兢無恥乞罷黜以示戒上曰吏部嘗擬瓊升尙書汝等默無一言今升左侍郎卻乃舉奏本當究問姑已之

○命戶部右侍郎侶鐘之子珩爲國子監生從其請也

○南京見老人星見丙位色赤黃

○壬戌大學士丘浚再乞致仕上曰卿文學老成近已有旨勉畱有疾宜善調理不允休致

○命萬全都司都指揮僉事王俊之子銳襲爲萬全右衛指揮使

明孝宗敬皇帝實錄卷之七十八

明孝宗敬皇帝實錄卷之七十九

弘治六年八月癸亥朔賜益王兩淮餘鹽一萬引以助婚禮之費

○初岷府南渭王音戠�土長子膺金�罷以罪降庶人安置鳳陽其妻胡氏並子女共三人仍居岷府至是南渭王薨祿絕胡氏奏乞餋贍米命人月給三石

○狹西寧夏地震

○乙丑授進士王鉞路麟李師儒何洽楊鐸劉溥翟敬徐浤譚溥王序爲翰林院檢討教官侯相趙珩蔡材張夔楊敬鈕天錫劉濟李文泰趙通吳叔和爲翰林院待詔舉人葉��辰張宣陳鉞陳浚郭旵王仲謙方文顯陳翀王相奚俊爲中書舍人各侍壽王等王讀書

○丙寅升都察院右都禦史白昂爲刑部尙書吏部右侍郎周經爲本部左侍郎詹事府少詹事兼翰林院侍讀學士吳寬爲吏部右侍郎

○狹西按察司副使李遜丁憂服闋復除原職整飭岷州等處兵備

○丁卯釋奠先師孔子遣禮部尙書兼文淵閣大學士劉健行禮

○戊辰祭大社大稷

○己巳命戶部分遣屬官二員核實直隸保定等四府及眞定等三衛秋田水災分數其各府原奏夏田旱災者各兌夏稅有差

○山西長子縣雨雹大者如拳傷禾稼十之二人有擊死者

○臨晉縣空中雨飛虫如雪

○庚午夜北方流星如盞赤色光燭地自文星東北行至近濁

○辛未遣戶部右侍郎佀鐘祭太倉之神

○遣順天府官祭宋丞相文天祥

○南寧伯毛文卒文成化七年襲祖榮爵分領京營戎務成化十四年掌南京前軍都督府專理操江弘治元年轉南京協同守備兼理右軍都督府事四年解見任仍本府帶俸六年取回京注右軍都督府帶俸道卒訃聞輟視朝一日賜祭葬如例

○升南京戶部郎中車明理爲浙江布政司左參議監察禦史兪深爲四川按察司副使雲南按察司僉事趙炯爲本司副使整飭騰衝兵備

○京師雨雹大者如彈丸

○廣東潮州府地震有聲

○是日昬刻月犯建星

○壬申孝慈髙皇后忌辰上祭奉先殿魏國公徐俌承命祭孝陵

○夜月犯牛宿中星

○南京見月暈生黑气東西長百餘丈

○癸酉命浙江磐石衛指揮同知戴恩守備溫處二府以都指揮體統行事

○命監察禦史林瑭提調南直隸學校

○益王奏乞九江鈔課以無例不許○甲戌以旱災免順天府所屬州縣弘治六年分夏麥一萬五千三百九十餘石並免外像房及﹤氵旱﹥石橋等馬房艸料之半

○乙亥升工部郎中劉濂爲廣西布政司右參政戶部郎中沙璧爲四川左參議戶部員外郎黃華爲廣東按察司僉事南京大理寺左寺正趙鑾爲雲南僉事

○禮部尙書倪嶽等言八月九日雷電交作雨雹驟至大如彈丸小如栗棗平地壅塞人皆驚駭如此災異不於他所而於京畿之內不於他時而於秋成之際春秋書大雨雹傳曰聖人在上無雹𨿽有不爲災書大言爲災也凡陽陰之气和而散則爲霜雪雨露不和而散則爲戾气曀霾雹者戾气也劉向以爲陰脇陽之象凡雹皆冬之愆陽夏之伏陰也況今年自春及秋亢旱爲災蝗虫大作而河南山東並直隸大名等府俱各霪雨過時河流潰溢田禾渰沒人民不免流移實皆臣等不職所致然竊伏思念上天仁愛所以儆告於皇上者亦未必無意伏望仰答天心益加寅畏深求致災之由如卹民矣而或徵求之未息寬刑矣而或枉抑之未伸節財矣而或侈費之未除任賢矣而或幸門之未社聖學勤矣而或未免於作輟言路辟矣而或未盡於聽納或讒邪肆行或羣小冗進凡此有違乎天意無一不可以致災仍敕兩京文武羣臣協力袛承痛加修省庶天意聿回和气協應上曰卿等言是弭災之道朕當自行文武羣臣各宜痛加修省勉盡職務用回天意毋得視常怠玩

○丙子遼東蓋州衛地震有聲如雷

○丁丑夜月食

○戊寅翰林院檢討石﹤王卸﹣卩﹥病痊至京復除原職

○庚辰賜晉府輔國將軍奇渾第二子名曰表樣韓府輔國將軍徵釘子曰偕潓徵鐶子曰偕溶偕淯徵鐄子曰偕湞靖江王府輔國將軍相綸庶次子曰規聤鎭國中尉相賁嫡長子曰規﹤求頁﹥相燦嫡次子曰規恆輔國中尉規霖嫡長子曰約選規則嫡次子曰約展規峴嫡次子曰約走�錄規粱嫡長子曰約鄣規躬嫡長子曰約實遼府奉國將軍恩鈠庶第二子曰寵洐

○大學士丘浚復以老疾乞致仕上曰卿年𨿽老筋力未衰宜勉供職不允所辭

○雲南守臣奏孟密侵奪木邦兵連禍結四十餘年屢撫屢叛勢愈猖肆請調兵討之事下兵部會官議謂孟密安撫司初隸布政司今攺隸木邦政令不一其不聽撫意或出此請行雲南鎭巡等官仍令孟密攺隸布政司以此諭之俾釋讎怨或可冀其退聽如復不悛則具進兵之期以聞從之

○先是湖廣淸軍監察禦史梁廷賓有心疾奏巡按禦史汪宗器受荊庶人見潚及副使兪振才並賊盜等財物聽主事壽儒私囑取中石鉞爲舉人俱下刑部鞫之具得本末奏上命宗器儒復職廷賓贖徒完日回原籍冠帶閒住

○夜月犯畢宿

○癸未暹羅國王遣副使悶團那貼等來貢賜王錦叚衣服等物如例並賜悶團那貼等宴及彩幣等物有差

○夜月犯井宿

○甲申憲宗純皇帝忌辰上祭奉先殿遣駙馬都尉周景祭茂陵

○致仕南京都察院左都禦史黃紱卒紱字用章河南封丘縣人正統十三年進士授行人升南京刑部員外郎進郎中成化九年升四川布政司左參議督松潘糧餉兼理兵備十四年轉本司左參政歷升湖廣左布政使二十二年遷右副都禦史巡撫延綏增置建安等堡邊墻及移置驛傳拓教場地八皆利之弘治三年超升南京戶部尙書四年攺南京都察院左都禦史掌院事六年疏請致仕許乘傳歸未行而卒訃聞賜祭葬如例紱性嚴急不容物遇事輙徑行己志無所顧慮然其所守其可取云

○乙酉山東巡撫等官左僉都禦史王霽等言臣等奉敕賑饑自去歲八月至今年七月共支過銀三十七萬四千五百四十兩錢二千八百六十四萬六千六百文米二百七十六萬三千二百三十八石活饑民二百六十三萬五千餘口招復業者萬三千八百八十三戶命所司知之

○命山東州縣今年該輸萬石倉糧每石止輸銀八錢料每石七錢舊例糧料每石各徵銀一兩以地方災傷之後故特減之

○丙戌南京太僕寺卿張謙卒謙字益之保定淸苑人成化二年進士授禮科給事中歷都給事中憲廟識其音吐洪鬯遷鴻臚寺左少卿尋攺尙寶司卿升南京太僕寺卿弘治三年服闋還任至是卒於官訃聞賜葬祭如例謙體貌魁梧居官無失徳居家能孝友樂施予人頗稱之

○丁亥賜代府曲阜郡君並儀賓孟餋气常山郡君並儀賓張餋中誥命冠服如制

○刑部奏自今文武官因公考訊輕罪而用酷刑致殘人民因而傍引醫證詭作病死或旋補獄詞誣以重罪者但及三人以上檢問得實比律上請醫證扶同者治以重罪從之用太常寺少卿兼翰林院侍講學士李東陽奏也初以在外諸司非法殺人率以因公自解故此上奏欲令犯者從降調之例以爲後戒法司覆議不免依違蓋卒拘於例云

○戊子攺南京工部尙書侯瓚爲兵部尙書參贊機務

○己丑升監察禦史周南狹西按察司僉事李旻俱爲按察司副使南湖廣旻本司

○庚寅命太嶽太和山歲用香燭灑掃軍夫及道士所乞均州食鹽俱仍舊齋糧月支米麥共五斗歲衣布一疋初用都禦史梁璟奏裁減各宮觀之費三之一軍夫萬一千六百餘鹽課仍輸有司闔境稱便至是以太監潘紀言悉還其舊惟道士月糧減一斗歲衣減一疋云

○是日曉刻木星犯靈臺星

○辛卯旌表孝子一人節婦十一人李淸山西屯畱縣人母王氏卒殯葬如禮結廬墓側致馴兔之感旌表其門曰孝行方氏直隸歙縣民吳以達妻牛氏山西潞州民趙敬妻胡氏直隸太湖縣民劉鐘致妻張氏順天府固安縣民陳睿妻黃氏直隸山海衛軍龍昇妻李氏福建仙遊縣民郭長吉妻謝氏狹西平涼衛安東千戶所軍余張瑄妻趙氏福建建安縣民滕奎妻李氏福建閩縣民林克從妻範氏浙江安吉縣民徐圭妻李氏湖廣巴陵縣民謝紀妻俱守節年久無玷各旌表其門曰貞節

明孝宗敬皇帝實錄卷之七十九

明孝宗敬皇帝實錄卷之八十

弘治六年九月壬辰朔戶部以南京贓罰丁字二庫諸物缺少損壞者多請行南京原委查盤官會奏究治從之

○山東郯城縣地震有聲

○甲午卯刻南京木星晝見於己位

○乙未孝恭章皇后忌辰上祭奉先殿遣駙馬都尉楊偉祭景陵

○初晉府庶人美圠等十四人月給食米三十石至是止存九人戶部議裁減其數上命仍舊給之

○丙申復以遼東苑馬寺卿李溫爲太僕寺卿先是監察禦史王嵩等劾奏溫及學士程敏政等敏政致仕溫調外任敏政後以錦衣衛千戶葉通奏雪得復職溫考滿至京因援例以請吏科參駁溫貪冒陳乞吏部據以覆奏上特命復原職

○丁酉命雲南有司轉運騰衝金齒倉糧六萬餘石貯之隴川南甸等處並開中雲南鹽課提舉司弘治三年四年存積鹽課十八萬一千餘引召�上納銀米以備軍餉以孟密土官思楪稔惡不服將用兵於其地故也

○以旱災免狹西西安等七府弘治六年夏稅有差

○雲南孟璉長官司土官舍人刀派羅死時其妻招曩猛年二十五守節二十八年無玷雲南都指揮使司奏其事禮部覆奏以爲宜出常例不俟核實卽與旌表以順夷情上曰朕以天下爲家方思弘名教以變夷俗其有趨於禮義者惡可不加獎勵孟璉刀派羅妻招曩猛貞節旣可嘉宜卽令所司顯其門閭庶使遠夷益加向化

○戊戌升大理寺右寺副孟準爲狹西按察司僉事

○己亥太監韋泰傳旨行取四川光相寺番僧國師領占竹來居大慈恩寺

○庚子重陽節免宴○河南桐柏縣天鳴聲如雷

○壬寅升大理寺卿馮貫爲南京工部尙書太常寺少卿兼翰林院侍講學士董越爲南京禮部右侍郎

○以旱災免直隸河間保定二府弘治六年夏稅有差

○銓注錦衣衛帶俸都指揮同知王銳金吾左衛帶俸都指揮僉事蘇泰於狹西都司令在寧夏領軍操備

○癸卯禮部尙書倪嶽等言四川光相寺國師領占竹先於成化二十三年給事中韓重監察禦史張轂等俱嘗劾奏已蒙發遣原土今又行取來京臣等查無行取番僧國師事例且道途萬里騷擾驛遞驚駭耳目況當時同遣回四川狹西諸處國師番僧不下二百餘人幸門一開夤緣效尢不可杜塞則於皇上初政之淸明不無虧損伏望暫寢新命免令行取得旨爾等旣以爲言領占竹令自備腳力來京沿途不必應付

○命於甘肅開中兩浙運司弘治三年常股鹽八萬引四年存積鹽七萬五千九十六引福建運司四年額辦鹽九萬四千九百餘引兩淮運司六年存積鹽五萬引召�上納糧艸以備軍餉復命戶部運太倉銀六萬兩並攺撥秦平臨鞏附近州縣糧料各五萬石以濟之其軍民人等有願納銀米受正七品以下散官者聽從巡視兵部侍郎張海奏以莊浪等處有警且備土魯番之患故也

○是日卯時木星晝見於己位

○甲辰蜀王申鑿薨王定王庶第三子母妃王氏天順三年生成化七年封通江王八年進封蜀王至是薨年三十五訃聞輟朝三日遣官諭祭命有司治喪葬謚曰惠○賜寧府輔國將軍宸潣嫡第三子名曰拱榲楚府通山王庶第五子名曰顯槎第六子曰顯枓懷仁王府鎭國將軍仕土�威庶長子曰成鈔嫡第二子曰成金�妥韓府西徳王庶第七子曰旭桃秦府輔國將軍誠氵�幕庶第一子曰秉楒代府潞成王第七子曰聰滿沈府輔國將軍詮鑄第三子曰勛澳

○升狹西布政司右參政王哲爲浙江右布政使

○虜入密雲塘山軍士往探遇虜而走跌死者二人命罰分守右參將王志及提調指揮僉事張齡俸各一月其分守太監田亮姑宥之

○先是荊王見潚有罪命降爲庶人居之西內之髙墻旣而見潚復奏其弟樊山王見澋不法事見澋因再發其不軌事命太監韋寧大理寺右寺丞王嵩錦衣衛都指揮僉事陳雲往核之寧等具奏見潚多置弓弩築土山操演船馬廣積生鐵收器械其子祐柄相濟爲惡見澋亦有淫虐諸事上曰見潚戕害諸弟逼姦弟婦箠死弟母滅絕天理傷敗彜倫又潛蓄異謀其諸不法事不可悉數窮凶極惡天地所不容國法所不宥卽令自盡內使宋貴等逮問如律其祐柄見澋事仍會皇親等官議處以聞於是英國公張懋等奏見澋及祐柄罪有輕重上以見澋發見潚異謀潛削荊楚大害功亦可嘉且光已減歲祿三之一今小過姑宥之以祐柄義不得復爲世子並其餘子女俱從降革安置於武昌城內有司照例餋贍敕楚王嚴加約束上以荊王見潚旣革爵命禮部檢遼庶人革爵後事例以聞禮部因按遼王貴烚降爲庶人後朝廷特封其弟貴﹤火受﹥爲遼王以請上曰見潚並其子祐柄等已降爲庶人荊靖王次嫡孫都梁王祐橺宜進封荊王以奉國祀

○丙午皇親慶雲侯周壽請承買寶坻縣官地一千二百頃得旨令不必承買準於內撥五百頃與管業餘七百頃仍畱別用

○丁未廣西思明府並萬承州各差官族貢馬朝覲賜彩叚絹鈔有差

○四川長河西魚通寧遠等處軍民宣慰使司暖巴等寨都綱沙剌言千等四川威州保縣金川等寺演化禪師遣剌麻番僧來朝貢佛像馬匹賜宴並彩叚鈔錠有差

○升巡撫山東都察院左僉都禦史王霽爲大理寺卿

○戊申停臨淸鈔關折支粟米收銀解京以山東旱災嘗借其米賑濟今歲旣稔撫臣爲之請也

○己酉以旱災免狹西西安左等二十五衛所弘治六年屯糧有差

○復命戶部差官屬領蘇州九江等處鈔關南京戶部差官屬領淮安揚州等處鈔關其折徵銀鈔解內府供用以前此攺委府縣佐貳官收受船料其獘多而歲課日損故也

○命都察院右副都禦史韓文之孫徳淸爲國子監生從其請也

○命南京右軍都督府故都督同知王銓之子雄襲爲錦衣衛副千戶帶俸

○庚戌升狹西按察司僉事陶琰爲本司副使

○壬子朝鮮國王李娎遣陪臣工曹參判安琛等來賀皇太子千秋賜彩叚衣服等物如例

○升山西按察司按察使熊衝爲都察院右僉都禦史巡撫山東

○命故廣平侯袁輅之子夔仍襲長陵衛指揮僉事輅曾祖洪在洪武時以功升左都督祖容尙公主太宗時封廣平侯子禎襲無子庶弟瑄襲長陵衛指揮僉事後援天順元年詔例得襲侯瑄卒弟琇請襲侯吏部言當襲指揮僉事未授而卒輅琇弟瑾之子也夤緣復襲侯時科道言輅爵當革得旨輅準詔例許襲侯一世子孫仍止襲指揮僉事至是輅卒故有是命

○癸丑升應天府府丞冀綺爲南京太僕寺卿

○中軍都督府左都督範瑾卒瑾正統中襲世職爲大同衛指揮使以功累升山西行都司都指揮使天順八年充左參將分守大同成化初充遊擊將軍徵延綏有功升都督僉事未幾進同知以侍郎葉盛薦鎭守寧夏尋移鎭大同成化十六年以功升右都督再轉左召回管中府事十九年充左參將往大同禦寇明年出鎭甘肅又二年召回提督三千營弘治五年乞回大同展祭遂卒於大同訃聞賜祭葬如例瑾爲遊擊時會邊方有警頗建功伐後鎭大同虜每深入不能防禦爲言者所劾然久習邊事由下僚拜大將亦爲流輩所推云

○甲寅以旱災免河南開封等府弘治六年夏田稅糧之半

○乙卯皇太子千秋節賜百官宴於午門天下諸司及外夷慶賀官員人等宴於闕左門

○丙辰夜北方流星大如盞色靑白光燭地自北斗杓東北行至郎炸散

○丁巳賜淮府鎭國將軍祐枇祐棶誥命冠服如制

○賜淮府蘭溪縣主並儀賓楊志學誥命冠服如制

○先是監督徐州糧主事徐逵言舊徐州修倉夫匠二百名其下班者每季各徵料銀一兩今歲比不登請暫停免戶部議量減其半從之

○戊午禮科左給事中夏昂等劾奏四川國師領占竹先因獻頂骨數珠骷髏法盌叨冒升賞皇上禦極之初已革職遣回原寺遠近稱快今又行取來京禮部以爲驚駭耳目騷擾驛遞慮乘機干進幸門復開而聖旨許其自備腳力以來夫禮部豈爲區區應付惜哉特以邪正向背之機寔治忽興廢之原世教所關不可不嚴爲之防恐累聖徳而損初政耳伏望皇上俯從羣議亟止其來使左道害政者無覬覦之心又欽天監李正華本以庸流夤緣轉升幸蒙恩宥許令致仕今者又取入內靈臺教習占驗其老不知恥如此縱使術業精通亦不當復用伏望收回成命永絕傳奉之端庶小人不得售其姦又苑馬寺卿李溫原任南京太僕營求北任屢被彈劾過蒙寬宥外調今考滿到京復自乞復前任誠奔兢無恥之人伏望放歸田裏庶幸進者知戒又光祿寺廚役劉軒等受南京工部作頭徐謙等銀百餘兩隱下所解紅羅銷金袱等物數多不以納官虛出實收近爲緝事校尉所獲不知本寺卿胡恭所司何事而漫不察覺如此恭不無學術竊祿日久屢被彈劾老不知休伏望明正其罪罷歸田裏以爲欺罔不職者之戒時監察禦史張禎等亦以爲言上命領占竹仍自備腳力來京途次不許擾人華仍舊致仕溫姑畱供職恭俟劉軒等問結後處之

○戊午先是勛臣莊田子粒命有司代收至是安昌伯錢承宗祖母王氏奏乞自收乃命通行司府州縣遇業主願自收者聽仍申禁管莊人等毋得暴橫爲非

○己未法司會官審錄重囚三十八人命情眞者處決訴冤者重鞫情可矜疑者發邊遠充軍不孝有父母息詞者卽其門枷項一月杖一百釋令餋親○庚申帶管廣東嶺西道湖廣按察使陶魯奏凡徵剿猺獞山巢多用狼兵而土官多推避不肯效力請立賞罰之法以勵之兵部謂凡起調土兵其土官能躬率兵向敵擒斬首級功多者如知縣請升流官知州知州升知府知府升參政俱仍舊管事其應襲舍人有功者先與冠帶候襲時卽許管事若土官不親督兵止令族目代領或兵不及數或徵剿未畢先自潛回者革去冠帶俟有功方許復職土捨不親督兵者勿與冠帶或總鎭量加懲治庶勸懲並舉而得其實用從之

明孝宗敬皇帝實錄卷之八十終

明孝宗敬皇帝實錄卷之八十一

弘治六年十月壬戌朔孟冬享太廟

○遣內官祭司井之神

○甲子銓注武功中衛都指揮僉事黃宗於福建行都司僉書管事

○乙丑湖廣都指揮僉事馮縉守備永道州等處苗賊入境失於防禦下巡按禦史逮問當發邊遠充軍上宥之命降縉及指揮使梁玉翟宣丁鑑各三級

○修倉軍余京衛原撥一千九百十五人每歲以二月至九月興工十月至正月辦納物料旣而兵部奏取回九百十五人送營操練至是並欲以見畱修倉一千人取回工部覆奏見畱軍余已減舊數之半若復槪免則修倉物料何從措辦乞仍舊便從之

○丙寅命巡撫延綏都察院右副都禦史劉忠之子明爲國子監生從其請也

○命免造明年上元燈火工部奏各處災傷故也○安南國王黎灝遣陪臣黎兪等以例來貢賜宴並彩叚衣服等物有差仍回賜王錦叚等物如例

○丁卯夜東方流星如盞色靑白尾迹有光自狼星旁東南行至近濁

○戊辰戶部會議漕運及巡撫官所奏事宜一漕運遮洋船舊運水次倉糧二十四萬石每石折解銀七錢明年請減一錢一山東近年增攺充糧米九萬石明年以後請聽民自運至臨淸徳州二倉令官軍支運上京一前此以江西災傷暫攺起運糧十萬石作存畱之數而以山東存畱糧十四萬石借爲攺兌請明年以後各復其舊一江北鳳陽潁川等三十一衛所漕運官軍行糧請如舊於淮安關支徐邳臨徳四衛行糧於徐州關支如淮徐二處糧乏則仍於臨徳二倉支給一江南鎭太安池寧五府歲運小麥於鳳陽二府者每石折銀四錢一延綏二衛馬軍𨿽有原額屯田一頃而不徵屯糧惟步軍歲徵屯糧六石後步軍亦領馬騎操而徵糧如故請令前領馬者分納一河間府等處沿河淺鋪其原設淺夫存畱應役添撥者請並其歲出樁木等項革去以寬民力一貴州官員俸糧折色多而本色甚少自今凡以公事停止俸者請止停折色仍存本色米以贍之得旨俱從所議

○裁革宣府新沙口堡倉副使一員攺爲艸場副使

○增設直隸廬州府舒城縣廬鎭關巡檢司

○裁革山西大同府應州安銀子遞運所

○裁革四川夔州府瞿關巡檢司攺大昌巡檢司○巡撫河南都禦史徐恪奏河南府有伊洛二渠彰徳府有髙平萬金二渠懷慶府有廣濟渠及方口堰許州有棗祗河渠南陽府有召公等渠汝寧府有桃陂等堰其他故渠廢堰在在有之浚治之功灌漑之利故老相傳舊志所載不可誣也𨿽行分守等官﹤鋶﹣釒﹥導然事非專難以責成請敕布政司撫民參政朱瑄專領其事從之賜瑄敕曰邇者官奏河南郡縣踰時不兩輙赤地相望流移載道水利一事所當預圖其河南等府伊洛等渠歲久湮蕪多被王府屯營侵塞及勢要之家占作碾磨𨿽已行令分守分巡官提督修舉然百責攸歸未免顧此失彼且更代不一難以責成以爾素有才謀不避難險可委專理爾其親詣前項渠堰再行酌量時宜以次興舉合用木石等料於各該田多有力之家從公勸諭或別爲措置量起所在附近軍民人夫相兼整理選委的當官員人等提調務臻實效無事虛文原置閘處仍舊置立以時啟閉仍將得利之家地土頃畝逐一勘明籍記在官遇旱則官爲斟酌驗畝分水以杜分爭以後堙塞就令得利軍民並工開浚有潰決之處亦就培築堤防務圖經久其豪彊軍民敢有仍前截水安置碾磨占作稻田者依律究問故敕

○庚午建平伯髙進卒進髙士文之玄孫本狹西咸陽縣人弘治二年襲爵至是卒訃聞輟朝一日賜葬祭如例

○命整飭天津兵備山東按察司副使劉福兼理河間府滄州民事

○辛未先是行取番僧領占竹等來京禮部及科道官交章劾之不允工科給事中柴昇復上﹤鋶﹣釒﹥極論其蠹政惑世之害乞正其罪以雪眾憤旣而科道等官論列不已上曰領占竹妄誕欺罔夤緣來京其罷行取之命

○壬申升南京太僕寺少卿呂﹤常心﹥爲南京通政使司右通政

○升湖廣布政司左參政李琮爲山西按察司按察使四川成都府知府汪奎爲狹西右參政

○癸酉賜趙府鎭國將軍祐柢輔國將軍祐﹤木審﹥晉府輔國將軍奇泊奉國將軍表梠誥命冠服如制

○吏部尙書耿裕等以選官差錯檢舉伏罪得旨爾等職掌銓選不行詳審重復選官本當究問旣檢舉伏罪姑貸之堂上官仍罰俸兩月該司官各四月

○甲戌命直隸河間府以官庫收貯及所屬州縣今歲該存畱並解京銀兩折給河間沈陽大同三衛官軍俸糧每石銀四錢五分

○乙亥太皇太后聖旦上率親王上壽命婦朝賀

○賜百官宴於午門○賜各王府慶賀官員人等鈔幣有差

○夜月犯畢宿右股星

○丙子兵部尙書馬文升言西山自偏頭關至山海延袤數千里往年林木茂密虜騎不能長驅比來京師貴各以第宅相髙采伐殆盡萬一虜寇深入何以禦之是自撤其藩籬也請嚴加禁約從之

○丁丑以水災免南京畱守等三十四衛弘治五年屯糧五千三百石有奇

○先是以進士王鉞路麟李師儒何洛楊鐸劉溥翟敬徐浤譚溥王序十人爲翰林院檢討分侍諸王講讀麟就職而浤等九人以府潦沈滯請別爲敍遷之格吏部尙書耿裕寢其奏浤等復詣部爭之裕不聽遂羣詬而出事聞下鎭撫鞫問譚溥等復奏吏部郎中貢欽銓選不公冀以自解又竄路麟名於﹤鋶﹣釒﹥中並麟亦逮問浤等具服而麟初不預具奏乃釋麟而送浤等於法司擬贖徒杖送吏部查例發遣且引成化初進士周鑑選崇府教書稱疾不出及教官夏瓚酗酒爲民事具獄以間上以浤等詆毀大臣免贖罪照前例俱發爲民

○戊寅命大寧中衛帶俸都指揮同知張山之子欽代原職指揮使故濟陽衛帶俸都指揮僉事楊政之子欽襲爲指揮僉事

○己卯誠孝昭皇后忌辰上祭奉先殿遣駙馬都尉遊泰祭獻陵

○庚辰吏部覆奏巡按直隸監察禦史周琰奏請起用致仕南京刑部侍郎阮勤浙江按察使於大節上以勤年過七十且先已升授官階已之大節俟有按察使員缺起用○裁革雲南金齒分守參將以鎭巡等官言地方寧謐故也

○狹西西安府知府嚴永浚以狹西甘肅織造彩妝衤�戎毼上﹤鋶﹣釒﹥曰災變之來必以類應時兩愆者澤未流也陛下請近取禁幄服禦之物遠取工作司局之費合而驗之則徳澤流滯皎然可見臣頃嘗再至狹西雜造局見前二次降來圖樣令本處織造彩妝絨毼四十九疋其先次坐派二十五疋行布政司支銀買辦物料及顧倩匠作織造已費用銀二千餘兩尙未完結今又以復坐二十四疋未可停緩欲依原降織造以進臣不知升下珍愛此物之多必欲供上用歟則可一襲再襲而止欲備賞賚歟則其色其象又非羣下所敢當陛下必謂財取之官工取之局數𨿽累十亦不爲過然不知財者天地間有限之物不在於民則在於官顧所取使司二千餘兩皆扣除州縣皂隸齋夫之所出辦孰非民之財乎又使司比來積欠各邊軍士冬衣布花無慮百十餘萬向使移所取以益所欠則十分之一未必無補傳曰一夫向隅滿座爲之嘆息今以百餘家男不暇耕女不暇蠶窮年營辦以供七十人之織民之不堪亦已甚矣昔唐太宗令京師及益州諸處供奉禦器及諸王服飾因馬周曆陳民怨而止明皇詔造銀盝子妝具二十事織綾二千疋因李徳裕上﹤鋶﹣釒﹥極論而罷使陛下發令之始進言有馬周則此事必潛消於內團局之際抗論有李徳裕則此事必立罷於外然二者旣皆不復救矣及今正卹人言之時猶未可以止邪事下工部覆奏謂邊方供億鉅繁旱荒民困請如永浚奏加意優卹上命已織完者遣人解送供用未織完者暫止之

○是日亥刻東有星如雞子大色靑白起柳宿至近濁

○辛巳升直隸鳳陽府知府章銳爲湖廣布政司左參政

○雲南按察司僉事談俊丁憂服闋復除狹西按察司

○狹西外夷楡樹札納納郎膻哈哈者四族番人札節玉巴等來朝貢方物賜彩叚鈔絹有差

○是日丑刻南方有星如雞子大色靑白起南河東南行至近濁尾迹炸散

○是日申刻日生左右珥色赤黃良久散

○壬午增設長蘆都轉運鹽使司利民場副使一員

○癸未南京國子監祭酒羅璟以坐班監生數少不足差撥乞行取各處依親服滿監生並畱今歲新貢及舉人之入監者俱免故依親禮部覆奏如其請且以國子監南方納粟監生量攺南監以備差用從之

○給故修武伯沈坊之子瑞優餋米月十石○甲申賜岷府安仁郡主並儀賓林鳳翀代府南裏郡君並儀賓董章常林郡君並儀賓楊通崇信郡君並儀賓張翼遼府陵水縣主並儀賓戢澂周府臨邑縣主並儀賓楊仲良文登縣主並儀賓孟溥誥命冠服如制

○升戶部郎中宋明爲兩浙都轉運鹽使司運使

○命兵部會提督京營文武大臣選諸營把總官

○增設工部主事一員管理沽頭上中下三閘先是大理寺左少卿屠勛言沽頭水勢最爲易涸往年嘗設主事管理人以爲便近因革出往來有勢力者不時啟閉民船動淹旬月乞敕工部移文管河郎中常川在彼管理工部覆奏以爲管河郎中自濟寧以至儀眞所經地方千有餘裏若坐守一方不免顧此失彼宜仍設主事一員專理從之

○乙酉直隸大名府滑縣知縣馮允中承檄編審均徭箠民人路正至死縣民程宣仁故按察使鑑之子也與致仕知州陳凱素嗛允中嗾正弟友江及無子數十人擁入公館箠允中幾死仍搶奪其財物事聞都察院擬罪奏請上以此輩擁眾行凶辱打監臨官嚇財物不畏法度律輕情重命杖凱與宣仁等七人各一百並家屬械發邊衛永遠充軍仍命都察院榜諭天下

○命遼東守墩並夜不收官軍該支衣鞋者七百六十三人人折給銀一兩五錢

○丙戌復除山東道監察禦史徐憲於雲南道江西道禦史朱欽於本道南京狹西道禦史陳崇徳於南京山東道憲時餋病始痊欽崇徳俱以丁憂服闋也

○命詹事府少詹事兼翰林院學士柯潛之子宗文送中書舍人習字出身以潛嘗侍憲廟講讀也

○虜入大同�家莊及東水溝掠男婦八人傷者一人命罰守備都指揮周琮俸兩月分守太監左敬右參將秦恭守備右監丞鄒玉都指揮閻福俱仍前戴罪殺賊把總指揮袁迅等俟賊情稍寧逮治之

○丁亥銓注後府帶俸都督僉事李澄於中府支玉右府俱僉書管事

○戊子工部尙書賈俊復乞致仕不允○升左春坊左諭徳曾彥爲南京翰林院侍讀學士仍支正五品俸

○惠安伯張王�贊卒王�贊河南永城縣人故惠安伯瑛之庶兄成化十六年以瑛無嗣得襲世職久之命領五軍將軍侍衛尋命坐神機五千營操至是卒訃聞輟朝一日賜祭葬如例瓚之祖昪故羽林前衛指揮僉事以仁宗昭皇后之兄更封伯爵子孫因世襲云

○辛卯賜韓府鎭國將軍徵錘庶子名曰偕氵�衣輔國將軍徵鈁庶長子曰偕氵�幕寧河王府鎭國將軍鐘鋩庶第三子曰奇氵�花嫡第四子曰奇氵�蓼西河王府鎭國將軍鐘錠第六子曰奇洭懷仁王府鎭國將軍仕土�遣庶第二子曰成鋒晉府襄陰王嫡第三子曰表橋鎭國將軍鐘鑆嫡第二子曰奇衝輔國將軍鐘鏗第二子曰奇澋第三子曰奇洽楚府輔國將軍均鋦庶第七子曰榮渠庶第八子曰榮濢云丘王府鎭國將軍鐘鍱第四子曰奇泓靖江王府輔國將軍相紹庶次子曰規耳�工相瑄嫡長子曰規聽秦府庶人公鐆嫡第二子曰誠漼公鉥嫡第二子曰誠湡蜀府鎭國將軍申鐫庶第二子曰賓漑

明孝宗敬皇帝實錄卷之八十一

明孝宗敬皇帝實錄卷之八十二

弘治六年十一月壬辰朔欽天監進弘治七年大統歷上禦奉天殿受之給賜文武羣臣頒行天下

○命洮州衛帶俸都指揮僉事張翰之子澤代原職指揮使

○癸巳禮部奏冬至節例賜百官宴上命免宴賜以節錢鈔

○乙未冬至節遣駙馬都尉蔡震楊偉分祭長陵獻陵景陵裕陵茂陵文武衙門各分官陪祭

○遣儀賓周鉞祭景皇帝陵寢

○遣內官祭恭讓章皇后陵寢上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮太皇太后皇太后皇后俱免命婦朝賀

○丙申恭讓章皇后忌辰遣內官祭陵寢

○文武羣臣朝親王於奉天門東廊○戊戌增置收糧公館五區於太倉之右

○命以江西淸江鎭稅課局歲課賜益王府

○己亥掌鴻臚寺事禮部左侍郎賈斌丁憂闋服復除原任

○命故成安伯郭鐄支過祿米免還官

○庚子信國公湯和玄孫俌奏近奏恩詔錄用開國元勛子孫臣侄紹宗及鄂國公常遇春玄孫復曹國公李文忠玄孫璇衛國公鄧愈五世孫火�昺俱授南京錦衣衛指揮使世襲奉祀各家子孫俱荷恩寵但常遇春子茂鄧愈子鎭李文忠子景隆初皆以罪奪爵臣家止因應襲子孫篤疾相繼亡歿以故未襲無他罪犯見存誥敕諭券及南京吏部並守備官保勘文卷可證乞下廷議命紹宗仍襲髙祖侯爵吏部會官議奏上仍命已之

○巡撫延綏都察院右副都禦史劉忠乞致仕不允○命河南都司帶俸都指揮僉事徐鼐領班操備宣府

○修大社大稷壇

○辛丑賜汝陽王府奉國將軍安潗安渠誥命冠服如制

○攺設雲南維摩彌勒二土官知州爲流官知州以土官知州無後土民願得流官撫治故也甲辰復除福建布政司右參議梁芳於湖廣調浙江右參議黃璉於雲南方丁憂服闋璉管銀礦裁革也

○傳旨太醫院院使施欽院判張倫禦醫陳公賢施鑑升各俸一級冠帶醫士錢益爲本院吏目仍舊供事是日子刻太陰與司怪星相犯

○乙巳夜月暈生連環左右珥接北斗色蒼白良久散

○丙午賜周府鎭平王同彌�金孝順事實爲善陰隲四書各一部從其請也

○是日辰刻日生左右珥色赤黃良久散○丁未致仕少師兼太子太師吏部尙書華蓋殿大學士劉吉卒吉字佑之直隸博野縣人正統十三年進士攺翰林庶吉士授編修景泰年充經筵官預修寰宇通誌升修撰天順年侍憲廟於春坊講讀預修大明一統志丁內艱起復成化年升侍讀英廟實錄成升侍讀學士兼經筵講官尋升禮部右侍郎轉左侍郎五年命兼翰林院學士入內閣參預機務十三年升本部尙書十四年加太子少保文淵閣大學士十八年以外艱去位詔起復之修文華大訓成進太子太保武英殿大學士十九年給一品誥命追贈三代二十年升戶部尙書兼謹身殿大學士弘治攺元升少傅兼太子太師吏部尙書知經筵事修憲廟實錄充總裁官四年實錄成加少師華蓋殿大學士一品秩滿加特進兼支大學士俸並賜敕諭金幣羊酒以寵異之五年乞致仕久之乃許仍遣中官就其第賜白金寶鈔金織襲衣及命有司月給米五石歲撥夫八名應用賜敕給驛以歸踰年卒訃聞輟朝一日贈太師謚文穆命有司營葬自聞喪至掩壙遣中官諭祭三遣有司諭祭者十吉性沈毅喜怒不形於色遇事能斷在內閣最久上始卽位尢委任之恩遇最甚凡攺紀政事進退人才言率見聽隱然有內相之重然所與厚善者多讒諂面諛之人致不能自聞其過廷臣有不說者或使言官劾去之故議者謂其乏休休有容之量而其後聖眷亦漸衰云

○河南布政司右參議李﹤氵靚﹥丁憂服闋復除狹西布政司

○戊申南京太僕寺少卿林鳳復除原職順天府府丞髙敞攺應天府俱以丁憂服闋也

○升南京光祿寺少卿陳壽爲南京鴻臚寺卿中書舍人李﹤王弁﹥爲尙寶司司丞

○己酉以災傷免保定左等五衛折艸銀五分之二

○給侍衛將軍官軍圍子手及皇城各門守衛官軍象奴衣鞋各一副

○庚戌初南京工部遣匠役徐謙納上供器物於光祿寺謙匿紅黃羅結二千餘並選退羅復絨襻四百與其徒分之而以侑取寔收還部尋賣其所匿爲緝事者所執送法司治罪給事中夏昂監察禦史張禎等因劾光祿寺卿胡恭監臨失職請罷其官詔降恭二級署官任永欽施本泰降三級調外任呂洪劉文楊述皆除名少卿賀思聰李楘寺丞鄭忠俱下刑部逮問旣而降恭爲山東都轉運鹽使司同知調思聰爲河東狹西都轉運使司副使楘爲山東靑州府同知忠爲福建都轉運鹽使司判官

○辛亥升戶科給事中祝俓刑科左給事中呂獻俱爲都給事中吏科右給事中林廷玉爲左給事中禮科給事王綸孫孺工科給事中柴昇俱爲右給事中俓廷玉孺昇俱本科獻禮科綸戶科

○壬子銓注金吾左衛帶俸署都指揮僉事龐通於大寧都司領班京操

○甲寅安南國王黎灝遣陪臣阮弘碩等奉表貢方物來賀冊立東宮賜弘碩等宴並衣服等物有差賜其王錦段等物如例

○乙卯賜沈府西陽王庶第一子名曰勛氵�壯韓府輔國將軍徵鎰庶第一子曰偕瀈晉府輔國將軍奇淝長子曰表櫼慶成王第三十八子曰奇氵�臨三十九子曰奇派代府鎭國將軍成錭子曰聰泂荊府都昌王嫡第二子曰祐木�隸

○南京錦衣衛指揮使王銳言近年以來刑官多恣意用刑獄囚每淹禁致死無干之逮系者不與決遣隸人之羅織者不爲禁治無籍之徒謀充獄卒積年爲害刑官或喜其便利托爲腹心姦獘皆由此出又有貪利之徒治巨艦出海與夷人交易以私貨爲官物沿途影射今後�貨下海者請卽以私通外國之罪罪之都察院覆奏從之

○賜朝鮮國弘治七年大統歷一百本

○巡撫河南都察院都禦史徐恪奏宋範文正公仲淹並其子忠宣公純仁墓皆在河南府城東南萬安山下屬旁近褒賢寺僧守視兼領祀事元至大間裔孫國俊始自蘇來展掃至正間國俊從弟文英遣其子廷方再至時守臣郭文鼐等聞之乃爲春秋致祭迨入國朝守土之臣𨿽襲而行之然未經奏請秩在祀典臣因巡歷躬謁墓下竊獨傷之按仲淹爲人剛大淸純學問得於聖賢論說本於仁義而文武經緯備於一身勛業徳望之盛一時罕見異時大儒朱熹亦謂傑出之才爲第一流人物後之君子有志世用者莫不以爲冠冕比於純仁世濟忠直秉道不回今其丘依然而歲時香火之奉顧於山僧野寺是賴此豈聖明崇賢厲士之意哉皇上卽位以來嘉獎直言內外皆向風而趨固將上比隆古不屑乎慶曆之朝然宋史稱感激論事奮不顧身爲一時士大夫矯厲尙風節之倡如仲淹者亦宜表章顯白以助淸化且仲淹肄業從政之地如蘇州慶陽等處旣皆有祀其體魄所藏之處不可獨缺乞命河南於墓所建祠春秋致祭以子純仁配享永載祀典以風曉土類上以崇祀先賢事關風化命所司議行之

○丙辰海西弗朵禿河等衛野人女直都指揮等官申克捏等兀者等衛野人女直都指揮等官亦裏答等撒剌兒等衛野人女直都指揮都魯卜花等益實左等衛野人女直都督三赤哈等來朝貢方物賜宴並彩叚等物有差

○丁巳升南京太僕寺少卿林鳳爲光祿寺卿

○給齊庶人能增幼子毓秀等食米如例○命巡撫四川都察院右副都禦史梁璟之子枋爲國子監生從其請也

○銓注神策衛帶俸都指揮同知白弘於浙江都司管事浙江都指揮僉事吳昇把總運糧

○戊午安南國陪臣杜絅以朝賀未至道死命賜彩叚紗羅各一疋以慰其家

○直隸合肥縣地震有聲

○己未昏刻金星犯星土星

○庚申順天府府尹黃傑言畿內地方水旱相因貧民流移來京城者以萬計晝丐夜露多轉溝壑乞收入餋濟院全活必眾實發政施仁之首政也戶部議以在京餋濟院狹小豈能例應給糧遣還但隆寒之時恐在道失所宜命順天府籍其名於官大者人給糧三斗小者半之俟春暖仍送回俾所在有司賑濟從之○荊庶人見潚之殺都昌王見潭也內使宋貴實預謀已而避之法司擬貴爲從不加功應贖杖徒送司禮監發遣後以弓箭土山事再犯不應依律勿諭奏上有旨令覆問法司仍從前擬且謂貴罪犯深重事出非常非有司所敢擅議上以宋貴導助潚戕害同气豈可謂從不加功前已失刑再犯他罪亦不可例以勿論特命斬之而詰法司以失刑於是刑部大理寺皆上章待罪命宥之而各罰其屬官俸一月明孝宗敬皇帝實錄卷之八十三

弘治六年十二月辛酉朔上視牲於南郊

○南京吏部右侍郎童軒乞致仕不允

○授進士王宸李祿張良弼吳仕偉於瑁東恩恭蔚春李舉張文方矩爲給事中宸吏科祿良弼戶科仕偉瑁禮科思恭春舉兵科文刑科矩工科

○命故金吾右衛帶俸都指揮使康永之子懋襲原職指揮使

○河南汝寧府雷電雪積數尺

○是日申刻南京金星晝見於未位

○壬戌夜南京電雷風雨拔孝陵樹

○湖廣鄖陽府大雪自前月十五日至於是日夜雷震電發明日復震後五日雪止平地三尺餘人畜凍死無算

○甲子命故安鄕伯張寧支過祿米免還官○山西太原右衛軍人劉玉妻汲水於慶成王府前輔國將軍奇氵�閻通之覊於府第其弟奇淤又通之兄奇汶發其事奇氵�閻箠其兄事聞上曰奇氵�閻奇淤彊奸民婦奇氵�閻又欺歐兄長不遵祖訓宜寘之法姑宥之奇氵�閻革歲祿之半奇淤三之一本府教授陳貴不能啟王戒諭下按察司逮問

○乙丑申刻金星晝見於本位

○丙寅南京左軍都督府同知馮昇卒昇字景晹寧夏人本番將累有戰功積官至後軍都督府同知弘治初南京左軍都督府僉書管事兼大教場管操至是卒昇質重小心接人有禮撫士卒有恩𨿽在武弁而向慕儒學人以是多之

○戊辰臘節賜百官宴於午門

○給錦衣衛直宿旗校衣鞋六千五百三十一副○己巳遷廣東從化縣並守禦千戶所於馬場田之太平營以其地據要害足以控制盜賊也

○先是差監察禦史陳讓照尉南京諸司文卷至是﹤鋶﹣釒﹥上失錯違錯並稽遲等項其典守官之應罪者一千一百八十二員命應議及堂上官姑宥之其餘失錯者取招違錯稽遲者罰俸兩月差錯遲錯未明者一月皆攺正埋沒者所司逮治之

○初京城九門各有守衛軍卒籍禁甚嚴成化中門卒往往納賂門官因而縱免名曰納辦月錢乃令科道兵部官各一員巡視至是太監陳良等奏請不遣科道官止畱兵部主事一員每月二次點視從之

○庚午昏刻月犯畢宿

○辛未晉世孫表榮卒世孫晉世子奇源之子母妃楊氏成化三年生十四封爲世孫至是卒年二十五賜祭葬如鎭國將軍例弘治十六年追封爲晉王謚曰懷○巡撫保定等府都禦史張琳上救荒事宜謂水旱虫疫連歲相仍六府人民饑饉已甚按先年救荒事例有許農民納銀米充吏典知印承差及選陰陽醫官僧道官者有許府州縣佐貳首領並雜職官在任納銀米免赴部考滿者有召人納銀授七品以下散官者請暫賜施行俟麥熟停止戶部覆奏從之

○虜入大同關頭墩等處人畜有被殺掠者命把總指揮等官俟春暖逮問罰左參將李玙都指揮曹紳俸各兩月並右監丞楊定俱令戴罪殺賊

○癸酉以旱災免山西太原等府並平陽等衛所弘治六年夏稅屯糧有次

○初廣西副總兵馬俊等死於賊其部下領軍指揮柳紹等不能救護旣而賊平兵部列上其功罪謂紹及百戶陳宣許健張琳應充軍後紹宣有功上其功罪宜各降一級健琳無功各降二級俱免充軍原衛所俸帶差操千戶曹暉等四人情罪稍輕宜贖罪還職奏上從之

○雲南孟艮府署府事舍人招帕雅孟璉長官司護印舍人刁派沾各遣頭目猛籠等來朝貢方物賜彩叚衣服等物有差

○甲戌旌表孝子一人節婦十二人劉端湖廣寧鄕縣人嘗爲府同知繼母叚氏卒廬墓三年旗其門曰孝行林氏直隸盱眙縣民錢隆妻劉氏遼東定遼左衛指揮胡昇妻周氏湖廣寧鄕縣民朱志髙妻梁氏狹西華州民李觀妻李氏狹西邠州生員任弘妻陳氏廣東順縣民余昌妻陳氏福建仙遊縣生員盧﹤王扁﹥妻徐氏狹西西安護衛百戶吳滸妻陳氏狹西慶陽衛千戶黃啟妻何氏直隸巢縣民張琥妻石氏山西武鄕縣民王輅妻鐘氏廣東新會縣生員陳雍妻俱以夫死守節各旌其門曰貞節

○丙子朝鮮國王李娎差陪臣金首孫等奉表貢方物來賀正旦節賜宴並彩叚等物有差仍回賜國王錦叚等物如例

○海西亦迷河等衛野人女直都督捏克等哈兒蠻等衛野人女直都指揮札裏革等兀魯罕河等衛野人女直都指揮火禿等來朝貢方物賜宴並衣服彩叚等物有差

○中都畱守司都指揮僉事徐賢山東都司都指揮僉事楊錫大寧都司都指揮僉事丁玉河南都司都指揮僉事王瑛各以所部京操官軍缺伍下獄逮問命贖杖還職

○戊寅命左府帶俸都督僉事孫貴張晟俱見任管事貴銓注後府

○命錦衣衛管鎭撫司事署指揮僉事葉廣及帶俸指揮僉事郭良並管衛事

○庚辰上以災異疊見命禮部諭各處鎭巡軍民有司等官痛加修省懲戒貪暴賑卹窮困防禦賊冠撫安軍民以弭災變

○命工部右侍郎謝綬之子環爲國子監生從其請也

○升刑科都給事中趙竑監察禦史王璟俱爲光祿寺少卿

○命山西行都司致仕都指揮僉事陳志之子琮代爲大同後衛指揮僉事

○庚辰直隸阜平縣天鼓鳴地震有聲如雷

○賜楚府沿山縣君並儀賓鐘鎭南部縣君並儀賓陳璋鄭府連成縣主並儀賓王璣阜平縣主並儀賓張永善成安縣主並儀賓喬相周府寧鄕縣主並儀賓許忠舒城郡君並儀賓李鳳羅城縣主並儀賓王佩歸仁郡君並儀賓李岫晉府略陽縣君並儀賓宋鎧誥命冠服如制

○辛巳立春順天府進春上禦奉天殿受之文武羣臣行慶賀禮

○禮部覆奏南京後軍都督府經歷周廣榮所奏崇儉約親大臣二事謂陛下卽位以來屢有明詔裁抑進貢旣因禦史何悌之言而止雲南私獻又因都禦史羅明之奏而罷甘肅進貢今廣榮復以爲言恐法久人玩奉行不至宜通行內外申明禁約又言自古帝王之治天下皆好問好察捨已從人萬幾之繁非一人所能理大事大議宜取眾論而折衷之其所謂宣詔卿相面議政事亦釐庶政之要道也議入上納之

○癸未命故修武伯沈坊支過祿米免還官

○英國公張懋等薦管營指揮杜裕等九人升署都揮僉事兵科都給事中藺琦等劾裕等無功乞升懋等任情濫舉請並治以罪監察禦史鄭惟桓等亦爲言上以裕等業已升用並懋等俱釋不問旣而琦及惟桓等復抗﹤鋶﹣釒﹥請竟不允

○錦衣衛掌衛事都指揮僉事季成卒直隸吳縣人翊聖夫人子父福以翊聖恩擢錦衣衛指揮同知成初襲父職成化十七年升指揮使掌鎭撫司事十九年命管本衛事累奉敕往南京大同公幹弘治二年升都指揮僉事仍掌衛事四年奉敕提督官校至是卒特賜諭祭

○甲申命河南歸徳州重修殷上公微子廢祠春秋致祭從巡撫都禦史徐恪請也

○升監察禦史向榮爲廣西按察司副使

○乙酉以水災免直隸眞定等四府並神武等七衛所弘治六年糧艸子粒有差

○命故山西行都司都指揮僉事聶洪之孫彪襲大同前衛指揮使

○丙戌內府供用庫香燭匠舊例日給直米四合至是太監李璋等爲請命增給四合

○禮部尙書倪嶽等奏明年正月初七日大祀天地前期三日以孟春享太廟值大祀齋戒宜免行飲福受胙禮庶敬天尊祖之道兩無所失上曰廟享固重事而祀天尢重今旣值郊壇齋暫免飲福受胙斯亦爲得禮其如議行之

○丁亥擢儒士潘辰爲翰林院侍詔先是詔天下有司舉懷材抱徳隱於山林者順天府府尹唐珣薦辰才行應詔吏部以辰生長京師寢之珣復奏辰淸修苦節無異山林之士屢應科舉皆以疾不能終試非試不中式者其人才實未易多得本部復以非詔例奏罷之至是給事中王綸夏昂交薦其賢遂有是命

○先是廣東瀧水縣猺賊三十餘人攻劫古城寨殺指揮蔣繹等至是賊平兵部﹤鋶﹣釒﹥上官軍功過謂各官有功過相等者有功多過少者請以爲宥罪之差命革去冠帶左參將姚英及住俸都指揮王永等六人俱復職仍各罰俸三月其患病守城及徵調去任者宥之

○命南京前軍都督府都督僉事張海坐南京神機營南京畱守後衛署都指揮僉事張鑾坐南京小教場營各管操

○巡按河南監察禦史塗昇言河之爲患或決而南則其患在河南或決而北則其患在山東漢旣決酸棗復決瓠子宋旣決館陶復決澶州元旣決汴梁復決蒲口然漢宋都關中或都大梁河決爲患不過害瀕河數郡而已今京師在北專藉會通一河漕東南之粟以供軍國之需若河決而北則漕河受患其害有不可勝言者臣嘗因巡歷所至博采與論得治河之策大要有四一曰﹤鋶﹣釒﹥浚夫長河西來一瀉千里非殺其勢而利道之其衝突有不可禦者昔榮鄭之東五河之西飲馬白露等河皆黃河由渦入淮之故道其後南流日久或河口以淤髙而洩或河身以狹隘而難容水勢無所分殺遂泛溢北決今惟宜躧上流東南之故道相度地勢可﹤鋶﹣釒﹥者﹤鋶﹣釒﹥之可浚者浚之凡堪殺水勢之處無不加﹤鋶﹣釒﹥浚之功則正流歸道餘波就壑下流無奔潰之害北岸無衝決之患矣二曰扼塞夫旣殺水勢於東南又須築堤岸於西北今黃陵岡等處舊堤壞缺豈可因循遷就縱水奔嚙宜廣起丁夫多收樁料相下流東北之形勢去水遠近可補者補之可築者築之排障百川悉歸東南由淮以入於海則張秋等處無患而漕河可保矣三曰用人竊見河南按察司僉事張鼐廉幹老成熟知河道今治河之務請悉以付之俾往巡視隨宜﹤鋶﹣釒﹥塞庶幾財不浪費而河患可除四曰久任邇者都禦史劉大夏以歸徳州或東昌府爲公館居中裁決分屬治事凡所建白一一準行久任專信使之展布四體竭盡才猷庶幾久遠之功可就上命所司看詳以聞工部覆奏謂所言可行請移文巡撫並治河等官各司其事吏部覆請升張鼐爲布政司參議專管修河俱從之○戊子賜楚府鎭國中尉顯樴晉府奉國將軍奇沫奇洏表檎周府輔國將軍同鐌並夫人輔國將軍安澀同鈐同鉆同金�回奉國將軍安沆安液安澇安澱安氵�旛安灑安溞奉國將軍安滰安氵�醜安涾輔國將軍同金�鬼輔國將軍安氵�﹤仙﹣亻﹥安濫誥命冠服如制

○敕禮部三法司湔除在京文武官過名

○賜周府臨湍王庶第三子名曰安溫鎭國將同鉏庶第三子曰安潼庶第四子曰安沨輔國將軍同﹤釒閏﹥嫡第四子曰安波同金�孱庶第三子曰安澹同鑫嫡第二子曰安淙同金�辟庶第五子曰安瀾同鈊庶第三子曰安溶代府鎭國將軍成金�冉子曰聰湁伊王庶子曰訏淳韓王第七子曰旭橝第八子曰旭﹤木肴﹥輔國將軍徵鉊嫡第四子曰偕濼靖江王府輔國將軍相綬嫡長子曰規醇鎭國中尉相稹嫡次子曰規偳相貴庶長子曰規騫輔中尉規欣嫡長子曰約鱗規瓚嫡長子曰約鰫規幣嫡長子曰約田�亢規罍嫡次子曰約赴規侗嫡次子曰約簣規竑嫡長子曰約奕規禎嫡次子曰約耳�燎遼府奉國將軍恩鉍嫡第五子曰寵滽奉國中尉恩金�執庶第二子曰寵瀳慶成王第四十子曰奇氵�邯四十一子曰奇涏交城王府輔國將軍奇澶第二子曰表栩

○取涼州分守左參文錦還京別用以巡視兵部左侍郎張海等言其非統禦才也

○己丑禮部明年正旦節例賜百官宴上命免宴賜以節錢鈔

○以歲暮祫祭遣駙馬都尉楊偉告太廟樊凱告懿祖皇帝

○庚寅祫祭太廟

○遣太常寺官祭五祀之神

○遣旗手衛官祭旗纛之神

○是歲天下戶九百九十萬六千九百三十七戶口五千五十三萬九千五百六十一口田八百二十五萬五千八百八十一頃田賦米一千八百九十八萬七千六百九十四石七斗三升五合麥七百九十四萬七千六百五十九石七斗八升二合三勺絲三萬六千七百零三斤七兩五錢綿二百六十五萬二千九百四十六斤五兩三錢絹一十七萬八千六百九十七疋三尺四寸五分布一百一十五萬一千七百七十九疋三丈二寸三分綿花一十三萬一千二百斤艸三千七百九十四萬三千七百包束戶口鈔八千八百四十二萬六千九百八十二貫雜課鈔共七千四百九十二萬六千一十九貫折米一千四百七十二石鹽課二百四萬九千八引折米五千七百八十七石四斗折布二萬一千七百九十五疋茶課八萬九千斤屯田二十八萬九千八百九十五頃九畝子粒二百九十三萬九千四百七十石金銀課共五萬三千三百八十兩水銀二百二十九斤朱砂四十六斤八兩儧運糧四百萬石各處運納米麥共一十五百二萬一千七十五石四鬥一合三勺四抄三撮七粟六粒減免稅糧八百七十九萬六千七百八十九石三斗一升艸八百九十四萬五千七百六十束

明孝宗敬皇帝實錄卷之八十三終

大明孝宗敬皇帝實錄卷之八十四

弘治七年正月辛卯朔正旦節遣駙馬都尉馬誠齊世美分祭長陵獻陵景陵裕陵茂陵遣儀賓周鉞祭景皇帝陵寢遣內官祭恭讓章皇后陵寢上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮太皇太后皇太后皇后俱免命婦朝賀壬辰文武羣臣朝親王於奉天門東廊太子少保兵部尙書馬文升上﹤鋶﹣釒﹥言自古帝王之君天下未嘗不以教太子爲先務皇上敬天勤民法袓圖治至仁洽於四海大孝隆於兩宮惟天惟袓宗眷生元良宗祧有托此誠國家萬年無疆之休也臣聞皇太子姿表異常質性聰睿今良知良能未有所誘早教豫餋正惟其時伏望選擇醇謹老誠頗知書史宮人如衛聖楊夫人者保抱扶持於凡言語必教之眞正而非禮褻狎之語不使聞之於耳於凡行步必教之端莊而非禮邪僻之事不使之接於目教之不忍教之有儀以養其仁義之心教之恭肅教之分別以養其禮智之心如內庭之曲宴鐘鼓司之承應不使觀元霄之鰲山端午之龍舟不使之見以至佛老之教尢不宜口誦其言目觀其像以惑其心志一二年以後又嚴敕東宮老成內臣如太監覃吉者先教之誦習孝經使知孝悌之道出於天性與夫上天之所當畏祖宗之所當尊百姓之所當愛財物之所當惜至於八歲教之誦詩讀書使之窮理正心修己治人之道及設立官僚之時仍敕內閣大臣會同各部都察院等衙門堂上官愼選名實相符才徳老誠學問該博之士以充其任浮躁淺露心術不端者不使之與自此日出春宮講論經書涵餋徳性與凡世事委曲在所周知人物賢否在所當辯如此則內外輔導咸得其人而皇太子之徳將日進而人不及知者矣臣以菲才叨任六卿之重去歲又蒙加太子少保正系東宮輔導之官受任以來夙夜懼顧無以圖報萬一因讀文王世子篇賈誼保傅篇及宋儒眞秀所進大學衍義之說而有感焉不勝犬馬惓惓之意敢以此爲獻上嘉納之癸巳宣宗章皇帝忌辰上祭先先殿遣駙馬都尉馬誠祭景陵甲午以大祀天地上禦奉天殿誓戒文武羣臣致齋三日孟春享太廟遣內官祭司戶之神丁酉大祀天地於南郊上還宮謁太皇太后皇太后出禦奉天殿文武羣臣行慶成禮夜月犯畢宿戊戌以大祀禮成上禦奉天殿大宴文武羣臣及四夷朝使己亥命備紅城子堡都指揮同知魯麟充甘州東路遊擊將軍守備西寧署都指揮僉事顏玉充左參將分守莊浪昏刻東方流星大盞色靑白有光自中天南行至近濁後三小星隨之庚子以水災免直隸保定河間二府弘治六年秋糧四萬二千二百六十餘石艸六十七萬七千九百八十餘束並免河間保定等十八衛所屯糧一萬八千九百餘石艸七千一百六十餘束昏刻月犯井宿東扇南第一星辛丑以上元節賜文武羣臣假十日升錦衣衛指揮同知孫瓚爲指揮使瓚孝恭章皇后之兄子也成化中以正千戶從徵貴州升前官至是復自敍其年勞乞升因有是命癸卯曉刻木星犯靈臺星寧夏地震有聲乙巳上元節免宴命府軍衛指揮使魯鐸守備西寧丁未英宗睿皇帝忌辰上祭奉先殿遣駙馬都尉周景祭裕陵庚戌初以河南水旱災免弘治六年夏稅麥二十五萬二千七百石絲十四萬六千六百餘兩至是鎭巡等官復謂災重而免輕戶部請原免五分者今免七分原免四分半者今免六分四分以下遞減其都司樣田並各衛所屯田減免之數亦以是爲差而開封等府六十七州縣並宣武等十三衛所去年秋田亦被災今核實分數已至請如前例量免俱從之○巡撫河南都禦史徐恪陳四事一河患未已役鉅費多河南山東災傷民貧失業加以科率必不能堪請檢徐有貞塞河事例借撥九江淮揚等處鈔關折銀或荊州蕪湖等處抽分料銀各數萬兩以佐樁艸之費一漕事甚重近歲軍病綱運民病加耗逃亡者過半請下廷臣議若京倉儲粟足支數年乞暫免歲漕四之一所免漕粟每石定例折銀若干令輸納太倉遇丰歲如時估與米兼支則二萬七千餘軍得以番休二千七百餘船得以修理行糧八萬餘石得以節省民間五十餘萬石之耗糧得以量減不無少裨國計一宗室日繁郡王等府第已有給價自造之例近又陳乞軍衛有司爲之起造儀賓之居第如周唐等府舊皆自造近又定擬工料價銀此端一開其害不可勝言乞一切裁省以紓民力一河南連歲災傷所免稅糧俱作存畱其宗室及官吏師生軍士廩祿皆無所於給乞以今歲起運京糧暫存十一二以濟目前之窘自今年後夏米麥當輸納保定諸倉者量存三分之一以備廩祿之用如以京儲不可存畱乞將往年河南被災糧米每石折徵銀二錢五分已輸戶部者準今歲起運之數以今歲該起運者攺存本處以補歲支庶國計民情皆便下所司知之

○辛亥攺作狹西肅州嘉峪關易土以甎扁曰鎭西樓南京禮科給事中馬子聰等言去歲十月以來雨雪連旬陰雲蔽日十二月初二日夜雷電震耀風雨交作林木拔起無數而獨於孝陵爲多民居破壞商賈罷市夫雷當以八月收聲隆冬盛寒忽有此異其所感召必有由然方今五榖不登閭閻愁嘆六軍疲敝行伍怨咨而治獄之吏務在深文言事之臣多竄荒遠積此愁苦之气上干陰陽之和災異之來未必非此請策罷兩京大臣之職者以勵庶官使各修其政以安軍民仍敕內外刑官務在以恕求情毋淫刑以逞見行條例有罪浮於情違背律令者刪之情罪相當有補律令者畱之撫按憲臣所至須親錄罪囚果非重情卽時決遣以杜酷吏鍜煉淹禁之斃往者言事譴謫之臣請敕吏部加收擢或稍寬貸以示優容庶人心以和天變可弭南京監察禦史劉琬等亦以爲言且請罷上元觀燈端午龍舟諸不經之費檢身修徳用賢退姦以變災爲祥轉禍爲福俱下其奏於所司夜月犯鍵閉星壬子賜晉府鎭國將軍鐘鍠第二子名曰奇湕奉國將軍奇湔嫡第三子曰表棉給秦府庶人公練等幼子誠洸誠消誠淪誠澹公鐎公鑄及公金��幼女人米麥月一石五斗公鈭妻張氏公鉗妻邵人米麥月三石以順天府所屬州縣直隸永淸右等衛所水災薊州縣忠義中等衛所並馬蘭谷等營堡蝗災免弘六年糧艸有差命故含山大長公主曾孫尹衡爲南京國子監生從其請也命鎭守衛指揮等郭英守備薊州以都指揮體統行事先是大祀天地有冒名竄入守衛軍伍中者東廠官校緝獲之坐營官泰寧候陳桓上﹤鋶﹣釒﹥待罪上宥之仍罰俸三月惜薪司奏歲派木炭六百萬斤不足供應乞歲加二百萬斤工部覆奏謂所派已有定數去年詔免十分之三旋復如舊徵納近日又以柴折炭一百萬斤比之往年已爲過取如恐缺乏則請追積年夫價逋負者用補詔免之半仍申戒所司節用惜費庶貧民不至重困有旨加炭一百萬斤積逋之數仍急爲追補

○昏刻東方流星大如盞色靑白有光自中天南行至近濁後三小星隨之癸卯曉刻木星犯靈臺星裁革浙江管理水利按察司僉事一員並其事於管屯僉事從巡按監察禦史胡諒奏也寧府樂安王宸湔奏臣父故鎭國將軍革�見鑉已追封王爵請加封嫡母夫人黃氏爲妃禮部覆奏從之甲寅山東按察司僉事宋禮丁憂服闋復除狹西按察司以水災免直隸懷寧縣秋糧三萬三千八百六十三石有奇艸五萬七千五百九十二包安慶衛屯糧一千五百四十八石有奇

○升監察禦史李善爲河南按察司僉事丙辰升直隸廣平府知府白明思爲南京太僕寺少卿南京吏給事中邵諴爲南京光祿寺少卿命直隸大名府弘治六年該輸京庫綿花絨及眞定府布疋俱暫折銀絨一斤折銀一錢布一疋銀三錢俟年丰仍舊丁巳巡撫鳳陽都禦史張瑋言去十月至十二月內鳳陽等府滁和六安等州轟雷掣電雨雪交作又或陰霧四塞巡按監察禦史史瑛亦言安慶太平等府自去年十一月初以來霪雨大雪連月傾降冰雪堆集樹木倒折屋墻頹壞圩陂河塘俱被弇浸寒冷異常民多凍死俱命所司知之昏刻有星大如雞椫色靑白有光東南行至濁戊午賜枝江王府中牟郡君並儀賓諶富誥命冠服如制命太子少保工部尙書賈俊之孫越爲國子監生

○海西兀者等衛野人女直都督察安察等毛憐衛女直都指揮亦裏哈等建州左等衛女直都督脫羅等建州右等衛女直都督尙哈等女直都指揮都列特等泰寧朵顏福餘三衛頭目影克土干等各來朝貢方物賜宴並衣服彩叚等物有差命京衛帶俸都指揮等官銓補各都司並外衛員缺者其色折色俸糧俱令隨任支給不許於原衛告之大明孝宗敬皇帝實錄卷之八十五

弘治七年二月庚申朔

○辛酉吏科都給事中王質監察禦史汪宗器等劾奏文華殿書辦大理寺右寺丞夏文振等違例乞升請並行罷黜不從府軍前衛副千戶徐義以其子冕及侄晟俱九歲能書大字乞送翰院習楷書禮部覆奏謂九歲能書不足爲異義貪得無恥請斥絕之以爲妄求進用者戒命冕晟送順天府儒學讀書出身巡按河南監察禦史塗昇奏山狹人孫騰霄等三十人三五爲羣道遇丐者以衣食誘之爲傭隨其所至令守舍給炊爨騰霄等遊行市間視有富�巨家輒持貨與貿易論直髙卑則以言激其怒相毆罵隨號咷而去夜則殺丐者舁至其門羣哭之揚言欲訟於官其人懼出財物求解乃復舁去焚之名曰販苦腦子前後殺十人乞重治其罪都察院覆奏上曰人命至重此曹乃以爲貨殖姦巧橫出所殺至數十人罪難輕貸其爲首者淩遲處死爲從者斬並梟首示眾仍榜於天下知之壬戌上禦奉天殿傳制遣保國公朱永爲正使太子太保禮部尙書兼文淵閣大學士丘浚爲副使持捧節冊爲益王妃行納徵發冊等禮以旱災免直隸徐州並所屬四縣弘治六年夏稅麥三萬一百十一八石絲一萬七千一百一十八兩有奇賜前軍都府都督同知吳英之母太夫人任氏葬祭如例提督四夷館鴻臚寺帶俸寺丞於淵修理四夷館侵欺官物通政司帶俸經歷白珍嗾館生發其事仍虛喝淵財物云爲分解法司會鞫得實命淵革職爲民珍並家屬發四川寧番衛充軍成討溫衛都督同知康允卒賜祭如例

○癸亥靈藏贊善王喃葛堅參巴藏卜贊善王下都督指揮公哈堅參巴藏卜各遣番僧遠丹等加渴瓦寺國師容中羅落思等及達思蠻長官司剌麻僧冊肯等各來朝謝恩進貢方物賜宴並衣服彩叚等物有差仍回賜贊善王及都指揮彩叚如例

○甲子禮部議上給事中馬子聰禦史劉琬等所言修省弭災事上從之遣保國公朱永告天地駙馬都尉周景告孝陵命兩京羣臣修省並極言時政得失軍民利病命都察院戒飭內外愼刑獄決輕重禁冤濫惟策免大臣起遷謫二事吏部以無指名及有奏行例皆仍舊乙丑命錦衣衛正千戶楊昇副千戶趙良俱鎭撫司理刑升錦衣衛副千戶蔡遇爲正千戶及其弟百戶遵俱與世襲遇遵淳安大長公主子也以旱災免湖廣襄陽河南南陽等府州縣並各衛所弘治六年夏稅之半丁卯釋奠先師孔子遣太子太傅戶部尙書兼武英殿大學士徐溥行禮戊辰祭太社太稷遣順天府官祭先農之神遼府枝江王恩錢薨王靖僖王嫡長子母妃王氏景泰六年生成化元年襲封至是薨年四十一訃聞輟朝一日賜祭葬如制謚曰溫穆庚午命弘治六年七年天下戶口食鹽鈔仍折銀解京以備內府承運庫支用自八年以後則如舊例錢鈔兼收以備司鑰庫支用

○巡撫湖廣都禦史韓文奏今湖廣方營建興岐二王府第又重修吉府三役並舉木石瓦甓之費難以預計其官匠人等餼廩計歲用銀四萬三千二百兩今工未及半不知將來所需其多幾何乞以荊州府抽分木植料價十之七以佐其費工部謂抽分料價專以備造漕運船及上供器皿之用器皿之造有時惟運船歲有定數決不可缺請行本部委官會計造船之餘暫畱以助修建從之辛未遣戶部右侍郎佀鐘祭太倉之神

○遣順天府官祭宋丞相文天祥

○大學士丘浚再乞致仕

○命南京文武官俸糧該支本色者俱仍舊支米毋令折銀

○昏刻金星犯昴宿

○癸酉授進士陳繗李允張顯武臯王選劉蘭郭瑀俱爲翰林院檢討侍諸王講讀狹西漢中衛舍人陳添福故殺孤侄謀奪財產獄具都察院覆議以爲律於徒例止於充軍恐不足以懲姦惡請旨上命並當房家口盡發遼東三萬衛充軍永不宥仍著爲令甲戌昏刻南極老人星見丁位色赤黃乙亥加江西吉水縣知縣顧景昌俸二級仍管縣事以巡按等官言景昌在任九年深得民心故也

○裁革浙江管理水利按察司僉事一員並其事於管屯僉事從巡按禦史胡諒奏也丙子工部尙書賈俊覆乞致仕上曰卿旣累以疾辭特允所請給驛還鄕命有司月給米二石歲撥人夫四名應用命故南寧伯毛文之子良襲南寧伯復設廣西按察司副使一員整飭柳慶兵備以其地去省治懸遠民夷雜居故也先是虜入甘州平虜堡等處軍士死者一人傷者六人掠去者五十八人旣核實命指揮等官支林等二十人並逮問如律左副總兵張懷姑貸之仍罰俸三月丁丑虜入古口地方殺邏卒三人命罰分守右參將王志俸三月與太監田亮俱戴罪殺賊哨守官逮治之雲南曲靖軍民府地震有聲如雷震倒軍民房屋二百餘間壓死三人戊寅景皇帝忌辰遣儀賓周鉞祭陵寢復王越爲都察院右都禦史致仕初越附阿太監汪直歷升太子少保兵部尙書兼左都禦史尋封威寧伯加太子太傅其子春爲指揮同知時指揮使昕爲百戶一時气焰可畏人多憤其開邊啟釁而莫之敢言後直敗科道始交劾其罪遂革爵發安陸州爲民其子各除名旣而越累﹤鋶﹣釒﹥稱冤上命廷臣會議議者不能執並錄其功過以請乃得是命並復其子春爲正千戶時仍爲百戶俱原衛所帶俸

○己卯巡撫順天等府都察院右僉都禦魏富乞還原籍養疾許之宣府洗馬林堡邏卒出境哨探被賊殺者九人命罰分守楊彪俸三月與太監謝遷仍戴罪殺賊其守備指揮程虎等逮治之庚辰大學士丘浚再乞致仕上曰卿老成諳練已有旨勉畱供職不允所辭命故建平伯髙進之侄霳襲平伯辛巳賜府輔將軍偕湃偕瀳誥命冠服如制賜楚府江夏王庶第三子名曰榮涫晉慶成王第四十二子曰奇澆四十三子曰奇汛代府鎭國將軍仕壙庶第五子曰成鋗輔將軍成鏈第二子曰聰氵�與遼府輔國將軍恩金�出第二子曰寵瀜壬午淸明節遣駙馬都尉蔡震楊偉分祭長陵獻陵景陵裕陵茂陵文武衙各分官陪祭遣儀賓周鉞祭景皇帝陵寢遣內官祭恭讓章皇后陵寢命巡撫河南都察院右副都禦史徐徐恪之孫瑑爲國子監生從其請也賜重慶大長公主通州田十三頃巡按監察禦史韓明奏江西南昌九江等府自去年夏秋霪雨水潦交冬風雪連綿沿江田地盡被渰沒軍民房屋城垣圩蕩亦多浸壞菜麥牛羊凍死殆盡十二月中大雪樹木結成冰小者根株盡倒大者枝柯壓折屋瓦十室九破道路阻塞薪米騰貴小民大困命所司知之

○癸未命楚府故婺川郡君弘治四年支過祿米免還官命以原賜故禦用監太監白俊武淸縣莊田七十六頃還官工部覆奏監察禦史張泰等請免差織造內臣事謂蘇松諸府方以災告民困未蘇宜從泰等所言上供之數本部請移文所司如式織造仍令撫巡憲臣督之其餘賞賜供用之類暫乞停免有旨仍遣官於工科都給事中王敞等亦以爲言謂陛下去歲嘗災異召還差去官員中外臣民無不稱便儻以前日之舉爲當則於今日廷臣之議必能俯從不允命湖廣武昌府月給安置人祐柄等及眷屬十五人各米麥三石子女四人各米麥一石五斗使女三十一人各米一石歲給布絹各一匹都察院擬上榜禁天下十事一縱容盜賊一罰害軍民一淹禁罪囚一虐害小民一科差姦斃一不遵信牌一積年民害一濫罰紙札一凶徒害人一賭博爲非仍責令巡按禦史舉行無事文具從之乙酉以旱災免山西平陽府所屬州縣及平陽等六衛所弘治六年糧艸之半丙戌狹西外夷阿木的卜哈東風王家山哈多等族番人端古等來朝貢物及佛像馬匹賜宴並彩叚衣服等物有差巡撫寧夏都察院右副都禦史韓文乞致仕不允命以保定眞定河間三府預備倉糧減價糶三分之一以濟饑民俟丰歲則以今所糶之價糴補之丁亥攺南京禮部尙書劉璋爲工部尙書

○巡撫山西都禦史張敷華奏解州鹽池乃天產自然之大利每年額辦鹽課止四十二萬引其餘無窮之利不取於官不濟於民委諸無用良爲可惜乞著爲定則除額辦外仍以三十萬引充糧餉戶部覆解州陸運艱阻往年額鹽尙多停滯若復加以前數恐價直愈賤額鹽必爲所阻宜暫行一年試其有益與否別爲議處從之戊子戶部覆奏監察禦張泰所陳二事一均平賦役謂莊王田及皇親等莊田𨿽遇災傷不得比軍民田地量免徵稅請自今令所在有司將軍民田別皇莊等項通行踏勘議定該免分數一體徵一賑卹困窮謂山東河南湖廣兩直隸被災之後民不聊生牛具種子皆竭請行各巡撫都禦史諭令所屬正官勸相賑給中有徒事虛文惠不逮下者以不職罪之上曰皇莊皇田遇有災傷仍令管莊人員奏來處置余從所議

○命以太倉銀二千兩給光祿寺上供之用己丑中宮千秋節命婦朝賀賜各王府慶賀官員人等鈔幣有差

大明孝宗敬皇帝實錄卷之八十六

弘治七年三月庚寅朔辛卯賜新寧伯譚祐之母夫人張氏祭葬如例壬辰裁革河南布政司管糧參政南陽桐柏二縣撫民縣丞直隸滄景二州管河判官交河吳橋南皮興濟東光靜海靑元城八縣管河主簿望江縣縣丞主簿浙江余杭縣治農縣丞直隸隆慶州雕鶚堡並長安嶺二倉收糧吏目各一員巡撫延綏都察院右副都禦史劉忠乞致仕許之福建龍溪龍嚴二縣地震有聲癸巳升大理寺左少卿屠勛爲都察院右副都禦史整飭薊州等處邊備兼巡撫順天等撫地方命大寧都司都指揮劉安之子勛代原職保定中衛指揮使貴州苗賊平鎭守貴州太監江徳總兵官顧溥都禦史鄧廷瓚都督僉事王通等會調官軍土兵徵剿都勻長官司寨苗乜富架長腳等分路並進兵備副使吳倬等遣熟苗詐降乜富架誘令入寇因伏兵擒之並執其二子諸路乘勝深入抵其巢穴擒長腳並其子阿网凡破一百一十餘寨斬首俘獲萬餘捷聞命降敕獎勵徳等奏捷人升錦衣衛所鎭撫賜衣一襲鈔一千貫甲午晉府革爵方山王鐘鋌奏復爵不允乙未致仕工部左侍郎杜謙卒謙字益之直隸昌黎人景泰五年進士授工部主事管理呂梁洪三年考滿攺禮部主事升員外郎郎中用尙書姚夔薦擢浙江右參政歷左右布政使召爲順天府尹尋升工部左侍郎成化二十三年爲言者所劾因陳乞致仕許之後以詔書恩進階資善大夫至是卒賜祭葬如例謙少有孝行居浙江時人稱爲重厚長者子源亦第進士官至靑州知府漢以官生今爲上林苑署丞

○丁酉命察院右副都禦史翟瑄之子鑑爲國子監生從其請也禮科都給事中呂獻等言每歲初夏例縱釋系囚笞杖輕重多從宥免徒流以下減等發落重囚情可矜疑者具奏定奪正所以長民命而壽國脈也但此例獨行兩京而未及天下乞敕三法司議擬南北直隸則巡按官督同諸府縣官各布政司則鎭巡官會同三司官各準兩京例每於四月慮囚庶刑獄無冤戶科右給事中王綸亦爲言謂近年在外官多有貪酷不仁圖小利而故勘平人逞私忿而非法淩虐有因拷訊而死者則搜求細事諉曰因公因久禁而死者則虛補文移號爲有病乞敕法司申明條例情可矜疑者卽爲平反不拘成案仍行天下問刑官不許仍蹈前非如有致死者𨿽曰因公亦必原其情之輕重脫或有病亦必究其事之大小如或任情故違卽以其罪罪之上命法司議處聞奏法司議謂舊例在外罪囚五年一差官審錄今請不拘此例每年四月以後各處撫按等官會審八月以裏類奏其有酷刑官請降調邊遠法外刑人至死者除名爲民上曰酷刑官員其令巡撫等官嚴加訪察依法問擬奏聞處治不許輕縱會審差官仍照舊例行

○戊戌賜代府鎭國將軍成鍋嫡第五子曰聰溁聰淖嫡第三子曰俊榤聰濘庶子曰俊橙輔國將軍成鋠庶第二子曰聰溟聰﹤氵能﹥庶第二子曰俊柚第三子曰俊木�厲沈鎭國將軍銓金�牒子曰勛灂銓鏴嫡第一子曰勛瀳楚府鎭國將軍均鏈庶長子榮淥寧府輔國將軍革�見鈭嫡子曰宸氵�羅晉府輔國將軍奇液第三子曰表探韓府輔國將軍徵釘嫡第三子曰偕沮升廣西慶遠府知府汪溥爲廣西按察司副使整柳慶兵備命戶部運太倉銀五萬兩於大同四萬五千七百兩於宣府四萬兩於寧夏三萬兩於楡林準弘治八年歲例之數己亥命故惠安伯張瓚之子偉襲惠安伯

○旌表孝子三人節婦五人致仕序班夏琮順天府宛平縣人生員徐河山西陵川縣人俱以親喪廬墓三年沈輔嘉定縣人葬母時大雨不止輔號祈晴忽開霽葬畢雨復如故俱旌其門曰孝行王氏福建侯官縣舉人林玠妻周氏建安縣民楊仕儀妻魏氏湖廣石首縣人知縣周鏞妻錢氏山西朔州衛舍人董儀妻汪氏直隸婺源縣民江燦妻俱夫亡守節無玷俱旌其門曰貞節遼東廣寧等衛狂風大作晝瞑有黑殼虫墮地大如蒼蠅久之俱入土又沈陽錦州垛墻爲大風所僕者百餘丈又野火燒唐帽山堡人馬多死傷者庚子升山東布政司右布政使熊繡爲都察院右副都禦史巡撫延綏給南寧伯毛良祿米歲一千石本色折色中半兼支以水災免直隸懷等縣秋糧三萬三千八百六十三石有奇艸五萬七千五百九十二包安慶衛屯糧一千五百四十八石有奇

○壬寅賜隰川王府輔國將軍成鏶並夫人云丘王府輔國將軍表樟表楬誥命冠服如制

○賜晉府武陵郡君並儀賓張彬肥城郡君並儀賓盧傑誥命冠服如制調河南布政司右參政李浚於山西以管糧裁革也

○升雲南布政司右參政方守爲湖廣右布政使山東按察司按察使柳淳爲山東右布政使

○先是戶部郎中唐錦舟督理遼東糧儲總兵官都督僉事李杲等奏其出納無法乞徵還且言郎中系添設官宜從裁革戶部議錦舟往才數月杲等交章論奏必其立法過嚴權要不得包攬賣窩輒生異議遂欲中傷之耳杲以城守制戎爲職錢糧非所當預若從所請則遼東歲儲半入權門鹽利多歸勢要將來姦斃日滋咎將誰歸宜令錦舟守職如故仍諭總鎭等官須同心輯睦共成邊務或有假公濟私交構排陷者聽科道劾治命徵還錦舟別遣官以往建州左衛都指揮使保能之弟曰伏當加成化間嘗率眾犯邊朝廷命將徵之則遠遁山谷遣官撫之則佯爲面從如是者數矣至是又彊取保能原領敕書冒名入貢且求升都督不得因以起釁爲同類發其事上命三法司會官譯審於朝具得本末命仍下錦衣衛監候處置甲辰命遼東義州衛帶俸都指揮使白欽備禦廣寧乙巳升河南汝州知州彭綱爲河南按察司僉事以巡撫都禦史徐恪薦也升工部郎中李韶爲雲南布政司右參政戶部郎中康紹宗爲河南左參議南京刑部員外郎舒玠爲廣東按察司僉事升大理寺右少卿顧佐爲本寺左少卿四川布司右參議陳睿丁憂服闋復除湖廣布政司調浙江按察司僉事伍性於山西以管水利裁革也給建平伯髙霳祿米歲一千三百石本色折色中半兼之起致仕浙江按察司按察使於大節爲山東按察使以巡按禦史周琰武衢薦也司禮監太監韋寧大理寺丞王嵩錦衣衛都指揮陳雲奉命往湖廣勘荊庶人見潚事至是具實奏上賜之敕曰得爾寧等勘報見潚奏其弟樊山王見澋與楚府永安王等事情俱系誣捏又因得見潚諸不法事法司論其窮凶極惡國法難宥已令自盡其子女祐柄等並宮眷封號者俱從降革具見管理府事都梁王敕內敕至爾等啟知都梁王召祐柄等到府依敕施行敕都梁王祐橺曰庶人見潚先以戕害骨肉敗壞彜倫罪大惡極削爵降爲庶人使居西內猶不知悔悟捏奏樊山王見澋不法諸事至誣以與楚府永安王等謀爲不軌陷之大逆再差太監等官韋���等往勘俱無實迹乃因得其多置弓弩暗收器械等事邪心異謀悉皆彰露天地所不容國法所不宥已令於西內自盡其子女等例該降革今特敕爾拘召世子祐柄虞城王祐槢洛安王祐橙廣濟王祐棿到府令其北跪面諭敕旨革去封爵俱降爲庶人銅陵績溪二郡主並儀賓及宮眷有封號者亦從禁革遷發武昌城內各量撥房屋居住照例給與柴米等物養瞻樊山王見澋𨿽勘有小過然以其能奏發見潚異謀潛消一方大害特從輕寬宥自今各宜安分守法省愆遷善毋再妄爲以干憲典其欽承之故敕丙午命故錦衣衛都指揮僉事季成之子英襲原職指揮同知丁未賜通政使司左通政陳琬父表祭如例故太子少保兵部尙書張鵬之心玹嘗得請爲國子監生未及事而已至是其孫弟復援例乞恩許之戊申命兩直隸有司官督民捕蝗每捕得一升者予米二升己酉巡撫貴州都禦史鄧廷瓚以年老乞歸上曰廷瓚剿平叛夷朝廷方有敕獎諭何爲遽欲乞歸其令用心治事晉庶人鐘鍑之母夫人彭氏再奏乞復鐘鍑冠帶上曰鐘鍑以傷壞倫理降爲庶人累來奏擾不許代府棗彊王成釨再奏乞復武邑王聰氵�禾之爵且欲自來京陳其事上曰聰氵�禾有罪降革難以嗣爵棗彊王何爲煩詞奏擾又欲違例來京不許辛亥賜故致仕禮部右侍郎艾福繼母王氏祭葬如例

○刑科給事中林霄成化中奉詔使暹羅歿於其國至是其子菲援例乞讀書國子監自效上曰以死勤事古人所卹林霄奉使歿於萬里外情亦可憫其子菲奏欲送監讀書非尋常濫乞恩澤者比特允之巡按廣西監察禦史祁司員奏廣西府縣民猺雜居出沒爲盜流官巡檢不諳其俗請於各巡檢司增設土官副巡檢一員其近賊之地原無巡檢司者亦多設土官副巡檢以治之又兩廣舊設遊擊將軍後因事裁革賊遂縱橫乞復設以便擊賊兵部覆議謂宜添設副巡檢有罪者一體降罰有功者子孫傳襲遊擊將軍令常在梧州聽調殺賊從之山東登州府地震有聲遼東蓋州衛地震有聲如雷次日復震壬子周府河淸王同鐪薨王懿王第七子母余氏天順八年生成化九年冊封至是薨年三十二訃聞輟朝一日賜祭葬如制謚曰昭和工部言頃河決張秋命副都禦史劉大夏往治之今聞河防修築未完自臨淸至沛縣運河俱淤淺而管河郎中陳綺方在彼董役恐不能周曆諸地本部欲遣屬官有斡局者往會大夏計處以相其成遇淤淺之所則多方﹤鋶﹣釒﹥浚事畢而還從之癸丑浙江按察司僉事張佶丁憂服闋復其原職都察院擬上榜禁天下十事一縱容盜賊一罰害軍民一淹禁罪囚一虐害小民一科差姦科差姦獘一不遵信牌一積年民害一濫罰紙札一凶徒害人一賭博爲非仍責令有在巡按禦史舉行無事文具從之甲寅命湖廣武昌府月給安置庶人祐柄等及家屬十五人各米麥三石子女四人各米麥一石五斗使女三十一人各米一石歲給布絹各一疋分守通州等處署都指揮僉事王宣因公致死人命罰俸兩月仍追埋葬銀十兩給死者之家乙卯命河都司故都指揮僉事梅秀之子玉襲原職弘農衛指揮使丙辰山西角�羊州空中有星大如杯俄散而爲五各長數尺焰騰似火旣而天明有聲如鼓河南狹州有星大如斗光芒照地自東南流於西北零散而隕有聲如雷

○丁巳命革爵臨川王之孫宸瀨並妻及孫女人月支米一石五斗婿陳昱月支米六斗

○山鎭守劉政按察司兵備副使胡漢守備署都指揮王儒劉淮修築偏頭關邊墻一百二十五里補黃河邊墻二千六百餘丈添築寧武墩堡十座挑浚橫山壕塹長二里添築鴈關墻及鏟削壕塹共五十八處奏上得旨以政等修築有功賜彩叚有差

○戊午賜永康公主順義縣地二百三十一頃有奇

大明孝宗敬皇帝實錄卷之八十六終明孝宗敬皇帝實錄卷之八十七

弘治七年四月己未朔孟夏享太廟

○遣內官祭司竈之神

○辛酉南京刑部尙書鄭時復乞致仕不允

○命南京文武官員折色俸糧俱錢鈔中半兼支

○禮部覆奏辦事官鄭善桓所陳嚴學校一事謂天下學校生員額外濫收者多然科貢各有定額往往淹滯衰老及登仕途遂至昏耄若不嚴加考選未免賢愚同滯請令各處提學等官通將各學生員考選存其年貌問學堪中者否者黜之若考官偏聽徇情聽巡按禦史劾治仍將去畱名數同明年科舉冊繳部以憑稽考各年歲貢生公文內亦須備開經某官選畱之數若仍有衰老及鄙猥殘疾並內府考試不中者卽將原考選官名移文吏部不與推升任滿不許加級以此薄示勸懲自後悉遵舊例三年一行凡遇廩膳有缺須於增廣內選補若無可選寧缺以待不許將別學增廣調補以啟奔兢之風奏入上從其議命行天下如例考選必嚴必公毋得視爲常事

○壬戌升通政使司右通政毛倫爲本司左通政

○致仕右春坊右庶子兼翰林院侍講王臣奏往年嘗效勞講讀後爲禦史魏璋誣陷與少詹事程敏政同致仕今敏政已起用惟臣尙負冤抑乞賜辯雪吏部覆請上曰王臣旣與程敏政事體相同準復原職

○琉球國中山王尙眞遣正議大夫梁徳等奉表來朝貢方物賜宴並彩叚衣服等物有差回賜王錦叚等物如例

○代府儀賓韓子純坐誆騙財物行止有虧命納米完日革職閒住

○甲子賜晉府鎭國將軍奇漴輔國將軍奇澰奇涭奇濮奇湝奇氵�簡表柌表欏表木�綿表柛代府奉國將軍聰涸懷仁王府鎭國將軍聰氵�柏誥命冠服如制

○升南京通政使司經歷張昺爲四川按察司僉事狹西洵陽縣知縣蔣昺爲湖廣僉事昺等先以監察禦史降調至是因災異陳言舉用也

○命故南寧伯毛文建平伯髙進支過祿米俱免還官

○命廣東都司都指揮僉事王永充廣西遊擊將軍

○宥韓府儀賓文顯宗死顯宗與樂平王宮妾私通獄具法司當以大辟秦安郡君奏顯父母俱年老別無他子侍養顯宗死則翁姑亦隨之願以身代顯宗死上以郡君故宥之命杖之百革職閒住其宮妾仍賜自盡

○乙丑賜楚府通山王庶第七子名曰顯椽輔國將軍榮沁嫡長子曰顯棨奉國將軍榮漣庶第六子曰顯樏韓府西徳王庶第八子曰旭條荊府樊山王嫡長子曰祐木��庶第二子曰祐杯第三子曰祐楔第五子曰祐柞第六子曰祐杓晉府鎭國將軍鐘鍼嫡第五子曰奇汾奇氵�往庶子曰表枸庶人美墊庶第二子曰鐘扣鐘鏀子曰奇浮奇洴庶長子曰表杠奇湢嫡長子曰表枕奇浟嫡第二子曰表梜沈府鎭國將軍詮鉼嫡第一子曰勛溥詮鉸嫡第二子曰勛滂代府鎭國將軍仕在庶第六子曰成鐘第七子曰成鍒輔國將軍成金�弗長子曰聰灑韓府奉國將軍偕淞庶子曰旭木�鹽

○丙寅調福建布政司右參政魏瀚於江西以裁革故也

○給惠安伯張偉祿米歲一千石本色折色中半兼支

○禮部尙書倪嶽等以災異陳言時政一謂司苑局種菜軍一千名皆五府屬衛差撥應役管局內官多令出免役錢逃亡者責衛官代出甚至破蕩家產成化間設嘉蔬千戶一所專理其事上下稱便內官尋奏革之請復設爲宜一謂內府軍匠多爲內官辦納月錢逃亡者不聽注銷淸補惟令本衛官代納𨿽屢有嚴禁而其獘如故乞令該衛有逃故者卽移文各監局注銷爲宜兵部覆奏以爲可行皆不允

○己巳狹西莊浪衛地震有聲

○庚午撫治鄖陽都察院右副都禦史王道乞還原藉養疾許之仍令待疾愈日所司具奏起用

○壬申致仕南京太常寺少卿牛綸自陳嘗侍憲廟於靑宮講讀乞比少詹事柯潛及司馬恂事例錄其子讓於中書舍人習字出身許之

○甲戌仁祖淳皇帝忌辰上祭奏先殿

○先是內府供用庫奏乞移文廣東買辦馬牙香數萬斤戶部執奏無例至是查有成化間兩次買辦例檢舉請罪得旨命買香五萬斤陸續送用戶部旣檢舉堂上官停俸一月該司官兩月

○乙亥增設雲南陸涼州流官知州元謀縣流官知縣各一員攺設馬龍州流官知州一員以巡撫都禦史張誥等言陸涼元謀土官知州知縣俱有故未襲馬龍州土官知州故絕也

○丙子吏部尙書耿裕等言致仕南京通政司右通政彊珍狹西布政司左參議王徽昔任諫垣俱忠鯁可尙今年力未衰乞並起用上以珍徽旣自陳致仕已之

○升狹西布政司左布政使沈暉爲都察院右副都禦史撫治鄖陽

○戊寅四川長河西古墩地面尊勝等寺寨淸修翊善大國師怕思巴領占巴藏卜遣禪師領占星吉等西番大崇教等寺番僧剌麻失勞等來朝貢方物賜宴並衣服彩叚等物有差

○己卯巡撫大同都禦史侯恂言大同城中舊設大有並西南三倉設大使一員副使三員今重修大同後衛舊倉請更名大有東倉合大有南倉增置大使一員副使二員其大有並大有西倉令舊官領之而裁一副使戶部議覆從之

○初廣西守臣前後捕斬右田獞賊之殺前副總兵馬俊等者已垂盡惟首賊黃鑑成一人久不獲至是分守柳慶右參將歐磐以計擒之總鎭等官上其功並言分守參政程廷珙分巡僉事陳烓亦與有勞請各量賞之以示勸兵部覆奏從之

○庚辰仁祖淳皇后忌辰上祭奉先殿

○南京守備魏國公徐俌等言軍政管屯各有司存今天下都司衛所屯糧年終不完者都司管屯及衛所掌印管屯並有屯種官家停俸經一歲不完者都司掌印衛所僉事及首領官按察司管屯官並停俸是因屯糧罰及軍政似爲未平戶部覆議謂掌印官亦難辭責請自今年終不完者先將管屯及有屯種官家停俸經一歲不完者乃及掌印並按察司管屯官其僉書軍政首領官勿論從之

○辛巳賜慶成王府安湘縣君並儀賓郭譽臨洵郡君並儀賓王仲寧南裏縣君並儀賓張達番禺縣君並儀賓田潔靈丘王府儀眞郡君並儀賓髙尙仁羅白縣主並儀賓王良臣趙府恩縣縣主並儀賓薛振山陰王府寧鄕縣主並儀賓孟繼儒慶府英徳縣君並儀賓夏琳韓府澄城郡君並儀賓徐尙質合江郡君並儀賓張友沈府嶽陽郡君並儀賓劉環秦府融縣縣君並儀賓吳崇禮宜山郡君並儀賓祝贊誥命冠服如制

○升錦衣衛百戶樊瑤爲本衛副千戶並其兄正千戶琦俱世襲琦瑤皆廣徳大長公主子也

○內府織染局以匠役逃亡者多乞於京衛軍余揀選壯丁一千名習學工作兵部執不可請就本局人匠中選幼丁三百名上從之仍令原逃亡者所司速爲淸解補役

○壬午掌太常寺事禮部左侍郎致仕丁永中卒永中大興縣人由神樂觀樂舞生選授太常寺贊禮郎歷升協律郎本寺丞少卿卿至禮部左侍郎仍掌寺事弘治三年言者劾令致仕至是卒賜祭葬如例永中以黃冠廁薦紳列五十餘年生旣獲封贈其父祖如已官卒仍獲沾三品寵卹之典視士夫著勛烈者無以異亦異事也○癸未命山西行都司都指揮僉事陳懷之子紀代原職云川衛指揮使

○乙酉升福建布政司右布政使葉萱爲江西左布政使

○內閣制敕房書辦太常寺卿林章爲其妻淑人董氏乞祭葬禮部覆奏三品官妻無祭葬例上以章歷任年久且見支正二品俸特允之

○貴州守臣械送都勻長官司苖賊長腳等至京上命法司會官廷鞫之淩遲處死者十一人斬者二人俱不必覆奏貴州前衛指揮李淮千戶劉澄以押囚不謹致長腳在道自盡贖杖還職

○丙戌初廣西按察司罪囚越獄遂越城而逃撫巡等官劾奏按察使傅希說及守城指揮王黼裴綱等罪下巡撫官鞫問俱坐贖杖還職得旨希說職掌刑獄黼綱職守城池乃縱容重囚與獄卒內外通謀越獄越城官守安在是不可以常法論希說降二級別用黼綱各降一級帶俸差操其巡城守鋪等官指揮範琛等六人仍逮問如律

○丁亥衡王奏以前賜丰澗縣莊田有不堪耕種者命於余田內再撥一百五十頃給之

○命總督兩廣都察院右都禦史閔圭之孫宜勤爲南京國子監生從其請也

○浚南京天潮二河以備水軍左等衛屯田水利從南京戶部尙書秦紘奏也

○丁亥上以天气炎熱命兩法司錦衣衛將見監罪囚笞罪徒流以下無干證者釋之減等發落重罪情可矜疑並枷號者具奏以聞於是免枷

明孝宗敬皇帝實錄卷之八十八

弘治七年五月戊子朔

○辛卯命定西侯蔣驥歲祿一千五百石本色折色中半兼支

○壬辰端午節免百官宴

○癸巳賜沈府沁水王嫡第四子名曰勛湝魯府輔國將軍當氵�簡嫡長子曰健槳遼世子寵涭嫡第二子曰致格沈王長子勛溱嫡第二子曰胤樔鎭國將軍勛淑嫡第一子曰胤木�萌寧化王府奉國將軍奇洲嫡第二子曰表檞代府鎭國將軍仕堊嫡第四子曰成鐩輔國將軍成鏳長子曰聰蒞慶府鎭國將軍臺溍嫡第三子曰鼒杌輔國將軍寘錓子曰臺漳臺源

○夜北方流星如盞色靑白光燭地自紫微垣東藩外行至文昌尾迹炸散○甲午代府靈丘王教授謝謙以王長子成鈠儒雅篤孝王存日日再問安無間風雨寒暑王有疾親嘗湯藥衣不解帶每吁天願以身代及王薨哀毀頓絕良久方蘇水槳不入口者四日寢苫枕塊未嘗少離喪次徒跣送葬行四十餘里畢結廬墓側有野獸如虎旋繞墓域後以母命不得已乃歸請賜褒嘉或表以坊牌俾宗室知勸上賜敕獎諭之敕曰爾以朝廷懿親克惇孝行比教授謝謙等具述其事來奏朕覽之良用嘉悅惟國家以孝治天下凡臣民有孝行者必命有司旌異況宗室乎是用致書褒獎且以風厲諸藩同修美徳爾尙移孝爲忠益盡夾輔之功均享承平之福豈不美乎故諭

○乙未升福建按察司按察使張玉爲福建布政司右布政使廣西右參政楊守隨爲廣西按察使

○戶部言凡公侯伯襲爵之初其祿米多寡本色折色之數具有成命不可攺易今後有濫乞加給攺給者請許科道官劾其罪上從之命今後有乞恩加祿者本部仍備查原數以聞

○丙申兵部左侍郎呂雯卒雯字天章直隸安州人舉鄕試選授狹西道監察禦史時東夷弗靖左都禦史李秉出師雯奉旨紀功還擢南京通政司右參議丁內艱服闋攺南京光祿寺少卿出納有度以事簡故名益彰未幾升太僕少卿不避勞劇馬政克舉以薦擢都察右僉都禦史巡撫延綏有防禦功尋擢兵部右侍郎遷左侍郎練達邊務至是卒訃聞賜祭葬如例雯性夷曠不爲矯激遇事善裁決待物多從厚博涉羣藝論象緯有驗祿命亦多奇中云

○升山東按察司副使朱瓚爲福建按察使直隸淮安府知府徐鏞爲廣西布政司右參政南京吏部郎中孫珩爲廣東左參議

○丁酉太祖髙皇帝忌辰上祭奉先殿魏國公徐俌承命祭孝陵

○戊戌給晉王鐘鉉河東運鹽司食鹽歲五十引

○欽天監天文生聞顯言五事一謹齋戒京官凡遇齋戒惟大臣在衙門宿歇而屬官不至至者又或飲酒不謹宜行禁約一遵制書近在外布政司等官到京每年各以歷饋送或貨賣京民至以易食物輕褻國制乞行禁治一觀天文六年十月庚辰二鼓東有星如雞彈大靑白色光起柳宿東行至近濁四鼓南有星亦如雞彈大光起南河東南行至近濁尾迹炸散十一月甲辰夜三鼓太陰與司怪星相犯本監官將二雞彈大星攺作彈丸大太陰淩犯隱匿不奏且本臺官例與天文生上臺協同觀候多懶惰不行乞許天文生呈究一明事例京官軍民勢豪之家奢靡相尙婚姻醵會率用大樣餅錠糖纏髙頂獅人渾金衣服寶石首飾越禮僣分無所不至先年累有禁約未聞問發何人乞敕該部嚴加申明一公考試兩京應試生儒人等舊例止許二千三百有餘司小試者拘此一縣或所取多不過七八人少不過一二人乞不拘以名數但文理平通者取之入試則人才無所遺下禮部議以爲舊例京官大小俱齋宿者惟大祀天地爲然如太廟社稷等祭惟陪祭執事等官齋宿余無所預今顯欲大小官凡祭皆一體齋宿紛擾難從其所言齋宿不謹聽科道並點閘官劾治欽天監進歷頒行之後卽分布內外各衙門蓋欲小民知耕作早晚之宜識吉凶趨避之道所宜遠近通傳京城官吏軍民何止數千百萬家監歷安能徧及以故每年各布政司曆流傳到京資助分布顯不諳大體輒欲禁革遂使公用之制書下同違禁之私物宜行天下凡監歷傳布出外及各布政司曆傳布來京者俱勿禁中有貨賣及易物者許巡按巡城禦史並五城兵馬捕治之內靈臺天象小者俱不該占奏其言臺官上臺觀候宜行本監查例遵守但靈臺郎李英擅圈注二雞字及本監參顯假陳言以泄私忿俱當究問其言奢靡事宜申明舊禁如有仍前僣用違式者許科道官指名紏劾及該巡城禦史錦衣衛五城兵馬司緝拏治罪各處鄕試因先年入場人眾難於供給俱有奏準定數遵行已久若不拘額數恐一時任意增添僥幸愈多徒爲紛擾上是其議令只照奏準及見例行顯挾私奏擾並李英刑部俱逮治二次流星例不占奏仍令吳昊張紳具實以聞旣而昊等伏罪上曰爾輩職專占候天象失於占奏法當究治旣伏罪姑宥之

○黜南京兵部郎中婁性爲民先是南京守備太監蔣琮奏性逞威擅權欺淩軍職承委修運河輒於宿州禹廟後創建生祠塑己像其中及假托修造會同館武學侵克在官皂隸銀諸不法事上命刑科給事中任倫刑部郎中盛洪錦衣衛千戶趙良禦史劉瑋堪問未結而琮復奏性潛易案卷倫等阿附掩飾又奏南京兵部員外郎袁廉侵欺馬快船價事亦連性性具﹤鋶﹣釒﹥自辯會南京廣洋衛指揮同知石文通亦奏琮開掘聚寶山有傷皇陵王气及毆死商人占役軍匠侵奪官地私造馬船諸罪琮又屢奏不已株連蔓引幾數百人遂成大獄刑部乃奏差司禮監太監趙忠同大理寺右少卿馬中錫錦衣衛都指揮僉事揚榮會勘至是獄具性坐入已贓革職爲民南京兵部主事姚璽爲性補易案卷贖徒還職余坐罪有差時南京兵部侍郎王繼以不舉﹤火廉﹥罪爲忠等所奏繼適考滿至京遂逮就都察院獄擬贖杖還職命宥繼罪琮等俱逮問所掘聚寶山口令南京守備等官塡補性小有才喜事好動欲以躐取通顯卒用是致禍旣而﹤鋶﹣釒﹥求復官會司禮監官奉命刑部錄囚性就堂下膜拜哀鳴不已聞者皆笑之

○己亥仁宗昭皇帝忌辰上祭奉先殿遣駙馬都尉遊泰祭獻陵

○先是四川松潘空心寨番賊寇邊分守都指揮僉事李鎬督軍敗之獲首級四十三器械牛羊頗眾至是核實賞鎬彩叚二表裏銀十兩守備指揮徐勛以下升一級者十有五人其餘官軍百三十七人給賞有差

○庚子命南京內外城守門關餘丁月支口糧人三斗從南京守備成國公朱儀等言也

○晉府慶成王鐘鎰復陳情乞恩謂其長子奇湞自革去冠帶漸知悔悟乞復令冠帶代理府事上曰奇湞原杖死無辜人命數多已從輕貸之矣王乃累來奏擾不已不允○癸卯命戶部右侍郎秦民悅之子養浩爲國子監生從其請也

○甲辰命內官監太監李興平江伯陳銳往同都禦史劉大夏治張秋河決賜之敕曰朕惟天下之水黃河爲大國家之計漕運爲重卽今河決張秋有妨運道先命都禦史劉大夏往治之未見成功玆特命爾等前去總督修理爾等至彼會同大夏相與講究次第施行仍會各該巡撫巡按並管河官自河南上流及山東直隸河患所經之處逐一躬親踏勘從長計議何處應﹤鋶﹣釒﹥導以殺其勢何處應修補以防其決何處應築塞以制其橫潰何處應浚深以收其泛濫或多爲之委使水力分散以瀉其大勢或﹤鋶﹣釒﹥塞並舉使挽河入淮以復其故道𨿽然事有緩急而施行之際必以當急爲先今河旣中決運渠乾淺京儲不繼事莫急焉爾等必須多方設法使糧運通行不致過期以虧歲額斯爾之能然此乃國家大事或敕內該載不盡事理爾等有所見聞聽爾便宜而行其一應合用竹木麻鐵等料應役軍民夫匠人力如原先科派起集不勾方許量爲加添不可輕人言過爲科差恆念此時瀕河軍民方困饑疫不幸值此大役甚不聊生萬一功有不成物爲徒費或生他變悔之何及各該司府州衛等衙門委任集辦並借用順帶夫料等項不許推調稽違誤事有應奏聞者奏來處置其見用官屬非不勝任者不必攺委所委文武職官敢有誤事作獘者輕則聽爾量情責罰重則文職五品以下拏送問刑衙門問理四品以上方面軍職參奏究治爾等受玆重任必思廉以律已勤以建功廣詢博訪事不必專於一己深謀遠慮計必出於萬全仍禁戢下人使不敢怙勢作威以淩人招賄愛惜物用使不至假公營私以浪費冒支所用軍夫尢宜用心撫卹必使勞逸均平不至失所如此則役不徒興而大功可成矣不然則勞民力於無用之地棄民財於不測之淵咎將誰歸爾等其欽承朕命毋怠毋忽

○甲辰升監察禦史朱欽爲山東按察司副使狹西臨洮府知府張振爲甘肅行太僕寺卿

○昏刻木星犯靈臺星

○乙巳賜沈府鎭國將軍勛漺魯府輔國將軍當渤當瀨當汗當潼晉府奉國中尉表檄周府輔國將軍同鎋同金�出誥命冠服如制

○賜周府南雄郡君並儀賓張純誥命冠服如制

○升南京吏部右侍郎童軒爲南京禮部尙書兵部右侍郎張海爲本部左侍郎都察院左僉都禦史李介爲兵部右侍郎

○以水災免直隸徐州及丰沛二縣弘治六年秋糧八千三百四十三石有奇艸一萬四百五十餘包

○命下致仕監察禦史倪進賢及閒住知府沃頖於錦衣衛獄進賢徽州府人由庶吉士爲禦史素無行檢媚事大學士萬安士夫丑之初按四川多納賄及按宣府貪縱益甚序班錢金者其妻弟也私至宣府以事囑進賢不從遂嚙傷其指進賢乞養病安庇之乃得致仕頖寧波人由禦史降內鄕知縣時有當道過其境頖盛供帳廚傳以逄迎之遂得知荊州頖頗有治才在荊州王府軍職不敢縱肆然性狠暴持已亦多不謹朝覲考黜冠帶閒住至是二人皆潛至京師夤緣求復起爲科道所劾故下獄旣而贖杖仍命致仕閒住且令兵馬司催並回鄕不許在京潛住

○丙午命狹西行都司都指揮使李淸守備永昌

○戊申給晉府故鎭國將軍仕土�無夫人米歲三十石

○命狹西都司都指揮僉事張灝守備莊浪紅城子堡

○開設貴州都勻府升九名麻哈二長官司爲獨山麻哈二州並攺淸平長官司爲淸平縣州縣皆屬於府府帶管都勻邦水平州平浪四長官司其爛土丰寧二長官司獨山州領之縣及平定樂平二長官司麻哈州領之府設知府推官經歷司獄各一員獨山州設知州一員流官土官同知各一員吏目一員麻哈州設知州一員流官同知及土官吏目各一員縣設知縣典史各一員並攺都勻衛儒學爲都勻府儒學仍舊止設教授一員從巡撫都禦史鄧廷瓚奏也

○庚戌辰刻金星晝見於巳位

○辛亥命以山東徳州丰盈庫錢鈔三之二折給直隸河間等三衛官軍俸糧

○壬子兵部奏京營官軍逃亡者多𨿽以雜差者選補終不足原額乞令在逃者自首仍與之期限如期至者免罪從之

○癸丑升太僕寺卿李溫爲太常寺卿吏部郎中王佐爲太常寺少卿同提督四夷館時提督寺丞於淵旣爲本館官生所訟大學士徐溥等言官生多頑梗難治請令出自科目堂上官二人督之故有是命

○命故惠安伯張瓚支過祿米免還官

○升錦衣衛副千戶遊銘爲本徫正千戶及其弟百戶欽俱與世襲銘欽皆駙馬都尉遊泰庶子也

○降順天府府丞畢亨爲兩淮都轉運鹽使司同知初軍人任柏樹張酒肆於崇文門外有老人巴秀者索供應光祿寺酒瓶因與忿爭鄰有楊玉從旁觀之柏樹疑秀與玉同謀害己並訟於府亨怒玉不輸情杖之數日而死東廠官校發其事旣而科道交劾下獄命法司錦衣衛會鞫以聞得旨亨降一級調外任時議者謂兵科都給事中藺琦欲代其位嗾臺諫有言亨旣降琦果代之

○甲寅調右春坊右庶子兼翰林院侍講王臣爲南京工部郎中先是臣以致仕自陳復職至是給事中周旋因天變復劾之言臣及前都禦史王越陳越禦史倪進賢先年或諂事左右而斥爲編民或行檢不修而放歸田裏是宜思過不暇顧乃效尢陳乞不曰伸冤抑則曰照事例獘源一開末流何有止極乞將越等近日所復官仍前革去吏部以王越等三人原事干法司獨具王臣始末以聞上遂命王臣對原品調南京部屬

○乙卯升巡撫四川都察院右副都禦史梁璟爲南京吏部右侍郎

○命巡撫宣府都察院右僉都禦史楊謐本院治事

○鎭守甘肅右都督周玉復乞退休上曰卽今甘肅地方未寧玉受閫外重寄宜用心戮力勉圖報稱何爲屢稱疾求退不允

○丁巳命發山東河南及直隸揚州等府官銀三萬一千八百餘兩助修張秋決河之費其役夫月口糧四斗五升俱以附近州縣預備倉糧給之

○太監李興平江伯陳銳奏今玆修築河防固以糧運爲急尢以卹民爲先必須處置財力之所從出乃可濟事若全藉一方民力實有不能堪者乞敕該部議處其宜工部覆奏謂先是會官奏準已將本部原貯抽分銀二萬兩運送都禦史劉大夏爲修河之用凡河南山東在官錢糧除送運外其存畱者悉聽取用如尙不足請以浙江蕪湖二抽分廠銀之半濟之其山東河南京班人匠亦聽存畱應役修理閘座石壩堤岸所用甎石請以糧船民船帶運城甎量畱備用文武職官人等有智識過人可備咨詢辦理者悉聽徑自延訪取用惟假此以希進者不得參與從之

明孝宗敬皇帝實錄卷之八十九

弘武七年六月戊午朔

○己未遼東錦州有野火起於廠溝備禦都指揮僉事魯勛等遣人撲之不滅延入營內官軍死者九人傷者十六人馬死者二十三匹傷者十六匹焚毀甲冑弓矢器械幾盡巡撫都禦史張岫等奏乞賑卹死者之家並劾勛等誤事及右參將都指揮使王銘號令不嚴之罪詔賑卹如議魯勛並王銘等姑宥之

○庚申禮部尙書倪嶽等言先是以都禦史馬文升之奏命兩京並各布政司通查度過僧道造冊繳部後有事故等項照名開除仍將十年一度之例停止待各處額數不足方許所在官司照缺起送赴部給度不許內外衙門指以救荒納粟爲由奏請給度今數年之間各處文冊繳到者少恐無知小人指以十年一度爲期不知禁例以致各處僧道行童互相扇誘來京潛住投禮僧道官住持以圖至期夤緣請給京師米價必致踴貴宜預爲查處況今水旱災傷盜賊竊發中間所獲多系僧徒是皆先年濫度所致今天下軍多缺伍匠多缺役里甲冊籍日見凋耗若不早爲限量將恐天下之人皆流爲僧道之歸宜通行查勘額數果有不足許待豊年具奏定奪仍禁約各處僧道不許指名請給來京攪擾各該關津嚴加盤詰仍行錦衣衛五城嚴加搜訪各寺觀不許容畱違者坐罪無度牒之人發回原籍當差京城內外官員軍民之家亦不許容畱僧俗混雜有壞風俗事發一體究治從之

○辛酉命湖廣都司都指揮僉事彭英守備靖州

○是日卯刻南京金星晝見於辰位

○壬戌升廣東布政司左布政使馮俊爲都察院右副都禦史巡撫四川狹西按察司按察使陳紀爲右僉都禦史巡撫宣府

○賜周王同鑣庶第十九子名曰安潿二十子曰安潏二十一子曰安潟二十二子曰安濯二十三子曰安�氵�束�鎭國將軍子墾庶第七子曰同鈞同鈕庶第七子曰安濆第八子曰安沈輔國將軍安澆嫡長子曰睦楯

○癸亥禮部奏萬壽聖節例賜百官宴上命免宴賜以節錢鈔

○唐王彌鍗以有疾乞賜藥物命量給之

○工部奏近有旨令各處訪取善擊造銅鼓者惟銅鼓出於西南夷所制非朝廷之上所宜用今各處災傷方徹樂減膳之時豈宜復造制外之器以駭人心而累聖徳命已之○酉刻南京暴風雷雨壞孝陵樹

○甲子周府原武王同﹤釒微﹥薨王安懿王庶長子母李氏正統十二年生先封鎭國將軍成化五年襲封原武王至是薨年四十九訃聞輟朝一日賜祭葬如制謚曰康僖

○四川靖夷堡百戶翟深等私役軍士出境被番賊殺者十四人虜者十五人鎭巡官奏其事並劾分守副總兵李鎬兵備副使江源因循坐視之罪上命罰鎬原俸各三月翟深等皆逮問○乙丑遣內官祭中霤之神

○髙郵康濟河成初南京兵部左侍郎白昂奏凡髙郵湖行船最忌西北風往來舟楫多致覆溺若於甎塘內開復河一道引水行舟可免風濤之患於是巡河監察禦史孫衍管河郎中吳瑞因共挑浚並置閘堰築堤岸以利牽挽往來稱便焉

○酉刻日生右珥色赤

○丙寅南京廣西道監察禦史郭紝言人主垂無窮之統其本惟在於太子而太子之善則又在於輔臣稽諸往古益輔啟以衍夏祚四百餘年伊尹輔太甲以衍�祚六百餘年周公輔成王以衍周祚八百餘年秦非不愛其子非不欲亨國如三代然以李斯趙髙爲輔其平昔所以教之者皆致亡之道也尙何能保有其國哉漢昭帝年方十四卽能辧霍光之譛然終不能爲漢賢主得非以輔之者不學無術之人乎今皇太子聰明異嘗正當選擇輔佐之時臣愚以爲師傳講讀之官必須擇取平昔孝行彰聞忠藎著稱嚴毅方正學術無偏者爲之其侍禦僕從之臣亦必擇取平昔志操端潔威儀謹恪慈祥篤實者爲之其輕浮淺露憸邪忌刻之徒一切勿取則前後左右罔非正人自然可以涵餋气質薰陶徳性異日堯舜之徳雍熙之治皆自此出矣奏入上命所司議禮部議謂紝所言與兵部尙書馬文升前所言之意合皆深得古昔教餋太子之遺意我朝列聖繼統率循此道故建儲之後出閣之際必愼選名徳以充講讀輔導之任凡左右僕從之職亦皆遴選以充彜典具在皆可舉行伏惟聖明監帝王之法遵祖宗之制慱求其人以專其任宗社之休生民之福端系於此上曰愼選端人輔導黃儲各官所言誠國家要務爾禮部其記之待皇太子出合以聞

○兵部右侍郎張海上安邊方略六事一馭戎以定酋帥甘肅卽古河西五郡之地自哈密爲土魯番侵占人民奔潰諸夷熟羌來歸在邊安插積聚數年蕃育日多羣犬豕之人而豢餋之有識寒心已嘗奏行守臣欲令驅遣因彼逋逃窮虜不可輕動至今徙之尢難況此虜心性叵測今轉徙日久不立酋長未有統攝異日釀成大寇卒受其獘今甘肅等衛皆系鎭守分守重地屯宿重兵皆有外城分住夷人可以安輯防微杜漸終宜驅出但未有隙可乘耳及譯審都督奄克孛剌都督僉事寫亦虎仙等皆可任使俟哈密平復設都督一人命奄克孛剌治事以寫亦虎仙等分領諸夷則遠有酋帥之托近無幾席之患矣一立法以除亂本訪得哈密夷人馬黑麻打力先使土魯番因叛附之尋率番眾入寇戕殺罕愼奪據城池後冒充番使入貢歸則紏合哈密諸夷投順土魯番殘滅其國至今一國夷人怨入骨髓此賊家屬有寄住甘州者乞責令撫夷官密爲防範俟哈密恢復之日錮之本地以待彼賊或來歸者擒之治以重法則內以懲創夷人外以陰剪土魯番羽翼禍亂可息也一重譯以審夷情中國之於夷狄其情難知如得其情思有以制之安能爲中國患哉今訪之土魯番在哈密迆西七百里土城大如營者三小如堡者十六戍甲不滿三百兵馬不滿三千親黨俱亡止兄一人與相讐殺左右親者十一人與治國事外無近番可恃之國內無中國交通之人昔狼河欲約匈奴絕漢趙充國敕視諸羌毋令角�羊仇元昊寇宋皆野利天都二將之策種世衡以謀去之今土魯番之情狀事勢卒難周知乞敕甘肅守臣或因其向背或迹其虛實或用世衡之謀使彼親者相離或從充國之計使彼仇者不角�羊俟時而動則虜情前之廟算先定矣一先計以遏亂略阿黑麻蟠據西域交構叛夷以規貢利昔莎車殺漢所置莎車王馮奉世矯制誅之郅支單於拘畱漢使陳湯矯詔殺之今阿黑麻殺罕愼有莎車之罪執狹巴有郅支之惡臣計此虜專仰貢馬爲生此可以計屈未可以兵破若仍務姑息恐墮其計中以占哈密爲利階以餋狹巴爲奇貨亂將何時已邪乞將今之賞賜土魯番使臣衣服銀兩追回發甘州收貯封閉嘉峪關暫絕西域貢路將本番使人男婦拘畱以彰天威以挫虜志縱一二人歸語彼酋自審去就責重主將練兵聚糧爲經久戰守之圖俟此虜款塞求通果有誠意賓服上請區處則古振國威外定禍亂哈密可復矣一修邊防以固封守甘肅東中西三路延袤二千餘里四當敵衝盜賊出沒無時若不因地制利務爲悠久守備之圖恐盜賊滋蔓爲禍不可勝言臣按諸路或當增築墎墻或當修理壕塹動有數十百里取水之路遠者或四五十里工程浩大必歲久乃可成功乞敕甘肅守臣督官軍於農間之時漸次修理邊防或地有沙石者用古人植木立柵之法或水路不通者用他邊窖水之法使營壘相望哨守相聞靖虜安邊之計得矣一預調度以足兵食甘肅地遠寡援一有警急赴京請兵往回萬里及調客兵緩不濟事邇者議調狹西洮河岷之軍策應尋復中止然寧夏𨿽近涼州系腹裏邊方洮河岷𨿽近莊浪系腹裏衛分官軍用之有名無實惟延綏之軍生長邊陲諳識戰陣乞敕延綏守臣請選遊兵三千本鎭操守專聽甘肅調用及行戶部區畫糧艸務足主客兵五萬人三年之食則足食足兵久駐之基也命兵部會議以聞

○丁卯升廣東布政司右布政使金澤四川右布政使鄭齡爲本司左布政使兵科都給事中藺琦爲順天府府丞

○山西按察司副使馬隆丁憂服闋復除湖廣按察司

○給內府酒醋面局幼匠二百名米人月五斗

○庚午賜晉府永豊郡君並儀賓黃恩誥命冠服如制

○升四川布政司右參政舒淸浙江右參政林同河南右參政朱瑄俱爲右布政使四川按察司副使侯英爲按察使淸瑄俱本司同廣東英狹西

○先是詹事府少詹事兼翰林院侍講學士謝遷丁其母宜人鄒氏憂上念遷侍從之舊因其請特賜祭葬至是其父封左庶子恩之喪遷復以諭祭及啟壙合葬爲請亦允之○鎭守湖廣總兵官鎭遠侯顧溥以疾乞休上曰卿徵剿貴州苗賊旣有功班師還鎭朝廷方切委任有疾宜善調攝不允所辭

○初虜入狹西鎭番衛境殺掠人畜守備都指揮賀能指揮陳欽陳源坐守備不設下巡按禦史逮門俱擬邊衛充軍都察院以能有斬獲功而欽源所領地殺掠不多情輕律重得旨宥之能降一級欽源各降二級並帶俸差操

○辛未給韓府通渭王徵銶祿米歲一千石本色六百石折色四百石

○四川茂州地震有聲

○癸酉升工部郎中曹元爲浙江布政司右參政山東濟南府知府李進爲四川右參政江西按察司僉事陳祥爲四川副使

○甲戌四川董卜韓胡宣慰使司遣番僧國師鎭南札叭等松潘商巴寺番僧羅兒星吉等來朝貢方物賜宴並彩叚衣服等物有差其札失藏卜等請襲其師切旺堅參禪師都綱之職從之

○黜狹西左布政使王衡爲民降監察禦史張文爲貴州布政司照磨李鸞爲湖廣衡州府知事初文開報各官考語署衡曰不謹衡聞而怨忿遂奏文監臨科場默記私號出巡回至城外與總兵官夜飲路逄三司不下馬且失奏賊數托鸞代奏之復奏鸞酷刑箠死知縣時文典史任振及與已辯爭之時追至察院門外投以磚石失風憲體命下鸞文於錦衣衛獄鸞文亦奏衡進表索屬縣夫銀與驛丞崔璽有仇歐之溺水而死酷刑致死人命及取所部女爲妾徵收停徵物料科罰商人銀米諸不法事上命工科給事中童瑞等往勘虛實相半衡因訐瑞等私撥驛驢馱送廩米連引者甚眾至是解衡至京與文鸞面證刑部擬衡贖罪革職鸞文贖罪還職有旨衡原籍爲民鸞降四級文三級俱調外任

○丙子土魯番旣據哈密又欲紏北虜入寇鎭守甘肅總兵官都督周玉三上﹤鋶﹣釒﹥引疾乞休監察禦史白鸞劾其臨事避難請寘之法別選他將代之上令王用心供職以圖報稱不必更代

○丁丑攺貴州思南府印江長官司爲印江縣設知縣典史各一員原土官正長官張鶴齡以有罪革罷其副長官楊徳勝攺調爲隨府辦事土官不許干預縣事從巡撫都禦史鄧廷瓚奏也

○戊寅旌表孝子二人節婦五人趙澄山西平遙縣學生李用遼東廣寧右衛學生俱母喪廬墓旌其門曰孝行王氏浙江慈溪縣民劉煟妻艾氏江西進賢縣學生傅金妻鄧氏分宜縣民歐陽伯瑞妻歐陽氏廣東四會縣民林相妻朱氏遼東金州衛指揮僉事張頊妻俱守節無玷旌其門曰貞節

○後府都督僉事李銘卒銘初代世職武成後衛副千戶以功歷升都指揮僉事成化中充右參將分守燕河營久之升後軍署都督僉事充總兵官鎭守薊州弘治五年遇例實授都督僉事尋致仕至是卒賜祭葬如例

○己卯錄平貴州苗寇功加行軍總兵官鎭守湖廣鎭遠侯顧溥太子太保仍歲增祿米二百石賜監督軍務鎭守貴州太監江徳祿米歲二十四石升提督軍務巡撫右副都禦史鄧廷瓚爲右都禦史仍巡撫地方協同統軍鎭守都督僉事王通署右都督隨軍紀功巡按禦史黃玹爲南京大理寺右寺丞又升領兵右參將趙晟爲都督僉事守備都指揮僉事劉英爲都指揮同知都指揮同知王寧爲都指揮使其餘官軍及土官人等九千六百四十餘人升賞有差

○南京太常寺卿陳音卒音字師召福建莆田縣人天順八年進士攺翰林院庶吉士授編修預修英廟實錄嘗上﹤鋶﹣釒﹥陳時政乞召還尙書李秉給事中王徽等復其職及擢舉人陳獻章置之臺諫革去法王佛子位號言甚剴直九年秩滿遷侍講時西廠方熾千戶韋瑛因緝訪建寧衛指揮楊﹤曰華﹥事夜率邏卒入兵部主事楊仕偉家並欲逮系其妻音與之鄰亟秉墉呼曰爾何人敢辱朝士如此瑛亦問曰爾何人曰我翰林院侍講陳音也了無怖色瑛爲之少戢已而遷南京太常寺少卿九年考滿始進本寺卿至是卒年五十有九賜祭葬如例音爲人惇朴外若不慧而中所操執莫能奪爲文典實有理致尢邃經學四方舉子質經疑者踵至多取髙第至顯仕子華舉進士

○庚辰給國子監雲南貴州四川軍民生夏衣如例

○辛巳夜月犯畢宿

○壬午命狹西起運甘肅邊糧該納折色者每石折銀七錢願納本色者聽

○巡撫都禦史鄧廷瓚奏貴州布政按察二司堂上並八品以上首領官月止於任所支米二石知府以下月止支一石其本色折色俸糧俱於原籍關支請令各官本色俸糧俱於任所支給爲便戶部請暫如所奏不爲例從之○癸未孝莊睿皇后忌辰上祭奉先殿遣駙馬都尉齊世美祭裕陵

○朝鮮國王李娎遣陪臣戶曹參判河叔溥等奉表貢方物賀萬壽聖節賜宴並彩叚衣服等物有差賜王錦叚等物如例

○乙酉孝穆皇太后忌辰上祭奉慈殿遣駙馬都尉齊世美祭茂陵

○升監察禦史謝罃爲雲南按察司副使刑部員外郎沈淸爲江西僉事

明孝宗敬皇帝實錄卷之八十九終

明孝宗敬皇帝實錄卷之九十

弘治七年七月丁亥朔孟秋享太廟

○遣內官祭司門之神

○戊子直隸蘇常鎭江三府風雨驟作潮水泛溢拔木飄瓦平地水髙五尺餘沿江地水髙一丈坍塌房屋城垣民多溺死

○己丑萬壽聖節遣駙馬都尉蔡震崔元告長陵獻陵景陵裕陵茂陵

○遣儀賓楊淳告景皇帝陵寢

○遣內官告恭讓章皇后陵寢

○上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮

○庚寅仁孝文皇后忌辰上祭奉先殿遣駙馬都尉楊偉祭長陵

○土魯番遣使來貢方物並還所虜哈密夷人兵部右侍郎張海及都督同知緱謙等言凡西域進貢肅州驗入甘州再驗入奏此舊例也比土魯番殺阿木郎執狹巴據哈密城池朝廷降敕諭以禍福彼𨿽遣使來貢然狹巴未歸城池未獻似欲假修貢以款我師耳今已止其使於肅州如狹巴果回乃許令入貢如尙執迷宜降敕開諭令其送回狹巴獻還城池朝廷當加大賚不然則將興師致討如此庶可以警悟其心下兵部會議以聞

○是日南京大風雨壞殿宇城樓吻獸拔太廟天地社稷諸壇及孝陵樹

○癸巳巡撫寧夏都察院右副都禦史韓文復以老疾乞致仕許之命馳驛以歸

○升雲南按察司按察使張撫爲雲南布政司右布政使

○升兵科左給事中楊瑛工科左給事中龐泮爲都給事中戶科右給事中王綸刑科右給事中季源爲左給事中刑科給事中韓祐爲右給事中瑛綸源俱本科泮刑科祐吏科

○錄平貴州苗寇功以巡撫湖廣都禦史韓文督餉有勞賜敕獎諭貴貴州按察司副使吳倬兪俊領軍有勞倬升二級俊一級布政使張廉等十六人並崇慶州知州卲棠等三十六人各給賞有差

○甲午以水災免直隸景州追補孳生馬駒七十二匹

○乙未命山西行都司署都指揮僉事王昇之子勉代原職大同前衛指揮使

○丙申禮部覆奏兵科給事中周旋陳言事請令公侯伯之子應襲者年至十五俱令入國子監讀書習禮保舉教讀須於奏內開稱子弟幾人吏部仍嚴加考試年三十以上不系紈綺子弟方與保勘收充三年授職至九年考滿有功無過方得升除否則革職爲民從之

○丁酉皇太后聖旦上率親王上壽命婦朝賀○賜百官宴於午門

○賜各王府慶賀官員人等鈔幣有差

○賜代府廣靈王長子成金�款嫡第三子名曰聰洛第四子曰聰溝靖江王府輔國將軍相縉嫡第二子曰規耳�星奉國將軍規聯嫡第二子曰約踚嫡第三子曰約躊鎭國中尉相簡嫡長子曰規偉相贇嫡長子曰規騆輔國中尉規誡嫡長子曰約郇規志嫡長子曰約邠晉府鎭國將軍奇洹嫡第四子曰表構第五子曰表柵慶成王府鎭國將軍鐘鏾第六子曰奇潠第七子曰奇浹奇潡第六子曰表木�刃第七子曰表梠秦府輔國將軍誠氵�悉庶第五子曰秉檗誠沐嫡第一子曰秉榣韓府輔國將軍徵鈁庶第二子曰偕灦

○戊戌罕東左衛都督只克等遣千戶阿黑那等來貢賜宴並彩表裏等物有差

○己亥升河南布政司左布政使孫仁爲都察院右副都禦史巡撫寧夏

○鎭守甘肅總兵官周玉復以疾乞還京許之

○庚子翰林院侍講張澯丁憂服闋復除原職

○夜月犯羅堰上星

○辛丑中元節遣駙馬都尉周景馬誠分祭長陵獻陵景陵裕陵茂陵文武衙門各分官陪祭

○遣儀賓周鉞祭景皇帝陵寢

○遣內官祭恭讓章皇后陵寢

○命浙江都司都指揮僉事崔胤之子鈺襲杭州右衛指揮同知

○命大同副總兵都督同知劉寧充總兵官鎭守甘肅

○壬寅昏刻月犯泣星

○癸卯伏羗伯毛銳自陳其祖忠功伐請立忠義坊於甘州之私第許之○甲辰太宗文皇帝忌辰上祭奉先殿遣駙馬都尉周景祭長陵

○乙巳升江西布政司右布政使劉道爲河南左布政使

○升貴州按察司兵備副使吳倬爲雲南按察使以有平苗功也

○泰寧等衛都指揮孛羅等遣達子脫塔乃等並猛革禿等來朝貢方物賜宴並衣服彩叚等物有差仍回賜孛羅等彩叚如例

○謫廣西奉議衛指揮僉事蓋森四川茂州衛充軍以森受賂縱免所部軍士十人又役占七人故也

○命分守燕河營右參將都指揮僉事趙曰�永充左副總兵協守大同

○升山西汾州守禦千戶所爲汾州衛攺原設千戶所爲中所而以慶成永和二王府退出羣牧二所官軍分爲左右二所設指揮使及同知僉事衛鎭撫經歷各一員

○是日寅刻京師地震○丙午吏科給事中葉紳言國家糧餉率仰給東南而頃者蘇松常杭嘉湖諸郡水道湮塞甚爲農事之患乞命官往治之巡按監察禦史劉廷瓚亦以爲言工部覆奏上命工部左侍郎徐貫兼都察院左僉都禦史往同巡撫都禦史何鑑協心經理賜之敕曰朕惟直隸蘇松常浙江杭嘉湖六府數年以來屢被水災園田渰沒廬舍漂溺民旣無以聊生財賦何自而出今特命爾會同彼處巡撫都禦史親詣其地逐一踏勘如果前日之水道形迹具存今日之水患實由於此卽於所在司府州縣量取丁夫錢糧督同委官人等以次興工修築﹤鋶﹣釒﹥浚凡敕內該載不盡事宜聽爾便宜處置文武職官軍民人等有負才識諳曉水利者悉聽委用職官敢有違慢乖方徇私廢事者五品以下徑自提問應奏請者參奏施行其興功之際務審水道利害人情從違固不可畏難退避失經久之良圖亦不可鑿空妄爲致小民嗟怨殫心畢慮利國便民斯不負朝廷委任之意

○丁未太監韋泰傳旨升禦用監官匠千戶張玘檢校李綸等四人各二級人匠徐原初等三十人各二級

○己酉廣西泗城州署州事舍人岑接遣頭目貢馬謝恩賜彩叚鈔錠如例

○庚戌賜寧府鎭國將軍覲鏈覲鉉曲陽王府輔國將軍奇溇誥命冠服如制

○賜楚府浦江郡君並儀賓陳��端誥命冠服如制

○命金吾左衛署都指揮僉事楊勝充右參將分守燕河營等處

○總督兩廣軍務都察院右都禦史閔圭乞致仕不允

○兵部會五府六部及科道等官議處侍郎張海所奏事宜謂土魯番阿黑麻劫哈密狹巴令頭目牙蘭據其城池𨿽進貢如故而畱狹巴不遣若復降敕似爲煩數有虧國體宜行侍郎張海遣人再往開諭如送回狹巴獻還城池則許其進貢如尙不然仍拘畱其使人寫亦亦滿速兒爲質今者所貢方物盡逐出關以絕之仍敕甘肅鎭巡等官簡練軍馬愼固封疆遇有可乘之機密調罕東赤斤等衛番漢兵往哈密襲殺牙蘭或無可乘之機封閉嘉峪關無納其使其計亦將自窮狹巴𨿽封爲王未受金印其來與否於中國無所損益宜別推賢者在彼治事如狹巴果還當別議處之上曰所議處置夷情並進貢夷使未見歸一禮部兵部仍會官再議以聞兵部禮部會廷臣再上議曰阿黑麻蕞爾小虜遠居西域殺罕愼虜狹巴殘破我哈密已至於再及朝廷降敕戒諭彼猶肆其凶虐若復容之則國體日弱虜志日驕宜仍行侍郎張海等如狹巴已還城池已獻則令其使入貢先所畱使人卽發遣出關若狹巴未回城池未獻則絕其所貢所拘使人仍畱不遣自後若天方國撒馬兒罕來貢皆許之入以示懷柔其土魯番者皆不許入關爲當上曰所議誠是但狹巴系阿黑麻同類其來與否旣與中國無所損益並哈密殘破城池如其獻還當何以處之仍斟酌議處以聞禮部兵部復會廷臣上議曰狹巴乃安定王千奔之侄忠順王之孫往歲朝廷以阿黑麻獻還城印復封爲王令守哈密蓋欲其鎭撫夷人耳今乃復爲阿黑麻所虜孱弱可知就使復還亦難復立而哈密又不可棄謂宜革其王封暫居之甘州仍給賞安定王語以狹巴不能守之故且令都督奄克孛剌理哈密衛事都督寫亦虎仙等分管三種夷人其苦峪城垣壕塹令甘州守臣預爲修浚凡夷人散處甘涼者盡令還居苦峪給以牛具口糧奄克孛剌及寫亦虎仙阿南答拜疊力迷失等及赤斤罕東二衛頭目宜量加賞勞以結其心復敕奄克孛剌寫亦虎仙等使互相協輔並敕罕東赤斤二衛都督等固守藩籬如狹巴未還不必索取俟有可乘之機則動調番漢官兵掩殺牙蘭克復城池然後徐移於哈密居守若此虜以貢路不通或欲侵犯苦峪仍令奄克孛剌等相機剿滅議上從之

○辛亥遼東義州等衛自正月以來亢旱五月以後霪雨連綿渰沒禾稼六月中雷電大風驟雨如注平地水深三尺餘城郭公廨及民居類皆傾壞及是奏至命所司知之

○福建福州府地震有聲

○壬子戶部以蘇松嘉湖等處大水恐漕運京儲不足請以北直隸及山東河南歲輸宣府大同二邊夏麥五萬五千四百餘石及秋粟三十三萬八千餘石俱輸於京倉以補不足之數而以太倉折糧銀三十四萬六千七百餘兩輸於二邊以補攺運之數待蘇松等府勘災至日酌量徵免多寡定擬本色折色解補太倉銀米之數從之

○岷府安昌王彥滵妃劉氏卒無子王請復冊封其繼室蕭氏爲繼妃許之

○後軍都督府帶俸泰寧侯陳桓卒桓直隸泰州人成化八年襲爵十九年五軍營左掖管操弘治元年皇上耕耤田敕充三公翼佐躬耕未幾攺練武營管操兵部薦爲將材首選命掛印充總兵官鎭守寧夏三年取回京四年管五千營至是卒訃聞輟朝一日賜祭葬如例桓儀狀瓌偉初赴寧夏時貴近多遣所親屬麾下欲以冒功賞桓痛繩檢之反爲所譛遂至罷歸

○命逮治鴻臚寺通事序班範峻以縱容安南進貢使臣私自交易及織造違禁叚疋也

○是日曉刻金星犯鬼宿西南星

○甲寅吏部尙書耿裕等言去歲奉旨大小官員有不由本部推舉傳乞升授沮壞選法者許參送法司問黜爲民近禦用監官匠李綸及人匠徐原初等俱以傳旨升授正與前例有礙乞令李綸等仍候九年考滿照例升用徐原初候遇缺擬除庶幾良法美意不爲小人所破壞兵部尙書馬文升等亦言祖宗舊制武職非有軍功不升非西北邊方大功亦循例止升一級近禦用監官匠特以制造微勞而張﹤王巳﹥等傳升二級者四人升一級者三十人恐各邊將士聞而解體皆不聽

○丙辰福建福州府雷火焚屏山頂城樓

明孝宗敬皇帝實錄卷之九十一

弘治七年八月丁巳朔釋奠先師孔子遣太子太保禮部尙書兼武英殿大學士劉健行禮

○戊午祭大社大稷

○監察禦史張縉言張家灣至京城一路實爲京師要衝凡入貢軍需糧運以至商賈經營官民趨赴率皆由此但橋梁坍塌道途低窪一經淫雨水積不流今者糧運赴京車陷不前以致腳價翔貴白晝之間盜賊乘之出沒無籍之徒故坎平地使泥濘車陷因以爲利乞敕該部量撥軍夫委官專管並行通州巡倉禦史往來提督削平塡墊旁用石砌中以土雜瓦礫築實外開溝渠以通水道所用大石定爲則例募人收買給與冠帶或預行各處軍民運船帶納磚石足用然後與橋梁並工修理仍下所司時加甃補歲令巡城禦史每於季首由京城至張家灣巡視一次仍有盜石坎土者從重究治工部覆奏從之○己未賜楚府輔國將軍均缽庶長子名曰榮漪庶第二子名曰榮湭韓府輔國將軍徵鉆庶第二子曰偕灌晉府輔國將軍奇淢第三子曰表柘第四子曰表楲奉國將軍表桄第八子曰表樠

○庚申貴州鎭巡等官奏近者剿平苗賊土官宣慰彭世麒楊愛等皆與有勞然難於加秩請各賜敕獎諭從之

○兵部覆奏兵科給事中周旋所奏近各邊失機止罪其下而鎭巡官每蒙矜宥且奏報多隱匿以致將驕卒惰夷狄無所畏忌請自今邊方殺虜人口積至二十以上劫掠孳畜二百以上者鎭巡官當任其罪若隱匿及奏報不實者鎭巡以下俱論以欺罔從之

○攺湖廣都司都指揮髙俊爲中都畱守司正畱守

○辛酉先是天津等八衛被水弘治六年秋靑艸令折納三運本色四運至是委官主事李憲言本色尙欠三運無從采納請並從折徵例戶部覆奏從之

○是日巳刻西方流星大如盞色赤黃光燭地自中天西行至近濁尾迹炸散

○大同府空中有火塊大如斗自東北流至西南墜地有聲頃之化白气一道良久散

○壬戌裁革順天府宛平縣淸澄髙梁二閘官各一員

○戶部請以太倉銀折給在京衛所監局官軍人等九月俸糧每石折銀五錢其冬三月俸糧請各先一月預給以平米價從之

○命西寧侯宋愷神機五千坐營管操

○癸亥升江西布政司右參政魏瀚爲本司右布政使湖廣按察司僉事戚昂爲貴州副使○甲子兵部覆奏監察禦史田奫所陳省擾驛傳事謂馳驛之擾惟各王府所差人員特甚請照成化十六年例今後王府除進表謝恩外每歲春秋止許奏事二次常事必積至五六起以上乃許類奏如王府在省城者必經布政司在府州者必經府州皆稽考無礙然後許起關文如長史冒奏各驛濫應者並坐以罪從之

○增設花馬池守禦千戶所正副千戶各一員百戶十員所鎭撫一員吏目一員從寧夏守臣奏也

○整飭薊州等處邊備都禦史屠勛奏故豬圈頭關平漫難守關之北三里曰北水谷南八里曰南水谷成化中各因山增設二關險要可守但區畫未備請於二關內加修城垛增墩堡摘守關官軍分守其中因耕其隙地以足軍食兵部覆奏從之

○裁革直隸昆山縣寧海驛○乙丑內閣大學士徐溥丘浚劉健三年秩滿上降手敕溥加少傅兼太子太傅吏部尙書謹身殿大學士浚加少保兼太子太保戶部尙書武英殿大學士健升太子太保兼禮部尙書武英殿大學士溥等同具﹤鋶﹣釒﹥辭上曰卿等輔導有年特加升秩宜盡心供職所辭不允

○命秦府庶人公釣妻張氏公鐆妻潘氏公鉥妻楊氏公鎜妻張氏誠洭妻陳氏故庶人志壇妾薛氏各月支口糧三石公鉗次子誠洭公金��公鈭公銚公鐕各幼女一人人月支口糧米麥一石五斗

○初直隸河間府歲徵絹八百八十九疋以備各衛官軍折俸每疋民費銀一兩有餘至官軍支出賣銀每疋不過五六錢至是本府請每疋折徵銀八錢而以六錢給官軍其餘二錢蓄之以備賑濟戶部議民以蠶桑爲業若永從折徵例是導民以惰第今災傷之餘姑暫行一年以後仍徵本色從之

○是日曉刻南京老人星見丙位色赤黃

○丙寅孝慈髙皇后忌辰上祭奉先殿魏國公徐俌承命祭孝陵

○廣東按察司僉事傅金丁憂服闋復除湖廣按察司

○昏刻月犯鍵星

○丁卯升貴州按察司副使兪俊爲江西布政司右參政以預平苗寇功也

○裁革狹西臨洮鞏昌二府管水利通判各一員

○戊辰遣戶部右侍郎佀鐘祭太倉之神

○遣順天府官祭宋丞相文天祥

○以興王將之國命工部右侍郎謝綬並兵部郎中一人於通州整視舟車夫役

○巡按監察禦史田奫奏吉王近爲故妃守墓者乞田奉旨令湖廣守臣撥近墳無糧地五頃近墳田未有無糧者無從撥給上復命已之

○升雲南按察司僉事周鳳爲貴州副使

○命四川都司都指揮僉事張寧守備敍瀘等處

○中都畱守司都指揮僉事董昂河南都司都指揮僉事劉軏大寧都司都指揮僉事龐通山東都司都指揮僉事楊勝俱以所部京操官軍數少下刑部獄各贖杖還職

○己巳兵科給事中周旋奏比年以來書繪雜流技藝工作紛然並進陛下卽位之初罷黜傳奉中間𨿽畱數人皆降級而不任以事所以重惜名器甄別流品也六七年來傳奉復行中外咸謂陛下圖治之心少替於昔臣知陛下非變其初心也意者憫其供事之久而欲加之恩耳然此輩貪得之心何有厭足如往日黃忠杜裕夤緣不過數人而張﹤王巳﹥李綸輩遂至三十餘人﹤王已﹥綸輩傳升方踰一日而李璈朱俊徳又求加級恐自今以往前日投間之人皆引類而起矣乞今後有供事年久必欲賞勞之者亦當立爲成法文職付吏部武職付兵部籍其姓名量其資序拘以六年九年文職則升官一級而不加俸使不治民事者不得以耗財用武職則加俸一級而不升官使無軍功者不得以冒爵秩章上不聽

○授進士柯拱北爲翰林院檢討侍親王講讀

○內閣大學士徐溥等奏文職誥敕原系內閣掌行近年以來內外各衙門官員漸多名職條例人各不同臣等參預機務事體繁重不暇致詳別無專官管理前後委積動至數百道每撰寫進呈後類送中書舍人書寫吏部奏請頒給一年僅得一二次各官應給誥敕者多因父母年老日夜懸望欲沾一命不能猝得或朝不保暮遺恨終身按正統年間王直系侍郎兼學士職事專管內閣誥敕今惟太常寺少卿兼翰林院侍講學士李東陽文學優贍兼且歷任年深乞量升一職令在內閣專管誥敕庶委任專一事不稽誤得旨李東陽升禮部右侍郎兼翰林院侍讀學士專管誥敕日講官少詹事陸簡升詹事府詹事兼侍讀學士程敏政太常寺卿左庶子張昇少詹事俱兼侍講學士照舊辦事

○庚午升刑部員外郎胡榮爲雲南按察司僉事

○南京太僕寺少卿呂﹤常心﹥言三事一曰重王輔謂近日宗屬親王多有失徳固緣生長貴富未知憂懼亦其輔導等官失職所致國初王府官寮初則遴選而往後亦陸續升用是以志向自髙輔導不苟今長史教授類皆一任終身是以豪傑之士皆不願往旣勉彊就任鮮不阿逢以求寵賚欲其有所匡正難矣乞敕吏部今後王府長史非進士有名望者不除教授非教官有學行者不選待歷任六年九年其輔導王無過舉者一體擢用庶人知激勸而有匡輔之益二曰戒貪殘謂官之貪殘在激勸之失其道激勸之失大略有三立格太拘限年太速論贓太寬今府州縣官有政績得顯用者惟進士爲然舉人次之至歲貢吏員則𨿽有異政亦少見顯用禮謂七十致仕今惟京官六十以上有在任者若外官𨿽有長材潔操亦以年老罷歸至於貪殘官情狀已露問刑者憫之往往減從輕論此輩得志初無愧恥人皆以爲爲善無榮爲惡無辱所以貪殘日甚乞今後考其政績卓異者𨿽歲貢吏員一體擢用年過六十亦仍存畱至於貪污事發𨿽進士舉人亦依律重治庶貪殘可以少止三曰久委任謂國家內外之儲多仰東南而巡撫蘇松等府都禦史之任最重臣聞前尙書周忱爲江南巡撫之冠然忱之始至亦有周白地之謗至末年始有米鋪地之謠可見久於任而政始成也今巡撫屢遷往往有未知地方利獘而去者乞今後巡撫都禦史務推舉得人俾之久任如當獎異止加爵秩如漢增秩故事則民瘼可蘇章下吏部言王府官舊不他轉此例不可紛更資格限年及貪殘之獘宜申明戒諭兩京大臣員缺類於各處巡撫推升如江南巡撫獨緣此不與推列似於物論不平宜於推舉之際明﹤鋶﹣釒﹥歷年深淺奏請從之

○辛未禮部進興王之國禮儀一沿途合祭神祗近者王皆親祭遠者望祭仍先遣奉祀官灑掃社稷山川壇及旗纛廟預備祭物王將到國前三日致齋及至城外本處文武官率耆老出城迎接引王詣社稷山川壇祭祀各官及耆老隨班陪祭禮畢送王至宮升殿行慶賀禮一是日設儀仗於露臺上下之東西設大樂於露臺上東西北向陳金鼓旗於承運門外軍職官員各守殿及王城門仍設文武官員拜位於丹墀文東武西設贊禮官二員於文武官員拜位之北東西相向護從執事等官先詣圓殿後候典服官啟請王具冕服訖典儀贊執事者先行四拜禮畢各就位典儀啟請王升殿導引官前導大樂作升座訖樂止贊排班引禮引文武官就拜贊班齊鞠躬樂作平身樂止引禮引班首升自東階由殿東門入至殿中贊跪外贊同贊跪班首眾官皆跪班首致詞云某官某等敬惟殿下欽承上命至國之初禮當慶賀如系王府官則稱臣某等後同內外同贊俯伏興班首眾官皆俯伏興引禮引班首復位贊鞠躬樂作四拜平身樂止典儀詣殿中跪啟禮畢樂作導引王還宮樂止各官以次出凡遇大慶賀禮儀俱同惟致詞隨換

○南京戶部員外郎牛通貪鄙無狀先承委管內府九庫錢幣復求兼管皇城四門倉糧尙書秦紘惡其所爲別委員外郎余完代之通移怒於完日夜詬罵不已完與通居鄰素畏其暴乃訴紘求代紘不從又欲訴於總督糧儲都禦史通乃率二子持梃至完家欲撻之兼造閨門醜語以污其妻女完不勝忿懣遂自刎死南京科道交劾之事下南京法司雜考治獄上謂通罪律止贖杖還職然行止有虧不可以污仕籍因並劾紘馭屬不嚴之罪上以通凶惡威逼同僚至死情重律輕命不必納贖並妻子發四川建昌衛充軍紘罰俸兩月

○乙亥周府聊城王安氵�脇薨王周王庶第十五子母妃髙氏成化十二年生先封鎭國將軍弘治二年冊封聊城王至是薨年二十訃聞輟朝一日賜祭葬如制謚曰懷和

○丙子禮部言弘治九年當會試天下舉人而百爾供給止取辦於京畿諸府請行浙江江西湖廣四川福建各取鄕試所用余銀一百兩山東山西河南狹西及應天府各八十兩以助其費且請增執事官三員謄錄生員二百名從之

○酉刻日生右珥色赤黃○丁丑遣官祭太歲風雲雷雨嶽鎭海瀆山川等神

○遣旗手衛官祭旗纛之神

○戊寅憲宗純皇帝忌辰上祭奉先殿遣駙馬都尉遊泰祭茂陵

○命閒住錦衣衛百戶卲安卲喜各復職不爲例二人皆興王母貴妃卲氏弟從王請也

○夜南京地震

○己卯四川敍州府自春以來民間大疫死者三千餘人至是巡撫都禦史梁璟奏至下所司知之

○庚辰廣東布政司左參政姜英丁憂服闋復除原職

○修南京太廟社稷壇孝陵殿宇廊廡廚庫及明樓碑亭等處以近爲風雨所壞也

○辛巳升山西按察司僉事王存禮爲四川副使

○雲南蒙化府土官知府左銘奏稱祖母張氏自其祖父剛死後守節無玷乞賜旌表以勵夷俗下雲南布政司覆勘如所奏禮部仍議行風憲官核實上曰夷方節婦誠所難得張氏守節實迹所司旣已勘實卽與旌表以勵其俗不必再核

○是日曉刻月犯軒轅右角星夜金星犯軒轅左角星

○壬午興王請撥賜工匠十五色上命湖廣守臣照例於京班工匠內每色各歲撥三名赴府供役

○癸未復除故大學士劉珝之子鈗爲中書舍人鈗成化二十年蒙恩授職以時方幼穉未能供事後珝致仕隨侍以歸至是赴部乃命復職

○命故狹西都司都指揮使丘鳳之子鉞襲西安前衛指揮使

○甲申大通事錦衣衛帶俸指揮僉事王英奏朝廷設哈密衛當諸夷通路每歲各處回回進貢者至此必令少憩以館谷之或遇番寇劫掠則人馬亦可以接護柔遠之道可謂至矣今速壇阿黑麻悖逆天道二次犯邊朝廷不卽加罪仍撫之以恩阿黑麻不思悔禍乃復奪城池劫金印執狹巴迹其所爲背逆益甚聞罕東左衛居哈密之南相去止三日野乜乞裏居哈密之東北相去止二日是皆唇齒之地阿黑麻於去歲八月內約哈密守城頭目牙蘭遣使至罕東左衛都督只克處脇令投順只克不從野乜乞裏原屬哈密今與阿黑麻讐殺阿黑麻又曾殺其頭目罕乃法思其弟大者賽亦子密兒賽亦皆思報怨又與其父頭目阿巴癿乞兒不和阿巴癿乞兒亦思報復則其四鄰親信皆有離心今宜降敕旌勞罕東赤斤蒙古使之盡心圖報毋爲阿黑麻所誘並遣人密會火者賽亦等合攻以除土魯番之患是以夷攻夷也又迆西各國進貢皆藉以互市圖利每往來路經土魯番凡方物賞賜皆爲阿黑麻擇取然後許過今各國使臣在邊但下令不許進貢則各國因失利之故必與阿黑麻爲讐而阿黑麻妻子亦不得各處賄賂安能無怨是土魯番之城空無人迹必不能久占哈密矣章下兵部覆奏謂以夷攻夷𨿽馭戎一計但夷性不常向背難倚或事不成豈惟貽諸番之輕侮將益增逆虜之狂悖幸而成功彼必恃功邀求從之則何以滿溪壑之欲不從亦何以塞釁隙之端爲國遠謀當捐近效宜但如前會議侍郎張海所處事宜敕諭甘州守臣整兵操練遇有可乘之機量調番漢官兵徵剿仍傳諭罕東赤斤並野乜克力諸番皆養威蓄銳以俟調遣不可輕率貽侮庶得安攘之道上曰中國馭戎當存大體其如兵部議行之○乙酉升監察禦史戈瑄爲四川按察司副使直隸易州知州賈定爲山西按察司僉事

○命內閣制敕房書辦太常寺卿龍暹之子畟爲國子監生從其請也

○狹西外夷札來多杓答石等族番人俺奔等來朝貢方物賜彩叚鈔絹等物有差

明孝宗敬皇帝實錄卷之九十二

弘治七年九月丙戌朔

○丁亥升狹西按察司僉事談俊爲江西按察司副使

○巡撫直隸都禦史何鑑以水災上救荒事宜謂今東南民力已竭而國用歲額不可虧惟於歲運量許折色輕賫庶國用不虧而民力少舒乞將今年蘇松嘉湖四府兌軍糧內許折徵八十萬石每石爲銀八錢兩京諸司官祿俸坐派蘇松常嘉湖五府者許並折銀各府派納南京各衛倉糧亦許折十萬石每石爲銀七錢其各衛倉糧量添一斗之直以給官軍起運內府茴香等料弘治六年以後未徵解及今年該派蘇松等府料價俱乞停徵以待丰年及蘇州府滸墅鈔關明年船料錢鈔並蘇松等府去年以前未完戶口食鹽稅課及今年見徵鹽鈔俱聽收銀存畱以爲賑濟之用庶民不致失所戶部覆奏從之仍命折銀每石俱七錢○是日曉刻金星犯靈臺中星

○戊子賜秦府永壽王誠淋通鑑鋼目從其請也

○命狹西西安前衛指揮僉事張啟守備階文以都指揮體統行事

○己丑以修孝陵太廟遣魏國公徐俌告孝陵成國公朱儀告社稷等壇孝恭章皇后忌辰上祭奉先殿遣駙馬都尉蔡震祭景陵

○攺江西按察司僉事葛萱於狹西以冗員裁革也

○先是南京守備司禮監太監蔣琮奏訐婁姓己差司禮監太監趙忠大理寺少卿馬中錫等案核會南京廣洋衛指揮同知石文通亦奏琮開掘聚寶山有傷皇陵王气及諸不法事忠等案核至皆實得旨下南京都察院逮問至是獄具上曰蔣琮掘斷聚寶山脈打死人命違法多端本當處死姑宥之發孝陵充淨軍種菜琮稍通書史好延接人士自以爲人莫己若南京科道等官忤之者多得罪眾忿疾之而莫能去也初琮訐性時疑二當道者庇之揚言欲舉二家不法事二家恐因文通欲奏琮遂潛令增入開掘聚寶山事始得正其罪云

○庚寅賜晉府輔國將軍奇渡秦府輔國將軍誠灝誥命冠服如制

○兵部覆奏六科給事中陳革罷傳乞升授事謂祖宗之制立賞格以待勛臣驗軍功以授武職至於百工技藝之流未嘗輕授一職積歲旣久獘端滋起賞格𨿽行而雜流有時並進軍功𨿽錄而淫巧間與同升遂使章服混及於胥徒金紫濫紆於雜藝將士解體豪傑隳心皇上繼統之初罷黜冗員愼重名器中外臣民歡忻鼓舞以爲太平盛事夫何近日復有傳升匠官如指揮張﹤王已﹥輩聞者莫不驚駭以致科道官交章論列臣等竊以爲此輩展轉媒糵夤緣進身若以技藝絕倫則如繪畫之類有之不足以華國無之不足以損治若以效勞有年乃其本業廩之足以養其身賞之足以酬其勞昔唐徳宗欲賞進瓜果者以散試官陸贄上言彼突銛鋒竭筋力者必謂吾以忘軀命而獲官彼以進瓜果而獲官是以吾之軀命同於瓜果事遂寢夫以散試之官猶不可輕授於人又豈可以三品武職輕授素無軍功之人乎況禦用止是內府一監其餘各監局尙多供事者亦眾設皆夤緣上請將來之獘胡可救哉今四方水旱相仍災異疊見民財困竭寇賊縱橫陛下正宜檢身修徳弭災回變之時誠不可因此輩以啟僥幸之門伏望重惜天下之公器收攬朝廷之大柄將張﹤王已﹥等各依原舊職役帶俸食糧辦事今後各監局匠役及官果有供事年久效勞頗多者止厚加賞賚年深者量升俸級其夤緣奏請傳奉升用者俱付法司治罪庶幸門可杜於後聖政不替於初矣不從

○巡撫直隸都禦史何鑑奏今年春夏以來淫雨大注山水暴漲太湖泛溢所在田廬悉爲飄沒加以連歲災傷民病益甚如不預爲之處則民將流離失所意外之患恐有不能無者乞將明年各衛所該造軍器暫爲停免織造官暫爲取回工部覆奏謂江南災荒誠有如鑑所言者宜從其請得旨造軍器準暫停止織造官不必取回

○壬辰吏部覆奏給事中呂獻等所陳罷黜傳奉事謂李綸等前以傳旨升官臣等嘗奏請區處未蒙兪允今言官復有論列乞並王福廣等同賜嚴譴以慰人心而回天意上仍命已之

○養病戶部左侍郎李嗣卒嗣字克承廣東南海縣人景泰五年進士歷南京戶部主事郎中遷金華知府奏立正學書院祀王何金許四賢及請割三郡近地立湯溪縣以爲民便升浙江右參政福建左右布政使擢都察院右副都禦史巡撫蘇松等府入爲戶部右侍郎尋轉左侍郎兼左僉都禦史督視兩淮鹽法旋以疾乞歸調治命給驛歸待疾痊起用竟卒賜葬祭如例嗣偉姿容性淸愼寬大才長於牧民自爲知府至巡撫蘇松俱有惠政金華人士尢至今思之不忘至爲侍郎𨿽功名損於治郡時然引疾乞歸疾愈竟不求進用子孫竟貧素而無厚業亦人之所難能云

○致仕都察院右副都禦史唐瑜卒瑜字廷美直隸上海縣人景泰二年進士授南京禮科給事中升衢州府知府有惠政民甚徳之郡孔氏祭田爲他姓所奪瑜以私財贖其租俾共祀事轉湖廣參政分按荊襄置廩積谷值歉發若干斛民賴以濟襄河爲患爲作堤障之遷山西右布政使丁母憂服闋攺雲南尋遷左布政使立待制王禕祠正土官宗派以定傳襲擢都察院右副都禦史巡撫甘肅詔使至諷令織細毳充貢獻瑜執不從復有武臣被黜者競陰中之遂被劾禠其官以去弘治五年以建儲詔復故官致仕至是卒賜祭葬如例瑜爲人豪爽有才气頗傷粗厲居官有聲其在衢州尢著衢人慕之旣卒父老來赴弔者累累不絕云

○癸巳興王將之國詣長陵獻陵景陵裕陵茂陵行禮

○命以郢梁二王香火田地四百四十九頃先屬襄府帶管者攺屬興府帶管從王請也

○戶部以河決未塞運船多過期未至者請委官屬八人分督之且特命大臣一員兼理其事如運船勢不能必至者姑以次收受於水次倉以俟明年分船帶運其修河工匠乞戶免一丁以資供役從之於是戶部左侍郎秦民悅奉命以行

○並浙江常山縣新站驛於廣濟渡驛衢州府信安馬驛於上杭水驛龍遊縣龍丘驛於亭步驛從守臣奏也

○甲午重陽節免百官宴

○戶部奏九江府鈔廠船料舊例錢鈔兼收但本處錢法不行請易以銀爲便從之

○丙申升刑部郎中馬龍爲狹西按察司副使

○裁革直隸昆山縣寧海驛吳江縣同裏稅課局松江府雲間遞運所

○命甘肅寧夏延綏開中兩淮弘治三年常股鹽及弘治四年存積鹽共五十萬引以備邊儲每引價銀六錢

○禮部尙書倪嶽等言近日南京風雨驟作太廟孝陵等處樹木有拔僕者且飄落殿宇廊廡廚庫明樓碑亭等處琉璃吻獸垂帶飛仙勾頭筒瓦及裏城坍塌鋪坐又今年三月以來甘肅遼東宣府並山東福建雲南四川等處地震有聲如雷或震倒城垣房屋壓死人口遼東大風吹倒城垣房屋天色黑暗吹落黑虫滿地大如蠅自正月至五月不雨以後霪雨連綿渰沒禾稼山西天鳴白日有星如杯散爲五塊又有火如斗墜地化爲白气河南白日有星如斗零散而隕有聲如雷又有星大如轆軸赤光隨之宣府白日有星如斗隕地有聲化爲白气四川瘟疫盛行長寧等縣病死男婦三千餘人南直隸蘇松等府狂風驟雨平地水湧丈餘坍塌官民房屋二萬二千八百九十餘間城垣鋪捨五十餘處渰死人口二百八十三人海潮逆湧江水泛溢浙江湖州等府縣天雨連綿江湖泛漲居民房屋橋梁圩岸類皆浸壞城垣公廨亦多傾僕湖廣武昌等府州縣天雨不止洪水泛漲四望無涯軍民房屋俱被渰沒城垣公廨等項俱被崩塌通衢撐駕小船老幼移徙山林廣東肇慶府洪水入城渰倒城垣官民公廨倉廒房屋等項廣西柳州等府縣江水泛漲髙者丈餘崩塌城垣衙門公廨漂流軍民房屋臣等謹按傳記有曰狂恆雨若蒙恆風若又曰大星隕下陽失其位災害之萌也又曰流星晝見民災兵動又曰陽伏而不能出陰迫而不能升於是有地震又曰百姓愁怨陰气盛則爲大水竊見南京祖宗根本重地甘肅宣府遼東雲南皆邊方重地其河南山東山西浙江江西湖廣福建廣東廣西南直隸皆藩屏要地不過六七月間各官所奏災異如是之多而又遠近相同彼此互見揆之往牒亦所罕聞若不痛加修弭誠恐變生不虞猝難捄藥伏望皇上惕然致警於中赫然修正厥事勤聖學以體天之剛健廣言路以憲天之聰明崇儉約節賞賚以裕財戒姑息嚴刑罰以懲惡信賢斥佞以正朝廷選將飭兵以壯邊圍罷非額之徵科以卹民窮停不急之工作以蘇民力杜塞幸門捐除冗費凡此修爲於人事庶幾仰答於天心臣等兩京文武羣臣亦須各竭乃心各恭乃職振廢弛而革因循勵廉勤而黜私慝務盡交修之實少寬宵旰之憂仍行各該鎭巡等官痛加修省勉力事功若復循習故常罔知警省者必論之以法上嘉納之

○丁酉丑刻南京地震有聲

○禮科給事中孫孺奏黃河自國初以來𨿽遷徙不常然其勢北髙南下至成化間始南髙而北下以至貽今日之患今欲治之莫若先自丁家道口浚其南岸廣二三仞以容狂瀾復浚桃源宿遷深三四仞以殺水勢開符離歸徳使其勢北髙南下沿張秋而上以竿測之於其淺處樹木橫箔下石築土以欄上流又恐明年春水泛漲衝決土壩先於張秋迆西開曠之處挑浚湖蕩以瀦潦水然後於其決口如先年徐有貞故事厚築堤岸修砌石崖爲便工部覆奏請下治河太監李興平江伯陳銳都禦史劉大夏斟酌施行從之

○己亥南京錦衣衛指揮使王銳言東南番夷進貢所餘之物許市人收買令所在官司買儲在庫或差人解京以備緩急之用下兩廣守臣議以爲番物揀退例該給還番人今王銳奏止聽所在官司收買別無所用差人解京又有舟車轉運之費宜準舊例嚴私通番貨之禁揀退之物仍給還番人令自變易從之

○庚子升鴻臚寺右少卿李鐩爲本寺左少卿左寺丞嶽鎭爲右少卿

○兵科都給事中楊瑛言比以江南水患遣工部侍郎徐貫奉敕往治之竊聞東南水患近年特甚髙田下地均爲一壑早禾晚稼率成一空男婦號呼餓莩枕藉加之風雨壞屋居民壓死今所差大臣若專事﹤鋶﹣釒﹥浚而不以賑貸爲急恐待哺之民救死不贍縱或迫於刑威勉彊趨赴然孱餒之軀亦難效力乞申命徐貫會同巡撫都禦史何鑑會計蘇松等府縣倉庫儲積差官賑濟若所積不足或量畱上年糧價或暫免今年田租然後斟酌事宜興起大眾則民敏於赴工事易於就緒矣下戶部覆奏備荒事宜先已有處分宜更行徐貫何鑑協心共事從之

○辛丑夜月犯天髙星

○壬寅興王將之國詣奉先殿行禮

○百官詣興王府行禮

○兵部奏自弘治五年十月以後虜入甘肅莊浪及古浪地方殺官軍二十五人傷六十人掠男婦十人官布二千四百餘疋銀六百四十餘兩牛馬八百有奇入永昌殺官軍六十餘人掠男婦六十七人馬牛駝七萬餘入涼州殺傷軍士四十人掠牛馬三十七入鎭番殺傷軍士十人掠牛馬十六入山丹殺軍士二十七人傷官軍六十九人掠牛馬驢羊三千一百八十巡按禦史勘報得實今不深治之不足以警其後自鎭巡等官以下俱請逮至京治其罪得旨巡撫都禦史馮續及協副都指揮趙承文罰俸各半年並鎭守太監傅徳分守少監紀能俱戴罪殺賊前總兵官周玉分守左參將文錦罰俸各三月兵備副使柯忠罰俸兩月分守副總兵陶禎及守備指揮陳鎧功可贖罪宥之守備都指揮王智已故候其子承襲時降二級余守備指揮等官李杲等二十八人俱逮問如律

○是日曉刻金星犯亢宿

○工部奏自永樂以來本部所用竹木率於盧溝橋客商所販木筏抽分今兵部奏請禁伐邊山材木固保障邊方遠慮但有司奉行失其初意於非應禁之處一切禁止以致盧溝水次盡無木筏恐誤供應乞移文山西大同宣府延綏寧夏遼東薊州紫荊密雲等處鎭巡等官各下所屬相度山川形勢若非通賊緊要道路仍許采取鬻販庶幾不誤應用又近年以來四方水旱相仍人民饑窘河決地震雷電風雨之變頻頻奏報當此時輙興大役動大眾徵辦不貲之需恐民不堪命以啟意外之虞乞敕內官監相度緩急修造其可稍緩者暫乞停止以俟丰年從之

○癸卯興王之國上禦奉天門受朝畢退坐寶座後王冕服內引二人導至禦前行五拜禮上賜王果酒王飲訖叩頭辭至門東階上及丹陛下及午門外皆叩頭上目送出午門還宮

○夜月犯井宿東扇南第一星○甲辰朝鮮國王李娎遣陪臣許琛等奉箋文禮物來賀皇太子千秋節賜宴並彩叚衣服等物有差

○命以河南山東北直隸起運大同宣府糧攺撥京倉者每石省扣銀一錢總五萬二千兩有奇及臨淸州商稅錢鈔並本年秋冬二季者約萬五千兩俱聽修築張秋工所支用從都禦史劉大夏等請也

○命戶部運太倉銀六萬兩並運兩淮運司鹽價銀十八萬兩於甘肅以備邊儲從兵部侍郎張海請也

○乙巳實授南京都察院理刑知縣汪宣進士何歆爲南京監察禦史宣江西道歆山東道

○命戶部運太倉銀十二萬兩於遼東以備邊儲

○丁未狹西按察司僉事謝顯下都察院獄贖罪還職以給由赴京枉道回家也

○丁酉皇太子千秋節賜百官宴於午門其天下諸司及外夷慶賀官員人等宴於闕左門

○手敕加遂安伯陳韶平江伯陳銳成山伯王鏞俱太子太保兵部尙書馬文升吏部尙書耿裕俱升太子太保戶部尙書葉淇刑部尙書白昂俱加太子少保並尙書如故都察院右都禦史屠滽升左都禦史加太子少保文升等俱﹤鋶﹣釒﹥辭上曰卿等歷任年深特玆加升所辭不允

○南京刑部尙書致仕張瑄卒瑄字廷璽應天府江浦縣人正統七年進士授刑部四川司主事轉員外郎郎中擢吉安府知府賜敕遣之被薦升廣東右布政使踰九年始轉左布政使尋進都察院右副都禦史巡撫福建後自南京刑部左侍郎進本部尙書瑄美髭髯善詞章居官務循故事在吉安能斷獄訟禁刁俗巡撫都禦史韓雍威望烜赫郡縣皆望塵羅拜瑄事之以禮雍亦重之在廣東十二年時地方多盜瑄等皆坐戴罪殺賊而雍復受命來提督軍務瑄事之甚恭人以爲不如吉安時然廉靜守法有足多者在福建亦能弭盜賑饑導化風俗嘗議事至京因上安插流民等十八事所司多議行之在南京九年斷獄多平允至是卒年七十八賜祭葬如例論者謂瑄居官可取晚年性度頗失之寬云

○辛亥四川東川軍民府署府事土官舍人阿佐等遣頭目沙沮等來貢賜彩叚鈔錠等物有差

○壬子朝鮮國海南夷十一人以捕魚爲颶風漂其舟至福建漳州府時無譯者莫知其所自來福建守臣送至京大通事譯審乃得其實上命給之衣食候其國進貢陪臣還日歸之○命狹西都司故署都指揮僉事甘澤之孫瑞襲爲平涼衛指揮僉事

○癸丑命山西行都司都指揮僉事邵謙之子平代原職玉林衛指揮使

○甲寅禮部覆奏禮科右給事中孫孺所言肅朝儀事今後朝參官員有不遵舊制者許禦史序班劾奏閒雜之人有仍前出入長安等門貿易者許兵部並守門官軍參究從之

○是日曉刻火星犯木星

明孝宗敬皇帝實錄卷九十二終

明孝宗敬皇帝實錄卷之九十三

弘治七年十月丙辰朔孟冬享太廟

○遣駙馬都尉遊泰林嶽分祭長陵獻陵景陵裕陵茂陵

○遣儀賓周鉞祭景皇帝陵寢

○遣內官祭恭讓章皇后陵寢

○遣內官祭司井之神

○丁巳南京刑部尙書鄭時乞致仕許之賜以誥命

○滁州地震有聲

○戊午貴州守臣奏本布政司生員舊於雲南布政司鄕試其試錄止名雲南鄕試錄所取舉人名數通四十五名今請於本處開科以免合試增解額以激士心禮部議謂舊制不可攺止擬攺試錄爲雲貴鄕試錄及稍增解額名數上從之命雲南增舉人二名貴州三名

○先是興王之國兵部遣員外郎莫驄治車船行者倍索車驄請如例給付王因奏驄遲誤且不朝見乞罪之有旨候治行畢所司以聞至是兵部奏凡在京文武官非奉奏準事例不敢私見親王且驄亦未嘗誤事上命錦衣衛逮治贖杖還職

○己未以旱災免狹西西安等七府並西安等八衛糧二十七萬四千八百八十石有奇

○兵部覆奏禮科給事中孫孺所陳民壯事請令州縣至七八百里以上者每裏僉民壯二名五百里者三名三百里以上者四名百里以下者五名若原額數多者仍因舊俱於丁糧相應之家選年力精壯者以充籍其年貌在官有軍衛地方則撫民等官率領於教場內與軍士一體操練無軍衛處則別置教場如鄰封有警許更調應援給以行糧每名免戶下二名雜役以助之若老死及全戶消乏者另爲僉補巡按及分巡等官各以時簡閱仍禁有司役占賣放之獘從之

○英國公張懋以殫忠效義二營舍人餘丁數皆不足請如外衛京操例以十分爲率內一分不到者該衛所官吏各送問治罪仍住其俸糧候補足原數乃許復支從之

○法司會官審錄罪囚情眞無詞者七十四人情可矜疑及奏請裁處者各二十二人有詞者二十人得旨情眞者處決有詞者再問其可矜及奏請數內令處決者六人免死並家屬發邊遠充軍者二十七人監候再問者五人杖一百釋之者三人

○壬戌崇王聞太皇太后違豫乞詣闕問安上命禮部看詳以聞禮部言前此崇王以皇上嗣登寶位及太皇太后聖壽六十之期兩次奏乞赴京慶賀皇上皆從廷臣集議諭王勿來今各處災傷人民窮困正上下交修愼守封疆之時王之舉措未宜輕易況太皇太后聖躬近已康復王若驅馳跋涉致有風露之疾反不免上廑太皇太后及皇上之憂乞諭止之上復命禮部會官再議英國公張懋等會議與禮部之奏合上乃從之

○兵部言比以雍王出府奉旨於京衛撥儀衛司並羣牧所隨侍臣共二十七員校尉六百名軍士一千一百名但近年所撥軍效多由召募以充慮之國時多中道亡去先撥校尉三百名暫令在京隨侍待之國時再行奏請於本府附近衛分撥軍士五百名補充羣牧所之數三百名攺充儀衛司校尉之數從之

○命錦衣衛帶俸都指揮僉事何順之子勇襲原職指揮使本衛帶俸

○命遂安伯陳韶領官軍萬人修內府萬春壽安等宮及各處殿宇房屋墻垣橋梁從內官監太監李廣言也時欽天欽以年歲不利請侯弘治十年興工而兵部尙書馬文升英國公張懋等亦合詞奏云武備盛衰國家安危所系近來各處興造已撥軍士一萬四千有奇況京操者春往秋來無有休期加以月糧減去四斗或有經年不曾支給中間亦有餘丁抵充正身比及到營差役無窮勞苦萬狀故每歲到京之數十僅三四𨿽有嚴法莫能禁止其團營軍士居重馭輕所系甚大比來亦多逃亡若更差撥必至誤事今欽天監旣稱年歲不利計去興工之日止是二年乞俟預備物料臨期修蓋庶於人情事體爲便上仍命給之

○癸亥賜晉府鎭國將軍表杭代府輔國將軍成錤成金�付成钀奉國將軍聰洬聰灂聰汐交城王府鎭國將軍奇洢輔國將軍奇渝奉國將軍表栫誥命冠服如制

○賜代府理定郡君並儀賓趙善遵化郡主並儀賓陳彪晉府靑田縣君並儀賓張禮懷仁王府金鄕縣君並儀賓袁珤新泰郡君並儀賓閻綱誥命冠服如制

○命興王辭還原賜武淸縣田六百八十七頃有奇召民佃種畝徵銀三分以備內府之用

○免四川太平長官司舊逋茶課因命補種茶樹至弘治十一年以後始如額徵之

○命巡撫保定等府都察院右副都禦史張琳之孫伯敏通政使司通政使元守直之子思永俱爲國子監生各從其請也

○乙丑兵部尙書馬文升等言今年七月中福建福州府地震有聲及雷火焚毀城樓又天時久旱米價騰貴及浙江布政司並南北直隸亦各有地震水旱之災山東河南起夫修河動十數萬加以所在倉廩空虛武備不足恐民窮盜起宜預爲之防請敕各鎭巡官員嚴督所司操習武備並行南京內外守備官亦加嚴禁從之

○丙寅致仕戶部尙書李衍卒衍字文盛直隸隆慶州人景泰二年進士授兵部主事累遷員外卽郎中成化初升河南右參議丁母憂服闋復除四川提督松潘等處糧儲民苦番寇不得耕乃相視要害設墩堡塹柵耕遂不擾以松溪堡之捷賜寶鈔彩幣尋遷河南右參政轉江西右布政使未幾擢都察院右副都禦史巡撫河南入爲戶部右侍郎巡視山海邊關置牀子弩可射三百餘步設飛石飛木各數十萬削山坡成峭壁東西數百里賜鈔四百貫轉左侍郎時關狹大旱復總督三邊軍儲兼賑濟饑民歸升尙書總督京倉以言官劾其徧酷不合人情遂致仕弘治初以立東宮恩進一品階家居八年而卒年七十四訃聞賜祭葬如例衍性簡直與人不能委曲居官敢爲僚吏畏其名惟恐有犯之者故所至亦有可稱者云

○丁卯巡撫保定等府都禦史張琳言北直隸各府自永樂年間編造驛傳文冊凡買馬驢牛車船及工食艸料科徵價銀謂之站錢中間有計地畝者有計人丁者有兼計地與丁者有徵糧地一頃而止納站錢三分之一者有全納者有全不納者又有貧民地已賣與人而站錢猶累貧民代納者蓋由編戶有消長地土多變易而原造文冊承用不攺故吏胥得以作獘官府難於淸查謂自今每十年令管屯僉事督同各府官親詣所屬州縣按冊查編不分官吏軍民人等及各衛官軍置買莊田但有田者各照地畝糧數依舊例分派上中下第等如馬牛驢及紅站船各該糧若干定數辧納其養馬牛驢夫及船夫十年一易若有消乏者以糧多上戶僉補庶幾可少救其獘兵部覆奏從之

○戊辰上諭奉天殿傳制遣保定侯梁任永康侯徐錡懷寧候孫泰會昌侯孫銘駙馬都尉楊偉馬誠崇信伯費淮興安伯徐盛成安伯郭寧彭城伯張信惠安伯張偉淸平伯吳琮建平伯髙霳武進伯朱潔南寧伯毛良刑部右侍郎戴珊都察院左僉都禦史楊謐通政使司左通政毛倫各持節充正使翰林院侍讀江瀾尙寶司少卿楊泰戶科給事中王璽禮科右給事中孫孺兵科給事中東思恭中書舍人孫琰戶部郎中李文安員外郎胡倬禮部員外郎尹萬化兵部郎中費瑄刑部員外郎尹嘉言屈直周東商良輔工部員外郎朱恩周浚鴻臚寺左少卿杜英李鐩充副使冊封荊府都梁王祐橺爲荊王慶府洛交王寘錖爲慶王蜀世子賓瀚爲蜀王崇府嫡長子祐木�蜜爲崇世子庶第二子祐椐爲慶元王韓府庶長子旭櫏爲渭源王代府懷仁恭和王嫡長子聰淑爲懷仁王遼府沅陵王夫人秦人爲沅陵王妃沈府唐山榮康王嫡長子勛澂爲唐山王北城兵馬副指揮楊俊女爲宜山王妃南丹衛指揮僉事楊觀女爲靖江王妃西城兵馬副指揮王約女爲章王妃南京兵馬副指揮杜良女爲繁昌王妃寧府庶長子鎭國將軍宸濠爲上髙王宜春安簡王嫡長子奠坫爲宜春王夫人苗氏爲宜春王妃代府隰川恭僖王長孫聰氵�羑爲隰川王宣寧和僖王長子成鈷爲宣寧王南城兵馬副指揮李漢女爲平鄕王妃西城兵馬副指揮翟庭莆女爲方城王妃淮府永丰懷順王嫡長子祐栶爲永丰王夫人下氏爲永丰王妃副千戶王通女爲淮世子妃百戶趙福女爲淸江王妃更城兵馬副指揮徐英女爲東甌王妃代府靈丘僖靖王庶長子鎭國將軍成鈠爲靈丘王夫人安氏爲靈丘王妃北城兵馬副指揮張鎭女吉陽王妃西城兵馬副指揮周淸女爲饒陽王妃

○銓注金吾右衛帶俸都指揮僉事孫鑑於狹西都司領備禦寧夏官軍

○湖廣苗賊入靖州關硤堡殺百戶一人軍十人並虜掠居民孳畜兵部請逮問守備都指揮房昂等十六人及分守左參將史瑄知州何東且言鎭守太監劉雅巡撫都禦史韓文亦當治罪命房昂等巡按禦史逮問史瑄何東各罰俸三月劉雅等姑宥之

○己巳聖慈仁壽太皇太后聖旦上率親王上壽免命婦朝賀

○賜百官宴於午門

○賜各王府慶賀官員人等鈔幣有差

○辛未己刻南京地震有聲○壬申虜入山丹衛境軍士在陣及屯住被殺者二十四人被虜者六人守禦都指揮同知史瑾指揮僉事楊和千戶梅全俱下巡按禦史逮問擬充軍都察院覆奏瑾等情輕律重命免充軍瑾和各降二級全一級俱帶俸差操

○癸酉誠孝昭皇后忌辰上祭奉先殿遣駙馬都尉黃鏞祭獻陵

○鎭守江西太監鄧原鄧袁州衛官軍往年嘗調二百人守備寧縣八十四人守備新昌今袁州自有寇賊乞取原調寧縣者歸本衛操守兵部覆奏並新昌者取回仍命守臣諭令兩縣各僉選民快自守有警調附近衛所官軍相兼備禦

○甲戌山東按察司副使楊茂元奏張秋之役官多而責任不專供億甚鉅日費百金臣聞各官初祭河神天气陰晦帛不能燃久之似焚不焚之處宛然人面耳目口鼻皆具萬目盛見眾口駭嘆神示此怪豈偶然哉乞取太監李典總兵陳銳回京專任都禦史劉大夏以責其成功若太監總兵官不可取回亦乞將帶來匠作人等盡行取回量畱一二名以備役使又言黃河之水必當浚流其上使復故道則漕運可通今欲作滚水壩徒費力工又言河南之民不欲黃河入境但見山東委官往彼增築賈魯堤卽謀欲殺之此非細故乞令河南巡撫等官嚴加禁約事下工部議謂治水患卹民隱俱朝廷重事茂元所言取回差官人匠乞爲裁處其欲止滚水壩請行典等會議處置河南之民阻築河堤亦請行巡撫等官禁約上令會官議處以聞於是工部會多官廷議以爲自興等至張秋之後始與大夏相地勢水勢所宜卽決口西南開越河一道致糧運可以通濟且今霜降水落正系修築之時而調到官軍民夫數多亦正可並工修築請仍令興銳大夏同心協力務底成功仍惜財卹民減省冗費嚴禁所部人匠不許生事害人其工役人等加意撫卹毋致失所河南之民該管有司不行禁止者一體治以重罪從之

○乙亥南京廣西道監察禦史王相病痊至京復除福建道

○皇親瑞安侯王源之母阜國夫人叚氏奏以原賜髙陽縣田一百頃還官而乞興府辭退武淸縣田六百頃爲業戶部言興府辭退田他日當攺給親王出府者非勛戚家所宜請上命髙陽田不準辭別以肅寧縣洋東澱田二百頃益之

○丙子朝鮮國王李娎遣陪臣工曹判書申浚等以謝恩至賜宴並彩叚衣服等物如例

○戊寅山東按察司副使楊茂先奏山東連年荒旱今歲積雨爲災兼修塞張秋決河供給不貲差科繁數請取回鎭守臨淸右監丞李全別用兵部覆奏謂臨淸鎭守官嘗取回別用一旦復設中外駭訝宜從茂元所請凡在臨淸內外供給亦請悉從節省上曰臨淸地方亦須用人守鎭李全不必取回餘如議行之

○己卯命直隸蘇州府起用鎭江揚州鳳陽夏稅糧麥共二萬八千七百石暫存畱一年以備本府支給不爲例

○裁革直隸安慶府小塘河泊所

○命各王府儀賓歲支祿米俱本色四分折色六分著爲令

○先是以在京富戶逃回原籍者令每歲各徵銀五兩解順天府雇役免勾擾之患至是巡撫都禦史唐珣奏逃回者名𨿽富戶其實貧難者十八九歲復一歲鄰里俱被其擾乞歲止徵銀三兩從之

○庚辰升河南衛輝府知府王儼爲河南布政司左參政禮科左給事中夏昂爲湖廣右參議

○湖廣按察司僉事許璘丁憂服闋復除原職

○辛巳先是南京監察禦史萬祥言兩廣去京師萬里猺獞竊發爲害若守令得人則遠民安近年除授兩廣州縣正官多以年老監生願就遠方者爲之守令非人重科厚斂小民無所控告間亦有逃之賊巢導使爲亂者乞令今後兩廣府州縣正官必選進士舉人任之其鄰近賊巢之處尢宜愼選果能安民息盜請不次擢用若不職病民則黜退之典尢不可緩吏部覆奏謂以兩廣州縣正官欲盡除進士舉人則歲貢之類置之何地宜先以鄰境進士舉人銓補正官之缺次則以稍近監生人等補之仍行巡撫巡按等官嚴加剌舉以憑黜陟從之

○命巡撫遼東都察院右副都禦史張岫之子冔爲國子監生從其請也

○癸未刑科給事中王洧言聞盧溝河迆西開窰之家或誘略良家子女或收畱迷失幼童驅之入窰日常負煤出入斷其歸路如墮�夕�日�井有逃出者必追獲殺之細人之姦無踰於此乞敕都察院榜諭仍移文巡山給事中巡城禦史錦衣衛巡捕官督五城兵馬親詣其地研審有犯者許自首隱匿及再犯者枷號充軍從之○狹西西安府地震明日髙陵縣復震

○甲申令廣東官鹽暫越衡永地方發賣每引收銀二分以助修造三處王府之用不爲例從湖廣守臣請也

○初哈密寄住夷人有三種一曰回回二曰委兀兒三曰哈剌灰至是哈密衛都督奄克孛剌言於兵部侍郎張海謂夷人以種類髙者爲根基非根基正大者不能管攝其族類請以回回都督僉事寫亦虎仙及失伯顏答管回回委兀兒知院阿南答及指揮使苦木管委兀兒哈剌灰千戶拜疊力迷失平章革失帖木兒及舍人疊力迷失虎力管哈剌灰海據以上奏謂七人者夷心信服宜稍崇名號設爲酋長庶幾得其效用兵部覆請上命寫亦虎仙等三人各照舊授以原職阿南答及拜疊力迷失革失帖木兒俱升指揮僉事疊力迷失虎力授世襲正千戶旣而海又言前奄克孛剌推舉七人之時有脫脫忽者亦在舉中以其嘗被阿黑麻所虜故未及聞奏今脫脫忽自土魯番來歸其人在哈剌灰夷類中尢爲武勇請並授之職復命爲指揮同知

○乙酉命巡撫雲南都察院右副都禦史張誥之子文貴爲國子監生從其請也

明孝宗敬皇帝實錄卷之九十三

明孝宗敬皇帝實錄卷之九十四

弘治七年十一月丙戌朔欽天監進弘治八年大統歷上禦奉天殿受之給賜文武羣臣頒行天下雍王出府以軍校減少援興王例以請兵部言親王軍校固不可少朝廷武備亦不可虛昔在太祖封建諸王秦晉等府護衛三慶肅等府護衛一共四十餘衛俱從在外衛所輳撥於時南京止有四十八衛若各府軍校俱於在京撥去則洪武間京衛爲之一空甚非居重馭輕之意王未之國故軍校減半候之國日選外衛者補足似於事體兩便上命如興王例給之

○命復唐府承休王芝埌爵仍革祿米之半以唐王累奏芝埌自革爵後能悔過自新故也

○革秦府奉國將軍誠潯祿米之半巡撫都禦史王宗彜言誠潯縱其妻淑人張氏虐害使婢復搒烙婢之母致死故有是命仍賜敕切責之○先是有盜劫掠四川瀘州江門堡及新灘河等處巡捕指揮王昇禦之不勝溺水死軍士多死傷者衛鎭撫張卿妄指平民爲盜敍南衛指揮使曾麟誤信之俱執下獄後巡捕都指揮僉事周鳳分守參議歐瑄分巡僉事劉杲捕獲眞盜至是巡按監察禦史張鸞劾奏守備指揮丘林失於防禦及麟卿誣執平民之罪鳳與瑄杲不能先事禁防亦當治之以法然於限內捕獲眞盜功似可贖但鳳職專巡捕其情罪稍重兵部覆奏得旨兵林等三人下巡按禦史逮問周鳳罰俸三月歐瑄劉杲俱宥之

○太僕寺少卿張九功言順天府寄養馬匹例皆挨次選表但新馬有齒歲大於舊馬者取用之際惟宜論齒歲以盡通融之法兵部議謂選馬固當論齒然論齒之中必須挨次方爲無獘請令太僕寺凡遇京營及各邊取用馬匹皆先盡舊馬之數兒馬八歲以上騸馬十歲以上以次取之舊馬不足然後及於新馬若兒馬七歲以下騸馬九歲以下皆存畱寄養仍禁約管馬官交俵之獘及應俵不俵不應俵而俵者從之

○戊子實授南京都察院理刑進士史載徳夏時李情爲南京監察禦史載徳四川道時湖廣道情雲南道

○協守寧夏都督僉事盧欽言寧夏僻居河外切臨戎虜所領人馬數一千或八百又多老弱遇警往往誤事乞如大同宣府楡林將將例分領三千別爲一營操練聽調兵部議謂寧夏東西相距止四百餘里而北有賀蘭之儉南有黃河之阻且軍馬之數通不滿八千與宣府等處勢大不同若副將專領三千則兵分勢寡號令不一請行鎭守等官精選在城軍馬三千籍記於官如在京團營別爲隊伍以時操練若遇警則量其輕重或撥一二千或盡付欽統領出戰事寧歸鎭兵亦還營庶將權不分而應敵有備從之

○己丑賜晉府奉國將軍誠湘代府奉國將軍聰渶誥命冠服如制

○賜靖江王府髙安縣君並儀賓徐傑趙府方城郡君並儀賓陳甫陽曲王府古田郡君並儀賓何淮誥命冠服如制

○太僕寺卿彭禮言順天府養馬之民困窮已極徵徭繁重今本寺取到各處備用新馬乞分派於保定之易雄淶水新城新安定興容城七州縣及河間之靜海任丘靑三縣寄養不必更給種馬其原給種馬有堪用者則派於別州縣缺種馬處所不堪用者照例鬻之又凡養馬者皆以丁糧相應之家必不得已取之下戶則以數戶朋合共養一馬從之○庚寅恭讓章皇后忌辰遣內官祭陵寢

○裁革湖廣布政司大庸倉副使一員

○辛卯山西鎭巡等官言山西各州縣歲輸折徵糧料銀於大同宣府諸邊及偏頭等三關者每石折銀一兩𨿽比之遠輸本色者爲然瘠土貧民猶以爲病請令每石止輸銀八錢其附近之民願輸本色者聽戶部覆奏從之

○旌表孝子一人節婦十三人烈婦二人朱昌浙江錢塘縣民母死廬墓三年旌其門曰孝行許氏直隸蠡縣民何順妻孫氏生員王璋妻李氏浙江慈溪縣民王鎬妻徐氏陳鋹妻楊氏錢塘縣民孫玉妻張氏陸慶妻倪氏陸二郎妻姚氏四川廣安守禦千戶所千戶吳旻妻楊氏建昌衛軍余詹禮妻徐氏狹西秦州衛指揮尹禎妻短氏雲南左衛指揮盧英妻陸氏浙江寧海衛舍人劉璽妻駱氏軍人胡繼海妻俱夫亡守節無玷各旌其門曰貞節孔氏順天府遵化縣生員張洪妻施氏遼東廣寧前屯衛都指揮鄧鐸妾俱夫亡自縊死旌其門曰貞烈

○壬辰曉刻金星犯房宿

○癸巳升山東兗州府知府許進爲狹西按察司按察使

○亥刻南京地震

○甲午協守遼東廣寧中路右參將都指揮僉事劉祥奏臣與鎭守遼東總兵官李杲同守一城事體不異而杲遇事不許臣連僉己嘗路奏兵部題準凡軍門事務皆令會議連僉但故事所有者一皆如舊無者不得紛更今杲仍執迷不許考之天順至是主參無不連僉會議乞令杲如例遵行或調臣別鎭分守爲宜兵部覆奏邊將協和則軍令一而地方以寧今杲與祥相爭如此俱須逮治但非兩詞不可盡信宜但行杲凡軍門事與中路相干者務與協守參將連僉其各路者不得預仍調祥於宣府或獨石馬營以絕忿爭上命祥所奏仍下巡按監察禦史體勘以聞

○禮部奏冬至節例賜百官宴上命免宴賜以節錢鈔

○乙未給靖江王府故鎭國中尉相﹤木資﹥之妻霍氏養贍米歲三十石

○升南京通政使左通政鄭紀爲南京太常寺卿

○命工部尙書劉璋之從子獻爲南京國子監生從其請也

○給宣府各路瞭哨官軍九千九百三十餘人衣鞋價銀各一兩五錢共一萬四千九百兩有奇

○夜月犯外屏星金星犯罰星

○丁酉贈秦王秉欆生母夫人楊氏爲惠王次妃從其請也

○賜朝鮮國弘治八年大統歷一百本

○封魯府鄒平王繼室丁氏爲繼妃以丁氏所生子當涼己封爲長子故也

○命都察院右副都禦史王道之子儒爲國子監生從其請也

○工科右給事中柴昇言臣往時聞有令旨各處守臣訪取畫士以爲風聞不敢妄言及見山東副使楊茂元所奏內開司禮監太監覃昌等傳旨始得其實臣竊以此等事端斷非聖心之所樂爲或出於左右之人陰諶巧伺誤投聖聽特陛下不察遂成其私耳已而山西鎭守太監劉政奏送畫士白璽等十八人俱送禦用監是則畫士之索不止山東殆將徧於天下矣無乃陛下眞欲充耳目之玩侈心志之好邪仰惟皇上臨禦以來不役耳目百度惟貞何乃一旦轉移遂至於此縱使萬幾之暇將欲遊心翰墨玩情圖籍亦惟求之祕府所藏何暇綸音招延四方宣播誠非所以崇聖徳揚休聲也況比來天災時變在處水旱虫荒是皆不能不貽九重之憂奚暇畱意於此伏望大施剛斷將取來畫士仍各遣回未來者止令勿來庶不眩惑羣聽有壞淸明之政工部覆奏謂畫士訪求𨿽若細務四方觀聽所系匪輕且此輩倘蒙收錄朝夕乘間亦足上移聖心乞如昇所言﹤鋶﹣釒﹥入有旨待各處送到時處置

○是日卯刻南京星晝見於午位

○戊戌初孟密土捨思楪之復叛木邦也因其宣慰使罕穵法親往孟乃寨納婦乘虛襲之竊據木邦分地二十七處誘降其頭目髙答落信蠻等信蠻又爲思楪聚兵阻路罕穵法不得還依住孟乃寨者三年於是巡撫雲南都禦史張誥等會奏議遣都指揮僉事劉鏞參政毛科副使荊茂等詣孟密撫諭思楪猶不服復遣參政方守僉事周鳳署都指揮僉事馬鉉督理糧餉參議黃東山副使趙炯都指揮僉事竇俊等督率隴川南甸千崖三宣撫司積糧開路示以必徵之勢又令漢土官各耀兵以威之髙答落等聞之懼復歸罕穵法思楪殺之罕穵法令人調其土兵合隴川等三宣撫夷兵至蠻遮寨共圖之思楪懼乃罷兵木邦人遂從孟乃寨迎罕穵法以歸至是誥等奏其事且言撫諭等官衝冒瘴癘備歷險阻乞賞之以勸有功兵部議謂罕穵法𨿽還木邦思楪猶未見悔過服罪其逆順從違尙未可知如遽行賞恐將來夷患未息虧損國體請諭守臣再委官親詣其地召思楪出見令與罕穵法歃血同盟盡還侵地盡歸叛酋自願承襲父職不復再啟爭端然後論功行賞從之

○庚子冬至節遣駙馬都尉遊泰齊世美分祭長陵獻陵景陵裕陵茂陵文武衙門各分官陪祭

○遣儀賓周鉞祭景皇帝陵寢

○遣內官祭恭讓章皇后陵寢

○上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮

○辛丑文武羣臣朝親王於奉天門東廊

○癸卯升總督兩廣軍務都察院右都禦史閔圭爲南京刑部尙書

○湖廣永順宣慰使司宣慰使彭世麒四川酋陽宣撫司宣撫冉舜臣各以貴州往苗功奏乞升職兵部言土官例不升職請進世麒階爲昭勇將軍舜臣階明威將軍仍各賜敕以示褒嘉從之○是日曉刻木星見於己位

○夜月犯酒旗星

○甲辰秦府郃陽王誠泓薨王惠恭王庶子母妃錢氏景泰三年生成化元年封鎭國將軍十二年襲封郃陽王至是薨年四十三訃聞輟朝一日賜祭葬如制謚曰溫穆

○乙巳南京通政使司缺左通政吏部舉南京太僕寺少卿張賁及應天府府丞髙敞以請不用命升本司右通政呂﹤常心﹥爲左通政其右通政缺畱俟右通政焦芳服闋時除補蓋因大學士劉捷恐芳面見爲上所畱乃有是命

○甘肅遊擊將軍都指揮同知魯麟奉今年九月內虜眾再至永昌衛城下我軍斬首十四級追獲馬牛器械以千數然我軍死者亦十八人傷者三十八人於時分守涼州副總兵陶禎領軍至眞景驛距永昌僅餘十里不進又原調西寧衛遊兵三百皆不至今賊𨿽退而烽火未息乞賜區處兵部議謂禎視賊剽掠逗𨖻不進罪不可貸且邊人荼毒已甚而鎭巡等官奏報久不至麟所奏虛實亦未可知請簡命監察禦史一員往體勘以聞從之

○命山西都司都指揮僉事韓綱之子彪代原職鎭虜衛指揮使

○丙午錄故寧晉縣主簿劉舉之子弼爲四川南津馬驛驛丞以舉死於捕盜故也

○命湖廣都司故署都指揮僉事洪福之子勛襲平奚衛指揮使湖廣行都司故署都指揮僉事呂鐘之子髙襲襄陽衛署指揮同知

○鎭江衛指揮同知陸潮督運船至臨淸潘官屯所部船中失火延燒運船五十三隻損正糧萬八千餘石軍夫死者五人戶部言潮及本管千百戶並本船軍士俱當重治追陪把總都指揮僉事張勇亦當從重問擬並劾漕運參將都指揮僉事耿麟總督漕運都禦史張偉總兵官都督僉事都勝之罪下刑部覆奏命俱逮來京治之

○是日曉刻金星犯天江星夜月犯左執法星

○丁未升都察院右副都禦史唐珣爲右都禦史總督兩廣軍務兼理巡撫珣巡撫順天等府丁憂服將闋也

○實授南京都察院理刑進士楊遜爲南京狹西道監察禦史

○命守備鄖襄署都指揮僉事康泰掌湖廣行都司印安陸衛帶俸都指揮僉事黃燾守備荊瞿荊州衛帶俸都指揮僉事官纓守備鄖襄從撫治鄖陽都禦史沈暉等奏舉也○戊申錄莊浪衛紅城子堡等處殺賊有功官軍升一級者二十六人給賞者五十人量賞者四百五十一人其分守少監紀能都指揮楊榮及守備都指揮等官魯麟文綿唐璽王原兵備副使柯忠各賞紵絲二表裏

○夜月犯火星

○命故泰寧侯陳桓之子璇襲泰寧侯

○虜入大同鎭虜衛境軍士被虜者二人命守墩千戶劉完等三人俱下巡按監察禦史逮問分定右監丞楊定參將李玙守備奉禦吳通都指揮張鎭等宥之戴罪殺賊以玙戴罪數多仍罰俸三月

○庚戌敕兵部左侍郎張海前軍都督府都督同知緱謙曰得爾等奏番酋阿黑麻遣人賫番文進貢就獻還哈密城池及被虜狹巴而城池尙爲其黨牙蘭占據狹巴猶畱其地三角城意在邀求先前拘畱夷使屢下兵部會多官議僉謂此酋自其父祖以來違天悖理乍服乍叛已將哈密三次殘破而今次變詐不一尢難憑信請如爾等所奏果將狹巴送回城池奉還就於所遣夷使內選其親信者賫彼所貢輕便之物差人伴送赴京餘眾悉令在彼住侯獅子馬駝俱畱在邊餧養騎用先前拘畱夷使寫亦滿速兒等俱發遣出關若狹巴並城池未曾獻還卽將今來夷使並方物追逐出關任其所之以後再不許進貢原拘夷使並賞賜之物仍前拘畱在邊如法關防不許透漏其餘諸番若天方國撒馬兒罕等處差來貢使俱照舊驗放不在此禁又謂狹巴失地喪身柔懦無爲縱使送回亦難再立宜革去王封暫在甘州居住厚加館榖原賞賜衣服等項除蟒衣拘收入官外其餘照數給與聽其收用侯禮部奏請以禮送還安定哈密城池乃我太宗文皇帝所立固不可輕棄今爲牙蘭所據且屢經殘破縱使獻還亦難遽復宜令都督奄克孛剌如往年罕愼故事掌管哈密衛事與都督等官寫亦虎仙等分管三種夷人暫居苦峪養威蓄銳漸圖興復其城垣壕塹營堡等項爾等預爲修築完備通將散處甘涼各衛哈密夷人盡數送去合用口糧牛犁等項亦如往年事例量爲措辦驗給必須足用不至告乏仍支給官錢買辦彩叚梭布量賞赤斤罕東二衛頭目並奄克孛剌寫亦虎仙阿南答拜疊力迷失等以結其心令其益堅臣節因守藩籬凡敕中所載皆是會官計定事理敕至爾等卽會同彼處鎭巡等官酌量事宜而行務使夷民安妥邊方寧靖處置畢日具奏回京

○辛亥以岐王將之國命兵部右侍郎李介工部右侍郎謝綬同往通州整理車船夫役

○海西失裏等衛女直都指揮察哈奴等兀者等衛女直都指揮阿都赤等渚冬河等衛女直都指揮松吉答等嘔罕河等衛女直都督尙古等各來朝貢方物賜宴並衣服彩叚等物有差

○福建建寧府夜有流星自東南至西北有聲如雷

○壬子以狹西西安等七等歲歉命戶部開中茶一百萬斤召商納糧以備賑濟仍令陰陽醫生納糧免考授職軍民納銀授散官或冠帶事畢而止

○初有旨運兩淮鹽價銀十八萬兩於甘州以備邊儲至是戶部慮緩不及事請先發太倉銀充其數卻以兩淮鹽價還補太倉從之

○夜京師地連震有聲

○居庸關地震有聲

○癸丑升直隸眞定府知府張琡爲山西布政司右參政仍管府事

○甲寅命河南都司故都指揮僉事王鎭之子爵襲潁川衛指揮使

○兵部奏比來各邊虜數入寇每得厚利皆由墩臺疏闊烽火不接及守墩軍士困憊所致乞諭各邊鎭巡等官相視地形修理墩堠沿邊每十里或七八里爲一大墩五里四里爲一小臺大墩守軍十人小臺五人自邊至城每十里或八里止用大墩築墻圍之環以壕塹畱一小門撥夜不收五人戍守遇警接遞傳報凡遇寇近邊天晴則舉炮天陰晝則舉煙夜則舉火總兵等官仍爲預定烽炮之數著爲號令使各城將官以此爲驗領軍截殺其守墩軍必簡精壯者分爲二班每月一更若無水之處則修水窖一所冬蓄冰夏藏水每墩預采半月柴薪於內給用免致汲水采薪爲賊所掠本城將官每半月一次行邊點閱巡哨提調墩臺官仍不時往來巡視若近邊軍士屯種之處則修築小堡一座量貯糧芻令按伏馬軍三五百於其中庶有警可以防禦從之

○乙卯賜國子監雲南貴州四川軍民生冬衣如例

○增設直隸隆慶州獨石廣積倉大使一員

明孝宗敬皇帝實錄卷之九十四終

明孝宗敬皇帝實錄卷之九十五

弘治七年十二月丙辰朔上視牲於南郊

○丁巳兵科給事中蔚春奏竊見陛下卽位於玆七年災異疊見亦嘗屢下修省之詔而未見消弭意者聖心所以福乎民者於天心或有未協歟且以近事言之京師雨雹四方地震劉向曰雹者陰脇陽也凡陽盛則爲雨若陰迫之則轉而爲雹五行志曰地之戒莫重於震動地者陰也法當安靜忽震動者是陽伏而不能出陰迫而不能入也若今甘肅重地阿黑麻負固不服自去歲迄今胡虜殺傷軍士無數劫掠孳畜亦至二十餘萬莊浪永昌民窮財盡張秋河決蘇松水患江北大旱南京烈風摧折陵木臣謂陛下當此之時正宜求直言以開聰明以達壅蔽以求禦戎之策爲急而乃汲汲於求畫士其餘政事未見有所施行則何以俯慰人心仰答天意災異之來端有自矣伏望陛下念災異之當懼思天意之可回博采人言力革獘政而於畫士已至者罷黜之尋訪者禁止之他如土木禱祠遊觀淫樂之類凡有萌於心有勞於民有幹於天變者一切罷之則陰邪自退災異自消矣章上命所司知之

○狹西肅州天鼓鳴

○戊午升狹西按察司僉事楊一淸爲本司副使仍提調學校以巡按監察禦史薦也

○己未以旱災免山西平陽大同及行都司所屬糧十萬六千三百五十石有奇

○巡撫順天等府都禦史屠勛奏古北口潮河川實京幾北門重地今分守密雲太監田亮參將王志同住密雲中衛相距古北口百餘里緩急之間應援不及宜令王志移駐密雲後衛稍近川口而以所管振武營官軍分駐二處扼其險隘以便策應兵部覆奏密雲後衛正當古北口潮河川之衝專爲守關而設若移參將於此則營捨必須事爲之處勞費不貲況振武營官軍止有千數若分而爲二未免兵勢寡弱惟簡委都指揮或指揮二員分撥本營官軍五百令其率領備禦半年一更有警則令參將截殺分守策應從之

○庚申皇第二子生

○凡武職流官曾任鎭守守備掌印軍政管事者歿後其子孫俱襲原職注原衛支俸管理雜事名爲多餘見任但不干預軍政故興寧伯李震嘗鎭守湖廣上以震多軍功令其子昂爲南京錦衣衛世襲指揮使管理雜事昂至南京爲見任者沮格不容到任支俸昂請於朝兵部覆奏得旨令視事如例○巡按四川監察禦史張鸞奏在外諸司官例給馬夫十戶戶三丁使之養馬比來貪冒者皆僉上戶充之巧索無厭且縱之交通官府甚爲民蠹乞別爲之處兵部覆奏請每員歲止僉中等十戶戶出銀四兩以爲養馬之需司府官則解送掌印官處分給州縣官俱於隔別府分僉充過索者坐以贓罪從之

○辛酉賜南京故刑部右侍郎金紳父母祭葬如例

○壬戌虜入甘州平虜堡等處殺掠人畜把總都指揮支林指揮沈玉等九人俱下巡按監察禦史逮問當邊遠充軍都察院覆奏林等情輕律重得旨並免充軍玉等五人各降二級林等四人各一級

○癸亥臘節賜百官宴於午門○是日曉刻火星犯亢宿南第一星

○甲子戶部右侍郎秦民悅上漕運事宜一張秋河決修築未成恐明年糧運阻滯請如江南折納例將明年兌運糧於彼災處折五萬石而以北直隸山東河南邊糧攺輸太倉卻以太倉銀兌補之所省運軍令分班休息一回船運軍阻凍徳州以南者支與口糧一月天津以北者與兩月至明年運糧至時每米一斗折銀三分還官一各處兌糧分遣部屬往監之俱有成績弘治三年以後罷遣今宜復舊其官民糧船遇淺剝船凡過鈔關毋令納鈔一各處坐泒各水次倉小麥久而浥蛀宜令攺泒粟米一運軍盤費全籍耗米今以折銀故損其耗米之助宜令兌運攺兌皆加耗五升且暫免帶甎一半以卹其苦一運河淤塞及閘壩坍壞宜令工部委官卽發該管夫役修治如閘座隔遠量爲添設或工程浩大於附近州縣調發不許全用漕卒一打造運船料價宜令有司每歲十月以前給與過期者聽漕運衙門究治以免軍士稱貸之困事下戶工二部覆奏從之

○乙丑山西按察司副使劉璋丁憂服闋復除四川按察司

○以水災免順天府所屬州縣及直隸東勝右等衛所糧艸有差

○鎭守宣府太監孫振奏虜入懷來四海冶堡教場掠采薪軍又入獨石馬營野雞山等墩掠汲水軍管墩百戶文安�皿提調千戶唐文等俱以失誤致寇守備指揮劉宣杜鈺都指揮陳廣奉禦張瓚監丞徐玉分守參政孫成繩律及監丞楊聰俱督治不嚴各宜治罪兵部覆奏文安�皿等宜如所議繩律楊聰前已八次失誤令戴罪殺賊徐玉亦四次宜皆逮問或與張瓚孫成俱加重罰以圖後功命安�皿等逮問律等戴罪律成仍停俸兩月

○丙寅六科十三道以虜連入永昌涼州等處多殺掠人畜請治鎭守太監傳徳前總兵官周玉巡撫都禦史馮續及副總兵陶禎之罪兵部覆奏命鎭守延綏太監陸誾與徳兩易其任另推舉有才識者往代續回京別用其餘事情待禦史勘報處治時周玉己養病回亦待勘報處之

○命貴州都指揮僉事劉縉之孫懷代原職平越衛指揮使

○巡撫保定等府都禦史張琳巡撫山西都禦史張敷華各奏乞將眞定保定二府山西地方砍柴夫徵銀總收在官量僉大戶委官解送易州山廠交納每季人夫免解一半工部議謂琳等所言固爲卹民但山廠柴炭供應浩繁各處按季起運多者至十餘萬斤分撥內外衙門交納其處不一自山廠到京二百四十餘里堆垛各衙門前積至旬月方收俱用人押運防守若將每季人夫一半免解誠恐部運官缺人役使有誤供應宜量與裁減通行各處原有柴夫衙門俱照原額每季夫一名徵銀三兩五名中僉夫頭一名按季預先十日賫送管廠侍郎處若有過期罰柴照舊眾夫陪納攬納之人有坑陷納戶者民發附近衛所充軍軍徙邊衛管柴官家人包攬坑陷納戶者一體問發充軍官軍革職爲民議上從之

○是日曉刻尾宿天江旁客星見自庚午至庚辰徐行近斗宿

○丁卯罰協守大同左副總兵都指揮僉事趙昶俸三月以昶自分守燕河營移守大同踰兩月始赴任故也兵部因請各鎭守分守守備等官自今非問革及不職取回者如有更代俟新官至方許離任其在京受命而出者限一月赴任在外更調者半月違者治罪從之

○兵部左侍郎張海言今阿黑麻貢使復來而狹巴尙未歸城池尙未復臣謹遵成算凡阿黑麻所貢方物盡數驅逐出關示以絕意其前次貢使寫亦滿速兒等一百七十二人仍舊拘畱不遣原給賜阿黑麻並使臣彩叚諸物悉貯之官庫當日卽封閉嘉峪關暫絕西域貢路此後如天方國或撒馬兒罕使臣來貢仍左驗收入其來自土魯番者一切拒之萬一阿黑麻自欲送死則我邊將士及哈密之寄住苦峪者自有以待之矣臣自至甘州以來苦峪城池修浚者數百丈哈密甘涼地方諸夷往居苦峪者已二千餘人其行者有所賫來者有所止耕者亦頗有其具矣臣當歸朝謹具﹤鋶﹣釒﹥以復命下其奏於所司

○遼東蓋州地震有聲

○戊辰憲廟順妃王氏薨輟朝三日命一應禮儀俱照惠妃郭氏例行

○修內府庫器局各庫房屋

○己巳攺戶部右侍郎秦民悅爲吏部右侍郎

○給泰寧侯陳璇祿米歲一千石本色折色中半兼支

○庚午攺張秋名爲安平鎭建廟祀眞武龍王天妃賜額曰顯惠從太監李興等請也

○升狹西按察使許進爲都察院左僉都禦史巡撫甘肅等處

○壬申升山東布政司左參政張縉爲通政司右通政提調沙河至徳州河道太監李興等言縉修河有功今決河已塞仍須令管理河道因以命之

○升總督南京糧儲都察院右副都禦史李蕙爲左副都禦史總督漕運兼巡撫鳳陽等處廣西副總兵都指揮同知郭鋐爲署都指揮僉事充漕運總兵官鎭守淮安江北直隸運糧把總都指揮僉事周瓚充漕運參將

○癸酉南京監察禦史宗彜等奏爾者南京再有地震之異今欲致和消異大要有三立誠守正延訪是也急務有六辧賢否舉遺才來諫諍淸刑獄愼爵賞重民事是也請以三要爲本六務爲用庶幾盡消弭之道因言南京刑部尙時鄭時大理寺卿章格皆老懦曠職禮部左侍郎徐瓊光祿寺卿林鳳太常寺卿李溫皆奔競無恥俱乞罷黜致仕尙書彭韶之恬退剛方何喬新之勤能方直右通政彊珍之剛毅率直祭酒謝鐸之淸白嚴整養病檢討陳獻章之行髙學慱僉事章懋之廉介淸貞前禦史彭程之剛直敢言俱乞舉用下該部議吏部言章內所稱謝鐸陳獻章是本部前奉旨案候聽用之人彭韶何喬新彊珍章懋及鄭時俱已致仕彭程已爲民惟章格徐瓊林鳳李溫俱見任瓊鳳溫近被科道彈劾未蒙兪允三人及格應否罷黜惟上所命得旨俱已之

○甲戌太監李興平江伯陳銳都禦史劉大夏以築塞張秋決口功成聞奏上遣行人賫羊酒往勞之以黃陵岡工程未可卽也命工部集議以聞於是議謂張秋決口𨿽已塞完但今天寒土凍恐來春凍土融化或雨水泛溢復有後患其黃陵岡在張秋上流亦宜築塞但水勢洶湧隨築隨決恐非一時所能成功請仍畱興等三人來春量起丁夫再培築張秋決口及新舊河岸務令堅厚以期永久其東昌臨淸徳州一帶河道亦須逐一經理復講究黃陵岡事宜可﹤鋶﹣釒﹥可築相機而行必求允當而後已俟事畢興銳具奏先回大夏仍會同各巡撫等官用心修理如賈魯河孫家渡口四府營並馬雄家口等處亦宜再加﹤鋶﹣釒﹥築使運道﹤鋶﹣釒﹥通以爲經久之計議上有旨命安平鎭等處河道及南旺湖水利仍令興銳大夏設法﹤鋶﹣釒﹥築修浚功完具奏待報回京○乙亥賜韓府通渭王第三子名曰偕江晉府襄陰王第四子曰表柯鎭國將軍鐘鏵第二子曰奇潁輔國將軍奇潭第五子曰表木�兩魯府滋陽王長子曰健機輔國將軍當湟長子曰健椲寧府輔國將軍宸潣子曰拱梴宸澅子曰拱柁遼府奉國中尉恩錟第二子曰寵浞楚府鎭國將軍榮泊長子曰顯櫻奉國將軍榮洨長子曰顯櫍第二子曰顯楂第三子曰顯橎秦府鎭國將軍公鏷第七子曰誠渻誠波第三子曰秉桻誠漖第一子曰秉棧輔國將軍誠浧第三子曰秉榮第四子曰秉椑奉國將軍秉楶第三子曰惟熸蜀府鎭國將軍申鐍第三子曰賓﹤氵斂﹥代府鎭國將軍仕坌第四子曰成鐶仕塛第四子曰成鎏仕界第二子曰成鏀成鏡第五子曰聰洝輔國將軍成鋚第四子曰聰濎成鐖第二子曰聰淡成鉞第二子曰聰澳第三子曰聰漑成鋠第三子曰聰氵�博靖江王府輔國將軍相紱長子曰規耳�周輔國中尉規嵱長子曰約走�亙規阝�善長子曰約雄規盂次子曰約��庸規禋次子曰約睹規馴長子曰約鄶

○命提督倉場戶部右侍郎佀鐘管部事攺南京工部右侍郎蕭禎爲南京刑部右侍郎

○禮部奏明年正旦節例賜百官宴上命免宴賜以節錢鈔

○革爵安遠侯柳景奏乞復爵吏部謂景罪犯深重免死戴頭巾閒住已爲過幸而乃累次奏擾上準令冠帶閒住

○兵部左侍郎張海都督同知緱謙還自甘肅科道並劾之謂海等奉命經略哈密二年事未就緒輙上奏請還及至眞定復得敕令賑卹甘涼邊軍海等又不復請命徑入朝復命請論以法命下錦衣衛獄鞫之

○命彭城衛帶俸署都指揮僉事李翺守備貴州淸浪地方○丙子南京刑部以有犯誣告十人以上例發口外爲民者而年逾七十律應收贖慮其未允移文刑部議處於是刑部言天下之情無窮刑書所載有限若以年老而免發遣則姦人得志故匿其丁壯而令老疾者奏告以祈脫罪矣請著令凡年七十以上十五以下及廢疾者除所犯罪名依律論斷外其例應充軍瞭哨口外爲民者仍依例發遣若年八十以上及篤疾者有犯如應子孫永遠充軍者以本犯子孫發遣其應口外爲民及瞭哨並十歲以下者則依律收贖免其發遣從之

○兵科右給事中張朝用病痊至今復除刑科

○丁丑升狹西按察司副使仰昇爲本司按察使

○實授各道試監察禦史並理刑知縣楊綸韓普余本實邵蕃李紹張淳黃珂王用張隆陳策丘天祐馮淸鄭弘胡華黃山方誌姚壽王思姚祥範鏞邊憲費鎧劉淮夏景和石玠趙鑑謝朝宣呂卣鄧璋燕忠劉道立黃世經爲監察禦史綸浙江道普河南道本實蕃紹淳俱山西道珂用隆策天佑俱狹西道淸弘俱貴州道華山誌壽俱雲南道恩祥俱江西道鏞憲鎧俱湖廣道淮景和玠鑑俱廣東道朝宣卣俱四川道璋忠俱福建道道立山東道世經廣西道

○戊寅命分守廣西參將都指揮同知歐磐充副總兵鎭守廣西

○己卯賜吏部右侍郎吳寬繼母王氏祭葬如例

○巡撫南直隸都禦史何鑑言江西諸府水患民饑方甚而朝廷遣重臣治水大興工役無以食之請以弘治六年徵完該輸鳳陽等府倉糧七萬八千二百餘石及追各年部解人役所侵錢糧俱存畱應用且以償往歲鳳陽借去米二萬五千石戶部議準畱二萬八千二百石以補原借之數及追出部解所侵亦聽存畱余仍輸之鳳陽等府從之

○敕甘肅鎭巡等官賑卹甘涼等處邊軍之被寇掠者敕曰甘州地方孤懸河外四鄰胡虜屏蔽關中捍禦西域非他鎭北所在衛所軍士止靠孳牧度日近聞虜酋小王子人馬潛住賀蘭山後節入甘涼永昌莊浪等處搶掠去歲六七月間搶去頭畜十萬之上今歲九月前後又二次入境搶掠頭畜約十萬有餘人口不知其數有全家虜去者官軍陣亡者亦多以此軍士之家十分艱難不能存生必須賑卹安養方保無虞敕至爾等卽從公計議行令彼處分巡收糧布按二司官員將被賊搶掠之家盡數查出逐一研審中間若系十分艱難者支給官庫錢糧量加賑濟果有無牛具種子者亦量給與務令得所毋致逃移處置畢日通將賑濟過貧軍姓名並用過錢糧等項數目造冊奏繳以憑查考爾等其欽承之故敕

○庚辰升順天府府尹黃傑爲戶部右侍郎提督倉場應天府府尹樊瑩爲南京工部右侍郎

○辛巳升監察禦史韓明爲狹西按察司副使

○巡撫四川都禦史梁璟奏成都前衛舉人徐礻��以母老告回終養讀書愼行恬淡可嘉教育後進多所所成就今年逾七十乞照舉人陳獻章事例授以翰林職銜或府佐州正名銜榮其終身吏部覆奏上曰徐礻��終養不仕教授鄕裏成就人才可授從仕郎湖廣夷陵州判官仍許閒住

○敕禮部三法司湔除在京文武官過名○兵部奏比來虜寇數犯永昌莊浪等處及諜報虜眾七萬住牧賀蘭山後本部已嘗具奏請命延綏副總兵朱瑾領所部遊兵三千徑往固原安會駐札以備甘涼應援後延綏守臣復奏本鎭龍州城有警欲取回朱瑾之兵防守本部議擬延綏東西二十餘堡𨿽有官軍三萬但兵分勢寡有警卒難支持朱瑾之兵旣不可取回楡林亦不可不增兵策應而涼州多事之際又不可不增兵備禦請如前旨促大同遊擊將軍張安領遊兵三千駐淸水營宣府遊擊將軍張澄領遊兵三千駐大同以援楡林狹西守臣調蘭州都指揮尹玉所部兵三千並朱瑾率所領遊兵急往涼州與本鎭守臣合兵戰守仍守大同宣府守臣於本鎭各選精兵一千令都指揮一員領之遇警急往楡林聽張安張澄調用狹西守臣亦於靖虜固原環慶等城選精兵三千委守備固原都指揮郭鍧領之以援涼州仍於在京團營選官軍二萬委提督大將一員都督二員領之以備警急調用奏入上從其議命英國公張懋及都督莊鑑馬昇簡閱官軍操練待有警具奏啟行

○周府平樂王安泛義寧王安涘各奏巡撫河南右副都禦史徐恪擅減祿米奏攺校尉諸事恪亦具奏分﹤鋶﹣釒﹥上命給事中等官李漢等往勘之皆無驗乃坐恪入王府開讀行端禮東門以足疾不拜聖節而出見巡按禦史意以紓二王之忿上以安泛安涘奏事不實旣年幼姑恕之仍降敕切責恪免逮問停俸三月調湖廣巡撫以巡撫湖廣都禦史韓文代之

○升野兒定河衛都指揮使加忽赤爲都督僉事弗朵禿河衛指揮僉事卓必納爲指揮同知從其請也

○壬午以災傷免狹西西安等八府西安左等二十衛所弘治七年糧艸十之三

○癸未以歲暮祫祭遣駙馬都尉馬誠告太廟黃鏞告懿祖皇帝

○今湖廣行都司署都指揮僉事康泰充右參將分守廣西柳慶等處

○甲申祫祭太廟

○遣太常寺官五祀之神

○遣旗手衛官祭旗纛之神

○朝鮮國王李娎遣陪臣知中樞府事卞宗仍等來賀正亙節遣使進種馬賜宴並衣服彩叚等物有差

○是歲天下戶九百九十萬九千七百二十五戶口五千六十一萬四千一百九十六口田八百二十五萬六千八百八十一頃田賦米一千九百八十七萬九千七百八十四石五斗六升麥八百九十四萬五千九百六十四石八斗七升絲三萬六千七百零三斤七兩五錢綿二百六十五萬二千九百四十六斤五兩三錢絹一十七萬八千六百九十七疋三尺四寸五分布一百一十五萬一千七百七十九疋三丈二寸三分綿花一十三萬一千二百斤艸四千八百七十三萬四千八百包束戶口鈔八千八百四十二萬六千九百八十二貫雜課鈔共七千三百九十二萬六千一十九貫折米一千四百七十二石鹽課二百四萬九千八引折米五千七百八十七石四斗折布二萬一千七百九十五疋茶課八萬九千斤屯田二十八萬九千八百九十五頃九畝子粒二百九十三萬九千四百七十石金銀課共五萬三千三百五十六兩水銀二百二十九斤朱砂四十六斤八兩儧運糧四百萬石各處運納米麥共一十五百二萬一千七十五石四鬥一合三勺四抄三撮七粟六粒減免稅糧七百六十八萬七千六百九十八石四鬥艸八百六十七萬五千八百五十束

明孝宗敬皇帝實錄卷之九十五終

大明孝宗敬皇帝實錄卷之九十六

弘治八年正月乙酉朔正旦節遣駙馬都尉遊泰崔元分祭長陵獻陵景陵裕陵茂陵

○遣儀賓楊淳祭景皇帝陵寢

○遣內官祭恭讓章皇后陵寢

○上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮太皇太后皇太后皇后俱免命婦朝賀

○丙戌立春順天府官進春上禦奉天殿受之文武羣臣行賀禮

○文武羣臣朝親王於奉天門東廊

○丁亥宣宗章皇帝忌辰上祭奉先殿遣駙馬都尉遊泰祭景陵

○己丑孟春享太廟

○遣內官祭司戶之神○庚寅巡按直隸監察禦史韓福言邊務五事一宣府地方倉廒傾頹糧料艸束浥爛主守者略不加罪以故漫不經心𨿽有委官郎中一員止可坐理未能徧歷乞歲遣官一員驗視傾壞者量爲修理粗腐者痛加懲治艸束浥爛內有堪用者歸並成垛丈量見數責令守支其浥爛虧折者治以重罪量爲追陪示警將來則糧艸無浥爛之獘而士馬供億無乏矣一屯田之設風土異宜邊方田多沙瘠兼以天气早寒災多收少大同宣府所屬屯田軍余比因陪納逃竄四千餘名夫土地本以餋人今及使人畏避屯田本以餉兵今反使兵消耗乞敕該部斟酌地土厚薄量減子粒分數使人心樂業糧艸易完則軍余不致逃竄兵食漸充而地方有賴矣一大同宣府近年虜賊犯邊不過三五或十數相遇對敵互有中傷賊旣反轡我軍徐躡其後或於溝澗叢林之中窺見射傷藏伏者爭前斬首遂以爲功且多被勢要攘爲己有況應拘審之人俱彼部下誰敢異同今後除大勢虜眾犯邊交戰有功仍舊升賞外如有三五小賊對敵被傷斬獲首級者但加賞賜蓋邊方官軍貧苦得此賞賜欣戴當不減於升授其被傷及獲功者不必經由所部許卽將被傷重輕獲功首從徑赴鎭巡等官處告驗核實奏報行賞則彼勢要之人志在得官不屑受賞而冒妄之獘可革矣一大同宣府隆冬極寒每見軍士衣裳單薄形同乞丏問其故皆云應得布花每年過冬未給蓋由府縣徵收後時加以道路轉解之難勢必至此乞敕該部弘治八年該關布花於秋初未寒之時將在官銀照數折給令軍自辦衣裝其本年解到布花畱待明年給散則自後常有一年之積不惟軍士無皸瘃之患且小民免追逼之苦矣一關津之設所以諷察非常盤詰姦細比來天下之人赴京奏訴者月無虛日多以賂過關法司恐其幹連人眾俱以越關擬罪遂使各處守者知情故縱以爲當然所設關津寢成廢事乞敕兵部通行天下巡撫巡按等官禁約今後須用心盤詰凡有詐冒私度之人卽執送所司問罪如仍前故縱以枉法論仍行在京法司今後問斷赴京奏訴之人須分別越度私度情罪若以賂則並罪其所經關津守把人員庶關防戒嚴而意外之虞可少弭矣命下其奏於所司

○辛卯升南京都察院右僉都禦史王軾爲都察院右副都禦史總督南京糧儲福建布政司右布政使張玉爲順天府府尹南京太僕寺卿冀綺爲應天府府尹

○壬辰以大祀天地上禦奉天殿誓戒文武羣臣致齋三日

○詹事府詹事兼翰林院侍讀學士陸簡卒簡字廉伯直隸武進縣人成化元年鄕貢第一二年進士及第授翰林院編修與修英廟實錄加俸一級秩滿升侍講以修續通鑑綱目成升右春坊右諭徳上在東宮時侍講讀丁父憂服闋弘治元年召修憲廟實錄至則以舊勞升右庶子兼侍讀充經筵講官尋直日講實錄成升詹事府少詹事兼侍講學士七年以日講勞特升詹事兼侍讀學士踰年卒年五十四賜祭葬贈禮部右侍郎簡姿貌秀偉少有俊才頗不自檢制晚益矜持自負當遠到旣久滯不顯亦多郁抑賫志以沒爲詩文峻潔有法不輕應接喜談節義嘗念宋剌史姚訔等九人死難言於有司立忠義祠祀之自其曾祖以下俱襲金姓簡始復姓陸子巽章亦舉進士

○己未大祀天地於南郊畢上還宮謁太皇太后皇太后出禦奉天殿文武羣臣行慶成禮

○以上元節賜文武羣臣假十日

○刑部尙書彭韶卒韶字鳳儀福建莆田縣人天順元年進士授刑部主事升員外郎嘗上﹤鋶﹣釒﹥劾都禦史張岐請召用王竤李秉葉盛下錦衣衛獄都給事中毛弘等救之得釋進郎中又以論諫外戚指揮周遵田土復下錦衣衛獄科道官交救之得釋累升四川按察司副使按察使廣東左布政使時太監梁芳弟錦衣衛千戶徳采禽鳥進貢擾民韶言其狀調貴州左布政使尋升都察院右副都禦史巡撫應天等府召爲大理寺卿未至以論鎭守進貢害民攺右副都禦史巡撫順天等府兼整飭邊務升刑部右侍郎屬浙江弗靖命往巡視事定因命兼左僉都禦史淸理兩浙鹽法還轉吏部左侍郎時三原王恕爲尙書韶佐之皆不徇請托選法爲淸久之升刑部尙書安遠侯柳景鎭守兩廣都禦史秦竤發其贓以萬計有旨逮問韶抵景於法革爵景挾奧援欲傾竑韶力救之景贓追至八百兩余命停追韶復引唐宣宗元舅鄭光納官租事請如數追納後以疾乞休命給驛歸賜月米二石歲輿隸四人至是卒訃聞贈太子少保謚惠安賜祭葬韶居家孝友立朝執法不撓其在外理冤剔蠹恆以惇俗爲意好問學公暇手不釋卷其志節至老不變云

○丙申以太皇太后聖體未安免慶成晏頒胙於文武官之該宴者四夷朝使仍賜宴如例

○戊戌戶部以狹西涼州有警請遣本部郎中一員往治軍餉仍運太倉銀十萬兩以助其費從之

○夜月犯軒轅右角星

○己亥上元節賜百官宴於午門

○庚子四川建昌衛自寅至卯地震有聲

○辛丑英宗睿皇帝忌辰上祭奉先殿遣駙馬都尉馬誠祭裕陵

○月犯左執法星

○壬寅大學士丘浚乞致仕上曰卿有疾已嘗命醫調治今未愈宜再加調理不允休致痊可之日免朝參赴閣辦事

○後軍都督府右都督周玉卒玉字廷璧直隸滁州人其父賢以都督僉事鎭守獨石天順初死於戰陣玉襲授萬全都司都指揮同知成化初充遊擊將軍以軍功遷都指揮使進後府署都督僉事尋實授充宣府副總兵十三年充總兵官鎭守宣府復累功三轉至署右都督十九年移鎭寧夏二十二年移鎭甘肅用詔例實授右都督以疾屢乞角�羊任還京師行至宣府卒訃聞賜祭葬如例謚武僖玉沒後言者劾其敗軍失律及占種屯田之罪上命俟其子襲職時降二級玉性明偉禮賢下士在宣府時頗有名後在甘肅已老有疾又與同事者不合故功名少損云

○月犯進賢星

○癸卯曉刻月犯木星

○甲辰孟子五十七代孫敏奏祖廟傾圯先年嘗陳乞修葺工部奏行山東守臣相度興工時以災傷停寢因循至今今境內年谷頗登乞諭有司如舊舉行以便奉祀命所司知之○乙巳命故武功中衛指揮使尢禮之子昇襲升都指揮僉事本衛支俸初禮從徵貴州苗賊有功例升一級未命而卒至是其子昇奏請於原職上襲升一級兵部覆奏從之

○夜月犯氐宿東北星

○丙午以水災免南京錦衣等衛弘治七年屯糧之半

○命故泰寧侯陳桓支過祿米免還官

○湖廣桑植安撫司貴州中曹蠻夷方番等長官司廣西佶倫鎭遠二州各遣通事人等來貢賜彩叚鈔錠有差

○戶部言蘇州府滸墅鎭鈔關所收船料余銀六百兩有奇欲行巡撫官令作本府賑濟之費從之

○夜月犯罰星○丁未兵科給事中周序言四事一勤政謂曩歲皇上視朝必於黎明之時近者𨿽行大禮亦必待旦乃出人君舉動觀法攸系恐臣下因之相率爲怠望自此常朝必於黎明大禮尢當加早一務學謂皇上曩歲數禦講筵日月稍遷初心漸怠講筵之禦遂簡暫免之命數下非所以廣聖學也望自此率由初政經筵日講畢更以目前政務賜問�確以求至當之歸不徒稽之書而且質之事治世之法此其大經一弭災謂比來各處雨雹河決星隕地震大水爲殃狂風作孽運舟遭煨燼之虞再歲罹旱蝗之虐災異之多莫此爲甚今歲事伊始乞思天意之有在體天道之維新人有當用者亟用之事有當止者亟止之絕技巧遠聲色一官不以妄與一錢不以妄費一備患謂近來上下相安武備不修將帥多膏粱子弟夤緣勢家自爲身計況西北二邊犬羊爲患糧餉缺乏軍民疲敝不可不慮乞訓士卒修器械積芻糧增戍守懲單弱之患作勇敢之气每建將帥必須反覆審察務得其實不可徒徇聞見而輕於委任命下其奏於所司

○韓府通渭王徵銶奏其父莊簡王塋域離城稍遠乞令原賜民校五人守視從之

○戊申升南京太僕寺少卿張賁爲本寺卿

○升山西布政司右參政祁順爲福建右布政使山東右參政王沂爲湖廣右布政使

○己酉巡按直隸監察禦史韓福言萬全都司並開平等衛隆慶等州學校𨿽設而教官或缺生徒𨿽具而講習罕聞兼之軍衛數多未得有司提調𨿽有提學禦史又以地臨邊境道路往來動須防護巡歷難徧考校不時故生徒無所激勸成材者少乞準貴州雲南事例令分巡口北道僉事帶管學校凡考補廩增科舉小試並歲貢之類俱屬之而直隸提學禦史專管內地學校不必干預邊方如分巡官不可則令本處巡按禦史兼管命所司知之

○益實左衛都督僉事撒赤哈海西考郎兀衛都督僉事阿古哈各率所部來貢賜宴並彩叚等物如例

○兵科都給事中楊瑛等奏比以肅州有警命英國公張懋等選京營兵往徵之臣等以爲京營官軍未經戰陣兼邊儲告乏莫若急募土民以益兵開鹽糧以足邊庶幾緩急有備或遣官賫內帑銀赴彼招糴軍儲或敕總兵官劉寧調集諸路遊兵相機戰守庶得居重馭輕之宜吏部主事張彩亦奏甘涼屏蔽關中所在鎭巡等官各務因循偏執行事以致邊備廢弛官軍困敝胡虜知我虛實輕視憑陵乞寬免逋負固結人心愼選將官簡任巡撫重其委寄修飭武備以靖地方京營將士不必遠去並下兵部集廷臣議於是兵部尙書馬文升等議奏今河水將開未知虜眾所在我兵難遽進止京營軍馬之選亦非專爲甘涼而動所據宣府大同原調官軍各四千今益二千合萬人以爲延綏之援延綏原調遊兵三千今益二千合爲五千狹西原調官軍六千合延綏共萬一千以爲甘涼之援請馳文延綏寧夏甘涼守臣覘虜勢緩急量主客兵馬及議京營兵將動息之宜以聞沿邊軍儲俱收本色官軍徵哨悉支口糧甘涼軍士被寇失業屯田逋負悉與除免軍士質賣妻子者官爲贖還甘涼左副總兵張懷老疾難任乞賜罷免肅州右參將彭淸習戰有謀善撫士卒請升擢以勵其餘並敕鎭巡等官簡練兵馬修理軍器缺馬之處本部仍發銀二萬兩運去買補若虜眾壓境急遣人來奏仍先招募土兵給與糧賞其采艸湖場爲鎭守官侵占者仍歸官聽軍士采艸上納上從其議命彭淸充左副總兵暫分守肅州

○裁革廣東儋州大員驛

○庚戌中都畱守都指揮僉事徐賢大寧都司都指揮僉事丁玉山東都司都指揮僉事楊銘俱以所部秋班官軍數少下刑部獄贖杖還職賢與玉仍罰俸兩月

○是日曉刻客星入危宿犯上星

○壬子命岐王之國後歲給食鹽千引本府差人於兩淮批驗所支領

○以旱災免四川成都等府州及重慶等衛所弘治七年秋糧子粒之半

○海西兀者泰寧弗提毛憐考郎兀等衛女直都督察安察打吉六斡羅脫並都指揮老克等來朝賜宴及彩叚等物有差

○旌表孝子四人節婦二人徐瑛山西陵川縣人宋甫澤州人辛恕山東鄒平縣人王彜祿福建龍溪縣人俱以父母卒廬墓三年旌其門曰孝行叚氏南京龍江衛軍余邵澄妾楊氏天全六番招討使司土官髙崧妻俱以早寡守節旌其門曰貞節

○虜數寇涼州境總兵官都督劉寧率兵禦之遇虜戰於抹山兒墩擒三人斬首五十餘級相持者一日薄暮收輜重南行虜復來襲與戰擒虜酋一人斬首三十餘級夜至沙嘴止營虜仍來攻官軍復與戰二十餘合明日分守莊浪左參將顏玉率兵來援掎角夾攻復斬首六級副總兵陶禎等兵亦至虜望見塵起解去師還是役也凡生擒四人斬首八十七級俘幼男女五十人驅回被虜人口二十三人獲駝馬牛羊二千一百三十五器械三百三十餘捷聞命賜敕獎勵寧等升報捷官各一級小旗升署所鎭撫舍人升冠帶小旗仍各賞鈔五百貫

○癸丑大學士丘浚以病滿三月請停俸上曰丘浚旣病未痊令在任調理俸不必住

○命守備固原都指揮同知郭鍧充右參將協守甘州

○初永樂間因徵北虜獲羊萬餘令順天府所屬州縣分牧歲辦羊毛價銀九百六十餘兩輸司設監供用謂之長生羊毛弘治間府尹黃傑言歲久羊已無存牧餋人戶坐是亦多逃絕其價皆見存戶陪納民甚苦之已得旨除豁不復追徵至是司設監復以前令爲言事下所司看詳工部具前旨以請上曰羊亡毛存是無名之徵也況已有前旨其悉除之

○甲寅懷柔伯施鑑卒其先通州人祖聚累功升懷柔伯受券世襲聚傳茙茙傳鑑鑑以成化二年襲爵其明年奉敕坐五軍中營十二年轉圍子手營弘治二年轉練武營四年奉敕南京守備兼掌右軍都督府事至是以病卒於南京私第輟朝一日賜葬祭如例子瓚嗣大明孝宗敬皇帝實錄卷之九十七

弘治八年二月乙卯朔日食

○丁巳釋奠先師孔子遣太子太保禮部尙書兼武英殿大學士劉健行禮

○是日曉刻木星犯進賢星

○戊午祀太社太稷

○遣順天府官祭先農之神

○岐王將之國詣長陵獻陵景陵裕陵茂陵行辭禮

○少保兼太子太保戶部尙書武英殿大學士丘浚卒浚字仲深廣東瓊山縣人正統九年鄕貢第一景泰五年進士攺翰林院庶吉士與修寰宇通誌成擢編修憲廟初開經筵充講官秩滿升侍講修英廟實錄成升侍講學士修續通鑑綱目成升國子監祭酒加禮部右侍郎上卽位以所著太學衍義補進升禮部尙書掌詹事府事修憲廟實錄充副總裁筆削褒貶多其手出實錄成加太子太保未幾命兼文淵閣大學士入內閣參預機務三載升少保仍兼太子太保攺戶部尙書武英殿大學士尋特授光祿大夫柱國至是卒輟朝一日賜賻及祭葬如例贈特進左柱國太傅謚文莊遣行人歸其喪官其孫﹤田﹥爲尙寶司丞浚天資奇絕少有重名兩廣用兵上書大學士李賢陳方略數事賢上之朝以付總帥寇平多其策時經生爲文以奇怪相髙浚考南京及會試示以取捨及爲祭酒尢諄諄爲學者言之能鼓舞誘掖以興士類及入閣上二十餘事陳時政之獘且請訪求遺書上皆嘉納與吏部尙書王恕不協禦醫劉文泰之訐恕也時議淘淘謂浚嗾之文泰下獄詞果連及浚浚亦抗疏自辯上置不問然人自是皆不直浚矣浚慱洽多聞𨿽僻事俚語類多諳曉爲文章雄渾暢達下筆衮衮數千言若不經意而精采逸髮所著有家禮儀節世史正綱行於時顧論議頗僻至以範仲淹爲矯激秦檜和議爲得宜識者蓋不能無憾云

○分守獨石馬營左參將都指揮僉事繩律以貪虐不職爲巡按禦史所劾命革去參將帶俸閒住以萬全都司都指揮同知白玉充左參將代之

○己未兵部左侍郎張海都督同知緱謙旣被劾下獄刑部擬贖杖還職命各降一級謙帶俸閒住海調外任遂降謙爲都督僉事海爲山西布政司右參政初六科上疏人皆謂當極詆謙罪及疏出乃有前功可嘉之語議者謂兵科都給事中楊瑛與謙通賄陽𨿽劾之而陰實芘之上燭其姦故特降調以懲不恪云○湖廣布政司右參政劉聰丁憂服闋復除山東布政司

○實授試監察禦史李鑑理刑知縣邢義爲監察禦史鑑廣東道義四川道

○通政使司左通政王傅丁憂服闋復除原職

○庚申以旱災免直隸潼關衛蒲州守禦千戶所弘治七年屯田子粒一百八十七石有奇

○發太倉銀十萬兩於遼東以備邊儲準弘治十一年歲例之數

○工部以廷臣修繕甘涼軍器之議請遣官賫銀四千兩付巡撫都禦史許進令及時修繕仍移文巡按禦史究問軍器所以敝壞之故若有司給料遲違或衛所成造不如法皆治以罪從之

○昏刻月犯畢宿右股星

○辛酉升南京監察禦史金章爲福建按察司僉事

○狹西肅州衛天鼓鳴星隕

○壬戌先是鎭守甘肅太監傅徳等奏哈密衛禿兀兒夷人癿兒的癿黨土魯番爲惡其家屬宜安置廣西邊方以離散其黨兵部議行兵部侍郎張海等覆核海等奏癿兒的癿結婚土魯番附阿木郎謀害奄克孛剌壞亂哈密人皆知其惡逆已取至甘州居住但凶惡之性終難悛悔畱之不遣則官軍有防範之勞徙之苦峪又恐爲異日之患解送廣西事體爲宜從之

○初魯府鎭國將軍當氵�再以罪降庶人至是率其子健槐赴京奏乞復職禮部議當氵�再等宜送回本府敕魯王約束之本府輔導官及內外守把官軍人等俱下所司逮問從之○甲子岐王將之國詣奉先殿行辭禮百官詣岐王府行禮

○命狹西都司都指揮僉事馬榮分守狹西固原

○乙丑遣戶部右侍郎黃傑祭太倉之神

○遣順天府官祭宋丞相文天祥

○岐王之國陛辭上禦奉天門送之如興王儀

○命禮部左侍郎兼翰林院侍讀學士李東陽詹事府少詹事兼翰林院侍講學士謝遷入內閣參預機務時內閣缺員有旨命吏部會六部都察院通政司大理寺及科道官推舉行止端方學術純正者六人以聞於是吏部尙書耿裕禮部尙書倪嶽禮部左侍郎兼翰林院侍讀學士李東陽吏部左侍郎周經禮部右侍郎傅瀚詹事府少詹事兼翰林院侍講學士謝遷並在推舉之列上特命東陽遷內閣供事

○內閣制敕房書辦太常寺卿龍暹以疾乞致仕許之命給驛歸其鄕

○升廣西按察司按察使楊守隨爲南京都察院右僉都禦史

○丙寅升兵部右侍郎李介爲本部左侍郎巡撫狹西都察院右副都禦史王宗彜爲兵部右侍郎

○狹西莊浪衛紅城子堡番僧參丹令占西番僧綱司都綱剌麻魯班法藏等寺番僧祿竹堅銼等來貢賜宴並彩叚等物有差

○朵顏三衛達賊連寇密雲古北口邏卒被殺傷者六人被掠者一人詔逮問把總等官指揮孫永等六人如律罰右參將王志俸三月令戴罪自效仍集三衛來貢人員於兵部宣諭詰責之

○丁卯升吏科都給事中王質爲太僕寺少卿鴻臚寺左少卿李鐩爲南京太僕寺少卿南京吏部郎中夏崇文爲南南京通政使司左參議

○升廣西按察司副使周孟中爲本司按察使

○昏刻月犯靈臺星

○戊辰禮部右侍郎兼翰林院侍讀學士李東陽上疏辭內閣之命上曰卿學行素著特玆簡任所辭不允

○己巳給秦府故郃陽王誠泓之妃嵇氏餋贍米月五石

○命狹西都司都指揮哈振寧夏領班操備

○庚午仁祖淳皇帝忌辰上祭奉先殿

○禮部左侍郎徐瓊引年乞致仕不允

○命南京右軍都督府都督僉事楊昇南京火教場管操

○寧夏地震

○昏刻南京老人星見丁位色赤黃

○壬申浙江永嘉縣狂風暴雨雨雹大如雞卵小如彈丸擊壞公私廬舍及殺秧麥禽鳥抵晚積地尺餘白霧四起○癸酉景皇帝忌辰遣儀賓周鉞祭陵寢

○寧夏地復震

○甲戌賜韓府鎭國將軍偕澼偕氵�頴誥命冠服如制

○賜韓府會川縣主並儀賓李仕訓平涼縣主並儀賓郭鳳誥命冠服如制

○攺巡撫山西都察院右副都禦史張敷華巡撫狹西

○升南京戶部員外郎彭甫爲廣西按察司僉事提調學校

○裁革廣東瓊州府儋州判官及大員馬驛驛丞各一員

○廣西上思州頭目黃政賫弘治七年冬至節表箋過期始至且不由本布政司類進禮部請治其罪上曰上思州去京師道裏遼遠進表箋過期兼不由布政司類進不爲無罪但念其遠人其特宥之

○山東衮州府推官丁伯通上疏言三事一修河防謂黃河爲中國患其來久矣今張秋之決𨿽已塞而當爲後圖臣以爲塞下流爲力似易而有後患塞上流爲力似難而免後虞爲今日計莫若捨張秋之工役而專意於黃陵岡𨿽曰未可責效旦夕然委任之專議論之同上下齊心財力俱備未有無成效者也一弭盜賊謂京畿近地盜賊公行蔓延至於山東山西河南在在有之此心腹之疾治之不可不急者也治之之術宜明激勸之道嚴督捕之法寬政不可不行武備不可不飭儲蓄不可不廣而委任又在得人如此庶無盜賊之患矣一制夷狄謂瓦剌精兵數萬豈無窺覦中國之心特以小王子部落隔絕其間往來必假道而後得入朝廷能與小王子通和若漢之呼韓唐之突利使爲外藩瓦剌𨿽彊豈能越小王子而入哉若嚴絕之或與瓦剌合而爲一其爲中國之憂甚矣且自古匈奴犯邊每自河西而入宜敕甘涼諸將使之整飭邊備常若寇至不可少怠至若鄕導者乃夷狄之耳目其於中國險易虛實盡知之近者被虜之中豈無桀黠爲之鄕導者乎宜結以恩義撫其室家使其身在異域而心在首丘庶可革其從逆者以效順矣夷狄入貢實懷窺覘之計莫若仿前代之法就於近邊之地特立互市凡賞賜宴��勞之類預爲之備若其來朝卽命彼處大臣館之不必親至京師如此旣可以省我道路之費亦可以通彼向化之心而其窺覘之萌亦可潛消矣至若誘引異類混我中華五胡之亂良可鑑也尢當處之有方其他西南諸夷間有跳梁者宜擇彼中能知地勢者使爲鄕導自相牽制不必擅調官軍亦以夷制夷之一策也疏上命所部司詳議以聞

○太常寺卿齊章等奏犧牲所百戶錢堅等請給常懸牙牌以便禁門出入禮部謂本所居城外而堅等又非朝參官若遇進牲供祀臨期自有供事牙牌所請宜勿許從之

○巡撫順天等府都禦史屠勛奏虜入密雲古北口境內散掠人畜請發京營兵及馬蘭谷兵出境剿之兵部議謂三衛達賊近邊住牧者僅百有餘家剿之不難若大軍出境恐殺及無辜重增邊釁請令鎭巡總兵官精選薊州西路兵千騎送馬蘭谷參將吳釗與右參將王志會兵伏於關內俟敵來則應之庶兵出有名而無辜不至濫殺其前此誤事者則按實以聞從之

○錄廣東破賊功自成化二十二年至弘治五年前後九次官軍人等萬八千二百餘人升賞有差

○乙亥沅陵王府內使袁欽潛赴京奏乞仍於內府供役命送刑部問罪如律遞回本府

○建州左右並建州等衛女直都指揮等官買哈你哈塔等各來貢賜宴並彩叚衣服等物有差

○狹西肅州衛天鼓鳴

○丙子侍班監察禦史陳瑤等劾朝官數少上命錦衣衛鴻臚寺點查其不到者豊城侯李璽而下六百二十餘人有旨姑宥其罪三品以上者罰令運磚五百四品以下者三百九品以下者二百前數日瑤與李璽會飲爭坐是日瑤瞰璽未來朝遂假此以中之瑤陰險多類此

○丁丑太子太保兵部尙書馬文升乞致仕上曰卿累朝舊臣方切委任宜盡心職務豈可引年求退所辭不允

○戊寅曉刻火星犯房宿

○己卯河復南流故道先是都禦史劉大夏等言安平鎭決口已塞河下流北入東昌臨淸至天津入海運道已通然必築黃陵岡河口導河上流南下徐淮庶可爲運道久安之計事下廷臣集議如大夏等言大夏等乃以正月十日興工築塞黃陵岡及荊隆等口七處凡旬有五日而完蓋黃陵岡居安平鎭之上流其廣九十餘丈荊隆等口又居黃陵岡之上流其廣四百三十餘丈河流至此寬漫奔放皆喉襟要地諸口旣塞於是上流河勢復歸蘭陽考成分流經徐州歸徳宿遷南入運河會淮水東注於海而大名府之長堤起河南胙城歷滑縣長垣東明等處又歷山東曹州曹縣直抵河南虞城縣界凡三百六十里荊隆口等處新堤起於家店及銅瓦廂陳橋抵小宋集凡一百六十里其石壩俱培築堅厚而潰決之患於是息矣

○庚辰升大理寺左少卿顧佐爲都察院左僉都禦史提督鴈門等關兼巡撫山西

○戶部覆監察禦史韓福所奏邊軍冬衣布花一事謂去歲宣府都禦史陳紀已奏借銀預給而以所得布花抵還月糧今如福言則宜勿抵月糧直以準作今年禦寒之數嗣後每歲於七八月間預以上年布花作本年支給其有司次年解至者作上年之數從之

○神宮監太監陸愷仍援孝穆皇太后外親之故爲其妹李氏奏乞岐王所辭永淸縣莊田爲業戶部議謂愷所奏莊田計九百餘頃俱系本部奏準畱待親王出府聽候恩命給撥之數今若歸之李氏他日親王出府又將何所給之得旨俱畱撥給親王不許勛戚等家奏請

○壬午戶部覆議兵科給事中李舉所言邊儲之害請令民間輸納若時豊米賤則納本色時凶米貴則納折色以便民當給軍時如糧貴食艱則給本色糧賤食易則給折色以便軍及散銀於軍民使易糧上倉者當派糴時計時價每米一石外多給一錢仍酌量地裏遠近以給腳費使樂於趨赴其召�上納者宜禁豪家多支價銀及起軍民爲之搬運從之

○巡撫貴州都禦史鄧廷瓚以都勻旣開設府治請以原隸都勻衛之獨山巡檢司及在城稅課局並來遠都鎭二馬驛俱攺隸都勻府其都勻衛原是軍民指揮使司請節去軍民二字於新降印信篆文止稱都勻衛指揮使司從之

○癸未中宮千秋節文武官命婦朝賀

○賜各王府慶賀官員人等鈔獘有差大明孝宗敬皇帝實錄卷之九十八

弘治八年三月甲申朔

○乙酉朝鮮國王李娎以朝廷發還其國漂海人遣陪臣吏曹參判趙益貞等奉表貢方物來謝賜宴並彩叚衣服等物有差

○命南京工部右侍郎樊瑩之子堆爲國子監生從其請也

○丙戌巡按直隸監察禦史榮華奏積年�人先詣長蘆各場收買私鹽意欲賄求岐王隨從軍捨夾帶至儀眞貨賣戶部覆奏請令沿河兵備副使等官盤詰治罪仍著爲令以後親王之國本部徑行禁治上從其議命移文沿途各官禁捕不許怠玩事發連坐不貸

○丁亥淸明節遣駙馬都尉蔡震黃鏞分祭長陵獻陵景陵裕陵茂陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢

○戊子實授南京都察院理刑推官趙縉知縣王倬爲南京監察禦史縉浙江道倬山西道

○升南京大理寺右寺正曹佺爲雲南按察司僉事

○餋病南京禮部左侍郎萬翼卒翼四川眉州人大學士安之子以進士歷升南京禮部右侍郎至是卒翼小有才然性狂蕩黷貨荒淫無鄕曲行爲郎中時回家有司撥快手二人從之翼知其妻有色皆私通之而內亂爲尢甚鄕人謂之萬郎豬云又悖逆不敬常呼其父安曰老官安反畏之嘗盛怒倨坐安自外歸不爲起安旣退休有巨賄匿其半與愛妾翼知而盡奪之安因憤惋暴死故重爲士大夫所不齒云

○遼東鎭東等堡狂風天黃黑東南火星飛躍大如斗毀公館倉廒人馬多死傷者

○山東東寧衛官民廨宇房舍災

○己丑升刑科左給事中季源爲吏科都給事中吏科右給事中韓祜禮科右給事中孫孺兵科右給事中魯昂工科右給事中柴昇俱爲本科左給事中兵科給事中塗旦爲戶科右給事中

○徳王以其妃劉氏薨奏請自往墳所看視及令世子祐榕春秋祭掃上曰皇祖訓戒子孫惓惓以謹出入爲言墳所離國城遠豈宜數往今叔王葬妃宜止一次往視每歲春令世子祭掃一次○錦衣衛都指揮僉事楊榮卒賜祭葬不爲例以榮姊保母衛聖恭僖夫人恩也

○庚寅升大理寺右少卿馬中錫爲本寺左少卿左寺丞王嵩爲右少卿

○銓注前軍都督府帶俸都督僉事殷潤於南京左軍都督府僉書管事

○辛卯革鄭府涇陽王見溢爵初見溢爲世子荒淫已著憾母妃張氏節制之不獲逞母薨乃殺一犬殮以布衾埋之後圃祭以牲醴蓋以比其母憲宗皇帝哀問至見溢朝夕臨無戚容以市禁屠宰自殺鹿食之旣襲封信用內使王錦及左右羣小居喪數召娼妓淫於喪次奪其妃郭氏服飾予之妃跪而泣諫見溢怒捽之撲於宮門頻絕其飲食又笞殺其從婢聽校尉陳玉言彊納其母妃女弟爲妾每酒食數令庖人自貰於市庖人不勝督責自縊死又多負富�物價度不能償乃招其子爲儀賓又不請命於朝鄭王令長史吳勤徐繼芳上奏勤等不時奉令其妃兄郭信奏之事下鎭巡官鞫訊辭服至是都察院具獄以聞且劾勤等罪上曰見溢荒淫不孝且聽信羣小逼人至死違法多端姑從輕革爵令戴頭巾閒住仍敕鄭王切責之陳玉等十六人導王爲非悉發邊衛永遠充軍吳勤等下所司逮問王錦械系至京重鞫之

○武平伯陳綱卒綱直隸全椒縣人武平伯能之子成化二十年襲爵管五軍將軍帶刀侍衛尋管五軍營左掖又管揚威營俱侍衛如故至是卒訃聞輟朝一日賜葬祭如例子勛嗣

○升山西汾西縣知縣王璇爲太僕寺寺丞直隸新安縣知縣史效湖廣漢川縣知縣林堪俱南京太僕寺寺丞

○遼東廣寧右衛白土廠墩臺有火起旗竿頂髙至五寸良久方滅旗竿如故

○宣府龍門衛地震有聲

○壬辰升河南布政司右參議張鼐爲河南按察司副使專治河道大名府知府李瓚爲山東布政司右參政仍掌府事兼防守河堤時修河功成太監李興等言鼐瓚及按察司僉事李善勞效尢著請各進秩以勸來者且爲善後之計吏部言鼐瓚資格當升善升未久請俟別用從之

○以水旱災免湖廣武昌等府及黃州等衛弘治七年夏稅秋糧有差

○修築黃陵岡河口功成建黃河神祠以鎭之賜額曰昭應令有司春秋致祭從太監李興等請也

○命巡撫狹西都察院右副都禦史王宗彜之子夔爲國子監生從其請也

○命故太子少保都察院右都禦史羅通之孫玨爲國子監生玨自陳其祖當景泰中累有軍功故也

○命掌南京前軍都督府事武靖伯趙承慶協同守備兼管南京右軍都督府事

○命遼東都司都指揮僉事周琳之子俊代原職遼海衛指揮使

○癸巳朝鮮國王李娎以去歲十二月卒至是其世子﹤忄隆﹥遣陪臣戶曹判書李季仝等來告訃且請謚並奉國人表箋爲世子請襲封詔賜娎謚曰康靖並賜賻絹布各五百疋

○甲午山東登州府地震二次俱有聲如雷

○乙未先是有旨下兵部撥船八十一艘送長隨內使小火者五十四人往南京各衙門應役時適無官船兵部欲借倩民船因請以通州等水次倉米或順天府都稅司課鈔給船戶爲雇直戶部言錢糧本部所掌非兵部所得擬議且二項所儲皆未可輕動上令河西務管鈔關官驗民船大小給與雇直不爲例

○丙申罷分守密雲古北口右參將王志以分守馬蘭谷左參將吳釗代之

○丁酉升大理寺右寺丞王鑑之爲本寺左寺丞監察禦史何鈞爲右寺丞

○內府承運庫復奏帑儲缺乏乞遣官開坑取礦以備供應戶部議謂取礦利小害多且奉詔封閉已久不可再攺請令河西務等七鈔關將今年秋冬及明年春夏各季錢鈔仍折銀解納天下諸司見收贓罰銀物並空月皂隸糧艸余價等銀除先議三分取一外再取一分金則盡解或暫將兩淮輸邊鹽銀攺撥十二萬兩送用上復令再議經久可行之策於是戶部會廷臣議謂所鬻淮鹽余銀除前議送十二萬兩之外尙存六萬兩河西務等七鈔關未解到銀並今年秋冬二季及明年盡取四季約計銀十四萬餘兩請先以此應用並支太倉庫銀買金一千兩供應其浙江等布政司及蘇松等府當輸內帑錢糧尙欠百萬請如數徵完則於經常權宜之策似爲兩得如欲於常制之外別求經久可行之法恐徵斂無藝非明時所宜有也議上從之○己亥命鴻臚寺帶俸右軍都督府經歷劉福充大通事

○河南按察司提學副使車璽言頃聞國子監監生坐堂未久遂得出監比之往年壅滯不同請於三年開科時量兩京及各布政司地里人材多寡增舉人若干名及每府州縣衛等學增歲貢生各一名或二名以廣賢路下其奏於所司

○直隸桐城縣雨雹深五寸殺二麥當塗縣蝗虫生食艸枝秧苗略盡

○寧夏地震一日十二次有聲如雷石空寺堡城樓外門及永豊等墩臺樓八座關墻百餘丈柔遠堡大城十餘丈鎭虜等營邊墻四十餘丈俱震倒軍房倒者亦五十餘間壓傷十三人

○庚子命東寧伯焦俊掌南京前軍都督府事兼提督操江○升河南布政司右布政使朱瑄爲都察院右副都禦史巡撫蘇松等處總理糧儲

○巡撫山東都禦史熊翀巡按禦史王槐請黜老疾不謹並有疾罷軟等官沂州知州孫昌等九員吏部覆請如所奏命老疾不謹者準致仕閒住其有疾未老並罷軟者仍查到任年月久近以聞吏部因具各官歷任年月以聞上曰到任未及二年者姑畱辦事人才能否須歷任稍久方見今後有如此奏黜者本部其酌量再奏於是畱者二人皆到任未及二年者也

○辛丑太子少保戶部尙書葉淇乞致仕不允

○狹西靖虜衛地震有聲如雷

○夜月犯東咸東第一星○壬寅太皇太后以聖體康復誥諭皇帝曰粵自英皇厭代予正位長樂憲宗皇帝克盡子道以天下餋二十四年無異一日孝心篤至天下所知足以表儀萬民垂法後世予嘗伏觀孝順事實諸書所載罕有其比曁皇帝嗣位實能繼述先志惇尙彜倫奉餋之禮至隆至厚乃去年七月予偶嬰瘍疾皇帝夜起祝天春郊罷宴問安視膳寢食靡遑頃者醫藥奏功食飲如舊老年病體竟底康寧以昔校今父子一道天地所臨祖考攸鑑徵諸孝治必有休祥予心嘉焉是用宣之於辭以表誠孝故諭上乃奉表稱謝表文曰伏以慈顏康豫頓回海宇之春聖訓昭宣載睹月星之象恩沾九陛歡動六宮恭惟聖祖母太皇太后陛下化同坤育道配乾剛承烈祖之宏休澤延嗣續毓先皇之盛徳餋極尊親顧慈孝之相成實邦家之共戴方饗期頤之福偶違旦夕之和臣心切問安職當嘗藥慶成罷宴敢同臣下之娛露禱輸誠冀獲神明之佑此子孫之常分何繼述之可言比者九廟降祥重闈協慶乃歸功於定省復示寵於褒嘉臣俯念﹤耳少﹥躬劬勞未報仰承曲諭慚懼交並敢不誓竭微誠勉圖至孝占千年之龜筴預兆嘉祥捧萬歲之鶴觴益隆壽祉無任欣躍慚悚之至謹奉表稱謝以聞蓋太皇太后不豫時感上誠孝謂天下之物皆皇帝所有無以爲報故托之文辭以彰聖孝且命副藏內閣傳之無窮而上仰念慈徳具禮申謝祖孫之間慈孝兼至誠可爲萬世法也

○上諭禮部臣曰皇太子當冠爾禮部其具儀擇日以聞○升山東布政司左參政張憲爲浙江右布政使河南按察司按察使髙銓爲河南右布政使

○湖廣按察司僉事馮鎬奏八事一各處預備倉軍器庫年久不修以致米榖浥爛軍器損壞且新舊混置難於查盤宜行天下各將倉庫修理編成字號揭扁載數與廒經簿籍文卷相同仍將字號數目各申上司以便查盤一天下衛所軍數消乏皆因管軍官員作獘或奪其田莊而縱之逃今後淸軍禦史淸出該解軍丁卽並家屬給與解人徑解原衛該管按察司或巡按禦史交割轉發補伍按察司管屯官卽查原有田莊者給與住種巡按並分巡分守官仍稽考有蹈前獘者參問降級一近年守令遷升太速民不沾恩請自今天下知州知縣俱照舊制歷任九年任內聽巡撫巡按等官訪察廉能者獎勸旌異候通考到部查考最旌異者或徑升僉事知府或授禦史郎中再歷三四年稱職者卽升副使參議歷八九年稱職者卽升按察使參政等官以償其勞一各處爭田者多因官司文卷不明故爾乞令嚴收經斷文卷一問刑條例浩繁乞令六部等衙門將見行例每件摘出要略類編成帙發順天府及各處按察司刊布如有新例續附其後使姦吏不得弄法一近例凡軍民赴京奏告中途脫逃者原詞立案不行然姦人或有遞至中途將消息傳與被告之人買和逃躲者今後除小事照舊立案若貪污官吏監守自盜倉庫錢糧並諸重情仍照律例發落以杜買和之獘一外衛所軍赴邊境並京營操備者下班時多因本衛所路遠取便暫住原籍俟大眾上班隨卽赴操其本衛所官吏輙將其月糧冒支乞令各處巡守官按臨衛所弔查官軍實支文冊凡隻身常年班操不缺下班不回衛所者月糧盡扣在倉積七八年可勾一二年之用有冒支者罪之一各衛經歷專以典司文移檢制軍職乞敕吏部今後揀年壯有才力者除授上司亦宜稍加禮遇廉能者一體旌擢命下其奏於所司

○寧夏廣武營地震有聲自辛丑至是日凡六次

○甲辰賜沈府唐山王勛澂尙書詩傳四書各一部從其請也

○升狹西布政司右參政李錦爲河南按察司按察使湖廣漢陽府知府張銳爲山東布政司左參政戶部郎中宗鉞爲河間長蘆都轉運鹽使司運使

○升刑部右侍郎戴珊爲本部左侍郎攺工部右侍郎謝綬爲刑部右侍郎

○通政使司右通政杜明卒明字文昭河南祥符縣人成化十四年進士授禮科給事中升通政使司右參議弘治四年轉左參議尋升右通政至是以疾卒賜祭如例明天順中已中省試會監試官與禦史有隙誣明爲禦史私人上之朝下館閣覆議入格乃得釋體貌修偉與人交貴賤無所忤人以是稱之云

○命錦衣衛鎭撫司帶俸故都指揮同知王銳之子振襲原職指揮使

○申刻狹西肅州天鼓鳴

○丙午賜周府輔國將軍安氵��安氵�宅晉府鎭國將軍表椈輔國將軍奇湘奇泠奉國將軍奇灌表木�朵表檭誥命冠服如制

○升山西大同府知府閭鉦爲江西布政司右參政

○河南布政司右參政熊佑丁憂服闋復除狹西布政司

○以水災免直隸鳳陽等府縣及鳳陽等衛所弘治七年夏稅子粒之半

○丁未南京都察院右都禦史張悅乞致仕吏部言悅精力尙可用上曰悅旣精力未衰令用心辦事不允休致

○命襄城伯李黼坐揚威營後府都督僉事孫貴坐練武營管操

○命各邊巡撫都禦史及巡按監察禦史訪察將官不職者會奏處治仍通具將官賢否實迹奏報以憑黜陟從給事中李舉言也

○戊申禮部進皇太子冠禮儀注一前期一日遣官具特牲告廟行一獻禮一前期二日各執事官先於本部習儀次日赴文華殿習儀一陳設前期一日錦衣徫設幕次於文華殿之東序鴻臚寺設節案於殿內之北正中設香案於節案之內設冠席於殿內東南西向設醴席於西上南向內侍張帷幄於東序內設坐椅几案裀褥於幄中又張帷於序外陳袍服皮弁服衮服圭帶舄等物各以箱盛置於帷中案上具翼善冠皮弁九旒冕各用盤盛以紅袱覆之置於東階之南案上光祿寺設盥洗所於東階冠案之南稍東設司尊所於醴席之西南司尊者實醴於尊側加勺罩設玷於尊東置二爵於玷進饌者實饌設於尊北諸執事者皆立於其所教坊司照例設樂一遣官是日早上位具皮弁服禦華蓋殿鴻臚寺奏請升殿傳制遣官文武百官各具朝服侍班如常儀制詞曰朕皇太子冠命卿等持節行禮一迎節至期內侍導皇太子先於東序帷幄中坐候持節將至禮部官詣東序啟皇太子迎節樂作禮部官導皇太子出迎於殿門外持節官捧節入置於案退立於節案之東樂止禮部等官導皇太子詣香案前樂作行四拜禮畢樂止持節官同賓贊並宣敕戒等官序立於東南盥洗之次一初加禮部官啟皇太子就冠席樂作禮部等官導皇太子詣冠席內侍二人夾侍皇太子卽席西南向坐樂止鴻臚寺鳴贊贊行初加冠禮樂作引禮序班引賓贊皆詣盥洗所賓贊皆搢笏以次盥手訖出笏樂止鳴贊二人稍南東西向立賓贊官升自東階稍西向內侍揭蓋袱樂作以盤捧翼善冠升賓降階一等受之樂止賓右手執冠後左手執冠前進皇太子席前北面立祝曰吉月令辰乃加元服懋敬是承永介景福樂作賓跪進冠興復位贊者跪正冠興立於賓後樂止禮部官啟易服皇太子入帷幄易新袍服出禮部官啟復坐一再加鳴贊贊行再加冠禮樂作內侍揭蓋袱以盤捧皮弁升賓降階二等受之樂止賓右手執皮弁後左手執皮弁前進如前儀祝曰冠禮申舉以成令徳敬愼威儀維民之式樂作內侍釋翼善冠賓跪進皮弁興復位贊者跪正皮弁興立於賓後樂止禮部官啟易服皇太子入帷幄易皮弁服舄出禮部官啟復坐一三加鳴贊贊行三加冠禮樂作內侍揭蓋袱以盤捧冕旒升賓降階三等受之樂止進如前儀祝曰章服咸加飭敬有虔永固皇圖於千萬年樂作內侍釋皮弁冠賓跪進冕旒興復位贊者跪簪結紘興立於賓後樂止禮部官啟易服皇太子入帷幄易衮服出禮部官啟復坐一釂禮鳴贊贊行釂禮禮部官啟皇太子詣醴席樂作禮部等官引皇太子降自東階由西階升卽醴席南向坐樂止光祿寺官舉醴卓樂作引禮序班引賓贊詣盥洗所賓贊搢笏盥手訖出笏升西階贊者取爵詣司尊所酌醴授賓賓執爵詣席前立樂止祝曰旨酒孔馨嘉薦載芳受天之福萬世其昌畢賓跪進爵鳴贊贊皇太子搢圭受爵置於案教坊司啟樂奏喜千春之曲次啟進酒皇太子舉爵飲訖奠爵於案樂止光祿寺官進饌樂作饌至案樂止饌訖贊出圭徹卓賓贊復位一受敕戒鳴贊贊受敕戒禮部官啟請皇太子詣受敕戒位禮部等官引皇太子降自西階由東階詣拜位樂作引禮序班引宣敕戒官詣皇太子拜位稍東西向立樂止稱有制鳴贊贊跪皇太子跪宣敕戒曰孝事君親友於兄弟親賢愛民居仁由義毋怠毋驕茂隆萬世樂作俯伏四拜興平身樂止禮部官啟禮畢持節官捧節出樂作禮部等官引皇太子送節至殿門外引還東序內侍引還宮樂止一謁見當日皇太子具冕服謁祭奉先殿奉慈殿並用樂行禮如常儀畢皇太子仍具冕服詣太皇太后皇太后上位皇后前謝俱行五拜三叩頭禮用樂一復命持節及賓贊宣敕戒等官復命一百官行賀禮次日早上位具皮弁服禦華蓋殿鴻臚寺奏請升殿文武百官具朝服稱賀詞曰皇太子冠禮旣成理當慶賀行五拜三叩頭禮畢詣文華殿行賀皇太子禮錦衣衛陳設儀仗一合用內官內侍十人司幕次二人司冠服二人夾侍二人進冠二人設冠席陳服一人初冠之後進袍再冠之後脫袍進服三冠之後脫袍進服共一人

○以水災免江西南昌等府縣及南昌前等衛所弘治七年秋糧子粒有差

○己酉攺右春坊右諭徳王鏊爲翰林院侍讀學士左春坊左諭徳楊守阯爲侍講學士從大學士徐溥等薦也

○旌表節婦四人龍氏狹西慶陽衛捨余吳旻妻曹氏雲南後衛方玘妻孫氏狹西鞏昌衛指揮僉事喬英妻劉氏江西萬安縣民蕭宜寬妻俱早寡守節久無玷各旌其門曰貞節

○狹西肅州衛嘉峪關地震有聲

○直隸邳泗二州及桃源淸河儀眞安東縣暴風雨雹殺麥

○庚戌命管理易州山廠工部右侍郎曾鑑管部事

○錄故大學士丘浚之孫﹤田﹥爲尙寶司司丞

○狹西岷州法藏等寺剌麻番僧班剌亦失洮州著落等族番僧領占札失並紅城子堡番僧丹令占等來貢賜宴並彩叚絹鈔等物如例

○辛亥增賜順義郡主東安縣莊地三十一頃有奇

○賜代府南寧郡主並儀賓惠恕歸恩縣主並儀賓張綱崇仁縣主並儀賓張湧唐府考城縣主並儀賓王佋晉府來賓縣君並儀賓髙賓誥命冠服如制

○命戶部運太倉銀三十萬兩於內承運庫備用

明孝宗敬皇帝實錄卷之九十八終大明孝宗敬皇帝實錄卷之九十九

弘治八年四月甲寅朔孟夏享太廟

○遣內官祭司竈之神

○壽王出府

○太常寺卿齊章卒章字廷璧�安縣人成化二年進士授戶科給事中升禮科都給事中轉鴻臚寺丞進少卿太常寺卿卒賜祭葬如例章𨿽家於都邑能以儉約自持不隨時習靡嘗再持節使藩府其贐饋悉辭不受然性度唯唯同人故𨿽當言責而無可紀之迹云

○工部侍郎徐貫兼都察院右僉都禦史奉命往治蘇松等處水道奏以工部主事祝萃自隨往會巡撫都禦史何鑑與浙江按察司水利僉事雷士旃等分地興工時吳中識者僉謂常熟有白茆港蘇松諸水多由以入海頃年江口漲沙積爲平陸水失故道故東南多水患萃自乘小舟往來究水源委乃命蘇州府通判張旻分﹤鋶﹣釒﹥各河港之水瀦之大壩旋調役夫先於白茆開動沙面乘退潮之勢決大壩之水沖激之沙泥漂流殆盡潮水蕩激日益深闊水入海無礙又命浙江左參政周季麟修嘉興舊堤易之以石三十餘里又增築湖州長興等處堤岸七十餘里至是訖工上﹤鋶﹣釒﹥言東南財賦所出而水患爲多永樂初命戶部尙書夏原言﹤鋶﹣釒﹥浚之地方蒙利然當時以吳淞江灩沙浮蕩未克施工逮今九十餘年港浦堙塞爲患滋甚臣承命以往相度地勢蓋杭嘉常鎭爲水之上流蘇松水之下流上流不浚無以開其源下流不浚無以導其歸於是分派工程督同委官人等﹤鋶﹣釒﹥浚吳江長橋一帶茭蘆之地導太湖之水散入澱山楊城昆承等湖泖又開吳淞江並大石趙屯等浦洩澱山湖水由吳松江以達於海開白茆港並白魚洪鮎魚口等處洩昆承湖水由白茅港以注於江又開斜堰七鏞鹽鐵等塘洩楊城湖水由七丫港以達於海下流﹤鋶﹣釒﹥通不復壅塞開湖州之溇涇洩西湖天目安吉諸山之水自西南入於太湖開常州之百瀆洩溧陽鎭江練湖之水自西北入於太湖又開各處斗門以洩運河之水由江陰以入於大江上流﹤鋶﹣釒﹥通不復堙滯矣是役也計修浚過河港涇瀆湖塘斗門堤岸凡百三十有五道役夫二十一萬六千二百八十有奇給過口糧一十五萬三千五百七石樁木料價八百六十兩初巡撫都禦史何鑑又奏蘇松等處饑民流離因命貫協同賑濟至是賑濟過蘇州並嘉湖等府縣貧民百二十萬八千六百三名口給過米三十四萬二千一百四十七石八斗麥千四百九石谷二十二萬一千九百七十四石銀三千九百五十三兩於是民頗獲安東南水患亦自是少衰息矣議者以是舉祝萃之功爲多但白茆港﹤鋶﹣釒﹥浚未得深廣十數年後遂復壅塞亦以奉使者急於奏復故也

○宣府懷來衛地震有聲

○乙卯文武百官詣壽王府行禮

○丙辰升通政使司左通政王傅爲太僕寺卿管理易州山廠柴炭

○以水災免遼東廣寧左屯等十七衛弘治七年屯糧有差

○命永康侯徐錡管紅盔將軍帶刀宿衛

○總鎭兩廣右都禦史閔圭等奏廣西永安州西鄕府江東西兩岸等處山巢獞賊久爲邊患猖獗滋甚欲調兵徵剿其該剿地方周遭數百里道路錯出必布置周匝庶克濟事見調軍兵僅足分布前項山巢其先擬髙州云鑪賊隔涉尢遠若分兵進剿恐勢分力寡難於應援況其賊近已撫定被虜人口陸續送還可姑俟後圖臣等酌量山巢險易賊徒眾寡將官軍土兵分爲四哨一哨兵萬一千六百人副總兵郭鋐副使武淸將之自理定荔浦進剿府江西岸一哨兵萬七千二百四十四人左參將毛倫僉事劉信將之自平南伍屯進剿西鄕一哨兵萬七千六百五十人右參將歐磐左參議吳昭將之自象州修仁進剿陸峒一哨兵萬三百五十人遊擊將軍王永僉事王本儉指揮使謝謙將之自平樂廣運進剿府江東岸又調署都指揮僉事孫璧僉事黎鼎兵七千二百自賀縣進備賊東遁合王永夾攻克期齊抵山巢按圖撲剿臣等就近往來總理其事巡按禦史樊廷選照例紏舉右布政使黎福右參政徐鏞副使向榮僉事陳蛙指揮僉事楊觀軍前措置糧餉閱驗功次防截江道務將山巢首惡痛加剿滅以靖邊方事下兵部覆奏從之

○翰林院編修蔣冕﹤鋶﹣釒﹥乞省毋許之

○命故府軍前衛帶俸都指揮使吳瓚之子隆故湖廣寧遠衛帶俸都指揮僉事王璽之子臣各襲原衛指揮使

○丁巳命萬全都司都指揮同知姚信守備葛峪等堡

○山東歷城縣有星自東北流墜西南紅光燭天其聲如雷

○戊午貴州道監察禦史蔣勛丁憂服闋復除山東道

○復除四川按察司副使王紳於山東雲南按察司僉事包裕於河南俱丁憂服闋也

○南京大理寺右寺丞黃玹先爲禦史巡按貴州會徵苗紀功出白牌令參將趙晟提人解報晟奏玹違制命罰玹俸兩月

○己未升通政使司左參議王珩爲右通政

○庚申山西楡社陵川襄垣長子沁源五縣隕霜殺麥豆桑

○辛酉命趙府廣安王祐枳祿米歲支一千石米鈔中半兼支

○命大興左衛帶俸署都指揮僉事黃忠總督福建備倭

○狹西慶陽等府縣並靖虜等衛所三十五處隕霜殺麥豆禾苗

○壬戌六科十三道各止﹤鋶﹣釒﹥言我朝朝覲考察其法最爲精盡蓋委之巡撫巡按俾報其賢否又參之布按二司及直隸州郡之長俾究其實吏部都察院又迹其歲報殿最以爲朝覲去畱之據如有不當者則朝野得以非之科道得以劾之其不才者豈容幸免而才能者亦豈致冤抑近弘治六年朝覲吏部旣會都察院考察繼奉聖旨今後三年朝覲先期行文布按二司考合屬巡撫巡按考方面年終具奏行部院立案待來朝日從公詳審考察如有不公許其伸理臣等伏讀明詔誠有以知皇上愛惜人才愼重黜陟之意但人心巧僞所宜深慮如止委二司考合屬則恐未足以盡訪察之公如部院將所奏立案施行復恐致漏泄疏虞之獘如許考退者復恣行伸理攻訐則羣邪橫議之門何以塞之明年朝覲又當考察乞一依弘治三年以前故事而加之以至公至密行之天下幸甚吏部及都察院因奉旨會議覆奏上曰人才固不可輕進尢不可輕退苟不得其眞所損多矣今後考察黜退官員務從公詢訪必得實迹不可輕信偏聽以致枉人

○命太監金輔李珍行人司行人王獻臣往朝鮮國封世子李﹤忄隆﹥爲國王賜之敕曰得奏爾父王娎於弘治七年十二月二十四日薨逝玆特遣太監金輔李珍行人王獻臣賫文諭祭並賫詔示爾國人封爾﹤忄隆﹥爲朝鮮國王繼主國事爾宜祗承君命勉紹先業惇孝崇信保境安人俾民物康阜疆圉寧謐以爲中朝藩屏之重並封爾妻愼氏爲王妃特頒賜爾及妃誥命冕服冠服彩幣等件至可領之故諭又詔其國人曰我國家受命爲天下主𨿽遐方極壤各建君長俾其臣民有所系屬以奉貢賦承教化蓋自累朝以來其有易世承代者必愼簡親賢使繼有爵土朕嗣守大業惟舊章是循嘉與萬方同享至治期於永久故朝鮮國王李娎早承世爵藩我東方恭順之節久而弗替越二紀余矣比者陪臣告訃禮部以封爵請眷玆統緒宜有攸歸今特封王之世子﹤忄隆﹥爲朝鮮王繼總國政本國大小臣民其悉奉教令上下和輯用修職承化克繼於爾先王以稱朕彰善柔遠之意故玆詔示想宜知悉

○命戶部運太倉銀四萬兩於寧夏三萬兩於楡林以備邊儲準弘治九年年例之數

○癸亥蜀王賓瀚奏先王薨後踰年始錫封未封前一年祿米乞並賜支給戶部議不可上命給與半年不爲例

○命成安伯郭寧於五軍幼官舍人營惠安伯張偉於神機營中軍各坐營管操

○昏刻月犯左執法星

○甲子升通政使司右參議韓鼎髙祿俱爲左參議工科都給事中王敞監察禦史陳瑤俱爲通政司右參議

○命忠義右衛帶俸署都指揮僉事杜裕守備儀眞

○升太常寺少卿崔志端爲本寺卿

○左軍都督府致仕都督同知王瑛卒瑛本府軍衛正千戶以軍功累升都督同知至是卒賜祭葬如例

○趙府長社郡主卒賜祭葬如例

○巡撫寧夏都禦史孫仁請募人納艸於寧夏楡林二邊給與冠帶計足三年之用而止從之

○乙丑敕封中軍都督府都督同知張延齡爲建昌伯

○丁卯升南京戶部郎中王有恬爲江西布政司左參議

○追封故代府鎭國將軍仕﹤土燎﹥爲懷仁王謚安僖夫人李氏爲懷仁王妃初仕﹤土燎﹥之子懷仁恭和王已得請襲封未及受冊而薨故未得追封其父至是其子聰淑襲封乃爲其祖及祖母夫人李氏請遂有是命

○命賜錦衣衛都指揮僉事柏杞祭葬不爲例杞憲廟賢妃柏氏兄也

○己巳仁祖淳皇帝忌辰上祭奉先殿

○庚午南京吏部尙書王﹤亻與﹥復引年乞致仕上曰卿先朝舊臣委任方切乃懇乞休致特玆兪允仍進階一級給驛還鄕有司月給米二石歲給役夫四名應用

○岷府鎭國將軍膺金�只以其父南渭榮順王其兄庶人膺金�罷所遺宮人多年少無出者請發令親屬收領俾各有所歸從之

○辛未江西沿山縣夜有星如輪流至西北而隕其聲如雷

○壬申直隸當塗縣蝗○癸酉先是巡撫四川都禦史形表以成都等府額辦茶課陳積無用請自弘治四年爲始以三分爲率徵收本色一分折銀二分每芽茶一斤折銀二分五釐葉茶一斤折銀二分價重民病歲課積欠數多至是巡撫都禦史馮俊奏擬每茶一斤各量減一分從之

○先是薊州等處官軍俸糧每米一石折銀三錢至是鎭巡等官以米價方貴欲照密雲例每米一石給銀五錢俟秋成仍舊從之

○戶部議覆湖廣按察司僉事馮鎬所奏各處預備倉請移文撫按等官督令所屬修整署扁編號揭其年分米榖數目於上兩司巡守官以時查盤侵欺毀折者罪之其操軍月糧宜令巡按禦史遞年審下班未回者除其月糧照冊查究從之

○監察禦史曹鳳奏各處布政司所聘鄕試考官多不得人以致科場多獘請如兩京鄕試事例命翰林院官一二員主考或於六科及部屬推舉素有學行者酌量地裏遠近禮部臨期﹤鋶﹣釒﹥名請差其同考試官則巡按禦史並布按二司推舉學問優長心術純正者以充仍各注舉主姓名於其下如有不稱聽翰林院官並巡按禦史劾奏連坐下所司知之

○昏刻火星犯氐宿東南星

○甲戌冠帶閒住安遠侯柳景奏乞朝參不允

○升工科左給事中柴昇爲都給事中刑科右給事中張朝用爲左給事中吏科給事中魏玒葉紳戶科給事中於宣刑科給事中任倫李漢爲右給事中昇朝用俱本科玒吏科倫戶科紳禮科宣兵科漢工科

○命臨洮衛署都指揮僉事趙玹守備河州

○山西太平縣天鼓鳴

○乙亥仁祖淳皇后忌辰上祭奉先殿○賜晉府鎭國將軍表柃表桴表栻輔國將軍表欇奉國將軍表梗代府輔國將軍成鈳成﹤釒危﹥成金�扁奉國將軍聰窪誥命冠服如制

○升河南按察司僉事車璽爲本司副使仍提調學校

○實授南京都察院理刑知縣洪遠爲南京福建道監察禦史

○直隸常州府及泗邳二州雨雹深五寸殺麥及菜

○丙子賜晉府洛淸縣主並儀賓葉廷王�宿恭城郡君並儀賓於江果化縣君並儀賓王琛秦府從化鄕君並儀賓張棟代府沐陽郡君並儀賓閻爵淸丰郡君並儀賓王爵樂善郡君並儀賓許臣誥命冠服如制

○命直隸鎭江府原派本府並揚州府倉糧每石暫折徵銀三錢以水災故也

○山東沂州雨雹殺麥黍人畜有死者○丁丑吏科都給事中季源等言六事一曰用正人以重祀事謂太常寺卿不愼選文學淸謹之賢而以黃冠崔志端者爲之虧損名器瀆祀甚矣乞加黜免二曰正欺罔以彰國法謂太僕卿王傅以王國姻親例不得任京職而欺隱不言冒居顯位乞正其罪三曰重名器以杜幸門謂近有文武官乞恩升進傳旨授官者如錦衣衛指揮僉事王銳等及文思院副使錢勝等乞並行革罷四曰節財用以固邦本謂近命戶部取太倉銀三十萬兩入內庫今倉庫告乏田野災傷乞加意節儉以安民生五曰嚴禮制以辟異端謂僧官戒璇定宣等傳升管事番僧札巴堅參等傳升國師都綱道官戚道珩吳道然死賜諭祭復其封號乞通行禁革六曰禁俘屠以正風俗謂西山戒壇名曰佛會扇惑人心敗倫傷化乞嚴加禁約監察禦史盧格等亦以爲言上曰崔志端供祀年深以此升用王傅吏部其看詳以聞余已之

○錄用故大學士劉珝子錦爲中書舍人

○戊寅大學士徐溥奏臣以祿賜所入於原籍宜興縣仿範仲淹之意置義田若干畝歲收租稅以助族人婚葬之費定爲家規傳之子孫但條約不關於部曹數目不籍於郡邑恐人心難合而易離義事難成而易敗異時子孫或視爲度外則不禁鄕鄰之侵或認爲分內則啟族人之訟乞敕戶部將臣所置義田文冊用印鈐記發臣本管府縣存照侯造冊之年另以徐義莊爲名立戶造入本裏帶管戶內如有侵占爭訟者以官法從事庶幾家法藉國法而永存百世子孫皆蒙休賜下戶部議宜從所請上曰置義田以贍族深有補於風化便行本管有司嚴爲防護俾其子孫永遠遵守其義莊戶內差役仍與蠲免○太常寺以郊廟山川社稷壇及先師孔子廟祭服樂器俱歲久敝壞乞命所司修治之上曰禮莫大於祀天而樂廢壞不稱心甚缺然其祀天中和樂特令禦用監制造其餘祭服樂器皆令工部造辦如式用副朕敬神之意

○己卯授進士鄒文盛夏易孫瑞王承裕王廷鐘渤徐沂李浚爲給事中文盛吏科易戶科瑞禮科承裕廷俱兵科渤沂浚俱刑科

○出內庫脫損舊甲七萬副命工部增料成造

○庚辰命建昌伯張延齡祿米照瑞安侯王源例歲支本色七百石折色三百石

○狹西渭南縣遼東蓋州衛同日地震有聲如雷

○辛巳先是都禦史劉大夏太監李興平江伯陳銳奉命治張秋河決初至祭大河之神時天气陰晦帛不能燃久之欲焚不焚之處宛如人面耳目口鼻皆具山東按察司副使楊茂元聞之以爲神明示此必有警戒又聞興等參隨人眾餼廩之外日費銀七兩又見同知王珣呈銀二千兩不足十日之費遂上奏欲取回興等專委大夏以免地方煩擾又謂水者陰象後戚之家威權大盛假名姓者不可勝數乞裁抑之以消災變又欲放回畫士以絕淫巧罷山東鎭守內臣以蘇民困上謂成大事者不惜小費興等皆不取回惟令工部移文速其成功仍令興節省浮費約束所部毋生事擾民興等因愬茂元所奏皆妄下巡撫都禦史熊翀巡按禦史王槐勘實皆言焚帛之異在始祭一日特形似偶然日費之數蓋有司所擬以備不足茂元得之傳聞遂爲地方過慮其實廩餼之外興等未嘗過取而茂元於興等亦非讐誣第所奏工食銀數以少爲多不能無罪刑部因請下禦史逮問上不允命執送錦衣衛獄於是刑科都給事中龐泮等言茂元身居風憲過慮地方偶有一得之愚遂爲三事之獻乃者千里械系而來大班反接而見無異累囚陛下所以處茂元者𨿽未究厥終而一縶見之間已不勝其辱矣本爲納忠而反以速禍本爲報國而反以辱身區區一茂元固不足惜但恐人人自危括囊相戒保位持祿諛佞成風甚非國家之福十三道並南京十三道亦論救之獄具刑部擬茂元贖杖還職得旨茂元奏事不實降二級調別任遂降爲湖廣長沙府同知初茂元病痔漏劇自分不復能仕乃銳欲掠名而去將與巡按禦史攻訐又謂其不足異會李興縶辱按察正官茂元適代視篆懼其波及遂密遣人奏之從父守阯時在翰林欲沮之弗得旣謫病良愈始復悔之

○先是江南蘇松等府被水命南京戶部委官核之乃委主事髙峘往峘偕其養子林及舊隸蔣能同行所至每遣林等出與典賦者爲關節議諧所直多寡若市物然銀至百兩則所報災數不復問其虛實否則駁之不已以是州縣聞之鮮不納賄巡按禦史吳一貫巡撫都禦史何鑑相繼發其事下南京都察院問並劾本部左侍郎李益以差委匪人坐贖杖還職峘追贓並家屬發湖廣常徳衛充軍林等各坐罪有差峘故大學士榖之子初爲中書舍人奢靡亡節多稱貸於人及爲主事取貸者隨而索之故以墨敗

○升廣東左布政使金澤爲都察院右副都禦史巡撫江西南贛等處先是鎭守江西太監鄧原奏南贛二府界福建廣東湖廣之交流賊出沒事無統一難於追捕以致盜賊猖獗地方不寧宜增設巡撫都禦史一員專以贛州爲治所兼理南安贛州建昌三府及廣東之潮惠南雄福建之汀州湖廣之郴州等處捕盜事其南贛兵備副使暫爲裁革兵部覆奏詔從其議巡撫官命吏部會推故有是命賜之敕曰江西福建廣東湖廣各布政司地方交界去處山髙嶺峻樹林蒙密累有盜賊生發流劫縣治殺虜人民東追則西竄南捕則北奔且因地連各境事無統屬彼此推調回護以致盜賊橫行肆暴略無畏懼先年嘗準鎭守等官奏請添設都禦史一員在彼巡撫總督後因地方寧息革去今鎭守江西太監鄧原又以爲言事下兵部覆奏宜允其請特升爾前職巡撫江西南安贛州建昌福建汀州廣東潮州惠州南雄各府湖廣郴州地方會同各該鎭守官嚴督兵備守備分巡分守軍衛有司剿捕盜賊撫安軍民凡事干各該府州地方賊情軍馬錢糧各該都布按三司官員俱聽節制調度平時民情事務不須干預爾常在贛州住札不時往來於原擬各府州巡視但有遠近盜賊生發卽調官軍民快設法剿捕如長河梅花等洞大盤等山先年嘗有賊發去處亦須預加防遏尢須選委廉能屬官密切體訪及僉所在大戶被害之家有智力人丁設法追襲量加糧賞或募知因之人陰爲鄕導或購賊徒自相斬捕或聽脇從並亡命窩主人等自首免罪仍各嚴加戒約應捕人員務得眞正賊犯不許妄執頂數及容賊挾讎攀引因而嚇取財物擾害良善每月奏報已未獲數用憑稽考凡遇饑荒設法賑濟城池或有圯塞卽行築浚軍器或有損壞量宜修備司衛府縣官員中廉能公勤政務修舉者量加獎勸其有隱匿賊情退縮不捕及貪酷不才者除文職五品以上及軍職具奏區處六品以下爾卽徑自究治凡事有便於軍民地方者悉聽爾便宜處置具奏事有當與鎭守巡按三司計議者亦須公同計處務在公當俾民安盜息地方無虞斯副簡任爾其欽承之毋怠毋忽故諭

○壬午上以天气炎熱命兩法司錦衣衛將見監罪囚公罪無干證者釋之徒流以下減等發落重罪情可矜疑並枷號者具奏以聞於是免死者五人免枷號者二十五人

大明孝宗敬皇帝實錄卷之一百

弘治八年五月癸未朔

○甲申升廣西布政司右布政使黎福爲廣東左布政使

○降太僕寺卿王傅爲湖廣鄖陽府知府傅家於王府有連不引例回避及科道劾之又抗章自辯吏部請逮治命原之調外任

○升湖廣按察使陶魯爲湖廣右布政使仍支正二品俸理兩廣兵備時魯以軍功次當升兵部移文吏部擬奏故有是命

○命守備荊瞿等處故都指揮僉事許瑛之孫鳳襲原職荊州衛指揮使

○乙酉工部帶俸郎中蒯鋼先以木工管理營造累官至工部右侍郎上卽位以科道論劾降順天府治中久之復升今官至是三年考滿年已七十一歲例當致仕內官監太監李廣奏畱之上命復職

○命太僕寺卿彭禮管理易州山廠柴炭

○四川建昌衛地震○丁亥端陽節賜百官宴於午門

○鎭守甘肅都督同知劉寧等奏罕東左衛都督只克報沙州地方屢被土魯番阿黑麻搶殺且逼脇各夷歸附而哈密都督奄克孛剌又報苦峪城內近被火燒毀房舍無以自存乞容歸降各乞給賜牛犁種食又傳阿黑麻欲奪苦峪赤斤肅州等處乞繕修赤斤城以爲之備且哈密罕東赤斤俱我藩蘺今哈密之居苦峪者被火罕東之沙州被寇義當救卹但苦峪去肅州逾四百里其地貧薄水艸不足以自給赤斤城髙復饒水艸且去肅州爲近有急易於應援請令苦峪寄住者悉遷之赤斤城內其城或有頹圯宜及時修治並請遣人賫服食之物往撫諭沙瓜王子莊等處番夷以堅其內附之心復遞遣哈剌灰各種夷人有貳心者互來入貢用破散其異謀前此肅州拘畱阿黑麻貢使寫亦滿速兒等請安置煙瘴處所以正國法且防其逸出之患事下兵部會議謂寧等所奏多可行惟寫亦滿速兒等不必安置遠方但量移狹西近地仍官給酒食俟阿黑麻悔過之日並其賞賜之貯庫者悉以歸之於事體爲便從之

○己丑賜晉府須羅郡君並儀賓郭椐儀陽縣君並儀賓褚文隆誥命冠服如制

○以水災免應天及蘇松常鎭太寧池安八府及蘇州建陽宣州安慶四衛弘治七年分糧艸子粒有差

○賜巡撫蘇松等處都察院右副都禦史何鑑父崇美葬祭從其請也

○四川灌縣及威州地震有聲如雷○庚寅升南京都察院右都禦史張悅爲南京吏部尙書

○攺南京光祿寺卿錢鉞爲太僕寺卿仍支正三品俸升尙寶司少卿楊泰爲本司卿

○巡按浙江監察禦史馮﹤王已﹥奏湖州府七縣災傷乞免正官明年朝覲從之

○升廣東布政司左參政伍希淵爲廣西右布政使山東按察司僉事廖中爲本司副使

○命河東運司存積鹽課二十萬八千餘引引量減價銀一錢以舊價髙久不售也

○命戶部右侍郎黃傑之子霆爲國子監生從其請也

○辛卯通政使司左通政張璞丁憂服闋復除原職

○壬辰太祖髙皇帝忌辰上祭奉先殿魏國公徐俌承命祭孝陵

○癸巳致仕都察院右副都禦史劉忠卒忠字攄誠濮州人以鄕舉擢監察禦史坐事出知新鄭縣旋復召爲禦史歷升臺州府知府山西參政四川右布政使山西左布政使弘治三年擢右副都禦史巡撫狹西延綏久之以疾歸歸一年卒賜祭葬如例忠自守郡至左布政使政迹多有可稱其巡撫延綏增廣邊塹簡將領一賞罰邊士宜之

○甲午仁宗昭皇帝忌辰上祭奉先殿遣駙馬都尉齊世美祭獻陵

○湖廣永順宣慰使司土官宣慰使彭世麒四川酉陽宣撫司土官宣撫馬徽各遣把事人等貢馬謝恩賜彩叚等物如例

○巡撫甘肅都禦史許進等奏涼州西通甘肅東抵莊浪綿亙三百餘里原野夷曠無山川之險鎭番一衛去涼州二百五十餘里逼臨虜境四面受敵防禦尢難比來虜眾不時入寇殺掠無算武備廢弛宜得人經理分守肅州左副總兵彭淸協守甘州右參將郭鍧狹西都司都指揮馬榮綏徳衛指揮吳江俱熟知邊事謀勇可取欲將各官量才更調彭淸宜調涼州分守以便東西策應協副員缺不必添補郭鍧宜調肅州分守官不必再設馬榮吳江宜簡命一人充右參將分守鎭番勿令分守內外官節制事下兵部覆奏肅州乃甘涼屏蔽西陲鎖鑰今土魯番未見納款野乜克力臨邊住牧西番又肆剽掠值此多事不可輕易將官彭淸著名西域宜仍舊任遊擊將軍原擬永昌駐札東援涼莊西援甘州若移駐涼州恐永昌有警應援不及甘州𨿽有鎭守總兵不可無協守以備領兵涼州𨿽有副總兵不可無協副以備調遣攺擬裁革俱未爲便議上從之命郭鍧仍充右參將分守涼州彭淸如故馬榮充右參將暫分守鎭番涼州協副別推官以往

○乙未命巡撫貴州都察院右都禦史鄧廷瓚掌南京都察院事

○升中書舍人孫琰爲尙寶司少卿

○升直隸常州府知府華仲賢爲廣東布政司右參政

○復除湖廣按察司僉事馮鎬於山東以丁憂服闋也

○命湖廣行都司都指揮僉事王壽之子偉代原職安陸衛指揮使

○丙申整飭肅州兵備狹西副使李旻奏肅州爲頻年災傷糧無素蓄往時腹裏供億皆賫折色恐一旦有警無以給用今宜令各處坐派肅州稅糧俱輸本色蘭州迆西諸問刑衙門凡罪應贖者俱令上納糧料以助邊用戶部覆奏從之

○虜數入宣府龍門所等處殺虜人畜事聞命右參將孫成罰俸三月並右監丞楊聰徐玉奉禦張瓚俱仍戴罪殺賊前左參將繩律以去任貸之

○命大寧都司都指揮僉事左方分守涼州

○戊戌虜入遼東鎭北堡等處邏卒被傷者四人掠者五人事聞命備禦都指揮李繼祖等六人下巡按禦史逮問分守太監藍瑩右參將焦元俱令戴罪殺賊

○己亥巡撫山西都禦史顧佐言山西分封宗室獨繁於他省親王郡王將軍至郡縣等主毋慮千餘歲祿七十七萬有奇遞年修治第宅工價亦至數萬況地臨各邊州縣供億芻糧動以百萬計頻年被災軍民疲敝已極乞照周唐二府事例第宅令其自造庶幾民困少蘇下所司知之

○庚子夜月犯牛宿

○辛丑總督遭運都禦史李蕙言漕規廢弛率由把總官之不職乞自今會同總兵等官訪察及行各處撫按官推報以俟奏用其各領運指揮千百戶則聽把總官推舉又領運官多貸勢家私債賣正糧以償其息爲獘百端請暫借太倉官銀以償前息來年補還勿令出息以利軍士以杜諸斃是後仍有私貸者請俱罷黜從之

○命金吾左衛指揮使焦洪守備靈州以都指揮體統行事○癸卯代府鎭國將軍仕土�伐奏臣於居第建書室一所奉庋禦賜經籍燕處其中講求義理乞賜名額以爲箴儆上曰自古賢人君子未有不學而能成者仕土�伐生長富貴捨耳目娛玩而畱意經籍志向可嘉特賜名曰務學以勗其成

○升總督南京糧儲都察院右副都禦史王軾爲左副都禦史巡撫貴州地方兼理軍務

○甲辰國子監祭酒林瀚奏天順以前監生多在監讀書十餘年方得撥歷後因積滯人多頻減撥歷歲月以﹤鋶﹣釒﹥通之至是監生在監者益少吏部聽選積至萬餘人有十餘年不得選者請量開科貢且照舊例撥歷下禮部覆奏科舉名數已有定額不可再增各處歲貢生員自明年以後請如永樂三年例府學一年二貢州學二年三貢衛學縣學一年一貢其順天應天二府學一年三貢俱至弘治十二年止四年之間歲貢人數增三千五百餘名分送南北兩監庶足坐班撥歷之用其兩監撥歷等項亦請自明年爲始正歷監生三月考勤之後仍歷一年其餘寫本者一年淸黃寫誥淸軍淸匠者三年以至隨從禦史出巡之類俱照舊制月日滿後方與更代俟監生如前積至一萬以上再行查處如此庶諸生坐監稍久各司差撥不缺不惟監學舊制可復而仕途亦不至壅滯矣從之

○攺大寧都司都指揮僉事張溥爲中都畱守司副畱守

○致仕南京吏部尙書王﹤亻與﹥卒﹤亻與﹥字廷貴直隸武進縣人景泰二年進士及第授翰林院編修升侍講侍憲廟春宮講讀以登極恩升左春坊左庶子兼侍講尋升南京翰林院學士丁母憂服闋命卽其家起爲南京國子監祭酒時教法久弛﹤亻與﹥嚴立程制核勤惰爲懲勸諸司差遣一按名籍不爲私假頗有怨聲不卹也升南京吏部右侍郎召入爲戶部左侍郎升南京戶部尙書尋攺吏部考諸司官屬去取務合輿論年七十再上﹤鋶﹣釒﹥乞致仕優詔不許適以考績去還鄕臥病復上﹤鋶﹣釒﹥懇請乃得允進階榮祿大夫報至二日卒贈太子太保謚文肅﹤亻與﹥風采凝峻素善奕及爲祭酒遂絕不復爲兼精吏事敏而能勤𨿽居大位人以爲未盡其用文章亦整潔爲時所稱子沂亦舉進士官至都察院右副都禦史世其家○丙午初狹西涼州鎭番二處原調洮岷等衛漢土官軍分班備禦後巡撫狹西都禦史具奏掣回別調秦平二衛官軍以補備禦之數至是甘肅鎭巡等官言前項地方最當賊衝須得洮岷官軍戍守其秦平官軍素稱疲弱各宜退回本衛兵部覆奏從之

○丁未升廣西布政司左布政使李孟暘爲都察院右副都禦史總督南京糧儲

○巡按廣西監察禦史林廷選以獞賊剽掠鄕縣射死官軍劾奏哨守指揮馬胤等不能備禦及分守右布政使黎福分巡僉事王本儉副總兵都指揮郭鋐桂林府知府梁鐸等罪時鋐已遷漕運總兵官福已遷廣東左布政鐸已調鎭遠府知府奏上得旨鋐等旣去任宥之仍各罰俸三月馬胤等俱逮問如律○戊申賜太師兼太子太師英國公張懋生母太夫人吳氏祭葬並齋糧麻布仍於常例外加祭五壇

○己酉欽天監監副張紳九年考滿命復職管事紳時年已八十四矣

○升四川布政司右布政使舒淸爲廣西左布政使

○命太僕寺卿彭禮之子勉愷爲國子監生從其請也

○賜南京刑部右侍郎熊懷母恭人周氏祭葬如例

○西番著落族番僧領占札石來貢奏乞如諸番番人例給賞上以番人番僧朝貢先年各定有賞例不可攺命大通事楊銘諭之不許再奏擾

○甘肅鎭巡等官太監陸誾等奏甘涼地方無險可恃虜易出沒原擬調來客兵各自爲統號令不專且臨警徵調兵來賊退緩不及事請令延綏副總兵朱瑾並都指揮尹玉等所領兵萬三千人各還本鎭操守止於楡林宣府大同三鎭各選精兵一千五百並固原等處精選五百共五千人令謀勇經戰官管領限秋至邊以聽調度及揀選馱正馬匹給與銀兩仍請差給事中禦史各一人奉敕紀功並同守巡官揀選督發前項官軍以圖實效下兵部覆奏仍請選原擬甘涼策應官軍三千並朱瑾所領遊兵三千都指揮烏銘所領固原靖虜環慶近選精兵三千尹玉所領見在兵一千專防守河橋三路俱限七月赴固原蘭州操候其遇虜所獲首級不必再差紀功官止送巡按監察禦史並巡守官處驗實紀功議上從之命賞策應官軍銀人一兩○庚戌復除禮科給事中胡易於吏科山東道監察禦史塗疇於雲南道南京貴州道監察禦史王和於四川道俱以丁憂服闋也

○升四川布政司右參政周瑛爲本司右布政使

○狹西慶陽府環縣並慶陽衛雨雹大者如盤小者如盌人畜有擊死者

○辛亥賜荊府長子祐構冠服並鎭國將軍祐杯祐楔晉府輔國將軍表枱奇灦蜀府輔國將軍賓濫韓府奉國將軍偕澋偕漮誥命冠服如制

○代府棗彊王成釨以生母張夫人有疾請賜藥餌命量給之

○致仕都察院右副都禦史何經卒經字宗易廣東順徳縣人景泰五年進士歷官工部郎中累升廣西左布政使遷右副都禦史撫治鄖陽凡輯流民禦苗酋黜貪殘號能舉其職成化二十三年以疾乞解任不許旣而懇以爲請允之仍命病愈日起用至是卒賜祭葬如例經爲人寬厚不自表見歷中外三十餘年始終如一云

○賜兵部左侍郎李介之妻孺人杜氏祭時其子昆陳請禮部覆奏三品官妻無賜祭例命特與之

○故錦衣衛指揮使孫瓏之子鏜請襲父職兵部以瓏及其父顯宗原以外戚恩澤受職不由軍功例不得襲上特許之大明孝宗敬皇帝實錄卷之一百一

弘治八年六月壬子朔南京陰雨自五月二日至是日始暗壞朝陽門北城墻

○癸丑升狹西延安府知府崔升爲四川布政司右參政

○巡按狹西監察禦史張泰奏甘州屯田肥饒者多爲太監總兵等官占據而官軍則含怨陪糧衣食不足何以責其禦敵又有甘州城北湖可以牧馬亦爲各官所據請遣官會鎭巡等官淸出給軍庶可以養其銳气其寧夏楡林等邊請一體淸查戶部覆奏得旨令巡按監察禦史會同查勘撥給不許仍前占據

○甲寅命工部右侍郎曾鑑之子洪爲國子監生從其請也

○北虜野乜克力之地其酋長曰亦剌思王曰滿哥王曰亦不剌因王各遣其頭目川哥兒等三十四人款肅州塞言爲迆北大達子劫殺欲避之近邊住牧恐中國不信乞容入貢及互市甘肅鎭巡等官太監陸誾都督劉寧都禦史許進會奏謂彼以善意來而拒之恐生別患請許之令有難之時暫就境外威遠城藏避無事時仍在亦集乃等地方往來住牧並如哈密例許限年入貢如赤斤罕東例每季許近肅州城互市一次有警使掎角殺賊且彼旣以互市入貢相與習熟他日亦可如往年收捕喃哥及僞祁王鎖南奔事例起送其頭目至京縻以職事分處其部落於甘州俾隨徵調庶邊方可以無患兵部覆奏謂住牧互市可許入貢及擒捕之事不可許上以夷情重大命廷臣會議以爲北虜比哈密諸夷不同若許令自肅州入貢往返萬里道途騷擾不可勝言恐此源一開末流難塞且到京之日待之薄或啟邊釁厚之又生彼利心入貢之請誠宜郤之若欲循擒捕喃哥鎖南奔故事此固安邊一策然終非中國以誠馭夷狄之道彼若懇求入貢宜諭以遠途跋涉服食不同慮生疾病諭之不止仍擬奏議處其西域各夷除土魯番外余有願入貢者請仍舊許之爲便從之

○乙卯銓注蔚州左衛帶俸都指揮同知袁忠於大寧都司僉書管事錦衣衛帶俸都指揮僉事把琮王鑑於狹西都司領固原安會班軍備禦

○申刻京師雨雹

○丙辰昏刻月犯靈臺星

○丁巳命守備獨石都指揮僉事陳廣守備馬營

○戊午烏斯藏番僧桑節巴丹岷州衛紅覺寺番僧剌麻撒節札及千官阿著等族番人豁木秀節陸等各來貢賜宴及彩叚等物有差

○增欽天監天文生及陰陽人月糧天文生原支六斗者月加一斗在監陰陽人原不關糧者月支四斗譙樓陰陽人月支三斗仍命本監堂上官時加考較令精習本業以備任使從欽天監監正吳昊等奏也

○四川威州灌縣汶水縣地震有聲

○己未秦府汧陽王公鏳薨王康王庶第四子母潘氏正統元年生十一年冊封至是薨年六十訃聞輟朝一日賜祭葬如制謚曰端懿

○命雲南都司故都指揮同知陸卿之子儒襲安莊衛指揮使

○庚申順天府霸州雨雹傷禾苗禽鳥多死者

○壬戌四川播州宣慰使司宣慰使楊愛貴州宣慰使司宣慰使安貴榮及程番府小程番長官司長官程英各遣使來貢賜彩叚等物如例

○癸亥夜火星犯氐宿東南星月犯東咸星

○甲子升掌中書舍人事大理寺右寺副崔璇爲尙寶司司丞

○命協守松潘南路右參將房驥充副總兵分守松潘等處○賜大理寺卿王霽妻恭人曹氏祭時其子泰具﹤鋶﹣釒﹥以請禮部言四品妻例無祭特許之

○命南京龍江左衛都指揮僉事王欽之子漢代爲指揮同知

○近例各王府諸郡王受封出閣成婚在成化十四年以後者官爲造府以前者本府自造至是徽王見沛爲其庶長子興化王祐臺乞造府第工部援例以請上特命有司爲王治之後不爲例

○直隸黟縣雨黑白豆味不可食

○乙丑文武官武安侯鄭英等八百八人朝參不到得旨各官懶惰朝參不畏禮法本當究問姑宥之

○丁卯翰林院修撰費宏病痊至京復除原職

○復除福建按察司僉事胡富於山東以丁憂服闋也○己巳烏思藏闡化王貢使鎖南短竹等回至揚州廣陵驛遇大乘法王貢使鎖南札進北上相與殺牲飲酒三日不去見他使舟至則以石投之不容泊知府唐愷呼其舟人來驛中戒之鎖南短竹等持兵仗擁入驛愷避去郡民力格鬥乃免民爲所傷者甚眾巡撫都禦史李蕙等以聞刑部請治通事柰顯伴送百戶楊相等罪仍請榜示沿途驛遞嚴加禁約別遣通事諭其王令各治貢使之罪從之

○虜入密雲境殺掠軍民男婦死傷者十有四人焚毀廬舍下巡按禦史問擬守備等官指揮孫永王壽二人充軍分守署都指揮王志及把總管操指揮劉寬髙壽等八人俱贖杖還職都察院覆奏永等俱情輕律重命永壽免充軍各降二級帶俸差操志革去署職帶俸閒住餘如所擬

○致仕太子少保工部尙書賈俊卒俊字廷傑直隸束鹿縣人景泰元年鄕貢士授監察禦史出巡浙江山西狹西河南南畿所至有聲擢山西按察司僉事協守寧武諸關修明軍政邊徼晏然尋遷副使分司臨淸用薦爲右僉都禦史巡撫寧夏至則持憲度嚴軍法數年虜不敢犯入爲工部右侍郎時河南饑命俊賑貸多所全活未幾轉左遂進尙書加太子少保俊爲人淸愼儉約終始不渝在工部數年飭材訓藝動必信度人無間言累以足疾上﹤鋶﹣釒﹥乞休久之乃命馳驛歸仍敕有司歲給食米輿隸至是卒年六十八賜祭葬如例自俊之去工部也繼者鮮能及之俊可謂無愧大臣云

○庚午遣內官祭中霤之神

○南京監察禦史王存忠等奏舊例凡武臣𨿽公侯伯不得乘轎出入以習勞苦今成國公朱儀魏國公徐俌武靖伯趙承慶南京錦衣衛帶俸指揮使王銳乘轎出入儀俌承慶乘八人轎僣侈尢甚其各衛指揮而下乘馬又多用紅氊鞍籠馬杌胡牀導從亦所當禁下禮部覆奏請俱論之以法上皆宥之仍諭不得再犯以朱儀年老任重特命乘四人轎

○南京工部尙書馮貫奏自鎭江至九江二千餘里江中洲渚蘆葦甚多洪武中命所司采取供本部燒造之費洪熙中免十之三正統景泰成化間折徵銀課近多爲豪右侵占柴課之輸十無一二乞遣官閱勘從之

○辛未禮部奏萬壽聖節例賜百官宴上命免宴賜以節錢鈔

○壬申升山東按察司副使趙鶴齡爲本司按察使○朝鮮國王李娎遣陪臣班臣尉姜子順等奉表貢方物賀萬壽聖節賜宴並彩叚衣服等物有差

○致仕左軍都督府都督同知白玉卒玉初襲爲騰驤左衛指揮使禦馬監管事歷升至都督同知成化中被劾致仕至是卒賜祭葬如例

○命羽林前衛都指揮同知勞惠福之子安代原職指揮使

○命故雲南都司都指揮僉事竇俊之子遠襲六涼衛指揮使

○山西安邑縣雨雹傷禾

○癸酉福建按察司副使郝志義丁憂服闋復除山東按察司

○命戶部於歲例外別運太倉銀六萬兩於遼東以備邊儲以巡撫都禦史張岫奏邊方有警故也

○先是武驤右衛革職千戶朱通奏把總指揮彭麟等鬻放軍士冒支月糧諸不法事辭所連及甚眾上命給事中吳仕偉禦史祁司員郎中胡汝礪夏昇會禦馬監太監寧瑾按之瑾邀仕偉等入監諷以事多掣肘遂奏稱內府非鞫獄之所禁軍無淸查之例上命下麟及通於獄餘皆不問兵科都給事中楊瑛等劾麟及指揮使陳寬俱膺重寄肆爲姦貪麟一人鬻放軍士八百餘人歲冒月糧八千餘石勇士把總署都督僉事梁洪及指揮吳安盧茂柏瑩擅役衛士導從出入騰驤二衛指揮同知句洪田忠夤緣把總致額外增設一員其罪與麟等同俱難輕貸皇上初命仕偉等按問中外咸謂百年宿獘一旦可除而瑾等曲加掩護遂止下通等二人於獄余悉不問是所謂朝令夕攺非所以昭大信於天下也彼謂內府衙門難於鞫獄則勇士教場亦系公廨獨不可以鞫乎謂禁兵不宜淸理則皇城守衛亦時點視是獨非禁兵乎鬻放旣不加罪則將來效尢者必多萬一有意外之虞其誰與守瑾巧言庇姦仕偉等循默依違俱有罪乞別敕司禮監太監並戶兵二部堂上官各一員仍會科道官一一驗治監察禦史熊達等亦以爲言上以事已施行下所司知之至是刑部具獄並欲治洪等罪得旨麟鬻放軍士數多情罪深重照例並妻子發邊衛永遠充軍仍命都察院榜示禁約通贖罪畢並其子調在京別衛洪與寬等已有前旨俱免究問

○工部奏南京兵仗局所造軍器火器自正統以來費用殆盡請補造以備將來之用上曰內局軍器其卽督工補造務在堅致適用

○乙亥升南京監察禦史譚肅爲山西按察司僉事

○巡撫甘肅都禦史許進奏各邊艸場艸多浥爛緩急無備而經手官員又多事故無從追究請令見差盤糧禦史督同管糧官查盤堪中者給官軍飼馬不堪者照例分豁從之

○總督糧儲戶部右侍郎黃傑以天津等八衛采運弘治七年秋靑艸已徵本色五運仍欠二運輸辦甚艱請照例每束折納銀五釐貯通州官庫以俟上直等官軍閒月支給弘治八年以後者仍懲本色如舊從之

○增築宣府永寧雕鶚二堡間石墻四十餘里墩臺十七座堡一座

○丙子實授南京都察院理刑知縣張弘宜爲南京江西道監察禦史

○夜流星大如盞色靑白光燭地自房宿西南行至近濁

○丁丑孝莊睿皇后忌辰上祭奉先殿遣駙馬都尉馬誠祭裕陵

○內閣大學士徐溥等言人君視朝必以昧爽爲節古今常理蓋平旦之時志慮淸明气象嚴肅行政出令恆必於斯臣等屢以早朝爲言輒蒙聖明俯垂采納切見數月以來視朝漸遲多至日出況今盛暑之際一應侍衛執役人等自四更時伺候門開輒入站立旣久筋力倦怠俱在禦道兩旁縱橫坐臥無復行列天下朝見官吏四夷朝貢使臣亦各混同其間禮法有乖觀瞻不便又況各衙門官員朝參旣畢志气昏懈其於政務實亦有妨伏望皇上遠法祖宗舊規近復弘治初年事體每於黎明視朝乘此早涼入宮奏事則上可調適聖體下使侍衛人等得以早休四方外夷有所觀法亦敬天勤民之一事也﹤鋶﹣釒﹥入上嘉納之

○己卯孝穆皇太后忌辰上祭奉慈殿遣駙馬都尉馬誠祭茂陵

大明孝宗敬皇帝實錄卷之一百一終

大明孝宗敬皇帝實錄卷之一百二

弘治八年七月辛巳朔孟秋享太廟遣內官祭司神秦府保安王誠潢薨王莊簡王嫡子母妃陳氏天順六年生成化七年封爲長子十四年襲保安王至是薨年三十四訃聞輟朝一日賜祭葬如例謚曰榮穆壬午罰吏部尙書耿裕左侍郎周經右侍郎秦民悅俸各兩月監察禦史王槐俸三月以裕等朝參不至失誤承旨槐侍班紏儀亦不至爲禦史所劾也癸未萬壽聖節遣駙馬都尉遊泰崔元告長陵獻陵景陵裕陵茂陵遣儀賓周鉞告景皇帝陵寢遣內官告恭讓章皇后陵寢上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮賜各王府及天下諸司慶賀官員人等鈔幣有差甲申仁孝文皇后忌辰上祭奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮賜各王府及天下諸司慶賀官員人等鈔幣有差狹西山丹衛雨雹傷禾乙酉狹西洮州衛雨雪冰殺禾暴水至人畜多漂溺死者丙戌甘肅西寧等處大雨雹殺禾及孳蓄丁亥升河南布政司右布政使髙銓爲本司左布政使追封宋儒楊時爲將樂伯從祀孔子廟廷位列溫國公司馬光之次先是累有奏請龜山楊氏從祀者至是南京國子監祭酒謝鐸亦以爲言下禮部行翰林院議於是內閣大學士徐溥等會學士程敏政等議曰諸儒從祀非有功於斯道者不可切考程氏遺書及伊洛淵源錄所載龜山行狀等文俱稱其造養深遠踐履純固與明道程子相似方其學成而歸程子目送之曰吾道南矣自二程嗣孔孟不傳之說及門之士得道見許者龜山一人而已龜山一傳是爲豫章羅氏再傳爲延平李氏以授朱子號爲正宗則其傳道之功不可誣崇宣之世京黼柄用躋王安石於配享而頒其新經以取士士尊安石爲聖人不復知有古訓僣聖叛經凡數十年龜山入朝首請黜其配享廢其新經不令蠹學者之心術則其衛道之功不可掩或者顧疑其出處之際而不考胡文定公謂蔡氏焉能浼之之說乂謂當時能聽用決湏救得一半朱子以文定之言爲最公又或有少其著述之功者亦未考夫何鎬之書謂值洛學黨禁之餘指示學者以大本所在體驗之功轉相授受而朱子得聞其指又朱子西銘之跋謂其理一分殊之說年髙徳盛所見益精此其出處著述皆無足置疑況元至正間龜山及李延平胡文定諸賢皆已列從祀加封爵以世變不及徧行天下此殆近於禮有其舉之莫敢廢者夫親講於龜山若文定私淑於龜山若朱張咸在侑食而獨其師不預焉揆人之心誠爲闕典考大儒之定論參前代之故實伸弟子從師之義慰後學向道之心以龜山躋於從祀誠宜議上上特從之著爲令

○賜沈府靈川王詮鉌孝順事實爲善陰騭從其請也

○總督兩廣都禦史唐珣奏兩廣三司以下進表官多有乘便還家不卽回任致地方政務妨廢者請治其罪吏部覆奏此獘不獨兩廣爲然他處亦多有之今後請通行禁約違者治罪從之

○兵科給事中蔚春以災異上﹤鋶﹣釒﹥乞淸查在京軍匠等籍嚴擇在外鎭巡等官禁科罰抑奔競又願朝廷躬節儉罷傳奉廣直言以開聰遠讒間以防壅蔽君臣同徳內外協心則民和於下天眷於上自無災異之可弭矣命所司知之

○虜數入宣府獨石馬營等處殺虜軍士男婦共四十九人命提調指揮黃倫等下巡按禦史逮問守備都指揮陳廣指揮姚信及分守參將孫成白玉楊彪各罰俸三月並守備奉禦張瓚等五員仍戴罪殺賊鎭守太監孫振總兵官馬儀都禦史陳紀宥之

○戊子翰林院修撰劉春乞省親許之

○六科十三道交章劾奏文華殿辦事通政司知事周惠疇升光祿寺署丞冠帶舍人趙順升鴻臚寺序班又升中書舍人皆不當違例陳乞請置之重典以示懲戒命已之

○鎭守廣西副總兵都指揮同知歐槃等率漢達土兵六萬擊平樂府永安州西鄕等處猺獞分道並進破其村寨巖峒一百八十六處斬首六千七十級俘賊屬八百餘人追還被虜男婦四十餘人器仗二千餘捷聞命所司知之

○命錦衣衛帶俸故都指揮僉事柏杞之子俊襲原職指揮使

○金星晝見於申位

○夜月犯氐宿東北星

○己丑遼王恩鑙薨王靖王嫡子母妃余氏景泰三年生先封鎭國將軍進封爲世子成化十六年襲封遼王至是薨年四十四訃聞輟朝三日賜祭葬如制謚曰惠

○升山西布政司左參政李浚爲湖廣右布政使貴州左參政劉肅爲河南右布政使

○命南京都察院右僉都禦史楊守隨提督巡江兼管操江前此巡江都禦史有不預操江者南京都察院移兵部言宜仍舊兼管兵部覆請從之

○廣義伯吳琮原以錦衣衛指揮使襲其伯父管者伯爵充總兵官失機充軍卒其子鎭請襲爵命仍襲錦衣衛指揮使帶俸

○錄涼州等處殺賊功升總兵官都督同知劉寧爲左都督官軍六百九十三人升賞有差

○辛卯皇太后聖旦上率親王上壽免命婦朝賀

○賜百官宴於午門

○賜各王府慶賀官員人等鈔幣有差

○壬辰以斬捕松潘番夷功賞副總兵房驥白金十兩彩幣二表裏官軍四十五人給賞有差

○癸巳升常州府通判姚文灝爲工部都水司主事專治蘇松等七府水利賜之敕曰直隸蘇松常鎭及浙江杭嘉湖七府並蘇州鎭江等衛所地方廣闊錢糧浩大每歲收成全資水利積年以來河溝渠港湖塘等項盡皆壅塞或被豪彊之人占爲己業旱無所漑雨無所洩以致田榖不登軍民缺食近差工部侍郎徐貫往會巡撫等官通行﹤鋶﹣釒﹥浚已奏功完但恐歲月寖久港瀆漸致堙遏水利不能興舉圩岸愈見坍塌財賦無從出辦玆特升爾前職命爾專一往來前項府衛地方提督各該管官員修理湖塘﹤鋶﹣釒﹥通河港開浚溝渠及一應圩岸未經修築各處閘壩未盡修理者隨宜修理合用木石等料於各該田多有力之家從公勸諭或別爲指置人夫於所在附近軍衛有司相兼起取仍須督役以時調度有法使蓄洩有備旱澇無虞毋事虛文務臻寔效以爲地方經久之計爾其勉之愼之故敕

○甲午升雲南布政司右參議黃璉爲貴州左參政狹西右參議丘璐爲山西左參政

○土魯番速壇阿黑麻旣襲哈密殺頭目阿木郎虜忠順王狹巴令酋長牙蘭據守哈密且自稱可汗侵掠沙州逼脇罕東諸部自附罕東都督只克請救甘肅守臣以聞兵部尙書馬文升等議此虜桀黠殊甚不加之兵終不知畏宜用漢陳湯故事襲斬之因訪肅州撫夷指揮楊翥諳曉夷情乃令守臣遣翥來京詢以襲斬牙蘭之策翥至陳罕東至哈密道路甚習且謂選罕東番兵三千爲前鋒漢兵三千爲後援持數日糧間道兼程襲之克之必矣遂議敕罕東赤斤哈密三衛各閱所部精兵令副總兵彭淸統之以往仍選漢兵遙制聲勢從之敕諭罕東左衛都督僉事只克並大頭目人等曰爾罕東赤斤並哈密三衛俱我太宗文皇帝設立以爲西北藩籬實相唇齒而土魯番阿黑麻悖逆

天道累將哈密殘破令其頭目牙蘭占據近又侵掠爾等地方逼脇爾等歸順倘使得志安知他日不以虐害哈密者虐害爾等乎今都督只克等奏請會兵致討而甘肅守臣又屢以爲言玆特遣人賫敕並彩叚表裏等物往賜爾等敕至爾等其各選所部精兵密授方略立以期會分以地方仍先密遣的當人員探聽牙蘭動靜如果機有可乘別無聲息星馳傳報甘肅守臣統領大軍壓境振揚威武以爲爾等聲援爾等俱聽其節制各帥本衛番兵分路進攻務齊心畢力期於成功若果能擒斬牙蘭克復哈密安靖地方不惟朝廷別有升賞以酬爾勞而爾等之子孫亦永永無患矣然此用兵大事尢宜詳愼如或機會未未可不宜輕動爾等其各愼之愼之故諭

○命遼東撫順城備禦都指揮使孫文毅充右參將協守廣寧中路

○兵部主事歐鉦勘驗密雲等處邊備事竣因奏密雲逼近京師東西綿亙千有餘裏戍軍不過五千餘而潮河一川直衝境外川口橫闊一百七十餘丈使虜騎長驅而來亦可慮之大宜預爲之圖以遏虜衝爲京師屏蔽請摘馬蘭燕河二邊官軍各一千五百助密雲備禦仍增設兵備副使以守之兵部會議謂事難懸度請敕大臣一員往潮河相度議作石城且割密雲東路隸馬蘭谷戍守其東路兵則退守密雲並增設副使整飭兵備兼理永平諸衛屯田山東按察司帶俸從之

○先是鎭遠侯顧溥都禦史鄧廷瓚之徵貴州苗賊也南京大理寺寺丞黃玹以巡按禦史紀功湖廣武昌左衛指揮李玉謝鳳貴州前衛指揮徐璘守備都指揮丁煇俱隨軍聽調玉希玹意攜其侄訊來軍中玹因畱不遣旣而訊及徐璘俱買他人所獲首級冒功又與謝鳳各以賤直買俘獲男女十餘人玹皆不禁至都勻玹宴勞將士自受銀花二枝彩幣十疋及軍資食用餘物封識之畱貯淸平衛分司付鎭撫周源與門者守之源紿門者盜取殆盡玹復自貴州歸無所得乃下源於獄丁煇班師後畱都勻兩月不還有監生倪寬者恨玹不容其父報功又被杖死而璘等皆冒功升職奏其事下雲南巡撫都禦史張誥按治皆實獄上刑部覆奏擬璘與訊應革新授職役調衛差操鳳贖罪還職玹就南京刑部獄煇玉各就所在巡撫官逮問上以璘與訊情罪深重並家屬發邊遠充軍余從所擬初溥師無紀律廷瓚𨿽有才略而性疏闊禦下不嚴官軍多殺良民以爲賊避難山谷及道路負販之人遇則見殺𨿽隨行輿皂稍後者亦不能免民甚冤之玹得賂以千計托源爲腹心囊橐悉寄其家遂爲所盜寬之奏玹大略皆實誥不窮竟故其獄詞止是玹自度罪不能逭遂不赴任托丁憂逃去縉紳恥之

○夜京師北方白蜺見色蒼白鮮明良久漸散

○月犯羅堰上星

○乙未中元節遣駙馬都尉蔡震黃鏞分祭長陵獻陵景陵裕陵茂陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢

○升錦衣衛帶俸都指揮同知王淸指揮使王浚爲都督同知二人皆皇太后弟也

○日生右珥色赤黃○丁酉命益王至國之初宮眷人眾月給米各三斗內官內使四斗至五月卽止

○內官監太監李興平江伯陳銳都禦史劉大夏言臣等奉命修河今安平鎭黃陵岡荊隆等決口與大名府等處堤岸俱修築堅固賈魯河孫家渡四府營南旺湖及諸處泉源並兗州東昌一帶漕河俱疏浚通利回京之期伏俟進止上賜敕召還

○戊戌太宗文皇帝忌辰上祭奉先殿遣駙馬都尉蔡震祭長陵

○命故禮部右侍郎費誾之子衍爲國子監生誾三品未三年而卒以嘗直日講故有是命

○庚子先是太皇太后以年髙欲召崇王來見上已命馳敕召之大學士徐溥等言今日早司禮監太監韋泰傳諭聖意以聖慈仁壽太皇太后思念崇王欲令入朝命臣等查照襄王入朝事例臣等仰惟太皇太后之聖慈皇上之聖孝皆天理人情之至也但分藩建國自有成規奉旨入朝原非常例襄王之朝乃在英宗皇帝復位之後與今日事體不同憲宗皇帝聖孝純篤所以奉餋太皇太后者無所不至而臨禦二十餘年亦未聞崇王等王入朝蓋以母子之情一時之私朝廷之計天下之公故寧咈私情而存大計此誠聖子神孫萬世所當法也況今國用繁重府庫未充天災流行民力已竭山東河南一帶霜雹交作春田告荒而二三年間親王之國朝廷篤念親親恩禮加厚舡只車輛倍於往時加以輔導非人罔知約束需求財物夾帶私鹽所過地方貽害非細官吏惶懼人民怨嗟益王之國又在八月往來供億何以堪之又況今年當天下朝覲之期各處王府具奏入朝俱蒙皇上賜書諭止若此端一開各府親王無不歆動爭相陳乞朝廷𨿽欲止之恐亦難分彼此縱能止其入朝來免曲加賞賚以慰其心費用不貲事體無益不可不深思而預處也伏望皇上益積孝誠婉容陳說如太皇太后聖情切至特遣內臣量賫賞賜遠加慰問則皇上睦族之仁與朝廷定分之禮兩盡而無遺矣臣等惓惓爲社稷生靈至計偶有所見不敢不盡伏乞聖明裁處禮部尙書倪嶽等同府部科道等官亦各上疏言河流泛漲舟行有風波之險河南旱荒陸行有盜賊之虞公私困乏民不聊生加以供億勞費瘡殘益甚且親王來朝自洪熙宣徳間未嘗舉行英廟復辟之初曾召襄王𨿽則篤親親之誼實以釋其嫌疑是非常例況今四方報災禍變叵測王尢當愼守封疆以固藩屏請以此意備告太皇太后免其來朝但遣親信內臣厚賫賞賚往慰其心庶公義私恩可以兩盡上曰卿等言是但聖祖母之意朕𨿽重違業已召之矣科道復交章言太皇太后所以欲見崇王者愛之也崇王所以安富尊榮實賴陛下紹祖宗而保有天下也欲愛崇王必自愛陛下始若苟順一時之情取王來京人民騷擾國勢動搖則亦將有不利於王矣且府部大臣升下之股肱六科十三道陛下之耳目交章論列陛下俱未兪允𨿽所以曲順太皇太后之意其如宗社生靈之計何孰大孰小陛下試爲太皇太后懇懇言之未必不釋然而悟也疏上越四日上乃降旨曰朕將各官前後剴切之情具達於聖祖母已得命免王來矣

○升江西吉安府知府顧福爲河南布政司右參議南陽撫民賜之敕曰河南南陽等府地方廣闊各處人民流移於彼者眾舊設撫民參政一員後因廷臣建議革去今撫治鄖陽等處右副都禦史沈暉又奏荊襄南陽等處流民數多且爲盜賊淵藪須得人分理復請添設戶部覆奏準其所言玆特命爾往理其事兼管本道分守於就近南陽府住札往來所屬州縣地方巡視撫治一應附籍安插並陸續逃移人民必湏以時戒飭嚴加禁約不許非爲敢有擾害居民者爾卽量情懲治罪重者卽將正犯械系連家小角�羊京定發充軍殺傷人者處以極刑若有貪暴官吏豪橫軍民人等生事欺害逃民者亦一體依律究治務俾勸懲明白人皆得所凡有可以除姦革獘便民弭盜之方聽爾審處而行或事重難於區畫者具奏處置遇有妖人聚眾及艸寇生發卽調所在官軍民兵相機撲捕毋致滋蔓其一應事務悉聽撫治鄖陽都禦史節制爾其欽承毋忽故敕

○升南京刑部郎中鄧焯南京戶部郎中李思明俱爲布政司右參議焯雲南思明狹西

○貴州按察司副使湯全丁憂服闋復除湖廣按察司

○辛丑命於楡林寧夏二邊開中兩淮運司弘治五年存積常股鹽共六十萬引河東弘治二年存積鹽七萬二千五百餘引兩浙弘治七年存積鹽七萬二千八百餘引福建弘治六年見在鹽四萬七千四百五十餘引雲南弘治五年見在鹽四萬七千一百九十餘引以巡撫等官奏邊儲不足故也

○昏刻木星犯進賢星

○癸卯升監察禦史張璉爲山東按察司副使整飭密雲等處邊備

○升行人司司正楊春爲湖廣按察司僉事提調學校○甲辰孟子五十七代孫翰林院五經博士元請贈封其父母吏部言元官八品舊無封贈例特旨許之

○虜入宣府境殺掠人畜命罰分守右參將孫成俸兩月與奉禦張瓚仍戴罪殺賊其守備指揮劉宣等下巡按禦史逮問

○丙午四川烏思藏大乘法王闡化王各遣國師番僧銷南著六竹等來朝貢賜彩叚鈔錠等物有差

○復命錦衣衛帶俸百戶張俊爲正千戶俊益王母之兄也嘗傳升正千戶後以裁革降百戶至是王將之國爲之請故有是命

○丁未賜襄府桂陽郡主並儀賓桑濟晉府羅城郡君並儀賓張濱誥命冠服如制

○虜入宣府永寧境殺掠人畜命罰分守參將白玉孫成俸各兩月與分守監丞楊聰守備監丞徐玉奉禦張瓚仍戴罪殺賊守備都指揮孫良等下巡按禦史逮問○命四川行都指揮僉事陶亨之子忠代原職越嶲衛指揮使

○調金吾右衛帶俸都指揮僉事孫鑑於廣西南丹衛帶俸差操仍禁其子孫不許回衛襲職初鑑選補狹西寧夏領班操備時邊報方急鑑稱疾不赴任者三月爲兵部所奏下刑部獄至是獄上故有是命

○戊申命狹西開中兩淮弘治四年常股鹽二十萬引弘治六年存積鹽十五萬引河東撈補鹽十萬引四川弘治三年見在鹽五萬引及開中洮州河州西寧衛茶四十萬斤又令吏典知印承差納銀減役冠帶農民納銀免考補役以巡撫等官奏邊儲缺乏故也

○貴州按察司副使李紀丁憂服闋復除狹西按察司

○己酉賜寧府鎭國將軍宸渥覲鉎奉國將軍宸淓岷府鎭國將軍彥汕�莫晉府輔國將軍奇灅奇潷沈府奉國將軍勛泰誥命冠服如制

明孝宗敬皇帝實錄卷之一百三

弘治八年八月辛亥朔寧夏地震有聲如雷

○癸丑虜入延綏神木堡掠去牧馬三百六十餘匹命把總指揮劉縉等六人並分守右參將張傑俱下巡按禦史逮問

○吏科給事中胡易奏往者親王之國王府官屬及軍校分爲四運先後啟行經過府縣恣意需索多者費至二三百金至於驛遞衙門應付之外亦皆饋遺六七十兩又多買私鹽渡江假重親王令有司領賣不惟民受艱苦抑爲親王令徳之累今益王之國乞遣禦史二員管運敢有踵襲前獘者執奏區處禮部覆奏上命禦史不必遣就委護送太監及本府長史承奉嚴加禁治不許仍前作獘

○罰遼東廣寧備禦都指揮使白欽俸三月以虜入境掠去軍人衣物爲鎭巡官所奏也

○甲寅先是建議者請裁革松江府雲間遞運所知府陳讓言本所歲運官物不當革兵部覆奏從之

○初甘肅遊擊將軍魯麟奏永昌之敗責在副總兵陶禎給事中楊瑛等因劾甘肅鎭巡官廢弛邊備之罪上命巡按禦史張泰按之總兵官都督同知劉寧復奏甘肅賊勢猖獗皆由守臣不和長姦玩寇不卹軍士所致仍敕張泰並勘泰具得其罪狀兵部因劾奏鎭守太監傅徳巡撫都禦史馮續故總兵都督周玉盜種屯田三百餘頃馮續減削官軍糧餉之半甘涼軍士銜此三人入骨如因循數年則河西之地非國家有也分守涼州右少監紀能協副都指揮趙承文協守甘州都指揮張懷失守地方被寇殺虜人口五百餘名孳畜二萬餘甘肅遊擊將軍魯麟輕率損軍分守左參將顏玉等遲誤軍務分守參議李﹤氵靚﹥衛鎭撫季諒巡按禦史王表勘報稽遲亦不能無罪得旨傅徳馮續廢弛邊備啟釁誤事情罪旣重並紀能趙承文張懷逮送錦衣衛獄鞫之周玉待其子襲職時降二級魯麟等待邊方寧日巡按禦史逮問李﹤氵靚﹥季諒王表各罰俸三月

○寧夏地震有聲

○乙卯戶部奏山東徳州臨淸二水次倉近年以攺兌軍運之故積糧不多而長蘆山東二鹽運司歲課積久不售恐日就消折請於徳州開中二運司弘治元年至七年鹽五十一萬七千八百四十八引臨淸開中三年至七年鹽六十九萬九千五百四十一引募人入粟以實倉儲從之

○命廣西都司故都指揮同知顧岡之子英襲原職爲直隸定邊衛指揮使

○丁巳釋奠先師孔子遣禮部右侍郎兼翰林院侍讀學士李東陽行禮

○戊午祭太社太稷

○免湖廣武昌長沙衡州徳安安陸等府州縣正官明年朝覲以巡撫巡按奏言地方旱潦苗獞侵擾及修造王府須正官督理也

○銓注羽林前衛帶俸都指揮同知郁忠於狹西都司領班備禦

○己未順天府薊州遵化等城及永平府灤州各地震有聲

○庚申孝慈髙皇后忌辰上祭奉先殿魏國公徐俌承命祭孝陵

○裁革雲南布政司礦參議曲靖鶴慶二府土官知事安寧州東橋金齒司浪滄江二巡檢司巡檢金齒司蒲縹宜良縣湯池姚安府蜻蛉三驛驛丞雲南府滇池魚課司大使及景東府安寧州二稅課司大使嵩明州河泊所官各一員遷富民縣利浪驛於板橋堡攺名板橋驛隸雲南府仍以宜良縣湯池驛並之

○宣府懷來衛地震

○灤州地震有聲

○南京禮部尙書童軒言臣聞學古入官議事以制故我朝每有大政大事往往下廷臣會議將以集眾見而廣聰明也但廷臣循習舊例於闕左門下立議片時遂定其論顧政有小大事有難易大而難者豈兩言之可決哉有不可引經而斷或不可越職而言甲以爲可乙亦從而可此以爲否從亦從而否是則名難集議而卒出於一人之見而已臣願嗣今以往凡政事有關於宗廟社稷禮樂徵伐以及推舉大臣並法律情罪之有可疑者俱乞下三品以上廷臣各陳所見具疏以聞其四品以下有願建議者聽然後會其眾說采而用之庶幾有資於聖斷之萬一也下所司知之

○辛酉遣戶部右侍郎黃傑祭太倉之神

○遣順天府官祭宋丞相文天祥

○壬戌益王將之國詣長陵獻陵景陵裕陵茂陵行辭禮

○賜淮府縉雲縣主並儀賓周允中晉府南溪縣主並儀賓楊繼誥命冠服如制

○狹西肅州衛地震

○癸亥翰林院編修傅圭丁憂服闋復除原職

○禮部尙書倪嶽等奏比者四方日報災異地震至於有聲雨雹至於殺人四月嚴霜至於殺谷而湖廣長沙艸木之妖葉發異花樹生異實皆世所不常見之災恐致人所不能測之變臣等夙夜兢惕寢食靡寧伏望皇上勵躬以勤聖學推誠以廣言路止無之賞賚罷非時之齋醮停不急之工役寬可已之徵斂黜姦貪進忠直杜邪枉斥奔競廣求致災之由以盡弭災之實臣等兩京文武羣臣亦湏各竭心殫力勤修職務以回天意凡事關治理者聽條陳舉行仍行各處鎭巡等官以及所屬痛加修省勉立事功庶使地方敉寧人民獲所上曰弭災之道在修人事事關朕身者當自舉行爾兩京文武羣臣及各處鎭巡三司等官亦當痛加修省勉盡職務共回天意毋事虛文

○乙丑巡撫寧夏都禦史孫仁奏寧夏總兵官李俊副總兵盧欽忿爭不和請攺調一人於別鎭上曰李俊盧欽爲一方將領不知協心同事往往因私爭忿不已論法本當重治姑貸之俊罰俸三月欽令回京閒住

上命大同遊擊將軍都指揮使張安充副總兵協守寧夏○吏部奏前奉旨各衙門不得擅請開吏典農民納銀例以壞選法近者戶部復朦朧奏請乞詰責其罪並停此例於是戶部尙書葉淇等論辯且待罪上曰淇等旣服罪姑宥之事旣舉行限九月終停止以後不許聞奏

○昏刻月犯壘壁陣東第六星

○丙寅賜沈府內丘王長子詮鋷嫡第一子名曰勛漴魯府安丘王當澻庶第四子曰健槅庶第五子曰健朴鎭國將軍陽鉞嫡長子曰當潤陽與�金嫡第五子曰當淸代府潞城王成金�畾第九子曰聰涍鎭國將軍仕土�伐第四子曰成鍏成■長子曰聰沅輔國將軍成釙第二子曰聰渮晉府鎭國將軍鐘鍱第五子曰奇浧第六子曰奇湫第七子曰奇漿第八子曰奇氵�思第十子曰奇淏鐘鍠第三子曰奇港奇滉第四子曰表桓奇洞庶長子曰表椲輔國將軍鐘鑿第三子曰奇涼奇洊長子曰表槸奇滶長子曰表槐第二子曰表栱奇渾長子曰表橪奇氵�旄長子曰表橘庶人鐘鍑第四子曰奇瀏靖江王府鎭國中尉相拱嫡長子曰規價輔國中尉規山�美嫡長子曰約走�章規瑄嫡長子曰約鯨規礹嫡長子曰約餇規衽嫡次子曰約疄規牗嫡長子曰約順規砥嫡次子曰約﹤飠髙﹥規密嫡次子曰約趫規褕庶長子曰約畱規裫嫡長子曰約畹規初嫡長子曰約屇

○四川雜道長官司遣寨主頭目剌達並狹西木沙等族番人頭目柒癿官等來貢賜彩叚鈔錠等物如例

○欽天監奏是夜月食不應禮部及監察禦史等官劾監正吳昊等推步不謹之罪昊等上章自辯謂依回回歷推算則月不當食在大統歷法則當食本監但遵守大統歷法奏行是以致誤復諛言月當食不食爲上下交修之應冀以免罪上曰月食重事昊等職專占候乃輕忽差誤如此姑宥之堂上官各罰俸一月春官正等官各兩月

○灤州地震有聲

○戊辰遼府應山王恩鐂薨王端順王嫡長子母妃陳氏天順二年生弘治四年冊封至是薨年三十八訃聞輟朝一日賜祭葬如制謚曰和僖

○灤州地復震有聲

○庚午都察院右副都禦史劉大夏以治河事竣復命上命本院管事大夏以老疾辭不允

○辛未冊封衡王妃沈氏遣新寧伯譚祐充正使禮部尙書兼文淵閣大學士劉健充副使持節冊行納徵發冊等禮

○遣官祭太歲風雲雷雨嶽鎭海瀆山川等神

○工科給事中童瑞以災異陳六事一重恩典謂義官之例救荒權宜近來有司多差遣此輩勾當公事遂乘機害人以致姦詐之徒朦朧冠帶詐僞滋生乞行所司逐一淸查何例給與冠帶何處上納銀粟文憑或眞與否仍禁有司差遣一均徭謂均徭之法近年以來輕重失倫出入莫考上戶坐食自如下戶被差不絕乞行所司斟酌丁糧以定差役一淸軍役謂京城投軍者多無藉之徒恐調用之時逃移詐死轉換頂名且無籍可查虛糜軍糧乞敕所司逐一淸查重勘相同方令著役一厚綱常謂各處流寓人民娶妻生子買田置產終身不回蓋由姦狡之輩𨿽在異鄕而文引一年一換有司貪取引錢一槪妄給致使本支乏祀父母失餋妻子無依怨心鬱結和气乖傷乞諭所司今後不得聽人代給文引流寓之處仍依限發遣一赦小過謂進士何洽等九人得罪大臣𨿽重譴之亦不爲過所可惜者不得沾寸祿以爲父母餋伏望宥其小過量與一職俾圖自新一節民財謂各處災異疊出乞敕所司通將不急工程停止仍遣廷臣往被災地方用心撫卹以蘇民困命所司看詳以聞

○禮科給事中屈伸言湖廣災變異常請許中外臣僚各陳弭災之道並遣大臣往彼循行郡縣問民疾苦以便宜行事發倉廩寬逋負平冤獄黜貪殘罷不急之役停無名之徵減田租之賦弛山澤之禁庶民心悅而天意可回禮部覆奏今災變疊見工役繁興民力困竭不獨湖廣一處爲然請簡命大臣二人徧行撫慰處置其地方僻遠者則委之鎭巡等官上曰旣各處俱有災傷官且不必遣但敕各鎭巡等官用心撫安軍民訪察利病有可興革者一一條奏罷行之

○虜入大同射死守堡指揮湛淸命守備都指揮周琮等下巡按禦史逮問罰分守右參將秦恭俸兩月與太監左敬俱戴罪殺賊

○宣府懷來衛地復震

○夜月犯畢宿左股星

○壬申憲宗純皇帝忌辰上祭奉先殿遣駙馬都尉齊世美祭茂陵

○朵顏衛都督阿兒乞蠻遣頭目額卜來及木那孫等來貢因送回被虜人口七人禮部請降敕獎諭並賜彩叚等物其頭目人等更請例外加賜從之

○癸酉升鴻臚寺右少卿孫繩嶽鎭爲本寺左少卿右寺丞楊瑢爲右少卿戶部主事丁鳳刑部主事劉愷爲左寺丞監察禦史兪琳爲右寺丞鳳及愷仍支正六品俸

○升刑部山西司郎中顧源爲湖廣按察司副使

○益王祐檳奏乞福建邵武府杉關止馬局建昌府稅課局新城縣五福水次麻姑山場鄱陽湖暴漲蘆葦戶部執奏杉關諸處皆國家歲課稅糧所自出鄱陽湖蘆葦軍民冒危采之資以爲生亦辦納租賦非藩王所得而侵者此蓋由小人投獻冀規大利而王莫之察也上曰稅課局諸處旣難給賜姑已之今後如有投獻王府地土及撥置陳乞者重罪不宥

○修天壽山諸陵朝房

○甲戌益王將之國詣奉先殿行辭禮

○文武百官詣益王府行辭禮○命於甘肅涼州開中兩淮弘治五年鹽課二十萬八百三十引河東弘治二等年鹽十五萬二千八百七十引雲南弘治五年見在鹽十四萬六千三百引及各茶馬司茶四百萬斤募人入粟以實邊儲其甘涼一帶屯田弘治六年以前積欠糧艸悉蠲之仍責令所司召人耕種荒田從巡撫都禦史許進及戶部郎中楊奇請也

○內官監太監李廣以丹術符水見寵任權傾中外有富家子袁相賂廣選爲駙馬都尉尙主有期而物議沸騰至徹宮禁科道交章劾廣罪且請黜相得旨袁相黜回駙馬別選因詰責太監蕭敬並楊穆韋記受命選婚乃以不謹致有人言法當究治姑貸其罪以科道所言李廣招權納賂等事無指陳實迹已之○乙亥益王之國陛辭上禦奉天門送之如儀

○四川松潘番賊入寇虜去會哨官軍三十六人溺死者四十七人命分守都指揮李鎬及指揮蕭晟等六人俱下巡按禦史逮問以兵備副使王存禮到任未久宥之仍罰俸三月

○丁丑太子太保兵部尙書馬文升奏比來各處災異疊見皆賦重役繁小民嗟怨所感且什一而稅古之常制今日田畝什稅四五近來宗藩位多武職太濫邊務方殷小民之糧盡撥京邊上納每糧一石少則用銀八九錢多則一兩一二錢豊年用糧八九石方得易銀一兩歉年則借取富室加倍償還往年京師倉庫錢糧易於上納近年使用之錢過於所納之數至若絲綿花絨闊布大絹一切物料交納尢難非經攬頭小民不敢上納所以在京米糧𨿽賤價值日增每一布政司該徵銀百萬餘兩而備用馬價擡柴夫役京班及諸司官柴薪皂隸驛遞馬驢船隻又該銀數十萬兩其他買辦顏料織造叚疋供用之物不在數中江南兌運京倉並各衙門糧米運至京師者每正糧一石亦該二石之上甚至三四石者桑棗盡鬻而絲絹不免田畝盡賣而稅糧猶存賦重民困未有甚於此時者也好逸惡勞人之常情今天下之民河南者因黃河遷徙不常歲起夫五六萬每夫道裏費須銀一二兩逐年挑塞以爲常近因修築決河又起河南山東夫不下二十萬江南蘇松等府挑浚海道亦起夫二十萬南北直隸河南山東沿河沿江燒造官甎及湖廣前後修吉興岐雍四王府用夫匠役不下五十餘萬江西前後修益壽二王府山東靑州修衡王府二布政司又該用夫數十萬先後用銀豈止數百萬兩今兩廣用兵民之供運饋餉者不知幾何山狹之民供給各邊糧餉終歲勞苦尢甚及僉派天下各王府校尉廚役齋郎禮生每當一名必至傾家蕩產卽今在京各項工程亦眾操軍連歲少休及在外諸司官私造作者亦多里河一帶直抵南京近因三次親王之國接應夫役不下數十餘萬役繁民困未有甚於近歲者也此等事情關系甚大乞通行各處守臣思朝廷委托之重體皇上卹民之仁邊倉糧價斟酌定奪比前量減銀數而各邊管糧官亦不可多收及下所屬凡遇分派稅糧將京邊糧料先盡上戶次及中戶起運下戶人等俱作存畱其徵收之時亦須酌量緩急次第催納不許嚴刑峻法逼民逃竄一錢不許擅科一夫不許擅役仍乞敕湖廣江西先次修造王府官作急完備不許遷延並諭今次差去湖廣江西山東修蓋王府官相度各府城池若是城狹人密不必拘北方王府周圍丈尺如修築已就將原起人夫或分班做工或疏放一半仍查內外節年修蓋派出料物若工程已完未曾送納者準作後來應用不必再派如此民𨿽不能盡遂休餋亦可少蘇困敝更乞節財用省造作以培植邦本崇正學抑邪術以端澄聖心庶幾天意可回災異可弭而國家萬萬年無疆基葉實在於是疏入命所司看詳以聞

○鄭王祁鍈薨王靖王嫡子母妃張氏宣徳六年生正統八年冊封爲世子成化四年襲封鄭王至是薨年六十訃聞輟朝三日遣官諭祭命有司治葬謚曰簡

○戊寅四川馬湖府土官知府安鰲有罪伏誅鰲性殘忍暴虐其民計口賦錢歲得銀以萬計其所徵絲麻並板價數亦如之每祭祀進貢則又緣以掊克姦民王大經等左右之土人有美婦女多淫之將嫁必稟命於鰲有至老不敢適人者嘗遣沐川土民四千餘人運木於大汶溪歲暮逃歸疑爲夷祥慶所誘令叔駱率家僮楊黨等百餘邀於途執而支角�羊之殺其從者九人棄屍水中祥慶卽鰲妻之父也其弟祥佐告於巡撫都禦史鰲紿駱獨任其辜又令人從旁曲証之後懼事露又遣黨等執駱子孫及家人婦女四十二人悉囊沙壓死以滅口駱遂瘦死獄中鰲以祥佐尙在必欲致之死聞妖僧百足能爲魘魅之術乃於郊外生采割一人依其法咒之亦不驗亡僧有周姓者曾訐奏其祖鰲銜之掘墓粉其骨把事蕭孟宣不與黨惡則髡而漆之遣蠻夷長官司長官文昌保誣奏一僉事昌保不從而畏鰲滅其家投繯而死其子博告襲鰲遂奪其官以與仲子屢遣王閏富等殺之不得後令土吏楊思賢持書與弟鰱令殺博思賢實不知有司受鰲賄乃坐思賢死罪鰲聞思賢妾欲稱冤遂並虜其妻彊配於人而禁之出入投其二子於河又令王衝�鳥等殺平夷長官司長官王大慶大慶知而避之乃殺其二弟又有百戶曹璇者追捕他囚入其境鰲以爲仇家壻夜遣人殺之土人前後遭鰲殺害者無慮數百人冢墓遭發掘者百八十餘所廬舍遭焚毀者三百四十餘家仇家屢奏其事下有司驗治多爲之掩護遷延獄不能決者餘二十年最後巡按禦史張鸞按察僉事曲銳檄敍州知府吳愈按得其實鰲屢欲污之而鸞銳治之益力鰲自度罪惡深重私造甲冑兵戈招土人爲拒捕計久之無肯應者乃就擒至是都察院具獄以聞鰲所犯淩遲罪八斬罪十二絞罪三應淩遲處死鰱等五人應斬閏富等二人應絞大經等四人應贖上從之以大經等情重律輕並家屬械發邊衛永遠充軍安氏自唐宋以來世據馬湖國初有安本者歸附遂命爲本府知府子孫世襲至鰲已五世矣民苦鰲之毒而不敢言𨿽縉紳仕於朝者亦易姓名占籍他郡以避禍至是以罪誅一方之民若角�羊倒懸云

○己卯命守備山西寧武關都指揮僉事劉淮充大同遊擊將軍

○復設廣西橫州海棠橋遞運所

○貴州安南衛連日地震

明孝宗敬皇帝實錄卷之一百三

明孝宗敬皇帝實錄卷之一百四

弘治八年九月辛巳朔南京禮部尙書童軒復引年乞致仕不允

○貴州安南衛地震

○夜東方流星大如盞色靑白光燭地自天倉東南行至近濁尾迹炸散

○壬午復設山東布政司右參政一員提督勸農兼管水利升雲南楚雄府知府邵敏爲之

○以修河工完命內官監太監李興歲加祿米二百十四石平江伯陳銳加太保兼太子太傅仍歲加祿米二百石都察院右副都禦史劉大夏升左副都禦史各賞銀二十兩紵絲二表裏○大寧都司都指揮僉事龐通中都畱守司都指揮僉事董昂山東都司都指揮僉事楊勝河南都司都指揮僉事劉軏俱領班軍赴京操備通所部未到者四千餘人昂二千餘人勝軏皆八百人下刑部鞫之擬贖杖還職通昂仍罰俸三月從之

○癸未升浙江布政司左參政周季麟爲河南右布政使

○以旱災免河南彰徳衛輝懷慶三府並所屬州縣正官明年朝覲從巡撫等官奏也

○命遼府世子寵涭全支故遼王今歲祿米以助喪祭

○以旱災免山西太原平陽二府及澤潞等州縣正官明年朝覲從巡撫等官奏也

○甲申孝恭章皇后忌辰上祭奉先殿遣駙馬都尉蔡震祭景陵

○分守密雲右監丞王增奏密雲去薊州千里而聽受薊州鎭守官節制不便兵部言近者三衛虜賊入寇勢漸猖獗本路兵力寡弱非借重薊州鎭守之援恐緩急不足以自衛宜仍受節制得旨令免聽節制

○乙酉升浙江布政司右參議韓鎬爲本司左參政

○朝鮮國王李﹤忄隆﹥遣臣議政府右議正鄭佸等奉表貢方物謝恩賜宴並彩叚衣服等物有差

○丁亥升兵部郎中吳紀爲浙江布政司右參議

○戊子暹羅國夷人挨瓦等六人舟被風飄至瓊州府境廣東按察司以聞命給之口糧俟有進貢夷使還令攜歸本國

○福建福州府地震○己丑重陽節賜百官宴於午門

○辛卯朝鮮國王李﹤忄隆﹥遣陪臣金碔等奉箋文方物賀皇太子千秋節賜宴並彩叚衣服等物有差

○命山西都司都指揮同知周英守備寧武關

○壬辰魯府東阿王泰野薨王靖王庶第五子母蔡氏永樂十五年生正統二年冊封至是薨年七十九訃聞輟朝一日賜祭葬如制謚曰端懿

○南京守備司禮監太監陳祖生奏魏國公徐俌每承命孝陵致祭皆由紅券門並金門陵門之右門入至殿內行禮事屬僣踰宜令攺正俌上章辯以爲入必由紅券門者所以重祖宗之祭尊皇上之命出則由傍小門者所以守臣下之分循守故事幾及百年豈敢擅易事下禮部議謂今長陵等陵及太廟每遣官致祭所由之門並行禮殿內與孝陵事體大略相同宜令俌如舊行禮從之

○癸巳爪哇國王不剌各得那眉遣使入貢遇風舟壞溺死者百萬人並漂沒方物所餘者惟金葉表文提督廣東市舶司事太監王宣等以聞請別遣人賫表文以進從之

○甲午廣東潮州等府颶風暴雨壞城垣廬舍溺死人畜

○貴州安南衛地震有聲自是日至二十一日凡十有二次

○乙未命四川馬湖府攺設流官知府增設府同知一員

○丙申命以山東修理決河余銀三萬七千四百兩有奇及折收臨淸稅課局弘治八年十月至十年十月課鈔銀三萬兩有奇助建衡王府第之費

○戊戌太子少保都察院左都禦史屠滽以親老乞歸餋上曰卿總司風紀方切委任豈宜以親老求歸所請不允

○給晉府故鎭國將軍鐘鉀夫人趙氏米歲三十石

○寧王覲鈞奏乞調南昌左衛仍爲本府護衛上曰王府護衛皇祖攺調自有定制已經歲久今豈可輕變不允

○兵科給事中蔚春奏福建備倭署都指揮僉事黃忠守備儀眞署都指揮僉事杜裕奔競無恥已經劾奏隨復舉用眾論不協宜行罷黜兵部覆請得旨黃忠杜裕推用未久仍令巡撫巡按官訪察其到任後行事實迹以聞

○己亥賜晉府奉國將軍表欑表柱誥命冠服如制

○庚子以河南山東等處鎖巡等官嘗與有修河之功賞太監藍忠李全都禦史徐恪熊翀史琳監察禦史閻價王槐白金彩叚有差

○南京刑部郎中諭宗府陳八事一淸差役謂河南各府州縣有里甲之獘往年都禦史韓雍慮里長科派無度命該年里甲出銀收庫以足一年之用貪官乘此以十派百任意花銷又有借差之害遇有工役卒然借用貪乘此將殷實人戶百計侵漁二獘最爲民害乞一切禁止一重守令謂今之守令多出進士舉人臺部所屬其在外上司迎接之間少拂其意則搜求細故淩辱百端𨿽剛介正人未免阿順乞下各處撫按並二司等官今後接待守令務持大體勿輕挫辱一久邊任謂近來各處邊巡撫官不二三年輙便召用官旣轉任法必更張或致夷虜乘隙邊患薦起今後湏歷年久遠不可輕動功策顯著就彼升用其巡撫腹裏並淮楊漕運者亦須久任果有功績升用與邊臣同一簡巡捕謂南京巡捕官員捕獲盜賊監禁私家多指攀平人以索財物乞行京內外守備凡有巡捕官缺務舉行止端莊者委任有羅織平人致死者坐以故勘之罪一淸勘合謂各處工匠到京率被無藉之徒僞稱作頭雕成假印詐取財物乞行南京工部淸查各色班匠先一年備開姓名類行各布政司下所屬審實俱令出銀角�羊部轉送各衙門雇役則姦獘可革一公考察謂近來以來南京都察院考察庶官禦史多徇私意眾皆不平乞敕吏部凡選南京各道禦史須推用老成者其河南一道尢宜精擇一嚴舊例謂南京衛所官但遇新軍角�羊到卽便賣放乞行南京兵部申明舊例凡選軍逃走事發者不分有無贓私通將掌印指揮等官問罪五名以上降一級十名以上降二級一禁誆騙謂南京有無藉之徒專探聽愬訟人等誘取財物今後有犯者乞枷號三月發邊衛充軍命所司看詳以聞

○辛丑遷廣東廣州府從化縣並守禦千戶所於番禺縣之馬場田裁革縣丞主簿各一員原所屬獅嶺巡檢司攺隸番禺縣別以番禺之流溪巡檢司及南海李石岐馬驛隸之又開設龍門縣於番禺增城二縣之交而遷所屬龍門巡檢司於縣東之黃沙凹設知縣典史儒學教諭訓導陰陽醫學訓術訓科各一員其龍門巡檢司增設土官副巡檢一員

○癸卯給秦府故保安榮穆王母妃陳氏何氏餋贍米月十石

○進士髙臺奏方今鎭守官類多帶從人廣營第宅又恣其下營謀書記主寫文案包替卒役永充班頭需索民財侵擾商人阻壞鹽法虧害驛遞姦民又因之投充行戶以避徭役騷擾地方其害不一乞皆禁止命下所司知之先是浙江鎭守太監張慶以病取回臺浙人故上此奏

○虜入遼東開原境掠戍卒七人以去詔守備指揮張端等六人下巡按禦史逮問罰分守右參將焦元俸三月與太監藍瑩俱仍戴罪殺賊

○甲辰皇太子千秋節賜百官宴於午門天下諸司及外夷慶賀官員人等宴於闕左門

○夜月犯禦女星

○命平江伯陳銳所加祿米二百石全支本色

○升山東都司都指揮僉事丁全浙江都指揮僉事吳昇河南都指揮僉事王曰�永劉勝俱署都指揮同知江西署都指揮僉事戴賢與實授睢陽衛指揮使王佐署都指揮僉事俱以與修河有功也

○吏部奉旨查理修河有功官工部郎中陳綺山東右布政使吳瑉河南右參議陳以忠按察司副使鄧庠等四十六員請各升俸一級邳州知州李惟聰歷任年深請俟考滿升用右通政張縉左布政使髙銓等七員升任未及及文思院把總工匠三十八文查無升官例請各給賞以旌其勞從之

○乙巳鎭守兩廣伏羗伯毛銳自陳有疾乞回京上曰卿有疾宜用心調理以副委任不允所請

○丙午山東觀城鄆城壽張範縣各地震有聲濮州地連震聲如雷

○丁未賜代府福山郡君並儀賓姬文伊府平谷縣主並儀賓賈軾宜良縣主並儀賓龐進輔晉府武緣縣主並儀賓黃繼誥命冠服如制

○貴州程番長官司土長官程漢遣頭目來貢賜彩叚鈔錠有差

○裁革淮安揚州二府管河通判及山陽淸河睢寧儀眞四縣管河主簿各一員

○以旱災免狹西延安臨洮鞏昌慶陽平涼五府並所屬州縣正官明年朝覲從巡撫等官奏也

○戊申先是戶部奏準募人就遼東納銀四十兩或艸一千五百束者給冠帶至是管糧郎中王璘言二者之間輕重稍偏請納銀者減十兩納艸者增千束庶爲適中

上從之

○戶部議覆工科給事中童瑞所陳其曰納粟義官多因姦人竊得空印紙塡寫職銜賣與富家宜令撫按等官淸查痛治之其曰編徭役有司一任裏書爲姦貧富不均宜令兩司巡守官親歷地方嚴責守令酌其貧富者而定擬徭役其曰各處商賈常年在外棄父母妻子不顧皆有司貪利妄給文引所致宜令南北直隸各省有司凡商賈給引務在核實冒名者不允定以一年一繳違者以逃民治之議入從之

○南京戶部尙書秦紘乞致仕上曰卿年𨿽老精力尙健宜勉盡職務以副委任不允所辭

明孝宗敬皇帝實錄卷之一百四終

明孝宗敬皇帝實錄卷之一百五

弘治八年十月庚戌朔孟冬享太廟

○遣內官祭司井之神

○遣駙馬都尉黃鏞崔元分祭長陵獻陵景陵裕陵茂陵

○遣儀賓周鉞祭景皇帝陵寢

○遣內官祭恭讓章皇后陵寢

○遼東廣寧地震有聲如雷

○壬子大同鎭巡等官奉旨修理邊墻東至宣府西陽河西至偏頭關延袤六里三十五里至是功成上命通政使司左通政毛倫往閱視之

○增設四川酉陽宣撫司俊寧江巡檢司

○癸丑命故山西行都司都指揮使陳玉之子淮襲原職大同後衛指揮使

○命南京江陰衛帶俸都指揮僉事耿麟之子瑛代爲本衛指揮同知

○甲寅攺戶部右侍郎侶鐘爲吏部右侍郎○乙卯升監察禦史蔣勛王相南京監察禦史徐禮刑部員外郎賈時俱爲按察司僉事勛河南相禮俱廣東時山西

○給薊州等處及居庸關官軍民捨銀六千七百七十三兩準歲例衣鞋之數

○丁巳命廣東都司署都指揮僉事楊雄總督備倭

○戊午攺南京工部右侍郎樊瑩爲都察院左副都禦史巡撫湖廣兼贊理軍務

○給荊府故鎭國將軍見淲夫人及其故兄見滏宮眷歲米二百石不爲例

○夜南方流星大如盞色靑白光燭地自參宿東南行至弧矢尾迹漸散

○己未賜沈府陵川王長子勛瀼鎭國將軍勛洌楚府輔國將軍榮汝均鋋榮洽榮淕奉國將軍榮浨鎭國中尉顯栯代府輔國將軍成錐成鈂誥命冠服如制○總督兩廣軍務都察院右都禦史唐珣卒珣字廷貴直隸華亭縣人天順元年進士授四川合州知州鋤疆植弱有能聲升南京刑部員外郎郎中出爲福州知府時有男子詐爲中貴人入閩威勢張甚僉事以下多被笞辱莫敢誰何珣獨疑之乃壁人於浴室窺之得實卽座上執之寘於法諸司駭服升湖廣右參政布政使尋入爲順天府府尹剸治繁劇事皆辦集秉法不阿豪貴斂戢升右副都禦史整飭薊州等處兵備兼巡撫順天等府以憂去服且闋命卽其家起之升右都禦史總督兩廣軍務兼理巡撫嶺海府衛州縣咸畏憚其風裁旋以破賊寨功賜金幣降敕獎諭未幾卒賜祭葬如例廣人士追惜之

○開設雲南廣西府儒學○庚申禮部尙書倪嶽等言永樂宣徳間造各王府規制儉約近來務極宏麗傷財害民乞敕內官監今後凡造王府悉遵永樂宣徳間式樣畫圖務從儉約以卹民困上曰旣永樂宣徳間王府規制皆祖宗所定誠宜遵奉所司其備查以聞

○辛酉授翰林院庶吉士顧淸沈燾吳一鵬周玉黃瀾爲本院編修趙士賢楊昇王鎭任良弼爲給事中蕭柯曹瓊陳玉爲監察禦史士賢昇俱戶科鎭兵科良弼刑科柯雲南道瓊江西道玉福建道曹鏷等四人爲主事

○賜沈府宜山王詮鏋孝順事實爲善陰騭從其請也

○南京地震○壬戌南京太常寺卿鄭紀進聖功圖且言太祖髙皇帝嘗建大本堂延四方名儒教皇太子諸王分番夜直選才俊之士以充伴讀誨以崇徳尙齒尊賢之道太宗文皇帝亦有大華寶鑑之賜又命皇太孫徧覽農具欲令知小民稼穡艱難今皇太子旣正儲位教法未立加冠有期宮臣未備臣謹采前代並聖朝儲君童冠受學踐阼等事凡百條每條摘其事實圖畫於前又錄其出處斷論於後取易蒙卦之義名曰聖功圖伏望宣付東宮講官以備講讀庶皇太子見此圖畫必樂觀而易曉講官因此圖畫可以指示而解說然後次第以及經書字史以廣其見聞則教法立矣復選六卿有徳望者兼宮臣師保之職別選儒臣方直骨鯁者補一府兩坊之缺以內閣大臣領之俾更番侍直其近侍內臣亦必愼選年四五十以上讀書知理質朴敢言者充之不用少年新進浮薄之人亦以司禮監官領之則宮臣備矣下所司知之紀所上圖飾以金碧將取悅禁中謀爲宮僚聞者恥之

○山東兗州府地震有聲如雷

○直隸山陽贛楡二縣地震有聲海州自是日至十五日地震者九

○癸亥聖慈仁壽太皇太后聖旦上率親王上壽免命婦朝賀

○賜百官宴於午門

○賜各王府慶賀官員人等鈔幣有差

○乙丑賜沈府安東郡主並儀賓程賢代府荔浦郡君並儀賓閻軻楚府武隆郡君並儀賓李彥哲營經縣主並儀賓張桓晉府河曲縣主並儀賓陳鉞誥命冠服如制○占城國王古來遣王孫並正副使沙古性等奉金葉表文貢方物賜宴及冠帶衣服彩叚如例仍回賜王及妃錦叚如例

○丙寅命南京戶部尙書秦紘之子甸爲國子監生從其請也

○虜數入遼東開原境士卒有被殺傷者守備都指揮李繼祖指揮兪雄傅鑑等俱下巡按禦史逮問擬邊遠充軍上以各犯情輕律重免充軍繼祖等四人各降一級

○內官監太監李興平江伯陳銳都禦史劉大夏奏河防糧運六事一謂漕河水利全藉泰山諸泉每年夏秋瀦畜南旺等湖至旱漧時以濟糧舟近豪彊軍民或決堤泄水以圖栽蒔或阻遏泉源以資灌漑乞照先年侍郎白昂奏行事例禁治一謂南北運河止是汶水分流接濟春夏旱漧水源微細必藉各閘積水以時啟閉庶可行船往往官員隨到隨開以致糧運阻滯乞申明列聖詔旨嚴加榜示一謂管河官員責任太輕事多掣肘乞敕河南管河副使張鼐大名府帶管堤防參政李瓚俱照管河管屯官事例常川巡視聽其便宜行事巡撫等衙門不得有所阻撓一謂安平鎭黃陵岡荊隆口及新築於家店以下堤防俱用人守視水涸則積土備用水漲則防護修築若有重大工程臨時調附近丁夫協同修理一謂大名府所築長堤必須遞年增修庶保經久乞行參政李瓚以所屬堤北人戶編定班次每年農隙之時調發若干增修一月疏放堤北軍屯與寄居人戶亦一體從輕編定輪流調發庶免起夫科擾之獘一謂濟寧迆北南旺開河戴家廟一帶比之他處最要而安平鎭地方土脈疏薄新築決口尢須提調官員不時檢點今自濟寧直抵通州相去一千八百餘里而天津北上逆水尢難若止責與一人提調恐致誤事乞敕該部依臣等前奏仍分其地爲三南北各設工部郎中一員中間增設通政一員提調下工部覆奏俱從之

○狹西肅州天鼓鳴

○丁卯誠孝昭皇后忌辰上祭奉先殿遣駙馬都尉馬誠祭獻陵

○升都察院左副都禦史劉大夏爲戶部右侍郎

○旌表孝子八人節婦二十二人孟振順天府薊州人韓廷玉直隸遷安縣人徐協祥昆山縣人周潭丰縣人沈珵嘉定縣人熊玻狹西涇陽縣人甘準湖廣湘陰縣人黃濟之浙江余姚縣人俱親喪廬墓及親疾茹素吁天各旌其門曰孝行陳氏浙江烏程縣民尹士安妻劉氏直隸昌黎縣民白瑛妻郁氏直隸上海縣民孔瑜妻許氏直隸沈陽中屯衛副千戶何敬妻賴氏江西寧都縣民蘇克璋妻鄭淑婉福建莆田縣民陳銓妻祝氏浙江寧海縣儒士許潭妻王氏山西淸源縣民侯景新妻周氏江西萬安縣民劉廣妻董氏浙江龍遊縣民勞載是妻王氏山西靜樂縣民徐亨泰妻董氏沈陽中屯衛百戶髙宇妻張氏江西新昌縣民漆修徳妻江氏民劉習恭妻萬氏民張鳳翔妻史氏狹西岐山縣舉人梁茂妻謝氏民梁倫妻歐陽氏江西泰和縣民白甫善妻李氏河南孟縣民梁仁妻畢氏民李昇妻範氏民李巖妻王氏狹西隴西縣民楊鎰妻俱早寡守節各旌其門曰貞節

○是日曉刻木星犯亢宿

○戊辰烏思藏大乘法王陸竹堅參巴藏卜遣番僧札癿藏卜等來貢及灌頂國師藏卜領占遣番僧綽哲教等謝恩襲職賜宴並彩叚衣服有差

○法司會審罪囚情眞者九十一人情可矜疑者二十九人奏請裁處者十七人有詞者二十五人上命情眞者依律處決可矜疑者再奏請旨有詞者再問法司覆奏得旨處決及監候者各十一人免死充軍者二十三人內三人仍杖一百發遣婦人不孝者一人杖而釋之

○己巳詹事府少詹事兼翰林院侍講學士謝遷先是已被內閣之命至是丁憂服闋至京上命升本府詹事仍兼舊職入內閣供事遷具﹤鋶﹣釒﹥辭上曰卿學行純謹特玆簡任所辭不允

○大理寺左寺丞陳璚丁憂服闋翰林院編修吳儼病痊至京俱復除原職

○命給遼惠王妃張氏食米歲一百石俟世子襲封後已之

○庚午以災傷免山東濟南靑州二府及所屬州縣正官明年朝覲從巡撫等官奏也

○太子太保兵部尙書馬文昇奏近年小民罔知禮義風俗日澆子詈其父弟毆其兄恬不爲異究其所由社學久廢人不讀書以致於斯宜修舉社學愼選教讀之人凡民子弟俱令入社學讀孝經小學並大誥俾知孝弟之道與當代之法禮部覆奏修舉社學已有著令請仍行各提學官舉行無致廢弛從之

○壬申甘肅行太僕寺卿毛鸃丁憂服闋復除狹西行太僕寺

○兵部左侍郎李介承命修築潮河川旣而有疾攺命右侍郎王宗彜代之賜之敕曰近兵部等衙門議主事歐鉦所奏密雲地方逼近京師潮河一川直衝境外不宜單薄況今朵顏三衛達賊累犯我邊乞遣大臣相度處置今命爾與工部左侍郎徐貫會同都禦史屠勛並本處分守內外官親詣其地相度形勢如果堪照蘆溝橋修砌就爲會計該用人夫物料錢糧等項應合措辦關營要害合增戍守仍徧詣黃花鎭直抵居庸一帶邊關逐一看驗地形荒漫山坡平坦及隘口衝要應合修治把截去處務在計處周詳足以折胡虜窺覘之心爲京畿保障之計然後奏聞別議修造如或勢有難爲力有不給徒費財用難保成功亦須明白奏來毋得輕易爾等其愼之故敕

○丁丑占城國王古來奏其國累被安南侵地殺人𨿽蒙朝廷降敕諭使惇睦而陽順陰逆稔惡弗悛因遣從子沙古性詣闕請命大臣往爲講解詞甚哀下廷臣集議謂故事無遣大臣爲外夷講和者請下兩廣守臣移文安南諭令惇睦鄰好返其侵地兼諭古來撫綏人民修飭武備爲自立之計事定令兩國各具實以聞議上上意欲遣官大學士徐溥等言占城國乞差大臣往本國將安南所侵境土盡數退還各衙門兩次會議皆以爲不必請敕續該司禮監傳示聖意欲準差官往諭臣等仰見皇上一視同仁之心不以夷夏而有間也但臣等竊以事理揆之春秋傳有曰王者不治夷狄蓋馭夷之法與治內不同安南𨿽奉正朔修職貢終是外夷恃險負固違越侵犯之事往往有之累朝列聖大度兼包不以爲意若占城者尢小而疏臣等伏睹皇明祖訓有曰占城諸國來朝貢時內帶行商多行譎詐故沮之自洪武八年沮至洪武十二年方乃得止後於成化七年爲安南所侵累來奏訴憲宗皇帝屢敕總鎭兩廣都禦史爲之區處而安南上奏疆辯謂已還其侵地實未嘗輸情伏罪今若降敕遣官遠至其國徒掉口舌難施威力海島茫茫無從勘驗彼豈能翻然攺悔舉數十年之利一旦棄之小必掩過飾非大或執迷抗令則使臣無以復命於朝邊將無以揚威於外致虧國體貽患地方當此之時何以爲處若置而不問則損威愈多若問罪興師則後患愈大臣等又睹祖訓有曰四方諸夷皆限山隔海僻在一隅得其地不足以供給得其民不足以使令若其自不揣量來撓我邊則彼爲不祥彼旣不爲中國患而我興兵輕伐亦不祥也吾恐後世子孫倚中國富彊貪一時戰功無故興兵致傷人命切記不可大哉聖言誠萬世如見之至論也況今國計之虛實何如兵馬之彊弱何如而欲費不貲之財涉不毛之地爲無益之舉尢不可也且哈密爲土魯番所奪二三十年間命官遣將隨復隨奪至今未寧及各處土官互相讎殺亦不能槪以王法爲斷蓋夷犯相攻乃其常性今占城名號如故朝貢如故境土侵奪有無誠僞尙未可知情𨿽可矜理難盡許得令有司行文諭之足矣何必上廑聖慮特爲遣官況朝廷大事未有不詢於羣臣者今眾口一辭以爲未可但其所言不過據理而於利害得失之際尙恐文移傳播外國不敢盡言臣等居密勿之地膺腹心之托若不爲皇上言之萬一事有乖張死莫能贖所以不避煩瀆者實爲皇上計爲宗社生民計非敢苟同於眾也如時勢可爲事理無害臣等自當贊皇上行之何敢故爲此逆耳之言哉上納之遂從眾議

○戊寅宣府順聖川地震自丙子至是日

○己卯命山西行都司都指揮使張源之子鉞代爲大同前衛指揮使明孝宗敬皇帝實錄卷之一百六

弘治八年十一月庚辰朔欽天監進弘治九年大統歷上禦奉天殿受之給賜文武百官頒行天下

○掌宗人府事駙馬都尉周景卒景字徳彰河南安陽縣人丰姿秀麗勵志問學初隨父顒官山西晉王聞其賢欲妻之固辭乃免天順辛巳尙英宗元女重慶公主益好古博雅用力於詩文尢善書英宗甚寵愛之每燕間出遊多以隨侍憲宗嗣位命掌宗人府事居官三十餘年年五十卒賜葬祭如制景𨿽處富貴平居詩書之外亦寡所好喜與士大夫遊聲稱藉甚公主事舅姑甚孝衣履多手制拜謁皆如家人禮景每早朝主必親起視飲食主之賢亦近世所未有也子賢今爲錦衣衛指揮同知

○賜故南京錦衣衛帶俸指揮王銳祭葬不爲例以戚裏恩也

○壬午南京右軍都督府都督僉事楊昇卒賜祭葬如例

○癸未命駙馬都尉蔡震掌宗人府事

○甲申恭讓章皇后忌辰遣內官祭陵寢

○禮部尙書倪嶽等以災異修省會同五府六部都察院等衙門條陳三十二事二仰法聖祖我太祖髙皇帝昧爽臨朝日昊忘食虛心請問從善如流時延儒生講論經典斥侈靡絕遊幸卻異味罷膳樂惇行儉朴爲天下先一言一行載在典冊皆可爲子孫萬世法皇上初年實亦如是近日視朝頗晏聽納頗難經筵稀禦用度漸侈遊幸漸頻進貢之止者復來樂戲之斥者復取伏望動師聖祖以消天變一俯接羣臣退朝之暇乞恆禦便殿召內閣儒臣及文武有識大臣主侍左右以備顧問至於省決章疏各以其事召所司從容訪問務求至當一議處宗室天下地土有定所租賦有定額而宗室之費日盛誠不知所以善後之計欲將各王府自郡王將軍至鄕君儀賓本色折色祿米並祭祀等事少從減節以寬民力一暫停工役修造萬春等宮內承運庫古今通集庫浣衣局混堂司新房六科廊安定門殿宇橋梁承光殿後石橋大山子膳房天壇皇陵朝房皇城紅鋪象房輦房並皇親宅諸役並興其費動以數十萬計卽今水旱相仍災異疊見乞量爲停止一愼重武備京師軍馬團營爲重宜時加操練毋得別項差撥有傷國威一停止織造蘇松杭嘉等府賦役繁重凡織造之事請暫行停止一停減齋醮凡宮觀寺院非時齋醮請悉停止各處降香不必賫與賞賜一量減供應湖廣江西山東屢遇災傷兼有王府工役派納牲口請以十分爲率停免三分一裁抑奔競凡遇希求進用乞恩傳奉之類請聽本部及科道官參奏發遣一禁約請給僧道冗濫宜停止給度其有潛住京師寺觀請悉逐還原籍當差違者發邊衛充軍一減收糧斛內府各衙門收受白糧任情加耗以致糧戶破家蕩產請痛加禁革一監收皮張各處解送巾帽局底皮該局揀選過刻其指爲不堪者輒割裂破壞然後退還人不能堪請差科道官同該局驗收如有前獘許令參奏一定估計料凡有興作會計物料匠作多估妄費率至十倍今後遇有興作在內乞委該部同該監官計料在外悉聽本部計料俱令科道官各一員核實一淸查馬匹壩上等馬房多有虛數冒支艸料請令踏勘艸場給事中禦史會同該部委官一年兩次淸查務得實數以革虛冒一添支糧餉內府各監局人匠濫支月糧在京各衙門公差官員濫支廩給請各定與則例監局民匠支糧三斗幼丁匠二斗內外官員公差在京城者不許支廩給料艸五十里之外有縣治驛站者許支廩給百里之外應付馬匹艸料在京尋常工作官軍匠役不支口糧五十里之外支二鬥百里之外支四斗一擬寬調衛近例軍職三月不赴公座畫卯者參問調衛后𨿽更定爲三月之上者參問復職不許管事半年之上者調衛帶俸而赴京操邊操者艱阻可矜宜有差別今後如系都司衛所掌印軍政管屯並空閒隨住帶俸官請俱照後例京操及邊操者下班之日止聽領操官點閘不在公座畫卯之例一收錄後裔內外漢達功升世襲軍職子孫有因事故不得告襲遂有十年之外不準承襲之例而達官流離困辱易至爲非請自成化十一年以來病故十年之外告襲者俱駁行查理果系立功者嫡親男孫弟侄俱與冠帶舍人月支糧一石於原衛所差操有功照例升賞一王府軍校各府郡王初封請照皇子出閣事例至十四歲方行奏僉校尉有護衛之處原系護衛僉撥者卽於護衛僉撥不系護衛僉撥者護衛撥軍餘十名民間僉派二十名無護衛者俱於民間僉撥一災傷馬匹各處養馬地方如有災傷其各年拖欠並今歲派取追徵未完者俱暫停止俟明年秋收後追完一減造文冊各都司衛所戶口馬騾二冊每年一造煩費無益請以五年造報一次一軍士月糧舊制支糧一石者不許折色今在外軍士本色月糧止支六斗餘四斗𨿽稱折鈔亦系虛名今後請除守城局匠外不分京操運糧俱支本色八斗一審淸刑獄各處災異非常恐有冤獄請特差官或令所在鎭巡等官審錄一淸查匠役在京各監局軍民匠役不下數萬每遇興作輒行雇募請敕司禮監太監兵工二部堂上官科道官各一員會同查理一擅科軍士各衛所官旗擅料派軍士以一取十扣除月糧布花以致艱難逃亡請出榜禁約一淸除吏獘天下司府州縣吏典役滿六年例該赴部而有作姦展轉數十年不告滿起送者請通行淸查除丁憂外有稱爲事在役十年者治罪容畱官員一體懲究一量定拘系罪囚除情重者監候外其徒流以下並追紙鈔及病者請俱準放保隨衙聽審一寬卹追贓兩京並在外問刑衙門追贓人犯有少銀六七兩以下而監追二三年之上不得完者有身死而仍追其子孫家屬者有軍職無力運炭監久不完者今後除還官給主者照舊監追凡入官贓物直銀一二十兩以下監追二三年以上不完者及納紙半年以上無徵者請俱量爲寬卹召保追納身死者依律勿徵軍職無力運炭者照操官例納鈔一懲戒邪慝眞人張玄慶乃極刑罪人元吉之子法應流竄冒得襲封世濟其惡穢徳昭彰人神共怒是以上天降罰其龍虎山殿宇焚毀殆盡請免其來朝以杜請托之路並勘其罪惡實迹及違制妄造符籙請給道童等情加以重罰仍訪取本族素有戒行者嗣守其業一禁革科斂在外諸司凡遇朝覲給由公差等項不得科斂民財來京饋送與者受者俱坐贓論其有無籍鄕官監生人等多端騙詐者許所在官司擒拏騙者與者俱治以重罪一停僉民壯近令各省點僉民壯而吏胥爲姦民心愁怨今後除山狹邊方並編僉已定者及福建汀州江西贛州等處宜從巡撫兵備等官斟酌點用其餘腹裏無事地方請悉停止俾各歸農一寬宥逃罪官軍逃移者皆因饑寒無以存活宜從寬宥在京者請限三月以里許其赴部首告在外者以文書到日爲始亦限三月自首俱卽送營收操奏入上曰卿等所言仰法聖祖俯接羣臣停減齋醮朕自有處置減收糧斛監收皮張擬寬調衛王府軍校災傷馬匹減造文冊軍士月糧審淸刑獄擅科軍士淸除吏獘禁革科斂寬宥逃罪俱令所司斟酌而行其暫停工役量減供應量定拘繁寬卹追贓並懲戒邪慝所司仍覆議具奏余姑已之遊幸進貢樂戲原無此事何得輒爲此言今後會奏事情務宜從實○乙酉戶部會各部都察院議處明年漕運並各處合行事宜一遮洋船運糧於薊州倉者近例以十二萬石每石折收銀七錢請石減五分不爲例一請令漕運巡撫官會同管河通政疏浚南旺龍王廟前湖蓄水以備春初泉源微時放入運河接濟一請令江西湖廣僻遠山縣難於般運者兌軍糧免支兌本色每糧一石連耗折銀一兩一錢扣算給軍準作槪衛轉易輕賫車腳之費一江西並蘇松等府該起運南京倉糧請免民起運就於兌糧水次如數支與南京漕運官軍準作行糧每石加水腳米一斗三升一漕運兌軍糧每石請如上年加耗米五升後不爲例一直隸廬江縣流民請編甲報官俟造冊之年編作畸零人戶聽當輕差其開墾田地照例起科一各處屯田請令管屯方面官從實淸查果有勢豪占種累人陪納子粒等獘指實具奏究問一楡林城原撥延安綏徳衛局匠成造軍器今濫增多虛費糧賞請試其諳曉本藝者二衛各畱百五十名余令補充本衛遠年逃故邊操軍士之缺一竊盜並彊竊窩主不分軍民余舍人等罪至徒者請悉發遵化鐵冶依徒限炒鐵一甘肅所屬甘泉等驛遞甲軍艱苦而月支口糧止三斗請量加五斗一甘肅左等十四衛所先年官給屯牛萬餘後人牛俱盡久未開除每年造冊奏繳空文無實請開除之一湖廣荊襄等府先年討平反賊劉千斤之後於房竹遠安三縣設南襄城等四堡南漳榖城二縣設石門髙頭二堡各調官軍四百防守河南南陽內鄕等縣設順陽等四堡調官軍九百餘人防守今二處流民類皆土著添設官司控制盜不復起而操軍空間多費糧賞請止畱馬良坪南襄城二處其餘七堡宜量爲裁減勒歸本衛一各處行太僕寺苑馬寺堂上官請擇愼敏更事之人升用兩考以上有成績者照例超擢不許視爲閒散除授非人以廢馬政一親王之國請一遵祖訓欽定祿米舊額不得奏討山川湖泊蘆葦陂塘軍民田地商稅課程縱奉有成命賜與仍許所司執奏毋輒行勘一湖廣長沙等處修造吉興岐三府供億浩繁所屬該上供弘治九年朱漆油蠟銅錫藥材皮張等料請暫免一年以蘇民困一永平所屬軍民連遭旱煌凡歲派額外物料請悉從減免一三河縣民間寄養馬請於內選撥百匹給操備捨余遇警調用一隆慶衛官軍赴京操備與在京大寧前等衛官軍赴居庸關驛走遞者數略相當請兩易之以免往來煩勞及行糧艸料之費一山西平陽等府災請暫行軍民捨余納銀米給授散官及陰陽醫生納銀米免考試僧道官納銀米免赴京各就附選以備賑濟上曰各處屯田積獘已久仍行管屯方面等官從實淸查果有勢豪占種累人陪納子粒等獘奏來究問狹西等處行太僕寺苑馬寺官所繁甚重近來多不得人以致馬政廢弛今後正佐官員務要選除有才幹者不許視爲閒散甘肅站軍口糧增與三鬥其餘準議

○增設狹西慶陽府管糧通判寧武關倉監牧州同知各一員

○增設順天府良鄕縣磁家務店巡檢司

○晉府寧化王鐘鈵旣以罪革歲祿冠服而凶殘益甚多闌婦女入府中稍失意輒痛加箠楚或斫足髡首或囊土壓面前後死者六七人校尉吳剛白宗善逢迎每令入宮與妃武氏及婢妾亂一婢不從輒殺之嫡母趙氏驚恐成疾薨生母劉氏飲宴間諭以好言鐘鈵怒舉酒器擲之劉氏走而免有陳媼者病狂祼而縳於樹燒鐵繩纏而烙之求與庶母李氏姦不從亦杖而剌之又恐其事聞欲縱火焚其宮而自殺羣婢妾不勝其毒夜聚而逃爲邏者所獲鎭守太監劉政巡撫都禦史張敷巡按禦史白鸞各奏其事上命太監羅祿大理寺丞王鑑之錦衣衛指揮僉事葉廣往會都禦史顧佐按之鐘鈵使其徒曹錦以重賄祈脫罪不得旣而宮人等皆畏迫不敢言祿等遂從而信之奏薄其罪鐘鈵反誣其弟鐘錥與武妃姦因痛箠妃及其子奇﹤氵隱﹥生母劉氏奔救之鐘鈵嚙其肩僕於地以杖傷其口流血污衣又逼奇﹤氵隱﹥使證武妃姦箠掠幾死宮人張喜兒等護出之於是其事悉露政等奏祿鑑之廣所按不實而鐘鈵亦具奏自文詞連都指揮僉事袁杲左布政使陳淸按察使李琮副使陳金上復命太監陳寬刑部侍郎戴珊錦衣衛指揮同知王佇覆按得實上猶恐其冤命諸廷臣於諸王館會鞫之至是都察院奏鐘鈵妃武氏執不承姦事涉曖昧生母劉氏有悔言而其餘所犯皆實請重行國法以爲宗藩戒並劾敷華及祿等罪上曰鐘鈵不孝淫亂事情尙在可疑但閨門不正違法多端不宜君國降爲庶人送鳳陽髙墻內禁錮終身仍命有司給其薪米武氏革去妃號令回府養其姑逃出宮婢悉杖送浣衣局吳剛白宗蠱惑宗藩導之爲惡他罪亦重皆處斬錦等八人發邊衛充軍奇﹤氵隱﹥情有可憫姑恕其罪俟請封之日禮部具由以聞張敷華顧佐白鸞各罰俸三月袁杲陳淸李琮陳金各五月羅祿王鑑之葉廣劉政姑宥之

○戊子巡撫遼東都禦史張岫言本鎭各城堡官軍防守年久熟知地利但因買補官馬以致困憊故事買補者朋合銀三兩助之然隨補隨死有五六年間一軍死損三四匹者請自今爲始馬死者不必給銀卽將以後夷人進貢馬匹給之馬不及數乃於該給朋合銀三兩內每益一兩行之三年而止兵部覆奏從其議且令領夷馬者仍入樁頭銀於官從之

○日生左珥色赤黃

○己丑命雲南五井鹽課提舉司順蕩井鹽課司攺設流官副使一員初二司皆土官管領前土官副使楊暹有罪抵刑絕嗣鎭巡等官請攺設流官爲便從之

○辛卯命山西行都司都指揮同知曹紳充右參將分守延綏東路

○南京監察禦史朱悌等劾奏吏部文選司郎中貢欽招權納賄肆意妄行長奔競之風壞銓選之法請寘於理上命刑部驗實以聞刑部言據所劾則欽當有罪但原無指實姓名難於考驗得旨欽旣爲言官所劾令吏部對品調外任遂調爲大名府同知欽有小才初爲主事時頗以勤敏著稱及爲郎中惟賄是圖不復顧淸議至是外謫士論快之

○壬辰戶部左侍郎吳原卒原字道本福建漳浦縣人天順八年進士授兵科給事中時憲宗新卽阼原首陳五事七年遷右給事中九年轉左以父憂去十三年攺禮科十五年進兵科都給事中時西廠久熾中外悉忿六科欲劾原以次名當署先因奏罷之十九年擢太僕寺少卿二十二年進爲卿二十三年擢戶部右侍郎總京儲事弘治四年遷左侍郎佐理部事五年浙東西大水敕原兼僉都禦史往視其地原訪諏民隱勸分平糴給米榖三十萬石銀七萬兩蠲逋賦數十萬民甚徳之六年召還京至是卒特賜賻鈔三千貫命給驛歸其喪賜祭葬如例原容觀外美而中不可測然好毀賢者蓋由識見卑淺不能知徳也

○魯府樂陵王陽錧請自備工料預修墳塋從之

○貴州安南衛地連震有聲如雷

○癸巳禮部覆奏前所陳量減供應及懲戒邪慝二事謂湖廣江西山東三處供應牲口爲數甚多乞軫念民窮俯從羣議十減其三眞人張玄慶罪惡顯然法所難貸今請仍行江西巡按等官從公體勘明白奏請定奪從之

○甲午養病南京太常寺卿翟瑛卒瑛字廷光河南洛陽縣人以太醫院籍登成化二年進士攺翰林院庶吉士授禮科給事中升鴻臚寺少卿丁母憂服闋攺尙寶司少卿內批升南京太常寺卿至是卒年五十七瑛體貌凝重歷官幾三十年無大建明然而亦無大過舉云

○乙未上禦奉天殿遣泰寧侯陳璇永順伯薛勛惠安伯張偉彭城伯張信廣寧伯劉佶建平伯髙霳丰潤伯曹愷崇信伯費愷各持節充正使翰林院侍講劉忠尙寶司司丞李﹤王弁﹥禮科給事中韓智兵科給事中任良弼中書舍人司馬公革�申戶部郎中陳周刑部員外郎周瑾充副使冊封淮王第六子見氵�犀爲順昌王第七子見洵爲崇安王伊王庶長子訏淳爲濟源王秦府臨潼王庶長子鎭國將軍秉欆爲臨潼王南城兵馬副指揮金徵女爲衡陽王妃南城兵馬副指揮張威女爲定安王妃代府懷仁榮定王長孫成鈀夫人範氏爲懷仁王妃致仕河泊所官周昂女爲楚世子妃東城兵馬副指揮劉繼祖女爲聊城王妃西城兵馬副指揮張俊女爲河中王妃

○戊戌升刑部員外郎黃肅爲廣西按察司僉事

○狹西岷州衛百戶呂瑛等出境樵采爲番賊射死守備西固城指揮喬永領兵擊敗之斬首五級獲器仗諸物兵部劾永無紀律致所部私出樵采𨿽有微勞不足贖罪請下巡按禦史逮問從之

○己亥賜代府溧陽王聰氵�軌四書大全爲善陰隲二書從其請也

○免雲南新興等場積逋礦課及布政司礦夫折糧銀三萬七千兩有奇

○是日曉刻月犯軒轅左角星○狹西金州及洵陽縣地震有聲如雷

○庚子代府昌化王儀賓魏澄縳巡撫都禦史侯恂之子嚇取財物恂奏之下巡按禦史勘實命贖杖仍革職閒住

○賜朝鮮國弘治九年大統歷一百本

○命山西都司都指揮僉事朱祿守備偏頭關

○禮部奏冬至節例賜百官宴上命免宴賜以節錢鈔

○辛丑命故遼東都司都指揮同知宋溥之弟演襲原職定遼中衛指揮使

○壬寅給國子監雲南貴州四川軍民生冬衣如例○虜賊八騎入寧遠麻溝山境軍士死者一人傷者二人按伏指揮僉事劉釗守備都指揮僉事盛銘等報於鎭巡等官增入寇者九十餘人異以脫罪事聞命逮問如律罰銘俸三月

○丙午冬至節遣駙馬都尉楊偉黃鏞分祭長陵獻陵景陵裕陵茂陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢

○上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮太皇太后皇太后皇后俱免命婦朝賀○命建壽王府第於四川保寧府初壽王奏乞於江西袁州府建府第而有司以袁州不堪爲言有旨攺建於廣信府未幾復命在擬於是工部以保寧奏從之

○丁未文武百官朝親王於奉天門東廊

○戊申賜周府慶祚縣君並儀賓賀宏誥命冠服如制

○下監察禦史張鸞鄧公輔及吳裕張黻於錦衣衛獄鸞公輔各杖二十並裕等釋之時冬至朝賀給事中張良弼導駕疾作僕殿中鸞等失舉獨杖二人者以班近良弼也

○太常寺卿崔志端言故事大祀天地看牲分獻惟用公侯伯其皇親並駙馬帶俸者俱不與命罷駙馬皇親如舊

○己酉以旱災免直隸順徳眞定大名廣平河間五府所屬州縣秋糧六萬九千石艸一百二十五萬七千三百六十束綿花絨一萬六千三百八十斤並免徳州等五衛屯田子粒共六千七百四十石有寄

○刑部覆奏前會議量定拘系寬卹追贓二事請自今囚犯除情重及婦人犯死罪者如舊監系餘情罪輕者及𨿽犯徒流而情不甚重者並婦人非樂婦及身自犯罪者俱準覊候其追贓則𨿽還官給主及埋葬銀止一二十兩以下久禁無措者除充軍立功外餘皆許召保營辦軍職犯徒流以下無力納米運炭者兩京準做工在外問發還職所該納米將月糧扣除還官餘如前擬有旨命寬卹追贓再議以聞於是復請以該追贓物十兩以上者所司變賣家產以充家產不足及全無者具其情罪並監追年月贓物數上請若止直九兩以下及埋葬銀監追一年以上無家產者令召保營辦若犯人已故贓多情重者奏請裁處余仍前擬從之

○工部覆奏前會議暫停工役事得旨皇陵朝房內承運庫古今通集庫混堂司六科廊皇親房屋工程暫且停止旣而復請以已派物料未解至者令該府州縣收貯俟異時取用命仍解赴內官監收貯不許那移別用

○是日曉刻木星犯氐宿明孝宗敬皇帝實錄卷之一百七

弘治八年十二月庚戌朔上視牲於南郊

○辛亥命故遼東都司都指揮同知林勝之子睿原職定遼後衛指揮使

○壬子養病戶部右侍郎張鼎卒鼎字大器狹西咸寧縣人成化二年進士授刑部主事歷員外郎太原府知府山西左右參政河南按察使都察院右僉都禦史巡撫保定諸府召爲戶部右侍郎以疾乞歸至是卒訃聞賜祭葬如例鼎幼受業於河東薛文淸公有理學名知太原有惠政民懷之至巡撫保定則令各府沿路築墻冀禦盜賊衝突修繕煩勞民頗怨謗故召爲侍郎而人不以爲徳舉云

○狹西崔工駝籠等族番人節癿尖札等來貢賜彩叚衣服等物如例

○癸丑升戶部右侍郎劉大夏爲本部左侍郎巡撫河南都察院右副都禦史韓文爲戶部右侍郎

○升戶部員外郎申磐禮部員外郎宋端儀刑部員外郎胡積學俱爲按察司僉事端儀廣東積學雲南俱提調學校磐河南提督直隸安慶等衛屯種兼整飭兵備

○錄致仕吏部尙書尹旻之孫繼祖爲中書舍人

○先是戶部奏於通州舊城西增置倉廒一百六十八間上命於京城內相地建置至是命戶部左侍郎劉大夏工部右侍郎曾鑑領其事

○昏刻火星犯壘壁陣

○甲寅內閣大學士徐溥等奏近司禮監傳示聖諭遞出祭三淸樂章令臣等攺補進呈臣等謹按天子祀天地天者至尊無對盡天下之物不足以報其徳惟誠意可以格之故禮以少爲貴物以簡爲誠祭不過南郊時不過孟春牲不過一牛蓋祭非不欲頻頻則反瀆物非不欲丰丰則反褻書曰黷於祭祀時謂弗欽禮煩則亂事神則難正此謂也漢祀五帝儒者尙非之以爲天止一天豈有五帝況三淸者乃道家邪妄之說謂一天之上有三大帝至以周時柱下史李耳當之是以人鬼而加於天之上理之所必無者也若夫樂器之淸濁樂音之髙下有制度有節奏毫釐之際不容少差差則反以君禍況制爲時俗詞曲以享神明褻瀆尢甚以此獲福又豈有是理哉我朝天地合祭祭用正月皆太祖所親定樂器樂章皆太祖所親制足以傳之萬世當此之時豈有三淸之祭俗曲之音今所遞出樂章𨿽云出乎永樂大典蓋是書之作博采兼收欲以盡天下之事初未開以此施之朝廷見諸行事以爲後世法也陛下純誠至孝嗣統守成一以太祖爲法以上追二帝三王之盛不宜以黷禮事天臣等讀儒書窮聖道道家邪妄之說未嘗究心至於鄙褻詞曲尢所不習不當以非道事陛下所以連日憂惶不敢奉命者實不願陛下爲此舉也且古之帝王必資輔弼以成治化舜大聖也其命禹之辭曰予違汝弼汝無面從伊尹之告太甲曰有言逆於汝心必求諸道蓋惟恐臣之不盡言也仰惟祖宗所以置文淵閣簡命學士居之者實欲其謀議政事講論經史培養本原弼正闕失非欲其阿諛順旨惟其言而莫之違也臣等待罪此地積歲累時今經筵早休日講久曠異端邪說得以乘間而入此皆臣等講讀不勤輔導無狀不能事事規正以啟陛下之聖心保陛下之初政憂愧之至無以自容近數月來凡奉中旨處分其合理者自當仰承徳意不敢違越問於民情有幹冶體相礙亦不敢苟且應命以誤陛下未免封還執奏至再至三迹似違忤情實忠愛似此者多伏願陛下垂日月之明廓天地之量俯加鑑察曲賜依從臣等益當勉策駑鈍庶幾少有裨益非但樂章一事而已謹因此事披露血誠不勝俯伏恐懼俟命之至疏入上嘉納之

○虜入義州淸河堡境備禦都指揮黃義率兵追捕之道逢三衛屬夷八人令爲鄕導已獲入寇者一人回至中途並縳屬夷三人以爲功分守右參將王銘守堡指揮魯祥上其功鎭巡等官廉得其實以聞命逮黃義以下九人治之王銘魯祥各罰俸兩月

○命有司爲崇王之子慶元王及第四女營建府第不爲例

○乙卯四川長河西魚通寧遠宣慰使司土官宣慰使觀卜巴以襲職遣使貢方物謝恩賜彩叚衣服如例

○命故錦衣衛管事都指揮僉事楊榮之子玉襲本衛指揮使故中都畱守司正畱守髙俊之子玉襲湖廣武昌左衛指揮使

○丙辰昌平縣民有私出境外伐木者事聞命逮問把總指揮謝昂守備黃花鎭都指揮僉事於宣罰俸兩月其伐木者命枷號示眾仍發邊衛充軍

○昏刻月掩土星

○丁巳臘節賜百官宴於午門

○秦府永壽王誠淋薨王康定王庶長子母陳氏天順六年生成化十二年襲封至是薨年三十四訃聞輟朝一日賜祭葬如制謚曰莊僖

○戊午昏刻土星犯壘壁陣夜月犯外屏星

○己未賜吉陽王聰注爲善陰隲洪武正韻四書大全從其請也○庚申賜晉府長樂郡君並儀賓汪蕙慈樂縣主並儀賓李桂內丘王府彭澤縣主並儀賓花桂誥命冠服如制

○南京戶部左侍郎李益以老疾乞致仕不允

○虜入宣府龍門所等處寇抄命罰分守左參將白玉俸一月與右監丞楊聰徐玉俱仍戴罪殺賊

○辛酉升狹西布政司左布政使陳道爲都察院右副都禦史巡撫河南

○湖廣容美宣撫司遣頭目來貢馬及降香禮部以所貢香不及數馬稱道死又無明文起送請止給半賞從之仍命今后土官進貢者本布政司給明文起送

○湖廣流賊百餘人攻桂陽縣入其城劫庫及獄囚殺虜吏民焚毀廬舍劫學印虜縣官家屬轉劫村落廣安守禦千戶蔡隆等皆棄城去事聞命兵部移文巡撫江西及兩廣總鎭等官督捕守備兵備巡守等官俱停俸責限擒捕其棄城並妄報者從重罪之以湖廣守臣後期不奏命都察院閱實以聞

○昏刻月犯畢宿左股星

○壬戌致仕南京兵部尙書薛遠卒遠字繼遠廣東瓊山縣人正統七年進士授戶部主事升郎中核實直隸逋稅得羨余若干萬督大同軍儲邊食爲足天順六年使交南還升本部右侍郎丁母憂適河決河南詔以工部侍郎起復往治河口遂塞復攺戶部成化六年王師有事於兩廣遠奉命總督糧餉以功升左侍郎旣而進尙書總督京儲十三年乞致仕許之十五年召爲南京兵部尙書參贊機務十六年以被論劾致仕弘治五年以詔例進階榮祿大夫至是卒年八十二訃聞賜祭葬如例遠通變勤敏朝章舊典多所練習在戶部久爲主事郎中時凡文移奏札多出其手上下率推之至爲尙書旣致仕而復起人不能無議云

○癸亥先是有旨令順天府支太倉銀買上供速香千斤及令廣東布政司解送各品香五千斤至是戶部以速香難得請暫買黃速黃熟香代之得旨命速香黃速香黃熟香各買五千斤

○罰河南都司都指揮僉事王瑛俸一月坐領京班官軍失期也

○乙丑復除湖廣道監察禦史王宗錫於江西道劉芳於山東道南京狹西道監察禦史田益於南京浙江道俱以丁憂服闋也

○廣西思恩軍民府土官知府岑浚遣官族頭目岑淳等來貢賜彩叚等物如例

○狹西靖虜衛天鼓鳴

○丙寅修社稷壇墻

○流賊百餘人劫殺江西會昌居民轉掠雩都瑞金典國安遠等縣殺傷官軍守臣以聞命逮問守備都指揮僉事馮泰分巡僉事茆欽分守右參議李魁贛州府知府周鳳指揮僉事張銳等二十人罪坐不能防禦也

○丁卯廣西猺賊寇平樂縣昭平堡殺男婦八十二人虜掠二百五十人副總兵郭鋐右布政黎福知府余玉等率兵斬捕之兵部分別功罪以聞命逮治其守堡者鋐等俱宥之

○南京監察禦史朱栻因災異上疏言修弭之道在勤聖學廣言路而言路尢在責任大臣蓋凡天下利獘興革大臣與言官皆不可不言言官位卑勢微有言未必見信大臣位尊望重是惟不言言必見信況大臣言事常在事前言官言事常在事後正於未然者易爲力救於已然者難爲功然聖學不勤則修徳未至而邪正難分忠言罔聞而下情不達此二者惟陛下日夕畱意臣本言官不自切責而原望於大臣者非爲自安之計蓋以勢分有難易而大臣力足以濟事也下所司知之

○戊辰太僕寺少卿姜立綱爲其父故封太僕寺少卿璧全乞祭葬禮部言例不當與特許之

○南京禮部尙書童軒上疏言人君之職莫大乎敬天敬非燔柴奠璧祭告之謂也天𨿽髙實聽下而人君一身動與天遊使有一息之不欽一事之不臧非所以敬天也祖宗列聖克享天心是故殿曰奉天門曰承天皆有深意仰惟皇上嗣統以來賞善罰惡官賢省賦禁止異端占考星度敬天之道亦云至矣然其實又在能存此心而已心者天理之郛郭心存則能敬能敬則與天合由是推之無往而不善矣近年以來東南之民恆困於歲辦西北之民恆疲於力役歲辦如油麻銅鐵之類重以貪猾之掊克姦民之包攬皆倍取其直民出什一之賦而又有此額外之徵𨿽欲不困不可得矣力役如牽船送杠之類有賫公文一角而索車數輛有帶軍冊一本而起船一隻者小民被役月無虛日戶無閒丁民當里甲之差而又有此分外之役𨿽欲不疲不可得矣至若淸軍之擾尢爲不堪禦史及布按等官往過來續所拘親鄰佃戶遞年裏老人等動以萬計候俟拘畱輙經旬月春夏妨其耕耘秋冬奪其收獲臣以爲歲辦固難悉免至如烏頭牽牛等樂治病素非所宜黃腰木狗等皮縫制亦非所急此類乞並停免其有必用者仍敕撫按等官定價榜諭敢有違法多收聽人包攬者悉置於法則民財可阜矣力役固難悉免臣願買辦之使不輕遣出而民力之蘇已不啻五六矣他如南京歲進黎藕石橊菜薹等物北土亦有之膳盆卓椅歷殼之類京師皆可辦此類量爲停免公文非三角以上兵部淸軍文冊非五本以上不許順賫到水陸之供應稀而民力少蘇矣淸軍一事𨿽曰急務但所淸之軍自洪武永樂以來遠者百餘年近者數十載而正身之存者少矣其子孫年深必多更名避地不可卒識間有淸出亦千百之一二耳所得之軍甚少所擾之民寔多乞敕兵部轉行天下所司凡逃軍有經三十年以上者悉免淸勾凡有願投軍籍者覆視無礙許於本處衛所注籍則民擾可除而軍伍亦易補矣今之內閣卽古輔相之職而輔相之職莫先於以人事君故朝廷不患中外無賢惟患內閣吏部之不得其人也內閣吏部旣得其人則將各舉所知中外皆賢而無爲之治不難矣先年以言得罪者貶謫在外未盡收錄望鑑忠義之心宥狂妄之罪生存者復其職銜物故者加以贈謚則言路開而善治成矣京師奢靡習於貴戚而實淫盜之原禁之愈熾伏惟陛下躬行節儉以身先之則上行下效不令而從矣刑官匪人故法律不得其理上干天和災異疊至乞敕在廷大臣各舉廉明仁恕如古之於公歐陽觀徐有功其人充之而貪酷不才者置之於法則天意可回災異可弭矣奏入下所司知之

○兵科給事中周序言君政之大在馭臣取人而已馭臣莫要於嚴黜陟取人莫要於一去取竊見弘治九年當朝覲會試之期正人主操縱權衡之際朝覲之黜陟不當問其資格惟才是視而近歲以來惟以監生吏員抵罷黜舉人進士當薦拔又況已退復畱似非虞周幽明之典會試之去取不當拘夫地方惟才是錄而近歲以來文教益隆於往時詩書布滿於邊郡尙爾捲分南北似非立賢無方之意命所司知之

○南京禮部尙書童軒復以老疾乞致仕不允

○正一嗣教眞人張玄慶以朝覲來京未至知爲禮部所劾乃上章服罪禮部言其不知省愆思咎乃冒昧而來朦朧奏請意圖苟免以遂姦私請如前議治罪上以其服罪宥之○展楡林城初楡林止一小堡屯兵以備冬景泰中增設鎭巡等官遂爲西北巨鎭後又增楡林一衛居人漸繁舊城狹隘弗能容乃徙千數百家於城外至是巡撫都禦史熊繡請展其城從之命增廣千二百餘丈

○是日曉刻月犯右執法星

○己巳虜寇遼東鐵嶺城掠戍卒四人以去命逮問守備指揮使王承勛等八人罰分守右參將焦元俸兩月與太監藍瑩仍戴罪殺賊

○庚午給周府故鎭國將軍同銓生母邢氏夫人楊氏養贍歲米一百石

○賜沈府鎭國將軍詮銅並夫人晉府輔國將軍奇潛奇濩奇氵�宿奉國將軍表根誥命冠服如制

○朝鮮國王李﹤忄隆﹥遣陪臣工曹判書鄭崇祖等奉表貢方物來賀正旦節賜宴並彩叚衣服等物有差

○兵部右侍郎王宗彜奏臣奉命同工部左侍郎徐貫巡撫都禦史屠勛按視潮河川形勢切見河口東西闊百七十餘丈地皆流沙土脈不堅水勢衝突城之不便惟宜增兵戍守川內古北口一帶見在軍馬數少近日𨿽奏撥京營官軍三千分番防守俱無盔甲器械且皆內地人不習戰鬥宜掣回京營而以附近營興密雲六衛京操官軍四千餘人代之又密雲一帶操守官軍三千無馬者三分之一其操練舍人四百餘俱無衣甲軍器請以附近州縣寄養馬一千匹並鄰近衛分見在軍器給之又�水各以東直抵古北口一帶乃虜騎往來總會之地而墩座稀少請於內各添設大墩一每墩闊十二丈髙三丈上置艸屋下挑壕塹各遣諜者二十人分班瞭望其交代之日仍令官軍百人護送又黃花鎭操守官軍亦皆京營調撥外衛輪班之數交代常失期請仍如先年例撥長陵等三衛官軍三千人於本鎭操守免其赴京月糧隨衛關支遇上班量給口糧三斗其外衛官軍輪操京營者仍退回原營操備兵部覆奏謂宗彜等所言皆宜惟營興諸衛官軍宜止畱二千於古北口防守餘二千仍令京營操備從之

○辛未命南京都察院右都禦史鄧廷瓚總督兩廣軍務兼理巡撫

○甘肅守臣奏近有詔移土魯番貢使失黑納咱兒等二十二人狹西暫住緣撒馬兒罕等處使臣火者狹西丁等二十八人亦在甘州欲並發遣兵部覆奏撒馬兒罕等使不可與土魯番使槪送狹西欲遣之回則今方有事哈密恐其漏我邊情或誤大計請仍畱甘州暫住支與餼廩待哈密事竣之日遣回從之

○壬申先是應天府府尹冀綺與通判範昌齡忿爭爲南京科道所劾下南京刑部逮問時綺方朝覲來京因請自詣刑部對理獄具擬贖杖送吏部查例發落上命復職仍罰俸兩月旣而科道交劾綺並及其素行貪污之狀請如例攺調別任或罷歸田裏不允

○癸酉賜故錦衣衛帶俸達官指揮王銘等十一人葬祭

○甲戌封慶王寘錖生母周氏爲慶莊王次妃從其請也

○烏思藏大寶法王葛哩麻巴遣國師札失藏卜領占等來貢因爲番僧桑兒結俄些兒等六人請襲其師原職許之回賜法王及宴賜札失藏卜領占等各如例

○罰國子監管司業事右春坊右諭徳劉震俸兩月以看牲復命失儀也

○命富峪衛帶俸署都指揮僉事蔣漢之子瑾代原職指揮同知

○虜入古北口境戍卒死者一人男婦被掠者五人命巡關指揮黃俊等四人下巡按禦史逮問罰分守參將吳釗俸三月與右監丞王增俱仍戴罪殺賊

○順天府府尹張玉等奏所屬州縣頻年災傷民貧役重乞以臺柴夫分派眞保定二府砍柴夫分派河南山東二布政司工部議謂河南山東近因修河之役財力俱困不可分派惟眞保定二府原無坐派臺柴夫役宜令與順天府共當從之

○乙亥命故懷柔伯施鑑之子瓚襲伯爵

○戶部以巡鹽禦史鄧璋之奏請開賣兩淮運司正統八年至成化二十三年中剩見在並消折等鹽俱自弘治九年爲始每年共賣六十萬引其消折者淮南每引擬價銀四錢淮北者三錢見在者俱四錢五分從之

○先是虜入寧夏廟山墩境指揮王良率所部與敵不勝官軍爲所殺者十六人傷者三十六人操備都指揮王傑領軍策應賊始退事聞下巡按禦史逮問擬良傑俱守備不設應邊遠充軍且謂良奮力交戰傑並力救援宜從末減上以良等情輕律重俱免充軍各降二級帶俸差操

○禮部奏正旦節例賜百官宴上命免宴賜以節錢鈔

○右軍都督府署都督僉事奚勇卒賜祭如例

○丙子南京監察禦史萬祥上兩廣事宜一兩廣副參將官因聽總鎭等官節制凡有賊情必待申報及行賊已先覺坐失事機宜令副參將官於所守地方先期偵察各村善惡及賊所常劫之地密畫地圖預申上司賊發卽酌量事勢追剿不必待報一兩廣地方賊巢固多中問有被賊脇從可撫諭者有屢惡不悛可徵剿者有山小峒淺可攻者有山大峒深不可攻而可困者有地廣人稠足供賦稅可設爲縣冶者有地險田少可設爲屯所者有應創立土官衙門者有應撥附近土官帶管者有應編排成甲保舉土民管束者請敕總鎭等官酌處成功一梧州總府有總鎭總兵官柳慶潯州各有分守參將等官廣西在城又有鎭守及副總兵官官多民擾除分守官外請暫各取回一員若以廣西接連諸番宜將梧州總鎭總督總兵官俱移廣西城中廣西鎭守及副總兵官悉取回或以廣西鎭守等官卽充兩廣總鎭將總鎭等官取回一廣西府江自平樂以下昭平以上俱有官軍守堡但府江每秋後水落河窄舟行近岸多爲猺賊所劫軍堡隔遠不能趨救而守堡並守備柳州地方湖廣官軍各因不服水土死亡數多宜罷府江守堡者內分一半在於昭平半在平樂遇水漲則分駐地方水落則更番巡哨其守備柳州者則存畱廣西城柳州缺人調用別爲區處一廣西大藤峽口近設五屯千戶所於口外又設永安州於五屯之內切近峽口每歲調撥官軍戍守而千戶所在無用之地柳城縣近設永寧堡僻在深山不當要衝其撥來州堡戍守官軍多致死亡而五屯千戶所接連永安州旗軍皆本地獞人服習水土宜將五屯千戶所並永寧堡革去將本所官軍撥守永安州其原撥戍守州堡官軍俱取回而五屯城池宜攺設土官衙門仍將其地屬永安州一桂林中右二衛軍士定撥哨守各地方因數少不得輪班未免逃亡又懼罪不敢出首宜行廣西巡守等官寬限一月許自首免罪一廣西設遷江屯田千戶所專爲遷江縣八寨獞賊生發欲得各土官督目兵入屯伴土獞住種以安地方今各官將各屯田悉與土獞佃種縱目兵散住潯梧等處其子粒令總甲人等收納各獞因被科擾未免爲盜而髙周二屯至今不聽管束賓州舊有南丹衛官軍足以守備續增柳州衛所虛糜錢糧宜令守巡等官將髙周二屯仍屬遷江所令各土官督目兵入屯其遷江城池宜調撥柳州衛所官軍守備其目兵願爲民者附籍該縣給與土田願充軍者收集該所入伍食糧將各屯撥與附近土官衙門管理一廣西柳慶南寧及廣東增城等處河道近被獞人掠過舟財物遂致阻塞宜令守巡等官於柳慶至永福沿河灘分量設軍堡編集獞民防守其副參等官須協同巡哨行事遇有盜賊量調土兵追捕仍禁約緝事並出哨官軍勿得騷擾一廣東河源縣黃峒流民來居盡將峒田彊占及逃民入峒盜住爲盜官軍阻險不能進徵而河源地方設有水源屯與黃峒接地多大族人有謀勇信宜等縣衛所官亦有謀勇爲土獞所服者宜令各帥所部兵款設計擒獲仍將本峒立爲屯田或設千戶所或立縣治章下兵部覆奏以祥所言皆宜請移文兩廣守臣次第議行之惟蘇疲困一事難於更張蓋兩廣罷二巡撫建總府於梧州中制之處以制兩廣始得兵糧易於處置而廣西三面接連夷境特設鎭守副參等官以臨之經畫已詳宜仍其舊議上從之

○海西兀者右並泰寧等衛女直都指揮等官滿古捏肯帖該等來貢賜宴並彩叚衣服等物如例

○湖廣長沙府大雷電雨雪

○丁丑攺總督兩廣軍務南京都察院右都禦史鄧廷瓚爲都察院右都禦史總督巡撫如舊

○裁革山東長山縣之白山鄒平縣之靑陽店濰縣之城東三遞運所以歷城縣龍山鎭遞運所並於龍山鎭驛掖縣諸橋店遞運所並於朱橋驛沙河店遞運所並於平度州灰埠驛黃縣黃山館遞運所並於黃山館驛昌邑縣王耨店遞運所並於濰縣古亭驛

○江西南昌府四川彭水縣大雷電雨雪雹大木折

○戊寅命錦衣衛掌鎭撫司事都指揮僉事李珍及帶俸指揮使趙鑑同本衛管事

○以歲暮祫祭遣駙馬都尉蔡震告太廟楊偉告懿祖皇帝

○己卯祫祭太廟

○遣太常寺官祭五祀之神

○遣旗手衛官祭旗纛之神

○是歲天下戶一千一十萬二百七十九戶口五千六十七萬八千九百五十三口田八百二十六萬六千七百八十一頃田賦米一千八百九十八萬六千八百九十四石八斗七升麥八百七十六萬四千八百九十四石七斗三升絲三萬六千七百零三斤七兩五錢綿二二百六十五萬二千九百四十六斤五兩三錢絹一十七萬八千六百九十七疋三尺四寸五分布一百一十五萬一千七百七十九疋三丈二寸三分綿花一十三萬一千二百斤艸三千九百八十四萬六千九百包束戶口鈔八千八百四十二萬六千九百八十二貫雜課鈔共七千三百九十二萬五千一十九九貫折米一千四百七十二石鹽課二百四萬九千八引折米五千七百八十七石四斗折布二萬一千七百九十五疋茶課八萬九千斤屯田二十八萬九千八百九十五頃九畝子粒二百九十三萬九千四百七十石金銀課共五萬三千三百五十六兩水銀二百二十九斤朱砂四十六斤八兩儧運糧四百萬石各處運納米麥共一十五百二萬一千七十五石四鬥一合三勺四抄三撮七粟六粒減免稅糧七百八十七萬八千七百六十九石三鬥艸七百九十六萬四千九百六十束

明孝宗敬皇帝實錄卷之一百七終明孝宗敬皇帝實錄卷之一百八

弘治九年正月庚辰朔正旦節遣駙馬都尉遊泰齊世美分祭長陵獻陵景陵裕陵茂陵

○遣儀賓周鉞祭景皇帝陵寢

○遣內官祭恭讓章皇后陵寢

○上詣奉先殿奉慈殿太皇太后皇太后宮行禮畢出禦奉天殿文武羣臣及天下朝覲官四夷朝使行慶賀禮太皇太后皇太后皇后俱免命婦朝賀

○辛巳文武羣臣朝親王於奉天門東廊

○壬午宣宗章皇帝忌辰上祭奉先殿遣駙馬都尉遊泰祭景陵

○傳旨升灌頂大國師札巴堅參及國師釋迦啞而塔爲西天佛子番僧升右覺義並都綱者七人道錄司左正一王應琦等三人俱復眞人髙士原職○癸未傳旨升太常寺寺丞布自云爲本寺少卿

○甲申周府永寧王同金�牙薨王安惠王庶長子母萬氏正統十二年生初封鎭國將軍成化十四年襲封永寧王至是薨年五十訃聞輟朝一日賜祭葬如制謚曰莊和

○乙酉孟春享太廟

○遣內官祭司戶之神

○夜月犯外屏西第四星

○丙戌賜晉府崇陽縣君並儀賓胡世禎誥命冠服如制

○南京六科十三道劾奏布政使魏瀚王進伍希淵葉萱鄭銘按察司副使胡漢司馬垔馬隆向榮僉事史俊李元鎭舒玠葛萱王經吳淑王經運使李釗知府毛泰劉英等三十一員皆不職請罷黜之吏部覆奏請仍會都察院照例考察議擬以聞命從公考察不許枉人

○保國公朱永以衰老求解兵柄因乞錄用其次子指揮暟上曰卿久典戎務諳練老成特玆委任有疾宜善調理不允辭因命暟錦衣衛鎭撫司管事

○丁亥巡撫延綏都禦史熊繡奏二事一乞太僕寺見收馬價銀量支一二萬兩通查截殺燒荒等項例死馬匹旗軍每名給與七兩助買馬之用一欲分遣都指揮等官點視延慶綏徳楡林等衛所操備旗軍器械但有損壞者令自備物料送官局修理無力者量給官錢補修下所司知之

○己丑以大祀天地上禦奉天殿誓戒文武羣臣致齋三日

○承運庫太監龍綬等奏本庫叚疋缺用請支長蘆鹽二萬八千引令本庫內官於兩淮鬻之以供織造戶部覆奏鹽課得利惟兩淮居多故各邊開中商人樂於應令若此例行則價減而利微應令者少萬一邊方有警將何以給所得甚微所損甚大鹽法將自此而壞矣帷將兩淮餘鹽每引易銀一兩可得二萬八千兩以備織造支給從之令每引增銀二錢

○庚寅以上元節賜文武羣臣假十日

○辛卯立春順天府官進春上禦奉天殿受之是日駕出郊壇免文武羣臣行慶賀禮

○壬辰大祀天地於南郊上還宮謁太皇太后皇太后畢出禦奉天殿文武羣臣行慶成禮

○癸巳以大祀禮成上禦奉天殿大晏文武羣臣天下朝覲方面知府及四夷朝使

○山西蒲州地震

○甲午上元節免晏

○夜月犯軒轅左角星○乙未鴻臚寺左少卿嶽鎭以進春傳贊差錯具﹤鋶﹣釒﹥伏罪上宥之仍罰俸一月

○是日卯刻南京金星晝見於辰位

○丙申英宗睿皇帝忌辰上祭奉先殿遣駙馬都尉楊偉祭裕陵

○丁酉賜魯王陽鑄嫡第五子名曰當滋髙密王當湄長子曰健栻淮府永丰王祐栶嫡子曰厚烓庶子曰厚炑唐府新野王彌鎘庶第二子曰宇淨庶第三子曰宇淡鎭國將軍彌鏏嫡長子曰宇涢晉府鎭國將軍奇瀚嫡第二子曰表榲庶第三子曰表棫楚府輔國將軍均鋚庶第二子曰榮淍均列�金庶第三子曰榮淰庶第四子曰榮涎均錙嫡第二子曰榮氵�思均鑌嫡長子曰榮浣嫡第二子曰榮滌奉國將軍榮瀳庶第六子曰顯棻遼府宜城王長子恩銑嫡長子曰寵濱代府潞城王成金�畾第八子曰聰澮鎭國將軍成罐嫡長子曰聰沈嫡第二子曰聰洐故鎭國將軍聰澟庶第四子曰俊橋靖江王府輔國將軍相纓庶次子曰﹤矢見﹥聥奉國將約耳�童嫡長子曰經掄輔國中尉﹤矢見﹥阝�兗嫡次子曰約訓﹤矢見﹥彬嫡長子曰約忱﹤矢見﹥際嫡長子曰約趾﹤矢見﹥和嫡次子曰約頌﹤矢見﹥禎嫡次子曰約映﹤矢見﹥榮嫡長子曰約走�斗﹤矢見﹥閎嫡長子曰約邵

○吏部會都察院考察天下諸司官以布政使葉萱魏瀚鄭銘薛綱參政髙弼副使馬隆司馬垔秦瓛陳英參議陳奐姚紹僉事郭鏜及知府劉璽等各年老有疾參議李魁僉事楊祥及知府柳或等俱罷軟無爲布政使伍希淵參議楊遵副使楊光溥柯忠向榮僉事王經史俊潘盛葛萱王經李元鎭運使李釗及知府範吉等俱不謹運使王宏知府毛泰等俱才力不及並貪酷在逃等官知州林潤等共一千一百三十四員諸雜職衙門官老疾等項又一千二百二十一員請俱如例令老疾者致仕罷軟無爲者冠帶閒住貪酷者爲民才力不及者調用其有疾官𨿽例該致仕若年未及五十五歲者亦令冠帶閒住從之

○吏部言天下朝覲官吏及土官頭目人等到部違限者共六十二人請俱逮治其罪命宥之

○戊戌太子太保吏部尙書耿裕卒裕字好問河南盧氏縣人南京刑部尙書九疇之子景泰五年進士攺翰林院庶吉士授戶科給事中尋攺工科天順初九疇以劾將臣忤旨補外裕亦坐調泗州判官丁父憂服闋攺定州成化初言官白裕無罪乃復除檢討與修英宗實錄成升修撰尋遷國子監司業轉祭酒升吏部右侍郎丁母憂服闋轉左侍郎二十二年進本部尙書素與大學士萬安不諧安欲工部尙書代其位乃造飛語中之遂攺南京禮部弘治初攺南京兵部參贊機務尋召入爲禮部尙書復攺吏部進太子太保至是卒輟朝一日贈榮祿大夫太保謚文恪裕美須髯善談論多識國朝典故坦易率直自奉儉約不營產業人稱其有父風居官頗闊略事無大小視若無足爲者其再入吏部上﹤鋶﹣釒﹥辭曰臣明敏不如尹旻公直不如王恕人以是多之所著有臺閣紀聞藏於家

○己亥巡按直隸監察禦史程文言五事一曰淸湖地以實倉廩欲將南直隸並湖廣等處河泊所原額官池子池罾网並額外湖尾﹤氵義﹥港盡數淸察其被官豪勢要占據並冒官池爲民間入籍子池者俱令攺正還官並舊承佃積年多慣作獘之徒盡行革退二曰便夫役以免死傷乞於親王之國除黃船並緊要官扛及太監長史承奉船外其粗重官扛並軍校人等船不必撥與人夫止照兵部原定上水下水夫數每夫一名折收銀一錢給與本船人役以償其勞費其餘隨侍內外官員船則人夫夫價各半之三曰禁妄以安貧窮凡各處軍民客商人等如被人負騙本利者許於丰年赴所司從實告理不許驀赴兩京法司及巡撫巡按巡江巡鹽淸軍衙門並分巡分守官處具告亦不許朦朧赴京具奏其兩京法司如遇奏告錢債者卽立案不行四曰一事體以杜姦頑乞敕法司計議如南北直隸各府衛州縣爲事職官軍民人等赴京奏訴審系被人奏告巡撫巡按並南京法司見問未結者仍行原問衙門並問歸結五曰舉賢才以俾政治欲將爲民主事盧錦降仕給事中方向特加起用或復原職下所司知之

○庚子鎭守狹西太監劉瑯奏秦府會寧縣君自儀賓胥欽死後爲姦民楊鼎誘之出府往來鳳翔地方居住今已送還本府然有玷宗室乞敕各王府凡郡主縣君有孀居者除年老有子外但系年幼無出者宜令聚處一府撥老成內使並年長宮人守視不許擅自出入致有他虞禮部覆奏宜如所請若有他虞罪坐守視之人仍行彼處軍衛有司一體防範從之

○掌巾帽局事太監黃瑜等奏各州縣歲解水牛底等皮乞如舊例於本局自收不必差科道官監納且驗州縣原來印記工部覆奏以爲本局收皮過刻中選者十無一二餘皆衝破退出廷臣會奏如內府十庫例遣科道官監收以革其獘且皮張所以無印記者正以揀退太多在京買補或州縣原非出產往往賫價緣途買納今若必欲印記非惟遠民往返甚艱亦恐終難完納且會議之初特蒙兪允今恩命甫行而遽反非所以示信於天下上命如舊例不必差官皮張不中者不許衝破重貽民困

○是日曉刻月犯西咸星

○遼東蓋州衛地震

○狹西金州天鼓鳴○甲辰泰寧朵顏福余並海西考郎兀等衛都督撒因孛羅遣頭目那孩等並都指揮肯帖該卜裏幹來貢賜晏及彩叚衣服等物如例

○以水災免應天常州鎭江三府弘治八年夏稅八萬七千八百石有奇

○乙巳天下朝覲官陛辭各賜之敕曰朕帷國家爲民立官分職授政而以時考課旌別之此古今之通制祖宗之成法也玆當天下官吏述職來朝已命所司考核冶行黜其不職者令爾等各還舊任夫官之崇者任固重官之小者責亦專凡爾有司莫非天職勿以一事不修爲無損勿以一民不獲爲不足憂勿以一郡一邑不安爲無害於治各盡乃心恭乃事以共成治化朕惟爾嘉其或貪虐病民怠忽荒政以隳前功朕惟爾責爾等其勉之戒之故諭○丙午升浙江按察司按察使閻仲宇爲浙江布政司左布政使福建右布政使祁順爲江西左布政使

○復除四川布政司左布政使張淮於狹西貴州左布政使劉元於雲南俱丁憂服闋也

○巡按河南監察禦史陸完奏天下知州知縣由進士出身者多稱職由舉人歲貢多昏耄然進士少而舉人歲貢多乞下廷臣議廣進士之額以備州縣之選俟其政績有成升授京職仍將各州縣分爲等第大者授進士小者授舉人其佐貳以下者授歲貢務使各當其才盡心牧養如有地方才力不相應者從巡按官奏請更調命所司知之○分守涼州右副總兵都指揮使陶禎自弘治十年九月以後數被虜賊入境殺掠軍民男婦前後五百餘人畜產以萬計禎𨿽稍有殺獲不足相當科道劾之下巡按禦史逮問擬禎邊衛充軍禎累稱枉不服命兵部察禎功過以聞兵部言禎失亡過多功不贖罪但近日總兵劉寧等鎭番之捷禎與有功寧等已蒙升用而禎不及錄以此並論功罪相等情在可矜擬之充軍法若稍重詔免禎充軍降三級帶俸差操

○丁未巡按江西監察禦史張縉言六事一省財力江西建昌府修蓋王府乞止畱內臣並郎中在彼督工一應官匠悉取回京仍查洪武永樂中事例斟酌計處今後修造府第在京止差內臣部官各一員並行所在鎭巡等官督趣一切事務責成三司委官專理一嚴考察天下諸司官乞敕吏部都察院公同訪察參以各處巡按禦史所報賢否以爲黜陟一寬徵收乞敕該部察上年拖欠並今年災傷稅糧或於南京起運內撥湊減免或於存畱糧內斟酌處置屯田子粒乞量爲分豁一淸錢糧乞敕戶部行各布政司並直隸府分令將倉庫糧料金銀等項自弘治九年爲始備開舊管新收開除實在數目各庫並各按察司庫俱仿此造報以憑察考一禁豪彊乞敕都察院將豪惡之徒但遇官司文書行提一月之內出官者照例發落三月不出又敺傷差人及四月不出者問擬畢仍枷號一月四月不出又敺傷差人及五月以下不出者俱發附近衛充軍若誣告因而致死詿誤幹連平人者就依致死隨行有服親屬一人問擬絞罪一革包攬乞敕都察院行各處巡按禦史轉行所屬訪察如有包攬里長之徒究問如律照包攬水夫等項事例民與餘丁發附近衛充軍軍發邊衛常川守哨旗校俱發邊衛充軍下所司知之

○戊申吏科都給事中季源監察禦史吳裕等上﹤鋶﹣釒﹥言近日吏部考黜不職者有漏网者如府尹冀綺及按察使等官趙鶴齡等十人之不謹知府喬縉等二人之老疾亦宜黜退吏部復會都察院具各官歷年考語以聞上以各官考語無不謹貪酷字俱畱辦事

○命南京右軍都督府都督僉事王勇南京大教場坐營管操

○署承運庫事太監秦文等奏仍乞照太監龍綬所奏長蘆鹽引以供織造戶部言當照前旨斷以不疑各官果欲沿途收買物料請以太倉余銀二千兩先給之而鹽引不可與上竟與之

○以旱災免山西太原平陽二府並澤潞等州磁州守禦千戶所弘治八年夏稅十二萬一千二百石有奇

○昏刻南京北方有星大如盞色靑白自文昌行丈餘發光如鬥二小星隨之至正南炸散有聲如雷

明孝宗敬皇帝實錄卷之一百九

弘治九年二月己酉朔升都察院左都禦史屠滽爲吏部尙書太子少保如故

○巡撫湖廣都禦史徐恪言四事一定規制以建宗藩謂永樂宣徳年門營建伊趙等府﹤矢見﹥制丰儉適中近皆任情增造工役無期且營建未久者又復繕修乞令如吉府累經修造者止給以未完料價令本府自修若見造雍府及以後封國俱察照伊府等府式樣營建庶上有定式下有定守一明贖刑以濟工役謂湖廣營建諸王府第工費萬億財力俱殫乞行在外問刑衙門將各項笞杖徒罪各照例從納工價事例分爲有力頗有力無力三等有力者照舊納米無力者的決擺站嘹哨其頗有力者各照等則如系徒罪每年各納工價銀三兩六錢系笞杖罪每月三錢其總徒四年者亦照此行原問衙門監追解收布政司以備修繕之需庶事有定﹤矢見﹥工得濟用一定事例以均勞逸謂郡王校尉廚役近用言者議令於民間及本府護衛儀衛司羣牧所人戶內中半僉撥緣王府軍校無差役調集甚逸而民應徭役甚勞乞仍於護衛餘丁內僉撥無護衛處則於儀衛司羣牧所餘丁內與民間中半僉撥其無儀衛司羣牧所如周府者有存畱軍校亦當與民間中半僉撥其革爵爲庶人者原撥廚役亦乞察照無後郡王事例退還有司庶幾勞逸無不均之嘆一節財用以寬民力謂近修萬春宮差官起運抽分廠木植如有不足令支給官錢買補勞費不貲伏望皇上憫念民窮止令湖廣人民運赴儀眞甎廠南京工部委官處收候運糧官船免其帶甎量令順帶至京其餘不足之數仍乞查兩京內外官廠如見在木植足用免令有司買補如或不足乞將修理姻戚之家並一應不急之務暫且停止而以原擬木植攺作修理萬春宮之用待王府工畢別爲議處庶官錢不費民獲少蘇上下其奏於所司

○先是傳旨攺巡撫湖廣右副都禦史徐恪爲南京工部右侍郎至是恪上﹤鋶﹣釒﹥言皇上臨禦以來兩京堂上官缺必命廷臣推薦而後簡任未聞有傳奉而得者臣何敢少幹淸議𨿽荷聖明俯察微勞久勤外服俾就冗散以便優閒然非臣之本心況比年所撫地方妖異疊見義當謝免而憂勞成疾亦宜退伏乞容以舊職致仕保全晚節下吏部議以爲恪巡撫河南湖廣皆能盡職今謂不由常例推薦恐致人言顧一時簡命出自聖明宜令受命供職上曰徐恪不允休致令赴任管事恪守職執法不畏疆禦多所觸忤近有王府官奏乞淮鹽越境於湖廣抑賣爲恪所阻故羣擠之而有南京之命恪之辭辯理直气壯尢爲公論所韙云

○升四川按察司按察使洪鐘狹西布政司右參政韓重廣西左參政程廷珙江西左參政陳瑗俱右布政使鐘江西瑗福建重廷珙俱本司

○是日辰刻金星晝見於己位

○庚戌狹西招慈西多等寺番僧剌麻端竹領占來貢賜彩叚衣服有差

○以岐王將之國命本府軍校千七百餘於京倉各預支米六石至國仍各支本色月一石一年後仍如舊例本色折色兼支

○辛亥卯刻木星見於未位凡四日

○壬子太常寺奏釋奠先師孔子已準用天子之禮增爲八佾之舞惟樂器之數尙用諸候之樂似爲未稱請增文廟樂器人數爲七十二人如天子之制禮部因請行移所司如數置造仍通行天下並南京國子監一體遵行上曰文廟饗祀用天子之禮而舞已加八佾樂器乃尙仍諸候之舊則尊崇未至而情文亦有未備所言良是可卽如擬行之以副朕崇奉先師之意

○命江西都司都指揮僉事楊泰守備南贛地方

○癸丑貴州布政司右參政馬銓丁憂服闋復除狹西布政司

○升雲南按察司副使荊茂狹西副使李遜俱爲按察使戶部郎中李祥河南府知府劉瓛俱爲布政司左參政茂浙江遜四川祥廣西瓛狹西

○廣西布政司右參政洪漢丁憂服闋升江西左參政

○甲寅升禮科左給事中孫孺工部郎中陳綺吏部郎中黃金兵部郎中費瑄俱爲布政司右參議孺江西綺四川金廣西瑄貴州

○太子少保戶部尙書葉淇以老疾乞致仕上曰卿才望老成有疾宜善調理不允休致

○以旱災免直隸順徳府弘治八年夏麥四千六百三十餘石絹一百三十匹

○乙卯命詹事府詹事兼翰林院侍講學士謝遷翰林院侍讀學士王鏊爲會試考試官

○升監察禦史文瑞張泰陳振刑部郎中沈庠江西按察司僉事汪舜民浙江僉事雷士旃俱爲按察司副使瑞山東泰狹西振福建庠貴州舜民雲南士旃廣西

○復除按察司副使王弁於山西陸淵於廣東陳孜於湖廣俱以丁憂服闋也

○狹西金州地震

○丙辰升福建福州府知府陳勉爲河東狹西都轉運鹽使司運使兩淮都轉運鹽使司同知畢亨爲本司運使南京戶部郎中周道爲遼東行太僕寺少卿○吏部郎中黃寶言﹤鋶﹣釒﹥通選法三事一曰拔擢以旌異能謂近年吏部用人惟循資格𨿽有異能無以自見故當推舉巡撫等官之際常苦乏人臣以爲資格止可待常流其才行出眾者自當別有拔擢使人有所激勸二曰沙汰以去冗濫謂自成化十一年至今二十年間舉人監生聽選者積至萬二千餘人吏員冠帶未仕者至三萬三千九百餘人大約候選十三四年方得取選類多衰老不堪任使莫若於在部者本部會都察院未至者巡撫巡按官會布按二司俱嚴加揀選果有衰疾等項令冠帶閒住庶稍免冗濫之獘三曰考察以紏不職謂在外諸司官員三載一考已有定例惟在京官員考察之法不行致賢否無別遇缺須循資遷轉𨿽知匪才無由可黜今縱不能盡如外官之例亦須擬六年或九年一考察庶人知砥礪而職業修舉命所司知之○夜月犯天髙星

○丁巳釋奠先師孔子遣太子太保戶部尙書兼武英殿大學士劉健行禮

○南京江西道監察禦史牟道丁憂服闋復除南京貴州道

○湖廣鄖陽府四川大寧縣同日地震

○戊午祭大社大稷

○遣順天府官祭先農之神

○周府臨汝王季塼薨王簡王庶子母張氏正統十二年生天順三年襲封至是薨年五十訃聞輟朝一日賜祭葬如制謚曰端懿

○太師兼太子太師保國公朱永卒永字景昌撫寧伯謙之子景泰二年襲爵管宣威營天順八年總理神機營兼管三千營成化二年荊襄賊劉千斤作亂佩印充總兵官荊襄平以功封撫寧候尋徵虜酋癿加思蘭還提督十二營仍總三千營事六年虜寇阿羅出犯邊永率兵禦之還以功命世襲候爵十五年徵建州賊伏當加升保國公十七年徵虜酋亦思馬因擒斬虎答知院等命世襲公爵給誥券十九年總督大同宣府軍馬禦虜還加太傅兼太子太師弘治四年監修太廟成加太師兼太子太師至是卒年六十四輟朝一日追封宣平王謚武毅賜葬祭如例永器宇弘深治軍嚴肅人莫敢不用命故徵伐四出多以捷聞但其功亦有矯飾爲之者後子暉襲爵給事中王廷劾奏永功多有不實命暉仍襲公爵一輩以後止襲候爵云

○是日曉刻金星犯羅堰上星

○己未升湖廣襄陽府知府郭紳爲甘肅行太僕寺卿山東登州府知府羅綺爲狹西苑馬寺卿

○升南京監察禦史李宗泗戶部員外郎丁珝刑部員外郎黃寬大理寺右寺正張澤山東東平州知州陳經直隸邳州知州蘇泰俱爲按察司僉事宗泗雲南珝山西寬浙江澤廣東經泰俱狹西

○廣東按察司僉事沈銳丁憂服闋復除江西按察司

○賜衡王食鹽一千引令兩淮運司歲以價銀千二百兩給之

○辛酉遣戶部右侍郎黃傑登太倉之神

○遣順天府官祭宋丞相文天祥

○巡按湖廣監察禦史鄭惟桓言十二事一曰擇臣僚以輔太子欲擇方正惇良之士以爲保傅師友使朝夕遊處則可以成作聖之功一曰裁革冗卒以補要兵乞敕該部議察天下有護衛王府見在軍校量畱給使餘各退出攺調缺軍衛所差操以資地方緩急之用或急畱本府以待親王分封凡侍從廚役之類有缺胥此撥補一曰節漕賦以周急之乞令總漕並湖廣巡撫等官暫將本處弘治八年兌運糧米內依價變賣一萬石或十五萬石以價銀責付運糧官軍領解赴部其免運軍士察派疲困衛所仍照辦料事例每名出銀一兩解本布政司交收以備各衛造船支用一曰備財用以紓民困乞將九江蕪湖抽分銀或湖廣所屬湖池額辦課鈔並起解南京戶口鹽鈔價銀各暫借二年俱送本布政司收貯仍乞將本省所屬額辦物料除軍需供應器皿外其餘一月物料價銀自弘治三年正月以後至五年十二月以前未徵者分豁蠲免已徵者準照例亦解本布政司交收以備買料雇工等項支用一曰革冒濫以重爵賞乞將天下衛所指揮千百戶除開國靖難子孫照舊承襲外以後升授者承襲時遞降一級指揮使以下遞降至總旗而止千百戶遞降至小旗而止若系開國靖難年間舊官加升者降至原職而止一曰禁私榷以惠商民乞將增置抽分廠停罷及通行各處但有私創者悉皆革去一曰廣聽納以防壅蔽欲將近年言事去官如彭程任儀楊茂元曹璘方向李興等各復其官以作直士之气一曰正經界以安田裏乞行各處巡按監察禦史通察各處田土或民或軍或王田明白造冊庶經界可正賦有定法一曰專照詳以杜多門乞諭天下諸司問擬囚犯杖罪以下仍聽徑自發落徒罪以上止行各道分巡官照詳發落至於死罪及充軍者開寫原發備細招擬行巡按禦史參詳定奪其巡撫淸軍等官不必干預一曰嚴法例以治豪右乞敕法司行各處巡撫巡按等官將豪惡之徒拖累未完事件逐一查出不得因循隱忍坐視不理一曰定禁令以蘇驛遞乞令各處王府今後除進表請封謝恩等項公務方許起關其餘私事不許一槪應付一曰審時宜以慰民心乞將淸軍禦史取回行令有司從緩淸理候年丰王府工畢照例奏差命所司知之

○升廣東按察司按察使李士實爲山東布政司右布政使

○建州海西肥河弗提等衛女直都督等官完者禿保能歹同老察來貢賜晏並彩叚衣服等物如例

○以故太監白俊武淸縣莊田七十六頃有奇賜神宮監太監陸愷從其請也

○壬戌順天府薊州及遵化縣地震二次俱有聲如雷

○癸亥曉刻月犯右執法星

○甲子升狹西布政司右參政汪奎爲廣東按察司按察使

○先是京師姦民馬紀夜聚諸惡少馬聰等持刀入民婦家逼而淫之劫其財復抱持以出諸惡少遞淫於通衢至曉舁入酒肆不納棄而去之爲邏者所獲紀辭伏時掌錦衣衛事都指揮僉事陳雲受其家訴詞欲出之東廠緝事官校發其事三法司擬紀聰等依彊奸律絞並劾云罪上以紀凶惡異常蔑視法度命卽斬之梟首於市家屬俱械發邊衛永遠充軍聰等處絞云逮問

○乙丑工部尙書劉璋等言近年工役浩繁物料先派者未完而後派者已至太監韋寧等所奏止甲字等庫鐵窗門損壞在所當修而太監李祺遂欲並修各庫披房似爲可緩宜暫停止以紓民困命俱接續修理

○丙寅給懷柔伯施瓚歲祿一千石本色十四折色十六○寧府鐘陵王覲錐有罪革歲祿三之一先是新建民淩勝自宮以入王府王令至淮安買妾李氏至王獨嬖之宮中呼爲李妃妃陳氏遂失寵有妾李氏者生子三歲淮安李氏妒之贊於王杖之百拲其兩手而絕其飲食令宮人守之其子餓死於別室李氏悲啼則又杖之百夜欲自盡守者恐罪及己乃羣聚而逃又有南昌衛軍余謝祖爲王行貨於外買一舞女爲妾因納之王女病復還之祖祖妻不能容則又納於王亦在守者之列事覺鎭巡等官具實以聞上以王濫收妾媵致令嫉妒不和丑聲外彰又餓死幼男有失父道本當重治姑從輕革祿米三之一仍賜敕切責之祖杖一百並家屬發邊衛充軍勝杖八十發原籍當差宮人逃者給親完聚

○丁卯景皇帝忌辰遣儀賓楊淳祭陵寢

○巡撫四川右副都禦史馮俊奏故翰林學士承旨宋濂當太祖髙皇帝創業之初抱道隱處應徵而出日侍左右啟沃之功居多命輔儲貳導迪之迹尢著當時大述作多經其手筆大議論咸賴以贊畫太祖獨以眞儒目之後致仕以孫愼坐法謫四川茂州比至夔州卒距今百有餘年沈淪幽壤聞者追悼乞敕禮部集議復其舊官顯加贈謚仍命有司春秋祭於葬所禮部議謂濂一代儒宗人心景仰久矣今不敢別議贈謚請仍依學士承旨職事令有司就於葬所祠堂春秋致祭從之

○給內府織染局新收餘丁幼匠二百七十人月米各七斗

○工部奏先是因言者建議各處歲辦皮張折收銀兩給散邊軍今內庫所收衣鞋僅有三十餘萬不足以備給賞之需宜移文浙江江西山西河南山東湖廣等布政司並順天等府州縣自明年爲始每五年惟麂皮狐皮如舊徵解餘照原定則例折造衣鞋從之

○命山東布政司修理孟子廟宇從其五十七代孫翰林院五經博士敏請也

○下南寧伯毛良於都察院獄贖杖還職坐與人訟地奏事不實也

○己巳賜仁和長公主安州田一十四頃有奇

○錄廣西殺賊功加總鎭太監王敬祿米歲二十四石總兵官伏羗伯毛銳祿米歲二百石總督都禦史閔圭唐珣俱賞紵絲四表裏白金二十兩副總兵署都督僉事郭鋐實授都督僉事巡按監察禦史林廷選加俸一級參政徐鏞僉事陳烓各賞紵絲二表裏白金十兩鎭守廣西太監張瑄紵絲三表裏白金十兩官軍人等升賞有差○遼東蓋州衛地震

○庚午以水災免河南開封彰徳衛輝懷慶汝寧等府及彰徳等衛所弘治八年稅糧子粒有差

○命寧晉伯劉福提督三千營軍務

○辛未命通政司右通政張璞大理寺左少卿馬中錫閱實邊關

○壬申升貴州布政司左參議韓鏞爲狹西右參政

○夜京師及直隸淶水縣地震

○癸酉皇第二子薨詔追封蔚王輟朝二日祭葬禮儀俱照成化二年皇子喪禮行

○戶部請以北直隸山東河南弘治九年該徵馬艸除起運存畱外其餘剩之數每束折收銀三分五釐貯之太倉備各邊買馬之用從之

○宣府隆慶衛地震

○甲戌升禮部郎中林壂爲貴州布政司左參議○以水災免直隸徐州弘治八年秋糧三萬三千餘石艸四萬四千六百餘包及徐州左等二衛屯糧一千二百七十餘石

○鎭守甘肅總兵官右都督劉寧以疾辭任不許遣醫往視之

○命英國公張懋提督團營軍務

○乙亥禮部會試取中式舉人陳灡等三百名

○昏刻南京老人星見於午位

○戊寅中宮千秋節命婦朝賀

○賜各王府慶賀官員人等鈔幣有差

○命定西候蔣驥充總兵官鎭守薊州等處

明孝宗敬皇帝實錄卷之一百十

弘治九年三月己卯朔

○四川長寧縣民家楠樹生蓮花李樹生豆莢

○辛巳賜秦府永興王誠瀾通鑑綱目從其請也

○罰鎭番領哨都指揮僉事李欽及分守參將馬榮俸各兩月坐虜入境殺掠人畜也

○晉府義寧王奇渶薨王晉王庶第二子母夫人張氏景泰元年生天順三年冊封至是薨年四十七訃聞輟朝一日賜祭葬如制謚曰榮康

○壬午吏部奏選法事宜一請揀選上選監生吏員年力已衰及有疾不願出仕者照例授以職名榮其終身一省祭聽選官有選期已至而托故不至或臨選不出以圖美缺者請降級敍用一今後新進士不必放回令於各衙門講習刑名律令庶選用時克稱任使一天下府州縣有鄰近邊夷或地方瘴癘者請於除選之際隨宜斟酌一在外各衙門官吏有緣事問革爲民者或盜匿文案假造給由等項文書起送赴部請通行巡按等官將問過招由逐一開具以備參考一官吏有犯公私徒杖罪名及私笞減等不盡者俱照舊例降級若犯公罪該笞或私罪該笞減盡者請免其降級不可一槪混施一舊例在京各倉場官守支至五年之上者𨿽放支未盡亦得付選其在外倉場官非守支十年以上者不得預然今西北各邊倉場比之在京倉場貧苦尢甚請照在京事例五年以上亦許付選庶勞逸適均一各處巡檢在任捉獲彊竊盜及逃亡軍囚請令備粘招由以憑查考其捉獲僞印必須開寫何衙門印信及犯人覆造情款俱與巡按等衙門所繳招由相同始準功迹奏上從之

○廣西流賊二千餘人劫廣東信宜縣官軍禦之爲賊所敗指揮以下及軍士死者二十人男婦被殺虜者八十餘人掠耕牛百餘巡按監察禦史劾奏參將姚英及分守參議孫珩參政姜英分巡僉事舒玠及管哨指揮孫銘等罪兵部覆奏以地方用人之際英等俱請令戴罪殺賊俟賊平徐考功罪處治其陣亡官軍乞量加賑卹以慰人心從之

○癸未命山西都司都指揮僉事李鑑守備陽和城

○甲申命湖廣布政司凡湖地課鈔戶口鹽鈔及雜料自弘治七年以前俱折徵銀畱爲修建王府用從巡按監察禦史鄭惟桓奏也

○以災傷免直隸蘇州府弘治七年起運南京夏秋糧七萬八千餘石

○銓注羽林前衛帶俸署都指揮僉事劉昶於大寧都司分領京操官軍

○南京守備太子太傅成國公朱儀卒儀字炎恆景泰四年襲父勇爵天順間嘗與諸武臣較射內苑躍馬連中二矢英宗奇之特許爲總兵未幾遂命守備南京兼掌南京中軍都督府事成化二十三年加太子太傅至是卒年七十訃聞輟朝一日給米布爲賻命有司治葬賜祭者十三皇太子及內外諸王皆有祭贈特進光祿大夫右柱國太師謚莊簡儀爲政務存大體不求近名成化初南方歲歉儀奉詔賑濟全活甚眾而遊食無賴者尙多儀因請召募爲兵以補南京戎伍之缺遂兩獲其利又以京府救荒素無備而南京民運米至南京者病不時納議令軍士就船預給糧三月而省民加耕雇直得余米十餘萬石別貯於平常倉爲經久計建言者或謂南京操軍不宜分番儀言勞逸不節何以蓄威養銳竟復其舊儀爲人廉靜持重初至時有議其非治劇才者儀率其初心不少變恆以靜鎭之同事者或欲有所紛更輙執以爲不可故其卒也兵民巷哭者相望云

○乙酉虜入大同境殺掠軍士命分守太監左敬等俱戴罪殺賊仍罰分守參將秦恭俸一月守備以下都指揮閻福等五人各兩月

○是日己刻南京見日生交暈未刻復生重半暈下生右戟气及白虹貫日彌天申刻乃散

○丙戌湖廣金峒安撫司安撫覃彥龍奏本司境內土產杉材嘗鬻之得銀三千兩見貯官庫今彥龍年老且死子惟一人恐身後土人有爭奪之患乞命湖廣守臣取之解部用杜後患下工部覆奏其銀旣非職貢受之無名且夷情多詐慮有他故請移文巡撫等官諭以朝廷威徳及輕利重義之意因戒其土人各安職分毋得互構釁端若有他故亦﹤鋶﹣釒﹥聞裁處從之

○戊子賜沈府鎭國將軍勛灖輔國將軍銓錨並夫人誥命冠服如制

○己丑命福建都司都指揮同知馬澄充左參將分守廣東雷廉髙肇地方

○戶部右侍郎黃傑奏凡漕粟至通州俱自朝陽崇文東直三門挽載入倉往歲霖雨連綿道途淖陷腳價騰貴官軍歲貸太倉之銀以供所費而不能償乞命官修築橋道開浚溝渠庶車行無阻而漕卒之困可以少蘇章下工部覆奏頃因禦史建議已行兵部推擇都指揮二員三營官軍二千及令通州並該城兵馬指揮司各委官修理本部遣屬官一員及通州巡倉禦史督之日久未完今宜再行督趣官軍攺命武職大臣一員管領從之命各委官速行修築或不完固仍命總督糧儲內外官奏聞

○昏刻月犯軒轅左角星

○庚寅給靖江王府故輔國中尉規隆妻米歲三十石

○增給內府酒醋面局幼丁匠人米月三斗通前爲八斗從署局事太監劉保請也

○夜木星自二月以來守氐宿○壬辰淸明節遣駙馬都尉蔡震馬誠分祭長陵獻陵景陵裕陵茂陵文武衙門各分官陪祭

○遣儀賓周鉞祭景皇帝陵寢

○遣內官祭恭讓章皇后陵寢

○癸巳上禦奉天殿策試舉人陳瀾等三百人制曰朕惟君人者必有功徳以被天下闕其一不可以言治顧於斯二者何先夫非學無以成徳非政無以著功論者或謂帝王之學不在文藝或謂天子之儉乃其末節或謂人主不親細事或謂聖王不勤遠略是有大於此矣然則其所當務者何居二帝三王之徳所事者何事二帝三王之政所見者何功漢唐宋代有令君而功徳鮮備躬行徳化者經制或不定民安吏稱者徳教或不純或四夷服從而大綱不正或仁厚立國而武略不競是學興政容有可議者其得失何如我太祖髙皇帝太宗文皇帝神功聖徳冠絕古今列聖相承繼志述事各臻其盛所以致此者何由朕嗣承大統圖底治平玆欲守宋臣所進之五﹤矢見﹥去唐相所陳之九蔽行漢儒所對之三策以上追古帝王庶無愧於我祖宗功徳之大其所以爲根柢者何在子諸生學道抱藝而來皆志於世用宜有以佐朕者試悉陳之朕將體而行焉

○命少傅兼太子太傅吏部尙書謹身殿大學士徐溥太子太保禮部尙書兼武英殿大學士劉健禮部右侍郎兼翰林院侍讀學士李東陽詹事府詹事兼翰林院侍講學士謝遷太子少保吏部尙書屠滽太子少保戶部尙書葉淇太子太保兵部尙書馬文升太子少保刑部尙書白昂工部尙書劉璋都察院左僉都禦史楊謐通政使司通政使元守直大理寺卿王霽爲殿試讀卷官

○丙申上禦奉天殿賜朱希周等進士及第出身有差文武羣臣行慶賀禮

○夜月犯東咸星

○丁酉賜進士恩榮晏於禮部命太師兼太子太師英國公張懋待晏

○戊戌賜狀元朱希周朝服冠帶及諸進士寶鈔

○己亥皇太子冠於文華殿命遂安伯陳韶告太廟平江伯陳銳持節掌冠禮部尙書倪嶽贊冠少傅兼太子太傅吏部尙書謹身殿大學士徐溥宣敕戒

○狀元朱希周率諸進士上表謝恩

○庚子賜沈府犍爲縣主並儀賓栗珊秦府昆明郡君並儀賓張統呈貢郡君並儀賓王鏜寧府西昌縣主並儀賓羅汶誥命冠服如制

○狀元朱希周率諸進士詣先師孔子廟行釋菜禮○升廣西布政司左參議吳昭爲按察司副使副使武淸爲布政司右參政僉事劉信黎鼎俱左參議以徵獞賊功也

○錦衣衛都指揮僉事陳雲先以馬紀事違例受詞下獄法司覆奏云在衛時有民人劉福張鐸相毆福自殺幼女以害鐸又逼其母自盡旣而恐鐸稱冤因屬云捕之鐸自刎不殊乃擒其姊夫趙達誣以爲盜禁錮於獄云罪應贖杖還職上以云骫法受囑久禁平人難居近侍發原衛帶俸差操云由蔚州左衛夤緣求入錦衣至是還衛人皆快之

○辛丑左軍都督府都督同知白全卒全以舍人報效正統十四年隨侍英廟於虜庭往來傳信奉駕回京論功升指揮使尋使土魯番升都指揮僉事後徵涼州兩廣四川貴州等處皆有累功升都督僉事注左府帶俸成化四年充參將鎭守甘肅十五年充遊擊將軍徵遼東建州等處以功升都督同知分領京營戎務十九年虜寇大同宣府復充參將率軍往禦之尋攺充右參將仍駐大同截殺寇息回京管左府事至是卒訃聞賜祭葬如例

○虜入黃花鎭殺掠人畜命守備都指揮於宣下巡按禦史逮問以監丞吳英到任未久宥之令戴罪殺賊

○癸卯升南京監察禦史朱徳刑部員外郎陳雍俱爲湖廣按察司僉事南京刑部員外郎周信狹西商州知州蔡相俱廣西僉事

○甲辰授一甲進士朱希周爲翰林院修撰王瓚陳瀾爲編修第二甲進士李永敷等第三甲汪偉等分撥各衙門辦事

○虜入宣府永寧境殺掠軍士命防守指揮康節等下巡按禦史逮門分守右參將孫成及守備奉禦張瓚俱仍戴罪殺賊

○丙午葬蔚王

○以益王初之國命建昌府給其飼馬艸料一年

○寧化王府輔國將軍鐘鎧始娶髙氏爲妻時有娼入府中供應卽召淫之自是暮夜常輕身至娼家或舁入府中流連不絕數年旣而聞其妻之母與人私怒以爲辱己逼其自盡又逼死其妻又殺其二婢妻之兄旻奏之事下巡撫等官鞫之獄具上以鐘鎧縱情恣欲逼人至死本當重治姑從輕革歲祿三之二仍賜敕切責之

○丁未以進士張宦爲南京戶科給事中明孝宗敬皇帝實錄卷之一百十一

弘治九年閏三月戊申朔皇太子始禦文華殿受文武百官朝自後凡朔望及令節皆朝賀如儀

○錄故太子太保吏部尙書耿裕之孫鋐爲中書舍人

○虜入薊州境軍士被殺者二人命守寨官下巡按監察禦史逮問管墩等官各罰俸一月分守監丞孫敏都指揮楊勝等令戴罪殺賊

○己酉虜入遼東東州堡境軍士被掠者三人命巡督都指揮張璽等五人下巡按禦史逮治指揮王振等各罰俸一月其分守副總兵羅雄右參將焦元太監藍瑩俱令戴罪殺賊

○選進士顧潛陳鳳梧濮韶陳咨胡獻張紹齡華曰�永陳霽楊褫葉徳賈詠汪偉王崇獻王九思張弘至徐忱陳琳戴銑陶諧劉瑞二十人爲翰林院庶吉士讀書命詹事府少詹事兼翰林院侍講學士張昇侍讀學士王鏊教之

○南京吏部尙書張悅以致仕按察司僉事陳壯安於恬退請起用之以勵士操吏部覆奏俟有缺起用從之

○江西贛縣地震

○庚戌禮部以皇太子冠禮已成請行天下諸司凡應奏事俱別具啟本於東宮如例從之

○命故駙馬都尉周景過支洪武九年祿米免還官

○欽天監監正吳昊等先以蔚悼王安葬擇日失於預奏有旨令其對狀昊等請罪命貸之仍各罰俸一月

○罕東左衛都督只克等遣使臣指揮矮剌等來貢賜彩叚衣服等物有差

○命忠義中衛帶俸署都指揮僉事吳玉守備黃花鎭

○辛亥狹西大崇教朝定及三竹等寺剌麻番僧祿竹班丹星吉尖外�日等各來貢賜晏及彩叚等物如例

○壬子增設太常寺協律郎贊禮郎各一員從本寺請也

○旌表故西寧候宋誠妾朱氏貞節朱氏錦衣衛千戶文之女誠鎭守甘肅時以無子聘爲妾行未至而誠已卒朱年始十七臨喪甚哀誓不他適守節三十九年而終至是誠之侄西寧候愷奏其事乞旌之禮部覆奏以朱旣卒且未經核實執不可上以朱氏旣守節年久特許之

○癸丑總督兩廣軍務都禦史鄧廷瓚奏湖廣郴州桂陽時有盜賊之變兵備副使治所在衡州去桂陽甚遠難以防禦請移治郴州從之

○乙卯命南京兵部尙書侯瓚之孫訥爲國子監生從其請也

○南京左軍都督府都督僉事殷潤卒賜祭葬如例

○丙辰以旱災免狹西西安等七府及西安左等二十一衛所夏稅子粒有差

○命戶部運太倉銀十萬兩於遼東準弘治十二年歲例之數並開中兩浙等處鹽課召商納米豆以備邊儲兩浙弘治七年常股鹽十萬九千二百一引八年存積鹽四萬三千三百四十九引兩淮弘治四年常股鹽十萬引福建弘治八年存積鹽四萬七千四百五十引

○丁巳日本國王源義髙遣正副使壽蓂等來貢回賜王及王妃錦叚白金等物賜壽蓂等晏並彩叚等物如例

○夜月犯上將星

○戊午戶部左侍郎劉大夏以疾乞致仕不允

○命選長陵三衛官軍一千及中都畱守司河南山東大寧三都司官軍各二千春秋分班往戍黃花鎭從兵部奏也

○時兩廣官軍徵髙州府云鑪大桂苗賊多於近城村路殺良民取首級報功巡按監察禦史陳銓以盤糧至其地廉得其事奏爲苗賊據山爲叛官軍不能抵巢攻敵卻於遠地駐營坐視羣盜劫掠郡縣師久無功乃搶殺良民爲首級或賣與隨徵官旗隨徵者皆權貴子弟官司因其掣肘欲爲泯滅民冤何以得伸雷州衛指揮王戡千戶王理實縱令軍士爲惡宜寘重典左參將姚英署都指揮僉事孫璧號令不嚴二司分巡分守官亦坐視民患不行禁止乞皆治以罪下兵部會官議上命遣科道官往閱實以聞

○命魏國公徐俌南京守備

○己未賜周府鎭國將軍安汞安滯安海安湑安氵��又輔國將軍安灩同鐓同鏑聰泖誥命冠服如制

○狹西平涼府東南有星大如月紅光燭地至西北止旣而天鼓鳴

○庚申先是上諭六部都察院凡天下奏事有旨令卽看詳以聞者覆奏毋過二日看詳以聞者毋過三日若事干他司須行查者亦不過十日至是兵部以議奏軍機重務恐覆奏期速或有乖誤請賜寬假命諸覆奏日期遇有重大事情各寬五日余仍舊

○辛酉給南京欽天監觀象臺官生禦寒毛襖如在京例從其請也

○壬戌湖廣道監察禦史張浚丁憂服闋復除浙江道

○錄故太常寺少卿兼翰林院侍讀陸釴之子監生爰於中書舍人習字照例出身

○岷府南渭榮順王之子鎭國將軍膺金�只與其嫂夫人胡氏互奏諸不法事下鎭巡等官勘報多不實胡氏父海及其弟元輔元弼擅入王府飲酒元輔又與宮婢戲教授周大用輔導失職俱坐罪上以胡氏膺金�只互奏不實本當重治姑降敕切責膺金�只仍革歲祿十之五元輔贖罪畢發貴州鎭遠府爲民余從所擬

○癸亥賜沈府桂平縣主並儀賓栗瑢秦府永業郡君並儀賓吳克仁誥命冠服如制

○夜月犯罰星

○甲子大學士徐溥等以內閣書籍浩繁請以翰林院待詔潘辰管典籍事仍乞諭吏部於教官內選除典籍一員與之供事從之遂升河南息縣教諭夏賚爲翰林院典籍

○雲南按察司副使趙炯陳詩十二首妄述其撫馴孟密木邦之功冀掩其擅調夷兵啟釁取敗之罪兵部覆奏具兵科參語請罪之上命巡按監察禦史逮問以聞

○乙丑工部員外郎祝萃引疾乞致仕許之萃時年四十五

○浙江杭州前衛指揮僉事王楷督捕盜賊收有罪者數人爲爪牙道遇三人同舟販薪誣以爲盜搒掠幾死遂執往他民家詐取銀數十兩解官名盜贓時又克其三之一未幾販薪者死巡按監察禦史馮玘奏之楷恐重得罪乃賂吏人竄販薪者名姓盜籍中因誣奏玘求賂事下後巡按禦史吳瀚訊驗獄上坐楷監守自盜例應口外爲民並劾指揮使成傑知情不舉按察使閻仲宇失於覺察上以楷貪酷害民逼死無辜情犯深重命追葬埋銀給死者之家並妻子發邊衛永遠充軍仲宇與傑逮問如律

○狹西寧夏地震

○夜月犯南斗杓第一星

○丙寅先是虜入遼東松山等堡射死軍士十三人下巡按監察禦史逮問都指揮李繼宗等三人守備不設俱邊遠充軍上以繼宗等情輕律重俱免充軍各降一級

○丁卯召致仕都察院左都禦史王越掌都察院事

○戊辰銓注金吾右衛帶俸都指揮僉事張勇於福建都司大興左衛帶俸都指揮僉事徐福於福建行都司俱掌印管事

○辛未秦府宜川王誠灌薨王榮順王庶第四子母顧氏成化五年生十八年封鎭國將軍弘治三年襲封宜川王至是薨年二十八訃聞輟朝一日賜祭葬如制謚曰康僖○京師及直隸永平衛同日地震

○壬申吏部會都察院奉例考察在京五品以下堂上官以太僕寺寺丞周冕有疾杜榮王璇不謹葉淸浮躁太常寺寺丞馮宗遠老疾請令各如例致仕閒住從之命宗遠仍畱辦事

○罰太子少保戶部尙書葉淇俸三月先是淇殿試讀卷時力疾供事久跪疲乏蹶於上前上遣太監韋泰問其輕重意其必自引咎而淇遂不請上怒乃有是命

○癸酉太子少保戶部尙書葉淇以老疾乞致仕上不允已而科道論劾其久病貪位上曰葉淇失儀事旣發落其已之

○以故太監覃昌武淸縣莊田六十四頃賜神宮監太監陸愷

○命保定候梁任掌南京左軍都督府事

○乙亥升都察院右副都禦史翟瑄爲南京都察院右都禦史

○文華殿書辦大理寺卿致仕朱奎卒奎字文徵直隸華亭縣人父孔易以善書官至順天府丞奎年十二奉旨受學內書館後補國子生景泰中授中書舍人直文華殿累升尙寶卿成化中太監黃賜事敗奎坐與賜善調廣東鹽課提舉量移四川保寧府同知尋召還復其官仍舊供職俄遷太僕卿攺大理食從二品俸至是卒賜祭葬如例

○丙子命駙馬都尉楊傑專奉孝陵祀事

○南京十三道禦史劾奏參贊機務南京兵部尙書候瓚及戶部尙書葉淇南京工部尙書馮貫南京國子監祭酒羅璟應天府府尹冀綺俱不職請黜之詔淇等俱令自陳瓚攺南京工部尙書○丁丑吏科右給事中韓祐等條陳馬政謂各處管馬官多別承差委是以官無專主事難責成請今後承委者與擅委者皆罪之近例計丁牧馬而所配多有不均河南所屬惟開封衛輝彰徳山東所屬惟濟南東昌兗州餘皆不及然有馬者賦役未嘗減無馬者賦役未嘗增今請均於各府量其裏分多寡賦役輕重而配之牧馬計丁與糧已有成法但地有典賣丁有消乏請於十年造冊之時命官閱實地去馬存則馬歸得業之家丁消馬在則馬給丁多之戶艸場之設本以牧馬今牧馬之民旣課其駒牧馬之場又徵其賦且場地肥饒者納稅尙有餘資磽薄者入官曾無餘粒及賦旣入官當賑卹之時十不及一縱或有之勤而有馬者不沾其惠姦而無馬者反被其澤請命官閱實其地驗戶均派肥瘠遠近務在相兼遇有虧欠責令本戶陪償有豪彊占種者盡令還官分給牧馬之家事下兵部議謂祜等所言皆可行但艸場𨿽爲牧馬而設然場地或有偏在一隅不便芻牧者或有先開墾成田不忍遺棄地利者所以往往徵收租銀以助買馬之費若一槪給與馬戶則肥饒之處獨得厚利而瘠薄之處遇有貧難逃故馬匹無以給之請令不願耕種者還官牧馬其願耕種者仍徵其租銀從之

明孝宗敬皇帝實錄卷之一百十二

弘治九年四月戊寅朔孟夏享太廟

○遣內官祭司竈之神

○庚辰升都察院左僉都禦史楊謐爲左副都禦史攺巡撫貴州左副都禦史王軾爲大理寺卿

○戶部左侍郎劉大夏復引疾乞致仕命用心調理不允所辭

○太子少保戶部尙書葉淇乞致仕從之令馳驛以歸

○初遼東都指揮僉事黃義備禦義州虜入淸河堡盜馬義與指揮使徐珍指揮同知田昱等逐之見他虜八人執以爲鄕導至雙峯山擒盜馬者歸因擇所執者五人而以其三人爲臨陣擒獲僞以報功指揮魯祥發其事鎭巡官以聞下巡按監察禦史王和逮問和奏義等守備不設致賊入境當邊遠充軍而所傷止一人亦不至死又敢於深入功足贖罪上謂義等情輕律重免充軍各降一級帶俸差操事之始發也兵部謂義等𨿽出境擒獲正賊而乃妄執鄕導夷人以爲己功向非魯祥發之幾於啟釁至是禦史按之乃直以爲功竟不究其事亦失刑矣

○會昌候孫銘錦衣衛指揮孫璟孫鑾下獄銘等互奏爭居室莊田行後軍都督府錦衣衛審勘各不輸服命三法司會問所奏俱有不實各贖杖復爵還職

○狹西甘肅地震

○辛巳狹西疊力靑石山這多等族番人卜納招臧等來貢賜彩叚表裏有差

○山西楡次縣隕霜殺禾

○壬午分守寧夏都指揮僉事傅釗陳二事一謂延綏楡林等城堡常將次撥戰馬摘撥千餘匹擺站接遞冬夏支料艸每至前堡又日支料艸爲費不貲至走死朋償勢家又以老病馬髙價抑賣曾未踰時輒復走死請行各鎭巡等官將擺站馬匹散歸原隊止令輪撥馬匹遞送若有死損照例追補其鎭守並坐堡等官亦不得以老病馬抑賣多取價直一謂靈州鹽課司招商納馬中鹽以給寧夏延綏兩鎭之用而勢家多將老病馬散之各營堡以給官軍抵商人報中之數未及一年十死八九把總者莫敢誰何仍復依例追補請行兩鎭鎭巡等官自今報中靈州鹽課每引百道止收銀十五兩給與商人勘合執照每遇中馬之年將死損數目開奏兵部計其價直行狹西布政司給散各軍自買不堪者不許印烙兵部覆奏從之

○南京木星晝見於申位

○甲申賜代府輔國將軍成﹤厥金﹥成金�夜成鏾誥命冠服如制

○攺南京吏部尙書張悅爲南京兵部尙書參贊機務

○南京國子監祭酒羅璟乞致仕許之

○以災復免遼東定遼左右等十一衛所及苑馬寺等處弘治八年秋糧有差

○丙戌琉球國中山王尙眞遣正議大夫鄭玖等貢方物謝恩回賜王及王妃錦叚等物如例賜玖等晏並彩叚表裏有差

○丁亥升南京西城兵馬指揮王瓊爲兵部主事令赴兩廣軍前捕盜起致仕按察司副使張璁爲江西副使丁憂僉事伍希閔爲廣東僉事以總督兩廣都禦史鄧廷瓚薦其才俱堪兵備故也

○升太僕寺卿彭禮爲工部右侍郎仍管理易州山廠柴炭

○命兩廣總兵官伏羗伯毛銳所加祿米二百石本色折色中半兼支

○以湖廣孝感縣東山侖河泊所歲課賜岐王府從其請也

○錄萬全右衛殺賊官軍升賞有差分守太監謝詮參將楊彪準以功贖罪守備指揮舒能等量賞之

○虜入大同平虜衛境殺千戶一人虜邏卒一人巡撫都禦史奏其事命守墩官下巡按禦史逮問罰分守參將秦恭俸三月並太監左敬仍戴罪殺賊

○虜數入宣府云州等堡殺掠人畜守備官匿不以聞至是被掠者自虜中逃回巡撫等官奏其事兵部請治分守參將白玉監丞楊聰守備指揮李循監丞徐玉等罪上命白玉等下巡按監察禦史逮問楊聰已取回京宥之

○妖僧張金峯不知何許人初遊方至狹西朝邑縣以藥餌符水惑眾縣官逐之乃往終南山聚徒數十人自稱釋迦佛出世其徒行安行興等各有名號裂布帛爲旗祭以嬰孩刻日爲二十四諸天大會誘男婦燒香啖以狂藥令自起拜舞欲歸則咒虎當路不能去有雷柏川者不肯飲藥乘夜逃歸亦不敢首官時行道負薪炭者多被逼脇不從則見殺或支解之懸於樹前後被殺者凡若干人民居被毀者凡若干家守臣調兵捕之金峯與行興等拒捕死守臣以聞刑部言行安等五人在獄罪應淩遲處死上命再審無冤卽依律處決以柏川知情不首並家屬械發口外充軍守臣捕賊有功賜敕勞之

○初監察禦史張泰奉命往甘肅勘指揮魯麟所奏鎭守太監傅徳等罪具實覆奏傅徳占種軍田二百七十餘頃巡撫都禦史馮續克減糧價止給其半出徵官軍支過行糧又於月糧內除之以是邊軍皆怨有指揮乃敬與其僕共殺一虜徳欲買爲家人功敬不從徳怒欲殺其僕僕逃之西番徳遣人往捕之因殺其老幼虜其牛羊續不之禁又捕僕妻子死獄中自是番人結仇頻年入寇所失人畜以千計徳等俱匿不以聞又虜數入大小牧羊川等處劫掠分守少監紀能都指揮趙承文副總兵陶禎不能防禦前後被殺傷者三百四十人虜去者三百二十人所失牛羊駝馬二萬餘器械衣糧稱是徳等亦匿不奏上命錦衣衛執徳等至京下刑部獄徳等屢奏連年禦寇有功謂泰挾私陷害不伏其辜至是刑部獄上徳等俱坐守備不設應邊遠充軍而並敍其前後功績取自上裁於是俱免充軍徳降內使南京新房閒住能降三級長陵司香承文降三級原衛帶俸差操續發口外爲民○戊子升吏部左侍郎周經爲戶部尙書貴州布政司左布政使張廉爲都察院右副都禦史巡撫貴州召巡撫宣府右僉都禦史陳紀本院管事

○升右春坊右諭徳管國子監司業事劉震爲南京國子監祭酒

○升江西布政司左參議潘祺爲山西左參政

○下六科給事中龐泮等四十二人十三道監察禦史劉紳等二十人於錦衣衛獄先是岷王奏武岡州知州劉遜諸不法事上命錦衣衛官校住執之泮等言岷王止因祿米愆期遂至抵牾遜罪固不能逃而朝廷不宜偏聽且所奏事干證人犯幾百人今止逮遜至京而證佐不在則爲單詞法司亦難歸結且錦衣衛官校系朝廷親軍非謀爲不軌及妖言重情祖宗以來未嘗輕遣乞令法司行鎭巡官員察勘則事之曲直自不能揜上謂一州官爲親王所奏方有旨逮問而科道官輙交章奏阻爲不諳事體故有是命

○己丑南京吏部缺尙書吏部擬禮部左侍郎徐瓊南京吏部右侍郎梁璟名特命禮部尙書倪嶽升太子少保南京吏部尙書時瓊有奧援欲代嶽遂有是命

○吏科都給事中季源等言近者都察院左都禦史缺吏部承命會推大臣才望堪任者四員上請蓋己重其選矣兩月未蒙聖斷意必特重此選不輕委任也及命下之日不用會推四人乃假傳奉起用王越人心驚駭眾論沸騰越先因變亂成法乖張政體引惹邊釁貽患地方等事蒙先帝聖斷髮遣安陸州爲民後以自陳放回原籍久之復以自陳復左都禦史致仕恩已極矣今又傳奉起用揆之國法誠所不當且本官年踰七十縱在朝著例應致仕況怨積人心獲罪先帝豈可復起以膺重寄乎都察院所以肅百僚貞百度一旦以有過之人由傳奉起用則己且不正何以正人乞收回成命仍令致仕監察禦史王一言等言越之才識供職有餘但由傳奉起用恐不足以風示百僚於朝廷事體固所未安於越亦不能無損監察禦史王鼎等復言越先任都禦史歷年已多徒以憸邪小才誑人耳目終亦大敗今何取斯人而復起之是必有貴戚內侍賄薦而私譽之者乞將王越並薦譽之人明正其罪昭示天下奏入復有旨令會多官議吏部會議具陳越前後履歷功罪且請從科道言收回成命上命越仍舊致仕

○庚寅以六科缺人掌印命於尙寶司及中書舍人內暫委六人署其事從吏部尙書屠滽等奏也

○賜仁和長公主直隸淸苑安肅二縣田五十七頃有奇從其請也

○命駙馬都尉楊偉掌南京左軍都督府事並坐故官營管武官優給

○虜再入薊州燕河營之境殺邏卒三人命把總指揮劉鎭等五人下巡按監察禦史逮問罰分守右參將楊勝俸兩月與守備奉禦髙孜俱戴罪殺賊

○裁革直隸寧國府涇縣考坑巡檢司遷參溪巡檢司於茹麻嶺

○辛卯復除廣西按察司副使陳寓於湖廣浙江布政司左參議方全於江西俱以丁憂服闋也

○南京地震

○壬辰增設廣東香山縣小黃圃巡檢司

○癸巳仁祖淳皇帝忌辰上祭奉先殿

○給晉府故輔國將軍奇浯及靖江王府故輔國中尉規圖妻米歲各三十石

○戶部奏永平盧龍撫寧山海等等六衛並沿邊關營七十八處官軍萬六千餘人舊例俱於薊州支糧往返不便請行管糧郎中以永平者原起運薊州夏秋稅並腳價米三萬餘石折徵艸束米一萬石及量發薊州糧價銀買米五萬石俱存畱附近去處以便官軍十一月至四月支給仍行漕運衙門自弘治十年爲始以海運原額糧米十四萬石折銀九萬八千兩歲解薊州供官軍五月至十一月支給從之

○甲午先是兵部尙書馬文升並南京監察禦史郭紝以皇太子將出合讀書各﹤鋶﹣釒﹥請愼選官僚以充輔導等官至是大學士徐溥等會吏部尙書等官推舉詹事府少詹事兼翰林院侍講學士張昇等十二人以聞上命侍讀學士王鏊兼左諭徳侍讀楊廷和侍講張天瑞攺左右中允修撰費宏楊時暢攺左右贊善編修吳儼靳貴俱兼校書左寺副周文通右寺副劉棨俱兼正字昇及右諭徳王華洗馬楊傑仍以舊職供事

○乙未五府六部都察院通政司大理寺等衙門吏部尙書屠滽等奏頃者科道官以言事下獄內外臣民莫不私憂竊嘆恐於皇上盛徳及國家大體不能無損且皇上卽位以來用言聽諫狂直者每賜優容抵牾者未嘗斥逐聖徳昭彰已十年於玆矣今因言事不當舉六科十三道盡下之獄此𨿽龐泮等有以自取然以十年納諫之美而一旦遽有拒諫之名傳之四方書之史策臣等所以竊爲皇上惜也況科道乃朝廷之耳目祖宗建立是官必選天下直諒敢言之士一言之善卽賜施行言而不當亦不加罪獎異而優容之惟以養其敢言之气若囚繁之折摧之中人之資守道徇義者少趨利避害者多彼惟知緘默觀望持祿保位而已他日脫有大事誰復爲朝廷言之然則摧辱言官非人主之利也﹤鋶﹣釒﹥入卽日釋泮等仍各罰俸三月

○攺南京刑部尙書閔圭爲都察院左都禦史升禮部左侍郎徐瓊爲本部尙書吏部右侍郎佀鐘禮部右侍郎傅瀚俱爲本部左侍郎大理寺左少卿馬中錫爲都察院右副都禦史巡撫宣府

○江西道監察禦史宋漢丁憂服闋復除原職

○丙申升雲南布政司右布政使張撫爲貴州左布政使江西左參政洪漢爲四川右布政使

○南京禮科給事中彭誠等奏舊制僧道各有定額府不過四十人州不過三十人縣不過二十人槪天下計之其請給者亦不過三萬六千餘名陛下卽位之初凡左道亂正敗俗傷化之人一切屏斥天下臣民以爲太平盛徳之事復見於今日玆者當十年開度之期各處僧道將三萬二千二百餘名成化二年給度過僧道十三萬二千二百餘名成化十二年一萬三千三百餘名成化二十二年二萬四千五百餘名前此給度又不知其幾何比之舊額已爲十倍況今四方災異流行饑饉薦至若不預爲禁約誠恐遠近效尢爲患非細乞敕該部查照舊額將十年一度事例特賜停止通行各處巡按等官淸查寺觀見在僧道行童除已度者不必追奪未度者額外不許存畱悉令還俗俟正額有缺方許起送赴部考選給度違者仍照先年充軍事例發遣南京福建道監察禦史洪遠等亦以爲言俱下所司知之

○丁酉升翰林院侍講黃珣爲右春坊右諭徳管國子監司業事

○戊戌升雲南布政司右參政吳瓌爲本司右布政使翰林院編修蘇葵爲江西按察司僉事提調學校

○命守備徳州都指揮僉事胡瀚充左參將分守湖廣靖州

○己亥仁祖淳皇后忌辰上祭奉先殿

○錄故大學士劉吉之次子準爲禮部主事

○升刑部左侍郎戴珊爲南京刑部尙書詹事府少詹事兼翰林院侍講學士張昇國子監祭酒林瀚俱爲禮部右侍郎瀚仍掌國子監事大理寺右少卿王嵩爲本寺左少卿左寺丞陳璚爲右少卿

○庚子巡按直隸監察禦史鄧璋言髙郵湖爲運河喉襟之地而自杭家閘迄於張家鎭凡三十餘里其堤面故甎爲風濤所嚙屢修輙壞勞費無算宜易以石庶幾可久而新修康濟河西岸亦須預爲甃築以免衝決之虞河之北閘仍宜北遷五里所庶舟行可以盡避湖面之險事下工部請如所擬以淮陽廬鳳等府贖罪米價並兩淮運司餘鹽價銀萬八千兩爲買石之費工匠日食則移文儀眞淮安批驗鹽引所並淮揚鈔關勸借商船米給之事畢卽止上從之仍諭令甃築期於堅固經久不得虛費物力

○壬寅升浙江按察司副使吳伯通爲雲南按察使湖廣荊州府知府叚正爲江西布政司左參政廣東潮州府知府周鵬爲雲南右參政

○命故武平伯陳綱之子勛襲武平伯

○甲辰賜代府萊陽郡君並儀賓衛宏趙城郡君並儀賓王子鳳靈石郡君並儀賓解侃誥命冠服如制

○升刑部右侍郎謝綬爲本部左侍郎都察院右副都禦史屠勛爲刑部右侍郎

○鎭守大同都督僉事神英以年老辭任

上曰英在邊年久軍士信服不允休致令用心辦事

○乙巳命南京吏部尙書倪嶽之子霦爲南京國子監生從其請也

○延綏軍士有出境捕野馬者遇虜射死二人事聞罰提調都指揮衛勇俸三月把總指揮馬昇等二人下狹西按察司逮問

○丙午命守備浮圖峪口都指揮僉事李銳守備山東徳州等處

○上以天气炎熱命兩法司錦衣衛將見監問罪囚笞罪無干證者釋之徒流以下者減等發落重罪情可矜疑井枷號者具奏以聞

明孝宗敬皇帝寔錄卷之一百十二終大明孝宗敬皇帝實錄卷之一百十三

弘治九年五月丁未朔升翰林院檢討李遜學爲浙江按察司僉事提調學校

○以蝗災免山東靑州府弘治八年稅糧有差

○己酉南京大龍興寺左覺義發直等奏請起送行童給度禮部劾其啟釁開端故違成命請寘之法上曰僧道𨿽額數過多但自弘治年來未嘗給度爾等其議處停當以聞不許仍前過濫禮科給事中屈伸上﹤鋶﹣釒﹥言竊惟給度一事前後言者已非一人大意謂天下僧道額設不過三萬有餘自成化二年以來三次開度已踰三十五萬正數之外增至十倍妨政害治莫甚於此今陛下以發直等請給度而令禮部議處不許過濫是已洞見其獘矣而臣又不能已於言者蓋不可行有三而非前日言者之意也弘治初因左都禦史馬文升奏停止十年給度事例至七年又因禮部禁約各處僧道不許來京請給詔令甚明人所共知今日又復開度則前日之詔令幾於不信矣朝出而暮攺旣行而復阻孰能爲之遵守乎方平安無事之時而輕易紛更如此緩急有事又孰能盡信乎此不可者一也自古度僧未嘗不以資冥福爲言以臣愚言之則何冥福之有自佛法入中國若梁之達摩晉之佛圖澄唐之慧能皆彼所謂表表者考之當時何益於國況今所度之中求其仿佛斯人者又不可得而望其冥福之資不亦難乎此不可者二也近僧人圓照等僞造私牒事發鞫問臣以爲此特偶一敗露者耳懷姦負惡而未敗者不知幾圓照也未度之先獘已如此開度之日獘將何如將嚴刑以治之而其罪必有出於法律禁例之外者是則開人不徒無益而反爲惠姦之淵藪此不可者三也伏願陛下深惟詔令之當一無惑冥福之邪言懲今日已發之姦慮將來過濫之獘收回成命不勝幸甚疏入命所司知之

○庚戌晉府襄陰王奇瀴薨王晉王庶第四子母夫人王氏天順三年生成化五年冊封至是薨年三十八訃聞輟朝一日賜祭葬如制謚曰安惠

○升狹西布政司左布政使張淮爲都察院右副都禦史整飭薊州等處邊備兼巡撫順天等府

○升山東按察司副使劉福爲浙江按察使

○辛亥端陽節賜百官宴於午門

○升翰林院編修白鉞爲本院侍讀以九年秩滿也

○工科都給事中柴昇言臣於今歲二月以來切見四方僧道妄議今年例該給度俱會聚京師時有一二言官奏行驅遣未得明旨施行且祖宗朝僧道各有額數邇年增至三十七萬有餘今之僧道幾與軍民相半此類非天地別生一種人不過出於軍民匠籍之家卽今天下軍多缺伍匠多缺役里甲日耗田土日荒皆由此輩避重投閒近年各處獲妖言謀逆之黨中間多此輩爲倡今日之勢正當以計消除俾漸復祖宗之額豈可滋之轉蔓而爲將來不可救之患哉臣又竊睹詔旨謂自弘治以來未嘗給度若以不度僧爲今日之闕典也惟陛下臨禦九年於玆統察百官綜理庶政咸正罔闕然推文王望道未見之心將謂陛下於祖宗列聖良法美意未盡紹述爲今日之闕可也於二帝三王大道至治未盡吻合爲今日之闕可也羣工百司有一不得其職四海萬姓有一不獲其所爲今日之闕亦可也若不度僧愈見陛下聖知夐出千古乃所以爲明主之髙致而不足以爲聖朝之闕典也伏願查照禮部先次擬奏事理仍將十年一度事例停止待後僧道原額不足另行具奏定奪通行禁約各處寺觀僧道不許來京夤緣攪擾仍將覺義發直等逮問以正其妄請濫度之罪則陛下中正文明之治足以增光列聖垂休萬代矣命下其奏於所司

○癸丑升山東按察司僉事陳嘉謨爲本司副使整飭天津兵備

○甲寅升貴州按察司按察使汪進爲狹西布政司左布政使

○丙辰太祖髙皇帝忌辰上祭奉先殿魏國公徐俌承命祭孝陵

○升直隸冀州知州錢承徳爲山東按察司僉事管理北直隸屯田

○申刻京師雨雹

○戊午仁宗昭皇帝忌辰上祭奉先殿遣駙馬都尉黃鏞祭獻陵

○命太子少保南京兵部尙書張鎣之孫岦爲國子監生從其請也

○昏刻月犯東咸星○己未賜代府鎭國將軍聰洌聰氵�復成鎬嫡長子聰澯鎭國將軍仕壙第三子成﹤釒爵﹥輔國將軍成鎰岷府輔國將軍彥濱彥湝彥渤晉府輔國將軍奇氵�魁奇灢誥命冠服如制

○旌表烈婦一人節婦十人孫氏山東恩縣承差李資妻夫亡時自觸墻死旌其門曰貞烈錢氏浙江嵊縣民應源妻趙氏山西嵐縣民溫鐸妻張氏伊府儀衛司典仗黎忠妻楊氏狹西長安縣人翰林院庶吉士張鈍妻王氏河南汜水縣民張倫妻司氏生員張紳妻王氏狹西咸寧縣民張嵩妻陳氏吳義妻梁氏胡廣妻張氏淸澗縣民王綱妻俱守節年久無玷各旌其門曰貞節

○北虜遣使請入貢引例欲偕三千人入京大同守臣以聞下廷臣議止許納其一千人未幾虜復言瓦剌兄弟相攻欲回兵襲之至秋乃來貢守臣復奏其事上諭兵部就團營聽徵官軍內選萬三千人馬萬五千匹命平江伯陳銳及都督馬昇楊玉李澄操練以備之

○庚申南京監察禦史張弘宜等奏今天下農夫蠶婦勞瘁萬狀公私交徵靡有寧時遇災蠲稅徵斂如故其軍民轉輸終歲勤動或值風濤盡爲魚鱉及至京通各倉多差內官監收每石勒要分例銀因而借貸出息陪償歲復一歲軍則扣除月糧民則累及身家他若起角�羊軍需該送兩京內府上納多差內官監收每物俱要分例銀角�羊戶無由自通必托人饋送展轉欺詐費倍本物�買貨販節經關市監收課稅俱委部屬前後務以相勝天下之民益困而供辦日加宗親國戚益蕃而求請不已伏望皇上特敕戶部查內府自洪武永樂以來一切供辦定爲中制各處災傷從實蠲免京通各倉免差內官監收角�羊送物料該部驗中差官送庫不用角�羊戶交納多取課稅者有禁至若宗親國戚常祿已贍其用凡關市之徵山澤之利不許奏請上侵國賦下奪民利著之於令以爲定式下戶部議此皆節用愛民之急務惟皇上昭儉於上示朴爲先使內外臣民曉然知聖意則財足而民安矣上曰禁約多收課稅及違例求討者俱如禦史言行其餘姑已之

○辛酉升山西按察司副使陳金爲貴州按察使

○山西武鄕縣雨冰雹擊人畜有死者

○壬戌南京兵部尙書侯瓚以老疾乞致仕不允

○癸亥命楚府故鎭國將軍季垺支過祿米免還官

○賜遼府故鎭國將軍恩銈夫人米歲三十石

○甲子戶部覆議巡撫甘肅都禦史許進所奏甘肅官軍俸糧俱於戶部送到歲例銀折支每糧一石折銀二錢五分見今年饑米貴每石時直六錢有餘必如定例恐下情不堪乞先以狹西布政司折糧及鹽糧銀依時值折放待歲熟方以歲例銀或放或糴隨時變通從之

○升狹西按察司僉事謝顯爲山西副使

○乙丑遼東東川堡地震

○戊辰致仕都察院右副都禦史馬馴卒馴字徳良福建長汀縣人中正統十年進士授戶部主事遷郎中升四川布政司左參政進布政使擢右副都禦史巡撫湖廣致仕卒於家訃聞賜祭葬如例當馴爲參政時分守地方適有寇亂嘗督理餉饋不缺事平受文綺之賜繼爲布政又值時有事於播州而能給贍軍需復被璽書褒獎至巡撫湖廣則關中饑民流食荊襄者甚眾馴以便宜卽賑之地方遂賴以無虞後歸老於家凡十有二年而卒

○狹西寧夏地震

○升刑部員外郎孟逵戶部員外郎胡倬俱爲狹西按察司僉事

○工部尙書劉璋以老疾乞致仕上曰卿老成端謹方切委任豈可遽以疾求退不允

○庚午故南京兵部尙書原傑之子宗敏先以蔭爲國子監生未仕而歿其孫應韶援例復請入監從之

○虜入宣府馬營堡等處殺掠人畜守臣請治分守參將白玉等罪命俟邊情寧日逮問右少監康祿以到邊未久宥之

○辛未賜趙府上蔡郡主並儀賓李瑜荊府寧遠縣主並儀賓徐昆代府嶧縣縣主並儀賓王義濟陽縣主並儀賓郭琳晉府涇原郡君並儀賓吳湧靖江王府東安鄕君並儀賓魏鼎誥命冠服如制

○虜入遼東三山營境軍士死者二人命守堡指揮楊鎭等三人下巡按禦史逮問罰備禦都指揮李雄髙欽俸各三月

○壬申壽寧侯張鶴齡等四百七十員朝參不到鴻臚寺錦衣衛奏上上曰各官怠惰朝參及注門籍而公座者俱宜究治姑貸之

○夜月犯畢宿

○乙亥賜國子監雲南貴州四川軍民生夏衣如制大明孝宗敬皇帝實錄卷之一百十四

弘治九年六月丙子朔遣內官祭中霤之神

○升太僕寺少卿宋琮爲本寺卿

○吏科給事中胡易言近因災變疊見奉旨令文武羣臣痛加修省羣臣職務臣未暇悉論姑舉不職之甚者言之如戶部侍郎黃傑南京戶部侍郎李益南京大理寺卿章格南京太僕寺卿張賁工部尙書劉璋南京禮部尙書童軒宣府總兵官馬儀大同總兵官神英或曠官廢事或損民剝軍謂宜罷歸田裏或投置閒散別選賢能以充委任不然非所以修人事格天心之道也章下吏部具傑等履歷覆奏上曰劉章已有旨不允致仕矣餘皆置之

○戊寅南京工部尙書馮貫以疾乞致仕許之令馳驛還鄕

○己卯賜秦府庶人公煉妾口糧月三石

○賜太僕寺卿錢鉞父震祭葬從其請也

○錄狹西涼州莊浪等處累年斬捕首虜功官軍升者六人賞者八百二十九人

○監察禦史李澄照刷南京各衙門文卷奏魏國公徐俌戶部尙書秦紘以下官二千三百四十八員各有稽遲失錯差錯遲錯未明違錯埋沒之獘請俱逮問如律都察院覆奏命應議及堂上官宥之其餘稽遲失錯者取招差錯遲錯未明者各罰俸一月違錯者二月埋沒者逮問如律

○

○庚辰工部尙書劉璋復乞致仕上曰朕以卿老成端謹已有旨勉畱宜盡心職務用副委任不必固辭

○宣府鎭南口墩驟雨火發龍起於刀鞘內十二日復陰霧雷雨大作震傾墩臺三面軍士有被傷者

○辛未戶部右侍郎黃傑乞致仕不允

○升翰林院修撰李旻爲左春坊左諭徳以九年秩滿也

○升兵部郎中艾僕爲通政司右通政提督謄黃

○命江西豊城等六縣弘治七年起運南京各倉糧每石折銀四錢以旱災故也

○虜入大同石門兒墩等處殺墩卒二人命守墩官下巡按禦史逮問罰守備都指揮閻福俸兩月分守右參將秦恭俸一月與分守太監左敬守備監丞鄒玉俱戴罪殺賊

○廣寧前屯衛指揮僉事張禮率眾修邊墻於陸州河忽有虜騎百餘起葦泊間官軍與戰爲所殺傷者二十一人馬死者八匹驅而去者如之鎭巡官以聞下巡按禦史逮問奏禮與守備都指揮盛銘劉宗武俱應充軍但禮等猝遇彊虜敢與之敵與其他失誤機事者不同上以銘等情輕律重免充軍各降二級帶俸差操

○先是內官監以工役繁興請暫停增修倉廒之役有旨令不必停止至是工部覆奏請先造五十間余俟各處工役告完以漸修蓋從之

○壬午給武平伯陳勛祿米歲一千石本色四分折色六分

○癸未朝鮮國王李﹤忄隆﹥遣陪臣鄭敬祖等奉表貢方物來賀萬壽聖節賜王錦叚等物並賜敬祖等宴及彩叚等物如例

○甲申西番贊善王遣番僧札掛星吉靈藏贊善王遣番僧端竹等來貢賜宴並彩叚衣服等物如例

○巡撫寧夏都察院右副都禦史孫仁以疾乞致仕許之命馳驛以歸

○命大同中屯衛指揮僉事溫和守備浮圖峪口以都指揮體統行事

○工科都給事中柴昇等奏近命眞保定二府僉惜薪司臺柴夫與順天府共當一年二府前無此役百姓聞命不勝驚駭至相率訴免然成命已定不可攺已臣等查得舊例每夫一月出價銀一兩四錢誠恐太重民不堪命乞將二府臺柴夫照依在京直堂看監及柴薪皂隸事例每夫一年出銀十兩或十二兩庶二府之民少寬其力事下工部覆奏謂宜如昇等言每夫一年出銀十二兩旣不損民亦不缺用上從其議然竟不果行

○乙酉代府棗彊王成釨薨王隱王仕土�榮庶第七子天順四年生成化九年冊封至是薨年三十七訃聞輟朝一日賜祭葬如制謐曰安靖

○命故掌南京錦衣衛事都指揮僉事丁固宗之子福襲原職指揮使

○癸未月犯建星

○己丑升監察禦史馮﹤王已﹥爲福建按察司副使

○升太僕寺少卿張禎叔爲都察院右僉都禦史巡撫寧夏地方

○故南京刑部尙書周瑄之子綸嘗以蔭爲國子監生未授任而歿其孫伊援例請入監從之

○庚寅浙江山陰蕭山二縣同日大雨山崩水湧漂廬舍二千間死者三百餘人事聞上命量免被災人戶徭役其渰沒人口者給之米二石漂損廬舍者給一石

○命涿州守備都指揮僉事周鑑之子宗襲原職金吾左衛指揮使

○辛卯升監察禦史劉纓爲太僕寺少卿

○升河南懷慶府知府梁澤爲遼東苑馬寺卿

○命加給唐王彌鍗河東食鹽歲二十引

○禮部議處給度僧道事宜謂我朝給度舊制甚嚴額類不足則照缺度補無則止誠以此輩蠶食生民姦僞無所不至若不痛加裁抑其獘將無紀極洪武年間人民方免兵革僧道尙少故太祖皇帝有三年一給度之制以後日漸增多故太宗皇帝攺爲五年一度天順二年因冒濫益甚英宗皇帝復攺爲十年一度皆斟酌多寡因時制宜初無一定之制況三年所度止三五百人則三十年不過三五千人五年所度止一萬人則五十年不過十萬而止使此制常行則額數必不過濫皇上曩因左都禦史馬文升之言停十年一度之例後因本部之請復有預止來京之禁乃者謂自初元以來未經開度方興允給之念卽有過濫之戒仁義並行𨿽古之聖帝明王曷能遠過伏望仍鑑累朝禁約敕旨今次所度名數特賜裁抑或俯從臣等之請定爲經久之計自後或二十年二十五年一次開度當度之年照例施行庶僧道可漸復額內之制而百姓不胥爲緇黃之歸矣上從之在京準度八千名南京五千名直隸及各布政司府州縣原額有缺照數保送來京仍令禮部會官審驗考試非賫有明文及實能背誦本教經典不準收度有扶同作獘致冒濫者必罪不宥

○壬辰夜月犯壘壁陣東第六星

○乙未賜晉府鎭國將軍奇法�虎奇洿代府輔國將軍成錝成銘成鐂沈府奉國將軍勛澳誥命冠服如制

○賜代府安仁郡君並儀賓翟永昌寧陽郡君並儀實張立晉府福安郡君並儀賓矯廷祥懷安縣君並儀賓武佩安福縣君並儀賓張宜誥命冠服如制○命故都察院右都禦史唐珣之子瀾爲國子監生從其請也

○丙申前餋病都察院右副都禦史王道卒道字世用直隸蠡縣人天順元年進士初授行人秩滿升戶部員外郎進郎中升山東右參議分守遼陽督理邊儲尋升勸農參政遷湖廣左參政再升至山東左布政使擢都察院右副都禦史提督撫治鄖陽劾宗室擾民者被杖卽日死者九十餘人人頗冤之及案荊藩諸不法事時以爲允甲寅春上﹤鋶﹣釒﹥請休致歸至是卒訃聞賜祭葬如例

○兵部尙書馬文升等言天下之安危系武備之修否我太祖髙皇帝以武功定天下凡私役一軍私借一馬者皆有重罰𨿽有興造竟不勞軍三十餘年海內晏然太宗文皇帝遷都北平於武備尢爲注意故出塞千里胡虜遠遁宣徳以來武備漸弛迨至正統民不知兵所以有土木之敗邇來天下無事京軍疲困戰馬消耗兵器不精操練無法而北虜進貢詞詰驕倨安知無潛蓄大舉入寇之謀乎夫京師以大同宣府爲藩蘺其至京師不過數程至於密雲薊州尢爲密邇若不蚤爲之處倉卒有警將何以濟伏望皇上念京師軍馬乃朝廷自將之兵居重馭輕所系甚重今後凡有興造諸司不得奏撥團營軍違者聽科道官劾奏更乞著爲定例其三大營做工官軍令內外管工官員督令速完不得遷延私役仍於每營再揀精銳馬步軍各二千以爲上等之兵遇警動調其逃亡之數本部仍行淸軍官用心淸理如不及數考滿之日不許升用仍乞降敕賫付淸查艸場給事中等官其三大營各選差年老知因官員同去將永樂年間原撥各營牧馬艸場拘集地鄰取勘明白就爲丈量每營原該地幾頃內耕種幾何閒牧幾何已耕者見是何主系親王者另撥無礙地補還退出艸場牧馬其餘不分內外勢要之家俱令退出若軍民私自耕種者論之如律仍立石鐫刻四至以示久遠諸人不淂奏請違者治之今後馬軍有將料豆預賣與人及私雇官馬與人者俱於教場門外枷號半月仍送法司問罪與雇馬之人照例罰馬一匹親管官若有侵欺料豆五石以上及擅撥馬五匹以上與人騎者降一級料豆至十石馬至十匹以上者降一級調外衛帶俸差操其軍官人等若有私買軍士料豆下倉關支至二十石以上者俱發邊衛充軍更乞敕戶部將京營馬匹冬春六月支與艸束三月一月本色艸束二月折色銀每月三錢仍令工部通查內府各庫見收軍器如或不足令內府兵仗局成造精致盔甲腰刀斬馬刀長牌弓袋各二十事送浙江等處交收爲式各將所屬衛所並有司該辦軍器料物徵收一二年之數就委各府衛官提調局匠如式造作免造長槍四根折造斬馬刀一把團牌攺造長牌弓箭則照宣徳正統年間式樣造成角�羊部送庫若造作不如法三司並各府衛委官照例降級仍通行天下諸司但習熟韜略弓馬絕倫或有出眾奇才堪爲將官者不分行伍士卒或艸野之人俱聽舉用有司以禮送部本部通將節次所舉未用將材並原系將官不失因機革去職任者會同府部科道等官逐一評議可當何任具名奏聞以次酌用舉到奇才會官考試照武舉事例擢用更敕團營提督內外大臣今後凡遇春秋三九月常操之期預奏擇日限在十五日以前其操習一遵舊法五日之內走陣下營二日演習武藝三日其執旗掌金鼓之人湏選年力精壯耳目聰明者造冊在官無得頻換至若斬馬長刀摧鋒破敵全籍此器京營原無師授乞令狹西鎭巡官於在城操軍內揀選諳曉馬步刀法者二十四名應付口糧腳力於十二營每營撥與二名以一教十以十教百待其習熟放回弓箭手於內府該庫收貯官弓內每名給與一張其馬匹尢湏加意操習使馳逐合度若兵勇將良武備修舉加以倉庫充實𨿽有外侮不足慮矣疏上上曰卿等所言切中時獘其悉行之

○遼東松山堡軍鄭隆兒逃出境外未幾有賊潛入東州堡掠餘丁二人以去後隆兒復與所掠者一人走歸守堡者皆不之覺事發下巡按禦史逮問守禦都指揮張璽等設備不嚴擬邊遠充軍指揮吳江等失於飛報俱擬贖杖還職兵部覆奏上以璽等情輕律重俱免充軍璽降二級帶俸差操江等準擬

○是日曉刻月犯外屏東第三星

○丁酉右少監楊友鎭守貴州奏帶頭目家人及馬匹得旨頭目準帶五名不支口糧家人帶六名馬二匹是後內外鎭守官視此爲例

○己亥授推官袁經知縣林世遠曹玉劉峣邢纓何琛王憲王術藍章李咨車梁戈福金洪王約行人吳學石祿爲試監察禦史經世遠河南道玉峣雲南道纓山東道琛廣西道憲江西道學術四川道章貴州道咨湖廣道梁狹西道楅廣東道祿洪約山西道推官王冠知縣戴乾袁佐孫鄘王凱陳恪華璉李良行人陳威尹洪常元慶公勉仁進士劉弼陸偁周魯陳珀盧儀任文獻都察院理刑知縣兪世徳杜啟丘經羅列王景王啟行人王經蕭淵任漢進士李嶽趙俊南京都察院理刑

○山東右布政使柳淳先爲禦史時與同鄕人羽林前衛軍余馬壽往來後至山東壽往謁之因言欲還原籍淳遂附銀百兩皮甲一副令寄其家壽以甲獻都指揮丁全詐爲中貴所遺又以事囑副使趙鶴齡全與鶴齡皆原饋之又與姦民劉紀馬欽僞稱中貴家人同往靑萊等處淳與全遣人送之所至索饋餼夫馬而知府童柷杜源贈遺尢厚後爲東廠發其事下巡按禦史王表案問時鶴齡已升按察使仍在山東表奏淳等所遺之物皆已出非科斂於民鶴齡𨿽聽囑法亦無枉俱應贖杖還職刑部覆奏從之

○庚子命戶部運河東運司鹽價銀五萬兩於大同以備邊儲從總理糧儲郎中陳一經請也

○以旱災免江西南昌等九府三十四縣南昌左等三衛廣信鉛山二守禦所弘治八年分稅糧五十萬八千有奇

○東方流星大如盞光燭地自螣蛇東行至大陵尾迹炸散

○辛丑孝莊睿皇后忌辰上祭奉先殿遣駙馬都尉崔元祭裕陵

○禮部奏萬壽聖節例賜文武百官宴上命免宴賜以節錢鈔

○致仕太子少保兵部尙書兼翰林院學士尹直奏陛下臨禦十年福壽益臻皇太子殿下年當出合民生有賴臣幸與享太平感激無任祝壽禮竣退伏書窗偶閱文集見洪武九年學士宋濂致仕還鄕次年卽朝京師太祖髙皇帝深加喜慰禮遇優隆至贈以禦制詩章又憶宣徳八年少保黃淮家居餋病亦嘗赴京朝見宣宗章皇帝寵遇加厚至賜遊西苑見諸詩文傳爲美事因竊惟念皇上眷念舊臣無異祖宗臣之才徳𨿽不逮前而履歷實同矧遇萬壽聖節敷同歡慶宜一躬廁率舞之列親致嵩呼之祝尙慮人異好惡妄意相倩士無賢否入朝見忌故爾趦趄竟不果行謹撰慶賀萬壽聖節表文一通首述甘露降於郊壇兆於皇妣初娠之日以見天生聖人不偶然也又撰皇太子承華箴一篇用致頌美愛願之意謹繕寫以進伏乞聖鑑上曰尹直被劾致仕年久乃爾違例投進表文顯是獻諂希恩不允所奏

○命遼東都司都指揮僉事王臣守備寧遠等處

○壬寅寧府宜春王奠坫薨王安簡王嫡子母妃劉氏正統元年生十二年封爲長子弘治七年冊封宜春王至是薨年六十一訃聞輟朝一日賜祭葬如制謚曰宣和○先是上以湖廣鎭巡等官遲誤奏報賊情下巡按禦史查勘至是禦史曾昂劾奏鎭守太監劉雅總兵官顧溥前巡撫都禦史徐恪罪請逮治之雅等亦奏賊已就擒俱下都察院覆奏上命免逮問溥與恪仍各罰俸兩月

○癸卯孝穆皇太后忌辰上祭奉慈殿遣駙馬都尉崔元祭茂陵

○甲辰命故保國公朱永之子暉襲公爵一輩子孫仍世襲侯爵先是永旣卒暉具其父平生建功加爵並累受誥券之詳請襲公兵科給事中王廷言國初開國靖難功臣如徐達朱能等始得封公今永𨿽有徵討微勞其加封公爵不得世襲上命吏部會多官廷議之於是吏部尙書屠滽等言永之功誠不及開國靖難之大然論功行賞已久兼遼東亦尙有查勘未明功次惟聖明裁處乃有是命

○狹西車祿東路各卜苽咂西藏等族番人板的肖亦希臧札答等各來貢賜彩叚表裏有差

○大學士徐溥等言竊見視朝時候比舊漸遲近日尢甚皇上聖體至重宜及早涼而出日色旣髙暑气漸盛似非所宜兩班文武官員曝立日中或面發頳紅或汗流浹背此皇上所親見也至若午門外侍衛執役人等俟候旣久困憊不勝有棄兵卸甲仰身髙臥者有昏暈倒地攙扶出外者朝貢外夷亦有混同坐臥不就行列者此等情狀皇上不得而見也非惟不得而見恐亦不得而聞也況今聖節在邇天下司府州縣官員進表將到觀瞻實多北虜小王子使臣朝貢有期謫詐難測中間豈無識事體知典故之人傳之四方播之外國不無輕視朝廷抑恐致生他變此𨿽一事所系非輕臣等不言罪亦大矣伏睹太祖髙皇帝祖訓有曰凡吾平日持身之道慮患防微如履淵水心膽爲之不寧晚朝畢而入淸晨星存而出平康之時不敢怠惰此所以畏天人而國家所由興也又聞太宗文皇帝嘗諭六部尙書及近臣曰朕每旦四鼓以興衣冠靜坐是時神淸气爽則思四方之事緩急之宜必得其當然後付所司行之朝退未嘗輙入宮中取四方奏牘一一省覽其有邊報及水旱等事卽付有司施行閒暇則取經史覽閱未嘗敢自暇逸誠慮天下之大庶務之殷豈可須更怠惰一怠惰則百度弛矣仰惟聖祖神宗創業艱難詒謀不易所以憂天下者如此其深所以勤天下者如此其至誠聖子神孫萬萬世所當法守也伏乞聖明畱意奏入上納之大明孝宗敬皇帝實錄卷之一百十五

弘治九年七月丙午朔孟秋享太廟

○遣內官祭司門之神

○戊申萬壽聖節遣駙馬都尉蔡震馬誠告長陵獻陵景陵裕陵茂陵

○遣儀賓楊淳告景皇帝陵寢

○遣內官告恭讓章皇后陵寢上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮

○己酉仁孝文皇后忌辰上祭奉先殿遣駙馬都尉蔡震祭長陵

○庚戌巡撫四川都察院右副都禦史馮俊卒俊字士彥廣西宜山縣人天順四年進士授刑部主事歷員外郎郎中錄囚廣東多所平反升福建按察司副使丁外艱攺湖廣整飭沅淸偏橋等處兵備偏橋屯戍數萬餉給陸運甚艱俊至設法鑿石河以通漕舟造浮橋以濟徒涉軍民稱便進廣東按察使尋升江西布政使擢右副都禦史巡撫四川時總兵松潘者怙勢驕惰俊奏黜之馬湖土官知府安鰲虐毒其民前此巡撫者皆莫敢治俊與巡按禦史張鸞按察僉事曲銳議合執之寘於法奏設流官以撫其民蜀人快之至是卒於官賜祭葬如例俊性嚴急有才識臨事能斷子良輔亦進士歷官廣東布政司參議云

○辛亥致仕刑部尙書杜銘卒銘字敬修四川金堂縣人正統十年進士授刑部主事升員外郎郎中雲南貴州按察司副使按察使湖廣左布政使工部刑部丁外艱攺湖廣整飭沅淸偏橋等處兵備偏橋屯戍數萬餉給陸運甚艱俊至設法鑿石河以通漕舟造浮橋以濟徒涉軍民稱便進廣東按察使尋升江西布政使擢右副都禦史巡撫四川時總兵松潘者怙勢驕惰俊奏黜之馬湖土官知府安鰲虐毒其民前此巡撫者皆莫敢治俊與巡按禦史張鸞按察僉事曲銳議合執之寘於法奏設流官以撫其民蜀人快之至是卒於官賜祭葬如例俊性嚴急有才識臨事能斷子良輔亦進士歷官廣東布政司參議云

○辛亥致仕刑部尙書杜銘卒銘字敬修四川金堂縣人正統十年進士授刑部主事升員外郎郎中雲南貴州按察司副使按察使湖廣左布政使工部刑部左右侍郎工部尙書掌大理寺事攺刑部尙書銘歷官中外四十餘年凡典刑獄巡邊徼治工藝所至究心後以言官有言遂乞休致許之仍賜寶鏹給驛以歸至是卒年七十有八訃聞賜祭葬如例銘爲人詳厚周愼鮮有過舉儉朴之習至老不渝云

○升浙江按察司僉事王華爲廣西副使整飭府江等處兵備

○初監察禦史白鸞巡按山西時按察司副使楊光溥署司事其隸人劉注子盜庫銀若干兩越數日庫吏啟櫃始覺吏亦嘗自盜者姑隱其事復乘機竊銀百餘兩欲伺盜者事覺並以誣之其後住子復入盜庫吏大呼遂驚走吏乃入白光溥光溥往視見住子所遺巾脫詰之遂吐實然不知吏亦盜也於是並吏所盜皆歸罪住子而責其償有怨光溥者因教住子誣其妻孔氏與之庫鑰使盜而分之住子猶未敢言旣而語聞於鸞鸞引住子訊之因究其主使分贓者遂以孔氏對鸞委都指揮僉事袁杲布政司左參議繆昌審勘杲等亦以其言爲實鸞因奏光溥蹤迹明白孔氏婦道不修俱請逮問光溥亦上疏自辯並奏鸞監臨鄕試越職出題擅攺試錄及歐死牛夫私通賄賂諸不法事上命刑科給事中鐘渤刑部郎中施槃往會巡撫都禦史顧佐按其事渤等奏言住子爲盜於孔氏無與鸞亦無歐死牛夫及受賕事但光溥防閒不嚴致人盜庫及爲禦史所奏陳訴亦多不實鸞監臨越職校對試錄不精乃復擅攺文字至於聽獄之際不加詳審奏詞率妄幾於罪及無辜左布政使陳淸右參政張海按察使李琮僉事伍性典司科場事惟循默受成差訛一不﹤矢見﹥正杲昌勘光溥事失於輕信皆當治罪於是下鸞刑部獄淸等悉令佐逮問刑部擬鸞贖杖還職上以鸞不諳憲體免贖降二級調外任旣而佐以光溥奏事不實擬贖徒淸等六人擬贖杖各還職但光溥先以考察不謹去官請逮問贖罪畢仍令冠帶閒住從之遂降鸞爲直隸曲周縣縣丞

○壬子先是虜入延綏東路軍士被殺者四人傷者一人虜者一人馬被掠者三百餘匹下巡按禦史逮問獄上命參將張傑等六人俱邊遠充軍總兵官都督陳輝副總兵都指揮朱瑾巡撫都禦史熊繡等俱宥之

○提督蘇松水利工部主事姚文灝言近年以來黃河決於北三江溢於南患亦甚矣陛下哀憫元元分遣大臣奔走治理築河而河成浚江而江道民食以足漕運以通然創制立度以爲經久之計又今日事也臣幸得備使令在三江之間講求六事以聞伏乞裁擇一設導河之夫蘇松常鎭沿江近海諸港浦潮沙之積有常而疏導之功不繼所以患多而利少前代或設撩淸之夫或置開江之卒專一浚治不限時月近歲役夫皆臨期取於里甲而無經制小民勞擾吏緣爲姦富者累年不役貧者無歲不差乞將各府導河夫役悉照江北運河及浙西海塘夫例每年於均徭內定撥專一用工庶幾無患一發濟農之米宣徳初巡撫侍郎周忱建議蘇松等處田地𨿽饒農民甚苦其修築圩岸開浚溝渠類皆乏食遂於各府設濟農倉積貯余米每年百姓修浚溝圩支給賑助歷歲旣久名存實廢水旱之備日弛公私之積漸微乞申明舊例每年修圩治渠之日量給農民一月食所費不多而利實宏博一給修閘之錢臣歷考浙西水功未有不賴官錢而成故前代提督之使任內往往有用緡錢數十萬者今江北運河及各洪閘每年額收椿艸等錢以備應用惟臣所治無一錢之畀況各處閘壩頹廢頗多修理工價動以千計非得官錢決不可爲乞自今修理閘壩合用料價請於府縣無礙官錢支用庶無廢事一開議水之局臣聞浙西水利國之大事宋儒胡瑗教授蘇湖尙且置齋教學者講此範仲淹知蘇州亦嘗令所司每年秋冬講求利害春二月用工修浚誠以他州之官來治此州之水不資講究何以施爲乞於蘇州府開一局訪求境內素習水利者四五人每歲初冬至局行移各府治農通判皆來會集備議利害及修治方略一月而罷事似微而效則大也一重農官之選臣又觀範仲淹水利議曰蘇湖常秀膏腴千里國之倉廩數郡之守宜擇精心盡力之吏不可以尋常資格而授況今治農官專理農田水利尢宜愼選乞將各府治農通判俱於進士內選用治農縣丞俱於舉人內選用果有成績應內補者照例行取應外轉者比眾超遷如此則任用得人而水利自廣矣一專農官之任臣惟浙西水事與三時務農之功相表裏非其他土木之役必待農隙而爲故各府治農官𨿽終歲勤動尙不能舉其職近年以來例以閒官目之或差遣勘事或委令捕盜職旣不專事難爲效乞今後府縣治農官俱照推官例不許別差專一治水與農庶責任有歸而偸惰無所容矣命所司看詳以聞工部覆奏導河夫役宜行巡撫與本官酌量地方緩急僉典備用可省之處不湏濫設修理壩閘聽量支官錢若海口河灘生長蘆葦亦可取以易銀收貯備用歲終皆籍其數以憑稽考府縣治農官俱準推官例不許雜差講議水利不必開局乞令各官躬自巡歷悉其源委以爲疏治之宜議上從之

○甲寅戶部請以長蘆運司弘治元年至七月見在鹽課八十三萬一百六十五引及山東運司五年至七年見在鹽課八十三萬一百六十五引及山東運司五年至七年見在鹽課三十七萬七千二百七十引官自鬻之長蘆諸場以臨水近遠爲上中下三等之分一等者每引價銀二錢五分二等者二錢三等者一錢五分山東諸場則俱止一錢惟濤洛一場止於五分從之

○乙卯升汝府原隨侍翰林院檢討陳端爲本府左長史授進士王用才爲右長史

○增給吉王兩淮食鹽歲七百引

○虜入宣府柴溝堡等處寇鈔守臣請罪提調指揮周鎭管墩百戶江雄及分守參將楊彪等兵部言自去年以來虜入宣府地方者十一次殺虜軍士凡四十六人鎭守太監孫振總兵官都督馬儀巡撫都禦史陳紀亦不得無罪命鎭雄俱逮問彪及指揮張昇秦宣鄭傑奉禦賀能監丞徐玉都指揮張俊太監謝詮少監唐祿等俱戴罪殺賊仍罰昇宣傑俸各兩月俊彪各一月振儀紀姑宥之

○丙辰皇太后聖旦上率皇太子及親王上壽命婦朝賀

○賜百官宴於午門賜各王府慶賀官員人等鈔幣有差

○戶部請以直隸永平府歲輸遼東戶口食鹽錢鈔自弘治九年以後俱折收銀兩每錢七文折銀一分鈔十貫折銀三釐從之以遼東地遠錢鈔舊不通行故也○丁巳賜荊府鎭國將軍祐木�隸寧府輔國將軍宸沨宸瀾誥命冠服如制

○申刻日生右珥色赤黃

○戊午升南京監察禦史朱悌爲浙江按察司僉事

○己未錄克復哈密功官軍五千五百三十九人升賞有差加鎭守太監陸誾祿米歲二十四石升總兵官右都督劉寧爲左都督仍歲加俸一百石巡撫左僉都禦史許進爲右副都禦史右少監沈讓爲左少監副總兵都指揮僉事彭淸爲都指揮使督餉郎中楊奇僉事孟準及驗功禦史張恕副使李旻僉事葛萱各給賞有差

○是日曉刻金星犯軒轅大星

○庚申中元節遣駙馬都尉遊泰齊世美分祭長陵獻陵景陵裕陵茂陵文武衙門各分官陪祭

○遣儀賓周鉞祭景皇帝陵寢

○遣內官祭恭讓章皇后陵寢

○銓注驍騎右衛帶俸署都指揮僉事尹增於中都畱守司領班京操

○壬戌晉府云丘王鐘鋋薨王簡靖王長子母妃張氏正統九年生天順二年封長子成化十七年襲封云丘王至是薨年五十三訃聞輟朝一日賜祭葬如制謚曰端惠

○賜韓府延昌縣主並儀賓張浹安定縣主並儀賓叚文昱誥命冠服如制

○增給內府織染局幼匠四百二十九人月米各一石

○癸亥太宗文皇帝忌辰上祭奉先殿遣駙馬都尉崔元祭長陵

○工部尙書劉璋連﹤鋶﹣釒﹥請致仕上曰卿累乞致仕情辭懇切特允所請加太子少保馳驛還鄕有司月給米二石歲撥夫二名應用璋爲言者所劾而非其罪遂懇乞以去

○甲子賜荊王祐橺長子名曰厚烇趙府湯滋王見準庶第三子曰祐槏鎭國將軍見瀾庶長子曰祐檟周府魯陽王同鈮庶第四子曰安淄庶第五子曰安蒗鎭國將軍子堬嫡第二子曰同刨同鍒庶第四子曰安湯庶第五子曰安汜庶第六子曰安浮同鐼庶長子曰安湖庶第二子曰安氵�昔庶第三子曰安蕩同鑮庶第三子曰安氵�隸庶第四子曰安氵�葛庶第五子曰安淨庶第六子曰安浽嫡第七子曰安沇同錪庶第三子曰安瀚庶第四子曰安涻輔國將軍同鎔嫡長子曰安澶第二子曰安渘同鏕嫡長子曰安﹤氵隱﹥同鐘嫡長子曰安滄同金�辟庶第六子曰安氵�匆安泏嫡長子曰睦樣代府和川王聰潪庶子曰俊櫾鎭國將軍聰澩嫡子曰俊槤晉府鎭國將軍奇濧第二子曰表橰輔國將軍奇浵庶長子曰表杏奇湍第七子曰表樹奉國將軍奇澦第二子曰表槥奇澴第二子曰表檍遼府輔國將軍恩削�金庶長子曰寵淙庶第二子曰寵濯靖江王府輔國將軍﹤矢見﹥祄嫡次子曰約耘鎭國中尉相勉庶次子曰﹤矢見﹥櫃相簡嫡次子曰﹤矢見﹥儒相策嫡長子曰﹤矢見﹥倬相掖嫡長子曰﹤矢見﹥儉相顯嫡次子曰﹤矢見﹥端相翔嫡長子曰﹤矢見﹥舫相頤嫡次子曰﹤矢見﹥﹤舟侖﹥輔國中尉﹤矢見﹥米�陽嫡長子曰約郕﹤矢見﹥則嫡次子曰約層﹤矢見﹥彰嫡長子曰約屑﹤矢見﹥執�巾嫡長子曰約﹤田﹥﹤矢見﹥孟嫡次子曰約養﹤矢見﹥礐嫡次子曰約館﹤矢見﹥吉嫡長子曰約碩奉國中尉約��錄嫡長子曰經��韋約起嫡長子曰經持嫡次子曰經拭

○巡按貴州監察禦史丁養浩言貴州衛所成造軍器自國初至今敝壞者動以萬計其新造者又爲官吏匠作侵漁料價或以舊攺新其數苟完實不堪用每遇徵行顧令士卒臨期自辦獘不可言請遣官核實凡新造堅好者藏之年久敝壞者棄之若未壞而可修者必閱其實數會其料價嚴爲之限造必如法完必如期庶財不妄費而人不徒勞工部覆奏舊例軍器按季成造五年一核實若有侵渙及造不如法者官各降級軍各謫調極邊今宜申明禁約從之

○乙丑命應天府府尹冀綺致仕初綺旣被效有旨令自陳綺因敍述年勞乞賜辯明吏科參駁綺不肯引罪自歸且陰令屬縣老人陳已善政宜通行究問以塞幸門吏部核奏遂有是命綺貪冒無恥其得致仕猶爲幸免云

○丙寅升貴州按察司僉事古其然爲廣西副使整飭府江等處兵備

○賜故大醫院院判任義祭時其子鼐爲之請禮部言例不當祭特許之

○賜通政使司右通政吳裕母袁氏祭從其請也

○戊辰命故武平伯陳綱支過祿米免還官

○虜數入宣府云川堡等處軍士被射傷者二人被掠者五人罰分守都指揮陳雄俸三月與右少監唐祿右監丞徐玉俱戴罪殺賊

○己巳升應天府府丞髙敞爲府尹太醫院院判王玉爲院使

○升南京大理寺左寺副龔嵩爲貴州按察司僉事

○庚午六科十三道官交章劾奏應天府府尹冀綺戶部侍郎黃傑南京戶部侍郎李益巡撫都禦史張岫侯恂張誥各有不識實迹乞行罷黜吏部言綺近已致仕余請各聽其自陳從之○辛未戶部右侍郎黃傑乞致仕許之令馳驛以歸

○升吏科右給事中魏玒戶科右給事中塗旦禮科右給事中葉紳兵科右給事中於宣工科右給事中李漢俱爲本科左給事中

○泰寧等衛都督撒因字羅遣頭目納哈出等及都指揮鬼赤裏等來貢賜彩叚衣服等物有差

○壬申戶部右侍郎黃傑卒傑字士英河南洧川縣人成化二年進士授濟南府推官選爲監察禦史升順天府丞以能稱會忤權貴左遷廣東肇慶府同知未幾轉慶陽府知府升狹西布政司左參政尋召爲順天府尹遷戶部右侍郎總督京儲以病乞致仕得允遂卒賜祭葬如例傑爲人質直不外飾隨事干集不爲繁劇所窘其在京倉尢難共事𨿽已衰病亦不大爲所撓云

○夜北方流星大如盞色靑白光燭地自勾陳北行至文昌

○癸酉掌國子監祭酒事禮部右侍郎林瀚乞致仕不允

○升禮科都給事中呂獻爲應天府府丞浙江按察司僉事陰子淑爲貴州副使

○禮科右給事中胡瑞丁憂服闋復除本科右給事中

大明孝宗敬皇帝實錄卷之一百十六

弘治九年八月乙亥朔升工部左侍郎徐貫爲本部尙書

○丁丑釋奠先師孔子遣詹事府詹事兼翰林院侍讀學士謝遷行禮

○升南京兵部右侍郎王繼爲戶部左侍郎提督倉場

○戊寅祭太社太稷

○己卯命通政使司廷奏每六月十月日引五事餘月七事

○裁革浙江寧波府織染局副使一員

○巡按江西監察禦史張縉以南昌等府縣及撫州建昌二千戶所自弘治三年至五年倉儲多虧折者請逮問分守分巡等官右布政使張琳副使洪鐘等十八人及知府指揮等官閻琮等十四人罪上命免逮問在任者罰俸兩月遷官者一月去官及爲民者置之

○庚辰禮部奏日本國遣使入貢至濟寧州夷眾有持刃殺人者其正副使壽蓂等不能約束乞賜裁抑上命今後日本國進貢使臣止許起送五十人來京余存畱浙江館谷者嚴爲防禁

○辛巳夜南京見老人星見丙位色赤黃

○壬午升工部右侍郎曾鑑爲本部左侍郎巡撫保定等府都察院右副都禦史史琳爲工部右侍郎巡撫狹西右副都禦史張敷華爲南京兵部右侍郎

○甲申孝慈髙皇后忌辰上祭奉先殿駙馬都尉楊偉承命祭孝陵

○乙酉賜南京禮部尙書童軒妻陳氏祭葬如例

○給保國公朱暉祿米歲二千五百石本色折色中半兼支

○太醫院院判張倫九年考滿升俸二級仍舊辦事

○丙戌遣戶部右侍郎韓文祭太倉之神

○遣順天府官祭宋丞相文天祥

○守備黃花鎭署都指揮僉事於宣把總指揮僉事錢璠坐前虜寇入境殺士卒一人掠馬五匹巡按直隸監察禦史馬棋劾律當免杖充軍都察院議覆情輕律重命各降一級帶俸差操

○丁亥巡按貴州監察禦史丁餋浩言貴州有軍無民修造供饋其費皆出於軍國初原額屯田正數之外不下數萬頃軍有流亡田則具在但爲豪彊兼並宜令守臣淸出不必加賦歲收餘租發於各衛所別建倉貯之如遇修造供饋諸費量爲支用從之

○攺命巡撫甘肅都察院右副都禦史許進巡撫狹西

○有黑熊自都城蓮池畔緣附上城西直門官軍遂之乃下池去不能獲嚙死者一人傷者一人

○裁革廣西遊擊將軍一員從鎭巡等官奏也

○戊子鄭府進賢郡主卒賜祭葬如例

○辛卯南京六科十三道官交劾前南京兵馬指揮王瓊本乏智謀又多罪惡誤爲總督兩廣軍務右都禦史鄧廷王�贊所薦升南京兵部主事隨軍贊畫請下瓊法司鞫治其罪從之

○升河南布政司左布政使髙銓山東左布政使吳瑉俱爲都察院右副都禦史銓巡撫保定等府兼提督紫荊等關瑉巡撫甘肅

○鎭守甘肅左都督劉寧奏臣與都禦史許進共事意見時有異同恐積成嫌隙致誤公事乞更調或罷鎭以避之兵部覆奏謂進已移鎭狹西與甘肅事無相涉況寧先以疾辭旋告平復且久鎭西陲威名頗著所請宜不允得旨劉寧病旣平復其用心治事不允所請

○壬辰汝王出府

○賜南京錦衣衛都指揮僉事丁固宗祭不爲例

○虜入宣府云州堡及龍門衛境掠軍人器仗以去鎭巡官劾分守左參將白玉右少監唐祿守備右監丞徐玉指揮張昇王來等罪命唐祿徐玉仍戴罪殺賊白玉等並張昇俱待邊情寧日逮問

○初湖廣流賊黃瑛等聚眾至百餘人攻劫桂陽縣治後以次就擒巡按監察禦史曾昂以聞因劾守備署都指揮僉事王震兵備副使馮錤分巡僉事傅金分守左參政章銳茶陵衛指揮使周暠不能預防請治其罪都察院覆奏詔黃瑛等依律處決王震馮錤皆逮問章銳傅金周暠免逮問各罰俸三月

○夜月犯天囷西第二星

○癸巳文武百官赴汝王府行禮

○升河南布政司右布政使周季麟山東右布政使李士實俱爲本司左布政使

○乙未遣官祭太歲風雲雷雨嶽鎭海瀆山川等神

○遣旗手衛官祭旗纛之神

○丙申憲宗純皇帝忌辰上祭奉先殿遣駙馬都尉黃鏞祭茂陵

○刑部給事中胡金丁憂服闋復除禮科○升河南布政司右參政王珣山東右參政劉聰俱爲本司右布政使監察禦史林廷選爲浙江按察司僉事

○虜數寇狹西莊浪衛境軍士死者二十四人傷者七人被掠者四十九人並掠去孳畜數多鎭巡官請治分守左參將顏玉及操備都指揮張灝等罪兵部覆奏卽今秋深用人防守宜俟來春議之得旨張灝等五人並顏玉俱俟邊方寧日逮問

○狹西行都司都指揮李淸及西寧衛指揮袁玉等坐被虜殺掠有旨待邊方寧日議之至是兵部請如前旨逮問淸等其功可贖罪者通具以聞從之

○隆慶衛軍官折俸例於涿州庫支絹至是告乏命以保定眞定二府原角�羊京庫絹與之每匹折銀八錢

○虜數寇狹西永昌涼州等處殺掠人畜鎭巡等官劾分守右參將郭鍧右監丞梁玉及守備指揮濮欽等罪兵部覆奏命罰鍧俸三月與玉俱戴罪殺賊欽等俟邊情寧日逮問

○戊戌賜晉府鎭國將軍奇泫奉國將軍奇汮奇浙奇溧表棯誥命冠服如制

○己亥初雲南廣南衛指揮僉事張宗以巡撫右副都禦史張誥委董築堤之役用刑太酷眾弗能堪嘗詣黔國公沐琮白事軍人李正等率眾持杖欲執而箠殺之宗覺遁去明日往訴於誥正等復集千餘人大聲索宗門者訶之不止誥令閉門不退仍怒毆門者並投石碎其門巡按監察禦史金獻民會鎭守總兵同往戒諭且命覊宗於按察司以息其亂正等復要宗於路箠之幾死眾遂逃匿金馬山坡鎭巡官撫之至再諭以罷工免罪並革宗不治事始散歸旣而千戶楊震等察知正等十三人爲首乃白於上官欲治其罪正等復持兵聚眾大掠千戶等家久之乃就擒獻民奏宗酷虐召亂誥委任非人琮失於鈐束皆當究問都察院覆奏謂宗宜逮治誥及琮事請令鎭巡官覆戡以聞至是鎭巡官奏正等十三人法當處斬宗當贖杖還職掌印都指揮劉鏞雲南中衛指揮張經等皆失於鈐束法當究問誥與琮非知而故犯請薄其罰得旨李正等情罪深重卽處斬梟首示眾張宗酷刑激變免贖杖降三級調邊衛差操劉鏞張經等皆遠問張誥沐琮俱宥之

○管理遵化鐵冶工部主事王鉉奏炒鐵囚犯皆罪不至死而經遞官司防夫人等多方淩虐逼取財物率至喪生請嚴加禁止其貧乏無依者多斃於凍餒請月給口糧三斗工部覆奏上曰囚犯罪不至死而防夫人等乃以求索故斃之甚非朝廷好生之意其依擬行之

○庚子賜晉府嶽池縣主並儀賓雷景聲永新郡君並儀賓韓經髙陽縣君並儀賓武鵬富陽縣君並儀賓張宣沈府新興郡君並儀儀李云漢誥命冠服如制

○狹西布政司右參議楚麟丁憂服闋復除原職專撫治�洛等處兼分守漢中府

○升南京戶部員外郎王鴻儒爲山西按察司僉事提調學校

○禮部進慶賀皇太子千秋節儀注一是日早俟皇太子具冕服於文華後殿升座本部官入啟朝鮮國王進馬匹方物數目畢鴻臚寺官贊執事官行禮訖啟請升殿導引官奉迎皇太子出樂作升座樂止贊禮贊班齊鞠躬樂作四拜興平身樂止贊進箋給事中前導箋案由東門入置殿中內贊贊宣箋目宣訖俯伏興平身贊宣箋外贊贊跪展箋官取箋宣箋官宣訖內外皆贊俯伏興平身卽舉案置殿東外贊贊眾官跪代致詞官中道跪致詞云具官臣某等玆遇皇太子殿下壽誕之辰臣某等敬祝千歲壽贊俯伏興樂作四拜平身樂止鴻臚寺官跪啟禮畢

○夜月犯軒轅左角星

○辛丑升湖廣布政司左布政使鐘蕃爲都察院右副都禦史巡撫四川

○賜皇親夫人金氏寶源店房六十七間

○虜百騎突入宣府之獨石界攻鎭寧墩掠守墩者五人去鎭巡官奏其事且言本墩原無器杖墩西南隅亦傾圯不治乞罪分守都指揮張俊及少監唐祿等罪兵部覆奏宣府爲京師北門今醜虜轍以數十騎深入脫有大舉其何能禦宜並治鎭守重臣以爲戒上從之命張俊唐祿及鎭守太監孫振總兵官馬儀俱戴罪自效仍諭沿邊墩臺務悉心整備毋或仍前廢弛

○壬寅福建道監察禦史劉偉丁憂服闋復除浙江道

○以旱災免湖廣漢陽等七府嶽州等四衛弘治八年秋糧有差

○三法司會議監察禦史榮華所言禁約凶徒事請今後凡執持凶器毆人成傷或誤傷旁人並聚眾攘奪財物計贓至徒罪以上者及殘傷人耳目口鼻肢體髡人須髮者不分首從發邊衛永遠充軍在邊衛者發極邊在極邊者常令守哨若未傷人但棄毀器物計贓杖罪以上並穢污人面口碎婦女衣服者爲首者軍發邊衛守哨民發口外遇革不宥其爲從及止因一時小忿而毆傷人毀器物未嘗持凶器者俱照常例發落又省祭官來徳進所奏遞送之獘請令沿途轉遞衙門除法司文移合用刑具外其餘不許擅用刑具非法箠楚索其財物以致死傷亦不得受財縱放事發若徒罪以上者軍發邊衛守哨民發口外其官吏通同知而不舉者一體治罪議上從之

○總督兩廣右都禦史鄧廷瓚等言廣西土官猺獞數多流官土民數少兼各衛軍士十亡八九凡有徵調全倚土兵乞令東蘭州土官知州韋祖鋐次子一人領土兵三五千人至古田蘭麻等處撥田耕守俟克平古田因攺設長官司以授之田州土官知府岑溥方以罪革職比來隨徵有功乞復其冠帶有警令領土兵萬五千人赴梧州聽調泗城州土捨岑接往年隨徵都勻府江等處皆有功乞略其父祖執印侵地之過令承襲世職以圖報效賓州八寨爲寇賊往來必由之地舊設遷江所土官百戶八員理之後因流賊爲患攺隸思恩府已而復歸遷江所分理其患仍舊乞以屬之思恩爲宜鎭安府之歸順峒舊爲州治洪武初裁革今其峒主岑瑛每效勞於官乞設州治授以土官知州凡出徵令備土兵五千仍歲領土兵二千赴梧州聽調平樂府之昭平堡界梧州平樂二府之間猺獞數出爲患乞令上林縣土官知縣黃瓊歸徳州土官知州黃通各選子弟一人領土兵各千人駐札本堡仍於本堡築城設長官司署領兵馬捨爲長官撥平樂縣仙回峒閒田與之耕種其冠帶千長龍彪攺授昭平巡檢司土官巡檢造哨船三十使之往來府江巡哨流官停選事下兵部集廷臣議謂古田縣密邇省治𨿽有猺獞亦多良民其間土地皆良民世業若克平之後遂以韋祖鋐次子爲土官恐數年之後良民田稅皆非我有卽欲設長官司亦止可於本處土民中選補執印侵地𨿽岑接父祖之過然再四撫諭岑接尙不肯歸之於官似未有攺圖之意遽使之襲授則志轉驕溢亦非馭土官之法思恩府兵力已盛若更易以賓州八寨恐漸不可制止可於本府土捨中擇眾所推服者署爲長官設長官司徑隸廣西布政司其本二府之間猺獞數出爲患乞令上林縣土官知縣黃瓊歸徳州土官知州黃通各選子弟一人領土兵各千人駐札本堡仍於本堡築城設長官司署領兵馬捨爲長官撥平樂縣仙回峒閒田與之耕種其冠帶千長龍彪攺授昭平巡檢司土官巡檢造哨船三十使之往來府江巡哨流官停選事下兵部集廷臣議謂古田縣密邇省治𨿽有猺獞亦多良民其間土地皆良民世業若克平之後遂以韋祖鋐次子爲土官恐數年之後良民田稅皆非我有卽欲設長官司亦止可於本處土民中選補執印侵地𨿽岑接父祖之過然再四撫諭岑接尙不肯歸之於官似未有攺圖之意遽使之襲授則志轉驕溢亦非馭土官之法思恩府兵力已盛若更易以賓州八寨恐漸不可制止可於本府土捨中擇眾所推服者署爲長官設長官司徑隸廣西布政司其本府甲軍土兵照數分派聽調遷江所百戶覃徳等止理本寨猺獞土兵不得與長官司事以生嫌隙昭平堡系腹裏地方若增設土官衙門是以夏歸夷恐貽後患況府江一帶近已設按察副使一員整飭兵備其土官黃瓊等子弟不必差遣止令每歲各出土兵一千聽兵備副使提調其餘岑溥之復職致仕歸順峒之攺爲州岑瑛之攺授知州龍彪之攺授昭平堡巡檢請俱如廷瓚等所奏歸順州仍增設流官吏目一員共理州事議上從之

○中都畱守司都指揮僉事董昂大寧都司署都指揮僉事劉昹山東都司都指揮僉事楊勝各率所部官軍赴京操備昂曰�永所部各缺三千人勝所部缺九百餘人下法司逮問俱擬贖杖還職昂曰�永仍罰俸各三月如過此不完止給半俸從之

○遼府鳳凰城天鼓鳴

○癸卯升湖廣布政司右布政使李浚爲本司左布政使

○降遼東都司都指揮僉事史敬爲三萬衛指揮使東寧衛指揮同知孫鴻爲指揮僉事各帶俸差操坐虜入寇失於防禦也

大明孝宗敬皇帝實錄卷之一百十六終

明孝宗敬皇帝實錄卷之一百十七

弘治九年九月甲辰朔南京禮部尙書童軒復乞致仕上曰卿操履淸愼方切委任所請不允

○乙巳升兵科左給事中魯昂爲戶科都給事中

○丙午致仕南京工部尙書馮貫卒貫字大用直隸蠡縣人天順八年進士授監察禦史升大理右寺丞三轉至左少卿升都察院右副都禦史尋攺大理卿精於法比一時多所反駁人不能奪咸厭服馬升南京工部尙書且三載乞致仕命馳驛歸歸一月卒賜祭葬貫魁岸美髯朴茂能容歷官三十餘年𨿽無大功迹然不乏長厚之稱云

○丁未孝恭章皇后忌辰上祭奉先殿遣駙馬都尉馬誠祭景陵

○湖廣布政司右布政使王範丁憂服闋復除原職

○都察院右僉都禦史陳紀乞歸餋疾命在任調理

○克復哈密之役罕東左衛都督只克等違期不至上命甘肅守臣詰之只克等款服謂原住沙爪地方因被阿黑麻劫掠貧困徙牧於昔兒丁之地比我軍之出雪深迷道調兵使者亦不得達實不知進兵之期守臣爲奏兵部言只克等之言未必皆實然帝王之馭夷狄惟宜以不治治之況彼實不知進兵之期其過可略請仍下守臣移文諭之俾知後戒從之

○兵部奏京師九門每門守視軍士原二百餘人指揮千百戶各數員後添設守門內官數多軍士多被私役守門者不過羸弱五六十人各鋪柝聲不聞其原設器械亦各敝壞不可陳列頃歲盜自正陽門越城而出近日黑熊上西直門城墻門禁廢弛一至於此且城河之水來自西湖常須盈滿亦可助險比因濱湖之家引水灌田以致淺涸乞令本部及工部各差官一員通查九門守衛器械修廢補缺仍委本部點城官時一點閱若軍人失伍數多守門官俱逮問指揮至三十名千戶二十名以上者調外衛差操仍乞定守門內臣員數不得增設軍伴除正數外有私役者罷斥之並禁西湖濱河人家不得引水灌漑違者治罪上曰京城門禁事體甚重但承平旣久積獘多端因循玩愒不可不及時整備守門內官每門不得過四員余悉如所擬而行

○己酉六部都察院等衙門尙書屠滽等上言昔憲宗皇帝嘗詔勛戚之家不許占據關津橋梁水陂及設肆鬻販侵奪民利違者聽巡城巡按禦史及所在有司執治以聞蓋不惟矜卹小民而寔保全勛戚仁之至義之盡也皇上卽位以來所以親九族子萬姓者惟先帝是遵是訓而勛戚之家不能恪遵先詔仰體聖心縱令家人開設店肆邀截�人貨物自都城內外坊巿及張家灣河西務等處一切民利悉侵奪之臣等伏睹永樂間榜例王公之家僕從不過二十人一品不過十二人今勛戚家人多者以百數乖違舊制殊非所宜其間多有巿井無賴乘機附勢冒名以覓利者然利散於羣小怨歸於一身非計之得也邇者長寧伯周彧壽寧侯張鶴齡兩家以瑣事忿爭聚眾競鬥喧傳都邑上徹宸居蓋因平日爭奪巿利已蓄忿心一有所觸遂成讎敵失戚裏之觀瞻損朝廷之威重皇上聞之寧不有動於中乎蓋巿肆之設起百姓之怨結戚屬之讎怨積而愈深讎結而不解則他日意外之慮難保必無伏望皇上特降綸音戒諭勛戚俾各修舊好以光戚裏毋因小利而失大體毋聽讒言而間親義仍仰遵先帝詔旨凡有店肆者悉皆停止�賈之徒聽其各安生理毋蹈前非更敕都察院揭榜禁戒若有稱勛戚家人擾害�賈侵奪民利者聽巡城巡按禦史及所在有司執治應奏請者奏請逮治各加以重罪仍考永樂間榜例將勛戚家人量爲裁定人數不得濫收其見存者皆具名在官使冒名生事者易於分別庶百姓無意外之虞皇親享安靜之福矣時六科十三道亦以是爲言上嘉納之命速揭榜禁諭不得仍前縱容爲害周彧張鶴齡聚眾鬥毆事令各具實以聞

○大理寺卿王霽卒霽字景明直隸上海人天順四年進士拜南京刑部主事遷員外郎再遷郎中累辯疑獄有能聲遷黃州府知府嘗有虎患火災又江水嘗暴至壞民廬舍霽祈祝有應以是民愛信之遷廣西參政未幾遷江西按察使進太僕寺卿時馬政廢弛霽條陳十事奏行之宿斃爲之一革用薦遂遷僉都禦史巡撫山東值歲饑民多死徙霽爲區畫銀五十餘萬兩米二百餘萬石賑之存活者甚眾召拜大理寺卿稱用法平易至是卒賜祭葬如例霽務爲和厚所與交無不得其歡心𨿽輿隸輩亦鮮有怨之者故歷官中外三十餘年所至皆因以得美譽云

○夜月犯南斗杓西第一星

○庚辰代府廣靈王仕土�玆薨王榮虛王之子母妃王氏宣徳三年生正統九年封爲長子天順七年襲封廣靈王至是薨年六十九訃聞輟朝一日賜祭葬如制謚曰莊裕

○鎭守雲南總兵官徵南將軍黔國公沐琮卒琮字廷芳昭靖王英之曾孫榮康公斌之子琮幼失父從兄璘襲公爵璘卒璘弟瓚繼之成化元年琮始入朝襲爵三年命還鎭雲南仍俾王�贊贊理琮性勤愼公退不入私室冠帶終目苞苴無敢及門每朔望謁孔子廟必使諸生執經講角�羊有舉鄕試者必設宴以示優獎畱意屯田水利馬隆麗江劍川順寧羅雄諸處蠻夷弗率累討平定之又以平蕎甸賊功加授太子太傅至是卒訃聞輟朝一日贈特進榮祿大夫右柱國太師謚武僖賜祭葬琮無子以故右參將錦衣衛誠之子昆爲後琮於武經陰符奇門諸書陰陽卜筮星命之術多所涉獵善艸書詩歌樂府皆可觀在鎭三十餘年爲政務持大體禦下寬而有制夷人安之

○昏刻月犯建星

○壬子重陽節賜百官宴於午門

○寧府靖安郡主卒賜祭葬如例

○兩廣總鎭等官言慶遠府天河縣舊十八里後漸爲獞賊所據止餘殘民八里請分設一長官司治之下兵部覆奏遂增設永安長官司仍隸慶遠府授土人韋萬妙爲正長官韋全保韋公利覃應塡爲副長官並置流官吏目一員

○工部尙書徐貫等言江西湖廣抄造紙札系內府供用之數固不可缺但湖廣累年蓋造王府未完災傷未蘇民困已極未到紙札尙一百五十六萬張合用銀四萬五千餘兩若復一並催督恐小民重困意外之虞不可不慮且江西紙札已經起解亦足以應目前之用其湖廣未到者欲暫停止待工完及年豊之日責令完解得旨不必停止仍陸續解納

○甲寅夜月犯壘壁陣西第六星

○乙卯狹西肅州衛天鼓鳴

○丁巳命漕運每年加耗折銀除還太倉外尙有餘者貯於淮安府庫來年有缺價衛所許其貸支令次年償之著爲令從總督漕運都禦史李蕙等奏也

○庚申南京兵部尙書張悅自言才不稱位請更調於事簡之司以圖報稱吏部覆奏上曰張悅才望老成方切委任令用心治事所辭不允

○命總督漕運都察院左副都禦史李蕙之子玨爲國子監生從其請也

○虜入宣府柴溝堡軍士被殺傷者二人虜者四人鎭巡官劾分守太監謝銓參將楊彪守備奉禦賀能指揮秦宣舒能罪上命罰彪俸一月宣能俸各兩月與銓等俱戴罪殺賊

○虜兩入密雲古北殺掠人畜鎭巡等官劾分守參將吳釗監丞王增等罪兵部覆奏謂兵備副使張璉蒞職已久亦不得無罪請並治之上命罰釗璉俸各兩月與增俱戴罪殺賊

○辛酉曉刻月犯畢宿

○甲子朝鮮國王李﹤忄隆﹥遣陪臣工曹參判元仲秬等來賀皇太子千秋節賜宴並彩叚衣服等物如例

○乙丑湖廣按察司按察使林俊乞歸餋病從之

○南京大理寺卿章格以年老辭職上曰格旣情詞懇切準致仕令馳驛還鄕

○刑部都察院會官審錄重囚情眞無詞者五十一人奏請裁處者五十二人有詞者七人上命情眞者處決有詞者重鞫其奏請數內仍處決者二十人監候再問者十六人免死杖一百發邊遠充軍者七人免死發邊遠充軍者七人杖一百而釋之及查議再奏者各一人

○丙寅宣府隆慶衛地震

○丁卯皇太子千秋節文武百官早朝畢赴文華殿行慶賀禮

○賜百官宴於午門天下諸司及外夷慶賀官員人等宴於闕左門

○夜月犯軒轅大星

○己巳曉刻月犯靈臺上星○庚午復除病痊按察司副使張璁於江西服闋按察司僉事伍希閔於福建璁整飭會昌兵備兼管嶺北道希閔整飭上杭兵備兼管漳南道原會昌兵備副使談俊上杭兵備僉事周鵬俱令赴部調用從巡撫江西都禦史金澤奏也

○賜汝王玉田縣望軍臺莊田七百頃從其請也

○辛未升河南按察司副使吳雄爲湖廣按察使

○命南京畱守後衛署都指揮僉事張鑾守備九江等處南京鎭南衛指揮使黃溥守禦浦子口

○命南京右軍都督府故都督僉事楊昇之孫通襲原職金吾左衛指揮同知

○壬申狹西按察司副使李經丁憂服闋復除河南按察司

○南京給事中張宦等奏比聞北虜奉書侮嫚陽稱貢獻陰蓄姦謀此固犬羊習性無足深罪但在我備禦之策不可不講夫京師以三大營精銳聚之十二營號爲團營正欲優卹之以備緩急之用今富彊者以貨求閒所存類皆老弱其餘營伍日益凋耗當事者又不聞有勾補之法緣邊大鎭各設將領而以內外重臣監之比來務爲和同老懦貪殘者皆得苟容其間時有失律不過停俸立功法网可謂疏矣各府州縣角�羊送糧餉到邊每米一石折銀一兩及至給與軍士槪以時價或五錢或七錢羨餘皆爲姦貪侵克以故軍士嗟怨有警不肯用命乞敕兵部科道等官揀選十二營軍士事故老弱者設法勾補或募人以充年力精壯者收入團營各邊鎭巡內外官不職者許令自陳取回別用仍從兵部及兩京科道推舉文武重臣分授機務月給軍士糧價俱依原價之數不許侵克如此庶幾可以言思患之防矣又京城內外土木大興軍民兩困傳奉之官接袂朝著南京織造叚匹名𨿽出於官鹽實則取於郡縣日朘月削何啻千百以故人心怨望水旱相仍乞將力役工作一切停止傳奉之官一切革罷織造叚匹止需歲辦別遣官員盡數取回若然則民力以舒財費以省國本旣安王靈丕振區區犬羊自將聞風遠遁矣事下兵部工部覆議得旨俱從之命團營軍士見撥赴工者不必放回令其速督完畢以後無得再遣織造工程亦作急督完不許延久勞費

○癸酉雲南木邦宣慰司宣慰使罕穵法及孟密安撫司土捨思楪各遣陶孟人等來貢回賜罕穵法及思楪錦叚等物賜陶孟人等宴並彩叚等物各如例

○四川長寧安撫司頭目舍人番僧王泰兒等來貢賜彩叚表裏等物有差

○宣府萬全都司地震有聲大明孝宗敬皇帝實錄卷之一百十八

弘治九年十月甲戌朔孟冬享太廟

○遣駙馬都尉黃鏞齊世美分祭長陵獻陵景陵裕陵茂陵

○遣儀賓楊淳祭景皇帝陵寢

○遣內官祭恭讓章皇后陵寢

○丙子升南京刑部員外郎張贊爲山西按察司僉事

○賜岐王徳安府觀灘店田三百頃從其請也

○四川汶川縣及威州俱地震有聲

○丁丑命戶部右侍郎韓文之孫廷彥爲國子監生從其請也

○禮科右給事中胡瑞上﹤鋶﹣釒﹥言皇上臨禦以來庶政惟和萬邦胥慶修明禮樂此其時矣然禦殿受朝禮之至大者也而殿中中和韶樂乃屬之教坊樂工嶽鎭海瀆等祭祭之至重者也而三年一次遣祭乃委之神樂觀樂舞生太常寺掌郊廟之大祀而爲卿者乃邪說詖行之崔志端鴻臚寺掌朝廷之大禮而職其事者乃不學無術之賈斌伏望皇上特廷臣計議選擇民間子弟俾司中和韶樂設官以掌之年久則量授職事嶽鎭海瀆之祭攺遣各衙門見任官或辦事進士以行崔志端賈斌二人放歸田裏別選賢能以充其任庶朝廷尊重祭祀嚴明禮樂明備以成當代之典也上曰奏樂遣祭皆舊制給事中何得爲此言所奏不允

○戊寅虜自大同天城衛界潛入宣府西陽堡掠殺男婦八人兩鎭守臣劾分守大同左參將李玙右監丞楊定守備天城都指揮張鎭奉禦吳通分守萬全右參將楊彪大監謝詮守備西陽堡都指揮朱永奉禦賀能等罪兵部覆奏上命罰玙俸兩月彪永俸各一月與定通詮俱仍戴罪殺賊鎭下巡按禦史治之

○己卯巡撫大同都察院右僉都禦史侯恂乞致仕不允

○掌錦衣衛鎭撫司事指揮僉事韓璟卒璟初襲世職爲中後所副千戶擢理鎭撫司刑尋升指揮僉事至是卒特賜諭祭中後所爲錦衣衛散地璟素謹飭爲當路所知故得超用在宣撫司頗能自守不怙權勢死之日家無餘貲人多稱之

○前太子少保禮部尙書兼翰林院學士彭華卒華字彥實江西安福縣人景泰五年進士攺翰林院庶吉士授編修與修大明一統志英廟實錄成升侍讀充講官進日講升侍讀學士署詹事府事修續資治通鑑綱目成升學士孝廟出合侍講讀尋掌院事升詹事旣而兼學士文革大訓成加從二品俸二十一年升吏部左侍郎仍兼學士入內閣預機務甫半年遂得疾進太子少保禮部尙書輿歸其鄕至是卒年六十五訃間贈太子少傅賜祭葬謚文思華自少資性警敏鄕人奇之入官翰林才名頗著平居寡言笑及論辦古書疑義事當成敗多奇中爲文章嚴整其峭厲如其性然爲人儉譎用數深機莫測人與之異或上之者必爲傾排先是大學士李賢好接引後學而華與編修張元禎皆在所與華嘗以多支廩餼坐除名賢力言於英廟得免華實妒賢名望在兄大學士時之上賢不知也一日編修尹直與元禎有隙直趨賢言曰元禎將以某某請薦於公皆以賄也已而元禎果請賢訪之得實遂疏元禎故元禎亦怨賢適羅倫初及第賢有奪情事三辭不允華與元禎遂嗾倫曰李公一代偉人而有此事君若能論其非則大魁之名庶不虛矣倫遂上書論賢有旨謂奪情出自朝廷非賢意羅倫狂妄輕浮遂謫補外任華懼因揚言於人曰我輩𨿽與倫同鄕迹實疏也不意其狂妄如此時修撰謝一夔密知之遂發以語人至弘治中元禎遇編修何瑭於侍郎吳寬宅自掩曰當時羅狀元論李文達實彭君與我啟之冀救正李公也人於是益信元禎與華之險譎矣又吏部尙書王翺之去位則華以計言於陳文蕭彥莊之劾吏部尙書李秉布政丘陵等而亦華授之意後因陵奏與彥莊廷﹤訁訇﹥其辭甚辦彥莊不能對怨華將吐實而自發人始知之又大學士萬安之排侍郎邢讓祭酒陳鑑吏部尙書尹旻之禍構連無罪策皆自華是時華鄕人李孜省鄧常恩方獲寵華盡爲計所希恩報怨取效旦暮華又引萬安交李鄧爲倚助安且親於萬內妃弟華爲萬氏謀而寓深意一時朝士不附者多爲所傾如大學士劉珝之去及王恕馬文升秦紘劉宣羅璟輩之相繼斥逐皆華與安同謀也宣璟本華同鄕特嫉其近實不類已遂及之自成化丙午至弘治丁巳風癱十二年而卒人以爲陰險無將之報乃如此初華之得參機務也實出自奧援故天下人至今猶誦八百憲臺升李裕三千館閣薦彭華大爲恥笑云

○昏刻月犯牛宿

○庚辰命南京光祿寺卿張達之子鏔爲國子監生從其請也

○辛巳監察禦史陳銓言廣東雷廉髙肇四府西接廣西諸峒猺獞東抵海洋諸番髙州之云鑪大桂等處又有流賊嘯聚動以萬計往年有兵備副使林錦專守其地招撫流亡控制盜賊父老至今思之後繼者不得其人旋亦裁革今𨿽有參將守備等官率老懦不職分巡分守官亦不時至武備廢弛職此之由乞仍舊設按察司副使一員整飭四府兵備又廣西賊多軍少輪戍不足每有警守備官往往嬰城自守不敢出應及至誤事動加重譴老成者盡被降黜乃以新襲少年代之不教而殺尢非所宜自今兩廣軍職惟失陷城池損折大眾者請仍治以守備不設之罪其餘止令住俸殺賊責以年限使得以功自贖兵部覆奏謂增設兵備副使宜如所請軍職或因守城軍少勢𨿽出戰被賊殺虜不多或倉卒遇賊眾寡不敵致損折軍士數少者法家往往擬以守備不設之罪其間誠有情輕律重及情可矜者請如近例奏請處分或充軍或降級其應調衛者仍注本衛或功可贖罪者亦與明白具奏若犯失機有贓者仍帶俸差操如此庶幾得用法之平與使過之義上曰律設大法而情有不同若失機者不原其情而槪坐以守備不設罪不可勝誅矣卿等所言得原情定罪之意其如所擬行

○是日辰刻日生左珥色赤黃良久散

○癸未禮部尙書徐瓊等奏自去年八月至立冬後江西建昌等府人多瘟疫貴州狹西地震廣東颶風大雨水海潮決崩堤岸狹西天鼓鳴四川彭水縣十二月雷電雹雪湖廣長沙縣雨雪雷電江西南昌府大雷雨雪今年正月至五月狹西山西遼東江西南北直隸俱地震四川長寧縣楠樹生蓮花李樹生豆莢狹西流星如月山西武鄕縣四月隕霜屯畱縣五月雨冰雹山東大風拔木臣等考之傳記天鼓鳴或以爲兵革歲動地震或以爲陰勝陽微兵興民勞流星如月或以爲兵大起下有戰場四月隕霜或以爲誅不原情刑罰妄行至於嚴冬雨雪雷電乃陰陽之失節而楠木李樹生蓮花豆莢實艸木之妖是皆天地萬物變異之大者伏惟皇上建中和之極勤正心之學謂宜天心昭鑑和气致祥而災異之頻繁至此揆厥所由實皆臣等不能勉盡職務以稱任使所致乞通行各處有災地方鎭巡等官思過省愆興滯補獘求政事之得失閭閻之疾若罷黜貪酷官吏分豁陪補稅糧省刑薄徵備災卹患勿事虛文期回天意仍行各處巡按禦史嚴察所部汰黜不職毋使貽害於民臣等亦各滌慮省躬策勵駑鈍務圖涓埃之報尢望聖明遇災而懼應天以實益勤聖學益崇聖徳罷齋醮以節財用停工作以休士卒止傳奉以塞羣枉之門辦忠邪以作忠正之气如此則天心悅豫災異可弭矣上嘉納之

○裁革山東鄆城縣主簿一員添設壽張縣主簿一員從管河左通政張縉言也

○甲申巡撫湖廣都察院左副都禦史樊瑩再以疾辭上曰瑩旣情辭懇切準回原籍調理給驛以歸病愈之日起用

○授進士範兆祥爲翰林院檢討隨侍涇王講讀

○致仕南京戶部尙書潘榮卒榮字尊用漳州府龍溪縣人正統十三年進士授吏科給事中成化中升南京太常寺少卿尋升南京戶部右侍郎督南京糧儲攺都察院右副都禦史仍領其事轉戶部左侍郎會尙書缺署部事升南京戶部尙書致仕給驛歸至是卒贈太子少保賜祭葬榮性寬厚居官無廢事在科幾二十年久滯不調而其守不變人以爲難云

○是日寅刻南京雷有聲地震

○乙酉太子太保兵部尙書馬文升以老疾乞致仕上曰卿才望老成久諳戎務正隆委任豈可引疾求退宜勉加調攝不允所辭

○狹西禮縣地震有聲如雷

○丙戌升南京都察院右僉都禦史楊守隨爲南京大理寺卿

○廣西道監察禦史胡諒丁憂服闋復除狹西道

○命以廣鹽越境鬻於衡永二府地方助修建王府之用每引納銀二分餘鹽納銀伍分工完仍舊從巡撫湖廣都禦史奏也

○戶部會議各處巡撫都禦史所奏事宜一南京運糧指揮千百戶員缺請聽漕運衙門於管屯管操雜差內選補一外江漂流船糧事出不虞今後官旗人等請免逮問若連年以漂流報者𨿽有勘實文憑仍逮問之一各處兵備副使等官請令專治其事不許別項差遣有失防守一貴州大小土官犯斬絞以上罪者請俱照軍職犯死罪例先拘系在官請旨究問一請增設萬全右衛膳房堡倉儲糧艸以便支給一弘治九年各府起運南京文武職官俸祿請照數全折收銀一年以蘇民困一請摘撥甘州備禦河州衛官軍一千人分悉備禦鎭番地方一各處運納南京夏稅小夌多浥爛虛費請每石折收銀四錢一請給南京屯軍貧乏者牛具種子一天下衛所官該支折俸鈔銀而造冊過期者止逮問各掌印官並該吏如律其餘官員俸鈔宜如數關支不必扣除一裁革直隸廬州府西山口驛潁州遞運所江口驛一增設江西瑞金縣湖陂巡檢司直隸河間縣景和鎭巡檢司遷江西大庾縣於南安府城內直隸廬州府髙井驛於柘臯鎭和州祁門驛於含山縣唐縣軍城鎭巡檢司於曲陽縣鎭裏店一攺直隸四海冶守禦千戶所屬永寧衛仍守禦四海冶一增設河南開封府管河通判一員扶溝通許尉氏滎澤滎陽汜水考城項城商水虞城夏邑十一縣管糧縣丞各一員議上俱從之

○丁亥太皇太后聖旦上率皇太子及親王上壽命婦朝賀

○賜百官宴於午門

○賜各王府慶賀官員人等鈔幣有差

○裁革廣西慶遠府忻城縣流官知縣一員止畱土官知縣掌印管事從總督都禦史等官奏也

○授故少詹事兼翰林院學士柯潛之子宗文爲中書舍人

○掌鴻臚寺事禮部左侍郎賈斌以衰老乞致仕不允

○夜月犯天囷星

○己丑賜晉府蕪湖縣主並儀賓張鏜代府贊皇郡君並儀賓薛世蓁巴陵郡君並儀賓劉文華靖江王府程鄕鄕君並儀賓王寅亮誥命冠服如制

○辛卯誠孝昭皇后忌辰上祭奉先殿遣駙馬都尉蔡震祭獻陵

○調巡撫山西都察院左僉都禦史顧佐南京都察院管事

○翰林院編修程楷丁憂服闋復除原職

○升山東按察司僉事胡富爲廣東副使

○調撫治鄖陽都察院右副都禦史沈暉巡撫湖廣兼贊理軍務

○壬辰賜蜀王賓瀚四川提舉司食鹽歲三十引從王請也

○癸巳給故寧陽侯陳瑛之幼孫繼祖養贍米月十石

○雲南按察司僉事邵賢丁憂服闋復除山東按察司

○南京太僕寺卿張賁乞致仕不允

○甲午升南京刑部員外郎張鎭爲湖廣按察司僉事

○是日曉刻月犯軒轅犬星

○乙未命賑卹四川瀘州及新津諸縣民之被水患者

○戊戌戶部奏河南中牟蘭陽儀封考城四縣以河決民田盡沒今年夏稅秋糧盡宜令折布每匹折麥一石二斗折米一石本色布止徵銀三錢從之

○命戶部運太倉銀五十萬兩於內承運庫

○兵部奏近例鎭巡官封管之內被虜入境殺掠人積至二十以上孳畜二百以上者本部舉奏甘肅地方自弘治八年二月至今年四月凡被虜殺掠者前後一百八十五人孳畜五百餘鎭巡等官不得無罪但其地內無黃河之險外無邊墻之限守禦爲難況連遭虜患之餘地方傷殘已極較之他鎭亦有不同者上命姑宥之

○古北口境外虜殺瞭望軍士二人上命罰分守參將吳釗俸一月其提調千戶錢眞等逮治之

○己亥升廣東布政司左布政使黎福爲都察院右副都禦史撫治鄖陽

○庚子調巡撫大同都察院右僉都禦史侯恂巡撫山西兼提督鴈門等關

○南京戶部左侍郎李益乞致仕許之仍進階一級令給驛以歸

○旌表孝子一人六世同居一人節婦二人王瑁浙江桐廬縣民母張氏卒廬墓三年旌其門曰孝行韓鵬直隸定邊衛副千戶自其始祖惟恭至鵬已六世俱同居旌其門曰六世同居義門趙氏直隸眞定縣民王禎妻樊氏河南安陽縣民朱榮妻俱守節年久無玷各旌其門曰貞節

○山西行太僕寺卿陳仲舒乞致仕許之

○辛丑賜遼府長垣王恩鉀長子寵泑鎭國將軍寵沄秦府輔國將軍秉檄誥命冠服如制

○升廣東布政司右布政使林同爲本司左布政使

○壬寅升山西太原府知府徐佑爲山西行太僕寺卿

○先是以比邊有警命平江伯陳銳領團營官軍萬人馬萬匹﹤馬犬﹥馬五千操練聽徵後有旨令官軍各回本營攺命新寧伯譚佑操練鼓勇營官軍以俟命祐奏本營軍馬數少乞仍於原選軍馬同選補從之命官軍於三大營馬匹於太僕寺如數選補○癸卯升直隸鳳陽府亳縣爲亳州設知州同知判官吏目儒學學正各一員訓導三員並添設管馬判官一員軍儲倉大使稅課局大使義門巡檢司巡檢及陰陽醫學僧道司俱隨州而攺

○南京戶部尙書秦紘巡撫大同都察院右僉都禦史侯恂俱乞致仕不允

○守備薊州鮎魚石等關奉禦羅紃令軍士出境伐木被虜殺死者各二人鎭巡官請治分守參將劉祥及守關千戶等官之罪上命罰祥俸兩月紃等發巡按禦史逮問之明孝宗敬皇帝實錄卷之一百十九

弘治九年十一月甲辰朔欽天監進弘治十年大統歷上禦奉天殿受之給賜文武羣臣頒行天下欽天監官復詣文華殿進歷於皇太子羣臣行禮如儀

○升南京太常寺卿鄭紀爲南京戶部右侍郎狹西布政司左參政劉瓛爲都察院右僉都禦史巡撫大同兼贊理軍務

○兵科都給事中楊渶等言近者宣府有龍火發於刀鞘西直門有黑熊上城京營開操而中軍大旗懸曳不起墜死引繩千戶夫龍火起刀鞘近於龍孽黑熊上城近於毛孽似比虜窺邊之兆至若軍中大旗六軍視爲進退者今始操之日又有此異當時載路驚傳而京營大臣如英國公張懋等乃隔越三日而後知又遲延兩旬而後奏是又異之大者今比虜桀驁譎詐始焉上書求貢則堅以三千人爲請旣而佯以秋深爲期又一去而不復至其入寇之謀兆矣上天示變意或在此陛下見於幾先命將訓兵已嘗預備然臣等切見京營諸將未有能先國家之急而後私忿者平日旣不肯協恭而和衷有事又安能同心而戮力萬一虜騎入寇能爲吾折衝禦侮者誰歟今團營軍士實自三大營摘取團操所以養威蓄銳用戒不虞者也然或苦於工作或苦於役占或饑寒不能以自存或老弱無益於任使困憊之狀所不忍言萬一邊烽輙舉能爲國死敵者誰歟伏望升下深惟天道之不謬重念人事之或違戒飭百官痛加修省凡團營軍士見在工作並多餘役占者卽敕所司句考收回本營操練後有工作不得差撥如提督等官或仍前役占不發者一體罪之其各邊將官才否乞詔巡撫巡按官奏請黜陟中間或以規避自陳及爲人奏告未結者亦須從實勘報如鎭守等官有私役軍士者亦一體從重究治且武臣奉命徵討例有文職大臣參贊機務今將官已定請於在京四品以上文臣預舉一員與之同事庶克濟用又舊例將臣在病得請方許乘轎止可於暫時行之今京營將官多有久離鞍馬以坐轎爲常者非惟不能制禦急變恐亦無以表率六軍請令京營總兵官仍舊乘馬以習勤苦有警庶不致於失措仍乞戒諭各官同寅協恭用圖報效毋復猜嫌致傷國體政事修於下則天心應於上矣時監察禦史閻價等亦以爲言且欲令撫按官糾察鎭守內臣及總兵等官之行事不和者事下兵部覆奏上納之命事例當行者卽下在京武職大臣並南京守備在外鎭巡等官一體遵守毋或玩忽自取罪戾其團營內外提督官張懋等姑宥之

○乙巳升湖廣布政司右參政林號�土爲廣東右布政使戶部郎中吳超爲廣西右參議

○丙午江西布政司右參政夏祚丁憂服闋復除湖廣布政司

○命戶部運折糧銀二萬兩於隆慶諸倉以備軍餉

○丁未升南京左通政呂﹤常心﹥爲南京太常寺卿狹西布政司右參議李靚爲本司左參政

○命薊州衛指揮使馬章守備遵化等處

○戊申恭讓章皇后忌辰遣內官祭陵寢

○禮部奏冬至節例賜百官宴上命免宴賜以節錢鈔

○庚戌升禮部郎中胡玉爲狹西布政司右參議

○虜入宣府四海治堡殺掠人畜命罰分守參將孫成俸兩月與分守奉禦張瓚俱戴罪殺賊

○辛亥冬至節遣駙馬都尉遊泰崔元分祭長陵獻陵景陵裕陵茂陵文武衙門各分官陪祭

○遣儀賓周鉞祭景皇帝陵寢

○遣內官祭恭讓章皇后陵寢

○上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮羣臣復朝賀皇太子於文華殿太皇太后皇太后皇后俱免文武官命婦朝賀

○壬子文武羣臣朝親王於奉天門東廊

○癸丑夜月犯外屏西第二星

○丙辰右軍都督府都督僉事楊義卒義景泰間襲職爲金吾左衛指揮使天順初迎駕有功升都指揮使六年從徵延綏以功實授十五年從太監汪直徵建州以功升都督僉事注俸中府坐神機營管操弘治三年調管右府事至是卒賜祭如例

○夜月犯畢宿左股第一星

○丁巳命山西按察司管屯僉事兼提督河渠水利從巡撫都禦史奏也

○己未升湖廣布政司右參議梁方爲本司左參政

○先是分守開原太監藍瑩遣人上﹤鋶﹣釒﹥乞休遂移文鎭守太監韋朗總兵官李杲具道其事朗等因薦監槍監丞都林代之旣而瑩遣人寢其﹤鋶﹣釒﹥不上而朗等之奏已達兵部言瑩陰持兩端事涉欺罔朗等率易具奏請並坐以罪命藍瑩下巡按禦史逮問韋朗李杲姑宥之○庚申海西兀者斡蘭河等衛女直都指揮察安察忽失禿等來貢賜宴並彩叚衣服等物如例

○夜月犯鬼宿東南星

○辛酉升湖廣布政司右布政使陶魯爲本司左布政使兼湖廣按察司副使帶廣東嶺西道魯前此升官多以考滿及軍功而得至是自言官帶湖廣之銜而任事兩廣似爲不便故有是命

○升肇慶府知府黃琥爲廣東布政司參政分守肇慶地方增設徳慶州判官瀧水縣主簿各一員廣州府所屬番禺南海東莞順徳新會香山增城七縣捕盜主簿各一員俱從總督都禦史鄧廷瓚等奏也

○升戶科給事中王璽爲湖廣布政司右參議

○乙丑上禦奉天殿傳制遣泰寧侯陳璇安鄕伯張恂成安伯郭寧懷柔伯施瓚崇信伯費淮淸平伯吳琮武�伯陳勛興安伯徐盛刑部右侍郎屠勛通政司左通政張璞持節充正使尙寶司少卿孫琰鴻臚寺左少卿嶽鎭戶科給事中趙士賢兵科給事中周序刑�給事中李浚中書舍人馬曇戶部郎中王瓊兵部員外郎李浩刑部郎中張銓工部郎中劉昂充副使冊封魯王廣第七子當氵�乎爲新蔡王代府寧津懷康王庶次子鎭國將軍聰冷爲寧津王遼府枝江溫穆王庶長子寵潤爲枝江王知縣胡紳長女爲歸善王妃百戶劉明次女爲蜀王妃荊府都昌懷順王嫡長子祐﹤木烏﹥爲都昌王南城兵馬副指揮王宣長女爲岷府江陵王妃縣丞史籍長女爲代府宣寧王妃西城兵馬副指揮趙相長女爲沈府唐山王妃西城兵馬副指揮晉海長女爲宿遷王妃東城兵馬副指揮安公海長女爲晉府永和王妃東城兵馬副指揮陳思舜次女爲寧府樂安王妃

○晉府慶城王鐘鎰薨王恭僖王庶子母王氏宣徳九年生正統十二年封鎭國將軍天順二年進封慶城王至是薨年六十三有子四十四人訃聞輟朝一日賜祭葬如制謚曰溫穆

○升禮部郎中徐說爲南京通政司右通政

○丙寅賜遼府長垣王恩鉀大明仁孝皇后內訓及資治通鑑綱目各一部從其請也

○丁卯虜入寧夏廣武營界殺掠人畜命罰守備都指揮孫鑑俸一月其把總千戶劉冕等俟春暖時逮治之

○庚午貴州道監察禦史陳震公乾回都察院考稱復職書狀謝安誤以考察爲考滿侍班禦史劾之下錦衣衛獄贖杖還職

○壬申給內府尙衣監幼匠一千人米各一石

○錄廣西破賊功官軍二千九百七十九人升賞有差鎭守太監劉昶王廉各賞彩叚二表裏白金十兩右參政王霽洪漢副使徐瑁僉事黃鑰都指揮楊玉宋寧楊觀知府羅珦各二表裏巡按禦史鄭惟桓僉事劉信陳嘉謨各一表裏

○癸酉命光祿寺卿林鳳之子怡爲國子監生從其請也明孝宗敬皇帝實錄卷之一百二十

弘治九年十二月甲戌朔上視牲於南郊

○乙亥修祖陵殿廡

○丁丑賜國子監雲南貴州四川軍民生冬衣如例

○命懷柔伯施瓚神機營左哨坐營管操

○命故都指揮同知盛忠之子﹤王堂﹥襲原職金吾右衛指揮使

○府軍左衛指揮使朱亮等直東安門時有丐者夜死於門外之冷鋪而守鋪軍十名俱不在事聞下刑部治之移文兵部查例處分兵部言近例皇城各門守衛官有放縱所部軍離直十名以上者降調邊遠帶俸差操然皇墻各鋪直宿與皇城各門守衛稍異且亮等亦無受財故縱之情謂宜免其降級止調邊衛帶俸差操自今守衛官有縱放皇墻外坐鋪軍十名以上者宜準此例上從之命今後守衛官員有犯該調衛如此比者仍奏請區處

○周王同鑣奏世子安潢專權嗜利知有已而不知有父擅收莊田占用校尉軍匠庖丁諸役凡各府及郡主縣君祿米契券悉減價買之迫令布政司多給價儀賓楊汴等少有爭辯輙被笞楚械系其弟定安聊城二王沒凡有司治葬之資悉徵入己欺淩其故弟之妻致生母髙氏忿怒成疾臣使人遺之湯藥�不肯與以致於死至於治葬乃令諸州給夫而稅其錢造酒分給民家重取其息又奪人第宅以張酒肆奪人塋地以種禾黍執富民妓女索其財物禮生齋郎不由有司編定乃自選富家爲之開封府稅課司朝廷使官主其稅而納諸王府王府不得親蒞其事乃擅差典仗史瀾監收復遣人於河次攔截百貨而稅之巡撫等官啟勸彼乃歸過於臣嘗執臣弟鎭平王府之人長史勸止輙加淩辱復箠殺其從者惟聽審理吉誠典伏史瀾典膳顧裕等誘引爲非臣每教誨不聽乞將誠等明正典刑以革黨惡旣而王復奏言安潢年幼妄爲擅用臣祿米莊田人役臣一時忿怒妄奏乞赦臣父子及諸人之罪上曰安潢違法多端旣爲其父王所奏本當究治念王續有息詞姑宥之仍降敕切責再犯不貸

○戊寅賜定西侯蔣驥繼母王氏祭如例

○己卯刑科給事中楊廉上疏言本朝故禮部左侍郎兼翰林院學士謚文淸薛瑄學識純明操守固完蚤歲聞講性理諸書卽焚其所爲詩文一意於宋諸儒之學凡其微詞奧義靡不精究修己教人惟以復性爲務晚年造詣益髙進退之際大節尢偉平生所著有讀書錄皆積年致思之所得有益學者乞行山西平陽府建祠賜額有司每歲春秋祀之仍乞下山東章丘縣取其所刻讀書錄板本於國子監俾六館諸生皆淂摹印玩味倘聖明萬幾之暇幸賜覽觀則於海嶽髙深不無涓埃之補禮部覆奏宜從廉請並請取瑄所著讀書錄一進呈禦覽一啟進東宮一發福建書坊翻刻施行上曰薛瑄以性理之學繼宋諸儒後實我朝名儒卿等奏欲建祠秩祀並刊行文集悉準行其祠額特名正學

○廣東按察司副使劉宇丁憂服闋復除山西按察司

○庚辰賜晉府靈丘縣主並儀賓崔巖誥命冠服如制

○辛巳臘節賜百官宴於午門

○甲申海西野兒定河毛憐亦迷河建州等衛女直都督等官加忽赤厄提捏克賞哈等各來朝貢方物賜彩叚衣服有差

○刑科給事中楊廉上﹤鋶﹣釒﹥言今年冬京師气候異常大寒已過猶少霜雪冬至以來愈覺暄暖陛下昧爽臨朝憂形於色所以動修省之念者至矣臣嘗稽之洪範貌言視聽思五者之事修則雨暘燠寒風以時而休徵應五者之事失則雨暘寒燠風不以時而咎徵應然自古帝王所以轉災爲祥者非出於齋醮祈禳之說惟在君心轉移之聞耳則陛下今日豈俟他求亦惟加持敬之功於五事之用而已至於眾論之可采者不以逆於心而不從斃端之宜絕者不以適於意而或啟又命經筵近臣條陳自古帝王側身修徳之方祈天永命之道命府部大臣條陳事之切於朝廷政之急於生民者一一施行則天意可回而休徵畢應矣下其奏於所司

○夜月犯天髙東南星

○乙酉命故成國公朱儀之子輔襲成國公

○丙戌冊封皇第三妹爲徳淸長公主以南城兵馬指揮司副指揮林芳之子嶽爲駙馬都尉賜誥命冠服鞍馬如制

○故定襄伯郭嵩之子指揮使參奏請襲爵吏部言參叔祖登以功封伯登卒無嗣參父嵩以兄子承繼得襲伯爵乃一時特恩今嵩已卒參例難再襲且諸司職掌公侯伯並無弟侄承襲之文而兵部見行事例凡軍職絕嗣其同宗之人果系原立功授職者嫡派子孫方許保送承襲若系旁枝不許參今引鎭遠侯顧漙等承襲兄爵侄襲伯叔爵事例爲比但漙等皆系立功授爵者嫡派子孫並無叔伯立功授爵而其侄承襲者參蒙恩已世襲錦衣衛指揮使豈可復違制妄求上曰旣例不應襲其已之

○丁亥升監察禦史張聞爲四川按察司僉事

○錄狹西禦虜功涼州官軍五十二人肅州一百十三人各升賞有差

○賜故兵部左侍郎兪欽母章氏祭如例

○命南京金吾左衛都指揮僉事張瑄南京小教場坐營管操

○戊子裁革浙江上虞縣曹娥驛並於會稽縣東關驛

○夜月食旣○己丑朝鮮國王李﹤忄隆﹥遣陪臣禮曹參判申從濩等來賀正旦節賜宴並彩叚衣服等服如例

○巡撫甘肅都禦史許進等言故伏羗伯毛忠生長邊疆性資忠勇自永樂至成化間躬歷行陣累立奇功由百戶歷升指揮都督充參將副總兵鎭守甘肅累於鎭番古浪等處擒斬番夷涼州城外徵剿達賊錫封伯爵後固原叛賊滿四等作亂忠統軍徵剿與侄孫毛鎧等奮勇先登一門三人同死鋒鏑臣嘗聞其涼州之戰與敵晝夜相持矢盡力疲士卒失色皆自謂死不旋踵而忠感激諭眾殊死血戰卒全師而還西賊嘆服降者甚眾至於石城之戰尢能奮勇奮險身死之後賊亦剿平向日隨戰老卒備悉其情每時言及莫不流涕凡遇調發出境皆相聚叩靈乞庇今見聖朝賜立忠義坊表無不歡呼稱嘆獨廟祀一事未蒙舉行乞於甘州城東建祠一所仍以忠義爲名行令所司春秋致祭庶死者得以慰安生者有所激勸禮部覆奏上曰毛忠旣有功於甘州又一門三人同死鋒鏑可卽其地建祠祀之其祠額可名武勇

○夜月犯軒轅大星

○火星犯鉤鈐星

○辛卯四川董卜韓胡宣慰使司署事舍人喃呆遣國師禪師都綱剌麻番僧沙剌藏寺來貢乞襲職從之回賜喃呆錦叚等物賜沙剌藏等宴並彩叚衣服有差

○狹西羅家尖占哈古等族番寺頭目嶽仲肖節安等來貢賜彩叚表裏等物如例

○癸巳裁革浙江武康縣治農縣丞一員

○賜朝鮮國弘治十年大統歷一百本

○乙未工部會官議覆管理山廠本部右侍郎彭禮所奏謂山廠之設專爲供應光祿寺惜薪司等衙門支用宣徳正統初年以前凡別有造作俱未嘗坐派是後𨿽有坐派數亦不多民亦可以支持近年工科浩繁如蓋造萬安萬春兩宮庫房及太倉廒座皇親第宅之類並於一時又琉璃黑窯甎瓦俱未嘗坐派是後𨿽有坐派數亦不多民力可以支持近年工程浩繁如蓋造壽安萬春兩宮庫房及太倉廒庫皇親第宅之類並於一時又琉璃黑窰磚瓦俱用木柴以是額外添派共四千二百七十七萬餘斤將來所派復無紀極若不量爲處置非惟人力不堪亦且山木有限臣等竊思若再添人夫則各處地方艱難民不聊生若欲召�上納則工部銀兩有限日用造作無窮今後凡有造作乞敕該監量爲減省中間有不可已者必一處工完然後再興一處其派辦柴炭宜依原議從實估計不許多派凡燒造甎瓦若琉璃則純用木柴若黑窯則雜柴七分木柴三分亦可以稍省柴薪之費又原派各處修造柴炭若工程已完者依先年題準事例俱各停免不必再行追擾凡遇派去本廠柴炭一年之內但有過一千五百萬之外工部另行斟酌奏請定奪倒馬紫荊居庸密雲山海等關並順天永平眞定保定等府可栽種樹木之處宜行巡撫巡按巡關等官嚴督所屬於次年三月以裏栽植雜樹每年春於空閒處所逐一補栽不得虛應故事二三年後就令閱實邊關官點視亦可以備緩急之用議上從之

○夜月犯西咸南第一星

○丙申總督兩廣軍務都察院右都禦史鄧廷瓚乞致仕不允

○舊制凡吏部大選俱請選官印子印於奏﹤鋶﹣釒﹥各官名上以見欽選之意其後添設都督府艸場副使都司艸場大使稅課副使衛艸場大使副使府艸場副使州艸場大使副使縣艸場大使並軍民指揮使司庫大使倉副使等官及舊額司獄印子共十一顆俱未造至是吏部乞補造以便用從之

○午刻日生暈隨生抱背二气色赤黃申刻漸散

○丁酉立春順天府官進春上禦奉天殿受之文武羣臣行慶賀禮復詣文華殿進春於皇太子百官行禮如儀

○禮部奏明年正旦節例賜百官宴上命免宴賜以節錢鈔

○先是彭城衛千戶吳能以其女滿倉兒付張媼者鬻之媼鬻於樂婦張氏而紿言周官人家後張氏攜女往臨淸居三載復挈歸轉鬻於樂工焦義義又鬻於樂工袁璘璘使爲娼時能已久沒有以告能妻聶氏者聶氏往覓諸歌肆女怨母鬻已不復認久之聶氏及其子政率眾攘之以歸璘贖以十金聶氏不從且訟於官刑部郎中丁哲與員外郎王爵共理其事旣得實而璘不服哲乃重加笞楚越數日死女斷歸聶氏刑部主事孔琦監察禦史陳玉往視璘死狀吏仵以死報遂付仵作瘞之璘妻往求屍仵作不與遂訴冤於東廠太監楊﹤明鳥﹥逮聶氏及張氏等訊之張氏妄稱女乃其妹生於臨淸民家者女之言亦然媒者遂言此非聶氏女聶氏女先已鬻於周皇親家諸證人畏刑皆如其言﹤明鳥﹥遂奏之下錦衣衛獄鎭撫司奏哲苛刻偏狥歐死無辜爵依阿枉斷玉琦相視不明乞各正其罪上以事關倫理人命令三法司錦衣衛務究其實乃索女於皇親長寧伯周彧家或言其家本未嘗買聶氏女而聶氏張氏各執一辭獄久不決復命府部大臣及科道官廷鞫之張氏及女始吐實都察院奏謂哲因公事歐人致死罪當徒爵玉琦及聶氏吳政並女皆不應從重罪當杖刑部典吏徐圭因上﹤鋶﹣釒﹥言哲斷女獄甚允當而楊﹤明鳥﹥之侄嘗淫於是女且以他事憾哲意圖報復乃因袁璘病死欲陷哲於死地令賈校尉者密告女俾異詞而與校尉劉勝共執聶氏考掠使誣伏因枉稱刑官偏酷故勘致死無辜而鎭撫司互相蒙蔽證成其獄皇上令三法司錦衣衛會問而三法司畏懼東廠始終莫敢辯明必待羣臣鞫之朝堂乃不能隱且旣知此女爲聶氏所出則此女自誣其母罪不容誅而僅擬之以杖哲與吳政等皆無罪被誣而反加之以徒一事之中輕重倒置蓋東廠之勢爲羣臣所畏如此臣在刑部三年每見鞫問盜賊多因東廠鎭撫司所獲其間有稱校尉挾讎誣陷者有稱校尉爲人報仇者有稱校尉受首惡之贓而以爲從令傍人抵其罪者東廠一切不問惟任巡捕官校擅用刑罰迫之誣伏刑官不過據其詞以擬罪縱使洞見眞情孰敢擅更一字往者臣𨿽知之猶未敢必以爲然今以哲事觀之始信之深而爲昔年枉死諸人嗟嘆不已夫如是豈不致傷天地之和气乎乃知四方災異疊見有由然也臣願陛下革去東廠戮楊﹤明鳥﹥叔侄並賈校尉及此女於市劉勝等及鎭撫司官謫戍極邊子孫不許承襲丁哲王爵孔琦陳玉各進一階以酬被誣受辱之苦各官及聶氏淹禁日久乞以諸罪人財產償其所費則天意可回太平可致矣如不革東廠則推選謹厚中官如陳寬韋泰者以當此任仍選大臣一員與之共理其鎭撫司理刑不必專用錦衣衛官乞推選在京各衛一二人及刑部主事一人共蒞其事或三年六年一更則巡捕官校莫敢作獘豈復有擅用刑罰誣及不辜者乎臣披肝露膽直言至此顧一介微軀左右前後皆東廠鎭撫司之人豈能免於虎口與其死於虎口孰若死於朝廷之手願斬臣首而行臣言仍給臣妻子傳食護送骸骨以歸則臣身𨿽死心亦安矣上曰徐圭假以建言爲由詞語妄誕都察院其考訊之都察院以圭奏事不實擬贖徒還役大理寺審允以聞上曰都察院奉命鞫間何不具實奏請大理寺審允以聞上曰都察院奉命鞫問何不具實奏請大理寺又輙審允各令具﹤鋶﹣釒﹥以對於是皆上﹤鋶﹣釒﹥請罪宥之仍罰左都禦史閔圭右副都禦史楊謐俸各三月大理寺卿王軾左少卿王嵩左右寺丞王鑑之何鈞俸各一月徐圭贖徒畢發原籍爲民旣而刑科都給事中龐泮等奏哲等鞫問獄詞覆奏已餘三月尙未得旨系獄者凡三十八人其間亦有連逮輕罪者皆不得釋或貧乏孤寡天寒歲迫無食無衣誠可矜憫臣仰窺聖意特以此事前後不同眞僞難信故欲遲畱日月訪察詳明眞明愼用刑之深意也但囚禁日久人情不堪況府部大臣荷國厚恩居股肱之任何心何顏忍負陛下乃於一樂婦之賤敢爲欺蔽而不以實聞乎脫異日果廉得有別女曰滿倉兒者出彼將何所逃其罪乎揆之情理決可信不疑請不必過勞聖慮爲此踟躕也上乃命滿倉兒杖畢送浣衣局丁哲給償袁璘埋葬之費發原籍爲民王爵及孔琦陳玉俱贖杖還職

○戊戌升通政使司左參議髙祿爲本司右通政

○敕禮部三法司湔除在京文武官員過名

○金吾右衛帶俸都指揮僉事蔡英之子霖代原職指揮使

○命南京左軍都督府故都督同知馮昇之子安襲原職保定後衛指揮使

○己亥給成國公朱輔祿米歲三千五百石內本色四分折色六分

○是日曉刻月犯建星○庚子賜晉府鎭國將軍奇泆長子名曰表橞輔國將軍鐘鉌庶第二子曰奇澠嫡第三子曰奇潧第四子曰奇泛鐘釜繼嗣子曰奇漙鐘鈌第六子曰奇灂奇涗第三子曰表木�召第四子曰表剪庶人鐘鏀嫡第二子曰奇氵�陌奇溘庶第二子曰表檔奇泀庶長子曰表椋奇浟嫡第二子曰表欞奇湢庶第二子曰表﹤木路﹥靖江王府輔國中尉﹤矢見﹥崇庶次子曰約走�覃﹤矢見﹥驥嫡次子曰約署﹤矢見﹥嵱嫡次子曰約走�亶﹤矢見﹥誡嫡次子曰約鄖﹤矢見﹥惇嫡長子曰約英�阝﹤矢見﹥鞣嫡長子曰約科

○辛丑以歲暮袷祭遣駙馬都尉樊凱告太廟馬誠告懿祖皇帝

○壬寅祫祭太廟

○遣太常寺官祭五祀之神

○遣旗手衛官祭旗纛之神

○是歲天下戶一千二十萬一千一百八十三戶口五千七十二萬七千五百三十九口田八百二十六萬七千八百八十一頃田賦米一千九百八十七萬八千九百六十四石七斗八升五合麥八百九十六萬五千九百七十八石六斗四升絲三萬六千七百零三斤七兩五錢綿二百六十五萬二千九百四十六斤五兩三錢絹一十七萬八千六百九十七匹三尺四寸五分布一百一十五萬一千七百七十九匹三丈二寸三分綿花一十三萬一千二百斤艸三千八百九十四萬五千八百包束戶口鈔八千八百四十二萬六千九百八十二貫雜課鈔共七千三百九十二萬六千一十九貫折米一千四百七十二石鹽課二百四萬九千八引折米五千七百八十七石四斗折布二萬一千七百九十五匹茶課八萬九千斤屯田二十八萬九千八百九十五頃九畝子粒二百九十三萬九千四百七十石金銀課共五萬二千三百八十兩水銀二百二十九斤朱砂四十六斤八兩儧運糧四百萬石各處運納米麥共一十五百二萬一千七十五石四鬥一合三勺四抄一撮七粟六粒減免稅糧八百七十四萬九千六百五十九石二鬥艸七百八十四萬三千八百七十束

明孝宗敬皇帝實錄卷之一百二十終

大明孝宗敬皇帝實錄卷之一百二十一

弘治十年正月癸卯朔正旦節遣駙馬都尉遊泰齊世美分祭長陵獻陵景陵裕陵茂陵

○遣儀賓楊淳祭景皇帝陵寢

○遣內官祭恭讓章皇后陵寢

○上詣奉先殿奉慈殿太皇太后皇太后官行禮畢出禦奉天殿文武羣臣及四夷朝使行慶賀禮復詣文華殿朝賀皇太子太皇太后皇太后皇后俱免命婦朝賀

○甲辰文武羣臣朝親王於奉門東廊

○乙巳宣宗章皇帝忌辰上祭奉先殿遣駙馬都尉遊泰祭景陵

○丙午加封皇親壽寧侯張鶴齡母夫人金氏爲昌國太夫人從其夫贈昌國公巒爵號也凡稱太夫人皆以子貴無從贈夫之例特與之

○丁未孟春享太廟

○遣內官祭司戶之神

○以大祀天地上禦奉天殿誓戒文武羣臣致齋三日

○庚戌大祀天地於南郊上還宮謁太皇太后皇太后出禦奉天殿文武羣臣行慶成禮

○辛亥以大祀禮成上禦奉天殿大宴文武羣臣及四夷朝使

○昏刻月犯畢宿

○壬子狹西寧夏中衛有星大如鬥色黃白光長三十餘丈一小星隨之隕於西北隅天鳴如雷者數聲鄜州有星自西北流於東北天鼓鳴

○癸丑以上元節賜文武羣臣假十日

○是日卯刻南京木星晝見於午位

○夜月犯井宿西扇北第二星

○甲寅卯刻木星晝見於午位三日

○乙卯夜月犯鬼宿西南星

○丙辰曉刻火星犯木星○丁巳上元節賜百官宴於午門

○夜月犯軒轅左角星

○戊午直隸眞定府山西太原府俱地震有聲屯畱縣地震尢甚如舟將覆狀屋瓦多震落者

○己未英宗睿皇帝忌辰上祭奉先殿遣駙馬都尉馬誠祭裕陵

○甲子升監察禦史李澄爲江西按察司副使南京監察禦史李端澄爲狹西僉事

○泰寧等三衛及海西肥河建州毛憐等衛女直都督等官加哈察亦把哈並頭目哥魯哥等來貢賜宴並彩叚衣服等物有差

○酉刻金星晝見於申位四日

○乙丑攺授都察院理刑知縣等官戴干等爲各道試監察禦史舊例考選風憲刑名﹤鋶﹣釒﹥通者爲試禦史刑名未熟者理刑然試禦史一年乃實授理刑者半年卽實授至是試禦史袁經等言遲速不倫請更定其例故有是命干等俟通前一年滿日仍與經等同考試實授

○命內官監收光幼匠二百六十五人於錦衣衛鎭撫司帶管月支糧一石

○初尙膳監奉禦趙瑄﹤鋶﹣釒﹥列直隸保定府雄縣等處閒地獻爲東宮官莊戶部奏瑄違例投獻以啟利端宜治其罪有旨下瑄錦衣衛獄鎭撫司言各處閒田必因民間所得不均致生忿怨遂有投獻之圖請遣官勘實召民佃種起科或入官別用詔遣內外官各一人會巡撫巡按官勘實以聞戶部言東宮毓徳之初不宜斂怨且今天下財用俱窮而畿內尢病如保定一府自稅糧外家養馬戶當差近又增派臺柴夫千名歲價銀二萬餘兩卽此土地所出且不能辦豈宜一一搜括用是請罪投獻者以安民安非謂彼處果無閒地也聖明下瑄於理實生民之幸今復遣官踏勘聖意所在固非臣等所敢知但此地系河淤退灘遇旱則有遇澇則無非常年可種之田萬一從其所擬或以起科或以別用誠恐地力旣竭民命不堪坐皇上子育百姓之心哉若曰貧富不均致民忿怨止是瑄等進獻未聞彼害之人奏告縱有告者彼處撫按官自能斷理豈可因此無故一槪搜括況勘官一出地方必擾恐有意外之慮且直隸地方自太祖太宗定賦之後縱有空閒任民開墾百年以來未嘗更易若因其言遂準行勘後必有希恩報怨之人尢而效之則是土地與奪出於姦人漸不可長伏望皇上軫念畿民艱難罷遣內外官員悉炤祖宗舊制聽民耕種以固根本實盛徳事也上以業已差官令姑俟之

○先是福建流賊劫雩都等五縣地方守備南贛都指揮馮泰等下巡按禦史逮問泰及贛州衛指揮吳泰俱坐守備不設擬充軍兵備僉事昴欽掌印都指揮何昇按察使陸珩擬贖杖還職且復列泰等功罪以請至是都察院覆奏上曰泰等旣情輕律重免充軍各降二級原衛帶俸差操欽等如擬

○丁卯太僕寺少卿張九功丁憂服闋復除原職

○戊辰狹西楡林衛寧夏城及靈州同日地震有聲

○己巳掌鴻臚寺事禮部左侍郎賈斌九年秩滿命加俸一級仍舊管事

○吏科都給事中季源等上﹤鋶﹣釒﹥言皇上禦極之初首嚴考察之典一時百工效職庶積咸熙柰承平旣久玩愒漸生苟不甄別而振作之則賢否混淆法度漸弛未免爲聖政之累乞敕該部查炤舊例將兩京諸司見任並丁憂養病官嚴加考察一秉至公庶使官使在內者人知激勸其列職於外者尢所當察若復假以姑息則乞璠取媚者或怙勢而苟容登壠罔利者益貪饕而無恥天下何治安哉臣等請以不職之甚者言之如湖廣布政使王範僉事吳淑傅金浙江僉事黃寬金華知府郝隆江西僉事張源潔臨江知府尙縉廣東僉事黃華雲南知府董復鎭遠知府毛泰俱持身不謹淸譽無聞福建布政使蔣云漢狹西參政李﹤氵靚﹥浙江僉事金琦俱罷軟無爲四川參議喬縉保寧知府史書山西副使謝顯俱有疾誤事浙江丁憂布政使雍泰雲南副使趙炯山西副使胡漢湖廣副使馮錤俱行事乖方雲南按察使吳伯通長沙知府鄭重黃州知府林表俱才力不及此數人者皆公論所不與伏望皇上博采眾論放令致仕閒住或攺調別任庶幾在外官使亦無不得人矣時十三道監察禦史塗昪等亦上﹤鋶﹣釒﹥請考察兩京五品以下並劾布政使王範等不職大要與源等所言同而河南道禦史鄭惟桓等復言用人之道必先正其本則末可理如不擇大臣而徒考百官是猶本不正而求其末之治也勢亦難矣然考察大臣不宜問之左右及其同列必如古者旁采庶人之議而今庶人之議固難上聞惟科道居言責之地蓋有公是公非存焉科道之同以爲賢者卽庶人之所謂賢者也科道之同以爲否者卽庶人之所謂不肖者也凡兩京堂上官賢否伏願陛下容臣等公舉而並言之進退予奪一付諸公論而聖明無容心焉則大臣各舉其職而百司庶事當以次而舉矣如或憫其服事之久不思遽斥宜令自陳以禮去其一二尢甚者若猶包羞顧戀不卽決去則公論其孰能容之而聖明其何可復體貌之哉俱下所司看詳以聞

○烏思藏闡教王遣番僧著吾等並瞿曇等寺禪師番僧桑爾加端竹班著爾堅參等來貢賜宴並彩叚衣服等物如例

○巡撫南直隸都禦史朱瑄奏太倉鎭海二衛軍民雜處宜增設一州割昆山嘉定常熟三縣附近人民三百十二里屬之而領崇明一縣下戶部覆奏從之命名太倉州隸蘇州府設知州同知判官管糧判官吏目各一員二衛軍儲倉及太倉衛學並稅課局俱隨州攺其陰陽醫學並僧道正司並﹝��﹞增設如制

○命楚府故輔國將軍榮沁支過祿米免還官

○以旱災免宣府前衛並萬全左等衛所弘治九年屯糧艸束有差

○令湖廣武昌荊襄等衛官軍之戍邊者俸糧皆前期支給官全俸一月軍全糧三月以鎭巡等官奏其勞費多端故也

○辛未巡撫貴州右副都禦史張廉奏黎平府去貴州布政司治所甚遠而與湖廣銅鼓五開等衛相交錯軍民詞訟例兩省會官勘問動經歲月殊爲非便請自今黎平詞訟聽貴州巡撫巡按官行湖廣兵備副使問理民有徑赴兵備告理者聽之惟事情重大干系地方者仍兩省會官勘問從之

○廣東髙州府地震有聲

○壬申賜晉府永安郡君並儀賓髙隆羅田郡君並儀賓安漳沈府昌化縣主並儀賓張弦誥命冠服如制

○舊例直隸隆慶衛官軍俸糧每歲八月至正月俱於本衛關支本色折色各三月其二月至七月則於京倉關支本色至是官軍有以赴京關支不便爲言者戶部請攺令於本衛關支折色每石銀四錢五分從之

大明孝宗敬皇帝實錄卷之一百二十一

大明孝宗敬皇帝實錄卷之一百二十二

弘治十年二月癸酉朔故鎭守雲南太子太傅黔國公沐琮夫人王氏奏琮曾有平苗賊功乞追封王爵吏部言琮功已加太子太傅及銀幣之賜此外別無奇功可錄於例難以追封從之

○罷鎭守宣府總兵官右都督馬儀以巡撫等官劾其衰老貪利也

○戶部主事鄧明奏興濟等縣艸場天津等八衛官軍歲采秋靑艸殊爲未便命給事中寧舉同戶部委官查勘具奏大意謂采艸官軍歲費行糧八千石而其家又自有餘丁津貼之費所采艸歲止百四十萬束且多鹻地惡艸馬不堪食鬻之三十束止得銀六七分徒費無益宜自今歲始令官軍各回原衛直以艸場地二千八百八十餘頃給民耕種畝徵租銀三分歲以十月角�羊部候官軍該關艸時每束給銀五釐令買艸飼馬戶部覆奏謂其言可行且請令今所給民地如遇水旱照本處民田災減免而通州崇教鳴玉花園艸場地亦令委官丈量撥付居民佃種畝徵銀四分以充艸價其原設官攢人等盡行裁革得旨興濟等縣艸場旣獲艸不多徒費人力若令民佃種租以爲飼馬之助則軍旣得休民亦得養而飼馬亦得實惠是一舉而三得矣並所擬通州一帶艸場事宜俱準行

○甲戌內門大學士徐溥等奏臣等伏睹陛下臨禦之初講學修徳敬天勤民無所不至天下之人皆以爲堯舜之治可指日而俟也近年以來視朝漸遲或日髙數丈殊非美事臣等已嘗屢言不敢瀆論內殿奏事舊制每日二次若有緊急事情不時聞奏今止一次遂以爲常批答之出動經累日各衙門題奏本或稽畱數月或竟不發出事多壅滯不得卽行且本朝列聖自洪武以至天順年間時嘗面召儒臣咨議政事今朝參之外不得一望天顏所以通達下情者惟在章奏又不以時斷決其於政體實爲有礙至於經筵日講所以明義理是非之端陳古今治亂之迹成就君徳禆益治通惟在於此今每歲進講不過數日去年春夏日講止得三次秋冬經筵止得一次枝之初政似有不同臣等竊聞人君之心必有所系不系於此必系於彼正士旣疏則邪說得以乘間而入向來頗聞有以修齋設醮燒丹煉藥之說進者夫齋醮之事乃異端惑世求利之術聖王之所必禁宋徽宗崇信道流科儀符籙一時最盛及金兵圍城方士郭京猶誑稱作法卒使乘輿播遷社稷失守求福未得反以召禍今內庭禁地修建不時賞賚無算黜退道官復升眞人賜以玉帶恩寵服色過於公卿遠近傳聞無不駭異至若燒煉之事其害尢慘蓋金石之藥性多酷烈一入腸腑爲禍百端唐憲宗藥發致疾遂殞其身𨿽杖殺柳泌何救於事惟漢武帝始𨿽迷惑終知悔悟謂天下豈有仙人盡妖妄耳於是文成五利之徒相繼誅死故𨿽海內虛耗亦以壽終今龍虎山上淸宮神藥觀祖師殿及內府番經廠皆焚毀無遺神如有靈何不自保天厭其僞亦已甚明況依方而煉計日而待所成者何丹所驗者何藥如其無效則聖明所照亦可以洞悟矣若親儒臣明正道行善政自足以感召嘉祥培益聖壽永享和平之福何假於彼異端之說哉且自古姦臣佞人蠱惑君心以自肆其欲者必以太平無事爲言禍患一來悔之無及唐相李絳有言憂先於事可以無憂事至而憂無益於事今承平日久溺於宴安自目前觀之似乎無事然工役繁興科派重疊財榖耗竭兵馬罷赦生民困窮日甚一日愁嘆之聲上干和气熒惑失度太陽無光天鳴地震艸木妖異四方奏報殆無虛月將然之患誠爲可憂陛下深居九重言路之臣皆畏罪隱默臣等若復不言誰肯爲陛下言者伏願陛下嚴早朝之節復奏事之期勤講學之功優接下之禮遠邪佞之人斥誣罔之說則聖徳日新聖政日理億萬年太平之業可保無虞矣奏入上嘉納之時李廣以修煉服食之說進中外以爲憂而無敢言者故溥等及之

○乙亥賜周府臨桂縣主並儀賓張璠誥命冠服如制

○福建布政司左布政使蔣云漢以老疾乞致仕從之

○丁丑釋奠先師孔子遣禮部右侍郎兼翰林院侍讀學士李東陽行禮

○戊寅祭太社太稷

○遣順天府官祭先農之神

○吏部以科道官有考察京官之奏請會同都察院如例考察在京五品以下官凡見任帶俸並丁憂公差養病省祭等官並行考察其職業頗修操履不失者請存畱供職罷軟不謹年老有疾浮躁淺露之類各開具奏請定奪如考察不公聽科道官糾舉亦不許被黜之人造言摭拾妄奏仍行南京吏部一體會同考察徑自奏請施行從之吏部又以科道所劾在外諸不職官內布政使王範僉事吳淑傅金張源潔黃寬黃華知府郝隆尙縉董復毛泰俱持身不謹請並罷軟無爲僉事余琦俱令冠帶閒住參政李﹤氵靚﹥副使謝顯參議喬縉知府史書或有疾或無爲請俱令致仕知府鄭重林表各才力不及請並行事乖方右布政使雍泰副使馮錤趙炯胡漢俱降級調用又以科道𨿽言雍泰乖方而巡撫都禦史又薦泰廉明可用按察使吳伯通六科言其才力不及例應調用而十三道言其老懦無爲例應致仕又以禦史鄭惟恆等奏欲兼考察大臣請通行兩京四品以上官令自陳求退上曰兩京堂上官不必自陳趙炯馮錤胡漢各降一級並鄭重林表吳伯通俱調用雍泰旣曾經奏保姑置之王範等十員並李﹤氵靚﹥等五員中間如有尙可用者仍斟酌去畱以請吏部具範及﹤氵靚﹥等前後被劾次數以聞上命﹤氵靚﹥琦書顯四人存畱辦事余並致仕吏部擬降調炯錤漢俱鹽運使司同知調除重表爲遠方知府伯通爲貴州按察使從之

○升協守宣府副總兵都指揮同知阮興爲署都督僉事掛印充總兵官鎭守宣府

○己卯修崇文門外宣課分司

○夜江西新城縣雨冰雹傷艸木禽獸民有凍死者

○庚辰升通政使司右參議王敞爲本司左參議

○戶部以長蘆運司前所鬻陳積鹽課久而不售由價太髙之故請減原擬一等場每引價銀二錢五分者爲二錢二等場二錢者爲一錢六分三等場一錢五分者爲一錢二分從之

○辛巳南京都察院故左都禦史黃紱之子杞先以蔭爲國子監生未授官而歿次子桓乞補蔭入監從之

○壬午升江西布政司右布政使洪鐘爲福建左布政使

○申刻東南流星大如盞色靑白自中天南行至近濁昏刻南京老人星見於丁位

○癸未升兵部郎中虞臣爲四川布政司右參議

○升山東按察司僉事馮鎬監察禦史王槐吳道寧俱爲按察司副使鎬湖廣槐雲南道寧山西

○命分守寧夏西路左參將韓玉充副總兵協守宣府以河南都司都指揮僉事劉勝代之

○甲申升刑科給事中王欽南京監察禦史鄭軾戶部員外郎鄧卿刑部員外郎黃珙大理寺右寺副郝天成南京大理寺右寺副危容俱爲按察司僉事欽軾容湖廣卿廣東珙江西天成浙江○升狹西布政司右參政熊佑四川布政司左參政葉贄俱爲右布政使佑湖廣贄江西

○調狹西按察司僉事董寧於山東按察司寧自言舊有親屬在狹西例當回避也

○狹西靜寧州及隆徳華亭二縣同日地震有聲如雷

○乙酉兩淮都轉運鹽使司運使王宏以考察才力不及調河東狹西都轉運鹽使司運使

○申刻南京金星晝見於未位

○夜月犯靈臺上星

○丙戌升湖廣布政司左參議章玄應河南右參議陳以忠俱爲右參政玄應狹西以忠四川

○先是西番回賊累入境內住牧剽掠甘肅遊擊將軍都指揮魯麟輕率寡謀莊浪左參將署都指揮顏玉防守不嚴且與麟互爭小忿以致誤事俱有罪降一級其餘提調墩臺等官各論罪有差

○先是吉王奏長沙衛都指揮楊銓巡視洞庭湖多占軍余及諸不法事下巡撫都禦史徐恪勘問展轉委官未報恪旣升南京工部侍郎去都禦史樊瑩受代亦未結養病歸王復奏命大理寺少卿陳璚等按核奏上得旨銓照例降一級恪罰俸二月瑩旣養病已之

○丁亥遣戶部右侍郎王繼祭太倉之神

○遣順天府官祭宋承相文天祥

○廣東布政司左參議羅鑑丁憂服闋復除河南布政司

○狹西鎭番衛地震有聲如雷○戊子升禮科右給事中胡瑞爲湖廣布政司左參議

○乙丑昏刻金星犯天陰南第二星

○庚寅巡撫鳳陽等處都察院左副都禦史李蕙奏致仕六安州知州劉鎰河南羅山縣人前在州四年積預備倉糧餘十萬石後致仕適連歲荒歉州民賴以存濟者甚眾請加旌異上曰鎰𨿽致仕余惠在民其仍進階奉政大夫以勸爲民牧者

○辛卯景皇帝忌辰遣儀賓周鉞祭陵寢

○吏部奉旨考察兩京五品以下官照弘治元年例於是侍講學士楊守阯上﹤鋶﹣釒﹥言臣與掌詹事府事侍講學士王鏊俱在隨屬聽考之數但臣等俱掌印信俱有屬官進而與吏部會考所屬則將坐於堂上退而聽考於吏部則當候於階下一人之身頃刻異狀其於觀視已甚不美況我朝列聖於學士之官特加優異如慶成侍宴坐於四品班上聖駕視學與三品以上官坐彜倫堂內今四品官不屬考察而學士乃與屬官一槪聽考其於事體亦甚不便且學士所職乃講讀撰述之事非有錢榖刑獄簿書之責其稱職與否聖鑑昭然若非其人自甘賜黜又有不待於考察者伏望斷自宸衷循用舊典特假優禮示崇重儒臣之意從之

○壬辰寧府戈陽王覲鐰薨王戈陽王奠壏長子母妃劉氏景泰四年生成化二年冊封至是薨年四十五訃聞輟朝一日賜祭葬如制謚曰僖順

○命故成國公朱儀支過祿米免還官

○四川茂州地震有聲

○癸已以旱災免山西大同府屬州縣及行都司屬衛弘治九年秋糧子粒有差

○甲午吏部會都察院考察在京五品以下官以郎中劉朝等八員俱老疾署丞時運等十四員俱年老員外郎鄭文慓等三十一員俱有疾員外郎李泰等三員俱罷軟無爲郎中尹萬化等二十一員俱持身不謹主事謝汝暘等八員俱浮躁淺露郎中劉宗儒等八員俱才力不及宛平縣縣丞於相等二員俱在逃請如例令年老及有疾者並致仕罷軟及不謹者並冠帶閒住淺露及才力不及者並降調外任在逃者爲民從之

○故禦用監太監廖恭原賜莊地五頃先有旨令入官給民佃種至是恭侄錦衣衛鎭撫玘乞復賜管業戶部議不可特與之令炤例起科

○丙申初兵科給事中周旋監察禦史張淳奉敕勘牧馬艸場地旣徧詣諸州縣勘報於朝至是復各﹤鋶﹣釒﹥論牧地事宜謂古者牧馬冬廏夏庌順時調爕今霸州等處艸場極目荒墟人馬無所棲息所以士卒不樂就牧多至逃亡宜緣其邊界量立鋪捨香河等縣地俱爲勢家侵占霸州等處俱有仁壽宮皇莊陛下以天下爲養豈必數百頃之莊乞罷之以益牧地三河縣五軍營艸場一處多宣徳間歸附達官住種生齒旣繁漸至失所宜簡其材力可用者量任之邊方以盡安遠之道下兵部覆奏得旨設艸場牧戰馬乃軍國重事廢弛年久今旣淸查明白皇莊並仁壽宮及親王等莊所侵占者俱照數退出牧馬合行事宜兵部更議擬以聞親王莊地戶部查無礙地給易之

○攺浙江嚴州府桐廬縣東梓巡檢司爲紹興府蕭山縣漁浦巡檢司浙江海寧衛及守禦四千戶所仍令通屬巡海按察司副使管轄從鎭巡官請也

○賜建州衛都督完者禿肥河衛都督加哈察大帽金帶從其請也

○河南修武縣有黑气墜地化爲石聲如雷狀如羊首

○丁酉淸明節遣附馬都尉黃鏞崔元祭長陵獻陵景陵裕陵茂陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢○戊戌巡按四川監察禦史榮華奏四川松潘自茂州入爲南路自油安入爲東路比者番人據險南路不通其東路往來者必用錢買路守備諸軍往往爲番人種田田功畢復追償所食過粟又每肆劫掠軍士以是疲困巡撫官以用威懾爲啟釁遂專務持重不事巡理幕府月取軍糧買酒布與番人名曰賞番其實買和也中國畏番人如是數年後恐番蓋橫矣自今乞令巡撫官如故事每半年在邊治理其鎭守太監常在省城守護藩國無事不許出巡庶彼此不至觀望推調地方可以無虞下兵部覆奏得旨從之仍諭令內官不許無故勞擾地方

○己亥命錦衣衛故帶俸都指揮僉事和忠之子誠襲原職指揮使

○先是虜入陽和境守備都指揮僉事李鑑失於防禦把總指揮王鉞等四人失於飛報下巡按禦史逮問俱擬邊遠充軍上以鑑等情輕律重各降二級帶俸差操

○庚子賜周府奉國將軍安汴並淑人侯氏鎭國將軍安﹤氵剽﹥輔國將軍安沂奉國將軍安氵�雜晉府鎭國將軍奇氵�軌鎭國中尉表櫏代府輔國將軍成陂�金誥命冠服如制

○禮科給事中葉紳等言古帝王之有天下未嘗不以儲貳爲重諭教爲急故早建太子以系天下之心預選宮僚以輔太子之徳所以享國長久率由玆道陛下以社稷爲重四海爲心旣早建太子以定大計矣今皇太子春秋漸盛新命加冠諭教之道不容或緩宜令諭徳等官量授經書教以誦讀正字等官量書字帖教以仿習庶習與智長化與心成實宗社萬年無疆之休也章下禮部覆奏紳等所言教諭太子實朝廷重大本之事乞賜采納詔待明年春暖以聞

○辛丑四川威州地震有聲如雷

○壬寅中宮千秋節文武官命婦朝賀

○賜各王府慶賀官員人等鈔幣有差

大明孝宗敬皇帝實錄卷之一百二十二大明孝宗敬皇帝實錄卷之一百二十三

弘治十年三月癸卯朔湖廣按察司僉事蔣昺丁憂服闋復除山西按察司

○乙巳升監察禦史胡諒爲南京太僕寺少卿

○升直隸河間府知府謝文爲山東布政司右參政

○命貴州三年六年考滿官惟方面知府赴部給由余止赴布政司考核造冊類繳候九年赴部通考從巡按禦史奏也

○刑科給事中楊廉奏近奉旨以本月二十二日出禦經筵考之故事經筵日期起必於月初罷必於月終半年之內亦不過九舉今以月終起以月初罷則所舉有幾且經筵開而後日講繼之經筵凡十日一舉日講無日不舉經筵羣官列侍禮法甚嚴日講惟儒臣數人情意稍洽其感通之益尢有勝於經筵者今遲一日之經筵則廢一旬之日講聖學之所緝熙恐不宜如是疏闊也乞召大臣與議經筵開罷日期及進講切要經史不以泛及爲博而以一暴十寒爲戒實宗社無疆之休上曰朕已行之矣

○命戶部運太倉銀六萬兩於甘肅四萬兩於寧夏三萬兩於楡林五萬兩於大同五萬兩於宣府以給軍儲

○命山西鎭虜衛帶俸都指揮僉事朱鑑之子綱代原職指揮僉事

○裁革山西石州孟門巡檢司

○時以修蓋倉廒起各營軍執役兵部尙書馬文升等言京營乃朝廷自將之兵居重馭輕所系甚大往時有旨不許奏討團營軍赴工近修萬春宮已役萬餘人若三大營軍多內直執事之人比修皇親宅第及公主塋宅及庫藏倉廒已用一萬一千餘矣且連年民困於徵求軍困於工役今各處災異頻仍土木之工宜少息以謹天戒上嘉納之

○命南京工部修祖陵祭器祭服

○丙午監察禦史熊達以神樂觀失火燒毀庫捨器服劾太常寺卿崔志端姦邪詼諧縱容道流飲博歌呼褻瀆所致𨿽嘗罰俸尙未明正其罪乞禠其職名代以端人以重郊祀上曰崔志端事旣處分姑宥之

○丁未給周府聊城懷和王妃劉氏及原武康僖王宮人馮氏養贍米歲各一百石

○夜月犯司怪星

○戊申敕諭少傅兼太子太傅吏部尙書謹身殿大學士徐溥太子太保禮部尙書兼武英殿大學士劉健禮部右侍郎兼翰林院侍讀學士李東陽詹事府詹事兼翰林院侍講學士謝遷曰朕嗣承丕緒以君萬邦遠稽古典近守祖宗成法夙夜祗懼罔敢違越惟我太祖髙皇帝創業定制所以爲子孫計者至矣禦制之書連篇累帙宏綱眾目極大而精隨制隨攺靡有寧歲後所施行未盡更定迨我太宗文皇帝繼正大統益弘遠圖列聖相承至於皇考皆因時制宜或損或益蓋有不得不然者期不失乎聖祖之意而已顧其條貫散見於簡冊捲牘之間凡百有司艱於考據下至閭裏或未悉知皇祖英宗睿皇帝嘗有志纂述事弗克竟以遺朕躬是不可緩玆欲仰遵聖制徧稽國史以本朝官職制度爲綱事物名數儀文等級爲目一以祖宗舊制爲主而凡損益同異據事系年匯列於後梓而爲書以成一代之典俾天下臣民咸得披誦庶幾會極歸極底於泰和爾等其各殫心力詳錄而謹書之務使文質適中事理兼備行諸今而無獘傳諸後而可徵以稱朕法祖圖治之意爾等其欽承之故諭遂命溥健東陽遷充總裁官太常寺卿兼翰林院侍講學士程敏攺翰林院侍讀學士兼左春坊左諭徳王鏊翰林院侍講學士楊守阯充副總裁官

○內閣大學士徐溥等言臣等奉敕纂修書籍必須斷自宸衷賜以名目使中外有司曉然知聖意所在纂修者有所依據承行者易於遵奉上命書名大明會典

○命故彰武伯楊瑾之子質襲伯爵

○給南京內官監民匠一千二百五十名食米每人月三斗從南京內官監請也

○初遼東鎭巡官奉命修治邊墻營堡七年未成兵部移文按劾之於是鎭巡官劾奏副總兵羅雄參將焦元王銘都指揮鄭雄等三十五人及指揮等官夏忠等百六十人罪命罰羅雄等俸三月鄭雄等兩月夏忠等宥之令急修完以聞

○己酉給秦府庶人公鈭幼女米麥月一石五斗庶人公鉾妻魏氏米麥月三石

○申刻雨土

○辛亥復除監察禦史周琰於河南道南京監察禦史張璠於南京廣西道俱以丁憂服闋也

○禮部奏邇者山西狹西天鳴地震星隕京師去冬恆燠無雪火災疊見今春狂風陰霾日精無光山東以南亢陽爲虐二麥無成請通行內外諸司省躬思咎勉盡職務仍遣大臣祭告天地社稷山川及在外諸司各禱於封內山川上曰兩京文武羣臣並科道官宜體朕心同加修省事有當言者直言無隱在外鎭巡三司等官令一體遵行其在京大小不職官科道具實奏聞在外者巡按禦史具實奏處自此月十三日爲始致齋三日遣英國公張懋新寧伯譚祐遂安伯陳韶祭告

○壬子旌表孝子三人節婦六人烈婦二人李琦狹西隴西縣人李尙質山東堂邑縣人谷珍鴻臚寺序班山東濟南衛指揮使瑁之弟父母卒各廬墓三年表其門曰孝行劉氏山東城武縣人兵部員外郎郭璽妻朱氏狹西安化縣民李原妻尙氏狹西蒲城縣民李林妻齊氏洮州衛千戶李宣妻張氏四川長寧縣民車軫妻施氏直隸涇縣民王逵妻皆以夫亡守節至老無玷各表其門曰貞節陳氏山東城武縣民髙位妻王氏位之妾位死旣斂各自縊於棺之左右以死表其門曰貞烈

○鎭守甘肅總兵官左都督劉寧以疾徵還升副總兵都指揮使彭淸爲都督僉事掛印充總兵官鎭守甘肅

○先是虜數入甘肅境寇掠甘肅遊擊將軍都指揮同知魯麟及署都指揮僉事顏玉苗鳳等七十三人下巡按禦史逮問俱擬邊遠充軍上以麟等俱情輕律重免充軍降麟爲都指揮僉事玉鳳俱署指揮使餘各降級有差

○癸丑以水旱災免直隸鳳揚淮安揚州三府及滁州鳳陽等十七衛所弘治九年稅糧子粒有差

○丁巳監察禦史塗昪等言弭災八事一謂忠良之人徳行問學足以禆益聖徳宜處重任一謂邪佞之人左道橫議足以蠱惑君心宜速屏絕一謂近者言官稍見摧抑諫﹤鋶﹣釒﹥稀闊恐上下沿習而致蒙蔽之禍一謂剛介之士多淹滯柔媚之徒多驟升以致上不得乎實才下不踐乎實行一謂天下之民誅徵無算掊克過多嗟怨之聲徹於上下一謂各省吏役或由於納銀或選自農民始役有罰紙之費參役有代補之資一得入官姦貪爲甚一謂內外問刑諸司多不能別白情僞以致冤抑之气上干天和一謂內外諸司科罰過重民不能堪乞並賜裁處命下所司知之

○戊午戶科給事中塗旦奉命四川查盤糧儲回上﹤鋶﹣釒﹥言茂州至松潘路二百里阻塞難行者幾五十里番蠻不時據險阻截人行名曰架嘴故行者必以錢買路臣見所入路亦有在石崖下行者地𨿽近番亦不能害若諸路山嘴或鑿通或燒斷因形勢以爲阻則番人無所施其計而糧運可通命所司知之

○安南國王黎灝遣陪臣黎峻等來貢回賜王錦叚等物賜峻等宴並彩叚衣服等物有差

○己未賜周府鎭國將軍安滕奉國將軍安灒安津安漧安浦�巾代府鎭國將軍聰激輔國將軍成鑉誥命冠服如制

○戶部辦事進士孫磐奏近年言官以言爲忌間有言者論事止拾不急之務劾人每乘勢敗之時致使排斥寵幸抵觸姦回顧出於吏胥近習之流議者蓋之乞以臣所議回等則例速降施行其一不避艱險彈劾眾莫敢犯之權貴者爲上上其二揚淸激濁補拾朝廷之闕遺者爲上等其三建白時政有禆國家之大體者爲中等其四粉飾文具循默不言者爲下等上上者不次超遷上等者擢升方面中等者調用下等者黜之其中等有建白十事以上皆關大體者得同上等此議一行庶見任者不至曠瘝將來者知所警戒矣命下其奏於所司

○庚申戶部以長蘆運司小直沽並長蘆二批驗所大使舊無俸請各月支米一石並折色如例從之

○命錦衣衛故都指揮僉事傅慶之子聰襲原職指揮使

○辛酉賜代府旌徳郡君並儀賓續昱蓬萊郡君並儀賓安世能誥命冠服如制

○戶科給事中李祿言四事一廣邊儲謂近者遼東奏倉糧不足歲用欲增年例銀兩恐他邊亦皆類此乞命官設法糴買務足數年之用一立守禦謂偏頭鴈門二關舊有守禦千戶所惟寧武關獨撥別衛官軍輪班守禦往來無常有警事難克濟乞敕所司計議增設一一法令謂近年以來法例繁多輕重不倫致使吏緣爲姦人受其害乞敕所司斟酌事宜奏請刊布一裁冗員謂先年在京倉場及上林苑海子等衙門管事內臣止有二三員今增至六七員或一二十員政令不一況多侵漁之獘乞量爲取回命所司議處以聞

○土魯番之侵哈密也哈密人沙黑麻爲所脇因附之守臣乃取其家屬拘畱肅州後哈密克復沙黑麻復來歸且言來時曾與土魯番戰殺數百人覬以贖罪事下兵部會議請並其家屬遷之廣東從之

○兵部尙書馬文升言京師屬有一人殺一家三人者又有日中殺人於路眾人莫敢顧者二事前後蓋踰二旬而殺人者今尙不獲乞嚴爲之禁上命停巡城禦史及巡捕官俸責限捕之

○給彰武伯楊質祿米歲一千石本色折色中半兼支

○監察禦史陳玉言修省五事一勤接納以禆聖學謂萬幾之暇請時禦便殿或召一二侍從或六曹老臣剖析經義咨詢民瘼究竟政事之失推原災異之由間將前代及本朝臣下奏﹤鋶﹣釒﹥時讀一通以見某事因某奏而行某事因某奏而寢日就月將必有禆益一明敷奏以存政體謂通政司每日宣奏不許止將目前常事塞責凡天下水旱災異及邊方警報務一一敷陳以達宸聽一戒逸豫以全初政謂近日視朝之候稍異於前臣下有所建明者或畱中不報及齋醮頗煩方投間作請一切罷以答天戒一省費出以紓民力謂宜令所司計一歲所入幾何所費幾何卽今所入所費較之先朝及近年豊歉增損幾何凡百淫費宜從省抑一持定見以振紀綱謂聖明在上曾詔止傳升矣而藝術之流猶假恩寵曾詔求直言矣而忠鯁之臣或致囚辱請抑彼伸此以示勸懲命所司知之

○增設江西余幹縣龍津驛

○命南京都察院故僉都禦史髙明之子鴻爲國子監生以鴻陳其父有擒賊功也

○是日曉刻月犯建星東第三星

○壬戌哈密城池旣克復本衛夷眾入城居守土魯番阿黑麻復攻之不能下竟敗去哈密夷眾以地方傷殘之餘貧困難守盡自焚其土剌房舍詣肅州求濟守臣具奏其事仍給之牛具谷種並發前此住守哈密三種夷人及哈密之寄住赤斤都督奄克孛剌等往居苦峪及沙瓜州俾自耕牧以圖興復其三種夷人內有勇悍機警曰拜疊力迷失等數十人守臣請並其妻子暫畱之於肅州及赤斤地方徐議處置從之

○癸亥兵科給事中王縝陳四事一獎忠義言近日忠義之士或因直言而除籍或忤權要而左遷宜加超擢一卹軍民言軍則勞於工役民則困於科徵宜加蠲免一革冗官言天下戶口不過一千餘萬戶一年所稅不過三千餘萬石而又旱潦不時減免數多今天下文武之臣幾倍於昔食祿愈多民力愈耗宜加裁革一淸刑獄言近日法网太密條例太繁或無辜而羅織系獄或微罪而淹禁累月宜加寬卹命所司知之

○時內官何鼎因言事被系太監楊﹤明鳥﹥戴義並進司禮監刑科都給事中龐泮監察禦史黃山等言鼎素著狂直其言倘有可采宜賜褒顯如其狂妄亦宜曲賜優容以來忠諫柰何禁錮之而欲加之罪乎且﹤明鳥﹥行事乖違人心憤怨義素行不謹得罪先朝而使之遽參機務不厭眾心乞還鼎職並斥罷﹤明鳥﹥義﹤鋶﹣釒﹥入上曰何鼎妄寫無名奏艸輕率具奏又自薦求用以是系之且內外事體具有舊規爾等何由知其事乃輙奏擾其具實以聞泮等引咎宥之各罰俸六月

○甲子經筵畢上遣太監韋泰至內閣召大學士徐溥劉健李東陽謝遷至文華殿禦榻前上出各衙門題奏本曰與先生輩商量溥等每本議定批辭乃錄於片紙以進上覽畢親批本面或更定三二字或刪去一二句皆應手疾書略無疑滯有山西巡撫官本上曰此欲提問一副總兵何如溥等對曰此事輕副總兵恐不必提止提都指揮以下三人可也上曰然邊情事重小官亦不可不提耳又禮部本擬一是字上曰天下事亦大還看本內事情因取本閱之則曰是只須一是字足矣又一本健奏曰此本事多臣等將下細看擬奏上曰就此商量豈不好旣又指余本曰此皆常事不過該衙門知道耳因命左右賜茶而退蓋自卽位以來宣召顧問實自此始云

○命涼州右參將都指揮同知郭鍧分守肅州

○丁卯禮部主事李昆上﹤鋶﹣釒﹥言近日內官何鼎因言下獄彼時言非有私於鼎而營救之也得旨致詰所聞之由臣以爲陛下不惟不宥鼎罪而反推鞫不已不惟不聽言者而反致詰所由且鼎近臣也而直言之禍如此況疏遠者乎科道言官也而不得其言如此況非言官者乎令當陛下求言之日而進言之難如此況平日乎萬一事有關於廟社機密者誰敢復冒危履險爲陛下極言之乎乞曲宥何鼎之狂直俯聽言官之章﹤鋶﹣釒﹥實宗社無疆之幸也吏部辦事進士吳宗周亦以爲言且謂鼎所言臣不知其何事原其心無非爲陛下社稷計耳不意轉欲致鼎於法科道上﹤鋶﹣釒﹥論救皆蒙詰責至今待罪臣以爲求言而反罪言者是欲其入而閉之門竊爲陛下不取也乞並赦之以養直臣之气俱下其奏於所司

○攺造南京操江坐船

○順天府通州雨冰雹深一尺

○戊辰命分守代州參將熊岡充右副總兵分守涼州

○己巳降江西都司都指揮僉事馮泰爲指揮同知坐不能禦賊也

○庚午增設貴州黃平普市二千戶所興隆倉平夷摩尼等所赤木倉副使各一員普安州普濟倉副使二員

○先是裁革直隸撫寧縣山海庫官攢其山東給邊布花則寄貯廣寧前屯衛庫至是撫臣言其不便仍請設山海庫大使一員專司其事從之

○新造鹵簿大駕成賞督造內官及匠役等鈔錠絹布有差

大明孝宗敬皇帝實錄卷之一百二十三大明孝宗敬皇帝實錄卷之一百二十四

弘治十年四月壬申朔孟夏享太廟

○遣內官祭司竈之神

○命萬全都司都指揮同知姚信充參將分守代州兼提督鴈門等關

○甲戌舊例京城各營操備並守衛軍人月支糧一石各門夜巡並雜差等軍人月八斗新寧伯譚祐以夜巡事重請如操備守衛軍例俱月支一石從之

○協守寧夏副總兵都指揮使張安協同分守寧夏西路署都指揮僉事孫鑑各乞休致兵部覆奏言安驍勇著聞鑑守己可取且年力各未衰尙堪任使請俱畱辦事從之乙亥晉世子奇源薨世子晉王長子母妃王氏景泰元年生天順三年冊封爲世子至是薨年四十八訃聞輟朝一日賜祭葬如制謚曰靖和弘治十六年追封爲晉王

○代府靈丘王成鈠薨王僖靖王庶子母妃謝氏天順元年生成化二年封輔國將軍十二年封鎭國將軍弘治中襲封靈丘王至是薨年四十一訃聞輟朝一日賜祭葬如制謚曰莊和

○丙子太子少保吏部尙書屠滽九年秩滿命加太子太保尙書如故滽具﹤鋶﹣釒﹥辭上曰卿練達老成歷任年久特玆加升所辭不允

○兵部奏近甘肅遊擊將軍都指揮同知魯麟降爲都指揮僉事分守都指揮僉事左參將顏玉降爲指揮使然原旨俱無帶俸字例不宜革去將官名目且二人亦嘗有軍功未擬升賞請並前日同事降級者七十一人俱令仍舊管事領軍庶得立功圖報從之

○丁丑四川朵甘思宣慰使司遣寨官頭目銀橙汪聘等來貢賜彩叚等物有差

○昏刻月犯鬼宿

○戊寅兩淮運使畢亨奏近年開中數多私鹽復越界攙賣致價賤商困請自弘治十一年以後鹽課姑停開中戶部覆奏從之

○先是奉禦趙瑄指獻雄縣等處閒田可作皇莊命巡撫都禦史髙銓等勘報謂閒田止七十餘頃皆與小民徵糧地土相參戶部言畿民困極藉此補助宜令管業如故而重治瑄罪以警於後從之

○鎭守甘肅署都指揮僉事彭淸引疾乞解戎務上曰彭淸新被簡命宜勉盡職務以副委任不允所辭

○工部奏在京二大木廠杉楠諸木俱永樂宣徳間營建宮殿取之四川湖廣等處經數千里歷三四年方能抵京勞費不貲故設官卒多方愛護近各處修造恣意取用其防護軍卒亦多被役占請令巡城監察禦史及本部委官閱查堪用及朽壞者各若干其暴露者卽行覆蓋仍查各廠軍民夫等逐年所作工程運過物料各若干有飾詞欺誑者悉治以法上從之命委官查驗明白仍用心苫蓋今後不許輕用

○己卯上禦奉天殿傳制遣新寧伯譚祐充正使大學士劉健充副使持奉節冊爲雍王妃吳氏行納徵發冊等禮

○命分守鎭蕃右參將都指揮僉事馬榮充左參將分守延綏西路

○修神樂觀

○內閣大學士徐溥等奏竊聞人君之道以剛斷爲本蓋天下之大稟命一人而一日萬幾其來無已事貴精詳固不可不熟思審處然遲疑不決則庶務壅滯姦獘由此而生禍亂由此而作可不畏哉曩因災異疊見亢陽不雨皇上克謹天戒特降綸音令羣臣同加修省直言無隱中外臣民莫不歡忻鼓舞歌頌聖徳旣而五府六部及六科十三道官各會本具奏條列事宜經今將及一月未蒙處分羣臣所言𨿽不足以仰當聖意亦須明示可否以慰眾心豈宜都不省決又科道等官先因言事冒犯天威回話認罪今亦半月有餘未蒙處分各官相率待罪日懷憂懼不遑供職傳聞遠近莫不驚疑如此二事關系政體實非細故臣等特舉所見至於諸司庶寮之章奏前後畱中未報臣等不及見者又不知其幾何日積月增愈難省覽臣等濫叨委任而素餐終日不能仰贊大猷憂愧交拜措身無地故敢昧死上言伏望皇上念祖宗付托之重體天心仁愛之深廓日月之至明奮雷霆之剛斷將前項奏章早賜裁決庶臣寮有所承式政務不至隳弛奏入上嘉納之

○庚辰南京吏部都察院奉例考察南京五品以下官以南京吏部等部郎中莊昶許英徐鉉唐鎔劉時明縉王玘王僑員外郎劉福及主事等官袁孟悌等五十六員俱年老有疾江寧縣知縣朱宗罷軟無爲戶部照磨趙榮等十四員俱持身不謹戶部帶俸主事王瓊等二員俱貪淫無恥戶部員外郎範慶監察禦史徐璘張弘宜等十員俱浮躁淺露工部郎中司馬垚刑部員外郎黃琪等五員俱才力不及請如例各令致仕冠帶閒住及降調外任吏部覆奏從之

○辛巳命府軍前衛帶俸署都指揮僉事李貴充右參將分守順聖川並蔚川等處

○癸未戶部尙書周經等奏比年內官何鼎因建言得罪下錦衣衛獄臣等不知鼎所言何事意必言過訐直干冒聖聰罪之誠宜然竊思之皇一方以災異求言而復有此事似與前詔相戾天下之人將從此以言爲諱重於國體有損且前代人臣嘗有言忤權貴禍出不測者彼惟圖快私忿不顧怨歸人主載之史冊遺恨後世伏望皇上遠鑑前代益篤畏天之誠釋鼎令仍舊任使俾天下之人知皇上言之詔不爲虛文則凡有志於愛君憂國者亦將披肝瀝膽爲皇上言之天下豈有不治者哉臣等備員大臣不能隨事救正有愧於鼎多矣今睹國體有損又復屍素不言𨿽聖恩優容未卽加誅何以逭天下之責乎上曰爾輩職居大臣所掌者錢榖民瘼重事當言者不言卻將何鼎事情妄言引救甚昧大體本當重治姑宥之

○命狹西都司都指揮僉事李能充右參將暫分守鎭番地方

○乙酉先是南京都察院右都禦史張悅奏本院並南京刑部當杖斷罪囚之時例委禦史主事及南京錦衣衛千百戶會同杖斷緣杖所去本衛懸遠千百戶率不能早會以致罪囚久待校尉人等因嚇取杖錢及杖畢日已晚不得發落仍復收系以待旦間遇雨雪尢所難堪請自今比照在京事例止令禦史主事會同杖斷不必再會千百戶其行杖之人就用地方火甲不必復用校尉爲便得旨兪允南京錦衣衛復以舊例執奏事下法司再議於是南京刑部都察院大理寺錦衣衛會同議奏請仍如悅議從之○丙戌故戶部尙書李敏之子聽選監生鏐援吏部尙書姚夔等子孫例乞授中書舍人吏部言夔等爲吏部尙書其子孫得授京職出自特恩不可援以爲例上命待鏐考選時以京職處之

○以霜災免山西太原平陽二府所屬州縣弘治九年夏秋稅糧有差

○升狹西綏徳衛指揮使吳江爲署都指揮僉事充右參將分守寧夏東路

○丁亥仁祖淳皇帝忌辰上祭奉先殿

○兵科給事中束思恭劾奏南京國子監祭酒劉震先任國子監司業行檢不修今升南京祭酒不厭眾望乞別選賢才以充其任上命震具實回奏奏上上復畱仍舊供職

○禮科左給事中葉紳等陳修省八事一禦經筵謂邇來經筵稀禦日講不舉畫工琴士承恩於便殿教坊雜劇呈技於左右此聖學所以少怠也乞罷斥之而親近儒臣一敏聽斷謂邇來聽斷少滯視朝時晏鰲山觀燈或徹曉不休宮中燕享或竟日乃已此聖政所以少倦也乞撙節之而一遵初政一禁傳奉謂太監李廣以千戶王英選用乳保爲之傳升指揮以周王李恕僕隸廝役爲之乞升官職以致文武官多不由所司而選名器之濫莫甚於此乞行裁革一黜異端謂太監李廣熒惑聖心召集道流以致黃白修煉之術丹藥符籙之伎雜進並興傷風壞教乞加黜罷一息工役謂行伍空於逃亡彊壯困於私役萬春等宮及公私第宅營造殆無虛日以致兵力凋耗威武不揚乞停其不急者一遵祖訓謂髙皇帝嘗有旨土田荒蕪者許民開墾永蠲其稅頃有姦人將民田朦朧投獻以致利歸於已怨歸於上乞罪其首惡一黜不職謂尙書徐瓊童軒少卿孫繩皆年老尙書侯瓚侍郎鄭紀太常卿崔志端李溫少卿布自云沈瑜通政吳裕太僕卿張賁皆不謹通政陳琬徐說少卿趙竑皆奔競侍郎王宗彜都禦史劉瓛張誥張岫皆輿論不與遂安伯陳韶擅役官軍廣營私第成山伯王鏞私舉將材事迹敗顯錦衣衛指揮王佇久病家居虛縻廩祿乞罷黜之一去大姦謂太監李廣有大罪八一誑陛下以燒煉之名而進不經之藥二爲皇太子立寄壇之名而有暖﹤鋶﹣釒﹥之說三撥置皇親希要恩寵四盜引玉泉經繞私第五首辟幸門大肆姦貪六太常卿崔志端眞人王應﹤礻奇﹥皆稱廣爲教主主人而廣爲傳升官職求賜玉帶要結邪人玷辱名器七畿甸百姓疲憊已極乃假果戶爲名侵奪土地幾至激變良民八東南民力困竭亦甚凡有輸納巧取其利以致遠方之民傾蕩家產他如近而駙馬貴戚事之如父外而總兵鎭守呼之爲公乞置之於法以爲後戒時禦史張縉等亦以爲言上曰禦經筵敏聽斷息工役朕已行矣余姑置之

○戊子實授南京都察院理刑知縣等官王璟王經王啟蕭淵任漢羅列杜啟丘經趙俊李嶽爲南京監察禦史璟經廣東道啟淵四川道漢湖廣道列雲南道啟山西道經江西道俊河南道嶽浙江道

○昏刻南京見南方流星大如彈色靑白起自軫宿行丈餘發光如盞二小星隨之西北行

○己丑命太子太保遂安伯陳韶兼管提督修造神樂觀

○虜入大同云川衛境戍卒被掠者五人命逮問守哨百戶朱玉等三人罰分守右參將都指揮秦恭俸兩月與分守太監左敬仍戴罪殺賊

○銓注徳州衛帶俸都指揮僉事王錡於山東都司義勇右衛帶俸署都指揮僉事董昇於河南都司荊州左衛帶俸都指揮僉事官纓於湖廣都司衡州衛帶俸都指揮僉事常玉於湖廣行都司錡佐貳軍政兼管運糧把總昇以下俱軍政僉書

○造太廟社稷壇中和樂器各一副

○辛卯山東道監察禦史髙崇熙丁憂服闋復除原職

○壬辰賜代府永川郡君並儀賓孫鷂廣元郡君並儀賓王巨臣富順郡君並儀賓羅九行楚府武陵縣君並儀賓任繡誥命冠服如制

○升都察院經歷王杲爲貴州布政司左參議

○癸巳仁祖淳皇后忌辰上祭奉先殿○以旱災免直隸丹徒縣弘治九年秋田被災者糧艸八之五

○戊戌雷震宣府西橫嶺之南山傾三十餘丈

○己亥賜遼府輔國將軍寵涷代府輔國將軍成鑗成鐈楚府奉國將軍榮淪榮氵�旛榮濺誥命冠服如制

○給秦府庶人公煉幼女月米麥一石五斗其子婦並弟婦人各月米麥三石

○辛丑兵科給事中王縝言忠義之士有因直言被讒久擯不用爲淸議所措者乞並賜擢用吏部因言監察禦史彭程中書舍人吉人山東按察司副使楊茂元皆因言事謫降乞復其職以勸將來上命查三人所言並謫降情款以聞奏上仍已之上以天气炎熱命兩法司錦衣衛將見監問罪囚笞罪及無干證者釋之徒流以下減等發落重罪情可矜疑並枷號者具奏以聞於是免死充軍者十五人免枷號者二十四人釋放寧家者二人

○大同陽和衛晚刻有星紅光如火流自東南至西南而殞有聲如雷

○直隸阜平縣空中有火光一道其長八九尺大如轆軸隱隱有聲來自東南至西南而墜

大明孝宗敬皇帝實錄卷之一百二十四終明孝宗敬皇帝實錄卷之一百二十五

弘治十年五月壬寅朔狹西都司署都指揮僉事柳湧坐按伏南山黑城堡再被賊入境掠去孳畜巡按禦史問擬邊遠充軍上以湧情輕律重降一級帶俸差操

○攺山西靜樂縣鬧埿驛隸崞縣

○癸卯狹西奔右桑人等族番人頭目南剌他剌麻肖等來貢賜彩叚表裏有差

○命南京禮部右侍郎董越之子天榖爲國子監生從其請也

○隨侍涇王翰林院檢討範兆祥因災異陳言內謂君後分主陰陽且引紀伯姬叔姬事以諷又言團營官軍無益宜罷歸三大營通州倉糧宜並運入京倉上謂事涉宮闈有非所當言者下兆祥於錦衣衛獄贖杖還職

○甲辰南京吏科給事中郎滋等以災異劾奏兩京文武官不職者南京如禮部尙書童軒年老衰憊禮儀多缺工部尙書侯瓚年老足痺步履甚艱戶部尙書秦紘晚節不逮通政司參議夏崇文贓罪多端鴻臚寺少卿左宣衰老無用太醫院院判孫泰收受藥材公行賄賂欽天監監正李鐘私賣歷日有傷國體工部司務李泰庸劣貪婪大理寺寺正毛詩貪刻粗暴後府掌府事忻城伯趙溥老耄耳聾都督王受老懦貪婪前府都督張海肆行淫暴操練無方在京如光祿寺卿林鳳太僕寺卿錢鉞之奔兢無恥右通政吳裕之貪聲素著太常寺卿崔志端之過惡彰聞是皆職業不修淸議難容者乞將童軒等罷歸田裏趙溥等革去管事李泰等明正其罪不然非所以回天變弭災異也南京監察禦史楊遜等亦劾奏協同守備武靖伯趙承慶侵漁市利太常寺少卿沈瑜內行不謹戶部主事藍應短於治才錦衣衛指揮黃琳淫褻貪縱余所劾與六科同俱下所司知之吏兵二部覆奏命俱畱辦事

○乙巳命河南都司都指揮僉事王瑛守備汝寧信陽等處

○命綏徳衛指揮僉事傅釗充參將分守延綏西路

○丙午端陽節免宴

○命致仕都察院右副都禦史謝曰�永之孫元爲國子監生從其請也

○丁未安南國陪臣黎峻卒於會同館賜祭一壇仍驛致其喪還國

○己酉唐府新野王彌鎘薨王恭簡王之子母妃李氏景泰四年生成化元年封長子十四年襲封新野王至是薨年四十五訃聞輟朝一日賜祭葬如制謚曰宣懿

○總理遼東糧儲戶部郎中王璠奏遼東自弘治二年以來增設堡站墩臺旣多召集新軍揀選捨余俵領馬匹亦復不少今軍糧歲增七萬六千餘石馬豆增五萬八千餘石而本部所發年例銀視成化二十三年以前顧減二萬兩乞自今以始仍如舊例歲送十二萬兩俟歲丰糴賤之後別爲議處戶部覆奏從之

○命徳淸長公主並駙馬都尉林嶽祿米俱米麥兼支從其請也

○庚戌大學士徐溥引年乞致仕上曰卿徳望老成輔導年久正宜委任豈可引年求退所辭不允遇風雨大寒暑免朝參

○戶部奏先賜壽王永淸縣莊地五百五十餘頃乃牧馬艸場地今王已辭歸於官請給以涿州等處空地五百四十餘頃從之

○狹西西番講堂永寧魯班羊圈廣善等五寺剌麻僧剌瓦札巴等來貢賜宴並彩叚鈔錠等物有差

○辛亥太祖髙皇帝忌辰上祭奉先殿駙馬都尉楊偉承命祭孝陵

○壬子先是織造內臣請增支浙江鹽運司鹽價銀二萬引戶部尙書周經等議以爲原奏有云春秋二運支撥似欲因此歲以爲常則鹽利必虧而邊儲無所賴矣請令於官鹽內依例撥角�羊二萬引價聽其貼助不許援此爲例得旨已準者許其支用後每歲止與五千引

○癸丑仁宗昭皇帝忌辰上祭奉先殿遣駙馬都尉馬誠祭獻陵

○命狹西都司都指揮僉事衛勇協同分守興武營

○銓注睢陽衛帶俸署都指揮僉事王佐於河南都司管領京操班軍

○工部卽中王壽奏盔甲廠歲造盔甲軍器等凡三千六百有奇正統間兩局原役軍民匠合五千七百餘人當時內外提督官止太監內使侍郎各一員邇年以來匠役逃亡三去其一而內官增添幾二十員役占者多供事者少乞將內官取回止畱一員提督軍器物料各歲減其半若物料已收有餘者準下年之數逃匠移文淸角�羊仍每季差科道官一員會本部堂上官考驗庶宿斃可淸財不妄費工部覆奏有旨提督等官俱畱辦事此後物料照成化二十三年減革例行人匠照例役使不許過多差官考驗仍舊

○甲寅鎭守兩廣伏羗伯毛銃引疾乞角�羊戎務上曰卿以謀勇委鎭邊方有疾宜善加調理勉圖報稱不允所辭

○命山東都司故署都指揮同知丁全之子程襲原職南京金吾前衛指揮同知

○夜月犯東咸星

○乙卯以旱災免應天府所屬五縣弘治九年分秋糧艸束有差

○戊午南京工部右侍郎徐恪乞致仕不允

○先是虜入天城衛境守備都指揮僉事張鎭失於防禦下巡按禦史逮問擬邊遠充軍上以鎭情輕律重降二級帶俸差操

○命浙江文武官月俸仍給本色二分折色八分先此嘗減支以備軍餉至是左布政使閻仲宇以爲言故有是命

○己未命楚府故輔國將軍均列�金預支祿米免還官

○錦衣衛指揮使劉良卒良以軍功授武成後衛百戶累升正千戶天順六年中武舉升署指揮同知坐奮武營成化間以兵部薦攺錦衣衛管事後奉敕提督官校捕盜實授同知弘治十年升指揮使至是卒特賜諭祭良善論議頗通文藝自致通顯亦無忮刻故能保其終云

○令薊州沿途東西關營貼守舍人軍餘三千七百餘人各歸原衛屯種從巡撫都禦史屠勛請也

○辛酉南京國子監祭酒李傑丁憂服闋命攺太常寺少卿兼翰林院侍讀學士

○暫畱浙江杭州府抽分廠余銀補織造叚疋之用從工部請也

○壬戌給魯府庶人當氵�再子女米麥布絹如例

○癸亥升狹西漢中府知府袁宏爲狹西行太僕寺卿

○南京刑部右侍郎熊懷丁憂服闋復除原職

○甲子升刑部員外郎蕭翀熊祥戶部員外郎馬騆俱爲按察司僉事翀浙江祥廣西騆河南

○乙丑哈密衛使臣革失帖木兒等來貢賜宴並彩叚衣服等物有差

○禮科給事中屈伸奏近者北虜在邊駐牧譎詐難測請早朝晏退時召見執政大臣於便殿商確事宜以作六軍之气安邊民之心命所司知之

○中都畱守司都指揮僉事董昂山東都司都指揮僉事楊勝大寧都司署都指揮僉事劉曰�永俱管領京操官軍所部不至者各一千人以上下刑部逮問贖杖還職仍罰俸三月

○丁卯興王祐杬奏欲於原賜赤馬野豬蘆洑長河諸河泊所免設官吏聽其自管戶部議以爲天下河泊衙門定有額課正所以防有司之過取也今如王所請非惟致損民生亦將大傷國體宜勿許從之

○授翰林院庶吉士汪俊爲本院編修俊時以病痊至也

○曉刻月犯天廩星

○戊辰賜代府宜陽縣主並儀賓曹春筠連縣君儀賓許琰魯府任城郡君並儀賓王懷徳秦府晉江郡君並儀賓邢岱遂溪縣君並儀賓白蕙晉府績溪郡君並儀賓李叢誥命冠服如制

○升雲南曲靖衛知事李晟爲都察院照磨令贊畫邊策晟先任都察院經歷坐言兵事及欲起用前尙書李秉降漢陽府通判復坐言造戰車不適於用降前職旣而復以所著兵書並戎務策奏請試用兵部言國家承平日久人鮮知兵晟獨能究心玆事言𨿽誇誕志則可取謂宜趣令赴任俟有政迹量加擢用庶人才不至終棄至是以公事至京會有舉將才之令乃復上言臣備官今二十八年邊患一事前後奏至十﹤鋶﹣釒﹥貶謫今十三年比聞北虜入貢將啟釁端朝廷下詔求將才是臣千載一時也竊謂虜自也先以束謂我爲弱包藏禍心實不可測又在賀蘭山駐牧甚久知我虛實故其驕气愈張貢書甚悖或謂先在賀蘭山卽小王子也今在山後若果爲小王子其患猶小若與瓦剌同謀而外托讐殺爲名或𨿽讐殺而復連和入寇皆吾患之大者或謂土魯番屢爭哈密又恨拘畱其使其東侵無疑然臣謂不患醜類之交侵惟患虜馬之衝突今𨿽有大器而裝用稍緩虜馬之來勢如風雨神槍不過數發而不及矣至於圓牌木搾亦所當變圓牌虜馬可躧也不如貫槍於立楯仍加飛箭於槍端進如堵墻威兼遠近木搾官軍自衛耳不如引繩於轉輪動如蛛綱之交此二事分合有法可以界地連城於頃刻之間中藏制勝無窮之巧又雲貴有囊突箭其人止發一根臣推廣之可增百根以上且遠及百步之外或不斷如連珠或成攢如羣鴉極其變化一人可發千根而不倦火發藥沸人馬立死誠古今絕技也臣嘗謂虜本非勍敵但我軍畏之太過耳臣今所擬戰具皆精思審慮必可制虜非昔年造車不適用之比也乞以臣此法責成體國任事之大臣見於施用則虜馬可禦虜患可除矣奏下兵部議以晟所奏大槪自負知兵志欲求售今累有明文求舉將才凡粗知韜略稍閒弓馬之人尙蒙甄錄求如本官久習兵事似不多得若終不一試令其飲恨終身賫志以歿亦非國家惜才之意方今大同有警請照武舉人員事例令晟於總兵官神英處贊畫方略暫令攺京職以便行事俟有功效別加擢用從之

○鎭守湖廣鎭遠侯顧溥乞角�羊戎務上曰卿老成練達正玆委任宜盡心鎭守地方所辭不允

○虜寇湖河川把總指揮王玉等禦之追至泉水灣虜伏兵四起玉等戰不勝指揮劉欽等二十七人俱死之王僅以身免事聞兵部劾守臣罪上曰失機官員卽選差禦史會問明白奏聞處治巡撫都禦史張淮姑宥之命都督僉事李澄防守密雲等處

○己巳賜代府鎭國將軍聰氵�息聰氵�闕聰溒輔國將軍成鑆成金�孱秦府奉國將軍秉木�宿誥命冠服如制

○虜入大同境營連三十里命宣府大同鎭巡等官各上戰守方略並軍馬芻糧之數延綏鎭巡官選官軍五千令副總兵朱瑾將之以爲應援京營選精兵萬人﹤馬犬﹥馬五千匹人給銀一兩命平江伯陳銳充總兵官太監楊穆爲監督莊鑑馬昇充左右參將待報啟行仍選團營馬步軍二萬以備調用馬取足於順天府及太僕寺芻糧令戶部亟處之○庚午命遼東都司都指揮僉事劉璇之子章代原職義州衛指揮同知

○山西淸源縣地震有聲如雷

明孝宗敬皇帝實錄卷之一百二十五

明孝宗敬皇帝實錄卷之一百二十六

弘治十年六月辛未朔巡按直隸監察禦史王鼎奏鎭江府有坍江田其糧無徵民皆以陪納爲若乞將沿江新漲蘆洲課銀存畱糴米歲補無徵之數則糧不虧而民不擾但洲地變易不常請時閱實損益其數五年一易從之

○南京吏部尙書倪嶽等陳修省二十事一法祖宗乞將累朝寶訓置諸左右凡所施爲取以爲法一謹好尙近聞宣索古琴人皆駭愕恐邪媚之徒緣之而進乞早賜疏斥一並差遣乞將應天織造責之守備官蘇杭織造責之巡撫官將新遣內臣取回一卹軍民南畿之地交徵並斂至有傾家破產者乞嚴加禁約一罷工作近歲以來宮殿第宅營造數多所費不貲況官軍應役精力疲憊乞速罷之一選武將南京根本重地武備因循𨿽有守備等官多衰老不堪之人緩急難倚乞令所司推選素有勛望智勇武臣請命守備不堪者取回閒住一嚴操江操江戰船損壞軍伍空缺乞令所司將損壞者修之空缺者補之仍敕提督等官時常操練一防要害南京上流則江西九江下流則揚州儀眞守備非人請令所司遴選智勇廉勤之人添造巡船兵械俾居常操演不時出哨其有不如法者聽都禦史等官劾奏一減添設乞將景泰以後添設官員弘治以後添設衙門悉從裁革一積邊儲大同宣府官軍糧米不能給一年之用乞令所司今後仍收本色待足三四年以上之用乃請徵銀一整邊備各邊防禦乞簡命素有才望諳曉邊事文臣二員同鎭巡等官盡心區畫以防不虞一均吏役請將福建福州建延三府並三司衙門兩考吏典通隸南京吏部仍將辦事日期著爲令一處軍糧滁州衛軍士缺糧乞暫於附近衛倉關支如有不敷仍於京倉輳支以救目前之急一禁姦獘各處角�羊納錢鈔多爲攬納之人侵克入已只有無籍之徒挾制攬頭乞敕所司治以重罪一定輸納江西湖廣及南直隸府州縣錢糧俱於南京內府交納該管內臣多方勒取請此後錢糧俱於所司看驗完足送入內府會科道官公同驗收不許刁難一省淹禁南直隸府州衛等衙門軍民人等及緣事官奏行南京刑部事理請今後系地方重事奉旨問理者其承委官托故延調指實參究其餘止行撫巡等官施行一寬貧囚南京法司有犯徒杖者俱擬罰贖除軍職雜犯死罪並應議者子孫外其餘官吏請今後軍職徒罪以下無力者擬送著役應議者子孫笞杖者準其贖鈔徒罪以上擬送著役其合贖紙不能辦者亦量與寬免一淸軍丁南京各衛所軍丁困於役使月錢之類父子兄弟一無空閒或未出幼者三人朋爲一丁甚至無丁者猶令其出銀窮促日甚乞敕所司三年一次淸審造冊給票令各收執遇差撥之時量與開豁一審營繕南京每遇城垣公廨損壞修理之時守備行移止用白頭揭帖易爲姦僞錢糧亦任妄費此後各用印信關防鈐押其公廨之類有損壞者具奏行之有擅動者許科道官指劾一廣言路進言之人罔知大體言事過當朝廷薄示懲戒是以近年科道方面等官或有因言被謫者然原其初心要皆發之忠愛非爲一身一家之計伏望今後臣下進言𨿽傷切直亦賜優容被謫官員量加擢用已故者追復舊秩上曰法祖宗謹好尙廣言路朕自處置餘下所司知之

○壬申命戶部運太倉銀七萬兩於大同五萬兩於宣府以備邊儲

○甲戌宣府懷來衛地震

○乙亥廣東海丰縣地震有聲如雷數日乃止

○丙子未刻金星畫見於午位

○丁丑戶部奏近者邊遽告急古北口艸豆未充請運通州倉豆一萬給之而以本州庫見收折艸銀二千兩爲之腳價令本色與折色間日支給仍運原折艸銀六千七百餘兩以備折色支用每艸一束折銀三分候秋成時全支本色並招�令納豆一萬石艸十萬束七月內完者豆每石銀五錢八分艸每束銀五分以後納者別議其直從之

○己卯裁革湖廣石首縣冷水湖河泊所並歲課於李金灣河泊所

○兵部覆宣府鎭巡等官所奏宣府西路與大同接境事勢尢急其分守北路左參將白玉及西路右參將楊彪才猷相等但彪在西路年久人情稔熟有警恐難行事欲將彪與玉互相調用從之

○兵科都給事中楊瑛等言大同軍儲營堡宜命戶兵二部大臣各一員經畫之在場見牧聽徵馬匹宜取回京營或散牧近地以便調用密雲切近京師其分守內外官宜從近日巡撫等官建議攺屬薊州鎭守官節制本處宜增兵防守事下廷臣覆議遂推經畫大臣﹤鋶﹣釒﹥上戶部左侍郎劉大夏右侍郎韓文兵部左侍郎李介右侍郎王宗彜以請密雲與燕河營馬蘭谷二處分爲東西中三路俱聽薊州鎭守官節制密雲防守益以兵馬各一千仍請每軍賞銀二兩布二疋預辦軍裝未得旨瑛等又奏請命文武大臣一員同太監揚穆平江伯陳銳揀選團營聽徵人馬就令參贊機務其聽徵官軍於臨期賞賜外宜預支俸糧四月布一疋以瞻其家屬於是兵部復﹤鋶﹣釒﹥上工部右侍郎史琳都察院右副都禦史楊謐待啟行時加以參贊名目其大同聽徵官軍賞賜銀布之數及密雲防守官軍預支俸糧俱宜預定月數以安其心上納之命劉大夏李介俱兼都察院左僉都禦史整飭大同宣府兵糧李澄令速往防禦聽徵官軍卽命李介同楊穆陳銳揀選督軍名目臨期奏請處分賞賜銀布俱依前議行俸糧許預支三月

○夜月犯氐宿

○庚辰命忠義中衛帶俸署都指揮僉事吳玉充右參將分守密雲古北口等處

○辛巳兵部左侍郎李介以移封父母誥命毀於火乞重給許之

○復除福建道監察禦史劉丙於雲南道湖廣按察司僉事富玹於福建按察司俱以丁憂服闋也

○戶部奏宣府大同二邊原積艸束數多今浥壞不堪者至八百二十八萬三千餘束其經收官攢人等及�人之作獘者乞下巡按監察禦史治罪且請今後官攢非守支艸盡者勿得起送赴部上從之管糧及巡撫官仍命戶部查處聞奏

○遣內官祭中霤之神

○賜韓府靈臺郡君並儀賓邢大綱曲沃縣君並儀賓張廷甫晉府筠連縣君並儀賓原天成誥命冠服如制

○壬午四川威州保縣金川等寺演化禪師郎哈監藏遣剌麻番僧賈思叭等茂州加渴瓦寺番僧剌麻三藍等來貢賜宴並彩叚茶絹等物有差

○授定國公徐永寧之孫光祚爲勛衛從其請也

○夜月犯南斗杓第一星

○癸未給晉府故鎭國將軍鐘金�念夫人王氏食米歲三十石

○戶部請遣屬官二員各賫太倉銀萬兩分往右北口永平等處措置糧艸及開中兩淮運司風雨消折鹽課三十萬引以濟之其永平順天二府附近州縣原派起運內外馬房並存畱折糧折銀艸束俱暫就古北口輸納從之

○先是有旨命宣府遊擊將軍張澄領兵策應大同至是宣府鎭巡等官以虜營近在本鎭西路乞命副總兵韓玉移兵柴溝堡防禦張澄移駐天成並大同遊兵來駐陽和以備調用從之

○乙酉巡撫大同都禦史劉瓛請給守墩官軍之在大邊者月行糧一石二邊者五斗腹裏者三斗從之

○夜月食

○丙戌朝鮮國王李﹤忄隆﹥遣陪臣丘致昆等奉表貢方物束賀萬壽聖節賜宴並彩叚衣服等物有差

○賜韓府輔國將軍偕浰偕淜並各夫人奉國將軍偕濄偕淚�再偕潯並各淑人奉國將軍偕泑偕淫偕潞魯府鎭國將軍侹樀輔國將軍當氵�眄寧府奉國將軍拱椯拱枘遼東奉國中尉寵泇寵汛寵洵恩鐇誥命冠服如制

○庚寅賜國子監雲南貴州四川軍民生夏衣如例

○辛卯戶部以花園等三場原積秋靑艸數多恐至浥爛請令上直並捕盜等項官軍勇士該支馬艸者榖艸與秋靑艸中半兼支從之

○兵部奏京師軍民聞虜眾近邊訛言騰起請揭大字榜文諭止禮科給事中屈伸言臣切詳兵部此舉未見其宜且今日欲息訛言惟有君臣上下同心憂卹內修政事進賢去佞外固邊圍選將練兵日愼一日不可懈怠庶幾北虜有所畏而不敢深入臣民有所恃而不致恐懼人心安而訛言自息矣若欲榜示中外恐眾愈驚疑訛言益甚𨿽曰禁之實所以搖之昔漢建始中京師訛言大水至詔吏民上城避水王商以爲不宜重驚百姓頃之遂定晉太元中符堅大舉入寇都下震恐詔謝玄等帥師拒之玄授計於安處以鎭靜卒致堅敗走今日訛言未必如漢之大水堅之深入不宜重搖人心萬一北虜聞之非所以示威武也﹤鋶﹣釒﹥入下所司知之

○昏刻南方流星大如盞色靑白自房宿東南行至近濁

○壬辰禮科左給事中葉紳等言祖宗以來資蔭及祭葬之例甚嚴惟京官三品以上許蔭子送國子監讀書然非年久有政聲者不得濫進近者三品以上三年考滿者今日引奏復職明日上章乞恩以致政績無聞累經彈劾者一槪比例陳乞甚至有長子死而復乞其次子者一子死而又乞其孫者資蔭之恩似乎太濫又祖宗以來京官文職四品有祭無葬三品以上始有祭有葬其父母則曾授本等封始有之近年以來有本身並父母未經授封者又有本身尙存妻室先故者一槪奏請甚至被劾去職及病故年遠者及未至三品者往往並求祭葬誤蒙賜與祭葬之典似乎太輕乞下所司議處禮部覆奏言朝廷資蔭之典所以勸忠勵孝寓賞延於世之義祭葬之典所以禮遇大僚全君臣始終之義至於官資未及而子孫或得蔭敍父母及妻或得祭葬是又或因勞而加報或緣義以推恩皆有大義存焉而不可以爲輕且濫者今後文職三品以上考滿官請如例許一子或孫或承繼之侄送監讀書內有未沾一命而死或自以科舉出身者仍許一人補蔭入監如出身不由正途或被劾閒住及病故年遠者俱不許預補蔭之例其官非三品曾侍從春宮講讀輔導有功者歿後子孫乞恩入監本部議請上裁又奉命外國死於王事者嘗有蔭子入監之例然非事狀明白情可矜卹者不許夤緣乞蔭其祭葬舊例三品以上官及二品以上父母妻三品父母俱有祭葬四品及父母俱有祭今請著爲定例若三品以上官被劾冠帶閒住者祭葬俱無其三品被劾致仕及在任未及一考者有祭無葬若二品以上妻止授三品封三品父母止授四品者亦止賜之祭四品未考滿父母未封四品者亦無祭其賜祭壇數二品者祭二壇加太子少保以上者祭四壇其加至太子太保以上及武職大臣祭葬各照前奏定祭數又效勞春宮講讀或嘗有邊功應沾卹典者亦宜奏請裁決得旨太醫院官有三品考滿無過者亦準照例蔭子入監其三品官致仕並在任未及一考病故者仍準與祭葬余從所議○癸巳寄住苦谷城哈密衛都督奄克孛剌等遣使臣寫亦虎仙等來貢賜宴並彩叚絹布等物有差

○命萬全都司都指揮僉事黃鎭充右參將分守懷來等處守宣府中路都指揮僉事李珍守備葛峪等堡

○乙未江西贛州府及南安府猶縣地震有聲

○丙申孝莊睿皇后忌辰上祭奉先殿遣駙馬都尉齊世美祭裕陵

○雲南道監察禦史楊煉丁憂服闋復除原職

○丁酉遼東鎭巡等官奏遼東都司帶俸都指揮同知李鑑僉事馬驃李寧俱以坐事革任今五年以上能攺過自新見任都指揮使崔鑑楊宗僉事李雄髙啟髙欽錢英俱智謀可取備禦廣寧城都指揮使白欽在任旣久人情稔熟難於鈐束請推補李鑑於義州城馬驃廣寧城髙欽開原城楊宗寧遠城白欽金州城李雄前屯城俱備禦髙啟東州等堡崔鑑靉陽等堡錢英鎭靜等堡俱提調李寧遼陽城專管操練兵部覆奏從之

○命岷州守備指揮同知趙寧移守洮州狹西都司都指揮僉事蘇泰守備岷州從鎭巡等官請也

○戊戌孝穆皇太后忌辰上祭奉慈殿遣駙馬都尉齊世美祭茂陵

○己亥寧王覲鈞薨王靖王庶長子母胡氏正統十四年生天順八年封爲上髙王弘治五年襲封寧王至是薨年四十九訃聞輙朝三日賜祭葬如制謚曰康

○賜故平江侯陳瑄祠額曰恭襄徐州指揮蘇誠等奏瑄有功於運河州人思之至今不忘嘗私創行祠一所乞賜祠額故有是命

明孝宗敬皇帝實錄卷之一百二十七

弘治十年七月庚子朔孟秋享太廟

○遣內官祭司門之神

○巡撫山東都禦史熊翀等奉例考察請黜老疾不謹等官按察司副使廖中等三十八員命老疾者致仕素行不謹者冠帶閒住有疾並罷軟者吏部仍查其到任年月久近聞奏吏部奏上上曰人才能否須歷任稍久方見到任未及二年者仍畱辦事今後各處有奏束黜退者爾吏部仍酌量覆奏於是吏部復奏畱兗州府檢校蔣義等四員從之

○壬寅萬壽聖節遣駙馬都尉遊泰崔元告長陵獻陵景陵裕陵茂陵

○遣儀賓周鉞告景皇帝陵寢

○遣內官告恭讓章皇后陵寢

○上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮

○賜各王府及天下諸司慶賀官員人等鈔幣有差

○癸卯仁孝文皇后忌辰上祭奉先殿遣駙馬都尉遊泰祭長陵

○遼府沅陵王恩鈰薨王昭安王嫡子母妃楊氏天順四年生先封長孫加封長子弘治六年襲封沅陵王至是薨年三十八訃聞輟朝一日賜祭葬如制謚曰宣穆

○太僕寺少卿張九功卒九功字敍之河南狹州人成化十四年進士攺翰林院庶吉士授戶科給事中升禮科右給事中戶科都給事中轉吏科弘治五年升太僕寺少卿丁父憂服闋復除太僕寺至是卒賜祭九功性簡直寡合居言職能先其所重弘治初上﹤鋶﹣釒﹥請正祀典下禮官詳考其他建白多見采納未竟其施而卒人多惜之

○乙巳命廣西都司都指揮僉事馬胤充右參將分守柳慶等處

○兵部奏近自古北口虜賊寇抄之後永平一帶時有警報至萬壽聖節三衛夷人不入賀恐與北虜合謀入寇建昌三屯二營兵馬𨿽多去馬蘭谷燕河二營道遠有警必須禆將領軍往來截殺庶克有濟況各邊總鎭處所皆有副將及遊擊將軍今永平比之各鎭尢重請暫設遊擊將軍一員常駐三屯燕河營山多平漫非如馬蘭谷有險可據參將楊勝不能獨守請添設協同一員常駐燕河與楊勝同心共濟其遊兵於三屯建昌二營揀選俱待事寧之日別議裁革從之遂命河南都司署都指揮同知王杲充永平等處遊擊將軍金吾左衛指揮僉事白琮協同楊勝分守燕河營

○丙午升吏部郎中儲巏爲太僕寺少卿

○監察禦史陳震爲山西按察使副使

○大同鎭巡等官以邊事方急請暫免軍士采納秋靑艸從之

○監察禦史王和等奏近者北虜窺邊兵部奏請命京營太監楊穆平江伯陳銳兵部侍郎李介揀選官軍萬人聽徵然臣等竊聞輿論皆以爲京軍不可輕出恐致人心驚疑且往者京營總兵官出徵有受勢要囑托而收其子弟爲頭目者有納富家賄賂而收其家人爲旗牌者動輒一二百人此輩到邊見達賊則縮首深藏遇首級則恃威彊奪挫損士气有褻國威乞敕聽徵大臣練兵秣馬俟有急報必不得已而後可出其所用頭目毋過十名若有私收膏梁子弟糜祿冒功者許臣等劾奏處治兵部覆奏謂近因邊遽告急乃請京營官軍聽徵以張大聲勢未始爲必行之謀成化中京營出徵總兵等官有用頭目三十人者似爲適中有用百五十餘人者實爲太濫請定爲中制令各官遵守得旨京軍啟行待各邊奏請至日定奪各官帶去頭目準一百名

○巡撫宣府都禦史馬中錫奉旨具上本鎭軍馬器仗之數且言軍少乞以召募捨余別當一軍不與其祖籍相干月給米一石不必給銀後有事故止取本身子孫補役軍士兵器不足請給弓箭馬少請給銀十萬兩買補兵部議謂今始召募捨余遽令永充一軍又不給銀恐人不樂從請如初擬便其餘人等有願應募別籍充軍子孫補役者就令編入缺軍衛所與所募捨余俱支月米一石銀二兩布花如例所請馬價請止給以順天府寄餋馬千五百匹及太僕寺原貯馬價銀一萬兩俾令本鎭買馬充用余請俱如所奏從之

○丁未巡按狹西監察禦史張黻奉例考察請黜老疾不謹等官鄠縣知縣房嵩等八十八員吏部請如前旨畱歷任未二年臨潼縣縣丞閻臻等十七員仍畱辦事上命仍斟酌聞奏不許輕易枉人吏部請再行巡撫官勘實具奏亦謂黻所奏黜俱有實迹宜黜從之

○攺南京通政司右通政焦芳爲太常寺少卿兼翰林院侍講學士上在春宮時芳侍講讀敷析明暢嘗辯質訛誤爲學士彭華大學士萬安誣構以去久淹外任上意久屬之會服闋至京乃有是命

○總鎭兩廣伏羌伯毛銳復乞還京治疾命大醫院遣醫馳驛往視之

○秦府會寧縣君有罪賜自盡初儀賓胥欽選尙縣君寶雞郡主革職儀賓樊瑛累索私債逼欽自經因與縣君私縣君又爲家人楊鼐誘出潛與之通至是狹西鎭巡等官以聞事下法司核實乃命賜縣君自盡瑛鼐俱處斬縣君父輔國將軍公鐼革去祿米之半

○戊申命提督四夷館太常寺卿李溫之孫岑爲國子監生從其請也

○先是巡視東城監察禦史程文以鄭村壩軍余劉普善妄稱天仙玉女托夢於已令蓋造廟宇各處男女聽其誘惑爭趨禮拜布施錢物請賜禁治命都察院揭榜嚴禁之旣捕獲都察院請治以左道惑眾之罪上曰普善輩左道惑眾有壞風俗卽宜禁止但愚民無知姑從輕處治悉杖而遣之

○己酉皇太后聖旦上率皇太子及親王上壽免命婦朝賀

○賜百官宴於午門

○賜各王府慶賀官員人等鈔幣有差

○兵部以泰寧福餘二衛近不入貢慮其與朵顏衛陰圖入寇請命薊州巡撫等官選遊兵三千委遊擊將軍暫駐建昌應援仍畱薊州遵化以東各衛所京操官軍暫駐永平聽調從之

○辛亥兵科給事中楊瑛等劾京營提督遂安伯陳韶成山伯王鏞不職請罷之因薦保國公朱暉鎭遠侯顧溥東寧伯焦俊羽林衛指揮同知許寧可代其任兵部覆奏謂韶鏞近因人言各具﹤鋶﹣釒﹥辭免已得旨不允朱暉等四人其才誠可用許寧累經戰陣名望尢著見今閒住俱俟缺奏請簡用上是其議許寧卽查缺起用

○英廟徳妃張氏薨輟朝三日命祭葬諸禮儀視順妃王氏例行

○癸丑封中軍都督府都督同知王淸爲崇善伯世襲升錦衣衛指揮使王浚爲右軍都督府右都督淸浚皆皇太后弟也

○命都督楊玉領京營官軍三千駐永平以備虜寇

○命廣西按察司副使雷士旃提督柳慶南寧等處兵備

○增設廣東廣州髙州肇慶惠州潮州五府通判各一員提督捕盜

○甲寅中元節遣駙馬都尉馬誠林嶽分祭長陵獻陵景陵裕陵茂陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢○給保定侯梁任歲祿八百石本色折色中半兼支

○乙卯賜寧府輔國將軍宸淌宸氵�蓲魯府奉國將軍健木�慮健楯岷府嫡長子彥淍誥命冠服如制

○命燕山前衛帶俸指揮僉事王永守備涿州

○巡撫大同都禦史劉瓛等上邊備事宜一集土兵大同城兵止二千名而各路屯兵數少不足調用乞令府州縣按籍選精銳人丁發附近衛所帶管給與甲仗令自備鞍馬隨軍操練有功一體升賞止終本身仍量本戶稅量多少優免人丁一足兵馬大同西路威遠衛皆極邊原撥官軍五千操守比來物故數多見在操守止有千六百餘人𨿽調山西民壯千三百人戍守緣秋來春去更代不常中間又多老弱不得實用乞以新募土兵量撥千五百名編入本衛操守月支米一石其民壯盡數放免每名歲納銀二兩於官類角�羊山西行都司收貯以備買馬之用一申舊例往年有召商納馬之令每納馬四匹或銀四十兩者給之冠帶以格例太重應令者少乞減損其數馬止三匹銀三十兩爲便一足戰馬大同各城官軍騎操馬匹比來死損四千有餘而負商人馬價又亡慮五萬餘兩請給太僕寺收貯馬價銀買補兵部覆奏謂土兵可招集然不必按籍拘選亦不必收發衛所止編成排甲令把總等官鈐束每年十月初上班月支口糧四斗五升二月初歸農有警不拘時月調用甲仗及馬皆官給之仍各賞銀二兩威遠衛止就召募捨餘數內有願充當一軍者陸續編入足一千五百名而止山西民壯令所司仍選年力精壯者應役馬價令太僕給銀二萬止以買馬不可移以償商人舊負之數其所擬減損納馬納銀格例良是從之

○丙辰南京工部尙書侯瓚以老疾乞致仕允之命馳驛以歸

○命貴州土官應襲子孫免納榖就彼襲授從宣慰使宋然等奏也

○錄狹西山丹衛殺賊功官軍升賞有差

○錄故大理寺卿王霽之子臨爲國子生臨自陳父任廣西參政時預有軍功乞恩授職吏部執不可命送國子監讀書不爲例

○升羽林左衛指揮同知許寧爲署都指揮使坐營管操

○丁巳太宗文皇帝忌辰上祭奉先殿遣駙馬都尉齊世美祭長陵

○己未攺貴州鎭遠金容金達蠻夷長官司爲鎭遠縣設流官知縣典史各一員以土官何碖父子得罪論死守臣言土人思得流官治之故也

○庚申命右軍都督府故都督僉事楊義之子瑄襲原職金吾左衛指揮使

○壬戌南京戶部尙書秦紘禮部尙書童軒各以老疾乞致仕不允

○狹西外夷答牙他籠等族番人初王癿朵只怕等來貢賜彩叚絹鈔等物有差

○癸亥初岷王徽焲奏其繼妃莊氏不孝下巡撫等官覆勘無實上以王不能正身齊家致莊氏妒忌不執婦道夫人董氏恃寵欺嫡有乖名分俱降敕責之妃夫人俱革去封號一年待能攺過令本府以聞

○甲子給崇善伯王淸祿米歲一千石本色七百石折色三百石

○乙丑命南京畱守後衛帶俸故都指揮僉事史瑄之子載襲原職指揮同知

○是日曉刻月犯井宿西扇北第二星

○丙寅命錦衣衛鎭撫司帶俸達官都指揮僉事史忠之子璽代原職指揮使

○申刻日生右珥色赤黃

○山西太原府鼓樓脊獸出靑白煙髙二尺半月餘乃散

○丁卯命金吾左衛指揮僉事張忠守備紫荊關以都指揮體統行事

○大同宣府守臣奏各邊缺艸欲以北直隸山東河南折艸銀及量起存畱艸束攺赴各邊上納本色從之

○是日曉刻月犯鬼宿

○己巳寧府樂安昭定王之子鎭國將軍覲鋌乞封生母王氏爲夫人援文武職官及懷仁王子鎭國將軍仕塠封生母之例以請禮部議謂諸司職掌凡諸子應封父母嫡母在所生之母不得封嫡母亡得並封若所生之母未封贈不得先封其妻此文武職官封贈之典自與宗室制度不同我朝宗室之制郡君出府止封一妃鎭國將軍輔國將軍各止封一夫人奉國將軍止封一淑人鎭國中尉止封一恭人輔國中尉止封一宜人奉國中尉止封一安人別無妾媵授封之典祖宗親睦九族遠超前代何獨推封一事反厚於職官而薄於宗室是必有深意存焉非臣下所敢議也惟是親王之妾生子已封郡王者親王乞恩奏請例封夫人然猶不給冠服間有特恩給賜亦不爲例其郡王請封妾媵𨿽懷仁王曾有之然出於一時特恩至於鎭國將軍乞封生母未有得請者蓋此例一開則天下王府鎭國將軍以下凡有生母者孰不援例陳乞今日旣得誥封他日將求冠服生時見受封號沒後便應祭葬希求太濫勞費益多且人之欲孝其親心𨿽無窮而分則有限何必彊求分外之恩開冒濫之路而後爲孝哉上曰旣例不應封已之

○命湖廣靖州衛故都指揮僉事史淳之子春襲原衛指揮使

明孝宗敬皇帝實錄卷之一百二十八

弘治十年八月庚午朔南京通政使司左參議夏崇文奏近南京給事中郎滋等劾臣贓罪多端蓋因南京吏部都察院會各堂上官考察所屬官臣考本司經歷李琎素行不謹黜退琎知臣與六科因公文行移相惡遂捏言造謗刻板印行投送六科及各衙門街市以快私忿滋等劾臣之原實由於此荷蒙聖明畱臣供職臣思自古人臣爲言官所劾多不辯曲直力求退避蓋餋忠厚之風長廉恥之節也第琎系臣考退屬官有例不許摭拾乃陰謀誣陷比之匿名文書其毒尢甚臣若隱忍不言後凡報復私忿者孰不效琎所爲恐刁風益自琎而興士气或由臣而沮乞敕都察院追出印票明與辯理若臣贓罪是實臣當萬死無詞並乞明示南京通政司與六科行移體式永爲遵守庶職司不因臣愚昧而廢臣退伏裏閭死且不朽吏科因參云夏崇文自陳歸田大節似乎可觀然原情近於訐構旣云被考屬官有例不許摭拾豈被劾不職京官有例許摭拾言官乎行移體式自有定制但遵公道何卹私嫌吏部通具覆奏上曰夏崇文已有旨畱用其令用心供職蓋六科行移通政司舊制俱用呈文通政徐說畏其彈劾不能執始用手本崇文繼之欲復其舊於是南科囂然劾之而北科亦爲助駁朝廷洞見其情亦不究竟其事云

○命戶部發銀五萬兩於居庸關召�上納糧料各二萬石艸二十萬束以備邊儲

○工部覆議南京吏部尙書倪嶽等所陳罷營建審營繕防要害定輸納並差遣五事皆切中時獘宜如所言得旨織造內官不必取回余悉從之○辛未實授試監察禦史華璉袁經林世遠陳恪車梁陳珀李良劉峣曹玉盧儀藍章陸偁公勉仁王冠王憲袁佐石祿王約金洪孫鄘李咨尹洪周魯劉弼王凱王術吳學何琛仇仁弋楅爲監察禦史璉經世遠河南道恪梁珀良狹西道峣玉雲南道儀章貴州道偁勉仁冠憲江西道佐福建道木�錄約洪山西道鄘咨洪湖廣道魯弼山東道凱術學四川道琛仁廣西道楅廣東道

○升總督兩廣軍務都察院右都禦史鄧廷瓚爲左都禦史總督漕運左副都禦史李蕙爲右都禦史南京刑部右侍郎蕭禎爲南京工部尙書巡撫狹西右副都禦史許進爲戶部右侍郎廷瓚蕙俱仍舊總督兼理巡撫

○升太常寺寺丞馮宗遠爲本寺少卿時少卿員缺吏部﹤鋶﹣釒﹥上提督四夷館少卿王佐及太僕寺少卿王珩二人名而特用宗遠宗遠本以黃冠進也○命以寧化王府退出屯種地三百一十餘頃給民耕種其水地畝收稅一鬥七合平地畝五升八合坡灘等地畝三升願上折色者依時價徵銀以舊擬稅糧太重也

○命再給聽徵馬內萬匹艸料一月以邊報未寧馬難歸牧也

○壬申賜周府世子安﹤氵橫﹥庶長子名曰睦﹤木審﹥第二子曰睦梠第三子曰睦梀第四子曰睦桎臨湍榮惠王庶第四子曰安漮河淸昭和王庶第三子曰安澻原武康僖王庶第十子曰安湒汝陽王庶第十子曰安滶鎭平王庶第二子曰安泭第三子曰安澮鎭國將軍子土�蓬庶第九子曰同鑕子切庶第七子曰同鋦子堝庶第二子曰同鑺第三子曰同鏶同金�牢庶第二子曰安淮同鈕庶第五子曰安瀷同鑮庶第八子曰安測第九子曰安渾同鐒嫡長子曰安瀳第二子曰安滌庶第三子曰安滀嫡第四子曰安準安澓庶長子曰睦槿安淡庶長子曰睦楉安氵�員嫡長子曰睦棟輔國將軍同錥庶第三子曰安潝同銎嫡第四子曰安濢同鏸庶第二子曰安沚同金�丸嫡第五子曰安湄庶第六子曰安沼第七子曰安洎同銳庶第二子曰安浪第三子曰安﹤氵往﹥同鉎嫡長子曰安滲第二子曰安潰同鏻嫡長子曰安沶第二子曰安汝同鐂庶第二子曰安澺同鍷庶長子曰安滆嫡第二子曰安沸同金�八嫡長子曰安溬庶第二子曰安浙同﹤釒己﹥庶長子曰安湋同鈅庶第三子曰安氵�鮮同鑠庶長子曰安泌第二子曰安沺安澠嫡長子曰睦檀崇府瑞安王嫡長子曰厚熛庶長子曰厚火�多魯王嫡第六子曰當淴世子當漎庶長子曰建梮安丘王庶第六子曰健樈陽信王嫡第二子曰健椅鎭國將軍當沿嫡第二子曰健枚�育當渿庶第二子曰健槿當潩嫡長子曰健橋庶長子曰健檔輔國將軍當淍庶第三子曰健栐當湘嫡長子曰健﹤木霍﹥當泭庶第二子曰健栯晉府革爵陽曲王鐘鍑第六子曰奇氵�逢鎭國將軍鐘金�耑第七子曰奇﹤氵靚﹥鐘金�唇第七子曰奇汲鐘金�力第七子曰奇滶鐘金�寶第三子曰奇瀷奇濣第二子曰表檬奇瀕第二子曰表栝奇浦庶第五子曰表槪輔國將軍鐘銛嫡第三子曰奇濼奇滲第三子曰表椫奇彌第二子曰表檴奇濱第二子曰表橈奇湲嫡長子曰表櫝庶人奇﹤氵休﹥長子曰表柍第二子曰表梫楚府永安王庶第二子曰顯櫅輔國將軍榮淙庶長子曰顯楢榮濲嫡第三子曰顯檄韓府鎭國將軍徵�金�亞�庶雙生二子曰偕添偕滻遼府鎭國將軍恩鐵嫡第二子曰寵潩代府和川王庶子曰俊檥俊榏俊杫博野端穆王第九子曰俊榪靈丘王長子聰滆長子曰俊格鎭國將軍仕堊第五子曰成銂成鋜庶第二子曰聰灌成銴第四子曰聰洺第五子曰聰滽成鑴第二子曰聰蒙聰潛庶長子曰俊檀庶第二子曰俊杷聰淖庶子曰俊楝輔國將軍成鈴嫡第三子曰聰﹤氵靚﹥第四子曰聰氵�簡成錪庶長子曰聰潕成錂嫡長子曰聰汪第二子曰聰濤成鎑庶長子曰聰濘成沸第二子曰聰漣成﹤髙攵﹥�金第三子曰聰濯成銻庶長子曰聰淕嫡第二子曰聰湝寧府鎭國將軍覲鋌嫡長子曰宸潛慶府庶長子曰臺浤趙府鎭國將軍見溶第五子曰祐木�符靖江王府輔國將軍相﹤王已﹥嫡次子曰規目�制奉國中尉約超嫡長子曰經擢

○命太常寺少卿兼翰林院侍讀學士李傑太常寺少卿兼翰林院侍講學士焦芳充纂修大明會典副總裁

○甲戌卯刻南京金星見辰位

○乙亥升巡撫山東都察院右僉都禦史熊翀爲左副都禦史巡撫狹西順天府府尹張玉爲右副都禦史巡撫遼東

○傳旨升太常寺典簿趙繼宗協律郎王福廣爲本寺寺丞繼宗等俱以黃冠進也

○命遵化衛指揮僉事馬善守備薊州等城以都指揮體統行事

○兵部奏近京地多被水災寄養馬重爲民困請下北直隸山東河南應角�羊弘治十年備用馬以十分爲率起角�羊五分其五分存畱本處寄養南直隸徐州並所屬各縣應角�羊馬皆畱本處不必起角�羊從之

○丁丑釋奠先師孔子遣詹事府詹事兼翰林院侍講學士謝遷行禮

○升兵科給事中周序爲太常寺寺丞

○狹西鄜寧二州淳化等十八縣及延安衛凡承佃荒田者照前例每糧一石徵五斗或折徵銀二錢五分艸一束折徵銀二分其無人承佃者照今例糧一石止徵銀五分艸一束徵銀二釐五毫從巡撫官奏也

○戊寅祭太社太稷

○升浙江布政司右布政使張憲爲順天府府尹

○巡按狹西監察禦史石玠奉例考察請黜老疾不謹等官伏羌縣知縣王浩等三十五員吏部覆奏從之

○裁革狹西寶雞縣東河橋驛鳳縣梁山驛艸涼樓驛沔縣黃沙驛驛丞各一員

○己卯孝慈髙皇后忌辰上祭奉先殿駙馬都尉楊偉承命祭孝陵

○巡撫蘇松等處都察院右副都禦史何鑑丁憂服闋命巡撫山東

○守制太常寺卿兼翰林院侍講學士程敏政奏昨蒙聖恩以纂修書籍起復臣爲副總裁顧臣尙在制中哀疚所積莫能效職乞容終制前來趨命總裁之副非臣敢當分館所修願竭駑鈍命俟服闋赴京供職

○增設狹西禮縣漩水及板橋山二巡檢司

○庚辰南京監察禦史萬祥丁憂服闋復除南京浙江道

○戶部請以原貯折糧艸銀四千五百兩增給密雲中後二衛官軍俸糧每石銀三錢五分從之

○河南鄧州水災戶部請令有司給米以賑之溺死人口者家二石漂流房屋頭畜者家一石沙壓禾苗者量減徵科從之

○辛巳升廣東布政司左參政徐源爲浙江右布政使

○夜月犯壘壁陣西第五星

○壬午遣戶部右侍郎王繼祭太倉之神

○遣順天府官祭宋丞相文天祥

○是日曉刻南京老人星見辰位

○癸未升山西按察司僉事伍性爲廣東布政司左參議

○命戶部於年例外運折糧艸銀十萬兩於遼東以備軍儲仍開中兩淮等運司存積鹽課三十萬引以給之

○雲南大甸軍民宣慰使司宣慰使刀攬外遣頭目來貢回賜宣慰使錦叚等物並賜頭目彩叚衣服有差

○是日卯刻金星晝見於辰位○甲申命羽林衛帶俸都指揮僉事劉鎧之子昂代原職指揮使

○命萬全都司都指揮僉事王玨之子林代原職宣府前衛指揮僉事

○乙酉巡按江西監察禦史王宗錫奉例考察請黜老疾不謹等官南昌府港口河泊所官孔宗等六十五員吏部覆奏請畱歷任未及二年進賢縣稅課局大使蕭觀等五員從之

○命湖廣長沙衛帶俸都指揮同知酆旺之子喜代原職指揮使

○先是虜入古北口境官軍死者二十九人傷者四十八人及喪器械馬匹甚眾分守右監丞王增參將吳釗兵備副使張璉千戶邢煜等下巡按禦史逮問擬釗處斬增及煜等充軍璉贖徒還職上以增等情輕律重免充軍增降內使煜等各降二級余從所擬

○丙戌升南京監察禦史胡海爲浙江按察司僉事○己丑遣官祭太歲風雲雷雨嶽鎭海瀆山神等神

○遣旗手衛官祭旗纛之神

○辛卯憲宗純皇帝忌辰上祭奉先殿遣駙馬都尉遊泰祭茂陵

○壬辰巡按河南監察禦史潘楷奉例考察請黜老疾等官南陽府知府張澤等十七員調用才力不及衛輝府推官石旻等四員吏部覆奏從之

○癸巳昏刻南京客星見天廏星旁

○乙未命宋周惇頤十三世孫繡麟襲翰林院五經博士

○升刑部郎中談詔爲山東按察司副使

○丙申升南京刑科給事中李岱爲南京光祿寺少卿

○河南布政司左參政李侖丁憂服闋復除山東布政司

明孝宗敬皇帝實錄卷之一百二十八終明孝宗敬皇帝實錄卷之一百二十九

弘治十年九月己亥朔命長淮衛署指揮使陳忠守備汀漳等處以都指揮體統行事

○辛丑提督京通倉場戶部左侍郎王繼九年秩滿升本部尙書仍舊提督繼辭不允

○巡按直隸監察禦史劉紳奉例考察老疾不謹才力不及等官密雲縣知縣張璞等六十三員吏部覆奏且請畱歷任未及二年易州官座嶺巡檢冷炯等八員辦事從之

○暹羅國所遣通事秦羅自陳爲福建淸流縣人因渡海飄風流寓暹羅今使回便道乞展墓依期歸國許之

○壬寅孝恭章皇后忌辰上祭奉先殿遣駙馬都尉崔元祭景陵

○升戶部郎中馬輅爲狹西布政司左參議兵部郎中翁迪爲貴州右參議刑部員外郎徐紘爲廣東按察司僉事

○命給晉府庶人表杠表桄表﹤木路﹥表楑子女九人月米麥各三石未出幼女僕十二人各一石歲絹布各二匹

○癸卯裁革應天府常平倉龍江關龍江宣課司稅課局副使各一員

○虜數入狹西鎭番衛等處殺掠人畜操守都指揮僉事何玉李傑等十六人下巡按禦史逮問俱擬邊遠充軍上以情輕律重命玉等降二級傑等一級俱原衛差操前已降級者置之

○甲辰升福建布政司左參政陳稢爲廣西右布政使

○乙已升浙江寧波府知府姜昂爲福建布政司左參政

○時山東濟兗靑登萊五府被水災濟靑二府虫災蓬萊黃二縣瘟疫命所司賑卹之溺死人口之家給米二石漂流房屋頭畜之家一石瘟死之家量給之其死亡盡絕及貧不能葬者給以掩埋之費

○命金吾右衛前所故帶俸都指揮僉事路俊之子英襲原職指揮使

○昏刻月犯建星第三星

○永平府有星大如斗光掩月流自西北殞於東南天鼓鳴有聲

○先是江西南城縣民萬軏商往瓊州因飄風流寓暹羅爲通事屢以進貢來京至是乞回原籍且欲補充暹羅通事在京辦事下禮部覆奏謂前無此比且言軏旣不回外國則所賜冠帶亦宜革去聽其附籍供役從之仍令給冠帶閒佳

○丁未巡按湖廣監察禦史曾昂奉例考察請黜老疾不謹等官徳安府知府翟能等三十一員吏部覆奏且請畱歷任未及二年武岡州判官張應孝等五員從之

○巡撫遼東致仕都察院右副都禦史彭誼卒誼字景宜廣東東筦縣人由舉鄕試授工部司務遷監察禦史督修張秋有功加六品俸從都禦史王文平劇盜擢大理右寺丞進右僉都禦史提督紫荊倒馬等關以忤權貴左遷紹興知府九載秩滿升山東左布政使遷工部右侍郎尋攺右副都禦史巡撫遼東八年凡四上﹤鋶﹣釒﹥請老上乃許之家居二十餘年以詔例進階者再至是卒賜葬祭如例誼好古博學於律曆占象水利兵法之言尢所畱意平居謙厚簡默若無所能者而臨事毅然有斷爲司務嘗與尙書辧論曲直人稱其鯁介在紹興多惠政均耗糧以利轉輸築河堤以捍水患民甚便之及鎭遼東軍令振肅數擒斬虜所建立後多可法至於急流勇退尢人所難云

○己酉裁革浙江新昌縣主簿一員

○魯府安丘王當澻奏臣甫十歲喪父賴母妃衛氏教育成立今母薨合葬父墓乞令長子健朴襲爵得遂結廬墓側麻衣終身以報父母之恩上曰王欲爲親廬墓孝心可嘉但舊無事例只於本府居喪行禮

○巡按四川監察禦史榮華以蜀漢北地王諶爲國死節無愧於昭烈之胤乞令仍舊封號春秋陪享於昭烈之廟從之

○壬子兵部尙書馬文升之子玠爲徽王所奏法司擬玠主使毆人至死罪當絞上宥之文升再引咎自歸且求退得旨馬玠等事已發落卿其安心供職不必再辭

○戶部請以壽王辭還舊賜涿州良鄕永淸大興固安寶坻宛平及劉武營莊田共五百四十三頃有奇召民佃種起科從之

○暹羅國王國隆勃剌略坤息利尢地亞遣正副使坤明齋等來貢回賜王及王妃錦叚等物賜坤明齋等宴並彩叚衣服等物有差

○癸丑大寧都司都指揮同知康淵與保定中衛指揮同知唐英互訟下獄贖徒還職

○甲寅朝鮮國王李﹤忄隆﹥遣陪臣同知中樞府事權景佑等奉箋來賀皇太子千秋節賜宴並彩叚衣服等物有差

○乙卯四川朵甘思直管招討司土官番僧阿答兒等並新招撫朵日龍角等寨頭目朵思札叭等及雜道長官司番僧容中答等各來貢賜宴並彩叚絹鈔等物有差

○時暹羅國進金葉表文而四夷館未有專設暹羅國譯字官表文無能譯辧大學士徐溥等以爲請上曰旣無曉譯通事禮部其行文廣東布政司訪取諳通本國言語文字者一二人起送聽用

○丁已命領班操備大同山西都司都指揮僉事馬麟於本司僉書管事

○戊午巡按山西監察禦史鄧璋奉例考察請黜老疾不謹等官平陽府同知騫璇等六十三員吏部覆奏且請畱歷任未及二年蒲州河東驛驛丞李恭等六員從之

○太子太保兵部尙書馬文升三年秩滿加授光祿大夫柱國

○初正統以前光祿寺每年供用豬羊鵝雞數止三四萬後天順間增至數倍成化初有旨每年不許過十萬十六年減鵝雞六千增豬三千羊五百準所減鵝雞之數十九年又減雞一萬二千一百增豬八千五十鵝四千五十弘治二年減折納豬一千至三年又令照元年例行以後增添者悉從減省旣而光祿寺屢奏供用不足前後借支太倉銀共三萬七百餘兩以償行戶物價至是英國公張懋等以災異陳言乞請將前項折納豬羊通令照舊解納鵝雞其四時節令筵宴及一應傳辦祇應之類但系近年陸續增添者並請隨宜節損冀於前十萬數內再量減一二上從其議光祿寺卿林鳳等又言懋等所奏固省費愛民之深意但前項牲口十萬俱系累年遇災修省斟酌議奏折納之數近日借支太倉銀兩亦俟各處所徵舊欠牲口價銀至日扣數補還俱是十萬數內原派之物非額外溢出者今若將折納豬羊通令照舊解納鵝雞且於十萬數內又更減去一二未免供應不敷將來必致重復奏添乞如舊便上復從之

○禮部尙書徐瓊等奏言哈密衛貢使都督寫亦虎仙指揮克失帖木兒等自哈密殘破之後寄住苦峪朝廷不責其敗亡之罪而憫其流寓之窮所以撫綏安插之者不遺餘策及其來朝廩餼宴賜如故近者薄減其衣服彩叚之數將以激其興復之心初不爲吝惜計至於馬駝方物價值今次所給叚絹共五千餘匹以彼不堪之物易我有用之財數愈增而價不虧朝廷懷柔之道亦已至矣夫何溪壑無厭賞賚已畢買賣已完而猶展轉延住反覆奏擾前者本部嘗以其貪狠誣罔等狀奏聞皇上姑令省諭乃復恣其野性誣訴提督主事本部行勘俱涉虛僞況先年因夷人出入館驛生事害人乃設官提督職掌所系利害匪輕豈可從其自便而夷人一不利已輙肆怨訴若不量加懲治何以詟服諸番宜準先年處置日本國使臣例選差錦衣衛官一員帶旗校兵馬司官至館率通事示以威福促其起程如仍黠傲不從卽將各夷執送錦衣衛明正其罪其大通事楊銘等職專答應義無私交當其承旨省諭之時正宜宣揚恩威明示勸戒乃將本部覆過事由代之敷陳倡令各寫番文與之封進似有交通之私況省諭夷人止於朝房內各通事受銘等鈐制莫敢異同或有私言皆不能知如本年七月內朝審泰寧等衛犯邊達賊有大通事王英因其子通事王永向前譯審喝罵捶楚廷陛之間尙爾況於朝房哉今後凡有宣諭請令大通事同本等通事並伴送人等率領夷人到於禮部堂上望闕明白傳譯令其俯伏聽從庶幾恩威宣著姦獘可革詔從之令大通事卽促各夷起程不許仍前延住

○己未命禮部右侍郎兼翰林院侍讀學士李東陽之子兆先爲國子監生從其請也

○庚申以旱災免狹西延安慶陽二府弘治十年夏糧六萬二百餘石並延安慶陽二衛屯糧四千二百六十餘石

○命以良鄕縣莊地賜大慈仁寺凡一百十二頃昌平縣莊地賜大慈延福宮凡一百五十頃

○故禮部尙書鄒幹之子煥嘗以蔭爲國子監生旣而以篤疾廢至是其子坤援例乞補蔭從之

○是日曉刻月犯井宿東扇南第二星

○辛酉巡按廣西監察禦史丘天祐奉例考察請黜老疾等官南寧府稅課司大使陳鑾等四十六員內歷任未二年南寧府知府蕭惠等九員吏部請仍畱辦事從之

○命於延綏等處開中兩淮弘治四年常股鹽四萬引六年存積鹽五萬引福建弘治四年五年六年見存鹽二萬九千五百三十二引四川弘治四年見在鹽五萬引長蘆弘治八年常股鹽三萬四百六十八引以備邊儲

○給遼府故鎭國將軍恩鉎夫人陳氏養贍米歲四十石

○命山西都司都指揮同知周英充右參將協守松潘南路

○廣西思明府況村賊黃紹侵占思明上石下石三州地方復謀殺知府黃道父子道妻趙氏等累訴於朝且謂節經委官勘問俱被賂免不結乞請兵誅之命下總督等官勘處以聞

○壬戌皇太子千秋節文武百官詣文華殿行慶賀禮

○賜百官宴於午門

○天下諸司及外夷慶賀官員人等宴於闕左門

○南京兵部尙書張悅以老疾乞致仕上曰卿老成端謹方切委任宜勉盡職務不允休致

○傳旨升太常寺博士鄭常容爲本寺寺丞常容亦以黃冠進也

○鎭守湖廣總兵官鎭遠侯顧溥等言本年六月內安陸州大雨迅雷擊碎城上旗竿四散委地闔城駭懼七月初旬以來霪雨不止城垣垛口並公私廬舍多塌大洪山等處山水泛漲渰死男婦四十三人衝流房屋六十餘間牛馬等畜一百三十餘只損壞田地二十餘頃至十六日迅雷擊碎吉王府端禮門吻獸並後金柱頭臣會同撫按及都布按三司等官議謂天變之感召也必由人事長沙往年旣有艸木之妖今安陸又有迅雷之變𨿽所以致之者莫知其由然不擊他處而獨擊王門豈偶然哉意者土木太過役重賦繁人心嗟怨以是上干和气故耳蓋吉府房屋造自成化初年今僅二十餘年初議修補價銀不過七八千兩王少之奏遣內外官員一依崇府式樣修蓋於是前後宮殿兩廊各門房屋墻垣展大鼎新計用過物料百數十萬銀米亦餘數萬歲撥夫匠三萬餘興工四年止成急修房屋七百餘間其餘工程漫無紀極況雍王府第方欲興工岐府營造未畢及各邊城垣墩堡俱欲修築此皆不可己者若吉府房屋未建者可緩亦宜減省少節民財再照舊賜興府郢梁二府遺田三千八百三十九頃畝蘆洑長河湖課三百七十餘兩俱有原額定數近者奏各王府並軍民侵占委三司等官踏勘撥還比之原額已過數倍而本府官屬又將鄰近小戶開墾納糧並多餘田地一槪謂其侵占欲行撥還及各王府先年奏賜地畝亦欲丈量分撥以此文移紛紜告訐不止將來必致爭競殺人貽患非小伏望陛下仰畏天變俯念小民敕該部議處通行各王府將府第原議急修者並工修完可緩者暫行停止或量給料價如郡王將軍事例聽其自修其原賜田地湖地勘給數目已足者卽令造冊奏繳其餘各王府先年奏討並小民自行開墾起科納糧者聽從執業不得分外踏勘擾人以少蘇民困命下其言於所司

○甲子朵顏泰寧等衛都督阿兒乞蠻撒因孛羅各遣頭目帖木兒等來貢賜宴並衣服彩叚等物各如例

○乙丑賜魯府鎭國將軍當浰誥命冠服如制

○賜魯府定陶縣主並儀賓牛黌思明郡君並儀賓張孟王安平郡君並儀賓蕭聰誥命冠服如制

○命給太子太保吏部尙書屠滽父母誥命舊制文官七品以上歷任三年者始得請誥敕滽加太子太保未半年以父老乞先賜封誥特與之

○虜入宣府境殺軍士十人掠男婦三十四人孳畜九百有奇分守參將楊彪守備指揮杜榮等十七人命下巡按禦史逮問鎭守太監孫振分守左監丞葛全俱戴罪殺賊總兵官都督阮興巡撫都禦史馬中錫協守副總兵都指揮韓玉各罰俸兩月○昏刻火星犯壘壁陣西第三星

○丙寅曲阜縣人孔布以妖術惑眾從之者百餘人事覺逃避巢縣山中定遠縣主簿捕之急布率其徒入縣欲殺主簿復攻縣門知縣曾大有等禦之不得入殺民兵火甲七人傷七人焚居民八十餘家而去事聞兵部以中都畱守司及鳳陽府掌印官已知妖人惑眾而不行禁捕請令戴罪擒賊其定遠縣官請停俸爲爲事官俟擒賊盡絕奏請定奪從之命卽行巡撫巡按官嚴督所司設法擒捕不許視常怠玩

○命太原前衛指揮使劉芳守備寧武關以都指揮體統行事

○先是虜入肅州境操守都指揮劉忠等率眾禦之賊伏發忠被圍官軍死者百餘人傷者八十餘人馬失者三百九十匹器仗千數兵備副使李旻援兵且至賊稍退忠移其軍退駐屯莊堡賊以其眾之半圍堡半出虜掠男婦被虜者五十餘人孳畜百八十兵部以忠等喪師失律請下巡按禦史治之因言甘涼一鎭孤懸河外南鄰諸番北鄰胡虜無險可守而兵威寡弱虜勢猖獗不可不先爲之備往年甘涼有警多藉延綏狹西兵馬策應今延綏副總兵朱瑾所領遊兵已調大同駐札請下狹西三邊守臣如大同無警卽調回延綏防守聽甘涼應援仍於寧夏城及靈州選人馬一千五百暫委興武營協同都指揮衛勇領操以備甘涼徵調及請敕狹西鎭巡官選各府所屬州縣里長馬並苑馬寺馬一千匹分布甘涼諸城仍請敕致仕都督魯鑑借撥土人五百名於莊浪並紅城子防守又以甘涼去京七千餘里奏請待報往返動經兩月倉卒之際恐致誤事請暫設總制大臣以便宜從事令總制甘涼各路軍馬及經略土魯番哈密事情鎭巡官俱聽節制庶兵權歸一而地方可寧從之

○虜入莊浪紅城子堡境殺掠人畜守備都指揮僉事張灝及致仕都指揮僉事趙珣等二十二人下巡按禦史逮問俱擬邊遠充軍上以情輕律重命灝等二十一人各降二級帶俸差操珣降二級仍舊致仕

○丁卯命湖廣安陸衛帶俸都指揮僉事髙昇守備鄖襄地方

○戊辰賜沈府吳江王詮鏗爲善陰隲等書從其請也

孝宗敬皇帝實錄卷之一百二十九明孝宗敬皇帝實錄卷之一百三十

弘治十年十月己巳朔孟冬享太廟

○遣駙馬都尉遊泰林嶽分祭長陵獻陵景陵裕陵茂陵

○遣儀賓周鉞祭景皇帝陵寢

○遣內官祭恭讓章皇后陵寢

○遣內官祭司井之神

○庚午四川成都府州縣及灌縣守禦千戶所被水災命所司賑卹之

○四川靑神縣知縣楊璲以公事死於水命給葬具並歸其家屬

○辛未以旱災免江西九江衛弘治八年屯種萬五千一百五十餘石

○遣魏國公徐俌告太廟社稷南京工部尙書蕭禎祭后土以南京修太廟社稷壇殿宇訖工也

○罰會昌候孫銘惠安伯張偉興安伯徐盛俸各一月坐提督牧馬不嚴也

○是日曉刻金星犯左執法星

○壬申先是應天府致仕府尹於冕奏先臣兵部尙書謙當正統己巳之變總督軍務堅絕和議力沮南遷獎率三軍矢心效死卒致宗社奠安鑾輿還軫不幸爲權姦構死繼蒙先帝昭雪幽枉遣官賜葬皇上軫念忠勛加贈太傅賜謚肅湣命有司立祠墓所賜額旌功春秋致祭此朝廷崇徳報功之盛典也臣往年荷延賞之恩授府軍前衛世襲副千戶旣而自陳攺授文階歷尹京府致仕臣今年七十四歲旣無兄弟又乏子息臣之一身固不足卹惟痛先臣之嗣一旦遂絕祠堂墳墓無所付托臣伏睹大明令凡無子者許令同宗昭穆相當之侄承繼先盡同父周親次及大功小功緦麻如俱無方許擇立遠房及同姓爲嗣臣已遵著令擇同姓新安衛千戶明之次子允忠爲嗣竊見近世任兵部尙書者其子孫各以軍功得蒙敍蔭先臣死於忠節尢爲不同臣又稽之於漢永元間詔求曹參之近親宜爲嗣者紹封永初間元功二十八人無嗣絕世者皆得紹封伏望聖恩近準見例遠追前典錄臣嗣子允忠一官俾世守祀不勝幸願兵部覆奏遂命允忠爲杭州前衛世襲副千戶

○法司會官審錄重囚情眞者四十八人情可矜疑者八人奏請裁處者二十八人有詞再問者十八人命情眞者處決可矜疑者各杖一百發邊遠充軍奏請裁處數內令處決者十六人監候者九人不孝有息詞杖一百發回養親者四人○山東萊州府星隕天鼓鳴

○癸酉南京工部右侍郎徐恪復以老疾乞致仕不允

○延安慶陽二府災傷命狹西河南山西所屬州縣納米一百石或銀六十兩者得選補陰陽醫學僧道官各處軍民人等許納銀米受散官狹西所屬衙門徒流而下許納銀米贖罪從巡撫都禦史許進等議也

○復設山西行太僕寺丞一員行太僕寺卿徐佑奏本寺官員自洪武以來建革不一至成化中俱革止畱卿及主簿各一員歲時巡歷所屬句稽缺人請增寺丞一員故有是命

○攺湖廣攸縣淥田巡檢司爲鳳嶺巡檢司遷於東江鄕

○甲戌福建巡按監察禦史朱文奉例考察請黜老疾等官福寧州吏目何顯等八員吏部覆奏且請歷任未及二年漳州府推官馮賢仍畱辦事從之

○南京翰林院侍讀學士曾彥引年乞致仕從之賜以誥命

○巡撫南直隸都察院右副都禦史朱瑄乞歸養疾從之

○哈密衛等處夷使剌阿力克等各來貢賜宴並彩叚衣服等物有差

○舊例各王府親王郡王以下凡欲出城祭墓送葬之類俱先期奏請得旨乃行蜀府自獻王以來每遇親喪親王郡王俱自行送葬不經奏請至是四川守臣奏之蜀王亦自以本府相承故事爲解命今後各王出城仍照例先期以聞

○直隸永平府地震有聲如雷

○夜月犯羅堰下星○丙子戶部會官議處總督漕運並各巡撫都禦史等官所奏事宜一弘治十一年漕運京通倉糧四百萬石內請以五十萬石暫折銀每石六錢五分其兌運加耗米每石折銀四錢一湖廣水旱並有修建王府請以布政司原派運貴州弘治十一年折糧銀三萬七百餘兩暫畱本處應用一狹西苑馬寺養馬軍人月糧嘗扣除買馬請自九月至十二月仍舊關支一請於山西開中兩淮等運司存積鹽二十萬引以備各王府及官軍俸糧並邊儲賑濟之用一順天府三河懷柔二縣在永樂間嘗領養官牛二百五十餘只歲取乳供用今牛已不存而光祿寺索供乳如舊請悉除之一順天永平二府所屬官俸米舊止月給本色一石請增給一石一請令貴州赴任官員沿途應付腳力如雲南例又有淸屯田以寬民壯並處置邊儲給賞土軍等事上命漕運折徵米每石折銀六錢其淸屯田處邊儲賞土軍事宜所司再查處來奏余從所擬

○裁革狹西安塞縣塞門驛山東武定州蒲臺濟陽靑城商河陽信徳平齊東七縣稅課局課鈔令各州縣帶管

○攺湖廣按察司水利僉事爲上荊南道兵備僉事

○增設河南陳州沈丘縣及狹西鳳縣遞運所江西會昌縣河口巡檢司

○禮科給事中吳仕偉奏廣東髙州府云鑪大桂二山俱當賊衝電白縣治舊在云鑪山口因避賊遷神電衛城內其城堡遺址尙存請以平山巡檢司移置其中仍調官軍一哨給與田業使之耕守有警人自爲戰以免調發之勞其大桂山口亦如之又神電髙州當雷廉肇慶各府之中有警易於應援神電原設參將一員髙州設兵備副使一員近因瀧水有事參將暫移肇慶遂爲常居之所而兵備副使往來他處無定在請命參將還住神電兵備副使專守髙州以便居中調度又兩廣官軍擒斬賊級例不升賞以故人不用命請照例升賞以勵士气又兩廣軍伍空缺他省淸解至者多爲瘴癘所傷乞以兩廣軍應戍他省者兩易之事下兵部覆奏從之

○丁丑戶部左侍郎劉大夏請暫免宣府各衛所軍士弘治十年采納秋靑艸從之

○致仕禮部左侍郎楊宣卒宣字振方直隸新城縣人景泰五年進士授監察禦史升鴻臚寺少卿累遷禮部左侍郎仍掌寺事成化間爲言官所劾而去及卒賜祭葬如例宣爲禦史時有名儀貌修偉聲音洪亮英廟愛之遂擢居鴻臚自是惟以結納爲事矣妻王氏悍妒妾婢爲搒笞死者數人潛瘞園中後事覺逮其妻考案久之得釋乃歸新城城初宣生子不育至是妾始有子已而其妻復來宣匿其子鄰捨戒家人毋言其子乃得全士論少之

○遼東都指揮僉事李杲有罪贖杖還職初毛憐衛女直都指揮林脫脫等賫敕諭番文求入貢備禦撫順都指揮僉事王璽以達於鎭巡等官繼聞各夷有謀入寇者璽復以聞未報輙送脫脫等赴都司杲亦不知其當待報也遂遣入京所司劾之下巡按禦史治罪璽先就逮贖杖還職杲以公事出至是始論結云

○戊寅升河南道監察禦史鄭惟桓爲湖廣按察司副使

○晉府交城王鐘鐻薨王榮順王庶長子母張氏正統二年生十三年封爲鎭國將軍成化十五年襲封交城王至是薨年六十一訃聞輟朝一日賜祭葬如制謚曰莊僖

○己卯命優給指揮僉事沐昆襲其兄琮黔國公爵仍掛印充總兵官鎭守雲南

○浙江道監察禦史張綸丁憂服闋復除雲南道

○命四川都司都指揮同知劉昇守備松潘東路

○兵部議英國公張懋等陳言事謂今官軍爲皇親金夫人營造房屋者八千人神樂觀修造者五千人又采取柴薪者一萬人修理城樓者三千人重慶大長公主造墳者三千人且京城近年以來土木大興以摘撥官軍爲常其數動以千萬計勞苦不可勝言請量爲停止又京營戰馬不許撥借比神樂觀樂舞生妄意陳乞每遇山陵供祀輙撥馬百餘匹往返數日以致罷敝請如例停撥又邊關禁例歲久人玩恐姦細出入漏我邊情請嚴加禁止得旨皇親房屋令卽與造完余從所議

○直隸永平府地復震

○庚辰攺提督易州山廠工部右侍郎彭禮爲都察院左副都禦史巡撫蘇松等處兼總理糧儲

○壬午聖慈仁壽太皇太后聖旦上率皇太子及親王上壽免命婦朝賀

○賜百官宴於午門

○賜各王府慶賀官員人等鈔幣有差

○命鬻兩淮運司風雨消折鹽課九十萬引以其價銀三十餘萬兩並戶部太倉銀十萬兩輸之宣府以備軍儲

○夜月犯天囷南第二星○癸未泰寧福余等衛都督撒因孛羅都指揮使朵兒干等遣其弟察阿柰並頭目帖忽思及指揮使卜疊捏等各來貢賜宴並彩叚衣服等物如例

○考郎兀衛都督斡羅脫打吉陸等遣兀者等衛女直都指揮宋哈答等來貢乞賜故都督僉事阿右哈祭從之賜宋哈答等宴及織金衣彩叚等物如例

○甲申賜唐府鎭國將軍彌鐶誥命冠服如制

○賜沈府富平郡君並儀賓廉璋代府梁山郡君並儀賓李斐晉府美陽郡君並儀賓燕海誥命冠服如制

○乙酉升翰林院侍讀馬廷用爲南京翰林院侍讀學士

○升山東按察司僉事邵賢爲本司副使提調學校

○敕加致仕左都禦史王越太子太保總制甘涼各路邊務兼巡撫地方命巡撫甘肅都禦史吳瑉回京別用先是虜寇肅州之沙窩堡瑉等不能禦兵部乃議設總制官初擬上三人再擬四人皆不用後乃擬越遂用之

○夜月犯天關星

○丙戌誠孝昭皇后忌辰上祭奉先殿遣駙馬都尉馬誠祭獻陵

○升南京太僕寺少卿李鐩爲光祿寺卿

○總督漕運都禦史李蕙請於瓜洲新壩至倉壩一壩至四壩港口儀眞鑰匙河及歇馬亭各建一閘以便運糧工部覆奏謂二壩邊臨大江潮長則壩低水髙固易於車放潮落則壩髙水低殊不爲便莫若於江口總港內各建一閘潮平之時下板蓄水令與壩相平爲便從之

○丁亥攺除福建按察司僉事周鵬於山東鵬在福建整飭兵備巡撫都禦史言兵事非其所長故也

○以旱災免順天府所屬十四州縣弘治十年夏秋糧一萬九千四百二十餘石艸四十萬九百二十八束

○英國公張懋言二事一謂內府供應柴炭價銀太髙一謂公侯駙馬伯都督及內官等營葬供役人數太多乞請爲裁損工部議謂柴炭價銀宜如懋所言裁損其營葬夫役凡公侯駙馬府撥夫二十名順天府十二名左右都督及同知僉事等官府撥夫十二名順天府八名內官有特旨兼造享堂者府撥夫二十五名順天府加五名比例造墳者府撥夫二十名順天府亦加五名其山陵運薪炭夫悉如舊從之

○戊子都察院左都禦史王越辭加太子太保及總制巡撫之命不允

○賜眞人王應﹤礻奇﹥陳應﹤衤盾﹥劉良輔陳宗然誥印應椅宗然在成化中皆授眞人賜誥印上初登極以言官糾劾追奪至是命復給之並良輔應楯賜焉

○命分守肅州右參將郭鍧爲左副總兵協守甘州都指揮僉事楊翥爲右參將分守肅州分守莊浪左參將顏玉攺遊擊將軍駐札永昌遊擊將軍魯麟攺左參將分守莊浪永昌備禦都指揮左方仍回涼州協副

○夜月犯鬼宿積屍气星

○己丑升監察禦史張泰爲南京太僕寺少卿

○贈前少保兼吏部尙書謹身殿大學士王文爲太保謚毅湣賜誥命文天順初爲石亨等構死至是其子兵部右侍郎宗彜乞申雪贈謚故有是命○庚寅升尙寶司司丞商汝謙爲本司卿以九年秩滿也

○先是以邊報方急命太保兼太子太傅平江伯陳銳操兵聽徵至是南京監察禦史王倬等言銳未識戰陣恐不堪重托銳因具﹤鋶﹣釒﹥辭任上不允

○辛卯兵部尙書馬文升等奏臣觀歷代兵制不使權歸於一人漢制有南北軍南軍護守皇宮禁衛之兵也北軍拱護京師徵討之兵也各有所掌而南軍尢托之心腹其防姦之意嚴且密矣我太祖髙皇帝有天下法古爲治制兵之法極其周悉故置十六衛親軍指揮使司不隸五府爲禁兵卽古之南軍也其他衛俱屬五府以備徵討卽古之北軍也永樂中復設親軍指揮使司十二衛又選天下衛所官軍年力精壯者及虜中走回男子收作勇士常數千餘人俱屬禦馬監更番上直委心腹內外官統領其盔甲器械俱異他軍成化以來勇士精壯者少其數乃至九千之上每郊祀駕出勇士盔甲與各營無異禁兵漸至廢弛此外𨿽有將軍圍子手不過於早朝侍衛退朝後卽散回家皇城之內防姦者無幾其守衛皇城各門官軍疲獘尢甚乞敕禦馬監掌印內臣同提督勇士並騰驤四衛營太監將見在勇士並四衛操軍逐一揀選年力精壯者各若干名編次成伍並選老成頭目管領操練常令在於禦馬監分番上直仍敕皇城各門守門內官各鈐束官軍搜檢出入﹤鋶﹣釒﹥入上曰禁兵最重令該監掌印提督官會同嚴加揀選照依舊規操練上直毋得視常怠忽

○甲午山東兗州府同知余浚言各處淸軍禦史多取道還家到未久卽造三年冊籍以爲滿限乞查其在任行事並回京起程日期實歷三年方許考稱仍踵前獘者究治之事下都察院覆奏舊例淸軍禦史三年更代今後有差去時不可過期回時必須滿限違者聽本院考察黜退以戒不職從之仍命今後淸軍並巡按等禦史回京一體施行

○乙未命黔國公沐昆歲支祿米三千石折色仍舊

○巡撫雲南都禦史張誥奏北勝州土捨章輗糾集番賊越界殺死刀丙寨夷民百五十餘人兵部覆奏請逮治瀾滄衛指揮陸嵩秦鈇及北勝州知州朱廣等失於防禦之罪仍令責限擒捕從之

○申刻日生雙珥

○丙申命給魯府庶人當菏幼子及女僕等米麥布絹各如例從魯王陽鑄請也

○丁酉山西都司都指揮僉事張英以多役軍伴下巡按禦史白鸞逮問擬降三級爲指揮僉事調汾州衛英屢﹤鋶﹣釒﹥陳辯謂多役者止五名於例不得降三級兵部覆奏得旨降指揮使且諭今後禦史問刑須從實議擬勿致枉人

孝宗敬皇帝實錄卷之一百三十

明孝宗敬皇帝實錄卷之一百三十一

弘治十年十一月戊戌朔欽天監進弘治十一年大統歷上禦奉天殿受之給賜文武羣臣頒行天下

○太常寺少卿馬紹榮病痊至京命仍於內閣制敕房辦事

○南京禮部尙書童軒復以老疾乞致仕且請給誥命許之

○以四川成都保寧順慶敍州等處旱潦相仍命所司賑給之民溺死者與其家米二石漂流產業者一石

○命故後府右都督周玉之孫漳襲指揮僉事王初以甘肅總兵官回京養疾後追治廢弛邊備之罪有旨俟子孫襲職時降二級至是兵部言玉原職指揮使今宜降襲指揮僉事從之

○庚子巡按直隸監察禦史田奫奉例考察請黜老疾不謹等官眞定府定州同知惠民等二十員吏部覆奏請存畱歷任未及二年平山縣縣丞李傑等二員辦事從之

○升錦衣衛鎭撫司理刑正千戶楊昇爲指揮僉事副千戶趙良署指揮僉事俱仍舊治事

○甘肅鎭巡等官太監陸誾等奏土魯番速壇阿黑麻並其兄速壇馬黑木今已悔過送還狹巴及哈密人口乞仍通貢路並乞廷臣議處狹巴住守哈密及發遣哈密寄住苦峪等處夷眾與各夷進貢事宜於是廷臣集議謂速壇阿黑麻攻劫哈密殺頭目阿木郎虜狹巴竊據其城朝廷閉關絕貢拘畱虜使垂二十餘年自弘治七年不許入貢亦已四年餘矣速壇阿黑麻比因諸番歸怨天兵往臨遂將狹巴並原掠人口送還哈密遣人求貢似有悔過之意但無眞正番文若遽許其來恐虜情譎詐納侮愈甚狹巴柔懦不能守國欲待其送回革去王封暫在甘州居住但受封未久會殘破之餘勍敵乘之亦難深咎況遠在曲先再三撫諭以來非彼自願今哈密三種夷人頭目奄克孛剌與拜疊力迷失寫亦虎仙名位頡頏未肯相下狹巴之堪否掌管國事未經通拘三種頭目會審遽難輕廢其奄克孛剌等並家口二千四百五十餘人見在答峪寄住哈密旣復固當發回並力住守但狹巴去畱未定兼彼國屢遭兵燹荒壘淒然而小列禿野乜克力環居左右萬一又似往年殘破恐重虧國體內哈剌灰頭目拜疊力迷失等家口一百九十人乃瓦剌種類畱住肅州境外又有大虜窺伺若將此夷發去若峪倘與彼會合又增一勍敵宜如都指揮楊翥所議觀各夷動靜以爲去畱其撒馬兒罕等七處使臣男婦五十二人先年因冒土魯番貢使一槪拘畱今旣非是宜卽放還其先發去兩廣福建安置天方國並土魯番使臣寫亦滿速兒等百八十一人因阿黑麻叛逆各夷坐費供億以此發遣待其悔過陳乞卽與遣還今番文未見陳乞難以取回其滿剌阿力克等往返之勞宜加賞賚仍請敕命滿剌阿力克等賫諭阿黑麻令具眞正番文差親信頭目備方物進貢兵部仍移文甘涼鎭巡官諭黑婁等處差來使臣候土魯番入貢許之同來及譯寫略節番文選差哈密頭目並見今在邊土魯番原來使人給與駝馬帳房等項賫去哈密將狹巴並家口取來甘州居住聽候仍拘苦峪寄住三種夷人譯審果眾心歸附狹巴卽具奏給與金印並原賜衣服等項暫在苦峪居住候土魯番進貢使臣已來各國通貢不絕然後修復哈密城池房屋工料及夷眾衣糧牛種規畫已定將狹巴並各夷家口遣往哈密並力住守若狹巴柔懦不立亦當以禮遣還本處其甘州寄住撒馬兒罕等處使臣男婦鎭巡官再查審無礙卽先遣還議上從之

○辛丑升戶科左給事中塗旦工科左給事中李漢俱爲都給事中兵科給事中盧亨爲左給事中兵科給事中劉孟戶科給事中寗舉禮科給事中韓智刑科給事中王洧工科給事中李應和童瑞俱爲右給事中旦智禮科漢瑞工科亨舉戶科孟吏科應和兵科洧刑科

○壬寅恭讓章皇后忌辰遣內官祭陵寢

○升戶部郎中郭緒爲雲南布政司左參議戶部員外郎閻璽爲河南按察司僉事

○癸卯升刑部左侍郎謝綬爲南京禮部尙書

○太醫院使王玉奏本院官並醫生醫士子孫弟侄凡有諳習舉業者例得應順天府鄕試近給事中趙竑奏止許食糧當差醫士醫生應試而子弟不得復與進用人才不宜故爲是沮隔也乞如舊便禮部覆奏得旨命凡冊內有名者許仍舊入試

○甲辰虜再入薊州龍洞谷關等處殺戍卒七人傷者四人虜者一人命逮問杞總指揮髙衝等九人罰分守右參將劉祥俸一月與守備奉禦王海俱戴罪殺賊

○巡撫湖廣都禦史沈暉奏吉府修建府第幾四年工尙未就近者震雷擊碎州城旗竿及本府端禮門脊獸並後柱意者天厭土木之繁興念小民之疾苦故發此變異以警動之謂宜暫止工役或令有司量給銀價俾本府自造庶幾少蘇民困以回天意工部覆奏依擬給賞從之

○乙巳翰林院編修劉存禁兵科給事中吳世忠俱病痊至京存業復除原職世忠復除刑科

○戶部奏南直隸徵收起運兩京文武官俸糧近議折銀官民兩便但時有丰斂米有貴賤米貴之時每石宜止許折銀七錢或米賤之日民欲納本色亦聽其便從之

○丁未賜魯府輔國將軍健槪遼府輔國將軍寵氵��寵簿誥命冠服如制

○賜吉府善化郡主誥命冠服如制

○刑部左侍郎張錦丁憂服闋復除原職

○賜徳淸長公主冀州莊田四百七十四頃五十五畝

○命鎭守密雲都指揮僉事張瓊之子霽襲武淸衛指揮使分守延綏左參將都指揮僉事王戰之子勛襲楡林衛指揮同知

○己酉近例軍衛每一百戶所以積糧三百石爲及數有司每十里以下以積糧萬五千石爲及數並三年一查盤有司積糧少三分者罰俸半年五分者一年六分以上者考滿時降用軍衛不及三百石者停俸至是有以邊衛貧困無從積糧軍官有終任不得支俸爲言者下戶部議尙書周經等言自古常平義倉俱權量國用多寡隨宜未嘗著爲定數一切趣辦我朝洪武間詔預備倉糧支給官鈔和糴以備凶荒正統以來許將囚犯贖罪米收入皆無定數其富民入粟亦聽情願不許逼抑成化七年始有每裏積糧三百石或五百石之例然不及數者尙未有罰弘治三年乃有今例蓋不問其所取之由而但責其所積之數使其法例之外別無措置者從而罰之得無過當乎況少六分以上及全無糧者有未滿九年或升或黜以去旣未及降亦不曾罰少三分五分者頗積有糧反得罰俸輕重之間尢爲失宜及查盤時又有舊官去任新官初到兩難罰俸者要之此法未爲無獘宜自今通行各處巡撫巡按官遇盤糧時審核各州縣衛所除義民自願納粟囚犯贖罪外但有空閒官地湖池俱已取租及贓罰紙價引錢等凡非起解支剩無礙官錢俱已盡數糴糧三年內不足原數果無措置者俱免停俸參究若例可區畫而怠事或將例內所儲那移侵克者罪之如例其米及查盤之期當去任者須申本管上司查盤無礙方許離任違者治罪則積考有方罰必當罪可以經久而無獘矣從之

○兵部奏雲南險遠黔國公沐昆初襲公爵遽充總兵恐少不更事爲羣下所誘不能拊循其眾請敕鎭守巡撫等官同心協贊以濟邊務凡有公事須就原設總府廳事會議處置其平蠻將軍印除調兵外不得輕用用時亦須就會議之日用畢封之以革盜用之獘仍諭令昆親賢取善修徳進學俾不墜前烈從之

○庚戌降工部主事盛應期爲雲南安寧驛驛丞範璋爲呂合驛驛丞應期管濟寧等閘璋管衛河船隻頗能舉法南京進貢內官弗獲滿意奏其阻滯薦新品物械至京下獄擬贖杖還職時降調之

○巡按直隸監察禦史韓普奉例考察請黜老疾不謹等官楊州府同知潘賢等三十八員吏部覆奏且請畱內歷任未及二年鳳陽府推官傅景良等五員辦事從之

○禮部奏冬至節例賜百官宴上命免宴賜以節錢鈔

○海西渚冬河等衛女直都指揮歹察等來貢賜宴並彩叚衣服等物如例

○辛亥命文武羣臣朔望暫免朝東宮

○先是賜慶雲侯周壽寶坻縣莊地五百頃至是壽復奏尙有七百餘頃欲以私錢易之下戶部議壽幸聯貴戚常祿之外時承厚賞先所賜地得利已多乃復貪求冀得再賜以塡溪壑之欲非保富貴之道所請宜勿許上命悉以賜之

○太監李廣奏請預造弘治十一年元宵煙火工部言所須物料爲費不貲況今兩廣狹西邊情未寧鳳陽等處盜起各處災異疊見似此無益之費請暫賜停免或量爲節損以體上天人愛之心以昭恭儉之徳命減三之一

○壬子錄故少保吏部尙書兼華蓋殿大學士李賢之孫錫於中書舍人習字出身

○先是代府庶人成鎕成鐸之妻俱卒其養贍米有司已如例停支至是鎭國將軍仕壞奏成鎕等復娶繼妻請各賜米養贍從之

○癸丑增撥憲廟端僖安妃等墳戶五戶

○甲寅命給湖廣靖州九溪等衛所輪戍軍士月糧有家口者八斗無家口者六斗以先因節省止給本色六斗餘四斗折鈔也

○丙辰冬至節遣駙馬都尉齊世美崔元分祭長陵獻陵景陵裕陵茂陵文武衙門各分官陪祭

○遣儀賓周鉞祭景皇帝陵寢

○遣內官祭恭讓章皇后陵寢

○上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮仍赴文華殿賀皇太子太皇太后皇太后中宮皆免命婦朝賀

○丁巳文武羣臣朝親王於奉天門東廊

○庚申巡按直隸禦史楊綸奉例考察請黜老疾不謹等官大同府山陰縣知縣甘潤等十七員吏部覆奏且請畱內歷任未及二年朔州知州黨進等三員從之

○辛酉尙寶司司丞鄭宗仁丁憂服闋復除原職

○命兵部右侍郎王宗彜都察院右僉都禦史陳紀淸理軍職貼黃

○命畱守左衛署都指揮僉事寧瑄守備汝寧信陽等處

○壬戌戶部覆議巡撫順天等府都禦史張淮所奏西城坊額設庫秤十名太倉銀庫庫子十名俱宛平大興二縣僉充役至五年三年方滿富民輪當已困今宜每縣每處裁減二名崇文門分司收鈔主事所用銀朱紙墨舊例取辦於宛大二縣今宜令於商稅錢內支用從之

○給遼府沅陵王恩鈰妃秦民養贍米歲一百二十石

○給楚府故鎭國中尉顯摭恭人李氏並使女養贍米歲五十石

○甲子上禦奉天殿傳制遣陽武侯薛倫懷寧侯孫泰會昌侯孫銘永順伯薛勛成安伯郭寧廣寧伯劉佶淸平伯吳琮武平伯陳勛興安伯徐盛丰潤伯曹愷懷柔伯施瓚武進伯朱潔工部左侍郎曾鑑通政使司左通政毛倫持節充正使尙寶司卿楊泰鴻臚寺少卿孫繩吏科左給事中魏玒戶科給事中李祿刑科右給事中王洧中書舍人陳瑞張克恭戶部郎中張濂王琰兵部員外郎李浩刑部郎中趙寬員外郎於鳳喈主事童琥工部郎中張壽充副使冊封遼府世子寵涭爲遼王妃楊氏爲遼王妃鄭府世孫祐枔爲鄭王西城兵馬指揮鄭錦女爲鄭王妃鄭王第十二子見渻爲眞丘王東城兵馬副指揮王鎧女爲鄭府廬江王妃監生王縉女爲鄭府丹陽王妃指揮同知劉淵海女爲荊王妃趙府襄邑榮惠王庶長子鎭國將軍祐櫸爲襄邑王周至庶第十九子安潿爲邵陵王庶第二十子安潏爲萊陽王庶第二十一子安潟爲東會王周府臨湍榮惠王庶長子鎭國將軍安瀺爲臨湍王南城兵馬副指揮江夔女爲魯山王妃岷王庶第二子彥泥爲南安王晉府義寧榮康王嫡長子表槻爲義寧王夫人李氏爲義寧王妃云丘簡靖王長子奇渲爲云丘王夫人李氏爲云丘王妃秦府汧陽端懿王嫡長子誠洌爲汧陽王永壽莊僖王庶長子鎭國將軍秉欓爲永壽王夫人湯氏爲永壽王妃保安榮穆王弟鎭國將軍誠淥爲保安王夫人王氏爲保安王妃東城兵馬副指揮盧瓘女爲秦府臨潼王妃寧府宜春王長孫宸澮爲宜春王夫人黃氏爲宜春王妃北城兵馬副指揮侯祥女爲代府溧陽王妃南城兵馬副指揮周達女爲吉府常山王妃東城兵馬副指揮徐瓚女爲伊世子妃西城兵馬副指揮丁鵬女爲唐府郾城王妃南城兵馬副指揮郭亮女爲唐府衛輝王妃東城兵馬副指揮陳僖女爲慶府鞏昌王妃

○夜西方流星如盞色靑白光燭地自匏瓜西行至近濁乃散

○乙丑太子太保兼都察院左都禦史王越復以老疾辭總制甘涼之命上曰卿才望老成練達邊務特玆起用宜勉就職以副委任所辭不允

○開設湖廣鄖陽府保康縣

○應天府府尹髙敞卒敞字徳廣直隸昆山縣人成化八年進士授禮部主事歷升員外郎郎中順天府丞以父憂服闋攺應天府進府尹在禮部時數奉使於外歲無寧居畿內饑嘗上﹤鋶﹣釒﹥請發內帑銀五萬兩賑濟所活甚眾及爲府尹政頗尙平易然亦無大治績云

○丙寅授進士周璽徐昂熊偉艾洪周鼎鄒軒尙衡爲給事中璽吏科昂戶科偉洪鼎兵科軒刑科衡工科

孝宗敬皇帝實錄卷之一百三十一

明孝宗敬皇帝實錄卷之一百三十二

弘治十年十二月戊辰朔上視牲於南郊

○是日曉刻金星犯東咸東第二星

○己巳升大理寺右寺副王希旦爲廣東按察司僉事

○庚午北虜劫掠赤斤衛部落肅州撫夷百戶劉達合番漢兵四百餘人敗之於王子莊斬首九級驅回原虜夷人男婦七十四人牛羊二千一百有奇

○辛未狹西上丹堡艸坡等族番人索剌汪秀等來貢賜彩叚絹鈔等物如例

○壬申治兩廣官軍殺良民爲功者罪初廣西猺獞匿髙州山巢流劫諸村寨總鎭等官奏委參將毛倫姚英布政使陶魯率都指揮僉事孫璧指揮白瑛孫銘張瑀任俸等分道進剿璧違令先發賊遂驚遁璧逗𨖻不前銘等至皆列營自守遣將士四出搜山有陳朝晏者誣怨家爲賊銘不察並其妻子殺之以爲功自是姦民乘勢殺人報功而分其財瑀俸等皆不禁又侵盜所得賞銀爲巡按禦史所劾上命給事中吳仕偉禦史鄧公輔卽其地閱實至是奏其獄凡賊所劫化州茂名石城等五州縣梁家沙堡等五十餘村前後有至十五次者官軍死傷者甚眾斬賊首止八級而所殺良民幾三十人奸淫婦女及掠賣者無算都察院議擬以聞上以諸人奉命徵剿不能滅賊而乃殺良民以爲功厥罪深重命誅其所遣將士潘熊李眞等三十有四人除瑀俸等七人名發邊衛充軍璧銘及姚英已死降其承襲者三級餘各治罪有差陶魯等下禦史逮問總鎭太監王敬總兵官毛銳姑宥之降敕切責仍罰銳俸三月並榜示各邊有犯此者必罪不宥

○癸酉以汝王等四王將之國命禮部會官議可封之地以聞

○遼東總理糧儲戶部郎中王璠以邊城缺艸請以定遼廣寧等庫贓罰等銀二萬六千二百餘兩收買備用並乞以各庫原貯贓罰叚匹等物折給軍官俸鈔兌出鈔銀亦以爲買艸之用戶部覆奏從之

○先是壽王將婚命以兩淮鹽一萬引助婚禮費至是婚期已近而鹽價未至乃命借支太倉銀萬二千兩充之

○戶部覆議英國公張懋等所請減免秋靑艸束謂辦艸固爲良法但力有不敷使以月糧陪納則人情難堪宜自今以十分爲率量免三分所免之數遇勇士該支秋靑艸月分令於太倉庫折艸銀內支給每艸一束折銀一分其餘七分仍行各衛徵放庶國用民財兩不妨礙從之

○經略邊務兵部左侍郎李介奏大同屏蔽京師逼臨虜境川原夷曠戎馬易於馳突所賴以捍禦者惟在邊墻往時外有大邊內有小邊設險嚴密易爲保障歲久頹圮守臣不能修復弘治三年止修小邊大邊未及用力大邊東自宣府界西至偏頭關其間舊墻堅固尙堪防禦者百五十餘里今欲補葺者半之攺築者倍之並欲斬崖挑壕增墩益堡大約不過五百餘里止用卒四萬本鎭三路並山西河南兩班備禦官軍足以差撥每歲春用工不過三四十日二三年可完其冬班備禦官軍下班時借畱兩月應役至上班時存卹兩月免其差遣資糧則應役月日俱於本邊支給計玆役之費不當興師萬分之一況頻年屢稔詢謀僉同乞敕守臣候來年春和邊圍無警卽督所部興工事竣具奏遣官閱視行賞從之○甲戌戶部左侍郎劉大夏奉命整理邊儲還奏宣府地險積寡已於東城置倉數十間未有以實之而順聖川地肥饒屯田團種之外尙多私占請令巡撫巡按等官淸查歸官其軍余原領屯田團種者每分額外量與余田勿令過二十畝淸出歸官者或原人領種或別召承佃每畝起科納糧三升艸一斤與東西二城並蔚州衛屯田糧料俱令運赴新修東倉及附近艸場上納倘宣府不足於農隙時運去備豫其他地方及西城蔚州二處不足宜發銀就彼糴買不得那借至若懷來城尢爲要害亦須增置倉廒糴蓄糧料以備倉卒之用戶部覆奏從之

○先是以湖廣巡撫官奏令本處各王府歲祿俱收土產之米不許別索白米增折病民至是吉王見浚奏紅米不可食有旨令每歲與白米五千石○乙亥臘節賜百官宴於午門

○升福建布政司右布政使陳瑗爲江西左布政使

○增設廣東韶州府捕盜通判一員所屬六縣主簿各一員

○丙子先是左都禦史王越受命止總制甘涼兼理巡撫及越至京乃奏甘涼孤懸一隅軍士疲乏難以克敵有警欲調延綏寧夏兩鎭並請解巡撫之任上命甘肅寧夏延綏三邊軍馬俱聽越總制調用巡撫甘肅都禦史命別推堪任者充之

○命山西都司故都指揮同知髙昇之子登襲原職太原左衛指揮使

○丁丑哈密衛及土魯番使臣滿剌阿力克等四人奏事至京兵部言四人嘗賫敕責諭阿黑麻又今次取還狹巴及所掠人口請重加賞賜以酬其勞事下禮部議覆得旨正賞外每人加賞紵絲衣一襲

○戊寅巡按四川監察禦史榮華奉例考察請黜老疾等官樂至縣知縣王道等三十員吏部覆奏從之

○以水災免順天府所屬州縣及直隸遵化等衛所糧艸子粒之半

○己卯慶王寘鋻薨王莊王庶長子母妃張氏成化元年生二十一年封爲洛交王弘治七年進封爲慶王至是薨年三十三訃聞輟朝三日賜祭葬如制謚曰恭

○湖廣左布政使兼按察司副使帶管廣東嶺西道陶魯奏比年兩廣用兵多藉土兵之力其土官土捨族目人等有功乞定爲升賞之例兵部議謂土兵有功止於行賞例不升官但其願賞者固多願升者亦有之若槪不加升恐無以示勸欲賞官世襲又事體難行請自今族目人等有功仍舊給賞土官土捨則聽守臣第其功伐聞奏升授止終本身如長官升宣撫知州升知府者仍舊管長官知州之事衙門不得更易從之

○庚辰升河南布政司左布政使周季麟爲都察院右副都禦史巡撫甘肅

○舊例京營馬匹支料不支艸間以預備興師暫令支兩月艸價每馬月支銀二錢後遂以爲常後總兵等官請更益一月然或支或罷至是英國公張懋乞通支艸三月戶部覆奏請仍歲支艸兩月月支銀二錢有旨準與三月月支銀三錢

○是日曉刻水星犯木星

○辛巳安定王千奔遣使臣綽爾加等來貢回賜王彩叚表裏賜綽爾加等宴並彩叚衣服等物如例

○壬午升河南布政司右布政使王珣爲本司左布政使

○初烏思藏闡化王死其子班阿吉汪束札巴乞襲封闡化王上命番僧剌麻參曼答實哩爲正使鎖南窩資爾副之同剌麻札失堅參等十八人共賫誥敕並賞賜彩叚衣服食茶等物往封之行三年至其地時新王亦己死其子阿汪札失札巴堅參巴班藏卜卽欲受封並領所賫誥敕諸物參曼答實哩等不得已授之遂具謝恩方物並其父原領禮部勘合印信圖書番本付參曼答實哩等賫回爲左驗至四川巡撫官劾其擅封之罪逮至京坐斬至是屢奏乞貸死上以爲番人不足深治特免死發狹西平涼衛充軍副使以下宥之

○癸未夜月食

○月犯鬼宿西南星

○升廣西布政司右參政徐鏞爲河南右布政使福建右參政李云爲本司右布政使

○吏科左給事中林廷玉丁憂服闋復除工科

○遼府湘陰王豪壧建書堂以庋所賜書因奏乞堂名上賜額曰謙勤

○先是江西龍南諸縣數被流賊劫掠義民軍兵人等以捕賊死者二十人巡撫都禦史金澤請各錄用其子孫兵部議謂死事義官其子弟宜授以七品散官復其家老人機兵充承差吏典免其聽缺軍余升小旗仍著爲令從之至是澤復具名上請詔授七品散官者一人充承差者七人充吏者十人升小旗者二人

○乙酉升兵部郎中張韶爲福建布政司右參政廣東廣州府知府林泮爲廣西右參政上禦奉天殿傳制命太師兼太子太師英國公張懋充正使太子太保禮部尙書兼武英殿大學士劉健充副使持捧節冊爲壽王妃徐氏行納徵發冊等禮

○夜西方流星大如盞色赤光燭地自參旗西南行至近濁散

○丙戌賜晉府鎭國將軍奇淵奇芳奇浤奇氵�臨奇派奇氵�邯奉國將軍表木�省表樆表椇誥命冠服如制

○申嚴各邊勢家攬納糧艸之禁自行上納者糧艸入官仍坐應得之罪若轉賣與人者主家及說合之人連坐更將各人所得財物監追完日腹裏者發邊衛充軍各邊者調極邊守哨私買知情者旣治其罪仍籍其所納糧艸其主使權要聽巡撫巡按等官糾劾從巡按監察禦史夏景和奏也

○丁亥南京欽天監主簿諸昇奏歷法有差月食不驗乞命大臣爲總裁選通曉天文歷理之人攺定歷法禮部覆奏國初更定大統歷頒行天下其法至精至密百餘年來凡以推步測候頒朔授時鮮聞有失若必欲更攺歲差求合天度事體重大有非臣下所敢議者況私習天文律有明禁以故通曉歷法者亦未易見又昇所奏亦自有訛舛請治其罪上曰歷法事重不必輕易更攺諸昇姑宥之

○增設山西髙平縣柳樹店巡檢司

○戊子實授南京都察院理刑知縣李谷中爲南京山西道監察禦史

○右府右都督馬儀前以被劾回陽和衛養疾舊屬有奏其贓罪者都察院請逮問如律儀屢訴老病請降罰贖罪上以儀罪犯多端應追贓物數多論法應逮問但憫其老病姑從輕令冠帶閒住贓物免追

○己丑賜朝鮮國大統歷一百本

○升欽天監監正吳昊爲太常寺少卿仍舊供職以九年秩滿也

○錄涼州山丹永昌等處累年被虜功官軍升一級者四十九人升署一級者二人給賞者一千一百九十人賞總兵官左都督劉寧白金二十兩彩叚二表裏把總都指揮楊翥守備都指揮使李淸把總指揮王璽各彩叚二表裏

○命遼東自在州故帶俸達官都指揮僉事王聚之子鐸襲原職指揮使仍本州帶俸

○下禮部祠祭司郎中王云鳳於錦衣衛獄降爲河南狹州知州初云鳳嘗上﹤鋶﹣釒﹥言事詞甚激切﹤鋶﹣釒﹥畱中不下至是駕省牲南郊還云鳳於駕後乘馬爲緝事校尉所奏遂有是命

○庚寅巡按南直隸監察禦史王鼎奉例考察請黜老疾不謹等官常熟縣縣丞劉緒等三十二員吏部覆奏且請畱內歷任未二年宜興縣縣丞伍倫等六員從之

○給晉府庶人鐘鋡鐘釨奇浮表梮表柰等之女弟妻女女孫七人月米麥人三石其未出幼者半之使女人等月各米一石歲各布絹共二匹○敕禮部三法司湔除在京文武官過名

○憲廟皇貴妃萬氏之侄喜達旣革職爲民至是復奏歲時赴園陵祭祀以布衣行禮不便乞復職上命喜爲正千戶達百戶祥所鎭撫俱錦衣衛帶俸

○賜故達官錦衣衛帶俸指揮使安祥等十五人棺並祭

○辛卯徽王見沛奏憲廟嘗賜道釋二家諸藏經今損壞錯亂更乞頒賜不允

○禮部奏明年正旦節例賜百官宴上命免宴賜以節錢鈔

○朝鮮國王李﹤忄隆﹥遣陪臣鄭崇祖等奉表箋來賀正旦節賜宴並彩叚衣服等物如例

○雲南孟璉長官司故土官刀派虐之子護印舍人刀派沾遣頭目刀派絆等貢銀器馬匹謝恩賜彩叚等物有差

○升金吾左衛指揮使史贇爲署都指揮僉事充右參將分守錦義二城

○壬辰賜沈府西陽王銓鉦五倫書從其請也

○毛憐衛及建州左右衛海西野兒定河兀者等衛女直都督等官加忽赤賞哈古魯哥老童等各來貢賜宴並彩叚衣服等物有差

○分守密雲都指揮僉事吳釗先以失誤軍機論斬具﹤鋶﹣釒﹥辯理下巡撫巡按官覆勘上以釗情輕律重特貸死降正千戶原衛帶俸差操

○癸巳巡按貴州監察禦史黃珂奉例考察請黜老疾等官獨山州知州陳﹤王巳﹥等十五員吏部覆奏從之

○增設湖廣安陸州同知一員

○升狹西布政司右布政使韓重爲應天府府尹

○狹西山丹永昌等處數被虜入境殺掠人畜命提調都指揮蘇濟等十三人俱下巡按禦史逮問罰協副都指揮左方俸兩月分守左參將顏玉姑宥之○增設山西寧武關守禦千戶所

○先是江西贛州府被流賊九十人入境劫掠民有奏千戶吳傑府同知蕭泗贛州衛指揮使金英失於防捕及守備都指揮馮泰兵備副使談俊分守參議李魁減報賊數者下巡撫都禦史查勘奏請上命傑泗英免逮問各罰俸三月以俊魁先因他事攺任致仕俊又無減報賊數命置之

○命山西行都司故都指揮同知白俊之子云襲原職大同後衛指揮使

○甲午升河南布政司右參政王儼爲狹西右布政使

○乙未以歲暮祫祭遣駙馬都尉蔡震告太廟樊凱告懿祖皇帝

○建乾淸宮西七所

○丙申祫祭太廟

○遣太常寺官祭五祀之神

○遣旗手衛官祭旗纛之神○攺除管眞定府事山西布政司右參政張琡爲河南左參政

○是歲天下戶一千二十萬五千三百五十八戶口五千七十六萬五千一百八十五口田八百二十六萬七千八百八十一頃田賦米一千七百九十八萬九千六百八十七石六斗七升麥八百七十九萬六千七百九十八石六斗三升絲三萬六千七百零三斤七兩五錢綿二百五十五萬二千九百四十六斤五兩三錢絹一十七萬八千六百九十七疋三尺四寸五分布一百一十五萬一千七百七十九疋三丈二寸三分綿花一十三萬一千二百斤艸三千九百八十六萬六千七百包束戶口鈔八千八百四十二萬六千九百八十二貫雜課鈔共七千三百九十二萬七千一十九貫折米一千四百七十二石鹽課二百四萬九千八引折米五千七百八十七石四斗折布二萬一千七百九十五疋茶課八萬九千斤屯田二十八萬九千八百九十五頃九畝子粒二百九十三萬九千四百七十石金銀課共五萬二千三百八十兩水銀二百二十九斤朱砂四十六斤八兩儧運糧四百萬石各處運納米麥共一十五百二萬一千七十五石四鬥一合三勺四抄一撮七粟六粒減免稅糧八百九十四萬六千七百六十八石三鬥艸八百六十三萬四千八十束

孝宗敬皇帝實錄卷之一百三十二終大明孝宗敬皇帝實錄卷之一百三十三

弘治十一年正月丁酉朔正旦節遣駙馬都尉馬誠林嶽分祭長陵獻陵景陵裕陵茂陵遣儀賓楊淳祭景皇帝陵寢遣內官祭恭讓章皇后陵寢上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮復詣文華殿朝賀皇太子太皇太后皇太后皇后俱免命婦朝賀戊戌文武羣臣朝親王於奉天門東廊經略大同等處邊務兵部左侍郎兼都察院左僉都禦史李介卒介字守眞山東髙密縣人成化五年進士攺翰林院庶吉士授監察禦史巡視兩浙鹽法還掌道事考核在京諸司及外司府官賢否人以爲當總諸道奏牘遇事能言升大理寺丞左右少卿弘治初升都察院右僉都禦史巡撫宣府召還理本院事四年丁母憂六年升兵部右侍郎尋轉左十年命兼左僉都禦史經略宣府大同邊務陳便宜事多見采用卒於宣府訃聞贈兵部尙書賜祭葬介嚴密簡靜識達正務一時聲望亦重其在邊徼頗以聲勢自耀而亦無實效以勞卒於官人甚惜之己亥宣宗章皇帝忌辰上祭奉先殿遣駙馬都尉馬誠祭景陵欽天監漏刻博士趙華自陳其選擇日辰等功乞升職吏部請治其罪命姑宥之壬寅孟春享太廟遣內官祭司戶之神是日立春順天府官進春上禦奉天殿受之文武羣臣行慶賀禮復詣文華殿進春於皇太子羣臣行禮如儀甲辰以大祀天地上禦奉天殿誓戒文武羣臣致齋三日傳旨升工部軍器局副使爲大使者一人冠帶匠爲副使者八人匠役賜冠帶者十七人皆尙衣監應役者也

○丙午昏刻月犯畢宿左股北第二星丁未大祀天地於南郊上還宮謁太皇太后皇太后出禦奉天殿文武羣臣行慶成禮以上元節賜文武羣臣假十日戊申以大祀禮成上禦奉天殿大宴文武羣臣及四夷朝使狹西寧夏中衛地震有聲己酉南京雷電庚戌都察院覆山東兗州府同知余浚奏謂凡禦史出巡俱領精微批於內府其批內限期但云事完回繳緣各官在途有患病事故水程之外未曾定與限期且前此出巡未知新例前過違者命今後水程外違限一日以上者參奏處治以前過違者宥之辛亥上元節賜百官宴於午門癸丑英宗睿皇帝忌辰上祭奉天殿遣駙馬都尉崔元祭裕陵丙辰賜唐府承休王庶第二子名曰彌鋠文城王嫡第三子曰宇泓晉府鎭國將軍表格嫡第二子曰知烓伊府方城王嫡長子曰典榕趙府鎭國將軍見湋庶第五子曰祐橰祐杙庶第三子曰厚焄靖江王府輔國將軍相纓庶次子曰﹤矢見﹥瞟相統庶長子曰﹤矢見﹥祥相綬嫡次子曰﹤矢見﹥醴鎭國中尉相簡嫡次子曰﹤矢見﹥伸相昺嫡次子曰﹤矢見﹥穹相觀庶次子曰﹤矢見﹥歡相箴嫡長子曰﹤矢見﹥孜輔國中尉﹤矢見﹥款嫡次子曰約貞�阝﹤矢見﹥歊嫡次子曰約符﹤矢見﹥琬嫡長子曰約第﹤矢見﹥釗嫡長子曰約節﹤矢見﹥悌嫡長子曰約簮﹤矢見﹥懬嫡長子曰約篆丁巳升兵部右侍郎王宗彜爲本部左侍郎都察院左副都禦史楊謐爲兵部右侍郎戊午給寧新昌安僖王宮眷餋贍米歲六十石命楚府鎭國將軍顯槎李塗輔國將軍榮淙支過祿米免還官己未狹西宜川縣民有馮子名者兄亡妻其嫂巡按監察禦吏以艸後不攺正坐杖上以事關風化特命法司會議於是刑部尙書閔圭等覆奏以違逆天道壞人倫定擬絞罪仍乞通行中外有犯此類及親屬相姦者並依此例擬斷從之庚申命廣東都司都指揮同知王永掌本司事原掌印都指揮僉事何淸僉書管事巡按浙江監察禦史吳一貫奏例考察請黜老疾不謹等官按察司僉事周宗等一百二十三員吏部覆奏從苗賦入靖州境殺虜軍民僉罰參將史瑄及知州何東俸各三月鎭巡第官姑宥之守備都指揮房昂指揮陶武等俱下巡按監察禦史逮問昂以失誤軍機擬處斬哨守指揮周景等十一人以守備不設擬免杖充軍有旨昂武並家屬發邊永遠充軍景等各降三級帶俸差操辛酉浙江按察司僉事曹英丁憂服闋復除原職直隸定遠縣人楊潮等造妖書惑眾攻劫縣治旣而被擒命潮等十一人俱依律處決餘黨並家屬各各發邊衛永遠充軍巡按山東監察禦史王一言劾左布政使李士實泛參農民按察使趙鶴齡指揮僉事王瑾不行查究之非士實因奏比因地方饑荒令農民以等第納銀充吏巡撫都禦史王霽恐其太濫奏行考選其黜退者量免差徭以酬其費此前例也吏部郎中黃寶奏請吏有缺俱行巡按禦史將農民考參此後例也時禦史王表等議當以前例農民次第參畢方照後例考選向來悉依此議行事今禦史王一言以爲前例農民未經考參皆系以財行求俱合革後其數不下六七百人其經考者又再考黜退幾及千人夫農民用財請求該吏受財枉法此等姦獘豈敢謂無如以爲查處欠當只宜罪及臣等豈有六七百人同坐一律盡行革役且考退之人數幾一千原納過銀何止數萬今並無區處冤濫至此豈云得體臣治行無狀禦史參臣切中臣病臣何敢致辯所惜者田野農民納銀賑濟之後則逐之使去是上貽朝廷以失信之名異時或別有緩急又將何以號召於下伏望特敕廷臣會詳二例示以定規果有應罷黜者亦須區處以酬其費仍乞將臣攺調別方庶淂兩相回避事下都察院查例覆奏得旨李士實姑不問諸吏役應存畱黜退攺正與否爾等仍會吏部參詳前後二例明白以聞於是都察院吏部會議覆奏請移文巡撫山東都禦史何鑑查勘先年奉例納銀農民人數若曾經前巡按禦史王槐考選畱無贓犯違礙者卽例應挨參之人俱令照例存畱有問罪者亦令攺正不必紛擾其王言所問犯人王永常等中間若有不系違例參充及那移房科止是索取財物本等參充者亦令攺擬別罪不當槪坐枉法若李實妄奏不實及王一言將曾經考選之人無故重考黜退並王瑾趙鶴齡亦有應問罪名徑自參奏從監察禦史汪宗器照刷其京諸司文卷奏劾掌中軍都督府事英國公張懋以下四千八百八十員謂各有埋沒違錯未明稽遲差錯失錯之獘請治以罪都察院覆奏得旨應議並堂上官宥之其埋沒正犯提問經該承刷並違錯者罰俸兩月遲錯差錯未明者一月其餘稽遲之類取招遷官去任者勿論壬戌實授南京都察院理刑推官翁理知縣蔣昇爲南京監察禦史理江西道昇福建道遣官淸查宣府二十二衛所及大同十五衛所屯田巡按直隸監察禦史連盛奉例考察請黜老疾等官徽州府通判王惟節等三十四員吏部所奏且請畱歷任未二年江浦縣主簿楊正等六員從之昏刻南方流星大如盞色靑白中天東南行至近濁癸亥升戶部郎中畢孝爲山西布政司右參政升都察院右僉都禦史陳紀爲本院右副都禦史罷浙江都司都指揮僉事張灝以巡按監察禦史吳一貫言其老耄不職也狹西肅州有流星大如房響如雷良久滅甲子升大理寺左少卿王嵩爲都察院右副都禦史巡撫延綏宣城伯衛頴卒

明孝宗敬皇帝實錄卷之一百三十三

大明孝宗敬皇帝實錄卷之一百三十四

弘治十一年二月丁卯朔釋奠先師孔子遣禮部右侍郎兼翰林院侍讀學士李東陽行禮

○狹西寧夏西路地震有聲

○戊辰祭太社太稷

○遣順天府官祭先農之神

○升大理寺右寺寺正祝祥爲湖廣按察司僉事

○狹西寧夏洛陽川墩有流星大如斗天鳴如雷

○己巳攺南京都察院左僉都禦史顧佐爲都察院左僉都禦史

○升大理寺右少卿陳璚爲本寺左少卿左寺丞王鑑之爲右少卿

○迆北小王子久不貢至是遣使臣人等六千人至邊求入貢許入關者二千人入京者五百人敕太監鄧瑢大通事王英往視之

○庚午賜慶府西華郡主並儀賓陳策誥命冠服如制

○命湖廣布政司左布政使兼按察司副使陶魯攺兼廣東按察司副使以便行事

○並湖廣黃州府臨臯馬驛齊安水驛爲齊安水馬驛常徳府大龍馬驛和丰水驛爲和丰水馬驛公安縣孱陵馬驛孱陵水驛爲孱陵水馬驛

○辛未升大理寺右寺丞何鈞爲本寺左寺丞監察禦史劉憲爲右寺丞

○錄湖廣布政司左布政使兼廣東按察司副使陶魯之子荊民爲百戶總督兩廣都禦史鄧廷瓚等言魯累有殺賊功宜加錄蔭且魯昔募集騎射義勇須魯父子相繼統之故有是命

○壬申初韓府襄陵莊穆王歲祿一千石內支本色八百石及子範址襲爵減二百石至是範址請如舊支給上命再攺支本色一百石

○初兵部左侍郎兼都察院左僉都禦史李介陳邊務五事一便調集以節邊兵大同去延綏千餘里每遇有警難以策應偏頭關舊有遊兵又已奏畱防守請就近相須應援而令分守代州參將姚信攺充遊擊將軍如舊分分守選三關兵三千聽其調用如宣府有警大同遊兵徑赴截殺偏頭關遊兵移住大同西路延綏遊兵移住偏頭界如延綏有警偏頭遊兵徑赴截殺大同遊兵移住偏頭宣府遊兵移住大同東路界庶兵無遠戍之苦而有連屬之勢一收遠軍以實邊伍北人戍南者率斃於瘴癘南人戍北者多困於苦寒以此逃亡數多召募難集今太原平陽大同三府所屬州縣淸解軍丁往南方諸衛所補役者請免令起解攺編於大同所屬邊衛庶人情便宜邊衛充實一處班軍以嚴兵備河南山西例撥官軍分班防禦大同年久怠玩不到數多請令大同巡撫官移文河南山西照冊淸補如例罰班每官軍下班仍令分巡官揀取精壯籍其年貌附送大同所司憑以查照如有不到令分巡官提問原領官員罰俸如例一寬住俸以卹邊官邊方軍職坐買馬不及數連年住俸困於饑寒請行令宣府龍門等衛所官買馬不及八分住俸年之上者暫令支俸立限補完過限者仍住其俸其系遠年逃亡事故買馬未完自弘治九年以前連坐住俸者亦準收俸一禁占役以革邊獘邊鎭地方內外鎭守等官占役軍士動至數百請立法禁革自鎭守總兵分守八備內外官原有奏定軍伴名數外其副總兵以下官亦宜定擬名數凡協守副總兵官與軍伴三十名遊擊將軍二十六名監搶內官二十名仍出榜曉諭不許於額外役占違者聽巡撫巡按官舉奏照黜降尢甚者從重治罪巡按官滿日將各官有無占役具實以聞至是兵部覆奏謂介所言皆可行但欲攺姚信爲遊擊恐不便於事體請於三關擇精二千充遊兵委驍勇都指揮二員分領仍聽信調度爲宜從之癸酉錄故少師兼太子太師吏部尙書華蓋殿大學士劉吉子臯爲中書人甲戌提督鴈門等關都察院右僉都禦史侯恂爲南京都察院左僉都禦史實授試監察禦史戴乾任文獻爲監察禦史乾河南道獻廣東道實授南京都察院理刑知縣馬繼祖包溥爲南京監察禦史繼祖雲南道溥狹西道鎭守貴州兼提督平淸等衛後軍都督府署右都督王通復以衰病乞致仕允之命給驛以歸乙亥錄四川松潘殺賊有功官軍升署一級者五人給賞者二十八人賞分守副總兵都指揮僉事房驥彩叚二表裏命南京戶部每十年一次奏差內官並科道部屬官各一員查盤京內府各庫藏錢糧有侵盜虧欠之獘者治其罪丁丑遣戶部尙書王繼祭太倉之神遣順天府官祭宋丞相文天祥罰戶部尙書周經等俸一月司屬官各兩月以奉旨勘報丰潤縣莊田與前數不合也戊寅命禮部具皇太子出合讀書儀並擇日以聞命掌南京前府事東寧伯焦俊鎭守貴州賜太子太保都察院左都禦史王越誥命階光祿大夫勛柱國命揚州等處總督備倭武成中衛帶俸署都指揮僉事髙瑛充右參將分守燕河營等處己卯升南京大理寺右寺丞魏紳爲都察院右僉都禦史提督鴈門等關兼巡撫山西遼東東寧衛指揮使劉寧奏鎭守太監韋朗巡撫都禦史張岫及都指揮使胡忠等諸不法因發朗及太監汪直都禦史陳鉞成化間殺進貢夷人冒功事命給事中王宸刑部中尹嘉言錦衣衛副千戶姚讓往勘之久而未決復遣大理寺右寺丞何鈞等往始得其狀擬忠等罪有差朗直越誘殺冒功事𨿽旣往亦當追論寧以私忿誣奏十人以上當重治並劾宸及嘉言讓各不職請加寘之於法上以朗等罪應究治第奉有先帝成命俱宥之岫令致仕劉寧降二級調狹西鎭番衛差操忠等準擬庚辰賜衡王平度州及昌邑壽光二縣地一千頃有奇辛巳先是有旨命文武羣臣朔望暫免朝東宮至是復朝升監察禦史汪宗器爲南大理寺右寺丞升監察禦史楊縉爲狹西按察司副使於漢中府等處撫民以旱災免山西太原平陽二府澤潞汾三州及平陽汾州二衛弘治十年夏稅子粒有差升金吾右衛指揮使竇永爲署都指揮僉事總督揚州等處備倭革南京前軍都督僉事張海見任令帶俸閒住以指揮郭宣發其樂婦爲妾也壬午命安鄕伯張恂掌南京前軍都督府事專領操江命守備九江等處故署都指揮僉事翁琦之子鏜襲原職南京金吾前衛指揮使命湖廣都司故都指揮僉僉事王輔之弟佐襲原職辰州衛指揮使癸未升直隸保定府知府趙英爲山西布政司左參政仍管府事分守遼陽副總兵羅雄前爲都指揮時妄殺冒功刑部請逮治其罪上命宥之仍罰捧三月故南京工部尙書王來之子鍈以蔭爲國子監生未仕而歿其孫沐援例請補蔭從之朵顏泰寧福余並海西弗提等衛女直都督指揮歹都等來貢賜宴並彩叚衣服等物有差錄狹西永昌等處破虜功官軍四百二十三人升賞有差乙酉景皇帝忌辰遣儀賓周鉞祭陵寢修南嶽衡山神祠從巡撫湖廣都禦史沈暉奏也致仕南京禮部尙書童軒卒軒字志昂江西鄱陽人景泰二年進仕授南京給事中進都給事中成化初調浙江壽昌知縣升雲南按察司僉事提督雲貴學政十年召爲太常寺少卿掌欽天監事十五年升本寺卿仍掌監事十九年致仕弘治元年復起爲本寺卿掌欽監升都察院右副都禦史提督松潘軍務兼理巡撫四年遷南京吏部右侍郎七年升禮部尙書十一年致仕至是卒訃聞賜祭葬如例軒操履淸介涉獵羣書詩翰淸潤兼究天文曆數其再起也掌欽天監事侍郎康永韶實薦之晚年喪子久不爲棺斂日冀其生他事亦有然者人以是迂之南京見老人星見丁位丁亥雲南道監察禦史於茂丁憂服闋復除河南道河南衛輝府地震二次俱有聲戊子西寧侯宋愷以疾辭解五千營戎務允之遼東苑馬卿梁澤等奏本寺原有四苑後裁革二苑以二苑三百之軍而餋積年近萬之馬以致損失者眾況牧地不加廣而久不俵給孳息歲增及今不爲﹤鋶﹣釒﹥通後將困益乞令兵部議處行委分巡分守官淸查本監苑馬除種馬如舊牧放仍選兒馬一千匹解山海關交收餘堪騎操者給本處無馬官軍不堪者給各驛軍人走遞俱量出銀及倒失大小馬並走遞馬俱量追銀納官以備買馬之費每二年選取兒馬五百疋以待行取來京其倒死八歲以上者免償從之己丑命狹西都司故都指揮僉事馬榮之子求襲原職金吾左衛指揮使壬辰命保國公朱暉領五千營成國公朱輔領三千營俱管操

○癸巳命宣府左衛帶俸都指揮僉事施忠之子瑄代原職指揮使

○監察禦史汪宗器照刷在京諸司文卷奏劾掌中軍都督府事英國公張懋以下四千八百八十八員謂各有埋沒違錯未明稽遲差錯失錯之斃請治以罪都察院覆奏得旨應議並堂上官宥之其埋沒正犯提問經該承刷並違錯者罰俸兩月遲錯差錯未明者一月其餘稽遲之類取招遷官去任者勿論

○甲午大學士徐溥等以皇太子將出合講學侍講學士程敏政侍講學士楊守址左春左諭徳李旻司經局洗馬梁儲充侍班官太常寺少卿兼侍讀學士李傑太常寺少卿兼侍講學士焦芳侍讀學士兼左諭徳王鏊右諭徳王華洗馬楊傑侍讀劉機江瀾白鉞侍講武衛左中允楊廷和右中允張天瑞左贊善費宏充講讀官編修兼校書吳儼靳貴禮部員外郎兼正字周文通大理寺右寺副兼正字劉棨俱更直供事又以詹事府缺官管事請攺敏政爲詹事兼學士升鏊爲少詹事兼侍讀學士上俱從之仍命溥及大學士劉健李東陽謝遷提調各官講讀命大理寺卿王軾之子資爲國子監生從其請也命山西都司故都指揮僉事閻舒之子澄襲原職大同後衛指揮使乙未傳旨升大能仁寺右覺義塔兒麻拶耶爲左覺義兼住西域寺都綱麻兒葛思帖羅等四人俱爲右覺義兼住西竺等寺又剌麻僧升都綱者六人軍士升錦衣衛冠帶總旗者三人冠帶匠升文思院副使者二人丙申中宮千秋節文武官命婦朝賀賜各王府慶賀官員人等鈔幣有差敕吏部少傅兼太子太傅吏部尙書謹身殿大學士徐溥加少師兼太子太師華蓋殿大學士尙書如故太子太保禮部尙書兼武英殿大學士劉健加少傅兼太子太傅戶部尙書謹身殿大學士禮部右侍郎兼翰林院侍讀學士李東陽爲升太子少保禮部尙書兼文淵閣大學士詹事府詹事兼翰林院侍講學士謝遷升太子少保兵部尙書兼東閣大學士太子太保兵部尙書馬文升加少傅兼太子太傅太子太保吏部尙書屠滽加太子大傅太子少保刑部尙書白昂升太子太保戶部尙書周經禮部尙書徐瓊工部尙書徐貫都察院左都禦史閔圭俱加太子少保尙書尙都禦史各如故加太師兼太子太師英國公張懋特進光祿大夫柱國太保兼太子太傅新寧伯譚祐太保兼太子太傅平江伯陳銳俱太傅仍兼太子太傅太子太保遂安伯陳韶太子太保成山伯王鏞俱太子太傅寧晉伯劉福加太子太保命莊浪遊兵之駐永昌者仍回莊浪防守從左參將魯麟請也

明孝宗敬皇帝實錄卷之一百三十四

大明孝宗敬皇帝實錄卷之一百三十五

弘治十一年三月丁酉朔大學士徐溥等上皇太子出閣講學儀注一是日早內侍設書案於文華殿內東禮部鴻臚寺執事官於後殿行四拜禮畢鴻臚寺官請皇太子升文華殿導引至殿升座三師三少並宮僚以次序於丹陛上行四拜禮從殿左右門入分班東西立通事舍人以書案進內侍展書侍讀官進讀讀畢侍講官進講講畢通事舍人撤案各官扣頭退一每日講讀常儀早朝後皇太子出合升座內侍以書案進不用侍儀執事等官惟侍班侍讀等官入行叩頭禮畢分東西向立內侍展書先讀四書則東班侍讀官向前伴讀十數徧退復原班次讀經書或史書則西班侍讀官向前伴讀亦然務要字音正當句讀分明讀畢內侍撤案各官退至已時侍班侍讀講及侍書官俟皇太子升座畢入仍東西向立內侍展書先講早所讀四書則東班侍講官進講一徧退復原班次講所讀經史之書則西班侍講官向前進講亦然務要直言解說明白易曉講畢內侍收書訖各官扣頭退一習字春夏秋月每日寫一百冬月每日寫五拾筆法點畫務要端楷一每日午膳後從容遊息或習騎射一每日夜讀本日所授書各十數徧至熟而止一凡讀書三日後一溫須背誦成熟遇溫書之日免授新書講官通講須曉大義一每日授書起止預先一日校書官開寫帖子進呈一凡遇朔望及大風雪雨隆寒盛暑暫停講讀寫字一每日合用侍班官二員講讀四員侍書官一員校書官一員戊戌賜徳淸長公主衡水縣地一百三十頃有奇己亥皇太子出合講學上賜禦酒珍膳宴三司三少並講讀等官於文華殿門外之西耳房各賜寶鈔有差淮府羅源郡主卒賜祭葬如例辛丑免山西大同府所屬州縣正佐官明年朝覲以巡撫都禦史劉瓛言邊方有警故也以旱災免狹西西安延安二府弘治十年分稅糧一千七百餘石艸九百二十餘束壬寅罰遼東右參將都指揮僉事焦元備禦都指揮髙欽等俸一月令戴罪殺賊坐達賊入境射死邊軍故也夜月犯天關星癸卯淸明節遣駙馬都尉蔡震遊泰分祭長陵獻陵景陵裕陵茂陵文武衙門各分官陪祭遣儀賓楊淳祭景皇帝陵寢遣內官祭恭讓章皇后陵寢甲辰崇信伯費淮卒淮鳳陽定縣人祖瓛由燕山衛指揮使以功封伯爵成化元年父釗卒淮幼命以祿米百石給之八年襲爵至是卒賜祭葬如例子柱嗣乙巳賜晉府輔國將軍表欋誥命冠服如制賜代府玉山郡君儀賓田育民河池郡君儀賓馬世威誥命冠服如制虜入遼東寧遠境殺掠軍士備禦都指揮李雄等下巡按禦史逮問罰守備都指揮王臣等俸兩月夜月犯積屍气星丙午升刑部郎中趙寬爲浙江按察司副使提調學校虜入肅州境殺掠男婦三十餘人並驅孳畜以去命逮問防守都指揮朱玉等六十以分守參將郭鍧到任未久宥之丁未巡按雲南監察禦史余本實奏奉例考察請黜老疾不謹等官鶴慶軍民府經歷劉洪等十八員吏部覆奏從中

○戊申免貴州布按二司及所屬正官明年朝覲止令佐貳官並首領官朝覲其都均府所轄州縣並長官司官則通免以巡鎭等官言地方未寧故也授翰林院庶吉士薛格爲本院檢討格時以病痊至也庚戌守備鮎魚石等關營都知監奉禦羅紃私役軍士采木被賊殺傷四人下巡按禦史逮問紃擬充軍都察院覆奏命降二級令回京辛亥以水災免永平開平二衛所屯糧二千五百九十一石艸一千一十一束有奇夜月犯亢宿南第二星甲寅代府革爵武邑王聰沬薨聰氵�禾惠王庶長子母夫人王氏天順八年生成化十年封武邑王二十二年以罪革爵至是薨年三十五訃聞王爵賜祭葬如制謚曰懷隱復追封爲代王謚曰思先是魯王陽鑄以罪革祿米三之二並革其妃張氏封號至是魯世子當漎累﹤鋶﹣釒﹥請復其母封號從之升監察禦史潘楷爲狹西按察司副使戶科左給事中王綸爲江西布政司右參議南京監察禦史田益爲狹西按察司僉事乙卯修長陵殿宇及廂房墻垣禮部以巡撫四川都禦史鐘番之奏請定內外官朝見藩王禮凡郡王與親王同居一城內者朝臣奉使或因公事經過止朝親王若郡主另居一城則一體朝見在外官員經過者亦然凡朝見或慶賀俱行四拜禮不叩頭止稱官銜不稱臣惟王府官屬稱臣叩頭如舊制其都按三司及府州縣衛所所在有王府者朔望日至府候見則行一拜叩頭禮從之丁巳罰福建都布按三司都指揮僉事張勇等俸各三月以織造上供絲布不如法也監察禦史武衢巡視中城隸卒索人財物爲東廠官校所發衢具﹤鋶﹣釒﹥辯奏下刑部獄擬贖杖還職有旨降三級調外任吏部擬直隸旌徳縣主簿支從八品俸不允仍命調遠方遂降雲南通海縣主簿命建平伯髙霳領五軍營管操戊午先是慶成王長子奇湞以罪革冠帶不許掌府事王薨其母妃陳氏屢爲奇湞奏請襲封許之增設江西臨川縣古餼巡檢司命四川都司署都指揮僉事韓雄守備松潘東路己未升河南按察司僉事劉俊爲本司副使辛酉吏部覆奏總督兩廣軍務都禦史鄧廷瓚及巡按廣東監察禦史王哲考察不謹老疾等官瓊州府知府張桓等五十三員才力不及廣州府經歷黃本聽等十員請如例調黜內歸善縣主簿梁紀歷任未及二年請仍畱辦事從之壬戌給中軍督都府帶俸崇善伯王淸誥券推封宣力武臣榮祿大夫柱國崇善伯食祿一千石子孫世襲賜誥券本身免死二次子免死一升江西袁州府知府王俊爲廣東布政司右參政癸亥升詹事府詹事兼翰林院學士程敏政爲禮部右侍郎仍兼學士掌詹事府事敏正時行取始至也

明孝宗敬皇帝實錄卷之一百三十五

大明孝宗敬皇帝實錄卷之一百三十六

弘治十一年四月丙寅朔孟夏享太廟遣內官祭司竈之神初大理寺右寺丞杜昌鴻臚寺右寺丞周惠疇髙岱尙寶司司丞華英中書舍人仝泰楊立太常寺寺丞張暉以傳升降級至是乞復原職許之戊辰升錦衣衛副千戶柏權爲指揮僉事舍人柏極爲百戶柏樹爲所鎭撫俱錦衣衛帶俸權等俱憲廟賢妃弟也直隸壽州及河南縣各雨冰雹傷麥苗殺禽鳥壞官民廨捨己巳太醫院院使施欽丁憂服闋復除原職命京衛武學教官俸本色折色如京官例庚午巡撫順天等府都察院右副都禦史張淮卒淮字邦鎭河南襄城縣人成化五年進士歷山陽蕪湖兩縣知縣升監察禦史調四川雅州判官弘治元年升江西按察司僉事四川按察使狹西布政司進右副都禦史整飭薊州等處邊備兼巡撫順天等府至是卒訃聞賜祭葬如例淮剛廉有爲嚴於疾惡作縣與巡按往往用重刑不少貸在薊州盡心邊務人方有後望遽以勞致疾不起雲錄廣東云鑪大桂等處殺賊功官軍升一級者十二人其餘一千一百三十三人給賞有差先是巡按狹西監察禦史張黻奉例考察請黜老疾不謹等官西安同知張憲等八十八員有旨令再行巡撫巡按官覆勘內延安府司獄吳江等十員年力未衰吏部請仍畱辦事從之癸酉兵科給事中楊瑛等奏近聞遼東總兵官都督僉事李杲去東調兵出境燒荒爲虜所襲喪失甚眾又匿不以聞且杲久病不任事復爲欺罔以圖久任法不可貸巡撫都禦史張玉互相蒙蔽亦不能無罪兵部覆奏命遣禦史錦衣衛千戶各一員往按之甲戌命給追封黟國公陳豫奉天翊衛推誠宣力特進榮祿大夫柱國封號勛階從其子平江伯銳請也廣東道監察禦史李鑑丁憂服闋復除原職以旱災免直隸淮安府及徐州並邳州衛弘治十年分夏稅子粒有差乙亥狹西按察司仰昇坐奏事失具啟本贖杖還職戊寅調掌直隸大名府事山東布政司右參政李瓚於狹西布政司庚辰升福建左布政使洪鐘爲都察院右副都禦史整飭薊州等處邊備兼巡撫順天等府辛巳仁祖淳皇帝忌辰上祭奉先殿巡撫南直隸都禦史彭禮奏蘇松常三府地狹賦重又於賦外加耗以備供應民力不堪請將歲例起運京師折麥折艸銀七萬六千八十餘兩存畱本處供用並將兌運耗米稍加節減戶部言折麥艸銀原系正額難準存畱但三府民力已竭宜以今年及明年者暫賜存畱不爲例如欲節減兌運耗米則乞令彭禮徑自處分從之是日曉刻雨土壬午升山西按察司按察使李琮爲福建布政司左布政使癸未遼府松滋王豪垔薨王安惠王嫡子母妃胡氏宣徳八年生正統十一年襲封至是薨年六十六訃聞輟朝一日賜祭葬如制謚曰靖簡南京燕山前衛千戶韓銳坐不分俸養贍繼祖母及毀罵小功以下兄南京刑部擬贖杖還職爲大理寺所駁刑部因奏請申明條例謂軍職有犯敗倫傷化者成化八年有發原籍爲民之例干犯外姻尊屬如毆傷妻母該革職者十一年有發本衛隨住之例俱別取相應子孫承襲本部今會同都察院大理寺詳議以爲韓銳罵兄旣非親告律不坐罪但承襲祖職已有俸米與極貧無力供餋者不同正系敗倫傷化宜如例發原籍爲民但前例止稱敗倫傷化不曾明具其目以致人難遵守乞通行內外問刑衙門今後武職凡奉餋有缺須祖父母父母親告乃坐若子孫告祖父母父母例不行勘若不奉養繼祖母繼母及毆本宗大功以上尊長小功尊屬並毆傷外祖父母及妻之父母者俱行勘明白方許論罪其有縱容抑勒女及妻妾並子孫之婦妾與人通奸及姦內外有服親屬及典雇妻女者俱系敗倫傷化請俱依律問罪照例發原籍爲民如原無籍貫者發本衛隨住若有一時違犯教令不系十惡重情並其餘服制恩義稍輕者如有所犯止照常例施行俱不在革職爲民之例從之甲申江西布政司右參兪俊丁憂服闋復除福建左參政升四川按察司副使劉璋爲山西按察使夜月犯木星致仕都察院右僉都禦史丘鼐卒鼐字宗用江西貴溪縣人景泰五年進士授行人司行人歷升刑部員外郎郎中狹西按察司副使理刑楡林攺福建升四川按察使右左政使召爲都察院右副都禦史總漕運兼撫淮鳳等府弘治二年言者劾其職升太驟進由李孜省降狹西副使撫治漢中尋復升右僉都禦史巡撫四川未幾致仕至是卒賜祭如例鼐在楡林立衛學起鐵冶教民耕漁民甚便之在四川亦能振立綱紀其總督漕運開拓舊河謹鹽課諸事皆可取而不爲言官所容鼐先世冒周姓至鼐始奏復丘姓雲乙酉江西按察司副使談進丁憂服闋復除四川按察司刑部左侍郎張錦以久病乞住俸命在任調治俸不必住丙戌南京工部右侍郎徐恪復以疾乞致仕許之令馳驛以歸協守寧夏副總兵都指揮使張安奏寧夏等四衛原額旗軍二萬四千名今逸其半戰守乏人乞募敢勇以實行伍兵部覆奏請行巡撫都禦史於慶陽延安二府並綏徳延安楡林寧夏中等衛地方招募壯勇寧夏楡林各三千名給之甲馬器仗有願充正軍者編入衛所役止終身從之

○夜月犯壘壁陣西第二星丁亥仁祖淇皇后忌辰上祭奉先殿吏部右侍郎秦民悅丁憂服闋攺都察院左副都禦史

○禮科給事中馬子聰陳二事一謂壽寧侯賜第工役未訖毓秀亭繼之興濟廟宇又繼之礲石鏤木百役並興帖翠塗朱萬民失業功必延於累年費必止於鉅萬中外洶洶人情憂懼陛下髙拱九重耳不聞愁嘆之聲目不擊貧苦之狀必謂世運亨嘉太平全盛𨿽興土木亦且無妨臣以爲卽今四方天鳴天震水旱災傷京師風霾連日不止天時人事似未順序正陛下宵旰求治愼靜安民之時豈宜盛興土木也乞將臣所言下所司集議某役可停某役可減某役可緩以待時和年丰別爲區處一謂傳奉冗員實傷治體陛下卽位之初首革此獘近年以來千蹊百徑鉆剌經營非惟虧損名器實亦耗蠹民財況祖宗以來百三十年於玆玉葉金枝徧滿天下皆之國初用度不止倍蓗其創造府第乞求祿米等項絡繹不絕此皆經常之費不可少者若不爲之節省又於額外增設官員是以有限之地供無窮之耗卽不幸繼以兵荒則生民日困國用日急無名之斂起而怨變所由生矣乞敕所司議奏今後文官必由吏部武官必由兵部一切陰陽醫術僧道雜流必由禮部隨材器使定擬銓選如有夤緣傳奉及陳乞非分恩澤者許該衙門執奏治罪命所司知之命關中兩淮長廬福建四川存積常股鹽二十萬引於楡林召�上納從巡撫都禦史熊繡奏也兵部覆奏南京吏部尙書倪嶽等所陳修省事宜其曰罷工作者請今復團營官軍再不差撥令專一操練以備不虞其曰選武將者請於在京公侯伯都督等官中推選素有勛望者守備南京並五府管事其曰防要害者請於九江及揚州儀眞二處愼擇人以任守備並添造輕揵巡船而嚴私役之禁其曰減添設者請下本部及吏戶二部通查天下但系添設官員除正統以前不動外其景泰以後悉與裁減增添鎭守守備協守分守並管糧兵備水利屯田等頃事少官多者悉與裁減其添設州縣衙門除成化以前不動者其系弘治間新建置未完者悉與攺正仍舊務求簡靜以安地方議上俱從之戊子賜沈府靈石縣主並儀賓任廷傑誥命冠服如制己丑卯刻南京木星見於未位庚寅命濟陽衛故帶俸都指揮同知平王之子傑襲原職指揮使升南京尙寶司卿黃鉞爲南京太常寺少卿仍管本司事以九年秩滿也辛卯雍王祐橒乞裁革衡州府稅課司及衡陽縣河泊所原設官吏而以二處歲辦課鈔賜本府管業供祀下戶部議謂親王歲祿萬石足給公私之費而二衙門稅課例充本處文武官折俸此祖宗成憲萬世不可攺者宜勿許上曰自今諸額辦錢糧衙門各王府不得請求著爲令大寧都司都指揮僉事劉杲領京軍操坐朝見失儀下錦衣衛獄贖杖還職上以天气炎熱命兩法司並錦衣衛將見監問罪囚情輕者減等發落情重可矜疑者具疏以聞於是免枷號發遣者三十三人免監追發充軍者二十六人發炒鐵者二人杖一百發充軍者三人杖八十發養親者一人壬辰命巡撫湖廣都察院右副都禦史沈暉之子說爲國子監生從其請也寧夏大震有聲癸巳升巡撫湖廣兼贊理軍務都察院右副都禦史沈暉爲南京工部右侍郎命四川都司都指揮同知劉昇之子銳襲原職成都前衛指揮使甲午南京福建道監察禦史馬炳然丁憂服闋復除南京浙江道升刑科都給事中龐泮爲福建布政司右參政乙未罕東左衛都督只克等遣指揮阿黑納等來貢賜宴並彩叚衣服等物有差

明孝宗敬皇帝實錄卷之一百三十六

大明孝宗建天敬皇帝實錄卷之一百三十七

弘治十一年五月丙申朔南京戶部署員外郎事主事賈瓘以擅辱三品武職爲南京守備魏國公徐俌等所奏逮至京下錦衣衛獄刑部擬贖徒還職上命降二級調外任遂降山東招遠縣知縣丁酉升浙江布政司左布政使閻仲宇爲都察院右副都禦史巡撫湖廣戊戌升河南按察司按察使李鏡爲浙江布政司左布政使己亥升河南按察司副使鄧庠爲本司按察使

○府部臣英國公張懋等言頃歲工役太繁內而壽安欽安宮西七所毓秀亭之修建外而神樂觀太倉城樓及皇親屋宇之創造近者又於興濟縣建眞武祠使三軍壯气耗於轉輸之勤萬民膏血浪爲土木之飾又攺造織金彩妝閃色諸羅叚紗織造羊絨彩妝閃色諸衣物計其工料價銀所需不下百萬中官緣此規利有司緣此剝下其織造中亦有東宮所服用者奇巧靡麗皆祖宗以來之所未有況東宮方在幼沖睿性未定當示以恭儉之徳不當以奢靡導之伏望於前項工役已行者損其規制未行者悉令停免至於織造之過侈中官之督造亦皆停止取回實天下之大幸而臣等之至望也上曰卿等所言有理卽今天气向炎工役未完者待督工官奏來停免叚匹完造織造及已派者仍舊輸納此後節省事宜朝廷自有斟酌庚子端陽節免宴狹西按察司副使柳應辰丁憂服闋復除河南按察司寧夏地震有聲辛丑鎭守遼東太監任良等奏廣寧邊墻舊皆築土爲之每爲霖潦所壞虜因得以潛入我軍難於防守玆欲以磚甓甃砌計其成功有三歲之勞而可以享永久之逸事下工部覆奏從之壬寅襄城伯李黼卒黼直隸和州人大保兼太子太傅襄城侯瑾之子弘治二年襲父爵後府帶俸至是卒訃聞賜祭葬無子從兄鄌嗣甲辰戶部尙書周經等奏近奉旨以內織染局羅叚缺用命浙江運司支鹽價銀二萬引付太監韓義麥秀織造惟天下鹽運司之設專爲軍餉計也近年以來官鹽則爲親王之所陳乞私鹽則爲內官之所夾帶成化時取充賞賜所費甚鉅以致價賤利微�人不至一遇邊患束手無策然而本色猶堆積以需開種折色猶送京以濟邊急則初設遺意猶存也今織染局復爲舉臣恐獘端日起國計日壞伏讀皇明祖訓有日內府飲食常用之物官府上下行移不免取辦於民是以文繁生獘故設酒醋面織染等局於內取其不勞民而便於用由是觀之則各局供應諸物歲有定數織造乃其常職若曰取用有加則南京蘇浙已於例外織造若曰匠役不足則其平日招取者不下千餘皆食廩餼所爲何事是叚匹未必缺而乃導陛下以勞民傷財之事以重違祖宗垂示之典況臣等先以旱災請停織造已奉聖明自有斟酌之諭則此舉者或恐聖心偶未之思耳不然則祖宗之法如此之善其訓如此之嚴而聖心納言如此之近鹽法之系於民命邊方者如此之重且急也何忍以一時之小費而不惜此四者之盡廢耶上曰鹽價業已準行但織造不急用者內織染局官再奏來處置戶部覆慮內臣遂援此爲例請斷其後得旨鹽價除今歲外此後只歲以五千引給之淮府羅源郡主卒賜祭葬如例命大寧都司署都指揮僉事龐通守備狹西蘭州乙巳太祖髙皇帝忌辰上祭奉先殿駙馬都尉楊偉承命祭孝陵迆北伯顏猛可王等遣使臣賞孩來貢賜宴並彩叚絹匹等物有差其回賜王及給賜使臣之存畱邊關者彩叚等物並如例山西平陽府知府杜忠奏晉府西河靖恭王之子鎭國將軍鐘鉻鐘鈇俱有孝行幼喪父慟哭不食母妃蕭氏力勸乃止事母尢孝每日兄弟常侍側遇時物不奉不敢先嘗母嘗病兄弟焚香吁天乞以身代病果愈十年疾復作兄弟日夜侍疾衣不解帶湯藥必親嘗乃進及卒哀毀不食者三日將殯霢霂連朝殯出而日霽道路觀者數萬人皆以爲孝感所致嗣是守墓負土日夜號哭不還欲終喪庶母王夫人百方勸之乃還仍敝衣艸履哭奠如初喪請旌表以爲宗室勸禮部議謂宗室無立碑旌表例請如例賜敕獎諭從之丁未仁宗昭皇帝忌辰上祭奉先殿遣駙馬都尉黃鏞祭獻陵南京尙寶司司丞劉稱丁憂服闋攺巡撫甘肅都察院右副都禦史吳瑉於南京都察院管事戊申傳旨升府軍衛百戶吳順及冠帶總小旗等二十二人爲錦衣衛副千戶百戶所鎭撫等官軍器局副使孫林等十二人爲大使副使等官工匠李仲良等十七人俱賜冠帶俱禦用監應役者也虜數百騎駐肅州境外之喇哈兀速泉將入寇分守右參將楊翥率千戶田志深調漢番兵迎襲之虜遁去翥等追至黑山兵備副使李旻亦率眾至合兵與戰敗之又追至夾山及瑣瑣林皆敗之斬首四十級獲馬二百四十一匹器仗千數鎭守太監陸誾等以捷聞命誾等寫敕獎勵差來升一級賞紵絲一襲鈔千貫夜月犯鍵閉星復犯罰星己酉以水災免山東靑萊兗三府及鰲山等五衛所弘治十年秋糧艸束有差辛亥命代惠王庶長孫俊杖襲封代王俊杖父聰氵�禾惠王庶長子也初爲武邑王以罪革爵爲庶人遷居太原惠王薨上命樂昌王暫理府事久之有旨宥聰氵�禾爲革爵武邑王回本府居住封俊杖爲長子理府事至是聰氵�禾卒其母王夫人爲俊杖請襲祖爵故有是命魯府輔國將軍當淍以生母趙氏卒請預支今年本色祿米四百石及其弟輔國將軍當泭並其子奉國將軍健木�慮健楯本色祿米共一千石俱折支價銀以治喪葬從之命故都察院右副都禦史張淮之子衍爲國子監生從其請也給秦府故輔國將軍誠瀷母妻養贍米歲二十石壬子盜入河南夏邑縣劫官庫典史劉灝率吏兵禦之灝被殺掠驛馬十五匹以去兵部請以巡按監察禦史究問並嚴督所司捕盜從之癸丑命丰城侯李璽揚威營坐營管操甲寅命各王府校尉私自僉充者止量免本戶民差不得支糧乙卯賜代府苪城郡君並儀賓楊鎕誥命冠服如制巡按山東監察禦史王一言奏先聖六十一代孫孔弘緒初襲封衍聖公以罪革爵爲民至是二十餘年其族人希瑾等合詞狀稱弘緒能攺過遷善乞復舊爵以奉宗祀命與冠帶閒住羽林前衛帶俸指揮使吳瑛奏臣系憲廟前皇后吳氏之兄臣所以授職乃先世軍功所歷未沾外戚恩例乞賜升職並攺注衛分以圖報稱今升都指揮僉事錦衣衛帶俸狹西寧夏地震有聲戊午賜蜀府鎭國將軍賓洪代府鎭國將軍聰汝輔國將軍聰﹤氵兌﹥�頁奉國將軍聰潣晉府輔國將軍奇氵�迆奉國將軍奇泓奇泭鎭國中尉表極誥命冠服如制

○雍王祐橒復乞衡州府稅課司衡陽縣河泊所爲業上以王乞奏不已重違其意命歲賜衡州府課鈔一萬貫衡陽縣課鈔三千貫己未狹西肅州天鼓鳴庚申鄭府宜章王見汌薨王蕳王庶子母兪氏成化十二年生弘治元年冊封至是薨年二十三訃聞輟朝一日賜祭葬如制謚曰懷順岷府黎山王膺鉖薨王順王第四子母妃楊氏天順三年生成化六年冊封至是薨年四十二訃聞輟朝一日賜祭葬如制謚曰安懿升兵部郎中姜淸戶部員外郎陳勗兵部員外郎李浩俱爲通政使司右參議命山西都司故都指揮同知楊義之孫文襲原職大寧前衛指揮使命發兩淮鹽價銀五萬一千餘兩於寧夏甘肅以備邊儲是日曉刻月犯天囷西第二星辛酉通政使司左通政張璞以疾乞歸許之命馳驛以行痊之日有司奏聞起用中都畱守司及大寧山東河南三都司都指揮僉事董昂劉曰�永楊勝劉軏等各領本司官軍京操多失期下刑部獄贖杖還職曰�永昂勝失期者至千人以上仍停俸三月翰林院編修沈燾光祿寺寺丞王舉俱復除原職以丁憂服闋也皇陵衛指揮僉事汪淵坐贓罪發狹西楡林衛充軍中都畱守司副畱守張溥及鳳陽府知府張禎等坐淵累俱逮治之是日雨雹乙丑命故宣城伯衛頴之子璋襲宣城伯裁革貴州平越衛稅課司及都勻府稅課局

大明孝宗敬皇帝卷之一百三十七終明孝宗敬皇帝實錄卷之一百三十八

弘治十一年六月丙寅朔丁卯命泰寧候陳璇五軍營右哨坐營管操

○戊辰虜數入宣府獨石馬營等處軍士前後死者七人傷者二人男婦被虜者十人下巡按監察禦史勘問以守備右監丞徐玉都指揮陳雄分守右監丞唐祿指揮穆榮並諸提調管理官髙鑑等十一人守備不設問擬免杖充軍但俱情輕律重而祿玉雄榮復有功可贖都察院覆奏得旨髙鑑等八人各降一級帶俸差操唐祿等四人宥之陳雄穆榮仍各罰俸三月

○致仕南京戶部左侍郎李益卒益字景賢狹西長安縣人戶部侍郎暹之子景泰五年進士授監察禦史歷升湖廣按察司副使山東按察使山西布政使南京都察院右副都禦史總理糧儲進南京戶部左侍郎後以衰老乞歸許之仍進階一級給驛還至是卒賜祭葬如例益居官有廉名然頗過剛直遇事略無款曲人有忤者輒怒詈形於詞色用是爲時論所薄雲

○癸酉給代府故革爵武邑王聰氵�禾之妻李氏食米歲三百石

○以水災免直隸廬州鳳陽淮安揚州四府徐州武平等四衛所糧艸有差

○虜入古浪莊浪涼州永昌山丹境軍士死者十六人傷者十人掠去牛馬百餘兵部請治提調守備等官罪命指揮等官葉森等十二人俱逮問左監丞梁玉左參將顏玉副總兵熊岡都指揮左方姑宥之方仍罰俸兩月

○乙亥四川長河西等處灌項弘慈妙濟大國師綽丹剌卓兒巴藏卜死其徒祿竹領占巴藏卜來貢請襲職從之賜晏並彩叚等物如例

○貴州自春䢐夏亢陽不雨火災大作毀官民屋舍千八百餘所男婦死者六十餘人傷者三十餘人○丙子賜寧府鎭國將軍宸江�風輔國將軍宸渶宸﹤氵鳳﹥奉國將軍宸澻魯府輔國將軍當氵�獻遼府奉國將軍寵泰晉府輔國將軍奇潣奇淳�章奇瀍奉國將軍表欄代府輔國將軍成鏸成鐐成鉎誥命冠服如制

○賜沈府於潛郡君並儀賓王冠寧府新建郡君並儀賓方儼晉府永福郡君並儀賓張繼宗誥命冠服如制

○廣西桂林府民周道興家園地先連響數聲隱隱如雷已而陷穴九處大者圍十七丈次者七丈小者三丈

○丁丑都察院右僉都禦史魏富以病痊至有旨攺南京大理寺左少卿已而給事中周旋劾之謂富不俟召用而自起赴闕失大臣自重之義乞投置閒散以示戒上曰魏富業己攺用置勿論

○升監察禦史劉瑋爲廣東按察司副使

○戊寅升南京工部郎中王臣爲雲南按察司副使提調學校

○己卯免湖廣衡州等八府及沔陽等三州並所屬州縣正官明年朝覲巡撫都禦史沈暉言方修造王府且流賊竊發緝捕未盡故也

○夜月食

○庚辰秦王誠泳薨王康王庶第四子母夫人楊氏天順二年生成化四年封爲鎭安王十年進封秦王至是薨享年四十有一訃聞上輟朝三日遣大臣致祭有司營葬行人掌喪禮謚曰簡王天性孝友好禮謙恭恆以敬天地畏祖宗尊朝廷爲念嘗銘其冠服以自警尢勤問學雅好吟詠時節每延致士大夫命酒賦詩脫略勢分撤鷹房以創侍從儒臣之館捐隙地以益正學書院之基累蠲本府人役租稅以二萬計一時宗室中稱好賢樂善者歸焉所著有小鳴稿世徳錄王薨後長史彊晟集其生平善行數十餘事爲遺行錄藏於府中○命故翰林學士沈度孫世隆爲中書舍人內閣制敕房辦事蓋上善書雅好度書法嘗有旨命訪其子孫至是禮部以世隆應詔遂有是命

○辛巳給周府臨湍營惠王宮人王氏及其幼女食米歲一百石

○命宣城伯衛璋歲祿一千石本色折色中半兼支

○命蘇州府歲春秋祭宋儒魏了翁於鶴山書院從其十世孫芳請也

○乙酉賜岐王徳安府田三百頃

○丙戌禮部奏萬壽聖節例賜百官晏上命免晏賜以節錢鈔

○遣內官祭中霤之神

○命山西行都司故都指揮同知左鑑之子綱襲原職玉林衛指揮使

○丁亥廣西思明府彊賊黃紹集眾數千人焚劫鄕村據思明等三州屢撫不服兩廣總鎭等官請進兵剿捕兵部覆奏從之

○戊子中都畱守司副畱守張溥私役軍人多取貨利爲鳳陽西髙墻庶人女所奏下巡按監察禦史問擬贖徒還職刑部請照例革任帶俸差操從之

○騰驤左衛百戶黃盛妻宜氏一產三子一女

○己丑遼府宜城王豪坅薨王康簡王第二子母妃花氏正統十一年生成化十五年襲封至是薨訃聞輟朝一日賜祭葬如制謚曰榮僖

○朝鮮國王李﹤忄隆﹥遣陪臣曹偉等奉表文貢方物來賀萬壽聖節賜晏並彩叚衣服等物有差

○命故黔國公沐琮支過祿米九百餘石免還官

○庚寅致仕鎭守貴州前軍都督府都督僉事彭倫卒賜祭葬如例

○辛卯孝莊睿皇后忌辰上祭奉先殿遣駙馬都尉齊世美祭裕陵

○修山川壇墻垣

○升禮科左給事中葉紳爲尙寶司少卿

○免狹西臨洮鞏昌延安慶陽四府並所屬州縣正官明年朝覲以鎭巡等官言地方災傷兼番賊出沒故也

○壬辰曉刻月犯井宿東扇第二星

○癸巳孝穆皇太后忌辰上祭奉慈殿遣駙馬都尉齊世美祭茂陵

○甲午免河南沈丘縣正佐官明年朝覲以縣治新設故也

○命壽王祐榰歲支兩淮食鹽一千引攺於四川支給仍賜重慶府及瀘州二稅課司歲課鈔二萬貫從其請也

明孝宗敬皇帝實錄卷之一百三十八明孝宗敬皇帝實錄卷之一百三十九

弘治十一年七月乙未朔孟秋享太廟

○遣內官祭司門之神

○丁酉萬壽聖節遣駙馬都尉馬誠林嶽告長陵獻陵景陵裕陵茂陵

○遣儀賓周鉞告景皇帝陵寢

○上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮

○賜各王府及天下諸司慶賀官員人等鈔幣有差

○戊戌仁孝文皇后忌辰上祭奉先殿遣駙馬都尉馬誠祭長陵

○己亥兵部奏大同宣府缺馬近聞北虜進貢多挾馬入邊私市市者得之皆以歸勢家因取厚利請敕兩鎭巡撫都禦史嚴督所屬凡有收胡馬者報官買之以給新募及無馬軍舍人等騎操匿者馬入官仍坐以罪從之

○辛丑翰林院編修徐穆病痊至京復除原職

○虜入宣府境殺軍士十六人傷者八人掠男婦三十五人分守參將楊彪等二十八人下巡按禦史逮問奉禦賀能監丞葛全仍令戴罪殺賊都指揮姚信以去任宥之

○命通政使司每年五月十五日至七月十五日俱日引奏五事餘月日引奏七事

○壬寅增設江西瑞州府通判一員上髙新昌髙安三縣主簿各一員專理捕盜

○癸卯升監察禦史鄧公輔爲雲南按察司副使

○肅州衛天鼓鳴

○夜月犯東咸星

○甲辰命司經局洗馬梁儲翰林院侍讀劉機爲應天府鄕試考試官

○協守松潘右參將都指揮同知周英到任甫六日自陳不習水土乞攺北方別任兵科參其懷姦避難兵部因請寘於法命姑宥之

○狹西博峪等族生番族頭阿鵝等來貢賜彩叚鈔絹等物有差

○乙巳皇太后聖旦上率皇太子及親王上壽文武官命婦朝賀如儀賜百官宴於午門賜各王府慶賀官員人等鈔幣有差壽王之國奏請酬報便道親王及同省致賀者儀節上以無故事命已之命於甘肅等處開中兩淮弘治七年存積鹽十萬引河東弘治十一年存積鹽六萬引四川弘治六年鹽四萬引以備軍儲丁未壽王奏本府軍校多冒名投充恐之國時逃亡者眾乞於彼處附近衛所撥補兵部覆奏王府軍校逃亡者本府例造冊送部轉行淸解不得於別衛所撥補上從之命今後王府軍校逃回在京潛住者錦衣衛五城兵馬司各照地方嚴加訪察獲日發極邊衛充軍捨匿及兩鄰不舉者一體發遣仍諭兵部榜示之命湖廣都司署都指揮僉事柴月�臯之子奎代原職嶽州衛指揮使戊申以虫災免狹西延安慶陽平涼三府及慶陽綏徳等衛所驛遞弘治十年秋糧艸束有差己酉中元節遣駙馬都尉蔡震遊泰分祭長陵獻陵景陵裕陵茂陵文武衙門各分官陪祭遣儀賓楊淳祭景皇帝陵寢遣內官祭恭讓章皇后陵寢總制邊務太子太保左都禦史王越率師襲賀蘭山後虜賊先是敕諭總制越云賀蘭山後乃虜賊巢穴累次寇邊皆自彼而入使其住居年久熟知地方或誘引北虜大眾或招來野乜克力等夷爲患不小爾須運謀追剿母令滋蔓越自寧夏遣將分路發兵延綏副總兵都指揮同知朱瑾領兵二千出南路寧夏鎭守太監張僴總兵官都督同知李俊領兵二千出中路副總兵都指揮使張安監槍右監丞郝善領兵二千出北路越居中制之張安郝善分爲二哨北哨行五十餘里至花果園遇賊擊之斬十三級南哨至蒲艸溝賊望見畜產徧野棄不顧急從沙窩遁去七人不及走斬之其一人衣甲居幙甚整意其酋也合兵追至大把都賊集其眾分爲三面並力馳突我軍下馬用槍銃禦之賊稍卻騎乘勢急擊之斬十級日晡張安收兵回伏兵道傍賊來襲遇伏走郝善領兵截其去路復追斬八級又追至柳溝兒斬三級賊西遁乃還寧夏城凡得賊首四十二駱駝十九馬百二十二牛羊器仗千數是役也安善功爲多兵部上其事擬官軍升二級者二人升一級者四十七人升署一級者七十三人給賞者千六百三十五人上俱從之因加越少保兼太子太傅左都禦史如故升張安郝善官各一級賞張僴李俊朱瑾及領兵參將吳江督餉右僉都禦史張禎叔管糧僉事李端澄銀幣有差命故崇信伯費淮之子柱襲崇信伯辛亥給周府故鎭國將軍子界宮人李氏養贍米歲四十石命金吾左衛故署都指揮僉事李英之子淳襲原職指揮使撫治勛陽都禦史黎福等會勘襄府棗陽王府內使尹旻妄彰宮醜誣告死罪及儀賓何宗良毆打職官白溶砍伐王墳樹木罪狀各贖徒還職仍以旻等情重律輕請刑部覆奏從之命旻南京孝陵衛充淨軍宗良溶革職閒住

○壬子太宗文皇帝忌辰上祭奉先殿遣駙馬都尉黃鏞祭長陵○工部尙書徐貫等言太監李廣等所奏欽安殿等處設齋醮所用旛竿非祖宗舊制且宮禁之內不宜用此上曰爾等言是其勿造

○工部管河員外郎謝緝言黃河一支先自徐州城東小浮橋流入漕河南抵邳州宿遷地方水利通行河無淺阻往來船隻省盤剝之費今黃河上流於歸徳州小壩子等處衝決與黃河別支會流經宿州綏寧等處通由宿遷小河口流入漕河其小河口北抵徐州水流漸細河道淺阻又呂梁徐州二洪全賴沁水接濟其源出自山西沁源縣經河內歸徳等州縣至徐州小浮橋流出𨿽與黃河異源然近年河沁之流混合爲一卽今黃河旣自歸徳南決恐牽引沁水俱往南流則徐呂二洪必至淺阻爲憂滋甚乞敕工部行直隸並河南巡撫都禦史各委官於歸徳衝決處所量爲築塞疏浚遏黃河之水流入徐州以濟漕運其沁水仍行河南管河官員常加挑浚淤淺修築堤防務使流入徐州以濟徐呂二洪不致爲黃河牽引別流如此庶水利深廣漕運通利工部覆奏請下所司會勘計議築塞挑浚從之

○先是寧夏右屯衛指揮僉事鐘亮挾讎妄打罰守軍人鄧連沿身虛怯等處七百有餘卽時身死狹西按察司僉事李端澄擬贖杖還職都察院覆奏令再問端澄執儀如初本院又奏據亮招詞自有官懷挾私讎故勘平人致死斬罪正律宜仍行巡撫巡按等官從公鞫問攺擬如律原問官端澄議擬不當亦乞治罪命巡按監察禦史逮治之

○癸丑旌表孝子三人節婦十人張憲狹西涇陽縣人白好古山西興縣人冀琮山東益都縣人皆親喪廬墓旌其門曰孝行盛氏湖廣黃陂縣人光祿寺署丞鄧鑑妻孫氏山東臨邑縣人廣州府同知趙循義妻楊氏登州衛人指揮僉事李義妻劉氏河南太康縣民程鍵妻宋氏狹西西安衛小旗馬成妻陸氏直隸旌歸縣民張友深妻彭氏江西新淦縣民李厚載妻徐氏河南內鄕縣民鄭淸妻劉氏浙江奉化縣民曹琨妻蔡氏福建懷安縣舉人裴俊妻俱以早寡守節旌其門曰貞節

○命兵部運馬價銀三萬兩於大同宣府以備買馬之用

○是日己刻南京天鳴有聲

○乙卯賜趙府平鄕王庶第一子名曰祐楸沈守鎭國將軍銓鎣嫡第三子曰勛濤輔國將軍銓鍏庶第三子曰勛灝魯府鎭國將軍當渝嫡第二子曰健榮輔國將軍當滀嫡長子曰健欞遼府鎭國將軍恩銈嫡長子曰寵波晉府鎭國將軍鐘金�寶庶第二子曰奇濠奇湊嫡第一子曰表榛奇澢庶第三子曰表檜輔國將軍奇潝第三子曰表櫻奇渾第三子曰表枳鐘鈌第五子曰奇潩代府樂昌王嫡第三子曰俊杅鎭國將軍仕堆第二子曰成鐺仕土�戲嫡第十一子曰成槍輔國將軍成鋸庶長子曰聰渱成鏚嫡長子曰聰灈上髙王府輔國將軍宸淞嫡第二子曰拱櫯靖江王府輔國將軍相﹤王巳﹥嫡次子曰規聶相璁嫡次子曰規聲輔國中尉規褕嫡長子曰約田�東

○少師兼太子太師吏部尙書華蓋殿大學士徐溥以疾乞致仕上曰卿引疾求退已有旨勉畱若尙未愈宜善加調理以副重托所辭不允

○丙辰山西太原府地震有聲

○丁巳南京後軍都督府掌府事忻城伯趙溥都督僉事王受俱以年老不職命取回京帶俸朝參先是南京吏部尙書倪嶽等以災異陳言簡選武將下南京守備官查勘覆奏故有是命

○命巡撫遼東都察院右副都禦史張玉之子銳爲國子監生從其請也

○虜入密雲古北口境邊民被殺者二人掠去者二十一人分守右參將吳玉兵備副使張璉等自劾且請治提調指揮宗琇等失於防禦之罪因言本鎭爲京師肘腋而邊備廢弛兵力寡弱加以戍守逃移關口空虛乞敕兵部議處其宜兵部覆奏密雲見今有警又聞遼東寧遠守備都指揮王臣追賊太遠亦被殺死奏尙未至是皆朵顏等三衛賊虜所爲三衛世受國恩爲我藩籬自去年五月以來古北口誘殺官軍數犯邊境朝廷不忍加徵降敕撫諭彼旣服罪遂從寬釋今年當入貢之際彼欲數俗於常因見不許懷忿散去似有要挾其情叵測謂宜行令鎭巡等官調馬蘭谷官軍一千助古北口防守分番更代其京營輪操官軍原存畱密雲防守者令仍舊防守逃者重治之復於見操官軍內精選騎卒三千令都督楊玉領之駐永平三屯建昌等營馬步卒各一千五百令王璽領之駐密雲以爲掎角之勢其今次誤事官自參將吳玉以下候事寧之日逮問從之

○戊午追封周王同金�麀生母夫人張氏爲周懿王次妃從王請也

○己未宣府長安嶺暴風雨壞城垣及樓鋪廬舍

○南京兵部尙書張悅復引年乞致仕上曰卿才望老成方切委任宜勉圖報稱所辭不允

○庚申命大寧都司帶俸都指揮僉事劉順之子英代原職保定前衛指揮使

○巡按山東監察禦史馮淸劾奏遼東總兵官李杲鎭守太監任良協守右參將孫文毅等燒荒遲延軍無紀律致遺棄軍器等物並劾巡撫都禦史張玉巡按禦史郭鏞不行舉奏及都指揮李鑑等不舉呈查究俱乞治罪上命罰杲玉文毅俸各三月鏞俸兩月其餘各逮治之

○夜月犯天樽星

○辛酉賜唐府蓬萊郡主並儀賓莊士俊魯府歸化郡主並儀賓顏重道遼府溫秀縣君並儀賓譚瑾代府壽光郡主並儀賓崔武晉府封川縣君並儀賓宋代經江華縣君並儀賓吳鎬誥命冠服如制

○內閣書辦太僕寺少卿姜立綱卒立綱字廷憲浙江瑞安人七歲以能書命爲翰林院秀才天順七年授中書舍人內閣制敕房辦事成化二十一年升吏部郎中弘治四年升太僕寺少卿並仍舊辦事至是卒立綱書法爲一時所重而小楷尢精凡進禦諸書及大制詔多其手錄其卒得賜祭葬亦特恩也

○罰禮部尙書徐瓊等三人俸各一月祠祭司官吏俸糧各兩月以題本內誤書奉先奉慈殿於平行故也

○壬戌壽寧侯張鶴齡請以革職訓導徐志文復除舊官在家教書吏部言志文原以素行不謹被黜閒住今不可爲皇親師友請別選有學行者上曰教書官員師法所系志文旣有過革職豈可復用其別選如議

○廣東新會縣知縣沈章奏宋度宗不死社禝以身爲虜而慈元後楊氏以一婦人提三弱子跋涉南奔復立爲帝及厓山之敗陸秀夫負帝沈溺後仰天慟哭從容赴水死可謂烈矣今相去二百年而區區厓山之地𨿽樵夫牧﹤監﹣皿立﹥過之猶彷徨追念繼以涕泗況臣身爲縣令職司風紀者哉比歲布政使劉大夏始議立廟於大忠祠之上臣竊懷此心不敢擅爲皇上植綱常扶名教辧華夷乞照先年大忠祠事例一體施行命下所司議行之

○南京浙江道監察禦史萬祥奏兩廣地自景泰初年調廣西官軍從徵廣東各山洞賊乘機竊發髙山之猺日下平地深洞之獞時近近村天順成化以來大肆猖獗今古田通縣盡爲賊有以次蠶食我寧永福洛容等縣村落時於深定理定等處江路行劫又與始龍江賊交通修仁舊縣西鄕亦爲賊據新縣東鄕僅存良民數十餘家今賊穴在桂林者古田始龍江西延三處在平樂者荔浦修仁府江三處在永安者西鄕一處在柳慶者則白牛上油肆滴二都三都四五都等巢非止一處在廣州者十三材後山藍糞流溪四處在惠州者黃洞一處在髙州者云鑪大桂平地石羊冬爪八嶺六處在廉州者母雞山木頭洞二處在肇慶者羅傍山大潭坑二處聯絡州縣貽害地方又聞古田永安與峽山瀧水賊各萬餘荔浦修仁數不及萬始龍江二千之上府江不至五百大潭坑並云鑪各有數百十三村黃洞各幾一千大桂不及一百柳慶最多難以數計卽今生民日促賊勢漸彊須及時經略地方始得寧息但兩廣軍少又須調土官親領上兵隨徵方克濟事乞下兩廣總鎭等官密議兩廣有賊之處不難於徵惟難於守往年徵進賊聞風先走及軍到巢艸深尺許此徵之不難也才聞軍退賊卽四出行劫此守之所以難也今欲成功當先蓄糧如往年都禦史朱英之徵木頭洞等處飭兵如往年總兵山云之剿三都等處有事古田則調廣西省下與廣東官軍各四千湖廣官軍鎭安歸順向武土兵各三千奉議都康各三千桂林夫款五千平樂三千共調三萬之上有事峽山則調潯州官軍二千廣東四千田州土兵一萬五千泗城一萬二千思明太平武靖各三千龍州二千江州一千共調四萬之上有事柳慶則調柳慶與湖廣官軍各二千思恩土兵八千東蘭六千南丹三千遷江安陸各二千那地永順安順各一千柳州夫款三千慶遠二千共調三萬之上其領兵土官責委各該參將巡守官督率依限出徵其古田統兵責在副總兵峽山柳慶各責參將其撫治官酌量地方重處坐委督兵總府重臣同心計畫隨宜調度其總鎭官坐守梧州重地中制兩廣其總督總兵官往來軍前督視犒賞以作士气以九月霜降刻期進取古田分布官兵在於洛容柳城臨桂義寧永福懷遠融縣一帶要處峽山分布官兵在於潯州象武平南貴縣一帶要處柳慶分布官軍在於宜融柳城馬平忻城來賓象武一帶要處營壘連絡聲勢振動若賊聞徵逃遁守至次年二月就將所在賊村榖米牛只給與隨徵土兵充餉耕種所收準作月糧額稅暫除豁若田少兵多將各土官衙門該納秋糧準與兌支且耕且守若兵少田多撥與土官熟獞同住耕種所在營寨應修理者及時修理道徑應開通者及時開通險阻應平治者及時平治各該土官俱要親身在營督兵固守使賊不得回巢若違令誤事者悉以軍法從事其隨徵官軍應下班者聽令休息各守城池該班者古田退出桂林平樂洛容興安等處峽山退出潯州貴縣平南郁林等處柳慶退出所在府縣去處各防守聽調若屯兵地方有獞猺竊發者隨處副總兵而下徑自量調所統軍兵從宜剿捕呈報總府知會不得仍前彼此推調坐失事機所獲地方照前經略若賊聽招撫者選深知夷情素所信服之人拘集山老村老人等到官諭以利害令將被虜並在逃男婦報官各發原籍復業如先年都禦史朱英所行其土人願爲土兵者編入武靖州願爲民者處之相應淺山平地住種顧惟事功重大必須三年有成遇來秋霜降仍復照舊行事若三年之後果有成功可無後患則古田之兵可移修仁荔浦下及府江上至始龍江西延等處峽山之兵可移永安上至貴縣龍山下至平南小田等處柳慶之兵以次可移縣復一縣州復一州廣西事妥優養將士順流廣東攻取羅傍山大潭坑十三村黃洞云鑪大桂等處賊巢迎刃而自角�羊矣仍須嚴禁軍器撫過村分有收長槍腰刀盔甲藥弩並私造私販私用軍器者俱治以重罪其論功不必專在首級有能撫散賊巢男婦二十口以上者亦準一功其總鎭等官果能同心戮力寧謐地方卽同攘除之功俱照軍功重加升賞若無功濫冒貽患地方者聽巡按禦史劾奏嚴加顯戮巡按禦史不得干預徵進事務如此庶使地方寧息而成功久遠兵部覆奏命兩廣守臣議處以聞大同雨雹壞禾稼癸亥河南按察司僉事李善丁憂服闋復除湖廣按察司少師兼太子太師吏部尙書華蓋殿大學士徐溥復以老疾乞致仕上曰卿宿望重臣方隆倚任而屢以疾辭情甚懇切特玆兪允仍賜敕給驛遣官一員送回有司月給米五石歲撥夫八名應用復官其一子爲中書舍人

大明孝宗敬皇帝實錄卷之一百三十九大明孝宗敬皇帝實錄卷之一百四十

弘治十一年八月甲子朔錄故南京禮部尙書倪謙之子澤於中書舍人習字出身以澤自陳謙在天順中嘗有春宮講讀之勞也給崇信伯費柱歲祿一千石本色四百石折色六百石虜入遼東寧遠境軍士死者一人掠去者一人守備都指揮王臣率眾出境至蒙松山分路追襲頗有斬獲回至分水嶺賊扼險拒戰臣被射死事聞兵部覆奏王臣輕率寡謀死其自取顧其臨陣之時有指揮傳斌等同事今被害者止臣一人斌等不相捍衛又聞斬獲首級不與王臣同路恐有冒妄請下巡按禦史核實從之乙丑命定遼右衛指揮使崔鑑守備寧遠等處以都指揮體統行事丙寅致仕都察院右都禦史宋旻卒旻字弘澤浙江淳安縣人景泰二年進士授大理寺評事進寺正薦升本寺右寺丞歷左右少卿本寺卿都察院右都禦史總督兩廣軍務弘治元年言官劾其老懦無爲令致仕後復以旻在兩廣時嘗訪孝穆皇太后宗支失實降右副都禦史仍致仕至是卒年七十九賜祭葬如例旻少有淸稱𨿽歷官貴顯而自奉甚約在大理三十餘年治獄平恕然治劇非其所長其巡撫兩廣紀綱不立人以老人目之蓋亦稍變其初節云

○宣府保安衛地震有聲

○丁卯釋奠先師孔子遣少傅兼太子太傅戶部尙書謹身殿大學士劉健行禮

○命淸平伯吳琮掌南京後軍都督府事

○開設廣東新寧縣置知縣主簿典史及儒學教諭訓導陰陽醫學官各一員

○升吏科都給事中季源爲太常寺少卿

○攺中都畱守司帶俸都指揮僉事董昂爲本司副畱守

○戊辰祭太社太稷

○命右春坊右諭徳王華左春坊左中允楊廷和爲順天府鄕試考試官

○己巳升浙江嚴州府知府李徳恢爲浙江布政司右參政四川順慶府知府樊金爲山東都轉運鹽使司運使

○賜永平密雲防守官軍六千人各銀二兩布二匹以邊報方急也

○雲南按察司副使呂璋丁憂服闋復除浙江按察司

○庚午福余衛知院哈剌遣頭目卜彥禿等來貢賜彩叚衣服有差

○壬申浙江臺州府天鼓鳴

○癸酉孝慈髙皇后忌辰上祭奉先殿駙馬都尉楊偉承命祭孝陵

○升福建汀州府知府吳文度爲江西布政司左參政

○賜致仕大學士徐溥白金三十兩寶鈔三千貫紵絲衣一襲復命其甥翰林院編修吳儼馳驛護送還家

○給靖江王府故鎭國中尉相翺輔國中尉規祚規附之妻養贍米歲各三十石

○甲戌命南京太僕寺卿張賚之子誠爲國子監生從其請也

○湖廣桃源縣有盜二十人入縣治劫獄囚殺傷民兵縱火延燒民居巡按監察禦史以聞上曰盜白晝入縣殺人劫獄鎭巡等官何以不報其具實以聞

○乙亥命遼東都司都指揮僉事孫鴻之子棠代原職定遼中衛指揮使

○夜月犯奎宿○丁丑遣戶部尙書王繼祭太倉之神

○遣順天府官祭宋丞相文天祥

○戊寅萬全都司帶俸都督僉事江山卒山浙江西安縣人父洪正統間由千戶升指揮沒於戰陣朝廷特加褒贈授山萬全都司都指揮僉事成化三年守備朔州等處以軍功進都指揮同知未幾充參將分守大同東路十四年充副總兵鎭守宣府歷升署都督僉事二十三年以詔例實授尋乞致仕許之令於萬全都司帶俸至是卒賜祭葬如例

○裁革山東滕縣遞運所先是巡撫都禦史王霽言滕縣南至徐州二百四十餘里接遞甚勞請增設遞運所至是兗州府知府龔弘言其不便仍罷之○山東樂陵縣僧洪海以賣藥爲業本縣民呂通妻董氏病海藥之愈通畱於家因以其子從海爲徒並學醫海遂與董及通侄厚妻張氏私通又用迷藥屬張誘其夫弟山妻云服之卽成佛張信然遂揉置面中舉家食之少頃藥發無男婦少長率昏迷眩亂各持杖相擊死者十一人按察司鞠問海坐殺一家非死罪三人律淩遲處死刑部覆奏下巡撫等官會審無詞待報處決從之

○辛巳巡撫山東都禦史何鑑奏近年以來山東地方災傷玆者沂州建涇王府第費用不訾而軍民凋瘵未復工役疊興人無空丁庫無餘積乞取各項在官財物以助修府之用戶工二部覆奏請以臨淸州稅課局每歲額辦銀一萬八千餘兩自今年十月至十三年止及山東運司鹽銀一千四百九十六兩及變賣開賣未盡鹽一十六萬一千三百餘引並修河余銀六萬兩有奇俱存畱修府其兗州府各色人匠亦畱沂州應役仍於直隸邳徐海等州並宿遷贛楡沐陽等縣起派夫匠一萬協濟從之

○兵部奏太宗文皇帝遷都北平聚天下精兵於京師而遼東宣府大同寧夏甘涼各宿重兵以鎭其地然各鎭俱有險可據獨大同外有海子水艸便利虜可久住牧馬內無重山限隔虜得出沒其間故大同宣府二鎭爲尢重當時將官得人虜不敢近邊宣徳以後將官漸肆貪侈剝削軍士武備日見廢弛所以正統十四年也先犯順大同幾於不守成化十九年小王子復讎大同官軍大遭摧衄故景泰初年每鎭增巡撫都禦史一員假以重權無非欲其振楊威武禦虜以安邊也皇上卽位以來徳威遠被胡虜不敢擁眾侵犯以此邊將日以怠忽益肆貪婪耽於宴樂軍馬操練惟務虛名斥堠不謹烽燧不明虜入則獲厚利交戰輒被損傷職此故也若乃邊糧舊制俱納本色近年收納每石折銀或八九錢或一兩有奇及放支率不照時直每石折給三四錢或五六錢以致軍士怨嗟罔肯用命近本部左侍郎李介經略三邊閱實軍士無馬者一萬餘名守臣匿不奏請今春北虜進貢大同守臣縱令官軍勢家用彩叚衣服鐵器等物易彼達馬虜因肆輕侮出境三日隨郎犯邊觀其賤馬匹以易鐵器彼之姦謀詭計槪亦可知近日大同奏達賊在邊多寡不一又傳北虜欲乘秋熟入寇而朵顏三衛聖節不來進貢卽今數犯永平遼東密雲等處殺傷官軍此皆邊將怠忽所致雲南思六人馬已過金沙江復占麓川故地兩廣猺獞大肆猖獗擾害居民其巡撫憲臣多與鎭守總兵等官黨比過失不規誤事不糾所以將官肆無忌憚乞敕天下各邊總鎭鎭守總兵巡撫等官令各體朝廷委任之意洗心滌慮竭忠報國操練人馬修浚城池繕甲厲兵蓄威餋銳絕宴飲之私止貪黜之禮其巡撫都禦史尢宜振揚風紀禁姦卹民將領失小者以禮相規姦貪者執法劾奏萬一僨事法不輕貸其各邊管糧郎中等官今後折支月糧俱照彼中時直不許減少致失人心其巡按禦史若風聞鎭守巡撫等官不職及管糧官折銀減價許指實劾奏疏入上曰邊糧折銀輕重戶部詳議以聞鎭巡等官果有不職者仍指陳實迹劾奏余悉從之

○升四川布政司右布政使洪漢爲狹西左布政使

○壬午遣官祭太歲風雲雷雨嶽鎭海瀆山川等神

○遣旗手衛官祭旗纛之神

○升山東按察司副使郝志義爲四川按察使

○命監察禦史陳玉提調北直隸學校

○癸未命南京戶部尙書秦紘之孫學書爲國子監生從其請也

○命賑卹河南祥符縣民之被河患者

○甲申升貴州布政司右參政周宏爲四川右布政使監察禦史田奫爲山東按察司副使

○木星晝見於己位二日

○乙酉憲宗純皇帝忌辰上祭奉先殿遣駙馬都尉齊世美祭茂陵

○曉刻月犯畢宿右股第二星

○丙戌升湖廣寶慶府知府馬自然爲貴州布政司右參政

○丁亥賜蜀府輔國將軍賓瀌並夫人周府鎭國將軍安瀛安氵�丘安澩安氵�委安潖安瀨安涺安氵�驛輔國將軍同鉐同鈽同釩同鋆同鏴同金�委同鏙安淤安泄安氵�亦安渜安瀼同鈳安澐安泚安泗安澗安濾安泡同釙同鋜安氵�茈同罐同鉾奉國將軍安溍安潏安浴安泇安氵�邯安潤安沱安浥安氵�還晉府鎭國將軍奇涏輔國將軍奇氵�疌誥命冠服如制

○罷分守遼陽副總兵都指揮同知羅雄以鎭巡等官奏其老病不能任事也

○夜月犯井宿東扇北第二星

○戊子命錦衣衛中所副千戶李鄌襲襄城伯爵故襄城伯黼無子鄌其從兄也

○己丑賜鄭府蕭山郡主並儀賓司遵周府河內縣主並儀賓張迪樂安縣主並儀賓屈容定陶郡君並儀賓陳鉞泗水郡君並儀賓張迪湯陰郡君並儀賓袁寧夏津郡君並儀賓楊南山永春郡君並儀賓張舜臣宜芳郡君並儀賓李三陽婺源郡君並儀賓張繼恩太谷郡君並儀賓姜廷俊結安郡君並儀賓張鸞遂安郡君並儀賓蕭﹤王巳﹥淮府懷安縣主並儀賓王時用蜀府納溪縣主並儀賓王璽誥命冠服如制

○曉刻南京老人星見於丙位

○庚寅給秦簡王妃養贍米歲五千石本色三千石折色二千石

○辛卯錦衣衛帶俸署都指揮僉事馬俊先坐私役軍士發莊浪衛充軍遇赦回衛閒住至是乞復職兵部覆奏謂俊於詔例止得還衛不得復職有旨復指揮同知原衛帶俸不爲例俊能通西北諸夷番語亦嘗有功哈密故也

○罷分守鎭番右參將都指揮僉事李能以巡撫都禦史周季麟劾其不卹軍士也

○命萬全都司都指揮僉事張澄充副總兵分守遼陽等處

○壬辰直隸泗州知州許弼妻孫氏妒悍妾朱有娠三月孫怒以藥毒之不死擕鐵槌往逼曰汝不自決卽以此擊汝腦裂朱懼以帛自縊气且絕孫復以石壓其腹羊毛塞其口鼻遂死抵暮棺載以出旣而復蘇爲殯家所發刑部擬罪謂朱孕婦孫謀死二命幸未焚得不死比之毆傷致死者無異情重律輕宜從重治奏入上特命杖八十離異歸宗

大明孝宗敬皇帝實錄卷之一百四十

明孝宗敬皇帝實錄卷之一百四十一

弘治十一年九月甲午朔總制邊務太子太保都察院左都禦史王越等上處置哈密事宜大意謂鎭邊疆者當率舊章服夷狄者當用世族哈密乃我太宗開建之國狹巴實故忠順王脫脫之族孫土魯番不道劫而殺之致勞王師遠徵今阿黑麻悔罪狹巴來歸若棄哈麻而不復則非所以率舊章置狹巴而不用則非所以用世族故臣等之愚以爲仍宜封狹巴爲忠順王先令率其所部還居哈密朝廷原賜狹巴金印冠服表裏銀絹等物收貯肅州者請皆給之其哈密夷眾所須修城器具及口糧牛具榖種之類臣等當量濟之又回回頭目寫亦虎仙等及罕東赤斤所屬城堡番達頭目人等或協守哈密或互爲聲援並小列禿等夷素與哈密輔車相依者請各給賞以慰其心更請賜狹巴貴重服色以示殊恩至於哈密都督奄克孛剌等宜令與狹巴和親他種頭目疊力迷失等宜令仍居苦峪其諸給狹巴之物皆卽受封所並付之不必遠勞差官賫送哈密章下兵部會官議奏僉請如越所言上從之命加賜狹巴大紅蟒衣一件仍命擇可往哈密賫賜者二人以聞兵部因復言使臣惟不遣爲便以回回通事官二人應命從之

○丙申狹西答石等族生番族頭札石革等並東峯等族番僧癿丹札等各來貢賜彩叚絹鈔等物如例

○丁酉孝恭章皇后忌辰上祭奉先殿遣駙馬都尉林嶽祭景陵

○免歸徳衛今年秋班官軍京操以被河決之患也

○給太監秦文等兩淮鹽價銀二萬四千兩爲織造之用其原請長蘆鹽八千引己之

○昏刻月犯西咸南第一星

○戊戌命萬全都司都指揮僉事張俊充宣府等處遊擊將軍

○己亥壽王將之國詣長陵獻陵景陵裕陵茂陵行禮

○庚子夜月犯木星

○辛丑先是戶部右侍郎劉大夏以老疾辭上不允命善加調理旣而大夏復申前請時科道官多有奏畱之者吏部因並具以聞上曰大夏已有旨畱用矣不必再辭

○壬寅重陽節賜百官宴於午門

○戶部尙書周經等奏近奉旨令右少監莫英太監宋玉劉璟監督京通倉事臣等惟人君法令所以行諸天下而人莫敢不遵者信故也使行之未幾輒自背之𨿽有善政人誰肯皇上登極之初裁革各倉監收內官近𨿽稍增於前旋納言官之諫令今後俱依成化二十三年裁減事例官省事簡一時傳誦以爲美談不意今日復有莫英三人之命大與前旨相反獘甫革而復生令方行而自沮誠爲可惜且京通兩倉原設止總督一員監督二員而已當時各治其事未見廢墜後𨿽漸加無益有損且生一事則有一事之害增一官則有一官之費況人品不同執拗者誤事貪婪者侵削下至件當書寫一切親信者恃勢求索無所不至故軍斗脫逃官角�羊負累年復一年未有窮已伏望皇上將新添監督官俱賜取回以後惟照成化二十三年之例差補則法令之行天下貼然信之矣上曰莫英等業已委用姑已之

○乙巳貴州宣慰使司並四川石砫宣撫司各遣把事人等來貢賜彩叚鈔錠有差

○丁未壽王詣奉先殿行禮

○文武百官詣壽王府行禮

○給襄城伯李鄌歲祿一千石本色折色中半兼支

○命故崇信伯費淮支過祿米免還官

○戊申壽王之國陛辭上禦奉天門送之如儀

○己酉皇女太康公主薨禮部上喪禮事宜上命照蔚悼王喪禮例行免輟朝並奉慰禮

○朝鮮國王李﹤忄隆﹥遣陪臣韓斯門等奉箋及方物來賀皇太子千秋節賜宴並彩叚衣服等物有差

○庚戌升通政司左通政毛倫爲南京通政使

○辛亥賜晉府奉國將軍表欞誥命冠服如制

○虜大入遼東寧遠境官軍拒敵死者十九人傷者二十九人右參將署都指揮僉事史贇逗𨖻不援爲都禦史張玉所劾兵部請下巡按禦史治其罪從之○巡按江西監察禦史陳銓奏律有八議之條且親故饋遺不在六贓之禁竊見前刑部尙書何喬新始而堅操守於居官之時終而全節介於退閒之日中間秪以受親故饋遺之嫌勒令致仕進退黯昧誠爲可惜乞行勘本官如無疾則行取任用如有疾則慰勞嘉獎以存君臣故舊之恩以雪其終身污辱之玷以全大臣進退之節吏部覆奏請如銓言上命已之

○南京廣西道監察禦史何歆等劾奏南京都察院左僉都禦史侯恂右副都禦史吳瑉因爭公廨互相忿詈失風憲大體並劾恂素粗暴曾經糾劾瑉衰老昧於進退請調除別任或各令罷歸以爲大臣不職之戒有旨命所司看詳以聞後瑉上﹤鋶﹣釒﹥言當恂詈臣之時臣未嘗一與之辯臣得如大臣常例致仕幸矣吏部覆奏上命瑉恂俱致仕

○癸丑遣駙馬都尉楊偉告祭孝陵南京工部尙書蕭禎祭后土之神以修葺南京都城故也

○甲寅升通政使司通政使元守直爲禮部左侍郎仍掌本司事右通政髙祿爲通政使左參議王敞爲左通政右參議陳瑤爲右通政右參議姜淸爲左參議

○乙卯以涇王將之國升本府教讀官翰林院檢討張顯爲左長史範兆祥爲右長史中書舍人郭旵爲審理正範仲溫爲審理副待詔楊敬等爲紀善伴讀倉庫等官皆除授如例其倉庫賜名曰保盈

○夜月犯天樽東第一星

○丁巳皇太子千秋節文武百官早朝畢赴文華殿行慶賀禮

○賜百官宴於午門○天下諸司及四夷慶賀官員人等宴於闕左門

○己未賜晉府城固縣君並儀賓張相涔溪縣君並儀賓徐士傑誥命冠服如制

○升大理寺左少卿陳璚爲南京都察院左僉都禦史

○辛酉命故襄城伯李黼過支祿米免還官

大明孝宗敬皇帝實錄卷之一百四十一終明孝宗敬皇帝實錄卷之一百四十二

弘治十一年十月癸亥朔孟冬享太廟

○遣內官祭司井之神

○遣駙馬都尉蔡震於泰分祭長陵獻陵景陵裕陵茂陵

○遣儀賓周鉞祭景皇帝陵寢

○遣內官祭恭讓章皇后陵寢

○升大理寺右少卿王鑑之爲本寺左少卿左寺丞何鈞爲右少卿

○升漕運把總指揮梁璽劉點吳邈王憲崔謙徐恭汪副彭﹤王晉﹥俱爲署都指揮僉事以各有轉輸勞也

○乙丑先是荊庶人見潚之子祐柄祐槢祐橙俱降爲庶人並其餘子女遷於武昌城至是已八年楚王均鈋爲之奏請婚嫁許之

○升兵科都給事中楊瑛爲太僕寺少卿○攺分守代州參將都指揮同知姚信爲右參將分守獨石馬營等處

○以山東修建涇衡二王府第免兗州靑州二府並所屬州縣正官明年朝覲從鎭巡等官奏也

○丙寅升大理寺右寺丞劉憲爲本寺左寺丞監察禦史吳一貫爲右寺丞

○兵部尙書馬文升等奏近年興作大繁軍士疲於工役凋敝日甚而南京武職寬衣大袖淸談恣肆武備日弛請禁止之上曰軍士疲憊武備廢弛誠如卿等所言此後團營官軍再不許奏撥上工各營提督並南京守備等官務加撫卹操練毋得因循怠忽

○丁卯三法司會官審錄重囚得情眞無詞者八十三人情可矜疑者四十六人上命愼眞者依律處決情可矜疑內減死充軍者二十二人監候者十人以廢疾疏放者三人不孝杖一百發回餋親者三人再問者五人

○戊辰授翰林院庶吉士濮韶陳霽葉徳賈詠俱爲本院編修汪偉王九思劉瑞俱爲檢討陳﹤訁恣﹥革日�永楊禠張弘至徐忱陶諧俱爲給事中顧潛胡獻陳琳俱爲監察禦史咨吏科日�永戶科禠禮科弘至兵科忱刑科諧工科潛山西道獻廣西道琳雲南道陳鳳梧爲刑部主事

○禮部奏遣國子監生報訃幹各王府者其啟本請照在京公差及三司官朝見親王例止用職名不稱臣從之

○南京戶部尙書秦乞致仕上曰卿歷官年久累效勤勞旣以老疾懇辭特允所請給驛還鄕有司月給米二石歲撥夫四名應用

○己巳升鎭朔衛指揮使郭英爲署都指揮僉事總督福建備倭

○庚午戶部左侍郎劉大夏以疾乞致仕上曰大夏旣情辭懇切準回原籍調理令給驛以行待病痊之日起用

○通政使司餋病左通政張璞卒璞字韞玉直隸滑縣人成化十三年進士攺翰林院庶吉士授禮科給事中擢通政司右參議累遷左通政弘治初嘗奉敕巡治邊務條奏八事悉見彩納其後以久疾乞歸治特命馳驛還且令有司俟病愈奏聞至是竟不起訃聞賜祭如例璞魁梧闓爽望之者皆以偉器期之自給事中未三年驟遷參議其後爲左右通政遂日漸衰落云

○巡按山東監察禦史羅賢奏朵顏等三衛虜賊數寇寧遠開原等處官軍男婦被殺掠者百有餘人並劫孳畜器械甚眾請出師徵剿或下守臣議防禦之宜命所司卽看詳以聞

○辛未升山東布政司左參政林元甫爲雲南右布政使

○增給徽王見沛兩淮鹽歲七百引從王請也

○命山西都司都指揮僉事袁果充參將分守代州等處兼提督鴈門等關

○給蜀府故鎭國將軍甲鏦之幼子二人食米歲五十石

○昏刻金星犯天江星

○壬申英國公張懋等奏都督僉事孫貴及指揮蘇英等以歲例牧馬於各艸場近已回京所部人馬不到者多請治其罪刑部覆奏得旨孫貴免究問罰俸三月英等俱逮治之○是日曉刻東方流星大如盌色赤起東北行丈餘發光如斗光燭地東南行小星數十隨之

○癸酉升戶部郎中崔巖爲山東布政司左參政

○甲戌命廣東都司故都指揮僉事周牧之子本立襲原職廣海衛指揮使

○夜淸寧宮災

○乙亥曉刻上遣太監肅敬召內閣臣於左順門宣旨曰昨夜淸寧宮失火朕奉侍聖祖母徹旦不寐今尙不敢離左右欲暫免朝參可乎時大學士劉健有事於西山李東陽謝遷對曰宮闈大變太皇太后聖心震驚皇上問安視膳誠孝方切事在從宜卽宣鴻臚寺免朝一日可也敬復奏乃命免朝

○賜楚府金壇郡主並儀賓王錦宜黃縣君並儀賓羅瑞元宜春鄕君儀賓馮經魯府新義郡主並儀賓盧惟中代府樂會郡君儀賓包銓玉山郡君儀賓靳顒滋陽郡君儀賓田育民髙鄕郡君儀賓董文興河池郡君儀賓馬世威晉府尋陽郡君並儀賓王天壽趙府龍英郡君並儀賓焦衡遼府安陸鄕君並儀賓余輔誥命冠服如制

○升戶部郎中陳周爲河南布政司右參政

○罷應城孫繼先典上直禁兵專令坐營管操以兵部言營務實繁不宜兼理宿衛故也

○丙子聖慈仁壽太皇太后聖旦上率皇太子及親王上壽免命婦朝賀

○賜百官宴於午門

○賜各王府慶賀官員人等鈔幣有差○內閣大學士劉健等奏切見近年以來災異頻仍內府火災尢甚軍器庫火番經廠火乾淸宮西七所火內官監火而前日淸寧宮之災爲異尢大臣等目擊實爲寒心竊惟古之聖王未有不遇災而懼者或避殿減膳或責己求言修治政事明正賞罰然後可以轉禍爲福變災爲祥本朝列聖以來具有故事誠今日所當舉行者也臣等又恐議者或以爲天道茫昧變不足畏此乃慢天之說罪不容誅或以爲天下太平患不足慮此乃誤國之言死有餘責或以齋醮祈禱爲弭災此乃邪妄之術適足以褻天或以縱囚釋罪爲修徳此乃姑息之獘適足以長惡向來姦佞之人每用此說熒惑聖聰妨蠹聖政以致賄賂公行賞罰失當紀綱廢弛賢否混淆工役繁興科派百出公私耗竭軍民困憊而大小臣僚被其脇制畏罪避禍箝口結舌下情不達上澤不宣愁嘆之聲仰幹和气災異之積正此之由今幸天道昭明元惡殄喪聖心開悟洞察前非然余慝未除宿獘未革𨿽聖仁廣大姑示含容而中外人心憤郁未釋故上天仁愛復以此異警動淵衷此正皇上奮發勵精一新庶政之時也伏願大開離照獨運乾剛進賢黜姦明示賞罰當行之事斷在不疑毋更因循以貽後患尢望特降綸音戒諭臣工痛加修省廣求直言指陳獘政並加采擇次第施行以取人心以回天意實宗社生民之福也奏入上嘉納之

○升吏科左給事中魏玒兵科左給事中於宣刑科左給事中張朝用工科左給事中林廷玉俱爲本科都給事中吏科右給事中劉孟爲禮科左給事中

○廣東按察司僉事歐陽晢丁憂服闋復除原任

○升武舉中式旗手衛指揮使李淸等十七人各一級月加米二石

○丁丑涇王出府

○升戶部右侍郎許進爲本部左侍郎總督南京糧儲都察院左副都禦史李孟晹爲戶部右侍郎

○戊寅文武百官赴涇王府行禮

○升南京吏部右侍郎梁璟爲南京戶部尙書

○己卯賜楚府鎭國中尉顯枚�育顯柚奉國將軍榮瀿榮瀡顯木�畢誥命冠服如制

○命萬全都司都指揮僉事江豫之子俊代原職開平衛指揮使

○庚辰誠孝昭皇后忌辰上祭奉先殿遣駙馬都尉崔元祭獻陵

○禮科都給事中塗旦等以淸寧宮災上﹤鋶﹣釒﹥曰天人之際未有不召而自至之災亦未有已出而無應之變前志有曰積冤生陰積陰生陽陽生則火災見馬又曰賢佞分別官人有序率由舊章禮重功勛則火得其性若信道不篤或耀虛僞讒夫昌邪勝正則火失其性故自上而降濫炎妄起燔宗廟燒宮室𨿽興師而不能救也今豈有是乎皇上臨禦以來肅恭一徳遇災知懼是宜和气充塞而休徵類應夫何數年以來四方奏報災異殆無虛日昔漢董仲舒告武帝以爲天人相與之際甚可畏也伏望竭畏天之實盡弭災之道勿謂天變有數而遂忘戒懼勿謂四方無虞而溺意晏安早降求言之詔以篤修省之誠傳奉之可革者土木之可停者大姦之未屏不職之未黜者與凡時政之得失軍民之利病許其知之而必言言之而必行務昭大徳以愜輿情則天心昭格而休祥必至矣上命所司看詳以聞

○是日曉刻月犯天關星

○辛巳命金吾左衛指揮僉事王瑾提督永平等處

○升翰林院侍講學士楊守阯爲南京吏部右侍郎

○刑科都給事中張朝用等言內官監太監李廣招權納賄其門如市玆幸罪惡貫盈自速其死朝野聞之罔不稱快然廣所餘金帛何啻千萬要皆夤緣嗜進之徒多方饋送者此而不懲何以示戒乞拘李廣親信任事之人責取簿籍付之法司鞫問明白從實具奏仍將夤緣得進者奪官禠爵以淸仕路狹西道監察禦史丘天祐等亦以爲言﹤鋶﹣釒﹥入上曰奔競交結者仍令科道官指名以聞

○金星晝見於未位自十五日至是日

○夜月犯井宿○壬午禮部尙書徐瓊等以淸寧宮災上﹤鋶﹣釒﹥言今歲正月以來貴州安南衛等處火災延燒千餘家焚死百餘人江西南昌縣等處暴雷雨大風火災直隸壽州河南汝寧府等處雨冰雹傷稼擊死人畜大風拔木山西狹西地震天鼓鳴黑霧四塞直隸蘇州府等處池港水溢臣等嘗考之傳記火災者上不節下不儉之應又曰火災之發皆以臺榭宮室爲戒至於地震天鳴震雷冰雹皆變之大者況淸寧宮爲陛下隆孝之地乃今焚毀殆盡豈非災變之尢大者乎伏望皇上思祖宗付托之重體上天仁愛之心念斯民爲國之本而疲困爲可畏念財用爲民之命而匱竭爲可憂於凡工作之耗財冗員之坐食齋醮之幹正者革之止之少省光祿之供薄示減膳之意賢才則使之益進邪慝則使之日息言路則使之益開諸凡朝政得失軍民利病有關目前急務日後遠圖者聽令諸司條奏舉行於以慰人心而回天意本部仍行兩京文武羣臣及天下鎭巡等官各省愆修職以助昭假以靖地方其不職者請治之罪從之

○升太醫院院使施欽爲通政使司右通政供事如舊以九年秩滿也

○命給代府棗彊靖安王妃蘇氏並幼子女食米歲五十石

○癸未命巡撫雲南都察院右副都禦史張誥巡撫貴州右副都禦史張廉俱致仕巡撫寧夏右僉都禦史張禎叔調外任以科道劾其不職故也於是調禎叔爲遼東苑馬寺少卿

○司設監太監蔡昭爲故內官監太監李廣請祠額祭葬有旨許之內閣大學士劉健等言內臣祠額祭葬近年以來𨿽或有之乃朝廷善褒功之意實非常典今李廣之死罪惡貫盈萬口稱快皆謂其欺罔之情贓濫之迹悉已敗露聖心昭鑑必正其罪以爲姦邪不臣之戒而乃賜之祭葬又賜之祠額是使欺罔贓濫之人與忠謹善良者混而無別誠恐上累聖徳下拂人心其於國典政體關礙不細所乞祠額及祭文臣等未敢擬進上命祭文仍舊撰進祠額己之

○升江西布政司左布政使陳瑗爲都察院右副都禦史總督南京糧儲

○甲申浙江布政司左布政使楊峻丁憂服闋復除原任

○乙酉裁革狹西靖虜衛疊烈�巡檢司

○內官監太監李廣之死有中使至其捨得簿籍以聞皆中外官饋遺廣者或黃米若干石白米若干石上不信曰此妄也吾嘗至廣第豈足以容是米哉左右言所謂黃米者金也白米者銀也饋遺者恐人知故爲此隱語耳上震怒於是中外紛然而不得簿籍乃妄意臆度上﹤鋶﹣釒﹥劾奏未得報施行吏部員外郎張彩復奏請寘諸國法以爲聖徳仁厚恐或至於姑息事久怒弛或流於輕貸如遼東鎭守等官妄殺進貢夷人冒受功賞此古今無赦之誅也近日事已勘明而陛下乃寬容之太監汪直梁芳等撓亂國典熒惑上心獲脫萬死之誅幸矣前日已擯不用而陛下復召還之廣平日招權納賂致陛下受姦諛蠹惑之名而不自知軍民罹貪殘剝削之苦而無所愬今幸蹤迹敗露陛下縱不追戮其罪豈可並置其惡黨於度外而漫不懲戒乎伏望斷自聖心勿入左右解釋之言而必正以法凡有所營求饋遺重多者大臣則容令自陳致仕小臣則通查罷黜其事有所枉罪有所脫者咸釐正之廣國體事宜兩全無失下所司知之

○丙辰恭讓章後忌辰遣內官祭陵寢

○禮部奏冬至節例賜文武百官宴上命免宴賜以節鈔

○荊府都昌王祐﹤木烏﹥薨王懷順王嫡子母茆氏成化十七年生弘治九年襲封至是薨年十九訃聞輟朝一日賜葬祭如制謚曰悼僖

○泰寧等三衛頭目阿羅歹等來貢賜宴並衣服彩叚等物有差

○升江西布政司右布政使葉贄爲本司左布政使

○丁亥以靖寧宮災敕諭文武羣臣朕惟天道人事相爲流通感應之機捷於影響甚可畏也邇者上天示戒災異頻仍乃弘治十一年十月十二日淸寧宮災中夜達旦朕心驚懼寢食靡寧慮有愆違上干和气循省數日莫究所由玆特齊心竭誠遣官祭告天地太廟社稷山川爾文武羣臣有官守言責皆與朕共天職者宜各省躬思咎去垢滌污殫心效力毋得因循怠玩若罔聞知凡百司獘政姦貪顯迹及一應軍民利病皆直切指陳無有所隱以助朕勵精之治答上天仁愛之心綿國家億萬載隆長之祚欽哉故諭

○六科十三道官劾大同總兵官督都僉事神英副總兵都指揮僉事趙日�永與虜交通以鐵器易馬寧夏總兵官都督同知李俊占種屯田延綏總兵官都督僉事陳輝老疾無謀宣府總兵官署都督僉事阮興素無威望兩廣總兵官伏羗伯毛銳廣營邸捨以處番旅私造船舶以通裔夷分守錦義二城右參將都指揮僉事史贇怯弱寡謀損軍僨事請各加罷黜下兵部覆奏上曰毛銳旣年力精壯其畱辦事李俊陳輝阮興俱行取回京神英趙日�永史贇待勘報至日議處

○免明年上元節所用煙火以後坐派修理錢糧內官監勘酌從減不許過多從工部尙書徐貫等奏也

○戶科都給事中魯昂劾奏鎭守宣府總兵官阮興賄賂夤緣冒領重任去歲六月縱虜入邊剽掠人畜以萬計哭聲震天興擁兵自衛閉門不出及夜不收偶於鄕村斬捕一級乃鋪敍虛詞以邀功賞宜命大臣往勘其事兵部覆奏從之

○夜月犯內屏東南星

○戊子升河南布政司左布政使王珣山東左布政使李士實巡撫山東都察院左僉都禦史錢鉞俱爲右副都禦史珣巡撫寧夏士實巡撫雲南鉞巡撫貴州兼理軍務

○以旱災免順天廣平順徳河間保定五府弘治十一年夏稅麥四萬七千八百七十石縜八百六十疋各有奇

○湖廣布政司右布政使王沂丁憂闋復除江西布政司

○少保兼太子太傅兵部尙書馬文升以災異乞休致上曰卿老成大臣正宜勉修職務以弭災異豈可遽自求退所辭不允

○己丑監察禦史王約奏內官監太監李廣欺君罔上引用姦邪納賄招權排斥忠鯁其存日文武大臣及方面鎭巡等官與廣有尺帛之交者卽奔競小人也乞查廣私記簿籍則其人可知矣邇來傳奉冗官及降謫外任者多由廣蔽惑聖聰私意進退乞爲查究且廣𨿽死類廣者尙多伏望陛下防微杜漸凡左右近侍之人必親察其賢否使姦邪讒佞不得以售其術則陽明用事陰邪退聽應天之實宜無過於此者命下其奏於所司

○命銓注帶俸都督僉事白﹤王已﹥於南京前軍都督府張海於南京後軍都督府俱管事

○庚寅升浙江布政司右布政使雍泰爲山東左布政使河南右布政使徐鏞爲本司左布政使

○辛卯以淸寧宮災遣英國公張懋祭告天地新寧伯譚祐告太廟遂安伯陳韶告社稷成山伯王鏞告山川

○戶科左給事中盧亨以淸寧宮災言法祖修政四事一杜乞升之官一省工作之費一敏聽斷而無畱滯一卹困窮以重邦本且言淸寧宮修造宜檢故太監李廣遺財以充其用又南京太監梁芳韋興陳喜江直蠹政檀權罪不容逭近者夤緣李廣復得取回是又將以壞先帝者壞陛下矣宜賜屏斥以快人心此實弭災之尢者也﹤鋶﹣釒﹥入命所司知之

○升狹西按察司按察使仰昇爲河南布政司右布政使

○戶科給事中叢蘭言六事一欲將近年言事及公過去官者量加錄用一欲撫按等官考核庶官賢否一欲光祿寺各項錢糧折罰銀兩除己用者其餘作正支銷本寺內外官員有所修造止許奏請令工部委官無得分外折罰一京師婦女出入寺觀有乖風化欲行禁約一詹事府額設左右司直郎淸紀郎左右司諫欲行銓補以盡紏舉之職一太監梁芳等夤緣來京爲害不細乞仍行擯斥命所司首詳以聞

○翰林院編修羅﹤王已﹥奏管子之言曰禮義廉恥是謂四維近科道官劾奏內外文武臣僚賄結故太監李廣以求榮進極其醜惡信有之其於廉恥禮義蓋已掃地矣何以表正百僚風示天下不意聖明在上而有是事臣實恥之是宜悉置之法痛斷根株爲將來戒然臣以管見竊譬之今有人於此頸項忽生癅癭借集二醫治之其一曰必割去之便其一曰是必飲以內消之藥便然割之其去甚速而其身則危內消其去甚遲而其身固無恙也然則陛下將聽割之之說乎將聽內消之說乎今日之事是皆大癅癭也是不可置而不治而又不可求其速效而竣治之何也其間有居部寺之尊有專將帥之寄自天下四夷而望之必皆以爲丙魏姚宋方召衛霍凜然恆有畏懼之心而不敢慢易竊發者以此而已今一旦指其名而暴其惡則將謂堂堂天朝且然則𨿽實有丙魏姚宋之徒方召衛霍之輩彼亦不復信矣此大可憂也又凡人之情窘迫窮急苟可以免一時之禍於凡貴戚之家近習之門鉆剌乞哀何所不至將有甚於前日求李廣者是閉一門又開一門塞一穴又穿一穴滅一李廣又生數李廣此亦可慮也況科道官所劾奏者得於風聞其所謂簿籍者亦不知實有實無某名某姓蓋其爲朝廷耳目之官苟有所聞不敢不言今陛下旣使其指名言之萬一捕風捉影以張作李書曰火炎昆崗玉石俱焚亦可哀也此臣所謂割癅之說也古者刑不上大夫爲其近於君也尊其近於君者所以尊君也今日之所劾者皆髙爵大官具瞻重位於陛下可謂近矣諺曰投鼠忌器器猶忌之況此輩近陛下之日已久豈可不加之意哉然不可遂已也已之則廉恥之風愈喪奔兢之門愈開法何以行治日以替其患有不可勝言者矣臣愚伏望陛下曲全言官免其指名惟降旨密諭之凡嘗賄結於李廣者使之各自稱疾引退而限以二三月之內或因考察兩京大臣而以他事黜其尢甚者數十人陽若不知陰實加譴如其頑然不動隨以正典行焉此臣所謂內消之說也陛下神謨廟算已有定畫豈待艸茅之言以爲進止哉臣言遭此蕩無恥之徒而爲此

曖昧難易之事欲臆度言之恐與簿籍所記或相矛盾欲據其素行以決其有無又恐邪人厚貌深情而或類正士正士或不矜細行而反類邪人百爾揣摸莫之適從因此沮喪恐其自今以後凡遇大利害寧匿而不言彼自爲計得矣其如天下何臣是以越職冒死爲言焉惟陛下俯垂采納潛消已成之黨永絕未起之禍安反側子之心作敢言者之气不勝幸甚奏入命所司知之

○壬辰都察院右副都禦史陳紀乞還鄕餋疾許之仍命給驛以行

○南京後軍都督府都督僉事王受被劾行取回京命銓注前軍都督府帶俸朝參

○升戶科右給事中寗舉兵科右給事中李應和刑科右給事中王洧工科右給事中童瑞俱爲左給事中吏科給事中胡易爲右給事中舉吏科余俱本科○戶科給事中徐昂言織造太多宜停止詐僞太多宜禁約任將太疏宜簡擇工役太盛宜止興濟縣修廟之役諫諍太疏宜復大班彈劾之典命所司知之

○下錦衣衛指揮僉事周玉樂工劉實等四人於錦衣衛獄玉以廚役爲太監李廣所暱因冒襲同姓千戶尋乞升指揮僉事實以樂工媚事廣亦見信用一時奔競無恥者多假二人賂廣以求進至是因科道官追劾廣並疏玉等罪狀上請故有是命明孝宗敬皇帝實錄卷之一百四十三

弘治十一年十一月癸巳朔欽天監進弘治十二年大統歷上禦奉天殿受之給賜文武羣臣頒行天下本監官復詣文華殿進歷於皇太子羣臣行禮如儀

○禮科給事中屈伸言兩京通政司通政參議大理寺少卿寺丞太常太僕光祿寺少卿及順天應天府丞員缺例推科道部屬等官升補旣升宜令具﹤鋶﹣釒﹥陳謝因推讓二三人明言其才行何如待後有缺吏部擇所讓最多者推用不稱者連坐又直隸保定等府及山東布政司差役頻繁請照賦役舊冊逐次分派或照今定均徭則例凡遇差科銀兩如數分派周而復始不許過取及豫斂在官那移借貸又兵戎大事寧有備而不用至無用而無備請敕內閣大臣一人會同內外文武主兵大臣通將各營兵馬揀選付都督堪任副將者教習遇有徵調主將臨時奏遣副將卽委都督教習者以行﹤鋶﹣釒﹥入命所司看詳以聞

○戶科給事中李祿言近來各寺觀齋醮所費甚大光祿寺令鋪戶預先出息辦納延至數月不得關支錢鈔以致負債貧苦乞爲罷免外衛京操官軍有因地方災傷來遲者有因工作頻繁逼累在逃者乞限兩月以里許其自首在京內外衙門凡遇各處角�羊到錢糧往往需求以致累民乞加禁革下所司知之

○禮科左給事中劉孟言六事一欲將浙江江西等處腹裏無事地方鎭守內臣取回一乞敕兵部會同部院堂上並科道官通將在京各營將官從公考察凡有貪懦不職者卽爲罷黜一乞差科道官前去大同宣府並延綏等邊方通將官軍精加考選但有不堪操用之人盡行退去查近年罷職爲民及降調之人果系過誤別無欺公違法重情者仍復原職一江西南昌等府地方無大盜賊民壯之設實爲累民乞爲停止一乞差郎中等官數員分往南北直隸及浙江等處將軍民輕重罪囚從公審錄有可矜疑者卽與辧理下所司知之

○刑科右給事中王洧言太監汪直梁芳韋興陳喜向者近侍殿廷竊弄威權紊亂朝政獲罪先朝已經擯黜今又取而付之以皇陵香火之寄使其密邇京師夤緣進用爲患非細乞仍降謫以絕其覬覦之心下所司知之

○命左軍都督府都督僉事莊鑑鎭守宣府福建都指揮僉事房驥升署都督僉事鎭守延綏狹西都指揮同知郭鍧升署都督僉事鎭守寧夏

○甲午升雲南按察司副使李孟胵爲狹西按察使

○命以宛平縣地七頃有奇給太康公主墳所管業並給墳戶十戶守視旗軍四十名

○兵科給事中熊偉劾淸平伯吳琮都督僉事孫貴率指揮傅佐等就各艸場牧馬而官軍竊之以逃千二百餘匹請治之罪命逮問傅佐等三十四人琮貴姑宥之

○乙未禮科給事中吳仕偉言六事曰接臣下欲於萬幾之暇或召內閣大臣並講讀等官以時延對遇有大政卽召部院堂上並科道官�議曰教太子欲擇識博行端之士從容燕語凡天下之大綱大法與軍民休戚之事皆得講究曰除冗官欲將腹裏地方鎭守內臣俱取回京曰公選法欲將兩廣雲南等除授遠方官員於相鄰去處量爲推移曰淸國賦欲將浙江等處關隘驗稅客船及江西等處分司抽分竹木者該部處置令其互相稽考無使官吏侵欺曰卹逃軍欲將狹西遼東等處見淸該角�羊軍丁量地遠近更相撥補曰肅軍政欲將在京各營提督把總等官私役官軍查摘差操命所司知之

○兵科給事中蔚春言六事一欲在外官員到任五載者巡撫巡按官察其政績超卓方許旌異一欲專差給事中禦史各一員分往保定府河南等處被災地方賑濟一欲將狹西織造上用彩妝絨毷責令完造其未完可緩者行令減免一欲將京師老稚乞丐之人在官收餋一欲兩京內外問刑衙門凡辦明冤枉無拘成案務加詳審不許推避命所司看詳以聞

○翰林院檢討劉瑞言上天示變人主當深自戒懼庶幾災異可回邇者淸寧宮災皇上旣竭誠祭告而齋醮祈禳復紛然而舉此豈應天之道願罷去齋醮一意內修近年以來經筵日講勢分懸殊願正講之餘或召大學士或畱講官許令侍坐從容�論治道故太監李廣門下所收內臣宜寘之法以爲近習之戒前太監汪直都禦史王鉞開邊釁排正直今玆之來覬覦復舊乞並罷黜以紓天下之憤山東按察司副使楊茂元禮部郎中王云鳳俱以言事獲罪乞矜其住直或召復原官或超升品秩以作天下敢諫之气比年土木大興在京師者如萬春等宮壽寧侯第宅毓秀亭興濟眞武廟在外省者興岐衡雍汝涇等府累歲經年騷擾不息卽今毓秀亭已聞拆毀願擴此心以及其餘凡可停止者速行停止如不可者亦宜減約都勻之捷都禦史鄧廷瓚等冒其功賀蘭山之徵都禦史王鉞開其釁乞敕兵部會同科道法司官明查蜜訪其實奏聞以彰欺罔之罪﹤鋶﹣釒﹥入命所司知之

○戶部主事李世亨言臣聞先帝時萬妃妒忌使聖母不得享天下之餋是萬氏之罪法不容誅陛下卽位之初已將萬喜等貸死爲民彼又夤緣傳升錦衣衛千戶臣竊謂萬喜等義不可與共戴天乞明正典刑以慰聖母在天之靈又太監李廣引進內外官員漁獵天下財物動以萬計乞命官查考出自上賜者仍收入內府其餘角�羊送遼東大同等處邊庫備用又監督通倉太監賄賂公行往年太監無收糧之例今則妄行收受矣往年伴當無納錢之例今則巧取百出矣往年軍斗無做工之例今則私役百至矣乞查照宣徳正統年間原設額數其餘盡行裁革又江西河南山西南北直隸各奏風雹水溢漧旱之災禾稼損傷百姓饑饉乞遣官檢閱預備倉糧支給賑濟如不足用卽於鄰近有收郡縣或預備倉糧或積糧富家借用以俟收成之年照數陪償﹤鋶﹣釒﹥上命所司知之

○兵部會廷臣覆議巡按山東監察禦史羅賢等奏寧遠等處虜情以爲自古治邊守備爲上攻取次之今朵顏等三衛虜人背逆天道犯我邊疆固所當徵徵之亦易但各夷系我藩籬況卽今亦有在廷進貢者比之背叛攻圍城堡者不同若遽加徵討彼得有詞啟釁益深擊之非便議上從之○是日曉刻火星犯亢宿南第一星

○丙申刑部左侍郎張錦再乞歸餋疾許之命給驛以行俟痊可有司奏聞起用

○吏部主事馮蘭言重經筵近大臣宥降調久鎭巡罷齋醮辯冤抑卹邊軍禁遊手八事命下其奏於所司

○升監察禦史王一言爲雲南按察司副使

○丁酉恭讓章皇后忌辰遣內官祭陵寢

○欽天監監副張紳自陳老疾乞致仕仍乞量賜俸米餋瞻命升監正於本監閒住月給食米一石

○管南京後府事忻城伯趙漙乞回京餋病許之

○戊戌兵科給事中王縝言總制邊務左都禦史王鉞老姦巨猾素無廉恥先年交結姦邪擅權害政先帝因言官論列洞燭其姦除名爲民天下稱快今復納賄推門百計營求得總制三邊言官交論卒不能破大姦大惡無出其右交結李廣者亦無出其右況以大姦總兵於外而權臣爲援於內勢尢可慮乞削其兵權罷歸田裏以爲姦邪之戒命下其奏於所司

○監察禦史盧儀言嚴禁約以杜奔競蘇困獘以給京儲旌忠直以勵臣節卹軍士以嚴武備伸冤抑以重民命寬徭役以惜民力六事命所司知之

○泰寧等衛都督脫脫索羅南帖木兒遣頭目阿羅歹等來貢賜彩叚衣服等物有差

○都給事中張朝用監察禦史丘天祐等奉旨﹤鋶﹣釒﹥上交結李廣之人謂臣等所聞武臣如保國公朱暉恭順侯吳鑑豊城侯李璽遂安伯陳韶成山伯王鏞寧晉伯劉福都督孫貴副總兵朱瑾文臣如吏部尙書屠鏞戶部尙書周經禮部尙書徐瓊刑部尙書白昂工部尙書徐貫禮部侍郎程敏政兵部侍郎王宗彜工部侍郎史琳林鳳都察院左都禦史王鉞右都禦李蕙右副都禦史彭禮通政司左參議姜淸太常寺卿崔志瑞李溫少卿李傑寺丞王福廣太僕寺少卿楊瑛河南左參政張琡右參政李瓚山東右參政謝文按察使趙鶴齡副使田奫鄧公輔此輩賄賂𨿽有多寡交內𨿽有淺深然皆心術姦邪蹤迹詭祕吮癰舐痔何所不爲婢膝奴顏無復羞恥是可忍也孰不可忍此而不治後將奚懲伏望大奮明威特加罪黜以正典憲風聞之言恐有未盡仍乞敕司禮監發下李廣賄貨簿籍容法司逐一查究上以所劾幹礙人眾且無指陳實迹命俱仍舊供職簿籍亦不必追究

○己亥周王同鏕薨王懿王庶長子母張氏正統十三年生天順三年封睢陽王成化十二年進封周世子二十三年襲封周王至是薨年五十一訃聞輟朝三日賜祭葬如例謚曰惠

○命豊潤伯曹愷敢勇營坐營管操

○總督備倭都指揮僉事姚昇老疾命其子綸代原職永淸右衛指揮使

○吏部覆奏戶科給事中叢蘭所陳惜人才遵官制二事乞將近年以來或言事或公過或降調爲民等官通查具奏取自上裁益彰聖明愛惜人才之意左右春坊舊額設司直淸紀司諫各有員數今皇太子出閣講學亦乞照額全設以遵祖宗建官之意上命降調者查出奏聞司直郎等官姑已之

○戶科給事中叢蘭言京師風俗之美惡四方所視效也近年以來正月上元日軍民婦女出遊街巷自夜達旦男女混淆又每月朔望及四月八日假以燒香遊山爲名出入寺觀亦有經宿或數日不回者乞痛加禁約以正風俗﹤鋶﹣釒﹥下都察院覆奏請通行兩京並天下一體嚴禁從之

○庚子太子少保戶部尙書周經上﹤鋶﹣釒﹥言昨者科道官劾奏故太監李廣並劾奏奔競李廣之人亦將臣姓名誣陷其中伏蒙聖恩寬大一切宥之不問臣𨿽隨眾廷謝然實含傷忍痛無以自明若不控愬於上則天下之人必以臣爲奔競無恥之人矣萬死之冤莫加於是切念臣叨舉天順四年進士蒙列聖累加超擢進至今秩臣受三朝大恩如天地之大如山嶽之髙如江海之深常愧報之涓埃惟省躬淬礪務精白一心始終一節以求無負如果奔競如科道言是夷狄也是禽獸也當自死滅奚待譴責不知科道官風聞何人之言聽信何人之指以臣奔競李廣夫李廣今已死矣故彼敢於肆擊死虎以誣陷臣使廣若在臣縱奔競彼亦退縮如畏犬敢狂吠哉且人奔競李廣者將冀其進言帷幄圖進取耳聖心試憶李廣在時曾亦言及臣姓名乎其有與無莫逃聖鑑抑聞奔競李廣之人必饋遺金幣等物以交結之又必開列數目姓名以進使之不忘今李廣受賄籍簿固在乞敕法司將李廣家人嚴加鞫問仍查問簿籍曾否有臣姓名然饋遺亦不須多但有寸金尺帛卽系交結卽將臣斬首市朝以爲奔競無恥者之戒若臣果無干涉亦乞昭示恩綸爲臣洗雪使天下曉然知臣非奔競李廣者庶使臣展布四體以終事聖明不獨感之於心而已若使含污忍垢苟就班行必將悲傷抑鬱死塡溝壑目且不瞑仰惟聖仁如天不令一夫失所而忍使臣如是哉此臣一生名節所系故覼縷言之不復畏罪惟陛下矜察﹤鋶﹣釒﹥入命所司知之

○吏部尙書屠滽奏皇上因淸寧宮災下詔求言諸司官言事者紛紛不一若所言皆公則災異可弭不然則反可召災臣自入仕以來見前爲吏部尙書者八人如王翺姚夔耿裕俱卒於官李秉崔恭尹旻李裕王恕俱被奏訐負屈而去是何也取怨於人多也如兩京堂上官缺欲升者多得之者則喜不得者若君子不怨小人必怨傳奉等項官例該執奏不奏者則喜執奏者若君子不怨小人必怨兩京諸司官起復俱欲畱在京畱之則喜不畱者若君子不怨小人必怨大小官俱欲得羙除得之則喜不得若君子不怨小人必怨又有一等小人或叩門乞升或借勢囑托然事旣非法豈可聽從其人善柔者𨿽怨不爲害姦惡者便欲報復鑿誣詆冀以去其所惡薦其所親爲後日請求之地此等小人心如狼虎李秉者皆不得以禮致仕被小人所害也孟子有言左右皆曰賢未可也諸大夫皆曰賢未可也國人皆曰賢然後察之見賢焉然後用之左右皆曰不可勿聽諸大夫皆曰不可勿聽國人皆曰不可然後察之見不可焉然後去之此萬代進賢退不肖之良法也今諸司言事官君子固多小人亦有乞詳加詢察以定去畱使小人不得肆其姦君子不致被其害則災異盡消諸福畢集矣時科道官劾奏滽等交結太監李廣滽復上章自辦乞命官追取李廣簿籍查究果有臣名卽將臣淩遲處死以謝言官如無亦乞爲臣辯明洗雪庶不被人誣陷玷污名節奏入並下所司知之

○山西道監察禦史張鸞言七事一進言者乞賜優容以隆治道一各處巡撫都禦史才各有所長當擇其地而用之如長於文事者不敢置之邊方長於武備者不可署之腹裏一在京各衛軍職冬衣布花宜差給事中禦史主事給散庶免委官作獘及冒名代領之患一在京官員皂隸柴價銀宜於兵部收貯每季照數關領給散一眾人共盜並贓數足而各分贓入己不及原定銀兩艸束糧數者宜各問擬雜犯死罪照例充軍一差往狹西織造毛毼內官及帶去匠作宜皆取回以卹民困一蕪湖縣抽分宜革去以蘇�賈下所司知之

○辛丑命分守大同左參將李玙充左副總兵協守甘州甘肅遊擊將軍顏玉升署都指揮僉事充副總兵分守松潘

○壬寅黜江西布政司右參議孫孺爲民先是孺分守湖西道歲滿更代嶺北道本道所轄南安贛州二府山川險阻盜賊不時出沒孺懼因僞疾奏乞終餋不待報輒行爲鎭巡等官所劾下巡按禦史逮治孺引伏故有是命

○命開中兩浙弘治八年存積鹽四萬六千餘引長蘆弘治元年至七年存積並常股鹽二萬四千四百三十餘引四川弘治四年五年鹽十萬四千五百五十引福建弘治十年見任鹽三萬引兩淮弘治四年五年七年常股存積鹽九萬五千引以備狹西延綏寧夏等處邊儲

○癸卯大學士劉健李東陽謝遷以淸寧宮災同引咎乞致仕上曰卿等職居輔導方隆倚任正當竭誠修職共回天意所辭不允

○升南京監察禦史範玶爲雲南按察司僉事

○禮科都給事中塗旦等言乃者皇上下明詔求直言文武羣臣遇此可言之秋孰不欲罄一得之愚然中心奮激未免有上瀆天威自速罪過者伏望含容如有可采卽賜施行去年皇上亦嘗囚變求言然百官奏﹤鋶﹣釒﹥間有畱中不出者人心疑懼不識所由伏望昭示內外言𨿽不當亦不加罪近者差內官往蘇杭等處織造叚匹狹西等處織造羊絨織金彩妝曳撒禿袖江西燒造各樣磁器俱極淫巧又取福建絲布追督甚急況各處連年災傷邊方多事重以騷擾百姓何以堪命伏望一遵舊制非常額者一切停止不宜停止者責期進納所遣內官通行取回庶可以寬民力故太監李廣蠱惑聖心造煙火則乞升工匠十三人造毓秀亭則乞升官匹三十餘人又乞升五官司曆六七人近者煙火已停止毓秀亭已拆毀而乞升官員尙未罷革乞並將李廣夤緣傳奉者通行黜退近來添設衙門官員太多乞查在京在外不拘九門倉庫工部各廠巡河邊方腹裏各司府州縣但系景泰年間以後添設官員弘治年間以後添設衙門除緊急邊方不動外其餘會官議處可減者減之務遵祖宗舊制以蘇民困鹽治之設非邊方有事不許開中近年積獘浸多乞敕該部申明請求之禁增重夾帶之罰仍將已給織造鹽引鹽價追奪還官新增織造者亦皆停止總督漕運都禦史李蕙等奏將把總指揮使等官梁璽等擬升署都指揮僉事臣以漕運一事旣有都禦史等官以總理之又有指揮等以分任之加以把總等官不過催督轉輸而已自指揮中推選亦已太過又求以都指揮行事又求署職不知何功可以當此乞賜罷革近年刑罰失倫不無冤抑今後盜邊糧必至四百石艸八千束錢帛直銀二百兩以上者處斬其不及數應充軍者充軍應發落者照例發落不必並贓論罪其見監追贓追糧囚犯果有貧難者乞免追陪照例充軍奏請定奪都禦史王鉞交結太監汪直變亂成法開邊啟釁先帝已斷髮爲民尋令以左都禦史致仕近又夤緣太監李廣以至今職乞仍發爲民以杜姦邪之門且李廣罪惡貫盈事已敗露而死乃復賜之祭葬是褒善之典加於首惡之人何以勸戒將來乞賜停止近年以來中外臣工或因言事得罪或因他事詿誤充軍爲民降調致仕餋病如湯鼐劉槪吉人丁哲皆罪在可宥如楊茂元王云鳳武衢何喬新劉大夏林俊曹璘皆才非可棄乞通查充軍者放回爲民爲民者復職降調者升遷致仕餋病者起用天下幸甚監察禦史張天衢等亦以爲言且謂祖宗以來親近大臣伏望取以爲法內府甲子等庫及京通內外倉等處添設內官數多乞量爲裁革其鎭守太監如臨淸李全江西董讓狹西劉瑯四川房懋皆貪酷害民之尢者乞盡行取回以紓民困天下州縣人戶徭役乞行巡撫等官委官詳審務使均平﹤鋶﹣釒﹥入上曰納忠言朕當自處王鉞旣用之邊方矣置勿論其餘令所司斟酌以聞

○兵科給事中艾洪言各處鎭守太監皆奇斂橫索以積貨財爲計利歸內官則怨歸朝廷其流毒生民貽患國家蓋有不可勝言者乞賜查究其系祖宗朝設者𨿽未能遽廢然亦當痛加戒飭以革其獘其餘添設地方俱宜量取回京下所司知之

○監察禦史胡獻奏諸司官有交通太監李廣進用者李廣𨿽死簿籍尢存如左都禦史屠滽得升爲吏部尙書閒住都禦史王鉞得起復爲左都禦史右副都禦史李蕙得升爲右都禦史此三人者身爲大臣帥眾爲姦宜先正其罪然後次第行罰然李廣所以得售其姦者由陛下議論政事不就外廷而但決諸內不信任大臣而信任李廣輩也臣聞祖宗時惟禦內閣�決章奏或召部院大臣面議可否自成化初年此禮始廢伏望查考舊制而舉行之且祖宗經筵日講皆陳說時政得失以開明心術又欲常接見儒臣涵餋徳性今則日講殆廢經筵𨿽行秪應故事臣願陛下復日講擇講官凡時政得失皆許陳說庶爲有益又京通二倉總督監督內臣但遇收糧每糧萬石索銀十兩以每年軍糧四百萬石計之人得銀四千兩又各占斗給二三百人使納月錢且監督收糧自有戶部委官此等內官秪是坐受銀兩有害無益臣願陛下盡行革去秪畱一人使掌敕書則軍斗獲少息矣京操軍士來自數千里外苦不可言而總兵坐營都司等官各分入已使納月錢此何理也乞嚴加痛革以蘇軍士之困東廠校尉本爲緝訪大姦獘而設近來校尉畏避權要莫敢緝拿所行之事但爲皇親太監報復私怨如監察禦史武衢得罪壽寧侯張鶴齡及太監楊﹤明鳥﹥刑部主事毛廣得罪太監韋泰皆爲緝事校尉所發推求細事坐以罪名舉朝皆知其情無敢言者臣亦知今日言之後日亦爲校尉所發然忠臣無貳心寧言之而得罪不敢不言以尸位也臣又思之陛下每遇災異卽修省不暇如去年春因災異求言科道官及禮部郎中王云鳳戶部主事胡爟皆嘗條奏姦獘畱中不報云鳳轉以得罪如此則與不修省何異臣願陛下斷自聖躬凡奏﹤鋶﹣釒﹥之可行與姦獘之當革者皆爲施行則修省有實而災異可弭矣下所司知之

○刑部主事陳鳳梧言玆者淸寧宮災四方災異疊見意者陛下致中和之道有未至與抑大臣宰相爕理陰陽之責有未盡與臣願陛下加幽獨謹戒之功嚴法祖敬天之道絕遊玩去姦倿親近儒臣以講論治道延訪疏遠以詢察民情毋徒視朝數刻而退經筵一講而罷又乞申飭大臣宰相以輔徳格心爲任以憂國愛民爲心進退人才必循乎公道興革利害必合乎輿論君臣上下交相儆戒則災異自弭矣然上下儆戒固非一事臣姑以其大者言之壽寧侯張鶴齡兄弟年富力彊宜導之以正而全安之乞早賜戒飭以盈滿爲懼擇博學端方之士與之遊處則可以永享爵祿而與國咸休矣故太監何文鼎愛君憂國因忤太監李廣而殛死刑部郎中丁哲明刑愼法因笞樂工而去官辦事吏徐圭抗章直言因救丁哲而革役是皆人心憤厄不平者也乞將何文鼎特賜褒贈葬祭取回丁哲超升數級及將徐圭量授一官庶以激勸忠貞之气下所司知之

○工科給事中尙衡言四事一欲停止中外工作一諫官風聞言事所劾之人所奏之事不宜與人對證一欲將永平等處差撥京操官軍就畱彼處防守將在京官軍照數摘回差操庶彼此無擾害之患一舊例監生歷事通以滿十月爲期近正歷者加五月雜歷者加十六月甚爲未便欲仍照舊例便命所司知之○是日辰刻日生左右珥

○甲辰賜鄭府蘆山縣主並儀賓李宇誥命冠服如制

○戶科給事中丘俊劾奏巡撫大同都禦史劉瓛巡撫南直隸都禦史彭禮俱不職戶科給事中叢蘭又劾奏工部侍郎林鳳巡撫貴州都禦史錢鉞及太僕寺寺丞祝獻光祿寺寺丞張慶俱無恥各乞賜罷黜吏部並覆奏請旨上命俱畱辦事

○命襄城伯李鄌神機營右掖坐營管操

○戶科都給事中魯昂奏乞簡命大臣嚴考察兩京四品以上官之不職者以消天變禮科都給事中塗旦亦言宜革傳奉停土木屏大姦黜不職則天心昭格而沴气消除俱下吏部覆奏謂考察兩京大臣前無此比惟天順八年本部因科道有言具﹤鋶﹣釒﹥四品以上官員職名年歲請自上裁今兩京四品以上文官共百有六員其賢與否皆莫逃於聖明洞察之下伏乞裁處上命各仍舊用心供職

○夜月犯天囷星

○乙巳朵顏衛故都督指揮使肯帖該之子猛革看來貢請襲職從之賜宴並彩叚衣服等物如例

○總督糧儲戶部尙書王繼言三事一禁包攬謂山東河南起運京倉稅糧在京勢家先期直至所在地方包攬名曰會糧其不才官往往聽其請求多增糧價與之分用或有勢家就中途要挾抑勒含冤無所控一禁附載謂江南北運船各把總官不卹軍士往往爲勢家附私貨盤灘剝淺所費不貲一知馬數謂各處馬房歲用料艸數多屢告缺乏皆因馬數不知會計難定原委主事每取馬數輒稱祖宗以來馬數不許人知殊不知各主事掌管料艸比之他人不同若終使不知則放支之間以少爲多以倒死作見在朦朧欺隱獘不可言已上三事皆足以傷和气致災異俱乞下所司禁約包攬者治罪附私貨者檢括歸官馬匹令開報見在實數按籍放支命所司看詳以聞

○丁未太子太保刑部尙書白昂以災異乞致仕不允

○刑部及都察院覆奏禮科左給事中劉孟兵科給事中蔚春所陳卹枉獄理冤抑之奏謂孟等所陳皆愼重人命之意但成化中已有五年一次差官審錄事例今未及五年之期乞下諸司查照近例將見監重囚審錄情眞者監候處決其情有冤枉事無證佐可結者奏請定奪不許轉委所屬勘報及淹滯罪囚致傷和气從之

○夜月犯六諸王東第三星

○戊申命綏徳衛指揮僉事陶禎充左參將分守大同東路狹西都指揮僉事趙鉉充甘肅遊擊將軍

○升刑部右侍郎屠勛爲本部左侍郎巡撫河南都察院左副都禦史陳道爲刑部右侍郎

○夜月犯井宿鉞星

○辛亥戶科給事中叢蘭奏各處角�羊納光祿寺錢糧正數外折罰銀兩一年共得五六千兩有奇止爲修造一事今本寺房屋修理將完宜卽停止折罰況供應日煩民之所輸多不能堪又於分外誅求連年不獲通關怨咨交騰乞敕戶部會同本寺及巡視科道官會計前後所罰之數尙有餘者作正支銷今後本寺如有修造及供應器皿諸費俱下工部議處戶部覆奏從之

○壬子戶科給事中張良弼病痊至京復除原職

○升四川布政司左布政使鄭齡爲都察院右副都禦史巡撫河南

○加南京水軍左衛並直隸淮安衛十三衛官軍之運遮洋糧於薊州者行糧人二斗裁革直隸鳳陽府塗山驛淮安府金城驛

○命都察院右副都禦史李孟賜之子天敍爲國子監生從其請也

○五府六部等衙門英國公張懋等應詔言三十四事議授封除親王嫡長子嫡次子庶子親王所生女及郡王嫡長子長孫俱照祖訓及憲宗皇帝詔書事例年及十歲卽與請封其餘子孫止該誥封鎭國等將軍及中尉者及各郡王各將軍及中尉所生女俱照天順四年英宗皇帝聖旨事例俟年一十五歲方與請封後卽與行造冠服及給與祿米房屋等項選擇婚配曰惜名器凡弘治年以來傳奉乞恩官員許吏部通查具奏黜革曰定冊封欲依先年事例每年一次遣官赴各王府冊封每次於八月內造完於九月內遣官不許遲違其行移造辦務依日用先後不許任意遲速曰裁冗員非親王皇親至親的派但系傍枝異姓官吏軍匠枝藝之人乞恩傳奉者一切革去曰請鹽法欲將累年王府奏討各運司食鹽一切停罷聽其照舊自買食用並以後內臣織造再不許奏討鹽引及行巡鹽禦史查審見開鹽課果有勢要之家隱名報中侵奪害人者指實參奏曰革冗官欲將雲南金齒山東臨淸遼東遼陽四川建昌鎭守太監取回其提督湖廣太和山內臣不許分守湖廣行都司地方看守廣東廉州府珠池內臣不許兼管瓊州府衛所地方薊州等處地方若鮎魚石黃崖口一頭營峨嵋山灤陽劉家口山海宣府地方若永寧懷安萬全左衛龍門所大同地方若朔州暖會隘口天城大同左衛各有守備內臣俱多設無益亦合取回曰省工作凡無益之工不急之務悉皆停止曰罷織造欲將各處織造內臣通行取回其織造叚匹等項暫且停免曰禁奢靡欲朝廷躬行儉徳以先天下勛戚之家勿輕假借勿妄鍚予曰革濫設欲將京通二倉及各馬牛羊房內府各庫並上林苑監海子等處內官查照成化二十三年事例量存數員其臨淸徐州淮安三水次倉內官照天順八年事例止畱一員曰正贓犯欲將已死太監李廣財物盡數沒官曰防姦僞今後差官給精微批錦衣衛官校不許仍賫駕帖爲害非細曰止齋醮除萬壽聖節兩宮聖旦及春祈秋報其餘一切停止曰遵舊制欲內外問刑衙門務遵天順八年詔書內事例不許妄用參語曰節供用光祿寺經該內外管辦人員除日逐正供膳羞外其餘務查弘治元年原用若干以後增添若干奏請裁減曰省供給欲將各馬房馬匹揀選良者存畱其餘變賣銀兩送太僕寺收貯仍踏勘原設艸場多餘地土耕種成熟及無人耕種者召人佃種俱徵子粒艸束於各馬房收貯曰禁暴害各處角�羊納糧艸並一應木植等物到京不許外戚之家縱容家人擾害曰蘇民困弘治五年以前各府州縣倒失虧欠馬匹該追價銀已徵在官者照前角�羊納未完者暫且停止曰明禁例公差內外官員奏討該用車船等項俱下兵部照依見行事例轉行前路官司應付不許擅自具本過數奏討曰卹漕卒勛戚之家不許通同市井之人舉放運軍債負曰獎恬退兩京五品以下官員或年老有疾致仕者如經三年六年考滿稱職擬升相應職員曰均民差大興宛平二縣人戶自天順年以來投充別役不當民差者一戶查有三四丁以上止畱一二丁仍當原差其餘取回以當民差曰卹官軍在京各營並在外各邊弘治五年以前官軍倒失馬匹買補未完者暫且停止曰便�稅在京宣課司監收�稅查照舊額原該納鈔一貫者止令納錢一文曰停派辦一應物料每年例該額辦者照舊辦納其餘拖欠者暫且停止曰添監收欲內府巾帽局照依甲子等庫事例差委科道官監收曰禁通事除遼東近處仍差通事伴送餘如安南琉球等國各有原來通事止照日本國事例差行人一員伴送不必再差通事其通事原習某國夷語不許更攺他國曰憫囚徒今後該有軍伴儀從衙門官員撥到囚徒止用跟隨不許仍前逼要財物曰祛民害各處鎭守分守等項內外官員並帶去官舍人等廩給口糧止給本色不許例外多索銀兩曰禁科斂欲行各處巡撫巡按官禁約各府州縣衛所官員不許科斂財物交結上官侵克肥已曰省差官各處蓋造王府仍照舊例工部差官一員會同彼處鎭巡等官從長計料不許差委內官並帶匠官作頭人等曰復舊例今後親王之國車船數目兵部俱照成化年舊例撥送不許求討過多旗校人等宜從戶部查照支給行糧免行應付口糧欽差太監一員總理其事不必多差其承奉長史令鈐束下人不許縱容附撘客�買載私鹽等貨曰省濫選今後選用奶子該用物件官爲措置免衛所科派其總委官員亦乞革去只令各衛委官管領曰兼抽分盧溝橋一處頗有竹木經過宜照舊差委禦史一員監督白河廣積通州各局柴炭甚少所差禦史誠爲虛設乞行令通州巡倉禦史一並兼管上曰卿等所言令所司各查參處分

○命暫免狹西織造上用羊絨其小民舊欠歲派物料令勘實奏免

○攺狹西沔縣柏林陽平黃壩三驛隸寧羌州

○先是正統己巳歲之變以宣府道路多梗暫撥山西稅糧本色折色共二十七萬三千六百石至是巡撫都禦史魏紳奏請存畱本處戶部議各存其半仍命戶部於歲例外加銀五萬兩並河東運司鹽銀五萬兩歲輸宣府以補所免山西之數其折色綿花及馬豆亦隨宜量免

○增設湖廣襄陽縣雙溝巡檢司

○癸丑命岐王歲祿一萬石內納白米二千石從王請也

○甲寅升湖廣布政司右布政使熊佑爲四川左布政使

○乙卯福建按察司按察使朱瓚爲湖廣布政司右布政使

○吏科覆禮科都給事中塗旦戶科左給事中盧亨湖廣道監察禦史張天衢等奏請將當時因煙火而升官如程通者十三人因建亭而升官如康表者三十餘人又因五官司曆升官如皇甫政者六七人及平日夤緣李廣傳升者通行革罷並請裁革弘治六年以後乞升轉升匠官六十八人及冠帶人匠一百二十八人上曰皇甫政錦衣衛逮送刑部問其餘姑置之

○戶部覆議府部等衙門所陳請鹽法革濫設卹漕卒均民差便�稅省供給者所言俱可從惟�人稅鈔止折一錢者恐各處輕重不同事例亦異宜照例每貫折錢二人議入上曰王府織造奏乞引鹽添設內官各馬房馬匹艸料俱如舊行餘如所議

○丙辰土魯番等處遣使臣火者阿黑麻等來貢賜宴並彩叚衣物等件如例

○丁巳速平江及海西兀者等衛女直都指揮速哈帖古山等來貢賜宴並彩叚衣服等物有差

○升廣東按察司副使吳洪爲福建按察使

○以水旱免南京水軍左驍騎右沈陽右應天和陽等衛屯糧二千四百石有奇

○以旱災免廣西潯梧柳慶南寧等府及南寧等衛所弘治十一年分秋糧子粒有差

○遼東寧遠衛星隕有聲如雷

○戊午命狹西河州衛指揮使蔣昂守備河州大同中屯衛指揮僉事溫和守備蔚州俱以都指揮體統行事

○己未河南按察司管河副使張鼐言臣前此奏擬修築侯家潭口決河接濟徐呂二洪以便運道今自六月以來河流四溢堤防盡決而潭口決嚙彌深比舊廣闊數倍工費浩大卒難成功臣嘗行視河勢見荊隆口堤內舊河通賈魯河由丁家道口下入徐淮其故迹尙在若於上源武陟縣木欒店別鑿一渠下接荊隆口舊河倘此後河流南遷就引入渠庶沛然之勢可以接濟二洪而糧運不致艱阻事下工部覆奏請移文漕運都禦史李蕙與同議處從之

○庚申命以壽王辭還涿州等處莊田賜涇王管業

○初巡撫宣府都禦史馬中錫以關嚴廢弛勢要之人往往私起關文赴京交通賄賂輜重往來騷擾道路奏請設立號簿於巡撫衙門以爲符券給付使者方許入關內外稱宜至是鎭守太監劉淸奏其不便事下兵部議以中錫所言有益關隘不宜輒罷此後鎭守總兵巡撫官會奏差人不必掛號其鎭守總兵等官𨿽起符驗關文不系軍務者仍如中錫所議﹤鋶﹣釒﹥入上從淸言中錫所奏竟不行

○辛酉冬至節遣駙馬都尉黃鏞馬誠分祭長陵獻陵景陵裕陵茂陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢

○上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮畢羣臣復詣文華殿朝賀皇太子

○太皇太后皇太后皇后俱免命婦朝賀

明孝宗敬皇帝實錄卷之一百四十三終大明孝宗敬皇帝實錄卷之一百四十四

弘治十一年閏十一月壬戌朔文武羣臣朝親王於奉天門東廊

○日食

○甲子兵部覆禮科都給事中塗旦等所奏疏上傳升武職皇親及恩蔭錄用周璋等二百二十五員請量爲裁革上不允命俱如舊

○命狹西西安前衛指揮僉事蔣琛守備階文等處以都指揮體統行事

○平江伯陳銳言京營把總等官職任非細乞敕兵部會同該營總兵官從公考選其年力精壯才識謀勇者仍畱管事老病貪婪者黜退差操別於聽缺數內取補然考選之時尢貴才識老成勿拘騎射一事而已以後五年一次考選如例施行兵部覆奏得旨命會英國公張懋等考察指揮張鐸等三百四十三人皆仍舊指揮鮑俊等六十七人宜罷黜署都指揮僉事李淸等七十七人宜令補缺從之

○乙丑升吏部郎中黃寶爲太常寺少卿

○昏刻月犯壘壁陣西第二星

○丙寅通政使司右參議李浩奏事差錯侍班監察禦史劾之上不問仍諭今後通政司鴻臚寺奏事錯一二字者免劾

○丁卯以旱災免廣東廣州肇慶等六府今年秋糧有差

○吉王見浚再奏乞以湘陰縣河泊所歲課給本府戶部言非祖宗舊制不可與命今後各處額辦稅課俱不許陳乞

○戊辰升山東布政司左參議杜整爲本司左參政

○吏部覆奏府部等衙門所言惜名器獎恬退二事請自今以後凡有傳升乞升官員許科道官就行糾劾治罪以昭平明之治其兩京五品以下官或有老疾之類自乞休致者本部當查其年勞詢其行實請量升職衘或仍以本職致仕以勵臣下廉恥之節從之

○己巳海西肥河等衛女直都督加哈察等各來貢賜宴並彩叚衣服等物有差

○授翰林庶吉士吳蕣爲吏科給事中戴銑爲兵科給事中蕣丁憂服闋銑給假省親始至二子晚年言事多矯枉過情遂爲國之厲階貽縉紳之禍言官舉動可不愼乎

○升禮部郎中程愈爲山東布政司左參議

○禮部覆奏府部等衙門所言止齋醮事以爲齋醮祈禳之說皆近日傳奉眞人佛子等倡導所爲今後惟萬壽聖節及太皇太后皇太后聖旦並春祈秋報仍舊其餘請並行停止從之

○庚午升刑部郎中崔文奎監察禦史塗昪俱爲按察司副使文奎河南昇廣東

○辛未廣東布政司左布政使林同乞致仕許之○先是壽王之國本府內外官承奉宋祥等沿途科索臨淸兵備副使陳璧禁之不得反爲所撲又縱其下損壞軍民房屋搶奪市肆貨物義官胡鼐等奏其事璧亦奏祥等興販私鹽無算請重加究治下都察院覆奏請差給事中並刑部郎中各一員會同巡按監察禦史審勘仍移文送王太監梁義等約束本府官校自臨淸以南抵四川所在一體禁約從之

○夜月犯天囷西第二星

○癸酉賜韓府輔國將軍偕湑並夫人楚府輔國將軍榮涎誥命冠服如制

○升通政使司左通政陳琬爲工部右侍郎管理易州山廠

○甲戌賜國子監四川雲南貴州軍民生冬衣如例○魯府鉅野王長子當涵及其弟鎭國將軍當渝請送母妃孔氏喪至墳所葬畢而歸從之

○四川布政司左布政使韓邦問丁憂服闋復除廣東布政司

○禮部覆奏府部等衙門所言定冊封事謂各王府冊封冠服宜依時造完頒給上曰今後內府各衙門造冠服等物務依次速完不許遲違

○乙亥降監察禦史胡獻爲湖廣藍山縣縣丞獻旣奏太監韋泰並壽寧侯張鶴齡鶴齡泰各具疏奏辯有旨下獻錦衣衛獄至是獄上以風聞不實降二級調外任

○順天府府尹張憲等言遵成命以餋京民均馬政以遂民生定車輛以卹民難禁冗費以省民財四事下兵部覆奏謂將軍力士校尉原無優免戶丁事例惟勇士自迆北來者乃優免三丁投充勇士不在優免之內今順天府人戶凡充將軍力士勇士校尉者俱不應差役故平民多用計投充將軍等役此京畿之民所以貧困逃亡請如憲等奏凡將軍力士校尉及投進將軍止許免戶一丁其原籍戶下人丁不許一槪優免亦不許將戶下人丁報造營衛籍冊影射民差庶京民不致重困又順天府寄餋馬匹今止每年暫取一萬匹近又添十州縣分領所餋不爲太多今憲等欲將南直隸馬匹盡數折解銀兩倘有警急則缺馬徵操宜仍舊銀馬相兼角�羊俵庶克有濟其三年一次揀選馬匹乃見行事例若不論老少一槪開除恐小民愈不知警馬益消耗宜移文太僕寺分管官此後揀選督同府州縣官將寄餋陪補等項從公揀選果有羸老不堪者年齒二十歲以上者免其罰銀齒歲不及者每匹罰銀二兩有堪變賣者準其變不堪者送光祿寺供用庶少蘇民困又親王之國其官員軍校車輛已有奏準事例宜申明禁約又通州路當要衝內外官員公私往來日逐應付人夫車輛下程本州官吏迫於勢要騷擾地方貽害小民宜移文所司嚴加禁約此後非公差不該應付者不許分外需索勢要之人淩辱官吏許各衙門參奏庶人知警懼從之

○丙子免河南中牟原武等縣首領官明年朝覲以巡撫等官奏修治汝王府第也

○刑科給事中吳世忠等勘報大同總兵官都督神英副總兵都指揮趙日�永因私忿構隙邊備廢弛威令不行巡撫都禦史劉瓛奏報軍情不實以攻倒墩臺爲雨塌以虜掠軍士爲自逃並鎭守太監孫振遊擊將軍劉淮參將李玙秦恭閒住都督馬儀致仕都督宋澄奉禦侯能吳通監丞李岑楊定都指揮李敬劉江蔡瑁葉椿王輔周琮趙璽黃泰張永劉善宋輔參政畢孝郎中陳一經等罪狀及軍捨趙晟等私賣軍需貨物於夷人俱乞準例處分刑部覆奏上命晟等二人處斬餘十人並家屬發廣西奉議等衛充軍英瓛振取回英閒住瓛振別用日�永淮並玙一經俱逮問論者謂瓛以風憲大臣不能正身率眾糾正將官失職顧爲掩蔽罔上以蓋罪愆其不卽譴責蓋當國者爲之庇云

○南京兵部尙書參贊機務張悅乞休致上曰卿引年求退屢有旨勉畱宜盡心職務以副重托毋再固辭

○丁丑安南國王黎灝卒世子黎暉遣陪臣潘綜等以訃聞命行人司行人徐鈺往祭之賜綜等宴並彩叚衣服等物如例綜等請宴時免用樂從之

○禮科給事中吳仕偉言三事一比來內官營求出鎭剝削軍民近日李廣敗露事可知矣今宜一切取回京營武職役使軍伴俱有定額比來任意占役包納月錢乘轎燕樂不習武事乞命官究處又各處淸軍之獘隨角�羊隨亡乞量地遠近更相撥補兵部覆奏上曰鎭守內臣俱如故余從所議

○斬山西大同前衛指揮僉事劉桂梟首示眾以私賣軍器於夷人也

○欽天監奏是夜月食文武百官皆詣中軍都督府救護旣而不食隨爲陰雲所掩糾儀監察禦史等官劾奏掌欽天監事太常寺少卿吳昊等推算不明宜置之法命宥之

○賜分守莊浪都指揮僉事魯麟母李氏祭

○虜入遼東懿路城境掠人畜兵部請治分守守備等官罪詔提問都指揮李欽等三人罰右參將焦元俸三月右監丞黃延宥之

○庚辰命防守永平等處都督楊玉及防守密雲等處都督王璽各領所部兵回京營操練以邊報稍寧也

○前軍都督府署都督僉事梁宏以年老乞免坐營隨侍朝參許之

○辛巳復除南京四川道監察禦史謝綬於江西道南京廣東道監察禦史莫立之於福建道俱以丁憂服闋也

○壬午賜魯府安仁郡君並儀賓尙世英泗城郡君並儀賓王澤晉府文登縣君並儀賓穆延壽誥命冠服如制

○命後軍都督府都督僉事王璽掛印充總兵官鎭守大同以前府都督僉事馬昇充副總兵協守地方

○初各衙門辦事吏辦事凡二十七月至是免辦三月從刑科辦事吏楊明等奏也

○調永平遊擊將軍署都指揮同知王杲於大同仍充遊擊將軍○癸未升狹西布政司左布政使洪漢爲都察院右副都禦史巡撫大同

○命都察院右副都禦史金澤之子述爲國子監生從其請也

○後軍都督府帶俸都督同知盧深卒賜祭葬如例

○甲申命遼東都司故都指揮同知鄭雄之子鉞襲原職定遼中衛指揮使

○午刻日生左珥

○乙酉海西考郎兀等衛女直都督斡羅脫等來貢賜宴並彩叚衣服等物有差

○兵部主事何孟春上﹤鋶﹣釒﹥言果聽斷公委任愼選守令處置巡撫重惜名器存卹小民革皇莊兼並之獘更軍政淸角�羊之法命所司知之

○命旗手衛署都指揮僉事徐勝之子永代原職指揮使

○兀思哈里等衛指揮使忽答木阿剌孫苦出納並童寬山等衛指揮僉事阿剌孫等二十四人請升職兵部擬上命升忽答木等三人爲都指揮僉事阿剌孫爲指揮同知

○兵部覆奏府部等衙門所言裁冗員革添設省工作蘇民困明禁例卹官軍祛民害省濫選八事謂近年傳奉乞恩升轉武職二百二十五員本部昨因給事中塗旦等奏言議請裁革未蒙兪允伏望懲於旣往謹於將來今後凡臣下有爲子弟家人或爲故官子弟家人乞升軍職者如其人無大軍功勛勞俱乞斷自宸裏一切不行又正統間各處𨿽有鎭守等內臣然其數尙少成化以來臨淸金齒騰衝添設鎭守三員遼陽建昌燕河營馬蘭谷添設分守四員薊州永平宣府大同各城堡又添設守備十五員此皆宜取回別用者況以提督湖廣太嶽太和內臣而兼分守行都司等處看守廣東珠池內臣而兼管廉瓊等地方此皆止宜令如舊專理一事者又京營軍馬請如各官所言凡無益之工一者停止如有緊急工程行移三大營照數摘撥其團營官軍永不動撥人各處災傷地方馬價請自弘治五年未徵者暫且停止其六年至九年每種馬一匹止徵銀六兩騍馬止徵銀四兩其馬駒倒失者徵銀二兩虧折者徵一兩五錢以蘇民困待年豊再議又各處公差進貢人員每有多索驛遞有司車船廩給人夫之擾而南京進貢內臣尢甚請今後凡公差內外人員不許於公行文移內多寫船隻廩給及添寫軍衛有司等衙門應付字樣如朦朧具奏者本部仍減去不行又京營及各邊騎操馬匹請自弘治五年以前倒失者暫免買補六年以後仍買補如例其把總等官住俸者暫令支俸如一年之外買補馬匹未完本部具奏請裁又各處鎭守分守及公差內外官員隨行官舍人等請嚴加禁約又國朝有禮儀房之設先於京縣五城兵馬司及金吾等二十八衛擇取乳婦預餋其中以俟應用初以錦衣衛千戶一員管轄近千戶黃英以太監李廣傳升本衛指揮遂恃勢科擾軍民請革退止令各衛以千戶輪直管事上曰鎭守分守等內臣並管禮儀房指揮俱仍舊不動團營官軍除淸寧宮上工外此外再不許動撥余準議

○先是命福建織造上供絲布九百餘匹中有不堪者八百匹令退回再織工部因禮科都給事中塗旦等之言請停免以蘇民困得旨罷其未織者○丙戌命揚州鈔關明年折收銀兩以備營造淸寧宮之用以後仍錢鈔兼收

○戊子南京工科給事中趙欽廣西道監察禦史張璠等各劾奏總制三邊左都禦史王越吏部尙書屠滽戶部尙書周經禮部尙書徐瓊刑部尙書白昂兵部侍郎王宗彜工部侍郎史琳林鳳掌通政司事侍郎元守直掌鴻臚寺事侍郎賈斌巡撫都禦史錢鉞陳瑗劉瓛太常寺卿李溫崔志端少卿布自云太僕寺卿宋琮通政司參議姜淸大理寺丞劉憲光祿寺少卿趙竑順天府丞藺琦及南京戶部侍郎鄭紀太常寺卿呂﹤常心﹥通政徐說少卿魏富祭酒劉震太常寺丞黃輔政等皆不職乞放令休致以消物議回天變下吏部並兵科給事中王縝專劾王越之疏覆奏請旨上曰王越等二十四人前已有旨畱用並姜淸劉憲趙竑黃輔政等俱令仍舊供職

○鎭守兩廣總兵官伏羗伯毛銳乞休致不允

○己丑升狹西布政司右布政使王儼爲本司左布政使廣東右布政使林號�土爲廣西左布政使

○右軍都督府署都督僉事房驥卒驥延綏總兵署都督僉事能之子初襲彭城衛指揮使成化十七年隨徵大同有功升都指揮僉事揚威營把總尋注福建都司管事用侍郎周經都禦史王繼薦充參將協守松潘屬番蠻爲患驥督兵戰比有功命充副總兵分守松潘弘治十一年升右府署都督僉事充總兵官掛靖虜將軍印鎭守延綏未拜命卒特賜葬祭

○命彭城伯張信坐奮武營襄城伯李鄌坐顯武營管操

○命應天衛指揮使王欽侍衛東宮

○庚寅升山西布政司右參政孫圭爲狹西右布政使湖廣按察使林俊爲廣東右布政使俊時餋病尙未起也

○福建邵武府通判湯珍奏邵武縣知縣髙遷貪酷害人且未及三年巡按禦史朱文輒旌異之張敏先期準其考滿並指揮宮鎧知府王儼等諸不法事又言布政使洪鐘提學副使韋斌參議王琳僉事王寅賈錠俱不職事下刑部乞行巡撫都禦史金澤勘報有旨令再議刑部乃請命給事中法司官各一員至彼審勘從之

○辛卯南京給事中趙欽監察禦史張璠等劾奏南京掌左軍都督府事駙馬都尉楊偉保定侯梁任縱下擾民後軍都督府都督僉事張海營求復任協同守備武靖伯趙承慶貪婪無恥中軍都督府都督僉事王勇久疾曠官請各罷黜上命俱畱辦事

○命湖廣鎭遠衛帶俸都指揮僉事許輔守備永道郴桂等處大明孝宗敬皇帝實錄卷之一百四十五

弘治十一年十二月壬辰朔上視大祀牲於南郊

○總制三邊少保兼太子太傅左都禦史王越卒越字世昌直隸浚縣人景泰二年進士授禦史擢山東按察使升右副都禦史巡撫大同成化初虜每自河套入寇延綏上命將討之越贊軍務以崖窯川開荒川柏油川之捷三轉至左都禦史九年越以虜據河套數出爲寇不大剿之邊患不息會虜酋西寇遂身率輕騎自楡林出塞晝夜馳三百餘里直抵紅鹽池乘虛襲其老營斬首三百五十餘級獲其駝馬雜畜器械無算焚廬帳而還自是虜不敢深入詔加越太子少保支從一品俸尋召還掌院事兼提督十二營同太監汪直選軍越以河套功大賞輕言於朝乞移所加官祿賞將士上遂升越兵部尙書進太子太保支正一品俸時直有寵於上所建白必從越欲借其權以成事故善事直兩人相得歡甚一以搗威寧海子虜營功封越威寧伯仍兼左都禦史掌院事一以黑石崖之捷進太子太傅歲加祿四百石掌前軍都督府事提督五軍營未幾出充總兵官鎭大同移鎭延綏越用兵善出奇方虜入寇陽若不聞伺其得利稍怠乃伏兵歸路邀殺之故多勝無敗尢善用人所部將士率一時謀勇皆不次拔擢之其親識貴家子弟間亦在軍中俱以功升武官十九年直旣敗科道交劾直越欺上冒功八罪語在憲廟實錄中時當路者素忌越才遂從中下其事詔禠爵除名安置安陸州弘治初得放還自便七年復左都禦史致仕久之復因奧援得召至京加太子太保總制三邊時虜別部居賀蘭山後數出抄掠越夜襲其營斬首百餘級加少保兼太子太傅越又言哈密爲土魯番所破近番酋悔罪還所侵地宜封其故官以守疏上未報而越卒於甘州贈太傅謚襄敏賜祭葬如例越姿表奇邁聰慧絕人慷慨自許事一見卽決久膺帥寄凡邊徼險易虜情眞僞將士彊弱歷歷在胸臆遇敵意度安閒計定而後發顚倒才智中自爲操縱而人樂爲之用其所拔擢後往往多爲名將賦詩屬文艸奏判案𨿽倉卒立就俊逸可觀但急於功利自負其才至破崖岸爲之中多機變人莫能測坐是爲士論所非然河套賀蘭之捷實有功於邊論者槪指爲開釁生事亦過矣自後守邊出帥者多庸懦無能而冒功費財者滋甚求如越比蓋亦難其人焉

○吏部尙書屠滽以屢爲科道官所劾乞致仕上曰朕以卿才行老成付玆重任勿因人言遽自疑阻宜盡心職務不允所辭旣而滽再申前情亦不允

○命司經局洗馬梁儲兼翰林院侍講充正使兵科給事中王縝充副使持節往安南封其世子黎暉爲安南國王

○河南新野縣地震有聲如雷

○癸巳升狹西按察司提學副使楊一淸爲太常寺少卿提督四夷館

○甲午山西都指揮使司以新設寧武關守禦千戶所額設官員數少請存畱原擬裁調千百戶鎭撫等官六員仍銓注本所分理軍務兵部核奏從之

○欽天監掌監事太常寺少卿吳昊言天文曆數陰陽之術乃推步觀候及占卜吉凶福禍所系苟術業不精則推步有差占候無驗欲行天下訪取精通天文曆數陰陽地理者起送備用至五星子平六壬遁甲占課灼龜相面演禽觀梅折字及範圍大定等數學有明驗者亦以禮起送禮部覆議宜從所奏其觀梅折字演禽相面前定數六壬占課灼龜等末技無益於用不許妄舉上曰六壬占課灼龜果有精通者亦訪取之

○升直隸徽州府知府王問爲山東布政司右參政

○乙未都察院覆奏府部等衙門所言故太監李廣招權納賄贓物累鉅萬計莊田鹽貨尢多乞籍其所有盡沒於官不允

○丙申南京兵科給事中楊廉等奏近者論事之臣謂太監李廣已死其平日贓物鉅萬簿籍尙存姓名可考欲一一究竟其事明正其罪伏聞陛下初欲行之旣而中止豈因編修羅﹤王巳﹥有不必查究之說而左右之人又從而傳會之歟邇來羣姦肆志內外交通忠直之士欲發之而未得其路以爲無左驗恐不足以取信於陛下也今幸而李廣自死又有簿籍可證蓋祖宗在天之靈持此以告陛下也若復縱而不治豈不失事機之會哉況白米黃米之隱語已嘩然於中外而某官某人之饋送想亦昭然於聖心在國法旣所難容於事體亦豈可已但其倡爲不必查究冀存大體之說者乃諂諛側媚之徒自以此爲邀結姦邪之地耳孰若昭然發露明示典刑俾小人知媚竈之決不可爲鬼責之竟不能免懲一二而千萬人皆悅其爲世道計豈不大哉況近日言官方奉詔彈劾而吏部尙書屠滽率先攟摭以爲攻擊言官之倡臣歷觀前代小人欲遂其姦謀必自排去言官始言路之勢不振則人主之勢日孤此事關系匪輕伏惟聖明畱意加察南京福建道禦史洪遠等亦以爲言且指滽及刑部尙書白昂爲姦佞魁首乞並﹤王巳﹥罷歸田裏上曰此事已處分矣並﹤王巳﹥等俱置勿論蓋﹤王巳﹥嘗爲太監蕭敬門館而敬庇之也

○命武進伯朱潔領五軍營圍子手燕山左衛署都指揮僉事龔勛神機營右掖俱坐營管操

○六科十三道官屢劾太常寺卿崔志端以異端進志端乃援前太常寺卿自道士進者數人以自角�羊因乞致仕不允

○時壽王將之國有司奉旨依益王事例給船七百艘車千四百六輛宮人不支廩給軍校四人共一車車給銀二兩四錢令自雇用本府承奉長史等官告王謂興岐二府啟行時船九百餘艘軍校二人用車一兩王遂具奏請照二府例兵部議謂前二府出京之後官校暴橫甚於狼虎𨿽方面官亦被淩轢餘船則裝載私鹽余車則多索銀兩經過地方不勝煩擾壞亂鹽法重困斯民此不可以爲例且鄭淮荊襄梁五府皆仁宗皇帝之子宣宗皇帝之弟彼時之國所用船不過二三百艘而軍校俱無車兩徳秀吉崇徽五府皆英宗皇帝之子憲宗皇帝之弟彼時之國船亦多不過七百餘艘軍校無車兩宮人無廩給而各府亦遠涉江湖從容至國比來所用車船比之宣徳成化中已增數倍若不立爲定制將來之獘殆有不可勝言者此後親王之國請給船照吉府例多不過七百艘官員軍校俱照益府例軍校每四人一車官員照合得車數每兩銀二兩四錢送本府長史司交收給散令其自雇王府物件並內官行李俱與本等車兩勿得多取錢物軍校口糧計其程途總於在京官倉支給其之國南方者果糧數不足至南京再與補支拽船人夫親王並妃船每船下水五十名上水八十名其餘裝載物件每船上水二十五名下水十五名本府官員船上水二十名軍校船上水十名下水俱五名其宮人食米就於本府祿米內支給經過有司止供柴薪不必逐驛應付廩給若赴河南山東者船隻斟酌隨時減去如有投托王府乘勢裝載私貨者治以重罪著爲令命今後俱照此例行王府輔導官敢有撥置奏請者治罪不宥

○操守肅州都指揮僉事劉忠及肅州衛掌印指揮使鐘山俱守備不設忠爲賊所掩襲致損軍士山被賊侵入境內虜掠人民巡按監察禦史擬忠處斬山邊衛充軍又以山情輕律重爲請命劉忠準擬鐘山免充軍降三級帶俸差操

○戊戌禮部奏正旦節例賜百官宴上命免宴賜以節錢鈔

○命大寧都司都指揮僉事陳通之子璽代原職保定中衛指揮使

○命萬全都司所屬玉林等六衛屯田自今年以後屯糧一石止折徵銀三錢艸一束徵銀一分以蘇軍困

○己亥臘節賜百官宴於午門

○致仕巡撫遼東都察院右副都禦史張岫卒岫字九雲山西安邑縣人成化二年進士授監察禦史升浙江嘉興府知府攺河南開封府政尙嚴明受知吏部尙書王恕升山東參政河南右布政使轉左未幾升副都禦史巡撫遼東時名稍損後以訊所部人罪有栲掠至死者愬於朝遣廷臣往按還言岫居官𨿽廉存心欠恕用刑苛峻上置不問命致仕至是卒賜祭葬如例

○升河南狹州知州王云鳳爲狹西按察司僉事提調學校

○實授理刑知縣馮允中爲狹西道監察禦史

○庚子巡撫薊州都禦史洪鐘奏潮河川去京師僅二百里居兩山之間廣約百餘丈每夏秋山水漲溢則汪洋巨浸水退則坦然平路虜可擁眾而入守臣往往欲置城鑿渠以地皆流沙艱於﹤鋶﹣釒﹥鑿而止今相度地宜請於本關之東三里許第二第三兩寨之間其山外髙內低約餘二丈鑿爲兩渠以殺水勢復於口外斜砌石堰使水由川中行仍於石堰之內築立外關一座以百人防守使虜不得衝突下兵部議謂所言可行從之

○命武平伯陳勛三千營坐司管操

○禮部覆奏府部等衙門所言禁奢靡事謂欲望皇上深納其言躬行於朝廷之上先施於貴近之家嚴飭百官大戒中外自今以始凡宮禁所用光祿所需姻戚之錫予近侍之賞賚悉遵舊章務從省約左右之人但有作淫巧以蕩上心導侈靡以惑聖志者嚴加斥絕重治其罪則上之所好下必從之未有不觀感興起者上納之命都察院出榜禁約中外

○辛丑夜月犯畢宿右股北第一星

○壬寅賜蜀府鎭國將軍申鐓並夫人晉府輔國將軍奇泍奇港秦府奉國將軍秉休鎭國中尉惟爩誥命冠服如制

○刑科給事中吳世忠奏臣觀大同邊境視他鎭爲尢重大同邊備視他鎭爲尢廢請略言之各邊墩臺率隔三四五里而大同隔十四五里者有之各鎭去邊墩率遠四五十里而大同遠一百八九十里者有之烽火不通策應不及此形勢之不便也將官推舉多以賄通一得兵權如獲私寶旣思償債又欲肥家役軍士多至千人侵屯地動以萬計徵求科斂前後相續甚至克減賞賜以賂權貴此任將之非人也臣到大同時將十月軍士奔走風霜之中面色黧黑甲衣無褐妻子所居半無煙火弱女幼男祼體問日問其故則曰一人之身旣以當軍又以應役一石之米旣以餋家又以奉將年歲凶荒徵求日甚何暇及於妻子此餋軍之未至也錢糧日少扣算日巧馬價多止十兩給料日止三升或過時不關或未夏先止馬之倒死日多軍之買補愈困胡馬一嘶辟易驚走此餋馬之未善也臣檢點邊墩器械抵牾甚多問其故則曰器械原無定數各官兩月下班更替之時互相交付數十年來無人點閘或量數買補或彼此傳借以致多寡不同朽鈍無用此軍器之不足用也邊糧折銀盡當給軍管糧郎中每石克銀二錢以待他用月糧一石亦當與軍支糧之際每名裒銀一錢以防買馬米賤錢貴則閉錢與米錢賤米貴則閉米與錢司兵者以給軍爲惠管糧者以多克爲功總兵者以殺伐爲勇而鎭巡又以操縱爲能失軍之罪大於退避故軍無必進之心將無自守之志其餘矛盾率多類此今歲虜人進貢之時總兵神英巡撫劉瓛鎭守孫振等貪利畏威蕩無法度縱虜出入交易無限鍋鍬箭鏃半入虜囊農民村婦亦被污辱平居如此臨敵可知虜方入境轍還攻蔚州馬營各墩俱被殺掠副總兵趙日�永遊擊將軍劉淮領兵六千以爲防伏烽火數傳文移累至各官畏縮逗𨖻不進小敵如此大敵可知臣嘗會計兩將領兵在外凡二十餘日費銀二千八百餘兩錢糧虛耗一卒不救總兵巡撫鎭守貪懦至此使或虜騎長驅安能折衝禦侮乞敕各部痛革前獘將巡撫總兵等官從公推舉剛介廉勇洞曉謀略不事奔兢者往代其任革去郎中等官凡士馬錢糧一切畀之閒暇之日增築墩臺以接烽火於宣寧黑水水口三處增築墩堡以爲接應掣腹裏諸衛之閒卒以爲兵耕近邊之空地以爲食又於歲豊之後修築大邊益屯於其下而食於其地務使聲實皆彊形勢連絡陛下可以安枕而臥矣兵部覆奏從之

○癸卯海西兀者等衛及建州左衛女直都督等官察安察等各來貢賜宴並衣服彩叚等物旣而察安察乞賜蟒衣金帶等物命以蟒衣一賜之○以旱災免河南衛輝彰徳二府及彰徳等三衛糧艸子粒有差

○甲辰南京四川道監察禦史史載徳丁憂服闋復除雲南道

○乙巳衡王再奏乞前齊府所遺靑州等府田戶部言此田先已賜徳王今不宜更易以起爭端上從之命今後諸王府凡賜有莊田者不許再乞

○土魯番等地方阿黑麻等王各遣使臣火者阿黑麻等來貢回賜各王彩叚表裏等物並賜使臣等宴及彩叚絹布等物各有差

○丙午烏思藏番僧三竹札失等來貢賜宴並彩叚等物如例

○丁未罷宣府順聖川分守參將以巡撫都禦史言地偏事少故也

○立春順天府官進春上禦奉天殿受之文武百官行慶賀禮本府官復詣文華殿進春於皇太子百官行禮如儀

○賜百官宴於午門

○以衡王之國命禮部具合行事宜以聞

○總督漕運都禦史李蕙乞致仕上曰卿總督勤能方切委任宜勉盡職務所辭不允

○停免兩廣采辦圓眼木從監察禦史張天衢等言也

○戊申盜劫湖廣桃源縣獄囚人有被殺死者事聞上以鎭守太監劉雅總兵官鎭遠侯顧溥奏報稽緩詰問其故雅等上﹤鋶﹣釒﹥伏罪命宥之

○兵科給事中王承裕病痊至京復除原職

○己酉巡撫山東都禦史何鑑奏天下府州縣民壯欲十年一次審編間有老疾者俱許僉換照例優免仍嚴禁所司以時操習若防守城池之外有私役跟隨及別項差遣者各依例重罰事下兵部議以鑑言爲宜復言十年僉換之時本戶見有壯丁十名以上家業富厚者仍於本戶僉取再應當一代事故之日不許再僉中間有仕宦子孫軍匠竈籍量加優免系正統景泰成化初年者欲告更替亦許僉換從之

○巡撫遼東都禦史張玉奏虜寇長安等堡都指揮劉綱指揮範鍇率兵禦之伏兵四起鍇等爲所困綱被射死指揮二人千戶六人旗軍四十六人俱爲所殺虜去馬一百三十餘匹器杖甚眾事下兵部劾奏鎭守太監任良總兵官都督僉事李杲副總兵張澄左監丞劉恭失於防禦之罪命任良李杲張玉姑不逮問待查勘至日與張澄等一並聞奏

○夜月犯內屏西南星

○庚戌命吏部右侍郎吳寬之子奭爲國子監生從其請也

○升雲南按察司按察使陳金爲雲南布政司左布政使貴州石阡府知府汪藻爲山西布政司左參政

○廣東大臺水尾二山猺賊搶劫民糧護送旗軍死者十九人傷者十一人都指揮僉事錢章等率兵剿之斬首十七級總督都禦史以聞命下其奏於所司

○南京吏部尙書等官倪嶽等以淸寧宮災言二十八事曰推行聖學豫節親藩懲究欺蔽蘇息貧窮修復常平類角�羊文冊並省重復減省供應署掌印信稽核名實均平詮選照例附選湔滌過名疏通欎滯寬免違限愼用將官減省差遣禁約取索愼重刑獄查明禁例申明舊例減造軍器量停造作遵復舊制裁抑侵克防革宿獘祛除民病懲戒姦貪命所司看詳以聞

○復起致仕江西按察司僉事陳壯爲福建按察司僉事以南京都禦史張悅薦也

○夜月犯太微垣次相星

○壬子以淸寧宮災詔天下詔曰朕祗承天序嗣祖宗鴻業一紀於玆宵旰憂勤罔敢逸豫而位肓之效猶有未臻累歲以來災異相仍近者淸寧宮之火其變尢甚朕心兢懼若切淵冰意必人事下乖斯天道上應其或舉錯違宜刑賞靡當時獘滋積民隱莫伸或賦役頻繁侵漁太急困窮鰥寡日不聊生以至然歟朕深居九重𨿽慮周天下而耳目有不逮恩澤有未宣服念踰時益增悔艾已敕文武羣臣同加修省玆特誕敷渙號普及黔黎俾覆幬之區均沾徳惠庶慰渴懸之望永祈眷佑之休所有寬卹事宜條列於後一自弘治十一年十二月二十一日昧爽以前官吏軍民人等有犯除謀反叛逆子孫謀殺祖父母父母妻妾殺夫奴婢殺主蠱毒魘魅毒藥殺人彊盜人命失機並事干邊情及十惡罪至死者不赦外其餘已發覺未發覺已結正未結正罪無大小咸赦除之敢有以赦前事相告言者以其罪罪之一文武官吏監生生員知印承差將軍力士旗校軍民人等自弘治五年三月初八日以後至弘治十一年十二月二十一日以前有爲事問癸立功哨了運甎運炭運石運灰納米枷號罰馬做工擺站煎鹽炒鐵充儀從軍伴膳夫等項悉皆放免各還職役肄業寧家隨住其軍職例該帶俸降級革職文職官吏人等例該爲民革役者各照原擬發落見被提問該立功等項者仍候歸結一體免罪發落一文武官吏監生知印軍民人等自弘治五年三月初八日以後有爲事問發充軍者除黨逆彊竊盜喇唬搶奪聚眾打劫失機人命持刃傷人指以各衙門打點誆騙財物左道亂正撥置王府及眞犯死罪不赦外其餘悉與宥免發回原籍原衛寧家隨住文職有贓者爲民一各處拖欠稅糧馬艸秋靑艸屯田子粒農桑絲絹門攤�稅魚課茶課鹽鈔棗子差發銀兩折糧諸色顏料並供用廚料果品牲口藥材等項除已徵在官外其小民拖欠未徵者自弘治八年十二月以前盡行蠲免有司官吏敢有將已徵捏作未徵者治以重罪其弘治十二年稅糧以十分爲率俱免二分一順天府拖欠買辦措辦麥麵香油紙筋等物弘治八年以前俱免查追各府及各布政司除額辦軍需外其餘拖欠荊條薥稭翎鰾梔子槐花烏梅藍靛翠毛篛葉圓藤芒苖苕竹掃等帚黃穰棕毛蘆葦蒲艸麥穩稻皮松香沙葉白通艸楡槐椵棗等木長節苦實心水等竹軟篾水膠黑煙羊角牛筋牛角毛纓白豬鬃雲母石等項自弘治五年十二月以前小民拖欠未徵者悉與蠲免已徵在官者仍角�羊該部並本處收貯以備別用一山東山西順天眞定保定等處每年額僉易州山廠砍柴夫拖欠夫價撫巡等官查勘如果小民出辦不及未曾徵收在官者自弘治五年以前俱與分豁其順天府霸州等處徵收葦價九江等處催徵蘆柴銀兩曾經奏告者該部委官踏勘明白具奏減免一各處水坍沙壓等項田地稅糧負累人戶陪納曾經具奏者巡撫巡按官查勘明白照例除豁各處衛所有釋放軍伍遺下屯糧負累官旗陪納者亦與查勘除豁一在京各營各處軍衛有司騎操孳牧寄餋走遞馬騾驢牛並駒自弘治五年十二月以前一應虧欠倒失被盜埋沒等項並有例停候買補者悉皆蠲免中間有該納價銀已徵在官之數照例起角�羊該管官吏敢有通同侵欺作獘者治以贓罪一弘治元年十二月以前各處鹽運司並提舉司拖欠鹽課悉與除豁其有被水渰沒及消折鹽課曾經風憲官勘實及折罰鹽糧年久追徵未完客�失落截角退引亦皆免追一內外官司監追贓罰三年以上一應入官給主者盡行蠲免其侵盜系官錢糧正犯身死家貧無追及因查盤糧艸腐朽浥爛虧折數多問罪監追者俱具罪定奪一彊盜人命等項死罪重囚曾經法司並巡撫巡按等官原奏情可矜疑未得寬免及行再問者詔書到日覆審是實俱免死照例充軍若累經伸訴果有冤枉者毋拘成案卽與辯理篤疾犯該死罪見監者悉皆宥免免死充軍逃回仍照原問死罪處決者發極邊衛分充軍以後逃者仍處以死一狹西山西河南先因成化十九等年地方災重百姓逃竄至今未全復業遺下稅糧負累見在人戶陪納巡按禦史查勘明白有人承佃者每糧一石折納銀二錢五分艸一束折納銀三分無人承佃者各減半以蘇民困一軍職總小旗自弘治五年三月初八日以後有爲事降級調衛者除宿娼行止有虧失機並誣奏十人以上及舊例該載者不宥外其餘悉以原職並降定職事回還原衛帶俸差操一在京在外官員有因言事及公錯並公事詿誤降調爲民充軍者除近日有旨斟酌升用外其餘吏部通查調者升一級降者對原品調任爲民者冠帶閒住充軍者放回爲民一各處逃軍逃匠逃囚人等自詔書到日爲始限三个月以裏於所在官司首告與免本罪軍還原伍匠仍當匠民發寧家上操違限官軍免罰班補操弘治十年以前失班人匠俱免罰班一各處軍衛有司有管角�羊逃軍軍丁赴衛違限一年之上角�羊人例發附近逃軍軍丁該發邊遠衛所充軍者悉皆宥免解人發回原籍當差逃軍軍丁仍發原衛著役一內外文武官員住俸戴罪者悉皆宥免照舊支俸任事一給由官吏因公罪紀錄過名俱與除免吏典見發重歷者免其重歷一各處分守守備等官有指揮以都指揮體統行事者量與署職以便行事一兩京文職官員署職試職理刑者與實授歷任未及考滿者與應得誥敕俱不爲例其曾經奏準給與誥敕未曾關領因事降調非貪淫酷刑者俱與原給誥敕一舉用賢才爲政首務兩京科道部屬等衙門官堪任方面知府者各部都察院堂上官各舉一二人在外府州縣等衙門官並教官有才行卓異屈在下僚堪任京職者巡撫巡按及布按二司正官各舉一二人俱從吏部斟酌奏請不次擢用毋拘資格不許徇私濫舉一武備以將領爲先近年累行天下舉保將材舉到者少詔書到日不分軍民職官人等但有諳曉韜略熟閒弓馬勇力過人堪爲將官者巡撫巡按官訪取試驗以禮起送兵部再考擢用一山林遺逸之士有懷才抱徳經明行修眾所推服者許本府州縣正官保舉從巡按及布按二司官核實奏送吏部量材擢用如所舉不當保勘官員一體參究一南京浙江蘇松等處織造各色花樣叚疋紗羅以十分爲率暫且停止五分以紓民困一甘肅至遼東一帶守邊官軍弘治十二年該關支折糧銀兩於時價上每石加與一錢以濟貧苦不爲例一各處鰥寡孤獨之民有司依例存卹毋致失所其貧難下戶例該優免者不許一槪編當差役一法司問囚近來條例太多人難遵守中間有可行者三法司查議停當條陳定奪其餘冗瑣難行者悉皆革去一天下軍民利病時政缺失有可興可革者許諸人直言無隱於戲虞書以好生爲徳尙體天心夏訓以固本爲言必先民事詔告中外咸悉朕懷

○授刑部革役吏徐圭爲浙江桐鄕縣縣丞圭嘗上疏直丁哲之冤革役後刑部主事陳鳳梧請錄用以勵忠直吏部覆奏命授圭正八品職事

○升湖廣按察司副使陳孜爲雲南按察使

○羽林左衛帶俸署都指揮使許寧卒寧字志道直隸江都縣人正統末以禦虜功由舍人升至錦衣衛正千戶已而襲父職爲羽林左衛指揮使以薦升署都指揮僉事守禦柴溝堡成化初充大同遊擊將軍累立戰功升署都指揮同知六年升都督僉事充總兵官鎭守延綏十八年升都督同知仍充總兵官鎭守大同時虜眾入寇與鏖戰二日一夜虜解去降敕獎諭二十年以下米莊之敗降羽林左衛指揮同知閒住弘治五年以言者交薦升署都指揮使坐營管操未幾卒贈都督僉事寧自束髮隸行陣凡經一百十有七戰被二十七槍麾下知名士若劉寧神英李杲等十餘人性沈毅自負甚重不屑進取一時稱邊將者殆莫能過大同之役寧知虜勢方熾欲持重以俟動而代王督趣甚急至使眾哭於轅門寧憤激以出遂至於敗議者惜之子泰試武舉第一○癸丑命山西行都司都指揮僉事齊宣之子輔代原職髙山衛指揮使

○命立祠祀故戶部尙書夏原吉工部尙書周忱於蘇州之胥門以常熟縣知縣楊子器言原吉嘗治水利忱巡撫督餉各有功於南畿故也

○四川按察司副使孫需丁憂服闋復除湖廣按察司

○朝鮮國王李﹤忄隆﹥遣陪臣禮曹參判李仍亨等來賀正旦節別遣僉知中樞府事李蓀等來貢種馬賜宴並織金衣彩叚等物有差

○甲寅命立祠祀故少保禮部尙書兼武英殿大學士楊溥於湖廣石首縣從知縣李鴻請也

○實授理刑行人等官王獻臣季春顏頤壽黃傅董鑰余濂聶賢閭潔葉永秀喬恕蔡中孚王俸耿明彭鳳來王紹李鉞爲監察禦史獻臣春廣東道頤壽傅貴州道鑰雲南道濂浙江道賢潔山西道永秀恕中孚湖廣道俸明廣西道鳳來狹西道紹四川道銊江西道上禦奉天殿傳制遣懷桑伯施瓚成安伯郭寧武平伯陳勛彰武伯楊質崇信伯費柱宣城伯衛璋長寧伯周彧建平伯髙霳持節充正使翰林院侍講張芮尙寶司司丞崔璇鴻臚寺右少卿楊瑢吏科給事中吳蕣禮科給事中馬子聰兵科給事中張弘至中書舍人韓璉戶部員外郎胡經充副使冊封寧康王庶長子上髙王宸濠爲寧王妃婁氏爲寧王妃瑞昌悼順王嫡長子拱栟爲瑞昌王弋陽僖順王嫡第三子鎭國將軍宸汭爲弋陽王夫人吳氏爲弋陽王妃徽王第三子祐灌爲遂昌王代府靈丘莊和王長子聰滆爲靈丘王夫人王氏爲靈丘王妃廣靈莊裕王長子成金�款爲廣靈王魯府東阿端懿王嫡第二子鎭國將軍陽鏢爲東阿王晉府交城莊僖王嫡第二子鎭國將軍奇淐爲交城王夫人方氏爲交城王妃慶成溫穆王長子奇湞爲慶成王夫人侯氏爲慶成王妃百戶髙永次女爲淮府南康王妃東城兵馬副指揮陳睍次女爲淮府徳興王妃東城兵馬副指揮鄒賢長女爲蜀府華陽王妃東城兵馬副指揮程福長女爲趙府襄邑王妃

○丙辰衡王之國命兵部右侍郎楊謐治舟車夫役於通州

○敕湔除在京文武官過名仍命法司移文於在外諸司

○丁巳賜朝鮮國弘治十二年大統歷一百本

○賜故錦衣衛帶俸達官指揮使常信等八人棺木並祭

○太子少保兵部尙書兼東閣大學士謝遷以其祖父瑩先任福建布政司都事後坐事革職例不得封乞照近例以己應得誥命移贈其祖命並與之○升吏部左侍郎佀鐘爲都察院右都禦史以九年秩滿也

○禮部以天下僧道給度者已一萬一千三百六十人請通行停止其未經給度在京潛住別有希覬者嚴令五城兵馬司遣逐從之

○錄狹西永昌殺賊功官軍百二十六人升賞有差

○戊午整飭薊州等處都禦史洪鐘奏薊州永平偪臨虜境素無營壘虜易出沒關多軍少分布不及欲將薊州遵化以東十四衛京操官軍九百二十人存畱本地防守事下兵部覆奏從之

○南京兵科給事中楊廉雲南道監察禦史李情等各奏舉布政使洪漢周瑛按察使周孟中副使陳祥僉事王鴻儒知府張吉張本張繼同知楊茂元知州王云鳳等賢能請賜擢用又劾布政使李浚玉進方守李云按察使趙鶴齡吳倬劉福吳伯通參政兪俊謝文張琡顧福李瓚武淸毛科崔升李﹤氵靚﹥副使張璁田奫劉俊吳昭鄧公輔參議王有恬黃金歐瑄伍性僉事張佶朱福董寧蔣昺黃肅胡積學郭秉昭袁慶祥周鵬王敕及知府滑浩等二十四人不職請敕吏部都察院於朝覲考察時黜之以示戒吏部覆奏上曰汝等仍會官從公考察不許枉人

○命保定右衛指揮同知杜雄守備浮圖峪口以都指揮體統行事

○己未以歲暮祫祭遣駙馬都尉蔡震告太廟樊凱告懿祖皇帝

○代府山陰王仕堸自陳久患痼疾乞以長子成鍪代理府事從之

○庚申祫祭太廟

○遣太常寺官祭五祀之神

○遣旗手衛官祭旗纛之神

○南京日生左右珥色赤黃白虹彌天貫空

○是歲天下戶一千三十萬四千三百七十四戶口五千八十萬五千三百七十五口田八百二十六萬七千九百八十一頃田賦米一千八百九十七萬八千七百九十七石四斗三升麥八百六十九萬七千八百四十九石七斗八升絲三萬六千七百零三斤七兩五錢綿二百六十五萬二千九百四十六斤五兩三錢絹一十七萬八千六百九十七疋三尺四寸五分布一百一十五萬一千七百七十九疋三丈二寸三分綿花一十三萬一千二百斤艸三千八百九十六萬七千八百包束戶口鈔八千八百四十二萬六千九百八十二貫雜課鈔共七千三百九十二萬七千一十九貫折米一千四百七十二石鹽課二百四萬九千八引折米五千七百八十七石四斗折布二萬一千七百九十五疋茶課八萬九千斤屯田二十八萬九千八百九十五頃九畝子粒二百九十三萬九千四百七十石金銀課共五萬二千三百八十兩水銀二百二十九斤朱砂四十六斤八兩儧運糧四百萬石各處運納米麥共一千五百二萬一千七十五石四鬥一合三勺四抄一撮七粟六粒減免稅糧八百七十八萬五千八百九十六石三鬥艸七百八十九萬六千七百束

大明孝宗敬皇帝實錄卷之一百四十五終

大明孝宗敬皇帝實錄卷之一百四十六

弘治十二年正月辛酉朔正旦節遣駙馬都尉齊世美林嶽分祭長陵獻陵景陵裕陵茂陵

○遣儀賓周鉞祭景皇帝陵寢

○遣內官祭恭讓章皇后陵寢

○上詣奉先殿奉慈殿太皇太后皇太后宮行禮畢出禦奉天殿文武羣臣及天下朝覲官四夷朝使行慶賀禮復詣文華殿朝賀皇太子太皇太后皇太后皇后俱免命婦朝賀

○壬戌文武羣臣朝親王於奉天門東廊

○先是吏科右給事中胡易監察禦史胡獻各因災異陳言下獄旣而易還職獻降官旋蒙詔例獻調宜陽知縣至是南京守備魏國公徐俌言言官劾人如鷹之搏兔若不急救之必反爲所噬況君仁則臣直若陛下寬二臣之罪則益足以彰大度之仁矣人臣直諫本爲國謀然言傷切直反爲身累且以言者而下獄則凡首鼠而自默者得以解嘲矣劾人者而受禍則凡被劾而下石者皆遂其計矣如使人皆箝口結舌以爲保身避禍之計後𨿽有大姦大獘誰復敢爲陛下言哉伏望優容二臣以作臣下敢言之气並申明禁約凡被劾之人不許摭拾言官肆爲攻訐沮陷其辯明己罪者亦宜量情區處不宜輒置言官於獄與之對理南京給事中史後禦史杜啟等亦以爲言章下吏部覆奏俌等所言大要欲陛下愛惜人才廣開言路宥此二臣之罪以盡修省之實今胡易已蒙復職惟胡獻止隨例更調未蒙全宥乞賜裁處命姑已之

○癸亥宣宗章皇帝忌辰上祭奉先殿遣駙馬都尉齊世美祭景陵

○乙丑孟春享太廟

○遣內官祭司戶之神

○賜趙府湯陰王庶第四子名曰祐椒汝源王庶第三子曰祐棴鎭國將軍祐杞嫡長子曰厚炤靖江王府輔國中尉﹤矢見﹥韎嫡長子曰約稼奉國中尉約目�方嫡長子曰經揮慶府慶恭王庶第二子曰臺濠豊林王嫡第三子曰寘銓代府潞城王庶第十三子曰聰湛庶第十四子曰聰氵�豫靈丘莊和王長子聰滆庶第二子曰俊材廣靈莊裕王長子聰漢嫡長子曰俊槻庶第一子曰俊樀鎭國將軍成銅庶長子曰聰澋庶第二子曰聰溍成鋏庶第六子曰聰浯庶第七子曰聰渼輔國將軍成鉐嫡第二子曰聰淨嫡第三子曰聰濰成鈮庶第二子曰聰滂魯府滋陽王庶第四子曰健木�畟庶第五子曰健檴鎭國將軍當渿庶第二子曰健樅輔國將軍當濮嫡長子曰健桻當湟嫡第二子曰健欆當淍庶第五子曰健櫛當氵�簡嫡第三子曰健枝晉府鎭國將軍鐘鑸庶第十二子曰奇渙鐘鏵庶第三子曰奇潚鐘鍼第六子曰奇澟奇瀚庶第四子曰表木�座庶第五子曰表櫃奇湧嫡第四子曰表栓輔國將軍奇演嫡第二子曰表﹤木戈﹥奇溤長子曰表�木旬子�奇滄長子曰表稍奇澉長子曰表柢奉國將軍奇氵�輦第三子曰表楶寧府輔國將軍覲鈭嫡第八子曰宸洲覲鈉長子曰宸灒

○南京太常寺卿呂﹤常心﹥言近年以本寺贊禮郎陳敬和奏命兩京太常寺遇有奉祀協律郎員缺於年深贊禮郎司樂等官內升授贊禮郎司樂等官有缺於年深樂舞生內推補後又以贊禮郎王泰春奏凡兩京贊禮郎等官九年考滿俱不遷轉止加俸二級然兩京事體不同在京太常贊禮等官棄走執事升遷時出常格一轉陵壇奉祀遂無他望故𨿽九年考滿止欲加俸而不屑就奉祀協律之升南京太常贊禮等官供薦勤勞例無別望若九年考滿止令加俸供職𨿽有奉祀等官之缺亦以例不得推舉顧令後進樂舞生越次升授事體不便人情不堪今後請兩京各爲事例如太常官屬有缺仍準前例加俸南京太常官屬有缺則從後例升官下吏部覆奏上曰南京太常寺屬官員缺仍準照陳敬和原奏事例行

○錄肅州官軍破虜功升二級者一人升一級者四十人給賞者千一百八十四人分守參將都指揮僉事楊翥兵備副使李旻各升一級總制邊務都禦史王越鎭守太監陸誾總兵官彭淸及監槍少監沈讓左副總兵郭鍧巡按禦史周琰等各賞銀幣有差時越已卒給其家

○戊辰以大祀天地上禦奉天殿誓戒文武羣臣致齋三日

○己巳升都察院右僉都禦史顧佐爲本院右副都禦史

○辛未大祀天地於南郊畢上還宮謁太皇太后皇太后畢出禦奉天殿文武羣臣行慶成禮

○以上元節賜文武羣臣假十日

○夜月犯井宿東扇北第二星

○壬申禮部奏大祀慶成例賜百官宴上命免宴皆賜之胙四夷朝使仍舊賜宴

○癸酉狹西道監察禦史張隆丁憂服闋復除浙江道

○昏刻月犯鬼宿積屍气星○甲戌吏部覆奏南京吏部尙書倪嶽等所言五事其曰署掌印信者請今後南京吏戶禮兵工五部及通政司堂上缺官令南京吏部就於各衙門堂上官內推舉署印三法司堂上缺官就於三法司堂上官推舉署印仍具職名聞奏其曰稽核名實者請令各巡撫巡按等官今後開具賢否揭帖不必專論出身惟當稽核名實庶本部得憑以爲參考黜陟之地其曰均平銓選者請查照南京科道部屬官今後有年勞旣深才行出眾者遇有兩京少卿寺丞及在外參政副使等缺與在京官員一體奏請升用其曰照例附選者謂兩京各衙門歷事監生近例俱加歷五月在京者𨿽加五月仍三月上選南京則直至十五月方附選人情不堪請今後南京監生歷事十月上選仍歷五月爲滿庶彼此適均其曰﹤鋶﹣釒﹥通郁滯者近奉詔例凡官員有因言事及公錯並公事詿誤降調爲民充軍者除近日有旨斟酌升用外其餘調者升一級降者對原品調任爲民者冠帶閒住充軍者發回爲民本部遵奉已再行法司查報待至日陸續奏請定奪從之

○吏部會都察院考察天下來朝及在任方面知府等官﹤鋶﹣釒﹥上布政使方守參政顧福參議楚麟歐瑄按察使吳伯通副使張璁僉事王相蔣昺周雕胡積學行太僕寺少卿劉濟知府陳哲毛智孫識王儼許坦史書施裕林表王坦等三百二十六員各年老有疾例致仕布政使李云參政徐傑僉事余琦徐智知府丁紳蕭集塗疇等三百七十七員各罷軟無爲布政使李浚參政周木王問謝文李瓚周﹤明鳥﹥參議王有恬孫珩伍性任谷黎鼎黃金按察使趙鶴齡副使吳瓊王玹田奫鄧公輔僉事張佶郭秉昭張佐朱福袁慶祥鄧卿知府沈華滑浩管達髙鑑程春震鄭克昭錢鏞盧勗等四百八十七員各不謹例冠帶閒住參政毛科按察使劉福僉事董寧知府李哲楊奇熊宗徳金舜臣畢大經曾望宏宋鑑陳讓等四十八員各才力不及例調用又貪酷及在逃者二十七員例原籍爲民並未入流老疾等官千三百三員請俱照例行從之

○乙亥上元節賜百官宴於午門

○賜代府輔國將軍成鑾奉國將軍聰澬誥命冠服如制

○賜秦府海豊縣主並儀賓魏椿代府興平郡君並儀賓焦芳晉府淸源縣君並儀賓程璽誥命冠服如制

○丁丑英宗睿皇帝忌辰上祭奉先殿遣駙馬都尉崔元祭裕陵

○戊寅命河西務船料錢鈔通折收銅錢每鈔一貫折錢二文以戶部主事榮節言勢要賣鈔害人故也

○鎭守薊州等處總兵官蔣驥奏密雲等處關隘兵力寡弱乞將興營等六衛京操官軍三千畱本鎭防守止支正糧不支行糧賞賜又沿邊墩臺墻塹未修補者尙多而山林樹木蒙密反爲賊虜巢窘請敕知兵大臣或科道官同出至邊墻外隨宜修築斬伐以寧地方兵部覆奏存畱興營等衛官軍就近防守宜從所請其修邊墻伐林木令鎭巡等官自行處置從之

○己卯太子太傅吏部尙書屠滽復以老疾乞致仕上曰朕委卿銓選重任累有旨勉畱有疾宜善加調理以副眷懷不允休致

○辛巳禮部覆奏南京吏部尙書倪嶽等所言三事其曰湔滌過名者請南京官員有犯公私過名紀錄在官者與在京歲終一體湔除其曰寬免違限者請監生入監復監其過違限期除水程及舊例外再寬限一月若患病有堪信文憑者亦與寬限一月其曰推行聖學者請因今日所講之書驗古人已行之事獨運於心以謹用人之道上曰推行聖學朕自體行其餘俱從所議

○嘉善大長公主薨公主英宗睿皇帝第三女也母惠妃王氏正統十二年生成化二年冊封爲嘉善長公主下嫁駙馬都尉王增弘治元年加封大長公主至是薨年五十三訃聞賜祭葬如制

○壬午修南京戶部公廨

○癸未命狹西淸澗縣徑隸延安府以巡撫都禦史熊翀言縣舊隸綏徳州相去懸遠文移往來不便故也

○禮部奏衡王之國靑州境內有東鎭沂山例當望祭命東鎭東嶽一體望祭

○甲申天下朝覲官陛辭各賜之敕曰朕祗承天命嗣守鴻圖夙夜孜孜嘉與天下之賢能共治天職以安生民爾畿甸藩服大小之臣皆朕所簡授其間奉法循理爲徳爲民者固多而怠政廢事瘝官曠職者亦不少矣玆當述職之期已命所司詳加訪察罷黜其尢以示懲戒俾爾等各還舊任用圖新功其各勵志省愆殫心竭力勉所未至求盡職務之所當爲毋妄科克以傷民財毋輕動作以困民力毋峻刑罰以殘民命毋縱姦宄以貽民患必使境內之民各安其田裏遂其生業復其常性無愁苦怨嘆之聲有惇睦信讓之俗以稱朕懷保惠鮮匡直輔翼之志爾等其欽承之毋忽故諭

○乙酉兵科給事中李舉丁憂服闋復除刑科

○湖廣按察司副使周南僉事張賓俱丁憂服闋復除原職南江西賓山西

○調浙江按察司按察使劉福於貴州山東僉事董寧於四川以考察才力不及也

○實授都察院理刑行人常元慶爲山西道監察禦史

○大學士劉健李東陽言日者監生江瑢奏稱近來災異數見皆由臣等杜絕言路掩蔽聰明妒賢嫉能排抑勝己所致仰惟我太祖定制𨿽不立宰相而太宗以來專任內閣委以腹心俾參機務與諸司異誠不可處非其人臣等俱以愚庸濫膺簡用才小任重彊勉支持夙夜徒勤分寸無補頃因災異蓋嘗引咎乞休仰承優詔未允罷歸及兩京科道指陳實斃並劾奏奔競交結乞恩傳奉等項官員連章累牘至再至三節奉聖斷照舊存畱不動其間所言枉曲者固有得實者豈無其人差誤者不無切直者亦所當聽而乃漫無可否槪不施行自祖宗朝至今未有此事是皆臣等因循將順苟避嫌疑不能力贊乾剛俯從輿論別白忠邪明正賞罰以致人心惶惑物議沸騰艸野之下其言乃至於此揆之理勢殆有由然若其言之當否意之公私則有聖明在上公論在下臣等但知省身思過而已遑卹其他且嘗聞之推賢讓能庶官乃和陳力就列不能者止此大臣之常分亦臣等之素心方今英俊滿朝實多勝己豈可久妨賢路以干誤國之誅伏望皇上昭日月之明采芻蕘之論容臣等罷歸田裏獲終餘年別選賢才置諸左右必能格心輔徳佐翊皇猷廣開言路彰示國法進賢退姦表正風俗成一代淸明之治致萬年和气之祥上曰朕以卿等調元輔導豈因小人非言輒便求退不允辭宜安心辦事江瑢排斥大臣錦衣衛逮送鎭撫司究問

○兵部奏朵顏福余泰寧三衛夷人忘恩犯順嘗傷敗伐遼陽官軍及擄去我都指揮劉綱未返請會同京營總兵官責諭來貢夷酋於禮部俾知所以攺悔自贖不然且舉兵加誅從之

○命官護送安南陪臣潘綜等還國

○丙戌正一嗣教眞人張玄慶自以有疾請令其子彥頨紀名聽襲許之

○丁亥升浙江布政司右布政使徐源爲湖廣左布政使狹西按察司副使李旻爲狹西布政司左參政江西九江府知府張咨爲河東狹西都轉運鹽使司運使

○降狹西行都司都指揮李淸朱瑄趙欽宋泰及指揮萬照等四人各一級指揮王澄等二人各罰俸三月初虜入甘州境殺掠軍士百三十餘人淸等𨿽有所追奪而失亡多澄等則功過相準故論罪有差○虜入涼州境殺掠人馬數多鎭巡等官劾都指揮僉事蘇濟左方及指揮僉事王璽等失於守備下巡按禦史逮問擬邊衛充軍上以濟等情輕律重俱降級有差

○戊子傳旨升中書舍人萬隆爲鴻臚寺左寺丞儒士惠祥爲中書舍人仍於禦用監辦事

○大學士劉健李東陽言近臣等因監生江瑢陳言具本辭避重任伏蒙溫詔勉畱且命錦衣衛逮瑢究問臣等竊惟古之大臣聞人之譽不敢喜惟愧而修徳聞人之毀不敢怒惟懼而思過良以職任之重不易盡而天下之公議爲可畏也臣等叨居重地積有歲年過失誠多職業誠廢又不能仰贊皇上聽從科道之言分別是非興革利斃使賢者得以自白不肖者不得以苟容以此歸咎固有不容辭者故一聞江瑢所言卽引咎乞身不復論辯乃荷聖明鑑照曲賜勉畱臣等𨿽愚亦知感激思報以圖後效但逮問江瑢恐妨大體輒敢再有所陳蓋國家常患人之不言而不責言之不當臣等固嘗屢屢爲皇上陳之今當下詔求言之日正君臣懼災修徳之時而使陳言之人以臣等之故獲罪則臣等之罪愈大矣伏望皇上少霽天威俯從愚懇將江瑢釋放免其究問以廣獻納之路以成寬大之風臣等不勝幸甚上曰江瑢妄言排陷故令法司問理旣卿等爲奏請寬免姑釋之

○己丑升廣西按察司按察使周孟忠雲南布政司右參政李韶俱爲右布政使孟中浙江韶福建湖廣副使孫需山西副使劉宇俱爲按察使需浙江宇本司

○升雲南布政司左參議黃東山爲左參政直隸太平府知府徐節池州府知府陳良器雲南姚安軍民府知府任弘兵部郎中常麟戶部郎中王瓊俱爲右參政東山本司節雲南弘山西麟河南良器瓊山東廣東道禦史王表河南按察司僉事陳嵩刑部郎中馬懋俱爲副使表山東嵩雲南懋狹西廣東僉事董榮吏部員外郎黃皞刑部郎中張銓俱爲左參議榮廣東皞江西銓廣西工部郎中張謨兵科左給事中李應和浙江道監察禦史閻價俱爲右參議謨廣東應和狹西價四川南京浙江道禦史萬祥南京河南道監察禦史王中南京刑部員外郎王懋中南京戶部員外郎李容刑部員外郎姜麟大理寺右寺正楊壽雲南道禦史黃山四川蓬州知州田鐸浙江蕭山縣知縣鄒魯俱爲僉事祥江西中壽山東懋中雲南麟四川山容鐸廣東魯山西

○朝鮮國王李﹤忄隆﹥遣陪臣李蓀等貢種馬賜彩叚衣服等物有差

○庚寅浙江錢塘縣民嶽華奏其十三世祖宋武穆王飛墓田在杭州西湖者爲僧永言等所侵占禮部請移文究治禁約上曰飛在宋室忠烈可嘉墓田準令有司究理

○命河南都司都指揮同知何忠充右參將分守狹西鎭番等處

○虜入遼東錦州境官軍敗之追出塞斬首百二十五級獲馬九十餘匹鎭巡等官以聞賜敕獎勵升奏捷者二人官各一級仍各賜衣一襲鈔千貫

大明孝宗敬皇帝實錄卷之一百四十六

大明孝宗敬皇帝實錄卷之一百四十七

弘治十二年二月辛卯朔吏部覆吏科給事中吳蕣所言經筵所以正君心而隆聖學欲訪察仿佛宋儒程頤朱熹者不拘常額擢居斯職且欲起用致仕南京祭酒謝鐸以備朝夕延訪蕣言深爲有見但鐸先以少卿屠勛之言候缺起用請移文趣起以俟擢用從之

○攺巡撫大同贊理軍務都察院右僉都禦史劉瓛爲大理寺左少卿先是勘事官給事中吳世忠等言大同邊備廢弛皆瓛及鎭守太監孫振總兵官神英等欺罔所致請通行逮問上俱宥之命取瓛回京別用瓛至京監察禦史王鼎復劾之其﹤鋶﹣釒﹥與瓛攺官之命同下科道再交章論列謂非黜瓛無以息物議不允

○升江西布政司左參議方全爲雲南右參政○雲南按察司按察使吳倬丁憂服闋復除廣西按察司

○升分守涼州副總兵都指揮僉事熊岡爲署都督僉事充總兵官鎭守延綏

○壬辰升四川按察司僉事劉杲狹西僉事陳珍張貫俱爲按察司副使杲湖廣珍本司貫山西

○攺湖廣按察司僉事祝祥爲尙寶司少卿祥以母老子幼乞量攺京職吏部請準知府韓儒例候山東河南有僉事員缺具奏調用上特命攺前職旣而科道交章言祥托姻權門假以養親爲名希求遷轉請正其罪上以成命已定不從祥壽寧侯張氏姻戚也

○以旱災免山東濟南東昌靑州等府所屬三十四州縣並濟南東昌等五衛所弘治十一年夏稅子粒有差

○先是巡按湖廣監察禦史王恩奏請湖廣各王府莊田俱令有司徵租送府以免橫斂之害旣得旨至是興王奏本府莊田與他府有糧民田不同請得自徵復從之

○命廣寧伯劉佶領紅盔將軍宿衛

○癸巳初安遠侯柳景有罪免死戴頭巾閒住後累乞恩賜冠帶至是再乞復爵吏部具吏科參語覆奏謂景不知感恩省愆而妄自陳乞宜正其罪上命仍會官詳議以聞眾議以景罪大恩厚請勿許上特命復爵閒住給祿米三之一

○升南京吏部郎中蔣浤爲江西布政司左參議

○監察禦史余濂言二事一重民牧謂進士之爲知州推官知縣曾經旌異考稱者宜歲一行取赴部俟員外郎有缺以知州補之給事中禦史主事有缺以知縣推官補之一惜人才謂弘治三年吏部奏以進士翟敬等爲檢討侍王府講讀敬等不欲吏部惡之奏行罷黜後稍起爲布政司照磨困路至今乞攺升知縣等官俾得圖報事下吏部覆奏謂禦史有缺可以知縣推官選補給事中品從七知縣推官品正七難以選補又知州歲一行取赴部則人多缺少未免壅滯謂宜不拘年限隨缺具奏請補翟敬等自任照磨後復踰數年今困窮已久悔悟宜深若攺任民社必有可觀請候有缺具奏升用從之

○禮部覆奏給事中吳蕣所言乞於退朝之後以六科日進旨意題本令人宣念冀得反復處置又勤禦大小經筵虛心訪問務求至當凡缺政事召內閣及該部於便殿面議而後斷決退朝燕閒則召翰林儒臣或科道侍直以備顧問議上從之

○甲午升戶部員外郎唐弼南京雲南道監察禦史李情南京刑部員外郎任鑑直隸無爲州知州趙璧俱爲按察司僉事弼四川情湖廣鑑璧狹西

○湖廣道監察禦史費鎧丁憂服闋復除山東道

○丙申命太子少保禮部尙書兼文淵閣大學士李東陽禮部右侍郎兼翰林院學士程敏政爲會試考試官

○丁酉釋奠先師孔子遣少傅兼太子太傅戶部尙書謹身殿大學士劉健行禮

○裁革浙江寧臺二處鹽倉批驗所遷紹興鹽倉批驗所於吳家渡

○巡撫江西等處都禦史金澤奏福建武平縣路當賊衝而縣城久廢不治請令因舊基修築並遷武平守禦千戶所於城內以便防守從之

○戊戌祭太社太稷

○遣順天府官祭先農之神○命府軍右衛帶俸署都指揮僉事李瑾五軍營右掖坐營管操

○戶部覆奏南京吏部尙書倪嶽等所言六事其曰豫節親藩者凡親王之國請禁承奉等官沿途害人及至國占奪民產窺求國課其曰祛除民病者凡天下有司編僉均徭責令下戶出銀及受理詞訟濫罰紙價者請治以罪其曰懲戒姦貪者凡南京守關管庫新增內官請賜裁革其曰遵復舊制者請令各處鈔關收錢鈔不許勒取生鈔髙錢以病�人其曰修復常平者請令南京如遇儉歲將倉糧減價糶數萬石以濟困窮而以其價銀至豊年折放官軍月糧其曰類角�羊文冊者請令南京各衛所歲報戶部文冊止差吏役賫進不許差官致妨公務詔守關管庫內官令南京守備太監查奏裁處余從所議

○己亥命浙江都司都指揮僉事張灝之子琳代原職杭州右衛指揮使

○吏科都給事中魏玒等言近吏部會同都察院考察天下官員尙有罷黜未盡者如副使談俊黃熒之罷軟布政王進副使陳嘉謨知府趙英安康之老疾參政張琡副使談詔吳昭知府吳泰鮑愷府同知貢欽之不謹今皆存畱旣無以服去者之心又無以爲來者之戒乞通行罷黜監察禦史陳恪等亦以爲言吏部復奉旨會查各官考語以聞因言據各官考語𨿽無老疾不謹之文然科道交章劾奏必嘗察訪是實宜照例黜罷上命俱存畱治事

○命河南都司署都指揮同知劉勝充右副總兵守涼州

○工部覆奏南京吏部尙書倪嶽等所言五事其曰並省重復者謂南京內府庫藏每年二季計料修理多借公營私又南京織造事前差去二內臣幹集有餘近添差太監鄭山提督誠爲勞擾請如所奏凡庫藏或一二年或三五年遇有損壞臨時具奏修理其添差太監鄭山乞賜革罷其曰減造軍器者謂近奉有成例凡天下軍器歲令減半成造但未行之兩京今南京兵仗局成造盔甲之類積至四百五十餘萬件頗足應用請行南京兵工二部將戊字庫原收軍器委官盤驗有敝懷者逐漸修理待修完日照例減半成造其曰裁抑侵克者謂南京龍江關大勝港抽分局設有禦史主事監督不知何時添差內臣請照在京抽分例專委禦史主事取回內臣不然亦宜禁其計籌索取生事害人其曰減省差遣者謂內府鍼工巾帽二局每年奏差內臣四員往南京取用麂皮等料所至勞擾請免差在京內臣令守備太監督令南京二局依時造辦選差內臣起運至京其曰量停造作者謂內府各監局所需生漆肥皂等物火罩等器象牙鵓鴿頭弰彈弓等料費用不貲請令各監局斟酌計處或停止或減免今後遇有取用務經本部轉行南京工部不許徑自派辦其南京監局多破物料及畱難角�羊戶掯要財物請行南京內外守備官嚴加禁約上曰織造抽分並取用物料內官俱仍舊不動餘如議

○庚子太子太傅吏部尙書屠滽乞致仕上曰卿老臣宿望委任方隆豈可屢以疾求退宜勉供職不必再辭

○以旱災免山西大同府所屬州縣行都司所屬衛所及河南開封等府所屬州縣宣武南陽等衛所弘治十一年糧艸子粒有差

○兵部覆奏南京吏部尙書倪嶽等所言五事其曰懲究欺蔽者謂各處誤事守臣率皆巧於彌縫冀脫一身目前之禍而不顧地方他日無窮之患如雲南之啟釁木邦髙州之妄殺冒功大同私以鐵器易達馬宣府張家口之失機奏報失實幸各敗露置之重譴他如都勻淸平之徵苗賀蘭山後之撲賊鳳陽懷遠之妖黨汀州南贛之流劫及廣西雲南湖廣之土官苗獞或情僞相半或報功稍濫或剿捕未盡而稱已盡或招撫未安而曰已安請如所奏通行各巡撫巡按等官查訪具奏凡有失誤事機奏報不實者治之以法其曰蘇息貧窮者謂南京各營買補倒死馬匹舊例給艸場銀三兩今請再加給一兩其官員坐此住俸者請止住半俸其曰愼用將官者謂先是有詔令內外臣各舉將材今舉至者止三十餘人其間亦未見有果堪任使者請再行各官各舉所知其曰禁約取索者謂南京馬快船隻本爲裝載戰馬戰士之用而今用以裝載蘆柴板木水夫被累請行文禁約其曰豫節親藩者謂親王之國所經地方承奉等官勢同劫奪車船人夫誅求無厭請豫爲禁制議上俱從之

○辛丑遣戶部尙書王繼祭太倉之神

○遣順天府官祭宋丞相文天祥

○先是五軍劾義營有餘丁四千七百餘名冬操夏歇月各支糧四斗至是以淸寧宮赴工命各月添支糧六斗俟工完日仍舊從英國公張懋請也

○朵顏等三衛達虜寇遼東義州官軍敗之追出塞斬首百四十九級獲馬百二匹鎭守太監任良總兵官李杲都禦史張玉以捷聞賜敕獎勵升奏捷者二人官各一級仍各賜衣一襲鈔一千貫

○癸卯禮部覆奏監察禦史余濂所言請經筵之外或禦便殿或禦內閣召見大臣曲賜撫接以來獻替凡政務之大與之謀議而後行又常令講讀等官日侍東宮講學相與切磋以涵餋气質薰陶徳性上皆從之

○狹西寧夏地震有聲

○乙巳罷分守居庸關署都指揮僉事楊能以忠義前衛指揮僉事王璽代之

○銓注後軍都督府帶俸左都督劉寧於前軍都督府僉書管事

○丙午升直隸薊州知州劉愷爲福建按察司僉事

○命前分守順聖川參將李貴仍充右參將分守湖廣靖州等處

○丁未參贊機務南京兵部尙書張悅復以老疾乞致仕上曰朕以卿徳望老成精力未衰特切勉畱豈亦固求休致所辭不允

○太僕寺寺丞劉聰奏金吾左等二十七衛牧馬艸場除將堪耕種者從民佃種徵租買馬餘皆鹻瘠今爲牧地不堪耕種無從計地餋馬謂宜以丁貼助領養今審核各衛除見操正軍外正軍餘丁共三千一百十三名議以正軍一名貼餘丁二名領種課馬一匹貼一名領種兒馬一匹家殷實者不必貼若餘丁一名則貼餘丁四名領種騍馬一匹貼二名領種兒馬一匹貧無力者倍之貼者月出銀六分以此擬定正貼戶該領種兒騍馬九百五十六匹除各衛見馬及撥民間馬充其數仿有司馬政例每馬四牝一牡搭配十匹立羣頭五十匹立羣長不及五十匹止立羣頭總一百八十一羣每羣設獸醫三名馬少者二名著爲定額務爲經久有餘不加耗則追補每騍馬二年科駒一匹內存上馬印記備用余悉賣銀貯太僕寺馬死不卽買補者正軍扣除月糧布花餘丁扣追貼價湊補買馬軍丁有逃亡事故行該衛撥補管馬武職每衛選畱指揮一員僉書提調余悉還各衛差操兵部覆奏從之

○戊申淸明節遣駙馬都尉馬誠遊泰分祭長陵獻陵景陵裕陵茂陵文武衙門各分官陪祭

○遣儀賓周鉞祭景皇帝陵寢

○遣內官祭恭讓章皇后陵寢

○嚴左道惑眾之禁先是角�羊州吏李寧以妖術惑人自言得聚寶盆於桃花洞知州程觀信之事聞俱坐斬旣遇赦寧發邊遠充軍都察院以天下妄言惑眾如寧者尙多請出榜禁約故有是命

○命分守涼州協副都指揮僉事左方充左參將分守寧夏西路

○復設山西靈石縣靈石口巡檢司○鎭守淮安漕運總兵都督僉事郭鈜等言河南按察司副使張鼐奏欲將荊隆口等處舊河隨宜修浚儻後黃河南遷就引沁水入渠庶使徐呂二洪糧運不致艱阻又欲停徵侯家潭缺口買辦樁艸等項銀兩止將各該軍衛有司人夫起倩﹤鋶﹣釒﹥浚緣本官專管河道年久且才力足以辦此宜卽令其督理待工完量請旌擢工部覆奏從之

○己酉景皇帝忌辰遣儀賓周鉞祭陵寢

○命戶部發太倉銀十二萬兩於遼東六萬兩於甘肅四萬兩於寧夏三萬兩於楡林以備邊儲準弘治十五年歲例之數

○周世子安﹤氵橫﹥薨世子惠王庶第二子母妃楊氏成化五年生先封世孫二十三年進封世子至是薨年三十一訃聞輟朝一日賜祭葬如制謚曰榮悼弘治十五年追封爲周王謚曰悼

○烏思藏並長河西雜道長官司及靜寧等寺金川等寺竹林等族番僧番人三竹札失遠旦伯班著爾堅參鎖郎監藏捏自等各來貢各賜宴並彩叚等物有差

○庚戌靖江王約麒屢著道士衣巾夜出至市中廣西守臣以聞王亦自陳因患心疾至此禮部請爲禁治上降敕諭王並本府內外官令以禮匡正俾愼於其後

○遼東官軍後追敗三衛達虜於寧遠之境斬首四十四級獲馬二十匹鎭巡等官太監任良等再以捷聞仍賜敕獎勵升奏捷者二人官各一級賜衣一襲鈔一千貫

○辛亥巡按直隸監察禦史劉丙奏近戶部移文支官鹽二萬引爲織造之費夫鹽法本以供邊儲今虜患未息萬一調兵徵剿何以給之乞停免爲便命每歲仍以五千引給之○命守備固原都指揮僉事李銳協守涼州

○壬子四川建昌衛地震有聲

○癸丑授國子監生陸爰爲中書舍人爰故太常少卿兼侍讀釴之子習字三年已滿故也

○巡撫湖廣都禦史閻仲宇奏本鎭地方多流民嘯聚請下各州縣審核有系逃軍逃匠逃囚者各遞解原籍處置其不系逋逃願自還鄕者撫遣以歸如住久置有產業不願回還者照例收附裏籍三年之後隨墾田多少從輕納糧當差若軍匠冒稱民籍者從原籍官司查取攺正從之

○遷四川忠州臨江巡檢司於花林羊渡溪

○甲寅旌表孝子四人七世同居一人節婦十人致仕縣丞劉鑑山東文登縣人生員劉宗周河南裕州人權宇直隸徐州人生員張欽直隸鳳陽縣人並親喪廬墓各表其門曰孝行程昂湖廣孝感縣民自六世祖至昂俱合居共爨男女百五十口無私署財產者旌其門曰七世同居義門陳氏廣西融縣進士李序妻黃氏江西南城縣民劉文英妻童氏浙江諸曁縣民兪肅妻趙氏兪玆妻金氏兪閏妻徐氏鄞縣舉人陸厚妻吳氏廣東海南衛生員王鑾妻楊氏河南唐縣生員張睿妻鄒氏江西南昌縣民蔡金妻馬氏徐州民石崧妻並早寡守志旣老無玷各旌其門曰貞節

○命廣東都司都指揮僉事楊玉充左參將分守廣西潯梧等處

○乙卯總督漕運兼巡撫鳳陽等處都察院右都禦史李蕙卒蕙字徳馨直隸當塗縣人成化五年進士授刑科給事中十八年升江西布政司右參議上饒饑民彊取富人粟所司欲論以彊盜蕙議止罪其魁南贛盜起羣議發兵蕙請下令招撫賊相率散去弘治元年升右參政累升山西左右布政俱有政績爲士民所稱重六年升右副都禦史總督南京糧儲尋轉左總督漕運兼巡撫淮楊廬鳳四府旣而傳旨升右都禦史總督巡撫如故因乞歸省墓至家卒賜祭葬如例蕙性明快才力優贍故所至有聲然晚年務和同少風郎以傳升故頗有巧宦名士論惜之

○狹西西寧衛天鼓鳴

○丙辰設廣東瀧水縣守禦千戶所隸肇慶衛正副千戶各一員百戶五員吏目一員

○丁巳戶部覆奏南京戶科給事中張宦等所言一謂南京守關管庫等內官添差數多本部近因南京吏部尙書倪嶽等奏已令南京守備太監查奏一謂九江安慶二府之民承佃蘆洲納課者利寡民困請行令南京戶工二部查處從之

○戶科給事中華昹奏國家求賢以科目爲重公道所在賴此一途今年會試臣聞士大夫公議於朝私議於巷翰林學士程敏政假手文場甘心市井士子初場未入而論語題已傳誦於外二場未入而表題又傳誦於外三場未入而策之第三四問又傳誦於外江陰縣舉人徐經蘇州府舉人唐寅等狂童孺子天奪其魄或先以此題驕於眾或先以此題問於人此豈科目所宜有盛世所宜容臣待罪言職有此風聞願陛下特敕禮部場中朱卷凡經程敏政看者許主考大學士李東陽與五經同考官重加翻閱公爲去取俾天下士就試於京師者咸知有司之公上令禮部卽議處以聞禮部言日�永必有所聞故陳此奏但恐風聞之事猶或未眞況未經開榜不知所指實之人曾取中否乞如所奏行令李東陽會同五經同考試官將場中朱卷凡經程敏政看中者重加翻閱從公去取以息物議開榜日期亦乞攺移本月二十九日或三月初二日上從之命以三月初二日放榜

○戊午命南京刑部尙書戴珊之子晴爲國子監生從其請也

○貴州宣慰使司宣慰使安貴榮遣舍人安享等來貢回賜貴榮錦叚等物並賜安亨等彩叚鈔錠如例

○舊制武職絕嗣許弟侄子孫襲蔭其後同宗之人或指稱同祖伯叔之孫或妄稱同堂兄弟之子以至乞養贅壻亦多有詐冒承襲之獘成化十七年都禦史何喬新上﹤鋶﹣釒﹥請禁革旁枝襲蔭惟的派子孫方許承襲後以爲例至是兵部奏謂今武職旁枝承襲者十有五六行之旣久一旦裁革恐失人心合立遞降法旁枝承襲者指揮降百戶正千戶降試百戶百戶降冠帶總旗一輩後止襲總旗已襲者終其身有旨令仍照成化十七年事例行兵部再奏謂喬新原奏甚善但的派二字未明故本部再請明降且軍職旣病故絕嗣何由復有的派子孫惟前此在營所生的親弟侄卽爲的派其堂伯叔兄弟子孫卽爲旁枝的派宜許令襲職其子孫亦永遠相承若旁枝子孫則不分已未承襲俱一體禁革如此庶於祖宗之選法舊例不違而與喬新所奏事例亦合從之

○致仕南京兵部右侍郎虞瑤卒瑤字邦瓊浙江縉雲縣人天順八年進士授刑科給事中累升大理寺丞南京都察院右僉都禦史提督操江至南京兵部右侍郎弘治三年爲科道所劾命致仕至是卒賜祭葬如例瑤美丰儀善談論在刑科有浮競名督操江時爲權貴追索私負日署狀數百尢不能制其內常匿一士人妻於家竟以此去官子嶽亦舉進士爲刑部員外郎比以贓除名

○董卜韓胡宣慰使司及四川達思蠻長官司越嶲衛卭部長官司各遣頭目把事人等昆各藏卜野捨藏卜李細普等各來貢賜宴並彩叚衣服等物有差

○己未中宮千秋節命婦朝賀

○賜各王府慶賀官員人等鈔幣有差

○韓府通渭王徵銶薨王莊簡王庶子母吳氏景泰二年生先封鎭國將軍成化八年襲封通渭王至是薨年四十九訃聞輟朝一日賜祭葬如制謚曰榮靖○翰林院編修羅欽順丁憂服闋復除原職

○巡撫南直隸都禦史彭禮言南直隸各府州縣預備倉糧凡遇查盤每石準開耗一升三年準三升三年之外不準開耗若虧折不及百石者從常論罪責償其侵盜等項虧折百石之上者從重論罪從之

大明孝宗敬皇帝實錄卷之一百四十七

大明孝宗敬皇帝實錄卷之一百四十八

弘治十二年三月庚申朔升狹西按察司僉事馮允中爲江西副使整飭會昌兵備

○命府軍衛指揮同知張文淵守備徳州並河間等處以都指揮體統行事

○辛酉升湖廣按察司按察使吳雄爲應天府府尹

○初魯王陽鑄以罪革祿弘治初已復三之二至是援詔例請全給從之

○禮部會試取中式舉人倫文敍等三百名

○壬戌巡撫宣府都察院右副都禦史馬中錫乞回原籍餋病許之命馳驛以歸

○監察禦史陳玉以近日科道交章劾奏大理寺少卿劉瓛尙寶司少卿祝祥及布政使等官王進等十二人罪狀俱置不問乞先將瓛祥罷歸田裏以消物議仍敕吏部再考核進等論其輕重量爲去畱上以旣累有前旨命已之

○戶部請再送京儲銀十萬兩於遼東以備邊儲並令遼東鎭巡等官發會府原貯金州等三衛餘丁歲納艸價銀助買糴之用從之

○癸亥賜魯府鎭國將軍健棁健杼輔國將軍健木�寺代府輔國將軍成﹤釒貫﹥輔國將軍俊橉誥命冠服如制

○賜代府慈利郡君並儀賓叚世榮誥命冠服如制

○升浙江黃巖縣知縣李葵爲狹西按察司僉事

○虜入遼東開原等處殺掠人畜命巡按禦史提問備禦守備等官都指揮王宗等其分守右僉將焦元右監丞黃延仍令戴罪殺賊

○大理寺左寺丞劉憲因勘宣府失誤事還言各邊被寇殺擄人畜屯守官多匿不報或報不盡實請定議治罪以爲後戒兵部議謂自今各邊及腹裏地方遇賊搶掠人畜分守守備備禦管屯坐堡等官凡隱匿殺擄人口十名以上頭畜三十以上軍民職官問罪畢日俱降一級隱匿數加一倍者降二級加二倍者降三級甚者罷職罪坐原隱匿官其鎭總等官知情不舉者連坐從之

○甲子虜入遼東寧遠境殺擄人畜命巡按禦史逮問都指揮錢英等其鎭巡等官太監任良等俟英等獄具以聞

○乙丑升湖廣按察司副使湯全爲本司按察使

○升山東布政司左布政使雍泰爲都察院右副都禦史巡撫宣府

○命南京戶部右侍郎鄭紀之子主忠爲國子監生從其請也

○命分守開原右參將都指揮僉事焦元回京閒住以鎭守太監任良奏其不法事狀勘問有實也

○丙寅下戶科給事中華曰�永及舉人徐經唐寅於獄會試事畢大學士李東陽等奏日者給事中華曰�永劾學士程敏政私漏題目於徐經唐寅禮部移文臣等重加翻閱去取其時考校已定按彌封號籍二卷俱不在取中正榜之數有同考官批語可驗臣復會同五經諸同考連日再閱定取正榜三百卷會外簾比號拆名今事已竣謹具以聞章下禮部看詳尙書徐瓊等以前後閱卷去取之間及查二人朱卷未審有斃與否俱內簾之事本部無從定奪請仍移原考試官徑自具奏別白是非以息橫議得旨華曰�永徐經唐寅錦衣衛執送鎭撫司對問明白以聞不許徇情○升錦衣衛千戶王春爲指揮僉事以春自陳其父左都禦史越軍功也

○丁卯衡王將之國詣長陵獻陵景陵裕陵茂陵行禮

○升江西布政司右布政使王沂爲山東左布政使監察禦史朱文爲湖廣按察司副使

○戊辰升四川布政司右參政李進爲江西右布政使江西撫州府知府吳泰爲福建都轉運鹽使司運使

○己巳吏部擬調長沙府同知楊茂元爲知府廣西來賓縣知縣鄒儒爲府同知山東招遠縣知縣賈瓘雲南安寧驛驛丞盛應期雲南呂合驛驛丞範璋爲通判雲南通海縣主簿武衢河東狹西都轉運鹽使司知事孫信爲知縣命鄒儒賈瓘武衢孫信準擬其餘置之茂元先任按察司副使儒任郎中瓘應期璋任主事衢任禦史信任知縣俱因言事並公事詿誤降官詔例當對原品調任者也

○戶部覆奏總理遼東糧儲郎中史學所言四事一謂遼左屯田爲斃最多請行移巡撫巡按官會同本官逐一淸查其屯田官軍不許別衙門更調差遣一謂遼東歲徵屯糧數減於前而昔年徵東耗費已極請自弘治十三年以後歲加銀三萬兩其前此數年預運送銀兩許令用補昔時徵東費用之數自後運去者就準本年歲例一謂各邊糧艸多有虛出盜賣燒毀浥爛之斃請通行遼東巡撫巡按等官凡故意燒毀及盜賣者照成化間欽定事例梟首示眾其餘照常例發落經收職官參究問罪糧艸照數追陪遇赦不宥其委官及商人領官銀糴買糧艸而上納不精拖欠不完者追治之今後如開納糧艸先令納完然後給價不許如前預給致令逋負一謂遼東金復蓋三衛官軍多調各邊操備見在者歲支糧止三百餘石各倉原收積米豆可足十餘年之給而遼陽廣寧開原三城及靉陽鎭東等邊堡俱宜蓄積糧料欲擬運此三衛有餘之積至彼三城諸邊堡以備軍餉請行令巡撫都禦史會同本官議定犯罪贖米多少之例用爲轉般腳價之費又三衛歲收屯豆舊擬每豆四石折收銀一兩今豆價減賤請每豆五石折收銀一兩或以布易銀亦聽其便從之

○敕巡撫南贛等處都察院右副都禦史金澤通巡撫江西各府以南京禮部主事李哲言各府時俱有盜賊故也

○庚午命湖廣鄖陽府知府王傅爲四川布政司右參政傅先任太僕寺卿降外任至是援詔例乞對原品調任許之

○辛未升掌鴻臚寺事禮部左侍郎賈斌爲禮部尙書仍掌寺事斌具﹤鋶﹣釒﹥辭不允

○命狹西西安左衛指揮使楊宏守備紅城子堡以都指揮體統行事

○壬申命河南都司領班京操都指揮僉事徐鼐管本司軍政

○金星晝見於辰位自初九至是日

○癸酉以久旱禱雨遣新寧伯譚祐祭告天地遂安伯陳韶告社稷成山伯王鏞告山川

○命工部會同內官監錦衣衛及巡城禦史﹤鋶﹣釒﹥浚京城溝渠

○甲戌上禦奉天殿策試禮部會試中式舉人倫文敍等三百人制曰朕惟自古聖帝明王之致治其法非止一端而孔子答顏淵問爲邦但以行夏之時乘殷之輅服周之冕樂則韶舞爲言說者謂之四代禮樂然則帝王致治之法禮樂二者足以盡之乎宋儒歐陽氏有言三代而上治出於一而禮樂達於天下三代而下治出於二而禮樂爲虛名當時道學大儒稱爲古今不易之至論今以其言考之上下數千餘年致治之迹具在可舉而論之乎夫三代而上無容議矣漢髙帝嘗命叔孫通定禮樂負魯兩生不至謂禮樂積徳百年而後興厥後三國分裂其臣有諸葛亮者而世儒乃或以禮樂有興或以庶幾禮樂許之蓋通與亮之爲人固不能無優劣要之於禮樂能興與否亦尙有可議者乎我國家自太祖髙皇帝以神武創業聖聖相承百有餘年禮樂之制作以時以人宜無不備矣然而治效之隆未盡復古豈世道之升降不能無異耶抑合一之實猶有所未至耶朕祗承丕緒夙夜惓惓欲弘禮樂之化益隆先烈而未悉其道子諸生其援據經史參酌古今具陳之朕將親覽焉

○命少傅兼太子太傅戶部尙書謹身殿大學士劉健太子少保禮部尙書兼文淵閣大學士李東陽太子少保兵部尙書兼東閣大學士謝遷太常寺少卿兼翰林院侍讀學士李傑太常寺少卿兼翰林院侍講學士焦芳詹事府少詹事兼翰林院侍讀學士王鏊太子太傅吏部尙書屠滽太子少保戶部尙書周經少保兼太子太傅兵部尙書馬文升太子太保刑部尙書白昂太子少保工部尙書徐貫太子少保都察院左都禦史閔圭掌通政司事禮部左侍郎元守直大理寺卿王軾爲殿試讀卷官

○韓府褒城王微鉅薨王昭裕王嫡子母妃孫氏正統七年生景泰二年封爲長子成化四年襲封褒城王至是薨年五十八訃聞輟朝一日賜祭葬如制謚曰宣惠

○虜入宣府萬全右衛境人畜有被掠者命逮問把總等官指揮秦宣等三人守備奉禦賀能分守監丞萬全參將白玉俱令戴罪殺賊

○乙亥衡王之國詣奉先殿行禮

○百官詣衡王府行禮

○韓府輔國將軍徵鏵以其父鎭國將軍範階病篤刲股和藥以進旣而父病愈輔國將軍徵鏡之妻韓氏爲其夫刲股和藥而夫病亦愈韓王偕灊以聞並請如例賜敕獎諭從之

○虜寇宣府中西北三路官軍敗之先後斬首五十九級獲馬二百三十一匹駝五隻鎭巡等官以聞賜敕獎勵升奏捷者二人官各一級仍各賜衣一襲鈔千貫○丙子衡王之國陛辭上禦奉天門送之如儀

○丁丑上禦奉天殿賜倫文敍等進士及第出身有差文武羣臣行慶賀禮

○命遼東都司都指揮使胡忠充右參將分守開原等處

○戊寅賜進士恩榮宴於禮部命太師兼太子太師英國公張懋待宴

○升吏科右給事中胡易禮科右給事中韓智俱爲左給事中禮科給事中馬子聰屈伸兵科給事中周旋戶科給事中李祿俱爲右給事中易子聰戶科智伸兵科旋刑科祿工科

○己卯遣太傅兼太子太傅新寧伯譚祐充正使太子少保禮部尙書兼文淵閣大學士李東陽充副使持節奉冊爲汝王妃行納徵發冊等禮○賜狀元倫文敍朝服冠帶及諸進士寶鈔

○庚辰狀元倫文敍率諸進士上表謝恩

○秦府汧陽王誠洌前爲長子時夫人王氏已卒至是請追封爲妃從之

○備禦懿路城遼東都指揮僉事李欽坐虜入境劫掠人畜下巡按監察禦史逮問當充軍上以情輕律重命降二級帶俸差操

○南京金星晝見於辰位

○壬午狀元倫文敍率諸進士詣先師孔子廟行釋菜禮

○命秦府庶人公鐕繼妻張氏月支口糧三石公鉥誠洭幼女各一人月支一石五斗

○癸未南京湖廣道監察禦史劉紳丁憂服闋復除雲南道

○江西吉安府知府張本奏請立故少師兼大學士楊士奇祠堂於泰和縣春秋致祭從之

○甲申升河南布政司左布政使徐鏞爲都察院右副都禦史總督漕運兼巡撫鳳陽等府

○命原賜嘉善大長公主任丘等縣莊田仍賜其子錦衣衛千戶王銘從其請也

○初木邦宣慰罕穵法迎婦孟乃爲部下信蠻所遮不得歸孟密安撫司王捨司楪因侵據木邦地雲南鎭巡等官歲遣官撫諭不悛乃議積糧開道鑄造軍器以備徵剿令分守參議黃東山兵備副使趙炯任其事左參政毛科副使荊茂等皆同撫理會思楪攻圍蠻遮急宣慰妻求救孟養思陸思陸者麓川反寇遺孽約非總兵軍符徵發不許過江至是自請劾力剿捕思楪而夷俗相傳孟密素畏思陸之兵撫夷者以爲然遂爲請於總兵鎭巡官許之孟養軍未至思楪聞之亦角�羊去別部有執信蠻以獻者罕穵法得歸故土諸夷部落稍附之未幾復貳於思楪罕穵法以告有千戶尹銘者嘗從撫夷因言思楪可擒之狀前舉以撫夷官不協自失機會於是總兵沐琮太監劉昶巡撫都禦史張誥議發孟養兵並檄夷部歸附者令戮力捕思楪又移令炯東山及科量調官民兵萬二千人防護察各夷動靜隨宜撫理炯科得檄皆會騰衝東山先之隴川儲糧科欲自爲軍備令罪人納贖米並徵轉輸費又追徵潞江土捨侵用歲例銀皆隨軍收貯炯遂與科會爲檄令藺昂發孟養兵又以隴川逼近蠻莫復增發隴川南甸幹崖三宣撫兵欲藉此挾撫以成功旣復遣尹銘往賜賚思陸且促之發兵思陸乃遣大陶孟倫索領夷兵象馬過江時科營戛勒河西炯營其東思楪聞之亦起兵令陶孟思英等柵守蠻莫東山別發騰衝操兵三百人將往營邦杭會與炯議事不合畱止於崖戒各倉毋與軍士糧兩軍喧嘩科乃以所支賞功官銀及自所貯備給軍約扣各衛月糧償官頃之科過炯議事指揮戴繼家人失火營毀喪軍器以千數科狼狽移營踰月引兵駐南牙山與孟養兵會倫索旣過江指鷹謂藺昂曰我曹猶此鷹奪得地土卽管食之耳科聞之憂懣不能寢使人促炯會蠻莫時孟養兵營蠻莫寨前科與炯議遣尹銘及他把事昭降思英思英不從伏兵傷孟養一人殺二人懸首柵上又射傷武定哨兵五人已而炯令夷兵東髙罵之思英等閉寨不出復遣人往諭之乃以緬書來言願與宣慰講和孟養兵聞約降頗有怨言是時軍士無糧皆采芭蕉心食之科見思英不出又念倫索前語遂引兵往營孟都炯亦以無糧引還止南牙山科炯旣去倫索亦懼思英絕其歸路領兵取道幹崖而還軍皆饑疲且聞蠻莫追者在後爭走相蹂踐死者莫知其數科至孟都思楪使頭目曩方來請事科責令備象二匹謝宣慰退所侵地仍備方物納貢償官軍糧餉費曩方聽從而去時雲南傳言蠻莫柵上有死人首科炯用兵失利總兵鎭巡聞之懼卽召科還且戒令孟養還兵各守境界然孟養自是遂犯約數興兵渡江與孟密戰矣科旣還思楪令曩方隨科使與宣慰講和鎭巡以二夷未嘗面服復委茂及東山往諭之未幾思楪及罕穵法所貢方物皆至於是鎭巡等官奏請錄茂炯東山及科之功並以科營失火聞又以人喧傳殺傷多孟養數騰緬書言兵敗屢遣官勘視科時進表之京以孟密歸順皆已與炯挾撫之功顧欲參究失火並勘視死亡兵數茂等歸順後才往面諭功反居首乃具奏乞辯明功過下巡按監察禦史查勘而炯亦以孟密納貢及所行便宜賦詩十二首以進兵部劾之下巡按禦史逮問坐奏事不實贖徒尋以科道論之降鹽運司同知時禦史余本實捕系尹銘及諸從撫夷者拷問銘等因希指言科謀圖撫夷對敵殺傷夷兵百餘人又濫徵銀兩本實遂奏科炯罪狀請逮科治系炯再論並劾張誥劉昶等之罪於是科復奏辯並訐本實東山私事都察院奏遣兵科給事中東思恭刑部員外郎彭澤往按之置對皆言科炯奉總兵軍符發兵多調二萬二千餘人實提兵挾撫未嘗對敵孟養死亡兵數前後緬書自相矛盾況思陸方侵據蠻莫貢章地撫諭未退若往查詢彼必更以爲辭不可據信本實所奏多不如章乃奏擬科那移官錢還充官用律當徒炯仍原擬且言科炯虛張剿捕擅調夷兵輕舉深入欲坐以徒仍盡將帥擅調軍馬本法庶爲允當但旣非將帥所調又夷兵且奉檄而行較之內甸及各邊無警擅調者不同若止以常例處之又無以爲邊官喜事徼功之戒銘希求升用倡思楪易剿之謀冀減罪名誣隴川殺傷之數其情尢重東山旣同署檄催調夷兵乃因私忿臨事推避本實勘事旣不核實參奏亦屬太重誥昶謀議不詳及禦史張泰干預軍事俱宜逮問但思楪侵淩木邦有年今講和納貢數人亦有微勞可錄事下都察院議以誥等所犯俱在赦前且誥致仕泰遷官本實丁憂例應免問科炯及銘功罪相等東山功無可錄罪亦微輕均俟上裁得旨科炯銘免問罪各降一級東山下巡按禦史逮問

○是日曉刻月犯壘壁陣東第一星

○乙酉授第一甲進士倫文敍爲翰林院修撰豊熙劉龍爲編修第二甲孫緒等九十五員三甲劉潮等二百二員分撥各衙門辦事

○罷鎭守延綏署都督僉事熊岡命鎭守狹西右軍都督府都督同知陳瑛佩徵西將軍印往代之岡旣有鎭守之命兵部訪知其爲王親例不得爲主將故奏罷之

○丙戌升河南布政司右布政使仰昇爲本司左布政使

○降貴州安莊衛帶俸都指揮僉事陶英爲指揮同知以犯贓故也

○降狹西行都司都指揮僉事蘇濟等六員各降二級指揮王璽等四員各一級坐守備不設及失於飛報也

○建州左衛故都指揮僉事馬抹惇子馬哈忽答及建州右衛故都指揮同知佟可可子金八卽勤伯各來貢請襲父職從之

○丁亥協守宣府副總兵都指揮同知韓玉以罪免命分守西路萬全右衛等處左參將都指揮僉事白玉代之

○戊子升浙江布政司右參政曹元爲河南右布政使

○太僕寺少卿王質丁憂服闋復除原職

○太子少保禮部尙書徐瓊乞致仕不允

○己丑南京刑部左侍郎阮勤卒勤字必成安南多翼縣人父占籍山西長子縣勤景泰五年進士授南京大理左寺評事丁憂服闋復除右寺評事遷右寺副升臺州府知府能除吏獘導民利民甚愛之旣去任立石紀其政績歷升山東左參政左右布政使都察院右副都禦史巡撫狹西召爲兵部右侍郎尋轉左未幾調南京刑部累以老疾乞休致不允後九載奏績升正二品俸乞歸省墓瀕行復以疾申前請始許之進階資善大夫後五年再以詔例進一階至是卒訃聞賜祭葬如例勤爲人淸愼政績可睹揚歷中外四十餘年始終如一日爲士夫所稱述云

大明孝宗敬皇帝實錄卷之一百四十八終明孝宗敬皇帝實錄卷之一百四十九

弘治十二年四月庚寅朔孟夏享太廟

○遣內官祭司竈之神

○吏部言廣東南雄府知府林符先任廣西按察使因公事詿誤降官丁憂去任今已服闋以詔例應對原品調任但見無按察使員缺請調符爲浙江布政司右參政仍支正二品俸從之

○先是以內臺官奏撥錦衣衛餘丁百人執灑掃役人月給糧一石光祿寺仍日給直米八合戶部尙書周經等執奏以爲不可上以業已準行不允戶部又言祖宗設立內臺典以內官職專占候不惟欲知災祥之便又以關防外臺之欺其地至密所以看守灑掃皆不使外人得預獨與各監局異者蓋防微杜漸爲久遠之慮也況私習天文律有明禁今一旦增入外人名爲看守灑掃自典守者論之似爲便利誠恐日復一日往來稔熟姦者設心以潛伺愚者騰口以妄言鼓惑眾聽致誤大事未免追究倡議之人故與其鈐束於後孰若痛絕於初與其愛惜成命於一時孰若愼重成憲於萬世況京操餘丁勞苦萬狀止支糧四斗今內臺應役有何勤苦而廩食乃加厚至此恐失京操者之心異日或比例陳請太倉之粟糜費何有止極伏望收回成命仍禁自今不得違例奏請庶事體允當上曰內臺禁密之地誠不宜外人出入卿等所言有理餘丁俱革回原衛當差

○辛卯巡撫宣府都禦史馬中錫以疾辭任已得旨準回原籍調治至是鎭守太監劉淸奏稱中錫在任公正嚴明下情悅服今一時小疾於事無妨乞令畱之以慰人望上曰馬中錫病痊之日令有司奏來起用

○翰林院侍講劉忠丁憂服闋復除原職

○命惠安伯張偉鎭守狹西

○工部郎中童琥奏四川之地諸夷雜處今松潘茂州建昌大壩等處軍疲於守禦民困於轉輸加以不時災傷財力俱耗公私兩困朝廷以蓋造王府重事委任臣等又委三司共任其勞三司又分委府州縣等官各專其事又立總委官二三員以統攝之但各工所委官多以吏目驛丞總委官以經歷知事官卑職微眾心不服以故受制於所官人等聽其漁獵莫敢誰何甚至阿從依附互相容隱今後各工所委官專用府通判推官州同知知縣總委官用府同知知州俱選出自淸流公廉有風力者爲之一則職任頗重可以畏服人心一則能砥礪名檢不肯苟同以圖近利命所司知之

○壬辰命周府鎭國將軍睦﹤木審﹥暫理府事先是周王薨世子安﹤氵橫﹥安泛訐奏未結安﹤氵橫﹥亦卒母宮人閻氏奏乞命其孫睦﹤木審﹥繼掌國璽攝府事下禮部議謂睦﹤木審﹥𨿽嫡孫緣未封世子安﹤氵橫﹥𨿽故且未詳告訐事情掌璽之請未可遽從宜姑令睦﹤木審﹥暫理府事舉行喪禮從之

○刑科右給事中任倫病痊至京復除吏科

○癸巳裁革貴州貴州衛知事一員○實授南京都察院理刑行人等官趙繼爵陳熙董��辰兪諫陳順吳玭劉烈羅璋陸徵呂鏜爲南京監察禦史繼爵熙廣西道��辰福建道諫江西道順廣東道玭山東道烈河南道璋貴州道徵四川道鏜湖廣道

○命萬全都司都指揮僉事陳雄充左參將分守萬全右衛等處

○命宣府大同延綏鎭巡等官嚴警設備以虜近邊駐牧也

○虜連寇遼東寧遠義州廣寧等處殺官軍八十六人掠馬三十一匹兵部請逮治協守參將孫文毅等罪命待賊情寧日以聞

○甲午初廣西田州府土官知府岑溥爲其子猇所弒猇亦自殺次子猛方四歲溥母岑氏及頭目黃驥護之赴總鎭等官告襲職歸至南寧頭目李蠻遣兵來迎驥意蠻欲分已權怒之殺其人蠻率兵迎猛繼至舊田州驥懼誣蠻將爲變復告遣官軍護送及調思恩府土官知府岑浚率兵同送至府浚受驥賂納其女約分其府武龍等六甲地遂攜猛去至思恩幽之事覺總鎭等官委副總兵歐磐等攝浚久之乃出猛發省城下寄居蠻屯兵自守以待猛會得奏命猛襲知府驥浚怒要泗城州土捨岑接東蘭州土官知州韋祖鋐各起兵攻蠻接兵二萬人先入田州府殺掠男女萬四百餘人劫燒倉庫民廬劫府學及橫山驛印記遂據歸仁祖鋐兵五千據兼州殺掠男女八百餘人驅之溺水死者無算括府庫放兵大掠城郭爲墟浚兵二萬攻舊田州遂據之殺掠男女五千餘人劫龍州印納故知州趙源妻岑氏蠻逃去副總兵歐磐參政武淸等詣田州府勘治遣兵送猛還府驥懼罪匿猛家先是浚築石城於丹良莊屯兵千餘人截江道以括商利官命毀之浚以兵拒不從會副總兵等自田州還卽督所統官軍毀其城浚兵來救殺官軍二十餘人官軍敗之俘其目兵九人總鎭等官及巡按禦史合奏請治浚等罪參政淸持兩端時浚叔業少從中官京師仕爲大理寺副內閣書辦三府總鎭等官因奏請敕業往諭事下兵部覆議以浚等稔惡業其宗人難責以善萬一不從則損威致侮或諸夷有變又將遣何人諭之宜敕鎭巡等官召集浚等至軍門諭以朝廷威徳罪其首惡令反侵地納所劫印並官私財物乃已若不服則熟計其便從之初蠻之迎猛無他意及猛在外蠻守土以待其歸驥首亂浚接祖鋐黨惡以致玆變淸受浚等金寶以萬數浚貽書淸稱恩父每遣人至省城必居宿淸所淸以是曲佑之誣蠻占據府治阻兵弄權互相讎殺事竟不直蠻頗有威信且思效順識者方欲屬以招徠之事而已不逮矣後淸𨿽以貪暴黜亦未得正其罪云

○命後軍都督府左都督劉寧果勇營坐營管操

○丁酉授都察院理刑進士知縣等官季春耿明彭鳳來王紹李鉞蔡中孚爲監察禦史春雲南道明貴州道鳳來狹西道紹四川道鉞山西道中孚福建道

○命兵部右侍郎楊謚之孫承祺爲國子監生從其請也

○降江西都司都指揮僉事楊泰爲南昌前衛指揮使以守備不能禦盜也

○戊戌先是廣西古田猺獞作亂襲殺副將參議守臣請討之兵部集議不許久之益猖獗遂寇洛容永福臨桂西鄕等處殺掠人民奪據田土去省城百里而近道路爲梗刑科給事中張文南京戶部員外郎周琦等皆以爲言總督都禦史鄧廷瓚等因請發湖廣四川貴州廣西漢土官兵九萬期以明年九月進討並上備糧方略事下兵部集議以古田猺獞賊不過數千乃欲動調四省官兵至九萬今湖廣災荒軍民困獘貴州苗賊時發廣西土官仇殺未寧勢難調發且徵剿猺獞全藉土兵彼待秋收方來賊已先淸野藏於萬山據險以守我兵益進而彼益遠遁迨至春耕土兵皆散歸不可禁治自前至今皆襲此獘宜移文守臣遣官詣賊村寨宣布朝廷威徳審察諸村寨善惡密調鄰近土兵掩其不備剿其一二賊必懾懼若果不悛發兵未晚從之

○初正統己巳之變發山西平陽諸府民壯九千分往代州三關操守事寧放回本城操備後或調或放至弘治六年始爲三班赴邊防冬至是刑科給事中李舉言今以河內不習戰爭之民戍守三關用武之地旣不得盡力農畝以給賦稅又不能效力邊鄙以壯國威居者有賫送之苦行者有月糧之費乞仍放回農務每人月輸銀三分類解布政司以助邊軍買馬之用或遇邊關修築城池則酌量調取工畢放回庶足以裕民力而資國用下所司知之

○河南許州大風雨雹

○己亥監察禦史董鑰王綬各奏前副使楊茂元主事盛應期範璋俱因言事並公事詿誤降除同知等官近吏部奉詔例請照原品調茂元爲知府應期等爲通判而特旨不允是朝廷之大詔不足取信於天下而臣子之小過終不蒙宥也此舉關系國體伏惟聖明再垂睿察吏部覆奏上曰楊茂元造言誤事盛應期等假公濟私遲誤薦新船隻已從輕降用矣其置之

○戶部覆奏刑科給事中李舉所言國朝有預備賑濟倉糧之設而原無定數至成化七年有每裏三百石之數而未有以此爲升擢黜罰者至弘治二年始令有司考滿官員積糧及數者升擢太少者黜罰以故有司或掊克以爲功而人民坐橫斂以益困請今後勿以糧數之足否爲考滿之殿最而亦不可使有司於預備賑濟之事漫不加意致令散斂無法丰凶無備其有類是者請仍論之以法從之

○以雹災免狹西莊浪衛弘治十一年屯糧二千八百七石艸二萬八千七十束有奇命禮部右侍郎張昇之子愈爲國子監生從其請也庚子南京刑科給事中史後等劾奏尙寶司少卿祝祥乞罷職或仍調用以抑奔競不允

○辛丑賜代府輔國將軍成錥聰滵聰﹤氵累﹥晉府輔國將軍奇氵�吏奉國將軍奇灂表樠秦府奉國將軍誠潭誥命冠服如制

○賜魯府溫江郡君並儀賓孟廷秀誥命冠服如制

○南京兵科給事中楊廉奏臣聞太祖髙皇帝嘗問學士宋濂帝王之學何書最要濂對以請眞徳秀大學衍義太祖覽而悅之命大書揭之兩廡大學士楊士奇告仁宗皇帝亦謂此書有益治道仁宗閱之喜曰此爲治之監戒也臣伏聞陛下時禦經筵寒暑不間然所講者必緊要之書則可計日見效今經筵日講率用四書諸經或間以貞觀政要通鑑綱目或大學衍義臣愚妄謂此數書者比他書已爲緊要又不若大學衍義之尢要也蓋此書專爲開導人主萃經史之精華悉聖賢之格論事類極簡該括甚詳中人之性一覽可得其槪況陛下以聖人之資乎望特敕凡進講止用衍義一書每講宜於一二日內盡一卷不得數易無所照應此書講熟之後方及他書則姦邪之情狀畢陳而聖學之功效可必矣臣又聞太祖髙皇帝肇造之初特命禦史中丞劉基翰林學士陶安等詳定律令且諭之曰立法貴簡若條緒繁多可輕可重吏得夤緣爲姦聖祖重律厭例之意昭然可見矣百三十年於玆律行旣久條例漸多自笞杖徒流無有無例者近又伏睹詔書謂法司條例太多人難遵守命法司查議定奪革其猥冗陛下重律厭例之意又可見矣臣以爲詳定律令固難而查議條例亦甚不易非深於經者不足以議律非深於律者不足以議例國初奏定律條用禦史中丞刑部尙書又兼用翰林學士不能無意望特敕法司選委素有經術深明律意禦史郎中員外郎評事等官專理其事限以期月一惟以太祖立法貴簡之訓爲主近日詔旨冗瑣悉爲革去聖裁旣定頒行天下使刑官有所遵守無敢異同則刑期無刑端有望於今日矣又各處接遞人夫莫苦於裏河而裏河之苦莫甚於濟寧尢莫甚於沛縣濟寧以南至沛縣十有三閘水淺舟膠之時閘愼啟閉往返旬日沛縣以北至濟寧舟行逆水往回愈遲而沛爲縣小故其困爲甚民窮如此或有盜起之慮是豈可不預爲之所哉臣以爲濟沛之間宜增置夫廠一所先年曾於谷亭鎭置二廠民稍息肩其地去魚臺縣十八里遺址尙存但不知廢自何時竊意爲山東之說者必欲返之於直隸爲魚臺之說者必欲並之於濟沛望特敕該衙門詳議通行直隸山東撫臣計處增立夫廠俾魚臺人夫於彼接遞仍令附近州縣多爲貼助使新差更輕於舊則濟寧豊沛之民庶得少蘇又孔廟之祀所以崇徳報功今兩廡之間自宋諸儒入祀之後未有論其位次者遂使荀況馬融諸人居於周惇頤程顥程頤張載朱熹之上彼況以下諸人置之從祀猶有可議矧可使宋之五儒反位於下乎臣謂宜升惇頤顥頤載熹於況等之上若謂當以時之先後爲次則孔伋孟軻何得越由賜之班若謂一廡之間不宜易置太甚則配哲之分何乃在一堂之上若謂祀典行之已久不必更攺則本朝何爲而黜楊雄之祀於數百年之後哉陛下於惇頤之太極圖通書於顥頤之遺書易傳於載之西銘正蒙於熹之本義傳注章句綱目等書深宮誦習經筵講說固多取之望命儒臣禮官博議斷自宸衷俾宋五儒者得與孔門諸子接席於兩廡之間超荀況等而處其上豈非朝廷之一盛事乎命下其言於禮部

○壬寅四川小河守禦千戶所地震有聲

○乙巳仁祖淳皇帝忌辰上祭奉先殿

○致仕禮部主事楊循吉奏臣昔忝禮官竊謂朝廷之上正名爲先禮文不備非所以示遠也臣間洪武后有建文君乃太祖髙皇帝嫡孫躬受神器稱帝建號者三年其後天命歸於太宗文皇帝遂興徵討之師入正大統削建文位號今百餘年未蒙顯復夫建文𨿽以一時左右非人得罪社稷而實則生民之主也若憲宗純皇帝帝景皇而不以入廟可以爲法伏望皇上裁以大誼仍復建文君尊號如景皇帝故事庶幾禆益先聖有光大孝上下其言於禮部丙午以水災免湖廣長嶽衡永四府寧遠茶陵等十一衛所弘治十一年分稅糧子粒有差虜數寇遼東沈陽等堡掠去男婦五十人馬十五匹守臣劾分守提調等官左監丞劉恭都指揮髙啟等罪兵部以前此虜寇遼陽殺都指揮劉鑑等入長營堡擄掠人畜恭等俱合有罪今邊事少寧宜下巡按禦史究問命都指揮劉璘百戶金亮等禦史退問恭啟免逮問令戴罪自效啟仍罰俸一月

○雷震楚府承運殿

○丁未升刑部郎中邵莊爲福建按察司副使

○戊申命掌國子監事禮部右侍郎林瀚之子庭杓爲國子監生從其請也

○己酉尙衣監太監秦文奉旨南京督造叚疋請增支長蘆監五萬引鬻之於南取價充用戶部議不可命與長蘆鹽二萬引其三萬引準於兩淮運司以鹽價給之

○虜入遼東鐵嶺衛境殺掠人畜命逮問備禦都指揮髙欽等四人分守參將焦元先已取回閒住並監丞黃延宥之仍令延戴罪殺賊

○庚戌升戶科左給事中盧亨爲本科都給事中以九年秩滿也

○以榮王將之國授原隨侍檢討王選爲左長史柯拱北爲右長史中書舍人方顯爲審理正張端爲審理副待詔劉濟李文泰俱爲紀善

○以旱災免江西南贛瑞吉建廣六府及贛州衛及建昌廣信等八千戶所弘治十一年稅糧子粒有差

○遼東廣寧守備都指揮王臣旣死於賊有旨命巡按禦史察勘至是禦史羅賢勘報都察院覆奏指揮朱俊等四人俱下所司逮問兵部再議謂據賢所奏則都指揮李雄指揮董鎭等五人與俊等同有失機罪狀而賢又謂雄等功可贖罪然迹其所獲功次多幼男婦女必非臨陣對敵之人恐有掩殺之獘請並與俊等逮問查勘其鎭巡等官太監任良等三人先旣有提督不嚴之罪後亦有部下殺賊之功其賞罰請自上裁從之命任良等三人仍俟查勘至日聞奏

○刑科給事中李舉奏都督僉事李澄孫貴生長邊陲屢經戰陣堪任主將副將狹西淸水營把總指揮朱鎧沂州守備指揮趙魯堪任參將防守老營堡指揮周紀堪理山西都司軍政又鴈門等關軍士貧困已甚比來月每輸銀一錢買馬乞爲禁止又請間歲差給事中巡邊以懲不職下兵部議謂澄等才誠可用但京營居重馭輕領兵不可無人澄貴見在京營管操兼佐理府事似比外任爲重鎧等當徐議其任軍士輸銀買馬請如舊例月減十之五各邊關則每三歲一巡視請命盤糧科道官兼理上曰各邊止令每年巡按禦史閱視余從所議

○辛亥仁宗淳皇后忌辰上祭奉先殿

○下禮部右侍郎兼翰林院學士程敏政於獄華曰�永等旣系錦衣衛鎭撫司工科都給事中林廷玉以嘗爲同考試官與知內簾事歷陳敏政出題閱卷取人有可疑者六且曰臣於敏政非無一日之雅但朝廷公道所在旣知之不敢不言且諫官得風聞言事曰�永言𨿽不當不爲身家計也今所劾之官晏然如故而身先就獄後若有事誰復肯言之者但玆事體大勢難兩全就使究竟得實於風化何補莫若將言官舉人釋而不問敏政罷歸田裏如此處之似爲包荒但業已舉行又難中止若曰朋比回護顚倒是非則聖明之世理所必無也旣而給事中尙衡監察禦史王綬皆請釋曰�永而逮敏政徐經亦奏曰�永挾私誣指敏政復屢奏自辯且求放歸及置對鎭撫司以經曰�永等獄辭多異請取自宸斷上命三法司及錦衣衛廷鞫之經卽自言敏政嘗受其金幣於是左都禦史閔圭等請逮敏政對問奏畱中十餘日乃可之

○湖廣按察司副使陳寓言近壽王之國道經武昌府隨行太監梁義等五員工部員外郎及南京工戶禮三部主事各一員義等五員通同承奉宋祥等共折收夫價銀一千餘兩至蘄黃嶽荊等府皆然所得銀兩動以萬計請今後親王之國止差謹飭太監一員其他並部官俱免遣合行事宜令所在官司整理則事體不妨而民亦少安事下工部議以爲親王之國原無差官例自弘治七年始有之況差去官員別無他事徒增煩擾今後請仍如舊例本部與南京工部不必差官從之

○壬子翰林院侍講張澯丁憂服闋復除原職

○給晉府庶人奇泀妻妾二人餋贍米麥月各三石使女四人月各米一石歲各布絹共二疋

○巡按狹西監察禦史曹玉奏平涼府華亭縣人戶及安東中護衛軍士逃亡數千而西安府逃匠未解者亦數百他處亦有如此比者請通行狹西山西河南山官司整理則事體不妨而民亦少安事下工部議以爲親王之國原無差官例自弘治七年始有之況差去官員別無他事徒增煩擾今後請仍如舊例本部與南京工部不必差官從之

○壬子翰林院侍講張澯丁憂服闋復除原職

○給晉府庶人奇泀妻妾二人餋贍米麥月各三石使女四人月各米一石歲各布絹共二疋

○巡按狹西監察禦史曹玉奏平涼府華亭縣人戶及安東中護衛軍士逃亡數千而西安府逃匠未解者亦數百他處亦有如此比者請通行狹西山西河南山東湖廣鄖陽南北直隸撫臣督二司府縣官淸查流民系逃軍逃匠者押發該管官司系良民置產住久不願還鄕者附其籍願還者行所在官司免糧差三年若軍匠冒作民者並發遣攺正戶部覆奏從之

○虜入大同左衛境軍士死者二人男婦被虜者十五人命逮問都指揮閻福等罪其分守太監左敬待邊情寧日聞奏

○癸丑復前軍都督府閒住都督僉事緱謙爲都督同知致仕先是謙以處置哈密夷情未畢擅回降級至是乞恩復職許之

○甲寅升湖廣常徳府知府張官爲山西行太僕寺卿

○先是虜入甘州境殺掠人畜守備都指揮使李淸署都指揮使朱瑄都指揮僉事趙欽宋泰及指揮使王廉等俱下巡按禦史逮問擬其罪充軍上以淸等情輕律重各降一級本衛所帶俸差操

○乙卯狹西洮州衛地震有聲

○丙辰命畱守右衛署都指揮僉事於成之子銘遼東三萬衛都指揮僉事裴震之子世傑各代父原職指揮使上以天气炎熱命兩法司錦衣衛將見監罪囚笞罪無干證者釋之徒流以下減等發落重罪情可矜疑並枷號者具奏以聞於是免枷號者二十九人釋放者三百九人○丁巳授榮王府伴讀教授典簿奉祠典樂典寶典儀引禮舍人工正典膳良醫倉庫官共二十五員其倉庫賜名曰廣益

○升四川按察司僉事毛憲爲湖廣按察司副使

○戊午命故宣城伯衛潁支過祿米當還官者免其半

○己未升南京大理寺右寺正朱璣爲四川按察司僉事

○調太僕寺少卿楊瑛爲湖廣常徳府知府戶科都給事中魯昂爲湖廣蒲圻縣知縣初瑛與昂皆選兵科給事中二人同鄕而昂年長數爭坐次不相能及太僕寺少卿缺吏部﹤鋶﹣釒﹥二人名以請而瑛得之昂益忿恨會科道劾瑛奔競瑛疑昂所爲遂奏昂前與同官修葺朝房侵在官銀二百四十餘兩昂亦發瑛私取官錢之事辭連都給事中劉聰張朝用塗旦左給事中劉孟藺琦皆下獄時琦已遷順天府丞聰再遷山東右布政使並逮至問狀獄久不決法司請會府部並十三道官於午門外鞫之昂實匿余銀三十餘兩及已故給事中芮稷亦多所匿又嘗供用瑛俸銀瑛旣取償於稷復多支別俸銀四兩後事頗覺瑛乃出所多俸銀昂及稷亦出所匿者各還官而孟所領修葺銀亦未用會公差還乃以輸戶部聰琦朝用旦但嘗同科容隱不舉正於是左都禦史閔圭等奏擬瑛昂贖杖送吏部查議孟聰琦旦朝用贖杖還職且劾瑛昂見利忘義懷私構怨孟等同任言官和光同塵𨿽犯在赦前罪不可免得旨瑛昂免贖送吏部對品調外任孟等準擬明孝宗敬皇帝實錄卷之一百五十

弘治十二年五月庚申朔

○辛酉先是有旨命光祿寺置簿籍凡進上供等物於宮中其戧金朱紅等器皿俱附寫驗入尙膳監並各宮直日太監照數發出如有損少聽提督太監參究該寺每季具損失之數以聞至是光祿寺卿李鐩言今年春季進膳並修齋等項器皿共二萬三千三百四十五件末出命尙膳監將未出器皿查還本寺

○癸亥以宣府邊報未寧馬不得及時放牧命暫給在城聽徵馬匹艸料其軍馬調發按伏𨿽非百里之外者亦暫給艸料行糧仍命此後有緊急邊報皆準此例支給

○浙江衢州府知府沈傑言宋太子少保謚淸獻趙抃本府西安縣人直節淸聲備載宋史舊有祠在府境內乞照蘇州祀範仲淹例春秋致祭著在令甲庶足以勸勵風俗從之○致仕都察院右副都禦史孫仁卒仁字偉徳江西新淦縣人成化五年進士授刑部主事歷員外郎郎中直隸常州府知府浙江右參政狹西右布政使河南左布政使都察院右副都禦史巡撫寧夏甫三載引疾歸至是卒訃聞賜祭葬如例仁在刑部聽斷明決才譽甚著審錄湖廣獄囚多所平反常州舊守多以贓敗者仁自治素嚴豪彊斂戢近幸有索圖籍於江南者誅求橫甚郡邑吏率望塵迎奉仁獨不爲狥其人歸譛之仁被逮至中道適巡撫都禦史王恕﹤鋶﹣釒﹥其事賴以得釋其後更歷三藩巡撫寧夏邊境不擾仁之爲人嚴厲任法遇事略不少貸故屬吏奉令惟謹然頗乏寬厚容忍之意時論亦以此少之

○虜入大同境守墩軍被執者三人守臣劾分守太監左敬都指揮閻福等罪命福等退問敬候邊事寧日以聞

○甲子端陽節賜百官宴於午門

○乙丑命湖廣都司都指揮僉事王閏守備郴桂等處

○鎭守大同都督僉事王璽等奏諜報虜賊五營約有數萬四營起往東行一營欲求宣府復讎請先爲之備兵科右給事中屈伸亦奏虜眾臨邊乞將團營原選聽徵官軍責付平江伯陳銃統領以都督二人佐之以備調用事下兵部覆奏北虜部落往年春過河未久卽趨東北驢駒河住牧過夏今自出套之後久在大同東勝偏頭關等處潛住時遣輕騎俟間竊入殺擄人畜近被宣府官軍截殺必有報復之心且虜情譎詐變態不常況脫羅幹之子火篩梟鷙尢甚不可不爲之備大同宣府軍馬各守分地其勢自寡延綏援兵不能卒至往年因北邊有警常命京營太監楊穆平江伯陳銃及都督二員選官軍二萬聽徵今請於團營原選官軍內簡精兵萬人命大將一員統之以俟調遣仍佐以都督二員其軍士甲伏﹤馬犬﹥馬之數及銀布之賜俱如前例從之命楊穆陳銳及都督劉寧楊玉仍舊操候

○丙寅劫掠湖廣宜章臨武二縣賊首江欽及其黨蘇瑛等轉劫他所久不獲至是廣東韶州府捕斬欽等二十八級俘瑛等四十五人巡撫江西都禦史金澤上其事命下所司知之

○丁卯命江西建昌府歲以稅課司課鈔給益王府從其請也

○先是有旨建崇眞宮於直隸興濟縣至是賜之廟戶六及靑縣地七十頃五十畝

○命存畱下場牧馬一萬匹操候聽徵給艸料一月

○己巳太祖髙皇帝忌辰上祭奉先殿駙馬都尉楊偉承命祭孝陵

○置榮王府儀衛司及羣牧所官二十七員

○庚午給晉府故輔國將軍奇淔夫人賈氏食米歲三十石

○攺狹西慶陽府淸平驛遞運所於紅徳城北

○辛未仁宗昭皇帝忌辰上祭奉先殿遣駙馬都尉黃鏞祭獻陵

○遼東沈陽等處數被虜殺掠人畜喪失軍器兵部請退治提調都指揮金俊等罪謂副總兵張澄先緣他事查勘未報分守左監丞劉恭方戴罪殺賊參將焦元已回京閒住請自上裁命金俊等逮問如律張澄待查勘至日聞奏劉恭仍戴罪殺賊焦元旣去任置之

○昏刻月犯罰星○壬申賜周府鎭國將軍同金�唇同金�希同銘遼府鎭國中尉寵湴寵灦趙府輔國將軍厚火�卽厚炣誥命冠服如制

○以旱雹災免狹西延安等八府蘭州甘州中護二衛弘治十一年糧艸子粒有差

○昏刻月犯天江北第一星

○乙亥曉刻木星犯壘壁陣西第五星

○丁丑升山東按察司僉事陳寬爲山西按察司副使

○戊寅初大學士徐溥致仕命官其一子爲中書舍人而溥長子先以納粟授官次子有足疾遂乞以其孫文煥補蔭吏部覆奏從之

○給徽府遂昌王祐灌祿米歲二千石

○以水災免直隸鳳陽淮安二府及鳳陽右中等十衛所弘治十一年秋糧子粒共二十七萬四千六百四十八石有奇

○山西朔州空中聲如急雷隨有白气上騰隕大石三○庚辰代府潞城王成金�畾薨王安簡王之子母妃張氏景泰五年生成化十年封爲長子弘治五年襲封潞城王至是薨年四十六訃聞輟朝一日賜祭葬如制謚曰榮安

○南京國子監監丞楊文奏今天下節儉之風浸微婚喪燕享驕奢無度屠宰之類動及千數肥鮮之味恆致百品凡靡麗之物難以悉舉上下同風遠近同俗轉移之機在於一人臣願陛下寡欲養心躬履儉素非但封拜賜予婚喪燕享之有制而飲食服禦尢宜量爲節損如前代令主常膳不求兼味常服不辭再浣著爲定制以節天下之財自宗支宮壼戚畹公侯伯以至卿大夫庶人一視朝家爲準奪踰制之田宅禁廝養之輿馬宮室園田僕妾綺羅金珠之屬悉皆次第降殺務從儉約有不如制並從科道官糾舉庶人心尙古風俗返朴天下之事可從而理也命下其言於禮部

○監察禦史史載徳奏比來邊將多不能奪勇敵愾少有微勞輒張大其事以捷音奏報恐夷虜聞之有以窺朝廷之淺深自今宜嚴爲之禁非斬捕百級以上者不許宣布於廷奏報之人亦止給賞不得升職兵部覆奏謂將臣奏報捷音律有著令大者宣露布小者具奏本俱於早朝未奏事之先宣布所以張國威而昭武功也其奏捷之人或升或賞亦臨時出自特恩蓋永樂以前總兵無專官有事命將事平卽回後邊方多事因畱總兵官鎭守其地或地方小警自調本鎭兵馬剿殺非奉上命者止具斬捕之數奏聞本內不得稱捷音亦不宣捷比年以來乃有撲殺以爲功掩襲以取勝多者七八十級少者四五十級或三四路而並爲一路或二三日而冒爲一日一槪以捷音奏報宣布於廷奏報者亦得升賞似與著令不合請爲之限凡大將奉命出師虜眾至三五千人我軍一日一處斬捕五十人以上得以捷音宣奏奏捷之人如例升賞若非重大賊情守臣未經奏請本處擒斬賊級不及二百者止具本奏聞不得報捷宣布違者聽科道官劾奏命奏報捷音仍照舊例行

○辛巳廣西道監察禦史陸完病痊至京復除狹西道

○養病湖廣按察司按察使林俊以親老辭廣東右布政使之命從之

○鎭守狹西惠安伯張偉請月分南京本色祿米十石於狹西支給以便養贍家口從之

○壬午裁革江西布政司軍需庫大使一員

○兵部奏西北諸邊凡軍馬城堡器械舊例三歲一閱視近因言者建議令巡按監察禦史歲一閱視恐徒爲勞擾請仍照舊例從之

○府部等衙門會議兵部尙書馬文升所陳增修武備事謂今兩京方遣官淸查京衛軍士宜令按戶部糧冊及工部冬衣冊究原額軍數核其多寡存亡付兵部更命官簡選精壯補入團營老弱者退之凡內府及各衙門舊有占役悉送選補占恡不發者科道官劾治其罪又京衛各營逃亡軍士數幾二萬多潛住京師宜令各營提督官緝捕若逃回者移文所在官司補之淸軍官給由俱送兵部查考課殿者落職軍士三逃者罪其戶長別發充附近衛分軍役仍著爲令又殫忠效義二營舍人餘丁宜選其精壯送團營操練年老卽縱歸不必勾補其子有願食糧從軍者聽又遮洋船運軍六千三百餘人天順初開通小河直抵薊州近又減半折價止運本色十五萬石其運船及軍累年餘閒而北直隸徳州等九衛運山東糧輸通州者俱北方精壯之軍請盡送京營操練以遮洋餘閒運軍代之自明年爲始其各邊軍士大同諸路山西偏頭等關及甘涼已募惟延綏操守者少成化初增設楡林衛及鎭羗安邊二所猶未充實且大同藉此兵爲援請命巡撫都禦史核楡林土著人除官及正軍外餘皆二人選一操習老代以子有不願者令他徙而以其屋舍給官軍及各處戍兵若欲得謀勇之將今在京待用者若都督劉寧久經戰陣者若楊玉孫貴李澄邊將若神英皆可任將領保國公朱暉亦堪提督京營成國公朱輔永康侯徐錡丰城侯李璽武靖伯趙承慶丰潤伯曹愷襄城伯李鄌安鄕伯張恂各官果能自勉數年之後亦足勝將領之任他如副總兵歐磐張安參將陶禎孫文毅胡忠姚信吳江楊翥髙瑛皆歷練年久足備緩急獨神英故以罪閒住宜召還與半俸以勵其志而朱輔等仍須戒飭使自奮勵其有居下僚隱艸澤者宜行天下諸司詢訪以禮舉薦隨才任用若戰馬死亡數多以在邊諸將多用之﹤馬犬﹥負圍獵或借乘勢要或又以老病馬鬻官取厚價以自利之故若京營餋馬多以計巧免養馬者率單丁貧戶春冬𨿽支料豆六月其艸束僅支兩月例折銀四錢余時俱自買給而應支料豆又多以預貸人錢賣之今宜各爲之禁仍敕各營提督官閱餋馬軍戶貧家有馬者退作步隊稍殷實者令其餋馬時時驗視有瘦損者痛繩以罪凡此皆武備所急今日所當行者臣等更願皇上罷不急之營繕令各營軍士專習武藝務軍銳馬壯將領得人則戰勝守固𨿽有大寇不足慮也議上從之然所舉將領𨿽盡一時之人而論者或以爲中有不稱者云

○兵部議覆刑科給事中李舉所言放免山西民壯事謂山西民壯戍守三關今已四十餘年鴈門關實西北要害之地而偏頭關尢爲孤懸保障若悉放免萬一虜寇侵陵何以捍禦況今虜眾悉在大同宣府境外住牧似未可放免宜令所司加意存卹候邊圍無警議奏處分從之

○先是大同開市易馬左副總兵都指揮僉事趙昶與總兵神英都督宋澄馬儀參將李玙秦恭奉禦侯能及遊擊將軍劉淮皆令家人以叚布市馬而英昶家人因以違禁花云叚與虜交易提督使館都指揮李敬亦因而市馬自入頃之虜使完者欲引境外虜眾入市托言在館虜眾多染疾欲往牧馬所避之而私以馬一遺敬敬爲請於守臣而許之由是虜眾縱橫出入居民苦之旣而虜復以迎歸使爲名驅馬入小邊誘貿鐵器太監孫振都禦史劉瓛及英不爲防制故遠近商賈多以鐵貨與虜交易村市居民亦相率犯禁旣而虜使回令昶以奇兵三千防水口堡英及昶等復以貨易馬前後所得各九十餘匹虜使出境未遠昶卽馳歸致虜內外合勢攻圍蔚州馬營等燉熢燧數百里不絕告急者踵至英等不爲意淮駐兵近地聞寇不救未幾引還大同虜遂陷馬營轉寇中東二路共殺守墩官三人軍三人掠九人傷十人參將李玙都指揮劉英及指揮趙彪等不能統兵追寇都指揮餘慶姜瓚不以時修各墩月墻懸樓故馬營爲虜所入時邊民喧傳總兵以下用鐵器易馬而英與昶素有隙又以爭市馬互相訐事聞兵部議遣給事中吳世忠郎中陳大章往按之世忠等轉委都指揮宋輔推問輔遂鍜煉成獄言昶家人趙晟劉﹤王巳﹥用違禁鐵器趙從及英家人神十等用違禁叚匹與虜使交易昶棄師先遁英瓛振聞警不卽調兵淮逗𨖻不救敬賣法受賄具疏以聞有旨趙晟劉﹤王巳﹥處斬趙從神十等發廣西邊衛充軍英閒住瓛振別用昶淮及敬下巡按監察禦史逮問奏擬昶淮充軍敬雜犯絞罪而昶等屢奏訟冤於是復命大理寺右寺丞吳一貫錦衣衛指揮僉事余寘往勘得﹤王巳﹥止以違禁叚匹易馬無私鬻鐵器事晟時給引回家未嘗與虜交易並發李玙劉英餘慶姜瓚等前所未勘報之罪乃奏昶淮宜以虜侵入境論俱充軍敬以枉法論宋澄馬儀侯能以違制論宋輔以故入人罪至死未決論俱贖徒杖還職致仕閒住有差敬仍革管軍管事晟供明﹤王巳﹥比例充軍且言昶淮例應充軍但殺傷不多比之虧折大眾者異且與神英罪同以例處之情輕律重﹤王巳﹥所犯與趙從等亦宜同坐吳世忠等失於查究輕重失倫亦難辭責於是昶淮免充軍各降一級帶俸差操晟﹤王巳﹥皆準辯發落宋輔納贖閒住李玙等逮問而吳世忠等以遇赦俱宥之

○甲申升河南按察司按察使鄧庠爲廣東布政司右布政使南京江西道監察禦史馬鸞爲山東按察司僉事

○初四川布政司歲運米於貴州者八萬石內以五萬石折銀每石銀三錢三萬石折納布匹每石布二匹自成化十六年至弘治十一年積欠銀布已多至是從貴州巡撫官之奏每布二匹暫準徵銀四錢解補前欠之數十二年以後仍銀布兼納

○乙酉升浙江按察司副使文貴爲河南按察使

○以內府甲子等庫原貯諸色雜物給在京文武官準弘治七年至十一年折色俸鈔

○刑部覆奏南京吏部尙書倪嶽等所言其曰愼重刑獄者比歲差官審錄往往便道過家故獄事不及致詳請自今南人差北北人差南庶彼專心詳審其曰申明舊例者新例南京跟子歇家滿貫徒罪以上者枷號三月發邊衛充軍法似太重請令跟子有犯指稱官吏誆騙財物滿貫與坑陷納戶及遇官攢虛出通關者如例充軍免其枷號若止因曬晾﹤馬犬﹥載糴買等事多取傭錢價直至滿貫者枷號一月與不滿貫者俱以常法處之其曰祛除民病者近年各處有司官濫罰紙札民被其害請嚴加禁約議上從之

○丙戌升監察禦史張鸞爲浙江按察司副使

○四川酉陽宣撫司土官宣撫冉舜臣奏宋農寨蠻賊糾脇諸寨洞蠻殺掠人財焚毀夷捨乞下所司剿捕兵部覆奏請移文四川守臣及三司官各一員赴酉陽體量仍遣人撫諭賊首令攺過自贖如不聽馳調重慶等衛官軍並酉陽土兵合剿從之

○丁亥賜晉府上猶縣主並儀賓郝振髙苑郡君並儀賓陳瑀貴溪縣主儀賓李應軫代府平山郡君儀賓李顯宗誥命冠服如制

○命錦衣衛署都指揮僉事劉紀侄琰山西都司都指揮僉事馬麟子駪各代爲指揮使琰原衛駪太原右衛

○戊子先是大同左衛等處連被虜賊入境墩軍餘丁男婦被殺擄者三十三人孳畜被掠者一百有奇宣府靑邊口等處賊擁眾入境男婦被擄者一百人軍士死傷者四人孳畜被掠者一百七十有奇巡按監察禦史請通治兩鎭鎭巡等官罪兵部覆奏宣府太監劉淸總兵官莊鑑都禦史馬中錫及東路參將陶禎已有旨免罪遊擊將軍張俊及監槍右監丞吳琳論功似可贖罪而大同太監劉云總兵官王璽都禦史洪漢及副總兵馬昇遊擊將軍王杲𨿽所屬被殺擄人畜數多然到任未久情亦可恕上曰劉云等旣新任免究治令戴罪殺賊張俊功可贖罪並吳琳始宥之明孝宗敬皇帝實錄卷之一百五十一

弘治十二年六月己丑朔以丰潤縣田五百頃賜榮王從其請也

○土魯番速壇阿黑麻遣使來貢因請歸前所安置貢使寫亦滿速兒等百八十一人兵部覆奏謂阿黑麻已悔罪宜如所請並以原賜衣服等物畱貯甘州者悉以畀之上從其議

○兵部奏比年以來各處淸軍官多不能盡心職務請以十分爲率凡淸解不及三分者布按二司委官停俸兩月府州縣官三月如不及一分並稽違造報軍冊者二司官停俸三月府州縣官逮問從之

○先是給事中華曰�永奏學士程敏政會試漏題事旣午門前置對敏政不服且以曰�永所指二人皆不在中列而覆校所黜可疑十三卷亦不盡經校閱乞召同考試官及禮部掌號籍者面證都禦史閔圭等請會多官共治得旨不必會官第從公訊實以聞復拷問徐經辭亦自異謂來京之時慕敏政學問以幣求從學問講及三場題可出者經因與唐寅擬作文字致揚於外會敏政主試所出題有嘗所言及者故人疑其買題而曰�永遂指之實未嘗賂敏政前懼拷治故自誣服因擬敏政經寅各贖徒曰�永等贖杖且劾敏政臨財苟得不避嫌疑有玷文衡徧招物議及曰�永言事不察實經寅等夤緣求進之罪上以招輕參重有礙裁處命再議擬以聞圭等以具獄上於是命敏政致仕曰�永調南京太僕寺主簿經寅贖罪畢送禮部奏處皆黜充吏役

○庚寅南京工科給中趙欽監察禦史趙俊等奏近日將原降禦史武衢等升用爲民吏徐圭授官中外傳頌以爲太平盛事但副使楊茂元郎中丁哲主事盛應期範璋等尙未蒙宥復乞均賜擢用上曰丁哲準量與外任楊茂元等已有前旨姑置之

○辛卯遣內官祭中霤之神

○升山西大同府同知張逵爲遼東行太僕寺少卿

○賜代府管理府事長子俊枤五經四書大全從其請也

○刑科給事中吳世忠奏臣前案得僉都禦史劉瓛之罪得旨以瓛廢弛邊備隱匿邊情貽患地方取回別用臣愚以爲陛下旣知其罪必加顯罰而今乃止調大理寺少卿夫去邊方而用之在京是遷也非降也且邊方將士所以身冒白刃甘心死國者亦由賞罰嚴明有以奔走之耳今瓛敗事如此而又遷之則誰肯奉公守法捨生奮勇爲陛下捍患者哉凡前代所以夷狄縱橫而不可制者其原皆出於此且瓛之僨事其罪有十臣請以軍法議處其罪庶邊臣知懼他日不重蹈覆轍上曰劉瓛事旣有前旨其置之

○四川寧番衛地震

○壬辰吏部以天下諸朝覲官員所賫須知文冊數目類多舛錯請治原僉書官吏之罪上以犯在赦前俱貸之

○命故都察院右副都禦史孔鏞之孫承祖爲國子監生從其請也鏞系出自宣聖僑居於蘇云

○致仕禮部右侍郎兼翰林院學士程敏政卒敏政字克勤直隸休寧縣人蚤慧年十歲侍父信官蜀巡撫侍郎羅綺以神童薦於朝命讀書翰林院成化二年以進士第二人及第授翰林院編修以同修英廟實錄書成升俸一級九年秩滿升侍講充經筵講官復以同修續資治通鑑綱目成升左春坊左諭徳充東宮講讀官二十三年秋孝宗皇帝踐阼進詹事府少詹事兼翰林院侍講學士侍文華殿日講是冬被劾去任弘治六年召還仍供舊職尋升太常寺卿掌院事兼修玉牒八年丁母憂修大明會典召爲副總裁上章乞終制從之服闋還京未至轉詹事兼翰林院學士陛見遷禮部右侍郎侍皇太子講讀十二年春奉命主考會試言官以任私劾之逮系數舉子獄久不決屢上章責躬求退弗遂迺自請廷辯執法諸大臣白其事以聞詔許致仕時方盛暑甫出獄四日以癱毒不治而卒贈禮部尙書賜祭葬如例敏政爲人秀眉長髯風神淸茂善談論性復疏爽於書無所不讀作爲文章爲時輩所推所著述有皇朝文衡瀛賢奏對錄新安文獻志詠史詩宋遺民錄眞西山心經附注程氏統宗譜程氏貽範集宋紀受終考道一編儀禮經大學重定本及篁墩槁若干捲藏於家敏政以少年擅文名以文學躋侍從自是以往名位將不求而自至乃外附權貴內結奧援急於進取之心恆汲汲然士夫多有議之者但言官劾其主考任私之事實未嘗有蓋當時有謀代其位者嗾給事中華曰�永言之遂成大獄以致憤恨而死有知者至今多冤惜之

○監察禦史王哲奏臣巡按廣東見有犯罪遷發口外爲民者以跋涉萬里且風土不宜往往疾病道死是以家人聚哭如臨刑之苦管解人役亦悲怨無已請今後兩廣及雲南貴州四川福建犯應遷發口外者悉攺撥本處附近衛所充軍兵部議謂充軍之罪甚於遷發如以邊遠之遷發易近地之充軍恐人情亦有所不堪請下所司自今問斷遷發罪人有自願本地充軍者聽不欲者仍口外爲民從之

○癸巳翰林院庶吉士許天錫病痊至京授吏科給事中

○四川小河守禦千戶所地震有聲如雷

○先是虜數入密雲境殺男婦四人掠二十四人馬六匹指揮宗琇陳綱等俱以失於禦備下巡按監察禦史逮問奏擬邊遠充軍且劾分守右參將吳玉右監丞韋祥兵備副使張璉號令不嚴及去任太監劉云總兵官定西侯蔣驥節制無方之罪上以琇等俱情輕律重免充軍琇等五人各降二級綱等三人降一級並帶俸差操驥玉祥璉俱免逮問令戴罪殺賊玉璉仍罰俸二月云旣去任貸之

○乙未監察禦史髙胤先奏近奉詔書許部院諸大臣各舉堪任方面知府者一二人俱從吏部斟酌奏請不次擢用今大臣所舉已六十餘人未聞吏部以不次推擢者乞照先年監察禦史馬文升升按察使屠滽升僉都禦史事例擢用一二俾人知振奮圖報又今後有與王府結親者除見在及有子孫外如已故及無子孫者乞不拘舊例一體除升京職吏部覆奏大臣薦者固當酌用其未經薦舉者亦當兼采若中有才行出眾者則請不次擢用其王親之家應否除升京官本部已有奏準事例俟通查至日更議從之

○錄宣府破虜功遊擊將軍都指揮僉事張俊分守右少監唐祿右參將都指揮同知姚信各升一級鎭守太監劉淸總兵官都督僉事莊鑑巡撫都禦史馬中錫各賞彩幣二表裏白金二十兩監槍右監丞吳琳分守左參將都指揮僉事白玉左監丞葛全各彩幣二表裏白金十兩巡按禦史邊憲分巡僉事賈時協守都指揮僉事慕勛管糧戶部郎中姚珩各彩幣一表裏其餘官舍旗軍五千三百餘人升賞有差

○丙申平江伯陳銳等奏乞於聽徵﹤馬犬﹥馬五千匹外再給隨行官舍馬一千匹並下眞保定等處巡撫官督練原選達官舍餘千人以備警急調用兵部覆奏謂督練達官請如所奏其隨行官舍馬可止給五百匹從之

○丁酉監察禦史楊綸奏往年兵部侍郎李介奉命經略大同宣府邊務更置守吏召募壯勇展築城堡攺造兵器薅剔宿獘其事有已行而可傳者有未成而可繼者恐因介死多至寖廢乞下兩鎭巡撫官仍舊舉行從之

○戊戌命再給京營聽徵官軍馬艸料一月

○命禮部左侍郎傅瀚兼翰林院學士掌詹事府事以兵部尙書馬文升奏愼擇官僚故也

○中都畱守司都指揮僉事林時及山東河南大寧三都司都指揮僉事楊勝劉軏劉昶俱以管領京操春班官軍數少下獄贖杖還職昶時仍住俸三月以軍數尢少也

○己亥命以衡州府蒸湘水等山場湖塘十處賜雍王從其請也

○內閣制敕房書辦致仕太常寺卿龍暹卒暹字景升江西宜春縣人初以奇童薦肄業內書館入國學卒業授中書舍人直內閣制敕房辦事以勤愼稱歷升禮部員外郎太常少卿進卿加從二品俸俱辦事如舊後乞致仕歸至是卒賜祭葬如例年七十有一子夔舉進士第

○巡撫貴州都禦史錢鉞等奏都勻殘賊作亂殺擄人民五百七十餘人據民寨六十九處請調川廣土兵合貴州番漢兵五萬討之兵部覆奏謂都勻自弘治八年用兵至今甫四年聞各賊止因田土爭奪未有攻城截路大患兼貴州去歲旱疫民困未復儲積未充兵難再舉卽今苗賊方務農業亦非出沒之時請令協守淸浪參將趙晟選所部官軍三千以八月初旬赴都勻屯駐錢鉞及總兵官焦俊選平越等衛官軍三千並駐都勻鄰近處所操候遣通事詣賊寨招撫若不聽乃議進兵止剿首惡其餘宜以次撫捕若果賊勢猖獗宜調大兵進討令速奏取旨從之

○庚子命金吾右衛都指揮僉事孫鑑之子璽寬河衛都指揮僉事何瓚之侄成大興左衛署都指揮僉事黃忠之子鎭山西都司都指揮僉事範琮之侄璽狹西都司都指揮僉事馬騰之子鉞俱襲原職孫璽鎭成原衛範璽玉林衛俱指揮使鉞平涼衛指揮僉事

○辛丑賜晉府輔國將軍表木�莘奉國將軍奇淑奇澋鎭國中尉表棁表欖表材代府輔國將軍成鋇聰氵�虺成鎜成鈰聰氵�迶聰潢慶府輔國將軍賞釬誥命冠服如制○壬寅監察禦史張天衢及鴻臚寺鳴贊李通各下獄贖杖還職以通贊禮遲慢而天衢失於面糾故也

○癸卯升禮部右侍郎張昇爲本部左侍郎太常寺少卿兼翰林院侍講學士焦芳爲禮部右侍郎

○致仕都督同知魯鑑陳四事一甘肅孤懸河外三面皆番夷戎虜之地𨿽設衛所無險可據比來邊圉多事各衛軍士消耗過半有警未能捍禦或調延綏各邊人馬策應比至賊已遁矣募軍之令𨿽下緣差役繁重人不樂從至以本衛投報之人遷撥別衛應役尢拂人情切見各衛步操軍士止應雜差有警不令出戰西寧一衛田土肥饒人力頗盛芻粟無轉輸之難加以各處流民久住成業多爲勢家影射在官不得其用乞命官勾考各衛原額軍數有缺俱視近例募人補之衛所惟其所便或選步操軍士領馬或借空閒人丁防守其影射流民或編管守城或塡補步操應募及借助之人止在本城與近地守備卻以舊操習熟者從近調撥缺兵之處庶免徵發之勞一甘肅自洪武初止設行都司衛所屯聚重兵且耕且守後因戎虜侵掠始設鎭守巡撫參將等官於時共在一城事權不分後涼州增設副總兵一員協副二員甘州又增左副總兵肅州莊浪俱攺任參將今永昌又增遊擊鎭番亦增參將兼有分守分巡兵備等官政出多門各不相下有警亦不傳報將愈多而邊事愈廢乞量爲裁減以一事權一邊方軍士徵哨正役外有朋合馬價自備樁頭采辦秋靑艸修置軍器及各衛所首領官皂隸柴價之需其他無名之徵不急之役不可勝計盡以歲給衣糧償補𨿽有餘丁貼軍之例所司各急其私謾不省卹尺籍之家財力俱屈正軍死亡餘丁避匿軍伍消耗職此之由乞罷無名之徵申貼軍之例仍量給茶銀以助買馬之用一狹西自近年災旱相仍民多缺食甘肅邊患未紓歲計之外支費萬餘猶爲不足比調集延綏等處兵馬應援所費無算未嘗成功今永昌遊兵及甘涼備禦洮岷河三衛客兵西寧調補莊浪官軍本鎭與戍所皆重支糧艸似爲浪費乞以永昌等處遊兵退回各衛所操守卻以甘涼備禦客兵及西寧調補官軍俱徑調永昌相兼主兵防禦庶可以節邊儲而蘇民困兵部覆奏謂所言多可行其流民影射者請令三丁選一丁編管守城有願補步操軍役者亦聽其便衛所首領官柴價命布政司以收貯去任官柴薪銀及西安等府餘糧價給之其裁省將官罷遊擊兵二事請下鎭巡等官議處以聞從之

○巡撫貴州都禦史錢鉞等奏故普安州土官隆暢妾米魯及營長阿保等作亂謀殺隆暢子隆珀而據其地聚眾至五千人殺擄夷民千餘攻毀夷寨百三十六處近又攻圍新興站駐兵營盤山變且不測已議調普定安莊二衛精兵與安南普安守城官軍相兼備禦仍於新興站夷賊出沒之所創立哨堡益兵防守事下兵部覆奏請移文鎭巡等官議處從之

○甲辰命以南京龍江鹽倉所積官鹽四十九萬九千餘斤折支南京文武官員本色俸糧

○命南京濟川衛指揮使楊琰守備九江等處以都指揮體統行事

○夜闕裏宣聖廟災○乙巳命於貴州開中雲南弘治六年見在鹽課十一萬引四川弘治七年見在鹽課四萬引以備邊儲及賑濟之用其軍民捨余願納銀米者授七品以下散官陰陽醫生願納銀米者補陰陽醫官從戶部奏也

○初廷鞫華曰�永程敏政之獄刑部尙書白昂左都禦史閔圭以舊例廷鞫皆有六科在旁令禦史王恩王鼎言於掌科者於是吏科都給事中魏玒工科都給事中林廷玉兵科都給事中於宣刑科左給事中王洧戶科左給事中胡易俱往會鞫時曰�永辭少屈廷玉從旁助之東廠奏玒等皆曰�永同僚乃不避嫌輙與其事有旨執玒等送鎭撫司推問詞連恩鼎亦並逮之昂等以事由己出具﹤鋶﹣釒﹥請罪亦罰俸二月至是曰�永等事已釋而玒等猶系獄府部大臣同﹤鋶﹣釒﹥謂近奉恩詔以天气暄熱凡徒流以下皆得寬減今言官下獄顧經旬月未見裁處請赦小過以全政體上曰旣卿等爲言俱從輕處之於是玒宣洧易俱贖杖並恩鼎各還職廷玉以越眾出言降一級調外任爲海州判官後戶部主事陳仁太常寺丞周序及南京給事中彭城等皆繼有論列請宥廷玉罪不允

○戊申虜入永平之葦子谷關等處殺掠人畜鎭巡等官劾奏分守參將髙瑛等罪兵部覆奏請俟邊事稍寧日逮問從之

○己酉禮部奏萬壽聖節例賜百官晏上命免宴賜以節錢鈔

○銓注羽林前衛帶俸都指揮僉事王璽於狹西行都司掌印管事

○占城國王古來奏本國新州港地方舊爲安南侵奪殺擄人民患猶未息且臣年老請及臣未死命長子沙古卜洛襲封庶他日可保守新州港之地上命禮部兵部會官議處以聞僉謂安南爲占城之害己非一日朝廷嘗因占城之愬累降璽書曲垂誨諭兼命守臣責以大義譬以禍福而安南前後奏報皆謂祗承朝命土地人民盡已退還自聲華恩義四川之外任彼土酋自相割據本國並無干涉然安南辯釋之語方陳而占城控訴之詞又至恐眞有不得已之情請仍令守臣移文切諭安南俾毋貪人土地自貽禍患否則議遣偏師往問其占城王長子父在無襲封之理請令先立爲世子攝國事俟他日當襲封時如例請封從之

○庚戌賜代府石泉縣主並儀賓楊繼哲誥命冠服如制

○司經局洗馬楊傑卒傑字廷俊山西平定州人成化十四年進士攺翰林院庶吉士授編修九年秩滿升侍講充經筵講官弘治四年纂修憲廟實錄成升司經局洗馬九年充東宮講讀官同修大明會典未幾卒特賜諭祭傑偉儀觀風采可睹未第時祖業悉以讓其兄其所自負者甚重人亦以遠到期之而竟止於是故其卒也人多惜之

○壬子巡撫貴州都禦史錢鉞奏貴州土官漸被聖化百三十餘年污俗已變但應襲子孫未知向學請令宣慰安撫等官應襲子孫年十六以上者俱送宣慰司學充增廣生員使之讀書習禮有願習舉業者比軍職子孫補廩充貢出身至襲職之時免委官保勘止取親管並學官結狀其不由儒學讀書習禮者不聽保襲庶可以變夷俗之陋杜爭奪之源又貴州比年荒旱加以疫癘人多缺食今儲蓄空虛賑給無備請申明先年軍職總小旗納米免比試並槍條格指揮三十石千戶衛鎭撫二十二石百戶所鎭撫十五石總旗七石小旗三石於都淸二倉上納以備賑濟事下兵部覆奏謂納米賑濟宜如所請行之至明年而止土官應襲子孫宜視近例十歲以上者俱送附近宣慰司或府州縣學至襲授時則如鉞所擬其補廩充貢請下吏部更議從之

○巡按山東監察禦史羅賢奏近諜報朵顏衛虜騎二千屯虹螺山而泰寧福餘二衛虜酋借兵於他處俱欲入寇又虜騎三千入廣寧雙臺等處劫掠官軍嬰城自守無敢禦之者請下所司請所以防禦之策兵部覆奏遼東與各邊不同海西每年一貢三衛每年再貢互市相通世受中國厚恩𨿽時有寇掠原無聚眾反叛之謀秪因邊臣生事往往誘殺熟虜以爲功委官覆按亦不舉正其罪所以結怨虜人致啟邊釁彼得以復讎籍口我軍數至喪敗且三衛之賊易弭而海西之寇難平失今不圖恐讎怨積深導引北虜爲寇其患非細請令巡按禦史覆按雙臺之役人畜殺掠幾何官軍亦曾對敵及策應與否一一分別功罪以聞自今若有誘殺熟虜冒功爲首者以謀殺漢人律罪之同行知情者俱調南方煙瘴衛分分守守備等官知情者降三級鎭巡官知情故縱者奏請處分仍請敕鎭巡等官各率其屬秣馬勵兵振揚威武優卹士卒作其銳气有警設策防禦必敵勢眾大本鎭力不能支乃會合鄰兵相機從事其各路城堡士馬器械仍下巡按禦史閱實聞奏從之

○是日曉刻水星犯鬼宿西南星

○四川小河守禦千戶所地震有聲如雷

○癸丑升監察禦史範鏞爲浙江按察司僉事

○太常寺少卿季源卒源字本淸江西進賢縣人成化二十三年進士授刑科給事中歷升吏科都給事中至太常少卿未幾丁祖父憂歸卒於家賜祭如例爲都給事中時進不以正人以是議之

○甲寅孝莊睿皇后忌辰上祭奉先殿遣駙馬都尉齊世美祭裕陵

○內府承運庫奏缺少銀兩等物戶部議謂本部原會各處折糧銀自弘治八年以後應解未到及以前積欠之不在赦免者其數不少請各差官催完送庫備用其珍珠行廣東鎭巡等官同議采取不許生事擾人上從之仍諭官不必差只令各撫按官督催完解

○乙卯升監察禦史金獻民爲山東按察司副使

○占城國王古來差王孫沙不登古魯等奉表及方物來貢賜晏並彩叚等物有差

○丙辰孝穆皇太后忌辰上祭奉慈殿遣駙馬都尉齊世美祭茂陵

○升大隆善護國寺國師著癿領占爲西天佛子命所司給應用衣物從其請也

○丁巳給修理偏頭關邊墻並防護守墩官軍行糧月各四斗五升其月給食鹽或折銀與否聽巡撫官處置俱俟工完日已之

○端門守門官奉禦王璽等以本門左直房五間空閒奏討居住下工部察奏謂本房系左右春坊司經局等衙門候朝公會書狎文移及收貯捲籍之所凡東宮官屬侍班講讀亦於此伺候不系空閒房屋有旨旣系各衙門公會之所今後不許奏討

○戊午傳旨升司禮監冠帶匠人十人爲文思院副使

明孝宗敬皇帝實錄卷之一百五十一終

明孝宗敬皇帝實錄卷之一百五十二

弘治十二年七月己未朔孟秋享太廟

○遣內官祭司門之神

○戶部奏直隸永平每歲存畱夏稅絹二千一百餘疋尙未足以給山海等八衛所官軍折俸之用請自今歲以後民該納絹者每疋折銀七錢至官軍支絹時每疋給銀五錢余銀二錢以補不足之數是民旣免上納之勞而官軍又無守候之苦從之

○監察禦史張天衢廷見跪起失�鴻臚寺序班邊宥贊引差錯俱下錦衣衛獄贖杖還職

○辛酉萬壽聖節遣附馬都尉崔元林嶽分告長陵獻陵景陵裕陵茂陵

○遣儀賓楊淳告景皇帝陵寢

○遣內官告恭讓章皇后陵寢上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮

○壬戌仁孝文皇后忌辰上祭奉先殿遣駙馬都尉崔元祭長陵

○癸亥泰寧等衛都指揮鬼裏赤等及頭目把禿塔不卜額裏伯等各來貢賜宴並彩叚衣服等物有差

○甲子升廣東按察司按察使汪奎爲廣西布政司左布政使

○寧王以受封乞詣闕謝恩上貽書止之

○賜晉府寧河王庶第一子名曰奇氵�丘革爵寧化王鐘鈵嫡第四子曰奇漚鎭國將軍鐘金�屈嫡第一子曰奇滴鐘鋩庶第五子曰奇氵�豫奇涀庶第三子曰表槅嫡第四子曰表柞奇洪庶第六子曰表楸楸唐府蕩陰王嫡第五子曰彌鏷鎭國將軍彌鈃嫡長子曰宇浹魯府世子當漎嫡長子曰健杙庶第二子曰健槆髙密王庶第二曰健樻寧府鎭國將軍宸潽庶第三子曰拱桐遼府光澤王嫡長子曰致榞臨潼王府鎭國將軍公鉼庶第三子曰誠湜輔國將軍誠汳庶長子曰秉棌誠氵�長庶長子曰秉朴誠湞庶第二子曰秉槻代府鎭國將軍成鍇庶第三子曰聰湑成金�徵嫡第二子曰聰濺聰氵�孴嫡長子曰俊椲聰濂嫡長子曰俊潁輔國將軍成鉿庶第二子曰聰漺

○刑科右給事中周旋言六事一預邊備今塞下芻糧俱少乞計處以備警急一通言路自去歲以來進言或下獄或貶官使人以言爲諱非社稷之福乞少加寬貸一詳獄情五刑莫重於死罪其次莫重於充軍故律載充軍之條甚少其後條例之行任情擬斷輒加此罪非祖宗卹刑之意乞敕今後在外問擬充軍罪者準死罪例備招呈詳刑部都察院審與律例相合方行大理寺評允轉行兵部定衛發遣一重激勸今例不系應捕人員而擒獲彊盜二名者升一級系應捕者倍之其升授一次者後𨿽有功止給賞不知捕盜之際死生以之苟不以髙爵酬之誰肯爲效死者乞升後再捕三十名或二十名者量加升職一通運道南旺湖上游舊有湖數里足以蓄水今其堤岸淤漲又爲豪右所據蓄水無地河流漧涸有阻糧運乞遣官查勘開浚一重人命今審錄差官不必限以南人差北北人差南惟在得人以愼重獄情可也下所司知之

○乙丑命銓注遼東都司帶俸都指揮僉事耿賢魯勛於本司賢掌印勛僉書管事

○丙寅賜國子監雲南四川貴州軍民生夏衣如例○升浙江按察司副使劉洪爲廣東按察使

○復除福建道監察禦史燕忠於浙江道南京浙江道禦史趙縉於湖廣道俱以丁憂服闋也

○升南京刑部郎中趙沄爲雲南布政司右參議

○命以大興縣原撥民承佃地三十三頃還豬房並除豁其稅

○給鄭府故宜章懷順王妃食米歲百石

○吉王見浚自陳有疾請凡進表祭祀之類如遇病作時暫遣庶長子常山王祐枎代行禮禮部覆奏從之

○故都察院左都禦史王越之子春嘗以蔭爲國子監生後隨徵有功授軍職至是其子烜乞補蔭入監禮部覆奏謂春之升職與受蔭未沾一命而死者不同況越開邊釁曾發爲民後𨿽起用輿論不與難從其請命特許之不爲例

○兵科右給事中屈伸言三事一謂公侯伯生膏梁未經戰陣若不重加策勵恐其精銳坐銷今後襲爵之初乞命往三邊大鎭屯兵處所參隨戰守使識虜情地勢與安走陣之法勞其筋骨作其志气經歷三邊其中必有脫潁而出者一謂保國公朱永往年曾舉定襄伯郭登今願責成京營並各邊總兵官各舉所知凡有知謀勇鷙可充將領者具﹤鋶﹣釒﹥以聞一謂謀臣勇將必試而後見然戰不可試使之治兵亦足以見之今團營之制萬人爲營五十人爲隊一人管隊其上有把總把營總掌號頭目官不論而擇人願就十隊中較其武藝謀勇最優者以爲把總就十把總中較其最優者以爲把營總掌號頭又就中擇其有智知合變者以爲將領如不系職官試以軍職相兼委任待有顯勞不次擢用則智勇之將不待外求兵部覆奏公侯伯爵位崇重使之轉歷三邊參隨戰守事體不便請遇住操之日俱赴團營閱視走陣下營聽提督官叩問韜略試驗武藝分爲等第上之又於每年三九月初操後請如正統間例命司禮監太監一員往團營閱視軍馬及會同內外提督大臣通將坐營管操等官試驗優劣具奏餘皆可行從之

○丁卯刑科給事中吳世忠以前按趙昶等之獄爲大理寺丞吳一貫錦衣衛指揮余寘所反因奏一貫奉承權貴顚倒是非願與一貫皆下吏會官覆治如一貫等言是臣甘罪無辭儻臣言不誣一貫等當連坐於是一貫寘奏世忠忿不已同輒肆欺誕乞置諸重典以爲紊亂朝政之戒互爲醜詆俱下所司看詳刑部尙書白昂左都禦史閔圭等以三人言各不同請逮昶及諸證者至京再問上曰此事已有旨處分吳世忠等各逞私忿互相詆毀又欲紛更本當究治姑皆宥之

○戊辰山東按察司副使朱欽丁憂服闋復除浙江按察司

○虜入甘州莊浪境邏卒死者二人傷者一人馬被掠者四匹命都指揮劉傑等逮問如律

○昏刻客星見天市垣宗星旁

○己巳皇太后聖旦上率皇太子及親王上壽免命婦朝賀

○賜百官宴於午門

○賜各王府慶賀官員人等鈔幣有差○虜入遼東廣寧衛境戍卒被虜者二人命逮問提調指揮王用等分守副總兵張澄等待查勘沈陽等處事狀至日一並聞奏

○虜連寇宣府擁眾入新河口等堡殺掠七十餘人命守備指揮王震等候邊事寧日逮問分守都指揮楊英參將陳雄等並議罪以聞鎭守太監劉淸總兵官莊鑑姑宥之

○虜入大同西路殺邏卒二人掠戍卒八人並孳畜五十餘命逮問把總指揮孫貴等分守太監左敬參將秦恭等並議罪以聞

○庚午傳旨升太醫院院使王玉爲通政使司右通政仍掌院事院判徐生爲院使禦醫常行王槃黃綬方叔和俱爲院判

○四川松潘東路是月二日及九日俱地震有聲如雷至是日又震

○辛未升廣東韶州府同知趙璧爲四川按察司僉事○朝鮮國王李﹤忄隆﹥遣陪臣禮曹參判金壽童等奉表及方物來賀萬壽聖節賜宴並彩叚衣服等物有差

○命守備四川成淸都指揮同知劉英充右參將分守湖廣靖州等處

○山西行都司都指揮僉事劉鈗靈濟宮習儀墜笏下獄擬贖杖還職上命釋之

○是日曉刻金星犯鬼宿東南星

○壬申命直隸徐宿二州禁約徐王墳祠樵采從南京太常寺祠祭署奉祠武壽等奏也

○癸酉中元節遣駙馬都尉蔡震馬誠分祭長陵獻陵景陵裕陵茂陵文武衙門各分官陪祭

○遣儀賓周鉞祭景皇帝陵寢

○遣內官祭恭讓章皇后陵寢

○監察禦史余濂奏近者回祿之災及我孔廟殿宇門廡碑刻之類蕩爲灰燼正道之甚厄也而廷臣未聞有祈請之辭朝廷未聞下矜卹之典是君臣上下恬然於先聖之災也及衍聖公孔弘泰奏至臣謂陛下必遣官慰祭必發帑賑貸必料理材物以造廟宇然但命所司知之愚臣所未諭也災延廟宇在天之靈蔑以棲托釋今不爲之計則廢一時之祀如延至來歲則廢四時之祀甚非崇道報功之意乞敕各部早爲舉行上命所司看詳以聞戶部議回祿所災廟宇門廡之類而已其孔氏子孫財產初無所壞慰祭造廟當次第舉行賑貸宜在所已從之

○甲戌升錦衣衛指揮使吳玉爲都指揮僉事從雍王之國玉女爲王妃從王請也

○是日曉刻南京見火星入月

○丙子太宗文皇帝忌辰上祭奉先殿遣駙馬都尉遊泰祭長陵

○賜荊府鎭國將軍祐柞祐杓代府輔國將軍聰澡聰蒙誥命冠服如制

○順天府永淸縣保定府新城縣及西山一帶俱有盜剽掠居民行旅命錦衣衛巡捕官並守備兵備等官各督所屬緝捕

○昏刻客星光指東南行至紫微垣東蕃少宰星旁

○丁丑巡按貴州監察禦史張淳言貴州古荒服之地我太祖髙皇帝肇造區夏列在疆域於時設行都司令四川帶管各學生員應試亦附四川太宗文皇帝時𨿽設都布按三司亦未及開科但應試生儒攺附雲南其額始自五名累至十六名弘治七年以鎭巡等官會奏又增三名然尙附雲南應試竊見貴州學校至二十四處生徒至四千餘人前科赴雲南鄕試者踰四百之上且每科中經魁並前列者往往有之科場之費則鎭遠永寧二處�稅銀歲至一千三百餘兩贓罰等項又可二千五百餘兩用之有餘況本城內舊有公館一座地勢軒敞少加葺補堪作試院請各自開科爲便命下所司知之

○致仕都察院右副都禦史韓文卒父字貫道直隸新城縣人天順元年進士授行人司行人成化五年使琉球國歸以所饋儀物獻之朝歷升戶部員外郎郎中狹西右參議右政左右布政使至都察院右副都禦史巡撫寧夏尢畱心邊事有司方奉令捕豹上﹤鋶﹣釒﹥請止之已而乞休致命給驛歸至是卒賜祭葬如例文器宇宏闊以平易爲政未嘗肆苛猛立聲譽但晚年以私憾發禦史李興不法事幾陷興於死地君子不能無議焉○遼東守臣請以先後招集軍丁編入缺軍衛所及東山一帶土人並流寓人等戶內丁多者分爲二等上等守城次等屯種又於安樂自在二州無差見丁數內選精壯者編成隊伍聽調殺賊兵部覆奏從之

○昏刻客星入紫微垣東蕃內尙書星旁

○戊寅升南京禮部郎中管琪爲廣東布政司左參議

○命戶部鬻兩淮鹽二十五萬引長蘆鹽十萬引兩浙鹽二十萬引福建鹽四萬七千四百五十餘引以其價銀轉送遼東助邊儲之用從巡撫等官奏也

○四川播州宣慰使司遣長官張楷等來賀萬壽聖節賜彩叚鈔錠有差

○命戶部左侍郎許進之孫儒爲國子監生從其請也○命直隸保定後衛指揮使馮安專領保定等五衛達官旗軍以備調用

○致仕南京大理寺卿宋欽卒欽字克敬狹西乾州人正統十年進士授大理寺評事歷升福建按察司僉事四川副使徵大壩賊有功受金織衣銀牌之賜轉河南按察司使尋擢都察院右僉都禦史巡撫貴州升南京大理寺卿累﹤鋶﹣釒﹥乞致仕許之加資政大夫至是卒贈刑部尙書賜祭葬如例欽居官以廉愼稱精於法比其乞休﹤鋶﹣釒﹥凡十餘上始終之際有可觀者

○故事軍官卒無嗣者其母給俸五石母亡妻存給米二石金吾左衛千戶舍人王宗未襲卒子璽優給亦卒宗妻李氏乞給米兵部議宗及璽俱未襲官於宗不得稱故官母但守節年久又系優給舍人之母請月給米一石終其身從之

○銓注河南都司都指揮僉事劉軏於山西都司掌印

○夜客星行至紫微垣內太子星旁漸微

○己卯雍王祐橒奏臣之國有日當躬詣長陵等陵告辭偶感病乞免行上曰王旣有疾令本府官扶侍行禮其往回日期特寬之

○命太常寺少卿兼翰林院侍讀學士李傑往闕裏孔子廟行慰祭禮

○戶部請令內府寶鈔廣惠等十庫官吏給由者從戶部委官核報其勤怠吏部據以署考從之

○兵科給事中蔚春言今京營中堪舉以備主將者皆世襲公侯伯夫封爵所以報前功非謂子孫皆可用也趙栝爲名將子徒能讀父書不知合變遂有長平之敗今之世襲服美於人未閒兵略豈能臨機應變以成厥功況在營在邊有昏耄老疾貪酷無厭退而復用者一時薦舉視爲故事非苞苴之請托則權勢之要結𨿽有豪傑無階可升乞諭天下諸司公舉將才不拘流品凡善用兵有勇略曉占候者悉舉赴部各隨才略用之山林之下有才堪百萬之將者朝廷以禮聘之或擢總京營或專守大鎭後有成功賞及舉主至於治兵者在平日教練有法乃能以寡擊眾若騎射步射戟楯刀牌之具操習各有法度請令各營舉武藝之精者爲教師立格驗試以賞罰之有警出徵就於教師內選充頭目別爲奇兵則人思奮激而一可當百者出矣兵部覆奏從之

○夜客星在紫微垣內後星旁

○庚辰命戶部右侍郎李孟晹催督漕運以雍王之國恐隨行旗校船與漕船有礙也

○賜晉府從化郡君儀賓王豪誥命冠服如制○掌國子監事禮部右侍郎林瀚以老疾乞致仕上曰林瀚不準休致令照舊用心供職以副委任

○戶部議覆巡按直隸監察禦史張綸言比年坐派畿甸物料系重請自今會派之時酙酌分數量派各司府縣以寬畿民從之

○太僕寺卿宋琮卒琮字廷用狹西隴西縣人成化十四年進士授吏科給事中歷升吏科都給事中至太僕卿琮爲人篤實在言路時嘗有建白及官太僕尢究心馬政有可稱者至是卒於官賜祭葬如例

○南京前軍都督府閒住都督僉事都勝卒勝初襲世職南京羽林左衛指揮僉事大教場把總操備後攺新江口操江兼巡捕成化二年管理南京錦衣等三十四衛糧儲升署都指揮僉事守備儀眞八年兼管揚州髙郵等處九年總督直隸揚州等處備倭十四年充參將協同漕運二十二年升署都指揮使充漕運總兵官二十三年升中軍都督府署都督僉事弘治五年實授尋於南京前府帶俸閒住至是卒賜祭葬如例勝居官廉潔臨事亦愼歷官六十餘年自奉甚儉人以其日食豆腐一味往往以都豆腐稱之

○壬午兵科右給事中屈伸奏泰寧等三衛達虜邇邇來𨿽遣使入貢但恐陽爲效順陰蓄異謀今歲春夏間遼東屢報虜眾入寇近邊住牧今又據虜中回者言三衛遣三百騎往與迆北虜酋脫羅幹議和自進貢虜使入關後宣府諜報虜營遁去遼東邊報亦少恐其窺我虛實陰與結構相爲進退宜及其貢使之來發露其姦宣諭恩威斥其罪惡使堅守臣節此伐謀之道也兵部覆奏從之仍敕遼東宣府大同守臣嚴加堤備○癸未升通政使司右通政吳裕爲太僕寺卿

○甲申廣西按察司僉事黃肅奏廣西土官襲職時𨿽經巡守等官保勘明白而布政司避嫌猶豫不與奏襲以致旁枝異姓競起爭端互相殺掠乞賜裁處兵部覆奏謂肅所奏不獨廣西爲然雲貴四川湖廣亦有此獘請通行各三司官毋蹈前失違者巡按監察禦史察舉其罪上從之令今後遇有土官襲替卽與保勘明白具奏不許似前遲誤

○巡按山東監察禦史羅賢言各邊鎭守等官縱容官舍人等或謀占官私田地而擅役其力或預散未關銀布而彊取其利及將粗米濕豆插和沙土報中上納而軍馬不蒙實惠請嚴其禁又遼東官軍間月支糧銀於廣寧庫在河西者爲便而河東十四衛路遠不便請分貯糧銀於遼陽三庫以便支給又金復蓋三衛舊令餘丁分班采艸或納銀二兩或采艸二車請今後不必分班止令各納銀一兩二錢候秋成宦自買艸蓄積爲便又屯田之獘諸衛所同而寧遠尢甚請令巡撫管糧等官先查寧遠次及他衛冀不失寓兵於農初意上俱從之

○昏刻客星行至紫微垣西蕃內少輔旁星漸消

○舊制武職應襲子孫其未襲之先自已立功升職者有棄小就大之例如己職大於祖職聽承襲時開除祖職如祖職大於己職則開除己職故羽林前衛指揮同知李榮子勇正統中應募累功升至指揮同知其長子房旣襲祖職勇乞以次子梁襲己職有旨止進房職一級爲指揮使至是勇復陳乞謂祖職己職相等非棄小就大兵部覆奏勇欲以子梁襲己職則前無此比若一旦革襲又無以勸後謂宜令梁量襲百戶房仍止襲祖職爲指揮同知自今指揮應襲子孫立功升職與祖職相同者仿此若祖職己職皆千戶次子令爲試百戶若皆百戶則止襲一百戶請著爲令從之

○雍王將至國詣長陵獻陵景陵裕陵茂陵行禮

○乙酉南京刑部右侍郎熊懷乞致仕許之命馳驛以歸

○丙戌修理長陵等陵朝房從監察禦史楊璋等請也

○監察禦史王獻臣言近者閒住安遠侯柳景乞恩朝參得旨兪允景鎭守兩廣時巡撫巡按及科道官劾其欺隱國課剝削軍民交通外夷打死軍職諸不法事幸賴皇上明見萬里命多官廷鞫罪狀明白獄上得旨免死令戴頭巾閒住臣民無不悅服爲景者正宜感激殊恩閉門悔過苟全性命可也乃不畏國法不卹人言累求復爵致蒙皇上屈法伸恩仍復侯爵事出望外恩已無涯心猶不足玆復懇求朝參又蒙兪允命下之日人心不協臣惟景貪殘不法罪不容誅乃皇上之所深知而痛惡者今一旦復起侯爵準令朝參似於前旨少異況景素行貪婪設心蓋不止此使少假歲月非謀坐營必求管府亦理勢所必至況各邊將官亦有不法者而景之罪惡尢甚今復使立朝恐幸源一開末流難遏公忠廉愼者因而解體姦貪暴虐愈加不悛甚至緣罪被黜之徒又皆援例求請如此則紀綱法度視同彌文陟罰臧否以爲故事將向以治百官而察萬民乎伏望斷以至公收回成命仍令閒住庶小人警畏而朝綱肅淸矣禮部覆奏請如獻臣所言上曰景旣準朝參已之

○丁亥升南京戶部郎中朱榮爲狹西苑馬寺少卿

○土魯番速壇阿黑麻王遣使臣哈非思等來貢賜宴並彩叚衣服等物有差

○四川酉陽宣撫司土民冉通等並保靖永順二宣慰司彭仕瓏彭世麒並奏邑梅副長官楊勝剛父子謀據酉陽結構俊倍等洞長楊廣震等號召宋農後溪諸蠻聚兵殺掠茶毒夷民請發兵討之兵部先據酉陽宣撫冉舜臣奏已遣撫諭發兵至是再議謂酉陽苗蠻溪洞連絡易相扇動不蚤爲區處恐各洞蜂起卒難剿平請行鎭巡官諭之如不聽仍如前奏發重慶等衛官軍並播州酉陽宣慰司土兵耀武以威之終弗靖則行令湖廣守臣發永順保靖二宣慰司土兵合剿從之

○昏刻客星行出紫微垣西番外

明孝宗敬皇帝寔錄卷之一百五十二明孝宗敬皇帝實錄卷之一百五十三

弘治十二年八月戊子朔鎭守貴州總兵官東寧伯焦俊奏貴州人才漸盛請自問鄕試取士不必附於雲南禮部覆奏舊制不可輕攺從之

○銓注守備靖虜署都指揮僉事曹雄於狹西都司僉書管事

○巡按直隸監察禦史張綸言眞定府抽分廠原系本府委官監督近添差內臣一員督理緣所抽木植歲止萬餘事易辦理乞召還內臣以省勞擾工部覆奏不允

○己丑升巡撫江西都察院右副都禦史金澤爲南京刑部右侍郎

○夜客星不見

○庚寅山西按察司副使王弁丁憂服闋復除四川按察司○監察禦史陳玉言人君之大徳有三曰仁曰知曰勇三者不可闕一臣願陛下勉修此徳久而無失則治化可圖尢願常禦經筵𨿽祁寒大暑不爲暫免脫有疑難虛心訪問則聖學有日新之益今新秋天气淸爽願命東宮輔導官日與太子講明義理養其徳性庶他日臨禦天下可不勞而理大班彈劾祖宗以來相傳舉行當時朝綱振肅國勢尊嚴陛下卽位之初言官嘗建議及此命待臨時有特旨舉行今十有二年特旨夫聞一降恐終於不舉姦惡得計非國家之福又今在朝之臣廉正恬退固多鄙薄貪饕者不少願察其名實而去畱之庶士習知所激勸下所司知之

○金星晝見於辰位○辛卯吳瑞者廣東文昌縣人成化中與同鄕劉求等十三人於欽州貿易遭風飄至安南海邊羅者得之送本國求等俱發屯田以瑞獨少宮之弘治十年國王黎灝卒瑞往東津點軍得諒山衛軍楊三知歸路緣山行九日達龍州主頭目韋琛家謀告守備官送還琛不欲久之安南國知之恐泄其國事遣探兒持百金爲贖琛少之議未決而憑祥州知州李廣寧聞之卒兵奪送於分守官都禦史鄧廷瓚遣送至京禮部請罪琛爲邊人之戒獎廣寧爲土官之勸從之瑞送司禮監給役

○撒馬兒罕地面頭目苦力干等遣使臣宰納阿必丁等來貢賜宴並彩叚衣服等物有差

○巡撫保定等府都禦史髙銓奏居庸關外東西山隘口各有人馬可通空闊處所𨿽在隆慶左右懷來永寧四衛腹裏地方然山南山北道路相通外口不密賊入內境人馬並進誰能爲備請以隆慶衛原撥永寧備禦及京操官軍二百五十人掣回分撥各口協同守禦又紫荊關之險實被巨馬河界破若賊據其地我軍戰守俱非所宜惟有河北三里地勢平展可以駐札下視關城之內彊弱虛實動靜起伏纖悉莫掩請卽其地增築城堡一座兼撥官守戍事下兵部覆奏從之

○壬辰南京老人星見於內位

○癸巳升廣東左布政使韓邦問爲都察院左副都禦史巡撫江西

○占城國王古來遣王孫沙不登右魯並使臣偃善挐巴地等來貢賜宴並彩叚衣服等物有差

○戶部主事陳仁言八事一謂闕裏被災乞君臣上下痛加修省一謂緇黃之流充斥都城錦衣肉食淫蕩無制而太常掌祭之秩亦以益流處之非所以崇正道乞別選文學道義之臣以主太常之禮沙汰僧道禁其遊蕩一謂納粟監生不許選除教職一謂近來奔兢成風乞斥浮獎退以明示好惡一謂先年以言降調官員乞敕吏部通查俱賜升擢以作敢言之气一謂戚畹勢要之家怙寵害人軍民嗟怨宜一切禁約一謂禁奢僣自貴近始在內則委之巡視法司在外則責之巡治憲臣凡官豪之侈縱者必治以法一謂凡喪家有飲酒作樂並火化棺槨及年久不葬者請治以不孝之罪下所司知之○虜數入遼東開原境殺掠人畜命逮問都指揮髙欽金俊等分守右監丞黃廷仍令戴罪殺賊

○甲午戶科給事中叢蘭言我朝建立衙門惟六部都察院通政司大理寺各分一職不相統屬太常寺光祿寺則屬禮部太僕寺則屬兵部國初至今行移往來名分已定今太常卿崔志端自恃道流能事乃累次奏辯不系禮部統屬變亂舊章宜寘於理下所司知之

○南京兵部尙書參贊機務張悅以老病乞致仕上曰卿等徳望老成方隆委任乃累以疾懇辭特玆兪允加太子少保賜敕給驛還鄕有司月給米二石歲撥人夫四名應用

○命運太倉銀及河東鹽價銀各五萬兩於大同準弘治十二年歲例並補前減免民糧之數

○遼府蘄水王豪坴薨王靖和王嫡子母妃秦氏正統十年生成化七年冊封至是薨年五十六訃聞輟朝一日賜祭葬如制謚曰安穆

○夜月犯天江北苐一星

○乙未賜晉府奉國將軍奇潩表棚楚府奉國將軍顯木�啻鎭國中尉顯槱顯柲顯木�著誥命冠服如制

○升浙江布政司右布政使周孟中爲廣東左布政使

○丙申雲南老檛軍民宣慰使司應襲舍人招攬章遣頭目乃刀等來貢請給賜冠帶及金牌信符命回賜招攬章錦叚等物及賜乃刀等彩叚衣服等物如例其金牌信符待襲職後鎭巡等官保勘至日給之

○禮部尙書徐瓊等言昨闕裏遇災已爲斯文莫大之變近星光垂異又愈見天心仁愛之切乞隨事修省以圖銷弭上曰上天示戒朕甚祗懼爾文武百官其各痛加修省務盡職業以共回天意

○丁酉孝慈髙皇后忌辰上祭奉先殿駙馬都尉楊偉承命祭孝陵

○釋奠先師孔子遣太子少保兵部尙書兼東閣大學士謝遷行禮

○升浙江布政司左參政韓鎬爲本司右布政使

○給汝王兩淮食鹽歲一千引

○戊戌祭太社太稷

○雍王之國詣奉先殿行禮

○百官赴雍王府行禮

○升戶部郎中歐信爲浙江布政司左參政

○遼東守臣奏正月中虜眾分道入寇我軍禦之連三捷先後斬首三百級全勝而歸議者以爲遼東兵久不振疑其誘殺至是朵顏三衛來貢朝廷遣大通事指揮使楊銘等審之具云今年三月中遼東魯大人差通事誘泰寧福余兩衛頭目脫火乃等男婦三百餘人到邊互市盡掩殺之又領兵出境燒其氊帳車輛死者親屬遂來復讎又人自虜中還者雲朵顏三衛遣三百騎與北虜脫羅干等約和謀入寇兵科給事中戴銑上﹤鋶﹣釒﹥曰朵顏三衛歸附已久世受國恩𨿽馴狎狼虎故性猶存不免常爲邊患然朝貢之禮不廢藩屏之勞亦多在我處之當與制禦北虜不同要使之畏威懷徳然後爲善承平日久邊備隳廢守臣率多庸劣失機僨事今年正二月間遼東守臣捷音三至上功積三百十八級馬畜器械所獲無算據其所奏似有非常之功數十年來僅見此舉及今楊銘等審出夷情乃大謬不然臣以捷音之至在正月二月而三衛使臣則言三月誘殺多人月日不同其可疑一也遼東三次報捷而三衛使臣則言同時誘殺其可疑二也二者可疑則誘殺之事宜不足信然以理勢反復推之亦有可信者邊士疲困素乏銳气往時捐數十百人僅易虜首一二級今斬獲若是之多而云我軍全勝非緣誘陷何以獲此其可信一也凡虜見挫於我由無備耳使其有備我軍遇之不敵遠甚安有始焉以無備見挫至再至三復以無備見挫引首就戮者乎是或同時誘殺分爲三捷以文其姦不然一月之間累捷如此𨿽古孫吳亦且難之豈李杲之老疾諸鎭巡參佐之庸懦而能辦此其可信二也遼東兵威久挫同此將卒也勝敗勇怯豈能頓殊是或忿其前躓忍於誘殺以掩罪冒功其可信三也捷音初奏流言藉藉但事關重大莫敢誰何今三衛使臣果有是言其可信四也伏望陛下不以守臣之捷爲必是不以虜使之言爲必誣不以臣愚之慮爲過當議選剛正大臣一人或科道官二三人往按其事果如虜使所言則明正守臣開邊結釁之罪寘之重典以謝三衛若虜言虛妄則彼旣遭大衄捨怨入骨必思報復宜申飭邊臣修城堡精器械集芻糧備車馬謹斥堠勵士卒以謹備之庶幾有備無患兵部覆奏命都察院右副都禦史顧佐按核以聞

○命錦衣衛管象房事指揮使邵華本衛南鎭撫司管事不爲例華乃雍王母貴妃之兄子從王請也

○己亥雍王之國陛辭上禦奉天門送之如儀

○賜蜀王榮昌縣主並儀賓陳璟岷府湘潭縣主並儀賓羅時茂沈府桐鄕郡君並儀賓李綬楚府靈寶郡君並儀賓沈廷鸞信宜郡君故儀賓上聰誥命冠服如制

○攺南京吏部尙書倪嶽爲南京兵部尙書參贊機務太子少保如故

○賜占城國來貢王孫沙不登古魯及正副使偃善拏已地等冠帶

○金吾右衛指揮張軏妻王氏一產三子

○庚子升南京太醫院院判孫泰爲本院院使以九年秩滿也

○監察禦史余濂以災異劾奏禮部尙書徐瓊累經彈劾厚顏不愧刑部尙書白昂納賂囑托奔競尢甚巡撫兩廣都禦史鄧廷瓚憲體不嚴貽害地方兵部侍郎王宗彜才質凡庸難司兵政南京刑部侍郎金澤才不稱位被劾不退太常寺卿崔志端營居淸職污穢彰聞乞並罷黜上命俱在畱供職

○監察禦史曹玉下錦衣衛獄贖杖還職以復命失儀也

○辛丑太子太保刑部尙書白昂乞致仕上曰卿典司刑獄練達有年宜用心供職以副委任不允休致旣而復申前請亦不允

○南京監察禦史陳順等請復前給事中林廷玉華日�永原職不允

○致仕南京刑部尙書鄭時卒時字宗良直隸舒城縣人景泰五年進士授山西道監察禦史歷延平福州二府知府四川左參政按察使湖廣左布政使進都察院右副都禦史巡撫狹西適關中大饑盜起時督屬擒其渠魁而諭散其餘黨地方以寧成化末上﹤鋶﹣釒﹥言盡誠敬以格天心明禮義以絕妖妄減進貢以蘇困窮息傳奉以杜僥幸重名器以待有功五事當道有惡其過直者左遷貴州參政弘治初復升左副都禦史撫治鄖陽再巡撫湖廣召爲南京兵部左侍郎進南京兵部尙書以年老乞休﹤鋶﹣釒﹥三上始允之至是卒年七十有七訃聞贈太子少保賜葬祭如例時居官有廉愼名居親喪嘗廬墓三年有白兔馴擾之異云

○以旱災免河南彰徳等四府及弘農等六衛所弘治十二年夏稅二萬七百五十石有奇

○整飭薊州邊備都禦史洪鐘奏洪山口關原設於松棚谷境與營相去不遠成化間關移今所而營堡仍舊今營去關三十餘里且山嶺道狹人馬不得並行遇警卒難策應請移營於附近李家谷口從之

○壬寅遣戶部尙書王繼祭太倉之神

○遣順天府官祭宋丞相文天祥

○夜月犯火星

○癸卯戶科都給事中盧亨等言頃者管莊內臣張璇等奏居民毆傷佃戶究問涉虛並丈量地畝已明而璇仍奏差官覆勘岐府新乞莊田欲自收子粒皆得允旨命下之日物議紛然且國之所恃以安者土地人民而已必得人心之和而後土地可保今宗蕃勛戚陳乞莊田者歲無虛月管莊之人攫取民財勢如狼虎璇等誣奏情狀已白其請覆勘者蓋圖翻異以飾己非秋收在邇民必驚擾挈家逃匿場圃盡空王府收租新定則例行之未幾輒自變之使天下王府皆相效尢許之則失小民之心不許則有厚薄之嫌乞收回成命罷黜璇等別用守法內官管理岐府莊田令有司徵收如故上曰此事業已行矣所言已之

○升錦衣衛百戶程塤爲副千戶塤陳其祖南京兵部尙書信軍功乞恩升秩上念其父翰林學士敏政春宮舊勞特允之

○命守備永昌都指揮同知王舉之子智襲原職永昌衛指揮僉事

○賜岷府江川王音墊藥品從其請也

○命湖廣都司都指揮僉事陶玉守備江西南贛二府

○巡撫甘肅都禦史周季麟請以西寧兵備副使兼管莊浪古浪涼州鎭番五衛肅州兵備副使兼管永昌山丹甘州髙臺鎭夷等九衛從之○命守備狹西階文等處署都指揮僉事蔣琛守備靖虜衛

○甲辰秦府郃陽王誠澮薨王惠恭王庶子母雍氏景奉七年生成化元年封鎭國將軍弘治十二年封郃陽王未受冊薨年四十四訃聞賜祭葬如制謚曰悼安

○升吏部右侍郎秦民悅爲南京吏部尙書

○虜數入遼東沈陽中衛境殺擄人畜命逮治都指揮張俊等罪其副總兵張澄左監丞劉恭待勘報前次失機事情至日並以聞奏

○夜月犯天囷西第二星

○乙巳升刑科都給事中張朝用爲雲南布政司右參政

○丁未遣官祭太歲風雲雷雨嶽鎭海瀆山川等神

○遣旗手衛官祭旗纛之神

○監察禦史王獻臣言大臣國家休戚所關今兩京文武大臣有才徳老成謀猷諳練閱歷旣久操守不渝者乞顯加獎擢有貪污不檢衰老無恥累被彈劾愈加放肆者乞通查上請擇其太甚黜之又王畿四方之本今天下百姓固多窮困而北直隸尢甚其所徵賦稅比之南方𨿽稍寬緣土地所產亦自貧薄且密邇京師路多衝要中間外夷朝貢往來絡繹接遞夫役及砍柴擡柴餋馬京班皂隸水馬二站諸徭役最爲繁劇近年有無籍之徒將小民產業捏作拋荒空閒投獻勛戚之家或彊奪私室認爲己業或奏請公朝攺爲莊田有司官吏明知產業已無仍舊科派且國初土廣人稀我太宗文皇帝招撫輯至今百餘年生齒繁盛地土盡已開墾豈有拋荒空閒但小民愚弱或先年造冊不明或裏書朦朧作獘因循未及攺正以致乘機投獻今勛戚之家多出自齊民坐享天祿賞賚不時富貴已極豈宜過分陳乞肆行侵奪使百姓流離道路嗟怨非所以報國家而守富貴之道也乞敕所司從長計處凡雜泛不急徭役量與蠲免其田地除遠年給與勛戚之家管業外若差官蹅勘未行者悉令停止田土與民耕種如故冊籍未明者逐一查出造冊起科以杜獘源今後勛戚之家再以拋荒名色奏請生事者俱立案不行仍追究投獻引誘之人治罪至若各處運軍經年在外辛苦萬狀我祖宗列聖竭心處置有加耗有行糧有腳價自足爲用近來管運軍職旗甲人等兌糧之後百計剝削買辦土宜饋送權貴運至倉所監督內官及其下人俱索取常例財物官攢年級亦有需索已不能堪先年因起倉房公館倩近倉人民協助工力將當年運到軍糧令各人或爲小腳或爲歇家量與工費以償其勞乃一時權宜今襲以爲常置立文簿軍糧一到官爲撥派此等人役以爲官司設立虛張聲勢分外需索監督內官又抽囤基錢加之天雨況濘腳價騰貴以致用乏不免取債今各衛分負債多者至萬餘兩若不早爲之圖恐歲月愈久債負愈多一旦官軍不能撐持誤事多矣伏望將監督內官淸者量畱一二餘皆裁革積年伴當歇家小腳及軍官剝削等獘嚴爲禁革違者許被害之人赴總督尙書漕運都禦史巡倉禦史告據以參究若其腳價騰貴則大通河至張家灣一帶舊設有閘壩及官夫見在工部又歲差主事提督今皆付之無用乞仍修立﹤鋶﹣釒﹥浚令民造剝船以資轉輸實多便利下所司知之

○攺掌國子監事禮部右侍郎林瀚爲吏部右侍郎○戊申提督巡江南京都察院左僉都禦史陳璚奏江陰縣範港巡檢司廨宇頹廢港道淤塞已久而谷瀆港四通江海鹽徒縱橫劫掠請範港巡檢司於谷瀆港口以便防禦從之

○己酉憲宗純皇帝忌辰上祭奉先殿遣駙馬都尉黃鏞祭茂陵

○戶科給事中徐昂言經世大略具載典籍學於古訓政乃弗逆臣願陛下萬幾之暇緝熙聖學畱心日講如有疑惑必湏辯論則令侍講侍讀等官分班直日以備顧問人君一言爲天下法當理而信則人心悅誠服悖理而不信則人復誹巷議仰惟陛下剖析章﹤鋶﹣釒﹥處分乞請比來間有一二眾心未厭者亦有歲月未逾而復攺者臣願陛下於凡詔旨之出一一詳愼脫有更攺惟若內臺添設餘丁之命已行旋止者此則不害其當理而信者也祖宗以來君臣之間議論可否相忘勢分如家人父子未有似今日之隔遠者臣願陛下體祖宗之心延接臣下使輔弼者得盡其職疏遠者得罄其愚自古諫爭之臣與人君爭可否今敢之臣多遭斥辱臣願陛下體羣臣納黨論使有言責者得盡其忠方面之任最重者莫如布政使按察司使邇來升遷太驟於民無益臣願必俟三年六年或九年政成民化然後升轉不必歷都禦史但侍郎有缺卽許選拔下所司知之

○監察禦史王綬劾奏工部尙書徐貫不職請賜罷黜不允

○先是以京師多盜有旨選委團營見操千百戶十五人領旗軍三百人巡捕久之官多私役軍多買閒甚至爲坊市之害兵部仍請勒歸團營操練從之

○兵部尙書馬文升奏江西九江府當長江上流實荊南江西之襟喉南京之藩屏比來湖廣江西盜起沿江亦有鹽徒爲患請增設江西按察司副使一員專理九江安慶池州建陽等府衛地方整飭兵備從之

○夜月犯井宿東扇北第一星

○辛亥巡按雲南監察禦史謝朝宣奏孟餋夷酋思陸本麓川叛賊遺孽竄居迆西金沙江外成化中嘗據緬甸之聽盞弘治七年徵調其兵渡江遂復據騰衝之蠻莫又率木邦起兵攻燒孟密安撫司殺掠夷民二千餘人劫象馬金寶有並吞孟密覬覦故土之志迆西人恭們騰衝人叚和亡命爲之謀主屢撫不聽指揮黃昇承委兩至夷方取到緬書詞多矛盾疑涉交通屢行都指揮李增副使王槐勘撫止據緬書回報別無一辭區畫以致夷情狃詐未可輕處臣竊見雲南會城去騰衝孟餋隔遠聲勢難接朝廷故於金騰等處添設鎭守太監爲撫夷安民之計但在會城者權分於不統在金騰者事失於懷私𨿽嘗陽卻思陸之贄邊方官軍受害亦多矣臣聞太監吉慶到任以來貪暴無狀私設牢獄酷用刑法羣小爲之腹心私斂所部私覿儀物錮死軍職賣放金齒操軍四百名使納銀具嘗因撫夷渡江被驚追責潞江安撫司出銀贖魂徵求峻急逼逐夷民逃竄異土嘗至騰衝擅作威福縶系官舍軍士驚擾眾相鼓噪幾致他變以此觀之前日思陸所以敢於饋送者安知不因其貪以餌之也所以郤之者安知不有待於後也臣聞蠻莫等處乃水陸會通之地夷方器用咸自此出貨利之盛非他方比以故陸屢撫不退況邇年以來透漏邊情不止恭們叚和而已又有江西雲南大理逋逃之民多赴之蓋鎭夷關巡檢司職微勢輕不能禁治故也雲南官員一差撫夷卽謀多賫違禁貨物往彼饋送互市漏我虛實爲彼腹心臣愚計之孟餋甲兵不能當中原一二大縣以雲南之勢臨之易於壓卵柰何柰何一調卽來屢撫不退皆鎭巡等官失之於初逋逃姦人謀之於中撫夷官員壞之於後失今不制必成癰腫伏望陛下憐憫邊民困苦云鎭守太監止存一員取回一員別用革除鎭關巡檢司專委守備都指揮或指揮一員拒守以備姦人逃亡兼盤詰撫夷官贓貨捕系以聞撫夷官有能撫諭思陸退還地方照擬軍功升賞若蠻莫等處歸之木邦孟密猶啟爭端請移騰衝司於蠻莫或量分二三所以爲守禦如思陸仍不聽撫諭然決於用兵使無噍類以爲土官不法之戒事下兵部議太監吉慶先已奏畱鎭守如故請移文慶等及今瘴消時令金騰二司操練軍馬蓄積芻糧並行附近隴干等處土官衙門一體整搠夷兵以示必徵其餘事宜亦行慶等議擬以聞從之

○協守寧夏副總兵都督僉事張安以私役軍士出境射雕爲寇所擄下所司逮問擬獄上命降安一級

○是日曉刻月犯鬼宿東北星

○壬子升致仕南京國子監祭酒謝鐸爲禮部右侍郎管國子監祭酒事○升翰林院檢討毛紀爲本院修撰以九年秩滿也

○復除監察禦史姚壽於廣西道周進隆於山東道壽病痊進隆丁憂服闋也

○福建邵武縣知縣髙遷侵漁官庫銀五百餘兩他所得賂以千數巡按監察禦史嘗薦之或先期準其考績邵武人通判湯珍心不平又以遷嘗慢之奏發其事並誣及都禦史洪鐘副使韋斌僉事王寅等命給事中熊偉等往按奏擬遷監守自盜追贓發原籍爲民珍誣奏十人以上革職冠帶閒住下刑部議請如所擬上以遷侵盜官錢索取賄賂數多難處以常例並其家屬發廣東海南衛充軍

○夜北方流星大如盞色靑白光燭地自文昌東北行至近濁

○癸丑升狹西漢中府知府歐鉦爲江西按察司副使專理九江安慶建陽等府衛整餙兵備

○監察禦史周進隆姚壽謝恩午門外方鳴鞭進隆卽上禦道時侍東班禦史董鑰不紏舉西班禦史楊璋入奏之而誤指壽命錦衣衛執鑰壽送鎭撫司鞫之旣而鎭撫司奏言其非請釋壽而逮進隆及璋於是二人亦下獄皆贖杖還職

○乙卯總督漕運都察院右副都禦史徐鏞卒鏞字用和湖廣興國州人成化進士授行人升監察禦史巡通州倉念漕卒困於掊克酌定收納常則奏行之遂爲著令時浚大通河上﹤鋶﹣釒﹥論其不便已而果然巡按福建會鄕試有恃勢以私幹場屋者不容入試代還以災異陳四事又以星變請免慶成宴調狹西鎭原縣知縣值歲饑請於上官移民就食全活甚眾禱旱罪己請罰止縣令俄以修倉得窖錢數十萬緍籍之以賙貧乏代流亡償宿逋多復業者尋調臨潼鎭原民千百泣送之弘治元年升淮安府知府亦有善政轉廣西右參政河南右布政司擢右副都禦史總理漕運兼巡撫鳳陽等處鏞在淮安時稔知綱運之獘於是以法繩下劾不職察邪慝軍民稍息以積勞內損暴卒鏞爲人孝友居官勤厲所至有聲卒時年五十六賜祭葬如例

○工部覆奏監察禦史張綸言乞將畿內坐派物料量派各處及罷不急工作夫畿內之民固當愛惜但在外州縣出辦亦不爲少已派者再難更攺待後凡有派辦另爲斟酌處置況工作不息派辦不止內府各該衙門年例成造𨿽有常規而數目漸加近年愈甚𨿽本部多方經畫終是不敷乞行內外衙門凡有得已工程不許奏請興造及年例合用木植顏料大要以分數爲卒畿內府分比之在外量爲從輕庶畿民得遂安餋之業上曰畿內之地百姓尢宜優卹凡百物料準如議從輕坐派

○丙辰禮科都給事中塗旦等劾奏刑部尙書白昂大理寺左少卿劉瓛爲邪佞之尢禮部尙書徐瓊南京工部侍郎沈暉太常寺卿李溫南京右通政徐說太常寺少卿沈瑜皆凡庸衰邁請罷黜以回天意監察禦史燕忠等所劾略同上命仍照舊供事旣而南京給事中彭誠等亦劾吏部尙書屠滽及昂瓊暉三人亦置不問

○戶科給事中趙士賢言五事一乞經筵講學之外於內閣儒臣及廷臣徳望素著者時賜宣召以顧問凡章奏有關於國體切於事宜者必斷自宸衷見之行事一近來內承運庫告乏凡有支用悉於太倉銀兩借給有妨邊計乞昭儉徳爲天下先凡戚畹之賞賫宮中之宴賜異端之齋醮一切減省一四方水旱相仍京畿尢甚糧稅未蠲乞敕戶部將各處報災章﹤鋶﹣釒﹥一一行勘果災重地方糧艸馬匹量與停免一兩京科道劾奏大臣等官有被劾而肆然致辯者有累劾而恬然不卹者有初劾而卽上章求退者其人品不同如此乞昭日月之明於累章求退者俯賜兪允累劾不去者許其自陳一近來大同等處修理邊墻止修小邊每致虜寇入境搶掠不便乞敕鎭巡等官並修大邊不許虛應故事命所司看詳以聞

○西寧罕東衛羌口��等族攻劫西寧隆奔等族掠去誥敕印及人畜器械等物甘肅守臣以聞兵部請行令兵備副使潘楷守備指揮使魯鐸各戴罪殺賊仍令罕東衛管事都督宣諭其下俾盡歸所掠以息爭解怨不聽則隨機進剿仍具奏處置從之

○廣西陸川縣二十四日地震有聲如雷是日又震數次

○丁巳升南京山東道監察禦史陳崇徳爲廣西按察司副使

○升工部郎中馬祥爲山東都轉運鹽使司運副

明孝宗敬皇帝實錄卷之一百五十三終明孝宗敬皇帝實錄卷之一百五十四

弘治十二年九月戊午朔虜入寧夏蔣鼎等堡殺掠人畜協守西路署都指揮僉事孫鑑及操備指揮同知盛聰等下巡按禦史逮問擬充軍上以情輕律重命各降一級帶俸差操

○工部覆奏刑科右給事中周旋所言﹤鋶﹣釒﹥浚南旺湖事謂管河右通政張縉畱心水利亦以得人若又差官不免掣肘宜令縉自行處置修浚爲便從之

○是日曉刻金星犯左執法星

○己未升監察禦史劉丙爲福建按察司副使提調學校

○戶部奏凡親王薨所遺母妃子女宮眷給養贍米歲二百石郡王者一百石鎭國輔國奉國將軍者俱五十石鎭國輔國奉國中尉者俱三十石各候子長襲封日停止郡王而下無子者養之終身其郡王及將軍母妃夫人淑人有亡故及女已受封者各減十石中尉恭人宜人安人有亡故及女已受封者各減五石宮人亡者每一人減五石請著爲令從之

○庚申升南京兵部右侍郎張敷華爲都察院右都禦史總督漕運兼巡撫鳳陽等處

○升南京工部郎中郭祥鵬爲四川布政司右參議

○命成安伯郭寧歲祿一千石內攺折色一百石爲本色以寧言舊止支本色三百石不足養贍故也

○上旣敕都禦史顧佐往按三衛夷人所愬邊臣誘殺事旣而謂邊機重大命兵部再集廷臣議之僉謂中國之禦夷狄貴分曲直而重恩威常使直在我而曲在彼恩在先而威在後則夷狄賓服而中國安遼東功罪未明虜言誘殺可疑可信如守臣奏捷得實當錄其功若誠誘殺則當明正典刑以謝三衛使釋讎怨不然則彼常懷報復乘隙而動兵連禍結何時可息又恐遠結北虜爲之鄕導擁眾南侵此尢大可憂者顧佐之行不宜中止從之

○昏刻月犯房宿北第一星

○辛酉孝恭章皇后忌辰上祭奉先殿遣駙馬都尉蔡震祭景陵

○廣東海南衛一星大如月自東北起至中天漸大墜西南隱隱有聲如雷

○壬戌中都畱守司及山東等都司都指揮僉事林時等奏各都司所屬並南北直隸衛所領班指揮千戶多有畏懼京操臨時夤緣規避轉委帶俸並千戶所百戶以下代領又隱占精兵別作差使以病故逋逃捏作見在或詭名虛報徒有其數各官爲獘如此而顧令臣等以軍馬數少代受罪罰乞嚴立條禁以示勸懲以實營伍兵部覆奏請移文鎭巡兵備官每春秋換班之時光歷所屬衛所嚴督軍政並領班官閱實軍馬其衛所領班官於原選軍政佐貳指揮及正佐千戶四員分番領班操候臨期都指揮等官於途中總會處所閱領赴操鎭巡官具其官員軍馬之數以聞官軍赴京遲十日之外皆按罪罰補其軍政容隱該班官員匿減京操軍馬皆按罪原委官照在京按問領班都指揮例徑按勿請軍馬耗弱者戴罪停俸責補失期不完者參奏按罪革見任帶俸差操調邊衛從之○掌錦衣衛事都指揮同知李珍卒珍河南洛陽縣人司禮監太監榮之從子也以軍功累升都指揮僉事成化中管鎭撫司事弘治中進掌衛事升同知至是卒賜祭葬珍𨿽處貴盛然謙厚不擾亦爲人所稱云

○戶科給事中叢蘭言頃者吏部遵詔書將公錯詿誤降調官員﹤鋶﹣釒﹥請升擢內亦有不蒙升擢者非所以示大信於天下乞令仍遵詔旨而行凡視朝之時禦史鳴贊序班等官或糾儀或復命或贊禮逼近天威易有差失乞免下獄以彰陛下包容之量又順天府所屬州縣人民差役浩繁其間有投充別役遺下賦稅負累見在人戶以致勞逸不均乞淸查取回仍當民差五府各衛首領官今後每月面奏不許類以俱各辦事爲詞務具本從實開報某官辦事某官不辦事以憑查考下所司知之

○應天府上元縣老人周斌奏京城中人之家凡有死亡多無葬地不免火焚其鰥寡貧難者遂至委棄溝壑道路穢气上干致生災變切恐天下皆有此患乞行各處有司買地官爲封記扁曰義冢如有無地無依之人亡者令所在鄰保相助置爲衣棺葬於其內庶鰥寡貧難者不至死無所歸工部覆奏謂先是監察禦史王相言京城之外原有漏澤園被人占種乞差官築立墻垣明揭門額該管衙門各委吏役人等看守本部已奉旨查理欲行南京工部並各布政司及直隸府州縣舊有漏澤園者重增修飾無者卽於本處城外選擇空地創造或名漏澤園或名義冢葬埋無地無依之人使生有所托死有所歸庶免致傷和气上曰小民貧難孤鰥死無所歸朕甚憫念所議是其亟行天下各該衙門一體舉行不許虛應故事

○癸亥升南京監察禦史郭珠爲山西按察司僉事

○追封故鄭世子見滋爲鄭王謚曰僖嗣鄭王祐枔因乞出城詣墳所奉安所賜冊寶於享堂內以彰恩典許之

○河南永城縣有星自東北流而西光如火天鼓響如雷

○甲子升都察院右副都禦史黎福爲南京兵部右侍郎

○河南都司都指揮僉事丁傑以廷見失儀下錦衣衛獄旣而釋之

○乙丑增設直隸遷安縣三屯營倉副使一員

○福建右布政使李韶以前任雲南右參政頗知土俗事宜上﹤鋶﹣釒﹥言四事一謂瀾滄衛與北勝州同一城地域廣遠與四川建昌西番野番相通邇年西番土捨章輗髙連等恃倚山險招服野番千餘家爲莊戶遂致各番生拗動輒殺人而州官無兵不能禁制衛官且大廢軍政恬不加意又姚安府大羅衛賓川州地方有賊穴六七處軍民受害甚切請添設兵備副使於瀾滄城以姚安大羅賓川鶴慶麗江大理洱海景東府州衛所屬之於野番則用撫流民法於賊巢則用立保甲法朝夕經理不出數年章輗髙連之頸可系麾下野番賊巢之惡可弭大半矣一謂孟養思陸乃麓川叛賊餘孽正統開討平麓川時憐其幼驅寘江外盟誓不許過江厥後遺種滋蔓往年過江奪據孟密所管孟木貢章蠻莫諸村寨累撫不從臣料思陸之勢可以脇撫亦可以切責可以徵剿脇撫之策觀其所行文書俱用漢字麓川殘傷言猶股栗若脇以兵威撫用間諜則彼將懾服矣切責之策聞其求貢乞地其事若抗其辭則卑若降璽書遣官切責以伐其謀則亦可不戰而屈其兵也又徵剿之策思陸所居仍在江外孟礦其過江者五六千人悉是頭目夷兵所恃槍弩無甲冑火器之利若調發大兵列陣江岸一面問思陸之罪一面徵占寨之夷則可卽伏矣方今各夷新集眾心未定產業未成用此三策而仍於金騰幹隴廣積米谷於幹崖廣造戰艦示以必徵俟瘴消時月徵進夫金騰雲南之藩籬幹崖隴川又金騰之藩籬去蠻莫孟木甚近思楪存時尙被其蠶食今思楪已死其勢漸弱木邦與相交通緬甸道路險遠幹崖隴川之兵不彊臣恐思陸之志不在孟密木邦而在幹崖隴川也若曰兩夷相攻中國之利姑置度外寬假數年則彼生聚教練當有將來之禍𨿽勞百萬之師費億萬之財亦無及矣一謂廣西府舊有土官知府後攺建流官所屬皆僰人羅羅此類野人難化而易制本府前有乾海後有平壤一帶有水利可開屯田請於會城廣南衛量撥二所赴彼守禦屯田以制之一謂雲南曲靖衛軍多路僻平夷衛當貴州安衝軍少事繁請以曲靖衛屯田附近平夷者調撥二所以屬之兵部覆奏請設兵備副使一員駐瀾滄城內統制姚安等處其餘事宜移文鎭巡官會議相機區處以間從之

○丙寅重陽節賜百官宴於午門

○命於楡林開中兩淮弘治六年常股鹽十萬引雲南弘治六年見鹽三萬引四川弘治七年見鹽四萬引長蘆弘治十年存積鹽三萬引以備邊儲

○雲南左參政毛科旣降級別用鎭巡等官奏科前調兵思陸脇撫思楪議者率謂其虛妄然日久益見其勤勞且思陸頗亦聽其指麾今欲撫順本夷非科不可請暫畱撫理思陸責令退地俟事竣照所降資遣之兵部覆奏請移咨吏部擬定職事於是擬科爲雲南按察司副使借畱撫夷從之

○戊辰致仕少師兼太子太師吏部尙書華蓋殿大學士徐溥卒溥字時用直隸宜興縣人景泰五年進士第二人及第授翰林院編修英宗復辟命兼司經局校書侍東宮講讀憲廟登極錄舊勞遷左春坊左庶子兼侍講充經筵講官纂修英廟實錄管武職誥黃九年秩滿升詹事府少詹事兼侍讀學士升太常寺卿兼學士嘗徧掌翰林詹事左右春坊司經局事歷禮部吏部左侍郎皆兼學士上卽位首膺簡入內閣參預機務進禮部尙書兼文淵閣大學士充憲廟實錄總裁官同知經筵事弘治四年加太子太傅兼戶部尙書武英殿大學士七年加少傅兼太子太傅吏部尙書謹身殿大學士進階光祿大夫柱國十年充大明會典總裁以疾辭位不許免風雨大寒暑朝參十一年今上出閣進學加少師兼太子太師華蓋殿大學士尙書如故尋以目疾累﹤鋶﹣釒﹥乞歸乃賜敕給驛遣官護送還鄕令有司月給米五石歲給夫役八人仍賜襲衣白金楮鏹特官其一孫爲中書舍人踰年卒年七十二訃聞輟朝一日遣行人諭祭者九命有司營葬贈特進左柱國太師謚文靖溥立朝四十餘年在內閣因事納約登崇俊良隨材器使嘗有大獄幹宗藩連貴近眾懼不能決皆力贊成之蓋從容委曲以助成天下之務者其功爲益多平居容儀儼雅溫易可親度量宏裕而包含不露皆飲醇仰徳無怨惡者爲詩文淸潤有思致而酷嗜古法書名畫至老不惓云○虜入陽和境殺掠官軍守備都指揮僉事劉英指揮趙彪等下巡按監察禦史逮問擬充軍上以情輕律重命各降二級帶俸差操

○庚午命給占城國來貢使臣人等六十五名行糧人九斗其原來船遭風損壞命兩廣守臣爲之整理從其請也

○賜周府輔國將軍同銑同鈉同刨安溏奉國將軍安泈安氵�旄安氵�邊安浹安瀞晉府奉國將軍表﹤木產﹥遼府鎭國中尉寵濈寵漑寵涑誥命冠服如制

○賜晉府永唐縣君並儀賓楊松齡誥命冠服如制

○辛未禮部奏周府曲江王妃父嚴璋例應授兵馬副指揮但璋原任知縣坐贓爲民難擬授職請賜裁處上曰曲江王妃婚配已久嚴璋準授兵馬副指揮原選勘官查勘不明朦朧奏請本當究問但犯在革前姑宥之今後爲各王府選婚違者治罪

○命故分守遼陽副總兵都指揮同知羅雄之子裕襲原職爲遼海衛指揮使故府軍前衛署都指揮僉事李貴之子錡襲原職本衛指揮同知

○壬申致仕都督白﹤王已﹥奏臣本武成後衛指揮使歷功至都督衰老解任子宗應代臣原職今原衛已攺茂陵衛乞攺注錦衣衛帶俸兵部執不可特許之

○癸酉升山西布政司右布政使王進爲本司左布政使

○命鬻兩淮餘鹽一萬引以其價助涇王婚禮之用

○甲戌監察禦史燕忠等言近年以來傳奉日多工作日興莊田撥賜日廣其老懦無爲奔競無恥之人充布庶位似與初政不侔乞敕吏兵二部自弘治四年以來凡傳奉乞升官員不由資格功勛補授者盡革之庶官得其人政得其理而災異可消矣吏部覆奏謂太祖欽定官制自尙書下至雜職計萬四千二百九十一員在京官千一百八十八員皆因事設官因官制祿列聖相承恪守成法皇上卽位之初患京官冗濫凡革去傳奉乞升文職官五百六十四員今六年之間復傳升至五百四十餘員末流之獘尙不止此且天下仕進之人或事詩書或勤案牘或胃鋒鏑或勞筋骨辛苦積年未得一職而奔競之人一由傳乞遽列階銜故兩京科道每因災異卽陳言及此蓋以爲獘政之大者無過於此也伏望稽聖祖之定制循初政之淸明防末流之極獘將近年傳乞官員較其勤勞別其親疏量爲去畱以卹人言以回天意兵部亦具列弘治四年以來乞恩傳奉武職自錦衣衛指揮周璋等二百十七人請悉行裁革上俱命已之

○監察禦史牟道奏各處軍戶先年畏懼當軍或因水旱災荒逃竄別地久之附籍脫免祖軍原籍移文淸追所在有司或受囑不省其乘攝人或有被謀害劫殺者請自今逃軍在外未附籍者所在官司卽時起發其已附籍立產者選其壯丁解發補伍若故違並有前獘者坐如律又各處解軍人承批或三二年五六年未獲批回者請自今各處司府州縣解軍年久不獲批回府批五十之上州批三十之上縣批二十之上將府州正官首領官縣掌印淸軍官吏按罪停俸布政司百批以上首領官按罪俱不準給由兵部覆奏從之

○乙亥升山西按察司按察使劉璋爲山西布政司右布政使

○夜月犯六諸王星

○丙子升湖廣按察司副使陳寓爲山西按察使禮部以烏思藏並長河西宣慰使司各遣人來貢一時至者凡二千八百餘人俱應給賞所費不貲請行四川鎭巡等官以後不許濫送務查先年敕旨及本部勘合事例有礙者徑自阻回無礙者奏請定奪其今次濫起送官吏請令巡按監察禦史逮問從之

○申刻日生左右珥

○丁丑兵部覆奏巡按遼東監察禦史羅賢所言廣寧開原撫順三馬市每遇夷人持馬貂諸物來市被鎭守等官及勢家縱令頭目僕從減價賤市十償三四夷人受其挫勒折閱積久懷怨殊深往往犯邊多坐此故請自今馬市在廣寧者委按察司分巡官在開原者委安樂州知州在撫順者委備禦官仍申明舊例禁約敢襲前獘者捕送巡撫巡按等官究治計贓至二百貫以上者頭目僕從人等發極邊衛分充軍職官調別邊各衛帶俸遇赦不宥若因而激變夷人致引邊釁從重論幹礙鎭守等官奏劾按問又邊關守備等官𨿽由鎭巡等官會舉本部依擬奏請任用然到任未久有被鎭總官員受賂更換及調往別城者官旣行賂以免禍士被剝削而受害請行巡按監察禦史今後凡有賂求之人須指實劾奏永不再用若本處缺官須暫委別官帶管者仍卽會推具奏以俟請用其守堡官員𨿽得徑自委用亦須從公會委不許用意頻調又開原撫順分守守備等官並勢家多與海西建州胡人交結爲親戚俺答名色遇其將來出關候之以其進貢上馬低易或賒馬匹約貢還分其所賜馬旣不良隨復倒死騎操者乏良馬之用領送者有陪償之害請嚴設條禁犯者許領送並知識人首告按問各治以罪遇赦不宥從之

○降寧府石城王宸浮輔國將軍宸潣爲庶人革輔國將軍宸澅宸浦祿米三之二初石城恭靖王奠堵生端隱王覲鏑未立而卒妃吳氏生宸浮及宸浦媵安氏生宸潣姜氏生宸澅宸潣長於宸浮而宸浮以嫡嗣爲王以故不相能宸浦以同母附宸浮而宸澅黨於宸潣羣小因而從臾之競不爲法或互伺陰事識之宸浮烝於伯妾唐會全遂納之私第數奪取良家女爲媵廝役或以小罪拷掠至死甚至令人執而縊之或懼責自赴井死死者凡九人宸潣宸澅宸浦皆嘗以忿殺人又縱下爲害與妓淫亂而宸潣嘗召女尼入府而私之宸浦狎比樂工王錦令侍女木香與亂又嘗與劉潤仔者共臥惡侍女春妹窺之逼令咽鹽而死宸潣子賜名敕至宸浮爭先啟遂擲之地及端隱王贈謚冊至宸潣亦不入宸浮府謝恩會宸潣貸金富民塗秀家不得疑宸浮阻之乃與所厚儀賓顧官祥條所記宸浮過惡並誣宸浮器服僣擬乘輿陰謀不軌及烝祖父妾數十事令人馳告之宸浮亦延熊良﹤馵﹣灬﹥者爲奏詭言宸潣母安氏通於僧海洪宸澅令張夫人馬媵與顧官祥淫亂及他不法事以吳妃名奏之良﹤馵﹣灬﹥因畱宸浮府數與侍女薔薇等三人通奏至俱下江西鎭巡官勘報而宸浮宸潣宸澅奏辯不已更以恭靖王次室余氏王氏吳妃及安氏姜氏爲名前後各十餘奏上乃命司禮監太監趙忠大理寺左少卿王鑑之往會巡撫等官按之虛實各半忠等乃﹤鋶﹣釒﹥宸浮等罪狀以聞並擬連逮者熊良﹤馵﹣灬﹥等罪良﹤馵﹣灬﹥坐離間懿親污亂宮壼當斬敖福陳富胡端殺人爲從當絞顧官祥撥置王府吳元壽行止有虧當杖又撥置主文縱橫害人當充軍者五十八人而陳瓚頡賓唐曙廖直之情尢重私自宮投入王府當解京再問火者十五人而鄧慶新之罪爲首其他當徒杖者復十八人獄上詔宸浮宸潣革爵降爲庶人宸澅宸浦革祿米三之二仍降敕切責之顧官祥吳元壽各杖四十革職爲民薔薇等三人及唐會全各杖八十並木香俱攺正給親熊良﹤馵﹣灬﹥敖福陳富胡端依律處決陳瓚等五十八人俱發廣西邊衛永遠充軍而瓚及頡賓唐曙廖直仍杖一百發遣其餘準議

○江西寧都縣火

○戊寅朝鮮國王李﹤忄隆﹥遣陪臣戶曹參判金應箕等奉箋文方物來朝賀皇太子千秋節賜宴並彩叚衣服等物有差

○廣西按察司僉事陳烓丁憂服闋復除浙江按察司

○命詹事府掌府事禮部左侍郎兼翰林院學士傅瀚及南京翰林院侍講學士張元禎充纂修大明會典副總裁官時元禎養病家居命吏部行取供職從大學士劉健等言也

○升監察禦史李瀚爲湖廣按察司副使湖廣澧州知州郁容爲雲南按察司僉事

○以旱災免直隸淮安府及徐州及髙郵衛並海州中前千戶所夏稅子粒有差

○己卯重慶大長公主薨公主英宗皇帝第二女母聖慈仁壽太皇太后周氏正統十一年生天順五年冊封爲重慶公主下嫁駙馬都尉周景成化元年進封長公主弘治元年加封大長公主至是薨年五十四訃聞輟朝一日賜葬祭如制

○英國公張懋奏五軍營軍馬乃祖宗禁兵軍務舊有成規近年事體更張紛紜掣肘偏執難行臣年幾六十筋力頓衰乞解兵柄得旨卿勛舊重臣方切委任不準所辭所言事體更張掣肘難行兵部其核實以聞兵部覆奏謂懋與平江伯陳銳太監寧瑾金輔俱奉敕提督五軍營義須同心共事不宜自恣己私更張事體但懋所奏未有指實無從核究請行令懋及瑾輔銳等各反躬自省以盡下庇六師上報九重之義上曰各官俱受朝廷重托務要協和行事不許徇私偏執致誤軍務

○庚辰光祿寺卿李鐩言京師私宰耕牛者有禁而四方私宰如故請敕在外諸司照例榜示從之

○升刑部右侍郎陳道爲本部左侍郎巡撫山東都察院右副都禦史何鑑爲刑部右侍郎

○舊例殿試常以制敕房辦事帶銜太常者一二員同爲彌封官是歲禮部以太常寺少卿黃寶寺丞周序供事然二人非制敕房辦事者故禮部於進士登科錄不載二人名於是寶等以前日有因而取今日無據而去﹤鋶﹣釒﹥訐禮部禮部以太常卿崔志端等原移文爲解上不罪志端而罪禮部謂差錯不簡舉攺正罰尙書徐瓊侍郎張昇等俸各一月俸制司官俸各三月惟先任左侍郎傅瀚以旣遷別任已之

○辛巳皇太子千秋節文武百官早朝畢赴文華殿行慶賀禮

○賜百官宴於午門天下諸司及四夷慶賀官員人等宴於關左門

○壬午初貴州普安州土官判官隆暢旣老子禮幼而代職聽營長阿保等之讒由是父子相讎暢有妾曰米魯乃沾益州土官安民女嘗以罪見逐後乃依禮同居禮及阿保皆通焉暢遂毀阿保居室擄其財物阿保乃與禮等借兵作亂焚暢所部寨捨倉廩殺其從者久之暢遣兵誅禮阿保見禮旣死欲助米魯攘竊其柄乃與其子阿鮓莫阿歹兒等率兵攻暢破其寨百餘殺掠人畜甚眾暢懼逃之雲南亦佐縣鎭巡等官召阿保等與暢會盟戒以息兵旣散米魯潛令人掖暢上馬歸暢中毒而死旣而阿保米魯等爲亂滋甚數攻寨堡殺傷官軍屢撫不聽暢有庶子珀與其母居安南衛城中阿保欲害其母子乃於安南城外築阿先硬寨自率兵守之又築普墨硬寨於普安城外令阿歹兒守之又築猴場硬寨於拖長江東令阿鮓莫守之又於拖長江外築查剌硬寨據險以自固四寨相去凡三百餘里復號猴場寨爲承天寨出入僣用黃旗自稱無敵大王鎭守貴州總兵官東寧伯焦俊巡撫都禦史錢鉞巡按禦史張淳命都指揮劉英率兵往捕爲賊眾所拒賊乃益肆猖獗劫掠軍民焚燒屯堡聲言欲攻普安安南二城鎭巡等官乃發十衛官軍及諸長官司土兵萬有三千七百餘人分命劉英與都指揮王璋李雄等領之英璋由普安衛分道往捕雄等由烏撒後所直抵拖長江截其後路先期以檄招諭諸脇從旨由是賊黨歸順者八百餘人阿保父子逆戰於猴場寨兵潰奔查剌寨已而復渡江劫營官軍擊卻之賊徒死傷甚眾阿保等皆逃去雄召沾益州知州安民賞之使訪賊所在民乃率土兵爲先鋒追斬阿保於查剌山簀未幾阿歹兒亦爲民所執官軍復深入簀洞擒阿鮓莫米魯亡走俊鉞等奏言凶賊阿保等弄兵十一年先後據順復夷寨百三十餘殺納稅夷民掠人畜財物不可勝計至於僣立名號殺傷官軍臣等調發漢軍土兵分道進討首惡阿保阿鮓莫阿歹兒或授首轅門或系頸犴獄但米魯及從賊張保容等寔肇亂階今悉逃匿雲南沾益州土官安民家若不乘勝追剿竊恐後將蔓延乞敕雲南鎭巡官委守巡守備等官親詣沾益州追責安民執送米魯張保容等以殲餘孽其從賊夷民阿昌氊兒等罪固當誅但多由脇從且事干人眾昔永樂閒隨從宣慰田琛惡黨嘗蒙寬貸充軍今所俘盜賊乞容臣等詳審罪惡深重者處以極刑情犯稍輕者遣戍西北邊衛賊所遺田土除給主賞功外悉分給鄰近屯堡官軍從輕起科事下兵部覆奏言阿鮓莫等宜令審問明白就彼行誅梟首賊路要衝示眾其餘情罪稍輕者發遼東邊衛充軍俘獲婦女給配有功營長及附近聽撫村寨無妻者其督軍運糧承調諸有功者並陣亡陣傷官軍令核實奏聞土捨隆珀等及歸順僰人宜加意優卹米魯張保容等仍移文雲南鎭巡等官督安民捕送從之

○甲申重建淸寧宮成

○乙酉太子太保刑部尙書白昂以病未痊乞暫免朝參在部視事許之

○升狹西左布政使王儼爲都察院右副都禦史巡撫山東

○丙戌升雲南布政司右布政使林元甫爲狹西左布政使

○增賜直隸興濟縣崇眞宮靑縣餘地二十四頃有奇○內閣大學士劉健等言昨司禮監太監陳寬傳奉聖旨今後凡有擬票文書卿等自行書封密進不許令人代寫欽此除欽遵外臣等仰見皇上委任腹心愼重機務開決壅蔽防閒漏泄之意易曰君不密則失臣臣不密則失身幾事不密則害成正爲此也臣等俱以庸駑謬承簡任輔導無狀屍素有年聖諭下臨捫心知感竊惟內閣之職所以承徳弼違獻可替否輔佐朝廷裁決政務與百司庶府職掌不同中間事情誠爲祕密在祖宗朝凡有咨訪論議或親賜臨幸或召見便殿或奉天門或左順門屏開左右造膝面諭以爲常制臣等不暇遠引且如宣宗章皇帝屢幸內閣禦座所在至今臣等不敢中坐英宗睿皇帝亦嘗召李賢陳文彭時或遣司禮監太監如牛玉懷恩一二人到閣計議上有密旨則用禦前之寶封示下有章﹤鋶﹣釒﹥則用文淵閣印封進直至禦前開拆此臣等耳聞目見者也因循至今事體漸異朝參講讀之外不得復奉天顏𨿽司禮監太監亦少至內閣朝廷有命令必傳之太監太監傳之管文書官管文書官方傳至臣等內閣有陳說必達之管文書官管文書官達之太監太監乃達至禦前至於謄寫之職例委制敕房中書一二人臣等𨿽時常戒飭而經歷太多耳目太廣豈能保無漏泄宜有如皇上所諭者臣等自當滌慮省躬盡忠補過以副聖心但內閣文書多系機密凡事關得失利病職在輔導不敢阿順緘默未免有所陳奏緣臣等不習楷書字畫鈍拙恐不能一一自寫除事理重大者自行書寫封進以聽聖裁其餘仍乞容令中書代寫臣等亦當申嚴戒飭勿致漏泄皇上若有咨議仍乞照祖宗故事或召臣等面諭或親賜禦批數字封下或遣太監密傳聖意使臣等有所遵奉庶情得通達事無漏泄實爲便益上納之明孝宗敬皇帝實錄卷之一百五十五

弘治十二年十月丁亥朔孟冬享太廟

○遣內官祭司井之神

○遣駙馬都尉馬誠遊泰分祭長陵獻陵景陵裕陵茂陵

○遣儀賓楊淳祭景皇帝陵寢

○遣內官祭恭讓章皇后陵寢

○升湖廣布政司左參政梁方爲雲南右布政使

○戊子上禦奉天殿傳制遣陽武侯薛倫懷柔伯施瓚成安伯郭寧持節充正使吏科左給事中寧舉戶科給事中叢蘭兵科給事中王承裕充副使冊封代府代惠王長孫俊杖爲代王夫人張氏爲代王妃唐府新野宣懿王長子宇滬爲新野王河南祥符縣致仕知縣嚴璋女爲周府曲江王妃○監察禦史陳銓等劾奏兵部尙書馬文昇前以王越之故而添設總制三邊都禦史以楊時敷之故而添設淸理軍冊員外郎又徇沈暉之請添設湖廣九永等處兵備僉事李宗泗今又以歐鉦舊屬於腹裏地方添設江西九江兵備副使乞裁革此二處兵備並黜鉦及文升等以正朋比之罪上命二處兵備官俱革去鉦等二人俱調用文升等已之吏部以鉦𨿽升副使未到任又被劾不可復任副使請仍調知府與僉事李宗泗俱候缺聽用從之九江在南京上流宜設兵備官禦史王鼎欲得之而文昇以鉦薦銓等遂有此奏

○詹事府少詹事兼翰林院侍讀學士王鏊以親老乞歸省從之命馳驛以行

○以淸寧宮工完命督工太監李興黃瓚姚訓英國公張懋兵部尙書馬文升各子侄一人爲錦衣衛百戶工部尙書徐貫升太子太保尙書如故

己丑兵科給事中艾洪奏前給事中華曰�永林廷玉禦史胡獻俱因言事降調乞量加擢用以旌直言又禮部尙書徐瓊貪鄙邪諂乞放歸田裏以勵臣節吏部覆奏俱不允

○升禮科都給事中塗旦爲湖廣布政司左參政

○庚寅少保兼太子太傅兵部尙書馬文升自陳衰老乞致仕上曰卿宿望老臣方隆委任豈可遽求休致宜盡心職務不允所辭文升再﹤鋶﹣釒﹥申請復勉畱不允

○升監察禦史張恕爲河南按察司副使管修河事

○吏科給事中周璽奏邇者淸寧宮落成太監李興﹤鋶﹣釒﹥供事之人上請俱蒙升職如營繕司郎中李堂亦有升京職二級之命且往歲傳升止於雜流近日內降漸及正途國是日非公道以廢乞照前監修太廟給賞給事中王綸等事例堂止量給以賞以杜憸邪奔競之門以長禮義廉恥之風不允旣而堂亦﹤鋶﹣釒﹥辭升職從之仍升俸二級

○戶部主事陳仁言近奉詔凡言事詿誤官員俱從寬宥前監察禦史彭程以言事謫戍後放回爲民尋物故使其尙在必蒙恩典乞追復其官加以美謚以勸忠賢不允

○命守備荊瞿都指揮僉事黃燾佐理湖廣行都司軍政從撫治鄖陽都禦史黎福奏也

○狹西鳳翔府夜有星流自西南墜西北光如火聲如雷

○辛卯升吏部右侍郎林瀚爲本部左侍郎攺戶部右侍郎韓文爲吏部右侍郎

○升鎭守廣西副總兵都指揮使歐磐爲前軍都督府署都督僉事仍舊鎭守以巡撫都禦史鄧廷瓚言其先後徵郁林等處猺賊積功頗多賞未酬勞故也

○壬辰授纂修會典謄錄監生喬宗李淇王珙爲中書舍人譯字官黃元等爲鴻臚寺序班內閣制敕誥敕房書辦從大學士劉健等請也

○傳旨升道錄司右正一杜永祺等五人俱爲髙士左玄義李正瑛爲左演法

○周府義陽王子圪薨王簡王庶第十子母夫人左氏正統九年生天順元年冊封至是薨年五十七訃聞輟朝一日賜祭葬如制謚曰康靖

○先是鎭守金齒太監吉慶言孟養思陸欲貢方物兵部議不可許旣而慶等及巡按監察禦史謝朝宣等言思陸有吞並孟密圖復故土之心有畫脇撫切責徵剿三策以進者俱下雲南鎭巡等官議處以聞至是巡撫都禦史李士實等奏往年以孟密思楪侵據木邦地因調兵思陸以脇之思楪始退地聽撫不意思陸於渡江之後卽據思楪之地兵爭不已重勞撫諭然思陸𨿽據地未退亦備方物進貢臣聞所司有請卻其進貢者又有請降敕切責者以臣觀之未爲得策何也往年思楪朝貢俱廢今思陸心𨿽未知名則近正若遽沮之是逆其詐且示不廣也有如貢卻而地不退將何以處之思陸緬書止云我調眾陶孟夷兵過江到我隴剛只爲思楪別無嫚詞有如敕至而地不退又將何以處之且思楪占據木邦地方二十七處抗違朝命四十餘年財力爲之耗損官軍爲之疲敝逆節若此死有餘辜一旦聽撫朝廷卽棄其過不復追論思陸今據思楪地方不爲無罪然其助兵脇撫思楪於我有功議者於木邦奏調思陸之事諱而不言思陸助兵脇撫思楪之功棄而不錄亦過矣臣愚以爲今日之處思陸貢不必卻敕不必降當先錄其功次納其貢然後責其退地務使功過不相掩此而不從則執辭問罪彼亦無以藉口又今思楪已死其子幼其弟思落護印請給冠帶乞賜兪允蓋孟密地方兵力與孟養略足相當誠賜之冠帶使兩夷相持各自爲敵而又申飭隴川等三宣撫司並金騰等處嚴備保境自可破思陸覬覦之謀候瘴消時月臣等督遣三司撫夷官親詣撫諭如或不聽後舉可圖而國威亦無損也且思陸今日之事𨿽不可視爲鄕鄰之斗然終是以夷攻夷恐無勞纓冠之救也事下兵部議謂先是雲南守臣奏思楪聽撫歸其侵地及頭目誓不再犯未嘗及思陸脇撫之功無憑可錄就使思陸有功亦當歸本土以俟朝廷處分柰何乘機過江奪占蠻莫貢章等地分兵疊守則與思楪占據木邦地方何異若再不聽撫則當興師問罪奚可先錄其功其備方物進貢意在緩我加兵別蓄異謀覬覦麓川故土也若納其貢彼必以我爲利其貢物略其罪責侵地終不可復兵爭何時得息邊境何時得安其稱以思落護印請給冠帶俾爲防守之計但夷性變詐父子兄弟爭地相殺乃其常態恐思落旣得冠帶臨治其地久之視爲己物戕害思楪妻子因篡取之則又啟爭端請移文雲南守臣令金騰隴干等處整兵秣馬蓄糧造船以備徵調兼督令撫夷副使毛科等往撫諭以朝廷威徳若思陸果不聽撫卽合加兵所司宜會議徵兵若干及用兵方略以聞其孟密宣撫司印令思楪妻子典掌仍令思落同土捨陶孟招剛等協輔行事以制夷落候思楪子長令襲職議上從之

○癸巳初江西按察司副使吳瓊嘗延南昌學生劉希孟教其子希孟因與瓊家人招權取賄會同捨生張應奇盜葬鄕民王珍墳地珍訟請府責應奇遷葬應奇乃因希孟賂瓊家人間言之瓊下府覆按頃之提學僉事蘇葵行縣回應奇復訴諸葵葵爲下其詞於府珍乃以情訟諸鎭守太監董讓捕應奇希孟拷問且令引瓊及葵皆受其賂遂以其事聞上命刑部郎中盛洪等往會巡按監察禦史鞫之時瓊以考察冠帶閒住洪等以瓊知情與家人同罪擬贖徒仍冠帶閒住葵違制受詞擬贖杖還職皆犯在赦前免科讓違例受詞亦以赦免劾希孟應奇俱行止有虧例爲民獄上俱從之初葵嘗以事忤讓讓欲因此陷之頗以言脇按事者後窮治無所得故卒得免云

○監察禦史戴乾奏近制牧馬各府州縣種馬俱照丁糧以定匹數每一課馬兩年科駒一匹其駒選中印烙仍給原戶牧養揀退變易者追銀貯庫備用已生倒失者折價銀三兩未生虧欠者折價銀二兩所司報駒不及八分者按罪法從寬省爲便民計也但印過好駒又給原戶牧養起解不時積至二三民甚病之誰願以好駒報官自取累害哉謂宜別僉閒戶領養爲便又除和等州五河天長等縣種馬多者二三百匹少者百餘匹每歲科駒其數半之選中不過一二十匹三五十匹而已亦添設管馬官一員以一官歲給之費可買馬二三十匹矧其貪漁剝民幾倍於此者乎請以府種馬不滿二千縣不滿五百者悉裁革管馬官兵部覆奏每年印馬等官選其堪用補種者印畢若養馬之家有原給地三頃無馬駒者仍令牧養先養駒者勿再給其論丁地方分給空閒人丁牧養不許仍累原戶著爲令其裁革管馬官移文南直隸巡撫官勘處以聞從之

○丙申升山西布政司左參議繆昌爲山東左參政山東按察司僉事鈕淸爲本司副使

○福建按察司僉事金章丁憂服闋復除廣東按察司

○吏部覆奏戶部主事陳仁所言請通行在京三品以上大臣及在外巡撫巡按官凡進退黜陟務合輿論及近年以來羣臣有以直言或公事被黜若楊茂元盛應期範璋華曰�永林廷玉等請仍照詔書恩例一體擢用更乞遵詔例再行各巡撫巡按及二司正官各舉才行教官一二人候舉至之日陸續量請擢用又今後太常寺擇用儒臣掌印其佐貳屬官乃兼用道士上曰楊茂元等旣有前旨矣並太常寺事俱已之餘從所議

○丁酉吏科都給事中魏玒等言惟名與器不可過濫濫則奔競成風紀綱大壞去冬淸寧宮災今春關裏文廟災加以天時亢旱星文示變陛下再降修省之詔矣而邇者淸寧宮告成匠官人等升官者五十人與冠帶月給米一石者五十四人李堂升京職二級李宣等升一級旣又命太監李興黃瓚姚訓英國公張懋兵部尙書馬文升各子侄一人爲錦衣百戶而工部尙書徐貫亦緣此加太子太保名器之濫至於如此恐非修省弭災之道乞照宣徳以來及近年增修祧廟舊例將張懋等並量加恩賞勿僣名器庶天意可回人心可服監察禦史姚壽等亦以爲言上曰各官俱營造有勞已加升錄蔭矣其置之

○鴻臚寺序班鄭宏爲其父太醫院判文貴乞賜祭禮部請治宏違例奏擾之罪詔宥宏不問祭仍與之

○戊戌升申王府隨侍講讀官翰林院檢討郭瑀爲左長史王禾爲右長史中書舍人王相爲審理正奚俊爲審理副待詔吳叔和兪弼俱爲紀善

○升福建布政司左參議熊祿爲河南左參政

○虜入甘州境殺擄人畜兵部請逮問指揮何欽等罪從之

○遼東守臣以朵顏三衛虜眾數犯邊請調大軍徵剿事下兵部集議僉謂不必勞師遠徵且宜增兵防守請於京營內再別選精兵五千敕都督一員領之委知兵都指揮二員爲把總分二部一在廣寧迆西一在遼陽協同本路官軍戰守候來春邊事稍寧引還從之於是以都指揮楊銘丁玉爲把總命都督僉事孫貴率之以行

○南京禮科給事中彭城奏臣聞北虜連歲爲寇三邊弗靖迺者宣府馳報虜復屯邊將謀入寇朝廷命將刻日出師團營之軍𨿽號精銳但富者若於納錢貧者困於工役武事廢弛漸不如初夫內有重兵則無彊敵方選兵出徵而內兵單弱不可不爲之計請以山東河南腹裏地方接操官軍不論班次選其精壯遣入團營給與糧艸日加訓練暫畱不更俟大軍凱旋遣回兵部覆奏請以原選京操該班官軍如遇聽徵官軍赴邊則暫畱在京操備從之

○命守備環慶署都指揮僉事馬隆協守寧夏西路

○己亥調湖廣按察司整飭九永等處兵備僉事李宗泗於山東按察司○降分守寧夏西路署都指揮僉事孫鑑爲神武右衛署指揮使山西行都司都指揮僉事劉英爲大同右衛指揮同知以虜入寇失於禦備也

○刑部都察院奉旨會官審錄重囚得情眞者五十五人情可矜疑者三十二人有詞者十四人奏請定奪者九人上命情眞者依律處決有詞者再問其情可矜疑又奏請定奪內命處決者五人監候者五人免死杖一百充軍者七人充軍者二人又二婦人杖一百釋之

○狹西行都司署都指揮僉事吳英坐守丹虜入境擄掠下巡按監察禦史逮問當充軍上以情輕律重命降二級帶俸差操

○庚子聖慈仁壽太皇太后聖旦上率皇太子及親王上壽免命婦朝賀

○賜百官宴於午門

○賜各王府慶賀官員人等鈔幣有差

○刑科給事中吳世忠以闕裏災言八事一孔子爲萬世帝王之師固當祀以天子之禮今禮用天子而號猶稱王說者謂孔子周之陪臣故當稱王而不當稱皇稱帝不知尊卑之名惟君所命乞加封曰文祖大成至聖帝庶尊稱之典無遺憾矣一子𨿽齊聖不先父食今顏子曾子子思旣在配享之位而其父顏無繇曾點孔鯉猶列兩廡子食於前父食於後子諱其姓父稱其名使三子有知必不享此祭今孔廟正殿後有啟聖殿乞以無繇點鯉爲之侑後來儒者之父如程珦朱松亦得列於其次封謚儀物一視其子祭祀以二丁前一日行禮一宋升孟子曾子子思於配享而十哲之數不升有若而升子張近代及我朝黜王安石楊雄而淫侈之馬融奢濁之範寧猶未之黜乞於十哲去子張而升有若於兩廡如公孫龍公伯寮荀況王弼之徒亦所當去而融寧二人則決去之一程朱之後如上蔡之謝良佐洛陽之尹焞藍田之呂大臨建陽之遊酢蔡元定劍浦之羅從彥延平之李侗金溪之陸九淵閩縣之黃幹龍溪之陳淳淸江之張洽卭州之魏了翁金華之何基王柏元容城之劉因國朝崇仁之吳與弼河東之薛瑄其道其功視程朱𨿽不及至其平生刻苦動依聖訓視唐太宗所升漢晉諸儒匪直無愧而已乞各令從祀於其鄕學必欲有所分別則以侗從彥幹並祀於郡學尢善一各處文廟多損壞祀禮苟簡乞令有司修整每四位共一龕每一龕共一幾簾幙常垂門戶常鎖非朔望行香不得擅開一國學之外禮樂罕行乞依國學樂舞之器與聲容節奏之數刊爲圖說頒布各學選樂舞生寄籍道觀食以公田令其能者互相教習二丁之祭所在舉行使窮鄕下邑得睹禮樂之全一乞起謝鐸張元禎陳獻章周瑛及召還王恕戴珊劉大夏何喬新與今二三儒臣同入柄用以存前輩之典刑以銷後習之狷薄一乞愼選學官並提學官沙汰生員縣不過四十州不過六十府不過八十各處鄕試苟無其人寧虛其額命下所司知之

○升戶部郎中王璠南京兵部郎中徐貢俱爲布政司左參議璠山西貢福建

○南京刑科給事中史後等奏請革去南京錦衣衛指揮僉事陳祿所鎭撫陳玠及南京光祿寺監事陳璋近日傳升之職以抑僥幸吏兵二部覆奏請從所言上不允三人皆南京故守備太監陳祖生家人也

○夜東方流星大如盞色靑白光燭地自狼星旁東南行至近濁

○傳旨命禦用監辦事錦衣衛指揮同知張﹤王巳﹥之子錦指揮僉事趙俊之子奎俱代父職府軍前衛指揮同知殷偕調錦衣衛帶俸並世襲錦衣衛副千戶宛亮等三人俱升正千戶百戶呂紀等三人俱副千戶所鎭撫鄭名等八人俱百戶冠帶小旗姚宣等十二人俱所鎭撫義官吳偉舍人李昇俱錦衣衛百戶金吾左衛百戶趙瑛升錦衣衛副千戶帶俸冠帶人匠劉瑾等三十九人俱工部文思院副使王佐等二十三人俱皮作局副使並仍舊辦事○壬寅南京監察禦史呂鏜等劾奏吏部尙書屠滽禮部尙書徐瓊刑部尙書白昂俱乞罷黜以應天變上不允

○傳旨升鍼工局冠帶人匠王宣等十六人俱工部文思院副使閻忠等四人俱與冠帶

○夜月犯天髙西北星又犯六諸王第二星

○癸卯少保兼太子太傅兵部尙書馬文升以有疾請命官署印管事上曰卿有疾暫免朝參可在部用心治事印仍舊掌管

○以旱災免直隸保安等衛所及隆慶保安等州縣糧艸有差

○甲辰誠孝昭皇后忌辰上祭奉先殿遣駙馬都尉林嶽祭獻陵

○壽府長史司以保寧府知府撻其吏奉壽王令旨行巡撫巡按等官處治巡撫都禦史潘蕃以聞禮部覆奏今後凡各王府令旨請令撫按三司等官會議可行者行之稍重大者奏聞定奪其窒礙難行者令輔導官諫止毋驚擾有司貽害地方上從之仍降敕諭王務遵祖訓行事

○先是湖廣淸浪衛軍士月糧從撙節事例有家口者支米六斗無家口者支四斗五升餘以折色鈔給之至是戶部以本衛之奏議照邊海事例原六斗者給八斗四斗五升者給六斗從之

○命致仕前軍都督府都督同知緱謙之子綱代原職指揮使錦衣衛帶俸

○丙午除授申王府伴讀教授典簿奉祠典樂典寶典儀引禮舍人工正工副及典膳良醫等官二十五員其倉庫名永積

○分守廣西柳慶右參將都指揮僉事馬胤罷以巡按禦史張烜劾其不能禦賊也

○丁未賜周府鎭國將軍安氵�思安渝安潢安泳秦府輔國將軍誠氵�邯誥命冠服如制

○賜代府朝城縣主並儀賓陳謨誥命冠服如制

○以旱災免直隸眞定保定河間三府秋糧艸束有差

○烏思藏薩剌達哈等寺番僧藏卜堅參等七人寧佗等寺番僧星吉堅銼等三人請各襲其師國師禪師都綱等職從之

○狹西遊擊將軍都指揮僉事魯麟旣降官至是自陳守邊勞績乞復都指揮同知之職兵部議不可特許之

○上虞人張津上兵略三十卷下兵部考閱覆奏謂津所著自春秋迄於金元凡用兵成敗運謀善否節取史冊所載顚末而斷以已意𨿽措詞厖雜而所見頗有根據理難棄捐今兩廣用兵請遣詣總鎭軍前與參謀議俟果有功授職供事從之

○狹西寧夏地震

○戊申時淸寧宮新成有旨命大能仁等寺灌頂國師那卜堅參等設壇作慶贊事三日大學士劉健等上﹤鋶﹣釒﹥言佛老異端聖王所禁中世人主崇尙尊奉者未必得福反以得禍載在史冊其迹甚明我朝之制𨿽設僧道錄司而出入有淸規齋醮有定數未聞於宮闈之內建立壇場聚集僧道有如此者蓋祖宗宮禁之制至嚴至密𨿽文武大臣勛戚貴人不得輒入豈可使胡羯邪妄之徒羣行喧雜連朝累日以鮏羴掖庭驚動寢廟祖宗法度一旦蕩然其爲聖徳之累不小矣若謂聖祖母太皇太后在上必欲曲爲承順以祈福壽則皇上修建宮殿不日而成問安視膳無間朝夕純誠至孝通於神明自天降祥有願必遂豈必假異端之術乾宮禁之制然後爲孝哉伏望速頒嚴詔將所建番壇卽時撤去各寺胡僧盡行斥出使宮闈淸肅政教休明臣等日直禁垣職專輔導平居無格正之功臨事乏﹤矢見﹥諫之益此等詔旨不得與聞屍素之罪萬死莫贖今事出倉猝不暇從容論列不勝待罪俟命之至時府部科道等衙門亦各以爲言上曰卿等言是但宮殿新成慶贊亦先朝永樂以來舊典其置之旣而府部科道又各極言其不可上復曰慶贊之事乃因舊典舉行此後事朝廷自有處置

○吏部覆奏戶科給事中叢蘭所言請調用前副使等官楊茂元盛應期範璋三人並復給事中華日�永林廷玉禦史胡獻原職上謂處斷已定不必奏擾○己酉升內閣制敕房書辦序班黃元爲試中書舍人仍舊供事

○庚戌恭讓章皇后忌辰遣內官祭陵寢

○禮部進太皇太后還居淸寧宮儀注一欽天監選擇弘治十二年十一月初九日奉聖慈仁壽太皇太后四宮一是日早文武百官盛服於奉天門致詞行五拜三叩頭禮一次日早命婦朝賀一前期一日女官陳設聖慈仁壽太皇太后禦座於宮中設香案於丹墀之南其日淸晨內官陳設儀杖於丹陛之東西及丹墀東西女官擎執者立於禦座之左右陳女樂於丹陛東西北向設班首拜位於中道之東西設眾命婦拜位於丹墀北向設司贊位於丹墀東西設司賓位於命婦班之北東西相向設司贊二人位於殿內東西命婦至宮門外司賓引命婦入就拜位女官具服侍班如常儀尙宮尙儀等官詣內奉迎尙儀奏請升座聖慈仁壽太皇太后具禮服出導從如常儀樂作升座樂止司贊唱班齊樂作贊四拜樂止司賓引班首由東階升樂作自東門入至殿中樂止內贊唱跪班首跪眾命婦皆跪司言女官代班首致詞稱賀畢內贊司贊同唱興班首及殿外命婦皆興司賓引班首由西門出降自西階樂作至拜位樂止贊拜樂作四拜樂止尙儀跪奏禮畢聖慈仁壽太皇太后興樂作還宮樂止引禮引命婦以次出

○罰壽寧侯張鶴齡等五百六員祿俸各一月以失誤朝參爲糾儀禦史所劾也

○南京山西道監察禦史杜啟廷見失儀下錦部屬千戶役還職

○辛亥先是科道建言欲將諸司傳奉官員通查革罷掌太醫院事右通政施欽奏謂本院官員多因用藥有效特恩升官與其他傳奉者不同今欲槪行革職恐與諸司職掌所載黜陟取自上裁之旨不合乞免紛更查擾吏部覆奏職掌所載太醫院額設自院使以下至首領屬官共十一員近年有傳旨升職者有乞恩比例保升惟升者比原額多三十四員其傳升之時不曾明開曾否用藥有效本部無從查照乞令本院通查開奏仍下本部存照俟後有建言者憑此分豁上曰太醫院官系用藥有效傳旨升職者不必查

○命楚府故鎭國將軍季坩夫人姚氏過支養贍米免還官

○初兵部會議請以錦衣及騰驤等四衛軍旗勇士校尉六萬八千餘人選補團營之缺有旨命給事中蔚春等淸查後禦馬監太監寧瑾等奏宿衛禁兵乞免淸查得旨從之且令今後各衙門查理戎務不許以五衛混同開奏於是春等及兵部皆上﹤鋶﹣釒﹥論其不可詔不允

○巡按四川監察禦史姚祥奏都指揮僉事徐繼縱軍士劫奪布政分司罪人命逮治之

○壬子福建延平府學教授徐彰奏宋儒豫章羅從彥延平李侗上接楊時之傳下開朱熹之學有功聖門宜令從祀孔子廟廷禮部會議從彥著述不多熹所引侗說於集注者亦不過一二從祀廟廷未可輕議請各行本縣立祠春秋致祭從之

○命五軍營把總指揮使劉雄守備環慶以都指揮體統行事

○命錦衣衛都指揮同知李珍之子旻世襲指揮使珍太監李榮從子也

○刑部主事鄭嶽下獄贖杖還職先是主事董天錫同錦衣衛千戶張福決囚爭坐次錦衣衛以爲言有旨如舊﹤矢見﹥嶽因上﹤鋶﹣釒﹥謂錦衣衛本兵部所轄主事部屬千戶衛屬也未可列於主事之上且凡勘事復命列銜禦史主事在前千百戶在後願下廷議以復舊制且言近歲以來事漸紛更如糾劾方面非鎭守之職而董讓行之太常所司本禮部之屬而崔志端專之𨿽賴聖明正其誣妄然猶不寘於理遂使臣下效尢無所忌憚乞賜裁處﹤鋶﹣釒﹥入上以嶽言事偏僻命錦衣衛執送鎭撫司鞫之於是戶部尙書周經侍郎許進言嶽之所陳臣等不知其是非得失但前奉詔旨許諸人直言無隱今嶽以言事得罪使天下以爲疑無乃損聖政乎請宥嶽罪仍以所言下所司議其可否以俟聖裁臣等備員大臣若小臣以言獲罪而不言則得罪於朝廷得罪於天下矣上不允旣而都察院擬嶽違制例贖杖還職從之

○巡按直隸監察禦史史載徳奏修築泰州運河堤岸三千二百一十三丈請令所司給役夫工雇之直從之

○是日曉刻水星犯房宿北第一星

○癸丑以水旱災免福建福興泉延四府及興化福州左等八衛秋糧子粒有差內被水渰溺人口漂流房屋者如例賑給從之

○甲寅命廣西都司都指揮僉事張麒充右參將分守柳慶等處

○乙卯命都察院右副都禦史髙銓之孫本爲國子監生從其請也

○丙辰少保兼太子太傅兵部尙書馬文升復乞致仕上曰卿累引疾求退已有旨固畱宜勉起供職以副眷懷不必再辭

○文華殿書辦山東布政司右參議張駿乞升京職致仕吏科參其假以乞休爲名旣得京職必復夤緣奔競爲不準休致之謀吏部覆奏謂駿未經九年考稱難以加升止宜令照原職致仕上曰張駿不準致仕升太常寺卿仍舊辦事

○戶部會議巡撫等官所陳事宜一南京各衛運軍有中途逃回及營求攺差者請聽把總管運官呈南京兵部治罪一鳳陽淮廬等府有逃戶遺產請聽貧民墾種五年之後如例徵糧一河南起運延綏糧舊例每一石二斗折布一匹道遠費多布惡糧虧請令每匹徵銀三錢運狹西布政司轉輸至邊一南京各衛所事故官軍多冒支俸糧者請令南京戶部專委屬官一員每月磨算以杜其獘一南京巡視屯田衙門原貯有贓罰等銀請以糴谷分貯於六合滁和等州縣預備倉以備賑濟橫海等衛屯軍及貸給谷種一江西湖廣輸南京糧徵收之時加耗不一少者民陪多者官克請令各布政司管糧官擇官部運而令徵收官親視裝載具數白總督衙門入倉所餘易銀貯官候年終通查該管糧官所屬州縣有虧折者以此補之否則帶回本布政司以備賑濟一大同邊軍月糧其該支本色月分請準給小麥兩月餘月則米麥半支以備出哨一蘇松等府該兌運軍正耗糧請如上年例俱徵兌本色一浙江江西山東河南並南北直隸每歲徵解山東等處各驛遞馬頭工食料價等銀請自今令有司徵完差官類解屬布政司者解布政司屬直隸者解各府轉給驛遞毋徑差人騷擾一天津及薊州兵備副使舊注銜山東俸糧皂隸支應不便請令天津兵備於河間薊州兵備於永平撥給所乘馬則於附近驛近驛分給之山東都司添注都指揮在北直隸把總運糧者俸則於原衛支軍伴於天津三衛僉撥一順天永平府各屬往歲軍需徭役皆取於丁乃有富連阡陌而絕無差徭者自今請計畝徵租銀腴地每畝歲徵銀一分瘠地半之以備供用若勛戚大臣京官方面錦衣衛官家免地百畝各衛並將軍校尉勇士及府官以下聽選官監生生員吏典之家各免地五十畝一涿鹿等衛旗軍歲支冬衣布花於京庫往返不便請令山東河南當輸布花之處徑輸涿州一薊州遵化鐵廠歲運京鐵請止令有司自運工部不必差官以免勒取車腳之費一寧夏諸邊請各開中兩淮兩浙雲南四川運司鹽二十萬引以實軍餉一狹西靈州土達積逋糧艸請暫蠲免一寧夏在城驛遞並髙橋兒等五馬驛遞原設甲軍口糧不充請照甘肅等處驛遞站軍例量添口糧一山西各王府婚喪等費民困供辦請以布政司原貯積年衣鞋折銀借用至弘治十四年終止一各邊守備都指揮等官請三年一次聽撫按官考察具奏黜陟此外別有乞哀憐制方田裁冗員均事例並查處謫戍保重邊方等事顧其中有窒礙難行者請姑置之上曰乞哀憐等六事所司再議處聞奏余從所議

○增置狹西楡林城稅課司隸延安府

○增置河南磁州車騎鋪巡檢司更行山西選指揮一人至磁州屯營兼管催糧捕盜

○遷河南歸徳州稅課局於丁家道口

○以狹西鎭安縣仍隸商州湖廣房縣千戶所徑隸行都司

○增設河南汝寧府新蔡確山二縣管糧縣丞各一員南陽府淅川新野桐柏南召四縣主簿各一員湖廣竹山倉大使一員

○裁革揚州府通江畱潮新開大同四閘官

○命山東按察司輪委官一員專領曹州兵備取回臨淸守備都指揮於山東都司管事

○爪哇國王遣使來貢渡海遇風船壞惟通事一船僅得達廣東所存者惟原承禮部半印勘合及方物數千斤禮部請行令鎭巡等官審驗量給賞賜遣回其方物仍遣人解京從之○兵部奏請今後兩京管馬寺丞聽本部訪察政績移文吏部推舉仍行令南北直隸河南山東巡撫巡按官徧察所屬府州縣掌印管馬官具以能否﹤鋶﹣釒﹥報吏部參酌黜陟以示勸戒從之

明孝宗敬皇帝實錄卷之一百五十五終

大明孝宗敬皇帝實錄卷之一百五十六

弘治十二年十一月丁巳朔欽天監進弘治十三年大統歷上禦奉天殿受之給賜文武羣臣頒行天下本監官復詣文華殿進歷於皇太子羣臣行禮如儀

○戊午給湖廣淸浪等四衛站堡甲軍日各口糧一升仍月糧三斗本色折色兼支從巡撫都禦史閻仲宇奏也

○己未餋病禮部右侍郎兼翰林院學士汪諧卒諧字伯諧浙江仁和縣人少時冒順天香河縣籍舉京闈鄕試尋被革歸復舉浙江鄕試登天順四年進士攺翰林院庶吉士授編修纂修英廟實錄成化三年升修撰九年秩滿升右春坊右諭徳修續資治通鑑綱目十三年升右庶子侍上於東宮講讀上登極升詹事府少詹事兼侍講學士充經筵講官修憲廟實錄充副總裁後以疾在告久請停俸弗許弘治四年升禮部右侍郎兼學士遂請老許之至是卒年六十八贈禮部尙書賜祭葬給驛歸其喪諧儀度整潔深中簡言笑慮事周悉晚益愼密方向進而困於疾疢弗究於用其父澄舉進士爲監察禦史坐法遣戒諸子勿讀書諧旣貴弟箎亦舉進士及卒子登蔭中書舍人舉賜皆繼舉進士

○安南國世子黎暉遣陪臣阮觀賢等來貢回賜暉錦叚等物及賜觀賢等宴並彩叚衣服等物如例

○旌表孝子六人節婦九人舉人李用監生裴春山西澤州人俱以母喪廬墓三年陳伯宣陳恩江西靖安縣人伯宣父母卒相繼廬墓六年恩伯宣子也奉伯宣及母曲盡孝養嘗剌血和藥馬宗範直隸開州人監生髙惟一福建閩縣人俱以父母卒廬墓三年各旌其門曰孝行陳氏山西太原左衛舍人於宣妻汪氏直隸休寧縣民程永得妻詹氏廣東惠州衛指揮僉事劉禎妻王氏浙江余姚縣民邵宏學妻楊氏民史錦妻唐氏直隸蘇州衛餘丁王昂妻馬氏直隸定遠縣民陳貴妻陳氏湖廣嶽州衛指揮使朱宣妻趙氏雲南後衛指揮使劉潤妻俱以少寡守節歲久不渝各旌其門曰節婦

○庚申長河西納龍等寺番僧族秤伯等六人各具方物來貢請襲其師禪師都綱等職從之賜宴並衣服彩叚等物如例

○吏部覆奏刑科給事中吳世忠所言請起用致仕尙書王恕何喬新祭酒謝鐸餋病侍郎劉大夏學士張元禎檢討陳獻章丁憂布政使周瑛歸省尙書戴珊並賜故修撰羅倫贈謚鐸及元禎已有旨起用余俟聖裁上曰丁憂致仕餋病者命巡撫巡按官查勘聞奏已故者置之

○南京監察禦史張璠奏南京內府甲字等庫歲收湖廣江西南直隸等處折糧綿薴布攬納者多獘輸納之民被害而官軍不獲實惠乞爲裁處戶部請以弘治十三十四年綿布一疋暫折徵銀三錢薴布一疋折銀二錢與布兼支以後仍徵本色從之

○辛酉恭讓章皇后忌辰遣內官祭陵寢

○乙丑上奉太皇太后還居淸寧宮是日太皇太后誥諭皇帝曰予惟自古聖帝明王以孝治天下者必有以隆國家之慶綿宗社之休歷考載籍昭然可見我朝列聖相承世隆孝徳彰示表儀皇帝聖孝自天克惇先烈自嗣位以來予享天下之餋蓋已有年尊奉之隆承順之篤在昔罕比乃去年十月回祿爲變淸寧宮災皇帝祗懼震驚不遑寢食躬率皇后皇太子視膳問安勤劬之誠達於顏面孝敬之徳格於神人是以中外臣民皆能上體至意奔走服役新宮重建不日告成奉予還居意甚安適予嘉皇帝之孝不能自已爰敍玆美用宣予懷自今伊始其必諸祥協應百福攸同壽歷萬年子孫千億以益弘無疆之祚是予願也故諭始宮之被災也太皇太后暫居於仁壽宮前殿至是宮成上始奉請復居之

○升浙江按察司僉事林廷選爲本司副使整飭溫處二府兵備兼管分巡事從浙江鎭巡官奏也

○裁革雲南大理府百雙基驛

○兵部尙書馬文升等奏薊州永平密雲喜峯口外洪武間建大寧都司設營州等十餘衛又封建寧王以鎭之永樂初徙司衛於保定諸內地徙寧王於江西虛其地以處今朵顏等三衛爲我藩籬朝貢不絕歲久弗馴漸生寇擾宣徳四年宣宗皇帝親率六師徵剿正統九年復命將出徵自是虜不能犯弘治初守邊官軍貪功啟釁遂致頻年侵寇大約密雲境二十四次馬蘭谷境七次燕河營境十七次密雲關外官軍邏卒多爲虜殺賊皆步入如蹈無人之境恐其久而習玩導虜爲患況密邇京師事有大可憂者今守邊馬步軍三萬五千餘兵旣增多不能獲一虜以爲功請督責鎭巡等官各陳守邊衛民方略又今宣府大同等邊各分爲三路鎭巡官居中左右參將各守一路而薊州獨不然請令熟計其便並以聞奏從之○虜入寧夏境殺百戶一人旗軍二十四人傷四十八人掠馬八十匹兵部請行巡按監察禦史將都指揮以下停俸俟防冬畢按罪聞奏鎭巡等官亦請量示罰治上從之命太監張僴總兵官郭鍧都禦史王珣及監槍監丞郝善俱戴罪殺賊鍧珣仍各罰俸一月

○升廣東廣州前衛指揮使劉勛爲都指揮僉事仍本衛帶俸追錄髙州等處平賊功也

○命錦衣衛故帶俸都指揮同知梁瑄之子祐襲原職指揮使

○丙寅命婦朝賀太皇太后於淸寧宮

○禮部奏冬至節例賜文武百官宴上命免宴賜以節錢鈔

○福建泰寧縣地震

○丁卯冬至節遣駙馬都尉蔡震齊世美分祭長陵獻陵景陵裕陵茂陵文武衙門各分官陪祭

○遣儀賓周鉞祭景皇帝陵寢○遣內官祭恭讓章皇后陵寢上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮畢羣臣復詣文華殿朝賀皇太子太皇太后皇太后皇后俱免命婦朝賀

○戊辰文武羣臣朝親王於奉天門東廊

○安定關居人崔瑾妻王氏一產三子

○己巳命廣東都司都指揮僉事李敬弟敞襲原職廣州右衛指揮同知

○壬申命守備鄖襄都指揮僉事髙昇守備荊瞿荊州衛都指揮僉事聶輔守備鄖襄從鎭巡等官奏也

○直隸昌黎縣地震有聲如雷

○癸酉雲南道監察禦史蕭柯丁憂服闋復除浙江道

○升刑部員外郎陳輔爲浙江按察司僉事

○時都禦史顧佐按事遼東久不決而海州衛致仕知縣丁礦亦奏鎭巡等官李杲任良張玉自知僨事已多無所逃罪乃使都指揮崔鑑王璽魯勛等以酒食誘虜人入塞掩殺三百餘人內男女幼稚胡漢相半恐啟引邊患自杲等始於是佐方追攝證佐與罪人勘核而人畏鑑等不敢吐實且夷人所愬通事脫朵者查無其人鑑等又揚言於京師謂佐輕信偏執刑逼妄招激變地方佐因請別遣兵部及錦衣衛官各一員偕來參錯訊鞫得旨官不必再遣祗令佐從公問理明白奏來處治不許循情偏枉

○總督兩廣都禦史鄧廷瓚等奏思恩府土官知府岑浚極惡窮凶屢撫不服請就彼起調官軍土兵分哨逐捕按問如集兵拒敵相機剿殺並將田州府土官知府岑猛乘此區處以安邊境兵部覆奏今廣西所在苗賊蜂起自來徵討多藉土官率兵效力今岑浚似有不臣之迹若不剿捕未免益肆凶頑遠近效尢貽患非細請馳檄總督等官行廣西鎭守副總兵歐磐分守參將張麒及三司守巡等官議調官軍土兵親詣思恩攝撫若不服遂行逐捕重按其罪降其府爲州若構兵拒命則相機剿殺從之

○甲戌初給東寧伯焦俊祿米歲八百石本色三百五十石餘皆折色至是俊乞增給下戶部議不可命俊祿仍八百石本色折色中半兼支

○廣西流賊入湖廣寶慶長沙武岡新寧等處殺掠兵部請按核都指揮僉事謝文等罪從之

○調錦衣衛帶俸指揮僉事牛克忠於南京錦衣衛管事○命四川烏思藏朵甘衛都指揮使司都指揮使阿屑領占子阿朵兒襲原職都指揮使

○乙亥戶部再議前會官所擬乞哀憐等四事一漕運軍士原兌運及攺兌糧米舊有加耗事例近總督等官請每石再量加耗米僉謂難準所言但軍士實困苦請弘治十三年兌攺糧米每石暫加耗三升以蘇軍困一臨淸州舊設有收鈔及收糧主事各一員近巡撫山東都禦史擬革其一僉謂二者請仍舊爲便一直隸各衛所經歷吏目等官月止支俸米一石近巡撫都禦史擬比眞定等府事例月增一石僉謂待年丰時再議請姑如前議一謂寧夏等衛歲貢土宜紅花三千斤歲用種花餘丁千三百四十餘人且其他勞費不一而足故巡撫都禦史擬請免貢止取於河南所進者亦旣充用又可移此千三百餘人以供操守僉謂所言宜從今請亦如前議上曰歲辦紅花仍舊余從所議

○升漕運總兵官都督僉事郭鋐爲都督同知鋐自陳先任廣西副總兵時討楊峒苗功乞遷職兵部言宜勿許特許之

○兵科都給事中於宣等劾奏遼東鎭守總兵官都督僉事李杲鎭守太監任良巡撫都禦史張玉上報遼陽等處被殺擄官軍人畜數目與巡按禦史張隆所奏不同並劾杲等失機罪狀兵科給事中蔚春復劾杲等謀寡力怯失機僨事誘殺虜人冀免罪戾杲及任良貪暴素著杲髀成痼疾張玉束手無策相助匿非軍士怨憤久不協附請按治其罪兵部會廷臣議請取杲等還京上命待顧佐按事報至以聞

○丙子賜魯府信陽王長子健杫誥命冠服如制

○賜晉府博羅郡君並儀賓田大紳蜀府合江郡君並儀賓杜廷相魯府淸平郡君並儀賓張溥誥命冠服如制

○狹西行都司署都指揮僉事吳英坐守備不設降指揮同知原衛帶俸差操

○丁丑裁革江西金溪縣稅課局官一員

○給國子監雲南貴州四川軍民主冬衣如例

○舊制軍職比試初試再試不中者止許支半俸三試不中者發充軍另選戶丁襲替又年幼襲職年及二十當赴京比試若違限三年以上者例停俸二年半二年或一年以上者遞減有差兵部以汾州衛襲職舍人王鳳等四人自其父兄襲職後俱不赴京比試違例已甚請斟酌舊制之意各量降一級以警其餘不然亦請照停俸事例稍懲之得旨照違限三年以上例行加停俸半年

○命西安後衛指揮使張鎬守備階文以都指揮體統行事

○戊寅命鎭遠衛都指揮僉事荀鎧守備武岡

○監察禦史韓春等奏天道有陰陽猶王者有刑賞王者有賞無刑不能成治化猶天道有春夏無秋冬不能成歲功遼東鎭守太監任良總兵官李杲巡撫都禦史張玉受閫外之寄任撫安之責蠅營狗苟虎噬狼貪或貨利是殖而誅求無藝或謀勇無聞而戰守失利或風紀不揚而政務縱弛況誘殺虜眾大開邊釁以致黠虜報復地方傷殘匿敗報捷欺罔不忠揆厥所爲宜服上刑近日言者屢白其罪下廷臣集議謂其不職法當取回待罪中外之論謂必置此輩於法詎意遲回數日尙獲寬詔假以期日良等何爲而得此哉臣等謹按月令冬月天子是察阿黨則罪無有掩蔽今正陛下察罪用刑之月也良等宜服上刑不討其罪而又寬假之若是如天命何如治化何夫罪不可縱漸不可長良等旣知爲胡虜所切齒軍民所怨憝公議所不容地方不能久居將復怙恩放浪貪殘縱弛殆有甚於舊者誠恐人不堪命肯華卽夷導虜南侵遼東之禍方殷而未已也命所司知之

○傳旨升禦用監辦事鴻臚寺右少卿李綸爲太僕寺少卿寺丞周惠疇萬隆俱爲本寺少卿中書舍人惠祥爲鴻臚寺左寺丞錦衣衛百戶趙安姜淮李景方俱爲副千戶所鎭撫胡定及冠帶總小旗盧福徳等六人俱爲百戶雷必華等七人俱爲所鎭撫湯禎爲鴻臚寺序班劉福等四人俱工部營繕所所丞李剛等二十四人俱工部文思院副使吳寔等三十九人俱爲工部皮作局副使並仍舊辦事

○監察禦史史載徳以兩淮運司竈丁多逃住鄰縣豪家致虧鹽課請著爲令限三月以里許自首免罪否則竈丁窩主同令償所逋正課竈丁坐本罪窩主發充竈終身裏鄰知而不舉及所司破調不發者皆治罪戶部覆奏從之

○初虜入宣府張家口殺掠協守都指揮同知韓玉領兵都指揮僉事施忠下巡按禦史逮問擬充軍上以其情輕律重俱免充軍降一級

○夜月犯上相星

○己卯鄭府丹陽王見淕以父簡王及母妃薨生母於氏獨居舊宮定省不便請出府第就餋許之

○初壽王之國承奉宋祥趙鳳典膳時俊等所過系掠官吏責獻茶果錢州縣不勝荼毒率鳩貸富民錢以應之至臨淸州吏偵知徳州所賂銀錢幾三百兩以白兵備按察司副使陳璧璧令勿與祥鳳銜之會璧隨鎭巡官朝王祥立王側揮內使執而毆之流血被面護送太監梁義止之乃解時各船軍校亦執梃登岸毀居民屋舍搶掠貨物城中爲之罷市已而義欲以聞王乃召璧慰諭之令義笞祥鳳等事遂已頃之東廠發押馬內官曹玉潞河驛脇索錢物事有旨俟王抵國驗問而臨淸軍民及璧皆奏其事於朝且盤獲祥所販私鹽六萬三千餘引上遣給事中丘俊等往驗之得實並劾長史王春秦誠通不能諫正之罪命下四川巡撫巡按官逮治以在赦前奏擬祥鳳免徒革職解京奏請時俊免杖還職春及誠通免杖如例調選且以曹玉等脇錢主名聞命祥鳳解京送司禮監奏請處治俊春誠通俱攺調別府曹玉等逮治如律

○庚辰命守備龍門衛都指揮同知王傑守備葛峪等堡從鎭巡等官奏也

○兵科都給事中亍宣等奏遼東鎭巡官李杲等以朵顏三衛虜入寇請增兵防守朝廷議遣孫貴率兵五千以往臣愚料之杲等心有所爲不在增兵兵之不可發者有三遼東邊臣前誘殺虜眾事方考按杲等懼及故盛言虜怨賜物薄惡數爲邊害乞加天討蓋欲掩其起釁之端異免誘殺之罪若與增兵適墮其計其不可一也虜寇出沒無常邊將能遠斥堠嚴守備彼必不敢深入縱小有寇抄自其常耳未可卒禁況十月以來更無聲息其不可二也邊人積畏京軍蓋將士畏其奪功百姓畏其擄掠況廣遠諸處已極疲瘁出軍必重加擾害其不可三也近聞管糧郎中王巹呈戶部言芻糧尙不足以給土兵重以客兵費何所出並傳報虜中大雪三尺邊方稍寧其言亦足驗矣請畱貴勿遣別差人往探消息更議方略且劾貴非統禦才受任之初數妄陳乞其行師可知宜降敕責之監察禦史周進隆等亦以爲言且請撫諭朵顏以給官軍銀賫犒邊士之苦戰及死敵者章俱下兵部看詳言今海西建州女直諸虜相繼入貢朵顏三衛亦將來貢而所在邊地秋收已畢人畜入堡縱虜入寇亦無所掠宣等所言誠是請畱貴等兵並徵還催理軍儲官責成遼東守臣申飭副參守備操練兵馬振揚威武各選麾下精兵按伏防禦賊小至則相機截殺大至則合兵戰守並令巡按監察禦史博訪失機誤事者具實以聞給賞銀不敷請別議上命孫貴所統官軍不必行催理軍儲官取回遼東等處給賞銀戶部計處以聞杲亦馳奏達賊自九月侵犯之後未見猖獗請止兵從之

○辛巳初皇親慶雲伯周壽旣加封慶雲侯有旨追封其父周能爲寧國公前母甄氏爲寧國夫人母髙氏封慶雲侯太夫人至是髙氏卒壽復以追封寧國夫人爲請吏部言髙氏爲能繼室前無繼室亦從夫爵例上特許之並賜以誥命

○壬午傳旨命錦衣衛帶俸指揮使孫鑾管南鎭撫司事太醫院院判王槃常行俱本院僉書管事

○命南京大理寺卿楊守隨之子茂恕爲國子監生從其請也

○廣東南雄府委官大使蔡賡等伴送安南國陪臣阮觀賢朝貢觀賢自南雄雇南海民九人沿途給役至儀眞又雇裁縫數人及抵京爲緝事者所發以賡等知而不舉命逮問如律

○虜入遼東寧遠境官軍傷者八人掠去者四人馬死者四匹命罰守備署都指揮僉事崔鑑俸兩月備禦等官楊宗等俟邊事稍寧日逮問

○癸未升山西太原府知府劉璟爲四川布政司右參政

○安南國夷使十六人並眞臘國夷使一人俱以遭風船壞漂至廣東地方巡視海道按察司副使以聞請給糧餋贍待本國朝貢人便付與帶回禮部覆奏從之

○守備蔚州署都指揮僉事溫和以病免命蔚州衛指揮使章傑代之

○甲申巡撫山東都禦史何鑑言山東運司鹽課存積歲久走鹵消折而濤洛等三場鹽皆苦黑�人不願中納請以弘治十年以前各場存積鹽課盡數開賣其濤洛等三場者請每一大引折徵銀一錢五分自後每存積二年卽如例賣銀角�羊部戶部覆奏從之

○遼東寧遠故都指揮僉事王臣之子道告襲職兵部言道宜襲祖職爲指揮使然臣之功不可泯請加道爲都指揮僉事從之

○命狹西行都司都指揮僉事潘成郭泰甘州前衛署都指揮僉事曹勇致仕以巡撫都禦史周季麟劾其不職也

大明孝宗敬皇帝實錄卷之一百五十六

大明孝宗敬皇帝實錄卷之一百五十七

弘治十二年十二月丙戌朔上視牲於南郊

○山西襄陵縣地震

○丁亥六科十三道交章論奏傳升冗員之獘謂祖宗稽右建官各有定額近年始有額外傳升乞升之官陛下登位之初亦嘗深知其獘而痛革之矣然去者未幾而復進革者未幾而復傳前此淸寧宮成傳旨升官臣等已嘗論列未蒙兪允今復傳升不已文職則少卿寺丞等官武職則指揮千戶等官夫士子砥礪名節武人衝冒矢石積以歲月始得一階今雜流末藝乃坐而得之文武之士孰不解體乞俱革去新升職銜仍令以舊職役供事庶幸門可塞而民困可蘇上曰各官俱內府供辦有勞旣升用矣其置之

○河南道監察禦史魏英丁憂服闋復除江西道

○戊子賜寧府建安王庶第四子名曰宸涭鎭國將軍覲金�嬴庶第三子曰宸汲覲鉛庶第三子曰宸浹宸氵�陗嫡第二子曰栱棝沈府沁源王嫡第三子曰勛瀹嫡第四子曰勛溥靈川王嫡第三子曰勛澈鎭國將軍勛淑嫡第二子曰胤木��輔國將軍勛沱庶長子曰胤稷詮金�﹤滅又﹥嫡第三子曰勛源晉府輔國將軍奇潭第六子曰表橉奇湲第二子曰表欃奇潝第五子曰表棟魯府東阿王庶長子曰當滰鄒平王長子當涼嫡長子曰健柯鎭國將軍當潩第二子曰健槦淮府淸江王嫡長子曰祐棨遼府宜城王長子恩銑嫡第二子曰寵澹崇府瑞安王嫡第二子曰厚烔徽府徽王庶子曰祐槿韓府樂平王庶第三子曰偕涪輔國將軍徵錯嫡第六子曰偕灂徵鐻庶第六子曰偕渾徵鉟嫡長子曰偕潮庶第二子曰偕﹤氵貢﹥庶第三子曰偕瀼嫡第四子曰偕澮徵鉹庶長子曰偕氵�策徵鋹嫡長子曰偕溧徵鐬庶第四子曰偕潼庶第五子曰偕池徵鍥庶第六子曰偕塗偕浰庶長子曰旭槽奉國將軍偕洊庶長子曰旭槎趙府平鄕王庶第二子曰祐槻鎭國將軍見染庶長子曰祐木�廣見涫庶長子曰祐櫻代府鎭國將軍仕埍庶七子曰成鍓成鏜嫡長子曰聰潯輔國將軍成鏈庶第二子曰聰淍成錡庶第六子曰聰泛成鐰嫡長子曰聰氵�射成鏳嫡第二子曰聰潼聰瀧庶第四子曰俊木�慮周府臨汝王庶第二子曰同銜庶第三子曰同鏞庶第四子曰同鋋原武王庶第十一子曰安滿庶第十二子曰安潞庶第十三子曰安潮義寧王庶長子曰睦樈嫡第二子曰睦櫸庶第三子曰睦橊崇善王庶長子曰睦槤庶第二子曰睦樺庶第三子曰睦棤庶第四子曰睦校鎭國將軍同鉏庶第七子曰安淑庶第八子曰安潛庶第九子曰安湞同鈷庶第四子曰安江庶第五子曰安澤輔國將軍同沁庶第四子曰安洋安注嫡長子曰睦檮

○太常寺少卿田景賢丁憂服闋復除原職

○命專委戶部官屬一人督理長安等四門倉糧出納從戶部奏也

○徽王見沛奏府中收買子女欲照遠年事例不必奏聞煩瀆禮部覆奏王府選用多人例湏奏聞是朝廷定制請降敕諭王命不必降敕惟移文長史司啟王知之

○六科十三道旣交章劾遼東守臣之不職者請各徵還不從於是兵部尙書馬文升等奏人君之徳莫大於聽納天下公論莫出於廷議邊方獘政莫大於武備之廢弛今遼東總兵官李杲始由參守宣府有罪不誅調守玆任體肥髀瘍不能騎射在鎭年久臥享富貴頗肆驕淫都禦史張玉材非撫禦不能禁革姦獘羣下不畏同事輕侮太監任良剛愎自用賄利是求以致邊備廢弛胡虜憑陵失機僨事匿敗不聞負辜已深而乃任縱下人恣爲誘殺情罪昭灼先以廷臣會議請各徵還次以諫官論列請各更代有旨報寢命下之日士論沸騰恐杲等自知罪惡不惟無心職事抑恐眾心不附而外夷終懷疑貳乞俯從廷臣之議少重言官之請徵杲等還候勘報至日果有誘殺之情則置之重法否則別爲議處命任良等姑不取回促顧佐並按復奏

○吏科給事中陳咨言國家承平日久民不知兵上下諱言戎事武備疏略莫甚於今時也兵家之所最急者在將帥今府部之所遴選邊徼之所蓄養堪爲將帥者幾人可當總鎭者幾人膏梁紈綺濫握統兵之權鄙懦庸劣謬當推轂之任欲望其能成敵愾之功難矣請敕兩京並天下諸司廣詢慱訪或世冑官兵或艸澤民庶有諳曉韜略通識戰陣便習弓馬膂力過人堪爲將領者禮遣上之兵部考其技能籌策可用者奏畱京營操練其次分送邊方效用兵部覆奏從之

○錦衣衛掌鎭撫司事都指揮僉事黃英私役軍校爲百戶何珍所訴下都察院鞫之擬罪降一級帶俸差操命贖杖畢復職管事仍罰俸五月英太監順之侄也○己丑烏思藏遣禪師桑兒結吒巴等來貢並爲日莫等寺番僧喃哈星吉藏卜等五人請各襲其師禪師都綱等職從之

○雲南雲南府地震

○庚寅太子少保都察院左都禦史閔圭乞致仕上曰卿總司風紀端愼老成方隆委任豈可引年求退不允所請

○吏部尙書屠滽等言近日節次傳升文職官員及冠帶人等通前共七百九十餘人名器之濫於斯極矣大臣科道非不論列臣等非不執奏而聖恩寬大輒復包容伏望惜名器之濫究夤緣之姦將已傳奉者盡禠其職未傳奉者永絕其源不允

○福建備倭官軍快哨船爲海賊所奪者二艘軍士爲所掠者十八人仍索取金物爲贖命罰帶管巡海副使韓紹宗備倭都指揮郭英俸各三月把總等官張宏等下巡按監察禦史逮問○升鴻臚寺序班張昱吳泰爲本寺右寺丞昱九年考滿吏部擬升本寺主簿得旨升寺丞而並及泰云

○辛卯命應天府所屬都稅宣課等司局歲減原額鈔三之一以巡撫都禦史彭禮言近年商利多歸北京課鈔不能充原額故也

○先是有旨命秦府鎭國將軍誠澮襲封郃陽王誠澮未及受冊而卒禮部以祭葬禮儀爲請上命照郡王事例行

○兵部尙書馬文升奏我祖宗創業垂統設武階以待軍功實欲責其效死鋒鏑以除國家之患非有臨陣斬獲功者不得輕授授亦不得世襲所以操持爵賞之大柄奔走天下之豪傑良法美意萬世無獘今張﹤王巳﹥輩繪技小工借曰勤勞有官者支俸給無官者支月糧養之平日用之一時皆其分所當爲或賞以財帛榮以冠帶已足償勞何至槪授武職銓注錦衣衛徑準替職且得世襲此於祖宗立法之意太相懸絕也方今百官俸祿皆出小民今竭小民膏血以養無用之冗官非陛下愛民保邦之意且恐各邊將士聞之解體望俯察諫官之言遵祖宗成憲收回成命革﹤王巳﹥等升職世襲不報

○壬辰日生背气及左右珥

○癸巳臘節賜百官宴於午門

○禮部奏正旦節例賜百官宴上命免宴賜以節錢鈔

○致仕南京大理寺卿夏時正卒時正字季爵浙江仁和縣人正統十年進士授刑部主事轉郎中錄囚福建平反死獄六十餘人升大理寺丞轉南京大理寺少卿丁憂服闋攺南京太常寺少卿尋升南京大理寺卿成化七年歲大侵朝廷簡命大臣分道巡視時正至江西興發勸分裁省諸司冗役數萬人罷黜官屬不職等二百餘人中亦有不愜輿論者增築南昌瀕江堤及丰城諸縣陂岸凡若千里皆足爲經久利事竣還南京遂乞致仕時年五十九至八十八乃卒賜祭葬如例時正慱學有才旣居閒久多所著述於稽古禮文之事尢詳卒之歲猶日書蠅頭字校讎不輟士大夫見者咸敬重焉

○土魯番他夫罕等地面使臣滿剌阿力克及納速兒丁等各來貢賜宴並彩叚衣服等物有差

○甲午初湖廣都司都指揮僉事姜昇以軍功升都指揮同知未任先卒其幼孫山得以都指揮僉事俸優給之至是山出幼兵部請令襲升都指揮僉事從之○命寧夏衛指揮同知張雄領寧夏操備班軍以都指揮體統行事

○狹西秦州地震

○丙申兵部覆奏兵科給事中楊廉所陳請令各邊大小將官各舉其屬一二人不問偏禆士卒﹤鋶﹣釒﹥其年貫履歷並材之所堪上之就彼調用假以體統視其效否以爲賞罰至有功罪連及舉主且令各陳禦戎方略以資廟算又京營軍疲於工役是後遇有工役請於三大營摘撥不得奏取團營軍士違者許言官指名劾治更令沿邊守臣各選招土兵養而教之歲終具上其數仍移文天下淸軍所司盡心淸解軍壯其新軍到伍衛所官員毋利其有毋怠其防以致逋逃違者繩之以法從之

○分守莊浪等處左參將都指揮僉事魯麟奏西番巴沙等十三族邇年日漸猖獗至踣僕界碑侵莊浪哨營寇鎭羗諸堡𨿽有哨備官軍法不得剿殺且會西寧官軍追撫動經月餘比至賊已解散去則復聚官軍疲於往來邊將甘受失機之責請發兵分路徵討其懾服出界者釋之且令各城分守守備哨守官軍徑自剿殺不爲功次人請添兵於斬石硤等營按伏掣回永昌遊兵四百仍歸莊浪操守調去紅城子兵亦歸莊浪於紅城子岔口二堡調官兵五百分番守禦以弘化寺備河官軍移守紅城子潛麻灣防秋其領班把總平涼衛指揮使陶文請加署職一級以便行事兵部議謂十三族皆熟番不可擅殺宜發兵驅之出境其調兵事宜下鎭巡等官熟計其便以聞指揮使陶文宜許以都指揮體統行事從之

○遼東鎭巡等官以守備都指揮王臣陣亡狀聞因爲引例請賜諭祭禮部覆奏從之

○丁酉賜唐府蕩陰王芝﹤土瓦﹥長子彌鍔鎭國將軍彌鎣宇淨周府奉國將軍安潯誥命冠服如制

○戊戌先是以直隸肅寧等縣地四百一十八頃有奇賜壽寧侯張鶴齡其後管莊人徵租害民打死人命事聞上遣內外官核實並丈量地土頃畝以聞至是巡撫都禦史髙銓奏報地計周千一百二十一頃有奇其可常耕者止如前數餘皆妨占沙鹻𨿽間有退灘暫墾者遇澇則復蕩然宜令徵租如故戶部議覆詔以千一百二十一頃盡賜鶴齡其可常耕者畝徵租銀五分妨占並沙鹻中有可耕者亦徵租如例

○命故署都督僉事都勝之子欽襲原職指揮僉事銓注南京錦衣衛帶俸

○己亥命重慶大長公主之子指揮周孝預支公王冬季祿米免還官

○遼東行太僕寺少卿張逵奏朵顏三衛虜賊累犯邊境殺掠人畜皆守邊官軍無備所致一旦有備來卽殺之其誘殺與否宜不必治罪兵部覆奏謂逵出位妄言爲邊將飾非熒惑上聽請下禦史治其罪詔張逵所奏必有見令顧佐並按以聞

○命遼東都司都指揮僉事劉璘子鐸襲原職寧遠衛指揮使

○顯武營把總管操都指揮同知劉寧都指揮僉事陳瑄神機營操備都指揮僉事龔勛俱坐所督牧馬數少爲兵科所劾下獄贖杖還職

○庚子升吏科左給事中寧舉禮科左給事中劉孟兵科左給事中韓智俱爲都給事中吏科右給事中任倫戶科右給事中馬子聰俱左給事中禮科給事中吳仕偉爲右給事中舉子聰仕偉禮科倫吏科孟刑科智工科

○辛丑南京監察禦史劉烈劾奏刑部尙書白昂累劾不退請罷之吏部覆奏不允

○壬寅虜入永昌及涼州境軍民被傷者七人被掠者二十人馬被掠者十六匹命逮問指揮孫經等罪分守左監丞梁玉副總兵劉勝遊擊將軍趙鉉俟經等問罪畢日並以聞奏

○甲辰禦用監太監李本爲其侄監生李宗禮乞選京職下吏部看詳言宗禮選期自有資次俟及期當照例考試量其才能髙下授以內外相應官職從之

○乙巳升監察禦史張敏爲四川布政司右參議刑部員外郎許怛爲廣東按察司僉事

○巡撫山東都禦史何鑑請添設山東按察司副使一員常居曹濮等州提督屯堡操習民壯緝捕盜賊兼理詞訟以爲山東河南直隸等處應援命兵備官不必添設惟於額設官員內輪次委用

○傳旨升內府織染局供辦錦衣衛所鎭撫徐綱沈讓爲百戶金吾右衛百戶劉浚爲副千戶冠帶匠役金昹等二十四人俱爲文思院副使匠人李阿保等二十三人俱爲皮作局副使並仍舊辦事

○戶部議覆山東管糧參政王瓊奏謂各處糧艸逋欠皆緣所司催科無法所致至給由時又朦朧起送故偸惰者無所警懼請自今郡縣正佐官凡預管糧者每給由必經布政司管糧官查核乃許起送又州縣積欠糧艸數多若一時並徵恐民力不堪宜計所欠多寡逐年以次帶徵庶得用一緩二之意從之

○吏科給事中許天錫言今年闕裏孔廟災遠近聞之罔不驚懼邇者福建建陽縣書坊被火古今書板蕩爲灰燼先儒嘗謂建陽乃朱文公之闕裏今一歲之中闕裏旣災建陽又火上天示戒必於道所從出與文所萃聚之地何哉臣嘗考之成周宣榭火春秋書之說者曰榭者所以藏樂器也天戒若曰不能行正令何以禮樂爲言禮樂不行故天火其藏以示戒也今書坊之火得無近於此耶自頃師儒夫職正教不修上之所尙者浮華靡艷之體下之所習者枝葉蕪蔓之詞俗士陋儒妄相裒集巧立名目殆且百家梓者以易售而圖利讀者覬僥幸而決科由是廢精思實體之功罷師友討論之會損徳蕩心蠹文害道一旦科甲致身利祿入手只謂終身溫飽便是平昔事功安望其身體躬行以濟世澤民哉伏望名詔有司大爲釐正將應習之書或昔有而今無者檢自中祕所藏與經主學士所共習者通前存編刪定部帙頒下布政司給與刊行仍乞敕所司推翰林院或文臣中素有學識官員令其往彼提調考校務底成功然後傳布四方永爲定式其餘晚宋文字及京華日鈔論範論艸策略策海文衡文髓主意講章之類凡得於煨燼之餘者悉皆斷絕根本不許似前混雜刊行仍令兩京國子監及天下提學等官修明學政嚴督主徒務遵聖代之教條痛革俗儒之陋習遇有前項不正書板悉用燒除如有苟具文書坐以違制之罪尢願陛下日召儒臣講求致災之故凡敬天體道之要更化善治之術斷而行之以回天心以迓休命禮部覆奏謂建陽書板中間固有蕩無畱遺者亦容或有全存半存者請令巡按提學等官逐一查勘如京華日鈔等書板已經燒毀者不許書坊再行翻刻先將經傳子史等書及聖朝頒降制書一一對正全存者照舊印行半存及無存者用舊翻刊務令文字眞正毋承訛習舛以誤來學從之

○丙午賜朝鮮國弘治十三年大統歷一百本

○丁未虜入遼東義州境軍士被掠者一人男婦六人馬牛十二匹命逮治備禦都指揮王璽等罪其分守參將史贇仍俟勘報至日聞奏

○是日曉刻月犯亢宿南第二星

○狹西莊浪衛地震

○戊申虜入大同左衛境軍士被掠者一人男婦十三人馬牛羊六十有奇命守備都指揮葉春新任左監丞蔡恩俱戴罪殺賊分守參將秦恭太監左敬及防守指揮陳紀等俟邊警寧日逮問○賜晉府劍川縣主並儀賓劉譏祿丰郡君並儀賓閻滌寶山縣君並儀賓梁經洧川鄕君並儀賓吳志廣新津郡君並儀賓李鳳誥命冠服如制

○復棗陽王府儀賓何宗良白溶冠帶閒住初宗良等坐事爲民至是襄王爲之請故有是命

○己酉南京刑部右侍郎金澤乞致仕不允

○命兵部主事李源黃淸按閱遼東狹西馬政牧地從監察禦史王憲奏也

○庚戌命宋程頤十八代孫繼祖襲翰林院五經博士

○海西兀者等衛及兀者右兀者前等衛弗提等衛建州毛憐等衛哈兒蠻等衛亦迷河等衛速平江等衛女直都督等官斡黑能禿忽剌赤卜革打吉陸完者禿老童札裏革捏克速哈等各來貢賜宴並彩叚衣服等物有差

○湖廣永順宣慰司奏保靖宣慰使彭仕瓏舊與長官彭勝祖互相讎殺近仕瓏復擅率兵攻長官彭世英殺擄人財燒公私廬舍乞遣官按撫或發兵追剿兵部覆奏謂仕瓏勝祖讎殺數年奏行守臣按問不報致仕瓏長惡如此請移文鎭巡等官限三月內勘處聞奏從之

○初孝陵神宮監太監韋敬傍陵左龍山下預造葬域掘樹木營享堂又多占園軍納錢孝陵衛指揮張文亦於回龍禁山下開甃魚池兩人以忿爭各許其事有旨令下獄對狀文卽先馳至京奏辯而敬亦自訴無罪尋命刑部右侍郎陳道等往按之具得其實法司以敬文事在赦前俱擬奏事不實贖徒還職命並免贖文降二級並家屬調遼東寧海衛差操敬送司禮監奏請處治

○中都畱守司署都指揮僉事尹增河南都司署都指揮僉事王佐坐秋班軍士數少下獄贖杖還職仍罰俸三月

○辛亥戶部尙書周經等奏凡王府勛戚之家莊田例畝徵銀三分上下稱便昨奉旨張鶴齡莊田畝徵銀五分恐繼此有效尢奏瀆者許之則傷民不許則有不均之嘆且所核地可常耕者止如舊額今妨占沙鹻中堪種者亦令如例徵租恐管莊之人誅求無厭威逼貧民將來獄訟當甚前日乞收還成命上曰堪種者仍照前旨起科妨占沙鹻者仍令內外官覆勘聞奏

○以旱災免南京水軍左等三十二衛弘治九年屯田子粒有差

○兵科給事中張弘至奏陛下臨禦以來一紀於玆仰惟初政風動四方著在詔令見之行事近歲漸覺紛更昔爲不可今復是之昔所裁革今復行之揆厥所由殆必有故臣不敢遠引古先惟近取於陛下之初政謹掇八事以獻臣惟登極之初裁革傳奉官五百餘員何近年來寖復舉行如匠官張廣寧等一次傳升至一百二十餘員少卿李綸指揮張﹤王已﹥等兩次傳升至一百八十餘員虛糜祿俸濫污名器此與初政異者一也登極之初首黜異端迸逐番僧佛子追斬妖僧何近年來齋醮不絕糜費萬計此與初政異者二也登極之初去邪無疑如大學士萬安吏部尙書李裕朝彈夕黜乾斷凜然何近年來有被劾數十﹤鋶﹣釒﹥如禮部尙書徐瓊等陛下猶賜優容政務廢弛物惰閼塞此與初政異者三也登極之初聖旨有曰朕有大政當召府部大臣面議何近年來未聞延召君臣道隔治體不張此與初政異者四也登極之初取回添設鎭守燒造諸內臣實蘇民困何近年來漸復差遣已回者不久復去裁革者又復重添生事擾民莫此爲甚此與初政異者五也登極之初愼重詔旨𨿽左右近幸不敢輕爲奏擾何近年來陳情乞恩者率令所司看詳聞奏及所司奏有窒礙者聖斷又復準行幸門一開夤緣無忌此與初政異者六也登極之初兵部申明舊制令該科存記後有妄比事例夤緣乞升者指實奏聞處治何近年來乞升者相繼如梁璽等八員升署都指揮僉事郭鋐升都督同知已經參奏未蒙采納恩幸布路名器日輕此與初政異者七也登極之初光祿寺備辦供應尙見節約復有詔旨悉從減省何近年來每多增添不聞裁抑動輒那借太倉銀賒取鋪戶物料糜費浩繁此與初政異者八也凡此皆陛下已行者乞敕該衙門釐正舉行務臻實治特在陛下心身一轉移之間耳﹤鋶﹣釒﹥入下所司知之

○賜錦衣衛故帶俸達官指揮使等官仝原等十一人祭並棺木如例

○壬子立春順天府官進春上禦奉天殿受之文武羣臣行慶賀禮復詣文華殿進春於皇太子羣臣行禮如儀

○敕湔除在京文武官過名仍命法司移文於在外諸司

○以旱災免浙江太平縣秋糧八千三百七十四石松門等衛屯糧七百六十九石各有奇

○安遠侯柳景旣乞恩得復爵閒住及復祿米三之一至是再乞復全祿戶部議不可命復其半

○命金吾左衛帶俸都指揮僉事顧璽之子鐸代原職指揮使

○甲寅以歲暮祫祭遣駙馬都尉蔡震告太廟遊泰告懿祖皇帝

○巡撫寧夏都禦史王珣等奏寧夏地方孤懸河西密邇虜巢所賴賀蘭山黃河爲之險阻山下隘口虜所出沒正當設兵按伏然苦於無水軍馬多在僻處就水賊入不知比得報追截賊已出境故邊民常被寇鈔不敢耕牧臣聞本邊舊有古渠三道東爲漢渠中爲唐渠今見通水利可爲守禦惟西一渠逼在山下首尾三百餘里渠兩岸髙峻中廣二十餘丈相傳亦漢唐舊渠故道𨿽存已多淤塞請發卒相地勢循故渠﹤鋶﹣釒﹥鑿成河引水下流修築東岸積土如山斬削如墻山口要害各設營堡卽掣各軍馬於沿河堡內按伏以遏賊衝保障地方令軍民耕種其中稍賦之以益邊儲請出京帑銀三萬兩並借支靈州鹽司五六年鹽課之直以給其費兵部覆奏請以來年二八月興役從之

○乙卯祫祭太廟

○遣太常寺官祭五祀之神

○遣旗手衛官祭旗纛之神

○巡按狹西監察禦史王憲言國家於河州等處設茶馬司收茶以易番馬大得制禦之道比來撫臣建議從權開中糧茶遂令私茶難禁而易馬不利今關輔歲矟稔而糧茶未見其益秪見其獘請自今停糧茶之例異時或有兵荒當更圖之戶部議覆上曰糧茶旣有誤易馬其停之

○朝鮮國王李﹤忄隆﹥奏本國人屢有違禁下海者因逃住海島不歸復誘引軍民漸至滋蔓乞許本國自遣人搜刷還國若系上國地方者請敕令官司搜發處分於是遼東守臣亦奏近海軍民或有逃聚海島者請及時逐散下兵部議謂宜如所奏從之

○是歲天下戶一千三十萬六千二百八十五戶口五千八十二萬七千五百六十八口田八百二十六萬八千九百八十七頃田賦米一千九百六十九萬八千六百九十八石五斗四升麥八百八十七萬九千八百六十七石八斗九升絲三萬六千七百零三斤七兩五錢綿一百六十五萬二千九百四十六斤五兩三錢絹一十七萬八千六百九十七疋三尺四寸五分布一百一十五萬一千七百七十九疋三丈一寸三分綿花一十三萬一千二百斤艸三千九百八十八萬九千七百包束戶口鈔八千八百四十二萬六千九百八十二貫雜課鈔共七千三百九十二萬七千一十九貫折米一千四百七十二石鹽課二百四萬九千八引折米五千七百八十七石四斗折布二萬一千七百九十五疋茶課八萬九千斤屯田二十八萬九千八百九十五頃九畝子粒二百九十三萬九千四百七十石金銀課共三萬一千九百二十兩水銀二百二十九斤朱砂四十六斤八兩儧運糧四百萬石各處運納米麥共一千五百二萬一千七十五石四鬥一合三勺四抄一撮七粟六粒減免稅糧九百九十九萬五千六百八十七石四鬥艸八百九十四萬五千六百束

大明孝宗敬皇帝實錄卷之一百五十七終明孝宗敬皇帝實錄卷之一百五十八

弘治十三年正月丙辰朔正旦節遣駙馬都尉馬誠崔元分祭長陵獻陵景陵裕陵茂陵

○遣儀賓楊淳祭景皇帝陵寢

○遣內官祭恭讓章皇后陵寢上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮復詣文華殿朝賀皇太子太皇太后皇太后皇后俱免命婦朝賀

○丁巳文武羣臣朝親王於奉天門東廊

○戊午宣宗章皇帝忌辰上祭奉先殿遣駙馬都尉馬誠祭景陵

○賜壽王四川保寧府田四百三頃有奇

○命故錦衣衛署都指揮僉事沐詳庶長子崧襲其髙祖昂原職雲南左衛指揮僉事次子嶽襲其曾祖僖原職南京錦衣衛副千戶初兵部擬今黔國公昆承昂職詳子承僖職至是昆已襲公爵故二職皆詳子襲云

○己未復前守備陽和城都指揮僉事劉英爲指揮使帶俸差操初英以失機罪當充軍降指揮同知至是上﹤鋶﹣釒﹥自陳兵部覆奏以英罪不當末減內批特許復指揮使

○庚申光祿寺以慶成宴羣臣多失儀奏下禮部議與宴百官一槪令自收饌殊非祖宗錫宴優待之意而於古使人歸俎之禮不合宜仍舊令辦事官吏人等代收但量帶一二人而已其宴於殿內者亦仍舊令廚人代收其所帶官吏人等各衙門俱用印信手本送守午門內外官軍處點入奉天殿前東西丹墀宴畢收訖同出各官不許攙越坐次談論喧嘩並未畢先起收饌及本部看宴簮花官吏監生亦各宜鈐束不許夾帶混擾違者俱聽紏儀監察禦史等官紏舉如該宴官後有事故許令開報本部行光祿寺扣席免致餘剩以後俱準此例行從之

○辛酉孟春享太廟

○遣內官祭司戶之神

○壬戌以大祀天地上禦奉天殿誓戒文武羣臣致齋三日

○昏刻火星犯天陰南第一星

○癸亥傳旨升工部營繕所所副一人文思院大使三人副使六人皮作局副使二十人皆尙衣監供事者也

○乙丑大祀天於南郊上還宮謁太皇太后皇太后出禦奉天殿文武羣臣行慶成禮

○丙寅以大祀禮成上禦奉天殿大宴文武羣臣及四夷朝使

○丁卯以上元節賜文武羣臣假十日

○工部尙書徐貫等言近歲織造攺樣紵絲紗羅等數至萬計工未就緒今又令蘇杭等府織各色花樣一千五百餘疋每疋價銀有多至四五十兩者奇巧過多費用不貲皇上敬天勤民崇尙儉朴必無此事蓋由司其事者先意開導以爲希寵之地而不卹百姓之艱難奢靡之害政故也況近年以來上天示戒不一此正皇上側身修行子惠困窮之時豈宜復有此舉伏望斷自宸衷不惑羣議凡前項織造一切停免天下幸甚不允

○戊辰都禦史顧佐奉命勘事還自遼東奏稱總兵官李果太監任良都禦史張玉令親信總旗魯麟等轉督錦州義州備禦官魯勛王璽計誘泰寧夷人入給鹽米因以醉取之斬首二百六十九人繼又轉督寧遠守備官崔鑑鎭夷守備官魯祥鎭靜堡提調官錢英俱用魯勛之策斬首四十四人事下兵部議以果等素無鎭禦之略而以詐取藩籬之夷是失向化之心請正其法上曰勛等罪宜重治但事無證佐又幹人眾姑從輕處治勛及王璽魯麟各降一級帶俸差操杲良玉降敕切責余俱免追究其升賞事俱置不行

○夜月犯鬼宿東北星

○庚午上元節免宴

○壬申英宗睿皇帝忌辰上祭奉先殿遣駙馬都尉蔡震祭裕陵

○是日監察禦史丁餋浩誤著錦衣而侍班監察禦史於茂王鼎鴻臚寺序班王儒失於紏舉俱下錦衣衛獄贖杖還職

○甲戌朝鮮國王李﹤忄隆﹥遣陪臣工曹判書金永貞等奉表箋方物來賀正旦節賜宴並彩叚衣服等物有差

○丙子時有旨命尙衣監太監趙榮監督通州倉戶部尙書周經等言本部前奉登極詔旨令各處管糧內外官員自天順元年以後添設可並省者俱取回別用弘治十年又以言官奏令各倉場管事內官見在者姑畱以後仍照詔例減革天下相傳以爲美事詎意近日京通二倉總督監督添至五六員役占饋送科索不勝其擾乞如前旨裁革以俟有缺再補上曰各官旣已差用姑置之以後止許設總督二員京通監督各三員著爲令

○丁丑升貴州按察司僉事羅昕監察禦史劉紳俱爲按察司副使昕廣西紳山東

○修順天府儒學

○大同守臣奏部內戰馬以災死者三千八百餘匹命以太僕馬二千匹往給之

○己卯巡按福建監察禦史胡華言六事一嚴限期郡縣有司不可乏人邇來朝覲給由者曠越日久廢政爲甚乞以出京爲率除水程外違一月者逮問二月以上者不許到任給由者除往回水程外再除二月在京聽考此外違一月者逮問二月以上不許到任悉聽巡按監察禦史稽考一實倉庫邇來各處倉庫空虛乞照洪武永樂事例置立四門社倉如宋朱熹領米賑貸每石量收息米二斗積至數千每石止收耗米三升歲歉則散歲豊則斂縣倉以十萬爲率府倉以二十萬爲率驗糧儲之多寡爲給由之升降則人知勸懲而倉庫實矣一編里甲福建地方十年里長中間應役未半年卽便逃移以至角�羊軍角�羊料動至破家皆緣官吏通同裏書放富差貧之斃乞通行兩直隸並各布政司今後輪當造冊之年令有司預先逐戶查審供結某戶田糧新收開除數目各圖甲首某里足備某里缺少如一里長以十甲首爲則十里長以一百戶爲率戶有貧難以殷實者僉替甲有缺少以分析者補湊使彼此不至多少則貧富適均而差遣平矣一均徭役徭役不均之斃在在有之候點之日宜照十年一次輪當務令正官親點仍須查照軍黃二冊以革詭寄田糧之斃除官吏生員之家照見行事例及斗米單丁優免外其餘盡數編派不許空下丁糧編僉聽差等項及算計槪縣徭役應用價銀輪僉丁糧銀以丁糧之多寡爲徭役之重輕榜示於外使裏書不淂那移官府不淂侵克行令依式審編造冊繳報乞通行福建並直隸浙江等處悉照施行一淸海道福建地方西北有山東南有海而嘯聚山林作寇海道者往往有之正以總督等不淂其人故耳乞令海道總督等官聽巡按監察禦史督責五寨一月一巡軍士一月一點其賊寇擄掠人財把總等官照役占軍伴事例虜三人以下降一級五人以上降二級捕獲海寇舡一二隻者給賞三四隻者升職則堤備嚴密而海道寧矣一卹刑獄各處有司官虐害罪囚非止一端乞行天下諸司於軍民有犯必湏平心易气詳加鞫讞如淂其情分別輕重杖罪以下者覊候而不宜監徒罪以上者𨿽監亦不宜久縱有錢糧人命等項重情不容不監者饑寒容其衣食疾病給以醫藥有病故者湏開某人淂某疾某醫給某藥備云所死之因如有虐害而死者聽從家屬告理官吏抵罪則人知警懼而囹圄空虛矣下所司知之

○江西吉安府知府張本奏永新縣有譚節婦者宋宗室女元兵入城婦從其家俱匿縣學中兵至殺其舅姑與夫執婦欲污之婦哭罵不從遂並其子皆死血漬於禮殿間八磚上宛然婦人抱嬰兒狀沙磨火煆其狀益顯請修葺舊祠春秋致祭以勵風俗禮部覆奏從之賜祠額曰貞烈

○命南京工部尙書蕭禎告謝孝陵以南京修理朝陽門城垣工畢也

○哈密衛及土魯番等地面各遣使臣滿剌阿力克等來貢賜宴並彩叚絹布等物有差

○升錦衣衛百戶陶荊民爲副千戶世襲荊民祖成浙江按察司副使正統末年討流賊歿於陣父魯以蔭授廣東新會縣丞累歷戰功歷升廣東按察使加布政使荊民蔭授百戶至是復援例陳乞因有是命

○禁民間收鬻違禁軍器從南京掌中軍都督府事魏國公徐俌等奏也

○庚辰升浙江嚴州府同知仲本江西九江府同知朱儀俱爲按察司僉事本廣西儀貴州

○辛巳賜晉府臨晉縣君並儀賓張沂誥命冠服如制

○命加賜哈密衛使臣滿剌阿力克彩叚四表裏絹十疋火只馬哈麻打力等四人各彩叚二表裏絹五疋以其自陳復本衛忠順王狹巴功也

○壬午監察禦史史載徳奏淮北筦瀆等六場產鹽不多淂利亦寡所遺拖欠殘鹽課額二十一萬五百十八引有餘欲給文�人均派南北三十場買補撥在淮南者仍依原定之價添銀一錢戶部覆議從之

○癸未以旱災免順天府及東勝等三十二衛所弘治十二年分糧一萬八千六百七十九石艸五十六萬一千二百九十餘束

○裁革應天府太平門稅課司副使一員○命直隸池州府貴池等四縣及各巡檢司原額辦蘆柴課銀之地有爲水沖嚙並瘠鹵窪下不能辦課者量與減免從南京工部郎中郭祥鵬言也

明孝宗敬皇帝實錄卷之一百五十八明孝宗敬皇帝實錄卷之一百五十九

弘治十三年二月乙酉朔升廣西梧州府知府張吉爲廣西按察司副使整飭府江等處兵備

○戶部欲﹤鋶﹣釒﹥通鹽法請以兩淮運司掣過淮北四場引鹽移十分之四南過儀眞諸處發賣每引令�人納銀一錢以助賑濟自弘治十四年以後奏請處分從之

○監察禦史劉烈言三事一愼選良將謂良將之於國家有可以爲萬里長城者有可以系天下安危者必廣求博取冀淂若人而用之庶幾有備無患一愛惜爵賞謂文思院等官𨿽號雜流然官增則祿費爲害不少況錦衣等要地豈可以無功之人傳旨升任乞並行罷革一謹飭邊備謂將帥卹士卒必豊財貨方能淂士心故魏尙守雲中出私餋錢享軍吏致匈奴不敢近雲中之塞今各邊將帥乃反掊克軍錢取以肥己皆疆場之蟊賊魏尙之罪人也宜每歲間遣兵部侍郎一人或就令巡撫都禦史時督察之庶邊將知警而武備不至於廢弛兵部覆奏從之

○崇王見澤奏乞河南歸徳州等處黃河退灘地二十餘里下戶部議尙書周經等言崇王歲有常祿萬石又有先帝賜地二千五百餘頃今河南連年告災修造府第勞瘁萬狀前地皆軍民佃種輸稅之數若歸王府彼將何以爲生況宗藩日盛若皆相效陳乞朝廷何以應之上命巡撫等官查勘以聞

○禮部火

○丙戌復甘州右衛指揮使趙欽爲都指揮僉事於本衛帶俸欽原任都指揮僉事以失守罪降今職至是與虜對陣有功兵部議功過不相掩特命復之

○丁亥釋奠先師孔子遣太子少保禮部尙書兼文淵閣大學士李東陽行禮

○戊子祭太社太稷○大隆善護國寺番僧綽節班丹奏請襲其師灌頂大國師之職從之

○以旱災免山西大同府及大同前後等十六衛所弘治十二年稅糧十一萬九千四百五十餘石艸二十九萬五千九百六十餘束

○己丑以水災免直隸揚州鳳陽淮安三府及徐州並宿州衛弘治十二年糧艸有差

○庚寅賜晉府輔國將軍奇洧誥命冠服如制

○四川董卜韓胡宣慰使司番僧昆各藏卜及文川縣加渴瓦等寺番僧三藍等各來貢乞襲職從之賜宴並衣服彩叚等物有差

○三法司奉詔看詳歷年問刑條例定經久可行者條具奏請上以獄事至重下諸司大臣同議之議上二百七十九條請通行天下永爲常法上從之內禁濫報邊功私騎官馬黃舡販鬻私貨漕舡附帶勢要貨物及鎭守等官頭目非奏帶者不淂報功皇城守衛官旗故縱直軍十名以上降級六條命再議以聞眾復奏謂此六條禁例乃累朝所定且皇上卽位之初嘗申明者今不可輕變以撓成法從之

○辛卯辰刻日生左右珥

○昏刻月犯六諸王西第二星

○壬辰狹西道監察禦史車梁丁憂服闋復除浙江道

○總督兩廣軍務都察院左都禦史鄧廷瓚復引年乞致仕上曰卿總督邊方老成持重方切委任豈可引年乞休所辭不允

○兵部尙書馬文昇等奏鐘陵王覲錐上章自陳驍勇善騎射熟於韜略願備將帥之選以身報國朝廷未有以處之臣愚以爲詔書所舉將材宗室不與況弓馬末技非王者所宜親今鐘陵王無故自薦疑爲下人從臾或生異圖朝廷親親宜早爲之所乞降敕遣人賫諭寧王嚴戒鐘陵王令讀書親近儒生以漢之東平河間爲法與國咸休倘有不悛亦宜密以上聞毋致後悔上曰祖宗定制宗室不與政事況徵伐乎鐘陵王意欲效勞義不可許

○永順伯薛勛及廣寧伯劉佶俱乞賜蟒衣禮部以恩賞不宜太濫請賜裁處上曰蟒衣之賜系朝廷特恩而勛等一槪援例濫請寔爲煩瀆今後有如此者必罪不恕

○增設湖廣茶陵州視渡口巡檢司及隨州出山店巡檢司

○癸巳巡按四川監察禦史姚祥請起用前監察禦史今廣西充軍李興前南京戶部主事今閒住盧錦謂二人廢棄已久必能悔悟自新如起用之當有可觀者不允○命遣通事護送安南國陪臣阮觀賢等還國

○賜興王湖廣京山縣近湖淤地千三百五十餘頃

○乙未戶部覆議巡撫寧夏都禦史王珣所奏靈州金積山河口開渠灌田欲量起附近人戶於春時開浚成渠其中地土各撥軍民佃種起科從之

○命陜西行太僕寺堂上官與都布按三司及巡按監察禦史往來相見禮俱照遼東山西二行太僕寺事體行蓋二行太僕與三司禦史相見俱疊爲賓主而狹西獨不然故也

○南京工部尙書蕭禎以老疾乞休致不允

○監察禦史戈福等請申明旌舉不當連坐舉主之法吏部都察院覆奏上曰今後曾經旌舉官員有犯罪革職者原舉官一體參究不許隱匿○時命於大徳顯靈宮作春祈醮事三日禮科給事中於瑁乞罷其事且請上躬行節儉減免賞賚崇正道黜邪說裁革近年僧道官之傳升乞升者上曰春祈秋謝齋醮乃本朝舊典給事中不諳事體輙來奏擾本當究問姑宥之

○遣戶部尙書王繼祭太倉之神

○遣順天府官祭宋丞相文天祥

○兵科給事中熊偉以廷見失儀下錦衣衛獄贖杖還職

○戶科給事中丘俊以災異言四事一愼薦舉天下親民官才否不同但以薦舉不公無所懲勸乞令該部今後不必拘於薦舉不分品職崇卑俱令三年六年考滿其功迹文冊須令明白開寫該部嚴加查考以憑黜陟其過五年以上不考滿者降一級七年以上不考滿者黜退一杜奏討近來各王府官校指稱某處退灘空地某處退出閒地撥置奏討侵占害人殊不思諸王已各有應淂祿米分外求討民何以堪乞通行禁約凡有退灘及退出閒地卽撥付小民佃種照例起科各王府再有奏討者卽坐輔導官以撥置之罪一蘇民困北直隸河南山東等處土瘠役重連被災傷民不聊生其防護城池等項除軍衛外巡檢衙門有弓兵各州縣有民壯又有快手而快手又有供手役占益多而民困益甚乞通行天下凡有民壯處所革去快手無民壯處量存之以衛城池一卹刑獄謂內外問刑衙門罪囚有監禁四五年甚至數十年者獄卒虐害多端冤气騰結皆足致災乞通行天下將內外見間三年以上罪囚情眞者秋後處決其累經辯明不肯輸服情可矜疑及同犯在逃事情難明者毋拘成案悉與辯明或免死充軍則囹圄空虛而災異可消矣上命所司詳擬以聞○戊戌時戶科等科各缺給事中吏部擬以進士塗禎等五人除補上命選年深老成者爲之監察禦史王獻臣言禎等已年深可用請從吏部所擬不允吏部因請趣令前餋病已愈結事中徐沂楊禠吳蕣毛珵及丁憂將滿給事中楊昇張文各赴部聽用從之

○升欽天監春官正李宏爲本監監副

○廣西思明府遣官族王忠等來貢賜彩叚鈔錠有差

○遼東備禦都指揮僉事髙欽及指揮趙宣等四人坐守備不設下巡按禦史逮問擬充軍上以情輕律重命各降二級帶俸差操

○山東兗州府知府龔弘奏近河南管河副使張鼐見河勢南行奏欲自荊隆口分沁水入賈魯河又自歸徳州迆西王牌口等處分水亦入賈魯河俱令由丁家道口入徐州以便運道但今秋以來水從王牌口等處東行仍逆流至東北至黃陵岡又自曹縣入單縣南連虞城漂沒廬舍人畜乞行山東河南守臣會勘二省地土之髙下水勢之逆順河南地方如黃河水勢不從丁家道口以入徐州當聽其南行將歸徳州等處王牌等決口修築堅固不使水往東流山東地方將大小堤岸俱築至丁家道口爲止以防漕運及將兗州府管河通判專在黃陵岡至丁家道口管理堤岸管泉同知不妨﹤鋶﹣釒﹥浚泉源兼管河道事下工部議以預防水患接濟運河各官處置略同然無歸一之論難以遙度宜行河南山東巡撫都禦史帶同管水利官親詣二省地界相度計處其管泉同知仍會管泉主事定議管理從之

○己亥英廟恭妃劉氏薨輟朝一日命喪葬諸禮儀如端和懿妃事例行

○先是會同館夷人考郎兀衛都指揮早哈與成討溫衛都指揮婁淂會飲爭坐早哈手刃婁淂斃之禮部以聞下法司會議禁約事宜一今後進貢夷人到邊鎭巡等官收其兵器不許藏帶仍選差通事伴送務要謹愼約束不許撥置各夷生事及索取有司財物到京之後伴送人員與同通事俱要用心鈐束其禮部原委主事遵依原擬職掌事宜逐一舉行大通事每五日一次到館戒諭夷人各令守分所有禮部等衙門各年事例會議斟酌逐一開陳一兵部委官點閘夫牌戒諭伴送仍巡察一應姦斃工部委官點視器用房屋毋容損失一今後但遇夷人筵宴光祿寺堂上官提調務在豊潔齊整其朔望見辭酒飯行該日侍班監察禦史巡視但有菲薄聽其舉奏一今後夷人進貢到京軍民人等敢有在街聚觀嬉戲拋擲瓦礫打傷夷人者枷號示眾一禮部主事令專一在館提督凡遇夷人到館務俾捨止淂宜出入有節鈐束下人無致侵盜貿遷日期估計時價無令姦詐之徒巧取夷人財物一今後有違例將軍器貨與夷人者問擬斬罪在京在外軍民人等與朝貢夷人私通往來投托買賣及撥置害人因而透漏事情者俱發邊衛充軍軍職調邊衛通事伴送人等有犯系軍職者如例系文職者除名一夷人朝貢到京例許貿易五日有司拘集鋪行令將帶不系違禁貨物兩平交易若原來伴送及館夫通事人等引領各夷潛入人家私相交易者沒入價值私貨夷人未給賞者量爲遞減通行守邊官員不許將曾經違犯夷人起送若夫牌鋪行人等違例私相買賣枷號示眾一在京及沿途官吏一應人等敢有將引夷人收買違禁之物及引誘宿娼就於各該地方枷號示眾其夷人回還禮兵二部各委官盤點行李驗無夾帶違禁之物方許起程議入上命通行榜諭禁約違者重罪不宥

○巡按直隸監察禦史王啟陳備邊十事一今內而團營外而三邊皆有監臨主將所爲動輒掣肘僥幸一勝則有力之徒剽竊以爲功設或不利則有罪之人夤緣以苟免臣以爲備邊之事宜專責之帥臣不令受制於人則人思自效而戰勝攻取矣一今大臣諫官皆懷顧忌莫肯盡言宜令宮府一體有事則各陳所見商確可否而行一餋病侍郎劉大夏練達老成熟於邊務宜起用之一朵顏三衛𨿽失信義然王者禦夷狄如禽獸宜緩圖之不宜輕動今三邊米價太賤士卒所淂盡於誅求或至詭支虛耗宜下所司痛革其斃一士卒餋馬多不以實器械造作多不如法皆宜有以處之一宜申嚴軍法有進無退一淸理軍伍使不爲有力者所役一錦衣衛傳奉官無功者毋使世祿章下兵部覆奏以啟所言皆中時斃其已舉行者當益加謹未舉行者宜令所司議行從之

○虜入狹西紅山兒等處守臣禦之斬首十級有功官軍二百四人俱升賞有差

○巳刻白虹彌天○庚子傳旨升崇化寺僧鄭端爲右覺義大徳顯靈宮道士李正玒等四人爲右玄義禮科給事中寧舉等劾之謂鄭端等夤緣奔競阻壞選法乞送法司究治不允

○宋儒程頤十八代孫翰林院五經博士繼祖以二程祠堂日久傾壞兼迫近繁河恐致衝損乞賜地攺建又守墳人役有司不肯全給並宋時原給贍墳地土多被人據占內亦有爲繁河所渰沒產去而稅存者乞賜處分禮部覆奏請行令河南有司如繼祖所奏上曰河南程氏有功於道學甚大繼祖所奏宜令所司量處以稱朕追崇先賢之意

○辛丑申王出府上賜興王祐杬近湖淤地一千三百五十二頃戶部尙書周經等執奏前項地土其住種之人一千七百五十餘戶世代爲業𨿽未起科然藉此以貼辦稅役若歸王府必生怨尢今宜從輕每畝徵雜糧二升歲計二千七百四石以補歲支不足之數上命與王管業經等復奏市井小民𨿽一物之微奪彼與此尙生忿爭況世守之業乎且王府軍校倚勢侵淩輕則逼迫逃移重則激生他變乞將前地每歲所徵雜糧內以一千石輸府則皇上親親仁民兩淂之矣上曰業已賜王矣姑已之經等復奏近湖淤地自朝廷視之甚輕自民視之甚重若盡屬王府則照畝收租此九潦一收之地何以能給虎狼軍校苦加追責或怒不能供納必欲自佃又將驅其人奪其產今湖廣襄陽安陸地方流賊白晝劫掠正與淤地相接此等愚民旣無常產衣食所迫亦未必肯爲溝中之瘠也乞俯從臣等之議上仍命依前旨行

○壬寅文武羣臣詣申王府行禮

○有盜八十餘人剽劫襄陽安陸等府州民不寧居兵部以聞上曰逆賊嘯聚流劫赤子何辜宜令所司盡心督捕期於必獲不可視常玩愒違者以失機罪罪之

○癸卯景皇帝忌辰遣儀賓周鉞祭陵寢

○工部尙書徐貫乞致仕不允

○甲辰廣西道監察禦史陳威丁憂服闋復除原職

○晉王鐘鉉爲其左長史郭紹請賜正四品服色俸給從之○廣西獞賊入平樂府魏橋劫殺推官吳景暉並其從軍三人守備署都指揮同知宋寧兵備副使古其然以防禦不嚴各罰俸三月

○唐府新城王芝坦疑軍余朱茂盜所支祿米將系治之茂逃遂捕其子械系東廏茂妻畢氏故出入芝坦所求宥不淂陰縱之亡芝坦怒誘致畢氏令其長子彌鏡榜掠數百加以炮烙身無完膚遂死事聞刑部請論如法上曰芝坦妄用炮烙慘刑致死無辜人命彌鏡不能以禮諫父乃助惡傷人當重治以罪姑從輕革去爵號仍敕唐王嚴加管束

○乙巳命運各處折糧銀及河東鹽價銀大同宣府各十萬兩甘肅六萬兩寧夏四萬兩楡林三萬兩遼東十五萬兩以備邊儲

○罰守備大同都指揮僉事葉樁俸一月以虜騎犯邊失於覺察故也

○丙午巡撫宣府都禦史雍泰奏部內官馬前後死者七千九百六十二匹爲銀四萬九千五百六十四兩五錢軍士力不能償逃亡過半乞給太僕寺所收馬價代償以蘇其困﹤鋶﹣釒﹥下兵部覆奏以太僕寺馬價專爲京營及邊鎭不時徵調收買戰馬而設不可出給且各邊馬死者多難於後繼宜令本官同分巡官查勘累年團種朋合銀兩及公務驛傳祭田冠帶勸罰稅契給引官店等錢糧有餘者給之如猶不足聽以便宜從事從之

○命晉府世曾孫知烊凡遇時節進表箋及祭祀之類代晉王行禮以世子冠服給之從王奏也

○昏刻南京老人星見於丁位

○丁未升翰林院編修兼司經局校書靳貴爲右春坊右中允以九年秩滿也

○戊申禦馬監太監韋敏等奏司禮監故太監韋泰久效勤勞乞命其侄孫錦衣衛帶俸指揮僉事璽象房管事及升翰林院帶俸序班王�■等爲中書舍人等官吏部覆奏泰勤勞可念但本部累奉聖旨今後文武官員不許乞恩升職伏乞聖裁上命姑已之

○鎭守湖廣鎭遠侯顧溥再﹤鋶﹣釒﹥請餋疾辭任上曰卿膺重任累旨勉畱有疾宜善自調理不允所辭

○己酉光祿寺以急缺供應請暫借太倉官銀三萬二千餘兩給還行戶牲口之直從之仍命照數補還此後不許再借

○癸丑淸明節遣駙馬都尉遊泰黃鏞分祭長陵獻陵景陵裕陵茂陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢○甲寅中宮千秋節命婦朝賀

○賜各王府慶賀官員人等鈔幣有差

明孝宗敬皇帝實錄卷之一百五十九明孝宗敬皇帝實錄卷之一百六十

弘治十三年三月乙卯朔初忠勇伯蔣信永樂中累功受封子善襲爵而卒無嗣有旨給其母夫人王氏餋贍米月十石原賜莊田仍與其子孫耕種至是王氏亦卒家人姚信等以信前賜誥券盔甲等物進繳因請仍存莊田以供祭祀上命所司量給之

○丙辰命給總督京通倉場太監蔡用關防戶部尙書周經等言兩倉事宜總於本部內外官員監督者分理收放總督者執其大綱文移甚簡故開設之時止給關防一顆命本部侍郎掌之凡事與太監同堂而議會案而行正欲彼此協心一事權而示至公今別給關防則議同心異事本定而人自擾非所宜也不聽

○丁巳巡撫宣府都禦史雍泰奏邊軍貧不能娶者多亦有旣娶而典賣者乞命所司給與貲財令聘娶收贖戶部覆奏宜行所司核實奏報貧者給與聘財典賣者官爲收贖從之戊午升錦衣衛帶俸指揮使魏文禮爲都指揮僉事文禮徽王見沛母妃之侄從王請也

○升監察禦史周琰福建按察司僉事賈錠俱爲按察司副使戶部員外郎劉芳爲僉事琰狹西錠本司芳山西

○己未南京工部右侍郎沈暉乞致仕不允

○升南京鴻臚寺右寺丞李淸爲本寺右少卿以九年秩滿也

○兵科給事中王承裕言朝廷之政所宜先者莫如崇儉戒奢以率天下今京師之俗居室崇廣是尙服飾華美相髙一宴會間珍味畢具婚姻喪葬尢競豊侈四方承風展轉益甚揆厥所由則以小民仿效庶官庶官仿效貴戚貴戚又於朝廷竊仿效焉此豈聖世所宜有哉乞敕有司出榜禁約自貴戚以至小民凡居室服飾等用俾各遵守減損有弗悛者職官聽科道紏舉其餘許兵馬司緝捕各以違例罪之仍行各處巡按監察禦史一體施行則京師四方莫不向風矣下其奏於所司

○庚申太醫院禦醫吳綬自陳嘗用藥有效今老疾乞升職致仕吏科參綬先因考滿乞歸已蒙升俸一級今復以乞歸爲名恐其實爲乞升之計若遂其謀是益長奔競不可許吏部因請令止以原職致仕命升本院院判仍舊供職

○烏思藏大寶法王遣番僧鎖南堅參等及瞿曇三竹等寺禪師番僧桑爾加端竹等各來貢賜宴並彩帶鈔絹等物禮部以烏思藏一歲兩貢非舊例請減節其賞從之

○命遼東都指揮僉事田俊之子景代原職東寧衛指揮使

○辛酉升南京禮科給事中彭誠爲福建按察司僉事

○以旱災免山東濟南兗州等六府及濟南肥城等十衛所弘治十二年糧艸子粒有差

○壬戌舊例宗室之喪妻者若侍妾已有子其繼娶者不淂受封沈府鎭國將軍詮鋐夫人屈氏卒隱妾所生子冒請繼室牛氏封號冠服至是始自檢舉乞攺正禮部請並治本府長史等官罪上命革牛氏封號準其子攺正塡注玉牒詮鋐及長史等官俱宥之

○癸亥江西道監察禦史張縉丁憂服闋復除河南道

○四川烏撒軍民府土官知府安淂遣小土官沙也等以歲例來貢禮部以沙也等過期始至請如例減賞賜之半從之

○甲子太子太保工部尙書徐貫再乞停俸餋疾並辭掌印不允

○命爲故西天佛子著癿領占造塔工部尙書徐貫言著癿領占生蒙寵遇無益國家不必建塔止爲造墳安葬可矣不從

○乙丑賜衡王兩淮鹽歲一千引

○四川平茶司長官司吏目許瀚陳四事一申舊章以崇音韻之學切見廣韻乃南蠻鴂舌之音不可通於天下若東冬淸靑之同音者則分爲二韻灰開虞吾轅門之不同者乃合爲一韻是其偏蔽不通於中土之音明矣於是洪武正韻作而正之一以中土自然之音爲是然人尙以徵爲商以商爲徵蓋由字母弗的諧訂不明故也今擬別定字母三十四則唇齒喉舌齶之聲調之字各以母呼子以子屬母隨語卽辧天下之音盡括於是乞敕該部申明聖制務在遵行不許仍用廣韻及將五音之學下儒臣究議令選知音人員將五音於各韻字之下開注某音某音使人了然曉暢家習人熟則音律之學復明於世矣字母三十四則正宮音邦淸音滂次淸音平濁音明次濁音次宮音非淸音夫次淸音馮濁音肥次濁音正商音精淸音淸次淸音星次淸次音晴濁音次商音徵淸音稱次淸音聲次淸次音承濁音繩次濁音仍次濁次音角音京淸音輕次淸音鯨濁音迎次濁音徵音丁淸音汀次淸音亭濁音能次濁音羽音英淸音興次淸音鶯次淸次音盈濁音形次濁音半徵商音靈半商徵音來一通剝運以蘇漕卒之罷都城西山之水流注通州白河向年浚之以通漕運糧舡至大通橋矣但以河狹岸峻沙土易壅不能久耳設欲浚堀深廣恐犯拘忌今擬止於河身仍舊惟於舊閘壩上及張家灣河口量增壩堰略髙數尺引水貯滿其傍各爲減閘以洩潦漲每壩之上置造剝舡如浙江市河舡式每遇糧舡到壩以之遞送每壩倒換無間陰晴民間有能造舡裝載者亦聽其便仍於大通橋南一帶創造榻房暫上堆停旋令小車驢騾運入各倉收納甚爲利便竊計車運工價若遇泥濘時每米一石約銀一錢以剝舡運之每舡貯米一百餘石每石止錢幾文較之車價奚止倍蓰乞敕該部講議舟車利便定爲經久之規以濟民用一抑奢侈以懲民俗之斃近年以來習俗浮誇日益奢侈財耗民窮無有紀極乞敕該部重申舊典嚴加禁約自後有故違者常法科等之外仍加重罰一處邊務以成防禦之策切見貴州一省中涉四川播州宣慰使司所轄地方生夷出沒無禦之者先年城重安要衝之地設置宣撫司等衙門官軍以防禦之時號寧靖其後革罷復肆搶殺每調官軍動費鉅萬及大軍一回奄忽而至則用兵不如處置之善也乞將重安城守衙門仍前設立選擇能幹彊力有禮土官用之責其防禦一有不稱重加譴罰仍將地方衙門割隸貴州管核以正疆界下其奏於所司

○丙寅命銓注山西等處帶俸都指揮僉事熊岡李淸盛鏜聶宣徐繼陳瑄於各都司管事岡浙江淸江西鏜河南宣福建繼四川瑄狹西

○丁卯狹西王家山等族番人石落肖等札郎等族番人頭目曾巴等札納等族管巴陸節等答肉等族多由等車剌等族板的他等並顯教等寺番僧遠丹堅銼等三竹瞿曇等寺番僧班剌相竹等金川寺番僧鎖郎堅藏等各來貢賜彩叚鈔錠等物有差

○戊辰先是禮部火有旨罰尙書徐瓊及侍郎郎中等官俸有差下巡城監察禦史王綬於錦衣衛獄六科十三道因交章論奏謂綬及瓊等罪同責異請並宥綬罪且論瓊職專典禮而庸惡陋劣以致此災宜策免之皆不允旣而刑部擬綬贖杖還職命免贖亦停俸三月

○己巳升掌通政使司事禮部左侍郎元守直爲本部尙書仍掌司事以九年秩滿也

○初安平鎭決河旣塞之後侯家潭口復有衝決之患河南按察司副使張鼐議塞之旣而以工費浩大再議於丁家道口上下另鑿河渠一道下入徐州以便漕運有旨命行漕運都禦史議處未報而兗州知府龔弘奏謂河水從王牌口等處而東不由丁家口而南至黃陵岡入曹單虞城諸縣乞賑給諸被患之家仍令山東河南守臣議﹤鋶﹣釒﹥浚修築之策於是河南巡撫都禦史鄭齡奏謂徐呂二洪爲漕運要道藉河沁二水合流東下以接濟之今丁家道口上下河決堤岸者十有二處共闊三百餘丈而河道淤塞者三十餘里上源奔放則曹單受害而安平可虞下流散溢則蕭碭被患而漕流有阻﹤鋶﹣釒﹥浚修築誠今日急務臣等請各盡其力工部覆奏從之

○庚午禮部以久旱請祈禱雨澤上命致齋三日遣英國公張懋祭告天地新寧伯譚祐告社稷遂安伯陳韶告山川

○辛未命狹西西安衛帶俸都指揮僉事李祥充延安遊擊將軍

○壬申賜唐府文城王長子宇溫冠服如制

○直隸常熟縣知縣楊子器奏先師孔子名號未定似爲今日缺典請取春秋祝文之義於大成之上加以配天廣運至聖之下系以萬世帝王宗師夫尊之以帝王之師享之以帝王之禮則名因義起制與位宜廟食之靈萬世安享而一代盛制備矣下其奏於所司

○甲戌湖廣守備都指揮僉事曾鐸等五人坐前守備不設下巡按監察禦史逮問擬充軍上以情輕律重各降二級帶俸差操

○丙子巡按浙江監察禦史鄧璋請起用餋病都禦史樊瑩朱瑄及致仕僉事章懋以勵恬退上命吏部仍查瑩等患病痊否以聞

○上禦奉天殿傳制遣遂安伯陳韶充正使太子少保兵部尙書兼東閣大學士謝遷充副使持捧節冊爲涇王妃行納徵發冊等禮

○河南淇縣風雷冰雹交至斃人畜害麥苗

○是日曉刻月犯十二諸國代星

○福建興化泉州二府地震

○丁丑番僧端竹等違例進貢旣給賞如例已而於午門外跪遞番本被糾送錦衣衛釋之禮部謂其奏乞全賞宜不可許姑順其情將故鎖南札失賞賜折除在官照數給與端竹等收領仍行大通事楊銘諭以恩威俾知感畏再不許奏擾從之

○戊寅命福建備倭把總指揮五年一更總督巡海官三月一次出巡互相更代並行遼東等處從鎭守太監鄧原奏也

○己卯攺南京尙寶司卿韓鼎爲南京通政使司左參議升南京尙寶司司丞劉稱爲本司卿

○都察院右副都禦史陳紀卒紀字叔振福建閩縣人成化五年進士攺翰林院庶吉士授監察禦史提督北直學校士子服其公明久之以都禦史屠滽薦擢狹西按察使有囚監禁十餘年不決者爲辧而釋之擢都察院右僉都禦史巡撫宣府未幾召還理院事升副都禦史以疾告歸至是卒賜葬祭如例紀居官淸愼持法平恕人以是多之○罷協守松潘右參將都指揮同知周英於原任山西都司閒住以巡撫巡按官交劾其姦貪不職故也

○命冠帶閒住右軍都督府右都督馬儀爲都督同知致仕儀以私用官物革職閒住至是援例陳訴故有是命

○庚辰四川烏蒙軍民府土官知府祿濤遣把事王受元等來貢賜彩叚鈔錠有差

○故都察院右都禦史朱英之孫斌以其兄瓏嘗蔭爲國子監生未沾一命而卒乞如例補蔭許之

○吏部覆奏兵科給事中張弘志所言傳奉升職事謂近年以來傳升乞升官員數實過多科道屢以爲言本部亦屢嘗請革未回天聽乞盡行革罷止令仍照原職役供事不允

○壬午土魯番等地面速壇阿黑麻等各遣使臣滿剌阿力克等來貢賜彩叚表裏等物有差

○琉球國中山王尙眞遣正議大夫鄭玖等來貢回賜王錦叚等物如例賜玖等宴並彩叚表裏等物有差

○癸未狹西寧夏衛地震

明孝宗敬皇帝實錄卷之一百六十

明孝宗敬皇帝實錄卷之一百六十一

弘治十三年四月甲申朔孟夏享

太廟

○遣內官祭司竈之神

○福建福州府故有二徐眞君祠其冠袍例三年遣內官賫換後以知府蔣濙及給事中許天錫奏其騷擾攺命太常寺賫換至是尙衣監太監寧誠奏乞仍差內員禮部覆奏謂遣太常寺官便而六科十三道亦交章論之上曰冠袍每十年一次遣內官賫去但不許沿途及到彼需索騷擾鎭巡並有司等官亦不許科斂饋送違者令巡按監察禦史奏治之

○昏刻西方有星大如盞色靑白髮光如盌自中天行至西北

○乙酉兵部以各衛指揮千百戶等官多濫攺錦衣衛奏請禁止從之命今後朦朧奏攺者治罪

○丙戌命發太倉銀二萬兩及靈州鹽課司二年鹽課助修渠之用從巡撫寧夏都禦史王珣奏也

○戶科給事中趙士賢奏湖廣荊門州一路寇盜充斥居民騷然近鎭巡官𨿽奏擒獲賊徒然其渠魁猶在南漳境內張旗僣號虜掠自如乞敕巡撫巡按官舉察隱蔽賊情者之罪仍嚴督所司以時捕絕用靖地方都察院覆奏從之

○丁亥貴州布政司左右布政使舊不全設至是巡撫都禦史錢鉞以地方多故請添設右布政使一員從之

○戊子升戶部郎中邵寶爲江西按察司副使提調學校

○己丑福建泉州漳州二府地震有聲

○庚寅命發太倉銀六萬兩並開中淮浙兩運使常股鹽二十萬引於楡林以備邊儲每歲仍量撥延安府各縣糧料於東西邊倉上納從巡撫都禦史王嵩奏也

○修西安北安二門倉

○辛卯升貴州布政司左參政黃璉爲本司右布政使

○命四川行都司都指揮僉事朱廷充右參將協守松潘等處

○命故都督僉事江山之孫桓襲原職宣府前衛指揮使

○癸巳都禦史顧佐奉命並勘鎭守太監任良總兵官李杲巡撫都禦史張玉誘殺之罪謂其燕安玩愒武備不修以致虜寇屢次深入殺傷官軍虜掠人畜其隱匿之計𨿽云未成而不職之愆實不可掩宜公示譴責以戒將來巡按監察禦史張隆亦奏去歲義州之捷有於本城殺捨余及取囚人首以報級者鎭守等官坐視不理廣寧拘禁答話達子桶思歌等以啟讎銕嶺千戶沈瓘等謀殺虜中走回男子以報功皆良等紀綱不振所致乞將此三人取回選人代之兵部覆奏請自良以下至分守少監劉恭副總兵張澄右參將史贇胡忠都指揮崔鑑等俱逮問究治命劉恭等俟寧宣等問結後奏聞處置任良等縱容誘殺累誤事機欺罔多端卽差官代回俟至日以聞

○授進士徐蕃爲南京禮科給事中

○山東濮州暴風迅雷驟雨冰雹交下斃人畜傷田禾民捨

○甲午升福建漳州府知府汪鳳爲貴州布政司左參政

○彗星見室宿壘壁陣上○乙未南京禮部右侍郎董越乞致仕不允仍命用心供職

○巡撫遼東都察院右副都禦史張玉乞致仕命依前旨俟代回至日吏部奏聞處置

○福建布政司左布政使李琮等陳三事一本省各府州縣戶口食鹽自成化二年之後未曾請給乞令關領變賣賑濟一管屯官淸查原額田糧不能徧歷惟逼令旗軍人等妄報新增每石折銀二錢五分逐年包賠害軍殊甚乞令各官從實淸查不必增糧一延平鎭東等衛官軍缺糧乞將建寧府倉糧撥用閩候各縣倉糧亦少乞將南臺倉竹崎批驗所收貯鹽斤變賣下戶部議其淸查屯田及鬻運司餘鹽官糴者俱便其欲支戶口食鹽緩不及事且鹽課所以預積邊儲未可輕費惟以本省各庫存積銀兩及災輕處所倉糧給散爲宜仍令福建浙江等處陰陽醫僧道官補缺者約米八十石或銀五十兩卽令入選納銀七十六十四十兩者授七八九品散官二十兩者冠帶福建軍民雜犯死罪及徒杖笞者準贖至十四年終停止從之

○文武官壽寧侯張鶴齡等五百六十八人朝參不到禦史魏英等劾之淂旨各官失誤朝參甚是懶惰法當究問姑宥之

○丙申守備涿州署都指揮僉事王永以公事杖百戶鐘鼎至死法司擬贖徒命贖畢仍降一級原衛帶俸差操

○旌表孝子二人孝婦一人節婦八人陳璋浙江仁和人父喪廬墓三年妻錢氏爲姑吮癕許欽直隸績溪縣人父母繼沒廬墓六年並表其門曰孝行董氏浙江鄞縣民屠湘妻馬氏狹西咸寧縣民王七妻王氏直隸束鹿縣民朱倫妻羅氏江西南昌縣民劉子哲妻李氏順天府漷縣生員董恕妻葉氏直隸興州前衛指揮僉事魏豫妻汪氏直隸黟縣民韓文柄妻吳氏江西進賢縣民文鎰妻俱夫亡守節無玷表其門曰貞節

○南京金星晝見於未位

○夜彗星見室宿西北

○丁酉升南京戶部郎中林璇爲廣西布政司左參議

○舊例各邊土兵秋冬操練給口糧春夏務農時停止其聽操馬匹冬春給艸料至夏秋牧放時停止至是以宣府方有警報命土兵及馬匹俱暫給口糧艸料仍命子歲例銀兩外再輸太倉銀十萬兩以助軍餉

○戊戌禮部以哈密及土魯番使臣入貢太頻恐耗中國請行令狹西鎭巡等官今後遇有各處使臣入貢者俱約至八月初旬方許驗放入關每年止許一次亦不許人數過多違者治罪從之

○己亥仁祖淳皇帝忌辰上祭奉先殿

○升通政使司右通政陳瑤爲都察院左僉都禦史巡撫遼東

○命定西侯蔣驥掛徵虜前將軍印充總兵官鎭守遼東賜制敕遣之

○夜月食

○彗星見室壁之間芒長尺餘

○庚子命再賜蜀府名山郡主冠服不爲例郡主蜀獻王季女太祖髙皇帝孫女也孀居四十餘年至是壽躋九十蜀王特爲之請故有是命○掌太常寺事致仕禮部尙書劉岌乞以其子旻送國子監讀書時旻始有十二歲上命禮部俟旻出幼時以聞

○辛丑刑部覆奏戶科給事中丘俊所言審錄罪囚事謂兩京罪囚每歲夏月有恩命審錄秋後又會官重審及五年又命太監等官會審已有成法宜如舊行其各布政司審錄不必待至明年請如俊所奏一暫行之此後仍五年一次差官從之

○壬寅升貴州程番府知府李克恭爲狹西苑馬寺卿

○兵科右給事中屈伸言陛下近日以來遊宴頗頻視朝少晏遊宴頻則精神倦而勞聖躬視朝晏則幾務廢而妨聖治況今災異頻仍上天譴告之意屢見邊方多警夷狄侵侮之迹已彰臣願陛下惕然敬畏上思所以應天赫然震怒下思所以禦侮節減遊宴比常尢加貶損憂勤宵旰比常尢加兢業更乞時禦便殿召公卿大夫博加詢訪庶乎天意可回外夷知畏矣上嘉納之

○癸卯順天府薊州及直隸肅寧槁城棗彊淸豊四縣風雨冰雹交下斃人畜傷田禾

○先是北虜擁眾自威遠等衛入境搶掠遊擊將軍王杲等出軍禦之敗績其陣亡被傷之數俱未﹤鋶﹣釒﹥上兵科右給事中屈伸等劾之以爲王璽等平時不能守禦以致醜虜深入其罪固不待言及據奏報又止稱遊兵官軍虧折數多而不言虧折若干鄕村人畜被虜亦眾而不言被虜若干夫人畜散處查報不及尙有可諉至於遊兵𨿽隸王杲麾下實鎭巡等官平昔親信藉以摧鋒破敵者今大被虧折於時王璽亦嘗親至其地自當歷其人兼以賫奏之時又經七日豈有不知的數而乃朦朧具奏況京師傳聞虧折之數不止數百士夫相聚無不驚駭獨朝廷未知其詳耳乞敕大臣一員馳往查勘重治其罪巡按監察禦史趙鑑亦奏其事謂虜之來約有七千餘騎從西北入境離威遠城不遠先遣輕騎數十覘引我軍其餘伏溝下守備都指揮鄧洪堅壁以待令毋輕出遊擊將軍王杲督之再三虜望見我軍出城疾來衝突合戰間遂擁至洪及把總指揮五人官軍九百餘人俱爲所殺被傷及搶掠人畜無算輿屍滿路眾口嗷嗷皆以爲王杲邀功所致數十年來無此喪敗臣惟王杲猥鄙無能輕舉妄動右參將秦恭嬰城坐視副總兵馬昇逗𨖻觀望分守左監丞侯能不能協贊殺賊請並王璽劉云洪漢及監槍監丞韋忠各治以失律之罪兵部覆奏謂伸等所言皆當仍請先存卹諸死傷者之家上從之命誤事人員且不逮治卽遣有風力給事中一員查勘明白奏來處置乃命吏科給事中許天錫往按之

○甲辰禮部言近者欽天監奏有彗星之異而雲南地震之變尢異況今邊方告警虜情叵測伏望皇上遇災而懼側身修行敕諭內外臣工同加修省仍許諸人直陳時政以聞

上曰天象示戒朕心祗懼爾文武百官宜痛加修省勉盡職務共回天意勿事虛文

○巡按河南監察禦史楊綸等言十事一今民力日困府庫日空乞敕各部備查近來比弘治初年如吏部增文職官幾何戶部增各官並各王府俸祿幾何禮部增供應並祭祀賞賜等項幾何兵部增軍職並柴薪皂隸幾何工部增正官並各處營造料價幾何各具略節總數次第進呈親加裁抑一近例流民不肯復業及逃軍逃囚人等展轉不首俱發邊衛充軍卽今河南流民成羣恐釀大患乞敕湖廣河南狹西等處撫治撫民等官嚴各該軍衛有司將例後流民淸出盡數驅遣量免其遇革之罪間有年遠失迷鄕貫置立田產及婚姻喪葬在彼者果非逃軍逃囚人等許於鄰近州郡附籍如有復逃來者問發充軍仍責各該巡守守備等官每輪半年巡歷山谷各將驅過流民並有無入山嘯聚爲盜緣由依期轉呈撫治重臣具奏定奪如撫民官互相隱蔽聽撫按等官參究一新軍到衛未久多被官旗逼迫及賣放逃回乞下各處巡撫巡按等官榜諭都司衛所凡軍人初犯俱照常例發落若歇役三年以上或連逃二次者卽將原逃正身或本門壯丁發邊衛充軍仍將戶丁僉補原衛軍役三犯依律處決如革前革後通並三犯者亦照竊盜三犯事例奏請定奪原衛軍役先令戶丁補替如三犯原逃正身事發三月避不出官亦將本門壯丁發邊衛充軍其被官旗逼賣在逃及勒要財物等項照例遞降革任調衛仍聽槪衛軍旗捨余互相覺察一河南軍士操練無法兵備日弛乞通行各處巡撫都禦史督同各道巡守守備等官提督各該都司衛所官將各衛見在官舍軍余盡數查出照例三丁抽一專一守城操練不許別項差撥與各護衛官軍嚴加訓練並將下班公差等項亦令隨操仍行巡按監察禦史閱實滿日具奏一近日有因充軍自縊者乞敕都察院議將帶凶器系尊長害卑幼傷人等項照例充軍邊衛其尊長害卑幼中間系情親服重者或依律問擬或別作施行庶律例輕重不相遠甚一各王府儀賓數多乞敕該部通行天下將儀賓本色祿米照依等第如第一等者照各衛指揮使實米關支第二等者照指揮同知余以類推本色外其餘祿米照數給與折色一汝寧府眞陽鎭乃古縣治離各州縣甚遠又各州縣人民及流民雜處其間彊梁與爲盜者莫敢誰何乞命該部再行核實準復舊縣以便鈐束一近例盜礦人犯輕重不同難於區處乞敕都察院斟酌前例系民初犯於左臂刺字軍余初犯照例枷號滿日發遣哨了擺站中間若有詐冒並再犯及紏集爲羣持刀拒捕分礦至二三十斤以上者俱不分初犯再犯俱照新例押發充軍其或私家收藏道路背負三五斤以下者止照常例發落一河南南陽二府邊山州縣並弘農衛守禦嵩縣等所俱有礦洞查淂守備署都指揮僉事徐慶原奉朸內該載數多以致臨事推托乞敕該部令慶通行統束不許干預他事一開封府香臺巡檢司及衛輝府沙門棘鍼等鋪多系地方曠遠及與隔府異縣交界難於捕盜乞將香臺巡檢司移於衛輝府迆南沙門鋪一各王府害人多端而民僉役校尉被害尢甚乞敕該部通行天下巡撫巡按官出榜曉諭各布政司並各長史司以後校尉應役俱以四十年爲期或委有事故果本戶無丁方許行文布政司僉點中下丁多人戶補役其或仍蹈前非者從重究治一各處彊盜拘於會審轉詳覆奏累年不淂結絕致使捏詞展轉乘機反獄或計窮自盡無以懲戒乞敕都察院申明近例通行天下今後遇有拏獲彊盜果系情犯深重贓仗明白者問實卽角�羊巡按監察禦史會審無冤照例轉詳合律奏奉欽依處決者行令文書到日卽便會審處決應梟首者照例施行上命所司詳議以聞

○兵部奏大同威遠衛等處陣亡官軍請人給埋葬銀二兩其被虜之家量加賑濟命卽行鎭巡等官用心查勘賑濟不許遲慢

○乙巳仁祖淳皇后忌辰上祭奉先殿

○兵部以大同邊報壘至再以總兵及提督軍務等官請上命平江伯陳銳掛靖虜將軍印充總兵官太監金輔監督軍務戶部左侍郎許進兼都察院左僉都禦史提督軍務都督劉寧充副總兵楊玉充左參將太監姚舉監槍俱往大同禦寇各賜敕遣之

○巡撫狹西都禦史熊翀奏邊儲不充欲將新開納銀冠帶例寬至十四年終停止並請開中淮浙兩運司鹽二十萬引召�上納戶部覆議從之

○山西太原府天鼓鳴

○金木二星晝見自十七日至是日

○彗星芒長三尺餘尾指離宮

○丁未山東道試監察禦史邢纓丁憂服闋復除福建道監察禦史

○復增設狹西按察司副使一員整飭環慶等處兵備兼理鹽法

○戊申升翰林院侍講學士張元禎爲本院學士元禎累以餋病家居至是以纂修大明會典召爲副總裁每至必升蓋從其所圖也

○命後軍都督府署都督僉事阮興充總兵官鎭守薊州永平山海等處

○都督劉寧奏臣近奉命與楊玉統兵分往大同宣府防守續命侍郎許進提督軍務緣臣與進嘗同事因所見不同互有論奏今進提督軍務而臣在節制之下進𨿽未必復與臣較然臣自揣勇悍粗疏終懷疑懼將官不睦兵家所忌乞賜裁察兵部覆奏謂邊方有事朝廷用人寧乃以夙昔私忿輙有奏陳沮撓重務其與古之名將肉袒謝罪者相去何遠請令二人勿淂自懷疑忌致妨重事命許進劉寧務同心戮力協和辦事

○己酉先是上命壽寧侯張鶴齡河間府肅寧等縣莊田每畝五分起科妨占沙鹻者亦起科如例戶部尙書周經等執奏上不允命差內外官核實以聞經等復奏先差官兩次勘已明白今再爲此舉徒使官民驚擾地土豈能復增昔太祖髙皇帝令功臣劉基原籍靑田縣糧每畝五合起科曰令基鄕裏子孫世爲美談今興濟篤生淑懿以配聖躬宜卹民薄賦使世頌恩徳乃罄其地畝重其徵斂窮其民人臣恐怨咨之無已也鶴齡爵受侯封祿賜已極無藉於莊田矣安分以保富貴惠其鄕裏如基可也而信羣小之言奪其素業縱其起科受田盡如聖諭所淂幾何斂怨招尢實由此始皇上推愛鶴齡亦宜矜其愚暗諭之以正俾不蹈罪戾不當從其私請以長其過乞仍命三分起科罷差內外官爲當上亦不從乃敕戶部左侍郎許進太監朱秀勘量明白以聞至是進上奏臣會同巡撫都禦史髙銓勘量原賞張鶴齡地四百一十八頃外丈量出一百九十三頃此外皆獻縣民丘聰等歲辦賦役之數及皇親柏權民嶽亨自易者相承已久若盡賜鶴齡則權亨將來爭訟無已聰等何所棲止賦役何所取辦將逃而去之𨿽有莊田無人耕收徒有恩賞之名而無其實況崇舊卹民王者大政奪彼與此仁者不爲乞俱付各民管業上曰地土旣已明白俱賜與張鶴齡照前起科丘聰等糧差卽與除豁權亨等地髙銓以原價償之經等復奏東宮親王莊田俱遵近例每畝三分起科獨鶴齡五分天下之人將謂陛下恩有偏施例爲徒具非惟無以服親王外戚之心抑恐啟天下後世之議也丘聰等賦役𨿽已除豁但管莊家人勢如虎狼生事害民情所不堪鶴齡陛下之外戚丘聰等陛下之赤子天下之人將謂陛下惟外戚是厚不卹赤子也柏權憲宗皇帝妃家亦是皇親𨿽曰償價豈其本心實與奪者無異以先帝妃家一旦視爲常人天下之人又將謂陛下惟厚外戚不念先帝也陛下聰明仁孝冠絕百王乞少畱意當必釋然於此若果如前旨行之恐爲聖徳之累臣等故不避斧鉞而陳之伏乞俯從不允○寧府宜春王宸澮薨王懷簡王之子母夫人王氏成化十年生封長曾孫進封長孫弘治中封宜春王至是薨年二十七訃聞輟朝一日賜祭葬如制謚曰康僖

○工科都給事中柴昇丁憂服闋復除兵科

○烏思藏朵甘思宣慰使司並雜谷安撫司及直管招討司各遣使來貢賜宴並彩叚衣服等物如例

○庚戌賜代府鎭國將軍聰宿聰洛聰溝輔國將軍聰洞聰渻晉府輔國將軍奇漵秦府奉國將軍秉桋誥命冠服如制

○賜晉府淳化郡君並儀賓喬世隆宜城縣主並儀賓李賓代府義陽郡君並儀賓郭錦義和郡君並儀賓王璽伏化郡君並儀賓楊五常融徳縣主並儀賓周文盛文登縣主並儀賓孫銳壽張郡君並儀賓衛衎誥命冠服如制

○升監察禦史於茂爲狹西按察司副使整飭環慶等處兵備兼理鹽法

○上以天气炎熱命兩法司錦衣衛將見監罪囚笞罪無干證者釋之徒流以下減等發落重罪情可矜疑並枷號者具奏以聞於是免死充軍者六人杖而釋者九十一人免枷號者三十人釋放者二百八十三人

○賞大同宣府延綏防守官軍並偏頭關遊兵銀人一兩遠調出戰遊奇兵人二兩

○罷分守大同西路右參將都指揮使秦恭以不職故也

○壬子兵部奏頃北虜入寇大同勢甚猖獗京師戒嚴人心訩懼京師天下之本將官尢在淂人其各營提督武職大臣英國公張懋等俱系勛臣子孫朝廷委以重寄但各官任事年久其間亦有衰疾及未副眾望者宜各令自陳朝廷量爲去畱庶將不乏人緩急淂用上命廷臣集議咸請如兵部奏於是遂安伯陳韶成山伯王鏞寧晉伯劉福辭角�羊兵柄允之英國公張懋新寧伯譚祐兩上﹤鋶﹣釒﹥辭皆優答不許是日上召內閣大學士劉健李東陽謝遷至平臺出懋等諸﹤鋶﹣釒﹥親賜顧問以次裁決焉

○命山西行都司都指揮僉事蔡瑁充右參將分守大同西路

○癸丑禮科都給事中寧舉等以災異言十事一延接羣臣謂視朝經筵之外未聞與大臣相接政事裁決止於章﹤鋶﹣釒﹥之出入命令宣布不過近侍之傳言請自今退朝之暇日禦便殿省覽天下奏﹤鋶﹣釒﹥事體重大者卽召內閣及諸大臣咨議仍於科道各輪給事中禦史一二員隨入侍班凡一切政務先令該衙門大臣議處然後咨諸內閣大臣可否之陛下親決其是非果於公議允協卽賜施行事有決失聽其開陳𨿽有成命亦許執奏如大臣畏避不肯盡言及言有未當科道官隨卽紏正以通上下之情以防壅蔽之患一策免大臣謂古之人君凡遇災異必策免大臣今如刑部尙書白昂貪饕無厭禮部尙書徐瓊名檢不顧工部尙書徐貫夤緣大拜南京兵部右侍郎黎福精力衰耗工部右侍郎沈暉淸譽罔著至於武職大臣如遂安伯陳韶成山伯王鏞謬掌兵權徒擁虛位凡此數臣者公論之所不容願斷以至公文職許其致仕武職聽其閒住別選賢能以充任使一博選將才乞敕在京堂官及科道官在外巡撫巡按布按二司官從公博訪堪任大將副將參將之人勿限門閱資格並勿避嫌疑如某可爲大將某可爲偏將某𨿽非廉而智勇過人某𨿽有過而材終可用明開實﹤鋶﹣釒﹥各舉所知陛下乃付兵部訪驗果如所言不次擢用若有陰通關節徇私妄舉者紏治如例一籌兵食謂兵之不足其斃在包辦月錢影占私役食之不充其斃在侵克糧賞剝下奉上至要其本又在典軍政司國計者乞將內外管軍內官總兵等官定與名數明造文冊其餘隱占役使人數盡行查出退回營衛差操在內聽兵部並科道官在外聽巡撫巡按官查訪糾舉違者坐贓問革照例降用至於侵克糧賞宜命所司如律例行之凡有犯者必罪不貸一嚴賞罰謂今之賞罰失宜者多恐人心不服乞將有功者卽賞𨿽驟進崇階亦無所吝怯懦喪師者卽罰𨿽肆諸市朝亦無所惜一修馬政乞敕兵部將太僕寺丞分管地方馬政逐一查考其平昔怠惰誤事及貪聲素著者罷黜爲民輕則降調外任仍照奏行事例各出所管地方督理不許在京久住及行各處巡撫巡按等官密切采訪有仍前納賄徇情者指實奏聞區處其卿與少卿所系尢重職業修否亦從兵部並科道官查訪奏請定奪一裁冗官謂近年以來傳旨乞恩冒濫升官者甚多乞敕吏兵二部逐一查出俱令革罷一卹畿民謂直隸各府皆王畿之地其民尢當存卹乞除本等賦稅及緊關供應之外其餘一切省除仍戒約勛戚勢家不許朦朧奏乞莊田其曾經勘問當歸之民者早爲結斷毋復奏擾其已經斷歸於勛戚者應納子粒照例三分起科每年令所在有司收貯各家令人領取有司仍造冊送戶部戶部以憑查考毋淂挾勢多取一愼重差遣謂在外提督監督各處倉場甲字等十庫壩上等二十四馬房正陽等九門及各處鎭守分守監槍等項用一賢者民皆受福否則爲害不少乞敕該部將鎭守分守監槍內臣訪察從實﹤鋶﹣釒﹥名上請如純良安靜頗知守己者存畱管事有大貪大惡縱容家人生事害軍民者行取回京仍將添設之數悉從裁省一停省織造謂狹西織造絨褐袍服大爲一方之害夫褐乃毛布非至貴者所宜服用且差去內臣所領人匠俱費供給而絲縷並挑花人匠又取之江南計其工價每絨褐一匹所費不下一二百兩況今狹西邊報日至民力已竭豈能堪此及蘇杭等處織造近來頒降花樣數萬追徵尢急乞將織造絨褐暫爲停止內臣人等俱各取回並將蘇杭等處屢頒花樣省減以寬民力上命所司詳擬以聞○監察禦史劉芳等以災異言十事一選將官謂近年以來內外將官多出夤緣非膏梁子弟則頑鈍武夫一遇有警倉皇失措乞敕該部今後將官在內則會多官推選在外則責成撫按等官訪保不以官爵門閱爲限務擇諳練韜略或曾經戰陣熟知地方險易者預爲簡拔儲餋隨材委用若復夤緣奔競聽科道官劾奏罷黜其間果有勇略偶因過誤棄置者不拘年歲久近亦許一體推用一實軍伍謂京師根本之地而軍士逃亡者過半況有各倉斗級並軍匠看廠餋豹等項差役俱屬內府衙門不歸營伍其錦衣騰驤等衛軍士不下十餘萬人又不系操練之數近年𨿽立團營而役占賣放者多方今虜勢猖獗已發京軍應援恐彼知我虛實乘機深入實可寒心乞敕兵部堂上並科道官各一員通查糧冊將老弱者量撥各處應役其精壯者盡送團營操練一嚴賞罰謂各邊軍士百死一生淂獲虜級每被總鎭等官跟隨頭目攘爲已功設或失律又多隱匿其陣亡並被虜之家不蒙卹典而總鎭等官百計夤緣求免罪戾賞罰不行以致人心憤結多不用命乞將遼東等處失律總鎭副參等官逮系來京明正其罪其官軍陣亡並被虜之家量加優卹此後軍士斬獲虜級若總鎭等官縱容頭目攘奪報功頭目照買功事例充軍總鎭等官一體罷黜一節財用謂近者屢差內臣往狹西蘇杭織造駝絨叚匹饒州燒造磁器凡諸工作動費不貲況所差者假公營私用一造百又光祿寺除上供外其他齋醮賜予等項數倍往年每借太倉軍儲銀兩動以萬計乞取回各處督造內臣減省光祿寺無名供應以安民心一汰冗員謂在外各省各邊添設水利屯田分守守備等官在京倉場庫局並各廠九門添設總督提督監督等官又乞恩傳升各官比之祖宗時俸給糜費數倍乞敕各該衙門通查內外添設並傳奉等官除事體重大者量與存畱其餘一遵舊制革去一愼刑獄謂五年一遣法司官審錄罪囚該部推舉之間率徇私情差去官員或經事未多不諳律意或過家欲速苟具文書乞敕法司今後務選廉平練達者分道會審必求情實毋拘成案若蹈前斃罪有所歸一淸國課謂近差戶工二部官收角�羊各處抽分竹木並舡料錢鈔以革所司委官之斃然或意在避嫌加倍徵稅或將在官錢鈔隱漏侵克乃藏其所收簿籍致使無從查考乞查先次差回官果系貪墨卽賜罷黜今後但有部官抽稅處所聽撫巡官置印信文簿委官於上下流相隔一二十里將日逐經過簰﹤薎﹣艸﹥舡只並抽分竹木料鈔銀錢數目塡寫在簿按月繳報撫巡官類報都察院轉送該部候委官回日查對考核一罷不職謂往歲臣等科道官將不職大臣﹤鋶﹣釒﹥名劾奏皇上曲爲優容未嘗屏去一人而所斥逐者特一二言事之臣耳緣此姦佞淂志忠臣角�羊體伏望檢閱舊牘將原劾尙書徐瓊白昂徐貫及南京侍郎黎福等早賜罷黜並四川兩廣江西鎭守官房懋王敬董讓貪婪凶惡尢宜取回一勤顧問謂近者兵部尙書馬文昇蒙賜召對中外傳頌羣情大悅伏望自滋以往舉行舊典政可興革人當去畱下至閭閻外至夷狄事無大小悉聽面陳而斟酌行之上命所司詳議以聞

○內閣大學士劉健等言切惟自古願治之君必早朝晏罷日省萬幾是以祖宗視朝俱在黎明以前每日奏事二次俱有一定時刻竊見近來視朝太遲或至日髙數丈奏事不定或至昏黑方才散本朝參侍衛人等俟候疲憊四夷朝貢人眾有失觀瞻各衙門文書政務多致耽誤況今邊方多事醜虜縱橫遼東誘殺起釁讎報不已搶殺無算延綏大同官軍喪敗數至千百兵疲將弱難以支持四方災異奏報相仍雲南地震倒壞房屋一萬有餘壓死軍民千數各處民窮財盡盜賊成羣京畿漧旱夏麥已枯秋田未種根本之地尢爲可慮此正皇上憂勤惕勵不遑暇食之時也臣等輔導無狀實切憂慚展轉於中不敢緘默伏望皇上念祖宗創業之艱難思今日保守之不易怠荒是戒勵精是圖朝參奏事悉復舊規隨事省覽因言釆納以回天意以慰人心豈惟臣等之幸實宗社生民之幸也上納之

○酉刻雨雹

○夜火金水三星聚於東井

明孝宗敬皇帝實錄卷之一百六十一終

大明孝宗敬皇帝實錄卷之一百六十二

弘治十三年五月甲寅朔監察禦史余濂言北虜犯邊大同失利兵部侍郎王宗彜楊謐俱不可用乞並在京在外諸大臣之不職者同賜策免吏部覆奏請如近日京營總兵官乞休事例令大臣各自陳休致去畱取自上裁從之

○增設南京太常寺協律贊禮郎及司樂一員

○日食

○夜彗星掃造父星

○乙卯欽天監春官正李宏等推算日食謂寅虧卯圓及期驗之乃虧於卯而復圓於辰禮部劾奏宏等並掌監事太常寺少卿吳昊等各宜治罪上曰李宏等職專歷象推驗差錯令法司逮問吳昊等失於詳審姑宥之仍各停俸兩月

○先是延綏總兵官陳瑛副總兵朱瑾以被虜劫掠停俸戴罪殺賊至是兵部以虜警方急慮二人在邊重貽後患上命各取回京

○丙辰升狹西西安府知府嚴永浚爲浙江布政司右參政

○太子太保工部尙書徐貫乞致仕允之命給驛還鄕有司月給米三石歲撥夫四名應用

○監察禦史夏景和條陳選良將餋禁兵公舉措處異端卹民財五事命下其奏於所司

○命大同副總兵馬昇及遊擊將軍王杲俱革任停俸待罪坐失機也

○命保國公朱暉太子太保鎭遠侯顧溥提督三千營惠安伯張偉提督神機營溥仍提督團營太傅兼太子太傅新寧伯譚祐罷提督團營專督神機營是日上復召內閣大學士劉健李東陽謝遷至平臺出兵部推舉各官﹤鋶﹣釒﹥逐名訪問面賜裁決仍命司禮監具紙筆親書手敕付兵部行之

○丁巳升鴻臚寺卿張俊爲禮部右侍郎照舊供職以九年秩滿也

○戊午吏部覆科道官所陳策免刑部尙書白昂工部尙書徐貫等及取回四川兩廣鎭守太監房懋王敬之奏上曰徐貫已致仕去余俟其自陳至日處之

○旌表浙江寧海縣故民王三苟之妻陳氏貞烈之墓陳名小奴臨海縣人年十五歸三苟生二男一女僑居臨海正統五年三苟采薪歸至門猝罹虎患陳持門柱追虎至山前奮擊之虎逸去乃負三苟歸而死鄕裏哀之爲助錢以葬陳孀居寒餒鄕豪郭子素逼欲娶之陳紿以俟撒靈幾乃可因設祭哀慟復紿其二男各以事出竟抱幼女趨姜巖潭上置女潭側遂投潭中死三苟卒後之三年也有司方議奏聞子素畏得罪以賄屬寢其事後二男相繼沒女亦早寡知府葉贄特髙其行爲文祭之知府馬岱復爲修墓立祠至是知縣陳釗白子巡按監察禦史吳一貫具疏以聞上嘉之故有是命

○端陽節免宴

○己未兵部左侍郎王宗彜右侍郎楊謐各引疾乞致仕不允

○復除禮科給事中楊禠於刑科南京工科給事中毛珵於戶科俱以病痊至也

○升山西行都司都指揮使張安爲署都督僉事掛徵西將軍印充總兵官鎭守延綏寧夏右參將署都指揮僉事吳江充副總兵協守

○命萬全都司都指揮使姚信充左副總兵協守大同都指揮僉事陳廣充大同遊擊將軍

○命狹西都司都指揮僉事烏銘充右參將分守延綏東路

○太子太保刑部尙書白昂乞致仕允之命給驛還鄕有司月給米三石歲撥夫役四名應用

○狹西寧夏地震

○辛酉巡撫狹西都禦史熊翀巡撫江西都禦史韓邦問等各奉旨勘奏致仕尙書王恕何喬新康彊無疾宜起用吏部覆奏上命姑已之

○癸亥太祖髙皇帝忌辰上祭奉先殿駙馬都尉楊偉承命祭孝陵

○虜擁眾入大同左衛境自四月十七日至二十三日大肆殺掠遊擊將軍張俊率兵禦之於東荊莊依河駐營先遣兵三百徑趣城南邀擊其前復分兵三百以應之賊三萬餘騎集攻俊營俊身先士卒面被箭益奮賊不能克退駐河北左副總兵馬昇逗𨖻不進巡撫都禦史洪漢劾昇及守備都指揮許鑑葉椿參將秦恭左監丞蔡恩侯能韋忠遊擊將軍王杲副總兵白玉總兵官王璽太監劉云等並自劾請罪謂俊𨿽有前勞亦多亡失功過不相掩並請裁處上曰張俊以寡禦眾謀勇可嘉王璽統領重兵畏怯退縮縱賊肆掠劉云洪漢鎭巡地方不能運謀設策贊襄剿賊並馬昇等諸失誤事情兵部卽看詳以聞兵部覆奏謂張俊之勞宜先給賞其有功官軍請勘報定擬升賞馬昇王杲秦恭請送總兵官陳銳等軍前殺賊以圖後功許鑑蔡恩等俱戴罪殺賊待事寧日逮問王璽劉云洪漢待勘報至日議奏處置上從之命王璽等三人俱同戴罪殺賊○工部覆奏監察禦史劉芳等所言杭州荊州太平三府抽分竹木廠之獘請令南京都察院歲委監察禦史三人與工部原差屬官一同管理從之

○甲子命萬全都司都指揮僉事楊英充左參將分守獨石馬營等處狹西都司署都指揮僉事馬隆充右參將分守寧夏東路

○狹西延綏龍州城雨雹傷禾稼

○乙丑仁宗昭皇帝忌辰上祭奉先殿遣駙馬都尉林嶽祭獻陵

○命南京兵部右侍郎黎福致仕給驛以歸先是福被劾自陳之﹤鋶﹣釒﹥尙未至而南京監察禦史又劾福拜表傾跌失儀不宜任職故有是命○禮部覆奏禮科都給事中寧舉監察禦史余濂等所奏宣召大臣延訪羣臣數事所以通達下情圖惟治理修弭安攘之道皆從此出惟聖明加意上納之

○賜哈密衛夷人滿剌哈三哈的等三百人絹布各二疋以被虜於土魯番初回也

○蜀府庶人賓漉赴京奏乞賜封鎭國將軍職祿上以無例不允仍遣人送回命華陽王嚴加約束其教授等官及守城官軍並湖廣經過守關官員人等並罪之如律

○丙寅升都察院左都禦史閔圭爲刑部尙書太子少保如故工部左侍郎曾鑑爲本部尙書圭鑑各具疏辭不允

○東寧伯焦俊掛平蠻將軍印充總兵官鎭守湖廣

○命恭順侯吳鑑鎭守狹西○命綏徳衛都指揮僉事傅釗充副總兵協守寧夏

○丁卯賜晉府輔國將軍奇濲誥命冠服如制

○賜代府徐溝郡君並儀賓叚﹤氵累﹥繁峙郡君並儀賓崔儒晉府銅梁郡君並儀賓張灝誥命冠服如制

○五府六部等衙門奏近者欽天監奏彗星雲南奏地震邊方奏虜情皇上因禮部之言下詔修省臣等會議條陳十八事伏望皇上一一體而行之一早視朝臣等側聞聖祖嘗謂侍臣曰朕卽位有年常勤勵自勉未旦卽臨朝朕非不欲暫安但祇畏天命不敢故爾仰惟皇上動法祖宗卽位之初視朝太早羣臣或慮聖躬過勞嘗以爲言近年以來視朝過於太遲羣臣又恐政事有妨嘗以爲諫伏願自今以始日以辧色視朝庶興居有常政事不誤一勤聽政仰惟皇上卽位之初常有午朝之禮後𨿽暫免然內廷每日恆二次奏事近年或日止奏事一次儻有緊急事情必待明日始奏寧免稽誤伏願自今以始內廷每日務二次奏事如有緊急邊報之類𨿽非奏事之時亦湏卽時奏聞不許頃刻稽畱一汰冗員竊見近年傳升乞升文職至八百四十一員武職二百六十六員比之成化末年數增一倍乞敕吏兵二部通行查奏量爲減去其存畱該撥皂隸悉照舊例`半給與一節財用光祿寺歲用果品等料牲口等物每年該部會派各有定額近爲賒買行戶物價屢借用太倉官銀數年間將至十萬兩又內承運庫收各處折糧及礦課等項銀兩每歲戶部進入自有定數近者額外三次取入太倉官銀應用共一百三十萬兩前項銀悉皆徵取於民所以備兵荒之用不宜別項支費今者宴賚齋醮十倍於前又有內官外戚僧道之賞伏望特敕該寺堂上官會同巡視科道等官將供應之數逐一查出明白具奏諸凡無名之賞及齋醮等費悉皆停止今後該寺不許借支太倉銀兩其該庫用過銀數仍行戶部按李知會一省差遣京通二倉及各馬房內府各庫京城各門上上林苑監海子等處先年管事內官止有二三十員皇上臨禦之初蓋嘗裁減其京通二倉止畱總督二員京通各監督三員永爲定規近又夤緣內降加添數多虐害軍民不可勝言伏望照先年減革事例於見差﹝官﹞官中間選醇謹淸正者照數存畱其餘盡行取回一處莊田天下各處空閒地土多被王府並內外勛戚之家奏爲莊田戶部奏準每畝徵收子粒銀三分俱送各該州縣收貯業主差人關領近來奏乞太濫又有不照前例起科者如壽寧侯河間府地土內有沙﹤酉兼﹥妨占等項每畝徵銀五分又如興王分外奏乞湖廣赤馬野豬二湖淤地千三百餘頃內有軍民千七百餘家住種年久所司踏勘明白得旨俱與王管業旣令自行管業則虎狼軍校恣意誅求勢所必至伏望皇上仍將河間地土湖廣淤地照例每畝徵銀三分各該有司收貯待業主差人關領其家人軍校不許違例自徵一淸鹽法各處王府例不給鹽有之亦一時特恩後來比例奏乞遂以爲常而兩淮價髙奏乞尢多其關鹽之人夾帶興販漫無紀極又有織造內臣奏乞兩淮鹽價及長蘆引鹽越境發賣恣意興販莫敢禁制況勢家隱名報中侵奪商利鹽法因之大壞卽今大同宣府有警糧艸支費不貲且狹西延綏等處近各奏準開中引鹽失今不爲計處則各處客商因有召之不來者矣伏望將累年王府奏乞食鹽一切停罷以後內臣織造亦不許奏乞仍行各巡鹽監察禦史查審見開鹽課中間若有勢家隱名報中者指實具奏照例裁革一申禁例在京在外一應內外官員該用車船人夫廩給口糧俱有見例近年南京公差並進鮮等項回還裝載空櫃物件其原差內官往往違例奏請車船夫馬及旗校人等一槪索取廩給沿途搭載私貨往歲曾因災異裁減近復奏請仍舊乞嚴爲禁革違者許科道官劾奏兵部亦不許阿從應付一修武備卽今多事之際朝廷命將出師已用軍士一萬又以一萬聽徵其團營之數已缺二萬意外之患不可不防乞差公正太監及兵部堂上科道官一員查照戶部糧冊盡數查出分布各營操練錦衣騰驤等衛所親軍衙門一體淸出操練仍以科道官糾察姦獘內亻一應工作之事暫令停止一壯軍威乞敕提督軍務大臣及各邊巡撫官榜諭所部官民捨餘軍餘人等但有年力精壯弓馬閒熟願效用者審其名籍編入行伍給與月糧器械厚加撫禦徵戰時所獲牛馬器物盡皆與之不必送官有功之日比之籍定官軍一體升賞若出徵軍官願帶家屬隨徵者悉聽同行有功之日亦一體升賞一卹官軍近來各處工程浩繁各營摘撥官軍做工負累疲敝以致逃竄數多營伍空虛乞自弘治十三年四月以前在逃及點閘不到者許令自首免其送問照依軍門發落以蘇困苦一止織造近差內臣往狹西織造上用各色羊絨又自弘治七年起至十三年止南京蘇杭差內官織造上用各色織金紵絲共八萬四千七百六十匹乞將各處差去織造內臣取回停止工作以蘇民困一卹邊民近該司禮監遞出印信揭帖成造預備各王之國所用屋殿帳房牀張鋪陳等件合用白綿羊等毛三萬五千斤白硝山羊皮千五百張白山羊絨三百斤俱分派狹西等處買辧乞暫停止一停攺造近禦用監成造山川壇中和樂一副合用金箔等料分派浙江並蘇州等處買辦又傳旨造奉天殿中和樂一副數內亦用金箔等料尙未坐派見在樂器盡堪應用今重造二副派辦物料動以萬計乞暫停造一惜供應光祿寺每年奏換獻新告廟進宮等項祭卓膳盒及黃紅羅油絹銷金大小蓋袱多至萬餘進宮器皿已有旨令當日照數發出以備供應仍敕提督太監署簿每日稽考今黃紅羅袱進禦之時入者有數出者無稽誠爲可惜乞今後稽考出入責令本寺內外官員用心收貯不許輕易費棄一黜異端頻年以來崇尙僧道廣作齋醮遣眞人王應﹤礻奇﹥賫領銀兩前去武當山龍虎山修齋設醮又顯靈宮因陳應循廣買地基開拓修飾一次齋醮則賞賜過倍又數遣人出外燒香祈禱王應﹤礻奇﹥等素無道術又乏行檢乞斷自宸衷毋惑邪議凡爲異端者悉皆斥逐各處修齋者一切停止一警驕惰各處土官子孫近年以來當襲替者各令量出倉糧遙授以職遇朝覲托故不來遇聖節稱病不出甚至恃彊殺掠侵占地方蓋因不知朝廷恩威遂積生驕肆乞行川廣雲貴等處今后土官有襲替者通免納米俱令照舊來京告襲其朝覲不來聖節不出者一體提問治罪一防詐僞精微批必經比號故矯詐無所施駕帖因不比號則眞僞不可辯近年以來官校差出止賫駕帖少有給批目今邊方多事萬一有不逞之徒僞造駕帖賫至所在眞僞莫辯乞今後凡有差出人員務令出批爲照以防意外之患上曰卿等所言切中時獘早視朝勤聽政朕自有處置汰冗員節財用省差遣處莊田淸鹽法止織造卹邊民停攺造黜異端各衙門查奏定奪其餘俱準行

○四川韓胡碉等塞番僧寨首來貢賜衣服絹鈔等物有差

○府軍前衛司吏髙文貴妻李氏一產三子

○夜彗星行過紫微垣漸微

○戊辰太子太傅吏部尙書屠滽乞致仕上曰卿職典銓衡老成練達方切委任宜盡心政務不允所辭

○太子少保戶部尙書周經乞致仕上曰卿典司邦計勤愼老成方隆委任而懇乞退休特玆兪允賜敕給驛還鄕有司月給米三石歲撥夫役四名應用

○太子少保禮部尙書徐瓊乞致仕上曰卿職掌邦禮效勞有年方隆委任而懇乞退休特玆兪允賜敕給驛還鄕有司月給米三石歲撥夫役四名應用

○是日司禮監太監陳寬傳旨致仕太子太保刑部尙書白昂太子太保工部尙書徐貫太子少保戶部尙書周經太子少保禮部尙書徐瓊俱歷事累朝效勞年久昂貫加太子太傅仍賜以敕經瓊加太子太保

○己巳命西安左衛指揮使楊宏守備固原地方金吾左衛指揮使宋振守備涿州俱以都指揮體統行事

○庚午少保兼太子太傅兵部尙書馬文升乞致仕上曰卿累朝宿望練達兵政委任方隆宜盡心職務不允所辭

○命成國公朱輔神機營五千下管操都督同知李俊立威營管操

○命丰潤伯曹愷鎭守貴州

○革周府海陽王安氵�逢祿米三之二仍降敕切責以挾私拷無辜人致死也

○直隸靈縣地震有聲如雷○山西朔州風雨冰雹驟下斃人畜傷田禾民捨

○壬申升巡撫四川都察院右副都禦史鐘蕃爲南京兵部右侍郎攺南京都察院左僉都禦史陳璚爲都察院左僉都禦史

○吏部覆奏監察禦史劉芳等所言汰冗官事謂自弘治六年以來傳升乞升文職官伏望從其所奏令各衙門通察會議如太常寺欽天監太醫院僧道錄司等衙門悉照額設員數存畱管事其額外應畱供事者俱令帶俸不僉書其餘工匠技藝俱革去傳升官職仍以原職役供事凡年老廢疾並技藝不精者放回致仕閒住今後再有乞恩求進者許臣等執奏科道紏劾治罪上曰俟查奏至日定奪

○監察禦史李良以星變陳言請令內外大臣不職者自陳休致否則許科道官紏舉吏部覆奏請通行兩京科道官若有曾經彈劾官應自陳而不自陳者許公同紏舉上從之仍命前已經奏劾得旨者毋再劾

○癸酉晉王鐘鉉奏乞賜庶人美墊等冠帶榮身禮部以前無事例執不可上曰旣無事例其己之

○甲戌命開中兩淮長蘆運司常股鹽三十五萬引於大同召商上納以儲軍餉從提督軍務戶部左侍郎許進奏也

○命狹西都司署都指揮僉事曹雄充左參將分守延綏西路神武左衛指揮同知張翼協守寧夏西路以都指揮體統行事

○乙亥升工部右侍郎史琳爲本部左侍郎巡撫狹西都察院右副都禦史熊翀爲兵部右侍郎太僕寺少卿劉纓爲都察院右僉都禦史巡撫四川○升掌詹事府事禮部左侍郎兼翰林院學士傅瀚爲禮部尙書瀚具疏辭不允

○司禮監太監陳寬傳旨近日因召吏部尙書屠滽咨以銓衡政事而滽輒奏向日科道言臣事皆挾私爾科道職司耳目如何不察是非輕率妄奏其具實以聞於是滽亦惶懼謝罪上曰屠滽召見奏對輒言已事不達太體旣服罪姑貸之

○丙子秦府汧陽王誠洌永壽王秉欓各奏欲遣人往杭州府收買羅叚得旨許往一次後不爲例仍行中軍都督府出給勘合行潼關衛知之

○沈王幼﹤土學﹥奏弟永年王幼塨寢室左右廂房並原封冊印兗冕冠服俱毀於火乞委官體勘重給並更造府第禮部覆下山西鎭巡等官核實回奏至日施行其焚毀冊印送內府煎銷貯收從之

○監察禦史弋楅言六事一巡撫永平等處都禦史洪鐘修理潮河川歲久無功致使山石崩墜壓死軍民數百巡撫大同大理寺少卿劉瓛醜聲大著幾壞邊事太常寺卿李溫奔競無恥累劾不退乞差科道官體訪洪鐘所鑿山口及壓死幾何卽賜罷黜以謝死者之家仍加賑卹劉瓛李溫令其自陳降調別用或罷歸田裏一各邊倉廒十空六七艸束尢爲缺乏乞將各處鹽場曾經鎭巡等官奏討者召商開中塡實廒場可勾三四年之用一光祿寺原額廚役六千三百八十四名成化間續添五百名近者又添一千名俱是各衛遊食之徒規避差操貪叨糧賞乞將近收者盡數查出免其追糧還官就編入各衛所差操食糧一京城各衛食糧官軍不下三五十萬散在各營姦猾之徒出錢買閒名曰納官錢經營遠近仍支月糧營伍空虛職此之故乞將各衛糧冊對查令五城巡視禦史逐一察理有能卽首入伍差操者量免本罪若一月外不行出官或查出並被告發除祖軍外仍罰充軍一名無人者追糧還官調衛一刑部都察院獄卒代役工食銀兩數無定例官有公用間亦取之以致獄卒饑餒未免克減囚糧以冷水攙入囚飯故重囚往往病死獄中乞敕該部將獄卒工食銀兩照都察院例止收燒煙八錢食米聽令自備其所公用仍以法查處一順天永平河間大名等府該應內府惜薪司擡柴夫役山東山西眞保定等處該應易州山廠砍柴夫役然擡柴夫有一名費銀二十七八兩者乞暫攺南方差輕地方照季徵銀雇人應役卻將砍柴夫役量派初免臺柴夫役處所命下其奏於所司

○升湖廣按察司按察使林俊爲南京都察院右僉都禦史先是俊旣餋病家居有旨升廣東右布政使俊辭不拜至是吏部復薦之遂有是命

○都察院左都禦史侶鐘掌通政使司事禮部尙書元守直掌鴻臚寺事禮部尙書賈斌各乞致仕不允

○丁丑太僕寺卿吳裕乞致仕不允

○命以江西建昌府城壕池塘之利歲給益府供用從王請也

○戊寅詹事府少詹事兼翰林院侍讀學士王鏊省親復任

○吏科都給事中魏玒等奏近日尙書屠滽蒙朝廷召見咨以銓衡政事滽不能因事納忠引君當道乃言前科道劾彼之故皆挾私而然致蒙聖明責臣等不察是非輕率妄奏臣等何敢逃罪竊念前兩京科道各指陳滽不職之實乞賜罷黜屢蒙恩旨勉畱臣等遂不復論列使當時再論列不已聖明豈終置之乎後因各官交結太監李廣事露六科請彰國法以懲奔競刑部請追簿籍以求主名得旨復命科道指名劾奏臣等會議劾奏內外交結者共四十五人滽名亦在其列得旨謂所劾幹礙人眾又無指陳實迹俱命照舊供職簿籍遂不追究使臣等始終執奏聖明豈終置之乎以此爲罪臣等死不償責若以爲臣等挾私攻擊則滽之見左矣蓋聞大臣能從善則可以善君大臣能聽諫則可以諫君使臣等所言是則滽當攺過遷善以光輔聖徳所言非亦當藏疾納污以曲全事體豈有當聖明延訪之始而大臣乃首倡挾私之說以中傷言官而動搖聖意乎以此而言則其人之邪正事之是非斷可知矣伏望陛下念臣等叨司耳目俯賜優容使姦計不行言路無阻天下幸甚監察禦史郭鏞等所奏亦與玒等大意略同上曰爾等職司耳目言事輕率不察是非本當查究旣引罪姑貸不問今後劾人務訪察的實不許率意妄奏

○己卯命發太倉銀五萬兩於大同爲犒勞軍士之用升都察院左都禦史佀鐘爲戶部尙書鐘具疏辭不允

○庚辰攺巡撫甘肅都察院右副都禦史周季麟巡撫狹西

○升山東道監察禦史程文爲太僕寺少卿

○太子太傅吏部尙書屠滽乞休致上曰卿職掌銓選效勞有年方隆委任而懇乞休致特玆兪允賜敕給驛還鄕有司月給米三石歲撥夫役四名應用○命宣城伯衛璋坐三千營頭司永順伯薛勛坐敢勇營俱管操

○辛巳命戶部發太倉銀二十萬兩於大同召商中納糧艸以備客兵支用

○兵部覆奏科道官所言籌兵食實軍伍裁冗官愼差遣罷不職數事上曰內外役使軍伴名數照舊例行不許過多內府軍匠京倉軍斗及養豹者錦衣騰驤等衛軍士不必查點裁冗官汰冗員愼差遣罷不職四事俱察奏定奪燒造珠池內官已有旨仍舊房懋等不必取回餘皆如議

○工部覆奏府部等官所言停省織造事謂狹西織造羊絨及浙江添造叚匹實爲地方擾累乞暫行停止並取回監造內官有旨兩處織造令內府該衙門查勘有無應用以聞

○夜彗星入紫微垣近女史

大明孝宗敬皇帝實錄卷之一百六十二

大明孝宗敬皇帝實錄卷之一百六十三

弘治十三年六月癸未朔升宣府遊擊將軍都指揮同知張俊爲都督僉事錄大同禦虜功也

○兵部覆奏府部等衙門所言壯軍威事謂西北諸邊多有勇壯習弓馬願效用之人請如所奏召募編入行伍隨徵殺賊命通行各鎭巡等官設法召募每處限五千名以上務得實用毋虛應故事

○命大興左衛帶俸都指揮僉事孫昇之子璽代原職指揮使

○甲申以水旱災免江西吉安等五府弘治十二年秋糧六十萬一千五百一十五石有奇

○工部覆奏府部等衙門所言停攺造卹邊民二事謂奉天殿及山川壇舊中和樂器尙堪用請如所言暫停派造物料又山西狹西方有邊警其歲辦羊毛等料物亦請暫免上命羊毛等料物準如所擬中和樂器仍舊成造

○乙酉右春坊右贊善楊時暢丁憂服闋復除原職

○命閒住都督僉事神英立威營都督同知李俊領原選聽徵官軍操習以備北虜先是以邊警方急命都督李澄孫貴操兵部言二人閱歷未深恐不足以服眾故有是命

○丙戌兵部奏近奉旨召募在京軍余應募者少請會同諸營內外提督官於殫忠效義二營選捨余精銳者五千人三千營一千人團營五千人及行巡撫都禦史於眞定等六府選民壯五千人並優免戶丁徭役令操練以備調用從之

○丁亥升山西布政司右布政使劉璋爲都察院右副都禦史巡撫甘肅

○工部左侍郎史琳乞致仕不允

○命延綏造戰車一千兩及長刀器械爲禦虜備從鎭守太監曾敏奏也

○彗星連犯尙書星

○戊子太常寺少卿兼翰林院侍讀學士李傑以例乞致仕不允

○文武官西寧侯宋愷等五百六人朝參不到監察禦史陸完等劾之鴻臚寺錦衣衛疏其名上得旨各官懶惰失誤朝參本當究問姑宥之仍罰俸一月已而靖遠伯王憲以病在告都督僉事李晟等十二人以赴操及文華殿辦事官太僕寺少卿李綸以例免朝參奏乞免罰俱從之○兵部以邊報方急請敕襄城伯李鄌領兵往督紫荊倒馬龍泉三關都督李澄張晟各領兵分督密雲潮河川古北口大水谷及居庸關黃花鎭白羊口等處俱協同本地官軍防守令本部左侍郎王宗彜量兼憲職以便宜經略眾務上命宗彜兼都察院左僉都禦史經略密雲潮河川古北口大水谷等處軍務其紫荊倒馬等關命別推堂上官一員經略仍各會同諸鎭巡分守守備等官計議行事賜宗彜敕曰近者大同累報虜寇擁眾深入四散搶掠直至洪州等處去居庸等關不遠各該要害關隘宜預爲整飭今特命爾往來經略凡軍馬甲兵關營墩堡一應邊備聽爾便宜處置仍會同彼處鎭守巡撫官計議而行有應與備禦都督李澄張晟及分守守備內官武職並巡關禦史會議者俱從長計議所在軍衛有司悉聽節制敢有怠慢違誤者輕則量情懲治重則應參奏者具實奏來應拏問者就便挐問其關外山後與各關相連凡胡馬通行要處俱親詣相看設法整理斬削砌築務在經久完固以保障京畿奠安陵寢候事有成績地方寧靖之日具奏回京故敕

○命前軍都督府帶俸都督同知李俊僉書管事

○命南京都察院右僉都禦史林俊兼督操江

○己丑兵部以襄城伯李鄌旣被命防守紫荊等關尙慮兵未足用擬令都督同知李俊再領兵三千繼進上命鄌疾驅就道俊仍俟報乃行

○罷倒馬關守備都指揮章敬紫荊關署都指揮僉事張忠以二人老疾不任事故也

○添設儀壩閘一座從總督漕運都禦史張敷華奏也

○命兵部尙書馬文升工部尙書曾鑑閱九門守城器具

○庚寅大理寺左寺丞劉憲以例乞致仕不允

○辛卯復命署都指揮僉事劉全守備臨淸全在臨淸以員冗罷鎭守太監李全奏謂要衝地方宜令全仍舊守備從之

○壬辰升山西布政司左參政潘祺爲本司右布政使監察禦史宋漢湖廣按察司僉事曹玉俱爲按察司副使漢湖廣玉雲南

○命工部左侍郎史琳兼都察院左僉都禦史經略紫荊關等處邊備仍賜敕遣之

○癸巳泰寧等衛故都督撒因孛羅之子孛羅罕等遣頭目塔卜歹等來貢賜宴並彩叚衣服等物有差

○山西滎河縣地震有聲如雷○甲午時吏部缺尙書都察院缺左都禦史吏部會官推舉兵部尙書馬文升刑部尙書閔圭南京兵部尙書倪嶽吏部左侍郎兼翰林院學士吳寬堪任吏部尙書南京刑部尙書戴珊提督倉場戶部尙書王繼吏部右侍郎韓文大理寺卿王軾堪任左都禦史旣而監察禦史魏英等奏兵部之任非文升不可禦史髙胤先又言吏部之任非圭所宜有旨加文升少傅兼太子太傅兵部尙書如故攺珊爲左都禦史仍命推堪任吏部尙書者以聞疏上命攺嶽爲吏部尙書太子少保仍舊文升辭免上曰卿以耆徳久任戎務特玆加職宜勉副委托不允所辭

○升南京都察院右都禦史翟瑄爲南京刑部尙書

○通政使司左參議姜淸光祿寺少卿趙竑各以例乞致仕不允二人俱以奔競被劾者也

○升翰林院侍讀江瀾劉機爲本院侍讀學士侍講武衛張芮爲侍講學士右春坊右中允張天瑞爲左春坊左庶子俱以九年秩滿也

○升山西平陽府知府杜忠爲山西布政司左參政

○戶部以大同虜患尢急請借宣府宣徳等倉糧二十萬石豆二十萬石艸一百萬束運於大同以給邊餉從之仍命鎭巡等官用心處毋致疏虞

○致仕南京吏部右侍郎王克復卒克復字師仁福建福淸縣人天順元年進士授刑部主事歷升員外郎郎中江西左右參政湖廣按察使江西布政使成化二年升右副都禦史巡撫南直隸累﹤鋶﹣釒﹥乞致仕不許弘治三年升南京吏部右侍郎未幾得請歸老家居十餘年卒訃聞賜祭葬如例克復縝密有幹局禦下嚴切吏不敢欺其在刑部以勤愼稱總督兩廣都禦史吳禎不法往按之其協輿論在江西先後十餘年名尢著後爲巡撫聲望少損云

○禮部右侍郎焦芳上言臣惟自古有中國斯有夷狄王者恆置之化外待以赤心乃天地生物之心也柰何近來迆北小王子等累年假以進貢邀我重賞豈期豺狼肆毒犬豕無恩自春䢐夏擾我邊方虜我人畜比常滋甚以致憂勞我皇上勤動我王師命下踰時功未大著揆厥所自諒有攸歸然爲今之計以其所急者言之其一莫先於任人任人則莫要於選將材其次莫先於誓眾誓眾則莫要於申大義其曰選將才臣聞分守獨石馬營等處左參將都指揮姚信鎭守宣府遊擊將軍都督僉事張俊光祿寺少卿王璟工部郎中李惟聰山東按察司按察使劉宇都察院照磨兼大同贊畫李晟九年考滿監察禦史史瑛或可任副將或可任參將或可任遊擊或可當一面或可當巡撫或可當參贊此數人者皆慣經戰陣素著威名間拔自賢科畱心武事積憤有年抱負奇特合無作急行令催取各人前來試驗令其教場中會同兵部及內外坐營總兵等官愼選精兵或三萬或五萬操練教習任其指麾特敕責令其一領兵一萬專擒小王子其一領兵一萬專擒火篩其一領兵一萬專一摧鋒陷陣續揀精兵一百萬秣馬厲兵以待其各邊關仍嚴防守則小王子等將從此先懾其心就擒可待也尢望皇上聖謨廟算徐興問罪之師以殲彼渠魁仍執醜虜然後以次剪其餘孽以泄神人之憤以宣赫怒之威此又誠天下中外臣民之至願也其曰申大義臣又聞小王子火篩部下多是脇逼我中國之人曲從椎髻返爲所使伏望皇上下明詔出榜各邊不分文武官員軍民人等有能奮勇出奇先擒殺此二凶者不拘常例進升伯爵永與世襲其被脇逼之人在彼鮏羴寒苦之地豈無父母妻子故鄕之思若能設計仗義暗剌二凶來獻功者亦升伯爵仍與世襲又其被脇之人有能走回帶達馬一匹者卽賞銀二十兩十匹百匹以上悉照二十兩之數給賞仍復其家永免糧差若更能立功一體升賞其各邊軍士奪回牛馬羊畜就均給與各軍士𨿽千數以上亦不許入官又凡我軍士能立奇功上賴天威有能親斬小王子火篩頭來獻者除升伯爵仍賞以千金臣又聞小王子被火篩啜哄賂以女子玉帛助惡爲盜或者非其本心其小王子若能念朝廷累年賞賚大恩悔過效順先斬火篩以獻卽移伯爵千金之賞厚與小王子並其部下蓋彼乃夷狄不畏天道背棄朝廷犯順異常神人共怒此令一下屈指可擒臣聞此虜不勝惋憤忠義所激言語迂直伏望皇上俯賜裁處下之廷議則宗社臣民曷勝幸甚外擬卹民足兵五條間或可采並用上陳一近年淸軍禦史多怕降官於凡遞年挨無軍役郤將好百姓逼認其苦無訴今後可將前項年久淸查不出者一切停止方可行召募等法一官吏人等見因爲事充軍多系年老其原籍少壯子弟願代者取回編於附近衛所一生員在學年久無路出身願報效者有司給與口糧差人伴送赴部官給鞍馬什物衣甲許其隨伍立功照例升賞有功願入監者聽一各處僧道少壯者中間豈無忠勇如願報效亦許所在有司給以口糧差人伴送赴部給以什物等件許其隨伍立功事定之日仍給官錢與娶妻室有功一體升賞一各處彊竊盜或反獄或歇案未獲者各許出官自首免罪有司給與口糧差人伴送赴部仍給與什物等件許其隨伍立功亦一體升賞﹤鋶﹣釒﹥入命所司議處以聞

○命武進伯朱潔領紅盔將軍侍衛

○乙未提督四夷館太常寺卿李溫以例乞致仕教師王佐等奏乞畱之吏部以溫屢被紏劾佐等違例保畱請黜溫而治佐等罪有旨溫存畱管事佐等姑宥之

○總督兩廣軍務都察院左都禦史鄧廷瓚卒廷瓚字宗器湖廣已陵縣人景泰五年進士知浙江淳安縣滿九載不攺官巡撫廣西都禦史張鵬獨知其賢欲薦知梧州府會廷瓚丁嫡母憂去不果服闋遷太僕寺丞時貴州初開設程番府夷獠雜處吏部難其人特薦廷瓚爲之守至則疏節簡目因其俗而治之民夷以安久之擢山東左參政提督農務兼管水利再擢左布政使拜右副都禦史巡撫貴州復丁母憂去服闋適貴州黑苗叛命奉敕往視兼提督軍務尋攺巡撫苗賊平因條上十一事多見采納遂進左都禦史召掌南京都察院事復敕提督軍務於兩廣兼理巡撫事升左都禦史至是卒賜祭葬如例廷瓚性不喜自修飾爲知縣至知府淹於常調者餘三十年人罕知之其後程番之迹久而益著遂連有遷擢以至大用其平日設心平易人罕怨之者其徵貴州功𨿽偉而紀律不嚴部下多妄殺冒功者人不能無議云

○光祿寺寺丞張慶以例乞致仕允之慶科道官所劾者也

○時有旨命於原選聽徵官軍之外再選京營官軍二萬操練待用並不拘資格推舉諳練軍事謀勇著聞堪爲統領將官者三四人以請兵部言營州後屯衛指揮同知趙昶及義勇前衛閒住署都指揮僉事焦元羽林前衛帶俸都指揮僉事韓玉虎賁右衛帶俸正千戶吳釗俱可用命升昶爲署都指揮僉事與元玉俱統領官軍操練釗姑仍舊職聽調殺賊仍令此外有將官堪用者再訪推三四人聞奏上諭兵部臣曰京營軍士缺伍數多爾等累奏查選尙未舉行其計處以聞兵部尙書馬文升等奏謂臣等竊惟京營軍馬拱護宸極張皇國威內防姦宄外服四夷兵政之大莫切於此歷年旣久不能無斃團營軍士一十二萬逃亡事故者固多而各營未補者亦眾本部嘗以秋班未選累疏上陳值工作疊興各供差役未遂施行玆者北虜寇邊上廑聖慮特降綸音卽今已命本部右侍郎楊謐並科道官通行查選三大營軍士以備領馬以實營伍候點選畢通行取送團營以補原少之數仍候秋班官軍到日奏請內外官員再行查選命待秋班官軍到日仍會官查選務使營伍充足毋虛應故事

○虜數入大同滅胡墩等處殺虜人畜分守都指揮閻福守備都指揮張鉉俱下巡按監察禦史逮問擬充軍且謂頃以參將秦恭免暫令福代之而鉉代福備左衛城視有常職者罪或有間福亦常督軍追還所虜功可贖罪並奏劾秦恭左監丞蔡恩亦宜治問上以情輕律重皆免充軍鉉降一級廣等二級俱帶俸差操福宥之恭恩免逮問仍令戴罪殺賊

○丙申賜代府輔國將軍聰�氵門赤�奉國將軍聰洄聰遊慶府輔國將軍鼒枯秦府奉國將軍秉椸秉樣晉府輔國將軍表杶寧府輔國將軍宸浫周府鎭國將軍安湅安汲輔國將軍安浣安溝安瀑誥命冠服如制

○升守備倒馬關指揮王佐守備紫荊關指揮王永俱爲署都指揮僉事從兵部請也

○兵部奉旨疏上在京武臣材勇可取者武安侯鄭英永康侯徐錡襄城伯李鄌南和伯方壽祥都督僉事楊玉都指揮文錦及在外都指揮丁玉等凡五十七人謂各官俱未經任使請以次隨長簡用從之

○丁酉順天府府丞藺琦乞致仕不允大理寺左少卿劉瓛太僕寺寺丞祝獻乞致仕允之三人俱常被劾而瓛獻被劾尢甚也○遣內官祭中霤之神○監察禦史胡希顏陳邊務六事一舉將才謂太常寺少卿楊一淸太僕寺少卿王質狹西僉事陳珍皆文臣之知兵者延安衛指揮時源楡林衛指揮姜漢綏徳衛指揮朱鎧慶陽衛指揮魏鎭皆武臣之材勇者乞命於大同等處殺賊候有功一體升擢一足兵食謂各邊軍儲所積無幾乞敕該部於大同居庸紫荊等關速爲處置以備支給一信賞罰謂國家之患每生於蒙蔽軍政之壞多由於姑息今後官軍有能奮勇殺賊樹立奇勛者卽驗功升賞其或壞姦避難失誤軍機及冒報功次者必明正典刑以爲將來之戒此外復有募民兵贖罪囚選健馬三事下所司知之

○戊戌提督軍務戶部左侍郎許進等師在大同久無功至是以遊擊將軍李祥等先後所獲虜首二十八級馬百餘匹器仗二千餘事上聞上曰各官擁兵自守不聞臨陣破賊卻將各處斬獲掇拾遮掩兵部其議處以聞

○先是監督太監金輔總兵官平江伯陳銳提督軍務侍郎許進等議委大同總兵官王璽宣府副總兵白玉及遊擊將軍張俊各領官軍分地禦虜至是進劾奏璽玉二人所守之地連被殺虜人畜請治重罪別選將代之而降責玉令戴罪自效上曰許進參奏將官乃不與監督總兵會﹝同﹞同奏其偏執不和如此兵部卽推舉宜爲提督者代之回京其所奏事情仍議處以聞

○南京監察禦史李裕中等以邊患言六事一願近法祖宗夙興視朝使羣臣知陛下有憂勤之心四夷畏陛下有奮發之志其退朝之餘引接宰執大臣訪以政治得失從容論詰毋憚煩勞一謂總兵官陳銳未經戰陣而京軍亦未嘗對敵萬一輕出爲患非小乞將陳銳等畱於邊城以壯聲勢其戰守則擇邊方將卒用之仍敕各邊鎭巡等官舉堪爲將官者試其才能稍優廩餼以俟有功升用其鎭守官隱占精壯軍余悉令退出操備仍將近日誤事將官重寘刑典官軍死事者厚加褒卹以示勸懲一謂佛老爲害我祖宗特以爲傳流已久姑存而未革耳今乃用之修設齋醮殆無虛日昔宋溺意齋醮祈穰致有金人之禍伏望以宋爲鑑移其所費以勞邊軍一謂近來乞恩傳升之官倍加於昔如尙寶司少卿祝祥以貴戚葭莩而攺職南京錦衣衛指揮僉事陳祿以內臣恩私而升官臣等嘗特論之皆未施行乞敕吏兵二部備查文武官但由傳升者悉皆革去若曰已往勿論今後不許是乃外迫公議內懼忤旨姑爲宛轉之說以欺人非盡忠於陛下者也一謂狹西山西河南山東並直隸地方民多勇壯近因夫役科派頗致怨言乞遣大臣巡視其地罷黜府州縣官之貪暴不職者其夫役科派量爲裁減至如倒死馬匹拖欠糧艸並人命疑似爭訟久禁者並蠲免釋放以安民生一謂災異疊見及胡虜入寇皆庶官不職所致如禮部尙書徐瓊屢劾不退大理寺少卿劉瓛夤緣畱用南京戶部侍郎鄭紀奔競嗜利兵部侍郎黎福衰病不振太監任良貪刻無厭引惹邊釁將官王璽畏怯不進失誤軍機此皆不職之尢者也乞將徐瓊等放歸田裏任良等明正典刑使庶官知所激厲以趨事功命下其奏於所司

○時鎭守遼東太監任良總兵官李杲巡撫都禦史張玉以罪取回仍各具疏自辯兵部覆奏謂良等飾詞奏擾請正其罪上命杲玉各致仕良俟至京日別用

○夜彗星不見

○西方流星大如盞色靑白自太微東垣西北行至近濁

○己亥朝鮮國王李﹤忄隆﹥遣陪臣同知中樞府事金諶等奉表文方物來賀萬壽聖節賜宴並彩叚衣服等物有差

○庚子攺南京吏部尙書秦民悅爲南京兵部尙書參贊機務

○大學劉健等言虜寇擾邊日久朝廷命將出師到彼已踰一月未聞出奇制勝少挫賊鋒諸將怯懦無謀不足依仗誠如聖諭但今武職大臣亦未見有才勇超卓可當重任者乞再降敕切責陳銳等令其奮勇設策務圖成功其大同總兵官王璽怯懦尢甚眾心不附恐終誤事乞以遊擊將軍張俊代之郤將先任遊擊將軍劉淮代俊統領遊兵庶克有濟臣等又聞賊勢漸向東行目下正在宣府地方乞令都督神英統領京營官軍五千作急前去郤令陳銳等移兵前來宣府會合剿殺庶兵威振舉可挫賊鋒臣等愚見如此伏乞聖明裁處其一帶邊關襄城伯李鄌都督李澄張晟各統領官軍前去防守已奉成命仍乞令兵部促之前去不許遲延誤事疏入上曰卿等所言深切邊計但陳銳等旣受朝命率師徵討至彼未聞大振軍威痛挫虜賊延今月餘嬰城自守況陳銳居主將重權官軍悉聽節制苟非其材𨿽謀勇將官精銳軍士皆不敢效勇殺賊若姑畱之恐誤邊方大計卿等再議處來奏上以太監金輔平江伯陳銳統兵徵剿虜寇日久無功都取回京命太監扶安監督軍務保國公朱暉掛徵虜大將軍印充摠兵官都督僉事神英充右參將再領京營官軍五千往大同等處徵剿虜寇

○兵科都給事中柴昇等復劾奏大同總兵官王璽之罪請並前革任戴罪副參等官馬昇秦恭王杲等提問治罪兵部覆奏謂昇等之言宜從上曰王璽已有旨取回並馬昇等俱待勘報至日聞奏其巡撫都禦史洪漢亦取回別舉堪任者代之

○命造拒馬木二千架竹簰二千面衮刀五十把爲武備之用從兵部尙書馬文升請也

○辛丑升大寧前衛帶俸都指揮使戴廣爲都督僉事以廣自陳成化中守備偏頭關有斬獲虜寇功故也

○壬寅兵部尙書馬文昇等奏大同宣府二鎭爲京師藩籬防禦不可不愼弘治十年北虜進貢因賞賜浸薄去歲秋冬潛入河套間至寧夏延綏大同等處搶掠殆無虛日官軍疲於奔馳今又寇東路陽和深入蔚州遠至廣昌大同屬縣舉遭蹂躪侵犯宣府我之藩籬十損四五已請命平江伯陳銳戶部侍郎許進等統領京軍剿殺欲其指日克平以紓九重北顧之憂今經一月虜勢益甚內外驚懼恐此虜不退加以芻糧不繼延至秋深或由鴈門三關搗我太原或由紫荊等關掠我保定或經白羊等口而入近京師事之可憂莫大於此近本部奏準潮河一帶命都督李澄居庸關一帶命都督張晟各統領京軍三千紫荊等關命襄城伯李鄌統領秋班馬隊官軍二千前去防守又奏命本部左侍郎王宗彜前去黃花鎭天壽山居庸關白羊口等處一帶工部左侍郎史琳前去紫荊等關一帶會同各該鎭巡等官經略邊務蓋防此虜突入以絕將來之患切見宣府大同延綏三鎭遊奇官兵見在大同者共一萬八千本鎭常操堪以出戰官軍亦有數千之上京營官軍並奏帶頭目人等又有萬餘共三萬有奇若使調集一處運謀設策虜賊𨿽眾亦可取勝況大同素爲用武之地其中豈無曉達邊務之人惟在委用何如今各鎭守臣擁兵觀望宜乎逆虜久不退去宜敕進等會宣大二鎭守臣博訪諳曉邊事者令各陳所見懸以重賞鼓舞士气或密遣敢勇之士搗彼巢穴又先年蔚州增設參將一員以絕東路南入之勢復以邊方無警革去又將蔚州衛並東西二馬房官軍各調宣府防守以致虜賊得至蔚州其蔚渾二州迆南俱有髙山峻嶺若二處防守得人虜豈能入宜照舊例於蔚州暫添分守參將一員其渾源州乃大同腹裏咽喉之地亦多山險可命大同守臣選謀勇幹濟軍職以守其地疏入上曰陳銳等師久無功已有旨更替其都督李澄等令速往治事餘皆準擬行

○預給大同副總兵劉寧原統官軍俸糧三月其折色者每石折銀五錢

○代王俊枤以虜賊深入爲憂請賜區處兵部言近日賊已東行大同地方稍寧請貽書慰王仍行令守臣存卹諸被虜之家並圖禦寇方略從之

○命興安伯徐盛領伍軍營左掖安遠侯柳景領三千營四司俱管操

○癸卯修社稷壇

○禮部奏萬壽聖節例賜百官宴上命免宴賜以節錢鈔

○升工部左侍郎兼都察院左僉都禦史史琳爲本院右都禦史仍經略紫荊等關以九年秩滿也

○管理易州山廠工部右侍郎陳琬以例乞致仕不允

○甲辰英廟妃陳氏薨上輟朝一日命喪葬禮儀照恭妃劉氏事例行

○初虜入開原殺掠人畜都指揮僉事金俊等九人失於備禦百戶陳英等十人失於飛報下所司逮問當充軍上以其情輕律重命各降一級帶俸差操

○丙午賜沈府安寧郡君並儀賓王鐘遼府嘉魚郡君並儀賓仰璧代府寧風郡君並儀賓李文祥歸安縣主並儀賓楊銳丘縣縣主並儀賓張云鵬華容郡君並儀賓張麟晉府向武縣主並儀賓蕭鳳彰明郡君並儀賓姚璋多賢郡君並儀賓劉宗賢洛川郡君並儀賓薛彬遂安郡君並儀賓樊太和誥命冠服如制○升內閣誥敕房書辦吏部郎中季通爲太僕寺少卿仍舊供職以九年秩滿也

○升管中書舍人事大理寺右寺副朱宏爲尙寶寺寺丞

○增設兵部車駕司主事一員從兵部請也

○虜入大同境殺虜戌卒三人兵部請並治分守左參將陶禎等罪命罰百戶劉鈗等俸各兩月禎及右少監楊定守備都指揮許鑑左監丞蔡恩等俱戴罪殺賊

○命兵仗局造神臂弓及飛槍等軍器

○丁未曉刻月犯六諸王西第二星

○戊申孝莊睿皇后忌辰上祭奉先殿遣駙馬都尉馬誠祭裕陵

○吏科給事中陳咨劾奏戶部尙書佀鐘近因廷臣推舉提督大同軍務官懼當其任遂稱疾不出乞明正其罪以爲大臣懷姦避事者之戒上置不問○升吏部左侍郎林瀚爲南京吏部尙書山東按察使劉宇爲都察院右參都禦史巡撫大同

○恭順侯吳鑑襄城伯李鄌丰潤伯曹愷等先後奏乞蟒衣以壯軍威禮科右給事中吳仕偉劾之謂鑑等受命守邊寸功罔立輒起驕縱之心敢希異常之典乞通察近日鎭守等官奏乞蟒衣者一體褫革以待有功特賜禮部覆奏謂所言宜從命原已給賜者姑已之

○南京吏科等科給事中郎滋等以災異言六事一勤聖政謂近來午朝不舉早朝或至太晏𨿽聖駕退後省覽章奏或無所妨而郡臣回至衙門已及早餐凡百公事未免停滯其視初政漸覺有異伏望自今昧爽視朝勤覽章奏時禦便殿召見大臣詢訪治道一罷齋醮謂近來僧道所叨內帑之費或濫玉帶之賜或光祿寺日用食卓數百南京成造器皿十餘萬取香數十萬斤皆爲齋醮而設乞移僧道之費以給軍士減齋醮之設以足邊儲一革傳奉近年以來幸門復開如祝祥托姻貴戚之門而爲尙寶司少卿陳祿素無汗馬之勞而任南京錦衣衛指揮僉事自此之外不可勝數乞盡行革退一簡將材乞敕兵部於各邊主副參將一一從公推舉以勝其任至於坐營把總等官亦令揀選驍勇善戰者或主副參將有缺就於其中推舉以革夤緣之獘仍將大同延綏失機將官處以重罪巡撫都禦史張玉洪漢嚴加發遣以警其餘一重守禦近年以來武備廢弛以致虜寇乘虛而入乞召募軍士或招集報效之人或揀選空閒人丁送營操演以備戰守仍令鎭巡等官親詣沿邊踏勘何處口子可入用石砌塞何處平漫可通削成墻壁何營力弱添兵防備何處衝要置立營堡因地設伏相機剿殺一黜不職謂令災異疊見策免大臣之典所宜舉行如大理寺少卿劉瓛巡撫大同廢弛邊備兵部侍郎王宗彜不協人望南京工部尙書蕭禎年老久病南京戶部侍郎鄭紀去任曠職皆宜罷歸田裏以消災異命下其奏於所司

○己酉命都察院右都禦史史琳提督大同等處軍務賜之敕曰近因虜寇擁眾侵犯大同等處地方已命太監苗逵監督軍務保國公朱暉充總兵官及爾前去徵剿今聞前賊𨿽以退去慮恐秋髙馬肥復來爲患糧艸馬匹等項不可不預爲整理特命爾先去會同大同宣府鎭巡等官並督原差管糧等官先將各邊糧料艸束馬匹查理見存若干如有不足查照該部節次題準行去事理並送去各項銀兩及開中引鹽等項公同設法多方措置糧艸務要丰盈足主客兵支用馬匹俱要肥壯足官軍騎戰不至臨時缺乏其餘合行事宜悉聽爾便宜區畫所在官員敢有視常怠忽徇私撓法者武職千百戶及文職五品以下就便拏問依法懲治其餘指實參奏來聞故敕

○監察禦史張縉以侍班不至下錦衣衛獄贖杖還職

○時山西行都司並大同府軍民被兵之餘重罹旱暵之害巡按監察禦史以爲言有旨命巡撫等官賑濟之仍優免糧役一年

○庚戌孝穆皇太后忌辰上祭奉慈殿遣駙馬都尉馬誠祭茂陵

○封寧王宸濠生母馮氏爲寧康王次妃從王請也

○命巡撫貴州都察院右副都禦史錢鉞之子應福爲國子監生從其請也

○金吾左衛帶俸都指揮僉事張雄之子恩代原職指揮使

○辛亥重修雍王府第初巡撫等官言衡州土性不宜燒造琉璃乞照吉府例用素白瓦可以經久不允及王之國後卽奏宮宇﹤鋶﹣釒﹥漏工部移勘謂土性果不宜琉璃必如吉府例修葺庶免後患從之

○革署都指揮僉事趙昶署職並都指揮焦元韓玉俱送保國公朱暉軍前立功自贖兵科給事中柴昇劾昶等坐事落職謬爲兵部所舉不可濫用故也○兵部右侍郎楊謐卒謐字文寧河南儀封縣人成化五年進士授直隸昆山知縣以治行卓異擢浙江道監察禦史本院以謐練習憲體委掌諸道章奏九年秩滿升太僕寺少卿未幾轉大理寺右少卿復進都察院右僉都禦史奉敕巡撫宣府召回理院事會工部缺侍郎廷臣以謐請而諸禦史奏畱之不果遷左副都禦史尋升兵部右侍郎以疾乞休不允時北虜寇邊命謐京營軍馬竟以疾卒賜祭葬如例謐爲人端愼平易臨事未常近名而名亦隨之嘗監臨湖廣鄕試號稱得人繼巡按浙江尢爲士大夫所重宣府屯田多爲勢豪吞占謐悉以法淸出之得地千餘頃撥軍佃種歲收米數萬斛嘗署掌院事憲度肅然及爲侍郎每悉心贊佐不激不隨甚爲士論所推重云

明孝宗皇帝實錄卷之一百六十三終大明孝宗敬皇帝實錄卷之一百六十四

弘治十三年七月癸丑朔孟秋享太廟

○遣內官祭司門之神

○兵部覆奏提督軍務戶部左侍郎許進所劾大同總兵官王璽副總兵白玉並京營旗牌指揮楊雄事謂王璽已有旨代回白玉令殺賊自效楊雄宜下巡按禦史逮治上從之命降敕責玉雄待回京日聞奏

○紀功監察禦史邊憲奏大同自威遠失利之後守臣慮力不能支乃議請京兵以雪旣往之恥弭將來之患今京兵屯駐旣久而醜虜之聲益張旬日之內人畜被殺虜者殆不可以千萬計非惟不能雪恥且以貽患無窮平江伯陳銳都督劉寧叨爲主副將官職專軍旅而銳生長膏梁不諳戎務惟以堅壁淸野爲詞閉門自守莫展一籌寧素聞驍勇今漸已孱羸𨿽曾領兵出城按伏而托云行事掣肘竟致無功參將楊玉監槍太監姚舉及兩鎭聽調大小將官俱托以節制在人互相觀望虛聲應援今鄕野居民節有報到斬獲賊級而銳等獨無尺寸之功可紀銳誠有欺天辱命損威納侮之罪自寧以下亦豈得不任其責伏望皇上召集多官計議別求名將速將銳等代取回京其兩鎭聽調大小將官無功者通乞降敕切責仍別遣官閱實大同等處自五月十一日銳等統兵屯駐之後官軍人畜被殺虜者幾何糧料艸束支費者幾何所統官軍斬獲賊級者幾何據其情罪重則明正典刑輕則遞加削奪庶幾將來將官懷姦誤事者知所警畏矣巡按監察禦史趙鑑亦奏銳寧二人示弱餋寇啟戎喪威請加罷黜且言大同中路西至偏頭關相距六百餘里所賴爲藩籬者邊墻耳大邊日益頹廢使內地俱爲賊牧邊境日益多事請及今虜退命官修築而嚴守之則我據其險彼無所乘大邊內野皆可耕之地矣山西按察司副使陳寬等亦列銳等罪狀且乞免大同軍衛有司今年稅糧馬艸以蘇其困兵部並覆奏謂銳已奉有取回之命寧亦宜取回俟勘報至日各正其罪其餘大小將官請降敕切責俾圖後功仍行大同鎭巡官待聲息稍寧卽修復大邊以固保障其欲蠲免糧艸請下戶部議奏上從之命寧舉玉領原隨京營官軍頭目並調去達官達捨及紀功禦史俱回京

○乙卯萬壽聖節遣駙馬都尉遊泰黃鏞分告長陵獻陵景陵裕陵茂陵

○遣儀賓周鉞告景皇帝陵寢

○遣內官告恭讓章皇后陵寢

○上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮

○賜各王府及天下諸司慶賀官員人等鈔幣有差

○丙辰仁孝文皇后忌辰上祭奉先殿遣駙馬都尉遊泰祭長陵

○丁巳戶部覆議府部等衙門及六科所陳四事其曰節財用者謂近年光祿寺借太倉銀以供應承運庫傳旨取入者共一百五十萬兩蓋因齋醮賞賚太多之故乞敕本寺會同巡視科道官一切供應但系新增者俱當裁減承運庫歲以支用之數移文本部知之其曰處田莊者謂各處軍民開墾空閒田地近來俱賜王府及勛戚之家自收子粒毒害殊甚故每畝徵銀三分有司收之以寬民力宜行之毋變如災傷勘實宜從遞減家人軍校有害民者聽所司治之其曰省差遣者謂各倉庫各門各馬牛羊房增添內官三百七員各處已有本部委官監督收放禁姦防獘乞每處止畱一二員仍著爲令其曰淸鹽法者謂王府陳乞食鹽每府歲千引將來分封無窮何所取給其織造叚疋用鹽價則增銀髮賣則越境況夾帶私鹽求利無饜勢要報中侵奪�利鹽法大壞乞罷食鹽之例杜織造之請治勢要之罪上曰節用財朕自處分省差遣司禮監查奏定奪各王府食鹽仍舊織造鹽引惟於兩淮支價應用

○命發山西布政司銀五千九百餘兩於偏頭關等馬市從巡撫都禦史魏紳奏也

○攺大理寺左少卿王鑑之爲都察院左僉都禦史經略紫荊關等處

○分守通州等處都指揮僉事王宣以州城無角樓敵臺請增置懸樓十座以代之仍借用通州左右神武定邊四衛軍器以資守禦並修換新舊城門以備不虞工部覆奏從之

○戊午升山東按察司副使陳璧河南副使柳應辰俱爲按察使璧本司應辰山西

○兵部覆奏府部等衙門所言壯軍威事謂各邊募兵應募者旣少且未必可用請敕宣大二鎭守臣選出團種正軍之可用者遊奇官軍戶下丁多之家五丁選一復於山西河南操備官軍內各選一二千以增戰守從之

○命遼東都指揮僉事劉祥充副總兵協守密雲等處守備龍門都指揮同知王傑充右參將分守順聖並蔚州廣昌等處

○巡撫狹西都禦史熊翀言頃蒙遣官織造各色織金彩妝羊絨共五百餘疋近織成才二十疋工程已閱十月費用已逾萬兩而織造物料工役悉取給於四方今天象示戒胡虜猖獗狹西楡林寧夏煙火連接倉庾芻餉在在空虛夫以服禦而比之邊民孰爲重輕以織造而較之修攘孰爲緩急伏望斷自宸衷取回內臣罷其織造此亦回天意消邊患之一事也事下工部覆奏不允

○己未加太子少保刑部尙書閔圭爲太子太保尙書如故以九年秩滿也圭具﹤鋶﹣釒﹥辭上曰卿老成練達效勞年久特玆加升所辭不允

○順天府霸州等處民田有爲艸場葦場封占不堪耕佃者而賦役如故敕工科右給事中李祿勘處至是祿具圖以上特命免之

○兵科給事中熊偉奏臣生長邊方頗知邊事凡土人非不樂於應募但處之無道不能得其心耳請令願應募者聽就附近衛所編爲什伍隨軍操練給之月糧器仗有功一體升賞事寧之日仍令各就生理其舊管人員毋得擅自勾擾有事則聚而爲兵無事則散而爲農亦成周寓兵於農之意也兵部覆奏謂偉言良是請移文邊臣悉如所擬行之上曰各邊招募土兵事寧之日卽各令自便不許擅自勾擾

○庚申賜駙馬都尉蔡震母王氏祭葬不爲例從其請也

○兵科都給事中柴昇等奏近以遼東鎭守太監任良總兵官李杲巡撫都禦史張玉誘殺致寇閱實明白命杲玉致仕良取回別用臣等切詳致仕體例與見任同蓋人臣以禮去官而假以優待之名也今杲等懷姦欺罔坐廢君命因循闒茸致壞軍機論罪原情宜膺顯戮乃止令致仕別用是爲恩禮之遇非所以處有罪之人不惟使三衛夷人聞之積憤不平而益懷反惻抑恐朝廷威命自此不嚴邊臣壞事愈無忌憚矣並乞明正其罪以爲邊臣之戒監察禦史邢義等亦奏杲等罪大罰薄不足以懲惡且杲等當事敗之時有戶部郎中王巹遼東行太僕寺少卿張逵互相朋比競進蠱言反謂杲等有功當賞不必勘明今杲等旣屬欺岡則宜罷黜巹逵以爲欺岡朋比之戒兵部覆奏謂宜從所請上曰杲等已有前旨巹逵法當究問姑宥之

○辛酉升監察禦史史瑛曾昂湖廣按察司僉事李善河南僉事包裕俱爲按察司副使瑛河南昂福建善山東裕雲南

○升吏部右侍郎韓文工部右侍郎熊翀俱爲左侍郎詹事府少詹事兼翰林院侍讀學士王鏊巡撫延綏都察院右副都禦史熊繡光祿寺卿李鐩俱爲右侍郎文翀俱本部鏊吏部繡兵部鐩工部

○升南京兵科給事中楊廉爲南京光祿寺少卿

○壬戌賜韓府西徳王庶第九子名曰旭栟庶第十一子曰旭榗沈府鎭國將軍詮鎣嫡第四子曰勛漎詮鋐庶長子曰勛氵�犀襄府棗陽王嫡第一子曰祐楒遼府益陽王嫡第四子曰寵涯長子寵淄嫡長子曰致橏輔國將軍恩鈒庶長子曰寵淏唐府衛輝王嫡長子曰宇氵�邯嫡第二子曰宇氵�博蜀府汶川王庶第三子曰賓浦晉府鎭國將軍鐘鑫嫡第一子曰奇潼輔國將軍奇洍嫡第一子曰表槎奇淝庶第二子曰表梯奇﹤氵通﹥嫡第五子曰表楱代府鎭國將軍仕墥庶第五子曰成鏘嫡第六子曰成鐃庶第七子曰成錢輔國將軍成鈸嫡第二子曰聰沨成鉿庶第三子曰聰塗第四子曰聰泚第五子曰聰沆魯府庶人當氵�再嫡第二子曰健樟臨潼王府鎭國將軍誠潤庶第七子曰秉槆輔國將軍誠浧嫡第六子曰秉栻誠濙嫡長子曰秉櫍周府潁川王庶長子曰安潪第二子曰安湊第三子曰安淜沈丘王庶第九子曰安澂鄢陵王庶第八子曰安湔庶第九子曰安漂長子安沅嫡長子曰睦枸庶第二子曰睦榑嫡第三子曰睦櫻河陰王庶第五子曰安洪內鄕王庶第七子曰安洵第八子曰安湃第九子曰安湡第十子曰安浦永寧王嫡長子安法庶第六弟曰安汗七弟曰安渰庶長子曰睦橪第二子曰睦棶第三子曰睦柃鎭國將軍子土�鹵庶第十一子曰冏鈵第十二子曰同銆第十三子曰同錨子土�壹庶第七子曰同釨子塸庶第六子曰同錂子坱庶第四子曰同鏈同金�簽庶第七子曰安淕第八子曰安氵�閻第九子曰安汰第十子曰安漱同金�卓庶第三子曰安瀠同釵庶第八子曰安氵�犀第九子曰安寖安汻庶長子曰睦棳同鈕庶第九子曰安泆第十子曰安淖同銼庶第五子曰安濃第六子曰安漉第七子曰安涵嫡第十二子曰安漆輔國將軍同金�孱庶第四子曰安添同金�犮庶第四子曰安莊第五子曰安氵�宿同鎎嫡長子曰安淏庶第二子曰安滵同鉞庶長子曰安漎第二子曰安涓同錄嫡長子曰安泓同鐩庶第三子曰安澳同鏇嫡長子曰安濼安氵�鳧庶長子曰睦檍安濩嫡長子曰睦﹤木霍﹥安澆嫡第三子曰睦榗安泏嫡第四子曰睦棫安潐嫡長子曰睦橞庶第二子曰睦杶

○賜周府鎭國將軍安淄安蒗楚府鎭國將軍榮泰奉國將軍榮渠榮濢榮濤榮湍榮氵�思鎭國中尉顯木�費顯橊顯樵誥命冠服如制

○癸亥皇太后聖旦上率皇太子及親王上壽免命婦朝賀

○賜百官宴於午門

○賜各王府慶賀官員人等鈔幣有差

○升餋病戶部左侍郎劉大夏爲都察院右都禦史總督兩廣軍務兼理巡撫

○甲子陽武侯薛倫等三百四十二員朝參不至錦衣衛鴻臚寺﹤鋶﹣釒﹥名以聞上曰各官懶惰失誤朝參本當究問姑宥之

○先是晉府鎭國將軍鐘錥以有罪歲祿止支三之一至是晉王爲之請許止三之二

○乙丑提督軍務戶部左侍郎兼都察院左僉都禦史許進行取回京辭免兼職從之

○賜蜀玉賓瀚大明一統志五經四書從王請也

○丙寅升刑部員外郎方仁南京刑部員外郎韓鼐俱爲湖廣按察司僉事

○狹西道監察禦史陳策丁憂服閱復除河南道

○湖廣按察司僉事王欽長蘆都轉運鹽使司運使陳倫俱丁憂服闋欽復除河南按察司倫復除原任

○升太僕寺少卿王珩爲光祿寺卿

○丁卯中元節遣駙馬都尉齊世羙崔元分祭長陵獻陵景陵裕陵茂陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢

○南京守備魏國公徐俌以災異辭任上曰卿職司畱務效勞有年方隆委任而自陳懇切特允所辭

○命金吾左衛署都指揮僉事白琮充右參將分守馬蘭谷等處

○虜入遼東義州境殺掠人畜備禦都指揮同知李鑑按伏都指揮僉事田俊俱下巡按禦史逮問鑑坐私用軍人刈田俊私以官軍借人別用以致守備不設擬充軍都察院覆議上命鑑俊並家屬發邊遠充軍

○虜入遼東松山境劫虜人畜都指揮同知王璽下巡按監察禦史逮問坐守備不設擬充軍都察院覆議上以其情輕律重命降一級

○戊辰升吏科都給事中魏玒爲太僕寺少卿○戶部主事余寰陳禦虜三事一飭兵車以禦衝突臣伯父故兵部尙書子俊兩膺簡命總督軍務熟慮大同地方平曠虜寇易爲衝突必以車戰斯爲得策乃參酌古制造兵車八百餘兩制度精巧餱糧因以自賫器械得以兼設有曰虎尾炮者置於車廂角柱之上四面隨賊所至移柄而擊之有曰將軍炮者置於車廂之中候賊眾衝突酌量擊之大同會城中路置車四百餘兩東西二路各置二百餘兩教演開闔進止俱有法則後緣邊事稍寧守臣遂玩視不講乞令修舉演習如法遇有警急列營而出間空實以鹿角小搾以逸待勞應變莫測臣謹錄演習車營圖法隨本以進其兵車角搾小樣圖軸見貯內府並工部備照伏乞采擇施行一復舊墩以備傳報臣伯父子俊懲創大官軍失利之餘經略諸邊以大同疆圉𨿽有大邊小邊似爲嚴密而中路一帶山川曠闊墩臺稀疏賊易出入難於覺察因添築宣寧等墩六座以淸出私門軍役充哨守旣便於瞭望而傳報不失又聲勢連絡而遠近相椅擊賊奪馬曾收明驗以後守臣觀望人情遽爲廢棄軍役掣回樓櫓拆毀今年虜擁眾南掠正從此地出入烽火未傳已薄城下棄墩之誤昭然可見乞令照舊修飭撥人防守庶幾虜有忌憚邊民聞警有所趨避一屯重兵以鎭內邊潮河川之地直通境外最爲京師要害而難於設險其防守軍馬止賴密雲後衛五千之兵所守地方東西三百餘里墩臺城堡七八十處分撥守了之外再無餘兵可用𨿽有參將駐札古北口防守徒具虛名實無部卒今北虜東行獨石一帶已見營火相去潮河不遠宜於川口之南地名老鴉村處增築大城一座設立二衛增命副將屯重兵戍守保障𨿽有衝突之謀亦潛消而陰折之矣兵部覆奏謂寰所言飭兵車復舊墩皆防邊急務請卽下邊臣行之其欲於川南增設二衛事體重大宜行經略及鎭巡等官僉議奏處從之

○己巳大理寺卿王軾乞致仕不允

○命南京畱守後衛署都指揮僉事張鑾之子溥襲原職指揮使

○命朵顏等三衛大頭目曉諭各部落堅守臣節毋聽北虜誘惑自取罪戾以諜報近日大同之警朵顏衛都督阿乞蠻嘗領兵與北虜講好故也

○夜京師地震有聲

○庚午太宗文皇帝忌辰上祭奉先殿遣駙馬都尉林嶽祭長陵

○趙府萬泉郡主及魯府宜壽郡主卒賜祭葬如制

○六科十三道交章劾奏總兵官平江伯陳銳監督軍務太監金輔提督軍務侍郎許進副總兵都督劉寧及監槍太監姚舉謂各官初到大同正遇羊圈地方報有賊五十餘騎搶掠銳等議令寧領兵一萬襲之寸功無獲而官軍指揮邵平等死者十有三人戰馬死者百餘匹又大同東關外報有零賊數騎銳遣麾下輕騎數百逐之頭目死者六人從此遂不敢議戰矣賊知其無能爲愈肆猖獗至有五七騎直抵鎭城者自五月十二日以來西自威遠平虜井坪等衛所東自陽和天城順聖川南至應朔山陰馬邑渾源蔚州廣昌等州縣中間環屯列寨綿亙千里煙火聚落百萬餘家旬日之間生產蕩然人畜殆盡銳等止知嬰守一城軍門之外悉以棄敵且虜深入渾源等處之時各分部曲四散無統銳等苟能統率官軍並調集軍馬據其要害分路夾攻縱不能成斬獲之功亦庶幾少挫賊鋒必不至縱令此賊大肆搶掠逼臨關輔震恐京師重貽九重之憂如此又銳與寧自到大同後面同心異動輙矛盾飛謗相射自爲敵國其何以節制兩鎭而共濟戎務在銳則闒茸起戎重遺邊患在寧則懷姦托疾逗𨖻無功厥罪惟均法應顯戮乞並輔進舉等下之於理明正其罪以爲誤事負國者之戒兵部覆奏上曰各官奉命徵討不能奮勇設策致虜寇恣肆搶掠地方受害本當逮治姑從輕處置銳寧革祿俸閒住輔革管營進致仕舉宥之

○命提督紫荊等關襄城伯李鄌及都督張晟回京以虜寇已退也

○辛未命徽國朱文公十一世孫與�土襲翰林院五經博士

○賜國子監雲南貴州四川軍民生夏衣如例○壬申四川播州宣慰司使宣慰使楊斌遣安撫猶滽等貢馬謝恩賜彩叚絹鈔等物有差

○癸酉升直隸順徳府知府張繼爲廣東布政司左參政

○南京戶部尙書梁璟以老疾乞致仕許之命給驛還鄕有司月給米二石歲撥夫役四名應用

○復設廣東海康縣儒學天順間廣西盜起海康被殘縣學並入府學至是人才復盛所司以請禮部覆奏從之

○甲戌南京吏部等衙門尙書秦民悅等以星變上言一天人類應之理具載尙書洪範及漢五行志伏望皇上時一省覽知福極之應各有攸在一孝陵太祖髙皇帝永安之地林木近厄風雷遂成搖落今宜加培補植一南京新江口軍馬操練﹤鋶﹣釒﹥略不習戰船萬一江上有警以生疏懈惰之軍往禦慣熟彊梁之盜誠可寒心且內外守備湏勤閱視而坐營官員尢宜推選乞下兵部議處一近年以來京通等倉總督監督內臣多至十一二員各衛管糧經歷則有五六十員各倉官攢則以數百員計冗官浩費漕政廢弛每年漕運官軍用銀計十四萬餘兩致使借貸預賣口糧怨聲動天有傷和气乞下所司裁減冗員杜絕侵饋一內外臣僚以言得罪者宜從吏部﹤鋶﹣釒﹥上或復還原職或量加進用一今之畫士悉授武衘官至千百戶以上人皆爲突刃觸鋒之功猶且拾級而升研丹吮粉之藝乃可一蹴而得乞量爲罷遣一內而部院等衙門定爲五年一考察之例外而司府州縣等衙門乞不拘三年考察之例在內從吏部都察院在外從巡撫都禦史無巡撫處簡命在廷大臣會同巡按監察禦史考察一臣等近聞守邊內臣奏伐沿邊林木以便調軍追虜爲此計者必苟圖木植之利者也況此樹木歲久成林可以爲我藩籬可以隘彼馳突一旦去之何異借寇兵而賫盜糧又聞巡按官員奏修潮河川口鑿山引水創爲新奇可喜之謀但此地山陡水惡一遇暴漲旋卽衝蕩名爲捨城蓋有爲也凡此二者惟在嚴守舊規不必更張啟釁一近日移文南京成造醮器十二萬件取內府香料八十萬斤供費轉輸苦不可言伏望躬行節儉罷出異端以回天意一乞於各邊官軍不限門第品流果有知勇奇材許令自薦一遠年囚禁未及加刑者是卽古之所謂疑獄乞照舊例發邊遠充軍一鹽課之設本爲邊儲今藩王貴戚及買辦叚疋之類往往奏請�賈坐困邊儲缺乏乞下所司禁革一今天下之民財力凋獘而運河馬快舡只晝夜不休加以工役煩興災異日至乞減馬快舡等並各項廚料香料歲造歲辦織造攺造及南京成造物件量爲停止一大同宣府遼東延綏等邊鎭巡等官宜令召募驍勇之士不拘軍民人等有不願投軍報效一時者許給以器械月糧俟有成功例加升賞事畢放免有願久事者聽一南直隸驛遞閘壩等官屬南京吏部給由者違犯公罪乞免具奏隨卽送問一福建浙江湖廣並直隸等處州縣該角�羊絹匹不及五十匹已上者許上所司看驗類角�羊以節民力一南京內府甲字庫所收宜興縣遞年拆稅麻布今計十三萬餘匹漸致損壞乞暫將弘治十三年以後麻布每匹徵銀一錢二分類角�羊構解內府準作綿薴布匹給散軍士應用一各處淸解軍役凡有未明者宜先行查勘然後起解不許輙將異姓無干之人往來槪擾一兩京太常寺光祿寺廚役凡南者隸南北者隸北若不願編兌者聽南京各府衛管事官員役占軍士多取月錢導引騶從往往過制乞聽言官劾奏懲革一南京諸司官員折俸例於八月支絹十月支布十一月支小麥俱在秋冬疏密不稱又況支給畱難軍職缺食乞照在京事例移絹於四月移布於八月其有關支過三月者罪之一有司黃冊凡遇軍戶宜備開充軍來歷衛所年分而軍冊宜開重造歲月庶便查究及照南京兵部武庫司所貯洪武永樂以來軍籍年久浥爛乞命修庋如法一南京凡有興作錢糧取之工部人力取之中府而監管官員則聽於內官監等衙門事無統紀獘端百出今後興作必湏食糧住坐與輪班等匠相兼爲之如系大役內官監委官會同科道官相計以法從事一舊制物料悉由工部轉行司府州縣角�羊納今內批徑行南京守備委內官監等衙門轉行取辦倍取橫徵有所不免乞敕該部議處使事體歸一一蕪湖至南京三百餘里而客貨兩經抽分宜罷蕪湖抽分及裁減龍江瓦屑壩內官冗員自滸墅至淮安五百餘里而船戶三經納料亦宜罷其一臨淸金沙洲等關批鈔宜以舟料不以貨徵則國課不虧而民力蘇矣命所司看詳以聞

○總督南京糧儲都察院右副都禦史陳瑗乞回鄕餋疾不允南京太僕寺卿張賁乞致仕允之

○乙亥戶部覆議本部左侍郎許進所奏計處邊儲事例在京及山東等處軍職犯罪立功五年者準贖三品一百兩四品八十兩五品以下俱六十兩已立而未滿者照式遞減納米一百五十石或銀一百兩者充知印納米一百三十石或銀八十兩者充承差陰陽醫學僧道官之缺堪補者納銀六十兩卽入選其納銀七十五十四十兩者授七八九品散官二十兩者冠帶指揮千百戶所鎭撫總旗小旗納豆自六十石遞減至十石或銀自四十兩遞減至五兩免比試並槍諸銀米俱於大同管糧官交納從之

○命南京水軍右衛署都指揮僉事汪副之子洋代原職指揮僉事

○丙子升戶部右侍郎李孟暘爲本部左侍郎巡撫山東都察院右副都禦史王儼爲戶部右侍郎

○南京給事中郎滋等劾奏兵部左侍郎王宗彜南京戶部右侍郎鄭紀不職南京監察禦史李裕中等亦劾紀奔競無恥吏部並以爲請上命俱畱供職

○巡撫挾西都禦史熊翀等遣人獻玉璽一云鄠縣民毛志學等於趙倫村泥河水濱得之其文曰受命於天旣壽永昌玉色純白微靑背有螭紐周廣一尺四寸厚二寸翀等以爲秦璽復出也事下禮部尙書傅瀚等奏自有秦璽以來歷代得喪存毀眞贗之迹具載史籍今所進璽其篆刻之文旣與輟耕錄等書模載魚鳥篆文不同其螭鈕又與史傳等書所記文盤五龍螭缺一角及旁刻魏隸者不類且又與宋元所得之璽色各不同蓋秦之舊璽更歷變故亡毀已久今狹西所進與昔宋元所得疑皆後世模仿秦璽而刻之者竊惟璽之爲用以識文書防詐僞非以爲寶玩也自秦始皇得藍田王刻爲璽漢以後傳用之自謂轉相因襲巧爭力取意謂得此璽者乃足以受天之命否則歉然愧恥以爲天命去之不知受命以徳不以璽爲輕重也故求之不得則私刻僞造務以欺人一或得之輙嘩然以爲秦璽君臣色喜交慶徧祀以誇示於天下貽笑取譏千載一律洪惟我太祖髙皇帝神謨睿鑑髙出千古不師前代之刻制爲一代之璽文各有義隨事而施眞足以爲聖子神孫一代受命之符而垂法萬世者矣列聖相承率由祖訓百餘年來別無古璽而受命壽昌之福愈隆愈盛皇上大徳懋昭天命匪懈聖躬萬福宗社奠安正無俟於璽而得天之眷有足徵者今此璽出於狹地乃遂以爲天錫神符交獻諛悅蓋不自知其非耳宜姑藏之內府以備燕閒一玩以彰聖徳以正人心臣等不勝至願

上從之仍命薄賞志學等白金人五兩

○命成國公朱輔南京守備兼掌南京中軍都督府事

○丁丑賜楚府醴陵縣主並儀賓羅大倫靑田縣君並儀賓趙恭桐鄕縣君並儀賓董文煥晉府松陽郡君並儀賓李朝陽誥命冠服如制

○巡撫宣府都禦史雍泰奏宣府遊擊將軍劉淮嘗領大同遊兵不能禦賊而又縱部下以鐵器與賊爲市致生邊患不宜復用請以管操都指揮張雄代之命雄充宣府遊擊將軍淮止令在大同領軍殺賊

○南京工部尙書蕭禎以久病爲南京給事中所劾因再乞致仕

上允之給驛以歸命有司月給米二石歲撥夫役四名應用

○戊寅升大理寺卿王軾爲南京戶部尙書

○命故南京禮部尙書童軒之繼曾孫時爲國子監生從其請也

○狹西莊浪衛天鼓鳴

○己卯蜀府名山郡主卒賜祭葬如制

○南京刑部右侍郎金澤整飭薊州邊備都察院右副都禦史洪鐘各乞致仕不允

○南京工部右侍郎沈暉乞致仕允之

○庚辰升湖廣布政司左布政使徐源爲都察院右副都禦史巡撫山東貴州左布政使張撫爲南京太僕寺卿江西饒州府同知薛英爲四川按察司僉事

○辛巳致仕南京國子監祭酒謝鐸辭起用之命不允命吏部仍促之赴任

○再賜岐王徳安府田六百一十二頃有奇

○命南和伯方壽祥領神機營五千下右軍都督府帶俸都督僉事神英領果勇營錦衣衛帶俸都指揮使王銘領神機營左掖俱坐營管操

○巡撫雲南都禦史李士實巡撫貴州都禦史錢鉞以地方災異各請暫取回淸軍禦史從之

○壬午升湖廣布政司右布政使朱瓚貴州右布政使黃璉俱爲本司左布政使

○升南京禮部左侍郎董越爲南京工部尙書攺南京大理寺卿楊守隨爲大理寺卿

○命襄城伯李鄌提督五軍營大明孝宗敬皇帝實錄卷之一百六十五

弘治十三年八月癸未朔巡撫保定等府都禦史髙銓南京太常寺少卿沈瑜各以例乞致仕命俱畱供職

○甲申升江西按察司按察使陸珩江西布政司右參政閭鉦俱爲右布政使珩湖廣鉦貴州

○命以大同官庫銀二萬兩給軍前賞功之用從保國公朱暉等請也

○故太醫院院使徐生院判陳公賢之子各爲其父乞賜祭禮部執不可命特與之

○四川番賊入松潘壩州坡底關等處殺虜人畜命逮問巡視指揮楊綱等八人罪罰分守副總兵顏玉及兵備副使王存禮俸各月兩以協守參將周英旣革任宥之

○南京協同守備兼掌右軍都督府事武靖伯趙承慶以例乞辭任不允

○乙酉升直隸安慶府知府張冕爲江西布政司右參政四川按察司副使羅安爲江西按察使

○丙戌岷王膺鉟薨王順王之子母妃湯氏景泰元年生先封世子弘治元年襲封岷王至是薨年五十一訃聞輟朝三日賜祭葬如制謚曰簡

○升刑部郎中尹嘉言爲四川按察司副使

○丁亥釋奠先師孔子遣太子少保兵部尙書兼東閣大學士謝遷行禮

○升太常寺少卿兼翰林院侍讀學士李傑爲南京禮部右侍郎巡撫保定等府都察院右副都禦史髙銓爲南京工部右侍郎南京大理寺左少卿魏富爲本寺卿

○戊子祭太社太稷○總督南京糧儲都察院右副都禦史陳瑗卒瑗字大玉河南太康人成化八年進士授戶部主事歷升員外郎郎中江西左參政福建右布政江西左布政擢右副都禦史總督南京糧儲至是卒賜祭葬如例瑗和易謙恭取聲譽致位通顯其爲布政於江西也不聽私屬竟爲士大夫所不滿云

○京師雨雹

○己丑賜左春坊左庶子張天瑞母韓氏祭以東宮講讀恩也

○命西寧侯宋愷管紅盔將軍宿衛

○庚寅授進士牧相爲南京兵科給事中

○旌表孝子一人節婦十一人烈婦一人薛璋河南閿鄕縣儒學生母死廬墓三年旌其門曰孝行馬氏浙江平湖縣民馮玙妻董氏鄞縣民錢繼妻章氏黃巖縣進士王欽妻伍氏於潛縣民顧廷玉妻盛氏廷玉同縣民張俊妻王氏曹氏福建莆田縣人俱少詹事兼學士柯潛妾錢氏直隸元城縣民喬嵩妻丁氏山東壽張縣倉副使王諶妻黎氏廣東新會縣民歐陽中妻蔣氏河南儀封縣民黃智妻俱少寡守節旣老無玷各旌其門曰貞節蔡氏山東單縣民李逵妻逵死三日蔡自縊死旌其門曰貞烈

○命宣城伯衛璋顯武營坐營成安伯郭寧五軍營左哨管操

○修南京內織染局廨捨

○辛卯南京戶科給事中張宦陳備邊八事一攬將材謂今之保舉殊無實材宜出榜招募不拘流品一運糧艸謂宜僉北直隸府州縣有力之家穵運京通倉場糧艸於大同宣府等處一搜士卒謂宜淸查在京騰驤四衛及內府勇士量畱供役其餘三丁擇一送操及有私投隱匿者遣發邊衛殺賊自效一調西軍謂宜調延綏寧夏等處兵馬於大同代州協同徵討庶畱京軍以護根本一舉參謀謂致仕南書秦紘南京鴻臚寺卿陳壽河南按察使文貴南京通政司參議韓鼎等或生長邊方或諳練韜略委之參贊必有成功一卹邊軍謂各邊官軍勞苦異常宜於月糧賞賜之外量加優給一愼關口謂居庸紫荊等處宜多選兵馬備禦而緣關小口亦宜隨方修築一重將官謂行取將官宜隆其禮遇重其委任或降敕往召或令馳驛赴京待之優異庶可得其死力命所司知之

○江西南安府被水患命巡撫等官賑卹之贛州吉安臨安南昌南康秋田之被災者核實以聞

○壬辰孝慈髙皇后忌辰上祭奉先殿駙馬都尉楊偉承命祭孝陵

○致仕工部右侍郎張頤卒頤字餋正其先直隸江都縣人後占籍山西太原衛天順四年進士攺翰林院庶吉士授本院檢討升修撰擢都察院右僉都禦史巡撫宣府時太監汪直北徵頤曲意諂事遂以軍功轉左尋升工部右侍郎成化癸卯被劾致仕至是卒賜祭葬如例頤本有才气而急功名平居持論侃侃恆出人右在翰林爲講官榮進自有素定顧求自試用於外旣而患失心勝遂不能堅其節士論頗薄之亦惜之云

○升提督河道通政司右通政張縉爲都察院右僉都禦史巡撫保定等府兼提督紫荊等關

○以雲南安寧州羅次縣徑隸雲南府

○癸巳禮部覆南京吏部尙書秦民悅等所言修徳節用事乞取洪範篇五行志所載休咎徵應之說時時省覽以助寅畏之誠及戒造作齋醮器皿行取香料之類乞俱賜停免從之

○舊制公侯駙馬伯朝參不置門籍英國公張懋等奏勛戚大臣自祖宗定朝儀來比與文武品官事體不同宜如舊禮部覆奏命公侯駙馬伯朝參如舊不許逸惰

○夜廣西融縣有星流自西南至西北長丈餘大如箕

○甲午廣東按察司僉事徐紘奏臣謹按宋史載楊太后赴海以歿今其故趾在新會縣西南七十里夫宋社將遷天下莫能救太后以一婦人乃能以身徇國提二弱子信任二三大臣托孤寄命爲宗社計卒與國俱存亡其功烈明著如此今世之匹夫匹婦有一節一行之懿者猶蒙朝廷嘉獎或錄用子孫或表異門閭或爲立廟致祭矧如太后者而可泯滅不祀乎先年按察司僉事陶魯奏立大忠詞以祀其臣信國公文天祥丞相陸秀夫太傅張世傑已蒙兪允近布政司右布政使劉大夏始議立廟於大忠祠之上以祀太后而事不果乞下所司秩之祀典從之

○乙未升南京通政司左參議韓鼎爲通政司右通政提督沙河至徳州河道

○丙申南京禮部尙書謝綬乞致仕上曰卿典司邦禮歷練老成宜勉修職務以副委任不允休致

○增設廣東翁源縣黃峒巡檢司流官土官巡檢各一員

○革周府義寧王安涘爵廢平樂王安泛爲庶人徙之鳳陽初周惠王無嫡子庶長子安﹤氵橫﹥封爲世子安涘安泛以次受封惠王常不事事安﹤氵橫﹥等競爲非度各置囹圄刑具招集無賴爲私人擊斷亡諱而安泛尢甚後惠王以安﹤氵橫﹥械系祥符民髙﹤王巳﹥等責償負錢戒之不從乃大怒安泛因而傾之遂奏請廢安﹤氵橫﹥安﹤氵橫﹥亦持安泛不法事欲告之由是兄弟有郤惠王薨羣小因惡安泛於安﹤氵橫﹥乃屬焦國秀者奏安泛嘗攘諸莊田之入致惠王因岔得疾而薨並及其多殺無辜折取社稷壇瓦石以營私第數十事安泛亦用其黨韻海計誣安﹤氵橫﹥憾惠王嘗巳廢已進毒弒父又烝父妾宋金臺與弟婦安定王張妃聊城王劉妃亂令人馳奏之而鎭國將軍子土�逢憾安泛擊死乳母之子亦發其事俱下河南鎭撫等官勘報會赦安﹤氵橫﹥以疾卒妃楊氏無子庶子睦﹤木審﹥當嗣惠王閻宮人者因奏安﹤氵橫﹥兄弟素不相能告案無驗之罪欲以相傾今安﹤氵橫﹥故睦﹤木審﹥幼孤乞悉赦安泛等不治命睦﹤木審﹥掌府事舉行喪禮章下禮部覆奏許睦﹤木審﹥嗣事刑部以三人所奏多十惡大罪不可輕貫請俟惠王及世子舉喪後案之詔可睦﹤木審﹥旣嗣安涘安泛益橫安﹤氵橫﹥舊役卒多去睦﹤木審﹥投兩王府兩王又捕系大府軍匠廚役各數百人彊搒令服役又分遣其黨欲據諸莊所一府囂然安泛又令管家媼戴氏等脇取楊妃五千金安涘忿不得乃誣奏睦﹤木審﹥生母乃樂工劉善女且先幸懿王爲安﹤氵橫﹥所烝而生睦﹤木審﹥出不正不可以嗣乞推賢而長者掌府事冀己得代立楊妃亦上奏自辯復下河南驗問未報有自宮者李聰先事趙府以罪亡入安﹤氵橫﹥府用事及承奉王滿楊鑄至而逐之聰遂求事安泛專擿觖世子府短長僞言滿鑄誘楊妃出遊因延至其第而挑之不徵諸縣負錢自利安泛信之遂系主者書狀又系治安﹤氵橫﹥諸隸卒責償所侵盜前後得財貨以千計聰所得亦數百於是楊妃以安泛安涘侵淩日甚復奏請命官卽訊上命司禮監太監趙忠刑部侍郎何鑑往會鎭巡三司按之安泛恐復誣奏安﹤氵橫﹥進毒弒父滿鑄侵漁祿米與楊妃淫亂如聰所言有儀賓李九疇者嘗有憾於世子又以負安泛錢欲爲告安﹤氵橫﹥罪而免償乃走闕下質言安﹤氵橫﹥弒父事覺自盡亦下忠鑑並治至是忠鑑奏言安泛安涘縱欲無厭媒蘗弒逆淫亂大惡以誣親無父子兄弟請論如法戴氏等三人侵侮楊妃嘗令樂妃殉﹤氵橫﹥葬且輕出梱內以啟人言亦宜有罪鎭國將軍同錣娶樂婦生安泛等三男而惠王爲請名封例應攺正余所連逮者幾千人擬李聰絞李九疇及焦國秀三人韻海等二十九人劉深等六十一人俱充軍長史趙文教授叚挺及滿以下各論罪有差獄上詔安泛削爵降爲庶人遷之鳳陽守陵安涘令革爵間住楊氏革冠服戴氏等杖八十韻歸宗安汛等令攺正李聰依律處決焦國秀等三人杖一百韻海等二十九人杖八十俱並家屬發邊衛充軍李九疇杖一百革職爲民余從所擬仍敕周府封丘等王及忠鑑等令如敕行之

○夜月犯壘壁陣東第三星丁酉遣戶部右侍郎王繼祭太倉神

○遣順天府官祭宋丞相文天祥

○工部覆南京吏部尙書等官秦民悅等所奏謂南京龍江關瓦屑壩二抽分竹木局舊例月給抽分內官茶果鈔三十貫其後內官掊取數十百倍乞止令折收銀三十兩此外有橫取害人者坐以贓罪荊州蕪湖龍江三抽分廠歲抽分物料俱以供修補漕船及光祿寺成造器皿之用其言內臣千預抽分漁利害人請如所奏行南京工部查處上是之命抽分仍照舊例行

○夜南京見老人星見於丙位

○戊戌賜武進伯朱潔妻黃氏祭葬如例

○己亥命銓注惠安伯張偉於左軍都督府襄城伯李鄌於右軍都督府寧晉伯劉福於後軍都督府偉掌印管事鄌福各佐貳管事

○雲南木密所等處盜賊起一歲至六十餘發殺官奪印流毒人民守臣以聞兵覆奏請調兵徵剿上從之敕鎭巡等官用心督兵剿捕務令盡絕

○升大同前衛指揮僉事楊彪爲署都指揮僉事充大同東路左參將分守天城陽和等處

○工部覆南京吏部尙書秦民悅等所言稽考工作及公派物料今後南京內府常行工作令住坐匠役與班匠相兼用工果有重大之役請令內官監會同科道官計定物料行取應用不許續行科派爲侵漁之計違者許科道紏舉又內府各監局修造物料俱由本部轉行南京工部坐派不得用各監局印信揭帖徑從南京守備內臣移文南京工部取辦今仍請行南京工部凡前項俓行徵派未角�羊者俱各停止從之

○辛丑兵科給事中蔚春言近日地震雨雹天戒照然且虜寇在邊事尢可慮乞敕兵部尙書馬文升用心籌畫勿爲牽制其戶部會計糧餉正東方今當務之急而尙書佀鐘臥病不出侍郎李孟暘衰憊已甚乞別選賢能以充其任上是之而命鐘等置勿論○癸卯時刑部侍郎陳道等奉命選軍而騰驤四衛一所勇士軍人俱不在選數兵部請除禦馬監馬房兩班並外馬房養馬及上直軍士外其餘空閒之數並揀選操練以備緊急調用不從

○命萬全都司都指揮僉事張廣之子詔代原職龍門衛指揮僉事

○命湖廣都司都指揮僉事陳麟之子良輔襲原職淸浪衛指揮使

○甲辰憲宗純皇帝忌辰上祭奉先殿遣駙馬都尉黃鏞祭茂陵

○河南光州地震有聲

○丙午遣官祭太歲風雲雷雨嶽鎭海瀆山川等神

○遣官祭旗纛之神

○命以福建泉州府市舶司銀三萬餘兩爲本府賑濟之用

○夜雨雹○丁未先是吏部覆議府部等官所言汰冗員及科道官所言裁革傳升事有旨待查奏至日定奪至是吏部﹤鋶﹣釒﹥上近年以來傳升乞升文職官凡八百四十一員請賜裁處上復命已之

○戶部署郎中王氶�巳奏請以遼東左參將孫文毅充總兵官指揮韓輔魯祥左右參將赴大同殺賊兵科參氶�巳所誕妄兵部覆奏請治其罪詔命將出師朝廷重事王氶�巳擅自定擬顯有徇私情獘法司其逮治以聞

○命工部造戰車五兩送各邊令如式造用車卽故尙書餘子俊創意所制者也

○戊申昏刻木星犯壘壁陣東第三星

○己酉賜秦府鎭國中尉秉柯秉木��誥命冠服如制

○吏部尙書倪嶽至京有旨令蒞任治事嶽具﹤鋶﹣釒﹥辭上曰卿端重老成才望素著特玆簡命宜勉就職不允所辭○該禮部奏京師近有星變地震雨雹之異一二年以來四方亦多災變乞通行有災之處鎭巡等官嚴加修省凡有不便條具以聞其寧夏甘肅宣府大同遼東諸邊所系尢重請令愼固防守以備不虞並敕兩京文武羣臣一體修省以回天意尢願皇上憫念黎元益修實徳不替初年之政用臻有永之圖上嘉納之

○庚戌廣東海康縣儒學自天順間流賊劫掠之後久不除官止令雷州府儒學訓導一員署其事至是布政司請裁革府學訓導除縣學教諭訓導各一員從之

○貴州安南衛地連震三次有聲如雷

○辛亥賜晉府延長郡君並儀賓楊漢周府河津縣主並儀賓梁志學秦府云陽縣君並儀賓湯得明誥命冠服如制

○遼東都司都指揮同知王璽坐守傋不設千戶黃直等四人坐虜入境失於守傋罪應充軍上以情輕律重各降一級帶俸差操

○分守柳慶右參將都指揮僉事張麒遣桂林衛帶俸指揮使猛勝賫表慶賀萬壽聖節表爲水所浥棄之河中遂不至京而返下巡按禦史逮問並得其賣放護送官軍沿途宿娼等事擬勝罪當立功五年滿日仍降三級調衛差操得旨從之張麒以委用非人罰俸三月

○湖廣永順宣慰司臘惹田家等洞長官司遣使貢馬謝恩賜彩叚鈔錠有差

○內閣大學士劉健等言今早太監蕭敬傳示聖意夜來大祀社禝因聖躬偶有微瘍遣官行禮臣等仰惟皇上一身爲天地神人之主正宜保重因疾遣官乃是一時權宜於禮無礙而聖心猶歉然不寧尢見敬事神明之誠必能昭格於上臣等竊聞醫書有云諸瘡痛癢皆屬心火今年暑气倍常恐有餘熱未退伏願皇上善加調攝早遂康復以慰臣民之望臣等犬馬之忱不勝惓切上慰答之

大明孝宗敬皇帝實錄卷之一百六十五終明孝宗敬皇帝實錄卷之一百六十六

弘治十三年九月壬子朔狹西肅州衛地震

○廣東欽州地震

○癸丑廣東翁源等縣自弘治十一年以來數被福建流賊爲害至是始平之兵部以保昌縣主簿黃旹及民人鄧秀等俱死鋒鏑請錄旹一子爲承差卹秀等家復其徭役又謂分守參議劉信分巡僉事徐鋐守備都指揮楊觀等功可贖罪千戶袁玉等守備不設宜下巡按監察禦史逮問從之仍罰信等俸各三月

○甲寅修四夷館

○乙卯孝恭章皇后忌辰上祭

奉先殿遣駙馬都尉齊世美祭景陵

○丙辰升刑部左侍郎陳道爲南京都察院禦史○丁巳巡撫寧夏都禦史王珣奏請於靈州開設州治卽以靈州名之徑隸狹西布政司設知州吏目及儒學學正訓導並陰陽醫學官各一員其原設靈州倉及鹽課巡檢二司並大沙井驛俱隸本州吏部覆奏從之

○命安遠侯柳景三千營頭司陽武侯薛倫五軍營幼官舍人營俱管操

○戊午升戶部員外郎徐逵爲遼東行太僕寺少卿監察禦史沈元爲江西按察司僉事

○己未賜周府內鄕王嫡長子安湩代府輔國將軍成�奉國將軍聰洵誥命冠服如制

○賜代府靜樂郡君並儀賓史錄誥命冠服如制

○庚申升兵部右侍郎兼都察院左僉都禦史王宗彜爲都察院右都禦史仍經略密雲潮河川等處邊務以九年秩滿也

○升刑部右侍郎何鑑爲本部左侍郎巡撫雲南都察院右副都禦史李士實爲刑部右侍郎○鴻臚寺左寺丞丁鳳丁憂服闋復除原職

○壬戌雨雹

○甲子以旱災免直隸保定府夏稅有差

○乙丑巡撫直隸總督糧儲都察院左副都禦史彭禮乞致仕不允

○丙寅攺工部左侍郎熊翀爲兵部左侍郎

○升江西布政司左布政使葉贄雲南左布政使陳金俱爲都察院右副都禦史贄總督南京糧儲金巡撫雲南

○命翰林院編修蔣冕傳圭俱兼司經局校書侍東宮講讀從大學士劉健等言也

○升監察禦史王鼎爲光祿寺少卿

○升福建按察司僉事陳壯爲河南按察司副使

○戊辰升戶科給事中夏易大理寺署寺正事右寺副院賓俱爲按察司僉事易福建賓狹西

○南京通政使司右通政徐說乞致仕不允○調行人司行人王雄爲雲南浪穹縣縣丞雄上疏曰克敵之要在乎將得其人選任不可不愼比者胡虜入寇皇上命平江伯陳銳充總兵官率眾䢐徵旣而我軍無功虜益猖獗復議遣保國公朱暉易之夫兵部會廷臣議於將官之中獨推陳銳爲首故陛下信而使之當其會議之時曾不審陳銳謀勇著聞與否堪任大將與否而猥以上請其所議者何事哉若不以爲應故事而已必將曰姑試之何如夫眾之死生國之存亡皆系乎將而可以試之謀勇未聞之人哉往事已無及矣語曰前車覆後車誡陛下罷黜陳銳而更用朱暉者素不更事固不多於陳銳也一試於陳銳已爲寒心可再試於朱暉乎竊料左右舉之者必曰朱暉嘗從父徵伐多見戰陣是必有謀勇者夫賢者之處世如錐處囊中其末立見朱暉從父徵伐之時其所出奇者何策所克敵者何功旣無所聞是無所有矣且惟豪傑能知豪傑考之前史舉韓信者蕭何也舉謝玄者謝安也舉髙崇文者杜黃裳也漢晉唐之君𨿽未悉韓信謝玄髙崇文之爲人而素悉蕭何謝安杜黃裳皆社稷之臣有知人之鑑故於其所舉者直任之而無疑陛下未眞知朱暉之爲人若眞知舉之者無愧於蕭何謝安杜黃裳數君子亦無不可若亦曰未也又安可不以陳銳爲鑑而付諸非人哉此臣所以深惑而不角�羊也以今天下之大豈無謀勇過人如古之名將者但以久際昇平未經戰陣才猷未見鮮克識之如不得已莫若於邊方都督中選任蓋彼生長於邊結髮與胡虜戰其間固有熟知虜情能出奇制勝者特以有主將約束之又牽制於監督與提督者𨿽有才略卒無所施耳今暉已受

上命臣願陛下及其未發而止之責前日推舉陳銳者正其輕忽欺罔之罪以爲將來會推者之戒然後大會廷臣從公選舉於邊方都督中拔其尢者授以大將之任旣得其人又俾專閫外之事勿置監督提督者以撓之蓋今之監督提督之任卽唐之觀軍容使與監軍之任也以郭子儀李光弼之勇略不世出然以魚朝恩爲觀軍容使而九節度之師皆潰於相州況其下者乎擇之愼任之專緩急操縱無所牽制然而戰不克功不成者未之有也疏入

上曰命將出師國之重事雄妄言沮軍逮下錦衣衛獄嚴鞫之刑部擬雄罪贖杖還職命免贖送吏部對品調外任吏部擬調浙江麗水縣丞不允復令調遠方故有是命時論惜之

○己巳升四川布政司右布政使周宏福建右布政使李韶俱爲左布政使宏江西韶雲南

○戶部尙書佀鐘以病乞致仕不允

○直隸壽州及河南太康縣地震有聲

○庚午朝鮮國王李﹤忄隆﹥遣陪臣戶曹參判曹淑沂等奉箋文方物來賀

皇太子千秋節賜宴並金織衣彩叚等物如例

○升工部右侍郎李鐩爲本部左侍郎南京光祿寺卿張達爲右侍郎

○升戶科都給事中盧亨爲尙寶司卿

○辛未升湖廣布政司右參政夏祚廣東右參政華仲賢俱爲右布政使祚江西仲賢四川

○禮部請如洪武舊制凡各處司府州縣遇

聖節並冬至等令節不許差委教官賫進表箋致妨教餋從之

○壬申都察院左都禦史戴珊召至京具疏辭上曰卿老成淸愼練達憲體特玆簡命宜勉就職不允所辭

○昏刻南京有星如雞子發光大如盌起自室宿行至天棓三小星隨之

○癸酉升浙江布政司左布政使楊峻爲南京光祿寺卿

○升兩淮都轉運鹽使司運使畢亨爲湖廣布政司右參政江西吉安府知府張本爲廣東右參政

○鎭守湖廣總兵東寧伯焦俊卒俊始祖元山後廣寧人成化九年襲兄壽爵左府帶俸神機營右掖管操二十一年充總兵官鎭甘肅二十三年攺鎭寧夏弘治八年召掌南京前府事管理操江十一年鎭守貴州十三年攺湖廣未至而卒訃聞輟朝一日賜祭葬如例俊少事商販旣貴能謙和下士故獲以功名終而折衝禦侮本非所長故亦無所自見云

○甲戌下禮科都給事中寧舉及進士張繼於錦衣衛獄各贖罪還職以繼自內府接出奏本失於送科舉劾奏章內亦誤不書名故也

○廣東道監察禦史劉淮丁憂服闋復除原職

○戶部覆議南京吏部尙書秦民悅等所言王府食鹽不許陳乞各處角�羊兩京農桑絹不及五十匹以上者送本府驗中總用府批角�羊納以省民力宜興縣角�羊送南京麻布已多宜以後每匹徵銀一錢四分準綿薴布價給軍待布乏時仍舊南京文武官折支俸絹小麥宜各依月關支三月不完者依擬停俸踰年者罪之

上曰鹽法已有前旨折布銀角�羊部餘如議行乙亥

皇太子千秋節文武百官早朝畢赴文華殿行慶賀禮

○賜百官宴於午門天下諸司及四夷慶賀官員人等宴於闕左門

○升浙江按察司按察使孫需爲浙江布政司左布政使戶部郎中唐錦舟爲兩淮都轉運鹽使司運使

○是日曉刻月犯軒轅第五星

○丙子工部尙書曾鑑以南京監察禦史劾之因乞致仕

上曰卿年力未衰方膺委任勿罔人言遽求退避所辭不允

○總督漕運都察院右都禦史張敷華請移蔭子恩於其出繼子儒卿爲國子監生以奉故兄之祀

上許之

○丁丑升浙江按察司副使朱欽爲本司按察使

○兵部覆南京吏部尙書秦民悅等所言謂南京新江口兩班軍馬宜照在京團營例首班歇操卽令次班接操其大教場坐營都督王勇老不任事亦請選人代任及減馬快等船以蘇運河之民並裁減各項科派以慰四海之望有司淸軍不許以異姓無干及未明軍役攺易姓名朦朧角�羊擾守邊內臣奏伐沿邊樹木巡撫官奏修潮河川口鑿山築城二者俱爲害不細工役煩擾乞爲禁止議上

上從之

○戊寅升翰林院編修兼司經局校書吳儼爲左春坊左中允仍侍

東宮講讀以九年秩滿也

○

上以刑科左給事中王洧工科左給事中童瑞俱爲都給事中兵科右給事中屈伸刑科右給事中周旋俱爲左給事中禮科給事中於瑁兵科給事中蔚春俱爲右給事中洧伸俱爲吏科工科左給事中童瑞兵科給事中蔚春俱爲戶科給事中刑科右給事中周旋爲兵科刑科左給事中王洧兵科右給事中屈伸禮科給事中於瑁俱爲吏科

○己卯升山西按察司僉事張賓爲浙江副使

○庚辰南京太常寺卿呂﹤常心﹥乞致仕不允

○錄故南京吏部尙書王﹤亻與﹥之孫昇於中書舍人習字出身以﹤亻與﹥嘗侍憲宗皇帝春宮講讀故也明孝宗敬皇帝實錄卷之一百六十七

弘治十三年十月壬午朔孟冬享太廟

○遣駙馬都尉馬誠遊泰分祭長陵獻陵景陵裕陵茂陵文武衙門各分官陪祭

○遣儀賓周鉞祭景皇帝陵寢

○遣內官祭

恭讓章皇后陵寢

○遣內官祭司井之神

○癸未兵部尙書馬文升等言狹西延綏環慶臨鞏固原等處無虜警者二十餘年畜產蕃盛恐虜覘知河凍入套爲患欲移文各邊守臣整飭軍馬分布要害以防不虞從之○甲申升南京刑部員外郎劉棠爲山西按察司僉事

○錄宣府大同禦虜功自都指揮僉事張雄而下升一級者五十三人署一級者二人餘二千四百六十一人給賞有差

○錄收復哈密功賞鎭守甘肅太監陸誾總兵官都督彭淸巡撫都禦史周季麟各彩叚二表裏白金十兩參將楊翥少監沈讓都指揮僉事巫忠及哈密千戶哈只哈三彩叚一表裏白金五兩副總兵都指揮李玙兵備副使陳珍李旻張貫巡按監察禦史周琰李咨各彩叚一表裏其餘官舍旗軍及夷人番兵一百十八人升賞有差

○乙酉南京監察禦史陳順劾奏南京戶部右侍郎鄭紀屢經彈劾久妨賢路乞罷歸田裏不允

○虜自六月初二日以後散入宣府西陽河等處攻圍諸堡堡兵拒之多被傷而去巡撫都禦史雍泰等疏有功者百六十八人請給賞以勵士心兵部覆奏從之

○丙戌巡按直隸監察禦史曹玉奏徐州並蕭沛碭豊諸縣多被河患蓋因賈魯河丁家道口衝決散漫東注不歸故道巡撫河南都禦史鄭齡𨿽嘗請修築久未成功乞遣有幹局官一人歷河南並直隸被災之處閱視水決源流咨詢修築方略以爲經久之利事下工部覆奏謂宜行河南山東巡撫巡按等官親歷災所覆視各決口修築工程如將完卽督所司速成之或工鉅費繁奏聞區處管河等官或仍前因循廢職者具奏治罪從之

○丁亥巡按遼東監察禦史張隆奉旨勘右參將史贇失機事情謂協守廣寧中路參將孫文毅及守備寧遠指揮崔鑑等俱可用贇及守堡都指揮髙啟管操都指揮錢英薛鏞俱不職宜罷黜兵部覆奏請如所言從之

○戊子命司禮監太監會同各營內外提督官閱視京營武職較量其藝能第等以聞

○鎭守遼東總兵官定西侯蔣驥引疾乞角�羊兵柄不允

○庚寅南京國子監祭酒劉震乞致仕不允

○給兩淮餘鹽一萬引助榮王婚禮之用從王請也

○辛卯六科十三道交章劾奏安遠侯柳景先鎭兩廣坐罪當死得革爵閒住已爲幸矣後乃夤緣復爵今又求典三千營戎務兵部尙書馬文昇所舉不當請並黜之不允

○壬辰賜沈府奉國將軍勛沐勛濈周府奉國將軍安﹤氵隱﹥誥命冠服如制

○升定遼中衛指揮使韓輔爲署都指揮僉事充右參將分守錦義二城

○癸巳巡撫雲南都禦史李士實奏天下文廟通祀孔而以顏子曾子子思配享於堂上以顏曾哲孔鯉從祀於兩廡似爲非禮請於文廟之後增建後殿一所中祀叔梁紇而配以顏路曾皙孔鯉兩廡舊位並請撤罷命所司知之

○甲午賜淮府建徳郡主並儀賓濮昌齡寧徳郡主並儀賓羅懷素周府長平郡君並儀賓王連仁化郡君並儀賓李正晉府遂寧縣君並儀賓陳文寶誥命冠服如制

○升刑部署員外郎主事方良永爲廣東按察司僉事

○南京監察禦史陳順劾南京掌左軍都督府事保定侯梁任貪聲大著請黜之不允

○乙未聖慈仁壽太皇太后聖旦上率皇太子及親王上壽免命婦朝賀

○賜百官宴於午門

○賜各王府慶賀官員人等鈔幣有差○丙申遼王寵涭奏荊州府舊有護城堤岸長五十里近堤壞岸崩致江水沖壞城門橋樓房屋爲患甚急請命官修築工部覆奏從之

○是日曉刻月食

○夜月犯天街星

○丁酉上禦奉天殿傳制懷寧侯孫泰陽武侯薛倫崇信伯費柱彰武伯楊質興安伯徐盛南寧伯毛良武平伯陳勛懷柔伯施成安伯郭寧武進伯朱潔都察院右副都禦史顧佐持節充正使尙寶司司丞崔璇吏科給事中周璽兵科給事中王承裕刑科給事中任良弼工科右給事中李祿中書舍人尹雄劉銳吏部員外郎馮蘭戶部員外郎張定工部員外郎宋愷鴻臚寺左寺丞丁鳳充副使冊封秦府臨潼王秉欆爲秦王妃盧氏爲秦王妃宜川王嫡長子秉楀爲宜川王遼府沅陵王弟鎭國將軍恩金�乍爲阮陵王夫人鐘氏爲沅陵王妃松滋王嫡長子恩鈳爲松滋王宜城王嫡長子恩銑爲宜城王南城兵馬副指揮王翔長女爲遼府衡陽王妃肅王次子眞泓爲淳化王代府博野王嫡長子俊櫍爲博野王周府永寧王嫡長子安法爲永寧王原武王庶第五子鎭國將軍安淇爲原武王西城兵馬副指揮劉珍次女爲原武王妃河淸王庶長子鎭國將軍安沈爲河淸王晉府襄陰王長子表楗爲襄陰王徽王庶長子興化王祐臺爲徽世子庶第四子祐椀爲景寧王韓王庶第三子旭林爲隴西王庶第四子旭栓爲寧遠王東城兵馬副指揮李盛次女爲崇世子妃南城兵馬副指揮秦玄次女爲沈府吳江王妃致仕知縣易濂長女爲荊府都昌王妃

○修南京鴻臚寺○戊戌翰林院檢討石﹤王卸﹣卩﹥廣東道監察禦史石玠俱丁憂服闋﹤王卸﹣卩﹥復除原職玠復除河南道

○己亥誠孝昭皇后忌辰上祭奉先殿遣駙馬都尉蔡震祭獻陵

○庚子少傅兼太子太傅兵部尙書馬文升復乞致仕上曰卿宿望老臣熟諳兵政委任方隆豈可引年屢求休致不允所辭

○命狹西都司都指揮僉事哈振守備紅城子堡

○以水災免除州蕭碭二縣徐州等四衛稅糧有差

○以旱災免狹西慶陽府所屬州縣及慶陽衛所稅糧五萬一百五十四石有奇

○辛丑升監察禦史劉道立南京監察禦史洪遠俱爲按察司僉事道立狹西遠浙江

○巡撫貴州都察院右副都禦史錢鉞乞致不允

○朝鮮國王李﹤忄隆﹥遣陪臣吏曹參判李季男等來奏事賜宴並彩叚等物有差

○壬寅再錄故大學士商輅之曾孫承慶於中書舍人習字出身從其請也

○命貴州都司故都指揮同知王楷之子銑襲淸平衛指揮同知

○兵科都給事中柴昇以奏事失儀下錦衣衛獄贖杖還職

○癸卯升南京刑部郎中蔣顒爲湖廣按察司僉事

○法司奉旨會官審錄死罪重囚愼眞者九十四人情可矜疑者四十六人奏請裁處者二十人上令愼眞者依律處決可矜及請裁數內處決者二人監候者十二人免死充軍者五十六人內十三人仍杖一百發遣又篤疾者二人父母訴有息詞者二人並一婦人杖而釋之十歲以下殺人應死者三人令出錢給死者之家而釋之○甲辰升司經局洗馬兼翰林院侍講梁儲爲本院學士支從四品俸以九年秩滿也

○乙巳升禮部郎中王綸爲廣東布政司右參政

○鎭守雲南黔國公沐昆等奏孟餋思陸遣人越過金沙江占奪孟密蠻莫貢章等處撫諭日久不聽而木邦宣慰罕列年幼不能自立意欲協思陸以報孟密向日侵奪宿憤其木邦陶孟畢松陽𨿽畏法遜避陰亦與思陸結黨逆節已彰欲集大軍剿之因畫上三策其一正名義以行天討爲上策則差官數員督調緬甸八百孟密夷兵九萬象七百雲南等府衛州縣漢達土夷官兵三萬由密都允肆進以送戛裏二子還復故土爲名以二戛里人心分思陸之勢又將孟夷兵二萬在光鐃者並各處土兵一萬同隴川夷兵爲一路由蠻倫等處進又將兵五千與南甸夷兵爲一路由南牙山進五千同幹崖夷兵爲一路由結餋進其二勵兵威以昭曠度爲中策則差官統調緬甸夷兵二萬象二百由整古來合孟密夷兵二萬象二百並漢達土官兵二萬象一百分爲三路由蠻倫等處進攻其東調緬兵二萬象二百孟密兵二萬象一百由密都進攻其西東則責取蠻莫諸地西則責取聽盞諸地其三植疑黨以逸邊民爲下策則差官於緬甸督令起兵協助孟密但遇思陸聲息務並力救助防守地方待霜降之後再督撫夷官員仍去撫理命下廷議於是羣臣議上雲南盜賊生發上下疲勞況各夷地方廣闊兵卒難調土官衙門恐不可盡信而錢糧措備轉輸艱阻又思陸罪惡𨿽形未敢侵犯聞我軍一出必將退去旣退復來迥隔江流艱難萬狀老師費財夷兵失約進退兩難慮外夷未平而內患復作其憂尢有大於思陸請姑用其下策從之

○升兵部員外郎沙立爲河南按察司僉事○丙午命各王府宗廟樂禮悉遵國初頒降定制先是寧王宸濠奏本國社稷山川壇禮樂俱有舊制惟廟祀禮樂未有定式歲時享獻心竊不安且自臣髙祖獻王受封以來至臣考康王已更四世生存之時俱蒙朝廷寵光常聞七奏之樂身歿之後焄蒿淒愴略無一佾之舞乞敕該部查國初曾賜王國宗廟禮樂則申明施行倘當時未遑則創制頒賜永爲遵守得旨所司看詳以聞禮部以洪武元年學士宋濂等奏準諸王國祭祀樂章用淸字迎神用太淸之曲初獻壽淸之曲亞獻豫淸之曲終獻熙淸之曲徹饌雍淸之曲送神安淸之曲今但有曲名無其曲辭請各王府查考至是靖江王府長史司具上迎神之曲曰仰祖考兮徳容陳時祀兮奉迎思眷顧兮一气感通神其格兮鑑此微衷初獻之曲曰胙土於玆兮宗祀是承廟奕奕兮安神靈薦常祀兮以享以寧禮初獻兮心屏營亞獻之曲曰祖有徳兮垂至今深厚封兮皇恩深仰神眷兮酒重斟歲烝嘗兮具來歆終獻之曲曰禮三獻兮酒在樽思形容兮想音聲頻瞻聽兮若見聞神其享兮佑玆後人飲福並徹饌之曲曰祀禮兮旣終樂奏兮雍容籩豆兮斯徹儀物兮匪豊詳光兮照煥神心兮感通送神並望燎之曲曰惟祖考兮有靈植厚徳兮深仁惠子孫兮世相承再拜送神兮鑑此衷情其四時祭期則於四孟月上旬擇日並除夕共五次所用品物俎豆佾舞禮節悉遵國初定制禮部因覆奏請頒行於各王府俾一體遵守從之

○錄大同破虜功延綏遊擊將軍都指揮僉事李祥升一級其餘官軍一千四十九人升賞有差

○敕延綏寧夏甘涼狹西鎭巡等官各整飭軍馬分布要害以防虜寇從兵部請也

○降遼東都司都指揮僉事張俊爲指揮同知東寧衛指揮使蕭云爲指揮僉事指揮僉事邊安蕭滓爲副千戶廣寧中衛指揮僉事郭廉爲百戶以虜寇入境失於防禦故也

○升南京鴻臚寺卿陳壽爲都察院右僉都禦史巡撫延綏

○丁未升湖廣布政司右參議陳睿爲貴州左參政

○戊申楚府江夏王均鋷薨王悼順王嫡子天順六年生成化九年封長子二十一年襲封江夏王至是薨年三十九訃聞輟朝一日賜祭葬如制謚曰安惠

○戶部會議巡撫都禦史及漕運官所奏事宜一浙江等處有司兌軍糧每歲遲至四月不兌者請照軍職例降級一請禁蕪湖抽分廠滸墅等鈔關勿妄抽運船所帶備用竹木及徵船鈔徳州至楊州關隘勿盤詰回船軍帶鹽五十斤以下者一運糧指揮等官私役漕軍者依多役軍伴例治罪一南京各衛漕船舊用杉木十年一造泊儀眞瓜州壩上別雇船兌糧轉漕費多軍困請令攺作雜木船七年一造聽下壩就水次兌糧一直隸山陽縣額輔徐州淮安倉小麥近例欲折粟米然非土產請令輸麥如故一請行各巡撫官查禁各鎭守太監總兵等官濫收投充役伴及勢豪子弟並來歷不明之人假以報效爲名者悉令驅還違者縱有擒斬功次不錄一雲南土官襲職舊擬納谷有差未盡宜於人情請自今知縣以上納谷如例貧者撫按議處長官副而下不拘貧富皆免之一雲南宜良縣帶辦稅課局課程米歲計三百七十石有奇以不通商累民陪輸請自弘治十二年爲始並折鈔貫一江北南京飛熊廣武英武三衛舊倉散而無紀請別建倉廒於要便之處一請修長淮衛土城內五倉一請行河南山東山西兩直隸湖狹等地方有彊賊聚眾邀劫不分人眾寡曾否殺傷卽奏請處決梟首一請令寧夏調用人馬出城追寇按兵𨿽百里之內量給糧艸一請以寧夏各衛河坍沙壓及低窪拋荒屯糧每石折銀一錢艸一束折銀三釐一請以河東運司常股存積鹽六萬引易馬二千餘匹補鴈門等關耗損之數並撥給寧武關新募土兵一請令甘肅巡撫官待邊情寧日議修壕墻及關城樓又於隙城蓋房以處夷使一甘肅各城馬斃者例該軍陪椿頭銀買補而貧者苦之請暫爲三等旗軍上戶四兩中戶三兩下戶二兩官則陪之餘以官貯地畝銀湊給一請上命凡問刑衙門問發狹西鎭番肅州甘涼等衛充軍者備載招擬年貌於文移以防逃避之獘一軍職私役紀錄幼軍者請依役占賣放正軍餘丁罪之一處料價請以鳳陽等衛修造漕船歲支荊州抽分廠銀八千三百兩角�羊京而以杭州蕪湖二廠當角�羊京數補之其造船每只銀五十兩漕運官請加銀二十兩議以爲宜增五兩一免重役順天永平二府所屬州縣額僉遵化鐵廠人夫官給口糧復攺令辦納柴炭旋增至人給銀十二兩官民兩病巡撫官請免泒人丁止計夫數人給均徭銀十兩差官角�羊廠買納議以爲不必更張此外又有處置淸理禁止濫差弛禁例而並倉廒通變宜民處置便益糧稅數事議者以爲多難行者

上曰處料價免重役俱準如原奏行處置淸理禁止濫差弛禁例並倉廒通變宜民處置便益糧稅所司更看詳以聞其餘準議

○裁革鳳陽府廣濟鈔關

○增設寧夏陰陽學醫學

○攺山東東昌府所屬臨淸倉遞運所稅課局隸臨淸州

○

命貴州都司都指揮同知丁輝守備迆西永寧等處

○金星重見於辰位

○夜京師及南京並鳳陽府俱地震有聲

○己酉湖廣長沙衛經歷司劉巽角�羊

上供紙札赴京中途舟壞紙漂沒者十四萬八千餘張工部言事本出於不測以舟壞而紙漂沒請宥其罪紙之漂沒者仍令所司補角�羊從之

○升南京刑部郎中華山爲湖廣布政使司右參議及提督太嶽太和山兼管撫民之事

○命湖廣都司都指揮僉事蔡紳守備永道等處地方衡州衛署指揮使王震守備靖州等處以都指揮體統行事

○辰刻金星見於巳位

明孝宗敬皇帝實錄卷之一百六十八

弘治十三年十一月辛亥朔欽天監進弘治十四年大統歷上禦奉天殿受之給賜文武羣臣頒行天下本監官復詣文華殿進歷於皇太子羣臣行禮如儀

○升光祿寺少卿王璟爲南京鴻臚寺卿

○癸丑監察禦史王憲言四事一曰擇出使謂出使王國宜擇公侯伯之守法者一曰謹監收謂各邊監收宜擇郎中僉事之謹練者一曰督馬政謂分管太僕寺丞宜勤巡所屬一曰淸刑獄謂審錄官員宜徧歷地方命所司看詳以聞

○命給延綏遊兵三千人各銀一兩五錢準衣鞋之數

○甲寅升光祿寺寺丞楊潭爲本寺少卿

○命韓府安定縣主儀賓叚文昱革職爲民坐詐稱使臣乘驛也

○乙卯恭讓章皇后忌辰遣內官祭陵寢

○賜周府富川縣主並儀賓席海誥命冠服如制

○提督軍務都禦史史琳陳備邊八事一大同軍民居址疏廣請每二十里築一堡以備防守如有警令入堡避寇一大同宣府官軍操演未有定法請擇將領申定號令時加教閱以備徵討一各邊分守守備等官請令鎭巡官嚴加訪察內有謀勇出眾者量加獎勞候有副參員缺選用不職者黜之一大同山勢坦夷墩臺疎闊虜寇出入若罔聞之或出境然後傳報請每五里添築一墩令炮火相接以便瞭望一萬全守備指揮劉淮大同守備都指揮葉椿俱才能堪任參副之寄乞加擢用一大同東有聚落堡驛西有髙山堡俱爲虜寇出沒要害之地宜安伏士馬以便截殺但堡城狹隘不能容眾請因舊開拓以大同往年招募土兵千人或八九百人總設指揮一員千戶二員百戶四員領之仍別設守備官二員各統領山西河南輪操官軍五百在彼操守並添設管理芻糗倉場官各一員其土兵就給以近堡空地各四五十畝令且耕且守以爲保障一大同城周圍止十三里有奇內有王府宮室並司府衛縣公署軍民稠密芻粟浩穰無地可容請於城東南西南各展築新城爲地方久遠之計一大同宣府地方小大邊墻歲久傾圯空缺數多請會計物料工價逐年修葺以待不虞兵部覆奏從之

○夜北方流星大如盞赤色照地至北河東行至北斗杓尾迹炸散

○丙辰調江西按察司僉事蘇葵爲四川僉事仍提調學校蔡在江西忤鎭守太監董讓被誣奏後事雪復職因奏乞放歸田裏或更調他方故有是命○丁巳命故太子少保禮部尙書兼翰林院學士彭華之子勉敬吏部左侍郎葉盛之孫夢淇俱爲國子監生各從其請也

○吏科給事中許天錫奉敕查勘大同威遠等處失機事狀還奏監槍監丞韋忠分守監丞侯能守備監丞蔡恩都指揮許鑑葉椿按伏都指揮黃泰尉景宣府副總兵白玉無備禦進剿功有旨逮問提督軍務都禦史史琳言邊事方亟正用人之際請﹤宀十見﹥玉等罪待事寧日究治從之

○己未裁革南京羽林右衛餋虎倉

○曉刻金星犯罰星

○壬戌巡撫雲南都禦史李士實奏雲南銀場有九近年礦脈甚微各衛俱以礦夫口糧陪納歲折銀三萬四百三十四兩名曰礦夫口糧餘丁或三五人朋當一名歲辦銀二萬一千九百四十五兩名曰夫丁乾認令判山窩村廣運寶泉四場礦脈久絕陪納無已乞自十二年爲始將四場銀課暫免軍丁退還各衛操備口糧移文有司收責以備軍餉則減者少而增者多矣戶部覆奏從之

○命魯府棲霞郡主原革祿米歲給一半

○給晉府庶人奇﹤氵休﹥妻妾米麥如例

○辛酉命防守密雲等處都督僉事李澄回京

○昏刻月犯六諸王星

○夜月犯天困西南星

○癸亥遼府湘陰王豪壧薨王安僖王嫡子母妃王氏正統二年生先封長子成化六年襲封湘陰王至是薨年六十四訃聞輟朝一日賜祭葬如制謚曰康懿

○命鄖陽府致仕知府袁淸赴大同贊畫軍務淸邳州人舉進士爲工部主事歷知府弘治初爲科道所劾致仕家居巡按監察禦史曹玉薦其嘗習戎務會虜寇大同淸陳兵務七事要皆兵家常談兵部以時方有事故舉用之

○甲子升工部郎中張勛爲狹西布政司右參議

○夜月犯六諸王星

○乙丑鴻臚寺左少卿孫繩九年秩滿升南京鴻臚寺卿上疏乞辭新命以舊職供事科道交劾之吏部請如所奏治以罪上命姑宥之

○禮部覆奏監察禦史王憲所陳擇出使事今後公侯伯出差所司先擇其人能否兼論次序疏上請承命後所至動遵成憲如有違慝聽巡撫巡按官紏舉從之

○虜入馬蘭谷境殺掠軍士命逮治守備左監丞郭順及把總指揮劉翰等四人以參將白琮至任未久宥之

○命永壽侯徐錡掛平蠻將軍印充總兵官鎭守湖廣

○狹西鎭夷衛天鼓鳴

○丙寅錦衣衛掌鎭撫司事指揮僉事楊昇卒昇涿州人先以本衛正千戶鎭撫司理刑後升指揮僉事仍理司事卒賜祭如例昇愼密願愨持法頗平故能以善終

○升守備涿州金吾右衛指揮使宋振爲署都指揮僉事錄其禦虜功也

○丁卯夜月犯五諸侯星

○戊辰賜秦府輔國將軍秉橘誥命冠服如制

○兵部主事李源奉命淸理狹西馬政還奏狹西苑馬寺自弘治四年以來馬倒失並駒虧欠者二萬七千七百餘匹軍士逃者四百二十餘人艸場地被侵占者二千五百餘頃兵部以本寺卿羅綺已致仕律合免問請逮問寺丞武戩靈武監監正來士廉並延安等衛指揮等官十三人罪仍追角�羊未完馬匹及在逃軍士其退出被侵場地令分派軍士餋馬從之○工科給事中張文言各處角�羊送物料人戶往往負累陪償冤苦萬狀乞令該部計議止派有收之處某項急缺某項可停某庫堆積未空暫從本部收貯某處添設內臣數多俱令取回一一具奏取旨處分以後每歲坐派亦湏議處某項在京用價若干水腳若干大約俱以京爲準定具髙下多寡有產之處擇選本色角�羊部無則止將折價米京收買完官又恐京城時估早晚不同亦須臨時酌處急則那借緩則將其見在者收發批回其餘移文別僉角�羊補抵還每年各部坐派及各處申角�羊批文彼處俱將定擬之數塡注於各項坐派之下以憑稽考其在京勢家及無藉之徒有攬納者都察院出榜禁約工部覆奏從之

○己巳初天下都司衛所造完軍器角�羊至京師皆貯之九門城樓以便關領後內官監太監陳良請送內庫交收由是畱難需索費用不貲角�羊人苦之至是各處角�羊到斬馬大刀萬五千五百兵部請仍舊貯之城樓爲便有旨命工部收貯類送內庫有畱難需索者罪之

○提督鞍轡軍器二局太監呂通請募收匠役二千名令赴局供事工部覆奏請止收七百名並舊三百爲一千名此外不許多收糜費廩餼從之

○禮部奏冬至節例賜百官宴上命免宴賜以節錢鈔

○壬申冬至節遣駙馬都尉黃鏞齊世美分祭長陵獻陵景陵裕陵茂陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢○上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行朝賀禮文武羣臣復詣文華殿朝賀皇太子太皇太后皇太后皇后俱免命婦朝賀

○增造南京後湖庫房十三間貯天下戶口黃冊以舊庫盈滿故也

○甲戌海西考郎兀等衛兀者等衛及建州建州右衛寄住毛憐等衛女直都督捨剌罕斡黑能完者禿脫羅等泰寧等衛都指揮鬼裏赤等頭目塔卜歹等朵顏衛使臣帖木等各來朝貢各賜宴並彩叚衣服等物有差

○丁丑命兵部左侍郎熊翀之孫振淇爲國子監生從其請也

○申嚴取沿邊材木之禁初邊關材才盜伐者眾兵部嘗請禁之後修萬春等宮及承運等庫禁遂弛至是經略紫荊關都禦史王鑑之以爲言故有是命

○召經略邊務都察院右都禦史王宗彜回京

○己卯禮部右侍郎管國子監祭酒事謝鐸承召至京復辭新命上曰鐸學行端謹望譽素著特玆擢用不允所辭

○庚辰曉刻月犯上相星

明孝宗敬皇帝實錄卷之一百六十九

弘治十三年十二月辛巳朔上視牲於南郊

○壬午升禮科左給事於瑁俱爲左給事中戶科給事中蕞蘭工科給事中方矩俱爲右給事中子聰瑁矩俱工科仕偉刑科蘭兵科

○尙寶司司丞鄭宗仁丁憂服闋復除原職

○癸未虜復入大同境旣而引去提督軍務都禦史史琳等以聞兵部覆奏往年小王子部落冰凍則西入河套河開則東過大同或間來朝貢或時有侵犯未敢大肆猖獗自弘治九年朝貢回以賞薄生怨頻來侵掠今春遂入西路大獲而歸意猶未滿冬初復來剽掠幸我軍聲勢聯絡禦之出境今𨿽渡河而西明春恐復東寇請仍行各守臣嚴爲之備從之

○兵部覆奏巡按河南監察禦史楊綸所言淸流民卹新軍二事謂桐柏嵩宜諸縣接境襄荊長山大谷有銀坑之利爲逋逃淵藪恐聚嘯日久貽患地方請通行河南湖廣四川狹西等處令有司淸查其良善成業者責令附藉鄰縣諸遊食無藉之人驅逐回鄕又各處衛所賣放新軍逼勒在逃等獘請如所奏申明禁約從之

○命畱守前衛帶俸都指揮僉事王佐之子鉞襲原職指揮使

○命隆慶衛指揮孫衡把總居庸關大同中屯衛指揮袁彪把總倒馬關眞定衛指揮朱忠把總龍泉關俱以都指揮體統行事從經略都禦史王鑑之等奏也

○命雲南都司都指揮同知李經之子盤代爲曲靖衛指揮同知湖廣都司都指揮僉事徐祥之子琰代爲鄖陽衛指揮使

○甲申增築紫荊關三里堡城○乙酉命故都察院右副都禦史李田之子承階爲國子監生從其請也

○丙戌增設鎭守山西副總兵一員專駐代州往來提督三關原設參將攺分守住偏頭關從兵部請也

○時賊有晝入民家殺人盜金者巡南城監察禦史季春劾奏錦衣衛巡街百戶鄭鑑等怠事之罪上以春亦失於巡視並下刑部獄各贖杖還職

○丁亥命山西行都司都指揮僉事丘戟之子隆襲原職陽和衛指揮使

○命湖廣都司都指揮僉事黃燾掌本司印守備鄖襄都指揮僉事聶輔僉書管事

○工科給事中張文奏近日太監李興有燈節煙火之請伏蒙皇上參酌舊典以三分爲率命減去分半興復攺奏止減一分夫以李興導欲獻諛爲聖徳累而當國計者復不能一爭之臣不知其何以爲心況今年吳楚徐淮巨浸滔天山狹亢旱尢甚軍需百出民力告竭虜患𨿽寧窺伺未已加以雲南恩陸之爲變兩廣猺獞之貽患荊襄流民之嘯聚𨿽以江西腹裏之地而彊盜白晝公行劫奪萬一一方有急四面皆從其憂蓋有不可言者豈可謂天下無事而可以恣宴樂乎臣請今次上元鰲山煙火及百官筵宴俱乞停免以其費給軍餉使天下曉然知陛下心在憂民足國而不在於崇侈縱欲則人心安於內夷狄畏於外百官象於朝子孫法於後是撙節於一身者甚微而恩及於天下四方者甚大窒遏於一時者甚小而培餋於天下後世者甚遠也工部覆奏命仍減半成造

○戊子臘節賜百官宴於午門

○升南京監察禦史張璠爲雲南布政司右參議山西隰州知州彭程爲山西按察司僉事

○命狹西行都司都指揮僉事潘成之子玉代原職蔚州左衛指揮使

○辛卯致仕應天府府尹於冕卒冕字景瞻浙江錢塘縣人少保兵部尙書謙之子景泰元年以謙功蔭授世襲副千戶謙死冕亦從坐謫戍龍門屢上疏訟其冤憲宗登極謙冤昭雪並復冕官冕自陳不願武職攺兵部員外郎累升禮部郎中南京太僕寺少卿應天府府尹致仕卒於家賜葬如例冕𨿽不由科目然頗涉書史有幹局歷官能舉其職卒無子謙後遂絕先嘗請以其遠族人之子允忠爲後今襲爲杭州衛副千戶

○鎭守兩廣伏羗伯毛銳自陳前後軍功乞角�羊任還京治疾命加太子太保鎭守仍舊

○癸巳賜韓府西徳王偕瀞四書大全等書從其請也

○授進士王蓋許誥倪議徐仁張維新張元良爲給事中蓋誥戶科議仁維新禮科元良工科

○升南京戶部郎中袁俊爲狹西行太僕寺少卿

○命銓注金吾左衛帶俸都指揮僉事王榮於中都畱守司領班京操

○命南寧伯毛良管紅盔將軍宿衛

○鎭守甘肅總兵官彭淸陳邊務四事一增築屯堡謂甘肅沿邊營堡闊遠軍馬不足宜量增數堡以便防守一撫卹羈夷謂哈剌灰夷眾拜疊力迷失等先因哈密殘破投來安置苦峪寄住頗知感恩屢聽調用欲將各夷或三月或半年量給米布羊酒勞之遇有邊警俾從徵剿仍質其家屬以系其心庶幾獲其死力一嚴法淸勾謂狹西行都司所屬衛所原額旗軍七萬一千九百餘人今止存三萬七千五百餘人宜行各淸軍禦史嚴督淸角�羊或戶絕及隱匿埋沒之類卽於同姓別戶抽補一申明舊例謂分守副參等官俱應受大將節制其領軍指揮等官遇有事故缺員宜令大將議行選補凡遇聲息俱宜火速馳報以憑策應今日久法玩人無警懼請敕兵部禁約如有仍前不報聲息失誤瞭望者都指揮以下俱先聽臣量情依軍法懲治然後會議參奏庶責任專一邊備不廢兵部覆奏淸所言俱切邊務宜從但失誤事機依軍法懲治恐啟姦獘情罪不重者請如淸言其各該官員應參奏究問者仍如舊例從之

○命協守甘州都指揮使李玙充副總兵鎭守山西兼提督代州三關

○南京戶科給事中李瓚及監察禦史李嶽等言禦史職司風紀糾劾百寮近工部乃奏令南京禦史三人歲往浙江等處抽分竹木旣非舊例又非事體所宜請仍舊止委工部官屬管理事竣回京本部會都察院核其稱否工部覆奏謂抽分免差禦史宜如瓚等言其欲考察抽分官恐事出更張謂宜照先年例候抽分官回日本部都察院廉其臧否勤怠考滿之日明著考語吏部擬以黜陟從之

○山西太原府地震有聲

○甲午升翰林院編修兼司經局校書蔣冕爲右春坊右中允仍舊供事以九年秩滿也

○經略紫荊等關都察院左僉都禦史王鑑之事竣回京命仍攺大理寺左少卿

○丙申戶科左給事中胡易奏致仕吏部尙書王恕刑部尙書何喬新才徳事功近世名臣莫出其右各乞量加品秩或賜敕存慰不允

○召提督軍務都察院右都禦史史琳等回京

○命宣府副總兵白玉屯駐大同遊擊將軍張雄屯駐偏頭關以備延綏虜警從兵部奏也

○丁酉傳旨升禦馬監坐營署都指揮同知吳安爲都督僉事後府帶俸

○降戶部署郎中事員外郎王巹爲雲南阿迷州同知以巹前具奏擅擬將官也

○戊戌賜國子監雲南貴州四川軍民生冬衣如例

○兵部奉旨會同五府考選京衛軍政官員擬上存畱及選補指揮陳雲等四千五百二十九人黜退指揮周英等一百八十六人老疾替職指揮吳璽等八十五人從之

○命分守莊浪參將魯麟充左副總兵協守甘州

○吏科給事許天錫自大同還奏上威遠城失機罪狀謂初虜自大淸山墩數道並入東南行右參將秦恭副總兵馬昇得諜報各領所部士馬會威遠約遊擊將軍王杲共禦之更遣人馳報鎭守太監劉云總兵官王璽巡撫都禦史洪漢等爲防備杲登城了虜見二十餘騎掠毛家嶺易之曰如此不擊令他人分吾功都指揮鄧洪固止之不聽遂出兵虜騎佯走杲馳赴之至北嶺坡虜騎漸多乃知墮虜計急駐兵未定虜伏騎七千餘噪而出橫突我軍陣離爲五遂大敗所亡把總指揮等官五十二人旗軍五百四十五人官軍五百九十八人殺傷者又五六百人虜掠戰馬及盔甲槍刀弓箭等器咸以千計杲僅以身免鄧洪戰死自盤石嶺等四十莊屯人畜一空時恭營艸溝堡昇營布家屯距杲戰處各十里許不敢進璽及云漢以失亡眾懼譴責故不覆實而但以杲昇所報與虜戰狀奏聞杲等失誤軍機璽等奏報不實俱宜治罪於是兵科都給事中柴昇等劾奏王杲貪功邀利輕舉寡謀虧損大眾以挫國威固不容誅然馬昇統領奇兵營與杲近使掎角救援則威遠之敗必不至此顧乃逗𨖻不進論罪蓋有浮於杲者況昇與秦恭平昔各嬰守一城惟知自衛縱虜出入束手無計失律畔職其罪可知王璽身爲主將手握重兵才勇不逮紀律無聞曾三次出兵俱半途而返主帥如此則偏裨何所用命三軍何所指揮劉云受腹心之寄權侔總兵顧玩寇偸安坐觀成敗洪漢繆膺風紀之司參預軍國之務平時不能嚴飭邊備以保障地方遇警不能發蹤指示以懾服虜寇當王杲敗北之後乃與璽云共爲蒙蔽夫大同地方正我國家北門鎖鑰而所用之人皆如此此所以彊虜肆憑淩之暴全鎭罹殺戮之慘使數十年全勝地方一旦極敗大壞不可振起尙可赦而不問乎監察禦史沈元等亦奏言邇年各邊軍法大抵嚴於疏賤而略於貴近是以鎭守等官率苟且貪婪使邊備廢弛今大同失利遠近震驚處分不當則四方角�羊體動關安危不可不愼上命逮系杲璽漢等至京三法司錦衣衛會鞫之獄上得旨馬昇秦恭王杲依律處決王璽並家屬發狹西鎭番衛充軍洪漢革職閒住劉云等九人下巡按禦史逮治

○辛丑榮王府隨侍翰林院檢討武臯丁憂服闋攺中書舍人以王府檢討無缺員故也

○虜再寇大同縱兵南掠百餘里時左副總兵姚信屯威遠遊擊將軍陳廣李祥屯平虜張雄屯左衛並分守參將蔡瑁等各閉城自守虜復得利而去巡按禦史請逮問信等四人都指揮許鑑等六人及監丞侯能蔡恩李岑總兵官張俊太監陸誾都禦史劉宇等之罪兵部覆奏有旨信等革冠帶鑑等俱停俸並能俊等俱各戴罪殺賊待邊情寧日究治

○壬寅沈府遼山王幼墏薨王康王第四子母妃韓氏宣徳八年生正統十二年冊封至是薨年六十八訃聞輟朝一日賜祭葬如制謚曰宣穆

○巡按河南監察禦史楊綸奏近者言官以災異請策免大臣尙書周經徐瓊白昂徐貫各上章求退俱蒙兪允賜敕進階歲撥人夫月給食米有差陛下優禮大臣至矣臣竊謂經與瓊等人品髙下相去遠甚瓊等可免經未可聽其去乞仍起用經以從人望巡按浙江監察禦史陳銓亦奏兩京老病大臣及屢經彈劾畏罪辭職者率蒙優容畱之至再至三如經者正堪尊禮信用而一陳休致輙蒙兪允不知陛下罪周經求退之早而不復用歟抑該部忌其才而不相容也臣遠離京師未悉其故惟陛下再加詳察俱有旨報罷

○降貴州龍裏衛都指揮僉事王顓爲指揮使坐私役軍士也

○試監察禦史陳霖下錦衣衛獄贖杖還職以復命失儀也

○癸卯賜朝鮮國弘治十四年大統歷一百本

○命狹西都司都指揮僉事蘇泰充左參將分守莊浪等處

○初義勇中衛捨余張通內交刑部諸司官常匿樂妓及女尼於其家每宴集輙出之行酒劇飲歌呼倡優雜處率至夜分而罷通因之請求納賂久之爲東廠所發捕通及優人笪名並女尼樂妓等鞫問辭連郎中黃暐邵莊顧謐員外郎晁必登宗祐曹鏷時祐守制家居鏷以公事往四川而莊已先遷福建副使必登慶陽知府獨暐謐在命錦衣衛逮問辭服暐坐與樂婦戲黜爲民謐令優人女妝爲樂冠帶閒住通死獄中笪名充軍莊罪與暐同而必登祐鏷罪同謐命代鏷還考竟余移文各巡按禦史逮治之是時飲通家者尙不止此數人或以夤緣得免而亦有爲通所妄引者其後鏷代還言通素不相識但通嘗坐法不自置對而令笪名代之爲臣所考故憾而引之有旨令法司錦衣衛重鞫以聞時通已死笪名等皆遠謫而優人劉鑑嘗侍飲者亦言不識面法司不能決請復移狹西逮名驗之名至竟泥成案言鏷亦與飲而先去獨未嘗與優人狎坐對品調外任後必登亦具奏自辯法司援例亦得減罪以原品調外任云

○賜故達官錦衣衛帶俸指揮等官何玉等十人葬祭如例

○朝鮮國王李﹤忄隆﹥遣陪臣工曹參判韓斯門等來賀正旦節賜宴並彩叚衣服等物有差

○甲辰賜鄭府余姚郡主並儀賓甄廷輔魯府奉議郡君並儀賓楊守誠秦府鳳化郡君並儀賓田大經蜀府蘆山郡君並儀賓韓冠晉府沂水縣主並儀賓李朝鳳誥命冠服如制

○順天府府尹張憲言近年鄕試入試者漸眾請自明年爲始詩經房增同考官一員以便校閱從之

○土魯番等處速壇阿黑麻等王遣使臣滿剌法虎兒丁及滿剌阿力克馬黑麻打力等各來貢賜宴並彩叚衣服等物如例

○命罰永順伯薛勛宣城伯衛璋建平伯髙霳南寧伯毛良俸各一月各營把總管隊並隨伍下場等官指指馬勝宗等一百二人逮問之以牧馬不嚴點閘不到爲給事中王承裕等所劾也○命前軍都督府帶俸都督同知吳英之孫迪及金吾左衛帶俸都指揮同知汪湧之子懷各代原職指揮使迪定州衛懷原衛

○命宿州衛指揮使施忠鎭江衛指指同知陸潮各把總運糧以都指揮體統行事

○乙巳吏部尙書倪嶽等言曾經旌舉官員有犯罪革職者有旨原舉官一體參究今運使宗鉞知縣陳曦蔣昇知州梁文盛俱以貪酷抵罪其原舉官都禦史洪鐘監察禦史胡華劉弼王恩劉偉俱請連坐以罪得旨華等逮問鐘令具實回奏

○虜入薊州境軍士死者三人被虜者五人詔提問把總等官指揮劉翰等九人罰分守右參將白琮俸一月與左監丞郭順俱戴罪殺賊

○錦衣衛帶俸指揮僉事孫璟老疾其子鋼請代職兵部言璟系宣廟皇親原升不由軍功請自上裁命鋼代爲指揮僉事

○命神武左衛都指揮僉事章敬之子經代原職指揮使

○先是魏國公徐俌解南京畱務尙掌中軍都督府事至是復辭免掌府請專奉孝陵祭祀詔攺俌掌左軍都督府事祭祀仍令駙馬都尉楊偉主之

○丙午命萬全都司都指揮同知髙鉞協守大同西路

○丁未升監察禦史丁餋浩爲福建按察司副使

○工部議覆給事中張文所陳罷宴樂之奏謂明年元宵燈火已奉旨減半成造中外莫不忻賀惟光祿寺供辦乾淸等宮燈節茶食及攢盤之類比之弘治初元多至一倍請如所奏命光祿寺查元年以後增加者量爲減節庶供應可繼而太倉邊儲不至再借從之

○江西饒州諸府盜發命兵部移文鎭巡等官用心撫捕不得視常怠忽

○敕湔除在京文武官過名仍命法司移文於在外諸司

○命鞏昌衛指揮使閻縉守備岷州地方以都指揮體統行事

○禮部奏明年正旦節例賜百官宴上命免宴賜以節錢鈔

○命金山衛帶俸署都指揮僉事西寧總督揚州等處備倭

○命金吾右衛帶俸都指揮僉事王斌之子璽代原職指揮使

○戊申以歲暮祫祭遣駙馬都尉蔡震告太廟遊泰告懿祖皇帝

○兵科給事中戴銑奏永樂間太宗文皇帝嘗命翰林儒官黃淮楊士奇等采古名臣直言如張良對漢髙鄧禹對光武諸葛亮對昭烈及賈董劉向陸贄等奏﹤鋶﹣釒﹥各類次以便觀覽書成賜名歷代名臣奏議聖諭且曰觀是書足以見當時人君之量人臣之直爲君者以前賢所言便作今日耳聞爲臣者以前賢事君之心爲心天下國家之福也遂命刊印以賜皇太子皇太孫及大臣顧其書在當時未大頒行宜表而出之使與諸制書並行萬幾之暇宣進此書經筵以之進講畱神聽覽卽如親見古人與之議論集彼所長應今之變所益必多仍敕刷印分賜貴近及臺部大臣及臣等科道衙門俾得觀覽並行福建布政司給帑翻刻以廣其傳旣禮部覆奏上命賜五府六部都察院通政司大理寺詹事府國子監翰林院左右春坊司經局並六科十三道各一部翻刻罷

○己酉祫祭太廟

○遣太常寺官祭五祀之神

○遣旗手衛官祭旗纛之神○先是海西野人都指揮尙古因乞升都督不遂遂有犯邊之謀且久阻諸屬夷俱不入貢至是成討溫衛女直伍因住等百三十餘人至開原馬市求貢且言尙古亦有歸順之漸分守開原監丞黃延參將胡忠撫之鎭巡等官奏謂此延忠二人善撫所致請少加勞賜從之

○命南京後府都督僉事張海南京大教場坐營管操

○內閣大學士劉健等言今早太監李榮傳示聖意因連日奉侍兩宮勤勞少須調理今日視朝稍遲特諭臣等知之臣等仰見聖孝篤至而不忘勤政之心無任欣幸伏望善加調攝用保安和尢望聖明常存此念早朝宴罷躬理萬幾儆戒無虞不自暇逸以慰中外臣民之望豈惟臣等之幸實宗社無疆之休也上納之

○是歲天下戶一千四十萬二千五百一十九戶口五千八十五萬八千九百三十七口田八百二十六萬九千九百八十一頃田賦米一千八百九十六萬九千七百八十九石三斗五升麥八百九十七萬八千九百七十九石六斗三升絲三萬六千七百零三斤七兩五錢綿一百六十五萬二千九百四十六斤五兩三錢絹一十七萬八千六百九十七疋三尺四寸五分布一百一十五萬一千七百七十九疋三丈一寸三分綿花一十三萬一千二百斤艸三千八百九十八萬七千九百包束戶口鈔八千八百四十二萬六千九百八十二貫雜課鈔共七千三百九十二萬七千一十九貫折米一千四百七十二石鹽課二百四萬九千八引折米五千七百八十七石四斗折布二萬一千七百九十五疋茶課八萬九千斤屯田二十八萬九千八百九十五頃九畝子粒二百九十三萬九千九百七十石金銀課共三萬一千九百二十兩水銀二百二十九斤朱砂四十六斤八兩儧運糧四百萬石各處運納米麥共一千五百二萬一千七十五石四鬥一合三勺四抄一撮七粟八粒減免稅糧九百八十七萬六千五百九十七石三鬥艸八百七十六萬六千七百束

卷一百六十九終

大明孝宗敬皇帝實錄卷之一百七十

弘治十四年正月庚戌朔正旦節遣駙馬都尉蔡震林嶽分祭長陵獻陵景陵裕陵茂陵

○遣儀賓周鉞祭景皇帝陵寢

○遣內官祭恭讓章皇后陵寢

○上詣奉先殿奉慈殿太皇太后皇太后宮行禮畢出禦奉天殿文羣臣及四夷朝使行慶賀禮復詣文華殿朝賀皇太子太皇太后皇太后皇后俱免命婦朝賀

○狹西延安慶陽二府潼關等衛同華等州咸陽長安等縣是日至次日地皆震有聲如雷而朝邑縣尢甚自是日以至十七日頻震不已搖倒城垣樓櫓損壞官民廬舍共五千四百餘間壓死男婦一百六十餘人頭畜死者甚眾縣東十七村所在地坼湧水泛溢有流而成河者是日河南狹州及永寧縣盧氏縣山西平陽府及安邑榮河等縣各地震有聲蒲州自是日至初九日日震三次或二次城北地坼湧沙出水

○辛亥文武羣臣朝親王於奉天門東廊

○壬子宣宗章皇帝忌辰上祭奉先殿遣駙馬都尉蔡震祭景陵

○賜沈府鎭國將軍詮銶嫡第一子名曰勛潓輔國將軍詮鍸嫡第九子曰勛氵�閭唐府新城王芝垣庶第三子曰彌鎡庶第四子曰彌鉒晉府鎭國將軍鐘鏘庶第五子曰奇溢鐘鍱庶第十一子曰奇浩鐘鑆庶第三子曰奇沾鐘金�屈嫡第二子曰奇汪鐘鋩嫡第六子曰奇渼鐘鉖庶第五子曰奇淙奇濣嫡第三子曰表桐鏑第四子曰表木�修奇涷嫡長子曰表栯奇澽嫡長子曰表栟奇漠嫡第四子曰表橙奇濕嫡長子曰表栿奇濧嫡第二子曰表�木旬子�嫡第三子曰表栘嫡第四子曰表榗表木�是嫡長子曰知煇表欒庶長子曰知﹤火廉﹥庶第二子曰知煪輔國將軍奇氵�鮮庶第三子曰表櫅奇滭嫡第二子曰表棨奇氵�旄嫡第二子曰表榥鐘鍜嫡第三子曰奇洣�頁庶第四子曰奇沰奇淹嫡長子曰表檀奇潘嫡長子曰表樛奇況嫡長子曰表樜奇氵�署庶第二子曰表柏奇澐嫡第二子曰表榣奇�氵�月�盈�嫡長子曰表欀奉國將軍表槆嫡長子曰知炳表桄嫡長子曰知熸奇澦嫡第四子曰表柷奇溁庶長子曰表木�隸奇澗庶第四子曰表櫚庶第五子曰表檖庶第六子曰表桲奇氵�輦嫡第四子曰表棿奇贛嫡長子曰表榙遼府鎭國將軍恩鋅嫡第三子曰寵潢恩錤嫡長子曰寵泛荊府鎭國將軍祐栭嫡第一子曰厚炌寧府宜春王嫡第二子曰拱條鎭國將軍宸洧嫡長子曰拱槫宸潽嫡第五子曰拱幹輔國將軍覲金�賞嫡長子曰宸涪靖江王嫡長子曰經扶輔國將軍約塵嫡長子曰經捖奉國將軍規耳��嫡長子曰約仁鎭國中尉相撫嫡長子曰規襈輔國中尉規米�向嫡長子曰約界規裫嫡次子曰約蘭規剛嫡長子曰約籌規初嫡次子曰約屢周府魯陽王庶第六子曰安汪第七子曰安濂第八子曰安潣第九子曰安洞遂平王庶長子曰眭檗第二子曰眭楺鎭國將軍子土�提庶第五子曰同鑅同銼嫡第八子曰安況庶第九子曰安滓第十子曰安渡第十一子曰安泱同鑑嫡長子曰安渟第二子曰安瀯安湕庶長子曰睦枳第三子曰睦檟嫡第四子曰睦栟第五子曰睦栘庶第六子曰睦楸嫡第七子曰睦木�乃輔國將軍同鉍庶長子曰安滔同金��嫡第四子曰安涢安氵��嫡長子曰睦�木旬子�

○癸丑提督大同軍務都察院右都禦史史琳回京辭免提督之任不允仍令本院管事

○甲寅孟春享太廟

○遣內官祭司戶之神

○給南京新江口浚河軍民口糧人月三斗

○丙辰以大祀天地上禦奉天殿誓戒文武羣臣致齋三日

○遼東守臣奏海西城討溫衛女直夷伍因住等自以所貢馬小乞免揀選又入貢人數每衛乞增至十人而建州等衛都督察安察等亦乞每衛許十人入貢又來貢指揮人乞隨帶舍人一名禮部議謂建州等衛入貢人數有天順八年及成化十年會議事例行之已久請令譯者諭之俾遵舊制其所進馬匹方物請移文鎭巡等官不必揀選以盡柔遠之道從之

○戊午立春順天府官進春上禦奉天殿受之以將詣郊壇免羣臣行慶賀禮

○命戶部以折糧銀一萬二千兩助榮王婚禮準原賜鹽引之數

○己未大祀天地於南郊祀畢上還宮謁太皇太后皇太后出禦奉天殿文武羣臣行慶成禮

○庚申以大祀禮成上禦奉天殿大宴文武羣臣及四夷朝使

○以上元節賜文武羣臣假十日

○辛酉金星犯建星

○壬戌給晉府庶人奇溗奇湢幼女及奇溘孫妾等米麥布絹如例

○甲子上元節免宴

○升工部郎中李惟聰爲按察司副使山東濟南府同知王從鼎爲僉事俱山西惟聰專管三路邊墻墩堡從鼎專修葺邊內土堡兼理軍民詞訟從巡撫都禦史劉宇等奏請添設也

○丙寅英宗睿皇帝忌辰上祭奉先殿遣駙馬都尉馬誠祭裕陵

○以水旱災免湖廣武昌等十府沔陽等二州並荊州等十三衛所弘治十三年稅糧子粒有差

○丁卯以旱災免山西行都司所屬衛所及大同府所屬州縣弘治十三年糧艸子粒有差

○戊辰慶雲侯周壽瑞安侯王源駙馬都尉馬誠遊泰黃鏞齊世羙崔元林嶽遂安伯陳韶成山伯王鏞寧晉伯劉福彰武伯楊質興安伯徐盛靖遠伯王憲長寧伯周彧崇善伯王淸都督支玉王浚王受儀賓周鉞不越郊壇迎駕爲鴻臚寺所劾有旨各令陳狀旣而先後奏上上曰郊祀重事各官何得不隨駕赴壇放肆怠惰法當重治姑宥之各罰俸一月周鉞不輸服罰俸兩月

○都督劉寧旣坐罪奪俸閒住至是自敍前功乞錄用兵科駁之兵部覆奏請治以罪上命姑置之

○己巳兵科給事中王縝言十二事一定國本謂今日邊事宜勵精立志以端本澄源爲首務側身修行以安民攘夷爲急圖凡遊賞齋醮無益之事謂一切罷止一明賞罰謂今日賞太濫罰常輕無以激勸人心乞黜罷諸傳奉文武官員而擢用邊方有功官軍其失機誤事者治以軍法一廣儲積謂大同延綏糧艸缺乏𨿽有開�中鹽之令人多不應乞將去冬收入太倉銀量撥數萬送邊及將冗官俸給柴薪之類通行轉運以濟急用一﹤宀十見﹥民力謂今日民窮京畿尢甚乞將順天等八府歲辦課程供應查自永樂宣徳正統以前每年若干成化以後加徵若干具請裁革一卹軍士謂大同宣府延綏遊奇兵乞量加犒賞以卹其勞一嚴號令謂臨陣不用命者宜卽斬之以徇其戴罰俸姑息之法盡行除革一時訓練乞敕京營諸邊不時訓練使士卒畏我而不畏敵一重兵權乞自今遣總督軍務官聽便宜行事一責主將謂主將專坐鎭城一有所失歸罪他人乞重責之使知所警一收人心謂大同威遠軍民連遭虜掠乞將被虜之地如去年事例一體賑濟一舉才能謂文臣有才望如致仕尙書秦紘侍郎許進可用之邊方都禦史樊瑩布政舒淸可用之撫治一勵忠直謂如州判林廷玉知縣胡獻縣丞王雄皆因言而去乞量加起用命下其奏於所司○修泗州揚王墳祠

○給大同守禦官軍兵器盔甲腰刀撒代弓弦各五千斬馬刀三千箭一十五萬圓牌一千從鎭巡等官奏請也

○庚午升兵科都給事中柴昇狹西延安府知府李延壽俱爲右參政昇山東延壽河南監察禦史郭鏞爲山西按察司副使

○辛未命浙江杭州前右等衛所六品以下軍職俸糧仍支本色三分折色七分初景泰中以福建有警調杭兵往徵時倉儲匱乏遞減各衛官俸糧弘治十年五品以上者得奏復六品以下猶遵減例至是以巡按監察禦史陳銓等奏復之

○命裕陵衛指揮僉事宋琦守備汀漳等處以都指揮體統行事

○巡撫直隸蘇松等處都察院都禦史彭禮等奏鎭江府所屬運河南抵奔牛壩北至新港霸先因河道淺狹運船俱從孟瀆河大江經行徑抵瓜洲遞年起夫四千往瓜洲壩挑淺近年運河旣通亦用夫﹤鋶﹣釒﹥浚又往瓜洲挑淺民實勞於重役乞令本府人夫止於本處挑浚其瓜洲壩一帶運河令江北揚州府所屬並附近州縣人夫撈淺庶民無重役之勞事下工部請行總督漕運都禦史張敷華議處以聞從之

○壬申提督會同館禮部主事劉綱言舊例各處夷人朝貢到館五日一次放出餘日不許擅自出入惟朝鮮琉球二國使臣則聽其出外貿易不在五日之數近者刑部等衙門奏行新例乃一槪革去二國使臣頗觖望又舊例夷人領賞之後告欲貿易聽鋪行人等持貨入館開市五日兩平交易而新例凡遇夷人開市令宛平大興二縣委官選送鋪戶入館鋪戶夷人兩不相投其所賣者多非夷人所欲之物乞俱仍舊爲便又新例外夷到館凡事有違錯不分輕重輙參問提督主事及通事伴送人等且主事在館提督不過總其大綱與通事伴送專職者不同今一體參問情旣無辜且不足以示體統於四夷乞量爲處分禮部議謂前二事宜如綱奏外夷到館如有殺人重事乃參門提督官其餘事情止參問通事伴送人等從之

○遼東蓋州永寧連日地震有聲天鼓鳴如雷

○癸酉賜周府平陸縣君並儀賓張輔誥命冠服如制

○南京太常寺少卿沈瑜卒瑜字廷羙直隸上海縣人成化初以舉人預修英廟實錄授中書舍人遷尙寶司丞弘治三年遷少卿四年升南京太常寺少卿至是卒賜祭如例瑜羙姿容善談論文藝政事亦有可稱者以重聽故不獲擢用云

○甲戌命送太倉銀六萬兩狹西布政司官庫銀四萬兩並開中兩淮運司弘治九年常股鹽十五萬引四川鹽課司九年十年見在鹽十八萬七千二百四千餘引於延綏等處以備邊儲

○升刑部員外郎鄭嶽爲湖廣按察司僉事憲廟麗妃章氏薨輟朝三日命祭葬諸禮儀皆如徳妃張氏例行

○乙亥宋徽國文公朱熹十世孫燔奏乞如例送國子監出身禮部覆議謂孔氏子孫先朝亦止許人入監其後有希永者援例以請止令於三氏學讀書今燔伯父楙攺入國子監燔宜如希永例令於婺源縣學讀書從之

○丙子賜韓府鎭國將軍旭樅旭木��旭裫旭校旭棈代府輔國將軍成鋅成鍍成鋐周府奉國將軍安淑安泮安灦安澈安淙安漸安灑安瀾誥命冠服如制

○海西弗提等衛兀者前等衛女直都督亦把哈赤卜革等城討溫等衛者帖列山等衛野兒定河等衛撒剌兒等衛斡蘭河可令河兀魯罕等衛女直都指揮指揮失儞克牙失帖木咬裏哈不克脫因帖木兒忽失哈魯卜花忽失禿答禿哈火禿等各來貢賜宴並彩叚衣服等物有差

○吏部右侍郎王鏊上禦虜八事一曰定廟算臣竊見北虜猖獗屢寇邊陲陛下爲之宵旰不寧命將出師而沿邊諸將狃於久安視虜入寇皆嬰城自守無有一人敢當其蜂時大同之勢危於倒懸幸而天誘虜衷使自角�羊去大同之民得以息肩正宜乘此機會日夜選將練兵而中外泰然便若無事古之帝王無事則深憂有事則不懼無事而憂者所以爲有事之不懼也今虜一入寇則中外憂惶以爲患在不測一旦稍緩則泰然以爲無事無乃與古之帝王異乎臣觀火篩𨿽號桀黠然比古之冒頓元昊之流猶不足方其萬一但以中國久安武備漸弛故使此虜得以跳梁於邊境使吾之將帥嚴士卒練又何畏於彼之哉今日之可畏者在中國不在夷狄故火篩小王子不足畏而嬖幸亂政功賞不明深可畏也委任不專法令不行將不用命深可畏也邊圉空虛民心離散而不見徳深可畏也夫在虜者或非中國所能爲在中國者陛下一轉移之間耳其何憚而不爲耶然陛下自此虜入寇勞於求將固已久矣而武臣之中素著勛績才略可當閫外之寄者誰歟文臣之中素負韜略積有成望可付以邊事者誰歟求之固不可猝得非惟陛下求之不得𨿽臣等在下百方訪之亦不可得也豈以天下之大而遂無一人乎亦或不善用之耳夫將兵者將帥之事也將將者天子之事也古之帝王如漢武帝唐太宗有意武略則一時謀臣猛將無不入其駕馭臣不敢遠諭卽如我太祖起於淮甸南徵北伐則有若中山武寧王徐達開平忠武王常遇春寧河武順王鄧愈東甌襄武王湯和越國公胡大海取雲南則有黔寧昭靖王沐英英養子耳取四川則有頴國公傅友徳友徳降囚耳諸將之中最少者又有李文忠總兵北伐窮追絕漠俘其名王而還文忠帝之甥也然則上能駕馭之則貴介可將降囚可將廝養可將豈今天下之大而遂無人乎顧所以駕馭之者何如耳駕馭之術無他賞罰二者而已賞一人使人人皆勸然賞不爲勸而反爲沮者有矣賞不當功也罰一人使人人皆懼然罰不爲懼而反爲怨者有矣罰不當罪也賞罰如此𨿽有名將亦安得而用之比年邊臣冒報功次皆得升賞而敗軍失律者往往令之戴罪殺賊此人心之所以日懈邊備之所以日弛近者拔擢張俊起爲主將則人知勸矣馬昇秦恭等問擬斬罪則人知懼矣然擁兵不進有如副總兵姚信者又得以逃其罪罪同罰異比人心之所以不平士气之所以不振也伏望陛下赫然大奮乾剛誓滅此虜時召大臣咨詢邊事邊將之中某爲勇某爲怯某爲可用某爲不可用皆洞然於聖心有罪必罰不以近幸而免有功必賞不以﹤鋶﹣釒﹥遠而遺如此則將帥協力不患無人士卒生气不患不克而北虜有不足滅矣二曰重主將臣聞將權貴專將位貴殊位不殊則混而無統權不專則散而不一今日邊方之重者曰大同曰宣府曰延綏楡林其在邊將之任內臣則有太監武臣則有總兵文臣則有都禦史都禦史欲調兵總兵不可而止者有矣總兵欲出兵太監不可而止者有矣大同有急欲調宣府之兵而不能延綏有急欲調大同之兵而不可權分於將多威奪於位埒欲望成功難矣故廷議之際僉以立總制爲急而難其人聞致仕南京戶部尙書秦紘諳練邊務素有威望又嘗巡撫前項地方邊人至今思之𨿽老尙可用也陛下如不以臣言爲然卽請下廷議如眾以爲可乞依祖宗時用王翺馬昂故事起取本官加以總制之名沿邊諸將悉聽節制庶事權歸一無或沮撓命出則出命止則止大同有急宣府不得不援延綏有急大同不得不赴號令嚴肅聲勢增重隱然有萬里長城之勢矣然議者以爲今提督旣有右都禦史史琳復立總制似爲重復臣以爲勢有緩急權有合分今邊務不可無人而京軍未可輕出史琳且宜坐鎭京營遙爲聲援一切邊務先委總制措置俟邊事有緒虜賊不至大舉入寇則京軍亦可以無出矣此最今日邊方之急務也三曰嚴法令臣聞君不賞罰其將與無將同將不賞罰其兵與無兵同戰鬥之際生死在前不有死焉以驅之於後孰肯向前而趨死哉故進則有死退則有生士無不退者矣進則或生退則必死士無不進者矣昔者穰苴斬莊賈則敵師自遁狄靑斬陳曙則儂智髙旋平李光弼河陽之戰郝廷玉稍退命左右取其首故廷玉捨死而戰僕固懷恩稍退又命取其首故懷恩捨死而戰逐能大敗史思明再造唐室此豈非重將權之明驗歟臣以爲旣立總制閫外之權悉以付之平時不用命及臨陣退縮者卽斬首以徇臣非敢贊朝廷以殺人也殺一人而生者億千萬人矣四曰卹邊民馭軍之法法以齊之恩以結之法以驅之於戰陣恩以結之於平時古之名將如李牧在邊日稚牛享士士皆踴躍求戰今沿邊之民終年守障其苦萬狀而上之人又百方誅求𨿽有屯田而子粒不得入其口𨿽有月糧而升斗不得入其家上𨿽有賞賜而或不得給戰𨿽有首級而不得爲己功今者又遭虜寇殘破父不得保其子夫不得保其妻兄不得保其弟肝腦塗於郊原哭聲徧於城市爲將者尙不知卹又從其刻削之其心安得而不離乎故聞邊人乃有苦所司之誅求思虜中之佚樂者其心如此尙望其效死而趨戰乎況遠近驚疑人心動搖非細故也臣愚以爲當此之時陛下宜出內帑之金降敕命官載之大同等處驗死事之家一一撫慰量爲給賞錄其子孫其被虜之地亦宜放免稅糧一二年庶人無內顧之憂家有望外之喜曉然知朝廷不忘邊人如此然後可用然議者以爲方今府庫且不足安得爲此無名之賞臣以爲今朝廷中外無功食祿無限近者徒以冠服之制傳奉升官者六十餘人此等匠官比之邊人其事孰勞其功孰大而獨吝於此乎臣愚以爲宜輟傳奉之祿以祿邊將節無名之賞以賞邊軍邊人得賞賜之利內人保安平之樂以此相易未爲非計也五曰廣召募臣聞當今邊方所患者無兵也無將也而臣以爲二者皆有之行伍之中有知勇過人者不次而拔之則不患於無將矣邊人之壯勇者召募而善撫之則不患於無兵矣蓋土兵生長邊方驍勇騎射往往絕人山川險易其所素諳風寒冰雪其所素耐於虜則有父兄子弟之讎於內則有室家廬墓之戀驅之使戰人自護其家家自報其讎若夫京軍山川非所諳也寒暑非所習也未見敵則先去以爲民望人有功則攘奪以爲已有其獘豈徒無益固亦有所擾也古人云徵兵滿萬不如召募數千近者聞邊方召募亦已稍集但恐爲將者不加撫禦則不肯效力而其餘亦莫肯應募臣愚以爲宜給之兵械丰其糧餉厚其賞賜其官舍應募有功卽加以官且許其並功論賞其餘者事已兵休許以復業還農不著其名於籍則應募者必眾先加之以恩而後齊之以法則人人皆勝兵矣六曰用間臣聞上兵伐謀次伐交聞火篩本小王子部曲素稱跋扈今烏合而來外𨿽相合內實相忌此其有間之可乘者也中國不知用之則已過矣今宜榜於邊曰有能得火篩之首者賞千金小王子舊嘗入貢宜遣通事貴以大義若與通好然者如此則可使之互相嫌隙然聞廷臣亦嘗有建此策者眾笑以爲迂臣愚以爲非迂也三軍之士莫重於間漢購項羽之首千金豈亦爲迂乎蓋縱未必得其首亦可使之相疑相忌而﹤扌嶲﹥其黨矣七曰分兵古云匈奴之眾不過漢一大縣夫以天下之大而加一縣宜無不破者特其雲散鳥集備西則擊東備東則擊西彼之所攻者一而我之所備者眾此我兵之所以常見其寡也善用兵者以少爲多不善用兵者以多爲少今邊軍與召募可得數萬選其勇敢或分爲三或分爲五日加練習虜來入寇則以一軍當其前一軍出其後又以一軍衝其中堅又以一軍襲其老家如此則我之所攻者專彼之所備者眾不患其不勝矣宋韓琦在邊嘗用此計而蘇軾亦言之固非臣區區一人之私言也八曰出奇臣聞兵以正合以奇勝自古用兵未有不用奇兵而能勝者也況於北虜尢難以力較只可以計破國朝名將如楊洪之在大同常以劫營取勝近者王越之於紅鹽池亦用此計而議者以爲兵出非正往往黜其功夫兵者詭道也況今邊人摧破之餘望風驚疑無有固志但能痛殺一陣則可以生中國之气壯邊人之膽古謂戰勝在奇奇在速速在果今虜大營已在河套謂宜召募敢死之士萬人令勇將如馬儀劉寧者分將之俟虜來寇邊邊軍固守勿戰密令此軍晝夜銜枚星行掩襲則我兵可以大勝卽不能勝虜亦當懲艾有內顧之憂不敢肆行入寇矣且我師屢挫虜謂我不能出師此正所謂出其不意攻其無備者也﹤鋶﹣釒﹥上命所司知之

○丁丑巡撫四川都察院右副都禦史鐘蕃奏乞復姓潘氏從之

○泰寧等衛故都督撒因孛羅之子孛羅罕等遣頭目塔卜歹等來貢賜宴並彩叚衣服等物有差

○提督會同館禮部主事劉綱奏土魯番及泰寧等衛來貢夷人各帶小刀在身請嚴加禁約從之

○福建福興泉漳四府俱地震

○戊寅崇王見澤奏汝寧府頻年收稔乞敕太監一員會同鎭巡等官審察軍民所欲爲起丁夫展築郡城以爲後來分封造府之便事下鎭巡等官會勘俱言展城事大有礙軍民地土及河南地方科差繁並工部覆奏謂與崇王奏不相合宜仍行鎭巡等官督同三司再爲議處從之○命湖廣襄陽衛帶俸都指揮僉事髙嵩守備鄖襄

○巡撫直隸蘇松等處都察院都禦史彭禮奏近奉旨太倉州織造上供洗白布六千匹臣等竊見此州新立又糧役累重一旦有此科派小民訴告不已因量爲處置官價織完此後伏乞明詔有司就行停止若或服用有常難於卽已乞借本府滸墅鈔關二三年之課助州縣織造庶民免逃亡之患工部覆奏從之

○己卯晉府寧河王鐘鏤薨王康僖王嫡子母妃劉氏天順八年生成化十年封爲長子弘治元年襲封寧河王至是薨年三十八訃聞輟朝一日賜祭葬如制謚曰安憲

○升兵部郎中李贊爲狹西布政司左參政

○兵科右給事中叢蘭劾奏後府都督僉事吳安夤緣傳奉升職請黜之不允

大明孝宗敬皇帝實錄卷之一百七十大明孝宗敬皇帝實錄卷之一百七十一

弘治十四年二月庚辰朔吏兵二部各議覆吏科都給事中王洧等所陳節財裕民事請將先後傳升官員查奏裁革不允

○工科給事中張文言四事一謂兵部尙書馬文升居位不職乞暫出之於邊以觀其成功或無意於行則令以禮致仕別舉才望老成如倪嶽等者代之一謂都督劉寧其人𨿽老智勇未困宜起用之保國公朱暉簡練之久亦可以爲次一謂近日處置馬昇秦恭人心知懼大同一鎭退出役占官軍萬餘前此所未有也乞將馬昇等斬之以徇及將都禦史王宗彜史琳罷黜前後有功者照例升賞庶人心益振一謂近時鎭守等官如任良李杲趙曰�永孫鑾等罪犯各得幸免主事等官範璋盛應期華曰�永林廷玉胡獻王雄楊茂元皆以微罪見謫未蒙錄用乞當罪者罪之當用者用之以結人心然言多挾私假公﹤鋶﹣釒﹥入上責其恣意妄言不諳事體下所司知之

○辛巳海西考郎兀等衛女直都督斡羅脫等來貢賜宴並衣服彩叚等物如例其斡羅脫及都指揮等官咬納等十五人命於正賜外別加賜以勞之以其有奪回被虜人口功也

○命再給宣府應募新軍千五百人馬各一匹先是新軍嘗給馬矣時邊報方急宣府守臣以舊軍馬多虫災因從宜轉給之而復爲新軍繼請故有是命

○時司設監奏攺造龍毯素毯一百四件工部覆奏謂此毯𨿽一事然所用羊毛則取之山狹綿紗等料則取之河南毯匠則取之蘇松成造則擬式於南京動經數載勞費百端乞特賜停止以卹民困不然亦請俟邊事寧息民力少蘇議之有旨令陸續成造

○壬午司設監奏本監造作工數多而軍民匠逃絕者眾乞照兵仗局收充幼匠事例選用軍民之家諳曉匠藝壯丁二千名應役工部議謂兵仗局所造者軍器可權宜招收幼匠以濟急務司設監所造者止牀帳轎乘等常事不宜引以爲例請行停止有旨令收充一千名應役

○夜金星犯羅堰星

○甲申賜岷府岷世子庶第三弟名曰彥激嫡長子曰譽榮唐年王庶第二子曰彥泓黎山安懿王庶第六子曰彥淪

○升山西布政司右布政使潘祺爲本司左布政使

○毛憐衛女直都指揮產察等及喜樂溫河等衛女直都指揮猛黑禿等各來貢賜宴並彩叚衣服等物如例有同來指揮速古以病歿於館命順天府給棺殮之

○乙酉命南京兵部右侍郎潘蕃之孫儒爲國子監生從其請也

○哈密衛忠順王狹巴以本衛與土魯蕃及各處夷人常有往來饋遺之禮又把腮太師者欲以女妻之其費皆無從出奏乞給賜禮部議請如成化中哈密都督罕愼與瓦剌結婚例給賜從之

○致仕南京刑部右侍郎邊鏞卒鏞字克振直隸任丘縣人由舉人選授監察禦史成化三年命將徵建州鏞以紀錄有功擢南京通政司右參議遷南京大理寺右少卿召爲通政司右通政未至以母憂去服闋仍爲通政專淸理武職誥敕尋升都察院右僉都禦史巡撫山西兼提督鴈門等關虜寇大同乘勝至關下眾以兵力不敵爲懼鏞設伏待之虜失利而去丁父憂服闋遷左副都禦史上時政十五事多見采納攺南京刑部右侍郎爲言官所劾致仕至是卒鏞儀狀魁梧有治事才以孝友稱於鄕鏞父永嘗爲戶部郎中有聲以考察退公議稱屈至鏞乃位通顯子憲孫億皆舉進士羣從子弟亦多顯者人以爲永忠厚之報云

○再給大同官軍馬五千匹

○兵部以宣大二邊馬災未息請遣巡撫大同都禦史劉宇祭北嶽北鎭之神從之

○丙戌命保國公朱暉充正使少傅兼太子太傳戶部尙書謹身殿大學士劉健充副使持奉節冊爲榮王妃劉氏行納徵等禮

○兵科給事中周旋等劾奏戶部尙書佀鐘老病侵尋非會計應變之才提督都禦史史琳疏略不檢不習兵事兵部左侍郎熊翀粗鄙庸俗漫無可否乞以禮遣鐘致仕更琳翀別用上不允旣而鐘琳各具﹤鋶﹣釒﹥請休致復勉畱之

○升四川按察司按察使郝志義爲山西布政司右布政使山西布政司右參議李景繁爲四川右參政

○戶科給事中毛珵劾奏大同副總兵姚信畏懦無謀損失甚多宜處以重刑不宜止令立功贖罪都禦史史琳提督軍務一籌不展乃妄奏事完回京不能約束軍士致令恣肆無狀乃頻具旌異文職官員之奏宜亟行罷免今兵事方殷兵部尙書馬文升𨿽有疾宜輙令出部管事以濟時艱上曰馬文升令亟調理痊可治事

○命大同總兵官張俊與宣府總兵官莊鑑兩易其任以兵部言宣府之守易於大同而鑑之才尢優於俊故也

○命貴州都司都指揮僉事王璋守備湖廣武岡等處

○命守備宣府中路指揮同知李稽充左參將分守萬全右衛守備黃花鎭署都指揮僉事張桓充右參將分守順聖川等處

○夜月犯六諸王星

○丁亥釋奠先師孔子遣少傅兼太子太傅戶部尙書謹身殿大學士劉健行行禮

○戶部覆議太監苗逵等奏請太倉銀二十萬於大同以備軍餉上從之因命備查大同宣府延綏及偏頭等關見在糧艸之數以聞仍遣官分行管理務足主客兵之用毋致遲慢誤事

○戊子祭太社太稷

○遣順天府官祭先農之神

○禮部以憲廟麗妃章氏發引在初十日榮王妃行納徵發冊禮在十二日是二日俱在春祈禁屠宰日內恐發引辦祭婚禮辦宴於屠宰禁例有礙請賜裁處上命辦祭辦宴日免禁屠宰餘日仍禁之

○巡按監察禦史馮允中奏鹽法之獘多因�人匿引不繳有司縱�不究是以水客有影射之獘場�有那移之私請自今於行鹽地方量戶口之繁簡查里社之多寡賣過引目令月終州縣繳府季終府繳布政司年終布政司及直隸府繳部有不及數者其府州縣正官許該部參問戶部覆奏從之

○四川烏撒軍民府所進去年萬壽聖節及千秋冬至二節表箋至是始至京禮部請罪之上以其遠人且前後所遣賫表箋者皆有故宥其罪不問

○升四川按察司副使陳祥爲本司按察使兵部郎中王緯爲山西布政司右參議

○己丑憲廟麗妃章氏發引輟朝一日

○工部主事徐鉞以母老乞終養許之

○以水旱災免順天河間二府及天津左等四衛稅糧子粒有差

○命給遼府湘陰康懿王妃張氏養贍米歲一百石

○賜周府樂陵郡君並儀賓邵寶義和郡君並儀賓趙忠棘安郡君並儀賓髙偉博興郡君並儀賓劉浦誥命冠服如制

○辛卯四川汶川縣初八日地震至日復震俱有聲如雷

○壬辰升四川按察司僉事張昺爲本司副使

○癸巳賜周府鎭國將軍安氵�匆安瀴安湢安溘輔國將軍睦楉安氵�諸安瀚安捨安汧同鈏同鑑同錟同鑙奉國將軍安潬安洎安漣遼府奉國中尉寵溾誥命冠服如制

○授進士陳伯獻爲南京吏科給事中

○南京寶鈔提舉司鈔紙匠舊月支米五斗後以裁省例住支而應役如故至是始復之

○命協守廣寧中路右參將孫父毅充副總兵分守遼陽等處

○命金吾左衛指揮同知王瑀守備黃花鎭以都指揮體統行事

○初監察禦史鄒魯坐罪貶寧羌衛經歷稍遷蕭山知縣性貪暴狡悍遇事風生無所顧忌自爲禦史時人皆側目在蕭山一切以擊搏爲治大興營繕多所侵魚科率數倍常歲而掊克無已少弗辦卽擊榜之多死者鄕民供役縣中歲滿多至破家一縣不勝其毒然懾其威嚴無敢言者邑人何舜賓嘗爲監察禦史坐事廣西慶遠衛充軍後赦歸爲民鄕裏有訟事舜賓輙與謀數招權取賂持吏短長縱橫縣中前爲令者皆憚焉魯至輙抑之舜賓不得逞乃求魯陰事與人言又毀魯於是兩人互相猜忌待釁而發先是舜賓以湘湖爲富民私占嗾裏老發其事又白縣奏核之怨家因奏舜賓充軍潛逃冒名冠帶俱下所司治問魯念舜賓終害己因欲角�羊舜賓遠去乃隱其遇赦文牒詭白舜賓赦歸無驗宜行原衛查理所司不可駁回會丁憂訓導童顯章者舜賓門人嘗知魯陰事魯銜之陷以他罪論絞獄上憲司疑之更下部覆治道經舜賓家顯章入謀焉魯聞之遂發裏老隸役數十人圍其家曰舜賓篡取重囚因毀門而入捕顯章並舜賓送獄又大索舜賓家貲盡償前所嘗取賂者遂治其前事不請白而角�羊赴慶遠魯欲必置之死復密召胡紀輩十二人諭意追及於衢州屏其服食侵辱之至餘千宿昌國寺紀等夜以濕衣閉其口而壓之舜賓恚曰枉生七十二歲遂死紀等乃令角�羊人白縣相視給帖而還魯又欲捕舜賓妻及其子競皆棄家逃匿蘇州久之魯升山西按察司僉事競乃潛歸圖復讎會魯出競密雇舟江上與親黨數十人伏道旁魯過競袖鐵尺執而擊之傷魯兩目盡拔其發反接曳登舟相與更弱之競乃與魯連紲赴浙江按察司訟之時鎭巡諸司聞變咸驚愕莫知所爲但令守巡官會問競魯各執詞不服審者不能決魯尋逃歸太平府競乃走闕下訟冤並告魯不法事命郎中李時給事中李舉往會巡按監察禦史鄧璋治之時勘官多爲魯蔽者而故紀等亦恐罪重共隱其實乃擬魯故屏人服食至死律競比部民毆本屬知縣篤疾律俱絞余所逮數百人論罪有差競母朱氏復擊登聞鼓奏訴而魯圖免死亦令人訟其枉於是復命大理寺右寺正曹廉會巡按監察禦史陳銓覆勘之時角�羊人任觀等旣久系又度終不能隱始吐實並山舜賓將死所與競書遂窮治其事乃攺擬魯造意殺人律斬競毆傷五品以上官加凡人二等徒三年胡紀田敏論絞其助魯爲惡及競親黨當充軍人者十人擺站者六人贖徒杖及枷號者五十人余所逮尙二百餘人準徒贖杖有差廉等具獄以請並劾舉等及參政林符副使呂璋參議吳紀僉事範鏞知府伍符審勘不詳之罪下刑部覆奏上以前後擬罪不同復命三法司詳議以聞於是刑部尙書閔圭等議以後所議魯罪與前略同情法允當所擬競罪比前太輕宜坐聚眾持凶器傷人徒以上例發邊衛充軍舉等固失詳審而廉等亦失於查例俱宜有罪但魯已成篤疾競爲父報讎律意有在均俟上裁得旨魯競準擬符等及舉廉等俱宥之仍罰俸兩月其後魯竟以赦得免死而競亦得釋歸

○甲午遣戶部尙書王繼祭太倉之神

○遣順天府官祭宋丞相文天祥

○升直隸淮安府同知江澂爲四川按察司僉事

○時邊報未寧有旨命於前二次所選聽徵官軍三萬內擇二萬人仍推舉將官領之兵部會推丰城侯李璽等數人上命璽及都督李俊分領馬隊一萬都督張晟李澄分領步隊一萬俱操練聽用

○乙未停革蘇松常鎭四府導河夫役初管河工部主事姚文灝奏於四府每歲均徭外令民納雇役銀以備治水之用謂之導河夫其後官吏因之侵刻民甚病之至是巡撫都禦彭禮以爲言命革之

○丙申命銓注守備山海關署都指揮僉事申寧及羽林前衛帶俸署都指揮僉事宋盛於山東都司寧掌印盛僉書管事

○丁酉兵部奉旨會議禦虜安邊事宜一設總制謂乞擇文職大臣諳曉韜略曾歷邊方者一人總制大同宣府狹西延綏等處軍務假以便宜之權一求大將謂各邊主將謀勇不足者宜講習韜略其謫調屈於下僚者薦拔之一節財用謂府藏久已空虛乞樽節愛惜以備緊急之用一卹民力謂今邊儲皆賴直隸山西山東河南之民轉運其力已竭乞將不急之務暫行停止一選禁兵謂騰驤四衛官軍並餘丁原無差役請選其精壯一萬居常操練一戒將官謂聽徵諸將宜令平心忘勢以共成王事剿滅虜寇一嚴法令謂各邊將官怠棄邊備請自今失機誤事者不宜寬貸一重將權謂請於制敕內明著其臨陣不用命者就斬之以徇使官軍不敢犯令一制器具謂近邊之地多山澗砂磧乞制拒馬鹿角攢竹長牌急送諸邊一給馬匹謂新募土兵皆善騎射乞給之良馬工部仍造成兵具分給之一畫方略謂諸邊惟大同地勢平漫斥堠稀疏宜以數路之兵集中路操習每一遊奇兵三千爲一陣則可爲六陣老家兵亦可爲三陣列爲犄角之勢互相救援一選前鋒謂遊奇兵或彊弱相半不能成功宜於每千人內精選其驍勇者三百爲前鋒器械因其所長務使皆備一練兵卒謂諸邊將官軍無節制一遇賊至散亂追殺乞敕諸邊及京營一體操習以備徵調一裁冗官謂薊州宣府大同地方相距不過千里而設內官共二十三人役占軍士以數千計乞如遼東延綏之制照數罷革一定統領謂今聽徵官軍二萬人每一千用指揮四人爲把總然無總領者乞每千人內更置總領一人把摠聽其調度一足邊儲謂大同宣府糧艸可支主兵三四年之費若有調集客兵未免缺乏乞開兩浙兩淮鹽引其定統領一事從否惟命余仍請如前議上曰設總制裁冗官選前鋒己之大將不必他求止宜令各官盡心辦事餘如所議行

○戊戌景皇帝忌辰遣儀賓楊淳祭陵寢

○衍聖公孔弘泰以疾乞休致並以兄子聞韶襲封上曰弘泰不允休致有疾宜善加調理以奉祀事

○建州右等衛女直都督尙哈女直都指揮阿答禿並建州等衛女直都指揮卜剌答女直指揮加豬等各來貢賜宴並彩叚衣服等物有差○己亥戶部請開中兩淮鹽一百萬引於大同兩浙長蘆鹽五十萬引於宣府以備軍興之用並請嚴禁沮壞鹽法者以復祖宗之舊凡奏乞者一切停止非邊報緊急不許開中非�人正名不許關支其公差人員及勢要之家有裝載私販者並治以罪從之

○兵部尙書馬文升以狹西地震上﹤鋶﹣釒﹥曰地震之變爲夷狄侵淩之兆今小王子火篩跳梁邊境而海內民困財竭兵微將寡紀綱未大振法令未盡行乞側身修省行仁政以養斯民修武備以固邊塞撙節府庫之金帛停免無益之齋醮止傳奉無功之官禁奏討多餘之地遵祖宗故事淸晨視朝日奏事二次且今狹西用兵乞將本處織造絨褐內臣取回以蘇一方之困仍乞遣官祭告西土嶽鎭之神並以震壓死傷之家量爲賑卹如此則內治修而北虜不足畏矣上曰覽奏具見忠愛之意視朝奏事朕自加省織造絨褐內官卽取回其餘俱準行

○命狹西都司故都指揮同知韓英之子達襲原職寧夏衛指揮使

○庚子翰林院編修陳瀾丁憂服闋復除原職

○升都察院右副都禦史熊繡爲兵部右侍郎繡以巡撫延綏丁憂服闋也

○舊例順天府鄕試凡修理試院及禮請考官鋪陳筵宴之類費俱出於本府眞定等七府僅出銀五百兩助用至是府尹張憲請照應天府鄕試事例各均其費於七府禮部議謂宜總計一年科舉所費以銀二千兩爲率令七府共出四之三順天府出四之一從之

○辛丑升提督四夷館太常寺少卿楊一淸爲南京太常寺卿

○命戶部運太倉銀五萬兩於宣府以備軍儲

○壬寅禮部覆議巡撫狹西都禦史周季麟元日地震之奏謂山狹等處前有地震天鳴之異而元日地震其異尢甚況虜寇久駐河套東掠西侵人心驚疑所宜安輯伏望皇上念祖宗付托之重憫生靈受禍之慘特敕各鎭巡等官凡被災處躬自閱視亟爲區畫俾有所棲止不至凍餓知恩意出自朝廷以固其心仍各整飭器械操練士卒母或掊克挫抑以作其气凡諸所不便及有當舉行者宜速奏聞務令軍實彊盛威武奮揚以紓九重西顧之憂以固萬年不拔之業本部仍行兩京文武臣僚及山狹大小諸司痛加修省勉盡職業更乞許令各大臣及科道等官條陳所見凡利獘有當興革者一一直言無隱以俟宸斷尢望聖明虛心采納曲賜施行言𨿽不切亦乞寬貸如此則善言日進闕政日聞天心格而災異殄虜寇不足慮矣又名山大川禮宜祭禱宜內出祝帛付巡撫都禦史往祭西嶽西鎭之神致爲民祈禱之意從之

○內府鍼工局請比例招收幼匠一千名工部議謂往年尙衣監招匠一千名而兵仗局效之遂招二千名軍器局司設監又效之各招一千名今鍼工局復效尢以請安知將來無再效之者獘源一開其流無已冗食日眾而糜費益廣不知所以善其後者乞斷自宸衷特賜停止命收五百名應役

○南京老人星見於丙位色赤黃

○癸卯以雹災免狹西延安西安二府並寧夏衛弘治十二年稅糧子粒有差

○命故戶部尙書沈固之孫志補蔭爲國子監生從其請也

○命濟川衛指揮僉事王喜守備山海關以都指揮體行事

○甲辰升吏部郎中孫交爲太常寺少卿提督四夷館

○命加賜考郎兀衛都督斡羅脫蟒衣一事從其請也

○乙巳命仁和長公主子濟良爲錦衣衛百戶從其請也

○丙午升左春坊左諭徳李旻爲南京太常寺少卿

○先是戶部奉旨以太倉銀四十五萬兩送內承運庫戶科都給事中童瑞等上言邊事方殷而太倉所貯銀兩甚少乞將各處角�羊到該送內帑銀兩會計公用外餘皆存畱以補不足或復將取進者仍發太倉收貯事下尙書佀鐘等議擬今次取進銀兩惟折支軍官俸及冊封成造支用本年各處折糧銀兩該送內帑者計算除類送各邊年例外餘皆收貯太倉以備邊用得旨從之承運庫復乞照舊進庫鐘等復議欲候各處拖欠糧銀並鈔關折銀至日送庫補其不敷復得旨內庫銀兩照舊進送各處拖欠折糧銀並鈔關折銀角�羊到補還太倉

○命遼東都司都指揮僉事薛鏞之子澄狹西行都司都指揮僉事郭泰之子銳各代原職指揮使澄廣寧衛銳西安後衛

○命司禮監太監陳寬同兵部尙書馬文升查選三大營及各監局衛所雜差軍士之精壯者補團營不足之數其團營之老弱者退出別用

○命金吾右衛指揮使張鐸總督廣東備倭

○丁未虜入薊州石匣口邏卒死者四人虜去者一人命逮問把總指揮唐臣等罪罰總兵官阮興都禦史洪鐘俸各一月

○戊申中宮千秋節文武官命婦朝賀

○賜各王府慶賀官員人等鈔幣有差

大明孝宗敬皇帝實錄卷之一百七十一大明孝宗敬皇帝實錄卷之一百七十二

弘治十四年三月己酉朔命開中兩淮弘治十年存積鹽五萬引兩浙十二年常服鹽十三萬三千八百九十餘引長蘆十三年常股鹽九萬九千六百餘引於環慶固原靖虜等處以備邊儲

○先是虜大入延綏神木堡乘勝掠紫陌溝等處總兵官陳瑛副總兵朱瑾鎭守太監曾敏巡撫都禦史王嵩奏報不實下巡按監察禦史驗問復不以實奏禮科都給事中寧舉請遣官卽訊之上命召瑛瑾還遣兵科給事中艾洪刑部郎中黃暐往會巡按禦史查勘旣而六科十三道交章言虜以延綏得利故敢復窺大同使稍遭挫敗豈至數舉入寇使疆場騷然至此今大同王杲等已正其罪請逮瑛瑾置獄並召敏嵩還以輕重議刑得旨俟勘報至日議之至是洪等還具言瑛等退避玩寇敏嵩坐視蒙蔽之實並喪亡人畜器械數請治其罪乃逮敏嵩並瑛瑾下法司鞫之僉言瑛職居主將手握重兵分地有定不設備而戒嚴及賊臨境不固守而棄去偏將告急不速應援屬官奮勇反行沮抑以致虜勢縱橫生靈荼毒律宜斬瑾分領官官職在協守平居則弛於邊備遇警則惟圖自衛𨿽兼程以往援終退縮而縱寇宜發邊遠充軍敏領兵分守先自掣回嵩巡撫邊陲方略無聞會奏賊情復多隱匿俱當贖徒還職詔瑛瑾準擬敏謫長陵司香嵩降三級致仕吏部擬授嵩狹西布政司右參議從之

○是日己刻日下生五色云

○庚戌狹西魯班講堂永寧等寺並寶淨贊令等寺剌麻番僧札石藏卜並殷巴尖昝藏卜尖昝等各來貢賜宴並彩叚衣服等物有差

○命狹西行都司都指揮同知劉傑之子鉞代原職鎭番衛指揮使

○辛亥以水旱免江西南昌等七府弘治十三年稅糧有差

○給殫忠效義二營選徵捨余口糧人月一石並布花如操軍例仍賞銀一兩以助軍裝

○北虜常以冬入河套至春復東牧至是有傳言虜今歲不東者延綏鎭巡等官慮其有西掠之謀請調泰州衛指揮郭溯領土達兵一千暫守寧塞營起閒住都指揮房懷以西安官兵一千守定邊營委指揮黃政領環慶兵一千守舊安邊營以助備禦兵部議謂延綏旣調有大同宣府遊奇兵萬二千又擬有京營聽徵官兵一萬有奇虜若竊發報至啟行亦足禦之其環慶固原靖虜乃心腹要害地虜若深入正湏益兵防守秦州環慶兵豈宜他往謂宜令溯以所領兵及都指揮楊敬領西安精銳二千首夏俱往備慶陽八月後溯仍回備固原別於西安選馬步兵一千令懷領之駐保安塞以防南入之患上從其議命鎭巡官用心調度毋致玩事旣而鎭巡官復奏虜時出寇掠兵部言本路軍馬不足𨿽有調集之兵然分布諸地卒難會集請敕原擬監督太監苗逵總兵官朱暉提督都禦史史琳帥師待報啟行仍敕甘涼遊擊將軍趙鉉領兵三千同會於固原協力徵剿從之仍命戶部預遣官辦芻糧以待之

○命前府都督僉事戴廣領神機營右哨府軍前衛都指揮同知文錦領三千營四司俱管操

○壬子太子少保禮部尙書兼文淵閣大學士李東陽奏臣質本孱弱生多疾病自蒙陛下簡置內閣以來感恩效用疆勉支持筋力早衰髭發變曰舊患眩暈等疾不時舉發延捱擔戴每日在閣辦事憂勞並積漸不堪勝二月十三日朝退輙復暈倒在凳坐不能起眾所共見午後徐出自覺痰涎壅吐用力過多元气受虧心血頓損較之往時病勢加倍欽蒙聖恩特遣內臣頒賜酒肉蔬米等物命醫調治累服蕩藥尙覺沈重艱於動履緣臣病根久遠難以猝除況臣學業荒疏才猷短淺任大責重實非所宜夙夜徒勤毫髮無補幾欲引身退避少逭罪愆又思竊祿旣多豈可終無報塞因循至此病與日增年方邁而气已衰志𨿽存而力不逮若復玩歲戀祿不知止足之期非惟蹇鈍不前必至顚蹶無措伏望聖明鑑臣愚誠憫臣衰病容臣致仕俾得棲遲隴畝歌詠太平則凡未死之年皆陛下所賜始終生成之恩與天覆地載同一揆矣上曰卿等行端愼才望老成方切倚任有疾宜善加調理豈可遽求休致所辭不允

○狹西道試監察禦史王時中丁憂服闋復除貴州道

○江西信丰縣民李招貼與邑人李廷方福建人周程等私往海外諸番貿易至瓜哇誘其國人哽亦宿等賫番物來廣東市之哽亦宿父八禘烏信者其國中頭目也招貼又令其子誘之得瓜字三號勘合底簿故紙藏之以備緩急舟經烏州洋遭風飄至電白縣境因僞稱爪哇國貢使柰何噠亞木而以所得底簿故紙塡寫一行番漢人姓名凡百有九人及所貨椒木沈香等物謂爲入貢所司傳送至廣州給官廩食之守臣以聞禮部議爪哇貢使例賫哇字十二號勘合開寫進貢方物名數今所賫乃先年降去底簿非號紙且又塡爲批差亦非例其事可疑行守臣核實始得其情奏至禮部請以招貼等付廣東按察司問擬奏請其所賫番物則令布政司貯之八禘烏信盜出底簿故紙與其子宜令布政司移文國王重治以罪仍令謹收勘合底簿毋俾姦人竊出廣東守臣自今遇外國進貢人至務審其賫有原降勘合方許具奏從之

○癸丑修國子監

○甲寅升湖廣隨州知州李充嗣爲狹西按察司僉事

○命南京都察院右都禦史陳道之孫雲松爲國子監生從其請也

○乙卯以水蝗災免直隸彭城衛子粒十之六

○命國子監生病故者順天府給殯殮銀三兩兵部給腳力口糧遞送還鄕從掌監事禮部右侍郎謝鐸請也

○命廣西都司署都指揮同知宋寧之子昂代原職桂林中衛指揮使

○丙辰山西按察司副使吳道寧坐家人誆騙事發爲巡按監察禦史謝綬所劾命冠帶閒住

○免貴州布按二司並各府州縣正官明年朝覲以地方夷人作亂從巡撫都禦史錢鉞請也

○命故修武伯沈坊之子瑞世襲錦衣衛指揮使瑞髙祖淸𨿽由軍功歷升指揮同知旋又降級革去世襲後以督工營造封伯非軍功故也

○丁巳湖廣襄陽縣冠帶官張一中上用兵心法一中先名寬以進士授翰林院檢討侍王府講讀會用師討襄陽流賊寬乞贊畫軍務尋升雲南按察司僉事坐事爲民至是北虜犯塞潛來京師上﹤鋶﹣釒﹥請易旗號盔甲皆爲黃色牌面環刀皆爲虎形曰黃爲中央之土以克北方之水虎驚胡馬之目見必懼退然後以神槍藥箭擊射之且自謂祕機不敢詳於副封奏﹤鋶﹣釒﹥乞畱中不出又﹤鋶﹣釒﹥曰今之求將不過將材而已與其求將材之千萬莫若求將材之一人必如姜子牙諸葛亮之流不禮聘不出不信任不行豈同小丈夫然哉蓋以自況也且請不限舊制作戎具五端藥箭三等然亦不言其制用之術下兵部議兵部言其庸妄干進請罪之詔釋不問

○提督軍務都禦史史琳﹤鋶﹣釒﹥上邊務一謂今把總領軍官𨿽有斬獲首級不論功次蓋恐其奪下之功也然不以爲功誰肯效力乞準照例升賞而但嚴其冒功之罰一各邊邏卒傳報賊情或爲虜去或爲殺死但行查虛實無優卹之典乞如陣亡者量加升賞仍每名給銀五兩爲棺斂之資一斬獲首級賣功及買者法皆充軍然村鄕軍民圖目前之例故敢戮力豈可槪坐以重法乞令有功者卽行報官不願升者賞銀三十兩私賣者奪其價罪以不應買者治如舊法一威遠城舊有備邊北勇多山西殷實之家例免其戶丁糧差俾幫貼軍裝然當調遣從軍則別覓他人代之以是臨陣多逃亡者乞令查核籍冊督令身自往役毋重蹈前獘一各邊軍馬遇往來官員多撥爲護送甚者至三四百人或親識遠行家人采獵俱得騎馬匹致馬耗損乞重爲禁治一大同西路有大同左右威遠平虜井坪朔州六城老家官軍共一萬三千八百有奇而右衛尢號勇悍然皆不經操練乞令每城選一千人右衛倍之左右威遠令參將蔡瑁領之平井朔令都指揮髙鉞領之其陽和天城各選一千五百命參將楊彪領之俱於本城操習以聽徵調下兵部議謂把總等官責其督軍而已若恐無以激勸可令以部下斬五級之功升一級身又能自獲一級者亦升一級若部下無功而自己獲一級者止升署一級其邏卒被殺虜者難與陣亡者同科如憫之可止給銀五兩余悉可行從之

○戊午淸明節遣駙馬都尉遊泰黃鏞分祭長陵獻陵景陵裕陵茂陵文武衙門各分官陪祭

○遣儀賓周鉞祭景皇帝陵寢

○遣內官祭恭讓章皇后陵寢

○己未命後府致仕署右都督王通之弟運代爲貴州新添衛指揮僉事通曾祖爲正千戶父觀至指揮僉事通代以功歷升都督老無子運其從弟也先是己奏襲曾祖職至是通復乞以己原襲職授之故有是命

○庚申禮科都給事中寧舉監察禦史石玠等各劾奏南京刑部尙書翟瑄南京侍郎鄭紀金澤髙銓工部侍郎李鐩太常寺卿李溫太僕寺卿吳格南京右通政徐說巡撫都禦史彭禮鄭齡錢鉞布政使李韶陳禾�彧參政馬自然王傳參議張謨車明理按察使羅安副使羅昕劉紳僉事茆欽沈淸鄭軾孟準富玹董寧劉芳等俱不職請黜罷以弭災變吏部覆奏請如科道言上命俱畱供職

○南京刑部尙書翟瑄乞致仕不允

○暫免山西河南山東及順天眞定等八府明年歲辦果品廚料及內府供用庫料物有差從府部等衙門奏也

○辛酉復除江西道監察禦史王宗錫於河南道王哲廣東道宗錫以病痊哲丁憂服闋也

○大同守臣請賞新選軍丁五千餘名及新募土兵九百餘名人各銀二兩其軍丁則無事放回遇警調用雜役不許差撥事故不許勾補土兵則優免本戶稅糧五石俾供貼軍裝兵部覆奏從之

○壬戌升直隸大名府同知侯直爲山西按察司僉事

○鄭王祐枔再爲革爵涇陽王見溢奏請復爵上曰見溢革爵未久未必遽能悔過姑已之

○癸亥以水災免山東濟兗萊三府及濟寧肥城等八衛所弘治十三年秋糧子粒有差

○南京大理寺評事夏鍭上﹤鋶﹣釒﹥言今國家之可憂有甚於北虜者特陛下不取以爲憂耳然非陛下獨置是而不憂也事未至耳臣浙江天臺縣人臣先以本州爲陛下言本州之民逃亡者多於見在饑寒困苦者十八九鄰近州府大率皆然去是則爲杭天下稱繁華焉然多爲浮靡之物以誇誘人財苟營日給非內不足則不暇爲是繁華乃所以爲貧也又去是則爲嘉湖蘇常天下稱殷富焉然一家而兼十家之產則一家富而十家貧是以貧者反倍於他州而富者亦不免於貧矣江南如此江北可知淮揚以至畿甸所過州縣市集類皆人煙蕭索𨿽臨淸徐濟號爲繁盛又皆遊�土著無幾臣沿途問之舟人皆曰今幸少熟不然尢甚陛下之民凋悴如此加以彊虜扇搖於外供挽騷動於內則豈獨虜爲可憂哉不早爲之計後必有受其獘者陛下之愛皇太子甚厚金民有十金之產猶必爲之慮以遺子孫況有四海之業萬世之基者乎臣竊謂陛下必不然也特臣等未嘗言陛下未之知耳今天下賦斂橫流徭役山壓加以彼乾此澇收田之入不足以緩公府之追求則有破家去產而已他如養馬困於責駒煎鹽困於陪課近王府則困於侵奪近戚裏則困於恣睢地當孔道祗應爲之害土產尢物貢獻爲之害如此之類臣亦不能盡數然臣屑屑爲陛下言者豈欲陛下不役一人不斂一錢特以陛下之心𨿽萬萬不專於自養而其事迹則若有然者耳陛下於今宜速明養民之心於天下去其所可去減其所可減不以宮掖之虛費爲民間之實害行之以實不貴虛名臣見天下之人皆曰吾君之養我也而陛下之心白於天下矣矧生理遂而民心固民心固而內變消內變消而中國定𨿽有北虜亦何足畏哉久安長治之策莫過於此陛下畱意命所司知之

○山西蒲州地震自二月二十六日至是日凡二十九次

○甲子以旱災免山西太原平陽二府汾潞二州及太原左右等衛所弘治十三年糧艸子粒有差

○乙丑升廣西慶遠府知府姜綰爲廣西按察司副使整飭賓州兵備

○刑部右侍郎李士實乞致仕上命吏部曰李士實已有旨不準休致宜趣今到任治事蓋先是士實以副都禦史巡撫雲南嘗具﹤鋶﹣釒﹥乞休不允也

○工部左侍郎李鐩太常寺卿李溫各自陳致仕不允

○夜月犯氐宿西南星

○丙寅刑科給事中楊禠言六事一謂士風國家之元气古之士夫崇尙气節近時頑鈍匪人不卹淸議災異非常例宜策免特舉其尢者如貴州巡撫都禦史錢鉞南京通政徐說太常寺卿李溫太僕寺卿吳裕器識庸陋才力衰朽夤緣無恥累劾不退臣竊恥之欲將各官罷歸田裏使朝無幸位則元气自固人心胥悅而災變可弭矣事下吏部覆奏命已之

○己巳免兩廣各府州縣正官明年朝覲以巡撫官奏地方賊寇竊發也

○國師領占竹旣安置四川至是奏乞來京祭掃其師墳塔禮部以其意圖復用請究治之有旨不聽其來亦宥不治

○辛未夜月犯十二諸國周星

○修築安平鎭顯惠廟地基並頻河堤岸從管河通政韓鼎奏也

○壬申禮科都給事中寧舉監察禦史王約等再劾奏南京尙書翟瑄巡撫都禦史錢鉞及雲南布政使李韶等二十八人不職乞罷黜吏部以不職之人有差等被劾次數有多寡各開具奏請裁處上命鉞及參政馬自然參議張謨車明理副使羅昕劉紳王表僉事沈淸劉芳富玹董寧俱致仕按察使羅安僉事茆欽孟準俱攺調別任余仍畱辦事吏部擬調安貴州右參政欽淮安府同知準大名府同知從之

○封周府曲江王安氵�葉生母張氏爲周惠王夫人從王請也○南京國子監祭酒劉震卒震字道亨江西安福縣人成化八年進士及第授翰林院編修升侍講弘治元年升右春坊大諭徳管國子監司業事九年升南京國子監祭酒至是卒訃聞賜祭葬震有才力文詞敏贍尢邃於經學爲司業祭酒能修舉教事生徒咸畏之然性躁急少醞藉士少不當意者必羅織鞭撲之又喜受人饋遺以故士議沸騰卒爲言官所劾云

○甲戌升吏科左給事中屈伸爲都給事中戶科右給事中蔚春方矩爲左給事中給事中鐘渤王縝爲右給事中伸兵科春本科矩縝禮科渤吏科

○升江西布政司右布政使李進爲河南左布政使浙江右布政使韓鎬爲湖廣左布政使

○升毛憐衛都指揮使產察爲都督僉事從其請也○乙亥雲南緬甸宣慰司宣慰使卜剌浪遣頭目思完等來貢回賜卜剌浪及其妻錦叚等物並賜思完等宴及彩叚等物如例禮部驗其從人有不籍姓名於批文中者因請逮治原伴送驗放等官罪從之仍命今後邊關驗放夷人務加研審有徇私縱容者必罪不宥

○監察禦史莫立之奏近例以福建近海地方引鹽許布按二司差官勸借每引銀五分以備賑濟遂有多取夾帶之獘又軍衛有司率以官吏戶口食鹽冊賣之勢家令於布政司給批照驗遂假此得以販賣其獘亦多請俱停之其鹽斤輕重請如淮浙例稱掣戶部覆奏從之

○延綏等處守臣再以虜情警急告兵部請卽敕原擬監督總兵等官速發兵應之命提督都禦史史琳督參將神英先領京營官軍三千節制諸路兵馬會合徵剿

○升廣東總督備倭指揮使張鐸爲署都指揮僉事

○丙子升廣西布政司左布政使汪奎爲都察院右副都禦史巡撫貴州

○升浙江布政司右參政林符爲本司右布政使廣西右參政林泮爲江西右布政使

○命南和伯方壽祥顯武營會昌侯孫銘五軍營大營管操

○丁丑升江西按察司副使周南爲本司按察使監察禦史王和張縉俱爲山東按察司副使戶部郎中倪玨爲浙江布政司左參議兵科左給事中周旋爲廣東右參議

○升大理寺左寺正王純南京監察禦史任漢南京刑部員外郎金冕兵科給事中王廷監察禦史劉弼福建福州府同知張罍俱爲按察司僉事純漢江西冕四川廷山西弼狹西罍福建

大明孝宗敬皇帝實錄卷之一百七十二終大明孝宗敬皇帝實錄卷之一百七十三

弘治十四年四月戊寅朔孟夏享太廟

○遣內官祭司竈之神

○先是以天寒有旨命百官朔望暫免朝皇太子至是始復朝

○先是兵部尙書馬文升會同司禮監太監陳﹤宀十見﹥英國公張懋等閱試各營侯伯都督騎射韜略及把總等官騎射能否旣而試之往往持弓不能發矢甚則有墮弓於地者繼詢韜略俱不能答乃﹤鋶﹣釒﹥其等第以請且謂永順伯薛勛應城伯孫繼先興安伯徐盛成安伯郭寧泰寧侯陳璇武進伯朱潔都督僉事孫貴支玉都指揮僉事李瑾等皆宜重加究治把總指揮楊振等宜逮問及宣城伯衛璋建平伯髙霳皆稱病不赴請黜之命一等者計中一矢賞鈔一百貫二等者奪俸一月三等者奪俸兩月自後閱試不能者必重治之璋霳罷坐營振等罷其把總且各官皆有統領責任如何不諳韜略兵部其議處之至是文升請刊印武經總要一書頒賜在京武職大臣及各邊將領俾資其智識命各給武經七書一部令其講習總要已之

○己卯監察禦史王凱黃珂坐侍班失儀下獄贖杖還職

○庚辰升江西按察司僉事沈銳狹西按察司僉事宋禮俱爲本司副使

○命工部左侍郎李璲兼都察院左僉都禦史總督延綏等處軍餉先是戶部以延綏告急奏遣郎中田彭往理軍餉至是復請大臣督之乃以命鐩因再請發太倉銀十萬兩以濟之開中兩淮鹽二十五萬引河東鹽十二萬六千引仍令狹西等四布政司所屬考滿官於延綏諸倉納艸免赴京考核農民納銀於狹西布政司補諸司吏役亦免考試並請舉往年納銀補陰陽醫官及授散官冠帶例俱俟事寧停止有旨令考滿官納艸事仍會吏部議處以聞餘皆如擬後考滿納艸事竟不行而以官吏納銀贖罪補之

○升狹西布政司右參政章玄應爲廣東右布政使

○賜建州衛都督僉事弗喇答祭從其父致仕都督完者禿請也

○命武安侯鄭英南和伯方壽祥領續選聽徵官軍於原營操練

○遼東開原淸陽等處累被賊入境殺虜人畜都指揮王琰等下巡按監察禦史逮問俱擬充軍上以情輕律重降琰等二人官各二級帶俸差操罰都指揮王宗等八人俸各三月參將胡忠俸一月忠與分守左監丞黃延仍戴罪殺賊

○辛巳升山東兗州府知府龔弘爲浙江布政司右參政江西贛州府知府何珖爲廣西右參政

○命江夏安惠王支過祿米免還官

○壬午賜安南國王黎暉皮弁冠服一副常服一襲金犀帶一事從其請也

○禮部議覆掌國子監事禮部右侍郎謝鐸所陳三事謂叔梁紇立廟及吳澄從祀事鐸與學士程敏政嘗言之俱以廷議不合而止今請再集廷議歲貢生員入監一年方許告就教職請如鐸議餘皆有不可行者惟論吳澄不當從祀時尙書傅瀚力詆鐸言爲謬侍郎焦芳曰鐸言誠有難行者但艸廬先生苦心著述𨿽若有功而出處大節則眞有可議鐸言不當從祀是已瀚力稱前人之請爲有見今不可遽易芳曰所謂前人者蓋楊士奇也今天下方議其當柄用之際𨿽從祀大事猶能私庇其鄕人可又襲其非耶瀚曰薛文淸學徒慱而少著述人猶曰能繼道統爲之請列從事況艸廬著述之多可不祀乎芳曰不然文淸著述𨿽少於艸廬而出處之正則加艸廬之上矣況以盡心知性之學達窮神知化之妙其讀書一錄皆寫其身心之所得蓋在聖人所必與者豈常人所能識也然至今猶木躋之從祀艸廬著述其何以加之且道統者謂深達往聖之域而身有之者也傳聖門之道者莫加於顏子後世稱未達一間彼豈以著述爲達郥今欲尙言而不尙行則取尋常士且不應如此而況道統之大顧謂能修辭立言者卽是而不復論其大節豈不悖乎瀚不能應於是會集諸廷臣議而芳不與瀚竟引禮所謂凡祭有其舉之莫敢廢詩書所謂率由舊章監於成憲以文其說而於澄忘宋事元之大節略不及澄遂仍舊從祀而鐸議皆寢論者謂士奇之以澄欺宣廟非特私其鄕人而措意亦有在瀚不悟此則惟溺鄕裏之私而不顧君臣之大倫正道統之攸系乃據爲舊章成憲再不可議然則楊時奏黜王安石之配享當時安石豈無朝命而配享哉特其命𨿽出於朝廷而事實由臣下阿私所親以誤朝廷而非天下之公議所以易之後世竟不以爲過也此豈橫私意於胸中者所能與哉

○癸未巡撫保定等府都禦史張縉以潼關衛元日地震上修省五事一廣儲蓄謂保定河間二府乃京師要地請於有水時月照河南等處例或將臨淸徳州水次倉糧攺派或將江南撥運二十萬石內以其半分運收貯其每年存畱馬艸先折米充官軍俸糧者仍徵本色卻將大名府存畱多收糧米撥補以補原艸折米之數一習教練先將保定等處寄餋馬匹連地畝艸料俵給民壯騎操餧餋一遵定制各府臺柴夫乞免僉夫頭止徵銀價角�羊納雇工一守明訓凡欽賜莊田乞將子粒折銀角�羊部轉令各官關領其遇災傷一體減免一均科派保定等六府科役繁重民力不堪乞將別項物料灑派各司府州辦納命所司知之

○給延綏官軍馬二千匹○鎭守大同太監陸誾上防邊七事一大同小邊外無險阻賊易馳突宜挑品字窖坑深闊各四五尺有山岡處則築墻三四道使虜騎不得長驅一大小邊墻年久隳圮且墩堠稀疏難於防禦又地气多寒軍士瞭望尢苦乞稍增髙厚築一丈有餘上爲垛口晝夜傳籌巡驗墩臺空處增築之各置銅鑼木牌木梆遇有賊至晝則擊梆夜則擊鑼將數書之於牌急相傳遞則易爲應援一小邊以裏地勢平漫未常設立城堡宜東自宣府陽和西抵偏頭關老營每三十里築一堡設衙門倉場起營房令官軍千人久駐屯種命都指揮一人爲把總其防禦參將仍移於新設要害之地一大同舊無營壘臨時挑治率多危迫宜度水漿便利之地每十里增築一壘髙深一丈使互相聯絡易爲戰守一大同軍民住種鄕村有遠至百里者往來遇賊人畜常被殺掠宜擇其地便或三五村分別軍民築一砦堡務令髙堅給以兵器有警各令軍衛有司收遂入堡如失守者分軍民坐所司之罪一西路僻遠止一路墩臺倉卒難達宜於平虜井坪朔州三城烽火分接往南至朔州古城北至馬邑山陰諸衛直抵大同城南量墩臺相去遠近於中增設了見虜數多少宜先定傳報之則晝舉號旗夜舉燈籠使相次飛報一大同亦有險山峻嶺虜騎多伏於下令輕騎據髙岡窺我虛實宜於岡領之上築墩臺無事以近地屯種之人守之有警則增軍瞭望以破虜之陰計事下兵部議謂小邊增設城堡令官軍久駐則兵分勢寡可如遼東例每四十里擇地增築一城可容千人仍分番守之爲便其餘皆可行從之

○甲申土魯番等地速壇阿黑麻等各遣使滿剌法虎兒丁等來貢賜宴並彩叚衣服等物有差

○先是內使劉雄過儀眞知縣徐淮不以時供應雄怒棄關文渡江愬諸守備太監傅容奏其事命械系淮付錦衣衛栲鞫之時給事中許天錫監察禦史馮允中皆上﹤鋶﹣釒﹥請宥淮而六科十三道亦繼以爲言皆不允刑部擬淮贖杖還職命免贖對品調除邊方

○乙酉升狹西按察司副使李隆爲狹西布政司右參政

○升監察禦史張黻爲狹西按察司副使南京監察禦史王啟爲江西僉事

○光祿寺奏供應牲口不敷乞令禮部議處豬羊銀三萬二千八百餘兩給還行戶禮部覆奏近屢得旨不許本寺再借太倉官銀蓋太倉銀本以備各邊之用今邊情正急戶部方欲補還原借之數豈宜再借惟願皇上特敕本寺一切用度悉減元年以後增添之數則供應自然有餘而行戶價銀亦可以漸而償矣從之

○丙戌賜周府襄城縣主並儀賓企正西平郡君並儀賓衛錦宛丘郡君並儀賓張錦上虞郡君並儀賓劉鯨晉府永城郡君並儀賓劉綸誥命冠服如制

○漕運參將都指揮僉事周瓚卒瓚初襲大河衛指揮僉事成化二十三年以催運糧功升署都指揮僉事弘治五年例實授都指揮僉事八年充漕運參將兼守淮安九年攺錦衣衛帶俸至是卒賜祭如例

○攺派寧國府額辦祭祀山羊六十隻於浙江而以原派狹西供祀北羊四十隻攺派寧國府俟事寧之日仍舊又攺派眞定等四府並河南山西額辦明年供祀牛羊五百隻於蘇常徽廬等府並徐滁等州角�羊納以西北邊有警故也

○命雲南都司都指揮僉事劉鏞之子俊代原職雲南後衛指揮使

○丁亥先是虜犯薊州馬蘭谷小毛山口邏卒死者九人掠去者二人男婦燔死者十五人命逮問把總指揮夏仁等八人罪罰分守右參將髙瑛俸一月與左監丞邢玉俱戴罪殺賊鎭守太監張忭總兵官阮興巡撫都禦史洪鐘姑宥之

○升遼東寧遠衛指揮同知盛銘爲署都指揮僉事充右參將協守廣寧命湖廣靖州衛指揮僉事宋瑛守備武岡以都指揮體統行事

○山西嶽陽縣地震有聲如雷

○戊子以行人李璣杜旻胡瓚知縣袁仕趙時中進士阮吉爲試監察禦史仕璣河南道旻四川道瓚山東道吉狹西道時中廣西道

○時提督軍務都禦史史琳與泰將神英領軍將行琳慮兵寡不敵請大發京軍以繼之兵部議請益兵七千通前爲一萬分三發以往從之遂命監督太監苗逵總兵官朱暉等卽擇日啟行旣而暉亦奏虜猖獗非往年比更乞益兵並假以便宜之權且請分兵爲兩路一自居庸抵大同而西一自保定而西兵部覆奏再命都督李俊李澄充左右參將俊領馬隊七千澄領步隊三千先後從保定行逵暉及監槍少監從宣府大同並進賜逵等敕曰近延綏等處守臣節報達賊擁眾近邊不時侵犯今特命爾監督軍務保國公朱暉掛印充總兵官都禦史史琳提督軍務太監朱秀管領神機銃炮都督同知李俊都督僉事楊玉神英李澄充左右參將統領京營官軍前去會合徵剿爾等至彼從長計議相機調度分布要害設伏出奇或遏其衝突或邀其歸路或掩其不備直搗巢穴務中機宜大同宣府偏頭關及狹西寧夏甘涼等處遊奇等兵俱聽隨宜調用如遇寧夏等處各路有警卽便挑選精兵分投前去會合截殺參將而下及所在各該鎭巡等官悉聽節制官軍頭目人等敢有違犯號令者重以軍法處治其有臨陣退縮不用命者指揮以下就便斬首示眾然後奏聞其斬獲首級俱送紀功官處審驗明白從實開報以憑升賞不許冒濫合用賞犒銀兩於戶部奏準數內支用若有殺賊奇功該給銀牌勘合者爾等公同紀功官就於軍前給與以勵人心其紀功禦史務要隨同軍前紀功事有難拘常例及敕內該載未盡者聽爾等便宜處置爾等受玆簡命宜盡心竭力設策運謀申嚴紀律明正賞罰以振作軍威殄滅虜寇綏靖地方庶不負朕委托爾惟欽哉事寧之日具奏回京

○己丑故事凡奏軍情許徑於鴻臚寺封進或值齋戒日俟齋畢始進兵部尙書馬文昇奏今邊方多事必俟齋畢上奏恐誤事機請自今重大邊情毋有所避從之

○賜錦衣衛大漢將軍千戶孟文達等四十八人羅衣以其隨侍經筵故也

○庚寅太子少保禮部尙書兼文淵閣大學士李東陽再乞致仕上曰卿才徳素著精力未衰有疾宜用心調理以副委任豈可固求退休所請不允

○給秦府故鎭國中尉秉柯生母駱氏餋贍米歲三十石

○辛卯升南京兵科給事中倪天民爲狹西布政司右參議

○復暫免順天保定等府及狹西山西河南山東弘治十五年額辦供應牲口令浙江江西湖廣福建及南直隸府州如數分派買辦俟邊警寧日再議從禮部會議奏也○壬辰禮部主事林沂應詔言五事一開言路始者吉吉人王雄輩以言得罪固自有辭而臣下得因以藉口國家有大利害何自而知乞敕所司查近來以言得罪者悉從敍用一倡勤儉願陛下卑服菲食不事土木凡詔旨之所增取悉皆停止及所遣內外臣僚皆令回京一實皇國謂國家用人勿太拘資格使天下豪傑得以自奮又凡近來有直道去國如周經何喬新許進章懋楊茂元輩乞復起用又守令民之師帥乞如開元故事選臺省名臣爲之如其政果卓異郡守召爲列卿縣令俟兩考以上進擢一修兵政大要在於選將博求忠勇歷練之人練兵召募山狹西北之義勇務使付托得人一主公道謂主公道者天子之事而扶持公道者宰相之事比見聖治漸不克終紀綱旣壞士習隨之願陛下簡任大臣精選科道而公於進捨一以委之﹤鋶﹣釒﹥入命所司知之

○升通政使司左參議姜淸爲本司右通政右參議陳勗爲左參議

○山西道監察禦史邵蕃丁憂服闋復除四川道

○錄故吏部尙書李秉之孫邦祐爲錦衣衛百戶以秉爲都禦史時常督軍徵建州有功故也

○癸巳仁祖淳皇帝忌辰上祭奉先殿

○太僕寺卿吳裕卒裕字敬昆廣東揭陽縣人成化八年進士授南京戶部主事丁父憂攺戶部監督京通倉糧升員外郎調吏部文選司尋升稽勛司郎中弘治初復調文選司三年升通政司右通政提督武職貼黃升太僕寺卿至是卒賜祭葬如例裕少以經學有名入太學見知於司業耿裕故有文選之調然爲人和媚善交結𨿽居要地躋顯仕無他長士論少之

○命故山西行都司都指揮僉事姜瓚之子金�寶襲原職安東中屯衛指揮使

○甲午命攺注管南京左府事駙馬都尉楊偉於中府而攺中府都督僉事王勇於前府俱僉書管事

○兵部奏守備沂州署都指揮僉事趙魯四川都司都指揮同知昌佐湖廣都指揮僉事康泰貴州都指揮使王寧守備眞定署都指揮僉事胡英漕運把總署都指揮僉事崔謙皆常經保薦請預取至京聽用從之

○升巡撫保定等府都察院右僉都禦史張縉爲右副都禦史巡撫宣府

○乙未巡撫山西都禦史魏紳等奏偏頭關西路及寧武關最爲要害其胭脂鋪以南三十餘里路皆平漫墻多沙鹻𨿽常修葺終易傾圯虜乘河凍所以易入請仍於舊墻外隨逐河曲相度地方增築大邊一道務極堅厚墻內每三里築一墩增軍守之其減會等營城堡狹小宜廣之兵部覆議命鎭巡等官公同議處急爲修舉毋似前視爲故事

○丙申命再於寧夏三路開中兩淮弘治十年鹽二十萬引以備軍儲

○丁酉韓王偕灊薨王惠王庶第五子母劉氏天順三年生成化五年封彰化王十二年襲封韓王至是薨年四十三訃聞輟朝三日賜祭葬如例謚曰康

○免狹西布政司並西安等府州縣正官明年朝覲從總督軍餉工部左侍郎李鐩奏也

○直隸徐州及淸河桃源宿遷三縣雨冰雹歷二時乃止平地積五寸餘夏麥盡爛

○戊戌升山東布政司左布政使王沂爲都察院右副都禦史巡撫保定等府福建按察司按察使吳洪爲太僕寺卿

○升戶部浙江司郎中徐文英爲狹西苑馬寺少卿

○狹西按察使李孟晊卒孟晊字時泰河南睢州人成化八年與其兄孟晹同舉進士十一年授行人十七年擢監察禦史二十二年升貴州按察司試僉事二十三年實授弘治四年進雲南副使整飭臨安兵備十一年升狹西按察使至是卒孟晊爲禦史時常巡鹽兩淮人頗便之其在臨安土豪倡亂能獲其首惡見謂爲才後孟晹爲南京工部尙書致仕

○賜晉府故鎭國將軍羙堟宮妾史氏等餋贍米歲五十石

○命徽府景寧王祐椀祿米歲給二千石

○兵部尙書馬文升以狹西山西近罹虜患請暫免一應科派物料以存省民力工部覆奏從之

○己亥仁祖淳皇后忌辰上祭奉先殿

○大理寺辦事吏羅勝奏天下之人賢孝節義者蓋多有之而所在有司每不肯爲之申請弗獲旌表顧以勢利之家節義未聞之人朦朧妄奏以希恩典又婦人夫亡無子志甘守節者親族人等或利其資產謀侵奪之乃巧肆詆辱勒令攺嫁間亦有因而致死者請皆嚴爲之禁毋使有傷風化禮部覆奏從之

○賜掌通政司事禮部尙書元守直母張氏祭葬如例從其請也

○庚子升山東布政司右布政使劉聰爲本司左布政使狹西按察司副使陶琰爲福建按察使

○南京戶科給事中張宦等奏陛下臨禦之初禁止奢侈凡所以足邊儲厚邦本者無所不用其極夫何頻年以來漸不克終此豈盡出於聖意哉蓋以左右誘動天聰偶未之思耳臣等竊惟國家倉庫之儲所以備緩急之用也我祖宗儲蓄有備出入有度禁無名之賞省無益之費是以財物得至羨余供禦所湏曾無匱乏柰何近來費出無經或橫恩濫賜之溢出或修飾繕造之泛興或祈禱遊玩之紛舉偶因內帑稍闕卽命太倉支取耗散財物莫此爲極且財者國之元气人君最當愛惜而太倉所積專以供給軍儲尢當愛惜者況今西北兩邊黠虜跳梁戰數不利軍資耗損而請給之奏相仍艸束燒毀戰馬倒死而買補之令方急此皆緊關邊用仰給於太倉者也若不痛加愛惜以致府庫空虛萬一賊勢猖獗尙淹旬月不知廟堂之上計將安出方今國勢若金甌之完宜若無所慮矣然古人云亂不生於亂而生於治治之極者亂之始此臣等所以爲陛下憂也伏望皇上思宗社至重保守惟艱痛惜倉庫之資軫念邊方之急其數年取進太倉銀兩已用無存者乞敕該部斟酌區處補完原數其取而未用者仍付本倉收貯亦乞立爲定規今後冗雜之費非系供給軍儲不得恣意輕取如此則費出有經而財不虛耗民困由之而少舒邦本由之而益固矣監察禦史羅璋等亦奏言臣等近聞奉旨取太倉糧銀四十餘萬南畿隔遠不得其詳但以財賦民之膏髓國之元气而太倉之積尢軍需邊餉之所必賴者今而明命不下於該部祕旨特奉於中官人心驚愕物論沸騰咸以爲朝廷供應自有常典所取無名浪費可知非齋醮玩賞之舉必外戚近幸之錫傾數十萬有用之財爲一朝無益之費𨿽太倉之積若丘山然如是取之如是費之國計不旋踵而空虛矣萬一變遇倉卒何以支持況今四海民窮財盡三邊將寡兵疲糧艸空虛馬匹倒死而黠虜跳粱之勢貪狼之心視昔尢勝一旦乘我無備擁眾長驅其禍豈可測哉爲今之計正宜存省府庫之財整飭邊務之急糧艸缺乏必區處以充實之馬匹陪補必設法以資助之而尢及時選將練兵以待外侮此其安攘之上策也柰何九重深邃聞不及此方且燕豫從容而視爲太平無事釁門大開夤緣連茹前日之費者復興前日之革者復進前日裁抑者復寵遇之前日竄戮者復崇尙之臺閣大臣科道等官固常力救此斃陛下視爲泛論𨿽不斥逐亦不采納臣等豈不知於勢有窘塞於事有窒礙耶但見冗費日甚國計空虛將來之患有不可救藥者乞以臣等所言下該部計議行之一應冗費指實開陳取自上裁將前項取進太倉銀兩盡數復還收貯非邊餉軍需之急不得以輕動則國計愼重邊備不弛天心之仁愛以應人心之搖扤以安在陛下淵衷一轉移之間耳戶部覆議謂宜如宦等所言上納之

○命錦衣衛指揮同知顏泓守備眞定等處濟州衛指揮使魏瑺守備沂州等處俱以都指揮體統行事

○是日曉刻火星犯壘壁陣東第四星

○壬寅命除豁河南湯輝縣二處沙壓地稅糧六千五百石有奇時河南新增糧二萬餘石守臣以開豁之數止於新增數內扣除其原額總數具在戶部覆宜如所請從之

○升福建布政司左參政兪俊爲山東右布政使狹西按察司僉事胡倬爲本司副使

○癸卯降狹西臨洮府知府李紀爲長蘆都轉運鹽使司同知從巡撫都禦史熊翀奏也紀謹愼有爲不同流俗用是獲罪翀篤信讒譛遂有是舉上實不知也洮人多惜紀之去云○甲辰賜周府鎭國將軍安湒安�氵�九�輔國將軍安澞安激長子同鍱蜀府鎭國將軍賓氵�匆賓灠賓潤晉府輔國將軍表慍遼府鎭國中尉寵潝寵湒寵湒寵激誥命冠服如制

○升廣東按察司副使陸淵爲福建布政司左參政戶部員外郎胡經爲狹西按察司僉事

○司設監太監韋鮮等奏近收充幼匠一千名乞通附籍錦衣衛月支米一石歲給之冬衣布花戶部議不可請量給米五鬥花布免支命月給米八斗

○上以天气炎熱命兩法司錦衣衛將見監罪囚笞罪無干證者釋之徒流以下減等發落重罪情可矜疑並枷號者具奏以開於是免死充軍者二十人免死杖而釋者十五人充淨軍者一人

○命興安伯徐盛神機營五千坐營管操靖遠伯王憲三千營坐司管操

○乙巳升右春坊右諭徳管國子監司業事黃珣爲南京國子監祭酒

○總督兩廣軍務都察院右都禦史劉大夏乞致仕上曰劉大夏才望老誠特玆簡用宜盡心職業以副委任所辭不允

○給寧夏買馬銀一萬兩宣府馬一千五十匹並銀一萬五千兩

○初工科都給事中馬子聰等劾奏巡撫順天等府都禦史洪鐘於潮河川鑿山攺水其功難成上命錦衣衛千戶牟斌閱勘以聞至是斌回奏謂如子聰等所言命工部趣令洪鐘用心督理務底完成以濟邊備

○丙午命吏部移文各巡撫巡按官從公訪察官吏賢否實迹以備明年黜陟勿致失實枉人從吏科右給事中鐘渤言也

○兵部右侍郎熊繡乞致仕不允

○初戶部郎中王琰等奉命往大同等處開中引鹽以備軍餉而�人鮮有應者戶部議謂天下之事貴乎正本淸源鹽法在祖宗之時最爲嚴密邊方有警一行開中�人趨赴由此芻糧充足事無廢弛近年以來王府遂食鹽之請織造開賣鹽之端此等一得關支輙假欽賞欽賜名色附帶私鹽漫無紀極橫行江湖侵奪貨賣公法大壞姦斃日滋官鹽阻滯�人不應皆是故也爲今之計宜選差重臣前去兩淮整理痛加禁革務令鹽法﹤鋶﹣釒﹥通公私稱便姦斃盡除成績昭著上從之升南京鴻臚寺卿王璟爲都察院右僉都禦史淸理兩淮鹽法賜之敕曰祖宗設立鹽法本以足邊儲而濟軍餉以省挽運之勞其爲利甚博其立法甚嚴近來法令縱弛姦斃日滋鹽徒興販而巡捕不嚴課額虧損而侵欺罔治勢要占中而�人之守支不前小竈貧難而豪彊之吞噬不已加以公差等項人員假托名目夾帶私販漫無紀極以致鹽法大壞�賈不通卽今各邊聲息緊急軍馬供餉浩繁開去鹽引減輕價直而出榜召�全無告中斃已至是可不痛爲淸革況兩淮鹽利最厚從來接濟邊餉全藉於此今特命爾前去公同巡鹽禦史嚴督運司官員將彼處鹽法逐一整理詢訪民瘼禁革姦斃撫卹小竈鋤治豪彊緝捕私販嚴謹秤掣查盤遞年鹽課追究侵欺虧折勢要占中者照例裁革�人守支者依期撥給其一應公差人員假托名目夾帶私販者依法盤詰參究私鹽入官其餘利所當興斃所當革敕內該載未盡者悉聽爾便宜處置事體重大者奏請定奪軍民職官有承委誤事者輕則量情責罰重則拿問如律應奏請者指實參奏爾受玆委任尢湏秉公持正殫心竭力務俾宿斃盡革鹽法﹤鋶﹣釒﹥通邊餉得濟毋或因循鹵莽徒事虛文責有攸歸爾其欽承毋忽故諭

○賜楚府江夏安惠王妃張氏並子女宮眷餋贍米歲一百石

○旌表孝子四人節婦十九人烈婦一人王佑山東臨淸州儒學生李錦山西角�羊州儒學生薛敬陽曲縣民章瀚河南洛陽中護衛軍餘皆親喪廬墓三年旌其門曰孝行王氏浙江奉化縣民許福延妻林氏福建莆田縣民黃與瑞妻周氏龍溪縣民陳子容妻余氏懷安縣儒學生金石妻劉氏河南鈞州民李增妻官氏洛陽縣民尹彰妻胡氏儀封縣民諭祥妻魏氏直隸祁州民李順妻王氏容城縣民胡通妻王氏陰春妻杜氏直隸吳縣進士顧竑妻歸氏嘉定縣民楊鑑妻丁氏無錫縣民錢坦妻李氏宿松縣民張旻妻金氏四川綿州軍陳文才妻劉氏榮縣民龔是妻張氏順天府東安縣民李俊妻劉氏江西安福縣民伍希憲妻皆夫亡守節無玷馮氏山西髙平縣民馮堅女許聘同邑民何隨羣未嫁隨羣病死馮氏誓不攺嫁時年甫十七居父母家至七十餘人無間言俱旌其門曰貞節宋氏順天府房山縣儒學生弭文妻文沒後六日宋氏葬之祖壠明日設肴醴奠之奠畢卽自經於壠樹旌其門曰貞烈

○丁未升廣東布政司右布政使鄧庠爲廣西左布政使

○命巡撫狹西右副都禦史周季麟之子讓爲國子監生從其請也

○暫罷兩廣淸軍以地方災傷故也

○山西應州黑風大作火起教場旗竿上水沃之不滅竿焚至僕地乃已

大明孝宗敬皇帝實錄卷之一百七十三大明孝宗敬皇帝實錄卷之一百七十四

弘治十四年五月戊申朔賜晉府寧和安憲王宮人李氏餋贍米歲一百石

○理刑知縣饒榶丁憂服闋實授福建道監察禦史

○己酉先是太子少保禮部尙書兼文淵閣大學士李東陽兩以疾辭位俱優詔不允至是復上﹤鋶﹣釒﹥懇乞致仕且言臣之疾始亦甚微醫家謂之內傷內傷之證似輕實重而臣忽之自謂無事飲食勞逸或至失調卒至元气斃虧痰邪膠結表裏俱虛標本皆病故用藥愈難而取效亦不易顧呻吟悒郁之中思念時事於古人以身諭國之義竊有感焉方今世久承平積安成玩災異疊應虜寇縱橫財匱民窮兵疲將寡天下之事大有可憂臣以病質庸才久妨賢路實不知所以自處也乞簡賢能代補臣職則臣曠官誤事之咎亦少逭矣然臣受恩旣深豈可終無報效輙敢復有所陳尢望陛下儆畏天戒矜卹民窮勤勵講學省節遊宴愛惜財用愼重官爵禮制貴戚法馭邊將親賢遠佞崇正辟邪達臺諫爲四聰合宮府爲一體遵憲章於列聖嚴教餋於皇儲以培天下之元气以壽國家之命脈此臣區區犬馬之誠有不能自已者倘以臣言可采幸畱意矣則臣之退猶臣之進也如其不可則臣𨿽力疾備位苟充任使陛下將焉取之而亦將安用之哉上曰卿引疾乞休已屢有旨不允宜勉起供職以副委任毋再固辭

○升翰林院編修周玉爲國子監司業

○升刑部郎中李時爲狹西布政司左參議

○庚戌以兵荒賑卹山西大同等處軍民被害之家並免稅糧有差

○命山東都司都指揮僉事王瑾之子章代原職臨淸衛指揮使

○升廣東肇慶衛指揮同知左英爲署都指揮僉事守備瀧水等處

○辛亥命禮部重造暹羅國弘治攺元勘合以先所造未給而毀於火也

○賜徽王見沛四書集注等書從王請也

○遼東四月初九日鎭夷堡火官軍人等死者七百二十人傷者四十七人糧料艸束器械燔毀無餘守臣以聞兵部請修徳政以弭災異並敕各守臣盡撫綏防禦之道上曰各邊災變非常其敕鎭巡等官痛加修省撫卹軍民整飭邊備毋視常怠玩

○巡按直隸監察禦史張烜奏都禦史洪鐘建議修潮河川功大不成且今柏楂山旣以築墻則川乃在墻內𨿽鑿之亦無大利兵部覆奏亦言其勞人費財違眾斂怨乞停之上曰潮河川工程旣有前旨其不必停

○壬子端陽節賜百官宴於午門

○命致仕左都督馬儀閒住左都督劉寧俱爲左參將同總兵官朱暉等贊畫謀議從暉等奏也

○甲寅兵部以順天等府原寄餋馬匹已分給各邊請發太僕寺所貯馬價銀命本寺選擇收買以補寄餋之數從之

○乙卯初四川鹽井衛黑鹽井鹽課例折納馬匹成化中令折納米麥歲四百石而夷地山多田少納者苦之累奏分豁未有定處至是巡撫都禦史劉纓請依屯田子粒例每米麥一石折徵銀三錢爲官軍俸糧戶部覆奏從之

○丙辰裁革各處添設官員巡檢司官仍令巡撫等官詳議以聞以守臣奏事簡官多也

○賜南京太常寺卿呂﹤常心﹥母恭人徐氏祭仍命啟其父內閣學士原壙以三品例合葬從其請也

○命雲南都司都指揮僉事盧和充左參將分守金騰等處

○丁巳太祖髙皇帝忌辰上祭奉先殿武靖伯趙承慶承命祭孝陵

○升狹西按察司副使張泰爲本司按察使

○巡撫延綏都禦史陳壽上邊儲事宜戶部覆議請開中狹西茶四百萬斤於延綏令�人上納糧料艸束移借山西官庫銀五萬兩俟事寧後補還河南弘治十四年起運延綏糧料七萬六千八百石俱徵本色又預借十五年糧料十萬石給之準他年夏稅之數令狹西山西等處文職有爲事革職者令納米五十石或料七十石或艸一千束許冠帶閒住武職爲事立功者三品以上納米一百石或艸二千五百束四品以下遞減二分還職帶俸差操原問帶俸差操者依前例上納許見任管事俟邊事寧日停止從之

○戊午免湖廣武昌等府州縣正官明年朝覲以地方災傷苗獞猖獗與修蓋王府從巡撫等官請也

○命浙江都司都指揮僉事張洪充參將協同漕運兼守淮安

○巡撫大同都禦史劉宇等奏大同大邊久已傾圮虜寇易入今歲虜不過河邊務頗暇計至冰凍之日尙遠請乘時並工修築期以半年可成舊役官軍四萬請更於空閒舍人餘丁內增撥一萬協濟事下兵部以爲可行命鎭巡官嚴督用工如期築成毋怠忽誤事

○昏刻月犯進賢星

○己未仁宗昭皇帝忌辰上祭奉先殿遣駙馬都尉齊世羙祭獻陵

○運太倉銀七萬二百五十餘兩於固原環慶等處以備邊儲

○命湖廣都司都指揮僉事常玉子鎭代原職衡州衛指揮使

○庚申升狹西按察司僉事王云鳳爲本司副使整飭岷州等處邊備

○刑科給事中徐忱丁憂服闋復除原職

○安南國王黎暉遣陪臣劉興孝等奉表箋方物來謝恩回賜暉錦叚等物並賜興孝等宴及彩叚衣服等物有差

○雲南緬甸宣慰使卜剌浪遣頭目思完等來貢回賜卜剌浪及其妻錦叚等物並賜思完等宴及彩叚衣服等物如例

○錦衣衛帶俸指揮僉事張麒以其父寔沒於滄州乞給驛歸葬從之仍賜寔祭一壇不爲例以壽寧侯姻族恩也

○夜月犯氐宿西南星

○直隸貴池等五縣自十一日至是日驟雨山水泛漲渰死男婦二百六十餘人漂流民捨衝沒沙壓田地並壞橋梁牲畜甚眾宣城等六縣自初九日至是日驟雨山水陡漲蛟起二千餘渰死男婦二百餘人衝倒廬舍渰沒田禾並衝破沙壓田地潛山等三縣連旬大雨水漫蛟起渰死男婦牲畜田禾亦多衝沒者蕪湖等三縣自初七日天雨連綿且山水泛漲衝圩岸房屋人畜多漂流者

○辛酉賜故寧河王幼子奇氵�丘等餋贍米一百石

○以旱雹災免狹西延安等三府並靖虜等十一衛所弘治十三年夏秋稅糧子粒有差

○罷鎭守狹西恭順侯吳鑑以巡撫都禦史周季麟劾其畏懦重聽科道復論其不職故也

○壬戌浙江按察司僉事李遜學丁憂服闋復除狹西按察司仍提調學校

○巡視光祿寺戶科給事中王蓋等奏本寺賒欠行戶豬羊價銀𨿽先常奉旨督角�羊各府州縣豈能一時皆到又十三年以前原欠銀僅一萬六百六十兩就使皆到亦未能補所欠三之一乞敕該部別議給之禮部議謂本寺二次欠行戶銀共四萬九百三十餘兩計以催完逋負補之尙欠三萬二百七十餘兩請借今年各處鈔關春季分課銀暫補其數且言本寺每年額辦牲數不下十萬而近來屢以供應不敷爲言大抵天下之物產有限額外之費出無已以十萬牲口而各處每年角�羊不及期則生民之窮可見又牲口已至十萬而每年用多踰額則供應之繁可見如是年復一年則踰額之補將何紀極民生之窮其患將有不可勝言者伏願皇上崇恭儉之徳存朴素之風講求今日財匱之故稽法先朝節用之實裁近幸之宴賞使悉如元年之舊省無名之冗費使無復近日之濫則財用自然有餘矣豈但將來供應可免借之行戶哉上曰節省供應朝廷自有處置○延綏遊擊將軍張雄等分禦虜寇於喬家澗等處共斬首五十級俘一人獲馬一百七匹鎭守總兵巡撫等官劉政等以捷聞命降敕獎勵升奏捷者三人官各一級仍各賜紵絲衣一襲鈔一千貫

○初湖廣武岡州苗賊累肆劫掠至是賊首李再萬等僣稱僞號紏眾掠綏寧等縣執靑坡巡檢劉浩妻子遂殺浩奪其印又殺硤口巡檢杜良長沙衛百戶李俊及官軍二十餘人鎭巡等官請發本地兵並調廣西漢土官軍會剿之兵部會議以爲可行上從之敕鎭巡官用心調度相機進剿以靖地方

○監察禦史張綸以災異上﹤鋶﹣釒﹥乞將近差去蘇杭等處織造內臣已行者取回未行者停止工部覆奏請不允

○修會同館增房舍四十三間

○癸亥命武安侯鄭英鎭守狹西

○給秦府庶人公煉等妻妾月米人三石男女未出幼者月一石五斗

○甲子修大祀殿昊天上帝后土皇地祗並祖宗配位神主

○乙丑晉王孫鎭國將軍表槏以母妃楊氏歿乞欲廬墓王爲之請上以前無事例但令表槏於本府居喪

○巡按狹西禦史劉紳以虜情猖獗請於固原靖寧等處中路設遊擊將軍節制五路兵馬兵部言前此已調甘肅遊擊將軍趙鉉駐於固原甘涼副總兵魯麟駐於蘭州今遊擊之官不必添設請假巡撫狹西都禦史周季麟以節制之權俾往來調度從之

○丙寅給代府故輔國將軍成銻夫人武氏餋贍米歲五十石

○是日卯刻日生右珥色赤黃

○丁卯錄用故大學士徐溥之孫中書舍人文煥爲尙寶司司丞文燦爲中書舍人文煥先以溥致仕特授中書舍人至是文燦以溥沒乞照內閣例錄蔭當得尙寶司丞吏部以文煥嫡孫請爲裁處故有是命

○進封寧府瑞昌王拱栟母夫人楊氏爲瑞昌悼順王妃從王請也

○戊辰管山西易州柴廠工部右侍郎陳琬卒琬字仲廉廣西全州人成化十四年進士授戶部主事歷升通政司參議左右通政工部右侍郎管理易州山廠柴炭至是卒賜祭葬如例琬和易通敏山廠柴夫價銀多贏餘任者往往得厚利琬頗能自守然急於求進於貴近用事者托爲姻婭用是得驟至通顯

○命南北直隸及十三布政司各繪進地裏圖以備禦覽

○免山西布政司並所屬府州縣正官明年朝覲以地方災傷邊境未寧從巡撫等官請也

○南京國子監祭酒黃珣乞便道省祭許之

○免狹西布按二司並所屬府州縣正官明年朝覲以地方災傷北虜侵擾從巡撫等官請也

○革通州至徳州管河指揮千戶等官從工部奏也

○命工部郎中陳綬督建闕裏孔子廟綬時修造沂州王府工完故攺命之

○夜南京雷火焚中和橋艸場

○己巳內官監太監李興請建僧寺一所於大興縣東臯村以僧錄司左覺義定錡住持仍乞賜寺額護敕又以寺西有官路不便於寺乞以其私地易路東苜蓿官地爲之得旨仍升定錡爲右講經兼本寺住持賜寺額曰隆禧禮科都給事中寧舉等劾之謂陛下自卽位以來未聞修建寺觀庵院亦未聞輕賜寺額濫升僧官今興乃恃恩陳情作俑建寺有壞成憲罪一自知私創非宜奏乞寺額又請護敕使天下後世譏議陛下崇此異端有虧聖徳罪二興猶恐朝廷不信乃以祝延聖壽護國祐民爲辭竊惟內官修建寺觀不過自爲身後香火之供眼前福田之計其於聖壽何預似此欺誑有負聖恩罪三且無故乞升僧官定錡職事以致姦僧得志有濫恩典罪四又苜蓿之地乃我祖宗用以牧馬之所今以其私便輙欲易之恐自今貴戚之臣但有莊所接壤官地皆將比例兌易其變亂成法罪五伏望斷自宸衷毀所建寺停罷寺額護敕不許兌易苜蓿官地仍禠定錡職治之罪以爲姦僧交通內臣壞法者戒奏入命所司看詳以聞禮部覆奏請悉如舉等言以彰國法上以前旣有旨置勿論旣而戶部又奏謂苜蓿地宜令攺正還官從之

○禦馬監坐營都指揮僉事句洪坐挾妓飲酒多占操軍爲總旗楊成所告下都察院逮治命三法司錦衣衛會鞫之未對簿東廠捕楊成等三人以捏詞脇財抵罪洪因奏辯得旨復職都察院執不可復下洪獄考竟乃坐洪贖徒降一級原衛帶俸差操

○夜月犯壘壁陣東第三星

○庚午命南京太常寺卿呂﹤常心﹥之子言爲南京國子監生從其請也

○賜唐府華容縣主並儀賓張翀代府射洪郡君並儀賓吳鏞誥命冠服如制

○命山西都司都指揮僉事劉軏充參將分守偏頭關

○壬申賜晉府輔國將軍奇浧奇湫秦府奉國將軍秉榩誥命冠服如制

○是日曉刻月犯天囷星

○癸酉前延綏遊擊將軍李祥以威遠之敗革冠帶停俸戴罪殺賊至是屢有功兵部言其功可贖罪上命祥復職支俸

○甲戌攺雲南大理府通判劉傑爲順天府通判從其叔鎭守狹西太監云請也都給事中王洧等交章論劾請逮治傑仍究云先年鎭守僨事之罪不從

○增設湖廣荊門州建陽巡檢司

○乙亥南京戶部右侍郎鄭紀南京刑部右侍郎金澤巡撫南直隸左副都禦史彭禮巡撫河南右副都禦史鄭齡各乞致仕不允

○禮部尙書傅瀚以足疾奏乞暫免朝參專理部事許之

○丙子命浙江都司都指揮僉事熊岡掌本司印

○時大同守臣請並工修築大邊吏科給事中許天錫奏往年舉修邊之役疆圉無警舊墻缺壞未多尙期以三年今當困憊之餘使之空鎭就役兼程而作恐冬時賊復入寇則疲於版築之人何以復戰乞量於宣府四路撥一二萬人助役大同官軍分修東路者以次掣回修中西二路仍乞命大臣往督其功選醫士賫藥餌往療其病者以安人心事下兵部議以宣府軍調用已多止可以一萬助之大同鎭巡官已總理其事止可諭令用心督理不宜復差他官從之

○夜有流星大如盞色靑白光燭地自天弁西南行至斗宿

明孝宗敬皇帝實錄卷之一百七十四

大明孝宗敬皇帝實錄卷之一百七十五

弘治十四年六月丁丑朔升順天府府尹張憲爲工部右侍郎管理易州山廠柴炭

○戊寅黜廣東按察司僉事金章以總督軍務都禦史劉大夏等言其素行不謹也

○戶科給事中叢蘭等言近奉旨揀選官軍正陽等九門官軍宜並從揀選提督九門太監陳良等奏稱門禁要害不可暫離乞免揀選有旨許之蘭等復言門軍輪班守門則下班之日可選況應役者少辦錢免役者多揀選之法不宜獨免事下兵部覆奏從之

○命會昌侯孫銘耀武營守備沂州署都指揮僉事趙魯五軍營左掖管操

○命湖廣靖州衛指揮僉事鄧旻守備郴桂等處以都指揮體統行事

○己卯命狹西按察司副使陳珍贊畫軍務從提督都禦史史琳舉也

○庚辰升監察禦史方誌爲山東布政司左參議

○南京給事中牧相及監察禦史王倬等各上﹤鋶﹣釒﹥言前巡撫宣府都禦史雍泰爲邊人所持賴不宜因邊將李稽私忿之愬遽令致仕而去巡按山西監察禦史楊璋亦言不獨泰不宜去如致仕尙書周經侍郎許進皆聞望素著不宜久置閒散又戶部尙書王繼巡撫都禦史劉大夏張敷華陳金皆才識有餘可濟國事不宜久處僻左請皆及時起用以慰人望不允

○攺應天府府尹韓重爲順天府府尹以丁憂服闋也

○辛巳遼東錦義二州及廣寧等處是日至十二日大雨如注壞城垣墩堡倉庫橋梁渰沒田禾人民多壓傷者

○狹西漢中府大風雨雹

○壬午起福建按察司致仕僉事章懋爲南京國子監祭酒

○升山西按察司僉事譚肅爲狹西副使

○癸未廣西按察使吳倬卒

○命番僧鎖南揪柰襲其師大崇教寺國師沙加之職從其請也

○復前廣西按察司僉事黃錀官初錀以訪求孝穆皇太后親屬受銀幣之賜後以失實責令冠帶閒住錀上﹤鋶﹣釒﹥自辯而總督兩廣都禦史劉大夏等言錀常有破賊功宜令還職故有是命

○甲申給蜀府故鎭國將軍申鎔幼子三人餋贍米歲五十石

○調貴州雲南官兵會討普安州賊婦米魯及福佑等初阿保旣敗米魯亡入沾益州匿其侄土官安民家安民假以蠻兵五百夜襲殺其故夫隆暢妾適烏以下十餘人執其子隆珀隆王�答以去尋亦殺之至是營長福佑迎來魯歸故營攻劫諸寨大肆殺掠且言欲據普安脇其州衛母得申奏貴州守臣建議討之兵部以爲宜故有是命

○以湖廣武岡州苗賊竊發罰分守參政塗旦參將劉英等俸各三月指揮王震等下巡按禦史逮問之

○乙酉命工部右侍郎張達往勘潮河川工役

○命監察禦史陳琳提調南直隸學校

○丙戌賜南京國子監祭酒黃珣母宜人韓氏祭葬從其請也

○丁亥山西平陽府地震有聲

○命花馬池千戶所新軍暫免納秋靑艸束令有司鬻池鹽之價補其數從分守右參將馬隆奏也

○戊子雲南道監察禦史陳珀丁憂服闋復除原職

○南京通政使司右通政徐說乞致仕不允○己丑分守延綏西路左參將曹雄等禦虜於石澇池堡等處斬首二十五顆獲馬一百五十餘匹器械二千四百餘事提督都禦史史琳等以聞命賞琳及雄並鎭守太監劉政總兵官張安巡撫都禦史陳壽銀幣有差

○升刑部員外郎來天球浙江寧波府同知官賢俱爲按察司僉事天球山西賢狹西

○命故署都指揮使許寧之子泰襲原職羽林左衛指揮使

○山西定襄縣地震有聲如雷

○壬辰湖廣永順宣慰司宣慰彭世麒以北虜犯順請自帥土兵一萬赴延綏助官軍討賊兵部議以爲不可許命賜敕獎諭並賜奏事人路費鈔一千貫○監察禦史王獻臣還自大同上邊計六事一停大役以餋軍銳謂自威遠失利之後士無戰心今又令修築大邊況地多沙石土脈疏燥軍丁荷糧而往气已消竭豈勝畚臿之勞萬一虜猝深入何以禦之乞擇要害者量加修治大勢工程望賜停止一公大法以懲不職謂大同副總兵姚信遊擊陳廣當賊虜內侵閉門不出及令戴罪自效顧乃過於剝削軍士怨入骨髓其馬昇王杲秦恭喪師之罪無可矜疑乞行誅戮而以信等致之於理以快人心一從權宜以用土人謂大同延綏極邊土人素稱勇敢前𨿽招募多不肯附蓋處置失宜故也乞榜示沿邊任彼父兄子弟親朋鄰里或一二十人或二三十人自相爲伍報籍在官官爲給辦器械各隨所能用之有功不次升賞其止欲得賞者厚賞之一家願並功一人者聽庶可得其死力一蓄健馬以資軍用謂頻年賊虜敢於深入非獨欺我軍弱亦以戰馬疲駑今馬價不過十兩�無厚利又加之畱難𨿽有良馬亦不至矣乞自今應買一萬者並價止補五千務得良馬勿惜重費仍嚴飭將士飼餋瘦損者重罪之一添府佐以平出納謂大同各城倉場已設官吏又設監收判官立法最善但近年多用年老納粟之輩才力操守無異吏胥往往有盜賣冒出之斃乞將判官革去於本府增設同知或通判二員分管東西二路倉場則出入有稽矣一卹兵荒以固人心謂大同延綏旱傷頻仍連被虜患差役繁難人不堪命寬卹之典不宜遲久必待勘報恐緩不及事乞卽行撫治官將旱傷之地凡百逋負盡行蠲免𨿽秋田成熟亦望減半徵之以安人心命下所司知之

○癸巳先是湖廣武岡州苗賊竊發有旨令守備都指揮荀鎧以下俱俟捕事寧逮問至是鎭巡等官奏鎧部下有獲賊首及斬獲二十餘級之功請賞之兵部議謂鎧之功微僅可贖罪宜量賞其部下之有功者以勵士气從之

○甲午兵部尙書馬文升奉旨同太監陳﹤宀十見﹥及科道官二員續選京營官軍堪聽徵者萬一千一百有奇命提督坐營等官操練待用有仍前私役科斂者重治之

○命貴州都司都指揮僉事王璋之子槐代原職貴州前衛指揮使

○乙未狹西朝邑縣地連震有聲如雷

○自十六日至是日木星晝見於己位

○丙申狹西環慶守備指揮劉雄兵備副使於茂都指揮楊敬等領軍禦虜於淸平萌城等處斬首十一級命鎭巡官勞之其有功官軍令禦史核實以聞

○丁酉南京都察院右僉都禦史林俊言前歲雲南等處地震山崩今歲元日山狹同日地震災變異常人心驚愕在古爲幸臣之應柄臣之應兵禍之應升下試靜思之今日果有是乎伏望隨事而善處之以消患於未然且南京蘇杭等局織造幣帛傷於巧細古人謂之服妖費財勞人亦足致災至如齋醮當革占役當淸冗食當汰工作當止供應當省賞賜當節諸如此類尢宜畱情所以弭災異者恐不出此﹤鋶﹣釒﹥入命所司知之

○戊戌提督軍務都禦史史琳奏楡林等處歲荒民貧恐軍儲不繼有誤機事戶部奉旨會官議上事宜請以近日禮部所借各處鈔關課銀仍還戶部爲供邊之數仍開中河東弘治十六年至十八年鹽課一百五十五萬四千引並令浙江等布政司及南直隸所屬凡問過徒流雜犯死罪囚犯俱照弘治十年事例納銀贖罪其按察司折收罪人紙價及各處扣除在官祗候齋夫及均徭餘剩銀兩俱淸查角�羊部轉發楡林等處以給軍儲上曰鈔關銀兩仍會禮部再議聞奏餘皆準行其後鈔關銀兩戶部猶執前議以請竟從之

○朝鮮國王李﹤忄隆﹥遣陪臣同知中樞府事李承健等奉表文方物來賀萬壽聖節賜宴並彩叚衣服等物有差

○提督軍務都禦史史琳劾大同副總兵姚信遊擊將軍陳廣謂信廣自威遠之敗朝廷不卽加誅仍令殺賊自效今延綏遊奇兵累有擒斬功次而信廣竟無一功可以贖罪請逮治之爲不職者戒命下巡按監察禦史鞫問別推有謀勇者代之

○虜寇延綏淸水堡分守右參將烏銘閉門自守部下累趣其行仍逼𨖻從他道出以避賊鋒居民多被殺掠巡按監察禦史燕忠劾其罪命逮問之

○命修衡府宮殿房屋之損壞者

○己亥先是上賜安南國王黎暉皮弁冠服及常服其陪臣劉孝興等復奏稱本國王旣受王爵之封而所賜常服猶有烏紗帽等件與臣下無辧似有未稱乞攺賜王爵常服禮部議謂安南僻處南荒素慕文教我祖宗朝以其能守臣節仍封其主爲安南國王蓋使之統制一方藩屏中國耳然名爲王實則臣也是以前後相承百有餘年其名位衣冠之品式朝貢燕賚之禮儀俱有定制凡彼國王有故乞恩嗣立朝廷俯念遠人遣使詔封諭祭並賜王者弁服一副使不失君主一國之榮又賜一品常服一襲使不忘臣服中國之敬蓋恩禮兼隆名分不紊今陪臣劉孝興等不諳大體欲將欽賜國王常服通易王爵冠服使得異於其臣是不知彼國之王其名分亦爲臣而朝廷之制其名器固有在也然此非孝興等實爲之乃彼國通事範懷瑾飾詐懷姦倡爲此奏請並加究問以警將來上曰範懷瑾劉孝興等本當究治姑不問仍命禮部省諭之

○四川疊溪守禦千戶所地震有聲如雷

○命修浙江黃巖縣宋丞相杜範墓仍立祠祀之從知縣黃印請也○庚子賜代府安澤縣主並儀賓盧淸秦府綏徳郡並儀賓璩山誥命冠服如制

○南京監察禦史陳熙等復劾奏南京戶部右侍郎鄭紀太常寺卿李溫南京右通政徐說請賜罷黜命仍畱供職

○壬寅孝莊睿皇后忌辰上祭奉先殿遣駙馬都尉崔元祭裕陵

○秦府保安王誠淥薨王莊簡王庶第七子母陳氏成化二年生弘治十一年襲封至是薨年三十六訃聞輙朝一日賜祭葬如制謚曰昭和

○賜晉府奉國將軍奇澠誥命冠服如制○復運太倉銀二十萬兩於楡林等處以備軍餉從總督軍儲工部左侍郎李鐩請也

○初巡撫延綏都禦史陳壽擬借山西布政司官銀五萬兩及灰溝營糧艸除畱本處一年支用餘皆起運淸水等營以濟軍儲至是巡撫山西都禦史魏紳等言本鎭連年被災亦有寇擾倉庫之儲自救不暇難以借移欲將河東運司並本處報中兩淮鹽價銀共撥五萬兩以濟其急戶部覆奏從之

○遣內官祭中霤之神

○兵部尙書馬文升有疾命暫免朝參調理痊可以副委任○升狹西延安衛指揮同知時源爲署都指揮僉事充右參將分守延綏東路狹西都司都指揮僉事衛勇充大同遊擊將軍

○癸卯命分守懷來等處右參將都指揮僉事黃鎭充左副總兵協守大同

○甲辰孝穆皇太后忌辰上祭奉慈殿遣駙馬都尉崔元祭茂陵

○禮部奏萬壽聖節例賜百官宴上命免宴賜以節錢鈔

○夜西方流星大如盞色靑白光燭地自貫索西行至大角旁

○乙巳命狹西都司都指揮僉事把琮協同分守寧夏東路

○命義勇衛署都指揮僉事角�羊端充右參將分守懷來等處

○丙午府部等衙門以災異陳言三十一事一崇聖徳欲勤於講學勇於聽納而躬行節儉一覽羣策欲將諸臣建議如系邊情軍務積至二十起以上本部徑自會同各府部官計議於逐條下略斷可否通行覆奏一汰冗官欲將景泰以後添設內外官員如鎭守守備協守分守並兵備屯田等項悉與裁革及弘治間添設州縣衙門悉與攺正又各衙門屬官出外公幹久不還任今後宜以辦事官代之一定事例欲將欽賜莊田仍舊徵收子粒在官待業主差人領用遇災一體蠲免其有私自收租者許撫按官劾奏一息健訟兩京法司遇軍民人等隱下丁壯故令老幼廢疾男婦奏訴者立案不行一停織造欲將各處織造太監通取回京其應造紗羅等項俱暫停止一淸傳奉欲將乞恩傳升文武官盡數裁革止令冠帶辦事若該存畱者止與半俸一止齋醮今後兩宮聖旦萬壽聖節及春祈秋報仍舊修建其餘一切停罷一重名器內府各監局官匠有供事年久效勞頗多者止宜加賞應升官量與文官署職以榮其身一愼駕帖今後叛逆等事方差錦衣衛官校賫駕帖其餘俱下法司轉行巡撫巡按官勘問有應角�羊京者就彼差官押角�羊一勵武職欲敕各處巡按監察禦史每年務將各該衛所官員試驗弓馬韜略分爲優劣具奏以示勸懲一節冗食欲將逃故軍民人匠移文天下勾取定限到京及通查各監局新收人役量畱三之一止月給米五斗一省門官京城九門添設至七八員者量爲減免一淸屯田欲行兩京都察院六科戶部各差官一員前往南北直隸浙江等布政司會同彼處管屯官各將所屬衛所屯田淸查撥派屯軍耕種如無軍聽捨余或民人承種照例上納子粒一通�賈乞禁約無藉之徒詐充皇親族屬及指稱管店家人私開牙行侵漁民利一減價直欲將各王府自鎭國將軍以下房屋墳壙冥器價銀除已減半外每百兩再減二十兩不及百兩者減十兩祭葬外齋糧麻布通行革免一簡吏役在外兩考役滿吏掌印官照例選送吏部再加簡選其應黜者黜之一節船隻南京進貢薦新等船宜差科道官一員同該部委官看驗撥載其應帶家人軍伴不許過五人亦不許沿途索取錢物回時仍不許多用快船及附搭�貨一節供應乞將光祿寺牲口仍照弘治元年例應辦其增添之數一切裁革一助邊儲乞敕法司問過囚犯凡該贖罪納鈔者每銀一兩折錢一千文以下杖笞遞減折收類送戶部給還各邊上納糧艸�人價直一軫連坐凡巡撫巡按官旌舉賢能有司乞從吏部訪實取用如犯貪淫革職在旌舉前者照例連坐舉主如犯在旌舉後及升遷別任者免坐一﹤宀十見﹥武職凡各衛指揮千百戶等官有系親犯奏請參提方許加刑一禁招亡乞禁約在京勢要之家不許濫收來歷不明之人及冒充勇士事發連坐一祛積斃直隸松江等處並河南布政司所屬折糧等項布匹務收本色如式本府掌印官驗角�羊該部驗送該庫巡視科道並部委官同收其有指稱權豪勢要誆騙銀兩者許科道參問重治一停起取兵杖局成造神器起取廣西鐸木乞將角�羊到者樽節使用未角�羊者暫令停止一蘇運軍凡軍糧船隻附帶客貨私鹽止許管河並巡鹽官照例搜盤其旗軍自帶貨物者聽一謹地方浙江福建俱江南巨藩乞照江西例添設巡撫官一員以備地方意外之虞一卹哨軍乞於原食月糧外量加銀兩及照墩軍例三年一給衣鞋以慰其勞一嚴責成雲南兩廣湖廣四川土官土人有爭地爭官者巡撫巡按等官督委巡守等官親臨勘報如延至一年以上者住俸一減防軍欲將刑部押送囚徒防軍革送該衛差操仍行吏部添撥辦事吏典押送一嚴鑄印乞行都布二司並直隸府衛等衙門各行所屬果篆文模糊方許奏換若未應鑄換者究治官吏上曰卿等所言皆切時務崇聖徳朝廷自有處置攬羣策汰冗官定事例停織造淸傳奉重名器愼駕帖節冗食省門官減價直助邊儲軫連坐停起取謹地方所司各具奏定奪其餘俱準行

大明孝宗敬皇帝實錄卷之一百七十五終

明孝宗敬皇帝實錄卷之一百七十六

弘治十四年七月丁未朔孟秋享太廟

○遣內官祭司門之神

○上禦奉天殿傳制遣樂舞生賫捧祝帛令天下有司祭歷代帝王陵寢

○秦王秉欆薨王臨潼和僖王庶第二子母丁氏成化十六年生弘治二年封鎭國將軍八年襲封臨潼王弘治十三年進封秦王至是薨年二十二訃聞輟朝三日賜祭葬如制謚曰昭

○初虜賊駐兵塞下攻遼陽迆東諸堡分守副總兵孫文毅少監劉恭率官軍四千餘赴之虜窺迆西無備乘虛折邊墻四十餘道擁八千餘騎分道直入長勝諸屯堡大肆殺掠老弱盡死少壯者驅縶以去畜產禾稼蕩盡遼東大震鎭巡等官太監孫振等奏報匿不以實巡按監察禦史車梁以聞兵部議請遣官按問文毅恭等罪狀並核實殺虜官軍人畜之數奏聞裁處上從之命吏科右給事中鐘渤刑部郎中王益謙往會巡按監察禦史按問之賜之敕曰遼陽長勝等堡被虜殺掠百年以來無如此慘皆緣副總兵孫文毅等坐不設備及太監孫振等奏報止開近堡殺虜官軍其深入腹裏搶殺數目未見開報朕念生靈荼毒地方疲獘事情重大與尋常失誤不同特敕爾等前往彼處同巡按禦史照依兵部議奏事理先將孫文毅劉恭行令住俸戴罪殺賊一面弔見在人捲到官從公研審逐一訪勘賊入境時孫文毅劉恭曾否統領官軍駐札何處防禦因何不畱官軍防守該堡及官軍曾否與賊對戰其陣亡殺虜人畜數目及孫文毅等有無故捏手本圖逭己罪情由務見的實將緊關人犯自指揮以下卽便提問其孫文毅劉恭並幹礙太監孫振總兵官蔣驥都禦史陳瑤指實參奏其彼處招撫尙書事情並付爾等查勘亦要得實奏來處治爾等受玆委托須持廉秉公悉心訪勘務俾事情明白法令昭彰如或扶同苟且罪有所歸故敕

○命金吾左衛署都指揮僉事王瑾天壽山守備

○初整飭薊州等處邊備都禦史洪鐘奏潮河川功成上遣司禮監太監李璋工部右侍郎張達閱視之敕曰近該都禦史洪鐘奏潮河川新開功成舊河水勢分泄可免衝決砌城築臺可禦虜寇又所砌墻內得地數百頃可撥軍士承種以益邊儲又於薊州永平山海一帶修築長城五萬餘丈堤岸三百餘里墻堡亦以百計欲乞差官閱視加賞今特命爾等前去功完處所查照本官所奏並兵部擬奏事理並增築邊墻墩堡等處逐一閱視如果足爲捍敵遠圖不系目前淺計畫圖貼說並將有功官軍分別等第明白開奏以憑賞勞若是徒費工力無益於事亦要指事奏來故敕

○四川播州宣慰使司宣慰使楊斌遣頭目鄭鋆等來賀萬壽聖節賜宴並彩叚衣服等物如例

○戊申江西南城縣是夜亥刻空中火星如蛇紅光靑焰自西流東約九丈餘

○己酉萬壽聖節遣駙馬都尉蔡震林嶽分告長陵獻陵景陵裕陵茂陵

○遣儀賓楊淳告景皇帝陵寢

○遣內官告恭讓章皇后陵寢

○上詣奉先殿奉慈殿太皇太后宮皇太后宮行禮畢出禦奉天殿文武羣臣及四夷朝使行慶賀禮

○賜各王府及天下諸司慶賀官員人等鈔幣有差

○左軍都督府都督僉事張晟卒晟之先山後金山人髙祖伯顏帖木兒洪武時率眾來歸官之賜姓張氏祖能襲大興左衛指揮使戰歿錄晟襲升都指揮同知成化中歷陛都督領神機營右哨復管伸威營弘治十三年虜大舉犯塞晟統兵守居庸關至是卒賜祭葬子賢襲指揮使帶俸錦衣衛

○狹西朝邑縣地震有聲

○庚戌仁孝文皇后忌辰上祭奉先殿遣駙馬都尉蔡震祭長陵

○蜀府彰明郡主卒賜祭葬如制

○壬子命山西都司故署都指揮僉事張云之子翥襲原職太原左衛指揮同知故署都指揮僉事劉芳之子寵襲原職太原前衛指揮使

○敕戶部郎中徐鍵往理寧夏邊儲以太倉銀六萬兩給之從巡撫都禦史王珣請也

○命南京金吾衛指揮同知丁程守備九江等處

○初海西兀者前衛都督都裏吉次子尙古以舍人入貢授指揮後貢駱駝並歸被虜人口求升都督不許止升都指揮僉事尙古怒去絕朝貢時入爲寇仍率兵遮絕海西諸胡之入貢者諸胡並怒之尙古後悔過使五十騎叩邊歸款守臣貪功遣百戶至虜中招之約爲求升尙古遂率五百騎入貢至開原守臣驗放尙古等五十人赴京泰寧衛都督猛革忒本兒等聞之大怨邊將謂尙古阻其貢今反容入貢遂入寇遼陽旣去仍畱書於邊言諸胡所以侵犯者實出於此建州左右衛亦各遣人來言尙古若誅則眾怨俱角�羊守臣因請誅尙古或投之南荒以謝諸胡兵部議謂尙古初使人至邊意在服罪以釋諸胡之忿當時守臣止應曉諭令回俟至冬入貢不應擅遣人入境招之以致諸胡不平今尙古旣入貢又不可誅戮若如所請恐結怨海西諸衛更生他患守臣不善爲謀一至於此請並行近所遣按事給事中等官查勘以聞令守臣書諭猛革忒木兒等許令攺悔自新並歸所虜人口以自贖從之

○癸丑慶雲侯周壽等七百五十人朝參不到鴻臚寺錦衣衛﹤鋶﹣釒﹥其名上命姑宥之

○翰林院修撰朱希周病痊至京復除原職○先是提督軍務都禦史史琳等請遣驛字官赴軍作番文曉諭虜酋火篩等兵部覆奏許之兵科都給事中屈伸等上疏言中國之禦夷狄精神折衝不戰而屈人之兵者上也交鋒原野戰而後勝者次也今曉諭之策亦折衝一事必須朝廷處置盡得事宜兵將威力能制其死命然後其言易入而醜虜可屈若止憑譯者番文欲以筆舌屈而制之臣等竊有隱憂何則虜賊潛駐河套已在吾邊鄙之內又不時深入腹裏搶殺人畜其桀驁之狀已著假令曉諭虜酋悉如史琳所擬心誠畏懼佯爲順服至以進貢款我保國公朱暉等連十萬之師受專徵之寄其何以處之設若轉達朝廷彼猶據套中時出寇盜又不知沿邊將士將盡力與之戰乎抑坐視而不與之較也戰則彼以進貢爲辭不戰則彼之猖獗益甚上損朝廷之威下索將士之气若止諭以宜帥部眾往復舊疆如遇進貢須於大同邊外駐止附守臣奏聞又恐迂緩不切虜酋滑黠未必遽從若於二者之外復欲臨期議定間言收功旦夕不爲遠謀竊恐事體一乖將來筮臍之悔有不可勝言者又況太監苗逵會同史琳等奏報虜情譎詐殆非昔比欲見則隱將信且疑或稱歸服漢人潛兵溝壑或裝來降婦女誘我官軍今𨿽傳報朝貢但恐姦謀不足取信切詳各官所奏足見陰狡多端恐我番文適墮彼計折衝之計所宜詳審疏入命所司知之

○大同鎭巡等官以諜報黃河套內大眾虜賊采木於黃河西岸大治簿筏將渡河而東上奏言虜眾入套日久因天旱艸枯馬瘦不敢出套大舉近得雨艸長馬肥正其出掠之時而乃治筏渡河者蓋聞大兵駐延綏且各鎭援兵皆集不敢侵犯又知大同兵馬皆出修邊墻而遊奇兵復西援他境將出我不意過河寇掠耳請掣回遊奇兵之在延綏者分駐西路城堡防禦未報復奏虜在套中慮我大兵將搗其巢穴故多在西岸住牧其渡河東來之計量必有之請及其未渡時令偏頭關等處並山西巡撫都禦史魏紳選善水者乘夜過河潛斷其木筏並焚其所積材木臣等今選中路精騎二千令指揮徐俊等分領之選西路精騎一千令指揮溫恭等分領之及選邏卒百人善水者四人委千戶阮英等領之總兵官都督莊鑑統領西出潛營於黃河東岸候賊半渡至中流急湍處官軍銃炮俱發賊筏當橫流而下諸筏相壓萬虜可沈賊若止往西岸就將銃炮逐之西走適與延綏搗巢之兵相會可以誅滅無遺永除邊害命兵部卽議處以聞兵科駁之謂帝王之兵以全取勝不宜冒遠乘危況領兵出境亦不宜先發後聞宜從兵部再酌處其宜兵部議謂虜酋火篩嘗獲厚利於大同而今春爲延綏所制不得逞恐我搗其巢穴其造筏東渡所傳當不妄然虜情難以遙度抑我設疑誤我大同守臣所奏亦思患預防之意但欲分布兵馬沿河防範似乎輕發難行請行監督提督等官令守土將官再行哨探如虜眾果欲東行或伐木造筏是實宜發回大同宣府遊奇兵以備防守若所傳不實仍存畱應援其大同兵馬須遠哨嚴備莊鑑今出境兵馬亦須掣回自衛毋致疎虞仍行山西鎭巡等官照大同守臣所擬施行上曰監督等官並大同鎭巡官已各有敕令隨宜調度相機防剿並行山西鎭巡官知之莊鑑所領人馬且不必掣回賊情緩急旣難遙度該科如何妄參本當究治姑宥之

○提督軍務都禦史史琳薦致仕參將王戟可復任左參將以備調用從之

○命金吾右衛指揮使郭鋐守備永平等城以都指揮體統行事

○甲寅致仕南京兵部左侍郎馬顯卒顯字文明直隸廣平縣人正統年進士授給事中扈蹕土木歸升都給事中尋轉河東鹽運使擢四川布政使秩滿會蠻寇起巡撫者奏復畱三年升南京兵部右侍郎支從二品俸九年進左侍郎成化二十二年請老歸弘治五年以詔例加散官一階至是卒賜祭葬如例顯居官勤瘁性雅淸介蔬食布袍至貴不易嘗巡視南畿民瘼民多賴以全活在蜀久人尢思之

○命永順伯薛勛領續選聽徵官軍操練

○虜入甘州永昌山丹境殺邏卒三人虜居民十九人馬畜四百餘都指揮楊瑩等六人命巡按禦史逮治之

○江西南城縣夜空中有火間而復合流光下墜長十丈餘隱隱有聲毀軍民廬舍三千二百餘間倉廩榖三萬九千二百餘石男婦死者三十三人守臣以聞上曰江西火災異常其令鎭巡等官痛加修省用心賑卹戒勿視常怠玩

○己卯錄用故南京禮部尙書倪謙之子澤爲中書舍人以謙嘗爲宮僚講讀有勞也

○南京刑部尙書翟瑄卒瑄字廷瑞河南洛陽縣人世以醫籍隸南京太醫院天順八年進士授浙江奉化知縣歷升監察禦史大理寺丞都察院右僉都禦史巡撫山西擒叛賊王良等眾欲以反聞瑄不可坐累者多得釋累升右都禦史上言卹刑諸事多見嘉納尋升尙書至是卒賜祭葬贈太子少保瑄性和易練達世故不爲物忤徧歷三法司習於法比故所至能舉其職子銓亦舉進士

○命太子少保兵部尙書兼東閣大學士謝遷之子丕爲國子監生從其請也

○丁巳皇太后聖旦上率皇太子及親王上壽文武官命婦朝賀

○賜百官宴於午門

○賜各王府慶賀官員人等鈔幣有差

○戊午賜楚府鎭國將軍榮漠奉國將軍榮澬榮澻鎭國中尉顯櫍顯楲代府奉國將軍聰瀉聰沐聰淕誥命冠服如制

○命順天等府如舊例歲起人夫赴內府惜薪司應役免角�羊送夫價從巡撫都禦史張縉等奏也

○虜數入宣府徳勝關張家口等處殺虜人畜命逮問提調指揮冀順等二十人之罪其分守參將楊英少監唐祿並守備少監葛全監丞徐玉命俟冀順等問結後並以聞奏

○賜寧夏雙井灘等處有功官軍並陣亡者白金有差

○狹西同州朝邑縣地震

○己未狹西阿木等族番人端癿等各來貢賜彩叚絹布等物有差

○命崇信伯費住領五軍營大營錦衣衛都指揮使王銘領伸威營各坐營管操

○虜入甘州靖安堡等處虜戍卒男婦二十人掠孳畜六百八十餘官軍追還戍卒二人及孳畜六百守臣以關兵部請治百戶周英等四人罪因言自弘治十一年七月以來虜入甘肅境者十八次先後殺虜官軍人口凡三百四十二被掠馬畜凡六千三百有奇其總兵官彭淸前鎭守太監劉瑯巡撫都禦史劉璋邊務廢弛如此請並究治以警其後命周英等逮問如律淸瑯璋姑宥之使戴罪殺賊淸仍罰俸兩月璋一月

○虜入薊州馬蘭谷境殺百戶一人戍卒七人虜三人以去命逮問守備監丞羅觀餋孫敏分守參將白琮髙英及把總指揮趙曰�永等十五人其陣亡官軍之應給賞者令具例以聞

○狹西朝邑等縣地復震

○庚申狹西按察司僉事孟逵丁憂服闋復除原職

○理刑知縣臧鳳丁憂服闋實授浙江道監察禦史

○先是永寧衛鴈尾山至居庸關之石縫山東西四十餘里南北七十餘里火延燒七畫夜風大火烈焚林木略盡去皇陵禁山僅二十餘里命逮問把總指揮孫衡等三人罪其分守太監梁嵩去任參將黃鎭守備奉禦張瓚指揮王璽等姑宥之

○福建將樂縣火毀鼓樓城樓稅課局及軍民屋五百餘家男婦死者十三人

○夜東方流星大如盞色靑白光燭自畢宿正東行至參宿後三小星隨之

○辛酉中元節遣駙馬都尉遊泰齊世羙分祭長陵獻陵景陵裕陵茂陵文武衙門各分官陪祭

○遣儀賓周鉞祭景皇帝陵寢

○遣內官祭恭讓章皇后陵寢

○廣東廉州府及靈山縣大風雨拔木捲屋壞府城樓九百五十餘間縣城樓九十餘間公署廨宇瓦飄殆盡軍民房屋勿復存者海水湧漲渰死男婦一百五十餘人○壬戌免雲南五品以上土官明年朝覲以地方多事從巡撫等官奏也

○刑科給事中任良弼奏虜酋尙古號稱黠驁數犯邊陲一旦款塞來歸疑有覬覦之情古稱難於受降匪徒防其譎詐蓋意外之變將來之害皆不可不爲之慮今尙古入貢在京而遼陽遽有寇掠之慘究其所自似在尙古欲與之官恐將來之禍愈甚欲置之法恐招徠之信或虧請令按事官詳核其實奏聞議處從之

○癸亥升河南布政司左參議羅鑑爲浙江右參政

○兵部覆奏監察禦史王獻臣所奏暫停修邊招募土兵增價市馬三事謂其言可采但增價市馬恐久而馬少請令官價仍止於十兩而益以朋合樁頭銀濟之爲善命修邊不必停止余準議○貴州鎭巡等官調軍往剿賊婦米魯及福佑等營於阿馬坡爲賊所敗官軍死者三十四人虜都指揮吳遠放兵剽劫普安州幾陷鎭守太監楊友總兵官丰潤伯曹愷巡撫都禦史錢鉞請發湖廣永順保靖四川酉陽播州廣西泗城州及貴州宣慰司土兵會官軍克期進討旣而楊友復奏謂初調兵擒剿出巡撫總兵官意使官軍輕率失利都指揮吳遠被虜臣意在躬親招撫掣我官軍賺出吳遠然後請兵徵剿巡撫總兵等官不用臣言使掣肘難行亦嘗會奏請兵乞分豁臣罪事下兵部覆議謂守臣當賊勢未盛之時不能蚤圖撲滅米魯福祐逃遁不行追剿旣知其復歸普安糾眾弄兵戕害其夫及其子女絕其宗裔殺戮人民勢已猖獗遣兵臨敵不知設備致賊劫營官軍被殺將官爲虜喪師損威罪實難逭楊友錢鉞曹愷俱宜取回治罪但今方有事姑令戴罪自劾楊友鎭守一方調度軍馬必與總兵巡撫議行每奏皆友爲首今事敗之後乃妄言巧飾冀免罪戾今湖廣苗寇未寧其保靖永順及泗城土兵方在調用不可再調請止調播州土兵五千酉陽及湖廣兩江口長官司土兵各三千與貴州宣慰使司土兵二萬討之雲南漢土官軍五千則營於界上要地截其歸路仍請大臣一員提督軍務巡按監察禦史紀功禁革姦獘仍令核實貴州官軍僨事之由及雲南守臣失擒米魯之故俟事平按罪上從之於是命南京戶部尙書王軾兼都察院左副都禦史往貴州提督軍務賜敕遣之○甲子太宗文皇帝忌辰上祭奉先殿遣駙馬都尉馬誠祭長陵

○賜沈府壼關郡君並儀賓趙仁華亭郡君並儀賓陳鉞五臺郡君並儀賓李銓楚府南漳郡君並儀賓邢義應城縣君並儀賓李傑蒼溪縣君並儀賓宋淓鄢陵縣君並儀賓劉壽崇仁鄕君並儀賓張鏞建昌鄕君並儀賓李大鳳都昌鄕君並儀賓尹翺誥命冠服如制

○虜賊乘遼陽沙嶺修邊來寇官軍死者六人虜去者十有八人傷者三十人掠去馬五十八匹命逮問備禦都指揮李繼祖等罪以聞

○寧王宸濠以祖考寧靖王舊塋水土淺薄奏乞遷葬他所從之

○乙丑監督軍務太監苗逵等檄召宣府大同等處選邏卒二百五十人赴延綏哨探宣府總兵官張俊持不可逵等劾俊故違節制請治之罪兵部議謂宣府邏卒止知本處鄕導延綏河套數千餘里地利夷險非素所請悉且俊實爲地方慮恐未可治罪命逵等所取邏卒發至延綏軍前聽用張俊姑宥之

○巡按四川監察禦史姚祥請於松潘等處增設巡撫都禦史參將各一員以臨制番夷使有警易於應援又松潘茂州疊溪諸衛軍官畏避防邊多屬人僞告贓罪攺調別衛圖以自全今後請令提督大臣考選或狀貌雄偉膂力過人才謀出眾軍夷推服者𨿽犯應充軍並調衛仍畱本衛應帶俸者仍畱管事有功一體升賞再犯並不中選者不在此例兵部覆奏謂所言可采命分守參將仍舊都禦史不必增設余從所議○丙寅修造郊壇祭器

○賜秦府汧陽王鎭國將軍誠淶庶長子名曰秉椅誠漪庶第二子曰秉栺誠汘庶第三子曰秉橞輔國將軍秉柎庶長子曰惟熜誠浹嫡長子曰秉木�頻誠沐庶第二子曰秉樅慶府弘農王庶第二子曰臺湂鎭國將軍邃坤庶第四子曰寘錤臺溍嫡第四子曰鼒材寘鏐嫡長子曰臺灂輔國將軍寘金�卓嫡長子曰臺灃晉府鎭國將軍奇沇嫡長子曰表木�劦奇滉庶第五子曰表枚�育輔國將軍奇沺嫡長子曰表楉鐘鈃嫡第六子曰奇槺第七子曰奇漜奇洋嫡第四子曰表木�匆奇漂庶第三子曰表槦奇﹤氵旋﹣方﹥嫡第二子曰表梴奇溬嫡長子曰表樅奉國將軍表楣庶長子曰爝奇濼嫡長子曰表枘嫡第二子曰表榤表槫嫡長子曰知爟蜀府汶川王鎭國將軍申鐘嫡長子曰賓瀞周府周惠王庶第二十四子曰安濕庶第二十五子曰安汾榮悼世子安﹤氵橫﹥庶第五子曰睦楮庶第六子曰睦椔汝陽王庶第十一子曰安潧堵陽王庶第二子曰安氵�禾庶第三子曰安洤庶第四子曰安溪曲江王庶長子曰睦木�捨庶第二子曰睦欃鎭國將軍子圿庶第五子曰同鍇安淅庶長子曰睦檆安氵�豫庶第二子曰睦條安泐庶長子曰睦�同鎞庶第四子安氵�博嫡第五子曰安�氵�忄�盈�同錪庶第五子曰安漺庶第六子曰安溔庶第七子曰安溢庶第八子曰安濧同鍒庶第七子曰安涊庶第九子曰安瀹同鑮庶第十子曰安溒嫡第十一子曰安﹤氵鳳﹥輔國將軍同鉒庶第三子曰安池同鑫庶第三子曰安淪同金�辟庶第七子曰安渻同鼓�金嫡長子曰安湀嫡第二子曰安澨同金�虒嫡長子曰安泂嫡第二子曰安溇庶第三子曰安蒙庶第四子曰安﹤氵隺﹥同釜庶第二子曰安汕嫡第三子曰安漬庶第四子曰安滂庶第五子曰安沍庶第六子曰安湮同鏓庶第三子曰安浧同鏻庶第三子曰安潒同鐌嫡長子曰安洚同﹤釒閏﹥嫡第五子曰安渙庶第六子曰安濣庶第八子曰安湭嫡第九子曰安澯同﹤釒貫﹥庶第二子曰安漼同鐂庶第三子曰安泑同鋉嫡長子曰安漳同鍷庶第三子曰安汘嫡第四子曰安浢庶第五子曰安淔同鏸庶第三子曰安沘同鎏庶長子曰安潙奉國將軍安滰庶長子曰睦椅安瀘嫡長子曰睦木�速庶第二子曰睦櫅代府鎭國將軍仕塿嫡第五子曰成金�聿嫡第六子曰成鉻輔國將軍成鐰庶第二子曰聰淋成鋉庶長子曰聰湳成鈵嫡長子曰聰淹成聰嫡第二子曰聰瀾成鋥庶長子曰聰澹成鏐庶長子曰聰淪庶第二子曰聰泓成金�弗嫡第三子曰聰淟遼府長陽王恩鈉嫡長子曰寵遊庶第二子曰寵泊鎭國將軍恩鏚嫡第二子曰寵塗恩金�敕嫡第三子曰寵漯嫡第四子曰寵漬恩鍬嫡第四子曰寵江輔國將軍恩削�金庶第三子曰寵涪奉國中尉恩鋿嫡第四子曰寵淑革職奉國中尉恩﹤釒危﹥庶第三子曰寵潯庶第四子曰寵濢恩鋼庶長子寵氵�臨靖府輔國中尉規欣嫡次子曰約鯢規效嫡長子曰約蹈

○汝府寢宮等房一百三間命所司補造

○升戶部郎中溫璽爲河南布政司右參議

○賜國子監雲南貴州四川軍民生夏衣如例

○降山西太原左衛署都指揮僉事髙登爲署指揮僉事榮政爲指揮同知俱帶俸差操坐虜入不能備禦也

○丁卯戶部奉旨議府部等衙門所奏淸理屯田事謂遼東山西狹西湖廣廣西雲南貴州俱有兵荒恐差官勞擾宜暫停免其餘諸處請量差本部郎中及科道官悉依原擬行事南京官不必差江南及各屯田數少之處請止差給事中往會淸軍監察禦史理之上曰兵荒暫免差官屯田數少處選差戶部官一員會同淸軍禦史用心淸查不許虛應故事如有不稱任使者參究以聞

○先是巡撫延綏都禦史陳壽請發銀數萬兩給賞官軍而監督太監苗逵亦奏邊儲急缺請發銀五十萬兩濟用戶部會廷臣計議僉謂前以侍郎李鐩之奏本部已發銀四十餘萬兩今壽逵復有此奏請姑以五萬兩給之其區處開中等事宜敕各官用心幹理以實邊備上從之仍諭賞軍銀兩速遣官運送其查催積逋及糴買中納糧艸令李鐩等嚴督整理毋得誤事

○遼東鎭巡等官奏本鎭自三月以來亢陽不雨河溝漧涸人馬通行以致虜數入寇自六月以後苦雨不息城垣倉庫多就傾頹新舊邊墻燉堡坍塌過半慮秋髙時虜賊擁眾長驅以戰則兵力寡少以守則墻垣未築請東西二路仍增設遊擊將軍二員於沈陽寧遠駐兵或選京兵五千赴彼策應兵部覆奏遼東自成化十二年命官整飭邊備之後迨今二十餘年請集廷臣議舉文職大臣一員往彼提督軍務整飭邊備所請增設遊擊及京兵命熟計其便以聞上從之於是命都察院右都禦史王宗彜往賜之敕曰遼東地方接連諸種夷虜皆我藩籬比年以來守臣撫馭失宜啟釁召侮朵顏等三衛讐報誘殺海西等衛不平招撫尙古互相構結侵犯遼陽西六堡及海州修邊處殺虜官軍人畜備極慘酷又犯淸河咸場等處屯聚不散況今淫雨爲災城堡燉墻坍塌過半而武備廢弛邊防不固已非一日近鎭巡等官奏報邊方之患莫甚此時今特命爾前去彼處提督軍務整飭邊備凡調度軍馬區畫錢糧處置夷情修理邊防等項及三種夷人應否徵剿俱與鎭巡等官計議而行如果用兵爾須親臨提督凡軍中一應事務從爾便宜處置鎭巡等官俱聽節制軍職敢有畏怯致誤事機因循沮撓邊務者除都指揮量爲處治指揮以下就便拏問其鎭巡官所奏東西二路遊擊將軍應否添設都指揮崔鑑等堪否任使及賊果勢眾應否添調兵務務要會議停當作急奏來定奪其餘事情俱照兵部奏準原擬施行朕以爾曾巡撫邊方諳練戎務特玆簡命爾須殫心竭力廣詢博訪計慮周密籌畫得宜以靖一方之患以紓東顧之憂毋或和同苟且虛飾支吾有負委任故敕

○徵虜大將軍總兵官保國公朱暉提督軍務都禦史史琳及監督太監苗逵帥五路之師從紅城子墩出塞乘夜搗虜巢於河套虜已先覺徙家北遁軍還斬首三級得所授故敕三道駱駝五馬四百二十六牛六十羊千八十器械二千五百有奇事聞命賜敕獎勵逵等賞賫奏事人鈔各一千貫逵等擬奏事狀命兵部看詳以聞

○夜月犯木星

○戊辰命以甲子等庫布料等物折給京衛官軍俸糧

○給晉府庶人奇浮等妻妾女僕口糧絹布如例

○長河西剌思崗地方番僧朵魯只等各來貢賜宴並彩叚衣服等物如例

○兵科都給事中屈伸等言泰寧諸虜內附日久受恩最深一旦以尙古爲辭大肆寇掠殺虜軍民攻陷屯堡百年來所未有今日問罪之師當舉無疑若以西事方殷未遑東顧但責守臣嚴兵積粟以爲備禦計卽如兵部議欲省諭泰寧都督猛革忒木兒等亦宜數其犯邊之罪且云朝廷震怒未已宜速送被虜人口爲自新之路今兵部所擬止稱爾等糾眾犯邊朝廷天地之量已往之罪不復追究臣等竊謂不然中夏外夷並包無外固天地之量也若外夷肆侮荼毒生靈天地之心寧有恝然而不動者今惟曰不復追究誠恐徳加而不懷恩厚而愈驕在我徒示怯弱之形在彼亦無創艾之意王者威攘之令固如是乎又稱若將所虜漢人送回俱有重賞臣等以爲漢人系泰寧諸胡親行虜獲者設若送回行賞是前日之犯邊不以爲罪今日之歸俘反以爲功誨以爲盜之利啟其無賴之心王者懷柔之典固如是乎又詰問番文所言如瞎子一般朵著情由復書與爾分別是又招尙古之故智也今泰寧已行侵犯又與尙古聲言入寇者不同若復爲彼分別恐諸夷觀望而起欲一一以副其意日亦不給也況泰寧進貢前此未聞阻絕所畱番文得於風帳墻上眞僞未可知豈可輕信而遽行耶兵部覆奏請令遼東守臣不必遺書止於泰寧來邊互市者曉諭得實回奏從之

○暫免湖廣歲辦水牛底皮銀朱竹木等物料以鎭巡等官奏地方洊罹水患工役浩繁故也

○夜南京流星墜於東北有聲如雷

○己巳南京吏部等衙門林瀚等以災異陳十二事曰明黜陟曰去冗官曰淸吏獘曰定莊田曰折鹽鈔曰處監生曰嚴軍政曰省供應曰收才望曰禁姦貪曰停不急曰寬民力命所司知之

○虜入狹西平涼境殺虜納糧民七人掠其布並牛二百餘以去又攻煙墩山等處殺掠人畜官軍禦之得所遺駱駝二馬四十四牛四十羊八百餘寧夏鎭巡官以聞且言諜報虜寇絡繹請賜區處兵部議謂寧夏自春夏以來節有虜寇或數千或萬餘俱經花馬池鹽池石溝萌城直抵韋州鳴沙州等處喪亡人畜不可勝紀請下巡按監察禦史按問諸失機誤事者況固原臨鞏等處生畜繁多數十年來未遭剽掠虜所垂涎恐一旦擁眾深入未易防禦近聞監督等官分遣裨將往花馬池防守後云彼中無艸難以屯兵仍令參將楊玉神英分統兵六千於環慶韋州屯駐及令副總兵魯麟移駐韋州遊擊趙鉉移駐環縣如此處置似非所宜請仍調楊玉兵三千或遣延綏副將多領邊兵或遣趙鉉魯麟兵馬赴花馬池鹽池等處分布要害遇警會同寧夏副總兵傅釗等隨宜截殺參將神英兵在韋州亦須往來策應不得專守一城上從其議命監督等官調遣分布務得機宜仍令寧夏鎭巡等官用心防備及區畫軍儲不得怠忽誤事

○庚午命工科右給事中李祿監察禦史季春戶部郎中王勤於北直隸禮科右給事中王縝禦史羅列郎中夏暹於南直隸戶科左給事中蔚春禦史杜啟員外郎趙履祥於浙江江西工科給事中張元良禦史馬繼祖主事程杲於福建廣東兵科給事中王承裕禦史呂鏜員外郎夏從壽於山東河南郎中相樞同先差禦史兪諫於四川淸理屯田

○命直隸建陽衛都指揮僉事林時之子東代原職指揮使

○辛未監察禦史顧潛奉命北直隸山東河南印馬還上言臣近歷餋馬地方如永平順徳廣平三府地狹人稀大名𨿽頗殷庶然皆苦徭役繁重眞定保定河間三府俱衝要地供億軍旅至於累月夫役動用萬人山東兗州東昌河南開封衛輝彰徳境濱河海沙鹵地不可耕又路當接遞曳挽之夫夜不及息民困已極廬舍已空況重以馬政追徵買補相繼困益極矣請今後每年帶追一年逋欠五年之內亦可完納命所司知之

○監督太監苗逵等奏寧塞等營堡艸束不充請移軍駐近地戶部議謂延綏自用兵以來本部經畫軍餉不遺餘力但督餉者一時區處未集是以逵等累請再發太倉銀十萬兩給之仍請敕逵等揀選軍不堪戰馬不堪乘者於附近之處暫就芻糧不得一槪擅移有誤徵剿上從之命太倉銀速運以往仍移文李鐩等急爲處置以濟匱乏揀選兵馬以就糧艸令苗逵等酌處停當不許怠忽誤事

○壬申吏部覆府部等衙門所言軫運坐事謂今後巡撫巡按舉保官員俱以旌舉月日爲主若所舉之官後有微疪小過本部自當舉行黜陟之典固難追論以罪若犯該貪淫革職重罪仍查所犯事由果在旌舉月日以前而事發於旌舉月日之後者不拘升遷攺任仍照連坐事例降調外任若在旌舉之後犯有輕重罪名俱不坐連從之

○癸酉吏科給事中許天錫言浙江福建不必增設巡撫官吏部覆奏從之

○巡撫保定等處都禦史張縉等奏請以太僕寺官馬一千一百匹分給保定等六府民壯騎操以備緩急之用從之

○甲戌詔福建守臣今後琉球國進貢方物除胡椒蘇木每一石斤準令加五十斤以備折耗番錫不必加增外其餘附帶物貨召�變賣者不許勸借客�銀兩及夷�私出牙錢其布政司等衙門市舶太監等官俱不許巧取以困夷人違者罪之著爲令以琉球國使臣奏守臣虐削故也

○修京城九門及社稷壇

○乙亥南京工部右侍郎髙銓乞致仕不允

○命戶部預送明年歲例銀十五萬兩及開中兩淮弘治九年十年存積等鹽二十萬引於遼東以給軍儲

○大同守臣奏請預積邊儲以防虜患戶部請開中長蘆等運司鹽二十五萬引並預送明年歲例銀十萬兩以給之上從其議令巡撫並管糧官及時處置毋臨時缺乏誤事

○丙子命韓府立石表韓康王善行之時於其墓從髙平等王請也

明孝宗敬皇帝實錄卷之一百七十六

明孝宗敬皇帝實錄卷之一百七十七

弘治十四年閏七月丁丑朔命貴州都司都指揮使王寧都指揮同知王泰贊畫監督太監苗逵等軍前方略從兵部請也

○遼陽副總兵孫文毅有罪並分守右少監劉恭俱令差去勘事給事中等官逮問聞奏仍命兵部推有謀勇者代文毅分守

○修浚九門城濠水關

○戊寅刑科給事中徐沂以病痊至復除原職

○狹西木捨等大小九族番人頭目柒癿管及車祿等族頭目些多爾藏等各來貢賜彩叚衣服等物如例

○己卯命右春坊右諭徳王華翰林院侍講劉忠爲應天府鄕試考試官

○趙王見灂請出城送其妃李氏喪至墳所從之

○莊浪人有歸自虜中者言虜酋孛羅王與其巴王選兵四萬殺馬祭天再請小王子調兵六萬期七月初至靈州乘麥豆成熟入境殺掠仍駐營河岸候冰凍過河入寧夏甘涼殺掠而興武營又報虜賊約八百餘騎兩拆墻入內地其大眾在套者勢甚猖獗寧夏守臣以聞請益兵防守靈州環慶固原臨鞏等處兵部議謂河套之套自三月後從花馬池入至韋州鳴沙州殺掠凡數十次寧夏兵少不能支喪亡人畜不可勝計𨿽嘗斬獲賊級而虜不爲懼近傳虜已入固原而神英之兵七月尙未到韋州今天雨連綿河水泛溢虜尙敢爾秋髙肥大舉入寇勢所必至傳言當不虛竊料虜欲深入必畱兵在套自護人畜別選兵入臨鞏剽掠若不預選精兵屯駐要害以逸待勞則勝負未可知乞敕監督太監苗逵等密探虜勢先令總兵或提督一員赴固原或韋州節制各路兵馬相機戰守仍令大同宣府遊奇兵及分延綏兵一萬調環慶寧夏兵五千會於韋州待虜回至羅山西東截之須大挫其鋒方肯過河而退不然則狹西用兵無時已也從之

○命守備安綿四川都司都指揮僉事韓雄充左參將協守松潘東路

○廣東總督備倭署都指揮僉事王俊坐受財枉法發邊方立功俟五年滿日回衛帶俸差操

○修大理寺

○庚辰福建福州府大風雨雷擊碎教場旗竿一城樓大柱二次日復毀城樓一

○辛巳給秦簡王妃廖氏倉米歲二百石

○以延綏等處急缺軍餉令軍民人等納銀授以軍職帶銜閒住生員人等納銀補王府良醫典樂等官如先年例其知印承差吏典納銀免辦事及考試者視舊例各遞加之從總督軍餉工部右侍郎李鐩奏也命協守密雲副總兵劉祥分守遼陽○山東壽光縣有星大如車輪紅光燭天從東南隕於西北天鼓鳴

○壬午攺提督倉場戶部尙書王繼爲南京刑部尙書

○追封寧王宸濠故庶祖母胡氏爲寧靖王次妃從王請也

○撥三大營官軍三千人錦衣衛並騰驤四衛各一千人修社稷壇並午門等處別撥團營八千人修九門城濠

○癸未吏部議覆南京吏部尙書林瀚等所言明黜陟事謂在外司府以下官俱三年一次考察兩京及在外武職官亦五年一考選惟兩京五品以下官十年始一考察法太闊略請如瀚等所奏今後例六年一考察從之

○工部議覆府部等衙門所陳節冗食事謂近來內府監局以人匠逃缺爲名往往奏招人匠將至萬餘歲支糧米動以數萬計請如所奏凡新收匠役量畱三之一俱月給米五斗革去冬衣布花今後如有仍前奏請招匠者許科道官指實參奏其各監局官原系額設者許照欽定則例役使人匠若添設者量加減半不允

○甲申山西道監察禦史余本實丁憂服闋復除江西道

○乙酉戶部議覆府部等衙門所陳汰冗官事請裁革臨淸鈔關主事而以府州佐貳官領之仍令管倉主事監督其出入之數從之

○命故南京刑部侍郎阮勤之孫忠爲國子監生從其請也

○刑科給事中任良弼言八事曰勤聖學曰足武備曰正士風曰惜人才曰卹民力曰重邊臣曰撫邊民曰通邊餉命所司知之

○會昌侯孫銘等四百八十七員朝參不到監察禦史張綸等請治以罪命皆宥之

○賜秦昭王庶長子名惟焯仍命主行喪禮管理府事○寧夏總兵官郭鍧副總兵傅釗右參將馬隆左參將左方分兵禦虜於鹽池等處先後斬首二十級擒二十人獲戰馬五十九追回所掠人口一十二駝馬牛羊一千九百餘鎭守太監張僴巡撫都禦史王珣以聞兵部言本鎭官軍不及延綏三分之一鎭巡等官乃能協謀奮勇殺賊請並給羊酒彩幣以勞之凡陣亡陣傷官軍及前失機誤事者並行巡按監察禦史按驗以聞都指揮王泰身先士卒死於鋒鏑忠勇可嘉請令鎭巡等官致祭仍厚卹其家上是之仍詔移文鎭巡等官令用心防禦不許怠忽誤事

○丁亥時太常寺少卿員缺吏部兩擬前提督四夷館少卿王佐等四人以請皆不允有旨令於本寺堂上官內推兩員吏科都給事中王洧等言本寺堂上官以次升少卿者惟寺丞趙繼宗等二人然二人皆出身道士恐不可用上曰太常官員舊制道士與儒出身者相兼升用王洧等不諳事體輙紛擾如此不允已而果升繼宗爲本寺少卿

○戶科給事中蔚春等言五事一京營軍士逃放數多請令各衛別立簿籍凡在營開逃到衛逐名塡注某營某把總管隊下兵部先行議擬逃軍多寡日月久近量行革罷降調用憑考驗其塡注不以實抵罪一驗軍委官之設所以革私占獘在京各衛所軍士餘丁請照南京兵部五年一次差官勾考事例凡餘丁空閒者抽補雜差正軍選送操備審定雜差多寡並注由票造冊備考一勛戚府部各衛所官軍伴各有定額近來撥補日繁操兵益耗請令驗軍官以附近軍士先餘丁次單丁次正軍依額撥付五年一更如或逃故附近易於勾補其例外雜差卽以多占罪之一附近軍士如騰驤等衛該順天等府京畿之內五年間開除無慮二萬餘人所司不行勾補乞敕兵部將臣等勾考出各衛所逃故軍士附近地方五年內者行文責限三月內聽其自首歸衛在外各衛造冊請勾一五陵軍士所以防衛陵寢保障地方如長陵一衛原額七千八百餘名今止二千二百人而雜差居多況五陵路接居庸紫荊二關並黃花鎭邊塞軍士尢宜操練請通令操練如法其巡山巡捕於見操內摘撥附近有事故者速令勾補且神宮監買閒數多亦合照例選革如違聽巡撫巡按官紏舉兵部覆奏從之

○監察禦史車梁言五事一遼東義州舊有義寧鎭虜靑楡林大安綏遠五馬營堡屯兵守禦自正統中失守至今未復遇警策應乏人失機誤事率由玆地請及今修完各添置馬軍百人步軍五十人隸分巡官防守一遼東邊墻連年修築役眾費鉅卒無成功一遇雨旋卽傾頹蓋由鎭巡副參管官委任非人徒爲勞費乞令都指揮參將備禦等官親行督理工完標木牌列其氏名以憑賞罰務使基址深厚髙踰尋尺其廣寧等七衛餘丁足充工役而金復二衛去邊千里赴役甚艱請令量貼工價收角�羊廣寧助甎石之費一遼東都司衛所軍官犯罪問擬立功帶俸差操三年五年果能自新仍復錄用柰此輩革任之後坐糜祿俸居閒縱惡請自今有犯連坐本管以枉法贓論一遼東各城馬步官軍騎射衝突頗皆合度但槍刀牌銃之法全未操習請令各邊鎭巡等官各訪所部舉其精通其法者便爲教師分領教習一遼東諸衛治造兵器該管官多役占賣放每遇查盤百計那補請自今逐季按閱犯者論充軍降級其匠役量免一丁以供口糧兵部覆奏從之

○戊子升撫治鄖陽等處都察院右副都禦史陳淸爲戶部右侍郎提督倉場

○南京刑部右侍郎金澤乞致仕不允○禮科給事中倪議奏近來虜寇猖獗國用不充乞將京師內外權豪勢要田園店房不當得而得者取其數年所出爲供邊之需以紓民困戶部覆議謂其言可從宜查近貴勛戚之家田園店房之數奏聞區處上以窒礙難行不允

○守備寧遠署都指揮僉事崔鑑以虜入陡嶺臺殺虜人畜當坐罪鑑復自陳陸州河口臺有斬獲首虜功命巡按監察禦史勘報得實宥之

○己丑雲南守臣請移平夷衛於多羅驛之地以便戍守並築城以處之其本衛中千戶所舊調於曲靖衛者請仍攺爲本衛右千戶所從之

○兵科給事中艾洪言巡撫遼東都禦史陳瑤本憸壬之士剛愎自用濫膺撫巡之責虛負贊理之名安邊謀謨一無所展誘降啟釁貽害地方鎭守太監孫振總兵官定西侯蔣驥素昧遠猷巧爲欺罔虜賊連肆搶掠若關聞知專務扶同不聞敵愾此三人者罪實同科臣愚以爲尙古犯邊之日宜卽差人曉諭其不退聽當興問罪之師計不出此反誘其來朝使一人獲利而眾夷梗化故猛革忒木兒輩假以爲詞舉兵入寇推原其始罪在瑤等況尙古見在會同館病且危篤設有不虞非惟本夷構怨傳聞諸夷復起別辭邊圉自此多事矣請會推有風力謀勇官往代其任逮瑤等還下獄治罪命所司知之

○山東長山新城二縣雷電風雨交作地震

○庚寅禮科給事中倪議言今風俗之害治者最多而奢僣之爲害尢甚近年以來官員軍民之家衣服首飾房屋之制婚喪祭葬會宴之儀窮奢極侈越禮犯分甚至庶民軍余儗王公倡優隸卒比勛戚名分之僣風俗之偸莫此爲極請通行中外一體榜示禁約今後有不遵舊制故違禁令者聽在京在外所司奏請治以重罪卽將所犯應禁物件照例追奪入官庶法令嚴而人心知懼禮部覆奏從之

○辛卯虜數入薊州駐操營等處殺虜人畜命逮問提調指揮張寅等二十一人罪其守備監丞郭順孫敏分守參將白琮髙瑛等命俟張寅等問結後聞奏處置

○兵科右給事中叢蘭奏國初諸軍皆在三大營後選其精者爲十二團營不許差役他用旣以邊方稍靖凡土木之興團營軍疲於就役而不習操練往歲調往大同悉不可用𨿽將領非人亦教之無素也臣頃者揀選諸營軍復命許以團營軍用心簡教不許差撥上工命下月餘卽復役之何以示信於下上以其議付所司兵部奏以別營軍士旣役他處更無餘者且今所修止內外城及內府諸門而已於是竟用團營軍上工

○初巡撫宣府都禦史雍泰劾奏分守順聖川右參將王傑侵用官錢科害軍吏下泰逮問傑懼罪奏辯會泰復請逮治千戶恩良等八人上以泰累參軍職數多下都察院議行巡按監察禦史韓春並勘之會左參將李稽前守備順聖川西城以事系獄泰榜之亦奏泰淩虐將官貽患邊徼上乃命給事中徐仁錦衣衛千戶李瓚往訊以聞傑聞之復奏泰枉逮參將守備以下官八十六人擊死無辜十三人部下軍吏多畏威亡去又縱壻田聰納賂作威令人走登聞鼓下訟之亦下仁等並勘稽未升參將時嘗以承勘不公受泰責傑本受賄抵罪妄奏求免其謂泰枉逮將官致有拷死者亦多失實而泰在宣府時嘗令舍人董永偕壻聰迎家之任受蔚州指揮何英金又過保安懷來城指揮王忠吳鉞鼓吹送迎於是仁等還奏之法司議奏謂王傑贓罪已明輙妄奏原問官罪當徒準立功五年董永紿取民財貽玷憲臣當充軍雍泰淩虐李稽𨿽云過當而稽實以罪系獄其致死人命𨿽不以私而用刑非制李稽有罪妄奏田聰假婦翁納賂及何英王忠等當下巡按禦史逮問從之時泰致仕家居自陳致仕與去任同且公罪律應免問乞垂矜宥不允其後泰竟革職爲民

○壬辰命南京刑部右侍郎金澤與南京兵部右侍郎潘蕃兩更其任以南京給事中史後等言澤占籍都下親舊頗多每問刑之際動涉嫌疑難於回避故也

○慶府鞏昌王寘銂請每歲自遣人於漢中府收買食茶六百斤從之

○巡按山東監察禦史車梁奏遼東海西並朵顏等三衛世受國恩正宜輯制諸胡爲我藩籬柰何禽獸之性變詐不常陽爲進貢陰實覘伺前來貢者尙未回而乃敢入境爲寇旣又分駐塞外不退迹其所爲姦謀不淺今秋髙馬肥恐猝有乘隙深入之舉不可不慮請拘畱進貢夷人於廣寧爲質責其送回被虜人口或降敕切責令彼革心向化仍戒飭鎭巡分守等官嚴兵爲備來則出兵以戰退則收兵以守不許仍前怠忽以墮賊計且遼陽一城兵馬止四千有奇先因按伏他處在城空虛致賊乘虛而入或列城有警人馬亦各不敷請照正統間百戶畢恭所奏事例令巡撫等官勾選各鎭操軍並在安樂二州達官等戶內餘丁各三丁選一更撥一丁貼助父子馬步軍餘五十人爲隊大約原軍五千倍之合得一萬隨軍操練遇警策應有功一體升賞其鎭守等官以下凡役占餘丁者抵罪此乃邊人所自願非抑勒而彊使者若通行各邊仿此勾考則不假金帛招募旬月之間可致數萬亦安攘之一策也兵部議謂來貢夷人義不可拘畱請仍如本部近日奏處施行其選取餘丁之策可用請令開原三萬遼海諸處一體施行從之

○四川汶川縣地震有聲如雷

○癸巳攺命巡撫湖廣都察院左副都禦史樊瑩撫治鄖陽等處

○甲午禦用監太監王瑞等賫送玄武神像之武當山奏帶隨行官舍勇士人匠八十餘人及用黃馬快船六十餘艘給事中寧舉監察禦史顧潛等交章諫止不允吏部尙書倪嶽兵部尙書馬文升等言之尢力上曰卿等所言具見忠愛但事旣舉行難以中止差去官員人等不許沿途生事擾人已有敕嚴加戒諭矣

○監察禦史余本實等奏遼東遼陽失機已聞遣官按核臣等竊聞議者皆云鎭巡等官太監孫振定西侯蔣驥都禦史陳瑤招撫尙古入貢以致諸胡不平大招寇敗陛下寬仁姑俟按報未卽置振等於法查得各官始送尙古赴京以遠夷聽撫爲功妄稱兵不血刃威伸絕域遂原其旣往之辜許以自新之路及聞諸胡咸以招撫尙古籍口則又奏稱莫若將尙古安置南荒或明正典刑以爲諸胡戒一尙古也先以爲功而欲賞後以爲罪而欲誅則是招撫失策明自知之其罪固不可掩矣旣而邊釁已開又不嚴加防禦致賊擁眾深入如蹈無人之墟自長勝等堡直抵髙架子沈家屯二十餘處縱橫殺掠人畜蕩然暴屍滿野哭聲震天長老以爲百年來未嘗遭此慘酷其罪益不可掩矣而振等尙優遊在職何以示戒且邊人素畏各官之威不畏勘官必且觀望顧忌不敢首實一也始謀招撫復欲誅之且以招撫出自朝廷虧損國體二也振等身負重愆百計求免憂懣荒迷之中安能備邊三也請徵振等還下獄抵法兵科給事中屈伸等復以爲言命下所司知之

○乙未致仕刑部左侍郎張錦卒錦字尙綗狹西岷州衛人成化五年進士授刑部主事升員外郎郎中他司嘗失官銀尙書屬錦按之疑主吏鞫之不承遣人紿其家得銀示之遂服罪嘗奉命賑畿內災盡心所事又築行唐堤千二百丈以定水患活人甚眾累遷大理左右寺丞右少卿未幾進都察院右副都禦史巡撫宣府嘗劾罷中官武將之不職者又請立萬全左衛龍門衛學及定天下武學歲貢額丁父憂服闋巡撫保定諸府兼督紫荊諸關未行遷侍郎有貴臣以贓敗怙勢求免卒正其法丁繼母憂服再闋至京遽以疾在告久之以致仕請命給驛歸且令病愈有司以聞至是卒賜祭葬如例錦明敏寬厚勤於官政尢精法比人方期其大用而竟止於是論者惜之子潛亦舉進士

○福建布政司左布政使李琮卒

○丙申升廣西布政司右參政武淸爲廣西按察司按察使

○江西瑞州府以歲荒民貧宿逋累重告戶部請免徵本府弘治十一年二年南京折糧布而令別府縣代輸納其起運南京糧米亦免徵本色每石徵折色銀四錢從之

○丁酉命於狹西再開中洮河西寧茶五百萬斤以助各邊軍儲從巡撫都禦史周季麟等請也

○戊戌太子少保吏部尙書倪嶽以疾在告命暫免朝參用心調治以副委任

○升戶部郎中王璘爲廣西布政司右參政

○南北直隸山西山東河南等處以水災告戶部請令所司各舉行荒政以卹民患上曰各處旣災傷重大人民艱苦其速敕巡撫巡按官用心賑卹毋致失所

○命給周府義陽康靖王宮人李氏養贍米歲一百石

○後軍都督府都督僉事孫貴卒貴初襲遼東海州衛指揮使以軍功累升都督僉事左軍都督府帶俸尋轉後軍都督府僉書管事分領團營至是卒賜祭葬如例

○巡撫雲南都禦史陳金奏臣等奉命督調緬甸孟密及幹隴南甸三宣撫司夷兵並象馬器械戰船悉具又已聚糧十二萬候瘴消時遣官率兵二三千往撫孟養思陸然聞思陸方治兵脫再冥頑旅拒我軍萬里請命其河能及乞聽臣等以便宜從事或令緬甸之兵攻取聽盞又督孟密之兵攻取蠻莫兩地牽制彼勢必分庶追攻易於爲力若彼止未掣兵退地別無拒敵之心臣等當持重審處事下兵部會官議謂思陸𨿽聚兵據地然未敢侵我邊方且自稱所據前地止歸於木邦不敢私有亦不歸之孟密是猶有畏惡名慕中國之意且雲南連年災異疊見未可驟爾加兵請仍敕鎭巡等官擇委布按二司官親行榜諭若思陸果肯退地歸於木邦則亦赦罪罷兵不爾則馳奏再請裁處從之

○庚子兵部尙書馬文升言江西諸府盜賊充斥臨江撫饒尢甚請令守臣按核所被劫掠之家及賊眾多寡之實以聞其軍民人等有能效力擒賊者請一體升賞並言狹西湖廣困於兵役山西河南山東南北直隸有大水虫蝗之災廣西貴州又皆用兵福建浙江廣東亦各盜賊生發軍衛無防守之兵有司乏備禦之具守令未盡得人方面多務因循請通敕諸巡撫巡按官督捕盜賊蠲免雜徵停不急之務一意撫卹軍民命江西盜賊數多其敕鎭巡官用心督捕不得隱匿怠玩其餘地方並移文使知之

○辛丑賜故錦衣衛指揮邵華葬祭不爲例以憲廟貴妃邵氏恩也

○監督軍務太監苗逵等劾奏左參將馬儀前延緩軍機及神木之役又不由節制遇虜輙戰請治以罪上曰馬儀本當究治但邊方有事姑宥之

○太監李興督修內府門並社稷壇等處請添軍士六千以供役兵部擬暫撥神機營五千下軍一千人俟秋班官軍至日仍代回操練命特免之

○監督軍務太監苗逵等以虜警方急而寧夏總兵等官郭鍧等咨報遲緩請究治之兵部覆奏上命降敕責鍧等令逵等用心調度防禦○壬寅南京貴州道監察禦史匡翼之丁憂服闋復除雲南道

○升朵顏衛都督阿兒乞蠻及其子二人頭目四人官各一級仍加賞之其所遣來貢頭目額伯來等亦賜宴並加賜彩叚衣服等物有差以其能殺戮犯邊達賊送回被虜人畜也

○修南京內府千步廓等處房屋三百四十六間

○戶科給事中徐昂請修大通橋以東張家灣以西一帶道路以便糧運並攺慶丰等閘閘夫爲路夫專備修理從之

○癸卯以旱災免直隸蔚州等十二衛所及保安州今年稅糧子粒有差

○免永順保靖兩宣慰司土官明年朝覲以聽調從徵從巡撫等官請也

○裁革大同天城等衛收放糧艸判官吏目七員攺設通判三員一於天城陽和一於左右威遠一於平虜井坪朔州專理其事從巡撫都禦史劉宇請也

○申嚴運軍私帶食鹽之禁從戶部請也

○命韓康王庶長子渭源王旭櫏暫管攝府事從其祖母韓惠王次妃劉氏請也

○己巳戶科給事中許誥陳四事其一曰卹民窮謂狹西之民近輸夏稅於邊方者每麥一石用盤費銀三兩民已不堪然猶曰有田則有租民義當效力故黽勉供役旣而復有丁糧丁艸之辦其費用與麥稅略等民遂比比逃竄夫虜賊始一犯邊而民之窮困已如此使久屯不去軍興不已不知將何以處之伏望皇上念時事之多艱閔民困之當卹躬行節儉於上而命有司寬卹民力於下凡齋醮近戚之賞遊玩糜冗之費營造不急之工皆請一切停止至遇穵運糧艸之類尢宜令有司酙酌丁力彊弱道路遠近量爲分泒毋致民流竄搖動邦本不然非上下交修之道也戶部覆奏從之

○命封岷府庶人膺淤之子彥淤爲鎭國將軍以膺金�罷前有罪時彥淤生始四歲故也

○先是萬全都司儒學生員例三年貢二人至是都指揮僉事王祥寺以各衛武官子弟俱在本學肄業人才漸盛請如各處府學例每年貢一人禮部覆奏從之

○攺設雲南景東府二義河哨房爲三義河巡檢司

○內閣大學士劉健等言延綏達賊擾邊王師久駐糧餉缺乏上廑廟議屢遣廷臣而計無所出開中引鹽則鹽法已壞�賈不前鬻賣官吏則名器徒隳實用亦寡鄰方糴買則貨輕腳重運送艱難至如附近穵運民已不堪逃亡相繼外患未除而內地先獘夫官軍一出輙已闕乏如此設使經冬及春賊勢不角�羊不知何以給之一方用兵尙且窘急如此況遼東虜勢大張邊患方作湖廣貴州軍旅繼動不知何以應之臣等每思至此食不下咽竊惟天下之財其生有限若非節蓄於平日豈能驟集於一時近年以來用度太侈光祿寺支費增數十倍各處織造降出新樣動千百匹顯靈朝天等宮泰山武當等處修齋設醮費用累千萬兩太倉官銀存積無幾不勾給邊而取入內府至四五十萬宗藩貴戚求討田土占奪鹽利動亦數十萬計他如土木工作物料科派傳奉官員俸錢皂隸投充匠役月糧布花歲增月益無有窮期財用之匱率由於此當緊急闕乏之時猶不爲儆省節縮之計將至大壞極獘莫能救藥其爲禍患何可勝言向來大小衙門陳言會議事有千礙內府及王親貴戚者無問可否槪令照舊臣等屢嘗因事規諍𨿽荷優容未盡采納伏願皇上念國計之艱憫民力之困躬行節儉減省供應絕異端無益之費停內府不急之工仍敕各衙門凡有救荒革獘之策畫一具奏特賜準行其事關財用者尢加之意則邦本旣固國用自舒內治旣修外攘自舉而區區夷虜之患不足慮矣﹤鋶﹣釒﹥入上嘉納之

○內閣大學士劉健等言昨司禮監傳出揭帖令臣等撰敕並祝文欲差內臣往武當山送像掛旛修設齋醮臣等聞命驚惕莫知所指其神之有無事之可否臣等姑未暇陳竊聞此山宮觀像設富麗已極增添易換徒見勞擾實爲無益況今四方災異疊出順天河南山東等處沿河一帶雨水泛漲田禾渰沒人民窮困州縣驛遞本等應付尙不能堪湖廣地方苗賊肆亂軍旅方興糧餉供饋猶恐不給如又動此大役撥給船隻必至千百差撥人夫何止千萬非惟逼迫逃亡抑恐激成禍變又況狹西遼東虜賊猖獗軍餉尢急外患方殷而內地先困其間生民愁苦之情地方凋敝之狀君門萬里恐皇上不得而知臣等備員指導深切憂懼近因邊需窘急請節財用亦嘗論及此事荷蒙聖明特賜采納不數日間乃有是命臣等平時無格心之學上啟聖聰斥絕邪妄若又阿諛承順爲此勞民傷財之舉以負委任之重罪將何逃伏乞收回成命停止無益之事務內修外攘以安宗社天下幸甚疏入上納之明孝宗敬皇帝實錄卷之一百七十七

弘治十四年閏七月丁丑朔命貴州都司都指揮使王寧都指揮同知王泰贊畫監督太監苗逵等軍前方略從兵部請也

○遼陽副總兵孫文毅有罪並分守右少監劉恭俱令差去勘事給事中等官逮問聞奏仍命兵部推有謀勇者代文毅分守

○修浚九門城濠水關

○戊寅刑科給事中徐沂以病痊至復除原職

○狹西木捨等大小九族番人頭目柒癿管及車祿等族頭目些多爾藏等各來貢賜彩叚衣服等物如例

○己卯命右春坊右諭徳王華翰林院侍講劉忠爲應天府鄕試考試官

○趙王見灂請出城送其妃李氏喪至墳所從之

○莊浪人有歸自虜中者言虜酋孛羅王與其巴王選兵四萬殺馬祭天再請小王子調兵六萬期七月初至靈州乘麥豆成熟入境殺掠仍駐營河岸候冰凍過河入寧夏甘涼殺掠而興武營又報虜賊約八百餘騎兩拆墻入內地其大眾在套者勢甚猖獗寧夏守臣以聞請益兵防守靈州環慶固原臨鞏等處兵部議謂河套之套自三月後從花馬池入至韋州鳴沙州殺掠凡數十次寧夏兵少不能支喪亡人畜不可勝計𨿽嘗斬獲賊級而虜不爲懼近傳虜已入固原而神英之兵七月尙未到韋州今天雨連綿河水泛溢虜尙敢爾秋髙肥大舉入寇勢所必至傳言當不虛竊料虜欲深入必畱兵在套自護人畜別選兵入臨鞏剽掠若不預選精兵屯駐要害以逸待勞則勝負未可知乞敕監督太監苗逵等密探虜勢先令總兵或提督一員赴固原或韋州節制各路兵馬相機戰守仍令大同宣府遊奇兵及分延綏兵一萬調環慶寧夏兵五千會於韋州待虜回至羅山西東截之須大挫其鋒方肯過河而退不然則狹西用兵無時已也從之

○命守備安綿四川都司都指揮僉事韓雄充左參將協守松潘東路

○廣東總督備倭署都指揮僉事王俊坐受財枉法發邊方立功俟五年滿日回衛帶俸差操

○修大理寺

○庚辰福建福州府大風雨雷擊碎教場旗竿一城樓大柱二次日復毀城樓一

○辛巳給秦簡王妃廖氏倉米歲二百石

○以延綏等處急缺軍餉令軍民人等納銀授以軍職帶銜閒住生員人等納銀補王府良醫典樂等官如先年例其知印承差吏典納銀免辦事及考試者視舊例各遞加之從總督軍餉工部右侍郎李鐩奏也命協守密雲副總兵劉祥分守遼陽○山東壽光縣有星大如車輪紅光燭天從東南隕於西北天鼓鳴

○壬午攺提督倉場戶部尙書王繼爲南京刑部尙書

○追封寧王宸濠故庶祖母胡氏爲寧靖王次妃從王請也

○撥三大營官軍三千人錦衣衛並騰驤四衛各一千人修社稷壇並午門等處別撥團營八千人修九門城濠

○癸未吏部議覆南京吏部尙書林瀚等所言明黜陟事謂在外司府以下官俱三年一次考察兩京及在外武職官亦五年一考選惟兩京五品以下官十年始一考察法太闊略請如瀚等所奏今後例六年一考察從之

○工部議覆府部等衙門所陳節冗食事謂近來內府監局以人匠逃缺爲名往往奏招人匠將至萬餘歲支糧米動以數萬計請如所奏凡新收匠役量畱三之一俱月給米五斗革去冬衣布花今後如有仍前奏請招匠者許科道官指實參奏其各監局官原系額設者許照欽定則例役使人匠若添設者量加減半不允

○甲申山西道監察禦史余本實丁憂服闋復除江西道

○乙酉戶部議覆府部等衙門所陳汰冗官事請裁革臨淸鈔關主事而以府州佐貳官領之仍令管倉主事監督其出入之數從之

○命故南京刑部侍郎阮勤之孫忠爲國子監生從其請也

○刑科給事中任良弼言八事曰勤聖學曰足武備曰正士風曰惜人才曰卹民力曰重邊臣曰撫邊民曰通邊餉命所司知之

○會昌侯孫銘等四百八十七員朝參不到監察禦史張綸等請治以罪命皆宥之

○賜秦昭王庶長子名惟焯仍命主行喪禮管理府事○寧夏總兵官郭鍧副總兵傅釗右參將馬隆左參將左方分兵禦虜於鹽池等處先後斬首二十級擒二十人獲戰馬五十九追回所掠人口一十二駝馬牛羊一千九百餘鎭守太監張僴巡撫都禦史王珣以聞兵部言本鎭官軍不及延綏三分之一鎭巡等官乃能協謀奮勇殺賊請並給羊酒彩幣以勞之凡陣亡陣傷官軍及前失機誤事者並行巡按監察禦史按驗以聞都指揮王泰身先士卒死於鋒鏑忠勇可嘉請令鎭巡等官致祭仍厚卹其家上是之仍詔移文鎭巡等官令用心防禦不許怠忽誤事

○丁亥時太常寺少卿員缺吏部兩擬前提督四夷館少卿王佐等四人以請皆不允有旨令於本寺堂上官內推兩員吏科都給事中王洧等言本寺堂上官以次升少卿者惟寺丞趙繼宗等二人然二人皆出身道士恐不可用上曰太常官員舊制道士與儒出身者相兼升用王洧等不諳事體輙紛擾如此不允已而果升繼宗爲本寺少卿

○戶科給事中蔚春等言五事一京營軍士逃放數多請令各衛別立簿籍凡在營開逃到衛逐名塡注某營某把總管隊下兵部先行議擬逃軍多寡日月久近量行革罷降調用憑考驗其塡注不以實抵罪一驗軍委官之設所以革私占獘在京各衛所軍士餘丁請照南京兵部五年一次差官勾考事例凡餘丁空閒者抽補雜差正軍選送操備審定雜差多寡並注由票造冊備考一勛戚府部各衛所官軍伴各有定額近來撥補日繁操兵益耗請令驗軍官以附近軍士先餘丁次單丁次正軍依額撥付五年一更如或逃故附近易於勾補其例外雜差卽以多占罪之一附近軍士如騰驤等衛該順天等府京畿之內五年間開除無慮二萬餘人所司不行勾補乞敕兵部將臣等勾考出各衛所逃故軍士附近地方五年內者行文責限三月內聽其自首歸衛在外各衛造冊請勾一五陵軍士所以防衛陵寢保障地方如長陵一衛原額七千八百餘名今止二千二百人而雜差居多況五陵路接居庸紫荊二關並黃花鎭邊塞軍士尢宜操練請通令操練如法其巡山巡捕於見操內摘撥附近有事故者速令勾補且神宮監買閒數多亦合照例選革如違聽巡撫巡按官紏舉兵部覆奏從之

○監察禦史車梁言五事一遼東義州舊有義寧鎭虜靑楡林大安綏遠五馬營堡屯兵守禦自正統中失守至今未復遇警策應乏人失機誤事率由玆地請及今修完各添置馬軍百人步軍五十人隸分巡官防守一遼東邊墻連年修築役眾費鉅卒無成功一遇雨旋卽傾頹蓋由鎭巡副參管官委任非人徒爲勞費乞令都指揮參將備禦等官親行督理工完標木牌列其氏名以憑賞罰務使基址深厚髙踰尋尺其廣寧等七衛餘丁足充工役而金復二衛去邊千里赴役甚艱請令量貼工價收角�羊廣寧助甎石之費一遼東都司衛所軍官犯罪問擬立功帶俸差操三年五年果能自新仍復錄用柰此輩革任之後坐糜祿俸居閒縱惡請自今有犯連坐本管以枉法贓論一遼東各城馬步官軍騎射衝突頗皆合度但槍刀牌銃之法全未操習請令各邊鎭巡等官各訪所部舉其精通其法者便爲教師分領教習一遼東諸衛治造兵器該管官多役占賣放每遇查盤百計那補請自今逐季按閱犯者論充軍降級其匠役量免一丁以供口糧兵部覆奏從之

○戊子升撫治鄖陽等處都察院右副都禦史陳淸爲戶部右侍郎提督倉場

○南京刑部右侍郎金澤乞致仕不允○禮科給事中倪議奏近來虜寇猖獗國用不充乞將京師內外權豪勢要田園店房不當得而得者取其數年所出爲供邊之需以紓民困戶部覆議謂其言可從宜查近貴勛戚之家田園店房之數奏聞區處上以窒礙難行不允

○守備寧遠署都指揮僉事崔鑑以虜入陡嶺臺殺虜人畜當坐罪鑑復自陳陸州河口臺有斬獲首虜功命巡按監察禦史勘報得實宥之

○己丑雲南守臣請移平夷衛於多羅驛之地以便戍守並築城以處之其本衛中千戶所舊調於曲靖衛者請仍攺爲本衛右千戶所從之

○兵科給事中艾洪言巡撫遼東都禦史陳瑤本憸壬之士剛愎自用濫膺撫巡之責虛負贊理之名安邊謀謨一無所展誘降啟釁貽害地方鎭守太監孫振總兵官定西侯蔣驥素昧遠猷巧爲欺罔虜賊連肆搶掠若關聞知專務扶同不聞敵愾此三人者罪實同科臣愚以爲尙古犯邊之日宜卽差人曉諭其不退聽當興問罪之師計不出此反誘其來朝使一人獲利而眾夷梗化故猛革忒木兒輩假以爲詞舉兵入寇推原其始罪在瑤等況尙古見在會同館病且危篤設有不虞非惟本夷構怨傳聞諸夷復起別辭邊圉自此多事矣請會推有風力謀勇官往代其任逮瑤等還下獄治罪命所司知之

○山東長山新城二縣雷電風雨交作地震

○庚寅禮科給事中倪議言今風俗之害治者最多而奢僣之爲害尢甚近年以來官員軍民之家衣服首飾房屋之制婚喪祭葬會宴之儀窮奢極侈越禮犯分甚至庶民軍余儗王公倡優隸卒比勛戚名分之僣風俗之偸莫此爲極請通行中外一體榜示禁約今後有不遵舊制故違禁令者聽在京在外所司奏請治以重罪卽將所犯應禁物件照例追奪入官庶法令嚴而人心知懼禮部覆奏從之

○辛卯虜數入薊州駐操營等處殺虜人畜命逮問提調指揮張寅等二十一人罪其守備監丞郭順孫敏分守參將白琮髙瑛等命俟張寅等問結後聞奏處置

○兵科右給事中叢蘭奏國初諸軍皆在三大營後選其精者爲十二團營不許差役他用旣以邊方稍靖凡土木之興團營軍疲於就役而不習操練往歲調往大同悉不可用𨿽將領非人亦教之無素也臣頃者揀選諸營軍復命許以團營軍用心簡教不許差撥上工命下月餘卽復役之何以示信於下上以其議付所司兵部奏以別營軍士旣役他處更無餘者且今所修止內外城及內府諸門而已於是竟用團營軍上工

○初巡撫宣府都禦史雍泰劾奏分守順聖川右參將王傑侵用官錢科害軍吏下泰逮問傑懼罪奏辯會泰復請逮治千戶恩良等八人上以泰累參軍職數多下都察院議行巡按監察禦史韓春並勘之會左參將李稽前守備順聖川西城以事系獄泰榜之亦奏泰淩虐將官貽患邊徼上乃命給事中徐仁錦衣衛千戶李瓚往訊以聞傑聞之復奏泰枉逮參將守備以下官八十六人擊死無辜十三人部下軍吏多畏威亡去又縱壻田聰納賂作威令人走登聞鼓下訟之亦下仁等並勘稽未升參將時嘗以承勘不公受泰責傑本受賄抵罪妄奏求免其謂泰枉逮將官致有拷死者亦多失實而泰在宣府時嘗令舍人董永偕壻聰迎家之任受蔚州指揮何英金又過保安懷來城指揮王忠吳鉞鼓吹送迎於是仁等還奏之法司議奏謂王傑贓罪已明輙妄奏原問官罪當徒準立功五年董永紿取民財貽玷憲臣當充軍雍泰淩虐李稽𨿽云過當而稽實以罪系獄其致死人命𨿽不以私而用刑非制李稽有罪妄奏田聰假婦翁納賂及何英王忠等當下巡按禦史逮問從之時泰致仕家居自陳致仕與去任同且公罪律應免問乞垂矜宥不允其後泰竟革職爲民

○壬辰命南京刑部右侍郎金澤與南京兵部右侍郎潘蕃兩更其任以南京給事中史後等言澤占籍都下親舊頗多每問刑之際動涉嫌疑難於回避故也

○慶府鞏昌王寘銂請每歲自遣人於漢中府收買食茶六百斤從之

○巡按山東監察禦史車梁奏遼東海西並朵顏等三衛世受國恩正宜輯制諸胡爲我藩籬柰何禽獸之性變詐不常陽爲進貢陰實覘伺前來貢者尙未回而乃敢入境爲寇旣又分駐塞外不退迹其所爲姦謀不淺今秋髙馬肥恐猝有乘隙深入之舉不可不慮請拘畱進貢夷人於廣寧爲質責其送回被虜人口或降敕切責令彼革心向化仍戒飭鎭巡分守等官嚴兵爲備來則出兵以戰退則收兵以守不許仍前怠忽以墮賊計且遼陽一城兵馬止四千有奇先因按伏他處在城空虛致賊乘虛而入或列城有警人馬亦各不敷請照正統間百戶畢恭所奏事例令巡撫等官勾選各鎭操軍並在安樂二州達官等戶內餘丁各三丁選一更撥一丁貼助父子馬步軍餘五十人爲隊大約原軍五千倍之合得一萬隨軍操練遇警策應有功一體升賞其鎭守等官以下凡役占餘丁者抵罪此乃邊人所自願非抑勒而彊使者若通行各邊仿此勾考則不假金帛招募旬月之間可致數萬亦安攘之一策也兵部議謂來貢夷人義不可拘畱請仍如本部近日奏處施行其選取餘丁之策可用請令開原三萬遼海諸處一體施行從之

○四川汶川縣地震有聲如雷

○癸巳攺命巡撫湖廣都察院左副都禦史樊瑩撫治鄖陽等處

○甲午禦用監太監王瑞等賫送玄武神像之武當山奏帶隨行官舍勇士人匠八十餘人及用黃馬快船六十餘艘給事中寧舉監察禦史顧潛等交章諫止不允吏部尙書倪嶽兵部尙書馬文升等言之尢力上曰卿等所言具見忠愛但事旣舉行難以中止差去官員人等不許沿途生事擾人已有敕嚴加戒諭矣

○監察禦史余本實等奏遼東遼陽失機已聞遣官按核臣等竊聞議者皆云鎭巡等官太監孫振定西侯蔣驥都禦史陳瑤招撫尙古入貢以致諸胡不平大招寇敗陛下寬仁姑俟按報未卽置振等於法查得各官始送尙古赴京以遠夷聽撫爲功妄稱兵不血刃威伸絕域遂原其旣往之辜許以自新之路及聞諸胡咸以招撫尙古籍口則又奏稱莫若將尙古安置南荒或明正典刑以爲諸胡戒一尙古也先以爲功而欲賞後以爲罪而欲誅則是招撫失策明自知之其罪固不可掩矣旣而邊釁已開又不嚴加防禦致賊擁眾深入如蹈無人之墟自長勝等堡直抵髙架子沈家屯二十餘處縱橫殺掠人畜蕩然暴屍滿野哭聲震天長老以爲百年來未嘗遭此慘酷其罪益不可掩矣而振等尙優遊在職何以示戒且邊人素畏各官之威不畏勘官必且觀望顧忌不敢首實一也始謀招撫復欲誅之且以招撫出自朝廷虧損國體二也振等身負重愆百計求免憂懣荒迷之中安能備邊三也請徵振等還下獄抵法兵科給事中屈伸等復以爲言命下所司知之

○乙未致仕刑部左侍郎張錦卒錦字尙綗狹西岷州衛人成化五年進士授刑部主事升員外郎郎中他司嘗失官銀尙書屬錦按之疑主吏鞫之不承遣人紿其家得銀示之遂服罪嘗奉命賑畿內災盡心所事又築行唐堤千二百丈以定水患活人甚眾累遷大理左右寺丞右少卿未幾進都察院右副都禦史巡撫宣府嘗劾罷中官武將之不職者又請立萬全左衛龍門衛學及定天下武學歲貢額丁父憂服闋巡撫保定諸府兼督紫荊諸關未行遷侍郎有貴臣以贓敗怙勢求免卒正其法丁繼母憂服再闋至京遽以疾在告久之以致仕請命給驛歸且令病愈有司以聞至是卒賜祭葬如例錦明敏寬厚勤於官政尢精法比人方期其大用而竟止於是論者惜之子潛亦舉進士

○福建布政司左布政使李琮卒

○丙申升廣西布政司右參政武淸爲廣西按察司按察使

○江西瑞州府以歲荒民貧宿逋累重告戶部請免徵本府弘治十一年二年南京折糧布而令別府縣代輸納其起運南京糧米亦免徵本色每石徵折色銀四錢從之

○丁酉命於狹西再開中洮河西寧茶五百萬斤以助各邊軍儲從巡撫都禦史周季麟等請也

○戊戌太子少保吏部尙書倪嶽以疾在告命暫免朝參用心調治以副委任

○升戶部郎中王璘爲廣西布政司右參政

○南北直隸山西山東河南等處以水災告戶部請令所司各舉行荒政以卹民患上曰各處旣災傷重大人民艱苦其速敕巡撫巡按官用心賑卹毋致失所

○命給周府義陽康靖王宮人李氏養贍米歲一百石

○後軍都督府都督僉事孫貴卒貴初襲遼東海州衛指揮使以軍功累升都督僉事左軍都督府帶俸尋轉後軍都督府僉書管事分領團營至是卒賜祭葬如例

○巡撫雲南都禦史陳金奏臣等奉命督調緬甸孟密及幹隴南甸三宣撫司夷兵並象馬器械戰船悉具又已聚糧十二萬候瘴消時遣官率兵二三千往撫孟養思陸然聞思陸方治兵脫再冥頑旅拒我軍萬里請命其河能及乞聽臣等以便宜從事或令緬甸之兵攻取聽盞又督孟密之兵攻取蠻莫兩地牽制彼勢必分庶追攻易於爲力若彼止未掣兵退地別無拒敵之心臣等當持重審處事下兵部會官議謂思陸𨿽聚兵據地然未敢侵我邊方且自稱所據前地止歸於木邦不敢私有亦不歸之孟密是猶有畏惡名慕中國之意且雲南連年災異疊見未可驟爾加兵請仍敕鎭巡等官擇委布按二司官親行榜諭若思陸果肯退地歸於木邦則亦赦罪罷兵不爾則馳奏再請裁處從之

○庚子兵部尙書馬文升言江西諸府盜賊充斥臨江撫饒尢甚請令守臣按核所被劫掠之家及賊眾多寡之實以聞其軍民人等有能效力擒賊者請一體升賞並言狹西湖廣困於兵役山西河南山東南北直隸有大水虫蝗之災廣西貴州又皆用兵福建浙江廣東亦各盜賊生發軍衛無防守之兵有司乏備禦之具守令未盡得人方面多務因循請通敕諸巡撫巡按官督捕盜賊蠲免雜徵停不急之務一意撫卹軍民命江西盜賊數多其敕鎭巡官用心督捕不得隱匿怠玩其餘地方並移文使知之

○辛丑賜故錦衣衛指揮邵華葬祭不爲例以憲廟貴妃邵氏恩也

○監督軍務太監苗逵等劾奏左參將馬儀前延緩軍機及神木之役又不由節制遇虜輙戰請治以罪上曰馬儀本當究治但邊方有事姑宥之

○太監李興督修內府門並社稷壇等處請添軍士六千以供役兵部擬暫撥神機營五千下軍一千人俟秋班官軍至日仍代回操練命特免之

○監督軍務太監苗逵等以虜警方急而寧夏總兵等官郭鍧等咨報遲緩請究治之兵部覆奏上命降敕責鍧等令逵等用心調度防禦○壬寅南京貴州道監察禦史匡翼之丁憂服闋復除雲南道

○升朵顏衛都督阿兒乞蠻及其子二人頭目四人官各一級仍加賞之其所遣來貢頭目額伯來等亦賜宴並加賜彩叚衣服等物有差以其能殺戮犯邊達賊送回被虜人畜也

○修南京內府千步廓等處房屋三百四十六間

○戶科給事中徐昂請修大通橋以東張家灣以西一帶道路以便糧運並攺慶丰等閘閘夫爲路夫專備修理從之

○癸卯以旱災免直隸蔚州等十二衛所及保安州今年稅糧子粒有差

○免永順保靖兩宣慰司土官明年朝覲以聽調從徵從巡撫等官請也

○裁革大同天城等衛收放糧艸判官吏目七員攺設通判三員一於天城陽和一於左右威遠一於平虜井坪朔州專理其事從巡撫都禦史劉宇請也

○申嚴運軍私帶食鹽之禁從戶部請也

○命韓康王庶長子渭源王旭櫏暫管攝府事從其祖母韓惠王次妃劉氏請也

○己巳戶科給事中許誥陳四事其一曰卹民窮謂狹西之民近輸夏稅於邊方者每麥一石用盤費銀三兩民已不堪然猶曰有田則有租民義當效力故黽勉供役旣而復有丁糧丁艸之辦其費用與麥稅略等民遂比比逃竄夫虜賊始一犯邊而民之窮困已如此使久屯不去軍興不已不知將何以處之伏望皇上念時事之多艱閔民困之當卹躬行節儉於上而命有司寬卹民力於下凡齋醮近戚之賞遊玩糜冗之費營造不急之工皆請一切停止至遇穵運糧艸之類尢宜令有司酙酌丁力彊弱道路遠近量爲分泒毋致民流竄搖動邦本不然非上下交修之道也戶部覆奏從之

○命封岷府庶人膺淤之子彥淤爲鎭國將軍以膺金�罷前有罪時彥淤生始四歲故也

○先是萬全都司儒學生員例三年貢二人至是都指揮僉事王祥寺以各衛武官子弟俱在本學肄業人才漸盛請如各處府學例每年貢一人禮部覆奏從之

○攺設雲南景東府二義河哨房爲三義河巡檢司

○內閣大學士劉健等言延綏達賊擾邊王師久駐糧餉缺乏上廑廟議屢遣廷臣而計無所出開中引鹽則鹽法已壞�賈不前鬻賣官吏則名器徒隳實用亦寡鄰方糴買則貨輕腳重運送艱難至如附近穵運民已不堪逃亡相繼外患未除而內地先獘夫官軍一出輙已闕乏如此設使經冬及春賊勢不角�羊不知何以給之一方用兵尙且窘急如此況遼東虜勢大張邊患方作湖廣貴州軍旅繼動不知何以應之臣等每思至此食不下咽竊惟天下之財其生有限若非節蓄於平日豈能驟集於一時近年以來用度太侈光祿寺支費增數十倍各處織造降出新樣動千百匹顯靈朝天等宮泰山武當等處修齋設醮費用累千萬兩太倉官銀存積無幾不勾給邊而取入內府至四五十萬宗藩貴戚求討田土占奪鹽利動亦數十萬計他如土木工作物料科派傳奉官員俸錢皂隸投充匠役月糧布花歲增月益無有窮期財用之匱率由於此當緊急闕乏之時猶不爲儆省節縮之計將至大壞極獘莫能救藥其爲禍患何可勝言向來大小衙門陳言會議事有千礙內府及王親貴戚者無問可否槪令照舊臣等屢嘗因事規諍𨿽荷優容未盡采納伏願皇上念國計之艱憫民力之困躬行節儉減省供應絕異端無益之費停內府不急之工仍敕各衙門凡有救荒革獘之策畫一具奏特賜準行其事關財用者尢加之意則邦本旣固國用自舒內治旣修外攘自舉而區區夷虜之患不足慮矣﹤鋶﹣釒﹥入上嘉納之

○內閣大學士劉健等言昨司禮監傳出揭帖令臣等撰敕並祝文欲差內臣往武當山送像掛旛修設齋醮臣等聞命驚惕莫知所指其神之有無事之可否臣等姑未暇陳竊聞此山宮觀像設富麗已極增添易換徒見勞擾實爲無益況今四方災異疊出順天河南山東等處沿河一帶雨水泛漲田禾渰沒人民窮困州縣驛遞本等應付尙不能堪湖廣地方苗賊肆亂軍旅方興糧餉供饋猶恐不給如又動此大役撥給船隻必至千百差撥人夫何止千萬非惟逼迫逃亡抑恐激成禍變又況狹西遼東虜賊猖獗軍餉尢急外患方殷而內地先困其間生民愁苦之情地方凋敝之狀君門萬里恐皇上不得而知臣等備員指導深切憂懼近因邊需窘急請節財用亦嘗論及此事荷蒙聖明特賜采納不數日間乃有是命臣等平時無格心之學上啟聖聰斥絕邪妄若又阿諛承順爲此勞民傷財之舉以負委任之重罪將何逃伏乞收回成命停止無益之事務內修外攘以安宗社天下幸甚疏入上納之大明孝宗敬皇帝實錄卷一百七十八

弘治十四年八月丙午朔秦府臨潼王秉欆旣進封秦王因以臨潼惠簡王祀事爲請命鎭國將軍誠潤奉惠簡王祀事誠潤卽惠簡王庶長子也沈府淸源王幼圩薨王康王第三子母妃韓氏宣徳七年生正統十二年冊封至是薨年七十訃聞輟朝一日賜祭葬如制謚曰莊簡錦衣衛致是指揮僉事王佇卒佇直隸鹽山縣人故太子太保吏部尙書翺之子正統中翺奉敕提督遼東軍務佇從在邊天順元年以軍功授錦衣衛副千戶成化二十一年在東廠以擒獲賊及妖言功升指揮僉事弘治六年命本衛理事十一年以疾致仕至是卒賜祭如例太監李興以修城軍夫不足復請益命軍發團營官軍二千供役○丁未釋奠先師孔子遣吏部左侍郎兼翰林院學士吳寬行禮先是已有旨遣太子少保禮部尙書兼文淵閣大學士李東陽行禮會東陽有子國子監生兆先病故以喪告乃攺命寬數日上特遣太監寧誠至東陽家賜銀五十兩爲賻且曲加慰諭令治喪畢速出供職蓋特恩也命鬻兩淮鹽一萬引助申王婚禮之費時虜分道入寇固原等處而監督總兵提督等官俱在楡林兵部請敕保國公朱暉或都禦史史琳率別總兵魯麟遊兵二千參將楊玉京軍三千並大同宣府延綏官軍速赴固原分布要害相機截殺其被殺擄人畜並失機官軍俱下巡按禦史按驗以聞從之

○戊申祭太社太稷四川卭部長官司遣通把事李苗額等來貢賜鈔錠絹疋有差時直隸池州寧國安慶太平四府大水蛟起渰死人口漂流房屋衝沒田畝巡撫等官以聞且引咎自責禮部覆議謂畿輔之地災變若此非獨撫按等官之責抑臣等實有罪焉乞通敕羣臣痛加修省興利革斃以紓民困尢望陛下益盡敬天之實以弭災變上曰畿輔重地災變非常朕心祇愼爾兩京文武羣臣其同加修省勉盡職業以回天意母忽

○己酉致仕太子少保戶部尙書葉淇卒淇字本淸直隸山陽縣人景泰五年進士授監察禦史歷升廣西按察司僉事狹西副使按察使擢都察院僉都禦史巡撫山西未幾攺大同贊理軍務建議設井坪千戶所及減加徵艸罷土兵戍邊之不便者弘治元年召爲戶部右侍郎至尙書加太子少保時姦民有私獻大名府地爲皇莊者貴幸臣復主之淇用眾議卒歸之官哈密爲土魯番所陷守臣請暫給廩倉處之內地黃淇曰是自召禍也事遂寢充廷試讀卷官忽眩僕子上前因是乞致仕去及卒賜葬贈太子太保淇亮直有操執歷官皆有能聲其在戶部尢能惜財用每廷議用兵輒持不可蓋患轉輸之費也士論多其能執而亦病其偏雲從子贄官至刑部侍郎給秦府保安莊簡王宮眷養贍米歲一百石以水旱災免河南開封四府及頴川等二衛今年稅糧子粒有差致仕南京兵部右侍郎黎福卒福字天與江西樂平縣人成化二年進士授監察禦史數言事不避諱忌按眞定四川有能聲監京畿鄕試忤當道意出知鎭江諸凡斃政多所釐革豪姓斂迹羣人有黎靑天之謠時太監汪直將來江南勢張甚福避不與見汪銜之因都禦史年俸事並逮福下錦衣衛獄事白還郡以憂去服除攺襄陽復攺寧國進雲南左參政兩廣左右布政使擢都察院右副都禦史撫治鄖陽召爲南京兵部右侍郎後被劾老憒致仕去至是卒年六十七賜祭葬如例福性廉介爲禦史及守鎭江時頗有聲稱然竟不免爲言者所指摘論者蓋惜其去之不早云命湖廣都司都指揮同知彭英之子翔代原職辰州衛指揮使

○庚戌江西守臣請賑給南城縣民之被火災者從之致仕都察院都禦史謝曰�永卒曰�永字孟明湖廣黃岡縣人正統十三年進士授戶部主事轉員外郎升四川重慶府知府以憂去攺九江及贛州府以淸愼稱歷升四川布政司右參政左右布政使成化十九年升都察院右副都禦史巡撫貴州一十三年被劾致仕至是卒賜祭葬如例

○辛亥賜岷府鎭國將軍彥汭誥命冠服如制英國公張懋以有司承命爲其祖父河間惠武王玉及父定興忠烈王輔見世忠祠初成請賜之敕以垂永久禮部以無例復奏上命特賜之不爲例狹西韋州石溝環縣萌城靈州花馬池等處官軍先後截殺虜賊斬首十二級獲孳畜幾四千器械千五百餘追回被擄人口百九十五總兵官朱暉提督軍務都禦史史琳等以捷聞命賜賫奏人二人鈔各一千貫時虜擁大眾入內地縱掠所亡失人口產畜不可勝紀命將出帥且久諸鎭擁眾兵不能禦虜先後斬虜止十二級以捷聞議者恥之

○壬子給靖江王府故鎭國中尉相賢妻李氏養贍米歲三十石司禮監太監李璋工部右侍郎張達自潮河川勘事回言都禦史洪鐘初欲鑿川報國希成大功然所鑿石洞上寬下窄僅泄小水夏秋水溢石墮仍循故道其稱得地數百頃亦近邊墻﹝地多沙石耕種匪宜若其修築川內大小石城邊墻﹞墩堡並山海關一帶長城俱有成績鐘之用心亦喜也仍列鐘所委修築城堡等官參將髙英等二十六員以憑旌賞上命兵部看許以聞命廣東都司故都指揮同知謝謙之子瓊襲原職廣州右都指揮使

○癸丑命太嶽太和山諸宮觀提點照神樂觀提點事例月支粳米三斗三升以水災免直隸鳳陽淮安二府及徐州並髙郵等五衛所夏稅子粒有差賜內閣及五府六部都察院通政使司大理寺詹事府翰林院左右春坊司經局國子監並六科十三道歷代名臣奏議各一部四川烏撒軍民府可渡河巡檢司自閏七月二十七日大雷雨不止至二十九日水漲山崩地裂是日雨稍止然水勢益大山鳴如牛吼地裂而陷湧出淸泉數十派前後衝壞橋梁廬舍壓死人口牲畜甚眾又本府阿都地等方自八月以來亦連日裂風暴雷淫雨震動山川渰沒田禾三百餘處民死者三百六十餘人房屋牲畜漂流者無算新寧伯譚祐以有司承命爲其曾祖崇安侯淵建莊節時初成請自得送迎遺像入祠從之命遼東都指揮僉事錢英充邊衛軍以虜入鎭靖等堡尖於防禦也貴州鎭守太監楊支奏晉安州夷婦米魯等已聽撫諭送出原獲官馬四十匹其原殺死官軍人命約十月大兵不至當如土裕出財物陪償兵部議謂夷情譎詐難信方其卒兵拒殺官軍不卽興師問罪及效夷裕貴償至長寇姦而損國威非計也且楊支先嘗請兵徵剿及米魯欲降又獨奏以爲己功當治其罪請下總制官王軾等議處其宜以聞從之○甲寅甘肅守臣奏賀蘭山後達賊寇永昌殺官軍二十三人傷六十六人掠馬八十五匹以去請按核失將官罪兵部覆奏下巡按禦史按問自都指揮楊瑩以下聽收系以聞從之吏部及兵部各復奏南京吏部尙書林瀚等所言淸傳奏一事謂近年傳俸及乞升官文職至八百九十餘人武職至二百八十餘人具請如瀚等所奏通行裁革命姑如舊不動今後自特旨傳升外再有夤緣乞升者所司糾舉重治之

○乙卯孝慈髙皇后忌辰上祭奉先殿武靖伯趙承慶承命祭孝陵賜岷府黎山安懿王庶第五子名曰膺鉖鎭守甘肅都督僉事彭淸引疾乞解兵柄兵部覆奏請畱之上曰彭淸鎭守邊方練達戎務有疾令善加調理以副委托不必再辭兵部都給事中屈伸等奏右副都禦史洪鐘本以小才謬膺重寄惟事巧詐全無朴忠頃因整飭薊州邊備奏攺潮河川水道預誇後功上希天聽且曰半年之後事不能成事成之後不爲經久大利則治臣之罪今據其先後奏並工部侍郎張達勘報反復觀之鐘欺罔之罪有三前稱鑿山攺水建立重關勝秦人之百二後稱二道分流用泄水勢比閘壩之月河今勘報云鑿開石洞上寬下窄升石沮水不流仍循故道月河不可得其欺罔一也其稱水旣攺去得地數百頃撥軍承種今勘報云地雜山崗沙石且近邊墻用軍屯種恐致疎虞烏在其可耕耶其欺罔二也率易告成而勘報云徒費工力無益幹事所謂上可以紓九重之慮次可以解朝士之憂下可以紓邊人之患者茫無徵焉其欺罔三也加之壓死人命其數不少濫鬻名器所費無經傷天地之和賈軍民之怨請逮治其罪詔所司知之

○丙辰遣戶部侍郎王儼祭太倉之神遣順天府官祭宋丞相文天祥命秦府保安照和王之弟鎭國將軍誠漖暫主喪管攝府事攺雲南馬龍他郎甸長官司爲新化州設流官知州同知各一員以原設長官司吏目爲州吏目時長官普源死無嗣土人爭襲讐殺不已巡撫等官請攺爲州從之時直隸把總運糧署都指揮僉事崔謙以薦舉將才徵還而漕運巡撫等官奏畱仍舊管運從之廣東瓊山縣﹤風日﹥風暴雨海潮翻漲山水泛溢平地水髙七尺壞軍民房屋溺死男婦老幼漂流船隻渰沒稻禾不可勝計廣西融縣昏刻一星大如箕尾長丈餘自西南流西北方河水陡紅濁如黃河人民驚駭且日炎如夏夜寒如冬疫瘴徧及廂鄕甚至一家全無動爨者

○丁巳免河南開封府所屬州縣正官明年朝覲以地方災傷從巡撫官奏也升提督撫治鄖陽等處地方都察院右副都禦史陳淸爲戶部右侍郎提督倉場以旱災免山西大同府所屬並大同前後等十六衛所夏稅子粒有差宣府四治守禦千戶所地震有聲

○乙未兵部尙書馬文升以近年地震之異在在有之而雲南狹西尢甚因言自古帝王每遇災變多下明詔求直言使陳缺失以資修省用能變災爲祥轉禍爲福伏望陛下益懷憂畏仰答天戒許兩京文武官員各陳時政之缺凡可以裕財用而固邦本攘夷狄而彊中國修徳教而振綱紀者俱明白條陳毋虛飾繁文漫應故事其言之可采有裨治道者陛下則斷自宸衷期於必行毋爲羣議所惑以消弭災異於無形上嘉納之

○沈府永年王幼塨原授冊印衮冕冠服及所居寢宮房屋俱毀於火請更給攺造從之

○南方流星如盞色靑白光燭地自東南行至近濁辛酉復除南京山東道監察禦史馬昆於廣西道廣西道監察禦史郭紝於河南道昆丁憂服闋紝養病初愈也

○工部覆奏南京吏部尙書林瀚等所言停不急一事謂南京千步廊及黃冊金鞍庫房並楊王墳等工役請仍依擬修理其小教場騾馬房靛園廠並各監局諸不急之工並乞停止從之

○壬戌革雲南彌沙井鹽課局副使一員

○癸亥曉刻日犯昂宿

○甲子禮部請再借戶部銀三萬六百餘兩償光祿寺牲價從之

○遣官祭太歲風雲雷雨嶽鎭海瀆山川等神

○遣旗手衛官祭旗纛之神○命通政使司通政使沈祿之子鉍爲國子監生從其請也

○六科十三道劾奏都禦史洪鐘修鑿潮河川無功妄引前嘗修築長城冀以掩罪而侍郎張達承命閱視回護欺妄請俱逮治以爲人臣不忠者之戒兵部尙書馬文升亦以爲言且云鑿河之妄費不貲人心之嗟怨已極𨿽有他功難於論贖請逮鐘還治以罪詔罰鐘俸三月達姑宥之

○乙丑南京吏部右侍郎楊守阯乞假展祭許之

○翰林院檢討薛格乞歸養疾許之

○升南京禮部郎中丁璣爲廣東按察司副使提調學校

○長河西刺思崗地方番僧桑呆祿來貢請襲其故師淸修翊善大國師怕思巴領占巴藏卜之職從之賜宴並彩叚等物如例

○攺注前軍都督府帶俸都督僉事戴廣於後府僉書管事○刑科給事中徐忱言六事一惜戰馬謂各處衛所官軍不惜馬匹或用以耕種圍獵或用以駕車重載致馬多瘦死不足以備徵戰之用請給榜示諭有敢襲前獘者枷號示警一卹邊民謂遼陽自都禦史陳瑤等招致尙古等入貢之後邊民大被虜患乞正其罪一杜姦貪謂在外布按二司並府州縣各有欽給官馬每馬一匹歲徵餧養鞍轡銀四十兩給之於民甚便後各官率以銀入已有占騎驛馬者有仍令馬夫餧養買辦者有占上戶爲馬夫以圖供給者至有富豪之民投充菜果等戶影射徭役乞通行禁約違者罪之其馬價仍減其半以惠其民兵部覆奏謂所言宜從上曰陳瑤等事狀仍令前所差官並勘明白具奏余從所議

○丙寅錄弘治十年六月宣府張家口堡獲功官軍升一級者一人給賞者一人其守備都指揮僉事李珍量賞之

○吏部主事楊子器言三事一激勵主將謂河套虜勢視昔愈熾官軍與戰輙敗邇聞虜薄楡林城捕取軍民二十餘人支解而去主將閉城自守而已乞敕保國公朱暉等至楡林先按閉城縱賊將官以法然後號令三邊並京軍部曲分哨追戰務使盡出河套免遺後艱二調遣軍眾謂各鎭守臣旣不能率兵拒戰亦不能徼召鄰近策應顧乃斂兵自衛一城之外視如秦越人心忿怨殆未可言然軍旅之中豈無智勇能敢斗者惟此無所召故彼無所應致使束手離心甘受虜困請令邊將遇虜未退不許輙請京軍就於鄰近徵調來援敢有拒違者以軍法從事其自備弓馬報效之人須使自結隊五各圖進取不許混入諸營攘奪功次庶士卒用命而羣勇作气三逆料敵勢謂故虜生聚不當中國一州縣近因虜中荒旱舉眾南來迫於饑餓爲此剽竊非有長駕遠馭之謀使邊將得奮勇謀捍禦虜亦安敢肆哉今中國饋餉轉濟不窮軍馬應不乏兵甲庠利智勇羣集此皆胡虜所無者彼若入寇我可以計擊之況久居河套豈無怠弱可乘之機乞敕邊將深知此意如虜在延綏則守延綏而甘涼之兵出虜在寧夏則守寧夏而大同之兵出出其所不趨趨其所不出或邀其前或斷其後劫其老營搗其巢穴庶幾軍威振揚而虜勢窮蹇兵部復奏謂所言可采請行各鎭巡等官參相相機行事從之

○丁卯憲宗純皇帝忌辰上祭奉先殿遣駙馬都尉黃鏞祭茂陵刑科給事中任良弼奏大同延綏等處邊民近多逃竄恐邊患遂及南郡其害有不勝言者乞敕撫臣招撫歸業量免差徭以紓其急戶部議其言可取上然之且令移文巡撫等官用心處置賑卹毋致失所河南光州及狹西髙陵渭南等縣俱地震有聲

○戊辰狹西顯教寺番僧遠丹堅挫殊勝寺番僧捨刺先吉各請襲其師國師禪師之職從之汝王請賜冠冒等人匠凡十五色以便供應命照興王例給之

○己巳巡撫山東都察院都禦史徐源上疏言自古帝王莫不惇行養老之禮近奉詔旨令有司優禮髙年方得致仕吏部尙書尹旻年今八十太子太保吏部尙書王恕八十有六皆功著屢朝實爲聖世之瑞伏乞復旻太子太保賜以月米人夫而於恕月未人夫之數請更益之以示優崇吏部覆奏不允禮部議復戶科都給事中童瑞等所言崇儉約之奏謂光祿寺所供齋醮茶食果卓攢盤之類自弘治元年以後增加太多致氏勞財匱請如瑞等及給事中倪議所奏量所樽節定爲中制以裕財用上是之命今後光祿寺供應仍照弘治元年例屢年增加者悉從減省虜二萬騎入掠寧夏東路萬騎入韋州兵部請申敕總兵等官保國公朱暉都禦史史琳等用心籌畫防禦並令侍郎李鐩設法儹運軍儲從之命狹西蘭州衛指揮使楊義守備紅城子堡等處以都指揮體統行事兵部復奏府部及科道官所言覽羣策汰冗官省門官三事謂今虜寇猖獗人心驚疑凡有建白必先及於兵政然一疏之中有數條一條之內有數事若待一一查明源委方與議復未免日積月累愈見遲延若後凡有言及兵政積至二十款以上者本部請如各官所奏會官評議一次止照戶部會議民情事例略書數字於各條下以斷其可否庶幾便於復奏又國朝設官分職舊有成法歷歲額外添設倍於原額俸給之費皆出於民請自景泰以後添注內外鎭守守備協守分守兵備等官一體裁革其曹州等處帶管兵備僉事一員乃本司額設官兼領其事非其他添設者之比請仍畱之又京城九官內官舊止二三員續添至七八員各役占軍士有防備禦請量減免上是之命建言事件仍如前陸續覆奏其有例見行及曾經議奏者不許重覆煩擾曹州兵備官仍舊錄狹西永昌及神木等處斬虜功官軍升一級者九十一人升署一級者三人給賞者五十一人遊擊將軍趙鉉賞彩縀二表裏

○庚午免貴州宣慰使宋龍朝覲以自陳保守夷民也巡按狹西監察禦史燕忠奏狹西環固及寧夏花馬池等處虜寇充斥道路阻塞有數月被圍者有全堡被掠者地方傷殘生民受害所不忍言而各鎭巡副參等官方習爲欺罔不以實報乞各治以罪命革右參將馬隆爲事官官並總兵官郭鞫都禦史周季麟王珣太監劉云張僴俱戴罪殺賊今後若再失誤隱匿者重治

○辛未賜沈府沾益郡君並儀實王楫誥命冠服如制初文華殿辦事中書舍人袁佩與其子鴻臚寺序班贊乞歸祭埽婦娶詔皆許之仍給驛以行於是吏科都給事中王洧等劾佩以私情而濫公器此風不可長也乞賜收回成命以絕幸源上曰佩等業已許之矣其已之司禮監太監陳寬傳旨今後凡建言事件但系各衙門已經議擬覆奏有例見行別無處置者俱立案不許再行覆奏兵部奏南直隸各府州解到備用馬多不堪給軍徵操今收之則他日累順天府寄養之民退之則解馬人戶往來艱苦請將驗中者仍發順天府寄養其不堪者退回變賣並各年拖欠未解者俱每匹徵銀十五兩解部付太僕寺市馬發府寄養以備徵操從之

○壬申巡撫大同都禦史劉宇奏備邊四事一議建實功大同虜寇猖獗連年爲患自威遠失利時主將王璽畏縮不出副將馬昇參將秦恭逗𨖻不援遊擊王杲輕舉失利今𨿽論斬然則曰與其進而必死不若退而自保或幸死者也臣又聞虜薄城下大肆殺掠提督等官及按伏將領皆不禦有蔚州廣靈縣民王景林等發憤聚眾持白挺拒虜遂斬五級獲馬五民並盔甲諸物已而賣級事覺乃問充軍又虜殺掠時都指揮蔚景指揮徐俊統兵五百按伏截殺至白狐莊遇賊三百騎景俊先徒五十騎馳至坡下搏戰餘騎悉駐坡頂熟視不進救致賊殺傷軍景俊身中十餘矢走免俊坐景俊失機罪而余騎止笞三十由此下習爲畏懦將以王杲爲調民以殺賊爲戒軍以自保爲心𨿽日操練竟亦何益且臣等嘗調參將姚信陳廣等兵二萬分布西路用禦虜賊而皆閉門不出迎賊大掠而去本鎭遊擊精兵策應延綏半年之上略無寸功及各邊有警調兵策應輙避不敢戰窺伺其去佯爲追逐徒勞士馬虛費糧芻臣切忿恨思欲痛去積習之斃而建安攘之策必將近時姑息之政一切屏除甄別馬昇秦恭王杲之罪使勇於赴斗者有所勸詳處姚信陳廣之罪使習爲退縮者有所戒革除賣功充軍之例更立敢勇殺賊之條而又重將權嚴軍法凡官軍臨陣先退者必斬不尊軍令者必斬則將士用命戰無不克二廣布軍威近例不許邊將出邊逐賊柔懦者得以籍口智勇者不得自遂所以虜志日肆敢數犯邊蓋彼知我禁例可無他虞及得出境輙伴馬穩臥或駐營不去益有輕視中國之心請自今除前禁命各邊總兵以下遇虜入境殺掠卽出邊迎敵率兵追剿或遣黠卒夜砍其營以警擾之使不得久駐庶幾虜知畏懼而將士作气三處置操民大同西路威遠衛天順間以山西民壯三千人兩班赴操防冬人免戶糧七石丁一人供貼月支行糧四斗五升至是歲久逃亡過半而官吏冒支其糧如故計其歲免田糧丁力並行糧之費無慮數髙且威遠本城並附近平虜諸衛有屯種軍丁歲納雜糧六石艸十束及有辦納捨余每丁歲納銀壹兩中九錢下六錢免其差操夫其人生長邊陲閒習戰陣顧棄置在閒而民壯越境遠來防東非計也請行山西布政司悉民壯仍僉其家丁役其所免糧石徵銀八錢類解大同行都司補前所納糧艸雜辧而以屯種軍丁雜辧捨余用補民壯防冬四除禁便民大同十一州縣軍民鐵器耕具皆仰商人從潞州販至邇因禁鐵出邊所司關隘不分內外一切禁阻商販皆絕軍器不備乞止禁不以與虜外自餘軍民日用不可缺者不得並禁兵部覆奏謂所言可從命有例見行者俱照舊販賣缺器內有違禁者仍嚴加禁約但不許一槪阻截需索財物余準議命欽天監署漏刻博士每員月米一石從博士傅榮等奏也

○癸酉貴州地震三次俱有聲如雷

○甲戌禮部尙書傅瀚奏乞準住俸養疾上曰卿有疾宜善調理以副委任俸不必住○乙亥免山西各府州縣正官明年朝覲以供軍餉方急從巡撫官奏也並勛戚之家莊田子粒俱有司收徵給用遵行已久官民稱便已爲定例今不可輙從所謂詔特許之順義羣王及駙馬都尉樊凱奏乞將欽賜莊田自行徵收子粒戶部議爲王府兵科都給事中屈伸等奏監督太監苗達保國公朱暉都禦史史琳等奏諜報得虜氊帳器物知天兵一振醜虜潛伏據奏則似邊警稍寧便可論功行賞矣及據八月二十狹西奏報虜酋小王子等七八萬騎從寧夏花馬池深入固原迄南分路搶掠火光營盤數十餘里又且埋伏阻路勢甚猖獗由此觀之則邊疆失守地方傷殘關狹動搖之勢朝不保夕傳至都下人人爲之驚疑而達等實專制三邊聲勢聯絡少有動息豈得不知又況各於八月初六日奏稱達賊大勢俱往內地搶掠調度行事難以遙制僉議朱暉領都督馬儀並京營頭目及遊擊張雄李祥統兵卽於初六日啟行節制各該將官兵部於八月二十二日覆奏賊情已擬朱暉等俱會韋州必能申嚴號令並力剿賊捷音可期豈期朱暉於八月十一日仍與苗逵等會奏則是未嘗赴韋州也謹按逵暉琳三人受此重權罔思立功報國顧乃玩日愒時互爲欺蔽楡林賊勢稍緩便謂奔竄內地聲息緊急若罔聞知況今虜帳之遺畱卽前空剿之故智墮彼姦計略不自慚方且稱搗巢爲奇績指棄物爲畏威若律誅心之法罪在不原但念用人之際權爲使過伏望聖明畱神獨斷仍令史琳同朱暉速往韋州隨賊聲勢相度機宜督調軍馬屯駐要害固我之志以遏其來乘彼之歸以擊其惰務以虜賊殄滅爲期庶可少贖前罪命降敕切責逵等令用心調度殺賊不許仍前怠玩大名府天鼓鳴

大明孝宗敬皇帝實錄卷一百七十八

大明孝宗敬皇帝實錄卷一百七十九

弘治十四年九月丙子朔日食鎭遠侯顧溥襄城伯李鄌以日食救護入禮部中門爲緝事官校所奏溥等上疏引罪宥之錄遼東義州等處殺賊功官軍給賞有差廣東欽州地震有聲如雷

○丁丑工部覆奏禮科都給事中寧舉等所言卹軍士事謂今邊境未寧而各處工役不息軍士嗟怨恐一旦用之不得其力請賜裁省如京師東嶽廟及都城隍廟之役此固在於得己者宜暫停止從之是日曉刻南京老人星見於丙位色赤黃

○戊寅升監察禦史魏英爲湖廣按察司副使南京監察禦史蕭淵爲山西按察司僉事

○己卯孝恭章皇后忌辰上祭奉先殿遣駙馬都尉崔元祭景陵

○辛巳復除南京廣東道監察禦史王經於江西道南京狹西道監察禦史宗彜於山西道經丁憂服闕彜病痊也敕監督軍務太監苗逵總兵保國公朱暉提督軍務右都禦史史琳近該多官奏稱爾等統領大兵徵剿虜寇已及五月之上虜寇愈肆猖獗擁眾深入固原等處殺掠蹂躪殆無虛日地方殘破道路不通節敕爾等分兵前去韋州等處會各截殺而乃擁兵自衛未見少挫賊鋒僉以爾等爲玩寇殃民老師費財罪不可寬朕念緊急用人之際姑未深究特降敕切責爾等其各洗心滌慮勵志奮勇痛省前咎勉圖自新協謀調度各路軍馬隨賊聲勢往來相機會剿務期殄滅醜類以解邊民倒懸之苦以紓朕西顧之憂毋或仍前玩愒自速罪愆等其欽承之故敕先是兵部固戶科部事中徐昂之言請嚴冒報功次之禁凡奪取首級冒功者降原職一級仍調外差操至是監察禦史王用奏謂事例所載未盡請自令軍民人等有犯者𨿽無級可降亦照冒功例發遣充軍其將領犯爲人冒報功次以違制論受財枉法者降級調衛差操兵部覆奏從之

○癸未時有旨命自初九日至十一日各辦齋醮茶食攢盤酒飯光祿寺據近日減省之命請賜停免減省以示大信於下命免辦初保昌縣君儀賓羅勝以邀庶客貨與人忿聞擊碎晉王令牌復入府怒罵晉王奏請治之而保昌縣君亦奏辦其事下山西巡撫都察院魏紳驗問會會遷安縣主儀賓潘璽嘗詐取人財爲晉王所奏誣告王崇信姦回將圖不軌復下巡撫按官會問勝屢鞫不服保昌縣君又入公府喧兢璽匿不對薄晉王屢奏愬獄久不決乃復以情奏且言按察使柳應辰蔑視宗室承勘不公命大理寺右寺丞吳一貫錦衣衛指揮葉廣往訊以聞至是一貫等還奏言勝以細故輒入晉府惡詈不畏祖訓宜比罵祖父母律璽詐取人財曁將晉王誣奏又匿不就獄宜比告祖父母誣者律各絞決不待時但宗室儀賓事起小忿律無正條況縣君縣主尙存固所未忍若擬革職爲民似又太輕請候聖裁且劾保昌縣君輕出閫內輒至公門喧競理當戒責柳應辰勘事遲延亦宜逮問刑部覆奏命羅勝潘璽姑禁錮以俟保昌縣君令晉王嚴加戒諭柳應辰下巡按禦史逮問之初府部等衙門以狹西地震泉湧之變上言請革傳升軍官不允至是以山西同日地震復請革傳升軍官周璋等二百八十九人得旨俱仍舊令後除特旨傳升外敢有夤緣乞升者許諸司糾舉治罪

○甲申重陽節免百官宴汝王將之國詣長陵獻陵景陵裕陵茂陵行禮西寧侯等官宋禮等二百七十一員朝參不到命罰俸各一月北虜小王子卒自去冬入河套至今年四月入境大肆擄掠時監督提督總兵諸臣方在寧夏自五月初至閏七月奏報才三至兵部策邊事急急請遣便核其事於是令錦衣衛千戶牟斌往斌還上疏先具列會鎭巡官訪察者謂虜聚營花馬池三月中時拆墻攻墩至四月大舉自鹽池直扺韋州固原擄掠總兵官郭鞫傅釗延綏副總兵吳江參江左方馬隆等各統兵分禦之但糧艸已乏𨿽各行轉運及招商上納至韋州等處數爲賊殺掠以去急宜設法方護之及疏諸將出兵之期所統軍馬之數並密訪數事以聞一謂鹽池萌城正當賊衝諸將不久駐於此有警乃於百里馳赴所以人馬供困如七月都指揮楊琳遇賊於固原黑城兵千餘人皆沒八月初虜過鹽池楊玉神英郭鞫傅釗吳江率眾追擊戰復不利京營都指揮金玉又爲所殺鹽池馹至花馬池道路爲之不通金𨿽稱入套難必其不復來乞精選將三四人專駐鹽池萌城等處一謂諸邊倉埸空虛軍士皆采艸飼馬馬多瘦損益以其所收皆折色故也乞自後皆收本色爲便一謂寧夏孤懸河外兵將皆駐靈州常有賊過河奪舡乞增兵渡口守之一謂虜數遣細人窺伺虛實乞於鄕村往來處密爲稽察一謂狹西各府運糧艸於楡林勞費不貲民困已極乞行有司寬卹免其他役一謂傳報邊情驛傳多以贏馬給付遲誤機宜宜行禁止一謂虜在邊者多稱入貢時宴賞薄惡點虜以此藉口固不可知然我當宴夷人時小人作斃亦誠有之宜爲處置一謂鹽池北邊墩墻頹敗至揭破裙爲旗重損軍威貽笑虜寇宜急爲修制一謂都禦史史琳在楡林時有書生獻策曰裏入腹裏宜令兵截殺否則持老營之虛皆可成功琳不能用其總兵所過之地皆預撽所司辦好酒羊鹿以待一謂虜之入寇先以騎數百哨探而後臺營以行師律其爲整肅今秋直入平涼如蹈無人之境恐後曰元爲可憂宜急爲計慮下兵部議謂斌所言虜入殺掠諸事大略與守臣所奏相符其言鹽池固原之敗此則將官逗畱畏怯所致而巡撫都禦史周季麟總兵武定侯鄭英又匿不以聞宜治諸將及季麟英之罪但邊事方急請且令戴罪從事監督總兵則可降敕切責之其言驛傳懼事請逮治經過驛遞官吏其言將官過索酒食宜行巡撫等官嚴戒所屬勿爲科斂供應仍行朱暉以雪恥殄賊爲念供應宜從儉約且輯部下需索者余請皆如斌議上曰苗逵朱暉史琳已有敕切責矣楊玉等本當重治姑使待罪自效餘如議其後監察禦史王用紀功復以總督官部下所過需索又私賣奪獲馬及冒他人斬虜功數事聞上復下兵部議之是役也總督官以夤緣受任才實不足制度且兵出無紀又多次避遂養成虜勢肆入蹂踐三輔震動平慶之民死者甚眾時有人有過虜經之地見人發徧野索冒宿艸風吹之旋舞莫不痛心諸郡民苦轉輸後數年尙未蘇而物價因之騰貴其師行之費動以萬數帑藏亦因之以虛焉

○丙戌賜周府鎭國將軍同金��嫡第三子名曰安渴甘肅副總兵都指揮同知魯麟以疾乞辭任兵部言麟方統領遊兵赴韋州禦虜宜不聽所辭上曰魯麟不準更代有疾今用心調理領兵殺賊時湖廣方用兵鎭守總兵官永康侯徐錡奏請帶在京總旗李進等四人並嶽州等衛指揮趙昇等四十二人隨徵聽調又奏請以失機未結都指揮謝文等三人暫隨徵殺賊兵部覆奏錡所統兵四萬餘原奏頭目家人十五人今於奏外多所陳請且欲以失機罪人隨徵必有狥私受囑之斃況往年徵剿苗賊其土兵所殺賊首皆爲隨徵各衛指揮買爲己功得升都指揮者四五十人今隨李進帶去外趙昇等行彼處鎭巡等官訪察謀勇著聞曾經戰陣者許帶十人李源謝文等三人宜勿許李源謝文俱隨徵應用攺漕運京倉米五十八萬石於通州倉州受每石除正耗外加免曬米四升扣腳價銀五分時夏秋多雨其運至京者不得收受而至張家灣者厄於泥濘難行又值親王之團車價踴貴且九月將終天气漸寒運船恐爲東阻總督漕運都禦史張敷華等以爲言戶部覆奏從之給南海口等官守了官軍五千一百人衣鞋之直共銀七千六百五十兩

○丁亥升四川布政司右布政使華仲賢爲福建左布政使南京戶部員外郎陳時憲爲四川按察司僉事先是以兵部奏命西北諸邊每鎭召募土兵五千人其應募者先給銀充賞有功者升賞如例事寧歸農願永爲軍者聽如無應募者於官軍之家三丁選一時延綏甘肅及狹西寧夏四鎭久未有應募者兵部以虜情緊急請再遣官如例召募且定擬升賞優卹等第則列以請上命大理寺等丞劉憲及太僕寺少卿王質分領其事賜之敕曰守邊禦寇多藉土兵近因虜勢猖獗已敕各邊召募未悉舉行若不重懸賞格終無實效今特命爾等前去延綏寧夏甘涼地方會同彼處鎭巡等官備將兵備將兵部擬奏事理出榜曉諭一應人等有能召募捨余漢土丁者不爲常例名照所議名數升職就令管領所招募土兵聽調殺賊每鎭務及五千名以上如無爲百招募之人查各衛所戶口文冊每三丁內招選一丁其應募者每名給與銀伍兩抽選者三兩五錢就與關支糧賞及軍器馬匹仍免戶內空閒一丁幫貼有功照例升賞一戶三四丁獲功者並功升賞捨余仍照先年事例升用邊事寧息卽便放曰生業不請拘畱失信見任官員招募者亦照所擬升職加俸管領殺賊若有爲事立功及革職閒住者招募及數悉與復職該升官員會同鎭巡等官奏未升用事完之日通行造冊回繳軍衛有司抗違怠慢隱蔽不報者輕則量情責罰重則文官六品以下武官五品以下就便挐送所在官司問理其餘應參奏者參奏挐問爾等受玆簡命必須持廉秉公用心設法宣布恩信勸厲官六務使人樂效力兵獲實用醜虜畏遁邊境寧靖斯爲爾能如或視爲泛常虛應故事徒費財力無益地方責有所歸其欽承之故敕巡撫直隸都禦史王所及巡按禦史李良奏眞定一府比之廣平等三府獨多砍柴夫役今年水蝗爲災軍興屢重乞將眞定等四納贖米價通準作眞定府砍柴夫價及取各府各縣在官職罰等物並眞定大名二府弘治十三年以前餘剩聽差人戶銀兩俱作眞定府明年春夏二季夫價其各府自今年七月至明年十二月���續罪米價並在官賊罰銀兩俱作秋冬二季夫價庶幾少蘇其困如仍不敷再於該年均徭人戶內量爲添補工部覆奏從之

○戊子升狹西布政司右參政馬銓爲四川右布政使山東按察司僉事錢承徳爲本司副使整飭密雲等處兵備給晉府庶人鐘扣妻妾二人月各米麥共三石其庶人美墊幼女並女僕十九人月各米一石歲各絹布共二疋命山西云川衛故帶俸都指揮同知毛富之子鉉襲原職指揮使起兵科都給事中屈伸等監察禦史耿明等並奏據遼東鎭巡官陳瑤等奏報廣寧敗虜斬首功則是達賊失利我軍全勝據都禦史王宗彜續奏廣寧人馬近一萬虜眾長驅而入大遭殺掠則是內地傷殘已復不淺良由瑤等圖免罪戾匿不以聞請並下勘事給事中按問先徵還瑤等抵罪兵部覆奏上命陳瑤等待勘報至日以聞

○己丑裁革雲南廣西府同知知事檢校及麗江軍民府通判推官知事檢校各一員夜月狗木星

○庚寅升狹西西安府知府才寬爲狹西布政司右參政戶部員外郎張定爲山東按察司王宗彜請也賜遼東馬隊官軍四萬九千人銀各一兩從提督軍務都禦史王宗彜請也夜月食

○辛卯給晉府庶人奇洴次子福洪妻妾二人月各米麥共三石庶人表扛等女僕十五人月米各一石歲各絹布各二疋修皇城四門紅鋪及內府甎城周圍紅鋪共六十九座

○癸巳汝王之將之國詣奉先殿行禮百官詣汝王府行禮河南太康縣及陳州地震二次有聲搖動城郭屋宇

○甲午汝王之國上禦奉天門殿送之如儀賜晉府相鄕郡君並儀賓劉彥亨正平縣君並儀賓趙辰誥命冠服如制先是有旨令廣西歲運鐸木桿至是巡按禦史陳策言廣西地遠氏貧乞令所司會計前此運送者八十一屬如已足用令今十起送者一十六萬並乞停免從之○乙未重鑄朝鐘貴州宣慰使司土官宣慰使安貴榮老疾遣舍人安武等來貢試令其子佐代職回賜貴榮父子錦緞表禮等物並來貢人鈔錠等物如制

○丙申朝鮮國王李﹤忄隆﹥遣陪臣戶曹參判宋軼等奉箋文方物來貢皇太子千秋節賜宴並緞彩緞衣服等物有差戶部覆奏禮科都給事中寧舉監察禦史華璉等所言惜財用禁掊克拯災傷三事謂遼事方殷財用告乏近日延綏請邊本部以太倉所積不豊顧爲之百方區畫僅而獲給益由用之無節故耳使用之有節則內帑上供之儲自足充用而太倉邊備之儲不至於借供他費矣乞將今後無益之事無名之賞遊宴齋醮之費造作不急之務一切罷止百爾用度悉務從儉約又漕運軍士及各處解戶遠涉險阻勞苦萬端旣至京師輙被各倉庫內臣誅求賄賂不則抑勒畱難以致運納不敷往往借貸取足艱窘有不忍言乞嚴禁約仍查各倉庫內臣員數上請每處量擇廉謹者一二人存畱監其餘盡行裁減又今天下災變疊見民不聊生凍餒流移遠邇嗟怨傷和致異實由於斯乞命戶部通查被災之處遣官急爲賑濟其該徵糧艸坐派物料皆量爲減免且宣揚朝廷憂民之意以安心上從之

○戊戌兵科都給事中屈伸等奏狹西西北卽是河套以延綏寧夏爲第一邊以環慶韋固爲第二邊東南財內地也今春虜犯延綏夏犯寧夏東路直至韋州固原至秋由花馬池入固原以南平陽等處是邊城旣已不守而內地復被傷殘先所遣監督等官苗逵朱暉史琳皆駐楡林寧夏總兵郭鞫參將楊玉在靈州神英在韋州李俊並各鎭參將曹雄王戰馬隆在花馬池左方在鳴沙州副總兵魯麟在固原傅釗石溝馹吳江在小藍池遊擊趙鉉�城山馹其鹽池萌城阝�星寧堡正虜出入襟喉之地乃無兵防守是蓋諸將畏怯故吝爲退避如此今固原傷殺官軍動以千計擄去人畜動以萬計關狹搖動而都禦史周季麟節制不嚴總兵官鄭英統馭無方以致僨事殃民此誠危急存亡之秋不可以尋常容易視也以故廷議咸請罪苗逵朱暉使立功自效先徵史琳還京更推堪總制者代之而未蒙兪允然琳之庸鄙貪黷眾所共知凡文臣僨事無琳比者伏望俯從輿議連余代還庶地方有平寧之日監察禦史匡翼之等亦奏前寧夏訪事錦衣衛千戶牟斌言都捐揮楊麟固原之敗獲免者僅七十餘人餘兵九百餘人皆死馬及盔甲器械俱盡而都禦史周季麟奏報匿不以實季麟之不職如此請並鎭守武安侯鄭英太監劉云俱正失律僨事之罪人況苗逵朱暉史琳三人統數萬之師久駐延綏不肯西緩致使王師偏重於一隅虜寇縱橫於內地罪尢難逭請遣官往按諸失機事狀別遣人往代琳還並降敕切責逵暉使立功自贖俱下所司知之

○己亥皇太子千秋節文武羣臣早朝畢起文華殿行慶禮賀禮賜羣臣宴於午門天下諸司及外夷慶賀官員人等宴於闕左門

○庚子錄楡林等處殺賊有功並陣亡陣傷官軍升一級者六十五人給賞者三千七百五十人因加鎭守太監劉正錄米歲十一石巡撫都禦史陳壽俸一級升俸一級升總兵官張安遊擊將軍李祥左參將曹雄各一級賞左參將王戰副總兵吳江遊擊將軍張雄都指揮僉事閻綱等銀幣有差

○壬寅禮部覆議錦衣衛千戶牟斌所言丰厚外夷筵宴事謂今後光祿寺但遇會同館筵宴外夷人員請本寺堂上官一員親至館督同各署官屬依式設辦務令丰潔以稱朝廷柔遠之意仍令本部委官並侍班禦史巡視其不謹者從之

○癸卯賜代府故輔國將軍成金��夫人陸氏養膳米歲五十石給晉府庶人奇氵�藂表柰褐表褐女僕十六人月米各一石歲絹各一疋

○甲辰起致仕南京戶部尙書秦弦爲戶部尙書兼都察院右副都禦史代史琳總制狹西固原等處軍務賜之敕曰先因虜入河套侵犯延綏等處地方命將統兵徵剿以固原地方要害特命爾往彼總制近者虜賊退遁總兵等官已取回京而狹西延綏寧夏甘涼各路邊務多次整飭令並命爾總制凡軍馬錢糧等項宜逐一從新整理俱許便宜處置遇有虜寇侵犯卽便隨宜調遣各路軍馬相機剿殺各該鎭巡等官悉聽節制爾須殫心竭力區畫調度務使各邊士馬精彊錢糧充足一應邊備俱各修舉足以捍禦虜寇綏靖地方以紓朕四顧之憂庶副委任之重爾惟欽哉故敕

○乙巳金吾右衛指揮使張瑾守備儀眞處以都指揮體統行事

大明孝宗敬皇帝實錄卷一百七十九

大明孝宗敬皇帝實錄卷一百八十

弘治十四年十月丙午朔孟冬享太廟遣內官祭司井之神遣駙馬都尉馬誠遊太分祭長陵獻陵景陵裕陵茂陵遣儀賓楊淳祭景皇帝陵寢遣內官祭恭讓章皇后陵寢太子太保寧晉伯劉福卒福之先直隸淸丰縣人兄祿襲父爵卒無子福嗣之成化十四年命管五軍中軍營二十年攺鼓勇營兼掌府軍前衛事弘治五年充總兵官鎭守薊州等處九年召還掌後府事提督三千營十一年加太子少保福年方壯居官頗不自檢上知之方簡別武臣福具疏辭遂罷營務仍掌府事尋攺左府至是卒賜祭葬如例命守衛西寧署都指揮僉事魯鐸充參將分守同原靖虜等處

○丁未南京兵部右侍郎金澤乞致仕不允○戊申大理寺寺丞劉憲太僕寺少卿王質旣承命分往延綏寧夏狹西甘涼四鎭召募土兵兵部請給四鎭官銀二十萬兩乃太僕馬價銀四萬兩分送各巡撫官收貯支用所募兵不限漢土番夷人給銀五兩冊內三丁選一者人給三兩各與糧賞仍免捨餘一丁助之見任百戶副千戶能募兵百人正千戶募兵五十人指揮僉事指揮同知募二百名者各升一級至指揮使而止都指揮僉事及同知募二百五十人亦各升一級至都指揮使而止爲事立功戴革職間住者能募百人悉與復職除罪卽各統其所募之兵從之監督等官太監苗逵等奏近因虜賊入寇已調都指揮楊玉神英總兵郭鞫副總兵吳江傅釗參將左方都指揮閻綱各領兵邀擊於鹽池等處又遣都指揮李俊參將馬隆王戰曹椎指揮李英邀擊於花馬池等處今虜已出境而玉等無寸功可紀並乞逮治其罪別選以充其任或降敕切責令立功贖罪兵部議謂玉等十人前此已令戴罪殺賊今左方李英二人亦與同罪請賜裁處上命左方李英俱戴罪殺賊

○己酉升監察禦史楊綸爲山西按察司副使整飭雁門偏頭寧武三關兵備虜入延綏木��林堡等處官軍死傷者八十人掠去馬二百匹監督太監苗逵等以聞兵部請逮治分等官大同副總兵黃鎭山西副總兵李玙延綏參將時源並指揮李瀛等罪上命姑宥之俱令戴罪殺賊逵又乞優卹諸被虜之家及升賞有功官軍兵部請通行寧夏等處悉依擬施行從之

○庚戌總督兩廣軍務都察院右副都禦史劉大夏伏乞致仕上曰卿才望素著練達老成方切委任有疾宜善調理不允所辭賜秦府汧陽王之子秉奏爲善陰隲孝順事實等書從其請也懷寧侯孫泰卒泰字時和山東勝州人祖鐺任右都督天順間以迎及討曹欽功封懷寧侯世襲泰以成化十六年襲爵官將軍帶刀侍衛並五軍營中軍坐營管操居官無過舉至是卒賜祭葬如例

○辛亥南京湖廣道監察禦史夏時丁憂服闕復除浙江道升廣東布政司左參議劉信爲廣西右參政狹西寧夏衛地震有聲

○壬子升通政使司左參議陳勗爲右通政右參議李浩爲左參議實授試監察禦史黎鳳袁仕李璣陶煦胡暘阮吉張進曾大有杜是文森爲監察禦史鳳仕璣河南道煦暘胡廣道吉狹西道進貴州道大有旻四川道森浙江道兵部議覆南京吏科給事中陳伯獻所言卹兵事謂馬步軍朋合馬銀間給月糧衛所官吏有紙筆銀並斗頭銀且有私投月糧銀請行神機互軍等營並各邊鎭巡等官員今年九月以內凡朋合銀未徵者悉停免候邊事日乃徵其月糧科索並私投月糧犯者悉治以罪從之命廣西都指揮同知韓雄掌本司印狹西寧夏復震

○癸丑初慶成王府鎭國將軍鐘鏘有庶子奇潡等五人奇溢最幼鐘鏘卒諸子逐奇溢及其母王氏居外而奪其府弟有瞽者楊瑀善謳奇漖輩日引入府宴樂王氏目通馬久之事頗覺王氏偕瑀夜奔平陽事聞下所賜逮治具服獄上命楊瑀處決王氏自盡奇漖等四人姑宥之仍各革祿米三之一敕慶成王嚴戒諭之其教授陳貴楊經等下山巡按禦史逮治其罪

○甲寅太子少保吏部尙書倪嶽卒嶽字舜咨應天府上元縣人南京禮部尙書謙之子天順八年進士攺翰林院庶吉士成化元年授編修與修英廟實錄升俸一級秩滿進侍讀仍升從五品俸充經筵講官丁父憂服闕復任頂修文華大訓成選學士二十年充東宮講讀弘治元年升左侍郎六年升尙書九年加太子太保攺南京吏部尙書十二年再攺南京兵部尙書參贊機務明年召爲吏部尙書仍加太子少保至仕卒於官年五十八賜鏹寶萬貫遣禮官論祭者四敕有司治葬仍給驛歸其喪贈光祿大夫少保謚文毅官其繼子霦爲中書舍人嶽狀貌魁異望之如神人有文武才略在禮部儀文制度多所擬定大者如皇儲婚之禮太廟祧祔之儀母后奉慈殿制皆出其議與夫革淫詞正封號卻西域貢獅子具有章疏在吏部銓選退各當其材或言別白太過終當召怨則曰吾知冢宰之職當如是耳事當廷議往往片言而決天下皆仰其風采獨在翰林時太監黃錫母死哀服送葬論者謂其急於功名暱比權此君子益深惜焉

○乙卯初貴州賊婦米魯及福佑因守臣招撫許云欲降至是聚眾攻燒寶甸鋪復益兵進圍普安安南城斷絕盤江道安南城門閉城中樵汲者亦不通死傷甚眾時提督軍務尙書王軾猶未至守臣以聞因請增調協守右參將趙晟領湖廣戍兵並鎭遠等四衛官軍椅角討賊兵部覆奏請趣軾隨宜剿捕仍如所奏請敕晟領兵三千往援從之火星犯天街星

○丙辰四川馬湖底渦江水色變而白明瑩可鑑翌日白濁如泔漿凝於兩岸沙石上者如土粉至十七日始復淸如舊夜月掩木星

○丁巳四川敍州府東南二河水變色白如雪濃如漿者三日○戊午錄宣府城胡口墩等處殺賊功官軍升賞有差岷世子產汰請詣闕朝覲上貽書止之法司會官審錄死罪重囚奏請眞者人十四人情可矜疑者十七人有詞者八人請裁處者十四人命情眞者依律處決有詞者再問情可矜疑及奏請裁處數內令處決者一人禁錮者十三人免死充軍者十九人杖一百充軍者一人杖一百發回養親者二人

○己未聖慈仁壽太皇太后聖旦上率皇太子及親王上壽免命婦朝賀賜百官宴於午門賜各王府慶賀官員人等鈔幣有差戶部員外郎林夔奉命整理遼東糧艸以地方水旱糧料難於買糴請令各衛所官軍俸糧馬豆各給以三月折色每糧一石銀四錢五分豆一石銀三錢戶部覆奏從之○庚申運戶部折糧贓罰銀二十萬兩於宣府以備軍儲內十萬兩準明年歲例之數

○辛酉賜代府靈臺郡君並儀賓周鸞晉府臨汾郡君並儀賓宋宗賢縉雲郡君並儀賓張瑤魯府思同君並儀賓趙璠周府任丘縣君並儀賓陳言誥命冠服如制升兵部郎中馮良輔爲廣東布政司左參議刑部郎中李貢爲山東按察司副使直隸廣平府同知李爲狹西按察司僉事夜南京地震

○壬戌封周府博平王安﹤氵戍﹥生母蘇氏爲周惠王夫人從其請也直隸松江府及薊州府之吳江縣並崇明守禦千戶所各地震狹西朝邑縣亦地震

○癸亥誠孝昭皇后忌辰上祭奉先殿遣駙馬都尉黃鏞祭獻陵大同守臣奏修完邊城墩臺上命兵部左侍郎熊繡閱視之升錦衣衛指揮同知葉指揮使以提督捕盜功也

○甲子賜魯府輔國將軍健柘誥命冠服如制攺兵部尙書馬文升爲吏部尙書少傅兼太子太傅如故文升辭上曰朕以卿才徳者成聞望素著持慈簡任宜免就職不允所辭

○乙丑翰林院編修葉徳以病痊至復除原職狹西道監察禦史楊滋丁憂服闕復除福建道監察禦史王用核實楡林捕斬虜功內止二人爲壯賊余悉幼男幼女遂劾都指揮鄭徹等三人及分守參政李旻分巡僉事蘇泰之罪請並逮鎭守太監劉政總兵官張安究治之命徹旻泰等俱待邊事寧日速問政等令各具實以聞兵部覆奏戶部左侍郎李孟陽所言實軍伍事謂祖宗時天下都司衛所原額官軍二百七十餘萬歲久逃故者十六七致軍伍空虛防禦不足本部前此常奏選天下民壯三十餘萬又查出天下衛所舍人餘丁八十八萬又於西北諸邊召募土兵無慮數萬俱摻練備用是皆隨宜益兵之計然五軍之中斃端百出逃亡病故日以益多請如孟陽所奏自今淸軍禦史俱奏令分督所屬如例淸查毋虛應故事所屬有阻撓者邊衛充軍有司不摻練民壯並私役雜差者如役占軍人罪從之

○丙寅下命五城兵馬指揮等官薦賢能者照例推舉升用從巡視南城監察禦史楊璋奏也國子監生田守仁自言知兵尢能用偏廂車以勝虜謂此車之例方圓動支支陣不一奇離合經營無方馬隆用此而破木機能馬燧用此而破安祿山請得從事幕府以自效但用此車三十輛步卒二萬材士一萬指示諸將摻演士卒可取萬全之兵部請令乘傳赴苗逵朱暉等軍前聽用從之下監察禦史文森曾大有張津於錦衣衛獄時吏部尙書缺廷議舉兵部尙書馬文升刑部尙書閔桂以請森等奏謂在廷大臣爵齒固無若文升與桂者但文升職掌兵柄桂職掌刑名俱不宜輕有攺易臣等聽於朝野參之輿論僉謂致仕戶部尙書周景總督兩廣軍務右都禦史劉大夏地遠而罄華碩��赤疏而品第髙拔居家宰庶不負全衡之寄上曰進用大臣出自朝廷森等不循制度輙預銓衡錦衣衛其逮送鎭撫司者訊以聞吏部給事中許天錫言陛下臨禦以來從諫如流言之當者必用言之失者亦多置不究是以士勵敢言之气𨿽艸野鄙賤莫不爭先投匭獻其�曝況在廷之臣與有言責者手森等言𨿽輕率意非爲私陛下置之於理者皆以進用大臣非小臣可得而議故薄示懲創爲言事不度可否者戒耳然恐遠近不知者聞之將謂不諱之朝而有此罪言之政臣竊惜之萬一天威未解重加譴謫則人皆將以言爲諱𨿽有當言者亦忍默沮喪而不言矣乞曲貸之以彰聖度旣而六科給事中劉孟十三道監察禦史袁經等亦皆以爲言於是命森等皆贖杖還職

○丁卯傳旨升工部營繕所所副陳海等三十二人官各一級以太監李興奏言海等修理午門等處有功也吏部復引前旨謂海等夤緣乞升宜送法司治罪上復命已之復錄用故大學士李賢之孫鑌於中書舍人習字出身巡按狹西監察禦史石玠奏臣按視固原諸路當虜賊入寇時甘涼副總兵魯麟領兵二千京營右參將神英領三千同在韋州狹西都指揮楊麟領兵一千秦州指揮郭溯領土達兵一千分駐固原諸路指揮楊宏領兵五千守固原諸將防守不嚴致虜深入人應援無策虜得全師大獲以歸臣以麟本無忠誠姦黠虛誕密近楊琳坐視不救使琳敗衄而英琳宏又多餙詐不知進止請逮系麟等重治其罪下兵部覆議命得勘報至日處分先是守臣亦言麟兵黑水口無琳孔壩溝營相去二十餘里不爲應援己下玠查勘時尙未復奏也

○戊戌岐王祐楡夢王憲宗純皇帝第五子母貴妃邵氏成化十四年生二十三年冊封弘治八年之國湖廣徳安府至是薨年二十四訃聞上哀悼輟朝一日命回京葬城西翠微山喪祭皆從原謚田惠無子國除宮眷取回京安置升兵科右給事中叢蘭給事中熊偉俱爲通政使司右參議先是給事中張弘至周鼎王縝監察禦史王獻臣及南京十三道禦史王倬等言失機邊將王曰�永馬昇陳瑛秦恭宜速正典刑而曰�永等數奏辯不已保國公朱暉請宥曰�永俾立功贖罪兵科駁奏其非巡撫大同都禦史劉宇亦言曰�永及升恭之罪宜有差別課曰�永猶愈於閉營不敢應獻者刑部看詳覆奏請俟秋後會審至是刑部會官審錄以俱獄上謂四人罪皆當斬曰�永之情頗可矜上命貸曰�永死並家屬發遼東三萬衛永遠充軍昇依律處決瑛恭皆禁錮以俟後刑科三復奏請命昇卽日就刑命禁錮之是日晚刻月掩上相星是夜東方流星大如杯色靑白光燭地自太微東垣內東行至近濁○庚午運太倉銀三十四萬兩於大同以備軍儲兵部議覆巡按貴州監察陳恪所奏謂賊婦朱魯之禍甚原起於守臣擁兵不能得禦方且爲之枝詞乞降失機僨事請自鎭守太監楊友總兵官曹海以下俱令戴罪殺賊俟事平議處其罪並行尙書王軾等速行剿捕毋致仍前誤事從之監察禦史王經奏事失儀下錦衣衛獄贖杖還職

○辛未安遠侯柳景復請全支祿米戶部支不可命特與之命後軍都督府故都督僉事孫貴之子文襲原職指揮使錦衣衛帶俸狹西朝色縣地震有聲如雷

○壬申升總督兩廣都察院右都禦史劉大夏爲兵部尙書攺南京刑部尙書王繼爲南京兵部尙書參贊機務

○癸酉戶部會官議處各巡撫官及漕運事宜一請淸查天下逃民拋荒田地有爲豪石所據而裏陪糧者諸自首認糧免追花利過三月不首罪之一鳳陽等府牧馬艸場堪種者舊擬上等畝輸租銀七分中等五分下等四分民多訴其地薄租種有鬻子女不能辦者請遞減上等畝銀五分中等三分下等二分五釐一貴州興隆淸平等衛有永樂三戶垛充軍役每戶輪戍一年往往逃亡請令三戶內選一壯丁充役而以其二戶供送至二十餘年乃於二戶內選一以代亦如之一今後各處撫按官旌異州縣正官請不拘進士舉人皆得論薦以廣求才之途一請命各處撫巡官凡腹裏衙門系洪武永樂間創設者不得無故遷革一問刑條例載喇虎白畫撒潑毆人奪財者犯徒罪以上軍役邊衛民徙口外遂令郡縣問刑者指鄕鄰之斗爲喇虎而諭從不宥請出兩京及在外果凶惡甚者如例余犯鬥毆常事犯徒罪以上者止從本律論斷一請命各巡撫巡按官淸查各王府承春門官內使典膳典仗儀賓親屬官旗軍校之家有軍民人等投充伴當等役及投獻欺隱田糧者俱攺正發遣應當糧差一直隸眞定府垣出等馹有保定中衛協濟站馬舊例五月至八月住支糧艸令於牧馬艸場采今艸場皆耕種請按月支給待邊事寧日仍舊一四川黎州馬往時不遇兵備官管束以致犬馬竊發請令黎州安撫司地方隸整飭四川行都司兵備副使馬湖府地方隸敍瀘兵備副使一體管束一河南歸徳信陽磁州洧川封丘陳畱蘆氏修武蒿縣各稅課司課鈔請並裁革以州縣官帶徵議上俱從之

○甲戌修內府外廣備庫攺湖廣襄陽衛均州守禦千戶所隸行都司增設湖廣宜城縣麗陽遞運所復設直隸望江縣主簿一員內閣大學士劉健等言奉旨日講添周易一書臣等仰見聖學日增至治可望不勝忻躍而在廷諸臣聞之亦莫不傳頌相慶今日進講間傳旨將貞觀政要暫且停講切緣貞觀政要所載唐太宗議論行事之迹於帝王爲治之道最爲切要況又世代相近事體易曉所以祖宗列聖崇重此書每令儒臣進講實爲有益伏望聖明少畱頃刻俯垂天聽容臣等仍將此書照舊進講以裨聖治之萬一豈惟臣等之幸實宗社無疆之幸也上嘉納之

大明孝宗敬皇帝實錄卷一百八十

大明孝宗敬皇帝實錄卷一百八十一

弘治十四年十一月乙亥朔欽天監進弘治十五年大統歷上禦奉天殿受之給賜文武羣臣頒行天下本監官復詣文華殿進歷於皇太子羣臣行禮如儀再運太倉銀十五萬兩於寧夏以助軍儲從巡撫都禦史王珣請也禮部奏冬至節例賜百官宴上命免宴賜以節錢鈔

○丁丑冬至節遣駙馬都尉謝震林嶽分祭長陵獻陵景陵茂陵文武衙門各分官陪祭遣儀賓周鉞祭景皇帝陵寢上詣奉先殿奉慈殿太皇太后皇太后官行禮畢出禦奉天殿文武羣臣及四夷來朝使行慶賀禮復詣文華殿朝賀皇太子太皇太后皇太后皇后俱免命婦朝賀代府信宜郡主卒賜祭葬如例

○戊寅文武羣臣朝覲王子奉天殿東廊江西贛州府連日大雷雨各縣遂多瘴癘人有朝病暮死者廣東廣州府並韶州府連日雷雨大作

○己卯恭讓章皇后忌辰遣內官祭陵寢周府河陰王同金�塵薨王懷僖王嫡子母妃鞏氏正統十一年生天順元年襲封至是薨年五十六訃聞輟朝一日賜祭葬如制謚曰康簡

○庚辰命金吾右衛故署都指揮僉事彭﹤王晉﹥之子翺襲原職指揮僉事晉府寧河王府第毀於火掌理府事鎭國將軍鐘陂�金請更給誥命冠帶並房屋之直從之

○辛巳以水災免直隸眞定等四府並隆慶州並眞定永寧等十四衛所糧艸子粒有差鄭王裕枔以其父鄭世子已追謚爲鄭信王請如例加封其姊連城縣主妹阜平縣主俱爲郡主從之遼東金川等衛大雪壓軍民房屋塞道路凍死人畜無算

○壬午升南京刑部右侍郎潘蕃爲都察院右副都禦史總督兩廣軍務兼理巡撫秦府長史司奏汧陽王誠洌孝義出於天性母妃馬氏早薨事父汧陽端懿王曁繼母張氏極盡孝道問安視膳無間朝夕父母有疾衣不解帶湯藥必親嘗飲食不能下咽每夜稽顙北辰求以身代父沒哀毀欲絕居喪寢苫枕塊不飲酒食肉及將葬時雨父泥濘王禱於天葬日天果開霽王悲號送葬徒步往返四十餘里葬畢復大雨次日墓上生嘉禾一莖及穗嘉瓜一蒂兩實又有慈烏異禽環集墓柏日夜哀鳴執喪三年如一日又以母妃不逮養追服茹素二十七月夫人王氏喪不再娶禮部覆奏請賜敕獎諭從之晉府交城王奇淐薨王莊僖王嫡子母妃張氏天順三年生成化五年封輔國將軍十七年封鎭國將軍弘治十一年襲封交城王至是薨年四十三訃聞輟朝一日賜祭葬如制謚榮惠

○甲申攺刑科給事中徐沂於南京工科以便養親從其請也

○乙酉升監察禦史王宗錫爲山東按察司副使吏科右給事中鐘渤刑部郎中王益謙會巡按監察禦史按問分守遼陽副總兵孫文毅少監劉恭守堡指揮使白璽等失於備虜喪亡男婦一千九百四十有奇畜產三千二百並安備禦海州都指揮僉事李繼祖虜至不援劉恭又坐占地取賄及邊吏誘引尙古入貢之罪且傳其狀還奏之且劾總兵蔣驥巡撫都禦史陳瑤納侮邀功又不嚴飭軍令致虜深入及分守開原右參將胡忠左監丞黃廷誘夷啟釁下刑部議文毅璽論斬恭贖徒追贓畢取回閒住繼祖及指揮張欽等五人皆遠衛充軍忠延逮問會廣寧復以師敗驥瑤以捷聞言者攻之命下巡按禦史勘報言驥瑤隱匿喪亡反以功奏冀掩眞罪而都指揮僉事李恕右參將盛銘及指揮使韓俊等不能先事設備亦宜有罪於是刑部請連擊驥瑤至京會官廷鞫之有旨令代驥瑤還恕等下巡按禦史逮問

○丙戌虜前入甘州重崗等諸堡官軍死傷者九十餘人守臣劾奏都指揮等官張經等九人罪請並副總兵劉勝左監丞梁玉俱逮治之命梁玉劉勝待張經等逮問畢日聞奏○丁亥升撫治鄖陽都察院右副都禦史樊榮爲南京刑部左侍郎吏科右給事中鐘渤還自遼東言遼陽地方千餘里而官軍數僅五千廣寧不及五百里而團兵數逾一萬往年常調遼陽兵千七百人戍廣寧而歲久不歸其策非是請仍歸之遼陽以備防守兵部覆奏從之

○己丑攺巡撫宣府都察院右副都禦史張縉總督漕運兼巡撫鳳陽等處南京金星晝見於未位

○庚寅大學士李東陽奏先瑩在京城西直門外父母以地窄不能合葬邇者屢荷贈典而北域未備碑表未立心竊未安嘗買房山縣地一區去都城九十餘里欲相地勢攺立墳塋而職在禁密不敢擅離乞賜優假暫往其地相度事畢卽回從之以旱雹災免狹西河州兆州二衛屯田子粒有差尙衣監太監秦文等奏原給長盧運司鹽二萬引尙未足織造之用請再於兩淮給鹽價銀三萬兩戶部覆奏請略加裁損命如數與之

○辛卯禮部覆奏府部等衙門所言減價直事謂各王府自親王及世子郡王以下薨逝近例俱止賜祭葬不給齊糧麻布惟郡王長子卒者有之乃先年一時特恩未及裁革揆之情法俱未安請一體革去從之土星犯六諸王東第二星

○壬辰升大理寺左少卿王鑑之爲都察院右副都副史撫治鄖陽等處以水旱災免山東濟南等府州衛所並都轉運鹽使司稅糧子粒馬艸鹽課有差再問中兩淮運司弘治十一年存積鹽二十四萬引於大同以給軍儲河套搗巢之役紀功鹽察禦史王用報有功官軍萬餘名止兵部定擬升賞四千四百五十餘人有旨再擬將行大賚兵部覆奏以爲官軍搗巢𨿽有微勞斬首之功止於三級若蒙殊恩誠於國論未協況今南北苗寇所在竊發百力支持猶恐不逮予奪不謹則無以激勸忠人有幸心莫肯致死而將來冒功圖賞者不知幾何流斃無窮漸不可長命官軍人等照原擬升賞內奮不顧身並被傷者二百十人各升署一級賞太監苗達保國公朱暉都禦史史琳各彩幣二表裏白金二十兩太監朱秀劉政侍郎李璲都督張安劉寧都禦史陳壽並都指揮李祥張雄劉寧姚信張銘禦史王用僉事蘇泰銀幣有差夜月犯軒轅南第五星

○癸巳南京通政使司左參議夏崇文言十事曰親大臣舉賢才采羣策理財用修備謹邊方專將任明賞罰廣仁恩正士風命下其奏於所司給楚府故鎭國將軍季圾夫人陳氏養贍米歲五十石吏部尙書馬文升言直隸山東河南等處災請行卹典並簡命臣僚以便宜賑濟因嚴捕盜賊停止科差以蘇民困以固邦安上曰地方災傷人民艱窘誠如卿所言該部卽推能幹上官二員分路會同各該巡撫等官用心賑卹毋致失所其餘災傷地方章內開具未盡者仍通查以聞戶部覆奏謂刑部左侍郎何鑑大理寺右寺丞吳一貫可分任其事又鳳陽等府山西等處以報災傷乃文升奏所未及者請並量行卹典上從之命鑑一貫各奉敕以行其餘有處行令各巡撫等官加意設法賑卹毋得虛應故事

○甲午傳制遣新寧伯譚佑充正使兵部尙書兼東閣大學士謝廷充副使持捧節冊爲申王妃項氏行納徵等禮攺廣東布政司撫徭右參政王倫爲本司左參政

○丙申升山東布政司左布政使劉聰爲都察院右副都禦史巡撫宣府等處大理寺右少卿何鈞爲本寺左少卿南京大僕寺少卿張泰爲大理寺少卿升刑科都給事中劉孟爲福建布政司左參政龍門衛地震有聲

○丁酉巡撫狹西都禦史周季麟劾奏左參議馬輅次當分守西寧而畏邊徼多虞遷延不赴且多乘驛馬下巡按監察禦史石玠逮問奏當輅贖杖還職特命降一級別用遂降爲直隸順徳府同知

○戊戌命故東寧伯焦俊之子淇襲東寧伯歲支祿米本色三百五十石折色四百五十石升山西布政司右布政使郝志義爲山東左布政使實授湖廣道試監察禦史陳霖爲本道監察禦史廣東崖州抱懷等衛村峒黎首羅累等五人來貢賜絹鈔等物如例南京監察禦史趙俊等言限歲年以任淸軍鑄印信以便照刷復俸祿以厚官員嚴參究以催皂隸四事命下其奏於所司

○己亥賜周府鎭國將軍睦橪睦栜睦於安溯安汗安澻安涼安涷輔國將軍安溻奉國將軍安澹誥命冠服如制賜周府章丘縣主並儀賓武經南安縣君並儀賓姚冕南平縣君並儀賓李斌萬承郡君並儀賓邢忠晉府公安縣君並儀賓王瓚沈府髙要縣君並儀賓成周靖江王府安城鄕君並儀賓楊用瑉鳳化鄕君並儀賓劉乾誥命冠服如制升南京通政使司左參議夏崇文爲南京太僕寺少卿升江西布政司左參政使吳文度爲山西右布政使以水災免直隸保定鳳陽等府及遼東義州等衛所並狹西朝邑縣糧艸子粒有差金星犯壘璧陣西第六星

○庚子賜駙馬都尉齊世美之父尙寶司卿估葬祭不爲例從其請也

○辛丑傳旨升大能仁寺右覺義麻的室哩左覺義塔而麻拶耶俱爲灌頂大國司貴州賊婦米魯及福佑等復殺掠實甸攻圍安南衛城兵部奉旨會廷臣謂米魯等惡已稔盈流毒邊境若不益邊早圖撲滅恐致滋蔓所害不小請敕湖廣鎭巡官永康侯徐錡等遣永順宣慰彭世旗保靖宣慰彭世瓏各領土兵三千赴貴州聽尙書王軾節制沿途令有司供頃至貴州人給犒銀三兩若糧餉不敷令貴州所司移文於四川湖廣二布政司支給從之兵科都給事中屈伸等奏兵部定擬白咸灘門檻嶺等處官軍獲功等第奉旨官軍人等準照原擬升賞內奮不顧身及被傷二百一十人各升署一級臣等竊惟賞以獎功名以副實則濫冒之獎興其源一開末流難禦頃因醜虜潛住河套侵犯邊陲其監督總兵提督等官𨿽曾統領官軍一撲賊巢然斬首止於三級何足云捷且坐擁重兵僻守一隅以致賊無忌憚屢犯寧夏固原等處殺死官軍至於千數搶擄人畜動以億計地方殘破之難轉深朝廷西顧之憂愈切屢敕切責冀其感奮竟至師出踰時機會屢失老師費財公私匱竭假使功過相準恐此微勞亦難贖罪且紀功禦史王用亦稱搗巢之舉將臣張安劉寧張雄姚信李祥人自爲帥違越節制由此觀之適足爲罪豈得言功此物議不平兵部所以屢執奏者誤蒙陛下曲加升賞於夤緣貪得之情固爲遂矣而沿邊將士不能無缺望焉蓋此隨徵升級者非綺紈子弟卽廝養庸﹤鋶﹣釒﹥今乃一切蒙恩必將沮戰士激勵之心結邊將抑鬱之气所悅者寡所失者眾矧今賊勢益張邊警日甚必藉武力方能討除獎不以功其何能勸誠不可不愼惜爵賞以爲策勵之資也監察禦史陳珀等亦以爲言並報罷

○壬寅升河南按察司副使車璽爲江西布政司左參政

○癸卯四川威州番賊二千餘人攻埧州堡入其城殺擄軍民劫掠倉庫燒公私廬舍守臣以聞兵部請行鎭巡等官選調精兵令右參將朱廷統之撫捕仍行巡按禦史按失機啟釁之人並諸所亡失及賊眾多寡狀以聞上是之命鎭巡等官從長計議隨宜調度剿捕毋怠忽誤事

○甲辰命楚府故鎭國將軍李城輔國將軍均銋奉國將軍榮滁前支過祿米免還官內閣大學士劉健等言有旨令擬升賞搗巢功次欲將奮不顧身二百一十員名特升署職一級臣等看得兵部三次議擬極言軍功升職必論首級系祖宗定制彼處所獲首級止於三顆今擬升七人賞四千餘人其奮不顧身等項又比賞加賞已爲過厚足以激勵人心若又升職太濫則恐將來軍前俱各仿效冒報敢勇當先奮不顧身等項以圖僥幸升職誰肯著實向前殺賊獘端一開末流難塞此誠爲國大計若臣等苟且阿順則是該部爲朝廷守法而臣等職在輔弼乃反壞之罪無所逃以此不敢輕易攺擬乞聖明采擇上從之

大明孝宗敬皇帝實錄卷一百八十一

大明孝宗敬皇帝實錄卷一百八十二

弘治十四年十二月乙巳朔上視牲於南郊

○丙午沈王幼學自以年老有疾請凡遇祭祀社稷山川暫令本府長史攝行祀事禮部議不可請如寧府例令王庶長子西楊王銓鉦代行禮從之升四川按察司僉事王敕爲河南按察司副使仍提調學校巡按狹西��金察禦用王用陳禦虜事宜謂來春虜猶在套請調宣府大同甘涼狹西環慶延綏寧夏並京營兵十萬皆會於邊分二十餘營期以三月初旬乘虜馬方瘦連絡並進直搗其巢兵部議爲事貴萬全我師聚於一處賊或知各鎭空虛乘機間道攻掠顧有難於捍禦者請行監督等官會同諸將議處其宜以聞從之

○丁未文華殿辦事太常寺少卿張駿乞致仕命升光祿寺卿仍舊辦事不允辭升工科右給事中李祿吏科右給事中祿吏科世忠戶科渤理兵科良弼本科大慈恩寺灌頂國師班丹遠丹死其徒爲乞祭葬禮部執不可命如著癿領占錫葬例減半給與工價不爲例

○戊申賜晉府谷城縣君並儀賓靳環樂昌縣君並儀賓洪福勝誥命冠服如制復錄用故大學士劉翊之子銓於中書舍人習字出身

○庚戌金星晝見於申位

○辛亥復設紹興府曹娥驛

○壬子臘節賜百官宴於午門命金吾右衛故帶俸都指揮僉事李雄之子永襲原職指揮使

○癸丑以水災免順天府所屬二十六州縣及直隸興州後屯等六十三衛所稅糧子粒有差先是欽天監監正吳昊請攺造觀象臺原制渾儀及修攺簡儀禮部請令監正張紳議之紳議謂原制渾儀時未經校勘其黃赤二道相交於奎軫不合今之四正陽經故南北圓軸不合兩極出於地度陰緯而東西窺管又不與太陽出沒相當是以推驗無準從前不用簡儀𨿽用以測驗然當時鑄造云柱頗短小亦稍不合天樞故推測經星去極亦有差謬今攺造渾儀亦以赤紅二道攺交於壁軫則與今之四正陽經正相合而圓軸窺管亦無不相合相當者簡儀云柱則比舊少加髙大足矣禮部復令紳等呈木樣以聞至是木樣成禮部議謂可施之永大且請如昊等所奏移文吏部量請升授諸天文生之效勞年深者從之夜月犯火星狹西朝邑縣地連震俱有聲如雷搖動房屋雞犬鳴伏

○甲寅上禦奉天殿傳祭遣泰寧侯陳璇駙馬都尉馬誠黃鏞武進伯朱潔靖遠伯王憲懷桑伯施瓚彰武伯楊質崇信伯費柱興寧伯徐盛禮部左侍郎張昇工部右侍郎張達通政使司左參議李浩特節充正使尙寶司司丞李﹤王弁﹥大理寺右寺副劉韋中書舍人張瓚目�大鋐戶部員外郎陳玉禮部員外郎沈翰兵部員外郎董俊刑部員外郎查煥工部員外郎周南鴻臚寺右侍丞張昱髙進行人司左侍副唐仁充副使冊封周惠王長孫鎭國將軍睦指爲周王臨汝端懿王庶第一子同禦爲臨汝王魯王嫡第五子當滋爲郯城王代府潞城榮安王嫡長子聰��浪爲潞城夫人王氏爲潞城王妃王妃楚王庶第二子榮淋爲縉雲王韓府通渭榮靖王嫡長子偕浢爲通渭王夫人陳氏爲通渭王妃褒城宣惠王庶長子鎭國軍偕沺爲褒城王妃夫人向氏爲襄城王妃遼府蘄水安穆王庶長子鎭國將軍恩鉅爲蘄水王夫人李氏爲蘄水王妃東城兵馬副指揮曹寧次女爲趙府淸流王妃南城兵馬副指揮周昱長安爲廣安王妃審理副包綺次女爲襄府鎭寧王妃監生薛濟長女爲徳世子妃知州宋丹次女爲代府濕川王妃西城兵馬副指揮董達次女爲代府懷仁王妃典史王瓛長女爲晉府靈丘王繼妃

○丙辰刑部左侍郎何鑑奉命往賑山東並南直隸徐邳等處饑民奏請借撥糧米銀兩並通融挪借暫止追徵以便賑濟戶部覆奏請行徐州淮安各撥倉糧三萬石臨淸倉糧四萬石聽其分派被災州縣關領其臨淸會同稅課局商稅課程錢鈔照例收折銀兩一年解送山東聽其取用又令陰陽醫生僧道納銀選補正科正術及僧道等官農民補知印承差司與吏役軍民人等給冠帶榮身其巡獲私鹽亦令鬻價助用凡歲辦並拖欠稅糧俱停止之命如議行以霜雹災免山西太原平陽二府並太原左等七衛所夏稅子粒有差四川小河疊溪守禦千戶所及歲茂汶川等州地再震有聲如雷京營旗牌官都指揮藍敬指揮秦傑等四人坐於狹西萌城等處挾勢冒報功次而遊擊將軍趙鉉庇之爲紀功禦史王用所劾命逮問敬等如事干鉉令兵部再議以聞

○丁巳巡撫順天等府都禦史洪鐘乞休致所屬把總都指揮李洪等各具疏畱之吏科參洪等所奏謂鐘前鑿山攺河虛費錢糧致人命所屬將吏奏保巡撫大臣違礙禁條宜行究治禮科給事中倪誠亦言鐘嘗以人怨被劾宜令休退以全大臣而弭人怨吏部覆奏謂令乞休之請才上而屬官保畱之奏卽至此情本不難知伏惟聖明裁處上曰洪鐘不準休致令用心辦事李洪等俱宥之舊例錦衣衛官軍各輪直三日指揮一人支光祿寺米二升四合旗校五百人各支長安門倉米五升而千百戶十二人不支至是指揮僉事余寘以爲言乃命入直千百戶如旗校米於長安門倉給之傳旨升大隆善護國寺國師梁而只也爲兩天弗子時虜寇已出套渡河而東宣府守巨應且入寇請以閒住都揮指揮僉事張澄彼充副總兵協同摻守兵部覆奏從之徵虜大將軍保國公朱暉奏兵科都給事中屈伸等所劾虜深入固原不肯提兵西行顧與都禦史史琳詭相移文規避逃責及錦衣衛千戶牟斌所奏合沿途有司驛站預備豬羊鹿酒等物本無是事兵部覆奏請移文查勘核實有令旨不必查勘罰伸等俸一月斌俸兩月命山西行都司故都指揮僉事王輔之子鎭襲原職天城衛指揮使山東都指揮僉事楊銘坐領秋班軍士赴京營摻備道亡一千人以上下獄贖杖還職

○戊午巡撫山西都禦史魏紳及巡按監察禦史藍章各奏乞起用致仕戶部尙書周經不允大理寺右寺丞吳一貫奏命賑卹順天永平河間等府並河南布政司所屬饑氏奏請借糧米發銀兩許道融停徵役數事戶部覆奏請行薊州撥倉糧五萬石通州倉粟八萬石徳州臨淸倉糧各四萬石天津三倉糧一萬五千石聽分派俱災洲縣支給其災傷各處見收在官應解錢糧物料並柴夫馬價等項銀兩亦許查取應用又順天等八府災輕而積糧多請借支於災重糧少之處俟秋成後抵還開封等四府米銀不敷支給許於河南布政司及無災州縣借撥凡供應買辦銀兩並拖欠莊田子粒俱暫停止各處衛所屯糧有積蓄多者許預支明年軍糧五月以平米價俱從之賜國子監雲南貴州四川軍民生冬衣如例

○己未山西大同平虜衛並並埤所地震有聲如雷命左軍都督府故都督僉事張晟之子賢襲原職指揮使錦衣衛帶俸

○庚申巡撫狹西都禦史周季麟嘗爲狹西按察司副使子茂所許奏因自效不職乞放歸田里吏部覆奏得旨不準季麟休致今巡按監察禦史勘實以聞賜周府輔國將軍同鑢安淕安閻安汰安瀳同鉤奉國將軍安浟語命冠服如制駙馬都尉林嶽五百五人朝參不到命俱宥之各罰俸一月皇親錦衣衛帶俸指揮使周瓚卒瓚太保慶雲俟壽之子以恩授指揮使至是卒賜祭葬如制

○辛酉戶科給事中王蓋劾都察院左僉都禦史陳璚阿附王府踏勘屯地失實璚因自陳乞致仕不允以水災免直隸太平府所屬各縣夏稅有差肅王貢蹤有疾請令世子眞淤幹理國事歲時代爲行禮從之命故兵部尙書孫原貞之孫冔補蔭爲國子監生從其請也

○壬戌大理寺右寺丞吳一貫旣得旨許移粟二十餘萬以賑濟直隸並河南等處饑民又言大興宛平二縣民居輦轂之下而昌平縣民居陵寢之地不可移使就食請別發太倉粟二萬石濟之至麥熟而止從之內閣制敕房辦事太常寺少卿馬紹榮卒紹榮字宗勉直隸常熟縣人少爲周氏養子待其子習學遂邇文義舉鄕試成化元年選入史館謄錄英廟實錄被中書舍人十年供事內閣制敕房歷吏部驗封司員外郎山東布政司左參議至今職俱供事如故至是卒其子援例乞祭葬許之紹榮喜爲詩學朱仲溫亦可觀但崇尙勢利過人輙爲諂笑側媚之態士諭不能無貶焉

○癸亥立春順天府官進春上禦奉天殿受之文武羣臣行慶賀禮本府官復詣文華殿進春於皇太子羣臣行禮如儀兵科給事中張弘至言親王之國有司於塗次駐舡處搭蓋席殿並各官暮次用絨毯飾地彩絹緣門糜費繁擾今後請除通州天津一處用席殿外其餘有驛傳處則用紅絹爲幕張設中堂聽候朝謁無驛傳處止於水次王舡前行禮工部議謂席殿之設乃親王之國合行事宜其席殿三間儀門一門廂房六間並四圍席墻俱不可廢惟承奉長史等官伺候廠房可以減省請今後遇王舡經過驛傳處去水次遠者俱仍設席殿以此爲則務從減約不許設絨毯彩絹之類以侈觀美其有驛傳處則如弘至所奏量設彩幕以備朝謁有司或因而科擾重因小民者治罪從之

○甲子升廣西布政司左參政李祥爲貴州右布政使雲南右參政徐節爲廣西右布政使湖廣按察司副使馮鎬爲貴州按察司福建僉事王寅爲狹西副使錄用故致仕工部右侍郎張頤之子永齡於中書舍人習字出身以頤在翰林時侍春宮講讀恩也

○己丑旌表孝子五人節婦十二人烈婦一人楊謫仙雲南太和縣民陳希全河南鈞州儒學生楊輔直隸徐州民王澄鳳陽衛軍余王懋直隸元城縣儒學生俱父母沒廬墓三年各表其門曰孝行馬氏河南新鄕縣民李海妻王氏西平縣民孫敩妻吳氏福建莆田縣民陳瑛妻矯氏山西汾州民劉景傳妻李氏太原衛捨余王緣妻張氏狹西安慶縣義官賈時宜妻堅氏秦州衛指揮何璽妻羅氏咸陽縣民周忠妻陸氏浙江鄞縣民宋漢妻陸氏余姚縣民謝選妻馬氏直隸衛縣學生申達妻蔡氏興濟縣主簿金玉妻俱早寡守節至死無玷各表其門曰貞烈李氏達同縣民郭名妻沒後八日自縊而死表其門曰貞烈南京刑部員外郎李祚言臣聞北虜入居河套朝廷命將發兵大舉以滅之此眞英至大有爲之日也蓋北虜不可不驅河套不可不取此決然之理也臣請言其故詩曰王命南仲往城方此周時然也在漢則武帝代取河南地立朔方郡在唐則張仁願築三受降城於河北說者皆以爲今河套地也上自有周下及漢唐莫不以經營河套爲務是豈無見哉宋太宗始棄之卽田錫所謂李繼遷不合與夏州者是也以故西夏得以竊據與中國抗衛宋卒以此自困使宋北不與遼和則南渡之禍當不在靖康之世也竊惟我朝正統己巳之變虜從大同入是以一嘗之矣然則宋西北二害我朝實兼之以今監古殊可寒心天黃河爲華夷大限今棄之夷狄失中國險其不可一也使稱其地饒五穀尢宜稻麥使虜據之以爲巢穴其禍當烈於元昊其不可二也今棄其未定且聞其饑乏於艸盡春初之候並力取之以復漢唐之舊失今不取後難爲功其不可三也然嗣歲興兵爲日已久未有得其要領者兵不解財用殫屈使陛下大有爲之志莫伸羣臣之罪也近聞虜眾深入平涼闕輔震動臣恐一路不支諸路瓦解土崩之勢豈不大可爲之寒心耶故河套不復邊陲無解甲之日天下無息肩之時陛下不得髙枕而臥也然今天下民已窮矣財已盡矣勸借之令行矣募納之舉累矣餘無可爲者大臣亦慮及此而知財無所從出議欲每糧一石加銀二錢無非欲爲權宜救急計耳陛下憂閔元元見百姓已困不忍重困報罷此社稷之福也倘丑虜今年不散明年不退不知軍索何由而辦軍餉何由而足善後之計不可不預請也此財用所以爲急也臣每思至此展轉不昧中夜熟思粗得八事其中輔財之法開財之源節財之流與戰守之宜逐一條陳用以仰副陛下大有爲之志於萬一曰通治道曰保時丰曰收耗米曰取餘財曰開錢鑄曰除民擾曰省冗費曰議守戰惟陛下垂覽命下其奏於所司貴州賊婦米魯及福祐等自官軍失利於阿馬坡之後日肆猖獗劫屯堡攻城池雲貴道梗至是擁眾萬餘劫官軍營虜統兵鎭守太監楊友以去右布政司閭鋋按察使劉福並都指揮李宗武郭仁史韜李雄吳達等俱被害提督軍務尙書王軾旣至以聞因言貴州漢土官軍數少且疲敝不足用其宣慰安貴榮止助﹤馬犬﹥糧馬匹宣慰宋然亦無兵可調雲南官軍又止依原擬屯千二界之間不敢過界殺賊今總兵官丰潤伯曹凱稱病不出臣謹從便宜調廣西泗城州土捨岑接自領土兵二萬來營於砦布河並調守備湖廣淸浪參將趙晟領兵營於盤江東岸又行雲南鎭巡官移鎭平夷衛而選委謀勇官領原調漢土官兵四萬刻期過界與播州酉陽西江口三吐官之兵萬五千四面夾攻庶克有濟事下兵部集廷臣議謂軾所擬調遣土兵俱得宜但岑接等未奉朝廷明文恐不樂於趨赴請敕岑接並播州宣尉楊斌酉陽宣撫冉庭甫永順宣尉彭七麒保靖宣尉彭世瓏並雲南鎭巡官皆如軾奏各督官兵刻期往赴聽軾節制岑接楊斌令自備糧餉兩月卽準其本土該納稅糧之數雲南自備所遣官軍行糧以省貴州挽運之苦其餘糧餉賞犒之需令貴州所司自處致仕都督王通習知貴州夷情請敕赴軍中助軾贊畫仍別差監軍紀功禦史一人按其首禍僨事者總兵曹愷臨事畏避請革其歲祿之半兵備副使周鳳等八人設備不嚴俱停俸戴罪殺賊命並如議行仍敕軾用心調度剿殺

○丙寅四川按察司僉事曲銳丁憂服闕復除福建按察司

○戊辰錄用故太子少保吏部尙書倪嶽之繼子霦爲中書舍人禮部尙書傅瀚復以久疾乞致仕上曰朕以卿老成端愼委任方切病如未痊宜用心調理以副眷懷不必固求休致升貴州思南府知府金爵爲廣西布政司左參政四川按察司副使兪深爲雲南右參政廣西僉事黃肅爲湖廣副使巡撫四川都察院右僉都禦史劉纓有疾乞歸調治允之命給驛以行待病痊之日起用監丞劉記都禦史陳璚等奉命勘河南睢州等處地五千二百一十餘頃人不能決因奏言據周府奏則以爲原出欽賜莊地據巡撫官奏則以爲護衛屯田兩具以請戶部覆奏上命給周府管業遼東大饑戶部請運銀五萬兩賑之仍覆議巡撫都禦史陳瑤等奏請令軍民人等納銀冠帶者比舊例減爲二十兩願納糧米者聽捨餘人等有入關買賣者令納銀三兩五錢告回原籍祭掃者納銀一兩又客商在本處中納引鹽者每引勸納銀一分又於有司所貯糴糧銀十五萬兩之內每兩扣一分以備賑濟從之仍命提督等官用心賑濟勿事虛文賜錦衣衛故達官指揮使馬忠等七人祭並棺木之費如例給居庸關守了官軍衣鞋之直各銀壹兩伍錢

○己巳升南京監察禦史張遇爲四川按察司副使刑部員外郎蔡煉爲廣西僉事初鎭遠侯顧溥髙祖成援封時歲給祿壹千五百石本色八百石折色七百石後溥襲爵減爲八百本色三百五十石折色四百五十石又賞以功加二百石本色折色中半兼支至是溥請再加如其髙祖數戶部執不可上命止於折色數內攺支本色一百石命遼東都司故都指揮僉事髙啟之子元佐襲原職東寧衛指揮使狹西都司故都指揮使周全之子鑑襲原職西安左衛指揮使行都司署都指揮僉事張銘之子昇襲原職甘州中衛指揮同知提督軍務太監苗逵徵虜大將軍保國公朱暉監督軍務都禦史史琳各奏虜賊已出套北遁而大同守臣亦奏邊境稍寧請班師以省供應之費兵部再會官議謂宜選京營精兵三千畱參將楊玉領之以助防禦其餘官軍令逵等三人悉率還京從之

○庚午朝鮮國王李﹤忄隆﹥遣陪臣禮曹參判李昌臣等奉表箋方物來賀正旦節賜宴並彩緞衣服等物如例賜朝鮮國弘治十五年大統歷一百本命所司及時修築張家灣至京城一帶道路以便糧運從總督漕運都禦史張敷華奏也

○辛未巡按浙江監察禦史陳銓言前南京工部尙書胡拱辰致仕已二十年今年八十五操持淸苦老狀如一乞如詔例持加優禮以勵臣節命有司月給米二石歲撥夫役四名應用以水災免南直隸徐州明年歲貢之額及糧艸除充軍起運外悉已之狹西苑馬寺卿李克恭奏各監苑自弘治六年至十三年九月馬倒死並駒未徵納者萬九千四百餘匹而軍士見存者少度終不能追補乞量爲分豁或三五匹積買一匹以期實用兵部議謂狹西各監苑地廣多水艸非他處比養馬恩軍又無差摻馬何從耗益由監苑官交通私鬻共爲姦利或役占養馬餘丁以致如此請暫如所奏移文巡撫都禦史委官督驗耗欠之數原倒死兒課馬令一匹買一末納駒三匹買一自今有耗馬逋駒貴在每年終追完其經該官遇考滿事故宜查無逋欠方許離任從之監察禦史胡希顏查遼東邊儲還奏邊備事宜一振兵威謂虜寇遼陽殺擄人畜萬計復犯海義廣寧寧遠等處今去邊不遠且將人入請調兵命將會合五路兵前後邀擊之若其勢未可卽占郎爲守備截擊之法二選將材謂遼東邊將數遭寇敗由任之非其人也請令各邊巡撫都禦史考核邊副將官如博覽兵書閒將略謀勇兼全者奏充總兵官諳曉兵法謀有餘而勇不足者充分守將領習兵法勇有餘而謀不足者充守備仍各考其實行志節髙下爲黜陟三復舊例謂虜賊三五騎時至邊墻之下實欲犯我墩臺襲殺戍卒而守者狼顧恆不敢卽捕問之皆曰朝廷有誘殺襲殺之刑又有求討鹽未入境貿易之制殺之反以爲罪臣聞祖宗舊制比虜離邊墻五十里方許駐札令虜賊常近邊臺求索賑濟鹽未然鹽米皆衛所科斂所得者士卒深以此爲害請自今但有逼近邊墻傳箭答話達賊卽系犯邊宜令就便擒殺不以誘殺襲殺罪之仍禁各不許科斂軍士米鹽以備賑濟其虜人止許每三月入馬市貿易一次四愼淸理謂遼東舊額軍士十八萬有餘今物故逋亡過半勾考不前請並行巡按禦史照淸軍事例將遼東見在軍冊與兵部所藏宣得間軍冊查對以便勾考五革濫牧謂遼東二十五衛軍職捨余以徵發繁重多求入學以冀優免額外濫收動以百教而貼丁倍之請遣官考校諸邊方衛學生員自非俊秀通文義可進者一切黜免庶學校無濫收之人餘丁無引射之斃兵部議謂虜近邊方悔過服罪未宜勞師動眾輕議徵討其傳箭乞鹽米事請行鎭巡官會議以聞余宜如所奏從之升湖廣布政司參議陳睿按察司僉事李善襄陽衛指揮同知呂髙各一級初叛賊何淮稱剗平王糾率其黨四十餘人攻劫荊襄等處勢任猖獗睿善髙三人擒獲淮等有功故有是命敕湔除在京文武官過各仍命法司移文於在外諸司南京戶科給事中張官監察禦史董��辰等交章劾巡撫直隸都禦史洪鐘當邊方多事乃妄開潮河川而潮河之口逼近胡虜春夏疏通以洩其勢秋冬閉藏以爲防於事本便鐘彊欲通之開僅三十七丈而所用計萬餘人山石一墜壓死六百餘人渰沒田數千頃事旣難成鐘猶且封題回護以欺聖明且鐘歷仕以來夤緣遷擢又多貪行屬者科道交論上命工部侍郎張達相視達回多爲鐘掩飾宜並付有司論治先是遣欽天監秋官正倪謙往視其地形勝回亦言通水口與龍脈有礙上旣欲止其功鐘亦以言官論得罰俸至是命姑已之代府鎭國將軍仕埡縱廝養虐人爲按察司所按命革祿米三之二仍賜敕切責之禮部奏正旦節例賜百官宴上命免宴賜節錢鈔南京雷

○壬申以歲暮祫祭遣英國公張懋告太廟駙馬都尉樊凱告懿祖皇帝以水災免南京水軍左等三十四衛所屯田子粒有差升狹西布政司左布政使林元輔爲都察右副都禦史巡撫四川

○癸酉祫祭太廟遣太常寺官祭五祀之神遣旗守衛官祭旗纛之神升順天府府尹韓重爲都察院左副都禦史巡撫遼東以明年朝覲將官者察諸司官員上諭吏部都察院用心訪察使黜陟允當毋偏狥枉人初秦府郡陽溫穆王無嫡子庶子七人俱封鎭國將軍旣薨疾長子誠泓襲封誠泓薨無嗣庶第二子誠汾乞襲封命未下而卒誠汾長子輔國將軍秉橘亦乞襲封上不允命溫穆庶第三子誠澮襲封而進封其夫人馮氏爲王妃將授冊誠澮又卒謚曰悼安至是其嫡長子輔國將軍秉檄奏乞襲封所司議禮部會官議謂自溫穆薨逝之後已經二次傳庶今難再及悼安生𨿽未受冊封然成命已下謚典復加則其名號已正矣如令子襲父封則於事體爲宜而爭端亦可息從之是歲天下戶一千四十萬五千八百三十一戶口五千八十九萬五千二百三十六口田八百二十六萬九千九百九十二頃田賦米一千九百八十九萬七千九百七十九石四斗六升麥八百九十八萬九千七百九十八石七斗五升絲二萬六千七百零三斤七兩五錢綿一百六十五萬二千九百四十六斤五兩一錢絹一十七萬八千六百九十七疋三尺四寸五分布一百一十五萬一千七十九疋二丈一寸三分綿花一十三萬一千二百斤艸三千九百六十九萬九千九百包東戶口鈔八千八百四十二萬六千九百八十二貫雜課鈔共七千三百九十二萬七千一十九貫折米一千四百七十二石鹽課一百四萬九千八引折米五千七百八十七石四斗折布二萬壹千七百九十五疋茶課八萬九千斤屯田二十八萬九千九百九十八頃九畝子粒二百九十三萬九千五百八十五石金銀課供三萬一千九百二十四兩水銀二百二十九斤朱砂四十六斤八兩儹運糧四百萬石各處運納米麥共一千五百二萬一千七十五石四鬥三合三勺四秒一撮七粟六粒減免徵糧八百九十六萬七千九百六十八石三鬥艸七百九十八萬九千八百束

大明孝宗敬皇帝實錄卷一百八十二

大明孝宗建天明道誠統中正聖文神武至仁大徳敬皇帝實錄卷一百八十三

弘治十五年正月甲戌朔正旦節

○遣駙馬都尉遊泰崔元分祭長陵獻陵景陵裕陵茂陵

○遣儀賓楊淳祭景皇帝陵寢

○遣內官祭恭讓章皇后陵寢上詣奉先殿奉慈殿太皇太后皇太后宮行禮畢出禦奉先殿文武羣臣及天下朝覲官四夷朝使行慶賀禮復諸文華殿朝賀皇太子太皇太后皇太后皇后俱免命婦朝賀

○乙亥○文武羣臣朝親王子奉天門△東廊趙王見灂薨王悼王庶長子母張氏景泰三年生成化元年襲封至是薨年五十三訃聞輟朝三日賜祭葬如例謚曰靖△先是兵部以備用馬不敷奏下兩京太僕寺取馬二萬匹太僕寺所屬七分南京太僕寺所屬三分其間馬匹多不堪用折銀壹半分三次起解赴京至是太僕寺間送各處俵完馬至是兵部查有違限違例及起解未完與全不起角�羊者奏請免問其災傷處暫令停追今未角�羊到者問罪軍仍令住俸追角�羊得旨從之仍命已完違限者免究問

○丙子宣宗章皇帝忌辰上祭奉先殿遣駙馬都尉遊泰祭景陵徵虜大將軍保國公朱暉監督太監苗達提督軍務都禦史史琳等率師還京師上命內臣賜羊酒往勞於楡河驛

○戊寅○南京吏科給事中陳伯獻監察禦史陸微等劾奏湖廣等處右布政使等官朱瓚等六十五人不職請考察罷黜上以所劾數多又不見指陳實迹令吏部查訪的確從公考察毋輕易枉人△先是鎭守甘肅太監劉瑯總兵官彭淸巡撫都禦史劉璋以紀律欠嚴致寇有旨俱令戴罪自劾淸璋仍罰俸有差瑯自言到邊未久且常追賊有功乞宥其罪上命並淸璋俱宥之

○己卯

○孟春享太廟遣內官祭司戶之神

○庚辰命京營領軍左參將都督僉事楊玉掛徵虜將軍印充總兵官鎭守遼東

○辛巳○都察院右都禦史史琳以科道交章言其受命提督軍務無功有過因乞致仕上曰卿宜盡心職業勉圖後效勿以人言輙求退休所辭不允△駙馬都尉崔元林廣寧伯劉佶南寧伯毛良俱以有事大祀奏乞蟒衣禮部言凡蟒衣系朝廷特賜今元等妄引事例奏擾俱宜究問得旨姑宥之命於寧夏開中兩淮弘治十一年常沒存積鹽各十萬引及預支靈州弘治十六年至十八年鹽課以備邊儲

○壬午

○升順天府丞藺琦爲本府尹

○癸未

○以大祭天地上禦奉天殿誓戒文武羣臣致賫三日以上元節賜文武羣假十日△兵科給事中戴鐃等奉詔查選在京各衛所官應襲之子及旗軍餘丁送營操練因言應襲舍人將有官職苟不知兵則將領之材無所取辦其軍旗餘丁隨伍居住不惟慣見金華且皆在衛人數教而用之猶愈於齋民今各邊多事動輒請兵京師根本尢當戒備非籍此輩添操營伍未易充實請如府部臣所奏嚴敕各衛所官軍不許指稱他項職役玩法占怯及挽故漏報違者許科道官參送法司治以重罪兵部覆奏從之△兵部奏都督僉事楊玉旣被命鎭守遼東其原領京營官軍在狹西操守者未有處分今河套無警請令玉先率所領回京然後赴鎭從之

○丙戌天地於南郊上還宮謁太皇太后皇太后出禦奉天殿文武羣臣行慶賀禮賜唐府丞休王庶第四子名曰彌鏄鎭國將軍彌鈃庶第二子曰宇澠岷府黎山王庶第五子曰彥溶鎭國將軍膺餂嫡長子曰彥澦魯府鉅野王長子當﹤氵亟﹥庶第二子曰健櫏楚府江夏王庶第六子曰榮﹤氵通﹥庶第七子曰榮淪庶第八子曰榮浚鎭國將軍均鏈庶第二子曰榮氵�博庶第四子曰榮灦輔國將軍均錫第二子曰榮氵�壯均鋺嫡長子曰榮溺均缽庶第三子曰榮潄均鍶庶第四子曰榮泭均鋒庶長子曰榮流均鑐嫡長子曰榮氵�充榮潠嫡長子曰顯橪均鐧庶第七子曰榮湋庶第八子曰榮沿奉國將軍榮瀼嫡第五子曰顯槢嫡第六子曰顯櫸榮淙庶第六子曰顯檍庶第七子曰顯晃庶第八子曰顯﹤木斯﹥嫡第九子顯楈庶第十子曰顯椆榮瀳庶第七子曰顯格鎭國中尉顯木�復嫡長子曰英炳遼府松滋王庶第二子曰寵洌鎭國將軍恩梓嫡第四子曰寵瀾恩鋜嫡長子曰寵泓嫡第二子曰寵溶寧府戈陽王嫡第二子曰栱樻代府棗彊靖安王嫡長子曰聰滋樂昌王庶第四子曰俊檜鎭國將軍成鈇庶第八子曰聰濋庶第九子曰聰津庶第十子曰聰漠成鐧嫡長子曰聰瀟輔國將軍鏶嫡長子曰聰氵�策嫡第二子曰聰湒成氵�契嫡長子曰聰汧成鐖第三子曰聰涾周府上洛王嫡第九子曰安瀼鎭國將軍子埄庶四子曰同金�寶同金�牢嫡第三子曰安渴同鐒庶第五子曰安染同﹤釒爵﹥嫡長子曰安氵�壯庶第二子曰安涭輔國將軍同金�虎庶第五子曰安淍靖安江王府輔國中尉規阝�充嫡次子曰約諧

○丁亥○以大祀禮成上禦奉天殿大宴文武羣臣及朝覲方面知府等官並四夷朝使

○晉王鐘鉉薨憲王庶長子母崔氏宣徳三年生正統六年封楡社王七年進封晉王至是薨年七十五訃聞輟朝三日賜祭葬如制謚曰莊

○己丑

○先是山西云川平虜二艸場火毀艸二百餘萬束遺戶科給事中王蓋巡按大同監察禦史廉其故如視於巡撫管糧等官並具實以聞

○庚寅英宗睿皇帝忌辰上祭奉先殿遣駙馬都尉馬誠祭裕陵

○辛卯

○監察禦史林世遠等劾奏保國公朱暉都禦史史林監督軍務苗逵兵抵延綏擁兵自守還邊警急若罔聞知𨿽乘虛過河一搗虜巢然所獲虜首止於三級報功之人濫及萬餘其後虜深入寧夏固原花馬池濫池安定會寧等處暉等俱逗𨖻不援坐失事機致地方大被殘虐殺掠無算班師之後紀功監察禦史王用不行從實究勘輒與回護奏聞並蒙升賞乞各治其罪兵部覆奏不允△先是夏有功並陣亡軍已蒙賞勞惟報舍人並召募土兵賞勞未及鎭守太監張澗以聞且言監槍左監丞郝善戰陣有功按察司僉事李端澄督餉有勞又舍人蘇祿驍勇出眾斬首數級竟死鋒鏑有可憫惜請並加賞賚以慰人心從之

○壬辰

○攺太常寺少卿王佐爲順天府府丞佐時丁憂服闋也

○癸巳○海西兀者等衛女直都督黑幹熊等及馬英山等衛右城納木河等衛女直都指揮速木哈喇籠哈等各來貢賜宴並彩叚衣服﹝等物﹞有差△兵科都給事中屈伸等保國公朱暉等徒膺專徵之寄竟無敵愾之功在套達賊正月二月於延綏各路把邊三月在寧夏東路入境四月以後勢愈猖獗俱從花馬池鹽池萌城直至故原韋州等處分番入寇甚至據爲巢穴道梗不通主七月方出境虜賊蹂躪腹裏蓋已數月人心望救以日爲年暉等師行在路猶有可諉六月以後旣至楡林便合兼程前進奮力決戰以挫賊鋒顧乃擁兵一隅日引月長虛張東北搗巢之功不顧西南深入之慘其坐失機會一也七月終又有賊眾過鳴沙州入韋州固原等處搶掠尢甚暉等倘能奮勇一行亦足以少挫賊勢猶且指空巢爲畏威陳前功以要賞其坐失機會二也閏四月賊又擁四萬餘騎從花馬池入掠固原平涼等處殺死官軍一千人虜去人畜幾有十萬當時沿邊聚將各戍屯兵若主將申嚴號令必能用命一戰何至畏避如此其坐失機會三也事勢以極苗逵等始議朱暉前去朱暉輒又逗𨖻不前及至花馬池曾未五日又以糧艸爲辭隨卽旋兵又入靈州掠境殺人暉佯若不知輕回寧塞當時廷臣憤其怯懦屢曾奏劾皇上降旨切責至於再三而暉等不思感激固爲身謀累稱賊勢過河日漸移兵東向延綏守臣則稱黃河𨿽凍賊尙在套暉等亦稱套中有賊行議處不知在套之賊暉等能保其不復犯邊與否而所謂議處者其謀略竟何如也觀其進退無計之奏益見推姦避事之情況會議班師始奉成命隨徵軍士已在國門又不知暉等何從預知宸衷之欲振旋而先遺士足還家也又查戶部前後角�羊邊應用銀兩已及八十餘萬而各省調發並召中等項料亦不下此數其搗巢所獲賊首止於三級而奏報功次一萬有餘是費銀五十萬兩易一胡人無名之首假使斬一虜酋如火篩者或俘馘千百恐竭天下之財亦不足以供其費而報功者又不知當至幾萬萬也夫暉出自勛蔭繆總兵戎不思奮死以立功顧乃擁兵以自衛損朝廷之威重長夷人之猖狂史琳以風憲大臣受提督重任不能立己以律人卻乃黨姦而憤事縱惡子冒報首級因人言又行退出卽其所爲甚失憲體苗逵以親信之中官承心膂之重托不能督發討賊以致屢失事機禦史王用前以紀功爲名繼以監軍爲事功次旣多濫冒軍務殊欠建明﹝俱﹞合以重罪以彰天討﹝兵部覆奏﹞上仍命已之△管大漢將軍駙馬都尉樊凱奉旨會同錦衣衛選侍直官旗將軍請畱年力精壯一千三百六十二人退年老有疾總小旗七十一人從之△保國公朱暉陳邊務十事曰修邊墻以固邊儲擇邊將以專委任足邊儲以備急用足軍士以備戰守足戰馬以備調用先機務以消虜患遷營堡以彰地方卹墩軍以足衣糧修驛傳以濟邊務卹徵軍以均實惠命下其奏於所司

○甲午

○以水災免山西太原平涼二府及沁汾等州鎭西等衛所弘治十四年秋糧子粒共三十萬四千七百二十五有奇△命湖廣武昌衛帶俸都指揮僉事張塤及守備廣西賓州等處都指揮僉事金堂守備廣徳慶州等處署都指揮僉事左英各銓注本都司列銜支俸

○乙未

○命南京戶部發原收江西弘治十一年折糧銀十四萬四十餘兩於延綏以備邊儲從南京給事陳伯獻奏也

○吏部會同都察院考察天下諸司來朝並在任官請黜方面及府縣等官一千二百一十九員雜職一千二百六十五員△上復謂所黜太多命依前旨再斟酌停當毋枉濫致有後言於是吏部都察院又言臣等自奉命以來盡心查訪旣據各撫按官平日開具考語以驗其實復卽今日科道所劾奏者以求其故參互考計至再至三乃敢疏名上請今考察旣定別難再處伏惟聖明裁察上曰朕念人才難得恐有所枉故命爾等再加斟酌今爾等所言如是其悉依前議發落於是狹西布政使孫圭副使譚肅江西參政張晃福建布政使夏祚僉事劉剴雲南僉事曹佺及湖廣知府陳讓遼東苑馬寺少卿劉鐘長蘆運使陳倫河東運使張咨等十一人以年老或有疾俱致仕雲南參政黃東山副使陳嵩僉事胡榮四川參政王傳陳以忠參議陳琦張敏閻價副使王存禮狹西僉事蘇泰孟逵湖廣布政使朱王�替參議王璽山東參政汪藻參議王璠山東參議方誌廣東參議周旋副使塗昇僉事徐禮江西副使徐允中福建副使曹昂僉事夏易及知府楊瑛等十三人以罷軟或不謹俱冠帶門�主住又知府鄭禮等二人以貪縱爲民狹西參政李隆浙江副使呂璋及知府吳敍等六人以才力不及堪治簡俱更調別用雨霾

○丙申

○兵部會同總兵官考察驗幼官及武生於教場請如例賞其藝業有進及教射有勞者從之

○己亥

○吏科都給事中王洧監察禦史仇仁等劾奏方面等官考察遺漏者十人謂貴州副使周鳳山東副使邵賢鈕淸僉事馬鸞福建副使韓紹宗狹西僉事劉弼廬州府知府宋鑑紹興府知府遊興登州府知府諭宗府衡州府知府劉濟俱不謹悉從黜退吏部言鳳等爲科道所劾旣各指有實迹亦宜令冠帶閒住從之△宗人府經歷董錫坐奏事欠儀下錦衣衛獄贖杖還職

○庚子命吏部右侍郎王鰲爲會試知貢舉官以禮部尙書傅瀚有疾在告左侍郎張昇公差右侍郎焦芳有子入試例應回避也△實授南京試監察禦史羅善馬慶余敬王良臣爲監察禦史善慶山東道敬湖廣道良臣貴州道○辛丑

○天下朝覲官升辭各賜之敕曰國家設官置吏凡以承天意而安民生自朕嗣統以來夙夜孜孜懋�至理惟得賢爲務爾畿甸藩服大小之臣皆朕所簡授者其間賢否勤惰不能齊同玆當述職來朝大明黜陟又念人才輕易不忍棄之叮嚀所司詳加訪察去其太甚以示懲戒俾爾等各還舊服圖效將來夫民生之所艱者惟財與力爾來疲憊困竭已甚而獄訟刑罰之不平寇攘姦宄之未息朕切憂之爾等亦安所逭其責哉其尙體朕至懷勉力盡乃職毋怠毋傲毋贓毋苛毋虐毋酷毋畏彊禦務俾田裏之間各安生業興行禮讓以共成雍熙泰和之治顧不羙歟爾等其欽承之故諭

○壬寅

○升山西按察司僉事王鴻儒爲本司副使仍提調學校

○癸卯○調狹西布政司右參政李隆於四川布政司浙江按察司副使呂璋於福建按察司以考察才力不及也命狹西按察司副使陳珍整飭固原等處兵備△升南京刑部員外郎陳懷經爲雲南按察司僉事

○湖廣廣西四川冠帶舍人頭目族目通事朝覲違限人俱宥之

大明孝宗敬皇帝實錄卷一百八十三大明孝宗敬皇帝實錄卷一百八十四

弘治十五年二月甲辰朔命南京通政司通政使毛倫之孫暉爲國子監生從其請也

○丁未

○奠釋先師孔子遣吏部左侍郎兼翰林院學士吳寬行禮

○賜沈府鎭國將軍勛泊慶府貞寧王長子臺涍鎭國將軍臺汪唐府鎭國將軍宇淡輔國將軍宇塤周府輔國將軍安湯安氾安淳奉國將軍安湄安沼安泊安浪安沶安瀉安儀安溶安澶誥命冠服如制△刑科左給事中吳仕偉言今天下諸司朝覲官旣黜其不職者以示戒亦當旌獎其賢能者以爲勸上從其言今吏部從公訪察各具實以聞吏部覆奏謂廣東左布政使周孟中浙江按察使朱欽蘇州府知府曹鳳大名府知府韓福沂州知州張鳳宜陽縣知縣吳獻六人才行稍優可當旌獎之舉上以所具無實迹寢之命今後勸懲官員須具疏實迹以請△以水災命河南開封彰徳等四府弘治十四年起運充軍及攺兌糧米每石折銀六錢類角�羊蘇州以備支用從撫官都禦史鄭齡奏也

○戊申

○祭太社太稷

○遣順天府官祭先農之神工科給事中張文奉敕往湖廣貴州查理邊儲會晉安諸處賊發道梗乃上官邊情七事其上謂巡撫都禦史錢鉞總兵官豊潤伯曹愷等不能相機剿賊遂致敗卹欲加究治以快人心一爲尙書王軾𨿽受命專理邊務而巡撫都禦史汪奎不能贊理乞於致仕侍郎許進養病都禦史馬中錫二人內推舉一人代之一謂米魯福祐犯順罪固當誅但脇從者亦宜寬免欲會尙書王軾駐兵境上懸重賞購其首惡其脇從者宥之一謂保甸鋪之敗損折人數不明死者不可一槪受賞乞命官往核其實一謂貴州興隆諸衛軍餉不足欲召商中鹽以給其費一謂各處調用土兵人等陸梁無忌擾害官民且其心叵測乞敕四川雲南兩廣鎭巡等官申戒其人及修理城堡以備意外之變命下所司議行之

○己酉命吏部左侍郎兼翰林院學士吳寬翰林院侍讀學士劉機爲會試考試官△工部郎中倪阜請假護其兄吏部尙書嶽之喪歸葬從之命楚府故輔國將軍均��金支過弘治十四年祿米免還官△安遠侯柳景直隸懷寧縣人天順五年襲祖漙爵成化二十一年充總兵官總鎭兩廣在廣中貪酷無狀嘗挾私笞死無辜二人弘治三年巡撫都禦史秦銑發其事遣官往勘皆實下刑部覆奏罪當死貸之命戴頭巾閒住七年自陳得冠帶閒住十一年後爵至是卒其母孫氏爲乞祭葬禮部執不可謂止與一祭命賜祭者二其子文襲侯爵

○庚戌

○升南京吏部郎中陳鎬爲山東按察司副使提調學校△監察禦史宗彜復命失儀下錦衣衛獄贖杖還職

○辛亥

○巡撫寧夏都察院右副都禦史王珣乞養病巡撫保定等處都察院右副都禦史王沂乞致仕俱不允△升戶部郎中趙亮采爲河間長蘆都轉運鹽使司運使湖廣寶慶府知府李徳仁爲狹西都轉運鹽使司運使山東靑州府同知鄒儒爲遼東行太僕寺少卿寶慶府同知趙玹爲遼東苑馬寺少卿△復除廣東布政司左參議董榮於四川按察﹝司﹞僉事張文於雲南按察司俱丁憂服闋也△舊例兩京太僕寺歲徵民間備用馬二萬匹至是兵部以地方災傷請令止取萬伍千匹太僕寺所屬如舊徵本色七分角�羊俵南京太僕寺徵十之三本色與折色相兼其折色者每匹徵銀十五兩角�羊部以備買馬之用從之△鎭守大同太監陸誾有疾乞回京調治不允

○壬子

○建昌伯張延齡奏皇太子正位東宮已經十載宜敕隨侍儒臣朝夕輔翼諭以善道益其見間日與講論修身治平之道禮樂教化之端取其善以爲法惡以爲戒誠能緝熙睿學他日推諸政事不患天下之治疾上曰輔養儲徳誠爲重事皇太子年漸長成正宜及時進學卿言具見忠愛今後輔導等官務宜逐日進講毋得虛曠歲月△升河南按察司按察使文貴爲布政司左布政使雲南按察使陳孜山東左參政杜整俱爲右布政使貴孜狹西整福建蘇州府知府曹鳳工部郎中王鉉河南府知府陳宣俱爲左參政鳳山西鉉四川宣雲南江西右參議王論戶部郎中王琰臨洮府知府車霆俱爲右參政綸本司琰霆狹西狹西僉事李端澄山東僉事李宗泗福建僉事曲銳刑部郎中盛洪監察禦史姚祥陸完南京監察禦史王悼俱爲副使端澄本司宗泗江西銳四川洪廣東祥雲南完浙江倬貴州兵科右給事中毛王�﹤顯﹣頁﹥戶部郎中相樞俱爲左參議珵山東樞山西南京戶部郎中黃王�贊南京戶科給事中李王�贊南京都察院經歷華福俱爲右參議黃王�贊李王�贊俱四川福湖廣南京監察禦史杜啟南京戶部員外郎範祺直隸通州知州唐希介南京大理寺右寺副王慶南京刑部員外郎李祚刑部員外郎陶照監察禦史袁經俱爲按察司僉事啟祺福建希介慶狹西祚雲南照廣東經山東△雲南貴州通事朝覲違限自陳道遠命俱宥之△四川龍州宣撫司土官宣撫薛紹勛遣人來朝違限紹勛自請罪命宥之△總制狹西軍務戶部尙書秦鉉固原爲狹西通賊之路迆裏陸盤山胡元鐵木眞嘗階此謂猾夏之貲本處及調戍官軍止萬八千餘人散守大小城堡凡二十四處兵分則勢弱是以賊覘知虛弱出沒自由今宜益兵以守之又臨鞏秦州等衛所官軍每年赴甘涼備禦至他方有警顧調甘涼與京營兵徵剿夫京師爲天下根本爲邊將手握重兵一遇寇至輙便奏請京軍應援此豈彊榦弱枝之策今後京營兵宜專衛京師不可輕發其臨鞏秦州等衛操備甘涼及甘涼等處操備臨鞏官軍俱令各還本處仍推知兵宿將二人充副將或遊擊分守固原之地庶幾人以戍爲家而樂於趨役軍以將爲贍而自奮戰心內可以壯根本而外可以固封疆矣命兵部看詳以聞命廣東都司署都指揮僉事楊觀之子用璋襲廣州後衛指揮同知

○癸丑

○左春坊左中允楊廷和丁憂服闋復除原職△廣西南丹州思陵州都康州四川永寧宣撫司太平長官司貴州程番長官司官朝覲違限命俱宥之

○以水災免河南開封等四府及歸徳等七衛所弘治十四年稅糧子粒有差命南京中軍都督府致仕都督僉事王勇之孫璽代原職金吾右衛指揮同知○甲寅

○昏刻金星犯昂宿東第一星

○乙卯

○賜周府濟陽郡君並儀賓桂傑東陽郡君並儀賓李瑤昌邑郡君並儀賓邢潤誥命冠服如制△戶部右侍郎王儼乞致仕不允△升翰林院修撰劉春爲左春坊左諭徳以九年秩滿也

○丙辰

○升河南按察司副使張鼐四川副使王弁俱爲按察使禮科都給事中寧舉爲布政司左參政南京禮部郎中錢灝爲右參議南京刑部員外郎尙繻刑部員外郎黃繡湖廣茶陵州知州董預俱爲僉事鼐本司弁雲南繡山東灝江西繻狹西預福建

○遣戶部右侍郎陳淸祭太倉之神△遣順天府官祭宋丞相文天祥命工部右侍郎張憲之子珂爲國子生從其請也

○毛憐衛女直都督產察等及喜樂溫河等衛女直都督揮余籠等來貢賜宴並彩段等物如例△再運太倉銀十萬兩於寧夏以給邊儲仍諭各邊累次運送銀兩並開中措置之類所積糧料艸束巡撫等官各籍數奏繳△戶部仍查實奏聞△金吾左衛帶俸都指揮使張玉侍慶成宴失儀下錦衣衛獄贖杖還職

○丁巳

○實授南京試監察禦史範希顏鄭錫文爲監察禦史希顏福建道錫文廣東道△翰林院編修沈燾吏科給事中鄒文盛俱復除原職燾以病痊文盛丁憂服闋也命守備污漳等處署都指揮僉事陳忠之子代爲長淮衛署指揮同知

○戊午

○升監察禦史陳銓爲四川按察司副使△戶部覆奏保國公朱暉所言足邊儲以卹墩軍二事謂諸邊卒缺軍儲而西陲尢甚今醜虜𨿽雲遠遁恐秋髙時復來請如暉所奏卽行延綏甘肅寧夏有司及時預備又邊軍之苦莫甚於墩軍請如所奏會所司各加意寬卹從之

○己未

○初衛恭王瞻埏以所賜順義縣地二十三頃有奇施大慈恩寺至是岐惠王祐楡墳成適在界內恭玉墳司香奉禦曹徳請以奉香火命議處以聞戶部議分爲三其二以奉二王香火一仍畱本寺從之△以霜災免山西行都司所屬二十衛所及大同府所屬州縣弘治十四年秋糧子粒十一萬四千五十石艸四十一萬一百四十束有奇

○庚申○甘肅鎭巡等官以邊境已寧請令本鎭原調守固原遊擊將軍趙鉉及副總兵魯麟卒所統兵各還操守從之

○辛酉

○升右春坊右諭徳王華爲翰林院學士支從四品俸以九年秩滿也△南京老人星見於丁位

○壬戌景皇帝忌辰遣儀賓周鉞祭陵寢封周府原武王生母閻氏爲康僖王夫人從王請也△南京戶部右侍郎鄭紀乞致仕不允命巡撫貴州都察院右副都禦史汪奎致仕以給事中張文監察禦史葉永秀劾其非撫馭才也

○癸亥

○禮部尙書傅瀚卒字日川江西新諭縣人天順八年進士攺翰林院庶吉士授檢討升修撰尋兼司經局校書侍東宮講讀秩滿遷左春坊左諭徳兼充經筵講官上登極以宮僚恩擢太常寺少卿侍讀纂修憲廟實錄成進太常寺卿兼侍讀學士乞歸省墓命馳驛亟還賜寶鏹銀幣還擢禮部右侍郎旣而以左侍郎兼學士掌詹事府事仍直日講適修大明會典充副總裁官未幾擢尙書掌部事會足疾劇累乞辭印停俸致仕皆不許至是卒贈太子太保謚文穆遣官加祭給驛護喪治葬事瀚嗜學彊紀處事周悉有思致𨿽小不苟工書法爲詩文峻整無陳俗气子元舉進士爲庶吉士授監察禦史完蔭授中書舍人初潮欲攘取內閣之位乃嗾同鄕監生江瑢奏內閣大學士劉健李東陽旣而恐謀泄遂倡言瑢與學士程敏政善且奏詞決非瑢所能而奏中排抑勝己一言又實敏政平日心事以此激當道之怒而敏政之獄自是始矣敏政旣死瀚果自禮部攺詹事代其位後瀚家人忽晨見敏政入翰室又數見怪異因憂悸成疾踰年瀚竟死由是人始知敏政之死有自也已是時劉健當國旣偏溺於恚怒莫之能辯適大學士謝遷又素憾敏政嘗發其交通太監李廣營謀入閣之私而諭徳王華亦銜敏政嘗揚其主考賣題事又都禦史閔圭與遷華皆同鄕乃囑圭及科道數輩內外並力交攻羅織成獄而華曰�永之甘心鷹犬者又不足責也顧當時劉健謝﹝遷﹞徒知殺人滅口以避禍曾不思虧損國體淪喪士气以玷科日其爲盛時風化之累有非細故者比此皆始於瀚爭奪名位一念之私以誤之也

○甲子

○淸明節遣駙馬都尉蔡震齊也羙分祭長陵獻陵景陵裕陵茂陵文武衙門各官分陪祭△遣儀賓周鉞祭景皇帝陵寢△遣內官祭恭讓章皇后陵寢△浙江道監察禦史劉偉丁憂服闋復除江西道

○丙寅

○掌國子監祭酒事禮部右侍郎謝鐸再乞致仕上曰國學重任正酒得人鐸學行端方故特起用豈可引疾遽求體退宜勉盡職業毋再固辭升廣東按察司劉洪爲都察院右僉都禦史巡撫貴州兼贊理軍務△賜涇王食鹽一千引命西淮運司歲以價銀千二百兩給之命選差南京戶部屬官一員往治貴州軍餉並開中雲南弘治六年七年鹽課二十萬九千五百餘引四川弘治十二年十三年鹽課一十七萬九千五百餘引以濟之從給事中張文等奏也命狹西巡撫等官充實邊儲及寬卹流戶從前提督軍務都禦史史琳奏也命懷柔伯施王�贊振威營坐營管操△會昌侯孫銘建平伯髙露給事中張弘至俱以陪祀獻陵後至爲紏儀禦史所劾下錦衣衛獄命各罰俸一月

○丁卯

○狹西苑馬寺卿李克恭言本寺及行太僕寺原不屬布按二司管轄請自今考核二寺官員止憑巡撫巡按考語爲定毋令二司官再出考語兵部覆議請如所奏且各守寺官中亦有才行超卓者請如二司例一體推舉升用從之先是刑部左侍郎何鑑奏請得旨準撥臨淸倉糧四萬石賑濟兗州府饑民至是鑑復命本府之民尙欠起運充軍糧八萬一千一百三十餘石無徵納請移原準濟之數並再借臨淸糧四萬一千一百三十餘石以補之俟本府收成時再徐議補還戶部議爲起運固不可缺民饑亦當所卹前所請準賑濟者宜仍令實惠於民其充運者請如臨淸倉借撥起運從之

○戊辰○禮部會試取中式舉人魯鋒等三百名△四川建昌衛軍民指揮使司昌州長官司普濟長官司威龍長官司官朝覲違限命宥之△昏刻火星犯井宿東扇北第一星

○己巳

○升狹西按察司副使馬龍爲廣東按察使

○庚午命故懷寧侯孫泰之子應襲爵襲懷寧侯

○辛未命四川都司都指揮同知昌佐神機營左哨管操

○壬申

○中宮千秋節命婦朝賀

○賜各王府慶賀官員人等鈔幣有差△升禮部左侍郎張昇爲本部尙書昇具疏辭上曰卿學行素著典禮有年特玆簡用宜勉就職不允所辭△升湖廣按察司僉事歐陽旦爲狹西按察司副使

大明孝宗敬皇帝實錄卷一百八十四

大明孝宗敬皇帝實錄卷一百八十五

弘治十五年三月癸酉先是遣科道等官淸理各處屯田而狹西遼東邊方以兵荒未及至是直隸嘉定縣學教諭周成上疏極言屯田之善下戶部議因命移文各邊鎭延等官淸理從之

○甲戌

○升刑部主事姚文灝爲湖廣按察司僉事提調學校命狹西都司故都指揮僉事王泰之子通襲寧夏左屯衛指揮使

○乙亥

○先是大同守臣以修築大邊事竣聞上命兵部右侍郎熊繡住閱實繡還奏謂所築髙深堅厚視昔有加命加鎭守大鑑陸誾祿米歲十二石升總兵官都督僉事莊鑑爲都督同知巡撫都察院右僉都史劉宇爲右副都禦史其巡按協守分守守備等官一百五十一人給賞有差今分守延綏西路左參將曹雄充副總兵分守固原等處狹西都指揮僉事李能充遊擊將軍協同副參等官隨機策應從總制軍務尙書秦紘奏請添設也廣東道監察禦史戈福病痊復除狹西道

○夜狹西鞏昌府及岷州衛俱有流星自西而來東

○丙子

○銓注湖廣都指揮僉事康泰於金吾左衛帶俸泰自湖廣行取來京於五軍幼官舍人營坐營管操陳乞注衛帶俸故有是命△升刑科左給事中吳仕偉工科左給事中於瑁俱爲都給事中吏科給事中王宸周璽工科給事中張文俱爲右給事中仕偉禮科瑁刑科宸本科文兵科璽工科△廣西田州府土官知府岑猛遣頭目岑廣等來貢賜彩段鈔錠如例

○丁丑○建州衛及建州左建州右衛女直都督等官脫羅克禿伯尙哈喇卜答塔失等各來貢賜宴並彩段衣服等物各有差△先是湖廣靖州苗賊李再萬等負其險固數流劫鄕村撫之不服捕之則遁至是鎭守太監劉雅總兵官永康侯徐錡巡撫都禦史閔仲宇等調漢土官軍人等分哨截殺自冬䢐春破賊寨四十餘處斬獲賊首李再萬等一百三十九人就擒者二十七百七十餘人俘獲幼男婦女曁追回被虜人口九百有奇事聞命降敕獎勵雅等賞奏捷人各紵絲衣一襲新鈔一千貫△追錄雲南官軍剿捕師宗彌勒等州盜賊功升一級者五十一人署一級者一人餘五百六十二人給賞有差加鎭守太監劉曰�永祿米歲十二石總兵官沐昆歲一百石升巡撫都禦史李士實前布政使陳金參政徐節俸各一級副使王臣致仕使陳嵩都指揮僉事孫輔劉桓張驥官各一級陳嵩仍致仕土官知府鳳英升散官一級

○乙卯賜贈太保昌國公張蠻墓祠額曰莊肅並賜其妻昌國夫人金氏誥命從其子壽寧侯鶴齡請也賜楚府虞城縣主並儀賓諭從仁洛安卿君並儀賓劉源桂陽郡君並儀賓李志傑誥命冠服如制

○庚辰

○四川天全六番招討使司等處土官各遣人來朝覲賜彩叚錠鈔等物如命給事中張文監察禦史葉永秀因按湖廣邊儲奏邊方急務謂貴州總兵官曹愷姦貪大著臨敵畏避不宜用其賊婦米魯之黨中間必有脇從者宜懸賞示信令斬魯等以自贖餘皆宥之以彰朝廷不殺之威前保甸鋪之敗官軍被難𨿽同然與死事者殊科宜遣官核實以分別賞罰又興隆等衛從徵軍士家無空丁歲旡寧日兼之淫雨爲災勞苦萬狀宜量給賞賚以濟其困乏又貴州臨近各種蠻夷及應調各處土兵或乘機竊發或玩法恣肆統禦防閒不可不愼又普安故知州隆暢闔門被難宜訪求應襲之人或攺設流官以杜窺望其起調土兵所過騷擾宜令經過有司軍衛沿途守護及量加犒勞以慰遠人之心兵部議擬覆奏上曰曹愷不職推素有謀勇者代還餘從所擬命狹西都司都指揮僉事把琮充左參將分守延綏西路

○辛巳賜汝王祐槨河南獲嘉輝縣地二十六頃衡王祐楎山東壽光濰縣地一千二百十四頃有奇榮王歲支兩淮餘鹽一千引各從其請也△以旱災免狹西臨洮漢中平涼三府及延安漢中寧羌鞏昌四衛弘治十四年秋糧子粒三萬六百餘石艸一萬八千二百餘束△都察院右都禦史史琳陳邊十三事大略欲於狹西韋州城添設一衛所十字澗修築城池水泉毒其上流以獘虜人馬援科徵取回淸軍匠官以蘇民困攺神木鎭羌千戶所爲衛添兵楡林舊城外築保障內積芻糧而於樓子營增安伏之兵取回守備內臣以革占役軍人之獘淸軍役以實軍伍足馬匹以備調遣至於各城堡內則添置驢騾毋令戰馬走遞兵部覆奏謂所言多可從於取回內臣之言尢懇切上曰守備內臣卿等再議以聞余從所議△提督遼東軍務都察院右都禦史王宗彜乞還京允之以遼東邊事稍寧也△調神機營坐營南寧伯毛良於三千營坐司管操△福建道監察禦史曾祿丁憂服闋復除河南道以丁憂服闋也

○壬午命趙靖王之子淸流王祐采掌管府事並行慶賀祭祀等禮

○癸未

○升禮部右侍郎焦芳爲本部左侍郎攺南京禮部右侍郎李傑爲禮部右侍郎△長河西剌思崗地方番僧桑呆祿竹等五人各來貢請襲其師大國師及禪師都綱等職從之仍賜宴並彩叚衣服等物如例△朵顏衛都督阿兒乞蠻遣頭目土籠吉等貢馬謝恩賜宴並彩叚衣服等有差命取回饒州府督造磁器內官從巡撫都禦史韓邦問奏也

○甲申

○賜襄王祁鏞爲善陰隲孝順事實性理大全等書從其請也△兵部議覆狹西苑馬寺卿李克恭所奏恩軍隊軍逃故數多又多別項差占請嚴行淸查以備養馬命巡撫官嚴督淸查選補不許虛應故事△升分守松潘署都指揮僉事顏玉爲署都督僉事充總兵官鎭守貴州兼提督平淸等衛

○乙酉

○協同鎭守甘肅左副總兵右軍都督府都督同知魯鑑辛鑑西寧人襲其父失加指揮同知職以功累升至都督同知初守備紅城子旣而充右參將分守莊浪添守西寧復充左副總兵協守甘肅掛靖虜將軍印充總兵官鎭守延綏等處賜誥加榮祿大夫後以疾致仕其子麟爲遊擊將軍引兵駐永昌原所部土人官軍家口仍命鑑統理爲特建坊以旌勸之鑑仍其祖烈久守邊陲有捍禦功與虜戰輙躬冒矢石身被傷者數處至是以舊創疾發卒訃聞輟朝一日賜祭葬如例贈右都督

○命東寧伯焦淇神機營坐營管操宣城伯衛璋領紅盔將軍直衛

○升涇王母恭妃楊氏之兄錦衣衛千戶楊謹爲指揮僉事弟楊謙爲所鎭撫從王王抱本作其請也

○命西安後衛指揮同知吳鋐鋐抱本作鈜分守寧夏東路以都指揮體統行事丙戌

○升浙江臺州府知府陳相爲廣廣西布政司右參政湖廣衡州府同知蔡坤爲山西按察司僉事

○命後軍都督府帶俸都督僉事盧欽之子英代原職金吾左衛指揮使

○丁亥上禦奉天殿策會試中式舉人魯鐸等二百九十九人制曰朕膺天命承祖宗列聖之統一以臨天下於玆十有五年夙夜兢兢思弘化理非法諸古而不可然嘗考之前代繼統之君守成稱賢莫盛於夏之啟商之中宗髙宗周之成康之數君者治績之美具在方策果何道以致之近世儒者之論謂聖王以求任輔相爲先又謂君之聖者以辧君子與小人數君之致治也其亦有藉於是耶且輔相之賢否君子小人之情狀未易知也玆欲簡賢爲輔用君子不惑於小人將安所據耶天下之務固非一端以今日之所急者言之若禮樂教化若選才課績徵賦之法兵刑之令皆斟酌於古然行之旣久不能無獘焉袪其獘而救之欲化行政舉如祖宗創制之初比隆前代何施何爲而得其道邪諸生績學明經通於古今之宜其具實以對毋隱言毋泛論朕將采而行之

○命少傅兼太子太傅戶部尙書謹身殿大學士劉健太子少保禮部尙書兼文淵閣大學士李東陽太子少保兵部尙書兼東閣大學士謝遷少傅兼太子太傅吏部尙書馬文升戶部尙書侶鐘兵部左侍郎熊翀太子太保刑部尙書閔圭工部尙書魯鑑都察院右都禦史戴珊通政司通政使沈祿大理寺卿楊守隨翰林院侍讀學士武衛張苪充殿試讀卷官

○升南京翰林院侍讀學士馬廷用爲南京禮部右侍郎

○廣東布政司左布政使周孟中自陳老疾乞休致命升孟中爲都察院左副都禦史致仕給驛回鄕以吏部言孟中曾被獎旌推舉而遽求退休爲可嘉也

○戊子○升直隸河間府知府施盤爲山東按察司副使整飭天津等處兵備△實授南京廣西道試監察禦史王欽爲本道監察禦史△狹西瞿云寺都�����尼麻藏卜等莊浪大通等寺並哈者七籠膻等族郭由哈石等族番僧番人失剌藏卜卓牙圭哈等各來貢賜彩叚表裏等物有差

○庚寅上禦奉天殿賜康海等進士及第出身有差文武羣臣行慶賀禮△升雲南按察使司副使王臣爲廣西布政司左參政以預平苗賊功也△毛憐衛女直指揮使等官忽必忽等來貢乞升職命忽必忽等五人升都指揮僉事綽乞等二人升指揮使仍賜宴並彩叚衣服等物如例

○辛卯賜進士恩榮宴於禮部命太師英國公張懋主宴

○壬寅

○兵部主事黃淸奉命整點北直隸山西狹西河南等處馹站還奏添復腰站處置馬價存卹馬夫增添馬酌定糧價復簽夫役禁革收艸復簽庫役復置車羸九事兵部復奏謂所言多可行從之先是舉人余寘具陳其父太子太保兵部尙書子俊前爲都禦史時軍功乞如例錄用得旨授寘錦衣衛正千戶子孫世襲百戶後寘以功升指揮僉事至是復奏父功與尙書侯王�建相同其王�建官二品子孫得世襲千戶而父官一品子孫世襲顧不及王�建乞攺正升授兵部覆奏上命寘子孫準世襲正千戶

○癸巳賜狀元康海朝服冠帶及諸進士鈔命故寧晉伯劉福之子嶽封寧晉伯△升河南右布政使曹元湖廣右布政使陸珩俱爲左布政使元山東珩廣東河南按察司僉事彭綱爲雲南副使提調學校賜都察院右副都禦史葉贄之父封知府本道祭葬禮部言無例特許之△琉球國中山王尙貞遣正議大夫程璉等來貢回賜王錦叚等物賜璉等宴並彩叚等物如例

○甲午

○狀元康海率諸進士上表謝恩△永康侯徐錡卒錡直隸合肥縣人成化十八年襲祖安爵弘治三年管五軍營右哨兼管紅盔將軍帶刀侍衛十一年管圍子手大漢將軍侍衛十三年掛印充總兵鎭守湖廣十四年平靖州武崗等處苗賊錡與有功被璽書獎勵及白金文綺之賜錡之出鎭不由廷薦及至任不勝索債之擾因得疾卒訃聞賜祭葬如例子溥嗣命四川都司都指揮僉事韓雄充副總兵分守松潘等處

○乙未○狀元康海率諸進士詣先師孔子廟行釋菜禮廣西太平府左州思同州等衙門官朝覲違限命俱宥之△尙膳監太監王安等爲故太監莊旺之侄桐乞恩比例送國子監讀書禮科給事中倪儀劾之謂安等妄行奏請故違成憲乞治其罪禮部議謂舊無此例近因太監孫振之侄漢得請故王安等遂引以爲例請並孫漢發回原學業庶幸進之徒知所懲戒上從其言命王安等姑宥之△時有旨命禦馬監左監丞孫敍鎭守雲南金齒騰衡地方兵部覆奏騰衡地方內臣所宜革去巡撫巡按等官相繼論列未蒙宸斷今太監吉慶病故一且復有此命物論不能無款乞特賜裁革毋重貽地方之害不允銓注廣州前衛帶俸都指揮僉事劉勛於廣東都司

○丙申

○晉府慶成王奇湞以伯父晉王薨逝奏請親詣太原祭奠禮部言前無事例且王居汾州去太原三百餘里往回不便請行令本府教授等官代往致祭從之

○鎭守遼東總兵定西侯蔣驥巡撫都禦史陳瑤各出陳修邊殺賊之功乞以贖罪爲兵科所駁兵部亦言驥等所陳圖免啟釁誤事之罪請候其到京會官推問上曰蔣驥陳瑤旣以取回準以功贖罪驥令原府帶俸瑤待到京之日聞奏△授第一甲進士康海爲翰林院修撰孫淸李廷相爲編修第二甲胡煜等九十五人第三甲卞思敏等一百二人分撥各衙門辦事

○丁酉

○狹西朝邑縣地震有聲如雷

○戊戌命南寧伯毛良仍直侍衛良舊嘗侍衛至是調三千營坐司自乞陳舊效勞從之△攺進士胡煜魯鐸薛金溫仁和李時滕霄吉時趙永李貫畢濟川何瑭張禬李元吉周禎王廷相顧燁潘希曾盛端明朱襄王萱爲翰林院庶吉士並修撰康海編修孫淸李廷相俱本院讀書命翰林學士梁儲生王教之給酒食器具如例△升福建布政司右參政龐泮廣東右參政張本俱爲右布政使泮河南本湖廣浙江按察司僉事郝天誠爲四川副使刑部員外郎查煥爲河南僉事增設浙江杭州府管糧通判一員

○遣醫士往視巡撫大同都禦史劉宇之疾從其請也命府軍衛指揮同知張文淵充左參將協守松潘東路

○己亥

○先是有旨自正月初一日至十二月二十七日但遇禦膳進素日期俱令光祿寺禁屠斷宰者凡一百一十一日此旨惟光祿寺知之在京諸司尙未有知者乞申諭各衙門今後凡遇禁屠日期自禦膳以至宴賜之類俱依齋戒事例悉用素食禮部議謂光祿寺各項供應上有兩宮之奉養下有四夷之宴賜今凡遇禁宰日期一切以素食從事揆諸事體殊爲不便且進素日期在祖宗朝無故事惟皇上好生之徳出自天性故愛惜物命至於如此但其間又有不容己於言者邇者復聞有旨令進素之日所用膳內豬羊雞鵝時價銀數各封藏寄庫臣等未敢仰窺聖意所在伏願明詔光祿寺凡寄庫銀兩就以補助供應缺乏今後一切供應俱令隨事撙節則仁心益廣而聖徳益崇矣上納之令光祿寺在寺丞劉憲奉命募土兵於狹西諸鎭得兵凡一萬三百七十六名請各賞賜銀五兩其召募及格署都指揮同知鄭胤等三十二人分巡僉事蘇泰等五人並把總指揮同知王勛等四十六人請各量賜升賞兵部覆奏從之

○辛丑

○午刻江西髙安縣地震有聲搖動軍民房屋

大明孝宗敬皇帝實錄卷一百八十五大明孝宗敬皇帝實錄卷一百八十六

弘治十五年四月壬寅朔孟夏享太廟△遣內官祭司竈之神命順天府賑卹都城內外民之孤寡殘疾及貧難無依者從戶部奏也命大興左衛帶俸指揮僉事張安守備徳州等處以都指揮體統行事

○癸卯

○涇王將之國詣長陵獻陵景陵裕陵茂陵行禮△先是有諭升致仕福建按察司僉事章懋爲南京國子監祭酒懋奏言父喪未久宿疾未平乞仍以原職致仕上曰章懋不準辭待服闋日赴任堪任南京國子監司業者推二員時南監久不設司業之職吏部疏上翰林院編修羅欽順檢討劉瑞以請命升欽順爲南京國子監司業△實授南京試監察禦史郭浹爲南京貴州道監察禦史△山西守臣以修築邊墻及偏頭寧夏墩堡事竣聞命通政司右通政陳勗往閱之

○甲辰命給周府河陰康簡王宮人張氏遂平恭安王宮人許氏米歲各百石故輔國將軍安瀢生母劉氏米五十石故鎭國將軍子界宮人米四十石△升湖廣布政司參議夏昂四川右參議沙壁俱爲右參政昂福建壁廣東直隸興國州知州胡瀛爲浙江按察司僉事

○乙巳

○廣東布政使司左布政使周孟中言宋丞相文天祥當胡元侵擾君臣播遷致仕家居獨應詔勤王開督府而召英雄集鄕兵以圖興復一時慕忠效義之士趙時賞等四十餘人亦皆奔走助順上下一心具載史冊今天祥已秩祀典而時賞等未獲表章乞下江西廬陵縣爲天祥建忠義廟配諸賢於左右有司歲春秋致祭庶以事君者勸禮部覆奏從之△虜入遼東淸河等堡境軍士死傷者四人男婦被虜者十一人命逮問守備等官指揮趙昂等三人罰分守副總兵劉祥俸三月

○丙午

○升南京吏部郎中黎經爲四川布政司左參議戶部郎中林鐄爲湖廣右參議南京監察禦史李嶽爲四川按察司僉事命巡撫寧夏都察院右副都禦史王珣之孫倓爲國子監生從其請也△南京刑部主事胡世寧言時政六事一嚴考核謂比來士習循內外官員有營私納賄者乞敕諸司嚴加考察一崇節儉謂近來民貧財匱公私困乏乞敕諸司通查各項供用之物及內外冗食之人一切裁省禁約一汰冗官謂凡令天下各衛所見任軍職並其戶丁俱習武藝朝廷遣官分往各處會巡撫巡按等官考試自都指揮以下不中者卽令罷黜其子試中可代者卽令代職無子或不能代者就令立功一祖子孫有武藝者借襲無者暫停或令減俸優給以後軍官子孫襲替或弟侄借職者不分新舊俱要比試武藝熟賢而後得襲者調京軍往來緩不及自乞自今分定在京直隸衛所官軍止應宣府遼東山西衛所官軍專應大同狹西衛所官各從所近分應延綏寧夏甘肅平時無事則指令邊軍操守有事除遼東宣府必湏奏請京軍出援其餘各邊總兵官一面奏聞一面徑調附近衛所官軍前去策應不必命廷臣以撓其權出京軍以分其餘一重將權謂今邊方事從中制總兵巡撫等官不得自專以故難責成功乞假以威權賞罰權其所爲而不爲中制則成功可責一用間謂課虜中有探聽之人爲我所獲者乞免其誅戮厚賞以悅其心因而用之則我師所出動中機會無不濟矣命下其奏於所司△巡撫遼東都禦史陳瑤以有罪行取至京刑部請如科道所劾逮問上宥之命對品調外任遂調四川敍州府知府

○丁未

○刑科都給事中於瑁監察禦史馮允中等復交章劾奏前鎭守遼東總兵官蔣驥巡按都禦史陳瑤謂二人擅開邊釁罪狀已明旣有旨取回謂宜兼程就獄引咎責躬顧乃棲遲道路欲遂寅緣猥陳功伐覬免量譴今驥幸得原府帶俸而瑤亦從輕外調命下之日中外沸騰咸謂前者大同失機總兵官王爾治以重罪都禦史洪漢亦已罷黜今驥瑤無事則貪功以啟釁有警則坐事以喪師事敗復隱實以罔上其罪惡尢甚於爾漢而反輕釋之不惟無以熄嗷嗷之議而亦不足以服爾漢之心請仍如刑部所擬明正其罪以爲守邊者之戒不允

○戊申

○戶部左侍郎李孟晹乞致仕不允

○攺右軍都督府襄城伯李鄌於後軍都督府僉事管事

○己酉

○攺天壽山守備都指揮僉事王瑾分守居庸關分守居庸關指揮僉事王爾守備天壽山以瑾堪治繁爾堪治簡從巡撫都禦史洪鐘請也△賜魏國公徐補之母夫人王氏祭葬並棺其齋糧麻布如例

○兵科都給事中屈伸監察禦史陳恪等復交章言今齒騰衡地方不宜復設內臣鎭守所遣左監丞相敍尙未行乞收回成命上以旣有前旨不允

○鎭守大同太監陸誾奏辭所賜祿米而爲其弟正千戶玉侄百戶宣乞升職世襲兵部執不可命陸誾祿米不準辭王宣準各升一級

○鎭守江西太監董讓等奏南昌左衛旗軍原額四千七百五十三人今差撥事故者居多而在城操練者正百四十一人乞行令江西各問刑衙門並淸軍禦史將新問充軍人犯及淸出各項迷失埋沒等項軍丁俱從宜發本衛塡補原數兵部覆從之

○庚戌

○琉球國中山王尙眞奏請自令本國使臣往福建地方補造海船以便往回禮部覆奏上從之

○辛亥

○涇王將之國詣奉先殿行禮○百官詣涇王府行禮

○太師兼太子太師英國公張懋以疾乞角�羊兵柄上曰卿久典戎務練達老成有疾宜加調理以副委任所辭不允△授舉人方英鄧相爲中書舍人冠帶儒士林應禧爲鴻臚寺序班送內閣制敕房書辦△提督操江南京都察院右僉都禦史林俊乞致仕因薦浙江按察使朱欽河南副使陳壯及致仕副使曹時中自代吏部覆奏言欽等請別用俊才望爲輿論所歸方當向用未可聽其去上曰林俊不準休致

○壬子

○涇王之國陛辭上禦奉天門送之如儀△晉府西河王奇溯不待有司奏請而輒選婚稱母命自納民人馬澄女旣而王引咎請罪上宥之輔導官令巡按監察禦史逮問△虜潛入密雲大角谷境軍士被虜者一人男婦傷死者四人命逮問把總指揮王振等三人分守右監丞韋祥右參○癸丑命錦衣衛指揮僉事郭良襲武定侯良故武定侯昌之子昌卒於成化中時以族人有襲爭者止授良指揮僉事至弘治初上以良屢請襲爵革其職旣而復命爲指揮僉事至是良母許氏爲請襲爵上再命吏部會官廷議眾以爭襲爵革議久不決禮部侍郎焦方獨曰爭爵之罪小開國之勛大豈可以爭爵之小故廢開國之勛眾服其言議遂定故有是命△賜南京兵部尙書秦民悅繼母淑人陳氏祭葬如例△邊人有回自虜中者言套中虜賊半往賀蘭山後將入寇寧夏守臣以聞且再以馬爲請兵部請亟行總制尙書秦鋐令斟酌調兵防禦毋致怠忽誤事從之

○乙卯

○升左春坊左中允吳儼爲南京翰林院侍讀學士

○山西道監察禦史金洪丁憂服闋復除河南道○兵科都給事戴銳言宋大儒朱熹乃徽之嫠源人其父松官遊建陽始家焉熹之生也一則曰新安朱某二則曰新安朱某迨其沒也宋復以徽爲封號熹之神其不忘故鄕也必矣今建陽祠廟秩在祀典而嫠源舊廟惟鄕人私祭之近舊廟厄於回祿請特令有司撤而新之歲春秋致祭如建陽庶益昭我皇上崇儒重道之意禮部覆奏從之△戶科右給事中胡世忠言近日差官閱實大同邊墻其長凡百餘里堅厚完固是爲經久之計然其中尙有一簣之欠故臣又敢有言臣先因勘事大同曾言形勢不便欲增設墩臺以接烽火增築屯堡以便策應而有司視爲虛文致有前日之禍及今不圖夷患未已蓋邊墻僅能禦虜賊一時之來而遼望傳報則不在邊墻而在墩軍墩軍僅能遼望傳報而拒戰追逐則不在墩軍而在鎭兵今墩臺若是其疎鎭兵若是其遠邊墻𨿽築能保虜賊不時掘拆伏乞皇上敕令該部通將臣所陳事件再爲查奏仍差一官或大同邊臣凡墩臺疎處量爲添築其宣寧黑水水口三處踏勘道裏果均形勢果便卽於三處築大墩堡如唐張仁原築三授降城之比堅爲樓櫓列爲營房掣大同都司與腹裏諸衛之軍馬每處二千或三四千名一年一更或二三年一更妙選素有智勇參將三人分地守之其近墻久荒肥饒之地應不下幾千萬頃卽令各軍盡力耕種其餘召民雜居並耕止令量修軍裝不復徵其租稅使其衣食丰饒勵兵秣馬以戰爲守虜小至則墩軍隨方拒守而各屯堡之兵繼之大至則大屯堡隨方鎭守而大同之鎭兵繼之相時而動機會不失不惟邊墻可以永保而國家亦可永安此臣爲一簣之欠而今日所當急圖者也事下兵部覆奏謂世忠所陳議論處置各有根據其言宜行上納之令鎭巡等官計議以聞

○丙辰

○實授試監察禦史盧翊胡王�贊董��正爲監察禦史翊王�贊山東道��正山西道△兵部議覆狹西按察司副使王云鳳所陳邊務請通行西北將各邊各衛所失機降級官若年力未衰者盡發邊操其間不系首將失機事情頗輕者仍令管隊有功準贖其罪若有餘功照例升賞如再失誤一體降級又各邊旗軍所領馬匹倒死數多中間或有災疾暴死者一槪追補其情可憫請將邊軍每五人編成一伍戰則彼此相救居則互相覺察若有克減艸料非法騎馱以致馬死者五人均賠本軍及該管總小旗仍問以罪上從之

○丁巳仁宗淳皇帝忌辰上祭奉先殿△兵部議覆監察禦史楊滋所言求將官事謂比來各處奏舉將材多有見任武職未聞保舉微賤艸澤之人請再行西北各鎭守臣畱心詢訪其監生生員軍民人等果有淹貫武經精通兵法熟閒武藝謀勇過人者通行保送從之△遼東鎭安鎭夷等堡同時有火起於城臺之桅桿

○己未

○增建國子監生號房五十間從掌監事禮部右侍郎謝鐸請也△戶部右侍郎王儼復乞致仕不允

○庚申命太僕寺給宣府官軍騎操馬八百匹及買馬價銀一萬兩從鎭巡等官請也

○故致仕戶部左侍郎孫仁之子綱爲國子監生從其請也△兵部以巡按監察禦史勘報大同左副總兵官姚信等失機之罪命信及遊擊將軍陳廑逮問如律遊擊將軍李祥張雄等仍待邊事寧日奏聞鎭守太監陸誾總兵官張俊都禦史劉宇俱宥之

○壬戌

○錦衣衛指揮僉事余寘復陳其父尙書子俊修邊破虜之功未蒙全錄命寘子孫世襲正千戶之日仍加軍功一級

○癸亥

○賜周府隆徳縣主並儀賓夏永章新平縣主並儀賓﹤阝各﹥廷臣臨淸縣主並儀賓周傑間喜縣主並儀賓陳大章長淸縣主並儀賓趙元澤安丘郡君並儀賓傳錦誥命冠服如制仁宗淳皇后忌辰上祭奉先殿△少傅兼太子太傅戶部尙書謹身殿大學士劉健乞致仕上曰卿耆徳舊學譽望素隆輔導忠勤方切倚任豈宜引年輒求休致所辭不允健再前請後優詔免畱之△先是刑部左侍郎何鑑以山東歲荒多盜請增設曹僕等處兵備僉事一員又令巡撫等官勘處至是巡撫都禦史徐源言曹璞卽有分巡分守等官如增設兵備僉事恐官多民擾不便兵部議謂宜如源所奏從之

○甲子

○秀懷王女順義郡主爲其子周鳳乞官兵部執不可

○以王無後郡主又嘗育於宮中與他郡主不同特官鳳爲錦衣衛所鎭撫不爲例△工科給事中尙衡丁憂服闋復除原職△時山西布政司參議王璠山東按察司僉事馬鑾等五人以考察不謹冠帶閒住各上疏自辦有旨令所在查勘以聞於是六科十三道交章劾之謂璠等姦狀已明乃違例摭拾妄奏請治以罪命仍待查勘至日處之

○乙丑上以天气炎熱命兩法司錦衣衛將見監罪囚笞罪無干證者釋之徒流以下減等發落重罪情可矜疑並枷號者具奏以聞於是免死充軍者四人杖而遣者三人杖而釋者二人減等發落者六百九十三人釋放者二百五十八人△以旱災免狹西狄道渭源二縣及鞏昌衛所弘治十四年夏秋糧一萬八百七十石艸二萬二千六百八十束有奇△禮部議覆南京太常寺卿楊一淸等所奏謂自洪武以來本寺收貯積余神帛凡九百八十餘叚內鮮明堪用者五百二十三叚足充南京四年發祀之用諸行南京司禮監暫免派徵織造其不堪者謂用禮記祭服獘則焚之祭器斃則理之義令所司焚化從之△分守開原右參將胡忠坐因令科欽所部財物左監丞黃延決人不如法致死下巡按禦史逮問各贖杖還職

○丙寅

○大理寺右寺丞吳一貫言竊見順天永平河間保定眞定順徳廣平大名及河南開封懷慶等府曰各因大水河溢或衝爲深澗或蓋壓平沙否者又多硝鹻絕無收獲而歲陪稅糧而至於產去糧存及逃絕無徵累見在人戶陪納者天下皆然請令戶部行各巡撫巡按官下所屬及時重造黃冊時水﹤土冊﹥沙壓者覆實除豁硝鹻及產去逃絕略人陪者從輕折銀下戶部議糧有定額不容輕減請行各處撫按官查勘各處水﹤土冊﹥沙壓等田疏其數目及宜蠲與否上之以俟裁定若﹤土冊﹥壓未久猶可耕種人𨿽逃亡地有人種產𨿽賣棄而糧可責買主納者不得濫免從之命畱守中衛帶俸指揮僉事劉寬守備河南南陽以都指揮體統行事

○丁卯

○西番瞿曇寺番僧完卜工葛藏卜及弘覺寺番僧完卜工葛藏卜喃爾加各來貢因請襲其師太國師等職從之仍賜宴並彩叚衣服等物如例△時有旨行取四川彭縣光相寺寄住番僧國師領占竹來居於大慈恩寺禮部尙書張昇等言我陛下卽位之初領占竹自法王佛子降爲國師斥令遠去近歲奏乞回京又得旨不允傳之天下無不稱頌聖徳不意今日忽有此舉臣等不勝疑懼伏乞收回成命仍令於四川居住庶不爲聖徳之累不允命取回山西淸軍監察禦史令巡按禦史兼管其事以山西連歲兵荒從都禦史魏紳奏也

○戊辰

○賜蜀府奉國將軍賓淺誥命冠服如例△以遼東連歲荒歉命於歲例外加送銀五萬兩並開中兩淮浙弘治十三年存積常股鹽共三十萬引以備邊餉從巡撫都禦史韓重請也

○己巳

○初永樂洪熙中嘗有旨加周定王祿米至二萬石後其孫簡王嗣止令如祖訓歲支一萬石至周王睦﹤扌審﹥復援定王例以請禮部議謂宜仍如祖訓從之命廣寧前屯衛都指揮僉事葉廣之子大經代原職指揮使△戶科給事中王蓋陳邊務十三事曰賑饑民卹鰥寡增衛所添墩臺重賞典更甲制禁嚚訟便監督收羨利給戰馬具漿器優行糧備要害命所司著詳以聞△致仕後軍都督府都督僉事宋澄卒賜祭葬如例○庚午命錦衣衛帶俸指揮僉事趙承文守備山海關以都指揮體統行事

○辛未

○贈故貴州布政司右布政使閻鉦爲資善大夫賜祭葬並錄其子僮爲國子監生以鉦死於米魯之難也△國子監生裴春奏宋相江萬里立朝爲姦相賞似道所忌出知福州遂致仕家居嘗勉文天祥以世道之責後元兵饒州陷萬里及其子鎬並左右數人俱不忍負國競投止水池以死乞下有司秩於祀典以爲節義之勸禮部覆議請令江西巡撫等官立祀於饒州府令本府官春秋致祭從之

大明孝宗敬皇帝實錄卷一百八十六

大明孝宗敬皇帝實錄卷一百八十七

弘治十五年五月壬申朔

○封周府萊陽王安潏生母魏氏爲周惠王夫人從王請也△永淸左衛軍匠王海妻一產一男二女△諜報賀蘭山後虜賊有擾掠寧夏之謀總制尙書秦鈜以聞延綏參將王戰率兵往援之仍令總制等官用心調度防禦不許視常怠玩

○癸酉

○戶兵二部議覆提督遼東軍務右都禦史王宗彜所奏邊務七事一升有功以勵人心遼東並各邊斬獲有功官軍有年久不升者有終無處置者宜行各巡按禦史通時已經勘實者作急再查未經勘實者從公查勘一並回奏一杜潛住以防姦細遼東安樂自在二州時有虜入境內潛住投鄕夷人﹝之家●�事情宜加禁約若姦細入境久居夷人﹞有居事隱畱者事發通行角�羊京處決其兩鄰並該管軍職及經通守把關隘失於覺察者問擬應得罪名奏請定奪失於盤詰者照例發落一禁圍獵以息馬力遼東各邊管軍官員多有不肯顧惜馬力私家養鷹輪撥官軍馬匹以致死傷責令貧軍賠補今後事發問罪仍出榜曉諭有將過馬賃借與人騎用及賃借之人各罰馬一匹其管軍官員有私借馬與人至五匹者罰馬一匹六匹以上罰二匹十匹以上者罰三匹若致死傷五匹以下降一級六匹以上者降二級二十匹以上降三級仍革去見任各照數追賠並前罰馬各給與無馬官軍騎操若鎭守副參等官令私撥者奏請定奪一時給賞以禦嚴寒遼東苦寒之地軍士布花多不時給宜責限查究令各所司將該運遼東本色布花多不折色銀兩依期角�羊納過期不到者官吏住支俸糧管糧郎中先將在庫銀兩支用候到補還一支口糧以修邊防遼東今年無收金復等衛丁夫調百里外修邊其口糧宜於就收倉分每名一月加支四斗五升候豊年仍舊一添月糧以省招集去任巡撫都禦史陳瑤所招土兵不行查審一槪收充往往避重就輕人不多諳武藝虛費錢糧宜令後任巡撫官再行查審有礙者發回原衛當差原領馬匹給與無馬軍士騎操省出月糧令戶部議擬應否加與常操舍人徑自奏請處分一給夷馬以卹邊軍遼東馬軍年來兵荒馬死數多宜行巡撫等官將夷人進貢馬匹給與無馬官軍領養不盡者給與三次死馬貧軍騎操不許一槪濫給以致姦頑軍士不肯用心餵養死損數多事發問擬枉法贓罪年終造冊奏繳待邊靖歲稔照舊施行疏入上曰守邊有功官軍如何有三四年五六年不升及終不見處分仍備查明白指實以聞余從所議初雲南所屬各巡檢司俱除流官一員掌印土官一員協同捕盜惟浪穹縣十二關巡檢司不設流官至是巡撫都禦史陳金請增如例從之△給武建侯郭良祿米歲一千石本色折色中半兼支

○甲戌

○戶部主事劉乾奏居庸等關官軍月糧例以每歲冬三月支本色餘月皆折色但冬月去秋收不遠米價尙平三月至五月靑黃不接邊方難糴請以冬月該支本色移於次年三四五月及閏月折色如故從之

○乙亥○南京工部尙書董越卒越字尙矩江西寧都縣人成化五年進士第三人及第授翰林院編修秩滿進侍讀二十年選侍東宮講讀充經筵講官上卽位進右春坊右庶子兼侍講頌登極詔使朝鮮能宣布徳意卻其饋遺居三日而還有賦以紀其國俗纂修憲宗實錄成升太常寺少卿兼侍講學士充日講官尋遷南京禮部右侍郎至工部尙書卒年七十二訃聞賜祭葬贈太子少保謚文僖越修眉長身博洽善議論成化末諸執政大臣不相得門客各所厚善獨越出入諸公之門皆得其歡心議者以輩之樓君卿云子天錫亦舉進士△湖廣按察司副使黃肅陳廣西地方事宜一險除惡以靖地方謂思恩府知府岑浚襲職以來不思圖報擅築石城密造戰艦殺虜人財占據土地自爲富彊之計以濟跋扈之急須重兵壓境督令悔罪如負固不竣督兵剿除一施恩威以服土夷謂土官不畏國法土兵不聽調用皆由恩威未施所致請將廣西應襲土官盡數查出會保奏請襲職其中爲惡渠魁請乞剪除一二一通江道以便往來謂府江兩岸山勢壁削樹木叢密盜賊伏藏劫害商舶戕賊居民宜裁革兵備副使專令廣西副總兵往來平樂府提督江道處置調度一除蠻寇以安腹衷謂廣西近年無處不宜用兵今岑浚倡率各處土官同惡相濟各處土兵皆不依期聽調請調漢達官軍並附近土兵責付廉幹官員統之先擒岑浚及黨賊黃紹治罪庶各處土官畏法聽調其他可次第舉行一振軍畏以懾蠻夷謂廣西官軍數少不足徵調土兵復不聽調遣夷寇所畏者惟漢達官軍宜量調保定等府達官軍捨二千人發廣西安置聽調殺賊兵部議謂量調達官軍捨所言窒礙難行余請再行鎭巡等官勘處回奏從之廣西慶遠府南丹州土官知州莫繼恆奏東蘭州土官知州常祖鈜擅調人馬彊占地方及殺人支角�羊等事乞行處治命兩廣鎭巡等官勘處以聞

○丙子

○端陽節賜百官宴於午門△翰林院編修陳霽痊病至京復除原職實授南京試監察禦史徐鈺拎彰爲南京監察禦史鈺貴州道鄣狹西道△湖廣容美宣撫司並石梁下峒等長官司各遣人來貢賜絹鈔等物如例

○丁丑

○升刑部署員外郎程頊爲廣西按察司僉事升通政司右通政陳勗爲本司左通政左參議李浩爲右通政雨雹

○己卯

○南京禮部尙書謝綬卒綬字維章江西臨州縣人景泰五年進士授工部主事攺刑部歷員外郎郎中四川廣西右參議狹西右參政福建按察司廣西右布政使擢都察院右副都禦史巡撫湖廣召爲工部右侍郎攺刑部轉左至尙書而卒年六十九賜祭葬如例綬爲人刻深長於自謀其他不能無所見然多顧慮謹自守論者或亦以深中厚貌議之云△虜人偏頭關虎兒纏等處男婦被殺者十人虜者四十九人孳畜倍是命逯分守參將劉軌等官軍之有功者令亟行查勘以聞△夜月犯左執法星

○庚辰

○升工部郎中李堂爲應天府府丞

○辛巳

○舊例國子監分撥各衙門辦事監生正歷以一年三月餘爲滿寫本以一年爲滿出差長差以三年爲滿而近例監生不許放回依親至是監生蕭昺等奏稱雍塞淹滯請暫行疏通並行放回依親之例禮部覆奏請正歷者減歷三月長差者減一年寫本者仍舊願告其依親者聽從之△初錦衣衛指揮使孫鑾蒸父妾爲叔珙所告法司請逮治之有旨免問降一級帶俸閒住刑科給事中劉孟等執奏不得已而內批復鑾指揮使仍管南鎭撫司事於是兵科都給事中屈伸等劾奏鑾前所坐罪不容誅降級閒住已爲姑息豈可復使居禁密之地當爪牙之任哉夫朝廷之尊以綱紀立刑政明也陛下不加之罪又使夤緣復職是綱紀刑政以鑾一人而蕩然也乞收回成命究竟其前事庶法令一而淫邪懼矣監察禦史楊滋等亦以爲言章下刑部覆奏請從所言命罷鑾管事仍以指揮使帶俸○壬午

○給大同軍騎操馬二千五百匹及馬價銀三萬兩

○癸未仁宗昭皇帝忌辰上祭奉先殿遣駙馬都尉黃鏞祭獻陵△贈周府榮悼世子安﹤氵橫﹥爲周王謚曰悼從其子周王睦請也

○甲申命南京中軍都督府都督僉事王勇之孫璽襲原職指揮同知錦衣衛帶俸△鉒銓羽林前衛帶俸都指揮僉事韓玉於浙江都司管理軍政

○乙酉命藩陽右衛帶俸都指揮僉事田廣之子濟代爲本衛指揮同知△升南京太僕寺卿張撫爲都察院右副都禦史總督南京糧儲

○丙戌

○楚府長使司以世子榮﹤氵戒﹥孝行聞上致書楚王曰世子榮﹤氵戒﹥天性至孝母妃周氏遘疾朝夕吁天求以身代居喪哀毀葬時多雨祈晴卽行奉終旣至生事尢周侍寢問安承顏養志內外傳播人無間言夫孝者百行之本忠君使眾恆必由之況宗室懿親四方其訓風化所系良亦匪輕用是致書叔祖其以朕意特諭世子重加褒獎以勵將來俾益懋孝誠永有令譽惟叔祖亮之△巡撫遼東都禦史韓重劾奏鎭守太監梁﹤王已﹥貪暴不法及自劾不職以來退休事下兵部覆奏命給事中鄒文盛及刑部郎中楊茂仁往同巡按審勘以聞

○丁亥賜沈府長子勛潪鎭國將軍勛滋代府輔國將軍成鎣誥命冠服如制△鎭守甘肅總兵官右軍都督府署都督僉事彭淸卒淸字源潔初襲綏徳衛指揮使以功升都指揮僉事弘治二年充右參將分守肅州八年充副總兵協守甘肅七年升署都督僉事鎭甘肅至是卒年五十四卒之日士卒及婦人﹤監﹣皿立﹥子皆爲之慟哭流涕淸謀勇廉濟能撫愛士卒在邊十三年戰功最多名聞西域番夷懼之且廉潔自持不事家計在甘州遭母及妻妹四喪皆以貧故久不能葬比屬纊猶遺命其子不許受士卒賻贈諸斃故其喪亦不能卽歸上聞之特命撫臣發帑貲送以歸賜祭葬如例亦一時之名將也△工科給事中尙衝奏弭災四事曰法無逸黜不職惜人材重民命下其奏於所司△初大理寺左寺丞劉憲奉旨往狹西招募土延綏得一萬三百七十六人寧夏得一萬一千人至是回京覆奏事下兵部覆議謂憲兩鎭所招皆倍原擬之數且黃河逸西邊鎭自去冬虜賊過河深入腹裏所在地方自經擾攘之餘軍民凋瘵未復急招土兵恐不樂就而憲乃能奉宣徳意以致所招如此之多宜擢之以旌其勞從之遂升憲爲都察院右僉都禦史其招募有功文武官員升賞有差

○戊子

○給晉府故晉國將軍鐘鏙夫人安氏歲米五十石△升山東按察司按察使陳璧爲南京太僕寺卿

○禮部覆奏戶科給事中王蓋所言重賞典事謂各處夷人入貢例賜彩段衣服等物近年官庫工匠作獘多端或尺丈短少或制造窄小夷人怨恨頗有後言請移文所司凡進納彩段務令足數成造衣服毋令依式違者治罪從之

○己丑

○光祿寺卿王珩等奉旨查其西華門等處各色牲口禽鳥及支用料食之數乞量爲減省以節財用禮部覆奏光祿寺費用浩繁誠所當節凡鳥獸之無益於用而有費於財者乞或殺或縱無奪民食其有不可縱殺者亦宜減其料食之半並先次所查逐日用度亦宜並爲裁處時珩疏失報獅子食用因檢舉服罪仍命所司通查備細數目以聞珩等旣服罪宥之△是日曉刻金星犯天髙星

○庚寅命鎭守廣西署都督僉事毆��金掛平蠻將軍印充總兵官鎭守湖廣△總制狹西軍務尙書秦鋐以新造車制來上因上﹤鋶﹣釒﹥言騎戰非中國之所長而車戰乃之所短右有元戎小戎武剛偏廂諸車制猶未周臣推廣其制另造一車車髙五尺四寸廂闊二尺四寸前後通長一丈四尺在上放銃者二人在下推車並放銃者四人每車重不過二石遇險但用四人肩行車上下前後通用布甲遮矢石甲上皆盡猛獸轅內放銃者亦用布甲護蔽下身每遇賊先發車十輛或五輛直充賊陣前有阻塞則首車向前放銃後有進襲則尾車向後放銃若入賊陣則各車兩廂放銃使賊馬驚擾自相蹂踐其餘車輛或倚角夾攻或邀賊歸路庶幾可萬全之策會同鎭巡等官制造試驗以聞△錄楡林禦賊功官軍升一級者二十一人給賞者六百二十七人太監劉鎭總兵官張安遊擊將軍李祥副總兵吳江參將王戟都指揮鄭﹤彳胤﹣丿﹥閏网各賞白金彩段有差

○辛卯

○升四川按察司副使戈瑄爲山東按察使

○壬辰

○內閣大學士劉建等言近因各處災異伏蒙令各衙門將緊要事情具聞所司必能仰體聖心備陳利害臣等職在輔導凡事關君徳者不敢不言竊惟人君之徳以勤儉爲本以剛斷爲用此天下古今不易之定論也且如視朝奏事舊有定期近年以來日漸遲緩其觀瞻事重侗候人難臣等已嘗屢言不敢再瀆但人之志气多在淸晨譬如常人之家家主早起則子孫童僕無敢楡閒況人君爲宗社生民之主百司庶府觀視意向少有寬縱則互相仿效怠政誤事習以爲常伏願皇上益勤政務每日黎明視朝辰未兩時奏事則朝政肅淸事無壅滯又如經筵日講聖學所關講學必久然後理有定見而異端邪說不得以惑其聰明必系而嬉遊玩好不得以移其志慮近年每次開講不過三四日而止𨿽具虛文何益之有伏願皇上益勤講學除節假及大寒暑外每日朝退時暫屈聖躬俯容進講庶義理明著至治可臻財用者國之急務近年國計空乏民生窮困皆以織造工役科派頻仍冗套濫賞費用無度而內外齋醮歲無虛日以赤子之膏血塡異端之口腹病民蠹國爲害尢深伏願皇上惇行節儉於凡一應冗費痛加裁省庶民命少蘇邦本永固賞罰者國之大柄近年賞不當功罰不當罪夤緣冒濫者𨿽無寸功有求必得姦貪怯懦者罪𨿽極重亦得幸免日盛一日不知底極皆緣上有不忍之心下多姑息之政以致此耳伏願皇上益加剛決斷在不疑賞必加於有功無功者不得以濫及罰不及於無罪有罪者不得於苟容則公道大行人心咸服若有司論奏事件俟至日尢願詳加省覽速賜頒行以容天心以消變異天下幸甚﹤鋶﹣釒﹥入上嘉納之

○癸巳○給晉府故交城王妃方氏米歲一百石命故山東都司都指揮僉事毛政之子緯襲密雲後衛指揮使△山西按察司副使張貫丁憂服闋除四川按察司撫治夔重等府△大理寺右寺丞吳一貫奉命賑濟畿內及河南諸府州還言所濟饑民皆下等極貧小戶一時獲濟𨿽以爲喜秋後恐有責償之苦乞令有司暫免徵納戶部謂議一貫所發諸賑濟之物有臨淸等處倉糧有各府縣預備倉糧及在庫銀兩秋成後俱應徵納但民困未蘇乞令臨淸倉糧俱免徵償上從其議△巡按江西監察禦史王哲奏江西地方連遭盜賊而瑞州一府尢甚軍衛府縣官恐致激變旣不敢中捕二司守巡官因循吏代亦不肯嚴督巡撫都禦史韓邦問常居之地去會城甚遠急難於中報鎭守太監董讓亦未見有所施設乞賜裁處兵部覆奏上曰江西賊情重大如此何爲隱匿蒙蔽不卽撲滅其降敕切責讓及邦問令亟用心督捕不許仍前怠玩

○錄遼東義州及西川州等處殺賊官軍升賞有差福建沙縣賊首胡天秀聚眾三百餘人劫掠南沙二縣分巡副使曾昂督延平府同知丁隆等率兵剿之斬捕百四十七人擒四十人惟天秀未獲至是就擒鎭守太監鄧原巡按監察禦史陳玉以聞原又言首賊及黨惡旣獲其被脇逃回者請撫令安業兵部覆議從之仍令督捕餘黨務令盡絕△巡撫寧夏都察院右副都禦史王珣自陳有疾乞致仕許之令驛遞還鄕△金星見於辰位自十九日至是日

○甲午

○錄延綏平虜城禦賊官軍升賞有差遊擊將軍李祥賞彩段一表裏△錄宣府鎭門川小馬道等處禦虜功官軍升賞有差分守左少監唐祿賞彩段二表裏左參將楊英姚信各一表裏

○乙未賜沈府石樓縣主並儀賓郗賢秀容郡君並儀賓栗瑊唐府西華縣主並儀賓李江趙府新鄕縣主並儀賓張珽榮陽郡君並儀賓黃廷代府靑陽郡君並儀賓李時芬晉府王隆郡君並儀賓劉世榮誥命冠服如制升大理寺右寺丞吳一貫爲左寺丞監察禦史鄧璋爲右寺丞△延綏領軍左參將都指揮僉事王戟自陳剿賊有功欲加升賞具子勛且以年老乞歸田裏上曰王戟所辭不允令用心剿賊其所獲功次令巡按禦史勘報以聞

○丙申○銓鉒大同中屯衛帶俸都指揮僉事溫和於山東都司管理軍政△升狹西開城縣爲固原州仍銀平涼府設知州吏目各一員儒學學正各一員訓導二員永寧馬馹馹丞鹽引批驗所大使陰陽醫學僧道正司官各一員

○丁酉

○錄涼州金川鋪等處禦虜功官軍升賞有差巡按監察禦史劉紳分巡僉事趙璧遊擊將軍趙鉉操守都指揮僉事楊瑩各賞彩段一表裏

○戊戌

○升浙江布政司右參議吳紀爲本司右參政命左參將都指揮僉事毛倫充副總兵鎭守廣西

○己亥

○時大同守臣奏虜賊擁眾在邊請將所調宣府延綏遊奇兵存畱策應宣府守臣亦奏本鎭有警欲將大同官軍掣回戰守而延綏守臣亦奏本鎭人馬不敷欲將調去大同寧夏遊奇等兵各準一半放回兵部覆奏謂各邊賊情緩急難以遙度請行各鎭巡等官審時度勢隨宜調遣勿懷嫉妒致誤邊計命各鎭巡官遇有別鎭徵調卽督發應撥不許托故占恡致誤事機△兵部以直隸邳州等五衛及山東臨淸等二十二衛所災傷今春班京操官軍請令已到者如例放回其未到者存畱本處仍行衛所管軍官員重加優卹從之

○庚子

○升監察禦史鄭弘爲浙江布政司右參議△以水災免湖廣衡永荊辰長沙五府及沔陽州並衡州等十衛所弘治十四年秋糧有差△總狹西軍務尙書秦鋐上邊備事宜謂禦戎之道當以守備爲本平涼北四百餘里舊有豫望城固靖壯三百餘里舊有石峽口及雙峯臺城此皆達賊入寇總路最宜設備欲將此三處修完分兵防守東與環慶北與常州烽火相傳互爲應援此第一厄也進而稍南內有野處軍民已爲隨山修堡使皆險固可依又有西安州鎭戎所海剌都打剌赤黑水口漧鹽池撤都城犬牙參錯此第二厄也又進而南則有固原衛靖虜衛平灘堡一條城東山城白楊城分布守禦此第三厄也又進而益南則有火龍溝虎山溝金佛夾麻張溝海子口乃賊深入腹裏之路亦皆山澗蹊徑用力不多各以石甃爲墻仍各畱門以便軍民出入其門俱用鐵褁琉�石�回�山上各建營房分兵厄護一夫守險百難過此第四厄也夫賊路固多如此處置則賊無入路就令能入跋踄路迷人馬力疲況各堡屯兵隨處設險象欲夾攻者易賊欲入寇者難以此防邊似爲得策令將應修處所盡圖具奏兵部覆奏請令紘斟酌先後緩急以次用工若固無益徑自停止從之

大明孝宗敬皇帝實錄卷之一百八十七

大明孝宗敬皇帝實錄卷一百八十八

弘治十五年六月辛卯朔

○南京暴風雨季陵神宮監及懿文陵樹木橋梁墻垣多推拔衝塌者命都察院右都禦史劉憲巡撫寧夏

○裁革狹西眞寧甘泉二縣縣丞主簿各一員宜君中部浮化三縣主簿各一員甘泉中部宜君崇信鎭原五縣儒學訓導各一員

○工科給事中陶諧丁憂服闋復除原職

○壬寅

○監察禦史王宗彜奏國家承平日久民不知兵天下衛所𨿽有軍伍操備之設府州縣𨿽有機兵民壯快手弓兵之民然訓練不時徵科百出應役者率皆老弱設或有警何以爲戰乞召文武大臣公議之視地方大小軍丁多寡編爲定額揀精壯者之不許更代仍擇軍衛有司勇幹忠實者一人令督領操練每省委禦史一人以課其勤惰歲終類奏量加敕陟命所司議行之

○發分守代州等處都指揮僉事袁曰�永於隆慶左衛充軍守備不設也

○癸卯

○禮部以四川災異言五事一廣延接近歲皇上常召對二三大臣朝野觀動問有售姦者仰賴聖明洞見腑肺卽斥遣之天下稱快尢望皇上不以此輩而廢召見益加訪接一辟異端謂爾年在京寺觀時有齋醮動旬月費有之財爲無益之事乞一坊禁止凡修建寺觀請額名者卽命拆毀仍究問如律一省濫恩謂公侯都督等官病故旣有祭葬之賜其家人又以齋糧麻布爲請在開國元勛則可在蔭襲者則不可請今後齋糧麻布卹與革免一處通事爲近例鴻臚寺帶俸通事署正典簿等官考滿鴻臚寺考核呈送吏部但通事未受職者前食糧冠帶實授俱從本部考送旣授職之後考滿由本部其歷任升任年月公私過名有無所所於考凡遇大通事員缺難於推舉各邊差遣難於選擇又其間勤不別何以激勸今後各官考滿請令鴻臚寺考核呈送本部本部考核咨送吏部近例南方海外諸國朝貢回者不必差官伴送若原來通事別有事故夷人陳乞不已者本部酌量事勢輕重臨期奏請差行人一員伴送一議功賞謂雲南貴州賞功事例除彩段絹布外又有鈔貫俱差行人一員從南京戶部關文轉送會鎭巡等官給散水陸萬里艱難險阻且今雲貴功賞共該鈔十六餘萬貫所用夫役甚多加以連年兵荒轉運之難尢倍曩昔而雲貴鈔價甚廉計其所得費踰百倍乞依近日折銀例每鈔百貫折銀三錢移文彼處布政司支給上曰廣延接辟異端朕自有處省濫恩臨時奏聞酌量餘皆準行△刑部尙書閔瑤及都察院左都禦史戴珊等以災異言八事一卹淹禁欲行令在外有司凡軍民奏告事情務依限勘報毋畱獄誤事違者罪之一愼充軍自今在外問刑衙門如遇充軍人犯務令追究贓證明白參合律例毋致枉濫一擇藩輔謂近者壽涇二王之國內使等官搔擾吏民連興大獄實由輔導不職所致請敕司禮監及吏部如遇親王出府承奉長史等官務加選擇一停捕角�羊自今勛戚爭田界之類請止移文巡撫巡撫等官勘斷不宜輕差官校捕角�羊以以復地方一杜貪婪軍職犯賊非五年能攺過自新者不許推委一重民命請嚴職官酷行之禁一順時令重囚病故應梟首者請春夏照常相埋秋冬如法梟示以應古訓時行令之義一彌盜賊近年寇盜充斥皆水旱相仍役繁賦重所致請移文巡撫等官一切徵徭務從輕省其有隱盜不以聞者如例治罪從之

○巡撫河南都察院右副都禦史鄭齡卒齡字夢齡江西弋縣人成化五年進士授工部主事歷員外郎中事不當意者數爭至尙書前冀得其是不附意尢力除宿蠹至遭謗不沮擢四川左參政左右布使進右副都禦史巡撫河南至是卒年六十三賜祭葬如例齡出入中外餘三十年以廉能稱在四川時政績尢著

○甲辰

○賜周府奉國將軍安澺安滆安沸誥命冠服如制

○戶部以災異陳三事一京城九門所收商稅宜專委部屬官主之其守門內外官勿令於與一謂近年五府官授多撥置諸王奏求莊田山場湖泊之數請敕諸王罪其輔導之官及引誘之人一謂光祿寺歲用物料已有常數請罷齋醮省宴賚無名之費從之

○兵部覆奏大理寺右寺丞吳一貫所言寬民壯事請分班次以節其力禁科罰以省其財事簡盜希之處則年分以四班縣大盜多之處分爲二班行令所司依期督操防禦其科差私役者嚴加禁治從之

○乙已

○錄故禮部尙書傅瀚之子完於中書舍人習字出身以瀚春官講讀勞也廣西都司都指揮僉事馬扁�攵前充參將分守抑慶蠻賊劫傷官軍胤不能禁止已而以病免仍多支俸七月事覺下巡按監察禦史逮問謫邊方立功五年滿日還職閒住

○晉府義寧王表木�觀毆人致死下巡按監察禦史勘實都察院覆命革其歲祿之半△木星連日晝見於己午

○丙午

○巡撫遼東都禦史韓重奏鎭守太監徐振總兵官蔣驥頭目家人以修城堡浪領銀八百兩乞爲查勘從之因命各邊支用銀兩皆勘報以聞△刑科給事中楊木�虎自狹西還奏邊方事宜一彌邊患謂固原舊有備禦參將兵備等官近又添設副總兵遊擊等官供億甚費請令固原自爲一鎭照廣西棓州事例總兵官及太監則常居固原巡撫官則九月至二年二月在固原三月至八月往來狹西會城巡歷則副總兵遊擊等官不必添設而供可省矣二實邊伍謂固原靖虜二衛軍人逃故老幼者多在伍見操者少請令雲貴兩廣湖廣四川等處逃亡軍士原籍狹西者俱許令出首就角�羊送固原靖虜二衛軍人逃故老幼者多在伍見操者少請令雲貴兩廣湖廣四川等逃亡軍士原籍狹西者俱許令出首就角�羊送固原靖虜二衛補役此外復看禁軍役謹烽火卹募軍選將官革濫設數事兵部議謂言多可行但固原自爲一鎭事體重大請行令鎭巡等官議處聞從之△管理徳州等處河道右通政韓鼎請增河漕之禁凡盜決山東河防者比罪如河南例故決屬山安山湖堤者如南旺湖例俱充軍其包充淺夫至二人以上者亦如冒充澑夫閘夫充軍例刑部覆奏從之○丁未

○吏部尙書馬文升以災異言十事曰法乾健以勤聖政謹天位以光繼述重郊牲以副聖敬訪名儒以正雅樂革因循以正祀典時會議以節財費開言路以防壅蔽減科派以固邦固修內治以攘外夷免提角�羊以惜畿民曰卿條奏事宜足見忠愛所司其各看詳以聞罰延綏總兵官都督僉事張安巡撫都禦史陳壽俸各兩月以內部指揮詐報功次失於核實也命山西行都司指揮同知周宗之庶長子岐代原職指揮使

○戊申

○遣內官祭中雷之神△戶部侍郎王嚴乞致仕不允△六科十三道交章劾奏雲南金騰鎭守左監丞孫敍江西鎭守太監董讓遼東梁﹤王巳﹥山西陳逵不職俱乞回京別選人更代前遼總兵官定西侯蔣驥及今降調敍州知府陳瑤罪重罰輕乞照王璽洪漢等事例降革下兵部覆奏命孫敍不必取回梁﹤王巳﹥董讓陳逵待勘報至日聞奏蔣驥陳瑤已有處分矣置之△遼東守臣議上監察禦史胡希顏所陳振兵威復舊例二事謂三衛逵賊世受國恩爲我藩籬而每犯邊賊掠本當剿除但賊首廣失塔等今已悔過服罪若復命將調兵誠恐及啟邊釁致其結構北虜爲患非細宜行各路分守守備等官嚴加堤備又三衛傳箭通話乞討鹽米系是常例若槪作犯邊境就便捕殺不惟聞襲賊誘殺之端抑恐啟挾仇構眾之禍況達賊來布先年不拘則倒今若止許三月一次不免致生嗟怨宜行各分守等官嚴督所屬官軍如是傳箭通話乞討鹽米者照例給賞不許擅自捕殺兵部覆奏從之

○己酉○狹西行都司連日地震有聲

○升都察右副都禦史王宗彜爲南京禮部尙書戶部右侍郎李孟暘爲南京工部尙書命故錦衣衛帶俸都指揮僉事周瓚之子正襲原職大河衛指揮僉事

○錄山西偏頭關殺賊功官軍升賞有差

○庚戌

○禮部覆奏戶科給事中王蓋所言浙宗藩事謂大同一城郡王將軍儀賓等有始居其半其軍民遂至無所容糧儲亦幾於盡宜擇近便州縣以處郡王將軍儀賓及其親屬不然亦當增大同糧額並展其城池請行巡撫巡按等官勘處奏聞從之

○辛亥命南京吏部右侍郎守阯仍充大明會典副總裁先是纂修會典守阯以翰林院侍講學士預充副總裁已而升任南京今考滿至京而纂修尙未就緒大學士劉健等乞復畱守阯終其事書成還任故有是命

○壬子

○兵部以災異言陳三事一杜偉門謂近年乞恩升職者三百有餘乞將在京各衛所凡不由軍功升職者一一查奏裁革應存畱者減支半俸如有由軍功相參授職者止存軍功職事如有似前夤緣支請乞照例問罪降調勿卹人言謂大同宣府薊州三鎭添設內臣多私役虐害軍馬日漸消耗近該廷臣集議請將三鎭守備內臣十六員盡行裁革薊州一鎭止畱二員攺爲分守與中東二路參將同居一城未蒙兪允乞仍照原擬裁革以角�羊邊人之困三杜雜進謂各邊及腹裏地方多有無籍之徒投充勢要官下旗捨軍余等役奏稱報效其各邊鎭守等官亦於額外朦朧奏帶支費甚多一遇剿賊冒報功次今後俱聽臣考驗果有諳兵法熟閒弓馬者方許其去其餘並額外人員俱各發回原籍原衛各供職役﹤鋶﹣釒﹥奏命通查聞奏△吏科左給事中陳三事曰專責任以儲將材使地裏以安逃軍足邊儲以備不虞命所司看詳以聞△南京都察院理刑知縣趙之奎丁憂服闋授南京浙江道監察禦史△是日曉刻土星犯井宿西扇壯第一星

○癸丑

○戶部覆奏監察禦史車梁所奏故軍良田多爲鎭守官占種所遺薄田乃令軍士陪納直一一淸理召人耕種又各處軍民開墾空閒田地近來爲貴戚蒙右請爲己業糧差仍累舊主宜將所奏撥田土驗畝定稅詔從其言莊田已準管業者已之內官監太監王庸於徳勝外創起寺宇以寺額爲請禮部議謂私札寺宇律有明條先帝又有成命況近日宗室以此請者已奉旨不允今豈宜狥庸所請乞毀其所創以爲妄奏者戒詔已之錄遼東淸河堡等處殺賊功官軍升賞有差

○甲寅

○掌鴻臚寺事禮部右侍郎張俊乞休致不允俊以科道官劾其不職故也△監察禦史杜旻言二事謂鎭守湖廣永處候徐綺鎭守貴州豊潤伯曹愷守備南陽指揮劉寬等俱以賄進宜令有司從公推舉務愜輿論比者內外官出鎭多取事井無賴之徒爲椽史頭目名曰參隨舞文弄法無所不至宜令所司先於離流中察其廉正忠實者藉記之遇有選用其名上請兵部覆以將官宜於曾經舉薦者擢用指揮劉寬尙未啟行可革之而別選人以代參隨宜命巡按監察禦史核其不可用者罷之上從其議參隨仍通行查勘以聞△戶部員外郎陳仁奏陛下卽位之初將妖僧領占竹投之魑魅天下稱快然猶艮不戮之今者無故取回之人心驚異有累聖徳況人妖甚物當此修省之時必痛絕之斯災變可彌禦史彭程以言事充軍尋蒙宥歸田裏節蒙恩詔凡貶黜等官俱以邊復獨彭程以旣死之故不預眾論冤之乞復其舊官爲幸又致仕廣東左布政林同福建左布政使蔣云漢湖廣右布政使方守與化州府知府潘琴皆能壯勵倩修晚堅志節乞量升階秩或令有司存間務宏實惠命下其奏於所司△先是監察禦史車梁應詔言事其一謂東廠錦衣衛捕得彊賊皆往取供招方奏送擬罪法司避嫌不敢異議其間豈無含冤以死者請自今有所捕得毋令具招止連人贓奏送法司推問庶無枉濫章下所司看詳東廠奏以叔刑部郎廷降黜憾東廠之發其事故挾私妄言有旨錦衣衛捕梁送錦衣衛鎭司鞫問於是戶部給事中徐昂上﹤鋶﹣釒﹥謂求言未幾而處系言官於獄所損非細乞簿其罪而速出之已而刑科給事中於瑁監察禦史金供等皆繼以爲言梁生贖杖還職

○乙卯

○朝鮮國王李漋遣陪臣工曹參判李洗榮等奉表文方物來賀萬壽聖節賜宴並彩叚衣服等物有差實授南京試監察禦史史鑑夏燧爲南京監察禦史鑑湖廣道燧雲南道△禮科都給事中吳伴偉等所言肅朝儀事謂朝廷之上嚴爲主今文武官入朝之際有推擠喧嘩或步趨放肆者有進掖門而掉臂過禦橋而附身者甚至班行踰越尊卑失次請如仕偉等言令禦史序班糾奏從之○工部左侍郎李燧陳十三事曰修武備以防外患積邊儲以充軍餉堅壁壘以保邊方嚴禁令以興鹽利平徵斂以處荒田卹民患以安眾志通錢法以便官民止進貢以杜科罰專五人以司邊計明賞罰以示勸懲崇教化以厚風俗順物性以備邊濟崇節儉以足財用命所司看詳以聞

○丙辰命故狹西都司都指揮僉事哈震之子徑襲原職指揮使△升戶部右侍郎王儼爲本部左侍郎都察院右副都禦史顧佐爲戶部右侍郎

○丁巳

○升江西布政司右布政林泮爲本司左布政使△分守密雲右監丞韋祥右參將吳玉兵備副使錢徳承奏右北朝河達賊出沒不時示寡仗眾以誘我關營官軍力寡乞照例量撥京軍防守事下兵部覆議據祥等所奏虜賊出沒其數不多各關營官軍若無私役亦足防守其請乞京軍又不關白鎭巡等官未可輕發宜下巡撫都禦史洪鐘會鎭守官計議回覆從之△兵部覆奏監察禦史車梁所言嚴禁例以祛邊患事謂各邊鎭守分守內外等官占官軍官立爲標下名色營私害政請申嚴禁例盡數革退送營操備邊者治罪從之

○戮逆賊胡天秀徐成長肅定倪姑田明道於市天秀等俱福建延平等縣人眾眾謀逆流劫地方天秀爲稱平王成長以下亦有軍師總兵及指揮之號至是捕得命皆淩遲處死仍梟首示眾△吏科給事中許天錫奏事失儀下錦衣衛獄贖杖還職○戊午

○賞河南布政司右參政李延壽漢中府知府周東等二十二人紵絲銀絹有以工部左侍郎李鐩言其督運軍餉之勞也欽天監掌監寺事太常寺少卿吳昊言本監所掌天文書歷數乃國家之先務古昔帝王必命碩學名儒以司其事我太祖髙皇帝選世業子孫讀書通文藝者送監肄業期在得人至天順初天文生陰陽生奏比醫士生等科舉歷四十餘年科不乏人曩禮部因給事中趙竑奏革詐冒遂爲此輩科舉不由舊例致令兩監官生子弟由之沮抑近者給事中葉紳奏欲照童軒等例於內外文臣中訪取學術通明者一二人攺命職禦專掌其事亦欲占步得人也今以賣書爲他業錮之是與擇人占步之意不合乞敕禮部從公會議仍照太醫院例復其科舉以激勵之縱未能中式亦可以爲占步之助其天文生陰陽人習業已成有中式者授本監職事子弟能中式者依資格出身中間果有堪習天文曆數者聽本監奏畱任用下禮部議謂其事沙更已之命前軍都督府帶俸署都督僉事梁宏之子觀代爲錦衣衛指揮使命河南都司署都指揮僉事張傑守備河南南陽池方徐州左衛署都指揮僉事王憲守備福建汀漳等處

○己未

○唐王王鍗奏朝廷於親藩生封以節歿加以謚親親之恩旣深且厚但其間有爲惡未敗者擬例上陳多獲美謚是使善者怠惡者肆也今後王府請謚宜勘核實迹庶彰旌善癉惡之公禮部議謂王所言宜從今請親王行巡撫巡按二司等官核勘郡王則行本府親王及承奉長史等官核勘善惡賢否據實奏陳然後賜謚使名與實副唐王生長貴富所見及此誠可嘉尙請降敕獎諭仍行天下各三府俾咸知勉勵從之△禮部覆奏吏部尙書馬文升所言法乾健以勤聖政謹天位以光繼述二事謂我朝烈聖俱昧爽視朝朝後每二次裁決庶務或有大政事復召大臣面議而行近年以來視朝補晚日止一次決事請如文升所言其於聖徳實非小補且當民窮財盡兵食不足紀綱廢弛之餘請於所言兢業以保位仁惠以養民府庫之財用之有節文武之職任之有道法不異乎內外恩不間於親疎恪遵祖訓無敢少忽則天位永安而繼述之道在是矣上嘉納之命四川萬縣歲撥抽分鹽銀之半給壽王府供用

○錄狹西劉旗溝等處殺賊功官軍升賞有差

○庚申命守備寧遠等處署都指揮僉事崔鑑充右參將協守廣寧中路

○辛酉

○升山西按察司按察使柳應辰爲江西布政司右布政使命應天府府允吳雄之子大經爲國子監生從其請也

○壬戌命太僕寺發馬價銀三萬兩以給寧夏官軍買馬之用從鎭巡等官請也△刑部左侍郎屠勛丁憂服闋攺都察院左副都禦史詔延綏寧夏巡撫官各用心撫卹招募土兵仍以時操練其把總等官有科斂役使有重罪之從都禦史劉憲請也

○甲子

○升江西布政司左布政使孫需爲都察院右副都禦史巡撫河南△升山西按察司副使陳震爲本司按察使

○乙丑○賜晉府蕪湖縣主並儀賓銀鏜館陶郡君並儀賓王琭代府巨準郡君並儀賓趙輔違水郡君並儀賓李璽上宜郡君並儀亢安宣化郡君儀賓髙繼宗周府曲陽縣君並儀賓王言文水縣君並儀賓嶽玉誥命冠服如制△禮部覆奏吏部尙書馬父升所言重郊牲以副聖敬訪名儒以正雅樂革因循以正祀典之事謂大祀牛犢舊例俱取辧直隸和州沿途有司止飼以谷艸或九月十月方扺京其角有長至數寸者恐不足以副皇上敬天之誠請行令南京禮部每年春初差官於河州所屬擇選純色牛犢角如繭栗或一寸以下者飼以谷艸到京以八月初旬爲期違者治罪又我太祖髙皇帝嘗命儒臣考正八音修造樂器重定樂章其樂歌之詞多自裁定但迨今百三十餘年樂音不復校正中間容有舛說當釐正者近聞皇上命太常寺知音官於內府造大祀樂器以純金爲鐘以西玉爲啟夫自堯舜作樂以來鐘必用靑銅磬必用靈璧石若用純金西玉爲鐘磬恐其聲不可合眾音不足以感格神明且令太常寺官恐其不足以當制器協律之任請敕禮部移文天下諸司博求中外臣工及山林畎畝有精曉器樂者禮送赴京本部仍會太常寺再加請論以求主當然後相與造樂器正樂音庶聖祖所定之樂可復於今日又嶽鎭海瀆之祭自古皆卽其近地而廟祭之惟北獄祭於眞定府曲陽縣北海祭於河南濟原縣其地之相去頗遠��處大明一統志所載謂山西渾源州原有北嶽祠廟欲行修葺設祭祀嶽於此但自帝舜以來已祭北嶽於曲陽而我太祖復循用不攺今請仍如舊典上從其議

○乙丑命南京吏部右侍郎楊守址之子茂淸巡撫河南都察院右副都禦史鄭齡之子賜俱爲國子監生各從其請也△兵部覆奏監察禦史車梁淸艸場以興國利事謂京營牧馬艸場近者差官淸查退出牧馬地方廣闊軍民雜處第恐年久又有求請侵占如昔年之害者請於各營隨操指揮內選一人爲把總官專一巡視責有所歸從之△錄狹西靖虜衛條子溝等處殺賊功官軍升賞有差

○丙寅孝莊睿皇帝忌辰上祭奉先殿遣駙馬都尉林嶽祭裕陵命京營管祿官湖廣行都司都指揮僉事康泰暫注錦衣衛支俸命遼三萬衛指揮使郭振守備寧遠等處以都指揮體統行事△免山東徳州等衛官軍赴京操練以地方災傷也

○丁卯命湖廣都司都指揮僉事夏仕麟子良輔代原職常衛指揮使△兵部尙書劉大夏前任都察院右副都禦史總督兩廣軍務得尙書之命且﹤鋶﹣釒﹥辭上曰卿才行老成譽望素著特玆簡命有疾宜善調理勉赴委任仍令差人從其赴京至是至京復具﹤鋶﹣釒﹥辭命趨視事△初山海關城門鎖鑰俱武職有狥情作斃者兵部奏遣主事一員往守其地因以鎖鑰付之遂爲故事至是錦衣衛帶俸指揮僉事趙承文奉敕守備奏乞收掌鎖鑰如舊從之△兵部覆奏戶科給事中王蓋所言卹��﹤罒水﹥軍等五事謂各邊貧難軍士有典妻而不能贖議婚已定而不能完娶者請令所司量出官錢贖回婚配以固其心他如增衛所添墩臺給戰馬備要害亦皆見行事例但恐各邊衛守臣不能舉行請移文各官令用心修舉毋怠從之命禮部右侍郎兼翰林院學士汪諧之子登於中書科習字出身從其請也

○戊辰孝穆皇太后忌辰上祭奉慈殿遣駙馬都尉林嶽祭茂陵△巡撫狹西都察院右副都禦史周季麟再乞致仕不允

○升浙江布政司右布政使林符爲本司左布政使

○己巳

○以水災免直隸安慶府懷寧等六縣今年夏稅有差△雲南按察司副使謝榮丁憂服闋復除山西按察司命兵部右侍郎熊淵之繼子廉爲國子生從其請也

○鎭守河南太監藍忠引疾奏乞退休而軍民頌其善政保畱之巡撫巡按等官以聞兵部覆奏言忠仁恕公平爲鎭守內臣稱首誠有如軍民所頌及撫按等官所奏保者乞賜慰畱以爲內臣鎭守者之功有旨藍忠老成廉淸軍民保畱令用心照舊鎭守地方命後軍都督府帶俸都督僉事盧欽之子應代原職指揮使錦衣帶俸

○庚午

○升湖廣布政司右參政畢亨爲浙江右布政使△內閣大學士劉健等言近蒙發下釋伽啞塔儀令擬禦制贊臣等竊惟帝王之文章制作必天下播之傳於後世其所贊頌惟可施於古昔聖賢如宋太宗之贊孔顏髙宗之贊七十二賢史冊載之以爲美事若釋氏乃夷狄之教稱爲異端而番僧全無紀律尢濁亂聖世之大者自胡元之君肆爲佚淫信其蠱惑始加崇重及天兵掃蕩無益販亡可爲明鑑本朝𨿽有宣徳十年禦制西天佛子像贊被時英宗新立春年在幼中輔導之臣不能聞陳正道上啟聖聰實難辭責仰惟陛下重道崇儒淸心寡欲卽位之初斥遣番僧禁絕私習海內聞之罔不稱快近因災異修省禮部陳言辟異端一事時頒詔旨自有斟酌中外臣僚方傾耳拭目以觀聖政若親制贊辭識之禦寶以裝飾胡鬼流播夷方國體所關誠非細故臣等素讀孔孟之書惟當以堯舜之道事陛下若曲爲承順以希容悅負君誤國罪不容誅伏乞聖明特垂鑑納收回前命吾道幸甚斯文幸甚﹤鋶﹣釒﹥入上納之

大明孝宗敬皇帝實錄卷一百八十八

大明孝宗敬皇帝實錄卷一百八十九

弘治十五年七月辛未朔孟秋享太廟△遣內官祭司門之神△狹西華州地震有聲

○癸酉萬壽聖節遣駙馬都尉馬誠遊泰分告長陵獻陵景陵裕陵茂陵△遣儀賓楊淳告景皇帝陵寢△遣內官告恭讓章皇后陵寢上詣奉先殿太皇太后皇太后宮行禮畢出禦奉天殿文武羣臣及四夷朝使行慶賀官員△賜各王府及天下諸司慶賀官員人等鈔幣有差△南京並皇陵大風雨拔木毀壇壝及官民房舍江水溢

○甲戌孝文皇后忌辰上祭奉先殿遣駙馬都尉馬誠祭長陵

○乙亥

○升山東布政司右參議周紘爲湖廣右參政

○丙子

○監察禦史張津復命失儀下錦衣衛獄贖杖還職是日曉刻木犯六諸王東苐二星

○丁丑

○南京工科給事中徐沂言外歲頃年以來投充家人假托名色大肆恣橫乞敕法司嚴加禁約照例罪各處管倉廒市舶織造等項內臣添設名數倍於往者乞爲裁革命其奏於所司

○戊寅

○升吏部員外郎諭綱爲山東布政司右參議復除貴州道監察禦史盧儀於狹西道四川道監察禦史謝朝宣於山西道俱以丁憂服闋也

○己卯

○襄王祐材建樓藏禦史經籍以樓額爲請命賜名曰寶文△錄開國功臣前誠意伯劉基之九世孫瑜爲浙江處州衛指揮使仍世襲從給事中吳仕偉言也△禮部覆奏吏部尙書馬文升所言開言路以防壅蔽事謂言路不通則治政得失軍民利病皆無由而知聰明日蔽於上巧僞日滋於下其害有不可勝言者請自今凡科道官及內外諸司所上章﹤鋶﹣釒﹥畱神省覽有關治體者卽賜施行事未有當及言或過激者曲賜優容其因言事謫降外任者許推舉升用庶下情通人心悅而姦邪知所警畏從之命各邊總制鎭巡等官整飭武備從宜調度防禦毋怠忽誤事從兵部奏也

○月犯心宿西望

○辛巳皇太后聖旦上率皇太子及親王上壽命婦朝賀賜各王府慶賀官員人等鈔幣有差△吏部覆奏兵科給事戴鐃所言嚴旌別之舉事謂近來巡撫巡按官旌舉賢能未必盡當請令今後用心訪察毋狥私冒濫違者並以致罪從之

○癸未命致仕南京刑部右侍郎熊懷之子輔爲國子監生從其請也△山東按察司副使張璉丁憂服闋復除湖廣按察司△禮部覆奏工部右侍郎李鐩所言止進貢以杜科罰事謂各處鎭守內外官不以保障地方愛養元元爲心乃假進貢以求容悅在南方者有禽鳥花木鮮奇品貨之貢在北方者有馬匹果品等物之貢名爲自行備辦其實因而科率軍民被害不知紀極請如鐩所奏諭令各官今後額外貢進盡行停止違者並治以罪從之

○升涼州副總兵署都指揮同知劉勝爲署都督僉事掛平羌將軍印充總兵官鎭守甘肅

○甲申○荊府﹤林大﹥山王見灝嘗坐視事革祿三之一是已踰十年奏乞全給從之△湖廣流賊李再萬等伏誅

○乙酉

○中元節遣駙馬都尉蔡震祭長陵獻陵景陵裕陵茂陵△文武衙門各官分祭△遣儀賓周越祭景皇帝陵寢△遣內官祭恭讓章皇后陵寢△廣東布政司左參議劉信嘗討黎賊死於鋒鏑未死之先已升廣西右參政至是事聞命加贈嘉議大夫賜誥命遣官諭祭仍錄其子景宗爲國子監生並給馹歸其喪於四川南溪縣△復代府輔國將軍成鑿爵先是成鑿因冒請弟妹受封革爵至是累陳乞恩故有是命

○升通政使司通政使沈祿爲禮部右侍郎仍掌通政使司事太常寺少卿田景賢爲通政使致仕南京戶部尙書梁璟卒璟字廷美山西崞縣人天順八年進士授兵科給事中累遷都給事中狹西右參政左右布政使都察院右副都禦史巡撫湖廣以憂去服闋攺巡撫四川召爲南京吏部右侍郎進戶部尙書上﹤鋶﹣釒﹥乞致仕歸至是卒賜祭葬如例璟居官淸謹遵矩度不事文飾爲參政時分守洮岷適西番縱掠璟督兵斬其渠魁男女復業者千數巡撫湖廣復能平永州逋寇凡所授任號稱職出處之際亦復不失其正云命戶部給宣府明年歲例銀十萬兩外再增二萬兩缺乏從鎭巡等以備官奏也△雲南平夷衛順寧府大疫順寧大火燒毀府治及居民房屋甚眾命左軍都督府都督僉事王鍇之子孝忠代原職定遼衛指揮使命貴州都指揮同知王溱之子鏜代原職淸平衛指揮使河南都司署都指揮僉事徐慶之子節襲原職宣武衛指揮同知

○丙戌命楚府故輔國將軍均餉支過祿未免還官

○丁亥

○狹西葭州雨水雹壞田禾

○戊子太宗文皇帝忌辰上祭奉先殿△遣駙馬都尉崔元祭長陵△山西偏頭關等處修築邊墻墩臺成命賞鎭守太監陳逵巡撫都禦史魏紳副總兵都指揮使李琠彩叚各四表裏其餘有功官二十三員給賞有差命延綏遊擊將軍都指揮使李祥充副總兵分守涼州

○己丑

○升吏部郎中喬宇爲太常寺少卿△貴州賊婦米魯及福佑等伏誅太監楊友旣見虜賊分據各塞勢益猖獗提督軍務尙書王軾至調集官軍土兵分八道以進軾督令都指揮李政等爲中軍參將趙晟爲左哨自大盤江進都指揮張泰李堂爲右哨自小盤江進都指揮崔鐸侯宇爲中哨入舊盤江兵備副使周鳳督同都指揮黃京爲後哨入砦布河總兵官曹愷等駐盤江東岸正月左哨攻破六墜寨斬首三十餘級賊遁過大江二月右哨渡江擊之斬首一百八十餘級指揮劉懷等尋亦架浮橋過江角�羊安南衛圍三月攻阿保利硬諸寨俱破之總兵曹愷軍克阿滿等寨斬首五百餘級致仕都督王通擊破蘆塘等五十餘寨斬首千餘級都指揮李政破阿保等五十三寨米魯退攻平夷衛及大河扼勒等堡都禦史陳金等以雲南兵克之賊遁去福祐圍樂民千戶所復戰退之破其黑松林等寨賊奔歸大寨僉事王懋中土官知府鳳英等追之破數寨復走馬尾籠寨我軍攻圍之來魯謀欲賓遁先使人覘路爲邏者所獲諸兵悉進攻米魯福佑出戰鳳英等臨陣格殺之餘黨悉平是役也凡用五月破一千餘寨擒一百九十人斬首四千八百餘級俘男婦一千人捷聞命降敕獎勵軾等升奏捷指揮王運等三人官各一級仍各賞紵絲衣一襲新鈔一千貫

○庚寅

○太監苗逵保國公朱暉都禦史史琳等奏河套搗巢官軍未賞者七千二百七十餘人乞並給賞兵部以功薄賞濫執不可命官軍旣出境搗巢有勞可人賞布二疋△鎭守延綏都督僉事張安巡撫都禦史陳壽上﹤鋶﹣釒﹥謝恩謂北虜勢甚猖獗皇上特敕內外文武大臣統率天兵又敕大臣總督軍餉招募土兵以致地方無虞戎馬遠遁﹤鋶﹣釒﹥旣下兵科參之兵部尙書劉大夏等覆奏謂延綏自去歲賊入河套命將出師以來物議沛騰章﹤鋶﹣釒﹥旁午有言其老師費財殃民玩寇者有言其擁兵自衛坐失機會者又有言其紀功冒濫升賞欠當者而張安陳壽俱當鎭巡重任不能保障地方正宜內懷慚懼外奮忠謀急修殘破之邊防優卹已疲之士卒以圖新功用贖前罪乃敢謬爲虛詞上誣天聽揆諸正法本難輕原俱各官見守邊方難便挐問宜薄示斥罷行之各邊以爲佞臣之戒命特原之

○辛卯

○泰寧等三衛都督孛來罕等遣頭目塔卜歹等各來貢賜宴並彩段衣服等物有差

○賜國子監雲南貴州四川軍民生夏衣如例

○禮部覆奏監察禦史李良等所言重恩典以杜請求一事謂兩京三品官致仕及在任未及一考病故者已得旨俱仍與祭葬今不敢輙議乞恩入監者今後湏三品以上官三年考滿曾給誥命者乃聽其子孫陳乞如歷任年淺及有罪閒住爲民並年遠功績無聞之人其子孫有朦朧陳乞者治罪從之命延綏鎭巡等官於沿邊各衛設立養濟院漏澤園各一所從工部左侍郎李鐩請也

○給宣府馬一千二百匹大同五百匹延綏買馬銀四萬五千兩從兵部奏也

○壬辰

○巡撫順天等府都察院右副都禦史洪鐘乞致仕不允△秀懷王女故興濟郡主之子楊承塞援例乞官命授承基錦衣衛所鎭撫不爲例

○癸巳命狹西楡林衛都指揮僉事姜漢充延綏遊擊將軍

○甲午

○初哈密夷人火者阿黑麻附玉魯番尋導賊攻陷哈密兵部奏請密防其家屬之在哈密者俟其來歸重治之至是哈密旣復阿黑麻充土魯番使臣入貢守關者物色知之請寘於法命兵部集廷臣議僉謂阿黑麻之罪固所當治但土魯番已悔過修貢如節執其使恐遏其歸順之心且聞狹西之復阿黑麻嘗有阿護之勞狹巴亦嘗乞償以酬之情有可原請令通事諭以朝廷寬宥之意俾其知懼攺過自新從之△給狹西新募土兵盔甲器械從鎭西將軍都督張安等請也

○乙未

○升山東布政司右參政陳良器爲福建右布政使

○丙申

○時朵顏三衛屢糾他種夷人入寇諜者言其欲謀大舉而其黨方來入貢兵部言宜降敕諭三衛虜酋令鈐束部落各感恩悔過毋再生事擾邊自取殄滅從之

○丁酉

○南京戶部尙書兼都察院左副都禦史王軾乞致仕上曰卿才望老成督軍有功方如是加褒獎有疾宜善加調理以副委任不允休致△河南宣武等京操官軍以本地災傷乞如例放回兵部言其災不甚重不宜放免上曰京操軍甚難苦各營提督官務爲存卹仍嚴禁號頭把總官毋得私役違者重罪之

○戊戌

○賜嚴府沈王庶第六子名曰詮鑨伊府方城王子曰典穗遼府鎭國將軍恩鉄嫡苐三子曰寵泙奉國中尉恩金�夜嫡長子曰寵澮恩錟弟三曰寵澳唐府輔國將軍彌銷子曰宇淙代府鎭國將軍仕壝庶苐三子曰成鉊輔國將軍成錂嫡苐三子曰聰澗嫡苐四子曰聰洽成鋠庶苐四子曰聰涪成澗嫡長子曰聰波成銻嫡苐三子曰聰濢成金�耆嫡長子曰聰淑成鋸嫡苐二子曰聰淈荊王庶長子曰厚焜荊府樊山王庶長子曰祐楡蜀府鎭國將軍賓灉子曰讓楒周府崇善王庶苐五子曰睦杞永寧王庶苐四子曰睦﹤木彜﹥鎭國將軍安殼庶長子曰睦栩弟子曰安軍固金�孱庶苐八子曰安蒞庶苐九子曰安江庶苐十子曰安漚同鈸庶苐六子曰安凜同錉庶長子曰安淟庶苐二子曰安浰庶苐三子曰安沰同鏢嫡苐二子曰安淥庶苐三子曰安濱同鑨嫡長子曰安湝同鑶庶長子曰安漙同鏕嫡苐二子曰安氵�射嫡苐三子曰安添嫡苐四子曰安潺安護苐二子曰睦楠奉國將軍安﹤氵厥﹥庶長子曰睦椲渭源王府鎭國將軍徵鈐庶苐六子曰偕浦輔國將軍徵鈲嫡長子曰偕涀徵銷庶苐五子曰偕溏徵鍥庶苐七子曰旭析偕淃嫡長子曰旭楉偕濄嫡長子曰旭楡庶長子曰旭栶偕白嫡長子曰旭槤晉府鎭國將軍表提苐二子曰知燖鐘金�唇苐十一子曰奇潓奇氵�頴苐三子曰表福輔國將軍奇洊苐二子曰表椐鐘鏧苐三子曰奇濘奇涓庶苐四子曰表廿�櫐奉國將軍表栦長子曰知焟靖江王府鎭國中尉相�火玆木�嫡苐五子曰﹤矢見﹥惀嫡苐六子曰﹤矢見﹥憓

○山東布政司左參政崔巖丁憂服闋復除原任△初監察禦史張智劉峣二人以同道相善已而蕘被命兩淮巡鹽托智稱貸於人智乃爲言揚州富金瑄得白金五百智以百兩遺蕘而匿其餘蕘少之智又爲貸義官鄭和三百兩而復匿其半蕘猶以母歸無資智乃以所匿金爲已物貸之冀得重息有錦衣衛百戶王觀者亦與智善因智邀蕘飲其家乃先匿樂婦一人及夜出之復令一人僞爲緝事校尉直入脇蕘蕘恐貸王觀金賂之以泯其事智實知其謀而不以告也於是蕘爲三人所特旣之任而三人者皆至以鹽倍償其金猶不饜復爲飛語以脇之蕘因悒郁成疾而死聞者莫不詬智而爲蕘不平於是監察禦史韓普劾智朋謀﹤矢見﹥利以陷其僚而蕘妻亦訟於官命捕王觀金瑄鄭和等及智鞫問觀亡去未獲智對薄不服南京六科十三道官復交章劾智憸邪無恥宜重譴以正士風有旨捕觀益急竟不得智以人系無證卒得輕釋云

○己亥

○賜岷府盧溪郡君並儀賓楊興晁誥命冠服如制

○雲南瀾滄衛及北滕州皆地震有聲

大明孝宗敬皇帝實錄卷一百八十九

大明孝宗敬皇帝實錄卷一百九十

弘治十五年八月庚子朔

○南京監察禦史郭浹等奏邇者聞行取者僧眾皆駭愕臣等謹按佛氏之教妄誕無謂太祖髙皇帝嘗議除佛法太祖文皇帝未嘗給牒度僧以陛聖明豈肯見感於此是必左右之人有謂禱祠可以延壽獲福陛下一時聽之偶未之思耳但天語一出中外風行恐百姓聞之爭先事佛俗靡風頹爲害非細設若禱祠可以益壽昌國則古先哲王當先爲之矣且梁武唐憲往轍無驗況今災異疊見四方多事士馬疲敝人民難窘陛下止宜體上天仁愛之心宵旰憂勤以求治理培植億萬年宗社之基顧乃崇尙異端若載之史冊傳之後世甚非盛徳事也命所司知之△工部左侍郎李鐩上﹤鋶﹣釒﹥言團營事重請如故事用文臣提督戎務文武相資謀勇共濟誠有益也但旣領部事又兼營務非有精力者不能今兵部尙書劉大夏才識有餘气體淸弱恐不耐此勞苦宜於諸司大臣推素諳戎務者專委任之或他日用總制提督等官卽以充任凡舉用各營將官一以委之若以各部掌印官自有職任難於兼理則致仕侍郎許進都禦史雍泰馬中錫巡撫大同都禦史劉宇皆可用也兵部覆奏上命劉大夏兼理之

○辛丑

○會昌侯孫銘奉命牧馬於薊州艸場奏言牧地多爲人侵占謂於西山等處牧故命兵部左侍郎熊翀會點視兵科給事中艾洪等核勘以聞

○賜慶府韓城縣主並儀賓馬章遼府廣昌郡君並儀賓劉珵誥命冠服如制

○癸卯○賜周府輔國將軍睦楯誥命冠服如制吏部尙書馬才升奏從子天祿先定婚他族被徽府選充儀賓身爲大臣義當回避因乞致仕上曰卿耆徳舊臣方膺重任屢乞退休已有旨不允不必固辭馬天祿旣已定婚不必選爲儀賓巡撫大同都察院右副都禦史劉宇乞致仕不允

○徵還鎭守遼東太監梁﹤王巳﹥及巡撫都禦史韓重別舉堪任者代之﹤王已﹥爲人貪殘剛愎重嘗劾其私罪﹤王已﹥亦計奏重上命給事中等官往按其事兵部以邊方多事而邊臣不和恐誤大計請急更之故有是命命萬全都司指揮僉事王祥之子王代原職懷安衛指揮使

○乙巳

○先是詔兩京府部各舉將才南京戶部右侍郎鄭紀因﹤鋶﹣釒﹥請設武舉科中外以三年一次鄕試徵聘名儒以司考較初場試以武經百將傳諸家兵法試其論策七篇次場試以古今陣勢兵車名物俾其畫圖貼說各駐制度行使之法俱糊名易書定爲三等末場則於教場試其弓馬槍刀以觀其勇力擇日揭曉以上二等送會試下等者發原衛肄業者照原襲品級遞降其公侯伯之子則許徑入會試會試之法亦如之下等送在京武學肄業上中二等請於內院設教場聖駕臨禦幄文武大臣分侍先試以弓馬次及陣勢拔三人爲一甲卽令襲其祖父官爵二甲三甲者爲冠帶舍人給以應得俸糧分各邊隨總兵官聽用一歲更一邊諸邊歷徧又經戰一二次保送襲職則人人自奮將材不必舉薦而可得矣事下兵部議以武舉已有舉行之典亦足激勵人心不必輕易紛更但當申飭所司耳上曰自今有堪應試舉者務畱心搜訪從公可試毋視爲故事○丁未

○釋奠先師孔子遣太子少保禮部尙書兼文淵閣大學士李東陽行禮△淮王祁銓薨王請王嫡子母妃蕭氏宣徳十年生正統八年封世子十二年襲封淮王至是薨年六十八訃聞輟朝三日賜祭葬如制謚曰康

○戊辰

○祭太社太稷△升河南按察司按察使張鼐爲都察右僉都禦史巡撫遼東△宣府合河口石山崩

○己酉孝慈髙皇后忌辰上祭奉先殿武靖伯趙承慶承命祭孝陵△南京監察禦史余敬等言七事一曰黜不職謂文武大臣曠職者多如戶部左侍郎王儼等屢經彈劾玆不復及方乃若戶部尙書呂鐘工部尙書曾鑑南京通政使毛倫丁憂右通政姜情太常寺卿李溫順天府府尹藺琦應天府府丞李堂巡撫江西都禦史韓邦問皆職務廢弛又如保國公朱暉徵虜無功冒功爵賞保定侯梁任武靖伯趙慶南京錦衣衛指揮僉事黃彬皆叨要職大肆貪殘宜罷歸田裏或置閒散一曰全外戚謂皇親之家占小民之田网天下之利狼貪虎噬漫無紀極近聞又侵占泰州光孝等民糧田土道路喧傳民心驚駭宜敕所司急歸此田於民而置投獻者以法仍敕壽寧侯張鶴齡等遵守法度其家僮輩投籍姓名於官而禁其出入無籍之徒悉與斥逐仍行各處官司一體禁約毋事侵奪一曰紓民困謂浙江等處皆差內臣鎭守寵踰分威福自由一日之費不可勝計又如南京龍江抽分竹木等局官兼管計籌巧取至有開門起籌等項名色南京內府承運等庫東安等門亦設內官兼管凡遇納官錢物百計需索在京十庫斃亦如之乞一切取回各處角�羊納兩京錢糧物料等項俱該部交收按季類送各庫收貯一曰淸戎伍謂在京各衛軍士精壯殷富者往往影射買聞驅而操練者不過老弱貧窮之卒又如騰驤四衛軍士不與操練內府禦馬監勇士專名養馬其安閒獨異他衛以故夤緣投充者多宜敕該部並科道等官一一淸查勇士祖充者每名許餘丁二名幫貼養馬其餘每三丁選精壯一丁與騰驤四衛正軍操練若近年投充者則發各衛操守一曰省輸運謂南京起運物料進貢時鮮俱用馬快船裝載所費甚多乞將起運物料若器皿板坊竹木之類量爲裁減或五年三年一次造運如馬槽椅卓之數北方可造者則南京角�羊送工價工部自造應用若金魚臺菜石橊等物皆北方所有者就在此進薦若香料已經起運數多及禽鳥花樹不急之物俱宜停止其非北方所產若枇杷新筍鮮魚鰣魚楊梅藕鮮之類則定其每年合用多寡數目及舡只則例並嚴禁押運人員沿途需索害民之斃一曰節國用謂錦衣衛等衙門傳奉官無慮數千員內府及南京各監濫收軍民人匠無慮數千人歲支俸糧無慮數十萬石又如南京寶鈔提舉司旣不印造而鈔紙匠二百七十七名歲支米千六百六十餘石南京太醫院旣不進方藥而醫士一百五十二名歲支米八百餘石宜將傳奉官員盡行革罷鈔紙匠悉宜遣當差醫士等精通藝業者量畱備用內府監局人匠有不諳本藝及濫收者亦皆裁革一曰罷不急謂南京工部造朱紅漆器等項計用料價銀萬四百餘兩南京內局織畫絹長闊各貳大餘日用二十餘工織不滿尺又聞太倉州織紵布福建織絲布狹西織駝絨其工費皆不可勝計乞一切罷止時南京工科給事中徐沂等亦上章論列時正大旨略同而其所謂禁侵奪明賞罰者則謂各皇親於順天保定河間等處皆有莊田凡民間田與之鄰或有沃饒者輙不計圖之以爲己業旣極於北又轉於南如建昌伯之奏請泰州光孝寺田是已又如各王府往往營謀增置莊所或因其近便而占奪而托爲官業而奏討縱令旗校加倍徵租又如各侯伯等官彊佃官地召民轉種倍數收租及民居旣久輙詭稱造府威逼遷移小民惜費懼威倍加租利宜防禁而懲戒之保國公朱暉曩懸上將之印大興北伐之師逗𨖻不前糜費累萬方瞷逆虜之亡倡爲搗巢之舉幸其遁去詐稱有功朝廷縱不加戮亦宜奪官削秩不意反蒙榮寵旣賞其身又官其子隨軍頭目書辦人員冒功升賞者無慮百餘此何典也及各邊地方失機誤事往往有之及奏勘得實止擬官軍罪名太監總等官卽從寬貸或停俸或戴罪未聞明昭國法以正當刑伏望陛下俯察人情明正朱暉之罪將冒功升賞人員盡數追奪其各邊鎭守等官不協心防禦致失機誤事者亦依律例一體治罪命下其奏於所司

○庚戌

○遣戶部左侍郎陳淸祭太倉之神△遣順天府官祭丞相文天祥△升湖廣按察司副使顧源爲河南按察司△致仕兵部尙書項忠卒忠字藎臣浙江嘉興縣人正統七年進士授刑部主事遷員外郎十四年扈從北徵陷虜中能以智自拔而歸進郎中景泰七年擢廣東按察司副使徵龍水賊有功加從三品俸丁外艱攺山東天順三年擢狹西按察使嘗發廩賑濟不待報所活以萬計以母憂去軍民詣闕借畱者幾千人詔起復之七年召爲大理寺卿借畱者再至乃攺都察院右副都禦史巡撫其地洮岷諸番作亂撫降之西安水多�����而宋渠久廢忠爲開一渠濟之又開涇陽鄭白故渠漑田七萬頃民生祠之成化三年召還管院事四年固原土故滿四據石城叛忠承命總督軍務與都督劉王討之時伏羌伯毛忠戰死我軍遽退忠卽斬一千戶以狥眾乃定廷議請益兵詔問忠忠謂兵不湏益但坐困可斃相持百餘日忠單騎抵賊寨諭以禍福脇從者稍出降其逸出者皆縱使去以孤其黨賊窘突團薄我大小三百餘戰皆卻之擒其腹心一人角�羊所服金鉤賜而遣之約爲內應卒擒滿四五年遷右都禦史六年荊襄賊李胡子者倡流民爲亂忠復總督軍務討平之命暫畱撫治進左都禦史尋召還十年升刑部尙書尋攺兵部十三年錦衣衛百戶韋瑛用事西廠屢與大獄忠奮筆倡公卿奏之瑛坐謫戍邊其黨仇忠不置又有千戶吳綬者先在軍中撓法爲忠所黜亦用事極力構忠欲置之死乃落職以去久之構陷者皆敗詔復忠兵部尙書致仕上登極以詔例進階光祿大夫巡視侍郎彭詔薦其尙可用不果至是卒年八十二訃聞賜祭葬贈太子太保謚襄毅錄其孫鏞爲嘉興所千戶忠剛果沈毅遇事敢爲故能臨敵制勝惟在荊襄驅逐流民以械系死道路者不可勝計人以是怨之△遣南京守備成國公朱輔祭告天地社稷山川等壇駙馬都尉楊偉祭告孝陵太廟先是南京太常寺卿楊一淸等奏南京自本年六月一日以來霪雨沃旬平地皆水至七月三日猛風急雨震蕩掀播自天地山川等壇樂觀及歷代帝王等十三廟太廟社稷孝陵禁山所拔楨樹木無算皇城各門內府監局京城內外城門關隘處所並諸司衙門墻垣屋宇多被飄淋震撼損塌加以江潮洶湧江東諸門之外浩如波湖水浸入城五尺有餘軍民屋房倒塌者千百餘間男婦有壓溺死者新江口中下二新河等處官民船飄沒入多溺死及聞各處屯種軍民田土衝漫渰沒秋成難望詢之父老皆以風雨之變未有甚於此者近又聞鎭江楊州諸府沿江風潮之惡亦復如是民之被災不言可知臣竊恐陵廟神靈不無震驚山川百神恐難安妥昔宋臣歐陽修嘗言未有不召而自至之災亦未有已出而無應之變其變旣大則其憂益深臣等早夜思維方今之勢政事多缺紀綱寢壞賦繁民困虜橫兵疲其所由來已非一日夫災變見於所前者旣非一端禍患應於後者必非一言而可測伏願皇上念帝業之艱難思天命之可畏益嚴修徳不事虛文加意卹民務求實惠請準先年故事特遣大臣祭告天地社稷山川等壇及孝陵太廟以妥神靈以安眾志其各廟殿廡墻垣風雨侵損樹木摧壓者宜行南京工部酌量緩急次第修理被災軍民所司宜量加賑卹災傷地方稅糧科派宜量與蠲免仍乞敕兩京文武羣臣天心修省極陳得失共圖修政則化災爲祥轉禍爲福之機實在此矣禮部議謂一淸等所言宜從上是之故有是命△戶科給事中王蓋奏邇年以來災變疊見陛下非不祗懼修省容有未至如近日求言之詔甫下言官旋有下獄者矣準行之旨甫出後命復有照舊者矣其所以祗懼修省者似爲虛文宜乎天威益彰而災異愈甚也乃者南京太常寺奏猛風急雨之變夫南京爲開創舊都天地壇神明降格之所祖宗對越之地七月初三日又聖躬降誕之神變作於是地而以是日所以警戒者可謂切矣伏惟皇上深自儆惕大開言路及大臣大臣宜毋以爲慚而陰懷阻抑之私言及中官中官宜毋以爲怨而敢挾傾擠之術至於椒房之親屬豪橫邊將之貪殘不法藩臬之旬宣無狀與夫民窮盜起之故用廣射殫之由凡所以致災者無不指陳凡可弭災者無不舉備果斷必行大更斃政則天意庶其可回命下其奏於所司

○辛亥○遣駙馬都尉馬誠詣鳳陽祭告皇陵及山川之神先是守備鳳陽內官監太監倪文奏自本年七月初二日暴風猛雨交作於是皇陵皇城萬歲山獨山龍興寺等一山圓丘方丘南山及一應壇壝樹木拔折者無虞萬餘株官民屋舍吹倒者一千五百餘間槐柳等木不可勝計於是禮部尙書張昇等引咎請罪因請行兩京文武官員及鳳陽守土大小官員各加修省毋或怠忽仍請照例遣大臣一員祭告皇陵及山川之神以慰聖祖在天之靈上納之故有是命△初禦用太監金輔楊雄樊淸奉命送涇王之國長史張顯範兆祥承奉韋瑢張賢等沿途多有徵索驛官不勝搒擡至有自溺死者行及天津減曳黃船夫百名責令納銀而瑢及顯等皆自增夫數散各船者競系掠索錢二人被杖而死其家各訴於輔輔集訊舟人得內使李順家人行者杖執之儀衛正張播卽以擅執王府從人稱令旨差校尉擒捕三衛官指揮賀勇等懼而閉城遂二日不朝黃船畱六日而發殿後者復羣掠柴市民民居貨物時輔鼓吹先行瑢等以輔受賂專制撥夫譖於王王與輔由是遂有言輔奏顯瑢等貪暴王惑其言不可禁王亦奏輔始至府卽由中門入讀詔踞慢在途專擅欺侮前後各數﹤鋶﹣釒﹥而東廠緝事者亦發李順等系死役夫之事有旨捕順等至京拷治遣工科右給事中周璽刑部郎中毛實往按之得輔取魚不獻鼓吹先行二事及瑢賢顯兆祥等罪狀以聞又言天津散夫時王止令如例蓋上體聖明節用愛人之心下防左右生事擾民之獘奏有不實終非本心必承奉長史掩飾蒙蔽之過且嘗阻輔啟請於王前稱呼爾我其縱肆可知請重治其罪命錦衣衛逮系瑢等至京鞫治之輔等俟至京日令司禮監奏請處治指揮賀勇等二十八人倉州吏目韓天爵等三一及軍餘十八人俱連逮罪坐有差△給岐惠王守墳者五戶從戶部奏也△泰寧侯陳璇等一千一百六十人朝參不至錦衣衛鴻臚寺具名以請命罰俸各一月徽王見沛奏各王府儀賓選旣不精教義無法至有邪淫放僻靡所不爲者今後乞將年三十以下者送本處儒學讀書習禮以成厥徳禮部覆奏宜從王所請凡儀賓年二十五下者不分新舊悉送本府州儒學讀書本學教官同長史司逐月考驗提調學校官按季考較勤惰量加賞罰候年三十歲以上考其學業有進行止無虧方令停免從之

○壬子○山東按察司副使張璉丁憂服闋復除湖廣按察司整飭靖州等處兵備△巡按直隸監察禦史整飭顏請將宣府陳亡已夜不收侯辛已等三人各量升其子孫職役並給葬銀每人兵兩仍令請長哨夜不收月支折糧銀兩比其他軍士名每石增一錢五分從之△初各王府親王薨逝其子孫有俟終服制乃奏請襲封者亦有服制未終奏請襲封者至是趙王見灂薨禮科給事中徐仁上﹤鋶﹣釒﹥論之以爲不可禮部覆奏亦請如仁所言今淸流王待服制將終始奏請襲封仍行各王府自後親王郡王請封者俱準此例行有旨彩祐卽襲封趙王

○癸丑

○巡撫保定等府都察院右副都禦史王沂復乞致仕不允△升禮部郎中黎民表爲雲南布政司右參議△初廣西思恩縣羣盜劫掠民居至殺傷官軍右參將都指揮僉事張麒分巡副使陳崇徳分守參議林璇督軍敗之巡按監察禦史陳策以麒等始𨿽失於防禦而卒能擒賊似可贖罪守備都指揮金堂千戶張熊等有罪無功請量功罪以示罰命麒等旣功可贖罪貸之堂等仍罰俸兩月

○是日曉刻南京老人星見於丙位

○甲寅

○楚府壽昌王季﹤土予﹥薨王安僖王庶第二子母冷氏正統三年生十四年襲封至是薨年六十五訃聞輟朝一日賜葬祭如制謚曰靖和△四川布政司右布政使周瑛乞致仕許之仍進階資善大夫△以雪霜災免狹西靖寧虜施等州縣綏徳等衛所萌城小鹽池等驛遞糧艸有差

○乙卯

○南京吏部尙書林瀚乞致仕上曰卿學行老成才望素著正宜盡心職務以副委任不允所辭△升翰林院帶俸大通事光祿寺大官署正海濱爲鴻臚寺右少卿仍舊供事以九年秩滿也

○丙辰

○工部尙書曾鑑乞致仕上曰卿才望老成練達政務宜盡心供職以副委任不允所辭

○戊午

○吏部覆奏南京科道所奏黜不職事謂所劾戶部尙書呂鐘工部尙書曾鑑南京通政使毛倫右通政姜淸順天府府尹蘭奇應天府府丞李堂巡撫江西都禦史韓邦問太常寺卿李溫其去畱惟上所命得旨俱存畱供職

○己未

○遣官祭太歲風雲雷雨山川等神△遣旗守衛官祭旗纛之神廣東髙州府空中有火如流星風大作海嘯壞城廓

○庚申命巡撫湖廣都察院右副都禦史閻仲宇之子○辛酉憲宗純皇帝忌辰上祭奉先殿遣駙馬都尉林嶽祭茂陵

○壬戌賜故詹事府少詹事兼翰林院學士柯灒之妻愈氏葬祭從其子中書舍人宗文請也△吏部尙書馬文升奏遇災修省自古帝王所重近者南京鳳陽有風雨之變伏願陛下仰思天命眷佑之隆祖宗付托之重減膳撤樂省躬修徳節才用以固邦本禦經筵以講治道絕宴遊之樂罷不急之務兢業危懼憂勤惕勵外庭深宮心恆如一凡臣工所上章﹤鋶﹣釒﹥有益治道者采擇施行各處織造有不合祖宗制度者暫且停止庶可以回上天之怒慰祖宗之心乞敕南京內外守備大臣痛加修省各營軍馬時加操練京城門禁嚴爲防守凡城池坍塌戰船損壞皆早爲措備與夫防姦禦侮思患預防之事悉用心經畫並令增設江西按察司副使一員常住九江整飭兵備上界湖廣下至建陽一帶衛所俱聽提調凡地方防守便宜悉從計處以爲南京保障及敕湖廣江西鎭巡等官各督捕盜賊賑卹困苦上曰覽奏具見忠愛所司其卽看詳以聞△戶部尙書呂鐘乞致仕上曰卿練達邦計才望老成正宜盡心供職以副委任不允休致△鴻臚寺左少卿嶽鎭卒△增甘肅寧夏年例銀二萬兩楡林三萬兩以備軍餉從戶部奏也△山東都司署都指揮僉事楊勝大寧都司都指揮僉事劉曰�永中都畱守司都指揮僉事王榮河南都指揮僉事馬振各以所都京操官軍不到一千人以上下獄贖杖還職

○甲子

○太常寺卿李溫乞致仕不允△南京太常寺卿楊一淸等奏南京每年四孟並歲暮例遣勛戚大臣致祭鸛鳴山功臣廟是日並祭晉成陽卞忠貞公等陸廟應天府官行禮近年以來本府卒委縣丞訓導等官代之恐禮意太輕乞定爲著令禮部議謂所言宜從請此後分遣堂上官行禮如堂上官有事故卽委京縣掌印正官必不得已乃委府學教授等官從之仍令本府官如無事不許故推托轉委

○乙丑

○罕東左衛都督只克等遣指揮阿黑納等來貢賜宴並彩段衣服等物有差△命太子少保禮部尙書兼文淵閣大學士李東陽之繼子兆蕃補蔭爲國子生從其請也

○丙寅

○旌表孝子二節婦五人烈婦一人卜懷山東寧海州監生劉澄鳳陽府懷遠縣聽選官俱以父母喪廬三年旌其門曰孝旌楊氏浙江鳳化縣陰陽訓術陸堮妻師氏山西五臺縣民陳俊妻華氏直隸武平衛指揮僉事石彬妾趙氏直隸華亭縣民張昱妻曹氏河南武安縣民王宣妻俱以夫亡守節旌其門曰貞節周氏浙江黃巖縣吏徐顯妻夫亡自縊旌其門曰貞烈△遼東總兵官都督僉事楊玉奏遼東累被虜患比來水旱相仍民饑缺食乞預給官軍兩月俸糧從之△吏科左給事中李祿奏令今之將帥多出閥閱兵書武藝無所師資一旦付以重柄恐不勝任乞擇文職大臣通兵書者專任教養之責事下兵部以武臣子弟內有武學外有府衛州縣學各有師儒訓誨又以部官憲臣提督閱試但恐奉行者未至不必更設官專理上納之止令提調等官嚴加教誨務得眞才不可視爲故事○丁卯

○吏部左侍郎兼翰林學士吳寬再乞致仕上曰儲宮輔導正須得人卿引疾求退已有旨勉畱宜盡心供職以副委任毋再固辭△協守廣寧中路右參將署都指揮僉事盛銘備禦都指揮李恕守堡指揮韓俊河閏常巡指揮郭璒等俱以虜寇入境失於備禦下巡按禦史逮問恕坐降一級璒降二級俊潤充軍銘以前有功奏乞贖罪命兵部核實以聞

○己巳

○提督貴州軍務南京戶部尙書兼都察院右副都都禦史王軾再乞致仕上曰卿老成練達剿賊有功頃引疾乞休已有旨不允再固辭△兵部覆南京給事中徐沂監察禦史余敬等奏明賞罰四事謂保國公朱暉冒功之賞已蒙寬貸餘皆不可從有旨暉等並仍舊辦事明賞罰如議余不允△內閣大學士劉健等言竊聞天下之事未有不以勤勵而興亦未有不以懈怠而廢是以自古聖明之君兢兢業業不遑暇食誠知夫創立之難而覆墜之易故𨿽當天下極治之日而不敢一毫驕怠之心驕一生則威權下移姦獘滋積政刑舛錯災異薦臻而禍亂之作理有必然者矣恭惟陛下聰明仁厚聖質天成卽位之初百度一新遠近歡戴誠大有爲之君也邇來勤勵之志漸異於前每日早朝不過數刻而起鼓或至日髙宮中奏事止得一次而散本或至昏黑侍衛本之人筋力疲憊不得休息百司庶府之事文書壅滯不得施行一事之決動逾旬月一令之出隨輙廢弛羣寮玩習視爲例如此而欲久安長治保無禍亂恐亦難矣臣等屢常言之𨿽荷優容旋復如故夫禍亂未形固宜言不見信若禍亂旣作誠恐悔亦無及此臣所以憂危惶懼不能自已者也且晝動而夜靜者天道之正晝作而夜息者人事之常故朝以聽政晝以訪問久以修令宴息者人事之明訓𨿽聖哲亦不能違也陛下思祖宗創業之難念臣民仰望之切體晝動夜靜之理愼上行下效之機顧精養神於暮夜宴息之持奮發勤勵於旦晝淸明之際視朝聽政省覽萬幾一如卽位之初守而勿替則威權在已姦獘不生刑政日淸災異自弭而聖治可保於無疆矣上嘉納之

大明孝宗皇帝實錄卷一百九十

大明孝宗敬皇帝實錄卷一百九十一

弘治十五年九月庚午朔

○吏部尙書馬文升奏二品以上大臣卒其子孫乞謚有賜有不賜者有謚及三品者美者多惡者少與者少不與者多乞斷自今凡二品以上大臣及始立功所封公侯伯卒無問見任致仕應與謚者或三品有特賜者宜令吏兵二部備查勛業行術仍下禮科給事中議詳等苐上請謚賜若所議未公許言官舉劾禮部覆奏謂國朝臣下之謚皆出上賜乞仍遵舊例凡文武大臣謚具本部具奏得旨移文吏兵二部詳述勛業行實等苐送翰林院定擬上請從之△日食

○壬申命禮部左侍郎焦芳之孫希周爲國子監生從其請也△升南京戶部郎中董威爲江西布政司左參議△兵科給事中艾洪等奏會昌侯孫銘私縱軍馬還家而詭言於西山牧放請並把總指揮陳祥等各治以罪命罰銘俸一月祥等俸各兩月

○癸酉孝恭章皇后忌辰上祭奉先殿遣駙馬都尉蔡震祭景陵

○宣府懷來衛及隆慶右衛俱地震有聲

○甲戌

○給藩府遼山王故長子詮鎖夫人侯氏養贍米歲五十石

○乙亥

○升尙寶司司丞李﹤王弁﹥爲本司卿以九年秩滿也

○丙子○廣東道監察禦史李鑑丁憂服闋復除狹西道

○戊寅

○重陽節免宴命太常寺時節祭政惠王於西山位次在蔚悼王之前△升鴻臚寺右少卿楊瑢爲本寺卿左寺丞丁鳳爲左少卿劉愷及右寺丞兪琳俱爲右少卿右寺丞張昱爲左寺丞

○己卯

○國子監司業周玉乞歸省墓許之致仕南京大理寺卿吳道宏卒道宏等文慱四川宜賓縣人天順元年進士授南京太常寺博士上﹤鋶﹣釒﹥論策南事並劾大臣之不職者選授監察禦史巡按荊襄等府時荊襄流民復聚爲患議者多欲驅逐道宏言流民樂被沃土逐之復來不如因而撫集順且有功於是建議開設行都司衛府州縣以安集軍民而藉其流散者特升大理寺右少卿卽撫治其地以憂去服闋攺南京大理右少卿尋升本寺卿弘治三年言者論其庸碌自乞致仕至是卒賜祭葬如例

○辛巳

○賜韓府郁平郡主儀賓李芳芝嶽陽郡主儀賓陳禎陽邑郡主儀賓楊世泰代府富民縣主儀賓黃黃明誥命冠服如制升四川按察司僉事蘇葵爲本司副使仍提調學校命四川都司故都指揮僉事周鳳之子儀襲原職成都後衛指揮使△左軍都督府帶俸恭順侯吳鑑鎭守狹西被劾奉旨逮問旣至京自陳有疾祈免就獄上特宥之仍罰俸三月

○壬午○貴州布政司左布政使黃璉卒璉字汝器福建莆田縣人成化二年進士授南京戶科給事中升浙江右參議攺雲南轉貴州參政進布政使卒於官常奏塞溫處新開銀礦罷其課氏以爲便雲南屯糧多爲武臣侵盜璉﹤鋶﹣釒﹥禮之普安賊婦米魯之變官多被誣獨不及璉其參議浙江時常緣吏失公以爲巡按禦史所參究致久次不遷後禦史謫幕下略不修舊反薦之人稱其量云

○癸未

○升河南布政司左參議康紹宗爲本司右參政

○甲申

○吏部尙書馬文升等陳本部職掌十事一息奔兢乞命科道指實劾奏內外官之奔兢者一崇檢朴乞通行中外官員服捨鞍馬飲食器用俱遵守舊制以爲民範違者罪之一責成府正乞通行天下知府俾各修政安民如姦吏舞文而不治官屬怠政而不懲小民被災而不卹常平之糧而不積城池攤塌而不修盜賊充斥而不捕者罪之一舉用賢能乞通行各巡撫巡按官但有屈在下僚才堪舉用者具實奏聞以憑酌用一論年勞請自今推用官員一以歷俸多少爲序若有才徳出眾者乃不拘此例一嚴考核請行令兩京堂上官歲具屬官政績於本部以憑查核一給散官謂在外官員有不由巡撫巡按官請給散官而擅系銜者罪之一查功給謂舉人署學官職事者必有功迹方許照例實授一專職掌謂官員給授勛階系驗封稽勛二司分掌近俱隸驗封欲請攺正一預選官謂雲南貴州兩廣四川遠在萬里其郡縣正官有缺請扣查將滿先選人代之上從其議

○乙酉

○裁革貴州布政司右布政使其右布政使李祥暫畱管事俟有缺別用從鎭巡等官奏也△升守備儀眞指揮使張瑾爲署都指揮僉事瑾以都指揮體統行事奏言行事不便乞升職兵部議宜姑從其請且請通令各處守備指揮凡以都指揮體統行事者自明年爲始俱以三年爲率果在官賢能者許巡撫巡按官奏升方面署職其姦貪者請罷從之

○丙戌

○直隸大名順徳二府徐州山東濟南東昌兗州等府同日地震有聲如雷壞城垣民捨而濮州尢甚壓死百餘人井水溢平地有開裂泉湧者亦有沙土隨水湧出者巡撫巡山東都禦史徐源上﹤鋶﹣釒﹥言地本主靜而半月之間連震三次動搖泰山遠及千里登舟又有水雹之異陰陽失序地道不寧況眞定等府密邇山東近遭大水盜賊恣肆災異之屢見疊出比常尢甚乞皇上鑑玆災異應之以徳外謹邊防不以旣靖而忘備內小民不以旣庶而忘養庶不貽地方之憂命下其奏於所司△酉刻南京地震△河南開封彰徳府山西平陽澤潞等府州連日地震有聲

○丁亥

○朝鮮國王李﹤忄隆﹥遣陪臣同知中樞府事金允濟等奉箋文物來賀皇太子千秋節賜宴並彩段衣服等物有差△刑部都察院奉旨會官審錄重囚情眞者五十八人情有矜疑者三十人有詞者十五人奏請裁處者十一人上命情眞者依律處決有詞者再問可矜者發邊遠充軍有三婦人監杖而釋之具奏請裁處內仍依律處決者四人監候者七人△法司審錄延綏總兵官陳瑛大同右參將奉恭左副都督兵馬升失機罪應死升罪尢罪而其情俱可矜疑命免瑛恭死並家屬俱發邊遠充軍升仍依律處決

○戊子

○升都察院左副都禦史屠勛爲刑部左侍郎升廣西按察司僉事蔡相爲河南布政司左參議△光祿寺具內外官員人等每日飲酒飯及西華門等處所畜鳥獸料食數目以聞上卽其﹤鋶﹣釒﹥逐節禦批其上凡一百二十餘事有仍舊者有減半者有停止者有減十之三四者有事完停止者有事完仍舊者西華鷹犬不堪者縱放之禦馬監山侯食減半乾明門虒去之雜鴿等食減三之一山羊及綿羯羊減半送外羊房雜兔盡放之南海子中貓之不堪者亦縱放之西安門大鴿送雜鴿房食亦減三之一其仍舊存養者食以量減之

○乙丑

○夜月犯五諸侯星

○庚寅○巡撫南直隸都察院左副都禦史彭禮仍致仕不允

○辛卯

○先是常給荊府都怌昌順王佑禾�烏宮眷食米歲一百石至是王生母茆氏復以不給請命歲增五十石不爲例

○壬辰

○升南京大理寺左寺正翁茂南爲廣西按察司僉事攺工部主事楊偉爲光祿寺寺丞仍支正六品俸△是日曉刻月犯軒轅南第二星

○癸巳皇太子千秋節文武羣臣早朝畢赴文華殿行慶賀禮賜羣臣宴於午門天下諸司及外夷慶賀官員人等宴於闕左門△升南京欽天監監正孝鐘爲南京太常寺少卿仍掌監寺事以九年秩滿也△吏部覆奏戶科給事中吳世忠所言選巡撫去貪酷二事謂江西近益多盜而巡撫及守令未得其人請如世忠所奏選大臣一員巡視處置上從之於是命南京都察院右僉都禦史林俊巡視江西賜之敕曰江西各府盜賊蠭起晝夜縱橫焚掠鄕村殺逐男女凶焰轉熾不可撲滅皆由官非其人賦役多獘所致近戶科給事中吳世忠奏巡撫禦史韓邦問懦緩庸常不出一策遂使貪污豪惡肆志橫行及知府貞椎肌木�逐髓家戶爲仇王塘陰奪巧求無所不至等情前比常因江西賊情重大屢敕鎭巡等官設法督捕未見寧息今世忠復奏而鎭守太監董讓又與巡按監察禦史王哲互相訐奏行勘未報恐地方誤事日甚一日玆特命爾前去巡視爾至宜廣訪博訪深究事情先將韓邦問有無誤事不職情由及李復貞王塘有無貪酷害民實迹從實奏來仍備查各處未獲盜賊嚴督所司設法撫捕務令盡絕地方官員若有貪暴爲虐及怠職廢事者應拿問者拿問應奏請者指實參奏且聞江西盜賊之起由賦役不均官司坐派稅糧等項往往狥情畏勢陰佑巨害貽累小民以致窮困無聊相率爲盜而豪家大姓假以佃客等項名色窩藏容隱及至事發曲爲打點脫免互相仿效恬不爲怪積習旣久賊徒益熾官司上下則又畏罪避難苟延歲月任其縱橫多不申報爾湏悉心訪察痛革斃端務在平徭均賦以蘇小民困苦勢豪之家敢有怙恃不悛仍前瘠眾肥已黨惡庇盜及各該地方官員隱匿賊情肆爲欺獘者痛加究治此外凡有興利除害弭盜安民良法悉聽爾便宜處置朕以爾素有才望風力不畏彊禦特玆悉任爾其益加奮勵展布猷爲以毋忝朕命欽哉故敕

○甲午

○虜五千餘騎犯遼東長安堡掠殺人畜副總兵劉祥等伏兵禦之斬首五十級獲馬百餘匹巡撫都禦史韓重以捷聞令降敕獎勵及鎭守太監梁﹤王巳﹥等升奏捷二人官各一級仍賞紵絲衣一襲鈔一千貫

○乙未

○以河水爲患免河南開封府及直隸歸徳衢夏糧子粒有差

○丁酉

○淮府淸江王見澱薨王康王第二子母妃崔氏成化十三年生二十一年冊封至是薨年二十六訃聞輟朝一日賜祭葬如制謚曰端裕命各處問刑衙門自明年爲始徒流並雜犯死罪囚犯系有力並官吏人等俱照舊納米折谷贖罪於各縣預備倉上納從戶部奏也△前協守遼東右參將盛銘坐守備不設例應免杖充軍至是自陳常有追虜斬首之功兵部議謂銘功可贖罪特宥之△升中軍都督府經歷李曰�永爲遼東行太僕寺少卿

大明孝宗敬皇帝實錄卷一百九十一

大明孝宗敬皇帝實錄卷一百九十二

弘治十五年十月庚子朔孟冬享太廟△遣內官祭司井之神△遣駙馬都尉遊泰黃鏞分祭長陵獻陵景陵裕陵茂陵△遣儀賓楊淳祭恭讓章皇后陵寢景皇帝陵寢口遣內官祭

○辛丑

○岷府鎭國將軍膺鈔常坐事革祿米三之一至是已踰十年奏乞全支許之

○壬寅

○代府定安悼隱王妃王氏賜祭葬如例吏部覆奏監察禦史胡華所言重守令事謂禦史有缺例於博士行人知縣推官並教官內選補今華欲久任守令凡進士任知縣者不必選補禦史令待六年或九年考滿擢府州正官但進士任知縣者多爲博士行人推官者少若知縣俱不許令選補禦史不惟人無所勸抑恐博士等官年勞未及禦史多至缺員仍請如舊例從之△直隸灤州及昌黎縣地震有聲如雷

○癸卯

○工部奏近者太監李興請辦元宵燈火物料有旨令減半造用民已受賜但今上天示戒如得通賜停免亦修省之一端也從之

○升監察禦史張綸爲光祿寺少卿△安南國王黎暉遣陪臣阮郁等來貢回賜王錦段等物仍賜阮郁等宴並彩叚衣服如例命故刑部左侍郎張錦之子沐補蔭爲國子監生從其請也

○甲辰○致仕太子少保南京兵部尙書張悅卒悅字時敏直隸華亭縣人天順四年進士授刑部主事轉員外郎歷升江西按察司僉事浙江提調學校副使四川按察司丁憂服闋攺湖廣按察司使進都察院僉都禦史工部侍郎轉禮部再轉吏部升南京右都禦史南京吏部尙書攺南京兵部參贊機務累乞休致加太子少保致仕至是卒訃聞贈太子太保賜祭葬謚莊簡悅學問該博操行淸謹其提學浙江杜絕請謁甄別才器尢爲士類所信服在湖廣執法不阿在吏禮工部風裁益峻至參贊機務時𨿽久疾稍不振然猶持大體卒能奉身而退始終之際蓋亦無貶議云△以水災免湖廣永順等處軍民宣慰司弘治十二年十三年秋糧一千六百石有奇

○乙巳

○降右少監劉恭官三級仍分守遼陽恭在遼陽私役軍餘千餘人占種官地三百餘畝贓以千計爲都禦史陳瑤所劾下巡按監察禦史勘之會虜寇東州大肆殺掠恭等失於防禦禦史覆請罪之俱下勘事給事中鐘渤郎中王益謙覆核逮問有旨罷其分守而恭復自﹤鋶﹣釒﹥乞畱乃有是命於是兵部及科道各論其貪黷之罪乞罷且言東州之敗總兵孫文毅已坐死罪恭不宜獨免不聽

○丙午

○罰成國公朱輔武淸伯趙承慶俸各一月以進冬至慶賀表行禮於南京中府入班遲慢爲監察禦史所劾也△初監察禦史任文獻淸軍浙江有閒住通判沈徵者錢塘人其戶名與絕軍沈三同文獻特之及也名同而軍絕者尙十餘家徵因羣聚而喧於外文獻聞之遽下令有枉者余辦之徵等不爲止因共毀其告示牌及東柵闌時澂等黨聚者百餘人市民遇而觀者復以千計一城盡嘩文獻乃枷總甲九人者出將以警眾澂等復破其枷而釋之又以李貴者常書軍冊疑爲所中因羣至其家捕貴不得遂毀其門及地器物而去鎭巡官聞變捕澂等數十人送獄俱擬充軍仍治澂前事令補絕戶軍乃以其事聞澂亦令男訟冤闕下並告文獻在浙私淫民婦狎比侍童多貸人金致市恩出入人罪及他不法十餘事有旨徵文獻還而遣給事中張弘至郎中楊錦往按之還言澂軍籍可疑又率眾肆行宜如原擬所訴文獻事署對多言誣者而文獻常與閒住郎中許綸有故令驛夫爲之役又善大官廚役沈玉爲其妻斂助役今二事得實事下刑部議澂復訴按事者狥情偏枉爲文獻隱於是再命大理寺寺副林正茂往會巡按監察禦史夏景和覆驗且令械系澂及諸證佐至京逮文獻會官治之已而澂復奏辯不已文獻亦奏按事者以臣代還故入其罪刑部尙書閔圭乃澂鄕人於是下都察院會刑部大理寺錦衣衛廷調之議以澂戶名𨿽同沈三而年遠籍亡宜免僉補其倡眾縱恣欺辱憲臣誣奏多官亂常梗化輙生厲階坐以充軍乃比聚眾棄毀器物例原情猶重宜在不赦文獻事𨿽不盡如澂奏實於憲體未諳以致姦豪肆侮宜坐奏事不實贖徒送吏奏處獄上皆準擬是獄黨澂充軍者九人承勘者布政使孫需按察使朱欽參政歐信副使呂璋參議吳﹤王已﹥僉事陳輔俱以失於參詳贖杖還職所連逮千餘人考驗再踰年諸司雜治文獻事有無竟不能明調狹西藍田知縣△是日卯刻山東濟寧州有星起酉南光如電至東北而損天鼓鳴

○丁未

○賜代府安嶽郡君並儀賓李經蒙化郡君並儀賓郭琦祁陽郡君並儀賓李鏞靖江王府理定郡君儀賓龍驂誥命冠服如制△先是巡按福建監察禦史陳玉劾巡撫南直隸禦史彭禮屢經彈劾行事乖方縱容子弟求騙財物太僕寺卿吳洪及山東布政使兪俊先任福建時俱多支折俸錢鈔鳳陽知府孟俊殘忍刻薄楊州知府王恩陽柔陰險俱當黜退命吏部通行查勘務見有無實迹明白回奏毋得朦朧虧枉

○己酉

○賜楚府輔國將軍均金�若死均金�若永安懿簡王之孫鎭國將軍季城之子也彊暴自恣數脇取人財其從兄均鐂及均鉻皆早卒嫂王氏楊氏寡居均金�若逼而淫之又蒸庶母余氏或延過其第通宵不返侍女鑾英發之楚王以聞命司理監太監扶安都禦史陳璚往驗之辭服有旨均金�若罪惡深重及余氏俱令自盡王氏楊氏忍恥不首革其封號仍令本府約束其助均金�若爲惡者唐宋等五人俱充軍△降廣寧衛都指揮僉事李恕爲指揮使坐虜寇鎭遠堡失於防禦也△夜月犯壘壁陣東第四星△授進士孫禎潘鐸趙鐸湯禮敬爲給事中禎戶科鐸兵科禮敬刑科○庚戌命故寧晉伯劉福支過祿米免還官△兵部尙書劉大夏言南京及鳳陽陵廟近有大風拔木之異河南湖廣有大水之異今京師有沈陰若雨之異據此各徵必有所召乞敕府部大臣及各處守臣凡事非祖宗舊制有害於軍民者一一條上禁革仍望皇上愼厥身修益崇儉庶災異可弭上曰卿所言具見忠愛所司各看詳以聞

○壬子

○周府河淸王安沈薨王昭和王庶長子母李氏成化十六年生弘治五年襲封至是薨年三十三訃聞輟朝一日賜祭葬如制謚曰端穆△升戶科左給事中蔚春爲福建布政司右參議浙江杭州府知府梁萬鐘爲爾都轉運鹽使司運使

○癸丑聖慈仁壽太皇太后聖旦上率皇太子及親王上壽免命婦朝賀

○賜百官宴於午門○賜各王府慶賀官員人等鈔幣有差△周府封兵王子封�土薨王康懿王庶長子正統九年先封鎭國將軍襲封封丘王至是薨年六十七訃聞輟朝一日

○賜祭葬如制謚曰和溫

○丙辰

○南京通政使司右通政徐說以被劾乞致仕許之南京刑部左侍郎樊瑩乞致仕不允

○丁巳誠孝昭皇后忌辰上祭奉先殿遣駙馬都尉齊世美祭獻陵△南京貴州道監察禦史年道丁憂服闋復除雲南道△吏部覆奏戶科給事中蔚春所陳欲通查大臣之被劾及推薦者前後有被劾十一次者都禦史洪鐘太常寺卿李溫十次者侍郎鄭紀九次者通政江淸徐說八次者尙書王宗彜都禦史史琳七次者都禦史彭禮太常寺卿崔志端六次者侍郎張達四次者尙書侶鐘有論薦至十一次者侍郎許進十次者尙書周經四次者都禦史馬中錫進退惟命上曰徐說已致仕矣其餘姑置之△戶部會官議各巡撫都禦史並漕運事宜一遮洋官行糧自明年爲始衛分在南京者於南京各衛支米三石在江北者於淮安常盈倉支米麥一石八斗餘仍舊一南京並直隸鳳陽等衛運船糧價原計一百二十兩每十年更造每只官給銀五十五兩而以其舊船準銀二十兩余則取辦於軍令宜工部每船添派銀七兩一各處鈔關角�羊納錢鈔路費不下五七百兩其實用反不逮所費請乘此荒年準令折銀二年爲便一寧夏地方邊患煩重而歲辧紅花耘種采摘動役軍餘二三年人且其角�羊進器物煩費乞暫令停止一近令松江府攺織袍布並紵絲銀絲紗準額內歲造常數計攺織布段比歲造價多數倍攺織一疋止準歲造一疋不請折價準抵一豊潤縣倉分收薊州海運糧米十萬石歲久革去並廢其官所遺倉廒坐收各衛屯種及民壯子粒諸糧率三四萬石今增至四萬三千有奇乞仍增副使一員攢典一名以司其事上曰船糧每只準增銀十兩歲辦紅花攺造段造所司查奏定奪餘如所議

○戊午

○欽天監奏弘治十六年二十五日夜望月當食一分二十杪依回回歷推算則不食緣所食數少請待臨期觀候免百官行救護禮部言若不救護恐臨時月食有驗反爲失誤上命如例救護△升太僕寺少卿王質爲本寺卿以召募土兵有功也△南京戶部尙書王軾等械貴州叛賊米魯等之黨阿雜米朵洪子華阿舊李聰適得攝授等至京有旨令錦衣衛會三法司廷言�匊之獄上命雜等五人卽斬於市不必覆奏適得攝授給功臣之家爲奴

○己未命山東兗州府借支臨泉水次倉兌軍糧八萬一千餘石免徵償以戶部言兩稅並恐民力不堪也禮部尙書張升之子意補蔭爲國子監生從其請也

○禮吏覆奏南京光祿寺卿楊俊所陳卹宗室以廣聖恩事謂俊欲如宋朝宗室仕官科日故事凡將軍中尉之子許充生員報名於各伴讀教授處授以五經教以文字長史司提督考校量給廩膳校余供養成材於本處一體鄕試誠會試中進士者除授宗枝無礙府分長史等官副榜者除教授審理等官食糧應貢中者除工正雜職等官所言亦自有見但教授審理以下官視奉國中尉品職旣卑俸祿亦薄且非聖祖立法初意請如舊從之

○辛酉

○初河南兌軍起運糧歲二千七萬石內起運薊州者十萬石常奏準每石折取銀六錢至是巡按監察禦史李咨奏欲將弘治十五年原派本色者十七萬石亦徵折色以蘇民困戶部議謂十七萬石之內如有起運京倉者宜仍徵本色其起運天津薊州者宜如咨所奏從之△戶部以今歲天下災傷糧稅減損而國家出無經乃會計其嬴縮之數上之謂每歲天下稅糧存畱一千一百七十六萬四千八百六十五石有奇起運一千五百三萬四千四百七十六石有奇馬艸存畱四百九萬三千五百六十四束起運二千一百八十五萬二千七百四十八束絹二十七萬八千二百八十七疋布五十七萬六百三十七疋綿絨三十七萬四千九百三十五斤戶口食鹽鈔存畱七千三百五十三萬三千三百七十九貫起運四千四百七萬四千七十九貫鈔關船料鈔大約三千七百十九萬三千六百一十一貫各運司額辦鹽課一百九十五萬四千三百五十五引屯糧大約三百七十七萬六千二百九十三石有奇比年有遇事故停減而歲入不及原額者有逐年加添而歲支過於原額者至有一歲所入不足以供一歲支用者其停減者如漕運米四百萬石除天津薊州歲收三十萬石京通二倉歲收三百七十萬石每歲該放支三百三十八萬石成化二十一年因腹裏災傷並延綏等處缺儲將額內米糶二百二十五萬石弘治七年因張秋河決寄收臨淸倉八十九萬石後因運船遲誤寄收天津倉四十萬餘石加河南山東山西起運京邊糧料歲有定額八年因地方災傷山東少起八千九十八石河南少起三萬八千三十九石山西少起一十三萬七千二百石又如內府供用庫內官鹽光祿寺酒醋面局歲收粳糯米十三萬四百五十石僅足用十二年奉詔蠲米五千二百二十三石旋告不足而復徵補此停減之略也其加添者如軍官折俸銀景奉六年一季支一萬三千餘兩弘治十四年一季支十三萬九千九十餘兩多十二萬七千兩軍士冬衣布花成化十三年支十九萬六千八百餘疋弘治四年支二十三萬三百餘疋多三萬三千四百五十七疋錦衣衛官軍月糧成化五年月糧支二萬六千九百餘石弘治十五年月支四萬五千六百餘石多一萬八千七百餘石武驤右衛勇士月糧成化八年月支一千五百九十餘石弘治十五年月支三千一百五十石多一千五百六十石象馬等房料豆弘治四年歲支二十三萬九千四百餘石十四年歲支二十九萬六百餘石多五萬一千二百石艸束四年歲支七百六十一萬五百二十八束十四年支九百四萬五千四百一十六束多一百一萬九千八百六十三束他如外承運庫十四年收絹二十七萬八千二百八十七疋本年放支三十一萬二千三百七十二疋多支絹三萬四千七十五疋又如內承運庫先年進金止備成造金冊支用銀止備軍官折俸及兵荒支給近年累稱不足金則以稅糧折納及於京市買過八千三百八十六兩有奇五次取太倉銀共一百九十五萬兩甚至將河西務鈔關船料攺擬折銀進納光祿寺先年會派廚料牲口各有定數俱足一歲供用近來數次借太倉銀共十萬三千四百三十兩又如各邊先年除原派料艸外歲該送銀四千八萬兩自弘治十三年用兵以來大同宣府巡綏類角�羊過銀四百二十五萬二百餘兩開中鹽六百六十一萬三千一百餘引茶九百萬斤舉行納官等例三十餘件又如各運司歲辦鹽課初止備兵荒之用近各王府歲支食鹽價銀一千二百八十兩織造近支過鹽六萬引銀六萬兩此加添之大略也此皆在內者在外如河南歲存稅糧一百二萬七千二百四十餘石本處諸司並各王府歲支一百一十六萬五千三百九十餘石少糧一十四萬餘石山西歲存稅糧五十萬一千四百七十二石本處諸司各王府歲支一百七十九萬八千七百六十六石少糧二十九萬石𨿽各有折色數亦不多湖廣等處大率類此是官用已不足矣在民者如山東河南北直隸角�羊邊折糧先年楡林每石不過二錢五分宣府不過八錢五分近因邊方多事故徵本色每石用銀至一兩八九錢各處開地先年許民開種幫貼糧差近爲王府勛戚乞請至一萬餘頃又如內府供用等庫速香黃臘歲輸有定額近令廣東添買速香至四萬五千斤各司府添買黃臘至十一萬斤順天府人買速香三千斤黃臘八萬斤是民財已一耗盡矣支常入之賦或以停減而不足常用之數又以加添而過多則知在外在內一歲所入俱不足以供一歲所出況以災傷疊見供億頻繁平我朝洪武間建都金陵當時供給南京爲重各邊次之自永樂中定蹕燕都其後供給京師爲重南京次之各邊又次之然洪武時供給南京上於湖廣江西浙江應天寧國太平及蘇松常鎭等處供給各邊止於山西狹西及河南山東及北直隸等處今天下惟狹西山西雲南貴州廣東廣西四川福建及隆慶保安二州錢糧俱在本處存畱起運邊方內福建廣東止有起運京庫折糧銀其湖廣江西浙江及蘇松常鎭廬鳳淮揚旣供南京又供京師北直隸河南山東旣供京師又供各邊又正統以前國家費用減省民之輸納不出常額之外自景泰至今供應日盛往往於額外加徵如山東河南之增納邊糧浙江云廣之添買香蠟皆昔所無者若計近日之用以逆將來之費誠有可憂者矣往者時歲丰登運河易達邊方無調發州縣無流徙有司得以籍先年之積制一歲之用今太倉無數年之積而冗食日加於前內帑缺見年之用而給費日加於後郡縣旱潦之不時邊方請給之不已萬一漕運遲誤邊郡有警則京儲求歲入三百七十萬之數邊餉邊湏四百萬兩之銀亦已難矣不幸復加數千里之水旱連十數萬之軍旅又將何所取給哉伏望皇上憫天下民物凋獘之甚念財賦需用之急特敕府部院寺大臣並科道官輸忱畫策疏列奏請以候采擇命會官議處以聞

○夜月犯上將星

○癸亥太僕寺少卿儲巏丁憂服闋復除原職

○加山東按察司副使李善俸二級錄其修河及擒賊功也

○以旱災免遼東定遼左右等十衛屯糧有差

○安南國來貢陪臣阮郁死於京師命賜之祭仍令所司歸其喪於本國

○甲子山西應朔代三州山陰馬邑陽曲等縣俱地震有聲如雷

○乙丑定都司領班官比較法故事各都司京操官軍以都指揮領之有指揮等官分領札付官軍旣至分隸各營操練而以都指揮分各營哨協同各衛指揮把總其軍有脫逃各營總兵官比較都指揮多受箠撻仍下獄治罪停其俸至是中都畱守司署都指揮僉事尹增等奏訴之謂臣等職在統領軍之逃亡皆領班指揮等官所致今以軍數不足則下獄問罪又且罰俸比較箠楚不止一營且領班都指揮至京舊皆分隸五軍營隨操今分撥各營與各衛指揮把總有事悉聽號頭等官

節制有乖大體下兵部議以上班官軍分團營者有領札付者官旗故比較不及於都指揮三大營無領札付者其比較之法誠如增等所言乞增置官旗領札付如團營例其都指揮止今於五軍營寄操而往來查核軍馬之數從之△升南京吏部郎中程溫爲南京通政使司參議命故懷寧侯孫泰支過祿米免還官升甘州右衛指揮使王澄爲都指揮僉事錄其隨徵哈密功也

○丁卯

○總督兩廣軍都察院右都史潘蕃乞致仕不允

○申刻南京地震

○戊辰

○客星見張宿天廟星旁

○己巳

○客星行至翼宿

大明孝宗敬皇帝實錄卷一百九十二

大明孝宗敬皇帝實錄卷之一百九十三

弘治十五年十一月庚午朔欽天監進弘治十六年大統歷上禦奉天殿受之給賜文武羣臣頒行天下本監官復詣文華殿進歷於皇太子

○升翰林院待詔潘辰爲本院典籍以九年秩滿也

○辛未翰林院修撰毛澄病痊至京復除原職

○廣東道監察禦史王俸丁憂服闋復除江西道

○壬申廣東瓊州府黎賊符南蛇反鎭兵討之不下戶部主事馮顒奏本府遠在大海之南中有五指山峒黎人雜居外有三州十縣一衛十一所周三千里國初民黎安堵永樂間軍民潛通貿易始從招撫置土官知州知縣等分屬節制尋皆革罷猶統其屬撫安如故成化間黎人作亂三度徵討將領貪功妄殺殘及無辜弘治間知府張桓貪殘私斂大失黎心繼以知府余浚貪刻尢甚黎人苦之相聚爲亂致有今日符南蛇之禍二人已經罷黜南蛇等先後所爲或自相攻擊倚山阻險剽掠村落而已有司不察過於傳報以致興師動眾百姓死於鋒鏑血肉膏於野艸誠可憫惻臣生長是土親所見聞其五指山林箐深密川澤險阻兵不可入黎眾聚散不常攻之則不能窮其巢穴置之則傷我官軍今𨿽稱竄避實則侵掠未已乞勾考原設土官應襲土捨熟知夷情險易者給之賞犒使各集土官可得萬數期集五指山聽分巡分守官節制奮擊有能擒斬首惡符南蛇者復其祖職此以夷攻夷之道不煩軍旅而數月之間當有獻俘之報不然臣恐師旅之興無已日也兵部覆奏謂顒言可采請下鎭巡官議處迨激變首惡者以聞及請增設廣東按察司副使一員專整飭瓊州府兵備且薦廉州府知府王繼可任其事從之遂升繼爲按察司副使

○客星仍在翼宿

○癸酉工科給事中陶諧言經史繁多難於徧覽惟宋儒眞徳秀大學衍義一書簡而明約而盡乃治道之指南請以是書一置經筵以備進讀一置宮禁以備退覽庶益弘盛徳大業於無窮有旨令禮部看詳以聞禮部言衍義一書已命儒臣於經筵進講今諧復以是爲言誠以治天下之大本大端莫要於此復乞聖明俯納其言益勤聖學不獨外而經筵𨿽內而宮禁亦置一編用備觀覽則聖徳愈宏治道益隆矣上納之

○是日曉刻金星犯井宿北第一星

○夜客星復在張宿○甲戌恭讓章皇后忌辰遣內官祭陵寢

○丙子革慶成王﹝府﹞輔國將軍奇�氵月盈�祿米三之一以嘗縱廝養虐人彊索財物又暮夜潛出宿娼故也

○丁丑賜內閣大學士劉健李東陽玉帶各一束大紅織金衣三襲詹事府兼學士等官吳寬等各帶一束大紅衣三襲三品以下各視品級遞加服色以東宮講讀勞也

○升貴州布政司右布政使李祥爲本司左布政使直隸安慶府知府史簡爲狹西布政司右參政

○禮部奏冬至節例賜百官宴上命免宴賜以節錢鈔

○戊寅巡撫直隸都禦史王沂請修築眞定府護城二堤以防滹沱河水患仍請免本年明年坐派軍需物料工部覆奏從之

○祝客星滅

○己卯秦府汧陽王誠洌薨王端懿王嫡子母妃馬氏天順二年生成化八年封爲長子弘治十年襲封汧陽王至是薨年四十五訃聞輟朝一日賜祭葬如制謚曰安裕

○南京監察禦史於鄣等奏近來烈風暴雨災異尢甚守備成國公朱輔參贊機務兵部尙書王繼皆難當重任請選賢能代之命輔繼俱仍舊供職如所司斃有當革者令查究裁革

○庚辰夜月犯天陰星

○辛巳慶府眞寧王寘金�曉薨王康簡王嫡子母妃孫氏成化元年生先封長子弘治三年襲封眞寧王至是薨年三十八訃聞輟朝一日賜祭葬如制謚曰溫穆○壬午冬至節遣駙馬都尉黃鏞崔元分祭長陵獻陵景陵裕陵茂陵文武衙門各分官陪祭

○遣儀賓周鉞祭景皇帝陵寢

○遣內官祭恭讓章皇后陵寢

○上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮復詣文華殿朝賀皇太子太皇太后皇太后皇后俱免命婦朝賀

○癸未文武羣臣朝親王於奉天門東廊

○丙戌狹西苦峪哈喇灰等處使臣脫云虎力等哈寧衛使臣失拜煙答等土魯番使臣阿都乜力等駝籠等族

○番人枚的節等各來貢賜彩叚鈔錠等物如例

○四川董卜韓胡宣慰使司加渴瓦寺番僧那洛思等達思蠻長官司番僧阿太等烏思藏番僧鎖南竹等並雲南孟養金沙江陶孟卜送等各來貢賜彩叚帽鈔等物如例

○命武靖侯郭良效勇營坐營管操

○丁亥致仕太子太保工部尙書徐貫卒貫字厚一浙江淳安人天順元年進士授兵部主事歷升員外郎郎中福建右參政右布政使山東左布政使拜都察院副都禦史巡撫遼東升工部右侍郎尋轉左至尙書加太子少保以修淸寧宮進太子太保以疾乞致仕許之至是卒贈太保謚康懿賜祭葬如例貫溫厚明敏在職方久熟於邊務謀畫章奏一時郎署稱首巡視福建海道料理蘇松水患績亦可紀其在遼東風裁少著而晚節頗不競云

○先是南和伯方壽祥管顯武營下場牧馬死損數多例徵樁頭銀買補壽祥不徵及歲終奏查應住俸官員職名復久不報兵部劾之有旨逮問壽祥屢奏自辯且詆車駕司郎中楊守隅挾私妄參願與置對而壽祥弟巖先以事系刑部辭連壽祥壽祥復奏爲治獄者所枉上乃命更都察院並治之已而兵部言壽祥廢弛馬政法所當問乃誣引本部屬官漸不可長於是守隅得免逮都察院奏當壽祥贖徒復爵其弟巖及在營操備指揮張璽等各坐罪有差從之

○庚寅以水災免直隸鳳陽淮安揚州三府徐滁和三州及鳳陽懷遠等十九衛所秋糧子粒三十萬四千二百六十石艸五十萬二千八百六十束有奇

○罷協守大同西路都指揮同知髙鉞以鎭巡等官言員冗當革且鉞行檢不修爲軍士所怨故也

○辛卯代王俊杖以其父武邑懷隱王嘗以罪革爵沒後復爵賜謚祭葬今禮應入家廟奏乞攺賜親王謚號禮部奉旨會官議處以聞上曰旣查有事例武邑王準追封爲代王入廟謚曰思

○壬辰海西亦迷河等衛女直都督捏克等野官兒河等衛可令河等衛撒剌兒等衛女直都指揮兀加哈失連革魯不花等並塔山前等衛女直指揮速黑忒等各來貢賜宴並彩叚衣服等物有差

○守備儀眞署都指揮僉事杜裕贖徒還職仍革去管事坐索所部財物也

○癸巳命狹西都司故都指揮僉事陶禎之子輔襲原職綏徳衛指揮使

○甲午巡撫湖廣都察院右副都禦史閻仲宇乞致仕不允

○先是內府承運庫以缺供用珍珠請下南海采辦至是廣東守臣言地方災傷兼以黎賊之擾乞暫停止從之

○給國子監雲南貴州四川軍民生冬衣如例

○南京監察禦史郭紝言南京官員違例用傘蓋請行禁革禮部奉旨具舊制以聞命城中許張油傘不得用涼傘

○乙未夜月犯心宿西星

○丙申內閣大學士劉健等奏比者各處災異疊見而南京孝陵﹝鳳陽﹞祖陵災變尢甚各衙門奉旨言事吏部一本兵部一本俱查革傳奉官員五府六部六科十三道等衙門共一本戶部會多官一本俱修省緊事情未蒙批斷竊念各官所言皆爲天變而發所以興利除害救災補獘汲汲行之猶恐不三逮而乃遲畱久滯多至四五月少不下一兩月事多牽制不得施行中外臣民日夜懸望臣等憂懼莫知所爲蓋聞君之事天猶子之事父父有怒責子必深憂切懼省躬謝過俟其怒解乃得自安若視以爲常不加之意則父之怒愈不可解矣今年天變實陪尋常皇上敬天之心固已篤至但古之所謂敬者必率循天道勤勵天事閔卹天民愛惜天物然後爲敬非玉帛鐘鼓儀文節度之足論也玆當民窮財匱之時撫綏之道經理之事有所未盡而斃日益積害日益深天之譴告正在於此非惟臣等憂之五府六部之臣莫不憂之六科十三道莫不憂之皇上獨以爲不足憂乎近來奏事止得一次而又多至日晡各衙門接本官員或伺候竟日不得而回堂堂朝廷萬幾所在如此舉措恐非所以勤勵天事也臣等之憂日甚一日固嘗屢以爲言而前項數本關系尢重故不避煩瀆昧死再陳伏願聖衷惕然警動奮發乾斷速賜批行仍於每日乘早奏事嚴飭羣臣痛加策勵以上回天意下慰民情宗社幸甚上嘉納之

○丁酉錄寧夏雙井灘等處禦虜功官軍升賞有差領軍左監丞郝善左參將左方右參將馬隆都指揮衛勇焦洪各賞彩叚二表裏督餉僉事李端澄一表裏

○內閣大學士劉健等言嘗聞臯陶之告舜曰無教逸欲有邦兢兢業業一日二日萬幾文王自朝至於日中昃不遑暇食用或和萬民蓋自古人君未有不以勤而興以逸而廢者我太祖髙皇帝自謂星存而出不敢惰太宗文皇帝自謂朝退未嘗輙入宮中不敢暇逸列聖相承宮中奏事每日朝退一次未初一次也時刻不差陛下卽位之初實遵舊制近年只奏一次而又早晚不時今冬以來因東宮進藥上廑聖慮數日之間奏事益晚今經兩月未復前規或散本不及日已昏黑內外各衙門題奏累二三日方得抄行文案壅滯政令稽緩未有甚於今日者臣等竊惟天下之事至繁至重且如惠澤之頒布早一日則民先沾一日之恩刑獄之斷決遲一日則人多受一日之苦況驕虜得志邊患方殷消息事機在於頃刻若一槪遲延所系非小臣等內懷憂懼食未甘味寢不安席因循展轉未敢輒以爲言今聞儲宮康復聖情悅豫伏望陛下思祖宗付托之隆念臣民仰賴之切每日朝退及日中乘神思淸明志气未倦之時將各項章奏詳加省覽早賜裁決以振淸平之气象以貽永遠之規模使臣等得效涓埃亦少逭曠廢之責不勝憂愧激切之至上納之

大明孝宗敬皇帝實錄卷之一百九十三終大明孝宗敬皇帝實錄卷一百九十四

敕修

○弘治十五年十二月己亥朔上視牲於南郊

○庚子

○翰林院侍讀學士江瀾丁憂服闋復除原職△戶兵二部覆議監察禦史王詔所奏禁商茶以通番馬事謂洪武永樂間茶馬之法三年一次官運保寧府等處茶於西寧等茶馬司易馬后此例不行仍取漢中等處民納茶及巡獲私茶充用歲遣行人等官巡視成化初始專差監察禦史當時易馬歲以萬計加之視監所收足給邊用近年以來十不足一蓋緣私茶之禁不行而召商報中之獘復有以壞之請自今停開中之例嚴私販之禁仍以民間所納並巡獲私茶以番馬及時至市狹西苑馬寺比年馬政廢弛尢宜擇人整理庶幾馬漸蓄盛而邊方足用上曰茶馬備邊重事所差禦史務心巡理足先年之數此後勿再召商中茶其苑馬寺收馬事宜兵部卽議處來奏

○辛丑

○升監察禦史燕忠爲狹西按察司副使整飭環慶兵備△以水災免直隸保定河間二府及保定右衛秋糧子粒有差命工部尙書曾鑑之子法補蔭爲國子監生從其請也命貴州都司都指揮使王寧總督山東備委△夜土星犯井宿西扇壯第一星

○壬寅

○先是巡撫寧夏都禦史王珣請發狹西軍民五萬於花馬地增修營堡調腹裏一衛官軍防守別命監察禦史一人巡視都禦史史琳亦請於韋州增設一衛發慶陽等衛官軍及新募之兵一萬人使常駐其地方戶員外郎徐鍵時督糧寧夏亦請於花馬池興武營之中設一營移兵駐守仍增設兵備副使一員或移環慶兵備副使往鎭之事卞皆總制尙書奏紘勘報至是紘奏前地止可修堡以便駐札增墩以備瞭望調兵設官皆不可且近於花馬池之西墾田一萬餘頃募人屯種以漸徵之每一頃可得粟五石使之且耕且守依堅域以爲家將使食足而兵彊矣兵部請如紘議上從之仍命紘如近日敕旨用心計處及時修築免貽後患不許虛應故事

○癸卯

○升吏部左給事中李祿爲禮科都給事中△朝鮮國王李﹤忄隆﹥遣陪臣史曹判書姜龜孫等來貢賜宴並彩叚衣服等物有差

○甲辰○初淮王祈銓薨有旨命其子淸江王見澱暫攝府事尋亦薨至是淮王妃崔氏復請以見澱之子祐棨暫掌府事從之△先是分守開原右參將胡忠及左監丞黃延俱以誘致夷人尙古下巡按監察禦史逮問奏擬忠充軍延贖杖還職忠具奏自辧都察院復奏忠令人遠入夷寨招致尙右又多放夷人入關罪固難掩但不則惑於通事白洪之言止則制於鎭巡官之令苟圖目前不知遠慮今尙古升職回衛蔣驥陳瑤黃延俱從末減而忠獨加重宜不能服其心且比以私使人境外虜掠律亦未當請覆治之時給事中鄒文盛郎中楊茂仁方按事山東遂以命之大盛等還言忠所奏辧間有飭辭前勘給事中鐘渤等所劾當以充軍固不爲過以驥瑤律之則罪同罰異於是都察院請會刑部大理寺詳議皆言忠之招致尙古有鎭巡之命而其入朝實驥瑤彊之比律充軍誠爲未當但驥瑤之宥免出自時旨非常例亦難援比忠本與王延同事罪當同科宜坐奏事不以實贖徒還職從之

○乙巳命故兵部尙書項忠之孫鏞爲嘉興守禦千戶所百戶世襲以忠爲巡撫都禦史時嘗有軍功也命巡撫順天等府都察院右副都禦史洪鐘之子濤爲國子監生從其請也

○丙午

○臘節賜百官宴於午門

○丁未

○廣西按察司僉事熊祥丁憂服闋復除原職△狹西涼州衛指揮同知徐謙爲署都指揮僉事充遊擊將軍△六科十三道言近者山東缺總督備委官兵部前後推舉四員不蒙簡府至煩禦筆親批王寧姓名臣等竊惟兵部銓選武官凡總軍副參守備有缺照例推舉不敢自用己見必參以輿論之公上請簡用遵行已久今豈可以王寧一人壞陛下萬世之法程哉伏乞收回成命仍於兵部推舉數內擇用一人而置寧於法庶夤緣奔競者有所懲矣上以已前旨不允

○戊申

○夜月犯昴宿第一星

○己酉

○纂修大明會典成翰林院進呈上禦奉天殿受之文武百官各朝服侍班行禮畢賜總裁等官少傅兼太子太傅戶部尙書謹身殿太學士劉健等宴於禮部命英國公張懋及六部尙書都察院左都禦史待宴

○庚戌命太監金輔充正使李珍充副使冊封朝鮮國王李﹤忄隆﹥之嫡長子顯爲世子並賜世子織金紗羅紵絲衣各一襲△升戶科右給事中吳世忠刑科右給事中任良弼禮科右給事中王縝吏科右給事中王宸兵科右給事中張文俱爲左給事中世忠吏科良弼戶科縝本科宸刑科文工科

○辛亥

○時上偶感風寒傳旨暫免視朝文武大臣各具奏問安上曰朕服藥調理气體漸和卿等具奏問安悉忠受所司知之

○壬子

○山西按察司僉事丁珝丁憂服闋復除狹西按察司△錄湖廣討平苗賊功官軍升一級者二百六十九人署一級者三百二十二人餘一千六百四十二人給賞有差賞太監劉雅總兵官永康侯徐錡各彩叚四表裏銀五十兩升巡撫右副都禦史潤仲宇爲左副都禦史仍加俸一級本院管事巡按紀功監察禦史王冠王約各升俸一級

○甲寅

○太傅兼太子太傅平江伯陳銳卒銳直隸合肥縣人故平江侯豫之子天順八年襲伯爵命坐營管操領兵侍衛成化六年命鎭守兩廣充總兵官殺獲蠻賊有功璽書褒之八年攺鎭守總揚等處兼督漕運修大同橋抵張家灣一帶河閘及邵伯髙郵等湖堤岸糧運以通弘治攺命提督京營操練軍爲兼掌左軍都督府七年加太子太保命治安平鎭決河明年事進太保兼太子太傅歲增食祿百白金文綺之賜十一年加太傅兼職如故十三年虜入寇命掛印充總兵官統京營官軍往討之尋以師父無功爲言者所劾奪其祿俸閒住至是卒子熊以祭葬請下所司覆議謂銳非在位者比上特命輟朝一日賜祭葬如例子熊嗣銳讀儒書好吟詠早其聲穪一時武臣多稱重之然不閒將略晚年受命出師無功僨其前烈其出徵時廷賜印忽僕於禦皆上或者以爲先兆云

○乙卯命總制狹西軍務尙書秦紘及各鎭巡等官防禦虜寇時虜駐河套傳言務犯韋州腹裏地方也△禮部奏明年正旦節賜百官宴上命免宴賜以節錢鈔

○丙辰

○兵部尙書劉大夏等奉旨議上在外寺監收馬事宜謂近年各卿佐員缺多用謫逐官及有過累者府衛下寮多易視之故各官自待亦輕政務因以廢弛謂宜稍更其制今後各行太僕寺苑馬寺官員缺少卿則於布按二司參議僉事內推補卿則於參政副使及本寺少卿內推補如職務修舉則視太僕寺卿佐升任其監苑庶官亦請於北人素知牧馬者任之則官皆得人而政可舉矣從之

○丁巳

○文武大臣復有奏問安因言今天气隆寒乞若時謂護視朝之期請再寬旬日凡臣下應引奏及謝恩見辭人員請暫令所司封進請旨上曰覽寬卿等言俱悉誠意事應引奏見辭謝恩者各具奏以聞

○戊午

○升湖廣布政司左布政使韓鎬爲都察院右副都禦史巡撫湖廣△舊遼東軍士月糧間月一支折色每石二錢五分後有旨加至三錢五分至是臣復以米貴價少爲請暫增爲六錢至明年七月仍以三錢五分爲例戶部覆奏從之

○己未○以各無雪命順天府祈禱△以水災免河南開封府等六府並汝州及宣府等十二衛所糧艸子粒有差

○庚申

○致仕刑部尙書何喬新卒新字廷秀江西廣昌縣人景泰五年進士授南京禮部主事攺刑部主事歷員外郎郎中升福建按察司副使擢河南按察使所部守令有貪橫病民者悉置於法都禦原傑巡撫荊襄引以自助先是都禦史項忠驅逐流民械系死者無算聞傑至皆逃匿將爲變喬新馳至山谷誨諭懇到民感悟願附籍遷湖廣右布政使民以徭役不均爭訟不已乃驗丁較產列爲九等以輕重授役民咸稱便進都察院右副都禦史巡撫山西兼督鴈門等三關北虜寇邊督將士伏兵灰溝營虜至與戰斬獲甚眾遂轉左尋召爲刑部左侍郎會虜酋小王子寇大同殺邊將畿內震動喬新命巡邊險阻修城堡蕳閱情壯將出兵禱之虜遂遁去上卽位升南京刑部尙書甫三月召爲刑部尙書久之禦史鄒魯以私憾劾喬新爲卿人受賄請托命錦衣衛逮證佐鞫問事旣白魯奪俸兩月喬新亦坐是致仕家居十餘年至是卒賜祭葬如例喬新性剛介寡與自少好學至老不倦爲文精采有矩度尢長於吏事然量頗隘議法頗刻深初景泰謀易皇儲艸詔大學士陳循起句雲天祐下民作之君而窘於對喬新父吏部尙書何文淵適在側卽應聲曰父有天下傳之子迨天順攺元與謀易者多斥遂罷歸喬新時爲刑部主事因見黃紘徐正處以極刑恐禍及己乃貽書勸其父自引決文淵果自盡是論恥之

○辛酉○升南京太常寺卿楊一淸爲都察院右副都禦史督理狹西馬政賜之敕曰狹西設立寺監衙門職專牧馬先年邊方所用馬匹全藉於此近來官不得人馬政廢弛殆盡今特命爾前去後處督同行太僕寺苑馬寺官專理馬政爾湏查點兵部奏準事例考究國初成法親歷各監苑督委都布按三司能幹官員踏勘牧馬艸場果有侵占者卽令退還查點養馬軍人果有逃亡者卽令撥補見在種兒騍馬實有若干設法增添務足原額例死虧折馬駒隨宜追補量爲分豁布置已定責令該營管員用心牧養官軍騎操之數亦令該管官員如法點視比較毋致倒失虧欠爾仍不時往來提調稽考各寺監等官有闒葺不職者爾卽具奏黜罷或起送別用另選才能以充任使其有盡心職務功績昭著具奏旌擢其西寧等處各茶馬司茶易番馬甚濟國用近來亦漸虧耗今並以付爾爾湏二新舊規務令茶課充盈私販息絕番人樂歸官市番馬實充廏牧凡牧馬易馬事利有當興斃有當革敕內該載未盡者悉聽爾便宜處事體重大者奏來定奪巡撫巡按等衙門不得干預爾職寺監官員惟爾所統不許各衙門淩轄都布按三司而下官員但事關馬政俱職爾約束委用敢抗違侵撓及權豪勢要之人欺公玩法阻壞馬政應拏問者徑自拏問應奏請者指實參奏失廢墜旣久之事更新興舉責任實重且艱朝廷以爾才望素優志在體國特玆簡命爾湏不憚勤勞悉心經理俾馬匹蕃息邊方足用以復國初之盛以濟戎務之急尙有顯擢以旌爾能如或績效弗彰有孤委任責亦難逭爾惟欽哉故諭△升浙江按察司按使朱欽爲湖廣布政司左布政使△以水災免應天安慶二府秋糧七萬九千一百七十石艸一萬三千一百七十包有奇巡撫遼東都禦史韓重下獄贖徒還職初重之巡撫遼東也鎭守太監梁﹤王巳﹥倚勢爲害軍職見者必先以賄乃許入無者輒系笞之有所差遣卽使人隨索其賄聞民有良馬必賤市之多奪民田至二百八十餘頃以軍余佃之又占軍餘二百七人餘人納錢而免其役廣寧減內外及山海關舊有店捨商人過者皆倍其徵所得貨物令市肆轉貨而厚徵其入稻麥及他貨亦然良馬常數十匹邊徼若之重至劾奏其罪上命給事中鄒文盛郎中楊茂仁往按之比亦上奏自辧且訴重之短重復興總兵楊玉奏﹤王巳﹥私後軍士出關樵揀爲虜所殺法宜究問俱下文盛等按問頃之重及﹤王巳﹥皆徵還文盛等方驗﹤王巳﹥事皆如重言惟三岔河�店誤言爲﹤王巳﹥所占及所使樵采者非關外地失於核實具﹤鋶﹣釒﹥以聞事下刑部請逮系﹤王巳﹥重會都察院大理寺錦衣衛雜治之旣得旨而﹤王巳﹥屢奏病甚乞俟稍差就獄上許之於是刑部言﹤王巳﹥罪狀已明不必與重置對而重久系請先擬罪出之重竟坐奏事不以實贖徒而令王陳狀以聞

○壬戌敕論除在京文武官員過名仍命法司移文於在外諸司△升右春坊右參善楊時暢爲左春坊左諭徳以九年秩滿也

○癸亥

○給秦簡王妃廖氏及秦昭王母夫人丁氏妃盧氏並宮眷養贍米三千石△朝鮮國王李﹤忄隆﹥遣陪臣吏曹參判權柱等來賀正旦節賜宴並彩段衣服等物有差

○甲子○升戶科給事中徐昂兵科給事中艾洪周鼎刑科給事中鄒軒吏科給事中鄒文盛俱爲右給事中鼎吏科洪昂禮科軒兵科文盛刑科

○乙丑

○升河南布政司右參政李延壽爲浙江按察司按察使賜故貴州按察司按察使副福祭葬仍錄其子爲國子監生福四川肥縣人由進士歷升前職弘治十四年賊婦米魯等作亂福率兵督戰而死故卹典及之

○丙寅

○以水旱災免直隸眞定廣平大名順徳四府及河間衛秋糧子粒五萬五千一百一千石艸八十二萬四千七百五十束綿絨一萬四千一百九十斤有奇

○丁卯○以歲暮祫祭遣駙馬都尉蔡震告太廟樊凱告懿祖皇帝△銓注金吾左衛都指揮同知云祥神武左衛都指揮僉事揚釗金吾左衛都指揮僉事劉勝於狹西都司領軍備禦

○戊辰

○立春順天府官進春免文武羣臣行慶賀禮△祫祭太廟遣太常寺官祭五祀之神△遣旗手衛官祭旗纛之神△是歲天下戶一千四十萬九千七百八十八戶口五千九十萬八千六百七十二口田八百三十五萬七千四百八十五頃田賦米一千八百九十六萬五千四百九十六石八斗三升麥八百九十七萬八千九百六十九石八斗三升絲三萬六千七百零三斤七兩五錢綿一百六十五萬二千九百四十六斤五兩三錢絹一十七萬八千六百九十七疋三尺四寸五分布一百一十五萬一千七百七十九疋三丈一寸三分綿花一十三萬一千二百斤艸三千八百九十六萬八千九百包束戶口鈔八千八百四十二萬六千九百八十二貫雜課鈔共七千三百九十二萬九千一十九貫折米一千四百七十二石鹽課二百四萬九千八引折米五千七百八十七石四斗折布二萬一千七百九十五疋茶課七萬九千三百斤屯田二十九萬六千七百八十三頃九畝子粒二百九十四萬四千一百五十九石銀金課共三萬一千九百二十兩水銀二百二十九斤朱砂四十六斤八儧運糧四百萬石各處運納米麥共一千五百二萬一千七十五石四鬥一合三勺四抄一撮七粟六粒減免稅糧八百九十八萬六千八百九十六石四鬥艸七百八十九萬八千九百束

大明孝宗敬皇帝實錄卷一百九十四

大明孝宗建天明道誠純中正聖文神武至仁大徳敬皇帝實錄卷一百九十五

弘治十六年正月己巳朔正旦節遣駙馬都尉蔡震馬誠分祭長陵獻陵景陵裕陵茂陵

○遣儀賓楊淳祭景皇帝陵寢

○遣內官祭恭讓章皇后陵寢是日上尙未視朝免文武羣臣及四夷朝使行慶賀禮令詣文華殿朝賀皇太子太皇太后皇太后皇后

○俱免命婦朝賀

○庚午

○文武羣臣朝親王於奉天門東廊

○辛未宣宗章皇帝忌辰上祭奉先殿遣駙馬都尉蔡震祭景陵

○祭酉孟春享太廟○遣駙馬都尉樊凱代行禮

○遣內官祭司戶之神

○南京有星晝流

○甲戌

○夜南方流星大如盞色靑白光燭地行至西北墜有聲如雷

○戊寅

○分守松潘副總兵都指揮僉事韓雄奏松潘舊有鎭守副總兵節制東西二路參將後攺東路參將爲守備遂亦攺松潘鎭守爲分守近東路復設參將而臣所奉敕內未有節制東路之文難於調遣兼以

○守名分不崇致四川都行二司俱與杭衡乞仍攺分守爲鎭守而令東路與南路參將悉聽節制都行二司皆許調用兵部覆奏松潘分守之名已定不可攺易而節制調用宜如其請從之○工部管理河道郎中商良輔以直隸河間天津等處堤岸被水沖決者凡一百四十一處長七千九百八十餘丈

○量撥人夫周本府原收折色樁艸銀兩支買物料並工修築從之

○己卯

○以上元節賜百官假十日

○升四川敍州府知府吳愈爲河南布政司右參政監察禦史曹玉爲狹西按察司僉事

○昏刻月犯五諸侯東第二星夜土星犯井宿鉞星

○庚辰命工部左侍郎陳政之孫恩補蔭爲國子監生從其請也

○辛巳○監察禦史陳玉言請禁管運糧軍職不許於運舡私載貨物以滯漕挽及各府州縣審派均徭不得巧立名色編爲白丁白地之差以病愚民戶部奏覆從之

○壬午

○升翰林院學士張元禎爲南京太常寺卿元禎時丁憂將服闋也

○癸未

○上元節免宴

○巡撫湖廣都察院右副都禦史韓鎬卒鎬字民澹河南盧氏縣人

○成化十四年進士授給事中升浙江右參議屬浙江大旱金衢爲甚有饑民奪富家食以自救姦盜乘之劫掠鄕村往來東陽義烏山中鎬聞之卽抵金華將赴義烏縣官謂不宜輕犯鎬曰吾計之熟矣彼倡爲饑民猶欲綏死若來犯我死無疑矣遂行夜遣人諭之曰汝饑民欲自救爾亦何罪吾來將賑之宜各散去否則剿殺之固不分饑民與盜也聞者相顧愕然比明悉遁去卽命各縣發粟賑濟且令鄕村嚴立堡伍以相救護紏察由是數郡肅然不復有警

○弘治八年升本司左參政寧臺溫四郡濱海歲輸粟數百萬沿海各倉而鄞縣糧長相黨爲姦詐稱出洋遇風沈溺復議重徵積獘者累年鎬至復有詐者鎬曰海神乏食矣何見奪之數耶因廉得其實眾皆驚服十二年升本司右布政使海鹽賓海塘岸崩塌數千丈眾議塞之計費不貲以民貧無所拎辦鎬曰此事屬某當不煩官民而可成蓋塘𨿽決舊石皆坐又今年海鹽糧長當追余價數千兩行令每銀若干兩修塘一丈當衝之田亦令若干頃修塘一丈糧長憚於出銀誠得修築則米谷雜貨皆可雇役況舊石之外增添不多半歲可塞也乃以屬鎬不

○左布政使中使往來者多以私鹽鬻於府縣索厚價鋪行率至破家鎬和買之民賴以不擾十五年遷右副都禦史巡撫其地贊理軍務命下甫七日而卒訃聞遣官賜祭

○雲南分守金騰參將都指揮盧和同布政司參議郭緒按察司副使曹玉撫諭孟餋思陸和先行至騰衝孟餋陶孟卜送悶立遣人來投緬書並致方物以覘我虛實和諭以禍福使歸語思陸掣兵過江歸所占蠻莫等地旦調隴川幹崖南甸三宣撫司夷兵象馬一千偕官軍操練示以必徵時緒玉賫敕諭榜文來會幹崖而卜送悶立聽招而至遂友覆開諭使語思陸謂肅昔聽調而來本月效順之心𨿽爲孟密所困其所摧敗亦足相當今乃占據我土不肯過江實爾之罪能及時聽撫則悔禍從福之機也思陸始遣陶孟罕曰猛怕莫投緬書兼獻銀器等物和等分道進至金沙江孟賴思陸仍遣大陶孟倫索怕卓等再率所部來見和等如前諭之思陸聽命退還前所據蠻莫等地十三處掣回馬象夷兵過金沙江而歸又邊陶孟招剛等貢象六隻銀六百兩並金銀酒器金鞍金鉤象牙土錦孔雀尾等方物納款鎭巡等官以聞因言蠻莫等地原隸本邦成化間始爲孟密所有至弘治十年又爲思陸所據連年構禍今始平定其地旣不可復與木邦孟密又不可割畀隴川幹崖南甸三宣撫司欲開設衛門則地方懸遠瘴癘難守宜暫於騰衝歲撥官軍四百分番往守以俟更議其思陸前有助平思揲之功今有悔禍納款之順請賜以名目冠帶仍降敕獎諭之兵部會議蠻莫等處本木邦分地在大義宜歸之木邦今鎭巡等官乃欲俯狥思陸之情止撥官軍輪守恐失朝廷之體請仍敕鎭巡官裁以大義斟酌奏處其冠帶名目之錫則貢使已言思陸不願不宜輕畀請降敕獎勵而厚勞其使者若撫夷官之有勞者當次第升賞從之

○乙酉

○英宗睿皇帝忌辰上祭奉先殿遣駙馬都尉遊泰祭裕陵賜韓府奉國將軍偕浘偕氵�壯偕漳偕瀘誥命冠帶如制

○賜秦府蒲江郡君儀竇胡思誥命冠帶如制

○丁亥

○巡撫江西都禦史韓邦問乞歸餋病上不允命用心巡撫地方

○移置江西安福縣蘿塘巡檢司於時村坪並設官署倉廒歲存畱屯糧以備官軍支給又增設鳳凰山巡檢司於廣東饒平縣境從巡撫江西都禦史韓邦問請也命河南都司故署都指揮僉事盛﹤王堂﹥之弟瑾襲原職宣武衛指揮使

○戊子

○商人朱達等乞以長蘆運司

○正統五年至成化十六年雨水渰渡等項引鹽十六萬九千三百餘引俱免追鹽課每引各納價銀伍分於官別用價自各場買餘鹽補數販賣戶部執不可上特許之達壽寧侯張鶴齡家人時以消折鹽課乞於戶部尙書侶鐘紿云無有會運司歲造文冊至通政司掌司事禮部右侍郎沈祿乃張氏姻戚亦與其事因錄冊一本送張氏其釁端自是啟云先是分守大同西路右參將都指揮蔡瑁宣府遊擊將軍張雄坐虜賊入寇皆革冠帶並守備都指揮許鑑葉樁指揮溫恭等各停俸與分守監丞侯能守備監丞蔡恩李岑俱載罪殺賊至是王��以久負罪兼邊陲已寧無所效力乃﹤鋶﹣釒﹥其修築墩墻桃浚壕塹之功欲乞復冠帶兵部覆奏命瑁等俱冠帶給俸及能等仍戴罪殺賊

○兵部奏各處布政司反府州縣淸軍官多不用心故淸出軍少宜行各淸軍禦史或巡按禦史今後以十分爲率不及三分者布按三司淸軍官停俸兩月府州縣淸軍官停俸三月其不及一分者布按二司淸軍官停俸三月府州縣淸軍官並司府州縣吏逮治從之

○己丑

○泰寧衛都督孛來罕等遣頭目納哈出等並朵顏衛指揮帖木兒孛羅等福余衛頭目阿勤臺等各來貢賜宴並彩叚衣服等物有差

○初涼州衛城內止有內官及副總兵各一員協同分守後又增協副一員參謀軍事至是巡撫都禦史劉璋以官多事簡請裁其增設者並奏西寧守備都指揮蔣琛兵備副使宋禮俱不職請擇人伐之兵部覆奏命協副都指揮李銳及禮皆取回別用琛原衛帶俸

○南京大僕寺少卿胡諒奏江北廬鳳淮陽四府所滁和徐三州先以都禦史張敷華奏牧馬羣長皆五年一更副羣頭革去而江南應天太平鎭江三府所屬及南陵建平各縣羣長上十年一更宜今如江北例兵部覆奏從之

○庚寅

○工科都給事中馬子聰乞歸省許之

○辛卯

○鎭守遼東太監朱秀奏本鎭守備備禦官員有缺例攺鎭巡等官選用比來徑自委往多不協眾論遂致邊務廢弛今後有缺宜令都司推舉堪任者會鎭巡等官選試任用又遼東所屬各驛馬少每撥戰馬擺堡遞送馬多倒死累軍賠償乞以苑馬寺馬給軍騎操其次等孳生馬盡派撥缺驛分貼助應付兵部覆奏各邊守備本部推舉簡用其備禦把總從鎭巡等官各舉所知會議任補若所委不當聽巡按禦史訪黜或具奏其苑馬寺次等馬行巡撫官量給應用並按核各驛馬少之斃從之

○是日晚刻月犯心宿東星

○壬辰

○巡撫甘肅都禦史劉璋奏甘肅舊設十五衛所惟西寧僻遠比虜不能侵犯其餘皆臨極邊隨處通賊所設軍馬僅足自守先年選調西寧官軍八百莊浪二百涼州四百永昌三百八十山丹二百二十駐札永昌策應莊浪山丹等處故今兵分力寡數爲虜賊所苦況永昌去山丹莊浪江城子皆數百里虜寇突入緩不濟事請令所調官軍各發回原衛操守聽遊擊往來提調如有警隨宜調用止畱西寧遊兵備禦兵部覆奏請下總制尙書秦紘斟酌審處從之

○癸巳命楚府故壽昌王季珶及故奉國將軍榮璉支過祿米免還官

○陛監察禦史髙崇熙湖廣按察司僉事鄭軾俱爲按察司副使崇熙狹西軾四川命狹西行都司都指揮同知徐廉守備西寧

○升羽林前衛署都指揮使戴儀爲署都指揮僉事守備保定先是保定五衛軍士分爲兩班每歲春秋赴京操練至是監察禦史陳玉言保定比拱京師西連三關宜簡委武職一員在彼守備以張掎角之勢而免其京操設京師有召不日可至三關有警亦易於應援故有是命

○甲午

○吏科給事中鄒文盛言朵顏三衛虜酋世受國恩托爲藩籬顧乃犯我邊疆萬一諸夷效尢患則不測問罪之師不興備禦之策不講議者曰三衛作藩東鎭所以稈禦比虜率服東夷卽有侵犯不優假以羈縻之恐致外患是言也彼固以之款我而我亦以此自誤夫比虜東寇則彼望風奔潰匿命於我邊墻彼自爲寇則紏結諸夷虜掠我人畜是不惟不能爲我藩離而且爲我仇讐矣則是三衛者果可恃乎徒畏比虜之侵犯而任三衛之劫掠是爲蒭牧之家畏虎之食其牛羊而畜豺狼以爲衛不知虎狼未至而牛羊半爲豺狼之食矣道路咸曰虜之爲患𨿽非一日而我受患則有六曰徵伐未行也禁例太嚴也應援不接也關市失利也邊墻不固也兵食不足也爲今之計宜反其所爲以徵伐言之虜𨿽逐水艸以爲生然各有巢穴前屯賊巢在鐵嶺川寧遠賊巢在虹螺山錦義賊巢在淩河墨州土哨廣寧賊巢在老虎林遼陽賊巢在車輪坡間原賊巢在刀皆土各近邊墻百餘里每至水凍艸枯人馬疲困若於此時並力一徵其勢可勝乞敕鎭巡等官招募義勇勸借土兵於廣寧等五路各出軍馬五千分爲五哨再請京營神槍手五千分撥五路擇人領之而總兵官則居中節制先令謀者探之乘其不備各賫五百餱糧攻其巢穴河東兵馬由西地抄擊河西兵馬由東北截殺仍於師出之始馳告東夷謂今日之師實以二衛皆叛恭行天討於爾眾無預則三衛震警東夷膳可以伸天威而邊患息矣以禁例言之遼東邊禁誘殺襲殺掩殺者皆有罪固所以杜僥幸之功然犬羊之類信義難服乞少爲更張詔諭三衛虜酋爾昔作我藩籬故許在邊住牧兼禁誘撲襲爾眾乃綠此爲姦乘機肆虐是自絕生成矣其自今遠遜不得在邊住牧但在百里之內悉聽官軍撲滅亦以此示廣寧等五路將官凡斬獲首級照例升賞所得婦女生畜悉不追問則彼將不敢窺邊而易於守禦矣以應援言之虜騎奔突疾如風雨若非援兵連接何以濟事乞敕鎭巡等官相度便益於邊堡會城適中之處札立管城如遼陽地方宜在柳條塞沈陽地方宜在髙墩屯其餘開原廣寧錦義寧遠前屯各擇要害之處創立營房量積糧艸而以各城軍馬分爲兩班一班在城操練一班在營按伏選官統領而分守等官往來提督城中與營城軍馬仍分番操備俱以半爲期官軍月糧城中支七斗營城支三斗芻豆各隨所在支給則聲勢連絡遠近有備有警舉營兵以救邊堡出城兵以接營城不惟事勢便利而沿邊荒地亦有勢而得獲耕作矣以關市言之遼東先年因三衛內附東夷效順故於廣寧開原奏立馬市交易當時虜酋輸款時以馬易鹽米彼得食用之物我得攻戰之具近賊虜狡黠不以堪用馬匹貨賣特以八市者惟榛松貂鼠瘦弱牛馬而已又有假此窺覘虛實者中國罔利之徒與之交結甚至竊賣兵器洩漏軍情𨿽有監市分守等官勢不能禁竊聞虜所易鍋鏵出關後盡毀碎融液所得豆料等以飼馬其志可知又聞犯邊之後以所掠銅鐃專物貨賣東夷諸酋以所掠男婦系縶至詭言於三衛所得邀致家屬贖取官軍不惟不敢問而且饋以酒食米鹽之數借寇兵而資盜糧孰甚於此乞革罷關市以賞彼米鹽給賜貧軍以饋彼酒食犒勞有功必得其死力如以設立旣久不欲變更亦當嚴飭監寺等官於夷人入關止許易買鹽米不得私買鐵器豆料舊例許五人十人共買一鍋今立年限或二年三年許買鍋鏵一次其進貢夷人回有買鍋鏵者亦照此例若虜賊以所得人口器物不卽投獻仍變賣求贖者許分守等官擒捕梟今中國之人有交通夷人盜賣軍器洩漏軍情者依律處決則下不失利上不失威而虜亦莫我測矣以邊墻言之遼東邊墻自山海關抵開原延垣二千餘里河西一帶隨山起築多用石砌廣寧以東地勢平衍止可版築其初根基旣薄窄後之修者不過卜卜用舊而已且沿邊墩臺亦多坍塌或兩處三處並作一臺官軍無險可守瞭望不及虜騎之來漫無阻隔至有虜掠出境而官軍未知者切見治邊野艸繁茂水土便益甚利陶冶若以歲役夫丁燒磚修砌邊墻擇人任之厚賞緩期數年之後沿邊可成金湯之固乞於河西河東增設兵備副使或僉事一員各照先定地方督同分守備禦官相度道裏遠近地勢髙卑量工程之難易定夫丁之多寡開窰燒磚運至墻所一面修補舊墻以備防守一面包砌新墻以興工役而兵備官員親臨嚴督待其成功不次升擢仍令五路分工修砌除山各深唆不必修築者不過千餘里每路一年修五十里至五七年間可以成功賊𨿽有彊弓勁馬亦將無所施矣以兵食言之遼東東聯海西北接三衛國初設三十五衛垛充官軍塡實行伍因軍屯種積聚倉糧先年官軍十有九萬近或逃回原藉或潛匿東山或爲勢豪隱占見在止有七萬之數遼東米谷先年銀壹錢可糴五六斗或三四斗近因兵荒斗米值銀一錢而軍士月糧一石折銀二錢五分則止實米二斗五升兵食不足是以虜賊乘虛侵掠乞遣禦史一員淸理軍伍逃亡者卽爲行勾潛匿者撫諭使還隱占者許首免罪其鎭撫等官仍遵見例招募上兵淸軍禦史仍會管糧郎中淸出近年迷失隱占屯田使之耕種管糧官會計各邊糧芻務足主客兵二三年支用官軍月糧照時值增給則兵食可足而邊方有賴矣兵部覆奏謂文盛所言俱鑿鑿可行請下遼東守臣參酌時宜審度時勢奏行之命鎭巡官公同議處以聞

○大理寺右評事鄒賢言舊例本夫拘執奸夫姦婦而毆殺者比罪人已就拘執而擅殺者律處絞於法太重今請依夜無故入人家已就拘執而擅殺至死者律杖一百徒三年又邊將失機誤事累蒙寬貸以致邊備廢弛請悉如律例究問庶人知警懼刑部覆議從之

○乙未命故安遠侯柳景之子文襲安遠侯

○鎭守遼東太監朱秀都督僉事楊玉巡撫都禦史張鼐奏去歲十二月泰寧三衛虜賊夜寇瑞昌堡境射傷建州入貢夷人及摽掠驛傳車牛寧遠備禦都指揮張天祥等率軍赴之從尖山臺追至歪頭山賊反迎敵爲我軍斬首二十七級又追至髙廟兒獲所掠車牛復斬首十一級命降敕獎勵秀等賞奏捷者紵絲衣一襲新鈔一千貫

○內閣大學士劉健等言伏自聖體違和以來一月有餘未得瞻奉天顏臣等犬馬之忱殊切戀慕連日太監陳﹤宀十見﹥等傳示聖體日就康復視朝有期瞻奉非遠不勝忻忭竊意新愈之際尢宜倍畱聖意善加調攝蓋凡疾疢之作必由起居之不時飲食之失節喜怒之乖常而榮衛不順其軌臟腑不得其職精神不安其捨之所致也是以保身之術調攝爲上醫藥爲次之今气體初愈未全復常倘保獲欠至小有觸犯則𨿽有醫藥亦難爲力伏願皇上念祖宗付托之重臣民仰望之切順適起居必體晝動夜靜之理毋使勞逸之失宜調節月�差必思淡薄滋味之益毋使甘膄之太過機務之來有關系重大者付之臣等商確取自聖裁面凡宮闈不急之務無益之作不使少幹宸慮於以頤餋天和迓膺萬福其視朝之期則惟陛下自爲斟酌俟天气和暖日髙而出通政司奏姑暫停止但使文武羣臣少伸瞻仰之願以慰遐邇之情若遇風寒仍免視朝可也臣等無任忠愛懇悃之至上納之

孝宗敬皇帝實錄卷之一百九十六

○弘治十六年二月戊戌朔南京光祿寺卿楊唆乞致仕許之命給驛以歸調狹西布政司右參政李旻於

○四川布政以朝覲考察才力不及也

○巡撫貴州監察禦史戴乾奏鎭守貴州都指揮使顏玉居官廉公乞量加旌賞以勵其餘命所司知之

○己亥賜楚府奉國將軍榮淌嫡長子名曰顯挺榮沾庶第二子曰顯檀潘府鎭國將軍銓銶嫡第二子曰勛倉奉國將軍勛滑嫡第一子曰﹤徹﹣攵乚﹥椫第二子曰﹤彳胤﹣丿﹥棨代府和川王庶第九子曰俊思鎭國將軍聰康庶第三子曰俊苦聰濂嫡第二子曰俊桲嫡第三子曰俊檢輔國將軍成鐰嫡第三子曰聰瀧成金�塵庶第三子曰聰前周府鎭國將軍銅鐼庶第五子曰安濞輔國將軍同金�事嫡長子曰安湟遼府輔國將軍安金�匕嫡長子曰寵淇晉府慶成王庶第七子曰表樤庶第八子曰表梇靖和世子庶第六子曰表檈鎭國將軍鐘鑸庶第十三子曰奇蒙鐘鈑庶第二子曰奇氵�委庶第三子曰奇氵�蜜鐘金�胥庶第十子曰奇灊鐘鑰庶第二子曰奇橫表慊嫡長子曰知﹤火節﹥奇泆嫡第二子曰表極奇凍嫡第了子曰表柶革職鎭國將軍奇墎庶長子曰表櫪輔國將軍奇彌第三子曰表﹤木咢﹥奇堂嫡長子曰表椵奇漖嫡第四子曰表材鐘鈌嫡第七子曰奇潐庶第八子曰奇氵�葛庶第九子曰奇淄奉國將軍奇汜庶第二子曰表樲奇瀛庶長子曰表椼慶府鞏昌王庶長子曰臺澋輔國將軍寘錓庶第五子曰臺濂寘鐹嫡長子曰臺濃奉國將軍臺潛庶長子曰檙槅蜀府鎭國將軍申鎔庶長子賓湞庶第二子曰賓淙岷府土�民世子嫡第三子曰譽梴黎山安懿王庶第七子曰彥濼安昌王嫡第二子譽櫛魯府魯王嫡第七子曰當澐東甌王嫡長子曰健梑鄒平王嫡第七子曰當瀾鎭國將軍陽鋑庶第四子曰當汶當潩庶第二子曰健祿當洄庶第四子曰健梒庶第五子健木�還當沂嫡第二子曰健棩嫡第三子曰健橿輔國將軍當泭庶第四子曰健椄當氵�署嫡長子曰健廿�櫐當﹤氵門﹥�女嫡長子曰健梅靖江王府輔國將軍相縉嫡次子曰規﹤日臺﹥奉國將軍﹤矢見﹥聞嫡長子曰約迹鎭國中尉約嚌嫡長子曰經接輔國中尉規琰嫡長子曰約鮮嫡次子曰鯉

○升四川順慶府同知劉遜爲湖廣按察司僉事

○翰林院編修羅﹤王已﹥吏科給事中吳蕣病痊至京俱復除原職

○總制狹西軍務戶部尙書秦紘奏臣自到固原凡事必詢謀僉同復折衷己意臣見固原人煙蕭條城池湫隘於是增築城郭又以小鹽池鹽立定價賣之固原不匝月�旅日集官徵其直歲可得銀四五萬兩又見固原迆北地名豫望城騾子川獅子川石硤口韋州延袤千里可種田土無慮數十萬頃韋州迆東至花馬池亦不下萬頃但矌野近邊人無城寨可倚盡爲拋荒況腹裏�民輸納貨賣寧夏者野飡露宿餘二百里遇賊入寇多致失陷欲於花馬池迆西至小鹽池二百里每二十里增築一小堡周四十八丈每堡用工五百人騾子川等處亦各築屯堡募人住種計頃徵糧姑以十萬頃爲率每頃五石歲可收糧五十萬石又往糧戶鹽�之往來者遇警有所依避計畫已定擬於來年興工近巡撫寧夏都禦史劉憲奏花馬池官軍俱邊方待敵之兵使之執役恐人心不樂激成意外之變止欲依都禦史王詢增築舊墻厚三尺髙三丈墻之內外各掘溝塹深闊各三丈以爲防禦若使此墻果能阻賊墻盡之處卽黃河南岸各深凍可以履冰踰越亦徒勞無益且臣議築堡用五千人其堡周僅二里每人分工不及一尺憲欲西安等八府起夫五萬修墻寧夏延緩共三百里墻溝三道通計九百里一人分工一尺該一百六十二萬人以五萬人修九百里比之五千人修二里工役孰易孰難西安等八府人民距花馬池俱在二千里外此寧夏至花馬池三百里孰遠孰近臣常評三邊之要害延綏甘掠地𨿽廣而士馬精彊寧夏士馬𨿽怯弱而河山險阻惟花馬池至固原士馬怯弱墩堡疏遠逵賊一入卽至固原而入腹裏故花馬池必當增築城堡墩臺韋川豫望城等處必當增築住裏屯堡今固原迆南修築將完惟花馬池迆北柳墩紅山墩迆西二百里該築十堡而寧下官狃於偏黨危言阻礙然工已垂成勢不可止而令憲總制三邊令臣巡撫寧夏督軍以成此邊方爲便事下兵部覆奏統所言切實事可責成其爲此奏但懼寧夏守臣偏執不從耳宜仍行紘督同寧夏鎭巡官公心計議如賊已渡河卽量撥軍夫修築寧夏鎭巡等官凡一應關系事情當行總制衙門裁處者悉聽節制上曰秦所陳乃備邊急務其令悉心提督修築必在處置得宜劉憲分統一方應受節制何以奏有異同其具狀以聞旣而憲具﹤鋶﹣釒﹥服罪謂所治距原道遠臣初止據都禦史王珣等議作墻溝已呈總制尙書秦紘遂欲起西安夫役興事不知紘別有所見故奏有異同耳上曰憲旣引罪宥之今後務聽總制節制同心協力以濟邊務

○巡撫南直隸都禦史彭禮奏近例餋馬府縣以十分爲率生駒不及八分者管馬官逮問然應天太平等府江南之地不產好駒而卽烙之官必欲取定八分之數無駒者皆務買補每疋價至十兩其不中者發令轉賣追價二兩驗中者責餋於民經一二年當起角�羊時又驗不中則追價十兩馬因有印人懷疑畏止可賣價二兩而不足之數仍取償於民則計初買印烙至後賣陪補共價餘二十兩是一駒而科徵兩馬之價請於應天各處每歲應課駒而無本色者追銀六兩角�羊用庶便於民兵部覆奏原議八分之例專爲北直隸河南山東而設自今應天等府印烙馬駒不必限以八分但點驗果系孳生好駒量與印烙聽候補種取用其倒死追陪本色不堪者每疋令變賣與倒死者各徵銀三兩虧欠者陪之如遷延踰年不納者或虧欠者詐爲倒死者各追銀十兩角�羊部轉發太僕寺買補支用以後每年起取江南備用馬則稽該派數除豁不必加派從之

○修安北門

○庚子○以水災免直隸池州府銅陵縣弘治十五年稅糧五千一百八十七石馬艸八千二百九十五包有奇

○辛丑上復視朝命以汝涇二王辭還玉田縣莊田千頃有奇與

○東宮管業

○賜建昌侯張延齡涿州等處莊田七百五十一頃並佛城疙疸河口俱汝涇二王府辭退田也

○裁革偏頭關分守參將從山西鎭巡等官奏也

○壬寅

○巡視江西南京都察院右僉都禦史林俊言江西諸王府祿米近例俱徵本色其實收銀三倍民甚病之戶部議今後親王歲該一萬石者量收本色二千石餘每石折銀一兩郡王將軍一百五十石其餘每石折銀八錢如不願收本色者俱與折色從之

○聞中河東運司弘治十四年拖欠存積鹽一十二萬六千引每引價銀三錢以助宣府邊餉準今年歲例之數

○復設工部主事一員專管臨淸磚料

○癸卯

○升南京太僕寺少卿胡諒爲南京光祿寺卿

○巡視江西南京都察院右僉都禦史林俊劾奏巡撫都禦史韓邦問才治宜簡上因攺俊爲都察院右僉都禦史巡撫江西調邦問別用巡撫保定等府都察院右副都禦史王沂乞致仕不允

○乙巳

○以大祀天地上禦奉天殿誓戒文武羣臣致齋三日

○賜大學士劉健李東陽謝遷大紅蟒衣各一襲內閣之賜蟒衣自此始戶部右侍郎顧佐查處薊州牧馬艸場還上

○﹤鋶﹣釒﹥言淸出團營艸場可牧馬者計頃二千六百六十有奇請照十二營分定界限每馬千疋委把總官一員管隊官二三員統屬領敕官親詣提督勿令攙越仍修蓋官廳營房並挑掘官圈栽種楡柳俾可永守又艸場地界寬廣請於巡靑百戶外令該營添差把總隨操指揮各一員輪流巡視修封堆治侵占如期更代文軍民佃種艸場地今已還官其連年災傷逋負子粒乞爲蠲免止查弘治十五年該徵之數責令各掌印官徵角�羊兵部送營公用又官軍下場牧馬多縱馬踐食田苖者其居民亦有怙勢占種者乞申明禁約自後牧馬旗軍酷害居民眞犯死罪者依律處決徒流者枷號一月發遣把總管隊及領敕官連坐若軍民浸占艸場及該管官不禁聽巡視官呈究其倚勢彊占五頃以上亦照前枷號職官有犯奏請定奪兵部覆奏從之

○丙午

○增築山東臨淸州河西墻垣長五里九十五步月犯五諸侯北第三星

○戊申

○大祀天地於南郊上還宮謁太皇太后皇太后畢出禦奉天殿文武羣臣行慶成禮

○己酉

○免慶成晏賜分獻陪祀及該晏官胙四夷朝使仍賜晏於闕左門之東

○庚戌○升兵部郎中陳大章爲南京太僕寺少卿

○巡撫遼東都禦史張鼐陳八事一定馬制遼東官軍馬匹倒死其軍士有一年追買二五匹者蓋正軍領馬操備餘丁各有差役無他生理故一遇馬死多典賣房屋或子女或妻室者乞敕兵部查照京營事例行遼東鎭守總兵官酌爲馬步兼用之法每隊馬軍若干步軍若干則不惟芻豆少減而軍士亦得保全骨肉矣一淸屯糧遼東屯地俱在北邊近年邊墻外盡爲賊巢屯軍不敢屯種糧艸每歲包陪又有馬軍無力者告爲屯軍兌役豪官勢家乘機侵占屯軍追於陪糧往往逃竄乞令有地者照例納糧無地者暫準停免待修墻完日興舉屯田則屯糧不失原額而軍士不致逃竄矣一淸隱占遼東總兵副總兵參將都指揮千戶等官先年各選驍勇軍士隨從殺賊久之遂爲家人其升調官員則有帶去軍丁見在世襲子孫有任參將以下者一家有十餘姓一姓有千七八人又有隱占軍丁從嫁使令者見今一家多者有二三百丁俱稱捨余不當差役乞降聖旨榜文曉諭許隱占之家限三月以裏首官攺正免罪軍丁發回衛所收補不首者官每五丁降一級甚者罷職充軍軍發沿邊墩臺永遠哨了庶豪官不敢隱占姦軍不得避役一查流寓先年遼東倉庫官吏有坐事病故子孫艱難者有客商子孫安土重遷者皆不還鄕又有各衛餘丁被虜走回角�羊京收充勇士遺下戶丁俱在都司並各衛經歷鎭撫下帶管一切差役比之衛所餘丁十不及一以致姦詐之徒捏爲官吏客�子孫原系民者攺管乞敕所司查勘如果官吏客�子孫原系民者攺撥安樂自在州寄籍當差軍發缺人衛所補伍其各衛原逃冒名寄籍並勇士事故不勾丁者俱發原衛當差補伍一定軍伴見例鎭守總兵等軍伴各有定額但未開是何軍丁及更代歲月以致各官多占又有管糧郎中布按巡官太僕苑馬寺官馬市序班安樂自在二州知州俱役餘丁正軍缺人供給因而逃竄乞敕兵部行各鎭守總兵等官凡軍伴各於本部把總隊下軍內僉撥不許辦納月錢其郎中等官俱聽巡撫衙門定與名數行附近衛所餘丁內僉撥半年一代若濫役者軍職每五名降一級民職每五名以上依律追給雇直仍作行止有虧爲民一停冠帶先年開冠帶事例以助驛遞供給冠帶者輙復其身然衛所軍余每丁歲辦供用銀二兩陪糧一分用銀二三兩軍吏一年用銀四五兩若一得冠帶終身不與故每衛冠帶者甚多此例不停十年之後衛所皆冠帶之士當差盡丐乞之人矣乞聽臣於旅順木場等偏僻驛遞及一路鋪司兵弓公文少者量撥衝要驛遞補完原額協濟遞送冠帶事例卽爲定停止一限生儒遼東生員多陋劣者規避差役或以他姓餘丁冒爲優免之數乞申明考選一戶生員不過二名正軍一子不許入學本家無丁不許告取別家餘丁供給一嚴引限遼東衛所捨餘人等入關買賣者例出艸價銀三兩伍錢原籍祭掃者惟婦女年六十免納其餘出銀一兩俱輸管糧郎中給引入關今給引者多或八九年甚有二三十年不歸者其徭役累見在餘丁應當若老幼婦女欲於原籍祭掃冀少得資給今未出門先納銀一兩不免借貸多流落不還乞令遼東祭掃軍丁六十歲以上並老幼婦女免其納銀衝所徑給路引掛號入關其買賣之人務告巡撫衙門行該衛所查果本戶別無給引之人又有家業妻子方許納銀給引仍嚴定限期違者卽本家歲出徭役銀二兩充官用若年有五十五歲以下者不許給引使祭掃者不致揭債買賣者不敢避役命下其奏於所司遼東東寧衛指揮僉事劉本坐賊入長寧堡失防禦下巡按禦史逮問擬邊遠衛充軍刑部謂本功可贖罪請令贖杖還職從之

○辛亥

○升都察院左僉都禦史陳璚爲南京都察院右副都禦史

○壬子

○升戶部郎中李崇�爲狹西行太僕寺少卿調狹西按察司副使宋禮於四川按察司以巡撫都禦史劉璋言其才堪治簡也初欽天監奏是夜月當食至期不食禮部請治欽天監官吳炅等推算不精之罪命宥之

○巡撫遼東都禦史張鼐奏建州左衛夷人革裏右得等殺敗海西達賊奪回所掠三人乞今次進貢定額出許令二三人赴京量加償賜以示獎勞兵部覆奏進貢夷人有常數不可加但可如其奪回漢人之數照有功賞格出內帑之物付鎭巡等官就彼給賞從之

○癸丑

○分守遼東錦義並城右參將韓輔坐虜入境殺掠人畜下巡按禦史逮問贖杖還職

○甲寅

○升浙江按察司僉事蕭翀爲狹西按察司副使旌表玉山縣知縣孫景云妻鐘氏貞烈之門景云浙江上虞縣人以進士知玉山縣有苦節辛妻鐘氏哭必血下以死自誓一日告其姑曰無伯叔妾當惟公姑是奉今旣有伯叔妾復何慮竟手持夫小像自縊而死巡撫江南都禦史韓邦問以聞故有是命

○乙卯

○昏刻南京老人星見於下位

○丙辰景皇帝忌辰遣儀賓周越祭陵寢

○升大理寺右寺副林正茂爲浙江按察司僉事

○鑄弘治通寶錢令兩京及各布政司照諸司職掌所載多寡之數稍損益之北京照初年北平舊數而南京地方頗廣宜增一倍山東山西河南浙江江西廣西狹西廣東四川俱照舊數湖廣視浙江福建視廣東雲貴視四川每歲陸續鑄造先是南京監察禦史郭紝請﹤鋶﹣釒﹥通錢鈔下戶部議己申行鈔之令上命計處錢法戶部會官議請先導民通行洪武永樂宣徳錢與前代錢兼用而後講鼓錢之法有旨鑄錢乃足國便民急務先朝具有成法其再議之至議上從之仍命議禁約私鑄及行用事宜以聞於是申禁私鑄之令民間止許使用前代並國朝官錢不許雜以薄小爲錢盡發南京內庫並各司府州縣庫積有洪武等錢同弘治通寶爲官員折俸及光祿寺太常寺買辦之用法司贖罪及稅關收課歷代舊錢與洪武等錢兼收如洪武等錢者以舊錢二當一其原不行錢地方責令巡撫按及有司督行之

○丁巳釋奠

○先師孔子追太子少保兵部尙書兼東閣大學士謝遷行禮

○戊午祭太社太稷遣順天府祭先農之神

○授進士李光翰南京戶科給事中○守備湖武崗都指揮荀鎧坐苖賊寇掠擅自離職下獄當革任帶俸已而論其擒斬苗賊功命贖杖還職

○己未

○南京守備成國公朱輔南京禮部尙書王宗彜等各具奏問安上曰覽奏已悉忠愛所司知之

○以水災免江西南昌等處四府及直隸九江衛弘治十五年稅糧子粒有差

○增設直隸永平府通判一員專在遼東義州城分理管寧左右等七衛屯田糧艸三萬等七衛及定遼左右等七衛屯糧令分屬安樂自在二州知州帶糧俱聽管糧郎中總理其管寧在城四衛屯糧仍郎中自理從巡撫都禦史奏也升狹西綏徳衛指揮僉事馮禎爲署都指揮僉事守備偏頭關○庚申命各王府及內外勛戚之家管莊內使家人有生事害人者罪之每莊止許一人莊所多者亦不得過三人

○夜南京地震

○辛酉

○以水旱災免湖廣黃州漢陽荊州等六府沔陽州及武昌等八衛所弘治十五年稅糧子粒有差

○巡撫貴州都禦史劉洪奏舊例貴州土官宣尉使以下不拘職之大小皆至京承襲自天順以來始有就彼冠帶襲職及照品級並兌納粟之例緣玆荒服之外惟宣慰使及府佐官職任頗崇襲替不廢其各長官司俱居深山所統夷民多不過四五里各正副長官及隨司辦事土官巡檢百戶貧窘者多無力納粟及拘近例土官病故十年之外不準承襲諸自今土捨襲職如系宣慰使同知及府同知通判推官照起送赴京例如安撫及州同知判官照納粟免赴京例其正副長官及隨司辦事長官巡檢百戶照通免納粟赴京例本布政司具奏冠帶其年遠無力納粟未襲土捨別無罪犯俱許承襲兵部覆奏請通行貴州雲南廣西四川湖廣各長官司正副長官隨司辦事長官並土官巡檢土捨應襲者俱免納粟止令本布政司照例具奏就彼冠帶其無力納粟久未承襲者亦照例準襲從之

○壬戌

○巡撫山東都禦史徐源奏登州府收貯布疋該運送遼東給散軍士者今積多且朽難以盡運乞準作沿海官軍月糧之數每米一石折給布一疋從之

○增設雲南府昆明縣儒學銓教諭訓導各一員

○巡按雲南監察禦史何琛奏廣南府通判文獻臨安衛指揮陳勛等徵剿普安反賊多妄殺良民報功亦有買功圖賞者乞下所司按問兵部覆奏妄殺之罪已差給事中等官按覆其冒報功次亦宜並令勘報從之令先遣官用心訪究以聞

○命兩廣總鎭等官撫剿叛黎不許妄殺良民以貽邊患時以黎人符月南之叛調兩廣官軍進剿有妄殺向化黎人以報功者事聞令核實坐罪復有是命

○命貴州都司都指揮僉事白綱之子鸞代原職貴州衛指揮使公私便利奏入上曰此事已處分矣姑

○癸亥

○致仕都察院右副都禦史劉瑀卒瑀字汝器直隸蠡縣人成化二年進士授監察禦史擢知蘇州府升山西右參政以事累降知四川保寧府未幾仍升舊職歷升山西布政司遷都察院右副都禦史督南京糧儲弘治六年乞致仕給驛歸至是卒賜祭葬如例瑀軀幹豊偉性剛毅與物寡合爲山西參故會澤潞泌汾歲旣盜起

○招徠賑貸民頗賴之初守蘇時亦稱蕳靜然始廉而終貪有巡按禦史張淮者行部所至知府而下送迎悉行跪禮瑀獨不爲屈役瑀私鈔關緡錢爲準所廉得遂屈膝故蘇之謠有曰白面虎遇張獵戶以瑀面白性猛故云先是巡撫江西都禦史韓邦問奏瑞州府南接湖廣長沙瀏陽醴陵等縣北接南昌府奉新靖安等縣人性頑梗俗尙劫掠乞賜敕一道給分巡南昌道官兼管兵備常駐瑞州往來巡歷捕盜仍帶管湖廣長沙瀏陽醴陵等縣一年更代旣而巡視都禦史林俊亦以爲言事下兵部覆奏謂所言宜從但欲帶管湖廣瀏陽等縣事體紊亂不可上從其議仍令分巡兵備官員必選有風力者委任不許循資誤事

○甲子

○遣戶部右侍郎陳淸祭太倉之神

○遣順天府官祭宋丞相文天祥巡撫遼東都禦史張鼐巡按監察禦史王獻臣交奏分守右少監劉恭貪虐罪重請如初旨取回不可再用兵部覆奏謂所言宜從上曰恭已降級矣其令如舊分守不必取回

○乙丑

○以纂修大明會典成敕吏部加總裁官少傅兼太子太傅戶部尙書謹身殿大學士劉健爲少師兼太子太師吏部尙書華蓋殿大學士太子少保禮部尙書兼文淵閣大學士李東陽爲太子太保戶部尙書兼謹身殿大學士太子少保兵部尙書兼東閣大學士謝遷爲太子太保禮部尙書兼武英殿大學士副總裁吏部左侍郎兼翰林院學士吳﹤宀十見﹥禮部尙書仍兼學士掌詹事府事南京吏部右侍郎楊守阯爲本部左侍郎加俸二級健等及﹤宀十見﹥俱上﹤鋶﹣釒﹥辭不允

○修正陽宣課司

○丙寅

○中官千秋節免命婦朝賀

○賜各王府慶賀官員人等鈔幣有差

○戶科都給事中童瑞等言比見騰驤右衛餘丁朱達等奏乞長蘆運司殘鹽隨場買補竊惟鹽法之立惟以充國課濟邊儲律有私販之條國有阻壞之禁一或少變百斃蠭起況前項殘鹽俱年遠除豁之數今若聽其納銀販賣則此賣者固朱達之鹽而彼販者亦朱達之引處處縱橫貪得無厭恐長蘆之引尙未賣盡而淮浙引鹽之請不旋踵而至矣將來總有鹽鹽無人肯買𨿽有開種無商肯來遇多事之秋何以克濟且往歲有警戶部已開中六百六十一萬三千餘引又王府歲支食鹽價銀三萬一千二百餘兩又因織造支過鹽六萬引支銀六萬兩皆鹽課之利也豈可因彼五分之小利之入而妨此大利哉今達等一則曰願納銀兩變賣有額無鹽之引二則曰自備資本補塡有額不徵之課彼豈眞欲利於國哉且每引納銀伍分以十六萬引計之不過得銀千兩耳彼旣有引卽爲官鹽乘機發賣展轉得利是五分之入其利不多沮壞之獘其害甚大乞盡爲停止再有奏擾者必治以罪監察禦史聶賢等亦言朱達奏買引目欲以一倍之利而盜國家十倍之利以一引目而影射百十餘引羣小得以假借聲勢到處陵轢官府任意揀買場分總搉得以投閒盜賣官鹽虧損正課此鹽一行商鹽必沮伏望收回成命將達等處以重罪爲將來之戒仍敕戶部通行淸理鹽法都禦史並巡鹽禦史禁治勢豪私販並總催侵欺惟收本色鹽課庶鹽法流通公私便利奏入上曰此事已處分矣姑置之

○丁卯命楡林衛帶俸都指揮僉事許聰充左參將分守寧夏西路

孝宗敬皇帝實錄卷一百九十六終孝宗敬皇帝實錄卷一百九十七

弘治十六年三月戊辰朔初以江西南贛二府多盜增設巡撫都禦史常駐贛州兼控制湖廣廣東福建接界之地至是兵部以賊在瑞州南昌請令都禦史林役止巡撫江西而居移南昌以便調度防禦又以福建汀州山險多盜仍令俊帶管汀州一府得旨從之但汀州不必屬江西巡撫管轄止令福建鎭守巡按官嚴督兵備等官加意防守不得怠緩誤事

○己巳

○淸明節遣駙馬都尉遊泰齊世美分祭長陵獻陵景陵裕陵茂陵

○文武衙門各分官陪祭

○遣儀賓周越祭景皇帝陵寢遣內官祭恭讓章皇后陵寢

○戶科左給事中任良弼陳六事一淸積朽謂國朝百餘年來四方貢賦輻輳京師其間豈無積有羨余及朽腐之物除糧艸束料軍器之類不可不積其餘內府各庫收貯乞

○命官逐一淸查凡積貯易壞市廛易得之物隨時易買以給用其餘可緩羨余酌量歲費停止徵收一汰冗員謂自古因事設官事蕳者常兼別務不欲多員冗食以殘下也乞敕所司凡推選不由公論者一切默罷其近日內外倉庫添設內臣亦量爲裁革一禁邪術謂僧道巫扇惑愚民巧取財物妄言禍福泛及興衰黨類旣眾遂生異謀乞敕所司通行內外但有妄自標榜及閉慝蹤迹者隨卽查究使早爲攺圖勿陷重譴一公賦稅謂天下郡邑貧富不均所徵賦稅旡常酌處乞令天下諸司凡遇科派之時會同守巡等官計處災傷凋斃之處量爲減免不得同於善地一卹流亡謂近日各處盜賊羣起乞令天下諸司凡遇差稅之時貧難下戶務爲減免窘急不能自存者預爲周給流民所在聽其生理本土豊熟其自歸如尢不得所者多方賑救其江西積年巨寇能自首縛者許其自新脇從盡爲原宥一懲姦蠹謂各處姦猾之徒賂通官吏謀充六戶名目甚至移派之際多計價植況其所角�羊止俱本色數目餘剩之價恣其浪費其尢姦猾者以已徵爲未徵以已完爲未完乞令天下諸司凡遇僉充之時須詳審得宜不許苟且致有前斃命下其奏於所司

○庚午

○光祿寺卿趙鋐丁憂服闋復除原職命前巡撫遼東都察院右副都禦史韓仲巡撫湖廣狹西禮縣地震有聲搖動軍民房屋

○辛未○以大明會典成升纂修官翰林院學士梁儲王華俱爲詹事府少詹事仍兼學士侍讀學士劉機江瀾侍講學士武衛張苪俱爲學士左春坊左中允楊廷和爲春坊大學士兼侍讀學士左諭徳劉春楊時暢侍讀白鉞俱爲侍講學士右中允靳貴爲左諭徳兼侍講修撰毛澄爲右諭徳兼修撰朱希周毛繼編修顧淸爲侍讀編修兼校書傅圭爲左中允兼編修陳瀾爲修撰典籍夏賚爲檢討潘辰爲五經博士催纂官太僕寺少卿李通升俸一級大理寺左寺正胡淸爲禮部郎中謄錄官員外郎中兼正字周文通爲順天府府丞郎中兼正字劉棨爲尙寶司卿仍加從四品俸並散官兼職如故郎中岑業爲東布政司參議陸華爲右參議員外郎蔣恭徐鶚沈冬魁俱爲吏部郎中右評事劉安劉學右寺副中書舍人李瑝爲右評事左寺副黃林中書舍人何澤趙式喬宗李淇王珙方英鄧相序班汪麟莊臨陳厚供升俸一級通以下各供職如故翰林院秀才張天保爲鴻臚寺序班誥敕房供事

○調右軍都督府都督僉事支玉於左府李俊於中府左府帶俸武定侯郭良於右府永順伯薛勛於前府僉書管事

○永壽王府儀賓紀昱坐僞印事覺巡按禦史問擬充門上命杖五十革職閒住

○壬申

○升狹西按察司僉事李選學爲本司副使仍提調學校

○延綏領軍左參將都指揮僉事王戟請以翰林衛冠帶總旗王功等三人爲參隨官如例支給口糧隨軍聽用兵部議謂戟已致仕暫起領軍非原額將官可比上特命與之

○癸酉○先是命兩淮運司歲給汝王食鹽價銀一千貳百兩至是運司以鹽少不足變賣王府久不得價戶部請於河南布政官庫銀內暫給三年之數此後別議奏處從之命戶部右侍郎陳淸之孫策爲國子監生從其請也巡撫遼東都禦史張鼐奏遼東山海關至開原靉陽堡該築邊墻一千百有餘裏工程浩大所費不貲乞不爲常例令巡按監察禦史及遼海東寧道分巡官將見提並未參官員除眞犯死罪災機敗倫傷化例該降級者其餘雜犯以下俱準納米收贖每米一石令築墻五尺不願者出銀八錢雇役兵部覆奏從人

○甲戌

○致仕南京工部右侍郎徐恪卒恪字公肅直隸常熟縣人成化二年進士授工科給事中升湖廣布政司左參議時中貴歲於武當取筍以貢己而欲並及荊襄鄖陽諸府恪執不可事遂已歷升河南右參政左布政使徽王府承奉司自置吏恪以爲非制革之王恕奏恪侮已上直恪而遺書於王遷右副都禦史巡撫其地抑豪右寬逋賦而均徭役一事民尢便之攺巡撫湖廣適藩王之國中使載鹽數百艘抑市於民恪捕其爲首者寘於法鹽久格不得售弘治八年內批遷南京工部右侍郎恪以升職不由外廷論薦上﹤鋶﹣釒﹥自明且求退甚力朝廷勉畱之乃供職十一年引疾乞休致給驛歸至是卒恪臨終戒其子如魏尙書驥語令勿乞身後恩已而巡按禦史特爲之請乃

○賜祭葬如例恪嗜學性詳愼凡利於國與民者必行其志不卹利害始終不易故自樹立有足稱云

○乙亥

○先是周府輔國將軍同錣納妓女生子安泛安液安潠已請封受祿後以事停支至是同錣爲之請復下禮部集議安泛等錐所出不正而封爵固在命復支祿且諭今後但系娼及不良婦所出俱不得請封如有朦朧奏請者並治輔導官罪

○遼東鎭巡官奏阿速江衛並埇坎蘇分地面野人及寄住毛鄰等衛女直都指揮我裏哥等孫男札答等並林脫等俱欲朝貢各夷不憚跋踄納款歸城若拒沮使回必致嗟怨乞每年準令三五人輪流朝貢以慰遠人之心兵部覆奏建州寄住毛憐女直歲有來朝之數阿速江衛蘇分地面野人舊無來朝今乃欲求朝貢其向化之情有可憫念宜令鎭巡等官支給官庫錢糧參酌禮部賞恪量加犒賜發回原地仍令通事備爲省諭從之

○泰寧等衛都指揮使鬼裏赤等建州左等衛女直都指揮等官鎖魯塔阿失帖木並束達平江等衛野人女直都指揮速哈毛憐衛女直都指揮亦裏哈等各來貢賜晏彩叚衣服等物有差

○丙子

○分守獨石馬營等處左少監唐祿奏官軍缺艸飼馬欲於艸場支戶部議舊例各邊官軍非出百里外用兵者止令自行采艸飼馬但令告乏宜行宣府巡撫管糧官核實將堆積五年以上艸量給兩月而以應給料豆扣除還官仍行各邊嚴督有馬官軍及時采艸備用毋仍怠事奏擾從之

○錄福建沙縣平賊功升九品散官者十二人給賞者三百八十六人賞鎭守太監鄧原彩叚二表裏巡按監察禦史陳玉一表裏

○遼東鐵嶺衛初二日夜天降火大如斗自西南至東北而隕至是日火起總旗陳英家延燒官民房屋二千五百六十六間男婦死者百五十二人

○丁丑

○太常寺卿李溫九年秩滿升戶部左侍郎仍加俸一級提督四夷館

○戊寅

○先是命甘肅開中兩淮雲南四川鹽以備軍餉至是四川雲南鹽無人報中者十三萬七千二百七十八引鎭守太監劉榔請攺撥濟用戶部議以兩淮運司弘治十一十二年常股存積鹽十七萬引與之其雲南四川中剩之數各令布政司鬻之其價銀仍角�羊赴甘肅從之

○賜錦衣衛帶俸指揮使邵英三河縣莊田二百一十五頃有奇英舊蒙賜薊州田二百餘頃查系艸場還官地故以此補之

○吏部右侍郎王鏊以文憂去任命工部員外郎韓大章主事趙揀往南直隸並浙江等處布政司督催織造紵絲紗羅綾共五萬五千五百疋並督徵各年逋負

○己卯

○代府輔國將軍奇濫�月違禁出城經宿而返事聞降敕切責仍革祿米三之一本府輔導官及守衛官軍俱下所司逮治之

○辛巳○裁革廣西巡檢司十七處柳州府之安湘鎭樂善鎭樂目鎭李廣鎭象州之尖山鎭鵝頸鎭東鄕鎭周衝鎭歸化鎭桂林府之鹽沙寨慶遠府之思農鎭歸仁鎭歸恩鎭吉定鎭三寨鎭金城鎭都銘鎭以諸鎭僻在賊巢從總督都禦史奏也

○壬午

○初秦府保安王誠潢無嗣其次苐昭和王誠淥襲封亦無嗣鎭國將軍誠漖苐五弟也旣奉命掌理府事復請襲封命禮部議處尙書張書議謂

○祖訓有云親王未有嫡子其庶子止爲郡王郡王子孫止授以本等官職今誠潢誠淥系保安王莊簡庶所生已今二次傅襲難以再及誠漖上命會多官議處並查羣王襲封事例明白以聞昇等兩集文武文臣會議終以爲羣王襲封載在

○祖訓未有庶子襲封之文先年錐間有庶子傳襲者然俱止襲封一次與祖訓之意不合況誠漖乃庶第五子未可援例請止令以本等官職奉保安王宗祀從之

○升詹事府少詹事兼翰林院學士梁儲爲吏部侍郎

○增設狹西鞏昌府管糧通判二員分理甘肅州及涼州鎭番等處倉場又於甘州在城五衛設倉大使副使各一員肅州山丹永昌涼州鎭番莊浪西寧七衛各設大使一員鎭夷髙臺古浪三所各設倉副使一員紅城驛設倉大使一員

○癸未

○升刑部郎中楊錦爲江西按察司副使

○銓注都察院理刑知縣等官湯沐李髙張琎秦銳陳茂烈李璽爲試監察禦史沐山東道髙浙江道琎狹西道銳福建道茂烈河南道璽雲南道○乙酉

○左春坊左庶子張天瑞丁憂服闋復除原職

○巡撫江西都禦史林俊奏瑞州便手王武等始錐爲盜尋革心自首遂助官軍斬獲有功今武及其弟侄王昌王宏皆省諭安生但武住近吳城孫懸賦壘而吳城又與髙安上髙新昌奉星接界宜築立官堡令髙安撥機兵百人偕上髙新昌捕盜主簿駐札於此各給行糧操守每季更代其武所居之地設募民哨五十人而以武爲哨甲昌宏等五人爲哨手每哨手領九人如一人爲非五人同哨甲覺舉違者連坐俱聽官堡鈴束仍給以顧直每年哨甲六兩哨手四兩哨丁三兩卽以所獲賊田產名爲哨田遣人耕種歲收納稅之外給之如不足或支官錢增置或僉均徭補助仍自髙安至新昌每二十里設一堡置司兵而府縣按月稽考上司不時巡歷優習旣久性度自馴庶易荒阻爲通衢薰凶梗爲善俗矣兵部覆奏從之

○總制狹西軍務戶部尙書秦鋐奏寧夏鎭守太監張僴報虜中走回軍余謂小王子四十萬眾駐札罕腦而之地續至黃河岸下營臣面審之則謂虜眾老幼四十萬分爲四路此欲逐水艸以便牧獵也而寧夏守臣倡爲虛聲直謂四十萬眾意欲來戰或無功則委於眾寡不敵其平居畏怯如此臨敵何以制勝乞令各邊守臣今後奏報賊情皆不得虛傳以驚疑人心兵部核奏請通行戒飭有旨張僴等且宥其罪今後各邊如有聲息務從具奏不得增減事情及隱匿不報達者重治以罪

○浙江武義縣雨雹壞麥苗桑麻人畜有死者

○丙戌○寧夏地震有聲命金吾右衛帶俸都指揮同知劉震之子欽都指揮僉事王雄之子瓛各代原職本衛指揮使

○丁亥

○開設湖廣城步縣隸寶慶府置知縣典史各一員調靖州衛官軍一百人守禦以備苗寇

○趙府廣安王祐枳薨王趙靖王庶弟五子母丁氏成化十五年生弘治五年冊封至是薨年二十五訃聞輟朝十日賜祭葬如制謚曰端裕

○巡撫雲南都禦史陳金奏雲遠在萬里而金騰地方尢爲逼近外夷太監王舉騷擾之後吉慶繼之剝害尢甚巡撫等官奏乞裁革已得允命又遣左監丞孫敍之聞者駭愕以爲地方之害復生且金騰去省不遠有鎭守雲南太監劉昶處之以靖總兵官黔國公沭氵�昆守之以常而臣以巡按禦史繩之以法已足控制諸夷撫綏邊徼若又添官鎭守誠爲多事卽使孫敍到彼全無漁獵然每日供應未免勞人若更科索騷擾則軍民必至逃亡邊夷將有他變乞仍如前旨裁革兵部覆奏不允

○戊子

○工科左給事中張文陳鑄錢事宜謂鑄錢之費每錢一萬貫費銀十兩今舉天下凡鑄錢該銀若干萬其所自出當先計慮而戶部議處無一語及之工部錐稱聽支官錢竊觀其勢終未免取之於民今民力已竭而重無藝之徵不亦難乎近年兩京有抽分竹木舡料等銀在外行鹽地方則有餘鹽�稅等銀有引之處則有堂食錢問刑衙門則有贓罰招紙及罪囚折贖米榖等錢今後鑄造乞於前項錢糧內支給庶民不告勞而事可集又戶部言舊未行錢地方務要設法舉行臣以爲土貨之產殊則貿易之情異雲南專用海﹤貝巴﹥四川貴州用茴香花銀及鹽布江西湖廣用米谷銀布山西狹西間用皮毛自來錢法不通驟欲變之難矣且請司職掌不開雲貴湖廣等四處宣徳年亦上行浙江四處必有深意臣愚謂宜先將兩京樣糧暫發前地試一行之勢能漸革民知所造趨而後開鑄未晚也若其習俗難變姑聽順之又戶部言山狹貴州俱系兵荒之處合量減鑄臣聞去年天下水旱災傷共二百七十餘處每一歲之入不支一歲之用河南眞定等處連年災傷賦役繁重雲貴湖廣連年用兵西北各邊聲息不絕兩廣黎僚肆行無忌江西賊寇縱橫四出則兵荒災難豈止山狹貴州而已哉莫如一切量爲減鑄待歲丰民妥別議所宣臣竊又謂今日鑄錢之由本緣錢幣缺少異時官鑄盜鑄相乘恐又患其太多往年專用舊錢民猶私鑄今盛行鼓鑄今使人乘機作僞錐朝戳一人暮籍一家不能禁也且鼓鑄之處官匠多營私侵盜作姦犯科流以爲盜勢所必至陛下初政有請行錢法者諭之曰諸司職掌𨿽有各處鑄錢例然久已不行今若令天下一體開局鼓鑄未免冒濫紛擾不可大哉皇言臣民仰誦近日之舉朝臣非不明知其不可曾無一人言者皆謂陛下銳意欲行不敢異同耳臣則以爲陛下應機決事易如轉凡利害旣已較然宸斷將不俟終日陛下誠能躬行節儉以先天下無三冗之費有九年之積則錢𨿽不鑄自可足用不然則所入不足供其所出所得不足償其所費𨿽復多鑄亦何益哉奏入命所司看詳以聞戶工二部覆奏謂鑄錢之議初系言官建白後會多官議處又奉有成命今不敢擅議上曰鑄錢旣嘗采集眾議今但照原議行之

○巡按遼東監察禦史王獻臣奏三衛達子近墻下營需索鹽米廣寧衛守備都指揮張天祥等伏兵與之告語因知建州進貢夷人至石河鋪遂遣家僮張通等射傷夷人繼入達子營殺獲幼男百餘人又獲告語達子首八級其營內所斬首燒毀九十顆而轉賣官軍幼男達婦首二十餘級得銀二千餘兩下兵部覆議謂禦史所奏與鎭巡等官先次報捷事相背馳請遣官按核命大理寺左少卿吳一貫錦衣衛都指揮僉事楊玉往勘務得其實以聞巡按廣西監察禦史陳策奏鎭守副總兵都督毆盤布政司右參政武淸調湖廣都指揮李玉長沙衛指揮孫森桂林右衛指揮陳曜桂林中衛指揮宋昂等進剿右田賊黨指揮田綱等誘賊悉殺之賊復流劫臨桂義寧融縣諸路土昂第分道斬捕𨿽各有獲顧毆盤武淸不能設策防禦使餘賊復寇入紀律不嚴致賊猖獗俱宜逮問但玉等功過相兼磐已升湖廣鎭守淸已升按察使乞論其功過量爲勸懲兵部覆奏命李玉等仍列其功過輕重以聞歐磐武淸旣升職宥之已而兵部覆議李玉宋昂𨿽不能無罪而斬獲功多可以少贖陳曜等功難掩過孫森等有過無功命李玉宋昂準以功贖罪其餘姑宥之令殺賊自效陳曜等仍罰俸一月孫森等三月

○己丑

○吏部右侍郎王鏊請賜其父封少詹事兼翰林院侍讀學士朝用祭葬從之鏊嘗侍經延日講及

○東宮講讀有勞故也○先是總制西狹軍務戶部尙書秦鋐請作戰車上命鋐會鎭巡等官試驗可否以聞至是鋐復奏臣所作車𨿽不暇親歷各邊會官試驗但每處發一輛皆以爲可用臣親於教埸試驗則車輕利用於臨陣必能克敵請名曰全勝車章下兵部議謂鋐言各邊以爲可用但未見各守臣奏報之言請仍行各邊如果試驗有益卽如式制造分給備用從之

○庚寅

○都司衛所例以五年一次考選軍政每一衛指揮三員一掌印二僉書其帶俸雜差官分領官軍赴京營及邊方操備後以所領人馬死已恐帶俸官難於勾稽復增軍政指揮二員令與原設者分番領操至歸衛則止許原選軍政二人僉書新增者不與山東菜州衛指揮羅琇以爲言兵部覆奏今各處巡撫官稽各衛所春秋兩班軍政領操官如系原選軍政之數但遇下班則仍管舊事其續增者下班至衛止令僉書文祿之關京操者其餘衛事不得幹與從之

○辛卯

○翰林院侍讀毛紀乞省親許之傳旨授直隸興濟縣學生員孫伯堅爲中書舍人盧永春孫伯義爲鴻臚寺司賓署丞孫伯彊爲司儀署署丞伯堅等皆壽寧侯姻黨也吏部執奏以爲不可乞收回成命不允

○增設南京戶部浙江福建湖廣河南山東狹西六司主事各一員

○錦衣衛故帶俸指揮僉事孫鑾卒其母爲之乞祭禮部執奏以爲無例且嘗有亂倫事不當與特許之傳旨升舍人朱臣梁露李衢桂實爲錦衣衛百戶帶俸臣等皆壽寧侯姻黨也兵部執奏以爲旣無軍功又非國戚同姓乞收回成命不允

○昏刻金星犯六諸王星○癸巳

○南京戶部尙書王軾乞致仕上曰卿才望老成勤勞茂著委任方切豈可引疾求退所辭不允

○總制狹西軍務戶部尙書秦紘乞致仕上曰卿宿望舊臣練達邊事精力未衰委任方切宜盡心職務所辭不允

○以水旱災免山西太原平陽二府及平陽等衛所弘治十五年稅糧四十五萬一千石艸二十五萬一千六百束有奇其各王府莊田之在府州縣者亦照民田被災分數免徵子粒有差

○甲午

○命於固原靖虜等處開中兩淮運使弘治十二年存積常股鹽十三萬引兩浙運司十三年存積常股鹽七萬引以備邊儲從總制軍務尙書秦紘請也江西新昌縣雨水雹穀麥及稻苖大庾縣大疫

○乙未○賜唐府鎭國將軍宇潛晉府奉國將軍表禾�唇表梯誥命冠服如制

○賜徽府襄城郡主並儀賓徐寧崇府儀封郡主並儀賓劉絧周府崇信郡君並儀賓劉逵晉府歸政縣君並儀賓閻浮誥命冠服如制

○升四川布政司右布政使馬銓爲貴州左布政使遼東義州帶俸都指揮僉事史文坐守備不設有詣降一級帶俸差操兵部議謂文初由指揮僉事以輸粟歷升玆職仍食指揮僉事俸今宜降爲指揮使而食正千戶俸庶輸粟之官禦皆存而降級之事例不廢從之

○時狹西洮岷番賊殺掠哨探軍士鎭巡等官以聞因言洮岷河等衛兵糧不足請將鞏昌府並秦鞏等千戶所召募義勇簡閱聽召而令有司督徵糧艸以備支給兵部覆奏上命總制等官宜用心堤備隨宜撫處毋致胎患地方

○丙申

○兵部覆奏巡撫遼東都禦史張鼐所言定馬制者謂遼東舊止用馬軍令鼐欲做京營馬步兼用未知邊鎭與京營事勢同否請仍行鎭巡官議處以聞其曰淸隱占曰定軍伴者請通行各邊著爲例曰查流寓曰限生儒者宜悉如所請從之

○戶部覆奏巡撫遼東都禦史張鼐所言淸屯糧事謂屯田子粒未可暫免請下鼐督所屬查理撥佃如邊屯懼虜侵掠不可耕宜設法耕種其曰停冠帶曰嚴引﹝抱本引下有限字是也﹞者皆可行命如議

大明孝宗敬皇帝實錄卷一百九十七終

大明孝宗敬皇帝實錄卷一百九十七

大明孝宗敬皇帝實錄卷一百九十八

弘治十六年四月丁酉朔

○孟夏季享太廟

○遣內官祭司竈之神

○升山東布政司左參政繆昌爲四川右布政使

○己亥

○升湖廣武昌府知府�政爲山東布政司左參政

○遼東管糧郎中王濟以歲荒糴貴邊餉不允請支取本處稅課司局等銀並明年荒例銀十五萬兩外益五萬兩戶部覆奏之

○先是命河南進牡丹二百本旣而巡撫巡按等官奏令量取七之一禮部尙書張昇等言少取固已愈於多取又不若不取之爲愈且輸送之勞費沿途之供億有不可勝言者上命仍如後旨行

○庚子○升禮部員外郎姚鏌爲廣西按察司僉事提調學校賜衡王靑州府山川等壇舊址六畝有奇及齊府所遣花果園地二頃從王請也先是巡撫大同都禦史劉宇奏令大原府各縣民壯備禦大同西路者戶下每名原所免糧七石每石折銀八錢類計大同行都司攺撥屯軍代之備冬而以其銀扣補屯糧之數至是巡撫山西都禦史魏紳言太原民壯備禦大同威遠者原編僉時止免雜差無免糧例今民壯不能辦銀惟其役力宜仍舊楩兵部覆奏從之

○總制狹西軍務戶部尙書秦弦奏往歲以固原靖原靖虜等處有警增設副總兵曹雄參將魯鐸遊擊將軍李能今地方已寧宜一切裁革而鐸近亦故請以備禦固原都指揮苗英等備原衛鎭夷所等六堡備禦靖虜指揮霍忠守備靖虜平灘堡等四堡有警互爲策應李能卽令仍駐慶陽以爲固靖延綏寧夏聲授兵部覆奏請悉如其言曹雄俟各邊有闕攺調魯鐸參將之闕不必復補從之

○辛丑

○賜晉府朝邑縣主並儀賓陳隴橐邑縣君並儀賓苟文寶遂昌縣君並儀賓張頂寬懷集縣君並儀賓胡世福誥命冠服如制

○壬寅命貴州按察司副使毛科提調學校兼督理屯田命各處�稅堂食等銀原擬折俸及角�羊邊者俱暫畱本處爲鑄錢之費

○先是巡撫江西監察禦史王哲言吉安府廬陸縣舊有忠節祠祀宋名臣歐陽修楊邦義胡銓周必大楊萬里文天祥我

○朝增祀祭酒李時勉侍講劉球知府劉子輔竊見忠臣鐘同亦其郡人由進士任監察禦史當景時潛移國本同率先倡義乞復皇儲遂下之獄備同刑慘以死及英廟復辭追贈大理寺左寺丞憲廟登極復官其子賜謚恭湣惟祀典尙缺乞敕有司同祀於忠節祠以慰忠魂下禮部議以爲同堅守名義忠義可嘉祔祭之舉良是顧立祠致祭所以慰忠魂而勵後賢此外有狥情濫收者宜令各布政司官查核應否見奏裁處命鐘同準祔祭各處鄕賢祠有狥情濫收者咸具實以聞

○貴州復擒獲賊婦米魯餘黨阿方古等四人及其妾阿弄子女阿宰等六人巡撫都使劉洪請卽誅阿方古等梟首示眾其阿弄等俱弱小請免角�羊京就彼給配又言貴州頻年討賊民遭荼毒凡百科徵請悉從寬假上從之命阿弄等仍角�羊京其地方疲斃之民令鎭巡等官加意撫卹

○癸卯○授進士劉﹤艸洍﹥及行人葛嵩楊一渶胡洪馬騤爲給事中﹤艸洍﹥戶科嵩禮科一渶兵科洪刑科騤工科以水災旱蝗虫災免山東濟兗靑登四府及靑州左等二衛所弘洪十五年糧艸子粒有差

○甲辰

○先是錦衣衛軍人施義自陳其所造偏廂角�羊合車及倒馬撒萬全槍神臂弓旋風炮等軍器有靑令兵部送團營試驗英國公張懋等謂義之軍器如遇山溪險隘或深林幽谷皆難應敵謂發義原衛當差上以義能自制軍器且志欲討賊自效豈無一長可取令兵部再考驗議奏兵部言車戰之法不傳已久義之戰車已經提督等官試驗謂不使攻戰但義頗諳武藝具叩其義論亦常畱心兵學請行工部少償其制造之費而籍其名於官俟各處有警遣赴軍前效用從之

○乙巳○工科給事中陶諧等奏奉旨請出在京並直隸各衛所屯田請每頃止起科三石或二石五斗以蘇軍困戶部會官議謂京畿屯田舊額每軍一人種田五十畝徵租六石今難擅攺請出舊糧而每石止折收銀二錢貯附近有司從之屯田徵租六石已非祖制至攺而折銀屯政大壞矣

○丙午

○南京戶部郎中鄧琛言各處角�羊部銀兩舊時加耗不等今欲每兩收耗二分放支積出作正支銷又本部龍江鹽倉檢校批驗所容商正納餘鹽在倉年久耗折宜以十分爲率量收本色十五分其餘每百斤折收銀九錢貯庫支與各衛官員折俸戶部覆奏從之

○罰工部尙書魯鑑左侍郎李鐩右侍郎張達俸名兩月郎中王壽張約各坐罪有差以官庫被盜失於防察故也

○丁未

○戶部奉旨會文武大臣及科道官議上足國裕民之策十二事一重京儲謂太倉糧儲京師百萬生靈之所仰給祖宗時積蓄富厚冗食減省近來傳升文武官並收充各色匠役將及萬數耗蠹糧儲實由於此今宜將諸司傳升官不系勛戚蔭敍定員者通查具請量爲裁革及匠官年老殘疾或藝業不精者俱放回閒住存畱者支與半俸匠役除原額外收新收者盡革退騰驤等衛勇士軍人有名無實冒支月糧布花者甚多宜差科道兵部屬官淸查一愼庫藏謂太倉銀兩專備兵荒及聽徵馬匹艸價軍士冬衣布疋之用近年禮工二部借用十四萬兩有奇而內庫亦多取應用乞著爲定例非兵荒等項急用不得借支其二部舊所借者令如數納還一實內帑謂舊例內承運庫收貯金以造上供之物及各王府實冊之用銀以準折軍官俸糧等用之年費出無經如妝造武當山等處神像費金不止千數各寺觀修齋賞賜等項歲費銀不止萬數以故戶部陸續進庫金通計一萬七千餘兩銀一百餘萬兩又數太倉銀百九十五萬兩而該庫猶每告之乞凡用金如造上供之物及各

○王府實冊事有不容已者敕該監官悉遵舊制支用不用浪費及以妝造神像凡用銀如聖誕各官千秋節春祈秋報事所當行者敕該庫官照常例取用不得侈濫及修設無益齋醮每歲終仍差司禮監官一員查弄具奏一省供應謂光祿寺每歲牲口舊擬價銀五萬兩近年殺牲之多縻費之極借過戶部太倉銀十萬三千餘兩久而未償乞將近侍長隨宦官人匠國師等卓面酒席之費通行減革庶額辦之銀可足供用而舊借之數可漸補還一度邊餉謂河南山東北直隸坐派大同宣府糧艸先因道遠本色難致議定每糧一石折銀一兩艸一束折銀五分後又定作糧一石徵銀八錢五分豆一石徵銀七錢五分旣而因糧艸缺乏擬徵本色遂至每糧一石用銀一兩五六錢者宜自今不拘豊歉照舊每糧料一石折銀一兩艸一束折銀五分今各司府徵完角�羊部差官運各邊糴買或給官軍折色並不許奏徵本色以困小民一淸鹽法謂祖宗時各運司鹽專備邊餉正統間慶府始乞食鹽亦不過與靈州鹽五十引而已近年遂有至千引者及織造叚疋舊亦無知鹽例成化以來或給引鹽或與鹽價前後已支鹽九萬餘引價十萬餘兩所司甚困鹽法大壞非因兩淮鹽課不充奏令王府於各布政司或運司官庫支銀亦非良法今宜令王府蒙賜食鹽者歲各與三百引本色徽崇汝府於河東運司支襄吉興益雍榮府於兩淮運司支徳衡涇府於山東運司支壽申府於四川鹽課司支而停先擬關價之例其織造鹽價俟原數支盡更不許乞請一均禁例謂各王府及內外勛戚莊田定例每畝有司徵銀三分角�羊納以杜刻剝之斃其後乃有奏徵五分或乞自收者民不勝困今宜令悉照舊例每畝徵銀三分水艸湖蕩每頃徵銀三錢五分有司類收角�羊納如遇災傷照例分豁違者均治之一處蒭料謂在京象各牛馬房料艸系北直隸河南山東民供運近年姦獘日滋官攢需索攬戶侵擾欲自今令各處角�羊官賫價交部完足給與通關先付大戶回銷戶部委官定限召人上納支價若有積出余銀收庫以備缺乏商人每人料不過千石艸不過萬束而其有司徵收折色每艸一束徵銀四分菉豆一石銀九錢豌豆一石銀七錢黑豆大麥皆每石銀六錢其太倉京五廠並中府天師庵艸廠及內府衙門照舊一節香蠟內府供用庫速香初取於南京庫後速香用盡以黃速香代之又盡以黃熟香代之未嘗派民買辦弘治七年以來該庫稱乏令廣東並順天府買辦四萬八千斤黃蠟正統初年歲計三萬斤弘治元年派八萬五千斤今則至十一萬斤買添又九萬餘斤矣豈司其事假公營私浪費無稽昨奉旨已減定黃臘之數而速香乃番國遠方之物非可常有卒難買辦乞請該庫官愛惜搏節如不足以黃速香黃熟香代用勿更令民買補每歲終仍令司禮監官查數具奏一戒掊克謂蘇松常等府歲角�羊折銀布疋舊例送部看中送貯甲字庫備用弘治六年該庫以布疋不登原樣揀出姦人恐嚇角�羊戶揭借賄囑至費銀八九千兩近奏準今後該部看中送庫不必再揀而該庫執奉布不及三斤欲得自揀不知蘇松布精細而斤數不足北方布粗厚而斤數有餘自今蘇松等處角�羊布至部揀中送庫不得再揀以免角�羊戶借銀賄囑之斃一處存畱謂天下司府州縣存畱稅糧一歲之入不足以供一歲之用而王府之乞請益多災傷之蠲赦日損且各處歲用獨王府之費浩繁舊制諸王祿米已有定額而折色本色低昂不同今乞除親王祿米本色折色如舊其羣王至中尉以十分爲率若本色過五分者俱本色折色中半兼支其羣縣主等祿米本色四分折色六分庶人使女口糧量減五年俱自弘治十六年爲始著爲令若舊額屯田各王府有見種者將所收子粒量準祿米如不足聽將各衙門贓罰紙札等項括取補助仍造冊繳部以便稽考一卹災傷謂舊例減免被災田租不許將起運數除豁但災重之處不免累民陪輸今宜通融如一府一縣有災則於附近無災府縣撥補待災傷府縣有收如數徵還若各府縣通有重傷卽將所司官庫銀兩錢物取補起運若起運糧艸可以角�羊納輕賫者聽從其便其存畱之數不足歲用亦聽巡按官從宜處置不得重斂小民議入畱中數月乃批答曰卿等所議事議深切時斃重京儲別有處分省供應均禁例已有旨行淸鹽法成掊克更議以聞余從所議

○以水災免大寧都司茂山衛及左右千戶所屯田糧艸有差

○巡撫河南都禦史孫需巡府宣府都禦史劉聽及各

○巡按監察禦史各奏河南鎭守太監藍忠宣府鎭守太監劉淸奉公守法安靜不煩請賜敕獎勵以敕其餘兵部議謂忠在河南巨藩淸在邊陲要鎭旣各以守己愛民爲撫按官員騰章上薦此外如福建太監鄧原浙江太監麥秀二人亦皆輿論所與俱各加尙請各賜敕旌獎徧諭各處鎭守官使咸知感發從之○己酉

○修國子監文廟樂器祭器

○庚戌

○戶科給事中丘悛病痊至京復除吏科

○辛亥命刑部右侍郎李士實子汝淇爲國子監生從其請也

○先是宜徳間以天下衛所逃軍數多始議淸軍條例差官淸理立爲分數其後委官團足三分之數有逃故丁盡戶絕者則裏老妄報詭名倩補或僞報年幼紀錄淸理之後竟無軍角�羊徒角�羊累人江西九江府知府劉璣以爲言兵部請行各處淸軍禦史嚴督各府委官稽核究治其衛所冊勾逃軍自宣徳四年以前則止照名淸理對款登答以後者仍照原定三分之數從之

○未刻狹西甘肅大風拔木黑霧陣天咫只不辦人物至酉息

○壬子仁宗淳皇帝忌辰上祭

○奉先殿

○升湖沔陽州知州張弘宜爲雲南按察司僉事兵部奏大同宣府各邊方有警諸戒論各邊守臣嚴爲之備從之賜之敕曰近該爾等節報境外煙火及走回人口傳說達賊近邊待馬飽時月要來搶掠卽今正當艸長馬肥之時所宜預爲防禦本鎭兵力亦非不足又有鄰境遊奇官兵借調應援但恐大小將官各務自全互相推避以致僨事玆特降敕戒諭爾等各宜痛加警省趁今閒暇之際蓄餋精銳預備戰守遇賊出沒申嚴號並力遏截務在身先士卒奮勇破敵鄰境有報無分彼此星馳策應如或推姦避難以致失機誤事自取重罪往年副總兵馬昇問擬極刑見監待決眾所目擊可以爲監爾等務要同心協力激勵將士遇有姦懦不肯盡力者卽便從實奏來處治設或扶同庇護厥罪惟均

○癸丑

○保國公朱月�軍以其父永旣追封宣平王請追封其母孫氏繼母張氏俱爲王夫人從之

○前狹西布政司右忝政李瓚以朝覲考不謹冠帶閒住乃﹤鋶﹣釒﹥其先爲大名府知府時捕盜之功援例乞復其職致仕兵部覆奏從之瓚自負才局喜結納初爲別科給事中卽以是故意在太名益得遂所欲人皆以爲能𨿽捕盜之績有可稱然權利於民算拆秋毫士論少之

○夜月犯心宿火星

○甲寅

○戶部言各邊年例運銀助給軍餉開又額外增數去年各邊頗收烽大消息請自弘治十七年爲始大同宣府甘肅楡林歲例銀俱照舊數不增惟寧夏一鎭請量增二萬兩上曰各邊屢有發去銀兩並開中鹽課如何糧艸不見充足其令巡撫管糧官通具支用及見在數目以聞

○禮部尙書張並等具﹤鋶﹣釒﹥弘治十四年以來南京及天下星變地震搖動泰山水旱颶風冰雹雨黑菽大疫諸異災上之且乞省躬責己至誠格天罷不急之工役祛異端之邪妄革濫授之官員省額外之供應凡殘民生者罪之蠹民財者去之能安民者摧之忽民隱者黜之博采忠言用謀果斷庶天心可回仍請兩京及各處撫巡等官洗心滌慮同加修者從之

○禮部以遼東火災之異請令鎭巡等官各加修省上曰遼東災變非常卽敕鎭巡等官痛加修省利斃可興革者具實以聞被火之家盡心賑卹勿致失所命大興左衛都指揮僉事胡英之子王代原職指揮使

○丙辰

○直隸雞澤縣雨雹殺麥

○罷鼓勇營坐營都指揮僉事康泰時太監苗達奉部提督十二營會諸軍於數場宣敕泰以疾不至總兵官以阻壞軍法劾之故有是命

○丁巳

○增設雲南臨安府寧州流官知州及嶍峨蒙自二縣流官知縣各一員其土官知州知縣止令專管巡捕從巡撫都禦史陳金奏也

○戊午仁祖淳皇帝忌辰上祭

○奉先殿

○﹤宀十見﹥河衛倉廒災毀米豆四萬餘石吏科給事中吳舜請遣官祭風雲雷雨之神並敕諸司各加修省命下其奏於所司

○己未

○巡撫貴州都禦史劉洪奏浙江桐鄕縣人張悅以罪發充貴州安南衛軍方至衛托病告還原籍醫治旣至家仍援例納粟授蘇州衛指揮緣在京官有還鄕餋病之例未有軍餋病者請革職仍祭原伍其浙江布政司官許令納粟者亦宜逮問兵部覆奏所言當從仍行令各處有似此者通治以罪從之

○庚申

○移直隸六安州故埠巡檢司於千羅後畈攺爲千羅巡檢司

○辛酉

○賜代府輔國將軍成鎖成鐘蜀府奉國將軍賓�氵�焦�晉府奉國將軍表橈表櫻表槺誥命冠帶如制命錦衣衛帶俸達官都指揮同知康成之子俊襲原職指揮使

○壬戌

○南京國子監祭酒章懋復辭免新命乞仍致仕吏部言懋學行可師請行浙江布政司趣令赴任以慰人望上曰祭酒重任正須得人章懋學行老成已有前旨不允宜趣令赴任

○戶部奉旨再會官議上淸鹽法戒掊克二事謂前所論列大意已盡乞賜兪允上曰布疋令部屬官用心看驗堪中送庫交收不許仍前酷害小民餘如所議

○癸亥

○吏部主事楊子器言天下有司不以生靈爲重有犯笞杖徒流而禁死者有因徭役及負錢債稅糧有司訟於連親戚負累有盜賊妄扳刁豪誣陷而禁死者請申明舊例罪犯應監禁者方許監禁應歸結者卽與歸結重問完應處者申詳待報毋殘虐致死歲終具監故見監囚數呈報巡撫巡按官以備稽考又近例非掌印官不許受詞訟而佐貳官分理一事者各以其事受詞赴京越訴者不戒連累致死者不償且詞訟多則贓罰多而爲上司者未嘗計所所屬之贓罰以絕姦貪請申明舊例凡淸軍捕盜等官有應問詞狀必由掌印官受理轉發問斷仍關牒審上官巡歷去處除申辯冤抑舉正違錯外其不經州縣越訴者不許受理有司歲終具詞訟及贓罰數目呈巡撫巡按官稽考其掌印官應受狀而不受者逮問刑部覆奏從之

○甲子

○分守遼陽副總兵都指揮使孫文毅坐守備不設罪當斬累上訴自辯兵部覆奏謂法不可原上特宥死並家屬發邊衛充軍

○乙丑

○南京兵部尙書參贊機務王繼卒繼字述之河南祥符縣人成化二年進士授雲南道監察禦史巡按山西藩府有欲脇奪民居者畏繼風裁而止歷升狹西按察司僉事副使山西按察使福建右布政使其爲按察使時有上章謂紫碧山產石膽可益壽者有旨令中官采取經歲不獲民甚苦之繼上﹤鋶﹣釒﹥白其妄事乃寢尋擢都察院右副都禦史巡撫狹西召爲南京兵部右侍郎升戶部左侍郎督理南儲出納有法秩滿進尙書未幾攺南京刑部尋轉南京兵部參贊機務後以疾乞致仕有旨諭畱之報未至而繼已赴率聞賜祭葬如例繼爲人淸愼勤愨有才識遇事敢爲故歷官中外垂四十年咸有聲績可也云

○旗手衛帶俸都指揮同知章佐奏原以錦衣衛帶俸同指揮同知攺除四川都司近於神機營左哨管操旗手衛帶俸乞仍攺注錦衣衛兵部執不可上特許之上以天气炎熱命兩法司及錦衣衛將見監問罪囚笞罪無干證者釋之徒流以下咸等發落重罪情可矜疑並枷號具奏以聞於是免死充軍者六十杖而釋者二人免枷號者四十八人釋放者五百七十五人○先是十三年冬北虜小王子率眾入河套住牧明年春侵入楡林波羅堡等處放兵四掠巡撫都禦史周季麟同鎭守太監劉云總兵官恭順侯吳鑑議畱西安等衛原在還慶固原等處備冬官軍分守要害以都指揮僉事楊琳統之人支慶陽官庫銀一兩使備衣裝委整飭環慶兵備按察司副使於茂分給茂遂欲通堂慶陽境內官軍季麟不許茂輙行之人給一兩而所畱西安等衛客兵顧止得六錢季麟怒下所司鉤考凡茂所濫賞悉拘入官並罪其主者又嘗以勘報邊事稽畱劾茂茂用是街之是時北虜深入西安州殺傷官軍一百二十餘人掠去衣甲弓矣等物數百事季麟具報以聞而所報猶有遺者及孔壩溝之敗將士死者幾七百人季麟發兵救之無及茂緣是遂奏季麟隱匿西安被殺官軍二百四十餘人孔壩溝之役又不行策應以致於敗及擅掣慶陽防守官軍畏怯虜人不許會兵截殺及慶賀萬壽聖節不敬縱下人索取財物等事請命法司逮問而薦地方河南按察司文貴山東按察使陳璧布政司劉聽代其任詞多醜詆至污季麟爲淫婦之子而季麟亦奏茂陰險狡詐傲上刻下利己害人並條拆其所奏事宜悉有旨命巡按監察禦史嚴問來報茂又奏寧夏都禦史王珣開浚賀簡山渠妄費工力侵刻軍裝並搜發其所寄家書刻以私役軍人騷擾驛傳太監劉云違例中鹽與季麟朋比專功季麟盜支官銀虛報功次及布政使林元輔副使馬龍僉事李端登等違法事又以兵部覆奏增損文詞詆職方司郎中陳大忠與問發舉人陶成交結爲非而云亦奏茂貪酷懷姦隱匿邊情激變土達及專權恣肆抗挾上官等事法司以茂等所奏事連內外重臣方面部屬等官名分體統關系不細請特遣法司官親鞫問於是命大理寺少卿何鈞錦衣衛指揮周賢往會巡按禦史逮茂等參鞫以聞獄上茂所奏季麟珣事多涉虛而茂之擅賞官軍不聽節制陷倪傑於死罪誣廖珣以充軍發人私書污蔑命婦其有實迹孔壩溝等處失機都指揮楊琳等詞所連及者狹西總兵官鄭英鎭守寧夏太監張澗總兵官郭鍧及太監苗達保國公朱暉都禦史史琳等又數十人得旨於茂詆訐訕上難照常例處斷降二級別用周季麟及鄭英劉云郭鍧王珣張僴等俱宥之季麟仍罰俸五月鄭英郭鍧兩月張僴令戴罪殺賊苗達等釋不問其尖機將士等楊琳處斬崔鑑等充軍余治罪有差茂性刻深喜伺察其在邊專以攻訐爲事自兩鎭巡撫及諸司所行事有失誤纖悉必知知必籍記遇事輙發人畏而鄙人亦終以取敗焉山東營州地震髙唐州並博平縣及直隸趙州俱雨雹殺麥

大明孝宗敬皇帝實錄卷一百九十八

大明孝宗敬皇帝實錄卷一百九十九

弘治十六年五月丙寅朔萬全都司都指揮僉事慕勛初以宣府前衛指揮使入粟升今官都禦史劉聰越次委勛署司事因受所屬賀禮及求索贓物百戶張玉等具列其事詐爲公文上之巡按監察禦史胡希顏不知其詐也據所告劾之聰亦上章自辯命給事中周璽核實還奏玉等移文𨿽詐而所告多實於是革勛管軍管事帶俸差操聰坐委官失當罰俸一月希顏受詞不審俟還京日治之

○掌南京右軍都督府事武靖伯趙承慶以公廨失火上章待罪命宥之仍罰俸一月

○戊辰命義勇前衛帶俸都指揮僉事焦元之子倫代原職指揮同知

○己巳○翰林院編修王王�贊丁憂服闋復除原職

○戶部覆奏吏部主事楊子器所言一事謂天下軍需歲糧等項拖欠遇赦獲免者令所司閱實果系小民逋負方與除豁若無文案卽系已徵在官之數俱宜追徵母爲豪猾所罔從之

○四川松潘參將都指揮周英致仕其子鳳襲職乞回山西原衛

○兵部覆奏因言今後京衛官惟爲事降調在外都指揮子孫請仍遵舊例注襲外衛其由推選而出者子孫當襲�元�日時或願回原衛或願畱彼處俱聽其便惟錦衣衛系近侍衙門不許濫入若原系錦衣衛願襲回京者請攺注旗手等衛從之遂命鳳襲原職太原左衛指揮使

○鎭守甘肅總兵官都督劉勝奏備邊四事一甘肅東西延袤二千餘里中通一綫之路防守最難乞將永昌各衛遊兵並原調莊浪紅城子西寧官軍掣回各城防禦仍於狹西屬衛選有馬官軍二千人充遊兵委都指揮及把總指揮二員管領每歲八月初旬徑赴永昌駐札聽遊擊將軍調度往來應援其延寧鎭巡等官將遊奇兵官軍亦選三千人每歲交秋卽令遊擊將官預領分布莊浪紅城子沙井兒三處如延寧官軍至期有礙或將先年策應甘涼狹西官軍數內簡選如數委驍勇將官領之以往至春暖河開各回原﹝籍﹞﹝衛﹞一甘肅所屬官軍馬匹每年倒死不下三四千而地畝朋合馬價歲﹝正﹞﹝止﹞八千九百餘兩加以軍士自備樁頭每馬一匹大約用銀十兩所買亦不過八九百匹餘皆逼軍丁貼助乞今後倒死馬匹除有力之家照舊給官價湊買其貧無力者免其追補止令出﹝價﹞﹝銀﹞一兩與朋合地畝死馬樁頭總收在官每年一次委官賫價往河南狹西收買茶斤送巡撫並管糧衙門收貯如遇番人入關買賣則以茶易馬給死馬貧軍領餋騎操一甘肅一帶孤懸河外前鎭巡官議自莊浪接寧夏岡子墩起至肅州嘉峪關討來河止修築邊墻總二千六百七十八里連增移墩臺首末須三年告完該用人夫九萬今狹西行都司所屬衛所除馬隊外見在步隊並雜差旗軍止一萬六千餘人乞量於腹裏起倩人夫三五萬各委州縣佐貳官管領布按二司委堂上官同本邊分守守備等官提督修築一甘肅各衛原額旗軍共七萬三千九百四十餘人今見在止四萬一千六十餘人餘皆逃亡凡腹裏淸角�羊到者多隨到隨逃其本處軍丁亦懼倒死馬匹或逋負糧芻爲官司考較逃躲不歸臣常令自首者暫免追徵逋負以候丰年陪補不一月間自首者數百且募兵之法一人給銀五兩今招回軍丁免其逋負比之以銀募兵所費相遠乞敕各邊鎭巡等官亦如本邊事例出榜招誘其腹裏府衛州縣令該管官員逐戶挨查但有窩住各邊逃軍卽差人管押赴該邊交割窩主鄰﹝佑﹞﹝右﹞依律重罪如所司不行角�羊發者俱問擬極邊充軍兵部覆奏宜行總制尙書秦紘移文各鎭巡等官計議可否具奏命各鎭巡等官從長計議以聞

○庚午端陽節賜百官宴於午門

○宣府懷來衛及保安右衛大雨雹殺田苗

○癸酉禮科給事中李祿等言頻年以來災異數見陛下下詔修省而廷臣益恣肆不省兩京堂上官多不職宜令自陳其在外不職者如浙江布政司右參政吳紀濫罰紙米紹興府知府佟珍巧取糧銀湖廣按﹝察﹞司副使張璉貪淫大著衡州府知府金祺貪酷病廢四川左布政熊祐持己疏略副使談俊年力衰邁丁憂僉事姜麟公取夫銀河南右參政吳愈巧取材板廣東右布政使章玄應科罰吏役副使劉瑋侵欺鹽價髙州知府淩文獻抵換官銀南雄知府鄭炤抽稅私已廣西僉事程頊管閘索錢僉事蔡煉久著貪聲桂林知府戴恩謀占官地雲南右布政使梁芳貪婪曠職副使曹玉剖詞求賄福建副使呂璋昏懦無爲山東右參議諭綱貌已衰老靑州知府杜源素著貪婪乞皆罷歸以回天意監察禦史顏頤壽等亦以爲言得旨兩京堂上官不必自陳熊祐等令各巡撫巡按官查勘有無實迹明白以聞

○甲戌升南京兵部員外郎潘府爲廣東按察司副使提調學校

○少師兼太子太師吏部尙書華蓋殿大學士劉健以從一品九年秩滿乞致仕上曰卿耆徳重望弼亮忠勤九載考績方當加隆恩禮豈可遽求退休所辭不允旣而命加健特進令兼支大學士俸仍賜獎諭健再具﹤鋶﹣釒﹥辭上曰朕以卿徳望素隆勛積茂著特加祿秩用示褒崇宜勉承恩命益勤輔道不必固辭

○先是鎭守遼東太監朱秀言廣寧乃遼東中路見設參將一員統官軍三千與東路遼陽策應相距四百里每遇驚動調援不及事乞於東路沈陽增設遊擊一員分兵爲奇正偕副總兵協守下鎭巡等官會議至是秀偕總兵官楊玉巡撫都禦史張鼐以協守廣寧參將崔鑑於副總兵部內簡撥精兵二千及召募土軍一千往彼駐札分爲兩班一班分布沿邊城堡按伏一班在城操練候調追擊策應兵部覆奏謂秀等言宜從但東路殘破若鑑所統軍馬俱選於副將部下則兵分力弱事勢愈難﹝宜﹞令鎭巡官再行斟酌或以崔鑑原﹝領﹞廣寧官軍及副將部下各﹝撥﹞﹝遴﹞選一千並土兵一千駐彼防禦候賊情稍定具奏區處從之

○乙亥太祖髙皇帝忌辰上祭奉先殿駙馬都尉楊偉承命祭孝陵

○山東登萊二府雨雹殺麥禾

○丙子太子太保戶部尙書兼謹身殿大學士李東陽奏臣母劉氏以景泰七年卒祔葬於宛平縣香山﹝香﹞﹝鄕﹞畏吾村之祖塋臣父淳卒於成化二十二年因舊塋狹窄別葬於小西門外相隔數里未得合葬後臣仰荷皇上擢用累遷官職臣父贈至太子少保禮部尙書兼文淵閣大學士臣母贈夫人例得陳列儀物樹立牌表非惟事不歸一抑且無地可容乃於今年二月內買得舊塋傍地一段於五月十九日遷臣父柩開臣母壙依禮合葬竊念臣十歲喪母中年喪父終旣不愼遠猶可追遷祔之圖誠非得已顧惟舉動之宜安厝之節封築之功必湏躬親看視庶不再貽後悔況臣止有一子不幸早喪別無有力可托之人而職居禁密預聞機務不敢經旬累日違遠天顏伏乞聖慈察臣哀悃容臣給假安葬事畢之日卽當回還辦事從之命有司諭祭仍造墳安葬

○修都察院

○丁丑仁宗昭皇帝忌辰上祭奉先殿遣駙馬都尉林嶽祭獻陵

○湖廣應山縣民張本華妻崔氏生須長三寸

○戊寅○降監察禦史王獻臣爲福建上杭縣縣丞獻臣爲監察禦史遇事敢言無所避巡按遼東嘗駁勘張天祥等掩襲虜營事未報擅委軍政官及令軍士導從出城遊山賦詩爲緝事者所發逮下錦衣衛獄法司擬贖杖還職特命杖三十降調外任

○己卯

○復設戶部主事一員監督臨淸鈔關

○庚辰宣聖六十一代孫襲封衍聖公孔弘泰卒弘泰字以和山東曲阜縣人宣聖六十一代孫父承慶未襲封而卒弘泰兄弘緒嗣封衍聖公後坐事革爵成化六年弘泰以嫡弟從廷議借襲衍聖公侯弘緒有子仍歸其爵其母夫人王氏病屬之曰官爵事湏交付明白至是卒遣行人賜祭

○工部治棺具葬祭如例弘泰爲人美丰儀善談論處事多中禮節與兄弘緒友愛交至孔廟災弘太方來朝亟歸齋哭如居喪引咎自責視兄子聞韶如己子嘗上章乞休致歸封聞韶不允至病革執聞韶手示若有所屬者今聞韶實嗣其封云

○增設狹西鞏昌府通判二員專管肅州東西二路糧艸

○太常寺卿崔志端奏宣徳間賜長生觀廢址八十七畝爲樂舞生葬埋之處成化初有司派徵馬艸六十一束今地盡爲葬所艸無所以納辦乞賜除豁

○戶部覆奏從之

○辛巳

○先是戶部以﹤鋶﹣釒﹥通錢法查計內庫洪武等錢欲將公侯伯弘治五年至七年折色俸鈔錢鈔錢三鈔七支給每米一石照舊折鈔十貫每鈔折錢二文奉旨官吏旗軍等俸糧折支錢鈔太輕其集議以聞至是

○戶部會廷臣議比來鈔輕民窮以錢準鈔止可二文若於鈔上增錢寧於米上增鈔天下官軍俸糧折色擬自今年爲始每米一石折鈔十五貫若遇庫藏積朽計鈔平準鈔貫旣增折色自厚有益於官無損於民議上命每米一石折鈔二十貫

○南京禮科給事中徐蕃等言近者簡命

○南京太常寺卿楊一淸爲都禦史處置狹西茶馬蓋欲委任而責成之也臣等謹以馬政切要條陳之凡艸場侵占者請令本官督同分巡分守淸查巡撫巡按毋得幹撓其原額牧軍宜逐一淸逋逃者立限淸勾戶絕者量爲僉補又巡茶禦史止是一年所易之馬角�羊發於苑監者不及查其虛耗所督茶課積貯於官司者不暇究其美惡請取回巡茶禦史凡茶馬之事皆責任本官候事有成效然後仍差禦史巡察三年一代又往者寺苑之官不收才望故其資格淹滯權任輕微今宜令本官嚴加采訪奏請黜陟使如在京太僕寺體統不受制於撫按不降志於兩司則休勢自尊賢能樂就且馬政興革不止一端宜分任責成乞令本官量於兩司官內擇人佐經畫府衛衙門凡有事幹馬政者悉從節制如有賢否勤惰並聽開具考語類報吏部以明沮勸

○南京監察禦史夏璲等亦以爲言

○兵部覆議請將巡茶禦史暫取回京一應馬政悉令本官參酌行之上曰楊一淸旣職專馬政各衙門官員俱不許干預沮撓今後行太僕寺苑馬寺有缺照在京太僕寺官例必推素負才望者簡用待有成績亦照太僕寺官升擢

○壬午

○尙寶司少卿葉紳丁憂服闋復除原職

○升禮科左給事中方矩爲山東布政司右參議命安遠侯柳文祿米歲支一千石本色中半兼支命福建都司故都指揮僉事辛晟之子肱襲原職燕山前衛指揮使

○修內府司禮監新房

○癸未○賜趙府輔國將軍祐棬祐櫚晉府奉國將軍表枇表拘誥命冠服如制

○增設狹西慶陽府通判一員監理花馬池鹽課遷紅徳堡批驗所於慶陽城內聽環度兵備副使提督自弘治十九年以後鹽引就令鹽理通判開放每鹽一引收銀四錢五分寄貯慶陽等府官庫以備買馬糴糧之用

○錦衣衛指揮僉事周賢奏臣重慶大長公主子初以舉人授錦衣衛正千戶帶俸繼升指揮僉事見任管事但皇親駙馬子孫俱以舍人授官臣出身舉人乞量以進職以示優異

○兵部覆奏謂前無此比上特準升一級爲指揮同知

○錦衣衛軍余畢智妻王氏一產生三子

○甲申○增設四川按察司副使一員整飭威茂兵備兼理本道糧儲升福建道監察禦史莫立之爲之其威茂原管糧布政司參議裁革別用命江西按察使周南廣東按察使馬龍兩更其任以周南前爲湖廣副使與今巡撫都禦史林俊有隙乞回避故也

○丁亥

○有盜劫西安府同知官庫金銀以千數知州張鼐捕盜不獲令官吏里甲次第均陪巡按監察禦史劾之且言分守布政司右參議李思明分巡按察司僉事任鑑及西安知府馬炳然禁令不嚴鑑又擅準鼐陪償俱有罪俱逮問如律

○戊子

○遼府沅陵王恩金�乍薨王昭安王第二子母妃楊氏天順七年生成化十三年封鎭國將軍弘治十三年襲封沅陵王至是薨年四十二訃聞輟朝一日賜祭葬如制謚曰莊恪

○雲南景東衛自弘治十五年正月以來畜疫死者不可勝計至十一月十九日以後雲霧黑暗不辧人形晝夜不別者凡七日又隴川宣撫司十月大雨雹大者如手掌小者如雞卵盡殺田禾六年正月十八日宜良地再震有聲如雷搖動房屋二月初三日宜良復黑气迷空咫尺不辧人形狂風晝夜不息地中雷隱隱有聲又正月至二月曲靖火發者七次毀軍民房屋甚眾巡撫都禦史陳金以聞因引咎治罪上曰雲南災變非常所司卽議處以聞

○禮部覆奏雲南災變自古所無近年以來往往官不得人自以棄之荒遠鄙夷其民上下效尢攫取無厭以致小民含冤抱恨郁抑之風上干天和宜敕兩京文武臣痛加修省凡政務民情切於時用可以消彌災變者各罄所見以陳仍簡命大臣詣雲南祭告山川問民疾苦考察官員以洩人神之憤從之遂命南京刑部左侍郎樊營兼都察院左僉都禦史巡視雲南貴州地方

○升寧夏左屯衛指揮使王通爲都指揮僉事本衛帶俸以其父汰沒於陣故也

○己丑

○賜趙府觀城縣主並儀賓郝世昌潞江郡君並儀賓張哲代府滿城縣主並儀賓靳祿洛南郡君並儀賓秦浩蘭陽郡君儀賓寧朝章淄川郡君儀賓丁鳴岐楚府興業郡君儀賓劉煒誥命冠服如制

○慶雲侯周壽坐令義孫奏事不實有

○旨詰問又誤以義孫爲外孫凡兩上﹤鋶﹣釒﹥待罪俱宥之乃稱病令其子璋謝

○恩給事中張文紏之並劾掌鴻臚寺事禮部尙書賈斌不舉正之罪得旨並宥之

○辛卯

○狹西楡林大風雨雷雹折木撒城樓瓦毀子城垣移垣洞於其南五十步震死墩軍一家三人

○大學士劉健李東陽謝遷言昨二十四日司禮太監扶安傳奉聖旨通鑑綱目並續編深切治道命臣等撮取節要撰次一本仍分卷帙陸續進來以便觀覽次日安又傳諭聖意欲自三王五帝以來歷代事迹通爲一書臣等仰見皇上稽古圖治之盛心宗社之慶生民之福端在於此竊聞經以載道史以紀事二者蓋相爲用而不可相無者也恭惟皇上日禦經筵六經之道固已通貫若歷代之治亂興亡庶事之得失成敗則存乎史誠宜廣求博覽以資政治臣等每閱歷代史書愧未能上徹講惟仰裨聖化敢不祗承明命少副

○淵衷切照歷代事迹各有舊史其會萃成編者戰國以後之事則有通鑑綱目宋元之事則有綱目續編若三王五帝夏�之事則有通鑑節要通鑑前編等處書上下數千年間篇帙浩繁事端分散萬機之外豈暇周詳信有如聖諭所及者臣等擬將前項歷代史書摘其尢切治道者各照原文通加節省貫穿成編以便禦覽或有宏綱要義宜用發揮者間述臣等愚見附注於後以代講說務令事理明白鑑戒昭彰可以補益宸衷恢張治化亦臣等輔導啟沃圖報於萬一者也合用編纂官員今推得詹事府掌府事禮部尙書兼翰林院學士吳﹤宀十見﹥禮部右侍郎管國子監祭酒事謝鐸南京太常寺卿張元禎詹事府少詹兼翰林院學士王華翰林院學士劉機江瀾左春坊大學士兼翰林院侍讀學士楊廷和翰林院侍講學士劉春白越左春坊左庶子張天瑞左諭徳兼翰林院侍講靳貴左春坊右諭徳兼翰林院修撰毛澄翰林院侍講張澯劉忠右春坊右中允蔣冕左春坊左贊善費宏翰林院編修羅玘徐穆王鎖俱各堪任其王華等令各分管整理吳﹤宀十見﹥謝鐸張元禎通行潤色臣等總加詳定陸續進呈其謄錄官推得順天府府丞兼司經局正字周文通尙寶司卿兼司經局正字劉棨山東布政司左參議岑業吏部郎中蔣恭沈冬魁大理寺左寺副黃琳中書舍人趙式沈世隆喬宗李淇王珙鴻臚寺序班汪麟莊臨陳厚楊節郭昊張天保譯字官劉湘催纂官禮部郎中胡淸翰林院孔目劉訊亦堪任從之

○給故永康侯徐錡之子溥餋贍米月十石

○銓注府軍前衛帶俸都指揮同知文錦於江西都司掌印令江西都司署都指揮僉事李淸及帶俸指揮同知何昇僉事管事

○壬辰

○升吏部左侍郎韓文爲南京兵部尙書參贊機務

○銓注大寧中衛帶俸都指揮僉事王璽於中都畱守司領班京操

○甲午

○遣封晉府靖和世子奇源及世孫表容俱爲晉王世子妃楊氏爲晉王妃從嗣晉王知烊奏也

○修南京浦子口城垣

○乙未

○兵部議覆給事中鄒軒所奏請行各巡撫巡按官令會計每歲各驛工食芻豆鋪陳馬價定爲則例徵角�羊會同館上馬徵銀三十五兩中馬三十二兩下馬三十一兩六錢南京會同館並各驛上馬三十二兩中馬三十兩下馬二十八兩六錢六分或與秋糧內帶徵或於丁糧內均派俱限十一月終徵完角�羊赴本布政司系直隸者角�羊各該府州收候聽各驛支領其兩京會同館者各差官於次年二月終角�羊赴兩京兵部如違限將守巡並司府掌印官住俸兩月州縣掌印官住俸三月其河南山東北直隸巡按都禦史各查所屬有江南馬匹驛分每歲於正月內差官赴各該司府領所徵銀轉發各府掌印官給與各驛馬夫如馬死卽買補若有三年之外不死者官府不得扣除馬價使之樂於飼餋其鋪陳則扣除收庫籍記各照年分置造應用從之

○巡按江西都禦史林俊奏寧王累乞用琉璃瓦蓋造宮殿有旨於各府縣路引錢內支二萬兩給換緣江西地方公私匱竭人民滋困盜賊未息及益府宮殿近因蟻妒修蓋約用銀三萬餘兩若寧府攺換琉璃事在可已

○工部覆奏上不允令仍照前旨行

大明孝宗敬皇帝實錄卷一百九十九

孝宗敬皇帝實錄卷之二百

弘治十六年六月丙申朔攺禮部左侍郎焦芳爲吏部左侍郎

○巡撫甘肅都禦史劉璋奏哈密忠順王狹巴受中國厚恩今據其番文乃有陰啟異謀構引虜眾侵虐鄰番之意謀降敕切責諭以朝廷恩威或旨省令哈密來貢使臣歸語狹巴攺過效順

○兵部議謂若降敕切責恐夷情譎詐致損國體但宜省諭使臣爲善若今後狹巴怙泉不悛兵備參將等官急上議處事宜奏請裁決從之

○減蘇杭織造三分之一先是府部等衙門請暫停織造並取回內臣未幾太監鄧瑢又以供應不足奏乞照舊織造於是工部極言天變可畏民命可卹恩典不可虛大信不可失乞仍前停止不然亦乞量爲寬減故有是命

○己亥

○四川松潘衛白馬路長官司進馬過期照例減賞之半

○庚子○巡按廣東監察禦史華璉奏廣東海北嶺西二道界於廣西云鑪大桂諸山徭賊縱橫劫掠分巡分守官交代不常每至誤事欲請每道遴選按察司官一員敕令在彼駐札整飭兵備兼理分巡三年一代不得別有差委

○兵部覆奏從之

○分守廣西潯梧等處左參將楊玉﹤鋶﹣釒﹥乞致仕

○兵部謂玉分守曰久夷民信服且潯州爲斷藤峽之襟喉正湏得人所謂宜勿許上曰楊玉不準致仕令用心分守

○辛丑

○升禮部右侍郎李傑爲本部左侍郎詹事府少詹事兼翰林院學士王華爲禮部右侍郎華仍充經筵日講官

○鄭王祐枔爲故革爵閒住涇陽王見溢乞祭葬禮部言前無此例特命與祭一壇仍賜之葬地

○壬寅○以旱災免直隸徽州府弘治十五年夏稅麥四萬一千三百石有奇

○癸卯

○升翰林院侍講劉忠爲本院侍讀學士以九年秩滿也

○總督南京糧儲都察院右副都禦史張撫乞致仕不允

○初狹西周氏子從虜中脫回遇寧夏羣牧所軍髙友眞等送千戶童頤執之以生擒虜賊獻鎭巡而下皆信之賞友眞等而傳其人入京過慶陽兵備按察司副使於茂發其詐巡撫都禦史周季麟奏之逮頤等鞫問且服上曰童頤等人歸正人爲犯邊達賊冒取功賞難照常例處斷並家屬發充山西威遠衛軍

○甲辰

○遼東鎭巡等官奉旨議上給事中鄒文盛所陳邊務

○兵部覆奏謂文盛以朵顏三衛夷人背思欲出師徵之守臣則欲先以守備爲本俟邊城築完兵備充實然後因其來犯刻日出兵直搗巢穴或殘賊復舉我軍三面而守一面而戰庶有全功守臣之言宜從文盛又欲弛朴殺襲殺之禁以倡我軍敢勇之气守臣則以爲恐啟要功生事之心請議文守臣當夷人互市之日遣通事傳諭其眾令今後宜遠邊墻百里之外住牧如欲來市湏先期三日令二三人傳箭答話欲傳報夷情亦先期一日若非答話而擅入百里之內者許官軍襲蹤撲殺我軍仍及時於百里之外築立封堆或挑濠塹爲界俟功畢然後弛掩殺之禁其撲襲掩殺者仍不許以首級報功妄圖升賞文盛又欲罷絕馬市互易守臣則恐罷絕之後夷人怨嗟或構結爲患今宜不必禁約夷人止嚴督我邊方軍民監市官如遇開市之日止許以布帛米鹽等物入市交易不得私帶鍋鏵鐵器俟各夷後此有求買鍋鏵者然後定爲年限許令三年一買文盛又欲東西二路添設憲臣整飭兵備修治邊墻守臣則以爲遼東連遭兵荒請俟年丰再議文盛又欲請差禦史淸理軍伍屯田並措置糧餉其給軍糧每年照丰歉平準定價不得拘以二錢五分之數守臣議其言宜從但淸軍免差禦史止令巡按帶領上從其議命撲殺襲殺掩殺者果系犯邊達賊亦準令報功

○乙巳

○給益王府樂戶糧米如興府例月人石本色折色兼支

○朝鮮國王李﹤忄隆﹥遣陪臣禮曹僉判安潤等奉表方物來賀萬壽聖節宴並彩叚衣服等物有差

○刑部主事劉喬言五事一謂浙江各府徭役軍需皆計丁田派徵而官員之家率得優免遂致姦僞者多詭寄勢家而徵科重累小民乞定優免之額京官及方面官三品以上者優免若干七品以上者優免若干八品以下者優免若干其餘丁田悉照民間均派一謂松江等府官布始徵有裏胥之優輸官有加耗之科到京又有該庫使用之費動盈幾千百兩僉一角�羊戶或破一二十家及上庫之後貯久多壞祗爲攬頭等人騙局之賢乞準京官折俸例令照類徵價角�羊部收候給散則一疋之價或可得粗布二疋公私兩便一謂蘇州嘉興等府縣各設水利等官騷擾地方漁獵編戶乞量爲革裁府責同知縣責典史帶管直隸則管河郎中浙江則水利僉事巡視重治之一謂近年公差內官多索車舡人夫勒要驛站銀兩剝取夫役衣糧乞今後內官出差量撥車舡人夫定爲常例通行沿途官司遵守一謂各邊用兵多有紈綺之流冒功升職者乞今後鎭守內官總兵將官止許奏帶家人丁子弟一二人此外不許冒濫其自備鞍馬奏願報效者亦乞該部會科道驗其膂力試其才能果堪戰陣者方許遣行命下其奏於所司

○錦衣衛百戶魏銘乞自備鞍馬赴大同報效兵部覆奏許之仍令鎭巡等官加意鈐束不許冒功生事害及良民自後有乞報效者兵部宜斟酌其可否具奏不得一槪濫許時武職多饕功幸事一聞邊報卽依托托近幸以求報效至則勒買首級或指取軍士所獲者竄名其間以邀爵賞甚至身不出門而功記於冊宿斃已久上知之故戒敕如此云初保靖蠻酋彭萬里以洪武六年歸附卽其地設堡靖宣慰司授萬里宣慰使領白巖大別大江小江等二十八村塞萬里故子勇烈嗣小江勇烈故子藥哈俾嗣年時尙幼萬里弟麥各踵之子大虫可宜諷土入奏已爲副宣慰同理司事因殺藥哈俾而據其十四寨事覺逮問死獄中革副宣慰不許承襲而所據寨如故其後勇烈之弟勇傑嗣傳子南木枰孫顯宗魯孫仕壠與大虫可宜之乎忠忠子武武子勝祖及其子世英代爲讎敵而武以正統中隨徵有功援兩江口長官勝祖成化初亦以功授前職並隨司理事無印署弘治初勝祖自以老而世英無官恐仕壠奪其地援例永世襲奏行覆實仕壠輙敗之以是仇恨益甚兩家所轄土人亦各分黨類相仇殺永順宣慰使彭世麟娶勝祖女復左右之以是互相攻擊奏﹤鋶﹣釒﹥無寧歲弘治十年巡撫都禦史沈軍令世英入粟嗣父職將以平之而仕壠奏訐不止曰尋干戈已角�羊復結是時敕調世英貴州隨徵而兵部移文有兩江口長官司字仕壠疑世英得設官署將不聽約束復奏言之於是巡撫都禦史閻仲宇巡按禦史王約等令前後奏詞及各官勘報議處以聞下兵部都察院議請令世英令所據小江七寨於仕壠止領大江七寨聽仕壠約束其原居兩江口系各夷喉襟請調淸水溪堡官軍來守而徒世英於沱埠以絕爭端以後土官應襲子弟悉令入學漸染風化用革�頑如不入學者不準承襲世麟黨於勝祖法當究治而從證湖貴頗效忠勤已有旨以功贖罪仕壠世英並先死請逮問勝祖照常例發遣奏上悉從之大同中路海東山墩有火飛如龍起自旗竿守墩率有焚死者

○丙午

○山東莒州並日照等縣霪雨壤公私廬舍淹死人畜漂沒禾稼先是都督僉事李澄率兵往延綏徵剿指以公用克畱所部馬艸價銀並脇取軍士財物紀功監察禦史發其姦法司擬謫邊衛立功五年滿日降一級帶俸差操從之

○丁未

○狹西大亦轄及林家山靑石山�廿���咂撒裏鷂子平等族並撒藏等寺番人僧官卓祿竹堅銼並居居中卜撥撥均藏少秋秋等各來貢賜彩叚鈔錠等物如例

○巡按廣西監察禦史楊璋奏各處構禦官軍見例失班者罰米遲者補操但罰班之例未及一年者得免故多致延綏其各衛所軍丁悉聽掌印官調度惟利害不切於身緩急不以爲意況失班者崇行各該巡按禦史按屬拘逮而巡按出入無常公文行展轉遲滯乞定爲期限違者罪及掌印官然後其斃稍可革

○兵部覆奏從之○降狹西都指揮僉事劉軌爲原衛指揮使帶俸差操坐分守偏頭關虜入境殺掠人畜也

○戊申

○吏科右給事中徐昂言四事一專考績在外考滿官宜如舊制從吏部量黜涉不必如近例送戶部查理錢糧以致官務追徵民受其害一重籍冊南直隸浙江江西湖廣福建四川兩廣籍冊姦斃尢多宜令後湖管冊官嚴查對追攺另造以善其後一練世冑公侯伯至指揮千百襲應之子自十五歲以上宜先令肄習騎射講議韜略庶襲職之後卽可得用一更例條近者法司奏行問刑條例其中有苛碎深刻者宜再加詳定務得公平之體命所司看詳以聞

○暹羅國遣正副使坤帖米的利等來貢回賜國王及王妃錦叚等物賜坤帖米的利等宴並衣服彩叚等物有差其所賫繳成化中勘合八十三道而移咨禮部言內內使部官菩巴刺智嗏所僉押禮部謂本部與暹羅國王凡有行移各用咨文未有陪臣敢僣咨本部者今宜移咨暹羅國王已後凡有行移務遵舊例仍用本國印信並國王親押方許賫之不許再令內使部官犯分僣咨以取罪戾從之

○己酉

○太子太保鎭遠候顧溥卒溥字崇泰直隸江都縣人成化九年襲祖爵管五軍營右掖弘治元年果勇營坐營管操尋充總兵官鎭守湖廣旣而以貴州苗不靖命充行軍總兵官率師徵之事平加太子太保歲增祿米二百石仍鎭湖廣尋召回提督三千營及團營掌前軍都督府事至是卒賜祭葬如例謚襄恪溥居官餘三十年守身盡職在京營與國公朱暉不合具﹤鋶﹣釒﹥辭任比卒家無私藏至不能殮英國公張﹤棥心﹥等殮賭贈爲之喪事部曲以下皆衰慟不置在湖廣嘗愛牡丹花曰令軍人負水灌之有一僧偶問此水汲自何處路遠近幾何傅知其諷己也卽謝之曰微生言溥何以知過其勇於從善如此一時勛臣中人以溥爲賢云

○先是提督貴州貴州尙書王軾以晉安安南二衛並平夷四所軍士數少奏請量撥雲南附近衛所官軍四千分番戍守至是巡撫雲南都禦史陳金言雲南軍士不宜遠爲貴州防守從之

○兵部請優卹直隸及河南山東各衛所官軍上曰京操官軍實爲艱苦兵部卽通行內外該管官司嚴禁役占﹤宀十見﹥卹家口務使得沾實惠毋虛應故事

○湖廣貴陽州知州敖敏元有罪發廣西南丹衛充軍敏元在桂陽專事科罰弘治三年州民李怡坐監守自盜追贖未完會有以怡兄祖勝名告敏元不法事者而怡又別坐威奪人財被告脫逃敏元因逮怡將治以罪而祖勝率眾人州奪怡去日毆傷敏元因窮治其事所遣卒徒執祖勝及怡父宗衡傭工人蕭仁遠送州緣途榜箠傷困及州敏元又加以杖相繼死獄中怡弟祥仔爲僧百福寺以捕追急繼死怡與敏元遂更相奏訐檢覆連年獄成所司當敏元威力主使人毆打而致死者爲首絞律尋以宗衡無罪擬故勘平人律所敏元累詞稱冤法司議敏元迹𨿽協私事實因公以情可矜疑奏命刑部郎中周洪錦衣衛千戶林泉會巡按監察禦史覆審言敏元科罰過當殘酷招尢乘恕用刑致傷人命宜正典刑第原其初實由怡及祖勝累犯不悛以致殃及其父宗衡先被吏卒歐傷後遭敏元杖責今吏卒瘦死五人存者久逃無獲敏元獨坐斬罪以可矜疑奏上命法司重加詳審皆請如洪等議上從之命杖一百發充軍敏元起進士典州以鷙猛爲治慘酷存心竟以取禍徧歷諸獄十餘年卒薨杖下蓋其凶暴有以致之云革代府輔國將軍成金�冊祿米三之一有樂婦劉二自晉府來止成金�冊邸成鉶通焉因杖之出城至陽平從曲陽王府鎭國將軍鐘銘飲平陽府衡官以聞命治兩府輔導官罪而削成鉶祿乃降敕切責之初山西署都指揮僉事李愷領大同邊摽以饋總兵官莊鑑爲名受所部氈叚等物百餘事鑑亦侵入愷所收朋約市馬銀七百餘兩事覺愷下所司逮問命贖杖還職仍革管軍管事並徵鑑還令法司挨其至日以聞

○遼東海州衛管隊旗甲劉貨郎守備髙墎鋪邏者傳報虜賊五十餘騎入冠貨郎逐領軍禦戰之於潮溝箭中於唇戰益力所部皆感舊賊旣退始出其前卽昏僕畀歸治療痊得時以無斬獲首級不及載在升賞格至是巡撫都禦史張鼐廉得其事上言貨郎一小旗耳乃能奮不顧身率眾退賊𨿽賞格不載若量給冠帶以榮其身仍令率眾防禦亦足爲將士勸奏上從之

○辛亥

○分守遼陽副總兵都指揮使孫文毅坐守備不設當死巡撫都禦史張鼐奏文毅雄健驍勇武藝精絕實爲一時將材初亦極思報效不意誤中賊計使得掩襲然比之擁兵自衛見賊先逃者不同輙致棄市積實可矜臣聞漢韓信坐法當斬滕公壯其貌釋之宋嶽飛犯法將刑宗澤奇之使立功贖罪今遼陽賊巢徧野聲息不絕殺此壯士誠爲可惜且使功不如使過文毅系於囹圄已三年若獲再用必有後效乞不爲常例釋送總兵處聽調領軍如遇賊能斬獲首級五顆者宥其死或立奇功破賊全勝則仍復其原襲祖職下兵部議會文毅已得旨宥死發充山西平虜衛軍金鼐復薦其可用請暫免發遣仍以平虜衛軍存畱本處聽用候有功如例升賞從之

○壬子

○遣內官祭中霤之神

○命神武后衛故署都指揮僉事楊能之子晣襲原職指揮僉事○時勛戚之家大與土木多市民居或隙地取土長或二三十丈深或及泉已而復據附近街巷起土塞坑致地見形髙下溝渠壅塞錦衣衛指揮余寘以爲言因命凡於京城穴地取土及街巷土塡坑者皆罪之初黔國公沐昆之祖英始平雲南奉命畱鎭其地許於所屬臨安騰衝之處懇田自給不煩有司相傳至太傅琮無有所攺琮卒夫人王氏總家攺性貪而狠任用非人以閽者趙昇等爲心腹雲南後衛指揮汪昱等爲爪牙指以昆當嗣爵及喪費爲名令於舊祖外各一加陪昱等因挾勢競爲殘刻昇等督租需索無藝其害徧於境內而王氏屬尊昆知之不能禁也都禦史李士實具奏其事請遣王氏還守琮墳王氏聞之遂挾昇等還南京昆亦到士實罪狀奏之覆勘無迹事實所奏間有出於風聞而額外加租及昇等所犯皆實於是太監劉曰�永都禦史陳金巡按監察禦史何琛等會奏事下都察院議因言王氏治家無法縱惡貪求昆偏信妄言及士實詢訪不許之罪謂昇等害及一方律以常刑不足示戒宜治罪畢仍押南京遣守墳昱等宜逮問政調邊方或令降級以後管莊人有仍諂舊輙者悉依今議施行上從之命宥王氏昆士實等皆不問初士實上奏以計安地方爲言蓋以沐氏世守鎭雲南民夷信向沐氏安則一方安其論王氏蓋急於除害容有不詳昆之奏士實亦有不得已於其間者王氏聞奏卽先回守墳又無嗣子朝廷悉知之故特治其黨而宥昆等云

○甲寅

○巡撫雲南都察院右副都禦史陳金乞致仕上曰南京地方事重金宜用心巡撫以副委任所謂不允先事總制狹西軍務尙書奏弦召�納銀一十四萬二千餘兩欲開中鹽五十九萬餘引以實固原等邊戶部覆奏止定與淮浙鹽二十萬引至是紘又奏所收價銀已發各邊不可追還乞補撥鹽引以足原數戶部議謂紘所開鹽價比常太經殊損於官請定與則例淮鹽常服每引銀銀四錢存積每引四錢二分浙鹽銀每引二錢而更開與淮浙鹽十九萬引通前所撥二十萬引俱準此例庶鹽不浪費而足當所收銀數官�兩便從之

○乙卯

○升延綏副總兵署都指揮僉事吳江爲署都督僉事掛徵西前將軍印充總兵官鎭守大同

○印綬監太監宋逵奏本監見收巡按直隸監察禦史印四十顆而各項公差踏勘艸場會問事情印馬巡關捕盜等禦史官領數多存畱數少乞敕都察院查照永樂宣徳舊規著爲定例於是左都禦史戴珊等奏在京在外凡與給事中等官同事者如查盤倉糧淸理屯田印馬捕盜踏勘艸場查點收馬巡光祿寺巡庫巡城點閘京營抽分等差俱免給印其各處巡按刷捲淸軍提學巡關巡鹽巡河巡倉監軍紀功巡江等差官俱各照舊關領從之

○丙辰

○命遼東都司故指揮僉事文傑之子璧襲原職定遼前衛指揮使

○晉府垣曲羣主卒賜祭葬如制

○丁巳

○修太社太稷壇岐惠王第二女卒禮部言幼下者例無祭葬上曰王女𨿽幼然已取餋宮中其與祭二壇於惠王墳傍近擇地葬之喪祭禮儀比羣主例減三之二命故安遠侯柳景支過祿免還官命延綏等處額外常操土兵月糧分二班支給下班者住支從巡撫都禦奏也

○復給魯府鎭國將軍當汗房價銀二百兩以其第被水災故也

○戊午

○賜晉府輔國將軍表木�啻周府奉國將軍睦樣安洞誥命如制

○巡撫山東都禦史徐源言衍聖公孔弘泰初以其兄弘緒革爵暫令借襲今旣卒其爵宜歸弘緒之嫡子聞韶因其孔氏族人壯及司府縣公文以請事下吏部看詳以聞吏部查具議案請如源奏上從之命禮部照例取聞韶至京襲爵

○少傅兼太子太傅吏部尙書馬文升九年秩滿乞致仕上曰卿耆徳舊聖朝廷重臣倚毗方切豈可以九載任滿輙求退休所辭不允文升再申前請復詔勉畱之戶部會議巡按浙江監察禦史夏景和所秦謂浙江江西所欠角�羊京銀最多宜移文二布政司每年委堂上佐貳官一人依期總都率屬至京其當角�羊南京者止委各府縣官往又徵角�羊班匠銀兩無法徒濟姦人之私舊例班匠價每月徵銀六錢其後孟爲九錢積多角�羊部然比例止行於浙江江西湖廣福建南直隸而河南山東南北直隸等處尙責角�羊正身非便今宜令浙江等處納銀者仍舊九錢其河南山東山西狹西順天北直隸俱自明年春季始每匠月出銀六錢如前積角�羊又凡司錢谷官舊例有稽怠者其停俸之例旣通行於司府州縣而不許給由之例止自府官而下今後凡稽怠職停俸者不分司府州縣俱毋令給由從之

○己未

○賜周府加定郡主並儀賓耿相晉府會寧縣主並儀賓陳鏜寧徳縣主並儀賓陳王�受延昌郡君並儀賓張王云陽郡君並儀賓嶽安金壇郡君並儀賓尹儒齊河郡君並儀賓楊安人代府宜艮郡君並儀賓李車�工誥命官服如制

○以水旱災免直隸寧山衛屯田子粒三萬伍千四百石有奇

○庚申命狹西固靖等處副總兵曹雄協守延綏

○巡撫雲南都禦史陳金奏雲南廣南府設一衛五所官軍保障沿途驛站哨堡接送其後官軍若於瘴癘奏調回城遂致城郭空虛頭目通把目老百姓逞毒肆害流官不敢赴任僑寓臨安印信常於

○捨儂士英官吏寄住不相管攝恐因循歲久則所屬富州之地且見並於交南不復爲中國有矣今雲南左等衛並曲靖越州陸京宜良等衛所每歲輪調官軍一千人守備臨安防禦交人但臨安距交趾猶遠廣南距交趾百裏面近宜令攺守廣南每衛各推指揮一員管領使該府官吏籍之隨進至於城垣樓鋪傾圯廢壞則先委官督工修築仍追儂世英所掌印信給流官掌管待一二年人心各安事體漸定但存一半於彼輪守甚富州原額稅糧則如例徵收以爲官吏俸給並官軍口糧本府及維摩州阿迷州所屬諸驛俱委官修理並追給馬匹馬夫接遞又維摩州乃入廣南道路𨿽屬廣西莫能制禦今宜攺屬廣南若當盛夏瘴癘盛行則令暫回臨安儂士英自今攺過自親聽受約束則令保送承襲總兵官沐氵�昆巡按監察禦史何琛亦以爲言事下兵部覆奏請再令鎭巡等官專委兵備巡守等官親至其地覆勘審處如經久利便卽依所議次第舉行從之

○辛酉

○孝莊睿皇后忌辰上祭奉先殿

○遣駙馬都尉蔡震祭裕陵

○南京吏部郎中林沂奏宋閩廣宣撫使陳文龍嘗從益王稱制於福州北軍書招之文龍焚其書並斬其使城陷被執不食死宋時興化通判陳王�贊起兵應張傑與元唆都抗戰後被唆都車裂之其忠義者有足嘉者乞下所司春秋賜祭及行湖廣廣西並宋將臣李芾馬土�旣一體加恩使得與文天祥江萬里等同垂不朽以爲忠義之勸命下其奏於所司

○癸亥孝穆皇太后忌辰上祭奉慈殿遣駙馬都尉蔡震祭戊陵加少傅兼太子太傅吏部尙書馬文升爲少師兼太子太師尙書如故文升上﹤鋶﹣釒﹥辭上曰朕以卿歷事

○累朝名得久著玆因任滿特加隆秩宜盡心職務不允所辭

○戶部奏迍例問刑贖罪銀角�羊部取邊貴州亦邊也宜令畱彼應用從之○禮科給事中倪議等以所請福建屯田皆離官倉路遠難運本色欲如例每糧一石折徵銀二錢五分總類角�羊京戶部覆奏從之

○甲子

○賜汝王衛輝府所屬稅課三分之一不爲例從王請也

○命保國公朱暉兼提督團營丰城侯李璽總理三千里操練

大明孝宗敬皇帝實錄卷之二百孝宗敬皇帝實錄卷二百一

弘治十六年七月乙丑朔孟秋享太廟

○遣內官祭司門之神△丁卯萬壽聖節遣駙馬都尉馬誠遊泰分告長陵獻陵景陵裕陵茂陵△遣儀賓周越告景皇帝陵寢△遣內官告恭讓章皇后陵寢上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮賜各王府並太子諸司慶賀官員人等鈔幣有差狹西乾州地震△己巳文孝文皇后忌辰上祭奉先殿△遣駙馬都尉崔元祭長陵△是日曉刻木星犯井宿東扇北第二星△庚午△贊畫太同兵略都察院照磨李晟旣遷湖廣勛陽府同知不欲行乃奏朝廷始用臣贊畫兵略爲禦虜計非爲撫民也今邊方有事枉臣所學而使撫民臣所造兵器若連珠飛箭自一至十自百至千之多若銃炮自連二至排六自攢三至排六活法輪放皆亙古未有也他如匣箭匣炮小馱車火傘飛架走戰之奇固將垂之永久臣所著述有經世通略者集古史至國初用兵三百六十事而各系以斷語分爲六卷有平胡新兵者大略如雙馱飛架或騾或驢皆可走等或箭或銃皆可連珠或營或陣皆可活用無繩牽掘塹之難無過山越水之阻芻豆可減於馬風雨不及於人又方圓二事四圍障獲束部伍而行節制王師持重以萬全無踰此者今各邊兵馬不必多調芻糧不必多運臣目中已無虜矣上下其書兵部尙書劉大夏覆奏晟所奏及書多大言自許以爲必能破虜晟先在大同虜騎充斥未能有以自見今空言無事實難驗請歸晟吏部候有西北邊方兵備員缺攺授從之廣東鎭巡官發兵討瓊州賊符南蛇等久不下至是請調漢達官軍並土狼兵討之官軍渡海遇風溺死者二百六十餘人及遇賊都指揮何淸戰死諸軍殊死戰乃敗符南攬死斬首二千五百六十有奇平賊巢一千二百餘所俘其屬千四百人追回被虜者一百十五人獲器械一千九百六十有奇捷聞命賜敕獎勵鎭巡等官升奏捷者三人官各一級並賜衣一襲鈔一千貫△舊例萬壽聖節禮部每前期會府部等衙門面奏請給莭錢鈔其日以雨免朝禮部乃具疏題知而五府堂上官英國公張﹤棥心﹥等不知明日復出班奏爲侍班禦史所紏事下禮部覆奏得旨各衙門會同面奏關節錢系是舊制爾等如何擅攺致有異同禦史不察事情紏劾欠當姑宥不問仍罰俸一月張﹤棥心﹥等已之△辛未命榮王祿米一萬石內常徳府給白米五千石各府給粳米五千石兩淮運司歲給鹽三石引仍令常徳府俟王至國之初供膳米並內使人等食米五月以後停止命南京守備成國公朱輔祭告大江之神以南京望京門外近城之地屢被江水沖嚙故也△湖廣永順宣慰使司南謂等州土官知州彭定等以襲職遺人進貢謝恩賜彩叚鈔錠如律命廣寧伯劉佶揚威營坐營管操△壬申△岷府泉陵郡主卒賜祭葬如制命戶部左侍郎王儼之子寰之爲國子監生從其請也△遼王寵受秦國王府儀賓進表多私有瀆奏請於原批內量其水陸程限執爲本府查照有違限一月之上者許長史司棨王參提問罪其應奏者不許假托郡縣等主名目宜依各郡王並將軍中尉具奏例除系機密重情與王親干涉外其餘並令長史司具棨親王詳審可否不當具奏者卽寢不行仍諭各王府長史司一體遵守禮部覆奏從之代府革爵庶人仕﹤土匱﹥卒於京其子成鉷奏乞自備路費棺槨將月食給米贖屍回葬上以其仕﹤土匱﹥罪惡深重不允△南京工部尙書李孟陽奏南京各處工程浩繁錢糧不給乞將不給之工俱暫停止其內府各衙門廊廡之類非甚損壞者令本衙門自行修理工部覆奏從之△南京金星晝見於申位△癸酉命工部左侍郎李�走亻��之子繼光爲國子監生從其請也△甲戌△追封英國公封定興王張輔妻英國夫人李氏爲王夫人賜以誥命△初大府鎭國將軍成鋏與樂婦郭氏私已而遣出輔國將軍成鈸與弟成鐧成鋀微服出城追還淫之守臣發其事上命姑釋成鋏等不問而削成鈸歲祿之半仍備敕責之輔遵守衛官皆坐罪如律△乙亥皇太后聖誕上率皇太子及親王上壽免命婦朝賀賜百官宴於午門賜各王府慶賀官員人等鈔幣有差△分守密雲古北口左監丞韋祥右參將署都指揮吳玉守備遵化灤陽等官右監丞羅觀餋守備薊州鮎魚石等關右監丞李富守備山海等處左監丞刑玉分守燕河營等處右參將署都指揮髙瑛分守馬蘭峪等處右參將指揮白琮各坐虜入境殺掠人畜又奏報不實下巡按禦史逮問贖杖還職△丙子△四川播州宣慰使司楊斌遣長官趙本等進馬慶賀萬壽聖節賜彩叚鈔錠等物如例△安定王千奔遣使臣綽爾等來貢賜宴並衣服彩叚等物有差△昏刻月犯箕宿東壯星△丁丑△周府內卿王同鉅薨王懷靖王庶長子母盛氏景泰七年生成化元年襲封至是薨年四十八歲訃聞綴朝一日賜祭葬如服謚曰溫穆△鄭府東垣王見﹤氵貢﹥薨王鄭蕳王庶弟四子母宋氏天順八年生成化十年冊封至是薨年四十訃聞輟朝一日賜祭葬如制謚曰端連△試監察禦史程材劾奏南京戶部右侍郎鄭紀累被彈劾恬無愧恥狹西右布政陳孜老不知退請俱賜罷斥時紀等亦自乞致仕命俱畱治事命預給榮府隨王之國官軍人等俸糧六月並旗校冬衣布花從其請也△是一日曉刻火星犯六諸侯王西第二星△己卯△中元節遣駙馬都尉崔元林嶽分祭長陵獻陵景陵裕陵茂陵△文武衙門各分官陪祭△遣儀賓楊淳祭景皇帝陵寢△遣內官祭恭讓章皇后陵寢賜晉府輔國將軍表構趙府輔國將軍祐槅秦府奉國將軍秉��寫誥命冠服如制△法司會議吏科給事中徐昂所奉更條例事謂主文書算久在衙門果有說事過錢把特官府飛詭稅糧起滅詞訟及賣放彊盜爲從有顯迹者問擬充軍官員縱容果有交通賄賂實迹方坐罷軟若止書寫文案及無過故縱情斃者照常發遣又倉場人役果系無籍之徒三五成羣搶奪籌斛欺淩官攢挾詐財物犯徒以上者方擬充軍若止跟官應役運納收買別無重情者照常發遣又凶徒忿爭果系手持凶器傷人與剜人眼目折人肢體乃全剜耳鼻已成篤廢者方擬充軍若原非凶徒亦無凶器一時鬥毆偶爾折傷者照常發落問刑衙門不許止以風聞訪察及有所嫌恨槪行傳會以致濫枉從之△庚辰命故永康侯徐騎支過祿米免還官△辛巳賜晉府寧河安憲王嫡苐三子名曰奇沄庶第四子曰奇潦鎭國將軍鐘鈳第庶二子曰奇淜鐘鍠嫡弟四子奇泏鐘金�屚弟十二子曰奇沅鐘罐庶弟一子曰奇測輔國將軍奇涭嫡弟一子曰表桶奇決長子曰表檽奇渺嫡長子曰表柚奇洇弟四子曰表棋奇澶庶第三子曰表橃奇漂庶弟四子曰表櫳奉國將軍奇溫嫡長子曰表榞嫡弟二子曰表槢嫡弟三子曰表椯奇氵�輦嫡弟五子曰表橊嫡弟六子曰表樍岷府庶子嫡弟二子曰譽梏唐年玉嫡弟三子曰彥浛蜀府鎭國將軍申鏦庶弟一子曰賓澳庶弟二子曰賓蒙秦府鎭國將軍誠教度弟三子曰秉撚庶弟四子曰秉椆誠蒙庶長子曰秉木�革誠漂庶長子曰秉杝誠浩庶弟七子曰秉柆輔國將軍誠汲嫡弟三子曰秉來誠瀘庶長子曰秉榛誠氵�暮庶長子曰秉琰秉祿嫡長子惟燃奉國將軍誠澐庶弟二子曰秉遊秉楶庶弟六子曰惟烘楚府輔國將軍均鑐嫡弟二子曰榮渭唐將蕩陰王嫡弟七子曰彌鑰會府輔國將軍當漱弟二子曰健��頻代府鎭國將軍仕女�威嫡弟三子曰成鐙仕塠嫡弟七子曰成鎉成金�閴嫡長子曰聰漾輔國將軍成鍎嫡長子曰聰湖成鑿嫡長子曰聰浮庶人成鉷嫡長子曰聰灉成鎕嫡長子曰聰湧成鐸嫡子曰聰滉成銍嫡長子曰聰沂嫡弟二子聰沔遼府鎭國將軍恩鈠弟三子龐氵�宜恩銗弟三子曰寵�周府鎭國將軍子氵�究之子同鈿嫡長子曰安涀沈府鎭國將軍銓鏴嫡長子勛洺靖江王府鎭國中尉相贇嫡弟二子曰規驤相諒庶弟二子曰規遄庶弟三子曰規述相頤嫡弟二子曰規航輔國中尉規精嫡長子曰約遇規款嫡弟二子曰約都規王�贊嫡弟二子曰約鮍規琬嫡弟二子曰約管規閹弟二子曰約魚�充相纓庶弟六子曰規目�習庶弟七子曰規耳�出規彧或嫡長子曰約侶規旋嫡長子曰約詩規僎嫡長子曰約域規盂嫡弟四子曰約饍弟五子曰約��登規淵嫡長子曰約繡規瑄嫡弟二子曰約鯤規則嫡弟二子曰約履奉國中尉約聘嫡長子曰經嘻約膺嫡長子曰經楊約饋嫡長子曰經閭渭源王府樂平王庶弟四子曰偕澤西徳王庶弟十二子曰旭捂輔國將軍徵鋷嫡長子曰偕泛徵鉆嫡弟三子曰偕洌徵鐪嫡長子曰偕波△魯府滋陽王當漬請追封其庶長子鎭國將軍健嫡生母李氏爲滋陽王夫人並入例賜祭從之△吏科給事中吳蕣上疏言輔導皇儲四事一乞敕宮遼弗辭寒暑竭力供事而其所以爲教必以仁孝禮義爲本一乞專設東宮師傅一二員求徳望素協如尙書吳寬侍郎謝鐸者令以舊官供事俟其功績顯著然後加以師傅之衘上如詹事府庶子下至校書正字等官亦必求中正之士出自進士正途者用之一乞敕皇太子延訪官僚朝夕與處講求古之帝皇言行以爲法戒仍以大小官僚輪直進言務引當道一乞求正直素聞善於開導者二三人以充司直淸紀司諫之職仍敕皇太子虛已受言以爲他日納諫之地﹤鋶﹣釒﹥入上命禮部同吏部議處以聞尙書張昇等言蕣以太子天下之本必賴師傅輔弼之官朝夕啟沃宜賜施行其欲擇師傅並選補司直淸紀司諫等官則非臣等所敢擅議乞敕內閣大臣同各衙門堂上官議擬具奏上命姑已之△壬午太宗文皇帝忌辰上祭奉先殿

○遣駙馬都尉崔元祭長陵△南京光祿寺少卿李岱丁憂服闋復除原職湖廣道監察禦史張天衢丁憂服闋除山東道△朝鮮國王﹤忄隆﹥遺陪臣工曾僉判鄭叔墀等奉表箋方物來謝恩賜宴並彩叚衣服物有差△先是遼府遠安王貴燮以不奔人蕳王喪削爵至是其孫奉國將軍恩鉍累以襲請不允賜敕切責之△癸未△舊例親王之國用船不過五百艘除王府及各官應付車輛人夫其軍校人等船令其自備在途亦自曳送不起人夫至吉王始奏乞獲送人夫然每船不過五名興岐二王之國分外陳乞至用船九百餘沿途起夫至數萬其後復加撙節止用船七百行李車輛自承奉長史而下各有等差而吏典軍校四人共車一輛近過州縣馹遞止供柴薪不支廩給遵行未久而壽涇二府官校恣橫至敺辱憲臣逼取財物地方騷動事覺承奉長史俱坐重罪至是榮王將之國所司請申明舊例行所在官司曉諭約束從之△修山川壇祭器△甲申△駙馬都尉齊世美卒世美山西大同人父祐任鴻臚寺少卿世美弘治二年選尙仁和長公主爲駙馬都尉性不好學習爲驕侈縱於酒色或經歲不朝及卒輟朝一日賜祭葬如例丙戌命豊城侯李璽掌前軍都督府事△江西按察司僉事任漢上地方事宜一謂江西盜賊充斥土豪大戶往往窩藏分財宜下所司榜示彊盜能自首免罪能捕獲同伴或指引官兵提拿者重賞仍責府縣操練機兵民快殺賊且每村大戶內推選一人立爲團長再於小戶內每二十家或十五家選一人立爲保長遇賊入村劫掠團保長統領壯丁救獲其附近村落以次策應府縣巡捕官卽聚兵追捕有能禦賊獲原贓者倍賞原贓以七分給主三分給賞之若有被殺傷死者給銀十五兩殯葬病者給銀五兩醫療大戶窩藏者處以極刑全家徙化外田產給拿賊有功之人若團保長縱村戶爲盜坐以窩主罪名本村住人亦連坐一謂江西地挾產薄而科賦比常加倍景徳鎭燒造磁器所費不貲衛所軍士有半年不得支糧者乞暫將角�羊京折糧銀兩並起運充軍糧米減半坐派多剩存畱以濟軍士其軍需顏料並磁器之類亦暫停免二三年一謂貴溪縣上淸宮近年累遣內臣賫香建醮器皿香料果品之費動以千計況本宮先毀於火所司又區畫搭蓋殿宇門廡百十餘間及往來迎送夫馬廩給鋪陳皆小民供辦艱苦乞罷止差官建醮著爲令一謂江西豪族肆惡害人事發旣擬應得罪名又妄行奏擾或一二十次監候或二三十年每累中證人等喪軀破產乞今後如遇奏訴冤枉者查曾勘辯三次以上或原問衙門轉詳大理寺奉旨聽決人犯或經巡按衙門會審無冤及監候八九年以上者俱立案不行其凶犯原問充軍爲民者卽發遣死罪者卽奏請處決一乞今後知州知縣止於進士舉人兩逢選授其歷任必六年然後行取不分舉人進士皆與科道部屬其次或增秩加俸或敕勞獎勞若犯贓眞銀百兩以上者俱發邊衛充軍如或公錯別無入己贓者止擬本罪不許援例黜退並起送降調其推官問理刑名所系亦重而祗候止於一名宜照知縣事例增爲四名以餋其廉命下具奏於所司△丁亥△英廟妃余氏薨輟朝一日贈僖恪充妃命葬喪禮儀如惠和麗妃例行△賜伊府新泰縣主並儀賓李翰蜀府威遠縣主並儀賓陳世顯丹陵郡君並儀賓史文蘭晉府沾化郡君並儀賓郝松誥命冠服如制巡撫狹西都察院右副都禦史周季麟乞致仕不允命掌宗人府事駙馬都尉蔡震南京折色麥攺撥正米一百石於本府支給不爲例△己丑△宜春康僖王妃黃氏薨賜祭葬如制△庚寅命以岐王所遺徳安府田土賜榮王管業△致仕太子太傅刑部尙書白昂卒昂字廷儀直隸武進縣人天順元年進士授南京禮科給事中歷升刑科給事中應天府丞南京大理寺少卿南京都察院右僉都禦史右副都禦史南京兵部左侍郎弘治初河決張秋命以戶部左侍郎往治淮南北一帶河道有功政刑部左侍郎升都察院右副都禦史刑部尙書加太子少保進太子太保十三年上因災變以修職責臣工昂乃乞休得請進太子太傅賜敕給馹以歸至是卒年六十九歲賜祭葬贈太保謚康敏昂通敏和厚練達政體有謀能斷善因事以成功所乏者骨鯾之節耳然旣久宦富貴而接引後進常若不及人亦以稱之△致仕南京國子監祭酒羅璟卒璟字明仲江西泰和縣人將誕之夕父夢鶴夕棲堂中璟生庭有痣如丹砂人咸異之天順八年進士及第苐三人授翰林院編修實錄成升修撰成化初陳屬聖志樂聖學接羣臣辧賢否容諫諍崇節儉六事以預修續資治通鑑綱目成升司經局洗馬△時東宮講讀璟與吏部尙書尹旻子侍講龍同娶於孔氏學士彭華尹直嘗欲因璟私交於旻璟正色拒之華直由是怨璟二十二年璟以服闋至京其鄕人侍講王臣方謀侍東宮講讀恐璟補之乃與華直共嗾李孜省指璟爲龍黨內批調璟南京禮部員外郎遂詰責尙書耿裕當璟以憂去何不補缺時孜黨工部尙書李裕欲奪其位故並責之未幾耿裕亦調南京禮部而李裕果轉吏部士論爲之不平弘治初升璟爲福建按察司提學副使尋升南京國子監祭酒居五年致仕至是卒璟坦夷率直議論持正與人交不設城府爲文章詞旨鴨達𨿽爲人中傷調官實非其罪獨爲提學祭酒時頗傷﹤宀十見﹥緩然亦無大過云巡撫遼東都禦史張鼐奏遼陽設苑馬寺專管監苑孳牧馬而監苑在復州距本寺四百餘里不便稽考請修復復州舊苑馬寺以處官吏諸夷貢馬給各衛寄餋者多瘦死軍士以陪補爲苦請於開原撫順二處各立馬廠儲芻豆以蓄馬委官提督聽候給軍從之仍令鼐照狹西餋馬事宜加意整理△先是令直隸太倉州織造洗白薴布六千疋以進巡撫都禦史彭禮奏太倉新立州治才三四年�地方賓海民不堪困恐生他慮今所織者進奉外以後便乞停止時禮科右給事中王鎭奉使過太倉因奏近者所取太倉細布小民習見以爲前所未有一旦驟徵轉相驚懼有司惟以貢獻爲敬未免督促嚴急若不遂止後以爲常異時沇傳皆稱此事創自陛下豈惟遺害地方恐於聖徳不無少損乞特敕停免奏上命所司看詳以聞工部請以未角�羊四千四十二疋卽爲停止今後不必再織從之△辛卯△先是以西北邊鎭有警戶部請權行便宜十事一募山狹等處農民納銀免考補吏一募河南等處陰陽醫學僧道義民納銀補官一取狹西等處諸司問刑贖罪銀兩一取浙江等處均徭空閒銀兩一取在外官員事故去任扣除柴薪等銀一取在外問刑衙門紙價一令各處農民納銀補知印承差等役一令文職爲事爲民者納米艸與冠帶閒住一令軍職爲事革去見任者納艸許令管事立功者納米艸還職一令衛所官員並致仕見任外方京職不系皇親近侍科道者許報中鹽引至是戶部以各邊稍充而天下諸司多奉行未至恐法令之行徙爲姦人之利請一切停之從之△刑科三覆奏決不待時重囚五人請論決於法命姑系之△給伊府濟源王訏淳造府價銀五百五兩△山東臨淸州民奏山東地方災異疊見人民艱食加以修蓋府第民困未蘇乞將臨淸衛河迆西修築城垣暫且停止工部覆奏從之△是日曉刻土星犯天鐏星△禾星晝見於巳位△京師雨雹△壬辰△吉府儀賓史策有罪革職閒住策尙吉府善化郡主吉王以策與主俱少也令內官王勝獲其家策與勝有言十五年正月朔策以朝賀不至被責疑勝之構於王也銜之策父元謀所報勝者率家人夜入儀賓宅伺勝睡刺其喉殺之而分其所有事覺所司當元謀殺人爲首律斬策從而不加功減等杖一百徒三年上以律輕情重命杖策一百而削其官△金星晝見於申位△癸巳△申王祐楷薨王憲宗純皇帝庶弟十四子母恭妃楊氏成化二年二月生弘治四年冊封建國四川敍州府未之國薨年七十上哀悼輟朝三日謚曰懿△甲午△升江西南昌府寧縣爲寧州仍隸本府設知州同知判官吏目各一員儒學增設學正訓導各一員陰陽醫學僧道正司及定江杉布三疊嶺三巡檢司各設官如制△錦衣衛副千戶張福升署指揮僉事戶部請如例仍支副千戶俸上特命與正千戶俸△初狹西行都司都指揮魯麟左付總兵協守甘肅弘治十四年七月調至韋州值虜大入不能禦尋調黑水口城虜兵五萬人自韋州趨鎭戎所麟遣都指揮楊林率兵邀擊至孔埧溝遇賊麟去琳二十餘里不能救琳軍遂敗死者幾七百人爲巡按監察禦史所劾麟自陳前後有功未賞乞以贖罪下兵部及都察院議以麟到韋後二日卽能率兵出戰斬首三級賊遂遁去其後黑水口城已遣楊琳會擊隨亦出兵應之以賊勢重哨探不通量力而退後隨斬獲賊首二級功𨿽微細比之全不策應失律喪師者頗異上以麟有微功釋其罪不問仍罰俸兩月

大明孝宗敬皇帝實錄卷二百一大明孝宗敬皇帝實錄卷二百二

弘治十六年八月乙未朔△錦衣衛指揮使葉廣自陳提督捕盜年勞命升都指揮僉事仍舊管事△丙申△賜代府鎭國將軍俊木��俊櫾輔國將軍俊枝俊﹤木咢﹥俊榤俊楥俊橙魯府奉國將軍健木��髙密王長子健栻誥命冠服如制△升錦衣衛指揮使楊玉爲都指揮僉事仍舊管事玉之姑衛聖恭僖夫人上保母也因乞升職許之△丁酉△釋尊先師孔子遣掌詹事府事禮部尙書兼翰林院學士吳寬行禮△哈密忠順王狹巴遣使臣馬黑麻等並土魯番撒馬兒罕等地方使臣馬黑木等各來貢賜宴並彩叚衣服等物有差△戊戌△禮官奉旨議上申懿王喪葬禮儀謂成化八年△忻穆王薨未曾出府申王慈已出府今擬依忻穆王例參以在外親王例定爲儀注一弘治十八年八月初五日起至初七日止輟朝三日不鳴鐘鼓上服淺淡色袍服於奉天門視事一聞喪禦祭一壇太皇太后英廟皇妃皇太后憲廟皇妃母妃中宮東宮各祭一壇親王共祭一壇公主共祭一壇俱遣內官行禮文武官共祭一壇其首七至終七並起靈下葬百日周年二周年禦祭各一壇太皇太后英廟皇妃皇太后憲廟皇妃母妃中宮東宮親王公主祭亦如之一翰林院撰壙志謚冊並祭文工部造棺槨銘旗冥器冊寶諸喪儀欽天監差官並陰陽生選日擇地光祿寺備辦祭祀一八月十九日開塋祠后土禦祭一壇一十月初二日發引上不視朝遣太常寺官祭所過門橋文武官路祭一壇初四日下葬輟朝一日如前儀其掩壙題至奉安神主各禦祭一壇一服制王妃並宮人以下並斬衰三年該府文武官齊衰三日哭臨五日一國子監取監生往各玉府報訃△禮科給事中葛嵩導駕失儀下錦衣衛獄贖杖還職△庚子△巡撫江西都禦史林俊奏江西蓄積寡而寇盜多欲募人納銀七千兩者授七品散官五千兩授八品四千兩者九品二千兩者冠帶老疾監生減十之三廩膳生員減十之二不願冠帶願立表義坊者出榖二百石銀髮各縣糴榖每十里積榖萬石貯之倉名曰常平如秋成榖賤六石糴入春夏榖貴五石四斗糶出秋成五石糴入春夏四石五斗糶出省其餘以備耗今社長開報貧民每下止買一錢以杜姦斃更查弘治十四年十五十六年放過饑民榖量追其半另貯米極貧者盡蠲之衛所常年亦用此法衛積一萬石所二千石更勸社民各立義倉義冢義學名曰阜俗三義盡扁一義者書一義之門二義三義稱是義倉之略社中富民任其出榖六百石或四百石別儲一倉極貧立一分次貧利二分春借秋還轉相賙助下戶部覆奏上從之命俊用心舉行勿徒事虛文△山東都司都指揮僉事申寧等坐遣例舉用軍政官贖杖還職△癸卯△吏部尙書馬文升言臣伏聞宣徳間有旨仁祖忌辰諸司悉免奏事自太祖至仁宗生忌俱輟朝一日其後不知始於何時仁祖忌辰照常奏事惟太祖至憲宗忌辰百官淺淡服色黑角帶朝廷亦出視廟鳴鐘鼓奏事與親王郡王薨遊公伯侯並文武一品官病故轍朝不鳴鐘鼓事例反有不同且與古禮未合又與宣宗敕旨有違臣切思之自仁祖至憲宗世有遠近服有隆殺臣愚欲自仁祖忌辰至英宗睿皇帝生忌日照舊視朝鳴鐘鼓百官淺淡服色黑角帶奏事若遇憲宗皇帝孝穆皇太后忌日皇上於奉先等殿祭祀畢回宮不出視朝著淺淡服進素膳淵默以居不預他事或如宣宗聖旨自太祖至憲宗生忌照例俱輟朝一日若遇憲宗皇帝孝穆皇太后忌日仍如臣前所擬而行上令禮部稽考古禮詳議以聞禮部謂古禮經傳所載忌日親謂死之日則死日爲忌而非生辰也其曰忌日不用不以此日爲他事也曰忌日不樂是不可舉吉是也是則此日當專意於哀思父母其餘一切事務發皆不當舉也文升所奏固爲有見但奉有先朝事例迄今見行不敢更易伏乞聖明裁處上曰列聖忌辰已有旨淺淡服色視事矣△先是河南府大雨衝壞墻垣下有磚池內藏古銅印三百顆本府官以聞事下禮部令鑄印局官辦驗有識龍鳳四子者有識興定二年者有至順至元至止年者因言至順至元至止俱元文宗以後年號龍鳳興定人元末爲主年貌蓋元政不綱羣雄角逐或掠得元時有司之印或儧竊之徒假元之年號而私造之僞相署置以號令其黨事敗而遁潛痊於此者命盡毀之以備別用△司禮監太監蕭敬傳旨本艸舊本繁簡不同翰林院其遣官二員會同太醫院官刪繁補缺纂輯成書以便觀覽於是大學士劉健等奏委編修沈燾陳霽往司纂輯已而太醫院奏擬本院官生劉文泰等纂修謄錄送內閣校正撰序上表進呈健等復言纂輯書籍必湏通曉文義該博典籍庶損益得宜痊次不謬本艸證類等書多系前賢編纂出入經史文義深奧今太醫院官生僅辦藥物文理多有未諳字樣亦有識不眞所纂輯恐多乖謬致誤後人乞敕禮部將該院所擬纂修等項官生嚴加考選如果明通藥性兼曉文義者方許供事毋容冒濫妄圖恩典其本部編修二員旣奉成命委任宜專其纂輯之際就令通行裁定並加校閱務使無忝前修有益世用方可上塵禦覽臣等叨預機密政務繁冗又兼纂修通鑑纂要等書今本艸旣不在本院修纂已有差官專理況修書舊規纂修之下方有校正名目若劉文泰等纂修乃使臣等爲之校正撥之事體尢爲顚錯伏乞斷自△宸衷臣等不必干預庶事理允當書籍可成從之時文泰等但欲援引所親妄圖升償實未有精於醫理者皆畏考試掌太醫院事右通政施欽等自陳臣等二介艸茅賦性庸愚仰承聖命纂修本艸逮而自揣誠不勝任乞命翰林院重臣纂修庶克有濟上乃命翰林院纂修太醫院官生並不必預而免其考選蓋大學士丘浚嘗欲重修本艸每種立十三則而親著一種爲例文泰得之欲攘以爲功故陽爲推遜以避考試健等又言藥物方書太醫院專職臣等職在論思理難侵越具該院官生數多中間亦必自有通曉文義之人可以纂輯成書伏望特回宸斷仍命該院纂經自呈進燾等一並取回庶職守有定體統不失上曰本艸一書與其他醫書不同以卿等問學優深乃命纂輯今所言如此其令太醫院自行纂修欽等遂具官生並儒士畫士四十七人名上時上好醫藥於南城合修諸丸以賜臣民太監張愉主其事文泰等以此被寵賞賜無算上親禦宸翰書藥方賜之故本艸亦在南城開局△甲辰孝慈髙皇帝後忌辰上祭奉先殿駙馬都尉楊偉承命祭孝陵△南京木星晝見於己位△乙巳△山西布政司左布政使潘祺卒祺子應昇浙江天臺縣人成化十一年進士授刑部主事歷升員外郎郎中四川布政司左參議提督鹽課攺江西左參議山西左參政右布政使轉左至是卒祺通敏有才幹外和而深中有城府所至亦能舉其職云△丙午△冠帶閒住知府範吉上言兵事獻神機制勝書及所制先鋒車霹靂車下兵部考驗以吉所言陣法戰法並大要四事似可施用請送吉至總制狹西軍務尙書秦鋐所隨宜任用有工奏錄若言無實效仍發閒住從之陣法者如用軍一萬除輜重外用先鋒霹靂車各五百輛中軍百輛四奇各百輛馬四千中軍八百四奇各八百二車列於外鐵騎藏於中四頭八尾觸處爲首在曠野則布圓陣則近城外則鴈門陣彼銳則此曲彼散則此聚外車離四騎鐵騎百步四騎鐵騎離中軍百步此陣法之略也戰法者步騎兼用以守至不追逐不遠攻寇至而應以逸待勞以寡制眾以車爲正以馬爲奇寇大至發霹靂車火統以破之寇小至發先鋒車統小彊弩以推之寇將疲後出鐵騎精兵以搗之稍見利卽收逆隊旋出先鋒車喪車長刀彈手以砍之已卽還陣乃發霹靂車大刀長槍以陷之二陣疊進進之五十步一止退則三十步一止二車不遠離四奇不近擊首尾相應前後聯落此陣法之略也其大要四則爲選將利兵擇馬利器然所言亦無大可采者△丁未△寧王宸濠奏臣祖寧靖王祖批妃先所葬地土薄水淺安厝之時先考寧康王正在憂中荒疊失次臣又年幼故襄事失於詳審今更擇善地自備工費攺葬���部覆奏從之△授進士石祿南京刑科給事中△故錦衣衛指揮使孫王�贊妻周氏請以原賜並自墾莊田四五處攺賜其婿建昌伯張延齡爲業戶部議謂田界未淸恐侵損於民宜委覆實上時許之令不必查核△四川董卜韓胡宣慰使司宣慰使喃呆等各遣國師沙剌藏卜並番僧容弄兒言千等來貢請襲職誥命從之命賜回喃呆等並其妻錦叚等物賜沙剌藏卜等宴並彩叚衣服等物有差△戊申△先是廷臣議眾馬牛房芻豆止徵折色君商上納已得旨後以禦馬監太監黎春仍令大戶自納戶部覆會議奏請如前旨不許旣而戶部復言芻豆價銀已有折收在部者難以給還請將今年已收並未收之價仍君�報中以後仍令大戶自納從之△初盜起河南�城縣流劫鄕村及湖廣羅申蘄水二縣所司匿不聞於是其黨益肆所至殺人焚盧捨擄掠婦女不可勝計先州知州張輝吏目張燧承委督捕燧首焚其巢穴死者二十餘人輝等分兵擒獲其瘦死獄中及逃竄饑餓自經者二百餘人於是其黨始盡獄成巡按監察禦史擬淩遲處死者一人斬者四人並劾守備指揮寧瑄汝寧知府張子麟參政常麟僉事沙立都指揮董昇布政司李進按察使文貴等俱請逮治法司分別各官罪責輕重及輝燧功罪以間得旨貴等去任勿論昇進麟立子麟等各罰俸兩月輝燧準以功贖罪宣等治罪有差△己酉△遣戶部右侍郎陳淸祭太倉之神△遣順天府官祭宋丞相文天祥△以水災免狹西延安等府靖虜等衛稅糧有差△辛亥△錄用故翰林院侍講贈侍講學士謚忠湣劉球之曾孫祠爲通政使司知事△致仕太常寺卿任道遜卒道遜字克誠浙江端安縣人以幼童能書宣徳間選入內府讀書後充國子監生景泰初除順天府照磨文華殿供事歷中書舍人尙寶司丞少卿太常寺少卿成化十二年陸卿俱供事如舊弘治二年致仕至是卒賜祭葬如例命通州衛帶俸都指揮同知王剛之子勇湖廣平溪衛帶俸都指揮僉事鐵鈞之子��玉各代原職指揮使命山東領遊兵指揮使盧卿以都指揮體統行事△初遼東都指揮僉事張斌以罪奪官其孫天祥入粟仍爲都指揮僉事備禦廣寧前屯衛弘治十五年十二月虜賊十餘騎入境射傷建州朝貢夷人金奴等四人掠去駕車牛十二隻車失於虎馳報天祥將會兵追襲斌與天祥及其子洪謀賊傷進貢人事不可掩於虎走二十里來報比汝出關又四十里賊去遠無及矣若不率兵出毛喇關趨夾喇灣歪頭山三衛營出其不意掩殺之指爲前賊可以贖罪天祥及指揮徐還等如其言得虜首三十八牛十二馬二十餘弓矢甲冑數百事其幼男婦女首級皆棄之又以原報賤少斬首過多妄言是夜三更尖山臺舉火天祥聞警出城道遇於虎報賊三十餘人出關二十里見前賊百餘騎於歪頭山追及之斬首二十七又馳五十里追及於髙廟約二百騎斬首十一級全軍而還以捷告復以賊首二級遣守備都指揮郭震郭震不受而以其事報鎭巡等官皆信而奏之有敕獎勵次第頒賞巡按監察禦史王獻臣疑之移文駁勘指揮楊茂於斌爲妻弟故有隙且子欽有求於天祥不許復禦斌天祥謀劫虜營事詐爲前屯衛移文呈獻臣得之以聞命大理寺丞吳一貫錦衣衛指揮楊玉會續差禦史余濂按之於是書得其事而斌以茂欽服罪復上章訴理欲牽合匿明律父覬得不坐時議謂獻臣先以駁行不系欲告於虎等佑證甚明謂賊入時尖山臺未嘗舉火虎入城傳報天祥始領軍出城非徑途相遇虎報賊十騎而天祥雲三十旋增至二百其數不同撲營在夾喇灣而去先戰歪頭山後戰髙廟其地裏亦異天祥稱奪回車牛而虎等執非原物亦以角細毛深不食穀艸非境內所生斌以謀非已出而虎稱斌面諭天祥使之盡力楊茂又言是日過斌飲酒斌自云此事撲營上戰當以得功於是斌等語塞而參政寧舉僉事王中守備官郭震覆勘皆同聽調隨行軍士劉賢等皆款服無異一貫等具獄以聞坐斌依謀殺人造意律斬天祥依從而加功律茂依詐爲指揮使司文書律欽依投匿名文書律各絞隨軍將士擬罪有差且請明正典刑榜示各邊以爲後戒仍宣諭三衛夷人使知朝廷徳意釋彼讎怨爲我藩蘺又劾太監宋秀總兵官楊玉都禦史張鼐去任禦史王獻臣奏事失詳及守備官郭震扶同轉達之罪有旨命三法司議處於是合請移文巡按禦史將斌等械系待報處決從行將士兪謙等依律逮問其榜示各邊宣諭三衛皆略如一貫等議得旨斌等並謙俱準擬謙等免逮問不錄其功秀玉鼐振姑宥之王鼐振仍各罰俸一月△壬子命光祿寺卿王珩之子宇爲國子監生從其請也△是日曉刻木星犯天樽星△癸丑△初�人扯成奏將兩淮長蘆運司自正統元年至弘治十二年殘鹽百萬餘引納價於部隨場買鹽戶部查奏各場鹽已無數此且近年有例�人只許赴邊報中無在部納價者命與人十萬引戶部收其價全隨場自買以補官課命故禮部尙書俛謙之子回補蔭爲國子監生從其請也△甲寅命巡撫南直隸都察院右副都禦史彭禮致仕以科道交車論奏也△乙卯△翰林院學士張苪乞歸省親許之升戶部郎中錢敬爲狹西布政司左參議△巡撫遼東都禦史張鼐以會奏廣寧都指揮張天祥等捷報失於詳審上章自劾請罷所任待罪上慰畱之令用心治事△丙辰憲宗純皇帝忌辰上祭奉先殿遣駙馬都尉遊泰祭茂陵命郢梁二府所遺莊田並供祭人丁及淸出起科地二十餘頃俱與興王府爲業△丁巳△夜南京老人星見於丙位△戊午△遣官祭大歲風雲雷雨嶽鎭海瀆等神△遣鎭手衛官祭旗命掌鴻臚寺事禮部右侍郎張俊之子澮爲國子監生從其請也法司議覆巡撫江西都禦史林浚所言備糴本以復常平事謂犯罪爲民充軍者縱使逃回猶知斂如迹如聽其自贖則無忌憚況於本罪之外勸令出粟是又涉於重科其言窒礙難行上是之命充軍爲民逃回者攺發極邊永遠不宥所司並四鄰容隱皆治以重罪△己未命造申王攻於京西蘭山△禮部奏明年各布政司當開科取士欲申命所司知之上曰科舉重事邇者各布政司舊規廢弛考試等官多不得人簾內簾外混淆侵越斃出多端宜查原定條格議處畫一以聞於是禮部具言我祖宗科場條貫之善而近年以來各布政司爲簾外官者思欲防簾內之斃往往選取府州縣官充受卷彌封等官翻閱黑捲參定去取似與舊規不合且府州縣官未必盡得其人將以革斃而斃滋以斃今宜愼擇試官試官得人則爲簾外者𨿽欲紛爭侵越亦自有所不能矣命遵照原定舊規申明禁約考試官必從公訪舉不拘職任務在得人具有不勝任者罪坐舉主簾外官敢有侵奪廉內職務者發重罪之若所刊試祿華夕�斗許該部與翰林院參究以聞命錦衣衛帶俸署都指揮僉事陳璽之孫��早��襲原職指揮同知△庚申△廣東儋州有番舟被風漂泊於新英巷口中有番人十餘輩自陳爲安南國肇封府人廣東守臣以聞命所司優給送還本國△致仕翰林院侍講學士江朝宗卒朝宗字東之四川己縣人景泰二年進士入翰林院爲庶吉士授檢討與修大明一統志升編修秩滿升侍講成化三年與修英廟實錄升司經局洗馬俄遷侍講學士孝宗在淸宮日講讀尋坐都禦史牟俸累調廣東市舶提學司提學旣而累章乞休吏部覆請上以其才學可惜令復原職致仕家居幾二十年至是卒朝宗早以文譽歷淸秩凡侍經惟供史事典文衡勞勛頗著嘗以起復道病聞於上時命遣醫治之然性和易不擇交與人亦莫有非之者其卒也乃劾白樂天自述壙志以誠其平生云△夜火木土三星同纏井宿△辛酉先是命榮王以是日之國已而王奏妃劉氏有娠難於啟行下禮部議謂親之國輜重甚多一舉動間勞費甚大今已二次起運自京師至常徳府不下六千里有司一切供應與夫朝謂席殿之數俱爲備日久而舟行平流無異家居若欲攺擇日期未免前功盡棄重爲勞貴上允王奏命待明年二月擇日起程其二次起運人員不必在途久候先往常徳安置司嚴加禁約毋使沿途擾人△調除山西按察司僉事王從晣於四川按察司△應城伯孫繼先卒繼先字世﹤徹﹣攵乚﹥直隸鳳陽縣人初襲父爵掌南京右軍都督府事天順初召還三千營坐司六年仍掌南京左軍都督府成化十一年復召還宿衛弘治初神機營在掖坐營再轉五軍鼓勇營俱仍舊宿衛至是卒賜祭葬如例子鉞嗣△升山東布政司右布政使兪俊爲山西左布政使△壬戌△周府上洛王同﹤釒朵﹥薨王周懿王庶弟三子母吳氏景泰七年生成化三年冊封至是薨年四十八訃聞輟朝一日賜祭葬如制謚曰莊忠△給淮康王妃崔氏養膳米歲三千石△升巡撫山西都察院左僉都禦史魏紳右副都禦史巡撫蘇松等處總理糧儲△慶府承奉正徐英與承奉副羅秀同護府事莊王妃張氏有所湏二人皆拒弗與莊王有疾其弟鞏昌王寘鉶來問矯王命卻之鞏昌欲見其母周氏復閉門不納而潛引家人入府園作樂飲酒宮人有紛爭者持刀欲殺之又常以事比世子臺浤名云事皆在我詈鞏昌爲殺王而以莊王遺衣物擅送第二子臺濠所鞏昌欲奏之爲長史何倫所止至是張氏竟奏之而言多過實施復與鞏昌伏誣待罪法司並劾之命宥張氏及宥鉶下倫等於獄逮英秀還京治之比罵兄律加一等論罪而倫竟以致仕釋罪云△修通州儀眞一帶河道△癸亥△直隸蘇松常鎭四府自五月至是月不雨

大明孝宗敬皇帝實錄卷二百二大明孝宗敬皇帝實錄卷之二百三

弘治十六年九月甲子朔賜沈府輔國將軍勛湛勛羨誥命冠帶如制賜韓府大寧郡君儀賓王鳳廣邑郡君儀賓何祿儀隴郡君儀賓任聰內陶郡君儀賓張鐉周府齊東郡君儀賓劉銳進賢縣君儀賓刑欒開化縣君儀賓張相臨普縣君儀賓劉塘唐府寧陵縣君儀賓張勉誥命冠服如制升浙江布政司右參政歐信爲山東右布政使實授試監察禦史鄭陽邢昭周霖楊武曹來旬劉玉王士昭黃瓛秦昂爲監察禦史陽四川道昭江西道霖貴州道武浙江道來旬福建道玉山西道士昭河南道瓛湖廣道昂廣西道先是戶部以戶科左給事中任良弼言淸積朽事請行原差內府甲字等庫主事同巡視科道官及監收內臣逐一查盤絹花絨絲等物見在若干可足幾年支用有無浥爛應否停徵折俸上從之仍命遣堂上官一員會查明白以聞旣而命戶部左侍郎王儼同巡視科道官查各庫梭布合羅絲約足五年支用紅花足八年水銀足十年俱應停徵烏木皮張氆氌衣服等物除堪用及應禁者不動其多餘及不耐久者欲差官估計折俸虫蛀不堪者焚之綿羊皮付光祿寺變賣進貢象馬中途死者其皮牙就彼寄庫絲綿布紫艸等物堪用者作正不堪者亦估計折俸戶部因請通行天下諸司凡該徵絹花絨綿布患絲戶口食鹽錢鈔紵絲皮張等物仍舊徵派其梭布紅花系準稅糧之數旣足用合暫折銀梭布每疋折秋糧二石紅花每四斤折夏麥一石每石折銀二錢五分如稅糧折銀例解納合羅絲水銀旣有餘合暫停徵俱自十七年爲始待支用將盡之年如舊徵派仍五年一次差官查理著爲例從之

○發太倉銀十五萬兩於遼東以備邊儲

○初內官監太監李興工部尙書曾鑑奉命攺鑄朝鐘旣成計費白金十餘萬兩興鑑皆受賞匠官溥玖等各升職加俸有差未三月而鐘璺工科都給事中馬子聰監察禦史宋愷等劾興鑑等監造不如法之罪命姑宥之鑑仍罰俸一月傅玖等所升職事俸糧冠帶俱奪之

○乙丑升戶科都給事中童瑞爲浙江布政司左參政

○丁卯孝恭章皇后忌辰上祭奉先殿遣駙馬都尉林嶽祭景陵

○工科都給事中韓智丁憂服闋復除戶科

○鎭守遼東太監梁﹤王巳﹥與巡撫都禦史韓重相訐奏有旨逮問後勘官核實奏報重攺巡撫湖廣而﹤王巳﹥累稱病不結正至是復乞寬假得旨梁﹤王巳﹥旣久病免逮問降三級送長陵司香

○南京吏部尙書林瀚等以俊異陳言時政一保固南京京城內外連年水旱災傷軍民艱苦況連有猛風拔木及地震之災祖宗陵寢爲之弗寧乞敕南京戶部量發京倉糧米賑濟饑民法司速斷罪囚勿致淹抑他如兵部官買造船板木每年虧損客商以致嗟怨宜行抽分廠積有板木取用及各衙門供應器物應天府各項徵科可免者免可省者省庶民之財力不至困竭一佑啟皇儲今春宮毓徳朝夕講明經史皆文學儒臣輔導左右罔不仰體聖訓伏望皇上萬幾之暇親試所講習經史通悟如何徳業進修如何屏耳目之玩好戒禁苑之遊觀庶天下大本有所培植一撫綏百姓今兩畿人民頻年困於災傷況爲莊田牧馬柴炭及馬快等船丁夫所苦窮愁怨嘆皆臣等所親見者若山西狹西連年供億軍興雲南兩廣發兵徵剿賊寇山東河南湖廣四川江西重造孔廟並諸王宮殿民之財力大有不堪浙江福建等處派辦各色物料比舊加增官庫所積往往取解赴京率皆空虛不可不爲之慮伏望節省用度愼重名器官不輕授以糜俸祿賞不輕加以虛內帑工不數興以困名力官不數差以妨農時仍令各處撫巡三司等官節用愛民以蘇困苦一增廣賢才今賢才日盛而學校作養不爲無人但科舉解額有限英俊之士或未能盡收臣瀚前任祭酒時已嘗奏請兩京鄕試每科乞增十五名浙江等布政司各增十名未蒙準行乞敕禮部計議加增鄕試舉人名數以廣賢路命下其奏於所司

○己巳命宣聖六十二代孫孔聞韶襲封衍聖公時聞韶行取至京也

○升大理寺左少卿何鈞爲都察院右副都禦史提督鴈門等關兼巡撫山西

○以水災免南京錦衣衛等三十二衛弘治十五年屯糧十之七金吾前等五衛災重者盡免之

○南京守備成國公朱輔等奏南京大小教場及神機營新江口各營操備旗軍缺伍數多奉旨招募補伍者凡四千九百二十名請分派各營操練兵部覆奏從之

○廣東海康縣去任知縣王塤陳攻守二策其攻策謂有衝陣上下兩戰之車是乃取勝之法此車用在平地或順風或逆風俱可用每車用精卒三十三人推一人爲車長操車與眾先定軍號士卒必聽號運動如遇雨陣相向量敵人馬多寡先出車六七兩衝入敵陣號曰滚地龍所重在火器放火以時火器一發敵陣必亂然後發余車人馬進攻車中用望斗中城飛簾三件敵顧上則攻其下敵顧下則攻其上演習旣精則百戰百勝其守策謂能斷絕達賊往來之路此乃制禦之法此路用於長城裏一百五十步要害之地俱鑿爲坑坎連絡橫九尺直三尺深一丈內用三物土塗抹蓋以黍梗覆以本土人馬踏者必陷六人二日之力可成一坑六千人二日之力可成千坑東自遼陽至狹西皆鑿之刻期督責成功勝於長城遠矣下兵部覆奏謂塤自薦甚髙但所陳未見禦虜長策今兩廣用兵請令守臣召塤試驗隨宜任用從之

○吏科左給事中吳世忠言三事一謂近年西山岡隴坳突之間或避土以建寺觀或穴地以取土石以致泄气乞相形勢毀寺觀之所當毀補窟穴之所當補凡岡巒曲折磅礡之處不得復取石鑿坑以傷來脈一謂京師北去居庸古北口等關遠者不過二三百里不可不預爲設備乞大起官軍及近畿之民於都城四外隨城舊迹增築外城以固京師備外寇一謂皇城之外街土太髙於相地爲淩犯之象溝湖日壅於刻應爲腸目之災臭惡薰蒸於醫家爲嘔痢之疾乞將壕湖塡窄者盡爲開辟溝渠阻塞者盡爲淘浚街港堆積者盡爲鋤艾及大街兩旁皆栽植槐柳以蔭夏日事下工部覆奏命姑置之

○辛未給趙王祐棌祿米歲萬石本色八千石折色二千石

○河南守臣以歸徳州城池沒於大水不堪居守請築新城於州治之北從之

○命濟州衛署都指揮同知盧懋之子瀚襲原職指揮使○壬申重陽節賜百官宴於午門

○湖廣安陸州地震桃李華

○甲戌初遼府奉國中尉豪坲以罪革祿米三之一至是已踰十年奏乞全支許之

○乙亥總制狹西軍務尙書秦紘至固原按孔壩溝之敗爲陣亡官軍設祭掩骼已乃奏錄其死事功謂指揮朱鼎妙齡武臣許慶千戶湯璽力戰而歿被賊支解並其餘陣亡官軍六百八十餘人乞加憫錄都指揮楊琳覆軍指揮榮琳施範失機皆當斬指揮楊宏充軍緣楊琳以軍千人對賊五萬猶能斬殺賊眾比於畏怯失機者殊科榮琳施範守城兵少自救不暇楊宏操履端愼失事之愆不全在宏事下兵部覆奏命朱鼎妙齡武臣許慶湯璽各贈官二級令其子孫襲升其餘陣亡官軍按實奏處楊琳榮琳等兵部仍會法司議處以聞

○升大理寺右少卿張泰爲左少卿左寺丞吳一貫爲右少卿

○太常寺少卿黃寶丁憂服闋添注順天府府丞

○丙子趙府南樂王祈鉷薨王趙惠王第七子母妃王氏正統七年生天順二年冊封至是薨年六十二訃聞輟朝一日賜祭葬如制謚曰安懿

○丁丑福建興化福州二府地震

○吏部尙書馬文升言近聞直隸淮揚廬鳳四府及浙江寧波等府旱災人民艱食請敕大臣一人往浙江才幹部屬二人往直隸賑之戶部議謂都禦史王璟嘗奉命淸理兩淮鹽法今已事竣請令璟就巡視浙江起復副使汪舜民銓注山東按察司往淮揚其廬鳳則兼委管屯僉事閻璽各隨宜賑濟又山東河南湖廣南北直隸亦多有被災州縣請通行巡撫巡按等官各如例賑卹從之

○南京守備太監傅容等奏應天及鳳廬二府並滁和二州大旱災重民窮盜發欲將南京戶部所收水兌余米差官給賑戶部議請如奏上命選部屬及府州縣正佐有風力者領其事務令饑窘軍民均沾實惠毋縱下人夤緣作獘虛費錢糧

○賜衍聖公孔聞韶玉帶麒麟紵絲衣一襲

○錦衣衛指揮使楊銘卒其子帶俸指揮使大通事琮言父於正統中累使迆北被畱虜營有隨駕之勞乞賜之祭葬命賜祭一壇

○戊寅遼東廣寧衛城火延燒三百四十餘家

○庚辰致仕吏部尙書尹旻卒旻字同仁山東歷城縣人正統十三年進士攺翰林院庶吉士授刑科給事中景泰間值國多事屢有建白皆傅正義天順初遷左給事中英廟重其器識欲大用之擢通政司右參議未幾轉左時王師有事狹西旻出總軍餉因陳備邊十策皆鑿鑿可行以憂去踰年驛召至京擢吏部右侍郎轉左久之進尙書累加太子少保太子太保太子太傅光祿大夫柱國其在吏部先後二十餘年甄別人物隨才受任各得其職姦人李孜省方貴幸憾旻甚會旻鄕人兵部郎中鄒襲坐累補外諸衛武官奏畱之吏部爲覆因謂旻子侍講龍所爲嗾詗看發其事諸武官皆下獄罷襲爲民遂落旻太子太傅尋又詗龍他事下詔獄內閣大學士萬安學士彭華皆以囑托不遂構成之黜龍爲民令旻致仕至是卒年八十二訃聞賜祭葬謚恭毅旻儀觀瓌奇神采英發有才略善斷大事凡經銓注𨿽稠人小吏旣久猶識其名姦僞無所售而課功核實一以典例旻旣退言者累請起之不果用然人至於今稱之可謂一時之名臣矣

○升大理寺右寺丞鄧璋爲左寺丞監察禦史費鎧爲右寺丞

○巡視浙江都察院右僉都禦史王璟乞致仕不允

○辛巳命以南京戶工二部官庫銀及各府州縣所收巡江屯田贓罰銀增價易米賑濟從南京大理寺副張芝奏也

○朝鮮國王李﹤忄隆﹥遣陪臣同知中樞府事韓偉等奉箋文方物來賀皇太子千秋節賜宴並彩叚衣服等物有差

○甘肅副總兵都指揮同知魯麟奏臣領兵甘肅臣子經𨿽蒙恩授官本土然幼不更事莊浪土人無所鈐束又境外明水湖等處烽火不絕賀蘭山後虜騎出沒萬一失備隳臣先世遺業請容歸莊浪撫治部落命賜麟敕暫畱莊浪撫管土人

○直隸松江府知府劉琬奏本府所屬該出山東鳳陽等處各驛馬夫馬價自正統間已於秋糧內帶徵今又僉解馬頭重爲民病乞將正副馬頭名色開除止將所徵糧銀解用又本府雲間遞運所有夫百六十名編定有田中戶出錢雇役三年一輪貧乏乃更民甚苦之乞自今攺於均徭內徵銀雇役兵部覆奏命巡撫官審處以聞

○壬午賜翰林院及左右春坊講讀官銀幣有差以隨侍皇太子講讀也

○直隸蘇州府崇明縣颶風大作海潮爲災命給漂流房屋頭畜者米一石人口死者米二石並免今年秋糧萬九千五百六十餘石艸二萬三千一百九十餘束○癸未南京兵部尙書秦民悅居母憂服將闋預乞致仕上曰卿老成練達精力未衰宜勉終禮制以俟起用不允休致旣而吏科給事中吳蕣言民悅喪服未終忘哀具奏名求致仕志在要君乞除名以爲大臣不守禮者之戒命下其奏於所司

○命申懿王弘治十六年祿米鈔錠俱仍與本府支用待年終住支

○舊例四川各衛官員有準俸田地者其三分本色俸米不再支給至是巡撫都禦史林元甫言寧番衛官原無準俸田地而本色俸米亦不獲關支請如建昌會川二衛例一體支給從之

○甲申襄王祐材奏本府舊用祭祀祝文原出於俗儒之手乞降自朝廷傳於永世禮部議謂令翰林院撰文通行天下各王府俾用以致祭從之○加太保慶雲侯周壽太傅瑞安侯王源壽寧侯張鶴齡長寧伯周彧俱太保進封建昌伯張延齡爲建昌侯

○昬刻金星犯天江星

○乙酉命運太倉銀二十萬兩於宣府以備邊儲

○丁亥皇太子千秋節文武羣臣早朝畢赴文華殿行慶賀禮

○賜百官宴於午門天下諸司及外夷慶賀官員人等宴於闕左門

○辛卯升通政使司右參議叢蘭爲本司左參議

○命湖廣按察司僉事曹玉衡州府知府金祺俱致仕以被科道官糾劾勘有實迹故也

○命分守馬蘭谷右參將白琮充左副總兵協守甘州

○是日曉刻月犯左執法星

○西番故靈藏寺贊善王之弟端竹堅昝遣番僧阿完等來貢因請襲職從之回賜端竹堅昝彩叚等物賜阿完等宴並彩叚表裏衣服有差

○癸巳都察院右僉都禦史王璟上鹽法事宜一謂各邊開中鹽引有多出課額之外商人無從關支者例令親自具奏攺與見年有鹽之數仍令每引增銀一錢五分於人情不便宜令運司將各年鹽課查報在部今後止將實在之數開中免致額外透派其見今應透派者聽運司攺與勿令增價親奏一謂舊例商人中鹽至場未支而死者許妻子具奏行原籍及運司核實方得代支餘人不許而山狹遼東路遠者待報又難今宜不拘故商妻子但系父母祖孫同居兄弟俱準代支仍免其具奏止於巡鹽禦史告行運司核實支給通行各處巡鹽禦史如例行之一謂先是漕運衙門議擬漕運官軍回船每人許帶食鹽不及五十斤者勿罪遂致私販公行鹽法阻壞今宜罷前例運軍食鹽止許旋買旋用一謂各場收鹽課官吏總催通同插和泥土者請問發附近衛所充軍分管官不辦驗者連坐一謂舊例南京諸司食鹽分派儀眞淮安二批驗所儀眞者便而淮安者遠隔數湖獨爲艱險今後乞將淮安批驗所鹽令綱甲船戶裝至儀眞總貯以待諸司支領戶部覆奏從之

明孝宗敬皇帝實錄卷之二百三終明孝宗敬皇帝實錄卷之二百四

弘治十六年十月甲午朔孟冬享太廟

○遣內官祭司井之神

○遣駙馬都尉馬誠遊泰分祭長陵獻陵景陵裕陵茂陵

○遣儀賓周鉞祭景皇帝陵寢

○遣內官祭恭讓章皇后陵寢

○升監察禦史劉紳爲雲南按察司副使

○命漕運把總浙江都指揮僉事韓玉充右參將分守馬蘭谷等處

○乙未申懿王發引

○丁酉葬申懿王

○徽王見沛自陳有疾請令世子祐臺代理國事禮部議謂王年未老未可盡委國事於世子惟迎詔敕進表箋之類暫令世子代行從之

○戶部言湖廣山東蘇松等處災傷不減於浙江淮揚等處乞敕各巡撫巡按官各令所屬將預備倉糧並在庫官錢及贓罰紙價鹽引等項銀兩自今冬至來年麥熟止按月驗口給賑仍停止遠年逋欠不急物料以蘇民困上從之命卽敕各巡撫巡按官用心賑卹毋致失所

○巡撫四川都禦史林元甫奏宋臣趙淸獻公抃兩守成都始終一節妖言聚眾抃擒首惡誅之羌酋結盟以人爲牲抃諭以三牲代之眾皆悅服昔秦守李冰漢守文翁宋守張詠各有功徳於蜀至今春秋秩祀名曰三公廟若抃之遺澤髙風揆之三子未可多讓而獨未得與似爲缺典宜令禮官考議升抃之祀與冰等同更名四公廟命下其奏於禮部

○己亥徐州有盜劫上供船殺二人掠銀錢以去旣而獲首賊命梟首示眾仍窮追其黨逮問知州王寅指揮徐愷等罪

○初福建鎭東等衛所軍器自天順以來未曾成造下巡按監察禦史按問以爲指揮張玉等侵欺軍器料價銀年久應追還官但海濱軍衛貧窮者多今欲一槪監追恐貧者瘐死卒莫能償況各衛所官有數抑恐海道有警缺人委用乞將各官逮問之後暫令還職責限量其家產辦納不足卽將俸糧扣算還官工部覆奏從之

○庚子罰靖遠伯王憲俸一月以廷見復命兩次失儀也

○辛丑升湖廣布政司右布政使張本爲都察院右副都禦史巡撫江西

○刑科給事中楊禠言湖廣武陵縣起運辰沅等倉糧米例每石加耗四斗除支用外近倉扣收二斗六升遠倉一斗七升號曰余積致累里長陪納或仍倍取於民宜將各倉遠近水程派定耗外船腳之費令里長糧戶自備運納勿更收餘積戶部覆奏從之

○先是琉球國王遣使人吳詩等乘舟之滿剌加國遇風舟覆詩等一百五十二人漂至海南登岸爲邏卒所獲廣東守臣以聞上命送詩等於福建守臣處給糧養贍候本國進貢使臣去日歸之

○兵部會三法司奉旨再議總制軍務尙書秦紘所奏謂孔壩溝之敗都指揮楊琳法當斬指揮施範榮琳楊宏當邊衛充軍而紘謂琳以寡敵眾情有可矜榮琳範宏才皆可用請待楊琳以不死榮琳範宏免發遣責令立功贖罪上從之命楊琳等俱免角�羊配所送秦紘軍前聽調殺賊

○銓注守備汀漳署都指揮僉事王憲於浙江都司把總運糧

○初撫州人江緣一擊殺其弟緣四遺一女其母吳氏以許嫁李氏緣一又欲取所受聘財母不從緣一怒罵劫奪之母忿而自縊有司擬緣一罵母律絞巡按監察禦史王哲以律毆父母者尙斬緣一手殺親弟逼死親母使得全首領情重律輕具獄以聞法司覆議依毆母者律論斬決不待時仍請後有威逼祖父母父母死者悉依此斷從之

○遼東古城堡火延燒官軍房舍百餘間

○癸卯南和伯方壽祥以馬政廢弛停祿米壽祥奏本年祿已預支乞免追戶部議以明年照數補償上特命蠲之

○賊掠萬全洗馬林堡命逮問守備指揮劉杲等罰分守參將署都指揮僉事李稽俸一月前分守少監葛全旣去任宥之

○甲辰升山西布政司右參政畢孝爲湖廣右布政使

○先是巡按湖廣監察禦史王約奏比者岐王之薨臣訪諸父老皆謂王未嘗有疾自承奉副髙悅得罪於王王奏之有旨械至京悅不就執潛赴京揚言訴理王聞而頓足嗟嘆悒悒不樂者累日俄而告薨乞追究其故明正其罪下都察院覆奏命俟司禮監太監戴義護王柩還京日以聞義還具言王得疾始末無他與約奏具復下鎭巡等官勘報謂先時傳言父老皆已物故本府官眷及內外人等已回京無從質問都察院請令內臣將取回官眷人等覆審務竟其事上曰旣傳聞之言無從審證置之

○乙巳南京太常寺卿張元禎以修通鑑纂要召至命攺太常寺卿兼翰林院學士

○丙午法司會官審錄重囚奏情眞者八十一人情可矜疑者三十六人命情眞者依律處決情可矜疑內免死發戍邊衛者六人又一婦人杖而釋之餘令覆審以聞

○夜月犯外屏西第三星

○丁未聖慈仁壽太皇太后聖旦免命婦朝賀賜百官宴於午門

○賜各王府慶賀官員人等鈔幣有差

○四川布政司右參政劉璟丁憂闋復除山西布政司

○戶部會官議處各巡撫都禦史及漕運事宜一淮揚浙江等處災傷欲將明年兌攺糧米一百十萬石折銀而畱本色以濟饑民浙江南直隸每石折銀七錢山東薊州等處每石六錢一運糧官軍行糧南京多因衛所造冊遲誤浙江多因撥倉窵遠致誤起運請令南京各衛於十二月以裏造冊轉申府部定倉關支浙江撥杭州嘉湖等倉一江北直隸衛所運船往江南兌糧過江遭風漂米者勘實乞免送問一淮揚等府徐和等州災傷存畱糧米不足軍餉擬將各府州未解部紙價贓罰等銀存畱以準揚州髙郵儀眞等衛所官軍月糧其江南直隸額運江北各府錢糧自今每石擬折收銀六錢而以四錢放出積余以補不足之數一擬將兩淮運司引鹽三十萬引及淮揚二鈔關見收今年及明年船料並贖罪折鈔銀照舊仍收本色糧米以賑淮揚廬鳳四府徐和滁三州缺食軍民一秦府樂工散處民間良賤混淆盜賊潛隱宜令本府撥閒地蓋房以處之不得在外雜住更行天下各王府通爲禁約一興州中屯衛旗軍冬衣布花每歲委官赴京庫關支費多過期不沾實惠擬照涿鹿等衛例將本衛布花原撥京庫者攺撥涿州官庫以便關領一天津等三衛倉並河間府巨盈倉所收糧米不足各衛官軍支給而徳州倉所積爲多擬將山東該坐徳州倉糧內攺撥三萬石於天津衛倉河南該坐徳州倉糧內攺撥二萬石於巨盈倉所收糧米不足各衛官軍支給而徳州倉所積爲多擬將山東該坐徳州倉糧內攺撥三萬石於天津衛倉河南該坐徳州倉糧內攺撥二萬石於巨盈倉每石徵銀六錢官軍間月兼支而以四錢放出積餘二錢作正支銷議上命攺兌糧米準折六十萬石餘俱準議

○添設狹西安化縣驛馬關驛驛丞一員

○裁革順天府固安縣稅課局大使一員

○刑科給事中胡洪言四事一謂近以年饑行勸借之令恐貧民未必沾惠而富民亦皆窮困但能止彊暴之並吞禁私債之橫取則小民受惠矣一謂各處每遇賑濟率令裏胥驗戶報名故取索多端伺候月久欲令廉幹官據驗冊籍但田二三十畝以下者與極貧人戶刻時一槪驗口給濟一謂比來守令一遇災荒恐有逋負急趣徵科致小民賣妻鬻子乞敕大臣親詣有災地方急爲核勘上請徵免一謂糧長人等夤緣官吏圖收稅糧一遇災荒申請率中途掇遞文移乞痛懲其獘管糧官吏俱治以罪戶部覆奏從之

○是日曉刻金星犯南斗魁第三星

○戊申巡撫湖廣都禦史韓重言湖廣頻年災傷民窮財竭欲將明年以後起運南京倉糧及往年積逋每石折銀六錢角�羊南京少蘇民困戶部議南京根本重地若通徵折色萬一乏糧何所取給惟將舊所逋者依擬折銀解彼以備官軍間月支給從之

○夜月犯天陰南第二星

○庚戌監子監司業周玉省墓回京復任

○山西道監察禦史顧潛病痊至京復除山東道

○南京戶部奏近來米價騰貴乞將南京錦衣等衛烏龍潭等倉糧米減價糴十萬石以平時價而貯銀於官待丰年折支官軍俸糧戶部覆奏從之

○辛亥仁孝昭皇后忌辰上祭奉先殿遣駙馬都尉崔元祭獻陵

○賜晉府輔國將軍奇汏�己奇洭誥命冠服如制

○賜代府湘陰郡君儀賓牛昇晉府永壽郡君儀賓楊綸靖江王府潮陽縣君儀賓曹廉誥命冠服如制

○命故駙馬都尉齊世美支過祿米免還官

○命故戶部尙書楊鼎之孫依澤補蔭爲國子監生從請也

○初岷府黎山王彥漠�山薨妃劉氏私用王所遺銀五十兩家人張安李貴因盡竊其所餘而歸其罪於妃及使女等王母湯妃信之逼取不得以撻劉妃妃恚自經妃兄劉吉告之江川王音墊啟其事岷府長史薛端葉暢等寢之吉亦受賄誣伏江川廉得之以聞法司覆奏命枷號安貴兩月仍杖之百發南丹衛充軍薛端贖杖還職葉暢以去任宥之○壬子給申懿王妃項氏養贍米歲一千石王無子又無旁支承繼故特優賜之

○巡撫鳳陽都禦史張縉奏鳳陽泗州等府衛軍民缺食倉廩空虛乞借支臨徳徐淮四倉米五十萬石兩淮運司鹽三十萬引淮揚二鈔關見收舡料銀及以贖罪銀仍收本色米賑濟戶部覆議止從其鹽引折贖之請得旨鈔關銀準畱賑濟徐淮等處倉糧再議以聞余從所議戶部復奏倉糧暫許借支待年丰時追徵補還從之

○巡視浙江都禦史王璟上救荒事宜請開中兩淮兩浙常股存積鹽四十萬引又浙江所屬府縣陰陽醫學僧道官缺請許令頗曉術業者納銀六十兩送部免考選補其各處軍民人等有願照先年事例納銀授散官冠帶及浙江所屬農民有願納銀補知印承差吏典者聽俱候明年麥熟時停止又查浙江所屬編剩均徭及里甲余銀髮災重府縣賑濟戶部覆奏從之

○江西按察司副使邵寶奏元儒都昌縣人陳浩世治禮經深有所得嘗纂集說一書傳在學者太宗朝纂集五經特取其書與程朱易詩傳頒布學校可謂有功於後學矣今都昌𨿽建祠宇而未列秩祀乞下所司令春秋致祭從之

○錦衣衛指揮僉事劉斌卒斌贈固原伯玉之子初襲錦衣衛正千戶以擒獲妖言並彊賊等功升指揮僉事旣而命管衛事至是卒特賜諭祭

○福建按察司副使馮玘丁憂服闋復除原任

○癸丑南京太常寺卿呂﹤常心﹥丁憂服闋復除原職

○甲寅時傳旨升纂修詩海珠璣官文華殿辦事鴻臚寺左少卿周惠疇光祿寺卿張駿太僕寺少卿李綸太常寺寺丞張暉鴻臚寺右寺丞髙岱尙寶司司丞華英中書舍人仝泰楊立紀世梁鴻臚寺司儀署署丞朱天麟鴻臚寺序班王杲李鳳何祚董澤任鼐王棨胡楫仝釴周文達沈瀾盧伯良袁贊官各一級令吏部查擬應授職事吏部言詩韻小書無補治道本朝凡升授官員武職必眞有軍功文職必因其出身循資漸進乃各論奏授職𨿽館閣修書非事體重大者亦賞而不升今以無益之書而輒升級加祿竊恐醫卜技藝之流援以爲例一有徵勞輒覬優典他日末流何有止極乞收回成命庶幾少救其獘旣而吏科都給事中王洧監察禦史顧潛等亦交論其事俱不允吏部又言昨成命已下其間如張駿紀世梁及王杲李鳳等十三人亦自知事小功微傳升非美事俱具奏辭免升職此十三人者請另行奏處今擬周惠疇爲光祿寺少卿李綸爲太僕寺卿張暉華英鴻臚寺少卿髙岱太僕寺寺丞仝泰楊立大理寺評事朱天麟鴻臚寺主簿袁贊鴻臚寺署丞俱帶俸仍舊辦事上特命周惠疇升尙寶司卿餘各準擬升授

○寧王宸濠以嫡長子卒爲之乞祭葬禮部言王子不滿三歲例無祭葬特命與祭一壇

○戶部議覆巡撫南直隸都禦史彭禮奏謂松江府額解折糧細布至京費多民困而原積布乃有陳朽於庫者欲自今每布折銀伍錢五分解部發貯太倉俟三年後仍舊解布從之

○命南京大理寺卿魏富之孫夢吉爲國子監生從其請也○乙卯內閣大學士劉健等言竊惟天下之事有輕有重有緩有急得其序則治不得其序則亂而所不當爲者弗論也夫事之重且急者不過親賢愛民賞功罰罪而已近時以來奏事之期日漸遲晚散本不及禁門已閉內外章﹤鋶﹣釒﹥動經累日甚者或延至半年或終畱不出因循積習遂以爲常仰惟皇上於聲色貨利無所嗜好宮禁嚴密臣等所不敢知但恐佛老鬼神之事有妨聖政耳夫神之所當祭者不過天地宗廟社稷山川及古昔聖賢而已其禮有時而不妨於政其用有節而無害於民若佛老之教邪妄不經空虛無益蠹政病民非所當務者也竊聞寺院官觀齋醮無時佛書道經刊寫相繼甚者或累歲掛袍於千里之外或白晝散燈於大市之間朝野傳聞無不駭異夫寵尙僧道則親賢之禮疏耗費錢糧則愛民之意闕以便爲仁厚則冒功求進者得蒙濫賞以慈悲爲寬容則壞法失機者得逃重罰是當急者反緩當重者反輕凡政之獘皆由於此孔子曰務民之義敬鬼神而遠之蓋猶謂當祭之鬼也而況非所當祭之乎老子亦自曰明王在上其鬼不神蓋謂邪之不能以干正也而況爲吾聖人之教者乎伏願皇上法孔子之正言原老子之初意洞啟聖聰奮行乾健以萬幾爲重務而速賜施行以異端爲蠹政而不勞聖慮務使紀綱大振徳化旁通下結人心上回天意實宗社萬萬年無疆之慶也﹤鋶﹣釒﹥入上嘉納之

○慶王臺浤旣受封欲親詣闕庭謝恩上貽書止之

○遼府光澤王寵懷奏自構藏書之堂用藏頒賜聖學心法等書請賜名扁詔賜名博文

○先是內官監太監龍綬以供應叚匹缺乏請支兩淮鹽價以給織造命支三萬兩戶部覆議運司鹽課爲邊儲救荒而設祖宗之時鹽法最嚴未嘗輕用近以織造支給數多特從廷議命再不許奏乞鹽價織造行之未久遽難更攺乞仍舊停止從之

○時有於玉河橋道邊拾工部文思院副使牙牌者禮部奉旨查審乃成化十年六月文思院帶俸副使馮宇所領宇以弘治元年革罷莫知所之而其牌遂私假於未革職者懸帶以故遺失後畏罪不敢言因奏牙牌本爲朝參官員而設文思院匠官出入禁門自有牌面照驗乃假以不便爲辭援朝參官例一槪冒領且自以冠帶不便於工作往往系牙牌於絳上所以易於遺失今後宜一切禁絕年終諸司將各官原領牙牌字號並年月日期備開冊子送尙寶司淸查違者治罪從之

○工部奏近以府部等官﹤鋶﹣釒﹥請停止織造已得旨停止並取回內臣然停止未久又復舉行仍乞斷自宸衷將供用並賞賜內外官員叚匹量爲節減候時和年丰別議處置從之

○丙辰先是工部以戶科左給事中任良弼所言淸積朽事請遣官查盤內府各庫而侍郎張達奉命同科道官查藤黃靛花靑密陀僧碌礬土茜艸烏梅藍靛五倍子光粉熟鐵約句五年支用鵝翎約句十年支用錫約句十五年支用魚綫膠約句二十年支用麂羔皮積久無從用﹤革翁﹥鞋比胖襖之數多七倍俱宜停徵以待支用將盡計派銀朱麻鐵焰硝之類所餘不多盤出之物除堪用不動外腐爛損壞窄小不堪之物另庫收貯照例估鈔折與文武官俸糧等用揀中麂皮巾冒局關領搭配給散窄小傷重不堪麂羔皮遇有相應造作支用凡不堪估計虫蛀者宜照例燒毀工部覆奏除先有旨停派及歲該納者外請將熟鐵翎毛魚綫膠凡以後年分並前此拖欠未解者照時值折徵價銀解部待缺用時支銀以買錫則暫且停止焰硝系急用之物未完者仍送該庫各邊三年一次關領衣鞋每副例該給銀一兩五錢今後止給與一兩四錢搭與﹤革翁﹥鞋一雙候放支將盡仍舊全給餘皆如達所擬每年終各庫具數送部查考從之

○夜月犯上將星

○丁巳昏刻金星犯狗星

○戊午傳旨升朝天等官髙士杜永祺等五人爲眞人左右至靈錢雲山�莫等三人俱爲髙士右玄義柏尙寬等四人俱爲道錄司左右正一陳良福等三人俱爲左演法李得晟等七人俱爲左至靈李云嵱等三人俱爲右至靈道士余允謙等三人俱爲左玄義朱尙美等十五人俱爲右玄義

○虜入遼東長安堡等處大肆殺掠命提問守備指揮劉鐸等罰副總兵官劉祥俸一月

○升南京錦衣衛指揮使李昂爲署都指揮僉事充右參將協守貴州等處

○己未命故平江伯陳銳之子熊襲平江伯

○法司覆議給事中楊禠奏請今後捕獲賊盜湏贓杖眞正明白不許信憑妄攀擾害良善從之

○庚申錦衣衛帶俸指揮周孝卒孝重慶大長公主之子以恩授錦衣衛指揮僉事升指揮使至是卒賜祭如例

○兵科給事中戴銑言五事曰崇修省溥賑濟約宗藩汰武弁便土軍命所司看詳以聞

○禮科給事中葛嵩言近例質當田地限滿計所收已及本利者交還業主無力取贖者聽再管業二年承繼之子有不得於所後之親者聽別擇賢能或所親愛者承繼不許他人以次序告爭二者皆與律意不合請令典田限滿無力取贖者仍聽典主管業以息訟端無子立後者務以尊卑爲序昭穆相當不許指以賢能親愛別立疏遠庶倫理不紊法司覆議謂前例與律意兩不相悖惟奉行者不善或乖律意請申明律例照舊施行從

○湖廣按察司僉事陳雍丁憂服闋復除江西按察司

○辛酉戶部言巡撫狹西都禦史周季麟奏謂各王府郡縣主君亡後儀賓祿米宜盡革止量給食米然舊例儀賓祿米本色四分折色六分一旦盡革恐於人情不堪請令祿數如舊而在郡縣主儀賓祿米則攺本色二分折色八分郡縣鄕君儀賓祿米則攺本色三分折色七分季麟又謂軍職有爲事問擬帶俸差操者其支俸與見任同無所警戒請今後凡爲事帶俸者都指揮指揮月支本色米三石衛鎭撫正副千戶米各二石所鎭撫百戶米各一石餘俱折色候三五年攺過自新考選管事方許如舊本色折色兼支又總督南京糧儲都禦史張撫奏謂直隸滁州秋糧舊俱存畱本處成化間始攺派南京供用庫芝麻七百石而芝麻非滁產累民陪輸請攺撥江南土宜之處而滁州糧存畱如舊從之

○鳳陽中衛指揮僉事武灝等奏本處災傷軍民缺食今年坐派成造軍器乞暫停徵候丰收之時照數補造工部覆奏從之

○壬戌安南國王黎暉遣陪臣郭有嚴等奉表箋並方物來謝恩回賜暉錦叚等物賜有嚴等宴並彩叚衣服等物有差

○癸亥罰武定侯郭良俸一月練武等十二營把總等官俸兩月坐牧放官馬不到數多爲巡視科道官所劾故也

○慶成王府儀賓郭譽有罪革職爲民坐結凶徒嚇詐財物故

明孝宗敬皇帝實錄卷之二百五

弘治十六年十一月甲子朔欽天監進弘治十七年大統歷上禦奉天殿受之給賜文武羣臣頒行天下本監官復詣文華殿進歷於皇太子

○吏科給事中吳蕣劾奏巡撫山西都禦史何鈞南京督糧都禦史張撫衰病誤事巡撫宣府都禦史劉聰誣奏人罪內閣制敕房參議岑業逆賊之族乞令鈞等致仕而逮治業等命俱畱供職

○乙丑先是監察禦史陳玉劾都禦史彭禮等五人不職命各查勘實迹以聞先後勘報惟所劾禮者實余虛實相半復有旨令玉從實回奏吏部覆奏上宥玉罪命四人各仍舊治事時禮先已致仕矣

○戊辰恭讓章皇后忌辰遣內官祭陵寢

○升翰林院編修徐穆爲本院侍讀以九年秩滿也

○戶科給事中劉﹤艸洍﹥等劾奏戶部尙書佀鐘縱子受賂乞治其罪吏科都給事中王洧工科給事中尙衡監察禦史何琛董鑰胡王�贊復相繼劾之俱不允

○申嚴惜薪司等處刁徒攬納柴炭之禁

○己巳以火災虜患免遼東鐵嶺沈陽二衛子粒有差

○庚午命以杭州府北新關船料並兩浙運司弘治十六十七年盤掣餘鹽價銀之半及先年召募農民助邊銀未解者俱畱爲本處賑濟之用從鎭守等官奏也○設雲南賓川州儒學學正訓導各一員

○協守大同副總兵黃鎭等及都指揮僉事淩洪俱坐虜入柏林堡失誤機事巡按監察禦史擬鎭等贖徒還職洪免杖充軍上命鎭等準擬洪情輕律重免充軍降二級帶俸差操

○辛未增設狹西紅城子倉置大使一員

○都察院以車駕將出視牲請申明禁例凡有罪之人不得於儀仗間衝突奏訴犯者捕問所奏不行命如例禁約所言系申訴冤枉者仍封﹤鋶﹣釒﹥以聞

○罰寧夏總兵官郭鍧巡撫都禦史劉憲俸各兩月以賊入平虜等處失亡多且奏報不實也

○癸酉監察禦史顧潛奏臣嘗纂輯一書名曰稽古治要其目爲仁敬孝友勤儉剛明公信凡十其事自唐虞三代以迄於宋而臣愚所論著者附於各事之下凡奉天法祖教太子處宗室辧人材卹民困納諫諍節財用接臣下斥佛老重爵賞愼刑辟禦夷狄待戚屬一切政體之大者無不略備事𨿽假諸往昔意實切於方今謹繕寫進呈上曰所進書已畱備觀覽矣

○升提調桃林口等營盧龍衛指揮使胡震爲署都指揮僉事分守通州並天津衛等處時通州分守王宣休致兵部﹤鋶﹣釒﹥二人名上請不用震非初擬以壽寧侯張鶴齡姻屬內批特與之

○增設狹西金州判官一員巡察盜賊私茶

○甲戌升福建延平府同知丁隆爲廣西按察司僉事

○刑部三覆奏審過淩遲斬絞罪囚七十有八人請行刑命姑系之

○工部奏各布政司及南北直隸多災傷兩廣雲貴四川福建以軍興供億且各處造作頻繁民不堪命乞將今年修理器皿明年成造煙火等物料暫且停免候災息年丰時仍舊派辦上曰各處災傷重大人民難窘派辦修理器皿煙火等料物俱暫停免

○丙子法司議覆刑科給事中楊禠所言決囚事謂近時重囚臨刑或決或畱盡日方定臨決復請展轉稽候常至夜分昬黑之際風沙陡作或有他虞斬絞殊刑燈火之下或有差誤請令應決罪囚有抱訴鼓狀者俱於午前封進午後不許重訴其奉命存畱者押回事有相干者覆奏此外不必重請庶國憲昭而人知懼上從其議命市曹稱冤者仍奏請如例

○工部覆奏兵科給事中楊一渶奏各處兵荒欲將不急之徵量減一二年緣歲例藤黃等料已奏請停徵及將被災地方逋負俱候來年麥熟時徵角�羊自此之外難再減免惟乞令內府監局不急之工無益之費一皆停罷則財用自節民力自省矣從之

○夜月犯昴宿西第三星

○丁丑都察院左都禦史戴珊乞致仕上曰卿職司風紀淸謹老成方切委任有疾宜善調理不允休致

○戶部尙書佀鐘再乞致仕不允

○昬刻月犯五諸侯東第二星

○戊寅南京河南道試監察禦史王昊丁憂服闋復除南京山西道

○以旱災免直隸淮揚廬鳳四府及徐滁和三州懷遠壽州等四十衛所糧艸子粒有差

○巡按直隸監察禦史李良奏江南各府坐派糧米多折收銀兩故今鳳陽府倉廩空虛軍糧無所支給請自今令全運本色及將鳳廬等府今年戶口食鹽錢鈔存畱賑濟戶部覆奏從之○禮科都給事中李祿等奏朝天宮髙士杜永祺等四十三人或升眞人而坐擁尊名或兼住持而日費廩祿或與誥命以榮其先或與印信以專其寵恐非聖朝美事乞將新升職銜一切革去後有夤緣乞升者必寘於法監察禦史公勉仁等亦以爲言上曰已有旨升用矣其無復言

○庚辰禮部以應天鳳陽等府連歲災旱請行祭禱命南京掌府事駙馬都尉楊偉祭孝陵南京守備成國公朱輔祭南京社稷山川駙馬都尉遊泰祭皇陵山川禮部右侍郎王華祭江淮等神

○命光祿寺卿王珩與太僕寺卿王質互更其任以巡視光祿寺給事中劉﹤艸洍﹥等言珩才力不及光祿之政廢弛已甚請以才堪繁劇者代之故也

○命以河南府稅課司歲課鈔賜伊王府從王奏也

○命以蘇州府滸墅鈔關今年秋冬二季並明年春夏二季解京課銀畱賑蘇松常鎭四府饑民從巡按監察禦史奏也

○山西山陰縣地震

○辛巳海西益實左等衛兀者右等衛並撒剌兒等衛女直都督等官臺東並斡黑能禿忽剌魯卜花等各來貢賜宴並彩叚衣服等物有差

○命有司官科罰修理不系經手及出納明者止依科斂律論罪近例有司犯科罰者問罪畢送吏部降用所司或以科斂財物者槪作科罰起送江西按察司僉事任漢以爲言法司覆議故有是命

○刑部議處瓊州府叛賊符南蛇之黨符那攬等罪以那攬首惡擬淩遲處死並符勝等十九人俱梟首示眾妻妾子女各給配爲奴父母祖孫兄弟皆流二千里財產入官符華等七十三人脇從來降情有可矜擬連家屬發邊遠充軍從之

○昏刻金星犯羅堰星○壬午升監察禦史馬昆爲雲南按察司副使

○戶部議覆南京監察禦史王良臣所奏謂今各處災傷而淮揚廬鳳等處尢甚良臣所言欲暫借鈔關銀兩贓罰財物收貯糧價水充及存積余米以爲賑濟之資欲停徵馬價馬匹及夏秋稅糧並歲辦軍需屯種子粒凡百夫役鹽竈積逋以蘇民困饑民有流離他所者恐嘯聚爲非請通行所在官司存卹明年東作之時貧民有不能自備牛種者請令所司量與賑給其言俱可施行從之

○癸未給平江伯陳熊祿米歲一千石本色折色中半兼支

○商人周洪等奏乞納銀於戶部報中兩淮運司風雨消折鹽課欲隨場買補戶部覆奏謂查無風雨消折鹽而實徵冊所載鹽課又專以備邊儲之用不可許上命於實徵冊內以八十萬引與之

○兵科都給事中屈伸等劾奏分守通州署都指揮僉事胡震夤緣幸進請黜之不允

○南京戶部員外郎李嘉祥監收長安等門倉糧上﹤鋶﹣釒﹥言先時糧米入城守門內官每千石索過門錢千文以後漸加今或有至萬餘者又往年盤糧例差內官一員所取不過銀二三兩名爲茶果錢今每門增內官一員每員索銀二十兩或有至三四十兩者此外巧立名色百方誅求日肆鞭箠其最甚者爲內官李通左監丞馬瑞乞明正其罪以勵其餘仍榜於各門禁之尢乞裁省盤糧內官員額庶幾少寬民力奏下法司議請如奏施行有旨命查勘明白以聞

○甲申代府山陰王仕堸薨王康惠王庶長子母林氏景泰七年生成化元年封鎭國將軍六年襲封山陰王至是薨年四十八訃聞輟朝一日賜祭葬如制謚曰端裕

○乙酉韓府輔國將軍偕浰嘗刲股愈其嫡母夫人趙氏之疾其祖襄陵王範址以聞命賜書獎勵之

○禮部奏冬至節例賜百官宴上命免宴賜以節錢鈔

○禮部議覆兵科給事中戴銑所奏崇修省約宗藩二事謂今在位之臣怙寵全私不能憂國皇上臨禦日久初政日虧如宴遊所以娛兩官然未免勞聖體傳升所以厚羣幸然未免損聖徳乞從銑所奏察天心之仁愛念變應之不虛嚴敕臣下痛加修省凡諸臣建白有裨政益民條奏未行者悉令議奏允從又今天下宗藩極盛其中賢哲者固多驕侈者亦不少乞從銑所奏小人有導引爲惡者令官司訪察治罪若王以下自行有愆請令輔導等官卽時諫止固諫不從許馳奏以俟聖裁知而不諫事或敗露悉繩以法議上從之

○命狹西都司都指揮使楊敬充固原遊系將軍

○丙戌夜南方流星大如盌色赤有光自西南行至近濁

○戊子冬至節遣駙馬都尉蔡震林嶽分祭長陵獻陵景陵裕陵茂陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮復詣文華殿朝賀皇太子太皇太后皇太后中宮俱免命婦朝賀

○己丑文武百官朝親王於奉天門東廊

○庚寅賜代府奉國將軍聰潓周府輔國將軍安溁同鈵奉國將軍安漢安泌誥命冠服如制

○賜周府瑞昌縣主並儀賓王鑲代府沅江郡君並儀賓張邦佐晉府萊陽郡君並儀賓楊錡石城縣君並儀賓賈大倫誥命冠服如制

○增設狹西臨洮府之把石溝一修城十字川及金家臺四倉大使各一員裁革鞏昌府之丰贍廣儲廣益三倉副使各一員

○壬辰掌國子監事禮部右侍郎謝鐸奏臣祖母趙氏守節四十餘年未蒙旌表而歿請以本身應得誥命移爲旌表之恩禮部覆奏上曰趙氏準與旌表鐸應得誥命仍給之

○癸巳揚州府知府王恩奏商人在淮北鹽場有守候歲久無鹽可給者請許每引納銀三錢另買淮南餘鹽賣之以助賑饑至明年六月停止戶部覆奏從之

○以旱災免直隸蘇松常鎭四府及鎭江衛糧艸子粒有差

○命故甘肅遊擊將軍狹西都司都指揮僉事趙鉉之子濟襲原職臨洮衛指揮使

○工部提督水利郎中臧麟言六事一謂蘇州等府縣蓄水湖塘多被勢家侵占閉塞水利乞將近湖田地原系水蕩者𨿽有絲鈔亦不許壩拉圍築一謂應天府髙淳縣之廣通鎭壩實三吳水道要地況溧陽與宜興金壇犬牙相入乞將溧陽並髙淳縣廣通壩下河道聽臣往來經理一謂杭州府余杭縣上接天目諸山之水舊開二湖蓄水漑田又於長樂涇山等溪傍修築大塘捍禦又立仇山下方等壩天荒桃村等蕩近年管屯官聽人告佃水無所歸倘決大塘遠近一壑乞將仇山等處照舊荒棄以囊暴流其湖內圍埂盡數鏟除仍籍歲收稅租別貯以備募夫開浚一謂杭州府龍山河閘久閉官夫虛設乞爲裁減就令浙江驛驛丞帶管徳勝豬圈二壩止以制水過船絕稀其官乞止畱一員兼管壩夫各畱其半一謂侵占系官湖蕩及盜賣勢家告發情重者欲依盜賣田宅律則議止及田宅而無湖塘之文欲依彊占官民山場湖泊則取問必湏追究彊占情節欲槪擬不應似律輕情重欲傅致田宅又系比附律條其湖海塘岸沿溪圩埂堤防多有盜決故決人犯而問刑條例止及河南乞敕法司擬議一謂蘇州等府湖蕩河港涇溇等項灘塗水面多被勢家告佃而無告之民不敢剪艸取魚乞今後從貧民公共取利不許勢豪阻當其民間荒蕪田地若干礙水利去處𨿽有上下奏告仍行水利官查理若有用彊承買請佃有司徇情許聽者事發問罪事下工部謂其言有見所請兼督溧陽髙淳二縣廣通壩河道行巡撫都禦史會議裁減杭州府龍山閘及徳勝豬圈二壩官夫行巡按禦史會議奏處從之

○鎭守浙江太監麥秀奏寧波等府縣地方災傷乞將未解綾紗紙札及派取織造銀兩量爲停減待年丰補解並明年一應坐派軍需等項亦量減省工部覆奏命叚匹減半解納明孝宗敬皇帝實錄卷之二百六

弘治十六年十二月甲午朔上視牲於南郊

○丙申賜國子監雲南貴州四川軍民生冬衣如例

○實授南京廣東道試監察禦史王蕃四川道試監察禦史薄彥徽俱爲本道監察禦史

○狹西按察司僉事院賓丁憂服闋復除福建按察司

○丁酉巡按直隸監察禦史陳世良請以應天等府農民上吏銀畱助賑饑戶部覆奏從之

○錄湖廣武靖等處徵苗功都指揮王閏等十三人俱升署一級參將劉英等百二十六人給賞有差

○戊戌升戶部郎中田彭爲河南布政司右參議

○命廣西布政司以原擬解京納贖等銀存畱本處糴糧以備軍餉從巡按禦史楊璋奏也

○初貴州諸司文職官折色俸糧俱行原籍關支至是巡撫等官以爲非便請將鎭遠府稅課司及稅銀兩爲各官折俸並修理各府衛城池倉廒之用戶部覆奏從之

○初寧波府知府伍符以境內災傷聽民出海捕魚隨舟大小入粟以備賑濟巡視海道按察司副使張鸞劾符違禁及指揮夏閏關防不嚴請並逮治下巡按監察禦史勘報都察院覆奏上以符急於救荒並閏俱宥之各罰俸一月

○虜入寧夏大關口殺掠人畜巡按禦史劾總兵官郭鍧節制不嚴請治其罪上宥之令戴罪殺賊

○己亥升光祿寺少卿趙竑爲本寺卿

○湖廣按察司副使李瀚丁憂服闋復除河南按察司

○周府堵陽王同鉣受封已久以有疾未造府第至是疾愈河南布政司爲請命如例給與價

○辛丑臘節免宴○上禦奉天殿傳制遣安遠侯柳文崇信伯費柱東寧伯焦淇吏部右侍郎梁儲持節充正使中書舍人李憲吏部郎中張彩戶部員外郎榮節刑部郎中毛實充副使冊封岷世子彥汰爲岷王妃王氏爲岷王妃韓康王庶長子渭源王旭櫏爲韓王周惠王庶第二十二子安濯爲富陽王庶第二十三子安汾爲會稽王庶第二十四子安濕爲浦江王庶第二十五子安汾爲麗水王魯王嫡第六子當氵�匆爲館陶王

○吏科給事中許天錫奏皇上嗣大歷服以來恭默體道兢虔事天每當郊祀之期殫致精明之徳又恪遵成憲誓戒百官頃年以來文武官員自受誓戒之後往往放慢惰行有齋戒之名無齋戒之實混黷精禋臣實懼之今王春在邇大禮將興乞敕禮部嚴加禁約違者罪之仍行南京諸司一體遵守禮部覆奏從之○湖廣永順宣慰使司及施州衛木冊長官司各遣人來貢賜彩叚鈔錠等物如例

○誅妖人李道明治告反不實者罪道明山西應州人幼爲道士住宣府白家泉長生觀忻州人樊二漢等尊信之因迎致道明會聚燒香爲白蓮社道明又自稱金盆李家後裔撰爲妖詞歌唱惑人忻州官發其事巡撫山西都禦史魏紳奏行宣府都禦史劉聰委千戶張英捕道明甚急宣府軍余有樊林者幼名二漢遂執以爲道明黨付千戶黃珍鞫之珍素與劉玉者有隙因誘林引玉而自爲林狀具言道明有反相以上於聰林與諸人實素不相識珍嚴刑脇之使轉相告言逐捕旁午行道之人多被誣執聰皆付珍鞫成之宣府有婦人郭氏托鬼神誦佛書爲佛事孟鱗者與之通至是英並捕郭氏送珍珍令郭氏自承與道明有私及見孟麟手足有字文與諸狂悖語偕同勘官通判楊範千戶傅文報聰聰遂密奏其事道明日有白暈兩耳肩背有炙瘢珍遂以白暈爲重瞳以炙瘢爲藏珠記搜得一軍人家古書二冊遂以爲妖書故黃襖子遂以爲黃袍因誣道明與劉玉議建國號封拜其黨及結連北虜還攻宣府諸謀皆鑿空撰造而聰皆信之太監劉淸總兵官張俊副總兵白玉巡按監察禦史胡希顏會審皆弗察僉事侯直都指揮李珍承聰風旨不敢有所言聰於是散遣官兵捕道明等家屬凡同居者無分男女及異姓伯叔父兄弟之子不限籍同異並畜產盡沒入官諸人乘亂撿掠又分捕指名未獲者家口下令嚴峻皆駭散逃匿遠近騷動而聰自以爲功與淸等各奏其事有旨傳道明入京聰卽令黃珍及英文與俱英文卽搜奪道明財物且逼令自盡以滅口不得旣至下鎭撫司鞫問則道明益麟皆無異相珍構陷諸人之迹始露遂下珍獄尋瘐死法司前後凡兩會官於午門外鞫問皆謂道明止妖言惑眾諸反狀皆誣而其妖言首禍宜正典刑餘黨各以次論罪而還其家屬財產張英贖徒爲民傅文贖徒還職劉聰信任小人妄興大獄劉淸張俊白玉胡希顏雷同妄奏侯直李珍阿意陷人請並行逮問上命道明依律處斬張英傳文革職發邊衛充軍楊範降二級劉聰代還具奏張俊白玉各罰俸兩月劉淸宥之胡希顏侯直李珍俱逮問

○戶科給事中孫禎言新頒問刑條例比之律令過嚴如律縱放軍人歇役者一名杖八十每一名加一等例則額設軍伴之外多占五名以下者降一級律私借官馬或轉借與人及借之者各笞五十驗日追雇賃錢入官計錢重者坐贓論加一等例則私借及轉借與人五匹以下降一級旣曰自五以下則占役一軍占乘一馬皆當從降級例科斷矣以此繩人將無所措其手足請重加校定俾協於中法司覆議謂條例皆奉有成命難以攺更其借占人馬數不及五者請如所奏仍依律論斷從之

○甲辰賜伊府鎭國將軍訏洌訏溫晉府輔國將軍奇沍誥命冠服如制

○戶科給事中張良弼丁憂服闋復除原職

○山西按察司僉事賈時丁憂服闋復除狹西按察司

○丙午命浙江並直隸淮揚等府災重地方原派今年果品蠟茶等料盡行蠲免其山東河南湖廣及兩直隸災輕之處量免十之五從兵科給事中楊一渶奏也○命恭順侯吳鑑五軍幼官舍人營坐營管操

○先是松潘番賊攻殺指揮王���千戶朱鎧等守臣劾奏分守副總兵韓雄兵備按察司副使郝天成失於防禦得旨下巡按禦史逮問命燕山左衛署都指揮僉事趙魯充副總兵升四川保寧府知府張翼爲按察司副使代之

○戊申總督兩廣都禦史潘蕃奏思恩府土官知府岑浚僣叛不服方用兵誅剿而浚從弟業以山東布政司參議在內閣制敕房辦事禁密之地恐有漏洩之情請治其罪有旨調業別任吏部擬攺河間長蘆都轉運鹽使司同知而業亦奏乞閒住餋母上特準養親令待岑浚事結以聞

○戶部覆巡按狹西監察禦史金洪所奏謂延綏等邊歲運京儲銀兩恐有侵欺請責成總制軍務尙書秦紘淸查以後俱下巡按監察禦史稽察又狹西西安等府供給延綏等邊糧艸請令折解銀兩以省飛挽之費俟丰年召商輸納庶軍民兩便而京儲亦漸可減運上從之命給領並糴買數目令秦紘備查明白以聞報納糧艸敢有倚恃勢豪包攬買窩作獘者重罪不宥

○賜吏部尙書馬文升繼室夫人史氏祭葬如例

○巡撫貴州都禦史劉洪等奏貴州累遭兵荒乞將所屬衛所軍器自今年以後減半徵辦物料成造一分待三五年人力全盛照舊二分成造工部覆奏從之○庚戌監察禦史藍章以松潘番賊寇擾陳用兵五事一謂京營都指揮昌佐及張寧可用爲總兵江西布政使柳應辰狹西布政使文貴可用爲贊理軍務一謂沿邊土民常見番賊悉能運用剽弩宜懸賞招募隨軍徵進有功一體升賞一謂番賊之中亦有不爲惡者宜選差通事諭以禍福聽招撫者卽不加兵使自剪其羽翼一謂松潘路梗宜先爲積粟之謀欲於徵進之時隨路屯兵餉饋隨之選委布按二司官便宜調度本地歲辦軍需亦乞暫免起解畀之給用一謂本處巡撫都禦史不專在邊多委之分守兵備兵少權輕不可統制賊平之後宜專設一巡撫命下所司知之

○光祿寺卿王質爲其母陳氏乞祭葬禮部覆奏質母受封恭人例無葬但質嘗有召募邊軍功乞賜裁處命特與之

○辛亥實授試監察禦史湯沐陳天祥何天衢弓元陳茂烈李髙李璽秦銳楊儀李天賦爲監察禦史沐天祥山東道天衢元茂烈河南道髙浙江道璽雲南道銳福建道儀貴州道天賦廣東道

○整飭山東臨淸兵備按察司副使李善奏臨淸徳州地連直隸河間等處盜賊出沒或捕之急則逃於直隸地方有司以非所屬不得置問請得一體責成兵部覆奏從之

○命貴州都司都指揮僉史韜之子湧襲原職新添衛指揮使

○壬子命各王府子女不許於本府軍校之家選配從遼府光澤王寵瀤奏也

○命故應城伯孫繼先之子鉞襲應城伯

○癸丑文武官朝參不至者七百九十三人侍班監察禦史請並治以罪命皆宥之

○升河南布政司左布政使李進爲都察院右副都禦史巡撫宣府

○實授南京試監察禦史葛浩沈賚爲南京監察禦史浩廣西道賚雲南道

○賜故錦衣衛帶俸達官都指揮僉事趙讓等四人棺具並諭祭如例

○戶部尙書佀鐘乞致仕不允

○甲寅先是貴州各衛官軍折色俸鈔令造冊委官於湖廣關支成化二十一年至弘治九年以造冊違限例扣不與至是貴州巡撫等官奏邊徼土瘠軍疲其造冊違限止應罪經該官吏今槪扣不給諸人何辜請勿拘前例仍聽補支自今每歲約算銀數差官領回然後令各衛如期造冊來支仍收其餘以備續添官軍支給戶部覆奏從之

○命南京太常寺卿陳音之孫須孝爲國子監生從其請也

○朝鮮國王李﹤忄隆﹥遣陪臣戶曹參判柳順汀等奉表箋方物來賀正旦節賜宴並彩叚衣服等物有差

○升守備環慶羽林前衛指揮使劉雄爲署都指揮僉事先是虜寇瓦窯溝掠殺人畜守臣皆坐罪雄尋率部下斬首十二級兵部言雄功多於罪宜錄之故有是命

○乙卯升山西布政右布政使吳文度爲河南左布政使

○升巡撫延綏都察院右僉都禦史陳壽爲南京都察院右副都禦史

○命雲南布政司右布政使梁方致仕以方被科道官劾奏勘有實迹故也

○兵部覆奏兵科給事中戴銑所言汰武弁事謂各衛所官近以添注加多請以兩京衛所兵部不時考察黜陟天下衛所巡按禦史每歲考校定爲三等上者任以軍政中者畱備雜差下者帶俸差操其曰便土軍事謂各處淸出軍丁欲攺編附近衛所以便人情然攺編不已恐日久斃生反致紊亂請自今年以後淸出者仍照舊例徑解原衛從之

○命封閉山東沂州胡陵山礦穴從巡按監察禦史奏也

○丙辰監察禦史蕭柯復劾奏戶部尙書佀鐘縱子受賂之罪命下其奏於所司

○淸理屯田兵科給事中王承裕言山東各衛屯田瘠薄而登萊沿海一帶尢甚欲將子粒除見徵糧者如舊余凡事故旗軍所遺並京操運糧戶丁佃種地分別肥瘠肥地畝徵米五升三合五勺瘠地及登萊沿海衛所畝徵三升三合戶部覆奏從之

○伊府儀賓龐進輔奏乞禁尼僧術士巫覡之類擅入王府命所司通行出榜禁約有仍前出入王府者治以重罪不宥

○禮部奏正旦節例賜百官宴上命免宴賜以節錢鈔

○命守備獨石城萬全都司都指揮僉事王本掌本司印都指揮僉事郤永僉書管事

○丁巳禮部言比來各處災異頻繁而應天淮揚廬鳳江浙湖湘等處苦於饑荒北畿之民苦於應辦江西之民苦於力役蘇松之民苦於賦貢松潘等處及南北沿邊苦於夷虜加以寇盜生發貪殘橫行賦役無藝民失生埋伏望皇上益加儆戒圖新政理任中正屏姦讒節財用罷工役廣聽納凡言有切於軍民者卽賜施行仍戒飭兩京諸司各修職業上嘉納之

○戊午敕湔除在京文武官員過名仍命法司移文於在外諸司

○命平江伯陳熊五軍營左掖管操

○己未旌表節婦八人烈婦一人孔氏浙江山陰縣人刑部郎中吳顯繼妻吳氏松陽縣民包旦妻李氏直隸六安州人僉都禦史汪霖繼妻孔氏保安州民張友才妻宋氏山西洪洞縣民韓通妻商氏郭用先妻王氏襄陵縣民髙盛妻張氏陽城縣民李紹妻並夫亡守節年久無玷旌其門曰貞節劉氏澤州民刑淸妻淸死劉自縊旌其門曰貞烈

○升河南布政司左參政熊祿湖廣按察司按察使湯全俱爲右布政使祿山西全雲南

○吏部尙書馬文升奏各處盜賊災傷人民困苦重以科派煩仍催並嚴急人不聊生禍患或作乞將弘治元年以來所派一應物料量爲停免而兵科給事中戴銑所言溥賑濟事意亦略同工部覆奏查弘治十年以前及十三十四年分派所宜蠲免停止者十七事﹤鋶﹣釒﹥上俱從之

○庚申賜秦府鎭平郡君並儀賓馬鏜淄川縣君並儀賓何銘誥命冠服如制

○賜朝鮮國弘治十七年大統歷一百本○升狹西布政司左布政使文貴爲都察院右副都禦史巡撫延綏

○山東布政司右參政王瓊丁憂服闋升河南左參政

○升廣東按察司副使胡富爲湖廣按察使

○升協守寧夏興武營西安後衛指揮同知吳鈜爲署都指揮僉事充右參將分守肅州

○命羽林前衛都指揮僉事李秀之子昇襲原職指揮使

○刑部言重囚病故應斬首梟令者先奉旨春夏暄蒸之際照常相埋免其斬首但秋冬以後有適遇聖節及齋戒日期例不奏刑喪等事而七八月之交暑气猶酷經日乃奏腐潰胔薰染平人欲比照決囚事例霜降以後冬至以前有病死者如法斬首其餘月及遇聖節齋日者照前相埋從之○辛酉命狹西苑馬寺卿李克恭及靈武監監正李謙等俱冠帶閒住以督理馬政都禦史楊一淸言克恭等貪縱廢弛故也

○命戶部運太倉銀六萬兩於寧夏準明年歲例之數並開中兩淮運司存積常股鹽十五萬四千五百引四川雲南鹽課司見鹽十四萬五千五百引以備邊儲

○巡撫山東都禦史徐源奏漕河地勢濟寧最髙必引受汶泗上源以爲接濟然上源要處莫如洸河其口在寧陽縣堽城石瀨之上元時於此治閘作堰堨水入河我朝因之至成化間以土堰歲費樁艸丁夫乃易以石以爲一勞永逸殊不知元漕副馬之貞勒言於石以戒後人切勿妄興石壩以遺大患蓋土堰之利水小則堨水入洸水大則嚴閉閘口以防壅沙聽水徑自壞堰西流故𨿽歲一勞民而洸河自通自石堰一城水遂橫逆石堰旣壞民田亦衝洸河沙塞𨿽有閘門壓不能啟汶水不復入洸河之貞之言至是愈驗乞簡命大臣一員經畫拆毀石堰移於上源仍作土堰以復舊規及將洸河壅沙自洸口至濟寧百三十里分工挑浚堽城迆西春城口子衝決堤岸並工修築事下工部會廷臣議以爲難行上命更議工部言本部主事張文淵亦言堽石壩爲漕運之害欲將壩閘革去使汶水由分水河口接濟南旺一帶河道宜並行勘處上曰運河重事卽差堂上官一員往會巡撫並管河等官從公勘議奏聞處置於是工部右侍郎李鐩奉命以行

○以歲暮祫祭遣駙馬都尉馬誠告太廟惠安伯張偉告懿祖皇帝

○壬戌祫祭太廟

○遣太常寺官祭五祀之神

○遣旗手衛官祭旗纛之神○是歲天下戶一千五十萬三千八百七十四戶口五千九十八萬一千二百八十九口田八百三十萬七千四百八十九頃田賦米一千九百八十九萬七千六百八十九石七斗六升麥八百九十八萬九千八百九十七石八斗六升絲三萬六千七百零三斤七兩五錢綿一百六十五萬二千九百四十六斤五兩三錢絹一十七萬八千六百九十七疋三尺四寸五分布一百一十五萬一千七百七十九疋三尺一寸三分綿花一十三萬一千二百斤艸三千九百八十九萬九千八百包束戶口鈔八千八百四十二萬六千九百八十二貫雜課鈔共七千三百九十二萬九千一十九貫折米一千四百七十二石鹽課二百四萬九千八引折米五千七百八十七石四斗折布二萬一千七百九十五疋茶課七萬一千二百斤屯田二十九萬六千七百八十三頃九畝子粒二百九十四萬四千一百五十九石金銀課共三萬一千九百二十兩水銀二百二十九斤朱砂四十六斤八兩儧運糧四百萬石各處運納米麥共一千五百二萬一千七十五石四鬥一合三勺四抄一撮七粟六粒減免稅糧八百七十九萬八千七百九十七石三鬥艸八百九十八萬七千八百束

明孝宗敬皇帝實錄卷之二百六終

明孝宗敬皇帝實錄卷之二百七

弘治十七年正月癸亥朔正旦節遣駙馬都尉崔元林嶽分祭長陵獻陵景陵裕陵茂陵

○遣儀賓周鉞祭景皇帝陵寢

○遣內官祭恭讓章皇后陵寢上詣奉先殿奉慈殿太皇太后皇太后宮行禮畢出禦奉天殿文武羣臣及四夷朝使行慶賀禮復詣文華殿朝賀皇太子太皇太后皇太后皇后俱免命婦朝賀

○江西南昌新淦二縣火南昌焚軍民居捨一百五十五家新淦焚公署四所軍民居捨一千餘家鎭巡等官以聞上曰江西災異非常鎭巡等官其痛加修省撫安軍民以靖地方

○甲子文武百官朝親王於奉天門東廊○乙丑宣宗章皇帝忌辰上祭奉先殿遣駙馬都尉崔元祭景陵

○命發太倉銀六萬兩於寧夏準明年歲例之數並開中兩淮弘治十二十三年存積常股鹽十五萬四千五百引四川十四年見在鹽八萬八千七百引雲南十二年見在鹽五萬六千八百引以濟邊儲

○宥雲南沾益州土官知州安民罪準贖徒復職賊婦米魯安民之姑也初謀叛匿安民所是時民已嗣職兩省以捕賊委之民殺阿保並其黨送貴州受賞仍匿米魯於家又轉致他所福佑遂以兵入普安殺適烏及其二子營於拖長江迎米魯與居民陽不知以被虜告逮問不出以兵擒獲之猶不肯言福佑等遂劫阿馬坡及盤江等營其勢愈熾民猶上章自辯及大軍壓境始於獄中移文調家奴民兵擒斬賊黨二百餘人以自解故貴州論者以米魯等謀叛皆安民主之左布政使李韶按察使王弁右參政兪深僉事範玶坐民謀叛知情故縱隱藏罪絞民累章愬辯其妻海谷及營長思保等皆訟其冤給事中張維新等會鎭巡等官覆問攺坐民知人犯罪藏匿不行捕告律減等杖一百徒三年輸榖還職而劾韶等議罪不當律合逮問是時雲南鎭守太監劉曰�永等奏南方諸夷惟土官是服安民罪𨿽應死恐夷民無人管束致生他變況大兵徵剿亦有微功可以贖罪都察院議亦以米魯叛逆之狀始著於阿馬坡尢甚於盤江前此固難輕論安民此時果在獄中救死不暇主謀助兵理有可疑各官覆按且無實迹欲並行勘官詳爲議處至是遂與兵部奏請如維新等言命安民準辯贖罪復任李韶等免逮問各罰俸一月

○丁卯升浙江布政司右布政使畢亨爲狹西左布政使監察禦史胡華爲廣東按察司副使

○升狹西布政司右參政車霆爲狹西苑馬寺卿王琰爲山西行太僕寺卿

○己巳升山西按察司僉事郭珠爲狹西行太僕寺少卿劉棠爲狹西苑馬寺少卿

○升福建按察司按察使陶琰爲浙江布政司右布政使狹西右參議李思明湖廣左參議胡瑞俱爲狹西右參政

○順天府儒學生員趙敷妻何氏一產三子

○庚午吏科給事中吳蕣言朝覲官員至京多有苞苴交易等獘乞行禁約上曰朝覲述職系大典禮禁約事宜已具累朝榜例若有此等情獘仍令指實聞奏

○命貴州都司都指揮使李雄之子勇襲原職金吾右衛指揮使

○辛未以大祀天地上禦奉天殿誓戒文武羣臣致齋三日

○戶部議覆南京給事中徐沂等所言救荒事宜謂南京在城及應天府屬縣饑荒尢甚請如沂等所奏簡命南京文武大臣一員督同原差郎中及應天府府尹將戶部艸價並諸司贖罪贓罰銀與先次奏準水兌腳耗余未及軍衛有司預備倉糧通融賑濟上從之命南京工部右侍郎髙銓總領賑濟

○定國公徐永寧卒永寧字克安景泰初嗣父顯忠爵成化中忽發狂疾不克奉朝請閒居者三十餘年至是卒輟朝一日賜祭葬如例孫光祚嗣

○昏刻月犯昴宿東第一星

○癸酉立春順天府官進春上禦奉天殿受之時駕將出詣郊壇免羣臣行慶賀禮

○以上元節賜文武羣臣假十日

○甲戌大祀天地於南郊上還宮謁太皇太后皇太后畢出禦奉天殿文武羣臣行慶成禮

○乙亥上禦奉天殿大宴文武羣臣及四夷朝使

○督理狹西馬政都禦史楊一淸言修舉馬政二事一會種馬謂求樂間開設狹西苑馬寺所轄六監二十四苑後皆革去今止存兩監六苑臣嘗徧歷其地酌量艸場廣狹軍額多寡戶口盈縮事勢難易定爲上中下三等開城安定爲上苑廣寧萬安爲中苑淸平黑水爲下苑上苑歲可得馬二萬匹中苑可得八千匹下苑可得四千匹計亦足以給三邊之用但今種馬有缺孳息不蕃請給太僕寺銀四萬三千兩用買內地種馬付之六苑庶可收孳息之利一增牧軍謂六苑舊額恩軍一千二百有奇歲月旣久伍籍虛耗止餘七百餘人畜養乏人則蕃息無效請以本地流移客戶編作恩軍給撥艸場使之住牧其有投托影占者繩之以法兵部覆奏從之

○丙子四川威州及汶川縣地震有聲如雷

○戊寅復除浙江按察司按察使荊茂於福建湖廣僉事李情於山西俱以丁憂服闋也

○升吏科左給事中吳世忠爲湖廣布政司左參議南京戶部郎中邵棠爲陜西右參議監察禦史胡希顏爲山西按察司僉事

○己卯英宗睿皇帝忌辰上祭奉先殿遣駙馬都尉馬誠祭裕陵

○庚辰夜北方流星大如盞色靑白光燭地自紫微垣東蕃內東北行至近濁尾迹炸散

○辛巳直隸鹽城縣地震有聲○壬午四川守臣奏松潘番賊剽劫居民勢日猖獗乞進兵徵剿下兵部會議以討賊事不可緩但任事在人巡撫都禦史林元甫𨿽善撫馭而用兵攻戰非其所長乞別選人代之上從其議命會舉才望素著熟諳軍務者二員以聞

○癸未給應城伯孫鉞祿米歲一千石本色折色中半兼支

○先是內批命盧龍衛指揮使胡震爲署都指揮僉事分守通州兵部尙書劉大夏等及兵科都給事中屈伸皆爭之不允監察禦史劉玉復上﹤鋶﹣釒﹥曰臣聞幸門一開則羣枉並進言路一塞則庶政日隳昔舜命九官咨於嶽牧祖宗立法文武員缺輕則該部擬授重則會推上請所以求其當而付之公也近年以來幸門復啟孫伯堅等旣以傳奉而列文階金琦等又以傳奉而任武職傳奉不已繼之內批始則以王寧登州備倭今則以胡震通州分守較之初政殆有不同且王寧命下之日兵部言官猶交章爭之胡震效尢而向之爭者率皆緘默此見聖志稍移則羣心益靡瓦解之勢甚可懼也設以成命不可復回臣恐百世之後萬一有大姦藉以爲辭則其害愈遠矣章下兵部覆奏以玉所言皆出忠誠宜從其請得旨胡震業已升用已之

○泰寧等三衛都指揮使鬼黑赤等各來貢賜宴並彩叚衣服等物有差

○申嚴誣告之禁刑科都給事中於瑁等言比者會問犯人李道明止以一人無知妄捏妖詞文致百十平人皆罹隱禍非多官爲之辯明則誣陷死地者竟皆何辜由此推之恐內外誣枉受害者尢多災異頻仍或由於此本朝律例凡誣告平人者坐罪有差乞敕法司通行內外問刑衙門明諭禁約今後本狀止許直言所告之事不許牽引平人不干己事以圖展轉其各該官司必先參詳該論及干己者速爲理斷內有旁引律該勿論及例應立案者勿與準理敢有不遵及與施行者皆治以罪法司覆奏請令天下諸司各以此意刊榜諭眾從之

○甲申監察禦史蕭柯牟道各劾奏戶部尙書侶鐘南京戶部右侍郎鄭紀不職乞令致仕謂南京戶部尙書王軾致仕戶部右侍郎許進並有人望乞行取供職上命姑置之○南京吏科給事中陳伯獻奏近者福建尋訪鷓鴣竹雞白畫眉紫山鶘等禽鳥今地方災異疊見水旱相仍當此饑饉之餘而求此珍怪之物恐非盛徳之事乞停止以蘇民困上曰此等禽鳥未嘗行文往取給事中旣有此奏其卽停止之

○夜月犯房宿日星

○乙酉兵部奏舊例各衛所軍伍每五年一淸理今已及期在京宜令兵部委官會同科道在外巡按監察禦史會同有司舉行從之

○丙戌升太常寺卿崔志端爲禮部尙書仍掌司事以九年秩滿也旣而給事中許天錫王蓋相繼劾之謂志端羽流有玷名器乞收回成命不允

○南京刑部尙書陳道以疾乞致仕不允

○以水災免順天保定河間三府及河間大同中屯二衛弘治十六年糧艸子粒有差

○命故南京兵部右侍郎黎福之子昭爲國子監生從其請也○丁亥慶雲侯周壽等七百九十一員朝參不到鴻臚寺錦衣衛奏上得旨各官懶惰朝參本當究問姑宥之仍各罰俸一月

○戊子調山西按察司副使李惟聰於山東按察司專理遼東屯田

○左都督劉寧以大同無功旣革半俸閒住至是自陳往年克復哈密功乞封伯爵實圖復俸兵部覆奏以爲不可命復其半俸

○工部議覆刑部主事韓俊卹困窮之奏請行令廣東布政司今後如遇本部坐派各色皮張銅鐵皂縐紗白生素平羅銀朱等物料宜斟酌地方大小量與科派具開所派數目榜示所司以杜多取之獘仍委廉能官催徵本色解部不許折收銀兩從之

○己丑賜寧府輔國將軍宸澐誥命冠服如制

○庚寅升兵部郎中楊守隅爲江西布政司左參政

○調戶科左給事中任良弼於吏科

○攺密雲中衛后所爲潮河川千戶所以便防禦仍隸原衛從巡撫都禦史洪鐘奏也

○海西益實左等衛女直都督臺束等並兀思哈里等衛兀者前等衛女直都指揮忽答木堵裏吉等各來貢賜宴並彩叚衣服等物有差

○巡撫宣府都禦史劉聰下獄坐偏信下人妄興大獄破良民數十家刑部擬聰贖徒還職科道復交章劾之謂聰罪重罰輕乃降湖廣布政司參政旣而遂以朝覲考察去官冠帶閒任

○壬辰升永平府知府吳傑爲四川布政司左參政

○升南京吏部郎中林沂爲貴州布政司右參議瓊州府同知鄧槪爲廣東按察司僉事

○給故交城莊僖王宮人成氏等養贍米歲一百石

○以旱災免湖廣武昌等九府及沔陽等十衛所弘治十六年糧艸子粒有差

○罰巡撫江西都察院都禦史林俊俸三月以聖節出巡爲寧王所奏也

○巡撫貴州都禦史劉洪奏所屬土苗族類漸蕃混處無別乞以百家姓編爲字號賜之漢姓兵部覆請上曰華夏自有定分可隨其土俗稱呼定與姓氏不必用百家姓

明孝宗敬皇帝實錄卷之二百八

弘治十七年二月癸巳朔大理寺卿楊守隨乞致仕不允

○初廣東歸善縣淸溪等處山產鐵礦有巫琮招古三仔等就山煽鐵因嘯聚爲盜官軍捕之琮逃去而獲三仔等知府塗疇誤以三仔爲脇從頌系於外會番禺民張文俊羅時等奏請立官鑪納課行勘未報土人射利者爭來立鑪有唐大鬢者亦率其黨與馬知府余經不之禁且令文俊等領課事文俊等於課外索賂大鬢等憾之遂入烏洋潭欲爲盜三仔遂逸去與大鬢合據險立巢大肆剽殺徒黨日盛分巡僉事徐紘分守參議張謨守備指揮馬義等督軍捕之不克守臣以聞命守巡等官各停俸殺賊於是督捕益力賊遁入深山總督都禦史劉大夏馳榜招之賊聽命而賫榜者索賂不已時守巡等官更代不常拊循失所大鬢復叛去紏合三仔及劉耗神等劫鄕村焚廬舍掠婦女死者不可勝計官軍多被殺傷乃調惠州等衛漢達軍及委廣西都指揮金堂統領龍英州土兵並民兵分哨進剿破大鬢柵生擒之三仔耗神等敗走尋獲之餘黨悉平至是以聞法司上其獄三仔大鬢各淩遲處死耗神處斬並劾守巡及守備等官不能無罪但去任及升任者多且其中亦有功過相準者命三仔大鬢耗神依律處決文俊時發貴州都勻衛充軍各官功過相等略等者貸之餘問如律升任去任者置勿問

○是日卯刻南京金星晝見於辰位

○甲午賜魯府鎭國將軍陽鉞嫡第二子名曰當濘晉府河東王庶第四子曰表臺庶第五子曰表﹤木肴﹥鎭國將軍鐘金�耑第九子曰奇氵�旛鐘錥嫡第二子曰奇澡奇氵�賀嫡第四子曰表木�遝第五子曰表木�寫奇氵�往庶第二子曰表楂嫡第三子曰表椒奇瀚庶第六子曰表棪表枋嫡第二子曰知炯表椷嫡長子曰知煦庶第一子曰知煓輔國將軍鐘鎎庶第四子曰奇氵�荒奇演嫡第三子曰表棩奇潭庶第七子曰表檿奉國將軍奇澦第二子曰表枝奇涀嫡第一子曰表櫃表棚嫡長子曰知煏表椓嫡長子曰知煩岷府輔國將軍彥湝嫡長子曰譽木�冒寧府鎭國將軍覲煉嫡長子曰宸�氵�月�盈�覲鏈嫡第二子曰宸瀹宸沮庶第六子曰拱梒宸溍庶第七子拱桋庶第九子曰拱棒輔國將軍宸浣嫡長子曰拱椅奉國將軍宸澻嫡長子曰拱欆蜀府汶川上庶第四子曰賓澐華陽王嫡第一子曰讓核遼府宜城王庶第二子曰恩謨輔國將軍恩鐰嫡長子曰寵瀚恩釧嫡長子曰寵瀛寵湑嫡長子曰致榩韓府褒城王庶長子曰旭欄鎭國將軍徵鐌庶第三子曰偕淙徵钀庶第二子曰偕沄徵鈐庶第五子曰偕汜徵鏦庶第六子曰偕渻徵鏒庶長子曰偕澑輔國將軍徵﹤釒派﹣氵﹥庶第四子曰偕沚偕澱嫡長子曰旭梔偕颒嫡長子曰旭櫸偕洋嫡長子曰旭木�慮嫡第二子曰旭杭偕漣庶長子曰旭樣庶第二子曰旭欏偕氵�吏庶長子曰旭橺奉國將軍偕潯嫡長子曰旭木�合趙府趙王嫡長子曰厚煜周府鎭國將軍同鈷庶第六子曰安湁庶第七子曰安瀆輔國將軍同鍤庶第六子曰安涅代府代王庶長子曰充燿庶第三子曰充爔代思王庶第二子曰俊樻溧陽王嫡第二子曰俊椐和川王嫡第八子曰俊櫳嫡第十子曰俊築鎭國將軍聰淖庶第五子曰俊梱聰濘庶第三子曰俊杼輔國將軍成削�金嫡第二子曰聰浚嫡第三子曰聰澻成鉞庶第四子曰聰浹成鑺嫡第二子曰聰渘嫡第五子曰聰渣成錮嫡長子曰聰氵�臨庶第二子曰聰濆成鐀嫡長子曰聰渠成鎑庶長子曰聰澐成鍱嫡長子曰聰渾秦府鎭國將軍誠潤庶第八子曰秉梗庶第九子曰秉柞輔國將軍誠氵�悉嫡第六子曰秉桔奉國將軍誠溵庶第二子曰秉梢庶人公鈭嫡長子曰誠氵�冒公鎜嫡長子曰誠澎公金��嫡第二子曰誠澞公錘嫡長子曰誠澅公鍖嫡長子曰誠泠公鋦嫡長子曰誠湍靖江王府鎭國中尉相稷庶長子曰規僴庶次子曰規份奉國中尉約矉嫡長子曰經葵

○兵科給事中潘鐸奏故事每歲會官審錄重囚率以一日竣事然人命至重今該審之囚眾多如拘以一日則不得從容詳審衘冤地下者能保其必無乎昔我太宗文皇帝因刑部等衙門大辟囚三百餘人復訊皆實請決乃召府部及六科諭之曰三百餘人未必皆得其情若有不實則死者衘冤爾等更審之一日不盡則二日三日𨿽十日何害此我祖宗好生之仁萬世所當遵也乞令今後會審不必拘以一日務在從容研審使無冤枉法司覆奏從之

○乙未六科給事中任良弼等及十三道監察禦史喬恕等交章劾奏太常寺卿崔志端猥以雜流濫居淸秩今復升禮部尙書夫尙書重任不宜輕授乞量加俸級令照舊供職上曰太常寺卿先年亦有升尙書管事者今志端已升用如何復此論奏不允

○掌國子監事禮部右侍郎謝鐸復乞休致上曰謝鐸學行老成精力未衰可用心供職以副委任不允休致

○加賜太保壽寧侯張鶴齡祿米歲四百石建昌侯張延齡歲六百石各通前爲千六百石

○巡撫貴州都禦史劉洪巡按監察禦史匡翼之交章劾按察司副使劉福幸功生事剛愎自用貴州之禍皆起於副使周鳳而成於福乞追還所賜祭葬並其子入監之命兵部覆議從之

○以水災免河南開封懷慶二府及潁川等三衛所弘治十六年夏稅子粒有差

○命巡撫四川都禦史林元甫與巡撫貴州都禦史劉洪兩易其任從兵部議處也

○工部覆奏禮科右給事中王縝等所言﹤鋶﹣釒﹥河道事謂河道艱澀有妨糧運不但淸河等處而自通州至儀眞一帶運河堤岸亦恐淤決請令漕運管河等官各督所屬修浚從之

○丁酉釋奠先師孔子遣太子太保禮部尙書兼武英殿大學士謝遷行禮

○升錦衣衛正千戶樊瑤爲指揮僉事帶俸瑤駙馬都尉凱之子也

○戊戌祭大社大稷

○南京六科十三道官復交劾戶部尙書侶鐘縱子受賂之罪乞黜之不允

○是日辰刻金星晝見於已位○辛丑建州右等衛女直都督等官尙哈等並建州左等衛女直都指揮鎖魯塔等各來貢賜宴並彩叚衣服等物有差

○實授南京江西道試監察禦史田登爲本道監察禦史

○禮部覆奏禮科給事中葛嵩所言禁奢僣事謂官民房舍車服器物之類多不循理𨿽累經禁革而循習如故請如嵩所奏裁之以制命禮部查節次榜例通行申明禁約

○督理馬政都禦史楊一淸奏狹西苑監多缺城堡官無寓所卒無營聚馬亦露牧原野遂至耗損今相度各監苑地勢其長樂廣寧等十四營舊無城堡宜創築開城黑水等十八營城堡湮廢宜增修仍各於其內置廏以養馬連屋以聚卒建衙以寓官兵部覆奏上從之卽令一淸及時提督整理期於完固○壬寅南京刑部尙書陳道卒道字徳修直隸盱貽縣人天順八年進士成化攺元授吏部主事調南京刑部歷員外郎郎中丁憂服闋攺南京兵部升金華府知府民多健訟有巨豪屢經大獄不服逮捕道至召寘於理境內肅然弘治間累升江西右參政雲南右布政使狹西左布政使都察院右副都禦史巡撫河南所至有聲其﹤鋶﹣釒﹥陳河南地方利病多見淮行召爲刑部右侍郎尋轉左升南京右都禦史進南京刑部尙書乞休致命未下而卒訃聞贈太子少保遣官諭祭命有司爲營葬事道沈靜寬裕好文事而不自炫露其子大章亦舉進士云

○南京都察院右都禦史張敷華言二事一謂今災異薦臻意者忠讜之言或未盡行姦貪之吏或未盡黜或科派重而民窮或工作頻而軍困或奔競者漸昌或乾沒者漸肆或儉約之風未興或僣越之俗未革乞命中外臣工各加修省一謂今諸司所陳民間一切利病有便於民而不便於吏者俱未見遵行乞急爲宣明務臻實效命下其奏於所司

○晉府奉國將軍奇氵�輦父輔國將軍鐘鑮並母夫人張氏墳墓兩被盜發劫奇氵�輦先後具奏而日月情詞不同又誤稱曰陵墓及漏書所遣人姓名下山西巡按監察禦史勘實奇氵�輦服罪宥之

○直隸太平府知府周進隆以當塗等三縣災重民困輪班人匠請暫免起解從之

○升山西布政司右參政任弘爲本司右布政使

○湖廣鄖陽府及均州雨雪及冰雹雪片大者六寸復雨黃沙

○乙巳遂安伯陳韶卒韶正統間襲爵中坐贓立功遼東會赦復爵後掌右軍都督府事復以督修造勞加太子太保進太子太傅至是卒輟朝一日賜祭葬如例

○丙午通政使司右通政姜淸丁憂服闋命添注本司管事

○升河南汝寧府知府張子麟爲山西布政司右參政

○巡撫直隸都禦史張縉以地方災傷請以淮揚廬鳳四府並徐州弘治十七年兌軍糧米十五萬五千石折收銀兩存畱本處以備賑濟俟三年後補還上曰旣地方災重饑民死亡數多兌運糧米準如數存畱此後亦不必補還

○四川巡撫官以地方饑窘軍餉不足請以弘治十六年以前布政司所貯贖罪米價並缺官皂隸等銀二萬九千四百餘兩存畱本處支用戶部覆奏從之

○定國公徐永寧妾丁氏永寧卒後三日自縊而死事聞命旌其門曰貞節

○巡按直隸監察禦史胡希顏奏請令鎭守總兵官及巡撫都禦史議處上曰各鎭邊備旣多廢弛卽行鎭巡等官令用心整理不許仍前怠緩

○丁未遣戶部右侍郎陳淸祭太倉之神

○遣順天府官祭宋丞相文天祥

○戊申巡撫直隸都禦史魏紳以應天等九府並廣徳州災傷請將今年兩京官俸糧及南京各衛倉糧七萬石漕運糧米三十萬石徵收折色月糧擬每石銀八錢俸糧並兌運米俱七錢攺兌者六錢戶部覆奏從之

○戶部覆議山東都禦史徐源所奏兗州等府災傷宜移文監督臨淸鈔關主事以今年明年稅課錢鈔折銀賑濟每鈔一貫折銀三釐錢七文折銀一分從之○總鎭兩廣伏羗伯毛銳以疾乞解任上曰兩廣重鎭毛銳練達老成委任方切旣累以疾辭其令太醫院擇醫士一人往視所辭不允

○時有旨朝陽門外修建延壽塔一座並殿宇廊廡墻垣命內閣撰敕令司禮監太監李榮內官監太監李興提督建造內閣大學士劉健等言臣等仰惟陛下聖明不意有此舉措聞命驚惶夜不能寐竊念佛老鬼神之事無益於世有損於民臣等已嘗累陳不敢多瀆今舉其明且切者言之前代人主信佛者無如梁武帝而餓死臺城宗社傾覆信道者無如宋徽宗而身被拘囚斃於虜地本欲求福反以致禍史冊所載非臣等所敢妄言在祖宗朝僧道有定員寺觀有定額不過姑存其教未嘗妨政害民所以治天下者惟堯舜周孔之道而已今寺觀相望僧道成羣齋醮不時賞賚無算竭天下之財疲天下之力勢窮理極無以復加夫以天縱聖明洞見物理乃空府藏而不惜竭民膏而不卹者蓋謂其能祈福消災庇民護國也近年以來災異疊見南畿浙江湖廣狹西諸處大旱人民失所江西各府盜賊縱橫廣西士官侵占地方四川番夷擾害邊境達賊在套復圖寇掠禍患之多難以枚舉不知其所祈者何福所消者何災護國庇民其功何在今者造爲延壽之名上惑聖聽而陛下信其遊說輒與施行嘗聞堯舜之壽皆過百歲當時未有僧道未有塔寺不知誰與延之陛下徳合天道政協民心則和气致祥聖子神孫自可享萬萬歲無疆之壽何假於僧道塔寺之力哉若建塔造寺果可以祈國家之福延君上之壽則臣等𨿽家出資財身就工役亦且爲之何暇與之校論是非稱量利害但決知其無是理爾祖宗朝間有塔寺之舉但當時官有餘財民有餘力𨿽終無益亦未大損今內庫急缺叚匹太倉銀數漸少光祿寺行價累年賒欠各邊糧艸所在空虛災傷地方餓死盈途逃亡相繼賑濟官員束手無措尢爲窘急而塔寺之費動以數萬若省修建之財爲賑濟之用卽可以活數百萬生靈之命豈非祈福延壽一大功徳哉且民之病遠在天下陛下恐不得而聞軍之病近在目前乃陛下所親見今班操官軍歲少一歲正以各項工役累力陪錢寧犯官刑苟逃性命朝廷屈法容恕差官催督尙未肯來若又聞此大役則今歲春班到者益少堂堂京營無人操備設有不測陛下誰與守哉臣等每思獘政之來不能力救慚懼交並今事關撰述若苟爲承順以上累聖聰下妨治化則臣等身自壞之誤國之罪𨿽萬死不足贖矣伏望陛下大奮乾剛特收成命將前項塔寺卽爲停止其敕書免令臣等擬撰宗社幸甚生民幸甚時府部大臣及科道等官亦交章論奏請罷其役上曰卿等言是其卽停止之

○庚戌翰林院檢討王九思乞歸省親許之

○兵部尙書劉大夏等言江北江南諸府災傷太甚狹西往歲困於用兵江浙諸省困於多事乞命巡撫巡按官蠲減租役專務生養尢望陛下躬行節儉痛自裁抑凡織造土木齋醮傳奉之類皆爲罷省臣民居室輿馬服食踰制之類皆行禁革上曰各處地方災傷重大民生困苦朕甚憫惻卿等所言深切時獘事有當行者其明白議擬以聞

○辛亥景皇帝忌辰遣儀賓楊淳祭陵寢

○內閣大學士劉健等言今早司禮監傳旨賜問臣等所撰眞人杜永祺等誥命封號久不進呈臣等竊惟異端之不可信及誥命封號之不當與近嘗具奏已詳但誥命之典朝廷所以獎賢勵能𨿽師保大臣必待三年考稱無過乃得頒給今永祺等卽與誥命不知其何賢何能而反重如此至於封號尢爲非禮蓋祖宗廟號不過十六字親王及文武大臣有功徳者謚號止一二字而此輩封號乃多至十八字虛辭濫譽流布朝野傳聞後世皆曰此朝廷之所褒獎儒臣之所擬撰也臣等荷蒙簡任內閣不能弼正闕失而坐視邪妄之徒妨政壞俗死有餘愧若又阿容撰述則今日所爲與前日所言自相背戾何以上格君心此臣等所以展轉逡巡未敢仰承明命者也臣愚以爲此等誥命待三年後頒給封號卽令停止庶幾國體不失而名器不濫矣﹤鋶﹣釒﹥入上嘉納之

○壬子掌鴻臚寺事禮部尙書賈斌乞休致上曰卿久典朝儀勤愼考成宜盡心供職以副委任不允休致

○命以山東濟寧州稅課之半賜涇王府從王請也

○錄遼東錦州沈陽等處禦虜功官軍升一級者一百一十九人署一級者一人餘一千五十二人給賞有差

○癸丑興安伯徐盛卒盛湖廣大冶縣人成化中襲伯爵督京營操練至是卒賜祭葬如例盛無子以從子良嗣

○是日己刻白虹彌天

○甲寅戶部尙書侶鐘復乞休致不允

○賜晉王知烊書院額曰養徳仍賜以五經四書性理大全等書從王請也

○戶部議覆吏部尙書馬文升所奏卹民困事謂光祿寺廚料近年會派數多今後乞減十分之二其供用庫黃白蠟葉茶之類亦請如舊例減免上曰歲荒民貧朕實痛心各衙門支用物料務從節約不許泛濫妄費

○命故應城伯孫繼先支過祿米免還官

○乙卯升監察禦史黃世經爲雲南按察司副使○賜涇王府十六年食鹽價銀一千二百兩從王請也

○丙辰賜伊府齊東縣主並儀賓辛銘晉府桂陽縣主並儀賓王爵西華縣君並儀賓陳鳳江浦縣君並儀賓孔廷賢代府隴西郡君並儀賓李文深髙陵郡君並儀賓李瑹誥命冠服如制

○升南京戶科給事中張宦爲四川布政司左參議

○丁巳巡撫山西都察院右副都禦史何鈞乞致仕不允

○掌國子監事禮部右侍郎謝鐸奏乞致仕以爲臣年至一宜去病深二宜去尸位三宜去妨賢四宜去負此四宜去而乃眷戀厚恩不能必去𨿽臣之不才固無所學可負其如負朝廷天下何吏部覆奏上曰師儒重職正宜任用老成鐸已累有旨勉畱毋再固辭

○南京戶部尙書王軾以老疾乞致仕上曰卿職司邦計勤愼老成有疾宜善加調理以副委任不允休致

○兵部左侍郎熊翀刑部右侍郎李士實各乞致仕不允

○守備永道都指揮僉事蔡紳以科斂不法罷命湖廣都司都指揮僉事潘勛代之

○戊午昏刻南京老人星見於丁位色赤黃

○己未實授南京狹西道試監察禦史蔣欽浙江道試監察禦史貢安甫俱爲本道監察禦史

○銓注武功中衛帶俸都指揮僉事尢昇於廣東都司羽林前衛帶俸都指揮僉事蘇英於廣西都司

○吏部尙書馬文昇言法司每秋後會審重囚其中坐收藏妖書惑眾問擬重刑者甚多傳信妖言多系愚民與其誅於已犯不若禁於未然乞敕都察院出榜下各巡撫巡按官翻刊諭眾但有收藏讖緯妖書者許半月內首官其書卽許燒毀官司有私錄者厥罪惟均仍令地方人等訪有以妖術妖言惑眾者卽捕送於官都察院覆奏從之

○庚申以旱災免浙江杭州等五府及寧波衛弘治十六年糧艸子粒有差

○監察禦史王士昭奏京城設鋪甲火夫以防火盜比年以來爲勢家所役財匱於供應力疲於奔走乞下所司痛革其獘兵部覆奏上曰京城火甲實多負累艱苦敢有仍前借倩私役需索科擾者法司具實以聞○先是吏部考功司爲訓導薛登覆奏準致仕而文選司不及知以登無功績奏攺除河泊所官吏科給事中吳蕣效奏尙書馬文升謂致仕之奏在五月十三日而攺官之奏在十四日使亦升出於無意則昏耄健忘何以辧別天下之賢否或出於有意則行私枉法何以爲天下之具瞻且已經十日之上不檢舉認罪是其欺罔之罪尢有大焉者伏望黜罰以爲羣臣之戒上曰此事已發落其已之

○命故右軍都督府署都督僉事彭淸之子楲襲原職綏徳衛指揮使

○虜入遼東義州境殺掠人眾命逮問備禦都指揮僉事馬深等罪分守參將韓輔罰俸一月

○辛酉中宮千秋節命婦朝賀

○賜各王府慶賀官員人等鈔幣有差

明孝宗敬皇帝實錄卷之二百九

弘治十七年三月壬戌朔聖慈仁壽太皇太后崩上卽日發喪命禮部具儀以聞告訃於諸王頒遺詔於天下曰予昔獲奉事英宗皇帝越旣有年不幸龍馭上賓攀號莫逮憲宗皇帝嗣統之日遂膺尊號備隆孝養及重罹變故內疚予衷賴今皇帝孝敬誠篤及皇太后皇后皇太子奉養周至予心甚安玆壽至七十有五得復從先皇帝左右於地下死無憾矣顧惟皇帝繼承丕緒須念祖宗創業艱難社稷至重邇來水旱相仍天下軍民困苦方劇宜勤勵節儉任賢使能爾文武羣臣尙各懷忠秉公同志協力以匡輔徳業恢弘治化共保億萬年無疆之休皇太子國本攸系其務進學成徳以端大本宮中大小庶務悉奏皇太后而行諸外戚家並遵皇祖明訓不得干預國政予生無徳及下喪服悉遵累朝太后遺誥以日易月二十七日而除哭臨三日卽止君臣皆同凡喪禮宜從儉祭用素品皇帝以萬幾爲念毋得過哀成服三日後卽聽政郊社宗廟百神之祀皆不可廢中外臣民之家音樂嫁娶皆不必禁崇王等王及諸宗室親王各守藩屏免赴喪但遣人進香在外文武衙門並免進香其遵行毋違予言不再

○禮部上喪禮儀注一初一日上素服詣大行聖慈仁壽太皇太后宮舉哀哀止括發設尊復舉哀畢歸喪次英廟皇妃皇太后憲廟皇妃皇后皇太子親王公主王妃舉哀禮同哀畢各歸喪次是日頒遺誥午小殮自本日至二十七日不鳴鐘鼓初二日上舉哀朝夕設奠英廟皇妃皇太后以下哭臨禮皆同禮畢各歸喪次初三日舉哀朝夕設奠大殮奉安梓宮設幾筵安神帛立銘旌哭盡哀上衰服舉哀行祭禮英廟皇妃皇太后以下皆成服各設祭一壇六尙及宮人各隨祭禮畢各歸喪次是日內官內使共祭一壇初五日公侯駙馬伯五府六部等衙門官共祭一壇文武三品以上命婦共祭一壇每七及百日上祭畢英廟皇妃皇太后以下各設祭禮同一在京文武官員聞喪素服烏紗帽黑角帶自明日淸晨爲始至第三日每日俱詣淸寧門外朝夕哭臨三日各十五舉聲而止凡文武官在朝及在衙門視事俱用布裹紗帽垂帶素服腰絰麻鞋退居卽服孝服通前二十七日而除一文武官一品至三品命婦麻布大袖圓領長衫麻布蓋頭淸晨由東華門入淸寧門外哭臨三日而止不帶金銀首飾仍素服通前二十七日而除一在京諸寺觀各聲鐘三萬杵一在京以聞喪日爲始禁屠三十日一軍民素服婦人素服不妝飾俱以聞喪日爲始二十七日而除一外國四夷使臣隨朝官哭臨及行祭禮工部造與孝服一聽選官辦事官監生人材吏典僧道坊廂人等聞喪卽易素服朝夕哭臨自次日早至第三日皆淸晨赴順天府朝闕設香案哭臨至第四日各具斬衰服監生人等素服朝夕哭臨三日各十五舉聲而止仍各素服通前二十七日而除一在外諸王世子郡王及王妃郡主以下聞訃皆哭盡哀行五拜三叩頭禮畢並易素服第四日服衰服遵依遺誥二十七日而除一遺誥到日在外文武官員人等素服烏紗帽黑角帶行四拜禮跪聽宣讀訖舉哀再行四拜禮畢各衰服於本衙門宿歇不飲酒食肉每日率合屬官僚人等朝闕設香案朝夕哭臨三日而止自是素服通前二十七日而除一在外官員命婦聞喪素服舉哀三日各十五舉聲而止素服通前二十七日而除軍民男女止素服一十三日一內外文武官員人等遵依遺誥二十七日釋服上從之惟攺用初三日大殮成服

○丙寅禮部等衙門請上遵遺誥於初七日視朝上曰朕哀痛方切未能視朝所請不允

○丁卯禮部等衙門復以遵遺誥視朝爲請上曰朕朝夕喪次未忍暫離卿等乃累﹤鋶﹣釒﹥懇請謹遵遺誥以初八日視朝

○廣東合溥縣夜有星大如箕紅光燭地流自西北至東南而裂聲如鼓○己巳上衰絰禦西角門視朝文武百官行奉慰禮畢制諭禮部曰朕爲徳盛者必裕於後實隆者必顯其名此天理人心之至公孝子慈孫所不能自已者也洪惟聖祖母大行聖慈仁壽太皇太后萬善咸備一徳弗渝昔奉我皇祖英宗睿皇帝懿行協於坤儀徽音溢於宮壼誕我皇考憲宗純皇帝丕振前烈益隆化基曁於眇躬撫育勤劬訓誨備至幸底成立獲嗣洪圖於今十有八年四方敉寧羣生康濟豈由菲徳實賴聖慈方期萬年永膺至養夫何皇天降割奄忽棄違鳴呼痛哉追惟聖徳隆深臣民共戴上薦徽號厥有彜章宜博采輿論之公稱天而謚昭布寰宇垂休無窮以稱朕尊親之志禮部其集羣臣會議以聞欽哉故諭

○月犯五諸候東第二星○庚午懷仁王府儀賓周欽革職爲民坐因事聚眾歐傷本管知州故也

○鎭守寧夏總兵官署都督僉事郭鍧卒鍧初任延安衛指揮使以功升至都指揮同知守備固原尋充右參將協守甘肅攺分守涼州肅州弘治十一年升前職掛徵西將軍印充總兵鎭守至是卒賜葬祭如例鍧歷任三邊屢經戰陳頗能嚴號令奮武勇亦一時將帥之有聲者云

○南京守備太監傅容成國公朱輔參贊機務兵部尙書韓文等奏今十七年例應差禦史照刷南京並準揚廬鳳等府文卷但地方饑饉急須賑濟乞暫免差遣都察院覆奏謂禦史刷捲系祖宗舊制非地方重傷不許奏免今南京守備官合詞上請宜令南京諸司暫免差官其廬鳳等府州俟戶部查報若果災重一體停免待有秋之日另行奏請從之

○山東按察司副使金獻民贖杖還職初獻民整飭天津等處兵備民有鄭畱住者其父海嘗爲耆老又以孝被旌而實無行獻民惡之不令與鄕飲海怨之因令畱住誣奏獻民諸不法事下巡撫都禦史王沂勘問無實惟遇聖節獻民稱疾不出及擅設鄕飲罪當贖杖時獻民已丁憂去任乃命巡按四川監察禦史逮問之

○南京白虹貫日

○辛未命寧夏衛指揮僉事保勣協守寧夏東路以都指揮體統行事

○命浙江杭湖二府漕運米三十萬石內以十萬石每石折徵銀六錢類解太倉以二府旱災故也

○癸酉實授南京雲南道試監察禦史李熙爲本道監察禦史

○淸明節遣駙馬都尉蔡震林嶽分祭長陵獻陵景陵裕陵茂陵文武衙門各分官陪祭

○遣儀賓周鉞祭景皇帝陵寢

○遣內官祭恭讓章皇后陵寢

○上仍衰服禦西角門視朝禮部集羣臣議上大行聖慈仁壽太皇太后尊謚曰竊惟居重闈而饗四海之奉備聖徳而膺萬世之名此天下之至難亙古今而罕見者也顧民彜之同好矧臣子之至情禮薦徽稱曷其敢後伏惟大行聖慈仁壽太皇太后陛下徳成天賦道合坤輿內蘊誠明外形莊肅孝敬不煩於姆訓溫恭夙著於皇家祇事英宗已協關睢之化篤生憲廟載延螽羽之祥曁正位於母儀復隆稱於徽號持貞固有恆之節當太平無事之時慈孝相成殆盈二紀迨夫皇上嗣統位號益崇以皇太后之尊而率共婦職以皇太子之貴而爲之孫曾追帷保護之功宛同神相誨迪之語凜有祖風禦親藩則以義裁恩待外戚則以身爲教居安順處又十八年乃至彌畱尙垂遺訓念社稷承傳之重憫民生困苦之深廷中聽者罔不盡心天下聞之皆當掩涕要始終於一致揆名實以交符徧考前編莫之有及𨿽以塗山之業僅成夏啟之賢太任之年不逮武王之養若慈具美夫豈偶然不有揄揚何以示遠臣等生蒙蔭育心切哀思博采公言上登尊謚宜天錫之日孝肅貞順康懿光烈輔天成聖睿皇后臣等拜手稽首謹議

○光祿寺卿趙竑卒竑順天府大興縣人父昂有詞學善交結仕至通政司參議竑成化二十年進士選刑科給事中歷升左右給事中遷都給事中光祿寺少卿至卿卒賜葬祭如例竑在諫垣所上十餘﹤鋶﹣釒﹥多見采納但爲人未免有都城儇薄之習士論以是少之

○乙亥是日以後上素翼善冠素服腰絰禦西角門視朝

○時南京兵部尙書秦民悅居喪服闋自以年老有疾乞致仕得旨卿老成練達精力未衰宜勉終禮制以俟起用不允休致吏科給事中吳蕣劾之謂民悅居喪乞休有忘親要君之意請治以罪命已之

○戌刻山東安丘縣有星流自西南至西北而沒天鼓鳴

○丁丑上禦西角門朝退遣內官召大學士劉健李東陽謝遷至門內暖合素幄中上起立曰陵廟事須商量健等奏曰昨蒙遣太監扶安諭示孝莊睿皇后葬未合禮欲爲釐正此盛徳事臣等仰見皇上聖孝髙出前古不勝嘆慕上袖出裕陵圖一紙指示曰此未合禮昨見成化年彭時姚夔輩奏章先朝大臣忠厚爲國如此先帝亦甚不得已耳健等對曰誠如聖諭但今日斷自聖衷則天下臣民無不痛快垂之史冊萬世有光矣上曰欽天監言恐動風水朕已面折之今日開壙合葬不爲動風水乎皇堂不通則天地否塞通之則風气流行惡得言動惟一點誠心爲之料亦無害皆奏曰皇上一念孝誠可以格天吉無不利上曰此事不難若祔廟之禮尢所當講健等奏曰先年議奏已定慈懿太后居左今大行太皇太后居右合祔裕陵配享英廟且引唐宋故事爲證臣等以此不敢輕議其實漢以前惟一帝一後唐始有二後宋亦有三後並祔者上曰二後已非若三後尢爲非禮事須師古末世鄙褻之事不足學太皇太后鞠育朕躬恩徳深厚朕何敢忘但一人之私情耳錢太后乃皇祖冊立正後我朝祖宗以來惟一帝一後今若並祔乃從朕壞起恐後來雜亂無紀極耳且如孝穆太后朕生身母止尊稱爲皇太后別祭於奉慈殿今仁壽宮前殿盡寬大意欲奉太皇太后於此他日奉孝穆太后於後殿歲時祭享一如太廟不敢少缺健等皆未敢應上曰此事卻難處仍舊則理有未安更之則違先帝之意又違羣臣會議會議猶可柰先帝何朕常思之夜不能寐先帝固重而祖宗之制爲尢重耳然朕亦難於降旨可議行之健等對曰此事重大非廷議不可退乃上﹤鋶﹣釒﹥言竊惟事莫大於送終禮莫重於祀享玆者大行聖慈仁壽太皇太后鸞馭上升山陵伊邇祀享之禮宜預講求謹按成化四年間慈懿皇太后崩逝之日羣臣會議有二後並配之文竊聞當時先帝遇天下難處之事羣臣爲委曲將順之詞或者猶不能無疑焉然奏議𨿽成於當時而奉行則始於今日仰惟皇上承宗祧之重爲綱常之主所宜至詳至愼而不可少有忽焉者也伏望特敕禮部仍會集羣臣咨詢眾議稽本朝祖宗之廟制質古先聖王之訓典務合大公允歸至當俾行之於今而無憾垂之萬世而有光臣等不勝至願上命禮部會多官稽考典制詳議以聞

○南京左軍都督府帶俸隆平候張祐卒輟朝一日賜葬祭如例

○後軍都督府帶俸署都督僉事阮興卒興初歷會州衛副千戶以功歷升都指揮同知成化間充右參將分守燕河營弘治初充寧夏副總兵久之升署都督僉事掛印充總兵官鎭守宣府調鎭薊州永平山海等處至是卒賜祭葬如例

○賞遼東錦州沙河沈陽上楡林等堡殺賊有功官軍人等銀絹等物有差

○兵科給事中張弘至言六事一擇守備謂蘇松備倭都指揮旣不堪任宜於巡按禦史所論薦中擇其鎭靜自守者代之不必遠舉以致紛擾一處憲臣謂浙江按察司僉事胡瀛兼理水利捕盜治在太倉州太倉新設州治百事所需民恐不堪宜令每歲往來巡歷事竣仍回本司一除海盜謂海盜以船爲家造船必假日月用工匠宜於沿海等處擇有力良家方許造船籍其縣裏姓名船皆有度不許過大又各異其色令易辯識有私造者重治之則賊進退無所而成擒矣一均海利謂海濱之民以捕魚爲生編竹爲筏隨潮往來宜令所司稍弛科禁使之安業而盜自弭一理鹽法謂國初籍民爲竈蠲其差役歲償其直故民樂爲之今科索不減而日課如舊以致失業逃亡又富商中支倚勢犯禁稇載聯舶宜下所司寬竈戶之徵革富商之獘一淸水利謂近者設郎中起導河夫錢大爲農害宜令憲臣查勘未徵者蠲之命所司議處以聞

○戊寅升南京刑部左侍郎樊瑩爲本部尙書

○南京兵部尙書秦民悅丁憂服闋復乞休致上曰卿近乞致仕已有旨勉畱不必固辭

○兵科給事中楊一渶上﹤鋶﹣釒﹥言近南京守備太監餘慶弟思源義男成同日授錦衣衛職畫匠呂紀子泰儒士黎玨趙垚夤緣於禦用監辦事中書科食糧安得以有用之財養此無用之輩哉請爲罷黜上曰餘思源等業已升用其已之

○命都察院右副都禦史徐氵�厚之子勛爲國子監監生從其請也

○庚辰狹西按察司僉事劉道立丁憂服闋復除原職

○升提督謄黃通政司右通政艾璞爲光祿寺卿

○辛巳左春坊左贊善費宏丁憂服闋復除原職○壬午上孝肅貞順康懿光烈輔天成聖太皇太后尊謚上祭告幾筵遣英國公張懋祭告天地駙馬都尉遊泰祭告宗廟新寧伯譚祐祭告社稷

○以孝肅太皇太后將祔葬裕陵山陵開土遣駙馬都尉馬誠黃鏞公告長陵獻陵景陵裕陵茂陵

○遣工部左侍郎曾鑑告天壽山后土之神

○吏部尙書馬文升上﹤鋶﹣釒﹥言南京每歲進鮮船本爲奉先殿薦新而設近年以來用夫挽運多者至千人沿途需索少不如意卽加以不敬罪況今揚徐之間荒旱特甚若重以此役民必驚擾伏願皇上念古者凶年殺禮之意量爲減省以蘇民困命所司議行之

○先是錦衣衛帶俸指揮同知畫士殷偕自陳年老乞命其子宏代職兵部覆奏以舊制非軍功不世襲偕夤緣圖冀非望不可許上特許其代事下兵部尙書劉大夏等又執奏以爵賞天下公器非人主所得私此等安坐而食旣得美官又傳之子孫邊方將士聞之誰不解體且引唐徳宗官獻瓜果者納陸贄言而止以爲諭上乃命爲錦衣衛百戶仍帶俸

○先是大同守臣奏迆北小王子遣使臣阿黑麻等六千人賫書求貢而番文年月稱號不類會官議下大同守臣勘報因遣通事往諭令歸語虜主易書以來阿黑麻不可具言往年謀入貢書已成以事不果番地紙難得故仍舊書無他意守臣以聞且言和好之利用兵之害命復會官議處僉謂虜擁眾在邊且已有先入境者勢不可已請準十一年例令二千人入貢上從之命大同延綏偏頭關三鎭移兵嚴備

○癸未英國公張懋吏部尙書馬文升等奉旨會議廟享事宜謂宗廟之禮乃天下之公義非子孫得以私之萬古綱常有不可易者自古昔以來殷周七廟父昭子穆各有配座一帝一後禮之正儀蓋陰陽相配之理也下至春秋以魯隱之國而書考仲子之宮胡安國傳云孟子入惠公之廟仲子無祭享之所以此觀之春秋之世去先王未遠魯秉周禮先王之制猶有存者祖廟無二配故也先王之制槪亦可見伏睹憲宗皇帝成化四年敕諭羣臣有曰朕心終不自安敢竊窺我先帝之至情以重違慈意不得已而勉從羣臣並配之議羣臣欲權以濟事亦不得已而進此議也據正禮而區處適宜仁至義盡足以上副先帝在天之遺志端有待於今日稽之周禮有祀先妣之文﹤鋶﹣釒﹥云姜嫄也是則太母得特立廟以專祀不失尊崇之禮自周然矣詩所謂閟宮是已唐宋禮制無常初正終亂固無足言但其間推尊太后不配食祖廟者則別立殿享之亦得閟宮之義至我國朝祖宗太廟之建一遵古典損益得中迆今已溢九廟廟皆有配配皆無二宏規遠謨成憲已定又於禁庭內建奉先殿得以朝夕供薦思孝之情委曲詳盡仰惟皇上繼統動率舊章而舉無不宜玆遇大行聖慈仁壽太皇太后上仙朝夕不離喪次悲哀動乎中外傳之萬方孰不仰感聖孝之無已也但孝心無窮而禮有限節祀享之禮當歸於至當所有奉安神主宜於奉先殿之外相應處所建一新廟如詩之閟宮宋之別殿歲時薦享一依太廟奉先殿之儀祀專而且近禮勤而且便隆名徽號仍稱太皇太后極其尊崇永受萬年之享則情義兩盡罔極之恩以酬嚴祖之道以著而大孝之實垂諸萬世無疆矣議上上復召大學士劉健等至素幄上袖出奉先殿圖指示其西一區曰此奉慈殿也又指其東一區曰此神廚也欲於此地別建廟奉遷孝穆太后神主並祭於此如何健等皆對曰最當又問位次如何皆對曰太皇太后中一室孝穆太后或左或右一室上曰須在左後來有如此者卻居右耳於是上親批會議本曰祀享重事禮當詳愼卿等稽考古典及祖宗廟制旣已明白都準議特建廟奉享仍稱太皇太后以伸朕尊親之意後世子孫遵守崇奉永爲定制於是中外翕然稱爲得禮蓋自庚申之召不奉接者已閱五年至是連奉顧問龍顏溫霽天語周詳視昔有加而明習國事洞察義理惓惓以宗廟綱常爲己任有非臣下所能涯涘矣後陵事竟不行蓋欽天監以爲歲殺在北方向不利內官監亦謂事干英廟陵寢難以輕動而聖意終不但已乃於陵殿神坐奉移英廟居中孝莊居左而孝肅居其右云

○直隸鹽城縣地震有聲

○甲申命太監李興保國公朱暉工部右侍郎張達董山陵祔葬之役賜之敕曰今將奉大行聖慈仁壽太皇太后梓宮祔葬裕陵特命爾等把總提督興工其早夜勤愼戒諭用工軍夫匠作各加敬謹不許諠嘩褻瀆皇堂內不許閒雜人等擅入近來做工官軍負累疲敝爾等須嚴加禁約管工內官內使及頭目作頭人等毋得肆爲淩虐勒取財物及擾害居民致生嗟怨違者治罪

○升總督南京糧儲都察院右副都禦史張撫爲南京刑部左侍郎

○以旱災免直隸安慶池州二府十六年糧艸有差

○賜沈王幼﹤土學﹥五經四書集注從王請也

○乙酉命巡撫甘肅都察院右副都禦史劉璋之子希文爲國子監生從其請也

○代府革爵庶人奇潡先以挾制王府酷害人命革職至是又違禁濫聽凶人充伴當撥置打死平人慶成王奇湞奏其事下巡撫巡按等官勘問得實刑部覆奏上命姑從輕處置遣內官押赴鳳陽居住看守祖陵仍諭慶成王知之

○丁亥巡按山西監察禦史盧儀乞起用致仕太保戶部尙書周經不允

○命狹西行太僕寺卿袁宏與山西行太僕寺卿王琰兩易其任而增設狹西苑馬寺並行太僕寺寺丞各一員俱從督理馬政都禦史楊一淸奏也

○升吏科都給事中王洧爲通政使司右通政提督謄黃

○鎭守大同總兵官都督莊鑑有罪謫遼東三萬衛立功鑑在大同侵盜官軍馬價銀七百餘兩信任都指揮僉事呂愷愷復倚鑑名索諸軍財物百戶侯俸發其事鑑乃以所侵馬價送愷且以賄囑愷使承其事愷懼而自言巡按監察禦史盧儀等核實具奏命愷等論如律鑑還京逮問至是獄具擬監守自盜論準徒五年立功滿日仍本府帶俸

○戊子慶成王府儀賓李實有罪黜爲民實與同府儀賓劉璠等邀截運夫兌收祿米及分外盜支者不少州縣被其騷擾且將十年其後實父本道以爭兌訟於官爲王惠者發其事實以其父訟及已也怒弗與食者幾兩月父貸於人以食歲將盡以牛肉饋之父方病食之遂劇數日死獄中實遂誣奏太原知府馮淸受賄虐禁瘦死其父下巡撫官覆問乃盡得其情坐實常人盜倉庫錢糧得財者律絞準徒五年且劾其因爭折糧陷父非命宜從重治獄上故有是命劉璠等各治罪有差

○升廣西布政司左布政使鄧庠爲都察院右副都禦史總督南京糧儲

○庚寅攺兵科給事中戴銑於南京戶科以銑請便養故也

○辛卯湖廣盧溪縣雨冰雹傷麥苗

明孝宗敬皇帝實錄卷之二百九終

大明孝宗敬皇帝實錄卷之二百十

弘治十七年四月壬辰朔孟夏享太廟樂設而不作

○遣內官祭司竈之神

○升河南布政司右布政使龐泮爲廣西左布政使

○甲午給秦府故輔國將軍誠漻夫人髙氏餋贍米歲五十石靖江王府故輔國中尉規煐妻張氏米歲三十石

○升狹西按察司按察使張泰河南布政司右參政常麟俱爲右布政使泰河南麟福建

○升尙寶司司丞鄭宗仁爲南京太僕寺少卿

○升監察禦史余本實爲福建按察司副使刑部員外郎徐守誠爲湖廣僉事

○戶部主事席書上﹤鋶﹣釒﹥言近以雲南晝晦雷火地震之異命南京刑部左侍郎樊瑩巡視雲貴瑩奏黜貴州參政等官三百餘員意以災異爲各官所致臣竊以爲災異系朝廷而不系雲南譬如人之元气內損血脈不和則瘡瘍癱疽發見四肢朝廷元气也雲貴四肢豈可捨致毒之源而專治四肢之末哉今光祿寺及內府諸監局供應等物數倍往年冗食官員積至數千投充校尉者積至數萬齋醮之修寺觀之建殆無停日蘇浙織造頻煩近臣賞賜踰度加以皇親之家侵奪軍民田土网羅內外市利大小內官凡內外軍馬錢糧衙門日漸增添大獄據招詞而不敢辯刑官知冤抑而不能更大臣以直道在閒者未蒙起用各官以言事被謫者未經原復文官由傳升者有之雜流僣濫名器者有之大臣不聞執奏科道官不聞論救災異之警偶泄雲南當國大臣不知自省乃奏遣大臣前去考察賢否欲以遠方官屬當之此何爲者哉且以雲南災異而並考察貴州官員是又何耶況他省之有災異者多矣而考察獨不及何耶昔漢遣八使巡行天下表核忠污張綱獨曰豺狼當道安問狐貍乃劾奏大將軍梁冀等無君十五事今樊瑩職兼巡察不能劾奏戚畹大臣而獨考察雲貴官員何爲者耶如必欲綜核名實感格天心乞先自兩京文武大臣而下至科道等官應自陳者自陳應考退者考退然後分遣大臣前去各省考其貪酷之尢甚者一例罷黜將雲貴被考官員待今冬會朝之時從公再察應黜退與存畱者與各省一體而行仍乞陛下任大臣爲腹心任言官爲耳目大臣不能執法者聽言官劾奏言官不能極言者吏部以不稱外除供應物料定例遵守取回添差太監革退冗食官匠戒諭皇親使保富貴大獄冤抑許其聲辯革傳升官員止寺觀營造大臣當起用者起用言官被謫者查升與凡大害當祛大政當行者悉令有司條奏行罷再乞延訪大臣以詢民情政務之急觀涉經史以求治亂成敗之要如此而災異不消天下不治臣未之聞也伏惟聖明鑑察命下其奏於所司

○以水災免河南開封府及直隸歸徳衛弘治十六年秋糧子粒有差

○命定西侯蔣驥神機營五千下坐營管操

○鎭守湖廣都督僉事歐磐以疾乞致仕不允

○直隸鹽城縣連日地震

○丙申升山西按察司副使謝罃爲狹西按察使吏部郎中劉約爲河南布政司右參政

○丁酉上孝肅貞順康懿光烈輔天成聖太皇太后尊謚冊寶上衰服禦奉天門外導駕官導上隨冊寶輿後降陛升輅至淸寧門外上降輅入自左門內導引官導上至幾筵殿前奉安冊寶行祭告禮皇太子親王陪位冊文曰孝孫嗣皇帝祐樘謹再拜稽首言臣聞化洽家邦承式實原於至徳禮嚴祀享追崇宜薦夫徽稱典則具存情文兼備肇自古昔匪獨斯今恭惟皇祖妣大行聖慈仁壽太皇太后聖善靜專溫恭明肅懿行允宜乎宮壼誠孝上通乎神明陰禮克諧夙祗承於皇祖徽音茂嗣肆佑啟我後人在皇考隆誕育之祥於眇躬極擁護之力任賢節用不替訓言憂國卹民每形顏色餋以天下維得四海之歡心壽邁古稀庶葉萬年之遐祝夫何昊穹弗弔鸞馭上升痛徹衷腸哀同寰宇允惟聖徳旣冒被於有生宜闡鴻名用光昭於無極爰咨輿論請命於天謹奉冊寶上尊謚曰孝肅貞順康懿光烈輔天成聖太皇太后伏惟聖靈在上俯垂鑑歆申鍚繁禧貽於萬世謹言○總制狹西軍務戶部尙書秦紘以老疾乞休致上曰卿以耆徳宿望方膺總制重托宜勉加調攝盡心邊務以副眷懷所辭不允

○戊戌賜唐府福山縣主並儀賓莊寶晉府臨海郡君並儀賓邵珣崇信縣君並儀賓郝承恩誥命冠服如制

○升監察禦史夏景和爲山西按察司副使

○己亥南京禮部主事王偉奏天順七年會試初場火士之焚死者九十餘人臣父照亦與其難英宗皇帝命收骸骨賜葬朝陽門外爲六大冢題曰天下英才之墓仍遣官諭祭授以職衘緣官無主守歲無祀事各家子孫又以道遠不得往來省視以致居民歲侵墓石毀棄墻垣坍塌今跬步之外已爲彊暴蔬圃之地乞令有司量爲修築處置或立一祠或設一壇歲與二祭使臣父等枯骨及臣等九十餘家子孫生死感恩世世無窮工部覆奏謂宜令順天府照舊修築墻垣題寫門扁前立祭亭三間石刻英宗皇帝禦制祭文於中令人看守免其雜役其墓傍地土被人侵占者重治其罪以警將來從之

○庚子頒詔天下詔曰朕夙志尊親懋惇孝理生則盡餋沒當愼終況稽行闡名禮之大者典彜具在曷敢弗率行之洪惟皇祖妣大行聖慈仁壽太皇太后睿性通明懿徳純備事我皇祖茂衍宗潢肆我皇考丕承鴻烈母儀旣著徽號式彰曁予衝人嗣守天位仰荷慈訓輯寧邦家位號愈隆尊養兼至前後四十餘年追惟鞠育之恩擁佑之力一朝奄棄痛切予衷下逮臣民均蒙蔭庇哀號攀慕四海攸同爰考舊章博詢輿論於四月初六日祗告天地宗廟社稷恭上尊謚曰孝肅貞順康懿光烈輔天成聖太皇太后嗚呼大徳難名至恩罔報顧文情之兩盡庶聞譽之無窮布告萬方咸使知悉

○辛丑命貴州布政司所屬州縣及宣慰司等衙門土官正官俱免明年朝覲止令佐貳首領官來朝其都勻府並所屬則並佐貳首領官免之從鎭巡等官奏也

○旌表直隸太倉州民顧鉞妻兪氏貞節舊制節婦已故者不與旌表之列中書舍人顧守元奏臣父鉞棄皆時母兪氏年僅二十四歲遺腹有臣甫及三月臣旣生復嬰險疾每見臣疾勢危迫輙欲自縊保護成立又教誨之臣竊科第以有今日皆母氏力也有司舉臣母守節艱苦之狀禮部行勘得實例當旌表類奏之際臣母不幸卒於官邸禮部拘例不爲覆奏使臣母一生苦節泯滅無聞實爲可憫伏乞一體旌表則臣母𨿽死猶生而臣之志願亦永畢矣禮部覆奏許之

○廣西思恩府土官知府岑浚與田州府土官知府岑猛積不相能累肆攻劫轉掠上林武緣等縣死者不可勝計至是浚攻破田州府猛僅以身免其家屬百五十人皆爲所虜兩廣總鎭等官以聞兵部請調三廣兵剿之上從其議命各飭兵以聽調用凡進兵機宜仍令兩廣總鎭等官計處停當母輕忽誤事

○兵部奏舊例軍職犯事被提監故病故未復職者不分職之大小子孫襲替俱攺調別衛於事情久當宜著爲令凡軍職犯人命失機典刑宿娼等情者子孫仍照例攺調其餘徒杖等罪不分已結未結監故病故子孫襲職俱免攺調其例前攺調已襲替一輩者此後子孫襲替宜聽其便從之○都察院奏南京及應天等府已得旨免差官刷捲在京及順天等府並各布政司乞俱準此例俟明年請差官通刷四年文卷從之

○巡撫甘肅都察院右副都禦史劉璋乞致仕不允

○夜月犯右執法星

○壬寅禮部上孝肅太皇太后梓宮發引至卒哭儀注一四月十三日太常寺奏齋戒文武百官宿於本衙門是日遣駙馬都尉一人護喪並領在途諸祭祀事其把總內官及入皇堂內官內使匠作人等各奉敕行事禁屠宰至葬畢日止禁音樂至卒哭日止各衙門俱預定送葬官員姓名以請十四日十五日百官及命婦俱衰服晨詣淸寧門外哭臨自是至奉迎神主還京日俱免朝十四日遣官以葬期告天地宗廟社稷上衰服告幾筵內侍陳酒饌如常儀內導引官導上詣拜位皇太子親王以下俱衰服各就拜位贊四拜奠帛獻酒讀祝再四拜舉哀哀止焚帛祝禮畢十五日遣官祭告各門並橋及諸神廟是日晚上衰服告辭幾筵內侍陳牲醴如常儀內導引官導上詣拜位行禮如前儀畢次英廟皇妃祭次皇太后祭次憲廟皇妃祭次皇后及宮眷祭次皇太子祭次榮王祭次淳安大長公主祭次仁和大長公主並王妃祭次內官內使祭俱如前儀一十六日梓宮發引先一日司禮監禮部錦衣衛官及諸執事設大昇轝於午門內列葬儀於午門外至大明門外內侍官陳酒饌拜位如常儀內導引官導上衰服詣拜位皇太子親王以下各衰服就拜位行啟奠禮如前儀內導引官導上於幾筵殿內稍東西向立皇太子親王以下於丹陛上稍東西向立執事者升徹去幃幕等物拂拭梓宮內侍徹啟奠內執事官設龍輴於幾筵殿下設眞亭神帛輿謚冊寶輿於丹陛上內侍陳酒饌拜位如常儀內導引官導上衰服詣拜位皇太子親王以下各衰服就拜位行祖奠禮如前儀畢內導引官導上詣殿上梓宮前稍東西向立皇太子親王以下俱於丹陛上稍東西向立內侍奏請靈駕進發內侍先捧謚冊寶由殿中門出置輿內次奉神帛由中門出安奉於輿內神帛箱置於後次眞亭安置訖內侍奉銘旌由中門出執事官升奉起梓宮內執事執翣分左右障護梓宮降殿內使奏請梓宮升龍輴執事官奉登龍輴訖以彩色帷幕障飾梓宮遂啟行執翣者仍分列左右內使擎傘扇侍衛如儀儀仗居前謚冊寶輿神帛輿眞亭銘旌以次先行內導引官導上由殿左門出皇太子親王以下及宮眷皆哭後隨宮眷哭於幃中梓宮至午門內內侍奏請梓宮升大昇轝執事者安奉訖宮眷立於梓宮之右內執事陳牲醴如常儀設上拜位於前皇太子親王以下拜位於後進帛進爵讀祝官各隨地之所宜立內導引官導上詣拜位皇太子親王以下各就拜位行遣奠禮如常儀畢內侍奏請靈駕進發司禮監官率儀衛謚冊寶輿等前行上哭盡哀內侍奏諳上還宮皇太子並宮眷俱還梓宮由午門中門出葬儀等以次前行榮王以下哭送太常寺先設香燭執事官設褥位於太廟中香案前梓宮至端門外少駐導引官導榮王淺淡色服詣神帛輿前跪禮官跪於榮王之左奏請朝祖禮官興榮王俯伏興詣輿奉神帛由廟街左門入至太廟褥位跪置神帛於褥位興榮王立於神帛後贊禮贊跪榮王跪禮官跪於榮王之左奏行謁辭禮禮官興贊禮贊俯伏興榮王俯伏興贊行五拜三叩頭禮贊禮畢榮王跪奉神帛興仍由廟街左門出至輿前以神帛安奉訖禮官跪奏請靈駕進發榮王仍衰服隨行梓宮由承天門大明門中門出榮王還百官俱衰服步送至徳勝門土城外俟祭畢而還其執事及分送官騎送至陵俟事畢而還沿途市巷軍民人等遇梓宮至皆跪俯伏舉哀候梓宮過而興大昇轝行沿途每程俱宿頓於席殿內儀伏等物貯席房內梓宮至順天府前皇親命婦及文官四品以上武官三品以上命婦祭至土城外公侯伯及五府六部都察院等衙門官員耆老人等祭至沙河皇親及駙馬都尉等祭梓宮至陵執事官先陳龍輴於獻殿門外候大昇轝至禮官奏請靈駕降轝升龍輴詣獻殿執事官奉梓宮升龍輴由中門入護喪官由左門入詣獻殿上安奉訖謚冊寶輿等仍陳於前行安神禮執事官陳酒饌如常儀設護喪官拜位於梓宮前內侍引護喪官詣拜位贊四拜興贊跪奠帛獻酒讀祝畢再四拜舉哀哀止焚帛祝禮畢是日遣官祭告后土並天壽山及長陵獻陵景陵裕陵茂陵十八日將掩玄宮時行遷奠禮如前儀畢內侍復引護喪官詣梓宮前跪內侍奏請靈駕赴玄宮護喪官俯伏興執事官升奉遷梓宮進皇堂安奉訖內侍官奉謚冊寶置於前陳列冥器等物仍於獻殿上設靈座俟奉安神主遂行贈禮內執事官陳酒饌於皇堂門外奉玉幣案置香案前設護喪官拜位於前內侍引護喪官詣拜位贊四拜興贊跪奠酒贊請進贈執事官捧玉幣跪進於護喪官之右護喪官受玉幣獻畢以授內執事奉入皇堂安置訖贊俯伏興再四拜舉哀哀止贊贈事畢內侍出遂掩玄宮行享禮執事官陳牲醴於玄宮前如常儀內侍引護喪官詣拜位贊四拜贊跪奠帛獻酒讀祝俯伏興再四拜舉哀哀止焚帛祝百官俱於陵下鴻臚寺官傳贊行禮同遂題神主內侍設香案於玄宮門外陳酒饌如常儀設題主案於香案前西向設護喪官拜位於前北向內侍盥手出主於案上題主官盥手西向題主畢內侍奉主置於神座藏神帛於箱中置其後內侍奏請孝肅太皇太后神靈上神主行禮如前儀畢內侍啟匱覆主奏請神主降座升輿內侍奉神主升靈輿至獻殿上內侍奏請神主降輿升座奉神主卽座訖行安神禮如前儀是日別遣官以掩玄宮畢祭謝后土並天壽山之神及遣官以葬畢告長陵獻陵景陵裕陵茂陵遂行初虞禮執事官陳酒饌於神主前設護喪官拜位於香案前內侍引護喪官就拜位贊四拜興初獻奠帛獻酒讀祝亞獻終獻再四拜舉哀哀止焚帛祝畢內侍官奉神帛箱埋於殿前屏處潔地焚喪儀於野回至行殿再虞遂奏請神主降座升輿還京神主升靈輿進行儀仗侍衛如儀護喪官後隨在途朝夕奠十九日三虞四虞二十日五虞二十一日六虞俱在途二十二日七虞在城外是日神主至城外幄次百官衰服出城奉迎行五拜三叩頭禮畢俟神主進行百官從至午門外儀衛等退護喪官亦退內導引官導上及皇太子親王俱衰服迎於午門內神主至上舉哀步行前導皇太子親王后隨至淸寧門外英廟皇妃皇太后憲廟皇妃皇后公主王妃宮眷等俱迎神主於宮門內舉哀以次後隨至幾筵殿內皇太后以下序立於殿西稍北東向上立於殿東稍南西向皇太子親王立於丹陛上稍東西向內侍奏請神主降輿升座上奉安神主於靈座行安神禮內執事官陳牲醴如儀內導引官導上詣拜位皇太子親王俱就拜位四拜獻酒讀祝再四拜舉哀哀止文武百官於淸寧門外隨班行禮禮畢皇太后以下入拜位舉哀行謁見四拜禮至夕奠時八虞二十三日九虞俱上親行二十四日上素翼善冠素服腰絰禦西角門百官黑冠帶淺淡色服行奉慰禮二十五日卒哭上率皇太子親王衰服行禮如前儀畢始釋服還宮自是罷朝夕奠二十六日上黑翼善冠淺淡色服黑犀帶禦奉天門百官行奉慰禮從之

○癸卯升伸威營坐營都指揮使王銘爲後軍都督府署都督僉事充總兵官鎭守薊州等處

○總制狹西軍務戶部尙書秦紘復乞休致上曰卿引年求退已有旨勉畱宜盡心職務以副重托不必固辭

○授南京吏部尙書王﹤亻與﹥之孫昇爲中書舍人以習字三年已滿也

○昏刻火星犯鬼宿積屍气星○甲辰以孝肅太皇太后梓宮將赴葬山陵遣駙馬都尉蔡震護喪賜之敕曰今奉孝肅太皇太后梓宮安厝裕陵朕以嗣守宗社祗循舊章爾爲國戚禮宜護葬凡山陵道途祭奠及一應喪事皆以屬爾必欽必愼用副朕意故諭

○乙巳遣英國公張懋以葬期告天地駙馬都尉馬誠告宗廟新寧伯譚祐告社稷上衰服告幾筵

○文武百官及命婦晨詣淸寧門外哭臨如儀

○丙午遣英國公張懋總官軍防護賜之敕曰今奉孝肅太皇太后梓宮安厝山陵特命爾總領官軍防護爾須嚴加戒約經過道路不許撒放驢馬作踐田苗亦不許假以做飯等項名色擅到人家攪擾及搶奪柴艸等物如違輕則聽爾量情懲治重則奏聞區處爾須竭誠效力盡心管理毋或須臾怠忽有負委任爾其敬之愼之故諭

○遣太監苗逵等總督巡視賜之敕曰玆今孝肅太皇太后梓宮安晉山陵特命爾等預往入皇堂內灑掃宮殿整點器具務要十分潔淨齊備不許纖毫缺少怠忽梓宮向止尢須奉安停當各官原敕內有名人員該入皇堂者不許帶領閒雜人等擅入爾等仍管束帶去宮校用心巡視靈駕至陵及掩土之時官員人等敢有喧鬧褻瀆怠慢誤事者聽爾等具實回奏爾其愼之愼之故敕

○百官及命婦復詣淸寧門外哭臨

○是日晚上衰服率皇太子以下詣幾筵行告辭禮

○丁未仁祖淳皇帝忌辰上祭奉先殿○是日孝肅太皇太后梓宮發引上衰服率皇太子以下行啟奠祖奠遣奠禮俱如儀榮王送梓宮行朝祖禮百官步送至徳勝門外其送葬官騎送沿途皇親及羣臣命婦各祭如儀

○昏刻月掩心宿東星

○戊申梓宮至山陵獻殿行安神禮遣工部右侍郎張達祭告后土並天壽山之神駙馬都尉馬誠遊泰分告長陵獻陵景陵裕陵茂陵

○夜月犯女宿下星

○己酉梓宮葬裕陵行遷奠及贈禮遂題神主遣工部右侍郎張達祭謝后土並天壽山駙馬都尉馬誠遊泰以葬畢告長陵獻陵景陵裕陵茂陵是日行初虞再虞禮

○庚戌奉神主還京行三虞四虞禮○辛亥行五虞禮

○壬子行六虞禮

○癸醜行七虞禮是日神主至京百官奉迎於徳勝門外上衰服率皇太子以下哭迎於午門內神主至幾筵上行安神禮俱如儀遂行八虞禮

○甲寅上行九虞禮

○初賜皇親會昌伯孫忠永淸縣義河寶坻縣把門城老鴉口田二千四百八十一頃後孫氏寵衰乃以把門城田一千二百頃賜太監辰保久之辰保卒皇親慶雲侯周壽奏乞之壽方貴幸乃展攺四至益占孫氏田忠曾孫銘襲侯爵與叔指揮王�贊等各分賜地銘與其侄賢私以五百頃易壽銀四百五十兩豊潤縣柳科港內有牧馬艸場歲徵銀市馬玉田縣蘿卜窩香河縣橫水三灣田共萬餘頃皆辦納糧銀之數銘等各佃其中皇親建昌侯張延齡妻王�贊繼室周氏女也王�贊卒周氏自陳無嗣乃以義河老鴉口兩處所有田四百餘頃更援柳科港諸處孫氏田俱混作已業辭畀延齡上不知而允之其地與壽連者稍侵壽界毀其封堆時壽寵漸衰延齡方貴幸壽心不平兩家奴僕遂相掊擊壽延齡各奏其事上命戶部左侍郎王儼左少監朱信錦衣衛都指揮僉事葉廣勘量以聞工科左給事中張文上﹤鋶﹣釒﹥曰壽及鶴齡延齡肺腑至親休戚攸同不圖忠義專事貨財希恩傳奉濫私親黨原其初心不過富貴但富貴之極驕奢淫佚所自生也皇上上體太皇太后下念聖子與夫力微之愴渭陽之感推念數親均加恩眷特一轉移間耳不然臣恐愛之愈至驕縱日甚正如饑者而食之毒鮮不害也近日兩家家人朱達杜成周洪等陳乞兩淮長蘆鹽引若干萬萬一王皇親及左右貴幸之人援例奏請拒之則業已賜人從之則鹽引有限何以爲處初達等命下其門如市將竈丁見煎鹽引收發�人守支愈難出場則舟楫相望姦僞百出私門日富國計日虧乞寢前命重治達等又兩家爭訟地土奏稱頃至太多恐包民業在內乞敕儼等急勘如有民業則除之仍乞面諭壽等當知止足天道惡盈顚覆必至尢望皇上凡有干請輙從檢抑仿漢竇廣國故事擇人與俱日講求所以竭忠保族之道﹤鋶﹣釒﹥入下所司知之儼等勘歸奏壽原賜地附餘者多周氏辭畀延齡地內有牧馬艸場及多包軍民者銘賢盜賣賜地價壽遞年花利收銀二千兩俱當還官壽延齡縱容下人擅毀封堆通宜究問兩家奴僕擬徒杖罪有差而當壽家者獨重下戶部都察院覆議上曰壽等俱皇親並周氏俱宥之賢等逮治如律壽所乞把門城田一千二百頃今再賜八百頃俱令管業銘壽利息及價銀免追其田五百頃並把門城餘地老鴉口柳科港橫水三灣蘿卜窩義河等田俱周氏辭退之數宜賜延齡其交納太僕寺馬價辦納糧銀俱除之儼等仍依數撥給明白具圖以聞至是歸復奏把門城等地內新增民地屯田二百二十三頃有奇尙辦賦役上命蠲之亦賜延齡是舉也壽得地二千頃延齡得地一萬六千七百五頃有奇而銘止得原賜地二百二十頃云

○乙卯上素翼善冠素服腰絰禦西角門百官行奉慰禮

○賜晉府輔國將軍奇氵�罷奇渥奉國將軍表檴誥命冠服如制

○淸平伯吳琮卒琮遼陽人成化十五年襲兄璽爵南京後軍都督府帶俸弘治十一年掌本府事至是入臨孝肅太皇太后喪卒於汶上驛訃聞輙朝一日賜祭葬如例

○丙辰上行卒哭禮如儀始釋服還宮

○丁巳上黑翼善冠淺淡色袍黑犀帶禦奉天門百官行奉慰禮

○掌國子監事禮部左侍郎謝鐸復乞休致不允

○升吏部郎中杭濟爲福福建按察司副使提調學校

○南京監察禦史丘經丁憂服闋復除江西道雲南緬甸軍民宣慰使司奉旨遣頭目恩完等伴送精通緬字人孟香等三名來京賜宣慰使紵絲彩叚二表裏並賜頭目人等鈔錠等物如例

○夜直隸淮安府火焚軍民房屋五百八十九家禮部具奏請行令所司各加賑卹上是之命鎭巡等官痛加修省凡被災之家仍用心賑卹毋令失所

○戊午南京吏部尙書林瀚乞致仕上曰卿學行端謹精力未衰可引年固求休致宜盡心職務以副委任不允所辭實授南京試監察禦史張鳴鳳等爲監察禦史鳴鳳山東道姚學禮山西道楊譽廣東道

○庚申上傳旨諭禮部臣曰朕服制𨿽尊遺誥中心哀痛未忍盡從吉典每月朔望日暫免升殿百官常服於奉天門朝參遇節免宴百官勿著紅衣凡大節免行慶賀禮各王府並南京及在外各衙門預行文知之不必差官赴京

○升分守涼州右副總兵都指揮李祥爲署都督僉事掛徵西將軍印充總兵官鎭守寧夏

○命浙江處州衛指揮使毛錦守備溫處二府福建福州中衛指揮僉事髙忠守備汀漳二府狹西洮州衛指揮使李瀚守備西固城俱以都指揮體統行事

大明孝宗敬皇帝實錄卷之二百十終大明孝宗敬皇帝實錄卷之二百十一

弘治十七年閏四月辛酉朔先是重修闕裏孔廟成有旨以三月十七日傳制遣太子太保戶部尙書兼謹身殿大學士李東陽往祭告並立禦制碑文會孝肅太皇太后喪中止至是禮部言喪禮旣畢況遺誥有百神之祀皆不可廢之言請如初旨遣官行禮命免傳制仍遣東陽往告賜之敕曰比因闕裏文廟毀於回祿爰命有司重建厥功旣成玆遣卿往彼祭告夫先師道徳萬世之所宗鼎新廟庭一代之盛典以故禋告之禮特委輔弼之臣卿其精白一心寅恭將事務期聖靈昭格以副朕隆師重道之懷事畢卽星馳還京

○命禁軍民奏訴泛及七八人以��境外人摭入傍事者不得準理仍治其告人以巡撫江西都禦史張本言吉安瑞州等府刁民妄起詞訟故也○壬戌翰林院檢討劉瑞言闕裏孔廟告完上遣大學士李東陽祭告立碑文物一新惟夫子加封之典尙因襲胡元之舊未能攺正所謂大成者孟氏取譬之詞而所謂文宣者又齊亂主髙洋之謚是不可以擬夫子盛徳之形容請節去大成文宣四字別定爲尊崇美謚因此祭告而並新之以彰皇上崇儒重道之盛心命下其奏於所司

○賜沈府唐山王勛澂爲善陰隲四書集注等書從其請也時盜發唐府新野悼懷王墓唐王因言近年以來新城王母妃河南上蔡二郡主及承休王長子等墳墓數見發掘終不得盜主名乞賜處分上命巡撫等官嚴督所司緝捕以務必獲如不獲奏聞處置

○癸亥兵部尙書劉大夏以淮揚廬鳳等府饑荒請免巡撫都禦史張縉赴京議事其南北直隸及浙江江西河南山東等處亦各有災請先蠲除夏稅以慰民心此後秋糧當免與否再奏處置命縉盡心賑濟撫安地方其他災傷之處稅糧宜寬免者令各巡撫巡按官卽勘實以聞

○都察院覆議都禦史張敷華所言謂諸司陳奏時政利病請申諭所司舉行仍令歲終具所行事迹類報撫巡官以憑稽考從之

○初江西新建人謝福陳金徐九齡及其弟九應等流劫鄕村新建知縣金瑞指揮徐麒捕九齡等送按察司僉事沈淸吏有受賕者爲之地淸信而緩之九齡遂逃去又以病縱九應於外九應亦逃時他賊李文富王銘等劫髙安王佐二等劫安仁眾巳七十餘人九齡兄弟旣得脫遂僣稱官號四出劫掠前後聚眾至二百餘人王銘及王成武等眾至六百餘人出沒建昌新諭余干進賢南昌臨川樂平新昌鄱陽弋陽上髙靖安諸縣七八年間殺照磨一人典史一人執瑞州知府劉璣困辱之箠知縣詹寶幾死殺官兵及虜軍民四百餘人焚室廬二千二百餘間官兵捕斬終不能盡九齡等二百餘人猶竄匿所獲王銘等九人瘦死李文富及王成武等十八人至是始伏誅窩藏主守人等各治罪有差初賊之起也州縣蒙蔽不以實聞鎭巡等官亦不以爲意及旣熾鎭守太監董讓始議遣兵督捕文移稱指揮楊泰堪爲將領官兵不用命者以軍法處治各道巡守等官讓皆不用巡撫都禦史韓邦問出巡詣讓計事不得見巡按監察禦史王哲奏之且謂賊勢猖獗如此而讓隱蔽不言請徵選別用讓亦奏哲擅作威福淩忽鎭巡及擅執無罪等事有旨命淸理屯田戶科左給事中蔚眷淸軍監察禦史何歆會問春以嫌去刑科給事中湯禮敬繼之哲讓更相辯奏遂命刑部郎中邵蕡會都禦史林俊及禮敬等按之至是蕡奏哲所言讓事多實哲應接鎭巡頗傷慢易紏奏批呈亦多不審布政使林泮以下申報事情失實讓及邦問不加詳審淸故縱賊首貽患一方僉事茆欽避嫌不舉並應逮問時邦問及淸等先去任上命悉宥之泮以下各停俸一月

○乙丑四川天龍溪蠻攻陷松潘壩州堡協守參將朱廷督兵復之斬首五級下巡按監察禦史勘問坐廷守備不設應邊遠充軍而敍其後功得旨命以功贖罪

○命巡撫直隸都禦史洪鐘及管河郎中�良輔督理修浚薊州新港以便漕運

○丙寅吏部左侍郎焦芳乞休致上曰芳才望老成方切委任令用心供職不允所辭

○丁卯命故鎭遠侯顧溥之子仕隆襲鎭遠侯

○先是兵部尙書劉大夏等會奏救荒弭盜事宜命查議事當舉行者以聞至是條列具奏一傳乞升授文武官並匠官除見任管事外其餘月俸暫爲停止侍年丰定奪一內府各監局及光祿寺招收幼匠廚役多至萬人乞命科道及該部官揀選堪用者存畱每名止許月支米五斗其餘發回原藉原衛一自弘治十四年以前江西欠薴布浙江欠絹絲白綿數十萬計宜減半折價類解一光祿寺供應豬羊等料比舊加至數倍貽累鋪戶內臣湯飯日漸傳增各監匠作月糧已增至一石又重支直米以歲計之至十餘萬石宜盡裁革一應天並江北府州自十五年以前倒失馬價及艸場子粒未徵完者宜悉蠲除一皇城各門京通二倉水次諸倉壩上各馬牛房並甲子等庫及上林苑管事內臣俱有額員近來增至數倍至於內府各衙門亦然宜量爲釐革一騰驤等四衛軍人勇士多有冒名及投充者宜嚴加淸核一各處輪操官軍困於工役逃亡數多今後有大工役不得已暫撥亦宜止令出力不許科出財物一賫醮無益之費並各處送香掛袍俱暫停免一各處歲例該派均徭宜會計一年合用之數均派不許設法濫取一內外監局庫廠等衙門凡遇角�羊納物料多加備折收宜嚴禁之其巾帽局歲例成造內官內使靴帽皮張仍照例折價一外夷進貢宜令鎭巡官差官伴送赴京事畢仍令伴送出境免致差人在途生事一南京蘇浙等處差官織造並帶去人匠宜悉取回如供應不敷止行鎭巡官督令所司織辦一司苑局宜復設嘉蔬所專理種菜選官任之庶軍民不至蒙害一惜薪司擡柴夫每名出銀十兩亦足雇役不宜加取一大醫院額辦藥材多有本地不產買辦於京者或至堆積陳腐徒費錢財今後缺用者仍舊角�羊納其餘宜暫停止上曰傳乞升授官並招收幼匠廚役光祿寺供應各衙門添官四衛軍人勇士並織造柴夫所司查奏定奪餘皆準行

○戊辰命平江伯陳熊兼管紅盔將軍直宿己巳南京故事凡大臣承命祭告天地社稷山川者俱排列金鼓隊伍扈從香帛祝文文武官各致賫陪祀仍有飲福受胙之儀至是守備成國公朱輔承命祭告社稷欲循用故事而太常寺少卿李旻執不可旣卒事各具奏以請禮部議謂今後凡遣南京大臣祭告天地太廟社稷山川等壇請如在京事例百官前期致齋三日不用擺列金鼓隊伍其太常廚役擡送品物或入大內則由承天等中門而入或出郊外由正陽中門而出所遣大臣俱不可後隨亦不可用龍亭儀杖祭品止用脯醢酒果百官亦不陪祭並無飲福受胙之儀庶兩京事體相同易爲遵守從之

○追治貴州普安州敗軍之罪初土官隆暢之死於米魯也其妾適烏數以賄求立並請兵討賊及米魯福佑之殺阿紀適烏也亦數以賄求聽撫罷兵都禦史錢鉞副使周鳳都指揮劉英吳遠及指揮任禮張英楊芳皆受之少監楊友總兵官焦俊及周鳳至移文坐取而所遣人又需索侵牟贓穢狼籍旣殺阿保諸人遂自以爲功謂米魯等益遠遁有旨令雲南鎭巡官捕之貴州按察使劉福自詭知兵鉞恐雲南之分其功也遂倚福以擒賊友及總兵官曹愷皆以爲然任禮先以情報賊兵至阿馬坡賊已出怨言吳遠又使人索賂賊許之而兵益進福佑怒謀劫營千戶謝忠以告而遠不信禮與張英各竊馬以逃賊至無備軍遂敗殺傷百餘人遠走墜崖折足死遠等旣敗朝廷責鉞等而命南京戶部尙書王軾督其軍友又恐軾之擅其功也乘其未至促劉福使進兵愷亦依違不敢言至安莊稱病巡按監察禦史陳恪以賊眾兵寡追及友等力止之不聽旣渡盤江以旗榜招賊與右布政使閭鉦張樂宴軍中原調泗城州土官黃琚求賞不得以其眾先退福佑之黨覘知謀劫營軍士羅城以告指揮史韜請移軍皆不聽都指揮李堂黃京以疾臥營中指揮王通等遁去副使周鳳微服先渡江賊至無備軍又大敗史韜拒敵死殺傷溺水者千六百餘人楊友被執福與閭鉦及李雄郭仁李宗武皆死軍資器械爲之一空於是賊勢轉盛時王軾已奏行雲南鎭巡官劉昶沐昆陳金會兵進剿部分未發而賊攻平夷所千戶張晟告急金所委指揮劉桓先已招賊受其賂不應賊遂破平夷晟等皆走軍民老幼被殺掠者又三百四十人至諸道合兵而後始克參將趙晟又縱賊不盡擊然盤江兩岸所殺獲幾二千人良家之被獲者稍稍得還而受害者不可勝計巡按貴州監察禦史戴漧黃珂相繼奏其事且劾愷鉞等敗軍之罪而以平夷失利並請罪雲南鎭巡等官諸人又各上章自辦禮科給事中張維新等按之具得其罪狀於是都察院兵部會議坐任禮張英及李堂等一十八人俱處斬謂禮與英情重律輕李堂等情輕律重擬龔泰等四人與李雄等二十八人俱充軍又謂龔泰等尙應重治李熊等宜量爲區別錢鉞周鳳劉英等九人張晟劉桓等四人曹愷趙晟等十一人俱合逮問劉昶等二十三人亦宜懲戒而謂鉞鳳等違法實多昶等功浮於過又言楊芳吳遠宜降其後嗣襲職劉福宜奪其舊官史韜李雄等宜加卹典仍分列其等第以聞得旨任禮張英並依律處決李堂等宥死發廣西充軍李熊等獲三功者降一級一功以上降二級無功者降三級鉞鳳等依擬楊芳吳遠從兵部史韜等從巡撫官議處以聞劉福免追奪劉昶以下並釋不問初隆暢父子不和諸營並請革土官從流官約束已下巡撫官議處矣巡按監察禦史張淳從劉英議擅立其妾適烏逐米魯而不聽其訟故米魯忿而殺阿紀淳又信周鳳之詐縱福佑而不誅故言者謂淳首事不臧罪與鉞等請明正典刑至是始與鉞並問云

○庚午南京戶部右侍郎鄭紀陳救荒二事一先年令兌糧免其竹蓆馱腳之費每石加耗三斗但令每年三閱月而止恐其腐而難支也今所積不多必無前患宜再行三月則歲得米二十餘萬石矣一各角�羊到糧米蹔撥河濱就近給散積出腳耗作正支放戶部覆奏從之

○以應天府地方災重命去年奏擬充軍糧米折銀未徵者俱暫停徵仍令戶部查處南京諸冗食之當裁減者從侍郎髙銓都禦史張縉等奏也

○以災傷免山東兗州等四府及濟南等十衛所弘治十六年糧艸子粒有差且命所司之勘災遲慢者治罪如律

○工部左侍郎李鐩會巡撫山東都禦史徐源及管理河道等官勘報源所奏寧陽縣閘壩謂堽城石壩湫口七處水小則徒各口順流水大則從壩上漫出一可以阻堨淤沙不爲南旺湖之害一可以減殺水勢不慮戴村壩之衝難以折毀但今三十餘年約損三分之一合趁時修補其近壩上下積沙宜令桃撈舊堽城壩稍東有元時舊閘一座比因濟寧迆北不通漕道故置閘壩開浚洸河引水直入濟寧南流接濟徐呂二處運河東平州戴村社地方汶水入海故道永樂間始橫築一壩以堨汶水盡入南旺湖龍王廟前分流南接濟寧北達臨淸漕河遂通今據分水龍王廟前起至濟寧天井閘通計九十里水共髙三丈有奇緣水性就下若將洸河浚深則汶水盡出濟寧南流徐呂恐濟寧迆北直至臨淸四百餘里仍復漧涸必梗漕運又洸河上截自舊堽城壩口起至柳泉共九十餘里廢棄年久無益運河不必挑浚自柳泉起至濟寧系漕泗等水會流之處內四十餘里淤塞者半應合﹤鋶﹣釒﹥通導引二水專接濟寧迆南運河又春城口子外障汶水內防民田委是低薄走泄水利渰沒禾苗並戴村壩一道俱系緊關去處應合修築乞將堽城戴村二壩令管泉主事歐陽瓊參政冒政春城口子令參政崔巖洸河令僉事袁經分地督理仍聽徐源親臨閱視章下工部覆奏請令徐源並管河通政韓鼎及管泉主事歐陽瓊督同參政冒政等管理修浚從之

○辛未巡撫甘肅都察院右副都禦史劉璋卒璋字廷圭河南衛輝府人成化二年進士授山東髙密知縣擢福建道監察禦史累升山東僉事山西四川副使山西按察使布政使至右副都禦史巡撫甘肅頗著勞績至是卒訃聞賜祭葬璋居官能治事且愼於律已爲士論所與云

○命分守延綏西路都指揮僉事把琮充右副總兵分守涼州協守松潘南路都指揮僉事朱廷充副總兵分守松潘

○壬申掌詹事府事禮部尙書兼翰林院學士吳寬乞致仕上曰卿學行端謹譽望素著委任方隆豈宜引年遽求休致所辭不允

○癸酉先是百官護送孝肅太皇太后之喪於陵所禮部郎中程崧等以失儀下錦衣衛獄降罰有差監察禦史楊滋劾奏尙書張昇不能先是裁議昇上章待罪且求去得旨令盡心供職不允所辭滋奏下所司議議上置不問

○木星犯土星

○甲戌南京刑科給事中石祿監察禦史薄彥徽等各劾奏掌太常寺事禮部尙書崔志端乞削去官職不允

○乙亥刑科給事中楊禠言河南山東江北及北直隸一帶自春䢐夏不兩黃河迆北旱風大作窮民白晝大肆劫奪嘉湖淮揚等處人至相食又胡虜窺覘於北惡番劫殺於西土官桀驁於兩廣彊賊陸梁於淮泗況北直畿甸之地人窮盜起尢爲可慮乞痛敕百司同加修省上命百官修省齋戒遣英國公張懋新寧伯譚祐惠安伯張偉分禱天地社稷山川禮部因請行順天等府齋戒祈禱從之

○總制狹西軍務戶部尙書秦紘奏臣嘗督修諸邊城堡一萬四千餘處邊塹六千四百餘里於靖虜金湯及打狼川諸要地益設險隘以阻寇衝又造車給銳以備戰守謹繪圖以上靖虜衛指揮僉事陳善謀勇可用請量加升擢委之巡視防守以爲經久之圖命賜敕獎諭紘升善爲署都指揮僉事○裁革廣東瓊州府通潮文昌溫泉永丰珠崖潮源縣門古儋昌江萬全順潮十一馬驛

○丙子南京刑部左侍郎兼都察院左僉都禦史樊瑩巡視雲貴回以事竣告命復原任初瑩巡視雲貴奉旨考察貴州官員謂參政陳睿羅安副使陰子淑俱年老知府等官杜禮等二十六人俱老疾司獄郭泰等十三人俱不謹經歷楊澄等六人俱罷軟請如例各令致仕冠帶閒住上初以考黜者過多命吏部查訪斟酌去畱旣又命查各官履歷實迹並考語以聞最後有旨謂考察官員正要甄別賢否考語旣好者何可一槪黜退於是睿安子淑以考語無貶辭並巡檢路通等二人歷任未久俱存畱管事

○夜月犯箕宿東北星○丁丑兵部奏巡視雲貴侍郎樊瑩考黜二都司並各衛所不職都指揮等官一千一百五十六員請如例革去見任或替職從之

○戊寅命禮部左侍郎李傑之子而進爲國子監生從其請也

○戶部覆議吏部員外郎劉績所陳二事一山東災傷泰安州東嶽祠香錢每季以數萬計多爲官府漁獵宜取之糴米賑濟仍令巡撫官稽考一議者請折收起運糧米省腳價以備賑濟但其時糧米已入糧長之乎宜行巡撫官追訪每石原收耗米若干折銀之數已收本色若干正耗當用若干餘剩者追米賑濟上從其議謂香錢賑濟仍令巡撫官查照先年事例斟酌以聞

○南京後軍都督府帶俸忻城伯趙溥卒溥直隸虹縣人成化四年襲父榮爵歷任三十七年至是卒訃聞輟朝一日賜祭葬如例

○命山西行都司都指揮僉事葉樁充左參將分守延綏西路

○己卯調巡撫河南都察院右副都禦史孫需巡撫狹西

○庚辰司禮監太監陳寬傳旨近來內外衙門獘政多端軍民受害以致上干和气深切朕懷緊要革獘事宜各衙門便查議明白開具以聞

○監察禦史李良巡按鳳陽等府歲滿當還都察院以良賑濟有方請暫畱至秋成更代從之

○夜月犯壘壁陣西第二星

○辛巳命南京罪囚應枷號者至暑月照例暫免枷號彊占屯田至五十畝以上者依新例軍攺發邊衛民遷發口外爲民其侵種不及數者照常律從給事中楊禠奏也

○革晉府輔國將軍奇溤爵爲庶人坐彊奸九歲女又以威逼死其父也

○命狹西都指揮僉事張愷守備蘭州

○先是鎭守河南太監劉瑯奏乞皂隸柴夫特與皂隸五十名至是六科十三道官交章言柴薪皂隸本爲外官養廉而設自來內官勞效亦惟厚加賞賜且名數多寡視官職崇卑𨿽尙書極品不過十二名而止而瑯之所得四倍尙書況此門一開陳乞者將紛然而至乞收回成命仍加敕責俾知所警事下兵部覆奏以爲各官言出忠懇宜賜施行命以三十名與之

○壬午加總制狹西邊務戶部尙書兼都察院左副都禦史秦紘爲太子太保尙書都禦史如故

○癸未調巡撫江西都察院右副都禦史韓邦問巡撫河南

○南京六科十三道官復劾奏戶部尙書佀鐘罪狀乞行罷黜不允

○實授南京試監察禦史張昊聶瑄爲監察禦史昊貴州道瑄四川道

○乙酉命巡撫湖廣都察院左副都禦史韓重之子杲爲國子監生從其請也

○初果勇營把總指揮周方武功左衛千戶李紀同監薊州牧馬艸場率其徒數十人以巡靑爲名羣遊村落間居民受害不敢言又擅作艸票散民間而收其利又禁民不得取魚使出錢乃許有傅安者不伏方痛毆之其人老不能堪而死知州馮昆以聞下巡撫都禦史洪鐘究問方畏罪走反奏琨黨比州民及誣鐘他事命錦衣衛官會巡按監察禦史鞫之盡得其罪狀法司坐方以威力主使毆死人爲首律絞秋後處決紀監守自盜律準徒發邊衛立功五年餘各論罪有差從之

○丙戌禮科都給事中李祿奏贈官恩典朝廷所以報有功也近年以來幸門漸開如吏部尙書尹旻亦幸得之請仍革罷吏部覆奏上曰尹旻贈謚已有前旨矣其置勿論今後有乞恩贈謚者俱要查議明白奏請定奪

○掌國子監事禮部左侍郎謝鐸復以衰病乞致仕上曰朕以爾舊學素望眾所推服特切勉畱宜盡心供職毋再引疾固辭

○給晉府故輔國將軍奇沚母趙氏餋贍米歲五十石

○監察禦史饒榶等以災異上言兩京文武大臣有久漏國法致傷天和者如英國公張懋賣營卒歇役送梓宮宴飲武定侯郭良立心欠端處事偏執武靖伯趙承慶侵奪民利協同漕運參將都指揮僉事張洪貪污奔競總督備倭都指揮使王寧分守通州署都指揮僉事胡震不由眾推難免物議戶部尙書佀鐘屢經彈劾久宜點罷掌太常寺事禮部尙書崔志端穢行彰聞難典祀事禮部左侍郎王華暮夜受金而自首朝廷遣告而乞歸南京戶部右侍郎鄭紀物議不容益肆剛愎巡撫狹西右副都禦史周李麟貪恣奔競有失憲體伏望皇上洞察情僞或罷歸田裏或革去見任下其奏於所司

○命懷寧侯孫應爵伸威營坐營管操

○取太倉銀十五萬兩於內承運庫支用

○丁亥監察禦史何天衢言數事一錦衣衛官近年傳升乞升者宜悉革罷一京通二倉添差總督監督內臣止畱總督一二同侍郎關防撥糧餘皆革去一淮安等處奏添理刑主事兵備副使徐州管河郎中安平鎭管河通政俱乞革去一天順元年以後各處添設兵備及治農捕盜等官乞酌量去畱一近年皇親或請莊田或需鹽利或占民居以營店房或奪民產以爲己業乞敕廷臣會議將賜過莊田鹽利並奪占民居民產盡行查復不時之賞無已之求亦從停免命所司詳議以聞

○戊子賜晉府平遙郡君並儀賓許正代府富平郡君並儀賓郭啟宗魯府夏津郡君並儀賓楊尙文蒙陰郡君並儀賓陳謨誥命冠服如制

○掌詹事府事禮部尙書兼翰林院學士吳寬復乞致仕上曰卿學行聞望輿論攸歸方切委任有疾宜善加調理豈可固求休致所辭不允

○己丑上以天气炎熱命兩法司及錦衣衛將見監罪囚笞罪無干證者釋之徒流以下減等發落重罪情可矜疑並枷號者具奏以聞於是免充軍者十二人免枷號者六十六人減等發遣五百二十八人釋放二百七十九人惟任亮薛紀等五人以攬納布絹情重仍枷號畢攺發極邊衛分充軍上禦制碑文曰朕惟古之聖賢功徳及人天下後世立廟以祀者多矣然內而京師外而郡邑及其故鄕靡不有廟自天子至於郡者曰堯曰舜曰禹湯文武已行之迹並其至言要論定爲六經以垂法後世自是凡有天下之君遵之則治違之則否蓋有不能易者眞萬世帝王之師也故自漢祖過魯之祀之後多爲之立廟沿及唐宋英明願治之君屢作益尊而信之孔子廟遂徧天下爵號王公禮視諸侯而加隆焉𨿽金元入主中國綱常掃地之時亦未嘗或廢蓋天理民彜之在人有不能自泯也我聖祖髙皇帝以至神大聖汛掃胡元植綱常於淪斁之餘武功方戢卽遣人詣闕裏祀孔子風示天下規度可謂宏遠矣列聖相承益嚴祀事先後一軌曁我皇考憲宗純皇帝詔增廟之舞佾爲八籩豆爲十二禮樂盡同於天子褒崇之典至是蓋無以加我朝百有餘年之太平端有自哉闕裏有廟建自前代規制尢盛弘治己未六月毀於火朕聞之惕然特敕山東巡撫巡按曁布政按察司官聚財庀工爲之重建越五年甲子正月工畢巡撫右副都禦史徐源巡按監察禦史陳璘以其狀來上宏深壯麗視舊規有加朕懷乃慰旣遣內閣輔臣太子太保戶部尙書兼謹身殿大學士李東陽往告復具顚末爲文俾勒之廟碑勒之廟碑用昭我祖宗以來尊師重道之意並系之詩曰聖人之生天豈偶然命之大君俾贊化權二帝三王君焉克聖繼天立極道形於政大化旣洽至治斯成巍巍蕩蕩渾乎難名周政不綱道隨時墜孔子聖人而不得位乃稽羣聖乃六經萬世之師於焉足徵自漢而下數千餘歲褒典代加有隆無替於皇我祖居正體元六經是師卓爾化原列聖相承先後一揆逮及朕躬思弘前軌廟貌載崇祀事孔禋經言典訓彌謹彌惇俗化成治日升川至斯道之光允垂萬世

大明孝宗敬皇帝實錄卷之二百十一終

大明孝宗敬皇帝實錄卷之二百十二

弘治十七年五月庚寅朔光祿寺卿艾璞陳五事一量減果品正統年間凡遇祭祀並筵宴茶飯等頃茶食果品俱系散撮天順年間始用黏砌加添數倍成化初年有旨裁革近年以來凡遇奉天殿並先師孔子祭祀果品俱用二尺盤黏砌每盤髙二尺用荔技圓眼至一百十斤以上棗柿用二百六十斤以上其餘祭祀𨿽以次遞減然所費已不貲矣卽今四方災傷頗重宜從減損凡一應祭祀除奉天殿並先師孔子用尺四盤其餘以次遞減俱照舊散撮其大善殿漢經等廠大庖廚等處朔望七九供養用各色果品每歲通計九萬四千九百餘斤亦宜量咸一量減牲口東西宰牲亭進宮及祗待廚等項豬羊肉及雞鵝等俱有常數其餘宮內取討並賞賜筵宴等用又難預計每歲會計牲口截長補短率不勾用遞年拖欠不能完結均乞量爲撙節一減免齋醮各寺宮觀齋醮無益國事宜特賜減免一量減供用每日本寺進納牛乳二百餘斤一遇齋醮取用尢多宜量爲減省待年豊照舊進辧一均勞逸本寺磨戶多投充酒醋等戶避重就輕先年𨿽經淸查旋復廢枯以致磨戶數少貽累鋪行乞逐一淸查應當前役爲便上曰百姓艱難財用匱乏各項節省事宜俱如所議行奉先奉慈奉天殿果品等物仍用尺四盤其餘俱止用八寸盤並楪今後茶食果品散撮俱不許黏砌其磨戶令戶部查處以聞

○夜西方流星大如盞色靑白光燭地自太微垣內西北行至近濁

○辛卯荊王祐橺薨王都梁悼惠王嫡長子母妃何氏成化七年生十九年冊封都梁王弘治七年進封荊王至是薨年三十一訃聞輟朝三日賜祭葬如例謚曰和

○升狹西布政司左布政使畢亨爲都察院右副都禦史巡撫甘肅

○吏科給事中許天錫奏自古災變未有若今日之多天鳴地震水患火災昆虫艸木之妖風霾星雹之異甚至晝晦八日而晨夜不分赤地千里而跨都接境盜賊縱橫夷狄背亂皇上克謹天戒無所不用其極邇者復降敕旨令內外各衙門查議斃政開具聞奏臣聞天之視聽在民民之殃禍在政而政之蠱斃在人今外臣自方面以下每三年朝覲悉從部院考察歲有撫按監臨間從科道紏劾惟兩京堂上官於例不該考核而屢經彈劾者率見優容至於五品以下𨿽有十年考察之例而居官率以九載爲期又或以年勞而轉升或因復除而別攺加以曲爲彌﹤衤逢﹥多致漏网乞敕該部除將各衙門傳乞升授官一切查革外其兩京五品以下官通行考察照例黜降如有遺漏偏徇聽科道官紏正以後每六年一次永爲定例其兩京堂上官曾經彈劾者悉令自陳休致取自上裁罷黜數人用儆有位臣又聞之古有災異必策免三公而霖雨恆陰亦或避位今文武大臣有居調爕之任兼輔導之官者旣不能引咎避位陛下又未遽策免亦當暫且革其公少之銜以昭憂勤之實俟天意旣回然後復還厥職臣又聞之祖宗之朝其禦內官也恩不泛施法不輕貸而內府二十四監局以及內外各衙門管事人員各有定額近年以來內府各監局掌印僉書者多至三四十員而內外各衙門管事者逐漸增添不知其數畱都之下槪亦加多怙恃憑陵奢豪暴殄或侵占官民田土或漁獵公私貸財或濫招匠役而浪費官錢或賣放軍人以營辧私蓄莊庵徧野甲第聯云膏粱厭飫於輿臺文繡衣被乎狗馬蠹蝕朝廷之命脈塗塈生靈之膏血乞敕司禮監會同內閣將各監局等衙門掌印僉書管事內官內使通行考察嚴加裁革而南京各監局亦行議奏一體考察如有欺蔽依阿悉從科道官紏舉以後或三年或五六年一次著爲定例仰祈聖明俯鑑卽賜施行上曰此奏所言深切時獘各衙門卽看詳以聞吏部覆議謂兩京五品以下官名位未崇責任亦薄以此弭災恐非急務宜仍照舊例十年一次考察其文職四品以上請如天錫所言令嘗經彈劾者各自陳休致取旨去畱至若文武大臣兼公少之衘者武臣自英國公張懋以下凡七人文臣自大學士劉健以下凡六人其職衘暫革與否亦惟所命上是其議令各官公少職衘俱照舊下動

○給鎭遠侯顧仕隆祿米歲一千石本色折色中半兼支

○兵部奏上弭災革獘事宜一畿內百姓之害凡壇場合用純黑馬騾例行太僕寺於寄養孳牧馬內揀選送禦馬監交收鄕戶因非土產皆投托積年攬戶每馬一匹用銀七八十兩騾用四五十兩人戶遇派此役無不傾蕩家業鬻及男女今宜預具實數每馬一匹定與價銀十五兩騾十兩於太僕寺原貯馬價支給送本監自行收買一里河軍民之害南京每年運送各項物料並竹木板枋馬槽篩簸等物赴京及回南京內臣帶回空廂包袱並運去內官衣帽等項多者帶船至二三十隻以一船計之自儀眞至京換夫地方十九處雇夫銀無慮五六十兩而官要幫錢甲夫自給不在其內若賫有軍衛有司關文則大小衙門皆受其害宜行南京兵部查勘每年來京船所載某物可以從權減省某物可以在京自造其回南京內臣每人止撥與船一隻若官物數多驗物撥與不許泛濫奏討及奏內擅開軍衛有司字樣﹤鋶﹣釒﹥入上是其言命黑馬騾待本監缺用奏請照數給價馬快船隻更查議以聞

○命四川行都司故都指揮僉事嶽政之子嵩襲原職建昌前衛指揮使

○刑部奏上革獘弭災事宜一京城勢家或邀奪解戶而兜攬錢糧或威執小民而追逼私債或受人投獻地土或用彊平治墳塋或乘勢侵奪田園或低價彊買物貨或歐死平人而恣意焚毀或窩藏盜賊而坐地分贓至於事發則又抗拒官司使受害之人經年系累今後有犯此者令錦衣衛執送所司從重究治一在京法司問擬罪囚大理寺三審不服者在外撫巡官問結罪囚有赴京奏訴者俱攺調別問系是舊例而近歲法官多拘或案有明訴巡按枉問而巡撫官仍委有司有明訴按察司枉問而巡按官仍委該道其巡撫巡按問結罪囚南京法司亦多置之不問請令內外法官凡罪囚所訴果有冤枉卽與辯理一在外衙門重囚俱送巡按禦史會審由都布二司並府州縣衛所送者申刑部由巡按及按察司送者申都察院各轉詳大理寺審擬亦系定例而近歲外官每遇重囚止申巡按禦史更不會審轉詳以致輕重任情淹禁無度請通行天下凡巡按禦史會審重囚俱照例申詳待報有枉濫及可矜疑者卽與辯理一近歲京城姦民包攬錢糧勒取貸財代爲關節而各倉監局廠庫內外管事並勢要之人交通受納事發止坐攬頭而得財之人略不窮究請令緝事衙門今後緝獲攬頭湏追究得財之人並送法司明正其罪議入俱從之

○晉府輔國將軍奇�氵�月�盈�先以私出禁城革祿米三之一至是有逃軍匿奇�氵�月�盈�所倚勢撲人於市官使人捕之奇�氵�月�盈�怒歐折其右脛又以宿忿擊軍余黃挺折其股投石擊挺弟琛門且持刀逐之爲琛傷其首慶成王奏之法司請加切責從之仍盡革其祿且命慶成王嚴禁之

○日生左珥色赤黃

○壬辰吏部奏上革獘弭災事宜一淸傳奉乞將傳乞升授官及中書習字人數除大臣勛戚並經筵講讀官子孫及書寫制敕進藥有效外其餘通行裁革一戒百官乞敕兩京及在外撫巡三司等官各嚴戒所屬修舉職業一公勸懲請令在內屬官有貪淫不謹實迹人所共知者許本衙門堂上官指名舉奏以憑罷黜在外諸司官有貪虐害民者許撫按官拏問如律前項內外官儻知有未盡者本部訪實奏黜命再查議停當以聞

○尙寶司曆事監生魏浚奏宋儒劉子翚生於建寧講道屏山我太宗文皇帝禦制爲善陰隲書稱其道徳文章爲大儒朱熹師其所著述具載性理大全等書建寧故有屏山書院國初攺建安縣學祀子翚於學宮之旁天順間攺書院於府治南祀子翚於中左以朱熹右以從子樞密珙配緣未有秩祀乞下有司春秋致祭以示崇儒重道之意禮部覆奏從之

○兵部言近本部奉旨具奏弭災事宜凡傳升乞升官請暫停月俸幼匠廚役請加沙�各項管事內官請不再增添四衛勇士軍人請不許冒濫是皆獘政之大者然事屬外廷者俱蒙準行而稍涉禁近者仍令查奏臣等至愚莫知所以乞俯賜鑑納斷然行之命傳升乞升文武官﹤鋶﹣釒﹥名以聞幼匠廚役月米減三斗各門並倉庫等處內官司禮監查奏定奪勇士並四衛軍人禦馬監具名數以聞

○命取回南京並蘇浙等處織造內臣止行鎭巡等官督理織造從兵部尙書劉大夏等奏也

○癸巳英廟成妃張氏薨命喪葬禮儀視昭靜恭妃劉氏例行

○正陽門內西廊房火燔武功坊

○鎭守淮安漕運總兵官郭鋐奏徐州小浮橋一帶河道漧涸有妨糧運蓋由曹縣河決上流淤淺所致乞行﹤鋶﹣釒﹥浚工部覆奏下河南及直隸巡撫漕運等官查勘處置從之

○甲午大學士劉健謝遷各以災變引咎乞避位上曰卿職司輔導匡政有年朕方倚毗豈可引咎退休不允所辭

○戶部尙書侶鐘乞致仕上曰卿自陳衰老情詞懇切特玆兪允給驛還鄕

○遼府鎭國將軍恩金�奄以罪革祿米三之二至是已踰十年遼王寵涭爲請全給從之

○戶部奏上革獘弭災事宜一淸鹽法近準商人朱達等買兩淮長蘆殘鹽指稱皇親名目彊買竈丁煎辦是以工課缺少竈丁困窶宜將未納銀者悉罷之已納銀者待後添補仍申明沮壞鹽法之禁一革冗員近年各倉庫門房添設內臣太多貪賄之狀難以名言宜照舊每處量畱一二員余俱取回一淸庫獘甲字十庫收受各省布絹諸物永樂時止有五庫庫設內官一員後增庫爲十官亦如之庫有鋪戶不過六十人季終則換庫夫不過一百二十人年終則換近來父出子入更歷五六十年遇有錢糧百計嚇取如納布絹絲綿每斤匹索銀五分銀朱靛花每百斤索銀三十兩換補者倍之臣聞松江一府歲使用銀七八千兩餘可知矣添設內官多者八九員勢家貴戚亦來分用今日之獘無大於此者宜照舊每庫量畱一二員同科道官驗收庫夫鋪戶依舊僉換違者罪之一各馬房馬數不許人知祖宗一時用兵之權耳近司其事者以是藉口以爲侵克艸料之謀任其虛報坐派糧艸乞敕各官季終以見在馬數開進禦覽下之本部臣等憑此會計艸料每月同委官點馬支放如有沮廢者劾奏治罪上曰各處管事內官查永樂正統年原額並今見在員數以聞余準議後戶部奏原額不過三十餘員近添至三百三十一員命司禮監查奏定奪

○丙申攺命巡撫狹西都察院右副都禦史周季麟巡撫順天等府

○吏部尙書馬文升以災變乞致仕上曰卿職長百僚方切委任災異示戒正宜同加修省豈可以衰老求退所辭不允

○英國公張懋以被劾上章自辯且乞解營務上曰卿勛舊重臣方切委任宜盡心職務不允所辭辯理事情令所司覆視以聞

○丁酉禮部尙書張昇以畿內及山東等處久旱請各遣大臣祈禱上命禮部左侍郎李傑祭告天壽山之神分命各巡撫官祭告北嶽北鎭東嶽東鎭東海之神

○升江西布政司右布政使柳應辰爲狹西左布政使○升監察禦史黃珂邢義俱爲按察司副使珂山東義狹西

○四川道監察禦史邵蕃丁憂服闋復除廣東道

○前軍都督府左都督劉寧卒寧字世安其先直隸山陽縣人成化初襲永寧衛指揮使以功累升都指揮同知都指揮使充左參將左副總兵擢右都督尋轉左掛平羌將軍印鎭大同甘肅寧居邊三十年大小四十餘戰皆多取勝爲參將守大同時遇賊鵓鴿峪霸王村四戰皆捷斬獲甚多威名自是大震賜敕獎勞爲副總兵時有虜酋挾數萬人入貢陰蓄異志寧知之率二十騎躬詣賊營虜驚疑不知所爲有勒馬引弓以待者寧以馬箠指畫宣布朝廷恩威咸復下馬與羣酋坐一酋語不遜寧掌其面奮臂而起酋首叱其酋退且畱坐寧乃霽色呼酒與飲反覆開諭羣酋咸悟卒如約後復移鎭甘肅嘗繹右番上之法以五十人爲隊隊五重爲陣建五色幟又各建五巨幟於中軍中幟出則同幟應之循環無端每戰皆用是取勝至是卒賜祭葬如例贈廣昌伯寧軀幹頎偉勇略過人亦一時名將嘗帥師襲哈密冒險而進功以幸成其再出大同已老病猶議欲出營禦虜而陳銳不能用寧亦以此自諉云

○兵部奏江北並直隸山東地方災傷其各衛所京操軍士艱苦乞令所在官司周卹其家各營官撙節其力又每年常例至九月放班今歲有閏月宜將有災衛所預放一月所少日月免其罰補上曰各處地方災傷京操軍士艱苦爲甚其令原籍官司並各營提督等官加意撫卹毋致失所凡諸修理工程俱不許奏請差撥

○戊戌大學士劉健謝遷復以災異懇乞避位上曰災異示戒上下交修卿等正宜盡心輔政共回天意勿再固辭

○命故遂安伯陳韶之孫鏸襲遂安伯

○保國公朱暉武定侯郭良丰城侯李璽新寧伯譚祐襄城伯李鄌各以災異辭解戎務上各批答曰卿職掌戎務委任方切災異示戒正宜同加修省不允所辭

○初雲南景東衛指揮吳勇侵盜官銀千餘兩圖所以自脫者因其時有雲霧昏晦遂張大其事稱是日天黑晝晦居民瞑目凍餓鎭守太監劉昶等皆信而奏之遂遣南京刑部左侍郎樊瑩往巡視有發其僞者瑩具以聞命逮治之布政使李韶按察使王弁等以勘報稽違各罰俸一月昶等貸之

○己亥太祖髙皇帝忌辰上祭奉先殿駙馬都尉楊偉承命祭孝陵

○禮部尙書張昇兵部尙書劉大夏刑部尙書閔圭工部尙書曾鑑都察院左都禦史戴珊右都禦史史琳各以災變求退上曰卿等各有職司委任方切災異示戒正宜同加修省豈可引咎求退所辭不允

○升廣東按察司按察使周南爲江西布政司右布政使

○禮科都給事中李祿等劾奏英國公張懋武定侯郭良武靖伯趙承慶協守漕運都指揮張洪禮部右侍郎王華南京戶部左侍郎鄭紀巡撫狹西右副都禦史周季麟掌太常寺事禮部尙書崔志端及前此被劾待報未退四川右布政使等官熊佑等二十人各不職乞通行罷黜監察禦史饒榶等亦嘗以爲言吏部兵部各覆奏謂尙書侶鐘已準致仕其餘請自上裁命俱存畱供職

○是日曉刻金星犯六諸王星

○辛丑仁宗昭皇帝忌辰上祭奉先殿遣駙馬都尉遊泰祭獻陵

○吏部議覆巡視雲貴南京刑部左侍郎樊瑩考察雲南文職官員之奏老疾者九十三員才力不及者三員不謹者四十八員罷軟者二十七員請俱照例罷黜參政陳趙寬爲廣東按察使

○狹西哈籠等族番人節忽等車岡等族番人安家等鷂於平等族番人秋秋等駱駝巷等族番人郭蕭等各來貢賜彩叚鈔錠如例

○掌通政使司事禮部右侍郎沈祿條陳杜私投實封及節公差浪費二事上命通行曉諭違者治以罪

○復以太僕寺馬八百匹及價銀五千兩給宣府官軍備徵操之用

○吏部尙書馬文升復以災異乞致仕上曰卿以衰老求退已有旨不允宜盡心職務毋再固辭

○壬寅掌鴻臚寺事禮部尙書賈斌以災異乞致仕不允

○兵科給事中楊一渶條陳嚴法制親大臣求直言速聽斷四事命下其奏於所司

○命狹西都司都指揮僉事李愷守備鎭番

○命湖廣行都司署都指揮同知黃燾充右參將分守靖州等處

○召總制狹西軍務太子少保戶部尙書秦紘回京管本部事

○禮部覆奏監察禦史何天衢所言革冗食禁濫用一事謂各處儒學生員多虛糜廩祿其起送歲貢者或虛應故事請令巡按監察禦史會同提學官三年一次通考在學生員列爲上中下三等廩膳不諳文理者追糧爲民其每歲應貢生員不許以衰老殘疾者起送違者治罪上曰今後各處提學官敢有仍徇情姑息將衰老殘疾並不堪教養之人濫容在學及起送充貢者一體參究黜罷

○兵部覆奏禮科都給事中李祿及監察禦史饒榶所言三事一將官有缺多以納賂而得及至鎭所則大肆掊克以償前費請痛加禁革今後有缺務令所司從公推舉﹤鋶﹣釒﹥名以請一各處鎭守內外官私帶人役數多生事擾民請令巡按官查勘各官例外者俱發回原役一鎭守河南太監劉瑯奏乞柴薪皂隸近已有旨於五十名內減二十名但鎭守官舊無此例請盡行停免上曰劉瑯奏乞皂隸仍照前旨行余從所議○命守備靖州湖廣都指揮僉事王震充右參將分守廣西柳慶等處

○命貴州都司故都指揮僉事郭仁之子瓚襲原職普定衛指揮使

○升監察禦史陳玉爲浙江按察司副使提調學校

○南京戶部尙書王軾復以老疾乞致仕上曰卿引疾乞休已有旨勉畱宜善加調理以副委任毋再固辭

○命故定國公徐永寧之孫光祚襲定國公

○鎭守狹西太監劉云前鎭守大同時嘗以失機爲科道官所劾云奏西邊有警冀逭其獄至是事寧法司請逮問如律上曰云罪當追究第先已遷他鎭矣其姑宥之

○命今後有年七十以上十五以下及廢疾人眞犯死罪者奏發充軍徒流以下合充軍者本身自犯聽收贖有壯丁主使者罪坐主使之人從三法司議也○南京工科給事中徐沂以應天淮揚等府及浙江等布政司旱災乞簡廷臣出帑藏賑貸並陳謹交修等三事謂欲大戒僣差之舉恆持欽肅之心日禦講筵訪問治理昧爽臨朝裁決政事檢左右之親眤抑貴戚之賞賚革傳奉以杜僥幸之門審連逮以塞中傷之路大發明詔以交修之道下責臣僚及行天下巡撫總鎭司府州縣衛所等官各務盡心以勉盡職業又乞照雲貴考察事例敕令三處賑濟大臣從公考察官員仍查災重之處免其正官朝覲又南京水兌軍糧每石量加腳耗米貯之常平倉以備賑濟在京亦請照此例每年令軍士於通州水次運船兌支兩月扣其車腳等費每石量加米三斗或二斗起送到京另貯以爲救荒永圖仍責成有司以積榖多寡爲賞擢次第命下其奏於所司

○是日己刻南京有星晝流

○丙午敕吏部都察院曰三年一次朝覲考察天下諸司官員甄別賢否明示黜陟此我祖宗法古圖治之盛典也比年以來考察之後羣議藉藉奏訴紛紜蓋因巡撫巡按官員開報考語多不得實而爾等詢訪稽察亦欠周詳勤敏有爲廉直自持者或被屈抑貪黷無狀夤緣結納者或得苟容以致人無勸懲士風日壞夫生民之休戚系於有司之賢否有司之不得其人則民被其害而愁苦怨嘆之聲上千和气卽今四方災異疊見水旱相仍率由於此朕方祗畏天戒董正庶官在京羣寮已有所處其在外諸司官員明年正旦適當朝覲考察之期宜預行各處巡撫巡按官將所屬司府州縣等衙門官員或才行卓異政績彰聞或貪酷害民老懦不職等項逐一從公開報爾等仍廣詢博訪備細參詳明白具奏黜陟若撫按官員仍前徇情率意開報不公指實參究並示黜罰爾等受玆重托宜精白一心秉持公道毋或有所偏徇務俾賢否精別黜陟大明庶幾澤被生民上回天意爾等其欽承之

○給代府故輔國將軍成鐰夫人趙氏餋贍米歲五十石

○命山西行都司都指揮使李源子春襲原職大同後衛指揮使

○丁未掌詹事府事禮部尙書兼翰林院學士吳寬以災異乞致仕上曰災異示戒正宜同加修省卿屢引疾乞休已有旨不允其勉起供職不必固辭○安遠侯柳文等五百七十二員朝參不到鴻臚寺錦衣衛﹤鋶﹣釒﹥名以請得旨各官懶惰失誤朝參本當究問姑宥之

○戊申升狹西平涼府知府安惟學爲四川布政司右參政仍管府事以擒捕北虜間諜功也

○復除廣西道監察禦史姚壽於福建道南京廣東道監察禦史王璟於貴州道俱以丁憂服闋也

○先是吏部奉詔陳革獘事宜內請戒飭兩京各衙門並在外撫按三司等衙門官員令痛加修省以消災變有旨令再議停當以聞吏部覆奏謂祖宗以來凡遇災異屢行戒飭之典伏乞循而行之上曰在京及在外官員已嘗有旨戒飭矣爾等職總百僚有不職者具實聞奏毋徒事虛文

○己酉裁革貴州獨山州流官同知並都勻府司獄各一員

○直隸無錫縣民沈廷用言本縣舊有唐禦史中丞張巡廟請賜之封號廟額以隆祀典禮部覆奏謂封號廟額不宜有加第令有司春秋致祭仍復民一丁以備灑掃從之

○大理寺條上弭災革獘事宜一每歲暑月矜疑重囚止從原問衙門錄奏情或有偏今後請令刑部都察院會本寺公同具奏一在外官司問刑有笞杖輕罪而加杻鐐有重刑用大枷號令因而致死者今後有犯者請參問如律至死者依酷刑例爲民一在外官司因公挾私淹禁平人及應遣罪囚有至死者往往旋補獄詞以爲患病今後有犯請亦照酷刑問斷一充軍人犯或中途而返或到衛卽還皆以賄脫及事覺止坐本軍而受賄之人不問今後請照例問斷外仍查原解批文及該衛所糧賞追究賣放及盜支之人從重參問一土人奏訴詞訟問擬越關送審本寺每事具題近於煩瑣今後請照軍職徒杖罪名先行回報發落候半月類奏一誣告平人至徒流罪因而致死隨行親屬一人者絞其致死被誣之人律所未載近日刑官槪以誣輕爲重及所誣之人在外病死者俱問絞罪殊非適中今後請令誣告平人因考禁而死者依本律其餘止照常例一舊例王府文職希圖攺調故意犯贓者調邊遠敍用蓋指令人誣告或科斂不入已者而近來凡受贓者法官皆擬調用似非立法初意今後請犯入已贓者並依律罷職一子於繼母有三年之喪女於嫁母有期年之服同居繼父有齊衰之制而近來婦人再嫁以前夫之女與後夫之子成婚人倫風化由此以乖自今有犯此者請依娶同母異父姊妹律斷罪一操備捨餘勇士力士人等有犯笞杖罪名俱令贖鈔中間有無力者監系累月不得歸結其該操在逃及在衛旗舍人等犯罪無力者皆許的決今後前項贖罪之人審系無力請並從此例奏下刑部都察院會議皆以爲可行從之

○庚戌戶部左侍郎王儼右侍郎陳淸禮部左侍郎李傑工部右侍郎張達各以災異乞休致不允

○命裁革添設有司官從監察禦史何天衢奏也

○辛亥命監察禦史顧潛提調北直隸學校

○命雲南按察司僉事範坪與貴州僉事朱儀互易其任

○賜沈府沁水王長子勛氵�臨爲善陰隲孝順事實等書從其請也

○壬子河南南陽縣猛風迅雷暴雨河水泛濫淹沒軍民房屋三百餘間溺死人口九十名詔所司如例賑卹不許虛應故事

○癸丑戶部郎中陳仁請復言事爲民禦史彭程原職及追復永樂初死事學士方孝孺等官不允

○甲寅升廣西鎭遠府河池縣爲州設知州吏目及儒學學正陰陽醫學僧道司官各一員仍隸鎭遠府從總鎭等官奏也

○命苑馬寺行太僕寺官行事體統俱照兩京太僕寺例從山西行太僕寺卿王琰奏也

○內閣大學士李東陽還自闕裏上﹤鋶﹣釒﹥言臣備員內閣饕任腹心左右輔導乃其常職比者欽承使命遠涉川陸有所聞見不敢緘默謹披瀝肝膽爲陛下言之臣自四月以來經過裏河天津一帶適遇天時亢旱風霾屢作夏麥枯死秋田未種運船不至客船稀少曳纜之夫身無完衣荷鋤之人面有菜色極目四望可爲寒心臨淸安平等處盜賊縱橫殺人劫財者在在而是傳聞靑州劫奪尢甚各該地方官員隨捕隨發各處回賊百十成羣白晝公行出沒無忌又聞南來人言淮揚諸府十分狼狽或掘食死人或賤賣生口流移搶掠各自逃生運糧官軍般壩剝淺艱辛萬倍人心惶惶無知所措以至江南浙東荒歉之地方數千里朝廷𨿽差官賑濟減耗折糧拆東補西得不償失且民戶消耗軍伍空虛官軍無旬月之儲俸糧有累年之欠夫東南爲財賦所出一歲之荒已至於此北地貧薄素無積蓄今年再歉則將何以堪之國家承平富庶百有餘年一時之荒已不堪處設有不測又將何以處之言及於斯可爲痛哭臣本庸愚生長都邑曩於成化年間省祭原籍公幹南京再經此地始知民生愁苦之狀郡縣凋敝之由以今校昔十倍於前則臣𨿽久處官曹日理章﹤鋶﹣釒﹥猶有不得其詳者仰惟陛下聰明睿知卓冠羣倫而居於九重之上深宮之內小臣百執事知之不敢言言之不敢盡細微幽隱之故豈得而盡聞之亦豈得而盡信之哉臣嘗訪之道路詢之官吏皆言糧艸稅課歲有常額而冗食太眾國用無經差役頻繁科派重疊木植顏料凡百之物歲無虛月內府錢糧交納使用更無紀極京城修造前後相仍做工軍士累力陪錢每遇班操寧死不赴勢家巨室田連州縣徵科過度請乞無厭親王之國供億之費每至二三十萬修齋掛袍開山取礦作無益以害有益者間復有之加以貪官酷吏肆虐爲姦民力困窮嗟怨交作天災疊降固有由然他如遊手之徒號稱皇親名目附撘鹽船聲言各處馬頭起蓋店房网羅商稅緣國家建都於北仰給南方商賈驚疑大非細故織造內官縱使羣小采打閘河官吏趕捉買賣居民騷擾動地又臣所目擊者在途如此到彼可知若此之類未易枚舉臣聞天下之患常在於上下之情不通今閭閻之情郡縣不得而知也郡縣之情廟堂不得而知也廟堂之情九重亦不得而知也是皆始於容隱而成於蒙蔽容隱之端甚小而蒙蔽之禍甚深大壞極獘皆由於此臣旣盡知而不盡言恐陛下終不得而知也臣竊以爲今日之民生疲獘已深而國用之匱乏已極若事事而蠲之則不可盡免時時而賑之則不可勝給臣請以所見諭之節用度如閘河然節一分則上有一分之益廣儲蓄如源泉然積一分則下有一分之利惟在聖心一轉移之間而已臣在山東伏聞陛下以災異屢見戒飭羣臣痛加修省又特降綸音令各衙門開查獘政遠近歡動歌頌聖明以爲太平之幾端在於此臣竊念往時詔旨頻降章﹤鋶﹣釒﹥畢陳而事關內府貴戚每爲掣肘如去年戶部等衙門後府等衙門今年兵部等衙門會奏事件及吏兵二部查奏傳奉乞恩各一本皆經時閱歲不賜施行臣恐今次所開又成故紙如聖諭所謂虛應故事者則民情何時而慰天變何時而弭乎伏望陛下廓離照之明奮乾綱之斷查照前項節次奏本催督今次開具事情凡民情時獘有當興當革者詳加采擇期在必行尢望躬行節儉力省浮費惜無名之官賞停無益之工作以先天下以慰生民則變歉成丰化災爲福可以延宗社萬萬年無疆之休矣臣爕理無狀輔導罔功凡臣所陳獘政皆臣之責除別﹤鋶﹣釒﹥自劾外謹具此以聞上曰卿所言深切時獘足見憂國至意事當行者所司查議明白開具聞奏其自劾之﹤鋶﹣釒﹥曰邇者災異日甚致廑宵旰下諭臣工令其內省愆尢自陳獘政此古帝王克謹天戒上下交修之心也臣時方奉敕祭告闕裏卽欲具本自劾求退緣公務未畢不敢遠煩天聽今臣旣回京復命謹陳愚悃上徹淵衷臣竊惟內閣之職所以輔導君徳參預政機任重責深實難勝舉臣以庸才弱質遭際聖明備位於玆已十年矣而勛勞罔著咎過益增近時以來紀綱緩弛風俗傾頹或用捨違宜或刑賞失當官帑空乏而費用愈奢民力困窮而徵科益急諸司獘政實亦多端臣職在論思預聞進止或開陳未至無以自明或持議不堅中爲所奪凡此之咎非臣而誰昔人謂觀大臣之賢否在天下之治亂臣自考其迹較之初任漸不如前以人事言之則可退矣人事之與天道相爲流通召和致災各有攸應故周以爕理寅亮責在公孤漢以災異策免亦有故事臣自省其徵較之往歲大有不同以天變言之亦可退矣臣之初志不揣駑劣本欲效勞中覺其難亦嘗因疾求退及累荷溫綸曲加慰勉猶冀彊圖後效以報深恩玩愒因循又踰四載今考諸人事徵諸天變乃至於斯而年日就衰疾不時作頭目昏暈齒牙動搖意气徒存精力不逮𨿽欲再加驅策實有未能用是仰乞聖慈俯垂矜察容臣休致以盡餘生臣又聞處至難之事者必得非常之才尢望陛下時簡名賢代居臣位使得輸宣心力展布猷爲必能下拯民窮上回天意實國家之幸抑亦臣之幸也上曰災異示戒正宜上下交修卿職司輔參方切倚毗豈可引咎求退所辭不允

○工部左侍郎李鐩提督四夷館戶部左侍郎李溫各以災異乞致仕不允

○丙辰刑部右侍郎李士實復以災異乞致仕命仍畱供職

○兵科給事中趙士賢陳卹軍民蓄將材二事命下其奏於所司

○丁巳賜沈府臨淄郡君並儀賓王玉機鄒平郡君並儀賓張鏞代府宣城郡君並儀賓張養浩誥命冠服如制

○監察禦史王經劾奏巡視浙江都禦史王璟在彼賑濟請謁徇情怠慢廢事又不能防閒下人所過州縣供億勞費山東巡撫都禦史徐源與時浮沈無撫綏之方浙江左布政使林符行事糊塗曠旬宣之職乞將璟等並曾經紏劾大臣悉放歸田裏命姑置之

○戶部覆議提督糧儲戶部右侍郎陳淸所言革獘事宜一十九馬房倉及在外禦馬倉新添內臣數多艸一萬束取納戶銀百五十兩甚者二百兩豆一千石亦然又多報馬數以圖侵漁所支艸料又不盡用所以馬多瘦死宜命禦馬監太監同科道官稽其實數每月主事同內官放支艸料一京通倉尙書太監等官隨從軍斗俱有欽定之數近來各縱私意每員少者不下百名辦納月錢宜令巡倉監察禦史撥給如舊違者奏聞治罪一通州倉近添海巡斗子三十餘名運糧到倉百計擾害宜令革罷上曰淸所言獘政爾等出榜禁約犯者重罪之今後提督巡視倉場官員指實紏舉狥情容隱者連坐不貸

○申嚴勛戚家人倚勢擾民之禁先是刑科給事中楊褫言方今之獘所最急而宜先革者莫如貴戚家人之害人或歐死平人或霸占田土或截橋梁阻舟楫以取人財或攬稅糧列邸店以罔市利往來河道需求百端出入官司紊亂政體少不如意淩虐隨之計其所得歸家長者十不二三充私橐者十常八九至於軍民怨讟有司論列則必歸之家長然則爲勛戚者亦何利於此輩哉請敕法司重爲禁約凡皇親家人所招無藉之人有犯者依詐冒投充例論罪法司遂通檢舊條請今後生事害人者除眞犯死罪外徒以上於所犯地方枷一月發邊衛充軍情重並逃回再犯者枷三月發遣家人名數該府立案以憑稽考家長知而故縱或回護占恡及官司畏避不舉覺者通行參奏仍榜於通街以示上從之故有是命且令犯者悉依擬重治之

○工部覆議監察禦史何天衢所陳裁革管河冗官之奏謂先年安平鎭衝決始則甚微本處官司互相推調遂成大患朝廷特遣大臣修築動費萬計終年不已今天衢所言固節財省費之意但管河郎中比別項官不同專選主事止是分管洪閘其餘湖渠壩堰堤岸決口或溢或涸與夫椿艸之徵需官夫之代替至如蓄少泄餘興利除害專管督理尙恐有失設若革去萬一有如先年衝決及今年漧旱舟楫阻滯誰任其責況經廷臣議奏專設之數未可裁革從之○戊午遣中官祭中霤之神

○賜晉府輔國將軍奇泳奉國將軍表檹表栩誥命冠服如制

○命緝獲妖言賊盜重犯法司務加詳愼有冤抑者會三法司錦衣衛堂上官公同辯理毋得忌徧徇致傷和气從禮科都給事中李祿等言也

○掌通政使司事禮部尙書元守直服闋赴京戶科給事中王蓋劾之謂守直風頑拘孿不能拜起服制甫終不待論薦起取輙力疾赴京靦顏入見頑鈍無恥失大臣節不可復用命所司知之

○己未內閣大學士李東陽復上﹤鋶﹣釒﹥乞休退曰臣惟天人感召之理臣已略陳於前而臣之情志猶有未盡言者臣竊觀今日之事較之往日勢亦甚難才力二者必湏加倍乃克有濟非循常守故者所能辦也臣以艸芥微材粗知章句經濟之務本非所長過蒙陛下眷在經筵置諸左右委之心腹假以歲年而臣性質迂愚器識褊隘每遇論思之際擬議之間或朝廷行一羙政出一善令則私心喜慰幸托苟安或予奪過中舉措失當則愧懼終日寢食不寧𨿽控竭駑鈍每至再二而旋乾化機十無一二臣竊聞先儒有言一日居乎其位則思一日盡乎其官一日不得乎其官則不敢一日安乎其位然官有大小責有淺深卑官末職少有裨益猶可自稱報塞今臣所居者何地所任者何官而苟且因循已踰數載用是勞憂並積疾病交攻屢訴情私懇祈休退未蒙逾允轉荷登遷任愈重而力愈疲官益髙而心益懼若昧止足之戒而忘進避之圖誠恐古人格君之學付諸空談報國之心喪於晚節臣𨿽愚陋中竊恥焉使臣才尙能爲力猶可勉自當鞠躬盡瘁以狥國家豈敢臨事避難私圖便利皇天后土實鑑臨之伏望皇上深念政機重惟民事不以民之庸劣久玷班行特賜兪音許臣休致則賢路不妨國事有濟民生可慰天變可回而臣瘝官曠職負國誤民之罪亦可少逭於萬一矣上曰朕方圖新政理卿宜盡心匡輔以副委托毋再引咎固求休退

○魯府鎭國將軍陽銖奏天一彊宇如舊而人口增加地產之外更無餘利凡宗支之費養賢報功之典與夫廩祿軍國之用皆出於民將來供用無窮何以處分乞敕所司著令宗支請求地土及一應出辦於民者俱杜絕之上曰各王府再不許分外陳乞田地課程等項若姦頑之徒投獻撥置而承奉長史等官不能以道匡輔者均罪之

大明孝宗敬皇帝實錄卷之二百十三

弘治十七年六月庚申朔朝鮮國王李﹤忄隆﹥遣陪臣禮曹參判申用漑奉表文方物來賀萬壽聖節賜宴並織金衣彩叚等物有差

○襄王祐材薨王簡王庶長子母夫人張氏成化十五年生十七年封世孫弘治四年襲封襄王至是薨年三十一訃聞輙朝三日賜祭葬如制謚曰懷惠

○辛酉賜沈府沁水王長子勛氵�臨書院額曰遜學從其請也

○工部覆奏禮科都給事中李祿監察禦史饒榶等所言工役斃政事謂各處解到匠役大率公用其一私取其二凡遇興作內官監卽奏乞官軍應役軍士不通匠藝致累衛所雇人應役今後請行天下諸司所屬班匠有力者炤例每人月徵銀六錢解部以備雇役之用其無力者責令依班上工遇有重大工程奏撥官軍止出力役不許出錢雇工上從之命做工官軍所司加意撫卹敢有生事科擾者重罪不宥

○壬戌掌通政使司事禮部尙書元守直丁憂服闋以疾乞致仕從之命給驛歸病痊之日有司奏聞起用

○命故鎭遠侯顧溥支過祿米免還官

○給遂安伯陳鏸祿米歲一千石本色折色中半兼支

○戶部右侍郎顧佐乞致仕不允

○兵部尙書劉大夏奏臣比乞休致伏蒙溫詔謂臣職司兵政方切委任未蒙兪允然臣衰劣多病凡百獘政不能振舉心非不欲委身迹恐終至誤國姑以臣所司兵政論之如京師官軍在衛者苦於出錢在營者困於私役逼令逃亡江南軍士多因漕運破家江北軍士多以京操失業竭軍民之力以運糧儲而濫食者不知罄生民之財以買戰馬而私用者罔顧鎭守者或害一方守備者或害一城邊軍最苦而升賞恆施於勢要禁衛最嚴而苞苴公行於肘腋其他尢難言者不敢僣論凡此皆聖諭所謂臣職所司者而臣才不能爲朝廷分憂力不能爲軍民除害以致人怨上升天怒不解乞放歸田裏別選賢能以救玆獘上曰卿引咎求退已有旨不允宜盡心職務毋再固辭所言兵政獘端仍明白開具以聞於是大夏復條列言之謂在衛官軍苦於出錢其事不止一端如包辦秋靑艸價給與勇士養馬比較逃亡軍匠責令包工雇役或幫貼錦衣衛夷人馬匹或加貼司苑局種菜軍人內外官員造墳皆用夫價接應公差車輛俱費租錢其他使用尙不止此又管營內外官員率於軍伴額數之外摘撥在營操軍役使上下相襲視爲當然又江南軍士漕運有修船盤剝之費有監收斛面之加其他掊克難以枚舉以致逃亡日多則撥及全戶使富者日貧而貧者終至於絕江南官軍每遇京操𨿽給行糧而往返之費皆自營辦況至京卽揆做工雇車運料而雜撥納辦有難以盡言者又運糧初徵之裏胥納於官府轉兌運舟及到京倉耗折之費率五石而致一石今京師投充勇士軍人收充幼匠廚役每月坐支一石是一人坐費軍民五石矣又官馬出於民間牧養或輳合買補公私使用艸料之費一馬或至數十金而私撥借人略無忌憚又鎭守守備等官恃勢貪婪無所不至勢要者則冒功以獲升賞而邊軍不敢與爭請謁者多懷賂以入權豪而守衛不敢加詰凡此俱乞俯賜施行嚴加釐革上曰卿所言兵政獘端明白切要正宜嚴加禁止可仍會所司議處以聞

○癸亥賜蜀府蛾眉郡主並儀賓陳葵代府丰城郡君並儀賓郝鸞誥命冠服如制

○卯刻金星晝見於辰位

○是日雨雪

○甲子兵部覆奏監察禦史何天衢所言裁革冗官事謂治農捕盜官宜行所司查奏裁革其兵備官下巡撫等官勘報量爲去畱從之

○先是萬全左副總兵姚信遊擊將軍陳廣及監丞侯能蔡恩李岑參將蔡瑁遊擊將軍張雄李祥都指揮張永葉椿溫恭許鑑姜義指揮潘浩等以失機之罪革去冠帶俸米令戴罪殺賊大臣及科道官交章論之方欲械系治罪而監督軍務太監苗逵總兵官保國公朱暉又爲之奏請暫畱在邊自效後信廣數遇賊無功兵部仍奏行巡按監察禦史韓春勘報春以屬副使陳寬參議王璠曲爲之庇奏上命逮問信廣張雄並蔡瑁等仍待邊事寧日究問信自陳嘗收獲賊畜及遺矢以爲功廣復攘他人功冀贖罪復下巡按監察禦史胡希顏希顏令都指揮白雲按之遽錄其功而末減其罪都察院乃請命禮科右給事中周鼎會巡按監察禦史臧鳳鞫之罪狀始白當信廣俱充軍並劾云璠寬春希顏等罪都察院請通行逮問得旨姚信陳廣依擬張永等並陳寬胡希顏俱逮問罰韓春俸二月時王璠已免官而蔡瑁張雄許鑑葉椿溫恭潘浩等先已乞恩得冠帶支俸皆弗問

○命實授試監察禦史程材於河南道張琎於狹西道俱爲監察禦史以重歷半年已滿也

○裁革淮安漕運問刑主事從監察禦史何天衢奏也

○工部覆奏吏科給事中許天錫所言兩京各監局添設內官數多事謂織染局見管事並監工內官二十二員盔甲廠十員比之先年加至數倍請如所奏特敕司禮監會官考選定擬名數永爲定額上命司禮監查處以聞

○乙丑掌國子監事禮部右侍郎謝鐸兵部在侍郎熊翀通政使司右通政姜淸各乞致仕不允

○升貴州按察司僉事龔嵩爲雲南副使

○命貴州都司都指揮僉事許佐之子王�贊襲原職赤水衛指揮使

○丁卯山西按察司僉事彭程丁憂服闋復除貴州按察司

○戊辰太僕寺卿王珩乞致仕不允

○己巳命故太僕寺卿宋琮之子鈁爲國子監生從其請也

○吏部郎中張志淳陳八事曰存實心以回天意發雄斷以快人心決大臣之進退念小民之疾苦經筵之外頻覽史書視朝之餘時接臣下躬行節儉以厚財用之源愼重爵賞以制財用之費命所司知之

○命分守遼東開原右參將都指揮使胡忠與協守廣寧右參將署都指揮僉事崔鑑兩易其任從遼東鎭巡等官奏也

○命逮問福建備倭署都指揮郭英罪罰巡海僉事張罍俸三月以追捕海洋賊船失利也

○庚午南京廣西道監察禦史趙繼爵丁憂服闋復除雲南道

○辛未掌國子監事禮部右侍郎謝鐸以久病辭掌印並停俸得旨印仍令謝鐸掌俸不必停

○壬申故狹西都司都指揮僉事胡�嘗以罪充軍其子璽請襲祖職綏徳衛指揮同知兵部覆奏從之

○甲戌掌鴻臚寺事禮部右侍郎張俊及巡撫順天等府都察院右副都禦史周季麟各乞致仕不允

○命定國公徐光祚歲祿二千五百石本色一千五百石折色一千石

○初狹西延安府巨積倉火焚谷艸四萬九千餘束倉副使趙瑄因納商人賄多報所輸數仍嗾巡視官軍妄稱災以脫罪鎭巡官不之察亦以災聞戶部奏差戶科給事中許誥往會巡按監察禦史核實乃失誤警巡所致並廉得瑄所爲姦狀問擬充軍餘人坐罪有差所焚艸束責償如例因劾延安衛百戶王英陳幹狹西都司都指揮宋英把琮按察司總理邊儲僉事丁翊分巡副使張黻布政司分守參政史簡巡撫都禦史陳壽總兵官都督張安鎭守太監劉保失於都察之罪都察院覆奏謂各官職務有專總治罪亦當區別輕重陳壽把琮皆事前遷職律當紀錄上命陳幹王英宋英丁珝下巡按監察禦史逮問罰史簡張黻俸各二月陳壽把琮紀過劉保張安宥之然延安倉場僻在山岡隔絕煙火當時𨿽稱密使人偵察竟不明火所由起雲

○乙亥吏部議覆吏科給事中許天錫所言請六年一次考察兩京五品以下官舊例十年一次本部會同各衙門堂上官考核但恐訪察未眞徒爲勞擾乞行兩京科道官會同訪察指實劾奏如有疏虞本部訪實奏黜於是吏科左給事中任良弼等奏謂祖宗設府部卿寺等衙門堂上官以監臨眾職所屬賢否皆莫能逃吏部則專以甄別淑慝爲務每官考滿具有各衙門及本部事迹考語可以參察凡遇考察之歲必會各衙門堂上官舉察吏部都察院又從而斟酌黜陟鮮有不當今若一諉諸科道則是以平昔所監臨者反不如素不純屬之爲悉歷年所核實者反不如一時傳聞之得情也況五品以下官員數旣多職務亦繁欲人人付於科道豈能周且當哉且科道之設將以補闕拾遺舉正欺蔽是以每當考察之後例必紏正蓋使司考察者畏淸議而不敢不公被考察者仗公論而不患不當今若令科道先行訪察而後本部舉奏其於事體恐亦未安乞仍敕兩京吏部會同各該堂上官照例考察如有遺漏偏狥臣等照例紏舉今後或六年或十年一次取自上裁著爲定例則行之久遠而無斃矣時監察禦史翁理等亦以爲言吏部覆奏謂言官紏劾百官不職系是舊制後來法綱稍疏止論列兩京堂上大臣而不及庶官所以言官建議欲考察兩京五品以下官遂著爲十年一次之例近累會議欲五六年一次俱奉旨照舊今科道又所奏如是乞賜裁處得旨仍令兩京吏部各會同都察院並各衙門堂上官從公考察今後每六年一次著爲令

○太僕寺卿吳洪乞致仕不允

○總制狹西軍務尙書秦鋐等奏潼關等衛所官軍備禦延綏者自十二月初上班旣周一年又至次年三月始得下班是在邊之日多在家之日少宜如南陽定山等衛所例歲一更代俱以三月初爲上下班之期全支本色行糧又本邊遊騎援兵因正馱馬不敷將備禦官軍名下馬借兌騎馱致有物故者顧令備禦官軍買補今後宜令借馬隊軍陪補爲當兵部覆奏從之

○命廣西都司故都指揮僉事滕宗之子鉆襲原職桂林中衛指揮使

○丙子賜伊府鎭國將軍訏潗並夫人誥命冠服如制

○英國公張懋復乞角�羊營府職務上慰畱不允

○命以太僕寺馬二千匹並馬價銀二萬兩給補大同官軍馬匹之災傷者從鎭巡等官奏也

○裁革順天府管河通判一員

○丁丑順天府府尹藺琦乞致仕不允

○升鴻臚寺左少卿丁鳳爲南京鴻臚寺卿

○命革無名官賞並禁治貪酷官吏從大學士李東陽奏也

○錄廣東官軍剿平黎賊功升一級者一百八十四人署一級者三十三人其餘八千五十一人給賞有差加總鎭太監王敬祿米歲十二石加伏羌伯毛銳太子太傅升右都禦史潘蕃爲左都禦史各賞紵絲四表裏銀三十兩僉事王希旦升俸一級賞紵絲一表裏銀十兩副使胡富僉事方良永左參議管琪知府石璧各紵絲一表

○虜數入薊州潘家口等處殺掠人畜鎭巡等官奏其事命把總指揮甘淋等待地方寧日逮問副總兵白琮左參將髙瑛守備監丞邢玉羅觀養奉禦張謙等俱宥之瑛仍罰俸一月

○四川靑神縣地震有聲

○己卯賜國子監雲南貴州四川軍民生夏衣如例

○庚辰禮部覆奏南京禮部郎中李哲所言興武教以儲將材事謂我朝府縣學校各有射圃近來以來士子止尙科目而武教遂廢請行提學官每月一二次令生儒習射兼讀古兵法諸書庶文事武備兼行不廢從之

○工部覆奏南京吏部侍郎等官楊守阯等所言量減鑄錢事謂南京寶源局當鼓鑄弘治通寶銅錢二千五百六十六萬所費不少見今各處災傷南京特甚乞暫停鑄造俟年歲稍丰時再議命量減原鑄數三分之一

○辛巳時北虜小王子營於大同宣府邊外聯絡三四十里兵部因言北虜近年於大同狹西得利以去況今勢盛於前志必驕橫而各關軍士困於私役險阻多至廢弛請敕廷臣才堪經國者三四員分往諸邊督同各守臣相勘邊關廢缺之處隨卽修葺其有制馭方略因革事宜馳奏以聞各關守備官有不勝任者易之庶幾有備無患上曰邊關事重卽會官推選見任或致仕官三四員令分行整飭不許視常怠忽誤事

○辛巳有自虜中逃回者報虜有異謀內閣具揭帖請會同司禮監及兵部尙書照成化年例於左順門譯審是日上朝退召大學士劉健李東陽至暖閣上曰虜情譎詐可密切譯審大通事且勿使近前又曰邊關糧艸須與劉大夏說用心整理皆應曰諾健奏曰京營總兵須要得人上曰往年如陳韶王鏞輩已退二三人矣健曰須用曾經戰陣者上曰未必要經戰陣但要有謀略耳東陽曰聖諭甚當有謀略與經戰陣者須兼用乃可耳但京營官軍有名無實前年選聽徵一萬及再選一萬便不能及數矣上曰軍士須管軍官撫卹不可剝削東陽對曰誠如聖諭但近年官軍做工太多旣累身力又陪錢使用外衛輪班皆過期不至正爲此耳上曰宣徳以前軍士皆不做工內官監自有匠人東陽對曰皇上明見朝廷養軍本以拱衛京畿豈爲工役今後工程乞爲減省養其銳气庶緩急有濟上曰然又曰壩上彊賊十分猖獗可令劉大夏設法擒捕北山又有靠山王者據險爲惡輦轂近地不可不除此患東陽曰昨兵部奏差指揮二人領官軍五百正爲壩上彊賊而一應諸賊並在其中矣上曰先生輩是腹心大臣有事湏說如昨日所進揭帖不說時如何得知健等皆諾而退於是引自虜中回者審之皆能漢語一人云聞有議者欲內犯三人雲朵顏衛頭目阿兒乞蠻領三百人往北虜通和小王子與一小女寄養似有誘引入寇之迹各具揭帖以聞

○刑部都察院大理寺覆奏南京吏部侍郎楊守阯等所言欽卹民命保全大體二事謂各處司刑之官多不以人命爲重請通行內外問刑官司毋令淹滯獄囚以致無辜瘦死違者俱照酷刑事例罷黜爲民又成化間都察院奏準凡犯人訐告原問官司者須核究得實然後逮問今南京巡倉監察禦史王良臣因按指揮周愷等怙勢黷賄各官畏罪越奏良臣諸不根事輙下南京法司逮系會鞫似與舊章不合請今後官吏軍民奏但系牽援別事摭拾原問官者照例立案不行所奏事未結於原問官無干者仍令問結其匿情奏礙原問官者行隔別官司核治如有虛詐照例發遣爲民充軍若果爲問官所枉指實參奏從之

○壬午時有回賊流劫直隸及河南山東等處地方百十爲羣縱橫四出有司莫能禦上曰各處回賊已有旨令鎭巡等官督屬擒捕何日久未見擒獲其所經地方官員俱停俸責限挨捕過限不獲者奏治之

○癸未大學士劉健等上禦虜安邊事宜一大同出戰軍少京營官軍到彼止可助爲聲援不若邊方生長之人習諳戰鬥合無就於彼處除已在兵籍外其餘不分捨余鄕民人等但有勇力可備出戰者多方選募照依正軍給與糧餉並盔甲器械馬匹每人仍賞銀二兩或三兩養贍家口令其隨軍調用庶幾人樂效死事克有濟一大同馬匹倒死數多兵部𨿽曾俵給尙不勾用況給與馬匹亦多不堪騎戰聞彼中馬匹亦有可買合無將太僕寺馬價銀運送三五萬兩前去就彼收買稍寬價直出榜召商則人皆趨利各處馬自至矣一大同糧艸不敷近𨿽已準開中引鹽緣近來鹽法廢壞商不得利上納者少恐不濟事合無將太倉官銀再運一二十萬兩前去召商中納糧艸以應急用一彼處武職官員生長邊方多有勇略過人者但爲資格所拘一時不得超拔合無著總兵等官用心訪察但有才勇可用者不拘資格隨宜取調領軍殺賊仍一一具名上聞以備簡擢一彼處將官畏怯退縮誤事者多僅有一遊擊將軍張俊謀勇頗聞近又能以寡禦眾合無特寫一敕前去獎勵以勸有功一兵部原擬再選京營官軍一萬員名令都督李澄孫貴統領以備後援臣等訪得二人皆非統馭之才恐不勝事近有取回都督神英原任大同總兵頗諳彼中邊務堪領前項官軍合令兵部再行訪求如神英者一人以備任用庶不誤事一京師天下根本京營官軍扈衛宸居所系至重今聞先選一萬員名聽徵此外精銳數已不多近該各官建言查選營衛軍士以實行伍事無急於此者伏望皇上軫念社稷大計速賜施行庶不臨時誤事一京營坐營把總等項官員勝任者少在外衛所武職或有可用乞令兵部廣詢博訪不拘資格但有才勇可取者﹤鋶﹣釒﹥名具奏以備任使一各處守邊官員有因誤事降級帶俸差操及爲事罷黜者中間多系曾經戰陣詣練邊事之人合無令兵部通查送赴軍前立功其有才堪領軍者就領軍殺賊一近日兵部奏準招募軍士號令已出應募者少今京城內外官無名籍之人甚多合令兵部設法挨查但有年力精壯原無名籍在官者取具貫址明白收充軍役庶得營伍充實一虜寇變態不常近聞大眾拆墻入我邊內連營駐札𨿽大同附近州縣城堡消息與城內猝急不能相通若必待彼奏報然後處置誠恐緩不及事合令兵部選差慣騎鋪馬諳曉軍事之人三五日一次前去探聽星馳回報庶邊情易達事機不誤一虜眾入境久駐肆行搶掠我軍未能少挫其鋒合令總兵等官詢訪彼處諳練邊事之人從長計議多方設策或招募敢勇掩其不備直搗巢穴或設伏出奇乘其零散相機截殺務使痛遭挫衄畏威遠遁上深嘉納禦筆親批寫敕並傳出等字於各條之上令各部議行時西北之事方廑聖慮屢見咨訪故於此亟行之

○升狹西布政司右布政使陳孜爲貴州左布政使

○巡撫保定等府都察院右副都禦史王實一虜寇變態不常近聞大眾拆墻入我邊內連營駐札𨿽大同附近州縣城堡消息與城內猝急不能相通若必待彼奏報然後處置誠恐緩不及事合令兵部選差慣騎鋪馬諳曉軍事之人三五日一次前去探聽星馳回報庶邊情易達事機不誤一虜眾入境久駐肆行搶掠我軍未能少挫其鋒合令總兵等官詢訪彼處諳練邊事之人從長計議多方設策或招募敢勇掩其不備直搗巢穴或設伏出奇乘其零散相機截殺務使痛遭挫衄畏威遠遁上深嘉納禦筆親批寫敕並傳出等字於各條之上令各部議行時西北之事方廑聖慮屢見咨訪故於此亟行之

○升狹西布政司右布政使陳孜爲貴州左布政使

○巡撫保定等府都察院右副都禦史王沂乞致仕不允

○升戶部郎中王濟爲山西布政司右參議

○升吏科左給事中任良弼禮科左給事中王縝俱爲都給事中良弼本科縝工科以九年秩滿也

○先是北虜小王子奏欲入貢旣得命而竟遷延不至時入大同境殺掠墩軍遊擊將軍衛勇副總兵黃鎭及都指揮尉景李敬等分護官軍番上者事竣還值虜酋火篩先帥眾數百人與指揮鄭瑀等戰於焦山兒衛勇等合兵援之虜眾益增至五千餘人持長刀四面圍擊迨暮虜騎增至萬餘我軍死戰凡數十合殺傷相當瑀獨手刃數賊爲賊所殺支角�羊之賊亦不得利而退守臣以聞命延綏並偏頭關守臣急發兵應援鄭瑀並死事者各如例升賞被傷及有功官軍令巡按監察禦史勘實以聞

○工部覆奏順天府府尹藺琦等所言減柴價定營葬寬科差節派辦四事謂易州山廠原額砍柴夫一萬九千九百二十五名分派山東山西並順天眞保定等府四季徵銀解廠采燒柴炭以供惜薪司等衙門歲例之用河間順徳大名廣平永平五府原無砍柴夫役止有惜薪司臺柴夫每年三千名與順天眞保定三府每三年輪流共當已爲定例今琦等欲將本府所屬砍柴夫價均派河間五府屬但五府旣有臺柴人夫又有別項重差況本府先年臺柴人夫獨當一年而砍柴夫役照舊不動近年旣與眞保定二府共當一年已爲輕省請仍行本府照見行事例按季徵解不許畱難侵克又在京公侯駙馬伯賜葬本府各撥夫匠十二名左右都督以下各八名太監各二十五名有旨蓋造享堂者三十名每名俱出銀一兩五錢此事奏準定例近年以來造文武大臣或夫人或眞人墳各出工料價銀有多至千兩者緣本府無見在可支銀兩故藺琦等欲將本府並州縣各儒學缺官柴薪皂隸及空月齋夫贓罰贖罪等銀自弘治十六年以後俱存本府收貯支用如有不敷方派人民應辦眞人病故者欲照先年奏準事例止與夫二百名不許違例過支又神木廠苫蓋葦蘆本府歲派夫一百名每名該出銀一十兩今琦等欲量減夫數請照成化二十一年事例止歲派六十名爲宜其本府歲辦浣衣局柴炭煤炸近增添數多自明年爲始請止令歲辦共一十萬斤永爲定規又二年一辦司苑司薥稭等料亦請量減三分之一議上俱從之

○甲申江西廬山鳴如雷次日大風雨平地水丈餘溺死星子徳安二縣人口及漂沒民居甚眾

○虜入延綏黃甫川堡殺掠人畜都指揮把總王勛等失於防禦下巡按監察禦史逮問坐勛充軍都察院覆奏上以情輕律重免充軍降一級帶俸差操

○先是遼東鎭巡官劾奏備禦鐵嶺都指費錦及指揮王用惠綺金振等失機之罪下巡按監察禦史余濂查勘具上其事並劾分守開原參將胡忠監丞黃延鎭守太監朱秀總兵官都督楊玉巡撫都禦史張鼐各不職又謂胡忠王用二人頗有功可錄請賜裁處都察院覆奏得旨費錦等俟地方寧日逮問胡忠準以功贖罪朱秀等並黃延姑宥之令戴罪殺賊

○乙酉孝莊睿皇后忌辰上祭奉先殿遣駙馬都尉崔元祭裕陵

○升順徳府同知馬輅爲浙江布政司右參議

○吏部請考察京官照弘治元年例凡兩京五品以下官見任帶俸並公差養病省祭者俱在考察之例如考察不公聽科道紏舉其被劾之人有造言摭拾者發爲民從之

○命太原前衛指揮同知劉鎭領班軍大同操備以都指揮體統行事

○丙戌戶部議覆大學士李東陽所奏請自今以始凡冗食之徒如傳乞升官及濫充勇士之類盡行裁革核實倉場牛馬無使虛費芻粟檢約勛戚莊田無使侵漁民業其倉庫門苑內官命司禮監查奏定奪州縣徭稅不許額外科派仍望皇上奮乾剛以獨斷於上公好惡崇素儉以率先於下禁令不以貴戚而移賞賜不以夤緣而得從之

○兵部請行取守備寧遠都指揮僉事郭振宣府間住都指揮僉事張澄來京聽用從之仍諭各處武職但有才勇可用者不拘官職大小並見任退閒俱備訪以聞

○虜入寇宣府協守副總兵白等帥兵擊退之斬首八級獲馬十八匹命升有功陣亡官軍各一級

○山西太原府地震有聲

○丁亥孝穆皇太后忌辰上祭奉慈殿遣駙馬都尉崔元祭茂陵

○升浙江按察司按察使李延壽爲狹西布政司右布政使

○戶部覆議南京吏部侍郎楊守阯等所奏南京各衛每差餘丁送船旣支行糧三斗各色民匠俱應役之數又給與工價並醫士醫生紙鈔匠廚役新添月糧俱宜革罷近例運官違限及罪人納米俱令折銀舊法廢而倉廩虛乞仍令納米爲便南京光祿寺歲造煮酒路費頗多宜令止造一半餘皆折銀角�羊部轉發光祿寺從之

○兵部奏密雲一帶切鄰虜境而潮河川口寬漫無險可守山水不時潰決難立垣堡獨有設置車輛可以制賊之衝請行巡撫及兵備等官考求制度及時多制以備防守從之命如法成造以聞

○蘇州府崇明縣民顧孟文家雌雞伏卵所出者猴頭而人形身長四寸有尾活動無聲

○戊子致仕太子少保戶部尙書殷謙卒謙字文捂涿州人正統四年進士授南京戶部主事景泰中升兵部郎中通政使司右通政天順元年坐言事出知汝寧府以內艱攺太原府成化年升狹西右參政復以外艱攺山西尋升右布政使都察院右副都禦史巡撫大同攺宣府初宣府大同例各自守謙令二邊有寇警合勢救援召爲戶部右侍郎轉左侍郎本部尙書加太子少保乞致仕許之家居踰十九年以詔書恩進階榮祿大夫至是卒壽八十八贈太子太保賜祭葬如例謙爲人性本淳朴其爲知府及巡撫所至政迹亦有可紀云

大明孝宗敬皇帝實錄卷之二百十三終大明孝宗敬皇帝實錄卷之二百十四

弘治十七年七月己丑朔孟秋享太廟

○遣內官祭司門之神

○山西代州地震

○庚寅召延綏閒住都督僉事李杲致仕都指揮僉事王戟宣府閒住都指揮同知陳雄守備龍門所指揮使穆榮赴京待用以兵部言其才俱可用也

○辛卯萬壽聖節遣駙馬都尉馬誠林嶽分告長陵獻陵景陵裕陵茂陵

○遣儀賓楊淳告景皇帝陵寢

○遣內官告恭讓章皇后陵寢

○上詣奉先殿奉慈殿皇太后宮行禮免文武羣臣行慶賀禮

○壬辰仁孝文皇后忌辰上祭奉先殿遣駙馬都尉馬誠祭長陵上召大學士劉健等至暖閣出大同鎭巡官本言虜賊掘墩殺軍延綏遊奇兵累調未至乞增兵補馬情詞甚急上曰我邊墩臺賊乃敢穵掘墩軍皆我赤子乃敢殺傷彼被殺者苦何可言朕當與做主京營已選聽徵二萬須再選一萬整理齊備定委領軍名目卽日啟行健等對曰皇上重念赤子一言誠宗社之福京軍亦須整點但未宜輕動上屢申前諭健對曰大同亦不曾請兵上指其奏曰臣等拘於新例不敢上請天兵東陽對曰用兵事須令兵部議處上曰兵部旣有新例亦不敢擅自開例請兵須自朝廷行之耳遷奏曰邊事固急京師尢重居重馭輕亦須內顧家當上猶未釋東陽曰近日北虜與朵顏交通潮河川古北口地方甚爲可慮今聞賊在大同稍遠欲往東行止不知何處侵犯若彼聲西擊東而我軍出大同未免顧彼失此須少待其定徐議所向耳上曰此說固是今亦未便出軍但須預備停當待報乃行免致臨期失誤皆對曰聖慮甚當退乃擬選京軍三萬令兵部推委領軍官以聞上復召兵部尙書劉大夏面諭出師之意大夏力言京軍不可輕動與內閣議同師乃不出

○命遼東都指揮郭振宣府都指揮張澄薊州閒住指揮使趙曰�永各領兵防禦密雲以兵部奏虜漸東行恐與三衛合謀故也

○癸巳命工部左侍郎李鐩大理寺右少卿吳一貫通政司左參議叢蘭經略邊關鐩起山海關廟山口至密雲墓田谷關一貫起黃花鎭桃峪村至居庸關白羊口堡堅子谷蘭起紫荊關南山墩至倒馬關葦箔嶺口鐩等陛辭日上朝退召至暖閣面諭曰邊關重事爾等往須用心整理官軍少處卽爲增補官員不職者奏來處治務圖經久不可虛應故事敕內該載不盡者聽爾等便宜行事各賜白金二十兩彩叚二表裏鈔二千貫而出

○時大同等處節報虜賊在邊有旨下兵部選京營官軍二萬聽徵因命禦馬監太監苗逵監督軍務保國公朱暉掛徵虜大將軍印充總兵官都察院右都禦史史琳提督軍務並令司設監太監張林管領神槍都督李俊神英充左右參將待報啟行旣又命兵部再選官軍一萬並推堪任參將者二員領之墩軍被殺傷者令鎭巡官閱實具奏其餘事情令所司各看詳以聞

○河南開封府及鈞許二州洧川鄢陵長葛新鄭祀五縣俱地震有聲

○甲午掌太醫院事通政使司右通政施欽等七人及文華殿書辦尙寶司卿周惠疇等四人俱乞免考察特許之

○升分守錦義等處都指揮僉事韓輔爲署都督僉事掛徵虜前將軍印充總兵官鎭守遼東

○命都察院左副都禦史閻仲宇往大同宣府通政使司右參議熊偉往居庸等關整理糧艸時內閣奉旨擬差戶部右侍郎顧佐上召大學士劉健等指佐名曰是嘗差幹事力量頗弱恐不能了此健等對曰戶部尙書秦紘行取尙未至左侍郎王儼可用但見署印故臣等擬差右侍郎上曰王儼旣掌印須畱管家當顧佐亦不必動凡有事二人商議乃得停當可再推有才力者不必拘定戶部又曰各關可止用一人恐官多民擾皆對曰各關相隔其遠非一人可了巡關禦史亦是二人今若差郎中二人亦可耳退擬管倉右侍郎陳淸刑部右侍郎李士實以進而內批特用仲宇及偉各賜敕遣之

○命戶部運太倉銀五萬兩於宣府以備邊儲

○丙申給韓王旭櫏祿米歲三千石本色二千石折色一千石

○戶部奉旨議上備虜事宜一長蘆運司及淮浙兩運司存積常股鹽開中三十萬引於宣府一各省犯徒流杖並雜犯斬絞罪準贖一各處軍職官旗納銀免其比試並槍文武官義官知印承差吏典者其銀數俱如近例至明年終停止一各堡馬病傷者調腹裏州縣休養議入上從之命別有緊要長策仍多方計議以聞戶部復議上四事一民以粟豆輸邊二三百石者自立坊牌五百石以上者賜敕褒諭一官民軍匠公事違限者十日罰米一石腳價三錢以十石爲止一天下諸司明年戶口食鹽船料錢鈔再折一年今年派河南山東起運臨徳二倉秋糧石徵銀一錢一變賣徳州常盈庫軍職折色所餘錢鈔及寺觀僧道遺田無人耕佃者各例銀俱角�羊部送邊支用得旨違限運米事寧卽止餘如議行

○南京禮科給事中徐蕃等劾奏南京提督操江都察院右副都禦史陳璚南京戶部右侍郎鄭紀南京刑部左侍郎張撫不職並乞罷黜命俱畱供職

○禮部左侍郎王華乞致仕不允

○旌表孝子二人節婦十六人趙復往山西楡次縣儒學生黃錦河南郟縣歲貢生俱父母卒廬墓三年各旌其門曰孝行王氏浙江海寧縣民查模妻範氏朱銓妻蔣氏永嘉縣民陳元妻張氏狹西伏羌縣民宋棨妻張氏謝子顯妻張氏山西安邑縣民郭錫妻王氏山東益都縣民劉汝嘉妻畢氏文登縣民邢和妻江氏和從弟儒學生欽妻趙氏直隸元城縣儒學生李紹妻董氏湖廣石首縣民周宗義妻王氏河南嵩縣民武云妻馬氏杞縣民劉哲妻龍氏江西永新縣民劉攸妻並早寡守節至老無玷各旌其門曰貞節河南武陟縣民李景妻張氏及景子弘妻趙氏皆守節無玷旌其門曰�節

○丁酉升雲南按察司副使王一言爲浙江按察使

○右春坊右中允蔣冕乞假省母許之給驛以行

○銓注在部聽用署都指揮僉事胡瀚於河南都司僉書管事

○命山東都司署都指揮僉事溫和充參將協守淮安等處錦衣衛帶俸指揮使吳琦分守居庸關

○命工部右侍郎張達提督修理京通倉廒

○巡撫江西都禦史張本奏江西諸府所獲盜賊凡六十五人例應處以極刑梟首示眾然盜賊之源皆由富家巨室藏匿分贓官兵莫之敢捕遂至猖獗今獲匿主五人亦問擬斬罪宜比例梟首示眾刑部都察院會議以爲宜從之

○戊戌掌詹事府事禮部尙書兼翰林學士吳寬卒寬字原博直隸長洲縣人少爲府學生累詘場屋貢入太學絕意取進提學禦史陳選惜其才惇勸就鄕試遂得舉會試廷試名皆第一授翰林院修撰九載秩滿升右春坊右諭徳充東宮講讀官上登極升左庶子兼侍讀憲廟實錄成升少詹事兼侍講學士尋升吏部右侍郎丁繼母憂吏部員再缺朝廷命虛位待之服闋補任未幾轉左用薦入典誥敕修大明會典充副總裁書成進禮部尙書兼學士仍典誥敕修通鑑纂要孝肅太皇太后將祔廟詔議其禮獨抗言引周祀姜嫄事請別廟奉享議上從之未幾病作累乞休致上勉畱之至是卒遣官治葬如例而加祭二壇贈太子太保謚文定長子奭先以三品恩蔭爲國子監生乃特授中書舍人以次子奐補國學蓋異數也寬行履髙潔志操純正權勢榮利所在退避若懦夫然於書無所不讀爲文醇古有法詩渾厚沈著尢嚴體裁書規模蘇文忠公平生重倫理篤恩義所行多有足範俗惇化者位𨿽通顯而未究其用卒之日士大夫無不賫咨嘆惋云

○己亥皇太后聖旦免命婦朝賀

○升雲南按察司僉事王﹤棥心﹥中爲本司副使

○升工科右給事中周璽吏科右給事中艾洪禮科右給事中周鼎俱爲左給事中兵科給事中王氶裕爲右給事中璽氶裕吏科洪戶科鼎禮科

○命遼東都司都指揮僉事耿賢守備寧遠等處

○協守寧夏副總兵都指揮傅釗分守寧夏右參將都指揮馬隆守備靈州都指揮焦洪把總指揮王昭分守延綏西路參將都指揮曹雄俱坐虜寇入境失於防禦下巡按監察禦史逮問擬罪當邊遠充軍並各﹤鋶﹣釒﹥其所部斬獲多寡以爲贖罪之差上命隆等五人俱免充軍隆釗各降二級洪昭準以功贖罪雄贖罪外尙有餘功令兵部再查處奏聞

○庚子時泰寧等三衛各遣人衣衛校尉及將軍馬匹俱照各營官軍馬事例點視命從凱自行查點操練

○癸卯中元節遣駙馬都尉蔡震黃鏞分祭長陵獻陵景陵裕陵茂陵文武衙門各分官陪祭

○遣儀賓周鉞祭景皇帝陵寢

○遣內官祭恭讓章皇后陵寢

○上召大學士劉健等至暖閣諭曰劉宇在大同盡用心近人慮及潮河川難守欲行令鑿品字窖及以所制銕子炮送與備用亦是爲國可量與恩典以勵人心皆奏曰未知聖意是何恩典上曰可與賞賜皆應曰諾上又曰鑿窖制炮是劉宇獨奏今難獨賞吳江陸誾亦皆用心防禦辛苦可並賞且降敕獎勵之又曰遼東張天祥事亦是大獄今欲令明白今祥𨿽死張斌尙坐死罪昨張洪又訴冤抑健等皆對曰此事乃禦史舉奏法司會勘張洪訴本又該都察院覆奏令禦史審勘矣上袖出東廠緝事揭帖云已令人密訪其情如此當時禦史王獻臣止憑一指揮告誘殺情詞吳一貫等亦不曾親詣止憑參政寧舉等勘報事多不實今欲將一干人犯提角�羊來京令三法司錦衣衛於午門前會問方見端的因以揭帖付健云將去整理健等退復言都察院本旣已批出東廠揭帖又不可施行湏待會勘至日再議次日太監陳寬蕭敬等於左順門傳旨令爲施行健等再奏曰臣等非敢固違但成命已出猝然攺命恐非事體且此事干證皆在彼處恐勞人動眾耳上曰此乃大獄𨿽千人亦湏來若事不明白邊將誰肯效死賞罰事重朕不敢私但欲淂其情實若果系撲殺貪功起釁豈可縱之若果被誣湏爲伸雪

○升寧國府知府劉廷王�贊爲雲南布政司右參政監察禦史王經爲雲南按察司僉事

○○賊有王璽者於昌平縣山中聚徒劫掠數年無敢捕者人以其所居近山因號靠山王至是並其黨五人俱爲錦衣衛校尉所捕殺命升管衛事都指揮僉事葉廣爲都指揮同知並升千戶侯能等五人官各一級旗尉五十三人升署一級者二十六人給賞者二十七人

○昏刻東方流星大如盞色靑白有光東北行三丈餘一小星尾之

○甲辰夜月食

○乙巳賜韓府輔國將軍徵鏵庶長子名曰偕浩徵鋒嫡第四子偕湔偕淜嫡長子曰旭榛庶長子曰旭櫻奉國將軍偕港嫡第二子曰旭檟偕汮嫡第二子曰旭槆偕洊庶第二子曰旭樻周府鎭國將軍安澓庶第三子曰睦椑庶第四子曰睦棖庶第五子曰睦木�禁輔國將軍同﹤釒貫﹥庶第四子曰安泖同鉒庶第四子曰安浛庶第五子曰安﹤氵休﹥庶第六子曰安汀庶第七子曰安渺庶第八子曰安﹤氵雷﹥同鋑嫡長子曰安沮安潐嫡第三子曰睦黎魯府東阿王庶第二子曰當潮輔國將軍當氵�習嫡第六子曰健樇蜀府鎭國將軍申錘庶第五子曰賓涭申鉨庶第四子曰賓澡輔國將軍賓溏嫡長子曰讓櫅代府鎭國將軍成鑅嫡第二子曰聰浣庶第三子曰聰浥仕﹤土則﹥嫡長子曰成鑠庶第三子曰成鐎仕非�土庶第三子曰成金�虒庶第四子曰成鉨成連庶第四子曰聰滜成鋉嫡長子曰聰澒仕坌庶第五子曰成鐌成鏜庶第三子曰聰涳輔國將軍成金�制嫡長子曰聰涭成鎑庶第二子曰聰澥成鋸庶第三子曰聰氵�衣成金�耆成鍺嫡第二子曰聰通成銳嫡長子曰聰﹤氵旋﹣方﹥聰氵�邊嫡長子曰俊梭嫡第二子曰俊棫趙府廣安王嫡長子曰厚熽汝源王長子祐桐庶長子曰厚烄第二子曰厚焆第三子曰厚火�賴沈府稷山王嫡第四子曰勛鳳唐山王嫡第一子曰胤楀鎭國將軍詮鏴嫡第四子曰勛濢詮罐嫡第五子曰勛淍遼府益陽王庶第五子曰寵沅長子寵淄嫡第二子曰致櫸輔國將軍恩釧嫡第二子曰寵氵�策恩金�出嫡第三子曰寵海寵浴嫡長子曰致柷奉國將軍恩鋒嫡第四子曰寵添奉國中尉恩鏹嫡長子曰寵瀨嫡第二子曰寵液慶府鎭國將軍邃坤庶第五子曰寘錙楚府通城王庶第五子曰顯木�盡長子顯櫃嫡第二子曰英焀鎭國將軍均錭庶第五子曰溁氵�弄輔國將軍均金�寶嫡第三子曰榮漁嫡第四子曰榮泜榮洺庶第三子曰顯桍奉國將軍榮渚庶第三子曰顯櫋榮涵庶第二子曰顯木�刀榮渤嫡第二子曰顯棫鎭國中尉顯木��嫡第二子曰英火�離顯木�復嫡第二子曰英��火靖江王府奉國將軍規聰嫡次子曰約躡鎭國中尉相翺嫡次子曰規譽奉國中尉約耽嫡次子曰經蓉

○命選步隊官軍二千備禦密雲喜峯口等處從吏部尙書馬文昇奏也

○通政使司右通政王洧卒洧字淸之直隸浚縣人成化二十三年進士授戶科給事中攺刑科歷左右給事中進吏科給都事中至是升右通政專管理武職淸黃事未幾卒賜祭如例

○丙午太宗文皇帝忌辰上祭奉先殿遣駙馬都尉崔元祭長陵

○吏科都給事中任良弼奏近吏部具奏考察在京五品以下官而文華殿辦事尙寶司卿周惠疇等並太醫掌院事右通政施欽等各奏免考俱蒙準允命下之日人皆疑駭臣竊惟君之用人考核必愼至於離進流尢當審揮今惠疇及欽等奏所供職業並無刑名錢榖別項事情若如所言則在京衙門除戶部法司外皆可以援例引類而免考矣若以爲官位閒散無大緊要此尢不可古之帝王侍禦僕從亦擇正人僕臣正諛亦關君徳今惠疇所居所任豈止僕從等哉使其人可取何畏考察其人當黜豈可槪不考察而畱之哉乞敕各該衙門仍依前旨照舊考察時監察禦史髙胤先等亦以爲言上曰已有前旨矣其置勿論

○巡撫山東都察院右副都禦史徐源乞致仕不允

○遼東都指揮僉事李寧坐虜入沙嶺堡掠人畜下巡按監察禦史逮問擬邊衛充軍上以情輕律重免充軍令贖杖還職

○夜月犯外屏西第一星

○丁未升順天府府丞黃寶爲通政司右通政提督謄黃

○升浙江布政司右參政羅鑑爲狹西右布政使

○都察院左都禦史戴珊再以疾辭掌印上曰卿有疾宜加調理以副委任印仍舊掌管

○命戶部運太倉銀五萬兩於密雲等處以備邊儲

○己酉賜蜀府云陽郡君並儀賓周廷璽誥命冠服如制

○南京監察禦史姚學禮等劾奏禮部尙書張昇掌太常寺事禮部尙書崔志端提督軍務右都禦史史琳兵部左侍郎熊翀南京戶部右侍郎鄭紀及浙江布政司右參政吳紀湖廣按察司副使張璉四川丁憂僉事姜麟廣東副使劉偉廣西僉事蔡煉皆不職累經彈劾乞各罷遣吏部覆奏謂參政吳紀等嘗被劾查勘未報其尙書張昇等去畱請自上裁命俱畱供職

○免四川松茂等處府州縣正官明年朝覲其全設衙門令佐貳官裁減衙門令首領官來朝以方徵剿番賊儧運邊糧故也

○庚戌賞大同宣府出戰官軍並延綏調未遊奇官軍銀人二兩

○給代府故革爵將軍成鈍夫人周氏養贍米歲五十石

○辛亥都察院左都禦史戴珊乞致仕上曰卿風憲重臣方切委任宜安心供職所辭不允

○命直隸徐州衛署都指揮僉事王憲總督揚州等處備倭○是日曉刻土星犯鬼宿積屍气星

○壬子卯刻木星見於辰位

○癸丑升廣西按察司副使雷士旃爲浙江布政司右參政刑部員外郎李寬爲雲南按察司僉事

○總制狹西軍務戶部尙書秦紘辭管部事上曰國家主重卿耆徳宿望眾所推服特玆簡命況今邊情稍寧已免設總制宜速赴部供職所辭不允

○降狹西都司都指揮僉事王勛官一級坐淸水營失誤機事也

○回賊寇掠山東府縣巡撫都禦史徐源行部至菜州委參議方矩率官軍捕之昌樂人張富及其從弟郁嘗共爲盜懼爲所擒又嘗與鄰人爭地矩斷歸其鄰甚恨乃與郁同謀殺矩追之不及時源適行過昌樂郁遂懷刃雜夫隸中乘間剌之傷其額頷左臂卽爲從者所擒事聞上命巡按監察禦史究治時富郁皆死於獄仍梟首示眾

○甲寅狹西道監察禦史李鑑病愈至京復除河南道

○攺命狹西按察司整飭岷州兵備副使王云鳳提調學校

○南京工部尙書李孟暘乞致仕上曰卿職掌工曹方切委任災異示戒正宜同加修省不允休致

○命金吾右衛帶俸指揮使羅傑守備黃花鎭以都指揮體統行事

○修徽王府宮殿

○丙辰曉刻水星犯靈臺上星

○金星犯上將星○丁巳掌國子監事禮部右侍郎謝鐸復以疾乞致仕許之給驛以行命疾愈有司奏聞起用

○南京國子監祭酒黃珣丁憂服闋攺國子監祭酒

○翰林院學士劉機奏臣𨿽饕任學士掌管印信職銜不過五品亦在考察數內乞敕吏部都察院先將臣履歷逐一考核應否罷黜奏請聖裁果不系應黜之數方令臣會同各衙門從公考察所屬官員命機免考察

○翰林院學士江瀾等奏學士所職乃講讀撰述之事非錢榖簿書必待稽考而後見況臣等歷事先朝供奉皇上前後已二十七年其稱職與否聖明洞鑑久矣若有不稱惟陛下顯賜罷黜有不待於考察者伏望念累朝優異之典及往年免考之例特賜寬假以示榮遇從之

○直隸太平府知府周進隆奏本府所屬蕪湖縣系工部抽分廠所在每歲南京差內臣四員催儧木植本縣止有站船一十三隻每內臣各畱一隻逐一索取供應擾民乞令所司委官運送或止差內臣一員領運事下南京工部議處以爲宜令蕪湖抽分官揀選堪中木植印烙完備各該監局每年止差內臣一員領運往回不過二十日以裏不許預先假以催儧爲由久住擾害工部覆奏從之

○賜巡撫山東都禦史徐源並督工僉事黃繡等銀幣有差以修建孔廟工完也

大明孝宗敬皇帝實錄卷之二百十五

弘治十七年八月戊午朔

○己未命武定侯郭良懷寧侯孫應爵俱充左參將萬全都指揮僉事陳雄狹西都指揮僉事王戟俱充右參將分領京營官軍操練以備徵調

○庚申授建昌侯張延齡特進光祿大夫柱國歲加祿米六百石通前爲一千六百石妻孫氏加封建昌侯夫人賜以誥券

○辛酉升監察禦史張天衢爲狹西按察司副使

○初吏科給事中吳蕣言頃者吏部都察院奉命考察京官而尙書馬文升之子都禦史戴珊之妻妾適以贓敗人或以文升之子爲他人冒名珊之妻妾爲讐人毀謗殊不知其陰妻縱子平素之姦固有以來之也乞命文武大臣及科通官會問若得其實卽將文升珊下獄治罪更選賢能以代其任戶科給事中王蓋亦言文升老病侵尋神識衰耗少子納賄司屬作斃俱不能知不可以長銓衡之地珊縱容螟蛉溺愛牝雞推薦挾私差遣徇囑穢迹彰聞人望已去不可以長臺察之司乞各令致仕於是文升珊各自劾乞休上俱溫詔勉畱之旣而監察禦史馮允中率同列奏言馬文升戴珊歷事累朝淸謹素著吳蕣等職居言路𨿽許風聞亦當核實今事涉曖昧其於國體所關不細且考察之典所以進退人才肅淸綱紀整飭政務天下之事未有急於此者豈可以一人之言而遂廢乎伏願皇上奮黜陟之大柄信耆舊之大臣仍敕文升珊速行考察不得復緩被黜之人敢有摭拾奏擾者卽明正其罪庶不墮於小人之計上命文升珊卽從公考察毋得辭避下蕣等鎭撫司獄令究問明白奏聞於是文升珊共奏蕣蓋皆素行不謹恐考察見黜故首先論列臣等欲使避嫌不敢黜退但二人不謹實迹皆有文卷可驗人所共知今若黜之則恐彼以報復藉口不黜則爲避嫌不公有負重托伏乞聖明裁處上命查考文卷以聞文升等乃舉蕣蓋爲人所奏實迹上之而蕣惡尢甚且事非一端命蕣落職爲民蓋冠帶閒住旣而鎭撫司具蕣等獄詞劾其妄言生事送刑部擬罪以請上以其旣黜特宥之時又有刑部主事張敩者坐與鄕人妻飲狎下都察院問擬杖罪送吏部查處敩不服復請會官辯理珊奏寢其事敩怨之遂奏珊妻妾受贓珊上﹤鋶﹣釒﹥自辯上以敩摭拾原問大臣命鎭撫司鞫之所奏皆誣令革職爲民

○吏部都察院會同考察在京五品以下官﹤鋶﹣釒﹥上寺丞張奎主事韓璉等五十二員老疾當致仕監事黃蘭等三員罷軟主事儲南等十六員不謹當冠帶閒住主事張禧等五員浮躁淺露郎中張鸞等十四員才力不及當降一級調外任右府帶俸訓導陳浚緣事在逃當爲民從之

○壬戌狹西按察司副使潘楷丁憂服闋復除山東按察司

○南京戶部右侍郎鄭紀乞致仕命升本部尙書致仕給驛還鄕

○南京工部右侍郎髙銓乞致仕不允

○時四川松潘將用兵命貴州總兵官署都督僉事顏玉充行軍總兵官升松潘衛指揮同知杜英爲署都指揮僉事與都指揮僉事馬聰俱充遊擊將軍○升守備浮圖峪指揮同知杜雄爲都指揮僉事守備紫荊關調紫荊關把總指揮王京守備浮圖峪以都指揮體統行事

○癸亥賜晉府慶成王奇湞書院額曰尙賢並賜五經大全等書從其請也

○命故遂安伯陳韶支過祿米免還官

○巡撫蘇松等處都禦史魏紳及巡江都禦史陳璚奏海賊施天泰等稔惡不已請調官軍民壯協謀撫剿兵部覆奏命紳璚等同謀協力隨機撫剿務俾盡絕毋因循縱賊貽患地方

○甲子南京兵部左侍郎金澤南京刑部左侍郎張撫各乞致仕不允

○經略邊務工部左侍郎李鐩奏巡關監察禦史董��正於關隘險易地裏遠近熟記無遺修治墩臺具有成迹又能正己律下革斃除姦人心畏服方今邊務甚急而��正巡歷歲滿例宜更代乞仍畱一年與臣等相資辦事候邊境寧目代回都察院覆奏從之

○乙丑刑部主事朱瑬奏舊例刑部所問罪囚議擬旣成送大理寺審錄有擬罪不當獄情未明及囚人稱冤者則駁之乃者左右二寺分外用刑使更其獄辭展轉淹滯甚者不能全生乞令仍遵舊規毋得擅加考掠大理寺卿楊守隨覆奏本寺之職𨿽止於參駁然所審罪囚每有受財私和隱匿重情者問刑之官或察究不詳以致獄辭牽合本寺往往審得其實而囚徒姦頑不服未免量加刑罰況本寺亦號法司自永樂年間額設刑具豈爲分外亦豈有情罪已明而復加刑罰使攺其獄詞者乎臣等姑以朱瑬本司送審罪囚言之有張文學者因毆人而踐死其幼女乃賂其人以求角�羊妄稱有驢驚蹄之而死而本司聽之有髙三漢者盜其未婚之嫂事覺而逃本司乃令其兄代認左右二寺皆究其實駁之其他杖責大率類此今瑬所奏𨿽以修省爲由恐其心未必盡出公通但問刑者固有自用聰明而審刑者亦或至於過當宜申明禁戒令兩京法司各遵諸司職掌問擬審錄務在同寅協恭不許徇私怠忽其所用刑罰亦各量情輕重毋得彼此執拗以致濫刑久禁上從之命今後各遵職掌舊制毋得互相偏拗有乖體統

○丁卯孝慈髙皇后忌辰上祭奉先殿駙馬都尉楊偉承命祭孝陵

○釋奠先師孔子遣少師兼太子太師吏部尙書華蓋殿大學士劉健行禮

○戶部覆議南京工部右侍郎髙銓所奏備荒五事一謹散斂各處給散預備倉糧豊年還官宜審家道頗裕者量作二年或三年依原散之數徵之一量措置近例令有司正官以州縣之大小爲積榖之多寡但年限未定見任與繼任者無所分別宜照裏分額數分爲九年每年當積若干至給由時完足本數方許起送以憑黜陟一防侵漁各處問刑衙門有贖罪紙米贓罰銀兩及布叚馬牛諸物俱發附近有司收養多至埋沒宜令有司置簿各送上官印縫月計總數總立文卷開列原行𨿽應給主一月不至者入官易米賑濟一淸鹽鈔各處稅課鹽鈔折徵銀者先盡本處預備倉余角�羊南京戶部以爲官軍俸糧之用一預查審賑濟饑荒事出倉卒令平時宜將貧難下戶分爲三等造冊收貯如遇荒年因其等而賑之其荒年亦量輕重分爲三等主賑糴賑貸賑濟之法從之

○戊辰祭太社太稷○禮部覆奏監察禦史藍章所言親儒臣察民隱二事謂今春以未以孝肅太皇太后喪禮罕禦經筵且民間利病亦容有不能盡達者請如章所奏今後經筵毋以他事而廢且通行在外官員士庶俱得陳言利病毋有隱諱上納之命經筵待來年春聞奏在外軍民利病令各巡撫巡按三三司官具奏其士庶人等言可采者所司斟酌以聞

○夜南京老人星見於丙位色赤黃

○庚午升吏部郎中楊旦爲太僕寺少卿

○命雲南臨安兵備副使兼領澂江等四府並陸涼等衛所從巡撫都禦史陳金等奏也

○禮科給事中張維新等會勘雲南都指揮孫輔千戶王洪通判文獻指揮張楗陳勛等承委督兵剿捕貴州賊米魯之黨乃妄指鄰夷爲賊擒斬以冒功賞輔所部土含復搜捕山谷殺虜男女有驚走溺河死者擬王洪張楗等三十五人罪當斬文獻陳勛等十二人當絞孫輔已死其子孫宜降官因劾巡撫都禦史陳金委任非人總兵官黔國公沐昆不能申嚴禁約布政使李韶副使包裕淹禁無辜日久不決紀功副使王臣聽容冒報給賞巡按監察禦史何琛參政兪深僉事範坪𨿽審勘洪等妄殺之事然追究欠詳請並治其罪至是三法司會同兵部議奏謂勘官所擬死罪囚或有未明張楗文獻又皆上﹤鋶﹣釒﹥稱冤請再命巡按監察禦史董鑰會三司官審之沐昆陳金李韶包裕𨿽不能無罪然平賊之功亦不容掩何琛兪深範玶審勘𨿽有失漏然首發隱伏申明冤濫亦足以蓋其失又王臣已遷官範玶已更調例宜紀錄包裕已致仕宜勿論孫輔情罪深重其子孫承襲或降或革宜聽兵部查處上從之王洪等命巡按等官從公審擬呈詳待報處決張楗文獻陳勛及諸情罪未明者再問明白奏聞沐昆陳金兪深範坪包裕李韶王臣皆宥之韶仍罰俸兩月臣三月孫輔子孫襲職事兵部具奏定奪

○前軍都督僉事馬昇死於獄昇前爲副總兵失誤軍機罪當斬上令系之至是死

○辛未升巡撫雲南都察院右副都禦史陳金爲南京戶部右侍郎

○英國公張懋等奏團營軍士逃亡日多皆以追納樁頭及朋合銀所致乞暫行寬免或俟來年豊稔徵之兵部議謂軍營斃端最多若使領馬軍士皆擇付有力之人則死損必少豈至貽累逃亡蓋撥養不均所致其斃一也又次撥軍士私役賣放團營軍士雜撥私用富者擾閒貧者遣迫其斃二也又官員軍伴各有舊額而職掌之人濫撥役使其斃三也今樁頭朋合銀誠宜暫從寬免其他害軍之事亦宜一切禁革上從之命各項斃端卽嚴加禁約不悛者重罪不貸

○兵部言保國公朱暉等奏取達官達捨之在保定河間等處者一千餘名赴京操練此固先事預備之意但虜賊近已遠遁若復調發非惟眾費財抑恐人心驚惑請止令巡撫都禦史王沂督同指揮馮安就彼操習有警令卽時就道從之

○刑部大理寺奏天文生張璽犯罪律宜發邊衛充軍但璽習業已成請如例發附近衛分充軍仍於欽天監應役今後兩京法司問刑如天文生犯罪當充軍者果習業已成請俱從此例其習業未成者仍發邊衛充軍從之

○經略邊務工部左侍郎李鐩奏古北口邊方西至墓田各關東至山海關廟山口墻垣一千五百餘里關塞營堡二百四十餘處俱坍塌損壞宜從新修理以圖經久但今邊方多事防守尙且不及若又令赴工未免重困乞令順天永平二府各於所屬輪班人匠摘發四百五十名其間精通藝業者起角�羊赴工不堪者照例納銀一兩八錢角�羊赴薊州官庫雇倩工役與所在操守下班官軍並疏放農種協守舍余相兼修築從之

○壬申命江西南昌等縣成化十六年至弘治十三年拖欠南京秋糧每石徵銀四錢十四年十五年者每石折銀六錢以水旱相仍故也

○兵部尙書劉大夏奏乞給假治疾並辭掌印上曰卿盡心爲國有疾宜善加調理以副委任印仍舊掌管暫免朝參

○甲戌調巡撫貴州都察院右副都禦史林元逋巡撫雲南巡撫順天等府右副都禦史洪鐘巡撫貴州

○遣戶部右侍郎陳淸祭太倉之神

○遣順天府官祭宋丞相文天祥

○賜沈府西陽王銓鉦孝順事實四書集注等書從其請也

○革直隸松江府南橋葉謝二稅課局

○經略邊務工部左侍郎李鐩等奏山海關廟山口至密雲墓田谷關勢皆單弱而古北口潮河川等處所系尢急今議修築墻墩壕窖𨿽頗密但防守乏人乞將都指揮張澄郭振所領京營官軍分投布列其原額逃故者仍照先年事例召募充數且以充實新立石匣等營兵部覆奏上從之命召募軍士務在實核毋容冒濫虛費邊儲

○乙亥先是吏部以給事中李祿監察禦史顏頤壽等所劾四川左布政使熊佑等二十人不職行令各巡撫巡按官勘報其後副使曹玉等七員各自陳有疾得旨準致仕至是巡撫巡按官勘報至者謂湖廣副使張璉四川副使談俊丁憂僉事姜麟俱有不謹實迹其熊佑並河南參政吳愈廣西僉事蔡煉及知府杜源戴恩佟珍等俱無實迹吏部具覆以請命張璉等三人俱致仕余俱畱供職內緣事知府杜源待問結後聞奏

○升廣西柳州府知府李文安爲廣東布政司右參政

○升守備黃花鎭指揮使羅傑爲署都指揮僉事

○丙子命武安侯鄭英歲祿折色五百石內攺支本色二百石從其請也

○丁丑遣官祭太歲風雲雷雨嶽鎭海瀆山川等神

○左春坊左庶子張天瑞卒天瑞字天祥山東淸平縣人成化十七年以進士第三人及第授翰林院編修與修憲宗實錄升侍講充經筵講官攺右中允兼侍今上於春宮爲講讀官秩滿升左春坊左庶子與修資治通鑑纂要未幾卒特賜以諭祭天瑞天資絕人爲詩文數千言常信筆成篇不復檢竄對客與閒居無異其言妙轢古今他人貯思者恆不及見者莫不驚服人或有欲難之者以四韻律詩期以限百篇使成天瑞亦揮毫立就限者復至供韻不及然頗自負才人亦不爲計也其蘊經濟而不及施人甚惜之云

○監察禦史王綬以奏事差錯下錦衣衛獄贖杖還職

○南京刑部奏死罪囚情有可矜者五人得旨免死充軍者四人杖而發回養親者一人

○巡按河南監察禦史吳學奏死罪囚可矜疑者八人得旨俱免死充軍內系人命者一人仍杖一百發遣

○戊寅升湖廣按察司僉事張鎭刑部郎中楊茂仁俱爲按察司副使鎭本司茂仁四川

○試監察禦史趙時中丁憂服闋復除江西道

○提督巡江南京都察院右副都禦史陳璚乞致仕不允

○夜月犯五車東南星○己卯憲宗純皇帝忌辰上祭奉先殿遣駙馬都尉遊泰祭茂陵

○庚辰四川按察司僉事趙璧丁憂服闋復除湖廣按察司

○初騰驤等四衛軍人勇士詭冒甚多廷臣因災荒建議請命科道部屬官閱實旣而內批止令禦馬監查數上請至是數上兵部覆奏謂本監勇士見數一萬一千七百八十餘名軍人三萬一百七十餘名歲費倉糧五十萬石而無益於用請仍如前議差官閱實上從之命卽選差科道部屬官淸查明白聞奏

○革寧夏新設靈州並知洲等官充民戶軍余聽還原衛罷開金積河渠以不便民故也

○辛巳命戶部發太倉銀四萬兩開中兩淮長蘆運司存積常股鹽十萬引於楡林以備邊儲

○修西直門城垣鋪捨○壬午應天府府丞李堂乞致仕不允

○癸未賜慶府弘農王寘鑭爲善陰隲四書集注等書從其請也

○督理狹西馬政都禦史楊一淸奏舊例西寧洮河等處以茶易馬每歲輪給甘肅延綏寧夏三鎭但甘肅密邇西寧而延綏寧夏去洮河不遠況馬有多寡風土異宜令欲將西寧之馬每年以一半給甘肅其一半並洮河之馬輪年給延綏寧夏此外若有餘馬仍聽狹西各衛所關領其分派防禁事宜亦聽目斟酌以行兵部覆奏謂延綏方奏缺馬請以今年洮河馬盡給延綏自明年以後乃悉從所擬上從之命派發馬匹並防禁事宜俱從一淸酌量處置務俾適

○甲申錄故禮部尙書吳寬之子奭爲中書舍人奐爲國子監生奭先以三品例蔭監生至是以東宮講讀恩例蔭中書而奐補之

○以旱災免直隸廬鳳淮揚四府徐滁和三州及鳳陽等二十八衛所夏稅子粒有差

○賜岷府鎭國將軍彥廿�淤寧府輔國將軍宸瀜晉府奉國將軍表杏韓府奉國將軍偕演偕溻誥命冠服如制

○賜慶府保安郡君並儀賓謝廷槐河津郡君並儀賓沈鑑安定縣君並儀賓陸仲榮寧府永淳縣君並儀賓陳善能永福縣君並儀賓王伯淳閿鄕縣君並儀賓皮榮晉府江津縣主並儀賓劉子然新鄭縣君並儀賓孔麟誥命冠服如制

○丁亥早朝畢上起至召吏部尙書馬文升左侍郎焦芳左都禦史戴珊右都禦史史琳退至暖合前面諭曰明年春天下官員朝覲卿等宜預先訪察務秉至公以行黜陟禦史開報賢否揭帖不可盡信往年嘗有奏擾者卿等仍須用心斟酌期於至當上又謂文升曰卿聽得否蓋以文升年老重聽又復申諭之文升對曰陛下畱心政務宗社蒼生之福也上命左右扶文升下階而出自是每有政務時召諸大臣面諭因事論事從容詳悉動數十百言不能悉記蒙延接者皆感激奮厲宣召之漈下至羣臣百執事莫不傾耳注目以爲一代之盛典云

○晉府鎭國將軍鐘錥先以罪革祿米三之二至是晉王知烊爲之奏乞全給從之

大明孝宗敬皇帝實錄卷之二百十五

大明孝宗敬皇帝實錄卷之二百十六

弘治十七年九月戊子朔

○己丑先是賜汝王衛輝府稅課三之一王復請所屬六縣稅課從之

○總制狹西軍務戶部尙書秦紘復辭管部事上不允命遣人促之就職

○巡撫延綏都禦史文貴上邊墩式樣謂舊墩易於頹壞因以意造甎墩四面作窗可以放箭而虜不能近上從其議命如式建造務俾堅久

○遼東備禦都指揮馬深李雄各坐虜入境殺掠人畜下巡按監察禦史逮問俱擬邊遠充軍又言深功實多雄亦有功俱可贖罪得旨馬深準以功贖罪李雄降一級

○庚寅免江西九江等四府州縣正官明年朝覲以巡撫都禦史言其地方兵荒故也

○舊例春秋用仲月上丁日釋奠先師孔子而以次日爲上戊祀社稷是年八月上丁在初十日上戊在初一日而太常寺及禮部尙循用舊例奏以十一日祀社稷監察禦史金洪因劾奏禮部謂如此則是以中戊祀社稷而非以上戊矣上謂諸司職掌舊制用上戊日其攺用中戊連祭始於何年所司其詳究以聞於是禮部覆奏謂社稷之祀自洪武二十年及永樂八年至正統景泰天順間亦嘗以春秋仲月十一日爲上戊其失不始於今日乞賜裁處命今後只照職掌舊制用上戊日致祭

○四川朵甘思宣慰司長寧安撫司及雜谷安撫司各遣番僧來貢賜彩叚絹鈔等物如例

○秦簡王妃廖氏奏往年以簡王無子命侄昭王爲嗣昭王薨遺庶長子惟焯時年三歲奉命攝府事仍令臣調護保養承奉長史同輔導之乃者永興王府奉國將軍誠潯偕鎭國中尉秉椵褻衣小帽率無籍之徒入西安府倉毆監倉府同知郁敬修等迫令預給祿米敬修啟其事臣未敢遽奏導惟焯告於祖廟令承奉康景等引誠潯至門外傳令責之其後永興王府儀賓孫溏彊占妓女爲樂工所訴時康景已故乃令承奉賈能審勘溏欺惟焯年幼遂隱臣戒責誠潯之實移其日月於康景已死之後妄奏賈能擅笞將軍又構誠潯告於巡按監察禦史且喧爭於府門之外乞仍敕惟焯約東將軍儀賓等庶幾體統不紊都察院覆奏謂誠潯所爲不法廖氏令惟焯告廟示懲而不以聞論法𨿽似欠當原心未爲不善孫塘先以有旨逮問今彼此所奏皆宜令巡撫巡按官從公審勘上曰孫溏等事令勘問明白奏聞廖氏勿論仍敕惟焯嚴束將軍中尉儀賓之屬敢有抗違者具奏處治

○南京大理寺卿魏富上﹤鋶﹣釒﹥陳二事一省淹禁謂刑部司屬所問罪囚有議擬差錯本寺駁回再問者原問官因以爲恨往往故禁罪人致情輕及無干者死於囹圄今後除事情難明者其餘輕事限五日重事十日俱令再問送審若故違淹禁累人致死者許本寺指實參奏一公調問謂本寺審據情詞原問官或事涉嫌疑或性有偏拗駁行調司者該司復不肯呈調囚犯苦抑深可矜憫今後若審有嫌疑偏拗者駁不待三卽聽本寺駁調有不肯調者本寺徑行他司問理三法司奉旨會議請行南京法司如有無故稽遲淹禁者聽各堂上官參奏大理寺所審罪囚有稱冤不服或獄詞未明駁回三次者方令攺調司道或原問官事涉嫌疑𨿽未及三次者亦許調用上是之命今後法司審問罪囚敢有任情偏拗以致淹禁者一體重治不宥

○辛卯孝恭章皇后忌辰上祭奉先殿遣駙馬都尉黃鏞祭景陵

○刑部都察院會官審錄重囚情眞者百二十五人情可矜疑奏請裁處者七十三人有詞者五人情眞者依律處決有詞者再問其奏請裁處內免死充軍者五十一人內系人命者二人杖而遣之餘仍令系獄旣而刑科都給事於瑁等言情眞之內亦有可矜疑者二人得旨亦令免死充軍

○癸巳升兵部郎中黃華爲福建布政司右參議

○巡撫江西都察院右副都禦史張本以災異自劾求退不允令用心巡撫地方

○甲午內閣制敕房辦事太常寺卿林章乞致仕許之進階資善大夫

○命南京工部尙書程宗之子教爲國子監生從其請也

○是日曉刻土星犯鬼宿東南星

○乙未先是兵部會議軍職無嗣其旁枝子孫每輩遞減一級乃許承襲兵科給事中潘鐸因舉太祖原定承襲律條及舊例執奏不可有旨令兵部看詳以聞至是且三月而兵部未擬覆奏鐸遂劾奏尙書劉大夏違旨遲誤乞治之以法或罷歸田裏奏下大夏因引罪乞休致

○上曰朕悉卿公勤爲國方切委任豈可以一人之言遽求休退宜盡心供職不允所辭

○升狹西靖虜衛指揮同知霍忠爲署都指揮僉事充右參將分守寧夏東路

○丙申直隸景州知州馬馭榜殺所部無罪者數人又侵盜官錢爲人所奏並及故城縣知縣楊凱吳橋縣知縣王麒諸不法事馭弟工科給事中騤爲行人時以使事道景州遂枉道回家亦被許奏俱下巡撫都禦史王沂委河間府知府陳珂勘問不決上命大理寺寺副劉潮往會巡按監察禦史陳恪勘問獄成馭復上﹤鋶﹣釒﹥辯乃更命刑部員外郎彭景錦衣衛千戶潘傑覆勘景等奏馭及楊凱律皆斬王麒贖徒爲民仍給死者葬埋之費王沂勘事失於參詳陳珂失於審究馬騤奉使枉道俱當逮問馭復奏景等所委審勘官多不公乞調鎭撫司辯問刑部覆奏謂景等議罪已當馭所訴皆掩飾之詞不必再問得旨馬馭楊凱系獄以俟馬騤陳珂免逮問各罰俸兩月王沂姑宥之

○戊戌以旱災免順天保定河間永平四府夏稅有差

○初監察禦史盧儀巡按山西會同三司決囚內一人𨿽詳允得旨而未覆奏按察使陳震據吏人誤報卽送儀審決旣而吏覺其誤乃自檢舉儀因劾震失察之罪都察院覆奏謂儀亦不能無罪命先逮治震罪儀待回京日逮問其後巡按監察禦史謝朝宣及刑部各問擬震儀俱贖杖還職時儀已以考察調滄州判官矣得旨並降三級攺調別任於是降震爲兩淮都轉運鹽使司同知儀爲山東布政司照磨

○庚子先是命吏科給事中許天錫監察禦史何琛同太監黎春淸查各馬房等處馬駝牛羊實數會計料艸至是天錫等奏馬駝諸物共四千九百七十一匹只歲費豆六萬九千七百四十石艸百四十七萬五千六百四束但內外官每歲虛報數目多支豆十七萬七千餘石艸四百三十五萬四千餘束卽此例之積歲可知怙勢玩法罪不可赦上曰內外官欺斃冒支年久數多論法本當究治旣人眾姑宥之今後如前作斃者治以重罪○辛丑賜晉府鎭國將軍奇澆輔國將軍奇汯誥命冠服如制

○南京木星晝見於午位

○夜月犯外屏西第二星

○癸卯南京禮部尙書王宗彜以災異乞致仕上曰卿職司邦禮方切委任災異示戒正宜同加修省不允所辭

○升山東按察司副使李善爲山西按察使

○撒馬兒罕等地面使臣火者法黑及哈密等使臣賽答黑麻等各來貢賜宴並彩叚衣服等物有差

○太僕寺少卿儲巏奏陛下卽位以來屢垂淸問召見大臣至於今歲舉行尢數或講究典禮或諏詢治道或綜核庶職或制馭四夷邇者又親禦午門讞審大獄盛徳偉績垂耀無窮臣聞堯舜之徳文武之政所以布天下傳後世者賴有典謨方策之存使非史官當時記載則後代君臣何所誦法故古者設立史官左史記動右史記言大率爲此臣備員班行每睹陛下宣召羣臣登對多系帷幄之語造膝之言近臣不得以聞史官何由紀錄失今不圖恐歲月綿遠耆舊凋謝或遺失莫存或傳聞各異事迹無以究其始末月日無以考其後先後時之悔恐不能無𨿽悔亦無及已竊考本朝史職似與前代稍異臣愚欲乞陛下特敕在廷臣僚先後曾蒙召問者備錄當日於何殿門欽奉聖諭及奏對之詞具本進覽宣付史館如事干機密不宜宣露者禦覽訖仍行封緘付之謹密之臣藏諸深嚴之地如所謂金匱石室者以俟將來庶幾聖君言動舉無所遺羣臣論說亦以附見洪武年間嘗有起居注陛下儻采臣言而行之正合祖宗之典貽萬世之謀命下其奏於所司

○命巡撫系定等府都察院右副都禦史王沂之子曰�永爲國子監生從其請也

○總制狹西軍務戶部尙書秦紘奏延綏東路參將烏銘淸苦善戰向者北虜入寇爲巡撫監察禦史以逗𨖻劾之委延安府通判勘問人多爲之稱冤況以參將而使通判治其事此又大不可者臣又見各邊總兵副參遊擊有犯及巡邊都禦史致仕者近爲邊儲耗損俱令巡按監察禦史逮問夫以禦史而究治邊將𨿽驍將亦變爲怯以禦史而究治都禦史則使大臣及屈於屬官況巡邊都禦史𨿽當監督糧儲然已有郎中及布按二司等官專蒞其事都禦史亦不暇親理乞令法司議今後凡邊將有犯如狹西三邊則行巡撫狹西都禦史赴本鎭問理應體勘者則委布按二司分巡分守官不許轉委他人巡邊都禦史致仕坐糧儲虧損者照公罪去任事發免問其烏銘之事年久未決乞令提督馬政都禦史楊一淸問理蓋一淸處心公恕故也事下都察院及刑部大理寺會議謂禦史職居風憲凡大小諸司有不法事皆得糾舉巡撫都禦史不緣問刑而設且各邊都禦史與副參等官同事一方利害相關故凡有失誤兵部法司往往擬行巡按禦史勘問甘肅寧夏楡林相去狹西省城遠者三千餘里若將官犯罪必欲令狹西巡撫都禦史赴本鎭逮問恐日力不足有妨本務今後各處鎭守總兵官巡撫都禦史有犯宜遣官代回重者逮至京送法司推問副參以下仍行巡按禦史逮治事干委勘者巡守官勘報決斷不得展轉委人若與巡撫無礙及有行者聽其施行都禦史犯公罪去任者勿論烏銘事宜令巡按禦史急與問結更當究其淹滯之故被黜將官果有奇才偉器謀勇出眾者聽兵部查處從之

○甲辰初建昌侯張延齡先封建昌伯未給誥券遂加封爲侯後延齡請給都督同知誥命及建昌侯誥券已得旨如所請至是復傳旨令並以建昌伯誥券給之

○實授南京山西道試監察禦史王昊爲本通監察禦史

○先是巡按直隸監察禦史馮允中奏崇明海賊猖獗乞增設兵備憲臣命浙江僉事胡瀛兼理其事瀛旣被命乃徑歸浙江移文促之又以督理海塘爲詞巡按直隸監察禦史宋愷劾其懷姦避事乞別遣人代之得旨下巡按監察禦史逮問後瀛竟坐此以考察罷去

○夜月犯昴宿西第一星○丙午賜唐府洛南縣主並儀賓倪虔代府定城縣主並儀賓蘇朝卿光山縣主並儀賓魏淵沈府岐山縣主並儀賓李熺楚府鄲水縣主並儀賓王璹太寧郡君並儀賓周忠歸化縣君並儀賓寗綸樂安縣君並儀賓謝恩泰和縣君並儀賓陳鉉巴東縣君並儀賓雷鼎京山縣君並儀賓吳鳴鳳伏化縣君並儀賓胡澍晉府鹿邑郡君並儀賓蘭馥長淸縣君並儀賓羅示文獲嘉縣君並儀賓李廷奎誥命冠服如制

○丁未兩廣鎭巡等官以思恩府土官知府岑浚不服拘撫請興兵剿之困以軍前紀功官爲請敕巡按廣西監察禦史顏頤壽就紀其功

○攺浙江都司總督備倭都指揮僉事黃華掌本司事以都指揮同知白弘代總督備倭

○錄狹西三角城等處禦虜功官軍升一級者二十八人署一級者一人餘百四十三人給賞有差其副總兵魯麟之功令巡按監察禦史核實以聞

○戊申兵部尙書劉大夏復以疾乞致仕上曰兵政任重卿奉職勤勞有疾宜善加調理以副眷懷豈可固求休致所辭不允

○升監察禦史王哲爲山東按察司副使廣東僉事田鐸爲四川布政司右參議

○己酉朝鮮國王李﹤忄隆﹥遣陪臣戶曹參判許輯等奉箋文方物來賀皇太子千秋節賜宴並彩叚衣服等物有差

○命今後總兵官親禦大敵官軍有退縮者聽以軍法從重處治從大同總兵官吳江奏也

○辛亥皇太子千秋節上以孝肅太皇太后喪命文武羣臣止服錦繡衣詣文華殿行四拜禮免賀並宴

○夜月犯靈臺中星○癸丑刑部郎中蔡栻坐受贓枉斷人家產下錦衣衛獄法司擬其罪發附近衛所充軍從之

○甲寅巡撫山西都察院右副都禦史何鈞乞致仕不允

○以虜寇大同宣府命太常寺少卿孫交經略賜敕遣之

○乙卯升刑部員外郎陳鳳梧戶部員外郎馮夔俱爲按察司僉事鳳梧湖廣提調學校夔廣東淸理鹽法兼管屯田

○以旱災免直隸眞定大名順徳三府夏稅有差

○丁巳上召大學士劉健等至暖閣諭曰各邊殺賊功次行巡按禦史查勘多有經年累歲不肯奏報或至病故不沾恩命無以激勸人心可酌量地方遠近定與限期若有過違令兵部查究皆對曰誠有此斃禁之甚當少頃上又曰昨令李榮來說日講時講官說陳善閉邪陳字解作陳說未明止作敷陳乃可耳健等因奏曰昨李榮又言以善道啟沃他他字不足誠如聖諭上曰他字也不妨昨偶言及此意以爲不若啟沃之更好然不必深計大抵講書須要明白透徹直言無諱道理皆書中原有非是纂出若不說盡也無進益且論思輔導之職皆所當言可傳與講官不必顧忌昨所講都似有顧忌耳是日天顏甚悅似以爲昨日所傳未的恐因此有所觀望故特示詳悉如此江西布政司左布政使周宏丁憂服闋復除雲南布政司使

大明孝宗敬皇帝實錄卷二百十六

大明孝宗敬皇帝實錄卷之二百十七

弘治十七年十月戊午朔孟冬享太廟

○遣駙馬都尉馬誠林嶽分祭長陵獻陵景陵裕陵茂陵

○遣儀賓楊淳祭景皇帝陵寢

○遣內官祭恭讓章皇后陵寢

○遣內官祭司井之神

○庚申命萬全都司故立功署都督僉事李澄之孫世榮襲原職陽和衛指揮使

○辛酉衡陽王府晉寧郡君儀賓蕭璉父先告其不孝已而息詞復欲釋之久之父死巡按湖廣監察禦史包澤以爲父𨿽有息詞恐非本意竟擬絞罪以請璉繼母徐氏擊登聞鼓訴冤謂璉實無罵父事因往年嘗妄奏荊州知府吳彥華刁吏李鶚賂其父使妄告父老耄誤從之耳璉二女亦上﹤鋶﹣釒﹥辯且乞代父死法司以爲二女孝義𨿽可矜但璉罪狀明白於法難宥上以璉父曾有息詞命杖之百革職發回餋親

○壬戌廣西按察司僉事仲本丁憂服闋復除河南按察司

○以岐王所遺田賜壽王三百頃榮王六百頃

○命豊城侯李璽歲支祿米一千五百石本色一千石折色五百石

○分守居庸關都指揮僉事吳琦與分守太監梁嵩爭坐不協嵩奏之命調琦分守黃花鎭以守備黃花鎭署都指揮僉事羅傑代之

○免雲南元江蒙化麗江鎭沅四府土官知府明年朝覲以巡撫都禦史陳金言地方未寧故也

○兵科給事中張弘至以復命失儀下錦衣衛獄贖杖還職

○初韓府通渭王徵銶薨其長子偕浢已得旨襲封然未受封冊其教授楊徳顯乃以得旨之日爲始移文平涼府冒支祿米千五百餘石至是布政司奏其事謂徳顯及左右長史等官俱當逮問從之

○甲子裁革南京國子監掌饌一員

○監察禦史劉淮奏殫忠效義二營捨余共一萬五千有奇先時選建特以備一時調遣今二十年來曾不一試而糜費糧賞以百萬計乞選其壯勇送團營操練餘皆罷去兵部覆奏從之

○丙寅禮科給事中葛嵩奏各邊要害之地旣有鎭守總兵參將又有監槍提調把總分守守備等官歲時饋獻上下交徵一切取於軍士乞下兵部通行各邊鎭守重臣正己率下如有不悛治以重典上從之命巡按監察禦史訪實明白以聞

○命忠義前衛指揮同知楊恭守備山海關

○戊辰大學士劉健援例乞蔭其孫成恩爲國子監生上曰健事朕春宮及今輔導勤勞年久成恩可授中書舍人健具﹤鋶﹣釒﹥辭復批答曰卿輔導年久賢茂著玆特錄用一孫以示嘉獎宜勉承朕命不必固辭

○禮科給事中葛嵩奏邊方軍民田土凡鄰近牧馬艸場及皇親莊田者輙爲侵奪致使流移困苦上干和气乞敕都察院禁革今後軍民有訴稱田地被侵者務令所司從公究勘若軍民得業在先每年納稅者則斷歸軍民若艸場皇親莊在先果被軍民侵占者則亦斷歸其主都察院覆奏以爲燕薊等處地廣收薄永樂間許人盡力開種輕其稅斂故邇年以來懷姦貪得者往往以無糧荒地爲詞因而吞並乞命所司凡軍民奏訴卽與審究歸斷其稅糧當蠲除者如數除之仍揭榜戒諭使各安其分毋得爭擾從之

○庚午江西道監察禦史王冠丁憂服闋復除福建道

○授翰林院庶吉士魯鐸溫仁和李畤滕霄趙永畢濟川何瑭爲編修周禎爲檢討吉時薛金李貫王廷相王萱俱爲給事中時吏科金戶科貫禮科廷相兵科萱刑科朱衮爲江西道監察禦史

○巡撫保定等府都禦史王沂奏滹沱河在眞定城南比年大水城內外幾爲巨浸以此建議攺挑新河築內外護城二堤水患始息知府熊達實有監督之績請增其秩俾繼續修理庶成功不至隳廢吏部核實以請命升達山西布政司右參政仍掌府事賞沂紵絲二表

○巡撫蘇松等處都禦史魏紳奏在外有司凡問故殺鬥殺其助殺之人俱擬爲從坐以流罪又竊盜臨時拒捕不得財者止作犯罪拒捕科斷其拒捕不系臨時者或反坐斬罪皆與律意不合乞通行天下問刑衙門凡故殺助殺之人若知故殺之情者宜引謀殺人從而加功律坐以絞鬥殺助殺之人若同謀者引用同謀共毆餘人律罪止杖一百若初不知故殺之情本無同謀之意而偶助之者俱止問不應杖罪竊盜拒捕在臨時不問得財與否皆坐以斬若棄財逃去事主追捕因而拒之者則止依罪人拒捕科斷蓋竊盜臨時拒捕情類乎彊故附於彊盜律內律意重在臨時二字初不論其財之得否也於是刑部會都察院大理寺覆議謂律稱謀者率二人以上故謀殺人有造意從而加功不加功之分同謀共毆人有下手原謀餘人之別若乃故殺鬥殺止由一人一時忿怒所發故不言首從其竊盜拒捕自有臨時及追逐之異律意皆已明備但在外有司奉行未至宜令各處問刑衙門今後凡故殺鬥殺正犯坐擬斬絞其有同行之人本非同謀而但不勸阻者止問不應杖罪竊盜若臨時拒捕𨿽不得財亦坐以斬庶律意不違而刑罰得中從之

○是日辰刻日生左右珥色赤黃○辛未兵科給事中王承裕等奉敕淸理山東河南屯田還奏河南彰徳衛額內地二百八十七頃山東靑州左衛額內外地六十八頃先年俱因王府陳乞因而賜之宜令退還給軍領種戶部覆議從之

○壬申總督漕運都禦史張縉奏揚州淮安一帶運河七月以後雨水不通至今乾淺恐深冬無雪來年運船必至阻礙乞令所司﹤鋶﹣釒﹥浚及將淸江口築塞淮安府仁信等壩修完以蓄水利命所司知之

○甲戌升開平衛指揮使穆榮爲署都指揮僉事充大同遊擊將軍

○初巡按山東監察禦史余濂奏巡撫遼東都禦史張鼐偏聽致讒縱子爲惡又如撫順一所實邊關重地自成化間奏調招集軍餘千三百人補其缺伍迄今二十七年矣頃因招首屈勤七妄奏鼐不究其實遂欲盡散諸軍臣固執不可乃止調勤七所領百人於泛河操守又以興作勞擾官軍致虜寇數侵莫之能禦乞徵還京師更擇堪任者代之於是鼐上﹤鋶﹣釒﹥言兵部昔嘗移文謂屈勤七等自陳初以捐貲募兵授冠帶總旗統其所募之卒隸於都司別爲操練以備徵調其後乃補撫順所軍伍之缺以他官領之宜攺正仍舊前巡撫都禦史韓重審究得實仍令統攝諸軍操調如故屬者泛河有警臣遂調勤七等剿之蓋以撫順邊情視泛河爲緩而余濂仍批行都司云勤七等官軍恐難輕率動調其糧賞當於本所類造支給都司其卽呈巡撫並總理糧儲衙門不許恣意擅變成法臣竊惟都禦史之於禦史名器不無上下之別今余濂批語皆以上臨下之詞且臣若果恣意變法濂自當指實劾奏豈可不顧名分有失大體乞將臣放歸田裏仍命大臣及科道官辯別是非復斟酌巡撫巡按公會禮儀及移文體式通行遵守上下其章於刑部仍命與禮兵二部議濂亦上﹤鋶﹣釒﹥自辯以爲臣所謂不許擅變成法者乃爲都司衛所而言鼐因臣劾奏乃捃摭他詞欲致誣害且巡撫巡按事有關涉行令所司轉達亦事體因襲之舊於是禮兵刑三部議今後巡撫巡按公會文移宜各遵禮制都禦史正坐禦史旁坐都禦史札付禦史禦史則具呈都禦史或有各屬相關事情應轉行者則抄案轉行其有事幹軍馬糧餉彼此相關仍行知會余濂奏張鼐偏聽致讒縱子爲惡未見指實張鼐所奏亦未免出於有意皆當有罪濂今以他事下鎭撫司獄宜候事完之日逮問張鼐候邊情寧日取回問罪或量加罰治上從之命特宥鼐罪

○乙亥誠孝昭皇后忌辰上祭奉先殿遣駙馬都尉蔡震祭獻陵

○錄用故吏部尙書李秉之孫邦彥於中書舍人習字出身從其請也

○升致仕瓊州府知府石璧爲廣東布政司左參政仍致仕初璧以不職考察去官至是自陳其在任時嘗有剿平夷黎之功吏部議謂功過不相掩故有是命

○己卯哈密忠順王狹巴等遣使臣滿剌阿力克等來貢賜宴並彩叚衣服等物有差

○南京吏部都察院奉旨考察南京五品以下官太醫院院使孫泰並戶部主事甘振等十五人俱不謹太常寺丞陳昂罷軟戶部郎中滕檳等四十五人俱年老通政司經歷裴霖等十一人俱有疾戶部郎中張克恭及監察禦史楊蹇等七人俱才力不及請各如例令致仕閒住調用吏部覆奏從之

○升遼東苑馬寺卿梁澤爲浙江布政司右參政戶部郎中賈璇爲狹西左參議

○以旱災免山東濟南府等處七十九州縣衛所夏稅有差

○南京國子監祭酒章懋復以老疾乞致仕上曰章懋學行老成允宜師保令用心職務以副委任不允所辭

○庚辰刑科給事中於瑁奏法司會審重囚情眞淩蕭淩畢二人情皆可矜下法司覆議而刑科三覆奏﹤鋶﹣釒﹥失除二人名上覽之怒命蕭畢減死充軍至是早朝畢召刑部尙書閔圭等至暖閣前面詰之曰人命至重乃者於瑁奏淩蕭等可矜令法司看詳何爲延至臨決之期然後覆奏刑科旣知有前旨三覆﹤鋶﹣釒﹥內何不爲之別白圭等頓首言日期促迫之故退而具﹤鋶﹣釒﹥請罪上宥之仍罰圭俸一月瑁兩月蓋上之好生愼罰重卹人命如此

○壬午巡撫南直隸都察院右副都禦史魏紳巡撫大同右副都禦史劉宇各乞致仕不允

○兵部奏武舉取中許泰等八人答策俱優馬步共中六箭以上例宜升署職二級陳寬等三人馬步中箭合式但答策未優韓璽等二十四人答策可觀但中箭未盡如式例各宜升署一級請如文舉引見賜宴主席等故事以禮振作上曰武舉重事將材須從此出可特引見賜宴光祿寺仍送羊酒令尙書劉健主席今後三年一次舉行不中者許再試不必拘定次數其禮制有未悉者爾兵部仍酌處以聞

○南京兵部尙書韓文等陳四事一量減稅銀謂南京軍民耕種空閒艸場畝納銀一錢者請畝減三分以爲定則一助買官馬謂南京領馬官軍每苦辦樁頭朋合銀兩其災傷地方請特免一年一減牛只謂南京寢廟供用牲牛納時多獘請量減三分之一仍查數約束一減快船謂南京水軍左衛快船數倍他衛役及幼寡請暫免補造兵部覆奏從之

○癸未總制狹西軍務戶部尙書秦鋐復以老疾辭管部事且乞休致上曰朕以卿耆舊重望特玆簡任乃屢以疾乞休情詞懇切勉從所請仍賜敕獎勞有司月給米二石歲撥夫四名應用

○裁革直隸淮安等府所屬崇河僮陽興國上莊東海王坊等六驛

○賜沈府渭南郡君並儀賓栗瑗寧府通安郡主並儀賓王謹鎭海郡主並儀賓熊瓊誥命冠服如制

○丙戌實授江西道試監察禦史趙時中爲本道監察禦史

○戶部會議各巡撫等都禦史及漕運事宜一淮安府明年春夏及揚州府春季鈔關銀俱請存畱本處賑濟一山東平山等七衛運軍每年冬初詣水次兌米至明年夏末方回原衛其衛所官有假作票子貼頭等名色盡將月糧扣支者請令撫按官禁治一順天府州縣折徵艸束米五升請減一升一興州中屯衛官軍折色俸糧原在京庫關領者請攺於涿州官庫一松江府夏稅絲綿解南京內府者仍存畱本府以備織造上供之用一湖廣當陽縣舊增守禦官軍一百名請仍歸原所一荊州府軍民雜居每淸理屯田多妄指民田抵數請命管屯副使及巡守官勘量奪軍職之隱占者以足其額取刁軍之妄指者以歸之民並從之

○增設湖廣監利縣毛家口巡檢司

大明孝宗敬皇帝實錄卷之二百十七大明孝宗敬皇帝實錄卷之二百十八

弘治十七年十一月丁亥朔欽天監進弘治十八年大統歷上禦奉天殿受之給賜文武羣臣頒行天下本監官復詣文華殿進歷於皇太子

○升雲南按察司副使王槐爲遼東苑馬寺卿

○戊子巡撫雲南都禦史陳金奏雲南舊有銀場礦脈微絕逃減銀課歲徵銀三萬一千九百餘兩然皆出於礦夫及軍余陪納礦場所取者僅足供加耗綱解之費其原設僉事一員乞革去爲便從之

○命備禦密雲都指揮僉事張澄郭振各率原領兵馬回京以邊情稍寧故也

○先是虜入寧夏寧朔境殺傷軍士六人下巡按監察禦史勘其事奏上得旨分守參將許聰按伏都指揮僉事馬興俱宥之仍各罰俸一月提調指揮白俊等俟邊情寧日逮問○己丑直隸安慶府知府楊茂元奏本府水旱連年乞存畱兌軍正米四萬石以備明年賑濟湖廣歲額本府糧二萬石宜趣起運以濟軍餉如道路險遠許角�羊折色每石銀五錢戶部覆奏從之

○裁革直隸安慶府及灊山太湖宿松三縣稅課司

○辛卯恭讓章皇后忌辰遣內官祭陵寢

○吏科給事中許天錫監察禦史何琛以馬牛等房姦獘陳十四事一謹飼秣各房馬不過三千六百七十餘匹瘦病者不可勝數其下場不支艸料時不過夏秋艸肥之際三兩月耳各官惟圖克減專恃牧放嚙至艸根而後止餋馬旗軍買閒殆盡及其倒失不過銷號而已乞敕總督太監不時巡歷勘驗凡瘦病倒失不系天行時气者追問掌管官及醫獸人等三匹以上送問若相容欺蔽令科道官及緝事者劾奏駝牛羊房俱依此例一立捲籍臣等至壩上等處弔取馬牛捲籍至有無片紙隻字者蓋管事官惡其害已隱匿泯沒臣等止憑禦馬監原給木牌所載馬牛來歷腳色類驗編次成冊宜令各官照冊立爲捲籍後有增者則嗣書左方有損者則明開項下歲終據以會計一烙木牌禦馬監原給各馬木牌備書毛齒來歷但無印烙或因馬死而匿之以冒頂別馬或自造以私馬應點乞敕禦馬監議擬字樣火印通行印烙有損者追牌送監增者另給之牛房木牌乞敕尙膳監亦如此例行一給印票宜令餋馬軍職備紙詣戶部該司刷花闌空票百張號簿一扇編號印記票發軍職十日一次書見在馬牛等及當用艸料之數各倉憑之給放票盡詣司對號如前印編一明印烙各房馬牛印烙不明者皆謂年久生合蕩烙未深然今已有實數乞敕禦馬尙膳二監差官各再印烙重著皮角一省虛費壩上蓄各色牛七十餘只頻年覊餋不爲供用姑以東方一白水牛言之已經二十三年計逐年艸料當銀一千一百餘兩余牛皆然乞加看驗發犧牲所光祿寺內牛房以備供用一定芻料各房每日馬支料四升支牛料三升艸俱一束惟西馬等馬擠乳馬水牛所支太多宜定令馬料六升牛料八升艸俱一束駒犢免支一均分派各房馬數不同少者猶可觀多者瘦損殊甚皆分派不均所致後有新增馬宜量其多寡分給一處薪芻餋馬官軍煮料私爨以艸代薪且一年之內三个月下場牧放止餘九个月其各倉收艸有加耗苫蓋又有薥稭蘆蓆荊簽樁橛等物若再令秋後采取蒿艸及盤廒折垛謄出席柴爛艸之類亦足以供數月之芻薪矣一查出納蕃牧千戶所軍五百名各種牛房地歲納銀一千二百五十兩俟買補牛自成化十五年至今展轉侵漁無從稽考乞敕戶部委官每月查其見數置籍書記付各倉官攢收掌月終詣部注銷一並牧餋永樂初設裏牛房擠乳以供膳羞外房牧餋以俟孳息宣徳間吳家駝艸場內又添設牛房臣等見其牛獨少且多瘦損蓋因原無房屋日夜露處宜遵永樂舊規革除房倉其牛並入外房其地給軍佃種一擇乳牛內外房牛若存八百隻牧餋得宜足以備供應矣內外官員遇其倒死惟買瘦小者補之一則圖其價賤得以侵漁一則幸復倒失可以罔利宜將三房見在牛九百二十五隻揀其不堪者估賣貯價於官以俟買補一處牲口司牲司司牧局見存牛羊止二百八十七隻近來添設管事官太多原設養牲軍民三百戶歲費料艸二十餘萬乞敕光祿寺作急取用場地給種納銀民戶發縣補役司局事簡宜並爲一一減差占各房戶部委官六員分管蓋先年糧多故也今馬牛實數及一歲所費僅往年十之二三宜減委官之半管事內官近戶部遵奉明詔查數裁革伏乞早示雄斷下戶部覆議以爲信可舉行上曰謹飼秣立捲籍查出納擇乳牛準行餘十事再看詳以聞

○駙馬都尉崔元請賜其父兵馬副指揮儒祭葬許之不爲例

○虜萬餘騎連入莊浪分散抄掠鎭巡官奏調兵禦之兵部議謂時方沍寒冰結邊境腹裏皆爲可慮請命甘肅副總兵白琮涼州副總兵把琮遊擊將軍徐謙參將蘇泰等各領官軍視賊所之並力遏截脫或猖獗總兵官劉勝躬臨策應仍敕鎭守狹西武安侯鄭英馳往固原督守備等官整兵防守巡撫官令巡守等官分諭所在軍民堅壁淸野以爲之備延綏寧夏鎭巡官各督副參等官整兵控遏若賊入套先遣延綏遊兵駐營定邊以便花馬池應援或已過河大同卽調遊擊將軍穆榮駐兵本鎭界宣府遊兵駐懷安以俟各鎭調發上從之命各鎭巡等官悉心備禦隨宜調應毋怠忽誤事

○降狹西延安衛納粟都指揮僉事柏梁一級發邊衛立功坐多占正軍侵克官物也

○壬辰巡視浙江都察院右僉都禦史王璟乞致仕不允

○狹西大通等寺番僧那爾卜等來貢賜宴並彩叚衣服等物如例

○申嚴各邊官員包納糧艸興販馬匹之禁從南京監察禦史薄彥徽等奏也

○初總鎭兩廣太監王敬家人王忠嘗與其黨王禮等攘取暹羅貢使貨物旣而忠復以他罪事連禮等皆懼罪逃匿上命刑科給事中趙鐸等往勘鐸等奏夷人歸國有期而禮等未獲宜令布政司以庫銀償之待禮等捕獲責令還官禮等乃出奏辯謂王忠挾讐妄攀旣而復訴病不能往願輸銀償之而免逮問左都禦史戴珊等爲之請上從之鐸遂奏言法者朝廷之法非戴珊等可得徇情而輕重之朝廷之法乃祖宗之法亦非陛下可得徇情而輕重之者今禮等若未嘗攘奪夷貨必不肯輸納旣願輸納則其攘奪無疑矣豈有追其物而不正其罪者乎珊等徇情壞法如此彼王忠者必不肯心服而聞之外夷亦將爲所非議乞將禮等逮問而並治珊等命仍如前旨行之

○癸巳冬至節遣駙馬都尉黃鏞林嶽分祭長陵獻陵景陵裕陵茂陵文武衙門各分官陪祭

○遣儀賓周鉞祭景皇帝陵寢

○遣內官祭恭讓章皇后陵寢上詣奉先殿奉慈殿皇太后宮行禮畢出奉天門百官致辭行禮皇太后皇后俱免命婦朝賀

○乙未督理馬政都禦史楊一淸奏狹西山西遼東甘肅行太僕寺苑馬寺卿佐今後赴京考滿朝覲一切禮儀班序恩典請俱照兩京太僕寺堂上官或布按二司官例行凡狹西卿少卿寺丞等官賢否考語請俱止聽臣開報不必巡撫巡按官干預若山西等處止聽巡撫巡按官開報不必布按二司官干預其首領官屬賢否則止憑本堂上官塡注朝覲考察之際亦止憑堂上官應答俱不必詢之二司更乞從狹西苑馬寺等衙門近日所奏將各行太僕寺等衙門共立考察簿籍不必附各布政司簿內又各寺寺丞亦乞照京官事例凡有違犯參奏提問不許徑自逮系下吏部會禮兵二部議以爲狹西等處行太僕寺苑馬寺官其任固重然旣稱曰某處某寺亦難盡比在京卿寺官行事今後兩寺官請令行禦史中門正道與兩司相往來則疊爲賓主至京陛見陛辭朝覲考滿仍悉照舊例其開報賢否及考察簿籍悉如一淸所擬若寺丞有犯按察司不許徑提問狹西呈督理馬政都禦史山西遼東甘肅呈巡撫官提問若任內曾經旌舉者三年考滿一體給與誥敕仍通行狹西山西遼東甘肅永爲定例上曰兩寺官員體統俱準議行永爲定制果有政務修舉功績顯著者酌量推舉升用勿拘常例

○吏部覆奏監察禦史藍章所言遵成憲等三事謂兩京五都督府並九卿堂上官在外總兵副參等將官並都布按三司官及知府今內府俱有揭帖開寫姓名年貫履歷每年二三次發出該部遇各官有升調事故之類則轉揭續寫仍送內府收貯此祖宗故事但未知近年以來亦嘗書揭於廊序之間以便觀覽考問與否如或未然請如章所奏命中書舍人書於便殿之間時加觀覽或有奏保才行政事卓異者或各官有以忠言嘉謨入告可裨治體者俱隨書於姓名之下遇有簡用則年資才行俱在聖鑑之下矣又前此兩京大臣有自陳休致者俱一槪勉畱章以爲不能分別淑慝欲令再行陳請而上自斷之夫方已勉畱而復令陳請似於事體未宜乞今後特加詳審於大臣賢否則訪察素定待其乞休或被劾則量爲去畱不使一槪得以幸免又今去朝覲考察不遠章欲於方面知府等官訪察其尢賢能者如例宴賚以示旌勸請斟酌行之上曰兩京堂上並方面知府等官姓名履歷吏部仍按季開寫揭帖進呈以便觀覽朝覲官員果有才行政迹昭著者用心訪察從實具奏照例旌獎以勵人心余從所議

○先是遼東廣寧前屯衛致仕指揮使楊茂與其子欽詐爲公文告革職指揮僉事張斌使其孫都指揮僉事天祥掩殺虜人以開邊釁巡按監察禦史王獻臣奏之獻臣尋以他事被逮上命大理寺右少卿吳一貫及錦衣衛指揮使楊玉往會交代監察禦史余濂勘問一貫復奏委山東左參政寧舉兵備副使錢承徳僉事王忠分守山海關指揮僉事趙承文究其事斌等皆承服乃擬斌造謀殺人罪斬天祥及其叔父洪指揮徐還皆從而加功茂盜用印信欽投匿名文書罪皆絞旣奏請得旨而天祥等累上﹤鋶﹣釒﹥訟冤天祥尋死於獄詔逮斌等至京令三法司錦衣衛於午門外會問與所勘獄詞異乃並逮諸勘官至上禦午門一一親鞫之上曰彼虜人也殺之何罪而當以死眾皆諉於一貫玉謂臣武人不知書不知律惟一貫是從上曰汝武人不知書律然亦知人之有死乎問一貫對曰臣等固嘗疑之上曰罪疑則當惟輕何以從重皆語塞不能對左都禦史戴珊從容奏曰一貫等議擬失當無所逃罪然亦無私於是天顏頓霽都察院會擬茂欽初擬絞罪已當一貫等推按失實罪當贖徒洪還於師旋之際呈報欠明罪當贖杖斌事已白宜免其罪命茂欽依律處決斌準辯洪還皆有功並宥其罪一貫等偏聽枉斷系人命軍情姑從輕一貫玉各降五級趙承文寧舉錢承徳王忠余濂各降二級攺調遠方王獻臣不察姦獘輒據匿名文書妄奏降雜職邊方敍用天祥洪還等功次兵部仍稽考奏聞於是一貫降雲南嵩明州同知玉廣南衛承文崇化衛俱副千戶帶俸舉曲靖軍民府同知承徳新興州知州忠石屏州同知濂雲南布政司照磨獻臣廣東都許馬驛驛丞

○丙申賜仁和長公主武淸縣利上屯地二百九十四頃○銓注中都畱守司署指揮僉事尹增於山東都司僉書管事

○夜西方流星大如盞色靑白光燭地自大陵西北行至璧宿二小星隨之

○戊戌錄用故禮部尙書胡濙之孫頤於中書舍人習字出身從其請也

○升廣東按察司僉事徐鋐爲雲南副使

○烏思藏大乘法王並護教輔教闡教等王各遣人來貢賜宴並彩叚衣服等物有差

○命遼東都司都指揮僉事馬驃掌印管事

○南京刑部會官審錄重囚奏情眞者二人可矜者四人命情眞者依律處決余免死並家屬發邊遠充軍

○己亥升廣東布政司左布政使陸珩爲應天府府尹

○昏刻月犯昴宿西第一星

○庚子賜國子監雲南貴州四川軍民生冬衣如例

○辛丑修理西直門城垣工完太監李興請升諸官匠之有功者吏部覆奏謂止宜量給賞賜從之

○錄用故大學士楊溥之曾孫耀宗於中書舍人習字出身從其請也

○命今後當三年朝覲之時順天府堂上官免考察巡撫巡按官不必開報賢否俱待六年與京官一體考察從治中吳麒等奏也

○巡撫延綏都禦史文貴請增夜不收軍士米月二斗如米不敷給之銀一錢伍分從之

○命太僕寺卿吳洪之子嶠爲國子監生從其請也

○廣東潮州府饒平縣叛賊蘇孟凱等先因家貧逋租反誣田主不直有司拘之遂出亡聚眾劫掠裏邑民兵禦之不利勢愈猖獗至是分守副使塗昇率兵捕獲斬之兩廣鎭巡官以聞且請究治軍衛有司之誤事者命叛賊妻拏就彼變賣賞功誤事人員提問明白聞奏內去任者免之其未獲賊犯務緝除盡絕毋貽患地方

○總督南京糧儲都禦史鄧庠奏巡視南京各衛屯田監察禦史王欽不遵條約所委詞訟不肯勘斷屯田文冊亦不類繳今一年已滿乞下南京刑部逮問從之

○壬寅萬全都司都指揮僉事薛明發邊衛立功坐受贓枉法也

○夜月犯五諸侯西第三星

○癸卯攺南京參贊機務兵部尙書韓文爲戶部尙書

○升廣西布政司右布政使徐節爲廣東左布政使

○升大理寺右寺副胡恩爲廣東按察司僉事

○甲辰調雲南按察司管理銀場僉事李寬於四川按察司

○海西納木河等衛女直都指揮吉撒兀等來貢賜宴並彩叚衣服等物有差

○是日曉刻月犯木星

○乙巳都察院右副都禦史王沂卒沂字希曾直隸武進縣人南京吏部尙書﹤亻與﹥之子成化十一年進士授禮部主事歷升員外郎郎中山東右參政湖廣右布政丁父憂服闋轉山東左布政使弘治十四年升右副都禦史巡撫眞定等府兼提督紫荊三關累﹤鋶﹣釒﹥乞休不允卒於官年六十二訃聞賜葬祭給驛歸其喪沂嚴毅謹恪天性孝友在禮部時外國以獅子來貢希重賞又有貢刀劍數至三萬者沂言夷人貪詐無厭量損其賜直且定數著爲例憲廟上賓山陵廟祧遷祔之議儀文艸創多所考據及巡撫時賦役繁重力爲裁省滹沱河水溢壞民田廬奏請築堤捍之功成賜綺幣獎勞自處儉約家𨿽富無貴侈態居官二十餘年終始一致人以爲有父風雲

○升貴州按察司按察使馮鎬爲廣西布政司右布政使戶部郎中羅榮爲廣東右參議

○四川長河西魚通寧遠等處宣慰使司遣番僧剌麻吒失藏等來貢賜宴並賜彩叚衣服等物有差

○巡撫延綏都禦史文貴奏指揮藍海等數領官軍追賊直抵河涯奪獲馬匹器物請軍人給布二匹指揮加絹二匹從之

○丁未給周府內卿溫穆王宮人吳氏餋贍米歲一百石

○先是琉球國遣人往滿剌加國收買貢物遭風未回致失二年一貢之期至是遣人補貢福建守臣以聞命如例納之

○兵部奉旨會同內外提督京營官揀選各坐營坐司並號頭把總等官員遂列具其賢否上之上曰辦事頗勤曾經徵戰及管事老成者職任如故辦事頗疏軍務未練者退在次撥管事其老疾不堪並年少未諳事體者俱令帶俸

○攺遷狹西石泉縣池河巡檢司於略陽縣以便巡捉私茶從都禦史楊一淸奏也

○戊申翰林院侍讀毛紀省親復任

○庚戌狹西道監察禦史丘天祐丁憂服闋復除浙江道

○升監察禦史何琛爲山東按察司副使

○山西按察司僉事王廷丁憂服闋復除山東按察司

○鎭守狹西武安侯鄭英奏臣先奉敕令專一備禦固原今總制尙書秦紘又欲令臣防守西安臣未知適從請賜裁處命英仍領西安原調備冬官軍三千往固原防備虜寇

○宣府遊擊將軍張雄以疾乞致仕兵部以雄才勇可用請畱之上曰雄有疾宜善調理俟痊可之日仍領軍殺賊

○辛亥賜朝鮮國弘治十八年大統歷一百本

○升湖廣按察司副使劉杲爲貴州按察使浙江僉事範鏞爲四川副使

○命戶部運折糧銀十五萬兩於承運庫支用

○壬子攺南京戶部尙書王軾爲南京兵部尙書參贊機務

○升浙江按察司副使張鸞爲大理寺右少卿

○授故大學士劉珝之子銓爲中書舍人以習字三年已滿也

○癸丑升尙寶司卿盧亨爲通政司右通政提督謄黃

○升兩浙都轉運鹽使司運使宋明爲山東布政司左參政

○山西霍州空中有聲如雷已而地震者三○甲寅命莊浪衛指揮使陳鎧守備紅城堡以都指揮體統行事

○乙卯命狹西延安衛指揮同知侯勛守備靖虜以都指揮體統行事

○丙辰分守延綏東路右參將時源及綏徳衛千戶鐘浚等三人坐虜寇入境殺掠人畜律應充軍上以情輕律重令各贖杖還職

○南京工科給事中趙欽應天府句容人也恃勢橫行鄕裏嘗謀市山地迫鄕民使鬻其墓而遷之他所前後凡十有二冢所居東靑山下舊有泉民資以灌漑欽乃鑿溝引泉圍繞其第獨擅水利所居室皆過侈踰制妻死治葬又發宋葉學士墓而碎其志石巡撫都禦史彭禮遣人往助役欽乃人索其直又以財物貸人倍取其息或過期不償者輙彊助其田宅子女有家奴盜財誣民家受寄而詐取之歲饑官發粟賑濟因以其家人姓名冒支稻榖四十餘石規利請記無所不至時欽餋病家居鄕民余浩等百餘人各訴其其不法南京守備太監以聞浩復奏欽謀爲不軌上命大理寺右寺丞費鎧錦衣衛都指揮趙良往勘鎧等奏欽𨿽無不軌之謀然迹其所爲實多違法而發冢尢大律當絞都禦史彭禮擅發人爲欽役亦當逮問命趙欽準擬彭禮已去任宥之

○裁革浙江杭州府龍山閘及豬圈壩官

大明孝宗敬皇帝實錄卷之二百十八大明孝宗敬皇帝實錄卷之二百十九

弘治十七年十二月丁巳朔上視牲於南郊

○山東登州府天鼓鳴

○己未福建道監察禦史袁佐丁憂服闋復除廣西道

○升兵部左侍郎熊翀爲南京戶部尙書

○升監察禦史謝綬浙江按察司僉事洪遠俱爲按察司副使綬湖廣遠本司升監察禦史陳璘爲浙江按察司僉事

○巡視浙江都察院右僉都禦史王璟事竣回京復乞致仕不允

○應天府府尹吳雄卒雄字文英浙江仁和縣人成化十四年進士授刑部主事歷升員外郎郎中河南按察司副使湖廣按察使應天府尹卒賜祭葬如例雄通敏精於法比治獄詳審初至應天集僚佐堂上語曰公帑所貯久不點視脫有亡失我與公等俱任其罪令吏人執簿一一點檢果已去銀若干鋌雄密察之卽得盜者時應天歲旱總漕者亟徵兌運米雄曰民已病不可重擾爲奏請蠲免民多徳之

○庚申督理狹西馬政都禦史楊一淸奏狹西苑馬寺牧馬艸場近已淸查漸復其舊但恐豪彊之家仍復墾種私相買賣請照衛所屯田營堡艸場事例故違情重者官調邊衛帶俸差操旗捨軍民發邊衛充軍情輕者枷號一月監苑官不紏舉者亦罪之仍著爲例並給榜曉諭從之

○廣西苗賊流劫湖廣武岡州界殺虜男婦九十餘人焚毀民居一百餘間守備都指揮謝文及指揮馬鎭千戶趙洪等失於防禦下巡按監察禦史逮問俱擬邊衛充軍得旨趙洪等五人依擬謝文等四人免充軍各降二級帶俸差操馬鎭等三人仍令查勘以聞

○辛酉升刑部員外郎龍霓爲浙江按察司僉事

○壬戌賜晉府華亭郡君並儀賓樊紳誥命冠服如制

○甲子臘節免宴

○肅王貢錝妃楊氏薨妃西城兵馬副指揮勝之女先封汾川王妃成化二十三年進封肅王妃至是薨賜祭葬如制

○狹西道監察禦史王用丁憂服闋復除山西道

○升兵部右侍郎熊繡爲本部左侍郎都察院右副都禦史閻仲宇爲右侍郎

○給襄簡王妃井氏餋贍米歲一千石俟子襲封日停止

○先是戶部奏慶雲侯周壽壽寧侯張鶴齡家人朱達周洪等阻壞鹽法請將鹽引未納銀者停止得旨允之尋復從壽鶴齡請令其買補戶科都給事中韓智等言各場殘鹽乃風雨消折正宜蠲免以蘇竈丁之苦若從其請則盡被勒取正課必虧況救荒餉邊悉資於此今壽等富貴已極不當更附益之以損國計監察禦史常賜等亦言謂課有定額價有定則從壽等之請則價減而課虧何以爲兵荒之備一不可法者天下之公厚於戚畹則法不均何以示天下二不可利者人所同趨盡歸勢要何以來天下之�三不可淮揚各處貧竈未蘇再加皇親之害則逃移殆盡何以爲久遠之圖四不可戶科給事中劉茝亦言鹽法之始乃爲邊儲急用平時未可以開易先年理財者急於小利利源一開趨者如蟻�人朱達等夤緣奏擾皆始議開易者之罪也今之皇親下侵�利爲朝廷斂怨於民蓋把持行市逼買竈鹽則害竈丁殘鹽行則正課虧�人經年坐守則害�人不附捲籍不撘別場任其所之皆得貿易則害運司生事擾民莫敢誰何則害有司或遇兵荒素無厚積召�不至何以爲謀則害國計俱下所司知之戶部覆奏請收回成命以惠天下上曰已有旨許之矣姑已之

○時言者請裁革南北直隸及河南山東州縣管馬官員兵部覆奏請令南直隸州縣馬不及五百匹北直隸山東河南州縣馬不及四百匹者其管馬判官縣丞並當裁革從之

○初廷臣審錄重囚刑科都給事中於瑁奏可矜者二人法司亦以爲然遂皆貸死旣而瑁等三覆奏內失除二人名上章自劾上俱宥之各停俸二月刑部署員外郎周憲復言瑁等不當加罰上怒其阿比命下錦衣衛獄擬贖杖還職得旨降外任遂調山東衮州府通判

○乙丑朝鮮國王李﹤忄隆﹥遣陪臣同知中樞府事申叔根等奉表文香帛詣闕奉慰賜宴並彩叚衣服等物有差

○協守貴州右參將趙晟科斂賄貨及占官民園地營造私第擅役軍卒墜壓傷死者數人又以私忿杖殺平溪衛指揮李淸之子淸奏其事晟亦累﹤鋶﹣釒﹥自辯俱下湖廣貴州巡按監察禦史鞫之未報巡撫湖廣都禦史韓重復請差官勘問命戶科右給事中艾洪刑部郎中褚祈往會官就治之獄上當晟罪斬導之爲惡者荊州左衛指揮張忠等俱邊衛充軍淸浪衛指揮孫仲英降三級致仕余坐罪有差從之

○丙寅命都察院右僉都禦史王璟巡撫保定等府兼提督紫荊等關

○以水旱災免直隸鳳陽淮安揚州廬州四府徐滁二州及泗州等衛所糧艸子粒有差

○丁卯賜沈府唐山王勛澂易經四書集注從其請也

○海西甫門河及兀者左等衛女直都指揮札哈等納不河等衛女直都指揮吉撒兀等各來貢賜宴並衣服彩叚等物有差

○命都督僉事李杲於奮武營都指揮僉事張澄耀武營都指揮同知陳雄揚威營署都指揮同知許泰鼓勇營都指揮僉事劉祥振威營會昌侯孫銘彭城伯張信俱五軍營下坐營廣寧伯劉佶成安伯郭寧俱三千營下坐司指揮僉事賈昂莊鑑俱升署都指揮僉事神機營下管操

○己巳旌表孝子二人節婦八人張機湖廣祁縣人張遂河南新鄭縣人俱父喪廬墓三年各表其門曰孝行鐘氏浙江臨安縣民兪洪妻鄭氏福建莆田縣民周禮妻張氏建安縣民楊仕倫妻嶽氏騰驤左衛軍余王禮妻劉氏萬全都司捨余王洪妻秦氏直隸隆慶州民聶明妻許氏灤州民王侃妻余氏陳英妻俱早寡守節至老無玷各表其門曰貞節

○攺廣西思明府上思州土官爲流官徙州治於舊治之東隸南寧府從總督都禦史潘蕃等奏土官知州爭奪族絕也

○命京營聽徵參將王戟赴邊領兵剿虜初戟以延綏右參將致仕召赴京營居久之自言願率兵赴邊殺賊故有是命

○庚午命巡撫大同都察院右副都禦史劉宇回管院事

○總督漕運都察院右副都禦史張縉以災異求退不允命用心巡撫地方

○命戶部發折糧銀六萬兩及贓罰銀四萬兩於寧夏以備邊儲

○申嚴富豪大賈閉糴專利之禁

○辛未大學士李東陽乞致仕上曰卿徳學老成才望素著輔導重任委遇方隆有疾宜善加調理豈可遽求休致所辭不允

○吏部尙書馬文升乞致仕上曰卿耆宿重臣方隆委任累乞休致已有旨不允考察在邇正宜盡心供職不必固辭大寒風雨免朝參

○壬申巡撫遼東都察院右僉都禦史張鼐乞致仕不允

○山西平陽府知府張文佐奏陽曲王府輔國將軍奇渾有孝行乞表之以爲宗室勸命賜書獎勵之

○時虜犯甘涼及寧夏花馬池界兩鎭守臣各請兵應援命兵部移文各鎭守巡官戮力防禦遇警互相策應毋得推托誤事

○甲戌錄用故大學士萬安之孫弘琬爲尙寶司司丞

○巡按山西監察禦史謝朝宣奏臣至絳州隰川王府輔國將軍仕﹤土則﹥挾利刃徑入察院割下右耳一塊出奏詞逼臣代進及令系知州崔哲僉事來天球怒臣不從持所割耳置臣懷中捽臣衣裾用頭抵觸後布政司分守等官及本府教授勸之乃出及查仕﹤土則﹥先因彊伐僧寺中樹事覺占恡小旗連雄不發爲巡按監察禦史盧儀所奏皇上宥而不問降敕戒諭而乃展轉生事罔有悛心視昔所爲狂悖逾甚又如山西晉沈等府河東等王挾奏有司擅入府縣淩辱毆詈習以爲常是豈一朝一夕之故哉伏望斷自宸衷或下多官計議將臣所奏及仕﹤土則﹥﹤鋶﹣釒﹥內緣縣差官勘問追治撥置主令之人以戒將來其王府與有司官員忿爭奏訐等項事情嚴爲約束行令遵守旣而巡撫都禦史何鈞亦奏其事且言仕﹤土則﹥謀害宗子淩侮臺臣其於軍衛有司守土之官尙何有哉奏入俱下所司看詳以聞命守備西陽河堡都指揮李忠及提調指揮翁鉞等各贖杖還職坐本堡餘丁私自出境爲虜賊所殺也

○乙亥上禦奉天殿傳制遣定西侯蔣驥鎭遠侯顧仕隆成安伯郭寧懷柔伯施王�贊彰武伯楊質武進伯朱潔遂安伯陳鏸彭城伯張信宣城伯衛璋南和伯方壽祥持節充正使尙寶司司丞徐文煥禮科給事中葛嵩中書舍人沈銳顧守元鴻臚寺右寺丞吳泰戶部員外郎髙選王崇文禮部員外郎鄭允宣刑部員外郎汪獲麟行人司右司副陳璧充副使冊封淮康王嫡長孫祐綮爲淮王楚府壽昌靖和王嫡長子均鑯爲壽昌王沈府遼山宣穆王長子詮鉞爲遼山王夫人崔氏進爲遼山王妃淸源莊簡王嫡第四子詮鏴爲淸源王夫人程氏進爲淸源王妃代府棗彊靖安王嫡長子聰滋爲棗彊王韓康王庶第六子旭橫爲長泰王庶第七子旭橝爲永福王庶第八子旭﹤木肴﹥爲建寧王典仗胡世祿女爲淮府順昌王妃兵馬指揮謝佐女爲崇安王妃溫應奎女爲韓王妃袁茂女爲周王妃葛瑄女爲東會王妃馬澄女爲晉府西河王妃劉濡女爲唐府新野王妃吳定女爲浙陽王繼妃伴讀葛景女爲郾城王繼妃驛丞嶽重女爲鄭府眞丘王妃

○丙子英國公張懋等言明年正旦節乞遵孝肅太皇太后遺詔並先年事例惟表箋免宣奏其餘禮儀悉如常舉行上曰覽奏已悉卿等至意但諒陰有期哀慕方切豈忍遽從吉典禮儀仍照前旨行

○給代府故鎭國將軍仕塺夫人王氏餋贍米五十石

○先是哈密忠順王狹巴旣歸自土魯番而勢力單弱哈密人復有謀奉土魯番眞帖木兒爲主者狹巴懼復挈家出居苦峪甘肅守臣以哈密頭目都督奄克孛剌及寫亦虎仙爲夷人所信服令自肅州回左右狹巴仍遣百戶董傑護之以行傑等至哈密有阿孛剌等六人者約夜以兵劫傑等傑等知之與奄克孛剌寫亦虎仙謀召阿孛剌等六人者至立斬之國人遂不敢有他志甘肅守臣以聞請敕狹巴還居哈密諭奄克孛剌及寫亦虎仙同心輔之以次收復土魯番所占剌木並哈剌帖癿等城兵部覆奏從之是役也分守肅州參將吳鉉及兵備副使李端澄之力居多雲○命今後各處兵備官員所轄地方與本司隔遠者皆徑赴職任不必到司時山東按察司副使何琛專理密雲兵備經略邊關工部左侍郎李鐩以邊方有事請命琛徑赴職任不必到司故有是命

○廣東連山縣典史何宗奏本縣舊治爲賊殘破新徙縣治窄狹且頻歲賊發乞下總鎭等官調兵剿捕復修舊治兵部覆奏謂宗所言鎭巡等官皆匿不以聞請下所司核治上曰彼處縣治旣云爲賊殘據鎭巡等官何爲久不奏報其情必有隱匿令巡按監察禦史閱實以聞

○尙寶司少卿葉紳下刑部獄贖杖還職坐用寶顚倒也

○丁丑南京兵部右侍郎金澤以九年秩滿乞致仕不允

○升監察禦史袁佐爲狹西按察司僉事

○命中軍都督府致仕都督僉事楊玉攺注右軍都督府僉書管事

○初武成中衛中所軍余鄭旺生女名王女兒右肋有痘瘡瘢脊上有湯潰痕年十二鬻之東寧伯家未幾轉爲沈通政家婢後旺傳聞駝子莊鄭安家有女在內將爲皇親旺疑其女也至京師謀諸所親錦衣衛捨余妥剛及其弟洪令訪之洪教旺具帖子﹤鋶﹣釒﹥來歷導之入皇城玄武門外遇乾淸宮內使劉山洪以情懇之後月餘旺持米麵饋山尙未得女處山後訪之宮人鄭金蓮果得王女兒者於髙墻裏山告之故女曰吾父周姓非鄭也山知旺女嘗三易主出卽詭云汝女自謂曾被鬻者再方將認而疑之旺信以爲其女也自是累持果食繒帛之類付山令遺女山皆匿之每出衣靴布絹諸物與旺謂爲女所答者山一日言於妥洪曰王女兒爲上人進乾淸宮矣爾輩皆皇親也戒令勿洩洪傳報鄭旺旺以誇其裏族眾相率以貨賄饋旺者凡六百餘人旺因置聚寶歷一冊籍其姓名最後旺以酒脯付山遞入慶女誕辰山又匿之隨以褥鞋絹帕菜物報旺旺將詣齊駙馬家駙馬子見之亦信其爲皇親也出豹皮一並馬鞍轡紗羅衣襦贈旺及其妻趙氏旺家人輩遂肆作聲勢爲緝事官校所發逮捕旺等並執劉山王女兒於上前親鞫之山謬援王女兒以脫罪事未決下錦衣衛獄杖訊則王女兒父母姓氏及其年齒生時入宮來歷悉與鄭旺所稱不合令旺妻趙氏辯視王女兒脇背亦無瘢痕可驗於是皆詞伏王女兒實周姓非鄭旺女而虛喝以規貨利皆出劉山之姦擬劉山造妖言律鄭旺妥剛妥洪傳用惑眾罪皆斬其餘徒杖有差獄上得旨劉山交通內外妄掜妖言誑誘扇惑情犯深重其卽淩遲處死不必覆奏仍令諸內侍往視行刑余從所擬

○己卯立春順天府官進春上禦奉天門受之免文武羣臣行慶賀禮本府官隨詣文華殿進春於皇太子亦免賀

○南京戶科給事中戴銑等劾奏四川左布政使熊佑廣西左參政王臣河南右參政吳愈劉約四川副使陳銓僉事李嶽狹西僉事曹玉兩浙運使宋明梁萬鐘太平府知府項經河南府知府王溥鳳翔府知府王軒髙州府知府淩文獻南雄府知府鄭炤桂林府知府戴恩慶遠府知府謝文著皆不謹廣西按察司武淸湖廣左參政劉聰四川副使陳軾敍州府知府陳瑤皆貪酷四川右參政李旻江西右參議黃皞廣西右參議董榮皆罷軟貴州副使陰子淑山東副使李惟聰山東運使馬祥萊州府知府李婺皆老疾浙江左布政使林符貴州副使毛科山東僉事王中山西僉事蔡坤狹西僉事劉道立福建運使吳泰常州府知府連盛紹興府知府佟珍皆才力不及監察禦史聶瑄等復劾奏山西副使陳震廣西僉事蔡鋉登州等府知府鄭傑馬昇周津等五人余與銑等所奏同俱請如例罷黜吏部覆奏上曰朝覲考察果有不公宜科道紏舉今未經考察銑等輙先具奏又無指實爾等宜照前旨參詳考語訪察實迹務秉至公不許偏徇枉人

○先是四川左布政使熊佑河南右參政吳愈四川丁憂僉事姜麟爲科道所劾吏部行各巡撫等官勘報旣得旨令姜麟致仕熊佑吳愈俱存畱供職至是巡撫四川都禦史劉洪復勘劾三人不職實迹請賜裁處命佑愈皆致仕麟下巡按浙江監察禦史逮問獄上命冠帶閒住

○南京監察禦史王蕃陳六事一愼擇守令謂今之守令多不得人乞令吏部從公黜陟及令被黜官員閒住者不許與鄕飲爲民者不許私買冠帶一淸理糧儲謂南京水兌每米十萬石加耗三萬石作正支銷恐歲久獘滋乞差給事中監察禦史各一員會同該部委官逐一查盤一申明科目謂今鄕試古裏選也故用教官主之近禮部建議參用京官今歲鄕試浙江則南京光祿寺少卿楊廉山東則刑部主事王守仁且二人者一以省親一以餋病省親者背親爲不孝餋病者詐病爲不忠不孝不忠大本已失考官主試乃人物之權衡奚用是不忠不孝者爲哉乞復鄕舉裏選之制仍將楊廉等明正其罪以爲人臣戒一修飭武備謂南京各營軍士私役數多器械不備乞令所司禁約管軍官不得過數占用糧艸不得和賣馬匹不得借騎軍器不得僞造其管軍官吏克減軍糧馬艸者參奏問罪一均平律例謂比來律例不一且如監守常人盜不滿貫者悉皆剌字滿貫者反問擬雜犯準徒滿日爲民又南京罪囚不分輕重皆發做工小過貧難者往往拘役姦盜之徒顧得賣放又運炭贖米等項軍職如果貧難監追三月之上不完者在京就攺做工在外先發還職準令將該支俸糧照數扣除參之內外似爲有問乞令所司議擬將監守常人盜問擬雜犯死罪情眞者審𨿽有力仍復剌字南京法司有犯監守常人盜等情重者押發揚州煎鹽若貧難軍職悉照在外事例一體先發還職準令扣算俸糧一﹤鋶﹣釒﹥通錢法謂邇者令兩京並各布政司鼓鑄銅錢乞將諸問刑衙門有例應贖鈔者照依時估準令一半贖銅或全贖銅其應納紙者或準令一半納銅或將官紙一分準折納銅每季類角�羊在京送工部在外送各布政司轉發鑄造其鑄過銅錢或一半存畱以防凶荒一半角�羊部以備國用命所司看詳以聞

○寧夏守臣奏近虜數萬圍靈州都指揮焦洪等力戰卻之然猶慮其深入請調京營軍馬六萬分駐各境俟警會剿兵部議謂沿邊一路已調有兵馬自足破賊但狹西內地東西相去千有餘裏聞警調發誠有緩不及事者宜敕平涼等處督理馬政都禦史楊一淸兼經略調度事寧仍還故鎭其寧夏鎭巡官員不能先事預備致虜猖獗乃設此動搖之策以爲他日宥過之地請先降敕責之俟事寧日究治其罪上從其議命楊一淸不妨馬政兼巡撫狹西悉心禦賊巡撫都禦史孫需取回別用仍降敕切責寧夏鎭巡官明知虜賊在套不能設策防禦以致攻破營堡廢弛邊備之罪並令兵部遣人馳訪賊情緩急以聞

○庚辰朝鮮國王李﹤忄隆﹥遣陪臣工曹判書閔效曾等奉表箋方物來賀正旦節賜宴並彩叚衣服等物有差

○故太醫院院使致仕黃綬之子鎔賜父祭特許之

○錄雲南官軍平反賊米魯功升二級者一人一級者八百四十五人升署一級者十七人餘一千九百八十八人給賞有差升提督軍務南京戶部尙書王軾爲太子少保總兵官黔國公沐英歲加祿米一百石都禦史陳金監察禦史黃珂各升俸一級監察禦史戴乾左布政使李韶右參議張瑸左布政使黃璉右參政羅安左參議王杲副使王臣僉事龔嵩朱儀右參政張朝用副使包裕僉事王懋中右都督王通各賞彩叚二表裏白金十兩李韶王臣先所罰俸皆宥之

○命分守錦義二城右參將都指揮僉事郭振充副總兵分守遼陽

○辛巳大學士李東陽復乞致仕上曰朕以卿才復聞望眾所推重方切倚毗有疾宜善加調理豈可固求休致所辭不允

○禮科都給事中李祿等奏近奉旨各布政司鄕試錄文義有乖違者禮部與翰林院參究今各處進到試錄中間文字不無乖違而禮部尙書張昇等因循不行參究請寘之法上曰昇等姑宥之其各處小錄仍令會同翰林院通行看詳有文義乖違者參究以聞

○罕東左衛都督只克等爲瓦剌部及安定衛所殺掠因款肅州塞求濟甘肅守臣以聞兵部覆奏謂罕東安定等衛皆我之籓籬今只克等款塞守臣已從宜濟之乞敕令宣諭各衛頭目息讐和角�羊不許仍前讐殺自取滅亡從之

○命監察禦史陳珀淸查騰驤等四衛軍人勇士之濫冒及役占者在先朝時廷臣屢建此議皆報罷至是上始銳意行之

○隰川王府輔國將軍仕﹤土則﹥前旣誣奏知縣許鏞僉事來天球知州崔哲等旣又與隰川王聰渼互奏諸不法事都察院覆奏請命法司錦衣衛堂上官各一員往會山西鎭巡等官勘問仕﹤土則﹥性度不常恐礙勘官行事請敕宣城王暫行拘管候事竟乃聽回府第從之

○敕湔除在京文武官員過名仍命法司移文於在外諸司

○壬午升禮部郎中南鏜爲河南布政司右參政

○癸未巡按狹西監察禦史金洪閱實延綏寧夏二鎭邊備因劾奏巡撫都禦史陳壽劉憲總兵官張安吳江都指揮鄭胤以下一百三十七人廢弛不職之罪兵部覆奏上特宥之鄭胤等罰俸兩月張安等各一月仍令今後各盡心整理不許仍前廢弛違者治罪

○工部覆議漕運巡撫等官會議事一復漕河以通糧道浙江蘇松等處運糧船隻俱由夏港口並孟瀆河出江二三百餘里方到瓜洲其大江中有黃圌等山風濤險惡往年糧運皆由常州府奔牛壩直抵鎭江府京口閘不過一百五十餘里徑過江面就抵瓜洲近年以來此河淤淺宜下所司起附近軍民夫役並力﹤鋶﹣釒﹥浚及考究事實修復練湖導引水源以防歲旱仍三年兩次﹤鋶﹣釒﹥浚務成永久之計一定奪歲幣直隸松江府織染局每歲額織紵絲數多內大紅五十匹每匹價銀十一兩三錢靑綠一千二百一十四匹每匹價銀四兩俱於本府額辦夏稅農桑絲綿內存畱織造不敷之數方撥官銀買辦成化元年擬將絲綿折絹起角�羊南京內府前項叚匹於秋糧內帶徵加耗易銀買織以後各年歲造並節派衮龍布叚紗綾亦於糧上加耗遂致正糧一石耗米加至八斗甚至九斗有奇況攺織大紅眞紫等項布叚袍服每匹比歲造少可抵三四匹多至抵十餘匹又不準畱夏稅絲綿湊補以致耗米歲漸加多民不堪命今巡撫都禦史魏紳等議奏攺織布叚量行減免或扣算價直多寡每匹準除歲造若干每年夏稅絲綿仍照前例存畱湊織但歲造之數俱有定額難以準除其攺織布叚本部先已題準將差去織造內臣取回布叚暫且停織乞準所擬行令該府自明年以後將夏稅絲綿折絹免角�羊南京俱存畱本處湊織從之仍命河道閘座宜急修治不許遲誤

○甲申巡撫狹西都察院右副都禦史孫需乞致仕不允

○升江西布政司右布政使周南爲都察院右副都禦史巡撫大同

○以水旱災免湖廣武昌等十一府沔陽等二州及武昌等二十衛所稅糧子粒有差○錄楡林定邊營及寧夏花馬池等處禦虜功官軍升一級者九人餘一百九十八人給賞有差

○禮部奏九月以來各處所奏災異因言鎭番衛一火而軍儲捨器悉成灰燼桂林衛再火而軍民人畜俱遭毒害況雨雹之傷麥禾大水之漂民物與夫星隕地震之異往往有之而見於西北者尢甚此殆胡虜窺伺之應請益修人事以爲之備從之

○右軍都督府都督僉事神英﹤鋶﹣釒﹥乞致仕不允令仍舊領軍聽徵

○乙酉以歲暮祫祭遣英國公張懋告太廟惠安伯張偉告懿祖皇帝

○丙戌祫祭太廟

○遣太常寺官祭五祀之神

○遣旗手衛官祭旗纛之神○是歲天下戶一千五十萬八千九百三十五戶口六千一十萬五千八百三十五口田八百四十一萬六千八百六十二頃田賦米一千八百九十八萬九千八百九十七石八斗九升麥八百七十九萬八千九百八十九石九斗七升三合五勺絲三萬六千七百零三斤七兩五錢綿一百六十五萬二千九百四十六斤五兩三錢絹一十七萬八千六百九十七匹三尺四寸五分布一百一十五萬一千七百七十九匹三丈一寸三分綿花一十三萬一千二百斤艸三千八百九十八萬八千九百包束戶口鈔八千八百四十二萬六千九百八十二貫雜課鈔共七千三百九十二萬九千一十九貫折米一千四百七十二石鹽課二百四萬九千八引折米五千七百八十七石四斗折布二萬一千七百九十五匹茶課七萬一千二百斤屯田三十萬八千一百八十一頃九畝子粒二百九十七萬四千七十八石金銀課共三萬一千九百二十兩水銀停止朱砂四十六斤八兩儧運糧四百萬石各處運納米麥共一千五百二萬一千七十五石四鬥一合三勺四抄一撮七粟六粒減免稅糧八百九十八萬九千八百九十九石三鬥艸八百八十九萬八千九百束

大明孝宗敬皇帝實錄卷之二百十九終

大明孝宗敬皇帝實錄卷之二百二十

弘治十八年正月丁亥朔正旦節遣駙馬都尉黃鏞林嶽分祭長陵獻陵景陵裕陵茂陵

○遣儀賓楊淳祭景皇帝陵寢

○遣內官祭恭讓章皇后陵寢上詣奉先殿奉慈殿皇太后宮行禮畢出禦奉天門文武羣臣及天下朝覲官四夷朝使行五拜三叩頭禮復詣文華殿朝見皇太子行禮如儀皇太后皇后俱免命婦朝賀

○戊子文武羣臣朝親王於奉天門東廊

○己丑宣宗章皇帝忌辰上祭奉先殿遣駙馬都尉黃鏞祭景陵

○虜三萬騎圍靈州其別騎復入自花馬池掠韋州及環縣等處狹西鎭巡官請調宣府大同延綏甘涼兵助本處官軍防禦兵部議謂宣大延綏兵頃已有旨聽調又令參將王戟招募延綏土兵二千截殺但慮各鎭不能速赴請再移文督之若甘涼遊兵止可令戒嚴以備賊騎衝突本部仍移文都禦史楊一淸畢亨設法招諭所在捨余土人各隨便利協力禦賊事寧放遣不得拘畱仍行戶部預積芻糧以備供億上曰各邊遊奇等兵宜卽再行督發隨宜策應芻糧仍會戶部計處以聞旣而戶部議上得旨邊方有警芻糧爲急頃歲屢有旨令爾等議不能先事計慮迄今奉旨會議又曠日乃覆違慢之罪姑不究可令侍郎顧佐卽往治之

○庚寅戌刻遼東都司星隕大如斗

○辛卯孟春享太廟

○遣內官祭司戶之神

○壬辰以大祀天地上禦奉天殿誓戒文武羣臣致齋三日樂設而不作

○癸巳辰刻山東登州等府有星流自西北至西南而隕光丈餘已而天鼓鳴者三

○甲午魯府鉅野王陽鎣薨王僖順王嫡子母妃蔡氏宣徳十年生景泰二年封長子成化五年襲封鉅野王至是薨年七十一訃聞輟朝一日賜祭葬如制謚曰懿安

○乙未大祀天地於南郊上還宮謁皇太后出禦奉天門免文武羣臣行慶賀禮朝見如常儀

○丙申免慶成宴賜分獻陪祀及該宴官胙四夷朝使仍賜宴於闕左門之東

○己亥命福建各衛所淸出屯田暫免徵子粒一年

○庚子朵顏衛都督阿兒乞蠻遣使來貢且言迆北小王子欲妻以女不從數被讎殺終不攺圖鎭守薊州太監陳榮以聞下兵部議阿兒乞蠻自陳爲國效忠不與北虜和親其情僞𨿽不可知然不可不量加獎勵以堅其內附之心命降敕獎勵之

○辛丑上元節免宴

○太子太保戶部尙書兼謹身殿大學士李東陽以病在告滿三月移文欲如例住俸戶部爲請上命俸不必住其令安心調理

○四川漢州知州趙士元嘗巡視橋道其所親史設酒民家享之有妄告邊軍二人不肯修道者士元乘醉笞之五十旣而二人皆死事聞下巡按禦史逮問擬贖徒爲民命杖之百發貴州都勻衛永遠充軍

○夜月食

○癸卯英宗睿皇帝忌辰上祭奉先殿遣駙馬都尉馬誠祭裕陵

○甲辰吏部會同都察院考察天下諸司官布政使繆昌華仲賢龐泮參政劉聰宋明李隆李旻陳睿羅安張朝用參議田鐸按察使荊茂副使尹嘉言李宗泗古其然陰子淑毛憲莫立之僉事董豫運使馬祥及知府淩文獻等八百二人俱年老或有疾參議馮良輔按察使武淸副使黃肅僉事蔣顒李葵曹玉蔡坤熊祥運使梁萬鐘及知府陳瑤等六百九十八人俱不謹參議林璜副使米文僉事範棋沙立劉道立王從鼎及知府郭炤等八十一人俱才力不及又經歷等官魯進福等二百三十四人俱罷軟儀鳳禎等五人俱貪酷王政等十六人俱爲事在逃請如例各令致仕冠帶閒住爲民及調用從之

○虜陷寧夏淸水營焚抄糧料二千九百餘石艸十二萬餘束鎭巡官劾奏其事下兵部覆議宜下巡按禦史俟賊情稍寧親詣勘處如有事幹鎭巡守備等官一體參奏且賊旣得志必將復來宜行鎭巡等官於凡積有糧艸營堡俱令加意防備有警互相應援毋徒嬰城自守上曰淸水營堡要害之地所儲芻糧不少如何全不設備致賊直入焚抄邊防廢弛甚矣其令巡按禦史閱實以聞

○乙巳命開中兩淮兩浙河東運司鹽一百萬引於狹西寧夏諸邊以備邊儲仍發太倉銀三十萬兩以濟之從戶部侍郎顧佐請也

○命遼東都指揮僉事馬驃充本鎭遊擊將軍

○丙午狹西苑馬寺卿車霆奏先時創建本寺原設有熙春監康樂等苑在臨洮府池方後馬政廢弛日漸荒閒肅府逐以爲已有邇者修舉馬政洮州西寧三處茶馬漸增必得近西之地庶便畜牧乞敕兵部移文都禦史楊一淸委官履畝淸查屬之安定苑專以牧洮河西寧茶馬庶艸場得復原額而西馬亦得順水土之性兵部覆奏命一淸勘處以聞

○先是虜數千騎寇宣府東孤山等處分守參將李稽副總兵白玉等戰卻之我軍男婦被殺掠者四十餘人盔甲器物稱是下巡按禦史核實具奏兵部議守備守哨等官俱當有罪但當時寇眾我寡官軍亦能奮勇戰卻請姑宥其罪從之

○丁未刑部右侍郎李士實以疾乞致仕不允

○戊申丑刻山西平虜衛及井坪守禦千戶所各地震有聲

○己酉都察院左都禦史戴珊復乞致仕上曰卿引疾乞休已屢有旨不允宜善加調理以副委任不必懇辭旣而珊再申前請復勉晉之

○提督永平等處糧艸郎中趙鶴奏凡內郡倉場糧料其守支者每石例歲減一升作耗折之數而各邊闋營此例不行每放支官軍糧料時未免亦克減斛面但所減未有定規似於事體非便請亦如內郡減耗事例施行又各場艸束堆垛之後時有漏塌者無從取艸換補致坐視盡腐乃已請每垛一萬束於附餘數內除用二百束作苫蓋之費戶部覆奏從之

○海西兀者等衛女直都督赤卜革等撒剌兒等衛阿速江等衛女直都指揮都魯卜花弗亦馬等及建州右等衛女直都指揮沙哈忒速魯紅等各來貢賜宴並彩叚衣服有差

○復設廣東按察司僉事一員專駐淸遠縣督捕盜賊升直隸松江府同知吳廷舉爲之

○庚戌舊例狹西巡撫都禦史常於會城居守至是鎭守狹西太監劉云等奏環慶地方虜多軍少不足防守乞分調狹西備禦官軍援之兵部議謂事急調兵無及於事請命都禦史楊一淸不必拘定常例往來平涼固原等處經略處置從之

○管理河道工部郎中張瑋奏髙郵等州縣原設石閘石橋函洞蓋專爲湖河之計將以時其啟閉而蓄洩水利比來爲近堤人家私立洞戶掌理遇水溢則竊自閉塞水消又竊穵堤岸以致衝決貽患動費財力不可勝計乞將函洞築塞每五里攺砌減水石閘一座以絕盜決之獘工部請如所奏下巡撫等官勘處以聞從之

○辛亥天下朝覲官陛辭各賜之敕曰朕嗣承大統夙夜祗勤敷求俊良布列庶位期於通政化洽物阜民康以無負代天司牧之責夫何比歲以來水旱頗仍災異疊見實由小民困苦怨咨之聲上干和气朕切憂之爾等畿甸藩服之臣𨿽職任崇卑不同皆與有民人之寄咎將安逃玆因述職來朝簡黜太甚薄示懲戒俾爾等仍還舊任勉效新功夫官視其職如傳捨而於生民休戚漠然不加之意則上澤何自而宄宣民生何由而得所朕深悉其故久任是圖簡別之際申敕銓衡至於再四令加詳愼勿輕棄遺愛護人才之意可謂至矣爾等宜各體朕懷益勵乃志奉公守法約己裕人毋恃催科爲能恆存撫字之念務使利興獘革訟簡刑淸怨咨不生災害不作困窮咸歸於安餋姦宄悉化爲善良以共享平康之福爾等勉之毋替朕命故諭

○壬子曉刻月犯秦星

○癸丑戶部議覆吏科給事中許天錫等所奏謹飼秣立捲藉烙木牌給印票明印烙均分派省虛費定芻料諸事宜所謂言宜從命謹飼餋等四事準行余再查議奏處戶部復開具奏請然定芻料處牲口處薪芻三事亦竟如舊行之

○巡按直隸監察禦史陳恪奏死罪囚情可矜疑者九人刑部覆奏得旨情有可矜者八人各免死發邊遠充軍內干系人命者杖而遣之童子王重陽所犯事由其父釋之○淮康王妃崔氏薨賜祭葬如制

○甲寅增設雲南尋甸軍民府儒學

○稷山王府典仗鄭瑀奏沈府長史等官受賂沈王幼﹤土學﹥奏辯其事因言伏睹皇明祖訓凡王國文武官犯法王能依律剖斷者聽乞令各郡王府官屬自今以後每遇朔望皆詣臣府候見聽臣戒飭俾其奉公守法勉盡忠義如事干有司衛所軍民相犯者委官會問若王府人自相侵犯者乞如祖訓許臣送審理所問斷免致煩瀆都察院覆奏謂祖訓所言大率酌量事宜便於處分若事體重大者一槪聽王剖斷恐非祖宗本意其欲令各郡王官屬朔望聽候戒飭是乃規戒臣下美意宜從所請從之

○乙卯巡撫湖廣都禦史韓重奏地方頻年災傷民貧財竭請自今年以前已派未徵物料量從減免工部覆奏從之

明孝宗敬皇帝實錄卷之二百二十終明孝宗敬皇帝實錄卷之二百二十一

弘治十八年二月丁巳朔釋奠先師孔子遣太子太保禮部尙書兼武英殿大學士謝遷行禮

○戊午祭太社太稷

○遣順天府官祭先農之神

○修南京吏部

○己未山東布政司左布政使郝志義丁憂服闋復除四川布政司

○午刻狹西朝邑縣地震有聲如雷

○庚甲升浙江布政司右布政使陶琰廣西右布政使馮鎬俱爲左布政使琰福建鎬本司

○壬戌錄遼東開原等處禦虜功官軍升一級者五十四人餘六百六十七人給賞有差

○申刻金星見未位是日南京老人星見丁位色赤黃

○癸亥升山東按察司按察使戈瑄山東布政司右參政崔巖山西左參政杜忠雲南右參政兪深俱爲右布政使山東副使汪舜民江西副使沈銳浙江副使張賓河南副使張恕俱爲按察使瑄山東巖賓江西忠四川深銳廣西舜民福建恕雲南

○四川按察司副使張遇山東副使金獻民丁憂服闋俱復除湖廣按察司

○宥廣東感恩昌化二縣及湖廣廣西貴州四川諸土官衙門二十四處之朝覲違限者

○命太常寺卿兼翰林院學士張元禎左春坊大學士兼翰林院侍讀學士楊廷和爲會試考試官

○虜五百餘騎寇延綏髙家堡指揮藍海等與戰未決總兵張安等率兵自外夾擊走之巡撫都禦史文貴上其效命降敕獎勵鎭巡等官

○初河南泌陽縣知縣馮憲朝於唐府以幣帛羊酒爲贄後儀賓莊士俊以事至泌陽王命持禮幣答之憲與之宴酒半互相譏訕士俊起入憲私室憲遂與其弟共毆之詬及唐王已復幽士俊於獄又執其從者搒掠之王具﹤鋶﹣釒﹥以聞憲亦奏士俊拉用鼓吹濫受饋遺且誣其不法數事命刑部員外郎劉瑜等往勘瑜奏憲私用庫錢置宴又加酷刑於無辜擬贖徒畢送吏部降調其詬王之罪律所不載請自

上裁士鐫擅用鼓吹擬贖杖還職刑部議以憲情重難比常例處分都察院復謂皇明祖訓凡王國內並不許延攬交結請通天下巡撫等官令今後有司朝王自賜酒食外不得更受一物其獻納之禮及王府姻戚官屬往來悉宜禁革違者聽巡撫等官奏治其罪上從之命馮憲免罰贖並家屬發狹西延安衛永遠充軍士鐫準擬還職

○潞城王府崇信郡君儀賓張翼平居不餋父母父常開設市宅僦人以自給翼復私取其僦直父怒而毆之翼遂往於郡君父鎭國將軍成銴成銴子輔國將軍聰灝在旁聞之怒是夜乘醉持杖至翼家索其父不獲莫洩其忿適門外有臥者遂箠之其人扶歸而死事聞命張翼革職爲民聰灝革爵閒住仍敕潞城王約束之

○甲子以旱災免山西大同府直隸隆慶保安二州及萬全左等四十六衛所弘治十七年糧艸子粒有差

○先是有旨差科道官查禦馬監軍旗勇士之詭冒者太監寗瑾奏止之上爲攺命司禮監太監一員同瑾等查處給事中張弘至以爲言兵部亦執奏請如初旨上曰查理禁兵誠爲重事爾等旣有此奏可仍差堂上官一員同原差科道官從實淸查具奏處置

○南京刑部奏斬罪決不待時者三人大理寺已審允得旨欲卽行刑下法司議謂在京問擬重囚間有決不待時者𨿽經審允奏請至刑科三覆奏或蒙恩仍監候會審南京無刑科覆奏之例乞俟秋後諸司會審無冤仍類奏上請定奪如有窮凶極惡難照常例者更且奏處決請著爲令從之

○乙丑升四川夔州府知府楊奇直隸常州府知府連盛俱爲都轉運鹽使司運使奇兩浙盛山東

○楚府儀賓嚴時肅奏請令各處犯贓罷職等官不得優免戶內雜泛差役其納粟義官不許營差部運錢糧及管理修造等役戶部覆奏從之

○以旱災免山東徳州等二十九州縣及濟南等四衛所弘治十七年糧艸子粒有差

○南京金星晝見於申位

○丙寅賜周府鎭平王庶第四子名曰安廿�汘輔國將軍安灆嫡長子曰睦初嫡第二子曰曰睦樜魯府輔國將軍當涊庶長子曰健欇當灞庶長子曰健栺當渤庶長子曰健梗荊府都昌悼僖王嫡長子曰厚熙趙府鎭國將軍見漙庶第三子曰祐�木口��祐杙嫡第五子曰厚煨秦府輔國將軍誠浧庶第七子曰秉橺誠氵�闕嫡長子曰秉楲秉樾庶長子曰惟燧奉國將軍誠漙嫡長子曰秉�木口��誠潯嫡第八子曰秉木�還庶人公鐕庶長子曰誠潛嫡第二子曰誠泛誠涿嫡長子曰秉杫晉府永和王嫡第一子曰知懊鎭國將軍奇澽嫡第二子曰表橺奇濕庶第三子曰表楝輔國將軍鐘鍎庶長子曰奇潏鐘鉌嫡第六子曰奇淕奇氵�旄嫡第三子曰表柊奇淠庶第六子曰表撮奇泱嫡第二子曰表柆嫡第三子曰表木��奇灅嫡長子曰表木�費奇淔第庶三子曰表朸奉國將軍奇氵�頃嫡長子曰表橿奇氵�輦嫡第七子曰表木�去鎭國中尉表棤嫡長子曰知焌表木�還嫡長子曰知爓庶人奇浟嫡第四子曰表木�川奇湢嫡第三子曰表棻嫡第五子曰表木�合奇洴庶第二子曰表木�禁嫡第三子曰表柲表楑嫡長子曰知火�聶沈府輔國將軍詮﹤釒具﹥庶第一子曰勛澗靖江王府奉國將軍規聆嫡長子曰約蹊約耕嫡長子曰經攀鎭國中尉相昺嫡次子曰規竇相木�夜嫡次子曰規佾輔國中尉規吉嫡次子曰約砢奉國中尉約超嫡次子曰經檽慶府鎭國將軍寘銘嫡長子曰臺瀕寘鏐嫡第二子曰臺浧韓府樂平王庶第四子曰偕泱庶第六子曰偕渠遼府長陽王長子恩鈉嫡第二子曰寵沮鎭國將軍恩金�欶嫡第五子曰寵滓恩鏚嫡第三子曰寵漂輔國將軍恩鈒庶第二子曰寵沼庶第四子曰寵泔楚府通山王庶第八子曰顯棯通城王庶第六子曰顯桃庶第七子曰顯朸鎭國將軍均鏈庶第五子曰榮沶均鍵庶第二子曰榮﹤氵藥﹥均鋝嫡長子曰榮沂嫡第二子曰榮氵�弈顯楮嫡長子曰英燔庶第三子曰英火�弗顯柊嫡第二子曰英烄嫡第三子曰英煁輔國將軍均鑐嫡第三子曰榮湘均金�事庶第二子曰榮氵�還均扣嫡第二子曰榮氵�暖均錙第三子曰榮氵�禾嫡第四子曰榮渣均鋒庶第三子曰榮涗榮濲嫡第四子曰顯樈嫡第五子曰顯榞第六子曰顯椯奉國將軍榮漣庶第七子曰顯枇榮氵�花嫡第四子曰顯欏嫡第五子曰顯椳榮潒嫡長子曰顯椲顯木�革嫡長子曰英熇顯橰嫡長子曰英爍鎭國中尉顯栻嫡第二子曰英火�卽嫡第三子曰英烶顯檔嫡長子曰英煏岷府唐年王庶第四子曰彥澬代府潞城榮安王庶第十六子曰聰洸庶第十八子曰聰﹤氵橫﹥庶第十九子曰聰泏庶第二十子曰聰洊鎭國將軍成■庶第三子曰聰溽仕土�戲庶第九子曰成鋗仕界嫡第三子曰成鈏庶第四子曰成鉉嫡第五子曰成鏑成錭庶第二子曰聰沐輔國將軍成鉆嫡長子曰聰渥成鏚嫡第二子曰聰漷寧府弋陽王嫡第三子曰栱樟鎭國將軍覲錀嫡長子曰宸湯宸氵�陗嫡第五子曰拱橞輔國將軍覲鈉庶第四子曰宸潏宸淞嫡第四子曰拱榞宸泙庶長子曰拱梧嫡第二子曰拱木�錄

○巡撫應天等府都禦史魏紳等奏上處置海道事宜謂海洋之民習性貪悍好鬥輕生中間爲盜之徒多起於爭利如崇明縣半洋錢營等沙東漲西坍無歲無之舊坍者多是有糧之地新漲者盡歸有力之家以致貧弱陪糧富豪專利始則讐訟終則劫奪習染成風遂至嘯聚臣等欲於附近府分委官檢閱如某處先有而今坍某處先無而今漲必彼此通融務使田糧相稱與奪適均脫有彊梗霸占不服處分者官調邊衛帶俸差操旗軍捨餘發邊衛充軍民發口外爲民其沿海衛分本爲偝倭捕盜而設貼守之處歲以二月往十月還今倭寇不復敢侵而沿海盜賊多發於冬春之月正以乘其不備故也況附近衛所官子弟家人多賊黨與假名公差陰實爲盜其崇明一縣海勢渺茫𨿽有備禦官軍然每遇賊盜輒相推避請行備倭都指揮王憲會捕盜僉事胡瀛將沿海衛所官軍捨余通行揀選定立陸戰水戰機宜以時操練及將貼守官軍照依京操事例每年分作春秋兩班行糧照例支給務使倭寇海寇兩不失備仍各限以地界脫有疏失查照量治仍禁衛所官不得縱容子弟家人從賊爲非違者將犯人從重問遣本官攺調西北邊衛帶俸差操上從之命嚴督備倭捕盜等官宜各悉心整理母或虛應故事

○升左春坊左贊善費宏爲左諭徳兼翰林院侍講以九年秩滿也

○罷守備蘭州都指揮張愷命狹西都指揮僉事房懷代之以巡撫都禦史楊一淸奏愷怯弱不能禦賊故也

○初直隸蘇州府崇明縣人施天泰與其兄天佩鬻販賊鹽往來江海秉機劫掠其仇董企者白於知縣劉才請往捕之才遂率眾以往天佩等迎敗之焚其舟略盡才急遁得免凡其仉十餘家悉縱火焚之旣而巡捕監察禦史招天佩出降死於獄天泰等劫掠如故會官兵捕盜上海復遣之往以功給賞未幾企使其子侄率眾八百餘人渡海襲擊之天泰與戰董氏黨大敗死者甚眾後太倉州執企系獄而天泰竟不可制巡撫都禦史魏紳巡江都禦史陳璚等發兵往捕天泰復潛至太倉城下焚所募船勢甚猖獗紳等不得已遣官持檄招之天泰乃降紳等奏謂天泰法當斬但始由董企謀害遂至拒敵殺人勢非得已況今悔過來降人常從官兵捕獲他盜較之負固不服者似有不同請賜裁處得旨宥天泰死全家發貴州都勻衛永遠充軍諸爲從及董氏之黨俱遷發遠方爲民劉才贖徒還職送吏部攺調蘇州府知府林世遠及太倉衛指揮傅鉞太倉州知州翟敬等俱下巡按禦史逮問皆贖杖還職

○夜月掩木星

○丁卯禦馬監太監寗瑾上會計禦馬豆艸數比之往年豆減四萬八千餘石艸減四十五萬束戶部請自今徵派歲以是爲準上從之今後有虛增馬數會計過多者戶部從公參究以聞

○直隸常熟縣民袁子寧奏本縣古有白茅耿涇十三丈等浦通江河道三十餘處水脈通流旱潦無窒後以沙泥淤塞奏下工部止開白茅耿涇等塘至今民被其澤其餘源流接連通江河道反被沿河居民私造橋梁種植蘆葦及塡塞基址築圩成田斷截魚箔連年淤塞以致傍江小民逃移失業乞令管農通判縣丞等官連管水利不許別差將所轄通江河道造冊送提督等官每年稽考功績以爲黜陟仍行水利僉事親行踏勘將尙湖口至江邊築壩量分丈尺開挑深闊其黃泗等浦新莊等河以次﹤鋶﹣釒﹥通工部覆奏從之然亦不果行

○戊辰上早朝畢召戶兵工三部臣於奉天門面諭之曰方今生齒漸繁而民間戶口及軍伍匠役日就耗損此皆官司不能撫卹曁淸理無方以致逃亡流移脫漏埋沒其獘非一爾該部又不能悉心究治因仍苟且徒事虛文可謂慢事矣宜各從長議處以聞

○上以孝肅太皇太后之憂嫌於盛服故久不禦經筵至是禮部覆監察禦史藍章奏謂經筵不宜久輟謂上下俱暫用淺淡色服爲便從之自是復禦經筵

○己巳升副建按察司副使賈錠爲山東按察使○升工部郎中倪阜河南按察司副使崔文奎甘肅行太僕寺卿郭紳俱爲布政司左參政雲南左參議郭緒湖廣荊州府知府吳彥華四川順慶府知府沈林保寧府知府姜洪狹西鞏昌府知府孫春俱爲右參政阜山東文奎山西紳春貴州彥華緒四川林洪雲南

○升監察禦史陳恪王約魯祿韓普匡翼之南京監察禦史李裕中四川僉事朱璣狹西僉事任鑑漢中府知府周東揚州府知府王恩俱爲按察司副使恪江西約裕中雲南祿浙江普河南東山東翼之恩鑑四川璣貴州

○吏科都給事中任良弼監察禦史王冠等劾奏廣東布政使章玄應參政李文安廣西參政王臣福建副使馮﹤王已﹥參議黃華河南參議章相浙江僉事胡瀛江西參議錢灝僉事萬祥河南府知府王漙思南府知府周南慶遠府知府謝文著南安府知府盧浚雲南按察使王弁廣西參政陳相湖廣布政使畢孝狹西參議倪天民皆考察遺漏者請並黜之上命吏部都察院仍備查原報揭帖訪察斟酌奏聞奏上命馮﹤王已﹥胡瀛萬祥周南俱致仕余仍畱供職

○狹西督理馬政都察院左副都禦史楊一淸辭免巡撫新命止如舊專理馬政上曰楊一淸才望素著簡命已定不允所辭

○戶部以總理糧儲郎中王藎奏請預送太倉弘治二十年歲例銀十五萬兩於邊東以給邊儲且請令藎及遼東巡撫兵備等官通將淸出空閒田地撥人佃種照例徵科上曰近來淸理屯田多虛應故事者今遼東淸出田地及佃種徵科數目宜令開具奏報戶部仍稽考明白以聞

○直隸隆慶衛耆老潘昭明等奏正統己巳之變居庸關失利賊深入都禦史羅通力勸都督楊俊提兵守城時賊勢益張俊欲遁去通憤罵且手刃一衛士以示必死俊慚卒不去城賴以全請建祠一區令有司歲時致祭以勸有位者從之

○鎭守湖廣總兵官後軍都督府都督僉事歐磐復以老疾乞休允之令馳驛回廣東原衛致仕

○攺昌平縣白羊口巡檢司爲唐家嶺巡檢司

○命兵部左侍郎熊繡會同科道官查理騰驤等四衛軍旗勇士

○命府軍後衛故署都指揮僉事王永之子朴襲原職指揮使

○夜月暈生左右珥白虹彌天○巡按山西監察禦史湯沐上修舉鹽政二事謂近歲鹽丁比舊額十耗二三而�人未免臨時顧倩且連遭歲歉賑饑無備欲其出力辦課難矣今宜損益兩淮勸借之法拘集�人諭以�竈相資之義量其年分久近鹽數多寡區別等第以禮勸借每引米一升小麥加半升貯之官廩如遇辦鹽缺食之時以此兼贓罰等湏銀兩驗丁賑給稔歲抵斗還官大約模仿常平義倉遺意庶鹽自肯勤力�人不必雇倩而官私兩便又舊例各運司開中存積監課價頗重常股課價頗輕而比年各邊開中二頃鹽課者納價大率相同夫納價旣無輕重則派之當無緩急令自今年以前開中者不分常股存積但納價同者俱照次第挨支不許存積�人越次支給若明年以後未開鹽課其納價輕重並支給先後則各運司自行處置戶部覆奏從之○命直隸揚州府起運鳳陽糧米五萬四千石暫免徵本色每石折徵銀六錢以地方災傷故也

○遣戶部右侍郎陳淸祭太倉之神

○遣順天府官祭宋丞相文天祥

○命戶部右侍郎顧佐之子仲諧爲國子監生從其請也

○駙馬都尉遊泰乞賜故父兵馬副指揮傑諭祭特許之

○總督居庸關等處糧艸通政使司右參議熊偉奏居庸等官三路倉場戶部歲委官屬三人分管而糧艸例不查盤怠玩多獘乞增置郎中一員設分司於易州而以居庸紫荊倒馬等關並保定唐縣易涿二州良鄕等處屬之其附近薊州密雲古北口石匣堡等處徑屬薊州郎中管理戶部三委官並裁革更增置通易涿三州判官各一員通州者專收放東東密雲古北口石匣堡等處糧艸涿州者收放西路居庸紫荊關黃花鎭等處糧艸易州者收放中路易州良鄕等處糧艸繼此俱照邊關事例三年一差官查盤戶部覆奏從之

○壬申命定西侯蔣驥掛徵蠻將軍印充總兵官鎭守湖廣

○癸酉翰林院編修汪俊簡討汪偉俱丁憂服闋復除原職

○守備江西南贛等處都指揮陶玉以久病廢事罷升南昌左衛指揮使趙鉞爲署都指揮僉事代之

○虜圍靈州久不克因角�羊去散入內地四掠指揮仇鉞設伏要其歸路總兵官李祥復督諸軍馳援戰走之斬首三十二級獲戰馬六十四疋追回被虜男女十一人駝馬驢騾牛羊三千六百九十四事聞命賜敕獎勵鎭守太監葛全總兵李祥巡撫都禦史劉憲奏事人賞鈔一千貫

○甲戌命順天府府尹藺琦之子天倫爲國子監生從其請也

○山西道監察禦史石祿丁憂服闋復除狹西道

○虜再入遼東淸河等堡定遼後衛指揮僉事林睿下巡按禦史逮問坐守備不設擬充軍上以其情輕律重宥之降一級帶俸差操

○乙亥景皇帝忌辰遣儀賓周鉞祭陵寢

○丙子升南京太僕寺少卿夏崇文爲南京通政使司右通政

○升山東布政司右參政柴昇爲廣東右布政使廣東左參議管琪爲廣西右參政

○守備蘭州署都指揮僉事龐通坐設備不嚴致虜寇入境劫掠人畜律應逮問上以其致仕特宥之

○先是巡撫眞定等府都禦史王沂奏準令眞保定二府協助順天府臺柴夫二千名每名月徵糧一兩四錢差官角�羊順天府雇工應役免其角�羊夫民以爲便至是惜薪司奏請敕工部移文三府仍舊起夫送司上工下工部會議謂成命已定不宜紛更請仍行順天府卽將二府角�羊到銀照數雇夫應用從之仍命惜薪司該管人員不許淩虐夫役致令逃竄

○丁丑升刑部郎中朱恩河南按察司僉事王欽福建僉事張罍俱爲按察司副使恩河南欽罍俱福建

○升監察禦史姜實李璣戶部員外郎鄭懷徳髙江刑部員外郎陶懌南京大理寺右寺正徐聯南京監察禦史董��辰浙江嚴州府同知王肅江西袁州府同知賈澄瑞州府同知王相涿州知州郝本湖廣茶陵州知州林廷玉俱爲按察司僉事實湖廣懷徳山西聯河南璣相本狹西江浙江廷玉江西懌肅福建��辰澄四川

○升禮科都給事中李祿爲山東布政司右參政

○升吏部員外郎鐘文俊南京工科給事中徐沂南京刑部郎中劉縝俱爲布政司左參議禮科左給事中周晣戶部郎中夏暹南京戶部郎中劉顯俱爲右參議文俊沂廣東縝雲南晣江西暹湖廣顯四川

○太子太保戶部尙書謹身殿大學士李東陽復以疾乞休致上曰卿輔導忠勤方切倚任比因有疾特再命醫調治已漸痊可宜勉起供職以副眷懷毋再固辭

○夜月犯南斗魁第二星

○戊寅以旱災命山東濟南府弘治十七年兌軍粟米每石暫折徵銀六錢從巡撫都禦史徐源奏也

○分守獨石馬營少監唐祿以邊方馬多疫死軍士有陪償之苦乞令天下問刑衙門凡囚犯聽其納銀贖罪賫赴各邊以充馬價都察院覆奏馬價自有官軍朋合買償之例尢缺乏者朝廷每以太僕馬及馬價給之各處囚犯贖罪之物戶部已奏免解邊畱備賑濟若如祿所奏恐馬價漸多�人生夤緣之獘倉儲漸缺凶年乏賑濟之資抑恐牧馬者不復愛惜利其死亡濫給官價所言難言從之

○己卯淸明節遣駙馬都尉蔡震馬誠分祭長陵獻陵景陵裕陵茂陵文武衙門各分官陪祭

○遣儀賓楊淳祭景皇帝陵寢

○遣內官祭恭讓章皇后陵寢

○庚辰徽府新鄭郡主卒賜祭葬如制

○辛巳禮部會試取中式舉人董﹤王已﹥等三百名

○巡撫狹西都禦史楊一淸奏狹西諸監苑之設去邊境不遠湏藉軍兵捍禦萬安一苑尢爲孤懸近虜數來抄掠曾無蚍蜉蟻子之援乞將廣寧安定開城黑水淸平萬安六苑揀選新舊操丁千人通給與器仗行糧委指揮一員往來會該苑官提督操練有警協力捍禦庶牧馬可以無虞兵部覆奏從之仍命一淸嚴督管領官員用心撫卹操練毋令失所

○壬午翰林院學士武衛以久疾乞住俸上命調理以俟痊可俸不必住

○命銓注金吾左衛帶俸署都指揮同知周欽於福建行都司守備南陽署都指揮僉事張傑於河南都司俱僉書管事

○南京刑部廣東司有吏盜庫命逮問員外郎李希顏等罪尙書樊瑩及侍郎張撫宥之

○升鴻臚寺右寺丞髙進爲本寺右少卿以九年秩滿也

○虜入寧夏劫掠人畜領軍等官都指揮僉事楊忠等下巡按禦史逮問鎭守太監葛全巡撫都禦史劉憲姑宥之

○甲申經略邊務工部左侍郎李鐩奏密雲縣山中舊有銀冶產銀砂百餘年來封閉不發邇者無藉軍民百十成羣大開礦場晝夜竊發軍衛有司畏不敢言此山內拱皇陵外逼胡虜利之所在易於生患請令所司禁絕兵部覆奏上從之命通行出榜曉諭禁約敢有仍前不畏法度倡眾竊礦者卽擒角�羊來京治以重罪

○乙酉中宮千秋節免命婦朝賀

○戶部尙書韓文召至京上﹤鋶﹣釒﹥辭上曰國計重任以卿淸愼老成才望素著特玆簡命宜勉就職不允所辭

○命平江伯陳熊神機營五千下坐營管操

○廣東流賊二百餘人攻劫福建漳浦縣南詔城驛庫放遣囚徒肆掠居民貨物男婦死者五人被執畱者三十餘人鎭守福建太監鄧原以聞且請移漳州衛千戶所爲南詔城守禦千戶所以便防禦兵部覆奏謂所言可行請並行福建廣東各鎭巡官悉心緝捕盜賊務在得獲從之○罰管理牧馬艸場東寧伯焦淇俸一月以霸州民占種艸場失於舉奏也

○雍王祐橒以府第滲漏損壞居處不安乞遷於江北重建府治工部會官議處謂府第無可遷之理如寢宮果壞請敕湖廣鎭巡等官嚴督修理限二年內報完有旨令再議如前請上曰王旣奏居處不安其卽差內官一員賫書往諭仍會鎭巡等官議處以聞明孝宗敬皇帝實錄卷之二百二十二

弘治十八年三月丙戌朔孝肅太皇太后小祥上祭

幾筵遣駙馬都尉林嶽祭裕陵文武衙門各分官陪祭各王府所遣官隨赴裕陵行禮

○是日免朝

○以旱災免河南開封等三府及宣武等五衛所弘治十七年夏稅子粒有差

○虜寇寧夏興武等營延綏遊擊將軍姜漢率所部分路援之遇於中沙等墩斬首十二級獲馬十六匹夷器四百四十七事事聞命姜漢降敕獎諭所統遊兵人賞銀一兩

○己丑撫治勛陽都察院右副都禦史王鑑之乞致仕不允

○南京監察禦史李熙等奏人主之徳莫大於明亦莫天於威明則有以燭天下之幾故言入而不惑威則有以懾天下之姦故令出而不褻邇因小人徐俊程眞妄造謠言帖子誑惑愚民特給駕帖密差錦衣衛官校至南京兵部緝挐所指王昇者遠近聞之莫不震驚然兵部舊無此官亦無此事而官校轟然而來寂然而返不惟政體有虧而陛下之威與明亦少損矣玆事若微所關甚大後日恐有姦人效尢中傷善類又不但如俊所指者而已伏乞畱神察隱但遇詞涉虛誕止付法司推問則明不蔽而威不褻矣刑部等衙門覆奏駕帖之出殊駭眾聽萬一姦人僞造爲害尢大況前此廷臣累奏已蒙聖明兪允再不輕給今乞從熙等所奏止之命錦衣衛仍查累朝有無用駕帖出外提人事例以聞

○庚寅都察院右副都禦史葉贄丁憂服闋復除原職仍命總督南京糧儲

○壬辰升雲南布政司右布政使楊全爲貴州左布政使

○命總督漕運都察院右副都禦史張縉之子畟爲國子監生從其請也

○吏部尙書馬文升等議覆戶科給事中劉茝所言文選郎中張彩顚倒選法事謂居庸關近缺管糧郎中戶部移咨本部言主事劉思賢宜補其缺本部查有員外郎髙選資望才力在思賢上遂擬以髙選奏補乃是選法宜然非顚倒也茝見戶部所咨者不見用而所用非原所咨者遂以爲彩顚倒選法過矣又太僕少卿及廣東參議員缺本部一則以考功郎中楊旦及都給事中屈伸擬升少卿一則以文選員外郎鐘文俊及給事中張弘至擬升參議茝以爲給事中乃近侍官員不當倒置於司屬之下然郎中員外郎品秩非小天順成化以來推補升授太常等官亦常有以科道部屬互相陪點者非始於今日爲然茝以是爲彩顚倒選法亦過矣又比因朝覲考察泉州知府吳晟常徳知府吳珍俱以才力不及例宜調簡本部擬調晟於大理珍於南雄蓋大理事簡於泉州南雄事簡於常徳由彼調此正適繁簡之宜茝之意以爲大理南雄皆非簡二人之調殆由行賄得之亦以此爲彩顚倒選法亦過矣又銓選之法不徒論名次先後亦當視身言優劣何如庶吉士薛金列名𨿽在吉時之前然時之身言實比金爲優本部當除授給事中之際擬時於吏科金於戶科是亦選法宜然非有他故茝之意以爲金名在前宜選吏科時宜在戶科今皆反是遂亦以此爲彩顚倒選法又過矣此外茝又言一二事大槪亦皆類此蓋由前此考察京官有給事中王蓋吳蕣二人以常被鄕人奏愬其平日不法事查有案卷實迹故在考黜之例茝以爲彩亦常被鄕人奏愬何爲獨考黜不及其意蓋亦欲劾臣等顚倒不公不獨言彩而已然彩實聰明剛正臣委以選法事實精敏公當爲上下所推服其鄕人所妄奏者都察院方行勘未結與蓋蕣被奏有實之事殊科又安可以此方彼但茝職居言路所言臣等本部之事臣等俱當待罪不宜與之置辯緣本部銓選皆臣等實總治之彩但奉行而已今若以彩爲顚倒選法不知置臣等於何地在臣等亦有不容於不辯者伏惟聖明裁察得旨劉茝所言汝等旣分析明白其令張彩照舊辦事時茝同官一二人因囑托不行怨彩故嗾茝劾之文升等據所奏分辧其情乃白而彩卽五上﹤鋶﹣釒﹥移疾不辧而去文升等懇畱不得士論髙之

○泰寧衛酋長滿蠻率眾款塞自言與北虜讐殺有功請入貢並通市如故且乞升都督鎭巡官以聞兵部議滿蠻自弘治十六年以來常入寇玆乃歸款悔過宜略其旣往之罪示以懷柔之恩命鎭巡官遣通事諭令賫上其父祖所受敕書以俟處置設與北虜相持未能離營則令親子或別遣頭目代請然虜情叵測邊臣亦不可不爲之備從之

○甲午吏部議覆兵科給事中楊一渶所言備諫員宥過失及監察禦史黎鳳所言廣培餋事宜其言備諫員者謂給事中原額五十八員今缺多未補乞自今科以後每科俱選庶吉士四五十人他日除授自翰林外俱除授科道官其言廣培餋者意亦略同但庶吉士選取多寡本無定規請命內閣斟酌行之其言宥過失者謂近年言事官員多因忤旨外補乞曲爲容宥或召回或升擢以來直言但言事外補官員或因科道論救或因本部推舉悉已升用請今後言官有建言大事關系治體或有外補者臣等奏請定奪議上從之

○禮科給事中倪義等言十三事一奔兢之徒效尢乞升宜悉罷黜一往年科道官多於進士歷俸半年以上者考選近多用行人博士而新科進士不預乞一體選用一近例內監匠役人減支月米三斗旋有妄奏添支者乞仍舊減革一狹西河南地方災傷人民逃亡其所遺糧艸累見在人戶代納乞量爲蠲免皇親周壽奏差內外官勘查涿州琉璃河地其地半系軍民舊業今一旦奪之彼將何歸乞免查勘一市井之徒投爲皇親家人名目各處開店罔利怨歸其主恐非保全外戚之道乞嚴加禁治一在京文武官及致仕並父母妻曾授封贈而卒者例命有司營葬間有過取夫役者宜量品級定爲著令一近有旨取南京及各王府精通樂藝之人乞暫停止一兩京堂上官曾被劾者乞量爲去畱一南京撥馬快船以上供爲名者過多乞量爲節省一武職升選必由兵部近如王寧胡震皆由內批恐效尢者多乞敕所司查革一各門守衛官軍所以拱護宸極而守門內官恣意克剝隨補隨逃乞嚴加禁革一各處淸軍禦史惟欲取足軍數一槪勾擾害不可言乞將正統二年以前丁盡戶絕及遇革爲民者卽與開豁以紓民困一近年死罪囚多有情可矜疑盜賊亦多鍜煉成獄者往往含冤而死乞敕所司務爲辧理一比年法禁漸弛盜賊公行乞嚴加緝捕浙江等道監察禦史臧鳳等亦言十三事一皇親壽寧侯張鶴齡建昌侯張延齡慶雲侯周壽奏乞引鹽莊田及容無籍之徒私置店房侵奪民利乞嚴加禁約一近日有旨選用自宮之人恐起殘生之術乞行罷止一各王府官職專輔導乞敕所司掄選於初責成於後仍行撫巡等官歲具賢否以聞量爲黜陟一都禦史周季麟洪鐘南京侍郎金澤尙書崔志端公議難容乞行黜罰一易州山廠柴木采伐已空乞量爲區處一各邊屯田皆爲權勢所奪乞遣官淸查一近年入仕之途太廣幸進之門未塞乞嚴加裁革一河南山東南北直隸等處京操官軍往返甚勞兼之科罰無常人情嗟怨乞分爲三班庶幾少息一河南山東北直隸起運京儲俱收折色乞照各處時價收受角�羊部召�上納庶免掊克一遼東宣府楡林沿邊官軍缺馬多被權要倚勢彊賣乞嚴加禁約一欽天監太醫院及畫師工作之流有升至通政太常及錦衣衛指揮者名器太濫乞賜罷黜一各處布按二司私將歷日饋送勢要甚爲民害乞加禁約一近日創建寺觀太盛齋醮錫予過隆以致緇黃盛行乞量爲去畱俱下其奏於所司

○重造南京歷代帝王廟祭器樂器以舊器毀於火也

○乙未協守延綏副總兵曹雄言故山東布政司左參政李侖及故刑部員外郎孔琦歷官淸謹身沒之後妻子不能自存乞量加優卹以厲臣節命狹西西安府歲給食米贍其家

○升浙江按察司僉事陳輔雲南曲靖軍民府知府焦韶直隸廣平府知府陳欽俱爲按察司副使輔韶雲南欽廣東提調學校

○毛憐衛女直都督產察及建州左等衛女直都指揮塔失等各來貢賜宴並彩叚衣服等物有差

○修兗國復聖公廟從巡撫山東都禦史徐源等奏也

○丙申升湖廣布政司左參政塗旦爲雲南右布政使

○巡撫狹西都禦史楊一淸奏固原之地東西均有虜患而東路無兵西路肩背受敵猝難東援乞選洮河等七衛遊兵一千五百餘人委都指揮黃正統之駐淸平苑以防東入之路令固原守備都指揮苗英等專守西路以控安惠隆徳諸處則聲勢連絡緩急有備兵部覆議上從之仍命一淸斟酌計處務在適宜其事體重大者具奏以請

○巡按浙江監察禦史髙胤先照刷都布按諸司文卷原經該官都指揮白弘熊岡左布政使林符參政歐信吳紀按察使朱欽運使宋明副使羅欽徳等各有埋沒違錯等罪請依律例治之都察院覆奏謂舊例去任者錄紀勿論其中有那移官庫銀者令查奏以聞從之

○丁酉兵科給事中王廷相奏今天下大可憂者在於民窮財盡其勢漸不可爲然所以致此者有四風俗奢侈也官職冗濫也徵賦太繁也酒釀無節也蓋承平日久天下爭以靡麗相髙居室服用率多僣越婚姻喪葬不計其費甚至賓主一會而日費萬錢婢妾一飾而價酬無算靡然成風不以爲異乞定爲禮儀犯者罪之又文武官職有增無減較之祖宗定額實加數倍凡此俸給皆出於民民安得而不窮哉乞除額設軍功外其餘一一查革又今之取於民者竭盡無餘因營造而有取及事畢而遂以爲常因彼缺而借此彼復而此亦不退民困甚矣乞量爲蠲免又今自都城達之天下但有人煙卽爲酒戶糜費米谷不可勝言乞敕所司嚴爲之禁以節民財命所司議處以聞

○戊戌升山西按察司副使陳﹤宀十見﹥爲甘肅行太僕寺卿戶部郎中侯觀爲南京太僕寺少卿

○升監察禦史陳珀刑部署員外郎汪獲麟南京監察禦史兪諫南京都察院經歷胡獻俱爲按察司僉事珀浙江獲麟諫河南獻廣西

○復設狹西靈武監之武安苑武安等苑舊在平涼府隆徳等縣後馬政廢弛並其地失之至是都禦史楊一淸用牧軍之言督委所司審核其地在艸子山等處者凡二千九百六十餘頃募流民投充募軍者一百六十三戶請如舊置苑專管理水泉灣等四營堡牧軍牧馬之事其餘存畱屯地並附近地土一體給軍屯種徵芻豆以備牧馬之需兵部覆奏從之

○己亥經略邊務太常寺少卿孫交奏隆慶等衛歲徵柴炭銀二萬九百餘兩輸於後府備上供之用蓋因永樂間邊關樹木稠密乃起近邊軍人采辦柴炭因循至今久未釐革今邊關樹木稀少且禁例嚴重莫可采伐所以每年銀兩皆自軍出歲復一歲其累有不可勝言者夫以天下之大四海之富內有惜薪司外有易州山廠錢物以百萬計豈少此二萬兩柴炭之價而不爲邊軍計乎乞盡行蠲免別爲區處命所司看詳以聞

○申嚴砍伐沿邊林太之禁

○河南都司署都指揮王佐坐管領京班軍士防察不嚴致所部得財賣放贖杖還職

○庚子上禦奉天殿策會試中式舉人董﹤王已﹥等三百三人制曰朕惟自古帝王之致治其端固多而其大不過曰道曰法而已是二端者名義之攸在其有別乎行之之序亦有相湏而不可偏廢者乎夫帝之聖莫過於堯舜王之聖莫過於禹湯文武致治之盛萬世如見其爲道爲法之迹具載諸經可考而証之乎自是而降若漢若唐若宋賢明之君所以創業於前而守成於後是道是法亦未常有外焉何治效之終不能古若乎我聖祖髙皇帝定天下之初建極垂憲列聖相承益隆繼述爲道爲法蓋與古帝王之聖先後一揆矣朕自蒞祚以來夙夜兢兢圖光先烈於玆有年然而治效未臻其極豈於是道有未行是法有未守乎抑𨿽行之守之而尙未盡若古乎子諸生明經積學究心當世之務必有定見其直述以對毋徒聘浮辭而不切實用朕將采而行之

○命少師兼太子太師吏部尙書革蓋殿大學士劉健太子太保戶部尙書兼謹身殿大學士李東陽太子太保禮部尙書兼武英殿大學士謝遷少師兼太子太師吏部尙書馬文升戶部尙書韓文兵部尙書劉大夏太子太保刑部尙書閔圭工部尙書曾鑑都察院左都禦史戴珊右都禦史史琳通政使司通政使田景賢大理寺卿楊守隨翰林院學士劉機侍講學士楊時暢爲殿試讀卷官

○周府輔國將軍同鉍請辭祿米三之二以助邊餉或畱爲賑貧之用戶部覆議謂同鉍念及民貧邊虛欲辭常祿志節可嘉比之他府常祿之外累乞增賜者大有不侔但班祿定制歲有常祿義不當辭宜賜敕旌獎用彰令譽關支祿米如故更通行各王府俾互相勸勉以勵廉退之節長淸儉之風從之

○辛丑江西都司都指揮文錦數以鍍銀鞍轡文綺飛魚撒袋之類饋獻鐘陵王覲錐而貸其金事覺命司禮監少監劉輔大理寺寺丞鄧璋往會鎭巡等官勘問擬錦杖一百發邊衛充軍刑部覆奏從之

○是日曉刻月犯房宿日星

○壬寅巡撫南直隸都察院右副都禦史魏紳奉旨議上兵科給事中張弘至言弭盜事宜一處憲臣謂浙江按察司僉事胡瀛旣兼捕盜使其往來無常則責成不專居止無所則體勢不重宜於太倉州建置衙門有警則居守督捕無虞則回本司理屯一除海盜謂濱海軍民多以漁采爲生大家往往多置船隻以規租利初心未必盡欲爲非但一時生計迫促致生他變者容亦有之宜行沿海府衛官司撙節人戶船隻選充地方總小甲而禁約軍器毋俾販鹽爲盜其船首尾俱刻字號稽考出入定與人數有違禁者沒入其船仍連坐其鄰里工匠且令巡綽軍兵嚴加盤詰兵部覆奏從之○掌京衛武學事國子監助教周成奏訓育武臣事欲以大誥武臣一書命翰林院重校翻刻頒賜各衛武臣子弟熟讀勉其善而戒其惡又本學較藝類以年終給賞人無所激勸欲令兵部先行議定條格請鈔收貯每月下學考試之後卽鳴鼓行賞兵部覆奏從之

○管理河道工部郎中張瑋奏徐呂二洪上流消縮致運河艱阻乞令河南巡撫巡按等官於歸徳州泱口等處謂開浚築塞之宜工部覆奏從之

○癸卯上禦奉天殿賜顧晣臣等進士及第出身有差文武羣臣行慶賀禮

○先是以淮揚廬鳳四府災傷戶部奏請得旨令將起運兌軍糧米一十五萬餘石每石止折徵銀七錢其攺兌米一六萬餘石每石折銀六錢以從輕省至是巡撫都禦史張縉等復以災傷太甚請將兌運及攺兌米俱暫於臨淸等處水次倉支運輳數以蘇民困俟年豊時乃如前旨每石以原準六錢七錢之數補之戶部議謂水次倉支運數本不多今頓爲淮揚借支三十餘萬恐於事體非宜但災旣太甚不可不卹所奏攺兌十六萬石者請如奏準令支運俟年豊徵價補還所奏兌運一十五萬餘石者則請令有司暫且停徵俟弘治十八年以後以三年爲期徐補完足從之

○刑科右給事中鄒文盛查盤兩廣錢糧劾奏思恩府土官岑浚世受國恩今乃結黨興兵攻據田州府跳梁跋扈惟亂是崇究其致亂之源助亂之黨則按察使武淸內閣制敕房書辦參議岑業二人是也蓋田州乃廣西之障蔽而土人李蠻者田州之幹城土官岑猛惑讒棄勇致蠻與頭目王驥互相讐殺驥因賄浚協謀圖之是時武淸以參政處分田州事情復受浚驥之賄計殺李蠻於是田州無干城而府庫人民爲賊所有廣西無障蔽而賓州上林爲賊所掠兵連禍結遠勤王師此所謂致亂之源也岑業於浚骨肉至親業在京師則假彼以爲資給浚在荒裔則援此以爲聲光後浚逆節已形業旣不能先事首發俾朝廷制其萌芽反爲之隨事彌縫而機密輙行傳泄是以我之爲謀𨿽周彼之待我先備害成損重賊勢益張此所謂助亂之黨也請先治此二人之罪然後可以正浚驥之誅旣而總督兩廣都禦史潘蕃巡按禦史楊璋亦以是爲請都察院覆奏謂文盛所言宜從兵部復議下岑業於獄令致手書諭浚俟浚能攺圖遷善乃還業舊職上皆不允

○甲辰升山東靑州府知府金福爲湖廣布政司左參政山西太原府知府馮淸爲山西按察司副使

○命於固原蘭州環慶等處開中兩淮兩浙長蘆四川鹽課共五千萬引以備邊儲從巡撫狹西都禦史楊一淸奏也

○賜進士恩榮宴於禮部命太師英國公張﹤棥心﹥主宴

○是日曉刻月犯南斗魁第二星

○賜狀元顧晣臣朝服冠帶及諸進士寶鈔

○以災傷免山西太原平陽二府澤潞等五州及太原左等六衛弘治十七年秋糧子粒有差

○廣西泗城州土官族人岑九仙奏自始祖岑彭以來世襲土官至岑豹子知州岑應罹恩城州知州岑欽之禍子孫滅亡殆盡其弟岑接眾推護印累著勞勩乞令襲職俾掌轄夷眾兵部尙書劉大夏等議故知州岑豹乃叛臣餘孽與其子應俱相沿襲職旣而吞並鄰壤與恩城知州岑欽同謀侵占田州地土自取滅絕今岑接者人皆傳稱爲梁接非岑應親枝不知岑九仙又是何等逋逃冒爲奏擾臣大夏先在兩廣見岑氏譜系云始祖木納罕於元至正年間與田州知府之祖伯顏一時受官今岑九仙妄援漢岑彭世次塵瀆聖聽請治其罪其岑接應襲職與否前已行令鎭巡等官勘報奏處其岑九仙𨿽曰夷人難以深究亦當謫發以破其姦上從之命押回鎭巡官處收查發落

○丁未狀元顧晣臣率諸進士上表謝恩

○戊申狀元顧晣臣率諸進士詣先師孔子廟行釋菜禮

○豊閏伯曹愷前鎭守貴州以失機爲提督軍務尙書王軾等所劾後累﹤鋶﹣釒﹥稱辧且自陳有功都察院覆奏謂愷先有罪而後有功請賜裁處上曰愷領軍殺賊每托故不行致誤軍機法當重治旣查有部下斬獲功次姑免逮問令帶半俸閒住

○秦府成縣縣君儀賓孫溏姦占樂婦事覺懼罪私越關摭事捏奏詞連郃陽臨潼二王以下人甚眾而並訐縣君之兄奉國將軍誠潯常毆監支官彊支祿米爲秦府所杖有旨令巡撫等官查勘以聞至是勘報至都察院覆奏謂溏罪犯頗重且誣奏十人以上例發口外爲民誠潯𨿽於祖訓有違然秦府未經奏請輙自杖責宗泒而承奉正賈能左長史彊晟不行諫阻亦俱有罪命降敕切責誠潯孫溏杖一百革職爲民免發遣賈能彊晟姑宥之

○己酉升刑科左給事中王宸兵科左給事中鐘渤俱爲都給事中兵科右給事中鄒軒刑科右給事中鄒文盛吏科右給事中王承裕俱爲左給事中兵科給事中張弘主趙士賢吏科給事中許天錫俱爲右給事中宸軒俱禮科渤文盛俱兵科承裕刑科弘至戶科天錫工科

○戶部奉旨議上處置戶口事宜謂戶口消耗其故有二有因災傷斂重逼迫逃移者有因畏懼軍匠通同里長漏報者若不加招撫之恩嚴稽查之法則逃移者永無復業之望漏報者別無淸理之術如荊襄等處流民尢多宜簡命大臣一人到彼區處他處敕撫巡等官招撫復業有司仍﹤宀十見﹥卹一二年方納糧當差產業被侵者斷給及積逋錢糧量與除豁或負私債亦免償還其久住成家不願還鄕者就彼安插若逃避軍匠等役及通同埋沒者許首告攺正違者罪之繼是以後歲一淸查仍令有司節費薄徵以﹤宀十見﹥卹之上曰各處逃移脫漏戶口令各撫按官督率所屬淸查撫安務令人有定業籍無漏報每歲終爾等將各官行過事迹從公稽考有怠事者參究處治荊襄等處流民聚處卽推素有才望大臣一人往會撫治巡撫官加意整理彼處合行事宜其更議以聞

○兵部奉旨議上處置軍伍事宜謂有司淸查獘非一端姑以近歲言之事姑息者圖了故事恃刑罰者逼足三分或將老稚之人起角�羊或買無藉之徒充數雇妻易戶逃移相繼且律例窩藏逃軍者充軍今未聞有充發之人鄰里不首者問罪今未見行連坐之法以故淸角�羊𨿽多不獲實用及到營衛其獘尢多姑以在京論之監局軍匠類多需錢各營軍每多私役官撥營作負累尢甚衛所差遣需索百端軍不聊生何以自存且律例逃軍十名以上該管遞減俸給而今逃亡之軍何止於十名私役五名以上該管官遞減降一級而今降級之例惟行於屬職輦轂之下且如此況四方乎今欲淸查天下之軍伍必湏推究利獘之源流本部今請行原委屬官及各淸軍禦史嚴督司府縣淸軍官將前獘盡革其充軍減俸並降級等頃事例俱照律例舉行京營該管官員委任不同難拘職事宜將管隊官比照百戶把總官比照千戶議擬若能以上下私役軍數實報者罪止坐私役之人免其降級仍榜諭中外官吏軍民人等俾各知遵守且臣所議止緣軍伍而言窮究其本又在於民今四方民窮財竭逃亡過半版籍所載十去四五爲今之計必湏痛減徵斂之繁愼重守令之選使逃民復業人戶充藉庶幾軍士可淸營伍可實不然則民衣食不足未免逃移𨿽欲淸查不可得也上曰軍伍逃亡數多實由統領人員掊克淩轢及有司鄰里人等容隱埋沒獘病多端所致兵部郎備查減俸降級充軍等頃律例申明禁約其淸軍官有虛應故事者每年終仍從公核實以聞

○先是巡撫直隸都禦史以應天府屬縣災傷奏請得旨凡本府弘治十六年該折徵兌攺軍糧暫行停免自十七年以後每年始帶徵三分期三年補足前數至是復奏今呻吟方息而困苦未蘇請更﹤宀十見﹥假一年自十八年爲始陸續徵補戶部覆奏從之

○賜沈府宿遷王詮鎀遼山王詮鉞孝順事實四書集注爲善陰隲各一部從其請也

○虜千餘騎入大同靑松嶺攻圍墩臺千戶胡杲等與戰被執旣而得間遁還事聞下巡按禦史審核謂虜眾我寡而二墩官軍能與之力拒三日其中多被傷者情實可憫請量加賞勞守備等官倉卒不能應援者亦請原情貸罪兵部覆奏從之

○命逮問大同西路右參將蔡瑁及守備朔州城都指揮周懷守備平虜城都指揮關祥等罪以設備不嚴致虜賊入境殺掠人畜故也

○庚戍戶部議覆通政司參議熊偉所奏處置邊儲事謂沿關營費多儲少請如偉所奏行令管糧郎中稽查斟酌或將官軍月糧攺擬折銀以爲存省之計或將余銀召�上納以爲增益之圖又薊州等衛積逋屯田糧艸自弘治十六年以前者請令每米一石折銀四錢以從輕省又薊州倉歲收漕運糧米十萬石近因各邊關營多以銀支折以致倉滿粟陳請自今以後三年將漕運米每年折收銀五萬石俾邊軍運軍兩得其便從之○命文華殿書辦光祿寺卿張駿之子明憲爲國子監生從其請也

○辛亥廣東南海縣十三村遺賊五百餘人復肆劫掠有司莫能禁巡按監察禦史聶賢請兵討之兵部議謂觀聶賢所奏則是近省之地無處無賊矣兩廣帥府職專兵民之寄而乃無一言及此今𨿽有事思恩然內郡地裏豈可委置不顧且淸遠等處賊勢漸熾通因言者建議增設兵備僉事一員卽今恐未到任宜卽降敕兩廣總鎭等官酌量緩急若廣西思恩之事已有成效卽可移兵東出如彼事方殷或暑气尙熾輙難輕動可督令新任僉事吳廷舉曁廣東三司掌印巡守等官相機逐捕凡軍中事機聽以便宜從事上曰地方賊情猖獗總鎭等官何爲隱匿不奏可降敕切責令計處剿除不許怠忽誤事○河南陳州衛軍士奏不支月糧已踰二年上曰衛所軍士艱窘特甚所資者惟此月糧何爲二月之上不得支領其令巡撫官查究以聞

○初南京大理寺參奏刑部主事葉釗所讞獄情欠明釗亦連章奏稱寺正徐聯等審允不平惟以參駁取勝因及部寺堂官會問坐次差錯下法司覆奏南京刑部侍郎張撫大理寺卿魏富寺丞汪宗器會京畿道鞫事富中坐宗器左撫右𨿽一時推讓非出攘壓終於禮制有紊俱當坐罪得旨姑宥之宗器罰俸兩月撫富各一月

○授第一甲進士顧晣臣爲翰林院修撰董﹤王已﹥謝丕爲編修其第二甲崔銑三甲叚炅等分撥各衙門辦事

○命湖廣召募納銀冠帶事例再行二年及停角�羊京銀兩二年以助賑濟從巡撫都禦史韓重請也

○命守備偏頭關狹西都指揮僉事馮楨分守寧夏西路

○命狹西靖虜衛署都指揮僉事陳善守備固原西河衛指揮同知姚震守備環慶以都指揮體統行事

○升河南按察司僉事馬騆爲河南布政司左參議

○升翰林院編修羅﹤王已﹥爲本院侍讀以九年秩滿也

○攺進士崔銑嚴嵩湛若水倪宗正陸深翟鑾邵天和徐縉張九敍蔡潮林文迪安邦叚炅蔡天祐胡鐸髙氵�芳馬卿劉寓生安磐穆孔暉李艾王韋趙中道黃如金閔楷傅元孫紹先易舒誥方獻科張邦奇爲翰林院庶吉士讀書命太常寺卿兼翰林院學士張元楨翰林院學士劉機教之

○刑科給事中趙鐸上﹤鋶﹣釒﹥乞起用致仕戶部尙書周經罷黜科道所劾考察之遺漏者並取回內臣之增設者命下其奏於所司○巡撫鳳陽等處都禦史張縉言揚州等衛軍餉不足而蘇松等處該運糧米積逋不至請行催督戶部議今河南亦饑若積逋者俱追取本色恐民不堪命請暫令每米一石折銀三錢運彼給軍爲便從之

○鎭守狹西太監劉云奏寧夏備禦官軍皆在腹裏西安鳳翔等衛所分撥每年十二月初到彼至後年季春始歸休息未定又復促發人寔不堪請如延綏例各就其中分爲兩班庶幾勞遺均適官軍有息肩之日兵部議謂所言可行請行狹西寧夏鎭巡官斟酌處置從之

○甲寅賜沈府儀封縣主並儀賓花崧秦府公安縣主並儀賓陳克循誥命冠服如制

○命除授狹西行都司

明孝宗敬皇帝實卷之二百二十三

弘治十八年四月丙辰朔孟夏享太廟

○內官祭司竈之神南京四川道監察禦史陸徵丁憂服闋復除廣道

○山東按察司僉事楊壽爲河南按察司副使戶部員外郎席書爲僉事

○己未命掌詹事府事太常寺卿兼翰林院學士張元禎內閣專管誥敕仍不妨府事

○降寧府鐘陵王覲錐及其子鎭國將軍宸湤俱爲庶人覲錐府宮人張環佩逃出巡邏官執訊之並得覲錐父子諸不法事寧王宸濠及鎭巡官先後具奏上命司禮監少監劉輔大理寺寺丞鄧璋勘實法司議上得旨覲錐縱欲亂常欺污子妾致死人命私置軍器違法多端宸湤不諫父惡私通宮人俱應重治姑從輕革爵降爲庶人送鳳陽看守祖陵家人楊源兒等處絞張環佩等令自盡余治罪有差

○夜月犯鬼宿西北星

○庚申四川天全六番招討司及湖廣水盡源通塔坪等長官司各遣人來貢賜絹鈔等物有差

○南京行行司左副秦文﹤鋶﹣釒﹥陳勤學問正心術納忠諫收遺才禮大臣擇守令選官僚愼貢舉八事命下其奏於所司

○四川鎭守太監石巖巡撫都禦史劉洪等奏松潘等處各寨番族嘗爲邊患殺指揮王���等數十人朝廷命鎭守貴州都督顏玉爲總兵官調兵徵之番族間之皆悔罪乞哀自斬元惡首級以獻請姑罷兵惟令松茂副參兵備遞相撫化遊擊等官分番防禦亦可以坐收安集之功其副總兵以下諸拊循有功者請量加升賞兵部議所言宜從命賜敕獎勵巖洪等仍令兵部看詳巖等所奏事宜並閱實有功官軍以聞

○辛酉升刑部員外郎毛廣爲山東按察司僉事

○禮部覆奏南京國子監祭酒章懋所言學校事謂兩京監生先自諸生歷數十年始得貢迨入國學又歷十餘年始得官則其人已老多不堪用此今日積獘之大者請如懋所奏今後每二年一次兩京禮部會官揀選果衰老篤病者量與冠帶榮身如文理不通行止有虧故違監規者發爲民各處提學官尢當淸理學校以端本澄源之地每生員進學起貢務如例考選庶應貢者多可用之材而仕途亦不患其不淸矣從之

○貴州道試監察禦史周熊言三事一東宮勸講乞以小學史斷與經書兼日講解然後繼以通鑑綱目及聖祖垂訓箴銘俱大書講學處日使左右講誦一篇周而復始仍畫天下地裏圖於壁每各處奏邊務水旱盜賊及處置方略命講官對圖講論庶知是非得失之實一訓導皇親乞命翰林院取前代外戚得失善惡各編一類附以先儒論斷箴規之言擇正人君子爲訓導以保富貴一謂自祖宗以來凡會官議處及鄕會試時務策可施行者去其繁文采摘事實頒行以廣臣下聞見命下其奏於所司

○命錦衣衛帶俸都指揮同知昌佐守備頭關

○癸亥賜晉府麟遊縣君並儀賓田文學誥命冠服如制

○南京兵科給事中牧相監察禦史王蕃等劾奏戶部侍郎王儼工部侍郎張達南京刑部侍郎張撫通政司右通政姜淸巡撫都禦史周季麟王燝徐源韓邦問鄧庠及尙書崔志端等俱不職禮科給事中倪議監察禦史臧鳳等亦劾奏儼等並南京侍郎金澤巡撫都禦史洪鐘不職並乞放歸田裏俱不允

○升尙寶司司丞崔璇爲本司卿以九年秩滿也

○吏部尙書馬文升上汰冗員育人材卹百姓淸屯田重鹽法廣儲畜撫流移革大獘修武備愼刑獄十事上曰卿所言深切時獘所司其各查處以聞

○太常寺奏比年以來自孝肅太皇太后以至恭僖等妃及岐惠等王陵寢墳所諸祭祀之禮加多而辦祭錢鈔銀兩如舊請照數增給從之

○命戶部發明年歲例銀五萬兩於宣府六萬兩於甘肅以給邊儲宣府仍益以河東運司鹽價銀五萬兩

○錄宣府洗馬林堡等處禦虜功官軍升一級者十一人署一級者一人餘三百四十二人給賞有差賞協守副總兵白玉及遊擊將軍張雄各彩叚二表裏白金十兩

○時虜自甜水河溝敗後起營西渡沿邊無警狹西鎭巡官以聞兵部議居安不可忘危請令各鎭巡官及時儲芻糧固封守凡利害所當興革期在必行如賊營今已往東北則大同宣府在所當謹如西渡賀蘭山後則涼州莊浪尢所當防其楡林密邇河套尙慮有餘賊潛伏防範亦不可緩命寧夏鎭巡官用心飭備不許仍前怠忽以致臨期誤事

○甲子都康思陵歸順上下凍等四州並永康縣各遣人來貢賜彩叚鈔錠有差

○狹西栗子莊大族番人尖仲等來貢賜彩叚鈔錠等物有差

○吏部主事楊子器言二十事一遵行大誥今內外問刑衙門宜追審犯人果有無大誥有者始許減等論罪不可仍前槪擬爲有大誥虛減其等一遵行律法凡內外問刑衙門宜令各引比律條定擬罪名不許槪以不應加之以愚百姓及不許妄議情有輕重以攺正律一申明憲綱撫巡等官凡巡歷處不許令三司等官隨行及不許府州縣官越境參見凡百所載逐一舉行一考訂官制大明官制載天下諸司衙門職官其中多有近年裁革而舊名未除有先年開設而新名未登有一府止開所轄一里一縣止開所管一社乞令重編訂正九後來所增事例及儀注圖說宜一切削去一減省造冊有司黃冊軍冊緊要者宜照舊類造其餘刷捲等項止須行移明白不許一槪造冊以致勞費至如歲報戶口及預備倉糧等冊屬都布按三司者止於三司總造屬直隸者止於各府類造不許各衛各縣分造另解一愛重職官凡在外問刑衙門所屬六品以下官有犯務取問擬奏其布政等衙門於所屬官亦須奏請提問不許止憑撫巡官批詞問革及一應大小官告老餋病亦須奏請裁處一調停吏役凡大小衙門吏役俱要遵依諸司職掌所開資格品級定撥升降一處置災傷各處災傷務要依律申報上司檢踏區處先期類奏凡奏免秋糧不得過九月夏稅不得過四月其妄申越奏及隱匿不報者罪之一淸理鹽法戶部宜總計天下鹽課驗出入之多寡定伸縮之節目凡�人中買鹽引勘合務支與本色領引支鹽不許攙越及行鹽地方尢須隨時平賣一復行錢法律載笞一十贖錢六百文絞斬贖四十二貫今內外問刑衙門不遵本律一槪折鈔又每鈔一貫估錢二文遂使絞斬死罪止贖八十四文不惟錢法日輕而民日益犯法惟依律贖錢庶無此獘一時估贓罰大明律後近附載凡例可盡革去如遇估計皆隨地隨時估算依律收錢一裁省民兵天下有巡檢司州縣宜收旁近地方人戶照額僉充弓兵抵作民壯操練守禦無巡檢司者卽將民壯抵作應捕人數在官緝捕其餘機兵快手民快民壯一切革出一取用工匠工部諸輪班人匠宜自新頒勘合之後每三年一次收價總解九年一次赴部查銷不許仍前逐年勾解並陸續追價一撫卹軍民各處軍衛有司軍以守禦地方爲責而凡徵調不煩於民民以供給賦役爲職而凡科斂不及於軍其淸軍禦史須先淸原伍而於原籍亦惟從實查究不得務從三分之例此外又有整肅朝儀刊集禮謹嚴文移節省造作檢正田土防禦邊境六事命所司看詳以聞

○孔顏孟三氏學教授司學錄孔公璜奏弘治九年天下學校於常貢外復有開貢四年之例獨本學未及恐非所以廣皇上﹤鋶﹣釒﹥通曲成之意禮部覆奏謂當時文移偶爾﹤鋶﹣釒﹥漏請於四年內令補貢二人從之

○乙丑工科給事中張文監察禦史袁仕奏頃歲松潘彊賊之變陛下憂勤特甚臣等因公幹到蜀往還詢訪見彼處人情事故大可駭愕請舉一二言之松潘南路國初以來固已有之其後沿途增置墩堡開設倉廒遂爲天險自牛尾巴失利之後每歲餉夫戍卒須南行者多具銀貨買路方行稍不滿欲擂石一下立爲虀粉故蜀人號南路爲死亡城是則此路之得失系松潘之利害如此其不可不復也明矣此路旣復其間麻答答箠觜險要之處據髙設堡添撥防軍以遏賊衝此亦現恢全蜀之遺策𨿽費不得已焉者也又松潘兵備副使張翼等近以西披列柯等寨獻出元惡首級並俘獲甲馬奏聞臣嘗疑之其稱此首級是殺王���者今擒斬來獻祈免徵剿事亦難信蓋彼旣能敗我師徒殺我將士則其勇悍智力乃彼中所以爲彊者豈忍自相屠戮以示削弱故道路沸騰咸謂此非死囚降虜必鬥爭剽劫者就使生擒猶當辯詰今函首而獻何所據依況王���等同日死者無慮數十人豈止二賊首可獻餘皆不必問邪原其情一以款我王師一以要我厚利欺詐昭然祗宜不受顧乃奏上其奏動色相慶翼不必道也彼鎭等官從而張之欺蔽甚矣且王���等之死固由副總兵韓雄輕敵所致雄之罪惡又誰致之都禦史林元甫不得辭其責矣彼元甫者旣知韓雄姦貪眾心不附必致敗事何不表其罪請於朝而黜之心不得已親臨松潘撫循士卒開諭蠻民戒敕韓雄使圖自新亦可也而端坐會城及至事敗乃歸罪於雄尙何及耶臣謂元甫之罪去雄無幾今雄下獄致辟有日而元甫調任雲南巡撫如故況雲南重邊方亦有事豈容此輩復壞之哉宜將林元甫韓雄等均逮來京大示厥罰又松潘兩路糧運每爲蠻賊阻索其所費率三十鐘而致一石臣聞由松潘而運至西寧金瓶等九倉者止運至松潘城倉由茂州而運至新橋鎭夷等七倉者止運至茂州城倉定與腳價遞雇熟番土民轉運各倉如此庶幾事體稍便民力稍寬又南路官軍在堡一年爲蠻虐苦而每月銀米又太半克減爲賞蠻買路之數是食尙不足而欲望其竭力禦敵難矣乞令每歲銀米許其中半兼支每石各照州縣徵解價數支發若有蠻賊聽其秉便遏殺所獲首馘均視邊功升賞則士皆輕生而捍邊有人矣又臣聞外衛輪戍南路官軍不習地勢請令於松茂操備而於松茂等衛所官軍內選取如數戍守以近相就俾宮室田宅若常居然庶幾气習相近而赴敵不畏又有謂南路之蒲江關地勢稍平介乎松疊之間極爲要害今若聚兵屯糧築城固守三路聯絡什伍相保卒然有警松疊聲援可立應也命所司看詳以聞

○丁卯以災傷免直隸安慶池州太平三府及安慶建陽二衛弘治十七年糧艸子粒有差

○禮部尙書張昇等言五事一禁侈靡謂服捨婚喪國有定制近年織異色花樣造違式房屋而京師尢甚今後請悉遵諸司職掌及洪武禮制制度違者依律重治一重名器謂金蟒等衣非人臣常用之服今後內外官不許一槪奏請違者許科道官指名糾劾治以重罪一省供應謂光祿寺寄庫進素價銀乞發出補該寺之急以省民財一並解納謂內府香料並太醫院藥材惟松蘇四川遼東總解餘皆陸續起解爲害多端請自明年爲始各該地方將額辦香料等物徵完在官差人總解一裁冗濫謂近年添設通事過多貪冒之徒得以濫補補後三年月有食米之資實授序班歲有皂隸俸銀之給及差送夷人復唆使沿途生事作獘爲甚今後除一國全缺該補外余缺必總類十名以上方許奏行各邊起取及行大通事訪保庶僥幸之徒不至濫進得旨卿等所言切中時獘省公應朝廷自有處置餘皆準行

○鎭守甘肅太監楊定巡撫都禦史畢亨等奏哈密忠順王狹巴臣等已遣人自苦峪護送還國又諭令赤斤罕東二衛及哈密都督奄克孛剌寫亦虎仙等輔翼之仍拘土魯番之幼子眞帖木兒於甘州夷館餋給徐議處置事聞兵部議今次鎭巡官所處哈密事宜比之曩昔用力少而成功多宜降敕獎諭從之其有功官員人等令通行查勘以聞

○命逮問宣府前衛都指揮張經等罪坐防閒不嚴致所部官軍私用貼患操備馬匹也

○戊辰狹西暫守苦峪哈密衛都督奄克孛剌及哈剌灰頭目指揮拜疊力迷失等各遣人來貢賜宴並彩叚衣服等物有差

○己巳工部右侍郎張達乞致仕不允

○翰林院檢討石﹤王卸﹣卩﹥丁憂服闋復除原職○庚午南京禮部尙書王宗彜乞致仕上曰卿老成練達精力未衰宜盡心職務以副委任豈可引年乞休所辭不允

○戶部左侍郎王儼乞致仕不允

○命河南南陽衛指揮同知臧拱辰守備南陽以都指揮體統行事

○辛未仁祖淳皇帝忌辰上祭奉先殿

○上召大學士劉健等至暖合諭曰戶部覆處置流民事推起復侍郎何鑑何以不會吏部健等對曰凡系本部承行事從前亦間有徑推者上曰此前人不是吏部銓衡之職推舉人才乃其職掌若使會推他日不稱亦無後詞皆奏曰然則通令會議否上曰處置流民是戶部事不須再會惟所推官員須會吏部耳上在位久益明習國事亹亹數百言動中節會有不能悉記者議事之召訖於是日不閱月而大漸之命至矣嗚呼痛哉

○監察禦史曾大有言六事一嚴考察謂同知知州知縣等官朝覲考察貪鄙著聞僥幸苟全者請亦許科道官指實糾舉一重守令謂今後部屬等官有缺請如六年九年考滿到部進士舉人出身推官知縣教官曾經旌保政績可驗者與進士相兼銓補一擇巡撫謂兩廣巡撫都禦史潘蕃無統馭才以致南海等縣盜賊縱橫乞選素有才望如守制都禦史林陖者付之一卹災傷謂各處申報災傷查勘遲緩民不受惠及水沖沙壓之田又不爲開除請今後凡水沙之田勘實者卽與除豁一愼科目謂會試場卷帙浩繁校閱難精乞計每人日閱三十卷分房文卷多者請量增同考官若各處鄕試請展限九月初旬揭榜命下其奏於所司○正一嗣教眞人張彥頨以龍虎山上淸宮火奏乞照例重建上已允之令遣內官監官會鎭巡等官蓋造旣而工部覆奏江西近年以來旱潦相仍盜賊縱橫而寧益二府且方修理所費實多兼以兩京役繁財匱不宜興此以重困軍民乞暫停止工科等科給事中王縝等亦極言其不可上復命已之待二府修完後再聞奏

○壬申命造皇太后鹵簿

○吏部左侍郎焦芳乞致仕上曰焦芳春宮舊臣學行素著方切委任豈可遽求休致所辭不允

○戶部郎中史學奏運糧官軍𨿽有到京期限而無違限參問之例往往遲誤無忌請照罰運例每違十日罰米一石折納銀三錢送貯太倉月日𨿽多罰止十石如果風水不便有文可證者免之其中有舟尙未至而先詐投文者亦廉治其罪戶部覆奏從之

○先是南京刑部丁憂郎中髙臺以考察不謹冠帶閒住上﹤鋶﹣釒﹥自辯謂出於都禦史張敷華挾忿中傷所致吏部言臺不省己罪摭拾妄奏請如例逮問發爲民有旨免問仍令冠帶閒住於是南京監察禦史王昊等劾之都察院覆奏命仍依前旨行

○癸酉刑科給事中湯禮敬言四事一勤講學謂經筵非極寒暑雨雪之日請勿傳免其日講𨿽寒暑亦勿暫廢一遵舊制謂今日待貴戚過厚用中貴太盛冗食員多濫予費廣請皆如祖訓所載逐一裁正一頻延訪謂內閣大臣請日見咨訪九卿正佐請更番召問一樂聽受謂往年戶部尙書佀鐘以財用耗竭推原害財之獘數事以聞而大學士李東陽奉使闕裏親見民生凋敝盜賊縱橫倉廩空竭指實陳奏俱付所司議行未賜兪允腹心大臣如此況其他乎伏望於凡以言獲譴者召還擢用及大小臣僚論列汰冗員節濫費重鹽課公黜陟之類宜皆措之實事而不爲左右所奪幸甚禮部覆奏從之

○福建福州延平等府盜起巡捕官率兵追之爲所敗死者五十餘人鎭巡官以聞命鎭守巡按等官用心設策相機撫剿毋或視常玩忽貽患地方

○丙子光祿寺卿艾璞言四事一謂皇上初政甚美願益久益精用保終始一謂虜情叵測願足兵食預爲之備仍通互市禁襲殺以結其心一謂民間徵糧地土不許無賴之人指作空閒投獻勛戚之家違者從重處治一謂在京並畿內安置達官舍餘生育日繁今後遇江南衛所員缺請令與漢官相兼選補或江南有盜則選捨余驍勇者隨徵有功卽升授彼處衛所並起送其家口完聚以後投降者照例悉發兩廣安置庶不貽他日之患命所司看詳以聞

○造太廟社稷壇及神樂觀諸樂器

○是日曉刻月掩疊壁陣西第六星

○丁丑仁祖淳皇后忌辰上祭奉先殿

○戊寅通政使司左通政王敞丁憂服闋復除原職

○戶部奉旨會吏部推大臣一人處置荊襄等處流民並議上合行事宜謂流民安土重遷若一槪發遣人情不堪宜令移文原籍查各軍匠見有人應當而戶丁不缺者仍寓彼而以軍匠爲籍依例幫貼倘原籍丁盡無人應役者卽將附籍應繼之人頂補若軍系遠方及煙瘴衛分以水土不服爲辭者編髮附近衛所且謂起復刑部侍郎何鑑可用上從之命鑑兼都察院左僉都禦史以行賜之敕曰湖廣荊襄鄖陽徳安黃州及河南南陽開封河南汝寧狹西漢中西安�洛等府州縣地土空曠各處逃亡流移脫漏埋沒等項人民多往彼處潛住先年因無名籍管束致生事端嘗專差官處置安集方得寧妥經今年久陸續流移潛住比昔尢多惟恐又成將來之患今特命爾前去會同各該撫治巡撫都禦史督同撫民守巡等官查照先年都禦史原傑等節次準奏及今戶部議準事理從長計處設法淸查先出榜曉諭令未經附籍情願還鄕及系軍匠等役在逃者發回復業著伍著役若住成家業不願還及𨿽系軍匠等籍自願仍當祖遺戶役不失者俱給與戶由編出里甲量寬戶役以示優卹仍行移原籍官司查考貫址的實若不肯附籍又不還鄕仍前躲避潛住者照例編髮充軍先年附籍人戶或有朋比影射者一體淸查攺正其地裏廣遠去處或添設官司管束或該增置里社及一應可興可革事宜敕內該載未盡者悉聽爾便宜處置專設撫民參議副事等官有闒茸不勝任者具奏罷黜或起送別用並其餘司府州縣官員俱聽選擇差委若有推姦避事欺公玩法及巡捕等項人員乘機挾詐驚擾地方勢豪頑猾之徒隱蔽流民阻撓公法者俱從究治應奏請者指實參奏爾受玆重托務在計慮周密處置得宜使民有定居籍無漏報毋或循常襲故徒具虛文有孤委任故敕

○戶部主事劉乾以河南山東歲解納米麥黑於涿州良鄕等處倉場民旣以遠輸爲難至官軍支給又或不蒙實惠請照保定府廣盈倉事例米麥每石折收銀六錢豆每石銀五錢貯之官隨時價支與官軍戶部覆奏從之

○秦府汧陽安裕王庶長子秉楱乞襲封父爵禮部會議謂皇明祖訓無郡王庶子襲封之制請止授以鎭國將軍俾奉祀事從之

○以久不兩遣英國王張懋告天地新寧伯譚祐告社稷惠安伯張偉告山川

○命故工部右侍郎陳琬之子邦傑爲國子監生從其請也

○有盜於鎭江孟瀆等河劫漕運糧米一千三百石有奇總督漕運都禦史張縉以聞命降敕切責巡撫巡江等官令嚴限督捕如不獲令兵部再具以聞

○兵科給事中潘鐸監察禦史王凱等交章劾奏巡撫兩廣都禦史潘蕃及總兵官毛銳謂蕃叨膺重寄歷任五載善譽無間凡地方報賊情之緩急人民告官吏之貪酷輒痛責告報之人不聽斷理往者賊據連山縣治及劫髙明官庫蕃等皆隱不奏又南海縣十三村等處盜賊縱橫惟巡按禦聶賢奏請除剿蕃等竟無一字上陳其欺天罔人曠官廢事一至於此近蕃等奏土官岑浚結黨興兵攻陷府治請調兵致討今師行五月未見捷報迹其素履恐不足以辦此大事請將蕃放歸田裏銳取回閒住毋重貽地方之累兵部覆奏謂蕃銳爲科道官交章論劾其人必有不稱委任者但臨事易將理勢未宜又連山髙明之事亦行勘未報請姑俟捷奏勘報至日奏處從之

○國子監學錄陳珒奏浙東之地髙阜患旱原設立湖閘隨時蓄洩蓋以爲蔭濟東山等鄕之用其後塘下有田之家遞年撇削致湖岸善崩不能蓄水每遇歲旱民輒艱食又洪武年間官於湖側創開小港一道以通後湖亦彼近湖人民以土石塡塞利己害人乞並令水利僉事如舊修浚工部覆奏從之

○己卯翰林院編修吳一鵬丁憂服闋復除原職

○禮部主事彭縉陳五事一崇實學謂今後教職正官務選舉人有學行者除授令照例會試入選果有異績許選風憲其訓導亦選舉人及歲貢有學行者爲之俟有成績量加擢用及正官到任之後宜令會府州縣正官將本學生員考訪學行分爲上中下三等俟提學官巡歷至日復加考訪於上中二等中取應科舉其下等則量黜罰之庶實學可得一求逸才謂已仕而去有曾經交薦疊舉者未仕而隱有懷材抱徳者乞敕所司起用收錄庶天下無遺才一謹國儲謂大明律凡收夏稅五月十五日開倉七月終齊足秋糧十月初一日開倉十二月終齊足乞敕有司遵行舊制及時收受毋過時逋欠一固邦本謂各處流民宜令有司淸查處置俾得其所一息刁風謂軍民驀越奏訴者宜嚴加禁約其考察官員之際止宜據各官平日賢否以爲黜陟不必以曾經奏告爲歉庶刁風可息命所司看詳以聞

○庚辰通州儒學署學正事舉人洪異奏凡副榜署職教官遇會試之年請不拘三年六年俱聽令住俸赴部會試其功績有無奉職勤惰則待九年考滿之日稽之以憑升降禮部覆奏謂異所言三年會試之事於例有礙請仍舊爲便得旨舉人教職會試事例禮部仍通行議處以聞

○辛巳初沈府黎城莊惠王無嗣命以淸源莊簡王之子詮鏴奉其祀後詮鏴兩兄俱卒復命詮鏴歸宗俟有別子令繼奉莊惠王祀至是詮鏴襲封淸源王乃命其第三子勛洺奉莊惠王祀事

○賜韓府髙平王長子旭樽並夫人晉府輔國將軍奇瀞表椌奇淖誥命冠服如制

○巡撫鳳陽都禦史張縉以淮揚鳳廬四府及滁和二州災荒民困請令印馬禦史止將見有馬駒照例印烙其民間倒失並虧欠者俟年豊時印補從之

○壬午監察禦史張津陳四事一謂經筵之日如有事次日補講其日講但遇有暇卽行之一謂延訪大臣而庶官不與則止諏一事而他政不聞乞於卿佐侍從及考滿朝覲監牧守令等官一體詢訪一謂壩上等八馬房牛犢浪費無用頃從給事中許天錫言查革旋以太監黎春之言中止請仍如前旨行之一參眾論謂致仕尙書周經等眾皆以爲賢而爵賞不加科道官所劾知府王溥等眾皆以爲貪墨而黜辱不及乞特賜裁斷命下其奏於所司

○癸未監察禦史韓春坐侍班失儀贖杖還職

○甲申上不豫暫免朝

○纂修玉牒成纂修官翰林院侍講學士楊時暢奏援宋淳祐間進玉牒於垂拱殿故事謂我朝前此進玉牒於文華殿禮似未安請攺進於奉天殿以致隆重之意禮部再執奏謂舊有定制難以紛更有旨令會內閣大學士議處議入上曰進玉牒禮儀𨿽系舊制但事體重大其再詳議以聞再議乃命於奉天殿進

○上以天气炎熱命兩法司並錦衣衛將見監問罪囚笞罪無干證者釋之徒流以下減等發落重罪情可矜疑並枷號者具奏以聞仍移文南京法司一體遵行

明孝宗敬皇帝實錄卷之二百二十三明孝宗敬皇帝實錄卷之二百二十四

弘治十八年五月乙酉朔上不視朝禮部尙書張昇等具本詣左順門問安上曰覽奏已悉誠意朕體調理漸痊可卿等宜各安心辦事敕寧王宸濠令戒諭郡王將軍以下各謹守祖訓惇尙禮教如有縱欲敗度戒諭不悛者王具奏聞時王奏本府郡王等多不遵禮法故也

○丙戌上不視朝

○南京刑部主事胡世寧上﹤鋶﹣釒﹥陳六事一勤學問乞以大學衍義一書常備經筵講讀中間所載如辯人材察民情嚴內治教戚屬四者尢乞更加詳玩一廣延納乞令大小官員直日輪對館閣近臣不時咨訪仍乞少降辭色俾得從容盡言一公用人謂祖宗時立賢無方故能得眞才以成治功今所取之途旣狹無怪得人之少成治之難也今後輔弼公卿有缺乞推選才望老成剔歷中外能任大事者充之不必拘地望科第庶眞才可得而治功可成一汰冗費今日民窮財匱而冗費愈多羣臣屢言朝廷屢禁而不能止者內有沮法之人外無執法之吏故也乞敕戶禮工三部通查內府各項供用之物比國初加添若干吏兵二部查內外冗食之官比國初增設若干凡無益於事者一皆裁革仍申諭左右及勛戚之家各守禮法各崇節儉又選正法司執持於下庶儉成風而國用自足一重守令今後百官升授乞略仿唐制不歷郡守不得任侍郎列卿歷縣令不得升臺部給捨庶守令重而民生自遂一愼輔導乞妙選老成之士爲東宮官其所講讀固宜稱堯舜述周孔而聖祖開創之難前代興衰之故及邊境艱危之狀閭閻窮苦之情亦宜一一備述庶法戒兼存而聰明日廣命下其奏於所司

○福余衛酋長那孩等款塞悔過請通互市如故遼東鎭巡官以聞兵部議犬羊之性向背不常旣不可因其來附遽忘武備亦不可貪功誘殺致啟邊釁請以此意諭鎭巡分守守備等官使彼知畏威懷徳從之

○致仕南京戶部尙書侯王�贊奏臣子觀近以戶部郎中升南京太僕寺少卿行將赴任緣臣老病居京師無他子在側乞仍照觀原任品級攺除京職以便侍餋吏科給事中吉時劾之謂王�贊之情𨿽欲畱觀而觀之義宜乞終餋今觀計不出此顧乃令父代乞蓋非讓太僕之髙官實則薄滁州爲外地而別有希覬也請加黜罰以懲欺罔命下其奏於所司

○丁亥上不視朝

○參贊機務太子太保南京兵部尙書王軾乞致仕上曰朕以卿淸愼老成練達戎務方委以參贊重任豈可引疾固求退休所辭不允

○禮部奏聖體違和乞俯從臣等下情再寬視朝之期專保攝上是之命各衙門例該引奏請旨事件及謝恩兒辭等項人員悉具本以聞

○戊子上不視朝

○己丑上不視朝

○端午節免宴○海西渚冬河等衛女直都指揮歹察等各來貢賜宴並彩叚衣服等物有差

○虜入獨石等處寇掠下巡按禦史勘問奏上請逮問守備都指揮馬經分守左參將楊英左少監唐祿等罪命姑宥之俱令載罪殺賊

○實授試監察禦史趙秉倫王濟王潤寧杲陳文試沙鵬髙良弼許贊郭東山林奇韓廉張彧潘鏜熊卓周倫李廷光姜佐馬昊吳漳李璞邵淸爲監察禦史秉倫濟潤雲南道杲文試浙江道鵬良弼湖廣道贊東山狹西道奇廉彧廣東道鏜卓四川道倫廷光山東道佐昊廣西道漳璞江西道淸山西道

○先是太常寺奏鋪戶關領物價中有洪武等錢市不通行負累未便上令戶部查究其故戶部言本朝原鑄洪武等通寶民間久未行用而貯於官庫者甚多今宜因公用關支時盡發內帑所積俾之流布庶錢法自通得旨旣官庫貯多須設法行用其議處所以禁私鑄濫用之宜並查弘治通寶己未鑄數目以聞戶部言禁私鑄發官帑罪阻壞之法前已具陳請更申明處置惟是各處所鑄弘治通寶今所鑄者才十之一二上曰洪武等錢行用宜申禁約敢有阻當及私鑄並知情買使者必罪之弘治通寶鑄造已久何爲止有此數工部仍再看詳並查費過工料之數聞奏

○戶部議覆整理大同等處軍餉都禦史閻仲宇所言籌邊事宜一催徵常賦謂山西河南等處當輸大同宣府二鎭民糧屯糧往往積逋數多以督徵無統紀也今宜令大同及山西行都司所屬者責成於冀北道守巡官宣府所屬者責成於口北道分巡僉事過期不完者守巡等官罰府州縣官俸巡撫及管糧郎中罰守巡及都司管屯官俸河南等處亦如此例行一減省浪費謂舊各邊按夥人馬始支與艸料今在城聽徵者亦累月支給矣舊例大同軍糧月折放銀六錢今通折銀八錢矣王府祿糧並取給於有司今往往借支軍餉矣各城馬匹當無事時軍自采艸今乃有兌支借支之費矣又官軍當支糧艸時糧則不復挨次艸則亂取狼籍費出又不經矣宜一切禁革以復其舊一愼擇監臨謂大同宣府攺設通判監收糧艸然皆僦屋以居使人無樂於從事之心又各城守備官因典守追陪之禁不嚴致有浥爛艸束之獘亦請宜令巡撫等官量給官錢建立府館以居之且嚴黜陟幽明之法其艸束虧折者仍追陪如數從之

○庚寅上大漸曉刻遣司禮監太監戴義召內閣大學士劉健李東陽謝遷甚急至乾淸宮東暖閣禦榻前上燕服坐龍牀禦榻上健等入至牀上榻前叩頭問安上曰熱甚不可耐命左右取水以布拭舌旣乃曰朕嗣祖宗大統一十八年今年三十六歲乃得此疾殆不能起健等跪奏曰皇上偶違和何以遽言及此臣等仰觀聖體神气充溢萬壽無疆幸﹤宀十見﹥心調理上自序卽位始末甚詳欲有所記錄於是太監扶安李璋捧紙及硯義執朱筆跪於榻前陳﹤宀十見﹥蕭敬李榮俱跪於牀下上命義書於片紙曰朕昔侍太皇太后宮闈及長蒙先皇厚恩選配昌國公張巒女爲後於弘治四年九月二十四日誕生皇子厚照冊立爲皇太子正位東宮年已長成主器婚配不可久虛禮宜擇配可於今年舉行皆逐句宣授間有攺易粲然成章書訖上執健手又曰先生輩輔導辛苦朕備知之又曰東宮聰明但年尙幼先生輩可常常請他出來讀書輔導他做个好人健等皆飲泣對曰東宮天性睿智今年盡勤學望皇上﹤宀十見﹥心少慮以膺萬福語久王音漸淸反復告諭若不忍釋前後數百言不能悉記謹識其大者如此時距升遐僅一日而聖諭諄切神思不亂蓋聖性之涵餋有素故始終之際一得其正云

○辛卯上召皇太子至前面諭曰朕不豫皇帝與東宮做禮儀悉依先帝遺典祭用素羞東宮務遵守祖宗成法孝奉兩宮進學修徳用賢使能毋怠毋荒永保貞吉○午刻有旋風大起塵埃四塞云籠三殿空中云端若有人騎龍上升者人多見之已而上崩遺詔曰朕以眇躬仰承丕緒嗣登大寶十有八年敬天勤民惇孝致理夙夜兢兢惟上負先帝付托是懼乃今遘疾彌畱殆弗可起生死常理𨿽聖智不能違顧繼統得人亦復何憾皇太子厚照聰明仁孝至性天成宜卽皇帝位其務守祖宗成法孝奉兩宮進學修徳任賢使能節用愛人毋驕毋怠申外文武羣臣其同心輔佐以共保宗社萬萬年之業喪禮悉遵先帝遺制以日易月二十七日釋服祭用素羞毋禁音樂嫁娶嗣君以繼承爲重已敕禮部選婚可於今年舉行毋得固違宗室親王藩屏是寄不可輒離本國各處鎭守總兵巡撫等官及都布按三司官員嚴固封疆安撫軍民不許擅離職守聞喪之日止於本處朝夕哭臨三日進香各遣官代行廣東廣西四川雲南貴州所屬府州縣並土官及各布政司南直隸七品以下衙門俱免進香詔諭天下咸使聞知

○先是上以久旱憂切於心欲降敕諭頒﹤宀十見﹥卹十五事一內外重囚情可矜疑者令問刑衙門奏讞一內外緝獲彊盜妖言姦細多有貪功罔利及戳翻之徒誣陷重罪令問刑衙門從公研審如有冤枉卽與辯理一監追贓物囚犯有年久家產盡絕者查奏發落一做工未滿囚犯例該發遣者俱免做工一京營官軍俱免做工不急工程悉皆停止外衛上班違限官軍五月內到者俱免罰班問罪一逃亡匠役俱許自首免罪弘治十七年以前災傷地方失班人匠俱免罰工一京邊騎操及各處孳牧寄養馬匹倒失虧欠買補追陪未完者量爲﹤宀十見﹥免一各處稅糧並額辦坐派物料弘治十六年以前小民拖欠者量爲寬免一各衙門科派物件具奏減免一各處解納錢糧內外管事人員需索使用以致上納不敷重復徵解令該部申明禁治一近來冗食數多該部查議裁減一各處欽賞莊田有自收子粒管莊人等分外需索逼民逃竄今後令有司徵收送用一南京運送馬槽馬樁等物勞擾軍民悉皆停止令在京造用一各王府及鎭守等官貢獻方物勞擾道路除舊例外悉皆停止一各處盜賊有因饑寒失業嘯聚爲非者所司出榜曉諭許其自首免罪一內外府州縣餋濟院令戶部及巡撫巡按官申明舊例乞食貧民嚴督所司牧餋已令內閣視艸會上不豫不果頒今上遣念先帝遺志乃載入登極詔及恭上兩宮尊號詔內行之

○作梓宮

○癸巳大殮○甲午成服

○是年六月庚申上尊謚曰建天明道誠純中正聖文神武至仁大徳敬皇帝廟號孝宗十月庚午葬泰陵掩壙之際有五色云見於陵上上在位攺元弘治歷年十有八壽三十六上天性誠篤簡言愼動涵餋充實而未嘗自耀淵然莫測也敬天事神夙夜不怠每五鼓必起祝天值水旱災異輒齋心露禱或爲減稅緩獄郊祀奏樂有誤必召樂官詰之尊祖敬宗惇敍彜典援引稽據動必以太祖爲準恆曰吾爲祖宗守得法度在惟恐有失聞太宗永樂大典貯於文樓取置宮中時自省覽又嘗命內閣錄累朝禦制詩以進在憲宗時栗栗祇畏進學修徳無少暇逸嗣位後念太皇太后擁佑之恩皇太后鞠育之徳每日各一朝謁侍之頃拜稽如禮有問必跪而後對太皇太后嘗不豫躬侍湯藥竭誠致禱弗遑寧處淸寧宮災親爲扶掖左右慰悅徹夜不寐暫請居仁壽宮前殿而亟敕所司修建宮殿不越歲而成太皇太后感其孝誠兩貽誥諭以表揚盛徳痛孝穆皇太后不逮餋追崇遷葬曲致其誠念外氏宗親不得敕遣內外官求訪𨿽有詐冒未嘗色悔旣久無驗乃仿徐王例立冢嗣之惟祀享之禮則稽太祖以來一帝一後之制原英宗治命之意體憲宗不得已之心別廟奉享著爲常典其於恩義尢爲兩盡若祧祫之儀奉徳祖爲百世不遷之廟而祧懿祖以次及於熙仁尢禮之大者今太皇太后外家嘗有賜田本官地有司欲請釐正上難於違志遲疑不決者累日太皇太后聞之曰皇帝爲國守法柰何以吾家事撓之亟遣內臣諭意上欣然奉命歸其地於官而別給閒地如數補之廷臣多追論皇貴妃萬氏欲追治家屬沒其貲財者上不念舊惡且重傷先帝在天之靈卒不深究友愛同气凡諸王之國贐送賜予每盈所望旣去則懷思不置至或形之歌詩鐘愛於我今上皇帝嚴擇讀書侍從之官日有講授退必親賜詢問間幸講所取所書字觀之見有進益輒喜形於色尊崇聖道祭孔子樂八佾重建闕裏廟庭極其閎麗禦制碑文遣輔臣往告皆出恆典憫開國功臣常遇春鄧愈輩久失爵錄其裔孫俾奉世祀凡前代忠義之臣屢加秩祀當代孝節必爲旌表𨿽夷方守節者亦旌之聽言納諫如大明川之投獻延壽塔之營建已有成命一朝攺悟斷在不疑其他章奏𨿽卑官細民亦爲披覽逆耳苦口之言紛然雜進而含容茹納未嘗輕有謫罰愛惜人才因能任使科道紏劾每每賜優容嘗有劾大臣卑諂者上曰大臣若有卑諂之行誠非大體但無指實亦難遽退其他考察黜退者𨿽小官末職亦研審再三如不得已武臣邊帥尢加軫卹重惜人命寧失不經有鳴者未嘗不爲覆訊遼東之獄至親禦午門面賜鞫問法官廷臣皆嘆服不置焉在位旣久益明習國事見內外諸司獘端日積欲痛加釐革旁詢博訪務窮根節而含洪隱忍不欲太驟思漸復祖宗之舊省察克治又必自身始嘗曰吾人若不自家管束誰能管得燕處必衣冠而坐𨿽安置筆硯必令端正曰人凡事皆當如此�日�兄�惜財用進貢包索積於宮中者左右欲棄之特命光祿寺收貯以備雜用宮中所畜牲口日給粟豆皆有常籍有所增減心親筆記尢重名義每論及後世靑史必爲悚然申諭講臣令悉心敷析勿爲顧忌諭內閣曰凡當行事卿等不爲朕言誰敢言者自太皇太后大喪以後顧問無虛旬月及六部都察院諸大臣亦時賜召問蓋先朝故事數十年所未復者至於大漸特召內閣面承顧命以宗祧大計輔導重托則自前史所載歷數千百年不再三見而已比念天下軍民困苦會久旱欲下﹤宀十見﹥卹之令已具十六事未降在齋宮見微雨端坐凝思遂嬰寒疾不數日而劇中外臣民方翕然望治忽罹大變肝膽摧裂哭臨之日贊禮已畢而俯伏號慟頓不能起梓宮所過道傍老稚無不悲痛曁奉迎神主至土城行殿羣臣瞻望禦容哭聲振野其淂人心之深如此仰惟我朝自洪武之創業永樂之定難幾六十年已立億萬載太平之基矣及洪熙之勵精宣徳正統之休養生息天順之振厲成化之丰豫又六十餘年气運之盛於斯爲至上以戊申紀元符於太祖以十八嗣位合於憲宗繼體守成之道光前褡後之業方諸古人若漢之文帝宋之仁宗者固不足議上儷三代成康其儔乎然卽聖心而充之堯舜之治不外是也神功聖徳播在天下昭於後世者固非文字所可模擬顧史氏之職無所敢避謹掇拾其大者如此云

